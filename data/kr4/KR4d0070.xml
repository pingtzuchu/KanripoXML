<TEI xmlns="http://www.tei-c.org/ns/1.0">
              <teiHeader>
                  <fileDesc>
                     <titleStmt>
                        <title>Title</title>
                     </titleStmt>
                     <publicationStmt>
                        <p>Information about publication or distribution</p>
                     </publicationStmt>
                     <sourceDesc>
                        <p>Information about the source</p>
                     </sourceDesc>
                  </fileDesc>
              </teiHeader>
              <text>
                  <body>
            
<div>
                <head>樂全集巻一</head>
    <p>
<pb n="KR4d0070_WYG_001-1a"/>
欽定四庫全書<lb/>
　樂全集巻一　　　　　　宋　張方平　撰<lb/>
　　律詩<lb/>
　　　皇帝狩于近郊<hi>内署同進并引狀</hi>
伏覩皇帝陛下順茲冬令狩于近郊以臨農疇以蒐軍<lb/>
實運用乾健烜揚天聲事已而旋禮無違者臣等叨處<lb/>
詞禁幸陪詔蹕謹抒歌詠粗章盛節各齋沐賦成皇帝<lb/>
狩于近郊律詩一章謹隨狀上進以聞<lb/>
<pb n="KR4d0070_WYG_001-1b"/>
講事時農隙斿車此狩畋旌門開霽野帳殿拂霜天星<lb/>
斗隨華蓋風雲逐寳鞭翼開花浪急圍合錦城圓射狡<lb/>
無遺鏃從奔必應弦迹人輕過電騎隊速囘漩鷙翮紛<lb/>
争擊材盧亦競先亟來餘逸足徑下不虛拳勇氣凌金<lb/>
鼓懽聲雜筦絃抗緌分逆順植表閲周旋湯徳逾三面<lb/>
堯心豈兩豜頒禽均近列賜帛及髙年坐幄陳慈宴停<lb/>
輿勞力田鳴鐃迴綵仗斜日下濛泉寧校虞旗獲聊供<lb/>
廟俎鮮簡稽嚴卒乘典制寓蹄筌甫草深懷古磻溪念<lb/>
<pb n="KR4d0070_WYG_001-2a"/>
得賢威靈増震耀徒旅静喧闐羽獵嘗箴漢車攻昔美<lb/>
宣詞臣茲紀詠抑未愧前篇<lb/>
　　　大禮慶成<hi>并引狀</hi>
皇帝陛下躬祀天地嚴配祖考百禮交舉而莫有違者<lb/>
萬靈來顧而㒺不歆焉仍自發冊之朝以至肆赦之日<lb/>
風氣時順雲物晏溫大衆之都羣方畢會喜覘容典抃<lb/>
舞相慶非上聖陟降庭止其孰能至于是乎臣等獲預<lb/>
近班親瞻盛事抃歎不足輒撰成五言詩十韻豈曰揄<lb/>
<pb n="KR4d0070_WYG_001-2b"/>
揚休烈亦臣子愛戴之誠<lb/>
饗帝精禋舉嚴親廣孝純禰宫増懿典皇冊薦威神寳<lb/>
殿齋居肅琳房獻禮陳慨瞻清廟几穆奠紫壇茵備樂<lb/>
嘉安曲鴻儀顯相臣玉從丹禁出<hi>禮神之玉出自禁中</hi>路儼繡旂<lb/>
新<hi>新造玉輅今方御之</hi>瑞靄䝉天仗祥風入帝宸懽呼九州會慶<lb/>
澤萬方均有幸逢華旦無謨翼至仁但祈陪百禮景扈<lb/>
越千春<lb/>
　　　九日侍宴太清樓<hi>并引狀</hi>
<pb n="KR4d0070_WYG_001-3a"/>
今月九日䝉宣召赴後苑穫稻觀橙及太清樓射弓侍<lb/>
宴者秋肅商旻日重陽琯眷蕭辰之節物綴宸賞於囿<lb/>
游因宴示慈俾人同樂伏惟皇帝陛下治猷時乂聖問<lb/>
日躋裁成太和丕覆羣品清籞之田是穫稼作爾甘上<lb/>
林之苞素蕃天成其實駐玉輿而省斂恣荷橐以榮觀<lb/>
而復頒以天官之餘輟於果丞之供並拜君賜交荷<lb/>
上仁方且坐寳構之重深旅飛蕤之雜襲彫弧在彀具<lb/>
相圃之和容大笴連飛餘西山之勁氣賚金咸暨醉露<lb/>
<pb n="KR4d0070_WYG_001-3b"/>
云晞浹愷樂之洪私極亨嘉之盛遇臣等幸叨景從俯<lb/>
激歡衷相趨舞歎之餘綴伎游揚之末冒陳清覽増集<lb/>
腆顔謹齋沐各抒成九日侍宴太清樓詩一章謹隨狀<lb/>
上進<lb/>
登髙聞舊俗况此奉堯觴鳴蹕遥空下層樓顥氣傍御<lb/>
溝新過雨苑樹未經霜楚澤丹苞重吳畦紫穗香三侯<lb/>
天縱妙九節召南章中豈矜多藝威將懾四方清時人<lb/>
共樂白日坐間長近從叨慈渥區區祝壽昌<lb/>
<pb n="KR4d0070_WYG_001-4a"/>
　　　上享郊廟<hi>幷引狀○慶厯四年甲申十一月二十五日壬午冬至</hi>
伏以皇帝陛下寅恭郊祀罄竭精衷乃吉日已夘齋宿<lb/>
路寢翌日款謁景靈宫朝饗太廟遂有事於圜丘以見<lb/>
上帝瑞應昭答盛禮告成聖意徳音皆可書為後世法<lb/>
臣執綏驂乘尤見詳悉謹用賡成享廟禋郊詩二章章<lb/>
八韻誠不足闡揚丕顯休命之萬一然事皆紀實可以<lb/>
備史筆之闕是亦臣子區區之誠者也<lb/>
　　　　享廟<lb/>
<pb n="KR4d0070_WYG_001-4b"/>
瑞雪清晨集丹墀發䇿初<hi>皇帝大慶齋宿之日先發改上五后尊諡册寳</hi>德音<lb/>
聞徹葢<hi>是日雪大作左右進蓋有㫖不御</hi>玉色望升車<hi>先是禮官上儀注冊寳出殿門</hi>
<hi>上退還次有詔俟冊寳升車進發乃還次</hi>羽衛排閶闔晴光溢紫虛<hi>比曉升路霽月</hi>
<hi>皎然</hi>琳宫陳玉幣<hi>先薦享景靈宮玉用四圭有邸幣用青</hi>疏屏宿旌旟祼獻<lb/>
多儀備絃匏九變徐<hi>有詔樂畢九奏不許减節</hi>太官無盛舉<hi>上自齋宿不舉</hi>
<hi>盛饌</hi>掌次省先除<hi>兩廟設小次不御立以終禮</hi>靈鑒紛昭格天心不自<lb/>
舒孝慈更答告萬福此攸儲<lb/>
　　　　禋郊<lb/>
<pb n="KR4d0070_WYG_001-5a"/>
囘仗由黄道鳴鑾入翠宫愾思文武侑<hi>圜丘之祀太祖皇帝太宗皇帝</hi>
<hi>并升侑</hi>誠與地天通登陛行裀徹<hi>慶厯元年親郊始改圜丘上一成黄道用緋藉</hi>
<hi>至是有詔悉徹之仍命曲臺編入禮令永為常式</hi>終祠坐幄空<hi>上即壇所端立以至禮畢不還</hi>
<hi>次</hi>風雲歸絶域星斗下遥穹<hi>是日恬無微風瑩無纎雲星斗離離如下臨享</hi>壝<lb/>
際柴煙白龕層燭焰紅氣祥書魯觀<hi>至日雲物黄潤四望一色太史奏有</hi>
<hi>年之祥</hi>福嘏萃堯躬海上雞星動樓前馬隊雄<hi>是日御端聞肆眚畢</hi>
<hi>閱捧日奉宸等隊</hi>僕臣殊幸㑹獨得近重瞳<hi>臣忝攝太僕恭乘陪禮</hi>
　　　升祔慶成<lb/>
<pb n="KR4d0070_WYG_001-5b"/>
明詔初發中奉慈講升祔考典下容臺集議付近署變<lb/>
禮稽國章大義推經據叅覆經宰司裁定皆宸慮獻后<lb/>
正壼儀仍几被遺顧擁佑隆帝室清夷賛王路懿主鍾<lb/>
景命禖宮開慶祚靈長繄發祥熙洽本垂裕蓬闕邈仙<lb/>
軿柏城拱寒樹别饗隔昭穆時思怵霜露陽月日上辛<lb/>
齋居待清曙當衙薦寳冊夾道陳鹵簿玉色儼莊栗淵<lb/>
衷𬗟馳慕端闈出翟車黄道囘天步千官陪祠庭祕祐<lb/>
寧神御盛徳配不祧至孝始如素穹厚昭精純蕃夷入<lb/>
<pb n="KR4d0070_WYG_001-6a"/>
儀注渙汗肆慶宥需雲均膏飫廣愛形海區教忠憲侯<lb/>
度下臣叨載筆書法資典故<lb/>
　　　大祀禮成<hi>皇祐五年</hi>
皇心奉先孝盛徳事天明嚴配講隆禮<hi>三聖並侑著為大典</hi>精禋<lb/>
格至誠衣冠先示質<hi>臣慶厯四年攝太僕升輅執綏及皆此再攝太僕竊覩衣冠及諸服御</hi>
<hi>不易舊聖心尚質貴誠之意也</hi>金石始諧聲<hi>郊廟始用新製鐘磬及以晉鼓鼔金奏</hi>鬲享<lb/>
初登熟鋒和用啟牲<hi>始循古制鑄牛羊豕鼎及用鸞刀啟牲</hi>百神䖍受職<lb/>
萬物樂由庚星斗羅空碧柴煙徹紫清祥曦囘羽衛佳<lb/>
<pb n="KR4d0070_WYG_001-6b"/>
氣覆瑶甍雷雨金雞動風雲鐵馬輕靈休紛報貺宸念<lb/>
在持盈<hi>臣陪輅屢被顧問聞持盈守成之言</hi>孤陋叨華近何辭頌泰平<lb/>
　　　喜雪<hi>慶厯二年仁宗命作</hi>
愆陽干歲事齋殿軫予憂黙為斯民禱心從六事求同<lb/>
雲俄蔽景盈尺忽呈休淅瀝千瓊樹峥嶸萬玉樓塵氛<lb/>
開紫宙氣象露皇州鵰鶚精神勁松筠操禀優邊庭傷<lb/>
乆戍農畆慶來麰咨爾臣鄰地常期九叙脩<lb/>
　　　送内閣蔡公歸闕<lb/>
<pb n="KR4d0070_WYG_001-7a"/>
豐宫周舊宅梁國漢東闗尹正司留鑰賢公出近班教<lb/>
條推愛利滋蔓悉除刪狹野耕桑急終年獄市閒燕申<lb/>
鈴閣静榮養彩衣斑治迹經綸外陰功造化間士林歸<lb/>
北海人望在東山一節遄趨召西轅不可攀前旌霜樹<lb/>
曉候騎古河灣和氣均生物淳風復海寰具瞻知可副<lb/>
盛徳致無艱他日開鑪冶餘功為鑄顔<lb/>
　　　送吴春卿赴都<lb/>
法座臨軒䇿俊髦同君陛見預旌招疲駑十駕始千里<lb/>
<pb n="KR4d0070_WYG_001-7b"/>
孤鶚一飛先九霄蘭棹秋風行邐迤觚稜旭日勢岧嶤<lb/>
石渠為謝諸時彦行邁同趨便殿朝<lb/>
　　　送冀州李太傅<lb/>
多君貴主子材識乃名儒青海渥洼種丹山鸞鳯雛兵<lb/>
家左車後書法右軍無擁幄羞紈袴懷章就隼旟亭臺<lb/>
煙水闊樓堞暮雲扶<hi>信都郭東連大澤亭榭觀游在焉</hi>析木元分冀滹<lb/>
沱漸近胡雙觥雖藴藉<hi>文和在澶淵故事</hi>重閉勿須㬰誰道長<lb/>
城逺今觀出上都<lb/>
<pb n="KR4d0070_WYG_001-8a"/>
　　　送李芝東歸<lb/>
此君齊魯之竒才三十病廢吁命哉來遊京國動悽悵<lb/>
東歸泰山卧崔嵬支離攘臂福所倚功名累身古共哀<lb/>
但恐人求駿馬骨未免却上黄金臺<lb/>
　　　送蘇學士錢塘監郡<lb/>
趣時貴近君獨逺此情於世何所希車馬塵中乆已倦<lb/>
湖山勝處即為歸洞庭霜天柑橘熟松江秋水鱸魚肥<lb/>
地鄰滄海莫東望且作阮公離是非<lb/>
<pb n="KR4d0070_WYG_001-8b"/>
　　　呈資政宋尚書<lb/>
當年留鑰守陪都龍坂因茲得曳裾北海一章慙鷙鳥<lb/>
松江三歲厭鱸魚賈生感事多垂涕園令居閒輒著書<lb/>
獨恃明公念孤介東郊未去逐長沮<lb/>
　　　送石曼卿赴闕<lb/>
功名本不與人期人取功名亦繫時蜀相閒居乆龍臥<lb/>
馬周狂醉竟誰知將軍身到衡廬問英主心驚奏牘竒<lb/>
宣室思賢方空席去陳經濟勿遲遲<lb/>
<pb n="KR4d0070_WYG_001-9a"/>
　　　重送趙叅<lb/>
叅也堂堂氣拂雲十年䇿蹇四方塵羇窮自古有元叔<lb/>
精鑒觀今少法真驥在駑羣殊有態龍初魚服未能神<lb/>
君看渭曲傅巖事天困斯人必有因<lb/>
　　　送馬武<lb/>
才命相憎不相並古來達者齊其中此君寂寞年雖暮<lb/>
靈府峥嶸事甚雄韝上鷹飢思掠草車傍驥老尚追風<lb/>
丈夫掩棺始為了是故南陽晚立功<lb/>
<pb n="KR4d0070_WYG_001-9b"/>
　　　送張寛<lb/>
得喪竟誰尸人謀不可移獨看屠釣叟達迺帝王師大<lb/>
觀齊諸物雄圖彼一時君思塞上説孰可預端蓍<lb/>
　　　送張郎中赴闕<lb/>
明公才氣本雄傑晩戴儒冠腰拖紳講劒妙傳勾踐術<lb/>
工書兼得伯英筋外臺共歎郎潜乆中檢行膺帝命新<lb/>
司列不煩詢治狀幾州欒社有遺仁<lb/>
　　　送宋祕丞赴任鄱陽<lb/>
<pb n="KR4d0070_WYG_001-10a"/>
蕭灑武夷秀茲人美且偲治經通古學應務富時材盍<lb/>
在脩書選行須造幣迴更研輕重術歸奏阜民財<lb/>
　　　送祝生東陽簿<lb/>
之子東南美聲光滿貴游溪山聊薄宦才調自名流野<lb/>
趣雖孤艇清涂即十洲金波沁園宴遲子有賢侯<lb/>
　　　送客游兖海<lb/>
寒飇慄冽響吹空雪意沈沈歲向窮正是兼衣御醇酎<lb/>
如何孤蹇逐飛蓬杉松古色泰山廟絲竹遺音夫子宮<lb/>
<pb n="KR4d0070_WYG_001-10b"/>
訪舊自堪寛旅瑣賢侯況似蜀文翁<lb/>
　　　送楊君西安<lb/>
君過嚴陵瀨扁舟入婺溪灘長秋日短山亂暮雲齊未<lb/>
探驪龍頷聊羈駿馬蹄吳江濤正惡鴻鴈此東西<hi>君之昆子</hi>
<hi>莊學士赴四明倅同行</hi>
　　　送客入洛<lb/>
高歌彈鋏酒盈鍾壯士何須歎道窮客路歲䦨天又雪<lb/>
旗亭醉别氣如虹驥騰夷路思良御㠶破長波待便風<lb/>
<pb n="KR4d0070_WYG_001-11a"/>
今子方為采蘭役未宜去揖紫芝翁<lb/>
　　　送福州監郡陳殿丞<lb/>
七閩一都會乃是無諸城海近氣物異山遥風候清宦<lb/>
游過鄉美君禄及親榮去去倚門念溪船歸棹輕<lb/>
　　　送陳汝玉謁三川大資政左丞吳公<hi>育</hi>
吳公昔作河南尹首唱儒風薦賈生今日治平承祖德<lb/>
可無推引助文明<lb/>
　　　謁青州范天章<lb/>
<pb n="KR4d0070_WYG_001-11b"/>
劍横驢膊儒裝陋㦸列臺門霸府雄喜似禰衡逢北海<lb/>
直須雷煥辨南豐謬悠為説非今味疎畧言詩粗古風<lb/>
更似賈生多歎息聞公真賞勝吳公<lb/>
　　　送沈生昆弟隨侍之博白四絶句<lb/>
炎方景象異中原海氣昬昬雜瘴煙今日荒夷成雅俗<lb/>
薫風南播自媯絃<lb/>
不須南浦懷消黯好過西山訪隱淪比到嶺時應近臘<lb/>
相思可寄一枝春<lb/>
<pb n="KR4d0070_WYG_001-12a"/>
東連海道徹扶桑北望神臯斗柄旁兩處音塵杳難接<lb/>
征鴻歲只到衡陽<lb/>
夕陽疎葦暮江湄秋色蕭蕭動客思自侍嚴君領州去<lb/>
豈同騷客夢邊時<lb/>
　　　呈范天章<lb/>
詔起東山對紫庭清風蕭灑動堦蓂讜言幾為忠邪發<lb/>
大用須憑廟社靈武庫神兵羅斧㦸大宫禮器列籩鉶<lb/>
願公早入當鈞軸重演三篇相武丁<lb/>
<pb n="KR4d0070_WYG_001-12b"/>
　　　送郭誠思歸華下<lb/>
忘懷物外且如愚何事勞精據槁梧以馬喻馬即非馬<lb/>
數輿無輿方得輿莫執斧斤過櫟社懶施几席向蘧廬<lb/>
好歸玉秀峰前坐閒看晴雲自巻舒<lb/>
　　　送汾陽高士歸三峰<hi>君深於易遇至人遂不食</hi>
知逢三洞客曾指九丹方氣抱冰霜冷神含日月光閒<lb/>
軒同鶴静妙境入龜長它日南峯路相期過華陽<lb/>
　　　送邢遁山人<lb/>
<pb n="KR4d0070_WYG_001-13a"/>
忽悔輕抛雲水來便將鶴去指林齋生涯琴劒外無物<lb/>
日逐醉吟中遣懷舊隱居常因夢到塵遊動是與心乖<lb/>
送君飜自嗟羇滯木葉脫時還計偕<lb/>
　　　送趙先生<lb/>
家住崆峒塞垣上翩然遊蜀遂忘歸九還氣足通神化<lb/>
一日丹成是道機曽共靈龜波上隱又隨蒼雀火中飛<lb/>
只於醉裏藏身去休入紅塵作是非<lb/>
　　　送珪師歸衡嶽<lb/>
<pb n="KR4d0070_WYG_001-13b"/>
師通禪律外外學二篇微<hi>師精大衍</hi>貌似寒山古身隨風葉<lb/>
飛瀟湘曽曉夢鴻鴈伴南歸七十三峯裏雲庵拂舊扉<lb/>
　　　送僧南遊雪竇<lb/>
早出都門何往哉四明雪竇指崔嵬便從古道揚眉去<lb/>
莫到寳山空手囘乘月曉行松露濕迎風晩渡海濤來<lb/>
普賢樓閣知非逺邐迤南遊想善財<lb/>
　　　贈韋不伐<lb/>
莫隨世偽作圓方坦坦無邪是履祥學鄙淺訛趨古道<lb/>
<pb n="KR4d0070_WYG_001-14a"/>
天教轗軻與剛腸俛投胯下人皆笑獨臥隆中自不常<lb/>
畢竟途窮無所合何妨持釣坐滄浪<lb/>
　　　兖海孫學士寄示晝錦編述先徳宣公進退之<lb/>
　　　　美報之長句四韻奉揚盛事<lb/>
鄒魯衣冠古士鄉義方不獨有扶陽徳名垂世先君子<lb/>
經術傳家小太常閭巷共榮新晝錦吏民同愛舊甘棠<lb/>
前人彞鼎銘勲伐未似盈編盛事光<lb/>
　　　贈趙先生<lb/>
<pb n="KR4d0070_WYG_001-14b"/>
此老得天樂自稱雲水人佯狂不妨道太息漫勞神沈<lb/>
醉少醒日與遊多逸民常憂忽不見無處訪清塵<lb/>
　　　贈三茅朱先生<lb/>
鬱儀結鄰太霄道金璫玉珮虛皇冠鑪中火候煙霞煖<lb/>
壇上磬聲星斗寒紫節晨遊從玉女緑軿夜降接靈官<lb/>
願持璧紐充盟信乞取胎精九化丹<lb/>
　　　玉泉觀贈髙道士<lb/>
古屋氣象冷蒼崖煙翠中龍歸半天雨虎嘯一巖風露<lb/>
<pb n="KR4d0070_WYG_001-15a"/>
後芝房紫霜餘栢實紅終期把藜杖來伴白雲翁<lb/>
　　　贈郭誠思<lb/>
壯志本桑弧當年亦棄繻塵游謝京國火記得鄷都露<lb/>
氣凝瓊樹冰光澈玉壺世間出世法胎食即天厨<lb/>
　　　贈趙抱一<hi>君隱居兩當石門後更深入紫栢山人迹絶矣</hi>
石門路已絶塵寰紫柏髙深不可攀野客蒼茫連逺水<lb/>
暮雲慘澹裹寒山琹碁有徇皆為役松竹無情且共閒<lb/>
卉醴一盃時自釀陶然亦可發朱顔<hi>君童子時遇道士與一桃啗之遂不</hi>
<pb n="KR4d0070_WYG_001-15b"/>
<hi>食嘉祐七年余領秦邀君至七十餘矣不食已六十餘年髪白面紅亦不甚異於常人云山中乏酒釀蜜飲之</hi>
<hi>亦可醉道書謂蜜為卉醴</hi>
　　　贈青城山威儀觀李鍊師<lb/>
天倉三十六峰下猶有軒轅轍迹存丹竈前臨六時水<lb/>
芎田逺接九仙門<hi>九仙寳雲洞近後觀</hi>火芝夜照千燈迥江樹朝<lb/>
涵一氣渾道友相邀尋異藥攜笻幾到老人村<lb/>
　　　贈終南李道人<lb/>
神仙靈藥自然功五色光中一氣通借問叅同相類法<lb/>
<pb n="KR4d0070_WYG_001-16a"/>
何如相類即叅同<lb/>
　　　贈琅邪智先長老<hi>師臘八十六</hi>
山路層層峻幽棲最上層凈光懸海月幻體任春冰四<lb/>
句有為法一心無盡燈我來忘所問相伴乆騰騰<lb/>
　　　贈辰長老<lb/>
燕坐非持律遊方不學禪長空任飛鳥古澗自寒泉見<lb/>
月何須指追風不待鞭平生一破衲隨處伴閒眠<lb/>
　　　贈崆峒天水公<lb/>
<pb n="KR4d0070_WYG_001-16b"/>
天下赤龍訣人間金液丹先生今已得此事古傳難陰<lb/>
徳留塵世仙階在廣寒舊聞三五一乞取畧開端<lb/>
　　　送徐總<lb/>
半醉長呼意若何官情道味兩蹉跎眼前漸漸故人少<lb/>
世上紛紛新事多疎籟自鳴非節奏虛舟妄觸任風波<lb/>
悲歌深歎流年急常憶江南藍采和<lb/>
　　　送杜山人<hi>山人山行見虎輒同路而行乂善嘯</hi>
到不説來處去安知所之野雲同自在溪鳥與誰期虎<lb/>
<pb n="KR4d0070_WYG_001-17a"/>
伴閒行逺猿驚住嘯遲相逢聊一醉重見又何時<lb/>
　　　宋屯田歸湖南<lb/>
舊學孫明復春秋助發微<hi>儒者孫復字明復撰春秋尊王發微君常預講論</hi>倦<lb/>
遊驚白首知已失緇衣<hi>故司徒陳恭公常薦君</hi>乞了朝雞去南隨<lb/>
社鷰歸衡湘多隱逸道侣未應稀<lb/>
　　　笻杖贈凌生<hi>生有官不仕無妻子</hi>
山居知獨處一杖代兒曹試水溪沙淺挑雲嶺路高訪<lb/>
僧歸有伴採藥逺忘勞它日蓬萊會應騎過海濤<lb/>
<pb n="KR4d0070_WYG_001-17b"/>
　　　都官葉<hi>紓</hi>郎巾歸三衢<lb/>
宗邸横經授小侯跡同半隱乆沈浮却尋故國溪山路<lb/>
多謝朝堂鐘鼓樓冉冉年華成老態紛紛時事作閒愁<lb/>
一丘一壑平生志况有門人伴釣遊<lb/>
　<lb/>
　<lb/>
　<lb/>
　樂全集巻一<lb/>
</p>
<p>
</p>
  </div>
<div>
                <head>樂全集巻二</head>
    <p>
<pb n="KR4d0070_WYG_002-1a"/>
欽定四庫全書<lb/>
　樂全集巻二　　　　　　宋　張方平　撰<lb/>
　　律詩<lb/>
　　　㣲子廟<lb/>
西伯巳招二大老東隣更棄三仁人元龜遂訖商家命<lb/>
白馬永為周室賔抱器幸存天鳯祀喪邦都為牝鷄晨<lb/>
可憐長發源流逺舊國猶存廟樹春<lb/>
　　　秦州北山云是隗囂宫登城樓下瞰偶題<lb/>
<pb n="KR4d0070_WYG_002-1b"/>
宛下君臣實兒戯昆陽勝敗非人力劉秀其來異獨夫<lb/>
隗囂何事為西伯送質巳是不能強保險明知本無策<lb/>
惟其得士似田横後世英雄共嗟惜<lb/>
　　　讀杜工部詩<lb/>
文物皇唐盛詩家老杜豪雅音還正始感興出離騷運<lb/>
海張鵬翅追風騁驥髦三春上林苑八月浙江濤璀璨<lb/>
開鮫室幽深閉虎牢金晶神鼎重玉氣霽虹髙甲馬騰<lb/>
千隊戈船下萬艘吳鈎銛莫觸羿彀巧無逃逺意隨孤<lb/>
<pb n="KR4d0070_WYG_002-2a"/>
鳥雄筋舉六鼇曲嚴周廟肅頌美孔圖襃世亂多羣盜<lb/>
天遙隔九臯途窮傷白髮行在窘青袍憂國論時事司<lb/>
功去諌曺七哀同谷寓一曲錦川遨妻子飢寒累朝廷<lb/>
戰伐勞倦遊徒右席樂善伐干旄舊里歸無路危城至<lb/>
輒遭行吟悲楚澤達觀念莊濠逸思乘秋水愁膓困濁<lb/>
醪耒陽三尺土誰為翦蓬蒿<lb/>
　　　題楊大年集後<lb/>
天上靈仙謫人間秀氣涵朱絃清廟瑟美榦豫章柟富<lb/>
<pb n="KR4d0070_WYG_002-2b"/>
艶三千牘從容八十函<hi>朱齡石</hi>典純追古昔雅正合周南溫<lb/>
粹瓊瑶潤滋醲稼穡甘微中緘海蚌巧處吐春蚕璀璨<lb/>
龍宫出精深虎穴探機衡成臲卼嵩洛入煙嵐<hi>公勁正不容權</hi>
<hi>倖謝病歸陽翟因就除知汝州</hi>寂忍修禪智虗柔慕史聃驥轅曽未騁<lb/>
鸞馭不停驂巖廟登何數承明入獨三可憐經濟意舊<lb/>
客記髙談<hi>門人黄鑑録公餘論為談苑</hi>
　　　讀王朴傳<lb/>
世主英威動九陽髙賢事業出巖廊何須夢卜疑千古<lb/>
<pb n="KR4d0070_WYG_002-3a"/>
灼見雲雷定四方小國霸圖㣲管葛當時人傑自蕭張<lb/>
不終制作成遺恨律凖今猶在太常<lb/>
　　　讀素書<lb/>
孺子圮橋跪履年七章徳在榖城仙所言道徳帝王事<lb/>
不比盤盂長短篇晩欲出塵應有訣初行遇漢豈非天<lb/>
蕭曺勲業皆勞力寜似功成樽爼前<lb/>
　　　過豐<lb/>
劉季當年在古豐芒碭王氣已連空天機先露由啼嫗<lb/>
<pb n="KR4d0070_WYG_002-3b"/>
人意冥符自董公厯數有歸徒勝負風雲相㑹盡英雄<lb/>
不然樊酈蕭曺輩盡老屠商掾吏中<lb/>
　　　過沛題歌風臺<lb/>
落托劉郎作帝歸樽前感慨大風詩淮隂反接英彭族<lb/>
更欲多求猛士為<lb/>
　　　題中陽里髙祖廟<lb/>
縱酒踈狂不治生中陽有土倚兄耕晩遭亂世成功業<lb/>
更向公前與仲争<lb/>
<pb n="KR4d0070_WYG_002-4a"/>
　　　臨淄同劉仲方作<lb/>
迴合空山萬疊蒼磻溪投釣此開疆儒家俎豆連洙泗<lb/>
戰國戈鋋接楚梁四嶽子孫終海嶼諸田意氣盡尸鄉<lb/>
不惟仲父能輕重形勝由來自霸強<lb/>
　　　劇孟<lb/>
人物無重輕廟朝有失得世平徒匹夫時摇一敵國姦<lb/>
雄望風塵冠劔動慙色治庭不論功聲名輝典策<lb/>
　　　讀齊世家<lb/>
<pb n="KR4d0070_WYG_002-4b"/>
黙坐磻溪素髮垂商周於此繫興衰機深正似㤀機者<lb/>
應被沙鷗靜處窺<lb/>
　　　讀楞伽經<lb/>
楞伽三萬六千偈百八句中成自性法法非法離法塵<lb/>
心心無心入心病漸熟當似菴羅菓頓照猶如大圓鏡<lb/>
龜毛兎角妄有無海浪空華不清浄<lb/>
　　　讀混元經<lb/>
五行生成本一氣曉此體用知命樞還元當復定金鏁<lb/>
<pb n="KR4d0070_WYG_002-5a"/>
過宿寜更懐蘧廬無質生質是丹地有象非象真壇圖<lb/>
此途得道亦連袂遲晩須乗八景輿<lb/>
　　　寂黙通真說因戒而定云是小乗漸法然至則<lb/>
　　　　成大其致一也趙少師叔平覧之有疑見問<lb/>
　　　　以此答<lb/>
即定非存出入間照而常寂所居安將心起用知逾逺<lb/>
有眼無光見亦難向上本來惟一路初機聊為立三闗<lb/>
莫於此地分延促彈指時中海水乾<lb/>
<pb n="KR4d0070_WYG_002-5b"/>
　　　讀坐㤀論<hi>并序</hi>
唐書潘師正傳初陶隱居傳正一之法於王逺知逺知<lb/>
以傳師正師正以傳司馬子㣲故潘謂司馬正一至汝<lb/>
四世矣陶隱居毎謂門人曰吾於建元永明間仕不過<lb/>
奉朝請使吾爾時官得志豈有今日事耶詳此隱居所<lb/>
得深矣然為時主禮重竟不見其異迹至人守中抱一<lb/>
固不為異也至子㣲著坐忘論五時七候簡要易行本<lb/>
自正一暇日覧味因成長句<lb/>
<pb n="KR4d0070_WYG_002-6a"/>
正一初傳王逺知後來體用益精㣲惟無矜貴為真地<lb/>
但涉成虧即世機松徑風聲猶有待糠鑪火候事終違<lb/>
便令直了九丹術不到坐㤀何處歸<lb/>
　　　覽九丹上化經寄南都王宣徽君貺<lb/>
上清紫簡世傳稀中有靈都妙㫖㣲雲霧披光丹鳯出<lb/>
風雷接勢赤龍飛琴心三疊胎仙舞籥筦雙迎帝子歸<lb/>
幸得九天真一訣塵勞何事尚依依<lb/>
　　　讀穆天子傳<lb/>
<pb n="KR4d0070_WYG_002-6b"/>
八龍長騖造崑丘七萃前驅縱逸逰遇雪自裁黄竹唱<lb/>
捧觴喜答白雲謳羽陵廣奏随風逝崦阜銘蹤共日留<lb/>
惆悵璧臺人不返樂池遺恨素波愁<lb/>
　　　讀樊川集<lb/>
不遇元和得獻謨望山東北毎長噓獨賡唐律雅風後<lb/>
更注孫篇俎豆餘霅水勝逰成悵望杜川歸事竟躊躇<lb/>
中年遽使山根折盡寫雄襟在此書<lb/>
　　　讀杜詩<lb/>
<pb n="KR4d0070_WYG_002-7a"/>
杜陵有窮老白頭惟苦吟正氣自天降至音感人深昭<lb/>
囘切雲漢曠眇包古今萬壑入溟海一枝成鄧林掩抑<lb/>
鬼神泣寂寥星月沈珠慿㒺象得玉看晶采尋穰穰豐<lb/>
年榖磊磊殊方琛病源問岐伯兵畧須淮隂流寓四方<lb/>
路浩蕩平生心毎覽述懐篇使我清淚淫<lb/>
　　　題英烈王廟<hi>伍子胥祠在楚州</hi>
固云志在修私怨破郢其如不利吳由此夫差心遂侈<lb/>
䲭夷豈得謂非辜<lb/>
<pb n="KR4d0070_WYG_002-7b"/>
　　　東方朔<lb/>
不獨巖扄與市塵金門亦可晦吾真孤風大義人誰見<lb/>
宣室聊曽抗倖臣<lb/>
　　　天聖中年嘗有異夢熈寕癸丑退居南臺聊記<lb/>
　　　　舊事<lb/>
凌空素閣彩霞鮮舊侣相容見九𤣥上下登梯一童<lb/>
子逡巡離座六靈仙跪瞻寳案凝神久手納金匙受<lb/>
記専病卧夜長思此境忽驚四十有三年<lb/>
<pb n="KR4d0070_WYG_002-8a"/>
　　　侯君房<lb/>
爵位功名可自豪青雲志士豈而曹<hi>嚴子陵謂光武曰士固有志何至相</hi>
<hi>迫耶</hi>一朝黄鉞㸔看下<hi>馮勤傳</hi>始愧狂奴故態髙<lb/>
　　　被命中山以親老不赴書懐寄集賢曾公叅政<lb/>
　　　　趙公<lb/>
野懐常逐白雲飛疎拙那能合世機偶似曹溪一宿覺<lb/>
巳多蘧瑗九年非畧呈幻事何須了惟願朝恩早放歸<lb/>
它日蓮華峯下去猶期話道過黄扉<lb/>
<pb n="KR4d0070_WYG_002-8b"/>
　　　上三司蔡内閣<lb/>
此日河南念賈生留將名字徹丹庭秋聲漸覺寒生樹<lb/>
親老遥知獨倚扄徒繫車傍淹白晝得離韝上必青𡨕<lb/>
公如未信牛間氣試掘豐城必有靈<lb/>
　　　謝范天章薦應制科<hi>明道二年</hi>
初闢明堂見帝軒此時寜得戀丘園程文懶謁春官氏<lb/>
決策思干法扆尊千古聲名傳鶚表四方豪俊望龍門<lb/>
若趨丹陛承清問何以酬知或敢言<lb/>
<pb n="KR4d0070_WYG_002-9a"/>
　　　次韻酬潭州周沆學士見寄<lb/>
鼇背三山壓海濤雲䑓髙議接時髦一麾忽到江湖外<lb/>
囘首方驚日月髙不善取容同曼倩且歌樂職學王襃<lb/>
賈生自是長沙逺更弔湘纍賦廣騷<lb/>
　　　貽龔懋<lb/>
所至輒驚座歸來成淚痕憐君孤劔客擲謁五侯門驕<lb/>
氣羞紈袴凉風憶故園時清經世事捫蝨為誰言<lb/>
　　　寄徐白乆客襄漢<lb/>
<pb n="KR4d0070_WYG_002-9b"/>
避暑鹿門寺虗齋風竹凉草連䢵國逺水接漢川長寓<lb/>
客懐江表騷人愛楚鄉京塵誠可厭君未捨名埸<lb/>
　　　寄髙弁侍郎<lb/>
大雅乆頽弊夫君真古人道維皇極正文著帝刑淳<hi>公有</hi>
<hi>帝刑五篇</hi>羙望鏘金石深誠照鬼神立朝惟一介為郡有遺<lb/>
仁素尚陶𢎞景風流賀季真嵗寒松有節明瑩玉無塵<lb/>
霜簡雖清重銅符亦乆迍老成急登用必有及斯民<lb/>
　　　寄汾陽郭先生<lb/>
<pb n="KR4d0070_WYG_002-10a"/>
君家白雲外巖溜響嘈嘈絶壑風煙澹孤峰冰雪髙自<lb/>
能無世累誰見有生勞指我蓬壺路瓊宫隔海濤<lb/>
　　　寄三峰郭誠思<lb/>
松檜峰前古栢林結茅無伴對幽禽鄙為浮薄八公事<lb/>
獨入精㣲九聖心春斸晴川閒種玉夜開丹竈試還金<lb/>
泠然風馭知何返三十六關雲路深<lb/>
　　　訪朱先生值晝寝<lb/>
一枕清風靖館深滿庭松檜鬰交隂此時真境誰人見<lb/>
<pb n="KR4d0070_WYG_002-10b"/>
月在泥丸日在心<lb/>
　　　寄代淵<lb/>
塵走我何勞巖棲君愈髙林齋且吟嘯世路盡風濤小<lb/>
桂閒招隠西岷續返騷氣機衝不露承弁縱雙毛<lb/>
　　　貽劉几<lb/>
家自唐來世大儒惟君不肯讀家書春遊爛漫少曾醒<lb/>
俊氣飄揚頻得盧早講猿公飛劒術更通風后握機圖<lb/>
何時羽獵長圍合請看雲中一鶚孤<lb/>
<pb n="KR4d0070_WYG_002-11a"/>
　　　謝韓仲文學士送白竹簟<lb/>
帶粉裁踈節凌霜剪翠筩鯨鱗鋪海浪鵬翅展天風暖<lb/>
恐春水釋清宜曉魄融露華流沆瀣寒色凛崆峒栩栩<lb/>
來荘蝶<graphic n="KR1415" url="https://raw.githubusercontent.com/kanripo/KR-Gaiji/master/images/KR1415.png" mimeType="image/png"/>
                    <graphic n="KR1415" url="https://raw.githubusercontent.com/kanripo/KR-Gaiji/master/images/KR1415.png" mimeType="image/png"/>失夏蟲枕須松石碧幌鄙霧綃紅坐覺非<lb/>
塵境䰟如在月宫北忩聊寄傲俗骨愧方瞳<lb/>
　　　金陵乆旱喜雨呈運使韓綜學士提刑令狐挺<lb/>
　　　　祠部及示諸府僚<lb/>
江城風日燥將燃喜此滂沱僅有年諸澤氣交隂壓地<lb/>
<pb n="KR4d0070_WYG_002-11b"/>
四溟水立闊圍天廓開紫宙清凉界頓去驕陽跋扈權<lb/>
須信化工人可代傅巖才業在三篇<lb/>
　　　提刑祠部再和前篇猥為禱祈之應輒復次韻<lb/>
　　　　且以見志<lb/>
長吏憂民深望嵗諸侯閔兩著編年鵝鮮聊用遵明詔<lb/>
尫鼻何能感上天五事肅時斂在宥九功美利属持權<lb/>
守藩無状惟推分心在蒙荘内外篇<lb/>
　　　謝浙漕劉忠順郎中送簟<lb/>
<pb n="KR4d0070_WYG_002-12a"/>
玉水一方光瀲灔霜華八尺翠琅玕卧來病骨殊清快<lb/>
勝餌西山五色丸<lb/>
　　　近自鍾山採松花和湯甚美按本草經木部上<lb/>
　　　　品松花名松黄拂取似蒲黄輕身療病云勝<lb/>
　　　　葉節及脂松脂一名松肪淪入地千年為茯<lb/>
　　　　苓又千年為琥珀又千年為瑿一名茯菟通<lb/>
　　　　神而致靈和魂而鍊魄明竅而益肌厚腸而<lb/>
　　　　開心調榮而理衛上品仙藥也乆服延年陶<lb/>
<pb n="KR4d0070_WYG_002-12b"/>
　　　　隠居云松有脂潤又凌冬不凋理為佳物金<lb/>
　　　　匱方書葛洪所撰仙經曲晨丹用琥珀鍊合<lb/>
　　　　送湯一甖呈仲文學士<lb/>
青松北山麓春蘂摘金團芳澤逾肪節滋華本嵗寒功<lb/>
傳上品藥餌勝曲晨丹一泛彤霞液天和入肺肝<lb/>
日精月華所滋結金匱瓊笈稱靈珍味勝仙人掌中露<lb/>
色如遊女衣上塵餌之伐邪鍊神魄乆且長年登髙真<lb/>
輕瑿茯菟乃淪滓嘉賞當問清遐人<lb/>
<pb n="KR4d0070_WYG_002-13a"/>
　　　居憂過祥制示辰長老<lb/>
流景無端隙駟馳永懐頋復感慈闈幸兹門外車馬少<lb/>
更復朝中書信稀衰颯顛毛素絲短芒佯病眼亂花飛<lb/>
舍西賴與招提接時叩禪闗話祖機<lb/>
　　　貽辰長老<lb/>
同流誰往還終日掩柴闗璧觀少林寺門風先洞山<hi>師承</hi>
<hi>臨濟源出洞下</hi>道埸随處是心地本來閒指我常河水都忘鬢<lb/>
髮斑<lb/>
<pb n="KR4d0070_WYG_002-13b"/>
　　　離都招友人<lb/>
車馬交塵路不停勢家門巷宻如萍張湯筋力奈寒暑<lb/>
樓䕶口舌摇風霆機牙潜發如馳傳聲影相連若建瓴<lb/>
此地豈容山野客盍歸乎來掩巖扄<lb/>
　　　慶䑓韓子華寄示清居大士牧牛圖頌酬寄長<lb/>
　　　　句<lb/>
香嚴昔向溈山住只作田翁學牧牛路絶纎塵寜見迹<lb/>
野無寸草漫迴頭晴天任去雲作伴露地閒眠夜不収<lb/>
<pb n="KR4d0070_WYG_002-14a"/>
却問清居真了未樹邉蓑笠為誰留<lb/>
　　　都下别友人<lb/>
海内故人少市樓新酒醇與君聊一醉分袂此殘春北<lb/>
道邢䑓路東州泗水濵相期復何處京洛舊風塵<lb/>
　　　寄魯平<lb/>
平也青雲器鄉評推孝亷髙懐焦尾澹壮節湛盧銛與<lb/>
我偏心照論交以道詹逸羣容策蹇美盼對無鹽振楫<lb/>
期同濟提衡豈致嫌前年稅征鞅彌月憩衡苫環堵藜<lb/>
<pb n="KR4d0070_WYG_002-14b"/>
為榻圭門席掛簷未曽憂四壁聊與醉青帘且黙何嘗<lb/>
說雖寒不附炎伏龍當自起躍馬要誰占舌在居貧樂<lb/>
情親茹蓼甜雅遊傷遽散流景頋將淹信㫁傷秋鴈愁<lb/>
多伴夜蟾不堪男女淚北望一漸漸<lb/>
　　　寄郭誠思華下茅齋<lb/>
舍在世塵外松扉夜不関心同秋水靜身共野雲閒自<lb/>
得逾三樂誰堪話九還它年玉泉約何以救衰顔<lb/>
　　　寄題都下知友山亭時在新定<lb/>
<pb n="KR4d0070_WYG_002-15a"/>
古郡利名外萬山雲靄中思君痛飲處累石小軒東觀<lb/>
闕風光近郊園野趣同溪頭對魚鳥未羨舞裙紅<lb/>
　　　菴堂書懐呈郭誠思<lb/>
曉駕白龍車氤氳入紫霞翠微雲外路碧落月中家駛<lb/>
過剛風騎閒如迥漢查幽忩一欹枕世慮自空花<lb/>
　　　誠思約以初秋東來相過輒馳短韻以速行期<lb/>
已聞露葉寒蟬急休待霜空曉鴈催不是相思閒命駕<lb/>
無為弟子望師來<lb/>
<pb n="KR4d0070_WYG_002-15b"/>
　　　留别所知<lb/>
雪擁歸程朔吹寒來時孤劒繫征鞍此行誓不忘知已<lb/>
昨夜為公重一彈<lb/>
　　　熈寕壬子嵗寄丁未同甲諸公秦亭吕宣徽寳<lb/>
　　　　臣汝隂歐陽公少師永叔京下王尚書仲義<lb/>
　　　　<hi>時並六十六嵗</hi>
百二十年名上夀浮生百嵗實稀聞百年三萬六千日<lb/>
今巳三分過二分嘯歌獨喜齒全在文字看來眼未昏<lb/>
<pb n="KR4d0070_WYG_002-16a"/>
酒量雖衰猶得醉塵中人事自紛紛<lb/>
　　　聞翰林承㫖宋子京尚書捐館<lb/>
平昔雍容兩禁游共陪帷幄奉咨謀功名不到麒麟閣<lb/>
詞賦空傳鸚鵡洲事業三朝虗物望聲華一代擅風流<lb/>
清時只作文章老誰識深懐藴九疇<lb/>
　　　哭劉潜<lb/>
嘗謂君才似武侯草廬牢落臥龍愁天公不念蒼生故<lb/>
元叔堪憐郡吏休蒿野已埋經國策巖廊誰是富民侯<lb/>
<pb n="KR4d0070_WYG_002-16b"/>
朝廷今始思英俊不見庖丁刃一投<hi>君没二年西陲聚師朝廷挍用才士</hi>
<hi>而碌碌競進矣</hi>
　　　聞郭誠思解化<lb/>
溪堂月榭幾分盃暫住三峰約便囘<hi>君近從東平歸華</hi>齋榻忽<lb/>
留青竹去庭除不待玉棺來人間如幻寜同恨天上修<lb/>
文亦用才<hi>顔囘王弼皆為帝所修文郎</hi>碧秀煙雲無限好此生勿復<lb/>
望崔嵬<hi>太華東曰玉秀峰一曰碧秀黄神谷過峯下水聲聞百歩外僕嘗與君遊而樂之約營居其下</hi>
<hi>方得地且葺之</hi>
<pb n="KR4d0070_WYG_002-17a"/>
　　　簡徐登道人<lb/>
聞說頻來帝里遊藥鑪何日得同流勸君只就紅塵裏<lb/>
撥轉河車萬事休<lb/>
　　　葛居士詩<hi>并序</hi>
葛居士名自成絳州曲阿人世農家貲業富贍天性至<lb/>
孝喜誦佛經以父母疾凡燒六指於鄉黨有行義壮而<lb/>
染惡疾漸劇且将自沈於汾水夕有老父過其家而求<lb/>
宿與之語居士更悟向之所為妄著我見爾詰朝挺身<lb/>
<pb n="KR4d0070_WYG_002-17b"/>
行乞抵華隂遂登蓮花絶頂茹草木精脩五年辛勤備<lb/>
至眉鬚復生鼻通息聞華隂人郭誠思有道造焉誠思<lb/>
欣納之然但以為丐者不知其鄉里族姓也見誠思不<lb/>
食亦不食乆之誠思諸兄惡之數詬逐居士遜辭不見<lb/>
容因自道姓名謂誠思曰余曲阿人初行來時家不知<lb/>
也今一歸亦善君為遣人告余家誠思遣僮徃告之旬<lb/>
浹兄弟僕馬來迎比近鄉邑父母及其子皆至相見悲<lb/>
喜去其家二十里所白其父母曰兒之來以絶二親之<lb/>
<pb n="KR4d0070_WYG_002-18a"/>
望念也浮世幻縁縁盡即離請從此别端坐泊然而逝<lb/>
居士不識字諸經皆口授而誦之及自峯頂而下出語<lb/>
皆成偈頌時亦為詩章理意髙逺不類世俗之辭其偈<lb/>
句有妙法白蓮清浄脩又云法眼觀時世稀有俗眼觀<lb/>
時是癩人今採其句為葛居士詩云<lb/>
三峰頂上五經秋妙法白蓮清浄脩無數天花常自散<lb/>
真空性水不停流病癡誰問維摩詰俗眼徒嗟冉伯牛<lb/>
别有妙身諸相具金剛堅固異浮漚<lb/>
<pb n="KR4d0070_WYG_002-18b"/>
　　　月夜吳春卿蘓儀甫相過㑹飲忽聞五鼓遂同<lb/>
　　　　入朝<lb/>
清風凉月滿前軒邂逅相逢索酒罇東有啓明俄動色<lb/>
北來寒鴈亦驚魂相車未過塵先起宫漏纔終市早喧<lb/>
階下從人催上馬百官巳是簇朝門<lb/>
　　　寄崆峒天水公<lb/>
先生莫可測滄海逺沈沈詹尹徒端策昭文不鼓琴一<lb/>
丸天上藥幾日靜中吟安得菊花酒盈巵金液深<lb/>
<pb n="KR4d0070_WYG_002-19a"/>
　　　赴錢塘吳江道中寄侍讀王君貺侍郎<hi>時王赴太原</hi>
畫舩浮震澤煙水接秋空一霎過雲雨滿帆開岸風酒<lb/>
旗蓮蕩裏僧刹橘洲中何似并州路塵髙馬隊雄<lb/>
　　　趙先生王屋杖<lb/>
待月移肩倚聽琴向膝横溪橋經雨滑山屐入雲輕擊<lb/>
水乖龍起書空老魅驚夜歸聞石響鶴舞逺來迎<lb/>
　　　中秋夜清思䑓獨坐對月寄太傅曽魯公宫師<lb/>
　　　　趙公<lb/>
<pb n="KR4d0070_WYG_002-19b"/>
萬籟沈聲羣動息纎塵絶跡片雲無此時何物名身世<lb/>
　一㸃靈光徹太虛<lb/>
　　　蘇子瞻寄鐵藤杖<lb/>
隨書初見一枝藤入手方知鍜錬精逺寄只縁憐我老<lb/>
閒擕常似共君行靜軒獨倚身同瘦小圃頻遊脚為輕<lb/>
何日歸舟上新洛拄來河㟁笑相迎<lb/>
　　　西齋偶書<lb/>
祖録㤀筌後丹鑪住火時浮生更無事燕坐復何思暖<lb/>
<pb n="KR4d0070_WYG_002-20a"/>
日移棊局寒風促酒巵世間安樂法不獨浄名知<lb/>
　　　南原觀田<lb/>
日長春事動田野膏脉輕草青布榖過桑緑新蚕生雨<lb/>
足有酒色社近聞鼓聲牛羊暮歸飽舍中燈火明<lb/>
　　　和叔平少師見示知足吟談宗㫖也<lb/>
昨日㸔公知足吟寂然不動至人心視身無實元泡幻<lb/>
觀世皆空謾古今忽忽嵗窮駒度隙塵塵事過鳥遺音<lb/>
從來兩箇泥牛鬬一任相將入海深<hi>大梅云我見兩箇泥牛鬬入海直至</hi>
<pb n="KR4d0070_WYG_002-20b"/>
<hi>如今無消息</hi>
　<lb/>
　<lb/>
　<lb/>
　<lb/>
　<lb/>
　<lb/>
　樂全集巻二<lb/>
</p>
<p>
</p>
  </div>
<div>
                <head>樂全集巻三</head>
    <p>
<pb n="KR4d0070_WYG_003-1a"/>
欽定四庫全書<lb/>
　樂全集巻三　　　　　　宋　張方平　撰<lb/>
　　律詩<lb/>
　　　初春遊李太尉宅東池<lb/>
蓬島靈仙宅星河帝女家波光泛金翠樓影動雲霞清<lb/>
淺遊魚過參差垂柳斜移舟更尋勝逺見小桃花<lb/>
　　　題代祠部書院<hi>代淵蜀人天聖二年登上第歸鄉不仕書院在青城山</hi>
上第西歸即棄官此人趣味亦堪憐風波常自廟堂起<lb/>
<pb n="KR4d0070_WYG_003-1b"/>
雲壑不隨朝市遷野叟饋漿羞客氣山僧投拂悟塵縁<lb/>
青城山下空堂在留入華陽續舊編<lb/>
　　　登泰山太平頂<lb/>
區區魯國争蝸角矗矗齊城磔蝟毛萬壑相傾知地險<lb/>
浮雲忽散覺天高蒼煙自古埋塵世紅日中宵破海濤<lb/>
七十二君迷舊迹空教秦漢侈心勞<lb/>
　　　題樂全堂<hi>莊子云樂全之謂得志古之所謂得志者非軒冕之謂也謂其無以益其</hi>
　　　　<hi>樂而已矣</hi>
<pb n="KR4d0070_WYG_003-2a"/>
樂全得意自荘書静閱流光樂有餘四句幻泡明般若<lb/>
一篇力命信沖虛心閒自覺浮雲薄才拙誠知與世疎<lb/>
只此空名漫兒戲何王城闕不丘墟<lb/>
　　　逍遥堂<lb/>
真樂不違俗紅塵自滿城捲簾寒日暖高枕暑風清世<lb/>
累離憂患天和得性情五時依約合多謝白雲生<lb/>
　　　李少傅佚老亭<lb/>
得謝自廊廟事髙䟽仲翁安車雖駟馬歸路已冥鴻令<lb/>
<pb n="KR4d0070_WYG_003-2b"/>
子承良冶朱轓治左馮緇衣方改造列鼎有餘豐屨杖<lb/>
居多適軒裳夢覺空天倪希柱史性理問能公窓檻開<lb/>
瀟灑風煙接鬱葱上方思賈誼即奉小輿東<lb/>
　　　彭門城上見鄉人社會懷古<lb/>
南北分疆域此城當要津幻泡興廢速蠻觸戰争頻世<lb/>
換山河舊時平井邑新喧喧村社散多是白頭人<lb/>
　　　彭門公庭古檜為風雨所摧<lb/>
杳杳叅天氣亭亭構厦材千年對霜雪一夕折風雷枕<lb/>
<pb n="KR4d0070_WYG_003-3a"/>
静踈聲減庭寛翠影開梧桐與楊柳嬌色倚樓臺<lb/>
　　　暮秋登彭祖樓<hi>徐州</hi>
危樓古城角山色遶蒼蒼寒日下何速清風來甚長煙<lb/>
塵思戰國雲水似江鄉重九登髙近堦前菊巳香<lb/>
　　　經逺樓<hi>下六篇皆秦州公署共一樓耳</hi>
中夏聖人調律呂八荒異國入圖書從容徳讓唐虞逺<lb/>
馳騁戰争秦漢餘不道鼓旗無勇將須知俎豆有真儒<lb/>
功臣騎虎凶而國常向氷淵審廟謨<lb/>
<pb n="KR4d0070_WYG_003-3b"/>
　　　邽翠樓<lb/>
一川墟宇暮煙中樓堞籠山氣象雄北路荒原戎子國<lb/>
<hi>古邽戎之地</hi>東坡斷塹隗囂宫馬來洮海蕃城近<hi>涼州漢西海郡今洮</hi>
<hi>河首領唃厮囉所居</hi>鶴去遼天越洞空<hi>山有越溪洞耆舊傳言洞口有詩云越溪道士人不</hi>
<hi>識上天下天鶴一隻洞門深鏁玉忩寒滴露研硃㸃周易因此為越溪洞</hi>三十六程勞極目<lb/>
隴雲猶在故關東<hi>睢陽至秦三十六程</hi>
　　　道齋<lb/>
瓊籤隱訣舊曾尋共秘還金妙㫖深㑹向本源分造化<lb/>
<pb n="KR4d0070_WYG_003-4a"/>
即抛塵刼出來今含生皆是坎離氣復會自知天地心<lb/>
幻事徒勞聊一笑他時雲壑有知音<lb/>
　　　禪齋<lb/>
昔年曾見琅邪老<hi>惠覺智先</hi>為説楞伽最上乘頓悟紅鑪一<lb/>
㸃雪忽驚闇室百千燈便超十地猶塵影更透三闗轉<lb/>
葛藤不住無為方自在打除都盡即南能<lb/>
　　　凉軒<lb/>
樓下凉軒六月凉風窓一枕傲羲皇壽山雲影浮空近<lb/>
<pb n="KR4d0070_WYG_003-4b"/>
羅谷泉聲遶砌長迥覺風塵非此世不須雪月更交光<lb/>
最宜羽客冰霜骨共引瑤巵沆瀣漿<lb/>
　　　精思閣<lb/>
仙術初脩自性情本除陰濁養陽明三田窈窈通虛白<lb/>
一路層層徹太清寂不動中方見道思無邪處好存誠<lb/>
君如欲到逍遥國須自還元第一程<lb/>
　　　凉軒秋意<lb/>
南嶺雲嵐開曉霽北窓松竹度凉颸閒欹碧簟石琴薦<lb/>
<pb n="KR4d0070_WYG_003-5a"/>
静味丹經金鑰匙夢幻泡中何得失雀蚊䖟處苦喧卑<lb/>
更令薰祓澄心閣客自三峰到有期<hi>華下郭誠思去秋到秦寓於府署澄</hi>
<hi>心閣今秋復約西來</hi>
　　　秦州即事<lb/>
邊清羽書息事簡使君慵地僻俗客少日長春睡濃平<lb/>
安三路火<hi>秦州烽火候自沿邊三路而來</hi>昬曉兩山鐘<hi>南山北山皆有鐘</hi>戍滿<lb/>
歸心動先隨渭水東<lb/>
　　　秦州後園春宴贈部署劉几閣使<hi>几深曉音律</hi>
<pb n="KR4d0070_WYG_003-5b"/>
柳暗三眠困花繁二月香<hi>秦州後園有二月花開最早繁艶甚盛絶有清香</hi>情<lb/>
懐當酒盡興味為春長疊鼓漁陽節清謳北里粧堦前<lb/>
樂無誤席上有周郎<lb/>
　　　秦州晩宴即席示諸賔僚<lb/>
秦川節物似西川二月風光已不寒猶去清明三候逺<lb/>
忽驚爛漫一春殘香隨芳樹頻移席晴愛遥山乆凭欄<lb/>
却憶京華勝遊處常為暮景促歸鞍<lb/>
　　　隴西郡麥積山有獻白鹿者潔如霜雪馴養逾<lb/>
<pb n="KR4d0070_WYG_003-6a"/>
　　　　年放歸舊山十二韻<lb/>
地得金方正山藏靈物珍月宫遺玉兎仙仗失霜麟乳<lb/>
竇氷泉冷晴原露草春清風生澗壑高格對松筠乆臥<lb/>
常存息凝思若養神煙崖一蹭蹬華館乆埃塵我意本<lb/>
雲水無心愛珮紳平生厭俗客待爾當嘉賔蕭灑襟情<lb/>
逺虛恬氣韻真檜軒同鶴静竹渚伴鷗馴龜智霑驪血<lb/>
犧純被繡巾放歸舊林麓好去避虞人<lb/>
　　　題松江曹生學舍<lb/>
<pb n="KR4d0070_WYG_003-6b"/>
江邊無限地君舍劣容蝸急鼓田家社踈鐘野寺齋執<lb/>
經多卉服牽葑待荆釵秋雨鱸魚美時應釣蘚崖<lb/>
　　　金陵府署池上草堂<lb/>
東方千騎忝藩侯情味都如寓一丘客氣盡將還野馬<lb/>
機心聊自試沙鷗時憑静几隨飛蝶强拂危冠笑沐猴<lb/>
只向公齋得嘉遯何須逺逐赤松遊<lb/>
　　　送屐韓仲文<lb/>
江南到梅暑蒸濕鮮晴明聊倣登山様無妨涉水行齒<lb/>
<pb n="KR4d0070_WYG_003-7a"/>
牢防易折蠟滑亦加輕早幸還吾土閒將掛後楹<lb/>
　　　夢中吟<lb/>
神歸自何處記此夢中吟道為無心合人因省語深<hi>此兩</hi>
<hi>句夢中作</hi>牎燈寒影薄庭月曉光沈悟境真泡幻迷情妄古<lb/>
今<lb/>
　　　秋夕聴彈五絃琴<lb/>
古風久已壞今夕聞遺聲恍若㤀身世怡然通性情緬<lb/>
懷有虞氏曠想三代英此時知此意青天秋月明<lb/>
<pb n="KR4d0070_WYG_003-7b"/>
　　　李太尉園池<hi>魏國獻穆大長公主子</hi>
驃騎子侯第長門大主園煙波二宫賜<hi>仁宗初章獻皇太后稱二宫賜</hi>
<hi>主宅東池廣池榭</hi>宸翰四朝恩<hi>四朝所賜御/札刋石在第</hi>禪客常搖拂<hi>先都尉好</hi>
<hi>延禪僧</hi>名流必解軒<hi>朝之名勝必集君第</hi>春風與秋月好景不空罇<lb/>
　　　城南林園避暑示道友<lb/>
不必山林逺且離朝市喧前軒好風月高客共琴罇在<lb/>
所同浮世何須憶故園八瓊還返事聊更話根源<lb/>
　　　函谷闗<lb/>
<pb n="KR4d0070_WYG_003-8a"/>
沛公弔伐軍戲下百二曽無藩楗牢天險固非一姓有<lb/>
孫謀寧在兩崤髙懸崖通棧遥連蜀絶巘横空勢走襃<lb/>
幾見狂圖矜四塞泥丸封處竟徒勞<lb/>
　　　遊琅邪山寺<lb/>
一徑過蕭森幽提此獨尋俗遊殊不意僧話粗寛心役<lb/>
役真何了空空究竟深塵勞何日脱來伴逺公吟<lb/>
　　　火車同郭誠思作<lb/>
火車雙輪駕九虬出海直上崑崙丘經天三百六十度<lb/>
<pb n="KR4d0070_WYG_003-8b"/>
匝日一萬四千周電破重陰霹靂過風開霽色煙雲收<lb/>
乾闗坤軸極排轢勢䦨却返無為洲<lb/>
　　　初秋即事<lb/>
乆雨新晴後秋風初起時天倪一清曠精爽入希夷壁<lb/>
上呉生畫床頭杜老詩平常性酷愛對眼忽如遺<lb/>
　　　冬過豪貴故園有感<lb/>
蕭蕭霜草曉風秋憶是當年最勝遊車馬自隨寒日急<lb/>
管絃肯入野雲幽流渠水斷魚何往髙樹陰踈鳥不留<lb/>
<pb n="KR4d0070_WYG_003-9a"/>
為問主人曽到否自家池館待誰修<lb/>
　　　辛未清明感事<lb/>
二十四年流水東早為名誤逐飛蓬事隨過鳥去無跡<lb/>
愁似濁醪傾更濃好是把花歌北榭更休提劒哭西風<lb/>
壯心鬱鬰身牢落幾見中林鶴髪翁<lb/>
　　　秋夜禁直<lb/>
朝著紫宸殿直廬金馬門楞伽百八句柱下五千言何<lb/>
處求花藏㤀機即漆園凉宵萬籟寂明月在前軒<lb/>
<pb n="KR4d0070_WYG_003-9b"/>
　　　再入禁林即事<lb/>
重到金坡二十春<hi>慶厯六年自學士出領郡迨今正二十年</hi>閒思出處一傷<lb/>
神略行大地山川遍<hi>歴昇杭秦益徐鄆等十郡府</hi>再覩青天日月新<lb/>
<hi>感昭陵也</hi>踈籟豈知諧律吕散材無意入轅輪何時却出都<lb/>
門去静掩巖扉老此身<lb/>
　　　兩浙張兵部秋日牡丹詩次韻<lb/>
霜天慘澹過重九忽見幽芳發故叢多愛清香對亭檻<lb/>
不堪踈葉下梧桐他年仙去空華表此夜䰟歸尚漢宫<lb/>
<pb n="KR4d0070_WYG_003-10a"/>
過眼須為無色觀返童疑有内丹功寫題更愧詩情淺<lb/>
折帶應冝醉臉紅須為重重張翠帟可憐羸怯不禁風<lb/>
　　　病眼<lb/>
飛花無復數遇物輒成䨇書畫踈幽閣屏幃戀北牎懶<lb/>
開辭俗客寫望憶秋江椒菊供朝餌猶須發酒缸<lb/>
　　　江樓遲客<lb/>
靜外游神迥望中塵物稀天連逺水盡鳥背夕陽飛木<lb/>
葉初搖落鄉懷動式微興䦨不忍去遲子一舠歸<lb/>
<pb n="KR4d0070_WYG_003-10b"/>
　　　夜意<lb/>
羣動已沈響蛩吟時一聲露寒仙掌重月午庾樓清慷<lb/>
慨聞雞舞悲凉感笛情幾多塵役者夙駕待鐘行<lb/>
　　　夜蟲<lb/>
庭户閒扄月草根寒帶霜時方感搖落爾更助悲凉漏<lb/>
版敲孤館燈青背曲房向晨轉哀急幾斷旅人腸<lb/>
　　　風琴<lb/>
露華月色澹軒庭風過時同衆籟鳴誰掛機心在絃索<lb/>
<pb n="KR4d0070_WYG_003-11a"/>
有絃寧更有全聲<lb/>
　　　寓興<lb/>
代舍悲彈鋏夷門黙抱闗風雲未時會意氣與身閒劒<lb/>
為屠龍礪弓須待虎彎君看緯蕭子一旦探珠還<lb/>
　　　題葛驛李校書壁<lb/>
八十不扶杖看書夜每深自言非服藥無事可闗心景<lb/>
為詩曾愛花因醉尚簮去城無一舍路若隔飛沈<lb/>
　　　蟬<lb/>
<pb n="KR4d0070_WYG_003-11b"/>
紅樹依依古驛西一聲長是報秋期新晴忽見横飛過<lb/>
落晩最傷孤嘯時陰激英雄增感憤潜催節物至蕭衰<lb/>
草根蟋蟀霜前鴈共與愁人染鬢絲<lb/>
　　　柳<hi>呉體</hi>
翠眉含愁展新葉長袖善舞拖舊條黄鶯初囀一何喜<lb/>
紅桃相映不勝嬌行人歇馬近驛路漁叟繫舟臨溪橋<lb/>
斜風細雨與殘照不妨意氣常飄飄<lb/>
　　　雲<lb/>
<pb n="KR4d0070_WYG_003-12a"/>
無端聚散千形出本是輕清一氣浮終古光陰寧變壞<lb/>
四時景象自遷流寶華馥郁周三界綵仗氤氳過十洲<lb/>
逺望非煙籠鳯闕近觀如穗起龍湫餘霞映日晴相照<lb/>
素練横空晚未收迥漢歸槎遥泛泛碧天孤鶴静悠悠<lb/>
驚禽逸獸情無待陣馬風檣勢莫留泗水高歌増感慨<lb/>
陽臺殘夢作閒愁斷虹落照江城暮澹月踈星禁省秋<lb/>
過嶺時隨樵叟去傍溪聊伴野僧遊乆陰泱漭重重積<lb/>
忽霽飄零片片幽待物方行嗟滯影乘波妄觸笑虛舟<lb/>
<pb n="KR4d0070_WYG_003-12b"/>
仙家五色隨鸞駕海面千尋立蜃樓雪意低濃傷旅館<lb/>
歲朝黄潤喜農疇初微觸石纔膚寸曾不崇朝遍九州<lb/>
生施功成讓雷雨無心却返舊山頭<lb/>
　　　蝶<lb/>
遲景融融暖氣浮中園曲密小庭幽春風故引顛狂甚<lb/>
芳樹相容爛漫遊不分風流輸楚女懶將身世問荘周<lb/>
有時潜見多情處毎遇王孫盡日留<lb/>
　　　螢<lb/>
<pb n="KR4d0070_WYG_003-13a"/>
土潤正溽暑幽庭熠燿飛陳荄未全脱生氣一何㣲風<lb/>
急光不滅月明景共稀蠨蛸與蟋蟀時節伴依依<lb/>
　　　歸燕<lb/>
社後日猶暖雨前春尚寒乘時衆來易無伴獨留難京<lb/>
洛柳花白瀟湘楓葉丹堪傷季秋雀風急海漫漫<lb/>
　　　柳<lb/>
雨細池塘静風斜院落深蝶飛隨亂絮鸎囀入濃陰翠<lb/>
帶堪紉佩金絲可度針願依菩薩手不上美人簮<lb/>
<pb n="KR4d0070_WYG_003-13b"/>
　　　七里瀨<lb/>
古有桐君住漢時嚴子來山横疑路盡溪轉若天開塵<lb/>
世不相接海潮從此迴維舟上層巘戀戀白雲堆<lb/>
　　　驚秋示三茅山人陳谷<lb/>
晩來枕簟凉杖屨望平野疾風巻浮雲黄葉如雨下奈<lb/>
此急景何忽過如奔馬九丹功未成幽恨將誰寫<lb/>
　　　清明連上已<hi>治平丙午三月四日清明</hi>
踏青原上飲祓禊水邊歌佳節相連好遊人一倍多<lb/>
<pb n="KR4d0070_WYG_003-14a"/>
　　　齊魯道中望睢陽有念<lb/>
重疊荒山滿四圍征鞍繫劒背斜暉遥知梁國白雲下<lb/>
此際吾親獨倚扉<lb/>
　　　對酒<lb/>
醉裏飜身天地窄愁來天地不容身可憐澤畔行吟客<lb/>
爭似壚邊高臥人<lb/>
　　　赴益部途中<hi>此下二十六首赴益州路中作</hi>
中臺分虎節全蜀領龜城山色二千里水聲三十程煙<lb/>
<pb n="KR4d0070_WYG_003-14b"/>
村深谷火雲棧半空鈴野館無鐘漏猿吟曉月明<lb/>
　　　行次岐山<lb/>
坤維五十郡麾節忝師垣緩轡猶秦甸前驅已劒門儻<lb/>
來増客氣重寄愧君恩昨夜岐山夢三歸修竹園<lb/>
　　　過灞橋長安道上作<lb/>
漢牒熟當披舊跡灞橋今忽過征鞍前朝宫殿煙蕪逺<lb/>
四望河山古木寒自古功名應邂逅大家岐路妄汍瀾<lb/>
興亡甚費生靈血只得髙人夢幻看<lb/>
<pb n="KR4d0070_WYG_003-15a"/>
　　　青泥嶺<lb/>
斗峻凌霄出混茫東西秦蜀此分疆縈紆斷澗千尋曲<lb/>
囘合危巒萬疊蒼煙外孤村通鳥徑雲間盤道遶羊腸<lb/>
朝家方面非輕寄何事徘徊望故鄉<lb/>
　　　華州西溪<lb/>
西溪殊近郭少華更當軒竹徑通華表松庭接紺園<lb/>
　　　過長安至岐山作<lb/>
髙原極望秦川闊危棧横空蜀道長多謝終南山色好<lb/>
<pb n="KR4d0070_WYG_003-15b"/>
迢迢相送過岐陽<lb/>
　　　過張真人洞<hi>兩當驛西亂竹谷口張果真人所隱處</hi>
谷口巑岏獅子山洞門髙掩白雲閒自慙末裔無仙骨<lb/>
名利途中鬢已斑<lb/>
　　　籌筆驛<lb/>
本規一舉定乾坤遽見長星墜壘門公在必無生仲達<lb/>
師昭何業得中原<lb/>
　　　雨中登籌筆驛後懷古亭<lb/>
<pb n="KR4d0070_WYG_003-16a"/>
山寒雨急曉冥冥更躡蒼崖上驛亭深秀林巒都不見<lb/>
白雲堆裏亂峯青<lb/>
　　　興州長舉縣西二十里閣道立表曰飛石閣告<lb/>
　　　　往來者急度勿停予赴益部興州將吏來迎<lb/>
　　　　皆至長舉因訪老吏飛石之狀云昔嘗有之<lb/>
　　　　亦飄風暴雨之時也予望山頂皆巳墾耕而<lb/>
　　　　行人熟虛名至是皆馳過因成一絶<lb/>
蜀道循山多險巇行人獨此策征羈人情多為虛名怯<lb/>
<pb n="KR4d0070_WYG_003-16b"/>
鶴唳風聲走老氐<lb/>
　　　劒門關<lb/>
地維絶脉摧鼇足天壘横霄壯井輿誰軋禍萌通鳥道<lb/>
古來風土感魚鳬壺中日月隣方外海内山河入帝圖<lb/>
過此益知方面重萬兵開府一寒儒<lb/>
　　　華山雲臺觀題希夷先生陳摶影堂<lb/>
林壑雲深接玉泉松齋閉息輒經年一無標致惟隨俗<lb/>
别有真機在指𤣥詔板嘗延清暑殿詩筒時到華陽川<lb/>
<pb n="KR4d0070_WYG_003-17a"/>
蜕形雖在張超谷粟粒珠中自在天<lb/>
　　　相國杜公舊里錢唐有别墅在華下公既得<lb/>
　　　　謝留寓睢陽因家焉某近赴益部過三峯聞<lb/>
　　　　華人之望公捨而不還又顧吾鄉之獨幸國<lb/>
　　　　老處焉因道西人之意成長句四韻奉<lb/>
　　　　寄杜公<lb/>
謀國有勞新史在掛車無第舊鄉遥睢陽圖記光耆<lb/>
彦華下風烟遂寂寥紫氣尚勞關吏思甘棠猶播陜民謡<lb/>
<pb n="KR4d0070_WYG_003-17b"/>
蓮花峯下仙人掌髙出雲端若奉招<lb/>
　　　上亭驛<hi>在劍州武連縣西四十里傳云唐明皇西幸到此雨中聞鈴聲感懐命伶人寫</hi>
　　　　<hi>之樂府名雨淋鈴</hi>
雨中駐蹕此聞鈴當日梨園寫此聲忽忽悲心自多感<lb/>
鈴聲何事愴人情<lb/>
　　　散水巖潄玉亭<hi>在嘉川驛西水從峯頂迸落三節而縁崖為瀑布入澗合</hi>
　　　　<hi>于江</hi>
髙從雲際落崔嵬疑決銀潢一𣲖來散漫難收珠網綻<lb/>
<pb n="KR4d0070_WYG_003-18a"/>
琤瑽不斷玉山摧尋源誰到煙霞路税駕聊傾沆瀣杯<lb/>
向暮危亭上燈火水精簾下燭房開<lb/>
　　　泥溪驛<lb/>
嘉陵江到水𤓰園水勢東迴入浪川前過劍門山路穏<lb/>
免尋閣道上雲巔<lb/>
　　　杜鵑<lb/>
　　　　過興州入青陽峽即多杜鵑當冬月不聞<lb/>
　　　　此鳥聲蜀人云杜鵑飲春水即啼静夜曉月<lb/>
<pb n="KR4d0070_WYG_003-18b"/>
　　　　更凄切入秋即無聲<lb/>
蜀道寒輕水木清峽中無復杜鵑聲歸期正是春風暖<lb/>
任向空山呌月明<lb/>
　　　過嘉川驛<lb/>
嘉陵江上嘉川峽古木雲蘿千萬峯閣道縁山巳經月<lb/>
縈迴未出畫屏中<lb/>
　　　飛仙嶺閣<lb/>
蒼崖老樹雲蘿合絶澗驚湍閣路高羽駕飇輪殊惚怳<lb/>
<pb n="KR4d0070_WYG_003-19a"/>
依程緩轡未為勞<lb/>
　　　亂石溪<hi>武興郡西飛仙嶺迸流而下</hi>
亂石峥嶸散粟堆飛湍奔㵼萬山開轟空急若雷車過<lb/>
振壑傾疑地軸摧銀漢勢從天際落雲濤聲破海門來<lb/>
迸泉疊巘平生愛欲轉巖隈首重迴<lb/>
　　　魚關詩<hi>青泥驛西二十里危巒疊嶂曰魚關山小亭臨嘉陵江江有石闑水從石罅迸</hi>
　　　　<hi>流魚不可過故以為名春夏水大沒石魚行無礙矣</hi>
中流石埭隠如磓<hi>音堆五嶽舞而相追</hi>鼓鬛徜徉此復迴春水漸<lb/>
<pb n="KR4d0070_WYG_003-19b"/>
深沿泳快為傳尺素錦江來<lb/>
　　　青陽峽<lb/>
竒峰疊巘無重數横澗飛泉會一谿老樹藤蘿從古長<lb/>
寒空雲靄與天迷幽中應有神仙住深處唯聞猿鳥啼<lb/>
野性舊多山水癖恨無心賞此相攜<lb/>
　　　藥水巖詩<hi>武興長舉縣東十里藥水亭下官道三四里亂石崢嶸流泉迸激峻嶺十</hi>
　　　　　<hi>四盤而至石洞懸乳三皆徑圍二三尺下有石臼容可四五斗石泉尋乳下滴臼中溢而</hi>
　　　　　<hi>流入嘉陵江洞外有大石砥平云仙人鍊藥臺也俗傳此泉飲者愈宿痾予過而歩遊焉</hi>
<pb n="KR4d0070_WYG_003-20a"/>
　　　　<hi>水雪千巖松風萬壑﨑嶇僅能至不通騎也因留長句時甲午十月二十三日</hi>
靈泉一𣲖蜀江通源出蒼崖古洞中乳滴雲根苔臼滿<lb/>
藥成仙竈石臺空瓊纓珠絡千巖霤瑶瑟琅簫萬壑風<lb/>
杯勺巳忻清病骨刀圭敢望變衰容<lb/>
　　　宿龍門洞<hi>在三泉縣西即古葭萌</hi>
路到葭萌古道邊層崖疊磴入蒼煙忽逢方丈在平地<lb/>
何意中途過洞天四面濃嵐圍碧嶂半空急雨迸飛泉<lb/>
一宵身世離塵境却撫征驂懶下鞭<lb/>
<pb n="KR4d0070_WYG_003-20b"/>
　　　嶓冢<lb/>
　　　　漢江之源所出蜀道金牛驛西七里有嶓冢<lb/>
　　　　神祠山勢岥𡊇水源甚微經祠前西南縁山曲<lb/>
　　　　折至興元之西縣諸山澗相合漸大而為漢江<lb/>
　　　　因思頃年泝漢嘗值風波之險遂留題一<lb/>
　　　　絶<lb/>
江漢朝宗入海長嘗蒙起浪巻輕航金牛西路經嶓冢<lb/>
却見微源此濫觴<lb/>
<pb n="KR4d0070_WYG_003-21a"/>
　　　過汧河<lb/>
岐南一舍過長汧路近陳倉始入山三十三程橋棧外<lb/>
平川始下鹿頭關<lb/>
　　　采真堂贈郭誠思<lb/>
香車曉駕九花虬笳管聲中到十洲太一元君傳密命<lb/>
許君長住八瓊樓<lb/>
　　　聞蛩<lb/>
慘澹霜風月色寒愁人無寐坐閒軒别聽一部凄凉曲<lb/>
<pb n="KR4d0070_WYG_003-21b"/>
幾種秋蟲咽草根<lb/>
　　　探春<lb/>
妙句江春入舊年江梅長向臘中殘梁園地冷春來晚<lb/>
試劈垂楊舊眼看<lb/>
　　　天寒<lb/>
風裂幽牕水澤堅寒郊空迥澹無煙何因得向桃源去<lb/>
景氣長如二月天<lb/>
　　　慧聚寺東亭<lb/>
<pb n="KR4d0070_WYG_003-22a"/>
野色秋光共泬寥水村籬落晩煙交拄笻囘就下山路<lb/>
行看斜陽隱樹梢<lb/>
　　　縣齋懷京都<lb/>
東南古縣介江臯西北神州倚斗杓安得葉君傳秘術<lb/>
時飛雙舄詣臺朝<lb/>
　　　曉景<lb/>
樹帶曉霜寒矗矗山含宿靄逺重重誰家收得汾陽筆<lb/>
八幅羅浮晦景濃<hi>郭忠恕有畫羅浮山陰晦景圖世稱神絶</hi>
<pb n="KR4d0070_WYG_003-22b"/>
　　　春郊<lb/>
攜樽縱步尋芳墅聊藉芊芊手把紅行樂豈關閒客事<lb/>
少侯長日占春風<lb/>
　　　夢後<lb/>
索索幽蟲急曉風玉繩西下露華濃逺鐘驚覺牕燈暗<lb/>
依舊江山一萬重<lb/>
　　　書呉興僧興公院壁<hi>僧乆不出院</hi>
我愛霅溪風景閒年年魚鳥伴湖山利名人到心猶静<lb/>
<pb n="KR4d0070_WYG_003-23a"/>
况是老僧長閉關<lb/>
　　　耳鳴<lb/>
一陽初獨嘯兩耳遂雙鳴寒谷踈鐘逺霜空衆籟清千<lb/>
鈴行險倦萬鼓戰酣聲瀑落山頭峻濤飜海面平風檣<lb/>
開大浪曉角動嚴城隴首悲凉意蘇門曠逸情鳯簫雲<lb/>
外過龍笛月中横細轉繅車急微搖扤櫓輕衰殘傷老<lb/>
態馳徇厭時榮處世希䝉叟觀身愧浄名神明思内守<lb/>
豪蕩悔平生素問方家本巢源導引精早年曽有客奇<lb/>
<pb n="KR4d0070_WYG_003-23b"/>
術可還嬰何日開金鼎靈丹見八瓊<lb/>
　　　蟬<lb/>
密槐遮急雨踈柳帯斜陽緱嶺餘音逺蘇門清嘯長附<lb/>
冠金翼薄横鬢玉釵光高潔自天禀寧同蜂蝶狂<lb/>
　　　題李先生隱居<lb/>
金丹一指自崆峒便控飛輪駕赤龍况是曽居小有洞<lb/>
<hi>先生舊隱王屋</hi>更應不住易遷宫<hi>易遷宫初得道者處焉</hi>紫文寶訣三元<lb/>
秘皇象靈符二景通却恨勞生聞道晩九還未就已衰<lb/>
<pb n="KR4d0070_WYG_003-24a"/>
翁<lb/>
　　　芭蕉李都尉宅金淵閣分題得淵字<hi>呉僧新寄</hi>
逺寄江城外新栽水閣前虛心勞可尚幻質定非堅<hi>佛經</hi>
<hi>云是身不堅如芭蕉</hi>扇薄摇凉殿盃深泛綺筵忽疑鸞鳯過翠影<lb/>
落金淵<lb/>
　　　赴新定過七里瀨<lb/>
舟過嚴陵瀨凉秋水木清鼓旗知郭近魚鳥見人驚雲<lb/>
亂迷山色灘長雜雨聲一毫名利事搔首愧平生<lb/>
<pb n="KR4d0070_WYG_003-24b"/>
　　挽辭<lb/>
　　　仁宗皇帝挽辭三首<lb/>
享國承熙盛斯民老太平無私均覆載大徳共生成陰<lb/>
騭無留迹神功不可名曰仁歸禰廟時夏繹清明<lb/>
臨御自初終恭勤一日同慈心夷夏等誠意地天通垂<lb/>
拱成文治安和即武功含生遊壽域四十二年中<lb/>
謨訓垂寛大基圗得顯承新宫開玉鏁舊冊閲金縢龍<lb/>
駕歸虛極鸞旗建大升平生懷孝慕游仗展三陵<lb/>
<pb n="KR4d0070_WYG_003-25a"/>
　　　英宗皇帝挽辭五首<lb/>
不問大横兆天人心是真謳歌早歸舜氣志自如神正<lb/>
合乾坤體明開日月輪孜孜朝昃意克已為生民<lb/>
舊學多聞富咨周聽徳聰乾元純用九豐日正宜中治<lb/>
迹傳英烈神明遡閬風平居修五事洪範在潜宫<lb/>
八月初凉後千年此去長朝廷留事典户牖想容光濯<lb/>
景遊霄極乘雲返帝鄉春秋大居正天統付元良<lb/>
遣奠宣哀冊嚴行按字圖橋山仙去逺渭水月游初儉<lb/>
<pb n="KR4d0070_WYG_003-25b"/>
制遵遺訓方中列舊書龍輴三十里笳鼓節聲徐<lb/>
瀍東五陵陌嵩下萬安原風水通佳氣靈祇護至尊國<lb/>
容囘吉仗像物闢神門清廟標英徳流光萬古存<lb/>
　　　神宗皇帝挽辭五首<hi>并引</hi>
臣伏以大行皇帝山陵有日哀纒萬國昊天㒺極中外<lb/>
羣臣多進挽辭臣早忝近班受恩深重今聞靈駕發引<lb/>
在近老退田廬無由得伸號慕自勉荒陋謹著挽辭五<lb/>
首隨狀上進<lb/>
<pb n="KR4d0070_WYG_003-26a"/>
羲軒前載逺虞夏信書傳比徳皆尊大惟皇克繼先五<lb/>
陵同厚地兩曜出高天制作流方策憂勤十九年<lb/>
經綸成盛業震耀烜威神粹氣同乾健含生自化醇無<lb/>
文皆受職重譯競來賔東觀成書日方知百度新<lb/>
經始開三殿晨昬奉二宫承顔專致樂教孝遂移風訪<lb/>
對朝曦昃程書夜漏終艱難思稼穡意在紀元中<lb/>
叡智由天縱規摹繼祖貽有為皆社稷無逸著屏帷傳<lb/>
令通湟陿賡歌及島夷時髦俱入彀流美辟雍詩<lb/>
<pb n="KR4d0070_WYG_003-26b"/>
廣大天同量淵深海共澄遽聞憑玉几恨不瘞金繩同<lb/>
軌陪儀仗因山鏁闕庭深恩淪朽骨孤夢遶新陵<lb/>
　　　溫成皇后挽辭二首<lb/>
何事高前烈㤀身衛至尊平生彤管在憂國玉刀存一<lb/>
惠彰柔徳深衷憶善言凄凉金殿月還照給孤園<lb/>
美化成麟趾勤心念兎罝廞衣薦翬翟靈仗咽簫笳香<lb/>
海歸華藏晴霄散綵霞春風青瑣閉侍女泣宫花<lb/>
　　　故相贈侍中廣平公挽辭三首<lb/>
<pb n="KR4d0070_WYG_003-27a"/>
風采來塵外才名入洛初清言還正始雅度合冲虛玉<lb/>
氣千尋直金精百鍊餘雍容到巖廟一世共華胥<lb/>
不與椿齡逺先傷棣蕚零宸章懷舊徳惠節入新銘後<lb/>
世推名教當朝重典刑東維跨箕尾一化本同靈<lb/>
謨明餘論在記博近書傳得謝三司重歸休五福全國<lb/>
門迴鹵簿嵩麓望松阡天下中庸法寧惟伯始賢<lb/>
　　　故端明殿學士工部尚書致仕清源王公挽辭<lb/>
　　　　二首<lb/>
<pb n="KR4d0070_WYG_003-27b"/>
臺閣留風論藩垣著治功時皆推舊徳心自信孤忠驥<lb/>
騁常疲險鵬摶不遇風晩年探妙理頓看世縁空<lb/>
世徳承槐䕃朝評許棟材都堂陪八座近府阻三階燕<lb/>
閣清宵閉佳城白日開南阡有一去冠蓋不重迴<lb/>
　　　故兵部侍郎致仕安定公挽辭三首<lb/>
晶粹分天婺深長自帝虞義聲髙北海政事達夷吾歴<lb/>
職小司冦退身賢大夫獨嗟造化手不得鼓洪爐<lb/>
經濟期成務康寧遽引年人知三事貴我愛二疏賢金<lb/>
<pb n="KR4d0070_WYG_003-28a"/>
石名儒刻弓裘孝子傳國書循吏傳誰在老成先<lb/>
湖暖春波闊山晴宿霧開空觀素車過不復畫船來柳<lb/>
外悲簫度松間送騎囘鄭人懐子産行灑有餘哀<lb/>
　<lb/>
　<lb/>
　<lb/>
　<lb/>
　<lb/>
<pb n="KR4d0070_WYG_003-28b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　樂全集巻三<lb/>
</p>
<p>
</p>
  </div>
<div>
                <head>樂全集巻四</head>
    <p>
<pb n="KR4d0070_WYG_004-1a"/>
欽定四庫全書<lb/>
　樂全集巻四　　　　　　宋　張方平　撰<lb/>
　　古風詩<lb/>
　　　古興<lb/>
條牧始龔罰干戈茲濫觴以拯焚溺起謂副天人望君<lb/>
思彼伊吕胡為乎夏商<hi>商之興也伊摯在夏周之興也吕望在商</hi>順守信有<lb/>
道啟端乃無疆<lb/>
　　　讀公羊傳四首<lb/>
<pb n="KR4d0070_WYG_004-1b"/>
齊桓合兵車召陵始服楚忿縁蕩舟起辭為包茅舉勤<lb/>
王豈其誠繼絶聊可與萌此挾君姦夷吾合膏斧<lb/>
晉之公室微六族相吞螫趙鞅率邑車志豈在君側封<lb/>
茲禍亂根留為姦雄迹呉楚因誅錯丕昭寧復辟<lb/>
季子治内難牙也王堤誅緩追逸慶父二子奚親疎探<lb/>
情異無將歸獄兹何辜減量自孟徳抽戈實公閭<lb/>
親親自禰率恩禮有等節雖云王父命天性何斯絶奈<lb/>
何彼衛輒父子相傾奪此而義可與人倫固隳㓕<lb/>
<pb n="KR4d0070_WYG_004-2a"/>
　　　讀孫子二首<lb/>
渾渾十三篇兵謀與師律匠巧雖自心規矩寧可黜腐<lb/>
儒知舞干奔車暇擇虱腠理與骨髓所攻蓋異術<lb/>
伐謀自廟堂長城在樽俎下敵無智名服叛非蕭斧主<lb/>
尊而民安茲宜國之輔勿使有功臣功大將騎虎<lb/>
　　　得請南臺偶書<lb/>
紫陽洞中客水晶宫裏人一念墮塵世資本猶天真擢<lb/>
質出流俗抗志凌蒼旻邈從逍遥遊浩與恬漠親風簫<lb/>
<pb n="KR4d0070_WYG_004-2b"/>
不受調溪鳥非所馴敢希古作者尚從諸逸民犬馬皆<lb/>
有養况我無天倫俛首遂干禄老先稱過秦流遁亡舊<lb/>
守趨鏘陪薦紳驕氣與矜色湛没四十春市合先縮手<lb/>
戰酣早收身桑榆近頽暮丘壑慙荒榛福兮禍所伏名<lb/>
者實之賔雖嗟負前志大觀亦同均<lb/>
　　　贈姚白<hi>汝南平輿人</hi>
平輿舊龍淵今復見鱗角隱景入虛無長吟振寥廓寧<lb/>
為嗜慾留當假風雷作我亦待扶摇徘徊伴黄雀<lb/>
<pb n="KR4d0070_WYG_004-3a"/>
　　　幽薊行<lb/>
昔者帝堯光宅本都冀幽朔迺為寰内地舜肇十有二<lb/>
州此其一禹服周藩有年祀崆峒之英其人武氣含陰<lb/>
殺樂鉦鼓秦漢發吏守邊亭世與其民扞中土召伯功<lb/>
勤黒社傳昭王意氣金臺古我興北望涕交頤念汝幽<lb/>
薊之奇士兮今為勛華光耀照四海忍遂反衽偷生為<lb/>
吾民孰不願左袒汝其共取燕支歸<lb/>
　　　槎客歌<lb/>
<pb n="KR4d0070_WYG_004-3b"/>
八月風髙星漢秋海邊閒客騎槎遊雲濤茫茫浩無涯<lb/>
槎頭忽觸斗柄斜囘㸔乃在織女家織女投梭顔如花<lb/>
客愚不知天上樂遽把一拳伴歸鵲問得嚴生應悔來<lb/>
重去何由尋得著<lb/>
　　　東山吟<lb/>
我思古人兮有東晉太傅謝公者其庶幾英才乃是孔<lb/>
明輩風流更覺茂𢎞卑東山遊兮不歸妓攜手兮嬉嬉<lb/>
晚年拂劒兮一起為蒼生兮安國危笑言指揮兮八千<lb/>
<pb n="KR4d0070_WYG_004-4a"/>
師氐秦百萬兮潰而夷朝之君臣兮猶鷰巢於幕上公<lb/>
對枰兮解頤吁嗟公之車兮逢白鷄而遽止青山空兮<lb/>
已而<lb/>
　　　偶興<lb/>
財利乃怨府功名為禍胎東市悔晚矣西鍾悲悠哉庖<lb/>
刀割腴味匠斧斬良材在埶勿偃蹇居易無低徊一瓢<lb/>
顔子巷孤竿嚴光臺盛德與髙風顥清無毁頽<lb/>
　　　新定道中寄桐廬關太守三首<lb/>
<pb n="KR4d0070_WYG_004-4b"/>
辟書來北門召命自宣室朝廷搜英材溪山及野質當<lb/>
世良有心一得思造膝曙霞隱扶桑巳是長安日<lb/>
旦下烏石灘暮泊嚴陵瀨潺湲卧溪聲慘澹宿山靄所<lb/>
歴已陳迹不忘惟嘉話淚濕青雲篇撫襟慙慷慨<hi>關有詩相</hi>
<hi>送云青雲篇送行詩也</hi>
帆掛桐君山櫓入富春渚寒風蕩江波煙雨迷汀樹煮<lb/>
茶論藥經挑燈數碁路全勝謝惠連獨望新安去<hi>同行者蜀</hi>
<hi>僧吉善醫茂材龔君美好奕謝守赴新安過富春渚有詩</hi>
<pb n="KR4d0070_WYG_004-5a"/>
　　　初赴新定過錢塘江<lb/>
颺帆上漁浦隨潮宿鴈灣烟火指富陽雲樹連蕭山曲<lb/>
岸蓼花疎清波鷗鳥閒江外信清曠吾心睢洛間<lb/>
　　　酬歐陽舍人寄題醉翁亭詩<lb/>
我本髙陽徒野性葢踈拙豈堪天子傍命令裁機宻一<lb/>
麾出承明猿鳥遂超逸山州寂無事氣象頗蕭瑟閒尋<lb/>
琅邪溪雲嵐可披拂中路聞潺湲幽亭對崷崪鏘咽觸<lb/>
環珮清泠泛琴瑟知君多醉此歸鞍屢突兀醉中遣形<lb/>
<pb n="KR4d0070_WYG_004-5b"/>
骸題名亦信筆遺我溪風清蒼顔坐髣髴暝色失松竹<lb/>
徘徊望寒月攜酒頻來游行待山花發<lb/>
　　　出京東歸招趙叅<lb/>
季子揣摩佩六印主父宦游食五鼎奈何君抱縱横才<lb/>
四方漂泊無人省我客在陳君逆旅秋霖淫滯宵燈永<lb/>
解裘命酒邀與談蕭蕭衢路驊騮騁是時泣血畧相弔<lb/>
我走汝南君入郢今者索然來上都陰懐一刺謀謁請<lb/>
深閎髙盖競豪權大浪長風獨萍梗龍待雲雷無一勺<lb/>
<pb n="KR4d0070_WYG_004-6a"/>
虎思林麓困窮穽壯心日覺春氷消素髪年來曉霜冷<lb/>
季子主父昔亦爾子叅今胡懷怲怲一為齊國無立錐<lb/>
一為洛陽無二頃我有弊廬濉之陽子叅良田枕清潁<lb/>
况是伊人高枕時明朝歸鞅同君整<lb/>
　　　酬范思逺<lb/>
陰陽萬變始三畫天地大法都九疇斯文濫觴日増廣<lb/>
淳源已潰分千流舉而錯之為事業典誥始勛終乎周<lb/>
尼父將聖生無位一王遺法存春秋化成天下文之大<lb/>
<pb n="KR4d0070_WYG_004-6b"/>
豈事章句矜雕鎪道經戰國遂榛莽賴漢諸儒勤耘耰<lb/>
然其文物比三代高曽下視雲來幽唐時師匠多磊落<lb/>
昌黎把鉞為之酋姬公端冕明堂位八門四面羣小侯<lb/>
嗟時迦老駕異説吾儒路阻行無郵可憐韓子獨强介<lb/>
抗顔不為緇黄羞惟余碌碌謬庸者蓬頭風轉萍波浮<lb/>
出言疎闊觸忌諱倦遊四國無人收夫君家公世才傑<lb/>
士林嚮景稱英游是故落然來北海登門如到神仙洲<lb/>
貽詩旅人定交分所期者大將安酬爽如高秋望霽景<lb/>
<pb n="KR4d0070_WYG_004-7a"/>
壯如拔㦸逐挾輈兩敦六瑚見古器黄鍾大吕聞鳴球<lb/>
偉哉志趣規取逺古人之善今人仇直須擺脱忽迴視<lb/>
逺趨董賈為朋儔此心可以厚風俗此文可以揚天休<lb/>
誓將它日同利涉我為之楫君為舟<lb/>
　　　贈邢山人思齊<hi>琴客</hi>
夜凉風月静庭幽松檜陰羽人江外來為我開素琴上<lb/>
清通灝氣太古傳遺音逍遥得天和虛寂還真心更調<lb/>
三樂曲無惜一巵深胡然憂世患慨歎傷靈襟<lb/>
<pb n="KR4d0070_WYG_004-7b"/>
　　　梁甫吟與任向<lb/>
秋風吹空一横掃秀桐芳蕙經宵老晨鷄驚起窮丈夫<lb/>
心骨凋殘感霜草獨起過君喜君在鸘裘同就旗亭解<lb/>
酒酣氣壮把袂歸吾曹心過中區大君不見豐城兩龍<lb/>
思延平氣凝愁紫牛間横神物際會當有時洛陽樓上<lb/>
逢張卿古人率自窮途起景略執畚南陽耕<lb/>
　　　朝元引貽趙抱一<lb/>
星斗掛空碧鸞鶴翔紫清朝真弟子古壇上爐煙裊裊<lb/>
<pb n="KR4d0070_WYG_004-8a"/>
金磬聲露脚斜白寒不動千山岑寂横煙清絳闕太真<lb/>
冠簡静紫宫夫人璫珮鳴霞旌曉邁遺空谷石磴雲埋<lb/>
瑶草緑殘蟾冷帖西南隅迴首塵寰煙一簇<lb/>
　　　有所思行<lb/>
有所思在斗墟之東華我欲從之路阻賒寸心坐馳天<lb/>
南涯彼美一人鶱且都明月環珮雲霞裾蹇于翔兮不<lb/>
我留登高杳視令人愁褰裳欲涉江湖修江湖修不可<lb/>
過不可過兮奈若何私自憐兮長嘯歌<lb/>
<pb n="KR4d0070_WYG_004-8b"/>
　　　送柳澥下第出京<lb/>
少年心骨壯功名期力殉文邀馬卿評劒謁猿公問御<lb/>
良驥足逸胡為車三僨浮沈道所向窮達天之分跡從<lb/>
逍遥遊心與洪濛論姑佩湛盧歸休復較銛鈍<lb/>
　　　送龔懋<lb/>
千里寒雪程平生旅人心丈夫雖四方行役愁不任禰<lb/>
刺弊生毛趙囊空無金餞子一罇酒送子垂楊陰<lb/>
　　　寄贈姚白<lb/>
<pb n="KR4d0070_WYG_004-9a"/>
疇昔未識君汝南熟聲耀相隨<hi>相隨亦作隨計</hi>會上都一揖心<lb/>
相照愛君真快士顧我畧同調劇孟重然諾曼倩喜諧<lb/>
笑往簡日共評高樓常對釂君鋭如利劒騰拔已出鞘<lb/>
我獨䇿征驂舌在慵復掉歸養詠南陔丘園憶高蹈<lb/>
　　　哭友人任向<lb/>
暮哭寢門外南望愁雲昬何言英邁氣奄成幽寂魂寒<lb/>
月長夜臺秋風黄蒿原十載金石心凄凉誰與言<lb/>
　　　暮冬書事<lb/>
<pb n="KR4d0070_WYG_004-9b"/>
物色無容華朔風利如剪晨興心悵然惜此歲華晚自<lb/>
古東流波滔滔去無返計事須及時咄哉行自勉<lb/>
　　　廣陵散<lb/>
廣陵散妙哉嵇公其㫖深誰知此是亡國音商聲慢大<lb/>
宫聲微强臣專命王室卑我聞仲達窺天禄人見飛鳥<lb/>
在晉屋子元廢芳昭殺髦常道鄉公終蕩覆義師三自<lb/>
廣陵起功皆不成竟夷戮廣陵散宣誅凌景誅儉文誅<lb/>
誕廣陵散晉室昌魏室亡<lb/>
<pb n="KR4d0070_WYG_004-10a"/>
　　　滄浪曲<lb/>
五湖波浪涵秋空風煙蕭索愁溶溶棹扁舟兮長邁當<lb/>
年則有越相之范公烏喙不仁固可恨文種踟蹰亦巳<lb/>
庸功大不賞威震主不去必誅今古同周霍中曽殆如<lb/>
線黥韓竟不保其終誰能持此滄浪曲寄入三湘棹唱<lb/>
中<lb/>
　　　過齊篇<lb/>
有叟羇窮垂白頭潜神宻理同天遊朝歌鼓刀既屠紂<lb/>
<pb n="KR4d0070_WYG_004-10b"/>
渭濵垂鈎來釣周晚遭西伯與同載首封東海荒營丘<lb/>
洋洋大風僅千祀當年固乃屠釣儔世變後有薛公文<lb/>
館中多坐倜儻人魯連節重輕丘山馮驩氣高微風雲<lb/>
丈夫志義絶流俗豈與屑屑雛䑕羣楚漢興亡事巳微<lb/>
後世傾奪奚足譏龍韜豹畧苦迂闊使公復生將安歸<lb/>
　　　瑶池宴曲<lb/>
仙人仙在滄海湄雙毫出耳緑絲垂瑶池西赴白雲宴<lb/>
丹山逺借青鸞騎香雲紅淡春光染天風吹旌霞颭颭<lb/>
<pb n="KR4d0070_WYG_004-11a"/>
曉過扶桑水一泓下視中州塵九㸃蟠桃初熟甘露𤓰<lb/>
對持斗柄泛流霞妄向秋空舉金掌茂陵衰草令人嗟<lb/>
　　　秋過琴臺懷古<lb/>
周道積衰禮義瓌夫子詠歌沂泗濵宓君不齊宰單父<lb/>
獨推深誠仁此民彈琹燕坐澹無事人不忍欺風化淳<lb/>
流光逝水二千年我税征鞍來盤桓滿屋清風氣象古<lb/>
繞臺宿楚霜華寒𬗟懐德音竟誰嗣揮酒灑空獨長歎<lb/>
安得長官盡愷悌編氓父子聊相歡<lb/>
<pb n="KR4d0070_WYG_004-11b"/>
　　　渌水辭<lb/>
山翁貌清聳膝横古桐彈泛弄渌水曲滿絃流潺潺初<lb/>
調意緒㣲漫流動斜暉劃然響嘈嘈秋風駕怒濤數聲<lb/>
細更大澗泉咽復快曲終急以停驟雨齊無聲西壁月<lb/>
華白萬壑松風清灝然太古氣使人塵慮平山翁彈罷<lb/>
抱琹去歸處一峰煙翠横<lb/>
　　　老將篇<lb/>
聖明天子仁且英海寰内外歸神靈辭客相夸鳯凰詔<lb/>
<pb n="KR4d0070_WYG_004-12a"/>
功臣不貌麒麟形繡旗塵巻霞紋闇古劒秋澁銅花青<lb/>
尚餘舊愛征西馬待從日仗登云亭<lb/>
　　　讀高士傳<lb/>
天地閉不泰賢人隱山澤如何堯舜代箕潁有逸客消<lb/>
長存乎時出處惟所適箕子之明夷釣築亦潜迹乘桴<lb/>
海上逰採芝商中匿有道盍來儀經綸建皇極致君羲<lb/>
軒庭安民仁壽域豈必同蚯蚓蟠屈泥中食<lb/>
　　　古意<lb/>
<pb n="KR4d0070_WYG_004-12b"/>
灝灝元氣淳茫茫太古迹文巧不勝煩發機自三畫盟<lb/>
詛復誥誓民心日澆弊蕩然返太初祖龍亦深意傾奪<lb/>
損生理世人多夭死誠哉象繫言乾坤有時毁<lb/>
　　　詠松<lb/>
受命託厚地稟氣獨英妙有心出太虛無情合至道君<lb/>
子正容色烈士全節操自是萬木王何辱大夫號<lb/>
　　　謝人贈玉界尺<lb/>
美玉琢溫潤界尺裁方直非惟立規矩亦以端簡册玉<lb/>
<pb n="KR4d0070_WYG_004-13a"/>
性比君子尺用同正人兼有盤盂戒冝為几席珍<lb/>
　　　崑山初秋觀稼囘縣署與同寮及示姑蘇幕府<lb/>
邑民三萬家四邊湖海遶家家勤穡事市井商游少薦<lb/>
歲逢水沴飢勞何擾擾我來忝撫字見此心如搗去秋<lb/>
僅有年膏田尚停潦今幸風雨調皆話天時好春喜鵲<lb/>
巢低夏更蟬聲早<hi>吳民以此候旱潦饑穰焉</hi>秧船拏參差葑岸縈迴<lb/>
繚蓺挿暮更急車響轉清曉紡筥猶掛壁何暇張魚鳥<lb/>
我時行近郊小艇穿萍藻渚長葭薍深野沃𥝧稏倒孺<lb/>
<pb n="KR4d0070_WYG_004-13b"/>
子逺餉歸閒暇顔色飽預喜省敲笞租賦可時了歸來<lb/>
軒館静曠蕩盈懷抱衙退人吏散庭廡闃窈窈露篠映<lb/>
孤亭風荷動幽沼置身木鴈間茲焉願終老顛蹶走榮<lb/>
利况余拙非巧鱸膾飯紫芒鵝脂酒清醥<hi>紫芒鵝脂稻名</hi>悵然<lb/>
懷友生虛齋為誰掃<lb/>
　　　臨池翫游魚<lb/>
曲池秋水平虛碧杳澄淨有鰋從何來<hi>鰋鮎也</hi>潜據乆已<lb/>
横鼓鬛作波浪晴景占蘋荇貪呑無遺鱗多折脩荷柄<lb/>
<pb n="KR4d0070_WYG_004-14a"/>
西軒因納凉遶歩恣哦詠時逢横水面氣意殊毫勁向<lb/>
非神守嚴雨霧尋飛迸不揆入江海且與蛟螭競暇日<lb/>
呼罟師搜摝窮泥濘潑刺出數尺怒跳何健輕狀醜足<lb/>
涎沫刀几嫌腥硬遣童放西澤不死儻知倖猶慮持私<lb/>
烹誡囑煩言令去去避鈎網再獲誰爾諍遂取羣小鮮<lb/>
投中使沿泳上游若浮空衆沈疑落穽隊行有孤出如<lb/>
嫡從諸媵忽散何所驚兩合成相迎銜尾既競速依蒲<lb/>
亦少定莊濠念逍遥嚴溪思隱行聊以貽後人持竿助<lb/>
<pb n="KR4d0070_WYG_004-14b"/>
閒興<lb/>
　　　吳中暑雨<lb/>
澤國氣温濕暑候尤鬱蒸矧更並江海霖霪乆相仍沉<lb/>
陰不暫解雲霧常昬凝蛾蝶敗禾麥鰍鱣占田塍菌本<lb/>
出床脚蘚痕粘杖藤蝸蚓離竅竇伸縮殊自矜蛙黽聒<lb/>
晝夜耳慣猶愁憎漫水接河漢寧復分淄澠暑弱為寒<lb/>
冒陽㣲遭陰凌震雷寂不發凄風時暴興孰此宰四序<lb/>
令煩無威稜將由列缺惰何處閒曲肱飛廉獨掀撲公<lb/>
<pb n="KR4d0070_WYG_004-15a"/>
爾作陰朋共力起波浪勢且襄岡陵涉古考經説助陽<lb/>
義有憑古典救日法于社縈朱繩置麾伐五鼓消慝使<lb/>
勿勝庶幾災沴革幸獲年穀登幽齋牎戸闇懵瞀思不<lb/>
澄有如坐盎缶巾羃施層層疚心忝撫字搔首徒鬅鬙<lb/>
安得昬霾闢坐見白日昇<lb/>
　　　東亭逐雀<lb/>
芳園夏景初茂樹成帷幄幽亭鮮人到羣雀宅簷桷飛<lb/>
集得所安朋噪聲何樂幸無彈弋虞復免鷹鸇捉入水<lb/>
<pb n="KR4d0070_WYG_004-15b"/>
時尚賒孶育日以數啄埸徒耗粟穿屋皆有角屬我厭<lb/>
歊蒸來居屏紛濁置榻開小窻當軒掛踈箔莫肯少畏<lb/>
避竟來鬭紛魄爭粒時聚喧奪栖或相搏誰命為嘉賔<lb/>
輕率可無怍<hi>古今注雀一名嘉賔</hi>主人不爾堪盡逐歸蓬藿<lb/>
　　　桃源二客行<lb/>
劉郎阮郎丹籙客桃花源中有舊宅閒尋流水過碧溪<lb/>
忽聞雞犬見人跡瓊臺瑶榭知何所紫雲深處開珠户<lb/>
鶴駕龍軿綵仗來鸞歌鳯舞霞觴舉世縁未斷塵心狂<lb/>
<pb n="KR4d0070_WYG_004-16a"/>
苦厭仙家日月長洞門一閉怳如夢歸路古木何荒凉<lb/>
　　　滄洲白鳥歌<lb/>
水為都雲為廬芙蓉帳青葢車霜裾雪襟素襜襦秋空<lb/>
清秋雨晴弋者不來漁翁去孤翹羣泳蘆花汀往來東<lb/>
浦何容與莫愛稻粱過西渚漁翁布羅滿葭下潜教媒<lb/>
子來呼汝罥絲漠漠不可見羽翰一掛脫不去汝掛羅<lb/>
媒子喜更笑汝愚落他計<lb/>
　　　門有車馬客行<lb/>
<pb n="KR4d0070_WYG_004-16b"/>
崇軒華葢為誰子髙閣朱扉為誰第孟公君卿善請謁<lb/>
少叔王孫有權勢憑凌豪氣務相傾晩日署門復誰恚<lb/>
君不見隆中草廬客陽里蓆門居歛翼蓬蒿下蕭條意<lb/>
自如觸羅向稻粱肯隨黄口雛將軍三降顧真主六用<lb/>
謨豈由趨逐交遊得壯心自與功名俱<lb/>
　　　平臺秋<lb/>
層臺複道盤盤斜馬頭冷光揺玉花曲葆翩翩映紅日<lb/>
綵旗苒苒舒晴霞鏗鐘考鼓臺上宴花間樓榭層層見<lb/>
<pb n="KR4d0070_WYG_004-17a"/>
香霧低濛爛不收觥籌隨酒東西轉山銜半日王未醉<lb/>
桂花蟾露滴濃翠鼕鼕滿板敲金丸千娥攅碧臺門閉<lb/>
古銅青澁對秋曉王樂不極將如老孟嘗墳上牧童歌<lb/>
千歲空臺長荒草土花愁碧古甬平陰夜鬼熒光擾擾<lb/>
　　　黄鶴篇<lb/>
黄鶴飛來兮越滄海之無垠標格孤髙誰與羣風前清<lb/>
嘯欲命侣凝神翹立如含嚬鷹鸇獨矜觜爪利鷰雀止<lb/>
為腥羶馴扃籠猶負語言巧墮羽直為衣襟珍杳杳水<lb/>
<pb n="KR4d0070_WYG_004-17b"/>
雲上亦有網羅屯黄鶴飛去兮汝無戀此擾擾之塵寰<lb/>
冲丹霄兮凌紫煙行啄秀芝咽醴泉静棲琪樹金羽麗<lb/>
閒舞瑶池菊裳鮮鵷羣鳯侣乆相待休隨鷰雀陪鷹鸇<lb/>
　　　胡生畫牛歌<lb/>
有儒落落何為者䇿驢曉到吾門下風標高古氣深淳<lb/>
詢之乃是陶唐民并汾形勝太行麓西距潼關大河曲<lb/>
春秋戰國漢晉史所書義勇雄俠士多出三晉與秦燕<lb/>
古云氣俗禀之然我顱儒冠腰博帶軀幹不如胷腑大<lb/>
<pb n="KR4d0070_WYG_004-18a"/>
曽遊兩河望王屋不到并州心不足喜君歴歴説其鄉<lb/>
引我心飛過太行因愛其鄉愛其人已重其人重其文<lb/>
文比玉溪既髙爽詩比玉川仍清新胡君不但歌詩好<lb/>
又工畫筆名精妙畫牛百年鼻不乾浙東獨有戴巡官<lb/>
胡君不肯居戴後自署名為畫牛叟忽攜兩幅教余看<lb/>
囘首故園心戀戀我家一㕓寄淮汭往曽親把枯犂尾<lb/>
月下歌商叩牛角雨裏尋春坐牛背長來提劒事羇遊<lb/>
虛名役我荒西疇見君畫得牛如活却憶煙蓑淮汭秋<lb/>
<pb n="KR4d0070_WYG_004-18b"/>
胡君胡君君賢者畫得信竒宜少畫勿令畫價聞於人<lb/>
掩君詩價兼文價<lb/>
　　　勸酒行<hi>并引</hi>
朱崖丁晉公初寒微嘗寓學睢陽廣順僧舍其詩版舊<lb/>
記咸在暇日一二友人就院置酒客有訴盃意若不快<lb/>
者為作勸酒歌云<lb/>
衆客醉歸盃席䦨有客不醉坐長嘆不醉長嘆客何苦<lb/>
請以眼前近事觀客見南遷丁晉公擁旄秉軸天禧中<lb/>
<pb n="KR4d0070_WYG_004-19a"/>
昔歲羇遊客此宇窮秋蕭索隨飛蓬漸達得意忘舊困<lb/>
手提國柄矜權雄矜權未足俄南竄青衫白髪窮衰翁<lb/>
向者枯榮試囘省何異春宵夢一終人事紛紜似飛絮<lb/>
鐘漏聲中朝復暮且脫鸘裘換酒來與子相從醉鄉去<lb/>
　　　思逺辭<lb/>
露下蟬不鳴愴然覺秋暮獨立夕陽樓遥見南征路動<lb/>
乖心所期事與年同去彈鋏歌歸來愁思發宵寤高吟<lb/>
惠連詩重憶安仁賦佳人何當還荆陽歎流寓<lb/>
<pb n="KR4d0070_WYG_004-19b"/>
　　　歲除<lb/>
世事隨波濤流光逐魁杓二年革新舊一夕連昬朝容<lb/>
華益凋歇况味殊蕭條信似唐生語躍馬期非遥<lb/>
　　　姑蘇蔣公北池詩<hi>并</hi>序<lb/>
景祐四年秋七月上命天官蔣公堂自會稽來守姑蘇<lb/>
公之徳望風聲在人有素故始受命而吏民迎服下車<lb/>
而四封坐清凡理越未期而遷吳理吳纔百日而被召<lb/>
公之守二郡雖不得乆于事至於杠梁道涂亭館觀游<lb/>
<pb n="KR4d0070_WYG_004-20a"/>
莫不畢葺是雖小者亦以見公之敏於政而精慮之無<lb/>
不至也府署之陰有廢池圯亭濬之新之曠然為清逺之<lb/>
景蕭然有林野之趣姑蘇版圗户逾十萬郡當衝會為<lb/>
津為岐而日攜嘉賔清談池上又以知公之理其多暇<lb/>
也士君子嘗預游者皆聲詩以美之不敏亦䝉授簡因<lb/>
得敘公吳越之政以備南國之風焉詩曰<lb/>
浙江湯湯南國之紀句章之鄉居巢之里天子命公二<lb/>
邦更治越人之嗟吳人之喜公之為政簡而易從不嚴<lb/>
<pb n="KR4d0070_WYG_004-20b"/>
而威敏以有功孽不及牙姦折其緒孰施斧斤不見鋩<lb/>
露老稚晏起壯服于畝椸有澣衣廥有多稌公之退公<lb/>
樂是北池飛閣渠渠虛廊遲遲魚跳于藻渚有鳬鷖釣<lb/>
亭檜島其水漣漪公之退公以豫以游邦人喜公尚無<lb/>
疾憂邦人祝公百禄是遒匪公其私王家之休我思建<lb/>
官公理衆政與民最親惟時守令其有不臧根心之螟<lb/>
小猶蟣蝨膚皮是營於鑠有宋一統萬方千里所付幾<lb/>
人曰良凡領王民守土之吏有理如吳帝道則粹我歌<lb/>
<pb n="KR4d0070_WYG_004-21a"/>
北池爰頌公徳以告後人勿汙勿塞<lb/>
　　　睢陽雙忠廟詩<hi>并序</hi>
睢陽雙廟者有唐忠義之臣張巡許逺之祠也禄山之<lb/>
覆兩京賊將尹子竒東略地睢陽當其衝二公保之且<lb/>
二年孤城無援以没宋人以公之義廟食之因以其同<lb/>
時立功者賈賁姚誾南霽雲配享俗亦謂五公廟予讀<lb/>
唐書忠義傳唯張許得載而敘功狀甚畧韓吏部書張<lb/>
巡傳後為詳按許逺為睢陽太守張公以雍丘之衆依<lb/>
<pb n="KR4d0070_WYG_004-21b"/>
逺并力而逺推誠納巡而處其下壯士之節於逺殊為<lb/>
難巡雖功高非逺不立睢陽吾里也嘗暇日步廟廷覩<lb/>
唐來諸公文廟者數篇咸以巡為主愚為逺不快因作<lb/>
是詩以補唐風<lb/>
烈士趨死易黜巳下人難况乃持柄位而當功名間天<lb/>
寳唐中圯大盜起幽薊伐鼓傾中州意有摧枯易桓桓<lb/>
許公逺持節睢陽郡孤壘扼賊衝攻急勢危窘張公何<lb/>
壯哉雍丘以衆來誓將同忠義分持虜羮杯慷慨二丈<lb/>
<pb n="KR4d0070_WYG_004-22a"/>
夫感諾明悲吁對舉兩手起力與扶中區空郊乘垝垣<lb/>
賊鋒四周攅萬夫齊一心就死無悔顔夫豈威令使化<lb/>
公心如丹兵盡糧餉絶重圍氣逾烈龍枯無一勺虎騰<lb/>
墜竆穴帳下萬金士霽雲特雄傑乞師賀蘭府嚙指如<lb/>
枯蘖七日哭秦庭何謝楚臣節隣藩救不來呱呱守埤<lb/>
哀天胡不我弔竟使孤城摧沈痛數忠良委骨鯨與豺<lb/>
王師遂破賊天王歸京國持乆全江淮實由二公力遺<lb/>
烈在宋人食公河之津我聞唐天子命逺守宋民張公<lb/>
<pb n="KR4d0070_WYG_004-22b"/>
何為者單車投逺舍開門授之柄引已出其下張公仁<lb/>
且英節義無與程但初無睢陽此功將安成顧豈沮大<lb/>
節而下張公名意欲覺後來知人為賢明<lb/>
　　　閒居述懷<lb/>
踈慵余本性放曠涵天真自疑姑射來藐然太古淳思<lb/>
與老彭游坐閱冥靈春世家守儒業此志成越秦蹭蹬<lb/>
湛世偽遂與英俊羣闊步處清禁迎班趨紫宸高議預<lb/>
時事客氣矜要津薪火不停焰風波浩亡垠釋筈前無<lb/>
<pb n="KR4d0070_WYG_004-23a"/>
的將車後多塵履地弗敢蹐仰屋徒含顰兼濟悼遲暮<lb/>
獨善慙隱淪瀝懇得嘉命閒曹容病身性以浄為體慵<lb/>
乃徳之純融師善知識<hi>牛頭謂之懶融</hi>中散誠仁隣首慵廢冠<lb/>
弁腰慵捐佩紳手慵如槁枝足慵若竒輪耳目遺聲色<lb/>
鼻舌忘馨辛内樂極委順中扄收精神大觀齊諸物萬<lb/>
化同一均禍兮福所倚名與身孰親何須入林壑自是<lb/>
逍遥人<lb/>
　　　酬琅邪山僧智先相示禪册<lb/>
<pb n="KR4d0070_WYG_004-23b"/>
種種諸法皆心生心自無生豈有法祖師來意我不知<lb/>
昨夜秋風掃黄葉<lb/>
　　　遊九老祠堂閱古碑舊記字多訛闕詢諸故老<lb/>
　　　　靈跡甚異因成長句以誌其事<lb/>
黄裘紗帽霜眉白九老相擕意氣同碧水宫中初邂逅<lb/>
黄金殿裏乆從容苦催歸路憎驪毋留賞名園喜葛公<lb/>
為問家鄉還逺近迢迢七十七程中<lb/>
　　　寓意詠月贈李先生<lb/>
<pb n="KR4d0070_WYG_004-24a"/>
二八已微闕十四猶未圓盛滿在三五素蛾逞嬋娟兩<lb/>
半陰陽合平分上下弦臼中有靈藥一粒九光全<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4d0070_WYG_004-24b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　樂全集巻四<lb/>
</p>
<p>
</p>
  </div>
<div>
                <head>樂全集巻五</head>
    <p>
<pb n="KR4d0070_WYG_005-1a"/>
欽定四庫全書<lb/>
　樂全集巻五　　　　　宋　張方平　撰<lb/>
　　宋頌<hi>并序</hi>
昔周自后稷有功生民至太王宅岐下實始翦商肇基<lb/>
王迹文王受命養晦武王丕承其烈戎功耆定始安鼎<lb/>
洛至姬公旦隆建禮樂酌告太平成康之間頌聲爰發<lb/>
其在于詩肆有清廟臣工之什咸所以噫嘻歎歌本先<lb/>
王之懿徳以薦郊廟告諸神明是謂承天之休漢自髙<lb/>
<pb n="KR4d0070_WYG_005-1b"/>
祖夷靖殘酷克就王業孝文保厥成孝景奕其光勤儉<lb/>
安厚四葉富庶刑措不試格于大寧爰及武帝重熙襲<lb/>
盛數䝉瑞物而近侍詞臣乃始作為寳鼎芝房之歌用<lb/>
備祠祭以大樂其祖考書在簡冊流耀無窮亶乎顯哉<lb/>
有國之美爍繼序善承之孝也今聖上再臨軒錄士之<lb/>
春臣方平預鄉老賔興之書伏觀國朝清静儀法昭郁<lb/>
深惟太祖皇帝神聖天機經綸屯昧開五季之荒棘翦<lb/>
專土之跋扈天麾時指趨順詔令既賔既治民獲更始<lb/>
<pb n="KR4d0070_WYG_005-2a"/>
太宗皇帝緒闡逺猷樹建程令始大一統為長世之謨<lb/>
先皇帝毖慎不怠薦膺駿命澤南加而威北暢受豐報<lb/>
而享厚利爰定有北載櫜載戢文徳舒密武事嚴尅天<lb/>
旋坤寧雷厲風肅隂陽端序生息祥遂東封泰山西祀<lb/>
汾睢殊休偉觀充塞蟠極振古能事悉舉畢至皇帝陛<lb/>
下祇奉文母光覆寰表盛徳大業承前灼後然而自開<lb/>
國建太平且七十載而詩人未能法周漢故事薦美祖<lb/>
禰播于樂章以備登歌臣誠固懵幸生清厚之世陶漬<lb/>
<pb n="KR4d0070_WYG_005-2b"/>
醇醲之化越在草莽恨未得見邦家典禮敢採民間所<lb/>
聞其焯爍尤異者裁為宋頌十五章為上下二什其天<lb/>
假之什八篇繫之先帝其日之初升之什七篇繫之今<lb/>
上焉觀之祀祫之㫖而祖宗之淳烈見矣雖道聽塗説<lb/>
不足以鋪張對天之休而腹鼔壤歌亦聊得發揚輿人<lb/>
之頌也<lb/>
　　　天假之什　　宋頌上<lb/>
天假先帝既封岱宗旋廟薦諡告祖宗也<lb/>
<pb n="KR4d0070_WYG_005-3a"/>
天假元命皇武基之率時永猶烈文熙之爰撫大夏溥<lb/>
㡳維之克懷惟徳非天實私之繼圖爾成駿嘏允綏之<lb/>
　　　　天假一章十句<lb/>
大定祀烈祖也太祖始受命平天下焉<lb/>
芒芒九宇微禹疇奠嗟在五季亂厖孰剪人紀大棘百<lb/>
年殘獮帝心震傷降武于皇皇受命純將孰為昏狂敢<lb/>
專叛亢薄舉震之悉致其良海寰内外際于覆載景云<lb/>
休假九琛來㑹大定維武丕有烈光神用燕休民用靖<lb/>
<pb n="KR4d0070_WYG_005-3b"/>
康天用顯相後序用永昌繁祉無疆豐年穰穰<lb/>
　　　　大定一章二十五句<lb/>
曰嗟祀太宗也太宗致理之勤克成大業又以戒焉<lb/>
皇帝曰嗟予念在昔如帝軒勛華可謂至徳君臣無邪<lb/>
相迪戒勅顯成有家皇帝曰嗟予念後世如魏晉已還<lb/>
多在凶徳以速後艱土宇崩裂典禮隳殘幾世幾年生<lb/>
民瘁殫皇帝曰嗟近如唐時革亂勤理維是文皇奄保終<lb/>
釐肆造大室曾孫之庇皇帝曰嗟天既相成予廟艾拔<lb/>
<pb n="KR4d0070_WYG_005-4a"/>
荒棘中區一闢惟予克念庶勤有績緝永熙圖授我後<lb/>
人敢有怠思<lb/>
　　　　曰嗟一章三十二句<lb/>
報成以成功告上帝上岱宗封也<lb/>
噫休哉天實陟我烈祖奄截九壥式夷式靖烈宗奕厥<lb/>
成累緝熙于丕命駿貽我無疆之謀萬世萬年維祗保<lb/>
之念兹純嘏非天實相峻極宗嶽維華之望爰邁柴告<lb/>
上帝其饗徧綏百神禮秩具宜不夸不勞不私于祈錫<lb/>
<pb n="KR4d0070_WYG_005-4b"/>
我有年民無札疵於皇顯思百祿來覆宜民宜家佑我<lb/>
長世<lb/>
　　　　報成一章二十五句<lb/>
有北北鄙始賓也<lb/>
桓桓無競隂隂有北不訓于方與我為敵維聖宅中嚴<lb/>
徳四驚荒服來庭有北仇仇不格不柔朔易薦騷皇咨<lb/>
于右其閲而旅六飛言襄金鉞琱斧旂旄茷茷鸞軛楚<lb/>
楚貝胄朱英犀甲粲組如風之撓如霆之怒既伐我鼔<lb/>
<pb n="KR4d0070_WYG_005-5a"/>
師蒸澶浦皇武烈烈王旅截截有拳有傑如火之烈如<lb/>
山之亘如川之決薄言奮兮朔漠震兮如摧如僨兮執<lb/>
或釁兮劉或徇兮我武既張一戎底康既定有北要夷<lb/>
來王有北既來惟皇之威王旅振凱旋告廟社揉此萬<lb/>
邦格于丕寧百世永賴<lb/>
　　　　有北一章四十句<lb/>
有諶上帝真宗徳澤淳洽天錫祥應以寳書來告也<lb/>
有諶上帝鑒允明哉夙夜維徳毖厥成哉降命不渝克<lb/>
<pb n="KR4d0070_WYG_005-5b"/>
祗克承哉匪物告之言喻來哉序我寳厯展有開哉永<lb/>
保安無疆不震不回哉振古其有維徳之懷哉<lb/>
　　　　有諶上帝一章十句<lb/>
祈汾隂祀后土也<lb/>
萬邦清和歲迺薦有思皇烈祖既勤繹止撫有疆土迄<lb/>
若正命妥綏有家於嘻承武敦尚斁思亦既顯報以升<lb/>
以降以禋以祀報時介育介育不已生物靡靡降福侈<lb/>
侈其逺驛驛其豐蓻蓻<lb/>
<pb n="KR4d0070_WYG_005-6a"/>
　　　　祈一章十八句<lb/>
龍登于天國家啟祚在宋上幸亳回按蹕念創業之艱<lb/>
始命升陪京營祖廟焉<lb/>
龍登于天大辰之域式遄受命戡亂作極於惟烈祖于<lb/>
家之造念初時艱不忘惟孝取虞往猷我邁其永休<lb/>
　　　　龍登于天一章十句<lb/>
　　　天假之什八篇八章<lb/>
　　　日之初升之什　　宋頌下<lb/>
<pb n="KR4d0070_WYG_005-6b"/>
日之初升上始即政也<lb/>
日之初升顯就維漸於丕承哉祖考之獻烈烈顯祖皇<lb/>
皇昭孝維命不易永保克孝惟命實艱孝則克守日慎<lb/>
如始天將綏佑既錫令康介以眉夀如地之静如天之<lb/>
健而肆能久亶成厥後<lb/>
　　　　日之初升一章十八句<lb/>
天監有事于南郊也<lb/>
昊天蓋髙降監顯在於亶熙哉肇佑我有宋三后介之<lb/>
<pb n="KR4d0070_WYG_005-7a"/>
天命可畏翼翼保之對越在上維懷格思乃眷不違福<lb/>
祉繁錫宜我子孫永以無斁<lb/>
　　　　天監一章十三句<lb/>
民懷母后佑臨御也<lb/>
民懷維仁既安克厚亦文母在佑肆徳多有穆穆昭考<lb/>
肅事宗廟上帝是綏誕此文母克順承天為萬邦度采<lb/>
翟有章聖子維后兆民懽仰如天之覆匪特仰兮願言<lb/>
將兮荷百祥兮夀無疆兮祚寖昌兮民樂康兮<lb/>
<pb n="KR4d0070_WYG_005-7b"/>
　　　　民懷一章二十句<lb/>
皇造祀真宗也<lb/>
於鑠皇造照時密幾肆動有靖届天之威盛徳襲成格<lb/>
斯純熙天寵有嗣我顯膺之奕奕昭廟孝孫來享湛樽<lb/>
潔粢有充騂犧肆夏在堂鐘筦在墀總千萬兮烝獻祗<lb/>
祗萋其儀兮載永載迎亦昭假兮既昭假爾孝孫惟后<lb/>
神人且宜保兹萬夀<lb/>
　　　　皇造一章二十三句<lb/>
<pb n="KR4d0070_WYG_005-8a"/>
有浚者泉大祫祖宗也<lb/>
有浚者泉匪長自源皇建民極彌萬世則允時帝軒之<lb/>
力肆有羨徳小侯國是宅大龜是食帝命不越炎徳原<lb/>
發丕顯后祖懿徳之平聖獻庭庭帝命是膺彤盧旌斧<lb/>
以征以輔洵烈且武肇荒東宇克寛克擾不澄不撓百<lb/>
休是保天祿始造江介既耰湖潭嶺陬右叙川蜀并汾<lb/>
之酋師行優優不犯不劉取其大球旂裳冠旒格其僣<lb/>
戾悉公我謀三象霧霽無競惟休中葉奕章有猷有常<lb/>
<pb n="KR4d0070_WYG_005-8b"/>
敷哲維人天錫無疆彌億萬年山嶽之固河流之長嗚<lb/>
呼令王實念兹來享<lb/>
　　　　有浚者泉一章四十五句<lb/>
載耜修千畆也<lb/>
月旅孟陬農事既飭陽氣蒸達原畛充澤駕言徂郊載<lb/>
耜告籍申命農畯率時主伯爰任疆游開其休棘乃播<lb/>
而實亟耘以擇既發我公亦服爾私迄登稔成有穫丕<lb/>
丕爰稟于廟積億及秭以豐粢盛以供酒醴以禮賓尸<lb/>
<pb n="KR4d0070_WYG_005-9a"/>
以格祖禰既登既徹亦勞其耋以措以澤穡夫胥悦<lb/>
　　　　載耜一章二十六句<lb/>
成重民政也<lb/>
敷告旅臣祗考乃涖釐爾民人以成來比顧時元元予<lb/>
育維子克愛克勸克廉克類予顯陟汝汝庸汝異思荷<lb/>
多福往勤汝試迄成登年惟郊之既乃尅乃怙乃慢乃<lb/>
侮予有顯誅罰不赦汝<lb/>
　　　　成一章十八句<lb/>
<pb n="KR4d0070_WYG_005-9b"/>
　　　日之初升之什七篇七章<lb/>
　<lb/>
　<lb/>
　<lb/>
　<lb/>
　<lb/>
　<lb/>
　樂全集巻五<lb/>
</p>
<p>
</p>
  </div>
<div>
                <head>樂全集卷六</head>
    <p>
<pb n="KR4d0070_WYG_006-1a"/>
欽定四庫全書<lb/>
　樂全集卷六　　　　　宋　張方平　撰<lb/>
　　芻蕘論<lb/>
　　　政體論<lb/>
臣嘗讀漢書至鼂錯之事惟錯謀䇿宏遠達於權義有<lb/>
致主經世之志戮於姦讒之口而史氏不能褒發其忠<lb/>
更譏以變古易常之說臣竊憤厲反覆較錯凡所辨議<lb/>
悉國家危事亂經將以圖安建治皆合霸王之軌不可<lb/>
<pb n="KR4d0070_WYG_006-1b"/>
不正遷之謬譏嘗試論之古不可變耶則是三代無革<lb/>
敝救失之理而漢所用法當循亡秦也忠恭之異尚質<lb/>
文之殊用禮不相襲樂不相沿固三王之罪矣用寛大<lb/>
革苛惨固髙祖之過矣夫以文景之世追視漢初之政<lb/>
沿革既多豈錯先嘗變易哉稽遷㫖意則是顚而弗扶<lb/>
危而弗持興亡倚天成敗推數括囊結舌浮沈容身者<lb/>
為智矣此乃夫子深鄙以為焉用彼相可為具臣者也<lb/>
故論者稱遷是非謬於聖人其斯誠矣益使後人務苟<lb/>
<pb n="KR4d0070_WYG_006-2a"/>
且而惡立事貴因循而重改作沮有心之鋭為無功之<lb/>
辭其於教義不重虧歟臣嘗論之夫為邦之道有制有<lb/>
權制為之本權為之勢節之以禮行之以信齊之以刑<lb/>
斷之以義此不可易之法故為之制長則縈之短則引<lb/>
之重則損之輕則益之此不可常之理故為之權其不<lb/>
可易者不為艱危急卒而變之其不可常者不為安寧<lb/>
平泰而慢之其本正雖危必安其勢傾雖治必亂然人<lb/>
之大情危必思安治必㤀亂均乎二者處權為難非通<lb/>
<pb n="KR4d0070_WYG_006-2b"/>
才達義適時知變者孰能與於此乎易曰變則通通則<lb/>
久故樂而不亂復而不厭之謂道夫事遠必弊法久必<lb/>
衰原其始初各有云設時遷俗易迹在理非聖人執權<lb/>
盍即回革使天下之耳目常新萬務之本源必正彼立<lb/>
法垂制不在人君乎言為典型動為律度苟無愆於大<lb/>
義寧一取乎舊章在商中宗嚴恭寅畏天命自度治民<lb/>
祗懼不敢荒寧在周宣王聿求賢臣憂勤戒愼以振絶<lb/>
緖嘉靖庶邦並建中興之業夫豈悉履湯武之迹哉在<lb/>
<pb n="KR4d0070_WYG_006-3a"/>
漢孝武引拔俊乂文藝隆起武功震耀雄材大畧為漢<lb/>
盛主又豈咸踐文景之教哉且事苟便俗豈憚乎解絃<lb/>
而更張政苟戾時何固乎守株而求滯故夫不知達權<lb/>
推變之理而牽易常循舊之説者是拘生腐儒按文泥<lb/>
俗凝塞治道此聖智之所常患者也臣敢旁採世務僅<lb/>
若小敝者列之以禆萬分焉<lb/>
　　　　立政之本在信命令<lb/>
臣聞制天下之動者主乎一齊天下之衆者存乎信王<lb/>
<pb n="KR4d0070_WYG_006-3b"/>
言惟作命百官承式兆民從乂其難其愼惟新厥德天<lb/>
下至大也兆庶至衆也民心至動也萬務至煩也統之<lb/>
有宗㑹之有元使衆而不惑繁而不亂非信何以一之<lb/>
故曰德惟一動罔不吉德二三動罔不凶天何言哉四<lb/>
時行焉萬物育焉惟其信之謂也故王者居上以制下<lb/>
宅中而圖大慮善而動非禮勿言動則可法法必可以<lb/>
繼言則可行行必可以復賞罰政命紀律條貫惟事事<lb/>
乃其有備非信何以成之傅説曰惟口起羞言教令輕<lb/>
<pb n="KR4d0070_WYG_006-4a"/>
發所以召亂帝舜曰惟口出好興戎謂王者之言天下<lb/>
善惡所繫也故凡為人上自一話一言罔不戒慎一動<lb/>
一静罔不寅畏又况設為法制布於四方之大者歟書<lb/>
曰慎乃出令令出惟行弗惟反故命令者國之綱紀政<lb/>
之隄防綱紀一弛則萬目隨解隄防一傾則橫流莫制<lb/>
故令必信則上得其正下安其事令不信則吏侮乎法<lb/>
民慢其禁弊雖㣲於安靜之初害必大於急虞之際且<lb/>
匹庶而無信衆必棄之士而無信友必疎之卿大夫而<lb/>
<pb n="KR4d0070_WYG_006-4b"/>
無信家必敗王者而失信天下必危故人可以去食而<lb/>
無信不立三軍可以奪帥而非信不行為國之本為政<lb/>
之經信為大也比見朝廷詔令或尋即遷改或久而自<lb/>
廢吏易之而奉行不固民忽之而苟慢多違揆大體而<lb/>
論之此損政之深者葢國家切於求理急於聽受一人<lb/>
唱之即行一人沮之即止本末故為枘鑿前後自相矛<lb/>
楯是使民無所措手足而多犯于有司者也臣伏願自<lb/>
今凡諸臣有請創端釐舊事干大政必集議而後行於<lb/>
<pb n="KR4d0070_WYG_006-5a"/>
下多方必一定而無變略其毛細簡其苛蕪勿以辯言<lb/>
亂舊經勿以小忠害大德無稽之言勿聽弗詢之謀勿<lb/>
庸俾萬姓咸曰大哉王言又曰一哉王心自然民協于<lb/>
中四方風動疇敢復慢孰不悦從嗚呼弗慮胡獲弗為<lb/>
胡成慎厥初圖有終惟明明后邦其永孚于休<lb/>
　　　　政理之要在廣言路<lb/>
臣聞趨利違害去危圖安者世之大情遺身徇時忘家<lb/>
存國者人之難事故夫從容於舒逸眷戀乎富貴泥乎<lb/>
<pb n="KR4d0070_WYG_006-5b"/>
情之樂者舉世而是感激乎忠義顧重乎名節處乎事<lb/>
之難者絶世而希哲后興王深惟此理故開懷接納勤<lb/>
心率勵無言不受擇善而從竒策遠猷必加酬賞犯顔<lb/>
忤意曲為矜容愚淺者固在恕中疎誕者姑置度外如<lb/>
鑑之照各盡其衆形如衡之平無爽乎一物揔羣智以<lb/>
為智因衆心而為心通其情偽分其邪正而君人之道<lb/>
舉矣伊尹曰匹夫匹婦弗獲自盡人主罔與成厥功盤<lb/>
庚曰無敢伏小人之攸箴此則詢于芻蕘下及庶賤者<lb/>
<pb n="KR4d0070_WYG_006-6a"/>
也況於士民乎況於卿大夫乎臣聞之屋漏在上知之<lb/>
在下政事有闕必訪旁議詩曰惟彼二國其政不獲惟<lb/>
此四國爰究爰度晉文聽輿人之誦克興霸功子産採<lb/>
鄉校之謗卒成善政衆所善者我則行之衆所惡者我<lb/>
則改之政以無瑕事以合義是為國者之藥石為政者<lb/>
之凖量也譬之庶人治一家之政其里人邑子有見其<lb/>
田萊不闢家事不脩則勉之以敦業厚生勸功利用之<lb/>
說見其羞服玩用不中禮起居出入不以時則誡之以<lb/>
<pb n="KR4d0070_WYG_006-6b"/>
制節謹度周身嗇用之善居常則勵之以孝悌和睦之<lb/>
美緩急則展之以救賙分勞之助者是必其族姻親愛<lb/>
意在相厚者也其有語焉不以義游焉不以時間誘其<lb/>
子弟使不循於法離諜其僕妾使不親其上是必素嘗<lb/>
仇恨或挾姦伺便有所利之者也彼為一家之長者將<lb/>
孰悅焉是必悦其相厚者謂有益其家也是必怨其仇<lb/>
而利之者謂有損其家也今為天下乃不然忠良而相<lb/>
厚者飜以為怨讒邪而利之者飜以為悦是固不若庶<lb/>
<pb n="KR4d0070_WYG_006-7a"/>
人之治一家能審損益之正矣嗚呼歴代之昏君暴主<lb/>
不能自入於道德之門者可知之矣由其臣有利之者<lb/>
歟歴代之亂臣賊子不能自立於忠孝之路者可知之<lb/>
矣由其主有召之者歟故君臣之誠不盡則天下之患<lb/>
必生理之然矣臣竊惟陛下體乾剛之德奮震耀之斷<lb/>
奬拔孤介聽納下議帝堯之詢於衆大禹之不自矜成<lb/>
湯之從諌弗咈文王之徽柔懿恭道兼前王光被四表<lb/>
小臣愚鄙安足以識聖德之大者然嘗覽載籍頗識理<lb/>
<pb n="KR4d0070_WYG_006-7b"/>
亂之道見乎英叡之君忠正之臣恭寅戒慎咨嗟相戒<lb/>
莫不以博采下言周知衆情而興治德驕佚之主姦利<lb/>
之下阿諛順欲牽合迎意莫不以壅遏忠直漸取衰敝<lb/>
而至危亂故深願陛下掲日月之明無幽蔀而不照廣<lb/>
江海之度無涓流而不納秕稗不以近俗而見棄葑菲<lb/>
不以下體而不採招來讜論以廣聽德音漢魏相白去<lb/>
尚書副封以防壅蔽而宣帝得以知萬機之㣲為漢明<lb/>
主唐太宗躬勤政理明於聼受著司門式云其無門籍<lb/>
<pb n="KR4d0070_WYG_006-8a"/>
人有論奏者皆令監門司馬引對不許闗礙又制大臣<lb/>
入論事輒令諫官同入或對問之言有虧理道隨即諍<lb/>
之此唐文帝致太平之本也臣聞人之才有通塞識有<lb/>
淺深諍而合義自為深益諍或非當第可置之故春秋<lb/>
傳曰文公逆祀去者三人定公順祀叛者五人去者謂<lb/>
三諫不從去之以禮此諫而是者也叛者謂諫不合道<lb/>
去不以義此諫而非者也是故臣之論事容有當否在<lb/>
人主明擇其善可從而從若乃闢忌諱之門斷謇諤之<lb/>
<pb n="KR4d0070_WYG_006-8b"/>
路公為蔽拒之意以沮忠義之心臣雖甚愚竊所不取<lb/>
伏願陛下覽成湯盤庚之令典考漢宣唐文之善制務<lb/>
進有心之士時聞造膝之對益為寛大配洪覆於上穹<lb/>
不自聰明託視聽於四逺以通天下之志以成天下之<lb/>
務則七世之廟傳裕於無疆蒸民之生率同於慶賴矣<lb/>
　　　　姑息之賞<lb/>
臣聞惟名與器君之重柄信賞必罰國之大經故以德<lb/>
詔爵度材居位計勞賦祿量罪議刑百王之通制也二<lb/>
<pb n="KR4d0070_WYG_006-9a"/>
典三謨五誥衆誓春秋一王之法周官六典之訓功懋<lb/>
懋賞其義同歸故車服以庸二帝所以褒德衣裳在笥<lb/>
有商所以禮賢爰及成周具存彜制寰内卿士甸外侯<lb/>
伯則有九儀之命以異尊卑之數八柄之法以馭予奪<lb/>
之權其好賜匪頒之式蓋所以將宴喜之厚意非尊寵<lb/>
大臣者也昔者周公輔成王致太平既營洛宅社于新<lb/>
邑庶邦冢君駿奔咸覲召公欲因大㑹顯周公之功乃<lb/>
出取幣入以王命錫之纔束帛爾則知聖人尚德貴禮<lb/>
<pb n="KR4d0070_WYG_006-9b"/>
不黷貨利訓天下以恭儉而已及王室衰亂戰國紛擾<lb/>
兵拏禍結務相吞勝競為賞法以激用命故秦設武功<lb/>
爵二十級以授戰士齊立賜金之令魏行給復之制以<lb/>
首爭首而享苴茅連從約衡至取封君干賞蹈利遂以<lb/>
成俗乃至楚漢歴世之王各乘間釁互行窺圖得之為<lb/>
英傑失之為姦叛莫不威之以斧鉞寵之以軒冕是猶<lb/>
鬻販買賣之道刼質誘畧之術豈先王尊教化褒功德<lb/>
法天秩而制禮之意歟至於唐氏天寶幽陵之亂建中<lb/>
<pb n="KR4d0070_WYG_006-10a"/>
奉天之逼而爵賞刑罰窮矣財賦不足以頒賚而職官<lb/>
之賞行焉職官不足以補授而檢試之號立焉吏胥輿<lb/>
皂假春坊憲署之秩卒旅冗校僣三公八座之稱彜章<lb/>
蕩然官紀大紊五代相蹂亂靡有定呴濡姑息務相加<lb/>
厚姦臣驕將磨牙擇肉指帑藏為外府視藩嶽為别第<lb/>
人君之御國如燕巢幕上固無暇剗深固之弊迹立宏<lb/>
逺之規摹也伏惟我有宋之集靈命而宅天極也經綸<lb/>
屯昧削平亂畧丕冒無外緝熙光明故歴世之相轥轢<lb/>
<pb n="KR4d0070_WYG_006-10b"/>
所以為我而驅除苟衆政之有因循固宜鑑彼而創艾<lb/>
臣竊見賞典之謬姑息之軌猶有存焉疑朝廷俟議者<lb/>
之所發也善乎前賢之論爵賞也以為立國之道惟義<lb/>
與權誘人之方惟名與利名近虛而於教為重利近實<lb/>
而於德為輕凡所以裁是非立法制者則存乎其義至<lb/>
於叅虛實揣重輕消息盈虛使人不倦者則存乎其權<lb/>
專實利不濟之以虛則耗匱而物力不給專虛名不副<lb/>
之以實則誕漫而人情不趨故國家之制賞典錫賚財<lb/>
<pb n="KR4d0070_WYG_006-11a"/>
賦秩廩所以裁實也差號品異章服所以飾虛也秩之<lb/>
載於甲令者有職事官焉有散官焉有勲官焉有爵號<lb/>
焉其宰務而受俸者以序才能以位賢德此所謂施實<lb/>
利而寓之虛名者也其勲散爵號大抵止於服色資廕<lb/>
而已以馭崇貴以甄功勞此所謂假虛名而佐其實利<lb/>
者也虛實交相養故人不黷賞輕重互相制故國不廢<lb/>
權彼夫胥吏臺輿部曲卒校雖執簡曳綬而無貴異之<lb/>
實假名虛號而無揔攝之柄罪不足以論贖徭不足以<lb/>
<pb n="KR4d0070_WYG_006-11b"/>
庇復於下則在無喪無得之際於國則有虧名害義之<lb/>
深是故損上之虛益下之實固權收利政之大方子曰<lb/>
必也正名乎夫豈惟名之不正而已哉固有理之重者<lb/>
臣請備言焉自天下乂寧四鄙不聳人安其業逾三十<lb/>
年是國家全盛之時公私豐餘之日而帑廪乏兼年之<lb/>
積閭巷有半菽之民得非由為費也廣故為斂也重乎<lb/>
以是觀之設不幸遐陬有蜂蟻之擾連境有水旱之沴<lb/>
邊徼有立功之衆郡縣有施勞之人虛名先盡於無事<lb/>
<pb n="KR4d0070_WYG_006-12a"/>
之初實利不足於有為之際臨危而畫發機已晚矣且<lb/>
兵驕將惰無甚於今未嘗竭股肱扞患難而號列功臣<lb/>
未嘗識亭障出營壘而賞盈私囊作法於治敝猶不救<lb/>
治而無法何救艱難方今可謂乘治作法之期是宜悉<lb/>
去五代姑息之失而乃虛實之用已竭權義之制未立<lb/>
此臣輒用感憤者也臣聞衆之去就視乎君心事之重<lb/>
輕繫於國制重之則衆斯慕輕之則人必畧故明主之<lb/>
為國譬猶執權衡謂其可以輕重乎天下之事制衆之<lb/>
<pb n="KR4d0070_WYG_006-12b"/>
去就也慎惜之斯重矣泛用之斯輕矣今虛名之在人<lb/>
可謂泛而輕者授之既不以為寵罷之固不足為怨而<lb/>
乃不加意慎惜作法貴重謀所以為佐實利而用者子<lb/>
曰民可使由之不可使知之管子曰密事端則上神自<lb/>
古明君良臣講議道理未有不以輕重消息之術為政<lb/>
者也若其守一定之制昧通久之變過時失㑹後徒噬<lb/>
臍乃以動衆為虞易常為戒若是而能通天下之志<lb/>
成天下之務者臣不敢知也<lb/>
<pb n="KR4d0070_WYG_006-13a"/>
　　　　恩貸之罰<lb/>
臣聞洪範三德平康正直言用正直之德以治平康之<lb/>
世也蓋剛柔並用威惠相濟之謂正直剛而不柔則非<lb/>
綏懷之道惠而罔威則成姑息之弊且子産有寛猛之<lb/>
説而謂寛則使民易犯不若猛以為政荀卿有輕重之<lb/>
論而謂輕則令人無畏不若重之近理夫子産仁人荀<lb/>
卿正士其言刑法乃後寛而尚猛是重而非輕彼豈樂<lb/>
苛惨而貴殺伐哉誠審乎治法之宜爾也書曰威克厥<lb/>
<pb n="KR4d0070_WYG_006-13b"/>
愛允濟愛克厥威允罔功何謂平世主尊臣卑本重末<lb/>
輕朝無權强士無偽行民篤其業食節用時樂事勸功<lb/>
尊君親上風俗敦厲禮義興行綱紀文章脩整淳重此<lb/>
之謂平世其有不及此者未得謂之平也且夫以一國<lb/>
之法譬一身之治平則致養疾必攻焉安佚舒泰而不<lb/>
以時發伸宣導則必有壅滯虛實之疾生焉發伸宣導<lb/>
既失其節疾焉而不時攻延屬於腠理浸淫乎血脉而<lb/>
又怠於針熨煎劑之救滋入乎膏肓則雖扁鵲之技雅<lb/>
<pb n="KR4d0070_WYG_006-14a"/>
無施矣然初由恃乎安佚舒泰故也故刑罰者因循之<lb/>
藥石保息者承平之粱肉已平而用刑罰是以藥石致<lb/>
養因循而復保息是以粱肉攻疾也臣實愚憃不達理<lb/>
要竊揆時政屬累盛之世治用中典德化醇醲仁澤深<lb/>
厚民頗流靡事或恩貸其尤著者罰用於下而不用於<lb/>
上賞行於上而不行於下若不整厲衘策箝勒鞬輈則<lb/>
且和鑾失節僨突敗御矣昔舜因天討有四罪之誅湯<lb/>
制官刑著十愆之誡周官八議具議貴之辟蓋謂請讞<lb/>
<pb n="KR4d0070_WYG_006-14b"/>
于王禮曰刑不上大夫蓋謂不虧傷其體皆非謂不入<lb/>
罰科也故内則有放奪殺刺之典外則有絀爵削地眚<lb/>
伐之制漢氏之法則有免罷謫徙完舂輸作之令是故<lb/>
爵位者天下之砥石先王所以厲世磨鈍賢則處之不<lb/>
賢則避之才則用之罪則罰之自古馭臣之通制也古<lb/>
者位重則憂大祿厚則責深今也位重則無憂祿厚則<lb/>
免責故臣曰罰用於下而不用於上賞行於上而不行<lb/>
於下也臣伏願陛下英威發斷髙明深燭鑒前王之治<lb/>
<pb n="KR4d0070_WYG_006-15a"/>
軌訪良臣之忠議更立大訓裁其過倖賞苟在功不以<lb/>
疎近而殊賞罰誠有罪不以尊卑而異罰如此則國典<lb/>
正於上官制立於下貽範永世見英主革敝立制之明<lb/>
焉謹論<lb/>
　<lb/>
　<lb/>
　<lb/>
　<lb/>
<pb n="KR4d0070_WYG_006-15b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　樂全集卷六<lb/>
</p>
<p>
</p>
  </div>
<div>
                <head>樂全集卷七</head>
    <p>
<pb n="KR4d0070_WYG_007-1a"/>
欽定四庫全書<lb/>
　樂全集卷七　　　　　宋　張方平　撰<lb/>
　　芻蕘論<lb/>
　　　主柄論<lb/>
夫人君宅海域之位以據辰極之尊攝天地之政以主<lb/>
名器之重言為法令動為制度其所以藏身之固者賞<lb/>
罰二柄而已故萬邦黎獻共為臣僕義勇投命賢傑效<lb/>
智挾藝能者懷爵祿而畢力暴威武者顧斧鉞而死心<lb/>
<pb n="KR4d0070_WYG_007-1b"/>
巍巍乎南面而臨天下人用畏戴由私有二柄而公用<lb/>
之也是謂天之大寶必由受命而得是謂國之利器亦以<lb/>
假人而失故明主誡慎視聽感發寤寐以求道德之老<lb/>
忠信之臣賢正之才慈惠之士以與居處以與圖議嚴<lb/>
恭祗畏奉若天命官不及私昵惟其能爵罔及惡德惟<lb/>
其賢及後佚王荒寧耽慢狎昵邪慝果行喜怒匪勤惟<lb/>
易柄用下失有失之閨閫有失之閽寺有失之廊廟有<lb/>
失之藩方原失之初率由近始雖得於外姦必在中故<lb/>
<pb n="KR4d0070_WYG_007-2a"/>
柄在藩方其耳目必在廊廟柄在廊廟其腹心必在閽<lb/>
寺柄在閽寺其肘腋必在閨閫蓋情款密者則機隙易<lb/>
伺憑麗重者則指擿難及伏戎于莽猶可虞伏戎于門<lb/>
不可虞也至乃后族戚里為虺蜴之宅北司内省為豺<lb/>
狼之窟台司公府為穽檻之地庶邦列都為斧鑕之塲<lb/>
四方相仇烝民殄瘁得非由上失其正而下罹其害者<lb/>
哉歴代敗亂覆車一軌觀夫僻君失馭强臣得政蓋由<lb/>
厚味腊毒宴安稔慝謂篋櫝已固扃鐍不足嚴謂垣墉<lb/>
<pb n="KR4d0070_WYG_007-2b"/>
既修闗楗可以弛倒鐏授盜脱輈自絶及姧㣲竊弄包<lb/>
藏結釁蟻漏壞堤炬遺燎原合抱自毫末之萌履霜為<lb/>
堅氷之漸以我刀鋸而威之以我衣裳而誘之皆其心<lb/>
腹雖平勃之謀無以遏産祿之勢蕃武之重不能正甫<lb/>
節之惡謝安作相弗敢阻南郡之九錫尉迥為將莫可<lb/>
正隋公之受遺矣故周書八柄惟王行爵祿罪誅之事<lb/>
洪範三德惟辟有玉食威福之專是二柄者人主所自<lb/>
固生民所寄命也可不慎也乎故略著前代治亂危亡<lb/>
<pb n="KR4d0070_WYG_007-3a"/>
之迹以為鑒焉<lb/>
　　　　后妃<lb/>
臣聞禮始乎大婚詩首於闗雎易曰正家而天下定故<lb/>
啻嚳之立四妃虞舜之嬪二女塗山配禹簡娀啟商周<lb/>
自古公王季姜任太姒世德相載故文王刑于寡妻以<lb/>
御于家邦夫三代之制后妃嬪御皆所以助釐陰教贊<lb/>
成内治閫外之事非所預聞自秦芈后始攝朝事以弟<lb/>
魏冉當國任政故范雎以為秦獨有穰侯天下不知有<lb/>
<pb n="KR4d0070_WYG_007-3b"/>
王也及漢吕氏因惠帝之早世乗間挺起干據帝座陰<lb/>
陽錯位根幹倒植末塗淪潰幾遷運厯孝成即祚委政<lb/>
王氏皇緖中㣲正統三絶外家昌大執權四世而東朝<lb/>
壽考為之宗主至於新莽遂盜神器逮乎東京孝安之<lb/>
後外立者四帝臨朝者六后地深帷幄禮間外朝莫不<lb/>
衡柄歸於父兄詔令專於閽寺於是有利幼之立忌賢<lb/>
之難邪謀陰策以圖自固匪人乗間又牽牛而蹊田正<lb/>
士悼心思投䑕而忌器害家凶國濫觴有漸近如唐時<lb/>
<pb n="KR4d0070_WYG_007-4a"/>
大帝孝和武韋之亂廟社危絶僅續如綫春秋之義君<lb/>
子大居正雖嗣王繼厯幼沖纘服而猶朝政緫聽乎冢宰<lb/>
師傅保乂乎上躬則阿衡專美於有商周公勤勞乎王<lb/>
家其人也故三代之道無后妃預政之理漢自諸吕之<lb/>
亂大臣議所立而先擇外家之賢者以定大計故孝文<lb/>
之入繼抑由薄氏仁良之故及武帝機識超遠深謀獨<lb/>
斷顧命金霍克隆基圖誠雄傑英主哉魏文帝鑒東京<lb/>
之覆轍立後世之長緖亦嘗作為戒誓其事可法夫六<lb/>
<pb n="KR4d0070_WYG_007-4b"/>
宫之位稽諸昏義則有三夫人九嬪二十七世婦八十<lb/>
一女御之數其在周禮則世婦女御職存而數闕蓋明<lb/>
君子不苟於色有婦德則擇以充位無則闕之矣自姬<lb/>
室衰陵諸侯僭縱秦併六國遷其後宫恣用汰心益崇<lb/>
爵號漢自文景務循儉德奕世累盛而至武元選納益<lb/>
廣嬖幸用煩至乃掖庭三千増級十四是以人君耽娛<lb/>
佚之樂起驕怠之感倦勤廢政亂是用長唐景龍之孽<lb/>
天寶之敗是皆始於女德也夫其初皆恃當世之平寧<lb/>
<pb n="KR4d0070_WYG_007-5a"/>
因天下之全盛罔思生民作業之勞不念四方惟正之<lb/>
供沈溺留連漸至蠧弊女謁干乎王度姦㣲竊乎事權<lb/>
帑藏以淫費而耗竭賞刑以私昵而謬濫召禍當日垂<lb/>
鑒後人良可哀也是故考歴代治亂之迹覽彤史得失<lb/>
之論擇善違失可舉而言若夫戒慎失政之方保全外<lb/>
戚之道則莫若賦之祿而使就第教之學而使循禮傅<lb/>
之以儒雅篤行之士而絶其便僻險偽之交示之以恭<lb/>
讓儉德之賞而懲其慢游僭汰之好以義節之是謂寵<lb/>
<pb n="KR4d0070_WYG_007-5b"/>
之以恩驕之是謂禍之梁竇無噍類於漢武韋不遺育<lb/>
於唐是可戒矣若夫體乾坤之法正閨闈之治則莫若<lb/>
登選良姓之種採納衣冠之緖屏卑賤之妖色斥猥㣲<lb/>
之淫行叙進婉順之德崇近清閒之性雨露均施照臨<lb/>
無頗以資昊天悠久之無疆以取文王百斯之善慶若<lb/>
夫保邦求理之法節用安人之善則莫若省其品號罷<lb/>
虛授之廩祿放其游冗節徒費之羞服裁用度以寛民<lb/>
力息曠怨以除沴氣是故治世賢王之修身正家愛民<lb/>
<pb n="KR4d0070_WYG_007-6a"/>
經國之道莫先於此也已<lb/>
　　　　宦者<lb/>
臣聞三代之制凡在君側皆卿大夫士夏商之世未聞<lb/>
有宦者周官雖有閽人之職止乎掌王宫中門之禁稽<lb/>
出入時啓閉掃門庭而已非所以預政令揔權務者也<lb/>
周道衰微官紀紊亂而寺人巷伯稍見乎詩傳至於秦<lb/>
漢列為近職然帷幄親密之地省闥左右之任宣受詔<lb/>
命陪從輿輦自諸常侍謁者之職多為士人儒者之選<lb/>
<pb n="KR4d0070_WYG_007-6b"/>
自武帝臨御長久留連盤娛數燕遊乎後庭頗疎隔乎<lb/>
朝士故請奏機事多由宦者而始得政矣遂為兩京喪<lb/>
敗之基焉東漢自孝安之後繼以女主臨朝陰勢相乗<lb/>
中官遂大專斷國命掌握衡軸賢才死於鉤黨黎民弊<lb/>
於塗炭三綱錯亂四海飜離害徧生靈毒滿區夏而桓<lb/>
帝乃始比超悺於伊旦靈帝方更指讓忠為翁母書傳<lb/>
所載覆亡之迹未若桓靈之際也唐太宗定制内省官<lb/>
階不得逾四品而其數不及百員但分掌五局及在閤<lb/>
<pb n="KR4d0070_WYG_007-7a"/>
門守禦黃衣廪食而已後明皇纘御崇重宫臣乃至爵<lb/>
為國公門施棨㦸中官之數遂及三千則有銜命四方<lb/>
監軍諸道宣傳密㫖主當要務詣一郡至一軍誅索貨<lb/>
賕必千萬計搖動天下紊亂朝經内則思藝為林甫之<lb/>
腹心外則璆琳為祿山之耳目以至養成禍變傾覆基<lb/>
祚於後肅宗有輔國之逼而不得全父子孝慈之性代<lb/>
宗為元振所掣而不能庇將相股肱之臣德宗自山南<lb/>
蒙塵而還不欲武臣典親兵乃置兩中尉分掌左右神<lb/>
<pb n="KR4d0070_WYG_007-7b"/>
策天威等軍而委宦者主之由是禁衛兵權之重悉歸<lb/>
於中官矣蘭錡將臣藩嶽戎帥自其蓄育由之遣置威<lb/>
福之柄非復天子所執元和神武之功猶不書𦵏昭愍<lb/>
童昏之亂宜難自全士良虎視於太和之朝令孜鴞張<lb/>
於乾符之後逮其季世王室如燬南北朋比中外乖疑<lb/>
内則隂邪惡類秉樞機外則險賊姦人居相位爭權交<lb/>
噬刺骨相復故崔昌遐輩連結强帥向導全忠本為自<lb/>
援之謀遂成移國之禍是非一朝一夕之故所由來者<lb/>
<pb n="KR4d0070_WYG_007-8a"/>
漸矣或曰三代而下一統承平之治國惟漢唐焉而其<lb/>
顛覆喪敗之禍同由此迹歴世則不然何歟臣對曰是<lb/>
惟一統承平之治國而後同此柄也何歟曰夫為國者<lb/>
不在外難必有内憂自非聖人孰能戒慎乎無患憂惕<lb/>
於既安當其一統為大無艱虞之急承平久治有驕汰<lb/>
之志匪勤惟懈逸欲是尋幾務宻猷委之近習大臣從<lb/>
容而議存大體而畧細故憸人窺伺其隙乗機㑹而竊<lb/>
事權故弊積於甚㣲慝生於所忽此漢唐之所以亂也<lb/>
<pb n="KR4d0070_WYG_007-8b"/>
夫魏氏至於江左疆事外擾朝廷多虞雖有暴慢之君<lb/>
荒殘淫僻危窘斃滅勢不得長嬖佞姧孽旋亦夷殛故<lb/>
上權之墜於下也無滋蔓深固之勢抑時有緩急其間<lb/>
不足容乎因循之暇爾臣故曰是惟一統承平之治國<lb/>
乃同此禍也噫弊之來也既久矣其亦奈何姑可取戒<lb/>
乎漢桓靈之事勿使預乎刑獄以免其誣染善良之虐<lb/>
乎姑可取戒乎唐明皇之事勿使銜命出使以省其怖<lb/>
動郡縣之威乎姑可取戒乎肅代德之事勿使侵盜軍<lb/>
<pb n="KR4d0070_WYG_007-9a"/>
旅以收其把握天下之柄乎是三者不失則人君之所<lb/>
以據圖御世士大夫之所以輸忠事主烝民之所以宅<lb/>
生託命可以保全而不陷於非道矣<lb/>
　　　　宰司<lb/>
臣聞天下之事政無小大繫在廟堂有圖議而後有得<lb/>
失有得失而後有治亂有治亂而後有安危有安危而<lb/>
後有存亡善議政者不使有失善正失者不成於亂善<lb/>
救亂者不及於危善圖危者不至於亡誠使廟堂之上<lb/>
<pb n="KR4d0070_WYG_007-9b"/>
協忠將救敷求俊哲列於庶位惟事事乃其有備戒慎<lb/>
出令無從匪彜善始慮終惟正之念又惡乎危之至哉<lb/>
是故人謀誠得不牽乎天時國法既脩不推乎厯數當<lb/>
其治法有猷庶邦嘉靖王道正直民用平康則收功在<lb/>
人推美乎政及乎危而弗持顛而弗扶典廢於上民亂<lb/>
於下則歸非於數貽咎於天是不亦近乎善則稱人過<lb/>
則稱天者乎古之君子善則稱天過則稱人禹稷之贊<lb/>
堯舜則引天之命湯武之誅辛癸則斥人之罪蓋天降<lb/>
<pb n="KR4d0070_WYG_007-10a"/>
灾祥在德而吉凶不僭在人已則作孽何天之怨前世<lb/>
遠矣略弗復論近取諸唐則天寶幽陵之叛興元奉天<lb/>
之逼廣明邛蜀之幸乾符豳岐之遷是皆釁起廟堂禍<lb/>
歸邦國者矣夫廟堂之上有得失有治亂有安危存亡<lb/>
有爵有賞有顯榮寵利者有兵有刑有毁家覆族者且<lb/>
主德成於弼直國體正於臣鄰不有英睿之君聰明之<lb/>
德安能照姦而顯忠不有仁義之臣忠亮之志安能協<lb/>
恭而底乂是故帝王之道莫大乎平心而御物輔相之<lb/>
<pb n="KR4d0070_WYG_007-10b"/>
德莫先乎圖大而致主有平心之度故能通天下之志<lb/>
而不專偏聽之惑有圖大之慮故能以天下為心而不<lb/>
急樹私之計蓋人君偏聽則啟讒慝之門人臣樹私則<lb/>
開朋比之路俾夫姦諛進身之賊稱於人主之側游説<lb/>
規利之士諜於大臣之門君有蔽忌之心臣行傾奪之<lb/>
計如是則國安得而治政安得而和是天下之大禍也<lb/>
故君以臣為體臣以君為心道充乎神宇則美暢乎四<lb/>
肢患結乎膚革則憂及乎諸慮是以臣各獻其忠則君<lb/>
<pb n="KR4d0070_WYG_007-11a"/>
受其效國先泰於上則家蒙其福由是言之故知偏聽<lb/>
者召亂之本樹私者理末之術使君行此道臣知此説<lb/>
天下其有不治者乎<lb/>
　　　　藩鎮<lb/>
臣聞議者曰唐失御於藩帥至於一道百城跨制千里<lb/>
列郡長吏出其所署戮二千石而不請專地繼世僅如<lb/>
戰國自安史起釁河北非王土德順姑息河南皆㓂壤<lb/>
章武勤勞夙夜拔材練謀極力十年粗夷險阻懿僖之<lb/>
<pb n="KR4d0070_WYG_007-11b"/>
後寖㣲益削朱氏兼領十鎮遂行窺逼而受終矣五代<lb/>
圯壞顛危相逐皆由强諸侯擁重兵而奪取焉及我太<lb/>
祖之受命也天謀神機風雷變動創艾前弊謀建長䇿<lb/>
於是不愛乎節鉞多命乎帥臣權分而勢自輕外與而<lb/>
内實取於後諸侯入覲漸留不遣方面都府牧伯之位<lb/>
更除士大夫而僚吏掾佐悉天官選補塞覬望之蹊隧<lb/>
覆姦亂之巢穴故四聖累盛六紀於兹寰海乂寧不震<lb/>
不擾門無闗鍵豈煩擊柝之虞蓄無扃鐍安容胠篋之<lb/>
<pb n="KR4d0070_WYG_007-12a"/>
變可謂藏身之固置器於安規摹之深逺也乎臣聞而<lb/>
論之曰唐自天寶之亂天下剖裂至我朝太平興國擒<lb/>
劉繼元靜并汾而天下始大一統生民離鋒鏑之禍伏<lb/>
惟祖宗之大功盛德無與較焉然三王之善制不能無<lb/>
敝百世之長軌難以遐御故自古無亂國而有亂君有<lb/>
治人而無治法利害倚伏勢數之常幽厲享文武之國<lb/>
桓靈繼髙光之法棄彜敗典昵邪遠正周漢宫廟鞠成<lb/>
榛莽夫歴世始王創基垂裕莫不鑒前之敗深思經久<lb/>
<pb n="KR4d0070_WYG_007-12b"/>
其為秦謀者蓋見三代之繼皆由諸侯於是有廢五等<lb/>
之畫為漢計者蓋見秦無盤維之固孤而易危於是有<lb/>
郡國雜建之策魏晉之議者蓋見陳項之事黃巾之擾<lb/>
乗州邑之無備遂潰漫而不制於是有都督持節之命<lb/>
皆所以誡覆轍遏亂略堅鑿契以抵欹壞平衡石而均<lb/>
重輕然其負舟而趨遷鼎奄有者則又不常在存藉世<lb/>
家撫宅疆宇者矣故閭左戍卒攘臂以亾秦族泗水亭<lb/>
長提劍而啟漢祚光武以書生起宛曹公以孝亷去譙<lb/>
<pb n="KR4d0070_WYG_007-13a"/>
司馬氏無凌儉之衆宋髙祖乏敦温之勢歡泰出偏禆<lb/>
之㣲隋文因戚里之重及其乘隙定業勢歸事濟備物<lb/>
九錫建國立臺比夫西伯以二分而事紂小白奉四履<lb/>
以勤王體迹殊矣是故鞅斯罷侯置守之筭徒見其<lb/>
輻轂運動之勞誼錯强幹弱枝之論蓋昧於皮毛附麗<lb/>
之本至於天乙之後王室數衰每及賢王九琛復㑹周<lb/>
厲之削宣王中興秦天下一家二世遽滅惡在乎郡縣<lb/>
而安也且唐之授厯幾三百年内難四興外冦三作大<lb/>
<pb n="KR4d0070_WYG_007-13b"/>
帝孝和禍稔帷薄憲宗昭愍毒由宫臣其范陽之亂奉<lb/>
天之逼雖安泚為之戎首而甫杞實其禍胎恭惠不君<lb/>
紀律虧替私昵執鈞衡之柄閽寺專帷幄之謀於是患<lb/>
結安南兵連徐土發邛蜀之役構雲代之釁恭定繼立<lb/>
王綱已解半天之下巢讓之所塗炭自陜以東權儒之<lb/>
所踐食禁旅為蒲人所殲邠師以襄王僣命原其禍孽<lb/>
都由令孜是故唐之傾危不自藩鎮皆自蕭墻之内也<lb/>
向使明皇勤恤無怠開元之初神武勵精常若建中之<lb/>
<pb n="KR4d0070_WYG_007-14a"/>
始懿皇紹稱克守大中之政則范陽涇帥乗何釁而犯<lb/>
順嶺表彭門因何隙而嘯聚譬之瘣木蠹由中生譬之<lb/>
累棊勢從上墜故知治亂本乎法度興亡繫乎時君御<lb/>
得諸道逺可以賔絶俗撫乖乎方近不能保宫室彼方<lb/>
州者闗柅動靜臂指伸縮制不在外而在中矣且夫我<lb/>
太祖之以睿武拯天下則有經綸恢定之畧駕馭威懷<lb/>
之術我太宗之以英文繼大業則有緝熙撫寧之道裁<lb/>
節畫一之制我真宗之以至仁纘丕圖則有寛冲恭睦<lb/>
<pb n="KR4d0070_WYG_007-14b"/>
之德持盈保成之方維其撥亂守文理致小異然皆主<lb/>
威獨運國命自制政不容於姑息思不假於近習此所<lb/>
以髙拱南靣子孫無疆之法也主上爍震耀之精體乾<lb/>
剛之德攬威福二柄以照臨四表剸制無牽忍之愛采<lb/>
拔罔卑逺之隔廣謀以明聽受獨斷而絶浸潤此其上<lb/>
所以建皇極下所以綏天下者彼郡縣之制苟曰不虞<lb/>
豈朝廷之所恃者乎謹論<lb/>
　樂全集卷七<lb/>
</p>
<p>
</p>
  </div>
<div>
                <head>樂全集卷八</head>
    <p>
<pb n="KR4d0070_WYG_008-1a"/>
欽定四庫全書<lb/>
　樂全集卷八　　　　　宋　張方平　撰<lb/>
　　芻蕘論<lb/>
　　　選舉論<lb/>
臣聞設官所以共理擇才所以任官夫位職祿三者官<lb/>
之紀也德才勞三者人之分也度德居位量才賦職計<lb/>
勞詔祿興王所以治德不稱位才不任職勞㣲祿重衰<lb/>
世所以亂惟君司牧兆庶惟理亂在庶官惟賢惟能其<lb/>
<pb n="KR4d0070_WYG_008-1b"/>
難其慎古先明王育才考德之道至矣周之取士爰始<lb/>
庠塾郷老舉秀茂而賓其禮司徒教行藝而升諸學樂<lb/>
正品俊造而進其名司馬辨官材而定其論而後天官<lb/>
執其柄而詔其爵内史書其貳而制其祿司士掌其版<lb/>
而知其數小宰平其計而弊其治葢其官人之法如是<lb/>
之詳漢之取士亦始郷邑自幹佐曹史見拔州郡復辟<lb/>
公府更舉髙第始出除吏其郡國所送孝秀或公車延<lb/>
召諸罷職待詔者悉居三署光祿嵗察四行茂材亷吏<lb/>
<pb n="KR4d0070_WYG_008-2a"/>
方補用焉至於魏氏疆宇分蹙兵戎罹亂衣冠僑轉陳<lb/>
羣立九品之法而選舉始濫中正定髙下以署品吏部<lb/>
據升降而授任其後法雖益壞議者紛起而終不能革<lb/>
歴六代而至隋中正始罷夫進士科者設自隋煬緜於<lb/>
唐而我循之可謂浸淫而蕃大矣為業益浮入仕益易<lb/>
唐考貢士之制專委有司嵗第殊鮮雖升名王府而未<lb/>
階仕牒再試於吏部有屢斥焉其中格者補畿赤丞尉<lb/>
爾其不中格者或例赴選曹之集從事藩侯之府必外<lb/>
<pb n="KR4d0070_WYG_008-2b"/>
效有著而真命始加我太祖之初受命也王畧猶梗人<lb/>
物葢希進士登科嵗無十數抑於時文法闊畧吏員簡<lb/>
疎嘗聞郡自牧長而下或數員而已爰及太宗治致泰<lb/>
平教風寖盛丕冒出日一統無外且喜天下英俊盡入<lb/>
彀中始親御便殿以臨試貢士博於采拔務盡乎人材<lb/>
待以不次驟升乎美仕<hi>國初進士甲科授司冦或幕職官興國之初始授等甲京朝官</hi>
<hi>倅大郡或即授直館者進士中第多至七百人後遂為例至今</hi>興國已降遂為常規然<lb/>
凡諸為士之民惟此為干祿之路儒術治國誠王道<lb/>
<pb n="KR4d0070_WYG_008-3a"/>
之大經文藝起家固儒林之盛選是以天下學士靡然<lb/>
嚮風非惟道化所陶抑由寵利所誘也夫子曰以言取<lb/>
人必極其言而考言彌華於道所以紳行乏稽古之識<lb/>
端甫鮮經時之論涖官少稱職之吏臨事無仗義之節<lb/>
風俗有流薄之損朝廷成掄選之濫豈不由乎易取而<lb/>
驟用之乎此張衡所以深憤嫉於漢日楊綰所以議革<lb/>
廢於唐年且三王之道不能無弊故董仲舒譬之琴瑟<lb/>
不調甚者必解而更張之夫周之造士論材始乎庠序<lb/>
<pb n="KR4d0070_WYG_008-3b"/>
至漢而興亷舉孝自諸鄉里至順帝凡三百年而左雄<lb/>
建議諸生試章句文吏課牋奏而為限年之格又百年<lb/>
而魏陳羣設九品官人之制又三百年而隋文立志行<lb/>
脩謹清平幹濟之目次及煬帝更制進士詞賦之科此<lb/>
皆歴代舉選之道因時之宜更救其失猶三代忠質文<lb/>
之政以革敝易化者也伏惟朝廷取賢斂才之方故亦<lb/>
並開數路惟是進士最廣而甚夷鼎司台席之崇玉署<lb/>
金閨之彦更處乎館殿參布乎臺省國之綱紀民之君<lb/>
<pb n="KR4d0070_WYG_008-4a"/>
師百辟衆官其清涂要地者何莫由斯而起歟雖名臣<lb/>
輩出而淆濫為多其故由乎取之泛也以周漢育士之<lb/>
詳而不能盡善良又況採一日之伎昧素定之價若之<lb/>
何責以無濫也歟夫以唐世之制專委有司者則利在<lb/>
乎才者必不遺弊在乎啟奔馳之徑而平素者絀焉以<lb/>
今日之法則利在乎使人循道以求已弊在乎得者不<lb/>
必才才者不必得而勸勵之教怠焉其利害相形之理<lb/>
思所以折之必有短長矣至如儒術之㣲削思所以振<lb/>
<pb n="KR4d0070_WYG_008-4b"/>
重之士節之陵遲思所以興起之皆國家教化之端王<lb/>
政之本聊用窺測以著於篇<lb/>
　　　　凡資任子弟𨽻名國子監立格試業補用論<lb/>
臣聞古有四民皆世其業則象賢世祿為古之道然三<lb/>
王世代必教諸學藝成德就乃辨材而官之故舜命䕫<lb/>
典樂教胄子夏氏大小之學商人左右之序皆所以教<lb/>
國子也周官大司樂掌成均之法以治建國之學政而<lb/>
合國之子弟王太子王子羣后之世子卿大夫元士之<lb/>
<pb n="KR4d0070_WYG_008-5a"/>
適子國之俊選皆造焉崇以詩書之教詔以德行之媺<lb/>
干羽絃誦凡學必時脩六禮以節其性明七教以興其<lb/>
德比年考校至於大成然後論材定位而官使之漢制<lb/>
中二千石九卿得任子弟為郎或没於刺守名績流著<lb/>
亦蒙恩典錄其後嗣凡三署郎悉屬光祿勲更直宿衛<lb/>
嵗察亷茂舉四行才迹優顯始䝉選舉銓居髙第方出<lb/>
補長丞下自魏晉迄於唐朝臣寮有功利及民勞效在<lb/>
國始被恩澤賜一子官褒勵勸賞其義甚大臣竊覩朝<lb/>
<pb n="KR4d0070_WYG_008-5b"/>
制凡職參侍從班在兩省無間中外嵗至誕節輒任京<lb/>
官一人郎官卿監外臺亷刺凡及郊禮輒任選職一人<lb/>
又近制貟外而兼館閣得視正郎之秩三丞而請致仕<lb/>
亦荷門子之祿誠由盛世一統溥天無外銓除路廣郡<lb/>
縣員多足以霶洒王澤周冒纖㣲之品奬勸羣吏無為<lb/>
子孫之憂然臣之愚意竊有不足者夫賞延於世雖盛<lb/>
世之典而能不當官亦先賢所誡今仕任之涂益廣顧<lb/>
教育之道未施且世祿之家鮮克由禮膏粱之族子弟<lb/>
<pb n="KR4d0070_WYG_008-6a"/>
易驕夫其生享豐餘之養習見逸欲之靡而不淬礪以<lb/>
先王道德恭儉之言陶染以古賢孝友祗庸之訓是使<lb/>
立身之道不篤涖官之法不脩罔知小人作業之勞不<lb/>
念稼穡艱難之勤家緖速淪世美鮮濟故宜然矣彼性<lb/>
知禮義之貴心存藝文之樂卓爾而立不入於邪令器<lb/>
自成其亦幾族是以古者作為膠學聚而教之非惟為<lb/>
國造士固乃為臣立家也臣伏請凡今之子弟以資任<lb/>
入仕者宜悉籍於太學其在都者令日入肄業遵古齒<lb/>
<pb n="KR4d0070_WYG_008-6b"/>
序之禮臣聞師嚴而後教尊欲尊乎教在嚴其師欲師<lb/>
之嚴在重其位伏願於朝士中擇宿儒清德名素在人<lb/>
者正授博士明立教條使行師弟子之禮以肅之比年<lb/>
考校顯勤罰惰及三年則大比能精一大經量䇿時務<lb/>
而通者送吏部依資補用其未精通者復留進業必及<lb/>
格始得除吏其在外者以大比時赴集升降同之傳曰<lb/>
學以從政不聞以政入學故夫學古入官量才授任著<lb/>
諸典訓若何捨之如此則名為資任實經誨育雖髙華<lb/>
<pb n="KR4d0070_WYG_008-7a"/>
之胄有寒素之業也父兄必加夙夜之訓子弟必勤講<lb/>
脩之志勸勵之道立庠序之教興朝多世德之家官獲<lb/>
稱職之吏仰補時政旁恢治法非邦教之大者歟<lb/>
　　　　復舉孝㢘<lb/>
臣聞善論士者先行而後藝善官才者奬本而礪末故<lb/>
子曰孝弟也者其為仁之本與先王之臨天下也正其<lb/>
大倫長其義節務隆道化使民歸厚故周官司徒以鄉<lb/>
三物教萬民而賓興之其一曰六行實先孝友漢制始<lb/>
<pb n="KR4d0070_WYG_008-7b"/>
復孝弟而得拜官武帝遂以孝亷名科郡國不舉孝以<lb/>
不恭論不察亷者免漢之得人雖稱數路最近王道兹<lb/>
制為篤歴世而下風教寖㣲豈古今之俗殊葢勸導之<lb/>
方淺且人才行鮮克相兼以慶建之謹厚不通舒誼之<lb/>
經術以黯式之質直又乏遷向之文雅而今官人之格<lb/>
葢進士明經世家而已孝如曽閔莫希勸駕之遣亷若<lb/>
夷范不入辨材之論臣愚以為宜復孝亷之科自兩府<lb/>
大臣各歳舉一人而天下歲貢委於外臺其有持身端<lb/>
<pb n="KR4d0070_WYG_008-8a"/>
事親孝生養以禮没喪有聞友于兄弟睦于族親為姻<lb/>
黨所宗慕為里閭之歸仰者可許鄉人署行列狀於縣<lb/>
縣大夫詢於衆而實升之於州州長審訪如所署以聞<lb/>
外臺外臺㑹部郡所上各考次其行陟其尤異者一道<lb/>
嵗取三人焉獻於天子不必備惟其人其渉知文義頗<lb/>
通經業者命有司量策以時務隨才而叙官之其行實<lb/>
誠著而殊昧於學藝者可寵以上佐助教冗散之秩復<lb/>
其家勿徭臣聞動人以行不以言行教以厚不以薄葢<lb/>
<pb n="KR4d0070_WYG_008-8b"/>
經術者仁義之糟粕文章者經術之駕説夫躬行其道<lb/>
而不見顯異顧獨駕説之尚臣疑旌勸之術未為盡也<lb/>
且世家廕補嵗以百數二科取士一開貢闈而第者以<lb/>
千計雜流冗仕不在焉誠叅以孝亷之舉則勸善勵俗<lb/>
之方不益備乎記曰上舉孝則民不遺其親上察亷則<lb/>
民不黷於行邑取一人焉一邑之人勸動矣州舉一人<lb/>
焉一州之人聳礪矣天下之為人父兄者莫不朂其子<lb/>
弟天下之為人子弟者莫不勉其行之在其身也故夫<lb/>
<pb n="KR4d0070_WYG_008-9a"/>
厚人倫移風俗美教化其惟進孝亷之士乎<lb/>
　　　　選格<lb/>
臣聞選舉之法自周漢至隋凡六革夫惟更張以救其<lb/>
弊立制以宜其時得政之體也且人情安於久習時論<lb/>
重乎改作道者寡而泥者衆倡者孤而沮者羣是故因<lb/>
循之患政之大病古今所同也昔後漢左雄以亷茂之<lb/>
陵遲郡國因緣多濫始建議諸察舉者皆先詣公府諸<lb/>
生試經業文吏課牋奏副之端門練其虛實而拘以限<lb/>
<pb n="KR4d0070_WYG_008-9b"/>
年之法於時胡廣郭䖍駁於前張衡黃瓊非於後上獨<lb/>
信嚮雄議得行自雄在尚書歴十餘年天下無敢妄舉<lb/>
朝廷稱為得人後世識者方善其制故知昧時之經者<lb/>
必循名以遺實達政之方者乃收實而後名駁於前者<lb/>
是疑其胷臆之説善於後者是見其耳目之效也唐代<lb/>
宗時楊綰以貢舉之弊建議請廢明經進士之科而復<lb/>
鄉舉里選之法詔下其議而在廷之臣多同於綰遂行<lb/>
其制後近臣淺滯者或論其不便上不能持旋以復舊<lb/>
<pb n="KR4d0070_WYG_008-10a"/>
今二科之弊獨在乎泛濫猥多而取之不能精或實學<lb/>
而見遺或下材而髙第然天下所以未厭者以國家處<lb/>
之以至公而有司不得措其私此所以人自循已反之<lb/>
於命不復咎於法也且二帝之廷疇咨仄陋三王之盛<lb/>
感發夢卜至於兩漢士束脩於衡蓽而辟書在門魏晉<lb/>
之際操行内著清議外同夫使士以謹身篤行為無益<lb/>
寵名爵祿為儻來成苟然之俗敗奮勵之節是於政體<lb/>
不已虧乎今一啟禮闈仕逾千數銓衡依等以注授郡<lb/>
<pb n="KR4d0070_WYG_008-10b"/>
縣無員以除遣乃復過期停罷遷延嵗月則是賢愚同<lb/>
滯涇渭一波不審源而塞其流不計本而抑其末也臣<lb/>
愚以為宜畧比唐制依其甲品設為選限其在殊等特<lb/>
承優恩請循舊即除以旌髙業餘當入選率從限格其<lb/>
能決别科目自當更䝉賞拔且唐以明經進士為及第<lb/>
宏詞㧞萃為出身及第者雖有籍王府而未階仕牒乃<lb/>
辨材定論之名出身者始著錄官板而涖行公政有為<lb/>
臣主之義故夫以二科羅衆士以詔舉擢異材以選限<lb/>
<pb n="KR4d0070_WYG_008-11a"/>
難濫進數路而取為制其備若國行盛禮覃慶四方凡<lb/>
名選人復當普叙伏請初入選者稍宜異其節文可委<lb/>
自刺守察其鄉論有一介之節一善之長令以名聞即<lb/>
為注授其不預舉必滿選期凡今之士流鮮自敦飭學<lb/>
業務乎苟就進取規乎速至且民之情偽動息事之險阻<lb/>
艱難古為政者必周知之自非賈生終軍之妙齡甘竒<lb/>
辟疆之神敏則雖有明悟之性或多輕簡之失今夫立<lb/>
選以重其進設舉以勉其立則必人自磨礪家自教朂<lb/>
<pb n="KR4d0070_WYG_008-11b"/>
終始脩整務為鎡基自然人知謹身之勸士免去業之<lb/>
速民里有恭讓之義場屋息争逐之末官局得才良<lb/>
之吏銓調省煩積之員肅其風聲端其教節不亦優<lb/>
乎<lb/>
　　　　川嶺舉人便宜<lb/>
臣聞唐因隋制以二科取士然諸侯得自辟署仕進路<lb/>
廣不專科第多由藩幕入登王朝又閩嶺黔峽士人殊鮮<lb/>
兩河之外後為冦境帝都闗中近乎巴蜀故禮闈可以<lb/>
<pb n="KR4d0070_WYG_008-12a"/>
嵗啟選第不逾十人<hi>開元天寳舉人或至二千人然登第者百才收一</hi>我太祖<lb/>
朝其風猶在抑亦王度草創人物希少及舉荆蜀下江<lb/>
廣收閩越定太原武事偃罷文物寖昌興國已來取士<lb/>
益廣風教遐被海㝢大同曳博帯於文身誦聖言於鴂<lb/>
舌甌閩之俗編戶待乎賓興邛髳之鄉比閭思乎隨計<lb/>
踰劍者崎嶇萬里度嶺者徃復一年故禮闈不可嵗開<lb/>
而賢者能者同時而滯塞貢士必當廣取而猥者濫者<lb/>
一槩而混淆且其遠方之人顧有可售之伎雖䝉續食<lb/>
<pb n="KR4d0070_WYG_008-12b"/>
莫拔窮巷之身弗預充庭遂斷亨衢之望託於遐陋誠<lb/>
有可嗟臣伏請凡當秋賦之年禮部既以三月上請即<lb/>
頒示逺方其嶺南兩川即於中夏發薦其預薦名者嶺<lb/>
南諸郡送廣州兩川諸郡送益州委二府如禮部式考<lb/>
試當試時本路轉運使及州長吏監考於部郡選差文<lb/>
學才望有聞者為試官朝廷特遣臺閣臣寮一人傳詣<lb/>
監試比嵗之杪取令畢事其當解人即遣至都附南省<lb/>
牓送預廷試其不預解人即依到省叙舉其廷試下第<lb/>
<pb n="KR4d0070_WYG_008-13a"/>
者既還本貫許本路計使差充攝官如此則遠人免﨑<lb/>
嶇之勞寒士無廢棄之歎土俗以鄉舉而民勸禮闈得<lb/>
人省而考精矣難者曰今禮部考試選委大臣遍擇館<lb/>
殿博用才良以司考校又糊名轉錄以防私濫誠重難<lb/>
其事矣捨是而委二府其曰可乎臣對曰彼岷嶺雖狹<lb/>
然各踰百城官吏數百計皆王朝任用銓衡選補二府<lb/>
長吏國之重寄兩臺使者朝必慎擇誠復遣臺閣才臣<lb/>
就而監之嚴其法制明其條約重其委付信其命令可<lb/>
<pb n="KR4d0070_WYG_008-13b"/>
遙御矣如唐時分選於洛邑放第於東都其制近之矣<lb/>
况此試時官集諸州匪容私請權分當手當由公共且<lb/>
方為薦發之地豈預名器之柄理無疑者於何不安難<lb/>
者曰夫變常危事改作惡名今夫二府之選多則長濫<lb/>
鮮則召怨且衆聚焉非國家綏逺之術也臣對曰夫變<lb/>
常之事危改作之名惡為其乖民情而動也變之順衆<lb/>
改之就利何危而惡乎臣嘗見禮闈川廣之貢士各纔<lb/>
百人夫豈衆之謂哉且二方之士趨赴試集徃復幾年<lb/>
<pb n="KR4d0070_WYG_008-14a"/>
驅涉萬里入四海之衆多角無涯之得失或數罷退鮮<lb/>
不告勞今使不出郷闗坐而就舉藝學相委名稱相聞<lb/>
就有取捨皆其土人擇一方之官吏考百人之所試取<lb/>
之必精又何濫之長退之以禮復何怨之召故臣謂之<lb/>
便理可詳矣謹論<lb/>
　<lb/>
　<lb/>
　<lb/>
<pb n="KR4d0070_WYG_008-14b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　樂全集卷八<lb/>
</p>
<p>
</p>
  </div>
<div>
                <head>樂全集卷九</head>
    <p>
<pb n="KR4d0070_WYG_009-1a"/>
欽定四庫全書<lb/>
　樂全集卷九　　　　　　宋　張方平　撰<lb/>
　　芻蕘論<lb/>
　　　官人論<lb/>
臣聞股肱元首一體而後成人隂陽沖氣三合乃能生<lb/>
物君臣之義相須猶然故理亂在庶官安危繫所任良<lb/>
臣惟聖后德惟臣按歴代之典刑觀先王之治道莫不<lb/>
簡賢授任論才賦政勞於圖擇佚於任使堯之克明俊<lb/>
<pb n="KR4d0070_WYG_009-1b"/>
德舜之時亮天功分職用人猶咨四嶽故堯曰疇咨若<lb/>
予采湯湯洪水方割有能俾乂舜曰有能奮庸熙帝之<lb/>
載疇若予工疇若予上下草木鳥獸則是播種必稷擊<lb/>
拊必䕫各用所長故善其事爰及三代官有世守業精<lb/>
能勵百務用舉在漢武宣之朝亦稱多士之美内則有<lb/>
儒雅質直運籌定令文章應對之臣外則有將帥奉使<lb/>
宣風理民之良咸稱諸用各濟其志以故西漢號為理<lb/>
古凡魏晉而下創圖之主致治之君未有不能駕馭英<lb/>
<pb n="KR4d0070_WYG_009-2a"/>
髦賞拔俊彦而能建大功業立大制度貽謀長世垂裕<lb/>
載籍者也然官紀之制世増其弊原本要末請試槩論<lb/>
葢天子惟君萬邦國任三事揔百揆者則謀建庶官之<lb/>
長列庶長者則博選衆職之任卑治其目尊領其綱各<lb/>
有典司不相侵紊故人有所守而各安其事為法也簡<lb/>
而責效也詳人君可以垂拱而仰成百度所以條貫而<lb/>
有序及乎隋氏悉擥下權一命之㣲咸自王命三銓汨<lb/>
混諸流繁錯臯陶九德不足以盡官才之方周官六計<lb/>
<pb n="KR4d0070_WYG_009-2b"/>
不足以為弊吏之法毛玠之執衡鑒不足以振頽俗山<lb/>
公之善題目不足以發清議矣唐氏雜用隋制皇朝多<lb/>
循唐舊今吏部之職分而五仕涂煩廣賢愚不可周知<lb/>
資格有常能否固難悉辨然王者設官分職以立民極<lb/>
知人則哲能官人安民則惠大臣舉賢援能分治邦政在<lb/>
乎旁招俊乂列於庶位夫百司羣吏既非尊達各有其<lb/>
長其旦夕承弼出入起居發號施令左右前後之士固<lb/>
宜周識其善惡各盡其器能孰有致君成務輔相之道<lb/>
<pb n="KR4d0070_WYG_009-3a"/>
可以居廟堂孰有折衝決勝將帥之畧可以安邊域孰<lb/>
有沈謀深識可以斷大事孰有純誠樸忠可以臨大節<lb/>
孰有通塞之術可以主邦計孰有方重之望可以執邦<lb/>
憲孰有詳練故實稽古之學可以備對問孰有不畏彊<lb/>
禦敢言之氣可以司諫諍此皆帝室儀表當世衡石朝<lb/>
家輕重之所賴生民休戚之所憑夫不深詳乎僉議夙<lb/>
存乎簡注一職不舉固有闕政矣至於專使之才如終<lb/>
軍陸賈者牧民之術如延壽黃霸者澄清風俗凌厲名<lb/>
<pb n="KR4d0070_WYG_009-3b"/>
節如張綱范滂者明慎刑獄哀矜平恕如釋之定國者<lb/>
此皆内與之為政外與之宣風揚主之恩威為民之舒<lb/>
慘者又可不素察其能否而克收其功用乎臣嘗讀漢<lb/>
書見元嘉中丞相王嘉上疏曰前山陽亡徒蘓令發為<lb/>
盜欲遣使問狀時無可使者盩厔令尹逢拜諫議大夫<lb/>
遣之今諸大夫有材能者甚少宜先蓄養使之成就臨<lb/>
事倉卒乃求非所以明朝廷也臣每讀至此輒廢卷長<lb/>
息夫以孝哀之世其天下之廣職位之衆猶武宣也而<lb/>
<pb n="KR4d0070_WYG_009-4a"/>
朝廷虛空邦國殄瘁至無一使人之才得非由人失素<lb/>
備之道者歟故臣深願陛下廣知臣之明為立政之本<lb/>
采拔罔踈賤之間信任存始終之禮使端良之士夙夜<lb/>
乎左右才德之臣表率乎臺閣亷能之吏刺守乎州郡<lb/>
則陛下固可以髙拱乎太紫凝神乎穆清不出户牖之<lb/>
前而天下固已理矣臣才駑識近不通理要相時官人<lb/>
之道稍近乎政之損益者論著於後掇所遺焉<lb/>
　　　　用人體要<lb/>
<pb n="KR4d0070_WYG_009-4b"/>
臣伏以皇朝兩府前代三司所以平章庶政之經揔覽<lb/>
萬事之紀下賦羣吏之職恢成天下之務故髙宗以傅<lb/>
説作相而説旁招俊乂列于庶位周官太宰以八柄詔<lb/>
王馭羣臣西漢丞相東西曹或起為中二千石東漢三<lb/>
府察亷秀髙第出補刺守入居鄉校南朝晉宋以來五<lb/>
品已上執政與吏部參掌以至於唐宰臣猶得以不次<lb/>
進用官吏代宗時元載當國而公道隘塞常衮預政而<lb/>
人材凝滯及崔祐甫作相日除十數人未逾年凡除吏<lb/>
<pb n="KR4d0070_WYG_009-5a"/>
八百員上曰或謗卿所除官多涉親故何也祐甫曰進<lb/>
擬庶官必量能補任臣若與其相識方可粗諳人材若<lb/>
素不知聞何由察其言行上以為然識者是之憲宗時<lb/>
李吉甫自承㫖作相謂學士裴垍曰吉甫自尚書郎流<lb/>
落逺地十餘年後進人物罕所接識宰相之職宜選擢<lb/>
英俊君多精鑒幸聞今之才傑垍取筆疏其名氏得三<lb/>
十餘人數月之内選用畧盡當時翕然稱重吉甫有得<lb/>
人之稱自文宗之世宗閔德裕之輩挾私後公結援相<lb/>
<pb n="KR4d0070_WYG_009-5b"/>
傾而朋黨之議興焉故文宗曰去河北賊至易去此朋<lb/>
黨實難由是進用一官遷除一吏各相顧矚恐涉譏議<lb/>
豈至公宰物之道歟伏惟我太祖太宗之朝擢賢任能<lb/>
使人以器才畧奇傑或數年而至公相猥昧無庸或逾<lb/>
紀而不改或卑品而處要重或髙秩而居冗散升沈取<lb/>
舍惟才是視故能興造功業安綏四表制度遺文貽厥<lb/>
永代夫功名所立必由駕馭後世因循成弊葢自承平<lb/>
之久在今致理之本莫先官人之事助陛下官人者豈<lb/>
<pb n="KR4d0070_WYG_009-6a"/>
非宰相乎官至卿監職參臺省遷用之命故在政府郎<lb/>
官已下屬乎審官注授之職統乎選曹是二有司者宰<lb/>
司實掄之且今外任之重國權所寄不在亷刺之職分<lb/>
而為二轉運使提㸃刑獄者也天下諸道不登百人是<lb/>
百人者誠才則天下之政舉矣此陛下所當簡注宰司<lb/>
所宜慎選者也臣比見詔書更委兩省兩制薦舉此固<lb/>
朝廷不欲私用人之柄與天下公共之意然凡被舉者<lb/>
又果盡賢乎若類其資歴第其秩位貫魚授寵無復區<lb/>
<pb n="KR4d0070_WYG_009-6b"/>
選定馬於乾不知適變是猶按伯樂之圖而求驥騄於<lb/>
市也臣愚謂宜斷自宸明遠遵徃制以用人之柄責於<lb/>
宰司凡滯淹之才俊傑之器名行磊落衆實共聞自可<lb/>
越次甄升急收其效必依階躡級豈曰用人雖大吏而<lb/>
不能厥職居刺守而不聞治狀大者宜罷歸田里小者<lb/>
宜退從冗散漢官儀曰三公聽採長吏臧否人所疾苦<lb/>
條奏之是為舉謠言又漢舊制州牧奏二千石不任位<lb/>
者事皆下三公遣掾史按騐而黜免之此前代中外羣<lb/>
<pb n="KR4d0070_WYG_009-7a"/>
吏升善退惡咸自宰司之故事也既付之以柄推之以<lb/>
誠則一夫不獲一官不舉陛下有所問之矣或曰經綸<lb/>
屯昧之時則有不次急用之擢持盈守成之時自宜遵<lb/>
常守故而已臣以為此乃腐儒之謬説豈英主之遠謀<lb/>
且陛下向者躬攬萬幾再新區極獨斷不謀拔才振滯<lb/>
彼一二臣上膺奬擢咸自卑仄驟升清要又豈資任之<lb/>
云乎况此三司實掌衆職動而引例何謂掄材能者一<lb/>
日而在下則失一日之益不能者一日而在上則有一<lb/>
<pb n="KR4d0070_WYG_009-7b"/>
日之損故升拔善良斥逺邪惡以一日為晚何遵常守<lb/>
故之謂乎夫然故上下盡心庶官脩舉天下之士可得<lb/>
而官使也上無焦勞之憂旰昃之慮而百職理矣<lb/>
　　　　郡縣理本<lb/>
臣伏以今外權之重惟轉運一道百城號令千里官吏<lb/>
之黜陟財賦之弛斂恩澤之流壅民政之慘舒郡縣觀<lb/>
聼其風稜國朝倚辦乎外務提衆職之綱轄實方靣之<lb/>
師表葢漢刺史之職而唐度支諸道巡院留後之任也<lb/>
<pb n="KR4d0070_WYG_009-8a"/>
漢制刺史掌以六條督察二千石而不主金榖貨利之<lb/>
事其主金榖貨利之事者則大農有部丞州一人而郡<lb/>
國有均輸鹽鐵之官唐世亂後急於兵食而計臣始兼<lb/>
轉運諸筦𣙜之名而諸路置巡院官掌賦調之式委輸<lb/>
之藏而不揔州郡之政吏民之事其揔州郡之政吏民<lb/>
之事者則有按察採訪黜陟之使今之外臺乃兼其任<lb/>
受國寄用勢望甚雄小大之政無所不統夫其捃拾勾<lb/>
剝錐刀毫忽之計損餘補寡給報調度之筭正一胥史<lb/>
<pb n="KR4d0070_WYG_009-8b"/>
可辦者爾轉運使之大體在乎訪視風俗革正其因循<lb/>
之弊亷實官吏周知其否臧之才此固水木之本源衣<lb/>
服之冠冕矣是之弗圖而猥事乎米鹽芻秸之㣲誅效<lb/>
乎圭勺星銖之謬而宿姦大猾據都占郡府署為豺狼<lb/>
之窟州縣為虺蜴之宅以至暴於天聽達於四方而外<lb/>
臺猶莫之舉也此豈所以與天子共理之意歟比者朝<lb/>
廷議郡長吏之罪而轉運使坐累左遷斯見乎朝㫖務<lb/>
澄肅乎外政者也夫聖人立法所重成俗習見既久回<lb/>
<pb n="KR4d0070_WYG_009-9a"/>
革已難今天下之俗樂和易而惡堅介貴循常而重改<lb/>
作建一功利必䝉生事之名免一惡慝已落深刻之謗<lb/>
故雖綱膺之蒙寄任於今猶頗牧之當漢文之世也<lb/>
臣又詳轉運之名盖以賦輿為主似非專為舉賢<lb/>
黜惡而設也子曰必也正名乎則其居是職者先聚<lb/>
斂而後民政又不可多譏也昔在兩漢雖有刺史督州<lb/>
而又時遣四出察羣吏之治故前漢則有繡衣直指傳<lb/>
行郡國得專戮二千石後漢則有美俗清詔之名分行<lb/>
<pb n="KR4d0070_WYG_009-9b"/>
四方唐雖有採訪按察之職而亦時遣郎官御史訪事<lb/>
得失臣愚以為宜舉漢唐之典精選臺閣之臣才識深<lb/>
明風度方重者銜命分道參考民謠以升聞亷正劾免<lb/>
庸暴必列疏其能否之迹實錄其善惡之狀以行誅賞<lb/>
之法以立褒勵之道至於有可興之功利有可蠲之疾<lb/>
苦草萊有幽潛之士閭巷有節義之人因得搜揚以輔<lb/>
政道數年輒一遣而勿限於常如此則吏知沮勸常懷<lb/>
戒懼之意民有侵枉益開辨理之途利害上達而不遺<lb/>
<pb n="KR4d0070_WYG_009-10a"/>
恩澤下流而無壅矣<lb/>
　　　　考功之法<lb/>
臣聞三考黜陟著於虞典三年比校具於周官在漢則<lb/>
京房創考功之法在魏則劉劭立都官之制杜預泰始<lb/>
之格則委乎達官以考所統崔鴻延昌之議葢病乎選<lb/>
曹之無甄擇論雖畧著於後事各不行於時南北下衰<lb/>
無復議者若夫考歴代官人之得失酌一時風俗之薄<lb/>
厚為政之迹良可槩知漢之察舉辨論已詳取九卿於<lb/>
<pb n="KR4d0070_WYG_009-10b"/>
刺守取刺守於四府三署丞令之髙課者而外以六條<lb/>
督郡國之治朝廷時遣詔使傳行四方以察吏考俗而<lb/>
公府聽採長吏臧否以謠言舉按輒被黜免不在考功<lb/>
之法而善惡彰矣魏晉之時九品之制中正之職方為<lb/>
脩舉未至陵遲中正第其才行吏部據以除授故雖不<lb/>
行都官考課之制而物議定矣永嘉之亂天下幅裂時<lb/>
政衰蹙愒日偷安固無暇宏逺之謀猷以經時立政者<lb/>
也爰及有隋事不師古罷州郡辟署以收擥下權末品<lb/>
<pb n="KR4d0070_WYG_009-11a"/>
㣲資悉銓衡除擬官紀紊而人材雜矣唐氏以兵吏掌<lb/>
文武選事各分為三銓而考功掌校定中外官考類為<lb/>
九等雖制存著令而人鮮克舉凡二部所領六品而下<lb/>
赴期冬集臚唱注補而巳夫停年之制崔亮設於神龜<lb/>
循資之格光庭立於開元積嵗以為勞歴級以為限無<lb/>
賢不肖混然一律自是天官之任但行令史之職考課<lb/>
之制徒垂虛文今朝廷官人之式以貴任卑以衆任寡<lb/>
賢從類舉罪使連坐其道至公其法至平去偏重之權<lb/>
<pb n="KR4d0070_WYG_009-11b"/>
無專蔽之謬所謂詢于衆與天下共爵人之義也然選<lb/>
曹所以弊羣吏之治者其功過之迹始於州郡書之而<lb/>
州郡所書限於條式徒鋪列其紊文猥及毛細之事逮<lb/>
於筥釜盆盎老婦之用悉籍之有同乎劑約能否之用<lb/>
良惡之迹昧昧不可得而知也及滿嵗未調銓衡騐覈<lb/>
第能駁其文字小訛日月㣲舛勘詰細故邀賄引賂吹<lb/>
毛掩瑜去小州入大州解逺縣得近縣叙遷次補如魚<lb/>
貫雁行去此取彼若探囊發篋以故惡吏無所畏避民<lb/>
<pb n="KR4d0070_WYG_009-12a"/>
政多至紕錯臣謂宜令天下州郡嵗結羣吏之課必先<lb/>
疏其功過之狀則又以善惡深淺而相補除第為三等<lb/>
直云某人居某職事能舉其職嘗建立某功事有利於<lb/>
民嘗管幹某事能辦成或覆獄能得隱濫或能發大姦<lb/>
猾去民蠧害其書過罰約此凡郡縣衆吏長吏親書之<lb/>
其守倅之成則轉運使提㸃刑獄分校定之逐部州郡<lb/>
設月日期㑹集上於二司二司之官以其集時咸㑹治<lb/>
所受部郡之考籍而叅議之類其殿最歲上於王府移<lb/>
<pb n="KR4d0070_WYG_009-12b"/>
副於考功伏望朝廷慎選材識之士以授考功之職益<lb/>
増其員分總諸道受外臺所上部郡考績之狀使得博<lb/>
采乎清議訪察乎風謠有貪暴而居優課循良而處劣<lb/>
第得以論糾叅實其功過之事既合補除之法各以其<lb/>
秩序或上於宰司或列於審官或報於選曹各依等而<lb/>
行升黜焉凡吏涖職三年繼考三上者遷陟之三下罷<lb/>
免之二上而一下優叙之二下而一上殿留之其餘以<lb/>
是為差也此其約而易守簡而易辨有稽於古可繼於<lb/>
<pb n="KR4d0070_WYG_009-13a"/>
後吏知乎苟且非干時之術必勤於展用士知乎名節<lb/>
為取重之道必勵於進德則是為善之士益勉舉職之<lb/>
吏咸勸郡縣之政不肅而成矣比夫房劭之苛制崔裴<lb/>
之弊迹不少善乎<lb/>
　　　　辟署之制<lb/>
臣聞周制大國三卿命於天子自大夫羣士皆命於其<lb/>
君王卿士之官屬亦各自選用故穆王命伯冏為太僕<lb/>
正曰慎簡乃僚惟其吉士漢之藩國朝廷獨為遣傅相<lb/>
<pb n="KR4d0070_WYG_009-13b"/>
其中尉千石而下得自置立三府各擇掾吏州郡從事<lb/>
列曹衆職悉任之於刺守魏晉始建九品官人之法中<lb/>
正覈人材於外吏部銓授於中而辟署之制仍行不廢隋<lb/>
開皇中内外庶官罔論大小悉歸選曹無復外補唐氏<lb/>
雜考古法稍復其制採訪節亷之官屬判官而下皆自<lb/>
延請其已就署徐乃上聞未奉報者稱攝既王命者同<lb/>
正肅代之後嶽牧權重或自除支郡刺史專戮二千石<lb/>
凡諸辟用悉兼臺省皇朝興國初始罷假攝而重臣近<lb/>
<pb n="KR4d0070_WYG_009-14a"/>
職出臨方面自介倅賔佐逮諸掾吏得自王官請辟相<lb/>
承惟舊於政殊無損者而頃議者復為過論以為多引<lb/>
交舊或容請託又慮孤平之人纔上被代使奔命之不<lb/>
暇且郡縣送迎之洊勞由是復止奏辟之制臣聞書戒<lb/>
任賢之貳易美彚征之吉傳褒舉善詩貴烝髦且朝廷<lb/>
官人之法大體以保任論薦為選擢之路位登朝列職<lb/>
分半刺固可以舉其所知矣況大臣者上所尊禮而信<lb/>
用者膺共理之寄求自助之良設令引交舊而得賢容<lb/>
<pb n="KR4d0070_WYG_009-14b"/>
請託而不失才其亦何愆乎義凡所謂善知人者必審<lb/>
其善惡察其器能非交舊則何從知之既無交舊之素<lb/>
則必求於長者之譽善人之論採清議訪鄉評而取之<lb/>
是故涉乎請託矣魏盧毓曰夫名不足以致異人而可<lb/>
以得常士畏教慕善而後有名是不猶愈於殊無善而<lb/>
稱者乎而議者迎事端而設防蔽滯俗情而虧大體使<lb/>
大臣知善而不得用知濫而不得去是何取乎理哉臣<lb/>
愚以為宜復舊制稍為條約遂其援能之善塞其過分<lb/>
<pb n="KR4d0070_WYG_009-15a"/>
之請論辟之始當依遷次而補除贊助有聞自用常科<lb/>
而奬薦誠有人乖物論非可掩之瑕事出倖私有駭衆<lb/>
之迹自可使憲署彈劾外臺察亷暴其妄舉之愆示以<lb/>
必行之典如此則當薦延者有顧慎之意礪名行者有<lb/>
伸知之望吏皆勸向事斯脩舉翹楚必刈白駒可縶上<lb/>
為掄拔以漸之道下免滯淹不調之歎干旄好善雖紀<lb/>
浚郊之美棫樸官人終歸周朝之盛矣<lb/>
　<lb/>
<pb n="KR4d0070_WYG_009-15b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　樂全集卷九<lb/>
</p>
<p>
</p>
  </div>
<div>
                <head>樂全集卷十</head>
    <p>
<pb n="KR4d0070_WYG_010-1a"/>
欽定四庫全書<lb/>
　樂全集卷十　　　　　宋　張方平　撰<lb/>
　　芻蕘論<lb/>
　　　宗室論<lb/>
臣聞昔在帝堯克明俊德以親九族九族既睦而後平<lb/>
章百姓協和萬邦三代之王莫不封建宗子以為藩衛<lb/>
周之宗盟異姓為後其敦叙世族之義則有飲食之禮<lb/>
親睦伯叔之國則有脤膰之賜及其衰也幽王不能燕<lb/>
<pb n="KR4d0070_WYG_010-1b"/>
樂同姓骨肉相怨而頍弁角弓之刺興焉平王棄其九<lb/>
族而葛藟之譏起焉然維城毗輔翼奬王室故有周之<lb/>
享國逾八百年及乎孤秦郡縣天下專自封大不復建<lb/>
侯子弟單㣲勢同匹庶及山東冦起孑立無救四方瓦<lb/>
解遽至顛覆二漢之制屏翰支子入參宿衛宗室賢者<lb/>
預聞朝政親疎雜用輕重相權故基祚揺而更安國命<lb/>
絶而復續魏氏簡薄兄弟隔逺族人制諸藩王不許朝<lb/>
覲文如鄄城武若任國闗防禁固才不試展而乃忍死<lb/>
<pb n="KR4d0070_WYG_010-2a"/>
待賦託孤寄命本根淺弱龜鼎速遷司馬氏近鑒當途<lb/>
謀安後世配兵諸子分據要地永嘉之後禍變九作自<lb/>
相屠刈過於血仇離石嘯亂區域大擾羌胡紛起王制<lb/>
剝盡猶賴藩戚撫臨方面故大命重集於江左焉中興<lb/>
之後敦峻干誅皆自上流蹙逼京邑故自晉世逮於宋<lb/>
齊險害都㑹必命王室子弟鎮督之於後劉蕭二明昏<lb/>
迷悖亂忌同好異縱其尋斧枝幹都盡枯枿兀然股肱<lb/>
悉除但存胷領險慝之人以為利姦雄之臣以為福故<lb/>
<pb n="KR4d0070_WYG_010-2b"/>
使齊梁坐移神器嗚呼滅天理反人道汙禮義傷風教<lb/>
凶德之大其惟内自誅夷者乎近者唐氏創業亦多宗<lb/>
室立功中世已還多難之際斧鉞征討巖廊謨謀書勳<lb/>
鼎旂流芬史諜者同姓近屬實繁有徒臣聞教莫大於<lb/>
親親道莫大於立愛故傳稱六逆其一曰疎間親夫子<lb/>
曰君子篤於親則民興於仁伏惟我國家德厚流光慶<lb/>
基憑固天實保定長發其祥韡韡棣華既和樂而且孺<lb/>
振振公姓皆信厚而有穆宜乎德教自家而刑國孝悌<lb/>
<pb n="KR4d0070_WYG_010-3a"/>
達於四方者矣至於爵德官才教勸長善之道臣猶竊<lb/>
慊疑若有未盡至者採其大要敢僭論焉<lb/>
　　　　皇族試用<lb/>
臣聞周之五等分土繼世立適以長不以賢立子以貴<lb/>
不以長無嫡選庶兄亾弟及故子孫傳祚與王家始終<lb/>
其支子為羣公子公子之子為公孫逮乎世代已遠服<lb/>
屬且疎則各以其祖之所居官或封邑或字或諡因以<lb/>
為族以綴親别本而各仕其國為卿大夫士焉漢之封<lb/>
<pb n="KR4d0070_WYG_010-3b"/>
爵皇子則王王子則侯王侯世及無嫡則絶後武帝復<lb/>
使諸王得推恩封子弟為列侯而王國之嗣無不侯矣<lb/>
其宗室同姓肺腑之親入居卿相出為牧守中外逓處<lb/>
惟才是用故諸劉繁衍彌漫乎天下曹氏裁制藩戚最<lb/>
為無道至於隔其兄弟吉凶之問禁其婚媾慶弔之禮<lb/>
上不得預朝覲下不得交人事離恩絶義斷弃天常能<lb/>
者被拘才者不試故曹植自比圈牢之養物求一效死<lb/>
之地而不得氣類乖疎公族翦弱故司馬氏乗間而起<lb/>
<pb n="KR4d0070_WYG_010-4a"/>
如襲虛邑焉南北之際晉宋之事尹正王府督領藩鎮<lb/>
兵戍之地險要之都必命宗枝分居岳牧爰及隋唐未<lb/>
之替也我國家祥符之前皇親尚出臨郡後絶外授初<lb/>
無他釁且天下一統承平治寧藩郡之勢制如臂指不<lb/>
比江左隋唐都督節察輒千里百城事權之大也又何<lb/>
忌焉葢以其驕貴放恣鮮遵軌度罔自抑畏不知小人<lb/>
之依故朝廷推示大公為百姓計上全親親之義下為<lb/>
元元之福爾且國家基圖安固源流深長古者族食世<lb/>
<pb n="KR4d0070_WYG_010-4b"/>
降一等親必有盡屬必益遠及本枝百世衍大蕃昌有<lb/>
蓺文如向歆材畧如臯勉又可以勿用乎哉夫天子建<lb/>
國諸侯立家大夫有貳宗士有𨽻子弟上下尊卑莫不<lb/>
用其宗戚以自佐佑春秋秦伯之弟鍼出奔晉譏其有<lb/>
千乗之國而不能容其母弟至使出仕於晉故謂之出<lb/>
奔方今天下之大郡國之廣百官衆職文武參布宗室<lb/>
子弟豈無智可以效一官才可以帥一校者歟彼夫執<lb/>
事内外之臣統理軍民之長規約條教又豈生而知之<lb/>
<pb n="KR4d0070_WYG_010-5a"/>
蓋習之則至矣臣愚以謂諸皇宗天戚有能脩整端良<lb/>
者宜稍試其材出領郡職入參環衞異同並進親疎雜<lb/>
用輕重相制等級相權唐之諸王率為州郡别駕漢之<lb/>
藩國衆務由於内史誠約漢唐之制漸進而叙用之選<lb/>
量上下律之以法宜其才用能否志行僻正可得著見<lb/>
矣則又察其謹良莊慎者以備王室爪牙焉詩曰豈無<lb/>
他人不如我兄弟誠使盤維之固豈不益為廟社之休<lb/>
乎<lb/>
<pb n="KR4d0070_WYG_010-5b"/>
　　　　諸院教授<lb/>
臣聞昔在帝舜命后䕫典樂教胄子夏有東西之序商<lb/>
建左右之學周則大司樂掌成均之法樂師治國學之<lb/>
政自王及羣后之子皆訓以四術三行之事又庶子之<lb/>
正於公族者亦教以孝弟睦友子愛之道明父子之義<lb/>
長幼之序故庶子之官治而邦國有倫衆鄉方矣自秦<lb/>
燔滅先王之道而教其子以申商刑名之言不復有庠<lb/>
序之事漢雖開設學校選置師儒而國子遂廢齒學之<lb/>
<pb n="KR4d0070_WYG_010-6a"/>
禮今諸宫院講説教授之官實古師友之地且天枝帝<lb/>
胄習見驕貴生於深宫之中長乎婦人之手甫出就傅<lb/>
性習之始朝廷當為慎擇道德之老經術之儒莊介堅<lb/>
質之人純重規矩之士俾正言日入於其耳善氣薰襲<lb/>
於其心使知恭儉之為令名嚴畏之為吉德聳勵之以<lb/>
樂善則有榮賞福祥之事誡懼之以趨惡則有刑罪禍<lb/>
敗之來善惡之端實由師友今乃使自薦請即為除授<lb/>
凡選人充職一嵗乃得改官至有商販初仕輕薄少年<lb/>
<pb n="KR4d0070_WYG_010-6b"/>
率僥倖以自媒為進官之捷徑以備優弄之具曽何誨<lb/>
導之為夫食荼蓼者不知薺甘居嬴博者必為齊言紺<lb/>
緅隨染薰蕕易氣况人抱血氣剛柔之性函欲惡荒佚<lb/>
之情書曰位不期驕祿不期侈此言富貴不與驕侈相<lb/>
期勢必自至者也而不節之以德義輔之以正人欲其<lb/>
不入於邪動克由禮其可得乎周公曰孺子其朋孺子<lb/>
其朋其徃言方幼孺當慎所與朋處者也子曰損者三<lb/>
友友便辟友善柔友便佞損矣臣伏見近建睦親之宫<lb/>
<pb n="KR4d0070_WYG_010-7a"/>
制度周大前拱宸極後固國基夫漢立諸侯之邸纔備<lb/>
乎朝宿唐建諸王之院專寵乎近親未有能糾合宗族<lb/>
均恩等義如今之美者也其設司分局綱維備矣至於<lb/>
教育勸勵之道臣敢獻愚焉其諸院講設教授之官臣<lb/>
謂宜擇其學問精博志行端脩之士定其員數中開廣<lb/>
堂為之學館凡宫族子弟尊卑咸㑹而以齒叙焉晨以<lb/>
談經書以學文學官分掌之而命耆德近臣一人揔攝<lb/>
焉其勤於肄業恭懿莊儉學蓺特優者使之上聞遷其<lb/>
<pb n="KR4d0070_WYG_010-7b"/>
秩祿加之賜賚以旌之則其不帥教者不待罰而憤悱<lb/>
知勸矣鏘如冠珮雖居象魏之間洋然頌聲如在洙泗<lb/>
之上不亦美哉故為國以禮動人以行王化之大者貴<lb/>
游公卿之子弟州鄉庠塾之士人莫不上靡德音下脩<lb/>
志業四方風動其教不肅而成矣振振公族咸如麟趾<lb/>
之時緜緜葛藟更茂本根之庇可為德化之媺邦家之<lb/>
光也夫<lb/>
　樂全集卷十<lb/>
</p>
<p>
</p>
  </div>
<div>
                <head>樂全集卷十一</head>
    <p>
<pb n="KR4d0070_WYG_011-1a"/>
欽定四庫全書<lb/>
　樂全集卷十一　　　　　宋　張方平　撰<lb/>
　　芻蕘論<lb/>
　　　禮樂論<lb/>
臣聞昔在帝舜命伯夷秩宗以典三禮命䕫典樂以教<lb/>
胄子爰及夏商制作損益不相沿襲周監二代文物全<lb/>
備事為之制曲為之防數度紀律具於六典於是教化<lb/>
浹洽獄訟衰息後之孱王其所守者惟祭與號而天下<lb/>
<pb n="KR4d0070_WYG_011-1b"/>
尚知宗周以其典禮攸出根本所繫雖齊桓晉文立威<lb/>
定霸必挾王命以令四方猶賜胙而下拜請隧而不許<lb/>
降及末世韓魏之分晉田氏之得齊咸因諸侯請命於<lb/>
周有封籍於文武之廟而後敢正名稱爵通於天下則<lb/>
知疆域之大士民之衆甲兵之强威勢之盛不可以犯<lb/>
典禮之重也不然者以齊晉之視安烈匹夫擒之爾後<lb/>
至戰國兵連禍結九法盡斁三綱咸解諸侯先焚削舊<lb/>
禮之篇籍而遂僭用王章焉然而維持邦國八百餘年<lb/>
<pb n="KR4d0070_WYG_011-2a"/>
雖危不亡將絶復續非禮何以存之漢初承秦滅學蕩<lb/>
無條貫叔孫通採拾遺散草蕝儀法而後君臣之位正<lb/>
郊祀之禮脩宗廟以尊朝廷以嚴治道克興暴亂不作<lb/>
至於設官分職綱紀天下本末條理教民成俗使諸侯<lb/>
軌道咸歸於極則未暇也孝文接統治致太平賈誼勸<lb/>
上宜定制度興禮樂而時將相大臣皆介胄武人不知<lb/>
治體沮寢其議漢氏當文景之世可謂盛矣百姓樂業<lb/>
家給人足五都之貨殖七遷之豪舉驅扇浮靡汰蕩亡<lb/>
<pb n="KR4d0070_WYG_011-2b"/>
度閭閻之僭乃過徹侯夫以文帝之恭儉務德具王道<lb/>
而㣲者所不至於王一息爾其失由乎富庶而不能教<lb/>
也逮乎武帝招延材<graphic n="KR1471" url="https://raw.githubusercontent.com/kanripo/KR-Gaiji/master/images/KR1471.png" mimeType="image/png"/>其文章儀物信美哉而制度典<lb/>
禮終不克建於後兵刑齊用財貨益急嚮非叔孫之法<lb/>
維持之殆矣由是言之叔孫氏之功垂於漢不在蕭曹<lb/>
之下也中興之後稍復増緝立明堂靈臺辟雍小學行<lb/>
宗祀養老之禮和安之世漸以陵遲桓靈不君王制大<lb/>
壞厥後吳魏異政南北殊俗世用多故文獻不足唐平<lb/>
<pb n="KR4d0070_WYG_011-3a"/>
隋亂太宗因開皇五禮脩正頒行顯慶之初異同遽起<lb/>
開元之末討論甫定竊詳周官凡制度施設悉繫之羣<lb/>
職人存則法舉上脩則下存事為典常者則謂之禮不<lb/>
恭其事者輒董以刑表裏相成本末為用經國治民同<lb/>
條共貫漢唐作者有異於是徒能類其篇目而不屬諸<lb/>
典司止具乎朝廷之儀不該乎天下之務吏民約束乃<lb/>
别著乎刑書子曰道之以政齊之以刑民免而無恥夫<lb/>
訓民正俗不在乎禮典而在乎刑書此乃備其末而廢<lb/>
<pb n="KR4d0070_WYG_011-3b"/>
其本縱其初而要其失故後王之道所以異乎三代者<lb/>
也我國家接衰唐之絶緒承五季之紕政德厚流光海<lb/>
㝢大定為承平者逾六十年宜乎必世後仁可以勝殘<lb/>
去殺然風俗猶未歸厚刑罰尚頗繁密故由禮樂未明<lb/>
數制未立王道有所壅而不備者也考定鍾律序正雅<lb/>
頌布明詔於天下誡庶民之僭忒此固朝廷深維治世<lb/>
之本欲清教化之原思納人於軌物者也臣聞之書曰<lb/>
伯夷降典折民惟刑言先以典禮教民而不專用乎法<lb/>
<pb n="KR4d0070_WYG_011-4a"/>
也是故禁於未發之謂禮救於已失之謂刑禁於未發<lb/>
者謂大為之防使無越者救於已失者謂養成其俗而<lb/>
後革之子曰導之以禮樂而民和睦是故設法而革於<lb/>
既失不若立禮以防於未然也今小大之吏凡理民之<lb/>
術莫不以簿書督責為急務文巧苛深為善職聚斂侵<lb/>
漁集以為功剝刻貧民竭其膏血錐刀毫忽人盡爭之<lb/>
此乃驅之使相吞食逼之使為盜亂又何暇孝友禮義<lb/>
之勸亷耻遜讓之貴乎故夫知理化之大體稍能使民<lb/>
<pb n="KR4d0070_WYG_011-4b"/>
回心而鄉道類非俗吏所能知者今凡羣臣之上計議<lb/>
條令之下四方非刑名之科即財利之事民不聞乎德<lb/>
教而惟利與刑之聞故法出而姦生令下而詐起苟取<lb/>
一切無憂深思逺之慮由乎所以漸引其心術者末也<lb/>
方今聖主勵精於上賢輔講導於下兆民安業四夷來<lb/>
庭是可以闢九筵而布政立圜水而宣德益廣天下之<lb/>
庠序俾習射鄉之禮隆雅頌之聲分命大臣集諸儒碩<lb/>
士因前聖之遺制考舊禮之沿革定慤當之一說以折<lb/>
<pb n="KR4d0070_WYG_011-5a"/>
衷於諸家芟其繁重以便遵用自國家損益之法至吏<lb/>
民等級之度成皇家之大典立百世之宏規且王者受<lb/>
命必有制作是故質文互變忠恭殊尚改正朔易徽號<lb/>
别服色異器械所以新天下之耳目振舊物之頽廢又<lb/>
况禮樂之大固無沿襲之理矣今天下學士所習者前<lb/>
代之餘制廷列羣臣所引者往朝之故事我大宋繼天<lb/>
而王久曠大儀小臣鄙愚竊懷憤悵蓋太平之期難值<lb/>
英哲之主間出臣不勝踊躍於下以至率然不量僭陳<lb/>
<pb n="KR4d0070_WYG_011-5b"/>
大議葢為明時重惜也謹採末論稍近乎政教之本者<lb/>
存數條焉<lb/>
　　　　學校<lb/>
臣聞古之王者建國君民教學為先古之教者家有塾<lb/>
黨有庠術有序國有學夫其造育俊選以成官材是立<lb/>
政之基也上賢崇德正君師父兄之尊是設教之本也<lb/>
合射習鄉脩揖讓絃歌之節是禮樂所成也養老合語<lb/>
享孤念功是仁義所起也出師受成執訊反告是廟堂<lb/>
<pb n="KR4d0070_WYG_011-6a"/>
之嚴也選習材能以助祭事是宗祊之重也蓋三王四<lb/>
代盛德之世上自天子外及諸侯其所以化民成俗之<lb/>
道未有不以學為先也周官曰州長春秋以禮㑹民而<lb/>
射於州序黨正以禮屬民而飲酒於序以正齒位文王<lb/>
世子復載諸侯羣吏養老之事此則州鄉列國庠序之<lb/>
禮咸與太學同制矣周衰天下大亂干戈日用而列國<lb/>
之學猶存故子衿刺其不脩左氏美其不毁也漢文翁<lb/>
首建黌舍於蜀郡仲舒次發太學於京師而公卿大臣<lb/>
<pb n="KR4d0070_WYG_011-6b"/>
名儒隱德咸有門徒弟子橫經傳道書名錄牒或數千<lb/>
人至於東都學士寖盛故在兩漢其政事本於經術其<lb/>
議論依於王制朝有名教之勸士篤去就之行及桓靈<lb/>
失御姦亂滔天王綱解絶民勞板蕩而賴正人持教義<lb/>
士奮拯支壞持顛更延餘厯雖腥德已塞於上而清議<lb/>
不敗於下豈非教學之功漬染深厚之所致歟江左晉<lb/>
氏范寗立庠序於豫章庾亮起講舍於鄂渚然倡而不<lb/>
和絶而不續尋復廢圯諸生解散以是而觀時之風政<lb/>
<pb n="KR4d0070_WYG_011-7a"/>
其可知也惟我治朝據宸立極丕冒出日同文一軌鳥<lb/>
言鴂舌知誦簡冊之言髽首卉裳咸襲端甫之服奎壁<lb/>
有爛河洛發祥文物炳然碩儒挺出故學校落俶乎濉<lb/>
渙續興乎郟鄏摹規大於齊魏絃誦聞乎江浙樂善之<lb/>
吏經營其闕民悦獻力不令景從庠序之制班班然且<lb/>
遍乎郡國矣自非朝廷以道德風示四方以禮義熏襲<lb/>
齊民又安得不言而化如草偃風若是之速乎然臣聞<lb/>
一鬨之市必立之平一卷之書必立之師周典以本俗<lb/>
<pb n="KR4d0070_WYG_011-7b"/>
六安萬民其一曰聯師儒記曰凡學之道嚴師為難師<lb/>
嚴然後道尊道尊然後人知重學今學宫盛立而師位<lb/>
尚虛諸生抱經侐然無主時敏厥脩雖得樂羣之所必<lb/>
有正業曷取函丈之間且夫百工衆伎必有師匠緇黃<lb/>
所聚輒立師長况夫學者為國造士使民興仁所傳者<lb/>
累聖之格言所習者先王之正道師教不立學乃虛器<lb/>
夫三代而下治道淳優儒雅尊博莫如二漢自文武之<lb/>
世屢下詔書勤命郡國勸使立學而終不能興自餘歴<lb/>
<pb n="KR4d0070_WYG_011-8a"/>
世小雅蕩然故弗論矣今天下承文明之化庠序脩立<lb/>
乃盛於兩漢朝廷宜遂成其善意樂以成之顧同不急<lb/>
之務視之弗篤豈國家尊道育材之意哉間者近甸數<lb/>
郡之學雖為除乎講官旋復縻以吏職攬簿領之不暇<lb/>
何圖籍之能精且國家奄有萬邦吏貟至衆山澤津途<lb/>
百家之聚錐刀可斂必遣王官惟是膠庠王道所在顧<lb/>
一士之廩祿廢<graphic n="KR0839" url="https://raw.githubusercontent.com/kanripo/KR-Gaiji/master/images/KR0839.png" mimeType="image/png"/>政之本原豈朝廷貴教化而賤貨利<lb/>
之意歟臣愚以為宜委清望近臣上從朝列下逮選曹<lb/>
<pb n="KR4d0070_WYG_011-8b"/>
舉經術篤行之士凡立學州郡悉為選官依其資任優<lb/>
其稍祿夫張官布職散劇繫時畧之則輕屬之則重貴<lb/>
之則人必同趨簡之則衆斯共薄事無大小柄其事則<lb/>
權歸任無髙卑委其任則效立臣愚以為欲使師禮嚴<lb/>
重道訓尊立在乎使之專治學政主領學徒勤良者旌<lb/>
而異之悖惰者簡而黜之及賓興之時必叅以學官之<lb/>
論其嘗簡黜者弗在烝髦之選其嘗旌異者必預充庭<lb/>
之貢而命外臺察諸學之官其尤通博於講議勵精乎<lb/>
<pb n="KR4d0070_WYG_011-9a"/>
教育能得學士自逺方至者上之特賜奬諭或有賜焉<lb/>
太學貟缺即以充選且制使才名之士不歴學官者不<lb/>
得入乎館閣入館閣者必先歴乎學官猶近制先倅郡<lb/>
而後得補憲臺三院也如此則清流美士在乎學矣自<lb/>
然師道尊而教立士業成而行脩禮義達乎閭巷德化<lb/>
漸乎州里國獲良才之用民得善吏之庇三綱以正五<lb/>
教用成絃誦聞乎四方道德行於天下矣<lb/>
　　　　車服<lb/>
<pb n="KR4d0070_WYG_011-9b"/>
臣聞為國以禮莫大乎制度制度誠立則上下之分定<lb/>
尊卑之序别爭奪之患塞僭亂之害除夫如是其理天<lb/>
下猶示諸掌乎傳曰夫名以出禮禮以體政政以正民<lb/>
是以政成而民聽易則生亂在易節卦象曰節以制<lb/>
數度議德行若夫以德詔爵以才居位是為議德行名<lb/>
位不同禮亦異數是為制數度故虞書曰車服以庸又<lb/>
曰五服五章哉周官則有五儀九命以正諸侯之位以<lb/>
等諸臣之爵自國家封方之度宫室門庭之式宗廟祭<lb/>
<pb n="KR4d0070_WYG_011-10a"/>
祀之法賔客交接之道鐘鼔羽籥之列几筵俎豆之數<lb/>
冕服圭籍珮組之飾車乗旂斿纓就之制牢積饗食之<lb/>
品祼酢問勞之節惟事事乃其有制而後邦國有倫也<lb/>
是故觀其采章則人望而畏辨其文紀而衆不敢黷有<lb/>
德者一物可以旌賞有功者一辭可以寵榮王者南面<lb/>
而治惟名與器而已漢世車服頗存周舊自士已上帯<lb/>
裳冠舄而皆乘車以馬為騑服異其輪輻衡軛轓幰帷<lb/>
裳以彰等級之度自江左至隋儀物未替而中原永嘉<lb/>
<pb n="KR4d0070_WYG_011-10b"/>
之後兵燹接跡先王典禮䙝亂無遺元魏髙齊増為竒<lb/>
詭輿裳制度於古無說隋氏一統稍復舊儀車服等衰<lb/>
差為四品有常服公服朝服祭服其三公朝服進賢三<lb/>
梁冠絳紗單衣白紗中單皂領褾白練裙襦絳蔽膝革<lb/>
帶金飾鉤䚢方心曲領紳帶玉鏢劍山𤣥玉佩紫綬烏皮<lb/>
舄笏用象牙乗車油幰朱網是時内外百官文物有序貴<lb/>
賤士庶較然殊别至煬帝數事廵幸屢興師役百官行<lb/>
從皆服袴褶始詔隨車駕涉遠者皆戎衣以五色表貴<lb/>
<pb n="KR4d0070_WYG_011-11a"/>
賤焉唐侍臣服令雖畧比隋制蓋陪祭服饗元㑹大事<lb/>
乃具服其讌見進對折上巾紫襕袍環帯鞶囊佩烏皮<lb/>
靴而已始有乗馬之服葢車不復御矣相承至今焉臣<lb/>
聞古先聖人制禮之意為冠冕以莊其首為履舄以重<lb/>
其趨行步則有衝牙之聲登車則有和鸞之節是故斯<lb/>
須而必在禮矣夫貂而騎趙武靈所制之服也靴戎履<lb/>
也合袴䙝服也傳曰棄衮冕而南冠以出不亦簡彜乎<lb/>
尊卑無章民何傚焉苟曰便而已矣天下庸得不馳騁<lb/>
<pb n="KR4d0070_WYG_011-11b"/>
而狂惑者歟今郊祀大禮天子駕玉輅而王公百辟皆<lb/>
法服騎從此禮之尤失者也臣觀漢儀雖守令之卑皆<lb/>
有從車唐景龍中皇子將行釋奠於太學有司草儀注<lb/>
從臣皆衣冠乗馬時議者以為馬本用於軍旅戎服而<lb/>
乗貴于便習長裙廣袖紆組鳴玉非馬上所宜其議遂<lb/>
寢况國之盛禮天下所觀是宜示之以尊卑顯之以秩<lb/>
序而使輔相之重雜於騶騎之羣豈所以彰朝廷之尊<lb/>
嚴者哉又巾履靴笏自公卿大臣以為朝服而卒校胥<lb/>
<pb n="KR4d0070_WYG_011-12a"/>
史為制一等其羅縠綺紈織文絺繡自人君至於庶人<lb/>
同施均用其居室器玩之汰則豪人大賈踰於貴戚臣<lb/>
聞周官曰以儀辨等則民不越臣愚以為宜約前世之<lb/>
禮文詳定方今之制度大臣復依漢晉乘車駟馬増異<lb/>
冠服卿大夫士以品式差降之貴則備物卑則畧焉其<lb/>
卒校胥史盍稍撙省其製令有所殊異不相疑雜則上<lb/>
下不相䙝朝廷之道尊等級自隆居然崇陛之象紀章<lb/>
自辨無復假器之譏矣<lb/>
<pb n="KR4d0070_WYG_011-12b"/>
　　　　僭俗<lb/>
臣聞古先聖人其制民之法詳矣始則經土立井分鄰<lb/>
畫伍為比閭族黨之法保受救賙之議辨之以四業任<lb/>
之以九貢以同風俗以齊豐寡將以敺之趨本勵之無<lb/>
游故使不畜者祭無牲不耕者祭無盛不蠶者不帛不<lb/>
樹者不椁不績者喪無縗猶慮敺而勵之未從也又為<lb/>
罰焉故使宅不毛有里布田不耕出屋粟民無職事出<lb/>
夫家之征惰游棄本者縞冠素紕垂綏以恥之已事其<lb/>
<pb n="KR4d0070_WYG_011-13a"/>
事矣又懼其侈而慢也故使雖富不異服無故不食珍<lb/>
納幣無過五兩合親不踰一肉老少異粻長壯殊役則<lb/>
是衣服飲食䘮祭嫁娶之事莫不為之法制矣而後家<lb/>
有塾黨有庠遂有序比為之長閭為之胥教訓敦勉繩<lb/>
非糾怠是以民之生業均平而國之禮義興起矣自秦<lb/>
氏毁井田立阡陌賞勵貨殖寵縱兼并至有專地跨於<lb/>
丘甸籠利占乎山澤强弱相伏富貧相役四維盡棄淫<lb/>
刑以逞王道蕩壞遂不可復其流虐遺弊葢至今焉於<lb/>
<pb n="KR4d0070_WYG_011-13b"/>
後天下或合或離承運立統凡十七姓平國治世惟漢<lb/>
與唐以文景之盛德文明之英才朝廷之政既脩天下<lb/>
之俗已泰民知自重刑辟希省可謂既富庶而教之之<lb/>
時也不能圖建遠猷為之制節故其豐大及身而已天<lb/>
寶之敗仍親取焉今我治朝一統寰域日出月入咸被<lb/>
聲教自稚及耋不知驚擾導之以禮樂漸之以德義作<lb/>
法于治今實其時然天下務穡寡而游冗煩末俗逸而<lb/>
誠農困通貨貿遷者倅騎從後坐㕓射利者大第相倚<lb/>
<pb n="KR4d0070_WYG_011-14a"/>
食享列鼎服備四時曲堂便房妓妾夾侍四方新異咄<lb/>
嗟畢到與夫躬執耒耜寒耕暑耘水旱憂於前租庸逼<lb/>
於後奴妾不售溝壑為家其勞逸如何哉臣聞周官以<lb/>
度教節則民知足夫飲食男女人之大欲死生貧苦人<lb/>
之大惡故欲惡者人情之大端而制節者理人之大柄<lb/>
民知分限規繩之不可踰則貪奪僭侈之心息仁義亷<lb/>
讓之意興是故王道之端必自制節始也其在易履卦<lb/>
之象則曰履以辨上下定民志故知上下誠辨則民志<lb/>
<pb n="KR4d0070_WYG_011-14b"/>
斯定民志誠定則暴亂侵爭之患何由作乎向者頒下<lb/>
明詔誡天下服用之尤僭者而靡流之俗知勸矣夫齊<lb/>
一變至於魯魯一變至於道言理教之當以漸成也臣<lb/>
聞孝悌本於朝廷禮義始乎京師在詩晉國之篇以為<lb/>
其民憂深思遠猶有陶唐氏之遺風故繫之唐風且陶<lb/>
唐之不為政久矣其德教在民雖百世而不易非以其<lb/>
嘗所臨治被化尤淳者乎今京師者宫室所在王教所<lb/>
先宜乎其風俗敦厚質固以表正萬邦使八紘取則遠<lb/>
<pb n="KR4d0070_WYG_011-15a"/>
人知慕是當以道德為富而不以繁華為盛今乃子女<lb/>
玉帛多於郢國魚龍橦索過乎漢都雕飾淫巧之器奇<lb/>
衺纖靡之服陳鬻於市流於四方詐偽奸欺聚為淵藪<lb/>
虧損皇道熒亂民心臣愚以為宜益條節務從樸素事<lb/>
為之制物為之法掩塞末路摧省游人其兼并豪猾僭<lb/>
上剝下為蠧猶多宜深撙約使循律度勿令侵急小人<lb/>
以奉無厭之欲則天下之鰥寡孤獨困窮無告者得一<lb/>
息之寛矣<lb/>
<pb n="KR4d0070_WYG_011-15b"/>
　　　　雅樂<lb/>
臣聞人函隂陽五行之氣有喜怒哀樂之情心術所形隨<lb/>
感而動動而無節則必有淫佚詐偽之心勃亂暴慢之<lb/>
事是以聖人立禮以文其外作樂以理其中發於詠歌<lb/>
律呂播於金石管絃調雅正之聲導生氣之和全其天<lb/>
理起其善心而不使邪氣僻情得接焉古之天子諸侯<lb/>
卿大夫無故不徹樂士無故不去琴瑟絃歌雅頌之音<lb/>
洋洋乎流於族黨鄉州之中民共聞之莫不油然有易<lb/>
<pb n="KR4d0070_WYG_011-16a"/>
直子諒之心慈愛肅莊之意是以天下和悦禮義有序<lb/>
故曰移風易俗莫善於樂謂其感人之深也教化治世<lb/>
之要必本於禮樂焉乃自周衰王道喪敗禮壞樂散諸<lb/>
侯各溺所好異國殊俗而鄭衞燕趙秦齊楚越淫過凶<lb/>
嫚傲辟促數之聲作斷棄先王之樂用變亂正聲秦漢<lb/>
已還承習備用魏晉南北兵禍煩多雜之以巴吳揉之<lb/>
以滛哇耳目熒潰心志驕放古者所以興禮後世更用<lb/>
致亂焉其雅聲金奏雖世議完補然登歌下管既非賓<lb/>
<pb n="KR4d0070_WYG_011-16b"/>
饗所用崇牙樹羽徒為備物之設惟於郊廟擊拊成禮<lb/>
而已間者伏聞朝廷招集諸生考正雅樂葢國家深維<lb/>
治本脩起頽廢上以尊宗廟下以美風俗者也臣誠愚<lb/>
鄙不達樂意竊思有以仰贊盛事少裨景化者臣聞昔<lb/>
在帝舜命䕫典樂教胄子周官大司樂掌成均之學政<lb/>
至於師胥瞽矇皆用有道德通教化者世其官業通其<lb/>
精義故能用之祭享而鬼神格施之朝廷而君臣正展<lb/>
之律呂而陰陽和作之庠序而萬民協漢氏叙得人之<lb/>
<pb n="KR4d0070_WYG_011-17a"/>
盛而協律在乎儒雅質直之列又漢制卑者之子不得<lb/>
舞宗廟之酎取二千石至闗内侯適子方為舞者歴代<lb/>
而下樂府令丞多用士人臣伏見太常樂工率皆市井<lb/>
閭閻屠販末類猥惡汙濁雜居里巷國有大事輒集而<lb/>
教之禮畢隨散則其藝安得而詳業安得而精䙝慢三<lb/>
靈誣黷典禮豈人君䖍奉天地祖宗之意乎今夫執技<lb/>
以事上者厯象則有司天之監醫藥則有翰林之署其<lb/>
琴弈書畫一藝之㣲者莫不厚賦廩稍間䝉好賜聮翩<lb/>
<pb n="KR4d0070_WYG_011-17b"/>
美仕朱紫垂章者亞肩於朝其太樂諸工真古者大夫<lb/>
士之職也所習者先王所以風化天下交接天人之具<lb/>
用則天子齋戒被法服儀典咸具而後設之是其於邦<lb/>
國之禮誠重矣而乃蓄養之至薄𨽻習之至簡曽不得<lb/>
齒乎醫卜雜藝之末以霑一命之榮是以人望太常之<lb/>
門徑趨而過矣又何暇一傾耳乎鐘磬之音者歟今幸<lb/>
得朝廷興起古道較定鍾石臣謂宜特立太樂署畧依<lb/>
司天監為之官次秩序補用知鍾律之士以充其選擇<lb/>
<pb n="KR4d0070_WYG_011-18a"/>
衣冠之後或設為官廕若漢太常弟子為立選者如太<lb/>
廟齋郎室長之制領屬太常使專𨽻習焉以奉郊廟之<lb/>
饗以盡孝恭之誠其天下有學校庠序之所使得備金<lb/>
石之樂春秋釋奠行鄉射之禮則奏焉以風示天下化<lb/>
民廣教則庶乎神人接洽上下恭順正四氣之和奮至<lb/>
德之光民知鄉方而人倫清矣謹論<lb/>
　<lb/>
　<lb/>
<pb n="KR4d0070_WYG_011-18b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　樂全集卷十一<lb/>
</p>
<p>
</p>
  </div>
<div>
                <head>樂全集卷十二</head>
    <p>
<pb n="KR4d0070_WYG_012-1a"/>
欽定四庫全書<lb/>
　樂全集卷十二　　　　宋　張方平　撰<lb/>
　　芻蕘論<lb/>
　　　刑法論<lb/>
臣聞昔在成周惟厥文王克明德慎罰武世忿生亦式<lb/>
謹由獄周公制六典蓋以禮正其本刑防其末弼成五<lb/>
教民協於中爰及成康乃至措而不用夫子曰齊之以<lb/>
刑民免而無恥齊之以禮有耻且格又曰禮樂不興則<lb/>
<pb n="KR4d0070_WYG_012-1b"/>
刑罰不中故叔向以為三辟之興皆叔世也漢自文景<lb/>
之後朝廷立大制度行大誅賞輒㑹諸儒斷以經義亦<lb/>
能議事以制尊君卑臣辨是與非其論優大故三王而<lb/>
下漢道為粹東都之後法稍煩密南北異俗不勝其敝<lb/>
噫世失其道民散久矣其本先弱勢安得長故世雖平<lb/>
而易危國雖盛而易敗由乎制度不素立禮義不在人<lb/>
譬諸大厦巋然而柱石不固豈支久之勢萬目參然而<lb/>
綱維不緝固必紊之道為國而禮法不脩其何以致理<lb/>
<pb n="KR4d0070_WYG_012-2a"/>
近在唐時禮刑煩雜禮既頻年而數革法或一代而再<lb/>
脩貞觀顯慶遽立異同之制永徽開元則有前後之格<lb/>
諸儒立異互出胷臆法吏迎合旋為輕重竒請它比盈<lb/>
於几閣自明習者不能徧睹是以郡縣承用者駮陷愚<lb/>
惷於亡辜羅元元之不逮其咎由乎格令之煩多故姦<lb/>
吏得以因緣為市也我太祖皇帝既大一統恤刑辟之<lb/>
多濫始制郡國立司冦之官太宗更置審刑衆職以覆<lb/>
天下之獄先皇復置提㸃刑獄之任以分部四方申下<lb/>
<pb n="KR4d0070_WYG_012-2b"/>
民之枉察羣吏之違是皆聖人竭情盡心哀矜軫恤之<lb/>
㫖也自陛下臨御區極欽恤庶慎急深故之罪寛縱出<lb/>
之罰宣室決事明過漢宣太官减膳仁勝唐文有惨怛<lb/>
之愛有忠利之教其可謂盛德矣子曰如有王者必世<lb/>
而後仁善人為國百年可以勝殘去殺我有宋之在宥<lb/>
天下逾八十年一統無外清寧治平德教加於蒸民其<lb/>
陶化益深矣然刑未能措獄繫尚蕃其故何由蓋禮失<lb/>
於正本令急於防末上之籠貨物漁財利之路多筦𣙜<lb/>
<pb n="KR4d0070_WYG_012-3a"/>
封占之門衆間之以權豪富人依公法為私姦侵剝黎<lb/>
民吏務因循或引贓賄不能抑强扶弱獄犴不平是以<lb/>
小民業蹙窮而思濫為盗賊窳偽以偷免饑寒子曰古<lb/>
之知法者能省刑本也今之知法者不失有罪末矣夫<lb/>
不原民之所以獲罪而賞吏之能發姦而得其情是猶<lb/>
大開欄牢髙張罻羅舉鳥獸之獲而歸功於弋獵之師<lb/>
者也故夫吏者舉法令而檢非違牧民而導之以善者<lb/>
也而乃苛刻者巧弄而髙下其心簡放者忽畧而鄙俗<lb/>
<pb n="KR4d0070_WYG_012-3b"/>
其事不才固為猾吏所賣才者或為豪人所買求進者<lb/>
㣲文曲致以附㑹上意養望者宥故末减以取悦衆心<lb/>
家自為評人執所見至有罪均而輕重殊罰科同而淺<lb/>
深異比一切之弊皆歸乎民誠願朝廷觀法周漢之舊<lb/>
深議禮刑之中損游商兼并之業益節其靡汰之費稍<lb/>
寛利路以優齊民刪定律令芟其蕃異詆欺文致毛細<lb/>
之法一皆蠲除務從省約使易遵守為大宋一典頒用<lb/>
乎天下豈徒當世之利固亦無疆之法也臣言雖濶畧<lb/>
<pb n="KR4d0070_WYG_012-4a"/>
不該時術豈不近乎清源正本之論歟其時所尤急繫<lb/>
朝政之得失人倫之厚薄者畧舉於下冀以正其大紀<lb/>
焉<lb/>
　　　　詔獄之弊<lb/>
臣聞刑罰不中則民無所措手足夫刑者治之末路也<lb/>
然古帝明王所以輔德教非必刑人殺人劓刖人而後<lb/>
為刑也故舜稱臯陶曰汝作士明於五刑以弼五教期<lb/>
于予治刑期于無刑民恊于中惟兹臣庶罔或干予正<lb/>
<pb n="KR4d0070_WYG_012-4b"/>
時乃功懋哉而臯陶歸美於帝曰帝德罔愆臨下以簡<lb/>
御衆以寛罰弗及嗣賞延于世宥過無大刑故無小罪<lb/>
疑惟輕功疑惟重與其殺不辜寧失不經好生之德洽<lb/>
于民心兹用不犯于有司此言君能以德撫民臣能將<lb/>
順其美乃大明服致時雍熈故至於無為而治也三代<lb/>
之王歴世治主孰不慎求理官之良以決刑法之平哉<lb/>
在周文王則曰罔攸兼於庶獄庶慎惟有司之牧夫武<lb/>
則蘓公式罰穆則甫侯訓刑西漢則釋之定國以寛平<lb/>
<pb n="KR4d0070_WYG_012-5a"/>
名於文宣之朝東都則郭躬陳寵以矜恕稱於明章之<lb/>
際凡人主存慮於欽恤則有司盡心於讞當夫刑者有<lb/>
淫有濫有破家覆族人命之所繫可不重歟夫刑者有<lb/>
生有殺有亂邦危國主柄之所在可不慎歟未有不由<lb/>
寛慈惠和以得衆未有不由慘虐酷毒以失民立官選<lb/>
才蔽要處當兩造備具五辭簡孚小大之情鰥寡無蓋<lb/>
一成之法三尺具存而舞文巧詆之人曲致希合之吏<lb/>
猶或髙下其手輕重在心鈎摭鍛磨罔用靈制又况多<lb/>
<pb n="KR4d0070_WYG_012-5b"/>
張網穽旁開詔獄理官不得而議廷臣不聞其辨事成<lb/>
近習之手法有二三之門哉是人主示天下以私而大<lb/>
柄所以失於下亂所由生也漢唐之覆車軌迹猶在漢<lb/>
有亂政而立黃門北寺之獄唐有亂政而起神策北軍<lb/>
之獄二辟之興皆弊世也夫凡强臣擅命女君臨朝率<lb/>
多作為刑獄以威制天下而官有二辟流虐尤甚濟其<lb/>
賊害鴟義姦宄奪攘矯䖍誣染善良屠陷吉士邪枉熾<lb/>
結寃橫棼淪惟詐惟内惟貨惟來漢自黨事之起芟夷<lb/>
<pb n="KR4d0070_WYG_012-6a"/>
俊乂邦國殄瘁朝野分離泯泯板蕩而至頽亡唐自晚<lb/>
節雖將相大獄亦成於閽寺更復羅滅豪人没取財貨<lb/>
書云典獄非訖于威惟訖于富言當先絶乎賕賂也於<lb/>
後南北乖刺民庶怨愁陵遲鬱否以成危亂故知刑罰<lb/>
者人主大柄天下公器非所以假人者也法一傾而上<lb/>
下危矣我國家襲仁重熙明德慎罰震曜乾斷具嚴天<lb/>
威平康正直審用中典惟良折獄何擇非人慎測淺深<lb/>
之量必附寛平之比忠愛恩惠在人骨髓可謂祥刑寛<lb/>
<pb n="KR4d0070_WYG_012-6b"/>
法率人無濫矣然頃歳王府鞫獄或以中人臨訊有司<lb/>
承㫖頗復侵急於時識者懼履霜之漸已有寒心者矣<lb/>
而陛下神斷英發天德剛健威福不假雷霆自然逺暨<lb/>
躬攬萬機首為辨洗斥逺招權之孽擯去隂佞之猾明<lb/>
明棐常白日開照可謂立法垂制之大智聰明叡武之<lb/>
英主哉臣愚伏願陛下顯示明制垂戒無窮俾刑罰之<lb/>
權非有司不得專無容自外干預庶屬於五極咸中有<lb/>
慶永貽百世監于我祥刑詩曰宜民宜人受祿于天書<lb/>
<pb n="KR4d0070_WYG_012-7a"/>
曰一人有慶兆民賴之夫受天之休為民之福德之甚<lb/>
盛其惟慎刑乎<lb/>
　　　　不孝之刑<lb/>
臣聞五刑之屬三千其罪莫大於不孝周官司徒以鄉<lb/>
八刑糾萬民一曰不孝之刑不孝於其親有能忠於其<lb/>
君者乎有能睦於族姻者乎有能義於朋友者乎夫如<lb/>
是何有於民哉故曰事親孝故忠可移於君詩曰孝子<lb/>
不匱永錫爾類王者張官布憲訓民作極必擇仁義之<lb/>
<pb n="KR4d0070_WYG_012-7b"/>
士慈惠之師所以教育元元導之以善使民莊事而效<lb/>
法之也若其身悖德禮義愆庭闈忠順兩虧何以事上<lb/>
涖官行法民何則焉故漢制郡國察舉板其行狀首曰<lb/>
生事愛恭䘮没如禮此漢之取士先其行之道也夫親<lb/>
莫親於父母愛莫愛於妻子臣向覩邸報竊見臣寮至<lb/>
有弃其母而不養聞其没而不喪或糟糠之伉儷纔仕<lb/>
宦而遣之傷化敗倫豈有甚此且祿仕貴乎逮養孝思<lb/>
至於終身故累茵而坐更起思親之感三年之䘮未報<lb/>
<pb n="KR4d0070_WYG_012-8a"/>
免懷之重同爨有服緦之恤舊館有出涕之哀况昊天<lb/>
之劬勞授我身之形氣因心所至葢自然之義慈跬步<lb/>
不忘豈俟牽於禮律奚衣冠之同處曽蠻夷之不如相<lb/>
彼虎狼尚知母子之愛惟是梟蝮不禀隂陽之和傷時<lb/>
人倫汙我王道且律文子詈父母者罪死今夫生不養<lb/>
而没不哀豈特一詈為惡之重乎况不孝之刑十惡之<lb/>
首非赦宥所解臣謂必正叢棘之戮肆諸市朝投不毛<lb/>
之鄉禦乎魑魅及聞乎有司議辟但止乎停官罰金臣<lb/>
<pb n="KR4d0070_WYG_012-8b"/>
竊悵然惜賞刑之失也伏以天下冠裳士人鮮全孝友<lb/>
之行率以宦游或緣婚媾遂營卜乎田宅輒輕去乎墳<lb/>
墓苟思擇利而處罔念首丘之仁古者氏族各有流源<lb/>
閭里繫乎圖版一則賓舉自乎鄉里一則忠孝考乎閥<lb/>
閱轉徙僑寓盖由亂離方我治朝宜從土斷豈有無故<lb/>
而去父母之國獨善而委兄弟之親臣實見之比比而<lb/>
是流俗相習弗以怪時議為常不以譏節義所以陵遲<lb/>
民德所以虧薄此其玷陛下之風教敗理世之體道壞<lb/>
<pb n="KR4d0070_WYG_012-9a"/>
法侵紀其損至大臣伏乞應食祿之人父母在别無兄<lb/>
弟迎養而不養没而匿不喪父母在或因仕宦别營田<lb/>
業雖父母亡没而鄉里有宗族墳墓輒於别所立産而<lb/>
居者無問貴卑並當削其官爵投弃遐徼雖經霈澤不<lb/>
在原釋諸當保任者必先列此數條於舉狀同贓私法<lb/>
連坐之其父母俱亡未𦵏而求官雖有明條率多冒犯<lb/>
臣欲乞應居憂服闋叙官日委自本鄉及所居州郡官<lb/>
吏保明委已畢𦵏即得與除叙如此則中庸之人當循<lb/>
<pb n="KR4d0070_WYG_012-9b"/>
禮而後動不義之子亦畏法而知懼上敦王化下厚人<lb/>
倫固治道之本也<lb/>
　　　　官刑之濫<lb/>
臣伏以先帝勤恤有邦明慎庶獄故内置審刑之職以<lb/>
覆天下之辯外布提㸃刑獄之司受民詞牒使侵枉無<lb/>
辜之人有所訴告得察舉州縣二千石以下羣吏一道<lb/>
百城糾攝千里其選任甚重夫吏民之訟州縣不得其<lb/>
情而能復於外臺者固鮮矣外臺不為受則已矣鄉鄙<lb/>
<pb n="KR4d0070_WYG_012-10a"/>
之民有能至於肺石者乎是故天下常有寃人常有滯<lb/>
訟今之有是司是為民更開取直之一門矣豈非國家<lb/>
盡心于小大之獄者歟然今各所部廣者至數十郡而<lb/>
按行封域不許分途故終歳巡歴不逾一再窮乏之民<lb/>
投訟既不能遠就疑滯之繫有濫或不能盡聞臣愚以<lb/>
為逐路可立𪠘於道里之中一人行一人處行者察郡<lb/>
縣之治處者受吏民之訟使訟者有常適治者有所憚<lb/>
又臣比見州縣羣吏有以剛介忤長吏及為衆所惡忌<lb/>
<pb n="KR4d0070_WYG_012-10b"/>
者或以㣲犯下獄遂致非命<hi>臣往歲風聞亳州有以職官知衛真縣黎德潤者狷</hi>
<hi>介不善事上官嘗以事忤長吏遂捃摭其㣲罪攝取將推徳潤懼不免逃逸將赴都自訴本州遣爪牙士逐至</hi>
<hi>襄邑縣獲之械而至州下獄捶辱備至竟無罪狀可按諸吏懼其得出而有辭也諷獄官絶其食而死及奏按</hi>
<hi>法寺議辟止罰金仍復舊任勅下而德潤死矣</hi>臣愚以為應州縣吏抵罪而當<lb/>
繫鞫者本屬州縣列其犯狀以聞提㸃刑獄司本司攝<lb/>
取劾焉其應對辨者移州追遣夫官吏抵罪既非常有<lb/>
處者一人可以訊之矣或就繫者積三人以上即報白<lb/>
行者還同鞫焉如此則長吏雖有凶暴之人而下吏不<lb/>
<pb n="KR4d0070_WYG_012-11a"/>
罹枉濫之酷夫郡政之舒惨由長吏之仁暴其有貪殘<lb/>
自用蔽昏昧理倚法以削恣情無憚則是流虐被境人<lb/>
孰敢遏雖有掾佐地卑而勢弱葢亦徒展螳蜋之臂雖<lb/>
有介貳事同而力亞孰肯輕犯豺狼之口故多容容自<lb/>
守循循引避不倡和者難矣能持執者鮮哉又况以中<lb/>
人而居下位罕不迎風而迎意者也近如蘄州王䝉正<lb/>
之姦暴林宗言之侵辱其可知矣且宗言朝士䝉正員外<lb/>
官叙固相亞埓守宰未為逺絶以地居控轄摧屈至然<lb/>
<pb n="KR4d0070_WYG_012-11b"/>
又况尊卑不侔位貌相邈者乎死為宜矣故臣請官吏<lb/>
抵罪當繫者付提㸃之司劾焉則庶乎盡情之實免鍛<lb/>
鍊之枉誠用刑之一益也<lb/>
　　　　吏為姦贓<lb/>
臣聞周典小宰以六計弊羣吏之治曰亷善亷能亷敬<lb/>
亷正亷法廉辨治行雖異同主於亷惟亷而後能平平<lb/>
則公矣不亷必有所私私則法廢民無所措手足矣不<lb/>
才而能亷止乎聽理不能盡情枉直不能察㣲然其身<lb/>
<pb n="KR4d0070_WYG_012-12a"/>
正下不容大姦為害差小才而不亷故必立威懾下貪<lb/>
殘流虐舞文倚法舉枉措直其身不正其下因緣為市<lb/>
困窮孤弱無告為害大矣不才而能亷雖於事不明其<lb/>
自持必善有明察之上提其綱領其尤昏者抑為易去<lb/>
才而不亷必顯立幹辦之效隂搆自固之術行偽而堅<lb/>
順非而澤諂諛承望善事上官腹心爪牙各有施設非<lb/>
貫盈天敗則國誅莫及故歴代之法吏為姦贓其罪特<lb/>
重非赦宥所及無洗滌之理然諸犯者相繼有焉得非<lb/>
<pb n="KR4d0070_WYG_012-12b"/>
上下相蔽匿以苟安自全為事亷刺尚因循無糾姦擿<lb/>
伏之效且今保任之法贓罪同坐所以累其心使知顧<lb/>
重然中人之性易以蕩遷一為利欲所移鮮全始終之<lb/>
節積累年紀屢更官秩舉官坐累終不得免今其州縣<lb/>
之吏地居摠攝提轉之任職在澄清而又綱目相維臂<lb/>
指相用耳目相接政事相成與夫保任於累嵗之前遥<lb/>
隔乎千里之外較其疎密勢不同言今夫令宰有酷黷<lb/>
之迹而守倅縱不考騐守倅有貪虐之政而亷刺隱不<lb/>
<pb n="KR4d0070_WYG_012-13a"/>
上聞及其事暴逺流盈貫自敗罪止不察厥罰至輕且<lb/>
州縣之有惡吏為民庶之所厭苦雖謡言大播而實狀<lb/>
無彰欲證其成必詢于衆故牓署集民使得告發然庸<lb/>
人畏縮避其辨敵甘心侵枉猶不自明而頃年詔書復<lb/>
加禁止此誠朝㫖寛大不欲操切羣下發揚隱私臣竊<lb/>
有惑焉闊畧乎一人而恣之暴害乎一縣一州之衆使<lb/>
鰥寡孤獨困窮寃抑者無告此臣所以惑也縣吏抵罪<lb/>
而州受不察之罰州吏犯法而亷刺得不督之誅夫其<lb/>
<pb n="KR4d0070_WYG_012-13b"/>
敗則有相及之譴罪有迹而不聽其糾發此臣所以惑<lb/>
也而詔㫖更訓以必告乃下之言夫爵賞在前罪誅在<lb/>
後而不知勸何告之從此臣所以惑也臣伏願更降明<lb/>
㫖追前詔勿行使亷刺得舉其職以考羣吏之治益復<lb/>
督勵務絶姦貪以清庶政以惠疲氓凡統攝之司猶保<lb/>
任之法贓罪同坐以重其累以令宰及守倅以守倅及<lb/>
亷刺其餘聯事之職以是為凖也夫去惡者猶農之去<lb/>
草芟夷蕰崇之絶其本根所以蕃良稼也國之去惡吏<lb/>
<pb n="KR4d0070_WYG_012-14a"/>
檢察棄逐之所以顯良士育良民也又臣比見敗吏率<lb/>
以其惡子弟外交匪人引入賕遺夫父有爭子則身不<lb/>
陷於不義父為不義子當爭之又况陷父於惡者哉父<lb/>
為士棄子與士齒殆非勸勵之道也臣伏請應以贓暴<lb/>
廢者其子弟初或預聞宜錮終身勿聽仕進如此則父<lb/>
愛其子子諫其父其心益累所顧重矣古所謂以刑止<lb/>
刑為此道也昔漢丞相邴吉恥以姦私按吏後漢司徒<lb/>
袁安不以贓罪錮人夫二漢之時朝尚清議士貴名節<lb/>
<pb n="KR4d0070_WYG_012-14b"/>
贓吏不錮固自淪棄故二公得以寛德自裕也今風俗<lb/>
流溢共務奢汰閭巷無守志之士紳行乏循道之人不<lb/>
嚴官制何以立法猶乎御駻突而不厲乎銜䇿且奔踶<lb/>
而衝蹶矣故抑强扶弱自合仁義之道損上益下乃為<lb/>
施生之理救時之弊安人之本其惟誅鋤惡吏也歟謹<lb/>
論<lb/>
　<lb/>
　樂全集卷十二<lb/>
</p>
<p>
</p>
  </div>
<div>
                <head>樂全集卷十三</head>
    <p>
<pb n="KR4d0070_WYG_013-1a"/>
欽定四庫全書<lb/>
　樂全集卷十三　　　　宋　張方平　撰<lb/>
　　芻蕘論<lb/>
　　　武備論<lb/>
臣聞善為國者不師善師者不戰善戰者不敗若夫文<lb/>
德脩於兩階聲教被乎八垠兆庶懷仁愛之如父母夷<lb/>
狄慕義親之若君師愷悌之化行暴亂之端戢是謂善<lb/>
為國者不師帷幄之中几筵之上指顧之際得失起焉<lb/>
<pb n="KR4d0070_WYG_013-1b"/>
蘖折其牙厲平其階其為理也有不可亂之勢其為備<lb/>
也有不可犯之形此謂善師者不戰合軍聚衆交和而<lb/>
舍將誠勇智衆誠精練天地誠得法令誠信而我之廟<lb/>
筭必勝矣此謂善戰者不敗雖然兵者死地而戰危事<lb/>
也故昔之為國者先為不可勝以待敵之可勝不可勝<lb/>
在我可勝在敵故為國者能為不可勝不能使敵之必<lb/>
可勝不可勝者備也可勝者戰也故曰善用兵者無智<lb/>
名無勇功備於無形策於無聲攻其心於未合伐其謀<lb/>
<pb n="KR4d0070_WYG_013-2a"/>
於未成故不待交綏而敵已屈夫如是又何智名勇功<lb/>
之有乎易曰重門擊柝以待暴客葢取諸豫又况宅天<lb/>
下之大而可以㤀武備乎故預備不虞古之善政不教<lb/>
民戰是為棄之昔周氏因提封之地立乗馬之法天子<lb/>
六軍兵車萬乘比年簡車三年簡徒五年大簡車徒春<lb/>
振旅以蒐夏茇舍以苗秋治兵以獮冬大閱以狩皆於<lb/>
農隙以講事焉漢制京師則有兩軍七校郡國則有材<lb/>
官樓船皆嵗時肄習武事未嘗廢也後晉武帝既定<lb/>
<pb n="KR4d0070_WYG_013-2b"/>
吳㑹講武於宣武塲時山濤與盧欽論用兵之本以為<lb/>
不宜去州縣武備帝雖稱善而不能用永嘉之後冦賊<lb/>
蜂起方郡皆以無備不能制天下遂成戰國至隋文平<lb/>
陳始通王統内置十二衛棲功臣於散地外分折衝府<lb/>
備兵籍於調發唐因其制凡三百七十四府散於諸州<lb/>
而名𨽻諸衛後承平漸久中國安寧於是逃者不捕亡<lb/>
者不補衛士無實籍衛將為虛名至天寶中遂停折衝<lb/>
府而幽陵之師堂堂焉在咸鎬之郊矣於後章武削平<lb/>
<pb n="KR4d0070_WYG_013-3a"/>
羣盜恢復兩河而植頴無成務之才旋至叛渙昌俛建<lb/>
銷兵之術更取孤危本弱末强漸成顛拔强蕃内侮王<lb/>
室其頽今我治朝丕迪皇道海寰一統神旗無指伐之<lb/>
行戎虜稱和齋鉞息受成之命化平治定三紀於兹是<lb/>
以衣冠搢紳不道軍旅之事貔貅士卒罔知戰陣之容<lb/>
天下安於隆平郡國頗以無備夫天生五材民並用之<lb/>
廢一不可誰能去兵故兵可無用不可無備善師不戰<lb/>
備之謂也故國之大事在祀與戎政之本經惟文與武<lb/>
<pb n="KR4d0070_WYG_013-3b"/>
禮樂制度文之施也禁暴戢亂武之用也今朝廷所言<lb/>
大事必曰軍國是知兵者時之大務邦之重柄臣陋愚<lb/>
諸生不達兵事今所論著皆參校前史舊迹得失之狀<lb/>
可施於世者冀上贊廟堂之餘論焉<lb/>
　　　　民兵<lb/>
臣聞周典因井田而立軍賦稽民數而起兵役約比閭<lb/>
族黨州鄉之法為伍兩卒旅軍師之制乗馬器甲皆隨<lb/>
而具蒐苗獮狩因訓練之辨其鼓鐸鐲鐃旗物號名之<lb/>
<pb n="KR4d0070_WYG_013-4a"/>
用教其坐作進退疾徐疏數之節示以號令之信習以<lb/>
陣列之容故其民趨耕則為農起戰則為兵居處同樂<lb/>
死生同憂服容相别音聲相辨自三代至於隋唐兵農<lb/>
之業未離也隋則諸衛領乎鄉團唐則諸府備乎衛士<lb/>
初文皇貞觀中因踵隋制内為十二衛將軍之號外立<lb/>
折衝府都尉之名其府兵分置於畿甸及諸州而名𨽻<lb/>
諸衛天下衛士向六十萬人成丁入籍六十出役毎嵗<lb/>
十一月以衞士帳上於兵部以備調發後天下承平漸<lb/>
<pb n="KR4d0070_WYG_013-4b"/>
久武事不脩天寶中府兵無復存者遂停折衝府立武<lb/>
士帳而兵農始判矣郡國無備索然虛邑及盜起范陽<lb/>
併河朔獵留鄭衝鞏洛突函潼如踐無人之境焉肅代<lb/>
已降干戈日尋帑藏不足以贍軍士爵位不足以賞勲<lb/>
勞拔用聚斂之臣廣為斂剝之計生民膏血滴瀝亡餘<lb/>
悍將驕兵未厭所欲而跋扈藩鎮之帥睥睨朝廷之隙<lb/>
招置亡命募集姦凶至乃撫息呴濡育為假子取其爪<lb/>
牙之效為厥子孫之謀故大厯中李正已擁青兖十五<lb/>
<pb n="KR4d0070_WYG_013-5a"/>
州之地養兵十萬李寶臣據趙冀七州之地養兵五萬<lb/>
田承嗣有魏博七州之地養兵五萬梁崇義有襄鄧六<lb/>
州之地養衆二萬皆因叛亂得位各擅土宇盤根結固<lb/>
輔車相依上不供乎職貢下竭盡乎民力以奉軍給各<lb/>
圖自固時李抱真觀察澤潞當山東之兵衝土瘠賦重<lb/>
人皆困匱無以贍軍抱真乃籍户丁男三選其一有材<lb/>
力者免其租徭給弓矢令之曰農之隙則分曹角射嵗<lb/>
終㑹而校焉及期按簿集試示以賞罰比三年則皆善<lb/>
<pb n="KR4d0070_WYG_013-5b"/>
射抱真曰軍可用矣於是舉部内之鄉得成卒二萬前<lb/>
既不費廪給府庫益實乃繕甲兵為戰具遂雄視山東<lb/>
時稱昭義步兵冠天下於時朱滔在薊李納反鄆武俊<lb/>
亂趙田恱擾魏乗累世之巢穴為藏姦之淵藪相為影<lb/>
援合勢同率然而上黨孤軍獨稱忠義奮擊河朔傑賊<lb/>
憚走由是觀之葢養卒要乎姑息民兵可以訓練姑息<lb/>
之卒難用訓練之兵易使也我太祖之北征也亦嘗制<lb/>
為鄉軍之法獨取乎三晉之民而得十萬之衆是時北<lb/>
<pb n="KR4d0070_WYG_013-6a"/>
鄙繹騷國兵再衂義軍奮拒號為强鋭夫界邊之郡民<lb/>
多習鬬結曹分伍挽强拔距裹糧淬刃惟敵是求習其<lb/>
川原識其形勢以戰則力以守則固不食廩粟不衣藏<lb/>
帛不邀上賞不利寵名郡縣相維聚落相䕶鄰里相任<lb/>
刑罰相及故民兵之與營卒利害嘗百倍也伏願逺採<lb/>
周唐之法近考太祖之制謹脩民政寓行軍令若夫十<lb/>
鄉之縣鄉之户千為户一萬老者疾者鰥寡孤獨困窮<lb/>
無告者去其半存者為户五千貴者賢者能者服公事<lb/>
<pb n="KR4d0070_WYG_013-6b"/>
者去其半餘得一師五縣之州為一軍諸郡縣之大小<lb/>
視其民之衆寡設為團隊理如軍法嵗終農事之隙縣<lb/>
大夫親誓其衆頒官府之鼓鐸旗物兵器教習其坐作<lb/>
驟趨擊刺之法州長巡行部縣察其精慢而誅賞之農<lb/>
事既脩命歸鼓鐸旗物兵器於官府各使執事于田如<lb/>
此則兵農之勢再合營聚之軍可省國用必積民力必<lb/>
寛臣竊見今之郡縣非邊戍之地者郡卒纔足給徭役<lb/>
縣直不足供追捕聚無寧壘兵無繕器數夫攘臂勢且<lb/>
<pb n="KR4d0070_WYG_013-7a"/>
奔擾百人譟突立可潰亂且秦之顛也以陳項漢之危<lb/>
也以黃巾唐之覆也以巢冦此皆烏合於倉卒計非其<lb/>
素定無決全之筭非訓練之鋭奮梃為㦸掲竿為旗而<lb/>
躒郡夷都如摧枯破竹瓦解土散瀰漫莫遏雖乗朝政<lb/>
之有釁抑由郡縣之無備也今民兵誠設蒐練以時戰<lb/>
士服於田疇部伍存於軍籍兵仗貯於官府粟帛實於<lb/>
帑庾寛其苛斂復其他徭調發立集事平隨散外則郡<lb/>
國武備得常訓整内則禁衛驕兵可漸消減雖外敵有<lb/>
<pb n="KR4d0070_WYG_013-7b"/>
冒頓之雄叛將有蚩尤之强匪民有勝廣之姦且亦不<lb/>
能自外而起變矣顧議者以為何如<lb/>
　　　　任將<lb/>
臣聞馭將之道置兵之機繫天下安危為國之大事臣<lb/>
實陋儒寧識其術竊按前代之載冊觀英主之立制較<lb/>
其輕重之勢考其得失之迹最為得䇿惟在漢唐漢定<lb/>
天下置材官於郡國京師有南北軍之屯後平百粤更<lb/>
増七校其有四夷之事旋授中府之甲入卿出將無文<lb/>
<pb n="KR4d0070_WYG_013-8a"/>
武之常位因事立號無名職之定稱故五營六郡之旅<lb/>
事畢解散貳師下瀨之官功成輒罷而將軍奉朝請矣<lb/>
是以終漢之世無弄兵内侮之禍東都之後四方分裂<lb/>
重兵在邊驍將揔戎强臣執權國從外理故叛亂接踵<lb/>
顛危相逐唐氏一統乃因隋制内設諸衞以處武臣外<lb/>
布府兵以𨽻諸衞四方有變選將於朝調兵於府建牙<lb/>
而出凱歌而旋將軍就第矣郡縣有守禦之備朝廷無<lb/>
權重之臣不耗帑財不費廩給國力充實民用家足本<lb/>
<pb n="KR4d0070_WYG_013-8b"/>
末相稱表裏相託誠天機神筭平康之道也至於景雲<lb/>
之初始立節度之號以雄邊鎮以寵勲臣行則建節府<lb/>
樹六纛得以軍事專殺而方面始大及明皇天寶之末<lb/>
昏惑不事邀功競進之將獻謀於恢拓當國執法之臣<lb/>
務專乎寵利兼道開鎮地逾四履鋭卒殲於沙磧邦財<lb/>
空乎上林葢中原無擊柝之虞而北兵排乎函谷矣由<lb/>
是憤兵悍將連衡接勢東擊西應朝降暮叛更相禽獵<lb/>
或自簒逐生民焦灼勦絶耗斃肅代之後中官得政行<lb/>
<pb n="KR4d0070_WYG_013-9a"/>
軍始於輔國軍容自乎朝恩塈德宗之興元置中尉於<lb/>
神䇿兵權國命盡在北司矣蘭錡虎臣皆其子蓄方岳<lb/>
戎帥率自賄成至有市井賈販之夫臺輿厮養之賤折<lb/>
券而取千里諂附而得通都至於蹈利干賞壞法侵紀<lb/>
姑息假借養成驕孽君位天祿如從其貿賃以居焉故<lb/>
唐氏之基圖終為藩臣所傾且古之賢臣在國則為相<lb/>
在軍則為將商則阿衡佐升陑之伐周則尚父領渡盟<lb/>
之師姬旦東山之征以尅淮奄孔子夾谷之㑹以折齊<lb/>
<pb n="KR4d0070_WYG_013-9b"/>
萊漢髙文之朝命相於諸將之列武宣之後將軍為執<lb/>
政之官留侯漢祖之謀臣未嘗親矢石髙密光武之元<lb/>
勲本則理俎豆孔明處士也西據荆州建蜀三分之勢<lb/>
元凱書生也東平吳㑹成晉一統之基江左五朝兵官<lb/>
尤重二衛四軍五校七帥皆選朝廷清重之士搢紳名<lb/>
望之流介胄武人非所預也唐初大臣入為三公八座<lb/>
出為行臺摠管故自三代而至唐氏莫不合兵農而議<lb/>
政通文武以命官是故苟有制勝之術何必擊刺之伎<lb/>
<pb n="KR4d0070_WYG_013-10a"/>
乃為勇苟有經邦之道何必章句之學乃為文若夫積<lb/>
恩澤以稍遷階奔走之勤舊以敢死為武以引强為材<lb/>
臝股肱而決射御程軀幹而角健㨗此所謂匹夫之敵<lb/>
一隊之長又豈將之云乎又若樞密之名近由大厯置<lb/>
於宫閫不列朝位凡中外臣庶上計議事干軍國秘未<lb/>
宣行則謂之樞密兵亂之際機務煩多乃用中人使專<lb/>
掌職五代後唐已來始更崇重與宰司分總文武謂之<lb/>
兩府焉噫夫欲論致理之要講太平之策是必先在乎<lb/>
<pb n="KR4d0070_WYG_013-10b"/>
一政事通文武合兵農而後天下之務可成矣如曰未<lb/>
能則漢唐之盛終不至况曰三代之道歟臣策事迂鄙<lb/>
衆必誚其難用然通識逺慮知治道之本者必有是乎<lb/>
臣言者也<lb/>
　　　　兵器<lb/>
臣聞鑠金為刃弦木為弧古之聖人以威天下故國之<lb/>
重器厥惟五兵歴代寶之以為神物是以周官六職工<lb/>
居一卿其治兵之工則桃氏為刃函人為甲冶氏為戈<lb/>
<pb n="KR4d0070_WYG_013-11a"/>
㦸廬人為殳矛弓人為弓矢人為矢其典兵之官則有<lb/>
司甲司兵司戈盾司弓矢之職掌辨其物受而藏之以<lb/>
待軍事故天有時地有氣材有美工有巧合此四者然<lb/>
後為良夫寒温異宜隂陽異齊此天時之節也剛柔殊<lb/>
性堅脆殊理此地氣之分也燕之角荆之幹妢胡之笴<lb/>
吳粤之金錫此材之美者也粤之鎛燕之函秦之廬胡<lb/>
之弓車此工之巧者也古者百工之伎必皆世守監長<lb/>
日號戒其不良物勒工名識所精濫而有司乗其事攷<lb/>
<pb n="KR4d0070_WYG_013-11b"/>
其器以上下其食而誅賞之是故預備不虞古之善政<lb/>
不㤀武備邦之大經臣竊見今之州郡所上兵物徒有<lb/>
兵數實皆濫惡不足為用葢天下承平長久兵未嘗試<lb/>
上吏視為冗務監長安能盡心選占善工為家治具又<lb/>
州郡率少軍匠借役民工以次姦侵苟求速就及輸上<lb/>
中府而主吏因緣為市惟貨是問閱數而已其為弓也<lb/>
角觔無液治之法故其引之必撓縱其為矢也笴羽無<lb/>
深厚之數故其發之必翔俛其為刃也金無煎和之齊<lb/>
<pb n="KR4d0070_WYG_013-12a"/>
安得敝盡而不惡其為函也革無豐約之制安得長圍<lb/>
而便利夫介胄不完士如袒戰器械不精卒猶手搏是<lb/>
以古者兵有三制視人形之大小甲為兩旅權服者之<lb/>
上下故井賦之法車甲各出於丘甸焉若其合軍交和<lb/>
鼔驅而進以命爭命以首爭首而弓折刃卷甲裂鐏敗<lb/>
是乃委人於死地而奪其自救之具也不教民戰尚謂<lb/>
棄之投人於死豈仁之謂管子曰致天下之精材者五<lb/>
而六之九而十之來工三倍不逺千里矣又曰聚天下<lb/>
<pb n="KR4d0070_WYG_013-12b"/>
之精材論百工之鋭器不課不用不試不藏記曰日省<lb/>
月試餼廩稱事所以勸百工也臣謂宜嚴立新條務釐<lb/>
此弊外使州郡守倅通領工作而委提㸃刑獄揔檢之<lb/>
厚匠手之稍食寛日課之役力材取乎精不取乎豐工<lb/>
務乎盡不務乎速器求乎良不求乎多吳殳越㦸之利<lb/>
燕弓代革之勁因地之産就民所工設為監司厚價募<lb/>
取則雖田閭之下匠鍛之巧一人一藝咸歸官府矣而内<lb/>
選重臣掌其守藏司其頒入凡州郡所上必有試焉工<lb/>
<pb n="KR4d0070_WYG_013-13a"/>
有不當必行其罪如此則府皆善兵國有重備以待武<lb/>
事無誤他時夫害起乎甚㣲患生乎所忽兹事雖小所<lb/>
繫極大故獻鄙議冀裨冬官氏之闕政焉<lb/>
　<lb/>
　<lb/>
　<lb/>
　<lb/>
　<lb/>
<pb n="KR4d0070_WYG_013-13b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　樂全集卷十三<lb/>
</p>
<p>
</p>
  </div>
<div>
                <head>樂全集卷十四</head>
    <p>
<pb n="KR4d0070_WYG_014-1a"/>
欽定四庫全書<lb/>
　樂全集卷十四　　　　　宋　張方平　撰<lb/>
　　芻蕘論<lb/>
　　　食貨論<lb/>
臣聞食者生民之命貨者百用之權興自古初世所最<lb/>
急神農氏始辨五種為耒耨之利以教天下而民知粒<lb/>
食日中為市致天下之民聚天下之貨立交易之法而<lb/>
世之財用不乏黃帝堯舜經土設井授時布政通其變<lb/>
<pb n="KR4d0070_WYG_014-1b"/>
使民不倦而天下之美利備焉禹辨三壤定九賦懋遷<lb/>
有無萬邦作乂周文王在岐制司馬之法建平土之政<lb/>
均土地連什伍以稽其人衆而井牧其田野以物地事<lb/>
授地職而令貢賦税斂之事葢古之王者所以制財用<lb/>
之道惟田及山澤為正其百工商賈衡虞之賦以其浮<lb/>
食去本之民猶罰而抑之也自周之衰庶民失職經界<lb/>
隳壞繇役橫作秦知順人心改之可以獲大利故滅廬<lb/>
井而置阡陌急耕戰之賞尊奬兼并猾詐之人棄削王<lb/>
<pb n="KR4d0070_WYG_014-2a"/>
制務為一切深害偷苛之政至始皇二世收太半之賦<lb/>
征戍輸發並起勦絶蒸民之生天下愁怨遂用潰叛漢<lb/>
氏接秦之弊務安百姓約法省禁輕田租十五而税一<lb/>
量吏祿度官用以賦於民文景躬脩儉德節用而愛人<lb/>
四方和平家給人足都鄙廩庾盡滿府庫皆餘財人知<lb/>
自愛而重犯法先行義而媿黜辱及武帝外事四夷内<lb/>
興工作七十年之積未幾而竭盡征戍交起天下共其<lb/>
勞行者齎居者送中外擾騷百姓抗敝以巧法財賂衰<lb/>
<pb n="KR4d0070_WYG_014-2b"/>
耗而不贍入物者補官出貨者除罪而言利立功之臣<lb/>
析毫分銖之士紛然而進矣於是設平糴立均輸起漕<lb/>
運興鹽鐵置爵級制𣙜酤筭舟車占積貯又下告緡之<lb/>
令更造皮璧之幣天下蕭然無聊矣以一人侈心之故<lb/>
為生民萬世之患是故聖人尊仁貴義稱歎儉德以利<lb/>
為賊其意逺哉自兹已還捃摘愈甚損下益上日剝月<lb/>
朘侵刻小民以為忠功南北披攘王澤竭矣在唐初世<lb/>
薄賦寛徭天寶季年國用寖廣邊有立功之將朝有<lb/>
<pb n="KR4d0070_WYG_014-3a"/>
專柄之臣戚里相驕女謁競進故崇禮慎矜韋堅王鉷<lb/>
以聚斂而進實繁有徒為上聚怨為民瘡痏是時承平<lb/>
既久民不願亂而此數人進邪䇿以侵擾之終為厲階<lb/>
以致喪敗迨至德之後兵戈不息調發轉餉百役並作<lb/>
人户凋耗版圖空虛賦斂多門殊科異調計司不能覆<lb/>
諸使諸使不能覆諸州猾吏權臣因緣為市津渡有率<lb/>
堰埭有征廬舍有税苗稼有斂乃至平率豪姓配取僮<lb/>
馬夫人之常情與則喜奪則怒故先王見其與之形而<lb/>
<pb n="KR4d0070_WYG_014-3b"/>
不見奪之理然後民可得而有也橫斂雖復利在侵剝<lb/>
猶以抑末遏强為辭唐氏之賦也異哉直取無名曽何<lb/>
異乎刼剽掠奪之也歟昔者明王之保國也其經費制<lb/>
用夫豈天降地出亦自民而已矣然其所以御輕重調<lb/>
盈虛出入之節備儲之道必有術焉爾大約唐制租庸<lb/>
之令定於武德兩税之法起乎建中牢盆之利大於第<lb/>
五琦而成於劉晏𣙜茶之禁萌於趙贊而成於張滂進<lb/>
奉之名起乎興元於後則有日貢月進之臣方鎮羡餘<lb/>
<pb n="KR4d0070_WYG_014-4a"/>
之目瀝民膏髓結上恩澤不領於縣官之經費而入人<lb/>
君之私藏焉此唐氏制財用之大經也我國家撫有萬<lb/>
方富全四海太平安樂且五十年邊塞無聚徒宿師饋<lb/>
運賞功之費州郡災沴足以饑穰相補民無急征雜調<lb/>
朝令暮具之急是宜綽然舒泰而乃公私之積不足兼<lb/>
年不幸仍饑民力困屈所在倉廪無以振救其由何哉<lb/>
非以天下之民趨末而背本者衆生之寡而靡之多外<lb/>
則彊敵為耗而供億無厭内則兵旅夙驕而匪頒亡度<lb/>
<pb n="KR4d0070_WYG_014-4b"/>
法制不立故編民僭王侯之服羞教化有虧故齊民入<lb/>
釋老之邪道倚市萃乎游手命卿鮮乎誠士是故耕桑<lb/>
之民漸鮮衣食之路益狹而資以奢侈用無紀極夫如<lb/>
是安取乎富且庶者哉是以聖人制民别其四業自天<lb/>
子公侯卿大夫已下至於抱闗擊柝其爵祿奉養死生<lb/>
之制各有差品小不得僭大賤不得逾貴故上下有序<lb/>
而民志定矣在易履卦象曰履以辨上下定民志其在<lb/>
節卦象曰節以制數度議德行又曰不節若則嗟若故<lb/>
<pb n="KR4d0070_WYG_014-5a"/>
先王制禮立法要在使人循於軌道裁其淫過使之欲<lb/>
寡而事節財足而不爭爾管子曰使民知分王道之本<lb/>
也若乃上不能節用嗇費使人以時國之制度不立民<lb/>
之游蠧不去則雖夷吾之權術李悝之能盡地力晁賈<lb/>
之善議論諸葛亮之理國用亦不足以有成也謹列往<lb/>
代濟國利民之得策危邦害物之亂謀可戒可法宜於<lb/>
今者舉其要焉<lb/>
　　　　屯田<lb/>
<pb n="KR4d0070_WYG_014-5b"/>
臣聞古者師役不逾時無逺征久戍之勞宿軍轉餽之<lb/>
費故在三代無屯田之事降及秦漢務恢封畧疲弊中<lb/>
夏外事邊圉魏氏之後吳蜀鼎立永嘉東徙遂成南北<lb/>
天下割解更相鄙夷分疆占域各分戍守力穡之夫鮮<lb/>
被甲之士衆曠日持久兵勢未解而屯田之利興矣漢<lb/>
昭始調戰射士設屯於張掖充國後擊先零羗留佃於<lb/>
浩亹魏武之經畧四方取濟許潁之積晉氏之南征吳<lb/>
㑹仰給江淮之儲唐太宗既定天下思欲散兵權省國<lb/>
<pb n="KR4d0070_WYG_014-6a"/>
用遂因隋制相要衝以設府計隙地而置屯三時務農<lb/>
一時講武居則有扞城之庸而廩食自足動則備調發<lb/>
之籍而戎事無廢及明皇恃海㝢之泰寧承國力之全<lb/>
盛府兵耗散田萊不墾後又停折衝府立武士帳於是<lb/>
乎罷丁兵而有正兵矣寵將驕卒坐而蠧食帑庾虛竭<lb/>
財用不贍而商利侵刻之臣百方誅取生人困瘁漸至<lb/>
危亂范陽搆禍日尋干戈代宗德宗專用姑息自諸方<lb/>
嶽之任徒兼營田之名荷㦸之夫箕踞待哺至憲宗時<lb/>
<pb n="KR4d0070_WYG_014-6b"/>
有司上元和國計簿校天下兵農之數率以兩户而資<lb/>
一卒人力凋敝可舉而知天下兵農之業遂離而不復<lb/>
合焉今國家之務莫大於養兵四聖同仁恭儉慎德靡<lb/>
遊于逸于觀于畋念四方惟正之供憫小人作業之勞<lb/>
節愛惟㣲嗇用罔小然出納之吝在乎有司刻斂勾收<lb/>
錙毫圭撮天地所産山海之富動植之物悉筦於官婦<lb/>
織不裳夫耕不食黎民力盡寒暑不息以供軍士衣稍<lb/>
匪頒之費汲汲乎其不能足也伏見議者有獻屯田之<lb/>
<pb n="KR4d0070_WYG_014-7a"/>
䇿雖未能盡該乎體要顯辨其利迹而或者猥為異説<lb/>
破其端緒臣輒為之揚㩁以申其論或者曰蓋聚衆邊<lb/>
境戰守相持留則芻糧不足解則冦患未息故且耕且<lb/>
守而後有屯田之事未聞平時興屯於内地也臣應之<lb/>
曰昔棗祗建安之迹邇布都畿鄧艾正始之謀近緣陳<lb/>
項晉荀羡興石鼈之利分界東陽齊嵇氏置懷義之屯<lb/>
乃在河内唐氏府兵就田天下相望後上元中因洪澤<lb/>
芍陂之饒大資國用我朝自唐汝河朔之郡皆由田務<lb/>
<pb n="KR4d0070_WYG_014-7b"/>
此固不待邊境而後有屯田也今淮揚許昌汝南之域<lb/>
人稀土曠地力不盡密接京輔便於漕發雖内師禁旅<lb/>
更出就食往復浹日不廢衛䕶又東平鉅野至於彭城<lb/>
率多閒田民力不贍決河之所墳淤皆為沃野嵗所收<lb/>
入東自濟汶漕而北洄可至河北東境西入廣利渠可<lb/>
至太倉曹南陶丘可為廩積置屯之地無便於此江淮<lb/>
之境人稠土狹田無休易可以布屯且國家嵗漕東南<lb/>
之粟度其運致費已兼倍此為謀之迂也或者曰唐氏之<lb/>
<pb n="KR4d0070_WYG_014-8a"/>
前兵民同業本調取乎農版故可任於農事今之軍士<lb/>
皆市井桀猾去本惰游之民至於無所容然後入於軍<lb/>
籍且其驕也久矣呴濡保息莫敢拂其心者是可使之<lb/>
寒耕暑耘者乎臣應之曰昔之為屯田者多在師旅之<lb/>
中解甲胄而執耒耜釋耒耜而執干戈出死入勞莫之憾<lb/>
也惟所御用之而巳又况四方無事邊疆無役衣食足<lb/>
而起居時安室家而守妻子使趨南畆各食其力又何<lb/>
慊焉蓋智者謀始因勢推移使事濟而衆安在資權而<lb/>
<pb n="KR4d0070_WYG_014-8b"/>
成務臣雖不敏請試効愚蓋漢氏之屯田也發弛刑焉<lb/>
曹氏之屯田也置營卒焉後魏之屯田也借民力焉唐<lb/>
氏之屯田也以府兵焉或兵或民惟所用者今天下浮<lb/>
户依强家而為佃客者取分末之利輸大半之率由無<lb/>
以自業也倘優制招來艷之以利寛其賦入復其他徭<lb/>
則願屯之夫襁負而至矣為置典農之官專司力穡之<lb/>
事功勞報賞為法必信因使冬隙簡其强鋭教之角射<lb/>
賞其精力古者因農事而寄軍令蓋此之謂則是募屯<lb/>
<pb n="KR4d0070_WYG_014-9a"/>
田夫得屯田兵也居則稼穡之人用則戰騎之士不衣<lb/>
庫帛不食廩穀是驕卒可放省屯倉可待盈雖有凶荒<lb/>
水旱之變而軍不乏乎儲峙民不増乎橫賦建屯之利<lb/>
其亦博矣<lb/>
　　　　倉廪<lb/>
臣聞古者民三年耕則餘一年之食九年耕則有三年<lb/>
之蓄通三十年而有九年之積豐年補敗雖累凶年民<lb/>
弗之病然後德化流洽禮樂興焉此三代之盛平土分<lb/>
<pb n="KR4d0070_WYG_014-9b"/>
民富庶而教之本也周衰經界失叙生業不平則有權<lb/>
謀之臣通變之士調盈虛之數脩輕重之術以制國用<lb/>
均民財若夷吾之凖平李悝之平糴漢桑𢎞羊之均輸<lb/>
耿壽昌之常平下至齊氏義租隋人社倉之制是皆便<lb/>
物利民濟時合道安人之仁政為國之善經也孟子曰<lb/>
犬彘食人之食而不知檢野有餓殍而不知發人死則<lb/>
曰非我也嵗也是何異於刺人而殺之曰非我也兵也<lb/>
是知蓄委者國之大本檢發者政之大平饑穰者天之<lb/>
<pb n="KR4d0070_WYG_014-10a"/>
常行備預者人之所及者也故萬室之邑必有萬鍾之<lb/>
藏千室之邑必有千鍾之藏而人君御之以凖然後民<lb/>
有所恃也國家之承平六十年矣漕引東南之粟以輸<lb/>
太倉卷地無餘常若不逮而僅充兵食邊塞之積鮮及<lb/>
兼年强家之藏舊不接新貧人之餉朝不繼暮不幸而<lb/>
有凶旱水溢之災民力匱竭國無以振救老弱轉死相<lb/>
枕溝壑方駭而圖之强發私廩千里轉餽重為勞費官<lb/>
民皆擾不亦謀之末乎比者勅書有諭州縣使立義倉<lb/>
<pb n="KR4d0070_WYG_014-10b"/>
之言徒有空文而無畫一之制於兹三年天下皆無立<lb/>
者况今之俗苟且因循嚴令堅約猶復違慢為民興利<lb/>
豈易其人有位者無心有心者無位在上可行者務暇<lb/>
逸而從苟且在下樂行者或牽束而不得專以故民間<lb/>
利不克時興害不得時去積成弊蠧以及喪敗又凡事<lb/>
體興立實艱墮壞孔易或謀以為利而轉以為害彼義<lb/>
租社倉者齊隋唐氏既嘗為之矣始為百姓儲備之道<lb/>
終為僻君淫侈之費是於籍外更生一調也誠國家規<lb/>
<pb n="KR4d0070_WYG_014-11a"/>
前代之善策為齊民之大計明立條式權其斂出令天<lb/>
下之縣各於逐鄉築為囷廩於中户已上為之等級課<lb/>
入穀麥其輸入之數視嵗薄厚為之三品縣掌其籍鄉<lb/>
吏守之遇嵗之饑發以賑給小饑則約小熟之所斂中<lb/>
饑則約中熟之所斂大饑則約大熟之所斂專自縣鄉<lb/>
檢校之無使州郡計司侵取雜用焉此則收自優户穰<lb/>
嵗之有餘散於貧人凶年之不足不使兼并賈人挾輕<lb/>
資藴重積筦其利以豪奪於吾人此其協於大易裒多<lb/>
<pb n="KR4d0070_WYG_014-11b"/>
益寡稱物平施之義符於周官黨使相救州使相賙之<lb/>
法契詩人京坻之頌應時令振乏之理使民足而知順<lb/>
讓益歸於本業誠為國之大事也<lb/>
　　　　税賦<lb/>
臣聞理人之道地著為本分民之要平土為大故古者<lb/>
井田之制必先立步畆以正經界夫受私田百畝公田<lb/>
十畝是謂什一之法夏氏五十而貢商人七十而助周<lb/>
百畝而徹皆什一也故春秋傳曰什一者天下之中正<lb/>
<pb n="KR4d0070_WYG_014-12a"/>
者也其山林藪澤原陵淳鹵之地凖肥磽以為差隨厚<lb/>
薄而收入是以春秋譏宣公初税畝謂履畝而税擇其<lb/>
善者取之故君子惡公以為於民已悉矣自廬井之壞<lb/>
而王制大亂民生失平税賦之法不齊矣漢初接秦之<lb/>
暴務安殘氓約用省禁益薄田租至文景之際乃或三<lb/>
十而收一時更盡除勿收可謂寛約矣於時網疎而民<lb/>
富百姓安樂知重禮義天下之刑獄幾措焉夫厚斂則<lb/>
民困困則姦盜起而刑辟重輕賦則民足足則禮義興<lb/>
<pb n="KR4d0070_WYG_014-12b"/>
而刑罰簡刑辟重則民愁怨而思亂禮義興則民安樂<lb/>
而思治思亂者視其君如仇讐雖箕㣲之仁不能使之<lb/>
安而久思治者愛其君如父母雖蚩尤之孽不能使之<lb/>
動而危葢厚斂起乎荒汰薄賦由乎節用秦自暴政之<lb/>
并天下侈心無極恢大封域北拓胡地南開越境於是<lb/>
發閭左之戍掃天下之命飛芻輓粟萬里轉餽暴骸露<lb/>
骨積於邊荒内興功事窮極力役創阿房之宫備六國<lb/>
之制胡亥發徒百萬以營驪山及山東兵興聚師待餉<lb/>
<pb n="KR4d0070_WYG_014-13a"/>
此所以收大半之賦而不足也漢初定天下生人困瘁<lb/>
量吏祿度官用以賦於民孝文躬脩儉節仁愛清靜宫<lb/>
室苑囿車馬服御無所増飾有不便輒弛以利民身衣<lb/>
弋綈後宫親幸衣不曳地帷帳無文繡惜百金之費罷<lb/>
露臺而不為匈奴背約犯塞令守邊備不發兵深入無<lb/>
動勞百姓治陵因山不増髙器用瓦物不藏金銀又親<lb/>
行耕籍之禮以勸農事務廣儲蓄以備災沴此所以三<lb/>
十而税一或盡除勿收而國用足也自漢叔世吳魏三<lb/>
<pb n="KR4d0070_WYG_014-13b"/>
分司馬氏之南渡中原剖裂外備疆事百役之費内則<lb/>
間以昏僻驕淫之主急征橫歛科調雜出是故漢有虐<lb/>
政而作田畝之賦齊有淫政而重牀調之租隋有亂政<lb/>
則有先期逆征之暴唐有弊政則有青苗地頭之税舊<lb/>
弊不革新名日生侵刻疲人自取孤弱是何異割肌膚<lb/>
而滋口腹事枝葉而剔根心反裘負薪徒有惜毛之意<lb/>
斃人以梃不知罪嵗之非剝斂之名可謂窮矣國家接<lb/>
衰唐之頽綱經五代之亂軌平四方之僭閠立一王之<lb/>
<pb n="KR4d0070_WYG_014-14a"/>
法式其橫出之筭無名之征革其弊者多焉比在先朝<lb/>
定民田之租考地之肥瘠制賦之重輕裁使平均本於<lb/>
寛約利人奉國誠為中典夫古之田制有賦有税税以<lb/>
待郊社百神宗廟之祀天子奉養百官祿食之給賦以<lb/>
供車馬甲兵士徒之役充實府庫賜予之用今夫車馬<lb/>
甲兵之資士徒之衆皆縣官素具不復籍於民大率中<lb/>
田畝收一石輸官一斗畿甸之外嵗供兩税無他課調<lb/>
則是今制賦之法抑已簡而有經矣至如山原之地或<lb/>
<pb n="KR4d0070_WYG_014-14b"/>
入稻秔之物陂澤之鄉或有縑綈之税捨其所有責其<lb/>
所無農人供之其費自倍有者半價而賣亡者倍稱而<lb/>
取使乗利估販者得操其竒贏此商人所以兼并農人<lb/>
農人所以重困也誠依古制均定壤賦隨地所産因民<lb/>
所工省其雜名專為穀帛除折凖之令去錢刀之目如<lb/>
此則國之經入如故民之輸出有常利歸於誠農權奪<lb/>
於富人上之德澤加於百姓民之頌聲興於天下可以<lb/>
制梃而鞭撻歴世之暴君汚吏矣<lb/>
<pb n="KR4d0070_WYG_014-15a"/>
　　　　畿賦<lb/>
臣聞王都者天下之根本九州之樞㑹譬之一人之身<lb/>
則京畿為之腹心而四方乃其支末腹心宜泰支末處<lb/>
勞養身之道也先安京畿後康四方理國之體也今所<lb/>
謂租税之法更徭之制而王畿最重品色尤煩力耕時<lb/>
穫無水旱蟲螟之害田賦適辦銖收毫聚累以嵗月生<lb/>
業甫立敺就一役隨復破散故甸内之民鮮有盈室者<lb/>
昔明王保邦預備之道惟於平世始可為謀及其已弊<lb/>
<pb n="KR4d0070_WYG_014-15b"/>
救日不暇雖有賢智豈遑經久今内外無事賦入有經<lb/>
而民家壁立野無青草設有橫出之調緩急之率不及<lb/>
均遠應近求具則必扶老携幼轉死溝壑雖峻刑嚴禁<lb/>
不能止流亡播潰之患夫致理之本在乎制度制民之<lb/>
産在乎均平子曰不患寡而患不均蓋均無貧且都城<lb/>
之内大商富賈坐列販賣積貯倍息乗上之令操其竒<lb/>
利不知稼穡之艱難而粱肉常餘乘堅䇿肥履絲曳綵<lb/>
羞具居室過於侯王淫侈之俗日以輕僭賦調所不加<lb/>
<pb n="KR4d0070_WYG_014-16a"/>
百役所不及優游逸豫專事驕靡而農人侵冒寒暑服<lb/>
田力稼以供租稅以給徭役仰不足以養父母俯不足<lb/>
以畜妻子同為王民而都門内外勞逸之殊如此此豈<lb/>
抑末敦本之道乎又凡國家發德音布恩令必首及輦<lb/>
轂或曲有所被重罪者末減輕繫者疎宥姦邪桀慝踰<lb/>
軌亂常草竊偽濫不經之民咸霑渙澤而農人積逋舊<lb/>
負錐刀之末不䝉蠲除侵肌斷髓連錮妻孥此豈推恩<lb/>
布德之道乎兼并之族姦宄之人以幸近於天日故特<lb/>
<pb n="KR4d0070_WYG_014-16b"/>
䝉於庇照而此農人澤不下及臣愚疑其未周也誠天<lb/>
子哀此疲人霈然加惠除其雜調變折之目寛其税入<lb/>
庸役之令採其孝弟力田節義之人賜復其家以勵風<lb/>
俗因制王畿之内嚴立占田之限無使權豪侵併貧弱<lb/>
上以為國備下以勸農功使本業之人得自比於兼并<lb/>
姦宄同被上之恩澤此不亦强幹優本之道歟<lb/>
　<lb/>
　樂全集卷十四<lb/>
</p>
<p>
</p>
  </div>
<div>
                <head>樂全集巻十五</head>
    <p>
<pb n="KR4d0070_WYG_015-1a"/>
欽定四庫全書<lb/>
　樂全集巻十五　　　　宋　張方平　撰<lb/>
　　芻蕘論<lb/>
　　　食貨論<lb/>
　　　　輕重<lb/>
臣聞聖人以仁守位以財聚人故財者帝王之所以平<lb/>
理萬物養成羣生保邦御世安民制治之本也夫生人<lb/>
之用莫重於穀帛然聖人立成器以為天下利作為貨幣<lb/>
<pb n="KR4d0070_WYG_015-1b"/>
以通有無而後養生送死之物備貴賤之倫别萬物流布<lb/>
而不竭貿遷而無窮自燧人氏至於三王未有不以輕重之<lb/>
法為政者也通其變使民不倦明其天時辨其地利察其<lb/>
人力審其物理執權衡以御天下而操縱於其不平之間然<lb/>
後天地百物之情可得而見而輕重消息制於君上矣夫<lb/>
至動而不齊者莫甚乎人心衆趨而起爭者莫急乎財利<lb/>
故齊動在乎令息争在乎均人君者出令而主均者也長<lb/>
則縈之短則伸之虛則益之實則損之裒多益寡稱物必<lb/>
<pb n="KR4d0070_WYG_015-2a"/>
平示之以予之形而不見其奪之理使民由之不知其故而<lb/>
後可以制天下之變成天下之務也今國家奄四海以為富<lb/>
籠山澤之所産毛附之土有税横目之民有籍東南之美<lb/>
者大貝美珠羽毛齒革也西北之美者皮罽名馬也中國<lb/>
之産三品之金錦綺織文泉刀之利也夫鹽食肴之將鐵<lb/>
田農之本酒百禮之㑹茶衆飲之長皆管於縣官矣歴<lb/>
代所増横率雜調相循俱在貨物殫竭生人困瘁然而儲<lb/>
廪不為之實帑藏不為之積其故何哉盖物有貯滯利<lb/>
<pb n="KR4d0070_WYG_015-2b"/>
有稽伏開塞無術斂散不時有司徒能張其空簿多設<lb/>
科禁勾剥竒贏累年無捨勘詰毫杪萬里待報以至令下<lb/>
而詐起法出而姦生盖由不知輕重之權不達盈虛之道故<lb/>
畧大而規小忘逺而圖近者矣或曰司㑹之府實掌國<lb/>
財賦輿有經出納有程遵常循故謹守其度若之何輕<lb/>
重之為也臣應之曰今夫民有數金之業者猶知坐㕓<lb/>
行販準時趨利持其緩急取雄井邑况於為國乎况<lb/>
於天下乎故夫以輕重治食貨者民足而國贍弱國可<lb/>
<pb n="KR4d0070_WYG_015-3a"/>
以强其不知輕重之道者民困而國乏强國必弱請試<lb/>
觀於唐氏開元天寳時丕冒日出寰海平寧國本厚矣<lb/>
及明皇季年頗事侈費而崇禮慎矜韋堅王鉷希意圖<lb/>
寵剝刻百端不能開通利涂而專取於民倚法以弄權<lb/>
斂怨以搆禍四方騷動遂用傾危寳應永泰中承大兵<lb/>
之後民庶凋殘仍嵗凶荒中外艱食宫厨無兼時之積<lb/>
禁軍絶餉畿甸百姓挼穗以供之方嶽驕將旅拒傲命<lb/>
違慢法度征賦不入郡縣益减而得劉晏掌租庸以羡<lb/>
<pb n="KR4d0070_WYG_015-3b"/>
餘相補人不加賦自諸道巡院距京師置逓相望四方<lb/>
物價之上下水旱豐穰之地不浹日畢知故食貨之輕<lb/>
重權於掌握而能通其壅滯致天下無甚貴甚賤之物<lb/>
朝廷獲美利國用周濟下無橫斂民不知勞故唐世識<lb/>
者以為自㩁筦之興通其術者惟晏一人故開元得聚<lb/>
斂之臣不知阜財之術直取無名若奪攘剽畧故下困<lb/>
上虛以强盛而至喪敗寳應得計數之臣能明輕重之<lb/>
法以理財通用民賴其利以衰陵而獲安泰是知輕重<lb/>
<pb n="KR4d0070_WYG_015-4a"/>
平凖理國阜民之本也今國家賢材良佐濟濟在廷夷<lb/>
吾劉晏之比豈曰無人意者或任之而不盡其材歟遷<lb/>
歴之速不暇經久之謀以集功利歟是何山之麓海之<lb/>
濱積貨滯利之多而不知通洩東有遺秉西有餓殍而<lb/>
不知聚散冗游蟊蠧之害而不知去也乎意者任之而<lb/>
不盡其材遷歴之遽不暇經久之謀以集功利而然爾<lb/>
誠朝廷圖任賢能屬以大計使得自選郎官已下至於<lb/>
黄綬無限卑吏惟材是用為之官屬得以輕重用事而<lb/>
<pb n="KR4d0070_WYG_015-4b"/>
以成效責之必有管葛之才出焉自然和鈞齊物闗市<lb/>
不乏貨用足而國力贍賦斂寛而民生安矣<lb/>
　　　　原蠧上篇<lb/>
厥今天下生民之蕃四海山澤之富過三代逺矣賦歛<lb/>
所入財貨所聚加厚於漢唐内外無事無師旅戰守餽<lb/>
糧賞功之費無應聲卒具之征然民力益虧國用不贍<lb/>
中家以下衣食無餘其弊何由葢國有三蠧而莫之恤<lb/>
也三蠧而不恤雖太公之經權管仲之計數雅不能措<lb/>
<pb n="KR4d0070_WYG_015-5a"/>
國於安拯民之急也何謂三蠧一曰兼并夫兼并之人<lb/>
害農敗法上爭王者之利下固齊民之業擅斡山海之<lb/>
貨管林藪之饒役利細人以致富美規時輕重坐取百<lb/>
倍不知服田力穡之勤而菽粟餘於犬馬不知織絍紡<lb/>
績之勞而緹繡被乎土木馳車騰騎侔於貴戚藻井采<lb/>
題過於府寺因其富厚交通在勢爵可以鬻刑可以迴<lb/>
一悦所酬當中人幾家之産一享所費任上農終嵗之<lb/>
功夫如是小民何以自存農人安得不流亡農人勤苦<lb/>
<pb n="KR4d0070_WYG_015-5b"/>
而不能免乎饑寒而捨南畝而趨市井市井之人利奪<lb/>
於富强故窮而為姦盜姦盜日多誠農愈困是故民業<lb/>
並蹙國用益虛其蠧由乎兼并也夫富人所以能占市<lb/>
井之利侵農民之業者以國家不為權財貨之輕重明<lb/>
貴賤之制度爾誠能計本末之道審緩急之令平穀物<lb/>
之髙下視凶穰而斂發隘其利途使出一孔均其損益<lb/>
調其盈虛使强賈蓄家無所牟大利則權在君上惠在<lb/>
細人矣古者四民各食其力執藝作業以奉一君故其<lb/>
<pb n="KR4d0070_WYG_015-6a"/>
役易供其求易足今邑有君長之尊里有公侯之富豪<lb/>
奪單弱踰冒王禁是民寡而君之者衆也先王制典其<lb/>
國家宫室車旗樂舞衣服飲食賓客祭祀之慶乃至冠<lb/>
婚喪祭之式自天子至於大夫士秩位尊卑莫不異數<lb/>
所以厚其别也至於制庶人之産使之仰足以事父母<lb/>
俯足以畜妻子衣食足而信立矣故使雖富不異服無<lb/>
故不食珍入幣不過緇帛五兩合親不踰一肉衣食之<lb/>
餘皆踰分者也蓋撓枉者過直救文者以質禮義本於<lb/>
<pb n="KR4d0070_WYG_015-6b"/>
朝廷風俗始乎京師上行下效其應如響今雖未能取<lb/>
諸古謂宜平四民之業無使富人專財盡物自其室宇<lb/>
車馬器服奴婢宜益為制度撙節之夫分定則易足欲<lb/>
寡則不爭雖積貨財無所張用則其貪聚之心知所止<lb/>
矣上以厚國本下以勸農事使民有讓而刑罰以省天<lb/>
下由乎軌道無不足之患其惟去兼并之蠧乎<lb/>
　　　　原蠧中篇<lb/>
彼兼并之族害農敗法誠王者之弊民矣抑庶乎游入<lb/>
<pb n="KR4d0070_WYG_015-7a"/>
於釋道之道者之為蠧大也古者聖王域民分其四業<lb/>
有大人之事有小人之事或勞心或勞力勞心者治人<lb/>
勞力者治於人治人者食於人治於人者食人惟士者<lb/>
勞心而食於人農工商賈皆勞力而相養者也在昔理<lb/>
古朝有誠士野有誠農肆有誠工市有誠商及其下衰<lb/>
風教薄而民俗壞於是士飾偽行農去本業工作淫巧<lb/>
商通竒貨雖末路益開抑猶四民而已於後黃老之説<lb/>
出於秦漢晚乃更有浮屠氏至焉魏晉之後天下傾裂<lb/>
<pb n="KR4d0070_WYG_015-7b"/>
永嘉之亂彜倫咸斁羌胡雜處於諸夏衣冠流布於荆<lb/>
吳寖滛得志而其教遂大故詩序曰小雅盡廢則四夷<lb/>
交侵中國㣲矣至梁氏其徒益橫民益昏墊迷不知悟<lb/>
歴唐至今浸滛瀰漫橫潰不遏先王之道不絶如綫九<lb/>
疇五教天人之法置而勿論凡厥庶民捨君父之尊而<lb/>
事其土木之像畧忠孝之道而誦其謬悠之言簡律令<lb/>
之法而循其戒咒之説忽賞刑之命而果其禍福之報<lb/>
割衣服之用而奉其莊嚴之費侵貧人之業而資其游<lb/>
<pb n="KR4d0070_WYG_015-8a"/>
惰之徒上自宫禁戚里公侯下及士庶其所以信而嚮<lb/>
之無間然者古之教民各執其業父訓其子兄勵其弟<lb/>
少而習焉長而工焉不見異物而遷焉故經俗有常民<lb/>
志不亂制度而立邪僻不生今天下十室之邑必有一<lb/>
伽藍焉衡門之下必有一龕像焉異巷朋處喜相祝怒<lb/>
相詛一話一言必以浮屠之言為證少而習聞長而習<lb/>
見如之何其不淪胥以入其流也是以源深而脉長根<lb/>
固而枝茂其徒滿於天下而人不知厭苦國家之帑藏<lb/>
<pb n="KR4d0070_WYG_015-8b"/>
耗於上百姓之財力竭於下以人主之威權發憤而芟<lb/>
夷之纔息而復熾以正士之辯智扼腕而深議之言出<lb/>
而罪及是以其徒益張明無日星幽無鬼神前無羲皇<lb/>
後無周孔以誣惑蠧食於此黔首也廣殿大厦制度如<lb/>
帝居其徒是處羅紈纖縞其徒是衣稷粱滑甘其徒是<lb/>
羞而或貯積謀利坐列行販賦役不及兼侵農賈古之<lb/>
論理國者以為一夫不耕或受之飢一婦不織或受之<lb/>
寒今釋老之游者略舉天下計之及其僮𨽻服役之人<lb/>
<pb n="KR4d0070_WYG_015-9a"/>
為口豈啻五十萬中人之食通其薪樵鹽菜之用月糜<lb/>
穀一斛嵗得穀六百萬斛人衣布帛二端嵗得一百萬<lb/>
端竊度國家之制財用也上以給郊社宗廟百神之祀<lb/>
百官廩祿六軍糧餽其計至大矣倉庾之積仰輸東南<lb/>
然而嵗漕江淮之粟入之太倉制不過六百萬斛而莫<lb/>
之登也則是釋老之游者一嵗之食敵國家一年之儲<lb/>
也而四方列郡邊塞之地常苦兵食之不足至於天下<lb/>
不幸水旱之沴蟲螟之災黎氓填於溝壑餓莩流於道<lb/>
<pb n="KR4d0070_WYG_015-9b"/>
路思以賑救之而計廩積而莫之贍也則其蠧有自來<lb/>
矣然則奈何蓋聖人之制度也以道變化與時消息作<lb/>
事謀始必順而正在易節卦之象故甘節則吉苦節則<lb/>
凶若夫已失業之民敺而復之南畝毁其廬籍其産則<lb/>
所以節之不既苦乎今誠撙省其傷財害民之事稍禁<lb/>
其營築土木亡度之費益峻其姦盜冒法之律而無下<lb/>
普度霶霈之澤則不及世而亡其大半矣幸而省其大<lb/>
半之衣食以益於民天下其不加裕乎詩曰愷悌君子<lb/>
<pb n="KR4d0070_WYG_015-10a"/>
求福不囘若其賑貧窮恤孤寡禮髙年存疾病蠲逋負<lb/>
寛賦斂簡刑罰振淹滯此誠人君布德於下受祿于天<lb/>
之道也卿大夫事上以忠行已以正臨下以惠則服天<lb/>
休命克享有家庶人謹身節用以養父母則不罹于咎<lb/>
自然風俗歸厚上下與足堂堂乎邦民咸乂又惡乎釋<lb/>
老之求哉孟子曰吾聞用夏變夷未有變於夷者也其<lb/>
是之謂乎<lb/>
　　　　原蠧下篇<lb/>
<pb n="KR4d0070_WYG_015-10b"/>
三代而下言治國者惟漢唐至我朝焉天下其猶故也<lb/>
以言乎蠧則益多矣漢以兼并唐則釋老我朝加以兵<lb/>
馬蠧出於一百姓有不足者蠧出於二國且虛乏三蠧<lb/>
並生若之何而冀上下之豐給也蓋天生五材世所並<lb/>
用必有武備邦之大經夫兵國之衛也何蠧之云乎以<lb/>
夫置兵之法與古已異是以謂之蠧焉爾自三代而下<lb/>
逮於唐兵農一本故周氏因州里以起師旅齊人脩内<lb/>
政而寄軍令漢法調民代更以充邊戍唐制案籍科發<lb/>
<pb n="KR4d0070_WYG_015-11a"/>
以備府兵故其人耕則為農戰則為兵未有平處安坐<lb/>
仰衣食於帑廪者也案用兵之法馳車千駟革車千乗<lb/>
帯甲十萬計其財用日費千金故兵貴拙速不以久為<lb/>
巧者懼其屈力殫貨以弊國騷民也故善用兵者役不<lb/>
再籍糧不三載取用於國因糧於敵今自禁衛通於州<lb/>
郡之冗卒不啻百萬恣口而食舒臂而衣數日為期以<lb/>
取賜賚是日有萬金之奉無時休息天下供偫安得勿<lb/>
困夫用兵之術考之前世惟唐氏最為無數凡起徒役<lb/>
<pb n="KR4d0070_WYG_015-11b"/>
集藩鎮之兵出於其境則食於度支故驕將悍卒隂相<lb/>
連衡緩師養冦邀圖寵利國力不能給輒罷釋而更厚<lb/>
姑息之然猶師解則費有時而息矣初天寳中廢折衝<lb/>
府立武士帳而兵農始判代德之後内外多難益設禁<lb/>
衛始立名號而有天威神䇿之軍至於有大征討起大<lb/>
徒衆必發諸侯之師故寳應建中國雖多故其所漕引<lb/>
江淮之粟以給闗中以供兵食纔四十萬斛猶莫登焉<lb/>
今者運於東南輸之太倉十倍唐氏猶常若不逮也京<lb/>
<pb n="KR4d0070_WYG_015-12a"/>
師之民口億萬計大半仰食軍稍之餘故在稻粟之鄉<lb/>
耒耜之民寒耕暑耘常無餘粒中人已下率無蓋藏强<lb/>
家之儲鮮及新穀罄地之力窮農之功悉卷而西都為<lb/>
兵食故臣數為一蠧為其置之之法與古已異矣然則<lb/>
奈何若夫上不闕武備下不耗國財則臣嘗有民兵之<lb/>
説足食足兵不廢訓練則臣嘗有屯田之論儻見採於<lb/>
廊廟之上潤澤而試之不十年而精兵皆在南畝矣然<lb/>
後寛徭薄賦勸農務本損上益下民說必以無疆捨禁<lb/>
<pb n="KR4d0070_WYG_015-12b"/>
去譏國用自當周贍家給人足禮義興行洋洋乎頌聲<lb/>
盛德軼乎三代矣謹論<lb/>
　<lb/>
　<lb/>
　<lb/>
　<lb/>
　<lb/>
　樂全集卷十五<lb/>
</p>
<p>
</p>
  </div>
<div>
                <head>樂全集卷十六</head>
    <p>
<pb n="KR4d0070_WYG_016-1a"/>
欽定四庫全書<lb/>
　樂全集卷十六　　　　宋　張方平　撰<lb/>
　　論<lb/>
　　　樂者天地之命論<hi>此下六論景祐元年應茂材異等科秘閣同日試</hi>
夫人受天地之中以生生而靜者之謂性感物而動者<lb/>
之謂情物之感人無窮而人之好惡無極蕩而不返天<lb/>
理將滅焉夫欲平六志之邪復五常之正使之動而不<lb/>
悖發而中節非樂何以和之故禮記曰樂者天地之命<lb/>
<pb n="KR4d0070_WYG_016-1b"/>
中和之紀人情所不能免者其為是與故聽其雅頌之<lb/>
音志意得廣焉執其干戚羽旄習其屈伸俯仰容貌得<lb/>
莊焉行其綴兆要其節奏進退得齊焉夫人内和順康<lb/>
易則暴慢之心不入外恭肅莊恪則怠易之色不形外<lb/>
肅恭而體平内和順而志正陽而不散隂而不密剛氣<lb/>
不怒柔氣不懾雖甚盛德何以尚此如是則驕佚詐偽<lb/>
之萌悖亂竒衺之事無從起矣此固非制令之所可齊<lb/>
條教之所能詔其感也得之情性其發也合乎自然故<lb/>
<pb n="KR4d0070_WYG_016-2a"/>
曰樂者天地之命中和之紀不亦善人心之深乎昔聖<lb/>
人之防其情可言矣蓋樂者心之動也聲者樂之象也<lb/>
文采比節聲之飾也君子動其本樂其象然後治其飾<lb/>
樂作乎耳目之前感應乎心知之外故作之朝廷宗廟<lb/>
君臣上下同聽之則莫不和肅作之族黨鄉里長幼同<lb/>
聼之則莫不和順作之閨門之中父子兄弟同聼之則<lb/>
莫不和親君臣肅長幼順父子親三者天下之大教也<lb/>
樂作乎此而教成於彼非天地之命其孰能至是乎夫<lb/>
<pb n="KR4d0070_WYG_016-2b"/>
命也者不待乎諄諄而諭之而後為命也有自然之道<lb/>
焉之謂也夫瓦絲匏革之音清濁疾徐之序干旌行綴<lb/>
之列鍾呂周疏之節此豈樂之云乎將外之飾者爾至<lb/>
有宣導順氣輔成正心應之如四時均之如風雨滌暢<lb/>
乎血脉浸涵乎肌膚不使放淫邪慮得接乎心術近之<lb/>
一身遠而化諸天下一由中和之道此為得乎天地之<lb/>
命乃樂之本情者也是以聖王尚之言教之大者必曰<lb/>
樂云謹論<lb/>
<pb n="KR4d0070_WYG_016-3a"/>
　　　聖王處民瘠土論<lb/>
維昔先王疆理天下均别地域莫不井衍沃之土標敦<lb/>
鹵之壤辨其物性審其産利以制地貢以令地職分休<lb/>
易三等之地為上中錯出之賦豈固務勞敝於民乎而<lb/>
國語載文伯母之言曰聖人之處民也擇瘠土而處之<lb/>
勞其民而用之是以能長有天下不亦異諸聖人敺民<lb/>
安樂之意夫亦有激而言者請試論之蓋王者之制民<lb/>
也分其四業列其九職皆所以勵之敦本朂之無游然<lb/>
<pb n="KR4d0070_WYG_016-3b"/>
而所以去本而赴末苦南畝而甘市井者常為利之所<lb/>
牽焉甘利而已常心不固於是乎放邪流僻詐偽驕汰<lb/>
無所不至亂是用作更相爭奪至抵於辟將懲其甚寧<lb/>
儉無僭故曰瘠土之民勞勞則善心生沃土之民佚佚<lb/>
則㤀善㤀善則惡心生故瘠土之民莫不嚮義勞也沃<lb/>
土之民不材佚也且民之函血氣心智之動畜喜怒好<lb/>
惡之情夫惟賢知之明為能性其情而自勉於善中人<lb/>
以下習則逺矣不足則約約斯固固斯淳淳斯念善是善<lb/>
<pb n="KR4d0070_WYG_016-4a"/>
生於不足也有餘則泰泰斯慢慢斯驕驕斯近惡是惡<lb/>
生於有餘也是以聖人知其然也思所以制節之道為<lb/>
之均其生業使之仰足以事父母俯足以畜妻子雖富<lb/>
不異服無故不食珍納幣不過五兩合親不踰一肉至<lb/>
於婚姻祭祀居室之禮莫不為之節文夫然後民罔有<lb/>
踰矩敗制而後知廉恥禮義之道無爭陵鬬辨之訟矣<lb/>
愚謂文伯之母為此言也將以激其子無使入於惰慢<lb/>
而知勤儉之為令德爾不然天下之大四海之富豈無<lb/>
<pb n="KR4d0070_WYG_016-4b"/>
尚義之民是豈盡得瘠土而處之者乎亦在為之上者<lb/>
制禮以節之而已故曰其言抑有激焉謹論<lb/>
　　　治亂刑重輕論<lb/>
王者法天之震曜殺戮而為威獄刑罰法天之生殖長<lb/>
養而為温慈惠和此德刑之本然而刑罰世輕世重惟<lb/>
齊非齊故周官有三典之法呂刑有五罰之用隨時立<lb/>
制固不同道而荀卿之言犯治之刑固重犯亂之刑固<lb/>
輕其義何耶請得論之荀卿之發此論也葢言象刑之<lb/>
<pb n="KR4d0070_WYG_016-5a"/>
事以為治世不當有象刑爾故其言曰治古不用刑邪<lb/>
是象刑固不用矣治古猶有犯刑者耶則是殺人者不<lb/>
死傷人者不刑乃非所以為治之道也愚以為象刑之<lb/>
說固不可以為訓荀卿之言抑未足以折中是皆過猶<lb/>
不及之辭也治古之不當有象刑則明矣而荀卿以為<lb/>
犯治之刑固重亦不察矣夫先王之致理也議事以制<lb/>
不為刑辟懼民之有爭心也故禮以立其本信以行其<lb/>
令仁以全其恕義以斷其宜訓之以廉讓成之以節文<lb/>
<pb n="KR4d0070_WYG_016-5b"/>
故為冠婚嘉事之制以重其成人之禮為之祭祀共養<lb/>
之道以長其孝愛之心為之貴賤等級采章文物之數<lb/>
以嚴其奉上之誠為之聘享宴好揖讓登降之儀以篤<lb/>
其交接之義為之鄉射辭讓之法以序其恭睦之分為<lb/>
之歌樂儀節之則以保其和易之性是故君子無物而<lb/>
不在禮矣有一不由此者且得謂之治世乎猶懼民之<lb/>
未盡至於善也故求聖哲之上明察之官慈惠之師忠<lb/>
信之長以臨牧之以訓導之是故百姓無動而不遇於<lb/>
<pb n="KR4d0070_WYG_016-6a"/>
善矣有一不由此者且得謂之治世乎夫如是又何重<lb/>
刑之有故夏有亂政而作禹刑商有亂政而作湯刑周<lb/>
有亂政而作九刑皆在叔世三辟之興也非治古之事<lb/>
也舜典曰象以典刑益稷曰臯陶方施象刑惟明皆為<lb/>
法象之意又何墨幪艾鞸澡嬰菲履赭衣不純之謂哉<lb/>
自漢武公孫平凖劉向皆引以為言何亦不思之甚乎<lb/>
而荀卿先矯其説抑未能折之以中故不行於漢氏諸<lb/>
儒故愚曰二家之説過猶不及者也其為是乎謹論<lb/>
<pb n="KR4d0070_WYG_016-6b"/>
　　　治地莫善於助論<lb/>
古之制國家者上則有宗廟羣神之祀下則有朝廷百<lb/>
官之給故所以制財用之節其取於民必有制也孟子<lb/>
言三代之事曰夏后氏五十而貢商人七十而助周人<lb/>
百畝而徹皆什一之法而謂治地莫善於助莫不善於<lb/>
貢貢者校數嵗之中以為常周詩曰雨我公田遂及<lb/>
我私惟助為有公田則是雖周亦助也蓋三代之道夏<lb/>
后寡怨於民不求備於下民未厭其親商人求備矣而<lb/>
<pb n="KR4d0070_WYG_016-7a"/>
孟子舉治地之善以助為得其義何在請試論之夫什<lb/>
一而籍天下之中正也多乎則大桀小桀少乎則大貉<lb/>
小貉故井田之制一夫百畝八夫為井共治一夫之地<lb/>
以為公田助者借也言借民之力以治之也地之腴确<lb/>
嵗之饑穰此乎取之不擇焉爾故曰私田稼不善則非<lb/>
吏公田稼不善則非民羣祀之粢盛於是乎出事之供<lb/>
給於是乎節國之經入於是乎在民之蕃庶於是乎起<lb/>
穀祿於是乎平政教於是乎均故曰什一行而頌聲作<lb/>
<pb n="KR4d0070_WYG_016-7b"/>
矣彼夫貢者校數嵗以為常不計乎地之腴确嵗之饑<lb/>
穰則是履畝之道也春秋書宣公初稅畝以其擇諸善<lb/>
者取之故君子譏公以為於民已悉矣是故君子之作<lb/>
事也施取其厚事舉其中斂從其薄則是先王之取於<lb/>
民也節矣所以能節取於民也者蓋有道焉節用無㣲<lb/>
嗇費無小不貴異物賤用物不作無益害有益念四方<lb/>
惟正之供則戒盤遊之佚憫小人作業之勞則絶侈過<lb/>
之奉嵗杪而㑹量入為出如此則能節取於民矣記曰<lb/>
<pb n="KR4d0070_WYG_016-8a"/>
時使薄斂所以勸庶民也故民趨其本農狎於野仰足<lb/>
以事父母俯足以畜妻子豐年樂於盈羨饑年免於轉<lb/>
亡於是乎樂事勸功尊君親上廉讓之義立爭奪之患<lb/>
息敺而從化也易矣何脩而至乎此得不由治地之法<lb/>
善也哉<lb/>
　　　禘嘗治國之本論<lb/>
夫治國之本莫急於禮禮有六體莫重於祭祭之大莫<lb/>
大於禘嘗此其商人之禮乎記曰祭有四礿禘嘗烝四<lb/>
<pb n="KR4d0070_WYG_016-8b"/>
時之事也禘陽之盛嘗隂之盛古者於禘也發爵賜服<lb/>
順陽義也於嘗也出田邑發秋政順隂義也故嘗之日<lb/>
發公室示賞也草艾則墨未發秋政則民莫敢草故曰<lb/>
禘嘗禮之盛也治國之本也夫治國之本莫大於賞罰<lb/>
賞罰誠得治國其猶指掌乎古之明君爵有德賞有功<lb/>
必發爵祿於太廟示不敢専也禘為夏祭陽氣用事故<lb/>
人君順時長育因祭發賞上以明應天之序下以昭尊<lb/>
祖之義德義之盛由禘而見之矣傳曰始殺而嘗為秋<lb/>
<pb n="KR4d0070_WYG_016-9a"/>
祭少隂用事助隂始殺可以斷薄刑決小罪故曰草艾<lb/>
則墨言既嘗則可以發秋政矣夫賞以春夏罰以秋冬<lb/>
順夏禘而發爵祿因秋嘗而決小刑賞則以厚罰則以<lb/>
薄此先王勸賞而畏罰之意也故曰禘嘗為治國之本<lb/>
其斯之謂與是故明其義者君也能其事者臣也不明<lb/>
其義為君不全不能其事為臣不全義者何謂明賞罰<lb/>
之情而已事者何謂行賞罰之節而已是以人君將賞<lb/>
為之加膳加膳則有賜將罰為之不舉不舉則徹樂厚<lb/>
<pb n="KR4d0070_WYG_016-9b"/>
賞則士勸薄罰則民服政是以和教是以成以是而治<lb/>
國其與幾何矣夫其厚賞薄罰之意由禘嘗而見之矣<lb/>
故曰禘嘗治國之本也至於後王猶舉其典則有順景<lb/>
風而行封爵候鷹擊而疏囚繫抑禘嘗之㫖歟至於周<lb/>
之四時有事則春曰祠夏曰礿而以禘為三年之合祭<lb/>
焉為祭之名雖異施政之實蓋一順是而下雖百世其<lb/>
所以制治之意求其應天時而順人欲之道顧何以易<lb/>
此乎哉<lb/>
<pb n="KR4d0070_WYG_016-10a"/>
　　　三公為鄉老論<lb/>
蓋聖王之建官分職化民治俗之道至矣内之朝廷外<lb/>
之鄉遂朝廷之尊莫如三公鄉遂之師莫如鄉老故周<lb/>
官鄉老二鄉則公一人以領州黨族閭比之屬焉其安<lb/>
擾邦國之道請廣其義云先王制爵位以處賢德異等<lb/>
儀而章貴賤則有公卿大夫士焉二公分監天下曰二<lb/>
伯一相處乎内三公之位也葢論道經邦揔方而議佐<lb/>
王制治燮和天人故曰天子之宰通乎天下重之至也<lb/>
<pb n="KR4d0070_WYG_016-10b"/>
若其中立六卿之事外與六鄉之教其要為民是以屬<lb/>
之鄉焉王置六鄉三公分領之故曰二鄉則公一人所<lb/>
以協比其閭里使知孝友睦婣任恤救賙之義勸導其<lb/>
井野使知稼穡樹藝世事學業之道賢者能者則行賓<lb/>
興之禮而獻於王冠者幼者則必執贄以見而聽其教<lb/>
飲酒於學則衆知長幼之節習射於序則衆知辭讓之<lb/>
貴蜡則教民敦嗇之事社則教民報本之法故夫序人<lb/>
倫正風俗美教化立道義其必由鄉老而且民惟邦本<lb/>
<pb n="KR4d0070_WYG_016-11a"/>
固於有政后非民曷戴邦非民曷立是以王政之詳自<lb/>
夫家起州為之長黨為之正族為之師閭為之胥比為<lb/>
之長尊主其要卑治其細大則分地職奠地守而行教<lb/>
法小則正地比任地事以待政令以至稽其衆寡與其<lb/>
施舍辨其老幼分其貴賤以聽政役以待軍旅以共吉<lb/>
凶以詔誅賞是以上下能相親睦禮義浹洽其化不肅<lb/>
而成矣三代之道既衰井田之制斯壞不修州黨族比<lb/>
之政而為阡陌涂巷之法尊奬游末寵縱兼并分職乏<lb/>
<pb n="KR4d0070_WYG_016-11b"/>
仁義之師牧民無慈惠之長善無勸而惡無沮壯者暴<lb/>
而老者遺爭鬭辯訟之獄繁侵奪欺凌之患起仁義之<lb/>
道自此絶矣葢古之哲王所以用賢貴德非以為一人<lb/>
之利將萬民之為利爾古之君子所以居位行道非以<lb/>
為一身之謀將萬民之為謀爾是以尊於朝而政成於<lb/>
上教於鄉而化行於下猶衣服之有冠冕水木之有本<lb/>
源故曰王政之詳必自夫家始則三公為鄉老之義其<lb/>
在是矣<lb/>
<pb n="KR4d0070_WYG_016-12a"/>
　　　歸獄論<lb/>
春秋賢季友季友實魯之賢公子為公室輔國人是宜<lb/>
當莊公之末内難數作僖叔比慶父而友殺之慶父賊<lb/>
子般而友不討論者皆以友為得親親之道愚特疑焉<lb/>
案左氏莊公疾問後於叔牙對曰慶父材問季友對曰<lb/>
臣以死奉般公曰嚮者牙曰慶父材成季使以君命命<lb/>
僖叔使鍼季酖之及子般即位共仲使圉人犖賊子般<lb/>
於黨氏成季奔陳及閔公立季氏歸而不討也故齊仲<lb/>
<pb n="KR4d0070_WYG_016-12b"/>
孫曰不去慶父魯難未已既而共仲使卜齮賊閔公於<lb/>
武闈又案公羊氏説莊公末年公子牙不稱弟殺也曷<lb/>
不言刺之季子之遏卒惡也不以為國獄緣季子之心<lb/>
而為之諱爾莊公病召季子曰吾將焉致乎魯國季子<lb/>
曰般也存君何憂焉公曰牙謂我魯一生一及慶父也<lb/>
存季子曰夫何敢是將為亂和藥而飲之曰公子從吾<lb/>
言而飲此則必可以無為天下戮笑必有後於魯國飲<lb/>
之而死公子牙今將爾辭曷為與親殺者同君親無將<lb/>
<pb n="KR4d0070_WYG_016-13a"/>
將而誅焉誅不得辟兄君臣之義也不直誅而酖之行<lb/>
誅乎兄隱而逃之使若以疾死親親之道也殺公子牙<lb/>
今將爾季子不免慶父賊君何以不誅將而不免遏惡<lb/>
也既而不可及因獄有所歸不探其情而誅焉親親之<lb/>
道也惡乎歸獄歸獄僕人鄧扈樂慶父使樂賊子般然<lb/>
後誅樂而歸獄焉季子不變也夫僖叔之與共仲皆成<lb/>
季之兄牙也誅之仲也行之季子推親親之道戮其罪<lb/>
之著者可也象日謀殺舜舜即天子位而封之有庳管<lb/>
<pb n="KR4d0070_WYG_016-13b"/>
蔡挾商奄以亂王室周公其弟也而誅之故謀而未發<lb/>
與亂之既形罪有較也且叔牙以比慶父而死夫慶父<lb/>
之為臣也而賊其君為弟也而賊其兄之子季子反無<lb/>
討而歸獄乎微者卒使慶父再發難而終自斃焉親親<lb/>
之道此可謂正歟晉靈公之死也趙盾位為正卿反不<lb/>
討賊而史以弑君之罪加之季子雖亡而越竟苟避惡<lb/>
名而歸不討罪去盾幾何而公羊子又以歸獄於下為<lb/>
得親親之道而美之使人迹其事為姦利之名故歴世<lb/>
<pb n="KR4d0070_WYG_016-14a"/>
踐而為之者相繼也抑歸獄之為效矣嗚呼季友敗法<lb/>
於前公羊子失辭於後而後之人又繼其惡而莫之正<lb/>
其説也故論著之<lb/>
　　　趙鞅論<lb/>
春秋定之十三年秋晉趙鞅入于晉陽以叛冬晉荀寅<lb/>
士吉射入于朝歌以叛晉趙鞅歸于晉公羊穀梁傳曰<lb/>
此叛也其言歸何以地正國也趙鞅取晉陽之甲以逐<lb/>
荀寅士吉射荀寅與士吉射者君側之惡人也曷以叛<lb/>
<pb n="KR4d0070_WYG_016-14b"/>
言之無君命也愚讀春秋二傳至是而未嘗不疚心焉<lb/>
夫二子之說春秋信長於誡勸然與聖人之用心為異<lb/>
聖人之言所以辭微而㫖遠者豈故迂為之哉蓋亦使<lb/>
人可以取法而不可為利也譬之天日可望也而不可<lb/>
親也今二子託事立辭雖意主於誡而反為姦亂之津<lb/>
歧權詐之凖迹故自誅錯而來稱兵構禍以逐惡正國<lb/>
為名者皆迹趙鞅之事也且晉自景公而下公室卑弱<lb/>
六卿富强政出多門漸以衰亂及此范氏中行氏之亂<lb/>
<pb n="KR4d0070_WYG_016-15a"/>
而趙鞅實為禍首焉案左氏之説初趙鞅以不忍小忿<lb/>
而殺邯鄲午故午子稷以邯鄲叛午荀寅之甥而荀范<lb/>
吉射之姻也故范中行氏助邯鄲而伐趙氏之宫趙鞅<lb/>
奔晉陽晉人圍之而韓魏與范中行相惡荀躒欲因亂<lb/>
以為利故躒言於晉侯曰君命大臣始禍者死今三臣<lb/>
始禍而獨逐趙鞅刑不均矣請皆逐之故荀躒韓不信<lb/>
魏曼多奉公以伐范中行氏弗克二子遂伐公敗而奔<lb/>
朝歌韓魏以趙氏為請故鞅歸于絳若其取晉陽之甲<lb/>
<pb n="KR4d0070_WYG_016-15b"/>
逐君側之惡人而以地正國之事蓋二子之寓言者且<lb/>
智伯以三臣同罪獨逐鞅為刑不均故范中行逐焉而<lb/>
韓魏獨以趙氏為請是亦不均矣鞅由韓魏而得歸尚<lb/>
何國之能正夫范氏中行氏晉國之世卿名族矣考寅<lb/>
吉射事君之素而惡無所載尚何君側之惡之謂自趙<lb/>
氏之歸而晉國無嵗不用兵競與韓魏併智氏三分晉<lb/>
國而有之唐叔之祀用殄焉其禍始乎此也且使後世<lb/>
權詐者襲其迹而為之故由二家之書實粉澤之也愚<lb/>
<pb n="KR4d0070_WYG_016-16a"/>
見其言不可為法而適為姦雄之利故曰異乎聖人之<lb/>
用心者其謂此也夫<lb/>
　　　祭仲行權論<lb/>
事諸侯其國重佐王者天下正不顧小利而敗大體君<lb/>
可易也社稷不可亡也是之謂忠臣主在與在主亡與<lb/>
亡不能固存亦不從於亂是之謂具臣懷苟且之安挾<lb/>
觀望之慮回惑持貳以全寵祿是之謂姦臣是故忠於<lb/>
社稷者何事非君徒愛君者不必利社稷逢君惡者亡<lb/>
<pb n="KR4d0070_WYG_016-16b"/>
國矣此公羊氏所以賢祭仲以為知權者由是歟春秋<lb/>
桓十一年書宋人執鄭祭仲突歸于鄭公羊曰祭仲鄭<lb/>
相不名者賢其知權也權者何權者反於經然後有善<lb/>
者也權之所設舍死亡無所設行權有道自貶損以行<lb/>
權不害人以行權殺人以自生亡人以自存君子不為<lb/>
也古人之有權者祭仲之權是也夫鄭弱宋强勢不可<lb/>
拒也已當國而就執謀無所出也以弱而當强以無謀<lb/>
而敵有備鄭且危矣忽雖欲勿出勢得勿出哉突雖欲<lb/>
<pb n="KR4d0070_WYG_016-17a"/>
勿入勢得勿入哉祭仲秉國之權内不及謀而外虛死<lb/>
是無益於君而徒自損其國也故必從其言則君可以<lb/>
生易死國可以存易亡少緩則突可故出忽可故反後<lb/>
五年書鄭伯突出奔蔡世子忽復歸于鄭則祭仲之謀<lb/>
效矣易曰巽以行權子曰可與適道未可與權權之時<lb/>
義大矣君子行之所以輔正道小人行之所以成詐利<lb/>
孟子曰有伊尹之志則可無伊尹之志則簒也至乃三<lb/>
卿之分晉田氏之得齊新莽之盜漢孟德之遷許三馬<lb/>
<pb n="KR4d0070_WYG_016-17b"/>
之移魏二桓之逼晉是皆挾一人而令天下發詐機而<lb/>
弄神器失之為姦叛得之為英雄假伊周之名行羿浞<lb/>
之事者矣嗟乎公羊子之賢祭仲於祭仲之心則可然<lb/>
而君子惡其啟端於後世也杜説左氏曰不稱行人聽<lb/>
迫脅以逐君罪之也穀梁子曰死君難臣道也今立惡<lb/>
而黜正惡祭仲也春秋之義有託始之貶有原情之責<lb/>
聖人將以示教誡明大法實不始惡猶託始焉今祭仲<lb/>
以陪臣事小國立君出君權皆在已貽之後人難為法<lb/>
<pb n="KR4d0070_WYG_016-18a"/>
矣若夫貶一人激來世防姦之漸夷亂之階是亦聖人<lb/>
忍小幸示大公之㫖也祭仲之貶請從二家之説<lb/>
　　　漢功臣論<lb/>
漢髙祖起沛入關王蜀漢還破三秦與楚人争天下血<lb/>
戰五年卒滅項氏其賢傑之從君者衆矣有若蕭曹者<lb/>
為之腹心股肱以固其根本有若良平者運籌帷幄以<lb/>
出竒制勝有若韓彭者統兵帥衆以尅國擒敵有若噲<lb/>
歙者披堅執鋭以禦侮捍難有若隨酈者憑軾結紖以<lb/>
<pb n="KR4d0070_WYG_016-18b"/>
馳説諸侯有周紀之忠節以堅人心有陵勃之方厚以<lb/>
荷重事及其既定乎天下也則奉春論都以安其居稷<lb/>
嗣制禮以定其位律令以具章程以立雖日不暇給規<lb/>
模博遠矣大雅曰無競惟人漢所以集大命而成丕業<lb/>
者其信有人哉自髙祖之世至歴代之士論漢初之功<lb/>
臣者輒曰是其得三傑而酇侯功次第一以愚論之在<lb/>
漢之初定論功之時則酇侯宜無與讓在歴世之議者<lb/>
則未之思也以愚論之漢氏之功臣叔孫氏不在良平<lb/>
<pb n="KR4d0070_WYG_016-19a"/>
之下矣夫髙祖自布衣提三尺劍起於大澤之中顚危<lb/>
艱險不濟者數矣厯數有在人多歸之忠者守知者慮<lb/>
勇者戰辯者説以其寛仁大度不忌不克故天下之材<lb/>
咸為之用卒以有成及項氏之亡羣臣諸將皆野人武<lb/>
士與帝同起畎畝之中素常差肩等夷者一旦而為之<lb/>
君臣其心不能卒服乃至酒諠殿上拔劍奮擊當是時<lb/>
也亂在頃刻變在須臾雖蕭曹之忠良平之謀英彭之<lb/>
勇隨酈之辯顧無所施矣叔孫氏一創朝儀而悍夫懾<lb/>
<pb n="KR4d0070_WYG_016-19b"/>
勇夫服不施威刑不煩訓令君尊臣卑上下肅定宗廟<lb/>
以嚴朝廷以莊位分以叙貴賤以别髙祖乃始歎天子<lb/>
之貴焉在成周多士矣然其成文武之業致太平之功<lb/>
者終在周公而周公所以致太平之迹乃具於六典之<lb/>
法懿夷下衰王室微弱後王所守惟祭與號而天下尚<lb/>
知宗周以其邦秩國典綱本所繫雖齊桓晉文立威定<lb/>
霸必挾王命以令諸侯猶賜胙而下拜請隧而不許降<lb/>
及末世韓魏之分晉田氏之得齊咸因諸侯請命於周<lb/>
<pb n="KR4d0070_WYG_016-20a"/>
有封籍於文武之廟而後敢正名稱爵通於天下則知<lb/>
疆域之大士民之衆甲兵之强威勢之盛不可以犯典<lb/>
禮之重也不然者以齊晉之視安烈匹夫擒之耳至戰<lb/>
國兵拏禍大諸侯先竊焚削舊禮之篇籍而遂僭用王<lb/>
章焉然其維持邦國八百餘年雖危不亡將絶復續非<lb/>
禮何以存之漢自孝惠之繼立其大臣舊將北面於孺<lb/>
子之前懾然無敢有異望者及呂氏以婦人臨國坐閨<lb/>
帷之中以制天下彼陵勃輩輸力服事葢束於朝廷之<lb/>
<pb n="KR4d0070_WYG_016-20b"/>
儀而迫於大義也及光武中興三輔耆舊再見漢官儀<lb/>
至或感泣識者固以知其能復漢祚矣由是言之則知<lb/>
叔孫之於漢子孫所賴者也彼攻城野戰出竒畫策特<lb/>
決功於一日爾周典司勲氏辨臣之六功有國功有民<lb/>
功有戰功者若叔孫氏其可謂有國功者歟愚故曰漢<lb/>
氏之功臣叔孫氏不在良平之下矣<lb/>
　<lb/>
　樂全集卷十六<lb/>
</p>
<p>
</p>
  </div>
<div>
                <head>樂全集巻十七</head>
    <p>
<pb n="KR4d0070_WYG_017-1a"/>
欽定四庫全書<lb/>
　樂全集巻十七　　　　宋　張方平　撰<lb/>
　　論<lb/>
　　　中庸論上篇<lb/>
中庸曰天命之謂性率性之謂道修道之謂教此聖人<lb/>
所以㕘天人之理極性命之際舉大中之要正教化之<lb/>
端者也至于孟荀揚三子善惡之論則其於中庸之教<lb/>
異矣或問其說對曰三子之言性一人之性也中庸之<lb/>
<pb n="KR4d0070_WYG_017-1b"/>
為道天下之化也夫天下之人雖風俗異宜賢愚殊品<lb/>
至于口之於味也必同嗜焉耳之於聲也必同樂焉目<lb/>
之於色也必同好焉至于心豈獨不同乎是故天下之<lb/>
心所同貴者五常之道也子知雨雪霧露之所從來乎<lb/>
是亦江河海澤之氣也噓吸而上為霖雨為時雪為霧<lb/>
之潤為露之濡百穀以成萬物以生天下之人曾不歸<lb/>
功於江河海澤而本於天者以水旱所本也人稟五行<lb/>
而生含好惡之明聖人因其性之所同貴者於是推仁<lb/>
<pb n="KR4d0070_WYG_017-2a"/>
以廣愛制義以從宜禮以正名智以應變信以著誠天<lb/>
下以治彛倫以叙而民曾不知此本為已之性也而歸<lb/>
徳於上者以治亂有繫也且夫五方之民夷貊之類嗜<lb/>
欲相戾言語不通其性之不率教也蓋天地之氣所肖<lb/>
偏者何則文王作徳西戎為仁譲之邦箕子行化東夷<lb/>
為禮義之國幽厲淫虐成康之俗以壞桀紂暴酷禹湯<lb/>
之民可誅秦居鎬京而戎政興子居九夷而夷不陋被<lb/>
髪而祭伊川為陸渾椎髻既朝甌越為漢郡以是為言<lb/>
<pb n="KR4d0070_WYG_017-2b"/>
民性何常哉惟化之從也子盍况之異物乎馬牛駞騾<lb/>
獸之悍者鵰鶚鷹鸇禽之鷙者馴而服之韝而役之惟<lb/>
人意之從也况人之靈豈如木石之不遷者耶誠如是<lb/>
則周衰戰國之亂亡秦之暴且數百年而下不復有漢<lb/>
文景自漢之末魏晉之弊五胡擾攘且數百年而下不<lb/>
復有唐太宗是故大化之行也則天下之性如一人大<lb/>
亂之作也亦以一人之情變天下愚故曰中庸者天下<lb/>
之化也聖人所以極性命之理而正教化之端者也謹<lb/>
<pb n="KR4d0070_WYG_017-3a"/>
論<lb/>
　　　中庸論中篇<lb/>
問者曰子謂中庸之道必為天下而後可施耶曰非此<lb/>
之謂夫中庸之道卷之充一身舒之彌天下蓋聞稽大<lb/>
可以略小拘小或遺諸大愚特廣其要而言爾姑以一<lb/>
人之性觀之不愈精乎且堯舜之為善桀紂之為不善<lb/>
豈天下之人家至而日見之歟上之所行固下之所傚<lb/>
之者食荼蓼者不知薺甘居嬴博者必為齊言紺緅隨<lb/>
<pb n="KR4d0070_WYG_017-3b"/>
染薫蕕易氣由所遷之者也堯舜率天下以仁而人從<lb/>
之夫上所指顧下必趨走矣又况躬率之者歟故一人<lb/>
之性誠仁則天下之性斯仁矣湯武之民桀紂之民也<lb/>
在夏商而惡在商周而善知民性之易正矣故民性之<lb/>
從化譬之杞栁屈之可為桮棬譬之湍水激之可使上<lb/>
下如樹苗焉以溉耨之功可以移地之肥确如化材焉<lb/>
以攻揉之力可以變木之曲直是以聖人知天下之人<lb/>
性可使同也故執乎一以制天下之動通乎誠以合萬<lb/>
<pb n="KR4d0070_WYG_017-4a"/>
化之原脗合乎諸異周視而同仁端黙乎户牖之間凝<lb/>
神乎太紫之庭我無為而民自樸我無欲而民自化夫<lb/>
是而天下之俗安以和各復其正性命之理得矣故曰<lb/>
惟天下之至誠為能盡其性則能盡物之性能盡物之<lb/>
性則可以贊天地之化育而與天地參矣是故聖人之<lb/>
道大可以參乎天地微可以通乎鬼神變而動順而靜<lb/>
不疾而速不行而至天下之民猶範圍之内也故其穆<lb/>
人倫移風俗使民徳歸厚物性合和其本自乎一人之<lb/>
<pb n="KR4d0070_WYG_017-4b"/>
化而巳是故極性命之説通天人之際者中庸之教而<lb/>
巳矣謹論<lb/>
　　　中庸論下篇<lb/>
子曰道之不行也我知之矣知者過之愚者不及也道<lb/>
之不明也我知之矣賢者過之不肖者不及也夫賢者<lb/>
人道之大成知者天下之達道以賢知之材於中庸之<lb/>
徳也其幾矣子曰過之何謂也曰此乃所謂過與不及<lb/>
者非上智與下愚之謂蓋言中人之行可與之上下者<lb/>
<pb n="KR4d0070_WYG_017-5a"/>
也彼中人者不得道之至正是故剛者自伐柔者自怠<lb/>
故曰小人中庸也小人而無忌憚也彼自伐者賢已之<lb/>
賢而知已之知故過之又曰人一能之已百之人十能<lb/>
之已千之果能此道矣雖愚必明雖柔必强彼自怠者<lb/>
謂已不能而莫之勉也故不及焉是兹二者髙者可抑<lb/>
而下者可舉爾非不移之性也子曰舜其大知也與執<lb/>
其兩端而用中于民其斯以為舜乎設以知者為過之<lb/>
是舜不得為舜矣子曰回之為人也擇乎中庸得一善<lb/>
<pb n="KR4d0070_WYG_017-5b"/>
則拳拳服膺而弗失之矣設以賢者為過之是顔氏之<lb/>
子尚安得曰其殆庶幾也子曰人皆曰予知驅而納諸<lb/>
罟擭陷穽之中而莫之知辟也人皆曰予知擇乎中庸<lb/>
而不能朞月守也前所謂知者過之謂此類也子曰愚<lb/>
而好自用賤而好自專書曰侮慢自賢前所謂賢者過<lb/>
之謂此類也是故聖人之道莫過乎中莫節乎和以之<lb/>
理一身則心莊而體舒以之施有政則民安而事順舉<lb/>
而錯諸天下國家萬民用乂其所以推而廣之之源發<lb/>
<pb n="KR4d0070_WYG_017-6a"/>
諸一人之誠爾故曰誠者自成也又曰誠者非自成已<lb/>
而巳也所以成物也是以始於自成終於成物堯舜以<lb/>
徳自成天下之民歸厚矣禹以躬勤自成天下之民允<lb/>
治矣湯以去暴自成天下之民徯來矣文武以仁義自<lb/>
成天下之民興讓矣漢祖以寛大自成天下之民推心<lb/>
矣文景以恭儉自成天下之民安靜矣推而逮乎百世<lb/>
之下未有上正而下不厚者也未有上僻而下不邪者<lb/>
也是故君子誠之為貴中庸之徳至矣哉謹論<lb/>
<pb n="KR4d0070_WYG_017-6b"/>
　　　三代建國論<lb/>
天子建天下之大號所以表萬國諸侯立一國之名所<lb/>
以長百姓故王者受命改正朔易服器與民更始兹為<lb/>
大制說者以為顓頊而上象徳以立君號髙辛而下因<lb/>
地以為國名至于三代則天下之稱章章矣惟五帝之<lb/>
道大公天下而無私生之號不浮于實死之諡不溢其<lb/>
美百姓日用無得而稱焉三王之國世繼如家不為之<lb/>
名子孫何述或曰夏商周者因故封邑者耶既受命而<lb/>
<pb n="KR4d0070_WYG_017-7a"/>
為之名也曰禹之興也無民無地而享天祿則是夏之<lb/>
名非素有也自契至湯其國八遷湯始居亳從先王居<lb/>
師趨鳴條桀奔南巢遂順天人纘禹舊服則是商之名<lb/>
非初封也稷初封邰公劉居邠太王徙岐文王基命為<lb/>
西伯言其所都猶曰鎬牧誓猶曰逖矣西土之人武王<lb/>
克紂誕成厥勲爰集大統以撫方夏作武成之篇始曰<lb/>
祀于周廟曰庶邦冢君暨百工受命于周曰惟有道曾<lb/>
孫周王發則是周之名蓋克商後建之爾是知此三代<lb/>
<pb n="KR4d0070_WYG_017-7b"/>
之號者皆取光顯之名以著乆大之業以建大統以垂<lb/>
無窮者爾夏之言大也莫與為大也商之言中也用中<lb/>
於民也周之言備也盛徳大備也項羽之裂天下而封<lb/>
諸侯也髙祖得漢失職西去心懷恨望而良平等曰漢<lb/>
美名也人之言曰天漢故髙祖既即大位竟以名國廼<lb/>
自魏晉以來創業之主咸因受命之地而為建國之稱<lb/>
襲以為常無或更易夫王者以天下為體國君以國為<lb/>
體世其位子其民君之善惡也不常而國之體也不可<lb/>
<pb n="KR4d0070_WYG_017-8a"/>
改飾身之美私也美國之名公也愚故曰王者受命改<lb/>
正朔易服器貽謀之大者也觀先代諸儒多執三代之<lb/>
名皆以為因故封而不易且以為先君封國之名不可<lb/>
變以疑後世者故論以明之謹論<lb/>
　　　史記五帝本紀論<lb/>
周道廢秦撥去古文焚滅詩書故明堂石室金匱玉版<lb/>
圖籍散亂太史公綴緝天下放失舊聞録秦漢上記軒<lb/>
轅下至太初成一家之言事迹條貫信該詳而周悉矣<lb/>
<pb n="KR4d0070_WYG_017-8b"/>
然而為史之法繫在夲紀紀者統也言王者大一統正<lb/>
天下正朔所稟法令所由出者也而遷為紀始諸黄帝<lb/>
愚有惑焉易曰古者伏犧氏之王天下也仰觀象于天<lb/>
俯觀法于地於是始作八卦以通神明之徳以類萬物<lb/>
之情蓋三極之道九疇之夲書契所紀君徳最盛伏犧<lb/>
氏為歴代帝王之首也孔安國曰伏犧神農黄帝謂之<lb/>
三皇少昊顓頊髙辛唐虞謂之五帝今遷叙三皇而遺<lb/>
犧農紀五帝而黜少昊何哉易始于三畫書夲于三墳<lb/>
<pb n="KR4d0070_WYG_017-9a"/>
禮之所萌樂之所起萬類以别生民以存皆自乎伏犧<lb/>
而遷不錄焉何也易曰帝出乎震夫五行用事先起于<lb/>
木故太昊法之首以木徳王天下今遺犧農而不錄黜<lb/>
少昊而不叙是於五徳相承之序可乎哉郯子曰伏犧<lb/>
氏龍師以龍命官神農以火紀黄帝以雲紀少昊以鳥<lb/>
紀顓頊以人紀今遺犧農而不録黜少昊而弗叙是於<lb/>
五官之紀可乎哉時令曰盛徳所在各以其帝配蓋所<lb/>
以主祀四時正位五方今遺犧農而不錄黜少昊而弗<lb/>
<pb n="KR4d0070_WYG_017-9b"/>
叙是於五時迎氣之體可乎哉家語載孔子語宰予以<lb/>
五帝徳之說遺少昊少數而禹在焉又季康子問五帝<lb/>
之名孔子乃以太皡炎帝黄帝少昊顓頊為對蓋夫子<lb/>
之答因乎所問康子以五徳發端故以五運相承者答<lb/>
之宰我夲以黄帝為問不及少昊故略而不書遷既網<lb/>
羅周博斷為定典接先聖之絶緒遏學者之末流書以<lb/>
該名數表以正時厯世家以顯宗夲列傳以著成敗然<lb/>
其大夲紀為之主而一紀之初所失者二考三皇之迹<lb/>
<pb n="KR4d0070_WYG_017-10a"/>
而犧農不錄觀五帝之事而少昊不載愚竊惑之如曰<lb/>
有微㫖焉蓋未之知也謹論<lb/>
　　　三代本紀論<lb/>
蓋聞述作大體在乎辨名名之不正條理何出三代之<lb/>
王其可知矣而史遷為夏商周夲紀乃帝夏商而獨王<lb/>
周此何道哉夫帝王者有天下之大號也號者所以表<lb/>
功徳之迹也維昔堯舜以至仁格天溥愛無私以徳而<lb/>
帝者也禹平水土九功允治湯武革命為民去暴以功<lb/>
<pb n="KR4d0070_WYG_017-10b"/>
而王者也其在乎書堯典則曰若稽古帝堯舜典則曰<lb/>
若稽古帝舜至於君臣之言則稱帝曰俞帝曰吁帝曰<lb/>
疇咨其在夏書則曰若稽古大禹至於與臯陶益稷相<lb/>
贊勑之言則稱禹曰俞禹曰吁禹曰都啓與有扈戰于<lb/>
甘之野作甘誓則稱王曰嗟六事之人自先代諸儒皆<lb/>
曰禹既繼世以家天下自為徳下衰始去帝號啓而曰<lb/>
王信矣湯誓則曰夏王率遏衆力仲虺之誥贊湯之徳<lb/>
則曰天乃錫王勇智惟王不邇聲色王懋昭大徳湯誥<lb/>
<pb n="KR4d0070_WYG_017-11a"/>
則曰王歸自克夏伊訓則曰伊尹奉嗣王盤庚則曰王<lb/>
命衆髙宗肜日則曰祖已訓諸王其在于詩商頌長發<lb/>
之篇則曰武王載斾有䖍秉鉞又曰實維阿衡實左右<lb/>
商王稽諸詩書夏商之王也其可知巳而史遷紀三代<lb/>
自禹而下十有六王自湯而下二十九王至於桀紂並<lb/>
錄曰帝書稱商王受遷曰帝辛至周方曰王噫遷既破<lb/>
編年為紀傳緝補舊聞馳騁百家上下數千年條貫明<lb/>
白可謂勤且精矣而於帝王之序國統大體反為差戾<lb/>
<pb n="KR4d0070_WYG_017-11b"/>
違背六經帝桀紂而王文武可謂正名乎哉且夲紀者<lb/>
政教之源傳志所出今遷紀五帝而失相承之序叙三<lb/>
王而乖正名之體莫大此者故論以明之謹論<lb/>
　　　四代受命論<lb/>
或曰夫源逺者流長基厚者徳深而舜禹之受命也以<lb/>
身商周之累功也以世何耶曰舜禹天之所自立商周<lb/>
人之所自成昔舜鰥而在下棲於畎畝䕫䕫齋慄瞽亦<lb/>
允若大孝之徳格聞于天帝試諸難遂命以位禹平水<lb/>
<pb n="KR4d0070_WYG_017-12a"/>
土彞倫即叙六府三事九功以平厯數在躬乃庸諸位<lb/>
此皆至徳大功合于神明故能無一旅之衆無一成之<lb/>
土而獄訟者不從朱而從舜謳謡者不之均而之禹故<lb/>
曰舜禹之受命也以身天之所自立者也商自契歴十世<lb/>
而有成湯躬行仁義十一征而有天下周自后稷有功<lb/>
在民積徳襲仁及文王而受大命故曰商周之累功也<lb/>
以世人之所自成者也是故以匹夫而有天下徳必若<lb/>
舜功必若禹之大繼世以有天下惡必若桀紂而後天<lb/>
<pb n="KR4d0070_WYG_017-12b"/>
絶之故雖商周之興必待此時也然一代異王苟有大<lb/>
徳天必佑命夏之少康商之二宗周之宣王咸能篤脩<lb/>
前烈中興王業者是也夫豈二帝三代之事為然雖百<lb/>
世可知巳且天道至信人心至煩命不於常惟徳是授<lb/>
漢祖起于徒步挺劒西指革秦慘酷去項殘暴廼自周<lb/>
衰戰國以來民塗炭者五百年一旦而拯之置之仁夀<lb/>
可謂大徳矣重以文景之恭儉武宣之英明故雖中絶<lb/>
而民心依依不去者有以哉有以哉東京喪亂天下尋<lb/>
<pb n="KR4d0070_WYG_017-13a"/>
兵直于唐始復王迹唐祚三百所以結於民者太宗為<lb/>
之也唐宋及五代之弊四方裂壤待民益虐埀二百年<lb/>
息肩無地我太祖武皇帝應天順人撥亂反正天麾所<lb/>
指海寰大定肆及先皇天錫靈嘏振古能事悉舉畢行<lb/>
不曰受命之真主哉是以宗廟享之子孫保之以集此<lb/>
無疆之休有自來矣詩曰嘉樂君子憲憲令徳宜民宜<lb/>
人受祿于天保佑命之自天申之傳曰夫有盛徳必百<lb/>
世祀中庸曰大徳必受命其是之謂矣謹論<lb/>
<pb n="KR4d0070_WYG_017-13b"/>
　　　南北正閏論<lb/>
夫帝王之作也必膺籙受圖改正易號定制度以大一<lb/>
統推厯數以叙五運所以應天休命與民更始西晉之<lb/>
亂九區分隔琅邪播遷於江左實紹金行拓䟦奮起于<lb/>
雲方奄居神縣蓋五郊禋祀南北不可並享三統相承<lb/>
正閏宜歸一致今夫以晉為閏耶未聞革命所傳以魏<lb/>
為正耶實匪中華之舊大與之兆决誰處之夫晉之渡<lb/>
江也遺中服之雅俗據吳人之舊土齊梁之後風教蕩<lb/>
<pb n="KR4d0070_WYG_017-14a"/>
然危弱相承禮刑不立五代四姓浸微以滅上無所授<lb/>
下無所歸雖欲正之人誰適從且夫商盤庚之遷亳周<lb/>
平王之都洛不出王畿之内如歸别館之中兆庶實從<lb/>
不失舊物比夫身居藩翰觀望本朝進不扶危退而正<lb/>
號非同論也至如太伯之奔勾吳不得謂之姬矣昭烈<lb/>
之興巴蜀豈可以為漢哉魏氏先實漠北控弓朔代南<lb/>
平燕趙遂通秦凉出令作法變風遷俗天地有奉生人<lb/>
有庇且居先王之位宅先王之國子先王之人矣則是<lb/>
<pb n="KR4d0070_WYG_017-14b"/>
夏禹之出東夷文王之祚西羌爰集大命以撫方夏詩<lb/>
書所載謂之何哉前世大儒斷南北之疑者所以正魏<lb/>
也或曰二帝三王應天承運必謳謠之先歸故人神而<lb/>
協贊秦遷周鼎漢受秦降雖仁暴不同亦傳授有所元<lb/>
氏起於㕘合踐食上國謂之受命晉祀實存謂之中國<lb/>
則劉聰僭據乃陶唐之冀方苻秦所都實宗周之咸鎬<lb/>
若其審定王居之次推考生勝之法偏閏相承夫何足<lb/>
尚曰劉石苻姚世祚短淺欲正其名無名可正魏之霸<lb/>
<pb n="KR4d0070_WYG_017-15a"/>
業肇自皇始典法眀著成於太和内無強臣孰與蘇桓<lb/>
之逼間有中主未若宋齊之季雖末世尒朱之變而建<lb/>
康易三姓矣唐以土承隋隋以火繼周周以木變魏魏<lb/>
以水而紹金昔漢祖之正號也去姬氏之滅幾六十年<lb/>
閏霸秦而繼周著為火徳識者以為得天統魏氏之推<lb/>
厯也去愍懷之亡亦六十年捨四僭而踵晉定為水行<lb/>
議者以為當正位推晉而上至於伏犧氏出震而王天<lb/>
下也帝王之大統明矣謹論<lb/>
<pb n="KR4d0070_WYG_017-15b"/>
　　　君子大居正論<lb/>
宋宣公捨太子與夷立弟穆公穆公疾使其子馮出居<lb/>
於鄭召大司馬孔父而屬殤公焉殤公與夷即位十年<lb/>
十一戰民不堪命華督因民怨而弑之國大亂公子馮<lb/>
立是為莊公息兵安民國以治公羊傳曰君子大居正<lb/>
宋之禍宣公為之噫宋之禍穆則為之公羊子之譏宣<lb/>
過哉夫國之大事莫大於繼統宣公捨其子而立穆公<lb/>
蓋念宗廟之重而慎付託之意也非疎其子而私其弟<lb/>
<pb n="KR4d0070_WYG_017-16a"/>
弟才子不才也穆公不原宣公之意而效區區之讓使<lb/>
與夷逞志於國而致大亂是宋之禍穆實為之宣無譏<lb/>
焉可也或曰春秋之義貴義而不貴惠伸道而不伸邪<lb/>
故魯隠之讓桓君子以為不正可謂輕千乘之國蹈道<lb/>
則未也此宋宣公所以為譏也曰是不同義夫宋為商<lb/>
後立弟為常昔者微子捨其孫腯而立衍君子以為行<lb/>
古之道也周法子死適孫為後微子立衍自行商道故<lb/>
記者正之則是宣公於慮也深於禮也順義不可以隠<lb/>
<pb n="KR4d0070_WYG_017-16b"/>
桓比曰舜肖堯堯授之禹肖舜舜授之禹不得其肖已<lb/>
者故傳之子而以止天下之爭且亂是舜不能以傳禹<lb/>
堯失所授也禹不能以與子舜非知人也此其授受不<lb/>
失其宜故二帝一王稱聰明之徳宣公以穆公為賢使<lb/>
主社稷而穆反為禍階則如宣之失於所付何曰是不<lb/>
同義夫堯舜舉於外宣穆取於内舉於外也廣故必求<lb/>
肖已者取於内也惟親故足繼世而巳耳穆賢於殤舍<lb/>
殤而授穆可也殤不賢於莊捨莊而授殤不可也故愚<lb/>
<pb n="KR4d0070_WYG_017-17a"/>
曰宋之禍穆實為之公羊子之譏宣過矣以國之大事<lb/>
莫大於繼統故詳言其大義云謹論<lb/>
　　　詩變正論<lb/>
夫子刪詩分四始之義列十五國之風而惟二南為正<lb/>
始之道王化之基厥㫖安在曰昔周道之興始諸帷閫<lb/>
初古公亶父爰及姜女聿來胥宇其後太任媚周姜太<lb/>
姒嗣徽音文王刑于寡妻以御于家邦武王十亂乃有<lb/>
婦人焉故在國風本諸后妃夫人之事而以關雎鵲巢<lb/>
<pb n="KR4d0070_WYG_017-17b"/>
為之首乃周所以成王業之迹也故季子聽歌周南召<lb/>
南曰始基之矣及乎風化洽徳教純終以騶虞麟趾信<lb/>
厚之應易曰正家而天下定是其義也後幽厲敗徳内<lb/>
惑外亂艷妻煽處並后上僭於是乎夫婦不經人倫不<lb/>
正而風俗壞矣關雎之亂可勝弊哉曰請問諸國之無<lb/>
正風何也曰周自懿夷失道上無天子下無方伯國異<lb/>
政家殊俗政之和者其民樂政之乖者其民怨一日之<lb/>
内諸侯之國而美刺之情不一得失之迹殊致故變風<lb/>
<pb n="KR4d0070_WYG_017-18a"/>
作矣若夫王道方盛治致太平易禮樂者有討革制度<lb/>
者有誅政出一人逺近一體王澤流而頌聲作則是治<lb/>
定之功歸乎天子列國安得有正風哉然則周召非列<lb/>
國耶曰當武王克商巡守陳詩觀四方之風以二公徳<lb/>
化最厚録為風之正始者蓋本諸文王焉曰周公之盛<lb/>
徳若豳者何衰而變焉曰公以流言東征念先公先王<lb/>
基業之艱難始于稼穡之勤而成天下志在濟大其功<lb/>
業故七月之詩兼四始之義總諸風而㕘二雅猶有疑<lb/>
<pb n="KR4d0070_WYG_017-18b"/>
心存焉非天動威以彰聖徳成王其終不悟則其詩遂<lb/>
變矣曰風者一國之政雅言天下之事王國之有變雅<lb/>
則宜又從變風者何曰雅者正也蓋言王道以正九州<lb/>
周既卑弱不能保先王之舊俗僅如微國尚安能正九<lb/>
州也故有幽厲之雅而平王之風焉變風止乎禮義猶<lb/>
有先王之澤也故曰小雅盡廢則四夷交侵中國微矣<lb/>
孟子曰王者之迹熄而詩亡及陳靈公之亂君子知其<lb/>
不可訓也而變風之聲亦絶矣是故以后妃夫人之徳<lb/>
<pb n="KR4d0070_WYG_017-19a"/>
為之始而采詩者止於陳之亂誠人倫始終之大要乎<lb/>
謹論<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4d0070_WYG_017-19b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　樂全集巻十七<lb/>
</p>
<p>
</p>
  </div>
<div>
                <head>樂全集卷十八</head>
    <p>
<pb n="KR4d0070_WYG_018-1a"/>
欽定四庫全書<lb/>
　樂全集卷十八　　　　宋　張方平　撰<lb/>
　　對詔策<lb/>
　　　對手詔一道<lb/>
朕承祖宗大業頼文武藎臣夙夜兢兢期底于治間者<lb/>
西陲禦備天下繹騷趣募冗兵急調軍食雖常賦有增<lb/>
而經用不給累歲於兹公私匱乏加以承平寖乆仕進<lb/>
多門人浮政濫員多闕少滋長奔競糜費廩禄又守牧<lb/>
<pb n="KR4d0070_WYG_018-1b"/>
之職以惠綏吾民而罕聞奏最將帥之任以威服四夷<lb/>
而艱於稱職豈制度未立不能變通於時耶豈簡擢靡<lb/>
臻不能勸勵於下耶西北多故敵變難常獻奇譎空言<lb/>
者多陳悠乆實效者少預備不虞理當先物朕思濟此<lb/>
急務罔知所從以卿碩望故兹訪逮側身旰食躬佇條<lb/>
畫<lb/>
　　　對<lb/>
臣今日䝉召對資政殿賜手詔一道逮朝廷急務俾之<lb/>
<pb n="KR4d0070_WYG_018-2a"/>
條晝以聞臣以庸昧謬居近列論思獻納乃侍從之職<lb/>
不能孜孜夙夜拾遺補闕聖心焦勞躬垂清問闊宥循<lb/>
黙之罪開導淺陋之見敢不悉情極慮粗陳大體上冒<lb/>
衡石少補塵露臣子之分不勝至幸伏覩手詔云西陲<lb/>
禦備天下繹騷趣募冗兵急調軍食雖常賦有增而經<lb/>
用不給累歲於兹公私匱乏此足以見陛下社稷之長<lb/>
慮憂民之深意也當康定之末慶厯之初朝廷議刺民<lb/>
兵增添軍籍之時臣忝誎官屢上章疏極言其害至於<lb/>
<pb n="KR4d0070_WYG_018-2b"/>
今日事勢果然臣昨在三司計會天下財用出入之籍<lb/>
及建隆以來國家畜養兵數乞朝廷速加圖議蓋太祖<lb/>
朝取荆潭收蜀平廣南備河東禦西戎契丹畜兵不及<lb/>
十五萬人太宗朝平河東備遷賊禦契丹料兵閱馬志<lb/>
在收取燕薊然畜兵不過四十萬人章聖朝備遷賊禦<lb/>
契丹蒐募戰士及契丹請和祥符已後稍稍消汰常語<lb/>
宰臣曰今之兵與古不同古者三時務農一時教戰民<lb/>
即兵矣今皆坐待衣食國家經費至廣不可不慎於選<lb/>
<pb n="KR4d0070_WYG_018-3a"/>
練故住招募斥疲老以減冗食至於寶元幾四十年天<lb/>
下可謂乂安矣向因夏戎阻命宰相非其人慮害不深<lb/>
事失幾先遂致大擾始籍民兵俄黕黥以補軍籍陞諸<lb/>
州廂軍以充禁旅增虛名以受實弊至于陜西河北京<lb/>
東京西增置保捷一百八十五指揮武衞七十四指揮<lb/>
宣毅一百六十四指揮慶厯三年因王倫張海等狂賊<lb/>
數十人更於江湖淮浙福建諸路又添宣毅一百二十<lb/>
四指揮凡内外增置禁軍約四十二萬餘人通三朝舊<lb/>
<pb n="KR4d0070_WYG_018-3b"/>
兵且八九十萬人其鄉軍義勇州郡廂軍諸軍小分半<lb/>
分剩員等不在此數軍人日多農民日少頃來七年之<lb/>
間天下大困生民之膏澤竭盡國家之倉庫空虛三邊<lb/>
稅賦支贍不足募客人入中糧草三司於在京給還錢<lb/>
帛加擡則例價率三倍以此度支大計日窘外則剗刷<lb/>
諸道之物中則侵用内帑之財厚賞聚斂之人賤立鬻<lb/>
官之令苟徇目前之急莫為經乆之慮天下之事可憂<lb/>
者無大於此也凡此冗兵非惟困天下之財用方且成<lb/>
<pb n="KR4d0070_WYG_018-4a"/>
天下之禍階若不早圖後無及矣且景祐已前兵不及<lb/>
四十萬人三司歲計不聞有餘今而入九十萬人則何<lb/>
以得足此雖愚者亦可見矣若更加之以横費因之以<lb/>
饑饉國家安危之計臣愚竊甚寒心臣兩曾具此事體<lb/>
敷奏而中書樞密院未聞有所改為即今便有改為猶<lb/>
須效在累年之後如救焚溺緩則益不及矣然兹事體<lb/>
實大非君臣同心而上下協濟則事必難成伏望陛下<lb/>
先且將臣此言詳問兩府若别有長䇿豐財足食則非<lb/>
<pb n="KR4d0070_WYG_018-4b"/>
臣淺智之所及若量入以為出必無術以善於後則乞<lb/>
嚴令天下禁止招募軍人令逐路轉運使提㸃刑獄更<lb/>
出分按所部州郡㨂選疲老便與放停歲須三兩次更<lb/>
互巡歴只依常程旋旋揀放無得宣露朝廷密㫖若雖<lb/>
係禁軍其間羸弱憚於敎閱願退就廂軍者亦聽從便<lb/>
委樞密院㸃勘軍籍其人數少者即令團倂以省軍員<lb/>
其馬軍無馬者即與招募如願補填步人者稍與補充<lb/>
近上衣糧優處軍分其有馬者即與團倂足成指揮令<lb/>
<pb n="KR4d0070_WYG_018-5a"/>
堪教習準備使用仍詔諸路經略部署司使體知朝廷<lb/>
深意有專愎自任無體國之心者亦在陛下斷自聖心<lb/>
懲一足以警衆矣此其省兵之大略至於嘉謀密議權<lb/>
術幾微則有宥密之司又非臣所得詳知者也手詔云<lb/>
承平寖乆仕進多門人浮政濫員多闕少滋長奔競糜<lb/>
費廩禄此又以見陛下深思官濫欲清化源之大㫖也<lb/>
臣不敢逺言前代及祖宗朝事即以景祐年未有邊事<lb/>
之時較之即可知其浮且濫矣臣曾勾當三班院約計<lb/>
<pb n="KR4d0070_WYG_018-5b"/>
在院使臣景祐中四千餘員今六千五百餘員臣勘㑹<lb/>
學士院兩省已上官具員景祐中四十餘員今六十餘<lb/>
員臣任御史中丞將本臺班簿㸃算景祐中京朝不及<lb/>
二千員今二千八百員臣判流内銓取責在銓選人畢<lb/>
竟不知數目大約三員守一闕略計萬餘人十年之間<lb/>
所增官員之數如此若更五七年後其將柰何員數既<lb/>
多賢愚同滯才不才又難分别勸罰不立士鮮全行此<lb/>
則天下之所以日不理也今略數入仕之門禮部貢院<lb/>
<pb n="KR4d0070_WYG_018-6a"/>
所放進士明經外近例率以舉數編排别試名恩澤人<lb/>
每牓不下三數百人文臣兩制兩省少卿監以上每歲<lb/>
奏廕子弟諸路轉運提㸃刑獄正郎及帶職員外郎遇<lb/>
郊恩例得奏䕃子弟武臣自諸司副使軍職大校以上<lb/>
至於宫掖嬪御内臣近職每歲或遇郊恩奏廕皆有常<lb/>
例又文武官因職任或致仕遺奏及諸色特恩録用者<lb/>
又諸班殿侍三司軍大將内外胥吏牙校出職如此計<lb/>
會每歲入官之路徼倖攀援日生新例不可勝數糜費<lb/>
<pb n="KR4d0070_WYG_018-6b"/>
廩禄煩擾吏民經營闕次因縁請託各為身計衣食之<lb/>
所廹逼奔競滋長勢使之然澄源培本在陛下命令而<lb/>
已乞令中書樞密院各具逐年諸色入仕名目及人數<lb/>
取其徼倖弊濫尤甚者逐色别立條約稍加裁損其屬<lb/>
三司殿前司羣牧司等處酬奬條貫亦乞各委明敏練<lb/>
事近上官員重行詳定臣聞先朝以前雖將相大臣之<lb/>
家子孫猶多白衣未仕今自少卿監以上輒每歲任一<lb/>
人不亦過乎如此之類可謂徼倖弊濫尤甚者稍加裁<lb/>
<pb n="KR4d0070_WYG_018-7a"/>
損未為傷事也若只因循今日之例人浮政濫轉恐甚<lb/>
矣手詔云牧守之職以惠綏吾民而罕聞奏最將帥之<lb/>
任以威服邊境而艱於稱職豈制度未立不能變通於<lb/>
時耶豈簡擢靡臻不能勸勵於下耶此又以見陛下愛<lb/>
恤烝民不忘邊患之意也臣請只以祖宗時事言之祖<lb/>
宗之時文武官不立磨勘年歲不為升遷資序有才用<lb/>
名實之人或從下位便見超擢無才用名實之人有守<lb/>
一官至十餘年不改轉者其任監當或知縣通判知州<lb/>
<pb n="KR4d0070_WYG_018-7b"/>
有至數任不得遷者故當時人皆自勉非有勞效知不<lb/>
得進故在所職次率多脩舉以其用人無定格惟才是<lb/>
用自祥符之後天下治平朝廷之議益多寛大故令自<lb/>
監當入知縣知縣入通判通判入知州皆以兩任為限<lb/>
又令守官及三年者與考課改轉後又不限在外在京<lb/>
在任不在任但累及三年即例得磨勘先朝行之人始<lb/>
知恩未見有弊及今年歲深乆習以為常皆謂如此遷<lb/>
陞本分合得無賢不肖莫知所勸故牧守之職罕聞奏<lb/>
<pb n="KR4d0070_WYG_018-8a"/>
最此實制度不能變通于時者也陛下如欲變而通之<lb/>
合稍釐革此制其應磨勘叙遷者必有勞績可褒或朝<lb/>
廷特勅擇官保任者即與轉遷如無勞績又不因保任<lb/>
例更增展年考庶乎人稍知勸勉於自効其保任之法<lb/>
不當一例應須選擇清望有才識之人即命舉之如此<lb/>
則是委執政之臣舉清望官委清望官舉親民官也有<lb/>
闕員隨員數令舉又足以見聖恩急才愛民之意此亦<lb/>
小變今弊矣至於將帥之任在駕馭得術仍宜乆於其<lb/>
<pb n="KR4d0070_WYG_018-8b"/>
職李漢超自太祖時任濟州防禦使兼關南兵馬都監<lb/>
至太宗朝擢授應州觀察使仍守關南通十七年北人<lb/>
畏服不敢窺邊止得一改官而已太宗任郭進西山廵<lb/>
檢二十年賀惟忠守易州十餘年李謙溥守隰州十年<lb/>
姚丙斌守慶州十餘年董遵誨守通逺軍十四年侯贇<lb/>
守靈州十餘年真宗任楊延昭守髙陽關亦九年假之<lb/>
事任闊略其細故不為間言輕有移易責其成效而巳<lb/>
又不與髙官常令其志有所未滿不怠於為用也今則<lb/>
<pb n="KR4d0070_WYG_018-9a"/>
不然武臣指邊郡謂之邊任假之為發身之地歴邊任<lb/>
者曾無寸勞薄效不數年徑至横行刺史防團廉察能<lb/>
飾廚傳熟於人事者即以為才而又移換改易地形山<lb/>
川未及知軍員士伍未及識吏民土俗未及諳巳復去<lb/>
矣將何以服邊境而得稱職是由揀擢未得于理故下<lb/>
不知所以勸勵者矣願陛下鑒祖宗之故事重爵賞以<lb/>
待功勞責乆任以勸能效亦馭將帥之一節也手詔云<lb/>
西北多故敵變難常獻竒譎空言者多陳悠乆實效者<lb/>
<pb n="KR4d0070_WYG_018-9b"/>
少預備不虞理當先物此可以見陛下安不忘危思患<lb/>
預防之逺慮也國家自祖宗以來不急于邊疆之功以<lb/>
愛民安人為上急而巳昔太祖但以豐財練兵保邊為<lb/>
事嘗積帛内府謂左右曰北人若敢似昔時犯邊我以<lb/>
二十匹絹購其一人首料其精兵不過十萬我用絹二<lb/>
百萬疋其人盡矣壯哉聖人之謀兵法所謂先為不可<lb/>
勝以待敵之可勝者也臣前所陳國家畜養冗兵竭天<lb/>
下之力而且成禍胎矣今每歲天下賦稅之外只東南<lb/>
<pb n="KR4d0070_WYG_018-10a"/>
和買紬絹自是三百萬疋而衣賜諸用度猶不能給則<lb/>
公私安得不匱乏哉此乃不待敵國之患而我固巳先<lb/>
困矣備預不虞理豈如此臣願陛下試詳臣前言減兵<lb/>
節用擇吏選將重慎賞罰以明勸寵以春夏之月稍移<lb/>
邊兵就食内州稍減邊騎就牧内地邊費省則國計足<lb/>
民力寛然後外謹信誓内完守備悠乆實效無先於此<lb/>
竒譎空言又何足聽此亦先物之理也伏惟陛下至仁<lb/>
盛徳髙明博大勞謙寅畏以求理要斯帝堯之詢于衆<lb/>
<pb n="KR4d0070_WYG_018-10b"/>
大禹之不自矜先格王之懿蹟陛下裕然而有之臣愧<lb/>
于頑疎不達治道據詔問所及謹以近事上對其詔㫖<lb/>
所不及者亦不敢僭易有陳也干冒天聰臣不任隕越<lb/>
待罪之至<lb/>
　　　　<hi>慶厯七年二月十六日仁宗皇帝御資政殿兩府兩制兩省官面賜手詔令就座條對宰</hi>
　　　　<hi>臣陳執中樞密使夏竦等請各就夲司對上上許之是夕某宿直禁林夜漏五鼔封進此</hi>
　　　　<hi>對</hi>
　　　再對御札一道<lb/>
<pb n="KR4d0070_WYG_018-11a"/>
御札所有手詔該說不盡如卿更有所見仰子細陳述<lb/>
具實封奏聞<lb/>
　　　對<lb/>
臣奉十七日御札所有手詔該說不盡如卿更有所見<lb/>
令子細陳述具實封奏聞者天㫖訪逮承命惶慄學識<lb/>
淺陋愧不能副聖明求理勤切之心臣竊惟士大夫之<lb/>
遭時事主雖有長才逺慮欲一自致而莫之得也今臣<lb/>
何者而遇陛下深懷抑畏虚心聽採不有天下之樂而<lb/>
<pb n="KR4d0070_WYG_018-11b"/>
以天下為憂臣敢隠情悼害有所不盡者歟伏詳前詔<lb/>
所問冗兵措置之宜國計盈虚之夲仕進多門之濫牧<lb/>
守乏人之由將帥簡擢之體西北預備之術此皆當今<lb/>
切時要務聖意慮之固已深矣今被㫖俾得更陳所見<lb/>
敢推愚心嘗所念慮之事擇取其尤急者以獻焉今兹<lb/>
聖心因昨保州恩州之變得無常以河北為意者乎臣<lb/>
嘗歎國家竭天下之力以養冗兵而且成禍階然河北<lb/>
比天下為尤甚何也河北自唐天寶安史叛亂之後繼<lb/>
<pb n="KR4d0070_WYG_018-12a"/>
以五代後唐後周皆因魏以為業故河北軍素以驕悍<lb/>
自處又北接契丹朝廷亦嘗姑息之承平雖乆而驕氣<lb/>
不除在於事體亦難處置欲選擇軍校以嚴整之耶則<lb/>
河北軍員盡是夲營遷補不比在京及諸道可以轉員<lb/>
移易也欲揀選上京别補軍分耶則河北軍盡是夲營<lb/>
子弟姻婭蔓連根固樂土重遷不比在京及諸道可以<lb/>
選募轉徙也欲陞遷軍分以利動之耶則河北軍衣糧<lb/>
素厚難以更行增給以此處置為難臣曾勘㑹河北廂<lb/>
<pb n="KR4d0070_WYG_018-12b"/>
禁軍僅二十萬人禁軍五之四然嘗體問其中老疲不<lb/>
任征役者甚多若朝廷密諭安撫部署司及轉運提刑<lb/>
官員此後一切且住招填令依常例旋行揀放頻作番<lb/>
次揀選少作人數放停使由之而不知無得漏露朝㫖<lb/>
歲年之後稍稍團併據所關指揮自京禁兵就逐州駐<lb/>
劄夫自古以來置兵之法漢則南北軍七校唐則兩軍<lb/>
十二衞必須離析其勢使相持制然後平也河北兵自<lb/>
唐以來驕悍䟦扈但以土兵相黨爾今若漸消土兵稍<lb/>
<pb n="KR4d0070_WYG_018-13a"/>
置禁旅則主客之形可以相制若統之以能將撫之以<lb/>
能吏折其蘖牙去其害羣者庶乎置器以安也今兹聖<lb/>
心因昨衞士震驚宫省得無以親衞為意者乎臣按周<lb/>
官虎賁氏掌守王宫皆士也趙左師觸龍託其子為太<lb/>
后願補黑衣之闕以衞王宫蓋王宫之衞兼用卿大夫<lb/>
之子弟也秦漢官儀郎中令掌宫殿掖門户三署郎皆<lb/>
執㦸侍衛期門比郎無員多至千人後更名虎賁郎羽林<lb/>
次期門取六郡良家子弟充之又取從軍死事者之子<lb/>
<pb n="KR4d0070_WYG_018-13b"/>
孫養羽林教五兵號曰羽林孤兒歴代以來宿衛之士<lb/>
不惟選材武必取馴慤莊愿之人以其近尊者不可不<lb/>
慎也國初循周朝軍制置諸班直備爪牙士屬殿前司<lb/>
又置親從官屬皇城司掌啓閉掃除之役守衛扈從之<lb/>
嚴其宿衛之法殿外則相間設廬更為防制殿内則耑<lb/>
用親從最為親兵也然募制之法則異於古皆惰游無<lb/>
根蔕莫容其身而後應募者矣前此變故卒生意外臣<lb/>
恐當有以懲創之臣職在詞禁軍旅之事未之預聞輒<lb/>
<pb n="KR4d0070_WYG_018-14a"/>
約古制粗陳其要惟陛下擇焉若於諸班直中選其年<lb/>
勞乆次者至于東西下班殿侍有門閥家業者及諸軍<lb/>
中死事者之孤稍有材力勝兵者嚴立保委之法選取<lb/>
千人以充殿内之衛仍領屬皇城司令樞密院殿前司<lb/>
立定選補格式歲月更代之法歲滿則優遣之願留者<lb/>
令皇城司保任委是莊愿謹良則聽留葢取之以年勞<lb/>
乆次則人以為出身之地取之以門閥家業則有家族<lb/>
之顧取之以死者之孤則忠義之人知勸立年更代則<lb/>
<pb n="KR4d0070_WYG_018-14b"/>
人知勞逸得均遷補有式則人知自重若其功過之准<lb/>
敎習之法居處之制頒給之例即請自朝廷裁議今兹<lb/>
聖心思冗兵之為患憫國用之不給得無念其所以致<lb/>
然者乎臣聞太祖皇帝訓齊諸軍法制甚嚴軍人不得<lb/>
衣皂但許衣褐其制不得過膝豈有紅紫之服葱韭不<lb/>
得入營門豈知魚肉之味每請月糧時營在城西者即<lb/>
於城東支營在城東者即於城西給不許雇車乘須令<lb/>
自負以勞役之嘗問左右後唐莊宗何以致亂或對曰<lb/>
<pb n="KR4d0070_WYG_018-15a"/>
莊宗不能御下嘗出獵軍士至攏馬首自言兒郎寂寞<lb/>
望接借太祖拊髀嘆曰莊宗得天下大艱難所為乃如<lb/>
此我于三軍亦不惜財敢犯我惟有劍耳故是時令行<lb/>
禁止軍士亦以足用今則異矣臣嘗入朝見諸軍帥從<lb/>
卒一例新紫羅衫紅羅抱肚白綾袴絲鞋戴青紗帽長<lb/>
帶紳鮮華爛然其服裝少敝固已恥于衆也一青紗帽<lb/>
市估千錢至于衫袴蓋一卒之服不啻萬錢今之上四<lb/>
軍請給比諸軍為至厚然月受千錢正可買得一帽耳<lb/>
<pb n="KR4d0070_WYG_018-15b"/>
度所戴帽歲須二枚補染服裝須要鮮潔則於諸事略<lb/>
稱此也計其所受廩給不足一身之費若有妻子爭不<lb/>
得饑凍妻子既不免饑凍小人之情豈能不歸怨于上<lb/>
此軍情所以易動也至於常程特支例只對料錢勘請<lb/>
朝廷一次特支在京約用錢三十萬貫及入軍人之手<lb/>
何足為用是朝廷不勝其困軍中殊未有濟所以至此<lb/>
者由乎習侈汰之弊也願陛下因清閒之餘試召軍帥<lb/>
如此問之便可密令條陳以何術可以革今日之奢靡<lb/>
<pb n="KR4d0070_WYG_018-16a"/>
以何道可以復昔時之朴素如帥臣能自節約以身率<lb/>
下則軍人庶乎可以存濟矣今兹聖心以近日諸道州<lb/>
郡軍民搆造妖事往往起大獄得無欲以深刑峻法懲<lb/>
止之者乎臣竊惟陛下御極於今且三十年其甚盛徳<lb/>
之事所以感格天地結洽人心之深者以其至仁慈厚<lb/>
好生惡殺急深故之罪寛縱出之罰哀矜庶獄惟刑之<lb/>
恤也近因貝賊挾妖為亂朝廷又追覈李譚之獄張存<lb/>
等例䝉重罰州郡承風覺發妖事所在成大獄至于誦<lb/>
<pb n="KR4d0070_WYG_018-16b"/>
經供佛符呪禁術盡遭捕繫蔓延平民豈無姦人乘便<lb/>
構造疑似以干賞利或挾讎怨更相攀引搒掠之下何<lb/>
求不獲今臣見判審刑院夲院奏案七十餘道内二十<lb/>
餘道係是妖事雖近降朝㫖嚴加止絶但恐今後官吏<lb/>
斷獄指李譚為鑒戒無復更用平恕之心文致鍛鍊慮<lb/>
成後悔臣聞賞罰猶風也人情猶草也草上之風必偃<lb/>
人情隨賞罰而遷矣臣惜陛下三十年之甚盛徳功虧<lb/>
于一簣寳元之後國家多故邊郵繹騷人事紛紜災異<lb/>
<pb n="KR4d0070_WYG_018-17a"/>
屢見中外屬任之官鮮著事效推諸人事勢可憂已聖<lb/>
心焦勞寅畏祇厲日慎一日迄此乂寧獨賴陛下至仁<lb/>
慈厚之徳所以感格天地結洽人心之深者也奈何輕<lb/>
用刑獄以危天下招致沴氣以速民怨者乎此月十六<lb/>
日立夏可以挺重囚出輕繫願陛下先期臨軒疏决在<lb/>
京罪人因遣使四出應州郡見禁妖事令依近降聖㫖<lb/>
除情涉不順者具案聽裁外餘並釋免仍切勅逐路提<lb/>
㸃刑獄司覺發部下刑禁枉濫及有枝蔓良民務在清<lb/>
<pb n="KR4d0070_WYG_018-17b"/>
平不失有罪而已仍告諭官吏無得以張存之故因用<lb/>
深文從事上全聖徳下安人情斯社稷之長慮也凡臣<lb/>
所陳實時要務然皆事之一節耳至於天下大勢臣請<lb/>
為陛下言之臣觀古今治亂之變不在其他只在上下<lb/>
之勢離合而巳上下之勢合事無大不成上下之勢離<lb/>
事無小不敗比年以來朝廷頗引輕險之人布之言路<lb/>
違道干譽利口為賢天下承風靡然一變又外人議論<lb/>
展轉緣飾沽激倣傚惟恐不及敗壞雅俗遂成險薄内<lb/>
<pb n="KR4d0070_WYG_018-18a"/>
則言事官外則按察官多發人閨門曖昧年歲深逺累<lb/>
經赦宥之事而又諸色小人下至吏胥僮奴觀時得逞<lb/>
敢犯于上構造辭說朝廷便行濟以愛憎何所不至故<lb/>
自將相而下至于卿大夫士惴惴危恐莫有泰然而自<lb/>
安者一動一為輒曰恐致人言也料此以至陛下宫省<lb/>
左右前後下逮閭巷庶人亦莫不然更相姑息専避嫌<lb/>
疑苟且因循求免謗咎何暇展布心體為國家立事者<lb/>
哉臣竊詳聖意豈欲人情風俗之若此歟但以其所由<lb/>
<pb n="KR4d0070_WYG_018-18b"/>
來者漸矣自上及下無不知此者但莫肯為陛下深切<lb/>
開陳之也理道之壅無大於此上下之勢離阻若是則<lb/>
誰與陛下同心一徳而深謀逺慮者哉既無同心一徳<lb/>
之人深謀逺慮之事則天下之務何以致治願陛下深<lb/>
為留神務在通上下之情欲上下之情合在審於聽受<lb/>
而已臣自㕘侍從陟降十年對法座聞徳音多矣觀陛<lb/>
下之寛仁矜惻如天之無不容也英睿明智如日之無<lb/>
不照也彼浮淺狙詐之人亦何有遁形于天日之下者<lb/>
<pb n="KR4d0070_WYG_018-19a"/>
然臣聞聖人作罰宥過無大刑故無小欺罔險譎是為<lb/>
真姦偶虧檢防是為小疵若陛下察其真姦必正國典<lb/>
寛其小疵以全人用則有臣億萬自當一心隨才大小<lb/>
孰不傾盡此所謂合上下之勢誠君人之大體為國之<lb/>
大方也願陛下於此特加省納焉臣識慮迂疎不達理<lb/>
要本末簡擢盡出聖恩浮沉著位愧無補報矧被咨訪<lb/>
敢不盡愚上黷宸聰不任戰汗惶慄之至謹對<lb/>
　　　　<hi>十七日早未趨朝内降此問當日晚具對封進</hi>
<pb n="KR4d0070_WYG_018-19b"/>
　　　應賢良方正能直言極諫科對制䇿一道<hi>景祐五年</hi>
　　　　<hi>八月</hi>
皇帝若曰朕䝉積累之休莅幅員之廣寅畏天命以康<lb/>
元元思欲恢祖宗之逺圖追皇王之極治躋俗于仁壽<lb/>
之域陶民于禮義之化兢兢業業不敢怠遑焦心勞志<lb/>
十有七年于兹矣而明不燭逺智不通幽奉承謨訓唯<lb/>
恐失墜故深詔有司詳延天下特起之士冀聞忠讜實<lb/>
至之言以輔朕之不逮子大夫卓出羣萃褎然造庭必<lb/>
<pb n="KR4d0070_WYG_018-20a"/>
有宏謀以塞虚佇國家誕膺寳命奄甸中區三聖繼明<lb/>
禺邦作乂除殘而革暴蠲苛而薄賦稼政脩禮文縟愛<lb/>
人甚于赤子縻賢同夫白駒竒傑魁壘之士列位于朝<lb/>
循良慈惠之長分政于外求治若此可謂勤且至矣然<lb/>
而格之前載猶或異論法制寖講而未協厥中經費實<lb/>
繁而未得其節樂未諧于韶濩刑未措于成康官師或<lb/>
昧于亷平風俗頗虧于素樸夷貊雖率化而時有陵犯<lb/>
邊鄙者嵗時雖嘉靖而時有儆戒變易者將朕之不徳<lb/>
<pb n="KR4d0070_WYG_018-20b"/>
使之然邪抑物之有數適當爾邪子大夫其精心極慮<lb/>
無有所隠古之制度可用於今今之章程有盭於古並<lb/>
宜條列勿事猥并立樂之方何以格神祇而來瑞物祥<lb/>
刑之要何以空囹圄而致和氣至于遴揀多士懋建庶<lb/>
官咸有前規可為來範唐氏考功之格善最悉陳漢家<lb/>
刺部之儀科條具舉士民之類愚衆賢寡奢僭相尚習<lb/>
以成風不嚴而化其術安在恣睢强寇何以革其非心<lb/>
漠然大鈞何以致其順序且道者萬世無弊而前經有<lb/>
<pb n="KR4d0070_WYG_018-21a"/>
忠文相救之說法者百王不易而舊典著輕重異用之<lb/>
宜戴記為國有九經所宜詮次周官辨地以五物咸為<lb/>
敷陳式副諮詢且觀殫洽固將施之於行事匪獨取之<lb/>
於虚文悉意以陳無撓執事<lb/>
　　　對<lb/>
臣聞昔漢氏始舉賢良文學士而䇿以當時之大政凡<lb/>
治亂之故施捨之宜使以經對所得善者輒施之於政<lb/>
故文景之朝制度興作比隆三代得人之盛由此其選<lb/>
<pb n="KR4d0070_WYG_018-21b"/>
也今陛下上承先志遐稽治古祇惕乎安安之難戒慎<lb/>
乎事事之備數詔方聞之士延致大廷臨問以保邦制<lb/>
理之道以通天下之志以成天下之務兹誠抱器而有<lb/>
心于生民者發舒其憤願之會臣不佞學不足以通天<lb/>
人之變識不足以達古今之務而竊有志焉乃今承乏<lb/>
靦然塞舉大問所及豈臣愚所能通者雖然敢不以承<lb/>
學所聞謹昧死上愚對臣伏讀聖䇿見陛下寅畏天命<lb/>
以康兆民為心奉承謨訓以恢逺圖為志期躋俗于仁<lb/>
<pb n="KR4d0070_WYG_018-22a"/>
壽思陶民于誼禮而退託於不逮以求忠讜之言斯以<lb/>
見陛下虚懷於聽受之勤也伏以聖䇿有除殘去暴之<lb/>
言及蠲苛薄賦之念列愛人縻賢之道叙列位分政之<lb/>
良斯又見陛下勤恤小民之依以深察其微隠勵精庶<lb/>
政之化以博用乎人才此帝堯之協和萬邦周文之思<lb/>
皇多士而猶慊然興嘆逖懷治古請為陛下廣其義焉<lb/>
昔聖王之所以能見天下于户牖之間運萬化于股掌<lb/>
之上者非為一人之明且智可徧見而盡察也使聰明<lb/>
<pb n="KR4d0070_WYG_018-22b"/>
者竭其視聽智力者盡其謀能則事無所遺政無不舉<lb/>
矣欲事無所遺在乎廣言路欲政無不舉在乎正有司<lb/>
臣聞書稱舜之徳曰詢于衆伊尹曰匹夫匹婦不獲自<lb/>
盡人主罔與成厥功古之興王咨嗟戒慎莫不箴勅其<lb/>
羣下俾補察其政故在輿有旅賁之規位宁有官師之<lb/>
典倚几有誦訓之諫臨事有瞽史之導猶衆楚人咻之<lb/>
求其齊言不可得也古之明君思興治道曷有不先廣<lb/>
視聽以平王度者乎昔漢魏相白去尚書副封以防壅<lb/>
<pb n="KR4d0070_WYG_018-23a"/>
蔽而宣帝得以知萬機之微為漢明主唐太宗著司門<lb/>
式云其無門籍人有論奏者皆令監門司馬引對不許<lb/>
關礙又制大臣入論事輒令諫官同入或對問之言有<lb/>
虧道理隨即爭之此唐文帝致太平之迹也今朝廷司<lb/>
過拾遺之職惟御史諫臣凡厥庶官無得出其位而言<lb/>
者臣願陛下深留聖慮逺惟治方益進端亮骨鯁之士<lb/>
以旦夕承弼清閒之餘對臨之際訪之古訓爰及政事<lb/>
則嘉謀日聞于黈纊誠士各薦其見聞夫如是則何逺<lb/>
<pb n="KR4d0070_WYG_018-23b"/>
而不燭乎臣聞夫子曰必也正名乎春秋之義君不尸<lb/>
小事臣不専大名故尊主其要卑任其勞人君佚于任<lb/>
使仰成而治三公論道九卿分職羣有司各事其事以<lb/>
故庶務百職夲末滌理今夫津官亭吏一命之微米鹽<lb/>
貨利毫杪之細莫不關决衡石經煩清衷三公下任卿<lb/>
大夫之勞卿大夫旁領羣有司之事職分名局不歸臺<lb/>
省政失其本事忘其舊惟陛下考理之要清化之源莫<lb/>
若謹諸關柅執其機轄委任三吏切摩治夲使夫總百<lb/>
<pb n="KR4d0070_WYG_018-24a"/>
揆者則謀建庶官之長列庶官之長者則各選衆職之<lb/>
任付之柄而要其效盡其材而責其成官守典司無相<lb/>
侵紊有廢厥職必正于罰如此則陛下以無為用天下<lb/>
羣吏莫不各有為而為天下用要在于上詳在于下上<lb/>
下正則天下治矣夫如是又何幽而不通乎方且優游<lb/>
巖廊之上拱揖羲軒之庭不為而功成不勞而治定易<lb/>
曰知臨大君之宜此之謂也伏以聖䇿曰今竒傑魁壘<lb/>
之士列位于朝循良慈惠之長分政于外求治若此之<lb/>
<pb n="KR4d0070_WYG_018-24b"/>
勤猶未格于前載者臣伏讀至于再而切有感矣臣誠<lb/>
深嘆陛下有英睿之度而臣弼乏將明之材因循蔽欺<lb/>
偷取一切不能作法於治不能革弊於細獨貽陛下兢<lb/>
兢之憂也誠使朝皆竒傑則朝廷重而百度正外皆循<lb/>
良則上下交而其志通雖甚盛徳何以加此又何前載<lb/>
之愧乎以臣之愚正謂朝位鮮魁壘之器外官寡慈惠<lb/>
之師未足以副聖心愛人縻賢之念爾雖然奇傑乃間<lb/>
世而出循良非比肩而有亦在人主推擇而聳勸之爾<lb/>
<pb n="KR4d0070_WYG_018-25a"/>
何以言之列位于朝者忠邪不可不辨也分政于外者<lb/>
宰牧不可不重也臣聞伊尹戒太甲曰左右惟其人周<lb/>
穆王命伯冏為太僕正曰僕臣正厥后克正僕臣諛厥<lb/>
后自聖㫖哉聖賢之究治夲也堯舜禹大聖智者然猶<lb/>
相與歎以不知人為憂此九徳所以為帝謨也至于夫<lb/>
子亦以為知人之難堯舜其猶病諸夫知人之所以難<lb/>
者以其巧言令色之賊實也夫世之治亂君之昏明臣<lb/>
之忠邪所更而有雖治世明君不能使其立朝居位舉<lb/>
<pb n="KR4d0070_WYG_018-25b"/>
忠賢而無邪佞者也由能親忠賢而疎邪佞者爾雖亂<lb/>
世昏君亦未必立朝居位舉邪佞而無忠賢者也由其<lb/>
近邪佞而逺忠賢者爾故堯舜之朝稷契班乎共鯀幽<lb/>
厲之朝蘇衛儕乎榮暴顧上所親而近者孰恱焉夫欲<lb/>
辨朝位之忠諛者考其所朋之迹而志行見矣察其施<lb/>
作之謀而材智詳矣忠莊而端直斯則雪霜之松栢矣<lb/>
諂從而容恱者斯則疾風之蓬蔂矣進斯人也原其譽<lb/>
之所自退斯人也察其毁之所出㧞茅以彚必有類也<lb/>
<pb n="KR4d0070_WYG_018-26a"/>
如此則列位之縻賢頗得竒傑魁壘之士矣臣聞民政<lb/>
之夲在乎牧宰而朝之選任其制甚輕銓審補除初無<lb/>
差擇計階而授循資而遣或罷弱昏亂狠頑貪忍流毒<lb/>
于下窮枉無告刺守奪于權利坐視其弊而莫之聞者<lb/>
地相接也夫夲既失之姑正其末猶愈於不正也昔在<lb/>
兩漢雖有刺史督州而又時遣使四出察羣吏之治故<lb/>
前漢則有繡衣直指傳行四方得専免二千石後漢則<lb/>
有美俗清詔之名以按郡國唐雖有採訪按察之職而<lb/>
<pb n="KR4d0070_WYG_018-26b"/>
亦時遣郎官御史出廉外事誠國家舉用漢唐之典精<lb/>
選臺閣之臣才識深明風度方重者時遣分道以察郡<lb/>
縣守令能否之迹具善惡而入報示賞罰於必行如此<lb/>
則宰牧之官心知勸懼郡縣之政稍以澄清夫是則治<lb/>
民分政者頗得循良慈惠之長矣聖䇿曰法制寖講而<lb/>
未協厥中經費實繁而未得其節樂未諧于韶濩刑未<lb/>
措于成康官師或昧于廉平風俗頗虧于樸素此以見<lb/>
陛下無微不講無小不慮者也夫法制所以未中以其<lb/>
<pb n="KR4d0070_WYG_018-27a"/>
命令之數易經費所以未節以其用度之無藝樂未諧<lb/>
于韶濩以其工師之失職刑未措于成康以其貨利之<lb/>
亂制官師或昧于亷平以其澄勸之義廢風俗頗虧于<lb/>
素樸以其分度之禮踰臣請為陛下悉數以終之臣所<lb/>
謂法制所以未中以其命令之數易者聞之書曰愼乃<lb/>
出令令出惟行夫命令者國之綱紀政之隄防綱紀一<lb/>
弛則萬目隨觧隄防一傾則横流莫制故為國之夲為<lb/>
政之原信為大也比者命令布下尋復衝改是以郡縣<lb/>
<pb n="KR4d0070_WYG_018-27b"/>
承用者駮姦吏巧詆因縁為市民無所措手足而多犯<lb/>
于有司揆大體而論之此損政之深者儻朝廷出令事<lb/>
干大政必集議而後行下于多方必一定而無變略其<lb/>
苛細刪諸重累俾萬姓咸曰大哉王言又曰一哉王心<lb/>
如此則法制允當協于中理矣臣所謂經費之未節以<lb/>
其用度之無藝者伏以承平之日乆是故因循之弊生<lb/>
日知其所增歲不知其所減此費之所以煩也陛下幸<lb/>
加惠思所以撙節之理臣謂宜以約處之而巳宫室臺<lb/>
<pb n="KR4d0070_WYG_018-28a"/>
榭足以順隂陽之候旌旗羽衛足以昭文物之容苑囿<lb/>
池籞足以備游豫之行音官樂部足以具燕享之禮自<lb/>
餘土木之不急者舉罷容衛之罕用者勿飾寛池囿之<lb/>
利下賦於貧民省音樂之伎稍斥其冗食減後苑之工<lb/>
巧息匠司之營繕愼無名之好賜約無功之匪頒罷緇<lb/>
黄之厚施節一切之横費以緩天下水旱之賦以為國<lb/>
家帑廩之實以濟疲農工女稼穡之勤以整老弱孤寡<lb/>
饑勞之殃如此則徳澤被于天下而經費有節矣臣所<lb/>
<pb n="KR4d0070_WYG_018-28b"/>
謂樂未諧于韶濩以其工師之失職者昔舜命九官䕫<lb/>
實典樂漢史叙得人之盛而儒雅質直與協律並列又<lb/>
漢制卑者之子不得舞宗廟之酎歴代而下樂府令丞<lb/>
多用士大夫均聲考律其義微矣故師胥瞽矇古所甚<lb/>
重也今夫執伎以事上者厯象則有司天之監醫藥則<lb/>
有翰林之署至于琴弈書畫一藝之微者莫不厚賦廩<lb/>
稍間䝉寵賜太醫諸工真古者大夫士之職也謂宜略<lb/>
依司天為之官次補用知鍾律之士以充其選擇取儒<lb/>
<pb n="KR4d0070_WYG_018-29a"/>
師為之令丞使習其精義通其鍾吕雖名異于韶濩而<lb/>
可以薦天地享祖宗其義一也臣所謂刑未措于成康<lb/>
以其貨利之亂制者伏以國家之在宥天下一統治平<lb/>
徳教加於蒸民其陶化抑深矣陛下臨御區極欽恤庶<lb/>
愼急深故之罪寛縱出之罰有慘怛之愛有忠利之教<lb/>
而刑未之措獄繫猶蕃其故何由蓋上之籠貨物漁財<lb/>
利之路多筦𣙜封占之法密間之以權豪富室侵奪貧<lb/>
細吏務因循或引賕賄不能抑强扶弱是以小人業蹙<lb/>
<pb n="KR4d0070_WYG_018-29b"/>
窮而思濫者衆矣誠朝廷愼擇守宰摧抑豪猾稍寛利<lb/>
路以優齊民刋定律令除文致毛細之法務從簡易便<lb/>
於遵守使民不敢欺冒而試法吏無以輕重而舞文則<lb/>
刑雖未盡措而羅穽寛矣臣所謂官師或昧于廉平以<lb/>
其澄勸之義廢者按周典小宰以六計弊羣吏之治雖<lb/>
治行不同而同主于廉故馭吏之法麗重惟貨而受賕<lb/>
抵禁相繼有焉意者官刑稍以寛弛部長多所故縱歟<lb/>
夫貪利侵刻下民善事上官腹心爪牙各有施設及貫<lb/>
<pb n="KR4d0070_WYG_018-30a"/>
盈滅趾官以墨敗而又赦令屢下亟䝉釋解丹書未乾<lb/>
已冀收叙此所謂官刑稍以寛弛者也今夫令宰有濫<lb/>
黷之迹而守倅縱不考驗守倅有貪暴之政而司官隠<lb/>
不上聞及乎惡積而不可掩事播而不可逭罪止不察<lb/>
厥罰至輕倘使諸統攝之司及于聫事之職贓罪相坐<lb/>
以重其累則人自為計下無容姦矣夫峻刑苛禁誠非<lb/>
治世善化之意然今風俗流溢踰軌者衆不嚴官制何<lb/>
以立法猶乎馭駻突而不利乎銜䇿且奔踶而僨蹶矣<lb/>
<pb n="KR4d0070_WYG_018-30b"/>
古所謂惟齊非齊者謂此道也臣所謂風俗頗虧于素<lb/>
樸以其分度之禮踰者書曰惟民生厚因物有遷違上<lb/>
所令從厥攸好故君人者章好以示民俗愼惡以御民<lb/>
淫夫風化之所起必由上以達下内而及外且萬邦表<lb/>
則在乎王國今夫彫飾巧偽之器竒邪纎靡之服陳鬻<lb/>
于市流于四方詐偽姦欺聚為淵藪按周官以儀辨等<lb/>
則民不越以度教節則民知足古之制民者使之雖富<lb/>
不異服無故不食珍納幣無過五兩合親不踰一肉故<lb/>
<pb n="KR4d0070_WYG_018-31a"/>
王道之端必自制節始也謂宜益條其僭侈之弊惟事<lb/>
事為之分度所示制令期于必信如此則争奪踰靡之俗<lb/>
革禮義敦厚之教行矣聖䇿曰夷貊雖率化而時有陵<lb/>
犯邊鄙者歲時雖嘉靖而時有儆戒變異者兹又以見<lb/>
陛下過虞冦聚之漸祇畏天戒之重也然陵犯之擾匪<lb/>
特徼裔之强敵變異之來兹乃隂陽之大事何陛下問<lb/>
之後乎彼羣蠻依嵠峒之險恃林嶺之阻窺伺無備潛<lb/>
出攘掠結集如蜂蟻飛迸如鳥獸守臣無狀自投亡地<lb/>
<pb n="KR4d0070_WYG_018-31b"/>
然此之區區者亦何足以累國威煩聖慮哉臣謂邊事<lb/>
之重其在西北乎北國通好於我餘三十年自漢氏巳<lb/>
來南北之和而能堅守信誓如今之乆者未之有也非<lb/>
惟懷我恩信利我聘幣抑當我盛徳之世無釁可乘夫<lb/>
以利相結者利盡則交疎以勢相合者勢解則難作故<lb/>
有備無患謂之善無恃不來在乎多算又西陲雖受羈<lb/>
縻姑息蓋乆自國家失朔方棄靈武置戌内地控扼益<lb/>
蹙雖貢職外謹而巢穴内堅鄙上之防不可不戒且自<lb/>
<pb n="KR4d0070_WYG_018-32a"/>
唐氏中世以降兵農之業離文武之權分而政事不齊<lb/>
國謀相乖矣今之邊事根本在于廟堂措置設施固非<lb/>
下臣所得而詳然三軍之命繫於主帥是以擇將之重<lb/>
兵事之本臣請因平冦之問著于後篇以言之深惟陛<lb/>
下以天日髙明之徳承祖宗淳耀之靈夙興視朝中昃<lb/>
勤聽勅天之命臨此下人無疆惟休亦無疆惟恤宜乎<lb/>
自天降休百嘉來應而災異數作譎變仍見上天勤勤<lb/>
之意諒不徒發而必有所屬也間者殞星如雨流擾失<lb/>
<pb n="KR4d0070_WYG_018-32b"/>
次地震定襄裂而湧泉雷不收聲泄于窮冬又正月以<lb/>
來日䝉少光輒或數日不解臣鄙儒昧于天官之學竊<lb/>
考春秋之義及前志天文五行之占其咎皆由乎陽徳<lb/>
微弱隂道専縱下為阿比盜用威柄者也夫隂之為象<lb/>
臣道也妻道也外國之道也天意若曰將俾陛下察左<lb/>
右之姦正宫闈以禮謹邊防之備者乎夫人君之道所<lb/>
以配乾而法天者蓋取乎乾體之剛天行之健也剛故<lb/>
中正無邪健故運用不息洪範曰惟辟作福惟辟作威<lb/>
<pb n="KR4d0070_WYG_018-33a"/>
春秋之義譏大夫之専者夫臣下能竊威福之柄亦不<lb/>
専在乎執政當國者苟信聽之或過則欺誣之隨生蟻<lb/>
漏壞隄炬遺燎原杜漸防微在愼厥始此所謂察左右<lb/>
之姦者也若夫防戚黨之侵預絶女謁之請求御進取<lb/>
周典之文均選循漢氏之制戒留連之害政事省幽怨<lb/>
以延和氣此所謂正宫闈以禮者也若夫將校之列思<lb/>
其智勇可任者為誰卒伍之衆察其銳驍無前者有幾<lb/>
邊壘守將孰有扞城之材帷幄謀臣孰有折衝之算至<lb/>
<pb n="KR4d0070_WYG_018-33b"/>
于儲峙輸發之術兵械精完之數有一未備非先勝之<lb/>
道也此所謂謹邊防之備者也夫是三者惟在陛下存<lb/>
神而逺照凝慮而深思利柄勿以假人主威貴乎獨運<lb/>
雖篋櫝已固扃鑰不可不嚴雖垣墉既修關鍵不可不<lb/>
設用乾剛以弭隂異謹人事以應天心如此則災異不<lb/>
足消休祥不足致也且聖䇿俾人精心極慮無有所隠<lb/>
臣既冒陛下斯舉矣敢悼後害而為身謀者歟亦在陛<lb/>
下寛狂妄之誅以來天下至當之言焉聖䇿曰古之制<lb/>
<pb n="KR4d0070_WYG_018-34a"/>
度可用于今今之章程有盭于古并宜條列勿事猥并<lb/>
臣謹按春秋之義譏變古易常者而又善變之正者蓋<lb/>
國之善制不可輕變其未至者變之可也伏以先制舊<lb/>
法彼此一時事體權宜各有云設誠大制度或大典章<lb/>
為世規摹著在甲令故當守而勿失謹以奉行至于凡<lb/>
小事為因時消息或迹存而理異或法乆而姦生必踐<lb/>
而行以為無改於祖宗之道此所謂膠柱而鼔瑟刻舟<lb/>
以求劍者易曰窮則變變則通通則乆故復而不厭乆<lb/>
<pb n="KR4d0070_WYG_018-34b"/>
而不弊之謂道昔先王之作為爵禄賞罰以親攬其柄<lb/>
是以為天下之主見勞授賞則衆譽不能進無功見惡<lb/>
行誅則衆讒不能退無罪若政無大小人無善惡進退<lb/>
用舍一取諸舊是爵禄賞罰不在人主而在例也與奪<lb/>
之柄於陛下何有臣願陛下革弊去蠧無不忍之愛拔<lb/>
材賞忠無踈賤之隔大稽諸古小度於今使天下之耳<lb/>
目常新萬務之本原必正無曰引例合義而巳如此則<lb/>
古之制度斯用于今今之章程自合于古矣帝王之制<lb/>
<pb n="KR4d0070_WYG_018-35a"/>
不亦光大乎聖䇿曰立樂之方何以格神祇而來瑞物<lb/>
祥刑之要何以空囹圄而致和氣臣前所謂謹工師之<lb/>
職齊貨利之制者備矣夫樂作而順氣成象則和和則<lb/>
瑞物至矣故䕫曰於予擊石拊石鳥獸蹌蹌簫韶九成<lb/>
鳳凰來儀刑得中則清清則和氣應矣故周官曰以刑<lb/>
教中則民不虣夫是則和氣其有不通乎聖䇿曰遴揀<lb/>
多士懋建庶官咸有常規可為來範唐氏考功之格善<lb/>
最悉陳漢家刺部之儀科條具舉臣按唐六典考功考<lb/>
<pb n="KR4d0070_WYG_018-35b"/>
課之法有四善一曰徳義有聞二曰清愼明著三曰公<lb/>
平可稱四曰恪勤匪懈善狀之外有二十七最獻可替<lb/>
否拾遺補闕為近侍之最銓衡人物簡擢良材為選司<lb/>
之最揚清激濁襃貶必當為考校之最禮制儀式動合<lb/>
經典為禮官之最音律克諧不失節奏為樂官之最决<lb/>
斷不滯與奪合理為判事之最部統有方警守無失為<lb/>
宿衛之最兵士調習戎裝充備為督領之最推鞫得情<lb/>
處斷平允為法官之最讎校精審明於刋定為校正之<lb/>
<pb n="KR4d0070_WYG_018-36a"/>
最承㫖敷奏吐納明敏為宣納之最訓道有方生徒克<lb/>
業為學官之最賞罰嚴明攻戰必勝為將帥之最禮義<lb/>
興行肅清所部為政教之最詳録典正詞理兼舉為文<lb/>
史之最訪察精審彈舉必當為糾正之最明於勘覆稽<lb/>
失無隠為勾檢之最職事修理供承强濟為監掌之最<lb/>
功課皆充丁匠無怨為役使之最耕耨以時收穫成課<lb/>
為屯官之最謹於蓋藏明於出納為倉庫之最推步盈<lb/>
虚究理精密為厯官之最占候醫卜效驗居多為方術<lb/>
<pb n="KR4d0070_WYG_018-36b"/>
之最譏察有方行旅無壅為關津之最市鄽不擾奸濫<lb/>
不行為市司之最收養肥碩蕃息孶多為牧官之最邊<lb/>
境肅清城隍修理為鎮防之最類其善最校定内外文<lb/>
武官吏之課為九等焉漢刺史以六條察所部二千石<lb/>
其略曰豪右兼并占田過制曰二千石納引賕賄曰喜<lb/>
怒任情曰選署不平曰子弟請託曰違公下比此科條<lb/>
之目也聖策曰士民之類愚衆賢寡奢僭相尚習以成<lb/>
風不嚴而化其術安在夫戒奢防僭之術臣既略陳于<lb/>
<pb n="KR4d0070_WYG_018-37a"/>
前矣蓋民之為名謂其泯然無知辨者愚之衆也所稟<lb/>
蓋然其動靜趣習惟上是視故曰君子之徳風小人之<lb/>
徳草草上之風必偃言下化上之速也在易履卦象曰<lb/>
君子以辨上下定民志故上下誠辨則民志斯定矣其<lb/>
在節卦象曰節以制數度議徳行夫數度有等則貴賤<lb/>
章别徳行見奬則賢愚自分此則節之本也陛下念民<lb/>
習侈屢以為問有以見聖意之深憫乎末俗之不厚也<lb/>
間者頒下詔㫖戒服用之尤溢者媮靡少損矣然未足<lb/>
<pb n="KR4d0070_WYG_018-37b"/>
以稱陛下淳儉之教意者民之所傚者其本未正歟春<lb/>
秋之義法之所建必自貴者始陛下誠欲清天下之弊<lb/>
其自諸戚里豪貴大臣之家以先之上徐趨而下奔走<lb/>
矣不嚴而化此其術也聖䇿曰恣睢强㓂何以革其非<lb/>
心漠然大鈞何以致其順序者夫制馭邊陲臣既列于<lb/>
前篇矣其擇將之事請得復盡焉今禁衛千幕環絡京<lb/>
甸什五相長偏禆相承六軍之重統乎元帥而皆起奔<lb/>
走之勤舊積恩澤以稍遷以軀力為武以引强為材智<lb/>
<pb n="KR4d0070_WYG_018-38a"/>
不足以達機變惠不足以撫部伍冒沒寵利優游太平<lb/>
輕肥相夸坐受姑息設不幸遐陬有嘯聚之寇邊隅有<lb/>
侵牧之擾雖受成于上指縱在人非惟師律之不臧智<lb/>
勇之無恃是其肯委易得之富庶冒難死之鋒刃乎故<lb/>
將不知兵主不擇將無功厚賜無勞重禄皆法所忌者<lb/>
也向者朝廷念將帥之材難是以擇搢紳之能者然其<lb/>
所得率多善奔走人事以為寵利之路而已其鈐略才<lb/>
藝不謂無之然固鮮焉誠國家因為科條損益其制使<lb/>
<pb n="KR4d0070_WYG_018-38b"/>
夫衣冠之應詔者為設機宜十問以䇿之必有稽於軍<lb/>
志精合於時體者為通擢之理戎㕘于列校其方略智<lb/>
勇固未之盡抑猶愈于徒進者也至于和大鈞致大順<lb/>
兹由民心下和則和氣上應爾時使薄斂以富之緩刑<lb/>
弛力以佚之制節謹度以平之擇吏審令以安之是以<lb/>
政和則民和民和而後隂陽和隂陽和則大鈞調而順<lb/>
氣序矣聖䇿曰且道者萬世無弊而前代有忠文相救<lb/>
之說法者百王不易而舊典著輕重異用之宜者夫董<lb/>
<pb n="KR4d0070_WYG_018-39a"/>
生推道蓋探其本而言荀卿論刑蓋有所激而發彼三<lb/>
代之弊雖有忠文相救之說至于法天順人之意其可<lb/>
改乎此則萬世無弊之本也彼治亂之世雖有輕重異<lb/>
用之宜至于遏惡扶善之用其可殊乎此則百王不易<lb/>
之制也聖䇿曰戴記為國有九經所宜詮次周官辨地<lb/>
以五物咸為敷陳夫為國有九經者脩身則道立尊賢<lb/>
則不惑親親則諸父昆弟無怨敬大臣則不眩體羣臣<lb/>
則士之報禮重子庶民則百姓勸來百工則財用足柔<lb/>
<pb n="KR4d0070_WYG_018-39b"/>
逺人則四方歸之懷諸侯則天下畏之此為國之九經<lb/>
也周官大司徒之職以土會之法辨五地之物生一曰<lb/>
山林其動物宜毛物其植物宜皁物其民毛而方二曰<lb/>
川澤其動物宜鱗物其植物宜膏物其民黑而津三曰<lb/>
丘陵其動物宜羽物其植物宜覈物其民專而長四曰<lb/>
墳衍其動物宜介物其植物宜莢物其民晳而瘠五曰<lb/>
原隰其動物宜臝物其植物宜叢物其民豐肉而庳此<lb/>
五地之物也聖䇿曰固將施之於行事匪獨取之於虚<lb/>
<pb n="KR4d0070_WYG_018-40a"/>
文兹以見陛下虚已以諮詢留聽于葑菲者也臣才識<lb/>
迂鄙不通於政至于所發亦庶幾有以上當聖心者陛<lb/>
下不廢其言擇其近似者粉澤而用之使天下知國家<lb/>
設科取士之道不為虚名則豈惟臣之獨被寵靈也哉<lb/>
固朝廷之盛美者已臣昧死上對<hi>次年夏戎阻命西邊用兵朝廷多事矣又</hi>
<hi>二年契丹來渝平</hi>
　<lb/>
　<lb/>
<pb n="KR4d0070_WYG_018-40b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　樂全集卷十八<lb/>
</p>
<p>
</p>
  </div>
<div>
                <head>樂全集巻十九</head>
    <p>
<pb n="KR4d0070_WYG_019-1a"/>
欽定四庫全書<lb/>
　樂全集巻十九　　　　宋　張方平　撰<lb/>
　　論事<lb/>
　　　上疏一道<lb/>
臣伏覩丙午詔書以星文流變坤載震摇先春而雷衆<lb/>
異間作陛下惕然戒懼思所以當天意爰下明詔誕告<lb/>
庶官凡上躬之闕遺政刑之闕失阿枉之黨䝉罔為姦<lb/>
咸使密䟽以言悉心無隠約之親覽靡及有司臣伏覩<lb/>
<pb n="KR4d0070_WYG_019-1b"/>
詔書悵然感慨逺惟祖宗造基立法之勤先帝持盈垂<lb/>
裕之意勑天之命撫此下人無疆惟休亦無疆惟恤陛<lb/>
下天資神智英叡聰明紹隆基圖恭承帝事治民祇畏<lb/>
罔自暇逸嚮若僕臣皆正股肱惟良協心弼違將順其<lb/>
美陛下可以髙揖成康之上徐步唐虞之域惜乎人主<lb/>
有仁明之徳人臣乏輔翼之材因循蔽欺偷取一切治<lb/>
而無法弊不謀救沴氣成象變咎薦臻皇皇焉獨貽憂<lb/>
於陛下也臣愚孤逺學識踈陋猥逢詔㫖詢于芻蕘謹<lb/>
<pb n="KR4d0070_WYG_019-2a"/>
稽探天人之情參合古今之論上原厥罰之本下陳致<lb/>
治之方儻日月之明照此心之忠義斧躓之下免報讎<lb/>
于權强是由陛下至明豈獨微臣受賜惟陛下留神研<lb/>
慮察臣狂言臣伏思詔書曰星文流變者臣鄙儒不通<lb/>
天官之學謹按前志說春秋星隕如雨為王者失勢臣<lb/>
下專恣之應况紫垣太微上帝之座天子之庭列星布<lb/>
位近臣之象流移失次乃邇臣不恭其職相朋附下懷<lb/>
貳苟容不忠王室之咎也坤載震摇者臣竊考載籍歴<lb/>
<pb n="KR4d0070_WYG_019-2b"/>
世以還地震之異未有若今兹之甚者謹按前志陽伏<lb/>
而不能出隂廹而不能升於是有地震兹謂不隂夫坤<lb/>
為隂體臣道也妻道也外國之道也陽薄於隂而不能<lb/>
勝相乘而震且定襄之地直王城西北正在乾位君徳<lb/>
所在天之警告夫豈虚發先春雷震者臣謹按前志雷<lb/>
當以二月出其卦曰豫言萬物因雷出地皆恱豫也以<lb/>
八月入其卦曰歸妹言雷復入地則孕育根荄保藏蟄<lb/>
蟲雷本陽氣有人君之象故先時而聲猶陽不閉藏發<lb/>
<pb n="KR4d0070_WYG_019-3a"/>
泄無度也又正月以來日䝉少光輒或數日不解臣謹<lb/>
按前志䝉如塵其䝉先大温巳䝉日不見行善不請於<lb/>
上兹謂作福䝉微而風觧復䝉下專刑兹謂分威䝉濁<lb/>
奪日光公不任職兹謂不黜䝉一溫一寒風揚塵知佞<lb/>
厚之兹謂蔽此䝉大略也臣聞上天無言示人以象人<lb/>
君省躬應天以實是故考政者必求于天端弭災者必<lb/>
推于人事天人之際其應甚明臣謹按春秋之義舉往<lb/>
以明來觀著而思微天地之變國家之事粲然皆見無<lb/>
<pb n="KR4d0070_WYG_019-3b"/>
所疑矣故夫星流而殞地震而裂先春而雷日䝉不解<lb/>
其咎皆由乎陽徳舒緩隂道專縱下為阿比以蔽聰明<lb/>
者也臣愚不達道敢因四變推明七事臣聞之書曰無<lb/>
敢伏小人之攸箴蓋言明王求理不遺下言也臣議雖<lb/>
鄙切以為今世之切務治道之至要難尚此矣陛下幸<lb/>
加惠不以臣之疎逺而廢其言天下幸甚何謂七事其<lb/>
一曰密機事二曰用威斷三曰廣言路四曰重圖任五<lb/>
曰正有司六曰信命令七曰示戒懼何謂密機事臣聞<lb/>
<pb n="KR4d0070_WYG_019-4a"/>
之易曰君不密則失臣臣不密則失身機事不密則害<lb/>
成故春秋之義譏君之漏言是以人臣造膝而對詭辭<lb/>
而出人君明以察之斷以行之慎之至也韓子云事以<lb/>
密成語以泄敗臣比見羣下之言事者深言切論陛下<lb/>
或播之於左右囊章密疏陛下多付之於有司凡國之<lb/>
庶政得失之疏莫不繫乎二府者故諸臣下之言其有<lb/>
指摘時病及諸治亂者則用事之臣必所不恱而陛下<lb/>
更暴其言而露其章縁是而䝉譴者有之矣此蓋陛下<lb/>
<pb n="KR4d0070_WYG_019-4b"/>
體貌大臣篤其誠于勿貳疎外羣下忽其言之未然大<lb/>
臣固不可以忌疑下言固未可以輕信然亦在深思其<lb/>
意㫖徐察其情偽㕘諸理道辨其否臧言苟可行自當<lb/>
聽納言之未善置而勿揚使下竭其忠効所見則姦謀<lb/>
僻行不萌於下嘉猷正論日聞于上致理之效何以先<lb/>
此今清問之對封奏之事開言為怨府灑翰為禍胎沮<lb/>
忠義之言成忌克之俗人悼後害孰敢獻納下情壅隔<lb/>
國之大禍也臣深願陛下先務此道以為立政之本凡<lb/>
<pb n="KR4d0070_WYG_019-5a"/>
臣下入告之議宜斷在聖心清問之言姑慎于外泄念<lb/>
大易失臣之戒防春秋漏言之譏則天下有心之臣皆<lb/>
為陛下用也其二曰用威斷何謂也臣聞書洪範曰惟<lb/>
辟作福惟辟作威臣無有作福作威臣之有作福作威<lb/>
其害于而家凶于而國故春秋之義譏鄭忽之弱以其<lb/>
脅于權臣也君人之柄惟賞與罰信賞必罰惟斷而巳<lb/>
夫乾體以剛天行以健故能中正無邪運用不息人君<lb/>
之徳配乾而法天者蓋取乎剛且健也以陛下之英明<lb/>
<pb n="KR4d0070_WYG_019-5b"/>
温叡而濟之以斷天下不足治也往年莊獻晏駕陛下<lb/>
親政革弊去蠧拔材賞忠斷自淵衷不撓于下典刑立<lb/>
正區極一新天下翕然皆謂陛下天機如藝祖神略如<lb/>
太宗萬世一時無窮之福也今者道路之言皆謂陛下<lb/>
寛厚敦恕徽柔廣容事存大體動循往例臣竊惑之此<lb/>
蓋怙權之臣摟取邦柄故說陛下以為人主之孝莫大<lb/>
于奉先志守成規夫祖宗之所以建基圖垂謨訓炳如<lb/>
日星信如四時雖百世其可易諸至于操紀律明賞刑<lb/>
<pb n="KR4d0070_WYG_019-6a"/>
用正人去邪慝治不忘亂安不忘危以和其民人而保<lb/>
其宗廟此孝之大也且政由俗革彼此一時事體權宜<lb/>
各有云設或迹存而理異或治乆而姦生必踐而行以<lb/>
為無改於祖宗之道尚安足以為孝乎易曰窮則變變<lb/>
則通通則乆故復而不厭乆而不弊之謂道遵常守故<lb/>
非聖人之事因時損益乃建治之理昔先王之作為爵<lb/>
禄賞罰臨事而制宜是以為天下之主見勞授賞則衆<lb/>
譽不能進無功見惡行誅則衆讒不能退無罪若政無<lb/>
<pb n="KR4d0070_WYG_019-6b"/>
大小人無大小弛張用捨一取諸例是爵禄賞罰不在<lb/>
人主而在簿書也予奪之柄於陛下何有一史持簿書<lb/>
按例而足矣此蓋用事之臣自謀之慮不才而例進者<lb/>
收恩在已才而例退者歸怨于君人主欲賞拔忠良擢<lb/>
用才俊而用事之臣不恱者輒曰於例不可用事之臣<lb/>
猥引親舊妄援謬庸而人主欲詰其故輒曰於例宜然<lb/>
以致今兹臺閣混淆賢愚糅雜典刑都弛名器益輕于<lb/>
後執時政者便于引例之說終無發明之言臣嘗讀漢<lb/>
<pb n="KR4d0070_WYG_019-7a"/>
書至晁錯之事惟錯謀䇿宏逺達于權義有致主經世<lb/>
之志戮于姦讒之口而史氏不能褒其忠更譏以變古<lb/>
易常之說臣竊憤厲痛忠臣之難為也臣又讀晉書至<lb/>
何曾之事誡其子曰吾每進見未嘗聞經國逺圖但道<lb/>
平生常語此非貽厥之道及身而巳且曾為上公圖之<lb/>
不建誰任其咎而史氏不能貶其罪更美以知幾先識<lb/>
之善臣竊惋悼痛諛臣之誤國也嗟乎忠䛕之無報淑<lb/>
慝之不顯其巳乆矣又可獨長嘆於兹乎臣愚伏願陛<lb/>
<pb n="KR4d0070_WYG_019-7b"/>
下奮乾威發天斷裁正無不忍之愛采拔罔疎賤之隔<lb/>
大稽諸古小度於今使天下之耳目常新萬務之本原<lb/>
必正無曰引例合義而巳帝王之制不亦光大乎其三<lb/>
曰廣言路何謂也臣聞書美堯之徳曰詢于衆春秋之<lb/>
義大君命譏大夫之專者今天下之士不思結知于人<lb/>
主思見知于貴臣願歸恩于强臣不願受恩于人主何<lb/>
歟得强貴之心者身不涉危而長保富貴䝉陛下之遇<lb/>
者立未及安而巳罹禍咎今夫大臣有所薦論陛下重<lb/>
<pb n="KR4d0070_WYG_019-8a"/>
違其意或勉從之陛下之有眷遇者而大臣獨不能以<lb/>
陛下之故姑收其用必排而去之何陛下之待貴臣厚<lb/>
而貴臣之待陛下薄也而又多逐善人指為鈎黨使陛<lb/>
下腹心無所寄耳目無所託姦無所發惡無所彰九重<lb/>
之深漸成孤立陛下天縱將聖知幾其神此理甚明豈<lb/>
其不悟昔漢魏相白去尚書副封以防壅蔽而宣帝得<lb/>
以知禍變之微為漢明主唐太宗躬勤政理明于聽受<lb/>
著司門式云其無門籍人有論奏者皆令監門司馬引<lb/>
<pb n="KR4d0070_WYG_019-8b"/>
對不許關礙又制大臣入論事輒引諫官隨入或對問<lb/>
之言有虧理道即從而諍之此唐文帝致太平之跡也<lb/>
至代宗時元載為相邪慝不法懼為人言因議凡羣臣<lb/>
奏事皆先聞之司長官關白宰相而後得上聞時顔真<lb/>
卿疏奏曰往日李林甫欺君擅權姦驕用事羣下指言<lb/>
者率皆因事隂中傷之猶不敢顯為條約以絶言路以<lb/>
為元載之惡過于林甫也惟在陛下開延讜直虚心接<lb/>
納無限卑逺苟造膝而有益雖犯顔而必恕以通天下<lb/>
<pb n="KR4d0070_WYG_019-9a"/>
之志以成天下之務其惟廣言路乎其四曰重圖任何<lb/>
謂也臣聞書曰鄰哉臣哉此帝堯所歎以為與已密近<lb/>
之臣必有徳也又曰欽四鄰此帝堯所歎以為在已左<lb/>
右前後之臣必正人也故春秋之義以為天子之宰通<lb/>
乎天下重之至也夫國之所謂大臣者莫尊乎宰相君<lb/>
為元首宰相乃其股肱動靜休戚義猶一體宰相之職<lb/>
朝夕王所論道官材圖議天下之政者也安有居宰相<lb/>
之位而足不至王庭靣不見旒扆言不聞君聽者乎大<lb/>
<pb n="KR4d0070_WYG_019-9b"/>
臣疾病君為之憂軫上醫治療内使臨問數賜告加恩<lb/>
意禮厚矣若其偃息卧家遂罷其朝謁曠時彌歲則未<lb/>
之有也伏以臺司為具瞻之地廟堂非養病之所朝廷<lb/>
之儀不可慢社稷之重不可輕况今災釁荐作人心洶<lb/>
懼安危所繫實在柄臣伏願陛下為宗社之大計略恩<lb/>
禮之小節髙選徳望考慎厥相應譴告于上穹示大公<lb/>
于天下且自災異之作陛下憂勞謙畏誕降徳音舉諸<lb/>
闕政致誠罪已而元臣當國莫肯任咎苟安寵禄以妨<lb/>
<pb n="KR4d0070_WYG_019-10a"/>
賢路禮義廉恥何以訓下自餘三事任政之臣志行忠<lb/>
邪材智深淺必料陛下知人之明悉存乎聖慮矣其五<lb/>
曰正有司何謂也臣聞夫子曰必也正名乎春秋之義<lb/>
君不尸小事臣不專大名故尊者主要卑者位勞所以<lb/>
正位分明堂陛也人君逸于任使垂拱而治三公論政<lb/>
九卿分職羣有司各事其事故端本而影直振領而襟<lb/>
整衆務百職各安其局今夫津官亭吏一命之微米鹽<lb/>
貨利毫杪之細莫不關决衡石煩黷天衷三公不修其<lb/>
<pb n="KR4d0070_WYG_019-10b"/>
職而猥侵羣有司之事羣有司苟謀期課莫安所守上<lb/>
下姑息習以為常偷慢懷安風俗益弊臣愚以為方今<lb/>
國體所繫政府而下分職之重臺省備矣而豸冠乏匪<lb/>
躬之士蒲規鮮替否之言當衡鑑者循資格而無賢愚<lb/>
之别絶勸賞澄清之義運計籌者張空簿而責錐刀之<lb/>
末無斂散輕重之權政失其本事忘其舊其所召弊由<lb/>
來漸矣臣愚伏願陛下少運神智詳思世務諸如此弊<lb/>
宜有興改撮其機要謹其關柅莫若擇任三吏切摩治<lb/>
<pb n="KR4d0070_WYG_019-11a"/>
本使夫總百揆者則謀用庶官之長列庶長者則各選<lb/>
衆職之任付之柄而責其效盡其才而要其成官守典<lb/>
司無相侵紊有廢厥職必正于罰如此則陛下優游太<lb/>
紫之上執賞罰之柄而羣下莫敢不奔走其職庶務肅<lb/>
然而理矣其六曰信命令何謂也臣聞書曰慎乃出令<lb/>
令出惟行夫命令者以簡為重以信為本簡則易從信<lb/>
則必行易從則不犯必行則可乆此之謂為國之要為<lb/>
政之經臣比見朝廷出令或尋即更改或俄復停廢吏<lb/>
<pb n="KR4d0070_WYG_019-11b"/>
易之而奉行不固民忽之而苟慢多違揆大體而論之<lb/>
此害政之深者夫滋章召乎巧詆文煩所以法輕今條<lb/>
令重累盈乎几閣自明習者不能徧覩况郡縣承用者<lb/>
乎陷愚蠢於亡辜羅元元之不逮其咎由乎格令之煩<lb/>
多而不信故姦吏因縁而為市也臣請今後凡諸臣有<lb/>
請改釐條制審復勘㑹益加詳慎無稽之言勿聽弗詢<lb/>
之謀勿庸俾萬姓咸曰大哉王言又曰一哉王心自然<lb/>
民無起詐之端吏息舞文之巧祥刑善制咸中有慶矣<lb/>
<pb n="KR4d0070_WYG_019-12a"/>
其七曰示戒懼何謂也臣聞書曰惟天降災祥在徳而<lb/>
吉凶不僭在人是故或無災以傾其邦或有災以興其<lb/>
國無災者驕怠所以起有災者戒懼所由生故堯湯遘<lb/>
水旱之期中髙有桑雉之異一則以有備而無患一則<lb/>
以修徳而弭妖今兹之變亦在陛下惟徳之修而巳承<lb/>
弼之臣戒其權重者侍從之臣戒其阿諛者帷幄密近<lb/>
之任戒其用事之勢掖庭嬪御之嬖戒其燕溺之惑服<lb/>
羞戒其過制優戲戒其蕩心嗇用無小侈費無微念四<lb/>
<pb n="KR4d0070_WYG_019-12b"/>
方惟正之供憫小人作業之勞至于邊防之守兵食之<lb/>
備器乘之用將帥之材臣謂宜皆存乎聖慮矣臣故曰<lb/>
惟備之戒此其槩矣夫脩省之方惕厲之意雖陛下兢<lb/>
兢夙夜不忘于懷然天下之人莫之知也按春秋左氏<lb/>
傳晉梁山崩晉侯召伯宗而問焉對曰山崩川竭君為<lb/>
之不舉降服乘縵徹樂出次祝幣史辭以禮焉今震讁<lb/>
之異衆變重累何啻乎山川之災臣愚以謂陛下宜于<lb/>
常禮有所降損齋居澄慮深思天意揆隂陽之道察教<lb/>
<pb n="KR4d0070_WYG_019-13a"/>
政之闕其在陛下者臣願陛下勿恡其失必易其度其<lb/>
在臣下者臣願陛下内斷于心明正其罰俾彛倫咸叙<lb/>
以邀天之福則七世之廟傳裕于無窮烝民之生率同<lb/>
于慶頼矣臣位卑而言髙有陵越之尤跡踈而意忠有<lb/>
激訐之咎但使臣言一經聖覽微悟主心幸以涓塵於<lb/>
國家而有補則雖鼎鑊捐軀而不辭干冒天威臣無任<lb/>
激切待罪之至<lb/>
　　　平戎十䇿<hi>及表</hi>
<pb n="KR4d0070_WYG_019-13b"/>
臣某言臣于景祐元年以茂材異等對詔䇿陛下擢臣<lb/>
秘書省校書郎至寶元元年以賢良方正能直言極諫<lb/>
對詔䇿陛下擢臣秘書省著作佐郎夫士感知已猶許<lb/>
以死况陛下自臨御以來十五年中三䇿天下士中選<lb/>
者止五人而臣再濫揀拔等比三人而巳今雖逺在江<lb/>
湖之外而聞朝廷有鄙上之虞其可悠悠自同常人者<lb/>
哉臣不佞才見短淺然歴代之書備嘗涉獵至于成敗<lb/>
得失尤用心探討略能言其梗槩至於國論大體時務<lb/>
<pb n="KR4d0070_WYG_019-14a"/>
細故㕘詳措置使臣間議其中臣潛自量亦未敢在諸<lb/>
生之後是陛下再選臣于大問之下臣幸不辱也頃聞<lb/>
元昊猖獗敢干邊吏出車遣戍頗煩旰昃臣竊投筆憤<lb/>
歎西望毛竪恨身在遐逺不得請纓闕下思効愚者之<lb/>
慮輒上平戎十䇿臣未嘗過函潼之西故其山川地形<lb/>
風土人物不無闕略至于軍國機事臣以疎逺莫得詳<lb/>
知今所論著徒採歴代史册兵謀地志及所見朝廷施<lb/>
為顯然之事臆度道聽懼不精審至有所得或足以發<lb/>
<pb n="KR4d0070_WYG_019-14b"/>
伏惟陛下神機天略固無遺算萬機之暇清閒之餘少<lb/>
迴日月之光一登衡石之末以臣䇿不甚迂踈乞召兩<lb/>
地大臣試于御前商㩁或有一得上稱清衷則于海嶽<lb/>
亦有涓塵之益也所撰平戎十䇿謹别錄實封附遞上<lb/>
進干黷天威臣無任戰汗隕越待罪之至臣誠惶誠恐<lb/>
頓首頓首<lb/>
　　　　攻心<lb/>
臣聞上兵伐謀又曰攻心為上竊料戎心之蓄叛謀有<lb/>
<pb n="KR4d0070_WYG_019-15a"/>
日矣國家自藝祖剗除五代之弊始太一統立太平之<lb/>
基太宗真宗休養生息仁澤覆露文徳綏逺强敵侵軼<lb/>
驅逐出疆謹備邊而巳未嘗耀威靈勤逺略深入其地<lb/>
以恢封境也今元昊猖狂負恩且習我之舊有輕我之<lb/>
志而無備我之心謂我必不能長驅出塞薄伐問罪也<lb/>
臣謹按地志麟府本銀勝之地去銀州三百里夏州五<lb/>
百里其去興州封壤相接賊巢穴在興州中都山若因<lb/>
嚮導渡河直趨五七日可到賊來入寇必自延渭北還<lb/>
<pb n="KR4d0070_WYG_019-15b"/>
自救程途自倍若徒遣輕騎姑謀犯邊清野深溝足挫<lb/>
其銳儻悉發其衆身來入寇則中都守備勢當單寡誠<lb/>
能先以精兵屯布旁河州郡至元昊犯塞之時為竒兵<lb/>
自麟府路入巻甲掩其巢穴使西邊城壘守險自固勿<lb/>
與之戰元昊聞兵臨國正所必救事出慮表衆懷沮懼<lb/>
數道伏擊潰敗可保且彼州父老我之遺人飲湩荷旃<lb/>
猶懷華土王師奄至可以恩信招徠則朔方之地庶復<lb/>
歸國伐其謀于巳定攻其心于不測所謂出其不意掩<lb/>
<pb n="KR4d0070_WYG_019-16a"/>
其不備一舉破賊策之上也臣聞先人有奪人之心軍<lb/>
之善志自國家失朔方棄靈武置戍内地控扼益蹙專<lb/>
為靜勝深戒生事然戎心貪戾益思蠶食今若屯兵邊<lb/>
郡坐糜餽廩來則自保去又不追費財無功損威示弱<lb/>
計者若不厚姑息之使甘心而後止則臣恐邊鄙之虞<lb/>
未能徹警也<lb/>
　　　　伐交<lb/>
用兵之道其次伐交今元昊所恃為交者豈非北國乎<lb/>
<pb n="KR4d0070_WYG_019-16b"/>
臣聞元昊與之通姻揆其事勢必先要結我與契丹通<lb/>
好餘三十年矣自漢氏巳來南北之和而能謹守信誓<lb/>
如今之乆者未之有也非唯懷我恩信利我聘幣抑當<lb/>
我盛徳之世無釁可乘今其與我之和好也在外而其<lb/>
與戎之和好也在内外雖我睦隂為戎助此又不可不<lb/>
過慮也示我之有禮防彼之有辭此為事機不可失也<lb/>
臣願遣使一介齎書一函示之以元昊背義之由朝廷<lb/>
備禦之意其書曰夏州自徳明巳來受恩于國至于元<lb/>
<pb n="KR4d0070_WYG_019-17a"/>
昊撫綏彌隆今忽恣睢虧廢貢職藩臣阻命法當致討<lb/>
如聞元昊連彼婚姻遽興問罪之師實損與國之好彼<lb/>
誠矜其狂易遣喻此情若元昊悔過改圖効誠請命則<lb/>
我為之寛宥待之如初誠元昊不禀訓辭居然愎扈違<lb/>
我二國之命自恃獨夫之强則當明下詔書削其爵命<lb/>
申勅守將蕩除鯨鯢如此則我於契丹以元昊之故益<lb/>
示敦睦之道契丹于我雖元昊之姻莫興間嫌之說雖<lb/>
未能破彼之交而我之親隣伐叛兩有辭矣<lb/>
<pb n="KR4d0070_WYG_019-17b"/>
　　　　專勝<lb/>
善用兵者我專而敵分我專為一敵分為十是以十擊<lb/>
其一也則我衆而敵寡吾所與戰者約也吾所與戰之<lb/>
地不可知則敵所備者多吾所與戰者寡矣寡者備人<lb/>
者也衆者使人備巳者也昔吳為三軍而病楚隋以易<lb/>
戍而弊陳多方誤之用此算也今緣邊城壘綿接千里<lb/>
臣慮元昊分布兇黨間出討掠示欲掩襲分我守備務<lb/>
以疲我而諸守將輕請濟師我備彼去正墮其計今鄜<lb/>
<pb n="KR4d0070_WYG_019-18a"/>
延環慶涇原諸路皆國家控制西郵置兵之根本也形<lb/>
勢影援足相首尾緣邊城壘於兹倚重臣請諸境上州<lb/>
軍精擇守將使脩築堡戍斥逺烽候非時寇至姑使斂<lb/>
衆清野閉壘自保勿與輕接又元昊犯塞路皆荒磧地<lb/>
無水草齎糧而至假有攻圍勢不能乆若賊亟來肄我<lb/>
則逐路發師設謀邀逐無輕動衆以損威重如此則不<lb/>
為多方之誤而取專勝之功矣<lb/>
　　　　以敵攻敵<lb/>
<pb n="KR4d0070_WYG_019-18b"/>
邈川大首領唃厮囉本吐蕃之遺種也自潘羅支殺繼<lb/>
遷而徳明破滅六谷世為仇怨今諸戎能為元昊後患<lb/>
者惟洮涼爾比聞効順來獻戎捷朝廷撫納恩信亦厚<lb/>
此誠得以敵攻敵之良䇿也臣以為馭戒外蕃之道惟<lb/>
賞利懷誘亦在誠信要結今邈川介于西鄙感慕恩徳<lb/>
納忠為用常所贈賄恐未足以致其力儻于朝臣中擇<lb/>
一有機辨材能之士銜命臨撫諭以國家眷遇之意凡<lb/>
元昊部族與洮河接境而我應援可及者使自攻取之<lb/>
<pb n="KR4d0070_WYG_019-19a"/>
為出偏師趨要害為之掎角是令邈川自為戰也或難<lb/>
臣曰元昊既弱邈川復强是元昊未破又生一秦矣臣<lb/>
曰不然今量邈川之衆固未能困元昊也我因其力而<lb/>
假之勢羌有貪利之心且為我用足以牽持元昊之後<lb/>
分其備禦兹亦多算之一端也<lb/>
　　　　安民<lb/>
臣聞武有七徳先安民而後可以保大定功也今聚師<lb/>
西陲凡百調率應期趨辦實在關中若百姓力屈流亡<lb/>
<pb n="KR4d0070_WYG_019-19b"/>
騷動則嘯聚草竊不逞之民乘焉語曰鳥窮則啄獸窮<lb/>
則搏民窮斯為盜矣羣黨連結展轉相雄兹亦患起于<lb/>
甚微釁生乎所忽則朝廷之憂不在邊防而在四郊之<lb/>
内矣伏願陛下深念兹哉諸陜西將命轉運使等宜得<lb/>
識大體明時務周材之人充之凡廢置之宜弛斂之事<lb/>
當循寛大無使躁急陜西州縣長吏悉為選擇特降深<lb/>
詔告諸守令所聽民政務從簡直宿逋乆負一切除免<lb/>
諸所科率起自近年有害于民者悉且權罷應徭役重<lb/>
<pb n="KR4d0070_WYG_019-20a"/>
色破民産力者使更張之以便安百姓關津山澤侵民<lb/>
小利者與衆公共以惠貧弱上以布國家之徳澤下以<lb/>
裕編氓之生路以弭盜賊以固根本安民之要此其大<lb/>
節若其不先恤之而先困之寇未至而民巳疲則是自<lb/>
取疲也何保大定功之有哉<lb/>
　　　　置兵根本<lb/>
用軍决勝在乎統帥統帥不一則威令不行不相為用<lb/>
非成功之勢也近觀唐時元濟淮西之誅慶緖相州之<lb/>
<pb n="KR4d0070_WYG_019-20b"/>
圍成敗之由其事可見淮西之師中外疑阻以用裴度<lb/>
為宣慰使度纔至師諸將各圖立功惟恐在後故元濟<lb/>
卒擒焉相州之圍子儀光弼皆在非無名將也以九節<lb/>
度之師不相統制但用魚朝恩為觀軍容使故相觀望<lb/>
卒以潰今環慶鄜延涇原等路各有部分莫相統領臂<lb/>
指伸縮當從中御機宜緩急勢不相及夫同舟而濟吳<lb/>
越一心利害背馳則為路人矣臣伏觀唐氏制度方面<lb/>
重權不欲專授戎帥故命皇子弟為元帥及節度大使<lb/>
<pb n="KR4d0070_WYG_019-21a"/>
而藩帥但授副元帥節度副大使及長史行軍司馬亦<lb/>
或命宰臣遙領節度及副元帥者今自陜以西永興當<lb/>
咽喉之要大河之南襃漢之北滎陽之西輸餽供億此<lb/>
其都會臣愚竊以為大軍根本宜駐此地而置陜西處<lb/>
置招討使之名應鄜延環慶涇原諸路皆節度之其大<lb/>
使請自聖心選置留止都下使遥領之擇命大臣才望<lb/>
威略可任以重者為副大使行大使事以永興為治所<lb/>
以臨制諸路凡緣邊城戍要害控扼之處為寇衝突或<lb/>
<pb n="KR4d0070_WYG_019-21b"/>
邀襲討逐當得隣道相㑹合應接者聽其處置焉此則<lb/>
權用雖在外而柄鐏實在内輕重相持易以移改蓋馭<lb/>
將之要道也<lb/>
　　　　足食<lb/>
關中雍州之域厥田上上昔秦鄭國引涇水注洛三百<lb/>
餘里溉澤鹵之田皆畝收一鍾至漢白公復引涇水注<lb/>
渭袤二百里故關中號為沃野千里而無凶年自漢唐<lb/>
之盛此焉作都非為百二之固抑資膏腴之利也臣竊<lb/>
<pb n="KR4d0070_WYG_019-22a"/>
以為西疆之事宜聚重師于永興為臨制根本之地然<lb/>
今關中地有遺利山陵險阻飛輓為艱邊儲軍資供須<lb/>
勞敝今誠能按兩渠之故迹豐衣食之夲原檢責經界<lb/>
開置屯務則不煩逺為調發而足食矣或難臣曰昔唐<lb/>
氏都關中肅代兵興中外艱食禁軍乏餉百姓至挼穗<lb/>
以供之及劉晏領租庸轉運使最達食貨輕重之術然<lb/>
徒能引江淮之粟以食秦人豈二渠之利不興于爾時<lb/>
乎臣對曰昔在唐初二渠所溉猶萬餘頃及承平漸乆<lb/>
<pb n="KR4d0070_WYG_019-22b"/>
事不務本沃衍之地占為權豪觀游林苑而水利分于<lb/>
池榭碾磑以故亡天府之利貽天下之害故二渠難復<lb/>
于唐氏之時正為建都于彼也今議復之又何憚焉<lb/>
　　　　豐財<lb/>
夫兵事之大財用為急豐財足用必有根本財用根本<lb/>
在乎三司比來邦費敝事積矣有司徒張空簿而國財<lb/>
靡散於姦游之手伏望選用材幹精力之吏通輕重之<lb/>
數明功利之術者覈實天下之金榖以入為出以有餘<lb/>
<pb n="KR4d0070_WYG_019-23a"/>
補不足以㑹中外一歳經用之實則財賦之盈虚可預<lb/>
料矣而又通其積滯權其贏縮使關市不乏貨物平凖<lb/>
此理國行師之本也諸不急之務無益之作浮冗之費侵<lb/>
欺之弊精為節度以集大計子曰足食足兵洪範八<lb/>
政先食貨而後賔師故知師旅大事財用為急也<lb/>
　　　　備姦<lb/>
臣聞用兵之術多方誤之伏以東南糧運在于汴渠比<lb/>
來重惜民力乆不開濬毎歳霜寒水落沉沙填淤遂<lb/>
<pb n="KR4d0070_WYG_019-23b"/>
至渠底髙于堤下民屋至于黄河奔流湍瀉亦全藉<lb/>
隄防之固所謂築垣行水今黄汴是也自戎人即叙通<lb/>
其行商憧憧往来布于都市其所通結素無禁限唐憲<lb/>
宗初討淮西而姦臣王承宗李師道軰潛遣刺客暴害<lb/>
大臣斷陵廟之㦸焚芻廪之聚此亦慮外之事也今黄河<lb/>
横腹心之内汴渠為輸委之本若姦人窺伺潛有決鑿汙<lb/>
瀦我良田損墊我邑屋阻絶我運路則是肘腋之下更<lb/>
生一役其汴渠黄河隄障益望擇勤幹吏宻為分地巡<lb/>
<pb n="KR4d0070_WYG_019-24a"/>
邏以譏察姦人書曰惟事事乃其有備有備無患其此<lb/>
之謂也<lb/>
　　　　購募<lb/>
竊聞元昊勇而好殺安忍無親背面之間必有讎敵可<lb/>
重行購賞以動其人有能得其首級者舉元昊之爵位<lb/>
土疆授之而許以重師為之援䕶戎人不知見利必動<lb/>
則彭寵喪元于家奴苻生殞命于近族事或有之矣<lb/>
右平戎十䇿伏念臣齪齪書生本學爼豆之事區區壯<lb/>
<pb n="KR4d0070_WYG_019-24b"/>
志頗涉孫吳之書豈達權謀徒得糟粕頃聞元昊飽飛<lb/>
朝廷備禦雖蜂蟻屯聚犬羊躑躅仰惟聖慮未忘憂軫<lb/>
臣身紆郡紱神馳塞垣不得一至軍前圖上方略輒此<lb/>
遥度或禆萬分天地容覆日月照被蠢蠕微動各得盡<lb/>
情臣之芻蕘伏望採納<lb/>
　　　議西北邊事<lb/>
今月五日中書樞密院聚㕔奉傳聖㫖宣示契丹來書<lb/>
并朝廷回答書本如所見有異令具陳奏者今朝廷答<lb/>
<pb n="KR4d0070_WYG_019-25a"/>
書大意且欲納元昊故書末有理難阻絶之語臣竊詳<lb/>
今來契丹與昊相攻虚實未保且以來書大體言之其<lb/>
辭以元昊不順朝廷之故因緣搆釁遂已興兵恐深入<lb/>
討伐後元昊却歸朝廷故乞拒而不納今若答書直云<lb/>
理難阻絶則是峻拒契丹之請堅納西人之盟得新附<lb/>
之小羌失乆和之强國况契丹見屯兵甲近在邊陲因<lb/>
此違言或成忿隙控弦近塞有以為名則北鄙邊防素<lb/>
備何若患有遲速事有重輕廟算折衝厲階自弭事要<lb/>
<pb n="KR4d0070_WYG_019-25b"/>
允當義在兩全今西鄙遣人巳到境上欲乞朝廷降詔<lb/>
元昊大約言昨者朝廷納卿欵誠亦緣契丹啟贊嘉其<lb/>
善意遂議加封今聞卿招誘契丹邊户頗失甥舅之懽<lb/>
契丹遣使為言朝廷睦隣有體揆之大義有軫于懷卿<lb/>
宜審處事宜早除嫌隙則誓書封册便可施行仍乞於<lb/>
契丹回書中具及此意如此則朝廷於西人有恩意之<lb/>
厚於北鄙無搆怨之端中國禮義容覆大矣若將來契<lb/>
丹却與元昊通和遣人復請開納則今詔勅巳具後命<lb/>
<pb n="KR4d0070_WYG_019-26a"/>
元昊被此徳音應知感戴儻其凶徳復為抗拒則較其<lb/>
輕重羌戎之患小契丹之患大斷可知矣叨䝉逮訪合<lb/>
罄愚瞽採擇用捨繫之朝廷<lb/>
　　　再上議事<lb/>
臣等近為中書樞密院傳聖㫖宣示所答契丹國書令<lb/>
各陳所見巳於初六日同上劄子具陳事意竊聞朝議<lb/>
改定回答契丹書以為元昊若盡如要約即朝廷難為<lb/>
辭却者臣等竊懷未盡須至再有敷陳蓋當今可慮于<lb/>
<pb n="KR4d0070_WYG_019-26b"/>
西者三可虞于北者五何者若朝廷巳納元昊誓書勢<lb/>
必便行封冊而北使復至固邀我以拒絶此其可慮一<lb/>
也若朝廷已納元昊誓書遲留未行封冊是使西人窺<lb/>
我有所牽制此其可慮二也必不獲巳而封冊之命中<lb/>
止是中國無復信義永斷招懷之理此其可慮三也若<lb/>
報至契丹見我辭拒意堅言切萬一睢盱生忿因成急<lb/>
變則河東河北忽為所乘邊備何若此其可虞一也且<lb/>
以西人構難於我彼曾約束使來納和今西人起釁於<lb/>
<pb n="KR4d0070_WYG_019-27a"/>
彼我乃遂納不同其患持此責我彼為有詞此其可虞<lb/>
二也今二國相持事形可見元昊權譎無恥狙詐多端<lb/>
縱負屢勝之强必不兩延大敵北兵既廹或迎而伏罪<lb/>
則契丹號令元昊未應敢逆安知已和之約不能復使<lb/>
之離是我不能弭患于西徒以致怨于北此其可虞三<lb/>
也今契丹聚兵近在境上擇利而動勢不虚歸若元昊<lb/>
旦而受封彼必夕而望報但恐事之以金帛未稱其所<lb/>
欲也故不如叩其兩端之中徐觀二國之變逗留日月<lb/>
<pb n="KR4d0070_WYG_019-27b"/>
繕完守備不當乘其方逞激之卒發此其可虞四也夫<lb/>
二國之隙誠偽未明就使信然尤宜審處見情則獲直<lb/>
往必違而我以新附難保之叛人怒乆和可患之强敵<lb/>
既促尋戈之釁飜堅元昊之交此其可虞五也凡此可<lb/>
慮可虞之事若朝廷深謀長䇿有以善其後臣等所不<lb/>
敢知倘未有以待之則若虞機張釋括期于必中爾臣<lb/>
等前議故願示以大義要之兩全且未納西人誓表特<lb/>
降詔書或遣一介之使往申告諭至于和約又非阻絶<lb/>
<pb n="KR4d0070_WYG_019-28a"/>
即具以此意回報契丹因令使人邀其終趣于北則言<lb/>
遜而體正於西則名拒而實通凡諸事機後皆可救臣<lb/>
等位叨侍從義均休戚國之大義復䝉訪逮愚慮所及<lb/>
不避再三伏望朝廷更賜採亮取進止<hi>學士宋祁同上</hi>
　<lb/>
　<lb/>
　<lb/>
　<lb/>
<pb n="KR4d0070_WYG_019-28b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　樂全集巻十九<lb/>
</p>
<p>
</p>
  </div>
<div>
                <head>樂全集巻二十</head>
    <p>
<pb n="KR4d0070_WYG_020-1a"/>
欽定四庫全書<lb/>
　樂全集巻二十　　　　宋　張方平　撰<lb/>
　　論事<lb/>
　　　陳政事三條<lb/>
臣嘗讀前史率以臣下敢諫為美蓋斥時之忌犯主之<lb/>
顔色人臣最難事臣不佞待罪諫曹涉赤墀歴文陛以<lb/>
望清光者無虛月矣論事無指切無疎謬無不䝉收威<lb/>
容受竊自惟遭時之幸而齪齪淺致闇于大道不能激<lb/>
<pb n="KR4d0070_WYG_020-1b"/>
昻風義有所感發愧不任職為公朝羞夙宵以慮紓過<lb/>
責者略條三事以聞惟陛下留神省察伏以今日之事<lb/>
最切者在乎明賞罰辨欺誣通謀議審兹三者則内可<lb/>
以正軌度外可以遏寇虐致治之本致效為速何謂明<lb/>
賞罰臣聞善為國者必先正賞罰之分賞罰必行則人<lb/>
以生為辱以死為榮人不畏死舉天下易於反掌况以<lb/>
討賊乎及駕馭失所紀律不振則以僥倖為賞姑息為<lb/>
罰雖賞而士不知恩雖罰而下不畏威上習因循下懷<lb/>
<pb n="KR4d0070_WYG_020-2a"/>
顧慮則人將援其手而不前况使之赴患難乎自西邊<lb/>
騷動事之三年矣賊昊雖驍猾一鬬將之材爾非有逺<lb/>
圖大志英雄之略其幸者資適逢時而巳時乆人寜戎<lb/>
備不戒廟堂無受成之算疆圉乏制勝之䇿自延州之<lb/>
圍好水定川之敗覆軍殺將沮喪威靈皆由自驅師徒<lb/>
投之死地當總帥之重無待罪者朝廷專用姑息莫正<lb/>
其罰且自賊始叛授夏竦旄鉞韓琦等副之統制四路<lb/>
并䕶諸將凡三大舉竒輪不返使封豕長蛇肆踐食之<lb/>
<pb n="KR4d0070_WYG_020-2b"/>
暴邊亭千里蕭然一空賦輸興發天下被其勞交黨株<lb/>
連公議不立至于不得巳但解其總帥以所居官内徙<lb/>
便郡而巳又如并州比緣賊入麟府朝廷以方面之重<lb/>
難於謀帥遂以名使楊偕寄任方面而處事踈略陳請<lb/>
謬悠駭于人聽夫麟府輔車相依而為河東之蔽無麟<lb/>
州則府州孤危國家備河東重戍正當在麟府使麟府<lb/>
不能制賊後則大河以東孰可守者故麟府之於并代<lb/>
猶手臂之捍頭目也而其上議欲棄其地既知才之不<lb/>
<pb n="KR4d0070_WYG_020-3a"/>
足用也顧猶以近職領河北重藩如是而欲收功是北<lb/>
轅而適楚也及乎鋒鏑之下矢石之前奮命小臣論功<lb/>
行賞一資一級分毫析銖惟恐比例之過臣觀歴代英<lb/>
主良臣用賞罰之理蓋威罰之行當自貴者始恩賞所<lb/>
被當由賤者先故罰一貴臣當其罪則天下懼賞一賤<lb/>
士當其勤則天下勸臣不敢煩引往事我朝祖宗之所<lb/>
以駕馭臣下操威恩之用其事耳目所接也往往能言<lb/>
之陛下萬機暇時試廣訪逮必有得也凡大賞罰人主<lb/>
<pb n="KR4d0070_WYG_020-3b"/>
之事非聖心自出臣下不敢任之以故僥倖姑息生於<lb/>
依違即欲杜僥倖之門革姑息之弊惟在陛下於議賞<lb/>
罰之際少垂主斷爾罪罰所當加勿以貴要而隠忍恩<lb/>
賞所宜及勿以微賤而輕廢擬議一立勿容奸讒巧言<lb/>
熒惑變亂則恩威明矣何謂辨欺誣方今之弊人以僥<lb/>
倖為心政以姑息為用正謂欺誣得行也夫欺誣得行<lb/>
則大臣懼方且自營救於讒毁之間而不保又何暇旌<lb/>
别淑慝脩明憲度者哉今俗大率宿貴之臣輒以身下<lb/>
<pb n="KR4d0070_WYG_020-4a"/>
後輩矯情飾貌習偽成風損美化敗善俗朋比以彚下<lb/>
凌上替比者亦有以善誣結天心冀用事矣陛下竟不<lb/>
登於大用士大夫之有識者是以知陛下之淵衷大智<lb/>
無不通照其情狀信姦慝之不可為也然其風猶未之<lb/>
盡革者蓋左右近臣猶有以疑毁廢者舜曰朕嫉讒說<lb/>
殄行蓋讒人在朝舜所不免孔子曰逺佞人陛下既推<lb/>
䜛佞而逺之惟復起用以讒廢者則天下無賢不肖舉<lb/>
知浸潤邪說之果不行且以安臣下之心使厲志竭精<lb/>
<pb n="KR4d0070_WYG_020-4b"/>
有心報効者無悼後害事有不令而從兹之謂巳何謂<lb/>
通謀議國家承五代之弊有不能革者軍國文武之事<lb/>
分領於中書樞密院唐代宗時兵興軍事繁多故於禁<lb/>
中專遣内臣典中外文奏謂之掌機密事梁氏始置使<lb/>
名五代時樞密院與中書或合或離入國朝遂分總天<lb/>
下之務對為二府由是軍民異政文武殊用命令乖戾<lb/>
更為彼我夫天下之事何嘗不以同而成異而敗乎平<lb/>
日無事苟可因循有為之時斯害也巳昔祖宗三聖威<lb/>
<pb n="KR4d0070_WYG_020-5a"/>
靈獨運各延圖議斷主乎一陛下冲執謙徳推委仰成<lb/>
柄用既分事揆必隔陛下誠能矯往弊稽舊典合二府<lb/>
一政事真大公之盛舉也即若重前規難改作臣謂應<lb/>
樞密院事宜與中書合議使理道相通惟事事乃其有<lb/>
備有備無患故臣曰通謀議意在此也凡此三事今日<lb/>
切務恩威明則邊臣奮欺誣辨則朝廷清謀議通則政<lb/>
事平而命令一皆治道之急者臣猥以孤微當得言之<lb/>
地所恨知不足以造微材不足以成務敢進一得冀禆<lb/>
<pb n="KR4d0070_WYG_020-5b"/>
萬分<lb/>
　　　論請通中書樞密院事<lb/>
臣竊以朝廷政令之所出萬事之夲原一統於中書若<lb/>
樞密院則古無有也起於後唐權宜之制因循相承兵<lb/>
柄寖重乃與中書對秉衡軸至於分軍民為二體别文<lb/>
武為兩途宣勅並行議論難一事無任責更相顧望自<lb/>
古為理患在多門况今二府之中豈盡材猷之士朝綱<lb/>
内弛邊事日生西戎北敵交有憑陵中夏之志財用殫<lb/>
<pb n="KR4d0070_WYG_020-6a"/>
窘百職曠廢此時廟堂之上豈容非材夫欲朝廷尊邊<lb/>
事寜其要在乎揀别大臣才不才而已矣陛下若去不<lb/>
才之人又復誰當進用若使宴安朝列容身養望者優<lb/>
游備位則勞臣益解體武士益離心兹事體大實在詳<lb/>
察謂宜詳求利害稽復古制省樞密院歸於中書若又<lb/>
重於改為則莫若通樞密院之職事於中書見任樞密<lb/>
院使副才者留之不才者去之其諸房吏史且皆如舊<lb/>
措置施捨徐更圖議是足以一政事之本重賞罰之權<lb/>
<pb n="KR4d0070_WYG_020-6b"/>
汰冗濫之員塞僥倖之望改而張之不傷體裁而成之<lb/>
不動衆陛下幸與一二宗臣舊老深圖此議有益於國<lb/>
願斷自聖心行之<hi>時降制以宰臣兼樞密使</hi>
　　　請不罷兩府聚㕔商量公事<lb/>
臣伏見宰臣賈昌朝陳執中等乞解兼樞密使巳降詔<lb/>
允所請自古已來歴代之制三公之職無所不總國初<lb/>
中書樞密院兩相兼領臣竊詳其時蓋是後周世宗深<lb/>
意欲合二府以復唐舊及范質等罷其職遂離事體兩<lb/>
<pb n="KR4d0070_WYG_020-7a"/>
分謀議不一總於主斷實煩柄馭比以隣敵構患邊防<lb/>
多警始命宰弼關决機務國論粗合習以為常今疆場<lb/>
雖即漸寧戍守未能解備御北國如御虎饑則噬人養<lb/>
西戎如養鷹飽且颺去兩相既罷去此職退朝必更不<lb/>
聚㕔便如路人往來杜絶今雖有處分凡干軍國機要<lb/>
及邊陲事宜令依舊同共商量施行又緣朝廷舉動惜<lb/>
體中外人情易揺三邊忽有小虞兩地即須聚議便是<lb/>
非常之事逺動四方之疑合固易離離則難合今聖恩<lb/>
<pb n="KR4d0070_WYG_020-7b"/>
已聽昌朝等解罷使名即密院文書自不通署諸房事<lb/>
務亦罷呈禀臣愚以為其邊防奏報軍馬機宜依舊常<lb/>
且聚㕔每事並皆同議於後或有警急庶務得以周知<lb/>
儻值有事商量亦免動人視聽若或聖心採納乞特宣<lb/>
諭施行<lb/>
　　　請令兩府聚㕔商量公事<lb/>
臣伏以中書樞密院分掌軍國之務其於朝廷本實一<lb/>
體若其逺計長慮思患預防謀議相通事始克濟慶厯<lb/>
<pb n="KR4d0070_WYG_020-8a"/>
二年邊陲多故陛下深惟事體思適機宜始命宰臣兼<lb/>
樞密使凡干邊事使同商量北國再平西戎欵順亦由<lb/>
柄臣協議上贊睿明謀通事允此其效也昨者宰臣請<lb/>
解樞密蓋由謙逺事權降詔允俞之時臣亦僭曾論列<lb/>
方今疆事粗定朝廷稍閒正是經營補緝之日未為宴<lb/>
安暇豫之時臣愚以謂中書樞密院執政之臣宜時聚<lb/>
首同議朝務講求得失至于邊防處置將帥遷改中書<lb/>
治夲所當關預謂凡稍干大事並從㕘議而行所冀各<lb/>
<pb n="KR4d0070_WYG_020-8b"/>
盡公心上禆國體<lb/>
　　　請乘間召大臣論事劄子<lb/>
近邊鄙有釁朝廷多務仰惟聖慮豈忘憂勞然逐日視<lb/>
朝御前後殿各不過數刻自兩地大臣以次進對急急<lb/>
呈文書而罷至于論道經邦則未暇也今髙秋氣清宫<lb/>
殿凉爽臣願陛下燕閒之餘延召大臣從容賜坐與之<lb/>
圖議天下之事則治亂得失盡在几席之上矣臣觀今<lb/>
天下之勢可與之安可與之危安危之勢顧陛下力行<lb/>
<pb n="KR4d0070_WYG_020-9a"/>
之何如爾且帝王之體如天之行健不息如日之髙明<lb/>
溥照深處宫禁自取蔽隔此隂沴之變所以作也惟陛<lb/>
下特開睿鑒諒納愚衷<lb/>
　　　論治道先後<lb/>
臣聞今中外之議者莫不以羌戎之警兵賦之急為當<lb/>
世要務臣竊以為凡歴代治亂安危之所起不在邊徼<lb/>
之外蓋嘗在户牖之間爾故臣所獻愚言先陳近事伏<lb/>
惟陛下少留神慮臣聞禮曰古之聖人欲明明徳於天<lb/>
<pb n="KR4d0070_WYG_020-9b"/>
下者先治其國欲治其國者先齊其家欲齊其家者先<lb/>
正其身何謂先正其身昔商中宗嚴恭寅畏治民祇懼<lb/>
不敢荒寧文王卑服以念稼穡之艱難不敢酗于酒<lb/>
徳樂于逸豫自朝至于日中昃不遑暇食用咸和萬<lb/>
民彼聖人者不惟躬自菲薄兢兢治道亦惟聲味逸欲<lb/>
非養身之益故務為勤儉退從淡素具示愛民之意其<lb/>
實有自愛之道焉恭惟陛下春秋鼎盛臨御日長雖三<lb/>
靈保祐而國嗣未立臣願陛下上思宗廟社稷付授之<lb/>
<pb n="KR4d0070_WYG_020-10a"/>
重下念中外士民繫屬之心保愛聖躬配天悠乆省諸<lb/>
無益之樂移為居安之慮神怡於穆清之外福及於照<lb/>
臨之表此謂正身之道何謂先齊其家使夫宫闈有禮<lb/>
之謂也自景祐巳來嬪御之列行非婉順輒斥逺之天<lb/>
下之人皆知陛下廟社之為重而不愛其所私蓋患防<lb/>
未然悔生所忽斥逺之事非宜數也不若節之以禮制<lb/>
之以義叙進良淑無昵賤微詩曰文王刑于寡妻以御<lb/>
于家邦易曰正家而天下定此所謂齊家之道何謂先<lb/>
<pb n="KR4d0070_WYG_020-10b"/>
治其國大臣百職之謂也伏以近歲邊陲用師指縱受<lb/>
成實在二府凡所除拜宜使將帥心服物議稱愜然後<lb/>
朝廷尊重成功可期如其不然則堂陛不崇中外失所<lb/>
瞻望矣成命遂事臣不復論至于才與不才固亦何逃<lb/>
聖鑒又自景祐之末綱維潛弛上下苟且人素姑息怙<lb/>
權相比愛憎相奪立朋黨者有之漏泄機事隳撓朝政<lb/>
專已見者有之陛下知臣之明既照見其情狀稍去其<lb/>
弊矣儻更振厲紀律審詳邪正則憲章脩舉百度用正<lb/>
<pb n="KR4d0070_WYG_020-11a"/>
此所謂治國之道臣以庸昧擢從疎逺今日乃始陟文<lb/>
陛望清光指事剖誠不識忌諱萬分有補百死無悔<lb/>
　　　貢院請誡勵天下舉人文章<lb/>
臣聞文章之變蓋與政通風俗所形斯為教本國體攸<lb/>
繫理道存焉况今官才專取辭藝士惟性資之敏而學<lb/>
問以充之故道義積乎中而英華發于外以文取士所<lb/>
以叩諸外而質其中之蘊者也言而不度則何觀焉伏<lb/>
以禮部條例定自先朝考較升黜悉有程式自景祐元<lb/>
<pb n="KR4d0070_WYG_020-11b"/>
年有以變體而擢髙第者後進傳效因是以習爾來文<lb/>
格日失其舊各出新意相勝為竒至太學之建直講石<lb/>
介課諸生試所業因其所好尚而遂成風以怪誕詆訕<lb/>
為髙以流蕩猥煩為贍逾越規矩或悞後學朝廷惡其<lb/>
然也故下詔書丁寧誡勵而學者樂於放逸罕能自還<lb/>
今貢院考試諸進士太學新體間復有之其賦至八百<lb/>
字已上而每句有十六十八字者論有一千二百字以<lb/>
上策有置所問而妄肆胸臆條陳他事者以為不合格<lb/>
<pb n="KR4d0070_WYG_020-12a"/>
則辭理粗通如是而取之則上違詔書之意輕亂舊章<lb/>
重虧雅俗驅扇浮薄忽上所令豈國家取賢斂材以備<lb/>
治具之意耶其舉人程試有擅習新體而尤誕漫不合<lb/>
程試者已準格考落外竊慮逺人未盡詳之伏乞朝廷<lb/>
申明前詔更於貢院前牓示使天下之士知循常道臣<lb/>
典司憲度復預文衡敢此敷聞伏候進止<lb/>
　　　論中書議事<lb/>
臣觀古今治亂之變在上下之勢離合而巳上下之事<lb/>
<pb n="KR4d0070_WYG_020-12b"/>
合事無大不成上下之勢離事無小不敗况近司輔臣<lb/>
股肱同體協恭和衷豈容乖異竊聞中書奏事争辨御<lb/>
前連日紛譁中外喧駭其于事理必有曲直伏以中書<lb/>
政本其所擬議即為命令無作好惡是謂皇極各徇所<lb/>
執何以適治歴代敗亂之兆皆由朝廷立彼此之論而<lb/>
巳彼此立則朋黨分朋黨分則勝負生勝負生則攻奪<lb/>
作攻奪作則敗亂之所以起臣願聖心深鑒於此緣中<lb/>
書議論之事頗密外傳不審不敢以為言故陳理亂大<lb/>
<pb n="KR4d0070_WYG_020-13a"/>
體而巳<lb/>
　　　論小臣妄投封章訕上事<lb/>
臣聞下輕其上賤人圖柄則國家摇動俗用不靜春秋<lb/>
之義以貴治賤不使卑陵尊左氏傳曰下陵則上替陵<lb/>
替之漸不可長也竊惟近歲以來時風寖敝是非起於<lb/>
憎愛毁譽移於朋黨貴而尊者畏訕誣之見及故待下<lb/>
之逾謹賤而卑者恃詆訾之可行故奉上之禮益倨更<lb/>
相姑息遂成氣俗法制因兹不振堂陛由是益削且軍<lb/>
<pb n="KR4d0070_WYG_020-13b"/>
國圖議三事之職將相進退人主之柄即措置有乖于<lb/>
理體謨猷不允于人望朝廷固有邇臣列位諫官御史<lb/>
得言者衆必有獻納豈容小人妄兹干議近如王預仕<lb/>
人卑品婁徹草澤狂生投匭上封恣斥朝政唐貞觀中<lb/>
監察徐師合上書論執政不可兼數職太宗曰此人妄<lb/>
有毁謗欲離間我君臣流師合於嶺外師合官為監察<lb/>
所言未為切害太宗流之蓋所以重朝廷謹風俗也臣<lb/>
忝列諌官以言事為職豈欲杜塞羣論蔽虧聰明顧此<lb/>
<pb n="KR4d0070_WYG_020-14a"/>
等纎邪無益於政優容之不足以廣言路崇長之足以<lb/>
損善俗伏乞降出預徹等所上封奏觀其義理若顯為<lb/>
欺罔侮黷經國即未能深示刑章乞且投畀遐徼庶使<lb/>
行險之人知所懲沮<lb/>
　　　請推捕荆南嘲咏長吏人事<lb/>
近聞王某因言事官彈奏乞除外郡某比在荆南頗招<lb/>
流議亦由被人嘲刺所以播傳京師慶厯三年嘗降詔<lb/>
勅止絶匿名歌詩兼開告賞之令小人狡獪敢蔑憲章<lb/>
<pb n="KR4d0070_WYG_020-14b"/>
日來在位臣僚齪齪習為姑息逺嫌避怨以防多言風<lb/>
俗澆漓公道陵替事雖輕微實傷國體其撰詩譏刺之<lb/>
人乞下荆南密切搜捕必令推獲以寘嚴科庶示四方<lb/>
知所誡懼<lb/>
　　　論赦前事<lb/>
伏見近歲臺諫及按察官等多發人積年罪狀及有奏<lb/>
劾之事輒請不以赦降原減作法於凉甚非治道赦書<lb/>
之文云敢以赦前事言者以其罪罪之所以省刑夲而<lb/>
<pb n="KR4d0070_WYG_020-15a"/>
著至信也人之多僻其亦乆矣在於中人孰能無過若<lb/>
以一眚之故而為終身之累臣恐舉世無全人矣既經<lb/>
赦宥許之惟新忽復追論誰將自保快一時之小忿失<lb/>
天下之大信相沿弊迹寖成險俗弃瑕録善義則不然<lb/>
伏望特降詔書明諭中外今後言事及按察官等不得<lb/>
發人累經赦宥之事及乞不以赦降原減上資忠厚之<lb/>
風允穆大公之化<lb/>
　　　請因郊廟致誠以謝災異事<lb/>
<pb n="KR4d0070_WYG_020-15b"/>
伏以禮行于郊乃陛下所以恭事天地嚴配祖宗而對<lb/>
越百神者也故非多儀備物之為貴在乎外致精䖍内<lb/>
盡誠志而巳自景祐五年郊禮之後災異數作三辰失<lb/>
次于上五行作沴于下水旱流災于内夷狄侵寇于外<lb/>
臣伏思陛下自攬寶圖其難其慎恭儉之徳率巳無懈<lb/>
愷悌之化視民如傷宜乎三靈降休萬國戴仰而天人<lb/>
之際未為順敘者蓋由左右中外百司庶職不能協心<lb/>
將救輸誠徇公上承聖猷以臻至治臣聞禹湯罪已其<lb/>
<pb n="KR4d0070_WYG_020-16a"/>
興也勃焉禮曰陽感天不旋日陽者君也言人君若發<lb/>
心致誠上感于天其為響答速不逾日臣願陛下惟災<lb/>
異之來其必有以因時郊祀齋居穆清上思祖宗付授<lb/>
基業之重下思生民託命頼慶之意逺思前代邦家興<lb/>
亡之故近思朝廷紀綱得失之體内思宫禁帷幄左右<lb/>
之蔽外思戎狄邊疆侵軼之患總此六思深存逺念書<lb/>
則思之於匕筯夜則思之於几席至于入廟與祖宗相<lb/>
見登壇與神祇相接因蠲潔之薦致精䖍之誠引咎在<lb/>
<pb n="KR4d0070_WYG_020-16b"/>
躬祈天永命以示陛下知上天告戒丁寧之意庶乎上<lb/>
天知陛下寅畏脩省之心則感應之來必不旋日勃興<lb/>
之福不獨在乎禹湯竊惟宸衷明發攸憲愚陋所見豈<lb/>
能忖度緣臣職在規諫志存禆益近慮所及期必上達<lb/>
而巳<lb/>
　　　論郊廟三事<hi>慶厯元年</hi>
臣前所論請於郊廟致誠以謝天戒此乃内出於精衷<lb/>
者然祀享之禮在於内盡志外盡物外盡物者不貴乎<lb/>
<pb n="KR4d0070_WYG_020-17a"/>
物之多也在乎稱禮而已臣近奉勅執事于郊廟故舉<lb/>
所見不稱禮之尤者三事以聞蓋疑於典故别無討論<lb/>
禮也者主於恭而已矣此聖心可裁正者也<lb/>
　　　　一圜丘黄道<lb/>
伏見圜丘昊天上帝皇地祇用黄褥位祖宗配侑用緋<lb/>
位以示損於天地也皇帝板位及飲福位皆用緋褥示<lb/>
不敢踰祖宗也而自小次前設黄道升壇夫黄道之制<lb/>
不著于典禮臣竊詳之蓋以皇帝既解劍脫履用藉步<lb/>
<pb n="KR4d0070_WYG_020-17b"/>
為潔既用藉步而色用黄則是踰於祖宗褥位之制而<lb/>
又從升壇諸執事者盤辟廻旋禮容不肅至于襟袂委<lb/>
拂神位以避黄道故也且壇上既鋪織罽為藉臣謂自<lb/>
小次登午陛例可罽藉其黄道特請徹之於禮為稱<lb/>
　　　　一小次<lb/>
皇帝既行禮當就壇下褥位其小次之設皇帝奠幣登<lb/>
獻毎降即就次至于近侍左右輒幄後休坐則陪位百<lb/>
官不能不跛倚懈惰夫三年一郊禮稀曠矣而又恭䖍<lb/>
<pb n="KR4d0070_WYG_020-18a"/>
之不足非所以副陛下事天尊祖之意掌次周官所載<lb/>
禮有舊文若徹其帷蔽虚而不處即此變禮始自聖明<lb/>
後世有述矣<lb/>
　　　　一祠官<lb/>
凡祀事主於肅恭况禮行於郊廟若肅恭不足是謂黷<lb/>
祀臣於太廟見司徒升奉俎而俎巳入室命執事者復<lb/>
舉以出乃始奉而薦之其不䖍乃爾又監禮之官終事<lb/>
不至有司莫詰御史不糾百執事之懈于位乃爾應緣<lb/>
<pb n="KR4d0070_WYG_020-18b"/>
祀事官雖於尚書省受誓戒徒習虚儀而巳請特降中<lb/>
㫖申勅御史臺嚴加糾察以懲不恪右三事切於禮意<lb/>
事非難行上可以將陛下之精誠下可以正朝廷之彜<lb/>
典庶乎三靈來格百福饗臻倘䝉聖心特垂察納即乞<lb/>
降出施行<hi>中㫖徹黄道不御小次百執事不恭其職糾而正其罰</hi>
　　　郊禋赦書事目<lb/>
　　　　録用近代有功邉將子孫<lb/>
本朝將臣如楊業田紹彬曹瑋張凝李允則等皆禦寇<lb/>
<pb n="KR4d0070_WYG_020-19a"/>
守邊名迹著者其子孫中器能可選任者各為升擢邊<lb/>
任即門緖衰微仕籍不續推其近屬量材録用禮曰繼<lb/>
世以立諸侯象賢也存亡繼絶春秋大之此足以示邊<lb/>
臣之勸<lb/>
　　　　邉上守將量與賜賚<lb/>
郊禮應行事官及雖致仕而得陪位者内外諸軍將校<lb/>
皆以例受賜邊臣守將不預焉其緣邊諸路極邊守將<lb/>
謂宜等第量賜器幣以均慶賚<lb/>
<pb n="KR4d0070_WYG_020-19b"/>
　　　　邊任臣僚<lb/>
諸邊除遣多避免者蓋以窮塞之上危苦之地與江淮<lb/>
湖浙優便之例待之無異故審官銓三班常以罰謫補<lb/>
之若令極邊州軍城寨應選人等代還比常選格量與<lb/>
減舉主考限磨勘轉改未該磨勘者先次注家便近地<lb/>
有職田處班行使臣京朝官約此頗立優制如是人必<lb/>
樂行三邊官吏可選則惠加於民博矣<lb/>
　　　　麟府州城中百姓老弱之口不能自存者若<lb/>
<pb n="KR4d0070_WYG_020-20a"/>
　　　　　願渡河令即河東轉運司分處於近裏州<lb/>
　　　　　縣務令在濟<lb/>
麟府州患在儲廩不屬要在節食惜費其間居人既東<lb/>
渡河避寇就糧商販亦應不至勢必難以自存倘因赦<lb/>
文開此一意外示推恩内實減口若轉運使能以經畫<lb/>
處之得所則老弱之口内徙必多賊退還業兹亦權便<lb/>
　　　　功臣許立私廟賜㦸<lb/>
按唐制三品已上許立私廟賜門㦸今朝文武階勲品<lb/>
<pb n="KR4d0070_WYG_020-20b"/>
髙者多難為一例如三朝配享功臣及曾為將相雖巳<lb/>
歿有功徳於世者今其子孫雖微不應立廟宜令史臣<lb/>
先具功狀申中書疇其勲迹之著者許令本家追為修<lb/>
營見任將相固自如禮仍令禮官詳定立廟典制頒下<lb/>
及賜之門㦸凡名器所以勸功勤章等威也若依令典<lb/>
則當賜者多受賜多則人不以為貴謂宜且以特恩示<lb/>
褒勞臣<lb/>
　　　　京東税賦<lb/>
<pb n="KR4d0070_WYG_020-21a"/>
應天府濟單曹濮鄆廣濟軍等昨全無夏麥轉運司不<lb/>
與減放租稅朝廷知民力之敝令南京通判宗純體量<lb/>
而巳後時督納了足比秋復旱所收苗稼一二分又復<lb/>
不為蠲除因兹覃慶請與免放<lb/>
　　　　河北兩浙京東西或有流移令所在安存<lb/>
右四道内兩浙河北艱食尤甚宜令轉運司多方賑救<lb/>
應與災傷之地鄰近郡縣若有流移人户在其境内守<lb/>
令等務與安存量發廩粟以賙救之<lb/>
<pb n="KR4d0070_WYG_020-21b"/>
　　　　郡縣官吏率斂<lb/>
比來朝廷雖降責王逵王隲等以懲聚斂之吏而近見<lb/>
奏報郡縣猶以助軍為名因緣為姦謂宜因赦書特與<lb/>
戒勵使天下知誅求之暴本非朝廷之意<lb/>
　　　　舉人<lb/>
前因慶禮推恩科埸年深累舉之人令免解赴京至有<lb/>
數千里破産丐謁而至復令就試既乆廢業試多不中<lb/>
輒復罷去咨怨道路且朝廷之意蓋念其老而無成非<lb/>
<pb n="KR4d0070_WYG_020-22a"/>
復取其才能也若與便立程格令郡縣勘會當如式者<lb/>
上其名一命文散酬其平生之勞免使奔馳進退失所<lb/>
於事差便<lb/>
　　　奏請赦書事節<hi>皇祐六年南郊</hi>
臣伏以夲朝之制常因大祀而布徳惠今郊饗在近大<lb/>
號所發敢効愚見少禆國論<lb/>
　　　　一事請減定刺配刑名<lb/>
伏以祖宗謨訓以仁厚寛大為治夲其於刑罰尤所欽<lb/>
<pb n="KR4d0070_WYG_020-22b"/>
恤凡大辟之情法輕重小可矜者累聖加恩俾讞于有<lb/>
司率附寛比景祐中嘗因赦文著為減定刺配勅以省<lb/>
報復之煩今慶厯編勅中配𨽻條目比前勅益多罪有<lb/>
等差故配有逺近械錮遞送相望道路荆湖嶺峽尤聚<lb/>
奸慝比者蠻寇猖獗亦聞此輩類多從惡若無釐革配<lb/>
𨽻不巳誠恐逺地寖成淵藪乘間扇動助成厲階幸因<lb/>
赦書乞令諸路提㸃刑獄轉運使與逐州軍長吏各據<lb/>
配到人元送犯由詳加揀别所犯情理稍輕者與直移<lb/>
<pb n="KR4d0070_WYG_020-23a"/>
就夲貫人情安土必差自顧惜流離咨怨為念必輕其<lb/>
編勅及續降勅諸刺配條乞别差官重行詳定議從減<lb/>
除則刑夲少清民心胥恱非惟示仁政之大體抑以消<lb/>
逺方之釁兆也<lb/>
　　　　一事請減均畿縣税賦<lb/>
伏以京甸者天下之根夲賦役者百姓之生命今畿内<lb/>
租稅之制比四方最重輸送之不給則輒託於水旱之<lb/>
災以倖蠲放夏秋羣訴歲以為常且都城之内豪商大<lb/>
<pb n="KR4d0070_WYG_020-23b"/>
姓累貲居貨以逐機利僭侈逸豫無所不至賦調所不<lb/>
加更徭所不及而農民服田力穡供稅租給徭役仰不<lb/>
足以事父母俯不足以畜妻子同為王民而都門内外<lb/>
勞逸之殊如此又權豪之家凌奪貧細竄移稅色輕重<lb/>
不均乞因赦文明諭恩意為擇明敏朝臣據府縣版圖<lb/>
賦租名數重定稅式稍從輕寛按地頃畝均其輸入變<lb/>
折雜科率為定例仍制都畿之内嚴立占田之限無使<lb/>
形勢侵併單弱此實彊榦之術扶夲之道也<lb/>
<pb n="KR4d0070_WYG_020-24a"/>
　　　請因郊禋肆赦招懷西賊劄子<lb/>
伏以前景祐五年有事於圜丘西戎貢職不至始發釁<lb/>
端次年春遂構兵犯邊殺掠吏民邊將備禦無䇿賊數<lb/>
入寇輒以勝歸濟其兇謀氣燄益盛今自陜西四路河<lb/>
東麟府逺近屯戍輸輓供給天下為之勞弊而觧嚴息<lb/>
甲未可以日月期也臣嘗聞自邊來者詢賊中事蓋今<lb/>
羌戎乃漢唐郡縣非以逐水草射獵為生皆待耕穫而<lb/>
食賊每㸃集資糧器用人自為備須歲年為計乃能一<lb/>
<pb n="KR4d0070_WYG_020-24b"/>
大舉雖破城寨不能有我寸土也而又絶其俸賜禁其<lb/>
關市賊中尺布直錢三數百邉防守備繕完益固賊情<lb/>
見勢屈自當改圖然猶騎虎不可復下雖有悔心亦何<lb/>
由自通誠款朝廷雖欲招來若非時無名事亦難舉倘<lb/>
因今來郊禮覃慶之時特開曠蕩之恩示以綏懷之意<lb/>
或特降一詔或著之赦書其辭意大略則曰夫王者以<lb/>
天下為度含生之類罔不覆育况朔方靈武河西五郡<lb/>
聲教所暨莫非王民頃自徳明巳來克保外臣之節朝<lb/>
<pb n="KR4d0070_WYG_020-25a"/>
廷眷待恩禮至隆去年元昊遣使人來稱為夲藩推戴<lb/>
緣其附順三十餘年忽此奏陳不無疑駭見情未審遂<lb/>
至興兵使邊人不寧師徒暴露今親郊上帝盛禮告成<lb/>
慶賜大行囚繫盡釋乃眷西顧惻然軫念虧於撫育吾<lb/>
甚傷之今後夏州或有使人至者候人不得遏絶或有<lb/>
願通於朝廷之意即令邊臣受而上聞且泛告邊臣以<lb/>
謹守封略罔或生事令牓而掲諸塞上或邊臣之有威<lb/>
望者遣單使以朝㫖往為開諭足彰陛下徳義之厚無<lb/>
<pb n="KR4d0070_WYG_020-25b"/>
損朝廷威重之體且賊妄自尊大於巢窟中乆矣王者<lb/>
固宜以鳥獸畜之豈足與之辨名器等威之分哉賊若<lb/>
有悔禍之心稱藩納貢陛下優為封爵名號以服擾之<lb/>
出府庫之餘以歳時豢餌之使天下知陛下深誠逺慮<lb/>
為生靈計至于天地鬼神亦當助仁而佑順仁者無敵<lb/>
於天下况一賊歟若賊悍然自恃凶愎不移亦足以驕<lb/>
怠彼心激怒我衆邊臣必曰天子之恩意如此賊無革<lb/>
心我不可以不奮身而為國致討矣戰士必曰天子不<lb/>
<pb n="KR4d0070_WYG_020-26a"/>
以賊之不義而必窮誅是哀吾屬之乆戍也今賊無革<lb/>
心而吾屬不可以不効命而鬬戰矣自邊之民至于天<lb/>
下之民必曰天子所以赦賊蓋念賦役之煩擾吾人之<lb/>
困勞今賊無革心吾人不得不竭力以奉邊矣賊黨必<lb/>
曰天子幸加恩而不我誅也而其主苟不思焉是驅我<lb/>
于鋒刃之下以濟其欲而巳夫兵猶火也不戢將自焚<lb/>
使我怒彼怨賊有自焚之勢則成敗有所分矣今議者<lb/>
聞臣之說必難臣曰賊自入寇無不克何困之有今雖<lb/>
<pb n="KR4d0070_WYG_020-26b"/>
招懷之徒示國之弱賊肯革心乎臣請對曰昔遷賊之<lb/>
為邊患也號為驍悍有謀略者陷朔方靈武國家喪地<lb/>
且千里而其衆亦大弊爾時繼遷雖不為六谷所殺勢<lb/>
亦不支矣故其死時戒徳明曰爾當傾心歸順朝廷如<lb/>
一兩表未䝉開納但連上封章以祈見聽故徳明款附<lb/>
畢世不渝今賊非遷比也不幸自其初叛而我守邊匪<lb/>
人是故賊累得志而其衆嗜為寇之利向使我無大敗<lb/>
彼無大獲而以賊之虐用其下尋應疲潰矣今朝廷處<lb/>
<pb n="KR4d0070_WYG_020-27a"/>
畫邊事守遏益固將卒用命財用不乏雖未能大殘其<lb/>
衆姑使來無所掠獲即賊自窮蹙今先開其歸路以為<lb/>
後圖縱賊未懷與國何損必又難臣曰賊雖致款戎心<lb/>
可保乎即有其實邊備得以徹之乎臣請對曰昔景徳<lb/>
初契丹大入河朔先帝親駕北狩于澶淵北主始遣使<lb/>
議通和好俄又其統軍達蘭中伏弩以死和議遂定于<lb/>
時邊陲可保戎心徹警備而謂繼好至今之堅乎在朝<lb/>
廷所以撫納控馭而巳今事邊之費歳且千萬用師以<lb/>
<pb n="KR4d0070_WYG_020-27b"/>
來係纍殺戮幾十萬人故自古以來論邊事者莫不以<lb/>
和戎為利征戍為害蓋深念此也伏願陛下延召二府<lb/>
大臣試詳此議儻䝉採納則生民之福實所繫頼臣不<lb/>
勝區區之懇<lb/>
　<lb/>
　<lb/>
　<lb/>
　樂全集巻二十<lb/>
</p>
<p>
</p>
  </div>
<div>
                <head>樂全集卷二十一</head>
    <p>
<pb n="KR4d0070_WYG_021-1a"/>
欽定四庫全書<lb/>
　樂全集卷二十一　　　　宋　張方平　撰<lb/>
　　論事<lb/>
　　　西事諮目上中書<lb/>
一冦毎犯邊輒擒戮大將議者以為諸將各有親隨軍<lb/>
隊舊事凡喪主帥自有軍法近事此令不行故將帥接<lb/>
戰左右逃潰無以禁制在愚觀之此是軍中政令招討<lb/>
經畧司所當處置昨好水之敗任福等皆没士卒散亡<lb/>
<pb n="KR4d0070_WYG_021-1b"/>
既多故韓琦奏請招集朝議從之請既無狀從亦非宜<lb/>
從則廢法自於朝廷而收恩歸乎帥府不從耶或以致<lb/>
不虞則帥府得以為辭而朝廷任其怨盖軍中聞帥府<lb/>
之令矣忽有朝命特㫖三軍必懐疑懼若遇冦之際進<lb/>
有敗形退無生路勢不委將降賊更恐倒戈内向夫將<lb/>
在軍君命有所不受臨機制宜間不容髮豈有奏請<lb/>
往復數千里待命者哉謂宜特遣使者或明降詔書責<lb/>
問其情申戒於後此亦章朝廷防微之㫖折臣下圖全<lb/>
<pb n="KR4d0070_WYG_021-2a"/>
之計者也<lb/>
一賊連歳入涇原漸引而深殺掠老幼敺擁畜産焚蕩舍<lb/>
屋民不得耕穫樹藝縁邊籬落索然一空自鎮戎軍原<lb/>
渭等州城垣之外南畆蕭條矣勢且與保安延州相類此後<lb/>
供輸轉給公私益當大困漢法讁刑徒實邊唐制徙罪人<lb/>
塞下今若令流巳上罪鑄錢造印及諸為盜扺罪結羣冒<lb/>
販禁利十人巳上明知賊情而過致資給匿藏受分如此<lb/>
等罪但為良民害情理蠧惡者悉徙其本身一房於邊<lb/>
<pb n="KR4d0070_WYG_021-2b"/>
隨口贍田令自給食然後為什伍之法使相保察别為條<lb/>
目付邊臣以重法繩之所兾稍耕塞上空虚之地<lb/>
一四路分守其根本當在長安比來長安守備不設而騎<lb/>
冦每入漸深向使賊出上䇿乘勝豕突固可飲馬於渭水<lb/>
矣謂宜置兵蒲雍之間以重臣鎮永興而委以應接諸<lb/>
路候知賊有㸃集路所由入事宜審的即量衆寡部發<lb/>
應援賊退則引還本屯不惟壯根本之地遏奔衝之勢又<lb/>
足以安關中之人心免邊城之輸輓<lb/>
<pb n="KR4d0070_WYG_021-3a"/>
一賊每入㓂常以羸形誘我師將吏貪愚相躡而入<lb/>
其伏中以敗賊用此一䇿三覆王師即如昨三川之事<lb/>
若懐敏擁重兵依險要之地堅壁而勿與戰令諸塞柵<lb/>
嚴備以守即賊遂敢引兵深入頓於堅城之下攻則勢<lb/>
不能克留則無糧道可恃退而有重兵乘其後此豈與<lb/>
我持乆之勢哉以是揣之必未敢越懐敏而趨渭州也故<lb/>
賊惟利速戰多方詭計務以致我也況我屢北之衆氣<lb/>
索勢衰賊驟勝而不驕法令明而衆整愚常以為此賊<lb/>
<pb n="KR4d0070_WYG_021-3b"/>
雖無大志逺畧其實良將也以任福葛懐敏等抗之殆<lb/>
未可與之決勝負於一旦矣今制賊之術莫如勿與之<lb/>
戰但能全師嚴守賊必不敢深入若輕有越軼而我以逸<lb/>
擊勞以輕鋭邀重齎據要害以制勝庻幾乎其有功也<lb/>
一竊思前後所以覆軍殺將張賊氣喪國威使邊事至<lb/>
此未有勞還之期者其大失在於主將不親臨行陣傳<lb/>
曰國之大事在祀與戎惟祀與戎君所當親之所以為<lb/>
重也自古行師何嘗有主將不至營陣者三代春秋時<lb/>
<pb n="KR4d0070_WYG_021-4a"/>
國君無不在戰陣秦漢三國至於唐其間書生儒士如<lb/>
諸葛亮杜預婁師徳狄仁傑郭元振等不可勝舉凡曰<lb/>
將者未有不在行陣者也不能親執干戈以鬬者有之<lb/>
矣至於胡床羽扇從容於軍中可也主將在行陣則法<lb/>
令專賞罰明士氣奮機便得不在行陣事皆反此自賊<lb/>
犯邊境凡大舉入冦羌酋未嘗不親至也今諸帥授命<lb/>
朝廷輒許之以不臨戎行去年任福等敗至今天下歸<lb/>
咎韓琦即如昨者三川之事雖非王沿督責使趨死地<lb/>
<pb n="KR4d0070_WYG_021-4b"/>
盖懐敏等勢不得不戰王沿悉一路之兵付之懐敏而自<lb/>
留渭州空城之中脱若賊越三川而趨渭州懐敏守便宜<lb/>
不出渭州被圍而急則王沿將何以處懐敏雖朝廷固以<lb/>
為縱敵也懐敏雖擁重師而王沿乃其統帥節制所禀故<lb/>
曰懐敏勢不得不戰在愚觀之主將不親臨行陣師出必<lb/>
無功不惟無功且必敗大事切在朝廷審議之<lb/>
一今遣王堯臣西路安撫不惟弔死恤傷完補敗亡凡軍<lb/>
中利害之宜朝廷所欲計置更改之宜四路或有異同之<lb/>
<pb n="KR4d0070_WYG_021-5a"/>
意因其行可悉條録令與諸將圖議凡士馬那移財糧器<lb/>
械有餘不足令通計議以聞朝廷則此後處置指揮庶<lb/>
精悉矣<lb/>
　　　請罷陜西招討經畧司事<lb/>
竊惟羌人叛命王師致討分命重臣委之統帥故授夏<lb/>
竦陜西招討等使四路軍政實節制之空國事邊於兹<lb/>
三嵗師惟不出出則喪敗冦惟不來來必得志控要城<lb/>
寨殘傷無幾内屬藩落驅掠向盡鈍兵挫鋭財殫力屈<lb/>
<pb n="KR4d0070_WYG_021-5b"/>
去嵗劉平石元孫之没奪范雍節鉞今春任福之敗罷<lb/>
韓琦經畧使中外皆謂朝廷威罰不舉責處太輕然猶<lb/>
薄示損懲微塞物論安有權握大衆坐翫冦敵至於覆<lb/>
軍殺將蹙國損威而曰我不預知是安用名為統帥也<lb/>
昔自三代至於春秋列國凡起軍旅未有其國君不親<lb/>
預戎事者自漢至唐興兵舉衆未有元帥不身先士卒<lb/>
在於行陣者後漢段熲征西羌二十餘年未嘗蓐寢訖<lb/>
平羌虜若將帥奮身許國發憤殄冦有如是之臣則陛<lb/>
<pb n="KR4d0070_WYG_021-6a"/>
下何憂焉事既乖失理須更張臣竊聴輿人之議皆謂<lb/>
前後喪師非賊能敗我我自取敗爾何哉凡諸邊臣稟<lb/>
令招討司機宜事㑹不失之急即失之緩勇者不得施<lb/>
其力智者不得專其謀而又愛惡相攻異同相戾文檄<lb/>
矛盾人無適從且朝廷設此司所以使臂指相用首尾<lb/>
相救決衆謀於獨斷通四路為一家近如麟府之圍雖<lb/>
非陜西疆域然為統帥苟急國患即未能請行赴救猶<lb/>
須耀師境上助為聲援陛下旰食軫慮遣勅使齎璽書<lb/>
<pb n="KR4d0070_WYG_021-6b"/>
督之出偏師使遥牽賊後逗遛立異竟不奉命至使賊<lb/>
如蹈無人之境因以平豐州夷寧逺麟州幾陷今雖僅<lb/>
存勢已孤絶如秦人視越人之肥瘠一不動念但恐涇<lb/>
原鄜延即有警急亦必不能如首尾之相為救也陛下<lb/>
曲全事體乞還竦舊官與之一郡遂其自全之計且精<lb/>
擇逐路守將使人自為功家自為固量其邊勢配之兵<lb/>
力仍於永興益置重兵以為諸路根本以為人心鎮重<lb/>
春秋擇遣重臣出巡邊春則量禦備之力遷其軍馬入<lb/>
<pb n="KR4d0070_WYG_021-7a"/>
就倉牧命守將修治城塹完利器用以待防秋之政令<lb/>
焉秋則閲其訓練之法蒐補之術審官吏勞能以明升<lb/>
降之典按賦輿盈虛以通貨食之計以嚴其戰守但邊<lb/>
城能堅其守已足弊賊若將率各盡其用自當有功伏<lb/>
願天衷垂納裁擇<lb/>
　　　論除渭州路招討使事<lb/>
臣伏見制除某官代王沿充渭州路招討安撫等使者<lb/>
朝廷比分四路以藩屏西邊其間道路坦夷衆得大入<lb/>
<pb n="KR4d0070_WYG_021-7b"/>
且車騎之利惟涇原故賊連年親來犯此一路覆軍殺<lb/>
將每來益深去年好水之役任福等猶力戰而敗驍將<lb/>
精卒器械殫焉朝夕竭力完補二年僅得成軍此來定<lb/>
川賊無亡矢遺鏃之費一舉而悉巻以去如蹈無人之<lb/>
境賊驟勝而不驕令明而衆整凡四大舉動無遺策氣<lb/>
燄益熾今既勝歸休養士馬若來年春首傾國復來我<lb/>
以殘破敗亡之餘稍更拓落不定勢且堂堂長驅有飲<lb/>
馬渭河之志則闗中搖矣而北有強隣睢盱睥睨外為<lb/>
<pb n="KR4d0070_WYG_021-8a"/>
和約濟其貪婪實用此賊困我意在坐收其弊以是慮<lb/>
之則今闗中輕重之勢天下安危之形在涇原矣某雖<lb/>
涖官臨事粗有風力然未更重任恐不易當此劇賊又<lb/>
新䝉奬擢中外未之信服至於三路舊宣力人見其驟<lb/>
為之伍顧亦心有慊然且今來涇原人畜殆盡兵馬亡<lb/>
幾一路蕭然無藩籬之限此時施為經置動繫機宜乃<lb/>
老將之所難非全才而孰與成敗所寄理無試可切惟<lb/>
朝論更加審察必不得已或於三路中替換一人且當<lb/>
<pb n="KR4d0070_WYG_021-8b"/>
此路所貴諳練邊政通知羌事人心物望抑有屬焉<lb/>
　　　論髙繼宣知并州并代路經畧安撫等使事<lb/>
右伏以并代一路控制西北兩邊羌賊自三年已來頻<lb/>
犯西路揣諸道守禦為各已堅知縁邊蕭然入無所掠<lb/>
改圖趨利以故圍麟府睥睨汾晉之間今河西二城巋<lb/>
然孤絶河東千里各須設備此時謀帥匪易其人必使<lb/>
文能附衆武能威敵如繼宣者雖本將家其効官幹才<lb/>
衆多稱者然統帥方畧人未知之縁今并州不同諸道<lb/>
<pb n="KR4d0070_WYG_021-9a"/>
是經營謀畫之始乃處置鎮撫之初須藉奇才方能集<lb/>
事況太原大府諸務浩繁若繼宣兼領郡章何由専心<lb/>
軍政誠朝廷為遣一有材望臣寮守州而令繼宣専總<lb/>
戎事即封畧有警不妨出援事權所付足相為助下厭<lb/>
物議似合事宜伏乞聖心更賜裁定<lb/>
　　　論种世衡管勾營田不宜差知環州事<lb/>
臣竊聞慶州范仲淹奏乞除延州知青澗城种世衡就<lb/>
知環州事者伏以种世衡昨於青澗開創營田朝廷奬<lb/>
<pb n="KR4d0070_WYG_021-9b"/>
其用心委之集事仲淹元奏只乞世衡暫到慶州敎其<lb/>
部下營田及所請獲允世衡已到即復留占一昨罷省<lb/>
二帥分為四路使人自為守家自為備逐路將吏稍得<lb/>
力者則其主帥各所惜之世衡既元𨽻延州忽為仲淹<lb/>
奏奪如龎籍續有論列則朝㫖將安適從若諸路皆然<lb/>
互相侵競矛盾之釁恐從此始況世衡新承恩命方領<lb/>
使名宜推公共之懐以體朝廷之意環州管界雖接賊<lb/>
疆牧守之材終易推擢今夫衛邊之策惟足食為先臣<lb/>
<pb n="KR4d0070_WYG_021-10a"/>
謂世衡差除所繫利害不細一則廢營田之逺計一則<lb/>
啓四路之争端謂其所徇者輕所失者大臣先見樞密<lb/>
院劄子許世衡營田成日優與酬奬夫見勞授賞則人<lb/>
知勸自用兵西鄙於今三年未嘗聞一邊臣有能建一<lb/>
功利世衡獨於窮塞之上首創營田之謀迹有艱勤義<lb/>
有足賞儻為優遷一官責其盡心興田利比諸安坐而<lb/>
享富貴者兹亦未為過倖其環州或却令仲淹别奏舉<lb/>
一人以替魏明則於與奪之間似為得所<lb/>
<pb n="KR4d0070_WYG_021-10b"/>
　　　論雄州杜惟序事<lb/>
臣昨到雄州見就移杜惟序知滄州蓋左遷也切以雄<lb/>
州守將委任甚重惟序雖未能有長才逺畧察其識用<lb/>
頗為通審去春已來值邊多事隨宜應副無大曠失臣<lb/>
比在朝聞議者多以昨蕭階之來惟序不合専遣通判<lb/>
接伴入界其時事宜蓋北人已釋兵聞朝廷未弛備戎<lb/>
帳不自安於燕京以故遣階走馬來使又涿州牒報先<lb/>
約定過界日分詳此事理惟序倉卒處置蓋慮止之别<lb/>
<pb n="KR4d0070_WYG_021-11a"/>
召疑生事即責議益重也臣竊觀河北中路武臣守郡<lb/>
者悉出惟序之下其於崇飭厨傳惟序實不及諸郡向<lb/>
來雄州守將如葛懐敏輩是皆以善承迎得虛譽誤䝉<lb/>
採擢終以敗大事若惟序以守分務實而取殆恐非以<lb/>
勸邊臣者王克基前在滄州以賄聞今乃以引進使知<lb/>
定州張茂實徒以出使道途之勞自供備庫使授東上<lb/>
閤門使知瀛州王克忠無他勤效近得遥刺知貝州惟<lb/>
序當邊事紛紜之際應接一年事已定而更被責去郡<lb/>
<pb n="KR4d0070_WYG_021-11b"/>
朝廷賞罰旌别於兹有累其杜惟序伏乞録其用心之<lb/>
實不使廢於悠悠之毁得比茂實授一橫行在臣觀之<lb/>
諒未為忝至於任用之間亦望使之以器令得盡其用<lb/>
也<lb/>
　　　論四路將率追兵不赴事<lb/>
臣伏見朝廷近以北人有渝盟之漸縁邊之急奏繼來<lb/>
車駕聲言親征有司各為備擬抽換陜西兵馬待河北<lb/>
事宜如聞諸路帥臣或有不時發遣至煩勅使從而告<lb/>
<pb n="KR4d0070_WYG_021-12a"/>
諭向若北兵遂至衝突鑾輿果或順動倉卒之際兵衛<lb/>
未集而又召發莫赴則見大事去矣歴觀古今之變為<lb/>
國理亂之形外敵交侵無代不有惟是人主威命之不<lb/>
行朝廷政令之不舉亂危之兆必從此始厥今事勢夫<lb/>
如何哉猛不濟寛威不克愛朝廷命令邊臣易於違戾<lb/>
邊臣奏復朝廷難於執持原此恣慢之端悉由姑息之<lb/>
過即如昨者除四帥觀察使故事尚書丞郎之帶職者<lb/>
得換廉察錢若水罷樞密副使徐乃授之馬知節罷樞<lb/>
<pb n="KR4d0070_WYG_021-12b"/>
密副使止除防禦使陛下優矜邊寄特示恩榮今四人<lb/>
者職皆直學士官郎員外而乃正其名使之總戎厚其<lb/>
禄使之撫下本朝之意夫豈為薄誥命已頒章奏沓至<lb/>
妄生意見覆為疵嫌就或強拜乃懐大慊甚焉者致欲<lb/>
繫獄請罪當之者猶以班叙為辭朝廷一切含容君命<lb/>
益成輕削臣誠愚褊竊獨憤然儻陛下之威命行朝廷<lb/>
之政令舉罰戮在後爵賞在前必信如春秋不測如雷<lb/>
霆使中外僚寀震懾奔走則天下之智力不勝其用矣<lb/>
<pb n="KR4d0070_WYG_021-13a"/>
何故屈大公之法伸羣下之私如是之惴惴為哉昔有<lb/>
志於尊主庇民者遭世多難感慨投袂徒以大義激烏<lb/>
合之心猶足以外攘敵國内寧社稷若據土宇握士衆<lb/>
聞國有急觀望晏然乃心王家夫豈如此儒臣猶爾使<lb/>
武人暴夫顧望倣效則履霜堅氷漸不可長也此臣所<lb/>
以竊懐憤惋實為宗廟深慮若中使回奏其諸路有不<lb/>
奉詔伏望聖㫁特遣朝臣之通識理體者按問其狀嚴<lb/>
行責削以謹下之銜勒以正國之紀綱思患預防古之<lb/>
<pb n="KR4d0070_WYG_021-13b"/>
善戒惟陛下亮察<lb/>
　　　請選差北使文武官<lb/>
伏以朝廷修好北人嵗月深久比來遣使多出恩澤人<lb/>
材智辨鮮由推擇今西疆未寧諸戎心動北方事釁頗<lb/>
有異聞孔子曰使乎使乎葢歎其使才之難也且謂使<lb/>
于四方不能專對為辱君命古者兵交使在其間今乃<lb/>
以行人將命之重為徼倖恩澤之資徇臣下之小利輕<lb/>
國家之大計諒非謀議之不至葢由因循而習然今北<lb/>
<pb n="KR4d0070_WYG_021-14a"/>
朝賀聖節人使且至日近當差接伴臣寮近例差接伴<lb/>
者便為奉使彼國之選臣伏乞此後遣使宜加審擇若<lb/>
使得其人才畧足用可以發聖朝之光采揚大國之威<lb/>
靈覩事先機所助至博折衝排患此誠要務<lb/>
　　　論廣信軍諜人事<lb/>
臣昨過雄州訪知廣信軍有勾當事人易州進士梁濟<lb/>
世為北界事發拔身自歸知軍劉貽孫奏乞令赴闕量<lb/>
材録用朝㫖下河北沿邊安撫司指揮廣信軍令婉順<lb/>
<pb n="KR4d0070_WYG_021-14b"/>
約迴不得收留切以今來邊機雄州廣信軍實為耳目<lb/>
若非諜人往來探報敵中動静何從聞知凡我諜人即<lb/>
彼姦賊為利誘使致家死地事泄於彼故當我歸此不<lb/>
收留使之何適若來無生路去為大戮爾後諜人豈復<lb/>
為用邊臣守將坐成聾瞽朝廷先事制勝之術疎矣其<lb/>
梁濟世伏望指揮沿邊安撫司令與資遣候到闕特與<lb/>
量材處置所貴邊臣有以使諜人朝廷有以責邊臣此<lb/>
之事機極為要切<lb/>
<pb n="KR4d0070_WYG_021-15a"/>
　　　論京師衛兵事<lb/>
京師本古之陳留郡天下四通八達之地自唐室已前<lb/>
嘗為重藩五代朱溫始封梁王後因其宫府廣而為都<lb/>
五姓相承共十一帝四十九年亂亡之速自古無有抑<lb/>
由都城四向無險阻之形藩籬之固逼近强敵方鎮握<lb/>
強兵於外乘禁衛之虛弱末本倒置也國朝太祖皇帝<lb/>
深慮安危之計始削諸節度之權屯兵於内連營畿甸<lb/>
又修完西京宫内葢有建都之意然利於汴渠漕輓之<lb/>
<pb n="KR4d0070_WYG_021-15b"/>
便因循重遷先帝通好北國即叙西戎爾時可以減戍<lb/>
消兵致生民於富厚矣太平三十年使軍士坐費倉庫<lb/>
以困天下非不深思逺謀也知祖宗本意依重兵而為<lb/>
國勢不可去也近昊賊犯邊漸發禁兵西屯四路在京<lb/>
軍旅所留無幾今又北人事釁巳萌兩敵合從人心搖<lb/>
動外有武帥分總重兵而宿衛之師日益單寡尾大不<lb/>
掉根虛必摇勢之當然不可忽也願留聖慮為社稷計<lb/>
京都宜擁重兵以封殖根本且乞勘㑹見在指揮人數<lb/>
<pb n="KR4d0070_WYG_021-16a"/>
若果缺少請從内出金帛召募材力訓齊敎練必須精<lb/>
鋭以充禁衛無更外屯夫猛虎所以百獸伏者以其爪<lb/>
牙利也若虎而去其爪牙則犬豕鹿麋皆可以相狎兵<lb/>
衛者國之爪牙也足兵足食乃可以威服四方彈壓奸<lb/>
亂矣<lb/>
　　　論州郡武備事二道<lb/>
西疆征戍未解天下州郡兵累次料揀赴京江淮已南<lb/>
空虛尤甚無復武備日來逐處盜賊連結剽刼城鎮聲<lb/>
<pb n="KR4d0070_WYG_021-16b"/>
勢甚張至今不能誅擒自古盜賊之擾攘不啻四夷之<lb/>
患漢唐之事為鑒不逺國家創五代之亂削方鎮之權<lb/>
誠為強幹弱枝之術及兹敝也無臂指相為用之勢通<lb/>
都大邑吏守空城而已慢藏之誨不可不慮今諸道提<lb/>
舉兵甲司向來領為虛名但朝廷稍付事權則猶有古<lb/>
者方面之制應提舉兵甲州軍乞慎選長吏而為除本<lb/>
路鈐轄一員各令本路募兵量其山川險易封畧逺近<lb/>
而約置兵之數常令敎閲務為精練朝廷更不行抽揀<lb/>
<pb n="KR4d0070_WYG_021-17a"/>
本道亦不得閒雜差使逺出其一路巡檢使臣縣尉諸<lb/>
捕盜官吏使得亷察其能否勇怯而升黜之所部郡縣<lb/>
强惡之民累犯罪禁者械送本司酌情法移配有冦盜<lb/>
結集之處量其勢力督遣巡檢等領兵甲捕逐若賊羣<lb/>
黨稍衆則本路鈐轄親督吏兵㑹合掩殺漢制刺史太<lb/>
守率以盜賊分數為最負其賞罰條目乞自朝廷比議<lb/>
指揮所兾郡縣武備氣勢相應萑苻不逞望風知懼肅<lb/>
清盜賊消弭厲階<lb/>
<pb n="KR4d0070_WYG_021-17b"/>
　　　又<lb/>
臣前在諫院累曾論郡縣武備所陳意見朝廷未加精<lb/>
察比來軍興多事賦役煩數顧亦天幸而屢有年姦游<lb/>
之民猶聚為盜至擁旗鼓入城邑殺吏堂堂無所憚不<lb/>
幸而荐饑民艱食勢必羣聚蜂起為盜或數輩匿村閭<lb/>
至聚吏兵千計縣鄉為之殘敝而不能時擒即氣燄稍<lb/>
盛兵連禍結豈在邊患也漢唐之大業未嘗無邊境之<lb/>
患至或長驅而犯宫闕然無害於根本之固及黄巾巢<lb/>
<pb n="KR4d0070_WYG_021-18a"/>
賊竟以大壊天下國家創艾五代之亂藩鎮不得擅兵<lb/>
常畨禁旅外屯州郡乃自近嵗悉還戍邊其州郡兵之<lb/>
壯者亦率㸃選配諸禁衛所餘乃罷弱羸卒供雜役使<lb/>
官吏導從而已豈知執兵之事今愚細之民知窺此隙<lb/>
故昨王倫等賊起沂州並淮渡江歴數千里若蹈無人<lb/>
地乃始下京師之甲而趨躡之使民間而有姦桀豈不<lb/>
生易朝廷之心歟伏以先朝置諸道提舉兵甲司所以<lb/>
專督盜賊抑有經逺之㫖粗存方面之制比來忽略領<lb/>
<pb n="KR4d0070_WYG_021-18b"/>
為虛名今能稍付事權自可外張形勢計諸藩郡有兼<lb/>
提舉兵甲處其為要地自用重臣鎮守自餘地望稍輕<lb/>
亦領此名者不過七八誠選用有風望方畧之士以任<lb/>
長吏各於本路除鈐轄或都監一員量其路分輕重提<lb/>
封近逺約置兵之數令於本郡及所部州軍見兵中選<lb/>
取壯強集成指揮因昨所置武衛為名而廩給之若見<lb/>
管兵籍取不足則令招募及數明降朝㫖更不揀選調<lb/>
發赴邊亦不得輒差逺出内有逃亡隨即完補所有器<lb/>
<pb n="KR4d0070_WYG_021-19a"/>
甲必令精良毎道選差班行使臣一兩人或令長吏薦<lb/>
舉比監押巡檢資叙專管敎閲若所部郡縣有冦盜結<lb/>
集之處即量事勢發卒赴應使之統領追捕其所捕州<lb/>
軍都監監押巡檢縣尉諸督盜官吏令得察亷其能否<lb/>
勇怯以聞而升黜之若所部郡縣強惡奸蠧之民得以<lb/>
檢察追逮按情科罪移配逺方若賊羣黨稍衆鈐轄都<lb/>
監親督吏卒㑹合掩殺自餘賞罰科條更自朝廷比議<lb/>
指揮如此則不惟壯郡縣武備抑稍復方鎮事體庶以<lb/>
<pb n="KR4d0070_WYG_021-19b"/>
式遏冦虐消除暴害<lb/>
　　　請申勅諸道兵甲司專督盜賊事<lb/>
伏以兩浙一路仍嵗饑歉近京東西河北等處今嵗大<lb/>
無禾麥自秋久旱首種不入必恐向去人户多有流移<lb/>
或奸游不逞聚為冦盜昨海州奏盜殺巡檢縣令未見<lb/>
擒捕朝廷舊制委諸道提舉兵甲司專督盜賊至如兩<lb/>
浙則杭州提舉浙西越州提舉浙東京東即青徐兖鄆<lb/>
各兼此職比來諸道領為虛名伏乞特降詔㫖申明條<lb/>
<pb n="KR4d0070_WYG_021-20a"/>
約應災傷荐饑之處委之賑救一道仍許舉劾本道都<lb/>
巡檢使臣等耄懦弛慢者選擇材幹之士以為提舉兵<lb/>
甲司大藩長吏使嚴督支郡務清姦宄所兾安輯流亡<lb/>
使疲人存濟除剪冦盜俾州縣肅清<lb/>
　　　論京東西河北百姓傳習妖敎事<lb/>
臣聞京畿京東西河北民間傳習妖敎寖盛比曽上言<lb/>
乞加防禁葢愚俗傳習初無惡意漸為誘惑因入於邪<lb/>
州縣官司因循不切覺舉至於法寺議斷又亦例從寛<lb/>
<pb n="KR4d0070_WYG_021-20b"/>
典以故愚民公然傳習僧徒讖戒里俗經社之類自州<lb/>
縣坊市至於軍營外及鄉村無不向風而靡所由來者<lb/>
漸矣近貝州妖賊傳云慿恃妖術朝廷加罰按察等官<lb/>
自縁素失防檢致滋竊發故降新條增損舊文重故縱之<lb/>
坐然聞州郡頗有告發妖事者中使馳傳捕妖者近已<lb/>
數輩竊慮姦人乘便搆造疑似以干賞利官吏希風不<lb/>
詳事體枝蔓考逮以及善良或挾怨讎更相攀引榜掠<lb/>
之下何求不獲則平人自誣皆為妖黨上致朝廷深惑<lb/>
<pb n="KR4d0070_WYG_021-21a"/>
下使人情惴恐伏望聖慈深察此理特降明詔應今日<lb/>
以前傳習妖敎人並與除罪内情涉不順徒黨巳成者<lb/>
即令勘奏今日已後仍敢傳習者並依新勅施行夫制<lb/>
天下之動者待之以静而已使事循於理淑慝有辨則<lb/>
安天下之道也<lb/>
　　　論天下州縣新添置弓手事宜<lb/>
今月某日本路轉運司牒録到勅黃以近日諸處揀移<lb/>
兵士上京慮恐州縣别有盜賊特添弓手准備防䕶者<lb/>
<pb n="KR4d0070_WYG_021-21b"/>
兹誠朝廷約用兵農之法深戒本末之備者也伏縁天<lb/>
下州縣之長吏通明之才甚鮮毎詔令頒下雖畫一丁<lb/>
寧及其施行猶不能詳舉儻又示之大體約束不盡則<lb/>
諸郡縣承用者駮人自為見措置乖宜況今所差弓手<lb/>
遍於天下賦役大事理宜均當經始出乎多算慮終兾<lb/>
乎少弊臣誠淺識早塵詔選敢以千慮上禆萬分其勅<lb/>
文有條制未盡事件及臣外有所見八條謹具列于左<lb/>
一勅文逐縣除舊管弓手外據見管主户每一千<lb/>
<pb n="KR4d0070_WYG_021-22a"/>
户差㸃弓手五十人一萬户五百人如不滿千户及萬<lb/>
户已上據今所定分較比量差㸃者伏以天下大縣有<lb/>
及五六萬户者若縣管主户五萬則所差二千五百人<lb/>
非惟人數過多民户煩弊或地處逺險或嵗逢荐饑或<lb/>
守令非人或姦猾乗隙聚兵資冦亦不可以不過虞也<lb/>
欲乞諸萬户已下縣所差人數一如敕文處分即萬户<lb/>
巳上亦以五百人為止縁雖小縣不可以無備雖大縣而選<lb/>
兵五百亦足以自衛矣如此則輕重之勢平臂指之力均矣<lb/>
<pb n="KR4d0070_WYG_021-22b"/>
一勅文弓手須於見管帳籍主户差㸃者只如臣<lb/>
州管内户籍有升降帳有桑功帳並歳上於户部<lb/>
升降帳所管主户二萬二千三百有餘此盖官吏<lb/>
受俸約此户口數也桑功帳所管主户三萬七千六百<lb/>
有餘此乃州縣户口嵗有増益之數也而州縣賦役各<lb/>
有五等户版簿常所據用切慮逐處拘於帳籍二字致<lb/>
有㸃差異同欲乞明降處分州縣止以見用五等版簿<lb/>
見管主户數為準則天下之役均焉<lb/>
<pb n="KR4d0070_WYG_021-23a"/>
一勅文所差㸃弓手其第四第五等户如委實貧闕雖有丁<lb/>
數即不得一例差㸃者乞令諸州縣先從物力人丁最髙户<lb/>
差㸃第一等不足即差第二等第二等不足即於第三等<lb/>
比並資産丁行髙強者㸃定所有合供州縣色役依舊<lb/>
輪流差遣見供州縣色役者暫免弓手巳畢役者却充<lb/>
弓手非惟先富強而寛貧弱夫髙貲之人各有䕶惜家<lb/>
鄉親愛之意故必重於犯法至於合用器仗亦有力置<lb/>
辦各得精好自然天下差㸃事體均當<lb/>
<pb n="KR4d0070_WYG_021-23b"/>
一勅文令逐縣剏置教塲每歳起十月後至正月終常分畨<lb/>
勾集教閲自教閲時每人支日食米二升十月後雖是農隙<lb/>
集敎日長民亦不易又約計逐嵗人且支米二石四斗<lb/>
今諸州郡倉廩除上供外留州支遣例少儲蓄即如臣<lb/>
州在兩浙中户口不多所差㸃弓手若據主户實數猶<lb/>
僅二千人若據人數例支給日食嵗支米四千八百石<lb/>
將多補少計天下支費其數不啻百萬斛若令逐縣所<lb/>
㸃弓手便作三畨敎習當敎習時即支與口食已敎放<lb/>
<pb n="KR4d0070_WYG_021-24a"/>
歸便截日住支即如三千户縣弓手一百五十人毎畨<lb/>
五十人赴敎毎人嵗習四十日而已人不失業官不費<lb/>
儲是減天下糧給之費三分之二也<lb/>
一敕文自教閲時量借甲弩器械教習披帶教罷便仰管轄<lb/>
官員收納入庫其弓箭刀<graphic n="KR1579" url="https://raw.githubusercontent.com/kanripo/KR-Gaiji/master/images/KR1579.png" mimeType="image/png"/>及木槍桿棒之類即許自置以備<lb/>
本鄉村教習者夫奮梃掲竿猶足以資嘯聚之勢况人<lb/>
知鬭戰家有利兵不可啟也請令逐人所置弓箭器械<lb/>
各自標認悉納州縣毎當敎閲及遇有盜賊勾抽㑹合<lb/>
<pb n="KR4d0070_WYG_021-24b"/>
之時據數給付事畢隨納常令官吏㸃檢其有損動即<lb/>
畨次給出各令修撰<lb/>
一勅文所差弓手每五十人内選差㑹武藝有身手者一名<lb/>
充節級每五百人更選有家活好身手能武藝者一名充指<lb/>
揮使者伏以内地州縣與河朔不同河朔所置鄉軍本備戰守<lb/>
之用故依軍法立為階級以相攝制又逐州軍各屯强兵勢足<lb/>
彈遏今内地州縣人不習兵但財力相雄富役貧强暴寡<lb/>
其兼并豪猾之民居常猶吞噬貧弱為鄉邑害况公使<lb/>
<pb n="KR4d0070_WYG_021-25a"/>
之相制乎夫能為五百人長是必鄉里之大猾者非惟<lb/>
為貧弱之暴更且有患之大者彼前世之大冦乗饑擾<lb/>
之釁奮臂猶足以為天下患況使之有素練之士甲兵<lb/>
之利乎兹事體大有安危之勢焉請令所㸃弓手毎十<lb/>
人團為一甲置節級一人使嵗一替換依次更畨補充<lb/>
其指揮使之名伏乞省去逐甲人少則節級易為拘管<lb/>
呼集更畨補充則不相攝服亦馭民之深䇿也<lb/>
一敕文所㸃弓手須是少壯者充與免户下諸雜差配伏<lb/>
<pb n="KR4d0070_WYG_021-25b"/>
以天下州縣人户大抵貧多富少逐縣五等户版簿中<lb/>
等已上户不及五分之一第四第五等户常及十分之<lb/>
九故國家諸雜賦役毎於中等已上户差科所以惠貧<lb/>
弱也今富強之家盡占為弓手即諸雜科配悉出於貧<lb/>
弱倘又姦吏因縁騷擾即縣鄉益困今若分畨敎習毎<lb/>
嵗赴敎止四十日而官與之食富強之家未為有損而<lb/>
乃虛免差配貽患下户欲乞令州縣諸雜差配一切仍<lb/>
舊但嚴行條約所差弓手除敎閲外州縣不得有勾抽<lb/>
<pb n="KR4d0070_WYG_021-26a"/>
差借諸般追役或有強惡賊徒結成羣黨勾抽㑹合之<lb/>
時亦只許隨近勾㸃令佐親自部勒掩逐不得令公人<lb/>
押領淹延團聚如長役弓級耆壯等一例監捕之法若<lb/>
縣鄉小小盜賊至于持杖竊盜非羣行攻刼者亦不得<lb/>
擅行勾抽免致官吏接便恣意聚散即其受利過於免<lb/>
差配之惠也<lb/>
一毎歳教閲之時乞令逐州知州通判一次巡行諸縣<lb/>
以按閲之或所㸃人非壯健器械不完利行列不整訓<lb/>
<pb n="KR4d0070_WYG_021-26b"/>
習不精移易簿帳減削糧食諸事其逐縣令佐各<lb/>
行勘罰其弛慢甚者具事聞奏乞朝廷嚴行黜責右<lb/>
具如前臣以不材猥䝉郡寄區區之誠勉思禆補苟有<lb/>
所見輒奏朝廷伏乞聖慮裁擇儻有可行事件伏乞畫<lb/>
一列為條目頒下州縣使榜掲之戒勒官吏務在舉行<lb/>
　　　睦州奏請州學名額及公田<lb/>
臣聞古之王者建國君民敎學為先古之敎者家有塾<lb/>
黨有庠遂有序國有學故三王四代盛徳之世上自天<lb/>
<pb n="KR4d0070_WYG_021-27a"/>
子外及庶邦其所以化民成俗之道未有不以學為先<lb/>
也伏以新定古城山俗淳澹民風順睦以得州名邑有<lb/>
俊選之材野有名節之士先是太平興國九年知州故<lb/>
左補闕田錫始建今至聖文宣王廟及上請九經書于<lb/>
朝䝉恩給賜今見收管至景祐元年知州右司諫范仲<lb/>
淹拓廟西垣建置學舍樹立講堂至寶元元年知州都<lb/>
官員外郎胡楷増新廟宇基構嚴敞及臣到任塗塈茨<lb/>
以畢工焉伏望陛下崇導徳敎之源廣勵學官之路俾<lb/>
<pb n="KR4d0070_WYG_021-27b"/>
是逺方之俗仰霑天子之光特與恩賜州學名目并乞<lb/>
於管内荒逃係官田内量給十數頃以給學糧選官以<lb/>
領其敎職置籍以㑹其物費庶游學之士獲安肄業之<lb/>
所使郡為鄒魯家為洙泗風化所被恩施甚美<lb/>
　<lb/>
　<lb/>
　<lb/>
　樂全集卷二十一<lb/>
</p>
<p>
</p>
  </div>
<div>
                <head>樂全集卷二十二</head>
    <p>
<pb n="KR4d0070_WYG_022-1a"/>
欽定四庫全書<lb/>
　樂全集卷二十二　　　　宋　張方平　撰<lb/>
　　論事<lb/>
　　論遣使往陜西河東等募强壯充兵<lb/>
臣切思此舉事繫安危敢竭微衷上禆國論謹列不便事<lb/>
件及臣愚所見如左<lb/>
一自去歳初降勅命㸃差强壯弓手之時民間喧然皆<lb/>
言此時㸃差雖以强壯弓手為名實欲黥補軍籍勅㫖<lb/>
<pb n="KR4d0070_WYG_022-1b"/>
屢下丁寧再三諭以朝廷㸃差之意只要各護縣鄉必不<lb/>
起從征戍郡縣又多方安輯民猶猜譁及今去冬教習<lb/>
尋放歸業鄉閭竊語方以少定然名在弓手之籍者居<lb/>
常摇恐不自安每聞一使出行州縣輒相扇動謂來調<lb/>
發今此命忽下果如民所素料此後命令無復可信此其<lb/>
不便一也<lb/>
一宣命雖令使人招召情愿縁先來㸃差弓手多是髙<lb/>
貲之家例皆衣食無闕豈有情願充軍之人臣聞所差<lb/>
<pb n="KR4d0070_WYG_022-2a"/>
朝臣巳相與議云此來受命朝廷意在倚辦若至郡縣<lb/>
無人應募須與逐處官吏迫致之爾竊惟所差使臣盖<lb/>
以朝行集事㝷常淺見之人復思郡縣官吏材術足任<lb/>
者無幾今既設以賞利惟知用心干蹈若其謀之匪臧<lb/>
或至變生不測姦猾乘釁相激譟聚萬一驚擾更成厲<lb/>
階此其不便二也<lb/>
一所差使臣既與郡縣官吏抑迫百姓令伏充軍即須<lb/>
團結押赴京師充軍之人既非情願若其上路因與親<lb/>
<pb n="KR4d0070_WYG_022-2b"/>
戚離訣更有悔心中道逃散安能防遏既不敢各歸本土<lb/>
聚依萑苻逺近相應展轉結連或姦豪之有謀乘郡縣之<lb/>
無備其勢一擾必勞安輯此其不便三也<lb/>
一今京東西路頗為饑歉民既艱食居常猶為㓂盜一夫<lb/>
首難奔赴必多此其不便四也<lb/>
一强壯弓手各在郡縣未去農業若朝廷用漢代更之術<lb/>
因唐防秋之法入耕出戰逓為防戍則是農不去業兵不<lb/>
乏備不因帑廩之積常得丁壯之人今既籍為正兵處之<lb/>
<pb n="KR4d0070_WYG_022-3a"/>
連營則其衣食財用終身仰給縣官此其不便五也<lb/>
一已降御札冬至將行郊禮逺近郡縣尤宜肅静<lb/>
夫愚而不可欺弱而不可勝者百姓也綏之斯和動之<lb/>
斯危武有七徳安民為本事規未兆敝猶不救若<lb/>
又迫之是啟亂也則朝廷之憂不在四鄙夫禍起所忽<lb/>
慝生有階秦之勝廣漢之黄巾唐之巢讓是皆始于烏<lb/>
合之衆此其不便六也凢此六患昭然在目不可不深<lb/>
慮不可不過防臣以一介賤微見識淺近誠不足以參<lb/>
<pb n="KR4d0070_WYG_022-3b"/>
國論賛聖謀但以職在諫曹義當有犯無隠故陳愚管<lb/>
上祈裁擇臣謂陜西河東其近裏州郡乞將前來㸃差<lb/>
強壯弓手等中分其半戍邊毎九月防秋至二月放歸<lb/>
嵗一代更留其半防守本州以時訓練當就戍之時依<lb/>
出軍人官與裝費冬給衣賜日支口食葢民所以懼乎<lb/>
籍之為兵者不惟前冒鋒刄矢石之難且重去其土終<lb/>
身與親愛姻族永相隔别此其大戚也今若畨休逓戍<lb/>
終是不離本鄉兾望邊事漸寧即當息肩安業昔太宗<lb/>
<pb n="KR4d0070_WYG_022-4a"/>
皇帝籍兩河之人以為鄉兵于時識者亦悼其失策葢<lb/>
不若因兩河強壯使之捍邊壯者入籍衰者出役不衣<lb/>
庫帛不食廩粟邊不闕戍民不去農何在乎蓄之營堡<lb/>
而後為官軍也又聞于時籍鄉兵之際因大軍方集之<lb/>
威猶恐其亂乃密誡諸州郡尅期一日而事畢故民雖<lb/>
姦謀相動不復及之今朝廷既惜強籍之名又為必籍<lb/>
之事命兩朝臣分使一路周環三二十郡幅員三數千<lb/>
里或未能親到但行文移州縣官吏方且各率所見異<lb/>
<pb n="KR4d0070_WYG_022-4b"/>
同紛起但恐使人一出民心一搖後雖悔之或所難及<lb/>
願朝廷審加圖議事不憚改追還所下逐路轉運司宣<lb/>
命停所差官勿遣實天下幸甚國家之福也慺慺丹誠<lb/>
竊兾昭納<lb/>
　　　論弓手強壯充軍不便事<lb/>
近覩宣命差官往陜西等四路募強壯弓手之充軍者<lb/>
事甚不便已於十九日具狀奏論未聞朝廷别有處分<lb/>
臣不勝憂疑敢再論其事至諸召募之狀已具條陳今<lb/>
<pb n="KR4d0070_WYG_022-5a"/>
但言其必不可之理有二若召人情願充軍者而後籍<lb/>
之臣料必不集事今此遣使徒使朝廷失大信於天下<lb/>
州縣惶惑人心驚擾而已必欲集事則非強致之不可<lb/>
果強而致之喧譁相動禍變不測故此召募寛之則事<lb/>
不集急之則促亂臣前言所謂必不可之理有二此之<lb/>
謂也臣雖愚淺忝居諫列非不知邊陲勢急戍備事大<lb/>
衞兵禁旅調發不足今日之舉葢朝廷非所獲已臣愚<lb/>
深思募人所以防禍難若今之為人未必為國家用適<lb/>
<pb n="KR4d0070_WYG_022-5b"/>
所以致禍難者但恐朝廷之憂不在邊鄙而在四郊之<lb/>
外矣向者羣盜竊發潜匿山谷發卒數十倍捕之猶不<lb/>
能即擒久乃幸得自潰近日州郡奏報比比有姦盜相<lb/>
聚又京東西旱澇相仍民方艱食正月向盡首種未入<lb/>
朝廷尚須留意安輯振其不足更下此令民心謂何凡<lb/>
民之籍者四路不啻三十萬人今各不自保於去留之<lb/>
間此其搆扇唱和可不過為防慮萬一不逞之輩乘隙<lb/>
嘯動臣恐郡縣官吏不棄城而遁即拱手就拘雖以墨<lb/>
<pb n="KR4d0070_WYG_022-6a"/>
翟之智不能以無備守也以陛下神聖威徳而宗廟之<lb/>
靈天贊神助則臣非所敢知者若專以人事料之但見<lb/>
危形未見安理往者唐氏自髙祖至懿宗傳十九主矣<lb/>
其間戎狄侵軼數至畿甸大盜滔天輿駕出狩屢矣而<lb/>
卒全大業者所恃民心不去根本未摇信令尚行也及<lb/>
懿宗之世南蠻陷交州大起天下兵轉貨食以事之徐<lb/>
方戍卒相率回戈連陷江淮遂啓仙芝巢讓之冦生民<lb/>
塗炭因此危社稷今日之舉唐鑒未逺也夫賢智之謀<lb/>
<pb n="KR4d0070_WYG_022-6b"/>
事有萬全之形而後有一跌之虞猶不以僥倖為之今<lb/>
天下猶古也陛下奈何處成敗之計如是之易乎伏願<lb/>
陛下更與大臣從容講求至如京東西州郡見管廂禁<lb/>
諸軍亦不少比州郡患於乏人毎使命揀選不無多名<lb/>
留占若量逐處民兵隨其衆寡分畨於本州防守盡代<lb/>
見軍赴邊此亦人情所便也朝廷機事非臣詳知揣摩<lb/>
以言精切未盡屢展螗蜋之臂上冒雷霆之威葢惟大<lb/>
義之所存故於蕞軀而無愛不勝宗廟之憂區區激切<lb/>
<pb n="KR4d0070_WYG_022-7a"/>
之至<lb/>
　　　論㸃選河北強壯事<lb/>
臣竊聞朝議於河北強壯三十萬人中㸃選二十萬人<lb/>
將以備邊蓋三分強壯之數取其二也比來朝廷令下<lb/>
患在郡縣守宰多非其人智見疎謬吏因縁為姦以至<lb/>
侵害百姓今若不明為約束槩令㸃選少健但恐法出<lb/>
姦生令下詐起豪富而強少者獲免貧弱而老劣者被<lb/>
遣不惟民受其弊且致兵不得精今北鄙即有繹騷國<lb/>
<pb n="KR4d0070_WYG_022-7b"/>
家恃以為備者在此強壯爾兹事體大處置宜詳臣竊<lb/>
聞河北諸郡元㸃鄉丁之時不拘等第貧富但户有三<lb/>
丁者㸃一丁五丁者㸃二丁七丁者㸃三丁八丁已上<lb/>
㸃至四丁而止今若令户係三等已上者據其元籍丁<lb/>
數盡取之四等五等者各減一丁至如户有五丁即㸃<lb/>
一丁七丁者㸃二丁八丁已上㸃至三丁而止如此則<lb/>
貧下之户得以寛其力郡縣之吏不得措其姦竊料樞<lb/>
府必有河北強壯之籍試以勘㑹等第約此之制必亦<lb/>
<pb n="KR4d0070_WYG_022-8a"/>
不減二十萬人也夫子曰不患寡而患不均天下之事<lb/>
宜均之大者賦役為大矣伏乞聖慈特賜裁慮<lb/>
　　　請選湖南安撫職司長吏等事<lb/>
湖南蠻猺久為冦患跨連數郡被其毒害比來委任劉<lb/>
沆楊畋等以便宜從事兵連禍結屢致沮傷損國威靈<lb/>
陷民塗炭湖湘之外賦役煩興因循五年賊勢益大抄<lb/>
掠殘暴不可勝計夫以唐室之盛其成敗之迹可得而<lb/>
言自河以北即為冦境皆死命劇賊藪穴深固僅二百<lb/>
<pb n="KR4d0070_WYG_022-8b"/>
年然而終不敢窺覬河南尺寸之地至懿宗朝縁安南<lb/>
之亂發方鎮之卒戍之遂有龎勛之事天下縁此以至<lb/>
瓦解龎勛一卒非有雄材重勢但以患弭於豫防禍生<lb/>
於所忽爾則朝廷之憂不專在於西北也若劉沆之輕<lb/>
疎楊畋之迂率近已除代而罷之然劉䕫之詳雅清介<lb/>
以當鎮守之地可矣其臨事制變恐難獨任本路轉運<lb/>
使提㸃刑獄亦恐未盡推選宜為擇遣材謀精敏之士<lb/>
俾相協賛以共圖議諸縁嵠峒州長吏並乞檢校簡才<lb/>
<pb n="KR4d0070_WYG_022-9a"/>
以處務同綏集以救數郡生民之命<lb/>
　　　請監防交阯人事<lb/>
近聞交阯遣人入貢見已在道頃來朝廷以其外藩小<lb/>
國諸事忽易之縁路至京並無防閑恣其出處與州縣<lb/>
交通交阯近嵗併占城邑其勢稍張又與廣南邕儀諸<lb/>
溪洞蠻婚姻連結今湖湘猺賊尚未夷剪嶺表遐逺事<lb/>
宜留意向來國家所以待夏州人使事可為戒也欲乞<lb/>
特遣小心亷慎幹事使臣一員密諭之意令往前路押<lb/>
<pb n="KR4d0070_WYG_022-9b"/>
引交阯人到京及回出界除依常交易外使無得恣與<lb/>
諸色人交闗通接外若朝廷稍加恩遇之意實以周防<lb/>
姦詐事體為便<lb/>
　　　請延召近臣訪議邊事<lb/>
臣微聞外言北人不守封畧築城鄙上邊吏諜知料閲<lb/>
兵馬且復遣使來事固未審虛實然國家與之通已四<lb/>
十年事窮必變起利盡則交疎理之常者顧但紓緩嵗<lb/>
月北方諸國羈從於彼者如奚髙麗達靼常内懐不服<lb/>
<pb n="KR4d0070_WYG_022-10a"/>
特強役屬之爾去冬彼以衆臨河西自謂拾芥之易既<lb/>
而遁散以歸内羞諸國且疑我之納夏人既羞且疑則<lb/>
其起辭生事思有逞於我豈保無他夫兵危事也不當<lb/>
易言之若信好可繼朝廷豈願事北敵即事至於不獲<lb/>
已亦在上下奮勵講所以折衝之䇿圖所以式遏之算<lb/>
河朔之兵不啻三十萬邊境千里塘水居其八得以專<lb/>
力而控其要害城邑樓櫓守在九天之上若頓重師澶<lb/>
魏中山堅壁而勿與戰清野以待其敝出奇伺便邀其<lb/>
<pb n="KR4d0070_WYG_022-10b"/>
重歸是不可勝在我可勝在彼矣且彼久與中原通甘<lb/>
心豢餌其貴人習於驕佚其部人不練於戰鬬於其末<lb/>
俗衰敝已甚而又母子兄弟内結疑隙上下離貳持去<lb/>
就心此其亂危之形中國可乗之機㑹若朝廷有意於<lb/>
逺畧幽薊可圖也尚實能為中原患哉誠陛下震其威<lb/>
靈廟堂審其計議内外文武各致其力使彼一舉而不<lb/>
得志不有内變必有外叛諸國勢且瓦解山後之地天<lb/>
其或者使復合於中土未可知也臣願陛下思患預防<lb/>
<pb n="KR4d0070_WYG_022-11a"/>
考謀事先秋氣漸清宫殿凉爽時因燕閒延對大臣俾<lb/>
各盡其謀猷以定其帷幄一日有邊境之急庶無倉卒<lb/>
之擾今西疆粗寧縱不保其久未有旦夕之虞也其將<lb/>
校可任者稍徙河北使得與士卒相服習漸諳土俗至<lb/>
於選官吏峙糗糧繕器械葺廏牧皆今切務而可以素<lb/>
備者也備而未用為政之常臨事紛紜何以鎮静此皆朝<lb/>
廷塵熟之論而儒生之常談臣忝在近班愚慮所及不<lb/>
敢自隠惟宸鑒裁擇<lb/>
<pb n="KR4d0070_WYG_022-11b"/>
　　　論西北將率事<lb/>
昨北使蕭英等回朝廷處置北鄙雖増兵飭壘事為之<lb/>
備然所遣將率未盡推擇臣聞之軍志善待敵者無恃<lb/>
其不來也當為不可勝恃我有以待之故城雖堅兵雖<lb/>
衆財用誠給苟將率非其人無足恃已故將者人之司<lb/>
命國家安危之主惟陛下念兹在兹即戎騎敢越封畧<lb/>
使楊崇勲在鎮定夏守贇在瀛州劉渙在滄州張耆在<lb/>
河陽陛下得髙枕乎雖愚夫童子亦知其必敗事也葢<lb/>
<pb n="KR4d0070_WYG_022-12a"/>
朝廷非不知崇勲等之不足使也迫於用人之常體慊<lb/>
然而遣之爾必欲上寛倚注之憂下為衆論所信自非<lb/>
已試之效者不足賴也勢不得已莫若且取陜西偏禆<lb/>
之知名者如狄青范全輩每路輒徙一兩人況自西鄙<lb/>
用兵已來三年于兹立功將士如青等未嘗得一到京<lb/>
輦仰望天顔若以此為名召之赴闕量其材器稍遷用<lb/>
之追崇勲等使奉朝請議者必謂西北事均若青等被<lb/>
奪必恐西帥有辭且陜西四路各據千里之地連城數<lb/>
<pb n="KR4d0070_WYG_022-12b"/>
十官吏將佐以千計勝兵衆矣豈不能選練偏裨以自<lb/>
為用一旦天子登一小校于朝而辭焉愛君體國者義<lb/>
不如是及兹盛夏邊未有虞可速致之比富弼使歸幸<lb/>
而盟好未渝即各還之本路若敵騎南向且使分捍北<lb/>
方事機所懸乞賜裁察<lb/>
　　　請委夏竦經置河東事<lb/>
竊惟邊事河北河東為慮均也河北有塘水之險城池<lb/>
樓櫓堅完糗糧芻藁有備至於器械防守之具甚設而<lb/>
<pb n="KR4d0070_WYG_022-13a"/>
有河洛以通漕輓其控禦之勢皆有素也若河東鴈門<lb/>
太原乃自古匈奴入冦之路土瘠賦重其民貧山險難<lb/>
於調運事事之備非河北比也比年以來二敵搆釁北<lb/>
人得以西事為名駐帳雲中修築城堡輸輦委積堂堂<lb/>
道路臣恐他日二敵解仇合從勢必為并汾患兵法固<lb/>
有出於不意避實擊虛者矣伏見近降制付夏竦以河<lb/>
東知朝廷留意已深矣夫河北束於盟書一動一為輒<lb/>
有顧避河東介于二敵之交而處不疑之地得以用意<lb/>
<pb n="KR4d0070_WYG_022-13b"/>
規畫先事完備間兹二邊之暇宜專力于此方今因夏<lb/>
竦朝覲願陛下親諭此意屬之經畧朝廷庶事為之應<lb/>
副則一路寄委不為虛授也<lb/>
　　　請令二府各舉將率事<lb/>
臣竊思二敵通謀三邊設備外則民力漸困内則府藏<lb/>
寖虛將帥既少才謀兵士又非精勁安邊攘冦未見長<lb/>
䇿天下之勢深索維持惟是用人尤為急要直須不次<lb/>
選擇材能伏乞陛下特降宸㫖令兩地大臣人皆舉其<lb/>
<pb n="KR4d0070_WYG_022-14a"/>
所知或有智勇堪任將率勤幹可治錢穀但其才用明<lb/>
有所長者各舉三數人俟其舉上陛下以暇時御便殿<lb/>
將所舉奏面質舉者其前來已試用之迹及將來堪任<lb/>
使之狀使據事實陳其行能衆以為然即與進用不惟<lb/>
拔擢得人亦可以見大臣知識之深淺但用得其才人<lb/>
思陳力即可以下集衆務上分憂勞也<lb/>
　　　請選擇河北沿邊守臣事<lb/>
臣頃年奉使見北邊塘水𣺌𣺌如江湖間有淺深舟車<lb/>
<pb n="KR4d0070_WYG_022-14b"/>
皆不可渡蓋占北疆三分之二敵心依依南望而踟蹰<lb/>
抑知此之為憚也國家與北通且四十年所以經畫禦<lb/>
備兹實功利之大者其塘北州軍若雄霸州廣信順安<lb/>
安肅永靜等軍尤為要害何哉有此州軍則塘水之險<lb/>
為我有無此州軍則塘水之險飜為敵用自慶厯二年<lb/>
為敵要盟更易誓書縁邊州軍不得添屯兵馬邇來諸<lb/>
州軍戍守漸虛臣計河北備豫之䇿莫此為大使敵而<lb/>
見此利盜機竊發出於不意襲取一兩城則四十年功<lb/>
<pb n="KR4d0070_WYG_022-15a"/>
緒一旦而失之河北之勢搖矣伏乞朝廷深用意推擇<lb/>
此諸州軍守臣輯和其軍民周防其窺諜其見在兵馬<lb/>
先行戒勒諸路部署司縁邊巡檢安撫等司緩急不得<lb/>
那移抽動常加訪察過為之慮北疆之切務也<lb/>
　　　請朝廷先圖議待契丹人使事<lb/>
臣受勅館伴北朝人使自雄州奏到至今已多日猶未<lb/>
聞過界臣愚輒過有所慮不敢不致諸朝廷臣過為慮<lb/>
朝廷過為備事愈於忽之也竊聞使來之由邊臣所上<lb/>
<pb n="KR4d0070_WYG_022-15b"/>
事宜以為往討呆族使其事止於此可矣一昨西冦遣<lb/>
人稱和北主自以為功至於其事詰孫抃等此其責謝<lb/>
之意不淺近楊守素之來如聞和約漸合今彼若聲言<lb/>
西征因而㸃集且使朝廷不得為備俟守素出境得我<lb/>
之情而後遣使者以來因以其衆留境上以待報又其<lb/>
邀求有必不可從之事萬一敵謀知是未知朝廷何以<lb/>
待之比守素之來朝廷料賊情誠耶偽耶廟堂之議密<lb/>
外莫得聞如出於偽也則二敵固有異謀矣守素入延<lb/>
<pb n="KR4d0070_WYG_022-16a"/>
州其來意具見及其到驛且留二十日屢請還國而後<lb/>
遣之外議以是窺朝廷處置大事為慮不素定夫謀國<lb/>
料敵不先事於幾㣲禍發而後救之是不知曲突徙薪<lb/>
而必待於焦頭爛額爾今北使此來事意尤不可測臣<lb/>
誠願二府先熟為之計有以待其所發而即應之若事<lb/>
至時而後議即恐倉卒有所不審者縁是亦使足以窺<lb/>
我深淺寖生輕慢惟陛下與大臣詳慮<lb/>
　　　請省縁邊騎兵事<lb/>
<pb n="KR4d0070_WYG_022-16b"/>
臣近因減省縁邊供輸之勞紓天下物力之困今雖峻<lb/>
行裁節精為鳩聚若㑹所得冀兖諸費是猶益之以畎<lb/>
澮泄之以尾閭量入為出非所以持久者也伏請選擇<lb/>
近臣令奉明詔分使諸道就諸邊臣與之深議所以豐<lb/>
財嗇用守備經逺之計内外相應本末同體庶幾乎功<lb/>
利之可舉即如縁邊騎兵計蓄一騎可以贍卒五人西<lb/>
戎出善馬地形險隘我騎誠不得與較走集也多留馬<lb/>
軍既不足用徒索芻粟今方北備北敵乃是用騎之地<lb/>
<pb n="KR4d0070_WYG_022-17a"/>
乞以陜西新團土兵多換馬軍東歸一以省闗中之輓<lb/>
輸一以備河北之戰守<lb/>
　　　論地震請備冦盜事<lb/>
臣伏見諸路地震自荆湖川陜山東河北河東陜西至<lb/>
于嶺表相繼未止比者沂州地震于後兵難及今適定<lb/>
此際登萊山崖摧圮災異所示恐不徒然歴考前志之<lb/>
言葢地主陰陰者臣道也民也蠻夷也推之今事凡任<lb/>
内外之重即無權强之臣則今事之可憂者外備蠻夷<lb/>
<pb n="KR4d0070_WYG_022-17b"/>
而内撫民爾西北二敵朝廷以為大患故於守禦素為<lb/>
用心至如湖湘之間蠻猺作梗一方塗炭七年未解近<lb/>
日衝突稍及嶺外如或不即平殄事亦不可輕忽而又<lb/>
海南交阯氣燄漸張路接邕容頗連嵠峒南方之事理<lb/>
須經畧昔唐室之盛屢有中原之難蕃戎再入京城而<lb/>
王室尋復寧定至懿宗時安南都䕶李瑑失于撫御蠻<lb/>
冦侵擾遂至用兵度支困於饋食方鎮疲於更戍因而<lb/>
有徐州龎勛倒戈之變天下縁此以至危亂則知事嘗<lb/>
<pb n="KR4d0070_WYG_022-18a"/>
起於細微禍常成於所忽也至如京東西兩路中國根<lb/>
幹畿甸屏蔽緩急所資常須安靜以鎮天下然毎患冦<lb/>
賊淵藪其中所幸嵗得豐穰必不大至連結若因之以<lb/>
邊警加之以饑饉法不勝於姦宄亂必始於鄉閭何以<lb/>
言之自慶厯初遣朝臣分往京東西等路招刺强壯弓<lb/>
手充宣毅軍俄又聽其傭人自代于時臣知諫院固争<lb/>
此事朝廷已行不為停罷今民力所以大困國用所以<lb/>
一空蓋由一舉之失也其諸州宣毅悉聚游惰不逞之<lb/>
<pb n="KR4d0070_WYG_022-18b"/>
民非有材力技勇之所程選也後縁光化軍軍賊竊發<lb/>
朝廷條約失體姑息過當如養驕子轉生怨懟臣比在<lb/>
審刑諸州奏到宣毅兵士文案無月不有大則謀欲殺<lb/>
官吏刼倉庫小則謀欲殺民户入山林多至三五十人<lb/>
少亦一二十人以告賞之科重故有謀輒被告發雖敎<lb/>
閲乃同兒戲無益軍國坐竭官私不征不役居惟念亂<lb/>
脱乗釁間必有應響之勢此其亂階一也初㸃定強壯<lb/>
已屢經敎閲鎗刀弓弩各常學習及後招刺之時既聴<lb/>
<pb n="KR4d0070_WYG_022-19a"/>
傭人充代而其强壯本身並有身力例各不劭農業遂<lb/>
樂惰游攪擾里閭侵凌細弱趨坑冶以逐末販茶鹽而<lb/>
冒禁儻縁凶歉搆扇流民結為盜賊必先此類唐之巢<lb/>
讓由此起者此其亂階二也又京東西之民多信妖術<lb/>
凡小村落輒立神祠蚩蚩之民惑於禍福往往奔湊相<lb/>
從聚散逓相蔽匿官不得知惟知畏神不復憚法寖使<lb/>
滋蔓恐益成俗漢中平元年黄巾賊天下同日起凡三<lb/>
十六萬衆各有部率由積妖而成也晉盧循輩乃歴代<lb/>
<pb n="KR4d0070_WYG_022-19b"/>
常有此事此其亂階三也所謂地震之異儻在民與蠻<lb/>
夷此其最可慮者潭州劉䕫清素士也恐非應務之才<lb/>
邕桂長吏尤宜推擇才畧宣毅冗兵漸謀消汰之術民<lb/>
之先在強壯籍者其干法冒禁謂須别立峻防頗聞民<lb/>
間猶多當時敎閲兵仗亦合嚴降約束收納入官村落<lb/>
神堂令所在毁拆密加察捕民之習妖者此亦思患預<lb/>
防之大畧伏兾採納施行<lb/>
　　　秦州奏唃厮囉事<lb/>
<pb n="KR4d0070_WYG_022-20a"/>
唃厮囉<hi>據譯佛謂唃兒為厮囉漢語佛兒也</hi>本名欺南陵溫籛逋西域武<lb/>
三咩人蓋唐吐蕃之裔吐蕃在唐為大國威長夷狄大<lb/>
中以後部族衰散然其種貴羌戎至今尊服武三咩去<lb/>
今唃厮囉所居青唐城經隔諸番極逺其祖父名字未<lb/>
詳但傳自唐已來世襲為結逋<hi>據譯結逋天子之號乃僣也</hi>太宗朝<lb/>
李繼遷大為邊患西鄙不堪其擾設重購以募諸戎討<lb/>
賊既而西涼府首領潘羅支應募殺繼遷賞典未行而<lb/>
徳明納款朝廷受之潘羅支竟為徳明所破蓋無遺類<lb/>
<pb n="KR4d0070_WYG_022-20b"/>
以故西蕃無主蕃部聳昌厮均等逺赴三咩迎溫籛逋<lb/>
以保其地時年十二嵗欲就河州起立文法<hi>起立文法蓋施設號</hi>
<hi>令統衆之意</hi>有宗哥城蕃僧李遵與邈川首領溫逋奇誘略<lb/>
溫籛逋入國州城<hi>即唐廓州</hi>遂成立文法漸次蕃部歸順赴<lb/>
宗哥城住坐娶李遵女以遵為論逋<hi>論逋漢語宰相也</hi>祥符八<lb/>
年秋唃厮囉遣蕃部杜作往秦州東北㫁頭山扇動蕃<lb/>
部欲别立文法至九年春南市蕃部郭厮敦引唃厮囉<lb/>
復遣李遵魚角蟬等領衆冦邊曹瑋令蕃官李厮郍金<lb/>
<pb n="KR4d0070_WYG_022-21a"/>
伺知情實領兵邀戰于三都谷口大敗賊衆遁歸本道<lb/>
明年又遣免藥耳丁等諸羌兵馬入冦三都谷度龍口<lb/>
曹瑋復破之蕃衆退由野吳谷截山過永寜等寨瑋又<lb/>
遣兵追至啞兒硤西再戰漢兵不利而還魚角蟬遂留<lb/>
古渭欲招集畨部瑋令首領張小哥<hi>今訥支藺氊祖</hi>撓散之李<lb/>
遵又使唃厮囉領兵往西涼府有所討伐而以敗歸唃<lb/>
厮囉怨為李遵所使因而搆憾李遵姪訥厮結等竊誘<lb/>
唃厮囉往邈川城就溫逋奇住坐以溫逋奇為論逋至<lb/>
<pb n="KR4d0070_WYG_022-21b"/>
天聖九年十二月溫逋奇遣<graphic n="KR3878" url="https://raw.githubusercontent.com/kanripo/KR-Gaiji/master/images/KR3878.png" mimeType="image/png"/>
                    <graphic n="KR3878" url="https://raw.githubusercontent.com/kanripo/KR-Gaiji/master/images/KR3878.png" mimeType="image/png"/>齎畨字鞍馬乳香入<lb/>
漢告稱唃厮囉乞通和秦州以聞䝉朝廷宣賜唃厮囉<lb/>
溫逋奇對衣金束帶銀器衣著後又差人入漢進謝恩<lb/>
馬准天聖十年九月六日宣唃厮囉除寧逺大將軍愛<lb/>
州團練使毎月支大綵一十五疋角茶一十五觔散茶<lb/>
五十觔溫逋奇除歸徳將軍月支大綵十疋角茶五觔<lb/>
散茶五十觔因賜物有差溫逋奇復叛幽唃厮囉置穽<lb/>
中防守而身領兵他出防守人同謀出唃厮囉收集人<lb/>
<pb n="KR4d0070_WYG_022-22a"/>
馬以拒溫逋奇閉城相持溫逋奇敗死因此遂于青唐<lb/>
城住坐至今景祐二年十二月除授保順軍節察留後<lb/>
月支大綵三十疋角茶三十觔散茶一百觔寶元元年<lb/>
十二月除保順軍節度使毎年支大綵一千疋角茶一<lb/>
千觔散茶一千五百觔至康定二年正月除保順河西<lb/>
等軍節度使自後郊禋並䝉加恩至祫享恩命即今係<lb/>
推誠順化忠亮翊戴功臣西畨邈川大首領保順河西<lb/>
等軍節度使洮州涼州管内觀察處置押畨落等使特<lb/>
<pb n="KR4d0070_WYG_022-22b"/>
進檢校太尉使持節洮州涼州諸軍事洮州涼州刺史<lb/>
兼御史大夫上柱國武威郡開國公食邑九千户食實<lb/>
封二千四百户見住青唐歴精耶卑城唐廓州也去漢<lb/>
約一千二百餘里蓋畨俗以其慈厚故呼為唃厮囉年<lb/>
約六十五六嵗即不知所管部族兵馬的確謹具本末<lb/>
奏聞<lb/>
　　　奏第二狀<lb/>
臣自受命知秦州到任體問邊事本州西路堡寨熟户<lb/>
<pb n="KR4d0070_WYG_022-23a"/>
蕃部之外即與西蕃唃厮囉地界相接頃年唃厮囉有<lb/>
長男瞎氊第二男磨氊角皆叛其父瞎氊在河州磨氊<lb/>
角與母安康郡君李氏在宗哥耶卑城住坐分據土地<lb/>
部族各立文法其磨氊角與夏國及邈川首領溫郢成<lb/>
俞龍通和溫郢成俞龍父溫逋奇早年為唃厮囉所殺<lb/>
結為世讎有此三部分牽制事力不得齊一嘉祐三年<lb/>
二月中瞎氊磨氊角並因患亡殁各有子䝉朝廷補署<lb/>
承襲又縁瞎氊長男木征自父在日即被青唐族蕃官<lb/>
<pb n="KR4d0070_WYG_022-23b"/>
瞎厮鐸心并男瞎藥勾扇出離河州見在近漢地名搮<lb/>
納城居止即未能統服蕃部其河州側近雖有木征弟<lb/>
瞎吳叱等係軍主名目亦無力量所有磨氊角男瞎隻<lb/>
欺丁及祖母李氏已與諸酋領歸順唃厮囉當年十二<lb/>
月唃厮囉遂離本住青唐即日見在宗哥耶卑城與李<lb/>
氏并瞎隻欺丁同居其溫郢成俞龍亦已於嘉祐四年<lb/>
四月因患亡殁後來唃厮囉第三男董氊不住領人馬<lb/>
攻刼郢成俞龍男溫塌波訥令支地分收降通斫令等<lb/>
<pb n="KR4d0070_WYG_022-24a"/>
城并人口孳畜不少見更侵迫邈川城又自嘉祐五年<lb/>
秋冬至今年春以來與夏戎連兵相持多是董氊摠率<lb/>
兵馬鬬戰屢次摧破夏人枝梧不暇自去年夏秋不住<lb/>
據沿邊探報稱有西界首領忙迷等齎送金器錦帛并<lb/>
駱駝般䭾信物赴唃厮囉投下商量和斷結婚夏戎屢<lb/>
遣使人唃厮囉久未聴許已上事節臣已於嘉祐五年<lb/>
九月及嘉祐六年八月兩次具狀奏聞訖縁秦州寨外<lb/>
熟户有順漢者有順夏州者有順西蕃者有並不順屬<lb/>
<pb n="KR4d0070_WYG_022-24b"/>
名生户者參雜住坐以此道路不通商賈不行自來只<lb/>
憑邊寨蕃官體探事宜所以難盡情實去秋竊聞夏戎<lb/>
遣首領詣闕已是妄有邀求大作㸃集兵壓秦境其置<lb/>
寨處去邊界止七八十里威逺古渭熟户蕃部逃入山<lb/>
林依險自固謂必乗勢侵軼不意漸却抽還料是與唃<lb/>
厮囉和斷未成懼董氊乗虛襲其後自後經冬以至今<lb/>
春縁邊探報二羌絶不復交兵竊慮已是通和近復聞<lb/>
夏戎所遣使輒僣稱官號不循常禮若二羌果通恐遂<lb/>
<pb n="KR4d0070_WYG_022-25a"/>
搆邊患又董氊娶契丹女為妻契丹與西蕃本自異類<lb/>
風馬牛不相及而忽萬里通婚情實不測唐時吐蕃規<lb/>
圖川蜀以維州巖險控其要害遂潜將婦人嫁與此州<lb/>
閽者而生二子二十年後蕃婦所生子為内應開門以<lb/>
納蕃兵維州遂陷臣詳觀西蕃向時唃厮囉瞎氊磨氊<lb/>
角分據地界各統部族今既併合為一力量足見強盛<lb/>
又唃厮囉已是年老一旦殂殁董氊承襲其人驍悍善<lb/>
鬭戰已為衆所服而又連婚契丹合從夏戎臣恐邊陲<lb/>
<pb n="KR4d0070_WYG_022-25b"/>
之憂其所結連深固隂謀交通不可不過慮前西事之<lb/>
時冦兵雖不曽深入秦州境内然昊賊猶嘗略地至古<lb/>
渭以唃厮囉不與之通故不能定而還<hi>昨修築城寨時古渭之人猶以</hi>
<hi>為辭</hi>迨至事勢頗異當時今勘㑹秦州管下所統蕃部蕃<lb/>
官一千五百餘人諸族帳共一十九萬八千有餘人騎<lb/>
平時羈縻外為屏蔽若緩急欲糾合不可恃以為用也<lb/>
而西路諸部族率多富實葢秦州南通巴蜀控引諸蕃<lb/>
自闗中諸路商旅之所萃止又自展置古渭一帶堡寨<lb/>
<pb n="KR4d0070_WYG_022-26a"/>
深在蕃界蕃部交易為便故貨利湊集近裏諸寨城市<lb/>
為之寥索凡此皆所以召戎者但以向時未嘗被冦故<lb/>
守備諸事尤為因循朝廷所遣偏禆將佐頗比内地不<lb/>
出精選駐泊禁軍多見抽減即今見戍數雖不少然秦<lb/>
州堡寨四十餘所其係要害屯守處多又本州寨户例<lb/>
皆單弱臣自到任常切招補安存訓練然非涇原環慶<lb/>
之比也今戎狄之情釁已萌是邊鎮預備之日若夫撫<lb/>
和戎落蒐補卒乗繕完堡壁除治器械此邊臣職分敢<lb/>
<pb n="KR4d0070_WYG_022-26b"/>
不勵力至於綏懐戎狄選練將帥長䇿逺御事在巖廟<lb/>
臣忝當方面職思其憂臆度事幾愧於愚短謹具狀奏<lb/>
聞兾加圖議<lb/>
　<lb/>
　<lb/>
　<lb/>
　<lb/>
　樂全集卷二十二<lb/>
</p>
<p>
</p>
  </div>
<div>
                <head>樂全集卷二十三</head>
    <p>
<pb n="KR4d0070_WYG_023-1a"/>
欽定四庫全書<lb/>
　樂全集卷二十三　　　　宋　張方平　撰<lb/>
　　論事<lb/>
　　　奏夏州事宜<lb/>
近者夏戎寖驕慢所遣貢賀首領輒假竊官號凌僣之<lb/>
狀暴著臣在秦州雖去諒祚住坐處逺然邊事相闗頗<lb/>
知其動靜夏人數易西蕃前年交兵數為董氊摧敗忙<lb/>
宗車明等族因此搆釁被誅諒祚既除權迫遂懐侈汰<lb/>
<pb n="KR4d0070_WYG_023-1b"/>
觀其妄作蓋是狂童野心非同元昊之權譎變詐豪勇<lb/>
神斷者也初元昊欲阻命先威服諸戎潜通契丹結輔<lb/>
車之勢法令明審能用其衆戰勝而無輕狃之志雖覆<lb/>
軍殺將然不過邀鹵獲之利所破城堡亦不能有也不<lb/>
五七年其力已自困況使一舉而有所不利其勢固無<lb/>
以復振幸朝廷撫徠遂至納款猶終不敢極上僣之惡<lb/>
今此狂童只縁誅三強族自謂人莫我敢忤輒爾驕盈<lb/>
北連兵於契丹南結仇於邈川睥睨中國欲負恩信其<lb/>
<pb n="KR4d0070_WYG_023-2a"/>
經事舊人蓋懼其敢行誅戮雖有忠謀善意莫為之盡<lb/>
其實上下離貳其部族苦於苛斂若其妄動恐或是其<lb/>
自取亡散之期以臣愚見惟望朝廷嚴戒邊吏但逺斥<lb/>
候繕堡壁除戎器羌冦或至謹據要害以守境保民勿<lb/>
與争鋒逐利精遣間諜重開賞募以招納其亡叛而潰<lb/>
其心腹此今日禦戎之上䇿也且戎冦屯集不能曠月<lb/>
日相持恃持重可以敝之但使集而無大利自難再舉<lb/>
矣儻忿不思難虐用其衆契丹窺其釁邈川乗其敝至<lb/>
<pb n="KR4d0070_WYG_023-2b"/>
於帳下之變勢且有之天其或者昊賊之餘殃其將降<lb/>
罰此羌也<lb/>
　　　論國計出納事<lb/>
三司勘㑹陜西用兵以來内外所増置禁軍八百六十<lb/>
餘指揮約四十有餘萬人通人員長行用中等例毎人<lb/>
約科錢五百月糧兩石五㪷春冬衣紬絹六疋綿一十<lb/>
二兩隨衣錢三千計毎年共支料錢二百四十萬緡糧<lb/>
一千二百萬石准例六折計七百二十萬石紬絹二百<lb/>
<pb n="KR4d0070_WYG_023-3a"/>
四十萬疋綿四百八十萬兩隨衣錢一百二十萬緡毎<lb/>
次南郊賞給六百萬緡内馬軍一百二十餘指揮若馬<lb/>
數全足計六萬有餘疋毎年支草一千五百一十二萬<lb/>
束料一百五十一萬二千石其係三路保捷振武宣毅<lb/>
武衞清邊蕃落等指揮並本道土兵連營仰給約二十<lb/>
餘萬人比屯駐戍兵當四十萬人本道税賦支贍不足<lb/>
募商人入中糧草度支給還錢帛加擡則例價率三倍<lb/>
茶鹽礬縁此法賤貨利流散弊悉歸官又自慶厯三年<lb/>
<pb n="KR4d0070_WYG_023-3b"/>
以後増添給送西北銀絹内外文武冗官日更増廣以<lb/>
此三司經用不贍慶厯二年六月聖恩特賜内藏銀一<lb/>
百萬兩絹二百萬疋仍盡放免日前所貸内庫錢帛慶<lb/>
厯三年八月又䝉恩賜内藏紬絹三百萬疋據此銀絹<lb/>
六百萬疋兩為錢一千二百萬緡支用慶厯五年又將<lb/>
江南所鑄到大銅錢一十萬當小錢一百一十萬貫支<lb/>
使及今未滿五年相添費用已盡乃是毎年常將内藏<lb/>
銀絹近三百萬緡供助三司經費仍復調發諸路錢物<lb/>
<pb n="KR4d0070_WYG_023-4a"/>
應副方始得足即日外州府庫搜剗亡餘不知内藏蓄<lb/>
積幾何可供今後支撥天下山澤之利茶鹽酒税諸色<lb/>
課入比之先朝以前例皆大有増剰可謂無遺利也若<lb/>
據國家天下之廣嵗入之數自古無此之多者然有司<lb/>
調度交見匱乏直以支費數廣不量入以為出所致爾<lb/>
方今急務莫先貨食貨食不足何以為國昔唐自天寶<lb/>
之亂肅代之後禁軍乏餉畿甸百姓至挼穗以供兵食<lb/>
登都城門以望貢奉之至王室可為危蹙矣然患難既<lb/>
<pb n="KR4d0070_WYG_023-4b"/>
平則兵有時而解兵解則民力紓矣今禁兵之籍不啻<lb/>
百萬人坐而衣食無有解期七八年間天下已困而中<lb/>
外恬然不知云救萬一因之以冦戎加之以饑饉則國<lb/>
家逺計臣恐智者難以善於後矣請舉一事而言則他<lb/>
可以類知也景祐年中天下預買紬絹一百九十萬疋<lb/>
去年至買三百萬疋諸路轉運司率多訴者有司末如<lb/>
之何已議者徒知茶鹽諸貨利之法弊而不知弊之所<lb/>
由詳求其故法實不弊勢使然爾置兵有䇿則邊費可<lb/>
<pb n="KR4d0070_WYG_023-5a"/>
省邊費省則兼并之民不能觀時緩急以侵利權然後<lb/>
有司可以制輕重矣臣以不才謬當大計職憂所切心<lb/>
如焚灼推諸利害至於根本則闗柅動靜臂指伸縮乃<lb/>
繫二府非有司所預謹具大畧乞下中書樞密院審加<lb/>
圖議裁於聖㫁變而通之允底蒸民之生兹為適治之<lb/>
路<lb/>
　　　再上國計事<lb/>
臣昨曽約計天下財利出入之籍知天下之所以困本<lb/>
<pb n="KR4d0070_WYG_023-5b"/>
於兵因勘㑹自寶元慶厯後内外増置禁軍嵗給錢帛<lb/>
糧賜等數進呈乞朝廷圖議其事有以弛張之伏以太<lb/>
祖皇帝取荆潭收蜀廣南江南備晉冦禦西北二敵計<lb/>
所蓄兵不及十五萬<hi>國初得周兵十二萬後平蜀揀其精兵止留一百二十人及乾徳中</hi>
<hi>選練中外之兵止存十萬葢極精鋭也後乃稍増及十五萬人爾</hi>太宗皇帝平太原備<lb/>
西邊禦北塞料簡軍旅増修戎備志在收取燕薊然蓄<lb/>
兵不過四十餘萬人先皇咸平中備西邊禦北塞蒐募<lb/>
戰士至五十餘萬人及契丹請和祥符以後稍稍消汰<lb/>
<pb n="KR4d0070_WYG_023-6a"/>
弛馬牧地給耕民<hi>先帝常語宰臣曰天下兵馬之數雖不少精鋭者鮮且今之兵與古不同</hi>
<hi>古者三時務農一時敎戰民即兵矣今皆坐待衣食國家經費至廣不可不慎於選練向敏中曰軍額漸多農</hi>
<hi>民轉耗近準詔㫖已往召募斥去疲老大減冗食帝曰卿等常宜講求務于經久之要</hi>邊將占兵<lb/>
自固者輒罷之<hi>先帝常詔環慶路減神勇兵還營周瑩言當路兵數非多未敢便減上曰西邊</hi>
<hi>難得芻糧毎嵗役民輸運瑩無心惜民亦可知矣即以曹瑋代之</hi>至於寶元幾四十年<lb/>
可謂乂安矣向因夏戎阻命始籍民兵俄命刺之以補<lb/>
軍籍遂於陜西河北京東西増置保捷武衞宣毅等軍<lb/>
<hi>保捷一百八十五指揮武衛七十四指揮宣毅二百八十八指揮此其尤多者佗不具載</hi>既而又置<lb/>
<pb n="KR4d0070_WYG_023-6b"/>
宣毅於江淮荆湖福建等路<hi>淮南三十二兩浙二十二江東十三江西十七湖北</hi>
<hi>十九湖南十一福建十二指揮</hi>凡内外増置禁軍約四十二萬餘人通三<lb/>
朝舊兵且百萬其鄉軍義勇州郡廂軍諸軍小分半分<lb/>
剰員等不列於數連營之士日増南畆之民日減邇來<lb/>
七年之間民力大困天下耕夫織婦莫能給其衣食生<lb/>
民之膏澤竭盡國家之倉庫空虛而此冗兵狃於姑息<lb/>
寖驕以熾漸成厲階然且上下恬然不圖云救惟恐招<lb/>
置之不多也且太祖訓兵十萬人以定天下今以百萬<lb/>
<pb n="KR4d0070_WYG_023-7a"/>
人為少此無他爾各苟及身之安莫為經久之慮也夫<lb/>
苟且者臣下及身之謀經久者陛下國家之計今負販<lb/>
之家猶汲汲於擔石之備安有不慮經久而可以保全<lb/>
天下者哉比嵗以來三路入中糧草度支給還價錢常<lb/>
至一千萬貫上下邊費如此何以枝梧臣較今大計加<lb/>
之百萬不為益減之百萬不為損而比來鬻官六千緡<lb/>
者與簿尉萬緡則殿直諸監筦塲務官準課程以立賞<lb/>
格收贏至三二千緡即以次遷陟不知賣官遷官幾何<lb/>
<pb n="KR4d0070_WYG_023-7b"/>
員數可供三路一嵗糧草之費是謂聚畎澮之微供尾<lb/>
閭之泄也淺陋之人更言遺利以禆經用末矣蓋財計<lb/>
盈虛時事安危繫諸兵而已矣景祐以前兵五十萬三<lb/>
司財用無餘及今而加一倍則何以得足臣近約度今<lb/>
年在京支計前已進呈只是准擬常程用度圓融變轉<lb/>
僅以有備過此以往若更因之以横費加之以饑饉雖<lb/>
有智者亦恐難以善其後矣況臣之愚敢期克濟惟社<lb/>
稷之福祖宗之靈陛下至仁盛徳有以感格天地降之<lb/>
<pb n="KR4d0070_WYG_023-8a"/>
以善祥報之以有年則兆民之所賴也若觀諸人事臣<lb/>
愚竊甚寒心伏望令中書樞密院檢㑹臣前奏審加計<lb/>
議裁於聖斷早為之所猶須效在累年之後如救焚溺<lb/>
緩則益不及矣<lb/>
　　　請節省財用事<lb/>
伏以天下承平為嵗深逺而國用不贍民力益困今聚<lb/>
師境上調費寖廣倚於經入則財不給加以横賦則人<lb/>
不堪救兹交急特在陛下身先於率下惟事事乃其撙<lb/>
<pb n="KR4d0070_WYG_023-8b"/>
約而已臣竊惟陛下躬勤節用克自抑畏凡諸服御殊<lb/>
為菲薄而兹中外之論皆言用度之過臣竊疑之葢宫<lb/>
闈嬖昵左右近習假威恣横敢為欺誣仰恃仁慈縁為<lb/>
姦弊且禁中呼索輒稱聖㫖有司應奉皆為上供故外<lb/>
人不知其詳而譏議累乎聖徳國家帑藏之困乃羣下<lb/>
侵牟之蠧也伏願陛下上念宗社之計下以生民為心<lb/>
彼婦人宦者何煩過為姑息超然逺慮㫁自天心試取<lb/>
先帝之世及陛下臨御以來天聖之初宫司帳籍如内<lb/>
<pb n="KR4d0070_WYG_023-9a"/>
東門之類比較近年支費金帛則知増損豐儉之數以<lb/>
一言裁減之恩為萬方富庶之本兆民所賴為幸實深<lb/>
先朝以前事恐難繼若天聖初體例夫豈逺哉因降詔<lb/>
書諭天下以陛下憂邊之心愛民之故則將卒聞之孰<lb/>
不奮勵以授命士民聞之孰不鼓舞以稱仁至於外諸<lb/>
司庫務凡百横費乞特置司局選用公平通敏諳曉時<lb/>
務之士三兩員條理之而以大臣一人監領其事其不<lb/>
便者惟是左右主當之臣爾誠陛下斷之不疑無容阻<lb/>
<pb n="KR4d0070_WYG_023-9b"/>
撓則上可以資徳美下可以施恩惠内可以集國計外<lb/>
可以成武功效速而利多事近而徳逺此當世之切務<lb/>
也<lb/>
　　　論減省財用事<lb/>
臣近受勅同賈昌朝等定奪減省財費竊聞淵㫖先自<lb/>
宫禁裁省一切用度至於聖躬奉給緡錢亦令罷供此<lb/>
葢陛下身先勤儉為生靈計夫減省所為者自下而議<lb/>
上則於體不順由上以率下則於名為正臣願以禁中<lb/>
<pb n="KR4d0070_WYG_023-10a"/>
所行之事擇其大者三數節宣示外廷因發明詔使天<lb/>
下共知聖意憂邊愛人之深則中外臣庶得不體國家<lb/>
之急上承美徳者乎特在陛下斷之清衷不屑細言則<lb/>
成效可兾也其有徇已之利與則喜奪則怒此女子與<lb/>
小人之情怨謗所由生也臣輩敢不竭精盡慮上副天<lb/>
心<lb/>
　　　請校㑹邦計事<lb/>
伏見西事以來應副邊備天下被其勞凡百賦率至増<lb/>
<pb n="KR4d0070_WYG_023-10b"/>
數倍當時朝㫖蓋為用兵之際權宜應急豈敢承以為<lb/>
常今邊防雖已漸寧而縁邊戍守未能徹備四方添置<lb/>
兵馬數亦甚多向之所増賦斂必難復舊何以慰天下<lb/>
百姓之望朝廷所以綏懐二國者正謂寛財用紓民力<lb/>
以厚為之備也今乗邊事之間豈可優游虛度嵗月不<lb/>
切講求經久之計若遂恬然憚於有為臣恐民力日困<lb/>
財用日匱難以善於後矣今内自三司外至發運轉運<lb/>
使凡掌財利之官簿書期㑹猶不暇給豈暇為國家生<lb/>
<pb n="KR4d0070_WYG_023-11a"/>
民逺慮者哉臣欲乞於兩省已上官選差才敏之士三<lb/>
兩員就三司與使副據國用嵗計之數量入以為出平<lb/>
貨物之輕重通天下之有無校其利害之源以革因循<lb/>
之弊旋具事節先到中書樞密院開陳商量必久逺可<lb/>
行者奏上取裁若細碎之事無大損益徒成煩擾不須<lb/>
施行所兾助財用紓民力當今之切務也<lb/>
　　　再奏請劄子<lb/>
方今天下切務無先貨食貨食之原在於三司而計臣<lb/>
<pb n="KR4d0070_WYG_023-11b"/>
事務煩綜簿書期㑹之不暇給豈暇及於國家根本之<lb/>
慮哉故於去年曽上言乞於兩省巳上官選差三兩員<lb/>
就三司與使副據嵗計之所入約中外之所費移用之<lb/>
法則權其輕重率斂之物則通其有無參究利害之原<lb/>
剗革因循之弊所兾寛財用紓民力助三司均節之體<lb/>
者也自後未䝉朝廷施行不測所以難之之意今不乗<lb/>
邊事之間急講久逺之策臣恐民力日困財用日匱恐<lb/>
朝廷重於生事欲乞且令三司將天聖中一年天下賦<lb/>
<pb n="KR4d0070_WYG_023-12a"/>
入之數及中外支費之籍與昨一年比並條上則國家<lb/>
之大計可校而知矣如是而可以經久則善如其不可<lb/>
則豈得恬然不深慮哉前所上劄子伏乞更賜詳擇<lb/>
　　　請别差官議財計事<lb/>
臣近曽上言乞差官就三司議財計事近聞已差臣及<lb/>
楊偕且臣本請推擇才識之士已而自當其選招攬事<lb/>
任以為已功干涉物議理甚不可縁臣忝處言責之地<lb/>
故思慮所及合以陳論豈其淺愚果能周務其所裁定<lb/>
<pb n="KR4d0070_WYG_023-12b"/>
之事雖更經中書樞密院商量就復有失將使誰言乞<lb/>
賜别命近臣於體為便<hi>改差高若訥</hi>
　　　奏財計未便合商量條件<lb/>
臣昨請差官就三司同議財計事訪於衆議凡公私利<lb/>
害比比而有今舉其大要列上五條略開其端餘繫所<lb/>
議凡如此事必料中書樞密院及三司前後皆有臣寮<lb/>
曽上言其便宜亦乞檢㑹送下本處參詳可否施行一<lb/>
陜西河東見行財幣利害合議定經久之法以便官私<lb/>
<pb n="KR4d0070_WYG_023-13a"/>
一天下常平倉所以權斂散平輕重合議興舉一兩川<lb/>
久來將諸埸務課利變納銀及自西事已來増賦絹布<lb/>
數多民力交見困竭合議救革一淮南諸鹽埸積鹽相<lb/>
因而江南逺地荆湖兩路民無食鹽官有遺利衆謂通<lb/>
商為便合議施行之法一諸路入中糧草利害極多本<lb/>
為窮邊艱於輓送計其役費募人入納比來豪賈遂擅<lb/>
公利因國緩急反操輕重其間地有險易穀有凶穰平<lb/>
准適宜合行議定<hi>奉聖㫖送楊偕等商議</hi>
<pb n="KR4d0070_WYG_023-13b"/>
　　　請省陜西兵馬及諸冗費事<lb/>
臣伏聞陜西夏旱二麥不收近雖有得雨處秋田亦未<lb/>
必有望民已艱食頗有流移邊警雖寧兵戍尚衆因之<lb/>
饑饉事實可憂芻糧委輸最為切務朝廷綏懐夏冦本<lb/>
為休兵息民若其役費不紓必見物力日困經久之計<lb/>
殆無以支又比來諸州累報地震考諸咎證由陰有餘<lb/>
夫陰者妻道也臣道也民也外蕃也此時後宫無過制<lb/>
外廷無權強所當戒慮者民與外蕃爾内安民而外待<lb/>
<pb n="KR4d0070_WYG_023-14a"/>
强蕃其要在貨力有備而已今境上堡寨兵分力微假<lb/>
如冦來勢必不能出戰如其守也即隨處土人自應足<lb/>
用況春夏之際敵人必無大舉若毎年三月以後縁邊<lb/>
所屯軍兵一切抽向内地就食至八九月復遣出戍又<lb/>
邊城一馬之給當步卒三人既多羸駑不任馳敵平時<lb/>
虛糜芻粟動輒兼人送命若今後所發縁邊屯駐馬軍<lb/>
約度足以巡邏外稍用步人替還寛減調度此其約也<lb/>
近聞勾抽陜西提㸃刑獄曹穎叔到闕欲令減省邊計<lb/>
<pb n="KR4d0070_WYG_023-14b"/>
臣兩見穎叔據其説畫亦恐虛行今邊臣惟務留兵朝<lb/>
廷無肯任咎悠悠穎叔如大計何必在内外協心休戚<lb/>
齊慮乗邊隅之粗間極夙夜以疚懐倘詳利害之原猶<lb/>
有異同之論㫁之欲獨當繫聖裁穎叔此行毎事乞明<lb/>
與處分凡干冗費深加裁減如恐其勢輕重難獨任或<lb/>
推選近臣一員承命而往其陜西四路部署乞各賜一<lb/>
詔書諭之此意使與穎叔公共計議所有陜西轉運使<lb/>
亦乞察臣前言早賜别行擇任<lb/>
<pb n="KR4d0070_WYG_023-15a"/>
　　　請減省河北徭役事<lb/>
伏以國家通好契丹三十七年于兹矣邊人不知有戰<lb/>
争之患餉餽之勤保其父子室家安於耕桑畜牧宜乎<lb/>
生業益殖事力加裕而比屋彫瘁率無葢藏一穀不登<lb/>
莫能自濟臣愚竊思其故其弊有三一曰厨傳二曰徭<lb/>
役三曰河防自和好以來邊將無所事惟以酒食宴樂<lb/>
苞苴問遺名聲相傾惟恐不逮公錢不足則取於百姓<lb/>
百姓不足則賈以求贏賈又不足則有傾私槖以繼之<lb/>
<pb n="KR4d0070_WYG_023-15b"/>
者羊豕不得擾于闌雉兎不得安于野行販者不得共<lb/>
其利擔負者不得寧其居此厨傳之弊也又民之大害<lb/>
惟在更徭有丁解州役即被縣差家無兼丁自身營業<lb/>
故凡役事率以雇傭二年一更傭金不減十萬中人之<lb/>
家耗矣夫如是百姓安得不困臣獨竊歎邊陲無事逾<lb/>
四十年不能公私充實備於無患而竭民之財産於不<lb/>
急之役及官吏口腹逸欲之費一旦倉卒蕭然無所恃<lb/>
惟彼河防猶為國事所不得已者欲乞朝廷選官與河<lb/>
<pb n="KR4d0070_WYG_023-16a"/>
北轉運使盡取一路郡縣凡民之籍以較徭役之數益<lb/>
減節之所有州郡厨傳餼贈之弊深料此事亦非官吏<lb/>
所願然葢體例相習彼此相形雖有愛民節用之心勢<lb/>
不可獨異臣謂宜明為條約事為之制則雖往來使客<lb/>
亦自絶過望之心至于毁譽愛憎亦當漸自消弭然後<lb/>
裁損用度以充公私之備詢考名實以觀郡縣之政三<lb/>
數年庶乎民之富庶必有加也<lb/>
　　　請選河北河東陜西轉運使事<lb/>
<pb n="KR4d0070_WYG_023-16b"/>
切惟今邊事粗寧正是朝廷日夕留意思患預防之時<lb/>
若夫撫綏疲民均節賦役與事切近而可以致功利者<lb/>
三路轉運使最當精選也如陜西河東殘敝之餘而用<lb/>
某等今又除某官此遵常守故叙遷次補而已任才濟<lb/>
務則未也近某官授河北衆亦非允然有與共事猶可<lb/>
相兼其陜西河東各乞特選一員代去其尤不任職者<lb/>
聊以下厭物論夫有言責者事有害於理則言之可也<lb/>
相時俯仰依違其議葢懲髙論之無益度朝廷之能行<lb/>
<pb n="KR4d0070_WYG_023-17a"/>
者而少取其效爾<lb/>
　　　論京師軍儲事<lb/>
臣竊惟今之京師古所謂陳留天下四衝八達之地者<lb/>
也非如函秦天府百二之固洛宅九州之中表裏山河<lb/>
形勝足恃自唐末朱溫受封于梁因而建都至于石晉<lb/>
割幽薊之地以入契丹遂與強敵共平原之利故五代<lb/>
争奪戎馬生郊其患由乎畿甸無藩籬之限本根無所<lb/>
庇也祖宗受命規摹畢講不還周漢之宇而梁氏是因<lb/>
<pb n="KR4d0070_WYG_023-17b"/>
非樂是而處之勢有所不獲已者大體利漕運而贍師<lb/>
旅依重師而為國也則是今日之勢國依兵而立兵以<lb/>
食為命食以漕運為本今仰食于官廩者不惟三軍至<lb/>
于京城士庶以億萬計大半待飽于軍稍之餘故國家<lb/>
於漕事最急最重臣慶厯五年權三司使嘗取責到在<lb/>
京諸倉見在斛㪷數人糧一千三百萬石是時毎月約<lb/>
支三十四萬有餘石計可備二年一十一月日支遣馬<lb/>
料三百二十萬石是時毎月約支四萬餘石計可備七<lb/>
<pb n="KR4d0070_WYG_023-18a"/>
年支遣今次受命再領邦計昨於三月中取責到在京<lb/>
諸倉見在斛㪷數人糧八百萬石毎月約支四十萬石<lb/>
計可備一年餘八月日支遣馬料七十萬石毎月約支<lb/>
四萬七千餘石計可備一年餘四月日支遣自慶厯及<lb/>
今通十年之比計所虧耗五分之二為國逺慮竊所寒<lb/>
心究所以致然者葢自慶厯七年揀發京東西江湖淮<lb/>
浙宣毅兵士充填在京諸軍至於諸色冗食頃來益衆<lb/>
復自有事西邊内外支費不贍屢減東南之糴使輸緡<lb/>
<pb n="KR4d0070_WYG_023-18b"/>
王府或州郡災傷朝㫖輒輟糧運以救賙艱急亦縁諸<lb/>
路轉運積成廢慢年額虧減上下因循闕於督舉官失<lb/>
其守事忘其舊致令儲備益乏如此日侵月削更五七<lb/>
年京師倉廩無一年之蓄矣夫金帛輕貨緩急易聚至<lb/>
於糧餽非素為備若因之以饑饉倘别有不可預防之<lb/>
事一旦闕悮豈可倉卒而致者倘有不給雖大聖智其<lb/>
將何術以濟此國家安危之計也臣才慮疎淺然職思<lb/>
其憂謹具所合舉行之事畫一條件如右<lb/>
<pb n="KR4d0070_WYG_023-19a"/>
一汴河年額上供斛㪷六百萬石若毎年般運及數可以年<lb/>
支得給而有餘自康定年後西邉用兵經費不足毎年常<lb/>
將上供斛㪷折納見錢一石千錢為率或一百萬石或<lb/>
五十萬石是時王師外戍在京軍糧月支數少減倉儲<lb/>
供邊糴猶為有名自後邊兵還營京師増置禁旅人數<lb/>
益多猶復時縁前例折納去年以恭謝大禮亦是於江<lb/>
湖六路將斛㪷五十萬石折錢五十萬緡起發上京乞<lb/>
特降勅命三司今後更不得將年額上供斛㪷折變見錢<lb/>
<pb n="KR4d0070_WYG_023-19b"/>
一汴河上供斛㪷本為京師軍儲自明道年山東<lb/>
荐饑朝廷以為憂特令截撥運米入清河賑濟自後<lb/>
縁此屢以上供糧斛外支諸路去年令截上供糧米六<lb/>
十萬石應副河北十五萬石應副京東五萬二千有餘<lb/>
石自湖南起發赴昭桂州卸納然州縣災荒理當賙救<lb/>
若慮害輕重則本末當有校矣乞特降勅命今後諸路<lb/>
災傷不得更議截撥上供斛㪷只令三司多方擘畫就<lb/>
别路支移應副若極於艱急須至輟借内帑錢帛猶愈<lb/>
<pb n="KR4d0070_WYG_023-20a"/>
於虧乏軍儲之患大也<lb/>
一廣濟河年額上供斛㪷六十二萬石其實五十萬石内十二<lb/>
萬石因慶厯初京東轉運使奏南京軍營多毎歳計度<lb/>
軍糧支移徐單曹濟州廣濟軍二税應副民力勞敝遂截上<lb/>
供運米十二萬石通舊八萬石共二十萬石充本京軍糧却從廣<lb/>
濟河認數般運填納所截粳米小麥其填數多是雜色粟<lb/>
豆已為虧損倉儲而又毎年三司折變錢帛供助支費<lb/>
至和二年折三十一萬石嘉祐元年二十萬石或冇盡<lb/>
<pb n="KR4d0070_WYG_023-20b"/>
數折納之時只是三司承例施行亦不曽奏候朝㫖今<lb/>
年不曽更行折變然亦慮本路逓年不曽盡數起發斛<lb/>
㪷以此綱運人船或有因循闕備乞降勅命三司今後<lb/>
不得更將廣濟河年額上供斛㪷折變錢帛及下本路<lb/>
所般年額斛㪷今後須得起發及數其綱船兵士常令<lb/>
本司添填有備運路河道亦委本司相度擘畫取令通濟<lb/>
一惠民河年額上供斛㪷六十萬石内二十五萬<lb/>
石係淮南年額般赴咸平太康尉氏等縣充軍糧比<lb/>
<pb n="KR4d0070_WYG_023-21a"/>
來發運司又於汴河上供年額内豁除此數顯是將此<lb/>
斛㪷兩充數省司見行根問次其三十五萬石合是京<lb/>
西管認起發近嵗並不曽趕辦般運其到京之數毎年<lb/>
五七萬而已勘㑹皇祐五年曽降朝㫖令蔡河撥發司<lb/>
毎年添般上供斛㪷數目本路辭訴部内災傷乞候豐<lb/>
熟應副自後因循亦是催促不前今相度本路財賦不<lb/>
至豐贍諸色支費亦多令辦年額必恐不迨乞降勅命<lb/>
今後年額上供斛㪷特與減十五萬石只今般運二十<lb/>
<pb n="KR4d0070_WYG_023-21b"/>
萬須管到京數足不得更有虧闕内供御小麥并油醋<lb/>
庫油蔴逐時依省司抛數供納外許以大小麥小豆黑<lb/>
豆穀粟充數<lb/>
一黄河檢㑹景徳二年勅陜西轉運司毎年認定馬料三十<lb/>
萬石上京所有細色斛㪷如有剰數即行般運又檢㑹三門<lb/>
白波發運司編勅黄河年額上供糧斛委陜西轉運司並支<lb/>
新好斛㪷赴縁河倉送納仍常預報三門白波發運司計度<lb/>
人船般運若計度支移有失即罪在轉運司般運虧額即罪<lb/>
<pb n="KR4d0070_WYG_023-22a"/>
發運司並令三門發運判官催驅般輦每至冬終具般過數目<lb/>
比較申奏臣看詳景徳二年正是繼遷騷擾西陲用兵陜<lb/>
右困敝之際然猶漕運上供京師未嘗廢也勘㑹近嵗<lb/>
以來即不曽起發一船一運到京抑由中間天下無事<lb/>
財力豐贍倉廩充實不以儲蓄為切務内外因循及寶<lb/>
元中夏戎叛命遂不暇給頃來邊事寧息闗中累年豐<lb/>
熟本路財費無闕朝廷至今毎年供給物帛不少其舊<lb/>
額馬料三十萬石合行計度上供乞特降勅㫖下陜西<lb/>
<pb n="KR4d0070_WYG_023-22b"/>
轉運司三門白波發運司起嘉祐二年秋一依先降勅<lb/>
命據年額馬料三十萬石須管般運到京數足<lb/>
一在京歳支馬料豆麥約六十萬石近年計度多抛數下<lb/>
發運司起發遂以大麥黑豆粗色充數毎年常及三十<lb/>
萬石計兵船口食水脚為費數倍今若令陜西京西及<lb/>
將京畿二税細色折納粗色嵗計可以得足則汴河漕<lb/>
輓專令般粳米量以小麥充以年額此所謂轉江湖之<lb/>
榖以實太倉者也<lb/>
<pb n="KR4d0070_WYG_023-23a"/>
一今以軍儲大計欲倉廩充實諸河所般年額上供斛㪷據<lb/>
見今綱船兵梢常患不足難更添數般運惟是在京坐倉收<lb/>
糴可免漕輓之費即今京倉月支軍糧四十萬石若坐倉收<lb/>
糴每月以五萬石為限猶有寛剰可以充民糴如此每年可<lb/>
得六十萬石其價例當隨時估定然通計中等價例每㪷一<lb/>
百文用錢六十萬貫勘㑹逓年春初内藏庫撥錢六十萬貫<lb/>
付三司添助支費謂之年退錢樁留此錢以充糴價可<lb/>
也即今計天下財賦所入中外軍國所費年支見在不<lb/>
<pb n="KR4d0070_WYG_023-23b"/>
至交闕昨以河北災傷又河防為患本路艱急自三司<lb/>
供給除軍糧斛㪷外支撥見錢銀絹約八十五萬貫疋<lb/>
兩又約度今年年支糧草計置人糧馬料二百萬石以<lb/>
本路豐稔更於年計外添糴一百萬石准備軍儲凡此<lb/>
糴本價錢今已計度有備又今年見將麴院店宅務課<lb/>
利錢六十五萬貫撥還内藏庫填納至和二年分輟過<lb/>
河北便糴本錢約更用來年半年課利可以撥填數足<lb/>
凡此錢數並係年計外非泛支費緫計二百二十萬貫<lb/>
<pb n="KR4d0070_WYG_023-24a"/>
有餘即日猶據見在粗無闕乏若諸路豐熟邊陲寧靜<lb/>
朝廷每事撙節别無横費則年退錢一項樁充坐倉糴<lb/>
本添備軍糧足可那容不至闕悮<lb/>
一備儲廪通漕運當令河道疏通藝祖開國首浚諸河按汴<lb/>
渠本禹迹也春秋時已名見諸經歴代嘗濬之隋大發民開<lb/>
鑿通濟渠其去古汴依約不逺自漢至唐雖都雍洛凡諸水<lb/>
運咸資此渠漕引江湖利盡南海天聖已前毎嵗開理<lb/>
縁河人户各蓄開河器備名品甚多未嘗有堙壅也天<lb/>
<pb n="KR4d0070_WYG_023-24b"/>
聖初有張君平者陳利見始罷春夫繼以淺妄小人苟<lb/>
規賞利撙減役費以為勞績致兹淤塞有妨通漕至于<lb/>
惠民廣濟二河皆所以致四方之貨食以㑹京邑舳艫<lb/>
相接贍給公私近年以來悉皆填塞盖圖長利者不恤<lb/>
於小費期永逸者無憚於一勞伏乞朝廷訪問差擇稍<lb/>
知水利精力幹事不拘文武官三兩員經度計置開通<lb/>
諸河各據地分所歴州縣夫令盡工料疏理其木岸埧<lb/>
閘堰埭材用合繕修處先為計備嚴為責罰必令經久<lb/>
<pb n="KR4d0070_WYG_023-25a"/>
去年京畿大水壞官私廬舍自去秋至今春半年之中<lb/>
所修諸軍營房十餘萬間夫以國家物力豈有不可成<lb/>
之事但事敗於因循而成於果決至於其所不獲已亦<lb/>
必成而巳又諸修造無名不急之處土木之工無時暫<lb/>
輟所費不可勝計此諸河道皆是祖宗留心之地國家<lb/>
大計所資忽而不圖是亦有司之過矣<lb/>
一裏河折中倉本是在京便糴以添助軍儲隨時立法<lb/>
旋行抛數然於邉糴輕重有妨以此便入不能及數近<lb/>
<pb n="KR4d0070_WYG_023-25b"/>
慶厯年中令在京入中諸色斛㪷二百萬石用三説法<lb/>
三十貫支見錢三十五貫支向南州軍末鹽三十五貫<lb/>
支香藥茶交引當時為河北縁邉入便亦用三説文鈔<lb/>
以此只入到十五萬餘石事體不便遂罷今在庫香藥<lb/>
闕少又江湖末鹽自是見錢之法邦計所賴諸山塲茶<lb/>
貨巳充河北糧草支用若更將折中行使必亦利害相<lb/>
攻故不若坐倉收糴事簡而利溥也<lb/>
一京東淮南土壤寛廣財穀足贍可容三五萬人駐泊<lb/>
<pb n="KR4d0070_WYG_023-26a"/>
就糧若遣京師禁軍就糧淮南河北兵士就糧京東可<lb/>
以省倉儲留邉榖因其外屯亦可揀退疲冗<lb/>
一積粟太倉本以强兵而惰㳺冗食之人坐為糜耗使<lb/>
儲廪日以虛竭玩而弗恤斯為深弊勘㑹在京及畿縣<lb/>
諸營剰員僅及三萬人至於京城六軍兵士其間老病<lb/>
不堪作役者至多諸司庫務疲癃游冗不可勝計是皆<lb/>
衣食於帑廪牟蠧生民之膏澤者也夫山海之髙深不<lb/>
讓涓塵之益億萬之數積於一二故事聚蓄者必累㣲<lb/>
<pb n="KR4d0070_WYG_023-26b"/>
細以成廣大凡此在京六軍及京城府界剰員諸司庫<lb/>
務諸老病之人欲乞朝廷詳酌指揮漸次揀選放停免<lb/>
令虚耗倉庫<lb/>
一府界税賦准皇祐五年赦勅應開封府諸縣兩税太<lb/>
重特於元額上減落三分永為定式今勘㑹除依赦勅<lb/>
減三分外即今夏秋二税斛㪷四十萬有餘石錢三十<lb/>
四萬有餘貫紬絹十萬有餘疋向由賦重百姓輸送不<lb/>
迨故因災害多是體量減放務從寛恤朝廷以此明降<lb/>
<pb n="KR4d0070_WYG_023-27a"/>
赦令例行優除姦游之民尚循故態年榖順成亦復披<lb/>
訴官吏自圖省便未嘗按行檢履但據保甲槩為約免<lb/>
苟容僥倖習以為常今後畿縣災傷差官分檢令並依<lb/>
農田勅式様施行除放盖租税之制有國者所以取于<lb/>
民至公之道爾若是歳之凶穰如法而弛斂事舉其中<lb/>
理合於正所謂理財正辭禁民為非曰義者也<lb/>
一轉漕之職在發運使屬之官責當久其任請精選才<lb/>
幹之吏曽歴三司判官合入第二任轉運使資序人權<lb/>
<pb n="KR4d0070_WYG_023-27b"/>
充候及三年職事辦集即與正除又及三年事務脩舉<lb/>
與就除三司副使領職又及三年與除近職或兩省官<lb/>
其有器畧足用者更自朝廷奬擢委任其兩員嘗令先<lb/>
後除代此則為官擇人之體也<lb/>
一糧綱到京交納少欠每歳不下六七萬石其逐綱劵<lb/>
厯兵稍糧食承例在路並權閣不請及到倉卸納據逐<lb/>
船少數將在劵閣留糧斛充償所欠謂之折㑹據兵稍<lb/>
口食合是縁路支請輒行積留却將太倉合納軍儲消<lb/>
<pb n="KR4d0070_WYG_023-28a"/>
折此皆起於近歳因循敝例理合令發運司依數包認<lb/>
每年候上供住運具折㑹都數下本司次第理納補填<lb/>
此小事巳從三司指揮行下亦合以聞右臣所條畫事<lb/>
節乞自朝廷詳議施行倘相繼持守不遽隳改則庶乎<lb/>
三年可以餘一年之儲十年可以致三年之積通三十<lb/>
年而有九年之蓄可謂盛王之大業也前史有言堯之<lb/>
水湯之旱而無危忘之慮以其儲蓄有備爾堯湯之聖<lb/>
不能以無備而待天災天災流行亦無如人之有備也<lb/>
<pb n="KR4d0070_WYG_023-28b"/>
唐劉晏論漕運之事云三秦之人待此而飽六軍之衆<lb/>
待此而强四方旅拒者可以破膽三河流離者於兹請<lb/>
命是謂安社稷之奇䇿也夫立人之道建國之本在乎<lb/>
衣食而巳矣惟陛下深留聖慮焉<lb/>
　<lb/>
　<lb/>
　<lb/>
　樂全集巻二十三<lb/>
</p>
<p>
</p>
  </div>
<div>
                <head>樂全集卷二十四</head>
    <p>
<pb n="KR4d0070_WYG_024-1a"/>
欽定四庫全書<lb/>
　樂全集卷二十四　　　　宋　張方平　撰<lb/>
　　論事<lb/>
　　　論國計事<lb/>
臣切惟天之生民以衣食為命聖人因是而為之均節<lb/>
立君臣貴賤等威之分以止其争且亂故禮也者文飾<lb/>
此者也刑也者防禁此者也凡所謂賞罰法令仁義亷<lb/>
恥皆縁此而後立者也衣食不足何禮刑之有哉内無<lb/>
<pb n="KR4d0070_WYG_024-1b"/>
以保其社稷外無以制其夷狄國非其國矣故貨食者<lb/>
人事之確論非髙談虛辭之可致者也今京師砥平衝<lb/>
㑹之地連營設衛以當山河之險則是國依兵而立兵<lb/>
待貨食而後可聚此今天下之大勢也臣在仁宗朝慶厯<lb/>
中充三司使嘉祐初再領邦計嘗為朝廷精言此事累<lb/>
有奏議所陳利害安危之體究其本原冗兵最為大患<lb/>
略計中等禁軍一卒嵗給約五十千十萬人嵗費五百<lb/>
萬緡臣前在三司勘㑹慶厯五年禁軍之數比景祐以<lb/>
<pb n="KR4d0070_WYG_024-2a"/>
前増置八百六十餘指揮四十餘萬人是増嵗費二千<lb/>
萬緡也太祖皇帝制折杖法免天下徒初置壯城牢城<lb/>
備諸役使謂之廂軍後乃展轉増創軍額今遂與禁軍<lb/>
數目幾等此其嵗増衣糧幾何是皆出于民力則天下<lb/>
安得不困臣慶厯五年取諸路鹽酒商税嵗課比景徳<lb/>
㑹計録皆増及三數倍以上景徳中收商税四百五十<lb/>
餘萬貫慶厯中一千九百七十五萬餘貫景徳中收酒<lb/>
課四百二十八萬餘貫慶厯中收一千七百一十萬餘<lb/>
<pb n="KR4d0070_WYG_024-2b"/>
貫景徳中收鹽税課三百五十五萬餘貫慶厯中收七<lb/>
百一十五萬餘貫但茶亦有増而不多爾天下和買紬<lb/>
絹本以利民初行於河北但資本路軍衣遂通其法以<lb/>
及京東淮南江浙景祐中諸路所買不及二百萬疋慶<lb/>
厯中乃至三百萬疋自爾時及今及二十年但聞比較<lb/>
督責不聞有所寛減也如此浚取天下豈復有遺利自<lb/>
古有國者貨利之入無若是之多其費用亦無若是之<lb/>
廣也昔唐室自天寶之亂肅代之後國力大窘禁軍乏<lb/>
<pb n="KR4d0070_WYG_024-3a"/>
餉畿甸百姓至挼穗以供兵食登都城門以望四方貢<lb/>
奉之至可謂危蹙已然患難既平則兵有時而解兵解<lb/>
則民力紓矣今中外諸軍坐而衣食無有解期天下困<lb/>
敝已如此而上下恬然不圖云救寶元康定中夏戎阻<lb/>
命西師在野既聚軍馬即須入中糧草在京支還交鈔<lb/>
銀錢物帛一嵗約支一千萬貫以上三司無以計置即<lb/>
須内帑供給慶厯二年三年連年支撥内庫銀紬絹只<lb/>
此兩次六百萬疋兩三司以補不足㝷即支盡西事巳<lb/>
<pb n="KR4d0070_WYG_024-3b"/>
定二紀于兹中間亦不聞有所處置者邦家不幸大變<lb/>
仍臻頒賚之餘府庫虛匱宿藏舊積葢無餘幾萬一因<lb/>
之以饑饉加之以冦戎臣恐智者難以善於後矣夫苟<lb/>
且者臣下及身之謀逺慮者陛下國家之計兹事體大<lb/>
在陛下所憂無先於此財計之任雖三司之職日生煩<lb/>
務常程計度簿書期㑹則在有司至於議有繫於軍國<lb/>
之體事有闗於安危之機其根本在於中書樞密院非<lb/>
有司可得預也今夫賦斂必降勅支給必降宣是祖宗<lb/>
<pb n="KR4d0070_WYG_024-4a"/>
規摹二府共司邦計之出入也今欲保大豐財安民固<lb/>
本當自中書樞密院同心協力修明真宗巳前舊典先<lb/>
由兵籍減省以次舉其為弊之大若宗室之制官人之<lb/>
法諸生事造端非簡便者裁而正之至於微末細故於<lb/>
國計盈虛不足為損益屬之有司可矣提其綱則衆目<lb/>
張澄其原則下流清易曰窮則變變則通通則久又曰<lb/>
變而通之以盡利節卦之辭曰節以制度不傷財不害<lb/>
民故傷財害民之事當為制度以節之爾若但遵常守<lb/>
<pb n="KR4d0070_WYG_024-4b"/>
故齪齪細文避猜嫌顧形迹恤浮議而廢逺圖忽人謀<lb/>
而徼天幸日月逝矣嵗不我與後雖噬臍何嗟及矣臣<lb/>
服在近列荷恩三朝竊見時事日以迫急不勝憂憤輒<lb/>
罄狂瞽惟陛下留神省察<lb/>
　　　請裁減賜賚事<lb/>
天下不幸大行皇帝奄棄萬國自仁宗升遐及今未滿<lb/>
四年大禍仍臻内外公私財費不贍再頒優賞府藏虛<lb/>
散臣深惟方今至急莫先財用財用者生民之命為國<lb/>
<pb n="KR4d0070_WYG_024-5a"/>
之本散之甚易聚之實難財用不足生民無以為命國<lb/>
非其國矣祖宗平天下收斂其金帛納之内帑諸庫其<lb/>
所以遺後世之業厚矣自康定慶厯以來發諸宿藏以<lb/>
助興費百年之積謂存空薄竊見赦書其諸軍將校賞<lb/>
給已行支散外至於文武百官既以遷官加恩徳澤已<lb/>
厚其諸賜賚若更循嘉祐近例切慮國家財力不堪供<lb/>
給伏乞檢㑹真宗上仙遺賜仁宗即位頒賚舊事施行<lb/>
乃是先朝體則非由今日裁損所有山陵制度遺詔戒<lb/>
<pb n="KR4d0070_WYG_024-5b"/>
從省約切聞永昭陵修奉之時有司不能恭遵先志張<lb/>
皇勞擾虛費不貲供索煩多半成棄物乞下三司及經<lb/>
由州縣凡係科率所及路分當職官吏各據的確名數<lb/>
明立期㑹務在愛惜官私物力今日月猶賖足以辦集<lb/>
至於諸色用度非所急者不以小嗇為無益而弗為不<lb/>
以小費為無傷而不節深慮經逺之計以底蒸民之生<lb/>
方今之切務莫先於此矣臣等被遇先朝叨處近列身<lb/>
同國之休戚目覩民之利病不敢循黙少裨涓塵<lb/>
<pb n="KR4d0070_WYG_024-6a"/>
　　　論時政要務<lb/>
陛下受天明命纂隆大統勵精圖治志在緝熈祖宗之<lb/>
休烈虛懐訪逮思聞嘉言自輔臣近職沃心納説葢日<lb/>
有以啓迪天聰者矣臣以薄陋久參侍從昨因外徙暫<lb/>
留朝著居無事職不敢請對旒扆今被命守藩奉辭就<lb/>
路敢不少効狂斐微補大猷臣聞治國者知為政之所<lb/>
先則能成天下之務知當世之所急則能通天下之變<lb/>
方今政之所先莫先於簡人材時之所急莫急於足貨<lb/>
<pb n="KR4d0070_WYG_024-6b"/>
食簡人材當精察其誠偽足貨食在屏斥其游冗推是<lb/>
而言觸類而長之提綱而衆目張矣臣請畧舉其概堯<lb/>
舜禹臯陶益稷古今所謂聖君賢臣也書稱堯曰克明<lb/>
俊徳平章百姓以協和萬邦言帝堯能明俊徳之士任<lb/>
用之以平和章明百官之政故得天下乂安至於舜禹<lb/>
臯陶益稷相與謨治道之要吁嗟相戒率以知人為本<lb/>
且曰知人則哲惟帝其難之夫帝堯猶以知人為難可<lb/>
諒人之難知也若夫天下之廣萬幾之煩故非一人之<lb/>
<pb n="KR4d0070_WYG_024-7a"/>
聰明精慮所能周舉亦在操其要而巳矣今自二府輔<lb/>
臣侍從近列至於左右前後之人其材用淑慝不可不<lb/>
知也知其材用淑慝則陛下之腹心有所付然後庶務<lb/>
可以舉矣以陛下之明而察其言行考其能效參之羣<lb/>
論亦可以得其粗矣若復要其操守觀其履久而益審<lb/>
則盡其精者矣此所謂簡人材之大畧也方今中外庶<lb/>
務積習頽弛兵籍猥多而不精練吏員猥多而智効一<lb/>
官者少至於宫省之事體宗室之禮分制度不立苟為<lb/>
<pb n="KR4d0070_WYG_024-7b"/>
因循國計不贍民生日匱此所謂斥游冗之大畧也或<lb/>
曰持盈守成之道當循舊章兹所謂淺近之常談不知<lb/>
時務者也今日之政其敝豈可不救譬之琴瑟不調甚<lb/>
者況當陛下始初健粹天下想望朝廷丰采傾耳以聴<lb/>
惟新之令葢人心惟危道心惟微惟精惟一允執厥中<lb/>
發而中節斯謂之中事舉其中無過可矣若曰恬而無<lb/>
以為也何異大厦有風雨之患而不知葺病者有膚腠<lb/>
之爽而不知療良匠善醫豈應若是臣今所言所謂舉<lb/>
<pb n="KR4d0070_WYG_024-8a"/>
其槩者譬之文章為發題爾陛下以臣言稍合於理試<lb/>
舉此題以詢諸可顧問者必有能推廣利害詳為條對<lb/>
又以見臣下之器識庶於海嶽薄増塵露<lb/>
　　　論治道大體<lb/>
陛下即阼以來顧諟天之明命慮而後言議而後動欲<lb/>
以身先而率天下以正可謂盛徳矣然始初清明中外<lb/>
觀徳朝廷風體顧當先其大者逺者若夫厚風俗美教<lb/>
化修典刑正紀律以通天下之志以成天下之務此今<lb/>
<pb n="KR4d0070_WYG_024-8b"/>
之所當先者也而近日政令未見有可以慰天下之心<lb/>
者而但聞利害相傾愛惡相攻議論紛紜斥免繼踵臣<lb/>
恐四方有以窺時政者矣國家設官分職置臺諫官臺<lb/>
官以究邪慝繩愆違肅朝倫諫官以拾遺補缺規君過<lb/>
歴代具員各揚其職仁宗虛懐盡下容納無擇先帝英<lb/>
明健粹令出惟行陛下祗遵成憲以端治本王道正直<lb/>
在執厥中所言是耶事固當無大而必從所言非也事<lb/>
亦當無小而必察取其至當何所依違天無私覆日月<lb/>
<pb n="KR4d0070_WYG_024-9a"/>
無私照帝王之心如是而已矣又方今朝廷之大弊政<lb/>
事所以因循人情所以不盡止為避煩言恤形迹事小<lb/>
嫌廢大體名曰公道其實徇私名曰慎重其實苟且以<lb/>
此為適治之路是猶北轅而之楚也伏願陛下廓大明<lb/>
恢遠度有以率勵羣下革此敝風俾協恭和衷共成雅<lb/>
俗如此則君體以尊人倫以穆紀律可得而正風俗庶<lb/>
幾乎厚陛下以此圖於執政推是而廣之觸類而長之<lb/>
治路由此而適顧為近爾<lb/>
<pb n="KR4d0070_WYG_024-9b"/>
　　　論消復災異<hi>治平三年</hi>
臣自到闕伏見陛下以垂象之變避正殿減膳降服恤<lb/>
刑罷宴徹樂聲弛力役所以修省答天戒者甚至竊聞<lb/>
退就宫閤尤為憂勞至以聖躬為民祈請臣深惟陛下<lb/>
以上聖之資自在藩邸其稽古好徳令聞夙著於四方<lb/>
繼天纂統越今四年始初清明厲精求治然未聞有以<lb/>
修明紀律震耀威靈以究安危治亂根本之議也前史<lb/>
推彗星之占率以為除舊布新之象中外之因循久矣<lb/>
<pb n="KR4d0070_WYG_024-10a"/>
官失其守事忘其舊綱目頽紊憲章隳弛天其或者儻<lb/>
將以是為告先賢以為政譬之鼓琴瑟不調甚者必當<lb/>
解而更張之竊觀朝政殊未遑及此晉書紀何曽傳曽<lb/>
侍武帝退而告其子曰吾每對見未嘗聞經國逺圖惟<lb/>
説平生常事非貽厥孫謀之兆也及身而已後嗣其殆<lb/>
乎後天下亂危果如其言今夫萬幾庶政屬在兩府願<lb/>
陛下以燕暇之時就清閒之處延召執政之臣從容賜<lb/>
坐垂意訪逮各使悉心陳治道之要以陛下之明而擇<lb/>
<pb n="KR4d0070_WYG_024-10b"/>
參其言舉其可施行者以興敝舉廢捄時急務匪惟修<lb/>
人事抑以承天意又比來災眚間作率由隂沴夫隂也<lb/>
者臣道也妻道也夷狄之道也庶民之象也陛下推是<lb/>
而求之則天意可見而消復之道得矣惟陛下留神幸<lb/>
察<lb/>
　　　請郊祀用新樂事<lb/>
臣前承宣詔崇政殿觀新樂近又聞聖㫖以將來南郊<lb/>
且用舊樂令兩制詳定伏以後周樂律本王朴竇儼之<lb/>
<pb n="KR4d0070_WYG_024-11a"/>
所考正朴既人傑儼亦通儒制作所傳必貫精義按朴<lb/>
疏云自秦而下旋宫聲廢自漢至隋垂十代凡數百年<lb/>
所存者黄鍾之宫一調而已十二律中惟用七聲其餘<lb/>
五律謂之啞鍾唐太宗用祖孝孫張文收考定雅樂而<lb/>
旋宫八十四調復見於時唐末之亂工器都盡購募不<lb/>
獲文記亦亡集官詳酌終不知其制度梁及後唐晉漢<lb/>
缺壊尤甚至於十二鎛鍾不復通其聲律但循環而擊<lb/>
之編鍾編磬具儀而已絲竹匏土僅有七聲作黄鍾之<lb/>
<pb n="KR4d0070_WYG_024-11b"/>
宫一調亦不和備其餘八十三調於是乎泯絶世宗臨<lb/>
視鍾虡患雅聲淪替乃命竇儼考詳八音粗加和㑹以<lb/>
朴通於律厯宣示古今樂録令加討論朴遂依周法以<lb/>
秬黍定尺作律準十三絃分尺寸設柱以準十二管之<lb/>
聲十二聲中旋用七聲為均旋宫之聲久絶由朴而復<lb/>
出遂命太常按習國初因之後太祖以雅樂聲髙近於<lb/>
哀思不合中和因詔和峴審詳其理峴言王朴黍尺較<lb/>
西京銅望臬古制石尺短四分樂聲之髙良由於此乃<lb/>
<pb n="KR4d0070_WYG_024-12a"/>
詔依古法創新尺并黄鍾九寸管令工人品校其聲果<lb/>
下於王朴所定管一律遂重造十二管取聲自此樂音<lb/>
和暢景徳中御史上言太常樂器多損音律不調先皇<lb/>
命李宗諤考較課習既而親臨閲之亦先以律準定鍾<lb/>
石自是樂府寖有制度陛下自景祐以來講求樂事於<lb/>
時李照輩各率所見議論不經制作乖方㝷亦廢罷聖<lb/>
心深維治本以禮樂為大事故孜孜考逮必欲盡其精<lb/>
要考音制器葢已詳備矣在周王朴雖造律準略定八<lb/>
<pb n="KR4d0070_WYG_024-12b"/>
音爾時方經略四方用干戈征伐海内日不暇給葢但<lb/>
編次舊器考擊粗諧㑹而已藝祖詔和峴重定律尺亦<lb/>
未嘗有所改造也今陛下既合衆議新作金石試之廣<lb/>
廷聲律又協此乃藝祖之遺意先皇之逺懐夫又何疑<lb/>
成而不用夫樂本於人心成聲於物聲既和而反感於<lb/>
人心者也先王以是交人神變風俗其用大矣然歴代<lb/>
之審音者常鮮其人又音樂之妙非淺學所及應于耳<lb/>
而通於心然後能達其精微之致儒生學者按文泥古<lb/>
<pb n="KR4d0070_WYG_024-13a"/>
跼于形器制度之間而不自知律吕本于自然之道音<lb/>
官藝人記其搏拊節奏之序而不能知敎化之原臣往<lb/>
年嘗䝉宣示樂府要略竊以䝉昧妄為注解即知聖心<lb/>
之于樂律通達本于天縱也外廷諸臣不足以仰望清<lb/>
光預制作之議今郊祀日近乞令太常勒工人按肄新<lb/>
器使益精習用之禮天地薦祖宗以伸陛下之孝誠則<lb/>
積年之勤亦不虛設無煩過事謙損以稽盛節<lb/>
　　　論君前臣名事<lb/>
<pb n="KR4d0070_WYG_024-13b"/>
臣聞君尊臣卑人倫大義所以立朝廷之體定上下之<lb/>
分不易之道也故君前臣名著自上古陛下紹膺寶命<lb/>
光宅萬邦降意虛懐優遇羣下小大之臣進對率稱其<lb/>
官此乃等夷相推民吏奉上之言非所以正尊極而隆<lb/>
堂陛明王制而崇主威也孔子曰必也正名乎名不正<lb/>
則言不順言不順則事不成以至禮樂不興刑罰不中<lb/>
真宗嗣立之始厚待先朝宰臣吕端李沆初不呼名二<lb/>
臣上表固辭㝷如常禮陛下厯數在躬及兹四年君臣<lb/>
<pb n="KR4d0070_WYG_024-14a"/>
之際尊卑之分别嫌明微在乎言動願陛下總攬權綱<lb/>
威恩並用呼官過禮乞從寢削曰公曰卿足正名分長<lb/>
轡逺馭使無遺力則百職並修庶務以濟此逺者大者<lb/>
之體也<lb/>
　　　論宗室賜名事<lb/>
臣昨受勅修宗正寺玉牒臣先於慶厯年中嘗領此職<lb/>
近閲屬籍文簿仍是慶厯七年八月臣所修進及今二<lb/>
十年不曽復行編纂慶厯七年所進屬籍皇族已賜名<lb/>
<pb n="KR4d0070_WYG_024-14b"/>
授官除前著籍外其新立籍五百八十八員其未賜名<lb/>
授官者猶有二百五人共一千八十有餘員上通聖祖<lb/>
及廟諱并已前薨卒落籍者凡一名即同音諸字皆為<lb/>
相犯又諸文字如日月水火等不可為名者甚多以此<lb/>
近年所賜宗室名不成文理無復義訓竊慮接續更賜<lb/>
名授官者下本司撰名益更鄙俗稱呼不便謹按禮經<lb/>
上治祖禰尊尊也下治子孫親親也旁治昆弟合族以<lb/>
食序以昭穆人道竭矣故四世而緦服之窮也五世袒<lb/>
<pb n="KR4d0070_WYG_024-15a"/>
免殺同姓也六世親盡無屬名矣按屬籍所連名太祖<lb/>
皇帝之後曰徳曰惟曰從曰守曰世曰令曰子太宗皇<lb/>
帝之後曰元曰允曰宗曰仲曰士曰丕秦悼王之後曰<lb/>
徳曰承曰克曰叔曰之曰公則世數可推也國家鼎祚<lb/>
無疆宗支蕃衍但據即今人數已為無字可名欲乞下<lb/>
有司檢㑹諸屬絶無服之親今後賜名其同音異字並<lb/>
許撰進合係連名者亦乞朝廷詳定指揮<lb/>
　　　論王府官屬事<lb/>
<pb n="KR4d0070_WYG_024-15b"/>
竊惟潁王地居嫡長春秋鼎盛方今稽古向學修誠進<lb/>
徳若其左右前後有位之士所以朝夕納誨咨告法度<lb/>
出入起居罔有不欽一有元良萬國以正社稷之本也<lb/>
今慎簡宫僚進用時俊嵗年之間即復遷易於此假途<lb/>
以陞要近乃令搢紳之列指為仕宦捷徑非所以資王<lb/>
之重也願留聖慮申諭執政王府記室顧當兼用詞翰<lb/>
之選至於翊善保傅之業也宜於兩省以上推擇老成<lb/>
舊望行安而節和者得以久處其職俾典領宫中之政<lb/>
<pb n="KR4d0070_WYG_024-16a"/>
至于侍御僕從便僻側媚以非正之事云為者察而聞<lb/>
於王小者懲戒大者上聞而斥之無有憸人得在王門<lb/>
以著王之令聞兹國家無疆之休惟陛下留神幸察<lb/>
　　　請慎用兩制資序事<lb/>
伏以知制誥之職所以代王言為誥令由此召入禁林<lb/>
充學士非才譽允洽何以當其選比來朝廷率以體例<lb/>
補次日近誥命或有淺鄙傳為口實前代國家有事之<lb/>
際或以單札之辭折衝千里之外使三軍感勵萬方悦<lb/>
<pb n="KR4d0070_WYG_024-16b"/>
勸背逆兇醜或以革心邉方外域或以向化故知文詞<lb/>
書命有足以助國威宣王澤也祖宗之世有自州縣之<lb/>
職拔處辭禁有自兩禁黜為管庫者葢惟才而是用豈<lb/>
為人而擇官其脩起居注史館修撰即次除知制誥之<lb/>
資序也今朝士不脩亷恥至冒憲章法座之前輒自干<lb/>
請竊謂若此除授宜詳加推擇必其人流才地辭學器<lb/>
識他日可以備大臣之用而後擢處其職文物盛於本<lb/>
朝光華照於天下使名器以重堂陛以隆<lb/>
<pb n="KR4d0070_WYG_024-17a"/>
　　　論進用臺諫官事體<lb/>
伏見天禧元年初復臺諫官詔勅云所置臺諫官三年<lb/>
内不得差出仍不兼領職務候及三年或屢冇章疏實<lb/>
能裨益特越常例别與陞遷若職業蔑聞言事無取移<lb/>
授散秩仍遣監臨比來朝廷命臺諫官甚異先朝本意<lb/>
葢臺諫官之設所以切摩理體助為聰明非使其生事<lb/>
招搖為仕宦捷徑也粤自近年増置員數而又進擢殊<lb/>
速聴用過當頗開朋黨險危善良鼓動風波淪胥以敗<lb/>
<pb n="KR4d0070_WYG_024-17b"/>
比雖易轍尚存遺俗不有丕變曷扶國體乞今後應臺<lb/>
諫官宜如天禧詔勅俾之久於其職以觀其效倘於政<lb/>
令無所發明雖有奏論不適理道稍明黜陟用勵公忠<lb/>
庶明治方以風化下<lb/>
　　　請致仕官免舉官連坐事<lb/>
伏見法寺奏斷命官使臣贓罪案後收繫舉主其間或<lb/>
有已致仕官等例皆行勘依法同坐夫保任之制同坐<lb/>
之文所以懲謬舉然知人之明聖賢所難今夫任人於<lb/>
<pb n="KR4d0070_WYG_024-18a"/>
朝而終身共其累既已重矣其在仕途猶可以布耳目<lb/>
聴察其人之所為變節者得以自聞其致仕官已去仕<lb/>
籍所任之官聲迹不接有才勞則賞典不及罹罪辟則<lb/>
坐累如初彼縉紳大夫之能保名節引年謝事朝廷宜<lb/>
有以優禮之若之何猶使刀筆之吏以非其身之過從<lb/>
而責之臣恐有以傷風敎也伏乞聖慈溥加矜察今後<lb/>
官吏犯贓罪舉主有巳致仕者更免收繫同坐<lb/>
　　　請刪定勅令<lb/>
<pb n="KR4d0070_WYG_024-18b"/>
竊見天聖中刪定編勅於今累年比來鄙庸之人意慮<lb/>
淺近不識大體妄陳利害朝廷輕聽往往行下自邊事<lb/>
之後末議蜂起條令錯出舊章淆亂郡縣承用益駮姦<lb/>
吏因縁出入為弊導民偷薄動開争端亂獄滋豐民用<lb/>
怨苦臣聞天何言哉四時行焉簡易以信之謂也方今<lb/>
之政所謂文敝其民利而巧蕩而弗静勝而無恥為救<lb/>
之道在簡而信臣愚謂宜刋定法令以明示民選命近<lb/>
臣達政體通時務者三兩員慎舉京朝官之明曉法意<lb/>
<pb n="KR4d0070_WYG_024-19a"/>
練習民事者五七員類聚天聖編勅後條令其毛細苛<lb/>
冗者蠲除之違異重復者考正之必事理精審條目簡<lb/>
便有輔於政者存為著令夫子曰古之知法者省刑本<lb/>
也今之知法者不失有罪末矣夫然後官知守法吏息<lb/>
舞文民有措其手足兹當今之切務也<lb/>
　　　請減刺配刑名<lb/>
按歴代刑法之制葢自漢文帝除肉刑而用箠令於後<lb/>
沿革世有増減大體笞杖徒流大辟為法五等至隋髙<lb/>
<pb n="KR4d0070_WYG_024-19b"/>
熲以經世之才議定科律笞以一十至五十杖以六十<lb/>
至一百徒以一年至三年流以一千里至二千里大辟<lb/>
以絞斬蠲損前代鞭刑梟首轘裂之法輕重之準識者<lb/>
以為盡天下之平唐室遵用惟加流刑以二千里至三<lb/>
千里然而笞杖皆用竹其徒流者不加杖若加杖者即<lb/>
免役諸犯徒應居作者在京送將作監婦人送少府監<lb/>
縫作在外者供當處官役婦人配舂犯流應配者三年<lb/>
俱役一年加役流者流三千里役三年若家無兼丁與<lb/>
<pb n="KR4d0070_WYG_024-20a"/>
工樂雜户太常音聲人及習天文并給使散使者方加<lb/>
杖免役還依本色皇朝建隆四年太祖皇帝神智英武<lb/>
自立一王之法始建折杖之制一百折二十以次為差<lb/>
杖制用木而大於箠各有輕重之令犯徒者加杖免役<lb/>
犯流者加杖配役其情罪尤重者更為加杖刺配之法<lb/>
逮今百年雖累聖以慈恕御天下欽恤慘怛留神刑典<lb/>
而科禁條章其實煩密四朝編勅自建隆開寶興國淳<lb/>
化咸平祥符天聖慶厯八經詳定門目寖廣其刺配之<lb/>
<pb n="KR4d0070_WYG_024-20b"/>
條比前代絶重前代加役流既不加杖又役滿即放或<lb/>
㑹赦即免今刺配者先具徒流杖之刑而更黥刺服役<lb/>
終身其配逺惡州軍者無復地里之限祖宗之世比條<lb/>
尚稀臣嘗檢㑹祥符編勅刺配之罪四十六條天聖編<lb/>
勅五十四條今慶厯編勅九十九條諸係禁奏取㫖又<lb/>
七十一條比之天聖葢已増倍其間亦有一條該刑名<lb/>
數節詳而究之比祥符勅幾三倍矣錮械係纍扶老攜<lb/>
幼道路相望不得至配所而死溝壑者葢不可勝計州<lb/>
<pb n="KR4d0070_WYG_024-21a"/>
郡積多往往奏乞住配臣恐更歴年載逺方小郡流配<lb/>
益衆漸成淵藪其強猾不逞念已隔絶鄉里親戚不復<lb/>
更自顧藉厲階患萌亦嘗起於所忽也故臣前曽上言<lb/>
乞差官據慶厯編勅及續降勅諸刺配條重行詳定議<lb/>
從減除其情理蠧害顯為人患不可存之鄉里者須用<lb/>
此法諸縁茶鹽酒麹銅礬冒禁以規財利之類約見行<lb/>
刑名輕重别立居役之法合配逺惡州軍者令實役七<lb/>
年配三千里外者六年千里外者五年隣州者三年並<lb/>
<pb n="KR4d0070_WYG_024-21b"/>
供當處官役不用赦降原免人情安土且開自新之路<lb/>
減逓送之勞息流離之苦州郡役事亦足資助譬招募<lb/>
本城役兵頗省衣糧之給又以少清刑本上洽和氣消<lb/>
逺方之釁兆廣仁政之大體其於治道實繫慘舒<lb/>
　　　請節録唐書紀傳進御<lb/>
荀子曰聖王有百吾孰法焉欲觀聖王之迹則於其粲<lb/>
然者矣禹湯有傳政而不若周之察也非無善政也久<lb/>
故也傳者久則論略近則論詳當今之世而君必談堯<lb/>
<pb n="KR4d0070_WYG_024-22a"/>
舜臣必稱禹稷是拘儒迂生之談非適時濟用者也伏<lb/>
以唐代有天下三百年其間治亂得失詳矣朝廷立國<lb/>
之紀典刑制度因於唐者也故觀今之政唐氏最近臣<lb/>
以不敏忝職諫司思有以薦乙夜之親程廣觀文之典<lb/>
學欲乞今後節畧唐書紀傳中事迹今可施行有益治<lb/>
道者間録一兩條上進伏乞萬幾之暇特賜開覽善者<lb/>
可以為準的惡者可以為鑒戒兹亦賈誼晁錯借秦以<lb/>
喻漢意也<lb/>
<pb n="KR4d0070_WYG_024-22b"/>
　　　論同天節錫宴<lb/>
誕辰紀節自唐明皇天下承平務為盛事宰臣張説請<lb/>
以誕日為千秋節相沿至今為大慶㑹州郡宴設廣作<lb/>
勞費煩擾百姓敝事甚多搜求庖味兼諸水陸是日四<lb/>
方暴殄天物不可勝計唐貞觀中太宗嘗謂侍臣曰今<lb/>
日是朕生日俗以生日喜樂在朕之心翻成感思詩曰<lb/>
哀哀父母生我劬勞奈何以劬勞之辰更為喜樂之事<lb/>
也今大行梓宮在殯將來同天節願陛下特降御札天<lb/>
<pb n="KR4d0070_WYG_024-23a"/>
下州郡錫宴只用酒菓素膳誠為得禮以此仁心儉徳<lb/>
足以昭奉先之孝廣及物之慈著之於令貽憲後王兹<lb/>
盛徳之舉也<lb/>
　　　論變更舊制事<hi>熈寧三年正月</hi>
臣䝉恩朝對今已奉辭竊惟孤陋之質尚偶聖神之㑹<lb/>
上膺眷遇有異等倫今承特詔而來安敢緘黙而去輒<lb/>
獻愚忠上裨天聴臣聞人心惟危患生所忽動危甚易<lb/>
安之實難禁衛六軍邊防三路撫御之法善制具存民<lb/>
<pb n="KR4d0070_WYG_024-23b"/>
心戎事國之大本動静之機安危所繫若民心危搖戎<lb/>
事興動䇿慮一失綏輯非易祖宗謨烈國家大計甚所<lb/>
慎重惟此二者不同小事宜隨改易縱有利害容得更<lb/>
張民猶水也可以載舟亦可以覆舟兵猶火也可以焚<lb/>
物亦可以自焚焚溺之害當在幾之先見造形而悟已<lb/>
是後時害成乃悔何嗟及矣夫人臣之分出處是常家<lb/>
國大業天下重器譬之輜重豈可輕離願陛下思所以<lb/>
置器於安審所以藏身之固廣聰聴於符同之外採公<lb/>
<pb n="KR4d0070_WYG_024-24a"/>
議於得失之前深察軍民之情厚為社稷之慮使人安<lb/>
其業上下無怨溥天之下欣戴盛徳髙拱巖廊之上保此<lb/>
泰山之安朝廷尊而國體平順氣應而嘉生遂不亦休<lb/>
哉臣疎外狂瞽不識忌諱以此愚言上答恩眷退就誅<lb/>
殛實所甘心<lb/>
　　　論水害修隄防事<lb/>
竊惟水之為利害大矣夫欲捍水患全地利非惟開通<lb/>
溝洫亦當修築隄防今諸州縣有古之障水基迹往往<lb/>
<pb n="KR4d0070_WYG_024-24b"/>
存者循而視之葢古人之勤民其用意周矣頃來因積<lb/>
水言功利者乃欲決舊障以通壅塞不慮為害更廣乞<lb/>
下有司凡議水事檢行通塞利害者必令兼度地形因<lb/>
髙卑之勢可成隄障之處為之増修導水就下則中平<lb/>
之田得以稼穡租税入官是為公私之利其舊隄障令<lb/>
州縣常為補築頽缺無令民得擅隳鑿斯亦於水之利<lb/>
害一端也<lb/>
　　　論京東饑饉請行賑救事<lb/>
<pb n="KR4d0070_WYG_024-25a"/>
天災流行國家代有惟其有備恃以無恐近者旱蝗上<lb/>
貽憂軫京東聞已雨足然二麥不收比至秋成尚隔明<lb/>
月此路民尤暴悍輕為冦刼不加賑恤必擾鄉閭明道<lb/>
年中京東饑本路公私無蓄積朝廷憂之乃泝淮濟以<lb/>
至轉海運糧斛水道艱阻比至多後時無以救荒應卒<lb/>
伏見京東毎嵗上供斛斗六十萬石其斛斗多在淄齊<lb/>
州界旋撥綱船輦運上京臣昨在徐鄆間見縁河諸倉<lb/>
頗有貯積見今五丈河綱運不絶乞速令且住裝發其<lb/>
<pb n="KR4d0070_WYG_024-25b"/>
已裝發在路者自曹濟廣濟軍隨處䣃納留充賑濟一<lb/>
二百里内州縣人户並可各隨近便赴倉支給也以至<lb/>
河北東路州縣饑民亦可救賙得及陜西亦有上供小<lb/>
麥三十萬石可以截留應接本路今京城出糶倉糧價<lb/>
甚賤且留兩路一嵗上供之數乃是以有餘補不足也<lb/>
見差安撫使將辭行兹亦少副臨遣恩㫖<lb/>
　　　許州潁州舉人父老僧道詣闕進奏以皇帝自<lb/>
　　　　忠武軍節度使潁王即位乞恩澤事令兩制<lb/>
<pb n="KR4d0070_WYG_024-26a"/>
　　　　定歸一處<lb/>
臣等伏詳國朝之制太宗皇帝自開封尹晉王即位真<lb/>
宗皇帝自開封尹壽王冊為皇太子即位仁宗皇帝自<lb/>
建康節度江寧尹昇王冊為皇太子即位累朝即無推<lb/>
恩舊領封鎮故事大行皇帝自齊州防禦使即位本州<lb/>
舉人父老僧道詣闕進奏故有推恩近例今皇帝以忠<lb/>
武軍節度潁王已降制冊為皇太子即位事與先朝有<lb/>
異今據兩州所援恩例事出僥倖皆是妄作干請兼别<lb/>
<pb n="KR4d0070_WYG_024-26b"/>
無典故稽考乞各勒還本貫<lb/>
　　　論除兵官事<lb/>
昨因登對伏承顧問選補軍職舊事臣竊觀國朝故事<lb/>
所除軍職或以邊功或以勞舊或以肺腑據其資任視<lb/>
其履歴有即直除馬步軍副指揮使都虞候者不必自<lb/>
四廂稍遷其例甚多近日所補軍職人材器畧多無素<lb/>
望至於累勞亦無顯效短中取長苟備員而已又逓遷<lb/>
迅速曽微事功如郭逵自諸司使除龍神衛四廂都指<lb/>
<pb n="KR4d0070_WYG_024-27a"/>
揮使不五年已遷殿前都虞候舊事儻未有人且虛其<lb/>
員俾之兼權以待勞能未為妨闕臣伏見濟州防禦使<lb/>
向傳範資性謹重和而有守典藩有政常居課最沂州<lb/>
防禦使劉永年綽有武幹理戎嚴整數守邊郡頗著風<lb/>
績此皆閥閲舊門地連戚屬右職之中可以寄任閤門<lb/>
使嘉州團練使劉几自康定慶厯初昊賊初叛命即在<lb/>
西路久効驅馳從征嶺南備更任使其人履歴出郭逵<lb/>
之右逺甚此皆可以屬之禁衛者也伏望陛下更加察<lb/>
<pb n="KR4d0070_WYG_024-27b"/>
訪以備委用<lb/>
　　　論補軍職<lb/>
昨差出許懐徳後馬步軍皆闕都帥遂自環慶路抽回<lb/>
殿前都虞候王元令權勾當步軍司公事其王元又已<lb/>
年老衰病至于總司軍政亦恐精力不逮切以殿前馬<lb/>
步軍逐司公事不少非惟統率宿衛務要衆整亦須諳<lb/>
熟軍制稍通吏用太宗朝侍衛都虞候以上常至十員<lb/>
職位相亞易於遷改且使軍伍素相服習邊藩緩急亦<lb/>
<pb n="KR4d0070_WYG_024-28a"/>
得選用先朝時馬步軍當闕帥殿前都指揮使髙瓊頗<lb/>
知軍中舊事上言及此先帝甚然之今内則禁兵寖驕<lb/>
極須彈壓外則邊患不測常資防備昭亮王元恐未任<lb/>
專幹心膂除郭承祐好進多事累被彈奏不堪入典禁<lb/>
軍外乞於以次管軍將校中擇取一兩人赴闕分緫禁<lb/>
衛佐佑扈翼於體為便<lb/>
　<lb/>
　<lb/>
<pb n="KR4d0070_WYG_024-28b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　樂全集巻二十四<lb/>
</p>
<p>
</p>
  </div>
<div>
                <head>樂全集巻二十五</head>
    <p>
<pb n="KR4d0070_WYG_025-1a"/>
欽定四庫全書<lb/>
　樂全集巻二十五　　　宋　張方平　撰<lb/>
　　論事<lb/>
　　　奏陳執中碑文<lb/>
臣奉勅撰故相陳執中神道碑銘今已繕寫上進執中<lb/>
器資毅重有大臣風節陛下察舉再登元宰直清公正<lb/>
始終不渝薨謝之日恩禮隆至昨者有司定諡甚駭天<lb/>
下聴聞臣聞古為諡法節以一惠蓋君子成人之美不<lb/>
<pb n="KR4d0070_WYG_025-1b"/>
成人之惡責人之備於義巳甚若又揜其所長而專揚<lb/>
其短則是朝廷之内士無行義之全君臣之際恩無始<lb/>
終之篤春秋傳曰太平之君子樂道人之善夫禮讓之<lb/>
隆人相稱善此太平之風教化之美也昔魯哀公問孔<lb/>
子近世人君孰賢孔子對曰丘未之見也抑有衛靈公<lb/>
乎公曰吾聞其閨門之内無别而子以為賢何也孔子<lb/>
曰臣語其朝廷行事不論其私家之際也蓋聖人之是<lb/>
非如此斯可謂不成人之惡者矣臣切惟陛下勵精燭<lb/>
<pb n="KR4d0070_WYG_025-2a"/>
理以凝化朝廷推公存恕以求治執中在相位無交黨<lb/>
侃然正色匪躬之故干進好名者忌之當議論之際憎<lb/>
愛噂沓比而不周加之以惡名古志有之下凌則上替<lb/>
者積衰之漸不可長也臣今所論著執中事然皆實録<lb/>
乞更付中書㸔詳有所未安不妨改定免致降付本家<lb/>
刋立之後復招毁詆重貽執中之累亦以上全陛下君<lb/>
臣之分下成國家風俗之和<lb/>
　　　奏請修南京内殿門闕事<lb/>
<pb n="KR4d0070_WYG_025-2b"/>
臣早年嘗預史官竊見國書載真宗皇帝大中祥符七<lb/>
年車駕幸亳囘次應天府制曰辰火名區梁臺舊址洪<lb/>
惟藝祖歴試是邦同豳土之始基應舂陵之王氣稽唐<lb/>
氏晉陽之制肇建新都追魏文譙邑之遊爰申美澤可<lb/>
升應天府為南京正殿以歸徳為名是日御重熈頒慶<lb/>
樓即府署正門也觀酺慰賜父老别修聖祖殿號曰鴻<lb/>
慶宫奉安太祖太宗聖像因以衙城為大内㝷降圖本<lb/>
修建宫殿門闕及諸名號皆已頒下天禧三年知府王<lb/>
<pb n="KR4d0070_WYG_025-3a"/>
曾奏南京内庭並未修建檢到元降圖子内有未銷修<lb/>
蓋位次相度減省下舎屋别具圖進呈時以旱蝗准朝<lb/>
㫖候豐熟日奏取指揮自後守臣乆不檢舉景祐四年<lb/>
知府夏竦五年知府韓億又相次奏乞先修大内正門<lb/>
並内前正街祥輝門崇禮門並改作三門時以陜西軍<lb/>
興復准朝㫖候豐熟日奏取指揮自後守臣至今不曾<lb/>
檢㑹申奏臣近知本府以祥輝崇禮門頽敝已甚奏乞<lb/>
重修䝉朝㫖聴許即令修蓋相次了畢其重熈頒慶門<lb/>
<pb n="KR4d0070_WYG_025-3b"/>
見是兩門未改列郡之制樓觀卑陋仍復傾摧内城中<lb/>
惟有真宗皇帝御詩碑亭兩座外更無片瓦盡是榛蕪<lb/>
自先朝降制營都逮今四十餘年迄未興工陛下純孝<lb/>
格天丕承先制祖宗巡幸之地莫不存飾風迹以光遺<lb/>
烈矧興王舊壤大業所基乆爾因循事屬廢闕欲乞朝<lb/>
廷檢㑹先朝所降指揮及王曾等擘畫事節特令指揮<lb/>
改修重熈頒慶正門依北京内門營造并創建歸徳一<lb/>
殿及殿門四面行廊約不過百餘間即正殿規摹粗為<lb/>
<pb n="KR4d0070_WYG_025-4a"/>
完備比北京制度殊為儉省仍令三司就在京事材塲<lb/>
事造材木地架了因回脚空船逐旋般載付本府差八<lb/>
作司人匠蓋造其餘合用椽箔塼瓦等物並令南京預<lb/>
支係省錢依實直市價收買應副量留本處廂軍三二<lb/>
百人充役如此則一不撓於民力復何繫於豐凶庶以<lb/>
尊藝祖受命之邦而奉真皇崇建之意比諸宫觀塔廟<lb/>
不急之役所全國體重矣<lb/>
　　　論諸恩例除省府官事<lb/>
<pb n="KR4d0070_WYG_025-4b"/>
易曰何以聚人曰財故財者帝王所以御世保民蒸人<lb/>
所以宅生託命理道之最急者也故朝廷用三司使至<lb/>
于副介寮屬非士之選不處焉夫尊主其要卑治其目<lb/>
故其寮屬尤須擇人況聚師邊陲調用寖廣凡百事役<lb/>
倚財用而濟視如平日因循積弊貨力殫屈事豈勝言<lb/>
今三部判官及諸子司由門閥恩澤而進其居太半大<lb/>
臣去位或老而致仕輒陳乞子弟入省府以為例國之<lb/>
大計將以成天下之務者奈何以充恩澤之求也且父<lb/>
<pb n="KR4d0070_WYG_025-5a"/>
以老退子宜朝夕省侍解官就養於禮為宜因規寵榮<lb/>
又求要劇豈就養之意乎且大臣之家禄賜素厚若曰<lb/>
欲以禄養尤傷亷義凡諸門閥之士惟處京都為便既<lb/>
入省府即以為家寒素之人别無進望容身待闕俄復<lb/>
外除故三司者貴游處之即為家寒素處之即為傳舎<lb/>
而又諸清要官以為揚歴養資之地功利不舉職此之<lb/>
由且三司判官出為轉運使一道百城號令千里官吏<lb/>
之黜陟財賦之弛斂王澤之流壅民政之慘舒郡縣觀<lb/>
<pb n="KR4d0070_WYG_025-5b"/>
聴其風采朝廷倚辦乎外務提衆職之綱轄實方面之<lb/>
師表是又可以資恩澤之求者乎至如開封府推判贊<lb/>
理神州四方表則與三司相出入者也伏望明降勅㫖<lb/>
諸陳乞恩澤者不得除省府官其巳有陳乞恩命未行<lb/>
者伏望停寢務擇材能㕘用寒畯亦為官擇人之節也<lb/>
　　　請議吏員事<lb/>
臣向在翰林充學士見本院天聖中具員兩制兩省官<lb/>
不及三十員今五十餘員近領御史中丞見本臺天聖<lb/>
<pb n="KR4d0070_WYG_025-6a"/>
中京朝官班簿不及二千員今二千七百餘員先領三<lb/>
班院見本院景祐中使臣不及四千員今六千餘員先<lb/>
判吏部流内銓亦曾取責在銓選人約計萬員以上以<lb/>
此審官三班流内銓並逆用一年半闕京朝官使臣選<lb/>
人罷任候差遣待闕比却到官或至三四年者自餘武<lb/>
班内臣料其數比舊必更倍多而又所養非所用所用<lb/>
非所養有一煩重之地輒便差除不得須旋擢人以充<lb/>
任使今邊陲之事稍寛交急而恩賞之典宜立中制若<lb/>
<pb n="KR4d0070_WYG_025-6b"/>
循前弊習而為常恐更數年轉成官濫欲乞今後中書<lb/>
樞密院所用兵興以來權宜條例悉從裁約巳還舊規<lb/>
治其本源用經逺體<lb/>
　　　請裁減資任恩例<lb/>
臣竊聞近有㤙㫖將來聖節自大卿監已上陳乞恩澤<lb/>
並令依舊者慶厯四年范仲淹奏定臣寮任子弟之制<lb/>
其間難行如國子監尚書省鏁試等事並已衝改只是<lb/>
恩例見行今自知雜御史以上何勤於國嵗任京官一<lb/>
<pb n="KR4d0070_WYG_025-7a"/>
員祖宗之時未有此事近嵗積累僥倖為此弊法范仲<lb/>
淹新請略從裁損考之理道巳是過宜臣近曾具天聖<lb/>
景祐中及見今文武官員數進呈據今京官比景祐中<lb/>
巳多七百餘員經乆之圖何以處置其臣寮恩例乞且<lb/>
依新制為便若朝廷議論惟是之從又不可以人廢言<lb/>
也<lb/>
　　　請止中使傳宣諸司<lb/>
切聞近日中使傳宣諸司頗為煩數其至三司日或數<lb/>
<pb n="KR4d0070_WYG_025-7b"/>
次臣聞王言惟作命百官承式洪範五事言曰從從作<lb/>
乂故王者之言是謂號令令出惟行不行則權綱虧矣<lb/>
今夫屑屑冗微之事皆賤者之所親責在攸司各有程<lb/>
式發輸督促動煩宣下所司既被受其有不可奉行者<lb/>
又須稟復或却寢罷下成廢命上為損威習以為常恬<lb/>
弗知恠欲乞今後除有指揮中書樞密院事特降中使<lb/>
外自餘細務合下三司提舉司開封府等處者只乞傳<lb/>
宣中書樞宻院劄下逐處有司或敢違慢自應合行勘<lb/>
<pb n="KR4d0070_WYG_025-8a"/>
責即事干急速不容留滯即乞宣付入内内侍省相度<lb/>
事體緩急須即施行者具録宣㫖報下所司所冀出納<lb/>
有章上下有體<lb/>
　　　請立醫官定員<lb/>
臣按官品令尚藥奉御四員國朝故事翰林醫官院雖<lb/>
無定員然至奉御者率不過三數員而已今㸃勘本臺<lb/>
班簿醫官使副八員直醫官院七員尚藥奉御十二員<lb/>
合二十七員自餘醫官醫學祗候輩故不勝其冗且濫<lb/>
<pb n="KR4d0070_WYG_025-8b"/>
也按今奉御正五品下以其供奉至尊故得列於殿中<lb/>
省備六尚之職其雜科非供奉者不應名為奉御今自<lb/>
宫省嬪御至於宗室戚里内外臣寮奏薦醫官干求恩<lb/>
澤縁是而受奉御者不亦亂上下等威之分哉朝廷諸<lb/>
司百職率有常員惟此太醫制度未立其醫官院奉御<lb/>
以上至使副伏乞立定員數及遷授體例今後除供奉<lb/>
至尊或出特㫖遷賞外自餘並宜累勞候闕轉補免令<lb/>
倖濫汩紊朝章<lb/>
<pb n="KR4d0070_WYG_025-9a"/>
　　　論楊崇勲除致仕官<hi>舎人院繳納詞頭</hi>
今月十四日本院當制中書送下詞頭一道左衛上將<lb/>
軍致仕楊崇勲授太子太保致仕前年契丹集兵幽州<lb/>
朝廷授崇勲使相判真定府總三路兵柄屬以邊防大<lb/>
事而崇勲縱其子宗誨干預州政多納豪人金為減免<lb/>
科率均之下户賊虐無告擅貸有罪及事發制捕按推<lb/>
崇勲匿其子不遣就吏郡縣迹逐既獲輒率奴卒簒取<lb/>
更陳章奏翻覆誣罔侮慢朝章無復顧憚天恩含貸止<lb/>
<pb n="KR4d0070_WYG_025-9b"/>
奪使相罷兵柄以上將軍就第於時物議無不憤嫉今<lb/>
雖經霈宥而致仕官非赦文所該猶無愧悔而更自陳<lb/>
典東宫一品非崇勲所宜處臣前在諫院備聞真定事<lb/>
嘗曾論列今又適當書命兼職領門下封駮其詞頭難<lb/>
以為辭謹封還中書乞别商量取㫖<lb/>
　　　論許懐徳遷除<lb/>
伏聞許懐徳近除兩使留後言事官上章論奏者相繼<lb/>
其留後之命誠出非次縁許懐徳自在邊城為將領素<lb/>
<pb n="KR4d0070_WYG_025-10a"/>
乏勞效比諸儕輩尤無材譽去嵗自防禦使改觀察使<lb/>
自殿前都虞候遷馬軍副都指揮使今者妄援體例僥<lb/>
倖陳乞隳紊軍制干撓朝章又聞李昭亮詣兩府叙陳<lb/>
頗駭物聴帥臣失和事體非便規萌杜漸盍有所處仍<lb/>
知續有傳宣應三路邊臣功重賞輕者令開坐聞奏自<lb/>
有事於西鄙覆軍殺將者數矣朝廷未嘗行法正刑一<lb/>
切容貸姑息而巳其論功行賞有濫無遺由此觀之蓋<lb/>
邊臣功輕而賞重者則有之功重而賞輕者莫之有也<lb/>
<pb n="KR4d0070_WYG_025-10b"/>
此命一下人人延首以待賞徧賞則無名偏賞則徒召<lb/>
怨而衆不服此乃因一懐徳之濫遷更推而及於衆也<lb/>
若朝廷修明紀律振舉憲章其許懐徳伏乞奪軍職處<lb/>
之環衛或除一郡則内外不戒自肅而軍政立矣即朝<lb/>
廷以成命新行疑於追奪則其續傳宣命乞寢不行猶<lb/>
庶幾防遏其泛濫也<lb/>
　　　論責降御史<lb/>
監察御史裏行孫抗落裏行授太常博士知復州本官<lb/>
<pb n="KR4d0070_WYG_025-11a"/>
昨因奉使湖廣安撫奏請翻覆處事輕疎有章自劾故<lb/>
除是命切以荆南蠻冦騷擾郡縣殺害黎民為患七年<lb/>
未能平殄朝廷既移罷劉沆楊畋等欲新恩信以揚威<lb/>
靈故遣憲官寵綏逺俗且御史出使四方觀風為國重<lb/>
輕為人利害若其辱命理應深責按抗去年二月自太<lb/>
常博士通判耀州換監裏行到臺供職未及一年以奉<lb/>
使不稱却受本官知州於抗何損賞罰如此恐難勵下<lb/>
乞與責授一小處監臨庶激後人臨事知勉<lb/>
<pb n="KR4d0070_WYG_025-11b"/>
　　　論王告除大理<lb/>
伏見勅差都官員外郎王告權大理少卿事切以大理<lb/>
寺評天下刑獄宜得寛平之吏以當其職王告為吏之<lb/>
迹專以苛深為能前任徳州發官吏微過劾奏無虚月<lb/>
真天資刻薄人也國家自祖宗已來審慎用刑至陛下<lb/>
臨御哀矜庶獄急深故之罪寛縱出之罰天下懐皇家<lb/>
之仁最深厚者實以用法平恕未嘗濫一無辜近日所<lb/>
用法吏推擇稍易而舞文者頗出矣今又用告為大理<lb/>
<pb n="KR4d0070_WYG_025-12a"/>
必恐議刑文害損累朝積徳使四方化其慘急為上斂<lb/>
怨傷時善政伏乞聖慈特停此命别擇循良吏以為理<lb/>
官誠天下之福也<lb/>
　　　論劉渙移郡<lb/>
臣聞滄州劉渙近因改斷軍人事為轉運司劾奏巳改<lb/>
知密州切以滄州河北重地劉渙周行常材器識驕輕<lb/>
志慮浮近方面之寄物論所薄今茲邊壘當精推擇渙<lb/>
雖謹亷自守克保無咎量才揆用猶須遷置移守髙密<lb/>
<pb n="KR4d0070_WYG_025-12b"/>
於體為宜然議者以為所改㫁軍人情實凶悖所慮邊<lb/>
城守帥見渙移郡之事望風自沮怯於戢下威令不震<lb/>
又轉運司不體軍興之際寛假邊臣之權齪齪守文操<lb/>
急所部欲乞明降指揮下河北等路屯軍之處有似此<lb/>
軍人情狀凶狡者並令械送都部署司據情處分且使<lb/>
邊臣知劉渙移郡朝廷不特坐以專殺之罪抑由為方<lb/>
面而擇人也<lb/>
　　　論王整改官<lb/>
<pb n="KR4d0070_WYG_025-13a"/>
新除河北同提典刑獄崇儀副使王整有㫖以其昨奉<lb/>
使北朝曾借洛苑使今授河北提刑慮北使過境訝其<lb/>
官名不同特與改此使額者伏以崇儀洛苑頗為超越<lb/>
北使之來提典刑獄不預賓主之事整雖在職使人豈<lb/>
知即恐以假官為嫌自應改授别路每嵗所遣使介例<lb/>
皆假官以行囘而效整之為遂成真拜之例今政之大<lb/>
弊為多倖人塞其蹊隧猶不可遏若又啓之何以為政<lb/>
如整誠有是請原情深涉欺誣必朝廷懲沮纎邪修明<lb/>
<pb n="KR4d0070_WYG_025-13b"/>
法度不惟宜停恩㫖顧當下從吏議别行譴斥以戒為<lb/>
臣<lb/>
　　　論席平推獄<lb/>
切見開封府取勘侍御史席平昨奉勅往濟州制勘宋<lb/>
易從不當事法寺檢㫁席平失入人死罪據減外猶得<lb/>
徒一年䝉恩特放朝野聞之無不歎憤蓋以四方有寃<lb/>
獄朝廷特遣御史被制就按而乃殊昧公理陷人死罪<lb/>
朝論疑未審實遣官覆行推訊易從寃狀僅得明辨比<lb/>
<pb n="KR4d0070_WYG_025-14a"/>
來劾問平巳引狀理官斷上刑名明白忽蒙釋放何情<lb/>
可矜徒紊國家之紀綱尤損憲臺之風采益令羣吏慢<lb/>
於奉法且使天下有以窺時之尚姑息也其席平伏乞<lb/>
依法施行無俾忝於厥官亦足以警諸不職者<lb/>
　　　論内臣奏廕子弟<lb/>
昨聞重定二省都知押班等著在閤門使之上物議雜<lb/>
起深以為非當時有司無人論執苟從其請既巳失之<lb/>
今又聞二省陳乞奏授子孫恩澤於見秩上更加一等<lb/>
<pb n="KR4d0070_WYG_025-14b"/>
此事若行不惟違越祖宗法度隳紊朝廷典章必致陛<lb/>
下有私近習之名大臣有阿親倖之醜内侍有恣横之<lb/>
議諫官御史有隠黙之尤且都知押班地處親近宜為<lb/>
朝廷愛惜事體動循軌度孜孜徇公如此僥求何以示<lb/>
外易曰履霜堅氷至言當戒其漸也漢唐之事臣嘗為<lb/>
陛下言之矣伏乞聖㫁深賜察納其都知押班奏廕恩<lb/>
例伏乞一仍舊制<lb/>
　　　陳州奏賦率數<lb/>
<pb n="KR4d0070_WYG_025-15a"/>
臣昨自二月二十二日赴任陳州本州自今春以來少<lb/>
雨日近甚有人户披訴旱災今勘㑹本州四縣合行催<lb/>
納夏税苗子七萬七千五百石有零鹽錢一萬五千八<lb/>
百貫有零正税屋税預買和買紬絹三萬二百疋有零<lb/>
絲綿四萬九千有零兩又合行催納今年夏料青苗錢<lb/>
三萬七千七百貫有零又合催納今年夏料免役錢二<lb/>
萬三千五百貫有零又合催納去年倚閣青苗錢三萬<lb/>
六千一百貫有零又合催納去年秋料青苗斛㪷三萬<lb/>
<pb n="KR4d0070_WYG_025-15b"/>
九百石有零將來秋料諸色合納錢斛不在此數者切<lb/>
以本州四縣共計二萬九千七百有餘户今來只據夏<lb/>
料半年合納錢斛紬絹共計二十四萬五千七百貫疋<lb/>
石絲綿在外自去年秋已係災傷今春乆旱二麥所收<lb/>
分數甚少除夏税苗子錢見係人户披訴巳䝉特㫖體<lb/>
諒除放聖恩寛大民心感悦自餘紬絹絲綿乆例常賦<lb/>
據數當行催納外其免役錢准新法諸災傷地分第四<lb/>
等以下人户應納役錢者如飢貧無以送納委本州縣<lb/>
<pb n="KR4d0070_WYG_025-16a"/>
保明申提舉司本司體量詣實於役錢數内量分數或<lb/>
全與免放今雖第三等以上人户猶多不濟之家其第<lb/>
四等以下户豈復更堪賦率伏望聖慈第四等以下人<lb/>
户免役錢别降恩㫖特與放免又去年秋及今年夏兩<lb/>
料青苗錢斛數目不少若令納錢民間錢實難得若令<lb/>
輸納斛㪷今又斛㪷價高上件兩料青苗錢斛伏乞並<lb/>
且倚閣候將來秋熟别定分數相兼催納所冀寛恤民<lb/>
力各得存濟<lb/>
<pb n="KR4d0070_WYG_025-16b"/>
　　　貼黄<lb/>
今秋猶有下項錢斛合行催納秋税斛㪷八萬六千五<lb/>
百石有零夏料免役錢二萬三千五百貫有零秋料青<lb/>
苗錢三萬一千七百貫有零共計十四萬一千七百貫<lb/>
石通計一年共三十八萬七千四百貫疋石<lb/>
　　　陳州奏監司官多起刑獄<lb/>
臣伏以國朝自祖宗以至陛下積徳累仁慎用刑辟急<lb/>
深故之罪寛縱出之罰愛育下民若保赤子致其忠愛<lb/>
<pb n="KR4d0070_WYG_025-17a"/>
可謂至矣近年監司之官在所多起刑獄至於州郡常<lb/>
程公事方行推問未見情實或巳經檢斷事理明白於<lb/>
法平允偶其所見愛惡異同即别差官置司推覆事本<lb/>
微小張皇為大因縁騷擾株連枝蔓至有往還數千里<lb/>
勾追證佐盛暑嚴冬淹留牢禁其中甚有罪犯絶輕亦<lb/>
有無罪之人一身乆繫家為破散瘐病饑寒愁痛無告<lb/>
及其結正亦有不移前案者推勘官承望其意巧文鍛<lb/>
錬雖是平人亦須以虚妄為坐以一州一路為率至於<lb/>
<pb n="KR4d0070_WYG_025-17b"/>
天下銜寃抱枉感傷和氣災害用生獄者人命所繫王<lb/>
者所當深慎者也豈容官吏依勢作威事既自外專行<lb/>
朝廷亦無由知得臣到陳州方此親見自二月末赴本<lb/>
任至四月中所司呈公事一件稱有兵士指論冒請粮<lb/>
米事係是去年十二月狀自後行遣㑹問回報始足遂<lb/>
於四月十二日送司理院方行取勘文案未具當月十<lb/>
九日有轉運判官張次山到州檢㸃取索一宗狀詞將<lb/>
帶前去尋别差官置院推勘四月末所差官到院至九<lb/>
<pb n="KR4d0070_WYG_025-18a"/>
月初方始結絶歴一百二十餘日前後所經禁繫近六<lb/>
十人往還三千餘里勾追照證炎暑之月係累道路自<lb/>
夏涉秋其間病患相繼亦有軍員枉遭刑禁及至㫁遣<lb/>
並止杖罪推院繳送到所取款狀二千一百三十一紙<lb/>
浄案六百七十張諸雜行遣照證文字三十五巻當時<lb/>
若自本州勘結不過十餘日可了其滋章為弊如此今<lb/>
又百姓樊宗望公事已經本州奏㫁近轉運副使李南<lb/>
公到州㸃檢取索上件公案將帶前去又已差官令置<lb/>
<pb n="KR4d0070_WYG_025-18b"/>
院推勘臣竊詳樊宗望公事本州勘結頗巳詳允具案<lb/>
聞奏法寺定斷尋已准朝㫖斷放訖竊慮差官前來置<lb/>
院依前追擾淹延貧細之民饑寒失所欲乞特下法寺<lb/>
取索上件公案㸔詳委有情節不圓刑名差悞即乞别<lb/>
差官依公取勘施行縁此置獄之弊事干天下伏乞朝<lb/>
廷特降約束諸路非奉朝㫖所置推院令推勘官候結<lb/>
案日具録監司所送公事因由據到院出院月日但係<lb/>
勾追禁繫人數於在禁日有無病患死亡所追干繫人<lb/>
<pb n="KR4d0070_WYG_025-19a"/>
州縣程途近逺及斷放刑名開坐申中書送御史臺或<lb/>
法寺㸔詳事狀其有不當置院推鞫或淹延枝蔓枉繫<lb/>
無罪之人諸有非理伏乞議立條制頒下所冀上合聖<lb/>
朝慎用刑辟之意感召和氣以正治體<lb/>
　　　乞量修南京舊内事<lb/>
臣伏以應天府王業所基開國之本自建為南京以府<lb/>
廨為内至于宫殿門闕各已立名其舊屋舎盡拆移修<lb/>
蓋為今府廨宫城之内鞠為塲圃惟有門樓常經真宗<lb/>
<pb n="KR4d0070_WYG_025-19b"/>
皇帝登御賜名曰重熙頒慶之門依舊只是州衙舊門<lb/>
制度庳陋自後不曾營繕前後知府王曾夏竦韓億及<lb/>
臣累曾奏乞量修一殿及門闕共蓋屋五十餘間即可<lb/>
粗立基構朝廷以為不急因循至今年嵗深逺門屋損<lb/>
壊每修葺時但添瓦箔其梁柱摧朽不復更堪薦拔重<lb/>
重撑拄處處傾漏又以先帝登御之所官司不敢擅行<lb/>
拆修伏乞朝廷特就將作監差官一員將帶作匠三兩<lb/>
人到本府檢計改作三門修建粗成門闕規制勘㑹本<lb/>
<pb n="KR4d0070_WYG_025-20a"/>
府見有昨開清汴河時自京般到松枋木二百三十八<lb/>
條長短不等准備河上修橋河既不成只使過三十一<lb/>
條充搭蓋土橋用外有二百餘條見在若收舊材相兼<lb/>
充使其於公私别無勞費或朝㫖不允只乞指射上項<lb/>
枋木量破官錢收買瓦箔等合用物料傭僱工匠於本<lb/>
城兵士内占留三十人供應役作只依舊門樓基址間<lb/>
架稍增髙濶作兩門修蓋亦且以安掛牌額遮掩荒榛<lb/>
　　　乞滑州埽岸物料從三司支撥<lb/>
<pb n="KR4d0070_WYG_025-20b"/>
臣奉勑知滑州州城迫近大河境内堤埽不少近嵗水<lb/>
勢向著去年頗聞危急全借人力物料准備自來盡是<lb/>
京西轉運司應副今來本州既領屬畿内轉運使緩急<lb/>
河防之事畿内轉運司必難為抽撥兵士又無處計度<lb/>
物料申報往復慮致悞事伏乞應係本州所費埽岸物<lb/>
料今後直從三司支撥應付委自本案判官專切管勾<lb/>
其每年合差兵夫乞降勅下京西轉運司今後並依常<lb/>
年體例抽那赴州應役不得有所違滯若是本司減節<lb/>
<pb n="KR4d0070_WYG_025-21a"/>
兵夫人數致本州防河有所闕悞其本司官吏並與州<lb/>
縣同加罪責所兾公共免悞國家大事<lb/>
　　　乞比試醫人事<lb/>
臣先判太常寺曾詳定本寺太醫署比試條式元條諸<lb/>
科醫人補充太醫署學生者聴讀方書習學醫道候及<lb/>
三年本寺奏乞差官考試藝業精熟入高等者具名聞<lb/>
奏送翰林院安排自慶厯四年創立此制差到尚藥奉<lb/>
御孫用和趙從古充醫師就武成王廟講説醫經及今<lb/>
<pb n="KR4d0070_WYG_025-21b"/>
十餘年嘗有一二百人聴習京城醫人縁此頗有通方<lb/>
書者考試之制竟不曽行其翰林院夤縁濫進實繁有<lb/>
徒伏以京師大衆所聚人命所繫醫藥最切醫工庸謬<lb/>
妄投湯藥誤傷人命豈可勝計伏望聖慈委樞宻院申<lb/>
明太醫署前制每三年一次差官比試選擢髙業之人<lb/>
三數名與於翰林院安排則習醫之流必加激勸其醫<lb/>
師嵗月深者特與酧奬或加俸給人知朝廷留意各思<lb/>
勵精競効所長必有穎脱而出者亦足助聖心愛人之<lb/>
<pb n="KR4d0070_WYG_025-22a"/>
大端也<lb/>
　　　乞免枷錮退背埽分物事人<lb/>
臣昨在滑州切見本州石堰州西天臺迎陽等四埽並<lb/>
係乆逺退背埽分有逐界物料埸專副薛万等一十三<lb/>
人名係少欠芟草見行枷錮理納勘㑹逐年並是承例<lb/>
逓相據帳厯見在數目積垜去處交割到年深積脚或<lb/>
只指煤末堆垜即為界管係昨皇祐四年因官中㸃檢<lb/>
見欠只勒見主當人承認培填逐人家貧無可塡納其<lb/>
<pb n="KR4d0070_WYG_025-22b"/>
所欠負委是前界登帶年深交割到損爛煤末即不是<lb/>
逐人侵欺盜用雖經赦書徳音又縁文有拘碍致州司<lb/>
不敢除放兼檢㑹前知州薛紳并入内供奉官于文化<lb/>
等奏㸃檢得退背埽分不堪物料委實年深損爛盡是<lb/>
煤末不堪使用乞特與除破其時各奉勅命除放今薛<lb/>
万等所欠芟草伏望朝廷詳察特與依例除破及乞自<lb/>
今後應沿黄河州軍有退背埽分積壓下物料以至損<lb/>
爛不堪交割虚附帳籍者並令所屬州軍保明申轉運<lb/>
<pb n="KR4d0070_WYG_025-23a"/>
司於别州差官㸃檢或無侵欺並與逐旋除放責免積<lb/>
欠係帳枉枷鎖平人破蕩民業<lb/>
　　　論倂廢汴河劄子<lb/>
臣伏以太祖皇帝始造有宋蓋自宋受命而有天下故<lb/>
為建國之稱表於萬世真宗皇帝深惟祖宗功徳乃昇<lb/>
為應天府遂號南京又國家以火徳王為得天統昔髙<lb/>
辛氏有子曰閼伯至於帝堯遷閼伯於商丘主辰辰大<lb/>
火也故辰為商星蓋商人因閼伯故國主祀辰星今宋<lb/>
<pb n="KR4d0070_WYG_025-23b"/>
實商地商丘在焉俗名曰閼伯臺古今著於祀典至於<lb/>
國家以盛徳所主奉祀益謹其下有水淵未嘗涸宋人<lb/>
謂之商丘海蓋若有以厭火祥者地為建國之基祀為<lb/>
盛徳之至二者於國家重矣昨朝廷差官創開河渠欲<lb/>
自京城以至泗河通江淮之漕為可以倂廢汴渠其河<lb/>
由畿縣至南京城西北開鑿民田引而東南遶城為河<lb/>
兩重又濬商丘之址決其水所謂商丘海者幾為乾涸<lb/>
若其河渠之利害及諸役費臣不足論但以塹壊本朝<lb/>
<pb n="KR4d0070_WYG_025-24a"/>
建國之地凌犯大辰運厯之主於社稷之靈實為非便<lb/>
伏乞特遣左右親近可信之臣前去檢視所開河道如<lb/>
必不可以成功必不可以省汴渠之漕虚為役費作此<lb/>
無益願於前春興夫之時却行填塞依舊平為郊原商<lb/>
丘之淵更為疏導有經侵動處増築堅完使土復其本<lb/>
水返其原上安神靈以固基本候進止<lb/>
　　　論免役錢劄子<lb/>
臣切惟天之生民以衣食為命聖人者作而司牧之乃<lb/>
<pb n="KR4d0070_WYG_025-24b"/>
立君臣貴賤等威之分以均節其數度而止其爭且亂<lb/>
故禮也者文飾此者也刑也者禁防此者也凢所謂仁<lb/>
義亷恥賞罰法令皆縁此而後立者也衣食不足其甚<lb/>
則至於父子兄弟相賊害何禮刑之有哉内無以保其<lb/>
社稷外無以制諸強敵國非其國矣故衣食者人事之<lb/>
確論非高談虚辭之可致也昔者聖人所以治民之道<lb/>
别其四業任之九職農夫効稼穡之力虞衡主山澤之<lb/>
利百工飭化八材商賈阜通貨賄各率所事以奉其上<lb/>
<pb n="KR4d0070_WYG_025-25a"/>
而上之所以取於民惟田及山澤闗市此財用之所出<lb/>
也沿革損益雖歴代不同要之必本於此過是則非王<lb/>
制矣伏見近建賦役之法率令輸錢夫錢者人君之所<lb/>
操不與民共之者也人君以之權輕重而御人事制開<lb/>
塞以通政術稱物均施以平准萬貨故有國家者必親<lb/>
操其柄官自冶鑄民盜鑄者抵罪至死示不得共其利<lb/>
也夫錢者無益飢寒之實而足以致衣食之資是謂以<lb/>
無用而成有用人君通變之神術也本朝經國之制縣<lb/>
<pb n="KR4d0070_WYG_025-25b"/>
鄉版籍分户五等以兩税輸穀帛以丁口供力役此所<lb/>
謂取於田者也金銀銅鐵鉛錫茶鹽香礬諸貨物則山<lb/>
海坑冶塲監出焉此所謂取於山澤者也諸筦𣙜征筭<lb/>
斥賣百貨之利此所謂取於闗市者也惟錢一物官自<lb/>
鼓鑄臣向者再總邦計見諸鑪嵗課上下百萬緡天下<lb/>
嵗入茶鹽酒税雜利僅五千萬緡公私流布日用而不<lb/>
息上自宗廟社稷百神之祀省御供奉官吏廪禄軍師<lb/>
乗馬征戍聘賜凢百用度斯焉取給出納大計備於此<lb/>
<pb n="KR4d0070_WYG_025-26a"/>
矣景德以前天下財利所入茶鹽酒税嵗課一千五百<lb/>
餘萬緡太宗以是料兵閲馬平河東討拓跋歳有事<lb/>
于契丹真宗以是東封岱宗西祀汾睢南幸亳未嘗聞<lb/>
加賦於民而調度克集慶厯以後財利之入乃三倍於<lb/>
前朝而惟日不足何事功之異也舉是而言則本末之<lb/>
原有可得而究者矣陛下憫時政之積敝志在變而通<lb/>
之以財成天下之務故創法立制設青苗以賑乏絶建<lb/>
募傭以弛繇役所大措置事以十數要在崇徳而廣業<lb/>
<pb n="KR4d0070_WYG_025-26b"/>
以惠養元元而巳臣官在守藩職在長民朝廷政令非<lb/>
敢出位而言至於民事利害以言職也夫民事之利害<lb/>
衆矣顧率錢之患獨切故敢具言其事自古田税穀帛<lb/>
而巳今二税之外諸色沿納其目曰陪錢地錢食鹽錢<lb/>
牛皮錢蒿錢鞋錢如此雜科之類大約出于五代之季<lb/>
急征横斂因而著籍遂以為常今以一陳州言之州四<lb/>
縣合二萬九千七百有餘户夏秋二税凢斛㪷一十五<lb/>
萬八千有零石正税並和預買紬絹三萬有零疋絲綿<lb/>
<pb n="KR4d0070_WYG_025-27a"/>
四萬九千有零兩此常賦也復有鹽錢一萬五千八百<lb/>
有零貫并夏秋沿納錢雖縁敝法承實巳乆然此諸色<lb/>
錢常例亦多用折納斛㪷不悉輸錢也大槩古今田制<lb/>
未有輸錢之法也今乃嵗支苖錢六萬七千餘貫計息<lb/>
錢一萬三千三百貫有零嵗納役錢四萬七千餘貫此<lb/>
乃常賦之外嵗輸實錢六萬餘千以陳之户口不敵諸<lb/>
州之一縣率是以准天下之所輸可見爾凢公私錢帛<lb/>
之發斂其則不逺百官羣吏三軍之俸給夏秋糴買穀<lb/>
<pb n="KR4d0070_WYG_025-27b"/>
帛坑冶塲監本價此所以發之者也田廬正税茶鹽酒<lb/>
税此所以斂之者也民間貨布之豐寡視官錢所出之<lb/>
少多官錢出少民用已乏則是常賦之外錢將安出若<lb/>
曰募錢輸官還以募傭錢既出入非蓄聚也夫募錢者<lb/>
率之本民散於隋游市井自如南畝空矣窮鄉荒野下<lb/>
户細民冬至節臘荷薪芻入城市往來數十里得五七<lb/>
十錢買葱茹鹽醯老稚以為甘美平日何嘗識一錢臣<lb/>
聞諸路其間刻薄吏㸃閲民田廬舎牛具畜産桑棗雜<lb/>
<pb n="KR4d0070_WYG_025-28a"/>
木以定戸等乃至寒瘁小家農器舂磨鉎釜犬豕凡什<lb/>
物估千輸十倍萬倍百食土之毛者莫得免焉故天下<lb/>
之民皇皇無所措手足謂之錢荒吏厲鋒氣以刻削為<lb/>
功干賞蹈利而賞利從之此豈聖意之然耶必料天聰<lb/>
亦未之詳聞也陛下本欲以美利利天下至於施為見<lb/>
於行事非復聖意所存者矣陛下盛㫖一出執政奉行<lb/>
稍已増益至於有司苛細甚矣頒下諸路職司之官各<lb/>
出所見展轉文害本同而末異朝行而夕改郡縣承用<lb/>
<pb n="KR4d0070_WYG_025-28b"/>
以至不勝其敝且民田二税水旱檢放自有常制青苖<lb/>
之息或遇災傷猶暫倚閣募役之錢年雖大殺不可免<lb/>
也豪猾乘民之急舉貸取息至或相因倍輸誠侵酷矣<lb/>
然不越穀帛民耕織之所有也州縣之役若身充若僱<lb/>
傭率三分其費而二分出於薪粒大鄉户衆一役代歸<lb/>
十餘年間安居無所預矣募法之行且三年初年民始<lb/>
大駭吏議法未一或納或否次年巳有伐桑棗賣田宅<lb/>
鬻牛畜今年稍荒歉處民流散多矣推此其可以經乆<lb/>
<pb n="KR4d0070_WYG_025-29a"/>
者耶而乃恬弗為怪莫之改圖臣恐國家之憂不在四<lb/>
夷而見伏戎於莽矣伏惟陛下深思宗稷之重俯察下<lb/>
民之情申命大臣精議輸錢之法此大事也非取於髙<lb/>
談虚論苟而巳矣夫苟且者臣下之身謀逺慮者陛下<lb/>
家國之計愚而不可欺弱而不可勝者民也儻民情失<lb/>
於撫御大勢一有動危雖有智者恐無以善於後矣輸<lb/>
錢二事而募法之害尤重臣故勤勤先其重者今所開<lb/>
陳特舉大體其為害條目不可悉數也臣上荷聖恩至<lb/>
<pb n="KR4d0070_WYG_025-29b"/>
深至重自念衰疲不任陳力一旦先犬馬填溝壑没有<lb/>
遺恨故求一對清光專為陳此愚懇少効補報粗寛愧<lb/>
負事聞天聴退就斧鉞臣所快也惟陛下留神省察候<lb/>
進止<lb/>
　　　乞立皇子劄子<lb/>
臣聞王者大居正謂王者君國當先正其統本也三代<lb/>
逺矣漢唐之盛君即位太后太子多同時建立立太子<lb/>
不以長幼其緩者不過二三年不然則必有故史䇿具<lb/>
<pb n="KR4d0070_WYG_025-30a"/>
存矣本朝太祖開國知天命屬於太宗故不與子然以<lb/>
儲位寓於京尹太宗自京尹踐祚真宗自京尹登儲位<lb/>
仁宗未嘗出閤即登儲位先帝入纂天統尋登尊位尹<lb/>
京故事蓋未陛下即位及今九年受天之祜早有前星<lb/>
之慶正統大本謂宜時定上以尊宗廟下以係天下之<lb/>
心國之大事僭議罪也然陛下特以恩意留臣在朝愚<lb/>
慮所及敢有不盡故不避嚴憲輒陳忠悃候進止<lb/>
　<lb/>
<pb n="KR4d0070_WYG_025-30b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　樂全集巻二十五<lb/>
</p>
<p>
</p>
  </div>
<div>
                <head>樂全集巻二十六</head>
    <p>
<pb n="KR4d0070_WYG_026-1a"/>
欽定四庫全書<lb/>
　樂全集巻二十六　　　宋　張方平　撰<lb/>
　　論事<lb/>
　　　論討嶺南利害九事<lb/>
臣竊惟百粤之區三代為荒服正朔聲教所不加秦倂<lb/>
天下始開置三郡曰南海桂林象郡乃今廣州桂州交<lb/>
州漢武平南越拓為九郡元帝棄儋崖但存七郡以至<lb/>
後漢交州刺史部郡七縣五十六今自嶺以南皆七郡<lb/>
<pb n="KR4d0070_WYG_026-1b"/>
之地而交趾得其三郡二十二城其土地下濕多瘴癘<lb/>
人短折性躁悍好讐怨相殺害易興逆節歴呉晉至隋<lb/>
皆内屬除吏供賦役唐南海節度兼嶺南五府經略使<lb/>
交州是為安南府唐末劉陟竊據嶺外并有交州國初<lb/>
交州帥吳昌文卒管内十二州大亂其大將丁部擊定<lb/>
之部死子璉承襲太祖擒劉鋹璉請内附因而撫納授<lb/>
安南都護自昌文至今爭奪簒盜已易四姓太平興國<lb/>
中其大將黎桓簒丁氏太宗下詔討伐興兵由邕廣水<lb/>
<pb n="KR4d0070_WYG_026-2a"/>
陸兩路入諸將孫全興等逗撓擅退並戮於邕州市黎<lb/>
桓上表謝罪降詔赦之遂除安南都䕶景徳中桓死諸<lb/>
子爭立國復亂廣州守臣奏請承釁取之真宗不許既<lb/>
而大校李公藴又簒黎氏朝議以其遐荒異俗置之度<lb/>
外因亦用桓故事授公藴旄節及此傳四世矣向自日<lb/>
南貢職巳廢朝廷濶略不問邊臣苟慢防禁益弛凶惡<lb/>
盜賊姦蠧之民諸配徙者不無逋逃頗從亡匿亦有人<lb/>
頑嚚不逞挺身亡命赴其招集教之治兵助為邪計故<lb/>
<pb n="KR4d0070_WYG_026-2b"/>
令乾徳敢奸王命凶黨用事多是華人往時遣使例抵<lb/>
其國見城中無居民府舎湫陋有茅竹屋數十百區以<lb/>
為軍營兵器有弓弩木牌梭槍竹槍弱不堪用勢不能<lb/>
為中國患故逺而易之至景徳中李氏竊此疆域及今<lb/>
七十餘年王人乆不涉其地不復知其虛實今聞其城<lb/>
栅隍塹乃有數重兵力民衆必益充足頗略旁占城等<lb/>
諸小國事勢施設比前為强大而嶺南長吏猶習故常<lb/>
本非經逺之才又忽不虞之戒狂妄輕脱為國生事蠻<lb/>
<pb n="KR4d0070_WYG_026-3a"/>
性狠悍有不能堪告訴不聴投書不受事情壅塞積成<lb/>
忿恨及其戰艦抵岸軍鼓叩城如入無人之境略無交<lb/>
鋒之備冦兵所至城邑為墟遷致其貨財係纍其婦女<lb/>
封豕長虵恣其酷毒傳聞其事可為痛心然此為既往<lb/>
之咎方當慮將來之策昔漢誅南粤兵㑹番禺道便近<lb/>
故為功易至後漢馬援擊交趾縁海而進隨山刋道千<lb/>
餘里﨑嶇三年始得賊討襲轉戰至九真日南境上以<lb/>
定漢界吏士得還者十四五而象郡南境由是竟分為<lb/>
<pb n="KR4d0070_WYG_026-3b"/>
林邑國歴代或小叛亂尋即平之隋破林邑以其地入<lb/>
于交州終亦不能有也唐懿宗時安南都䕶李琢侵暴<lb/>
獠民羣獠引林邑蠻攻安南府遣將率江西湖南之兵<lb/>
赴援既而交州陷遂集諸道兵赴之積六年方破蠻衆<lb/>
收復安南而藩鎮之兵猶戍桂林徐州戍卒遂倒戈剽<lb/>
掠湘潭破宿州徐州滁州和州濠州攻圍泗州揚楚廬<lb/>
壽兖海沂密曹濮皆被其害詔㑹蕃漢諸鎮之兵十八<lb/>
將進討又二年方殄兇逆由是天下騷敝跨接五代遂<lb/>
<pb n="KR4d0070_WYG_026-4a"/>
為異域故太祖皇帝棄之不欲勤中國以事荒徼列之<lb/>
外蕃使隔限諸蠻此天機神筭長轡逺御之術也逮今<lb/>
百餘年故無島夷之患此時竊發窮兇極毒逆天理黷<lb/>
神道自古蠻夷猾夏冦賊姦宄未有如是之暴害也天<lb/>
衷慘怛為之旰食顧此滔天之惡遂興問罪之師天下<lb/>
切齒恨不即執其兇徒誅裂葅醢之瀦其邑落以為兇<lb/>
虚宣九廟之威靈謝一方之寃痛伏惟命將行軍授成<lb/>
制勝既巳審之於巖廊定之於帷幄攻取形勢諒無遺<lb/>
<pb n="KR4d0070_WYG_026-4b"/>
策然臣聞處重位食厚禄國之休戚義當共之不待迫<lb/>
於咎責而後勵勉也况臣雖守陪都服在近職上荷恩<lb/>
眷無補聖明豈可自同常人坐觀國家之事若越人視<lb/>
秦人之肥瘠無慘動怵惕之心思慮所及敢懐不盡謹<lb/>
條九事列于左方上達衡石冒塵睿鑒儻有一得微助<lb/>
涓塵至于填溝壑之日亦無遺恨焉<lb/>
一事即今淮甸兩浙江東西湖南北州縣仍歳旱蝗陂澤竭<lb/>
涸野無青草人户流散窮荒極敝事可憂痛方當散利薄征<lb/>
<pb n="KR4d0070_WYG_026-5a"/>
緩刑弛役布徳施惠以撫存保息而盜起南裔王師大興焉<lb/>
出荆潭之路此時民力何以復堪賦發後漢永和中日<lb/>
南象林徼外蠻夷數千人反亂交阯刺史發交阯九真<lb/>
二郡兵萬餘人救之兵士憚逺役遂反攻其府州郡并<lb/>
力討之不能制為所攻圍嵗餘而兵穀不繼朝廷以為<lb/>
憂召公卿百官四府掾屬問以方略皆議遣大將發荆<lb/>
揚兖豫四萬人赴之李固駁以七不可之説而請選有<lb/>
勇略仁惠材任將帥者以為刺史太守令募蠻夷使自<lb/>
<pb n="KR4d0070_WYG_026-5b"/>
相攻擊轉輸金帛以為其資有能反間致頭首者許以<lb/>
封侯列土之賞因薦祝良張喬可任用四府悉從固議<lb/>
即拜祝良為九真太守張喬為交阯刺史喬至開示慰<lb/>
誘並皆降散良到九真單車入賊中設方略招以威信<lb/>
降者數萬人由是嶺外復平今南蠻叛亂始由長吏侵<lb/>
擾積忿無告及其致冦曾無戒備故令屠陷城邑流毒<lb/>
一方然事已失之於前謀當善於其後臣愚以謂今茲<lb/>
上策當以謀取不可以力勝謂宜且擇廣桂二守臣精<lb/>
<pb n="KR4d0070_WYG_026-6a"/>
密毅重識略足任者屬之方面付以便宜使各選舉部<lb/>
下文武將吏其兩路職司官朝廷為之慎選令協力從<lb/>
事招集户口各安本業為發禁卒以代荆湖見兵益令<lb/>
募本土丁壯分屯縁邊城邑使足以保守要害更相救<lb/>
赴則賊不敢復窺徼内自取殱夷峙糗粮積芻藳惟事<lb/>
事乃其有備揣情觀變臨事制宜嵗年之時經營進取<lb/>
蓋中國御蠻夷固有大體圖功宜審慮害宜深務在保<lb/>
威靈紓民力全士馬之用惜金帛之費先收多福以絶<lb/>
<pb n="KR4d0070_WYG_026-6b"/>
後虞此為全勝之筭經逺之道儻謂業已興舉難于散<lb/>
遣猶有中䇿具諸下條<lb/>
二事蠻冦自入欽㢘以至陷邕州殘暴黎庶踐食城邑既而席<lb/>
巻還其藪穴及今巳累月朝廷旌死事者而録其孤推恩厚<lb/>
矣然及民之惠猶有闕者春秋傳魯與齊戰曹劌請見魯君<lb/>
問將何以戰公曰小大之獄雖不能察必以情劌曰此可以一<lb/>
戰蓋謂其重人之命也謂宜特降徳音下廣南荆湖以<lb/>
慰安逺人之情使知陛下哀痛傷惻之意凡四路百姓耗<lb/>
<pb n="KR4d0070_WYG_026-7a"/>
病之事加意優恤之庶國家仁恩有所下逮至如宥釋<lb/>
罫誤以安吏卒之反側開設賞募以招溪洞之酋豪祭<lb/>
酹其亡魂掩藏其殘骼皆前代常行之事也夫文之所<lb/>
加者深即武之所服者大徳之所施者博即威之所制<lb/>
者廣震耀殺戮生殖長育功用相承此天之道也<lb/>
三事東南六路災荒已甚官私匱乏莫相救恤又縁青苖<lb/>
助役市易之法農民困於輸錢工商窘於射利謂之錢<lb/>
荒人情日急今王師薄伐聚于荆潭調發賦輸即以軍<lb/>
<pb n="KR4d0070_WYG_026-7b"/>
興從事荐饑之際供億實勞臣聞安民豐財用兵之本<lb/>
也所有荆湖南北廣南東西四路青苗助役市易法伏<lb/>
望特賜先罷其役法令復依舊制施行以此宣布徳澤<lb/>
慰悦民心易曰悦以先民民忘其勞悦以犯難民忘其<lb/>
死悦之大民勸矣哉<lb/>
四事臣聞兵者國之大事死生之地存亡之道不可不憂深<lb/>
而思逺知天知地勝乃可全地者逺近險易廣狹生死也<lb/>
彼蠻之舉事非謂其衆可以抗王師非謂其智謀可以勝中國<lb/>
<pb n="KR4d0070_WYG_026-8a"/>
而敢為暴害至是者負山海之險林藪之深可以出為冦患<lb/>
難以入與戰鬬乘我無備因而得逞傳聞蠻界其崖壑阻處<lb/>
篁竹叢薄不通人行人有操持器仗者從横不得囘轉頃年<lb/>
貢象治路劣容象行謂之象路象過尋復蓊塞蠻行如<lb/>
鳥獸穿竄山藪間自知其路外人不得而入也自漢武<lb/>
之伐南粤時淮南王安已上書諫曰粤地草木深昧而<lb/>
多水險中國人入其地雖百不當一攻之不可暴取也<lb/>
兵入其地必逃散依險阻委而去則復相羣聚留守之<lb/>
<pb n="KR4d0070_WYG_026-8b"/>
歴嵗經年則士卒罷倦食粮乏絶方夏暑濕癉熱嘔洩<lb/>
霍亂之病皆作水居蝮虵蠚蟲曾未接刃死傷者已衆<lb/>
矣兵法曰地形者兵之助故用兵有九地行山林阻險<lb/>
沮澤凢難行之道者為圯地所由入者隘所從歸者迂<lb/>
彼寡可以擊吾衆者為圍地李靖兵法亦曰夫決勝之<lb/>
策者在乎㫁地之形勢觀時之利宜歴觀前代征蠻者<lb/>
未嘗舉大衆非不欲一舉殄滅之地利形勢衆不得用<lb/>
也以故率常羈縻馴養不使至于決驟候察警戒以固<lb/>
<pb n="KR4d0070_WYG_026-9a"/>
疆圉而已今業已失備致蠻冦又悉衆而歸王師于征<lb/>
是行天討非救急之兵也救急則欲速行討則要之致<lb/>
誅而已不許收功之緩當圖全勝之策今興師十萬日<lb/>
費千金鋭士不可以乆瘴鄉驍騎不能馳於鳥徑營柵<lb/>
無所立粮道不能通長兵無所施利器無所用財殫力<lb/>
屈徒沮國威先有自困之形未見必舉之勢何也若士<lb/>
馬而得為用則螻蟻之衆何足平若士馬而不得用則<lb/>
熊虎之力無所展儻今冬蠻未撲滅則前春兵須抽退<lb/>
<pb n="KR4d0070_WYG_026-9b"/>
更圖後舉臣竊難之臣識闇志衰安知軍旅之事但以<lb/>
古今方册亦足比測事宜向者嶺南有萬兵蠻何敢輕<lb/>
入竊謂今來弔伐兵在於精不在於衆可以計取難以<lb/>
力爭况淮浙江湖公私罄匱人至相食豈有蓄積計置<lb/>
芻粮財費過倍若令諸軍且駐襄鄧將佐僚吏省去冗<lb/>
員隨行廂軍量留充役自餘浮食一切勒囘以寛轉輸<lb/>
省齎送國財民力實為大計襄鄧間比年豐稔倉庾充<lb/>
實軍留就食足支嵗月士飽馬肥暮秋引發乗鋭誅賊<lb/>
<pb n="KR4d0070_WYG_026-10a"/>
軍氣自振後無艱乏方可圖功<lb/>
五事臣觀蠻事可以計取難以力争盖交阯氣俗與諸蠻不類<lb/>
諸蠻貴種姓服從貴種義不可奪交阯自國朝巳來巳易四<lb/>
姓皆由大校以權黨簒奪乃是唐末藩鎮遺風故其勢易為<lb/>
翻動竊聞乾徳尚㓜諸酋共事而主謀者三人今入冦大<lb/>
獲金帛子女各得所欲蠻夷不義惟利是貪歸國爭功<lb/>
豈能相下如裂其三郡分授三酋各為主領被之告命<lb/>
使達蠻中事縱不行必生猜貳以至他日釁端常在多<lb/>
<pb n="KR4d0070_WYG_026-10b"/>
方以撓之則功易舉矣兵法曰軍莫親於間事莫宻於問非<lb/>
精知㣲宻不能用間用間之術神妙之道也惟時㑹之為難<lb/>
得今實得其時㑹惟陛下深念所以可付之人誠上䇿矣<lb/>
六事林邑國在交阯南境本象林之地漢時列為郡<lb/>
縣後有功曺區連者殺縣令自立為王因别名國歴<lb/>
江南六朝常羈屬之隋仁夀中擊破其國㝷而自復<lb/>
至唐朝貢不絶國朝以來為交阯所隔遂不復至然<lb/>
自晉宋歴代常侵冦交州南史以為林邑素無土<lb/>
<pb n="KR4d0070_WYG_026-11a"/>
田貪日南地沃常欲畧有之故乘釁即入日南九徳諸郡<lb/>
輒留不去唐末亦是為羣獠構扇以陷交州為中國患<lb/>
今揣能害交阯者惟林邑且林邑與交阯相去纔千里<lb/>
本共象林一州之地今桂州至邕州尚十四程則是林<lb/>
邑交阯之間比邕桂中間程途猶近意者募能使外國<lb/>
之人諭以討交阯事約之師期使自一面入㑹王師如<lb/>
能破交阯者以日南九徳之地委之蠻夷貪重利必自<lb/>
為力亦伐國一竒也<lb/>
<pb n="KR4d0070_WYG_026-11b"/>
七事竊見安南後軍見在本府待師期所領南京一將外又<lb/>
涇原秦隴之兵約二千五百騎聞約取七月到本府正是六<lb/>
七月間在路到此又便南行夏秋盛熱比至桂州巳行萬里<lb/>
臣前巳陳蠻界山林崖壑之險不通人行馬實難用頃年儂<lb/>
賊構亂狄青破之聞在邕州西北適近山坂地勢寛平馬得<lb/>
施力故當時破賊馬軍之力為多今日行軍深入蠻地事與<lb/>
儂賊不同儂賊溪洞一首領入我郡縣之間止是劇盜<lb/>
擊破即糜爛矣今交阯自是一國竊有土宇恃其險逺<lb/>
<pb n="KR4d0070_WYG_026-12a"/>
主客勢殊秦渭馬軍弓箭手本備羌戎皆是捍邊鋭兵<lb/>
勁騎有到京師猶謂不伏水土輒生疾病而乃驅之瘴<lb/>
霧沮洳之中巉崿<graphic n="KR1237" url="https://raw.githubusercontent.com/kanripo/KR-Gaiji/master/images/KR1237.png" mimeType="image/png"/>枿之地水土沙毒草無藳秸進又<lb/>
不可以馳突決勝其能還者無幾矣况西北二敵睢盱<lb/>
顧望如聞王師逺出邊騎多行忽起風塵來犯亭障東<lb/>
西往還萬里莫相赴應又不比海阻之失備矣凡言國<lb/>
家大事必曰軍馬軍馬者戎事之本不可忽也今邊塞<lb/>
簡選一鋭士調習一壯馬甚不易得盡心於國者方知<lb/>
<pb n="KR4d0070_WYG_026-12b"/>
之爾所有昨召邉要將官乃備邊騎兵願各遣還本道<lb/>
使荆湖多募丁壯蒐補諸土軍其將士服習土俗諳識<lb/>
山川地利其騎亦只用南馬格式雖小筋力自壯慣行<lb/>
險隘安其水草使與中國之人相先後勢之便者也且<lb/>
使西北知朝廷之力一方有警邊備晏然不為動也<lb/>
八事伏見安南招討司期諸留兵以八月中旬悉至潭<lb/>
州潭州去桂州十四程竊聞嶺外嵐瘴八月九月尤甚<lb/>
謂之黄茅瘴草黄時瘴氣方盛十月已後氣候始肅湖<lb/>
<pb n="KR4d0070_WYG_026-13a"/>
南饑荒粮草難致乆留就食實費供輸若便引行觸冒<lb/>
瘴毒士馬未用恐多病疫若展一月期㑹可省一月芻<lb/>
粮湖湘之民大寛事力比至其時新米巳熟暮秋湖外<lb/>
風土調適免致人騎枉有損傷國計軍行兩為便利<lb/>
九事漢宣帝時先零羌背畔犯塞用後將軍趙充國將<lb/>
擊羌虜充國以為擊虜以殄滅為期必先計策以待利<lb/>
便酒泉太守辛武賢持異請出擊之帝下其書令充國<lb/>
與校尉以下吏士知羌事者博議充國執意如初下其<lb/>
<pb n="KR4d0070_WYG_026-13b"/>
書公卿議者多同武賢帝以書勅責充國督之出戰充<lb/>
國上書謝因陳兵利害六月戊申奏七月甲寅璽書報<lb/>
從充國計其秋帝復賜書令因吏士鋭氣擊虜充國策<lb/>
虜有必可破之形上奏請罷騎兵屯田以待其敝上報<lb/>
書曰皇帝問後將軍言欲罷騎兵萬人留田如將軍之<lb/>
計虜當何時伏誅兵當何時得決熟計其便復奏充國<lb/>
上狀言屯田得十二便出兵失十二利上復賜書報曰<lb/>
皇帝問後將軍言十二便聞之將軍其更熟計復奏充<lb/>
<pb n="KR4d0070_WYG_026-14a"/>
國奏言兵以計為本故多筭勝少筭因策虜情以聞充<lb/>
國奏每上輒下公卿議臣初是充國計者什三中什五<lb/>
最後什八有詔詰前言不便者皆頓首服丞相魏相曰<lb/>
臣愚不習兵事利害後將軍數畫軍冊其言常是臣任<lb/>
其計必可用也上於是報充國曰皇帝問後將軍上書<lb/>
言羌虜可勝之道今聴將軍將軍計善明年充國上言<lb/>
羌本可五萬人軍凢斬首七千六百級降者三萬一千<lb/>
二百人溺河飢餓死者五六千人定計遺脱入雜羌亡<lb/>
<pb n="KR4d0070_WYG_026-14b"/>
者不過四千人請罷兵奏可宣帝承漢之盛業天下富<lb/>
實四夷賔服先零小羌顧未足為患害遣將出兵充國<lb/>
所陳皆全師保勝安邊之册及上屯田之利止用吏士<lb/>
萬人留屯因田致穀以省大費不失農業而為武備宣<lb/>
帝璽書往復問難可謂籌計精熟矣而猶每下公卿議<lb/>
者以叅其得失其於兵事詳重如此本朝祖宗有邊防<lb/>
大事亦嘗博採羣議今安南之舉興師十萬萬里討伐<lb/>
涉危渡險利害甚多然聖志先定國論已協伏願特降<lb/>
<pb n="KR4d0070_WYG_026-15a"/>
璽書内外近職之臣各令獻䇿以示博訪之道使四方<lb/>
知陛下重任之意三軍知陛下憂軫之懐觀其否臧亦<lb/>
以見羣臣之材識愚者千慮尚須有得採擇所長不為<lb/>
無補<lb/>
　　　論祠廟事<lb/>
臣伏見司農寺奏請降下新制應祠廟並依坊塲河渡<lb/>
之例召人承買收取淨利本府勘㑹在府及管下所管<lb/>
祠廟五十餘處㝷巳依應施行訖内有閼伯廟宋公微<lb/>
<pb n="KR4d0070_WYG_026-15b"/>
子廟已係百姓承買閼伯廟納錢四十六貫五百文微<lb/>
子廟十二貫文並係三年為一界臣竊以閼伯逺自唐<lb/>
堯遷此商丘之土主祀大火而火為國家盛徳所乘而<lb/>
王本朝歴世尊為大祀微子宋之始封君開國于此亦<lb/>
為本朝受命建號所因載于典禮垂之著令所當䖍潔<lb/>
以奉時事又有雙廟乃是唐張巡許逺以孤城死賊所<lb/>
謂能捍大患者今既許承買之後小人以利為事必於<lb/>
其間營為招聚紛雜冗䙝何所不至慢神黷禮莫甚於<lb/>
<pb n="KR4d0070_WYG_026-16a"/>
此蓋聞有天下者祭百神故咸秩無文毖于羣祀先聖<lb/>
哲王所以致恭于鬼神者所以為國家萬民六經訓典<lb/>
備矣故曰克典神天俾作神主此人君之職也今既嵗<lb/>
收細㣲而損國體至大臣愚欲乞朝廷詳酌留此三廟<lb/>
更不出賣以稱國家嚴恭典祀追尚前烈之意<lb/>
　　　論蘇内翰<lb/>
臣讀春秋傳晉叔向被囚時祁奚老矣聞之乘驛而見<lb/>
執政韓起為言叔向謀而寡過惠訓不倦宜䝉寛宥之<lb/>
<pb n="KR4d0070_WYG_026-16b"/>
意起與之同乘以言諸公而免之祁奚不見叔向而歸<lb/>
蓋祁奚之言為國非私叔向也今日傳聞有使者追蘇<lb/>
軾過南京當屬吏臣不詳知軾之所坐而早嘗識其為<lb/>
人起逺方孤生遭遇盛明之世然其文學實天下之竒<lb/>
才向舉制策高等而猶碌碌無以異於流輩陛下振拔<lb/>
特加眷奬由是材譽益著軾自謂見知明主亦慨然有<lb/>
報上之心但其性資疎率闕於慎重出位多言以速尤<lb/>
悔頃年以來聞軾屢有封章特為陛下優容四方聞之<lb/>
<pb n="KR4d0070_WYG_026-17a"/>
莫不感歎聖明寛大之徳而尤軾僭易輕發之性今其<lb/>
得罪必縁故態但陛下於四海生靈譬如天之無不覆<lb/>
冒如地之無不持載如四時之無不化育於一蘇軾豈<lb/>
所好惡伏惟英聖之主方立非常之功固在廣收材能<lb/>
使之以器若不棄瑕含垢則人才有可惜者昔季布親<lb/>
窘高祖夏侯勝誹謗世宗鮑永不從光武陳琳毁詆魏<lb/>
武魏徴謀危太宗此五臣者罪至大而不可赦者也遭<lb/>
遇明主皆為曲法而全之卒為忠臣有補於世自夫子<lb/>
<pb n="KR4d0070_WYG_026-17b"/>
删詩取諸諷刺以為言之者無罪聞之者足以戒故詩<lb/>
人之作其甚者以至指斥當世之事語涉謗黷不恭亦<lb/>
未聞見收而下獄也唐韓愈上疏憲宗以為人主事佛<lb/>
則壽促此言至不順憲宗初大怒欲誅而恕之其後思<lb/>
之曰愈亦是愛我今軾但以文辭為罪非大過惡臣恐<lb/>
付之狴牢罪有不測惟陛下聖度免其禁繫以全始終<lb/>
之賜雖重加譴謫敢不甘心臣自念朽質上荷異恩今<lb/>
伏在田廬無復涓埃之補竊慕祁奚雖老猶不忘公室<lb/>
<pb n="KR4d0070_WYG_026-18a"/>
而申請叔向之義僭越上言自干鼎鉞不任惶懼待罪<lb/>
之至<lb/>
　　　論手實狀<lb/>
臣竊聞昨有新制開列條目自府畿至諸路郡縣令人<lb/>
户各自供通財産手實狀有所隠漏者許人陳告近巳<lb/>
施行公私勞敝鄉閭甚擾但憂増益賦調不復更事生<lb/>
業必有姦猾漸相告訐窺圖賞利獄訟繁興政令寖以<lb/>
滋章民徳何以歸厚况上户以下鮮有蓋藏田蠶所收<lb/>
<pb n="KR4d0070_WYG_026-18b"/>
嵗有厚薄户等耗登何常之有不惟扇惑人情更有紛<lb/>
亂新法以建議者内為之主故當職者人無敢言向者<lb/>
朝廷所立法制蓋以便民為本因成富國之利今茲一<lb/>
事專用撓人徒搔挐於天下實無濟於國家伏望聖明<lb/>
博行體問忠於國者必言其無益慮於民者當明其非<lb/>
便憂深思逺早垂止罷令億兆欣戴天恩<lb/>
　　　論錢禁銅法事<lb/>
臣伏以錢者國之重利日用之所急生民衣食之所資<lb/>
<pb n="KR4d0070_WYG_026-19a"/>
有天下者以此制人事之變立萬貨之本故錢者人君<lb/>
之大權御世之神物也切觀自漢以來名臣高識者之<lb/>
篤論皆以為禁錮造幣通開塞輕重之術此濟民之切<lb/>
務保邦之盛業也故錢必自官鼓鑄民盜鑄者抵罪至<lb/>
死示不與天下共其利也國朝故事諸監所鑄錢悉入<lb/>
于王府嵗出其竒羨給之三司方流布于天下然自太<lb/>
祖平江南江池饒建置鑪鼓鑄嵗至百萬緡積百年之<lb/>
所入宜乎貫朽于中藏充足於民間矣乃自比年以來<lb/>
<pb n="KR4d0070_WYG_026-19b"/>
公私上下並苦乏錢百貨不通萬商束手又縁青苗助<lb/>
役之法農民皆變轉穀帛輸納見錢錢既難得穀帛益<lb/>
賤人情窘迫謂之錢荒府庫例皆空虛人户又無居積<lb/>
不知嵗所鑄錢今將安在此事實繫安危之體宜明利<lb/>
害之原夫鑄錢禁銅之法舊矣累朝所行今勅具載錢<lb/>
出中國界及一貫文罪處死而又重立賞格使人告捕<lb/>
至于居停資給擔擎人等與夫官吏之失於檢察者各<lb/>
等第坐罪又禁銅之條犯之九斤巳得刺配之罪亦設<lb/>
<pb n="KR4d0070_WYG_026-20a"/>
告賞之科而自熙寧七年頒行新勅刪去舊條削除錢<lb/>
禁以此邉闗重車而出海舶飽載而迴聞縁邊州軍錢<lb/>
出外界但每貫量收税錢而已諸<graphic n="KR1299" url="https://raw.githubusercontent.com/kanripo/KR-Gaiji/master/images/KR1299.png" mimeType="image/png"/>舶船舊制惟廣州<lb/>
杭州明州市舶司為買納之處往還搜檢條制甚嚴不<lb/>
得取便至他舟也今自廣南福建兩浙山東恣其所往<lb/>
所在官司公為隱庇諸係禁物私行買賣莫不載錢而<lb/>
去錢本中國寳貨今乃與四夷共用又自廢罷銅禁民<lb/>
間銷毁無復可辦銷鎔十錢得精銅一兩造作器物獲<lb/>
<pb n="KR4d0070_WYG_026-20b"/>
利五倍如此則逐州置鑪每鑪增課是猶畎澮之益而<lb/>
供尾閭之泄也大為之防民猶踰焉若又廢之將何憚<lb/>
矣蓋自弛禁數年之内中國之錢日以耗散更積嵗月<lb/>
外則盡入四夷内則恣為銷毁壊法亂紀傷財害民其<lb/>
極不可勝言矣臣見公私上下並苦乏錢深求其由僅<lb/>
有一得因畨閲前後令勅誠見條制之未便今具録勅<lb/>
文進之衡石伏願陛下申明舊章急救其敝立四夷内<lb/>
外之限通下民衣食之原所録如右<lb/>
<pb n="KR4d0070_WYG_026-21a"/>
　　　　嘉祐編勅<hi>慶厯以前編勅並同</hi>
一將銅錢出中國界者河北陜西河東不滿一百文杖<lb/>
一百一百文徒一年每一百文加一等至徒三年決訖<lb/>
刺配逺惡州軍牢城一貫文以上為首者處死從者決<lb/>
訖刺配逺惡州軍牢城其餘路分二百文杖一百每二<lb/>
百文加一等至徒三年決訖刺配逐州牢城二十貫以<lb/>
上依河北等路一貫以上刑名定斷隨行之物並沒官<lb/>
其居停資給擔擎人等依知情藏匿罪人律科斷仍許<lb/>
<pb n="KR4d0070_WYG_026-21b"/>
人告捕給賞錢一百貫文地分官司及應巡捕人等不<lb/>
覺透漏並減犯人三等科罪州縣不切鈐束亦行勘斷<lb/>
内蕃人有犯除河北外並禁奏取㫖仍半年一次舉行<lb/>
曉告<hi>臣詳勅意言自餘路分雖非三路但出中國界皆係禁法</hi>
　　　　熙寧編勅刪去此條<hi>此是見今所行編勅自熙寧七年正月一日行用</hi>
　　　　嘉祐編勅<hi>慶厯以前編勅並同</hi>
一商客蕃客往南蕃者聴逐人各帶路費錢五百文過<lb/>
此數者許諸色人陳告犯人依雜禁條將銅錢出中國<lb/>
<pb n="KR4d0070_WYG_026-22a"/>
界刑名施行蕃人禁奏取㫖其錢盡數給告人充賞仍<lb/>
委市舶司并縁海州軍常切㸃檢<lb/>
　　　　熙寧編勅刪去此條<lb/>
　　　　嘉祐編勅<lb/>
一犯銅并鍮石一百兩杖一百一斤加一等九斤決訖<lb/>
刺配逐處牢城十斤以上決訖刺配千里外牢城仍許<lb/>
人陳告其因告獲合支賞錢者一兩以上一貫每一斤<lb/>
加二貫過徒三年每一斤加五貫並至五十貫止若犯<lb/>
<pb n="KR4d0070_WYG_026-22b"/>
銅鑛或夾雜者只據烹煉到實銅科罪仍委轉運司將<lb/>
條約逐季舉行<lb/>
　　　　熙寧編勅<lb/>
諸不産銅鉛錫地分銅鉛錫官自出賣許通商販及聽<lb/>
以銅鉛錫或鍮石鑄造器用賣買仍並免税<lb/>
右臣惟古先聖人之立制内諸夏而外夷狄夷狄者中<lb/>
國之㓂讎也今乃傾中國之利撓君權竭民用以資㓂讎<lb/>
又弛銅禁通商販銅入四夷無復紀極所謂假冦兵也<lb/>
<pb n="KR4d0070_WYG_026-23a"/>
既資之財又假之兵以濟其猾逆之心暴害之力桀黠<lb/>
之敵有以窺國家御邊之無筭樞機之不密安得不啓<lb/>
其侵侮之謀者哉不知議法者之意據何義理累朝之<lb/>
經逺長慮所以保國便民之典一旦而削除之此國之<lb/>
大事惟陛下聖明察納早垂神斷<lb/>
　　　論率錢募役事<lb/>
臣竊惟天之生民以衣食為命聖人者作而司牧之乃<lb/>
立君臣貴賤等威之分以均節其數度而止其爭且亂<lb/>
<pb n="KR4d0070_WYG_026-23b"/>
故禮也者文飾此者也刑也者禁防此者也凢所謂仁<lb/>
義亷恥賞罸法令皆縁此而後立者也衣食不足其甚<lb/>
則至於父子夫婦相賊害何禮刑之有哉内無以保其<lb/>
社稷外無以制諸夷狄國非其國矣故衣食者人事之<lb/>
確論非高談虛辭之可致者也昔者聖人所以治民之<lb/>
道别其四業任之九職農夫効稼穡之力虞衡主山澤<lb/>
之利百工飭化八材商賈阜通貨賄各率所事以奉其<lb/>
上而上之所以取于民惟田及山澤闗市此財用之所<lb/>
<pb n="KR4d0070_WYG_026-24a"/>
出也沿革損益雖歴代不同要之必本於此過是則非<lb/>
王制矣伏見近制募役之法令人户等第輸錢夫錢者<lb/>
人君之所操不與民共之者也人君以之權輕重而御<lb/>
人事以平准萬貨故為國者必親操其柄官自冶鑄民<lb/>
盜鑄者抵罪至死示不得共其利也夫錢者無益飢寒<lb/>
之實而足以致衣食之資是謂以無用而成有用人君<lb/>
通變之神術也且本朝經國之制縣鄉版籍分户五等<lb/>
以兩税輸穀帛以丁口供力役此所謂取於田者也金<lb/>
<pb n="KR4d0070_WYG_026-24b"/>
銀銅鐵錫茶鹽香礬諸貨物則山海坑冶埸監出焉此<lb/>
所謂取于山澤者也諸筦𣙜征筭斥賣百貨之利此所<lb/>
謂取于闗市者也惟錢一物官自鼔鑄臣向者再總邦<lb/>
計見諸鑪嵗課上下百萬緡天下嵗入茶鹽酒税雜利<lb/>
僅五千萬緡公私流布日用而不息上自郊廟社稷百<lb/>
神之祀省御供奉官吏廩禄軍師乘馬征戍聘賜凢百<lb/>
用度斯焉取給出納大計備于此矣景徳以前天下財<lb/>
利所入茶鹽酒税嵗課一千五百餘萬緡太宗以是料<lb/>
<pb n="KR4d0070_WYG_026-25a"/>
兵閲馬平河東討拓跋歲有事于契丹真宗以是東封<lb/>
岱宗西祀汾睢南幸亳未嘗聞加賦於民而調度克集<lb/>
至仁宗朝重熙累盛生齒繁庶食貨滋殖慶厯以後財<lb/>
利之入乃至三倍于景徳之時而國計支費更稱不贍<lb/>
則是本末之原盈虚之數其疎濶不講乆矣陛下憫時<lb/>
事之積敝志在變而通之以財成天下之務故創法立<lb/>
制所謂措置事以十數要在經國利民崇徳而廣業也<lb/>
其中率錢募役一法為天下害實深通都大邑要扼之<lb/>
<pb n="KR4d0070_WYG_026-25b"/>
地以之併廢名藩重鎮將吏之倫以之散遣游民敝夫<lb/>
而委以倉庫案牘之事軍員卒長而付以錢穀簿書之<lb/>
責如此不便之事因縁極多至于五等版籍萬户之邑<lb/>
大約三等以上户不滿千此舊制任差役者也四等以<lb/>
下户不啻九千此舊制不任差役者也今令五等一槩<lb/>
輸錢是率貧細不足之民而資高强有餘之户也且舉<lb/>
應天府為例畿内七縣共主客六萬七千有餘户夏秋<lb/>
米麥十五萬二千有零石絹四萬七百有零疋此乃田<lb/>
<pb n="KR4d0070_WYG_026-26a"/>
畝桑功之自出是謂正税外有沿納諸色名目雜錢十<lb/>
一萬三千有零貫已是因循敝法然雖有錢數實不納<lb/>
錢並係折納穀帛惟屋税五千餘貫舊納本色見錢大<lb/>
體古今賦役之制自三代至于唐末五代未有輸錢之<lb/>
法也今乃嵗納役錢七萬五千散青苗錢八萬三千六<lb/>
百餘貫計息錢一萬六千六百有零貫此乃嵗輸實錢<lb/>
九萬二千餘貫每年兩限家至户到科校督迫無有巳<lb/>
時天下謂之錢荒搜索殆盡而又弛邊關之禁開賣銅<lb/>
<pb n="KR4d0070_WYG_026-26b"/>
之法外則泄于四夷内則恣行銷毁鼓鑄有限壊散無<lb/>
節錢不可得穀帛益賤變轉既難民日益困逺方僻路<lb/>
無所措其手足臣故曰募役之法為天下害實深凡公<lb/>
私錢幣之發斂其則不逺百官羣吏三軍之俸給夏秋<lb/>
糴買穀帛坑冶埸監本價此所以發之者也屋廬正税<lb/>
茶鹽酒税之課此所以斂之者也民間貨布之豐寡視<lb/>
錢所出之多少官錢出少民用巳乏則是常賦之外<lb/>
錢將安出或曰募錢輸官還以募役錢既出入非蓄聚<lb/>
<pb n="KR4d0070_WYG_026-27a"/>
也臣對之曰夫募錢者率之農民散於惰游市井自如<lb/>
南畝空矣或曰四等以下率錢數少民易輸也臣對之<lb/>
曰彼窮鄉荒野下户細民冬正節臘荷薪芻入城市往<lb/>
來數十里得五七十錢買葱茹鹽醯老稚以為甘美平<lb/>
日何嘗識一錢向聞役法初行其間刻薄吏㸃閲民田<lb/>
廬舎牛具畜產桑棗雜木以定户等乃至寒瘁小家農<lb/>
器舂磨鉎釡犬豕莫不估價使之輸錢吏以刻削為功<lb/>
干賞盜利朝廷開賞典而勸寵之則諸趣時進取之人<lb/>
<pb n="KR4d0070_WYG_026-27b"/>
安得不從風而靡豈復知朝廷經乆之體耶陛下本欲<lb/>
以美利利天下至于施為見於行事非復聖意所存者<lb/>
矣陛下盛㫖一出執政奉行從而増益至于有司苛細<lb/>
甚矣頒下諸路職司之官各出所見展轉文害本同而<lb/>
末異朝行而夕改郡縣承用以至不勝其敝且民二税<lb/>
水旱檢放自有常制青苗之息或遇災傷猶暫倚閣募<lb/>
役之錢年雖大殺無減免之理往時州縣之役若身充<lb/>
若雇傭率三分其費而二分以薪糧取給豈悉資於錢<lb/>
<pb n="KR4d0070_WYG_026-28a"/>
也大鄉户衆一役代歸十餘年間安居無所預矣募法<lb/>
之行且六年初年民始大駭既而伐桑棗賣田宅鬻牛<lb/>
畜比年稍荒歉處民流散多矣至今紛紜變更竟莫能<lb/>
定其法上不能富國强兵成國家之利下不能便民濟<lb/>
物為天下之福若但坐觀其敝莫大改圖臣恐國家之<lb/>
憂不在四夷而見伏戎于莽矣伏惟陛下深思宗社之<lb/>
重俯察下民之情申命高才逺識之臣通議率錢募役<lb/>
之法蓋愚而不可欺弱而不可勝者民也動危甚易安<lb/>
<pb n="KR4d0070_WYG_026-28b"/>
之實難故民者天地之心而國家之本也是以聖人甚<lb/>
畏之甚重之欲保家國必先得民是謂藏身之固置器<lb/>
於安之道也臣以衰疲不任陳力近已上章乞骸骨歸<lb/>
田里伏念上荷聖恩至深至重故不能自忍為天下生<lb/>
靈披瀝肝膽以致補報之心儻精誠上達天光下燭得<lb/>
以涓埃少禆海嶽一旦先犬馬塡溝壑亦無遺恨惟陛<lb/>
下留神省察<lb/>
　樂全集巻二十六<lb/>
</p>
<p>
</p>
  </div>
<div>
                <head>樂全集巻二十七</head>
    <p>
<pb n="KR4d0070_WYG_027-1a"/>
欽定四庫全書<lb/>
　樂全集巻二十七　　　　宋張方平　撰<lb/>
　　論事<lb/>
　　　論汴河利害事<lb/>
臣竊惟今之京師古所謂陳留天下四衝八達之地者<lb/>
也非如函秦天府百二之固洛宅九州之中表裏山河<lb/>
形勝足恃自唐末朱温受封于梁因而建都至于石晉<lb/>
割幽薊之地以入契丹遂與强敵共平原之利故五代<lb/>
<pb n="KR4d0070_WYG_027-1b"/>
爭奪戎狄内侵其患由乎畿甸無藩籬之限本根無所<lb/>
庇也祖宗受命規摹畢講不還周漢之舊而梁氏是因<lb/>
豈樂是而處之勢有所不獲巳者大體利漕運而贍師<lb/>
旅依重師而為國也則是今日之勢國依兵而立兵以<lb/>
食為命食以漕運為本漕運以河渠為主國家初浚河<lb/>
渠三道通京城漕運自後定立上供年額汴河斛㪷六<lb/>
百萬石廣濟河六十二萬石惠民河六十萬石廣濟河<lb/>
所運多是雜色粟豆但充口食馬料惠民河所運止給<lb/>
<pb n="KR4d0070_WYG_027-2a"/>
太康咸平尉氏等縣軍糧而已惟汴河所運一色粳米<lb/>
相兼小麥此乃太倉蓄積之實今仰食于官廩者不惟<lb/>
三軍至于京師士庶以億萬計大半待飽于軍稍之餘<lb/>
故國家于漕事至急至重京大也師衆也大衆所聚故<lb/>
謂之京師有食則京師可立汴河廢則大衆不可聚汴<lb/>
河之於京城乃是建國之本非可與區區溝洫水利同<lb/>
言也近嵗已罷廣濟河而惠民河斛㪷不入太倉大衆<lb/>
之命惟汴河是賴近嵗陳説利害以汴河為議者多矣<lb/>
<pb n="KR4d0070_WYG_027-2b"/>
臣恐議者不巳屢作改更必致汴河日失其舊國家大<lb/>
計殊非小事惟陛下特迴聖鑒深賜省察留神逺慮以<lb/>
固基本<lb/>
　　　論新法<lb/>
臣蒙恩在朝備員經嵗無施補益每為深愧今被命守<lb/>
藩旦夕出國門適值陛下以垂象之變降御札發徳音<lb/>
勅宰司率在廷之臣直言過失改修政事之未協于民<lb/>
者當陛下憂勞之際老臣不為陛下開一言則忠義之<lb/>
<pb n="KR4d0070_WYG_027-3a"/>
語無復至于天聴上負知眷殁有餘責敢以聞見少報<lb/>
重恩臣聞天尊地卑而君臣之分定君君臣臣而後國<lb/>
體正天下安故惟辟作福惟辟作威臣無有作福作威<lb/>
臣之有作福作威其害于而家凶于而國蓋為國之體<lb/>
猶權衡勢不可使有所偏重偏重之勢必成傾覆歴代<lb/>
成敗何不由此伏自近嵗以來災異之作率由隂侵於<lb/>
陽陛下天縱聰明前言往事無不洞鑒不待以説也今<lb/>
聖心所以荅天戒責躬變禮可謂精誠之至謂天蓋髙<lb/>
<pb n="KR4d0070_WYG_027-3b"/>
其聴孔卑故不旋日而星變以隱感通昭荅足以明皇<lb/>
天眷祐我有宋之意至矣陛下應之以實固當踐所言<lb/>
矣夫政事之未協于民者固有之矣大抵新法行已六<lb/>
年事之利害非一二可悉就中役法一事為天下害實<lb/>
深累經更變竟無長策可以定其法議論日以紛擾公<lb/>
私日以勞敝夫人為天地之心天地之變人心實為之<lb/>
故和氣不應災害荐作蓋下令如流水之原取其順流<lb/>
之易也經六年而事功莫效故其事必有未協于民者<lb/>
<pb n="KR4d0070_WYG_027-4a"/>
矣法既未協事資必改若猶憚改人將不堪憂患一成<lb/>
噬臍安及陛下承六世之業上有二宫國家大事願陛<lb/>
下憂深而思逺寧忍于人情不可忍於社稷也憂患既<lb/>
成人臣各有去就之分家國之憂獨在聖人所以終日<lb/>
不離其輕重謂此也此臣所以為陛下痛心疾首一夕<lb/>
而九興也况今習俗奔競偷敝成風交黨相傾勢利相<lb/>
軋攻訐起於廟堂辯訟興於臺閣非所以昭聖化也毁<lb/>
譽移於好惡賞罪偏於愛憎非所以正王度也士大夫<lb/>
<pb n="KR4d0070_WYG_027-4b"/>
習尚如此有為國家死節仗義臨艱虞而不易其操者<lb/>
歟昔堯舜之為君選於衆舉十六官而與臯䕫稷契昔<lb/>
治天下猶且明四目達四聰而後能協和萬邦雖大聖<lb/>
賢未有一人之心力而可以成天下之務也陛下臨御<lb/>
九年中外臣庶皆在照臨之下其間必有知忠義不二<lb/>
心之臣簡在聖衷者矣願陛下召之左右從容訪逮譬<lb/>
之金石叩之則鳴人各有心激之則發吉人之辭寡言<lb/>
人訥於言外若不足其中誠也利口㨗給外若有餘其<lb/>
<pb n="KR4d0070_WYG_027-5a"/>
中偽也惟聖鑒精察之若夫導之以言而不能盡者使<lb/>
陳之簡牘必有所効者矣前代明君莫不以是考于下<lb/>
故能廣視聴于扶同之外究得失於幾微之先攬其權<lb/>
綱執其柄鐏慮所以藏身之固思所以置器於安此惟<lb/>
獨決于神斷而後可非所以謀于人者也夫事有失於<lb/>
前者不可不悔患有在於後者不可不懼如救焚溺勢<lb/>
不可緩緩則無及於救矣魚不可脱於淵國之利器不<lb/>
可以假人涓涓可以潰堤熒熒至於燎原釁端厲階不<lb/>
<pb n="KR4d0070_WYG_027-5b"/>
可忽也臣之心惟願國家之善政美事陛下之盛徳鴻<lb/>
烈高越百王之上流光萬世之下天之福祥休嘉之象<lb/>
生而咎證之象不生民之愁歎怨嗟之聲不作而頌聲<lb/>
作使兆民樂事勸功尊君親上欣戴安樂臣退就田里<lb/>
以至瞑目泉下猶知懐此幸願也老臣無狀為陛下慮<lb/>
不敢不精為陛下言不敢不盡亦惟陛下察此至誠俯<lb/>
垂省納實天下幸甚候進止<lb/>
　　　論募役<lb/>
<pb n="KR4d0070_WYG_027-6a"/>
臣伏覩見行役法天下共苦不便陛下天高聴卑必聞<lb/>
其利害切恐中外臣僚未有為國家深憂逺慮精言其<lb/>
本末者臣既以方拙上荷知眷今拜章乞致仕方俟命<lb/>
解謝念言重恩思有以補報而去故不避誅絶上此奏<lb/>
封極陳保邦便民之大計切務非徒詭激以抗髙論而<lb/>
已陛下至聖大明儻察臣言實有益於國家即乞發自<lb/>
清衷特下明詔停罷此法復行舊制之中有所未安稍<lb/>
為增損叅定施行詔下之日四方萬姓若有匹夫匹婦<lb/>
<pb n="KR4d0070_WYG_027-6b"/>
不慰悦抃蹈上感徳澤者則臣請受罔上迷國壊法亂<lb/>
紀之罪投放遐裔以正典刑若陛下猶謂臣言未足為<lb/>
信古者有大疑謀及卿士庶人協同而後有作即乞露<lb/>
布臣章俾在廷百辟以至諸路郡縣官吏共得盡其公<lb/>
議二者惟在陛下發於神㫁以定天下是非若但送之<lb/>
中書詢之執政無益也則乞留中不下非惟有以保全<lb/>
孤臣抑以致忠義之言以廣四聰之達不勝為國憂慮<lb/>
區區之心惟聖明諒察所有劄子具别封進<lb/>
<pb n="KR4d0070_WYG_027-7a"/>
　　　論高麗使人相見儀式事<lb/>
臣近見江淮發運司牒報高麗國進奉使人已到明州<lb/>
見赴闕前來次檢㑹先録到樞密院劄子降下儀式一<lb/>
巻看詳内一項所至京府州軍知州通判出城迎接管<lb/>
設饑送儀式伏見契丹國信使過北京只是通判攝少<lb/>
尹接送今髙麗係外蕃其進奉使人乃陪臣也宣徽使<lb/>
班秩同見任兩府出城接送禮更重於契丹非所以崇<lb/>
國體示威靈也前次過南京雖已曽行新儀其時知府<lb/>
<pb n="KR4d0070_WYG_027-7b"/>
係兩省官今来接送管設相見儀式伏乞朝廷特行再<lb/>
定頒下以憑遵守施行<lb/>
　　　請防禁髙麗三節人事<lb/>
臣切聞髙麗國進奉使人下三節人頗有契丹潛雜其<lb/>
間經過州縣任便出入街市買賣公人百姓祇應交通<lb/>
殊無檢察所至輒問城邑山川程途地里官員户口至<lb/>
乃圖畫標題意要將還本國自明州至京水路三千餘<lb/>
里昨淮浙饑疫公私凋耗國之虚實豈宜使蕃夷細知<lb/>
<pb n="KR4d0070_WYG_027-8a"/>
自諸邊闗一人入界謂之細作捉搦甚嚴今契丹之人<lb/>
與高麗相參遂至京輦中外動靜何事不聞漏泄國情<lb/>
深為不便伏乞中㫖且立條制下引伴使臣令多將帶<lb/>
小心得力人縁路監防略比契丹夏州人使體例無令<lb/>
得與公私諸色人交闗雜語外若示之禮待實以察其<lb/>
姦諜機事不密猶致患害況於蠻夷豈得不加拘束<lb/>
　　　請詳定盜賊條法事<lb/>
臣竊聞山東河北頗有盜賊羣行刼掠至或三數十人<lb/>
<pb n="KR4d0070_WYG_027-8b"/>
為火乗騎鞍馬被甲操兵器多是傷害變主驅鹵民人<lb/>
遇捕盜官吏軍兵弓手即行鬭敵殺人放火恣為凶暴<lb/>
若更因之以饑饉嘯聚脅從切慮日益猖熾漸煩誅討<lb/>
舊制防禁盜賊之法鄉村即有耆長壯丁弓手州縣即<lb/>
有廂虞候鎮將所由軍巡人立限捕捉若縣鄉有强惡<lb/>
賊徒不時收送即州郡遣職員將校監督巡檢縣尉捕<lb/>
逐而又設賞購之科召人告捕故賊可敗獲近制廢罷<lb/>
耆長壯丁而使保甲捕賊不許立限科較但令衆共量<lb/>
<pb n="KR4d0070_WYG_027-9a"/>
出罰錢鄉户得力弓手往往放遣而雇募浮浪不逞之<lb/>
民以充弓手州縣鄉虞候鎮將所由巡防人等竊盜但<lb/>
令量行罰贖强刼盜第一限亦許贖銅其應科決者又<lb/>
許以别獲人數比折放免州縣將校職員舊得力人多<lb/>
已放罷見充役人亦不許别作差使惟吿捕一科為禁<lb/>
防之助則有凶猾之人依憑法令已被拘執就禁輒自<lb/>
引服即從案問欲舉之法減死流二等便從徒罪定㫁<lb/>
雖用配法乃有未至配所已復逃亡其告發之人憂懼<lb/>
<pb n="KR4d0070_WYG_027-9b"/>
讐報罕有敢告捕者以此盜賊公行稍見充斥使諸巡<lb/>
檢縣尉實難以施其力本府近日强竊盜賊比往前為<lb/>
多然尚於京東一路未曾有羣盜入境諸州則皆有矣<lb/>
臣深思殄冦之意動為法制拘礙亦無以設方略及檢<lb/>
㑹嘉祐以前編勅諸逃配軍作賊别作條目立法加重<lb/>
新編勅刪去此條諸盜賊計贓定罪新勅復為増加贓<lb/>
錢數目而法減從輕臣聞法令之設所以除姦去惡安<lb/>
養良民未有以容姦長惡為法也夫盜賊者國之蠧蝎<lb/>
<pb n="KR4d0070_WYG_027-10a"/>
不可長也熒熒不滅至于燎原涓涓不塞至于潰堤前<lb/>
代未有不由盜賊而肇亂者也伏望聖神照察特降宸<lb/>
㫖命取新舊禁捕盜賊律令别行詳定自州縣長吏應<lb/>
係捕盜官吏兵級精立賞罰條格頒行以禁止凶暴安<lb/>
保萬民即今國家之深計重事<lb/>
　　　論諸路州軍闗報邊事<lb/>
臣竊聞安南九軍發離邕州已多日又頗聞一行士馬<lb/>
多染瘴疫頃來邊防事機不至周密中國動靜敵國輒<lb/>
<pb n="KR4d0070_WYG_027-10b"/>
知昨三月末間單州公文連到廣西闗報交賊事所經<lb/>
歴州軍甚多始至本府臣㝷時收留止住不行竊料似<lb/>
此諸州展轉闗報若至三路即吏民騰口事入敵國伏<lb/>
望特行戒約嶺南荆湖江南等路職司使嚴切指揮所<lb/>
部州軍應行軍事宜不得妄行傳報更相扇動樞機不<lb/>
密實損國威其單州公文謹封進納<lb/>
　<lb/>
　樂全集巻二十七<lb/>
</p>
<p>
</p>
  </div>
<div>
                <head>樂全集巻二十八</head>
    <p>
<pb n="KR4d0070_WYG_028-1a"/>
欽定四庫全書<lb/>
　樂全集巻二十八　　　　宗　張方平　撰<lb/>
　　表狀<lb/>
　　　賀皇帝加尊號表<lb/>
三推修籍禮畢於青壇兆姓樂推恭上乎顯册天人協<lb/>
契夷夏胥歡<hi>中謝</hi>恭惟尊號皇帝陛下寳玉紹圖淵珠<lb/>
在握稽乾文而布政鈞妙用以為方圓覆九區大沖羣<lb/>
性雖上徳不有故人無能名在後聖異文必功稱乎號<lb/>
<pb n="KR4d0070_WYG_028-1b"/>
是以帝堯則天之大皇軒體道之元加諸寳章未浮睿<lb/>
致臣心傾宸極身繫陪京莫伸率舞之誠徒慶嘉亨之<lb/>
㑹<lb/>
　　　賀皇太后加尊號表<lb/>
臣庶等以陛下徳對天儀功邁古烈奏誠丹陛贊國鴻<lb/>
休爰此吉辰誕膺寳册宗廟増慶華夷共歡<hi>中謝</hi>伏以<lb/>
皇太后陛下厚載無疆裁成百度躋含靈於仁壽浹和<lb/>
氣於清寧教始正家雅憲邁乎文徳禮成見廟故事盛<lb/>
<pb n="KR4d0070_WYG_028-2a"/>
於和熹大業著於升平隂隲存於造化惟茂功之所被<lb/>
豈徽號之能殫臣適逺龍墀叨司麟籥想盛儀而心騖<lb/>
望宸極以魂飛<lb/>
　　　光獻皇后上仙慰表<lb/>
伏覩遺誥太皇太后奄違盛世聞誥號擗糜潰五情伏<lb/>
惟皇帝陛下至情大孝哀慕深切臣退伏田廬不獲陪<lb/>
位宫庭不任摧殞之至<lb/>
　　　光獻皇后靈駕赴山陵慰表<lb/>
<pb n="KR4d0070_WYG_028-2b"/>
伏承大行太皇太后靈駕發引赴山陵者大升即逺萬<lb/>
國同哀伏惟聖情永懐攀慕大行太皇太后隂功庇世<lb/>
神御賔天尊極三朝實積貽謀之慶孝刑四海詎勝銜<lb/>
恤之深臣退伏鄉廬阻陪班位瞻望莫及殞咽椎心<lb/>
　　　先帝上昇慰表<lb/>
上天降禍大行皇帝奄棄萬國悲纒穹壤痛貫華夷奉<lb/>
諱哀號罔知所措<hi>中謝</hi>恭惟皇帝陛下性於仁孝罹此<lb/>
艱虞哀慕切深中外悸恐願思社稷之大計無徇曽閔<lb/>
<pb n="KR4d0070_WYG_028-3a"/>
之私哀臣以老病不獲奔赴闕庭無任哀痛感慕激切<lb/>
屏營之至<lb/>
　　　第二表<lb/>
伏以大行皇帝奄棄萬國哀纒中外痛貫神人奉諱悲<lb/>
號擗踊無任<hi>中謝</hi>恭惟太皇太后陛下義重天屬恩深<lb/>
母儀罹此艱憂永懐痛悼願為無窮之計少割難忍之<lb/>
慈<lb/>
　　　第三表<lb/>
<pb n="KR4d0070_WYG_028-3b"/>
伏以大行皇帝登遐逺近奔赴朝夕號臨況臣昔嘗備<lb/>
位二府雖老家居猶當躬詣闕庭以盡哀慕頃以垂老<lb/>
乆病兩目生翳起坐須人雖欲勉强其道無由慙負哀<lb/>
痛罔知所措<lb/>
　　　皇帝登極賀表<lb/>
伏奉制書今月五日皇帝陛下嗣登寳位纘服先猷中<lb/>
外聳觀華夷同慶<hi>中謝</hi>恭惟皇帝陛下英風冠古世徳<lb/>
在民煥乎天日之姿卓有祖宗之烈民心所在神器自<lb/>
<pb n="KR4d0070_WYG_028-4a"/>
歸如天作春萬物有向榮之意如日出地四海無遁照<lb/>
之心眷茲神人永有慿奉臣以老病不獲奔詣闕廷無<lb/>
任歡喜踊躍激切之至<lb/>
　　　賀太皇太后同聽政表<lb/>
伏奉今月五日制書太皇太后臨朝聽政者天覆地載<lb/>
八方以寧春生秋成萬物乃遂民心既定國步自安<hi>中</hi>
<hi>謝</hi>恭惟太皇太后陛下轉導兩朝儀刑四海襲治世之<lb/>
故事繼先后之永圖屬茲難疚之中實負安危之望共<lb/>
<pb n="KR4d0070_WYG_028-4b"/>
聞大政勉副誓言人神有依華夷須賴國之大計萬世<lb/>
以昌<lb/>
　　　慰皇太后表<lb/>
大行皇帝奄棄萬國奉諱之日哀殞忘生成服以來擗<lb/>
踊無地<hi>中謝</hi>恭惟皇太后配徳宸極助治宫闈崩坼之<lb/>
憂既下同於萬宇攀號之痛又身先於六宫臣以老病<lb/>
不獲奔赴闕庭無任哀痛感慕激切屏營之至<lb/>
　　　慰皇太妃表<lb/>
<pb n="KR4d0070_WYG_028-5a"/>
大行皇帝奄棄萬國洪覆圯裂羣生震搖凢有識知舉<lb/>
増號慕<hi>中謝</hi>恭惟皇太妃奉侍朝夕左右聖神遽罹下<lb/>
席之憂永抱終天之痛<lb/>
　　　賀皇太后表<lb/>
伏奉制書今月五日皇太后光奉國章誕膺册禮凢在<lb/>
臣妾知有依歸<hi>中謝</hi>恭惟皇太后殿下内徳茂於先朝<lb/>
母道隆於嗣聖恭儉之美上繼周之姜任孝慈之風下<lb/>
掩漢之馬鄧豈獨盡天下之養蓋將明王化之先盛禮<lb/>
<pb n="KR4d0070_WYG_028-5b"/>
既行多方同慶<lb/>
　　　賀皇太妃表<lb/>
皇太妃誕膺令典受册内朝盛禮傳聞四方同慶<hi>中謝</hi>
恭惟皇太妃功書女史徳配周南早以虞嬪之休遂儲<lb/>
堯母之慶坐論婦禮既師表於六宫誕生聖明實本支<lb/>
於萬世恭聞盛禮實慰羣心<lb/>
　　　賀皇太后受册表<lb/>
致六宫之肅雍備四星之光耀國章畢舉實繄中外之<lb/>
<pb n="KR4d0070_WYG_028-6a"/>
心隂教益明式顯廟朝之重<hi>中謝</hi>恭惟皇太后同徳聖<lb/>
期儷尊宸極成周之盛任姒繼於徽音東漢方隆隂馬<lb/>
昭於内則式陳寳册上正母儀普率承風抃蹈胥悦臣<lb/>
乆違京闕退伏田廬聞命有初為國同慶<lb/>
　　　賀皇太妃表<lb/>
盛禮斯成徽章式備國之慶事天下歡心<hi>中謝</hi>伏惟皇<lb/>
太妃地重星闈徳隆宸極重光累盛上參中壼之榮積<lb/>
徳累仁允穆普天之望<lb/>
<pb n="KR4d0070_WYG_028-6b"/>
　　　慰慈聖光獻皇后神主升祔表<lb/>
伏承慈聖光獻皇后神主升祔太廟禮畢者因山復土<lb/>
已掩於下宫祔廟安神肇開於拓室宸衷追慕綿㝢同<lb/>
懐<hi>中謝</hi>伏惟慈聖光獻皇后配極居尊俔天為大對勲<lb/>
華之盛旦越任姒之徽音國體端嘉功出九人之上孫<lb/>
謀丕顯治超三代之前展龍駕以賔升復龜臺之舊御<lb/>
寢園載肅虞輅初迴昭穆有嚴式序宗祊之重烝嘗是<lb/>
享永惟配帝之隆徳性純深孝思篤至四海為養實由<lb/>
<pb n="KR4d0070_WYG_028-7a"/>
來祭之恭萬民以和本自國親之教臣忝從朝舊退伏<lb/>
鄉廬徒望庭壖莫陪班列不任慘切之至<lb/>
　　　賀聖躬痊復表<lb/>
伏承聖躬康復巳於三月一日御紫宸殿視朝者擁全<lb/>
衆福臨聽萬機含生與聞舞手相慶<hi>中謝</hi>恭惟尊號皇<lb/>
帝陛下丕承駿命光宅永圖上全虞舜之聰明中盡周<lb/>
文之抑畏雖甚盛徳未嘗輒安將大有為無敢自暇至<lb/>
若一穀不登則憂見於色一夫不獲則慮形諸心于夙<lb/>
<pb n="KR4d0070_WYG_028-7b"/>
于宵以諮以訪僅踰三紀常御太和茲極神明之勞偶<lb/>
爽晦明之適然而天地敷佑祖宗降休百靈隂相於前<lb/>
萬俗精䖍於下粹氣來復淵衷寖清保社稷無疆之期<lb/>
為朝廷莫大之貺臣早從外補越在西涯第思扆宁之<lb/>
深嚴阻預簪紳之蹈躍<lb/>
　　　賀册貴妃表<lb/>
得本州進奏院報今月三日貴妃受册禮畢者徽章有<lb/>
煒茂典聿修臣子之心中外胥慶<hi>中謝</hi>恭惟尊號皇帝<lb/>
<pb n="KR4d0070_WYG_028-8a"/>
陛下丕承寳構光闡皇圖凢議禮文必考本朝之故事<lb/>
誕孚徳度舉協前王之令猷疇壼掖之賢明成家邦之<lb/>
風化若時吉日備禮大廷敷厚人倫足致闗雎之應裁<lb/>
成内治永標彤管之光臣限守郡符方遙象闕徒心馳<lb/>
于宸極阻手舞于天墀謹差都教練使張遵道奉表詣<lb/>
闕稱賀以聞<lb/>
　　　代中書賀壽星見表<lb/>
司天監狀奏今月十九日戊申其夜五更五㸃後于丙<lb/>
<pb n="KR4d0070_WYG_028-8b"/>
位瞻見壽星出見赤而光大者秋氣方清曙光微動爛<lb/>
然珠彩宛在丙方考日官之獻占知睿筭之無競<hi>中謝</hi>
伏以三辰垂象所以示人五福敷言莫先惟壽觀景祥<lb/>
於南極驗愷悌之萬年恭惟尊號皇帝陛下寳命在躬<lb/>
乾圖紹統治民祇懼事帝寅威故鑒祐於有仁用永鍚<lb/>
於難老惟享國之永若商之中高願當天而王如古之<lb/>
巢燧臣等愧非一徳忝列三司覩此休符倍萬忻慶<lb/>
　　　謝賜御飛白書表<lb/>
<pb n="KR4d0070_WYG_028-9a"/>
今月五日伏䝉聖恩賜臣御飛白書一軸者仰拜綸言<lb/>
甫啟緘縢之秘恭瞻宸翰恍驚輝照之臨<hi>中謝</hi>臣聞書<lb/>
之俊竒法傳飛白得諸心而方妙應於手以如神惟我<lb/>
太皇若時多藝高出肇昔孰為擬倫恭惟尊號皇帝陛<lb/>
下繼聖恢圖無為御宇顧萬機之臻靖咨八法以宣精<lb/>
祖則茂昭睿功允緝因齋居之多豫灑逸筆以為娛以<lb/>
臣乆塵侍槖之華近被于藩之重特加寵錫曲示眷私<lb/>
俯僂以觀徘徊増惕重有同於分器榮實過於笥衣神<lb/>
<pb n="KR4d0070_WYG_028-9b"/>
物護持恐難留于私室世家傳保當大庇於宗門臣方<lb/>
迫嚴涂無繇躬謝<lb/>
　　　謝賜御書表<lb/>
臣伏䝉聖恩賜親書一幅天語温純煦若春陽之景宸<lb/>
毫璨麗煥如星斗之精褒逾華衮之章捧過鴻鈞之重<lb/>
臣道原殊淺學殖乆蕪早塵兩禁之游遂玷三朝之遇<lb/>
陛下宸襟縱邁天稟濬明妙萬物以為神乘六龍而比<lb/>
健豈臣庸陋得望清光灑潤及於蕭斯委照通於蔀隙<lb/>
<pb n="KR4d0070_WYG_028-10a"/>
逢時之渥傳後為榮仰服寵靈深淪骨髓<lb/>
　　　進慶厯編勅表<lb/>
恭聞聖人之於法也揆時設禁察失建防律令統於本<lb/>
原詔教縫其漏隙世輕世重參制吕刑之權新典平典<lb/>
互存司冦之職然則通其變者未嘗使倦歸於治者不<lb/>
必相沿更化適宜由來尚矣臣等<hi>中謝</hi>竊以宋興受命<lb/>
垂及百年制勅之文累經編定造邦則綱目粗舉繼世<lb/>
則禁約彌周故刑統輔乎建隆農田析於景徳附令輕<lb/>
<pb n="KR4d0070_WYG_028-10b"/>
常憲之犯減定省中覆之煩要取便人迭為救弊其間<lb/>
執文生意吏所不免縁令興詐人所必為語不直宣則<lb/>
奏請生於未曉法雖曲處故比例興於一時由是報讞<lb/>
浸多文書彌積官雖行下民罔究知旁縁為姦承用差<lb/>
駮網逾密而禽駭䇿雖弊而馭勞必待刋修乃能折中<lb/>
伏惟尊號皇帝陛下燭知治本茂建民中既清問於羣<lb/>
工思更始於多辟而舊條浩廣後令煩挐或月異而嵗<lb/>
不同或小得而大有失矧乃俗無定化法貴善更不徇<lb/>
<pb n="KR4d0070_WYG_028-11a"/>
古以礙今不執此而妨彼譬夫調瑟易柱順燥濕而扣<lb/>
音虞機省括度髙下而求獲乃頒明命改緝懿綱仍詔<lb/>
臣等博舉衆僚並咨先例置司率屬舉要申凢於是以<lb/>
尚書屯田員外郎臣奕等刪正其文翰林學士臣某等<lb/>
詳處其當臣昌朝臣育典總其任㝷據天聖編勅為始<lb/>
下盡慶厯三年續降宣勅凢得四千七百六十五條極<lb/>
慮研精彌年論次因事標目准律製篇擿除重複揚搉<lb/>
輕重増所宜立周所未詳一詔而該數罪者從類析科<lb/>
<pb n="KR4d0070_WYG_028-11b"/>
數勅而申一事者併文示簡向以損益未定首末或乖<lb/>
須訖纂修方咨處可露奏前上俞報實頒又詳天聖編<lb/>
録之時勅不著年巻無先例遂使法家無指用之限諸<lb/>
條有疊出之文今每勅繫年存舊體也先巻發例省煩<lb/>
文也其言某年月日勅者則盡如元降言某年月日勅<lb/>
詳定者則微加修潤言臣等參詳新立者乃是衆議建<lb/>
明務合大中庶全體要又念折杖之法創始本朝上聖<lb/>
卓行前王未悟故取自刑統冠於本章且俾羣吏曉知<lb/>
<pb n="KR4d0070_WYG_028-12a"/>
王制明白其中書門下樞密院聖㫖劄子批狀係今來<lb/>
纂録者悉改曰宣勅總一千七百五十七條離為十二<lb/>
巻倂總例一巻目録三巻又取勅内汎行約束者為續<lb/>
附令勅一巻及録到續降赦書徳音三巻合為一部如<lb/>
得允當即乞特降勅命與刑統令式及先編附令勅一<lb/>
路一州一縣勅兼行蓋以窒詆欺之塗略苛細之弊義<lb/>
歸畫一人得共規文淺則用者明語約則該者廣由天<lb/>
地之化確然易知侔江海之流大而難犯若使吏能明<lb/>
<pb n="KR4d0070_WYG_028-12b"/>
習官謹奉行不為惠於法中不游情於法外庶可杜塞<lb/>
竒請追庶獄之號平銷戢爭心致黎苗之遷善臣等謬<lb/>
膺遴選殊懵大猷探理略以服勤惕奏期之淹晚粗終<lb/>
研削少佐侀成或許頒行仍乞以慶厯詳定編勅為目<lb/>
其新編勅共二十巻謹隨奏上進以聞牒奉勅宜令崇<lb/>
文院雕印頒行<lb/>
　　　謝賜熙寧編勅表<lb/>
伏蒙聖慈賜臣熙寧編勅一部者伏以建邦之治本原<lb/>
<pb n="KR4d0070_WYG_028-13a"/>
在乎典刑禁民為非綱紀繫乎法令屬當平世簡用祥<lb/>
刑式助四維允成三徳<hi>中謝</hi>恭惟皇帝陛下體天為大<lb/>
如日之中燭於象表之微制此天下之動俯觀時務旁<lb/>
察人情時惟適以為宜事何乆而不敝貞夫一者百慮<lb/>
可以同歸變而通之萬民於茲不倦故講求於往制俾論<lb/>
次於新書雷電合章金玉條理緬合大中之訓益昭欽<lb/>
恤之仁甫畢刋摹爰加頒賚臣幸縁近綴忝守輔藩方<lb/>
恭命以奉行思揚吏職復䝉恩於降賜永獲家藏<lb/>
<pb n="KR4d0070_WYG_028-13b"/>
　　　滑州謝賜新厯日表<lb/>
王官底日考厯以正天端侯御奉時告朔而賦民政<hi>中</hi>
<hi>謝</hi>伏以尊號皇帝陛下乾圖紹統寳數在躬推軒策於<lb/>
明堂五氣以治合舜時於方嶽七政以齊臣罷職禁林<lb/>
分符畿服捧新書于芝檢増舊戀于蓂階<lb/>
　　　南京謝賜厯日表<lb/>
居卿典厯太史序時憲治象於庶邦大王正於一統尊<lb/>
號皇太后陛下厚生著徳大順御期撫節以推天元履<lb/>
<pb n="KR4d0070_WYG_028-14a"/>
端而勤政始氣物惟叙機祥薦和爰頒朔於海寰俾示<lb/>
人於嵗事臣忝由禁署分守陪京捧迎日之軒書切望<lb/>
雲於堯屋<lb/>
　　　秦州謝賜厯日表<lb/>
清臺謹職俯畢於新書法座推恩亟行於諸夏撫封載<lb/>
逺拜賜為榮<hi>中謝</hi>恭惟尊號皇帝陛下乘正御乾順古<lb/>
敷化海以内外盡陶於太和天之後先率有以常應然<lb/>
猶命南北之正記昏明之期自始而終能究六家之法<lb/>
<pb n="KR4d0070_WYG_028-14b"/>
惟疎與密具歸五紀之文序作嵗言布為民事凢舟車<lb/>
之所逮且郡國之相維悉用頒宣庶令奉順而臣復從<lb/>
外補越在西隅㑹承詔檢之嚴得見辰猷之重謹當恪<lb/>
思睿訓昭諭編氓不獨示元聖授時之休抑亦知至仁<lb/>
生物之意<lb/>
　　　讓除諫官表<lb/>
今月二十一日閤門領告勅一道授臣直集賢院知諫<lb/>
院事者膚短之材孤逺之迹選除忽及愧惕無涯<hi>中謝</hi>
<pb n="KR4d0070_WYG_028-15a"/>
伏以國家分命百工並釐衆務惟茲諫職實禆治要自<lb/>
非素履約乎中道處議得其逺體詳曉事物該知典故<lb/>
有大制度能探沿革之本當大施舎能折損益之中苟<lb/>
塵獻替之地是貽朝廷之辱况今陛下勵精於上大臣<lb/>
宣力於下聽納不倦謀能並進是方輯明紀律式遏冦<lb/>
暴宜得通識上助有為衆材森如多士萃止上簡天眷<lb/>
豈少臣者儻陛下矜其愚而錫保全之造公朝體其介<lb/>
而敦愛育之仁許臣且以舊官就館供職上免曠官之<lb/>
<pb n="KR4d0070_WYG_028-15b"/>
咎下逃十指之譏茲實由衷之私竊積聽卑之望<lb/>
　　　謝除知制誥表<lb/>
伏奉制命蒙恩授臣右正言知制誥者槐庭給札甫上<lb/>
於奏篇星掖代言遽陪於景從躐進論思之秩預聞毖<lb/>
密之謨俯僂拜嘉兢凌失次<hi>中謝</hi>恭以邦家所重典誥<lb/>
為先故廣延於翹英俾對司於明命尚書作詔任處機<lb/>
衡内史出方贊為爵禄蓋歴朝之極任為外廷之華階<lb/>
向非學本名家代推傑筆則何以發揮鴻業徊翔近班<lb/>
<pb n="KR4d0070_WYG_028-16a"/>
體漢家深厚之辭演周公煩悉之誥訏謨定命鼓舞乎<lb/>
萬方除書徳音竦動乎羣聽備諮訪乎政事專潤色於<lb/>
王猷必資東里之才取重西臺之望伏念臣斗筲微器<lb/>
樗櫟散材獨奮草茅之愚再舉方聞之目小冠宰邑式<lb/>
敷慈惠之經别乗贊藩無補中和之職無何被㫖即追<lb/>
還臺陞處樂卿之丞留充諫省之缺赤墀伏奏曽未逾<lb/>
年右史記言仍偕備位自量未至兼此數官惟内罄於<lb/>
朴忠可少紓於官責汲黯之言多忤實荷優容鮑宣之<lb/>
<pb n="KR4d0070_WYG_028-16b"/>
義少文粗存體要免譴斥之為幸曷恩榮之敢圖猥被<lb/>
寵甄遽承官乏内省而愧外言謂何此蓋皇帝陛下洪<lb/>
覆如天至仁育物修官以一乎統類施命以告乎方來<lb/>
思皇俊乂之才裁成温雅之號詎宜輶淺玷此敷求謹<lb/>
當疏瀹煩襟厲摩素業闗決六曹之議深務持平靦修<lb/>
四禁之規覬能謹職敢言論報蓋逭顛隮<lb/>
　　　西垣陳乞外補狀<lb/>
臣幸以微才濫當書命去本朝而就州郡捨辭翰而趨<lb/>
<pb n="KR4d0070_WYG_028-17a"/>
吏責蓋不獲巳豈所願為臣堂有二親年向衰老母氏<lb/>
抱疾多歴年所自臣登仕再任淛中迎親就官樂其風<lb/>
土今來外制見有五員臣出領州餘足供職伏望聖慈<lb/>
許領江淮間一郡矧今疆埸之戍未解中外之事頗繁<lb/>
萬一闕人選任誤及不惟自知愚懦實亦迫此私誠臨<lb/>
時有辭愆為臣之義遺親冒寵乖為子之方臣若旁有<lb/>
兄弟或下有子姪供養有託何憚奮身縁此區區尤不<lb/>
遑處仍恐物議不察臣誠以謂多事之時猥為便私之<lb/>
<pb n="KR4d0070_WYG_028-17b"/>
請占掖垣之近職擇善地以自安臣乞解綸闈換一散<lb/>
秩若祕書學省東宫之官資清品髙典藩亦重矧茲官<lb/>
號乆不補除散要逓居願從臣始仰祈天造俯鑒愚衷<lb/>
戰汗屏營伏候勅㫖<lb/>
　　　謝宣召入院充學士表<lb/>
今月日翰林待詔劉文蔚至臣所居奉宣聖㫖召臣入<lb/>
院充翰林學士星車傳命玉署參華才薄恩隆以榮為<lb/>
懼竊以學士之職盛於有唐本朝右文其選益重間䝉<lb/>
<pb n="KR4d0070_WYG_028-18a"/>
訪逮得効論思地處深嚴絶為清近服四禁以謹職業<lb/>
詳七制以贊訓言諒匪通才豈當妙簡<hi>中謝</hi>伏念臣幸<lb/>
縁儒服竊覬仕階濫肩四方之豪曷明三道之要大庭<lb/>
發策再矚帝輝東觀紬書亟游俊域荐塵事任粗守官<lb/>
箴内省顓䝉已塵賞拔豈謂皇帝陛下軫憐孤特矜芘<lb/>
拙艱記演綍之微勤陟浮鰲之近綴斗無挹酒之用鶴<lb/>
有乘軒之譏謹當自求履祥緬思典故體巽風而申令<lb/>
當勵深辭瞻法扆以在顏勉承切問冀少圖於來效諒<lb/>
<pb n="KR4d0070_WYG_028-18b"/>
奚報於鴻私<lb/>
　　　滁州謝上表<lb/>
昨蒙聖恩授臣依前右諫議大夫知滁州軍州事已於<lb/>
十月初五日到任上訖近班就列早玷於清途便郡庇<lb/>
身復蒙於善地荷天之寵循分知優<hi>中謝</hi>臣緒閥單平<lb/>
材用疎短謬登詔選叨處仕途通籍朝閨濫巾儒館擢<lb/>
陞兩禁用踐羣司粗逃官尤曽微風迹比因病目不堪<lb/>
簿領之煩遂剖丹誠求還文翰之職清衷加恤慈㫖垂<lb/>
<pb n="KR4d0070_WYG_028-19a"/>
矜得就閒曹少安散質事介有無之迹議生疑似之間<lb/>
睿鑒孔昭朝論惟允領麾殊幸省已載兢久依日月之光榮<lb/>
陪法從忽到淮山之上怳復塵寰值嵗大穰與民同泰<lb/>
俯仰優足出處便安此蓋皇帝陛下一氣均和大圓廣<lb/>
覆動植之物並被生成之仁小大之臣咸荷保全之道<lb/>
矧在孤微之迹嘗叨任遇之恩拙守有常厚誣巳辨敢<lb/>
不勤恤民瘼恪謹官箴冀勉樹於教條期少資於化育<lb/>
　　　江寧府謝上表<lb/>
<pb n="KR4d0070_WYG_028-19b"/>
三月二十三日進奏院逓到官告勅牒各一道伏䝉聖<lb/>
恩授臣依前官充端明殿學士移就知江寧府仍放朝<lb/>
謝者巳於四月十七日到任訖參華秘殿被寄名藩從<lb/>
便道以治行奉寛條而署事寵榮蕃集媿汗交流<hi>中謝</hi>
竊念臣世系單㣲天資䝉淺褫巾未乆通籍為榮乗善<lb/>
養於羣材遂叨塵於顯列沾河漢之滋澤依日月之光<lb/>
華寖親户牖之嚴備更臺閣之要物勝權而衡殆形過<lb/>
鑑以照窮乆冒龍光倐罹箕舌仰繄能哲俯察所存寘<lb/>
<pb n="KR4d0070_WYG_028-20a"/>
兩省之近班假一麾於便郡危心未定渥命亟頒蔀屋<lb/>
照通陳根脈起垢疵悉蕩坯陶更新此蓋皇帝陛下大<lb/>
度開容至仁涵育鑒丹誠之不昧知拙守之有常申穆<lb/>
朝猷曲囘天造禁帷密職復近穆清之塗方面通都俾<lb/>
當雄重之地敢不精心以慮來效是圖庶有獲於涓埃<lb/>
用酬恩於天地<lb/>
　　　服除再授端明殿學士兼龍圖閣學士給事中<lb/>
　　　　謝恩表<lb/>
<pb n="KR4d0070_WYG_028-20b"/>
伏奉制命授臣某官者禮方終制恩許還朝入覲黼惟<lb/>
邈清光而在望登陪藻幄簉近綴以為榮<hi>中謝</hi>伏念臣<lb/>
才匪通方器慙適用從鄉人之善者幼擇與遊玷國士<lb/>
之品題早塵上達荐承詔選遽躐仕階見推英俊之場<lb/>
周歴華要之地比繇禁署分領翰垣不圖釁罰之深靡<lb/>
究劬勞之報乆纒病苦無望生全况晷景之不停悵几<lb/>
筵之已徹仰膺茂典俾復通班再趨户牖之嚴仍處閨<lb/>
帷之密此蓋尊號皇帝陛下大圓周覆一氣均和軫塵<lb/>
<pb n="KR4d0070_WYG_028-21a"/>
露之舊勤收箕斗之浮象匪遺輶曲同被範圍敢不進<lb/>
念竭忠退思寡過日月獻納庶盡近臣之規夙夜切磋<lb/>
以勵在公之節少期來效上答鴻私<lb/>
　　　除尚書禮部侍郎知滑州讓遷官表<lb/>
伏奉制書以臣差知滑州特遷尚書禮部侍郎者甸服<lb/>
陪京首膺東眷春官小宰仍假寵名奬受有殊兢憂無<lb/>
措<hi>中謝</hi>臣論材謭薄語道迂疎親逢樂育之辰屢塞方<lb/>
聞之詔誤䝉恩記嘗歴事權向解禁扄連紆州組契濶<lb/>
<pb n="KR4d0070_WYG_028-21b"/>
江湖之逺流離嵗月之賖近趨丹陛之嚴復預紫垣之<lb/>
近激揚懦氣仰奉清光伏遇國家示壯邦畿増崇屏衛<lb/>
郊甸屯兵慎擇臣守豈期玩印之咨首訪遺簪之舊遷<lb/>
貳六官之重用優三輔之行無鎮撫方面之勞有息偃<lb/>
鈴齋之樂論今地望雖體大而勢雄較昔官居本事稀<lb/>
而身逸過加賞利恐累典刑若非此際懇辭必啓後來<lb/>
僥倖况臣職忝殿幄官處瑣闈乆塵侍從之華足領藩<lb/>
宣之寄曷煩麗澤方重左符伏望尊號皇帝陛下特寢<lb/>
<pb n="KR4d0070_WYG_028-22a"/>
新恩許還舊秩往釐州務躬布詔條雖去君前稍違於<lb/>
户牖顧居寰内何逺於本朝仰祈寛大之慈曲示保全<lb/>
之度俯回照鑒垂諒由衷輒干九死之誅冀完一介之<lb/>
守所有勅誥未敢祇受<lb/>
　　　知滑州乞免轉官劄子<lb/>
臣伏奉勅告授尚書禮部尚書差知滑州近者朝議升<lb/>
曹滑等州為輔郡増置兵衛以壯王畿所遣守臣縁此<lb/>
誠重然滑州本實閒僻公事絶稀無宣力之煩非藉才<lb/>
<pb n="KR4d0070_WYG_028-22b"/>
之地更起遷官之例恐開後倖之途又環都五州並為<lb/>
陪輔知州在任遷易不常必待加恩而行益滋干賞之<lb/>
濫況臣官叨兩省職居清近出當屏翰體亦非輕臣前<lb/>
日欲先陳論又慮涉於辭避故且受命須至上言伏望<lb/>
聖恩許臣只以舊官前去赴任慎重名器茲為治本在<lb/>
臣之分亦獲自安<lb/>
　　　謝遷禮部侍郎領輔郡表<lb/>
臣某言伏奉制命以臣差知滑州特授臣尚書禮部侍<lb/>
<pb n="KR4d0070_WYG_028-23a"/>
郎者近服建侯地升三轉中臺分次官貳六卿倂荷褒<lb/>
榮交深媿懼<hi>中謝</hi>臣世憑儒素天與朴忠幸遘重雍之<lb/>
辰濫膺特起之詔造廟堂而干禄兼冀親甘輕藁鑕以<lb/>
獻言累迂聖問蔑聞塵露之益空收箕斗之名頻煩寵<lb/>
章進㸃清貫嚮間闗於補郡方契濶以還朝重趨丹陛<lb/>
之華再預皁囊之綴喜從遐邈獲際近嚴嘿務安恬絶<lb/>
希僥倖㑹廟堂之深議崇畿甸之邇封盛修官儀推峻地<lb/>
望遄恤北門之舊首䝉左竹之咨謂密附日闈雖居重<lb/>
<pb n="KR4d0070_WYG_028-23b"/>
寄而輕辭天仗亦動淵衷因假儀曹示優禁從露囊封<lb/>
而啓讓承汗號以難迴載省無功徒堅自訟此蓋伏遇<lb/>
尊號皇帝陛下曲垂睿覽俯暨寒蹤念昔誤知非縁黨<lb/>
援推今同類每異矜憐偶賜節以殿邦猶出綸而増秩<lb/>
敢不祇循條教恪佩訓詞往殫夙夜之誠少荅乾坤之<lb/>
造<lb/>
　　　免知益州表<lb/>
今月十五日逓到告勅各一道伏䝉聖恩授臣端明殿<lb/>
<pb n="KR4d0070_WYG_028-24a"/>
學士兼翰林侍讀學士尚書户部侍郎知益州軍州事<lb/>
者左户美官西區重寄敢期推擇俯及庸虛驚惶失圖<lb/>
進退無措<hi>中謝</hi>臣涉獵經術遭逢聖明越分踰能連階<lb/>
累仕周旋侍從之職踐更清要之途風議無長猷為弗<lb/>
建向終苴制擇守輔藩報政靡聞方積簡書之畏陟恩<lb/>
逮下遽當方面之行地官亞卿坤維巨屏寵靈殊渥跼<lb/>
蹐為増念臣父當傳老之年而臣抱終鮮之戚有息皆<lb/>
幼于宗弗蕃顧温甘之所須豈晨昏之可舎惟拜嘉之<lb/>
<pb n="KR4d0070_WYG_028-24b"/>
誠厚敢有靦以自居情所不安義亦何處伏惟尊號皇<lb/>
帝陛下宇宙同廣曜魄並明測逺方之民深期於鎮輯<lb/>
訪大廷之議誤致于簡掄聖治難逢私懐為迫敢期逺<lb/>
照俯及丹衷布朝家天地之仁徇臣子庭闈之志追寢<lb/>
成命選除通材他日捐生敢惜螳蜋之臂此時反哺幸<lb/>
伸烏鳥之情輒竭寸誠仰祈洪造<lb/>
　　　免知益州劄子<lb/>
臣伏䝉聖恩除臣端明殿學士兼翰林侍讀學士尚書<lb/>
<pb n="KR4d0070_WYG_028-25a"/>
户部侍郎知益州巳具表辭讓章奏之文不盡誠悃敢<lb/>
披愚懇再黷天聰伏以益州方面至重朝廷委任推擇<lb/>
至精臣以庸虛猥當簡寄濫加崇秩榮兼近職揆才揣<lb/>
分忝冒逾涯但臣父年髙旁無兼侍昨受秦州之命亦<lb/>
嘗縁此自陳事播朝班言存聖聴况今益州除授寵利<lb/>
兩優雖國家任人自有大體而縉紳所指實貽清議敢<lb/>
望大明委照洪慈亭育垂憐拙守加憫孤蹤許臣以見<lb/>
官留滿今任犬馬之力期後効於驅馳烏鳥微情庶獲<lb/>
<pb n="KR4d0070_WYG_028-25b"/>
伸於哺養望闕待命不任隕越<lb/>
　　　上殿再免知益州劄子<lb/>
臣近被勅命差知益州奉表及劄子以親老乞且終滿<lb/>
滑州見任准中書劄子奉聖㫖不許辭免又聞已差梅<lb/>
摯知滑州亦有朝㫖不許辭讓梅摯縁輔郡加職巳朝<lb/>
謝臣於事體難為更留本郡今奉恩㫖朝覲獲對天顏<lb/>
敢再瀝懇誠上黷宸聴伏以益州方面甚重朝廷寄任<lb/>
非輕臣以庸虚誤膺推擇便當策勵駑鈍往䖍詔條但<lb/>
<pb n="KR4d0070_WYG_028-26a"/>
以臣父年俯傳家而臣終鮮兄弟賤息尚幼未堪承事<lb/>
義難違逺苟冒寵靈敢望聖慈垂矜愚守俾循陔之志<lb/>
獲展於盛朝則圖報之心誓伸於異日臣無任激切待<lb/>
命之至<lb/>
　　　益州謝上表<lb/>
蜀控西面益為大藩臨守之難畀付為重茲既署事實<lb/>
深惴懐<hi>中謝</hi>伏念臣資地本寒機悟殊淺偶縁朴學進<lb/>
㑹休辰乆塵侍從之塗荐更華要之地曽微云補之効<lb/>
<pb n="KR4d0070_WYG_028-26b"/>
第忘内疚之憂一昨起奉慈宸出分寰服烏鳥之情甚<lb/>
樂犬羊之鞟自宜適偶清衷深圖逺御庸殿一都之㑹<lb/>
專鈐兩道之兵枯朽見雕款段仍駕復冒寵陞之命無<lb/>
容固讓之私錦里舊城陸海千里軍屯整睦民俗阜康<lb/>
訟事不煩遨嬉多暇此蓋尊號皇帝陛下内全哲惠旁<lb/>
達聰明謂常預於樞機知頗存於謹厚可行寛詔以撫<lb/>
遐方謹當精究事為修明紀律冀成安輯之效持荅聖<lb/>
神之休愧靦瞻天跼蹐無地<lb/>
<pb n="KR4d0070_WYG_028-27a"/>
　　　益州謝詔書奬諭表<lb/>
進奏院逓到勅書一道以益州路轉運使奏據本州吏<lb/>
民乞留臣滿三年伏蒙聖恩特降奬諭者錫命自天怳<lb/>
日星之下燭跼身無地懍淵谷以内驚惟功善之不聞<lb/>
冒寵靈之誤及省循無狀愧懍兼懐<hi>中謝</hi>臣聞漢宣帝<lb/>
之勵精留思良吏唐明皇之求治注意外官然如膠東<lb/>
潁川治有異等之効濟陽河内事昭將順之誠方被璽<lb/>
書之褒而䝉絲言之飾前朝盛事舊史美談如臣者所<lb/>
<pb n="KR4d0070_WYG_028-27b"/>
藴虚疎見拔孤逺早玷清華之選乆陪英俊之游頃自<lb/>
禁嚴外分藩翰維益部一都之㑹據坤隅千里之疆氣<lb/>
俗剽輕貨利繁錯比守臣之彈治習舊事之便宜居然<lb/>
方面之雄稱為權寄之重獨顧行能之下亦叨推擇之<lb/>
行然頗知獄市者為政所先賦役者治人之本戒諸苛<lb/>
擾務在平均良用拙勤粗免隳斁不意吏民舉浮淺之<lb/>
迹朝廷敦奬勸之方細札十行置郵百舎善聲不著方<lb/>
虞責問之來榮號所加適取虚名之誚此蓋尊號皇帝<lb/>
<pb n="KR4d0070_WYG_028-28a"/>
陛下凝神象表垂統化元盛節隆乎中和美利充乎髙<lb/>
厚君視臣如心膂允謂至仁天自民之聰明故無遺聴<lb/>
百城聳觀遐俗知榮臣敢不上體宸慈下修官業率勵<lb/>
愚柔之性無怠百千荅揚覆照之恩少禆萬一<lb/>
　　　謝除三司使表<lb/>
伏䝉聖恩授臣依前尚書户部侍郎充三司使者驛遽<lb/>
奔塗䖍趨於嚴召芝函錫命進冒於寵光俾專筦計之<lb/>
煩實玷難才之選勢名參重靦汗交盈<hi>中謝</hi>伏念臣樸<lb/>
<pb n="KR4d0070_WYG_028-28b"/>
鄙孤生孱疎近器夙遌堯文之郁荐膺漢詔之求緤組<lb/>
朝闈濫巾儒館職箴規於獸省記言動於螭塗䝉擢掖<lb/>
垣遂登禁署中司執憲㑹府理財蹉跌外除因循十稔<lb/>
比自日畿之近徙臨蜀表之遐勉布寛條汔寧逺俗績<lb/>
幽宜絀覆廣惟私亟䝉瑞節之華歸奉燕朝之覲不謂<lb/>
尚存睿眷前出制音繇左户之班聮商大農之功利夫<lb/>
以㑹計之重賦入有經惟貨盈虚繫時休戚方今邊警<lb/>
雖徹而列屯猶厚年穀鮮登而沈冗為多調度既繁儲<lb/>
<pb n="KR4d0070_WYG_028-29a"/>
用幾蹷豈宜懦品竊假要權此蓋尊號皇帝陛下乾健<lb/>
垂明宸慈廣愛誤以愚朴目為幹臣謂嵗代之最深乆<lb/>
更巳試察羇蹤之自立素不因人優以職儀俾之器使<lb/>
敢不力求姦弊顓講富彊事有可為固自宜於竭盡衆<lb/>
之所避亦無憚於設施誓堅忠蓋之忱上荅簡求之造<lb/>
　　　乞免三司使不允謝荅詔表<lb/>
伏䝉聖慈以臣近上劄子乞解職出知鄆州特賜詔書<lb/>
不允者備員主計嵗涉再期辭劇請藩章凡六上荷淵<lb/>
<pb n="KR4d0070_WYG_028-29b"/>
衷之憐惻紆璽札之丁寧仍示撫存未容罷免内循孤<lb/>
拙愈極兢危<hi>中謝</hi>臣慶厯中擢自憲臺長茲㑹府于時<lb/>
齒髮方壯精力尚彊雖趣辦應猝之非長獨居官任職<lb/>
而無廢早以目疾求解利權乆方開俞得還禁近自爾<lb/>
出入中外奔走川塗更歴數州又逾一紀嚮罷坤維之<lb/>
守志圖近郡而行遽被詔除復膺使任臣聞命之始即<lb/>
以舊疾為言就職而來每以曠務為慮蓋財用之均節<lb/>
繫剖析之謹嚴急之則害於農商緩之或容於姦利責<lb/>
<pb n="KR4d0070_WYG_028-30a"/>
其簿領之効實存省察之明而臣心之精微比頃年而<lb/>
亦耗目之瞭眊迪近嵗而有加或苦勞疼乃移告謁因<lb/>
控懇誠之切屢形封奏之詳願停三使之浩繁竊丐一<lb/>
麾而休息公議幸寛於譴劾朝恩亦盡於優容實陳力<lb/>
之不任非無名而罷去豈謂尊號皇帝陛下俯矜愚守<lb/>
早綴近班不違道以求全頗著誠而無偽再頒温詔曲<lb/>
諭訓言重念臣所苦未平知分頗熟儻精神之可强顧<lb/>
煩冗以何辭但懼眩昏致隳重害雖虚懐容納俾收累<lb/>
<pb n="KR4d0070_WYG_028-30b"/>
乆之勤而列牘干祈未免再三之瀆至明垂鑒丹悃寧<lb/>
誣<lb/>
　　　謝兼翰林侍讀學士表<lb/>
伏奉制書以臣差知秦州授臣兼翰林侍讀學士者塞<lb/>
垣謀帥議及孱材講席敷經恩加異數仰膺睿奬交悸<lb/>
危悰<hi>中謝</hi>臣本起寒生親逢盛旦兩迃軒陛之問連䇿<lb/>
草茅之愚空竊虚名曷禆要務遄彯纓於諫署即珥筆<lb/>
於史林仙掖代言禁坡眎草領中司而持憲專大計以<lb/>
<pb n="KR4d0070_WYG_028-31a"/>
治財皆憑誤知蔑樹成績嚮從州寄頻換歲筩復遘母<lb/>
憂退棲閭閈近奉明庭之對重趨法從之班雖荷徳音<lb/>
屢矜滯迹自循拙守方避英游閒局冷司無關於朋比<lb/>
陳編蠧簡更續於見聞豈謂邊將終更聖宸擇守俾自<lb/>
承明之直往提戊已之屯陞持槖於書筵命擁旄於藩<lb/>
閫載言㑹幸奚塞疇咨此蓋伏遇尊號皇帝陛下濬發<lb/>
皇明旁求介善不責全於士類嘗圖舊於臣隣曲記小<lb/>
忠曩經煩使因推光寵以峻事權况臣陪殿幄之凝嚴<lb/>
<pb n="KR4d0070_WYG_028-31b"/>
典閣圖之奥祕如評榮進已處美階令兼講勸之員愈<lb/>
重論思之職暨引章而懇避承垂詔以敦臨帝意難辭<lb/>
人言可畏為儒薄分於叨冒以固多報國私誠在効酬<lb/>
而都淺惟益䖍於夙夕庶少荅於涓埃<lb/>
　　　南京謝上表<lb/>
伏奉制命除臣端明殿學士兼龍圖閣學士守尚書左<lb/>
丞知應天府兼南京留守司巳於今月十日到任上訖<lb/>
陪京分守實王業之所基故社言歸在仕游之為寵肅<lb/>
<pb n="KR4d0070_WYG_028-32a"/>
膺期命已布守條<hi>中謝</hi>伏念以植性㝠頑逢時熙盛荷<lb/>
聖神之眷察繇文史以誤知漫歴嵗華洊承官乏詞垣<lb/>
禁署間黷詳延憲府計籌嘗塵器使斥麾去國就日來<lb/>
朝洎䝉右蜀之遷復有大農之召司均九式顧調度以<lb/>
靡充營職一心亦勩勤而敢怠叙升省轄出領留都仍<lb/>
還籍於禁嚴示推慈之渥洽此蓋尊號皇帝陛下幽而<lb/>
必燭覆以無私隱其有不移之愚俾之以自求之福典<lb/>
茲宫鑰之重綽然里閈之華顧莫稱於恩光徒有慙於<lb/>
<pb n="KR4d0070_WYG_028-32b"/>
委寄撫心自省當益勵於乃修有軀可捐尚更圖於所<lb/>
報<lb/>
　　　辭免知秦州奏狀<lb/>
今月十九日進奏院逓到勅告一道除臣工部尚書秦<lb/>
鳯路兵馬都部署經畧安撫使兼知秦州者秦州重鎭<lb/>
尚書重官伏䝉聖恩俯及孤外在臣虚薄豈堪眷委兼<lb/>
臣父年老乆患脚膝不任騎乗闗隴山阻實難迎侍逺<lb/>
行敢望天慈矜察情懇特賜追寢新命許令終滿今任<lb/>
<pb n="KR4d0070_WYG_028-33a"/>
非但便臣庭闈之養抑免誤國方面之寄所降勅告未<lb/>
敢祇受<lb/>
　　　謝賜手詔第一表<lb/>
今月初八日進奏院逓到賜臣詔勅一道以臣奏陳為<lb/>
父老乞免秦州滿今任不許辭免便令受告勅發赴本<lb/>
任者錫命自天烜日星之下燭跼身無地懍淵谷以内<lb/>
驚進退徊徨啟居震恐<hi>中謝</hi>伏念臣性資疎拙自奮單<lb/>
微實乏出倫之才誤䝉不次之舉寅縁資歴躋躐顯榮<lb/>
<pb n="KR4d0070_WYG_028-33b"/>
向解計圖叨司留鑰榮歸故里養展私庭曽微治效之<lb/>
聞敢冀光靈之及伏䝉尊號皇帝陛下俯矜愚守乆綴<lb/>
近班進文昌八座之聨委西州一面之寄惟是行能之<lb/>
下忝茲推擇之行天地生成曽未侔於全度形骸捐廢<lb/>
固莫報於深仁曷敢逡巡妄為激潔但以臣父筋力已<lb/>
謝齒髪寖衰孝徳訓人不責便親之請愧心即路是專<lb/>
冒寵之懐被細札之丁寧増懦衷之隕穫粗致其樂願<lb/>
伸一二之私深察其情儻宥再三之黷<lb/>
<pb n="KR4d0070_WYG_028-34a"/>
　　　辭免第二狀<lb/>
右臣昨䝉聖恩除工部尚書知秦州以父老患脚膝難<lb/>
以迎侍逺行尋具奏陳乞滿今任今月八日伏奉詔勅<lb/>
不許辭免便令受告勅疾速發付本任者臣已具表稱<lb/>
謝外敢傾私懇再黷天威伏以寵命遷除邊方委寄猥<lb/>
加虚薄實冒恩榮前所陳情非縁矯激臣父年逾七十<lb/>
脚膝早衰跋履逺行艱於騎乘臣去年外補上荷天慈<lb/>
陪都鄉里方安奉養今塞徼清謐鄰敵輯和中外畯良<lb/>
<pb n="KR4d0070_WYG_028-34b"/>
足備推擇敢祈宸造俯遂微衷特寢新除許仍舊任荐<lb/>
煩睿聴敢逃罪責<lb/>
　　　謝賜手詔第二表<lb/>
今月二十六日進奏院逓到賜臣詔書一道不許辭免<lb/>
秦州令依前命疾速赴任者天聴蓋高念微誠之難徹<lb/>
威光孔邇感慈㫖之下頒有愧拜嘉尚祈得請<hi>中謝</hi>伏<lb/>
念臣材資至下地望尤寒幸遘熙辰乆塵清貫出當方<lb/>
面曽風迹以無聞入總計圖顧事功之不立頃分留鑰<lb/>
<pb n="KR4d0070_WYG_028-35a"/>
獲養私庭未易嵗筩遽遷邊閫中臺喉舌之重西藩斧<lb/>
㦸之雄朝寄非輕寵光甚渥在王臣之義况無難而可<lb/>
辭但人子之心幸奉親之為便爰罄由衷之請願終奉<lb/>
計之期荐叩公車再窺方面垂矜危悃未寘嚴誅此蓋<lb/>
尊號皇帝陛下舜孝格天堯仁被世君使臣以禮允昭<lb/>
徳教之隆臣承命為恭甘俟典刑之及竊惟覆照俯逮<lb/>
幽微遂愚志於一夫致懽心於萬國<lb/>
　　　辭免第三狀<lb/>
<pb n="KR4d0070_WYG_028-35b"/>
右臣昨䝉聖恩除工部尚書知秦州以父老患脚膝難<lb/>
以迎侍逺行再具奏陳乞滿今任今月二十六日復奉<lb/>
詔勅不許辭免令依前命疾速赴任臣已具表稱謝外<lb/>
竊惟愚誠有所未盡上煩聰聴遂至再三干黷天威分<lb/>
當嚴憲朝廷不以臣才下付之方面加寵而行齒髮尚<lb/>
壯稍任劇使奚事顧憚妄為避免但以父年高末弱不<lb/>
堪乗騎須至逺冒炎暑轝而就道風氣有隙或以愆和<lb/>
由臣貪冒恩榮虧玷風教聖仁孝治及人之老區區危<lb/>
<pb n="KR4d0070_WYG_028-36a"/>
悃敢祈矜亮今月二十五日趙槩已到本府交割公事<lb/>
管勾徐濟州並係京東去南京不逺迎侍便近伏望聖<lb/>
慈就移一郡少安孤拙臣見在本府祇聴朝㫖君命至<lb/>
重詔勅再降臣不即祇受自速典刑不任戰越待罪之<lb/>
至<lb/>
　　　謝賜手詔第三表<lb/>
今月十五日進奏院逓到詔勅一道賜臣令依前降指<lb/>
揮發赴秦州本任者需章瀝懇屢干旒扆之嚴温詔遣<lb/>
<pb n="KR4d0070_WYG_028-36b"/>
行荐被絲綸之寵拜嘉優重積慮兢惶<hi>中謝</hi>伏念臣向<lb/>
奉制函亟更蕃棨文昌八座進陟卿聨隴坻一隅俾專<lb/>
閫制退惟親便屢以誠陳願囘渙汗之恩少適循陔之<lb/>
養愚衷所冀宸鑒未俞稽留一尺之書合從吏訊繼奉<lb/>
十行之札仍促駕行祇覿褒章實増厚愧此蓋尊號皇<lb/>
帝陛下照臨施普覆載均休逺微一物之遺慎擇四方<lb/>
之守眷存孤舊預在選掄示以大方采其微效仰聆睿<lb/>
訓俯極靦顔顧惟三瀆之煩實有再思之懼敢不恪趨<lb/>
<pb n="KR4d0070_WYG_028-37a"/>
官守躬布詔條掲節戒徒指西州而即路瞻雲結戀望<lb/>
北闕以馳誠<lb/>
　　　上殿辭免劄子<lb/>
臣近自應天府就移知秦州以父年老患脚膝難以迎<lb/>
侍逺行乞賜停寢詔㫖不俞天聴蓋高君命至重不敢<lb/>
煩黷祇受告勅今䝉恩朝見獲面天顔敢瀝危衷猶希<lb/>
矜亮秦州於邊鎭尤為雄劇朝廷擇守委任非輕况今<lb/>
疆索晏清顧臣齒髮猶壯猥承寵寄何事懇辭但義有<lb/>
<pb n="KR4d0070_WYG_028-37b"/>
未安誠當開列臣皇祐五年曽差知此州是時已為迎<lb/>
侍不便嘗所控陳昨罷三司知應天府亦縁便親得請<lb/>
今陛下方以仁孝治天下臣子於奉養之私莫不得所<lb/>
願臣若貪冒恩榮事親不盡奚待典刑之及故於名教<lb/>
有虧仰冀天慈曲全拙守特與鄉便一郡徐亳濟州皆<lb/>
於南京為近烏鳥之情儻得伸於茲日犬馬之力尚當<lb/>
効於他年干黷宸嚴分甘誅竄<lb/>
　　　秦州謝上表<lb/>
<pb n="KR4d0070_WYG_028-38a"/>
昨奉勅命差充秦鳯路馬步軍都部署經略安撫使兼<lb/>
知秦州軍州已於今月二十七日到任署上訖者一都<lb/>
之㑹控制西陲兩使之符謬膺中選爰此布條之始實<lb/>
深思職之憂<hi>中謝</hi>伏念臣起自孤平表惟疎拙入朝荷<lb/>
槖蚤次於禁塗出守腰章屢當於方面任隆有責効薄<lb/>
未酬曩辭邦計之煩獲假留都之近迹依鄉國情展親<lb/>
闈方幸便安俄叨簡擢進除省座往殿冀門䕶岐隴之<lb/>
師屯撫洮河之種落雖連牧之寄尤重顧晨昏之養難<lb/>
<pb n="KR4d0070_WYG_028-38b"/>
違因上達於懇誠屢煩紆於詔督曲形公議莫徇私懐<lb/>
驅暢轂以戒塗敢稽嚴㫖奉安輿而至部幸慰慈顔此<lb/>
蓋尊號皇帝陛下愛物無私使人以舊恢天下之度何<lb/>
逺而不柔付閫外之權惟才而是用良慙菲陋曷稱旁<lb/>
求幸今邊警之晏然上體聖謨之共此敢不殫竭精慮<lb/>
詳求逺圖期刑政之得中副乾坤之平施内面丹闕乃<lb/>
心一誠<lb/>
　　　乞罷禁林就閒曹劄子<lb/>
<pb n="KR4d0070_WYG_028-39a"/>
臣祇奉聖恩召還詞禁臣乆患眼疾僅二十年舊學廢<lb/>
忘無以備顧問素業荒疎無以應時用若復典司制命<lb/>
自揆不堪供職又臣父年八十有二近在徐州卧疾半<lb/>
年至今右手乏力臂指不相為用今當更直省内家無<lb/>
兼侍之人早昏緩急敢安愚慮臣受命之日即欲自言<lb/>
孤逺之情難期察允故待到闕幸對天顔上謝宸慈採<lb/>
擢之賜俯陳微衷深切之懇所祈覆育曲賜矜容俾就<lb/>
閒曹獲全拙守候近郡有闕乞别就一差遣奉法循理<lb/>
<pb n="KR4d0070_WYG_028-39b"/>
少分憂寄臣不任荷恩待罪激切之至<lb/>
　　　免起復除參知政事第一表<lb/>
今月某日試祕書省校書郎充睦親廣親北宅小學教<lb/>
授蔡天申齎到詔書一道授臣起復前官赴闕者三年<lb/>
之制天下之達喪終身之憂人倫之大義承恩命之至<lb/>
重在情理而匪安<hi>中謝</hi>伏念臣早冒寵榮乆尸禄養無<lb/>
事功之可紀積咎釁以為多䝉聖神之誤知假名器而<lb/>
虚授上辜天造莫効於涓埃不意慈親遽罹於禍酷懐<lb/>
<pb n="KR4d0070_WYG_028-40a"/>
茲鉅痛豈兾餘生使傳忽臨朝恩特降舉權宜之故事<lb/>
爰追召以還朝聞命哀迷撫心悸慄矧惟銜恤甫此逾<lb/>
時孑然一身未復同生之戚敢有二事居然從利之為<lb/>
伏望皇帝陛下隱惻上仁恫矜微志絀奪情之弊典惟<lb/>
致孝之永懐特寢天恩用敦本俗許畢倚廬之慕免累<lb/>
聖朝之明螻蟻之微儻獲終其所願犬馬之力期得盡<lb/>
於他時臣不勝號殞俟命激切之至其詔書不敢捧承<lb/>
謹令某人齎赴闕於通進司投納兼奉表陳乞以聞<lb/>
<pb n="KR4d0070_WYG_028-40b"/>
　　　詔<lb/>
勅某省所上表乞免起復恩命事具悉朕方履天下之<lb/>
籍疇咨大臣以供天職以卿雋老茂徳乆鬱而未奮斷<lb/>
自朕志擢佐鼎軸將觀夫深謀秘議倓然起廟堂而澤<lb/>
四海未及踰月遽罹艱棘釋位而去巳畢哭踊之期宜<lb/>
從墨衰還復舊府深謀秘議遂而卒其功烈此朕所以<lb/>
拱袂以遲卿之來耳所乞宜不允故茲詔示想宜知悉<lb/>
春寒卿比平安好遣書指不多及<lb/>
<pb n="KR4d0070_WYG_028-41a"/>
　　　第二表<lb/>
今月某日某官再齎賜詔書一道授臣起復前官者哀<lb/>
誠激切未諒於清衷詔札丁寧復申於明命憂惶失措<lb/>
悲哽莫勝重瀝懇情兾垂察允<hi>中謝</hi>臣聞聖人制禮愚<lb/>
者企而及之君子篤親天下從而化矣顧鮿生之無狀<lb/>
蔑介善以自名昔自弱微實勤力養終鮮兄弟素無田<lb/>
廬徒用丐遊以給晨昏之事暨叨宦達遂䝉根葉之榮<lb/>
自念孤單每懐喜懼數陳情而聞請求解職以便私頃<lb/>
<pb n="KR4d0070_WYG_028-41b"/>
復禁嚴寖違志願先臣雖年耋老氣本清和小爽起居<lb/>
之常未切憂危之慮昨承宣對垂諭選除仰奉徳音已<lb/>
陳深懇逮明廷之贊授面法座以控辭聰聴不回天心<lb/>
具照誠荷及親之幸遽罹過隙之悲退守几筵甫更時<lb/>
序豈期宸眷猥降璽封承命不惶悼心自失上稽嚴㫖<lb/>
敢盡苦辭伏念皇帝陛下大義愛人深恩恕物俾終祥<lb/>
禫以報劬勞則所守粗完免作亂常之首餘生未謝永<lb/>
酬錫類之仁隕涕椎心期於得請臣無任號訴激切之<lb/>
<pb n="KR4d0070_WYG_028-42a"/>
至其詔書不敢捧承謹因蔡天申齎還赴闕於通進司<lb/>
投納兼奉表陳乞以聞<lb/>
　　　詔<lb/>
勅某省所再上表今月五日蔡天申齎到詔書授臣起<lb/>
復前官伏望俾終祥禫以報劬勞其詔書不敢捧承謹<lb/>
因蔡天申齎還赴闕事具悉三年之喪雖天下之所通<lb/>
惟國家急賢則經制可以權奪而臣子順變故至恩亦<lb/>
以義斷卿嚮參柄用旋屬家艱既虚席以踰時宜抑情<lb/>
<pb n="KR4d0070_WYG_028-42b"/>
而復位已嘗㪟諭當體至懐所乞宜不允故茲詔示想<lb/>
宜知悉春暄卿比平安好遣書指不多及<lb/>
　　　第三表<lb/>
今月二日某官再齎賜詔書一道授臣起復前官者朝<lb/>
命至嚴巳辱再三之重私情所切期伸萬一之微哀迫<lb/>
靡遑矜從是幸<hi>中謝</hi>臣聞孔子曰人鮮有能自致者其<lb/>
惟父母之喪乎故三年之制天下之達禮尊卑所同古<lb/>
今不變用紀人倫之厚茲為王化之本在國朝之制繇<lb/>
<pb n="KR4d0070_WYG_028-43a"/>
慶厯以還近自親賢外通文武悉優容於在疚申鉅創<lb/>
以盡情豈獨孤臣敢忘大義方聖神之獨化㑹傑俊以<lb/>
熙朝羣材並施自成乎大厦一毛雖落誰謂乎無牛曽<lb/>
是庸虚奚為損益惟踐修之常守乃補道之近規雖出<lb/>
下中猶知企及敢作亂倫之首以傷則哲之明輒冒罪<lb/>
誅訖陳情懇伏望皇帝陛下天無私覆物有曲成溥推<lb/>
亭育之仁俯軫蓋髙之聴上全王體下盡私恩儻前畢<lb/>
於祥除或幸存於視息則區區薄志獲伸永慕之懐穆<lb/>
<pb n="KR4d0070_WYG_028-43b"/>
穆清光猶有再瞻之望興言哽塞實切憂惶臣無任號<lb/>
訴屏營之至其詔書不敢捧當謹因某人齎赴闕進納<lb/>
兼奉表陳乞以聞<lb/>
　　　隨第三表劄子<lb/>
臣頃因進對仰奉徳音以為君人之道當正紀律審命<lb/>
令茲謂持重之要蓋禮煩則黷恩過則輕節以制度馭<lb/>
下之操術也祖宗朝臣僚表章之儀朝廷詔荅之體公<lb/>
式所著舊典具存近嵗以來頗逾故事或因勞舊特加<lb/>
<pb n="KR4d0070_WYG_028-44a"/>
異數後來何者遂沿為例既無甄别徒紊憲綱至如兩<lb/>
府起復仁宗朝富弼以宰臣當國釋位服喪五降詔書<lb/>
竟許終制即是起復之命決不可復行至于呉奎召㫖<lb/>
尤峻奎歴陳將相執喪近事亦䝉報允臣昨膺擢用曽<lb/>
未旬浹莫展絲毫之効遽罹荼毒之苦甫經時序三辱<lb/>
璽封銜哀抱愧容身靡所在臣之分恩典已過過此以<lb/>
往恐非所謂正紀律審命令之深㫖也臣已上表披瀝<lb/>
情懇伏望陛下天日光明委照萬物察臣薄守非有詭<lb/>
<pb n="KR4d0070_WYG_028-44b"/>
激寢罷後命以明等威早圖俊賢禆贊國論積精㑹神<lb/>
共熙庶績上以尊乎王體下以全於拙艱苫凷餘息不<lb/>
勝願望謹具劄子以聞<lb/>
　<lb/>
　<lb/>
　<lb/>
　<lb/>
　樂全集巻二十八<lb/>
</p>
<p>
</p>
  </div>
<div>
                <head>樂全集卷二十九</head>
    <p>
<pb n="KR4d0070_WYG_029-1a"/>
欽定四庫全書<lb/>
　樂全集卷二十九　　　　宋　張方平　撰<lb/>
　　表狀<lb/>
　　　許終喪制詔<lb/>
勅某省所三上表并劄子乞免起復恩命事具悉朕之<lb/>
疇咨四維之輔首用擢卿以陪幹王室未及庭謝以鉅<lb/>
創釋位而去俾朕歉然思欲以墨縗起卿於苴麻之次<lb/>
累辭痛切諭之而彌固記有之君子不奪喪朕奚敢違<lb/>
<pb n="KR4d0070_WYG_029-1b"/>
禮必欲奪人之憂乎夫喪致乎哀而止無所過毁以傷<lb/>
性也廟堂之論猶將待卿以參擇焉依所乞許終喪制<lb/>
故茲詔示想宜知悉春暄卿比平安好遣書指不多及<lb/>
　　　謝許終喪表<lb/>
今月十五日進奏院逓到詔書一道伏䝉聖恩以臣上<lb/>
表辭免起復特許終喪者哀懇怔忪數塵於睿覽俞音<lb/>
軫惻許畢於喪期追成命之已行遂私恩之罔極微誠<lb/>
既達餘息再生<hi>中謝</hi>伏念臣起自單微乆塵通顯國之厚<lb/>
<pb n="KR4d0070_WYG_029-2a"/>
禄早伸反哺之懐朝有榮階實荷流根之澤仰繄仁治<lb/>
獲報義方向繇疎薄之材上被聖神之選捧承綸命及<lb/>
見庭闈雖迫隙光備䝉贈典惟是稱情之制斯為致孝<lb/>
之終方伏堊廬遽聞詔檢輒稽留於嚴㫖屢披瀝於血<lb/>
誠孰云在隂之微亦有聞天之感俯囘英聴垂亮孤衷<lb/>
許循致治之常以盡免懐之慕丁寧細札徇人欲以矜<lb/>
從荒疚餘生戴天恩而殞絶此蓋皇帝陛下逺存古道<lb/>
下厚時風本盛徳以興仁擴寳慈之惻隠章明大義沛<lb/>
<pb n="KR4d0070_WYG_029-2b"/>
發温俞謂墨絰之非經著素冠之得禮賜周存没施厚<lb/>
生成草芥寸心亦抱太陽之炤潢汙一勺期歸滄海之<lb/>
深畢命王家敢有遺力<lb/>
　　　免俸劄子<lb/>
臣今月二十一日得應天府送到中書劄子一道奉聖<lb/>
㫖特令依見任參知政事請俸減半支給者臣聞以庸<lb/>
制禄自古為國之大經也設官分職量其功勤而賦之<lb/>
禄未有安坐而享之者臣執喪在廬無所事事承此恩<lb/>
<pb n="KR4d0070_WYG_029-3a"/>
㫖義何可當况近時將相重位居喪而䝉恩給俸者辭<lb/>
免皆得請臣今所授中書劄子不敢捧承已封繳納中<lb/>
書<lb/>
　　　第二劄子<lb/>
臣今月五日得應天府送到中書劄子一道以臣昨奉<lb/>
聖恩特令依見任參知政事請俸减半支給具劄子辭<lb/>
免奉聖㫖所乞不允者切以先王立制為邦大經位所<lb/>
以待才禄所以報功國之操柄於是乎在若其憂服之<lb/>
<pb n="KR4d0070_WYG_029-3b"/>
中巳致官職之事而乃叨冒重恩䝉享厚禄内於情而<lb/>
不稱外於義而有傷雖甚鄙庸敢辱名教伏望天慈許<lb/>
循近例特從停寢少安愧懼<lb/>
　　　免知陳州降詔不允謝表<lb/>
今月一日進奏院逓到詔書一道以臣免知陳州不允<lb/>
者攝職閒司分從於病廢領麾便郡復被於詔除<hi>中謝</hi>
伏念臣立節無竒文少近野為學荒略曾弗究於一家<lb/>
賦性闊疎顧靡堪於諸<hi>闕</hi>荐更臺閣之要乆依户牖之嚴<lb/>
<pb n="KR4d0070_WYG_029-4a"/>
上荷清衷俯知素守有愧珪璋之特迺䝉藻黻之華海<lb/>
鳥暫馴虚設太牢之饗風簫忽過豈諧雅奏之和尋外<lb/>
補於輔藩遂引歸於舊里冀安末節遂以窮年且隣解<lb/>
紱之期忽被遺簪之訪此蓋皇帝陛下乾坤均施曜魄<lb/>
並明謂嘗奉於清寧知頗由於忠厚綸音存録璽札敦<lb/>
行君命臣承敢忘於祇率政平訟理但愧於循良向日<lb/>
傾心望雲馳戀<lb/>
　　　陳州謝上表<lb/>
<pb n="KR4d0070_WYG_029-4b"/>
奉勅差知陳州軍州事已於今月二十二日到任上訖<lb/>
太皥之虚蓋自上皇之世有媯之後爰聞盛徳之封氣<lb/>
俗敦淳土宜博厚日畿神甸先承首善之流耆望宿勲<lb/>
茲迺均勞之地<hi>中謝</hi>伏念臣乆叨近列無所取材向出守<lb/>
於是邦實祗聞於面命俄嬰病恙遂解麾符司憲陪都<lb/>
粗安於拙分于蕃近輔愧荷於明恩此蓋皇帝陛下圓<lb/>
覆無私大明委照有守者則錫之福可器者必盡其工<lb/>
顧惟孤陋之微亦荷記存之及敢不上膺簡亮自力衰<lb/>
<pb n="KR4d0070_WYG_029-5a"/>
疲更礪鈆刀聊施於一割所憂駑乗難効於長驅進退<lb/>
怔忪罔知攸措<lb/>
　　　辭免宣徽使劄子<hi>熈寧七年十二月</hi>
臣伏䝉聖恩除宣徽北院使檢校太保判應天府宣徽<lb/>
近司地聨二府名器之重禮秩至崇臣才望非髙器識<lb/>
殊陋恭聞明命不任戰越朝廷舊制自前任二府臣僚<lb/>
改宣徽使皆由寄任除授故於物議為允臣職叨祕殿<lb/>
位列六官祇膺渥典雖有前例但以昨由輔郡移守陪<lb/>
<pb n="KR4d0070_WYG_029-5b"/>
都本為便私又居近地異寄任之重非宣力之處虚冒<lb/>
榮禄誠為僥倖况臣昨求朝覲獲至京闕止望一登文<lb/>
陛仰對清光以上謝於眷懐敢切希於晉寵天明下燭<lb/>
宸造曲成特降綸言俾叅近綴在臣自量豈遑安處敢<lb/>
陳丹懇冒黷淵聰伏冀聖明俯垂察諒特回制命以全<lb/>
愚守<lb/>
　　　辭兔宣徽使欲乞近京一郡劄子<lb/>
臣伏䝉聖恩乆奉朝請今幸遇同天節稱慶禮畢敢瀝<lb/>
<pb n="KR4d0070_WYG_029-6a"/>
懇誠上干天聴切以宣徽近司地重而無責非國重戚<lb/>
而以恩澤加優者未嘗徒處也臣向因移任過京覲對<lb/>
猥承寵命遂留供職素餐充位豈所遑寧欲乞近京一<lb/>
郡稍便鄉閭粗安素守伏望聖慈特垂察允<lb/>
　　　辭免中太一宫使劄子<lb/>
臣承閤門告報已降勅命差充中太一宫使臣近以奉<lb/>
朝請備位而無所事故乞一郡以安愚分伏䝉聖慈更<lb/>
加重職愧尸素而有請被恩典而愈優虚冒寵光無施<lb/>
<pb n="KR4d0070_WYG_029-6b"/>
報稱切自省循豈遑寧處所降勅命不敢祗受伏望據<lb/>
前所陳乞特賜施行<lb/>
　　　謝除中太一宫使表<lb/>
伏奉勅命差充中太一宫使已赴本宫管勾訖十精天<lb/>
之貴神肇開靖館五鎮國之命祀舊啓靈祠崇奉式嚴<lb/>
典司為重謬充使職上出宸恩<hi>中謝</hi>伏念臣仕適逢時材<lb/>
非濟務智用同乎綆短不可以汲深切實譬之拔揚無<lb/>
得而成大昨領别都之鑰許覲中天之廷祗荷明恩俾<lb/>
<pb n="KR4d0070_WYG_029-7a"/>
陞近綴既乆陪於朝著輒干請於郡章復膺温檢之榮<lb/>
兼領殊庭之重披誠封奏申錫詔音嘉命是承危悰增<lb/>
惕此蓋皇帝陛下惠深涵養仁浹施生猥加體貌之隆<lb/>
奚取典刑之舊衰癃之質極蒲栁之望秋云補之心猶<lb/>
螢燭之嚮日念言謝事近在踰年敢希止足之風庶免<lb/>
婆娑之事實惟素志敢昧大明<lb/>
　　　免中太一宫使乞外任劄子<lb/>
臣竊惟人臣立朝出處固有常分苟失其節必貽悔咎<lb/>
<pb n="KR4d0070_WYG_029-7b"/>
人君之所以厚遇其下非但優之以禄位而已亦在察<lb/>
其志之所存使處得其所斯可以為厚矣臣早際聖明<lb/>
特䝉察舉採諸羣議之外擢於執政之末罷而外補優<lb/>
以閒曹甫及二年復除便郡每垂記録皆出淵衷昨自<lb/>
陳州就移應天府自念衰晚前迫引年若便道以之官<lb/>
望清光而無日故因過闕請來朝見止一謝以眷懐敢<lb/>
切希於寵利本期旬浹即望辭行陛下特軫慈衷俯矜<lb/>
舊物發於中㫖處之近司曲示敦留俾奉朝請日趨嚴<lb/>
<pb n="KR4d0070_WYG_029-8a"/>
陛俄僅半年昨逢誕慶之辰已畢奉觴之禮故求一郡<lb/>
冀安素守今䝉聖恩更加宫使名秩增重優幸尤多今<lb/>
陛下厲精庶政自朝至於日中昃不遑暇食中外事無<lb/>
大小靡不經於神慮觀游娛宴未嘗留情輔臣百司莫<lb/>
不夙夜豈容浮冗獨無所事于其間以一介孤逺之蹤<lb/>
席貴戚恩澤之地取譏清議上累公朝是敢䖍瀝懇誠<lb/>
仰塵聰聴欲祈近南京一郡退養衰疲則是宸造曲成<lb/>
慈眷尤厚始終保全實繄洪覆冒凟天威仰祈察允<lb/>
<pb n="KR4d0070_WYG_029-8b"/>
　　　辭免判永興軍劄子<lb/>
臣自忝近司奉朝供職日趨嚴陛俄僅半年昨逢誕慶<lb/>
之辰已畢奉觴之禮故求補外退安素守數傾情懇未<lb/>
奉俞音今承差知永興軍須至復有干黷伏以永興大<lb/>
藩寄委為重但臣行將七十筋力殫疲目昏耳鳴精神<lb/>
内竭比及謝事纔餘半年今去鄉閭程途頗逺虚煩吏<lb/>
民迎新送故伏冀聖慈檢㑹臣前奏乞改京東一郡顧<lb/>
茲衰暮得近松楸致仕之日歸田為便敢冀慈衷垂憫<lb/>
<pb n="KR4d0070_WYG_029-9a"/>
宸造曲成保全之恩終始大幸上冒天威仰祈察允<lb/>
　　　陳乞外任劄子<lb/>
臣早遇聖明特承眷奬昨因朝覲處之近職仰依洪覆<lb/>
實為優幸然臣年齒遲暮志氣衰索資本疎拙無所取<lb/>
材處則莫施補報之勤出則不堪煩重之寄而一介之<lb/>
守粗安常分上不敢為詭潔之操下不敢為貪冒之行<lb/>
故求徐兖一郡所冀漸就田廬荐瀝懇誠未䝉察允伏<lb/>
望天慈俯矜愚朴特推保息之仁獲遂首丘之願干黷<lb/>
<pb n="KR4d0070_WYG_029-9b"/>
聰聴臣無任哀祈激切之至<lb/>
　　　再陳乞外任劄子<lb/>
臣陳乞外任方在私第俟命伏䝉聖恩宣召令奉朝供<lb/>
職臣不避嚴誅須至再陳誠懇念臣齒髪遲暮志氣衰<lb/>
索累求一郡退安拙守干黷天聴未䝉委照雖進退之<lb/>
禮慈衷曲示於眷懐而出處之方愚臣宜有以自處伏<lb/>
望聖明俯加矜察特允前乞以畢私幸臣無任祈天俟<lb/>
命戰越激切之至<lb/>
<pb n="KR4d0070_WYG_029-10a"/>
　　　乞致仕第一表<lb/>
臣聞事君主於無隱誠必自通陳力至於不能勢宜知<lb/>
止輒露引年之懇仰干從欲之仁<hi>中謝</hi>伏念臣親際盛明<lb/>
早塵華顯文章不足以潤色才業有愧於經綸歴事三<lb/>
朝殆通四紀内之清塗嚴闥極侍從之榮外之名城大<lb/>
都徧藩守之選乏嘉猷以告於后無膏澤以下於民徒<lb/>
以朴忠愚直之心資不能改至於利害得失之際初不<lb/>
自謀縁茲過被於聖知嘗亦與聞於國論士儒至此幸<lb/>
<pb n="KR4d0070_WYG_029-10b"/>
遇已多比奉對於清問每自陳於衰拙莫保留宫之鑰坐<lb/>
安喬木之邦惟饕顧良時忽焉而如失年齡浸邁疾疹<lb/>
交乘神明潰虚難支於外慮筋骸摧苶頓異於前時榮<lb/>
敢尚貪福知已過非獨招滿盈之禍懼將累覆燾之恩<lb/>
迫此憂危期於引謝伏望皇帝陛下曲矜舊物深燭至<lb/>
誠貸其無補於涓塵哀此已疲之犬馬許上還於冠紱<lb/>
俾退養於丘園順服生經儻保完於餘喘願陪鄉老永<lb/>
歌誦於太平上以成君父始終之仁下以全臣子進退<lb/>
<pb n="KR4d0070_WYG_029-11a"/>
之節伏乞聖慈特許臣致仕<lb/>
　　　詔<lb/>
勅某省所上表陳乞致仕事具悉中外老成朝廷倚而<lb/>
為重始終厚遇人臣去不可輕卿寵光進躐於疑丞禮<lb/>
貌兼隆於徳齒比擇留都之優近仍從故里之便安胡<lb/>
亟上於封章顧請還於印紱徒事括沖之舉殊違眷異<lb/>
之懐所乞宜不允故茲詔示想宜知悉秋冷卿比平安<lb/>
好遣書指不多及<lb/>
<pb n="KR4d0070_WYG_029-11b"/>
　　　第二表<lb/>
近者輒具奏封乞從致仕伏承温詔未賜俞音懼汗莫<lb/>
勝危誠難止<hi>中謝</hi>伏念臣材資極陋身世至孤幸縁明主<lb/>
之知簡拔衆人之上功勤何有禄位過盈雖存王室之<lb/>
心死然後已而徇公家之事耄矣無能尚被優容復叨<lb/>
居守厲衰殘而矍鑠不免曠官懐寵遇而留連又將滿<lb/>
嵗災釁時作罷癃日增念治世之難遭抑重恩之未報<lb/>
迫茲頽朽無以勉彊况今時不乏人人得其所自惟進<lb/>
<pb n="KR4d0070_WYG_029-12a"/>
退何繫重輕捧細札之丁寧益孤衷之感涕朝經所著<lb/>
惟禮分之有常天聴蓋髙冀精神之可徹伏惟皇帝陛<lb/>
下天無私覆物遂其生俯推保息之慈特軫矜從之造<lb/>
幸全拙守俾佚餘年既以免鐘鳴不止之譏又以脱器<lb/>
滿則傾之禍咏陶樂聖恬莫終身雖在林丘之微不忘<lb/>
君父之賜<lb/>
　　　詔<lb/>
勅某省所再上表陳乞致仕事具悉卿歴事三朝嘗更<lb/>
<pb n="KR4d0070_WYG_029-12b"/>
二府頃授宣猷之秩往司居守之權方委才明坐分憂<lb/>
寄忽屢陳於封奏祈上致於官榮曰老而傳雖耆年之<lb/>
常制若不得謝亦禮典之舊章宜體悉於眷懐勿堅求<lb/>
於沖退所乞宜不允故茲詔示想宜知悉冬寒卿比平<lb/>
安好遣書指不多及<lb/>
　　　第三表<lb/>
伏奉詔勅以臣近上第二表陳乞致仕所請不允者恩<lb/>
由特㫖禮過舊章恭被訓詞倍深感愧在念舊之仁既<lb/>
<pb n="KR4d0070_WYG_029-13a"/>
厚顧籲天之願未從敢瀝肺膺再干黈纊<hi>中謝</hi>伏念臣蚤<lb/>
縁一介獲事三朝濫沐恩榮祗縁幸遇積嵗時而徒乆<lb/>
曾報稱之蔑聞比陪近綴之嚴每慮素餐之誚間因燕<lb/>
見屢嘗懇激於引年䖍奉德音乃復逡巡而就次出司<lb/>
留鑰又浹嵗筩桑榆之光徒引髙年之望犬馬之力豈<lb/>
堪長路之馳雖復勉强良難振起故傾丹悃以乞殘骸<lb/>
敢謂聖度寛大而曲容拙疎天眷惻怛而尚加撫遇切<lb/>
念事君之禮雖以承命而為恭然其陳力有期至於不<lb/>
<pb n="KR4d0070_WYG_029-13b"/>
能而則止冀念微守仰答深仁謹復盡辭庶希得謝伏<lb/>
望皇帝陛下廓日月之照而幽無不燭推天地之造而<lb/>
物皆遂生許上麾符俾安田里黄髪兒齒退從鄉社之<lb/>
游文陛赤墀徒望天衢之逺逶迤末路誦咏昌辰茲惟<lb/>
君父之慈豈特丘山之重<lb/>
　　　詔<lb/>
勅某省所三上表陳乞致仕事具悉卿位居法從歴年<lb/>
滋多職踐政途宣力尤至比從近列出領别都方資鎮<lb/>
<pb n="KR4d0070_WYG_029-14a"/>
靜之才坐委居留之任奚屢陳於封奏祈自解於事權<lb/>
朕注懐老成優眷舊徳宜體待賢之禮少捐知止之懐<lb/>
勉安爾官無咈予命所乞宜不允故茲詔示想宜知悉<lb/>
冬寒卿比平安好遣書指不多及<lb/>
　　　乞致仕劄子<lb/>
臣昨者上章陳乞致仕伏䝉聖恩降賜詔書不允固合<lb/>
上禀徳音姑安分守然義不獲已理難苟安臣自念荒<lb/>
疎乆塵近列犬馬之年七十有一本期過同天節方伸<lb/>
<pb n="KR4d0070_WYG_029-14b"/>
前請涉春以來舊所患眼疾頻發昏痛至於簽押案牘<lb/>
披覽詞訟每委僚佐一面發遣事屬妨闕切不自遑而<lb/>
又心氣虚煩動多遺忘深惟此疾非旦夕可愈雖欲勉<lb/>
强難以遷延仰祈天慈俯垂矜念前未得謝已為恩禮<lb/>
之隆今復自陳可諒懇誠之至伏乞朝廷檢㑹前後奏<lb/>
請特許致仕上荷大君之徳下從鄉老之游樂聖安時<lb/>
以全素履<lb/>
　　　乞致仕第二劄子<lb/>
<pb n="KR4d0070_WYG_029-15a"/>
臣近奏乞致仕准中書劄子奉聖㫖所乞不允臣資憃<lb/>
愚然切嘗聞事君之道矣蓋君猶天也天可欺歟人之<lb/>
悖徳敢於欺天而後忍於欺君也臣雖不令不敢以忠<lb/>
信自期然一介之守亦粗有所存矣當有聞於天聴敢<lb/>
不以誠者哉臣自熈寧三年赴任陳州於路得疾面目<lb/>
偏急後醫治雖痊損然終不復舊至今語謇澁心多悸<lb/>
易忘時昏眩故向者在朝因對屢常面求謝退夫隆名<lb/>
重禄是人之所欲臣非事詭激獨異於人蓋自度不任<lb/>
<pb n="KR4d0070_WYG_029-15b"/>
恐無益於國以上累於聖知此實深情所在自到南京<lb/>
又一年半精力寖衰惟自知覺加之目痛心氣虛煩其<lb/>
於公事實多妨闕以臣素好道養故外若可觀然實無<lb/>
功效譬之土木偶其中朽矣故事曾處近司而乞致仕<lb/>
者章再上而得請臣已四請而不允天恩可謂隆厚矣<lb/>
今者不避誅殛復上干於宸扆言出肝鬲非有飾辭游<lb/>
説大明在上無幽不燭覆育之下生物咸遂况臣孤拙<lb/>
夙被慈眷今茲微懇可無感徹伏乞特開恩㫖許令致<lb/>
<pb n="KR4d0070_WYG_029-16a"/>
仕仰冀曲成之賜俾䝉保息之仁荷天之休以終暮齒<lb/>
　　　辭免東太一宫使劄子<lb/>
臣伏奉勅命就差充東太一宫使許以南京居住者臣<lb/>
昨乞致仕累黷天威今䝉聖恩更授宫使列在近班處<lb/>
之真館上承渥眷以感以懼然於愚衷有不安者又須<lb/>
再披誠懇仰冒宸聰臣猶自以為煩然於義不獲巳切<lb/>
惟陛下勵精庶政惟日孜孜臨聴至於中昃程書逮乎<lb/>
乙夜弼臣近司陟降勤恪百工羣吏各有官責臣在朝<lb/>
<pb n="KR4d0070_WYG_029-16b"/>
無補於國何勞自以年齒衰暮氣力疲乏故乞殘體以<lb/>
避能者天髙聴卑得請為幸今乃以重職而家居享厚<lb/>
禄而閒佚臣竊安此物議謂何伏望陛下正王制名實<lb/>
之體成臣子進退之宜特許致仕是臣本志儻過辱優<lb/>
禮未容謝退乞特還舊秩領一閒曹雖媿備員之冗庶<lb/>
寛浮食之慙上足以昭示恩慈下可以少安分守仰依<lb/>
天日得引嵗華覆照之下實獲容處<lb/>
　　　謝東太一宫使表<lb/>
<pb n="KR4d0070_WYG_029-17a"/>
昨者陳乞致仕伏承勅命就差充東太一宫使許於南<lb/>
京居住尋再伸前懇或乞還舊官今奉詔書不允者欲<lb/>
致為臣蓋衰齡之所迫恩不得謝尚舊物之未遺止解<lb/>
鑰於留宫猶備員於真館忝冒滋甚兢悸靡遑<hi>中謝</hi>伏念<lb/>
臣本自寒生曾微逺用雖薄聞於大道亦粗守於孤忠<lb/>
其實憃愚誤被三朝之所奬至於報効殆無一事之可<lb/>
言惟寵利人情之所懐惟聖明仕者之難遇自念支離<lb/>
之乆且多饕冒之慙亷恥之思豈獨畏清議而巳滿盈<lb/>
<pb n="KR4d0070_WYG_029-17b"/>
之戒實亦有私意在焉屢剡悃誠決期引謝天慈過厚<lb/>
鄙志莫伸尚聮徽省之班仍玷殊庭之職官責之所不<lb/>
及人事之所至安衆共稱榮臣實知懼念籲天之屢凟<lb/>
姑就次以為恭俯仰深惟捐糜曷稱此蓋皇帝陛下道<lb/>
周謨典化格範圍取人以身盡物之性九徳以之咸施<lb/>
四維於焉並育臣敢不歌福禄以崇君親因榮幸以循<lb/>
名節庶完終始無累生成<lb/>
　　　再陳乞致仕表<lb/>
<pb n="KR4d0070_WYG_029-18a"/>
七十致仕禮有常經再三上言情非虚飾<hi>中謝</hi>伏念臣早<lb/>
塵顯仕才本空疎荐歴要途事無稱紀幸遘寳圖之肇<lb/>
啓預聞玉几之道揚首承日月之光先沾河海之潤特<lb/>
䝉褒舉迥出等夷虚被寵靈訖微報稱乆從外補遂迫<lb/>
頽齡致章紱以上還丐筋骸而歸盡陛下矜憐庸朽寛<lb/>
屈典常加使領於祠宫俾便安於鄉社臣感戀徳澤難<lb/>
以固辭留連衰遲體此深養坐糜厚禄行復二年誠恐<lb/>
一朝溝壑之虞遂成終身負乘之恥逮茲未耄得以自<lb/>
<pb n="KR4d0070_WYG_029-18b"/>
陳伏惟皇帝陛下天施無私父慈均篤出處之際既曲<lb/>
盡於恩榮進退之間得粗全於名節屏伏閭里詠歌聖<lb/>
時行葦無牛羊之憂蒲栁免風霜之患嚮用五福式彰<lb/>
皇極之隆國有四維少穆民風之厚<lb/>
　　　詔<lb/>
省所上表陳乞致仕事具悉卿國之耆艾時資典刑内<lb/>
領祠宫外居里閈不嬰以事固足養安乃復抗章遂求<lb/>
解組徒欲遺於榮禄良未協於眷懐雖知懇誠難徇來<lb/>
<pb n="KR4d0070_WYG_029-19a"/>
請所乞宜不允故茲詔示想宜知悉夏熱卿比平安好<lb/>
遣書指不多及<lb/>
　　　第二表<lb/>
近上表乞致仕䝉聖恩降詔不允者切以大君保息之<lb/>
慈人之老者疾者得所養治國經常之制士之進者退<lb/>
者惟其宜不堪陳力之勞爰上乞骸之請詔函下降天<lb/>
㫖未俞<hi>中謝</hi>臣聞委質大方前經明訓自古不得謝者在<lb/>
禮雖或有之然皆徳業髙賢功勲夙望邦家倚以為重<lb/>
<pb n="KR4d0070_WYG_029-19b"/>
中外賴之為安加恩所以特優被寵誠為無愧是以義<lb/>
全大體衆罔間言如臣徒以空疎早䝉簡擢事猷弗逮<lb/>
報稱蔑施遽及衰疲遂求引罷而更濫當渥命遥領真<lb/>
祠位陪執政之班禄倍大夫之秩職優靡預官責不加<lb/>
上紊彞章俯慙私倖敢循舊典謹復自陳伏惟皇帝陛<lb/>
下一氣均私大圓丕冒匹夫自盡各伸所志之微萬物<lb/>
由庚皆受曲成之賜俯諒䖍勤之懇特垂開可之恩精<lb/>
騖紫宸猶結望雲之戀迹還白社終懐樂聖之心<lb/>
<pb n="KR4d0070_WYG_029-20a"/>
　　　詔<lb/>
省所再上表陳乞致仕事具悉卿逢時特起歴事三朝<lb/>
直諒多聞可謂成徳比縁請外勉徇均勞旋解宫符遥<lb/>
涖祠館優游鄉社幾同佚老之歸輔養天和何待潔身<lb/>
而去累章來上殊怫予聞姑體眷懐務安厥位所乞宜<lb/>
不允故茲詔示想宜知悉夏熱卿比平安好遣書指不<lb/>
多及<lb/>
　　　第三表<lb/>
<pb n="KR4d0070_WYG_029-20b"/>
臣昨再上表乞致仕伏䝉聖慈降賜詔書不允者章達<lb/>
御前至誠上徹恩加望外再請未從顧惟衰朽之年乆<lb/>
切優安之地祇膺異數益不遑寧<hi>中謝</hi>臣聞事君之方本<lb/>
取精神之用行已之義當思名節之存壯而不勉則非<lb/>
忠老而不歸則忘恥今臣心力日耗耳目加昏謝事之<lb/>
期已逾三嵗瞻天瀝懇蓋亦累年且士之立朝古有垂<lb/>
訓四十曰强而仕七十曰老而傳非異稟之粹靈必同<lb/>
倫於荒耄坐糜重禄虛占近班偃息在床優游卒嵗進<lb/>
<pb n="KR4d0070_WYG_029-21a"/>
退非據俯仰厚顏衆將謂何没有遺恨伏惟皇帝陛下<lb/>
金玉百度紀綱四方元首股肱既熙萬事奔走先後各<lb/>
効所長在臣去留奚繫輕重蓋年及而引去人臣謂之<lb/>
令終禮得而許歸人君所以加惠仰希慈造濬發俞音<lb/>
國制坦明式遂區區之分王道正直益恢蕩蕩之風生<lb/>
成亭育之仁始卒保全之賜撫心殞咽之死靡它<lb/>
　　　致仕告詞<lb/>
勅凢内外羣工許其謝事而去者咸進秩一等是於優<lb/>
<pb n="KR4d0070_WYG_029-21b"/>
賢佚老之義亦無所缺矣至耆艾大臣有顯勞成徳而<lb/>
朕之所禮重則非殊恩異數不足以稱朕意又可以常<lb/>
比言乎宣徽南院使光禄大夫檢校太傅上柱國清河<lb/>
郡開國公食邑五千八百户食實封一千三百户張某<lb/>
宿有重望歴服近班頃在先朝職守禁從屬英考以朕<lb/>
為儲副而親聆徳音實視詔草自解政柄乆從便安而<lb/>
數奏引年懇上印紱乃命舊使於東宫二品就第對此<lb/>
光渥永介壽祺可特授依前檢校太傅太子少師充宣<lb/>
<pb n="KR4d0070_WYG_029-22a"/>
徽南院使致仕散官勲封食實封如故仍放朝謝<lb/>
　　　謝致仕表<lb/>
今月二十三日左班殿直郭安仁齎賜勅告各一道伏<lb/>
奉聖㤙授臣太子少師依舊宣徽南院使致仕者引年<lb/>
謝事錫命自天以徽省之近司加儲闈之崇品祇承詔<lb/>
檢榮觀綸綍之辭知自宸衷曲被寵光之渥䝉恩至厚<lb/>
震魄無容<hi>中謝</hi>伏念臣器慮迂疎材資淺薄踐揚通顯叨<lb/>
逾四紀之長陟降光明忝覩三朝之盛聖神纘御邦國<lb/>
<pb n="KR4d0070_WYG_029-22b"/>
惟新屬當訪落之辰濫預其難之舉遽罹家釁越去朝<lb/>
班因違户牖之嚴荐易寰畿之守遂嬰犬馬之疾寖迫<lb/>
桑榆之期上列奏封蓋謹循於禮典俯頒細札爰深示<lb/>
於眷懐特授祠宫俾安鄉社又仍嵗律當復自陳祇荷<lb/>
天慈獲從私志臣子再三之黷顧不容誅君父覆載之<lb/>
恩孰與為大此蓋皇帝陛下至慈鞠育大徳生成始終<lb/>
為之保全進退免其咎悔簪履敝物猶矜惻於棄遺名<lb/>
器至公用顯章於優異但今嗟於衰暮訖莫報於鴻私<lb/>
<pb n="KR4d0070_WYG_029-23a"/>
共戴一天均在照臨之下同居萬彚豈離造化之中<lb/>
　　　免宣徽使表<lb/>
今月十五日進奏院逓到告一道伏䝉聖恩授臣宣徽<lb/>
南院使檢校太傅依前太子太保致仕降命自天恍日<lb/>
星之下燭跼身無地凜淵谷而若驚恩出殊常義難虚<lb/>
受<hi>中謝</hi>伏念臣器資本薄材用無長時幸遘於昌辰仕早<lb/>
塵於近綴荐揚中外曾罔著於事功孤立朝廷實粗循<lb/>
於分守頃引年而得謝蓋倦飛而知還退處田廬遂經<lb/>
<pb n="KR4d0070_WYG_029-23b"/>
嵗籥仰聖神之並化揭日月以合明豈期綸綍之光忽<lb/>
及衡茅之下徊徨自失愧惕交懐此蓋皇帝陛下大徳<lb/>
施生至仁丕冒播九功而惟叙致萬物於由儀一氣發<lb/>
春槁木成於萌蘖大雲布雨涸澤接於潢汙顧茲耄殘<lb/>
亦霑亭育然再念臣名除班籍跡逺闕廷事匪遑寧理<lb/>
當自列慈衷圖舊迺聖王之所行小節不踰亦匹夫之<lb/>
為諒曲頒寵渥曷敢欽承伏冀寢停庶安微陋<lb/>
　　　第二表<lb/>
<pb n="KR4d0070_WYG_029-24a"/>
伏䝉降到詔勅一道以臣辭免恩命不允者天鑒蓋高<lb/>
微誠未徹王言作命諄誨如聞夫何疎外之蹤亦預僉<lb/>
俞之議數斯上黷但積戰兢<hi>中謝</hi>伏以宣徽兩院之名厠<lb/>
於執政二府之重職業無實班秩甚崇中間廢停蓋縁<lb/>
官制今茲復置以待賢勞豈謂龍光遽加散冗惟朝恩<lb/>
之誤及豈愚分之所堪此蓋皇帝陛下百度允脩九徳<lb/>
咸事大中之福用敷錫於庶民不宰之功以曲成於萬<lb/>
物如臣者忝塵最乆倖㑹居多及茲大耋之年安然泰<lb/>
<pb n="KR4d0070_WYG_029-24b"/>
寧之世纎埃無補於國一毫罔迨於民敢於草莽之中<lb/>
自稱簪履之舊乃今瀝懇而有請猶是為身而圖全仰<lb/>
冀髙明特垂矜察典刑大法不虧立政之方名器至公<lb/>
免累假人之慎特回寵渥昭示邦彞<lb/>
　　　第三表<lb/>
伏䝉聖慈以臣辭免恩命再降詔書不允臣聞慎出令<lb/>
者邦國之憲章知守節者士人之義分難避聰明之黷<lb/>
瀝陳肝膽之誠<hi>中謝</hi>切以舊置宣猷秩均近輔比還使職<lb/>
<pb n="KR4d0070_WYG_029-25a"/>
蓋待材勞詔㫖經年除書未再而臣頃縁衰耄乆逺朝<lb/>
班退伏田廬寖更嵗歴無功徳於平日徒安樂於聖時<lb/>
退省其私中切自幸深懼滿盈之戒粗安止足之懐豈<lb/>
渝率履之常上致假人之義伏望皇帝陛下天光下燭<lb/>
人欲不違察其孤衷矜其微志特頒眷㫖囘復誤恩使<lb/>
臣保犬馬之餘年全桑榆之頽景考終厥命無愧於心<lb/>
則日月之輝天地之施生成之賜淪骨<hi>闕</hi>
　　　免宣徽使劄子<lb/>
<pb n="KR4d0070_WYG_029-25b"/>
臣伏奉詔書以臣三上表辭免恩命不允仍斷來章臣<lb/>
切以先王建官分職所以延俊乂崇名重秩所以旌勞<lb/>
能此乃治世之具立國之基幹也本朝宣徽使無所任<lb/>
於事為待材用之宅中縁官制而罷既而復還其任蓋<lb/>
廟堂之議事存本末臣既退老多年雖曾經此職今則<lb/>
非復任用之人寵渥忽及自度虚受無名屢黷聖聽不<lb/>
敢承命三代之盛王未有遺年者歴世明君優恤耆艾<lb/>
以為令典恭惟二聖德義出於此然人臣之節一介之<lb/>
<pb n="KR4d0070_WYG_029-26a"/>
守區區孤陋亦有所志今夫聖王之事陛下既已行一<lb/>
介區區之守臣亦願終其履踐焉敢妄意苟得以干物<lb/>
論伏望天日髙明特垂降鑒庶於朝廷大公之體粗有<lb/>
補於涓埃<lb/>
　　　謝免除宣徽使表<lb/>
伏奉詔書以臣上劄子辭免恩命特䝉聖慈允所請者<lb/>
切以惟皇建極置器以安恩福以發其光榮憲度以成<lb/>
其嚴重必使人而知分實為國之大經故得俊民用章<lb/>
<pb n="KR4d0070_WYG_029-26b"/>
百揆時叙<hi>中謝</hi>伏念臣委質四朝之盛及今大耋之年罔<lb/>
著事功靡一毫而報上偶逃罪惡幸無忝於所生退處<lb/>
田廬倐逾嵗紀豈意桑榆之末忽承天日之光命出殊<lb/>
常魂驚失措力陳微懇實内激於肺肝仰冒明威蓋自<lb/>
甘於斧鉞伏惟皇帝陛下至誠成物大德得人徳義之<lb/>
興本出民風之厚典刑所載良資王道之平豈惟孤陋<lb/>
之身可當謨訓之美<lb/>
　　　授太子太保謝表<lb/>
<pb n="KR4d0070_WYG_029-27a"/>
伏奉今月某日告命授臣太子太保者成命巳行義難<lb/>
辭避無功虚受愧益面顔<hi>中謝</hi>伏念臣早依日月之光退<lb/>
迫桑榆之景杜門屏迹已安灰槁之餘送往事居無復<lb/>
分毫之効敢期新寵例及陳人此蓋伏遇皇帝陛下哲<lb/>
命初基舊章畢舉嘉與羣賢之共治聿追列聖之貽謀<lb/>
雖零雨時風無所揀擇於物而枯草腐木難報生成之<lb/>
恩<lb/>
　　　又<lb/>
<pb n="KR4d0070_WYG_029-27b"/>
伏奉今月某日告命授臣太子太保者渙汗所均一新<lb/>
中外逓遷之澤例及衰殘<hi>中謝</hi>伏念臣歴事累朝叨塵二<lb/>
府少壯之日已不逮於衆人艱難之時又退安於末路<lb/>
有何功績冒此寵榮此蓋伏遇太皇太后陛下美化財<lb/>
成至仁涵育荷宗廟之重託極神人之歡心大覃曠世<lb/>
之恩求助嗣王之徳而臣老病所迫報効無時惟當教<lb/>
忠於子孫庶幾無負於天地<lb/>
　　　遺表<lb/>
<pb n="KR4d0070_WYG_029-28a"/>
臣聞生也有涯况叨䝉之過分死之將至猶感戀於存<lb/>
懐輒鳴臨絶之音仰黷蓋髙之聴<hi>中謝</hi>伏念臣立身孤介<lb/>
遭世休明早習藝文自託聖人之道粗持為守以近天<lb/>
子之光塵忝髙華踐揚中外雖其經國之逺業無稱於<lb/>
時至於事君之大方敢愆於義鐘漏向盡田廬有安惟<lb/>
大期之既窮念鴻私之難報伏惟皇帝陛下體均洪覆<lb/>
神凝太清尊若北辰乗璣衡而不動安如厚地容河海<lb/>
以成深時萬斯年如一之日自惟殘迫方永謝於明時<lb/>
<pb n="KR4d0070_WYG_029-28b"/>
獨此丹誠豈可埋於幽壤<lb/>
　　　免南郊陪祠表<lb/>
伏奉詔勅令發來赴闕南郊陪位者郊廟親祠國家大<lb/>
事百辟咸在有懐舊臣明詔及門許陪盛禮顧衰體之<lb/>
疲朽承寵命以震驚<hi>中謝</hi>伏念臣頃荷天恩出司留鑰榮<lb/>
歸鄉國理極便安年迫桑榆義當休息飛章請老本慙<lb/>
賢路之妨不稼取禾更積素餐之愧恐再三之上瀆終<lb/>
忝冒以不遑然而夙苦目痾比頻發動近加末弱殆不<lb/>
<pb n="KR4d0070_WYG_029-29a"/>
支持方陛下咸秩百神駿奔萬國思以自天之福禄均<lb/>
畀在位之臣工惻然眷懐未忍遺棄而臣自顧殘癃之<lb/>
質恐成跛倚之尤身滯周南信榮觀之有命心游魏闕<lb/>
念入侍之為難惟當望柴燎之餘煙伏敝廬而切抃坐<lb/>
馳丹悃仰企清光媮惰之誅逃避無所<lb/>
　　　免南郊陪祠劄子<lb/>
臣伏被詔勅令發來赴闕南郊陪位已具表稱謝及陳<lb/>
情懇附奏訖切念臣早以庸虚上塵眷遇昨知應天府<lb/>
<pb n="KR4d0070_WYG_029-29b"/>
引年謝事備瀝微悃仰䝉宸恩就除宫使竊禄自便每<lb/>
不自遑退就私居纔逾時月天慈記録又加特詔愧甚<lb/>
失措感深隕泣誠願榮陪盛禮因得一覩清光此時不<lb/>
入國門便是永填溝壑但臣夙患目疾每發良苦近因<lb/>
退閒方專治療攝心收視冀復精明仍自夏秋足膝少<lb/>
力雖不妨行步而難為乆立儻若可趨班著固當不俟<lb/>
駕行今此阻難彌用悼恨望雲極目向日傾心形骸徒<lb/>
存神爽飛越敢披愚鄙上達聖聰謂天蓋髙矜此跼蹐<lb/>
<pb n="KR4d0070_WYG_029-30a"/>
　　　謝免南郊陪祠表<lb/>
伏奉詔書許臣免赴南郊陪祠者天眷優隆不遺舊物<lb/>
老身衰病辜奉明恩未即譴尤重加慰諭<hi>中謝</hi>伏惟皇帝<lb/>
陛下奉若天地祇事祖宗罄萬國之歡心洽百禮而為<lb/>
奉四海來格尚何有於匹夫誠意旁周獨未忘於一介<lb/>
其為幸㑹上出眷懐况臣仕歴三朝班聮二府固合勉<lb/>
强筋骸之力奔走籩豆之間聴上祝之告休均在庭之<lb/>
率舞顧以迫於罷曳豈敢苟於便安始効私誠謂嚴誅<lb/>
<pb n="KR4d0070_WYG_029-30b"/>
之莫逭重邀細札識聖度之兼容雖蒲栁之質既衰而<lb/>
葵藿之心未已瞻望隕越寢興不遑<lb/>
　　　免南郊陪位表<lb/>
伏奉詔勅令發來赴闕南郊陪位者國之大事禮行於<lb/>
郊在位羣工肅祭容之嚴翼有懐舊老仰天眷之優隆<lb/>
顧疲朽之殘軀惟震驚於寵命<hi>中謝</hi>伏念臣乆安鄉社巳<lb/>
迫桑榆雖優佚於盛時日侵尋於衰病目痾增眊但馳<lb/>
想於闕庭末弱難支實艱趨於壇壝方陛下恭承圭幣<lb/>
<pb n="KR4d0070_WYG_029-31a"/>
嘉薦豆籩四方駿奔萬福來下欲其敷鍚弗忍遐遺而<lb/>
臣自顧尫癃之姿恐成跛倚之失侍祠拱帝難叅㑹弁<lb/>
之星抱瘵卧廬徒望升煙之燎坐馳丹悃仰企清光媮<lb/>
惰之誅逃避無所<lb/>
　　　賀南郊禮畢表<lb/>
伏見今月二十七日南郊禮畢大赦天下者惟聖為能<lb/>
饗帝莫大於卜郊好生之徳洽民茲謂之大徳<hi>中謝</hi>臣聞<lb/>
天地萬物之始祖宗百世之先書有肆類之文禮著嚴<lb/>
<pb n="KR4d0070_WYG_029-31b"/>
配之義曠三年而後舉周四海以薦誠然後精意獲通<lb/>
萬靈咸秩惠澤迨於列辟賜予均於六師自非熈辰曷<lb/>
修盛節伏惟皇帝陛下仁孝昭格叡知日躋克享天心<lb/>
以作神主故能普安寧於八表効職貢於殊方釐事告<lb/>
成舊章益茂臣忝逢明代獲綴近班觀陟降之多儀阻<lb/>
陪祠位被厖鴻之純嘏徒仰天光遙望闕庭實深慶抃<lb/>
　　　謝加恩表<lb/>
元祀告成鴻恩溥及雖在退藏之品猶加異數之榮祗<lb/>
<pb n="KR4d0070_WYG_029-32a"/>
奉絲綸實増慙懼<hi>中謝</hi>伏惟皇帝陛下竭誠致饗受禄自<lb/>
天樂與羣臣同霑大慶上自股肱之列下周筦庫之微<lb/>
嘉其顯相之勤録其駿奔之助霑然大賚夫豈無名如<lb/>
臣草木餘生桑榆暮景顧田廬而願逝竊秩禄以常驚<lb/>
多病支離已無任於陪祀寵光霑洽尚不間於推恩荷<lb/>
徳滋深論報無所<lb/>
　　　免明堂陪位表<lb/>
今月二十三日伏奉詔勅以明堂大禮令發來赴闕陪<lb/>
<pb n="KR4d0070_WYG_029-32b"/>
位者伏以大饗之禮蓋崇於宗祀至孝之誠莫重於嚴<lb/>
配盛節斯舉惟聖為能既被闡於典章尚不遺於耉老<lb/>
<hi>中謝</hi>伏念臣退歸鄉社乆逺禁塗雖優佚於明時日侵尋<lb/>
於衰病目痾増眊但馳想於闕庭末弱難支實艱趨於<lb/>
軒陛伏惟皇帝陛下恭承圭幣嘉薦豆籩四方駿奔萬<lb/>
福來下欲其敷錫弗忍遐遺而臣自顧尫癃之姿恐成<lb/>
跛倚之失侍祠拱帝難叅㑹弁之星抱瘵卧廬徒望升<lb/>
煙之燎坐馳丹悃仰企清光偷惰之誅逃避無所<lb/>
<pb n="KR4d0070_WYG_029-33a"/>
　　　又<lb/>
伏奉今月二十三日詔勅以明堂大禮令發來赴闕陪<lb/>
位者國家大事祀典為先况茲饗帝之嚴實舉配天之<lb/>
禮百辟咸在有懐舊臣明詔及門許觀聖節顧殘骸之<lb/>
疲朽承寵命以震驚<hi>中謝</hi>伏念臣早荷朝恩老歸鄉社坐<lb/>
糜廩禄無益涓埃夙苦目痾比頻發動近加末弱迨不<lb/>
支持伏惟太皇太后陛下咸秩百神駿奔萬國思以自<lb/>
天之福下均率土之濵惻然眷懐未忍遺棄而臣自顧<lb/>
<pb n="KR4d0070_WYG_029-33b"/>
尫瘵之質恐乖恭肅之儀身滯周南願瞻仰而莫及心<lb/>
游魏闕念入侍之為艱敢冀宸慈特垂矜允上虚明命<lb/>
難逭嚴誅<lb/>
　　　免明堂陪位表<lb/>
伏奉詔書以明堂大禮令赴闕陪位者明徳惟馨方格<lb/>
神於盛禮相予肆祀猥賜詔於老臣衰朽知榮兢惶靡<lb/>
措<hi>中謝</hi>伏惟皇帝陛下嗣隆聖統躬致太平翼翼文王之<lb/>
小心烝烝虞舜之大孝季秋順序方萬物之盛多四方<lb/>
<pb n="KR4d0070_WYG_029-34a"/>
和來嘉多士之奔走祗見列聖裒對昊穹敞布政之法<lb/>
宫大明禮樂受丕天之景貺均被邇遐喜交神人慶洽<lb/>
夷夏凢執事豆籩之末或觀光輿𨽻之間足為至榮可<lb/>
以無恨而况臣早已屏退尚叨記存温詔在門外庭有<lb/>
位固願聞舜韶而率舞瞻堯日以傾心遲暮之餘衰疲<lb/>
且乆當千嵗之接統自滯周南奉半夜之受釐莫趨宣<lb/>
室無階策勵惟劇飛馳<lb/>
　　　又<lb/>
<pb n="KR4d0070_WYG_029-34b"/>
合宫備禮方蕆事於季秋列位侍祠尚不遺於故老仰<lb/>
恩榮之優異循衰瘵以戰兢伏惟太皇太后陛下聰明<lb/>
自天博厚載物左右景命固大濟於艱難保育神孫既<lb/>
聿躋於齊聖邦家康靖朝野肅清頌徳告功既對天而<lb/>
不怍隆禮備樂念報本之惟時當魚麗之世而物既盛<lb/>
多由思齊之聖而神用昭格擁純禧於二聖肆大賚於<lb/>
萬方曠古上儀于今盛典臣乆辭屏著退伏里閭覩聲<lb/>
明於垂盡之年受徳澤於惟新之政顧餘齡之巳幸矧<lb/>
<pb n="KR4d0070_WYG_029-35a"/>
温詔之見臨是宜䇿勵造廷齊明就列與其失周士在<lb/>
廟之敬不若同堯民擊壤而歌文物莫瞻夢有均天之<lb/>
想精誠未巳心為魏闕之遊<lb/>
　　　謝男某差遣表<lb/>
命行予奪之間茲為君柄事守章程之細則有司存凢<lb/>
出殊恩謂非常制不有宜稱是虚寵靈<hi>中謝</hi>伏念臣早遇<lb/>
聖明嘗䝉親近仰承眷遇實有異於等倫自念衰殘顧<lb/>
難當於注意幸分符鑰因就田廬殁歸狐首之丘生奉<lb/>
<pb n="KR4d0070_WYG_029-35b"/>
豚肩之祀上託至仁之化遂忘大耋之嗟猶䑛犢以嬰<lb/>
懐爰拂龜而有請輒干明格方待嚴誅伏惟皇帝陛下<lb/>
治用孝慈徳隆穹厚不期舊物仍記於堯心豈謂塵容<lb/>
尚存於舜目淵衷矜惻特㫖可從宸造屬於老臣私便<lb/>
及於愚息九天降澤霶霈接於源流一氣發春榮潤均<lb/>
於根葉莫伸報塞但積愧惶葵藿至微徒有心於向日<lb/>
潢汙且涸固無路以朝宗想望闕庭飛越精爽<lb/>
　　　薦龔懋應詔表<lb/>
<pb n="KR4d0070_WYG_029-36a"/>
伏聞人主大柄在乎攬髦俊人臣大節在乎建功名况<lb/>
當有為之時尤急非常之士伏見應茂材異等科龔懋<lb/>
研究歴代之故通習諸家之説材略可使從政智筭可<lb/>
以慮事向嘗應詔再召延閣有司所病不及大對羈旅<lb/>
益困操守無虧今邊略未寧謀能為急有如懋者士林<lb/>
之擇如使在野茲為遺賢臣今舉其人堪叅謀帷幄之<lb/>
舉如䝉甄録試任無効臣甘准詔書連坐之罪<lb/>
　　　代人自外郡除待制表<hi>范文正公</hi>
<pb n="KR4d0070_WYG_029-36b"/>
今月日逓到官告一道䝉見授前件官者省署清曹禁<lb/>
廷近職忽外除於散地知上出於宸衷<hi>中謝</hi>伏念臣藐爾<lb/>
孤生遘茲盛世竊慕匹夫之諒誓守平生之心暨忝列<lb/>
於冠裳每感激乎忠義頃值陛下躬親聴㫁始初清明<lb/>
登用俊良旁逮疎賤擢從郡倅陞列諫垣誓輸肝腸以<lb/>
報恩遇有聞無隠盡芻蕘之鄙言淺智深謀昧朝廷之<lb/>
大體寛恩外補支郡假麾未易炎涼遽遷㑹劇嵗水潦<lb/>
之為敗民力食以方艱求寛常租議導壅水陳章請而<lb/>
<pb n="KR4d0070_WYG_029-37a"/>
煩復輒恩㫖而可從睿澤周隆編氓蘇息在臣愚劣何<lb/>
術保綏夙宵勉勤曠敗是懼豈謂江湖之上逺䝉日月<lb/>
之光詔命忽臨寵名非次大邦多士清朝富才上簡帝<lb/>
心豈少臣比感深泣下愧甚魂驚此蓋陛下仁及隱微<lb/>
徳施溥博虚懐小善來天下之魁英借寵孤臣勵朝端<lb/>
之風節揆能不敏思報何階惟當白首初心黄泉一節<lb/>
仁思反哺庶堅烏鳥之心義不逃生無惜螳螂之臂<lb/>
　<lb/>
<pb n="KR4d0070_WYG_029-37b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　樂全集巻二十九<lb/>
</p>
<p>
</p>
  </div>
<div>
                <head>樂全集巻三十</head>
    <p>
<pb n="KR4d0070_WYG_030-1a"/>
欽定四庫全書<lb/>
　樂全集巻三十　　　　宋　張方平　撰<lb/>
　　奏狀<lb/>
　　遷禮部侍郎知滑州舉官自代狀<lb/>
右臣䝉恩除尚書禮部侍郎准勅節文舉官自代者竊<lb/>
見翰林學士尚書刑部郎中曾公亮端良清慎守道有<lb/>
文爰自立朝搢紳推重使登省闥實煥儀曹乞回茂恩<lb/>
庶允公論<lb/>
<pb n="KR4d0070_WYG_030-1b"/>
　　　服除再授端明殿學士兼龍圖閣學士給事中<lb/>
　　　　舉官自代<lb/>
右臣䝉恩除前件官職准勅節文舉官自代者臣竊見<lb/>
翰林侍讀學士尚書右司郎中錢明逸業履端修學識<lb/>
該敏施於有政議者曰才盍處深嚴上資訪對代臣充<lb/>
職實允僉言<lb/>
　　　除知制誥舉官自代狀<lb/>
右臣䝉恩除前件職准勒節文舉官自代者臣竊見尚<lb/>
<pb n="KR4d0070_WYG_030-2a"/>
書屯田員外郎集賢校理充天章閣侍講曽公亮藝文<lb/>
該洽業履清純綽為儒館之英早預經筵之選臣猥繇<lb/>
注筆叨踐綸闈較之若人實為悞進願回恩典庶協僉<lb/>
言<lb/>
　　　除翰林學士舉官自代狀<lb/>
右臣伏䝉聖恩特授前件職准勅節文舉官自代臣伏<lb/>
見右正言知制誥楊察器識優長藝文通敏早陪法從<lb/>
再掌命書宜被詔於浴門以増華於禁署臣之孤陋懼<lb/>
<pb n="KR4d0070_WYG_030-2b"/>
玷詳延願回寵章庶厭公議<lb/>
　　　除知諫院舉官自代状<lb/>
臣伏䝉聖恩擢居諫職退省才分夙宵愧畏竊見尚書<lb/>
度支郎中直集賢院知泰州王質淮南轉運使尚書兵<lb/>
部員外郎劉䕫器識方雅學術深正冲退處易安和有<lb/>
守使備獻替拾遺左右必能副清衷之虚佇勵風俗之<lb/>
貪競况質等名宦年德逺出臣先儻以代臣實愜物議<lb/>
　　　除三司使舉官自代状<lb/>
<pb n="KR4d0070_WYG_030-3a"/>
臣伏䝉恩授前件官准勅節文舉官自代伏以貨食者<lb/>
國務之重農商者民業所存平准之權通利之術領兹<lb/>
大計屬在長材竊見端明殿學士兼翰林侍讀學士尚<lb/>
書吏部侍郎宋祁器藴閎深業履端厚乆登近列綽有<lb/>
逺猷俾之治財必濟輕重願推渥命庶允朝僉<lb/>
　　　舉李大臨蘇軾充諫官<lb/>
臣某准熈寧三年六月二十七日中書劄子奏聖㫖諫<lb/>
院闕官令於朝官内舉二人聞奏者右某伏見尚書刑<lb/>
<pb n="KR4d0070_WYG_030-3b"/>
部郎中李大臨識藴純深風局冲逺殿中丞直史館蘇<lb/>
軾文學通博議論精正其李大臨雖曽任知制誥見係<lb/>
散郎官在常叅此二員並堪充諫官不如所舉臣甘同<lb/>
坐<lb/>
　　　舉戚舜賔館閣檢討<lb/>
伏以美教化厚風俗王道之本也欲教化之美風俗之<lb/>
厚在乎進廉節敦朴之士焉臣等區區竊志於此伏見<lb/>
尚書司勲員外郎同判刑部戚舜賔奕世名儒並見史<lb/>
<pb n="KR4d0070_WYG_030-4a"/>
牒孝悌著於家行義稱於鄉該涉藝文留心經術自祥<lb/>
符初被詔管勾應天府書院切摩誨誘諸生多至成就<lb/>
至今孜孜不倦昨任淮南提㸃刑獄屬朝議方操急郡<lb/>
縣謂舜賔長者非搏擊吏罷之而令管勾國子監近改<lb/>
判刑部伏望朝廷察其儒者老於庠序除一館閣檢討<lb/>
名目所謂廉節敦朴之士臣等切謂舜賔近之干冒宸<lb/>
嚴臣等無任戰懼之至謹具狀奏聞伏侯勅㫖慶厯三<lb/>
年尚書兵部員外郎知制誥臣趙槩右正言知制誥臣<lb/>
<pb n="KR4d0070_WYG_030-4b"/>
楊察翰林學士知制誥充史館修撰臣張某翰林學士<lb/>
起居舍人知制誥臣孫抃翰林學士兼龍圖閣學士户<lb/>
部郎中知制誥臣王堯臣<lb/>
　　　舉朱宷充館閣職名<lb/>
臣等昨奉勅差赴袐閣考試制舉人等内有應賢良方<lb/>
正能直言極諫科國子監直講朱宷所試六論考中第<lb/>
四等下據舊例閣試第四等下並預廷對止因景祐中<lb/>
年第四等人數稍多報罷之以此朱宷承近例不得召<lb/>
<pb n="KR4d0070_WYG_030-5a"/>
試臣等㸔詳所試六論其文學理致亦深可觀采及錢<lb/>
明逸對策登科亦是第四等次物議於宷頗稱遺才兼<lb/>
其人履行端確經術該明先著撰春秋指歸辨析三傳<lb/>
疑義辭㫖精通有禆儒林之説臣等今取索到上件春<lb/>
秋指歸一十二巻謹具進呈伏望聖慈俯回睿覽特賜<lb/>
召試置之館閣庶廣得人之路上副求賢之意候進止<lb/>
慶厯三年太常丞直集賢院同修起居注知諫院臣張<lb/>
某右正言知制誥臣楊察右正言知制誥臣吳育右諫<lb/>
<pb n="KR4d0070_WYG_030-5b"/>
議大夫權御史中丞臣賈昌朝劄子<lb/>
　　　准勅舉省府推判官<lb/>
准御史臺牒准勅節文委待制已上官各於館閣朝臣<lb/>
臺官提㸃刑獄知州内舉一員充省府推判官者右謹<lb/>
具如前臣伏見袐書丞袐閣校理楊孜以文學發身以<lb/>
材敏從政使之治劇必有可觀臣今保舉堪充省府推<lb/>
判官任使如擢用後犯正入已贓丼當同罪如曠官失<lb/>
職不如舉狀亦丼連坐<lb/>
<pb n="KR4d0070_WYG_030-6a"/>
　　　准勅舉提㸃刑獄朝臣<lb/>
准勅令舉提㸃刑獄朝臣須是曾任知州及實經兩任<lb/>
通判已上人充者右謹具如前臣伏見太常博士前任<lb/>
彭州令狐挺才用通敏臣今保舉本人堪充上件任使<lb/>
如在任犯正入已贓臣丼同罪<lb/>
　　　准勅舉清要官<lb/>
准御史臺牒准慶厯八年五月十四日勅於内外升朝<lb/>
官曽任通判成資已上人内有材識通明履行淳正堪<lb/>
<pb n="KR4d0070_WYG_030-6b"/>
任清要任使者各同罪保舉二名並須歴任無公私過<lb/>
犯及不是兩府及自已親情方得奏舉或雖公罪杖已<lb/>
下情理輕者亦許論薦者右具如前今伏見太常博士<lb/>
范寛之甚有材識兼有操守係通判成資以上歴任無<lb/>
過犯不是兩府及臣親情今保舉堪充清要官<lb/>
　　　准勅舉可升擢任使文資官<lb/>
准御史臺牒准勅保舉文資三員行實素著官政尤異<lb/>
可備升擢任使之人仍於舉狀内明具本官才用所長<lb/>
<pb n="KR4d0070_WYG_030-7a"/>
聞奏者臣伏見都官員外郎葉紓謹介好學莅官廉善<lb/>
堪任館閣帖職為郡長吏必能公清自持勤恤民隠懷<lb/>
州防禦推官張太中儀州軍事推官侯可並資性正直<lb/>
知經術通古今死節仗義有古人之風堪任臺諫官切<lb/>
摩議論為吏治民必能盡公竭力三人皆行實素著可<lb/>
備升擢任使並是孤立寒士非見任兩府之親亦不是<lb/>
臣親戚如朝廷擢用後不如舉狀臣丼同罪<lb/>
　　　准宣舉提㸃刑獄使臣<hi>知江寧府</hi>
<pb n="KR4d0070_WYG_030-7b"/>
准本路轉運使牒准進奏院牒准御史臺帖准皇祐元<lb/>
年九月十一日宣諸路同提㸃刑獄使臣員闕今下御<lb/>
史臺勘㑹見任知雜已上遍行告示於諸司副使以下<lb/>
至閤門祗候已上各同罪保舉一名有舉主無贓私罪<lb/>
曽經兩任都監等堪充提刑任使聞奏者右謹具如前<lb/>
臣伏見本府駐泊兵馬都監内殿承制馮文顯勤公幹<lb/>
濟諳曉政事累有舉主無贓私罪曾經兩任都監臣今<lb/>
保舉堪充提㸃刑獄任使<lb/>
<pb n="KR4d0070_WYG_030-8a"/>
　　　准宣舉提㸃刑獄使臣<lb/>
准御史臺准宣於諸司副使已下閤門祗候以上同罪<lb/>
保舉一名有心力勾當得事無贓私過犯累任親民堪<lb/>
充提刑任使者聞奏如内有膽勇武藝者亦仰開析聞<lb/>
奏者臣伏見供奉官閤門祗候汾州駐泊兵馬都監劉<lb/>
舜臣有心力勾當得事無贓私過犯累任親民兼知書<lb/>
曉習政事堪充提㸃刑獄任使<lb/>
　　　准宣保舉行陣將領<lb/>
<pb n="KR4d0070_WYG_030-8b"/>
准御史臺牒准宣於文武升朝官或右職供奉官已上<lb/>
同罪保舉知方畧有膽勇㑹武藝好人材堪行陣將領<lb/>
軍馬鬬敵任使者一名聞奏臣伏見東頭供奉官常鼎<lb/>
本出將領頗有武畧其常鼎即非自已及兩地臣寮親<lb/>
戚臣今保舉堪將領以備鬬敵<lb/>
　　　薦舉孫復<lb/>
伏見諸王宮侍講孫復節行髙介經術精深居退泰山<lb/>
朝多稱薦恩㫖特召處之學官不游貴勢之門不言朝<lb/>
<pb n="KR4d0070_WYG_030-9a"/>
廷之事講勸王邸誠須純儒名世未光終慊清論若䝉<lb/>
擢備館殿有足敦勵風俗臣今保舉堪充舘閣職任若<lb/>
復後渝素守則臣罪丼罔上<lb/>
　　　准勅保舉知縣縣令<lb/>
准御史臺牒准勅舉堪充河北陜西河東三路知縣縣<lb/>
令二員於前任職官令録知令録四考曽有三人同罪<lb/>
奏舉者保舉充京官知縣如舉主考數不及者知令録<lb/>
舉充職官知縣判司簿尉有出身二考無出身三考舉<lb/>
<pb n="KR4d0070_WYG_030-9b"/>
充縣令者伏覩見任絳州太平縣令韋不伐前池州青<lb/>
陽主簿李向皆有行誼識慮勤廉幹濟並無骨肉在朝<lb/>
食禄不伐已三考曽有人保舉今堪充職官知縣向亦<lb/>
三考堪充縣令<lb/>
　　　舉吕昌齡充三司判官<lb/>
伏見羣牧判官國子博士吕昌齡材用精敏幹畧通濟<lb/>
周知財利之事明於輕重之體三司度支糧料案行諸<lb/>
路粮草總三邊入中其間甚有細微利害臣嘗以問昌<lb/>
<pb n="KR4d0070_WYG_030-10a"/>
齡昌齡曉知之臣今保舉充本案判官所冀調節三路<lb/>
入中事體無所闕悞如除用後不如所舉臣丼伏朝典<lb/>
　　　准勅保舉京官<lb/>
准慶厯編勅節文一文武官或都在京及外處文武官<lb/>
員政治有聞公忠可舉意不掩善欲達朝廷並須明上<lb/>
封章者右謹具如前臣伏覩本府節度推官張誼莅事<lb/>
敏勤飭身廉約臣今保舉堪充京官親民任使如䝉朝<lb/>
廷擢用後犯正入已贓臣丼當同罪本官在朝並無親<lb/>
<pb n="KR4d0070_WYG_030-10b"/>
的骨肉食禄與臣不是親戚臣於皇祐元年四月十七<lb/>
日到任不曽奏舉官員充京官及流外選人充令録班<lb/>
行臣自皇祐二年正月已後不曽舉過官員今所舉本<lb/>
人係今年第一名<lb/>
　　　請應天府致仕官王渙朱貫給俸劄子<lb/>
臣近知應天府竊見本府致仕官尚書禮部侍郎王渙<lb/>
年九十一歲尚書兵部郎中朱貫年八十七歲此二人<lb/>
者早仕於朝清節聞於搢紳退老於家善行睦於鄉黨<lb/>
<pb n="KR4d0070_WYG_030-11a"/>
平生履行並無虧玷渙由太常少卿除袐書監致仕僅<lb/>
二十年貫自兵部郎中不曽改官致仕幾十五年臣伏<lb/>
覩朝廷數降德音優恤耆艾醪<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>之賜下逮庶老此二<lb/>
人遭時休盛克饗多福當國家太平百年之中生而不<lb/>
知兵革艱危之事年幾大耋式由禮義可為吉人君子<lb/>
矣伏望聖慈俯加恩惠王渙乞與比兩制官致仕朱貫<lb/>
乞與比大卿監致仕給賜月俸天下如二老臣盖亦希<lb/>
矣聖主不遺年况陛下之孝慈盛德冝有以垂光史牒<lb/>
<pb n="KR4d0070_WYG_030-11b"/>
者也<lb/>
　　　舉王稷臣臺閣<lb/>
伏見尚書屯田郎中權管勾南京留守司御史臺王稷<lb/>
臣性資通敏操守方正和而不雜於俗清而不滯於物<lb/>
器識才望士之髙選臣今同罪保舉堪充臺閣清要省<lb/>
府煩重任使<lb/>
　　　舉范隠之<lb/>
伏見太常寺奉禮郎范隠之所著春秋五傳㑹義經術<lb/>
<pb n="KR4d0070_WYG_030-12a"/>
深明㫖趣淳正今去聖逾逺異端多門常人好竒鮮根<lb/>
於道隠之論述獨探精粹且其履行髙介不羣志甚自<lb/>
强進未云止儻䝉樂育必成良材伏乞聖慈特命取自<lb/>
所著書登之衡石之末即誠有取望特與召試使得備<lb/>
館閣之缺所兾扶奬道術敦激風教<lb/>
　　　薦舉邵炳<lb/>
臣昨任睦州通判本州青溪縣有前杭州富陽縣尉邵<lb/>
炳自天聖中因公累解官後遂隱居不復叙理躬耕自<lb/>
<pb n="KR4d0070_WYG_030-12b"/>
業講授為事淳文奥學儒林之所推伏素履懿行鄉邑<lb/>
之所表儀近歲朝廷採拔遺佚偏才小善無不收録有<lb/>
如炳者志尚沖靜不違道以干譽不飾竒以近名不交<lb/>
迹於公門不求知於要地以故搢紳之論未嘗及之臣<lb/>
贊理本州備知才行見善不舉豈曰能忠伏望朝廷特<lb/>
加禮召帖職館閣直講上庠在炳學行誠為不忝<lb/>
　　　薦龔懋許平<lb/>
伏見前坊州軍事推官龔懋太廟齋郎許平皆因臣寮<lb/>
<pb n="KR4d0070_WYG_030-13a"/>
奏舉召試方畧考中髙等除前件官並通古今有筞慮<lb/>
周知時務堪從煩使竊見湖南蠻冦為朝廷憂宜選才<lb/>
能徃資謀畫其龔懋擬受權華州觀察推官乞與正除<lb/>
潭州一兩使職官許平乆經放選未就銓集兼累有臣<lb/>
寮薦舉乞與除潭州一初等職官非惟㕘贊民政足俾<lb/>
助圖戎事<lb/>
　　　舉知渭州王龍圖<lb/>
伏見龍圖閣直學士知渭州王廣淵早承先帝知遇屬<lb/>
<pb n="KR4d0070_WYG_030-13b"/>
之心膂其人實有才慮備更任使臣謂宜還之朝廷處<lb/>
於要近使得効其忠益必有禆於時務<lb/>
　　　舉知秀州杜充郎中<lb/>
伏見尚書虞部郎中知秀州杜充性資方雅吏事詳明<lb/>
通曉時務可以守要藩明習格令可以任法官精於勾<lb/>
檢可以領財計謹具稱薦以聞<lb/>
　　　舉知諸城趙昶寺丞<lb/>
伏見大理寺丞知密州諸城縣趙昶謹厚有常勤敏任<lb/>
<pb n="KR4d0070_WYG_030-14a"/>
事朝廷方採擢人才收其力用有如昶者但地卑孤逺<lb/>
故無聞於時謹以名聞以備選擇<lb/>
　　　舉陳州崔度助教<lb/>
伏見陳州州學教授試國子四門助教崔度通經有文周知<lb/>
世務早因胡宿等舉應制科召試秘閣不中選韓琦薦舉<lb/>
盛稱其才後縁張昇再奏方得此助教名目兩省近臣多有<lb/>
稱薦者度之術業頗涉從橫亦跅弛之士也切見每次科塲諸<lb/>
以舉數推恩者亦便注官示不終弃至如度者賜之一官不<lb/>
<pb n="KR4d0070_WYG_030-14b"/>
為貪冒伏望聖恩特與採擢優加一命以收遺逸<lb/>
　　　舉御史<lb/>
准勅依條於太常博士巳上曽歴一任通判成資以上<lb/>
及歴通判一年已上堪充三院御史保舉兩人聞奏如<lb/>
三丞内有合數磨勘者亦許保舉仍須自來别無贓濫<lb/>
忠厚淳直通世務明治體之人如朝廷遷擢任用之後<lb/>
所舉人犯入巳贓並當同罪其餘贓私又不及舉狀亦<lb/>
當連坐續准中書劄子奉聖㫖如少得合入三院之人<lb/>
<pb n="KR4d0070_WYG_030-15a"/>
即許於數内舉升朝官知縣已上資叙人一員充御史<lb/>
裏行者右臣伏見太常博士簽書相州判官公事韓宗<lb/>
道安和有守通世務知治體太常博士前知鄆州胥城<lb/>
縣馬黙資性淳直勤公愛民並無贓濫今保舉堪充三<lb/>
院御史如朝廷遷擢任用之後犯入已贓丼當同罪其<lb/>
餘贓私及不如舉狀亦丼同坐<lb/>
　　　舉劉時中<lb/>
准勅節文合舉官僚如覩在京及外處文武官政治有<lb/>
<pb n="KR4d0070_WYG_030-15b"/>
聞公忠可舉意不掩善欲達朝廷並明上封章者右謹<lb/>
具如前臣伏覩鄆州通判尚書駕部員外郎劉時中資<lb/>
守謹重吏文通審才用敏給足以幹事今保舉堪充錢<lb/>
穀刑獄煩難任使如䝉朝廷擢用後犯入已贓臣丼當<lb/>
同罪其人在朝有弟尚書駕部員外郎處中見食禄與<lb/>
臣不是親戚<lb/>
　　　奏御史裏行<lb/>
臣等准中書劄子以臣等奏舉都官員外郎張頡堪充<lb/>
<pb n="KR4d0070_WYG_030-16a"/>
侍御史裏行契勘自來無侍御史裏行令别舉官一員<lb/>
聞奏者臣等昨准勅舉侍御史一員體訪升朝官鮮得<lb/>
才識資任相當者按唐六典貞觀中太宗始命馬周監<lb/>
察御史裏行殿中及侍御史初無此名也中間廢罷至<lb/>
先天中復置始通侍御殿中監察並有裏行開元初又<lb/>
置三院裏使皆出一時之制本朝有殿中監察裏行而<lb/>
無侍御史裏行者非無典故但官至侍御史罕有未歴<lb/>
通判差遣者官資自已相當故但充正員爾昨者兩次<lb/>
<pb n="KR4d0070_WYG_030-16b"/>
覃慶又不礙磨勘轉官故升朝官多是官髙資淺今復<lb/>
故事亦合時宜其張頡資履安審才識足用以充侍御<lb/>
史裏行可以稱職伏乞朝廷更賜詳議<lb/>
　　　准勅舉堪任陞擢官<lb/>
准御史臺牒准勅奉聖㫖於文臣内舉才行堪任陞擢<lb/>
官一員者臣伏見袐書省著作佐郎簽書應天府判官<lb/>
㕔公事蘇轍學識足以觀其才風節足以信其行進士<lb/>
及第賢良登科二十餘年近出選調在於士議誠為滯<lb/>
<pb n="KR4d0070_WYG_030-17a"/>
淹臣今保舉堪任陞擢即非兩府及自已親戚如䝉陞<lb/>
擢後不如所舉臣丼同坐<lb/>
　　　奏差竹昺益州鈐轄馮文顯益州都監<lb/>
右臣昨八月十二日崇政殿對進呈劄子一道奉聖㫖<lb/>
送中書樞密院内貳事為益州兵馬鈐轄乞差竹昺替<lb/>
郭周兵馬都監乞差馮文顯替何次公者至今未聞朝<lb/>
㫖切慮事寢不行須至再具陳論昨縁嶺南逋㓂在雲<lb/>
南朝廷思患預防屢下本路經畧臣以為倘有疆埸之<lb/>
<pb n="KR4d0070_WYG_030-17b"/>
事鈐轄即是將領之官以竹昺昨從狄青徃嶺南親與<lb/>
蠻人接戰諳知次第今郭周已滿任雖有再任指揮便<lb/>
與替回亦無損本人資序故臣乞差竹昺替郭周其都<lb/>
監何次公早縁犯贓曽除名編管貪猾傾險衆所共知<lb/>
昨除益州都監未到任楊察已奏乞别差官程戡又奏<lb/>
乞改差人臣雖素不識其人乆來知其事狀切以益州<lb/>
逺地人情傾危易生疑動鈐轄都監皆係兵官臣既此<lb/>
奏論已成嫌釁今徃共事實為不便伏望朝廷以防微<lb/>
<pb n="KR4d0070_WYG_030-18a"/>
慮逺為意特賜早降指揮上件四人竹昺郭周何次公<lb/>
臣並不識惟馮文顯素知行止頃嘗奏舉今亦不敢必<lb/>
乞差馮文顯但乞别選差官一員即於事體為便其何<lb/>
次公乞今不候替人先次發離本任免住本州搆諜人<lb/>
情妄有生事<lb/>
　　　奏張顒知嘉州<lb/>
當司勘㑹轄下嘉州連接蠻界其賴因沐川龍水等寨<lb/>
控扼雲南徑路最是要衝防虞之地土多豪右兼并之<lb/>
<pb n="KR4d0070_WYG_030-18b"/>
族錯雜夷落頗資撫御累次知州非才事不修舉切見<lb/>
知雅州都官員外郎張顒有才慮幹用處事詳允在雅<lb/>
州已習知蠻夷氣俗所有新差嘉州知州孔叔詹其人<lb/>
見赴任在路近有陵州知州葛禧嬰患身亡陵州事簡<lb/>
地非要害欲乞朝廷特與就差張顒知嘉州所貴緝寧<lb/>
邊夷守備有方候滿任無事乞特與陞陟差遣却乞差<lb/>
孔叔詹知陵州庶令兩得其所事無闕誤<lb/>
　　　舉李大臨<lb/>
<pb n="KR4d0070_WYG_030-19a"/>
右臣昨受命知益州舊例合奏舉通判一員切見殿中<lb/>
丞袐閣校理李大臨履行端方識用周敏逺方都㑹事<lb/>
務煩劇實藉通材協力幹濟大臨雖貫益州本人操守<lb/>
堅正必不以閭里之私而撓公事况大藩事體自有長<lb/>
吏今諸州郡因縁陳乞任本鄉知州通判者甚多又此<lb/>
益州與諸郡不同全要諳悉人情通其風俗大臨既是<lb/>
土人足以詳究民間細務伏乞朝廷特賜差充本州通<lb/>
判於見任通判兩員中候成資日替一員<lb/>
<pb n="KR4d0070_WYG_030-19b"/>
　　　舉葉紓館閣檢討經筵講讀<lb/>
臣等伏見尚書屯田郎中宮宅教授葉紓資質淳厚篤<lb/>
志好學安分自守不交人事莅官臨民政存慈惠倘䝉<lb/>
甄奬可勵浮薄臣等今保舉其人堪充館閣檢討經筵<lb/>
講讀如擢用後犯入已贓臣等並丼同罪不辭<lb/>
　　　舉朱從道<lb/>
臣受勅差知滑州地當河防一二年來水勢向若只有<lb/>
通判一員多在河上提舉本州近陞為畿輔増置兵屯<lb/>
<pb n="KR4d0070_WYG_030-20a"/>
今須創葺軍營添修器械諸事藉人管勾伏見屯田員<lb/>
外郎朱從道幹敏有才用濟之勤廉臣今保舉本人署<lb/>
本州判官㕔公事及勘㑹見任觀察推官齊年資考舉<lb/>
主自合該磨勘到任將二年乞差朱從道替年成資闕<lb/>
如本人任内犯正入已贓臣甘同罪<lb/>
　　　聖躬痊復賀兩府狀<lb/>
右某啟伏覩進奏院報狀三月一日皇帝御紫宸殿視<lb/>
朝者清光在望沖氣薦和如日之昇配純明於乆照惟<lb/>
<pb n="KR4d0070_WYG_030-20b"/>
天為大等健粹以無疆此固乾祗貺祐之符宗社昌鴻<lb/>
之福伏惟某官至誠當國厚德端朝元首股肱雅同心<lb/>
體之泰大厦棟幹實共堂奥之安仰惟忠孝之䖍足感<lb/>
人神之報某虛孱無狀侍從有年忝守藩條竊均邦慶<lb/>
不任抃躍激切之懷<lb/>
　　　除翰林學士謝賜對衣腰帶鞍轡馬狀<lb/>
伏䝉聖慈以臣入院特賜衣一對金腰帶一條金鍍銀<lb/>
鞍轡馬一匹者宸檢開榮禁扉傳召亟承蕃錫彌惕愚<lb/>
<pb n="KR4d0070_WYG_030-21a"/>
襟伏以車服以庸名器不假漢儒被寵用彰稽古之能<lb/>
唐制踵華仍集拜嘉之始限分職秩沿著儀章臣猥以<lb/>
菲才遘於熙旦方翔省户遽踐鑾坡祗命有初頒恩薦<lb/>
及天閑駔駿飾以金鑣御府衣稱副之釘帶備陳榮觀<lb/>
曷稱孱軀期罄朴忠仰禆褒遇<lb/>
　　　兼侍讀學士知秦州謝賜對衣腰帶鞍轡馬狀<lb/>
伏䝉聖慈以臣授兼翰林侍讀學士特賜衣一對金腰<lb/>
帶一條金鍍銀鞍轡馬一疋者進職經筵靡容於讓避<lb/>
<pb n="KR4d0070_WYG_030-21b"/>
推恩禁坐仍厚於頒宣異數並隆危衷増愧竊以服惟<lb/>
章德名器當慎於假人馬以錫侯負乘或譏於致冦豈<lb/>
宜孱瑣優獲寵華臣學術空疎材謀譾薄乏論思之奥<lb/>
塵從槖以横經昧節制之長委分符而授鉞豈期恩賚<lb/>
更累皇明詔典枲以出衣敇司閑而班駿萬釘鏤寶既<lb/>
華索帶之圍六轡織文仍賁鳴珂之馭載思非稱何路<lb/>
為酬期師志士之忠少塞風人之刺<lb/>
　　　服除再授端明殿學士龍圖閣學士給事中謝<lb/>
<pb n="KR4d0070_WYG_030-22a"/>
　　　　賜對衣腰帶鞍轡馬狀<lb/>
伏䝉聖慈以臣授前件官并職特賜衣一對金腰帶一<lb/>
條金鍍銀鞍轡馬一匹笥衣纎麗廏馬桓閑九環增<lb/>
鞙璲之容六轡副鏤衢之飾荷恩殊渥揣報奚勝伏念<lb/>
臣乆去禁嚴甫周服紀遽被綈封之召趣還藻幄之華<lb/>
逮此拜嘉復爾載錫上沿儀秩下辨等威服表身章安<lb/>
吉既榮於動色乘資體養驅馳式遂於代勞祗愧便蕃<lb/>
顧慙孱陋稽古之力敢援桓榮之言受寵若驚惟思<lb/>
<pb n="KR4d0070_WYG_030-22b"/>
老氏之訓<lb/>
　　　誕節任子狀<lb/>
臣偶縁孤迹忝列近班稱慶誕祥喜逢辰之多幸希恩<lb/>
任例實干寵以為慙伏念臣有長男邦彦雖在幼齡實<lb/>
承單緒賞延諸世重愧於無勞子克於家竊期于有後<lb/>
仰希慈渥下逮微宗惟以心盟報於死所<lb/>
　　　除翰林學士笏記<lb/>
伏䝉聖慈賜臣官告勅牒各一道除臣前件職任伏念<lb/>
<pb n="KR4d0070_WYG_030-23a"/>
臣曩繇薄技被奬淵衷驟躋諫垣亟玷詞掖荷光華之<lb/>
誤集頋藻潤以何工敢謂尊號皇帝陛下曲降使軺俯<lb/>
傳宸誨俾預禁林之選彌親幄坐之威揆載顓䝉懼墮<lb/>
職業勉殫素藴勤報鴻私<lb/>
　　　除三司使笏記<lb/>
伏䝉聖恩賜臣官告勅牒各一道除臣前件職任者聚<lb/>
人曰財為國重務非材冒據危悃奚安伏念臣親逢盛<lb/>
期早登近綴曩繇風憲擢領利權契闊十年屯夷一節<lb/>
<pb n="KR4d0070_WYG_030-23b"/>
召從僰道還復計廷精力耗於流年憂責深於疇日寵<lb/>
靈踰分熏厲交懷此盖尊號皇帝陛下天意念勞慈衷<lb/>
軫舊察官成之已試謂歲伐之最深屬兹筦計之煩爰<lb/>
奉時才之選敢不力圖利弊精講盈虛知無不為思所<lb/>
未至庶積涓塵之効少酬盖載之私<lb/>
　　　兼侍讀學士知秦州笏記<lb/>
伏䝉聖慈授臣前件職任者仰服寵榮交增感懼伏念<lb/>
臣親逢盛際早濫華塗中假州符嘗適江湖之逺近還<lb/>
<pb n="KR4d0070_WYG_030-24a"/>
禁瑣復攀日月之光豈謂尊號皇帝陛下猶録虛名未<lb/>
渝睿睠慙叔子恩信之著委殿邊防昩孟侯經藝之長<lb/>
延登講勸惟堅忠竭少謝恩褒<lb/>
　　　遷禮部侍郎知滑州笏記<lb/>
伏䝉聖恩授臣前件官任者仰服寵榮交深兢懼伏念<lb/>
臣叨逢盛旦早竊虛名乆依幃幄之嚴頻䝉雨露之澤<lb/>
今建侯於三輔首祗命於一麾仍繇禁瑣之班進貳春<lb/>
官之秩此盖伏遇尊號皇帝陛下特申睿奬曲軫寒蹤<lb/>
<pb n="KR4d0070_WYG_030-24b"/>
謂立身之朴忠常留意於掄採載欽乾造愈勵寸誠<lb/>
　　　服除授依前端明殿學士龍圖閣學士給事中<lb/>
　　　　笏記<lb/>
伏䝉聖恩賜臣官告勅牒各一道授臣前件官并職者<lb/>
祗荷寵靈載懐惕厲伏念臣早縁素業幸遘亨期待對<lb/>
廣廷嘗再塵於聖選㕘華近綴實歴踐於要途無補大<lb/>
猷竟罹危議方領麾於南夏奄鍾罰於慈闈晷景不停<lb/>
几筵已徹遽召還於法從復上覘於清光此盖伏遇尊<lb/>
<pb n="KR4d0070_WYG_030-25a"/>
號皇帝陛下照掲大明慈均洪覆垂矜簮履之舊俾陪<lb/>
殿閣之嚴敢不鞭策蹇駑砥磨鉛鈍庶勉涓埃之効上<lb/>
酬雨露之恩<lb/>
　<lb/>
　<lb/>
　<lb/>
　<lb/>
　<lb/>
<pb n="KR4d0070_WYG_030-25b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　樂全集巻三十<lb/>
</p>
<p>
</p>
  </div>
<div>
                <head>樂全集巻三十一</head>
    <p>
<pb n="KR4d0070_WYG_031-1a"/>
欽定四庫全書<lb/>
　樂全集巻三十一　　　　宋　張方平　撰<lb/>
　　書<lb/>
　　　上丞相呂許公<lb/>
景祐某年某以茂材異等對詔策中選辱在相國陶冶<lb/>
既詣第伏謁翌日見故汝隂蔡貳卿喜相謂曰相國有<lb/>
言以生為逺器相國知生也已時某初登科名微迹寒<lb/>
性又野拙未始游王公大人門惟蔡公與今參政尚書<lb/>
<pb n="KR4d0070_WYG_031-1b"/>
宋公嘗守南都實鄉里也早與諸生旅見二公採鄉人<lb/>
善者之論歸而譽諸朝值詔下因共稱薦故獨二公憐<lb/>
之及此雖聞汝隂言終莫能致身門下然竊自負譬之<lb/>
窶人寄千金于他所心有所恃雖窶不恤也比者讀唐<lb/>
書見崔文公祐甫作相半年除吏八百員德宗性多猜<lb/>
謂所除吏不無素舊祐甫對曰向非夙相聞知安得諳<lb/>
其材行上悟然之識者謂是李司空絳作相或譛於上<lb/>
以為延用情故憲宗延英問之絳對曰夫忠臣事君不<lb/>
<pb n="KR4d0070_WYG_031-2a"/>
以私害公若為身避嫌故有才不用於公道何有頋所<lb/>
舉用何如爾李趙公吉甫且入相謂裴垍曰宰相之職<lb/>
在知人物以卿精鑒願有助也垍為疏名氏得三十餘<lb/>
人不日選用畧盡朝野翕然趙公有得人之稱故知宰<lb/>
相者行賞罰之柄以官人安民成天下之務者也天下<lb/>
之士有髙才逺策致主經世之志而不以達之巖廊之<lb/>
上則焉攸用巖廊之上權石度量在焉所以平輕重裁<lb/>
尋尺均贏縮也未嘗自達而曰莫我知也不亦過乎故<lb/>
<pb n="KR4d0070_WYG_031-2b"/>
某益自恨他日相國有見知之言遷延自外至于今而<lb/>
志未獲通也今日相國當柄拔用人材近無親比逺無<lb/>
嫌怨以天下為度以衆人為公浩乎其無不容也淵乎<lb/>
其無不盡也士之有心者當此之日而不能輸肝膈盡<lb/>
思慮以自致于下執事是不適乎去就之冝也彼自古<lb/>
聖賢干時展志有不由先容以進者乎而鄙論曰士當<lb/>
自結主心不因人而達然後磊落倜儻夫不因人而達<lb/>
古則有伊傅太公望矣伊傅太公其初負鼎俎版築釣<lb/>
<pb n="KR4d0070_WYG_031-3a"/>
魚不既勞且迂哉頋直徃則違其願必見情而後獲况<lb/>
時異勢殊不量才分刻舟而尋之不亦狂妄歟雖然士<lb/>
固觀其所自託前景祐五年某以賢良方正再濫詔選<lb/>
而徃監桐廬郡朝受命而夕行未嘗有干也獨恨廊廟<lb/>
之議不出相國之化筆爾及今恩命猥及許之還都趨<lb/>
伏屏下有日矣因鑒往故念士之在卑陋不可以不自<lb/>
發於上發而不遭命也所以近引三相用人之事非敢<lb/>
以區區崔李為量也以明諸賢宰相亦不能盡知天下<lb/>
<pb n="KR4d0070_WYG_031-3b"/>
士士要自啟發然後用人者審其賢不肖而器使之爾<lb/>
至於相國之才之美之德之業上格于朝下被於四方<lb/>
逺矣亦奚用多云故畧焉所有薄業盖俟執事以獻之<lb/>
謹布腹心為即日登門之先焉<lb/>
　　　上時相<lb/>
伏以邦家之本廟社之重羣吏之職生人之命政無大<lb/>
小繫在廟堂廟堂之上有圖議而後有得失有得失而<lb/>
後有治亂有治亂而後有安危為國主謀為民主命休<lb/>
<pb n="KR4d0070_WYG_031-4a"/>
戚斯賴其體大矣是以賢德良輔代工造物知九域之<lb/>
廣非耳目所能迨知萬物之微非精意所能周故因天<lb/>
下之聽而後聽無遺聲因天下之視而後視無遺形因<lb/>
天下之謀而後謀無遺情挈要以圖大平心而格物㑹<lb/>
其有極統之有宗而宰天下之道舉矣故古之居此位<lb/>
者咨嗟寤寐惟以失一士之為嫌也此豈徒掠好善以<lb/>
為名收羣心而邀惠者哉盖誠於報國忠於利民將以<lb/>
通天下之志而成天下之務者已彼天下之士有志乎<lb/>
<pb n="KR4d0070_WYG_031-4b"/>
道有心乎民有致君建治之猷無可行之位有通權適<lb/>
變之術無專達之途未能有以得於君姑念有以効於<lb/>
執事者則夫挾利害之論游王公之門者豈盡諂附謀<lb/>
身之人游説規利之伍哉夫亦有盛士在焉且時君以<lb/>
文明仁聖臨天下而大君子當國任政秉制四海萬邦<lb/>
黎獻共為臣僕惟吾君與吾相時舉凡厥庶士庶民有<lb/>
猷有為莫不皇受其福以近天子之光况有探先聖典術<lb/>
明當世理道辨天人之分曉古今之故如是之士吾君<lb/>
<pb n="KR4d0070_WYG_031-5a"/>
與吾相其舍諸故其秉國之均官材賦政者惟誠士之<lb/>
務得學古之道義在有為者惟才志之務效上得其求<lb/>
下得其用天下其有不治也乎及夫功利以立職業以<lb/>
修國體以平王道以粹收名享德盛美所歸不在吾相<lb/>
乎士何有乎哉故周有多士其致太平而周召紀乎鼎<lb/>
旗漢用衆力克成大業而蕭曹食乎宗廟譬之構厦<lb/>
斵削茨墁執伎咸作而梓人專成室之功譬之用師伍<lb/>
兩卒旅奮命並進而主將尸制勝之伐故春秋之義尊<lb/>
<pb n="KR4d0070_WYG_031-5b"/>
不親小事卑不專大名典禮之舊卑主其詳尊治其目<lb/>
國之大體人之大倫分義等威不可越巳是以卿大夫<lb/>
分處其職百執事各力其局至於坐而論道使人以器<lb/>
收謀擇善取賢斂財者真我政府之事也伏惟某官蹈<lb/>
道之深得德之全志如春秋文如典謨知幾如易多識<lb/>
如詩中禮之莊和得樂之易良為帝股肱為天下筆舌<lb/>
至於古先之龜鑑舉知其故矣時世之夷病洞照其情<lb/>
矣蕞爾一下吏奔走承序之不給乃欲議天下之事兾<lb/>
<pb n="KR4d0070_WYG_031-6a"/>
以動吾相之聽其亦不知量也某誠不肖涵漬美化游<lb/>
渉藝文頗嘗苦心期庶幾於古人之所用意者帝王之<lb/>
典制聖賢之事業禮刑始末之用徃古治忽之變諸流<lb/>
羣氏經言小説嘗竊掲厲乎淺深鑚仰乎髙堅搴其芳<lb/>
英咀其滋味矣景祐初元天子復下詔舉方聞之士猥<lb/>
䝉近臣聞名法座因得入紫宮趨赤墀當四政之問條<lb/>
三道之對承學疎淺分從報罷朝家樂育試之大邑歲<lb/>
穰訟希蕭然事簡因復剽拾舊籍鋪綴陳迹採道路之<lb/>
<pb n="KR4d0070_WYG_031-6b"/>
議成秕稗之説恃時不忌必寛狂妄之誅於政大方倘<lb/>
有涓埃之補前所謂有志於道有心乎民此固賢人君<lb/>
子之事某不敏亦竊冀焉幸值某官以引拔自任以教<lb/>
育為樂謀無鄙而不收善無微而不擇此誠大義至公<lb/>
希闕之遇某所以不敢自外而至於屛下也由有召之<lb/>
然矣謹以近所著芻蕘論十巻二編以獻非惟備䞇見<lb/>
之禮也倘燮理之暇一賜采觀亦足以開巖廊之餘論<lb/>
焉<lb/>
<pb n="KR4d0070_WYG_031-7a"/>
　　　上蔡内閣<hi>文忠公</hi>
竊以師道之廢乆矣昔在兩漢公卿大臣咸門有諸生<lb/>
横經受業書名録牒至數千人師儒教尊人知重學故<lb/>
在兩漢其政事本於經術其議論據于王制朝有名節<lb/>
之勸士篤去就之行美化雅俗比隆三代魏晉而下中<lb/>
區版蕩諸戎擾亂隔為南北小雅盡廢文獻不足近在<lb/>
唐氏風流寖薄取士之制專用虛辭雖開元元和變而<lb/>
幾道名公宗匠磊落相望然治學傳家本原已廢諸生<lb/>
<pb n="KR4d0070_WYG_031-7b"/>
後進奔走末路以文求售勢同市賈然猶屈伸繫乎託<lb/>
迹進退謀於所知名士口吻片言可以取重清流門地<lb/>
一見可以為榮士風綽兮顧亦近古清朝一統丕冒無<lb/>
外鳥言鴂舌知誦乎簡書髽首卉裳咸襲乎端甫然循<lb/>
唐取士而考言彌華駕説之學用微師資之禮遂絶非<lb/>
有志乎逺者大者莫不嗜甘而排苦採芳而遺實也天<lb/>
未喪道必將有主主吾道者閣下安得而讓諸伏惟閣<lb/>
下風采發乎冠歲光華耀於區域早結明主奮揚亨衢<lb/>
<pb n="KR4d0070_WYG_031-8a"/>
其發䇿決科也則江都之研經理家令之切世務其代<lb/>
言密侍也則文園之視草中壘之納忠其撫藩屏也則<lb/>
潁州之教河南之威其毗大政也則髙陵之儒雅平陵<lb/>
之故事兹可謂周才而通智者矣某不佞竊伏東鄙承<lb/>
望下風盖有年矣蓄為潢汙莫能自通乎江海覆諸盎<lb/>
缶無以上覘乎日星今罷官吳中言歸故里乃值閣下<lb/>
實此尹正既再獲見矣而莫能展叙乎腹心也得不少<lb/>
因文墨以自薦其誠歟某世有仕籍堂有尊親懼先緒<lb/>
<pb n="KR4d0070_WYG_031-8b"/>
之墜地且養羞之不給爰謀干禄盖為代耕既隨計而<lb/>
西不得志於有司退居於濉上仕意益薄矣景祐改元<lb/>
天子復下詔舉方聞之士朝廷二三賢公猥録名字章<lb/>
聞於上由是獲對法扆躬承大問三道之要四政之闕<lb/>
承學良淺非識所迨報罷為幸懼及知已育材道廣取<lb/>
人路寛一命讐書庇身美邑飽食海上坐逾三年時哉<lb/>
歸歟乃遇盛德某聞之聲同相應髙下不必均氣類相<lb/>
從體質不必齊故蜉蝣候隂而出柱礎因雲而潤况心<lb/>
<pb n="KR4d0070_WYG_031-9a"/>
志之靈能無所感自國家之開詔舉由是路而進者盖<lb/>
有人數矣今日之事又閣下之所發此某之所以伏幽<lb/>
陋而望下風引領庶幾歲月以冀以未嘗得見為恨亦<lb/>
惟閣下所以撫接之意其必有以當之者矣謹録近所<lb/>
著芻蕘論十巻兩編以獻冀閣下少知某之於古之道<lb/>
天下之務抑為有心者焉某前所以援漢唐之事歎師<lb/>
道之廢者是區區鄙中竊望於閣下者倘閣下有振復<lb/>
古道之意而獲預焉受賜之大無尚此已不勝感激之<lb/>
<pb n="KR4d0070_WYG_031-9b"/>
懷<lb/>
　　　上留府侍讀宋尚書<hi>宣獻公</hi>
伏聞士林之議者曰厥今國朝大臣得時居位以文章<lb/>
名一世者閣下當其任焉然而天下知名之士由門下<lb/>
出者良鮮意者閣下之名德光大厓㟁峻絶士難其進<lb/>
耶或乃閣下日居侍從對命密勿未暇周見四方之士<lb/>
也今者出試以政尹兹京邑以客至者率與為禮乃知<lb/>
嚮者之説議者之不審爾且天之生民也使先知覺後<lb/>
<pb n="KR4d0070_WYG_031-10a"/>
知先覺覺後覺也既先知而先覺矣專諸已而不外施<lb/>
焉君子不應爾昔兩漢公卿咸門有諸生横經受業荆<lb/>
蜀交鬭司馬氏之不競先王事業頽廢墜地中間數百<lb/>
歲寂寥榛梗唐室治定文物更新名公宗師磊落相對<lb/>
鏘金鳴玉聞黄鍾大吕之音兩敦六瑚見薌合明粢之<lb/>
薦先後引翼嗣音不絶五季荒剥僅如戰國文獻不足<lb/>
小雅蕩然神而明之存乎其人則閣下安得讓焉某不<lb/>
佞幼從事於學竊志其大者亦嘗參酌古今治亂之道<lb/>
<pb n="KR4d0070_WYG_031-10b"/>
聖賢勸戒之法期自樹立不落流俗而性識蔽昧莫自<lb/>
開爽遲先知而先覺者則謹將聽命焉今兹之遇閣下<lb/>
獲所素願者矣夫三尺之限健夫不能越者以其峻爾<lb/>
崇山延岡重載登焉邐迤故也閣下試為霽威少迴顔<lb/>
色不以貴有位之勢間然而以古人之道與其進也如<lb/>
小人者固不足以仰望清明之德儻與持論亦足以發<lb/>
謹以所著歌詩議論二編䞇獻歌詩所以言情性議論<lb/>
所以明理道惟大君子辱垂意也<lb/>
<pb n="KR4d0070_WYG_031-11a"/>
　　　上北海范天章<lb/>
伏以聖人消息盈虛之道動静吉凶之機察時觀變妙<lb/>
用在易某小人不知其大者今兹將以瑣瑣之迹有請<lb/>
于下執亊敢用上所以布德説下之義下所以處困謀<lb/>
亨之説推而陳之以發鄙誠伏惟閣下少留念哉曷謂<lb/>
上所以布德説下之義某請稽諸益益之九五曰有孚<lb/>
惠心勿問元吉有孚惠我德説者曰為益之大莫大於<lb/>
信為惠之大莫大於心因人所利而利之惠而不費惠<lb/>
<pb n="KR4d0070_WYG_031-11b"/>
心者也以誠惠物物必應之故曰有孚惠我德也曷謂<lb/>
下所以處困謀亨之説某請質諸困困之上六曰困于<lb/>
葛藟于臲卼曰動悔有悔征吉説者曰行則愈繞如葛<lb/>
藟然居不獲安如臲卼然凡物窮則思變困則謀亨曰<lb/>
者思謀之辭也言將何以亨至困乎曰動悔吝生有悔<lb/>
以征則濟矣易曰吉凶悔吝生乎動然則悔無大小動<lb/>
則有之至如惠心為益之道閣下之名德人所仰信不<lb/>
在乎端策振龜而知也友人聞某之為是説問子説信<lb/>
<pb n="KR4d0070_WYG_031-12a"/>
行乎某曰請以二象言之在益彖曰損上益下民説無<lb/>
疆自上下下其道大光是益易行也在困彖曰困有言<lb/>
不信尚口乃窮是困難謀也得益之時者信則人仰之<lb/>
惠則人德之得困之時者可退自謀不可進謀於人今<lb/>
兹小人以困而求易自下而取上惡乎敢知説之行也<lb/>
問者曰然則子推是説顧將安之某曰不見仁者智者<lb/>
斯可矣智者知人愚以困動將求智者知之耳不見智<lb/>
者仁者斯可矣仁者安人愚以困動將求仁者安之耳<lb/>
<pb n="KR4d0070_WYG_031-12b"/>
如仁智之不可見誠者斯可矣誠者成物愚以困動將<lb/>
求誠者成之耳念兹三者興而四顧莫適所懷已而聞<lb/>
諸知已曰夫惟體仁之恕抱知之明禀誠之厚挺特達<lb/>
之正氣冠天下而為英則惟北海之范公歟某抃曰是<lb/>
鄙人之願為日乆者也是以違老親之膝下越千里以<lb/>
兹來一則若元叔託名於羊西州望公之延薦二則如<lb/>
退之乞憐於南郡希公之賙恤惟是二者皆閣下咳唾<lb/>
指顧之餘耳閣下其亦有意乎長跪伏聽惟閣下所以<lb/>
<pb n="KR4d0070_WYG_031-13a"/>
命之<lb/>
　　　寄上蔡參政<lb/>
伏念去門庭官于海上倐二年于兹矣每思盛德垂撫<lb/>
之厚忽若侍座下見顔色不知精神之馳乎屏樹也公<lb/>
且信是夫乃者某困窮不能養彷徉乎天下而未始有<lb/>
遭也公獨恤然憫而衣食之乃者某嘗有志乎學古之<lb/>
道斐然為辭章亦既自達乎聞人作者而莫之或信也<lb/>
公獨樂而教育之至以聞天子取科名禄仕内之懷中<lb/>
<pb n="KR4d0070_WYG_031-13b"/>
公之遇某也如此某之有心於公也非諂而信矣且今<lb/>
之公卿大夫其在上位者幾人材能雋雄者聲光章灼<lb/>
者即曰有矣若乃大方全德體仁合義精粹不耀如璞<lb/>
玉渾金明浄無瑕如青天白日誠淳優大萬美完足則<lb/>
惟公一人是故一覩公之氣韻者鄙吝之心悉去一聞<lb/>
公之緒言者忠信之志皆起此某所以竊竊焉託名投<lb/>
迹如七十子之不可去仲尼豈特顧望公之貴勢而趨<lb/>
之者乎雖然公於今者當造物之爐冶執裁制之尺度<lb/>
<pb n="KR4d0070_WYG_031-14a"/>
遶朝之清流貴客侍讌閒而陪議論於前四方之英才<lb/>
俊人效技能而賛功德于後是安得念某之江湖之上<lb/>
竊竊然哉某所守邑三面江海西與州接𣺌然大澤不<lb/>
通騎步路所窮絶故無賔游俗不識書無有士子民無<lb/>
大猾廷無滯訟適復善歲蕭然省事令之賦禄足以供<lb/>
丼脆仁族屬令之事任足以撫疲羸為善事以此言之<lb/>
則是邑也天下之美地而令也者仕宦而得民者也若<lb/>
是又何求焉盖某之志于學其思進而未止者也今幸<lb/>
<pb n="KR4d0070_WYG_031-14b"/>
公宰政居中大鈞播物某誠願以縣大夫之禄執經鄉<lb/>
校與好學者游切磋講習詠歌先王之道聊以卒歲至<lb/>
乃馳徇於燁爚之地趑趄乎聲利之途一介之守所不<lb/>
能也因感公恩知之厚又欲以一披雪乎鄙懷之乆存<lb/>
者故寫誠於兹書伏惟論道之餘賜采覽焉<lb/>
　　　與蔣吏部<lb/>
某野而訥於辭是以再見而未能自達乎腹心也執事<lb/>
亦且何以見處哉遂無言而去竊有所不足敢少布誠<lb/>
<pb n="KR4d0070_WYG_031-15a"/>
乎執事者而行焉某志軒曠而難遂性剛介而鮮合器<lb/>
不適乎諸用藝不精乎一家至于有意乎古之道有心<lb/>
乎天下之務雖則鄙愚竊自謂可從於能者之後焉始<lb/>
在鄉閭不求名譽有田一壥有宮一畝隨賦干禄繄我<lb/>
慈親㫖丼之故非所以求顯榮為進取者天聖五年春<lb/>
不遇春官氏歸耕於濉上值濟陽蔡公常山宋公繼來<lb/>
保釐採鄉人善者之論輒辱解榻以待已而天子下詔<lb/>
取方聞之士二公唱於朝與一二賢卿大夫猥以不肖<lb/>
<pb n="KR4d0070_WYG_031-15b"/>
稱於帝前由是得涉赤墀歴文陛仰户牖之法座條三<lb/>
道之大對一命而獲長是邑且嘗更三太守矣其治可<lb/>
言也范之為政也敏而其失也疎陸之為政也寛其弊<lb/>
也弛執事之為政期三月矣一之日符令之下于縣者<lb/>
三减其二焉二之日追胥悍吏不至于縣令之庭三之<lb/>
日事有條而令有章不敏以是知執事之能有成也其<lb/>
無弊也不敏之所願從之者也執事之始至也某不能<lb/>
來賀今之來也閣下如有望焉再見而不及以政且鬷<lb/>
<pb n="KR4d0070_WYG_031-16a"/>
蔑不言叔向不知其賢趙子不言魏絳不知其材某獨<lb/>
得不言而責執事之不知我乎今以近所著芻蕘論兩<lb/>
編十巻冀執事少知不敏之於古之道天下之務六經<lb/>
之奥諸家之言歴代治亂之由百王沿革之法亦嘗曽<lb/>
慷慨持論究詳用心也已不敏之為是書將以獻於上<lb/>
惟執事當世之名儒識者且欲咨而考之凡此書之有<lb/>
所不宜言言而非者有所發焉某得以存其是而黜其<lb/>
非是求益之舉也<lb/>
<pb n="KR4d0070_WYG_031-16b"/>
　　　與蘇州太守陸學士<lb/>
惟古今天下之政事所以亂率由下情不上通下情所<lb/>
以不上通由在上者務貴自賢在下者諂偷求容故帝<lb/>
堯之為君謀於衆捨已從人伊尹之為臣匹夫罔不獲<lb/>
自盡惟慮下情之塞也朝廷耳目在牧守牧守耳目在<lb/>
縣令縣令與民最親也自漢以來郡縣雖相攝制而各<lb/>
得為政刺史比課督姦而已故州雖無良貳千石而不<lb/>
害縣有善令吏民以是親信風績以此成立盖上下之<lb/>
<pb n="KR4d0070_WYG_031-17a"/>
政不相侵故賢不肖較然上之發謫賞擢亦得以無濫<lb/>
近者唐室失保民之道方鎮分地一道百城慘舒恩威<lb/>
盡出節度連率之命悍卒鴟張黷夫狼貪郡縣長官役<lb/>
屬如𨽻人關柅動静臂指伸縮奔走號令制不在已故<lb/>
唐僅三百年紀於循吏者無幾且治迹功狀去漢逺矣<lb/>
豈無良士豈無仁人原其由然盖事有牽制才不專用<lb/>
也今朝廷分局布吏提綱振目等級如堂陛輕重如權<lb/>
衡都邑相維動有繩凖然典刑具在亦繫人弛張縣非<lb/>
<pb n="KR4d0070_WYG_031-17b"/>
其人州得以請黜州非其人縣受其弊矣故知與天子<lb/>
共理者實牧守也某權不足以合道才無長於經術射<lb/>
䇿王庭解褐通邑亦惟天幸遭二名侯自明公于藩再<lb/>
獲請見接君子之几席聞長者之餘論至於誠淳優博<lb/>
温厚敦易亦少得明公之所志者如是而下情不達一<lb/>
州之政不和則無有也且夫子之道至大而曽子稱之<lb/>
曰忠恕而已矣得非以忠恕之道可以揔百行之要者<lb/>
歟忠以事上恕以體下雖在閭巷之内蠻貊之邦行矣<lb/>
<pb n="KR4d0070_WYG_031-18a"/>
而況紆墨綬長百乘之邑有民人焉有社稷焉是亦<lb/>
當効忠之地得用恕之位者也矧郡縣相附義猶心體<lb/>
休戚同處得失槩及上可言而不言下當從而不從阻<lb/>
下情塞上聽豈忠恕之謂耶輒條近符教之不宜于縣<lb/>
尤甚者五條以聞于左右倘明公寛其干冒不揮而退<lb/>
之也則謹當時有聞焉若其出位而謀越職而議某非<lb/>
矯激沽鬻者固不是為也竊景夫忠恕之義不可徒黙<lb/>
焉<lb/>
<pb n="KR4d0070_WYG_031-18b"/>
　　　與邵監簿<lb/>
某白青溪邵君足下大雅之道微乆矣士之逐利過於<lb/>
市井足下蕭然弃官隱居以求其志不為賢哉鄙人不<lb/>
佞沗貴州上介側聞髙義竊用嗟挹甫此署事嘗遣單<lb/>
札自惟微者不足以薦發有德上聞王朝徒以聲類之<lb/>
同黙懷景重爾向䝉不弃繼捐二書辭相推多披展增<lb/>
愧然反復足下自叙出處之意鄙人惑焉何始有掩巖<lb/>
扄之樂又懷趨帝庭之願是於考槃之際而習進取之<lb/>
<pb n="KR4d0070_WYG_031-19a"/>
業斯乃遯而有所係非確乎不可拔者已夫聖人所貴<lb/>
乎道者莫節乎中莫適乎時時行則行時止則止其斯<lb/>
之謂中也夫盖足下養髙林園乆安内樂以道自信謂<lb/>
今猶古故於世態人事有所未悉者鄙人乏皓皓之白<lb/>
而䝉乎世俗之塵埃凡近之仕體頗能言之請嘗以語<lb/>
諸足下今四方無事朝廷守畫一之法以為政當柄任<lb/>
者髙枕優游故其揀别英豪不甚為急事即有管樂之<lb/>
材器良禹之謀識舒雄之經術二司馬之文藝誼錯之<lb/>
<pb n="KR4d0070_WYG_031-19b"/>
時務魏翟之風力欲其特達拔擢果自樹立殆未必然<lb/>
足下獨不見布衣白首奔走折腰者豈無俊雄也哉足<lb/>
下又不見朝為諸生以一日之藝而取公卿者豈盡俊<lb/>
雄也哉士之仕者如是假諸葛武鄉而在徒死隆中爾<lb/>
足下乃欲挺出山齋直排天閽謁法座計不過歟足下<lb/>
遂能脱屣榮利長徃不顧自逸於是非得喪之外即鴻<lb/>
飛𡨕𡨕弋者無所慕矣如猶未忘於此世也愚謂冝相<lb/>
時而動見可始進况足下道甚髙忠信篤厚名君子儒<lb/>
<pb n="KR4d0070_WYG_031-20a"/>
蠻貊之邦斯行矣錢唐大府也朝之顯貴時此撫臨是<lb/>
珠玊之肆衣冠之藪也且學官之禮不與羣掾吏同責<lb/>
受命分職異乎徃教斆學功半未妨著書之志愚謂外<lb/>
臺之請抑磐陸之漸平津再上時且耳順漢陽勲業成<lb/>
於暮齒歲寒而後知松栢之有心也足下聊加䇿焉來<lb/>
書所示庠序師儒之闕鄙人不量向亦獻言於朝雅如<lb/>
髙議置勿用爾所叙頗激訐其盡事情以開足下意惟<lb/>
三思乎時與中擇所去就焉<lb/>
<pb n="KR4d0070_WYG_031-20b"/>
　　　荅孫生秀才<lb/>
某白孫生秀才足下比䝉臨訪中乃少違曽未逾時繼<lb/>
辱三牋若後進之生勤勤乎儒老重德趨名之士汲汲<lb/>
乎當塗在勢者某豈所敢當於足下者耶始閲足下之<lb/>
文又數接乎辭氣鄙心固畏而愛之矣僕少有事四方<lb/>
自宋衛陳蔡滎洛陜蒲河之北山之東淮服之南歴遊<lb/>
也已至於是邦必問其俊豪而從之莫不挹其流而得<lb/>
其淺深嘗其實而知其臭味今試追數度足下之比盖<lb/>
<pb n="KR4d0070_WYG_031-21a"/>
無幾人焉若僕者行荒漫而無守學謬悠而不精靡有<lb/>
逮人豈曰成器復自守邑海上益惰益愚嘗思得敏識<lb/>
英材雅流通士與較時講古以開䝉撥滯今生惠然來<lb/>
顧方稱所願何乃不以文義相切劘直諒相悱發顧過<lb/>
言溢美待我為小丈夫驕子弟何相期之淺耶乆矣哉<lb/>
世教之陵遲士之風節寖薄親愛以利隙交舊以勢傾<lb/>
或一命之僅霑視平生如素昧此乃僕嘗悲吁傷懷者<lb/>
又可以暮之飽而遽忘朝之飢也乎足下其勿淪胥於<lb/>
<pb n="KR4d0070_WYG_031-21b"/>
俗動蕩乎風波誠能捨外偽而出中誠去禮之過者以<lb/>
友生納僕則僕何敢不盡於生耶凡聞闕敗數忠告之<lb/>
有望於足下也昨病無悰為報也緩今聊强書使足下<lb/>
知所志而已其亦察之<lb/>
　　　上河中同理范學士<hi>文正公</hi>
始者學士執親之喪于南都暇日以道義教徒于鄉之<lb/>
庠誘人樂善孜孜不足某適奔走于朝夕之養望先生<lb/>
之門牆曾不得升諸堂而望乎室晩日方獲持鄙文薦<lb/>
<pb n="KR4d0070_WYG_031-22a"/>
於左右竊嘗辱一言之與其進也雅不以晩輩見待感<lb/>
荷知奬甚深厚去春隨計輦下捧謁者三先生座上客<lb/>
多小人塵中趣背加復慵拙不善候間隨波上下旅為<lb/>
進退竟不得叙款勤布腹心之淺深也矧敢窺先生之<lb/>
門為託名之地耶蒲坂㑹府中條勝地伏惟大匠游刃<lb/>
多閒燕申之餘修講寧廢經術興於南郡士林歸乎北<lb/>
海慕仰髙義心用激發他日孤蓬西轉適彼樂國以一<lb/>
日之舊有請于執事者先生尚留意而記憐之耶詩云<lb/>
<pb n="KR4d0070_WYG_031-22b"/>
未見君子憂心忡忡亦既見止我心則降其是謂乎故<lb/>
用布心自達庶知卑誠所存良深愧悚不宣<lb/>
　<lb/>
　<lb/>
　<lb/>
　<lb/>
　<lb/>
　樂全集巻三十一<lb/>
</p>
<p>
</p>
  </div>
<div>
                <head>樂全集卷三十二</head>
    <p>
<pb n="KR4d0070_WYG_032-1a"/>
欽定四庫全書<lb/>
　樂全集卷三十二　　　宋　張方平　撰<lb/>
　　牋啟<lb/>
　　　授翰林學士謝兩地<lb/>
伏奉制命授前件職者王人傳召怳候㫖於銀臺禁從<lb/>
參華遽躋名於王署胡然冒寵惕不自容伏念某識昧<lb/>
事微學無師術幄筵臨䇿嘗率爾以應書衡石親程誤<lb/>
擇焉而中等射豈期於没羽博偶快於成盧遂齒清游<lb/>
<pb n="KR4d0070_WYG_032-1b"/>
俄陞近綴寖踰始望益駭償來虚舟無競於風波疎籟<lb/>
寧諧於鍾吕矧此浮鰲之地深切翔螭之庭號令所頒<lb/>
猶決大河之水樞機有益或助泰山之雲自匪時髦必<lb/>
孤職選顧忝塵之非次抑薦寵之有初兹葢某官申迪<lb/>
儒猷早熙天縡霧露之潤䝉物咸濡桃李不言成蹊在<lb/>
下致夫煢陋濫此凝嚴惟勉蹈於忠方庶逭譏於朝議<lb/>
退深愧畏罔既敷宣<lb/>
　　　謝直集賢院<lb/>
<pb n="KR4d0070_WYG_032-2a"/>
䝉恩充前件職者伏以國家懋建百職分治衆政惟是<lb/>
圖書之府為養材用之宅天下英俊萃為淵藪至于巖<lb/>
廊承弼之重帷幄侍從之列凡邦之彦由此其選服命<lb/>
無忝必士之擇如某者材靡堪乎諸用藝弗精于一家<lb/>
天與愚野之姿早習汗漫之技遭時獲售解巾從政姑<lb/>
胥下邑吳江之水清㑹稽東郡越山之雲白皆仕宦逍<lb/>
遥之地實朝廷愛育之私况堂有二人年髙多病旁無<lb/>
手足與同喜懼所畏迹涉乎寵利之末敢以身徇乎耳<lb/>
<pb n="KR4d0070_WYG_032-2b"/>
目之前而辟書交來皆自其聽過朝㫖除遣抑由於名<lb/>
使引趨陛㦸臨錫笥衣且謂陋才頃塵詔選免給尚書<lb/>
之札遂參麗正之游豈無老成之人盖有膚敏之士學<lb/>
則稽古才堪成務居然廏騄未登伯樂之圖奚此社樗<lb/>
飜回匠石之顧此盖某官深懷奬善助國樹人導源使<lb/>
流本乎長者之論憑風載響成兹豎子之名致此莝微<lb/>
謬膺推擇敢不深考所履益期寡咎冀於風雨之晦見<lb/>
乎雪霜之色愚柔自勉無怠乎百千涓撮未遺或增乎<lb/>
<pb n="KR4d0070_WYG_032-3a"/>
萬一上報施生之大次酬薦寵之私過此以還未知所<lb/>
措<lb/>
　　　謝賢良方正登科<lb/>
伏奉制恩濫䝉選第丹扆出策臨問乎大政青幄陳對<lb/>
居慙於昧理惟設科之體大矧取人之材難敢自謂能<lb/>
期於一得撫心知沗被恩良優昔漢之官人並開數路<lb/>
唐之辨論廣設衆科故其名公偉人磊落之器由此其<lb/>
選昌言讜論經濟之具於是乎在國家受命祖宗稽古<lb/>
<pb n="KR4d0070_WYG_032-3b"/>
已治不有咨周于下時延特起之士求聞警切之言竒<lb/>
傑之才間復出萃風流不絶于兹有人皇上統攬九維<lb/>
緝熈百志惟是事事之備念夫安安之難復舉方聞講<lb/>
求王務自非發論合乎正道可以美教化䇿事得其逺<lb/>
體可以尊朝廷有大制度能探沿革之本當大施舍能<lb/>
折損益之衷理之淵源無不貫物之情偽無不通則安<lb/>
能沛然來思膺兹訪逮建髙誼而列上副清衷之虚佇<lb/>
如某者一介自守諸慮本恬生遘昌期世蹈淳則幼居<lb/>
<pb n="KR4d0070_WYG_032-4a"/>
里社知從田蘇之㳺早喜古學時就君山之講逍遥内<lb/>
樂拂略世紛未知朝市之中為趨利名之處一壥莽甚<lb/>
四壁落然無如親甘始謀禄食屬深詔之再下辱宗工<lb/>
之交薦時以異等對於大廷初命起家典校四部之籍<lb/>
有民與社庇身百乘之邑幸在僻處居多暇時因得緝<lb/>
所管窺暨嘗道聽聊補稗官之説歸備遒人之獻亦既<lb/>
奏御留置乎尚方俄復得㫖許預乎大對延閣覆實有<lb/>
司上名得召便殿咸如初禮射之飲羽徃嘗出于邂逅<lb/>
<pb n="KR4d0070_WYG_032-4b"/>
昏于注金大懼失乎兢跼上倚公朝之明不恤狂言之<lb/>
罪十駕已病未知税鞅之所九霄云逺莫遇便風之勢<lb/>
昔平津再上初非優等劉蕡如何乃猶不第敢以一得<lb/>
之慮邀乎萬全之功且自復六科逮兹十祀詔書三下<lb/>
中選幾人夫何不材再濫名等自非朝家樂育宗儒<lb/>
慎擇豈此孤陋而能致然此蓋某官公議無阿斯文自<lb/>
任四方依乎光景下自成蹊深慮屬乎孤平優為之地<lb/>
致兹庸薄獲被甄收得不夙夜丹心初終一節敢趨末<lb/>
<pb n="KR4d0070_WYG_032-5a"/>
路以徇耳目之前義不苟生而為戮笑之事上全國體<lb/>
之重下報化鈞之仁過此以還未知所措<lb/>
　　　謝茂材異等登科<lb/>
六月二十六日皇帝御崇政殿引對釋褐授前件官者<lb/>
奉對廣墀曷塞天臨之問校讎秘府獲陞仕進之階服<lb/>
寵良優撫顔有靦竊以漢詢三道博觀儒術之精唐張<lb/>
衆科務盡人材之廣歴世得士兩朝最光越五季之屯<lb/>
期廢先王之舊典語道斯下由時無人我皇家之茂興<lb/>
<pb n="KR4d0070_WYG_032-5b"/>
大一統以光宅早自先帝爰舉六科咨周自乎搢紳虚<lb/>
懐及乎巖壑庸得佳士不減前朝主上嗣擥寶圖祗守<lb/>
神器特頒深詔用述先猷招致英髦躬御便座詢質經<lb/>
術講求治方冝得異材以稱上意如某者肖靈非粹承<lb/>
學不精生而被化之醇家有業儒之素區區一志斷斷<lb/>
無他若夫天人之大端皇王之髙致質文更救之弊禮<lb/>
刑相須之冝時之所以安危法之所以治亂竊嘗探其<lb/>
統紀究其宗原而屢預計偕輒從試罷鉛磨易巻蹇䇿<lb/>
<pb n="KR4d0070_WYG_032-6a"/>
益疲間遭細札之書復起方聞之士東方自薦或奏牘<lb/>
以三千北海飛章或舉才於累百惟時孱薄分自晦淪<lb/>
乃為邇臣收諸過聽猥聞名於宸極爰得召於公車有<lb/>
司辨材敞蓬萊之仙藏凝旒親䇿設户牖之黼筵聖謨<lb/>
淵㣲天聽髙邈收至聰而託不逮寛後害以盡下情遘<lb/>
遇闊希愧才疎陋考經㣲義曽乏一家之精訪國大猷曷<lb/>
通萬事之紀敢曲學以阿世姑悉心而効愚錐置囊中<lb/>
鋒稍銛而必露矢注弦上勢必發而不留盖倚公朝之<lb/>
<pb n="KR4d0070_WYG_032-6b"/>
明退無蕭斧之畏遲從罷遣無覬甄收豈謂登衡石百<lb/>
斤之程收芻蕘千慮之得言如綸而加寵衣在笥以班<lb/>
榮延閣之冨圖書典校乎四部大邑之有民社庇身于<lb/>
一同寘之俊㳺施于官政深惟叨假實過沗僥此盖伏<lb/>
遇某官燮友萬微曲成庶物思廣上聽盡社禝大臣之<lb/>
心樂育賢材敦太平君子之志器盡成於陶梓物無遁<lb/>
於權衡致此顓䝉亦獲成就竊循頂踵誠有源流敢不<lb/>
祗服官箴遵飭名檢憂深思逺敢苟利於當時積精㑹<lb/>
<pb n="KR4d0070_WYG_032-7a"/>
神尚致勤於他日過此以徃未知所裁<lb/>
　　　江寧府謝上與兩地<lb/>
伏䝉聖恩授前件職就移知江寧府者叅華秘殿易守<lb/>
名藩復親帷幄之嚴仍當方面之重寵靈蕃集優幸殊<lb/>
多伏念某閥緒單平性資䝉固早遘嘉亨之運薦更清<lb/>
要之塗内省短材實安拙分區區一介之守義不自欺<lb/>
碌碌羣居之間心無與校知公朝之為恃忽險俗而弗<lb/>
虞姑勉寛身之仁竟集圖全之毁駭機激矢奔車共塵<lb/>
<pb n="KR4d0070_WYG_032-7b"/>
魯酒致邯鄲之圍枸醬開崑崙之道國章有體廟論無<lb/>
私解籍禁扃假麾便郡方思補過内惕於危衷豈意疏<lb/>
恩遽還于榮路垢疵一蕩坏陶再新此盖某官道賛穆<lb/>
清誠通化育折金投冶鍾鼎陳於大廷斷木就工犧象<lb/>
薦于清廟故兹甄録逺逮空疎敢不恪守官箴期終素<lb/>
履風雨如晦信晨警之匪渝雪霜既零保後凋之靡變<lb/>
冀酬洪覆用報大鈞<lb/>
　　　賀宋侍郎入叅知政事<lb/>
<pb n="KR4d0070_WYG_032-8a"/>
伏審祗若帝咨入叅邦政伏惟慶慰恭以國家基圖廣<lb/>
厚源流深長亶三后之典刑極百王之軌物念從間歲<lb/>
政出兩宮姦微據乎事權女謁干乎王度彛章就紊順<lb/>
氣為愆誠士悼心思投䑕而忌器匪人得志悉牽牛而<lb/>
蹊田當此一時夫惟自信儻非秉心忠敢達義深明周<lb/>
旋依于本朝造次合乎正道則孰能不虞彼衆迥出其<lb/>
朋深懐憂君之心首建復辟之議言雖甚宻固慎出<lb/>
於户庭聲實能飛盖隂騰于涂道天惟助順已則為仁<lb/>
<pb n="KR4d0070_WYG_032-8b"/>
屬主上躬擥寶圖再造區極天機發于時晦睿德昭乎<lb/>
日躋大明東升廓重隂而霽静北辰上正拱衆緯以經<lb/>
行宗社之靈妥安朝野之風清迥正人道長理古事同<lb/>
圖任舊良果歸全德伏惟某官懿猷㑹極清照造形以<lb/>
中庸至誠之道治心用春秋原情之法臨事知幾如易<lb/>
多識如詩如樂易良如書疏逺服邁先憲誕宣古人之<lb/>
猷啟迪上心先<graphic n="KR0993" url="https://raw.githubusercontent.com/kanripo/KR-Gaiji/master/images/KR0993.png" mimeType="image/png"/>天子之命早侍顒卭之席雅膺體貎<lb/>
之隆帝多賈傅之才夜談每乆王錫康侯之寵晝接甚<lb/>
<pb n="KR4d0070_WYG_032-9a"/>
頻而静履保常冲光處易止水均乎澄撓定鑑絶於將<lb/>
迎爰入告於忠謨故出司於留鑰㑹聖神之獨運正紀<lb/>
律於大中思庸俊良乃眷東顧發節首召賜傳促歸地<lb/>
密楓宸奉穆清於奥殿望崇槐位貳燮友於鈞庭佇當<lb/>
正耀階符調元鼎席協四隣而同德期萬物於由庚遐<lb/>
考輿情大同末志如某者聲猷不振神調且卑有數篋<lb/>
之陳書傳為緒業無一壥之舊墅得以自存頗游心於<lb/>
藝文幸飾身於端甫頃逢盛德實尹陪京幸占籍於版<lb/>
<pb n="KR4d0070_WYG_032-9b"/>
圖得通名於屏樹一昨再頒温詔旁取沈英獨奬録於<lb/>
不材為薦聞於丹扆迥清暉於蔀隙吹和律於不毛假<lb/>
諸箕斗之名䝉以虎豹之鞟木僅不雕之朽徒累名工<lb/>
金非自躍之竒第憑巧冶特達成造之力始終顧遇之<lb/>
私每頂踵以竊循壓丘山而未重側聞登拜潜動鄙中<lb/>
盖為元元喜仁人之進用寧惟𤨏𤨏賀大厦之落成陶<lb/>
化所施懽諧率協伏祈上為朝廟倍保福禧<lb/>
　　　杭州范資政<lb/>
<pb n="KR4d0070_WYG_032-10a"/>
兹者承恩巾檢還著内朝復親帷幄之華仍忝藩垣之<lb/>
重光靈下逮優幸殊多伏念某治世為修散才乏用薦<lb/>
更臺閣之要乆依户牖之嚴竊戒懼於奔沈每逡巡於<lb/>
寵利知公朝之為恃忽險俗而弗虞解籍禁扃假麾便<lb/>
郡方釋駢枝之累自容蓬艾之隂反視聽於希夷收精<lb/>
神於蹇淺安諸拙分聊以窮年豈意中途遽還近綴炎<lb/>
凉未易渥澤惟新此盖某官時取典刑道恢忠恕言發<lb/>
乎邇世皆信其大公已則為仁物咸䝉於平施致兹甄<lb/>
<pb n="KR4d0070_WYG_032-10b"/>
録爰暨空疎自省䝉姿粗存素守若鈞與引寧違權度<lb/>
之平終白且堅豈受磷緇之變庶幾逺節用荅厚知<lb/>
　　　滁州謝上與兩地<lb/>
昨奉勅差知滁州軍州事已於十月初五日到任上訖<lb/>
兩禁近班歴要途而知沗一麾支郡䝉便地以為優早<lb/>
依坏冶之仁適遂榆枋之分俯仰知幸成虧盖常伏念<lb/>
某與世闊疎持身簡易上加憐於拙守俯垂祐於孤蹤<lb/>
恥於諔詭之為庶乎忠恕之道蕭然逺籟豈諧鍾吕之<lb/>
<pb n="KR4d0070_WYG_032-11a"/>
音泛若虚舟不較波瀾之勢踐歴清華之列逡巡寵利<lb/>
之間控地卑飛謂見寛於雨彈曲轅蟠䕃竟不捨於風<lb/>
斤有惻仁心免銷毁骨瀕淮近甸依山僻城值歲大穰<lb/>
與民同泰事務殊簡㫖丼粗充悄悄危衷雖未寧於臲<lb/>
卼昏&gt;昏&gt;病眼得少嗇於精明此盖某官衡度盡公陛亷<lb/>
存體駭機初發誠激矢以難留和律徐吹頋枯荄而必<lb/>
及敢不静循士檢動謹官箴助德澤之微分荅陶埏之<lb/>
大造<lb/>
<pb n="KR4d0070_WYG_032-11b"/>
　　　謝轉運使奏舉<lb/>
伏審某官過聽不材露章聞上俾部縣之陪長玷㑹府<lb/>
之介賔惟東南之奥區稱仕宦之佳處提封二淛列部<lb/>
百城陟其有聞黜諸無狀弊兹羣吏之治繄在上官之<lb/>
論若夫文雅名流亷能幹吏固相望於著職皆屬意於<lb/>
寵知何此謬庸猥承刻畫如某者學無師法識闇事機<lb/>
須被詳延幸承訪逮㩁之國論昧古今治亂之方斷以<lb/>
經疑謬聖賢述作之趣分當報罷俄忝恩收塵延閣以<lb/>
<pb n="KR4d0070_WYG_032-12a"/>
起家得通邑而試政疆里逾於百乘版圖倍乎萬家歲<lb/>
屬薦饑民艱粒食惟深仁之不忍哀疲氓之就隮夙宵<lb/>
一心綏救百術年用大有民咸安生利興而害除私餘<lb/>
而公足頋叨撫字徒謹遵承鈍鉛費於磨礪羸蹇勞乎<lb/>
鞭䇿所虞廢職上黷於刑書敢意誤知優稱於薦牘此<lb/>
盖某官與人道廣樂善誠深匠伯視材盡輪轅之曲直<lb/>
陶工作器就缶甓之方圓將激起於後生故奬推乎一<lb/>
介退量鄙陋實辱甄揚敢不勉强為仁顛沛以禮佩服<lb/>
<pb n="KR4d0070_WYG_032-12b"/>
名教之樂感慨忠義之名所冀近雅不流中清廟之琴<lb/>
瑟負重無撓堪明堂之棟梁上報惠於巳知免貽羞於<lb/>
士友荷卵翼之攸漸循頂踵而豈忘<lb/>
　　　上宋參政<lb/>
伏以推揚士類采拔人材乃賢公之美名抑清朝之本<lb/>
務近世何者兹道闕如豈意猥才親逢真賞濫首布衣<lb/>
之舉得窺黼座之光推行量能固出諸生之下乘風託<lb/>
景遂成豎子之名伏念某立節無竒少文近野為學荒<lb/>
<pb n="KR4d0070_WYG_032-13a"/>
略曽弗究於一家賦性闊疎復靡堪於諸用但弓裘不<lb/>
可以廢業而簞瓢非所以養親聊干禄以代耕實亡心<lb/>
於過分無何天幸孤奉恩知遂霑一命之榮遽叨百乘<lb/>
之長回瞻屏樹宛在霄衢幾疏記而欲通比内函而輒<lb/>
止盖騰口説者為感之末中心藏者實義之深故將略<lb/>
其外而篤諸誠捨乎薄而居其厚此其志之所在非敢<lb/>
引而自疎仰料汪汪之寛垂諒區區之懇恭惟某官懿<lb/>
文通理吉德蹈中明浄無瑕若青天白日精粹不耀如<lb/>
<pb n="KR4d0070_WYG_032-13b"/>
璞玊渾金掌邦家之衡繩固名教之律度磊落大節著<lb/>
於危疑之時幾微逺猷施于醇静之治今夫璇璣在政<lb/>
金鉉調元明堂布政之宮方資坐論東閤翹材之館尚<lb/>
接末游素琯候深黄扉地隔方引領於海上徒馳神於<lb/>
日邊伏惟作德逸休代天燮友神明所祐戩穀具宜更<lb/>
冀上為廟朝倍綏福履<lb/>
　　　賀樞密蔡侍郎<lb/>
伏審祗若咨俞升庸宥密伏惟慶慰竊以貫兵民而議<lb/>
<pb n="KR4d0070_WYG_032-14a"/>
政兹實舊經别文武以命官厥惟近制專廟謀於先勝<lb/>
對鈞軸以平章屬我治朝丕迪王道海寰一統神旗無<lb/>
指伐之行隣敵稱和齋鉞息受成之命朝廷禮讓民俗<lb/>
宴安是以搢紳士人習守兵鈐之禁貔貅戎旅罔知戰<lb/>
陣之容姑息厚而兵驕威罰弛而將惰竭天下之賦廪<lb/>
稍不充輸上林之藏賞頒亡度且軍志之重糾命為先<lb/>
蹈水火而必前當急難而奮效豈此治寧之日先成貪<lb/>
慢之風譬有不戒之虞其將何術而用自非權知適變<lb/>
<pb n="KR4d0070_WYG_032-14b"/>
略出經時密而後神達夷吾之妙慮取之必與得柱史<lb/>
之深機過聖上志在求理之辰罄忠臣知無不為之節<lb/>
則何以興舉敗度提振頽綱安匪忘危不謀朝夕之逸<lb/>
備於無患永貽子孫之休仰寵拜之得賢實廟朝之繫<lb/>
望恭惟某官徽明應世忠淳自天道無磷緇温其美玊<lb/>
之□量容澄撓淵兮止水之清迪吉德以佐王服常修<lb/>
而簡上若乃裁帝綸於清禁分侯瑞於价藩執國憲於<lb/>
南司㑹邦財於北省聽民衆治理四匭之上封考吏六<lb/>
<pb n="KR4d0070_WYG_032-15a"/>
亷總三鈐之比績率由至正亶與僉諧方主上大振典<lb/>
刑再新區極正人道長理古事同某官嘉㑹此時光膺<lb/>
陟拜密勿樞衡之地矢明帷幄之謨至于朝紱之老成<lb/>
士林之識者聞斯命矣咸曰休哉佇當正耀階符調元<lb/>
鼎軸恥為管晏豈曽西之敢當必致勲華乃阿衡之自<lb/>
任竊惟孤藐最荷頋私髙見品題謂是絶塵之力優加<lb/>
賙恤俾忘捧檄之羞虚當國士之知寧效野人之獻側<lb/>
聞嘉拜有激懦衷方歲薦饑乃值京坻之積臨川未濟<lb/>
<pb n="KR4d0070_WYG_032-15b"/>
更觀舟楫之雄調燮所施邇遐胥抃朔風嚴沍密闥深<lb/>
凝迹方逺於霄程心徒留於屏樹伏惟上為邦國倍保<lb/>
崇髙<lb/>
　　　知陳州謝上啟<lb/>
右某啟奉勅差知陳州軍州事已到任上訖伏以太皡<lb/>
之墟肇自上皇之世有媯之後爰開盛德之風承京師<lb/>
首善之流實勲舊均勞之地祗膺朝命濫領藩麾伏念<lb/>
某平世為修散材乏用更臺閣之要乆依户牖之嚴海<lb/>
<pb n="KR4d0070_WYG_032-16a"/>
鳥暫留亦受太牢之饗風簫忽過豈諧雅奏之和頃解<lb/>
郡章獲歸里社冀安末節遂以窮年攝迹閒曹分從於<lb/>
病廢長民近輔復被於詔除此盖某官秉國治均賛時<lb/>
化育亮采通於百志燮友周於萬微大道甚夷至誠斯<lb/>
格敢不仰䖍存録自力衰疲更礪鉛刀聊施於一割所<lb/>
憂駑乘難效於長驅過此以還罔知攸措<lb/>
　<lb/>
　<lb/>
<pb n="KR4d0070_WYG_032-16b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　樂全集巻三十二<lb/>
</p>
<p>
</p>
  </div>
<div>
                <head>樂全集巻三十三</head>
    <p>
<pb n="KR4d0070_WYG_033-1a"/>
欽定四庫全書<lb/>
　樂全集巻三十三　　　　宋　張方平　撰<lb/>
　　記序<lb/>
　　　江寧府重修府署記<hi>奉勅撰</hi>
慶厯八年正月癸巳江寧府署火自唐失政姦豪專土<lb/>
更相禽獵或自篡襲紫色淫聲餘分閏位李昪冒揚徐<lb/>
之業開國江左大築城府僣用王制聖朝治定混一區<lb/>
略戈船南渡煜歸京師徹其偽庭度留表署然規模壯<lb/>
<pb n="KR4d0070_WYG_033-1b"/>
麗猶雄諸藩至是火焮徼人之廬煬譙門延東西序公<lb/>
私寢既焉府書焚室以聞詔遣内侍韓從禮問故且有<lb/>
後命俾營如舊度除龍圖閣直學士知揚州張奎右諫<lb/>
議大夫領軍府事屬之經治才選也命發運副使許元<lb/>
轉運使孫甫鳩材庀工遂以從禮䕶作奎初下車莽然<lb/>
垝垣撥煨燼略區址計徒庸程事期以賦功于羣吏元<lb/>
調所部方湖滙澤章蕩泭集甫效七州二軍之卒以待<lb/>
役費稽以尺籍令以鼛鼓斵者如風築者如雨茨者雲<lb/>
<pb n="KR4d0070_WYG_033-2a"/>
舒墁者波巻餼廪稱事忘勞競勸自閏正月至于八月<lb/>
合役二十二萬有竒合材用無慮二百二十萬考室七<lb/>
伯楹臺門崔嵬前達通逵以表命令彰儀範公堂隆深<lb/>
中敞廣庭以頒詔條聽民成崇榭壯雄東闢坦埸以訓<lb/>
軍乘嚴戎備分曹布局舊邦鼎新從禮抨圖復命上嘉<lb/>
奎之敏於事而器幹足任被之璽書稱飾其勤將佐吏<lb/>
卒率有加賜凡民工弛其户租之半盖春秋之義新作<lb/>
必書有詔守臣俾著經始謹按金陵楚邑勾吳舊地東<lb/>
<pb n="KR4d0070_WYG_033-2b"/>
南王氣萌於三代秦并六國置鄣郡江南而改曰秣陵<lb/>
厭之也在漢實丹陽郡治所吳主孫權始城石頭號秣<lb/>
陵曰建業自京口徙焉晉平吳郡如漢舊析建業為江<lb/>
寧縣琅邪紹統畿政領於丹陽尹隋平陳墮其郛而野<lb/>
之故六代之迹掃無遺者唐初揚州督府治江寧後徙<lb/>
江都既而以丹陽縣為潤州江寧更𨽻焉至徳乾元<lb/>
中改江寧郡為昇州廢置數矣天祐板蕩楊行密據有<lb/>
江淮子渭竊號而徐温實專其國督强兵據上游以昇<lb/>
<pb n="KR4d0070_WYG_033-3a"/>
州為金陵府自署尹事開寶八年復為昇州節度屬江<lb/>
南東道區域形勝山川氣象三江五湖之一都㑹泱泱<lb/>
乎大風也哉表于南夏隱然巨屏聖上以天統之正國<lb/>
本之重相攸疏壤肇建赤社故天禧二年制書升為建<lb/>
康軍江寧府下教封内存問吏民河海之潤潜通日月<lb/>
之光先及暨登儲禁誕昌寶祚淳耀濬發兹邦有開朱<lb/>
轓彤䄡等威隨重巖廊舊老臺閣邇臣于蕃于宣是均<lb/>
出處領五縣版户十萬榖帛之輸歲百萬有餘初李景<lb/>
<pb n="KR4d0070_WYG_033-3b"/>
奉淮甸十八州之圖以入于周徙其民渡江而均地征<lb/>
焉事充政重朘斂無藝郊甸之賦杼軸空矣逮今雜調<lb/>
舊弊盖存土塗而沈逺諸貨利野無十夫之籍邑無千<lb/>
金之藏緯蕭敷臺廬鮮瓴甓風雨漂摇尤多火患纎嗇<lb/>
蹙急為生偷甚夫民之飢勞吏實其罪合徼而習翫之<lb/>
也古之循吏乎其道恕而已矣施諸已而不願則勿施<lb/>
諸人老吾老幼吾幼爰及人之老幼夫是之謂恕沈沈<lb/>
乎大府而長吏民于斯養老而撫幼于斯宴樂賔客于<lb/>
<pb n="KR4d0070_WYG_033-4a"/>
斯其亦念閭里甽畝之艱且勤哉為之慘舒者獄市賦<lb/>
役而已獄斯無苛市斯無擾賦斯時役斯均曰惠政也<lb/>
未也語今吏所可及者爾獄有法令市有估賦有承役<lb/>
有更關柅動静臂指伸縮以守以禀放命罪也矜斯無<lb/>
苛約斯無擾期㑹緩急之謂時比要詳允之謂均是則<lb/>
在乎吏長民者知此之恤庶乎奉若仁聖愛育之心而<lb/>
使人有所措其手足矣儻是之弗圖而惟庖傳觀㳺之<lb/>
務甚者猜禍昏墨以逞雖邦罸未加其不愧於屋漏乎<lb/>
<pb n="KR4d0070_WYG_033-4b"/>
盖記功必及於政猶古道也矧承明命敢不以誡時皇<lb/>
祐元年冬十一月戊申日長至謹記<lb/>
　　　湖州新建州學記<lb/>
寶元二年上命尚書祠部員外郎滕君守吳興郡始至<lb/>
見吏民問疾苦披圖牒考風俗頋謂僚屬曰古書建國<lb/>
君民教學為先四代之道起於黨遂漢氏繼周而王懲<lb/>
秦非聖人之法以敗稍復遵用儒術循吏文翁興學蜀<lb/>
郡變巴夷如鄒魯漢廷多武人莫或賛上褒廣其道以<lb/>
<pb n="KR4d0070_WYG_033-5a"/>
孝文之盛德具王道而微者所不至於王一息爾猶能<lb/>
冨庶而不能教也東都中興儒雅寖隆公卿大臣咸門<lb/>
有諸生横經受業三分多難微言僅絶小雅盡廢文獻<lb/>
不足唐雖禮典甚講盖文具而實喪是以後王研究理<lb/>
要終莫致於三代者顧所以化民成俗之道育才官人<lb/>
之法隳其根本矣惟我治朝丕冒出日鳥言鴂舌知誦<lb/>
簡册之言髽首卉裳競襲端甫之服而庠序俶落乎睢<lb/>
澳嗣音乎郟鄏規摹大於齊魏絃誦聞乎荆吳且遍諸<lb/>
<pb n="KR4d0070_WYG_033-5b"/>
郡矣矧是吳興南國之奥有佳山水發為秀人自江左<lb/>
而清流美士餘風遺韻相續也凡為郡者用民之力于<lb/>
署于觀于諸不急而學校不建豈守臣布宣王家風教<lb/>
之意歟僚屬曰唯吏民聞君子弟畜其人將敺而之善<lb/>
也相與輸金願遂建學乃十二月考景營基鳩材類工<lb/>
且以命教請于上越明年夏四月勅書先至錫名州學<lb/>
仍賜田五夫六月新學成重門沈沈廣殿耽耽論堂邃<lb/>
如也書閣屹如也皆相次東西序分十八齋治業者羣<lb/>
<pb n="KR4d0070_WYG_033-6a"/>
居焉入門而右為學官之署入門而左有齋宿之館又<lb/>
為窣道距闉挾閣構二亭凡溪山之勝眺望悉㑹庖<lb/>
圃有次廥藏備設復立小學于東南隅童子離經肄簡<lb/>
諒者聚焉凡為屋百有二十楹既釁器用幣釋菜成禮<lb/>
客有興于座曰美哉學也若稽田既勤敷菑在所播植<lb/>
惟學敏厥修念終始在其所志君子學以聚之問以辨<lb/>
之舉而措諸可以成天下之務斯得謂之士矣若其拘<lb/>
文牽義齪齪近思誦焉不通其變習焉不達於用此辟<lb/>
<pb n="KR4d0070_WYG_033-6b"/>
儒之犬患也師乎師乎記問云乎哉能開達學者之志<lb/>
慮使廣大深實知道之所以為用兹可以為師矣學乎<lb/>
學乎藝文云乎哉彼先王之糟粕後世且得其味而嘗<lb/>
諸苟知道之所用何學而非道者兹可以為學矣士充<lb/>
其業上使其器則致理之本不在學校乎以是而觀滕<lb/>
志其已逺哉某不敏豈足以語道之大命紀經始不獲<lb/>
讓云時康定元年六月日記<lb/>
　　　吳興郡守題名記<lb/>
<pb n="KR4d0070_WYG_033-7a"/>
唐氏自天寶失馭而忘其利器諸侯專土姦猾乘隙竊<lb/>
國而侯壊法放命不貢不享更相禽獵或自篡逐五代<lb/>
草草亂靡有定天下為戰國者且二百年我太祖武皇<lb/>
帝既擒諸僣王創艾末大之弊思拯塗炭講建長䇿因<lb/>
四方漸定諸帥王覲者輒留宿衛畜其族京師罷節亷<lb/>
諸府裂方鎮之地而置轉運使罷刺史而遣士大夫行<lb/>
郡事置其貳陳其旅以分其權郡長吏不敏聽理不明<lb/>
則轉運使糾其謬以直民之曲郡長吏而才足以自為<lb/>
<pb n="KR4d0070_WYG_033-7b"/>
政不復攝屬于連帥之為患也故距兹八十年天下如<lb/>
一家政事如一體關柅動靜臂指伸縮無有不如意者<lb/>
斯可謂大聖創制從權合義藏身之固置器於安規摹<lb/>
之閎逺者乎吳興二淛之佳郡自江左以來以處名流<lb/>
令望為養才用之宅寶元二年南陽滕君宗諒子京以<lb/>
尚書郎來領符竹子京文雅風采士林推為卿材國器<lb/>
早歴諫官以論事諤諤無迴避不得乆留中換郎外補<lb/>
至郡見吏民問病苦有隠咸照無弊不革因其俗以教<lb/>
<pb n="KR4d0070_WYG_033-8a"/>
獄市帖然始大庠序育人材諸生負笈自逺方至霅水<lb/>
之上既同洙泗矣凡若因循舉興悉復嘗坐㕔事問前<lb/>
為郡者之名而不紀曰是非闕者歟命録自錢氏奉圖<lb/>
朝廷所除吏逮今三十人推次備詳見謁以序盖聞諸<lb/>
長者粗習朝家之故惟皇祖經法之善躬攬鐏柄以遏<lb/>
亂略及生人之利大郡長吏由是專於為政賢不肖之<lb/>
迹以辨今列其名非徒載年月記到罷亦俾覽之者得<lb/>
以善善惡惡而懲勸存焉實春秋之意已至于紀星土<lb/>
<pb n="KR4d0070_WYG_033-8b"/>
本風俗郡之廢置吏之沿革産毛之物山水之勝則於<lb/>
圖牒焉觀之可也時康定元年夏四月記<lb/>
　　　蜀州修建天目寺記<lb/>
浮屠氏之教流而至諸華也迨晉之東其法益熾以大<lb/>
設權實示方便指因報明利益故自世主至于士民莫<lb/>
不丼心焉五方異禀四夷殊類氣俗之别慾惡不同法<lb/>
制所弗齊禮義所弗加甚者至有不識父而大率輒知<lb/>
奉佛百家之聚必有一窣堵焉兩楹之室必有龕像焉<lb/>
<pb n="KR4d0070_WYG_033-9a"/>
矧名都通邑塔廟固錯落相望矣晉原在井絡之維處<lb/>
陸海之沃玉壘銅梁之阻金沙銀礫之饒控犍牂通滇<lb/>
僰即山而鼓民擁素封之資厥篚之華户贏玩巧之利<lb/>
即安樂土知植福田郡有天目寺城郭之最形勝緇素<lb/>
之所萃聚殿焚冦火區址莽然先是郡之善男女合施<lb/>
鳩材僝工構締既已歴載功緒弗就至是尚書郎王<lb/>
君略領州曲臺楊君璵為之倅二君敏材利用周行之<lb/>
彦獄市平簡吏民便安修弊起廢出於餘力越皇祐初<lb/>
<pb n="KR4d0070_WYG_033-9b"/>
年季春哉生朏二君相造而諏日按令式前誕節祓精<lb/>
廬啟梵㑹以祝延而棟宇未完像設莫備執事者為不<lb/>
䖍矣顧何以示逺方乃移縣大夫杜君濟勾攷財簿部<lb/>
䕶役事於是境内四邑之耆老更相勉曰府君之志上<lb/>
以㳟邦典下以為吾屬也且吾屬廢居射利墆不知發<lb/>
譬蟲食蓼而忘其苦佛言人命在呼吸間一息不屬雖<lb/>
至親愛莫相為救何嗟及矣今此道塲近在閭閈動步<lb/>
而至浄土舉首而見化城壯者㳺焉有以生善念老者<lb/>
<pb n="KR4d0070_WYG_033-10a"/>
依焉有以發後心是府君為之舟航拯吾屬于溺也於<lb/>
是樂輸善捨如趨期令既羣樸斵且塗塈茨役効其勤<lb/>
匠究其巧歲未云半仁祠鼎新為大殿八楹環屬四阿<lb/>
廊廡回合屹若山燦如霞桷雕欒文㮰花鬘藻盖中為<lb/>
大毗盧遮那像文殊普賢二大士左右之相好殊勝彩<lb/>
飾妙麗紫金光聚極於壯嚴兠羅綿網依然開合殿之<lb/>
四周圖華嚴九㑹顯佛國之神化增法門之壯觀也寺<lb/>
有阿育王塔嘗見光相亶有靈迹凌空危聳與殿對峙<lb/>
<pb n="KR4d0070_WYG_033-10b"/>
自兹寶地方為具足既慶成邑人大和㑹踊躍讃歎欷<lb/>
歔瞻禮以為須彌燈座寶華嚴飾菴羅樹園金色明浄<lb/>
昔未嘗有乃今復現信一方之功德海四象之甘露門<lb/>
也二君皆余舊置郵以布其事請有以示之後者余詳<lb/>
二君之為抑可謂仁術也歟君子之教民敺而納諸善<lb/>
而已二君之為也本於嚴朝章因以導民善是亦仁術<lb/>
也矣異夫舉土木之役而事觀㳺亭榭之娛者哉斯可<lb/>
以記矣㑹中檀越比丘衆等盖著之石隂皇祐二年六<lb/>
<pb n="KR4d0070_WYG_033-11a"/>
月二十八日記<lb/>
　　　華山重修雲臺觀記<lb/>
太華三方古迹逺矣上方白雲宮在嶽頂據蒼龍嶺云<lb/>
昔羽人焦道廣常居之中方太清宫枕太羅峰今猶有<lb/>
老君像下方即此觀因雲臺山名焉唐明皇天寶中因<lb/>
舊基構棟宇命右補闕集賢學士衛包撰修三方記<lb/>
見存五代亂離三方荒毁髙士陳摶披荆榛築室于下<lb/>
方太平興國中太宗皇帝累賜詔齎御詩召摶赴闕乃<lb/>
<pb n="KR4d0070_WYG_033-11b"/>
勅有司增葺隱廬復給内府金錢經始壇殿規摹方備<lb/>
今觀是也慶厯初某領史官嘗閲國書見摶本傳云摶<lb/>
字圖南亳州真源人始四五歲戯渦水之濵有青衣媪<lb/>
召至懐中乳之自是聰悟及長讀經史百家之言一<lb/>
見成誦無復遺忘尤工詩後唐長興中舉進士不第遂<lb/>
不仕肆意山水間自言嘗遇孫君仿麞皮處士二人者<lb/>
語之曰武當山九室巖可以隠居因徃棲焉服氣辟糓<lb/>
二十餘年徙居雲臺又止少華石室每寢輒百餘日不<lb/>
<pb n="KR4d0070_WYG_033-12a"/>
興周世宗顯德三年召留禁中月餘因問以黄冶之事<lb/>
對曰陛下為四海之主當以政治為念奈何留意此小<lb/>
道世宗不以為忤命為諫議大夫固辭不受而歸詔本<lb/>
州長吏歲時存問問因牧守西行過山下致賜物興國<lb/>
初始赴召九年復來朝上尤加禮重謂宰相宋琪等曰<lb/>
摶方外之士在華山已四十餘載度其年盖百餘歲語<lb/>
論甚髙因遣中使送至中書琪等從容問曰先生得<lb/>
𤣥黙修養之道可以教人乎對曰摶不知吐納養生之<lb/>
<pb n="KR4d0070_WYG_033-12b"/>
理神仙黄白之事非有方術可傳假令白日冲天亦何<lb/>
益於世聖上博達古今深究治亂真有道仁明之主正<lb/>
是君臣同德致理之秋勤行修鍊無出於此琪等皆稱<lb/>
善以其語白上上益重之下詔曰華山隱士陳摶晦迹<lb/>
丘樊棲心巖穴跌宕世表涵味道腴徃在周朝物色幽<lb/>
遯嘗䝉鵠板之召終遂鴻㝠之心自爾以來多歴年所<lb/>
今復言迂髙迹來儀帝庭不有嘉名何彰清範可賜號<lb/>
希夷先生上屢與之屬和詩什乆之還山端拱初忽謂<lb/>
<pb n="KR4d0070_WYG_033-13a"/>
弟子賈得升曰汝可於張超谷鑿石為室吾將憩焉二<lb/>
年秋石室成手書數百言為表其略曰臣摶大數有終<lb/>
聖朝難戀已於今月二十二日化形於蓮華峰下張超<lb/>
谷中如期而卒經七日支體猶温有五色雲蔽洞口彌<lb/>
月不散摶好讀易手不釋巻自號扶揺子著指𤣥篇<lb/>
八十一章言導養及還丹之事舊相王溥亦著八十一<lb/>
章以箋其㫖又有三峰寓言及髙陽集釣潭集詩六百<lb/>
餘首能逆知人意齋中有大瓢掛壁上道士賈休復心<lb/>
<pb n="KR4d0070_WYG_033-13b"/>
欲之而不言摶謂休復曰子來非有他盖欲吾瓢爾呼<lb/>
侍者取而與之有郭沆者少居華隂夜宿觀下摶中夜<lb/>
呼令趣歸沆未決復謂之曰可勿歸矣明日沆還家果<lb/>
中夜母暴得心痛幾不濟食頃而愈華陽隱士李琪自<lb/>
言唐開元中郎官人罕有見者關中逸人吕洞賔有劍<lb/>
術雖數百里頃刻輒至以為神仙皆數至摶齋館與之<lb/>
酬唱如交友時人異之此皆舊史之文也仁宗皇祐三<lb/>
年雲臺觀道士武元亨進希夷先生傳所載尤詳云初<lb/>
<pb n="KR4d0070_WYG_033-14a"/>
先生居下方茅茨不剪蒿蕪不除有訪先生者窺其户<lb/>
闃焉無人但鳥聲獸迹或樵子山麓薦莽深處有骸如<lb/>
腊塵荄翳焉迫而視之乃先生也捫其心獨暖良乆氣<lb/>
還而興曰睡適酣奚為擾我州將以聞周世宗故召見<lb/>
既不受官賜號白雲先生故太皇御詩云曽向前朝出<lb/>
白雲後來消息杳無聞如今若肯隨徵詔揔把三峰乞<lb/>
與君既對于延英殿華陽巾垂絛躡屩用賔禮見上欲<lb/>
征河東先生請姑待軍已興不克下其再對也言天下<lb/>
<pb n="KR4d0070_WYG_033-14b"/>
一統矣果執劉繼元平并州密陳天命實在章聖其所<lb/>
啟沃幽賛逺圖太皇亦欲以為諫議大夫先生懇辭命<lb/>
遂不下委化之年盖百一十有八歲自餘先幾逆數知<lb/>
來藏徃精微深妙殆不可測至諸竒詭眩耀之事則未<lb/>
嘗為也故先王之道浩然莫得而掲厲之者無賢愚貴<lb/>
賤莫不聞其風而悦之大中祥符四年真宗祀汾睢駐<lb/>
蹕華隂再幸雲臺閲先生遺像佇立凝思乆之命除其<lb/>
觀田租召對道士武子華等賜紫服輿駕還京俾就御<lb/>
<pb n="KR4d0070_WYG_033-15a"/>
座所建本命元辰殿内璫䕶作繪晬容於北壁皇祐二<lb/>
年構神御殿嚴奉之禮始備自先生去世門人賈得<lb/>
升武子華元亨相承主持觀事至是殿成元亨詣闕謝<lb/>
恩仁宗令進歌詩元亨應詔進三篇帝屬以御詩又神<lb/>
筆飛白清浄字賜之元亨遂重修七殿至于道院齋堂<lb/>
必葺一新經營累年為力勤矣某徃來秦蜀㳟謁神御<lb/>
既而瞻禮希夷堂惟神仙之云者盖神本無方道無不<lb/>
在神也者妙萬物而為言者也惟神也故不疾而速不<lb/>
<pb n="KR4d0070_WYG_033-15b"/>
行而至漠然與合兹謂至人由是而後可以出死生而<lb/>
通變化雖非積學而至非學則未知或至也夫九室下<lb/>
方豈徒與麋鹿為羣木石為伍而已哉治平四年九月<lb/>
一日記<lb/>
　　　淮南轉運使奬諭勅書記<lb/>
何以保大曰兵何以聚兵曰財故國之大政無先征賦<lb/>
漢氏三分天下之入以其一供邊孝武事四夷調用不<lb/>
足興雜算設諸筦籠山澤之利而民始病唐既兵興蕃<lb/>
<pb n="KR4d0070_WYG_033-16a"/>
戎乘弊陷河湟凡諸侯之師防秋塞上暨勤王討伐出<lb/>
本道之境則食於度支有司商利分毫析銖民之膏澤<lb/>
竭矣盖戎狄侵略何代不有非所以為中夏之安危然<lb/>
率由軍旅期㑹應聲卒辦姦吏因縁邀功市寵為上斂<lb/>
怨生事召亂故中夏之安危不在邊防而在閭里也國<lb/>
家自北方通好西戎款服偃革無事且三十年而黠羌<lb/>
飽飛逸于牢圈驅刼種落内驚邊人顧其意慮股掌中<lb/>
爾烏足以煩靈誅朝廷思為不可犯之勢守備甚設内<lb/>
<pb n="KR4d0070_WYG_033-16b"/>
外當財柄者稍復目動矣時刑部郎中陳君工部郎中<lb/>
張君轉輸淮服當東南之津要以山海為府藏而二君<lb/>
有才術方略貿遷弛斂資用充冨屬王師弔伐邊城委<lb/>
輸惟淮南供具尤贍而吏民不知有貢也上多其勤下<lb/>
詔褒之某將赴都道由山陽刑曹出詔相示願紀其故<lb/>
某伏觀詔㫖以其無斂於民謂之嘉績是以知上心之<lb/>
仁逺也其愛民也二君之體國也其不害民也深惟朝<lb/>
廷寛大之意二君功利之優足以使貪夫亷懦夫起彼<lb/>
<pb n="KR4d0070_WYG_033-17a"/>
邀功市寵斂怨生事者冝知愧畏義可以示天下故及<lb/>
前世備邊大略著本末云時康定元年十二月記<lb/>
　　　素書明録序<lb/>
明道二年三月余自睢陽逰山東將至東秦路由兖海<lb/>
過泰山故人田度為奉符簿止余宿官舍出道書一巻<lb/>
紙札精妙朱墨如新且言龜䝉山人採蜂者迹之登髙<lb/>
崖入洞穴漸深若有人曾棲止處見石盎發其盖得書<lb/>
百餘巻取而束之負下山遇本縣尉詰得書狀取數十<lb/>
<pb n="KR4d0070_WYG_033-17b"/>
巻去山人挈其餘以歸相近村落好事者知之稍稍分<lb/>
散略盡度聞急遣人徃問止獲此巻皆諸符籙篆章也<lb/>
因相與恨歎此盖有道之士所藏必皆竒書具有諸經<lb/>
訣方術惜不得盡見因從度借之以行還自青社遂入<lb/>
待詔京師未暇傳録度俾猶子祥臣來取去後三十二<lb/>
年余守彭門祥臣以都官員外郎致仕在郡而適病卒<lb/>
或言祥臣聞余將到歎曰我與新太守有舊恨不一見<lb/>
也乆之從其子試詢其書曰乃先人嘗所珍秘者即奉<lb/>
<pb n="KR4d0070_WYG_033-18a"/>
以至匝而鐍之猶是祥臣緘封始令摸録而歸其本明<lb/>
年被召還都既素疎懶尤倦人事夙退掩關所與逰者<lb/>
一二林壑之人東陽俞居士數至敝齋喜談丹竈暇日<lb/>
㩦素書明訣三巻示余曰此於丹術微而顯詳而晦妙<lb/>
㫖備矣予覽之信然且言是書三十年前沂州新泰縣<lb/>
䝉山之隂採蜂之人得之崖穴石盎者也余方省向所<lb/>
得書乃自琅邪新泰矣并是而方見四巻信皆竒書也<lb/>
又滕東毛陽地接新泰有王老頗知諸書在處云徐沂<lb/>
<pb n="KR4d0070_WYG_033-18b"/>
間可有五七巻泰山趙生亦知其書有三五巻云在太<lb/>
平醫家皆未及訪其向者新泰尉取數十巻者竟不知<lb/>
其名氏兹人首獲獨多若其髙識迨將有得歟治平丙<lb/>
午良月既望京師靖安坊舍西齋序<lb/>
　　　諸朝賢題朱氏小山詩序<lb/>
京都衣冠之淵藪名利之埸有軒冕焉有斧鉞焉榮于<lb/>
斯辱于斯萬國凑聚以欲是故以惡是故旦夕鐘漏風<lb/>
雨寒暑冒没奔逐惟日不足負國門外名園佳墅桃李<lb/>
<pb n="KR4d0070_WYG_033-19a"/>
連蹊臺榭接影飛花落葉節物潜換主人惴惴勢地皇<lb/>
皇賈區或歲無一至之暇焉芳辰美景風月樹石猶胡<lb/>
之舟越之車也有若朱氏子者居禁垣下車馬之塵交<lb/>
于門其迹近矣而心若逰方之外者是非得喪紜紜擾<lb/>
擾若一不屑然居有虚齋曲檻小山在軒寒檜在庭閒<lb/>
澹蕭灑絶有野趣來㳺來歌皆朝之清流上才天下之<lb/>
知名士觴羞聲妓咄嗟略具雅善娛賔至必為醉亦既<lb/>
醉止方復忘我汝方復遺形骸又奚相别于外物之外<lb/>
<pb n="KR4d0070_WYG_033-19b"/>
者哉且士之立功名取冨貴繫于時繫于際㑹不專于<lb/>
材吾觀朱氏子縱横通敏輕財利善交結能附託英髦<lb/>
得衆懽心兹亦大有用之長也際㑹于時足以為豪傑<lb/>
雖以吏事進志亦逺哉况早與子㳺者今已歴歴布臺<lb/>
閣不日而當化權器使人矣是必有知子之用而用之<lb/>
者少安遲之先是余待詔轂下出一編詩示曰士大夫<lb/>
不遐鄙僕以是為寵也敢謁以序及余去都三千里而<lb/>
謁書不已余以用取人不索以迹者序何辭歟朱氏子<lb/>
<pb n="KR4d0070_WYG_033-20a"/>
乎爾有酒食且以鼓瑟且以喜樂且以永日彼惴惴皇<lb/>
皇雖有臺榭雖有樹石弗遨弗康宛其死矣他人是翔<lb/>
子可箕踞而慢罵之矣梁國張某序<lb/>
　　　吳興歸安尉署凝碧堂詩序<lb/>
吳興近郡諸山環合重見層出煙翠不斷岡麓連屬林<lb/>
薄映帯霅溪中注四水並下溢為大澤漫與湖接歸安<lb/>
尉署占溪山之全勝焉尉謝君炳宗又構堂署南盡<lb/>
納諸景山在堂上水在堂下四時物色旦暮氣象俯仰<lb/>
<pb n="KR4d0070_WYG_033-20b"/>
頋望不逺几席余自新定來行吳興事嘗暇日過君騎<lb/>
及于郭門舟及于堂之前軒見琴書在牀牎檻蕭灑茶<lb/>
烹顧渚酒傾下若怳疑凌崑閬濯滄浪澹乎其適也徘<lb/>
徊眺望日下忘歸客或曰君子之樂也内所居而安陋<lb/>
巷衡門足以求其志亦俟外奬歟余曰子未思也乎處<lb/>
鄉黨而和過廟朝而莊居闤闠則鄙吝之心生經墟墓<lb/>
則悲哀之思作是非外之感者歟清曠爽塏之境固足<lb/>
以恬情性而起和樂焉吾愛是堂也山色共水光俱静<lb/>
<pb n="KR4d0070_WYG_033-21a"/>
草樹與魚鳥並閒可以使貪者約躁者静邪僻者安其<lb/>
機心其功多於几座之銘益者之友也事有迹近而事<lb/>
逺吾於是堂取之謝君又嘗㑹賔朋于斯談名理于斯<lb/>
至于柱下漆園之論則且齊得喪遺形體入達人之大<lb/>
觀委外物於倘來凡軒冕之馳逐榮利之相軋悉以付<lb/>
諸蠻觸氏則向吾所云外奬者顧復卑矣若梁竦徒勞<lb/>
之歎淵明歸去之作於通人之致其猶隘歟謝氏子乎<lb/>
可與語道矣既而謝執簡進曰衆君子來辱者必有作<lb/>
<pb n="KR4d0070_WYG_033-21b"/>
也願刻君之辭以冠諸篇可乎曰可哉歲上章月孟冬<lb/>
記<lb/>
　　　禪源通録序<lb/>
楞伽阿跋多羅寶經乃先佛所説第一真實妙義故謂<lb/>
之佛語心品祖師達磨以付二祖曰吾觀震旦所有經<lb/>
教惟此楞伽四巻可以印心祖祖相付傳為心要後至<lb/>
東山以為楞伽義理深微非淺智粗心所能窺測故每<lb/>
用金剛般若經開示衆等令其易解逮于曹溪以大慈<lb/>
<pb n="KR4d0070_WYG_033-22a"/>
悲一音演説對荅偈句掲如日月其所開導直指本心<lb/>
未嘗離楞伽自證智覺之大㫖也由是領悟者多法周<lb/>
沙界初二祖常言此經四世之後變成名相深可悲哉<lb/>
自衣止不傳諸方分化地殊南北名標頓漸參學之流<lb/>
各相祖述道塲相望源流寖廣去聖逾逺時風益薄堪<lb/>
任大事根器誠難然輕重不可欺於權衡方圓不能出<lb/>
於規矩但兔角龜毛泥牛木馬務為深隱巧愈彌甚名<lb/>
相之言諒非虚示初六祖教諸門人説法必令先定宗<lb/>
<pb n="KR4d0070_WYG_033-22b"/>
㫖雖以三科起用究竟二法盡除故知一問一荅豈苟<lb/>
而已若其具無碍辯才入浄圓三昧隨其語黙佛法現<lb/>
前縁與信合事實稀有故黄蘖禪師毎謂衆曰江西㑹<lb/>
下唱道之師八十餘席得大寂正眼三兩人爾則知為<lb/>
世度門傳佛法印大善知識豈易偶哉自賔鉢羅窟諸<lb/>
聖賢衆相結集多羅等藏其紀述之來尚矣至于中華<lb/>
則有蕭梁續法元魏付法藏傳以至于唐寶林心要祖<lb/>
堂等集國朝傳燈録時代師承本末詳備近吳興有具<lb/>
<pb n="KR4d0070_WYG_033-23a"/>
壽僧拱辰道意純熟禪寂為樂再啟法筵尋復捨衆雖<lb/>
不顯談説而示人聞修之法雖無所作受而為衆利益<lb/>
之事故閲上以來諸傳集録正其差訛攬其精要推明<lb/>
統本總括横枝若網在綱條目不紊依於義不依語依<lb/>
於法不依人不離文字示解脱相徹照今古乃無盡燈<lb/>
又續法眼之後至治平之末達磨法嗣通十有九世凡<lb/>
二十四巻題曰禪源通録時熈寧四年正月望日樂全<lb/>
居士安道序<lb/>
<pb n="KR4d0070_WYG_033-23b"/>
　　　唐太尉趙公祠堂記<lb/>
唐有天下三百年其間大盜三發明皇天寶末安禄山<lb/>
反范陽長驅陷兩都河北河南關輔罹其禍德宗建中<lb/>
末朱泚乗涇師倉卒之變以構凶逆兵不出畿甸尋<lb/>
敗亡僖宗乾符初草冦王仙芝黄巢秦宗權相踵作亂<lb/>
流毒乃遍天下起曹濮襲荆漢破江淮殘閩嶺東極海<lb/>
岱北越河遂蕩覆京邑剽岐隴所至無噍類城府為丘<lb/>
墟榛莽千里煙火斷絶粮食既盡啗人以飽列巨碓數<lb/>
<pb n="KR4d0070_WYG_033-24a"/>
百納人臼中糜肉而食名為舂磨砦軍行則鹽屍以從<lb/>
指鄉聚曰尚有人焉吾衆何患飢也惴惴遺黎靡所寄<lb/>
命于時惟朱全忠據汴趙犨兄弟保陳門之外即為賊<lb/>
境汴去賊差逺全忠兵力足以自固陳被攻圍勢孤衆<lb/>
寡為犨難矣初巢入長安朝廷除犨陳州刺史始領事<lb/>
䇿巢出闗必犯陳即繕完以待既而巢果東奔趣項犨<lb/>
擊擒其愛將孟楷賊盛怒志必屠陳以逞合兵數十萬<lb/>
圍其城疏塹五周百道攻迫犨以饑疲之衆無日不戰<lb/>
<pb n="KR4d0070_WYG_033-24b"/>
歴三百日竟全危城巢以此師老不振卒潰滅論者紀<lb/>
忠烈之事名多重於死執功每減於生全夫忠烈士志<lb/>
義所存豈有意於死生之際也幸不幸存焉爾肅宗乾<lb/>
元中陳州刺史尚死於史思明之難後䝉褒贈至今廟<lb/>
食于陳趙公全城保民享受寵命頋其功名反出於死<lb/>
事者下兄弟三節度皆著勲於王室並終於僖昭之世<lb/>
而唐史不書德朱全忠之救以解其圍故事之謹然未<lb/>
嘗北靣于梁而梁史書之史官無法筆削兩失國朝重<lb/>
<pb n="KR4d0070_WYG_033-25a"/>
修唐書方為立傳昶珝附焉梁書謂珝為弟新書以珝<lb/>
為子犨自有二子麓巖意者珝其弟也熈寧三年余守<lb/>
淮陽州學教授蘇轍為余言趙太尉有畫像在開元寺<lb/>
東廡僧院以聞之不早尋被代不及見七年復被命領<lb/>
州徃瞻其像在殿之隅闇壁闔下晝日不以燭不見也<lb/>
公殁於龍紀中距今百九十年陳人莫知遺像之存于<lb/>
此適隣有空院一堂巋然嚮明髙爽因命工葺飾表為<lb/>
祠堂繪素鼎新神氣如在禮祭法曰能捍大患則祀之<lb/>
<pb n="KR4d0070_WYG_033-25b"/>
若太尉者可謂能捍大患冝列于法祀者矣故封為上<lb/>
公祀為大神聖人立教著在禮典祠堂既立為率僚屬<lb/>
陳饋奠乃告所司春秋薦時事比羣祀以其二弟從又<lb/>
為鑱新書本傳于石立于堂之東楹使陳人知遺育之<lb/>
至于今公之力也時大宋熈寧七年歲在甲寅九月十<lb/>
三日記<lb/>
　<lb/>
　樂全集巻三十三<lb/>
</p>
<p>
</p>
  </div>
<div>
                <head>樂全集巻三十四</head>
    <p>
<pb n="KR4d0070_WYG_034-1a"/>
欽定四庫全書<lb/>
　樂全集巻三十四　　　　宋　張方平　撰<lb/>
　　雜著<lb/>
　　先帝經疏文<lb/>
右伏以聖神示化弃黄屋以上賔凡庶何知抱烏號而<lb/>
永慕不有崇薦曷伸悃誠願依妙湛之尊特開清浄之<lb/>
供庶縁法力仰導真游伏願永證佛乘圓成道果儲神<lb/>
無極逍遥梵釋之間卜世愈延跨越商周之表至於含<lb/>
<pb n="KR4d0070_WYG_034-1b"/>
識普暢大和<lb/>
　　　四箴<hi>并序及進狀</hi>
右臣猥以謭材沗職文館因覩秘閣曝諸圖書内有太<lb/>
宗皇帝御書一函臣竊發一軸觀之字為行書乃曲禮<lb/>
首篇四句敖不可長欲不可縱志不可滿樂不可極深<lb/>
惟太宗皇帝英叡多材自天攸縱萬幾之暇秘殿閒燕<lb/>
移聲伎觀㳺之樂於經籍文史之間下筆習書意存勸<lb/>
戒昔漢諸儒集禮記諸善言而於首篇著兹四事盖以<lb/>
<pb n="KR4d0070_WYG_034-2a"/>
為人君保邦制理之道所宜深戒者故太宗思而形於<lb/>
翰墨先帝緘而置諸秘府是將以嘉言善訓貽為孫謨<lb/>
又豈惟筆精墨妙之云爾乎臣待罪諌垣覩事有發輒<lb/>
廣其義述為四箴誠不足以勒盤盂汙屏扆儻宣室聽<lb/>
決之暇一賜開覽法宫衡石之上獲預親程亦庶乎備<lb/>
晏居之誦代倚几之訓也干冒天聪臣無任戰慄之至<lb/>
其所著四箴别為一軸謹隨状上獻謹奏康定二年七<lb/>
月<lb/>
<pb n="KR4d0070_WYG_034-2b"/>
臣聞惟天生民有欲無主乃亂惟天生聰明時乂故王<lb/>
者奉若天命以臨萬方慎乃迪徳無時怠豫以義制事<lb/>
以禮制心以輯寜邦家用咸和萬民于後佚王罔自抑<lb/>
畏罔顧諟天之明命以若先民攸訓不迪率典徳用弗<lb/>
類故人君保邦制理之道慎厥身修思永兹惟艱哉禮<lb/>
有之曰敖不可長欲不可縱志不可滿樂不可極慎厥<lb/>
身之道兹四言者可謂切至矣書載周公無逸之篇曰<lb/>
在昔商王中宗治民祇懼不敢荒寜厥享國七十有五<lb/>
<pb n="KR4d0070_WYG_034-3a"/>
年至于髙宗嘉靖商邦能惠保于庶民厥享國五十有<lb/>
九年至周文王能知稼穡之艱難不淫于觀于逸于逰<lb/>
以庶邦惟正之供厥享國五十年則夫四者之不戒非<lb/>
惟德義之不則至于康養體志永綏萬壽亦莫之有益<lb/>
也葢聖人所理有本末所顧有重輕身者當理之本位<lb/>
者可顧之重安其身然後能保其位能保其位然後能<lb/>
得其志欲而享天下之樂彼商之中髙爰暨文王先憂<lb/>
勤後樂欲而宜民宜人受禄于天由審是道也陛下濬<lb/>
<pb n="KR4d0070_WYG_034-3b"/>
哲文明徽柔惇懿慎諸事事之微念乎安安之難修其<lb/>
可願罔或過舉兹甚盛德也已然古之明聖無忘交儆<lb/>
盤庚曰無敢伏小人之攸箴臣以孤微職在規諫因覩<lb/>
太宗御書竊有所發輒廣其意而獻箴云<lb/>
　　　　敖箴<lb/>
惟皇至尊在上巍巍天日之高雷霆之威匪自抑畏盡<lb/>
人之微孰敢造膝以弼予違外以温㳟通接羣志内以<lb/>
文明辨其誣偽温則可親明則可畏端良旣進纎邪自<lb/>
<pb n="KR4d0070_WYG_034-4a"/>
退<lb/>
　　　　欲箴<lb/>
火燎于原水決于川欲之敗德猶水火然故昔令王好<lb/>
樂無荒盖懼窮欲焚溺為傷凡欲之微則為身患大而<lb/>
不遏民斯塗炭易稱窒欲書戒無逸願銘盤盂勿忘終<lb/>
日<lb/>
　　　　志箴<lb/>
居安思危已治不有其難其慎惟明明后乃後佚王<lb/>
<pb n="KR4d0070_WYG_034-4b"/>
驕盈怠忽謂已有天命人莫我咈恣其攸好動不慮善<lb/>
罔懲其侮以失黎獻湯不自用文王小心允迪休命兹<lb/>
惟良箴<lb/>
　　　　樂箴<lb/>
罔淫于樂罔逰于逸禹益吁嗟所相規恤在商成湯不<lb/>
邇聲色在周周公尤戒酒德秘殿燕閒萬機之餘時延<lb/>
正士訪其嘉謨前言徃行則有圖書豈其優笑而後為<lb/>
娛<lb/>
<pb n="KR4d0070_WYG_034-5a"/>
　　　蜀丞相諸葛武侯畫讃<hi>并序</hi>
寶元始年冬余監新定郡王人閔廷俊來錫時服廷俊<lb/>
以善畫待詔翰林因候俊于傳舍語及畫之名家俊曰<lb/>
某之藝於人物為工比内出古之名賢像于資善堂嘗<lb/>
摸得之唯肖余既竊慕蜀丞相武鄉侯之為人因請于<lb/>
俊願見其像俊褚中適㩦焉以余好之篤遂以為遺時<lb/>
郡從事葉紓興于座曰君覩畫而愀然何歟曰有是夫<lb/>
盖有感焉者予獨念此公初耕南陽時抱膝長嘯自比<lb/>
<pb n="KR4d0070_WYG_034-5b"/>
於管仲樂毅時人莫之許也惟崔州平徐庶元直謂為<lb/>
信然夫士之抱器待用憂深而思逺以天下之事自負<lb/>
而識之者常鮮及其風雲變化功名光大從而譽之不<lb/>
已末乎又論者咸謂武侯為管蕭之亞匹兹尤非知言<lb/>
者彼夷吾從非其主已迷方復行險擇利更事讎敵不<lb/>
能檢身以禮而僣濫敗度不能正君以道而權譎苟合<lb/>
其器與行夫子卑之蕭文終起沛獄吏素藴初淺漢氏<lb/>
始造用衆智力文終之業專在關中至其追淮隂舉平<lb/>
<pb n="KR4d0070_WYG_034-6a"/>
陽密識公心真大人之事然與武鄉易地而處質勝其<lb/>
文矣故余謂論者之非知言後之君子必有取乎爾始<lb/>
武侯遇蜀主自夏口使孫車騎回與周公瑾破曹公軍<lb/>
時年二十七後出武功五丈原與司馬宣王對壘于渭<lb/>
南卒于師時年五十四中間僅三十年規摹事業光映<lb/>
千古噫大丈夫顧不當如是夫讃曰<lb/>
孰以武鄉而比管蕭桓文之事孔門弗道文終刀筆託<lb/>
驥之髦雄材清風亶猶相遼當卧隆中抱膝嘯吟方寸<lb/>
<pb n="KR4d0070_WYG_034-6b"/>
萬里何念之深盖懐功名日月其淫不有良友胡獲我心<lb/>
将軍顧重拂劔為起折操之角㫁權之臂堂堂西闗莫之<lb/>
敢指芒星三反還復箕尾出師之表八陣之圖天髙日昭<lb/>
匪滔匪渝永慕夫人撫心悲吁悲吁云何悼無崔徐<lb/>
　　　雪竇禪師真贊<hi>重顯</hi>
本何從來今則非去不捨衆生示諸空聚諸漏巳盡萬<lb/>
法無住金剛妙身曷形繪素<lb/>
　　　補元子時化<lb/>
<pb n="KR4d0070_WYG_034-7a"/>
余觀元子論化善其意然有未盡者為廣其説焉夫時<lb/>
之化也有大焉者爾葢朝廷化為市井郡邑化為傳舍<lb/>
山澤化為府庫耒耜化為弓劍禮樂化為夷貊賞刑化<lb/>
為果報恩義化為讎敵忠功化為害禍威福化為喜怒<lb/>
仁讓化為詐偽<lb/>
　　　補浪翁觀化<lb/>
元子浪翁觀化凡四説其辭悠悠不槩人事故述三篇云<lb/>
火生於木木亡而後火明木生於土土刑而後木生土尅<lb/>
<pb n="KR4d0070_WYG_034-7b"/>
水而水以土存火尅金而金以火成此有無相化之説<lb/>
　　　　右有無相化<lb/>
朝為商暮為周朝為公卿暮為俘𨽻朝為忠義暮為冦<lb/>
逆此有化無之説<lb/>
　　　　右有化無<lb/>
起于畎畆而君天下起于釣築而宰天下起于冦逆而<lb/>
忠義名此無化有之説<lb/>
　　　　右無化有<lb/>
<pb n="KR4d0070_WYG_034-8a"/>
　　　舍人院試方畧舉人䇿問<lb/>
國家自景徳中與契丹氏平而夏人効職貢行四十年<lb/>
無鄙上之事軍政戎備則未嘗懈他日夏冦畔援大入<lb/>
髙奴塞平涼之役師頻無功自爾選拔將率訓齊卒乗<lb/>
繕治器械無日不講聴諸議者猶患率之才難士之未<lb/>
整械之不精其何為然諸生皆被大臣薦上以付於有<lb/>
司將以採其所藴也其陳用將之道訓士之術飭械之<lb/>
法以歴代最長之説為方今可施之宜詳著於篇得以<lb/>
<pb n="KR4d0070_WYG_034-8b"/>
推驗復觀前史所評材雄以武侯匹於管蕭衞公儗論<lb/>
於耿鄧功名之際其間近逺試為品藻用觀持論敏學<lb/>
髙識無不自盡<lb/>
　　　省試䇿題五首<lb/>
　　　　第一首<lb/>
問唐虞稽古建官惟百夏商官倍周而三百此言王官<lb/>
也昔禹會塗山執玉帛者萬國葢自九服之外至于蠻<lb/>
荒庶邦附庸莫不咸集然諸侯各於其國猶有卿士陪<lb/>
<pb n="KR4d0070_WYG_034-9a"/>
臣史胥徒𨽻今天下大小之縣比虞夏之所分封五分<lb/>
纔一至于遐方逺裔止用一吏理一邑而議者皆謂置<lb/>
官煩於三代建為併省之䇿然又觀秦漢故事奏列郡<lb/>
四十二漢郡國纔百數守尉之外長吏自辟掾佐分理<lb/>
而足此復何道也試參詳之為悉利病<lb/>
　　　　第二首<lb/>
問周禮地官載師職以大都家邑之田為公卿大夫之<lb/>
采地至于諸侯之國陪臣卿士各有封邑以奉祭祀兩<lb/>
<pb n="KR4d0070_WYG_034-9b"/>
漢之後列侯繼世迺自隋唐以來王臣兼五等之封者<lb/>
始為虚名實無分土而諸郡内外官縣吏俸廪之外命<lb/>
給職分地廨謂之職田此誠均惠仕進優其不足使全<lb/>
亷節者也近在位者或以不均啟幸為言既詔罷之矣<lb/>
復以經乆之式歴更祖宗之世而仍舊貫者是必便於<lb/>
事使反初制雖朝廷之議利害必然之理其更推迹以<lb/>
要終效<lb/>
　　　　第三首<lb/>
<pb n="KR4d0070_WYG_034-10a"/>
問儒家者流講究歴代之故該貫百家之説以多聞博<lb/>
見為通者也然其祖述根於六藝幼學就傅即所誦習<lb/>
施於有政兹為理道故其本末討論應詳若夫易之為<lb/>
書人更三聖其分二篇何意所係十翼何名書何以斷<lb/>
自唐虞頌何以繫之商魯二戴之禮傳之何師三傳之<lb/>
學立於何代此經術之大略諸儒辨論之所嘗及也請<lb/>
為條敘以觀敏洽<lb/>
　　　　第四首<lb/>
<pb n="KR4d0070_WYG_034-10b"/>
問兵者武備之本騎者戎事之急古者乘馬之數出乎<lb/>
井賦之法周官六職掌於夏卿歴代著令備諸廏牧本<lb/>
朝之制則有司存質賈之平外通市乎夷狄孳遊之課<lb/>
内列坊于冀陜時方丁于累洽議者忽于逺思芻田賦<lb/>
於民耕圉人配於兵籍庌夷廏毁井堙木刋向發邊屯<lb/>
蒐補卒乘更索民蓄頗乏軍興昔宣王復校人之官美<lb/>
于周雅僖公修伯禽之政歌于魯頌朝廷治不忘備事<lb/>
思預防稍因舊程班舉牧政諸生治業之外必及時務<lb/>
<pb n="KR4d0070_WYG_034-11a"/>
之要此之利害盖亦聞諸何以使赤岸三千阜蕃於麟<lb/>
德天閑十二騰逸於龍媒考之前編為陳逺䇿<lb/>
　　　　第五首<lb/>
問昔唐氏自天寶失馭大盜干紀肅代之際貨力殫屈<lb/>
畿甸百姓至挼穗以餉軍元和中嘗校天下兵農之籍<lb/>
率以兩户而資一卒而又諸侯專土不貢不享山澤筦<lb/>
𣙜之利未盡登于王府憲宗乘此疲弊而能戡夷冦梗<lb/>
復張紀律烜揚威靈惟皇運之開基席五季之多難擒<lb/>
<pb n="KR4d0070_WYG_034-11b"/>
諸逋偽遂大一統爾時王土盖狹國帑未充耆定戎功<lb/>
兵力亦給比羌醜鴟義騷犯邊障出車戍守取贍大農<lb/>
賦發幾何民吿刓敝逺鍳唐室近觀國初校物力則徃<lb/>
虚而今盈計役費則此輕而彼重有餘不足胡為而然<lb/>
得非有司失平準之權豪賈操竒贏之利者乎將使農<lb/>
末並濟壅滯以通利用厚生九功時叙有望敏識為陳<lb/>
長筭<lb/>
　　　武成王廟試舉人䇿問三道<lb/>
<pb n="KR4d0070_WYG_034-12a"/>
　　　　第一道<lb/>
問屬者天子幸加惠復古制聽卿大夫營立家廟方詔<lb/>
有司考定舊典夫廟之制雜見禮篇及歴代之書皆多<lb/>
士所嘗講也若其堂室之位祭享之儀田禄之差器服<lb/>
之用自前代沿革之法逮諸異同之論略為條著冀効<lb/>
諸朝<lb/>
　　　　第二道<lb/>
問羌醜背惠頻年騷邊朝廷務為綏懷不事窮討惟是<lb/>
<pb n="KR4d0070_WYG_034-12b"/>
曠日之計要以足食為本比西鄙守臣有上營田之課<lb/>
者朝議善之下其法於邊而論者或曰既勤敷菑當虞<lb/>
侵軼若虧禦備是資冦粮盖自漢氏以還世講屯田之<lb/>
事間有長䇿載于史牒諒惟該洽備嘗商㩁自昔營田<lb/>
之制及諸功利之冝至于古法之可行于今今事之不<lb/>
便於古幸為條列上禆國論<lb/>
　　　　第三道<lb/>
問先儒有言自古有治人無治法盖文乆則滅事窮必<lb/>
<pb n="KR4d0070_WYG_034-13a"/>
弊變而通之然後能成天下之務故為國之勢猶權衡<lb/>
然損益重輕適平而已或謂改作非聖人之志變古亦<lb/>
先賢所譏遵用故常足以為政惟諸髦俊通明治體且<lb/>
謂事之循舊約而易守者為長將復理貴便時改而更<lb/>
化者為得矢言此義用觀逺識<lb/>
　　　太廟祧僖祖議<lb/>
臣等參議伏以天子七廟著於尚書春秋傳禮之王制<lb/>
祭法禮器諸子之説歴代之議詳矣故昭穆所以序世<lb/>
<pb n="KR4d0070_WYG_034-13b"/>
及之正禘祫所以極仁義之本三代以降惟漢晉唐以<lb/>
其統祚之長得及祧遷之議國家繼天而王列聖重光<lb/>
盛德在人必百世祀厚陵復土虞主還宮對越祖宗升<lb/>
祔有日同堂八室廟制已定僖祖當祧合於舊典請依<lb/>
太常禮院所奏委為允當<lb/>
　　　尚書考功覆諡議狀二首<lb/>
　　　　故鎮海軍節度使夏公<lb/>
伏准太常禮院諡議如前贈太尉夏公昔先帝以諸王<lb/>
<pb n="KR4d0070_WYG_034-14a"/>
在邸公纔四歲童子給事左右及儲宮建至于踐阼周<lb/>
旋翼戴遂為親信臣車駕再北巡封祀行幸公無不從<lb/>
乃揔禁衛乃殿方靣乃登宥密位居承弼體于忠恕不<lb/>
矜不懈謹厚㳟恪用終無咎夫考行尊名先王所以立<lb/>
勸者勤勞畏慎公實有之奉常之論於議允哉謹議<lb/>
　　　　故寧江軍節度使鄭公<lb/>
贈某官鄭公昔先帝以儲后監國公繇材武被選服事<lb/>
羈鞅六龍飛天雲從而上羽林龍虎歴典諸校上命糾<lb/>
<pb n="KR4d0070_WYG_034-14b"/>
守士心懐附薦試臨郡乃大得民遂擁旄鉞揔率親衛<lb/>
拱扈宸極祗勤勵翼奉身而退終節益休夫馭下以和<lb/>
兹謂寛裕治衆而整戎之昭也曲臺節惠較閥則協謹<lb/>
議<lb/>
　　　送古卞北逰序<hi>天聖八年</hi>
昔六國時趙之憂在秦備在隣國李牧為趙將守北邊<lb/>
顧獨以其邊民戰破匈奴降東遼滅澹林盡牧之世敵<lb/>
馬不敢南下况舉其國之力又况用夫天下之力然自<lb/>
<pb n="KR4d0070_WYG_034-15a"/>
楚漢相持不暇北略而冐頓始大為中國敵晉氏之㣲<lb/>
小雅盡廢隋唐之際更為盛衰自石晉割我幽薊以自<lb/>
濟於禍難而冀方之地乃戎夏共處國家用文德懐逺<lb/>
以交好息民于今三紀天下安于太平民不知戰公卿<lb/>
士人恥言兵事子常何哉獨留意於孫吳家也噫誠得<lb/>
將如李牧輩朝廷能盡其用廟堂之上智者謀之復山<lb/>
北之地雪中原百年之恥係呼韓邪之頸縻致闕下使<lb/>
歲時貢賀如漢宣帝時子行觀之其易難也凉風暮秋<lb/>
<pb n="KR4d0070_WYG_034-15b"/>
木葉霜脱礪長劔以自衛冒北風而徑去惟我知子天<lb/>
下竒士汗漫之伎無所施爾酒酣日下駕而將行聊歌<lb/>
一引以起其倦㳺之意云華夏無敵兮乃古其然中國<lb/>
大恥兮有石之遷頋瞻幽薊兮崆峒之英逝將去汝兮<lb/>
相從來庭太白宿兮箕尾宮旄頭北指兮塞垣空念頗<lb/>
牧之無所用兮吁嗟奈何感子征兮永歌<lb/>
　　　送栁澥序<lb/>
澥自魏隨計來京師不利于春官將北轅以邁鬰鬰訪<lb/>
<pb n="KR4d0070_WYG_034-16a"/>
僕謀曰澥即歸將卜所以為親之羞敢問予何徃為可<lb/>
僕觴而告之曰嘗聞河東先生昔守邢今侍御髙公以<lb/>
布衣謁見先生優禮焉先生以文章氣義盖一時仕不<lb/>
究其用天下賢士大夫莫不惜之矧自其門下出者耶<lb/>
前此三年侍御領琴臺不敏嘗請見實辱解榻以待則<lb/>
是侍御之愛才其與人博矣况子河東之猶子能以竒<lb/>
文懿行繼其家聲而欲覯見賢公動之以誠意者適邢<lb/>
可哉勉旃㑹宗酒行無辭僕亦從此東矣<lb/>
<pb n="KR4d0070_WYG_034-16b"/>
　　　送趙參序<lb/>
聖上始親録鄉老之書僕與晉人趙生參俱見遺于春<lb/>
宗伯别去二年居無何邂逅於太昊氏之墟喜而飲諸<lb/>
市酒酣趙子擊觥歎曰嗟乎使我獨不當從衡時得憑<lb/>
軾結靷馳乎秦晉之郊取卿相猶拾地芥爾如在孔門<lb/>
吾庶幾子貢言語之科於是僕請趙子持觴為酌滿以<lb/>
讓之曰趙子且黙無躁夫為國者孰不幸安而昌孰不<lb/>
不幸危且亡居是邦也既不忍其人於他邦也則使其<lb/>
<pb n="KR4d0070_WYG_034-17a"/>
人皆無罪而就死地君子兼濟之心何如哉若賜也為<lb/>
魯一出矛楯四國助田常無君之心不可謂之忠勸吳<lb/>
出兵教越襲其不備不可言乎信致齊之民為吳之魚<lb/>
肉不可稱夫仁欲善晉而使親魯則又誘吳之疲兵以<lb/>
成其偽不可語諸義是則子貢一出而忠信仁義索焉<lb/>
顧獨存一區區之魯雖曰墳墓之託不可不救於道不<lb/>
宏矣趙子君子藏器於身與時消息子前言過矣於是<lb/>
趙子喜其異聞也捧觴畢之翌日僕遂征淮西趙子西<lb/>
<pb n="KR4d0070_WYG_034-17b"/>
走輦下逆旅蕭索秋風向髙揮袂拂鞭各隨蓬轉思永<lb/>
交好褚無瓊玖故尋醉論書以識行且以規趙子使重<lb/>
其言也<lb/>
　　　送山人邢遁序<lb/>
歲值青章魁枕虎首不敏薄逰淮甸間泝流且歸同舟<lb/>
一人布裘襃袂厖眉而長鬛揖而與語辭韻琅琅從容<lb/>
請其所自來曰吾耕嵩隂採藥於天台石門樂其山水<lb/>
留乆之暇時言盖於易公羊春秋甚深同載至梁王兎<lb/>
<pb n="KR4d0070_WYG_034-18a"/>
園不敏遂留先生且前自恨未即得從為山中遊姑結<lb/>
後期觴而歌送之曰嵩之盤吾耕一壥不羞素餐嵩之<lb/>
麓吾棲一谷安於華屋燎炎炎兮勢非長惟自照之明<lb/>
兮雖流螢之細而有餘光嗟予聞道之晩兮與俗囘屈<lb/>
沐先生之風兮愀焉自失非余親兮素髮班班從先生<lb/>
役兮歸柴關<lb/>
　　　請誠上人就東京左街萬歲院講華嚴經疏<lb/>
伏以大方廣佛華嚴經者佛為大千衆生説一乘道純<lb/>
<pb n="KR4d0070_WYG_034-18b"/>
真境界超絶權假當念相應即成正覺故十㑹説法不<lb/>
離菩提之場刹那成佛無待僧祗之刼諸諦平等同法<lb/>
界性甚深廣大莫可思議非圓通㑹融安能宣揚此無<lb/>
盡藏海誠上人聞修有本行入勝流善財遍參漸進虚<lb/>
明之地普賢大願㑹歸悲志之門此處吉祥有衆延請<lb/>
盍亦示如來之知見成大事之因縁夫一切含靈下至<lb/>
微塵之細三世諸佛上窮多刼之先元明妙圓本同具<lb/>
足但以情生智隔所立照亡是致百千差殊一多揔别<lb/>
<pb n="KR4d0070_WYG_034-19a"/>
上人以方便惠為人演説譬之指月亦同筏諭不取於<lb/>
相乃如實語以是功德為大福田則毗盧遮那光明遍<lb/>
照矣<lb/>
　　　謝劉莘老寄玊堂集序<lb/>
某在仁宗朝慶厯初知制誥時夏戎繹騷兵難連歲不<lb/>
解奉使謀帥多出西垣遷除更踐鮮得安其職者某白<lb/>
於朝請得專典詞命執政者亦欲見留故絲綸之地演<lb/>
潤獨多歴二年召入翰林充學士尋改御史中丞未幾<lb/>
<pb n="KR4d0070_WYG_034-19b"/>
復以禁職充三司使乆之免邦計得請遂還禁林後改<lb/>
端明侍讀龍圖閣學士十易藩鎮英宗治平中復召充<lb/>
學士承㫖辝不得命又還内禁居玉堂東閣<hi>翰林盛事著玊堂東</hi>
<hi>閣謂之承㫖閣</hi>自惟孤陋三入承明之廬暇日閲兩禁詞册因<lb/>
俾兩院史繙録前後所當内外制告命令書詔及禁中<lb/>
諸詞語類次為二十巻雖思致荒淺不足為文章風體<lb/>
然國家典册號令至於史牘所載亦有以美教化厚風<lb/>
俗示勸戒者非徒為之空文而已也玉堂者太宗皇帝<lb/>
<pb n="KR4d0070_WYG_034-20a"/>
神筆飛白大書玉堂之署四字掲於中楹備于翰林舊<lb/>
志故以命篇云<lb/>
　　　謝蘇子瞻寄樂全集序<lb/>
某白承寄示荒文序引讀之汗顔内怵雖君子樂道人<lb/>
之善且以雅好愛忘其陋然虚飾已甚愧不自遑老夫<lb/>
性資疎曠不堪拘束幼知為學而不能勤于時山東士<lb/>
人若劉潜吳顥石延年韋不伐陳靖田度馬武十數人<lb/>
皆負豪傑之氣不得騁相與縱酒為髙僕年少好竒論<lb/>
<pb n="KR4d0070_WYG_034-20b"/>
與諸酒徒游故不得篤志於學也讀書每抽三兩䇿換<lb/>
易讀之未嘗依巻帙徹一部故渉獵荒疎藝文謬悠僅<lb/>
成舉業得科名遂以仕宦其所以自處亦與為學略同<lb/>
凡所經述或率意或應用每有藁草投之篋中未嘗再<lb/>
閲若再閲輒不如意自鄙惡之故積兩篋不曽有所改<lb/>
竄熈寧中得南京留臺無事有一吏頗敏利亦稍知文<lb/>
章體式因付兩篋令編次之便依篇目各成倫類亦不<lb/>
曾親閲有書吏三數人抄録成巻帙其間差錯脱漏悉<lb/>
<pb n="KR4d0070_WYG_034-21a"/>
不曾校對改證前年子瞻覯止見索鄙拙欣然呈納因<lb/>
而面告為刪除其繁冗芟夷其蕪穢十存三四聊以付<lb/>
子孫而已今承盛製而乃刻畫嫫母必欲使為姝麗或<lb/>
鬻珷玞於市妄自譽售市中莫頋有名識玉者為求善<lb/>
價盛稱為竒寶衆或信或否既遇卞和二人皆以妄謬<lb/>
見誚鬻珷玞者誚當其分矣為求善價人亦虚受其累<lb/>
今公得無亦取虚偽之誚也孔文舉諸葛孔明前世之<lb/>
髙賢今以老夫為之儗倫賜也何敢望回唯有一節自<lb/>
<pb n="KR4d0070_WYG_034-21b"/>
束髮至終其身不為世屈此有似孔文舉然若遇曹孟<lb/>
德亦必不若文舉之憨去而違之爾所示序引幸公深<lb/>
裁損之使有以自得於心又門生二字尤是過言早以<lb/>
一日之稱遂託忘年之契何門生之有必請削除各正<lb/>
其分其髙文今復納上唯加亮察不勝愧悚愧悚眼病<lb/>
不能親札口占殊不盡意<lb/>
　　　宮師趙公圓覺經㑹賛<hi>并序</hi>
國老趙公叔平積有善根宿殖衆德本注釋大方廣圓<lb/>
<pb n="KR4d0070_WYG_034-22a"/>
覺經深究了義得古佛心匪徒言之亦允蹈之慈愍之<lb/>
心不折生草故用浮圖夏禁召浄行僧十人潔除園廬<lb/>
熏祓道埸因而講説新經至中元日經徹罷散樂全居<lb/>
士張安道聞其風而悦之以偈賛曰諸相非相自性圓<lb/>
是法非法自心覺自心自性自莊嚴婆伽婆佛光明藏<lb/>
平等法㑹文殊等共證如來非幻性了知幻是虚空華<lb/>
二十五輪坦無礙今日道塲集清衆大方廣義重宣説<lb/>
普願法界諸含靈共此無邊功德海<lb/>
<pb n="KR4d0070_WYG_034-22b"/>
　　　贈崆峒先生雜言<hi>先生拄杖常掛一葫蘆</hi>
崆峒公何處來冠裾太穿敝路途苦漂泊葫蘆空向杖<lb/>
頭挑裏許曾無一丸藥何處得錢日日醉醉卧塵泥有<lb/>
何樂先生頋謂余吾鄉在雲壑壯歲去崆峒多年向衡<lb/>
霍吾有盛服披烟霞吾有華堂指寥廓藴抱兀何知嬉<lb/>
游聊假託亂髮垂破巾十指出芒屩布袴結雙繩緼袍<lb/>
縈斷索背上懶負琴身邊不將鶴藥即從來没一丸杖<lb/>
頭葫蘆漫挑著當日陜中曾遇人一丸入手已吞却藻<lb/>
<pb n="KR4d0070_WYG_034-23a"/>
川子而識金丹耶為而說厓略煉時日月取精華餌時<lb/>
雷風相噴薄三光之氣通混冥五采九光動輝爍𤣥<lb/>
龜沈伏入深淵赤龍騰擊上霄堮洞天忽到見瓊樓寶<lb/>
藏從兹發金鑰再閏工夫不自勤已見塵寰如夢覺頃<lb/>
來瞬息六十年山深水逺窮遐邈林泉在處即為家乘<lb/>
興有時入城郭日飲五斗自有錢倒卧泥塵勝錦幄嗟<lb/>
而泡影已老殘朽木偶人猶動作附隂逐景類蚊䖟争<lb/>
粒尋栖隨鷃雀不知名利是泥塵自謂飜身登碧落葫<lb/>
<pb n="KR4d0070_WYG_034-23b"/>
蘆一丸而自覔良田稼穡須菑穫仙階鬼録路非遙一<lb/>
吷光隂吹劒鍔洗却塵泥從我來若到我家殊不惡<lb/>
　　　貽王生略雜言<hi>并序</hi>
嘉祐三年余居守南都故人孫元規謫官在符離一日<lb/>
致其門生王略來見余元規書且道生左蜀人舉進士<lb/>
下第薄人事弃業絶意名宦亦不復頋恤其家求有道<lb/>
者與逰以長徃山林幽深為志于後數徃來睢陽甬上<lb/>
其意謂余乆留心於道術將有所謁也既知余無有所<lb/>
<pb n="KR4d0070_WYG_034-24a"/>
得遂告别云徃茅山就陶隱居積金嶺下結廬以煉丹<lb/>
藥去後間有書來頗通煉丹消息向五七年不聞音問<lb/>
疑其丹成逺逰矣近有老郎雍君至自華陽云嘗見生<lb/>
山中猶守丹爐瘁矣余哀生志士也積功勤歲月久丹<lb/>
已逾期必不成又憫其内亦無以恃者以其嘗親近余<lb/>
意良厚為之慨歎余聞道也晩頃亦頗通還丹大指因<lb/>
抒雜言數十句代書因雍君寄生以發其所蔽無使守<lb/>
株空老巖谷若使隂魏諸公見吾此作定應相與三㸃<lb/>
<pb n="KR4d0070_WYG_034-24b"/>
其頥解顔而笑初謂大音之餘響已消空谷之傳不期<lb/>
遺燼之一星可復燎原之勢天之未喪斯術也固宜世<lb/>
有其人焉爾<lb/>
天上大龍訣古仙留此説古仙説還丹秘易不秘難<lb/>
所以煉丹人傳疑不得真人人有丹經藥訣人難明<lb/>
藥若得明訣還丹終見了何故丹難造火訣難得妙<lb/>
火若得妙訣還丹須可成火藥雖巳知鼎訣人得稀<lb/>
鼎若得真訣還丹成可期三訣明妙真事在人精意<lb/>
<pb n="KR4d0070_WYG_034-25a"/>
人意若能精還丹成決易藥是隂陽水隂陽體本二<lb/>
交媾性情親氤氲成一氣火是生殺權生殺權在手<lb/>
手法得之心不可傳於口鼎是造化主如國有城郭<lb/>
人民得所安禍難不能作魏公演古文直指藥本根<lb/>
彭老金鑰匙火候著精微更有徐真人論鼎語較親<lb/>
古仙説天一此是坎中實要知天一法正與節符合<lb/>
起數自星杓相將莫前却及至上下弦上下宛無偏<lb/>
五行顛倒術少順常多逆㑹此逆順情五行露蹤跡<lb/>
<pb n="KR4d0070_WYG_034-25b"/>
萬物榮又枯足見五行力即此是天機至神不可測<lb/>
天機在眼前對眼如面壁待而心識通何曽隔蟬翼<lb/>
霄壤信懸殊相通亦有路八十一程中但駕河車去<lb/>
去去依亭候節節如潮信紅塵日以逺紫清日以近<lb/>
大哉生化功到此無窮盡冨貴人所欲功名衆争趨<lb/>
自有逍遥人閉關玩丹爐人見丹爐近咫尺逾萬里<lb/>
人見丹爐小具體同天地天地合其象日月合其明<lb/>
四時合其序神鬼合其靈是謂大還丹九轉龍虎精<lb/>
<pb n="KR4d0070_WYG_034-26a"/>
功滿告太上金簡收姓名人生水泡浮流景隙駒急念<lb/>
生乆幽獨悒悒爐邊泣弃家二十年空谷守株坐何如<lb/>
就妻兒醉飽隨時過生且鏁山齋海上更尋討問得三<lb/>
訣明重去泥丹竈<lb/>
　<lb/>
　<lb/>
　<lb/>
　<lb/>
<pb n="KR4d0070_WYG_034-26b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　樂全集巻三十四<lb/>
</p>
<p>
</p>
  </div>
<div>
                <head>樂全集巻三十五</head>
    <p>
<pb n="KR4d0070_WYG_035-1a"/>
欽定四庫全書<lb/>
　樂全集巻三十五　　　　　宋　張方平　撰<lb/>
　　祭文<lb/>
　　　祭故贈天䇿府上將軍燕恭肅王文<hi>為中書作</hi>
維慶厯四年嵗次甲申三月癸亥朔二十八日庚寅具<lb/>
位某謹以清酌庶羞之奠恭祭於故贈天䇿府上將軍<lb/>
燕王之靈昔在太祖造我有宋實撥亂世而返諸正太<lb/>
宗撫極始大一統寖昌而熾則八斯男於穆真皇光宅<lb/>
<pb n="KR4d0070_WYG_035-1b"/>
萬㝢潞許邢潤逮於蘇華並建茅社為國親屏惟王最<lb/>
幼最享多福愛於太宗友于真皇重於今朝尊貴莫二<lb/>
沈識藴而不發威望懾於四夷命也有涯今則已矣聖<lb/>
懐感悼淺服逾時隆器重名舉極恤典靈輴即逺國門<lb/>
既軷某等遘時休運忝列台司雖曠接於儀形固上均<lb/>
於慘痛恭陳薄奠申訣㡛帷伏惟尚饗<lb/>
　　　祭故夏國主文<hi>内制</hi>
維慶厯八年嵗次戊子月日皇帝遣朝散大夫尚書工<lb/>
<pb n="KR4d0070_WYG_035-2a"/>
部郎中直史館輕車都尉賜紫金魚袋曹頴叔致祭於<lb/>
故夏國主之靈惟靈保祚世家撫有民社光膺禮命重<lb/>
處翰垣貢職惟時恭勤載懋宜昌而夀荷國之休訃告<lb/>
奄聞震悼無巳繼承有體俾統於舊封贈恤之儀式如<lb/>
於彛典爰馳使馹臨赴奠楹知氣如存哀榮是享尚饗<lb/>
　　　故入内副都知贈振武軍節度使堂祭文<lb/>
維慶厯五年嵗次乙酉八月甲寅朔六日已未皇帝遣<lb/>
禮賔使帶御器械勾當皇城司于徳源致祭于故入内<lb/>
<pb n="KR4d0070_WYG_035-2b"/>
副都知贈振武軍節度使某之靈㡛帷即逺泉隧無還<lb/>
念其生平恪宣謹力致兹芳酹慰爾營魂<lb/>
　　　故入内副都知贈振武軍節度使墳所祭文<lb/>
奄謝昌時邈歸長夜體焉則降魂無不之永恤舊勤爰<lb/>
陳嘉奠<lb/>
　　　故入内副都知贈振武軍節度使堂攅祭文<lb/>
惟爾乆在左右不忘恭勤隙駒靡停壑舟遽失輤裧即<lb/>
逺泉隧其幽清樽芳殽以將追悼<lb/>
<pb n="KR4d0070_WYG_035-3a"/>
　　　祭資政范侍郎文<lb/>
維皇祐四年嵗次壬辰七月甲辰朔具官某謹以清酌<lb/>
果羞之奠致祭於故資政殿學士戸部侍郎贈兵部尚<lb/>
書范文正公之靈嗚呼孔氏之門四科髙弟惟達者之<lb/>
十子得聖人之一體猗嗟乎公徳行則充文學純深政<lb/>
事閎通風節是勉名教是踐玉氣千尋金精百鍊赤墀<lb/>
清規正色讜辭引義忼慨主尊臣卑夏戎不䖍文告弗<lb/>
悛付公蕭斧詩書在邊公允文武威行士附革其鴞音<lb/>
<pb n="KR4d0070_WYG_035-3b"/>
亂亦遄沮復節還臺皇皇泰階縉紳謂言股肱良哉維<lb/>
直方大熈帝之載古訓是式王猷亶邁惟日孜孜愛莫<lb/>
助之時望去朝識者曰咨比釐南夏爰徙東社遘癘避<lb/>
劇汝隂促駕彌留泗濵竟號車棼精氣歸天復其清純<lb/>
死生去來於達奚哀渠渠大厦怛此棟摧公陪宰席嘗<lb/>
僚右掖炳然絲綸賞有餘色濤江湯湯徃襲遺芳見公<lb/>
禾興徳音未忘念言薄祜遭家艱疚莫適匍匐殞涕如<lb/>
溜平生素琴已矣知音寄衷一酹髣髴垂臨尚饗<lb/>
<pb n="KR4d0070_WYG_035-4a"/>
　　　祭蔡參政文<lb/>
維寶元二年嵗次已夘七月庚寅朔十五日甲辰具官<lb/>
某謹遣右都押衙許思義以清酌庶羞之奠致祭於故<lb/>
參政侍郎贈禮部尚書濟陽文忠公之靈嗚呼公乎以<lb/>
公之徳之仁而中年以歿世乎天之報施略茫昧乎太<lb/>
夫人齒髮髙矣喜懼侍飬晚乃得子未及撫而名之而<lb/>
公捨以長逝乎公既生而不以家事為意捐館之日柩<lb/>
無所歸家無所寓不然孰知公之清節素志乎嗚呼公<lb/>
<pb n="KR4d0070_WYG_035-4b"/>
乎以公之徳之仁何負於天而至是乎公之事親如事<lb/>
天以為盡天下之美不足以報也公之事君如事親以<lb/>
為竭心力之勤不足以奉也公之待故舊朋友如待兄<lb/>
弟義之盡也公之視四海之人至於一物之細如視赤<lb/>
子愛之至也公之心如青天白日光明曠達華夏蠻貊<lb/>
同仰之公之行如渾金璞玉精華温潤無賢不肖同寶<lb/>
之嗚呼邦家之務生民之故茲念茲憂愛莫公助如何<lb/>
難諶云亡之遽某爰始羈微公實賞知已衣其寒復飽<lb/>
<pb n="KR4d0070_WYG_035-5a"/>
其饑延譽於朝聞薦於帝再濫詔選皆公引提公亦類<lb/>
舉非苟以私前年暮冬見公潁川姿神意氣和悦温然<lb/>
違别戀戀孰期終天單官江外萬山阻延不見裧帷歸<lb/>
旐翩翩涕淚流膺下霑九泉公有慈親公有弱子於焉<lb/>
展報其不有年嗚呼公乎庻幾鑒旃尚饗<lb/>
　　　祭舅氏翰林學士嵇公文<lb/>
維皇祐二年嵗次庚寅十一月甲申朔八日辛夘謹遣<lb/>
家僕以清酌庻羞之奠致祭於故舅氏翰林學士譙國<lb/>
<pb n="KR4d0070_WYG_035-5b"/>
公之靈某粤在童年早依外氏惟舅文行是親是師廣<lb/>
平君之嚴明<hi>外王母宋氏</hi>南陽君之慈懿<hi>舅前夫人滕氏</hi>訓誨鞠育<lb/>
遂偕賔興筞名六科入游兩禁歴踐臺省周旋顯要舅<lb/>
繇文館乃登掖垣十年京華聨步朝闥瞻言母黨之重<lb/>
實兼僚友之歡休澣更過笑言莫逆漆園柱下楞伽净<lb/>
名相期逍遥之遊兩忘契㑹之際委勢利於塵滓遺生<lb/>
死於幻泡夫物芒芒不屑顧已前年小子遘閔南徂倉<lb/>
卒去國舅又卧疾不及執手折簡叙違永陽秣陵再周<lb/>
<pb n="KR4d0070_WYG_035-6a"/>
嵗籥豈謂此别遂成永訣前者七月猶得手書草札數<lb/>
行盖已扶病辭意悽愴異於常時老母閲之即為大戚<lb/>
小子猶謂兹無憂者乃舅宿疾間年輒發叔平訃至竟<lb/>
如母言承問駭怛殞心摧臆老母號絶痛不忍聞嗟嗟<lb/>
蒼天孰主張是吉人君子胡不夀考長子先逝遺稚藐<lb/>
然孤櫬東歸匍匐莫及念言思此悲來填膺戚文信來<lb/>
云有理命百日之内即安舊塋先公夫人南陽賢淑復<lb/>
與愛子共此泉壌九原可作神所慰矣戚信仍説舅自<lb/>
<pb n="KR4d0070_WYG_035-6b"/>
卧疾迨於順化晏然沉寂一念不動得首楞嚴本無去<lb/>
來亦何所住幻身雖滅我又何悲寄懐此辭示同世諦<lb/>
尚饗<lb/>
　　　祭紫微韓舍人文<lb/>
維皇祐四年嵗次壬辰六月一日甲戌具官某謹以清<lb/>
酌果羞之薦致奠於亡友紫微韓君仲文之靈維夏臯<lb/>
月曉魄隅出明發不寐悲纒心骨念母氏之劬勞復襢<lb/>
衣於兹日晨有使來致君慰札發函號讀怪非手筆云<lb/>
<pb n="KR4d0070_WYG_035-7a"/>
感外寒方偃諸室口占書辭意殊詳密我弗以憂誰不<lb/>
有疾緘報章而未遣傳凶問於奄忽怛人事之無常何<lb/>
變故之倉卒也嗚呼哀哉惟我與君義則友生情猶天<lb/>
倫忘形莫逆寫照存真音適塤箎之和氣襲茝蘭之薫<lb/>
在明道之癸酉始傾盖於京輦洎寳元之庚辰並飛綏<lb/>
於文苑欽才致之開敏挹風局之通簡景行業之英實<lb/>
味辭義之腴雋何宴嬉之不同諒趨舍之無間㑹浹日<lb/>
以驚疎朝異班而恨逺嵗困敦以南謫同江淮之徃蹇<lb/>
<pb n="KR4d0070_WYG_035-7b"/>
俄叨命於秣陵君來司兮漕輓及春物之未䦨見畫艫<lb/>
於津館揮醉袂以相屬覺遲景之遽短邈江山兮清曠<lb/>
澹懐抱之攄展喜嘉召兮暮秋帳石城兮飲餞乆相望<lb/>
兮中流君之舟兮已緩䇿余馬以獨歸城鵶噪兮落晚<lb/>
恃年華之未徂奚離索之多歎亦孰謂乎夫君遂中天<lb/>
於此旦嗚呼哀哉人倫賞裁嗟我不明謂君器業實時<lb/>
之英必當機柄而立功名此盖公議匪私交情甫慶掖<lb/>
垣之擢方參法從之榮曽毫釐之未售矧靈府之從衡<lb/>
<pb n="KR4d0070_WYG_035-8a"/>
摧鵬翼於順風僨驥御於修程世大體兮多艱天施化<lb/>
兮靡平惟才彦之不可多得余哀君兮乃為聖朝與蒼<lb/>
生哭之慟兮寢門重余憂兮峥嶸指幻泡之起滅彼真<lb/>
諦之論精紛物我兮異同亦達觀之齊冥惟延促兮妄<lb/>
立緬胡為兮殤彭寄余誠於一酹時無忽於友聲尚饗<lb/>
　　　祭楊侍郎文<lb/>
維皇祐元年嵗次已丑十一月庚寅朔七日丙申端明<lb/>
殿學士右諫議大夫知江寜軍府事某謹遣府吏奉清<lb/>
<pb n="KR4d0070_WYG_035-8b"/>
酌庶羞之奠致祭於工部侍郎楊公之靈惟公道徳醇<lb/>
厚山髙淵黙才允文武好是正直振迹朝綏飛聲霜䇿<lb/>
遂簡帝心外為内翼殿撫方面景從宸極訓輯戎䇿藻<lb/>
繪衮職敷經邇英稽古之力戊子暮春公致為臣年猶<lb/>
未也蕭然幅巾老成去朝我心慘辛爰合常僚閨臺嘉<lb/>
賔供帳淨廬以祖清塵接膝晤言街鼓振振權利見規<lb/>
實書諸紳陽羡釣舟期從公遊<hi>公即席賦詩留别餞客斷章云陽羡溪中有釣</hi>
<hi>舟</hi>淪胥出守願言不酬徙麾建康蠡瀆比疆區區未通<lb/>
<pb n="KR4d0070_WYG_035-9a"/>
俄頃炎涼視公吉履謂斯齯齒天奚難諶遽遺杖几有<lb/>
子而才構業必偉嵩髙維嶽土厚如削逺即幽宅素<lb/>
旌綽綽復命曰常收神冲漠屬叨藩寄阻從弔位念言<lb/>
契濶濡膺隕涕吁嗟乎公歆兹一酹尚饗<lb/>
　　　祭張密學文<lb/>
維皇祐四年嵗次壬辰八月癸酉朔四日丙子具官某<lb/>
謹以清酌果羞之奠致祭於故京東西路安撫使樞密<lb/>
直學士給事中張公之靈在坤六二臣道之美曰直方<lb/>
<pb n="KR4d0070_WYG_035-9b"/>
大維徳之體公仕初艱實勤素履肅以直内有勁如矢<lb/>
義以方外其平如砥守長郡邑忠恕愷悌承介臺省清<lb/>
規逺惠陟降侍從周密莊厲斡輸餽邉總戎在鄙寛國<lb/>
之憂急民之事知無不為於公之利聞無不革於政之<lb/>
弊惟日不足竭精盡瘁竟虧冲嗇以遘瘥沴靡究志用<lb/>
遽淪智氣比者秣陵嘗踵風軌帳軷津館徽音在耳洛<lb/>
師汶上訊幐接置晤言未諧素車倐至苴杖在廬阻從<lb/>
弔位慘怛盈衷寄兹一酹尚饗<lb/>
<pb n="KR4d0070_WYG_035-10a"/>
　　　江寜府祭蔣山莊武帝神文<lb/>
維皇祐元年六月一日端明殿學士朝散大夫右諫議<lb/>
大夫知江寧軍府兼管内勸農使提舉宣歙等州軍兵<lb/>
甲公事輕車都尉賜紫金魚袋張某謹以清酌時果之<lb/>
奠敢告於蔣山莊武帝之神霪雨作沴浹旬未止民弗<lb/>
寜於厥居懼無以輸上經賦供神常事以至於饑且窮<lb/>
也某非才為之長吏慮政不敏以致咎罸謀於僚佐所<lb/>
以徼福皆曰祈雨而雨禱霽而霽庇祐茲土惟帝聦明<lb/>
<pb n="KR4d0070_WYG_035-10b"/>
屬限詔條不得躬謁以請也謹差將仕郎試秘書省校<lb/>
書郎行上元縣張康侯以告帝尚降鍳矜此下民尚饗<lb/>
　　　祭真武靈應真君文<lb/>
維皇祐元年六月一日具官某謹上啓真武靈應真君<lb/>
某典守茲土既無惠政何以徼天之福下庇吏民粤惟<lb/>
仲夏嘉糓既殖霪雨不止懼成灾沴瞻言靈宇肇自前<lb/>
朝區區一方乆知依奉敢稽舊禮仰黷威神尚俾山川<lb/>
無作霖潦垂祐黎庻嵗以順成尚饗<lb/>
<pb n="KR4d0070_WYG_035-11a"/>
　　　祭謝蔣山莊武帝神文<lb/>
維皇祐元年六月七日具官某謹遣上元縣尉張康侯<lb/>
以清酌庶羞之奠敢告於蔣山莊武帝之神昔有呉氏<lb/>
之開國於江左也封内之望實維此山兹土兹民獲免<lb/>
於灾沴札瘥之患惟帝之徳近苦霪雨將害田稼故致<lb/>
區區以伸䖍禱伏䝉昭答雲收氛散庶幾農穡遂以順<lb/>
成敢薦熟腥徃謝靈貺尚饗<lb/>
　　　祈雨醮壇詞<hi>成都府</hi>
<pb n="KR4d0070_WYG_035-11b"/>
臣聞惟天洪覆斡萬化之生成惟人至誠通上靈之鍳<lb/>
格敢申悃愊仰黷髙明粤茲井絡之疆遐處一都之㑹<lb/>
田穰有限生齒寖繁民勤稼績之功嵗無水旱之沴頋<lb/>
賦租之僅給猶衣食以不充矧非順成即致荒散比從<lb/>
改嵗迄此仲春三農作務之時九種播殖之候時暘過<lb/>
度雨澤愆期精禱未孚衆情同恐臣忝膺朝寄長此吏<lb/>
民内愧匪才不能稱職且懼政刑之謬上累隂陽之和<lb/>
宜以㣲軀獨當隂譴所祈甘澍早及大田庶濟黔黎免<lb/>
<pb n="KR4d0070_WYG_035-12a"/>
罹災害臣無任懇禱之至謹詞<lb/>
　　　謝告詞<lb/>
維嘉祐六年嵗次辛丑六月壬子朔某日具官臣某謹<lb/>
稽首上啓伏念臣託質大鈞禀靈生物早棲心於道妙<lb/>
方寄迹於宦游顧有鄉廬用存家屬向集繕完之役已<lb/>
終築葺之功其間就方位之便宜犯日時之拘忌竊虞<lb/>
隂譴積致於忤違謹按明科祇神於謝告伏願上清真<lb/>
聖下土神明降鍳矜全垂慈保佑俾昌厥後以永獲安<lb/>
<pb n="KR4d0070_WYG_035-12b"/>
臣無任懇禱之至謹詞<lb/>
　　　嶽祠祈雨祝文<hi>應天府</hi>
維年月日具官某謹以清酌時果之奠謹上告於東嶽<lb/>
天齊帝伏以自秋七月迨今立夏亢旱不雨風霾無時<lb/>
麥初出穗糓未下種蟲蝗孳生癘疫薦作下民嗷嗷無<lb/>
所寄命憂懼惶惑莫知攸訴謹自薫祓致䖍祠庭夫膚<lb/>
寸之雲不崇朝而澤天下惟帝之徳幸䝉恩憫甘雨時<lb/>
降俾兹黔首免於災害敢不勉於善政以上對於靈心<lb/>
<pb n="KR4d0070_WYG_035-13a"/>
尚饗<lb/>
　　　祈晴祝文<hi>秦州</hi>
某叨被朝命守兹藩閫署事已將周嵗未遑躬謁靈祠<lb/>
麾符所繫非敢怠忽惟王聰直威烈西土之望生民之<lb/>
命待嵗順成風雨以時則無災害夏秋之交霪澍不已<lb/>
頗傷稼穡懼致艱食長人不佞深自咎責爰擇吉日恭<lb/>
伸享奠尚鍳衷悃同恤一方哀此黎蒸俾免荒札官私<lb/>
上下當竭誠禮共薦時事以荅神貺<lb/>
<pb n="KR4d0070_WYG_035-13b"/>
　　　祭蔡資政文<lb/>
維元豐二年嵗次己未五月十四日辛巳宣徽南院使<lb/>
光禄大夫檢校太傅充東太一宫使上柱國張某謹以<lb/>
清酌庶羞之奠致祭於故資政殿學士諫議大夫蔡公<lb/>
之靈惟公質有文武資長政事凡所踐歴必存稱紀理<lb/>
財正辭曰信與義除暴戢姦令行禁止著勞南國宣威<lb/>
西鄙區槖破散烽塵消弭公議曰能朝僉載韙一節遄<lb/>
歸樞機是委股肱喜哉元首以起密䇿造膝逺猷當指<lb/>
<pb n="KR4d0070_WYG_035-14a"/>
濶步功名謂不移跬如何大車僨於平軌窮通險夷孰<lb/>
主張是我姻我舊我鄉我里奄隔幽明緒言在耳芻靈<lb/>
寓焉將此芳酹乆要不忘尚有銘誄嗚呼哀哉尚饗<lb/>
　　　祭王龍圖文<lb/>
維元祐元年嵗次丙寅五月丁巳朔二十二日戊寅太<lb/>
子太保致仕張某謹以清酌庶羞之奠致祭於故龍圗<lb/>
閣直學士知應天府王公之靈先正文康仁朝樞宰有<lb/>
顯事功國䇿收載公起世家學優而仕直哉維清風類<lb/>
<pb n="KR4d0070_WYG_035-14b"/>
是似惟功之資信厚為質頗僻之萌不接心術故其立<lb/>
朝克秉常徳施於政事允蹈淳則天地之理見於簡易<lb/>
君子之道本於愷悌陪京二年治用誠恕民悦無苛先<lb/>
吝其去方謀借留言上未及忽驚鐘聲父老相泣雖未<lb/>
上夀星紀六周乘其積善邈與天游有子克孝白華之<lb/>
潔逝莫能從一號三絶我聞傷之爰作斯誄著其至性<lb/>
以章於世嗚呼尚饗<lb/>
　　　祭滕龍圗文<lb/>
<pb n="KR4d0070_WYG_035-15a"/>
維元祐五年嵗次庚午十一月辛酉朔十五日乙亥太<lb/>
子太保致仕上柱國張某謹以清酌庶羞之奠致祭於<lb/>
故龍圗閣學士光禄大夫滕公之靈惟靈倜儻閎達逸<lb/>
羣絶倫始踐廣場衆推竒人洎登近著朝謂名臣神宗<lb/>
即阼訪落初政公在諌省靡言不聽獻納之益施於號<lb/>
令寘於西掖乃執邦憲召入禁林亦尹京甸一麾出守<lb/>
于蕃于宣悠悠江湖凛凛塞垣徙地淮海實便吳閶憩<lb/>
於國門易車而航解維有日親賔未還方歌而哭宿夕<lb/>
<pb n="KR4d0070_WYG_035-15b"/>
之間世故無常變不旋日孰主張是於何致詰我念與<lb/>
公義好為篤惠子知我潘楊載睦我老在廬遲公從容<lb/>
舟次津亭繐幃已空淮人來迎畫鷁相連今其歸矣丹<lb/>
旐翩翩嗟我耄衰情禮多闕寫哀一酹以伸永訣嗚呼<lb/>
哀哉尚饗<lb/>
　　　祭蔡資政文<lb/>
維元豐二年嵗次已未七月二十九日乙未宣徽南院<lb/>
使光禄大夫檢校太傅太子少師致仕上柱國張某謹<lb/>
<pb n="KR4d0070_WYG_035-16a"/>
以清酌庶羞之奠致祭於贈工部尚書蔡敏肅公之靈<lb/>
惟公之才無適不宜惟公之志果於有為自初登仕鋒<lb/>
頴已見江南陜右績用丕顯簡在帝心中樞是付實講<lb/>
戎畧以承神武混夷震驚仇方是懲獨念之深疾入股<lb/>
肱嗟我與公少也友生黨序之遊繼以姻盟我老家居<lb/>
公病在床莫復笑語何殊他鄉命也有涯英魂豈昧平<lb/>
生志業銘詩具載日吉時良爰即窀穸遣息一酹幽明<lb/>
永隔嗚呼哀哉尚饗<lb/>
<pb n="KR4d0070_WYG_035-16b"/>
　　　祭趙少師文<lb/>
維元豐六年嵗次癸亥四月丙午朔十六日辛酉宣徽<lb/>
南院使檢校太傅太子少師致仕上柱國張某謹以清<lb/>
酌庶羞之奠致祭於鄊老贈太子太師趙公之靈嗚呼<lb/>
仕顯王庭老歸鄊社我思故人今誰存者並游辭場麻衣<lb/>
如雪接武重金同茲大耋得謝掩關相望一陌樽酒笑<lb/>
言累經青白公病再期去年我病四旬徃來亦足有省<lb/>
公來視我欲興不能我徃候公公莫能興忽聞鐘聲公<lb/>
<pb n="KR4d0070_WYG_035-17a"/>
已脱屨非幻不滅何云去住倚戸而歌此事驚俗於行<lb/>
一酹衆哭亦哭先塋拱木體魄則降如其知氣豈埋泉<lb/>
壌嗚呼哀哉尚饗<lb/>
　　　祭王端明尚書文<lb/>
惟公先正弼亮真宗從享於廟為時元功公承世家以<lb/>
才自致施之有政中和敏惠有為有守時推器識廼登<lb/>
諌垣補兹衮職四國於蕃四方於宣平涼常山至於太<lb/>
原坤維巨屏浚郊神甸帥節守符中外更踐出處三朝<lb/>
<pb n="KR4d0070_WYG_035-17b"/>
事功懋建公資樂易達生任真賔朋罇俎不虛佳辰脱<lb/>
屣世纒斵彫為樸富貴多忘爽如夢覺兩京相望晤㳺<lb/>
面濶忽聞遺言乃云永訣公於自性示既有省凡此聚<lb/>
散空花雲影人悲亦悲我何以異姻舊之私寄情一酹<lb/>
　　　陳州祭太皡廟祈雨文<lb/>
惟帝乘震司春徳施化育萬物資始迄就嵗功此為舊<lb/>
墟實存命祀今方東作旱氣作沴百糓草木仰待膏雨<lb/>
乆未滂洽田野揚塵伏兾慈鍳俯垂矜祐時降甘澤稼<lb/>
<pb n="KR4d0070_WYG_035-18a"/>
穡順成凡厥含生皆䝉仁濟尚饗<lb/>
　　　陳州祭商髙宗廟祈雨文<lb/>
昔上帝賚王良弼乃得傅説爰立作相而命之曰若嵗<lb/>
大旱汝作霖雨惟説式克欽承用能復興商道故王盛<lb/>
徳享祀百世今嵗可謂大旱矣説之光靈乗東維騎箕<lb/>
尾而比之列星王尚畀説復作霖雨大濟生物迄成有<lb/>
年區區下臣敢効誠請<lb/>
　　　祭女夫故河北路轉運判官殿中丞蔡天申文<lb/>
<pb n="KR4d0070_WYG_035-18b"/>
維熈寧七年嵗次甲寅月日外舅某官遣息某具清酌<lb/>
庶羞之奠致祭於女夫故河北路轉運判官殿中丞蔡<lb/>
郎之靈嗚呼我在滑臺聞子彦秀鄉黨世交遂成姻媾<lb/>
徃牧蜀都任子校書一上中第聲光煒如學問滋洽辭<lb/>
章爾雅敏於從政有過人者朝廷爾才擢之不次京西<lb/>
河北俾專使指此時尊甫密勿近輔棣蕚聮華刺車接<lb/>
部驥髦未騁鷙翮方整悵望修途空嗟倒景籍始通朝<lb/>
年未强仕實勤其官以速彫瘁初歸庭闈寵光甚渥今<lb/>
<pb n="KR4d0070_WYG_035-19a"/>
出都門素旌綽綽吉凶糾纒勢靡有定將如之何不推<lb/>
之命慨余老矣繄爾之託而反爾哭事奚可度四子余<lb/>
出總角相扶遣息徃酹且撫其孤尚饗<lb/>
　　　陳州祭唐贈太尉趙公文<hi>犨</hi>
維熈寧七年九月丙申朔二十八日癸亥具官謹以清<lb/>
酌庶羞之奠敢昭告於唐贈太尉趙公有唐之季大盜<lb/>
移國封豕長虵踐食區夏生民塗炭城邑丘墟公於爾<lb/>
時獨保孤壘攻圍幾年浴血百戰陳之遺黎竟脱賊口<lb/>
<pb n="KR4d0070_WYG_035-19b"/>
兄弟三人繼登將相並有功徳著於此邦而其像貌晦<lb/>
於闇璧邦人不知乆不克享某祗膺朝命再來領藩惟<lb/>
公忠烈能捍大患寫之繪素神氣凛然乃建祠堂式薦<lb/>
時事夫封為上公祀為貴神春秋之義禮典攸著奉之<lb/>
廟食永世無斁尚饗<lb/>
　　　南京祭喬太尉廟祈雨文<lb/>
惟神生為上公歿而廟食墳墓子孫殆今千載一方昭<lb/>
事神靈如在凡有祈請罔不貺答念兹境内夏秋以來<lb/>
<pb n="KR4d0070_WYG_035-20a"/>
水潦蟲蝗灾害已甚近又不雨復成亢旱秋成失望首<lb/>
種未入人心惶惶相與憂懼惟神哀憫時降甘澤殄除<lb/>
蝗孽粗以有年仰兾聰明鍳此䖍切尚饗<lb/>
　<lb/>
　<lb/>
　<lb/>
　<lb/>
　<lb/>
<pb n="KR4d0070_WYG_035-20b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　樂全集巻三十五<lb/>
</p>
<p>
</p>
  </div>
<div>
                <head>樂全集巻三十六</head>
    <p>
<pb n="KR4d0070_WYG_036-1a"/>
欽定四庫全書<lb/>
　樂全集巻三十六　　　　宋　張方平　撰<lb/>
　　神道碑<lb/>
　　　故推誠保徳宣忠亮節崇仁協恭守正翊戴功<lb/>
　　　　臣開府儀同三司守太尉致仕上柱國許國<lb/>
　　　　公食邑一萬八千四百户食實封七千六百户<lb/>
　　　　贈太師中書令諡文靖吕公神道碑銘<hi>并序</hi>
皇宋受命光宅天下唯上帝顧保世賚良弼在太宗朝<lb/>
<pb n="KR4d0070_WYG_036-1b"/>
有若吕文穆公䝉正率循大卞乂寜王家克左右亂四<lb/>
方以底綏大業聖上纉服有若元宰太尉許公寅亮一<lb/>
徳謨明修輔答揚祖宗之猷訓以緝熈於光明此所以<lb/>
持盈保成重雍累洽隆無疆之基者也公諱夷簡字坦<lb/>
夫文穆公之從子太嶽之後流光源深大王父夢竒唐<lb/>
兵部侍郎北京副留守以文穆貴追贈太師王父龜祥<lb/>
以殿省丞守夀春有善政沒因家焉考䝉亨嘗舉進士<lb/>
禮部奏名處髙等方從兄執政嫌不就廷試後選集吏<lb/>
<pb n="KR4d0070_WYG_036-2a"/>
部銓得引對太皇頋判銓王旦曰某佳士奈何以䝉正<lb/>
故抑之旦曰此其文學政事有過人者即授光禄寺丞<lb/>
改丞大理無禄早世公登台司追錫命三代並至開府<lb/>
儀同三司中書令兼尚書令封齊祁魏三國咸平三年<lb/>
章聖始御便座閲郡國貢士公以進士擢第解褐絳州<lb/>
推官再調鹽城監判官將漕以幹局聞就遷大理丞𣙜<lb/>
定鹽筴度署西溪大儲放利㑹詔舉六科以才識兼茂<lb/>
試政事堂屬將封泰山或言非訪闕政時因例報罷出<lb/>
<pb n="KR4d0070_WYG_036-2b"/>
倅通濠材譽日洽章聖識其名濵城並河水羨溢為害<lb/>
冦萊公鎮魏請擇守於朝上諭宰司而以公行到郡循<lb/>
隄防究民利病平繇省賦拯諸墊昏暇日閲征簿見田<lb/>
鎛之筭曰先儒有言王道本於農此何名哉表請除之<lb/>
朝廷推其法天下自是農器無征太尉王文正當國深<lb/>
器重公時王沂公曽在西掖文正嘗從容問沂公頗知<lb/>
吕濵州乎曰聞名舊矣太尉曰他日成天下之務者斯<lb/>
人也君善交之後公竟與沂公同當鈞軸徙兩浙提㸃<lb/>
<pb n="KR4d0070_WYG_036-3a"/>
刑獄時緣瑞符繕靈宫上所嚴嚮貴權督作外希風㫖<lb/>
趨副期㑹役徒斬材或殞林壑吏輒以亡命聞而囚其<lb/>
孥公具條白採伐為緩栰木浮河調夫挽送方冬水涸<lb/>
暴宿河埭公請一切散遣須春流畨兵更還陛覲面承<lb/>
慰奬擢刑部員外郎知御史臺雜事賜五品服數治詔<lb/>
獄聽訟事閲實明辯當比平恕天禧旱蝗祅民驚譁屢<lb/>
奏讜言指陳變咎公之論事婉而正辯而裁通而易從<lb/>
不崇空語以干浮譽故人主樂於聽受嘗臨諭曰卿言<lb/>
<pb n="KR4d0070_WYG_036-3b"/>
朕自主勉毋悼害復因占對稱㫖特寵金艾近姻除中<lb/>
丞換起居舍人領通進銀臺封駮從官小㑹必䝉特召<lb/>
後亦不得以為例也每上前目送注意殊渥内史缺丞<lb/>
相進名而不及公帝曰吕某固宜此選公適持金絮使<lb/>
臨湟命虛貟以待復節除兵部員外郎知制誥俄授刑<lb/>
部郎中龍圗閣直學士知開封府都邑務劇尹正才難<lb/>
擊斷者雜中善良循恕者并容姦蠧公之為理雅得其<lb/>
術威而不猛寛而無犯機芒不施區槖自破治政清淨<lb/>
<pb n="KR4d0070_WYG_036-4a"/>
府庭肅然逮今言尹京之政公為吏師今上莅阼優除<lb/>
右諫議大夫永定甫竁内璫徙筮山辭連冢司詔公馳<lb/>
驛覆視初陵既復同軌如期朝廷曰能遂以給事中參<lb/>
知政事自章聖愆豫希見大臣翼室宅宗房闥助治二<lb/>
府機政稍復壅閡公時判禮儀事請親户牖之聽以分<lb/>
帷帟之重柅絶矯漏用周幾㣲綴衣移御即請罷天書<lb/>
儀衞納靈文方中闇然日章其慮逺矣祏主登祔章獻<lb/>
慕徃本室器服欲如事生公執禮文竟循舊典東朝叅<lb/>
<pb n="KR4d0070_WYG_036-4b"/>
决抗尊當宁裁蕝儀物無溢等數事規諸萌務全王體<lb/>
進貳六職歴小宗伯小司徒毗賛七年遂正宰席領景<lb/>
靈宫使集賢殿大學士一心百慮知無不為推選名儒<lb/>
増設講貟敷經上前𨗳以典學每奏事之間輒引經史<lb/>
稱古昔以諭哲惠日新發於啟迪玉清災議止繕營因<lb/>
表謝宫使加吏部侍郎昭文館大學士監修國史登冠<lb/>
三階公自叅貳兼掌國䇿合三朝之載以緒成大典至<lb/>
是史成凡預筆削率被遷賞公前事確譲特䝉褒許乆<lb/>
<pb n="KR4d0070_WYG_036-5a"/>
之拜中書侍郎兼兵部尚書復辭都兵章懿之即逺也<lb/>
獻后俾為菆塗且毋變朝夕公請㐮事如禮司天探㫖<lb/>
撓以拘忌獻后遣謁者挾日官使公裁公執大義不可<lb/>
奪卒制服發哭考吉日備宫仗𦵏近原以究恤典禁籞<lb/>
春宴獻后命無廢㑹公固啓而罷翬幄顓威龍徳務晦<lb/>
懿不待養弗言而毁得伸情禮繄公將順且念輔臨之<lb/>
乆而虞倖密之間規中造膝事為之慎自此至尊舉<lb/>
息皆章惠躬涖簡用剛鋭任之言責協規交警俾<graphic n="KR0719" url="https://raw.githubusercontent.com/kanripo/KR-Gaiji/master/images/KR0719.png" mimeType="image/png"/>后<lb/>
<pb n="KR4d0070_WYG_036-5b"/>
心欽承二宫周旋十年内無隙言外無異慮孝慈篤至<lb/>
固由上聖之姿佐佑彌縫抑自嘉猷之助天聖保定公<lb/>
實勤止禁城火領使庀作落成進右僕射兼門下侍郎<lb/>
時二駕復新宫肆大眚恩覃内外特疇公勞而加異數<lb/>
公請均同列懇譲不拜止以吏部尚書兼鸞臺獻后登<lb/>
遐上念章惠擁翼之勤褒上崇名著之遺札公以漸不<lb/>
可長亟白刋誥止奉保慶之册以掲大明之照時王路<lb/>
方正乾剛獨運攄發健粹始初清明公手疏七條以端<lb/>
<pb n="KR4d0070_WYG_036-6a"/>
治本杜宣授止中畫斷側門之貢絶刋章之弊天下聞<lb/>
聴廓焉更新永底蒸民之生則惟我后之徳衮司十稔<lb/>
深懐抑畏頓首上前祈避重位制授武勝軍節度使同<lb/>
中書門下平章事判陳州將行燕見願得上三年計帝<lb/>
曰行矣半嵗其還相余公之在朝也則聖人之心易然<lb/>
而無天下之憂公之不在於朝也則聖人之心慊然若<lb/>
無與屬其天下至於朝議塗説咸企公歸如期而召復<lb/>
冠鈞衡修明治方綜覈名實自左右常任準人牧夫俊<lb/>
<pb n="KR4d0070_WYG_036-6b"/>
乂在官本於訓迪光天之下至於蠻貊之邦但見巍巍<lb/>
之尊如天之覆美利所及日用不知惟景祐之平康則<lb/>
燮諧之績用若乃並侑三后著不祧之式以顯揚文武<lb/>
之烈崇建中壼尊順成之體以嚴對宗廟之重其糾睦<lb/>
公族也則官之環尹以别庶姓朂之講學以納軌善其<lb/>
章叙庶工也則陞之類舉以合公論集之朝邸以嚴班<lb/>
制伸理誣枉若冦忠愍之比悉及昭恤紹續功舊如潘<lb/>
武惠而下咸加甄叙此又賛㐮餘論推廣徳澤一二大<lb/>
<pb n="KR4d0070_WYG_036-7a"/>
較也若其沃心話言極深研幾慎密不出莫悉聞已<lb/>
景祐二年拜右僕射冬至上享帝於陽丘封申國公三<lb/>
年表六上納政手札譬止次春復五上天子重違沖㫖<lb/>
命以鎮安軍節度使檢校太師同平章事判許州在許<lb/>
二年而夏戎叛公聞之曰嘻鶵羽翼成是必颺去吾恐<lb/>
謀國者慮害不深事失機先必致朝廷旰食已而如公<lb/>
言卒至繹擾天下被其勞故徙公鎮魏固河朔心公比<lb/>
當衡每籌邊奏揣敵動静效如在目及此過覲手詔問<lb/>
<pb n="KR4d0070_WYG_036-7b"/>
策公備陳西北守禦利害朝議賴以適從至魏浚城洫<lb/>
除器備審佼壯籍蒐補其缺畨休訓肄聲懾戎境大河<lb/>
之北長城岌然康定元年五月復召輔政悉仍舊秩騎<lb/>
冦犯塞赤嚢日至公慮屯戍之乆生佗盜心於是始議<lb/>
營北都城鎮寜以謹北門之閉募民兵増州防以重庶<lb/>
邦之守三邊守宰悉從擇遣俾綏凋敝諸府禆校間為<lb/>
召見使知感歎夜思而得旦請而行已而北人來渝平<lb/>
山東饑多盜備預有素恃而無虞冬郊改封許國公特<lb/>
<pb n="KR4d0070_WYG_036-8a"/>
拜司空堅謝得允上惟文武之柄付倚在公倘計議不<lb/>
齊則事功難集下制兼判樞密院事公以二府之舊相<lb/>
均為重啓辭判緫止兼使名上體愛人之心密講和戎<lb/>
之畫數下恩㫖切勅邊吏内保疆場遏其侵軼外推信<lb/>
義示之綏懐意在我守有餘賊勢自殆而後可與惟新<lb/>
矣後諸路防禦益嚴夏人通款納誓訖如公䇿慶厯二<lb/>
年季冬甲寅夙興將朝遂感風眩上憫公勞瘁至忘其<lb/>
身詔除司空平章軍國重事聽三五日一入累牘遜免<lb/>
<pb n="KR4d0070_WYG_036-8b"/>
朝機邊畫就第咨訪勅就開寳浮圗設道㑹祝公延夀<lb/>
御府出萬金藥上剪髭和七以賜至有移疾朕躬之諭<lb/>
遂再辭位中㫖斷表三年三月召見延和殿俾騎及殿<lb/>
扉以不良行顧内侍輿以前固辭更給扶命無拜面謝<lb/>
衰篤慈衷惻然册拜司徒猶監史閣軍國大事尋致軍<lb/>
國之議頻表請老乃以太尉致仕朝朔望班等丞相使<lb/>
璫密札軫問無虚月公世𦵏鄭原既得謝如鄭展墓郡<lb/>
以疾聞詔使馳餉藥奩而已不及春秋六十六薨問至<lb/>
<pb n="KR4d0070_WYG_036-9a"/>
輔臣方奏事上哭發聲謂左右曰乃心國家而任大事<lb/>
如吕某者可復得乎病不就訣歿不臨酹吾恨何既哉<lb/>
感悼不已為制服苑中哭之甚哀不視朝三日贈太師<lb/>
中書令禮官考行諡曰文靖比𦵏内密四致奠賻賜累<lb/>
千𦵏日復廢朝有以見大君元臣感通契㑹同徳一體<lb/>
恩榮始終之極致者矣其配秦國夫人扶風馬氏太子<lb/>
少保忠肅公亮之女婦體順而正母道慈以嚴公在許<lb/>
昌夫人以歿及鄭展墓也且將𦵏夫人卜有日矣而公<lb/>
<pb n="KR4d0070_WYG_036-9b"/>
薨即以慶厯四年十一月壬申祔於新鄭陪先兆君子<lb/>
以為知命七子公綽兵部貟外郎史館修撰公弼度支<lb/>
員外郎三司鹽鐵判官公著公孺並太常博士操行器<lb/>
識儒學吏用維其似之必復大顕公餗贈右賛善大夫<lb/>
餘早夭二女長適司封郎中雍文正公子也次不育公<lb/>
性莊重有儀矩望之毅然而姿宇渾厚即之温如而神<lb/>
采英發才全道周用無常器踐歴臺閣綢繆廊廟一話<lb/>
一言莫不留為故事有猷有為莫不著為令典不潔名<lb/>
<pb n="KR4d0070_WYG_036-10a"/>
不矜勞敢任天下之怨不敢有天下之徳至於風郡國<lb/>
建學校以廣教育之本循貢舉張六科以大招延之路<lb/>
志在得士為邦家基推賢援能彚征於朝有自常參同<lb/>
時宰延人物藻鍳賞别精裁其品題初若未盡者巳而<lb/>
果然善合羣慮考用衆長樂道人善而忘嫌惡雖待微<lb/>
者若亡貴賤之間以延盡下情其接僚友周而不比寛<lb/>
而有辨其事上直而無怫順而能守其殿邦撫民條教<lb/>
明使人便安而下不敢犯其在朝位若不勝其恭者退<lb/>
<pb n="KR4d0070_WYG_036-10b"/>
而燕居恂恂如也與季氏宗簡尤為友愛休暇相對談<lb/>
名理之蹟不及公家之事而又敏學多聞精識强記殚<lb/>
簡册而備究經耳目者不忘屬辭雄贍長於理道朝廷<lb/>
典册多出公手至於文史之學名法之書當世所行率<lb/>
公考正非夫命世之禀生人之傑安能徳言並立功名<lb/>
兼劭如此其章烜也宗簡惟古之君子論譔其前人之<lb/>
美以明著於後世禮之大者故推諸孤之志舉烝彛景<lb/>
鐘之義以請於上有命史臣俾敷揚其休烈康許公抑<lb/>
<pb n="KR4d0070_WYG_036-11a"/>
所以表其子孫也銘曰天監有宋世祚明徳能哲而惠<lb/>
以熈衮職考慎厥相用康保民式克欽承相惟其人<lb/>
其人維何文武許公實經大猷股肱王躬帝視公視帝<lb/>
聴公聴有翼有為訏謨賦命恭黙未言弼諧二尊如權<lb/>
如衡如箎如塤嚮明專治啟發健粹秉國之平遵王之<lb/>
義百揆四岳庶政惟和六府三事九功可歌于蕃許昌<lb/>
孰尸鼎鉉以速冦戎丕艱廟筭公體慈㫖請寛叛刑勅<lb/>
邊謹守戎卒來庭三冠泰階再擁方鉞忠勞則多恩禮<lb/>
<pb n="KR4d0070_WYG_036-11b"/>
亦絶曰師曰公名器之隆於申於許山川之封二十三<lb/>
年盡瘁王室納政於上請老以佚臨雍未拜熒圃言歸<lb/>
古有知命公乎庶幾訃奏來聞上哭之慟盖隠家邦摧<lb/>
此隆棟爰命史臣纂揚丕績陵谷有遷音徽無斁<lb/>
　　　大宋故推誠保徳崇仁守正翊戴功臣開府儀<lb/>
　　　　同三司太子太傅致仕上柱國隴西郡開國公<lb/>
　　　　食邑八千一百户食實封二千四百户贈司空侍<lb/>
　　　　中諡文定李公神道碑銘<hi>并序</hi>
<pb n="KR4d0070_WYG_036-12a"/>
慶厯七年冬十一月壬子元老太子太傅致仕隴西公<lb/>
薨於京師有司以聞上惟先帝察公忠厚任大節而屬<lb/>
之以政傅導儲邸顧託之意甚重又惟公徳義之益弼<lb/>
亮之勤隠恫之深為廢朝遣内司賔臨奠於位賜恤異<lb/>
於他公故事襚以司空侍中章紱太常凖功行易名文<lb/>
定越庚午㡛帷就引内使典䘮以返濮上越明年閏正<lb/>
月丙午𦵏我文定公於鄄城縣之鄧侯鄉越三月申命<lb/>
史臣譔揚休烈表之神隧盖恩禮始終備巳按牒公諱<lb/>
<pb n="KR4d0070_WYG_036-12b"/>
迪字復古先世自趙徙燕大王父在欽以武材仕范陽<lb/>
軍逮唐季之難渡河樂濮之風土營家老焉遂徙名數<lb/>
為衞人以公貴贈太師王父令泃有知略初粤人間湖<lb/>
湘之亂盜取郴連周保權歸朝公為桂陽監使建䇿復<lb/>
二州逮潘尹弔伐師竞道連以絶嶺俘劉鋹終庫部員<lb/>
外郎三司户部判官贈太師中書令考䕶明經術名法<lb/>
以御史推直使案蜀獄歸節因言陜部多留繫連逮糾<lb/>
紛太皇為遣傳理出之召對苑中問蜀故中意賜朱紱<lb/>
<pb n="KR4d0070_WYG_036-13a"/>
終國子博士知徳州贈太師尚書令蔡國公曽王妣潘<lb/>
氏王妣楊氏白氏妣邊氏繼母劉氏追封魯韓燕陳魏<lb/>
五國太夫人公學通古今深博有大度初從河東栁先<lb/>
生游每覧公文章未嘗不稱善語門人張景髙弁曰復<lb/>
古乎輔相器也且陶冶生輩矣賔興至都士皆目屬之<lb/>
禮部奏公第居下及廷對天子擢居第一召見容止嚴<lb/>
重姿表甚偉釋褐除將作監丞通判徐州兖州召試翰<lb/>
林遷著作郎直史館入謝加緋魚尋充鹽鐵判官屬議<lb/>
<pb n="KR4d0070_WYG_036-13b"/>
東巡命二輔臣聫判泰寜經置封事以公貳之公始倅<lb/>
兖嘗言萊蕪冶廢不鼓第繇民輸鐵課凡髙貲家率以<lb/>
冶敗至沒入田産械繫孤婺請罷冶賦大農張空簿計<lb/>
文不改公議格及是慤為魯人請勒封肆眚竟命除之<lb/>
稍遷右司諌徙知鄆州召糾都獄改右史江淮饑甚朝<lb/>
廷憂之授公安撫使俾以便宜從事公到部督吏課徹<lb/>
徭賦通闗市散利已責賑廪勸分勞徠安集所以救荒<lb/>
之術甚設雖窮鄉知上恩意之及故年雖大殺民罔蕩<lb/>
<pb n="KR4d0070_WYG_036-14a"/>
析牢無縲縶野無敓<graphic n="KR1327" url="https://raw.githubusercontent.com/kanripo/KR-Gaiji/master/images/KR1327.png" mimeType="image/png"/>復命遷宰士簉銅鹽錫服三品<lb/>
未幾擢掌誥命車駕祠瀨鄉陞亳為集慶軍以公領州<lb/>
事譙境䝉幸復除公為均節其嘗預調役者加優焉故<lb/>
禮成旋蹕譙民忘勞郡介京東西淮甸之交逋慝之衢<lb/>
地有盜乆横或晝操仗入城邑陳蔡潁夀皆警縣鄉蒐<lb/>
閲至出庫甲捕擊乆之公謝還禁兵緩追罷購盜益自<lb/>
寛㣲得其區槖隂簡驍士農商服而匿諸䝉館盜相翔<lb/>
稍集掩格殱焉為正封圻疏溝瀆屢見善祥而嵗大穣<lb/>
<pb n="KR4d0070_WYG_036-14b"/>
代歸章聖以治亳之政勞勉乆之公頓首謝㑹邈川犯<lb/>
秦隴邊遽相及召對長春殿上曰雍闗中根柢卿有方<lb/>
面才吾蘄君重鎮撫之即以諫議大夫集賢院學士知<lb/>
永興軍府陛辭上慰諭且召君無慊行也尋除本道都<lb/>
轉運使詔赴秦庭按邊馳度隴行諸屯拊循吏士諜離<lb/>
種豪以解羌謀繕築堡障守杜要害因與曹瑋圗上方<lb/>
略未幾果召還禁林充學士特䝉眷禮上欲時見公俾<lb/>
領審刑每奏決讞輒見止訪以機政嘗出沐内璫亟召<lb/>
<pb n="KR4d0070_WYG_036-15a"/>
對於側門語及洮戎曰吾屬曹瑋秦州謂足辦緩急比<lb/>
緣羌變須濟師師未出請上郡章殆難以持重君其為<lb/>
吾謀帥公徐對曰騎冦剽悍略從諸小種勢甚張即入<lb/>
塞而秦州嬰城以守何以攝戎狄戰則兵不足瑋所以<lb/>
數告也瑋沈勇有謀威信著扞邊擒敵無易瑋者時方<lb/>
議崇上帝徽號上意難於出車黙然公曰陛下嘉與海<lb/>
内臣庻行稀闊禮豈惡祠兵西郊乎上前席曰然則奈<lb/>
何公曰臣頃巡陜右凡伍符庫仗有細札小方今在芾<lb/>
<pb n="KR4d0070_WYG_036-15b"/>
帯遂探以進西兵在掌上閲之嘉歎指筆牘授公具疏<lb/>
諸戍卒乘度留防守之偹命樞府悉發㑹秦塞下顧謂<lb/>
公曰今日復見頗牧在吾禁中矣師僅集告敵入境上<lb/>
召問公瑋必克乎公曰克哉何以言之公曰兵法善戰<lb/>
者致人不致於人羌數揚輕瑋言欲以怒瑋為誘兵鈔<lb/>
秦鄙故見羸以致我羌雖知情得不勝其貪忿而卒自<lb/>
致此為在瑋彀中者克之必矣居數日中貴人馳召公<lb/>
對於龍圗閣上迎謂公曰曹瑋大敗洮冦來獻戎㨗公<lb/>
<pb n="KR4d0070_WYG_036-16a"/>
何料之審也三都振旅羌以破壊故訖今三十年懾不<lb/>
敢動寳元中夏戎飽飛西陲驛騷而汧隴晏如闗輔賴<lb/>
以為安實章聖納公逺筞而公任瑋之材折衝帷幄惠<lb/>
綏來世惟幾也故能成天下之務其功利溥哉天禧初<lb/>
旱蝗仍饑縣官經費不贍上坐内閣召公入語從容以<lb/>
三司所上計簿屬公畨閲問財利何以取濟公曰放於<lb/>
利而為政導民抏敝非王度也盖祖宗營内帑以備師<lb/>
旅凶札今羌狄欵懐邊亡大費出帑物以祋嵗振百姓<lb/>
<pb n="KR4d0070_WYG_036-16b"/>
之急盛徳之舉也上曰善盍以故事貸之公曰貸之為<lb/>
言虧廣大體不若遂賜之上喜為製寛財利論發内府<lb/>
金繒給度支使無加賦天下公因啓曰古之君人者必<lb/>
時視民之所勤民勤於力則功築罕勤於食則百事廢<lb/>
曩者上封詔郡國勿伐木除道宿頓傳郵以示㳟儉已<lb/>
而祠汾款亳有司侈設寖爽詔意繕靈館度殊庭斬艾<lb/>
山林更費無藝恒暘羽孽迺天意所以申儆上悚然即<lb/>
禁採伐弛力役申戒四方省不急之度公之論事誠心<lb/>
<pb n="KR4d0070_WYG_036-17a"/>
為質引義慷慨不崇空語故人主察其忠實虚懐嘉納<lb/>
啓心造膝云補宏矣章聖嘗目公廊廟之器盖知公之<lb/>
深也尋以給事中參知政事儲闈肇建始初預聞及是<lb/>
首除太子少傅手疏援先朝之故以譲遂兼賔客詔儲<lb/>
后接賔客如師傅累牘遜免許從客禮焉賜之御篇元<lb/>
良述六藝箴勉以輔導之意俄遷禮部侍郎冦忠愍公<lb/>
由宫僚罷相詖辭讕衍公因燕見上頗問春坊事公曰<lb/>
皇太子仁孝天縱睿問日躋羣臣佐翼實無過事或有<lb/>
<pb n="KR4d0070_WYG_036-17b"/>
他語者臣請付御史辨之上改容慰罷焉時丞相缺公<lb/>
以參知政事獨當國謀猷燮諧率循訓典總領衆職甚<lb/>
稱上意面命之相者數矣輒懇辭一日對滋福殿東序<lb/>
皇太子趨下稱謝曰䝉恩擢賔客為宰相因再拜上顧<lb/>
公其可復譲歟翼日制出以吏部侍郎兼太子少傅中<lb/>
書門下平章事賜賚皆異數公荷厚恩厲精索慮竭股<lb/>
肱之力知無不為而與朱崖丁謂相同秉政謂顓權不<lb/>
軌公意在綱紀國體論議不能平章聖不豫始議儲后<lb/>
<pb n="KR4d0070_WYG_036-18a"/>
聽決謂立異以為太子總萬機即上躬良巳殆難為朝<lb/>
廷禮公進曰撫軍監國漢唐以之上疾止如初何愆於<lb/>
義由是資善決事國本固焉謂益横其心間忠舊鉤黨<lb/>
攀援相入傷危不附至輒除吏不以聞公憤然語同列<lb/>
曰迪起布衣無左右之先上特達稱舉十年至宰相知<lb/>
竭誠奉公豈能阿權臣取容乎是日廷數謂執邪罔諼<lb/>
傾亂憲度顓威福誖大臣節因質責其狀乃并自劾姦<lb/>
臣竊國命而不能正請同免上深感悟歎公忠孝又稱<lb/>
<pb n="KR4d0070_WYG_036-18b"/>
忠忠者數四遂與謂偕罷歸班既還第喜甚謂所親曰古<lb/>
之君子乎無求生以害仁今日吾所以報也屬上疾稍<lb/>
侵謂謀得施頃之復相是日除公户部侍郎知鄆州真<lb/>
駕升遐貶公檢校尚書水部貟外郎衡州團練副使志<lb/>
且殺公或説謂衡州之謫若士議何謂曰是庸何傷他<lb/>
日好事生傳衡州事不過云天下惜之而巳時乾興元<lb/>
年三月也七月謂敗十二月復秘書監知舒州徙建康<lb/>
就改刑部侍郎徙兖海改兵部徙東秦又徙河南詔朝<lb/>
<pb n="KR4d0070_WYG_036-19a"/>
京師公既對留五日而辭絶口不及舊事至洛師改尚<lb/>
書右丞徙三城就遷工部尚書耕籍之嵗獻后上仙今<lb/>
上馳馹還公授資政殿學士圗舊共政遂復相章聖朝<lb/>
公雅見親重君臣之際無間然者毅然廟堂以身許國<lb/>
自謂臨大故賁育弗能奪不結黨友取㳺說之助見加<lb/>
彊詖播越在外故莫為之地者精誠忠義貫於神眀惟<lb/>
帝念兹復我弼直然天資剛勁秉心醇一雖歴危難艱<lb/>
阻僅全折而不撓正色益厲當軸處中用是亦弗能乆<lb/>
<pb n="KR4d0070_WYG_036-19b"/>
也景祐二年以刑部尚書資政殿大學士兼翰林侍讀<lb/>
學士解機柄留侍經筵竟罥僿文除太常卿知髙密尋<lb/>
復秋官徙彭門又改地官徙兖海党羌不恭大入内地<lb/>
公上疏願以屬老臣上曰是豈宜以煩耆徳乎詔慰答<lb/>
西師在野遼戎睢盱朝議藉公威重綏定河朔因授彰<lb/>
信軍節旄判天雄軍吏民卒旅至於四夷皆知公兩朝<lb/>
二十年舊相故不嚴而治疆埸乂寧復徙青社詔赴本<lb/>
鎮過鄉展墓因慨然曰吾遭時至將相幸全節義不忝<lb/>
<pb n="KR4d0070_WYG_036-20a"/>
先人盍歸來乎佚吾餘日也及曹南遂引年還君事疏<lb/>
三上天子愍以職務留以除太子太傅致仕歸老濮上<lb/>
放懐物外逍遥六年子東之以侍御史知雜奉安輿至<lb/>
都使璫餉茗餌致上意存勞謂公不可强自力一見我<lb/>
歟公謝衰疾竟弗入謂故吏曰吾篤老槁骸灰心聖君<lb/>
念雅素儻加恩是吾為子孫見也張禹數視其兒猶市<lb/>
攫爾啓手足之日無他恙時凝凛偃氊廬中頋左右曰<lb/>
安得大幄冒天下之寒者乎神爽恬泊頽然委化享年<lb/>
<pb n="KR4d0070_WYG_036-20b"/>
七十有七配時氏卒公約時子東之請諸朝追封永嘉<lb/>
郡夫人繼室榮國夫人皇甫氏皆有徳禮式憲宗姻三<lb/>
子曰東之尚書工部郎中天章閣待制徽之度支貟外<lb/>
郎京西轉運使皆以才進著名迹稱賢士大夫不藉世<lb/>
家幼輔之太常寺太祝六女長歸國子博士向絳次祠<lb/>
部員外集賢校理張充次太常博士王端次未有行而<lb/>
亡次歸大理評事陳襲古次在室諸孫曽孫十一人徳<lb/>
厚流光宜乎世濟其美者公孝於親友於昆季篤於朋<lb/>
<pb n="KR4d0070_WYG_036-21a"/>
友不遷怒不逆詐計數回巧不接心術不苟進不潔退<lb/>
功美不居患難不悔譽善不為諂嫉惡不為忌率由天<lb/>
至非有勉者藴之為行誼發之為事業在公之道盖土<lb/>
苴爾夫夸者死權矜者徇名逞禍機而𨗳爭端聞公之<lb/>
風薄斯知敦貪斯知約矣臣承學淺昧然粗聞春秋義<lb/>
例矣大君有命敢誣信書銘曰侍中剛塞藴涵純徳發<lb/>
為正色隠然柱石章聖惠哲察公忠烈可臨大節託之<lb/>
喉舌遂付宰柄爰屬之政實受端命賔傅儲聖孽臣專<lb/>
<pb n="KR4d0070_WYG_036-21b"/>
朝僻訛姦驕鉤連日囂我心欝焦感憤中激志除邪偪<lb/>
乃誠靖國以寧社稷綴衣出庭遘閔南征不逺湘衡顧<lb/>
懐周京大人繼照圗舊廣孝顯揚輔導俄還廊廟迺平<lb/>
泰階謨明弼諧若作梓材爾惟鹽梅師戍羌落帝念遼<lb/>
漠公在河朔敵崩厥角宣力中外文武盡瘁若時進退<lb/>
道徳益大攻奪為利太息為義處心云異於道同敝公<lb/>
冲而用不激不聳率誠以動不勉伊中巖廊穆清軫念<lb/>
老成俾揚頌聲式昭典刑<lb/>
<pb n="KR4d0070_WYG_036-22a"/>
　　　宋故推誠保徳功臣宣徽南院使安武軍節度<lb/>
　　　使冀州管内觀察處置等使開府儀同三司檢<lb/>
　　　校太傅使持節冀州諸軍事冀州刺史兼御史<lb/>
　　　大夫鄜延路馬步軍都總管經略安撫使判延<lb/>
　　　州軍州事管内勸農使上柱國廣平郡開國公<lb/>
　　　食邑五千二百户食實封一千六百户贈太尉<lb/>
　　　諡曰康穆程公神道碑銘<hi>并序</hi>
昔髙陽氏命南正重司天北正黎司地其後為羲氏和<lb/>
<pb n="KR4d0070_WYG_036-22b"/>
氏唐虞之際實紹其業至於夏商故重黎氏世序天地<lb/>
在周程伯休甫其後也程氏世系盖逺矣公之曽王父<lb/>
諱守瓌仕周檢校尚書工部員外郎兼侍御史嘗更潁<lb/>
川陽翟令樂其風土自汴之封丘徙居焉故今占籍陽<lb/>
翟公諱戡字勝之先公以治春秋登仕故公初亦傳三<lb/>
家之學既習通矣而委之曰君子惟多識前言徃行以<lb/>
蓄其徳奚事一經遂博綜蓺文天禧中楊文公億典禮<lb/>
部貢舉時推文宗尤以藻鍳自任考試進士精甚見公<lb/>
<pb n="KR4d0070_WYG_036-23a"/>
程文大器賞之遂為舉首及廷試亦在第四于時公之<lb/>
名動天下釋褐涇州觀察推官代還遷秘書省著作佐<lb/>
郎知齊州長清絳州翼城縣以愛利為政有聲俄改秘<lb/>
書丞通判許州蘄州遷太常博士復通判䖍州贑人巧<lb/>
滑嚚訟公治明審數辨寃獄發姦慝吏民畏服刑平政<lb/>
清風績推最以尚書屯田員外郎徙知歸州轉都官員<lb/>
外郎數月代還且甄用也途次㐮陽聞父䘮徒步而歸<lb/>
服除召為侍御史寳元元年并代地大震壊城郭廬舍<lb/>
<pb n="KR4d0070_WYG_036-23b"/>
民死傷者衆公以選為并忻等州安撫使入境以便宜<lb/>
從事宣布上之恩意諸失業不能自存者所以救賙安<lb/>
集施設周及人情大安還白利害稱㫖所建皆見嘉納<lb/>
除三司度支判官遷兵部員外郎尋兼起居舍人知諫<lb/>
院鍾内艱時西鄙有釁朝廷多事公納忠開説補益居<lb/>
多時政賴之奪情俾領職公確辭得終禮制既免䘮復<lb/>
還諫省尋以本官兼侍御史知臺雜事公之任言責司<lb/>
憲度切磨獻替以尊王體正國論未嘗齪齪及諸細也<lb/>
<pb n="KR4d0070_WYG_036-24a"/>
故時議者重公有逺識惟帝心簡在殊深以例換三司<lb/>
户部副使不閲嵗擢授天章閣待制陜西都轉運使遷<lb/>
刑部郎中知渭州自羌戎為不義出車遣戍平涼當其<lb/>
衝騎冦三大入殘夷及是始通款公蒐補卒乗繕完壁<lb/>
櫓綏撫新附種落寜輯軍氣以振邑里始寜時樞府缺<lb/>
員仁宗頋謂輔臣曰程某厚重可大任也有間公者以<lb/>
為故事未有自待制擢二府者遂不成命拜樞密直學<lb/>
士知益州屬貝州軍亂州將張得一失守抵罪公以嘗<lb/>
<pb n="KR4d0070_WYG_036-24b"/>
任得一褫職移知鳳翔府易河中朝論皆謂坐累太重<lb/>
踰月還舊頃之徙永興軍未幾遷左司郎中領瀛州髙<lb/>
陽關路馬步軍都總管安撫使甫至遷左諫議大夫祀<lb/>
明堂覃慶遷給事中契丹使過髙陽關稱疾請以紗巾<lb/>
見公曰疾可無見見則以禮北使憚公嚴正乃具冠服<lb/>
如儀仁宗聞而嘉之語曰程某有守差强人意還知審<lb/>
官院他日帝從容諭時相曰昔孟知祥以後唐甲午歲<lb/>
得蜀至本朝咸平中歲在甲午盜發益州西土大擾故蜀<lb/>
<pb n="KR4d0070_WYG_036-25a"/>
父老識之來嵗復在甲午蜀人以為恐其精擇可鎮靜<lb/>
者既而曰無易程某矣召對便殿親諭此指且曰為朕<lb/>
再行即召公執政公頓首曰事君者有命無避安敢以<lb/>
寵利居成功帝屬意良厚優除端明殿學士知益州到<lb/>
部彭州果有訛傳兵起者即捕斬之人心以定自孟昶<lb/>
歸朝守者務為安靜苟逺嫌訾至城堞毁圯莫敢増葺<lb/>
公曰城以保民者也故萃以除戎器戒不虞聚而莫保<lb/>
民何依焉遂議版築浚池隍今蜀城脩完公之力也明<lb/>
<pb n="KR4d0070_WYG_036-25b"/>
年召除參知政事屢表遜避優詔敦促中人撫問者數<lb/>
四在政府有告急變者稱得遺札於路關搆甚密尹以<lb/>
白於執政相顧未決公曰獨斬告者或曰何遽爾公曰<lb/>
是情易得也尹試嘗訊之果告者工人舊出入此軍㣲<lb/>
聞其中豪黠輩妄言頗連諸校因相與謀此官司莫敢<lb/>
寛者必當按狀竟之因以圗賞利不竟亦無以反坐非<lb/>
有同謀莫取證爾遂斬告者皆服公之發姦詐明且決<lb/>
至和二年宰相文潞公復輔政公以通姻引避除尚書<lb/>
<pb n="KR4d0070_WYG_036-26a"/>
禮部侍郎改樞密副使公才長於政事既歴二府練達<lb/>
治要處心積慮期有以報特達之遇而時為樞密使者<lb/>
與公情㫖不相得邕州守將以賄聞而奏請増補嵠洞<lb/>
酋長且十餘上公持不從以為後必生事數爭辯帝前<lb/>
因堅求解五年以吏部侍郎觀文殿學士翰林侍讀學<lb/>
士領羣牧制置使罷然帝察公議每長有憂深思逺之<lb/>
致内直公尋亦罷樞密使者拜公宣徽南院使檢校太<lb/>
保鄜延路馬步軍都總管經畧安撫使判延州秋大雨<lb/>
<pb n="KR4d0070_WYG_036-26b"/>
水五龍川溢東西兩城將壊居民詾懼公登城肅禱水<lb/>
波稍復迴還遂退衆謂公誠心若有所感然英宗踐祚<lb/>
視秩帝傅是嵗就錫命以安武軍節旄再判延州初夏<lb/>
戎承襲尚幼沒臧訛庬四族顓國諒祚益習事患其逼<lb/>
用季父磨乜之謀誘訛庬等誅之初朝廷嵗賜諒祚金<lb/>
帛四族常分其半首領入貢輒貨易圗利故四族盛强<lb/>
至是併其所部沒入財畜諒祚始擅其國氣驕意得作<lb/>
為僣慢遂改元置官號數為干請公上言戎狄貪婪乃<lb/>
<pb n="KR4d0070_WYG_036-27a"/>
其天性十求九獲猶懐觖望饑則噬人飽則颺去畜養<lb/>
之道宜以威克請專遣使責其僣妄朝廷因降詔詰問<lb/>
羌雖不悉禀命因是知為裁折公念西疆四道戍守千<lb/>
里士馬留屯坐空儲積持乆之計必兼耕戰自古言邊<lb/>
偹者必以其土人勁鋭便馳射戰鬬習知山川險易其<lb/>
氣俗然也請籍邊户擇取丁壯籍以為義勇廟堂議協<lb/>
自陜以西無慮得十六萬人更戍畨休以農隙訓閲豐<lb/>
財足食安民保大武有七徳公近之矣夏人自繼遷之<lb/>
<pb n="KR4d0070_WYG_036-27b"/>
叛狃於狙詐之利至元昊尤多狡數故能獵服諸戎敢<lb/>
為國患諒祚實輕譎易與者而朝論懲寳元慶厯之難<lb/>
抑游説者多過其實羌每與契丹洮人相攻擊輒大㸃<lb/>
集聲欲犯境公獨筞其情不為之動而常勵諸將曰夫<lb/>
兵事以嚴終可無用不可不戒也克勤小物備預益修<lb/>
故時推公沈毅有方略得將帥體羌比年侵掠内屬蕃<lb/>
部秦渭尤甚或言帥臣蔽匿不以實聞乃遣内璫專領<lb/>
諸路蕃部事公上言熟戸利於附漢甚憚役屬於羌我<lb/>
<pb n="KR4d0070_WYG_036-28a"/>
不能庇内臣督領無益也且族帳星散而數犒饗呼召<lb/>
期㑹更為煩擾不若委帥臣察其材勇捍邊有勞部衆<lb/>
所服者間召赴闕天子親臨撫閲遷擢用之此羈縻之<lb/>
術也上善其言以新命已行難遽改後竟以不便悉罷<lb/>
或請置重兵長安為四路根本選大臣摠節制詔公以<lb/>
利害聞公對四路距雍逺或千里禀白待報豈及機㑹<lb/>
責成四路雅合事權冦所侵軼相為救便從焉既而引<lb/>
年謝事章十數上仁宗晚年賜詔曰卿年耆而徳益隆<lb/>
<pb n="KR4d0070_WYG_036-28b"/>
朕所加遇者未可以期頥自髙也公惶恐不敢辭及加<lb/>
旄鉞復申前請表又十上英宗特馳近侍賜手詔曰卿<lb/>
雖年髙而精力克壯在廷歴年處置舉合機要頃邊多<lb/>
事正當為偹卿勿復更有請厚賜手封茗劑以將恩意<lb/>
公陳情懇至使者曰且有後命勿受辭公不獲已下拜<lb/>
受賜力疾視事賔佐共白公其嗇精神近醫藥厚自持<lb/>
府事僚吏請盡力公曰邊帥豈深居飬疾者耶旦夕無<lb/>
少解疾益侵帝聞憫之詔還闕就輿上道軍民逺送郊<lb/>
<pb n="KR4d0070_WYG_036-29a"/>
莫不號慟治平三年正月乙亥行次同州澄城縣索筆<lb/>
牘欲自具遺奏草數字而薨享年七十外見大星殞于<lb/>
寢堂而聞發哭先帝軫悼輟視朝遣中使弔撫厚賻其<lb/>
家追禭太尉章紱太常考功閥合康穆二法以易名禮<lb/>
也諸子奉<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>帷以歸陽翟四月𦵏我康穆公於舊學鄊<lb/>
先公之塋陽翟君後終濮州臨濮令祖思議隠居不仕<lb/>
考諱坦國子博士以公貴追命三代普贈太師中書令<lb/>
兼尚書令博士封成國公曽祖妣田氏祖妣劉氏妣王<lb/>
<pb n="KR4d0070_WYG_036-29b"/>
氏秦魏陳三國太夫人公先娶謝氏追封陳留郡夫人<lb/>
再娶李氏贈永昌縣君繼室以曹氏樞密使司空兼侍<lb/>
中㐮悼公利用之女也封新平郡夫人三子曰莊曰荀<lb/>
尚書虞部員外郎曰萃内殿承制七女適供奉官郭承<lb/>
則殿中丞崔良孺大理寺丞宋彦國虞部員外郎文恭祖<lb/>
侍禁閤門祗候王咸允杭州節度掌書記孫賁濮州推官<lb/>
李恂六孫髙光祿寺丞充章雍太常寺太祝奇秘書省正<lb/>
字公温而莊寛而栗尤樂易喜談笑不為城府崖岸善與人<lb/>
<pb n="KR4d0070_WYG_036-30a"/>
交其度豁如也薄於自奉食罕重味器服僅給而巳嗜<lb/>
讀書老而不倦雖在戎旅未嘗釋巻而首公勤職盖天<lb/>
資然易著乾之四徳曰貞者事之幹貞固足以幹事理<lb/>
財正辭禁民為非曰義若貞與義公實有焉用是出處<lb/>
顯重且五十年忠勞在朝功利在民為當時偉人重徳<lb/>
盛矣僕康定中與公並命處諫垣至和末又代公為益<lb/>
部以常同僚而從公之游也舊故知公之器藴為詳銘<lb/>
曰貞以幹事義以治民施於有政康穆其人文學發身<lb/>
<pb n="KR4d0070_WYG_036-30b"/>
貢名第一惟其徳業誠心為質亹亹諫垣實陳昌言法<lb/>
冠糾違王體以尊遂服邇僚式䖍亮采帝察其衷於心<lb/>
簡在帝念戎難内儲蜀憂疇咨文武屬之懐柔公有常<lb/>
徳維邦之翰四方於宣先登於岸西圉既平西州既寜<lb/>
還躋二府參斡機衡無有作好無有比徳剛亦不吐王<lb/>
道正直髙奴古塞實扼氐羌鎮守之重咨公巖廊蠢爾<lb/>
夏戎奸黷憲度公厲御策奔踶入馭卒乗輯睦壁櫓繕<lb/>
完拊循蒐閱軍氣桓桓議建民兵法古農戰保大經<lb/>
<pb n="KR4d0070_WYG_036-31a"/>
乆憂深思逺關河晏然以公在邊兩朝眷賴弗遑引年<lb/>
公不敢康將吏傷憫君恩見還大星已殞元戎於征麾<lb/>
纛啓行及歸里門翩翩素旌一氣同生大期共盡惟此<lb/>
徳名流徽不泯<lb/>
　　　大宋上都左街景徳寺顯化禪師碑銘<lb/>
我聞菩薩以方便智行於非道而作佛事以平等慈不<lb/>
捨衆生而共世業雖逆順之殊化於解脱以同歸此惟<lb/>
自證聖覺之可通固非常情思議之所及若顯化禪師<lb/>
<pb n="KR4d0070_WYG_036-31b"/>
者盖其人也歟初京城景徳寺西塔七俱胝院有僧清<lb/>
璲以誦經為業誦妙法蓮華經至五萬部尊勝大悲陁<lb/>
羅尼各三百藏祥符中有布衣自云姓許夀春人造璲<lb/>
作禮請受經梵相竒古目直視不瞬璲異之為受具戒<lb/>
名之曰志言動止軒昻時獨語笑多行市里褰裳疾趨<lb/>
或舉指畫空佇立良乆間從屠酤㳺飲啗無所擇道俗<lb/>
共目為狂僧璲謂其徒曰此聖人也佛法有賴矣衆未<lb/>
之信乆之士民稍稍斂矚有意欲為師具供曉輒至門<lb/>
<pb n="KR4d0070_WYG_036-32a"/>
云來赴齋有欲施諸供具輒道名件索之温人林仲方<lb/>
自其家以摩衲來獻舟始及岸已來就取仁宗皇帝每<lb/>
延入禁中徑登座結趺飰畢遽出未嘗揖也王公士庻<lb/>
召即赴然莫與交一言者或進紙筆黙致所請揮翰如<lb/>
風字體遒壯初不可曉後無不驗仁宗臨御乆春秋漸<lb/>
髙深念繼承之重遣近侍至師所無他語惟展紙於前<lb/>
侍者授筆須㬰滿幅末云十三郎近侍以進不測何謂<lb/>
後英宗皇帝入纂大統實濮安懿王第十三子也大宗<lb/>
<pb n="KR4d0070_WYG_036-32b"/>
正守節請書師不顧迫之得潤州字未幾守節薨贈丹<lb/>
陽郡王曾在故相張文懿第見童妾謂為王家比丘尼<lb/>
他日以從女適故工部尚書王公素竟為尼僧義懐未<lb/>
出家師見之撫其背曰徳山臨濟後住雪竇為衆説法<lb/>
祖道益明今南方宗㫖盛傳多懐出也如是前記不可<lb/>
悉數普浄院施浴鳴鐘時方迎佛聞浴室中有人聲僧<lb/>
叔嚴徃視乃師也語少時振衣遽去叔嚴追之院門尚<lb/>
闔故詣西塔欲驗其事守麗景門啓闗而出師安寢於<lb/>
<pb n="KR4d0070_WYG_036-33a"/>
室復前語無遺海舶遇風濤且沒共見一僧操絙引之<lb/>
商人至都見師於市釋然引舟者也師曰非我汝為魚<lb/>
矣有具齋饌而薦鱠師并進之過廣濟河入菜市橋下<lb/>
或躡而窺之見臨流而吐羣小鮮泳去南海有逸人潘<lb/>
晃衆莫可親近獨與士人趙棠善語棠云我昔見言公<lb/>
於番禺由是通宿命師故未嘗徃番禺也棠亦與師偈<lb/>
頌相從徃還萬里間不浹日師遺棠偈有太平山上寳<lb/>
珠光之句又稱棠為赤溪君山人劉立常從棠得見其<lb/>
<pb n="KR4d0070_WYG_036-33b"/>
偈問赤溪何也棠曰太平赤溪皆兠率内院山名爾棠<lb/>
者本曹人舉進士從官嶺外因攝潮州海陽簿見潘棄<lb/>
官從之後坐亡盛夏身不壊立後亦為僧名行忠住持<lb/>
傳法云如是異迹亦不可具載丞相吕許公問佛法大<lb/>
意師曰本來無一物一味摠成真僧問世有佛否師曰<lb/>
寺裏文殊或問師凡耶聖耶師舉手指曰我不在此住<lb/>
朝士長者四方耆宿有所咨叩應聲率爾直示心要如<lb/>
是句義亦不可詳録將示化作遺頌其㫖不可曉也巳<lb/>
<pb n="KR4d0070_WYG_036-34a"/>
而曰我從無量刼來成就逝多國土分身揚化今南歸<lb/>
矣語畢右脇而寂慶厯戊子十一月二十三日也有香<lb/>
如蓮華乆之不歇仁宗遣内璫安奉真身於院之西殿<lb/>
金書顯化禪師四字掲於前楹度侍者超覺為僧今真<lb/>
浄上人也異日進士姜厚攀帷瞻禮額上有光如螢得<lb/>
舍利一粒至是嵗寖乆四衆供事益嚴光靈益顯其江<lb/>
東誌云唐法雲僧伽之儔侣歟嘗試論之盖一相浄圓<lb/>
人各具足自心見量非増減於太虚妙用無方故通融<lb/>
<pb n="KR4d0070_WYG_036-34b"/>
於萬化但由根境隔閡藏識分别龜毛兎角空華海浪<lb/>
習氣迷轉因物而遷至於本覺元明未嘗變失如漚生<lb/>
滅水性無虧如雲去來日光不昧若知實無有法則為<lb/>
諸佛現前證惟自心即是衆生度盡自然具清浄眼入<lb/>
無碍智弗離當念超出祗刼之上不起於座周遍塵刹<lb/>
之逺則師前記之明異迹之顯句義之妙故非智之所<lb/>
可知識之所能識也太原王鞏少而樂聞道自其先君<lb/>
素以真浄為善知識及是鞏編次其状請以續諸隐聖<lb/>
<pb n="KR4d0070_WYG_036-35a"/>
之後子閲其所紀皆衆所共聞見者非傳疑也故為略<lb/>
其煩細而擇其著眀者實録之而係以銘曰佛子云何<lb/>
號為顯化仁宗皇帝至心浄信以是名字留於世間復<lb/>
次佛子以正受力入於塵勞而作佛事於一切法得如<lb/>
實見轉輪聖王宰官士夫若善男子諸來問我我為方<lb/>
便示其本際如水中影如鑑中像如摩尼珠衆色自見<lb/>
無能所取非生住滅佛法流世力願廣大不見聲光孰<lb/>
警盲聵師為法來故云有賴生民有欲著於好惡非激<lb/>
<pb n="KR4d0070_WYG_036-35b"/>
而勸弗沮而懼我於世教不其有助閒名已謝幻身猶<lb/>
全法施無盡金題爛然太平山上寳月還圓<lb/>
　　　宋故龍圗閣學士朝散大夫尚書工部侍郎提<lb/>
　　　　舉南京鴻慶宫上柱國清河郡開國公食邑<lb/>
　　　　三千八百戸食實封八百戸賜紫金魚袋傅<lb/>
　　　　公神道碑銘<hi>并序</hi>
商書髙宗夢得説爰立作相作説命三篇以為說築傅<lb/>
巖之野故為傅氏盖黄帝之子其得姓者十四人有受<lb/>
<pb n="KR4d0070_WYG_036-36a"/>
國於傅邑者自為氏說其别也歴漢至唐常有達者公<lb/>
諱某字命之世濟隂人今徙畿内考城曽祖祖值五代<lb/>
亂離不仕考累贈開府儀同三司司空公幼孤事母孝<lb/>
早有見於鄉里外祖樞密直學士燕公肅愛賞之守㑹<lb/>
稽挈以行欲任以仕辭曰仕當以學請姑就學勵精服<lb/>
勤遂成髙業甫冠一上登進士第甲科釋褐以大理評<lb/>
事知兖州仙源縣邑有嫠訟乆不決又訟於州舊相李<lb/>
文定公屬吏窮訊反坐嫠矯誣公至復自辨公使對者<lb/>
<pb n="KR4d0070_WYG_036-36b"/>
原書其契不類情得遂伏辜文定聞而嘆曰吾不能使<lb/>
枉者直而又為寡婦人罪吾甚愧之謝以粟帛盛薦公<lb/>
之才於朝代還知撫州臨川縣江西劇邑名難治盖南<lb/>
楚之俗纎僄巧法吏舞文相俠為欺詆以多所證逮積<lb/>
嵗不竟困細弱公察其敝曰契之不明訟所由生乃立<lb/>
條教告民凢田訟傅别約劑不具者一切不受其辭以<lb/>
故豪猾不得逞吏束手囹圄屢空善良者安由是時輩<lb/>
推其能政通判泗州淮瀆大溢墊城壁朝廷聞水害馳<lb/>
<pb n="KR4d0070_WYG_036-37a"/>
近璫臨役事程畚築慮庸六十萬渡淮徙土南山下道<lb/>
回逺勞甚公循汴堤旁得髙阜數里﨑嶇不便於挽綷<lb/>
請夷之載以回舟委城下省工大半詔書嘉奨泰州並<lb/>
海嵗苦風濤壊田廬又徙公海陵圗其患至則相地形<lb/>
勢規築堤鄣遂止漂淫之害民至於今賴之以選通判<lb/>
大名府佐吕文靖公文靖夙聞其才委以府政俄而吕<lb/>
公復相擢知宿州未幾提㸃江西刑獄徙益州路賜五<lb/>
品服公自大理寺丞殿中丞太常博士尚書屯田都官<lb/>
<pb n="KR4d0070_WYG_036-37b"/>
司封員外郎至是就遷工部郎中梓州路轉運使到部<lb/>
值涓井夷人方擾郡請益甲公曰夷實獸心獸窮則搏<lb/>
不有犯者奚自而來乘傳躬徃亷問果縣豪吏侵擾諸<lb/>
夷衆怨以叛按其罪流之嶺外告諭酋領即解散先是<lb/>
夷人每秋成鬻粟於市市人相約率賤居之伺其乏輒<lb/>
倍蓰以出常以是畜憾而生邊患公以官錢委官以時<lb/>
斂發若常平之法夷人大恱自是境上少事慶厯初始<lb/>
制課民植栁榆以為縣官殿最兩川地狹生齒繁無尺<lb/>
<pb n="KR4d0070_WYG_036-38a"/>
寸曠土而吏恐負督民種蓺不堪其擾公以聞罷之蜀<lb/>
人安業轉運使圭田在廣安舊事擇軍校之髙貲者四<lb/>
輩掌其納輸貿遷取贏嵗送鏹三千公命以市估鬻之<lb/>
送鏹三千後使何知至清吏也善而循之遂習為常其<lb/>
在兩川為民興利除害事良多召還改刑部陜西轉運<lb/>
使陛辭賜三品服初夏戎阻命犯延安蹂平涼暴師鄙<lb/>
上興費不贍夏文莊竦始建更幣以振邊置鑪商税鑄<lb/>
重錢一凖十既又就河東山澤遂及江南諸監並烻鐵<lb/>
<pb n="KR4d0070_WYG_036-38b"/>
為錢轉以資關右民怵於利則冶鎔盜鑄殽雜為巧死<lb/>
罪積多法不能勝四民失業朝廷患之議所云捄公請<lb/>
大泉一當三貨物始平民稱便建𣙜鐵法姦鑄遂衷止<lb/>
值闗中饑春麥苗被野豪賈益閉匿糓騰躍而錢不出<lb/>
操貲者賖貸邀重息公曰弛斂時也輕重權也發庫錢<lb/>
三百萬緡以濟農民之交乏約輸麥於縣官軍儲以給<lb/>
公私共利後間用其法以實邊糓西戍乆嚴饋道難梗<lb/>
州縣租賦自陜潼推移以輸塞上公按籍而歎曰此民<lb/>
<pb n="KR4d0070_WYG_036-39a"/>
之所以困也為之經畫就所平糴自此田稅得輸本<lb/>
部先是募商人入粟於邉而受錢於都内凡三路歲<lb/>
或數十鉅萬時河朔吿乏而朝廷艱於移用公聞之<lb/>
上言本道藏廩足給請罷都内所受錢以資河朔仁<lb/>
宗曰共國慮者當如是矣璽札褒飾召還糾察在京<lb/>
刑獄俄遷兵部三司户部副使尋使契丹方還即命<lb/>
計事隴右時秦闕帥轉運使范祥攝職請城古渭州<lb/>
以拓彊埸初蕃部訥支藺氊有此地藺氊與夏人有<lb/>
<pb n="KR4d0070_WYG_036-39b"/>
仇力不能支因獻其地謀以自保祥不探其情遽陳<lb/>
利害以請朝廷易聽之遂興大役勒兵䕶築侵耗諸<lb/>
羌相率為叛夏戎亦集兵境上來理經界後帥張昪<lb/>
劾祥生事邀功請棄其地命公馳赴審事宜公至則<lb/>
以朝命宣告諸羌稍稍引散視古渭形勢深在戎落<lb/>
然業已營築請止為一寨立五堡以通行路朝議<lb/>
然之迄如所築復命除天章閣待制陜西都轉運<lb/>
使歲餘遷諫議大夫入判三班院流内銓陞龍圖閣直<lb/>
<pb n="KR4d0070_WYG_036-40a"/>
學士充環慶路都總管知慶州到部畨官皆見環州首<lb/>
領蘇恩宿有疵負恐因見質執獨不至州將敦迫使就<lb/>
道愈恐恃其衆偃蹇不奉命恩豪種有力量隣道聞之<lb/>
嚴戍境上公乘其未動告諸邊吏恩始非惡意過疑懼<lb/>
爾乃遣禆校單騎抵恩所諭以此意恩號感聽命即自<lb/>
歸嵗餘徙涇原渭州舊事嵗遣將佐領甲兵歴按諸戍<lb/>
謂之巡犒所至侵擾民患苦之公止不遣公私便安民<lb/>
為立祠今刻石存焉代還判太常兼知審官院遷給事<lb/>
<pb n="KR4d0070_WYG_036-40b"/>
中承乏開封府丁内艱服除知審官院兼羣牧使復領<lb/>
開封府㑹中山謀帥咽呃巨屏守邊巳試之效無右公<lb/>
者遷樞密直學士定州路都總管知定州未幾保州守<lb/>
將操下嚴卒伍狃於姑息藉藉有怨言民懲慶厯之變<lb/>
或以族行違難朝廷聞以為憂方議易守而公奏至具<lb/>
條所以戒遏狀且言士驕而輒得所欲後母以制請勿<lb/>
易守保無他虞時議推其持重有大體英皇由是器之<lb/>
有大用意大農計邉儲内帑資以金帛則下本道貿易<lb/>
<pb n="KR4d0070_WYG_036-41a"/>
緡錢平糴度支凖其直率倍號曰省估民輸重困公按<lb/>
實以聞遂罷省估止從在所時價河朔同被國惠除龍<lb/>
圗閣學士召入知開封府今上踐祚遷工部侍郎莅事<lb/>
審給府政大清間以疾倦於勞冗請得外補乃知兖州<lb/>
復召還領三班判集賢院權判都省提舉司天監寖有<lb/>
休息意請便鄊一藩乃除應天府又請閒曹以遂頥養<lb/>
就領鴻慶宫遂歸曹南熈寜六年六月十三日考終於<lb/>
私第享年七十一公性夷粹無城府而臨事有守操執<lb/>
<pb n="KR4d0070_WYG_036-41b"/>
堅正天資長於政事而本之以明恕不為皦察行吏下<lb/>
畏信簡而易從敏以有功故所踐歴必有可稱紀英宗<lb/>
簡在甚深訖不究其用然亦可謂厚行君子循良吏矣<lb/>
嘗買妾察其態度有異問之衣冠家女也又常嫁為士<lb/>
人妻公乃嘗識其父為之咨惻訪其家母已改適因為<lb/>
備行具以禮嫁之又為保薦其夫其篤於義多類此先<lb/>
娶王女早卒再娶栁氏華原郡君亦先公歿子六人裼<lb/>
國子博士扆太子中舍裳秘書省校書郎早卒衷裔<lb/>
<pb n="KR4d0070_WYG_036-42a"/>
並秘書省正字女六人適太廟齋郎陳邈秀州推官張<lb/>
行先左藏庫副使李昭用太子中舍李備太常寺太祝<lb/>
吕希俊鄧州内鄉縣尉向紘孫男十一人詳陳州商水<lb/>
令謫齊州歴城主簿評進士及第誦奉禮郎諫讜将作<lb/>
監主簿詵該詢誠並幼八年五月二十三日𦵏於考城<lb/>
縣之西原陪先塋二夫人祔銘曰商書說命中興武丁<lb/>
東維箕尾爰垂列星世有俊徳秉有光靈前載相望文<lb/>
武是經於赫大宋朝多髦彦能哲而惠舉此黎獻於灌<lb/>
<pb n="KR4d0070_WYG_036-42b"/>
奉璋於宣作翰太平之基惟士之選有若傅公政事著<lb/>
名初試為邑即聞治聲凡所謀為迄觀厥成雖在周行<lb/>
巳期公卿賢人徳業本於簡易易主乎仁簡近於義險<lb/>
阻異端烏可適治公知由斯故多愛利兩蜀逺方三秦<lb/>
劇部連駕督輸民庸實著渭扼西疆定雄北路事鄙近<lb/>
功體存逺馭持重不撓慮㣲亦精卒乘以肅獄市以清<lb/>
簡在英主迺還尹京素藴未施濟河於行我初起家才<lb/>
名有煒歸杖於鄉以違世累風迹三朝隙光四紀履道<lb/>
<pb n="KR4d0070_WYG_036-43a"/>
坦坦吉祥止止既具五福又餘積善宜爾子孫保茲蕃<lb/>
衍必有令人克續以顯九泉可作尚襲黻冕<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4d0070_WYG_036-43b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　樂全集巻三十六<lb/>
</p>
<p>
</p>
  </div>
<div>
                <head>樂全集巻三十七</head>
    <p>
<pb n="KR4d0070_WYG_037-1a"/>
欽定四庫全書<lb/>
　樂全集巻三十七　　　　宋　張方平　撰<lb/>
　　神道碑<lb/>
　　　推誠保徳崇仁守正忠亮翊戴功臣開府儀同<lb/>
　　　　三司守司徒致仕上柱國岐國公食邑一萬九<lb/>
　　　　百户食實封三千九百户贈太師兼侍中諡<lb/>
　　　　曰恭潁川陳公神道碑銘<hi>并序</hi>
褒忠之碑者體天法道欽文聦武聖神孝徳皇帝神筆<lb/>
<pb n="KR4d0070_WYG_037-1b"/>
所題以表揚故相贈太師兼侍中岐國公執中之遺烈<lb/>
也惟公再登元宰當國之重體直方大實有常徳素履<lb/>
終吉不失其正故聖上兼天日之明稽春秋之義顯其<lb/>
大節章示無窮夫其誠心之所感者深故於恩禮之垂<lb/>
荅也厚教勸流於朝序盛美光於國牒君臣之道斯為<lb/>
至矣謹按公字昭譽豫章南昌人烈考韓國公恕以器<lb/>
望忠力參知政事太宗真宗時為任職舊臣總邦計十<lb/>
餘年典刑在朝功利在民逮今計府凡財策利權率循<lb/>
<pb n="KR4d0070_WYG_037-2a"/>
陳侯故事終於尚書左丞集賢殿學士公風骨英秀氣<lb/>
韻粹深河目犀角居然公輔之表初以廕授秘書省正<lb/>
字非其好也學問通大義不為章句志欲以竒䇿髙議<lb/>
感結明主自致功名初仕衛尉丞監征慶州值朔方款<lb/>
格疆場解戍條逺御之略上河西兵機五事繇此聲迹<lb/>
聞於時秩滿知泉州惠安縣復拜疏論時政語侵要近<lb/>
益逺徙知梧州公奮曰天子眀聖匹夫㒺不獲自盡度<lb/>
吾材必有當者研精覃思著當世之務撰復古要道三<lb/>
<pb n="KR4d0070_WYG_037-2b"/>
巻驛置上聞章聖覧而善之曰此固名父之子為國敢<lb/>
言可用也即召赴闕是時今上盛徳日新而未出閣天<lb/>
下屬望大臣莫敢為言公又上演要三篇發明家國大<lb/>
䇿請時建儲位以正萬邦叅用公卿兼領保傅諷諭詳<lb/>
切出於精誠書奏天子異焉翌日袖以視朝先出他疏<lb/>
於執政曰何如皆賛曰善帝指所袖曰是更有佳奏即<lb/>
公所上三篇也復出示之執政相頋媿謝既而召公對<lb/>
便坐慰問移刻擢為右正言先是諫署乆不補繇公始<lb/>
<pb n="KR4d0070_WYG_037-3a"/>
復置貟公既以納說時君被遇特達思効忠益展意無<lb/>
所依違表請増諫官延讜議每言事引大體慷慨輒見<lb/>
荅禮權寵忌之屬御試進士以公編排試巻坐第次小<lb/>
差罷諫職還衛尉丞𣙜酤岳州永州改太子中允通判<lb/>
歙州撫州累年江湖天聖初還朝遷殿中丞復正言上<lb/>
雅知公意將顯用公前在諫官常論曹利用事至是利<lb/>
用言宜且試之治民復出知漢陽軍嵗餘召還道丁内<lb/>
艱服除補三司判官復知諫院直集賢院提舉在京諸<lb/>
<pb n="KR4d0070_WYG_037-3b"/>
司改尚書工部貟外郎兼侍御史知雜事賜三品服遷<lb/>
刑部員外郎充三司户部副使拜天章閣待制知應天<lb/>
府徙江寧府遷工部郎中知揚州召還上志先定用公有<lb/>
指宰相復有間言者除龍圖閣直學士知永興軍未幾拜<lb/>
右諫議大夫同知樞宻院事昊戎叛命西師暴野嘗被手<lb/>
詔問經制方畧條畫敷啓多見納用乆之罷知青州㝷拜<lb/>
資政殿學士工部侍郎充陜西兵馬都部署經略安撫<lb/>
招討使兼知永興軍羌大入朝郍攻圍延安連㧞堡戍<lb/>
<pb n="KR4d0070_WYG_037-4a"/>
再踐平涼塞覆軍殺將邊鄙日聳天下被其勞詔公徙<lb/>
幕府囘中示鎮撫之重固闗陜根本公下令諸路凡騎<lb/>
冦來鈔擄獲自入故其戰人人知趨利除野堅壁詐力<lb/>
必屈是嵗賊果犯河外破豐州斷麟府西陲盜衰止公<lb/>
以謂兵事尚神密千里禀命舉後機㑹非所以制勝宜<lb/>
屬四路各保疆圉治軍禦㓂可濟事功累表便宜且歸<lb/>
兵柄朝議善其䇿就除知陜州復徙青社沂州卒王倫<lb/>
害戍將搆亂輕游附從至擁旗鼓入城邑殺掠吏民郡<lb/>
<pb n="KR4d0070_WYG_037-4b"/>
縣惶擾失據公召京東都巡檢使傅永吉謂之曰是雖<lb/>
㣲孽敢渉吾地並淮且渡江若蹈無人之境使民間而<lb/>
有姦桀豈不生易朝廷之心歟若趨躡之賊不得勿還<lb/>
也永吉受命恐慄窮追至歴陽采石磯力戰賊黨殱焉<lb/>
上聞嘉歎璽書褒奬慶厯四年召除參知政事内璫馳<lb/>
遽來錫命示眷待之加非常例也未朞同中書門下平<lb/>
章事集賢院大學士初西方有釁師乆無功上命二相<lb/>
兼樞密使俾協謀議以便處置既羌酋納款罷兵歸庭<lb/>
<pb n="KR4d0070_WYG_037-5a"/>
塞徼無事而宰司領右府遂習為常公以為權宜之制<lb/>
盍復祖宗之故乃謝解樞柄秉政五年以足疾辭機務<lb/>
章十餘上除尚書左丞知陳州上意不足公曰先臣終<lb/>
此官臣幸已過後相更以為言乃拜兵部尚書祀眀堂<lb/>
進天官加觀文殿大學士制授集慶軍節度使同平章<lb/>
事判大名府復以吏部尚書召冠宰司又逾二年足疾<lb/>
増劇求近藩乆之制授鎮海軍節度使同平章事英國<lb/>
公判亳州公繇世資自致通顯初不藉交黨引重為名<lb/>
<pb n="KR4d0070_WYG_037-5b"/>
髙挺拔特立峻清不雜如絶壁千仞髙倚霄漢事上待<lb/>
下直誠無飾不違道以干譽不矯情以圗全退朝闔門<lb/>
不受私謁詭行游說浮薄之士無敢自通性嚴毅有威<lb/>
重寡言笑其在朝廷陟降進止皆有常度舉措時當攝<lb/>
大柄斷國論凡進對謨議未嘗漏言有猷有為世莫聞<lb/>
知善則稱君過以歸已而巳專務逺權勢匿名迹及其<lb/>
乆也天下信之故上察公行慎厚眷委之心特密焉<lb/>
在亳乞歸養疾不許堅納旌節改尚書左僕射觀文殿<lb/>
<pb n="KR4d0070_WYG_037-6a"/>
大學士徙判河南府兼西京留守司過闕不任覲謁求<lb/>
易曹州恩㫖留京師便醫内侍勞問賜黄金珍劑視其<lb/>
有瘳盖屬任之意存焉瀝懇告老輒被手詔敦止逾年<lb/>
疾日侵始䝉軫聽嘉祐四年二月制除守司徒岐國公<lb/>
致仕越四月十八日薨享年七十屬乾元節宴羣臣是<lb/>
日休暇聞訃即時乘輿臨哭酹不視朝三日榮贈太師<lb/>
兼侍中發哀苑中文武叙班殿門進名奉慰凡贈襚恤<lb/>
禮率加常典太常議諡曰恭其配吳國夫人謝氏諫議<lb/>
<pb n="KR4d0070_WYG_037-6b"/>
大夫泌之女端操淑範配徳具宜公薨纔彌月而夫人<lb/>
繼歿即以七月二十八日合𦵏於京城西南韓公舊塋<lb/>
實祥符縣之西韓村大王父追封衛國公嵩王父追封<lb/>
燕國公光嗣逮先正韓公並贈太師尚書令兼中書令<lb/>
曽祖妣二黄氏祖妣孫氏妣王氏李氏齊晉魯陳秦國<lb/>
太夫人嗣子世儒太子右賛善大夫方八嵗岐嶷有至<lb/>
性法相惟肖隂隲善慶必克纂續六女皆封郡縣君長<lb/>
適屯田郎中李章次大理評事宋均國次光禄寺丞王<lb/>
<pb n="KR4d0070_WYG_037-7a"/>
杲餘尚幼公之薨也上軫之深時季弟將作監執方知<lb/>
曹州驛召俾䕶喪事又命壻章幹其家執方有器行而<lb/>
章材敏公所愛厚故朝廷因其意而命焉初韓公見公<lb/>
讀漢書問公盍言爾志公對曰平津侯有言人主患不<lb/>
廣大人臣患不儉約竊謂名理韓公黙然心知其志<lb/>
之逺也及公鎮闗中委統帥之權登政府避監總之重<lb/>
再至上宰一心在公未嘗敢因緣恩威為市及其去位<lb/>
深自裁挹不敢以隆名重器自處在景亳納旄鉞以為<lb/>
<pb n="KR4d0070_WYG_037-7b"/>
養疾便藩不宜尸厚禄隤然抑畏㒺以寵利居成功都<lb/>
城僻坊有韓公敝廬再入相方贖取之門不容回車僅<lb/>
蔽風雨不營貲産家無僮伎四方竿牘苞苴問遺之私<lb/>
莫敢至其門故世謂韓公知子之明而公可謂亦允蹈<lb/>
之者也燕居如齋未嘗見懈惰之容非朝服不見賔客<lb/>
所接無貴賤率盡誠禮不妄為款狎故平生與人無憾<lb/>
恨之隙無侵侮之羞將東首神爽恬泊親札召其壻章<lb/>
屬之後事封署端楷猶如平日其資性莊重如此銘曰<lb/>
<pb n="KR4d0070_WYG_037-8a"/>
岐公直專其誠也天其重如山其止如淵秉心宣猶靖<lb/>
共惟䖍蹈道之正秉徳之全顯允韓公匪躬徇國宣力<lb/>
汝為有民汝翼利盡事功忠存衮職實著義方貽我淳<lb/>
則公起世家泱泱大志玉氣莫掩揀材拔萃明主我知<lb/>
青雲自致絶塵逺騁摩霄髙厲遂登臺閣爰陟公卿立<lb/>
朝正色於國乃情不援不陵不將不迎得之自是直哉<lb/>
惟清密勿中樞本兵之柄左右泰階執國之政入告善<lb/>
猷出賦明命式是百辟時庸嘉靖典刑是修舊章是由<lb/>
<pb n="KR4d0070_WYG_037-8b"/>
敢曰識知祖宗之謀匪福匪威莫我徳尤無好無惡孰<lb/>
為黨讎天生蒸民有物有則時惟淫朋人用僣忒我求<lb/>
之身王道正直愛莫助之㑹於有極不回不疚期處其<lb/>
厚無逺四方相在屋漏譽非余同毁非余否常徳不渝<lb/>
克堅其守不否不同其守彌冲天子曰忠天下曰公賢<lb/>
人之業本於易從全其神明始為令終允文大君獨照<lb/>
精實揚其惠節寵以神筆聲烈烜明恩禮周密有侐幽<lb/>
堂永對天日<lb/>
<pb n="KR4d0070_WYG_037-9a"/>
　　　推誠保徳功臣正奉大夫守太子少傅致仕上<lb/>
　　　　柱國昌黎郡開國公食邑三千三百户食實封<lb/>
　　　　八百戸賜紫金魚袋累贈太師中書令尚書<lb/>
　　　　令許國公諡忠憲韓公神道碑銘<hi>并序</hi>
公諱億字宗魏真定靈夀人父信國公始家京師咸平<lb/>
中進士擢第除廷尉平知亳州永城縣永城劇邑當津<lb/>
衢衝要本繇吏部銓補今乆不治始命審官除吏公釋<lb/>
褐為選首初署事聽決辯訟如宿吏精習文法者縣大<lb/>
<pb n="KR4d0070_WYG_037-9b"/>
治郡將皇甫選時名士有賞識數試公以事平處詣理<lb/>
稱歎曰能由是著材名部司察舉治狀遷大理寺丞通<lb/>
判陳州徙單州丁信公艱去官服除通判許州復徙陳<lb/>
河決屬邑衍溢民田廬計役費隄塞鉅萬公按形勢以<lb/>
便宜就功一不賦民河復故道有劇盗聚郡境匿諸艦<lb/>
中期㑹攻刼公亷知之揣其所過抵夜率吏匽河上流<lb/>
舉火伐鼓以駭之賊棄舟迸潰邀捕無脱遺者轉運使<lb/>
鄭文寳喜謀略聞而壯之被公檄至於許曰急欲識公<lb/>
<pb n="KR4d0070_WYG_037-10a"/>
面顔爾遷殿中丞章聖嘗覽公文俾召試外舅太尉王<lb/>
文正公當國避嫌以為言特召對改太常博士知洋州<lb/>
郡有豪吏李甲兄死迫嫁其嫂而誣兄之子為攜養以<lb/>
專其貲嫂流離歴許州及司官數置對甲輒賂吏掠服<lb/>
之積十年寃不伸公至復出訴為索舊牘詳閲鍜鍊牢<lb/>
密但未嘗引乳醫為證㣲伺之尚存奄召驗問辭服案<lb/>
竟姦黨母子始如初改屯田員外郎知相州河北旱蝗<lb/>
轉運使靳租調蔽匿災害公抗章極論詔書嘉奬為蠲<lb/>
<pb n="KR4d0070_WYG_037-10b"/>
賦役百姓頼以全活故相張文節公鎮魏薦公文中御<lb/>
史被召除殿中侍御史淮浙饑命公安撫所至先察吏<lb/>
治宣布慈惠救荒之政畢舉合肥舊陂乆為豪家彊占<lb/>
公按復之民得其饒未還除開封府判官一日奏事畢<lb/>
趨出至屏外復召賜五品服章俄除河北轉運使别㫖<lb/>
留公為故相河内公均其室初向氏長安華嚴有美田<lb/>
時丁朱崖擅朝欲得之諸子已聽命使所親諷公公不<lb/>
荅而謂向氏土田衣食之源宜共保之故華嚴不以分<lb/>
<pb n="KR4d0070_WYG_037-11a"/>
崖州大以為望既赴河朔獨領其職㑹章聖御樓晏駕<lb/>
今上踐祚軍賞重沓河北厚屯戍經用常不贍朝廷憂<lb/>
之公心計精密均輸從容以辦鎮定帥曹瑋有威名朱<lb/>
崖亦忌之以大將軍斥知萊州以其得士心慮或逗撓<lb/>
詔公馳傳統其兵縁是伺隙欲有以中傷公者公舉措時<lb/>
當處之無間改司封員外郎加直使館徙知青州未幾召<lb/>
為侍御史知雜事賜三品服章遷工部郎中時中丞缺<lb/>
乆不補公專臺務都下有告急變者中貴人夜開禁門<lb/>
<pb n="KR4d0070_WYG_037-11b"/>
逮卒百餘輩付䑓公一訊情得悉釋其縛中貴人以捕<lb/>
反者為巳功日傳詔促案及獄具止誅告者三司更𣙜<lb/>
茶法𣙜利虧廢詔公劾前議者條罰自丞相率數案詔<lb/>
獄持法平不撓權倖二宫知公秉誼不回可任國之重<lb/>
擢龍圗閣待制器望風采益為當世鉅人重徳天下以<lb/>
其出處為時輕重矣被命刪定法令審覈條次科比眀<lb/>
慎書奏因請頒示天下人得盡其情以議有文害者<lb/>
更之兾以便安萬姓於後每編修制勅必循此例乆之<lb/>
<pb n="KR4d0070_WYG_037-12a"/>
出典亳州未幾召領審刑故事諸州獄疑讞有令後讞寖<lb/>
繁天下多留獄公建言諸刑科當讞者為傅中比著于令<lb/>
以省奇請之敝又四方上具獄理官當報日程賖緩亦因<lb/>
緣開姦利公奏促其程由是州郡省滯繫獄以清知星者<lb/>
言蜀且有兵變若災沴公被選以樞密直學士諫議大<lb/>
夫知益州陛辭二宫諭以占說公頓首曰願以屬臣至<lb/>
蜀果旱薦饑公以愛利為政安輯荒散均節賦調先蜀<lb/>
守張公詠以蜀地狹生齒衆嘗艱食為請嵗發倉儲六<lb/>
<pb n="KR4d0070_WYG_037-12b"/>
萬斛賤估以贍貧民遂緣為常公先期倍數以賑之故<lb/>
民不大乏自秦李氷鑿離堆避沫水之害穿二江成都<lb/>
中釃以溉田若嵗大旱溝塍猶涸公更決九升口水行<lb/>
徑易迄今享其利初二宫以蜀災害為憂既而聞公綏<lb/>
靖之美有㫖召公參知政事宰相白益部逺方宜須代<lb/>
還以拜以緩其命而援所厚善故公命中格除御史中<lb/>
丞充理檢使蜀之西境卭部烏蠻接雲南地多馬嵗入<lb/>
永康官埸鬻之經歴山川道路周知其夷險公還對請<lb/>
<pb n="KR4d0070_WYG_037-13a"/>
徙埸沈黎自此蠻夷窺蜀有以隔限㑹中宫虛位公抗<lb/>
章請擇舊門淑徳與大臣定議舉典禮聘納以示母儀<lb/>
之重既而下果有自細微覬倖上配者馬季良自貶所<lb/>
遣所親扣登聞自通而潜賂要地得致仕言事者以謂<lb/>
致仕所以優賢季良在流放未有罪人致仕者詔公劾<lb/>
登聞吏不當通其辭公以謂可否在執政吏何罪之劾<lb/>
納勅不奉行議者以為得體又按唐典奏置御史裏行<lb/>
四員以廣言職奏疏論朝政時務其言深美多法義上<lb/>
<pb n="KR4d0070_WYG_037-13b"/>
嚮納之益欲登用嵗中遷工部侍郎同知樞密院事樞<lb/>
密本兵之地是時天下乂安上下習於優游武備寖弛<lb/>
公獨以為憂建言為國者思患預防故萃以戒不虞請<lb/>
下二府各任堪將帥者稍試用之觀其器能又言將不<lb/>
可不知權謀形勢之法上為親集四種之要名曰神武<lb/>
秘略頒諸邉將使習通之嶺外蠻夷或恣睢屯聚輒下<lb/>
湖湘之甲或發畿兵奔命率不及事又北軍涉冒温暑<lb/>
瘴氣多死亡公奏置廣南東西路鈐轄司増募土兵戍<lb/>
<pb n="KR4d0070_WYG_037-14a"/>
守南粤便安夏戎内附其人至京師一切自便公揣昊<lb/>
酋野心請為除館屬吏司其市事驛道䕶以徃還視若<lb/>
優為之禮實以羈防其姦諜既而邈川與夏戎連兵洮<lb/>
人來獻㨗朝議賞典公曰二羌皆藩臣擅相攻擊若又<lb/>
加賞是驕邈川而怒夏人非綏御四夷之道固執不可<lb/>
而止凡武經邉備惟思日孜孜景祐四年授叅知政事<lb/>
占謝之日召坐嘉西府之勤勞勉乆之尋遷户部侍郎<lb/>
是嵗地大震定襄災異數見公方在告力疾入對為上<lb/>
<pb n="KR4d0070_WYG_037-14b"/>
精言其端以為地震隂有餘外蕃中國之隂也其深戒<lb/>
外蕃之患又請下詔求直言消復之術上納用焉乆之<lb/>
罷政事改吏部侍郎知應天府越二年夏酋叛暴突疆<lb/>
埸覆軍殺將天下共其勞識者悼歎儻公在位戎難不<lb/>
及於此既而契丹氏乘釁來渝平授公資政殿學士知<lb/>
成徳軍入覲在道内璫齎手詔問攻守方略公條邊䇿<lb/>
甚詳時劉平敗沒延州邉臣以降賊聞有司設防守將<lb/>
收其孥公因對言平在軍戰甚力毋降屈之狀上意釋<lb/>
<pb n="KR4d0070_WYG_037-15a"/>
然更加恩恤如死王事者尋改澶淵以控北道之衝屬<lb/>
疾因請便郡復徙亳州地當東西京淮甸之交故盜充<lb/>
斥連發境中民相恐公以耳目㰅起賊區處乃府大校<lb/>
為之囊槖掩捕百餘人磔諸市自此羣輩散落井閭清<lb/>
淨訖公去郡不復有盜就遷尚書左丞拜章固譲詔書<lb/>
褒荅慶厯二年請老授太子少傅致仕四年八月十五<lb/>
日薨於京師私第享年七十三上悼傷廢朝禭恤用優<lb/>
典贈太子太保太常考行諡曰忠憲二夫人蒲氏王氏<lb/>
<pb n="KR4d0070_WYG_037-15b"/>
皆先公歿追封安定太原二郡太君繼室太尉文正公<lb/>
之女某年月日𦵏於許昌長社縣嘉禾鄊從先塋禮也<lb/>
曽祖某贈太保妣張江國夫人祖某贈太傅妣李舒國<lb/>
夫人考贈太師尚書令中書令信國公妣郭越國夫<lb/>
人周吴國夫人三世徳厚流光在公公郭之自出八子<lb/>
曰綱尚書水部員外郎綜刑部員外郎知制誥綘翰林<lb/>
侍讀學士諫議大夫環慶路馬歩軍都部署經略安撫<lb/>
使知慶州繹某官維某官集賢校理縝殿中侍御史緯<lb/>
<pb n="KR4d0070_WYG_037-16a"/>
某官<graphic n="KR1210" url="https://raw.githubusercontent.com/kanripo/KR-Gaiji/master/images/KR1210.png" mimeType="image/png"/>某官材業重於朝廷譽望著乎臺閣隨其器能<lb/>
而並篤於行誼義方忠教固有根本綜先卒諸子通顯<lb/>
累贈公太師中書令尚書令許國公女六人適端明殿學<lb/>
士户部侍郎李淑某官蘇舜賔太常博士王整其一早卒二<lb/>
尚㓜諸孫十三人宗彦度支員外郎集賢校理三司判官<lb/>
早卒宗道宗師登進士第餘皆宦學修立詵詵盈庭盛<lb/>
矣公性質方重正色立於朝若大議論一登於言確乎<lb/>
不可轉也事上待下本於忠恕閑邪存其誠故忮巧詭<lb/>
<pb n="KR4d0070_WYG_037-16b"/>
激之為不接於心術雖燕居未嘗見其惰容其家事尤<lb/>
理清規素範不為勢利増改書有之作徳心逸日休易<lb/>
曰視履考祥惟公之素履所謂徳有基而道有本其旋<lb/>
元吉而大有慶宜哉銘曰於休耆徳忠憲韓公文武之<lb/>
道大者在躬直方以動允蹈於中能盡其性周爰始終<lb/>
釋巾從政知微之顯歴令刺守風聲日逺載采於朝臺<lb/>
閣之踐有翼有為惟時為憲睿明能哲屬畀機衡公不<lb/>
敢康懼思盈平儆戒無虞夙興竭精戎難既作知公忠<lb/>
<pb n="KR4d0070_WYG_037-17a"/>
誠年至得謝遂傳家事天錫蕃祉慶延於世子孫振振<lb/>
卿材國器几杖優游百福全備公𦵏信公長社之原今<lb/>
從先子歸安故園大物芸芸各復其根惟其神明一氣<lb/>
同存<lb/>
　　　推誠保徳守正功臣正奉大夫尚書户部侍郎<lb/>
　　　　知潁州軍州事管内勸農使上柱國汝南郡<lb/>
　　　　開國公食邑二千户食實封四百户賜紫金魚<lb/>
　　　　袋贈兵部尚書諡文忠蔡公神道碑銘<hi>并序</hi>
<pb n="KR4d0070_WYG_037-17b"/>
國朝沿唐制設進士科取天下髦俊其擢第一多至顯<lb/>
位以間得英才國器章聖御極二十五年選士十二牓<lb/>
有若王文正公曽李文定公迪蔡文忠公齊皆擢進士<lb/>
第一登翊大政為時名公此英才國器者大中祥符八<lb/>
年方太平用文治天子臨軒試貢士采賈誼之言賜賦<lb/>
題曰置天下如置器時文忠公預試上覧其賦有安四<lb/>
方之志異焉既唱第廷中考等果第一召前風采堂堂<lb/>
英秀挺出章聖屬目顧相冦凖曰佳哉士也殿上下聳<lb/>
<pb n="KR4d0070_WYG_037-18a"/>
觀舊事唱髙等三人數而擇焉是日即命公獨謝特詔<lb/>
金吾給七人清道為之光寵釋褐將作監丞通判兖州<lb/>
徙濰州歸朝遷著作郎直集賢院判三司開拆司歴右<lb/>
正言右司諫同修起居注改尚書禮部員外郎兼侍御<lb/>
史知臺雜事同判吏部流内銓更三司副使奉使契丹<lb/>
國還授起居舍人知制誥同知審官院入翰林充學士<lb/>
俄兼侍讀學士乆之除龍圗閣學士知密州徙應天府<lb/>
召為諫議大夫權御史中丞加給事中復除龍圗閣學<lb/>
<pb n="KR4d0070_WYG_037-18b"/>
士權三司使拜樞密副使進尚書禮部侍郎叅知政事<lb/>
閲四嵗罷以戸部侍郎知潁州薨於郡享年五十二公<lb/>
字子思其先洛陽人曽祖綰太平興國中為萊州膠水<lb/>
令九年卒官有遺愛子孫因家焉祖隣考夢臣世傳經<lb/>
術懐道不仕以公之貴追襚三師公幼自立苦學故相<lb/>
文定李公見其詩謂人曰此君有大志未易量也將就<lb/>
鄊舉才名當首送致書州將譲其里人史房而身下之<lb/>
始至兖州長吏有苛政公約之以禮使不得踰法民賴<lb/>
<pb n="KR4d0070_WYG_037-19a"/>
為安至濰有士族摹市征印文相因縁為姦利積十餘<lb/>
年或告發之株連數百人公曰盡利為民姦是用長兹<lb/>
為政者之過為從末比多得釋濰人大懽愧更相勉為<lb/>
義識者知公非苟為徳是謂民風化之所自迹近而體<lb/>
逺者盖其初仕已達於從政秩滿還都不過執政之門<lb/>
在勢有弗恱累月不召乃差監永豐倉真宗知之詰輔<lb/>
臣亟令召試文奏御中㫖除官明年賞花禁苑羣臣退<lb/>
獨留公出仁宗所賦詩示之將命為太子諭徳為弗悦<lb/>
<pb n="KR4d0070_WYG_037-19b"/>
者沮格章聖知其有公輔器眷屬殊厚永定遺弓哀慕<lb/>
深至家人視其卧衽涕洟沾濡丁謂顓國使人語公能<lb/>
自致即處華要公歎曰兹言何為而至於我竟不荅未<lb/>
幾謂敗反側者多矣公澹居其間時論益貴之直翰林<lb/>
章獻太后修景徳寺近璫羅崇勲䕶作既奏功詔公撰<lb/>
記崇勲信幸用事遣親密謂公善為記叅知政事可得<lb/>
公巳受詔欲辭不可置不為撰崇勲數請終不以進怒<lb/>
而䜛之太后遂出守密州魯肅簡公在中書爭之不能<lb/>
<pb n="KR4d0070_WYG_037-20a"/>
留至州太后語中書降勅趣奏記乃上屬東京旱薦饑<lb/>
先除公田之租數千石遂請悉除京東田租弛鹽禁使<lb/>
民得賈海救荒東人於今賴之皆曰活吾人百萬口蔡<lb/>
公也公前知臺雜事復拜中丞正色立於朝權戚干憲<lb/>
度必彈劾未嘗及諸細也章獻太后遺制以莊惠繼垂<lb/>
箔㕘聴閤門白臺促百官入賀公毅然顧吏無得追班<lb/>
前白二府天子春秋巳長太后末命非天下所望抑未<lb/>
有聞於前代者惟執政圗之故莊惠但稱尊宫省號保<lb/>
<pb n="KR4d0070_WYG_037-20b"/>
慶太后不復預政壹王體正國命公有力焉及登西府<lb/>
向時房闥專威閽謁依藉因是以習典刑猶紊公持重<lb/>
據正意在杜邪撓以賛平康之治嘉謀嘉猷入告為多<lb/>
然性静密未嘗語於私故幾微啓沃莫傳焉衆所共聞<lb/>
者著一二云爾景祐初中宫虚位有自細微因莊惠以<lb/>
入掖庭得見中意將遂正位號大臣並諍而公尤力既<lb/>
而欲以備嬪御公獨堅請歸之因得髙選勲閥上儷天<lb/>
極王䝉正者連姻外戚子殺人謫徙未更赦中札命樞<lb/>
<pb n="KR4d0070_WYG_037-21a"/>
府復官公謂同列始初清明宜謹國章旦朝以聞寢之<lb/>
或曰小事惡足煩上公曰徳刑治本人主以為操柄殺<lb/>
人而以官免免死而復官是殺人者無罪也斯之為小<lb/>
將奚為大退為奏明日懐以授樞密使王文康巳朝奏<lb/>
事且退公前曰王某向與臣議更有奏請文康不得已<lb/>
白之上意不回公曰法天下之平而撓以私且亂政刑<lb/>
又命降官一等固請而止樞密院有直學士題名錢惟<lb/>
演撰記希丁謂意獨黜冦忠愍公逆凖不書示懲惡也<lb/>
<pb n="KR4d0070_WYG_037-21b"/>
公建言萊公忠義有勞王家茲實厚誣以疑後世請而<lb/>
剟去其辭南徼蠻酋虐用諸蠻奔宜州自歸八百餘人<lb/>
議者請勿納公曰蠻逃殘酷歸王化以求生處之湖湘<lb/>
曠土足使自給却之勢必不敢還聚散山谷為盜從而<lb/>
戮之蠻亦人也酷又甚焉不果納既而潰為民患至殺<lb/>
將吏宜桂以西皆擾朝廷方悔契丹徙帳幽州屯鄙上<lb/>
邊戍繕完赤嚢狎至二府並請増守備宰相吕申公對<lb/>
上決筞勿與保無變異論猶藉藉公議協遂定鎮靖有<lb/>
<pb n="KR4d0070_WYG_037-22a"/>
體人情妥安河決横隴朝議隄塞公曰水趣下河朔地<lb/>
卑順而導之可免澶滑壅溢徳博數州得在河南於國<lb/>
家便但䕶魏為可從之澶滑迨今無患仁宗景祐間朝<lb/>
廷尊嚴治平乂安是時在位為多正人周頌云無競惟<lb/>
人四方其訓之不猶信歟寳元初夏戎叛命公在潁州<lb/>
聞之以為戚念時任事者慮害不能深俾弟禀入言西<lb/>
邊事於朝甚詳禀因論次其說條類成書號通志時亦<lb/>
多施行者本公志也公資忠信器静深不矜而莊不厲<lb/>
<pb n="KR4d0070_WYG_037-22b"/>
而威直方而有容内文理而外温厚非義所存不接於<lb/>
心術不恃髙論不為詭行施諸已而不願不以施於人與<lb/>
人至誠重然諾一言之出終身可復樂道人之善推賢<lb/>
達能惟恐時之有遺才也性謙退不伐執義堅固臨大<lb/>
節有不可奪之守在朝廷惟日孜孜以思納君于善身<lb/>
處外乃心無不在王室故士大夫倚公以為當世重焉<lb/>
中年而薨天下莫不痛惜以其才之未究也嘗謂名教<lb/>
治之本孔子之後襲文宣公舊矣乾興中四十九代孫<lb/>
<pb n="KR4d0070_WYG_037-23a"/>
承祐卒絶不襲十餘年公援漢元始故事上言聖人之<lb/>
嗣不宜乆廢承祐有母弟在請續封詔從焉尤篤故舊<lb/>
死生不以易其操初馬絳調萊州判官與公為忘年交<lb/>
公除御史中丞被㫖舉御史以絳應詔故相王文穆公<lb/>
隨守泰州綘通判隨政事多僻絳剛正每執不阿以大<lb/>
忤隨至是文穆當國持奏不下公請政府曰舉所知無<lb/>
易絳者不下請罷舉随不得已絳除殿中侍御史鄊賦<lb/>
時州掾賈編考試公在宥密編老滯銓集公請解一官<lb/>
<pb n="KR4d0070_WYG_037-23b"/>
為編改秩仁宗嘉其意擢編朝籍與彭城劉顔布衣友<lb/>
善顔積學有行誼然罪廢不可復振公為解說其情稱<lb/>
所長於朝錄其所著書上之顔以縣尉謫至是起授泰<lb/>
寜軍節度推官時近臣多薦文藻之士充館閣員公獨薦<lb/>
陸參有古學將召試公為請曰詩賦非參所工欲觀其<lb/>
學所著䝉書在焉參特召充館閣檢討公篤義雅正不<lb/>
撓權倖類此范仲淹龎籍劉隨楊偕郭勸皆公推轂以<lb/>
顯於時事母楚國太夫人張氏色養無違公薨楚國在<lb/>
<pb n="KR4d0070_WYG_037-24a"/>
堂士君子傷之其配中山郡夫人劉氏三子曰延年將<lb/>
作監主簿早世延慶今為尚書屯田員外郎京東路提<lb/>
㸃刑獄材敏而文有逺度亢蔡宗者也延嗣大理評事<lb/>
精爽似兄好學不樂仕長女適太常博士劉庠顔之子<lb/>
公憫顔志不遂庠幼孤即以女妻之次適某官某生男<lb/>
冦平早孤保於外氏楚國特愛之故公視猶子公薨子<lb/>
幼凡䘮𦵏庇家事悉屬平平厚重君子也今以太常少<lb/>
卿直昭文館知鄭州公守南都某以舉子見厚䝉器賞<lb/>
<pb n="KR4d0070_WYG_037-24b"/>
故我以國士報之於此文也銘曰在仁宗朝廟堂名公<lb/>
道徳之純蔡公文忠公之為人性乎仁義用中為常不<lb/>
勉而至發為忠孝於君於親施於百行於以誠身有如<lb/>
珠玉禀於純精亦如金石中含和聲又若水火之清之<lb/>
明又若山川之秀之英乾坤之體其用簡易賢人徳業<lb/>
乆大以類我不為善亦奚以伐我弗為髙則將焉越雲<lb/>
上於天其潤在下公心所存可求諸野施不為名報不<lb/>
在夀誠以自成茲則不朽惟公之道以誠始終豈復可<lb/>
<pb n="KR4d0070_WYG_037-25a"/>
昧一氣是同凡此陳迹公之苴秕掲此銘章孝子之慰<lb/>
　　　朝政大夫贈禮部尚書天水趙公神道碑銘<hi>并序</hi>
夫積善垂裕命曰慶基揚名顯親斯為孝範故世家濟<lb/>
美流光本乎徳厚朝廷著令命秩行乎追錫所以褒明<lb/>
教忠之懿懋勸事君之節人倫國體於是備焉茲大宗<lb/>
伯趙公所以沒世而道益光也公諱某字某自造父受<lb/>
封趙城而叔帶有後晉國成宣之勲簡㐮之業列於諸<lb/>
侯十有二世而并於秦秦使王嘉之子輔主屬西戎實<lb/>
<pb n="KR4d0070_WYG_037-25b"/>
得戎心號曰趙主漢髙祖入闗輔率諸戎以從因家天<lb/>
水營平侯充國盖其裔也唐末自河朔徙睢陽之虞城<lb/>
迨公七世宋人矣曽王父某含章篤行見宗鄊閭府聞<lb/>
於朝署州司馬邑鄊名數始為士族王父某允蹈吉徳<lb/>
敦守節誼博考典訓推為醇儒諸生來學逺傾齊魯時<lb/>
宰薦其經行召入成均助教歴五經博士考某傳家學<lb/>
通春秋五代晉漢之際遭世多艱知志不遂選除平隂<lb/>
南華楚丘令仁恕愛利惠綏百里宦不逺其桑梓示禄<lb/>
<pb n="KR4d0070_WYG_037-26a"/>
仕之意也迨公通籍贈太常丞公局度沈邃體裁莊和<lb/>
臨事發揚殊更彊毅年十三常自平隂迎外王母於譙<lb/>
路逢羣盜徒御駭散公下馬叱咤辭氣甚厲盜愕相顧<lb/>
壯其少而勇且仁平隂之政歸所掠而潰家雖治經專<lb/>
於六藝公既該貫則以學文購致太史公記兩漢書南<lb/>
北朝史文選諸子集悉手自冩讐考詳正時中原䘮亂<lb/>
篇籍亡缺及是梁宋間始傳善書具全本逮今家藏子<lb/>
孫寳之河東栁仲塗為宋督郵名髙使氣士子罕通者<lb/>
<pb n="KR4d0070_WYG_037-26b"/>
獨接納公與定交契輝光聲問由是寖逺太皇纂極崇<lb/>
儒右文初御便殿親筞貢士公不預奏籍慨然曰英主<lb/>
可自託也録所著述獻書闕下文奏御上知有司遺才<lb/>
也特召試賜進士第調鳳翔司冦叅軍府按重辟具獄<lb/>
上且論殺公發疑狀果囚誣服凡決獄事多所平反上<lb/>
官薦其材髙驛召至闕遷光禄丞領梓州𣙜鹽院制貿<lb/>
遷之法操其竒贏不設峻防大儲放利加佐著作通判<lb/>
密州時騎冦仍入北邊嚴警戎備籍夫兵於山東州將<lb/>
<pb n="KR4d0070_WYG_037-27a"/>
據版圗取捨失平民大譁趨攻牙門將發庫兵作難公<lb/>
挺身出慰解衆釋伏指刺史廷曰吾屬特不忍公不然<lb/>
茲流血矣巳而推戮其造端者而郡以全朝廷聞而問<lb/>
故公曰吾可以為已功而不分謗也乎竟不自言受不<lb/>
覺舉坐徙倅縉雲又徙新定俄以太子中允知洋州淳<lb/>
化中盜起青城陷成都絶閣道王師循褒梁入討興道<lb/>
當其衝發輸期㑹絡驛星火僚屬謂公利害在民功過<lb/>
屬身公行不忍將有稽乏公曰州縣之命繄吾是賴操<lb/>
<pb n="KR4d0070_WYG_037-27b"/>
切取辦以圗賞利吾不能也由是左授南陽監征公慘<lb/>
怛愛人之心大指類此在南陽故參知政事蘇公冦忠<lb/>
愍公並繇執政臨州以公老成待之上賔禮意甚至皆<lb/>
謂公長者也章聖登阼除國子博士尋以尚書駕部員<lb/>
外郎提㸃江淮茶鹽賜五品服章遷比部顧謂子弟曰<lb/>
知止不殆豈惟富貴者然士之常爾今吾告朝以老歸<lb/>
爾以事將安性復命佚吾餘日族人故舊或謂公未嘗<lb/>
立産業基趾退身安之乎公笑曰吾惟平生家無長物<lb/>
<pb n="KR4d0070_WYG_037-28a"/>
儻是之念則漏盡夜行莫攸息已章再上得請改駕部<lb/>
致仕行過山陽郡舉子王生鬷見公於傳舍髙公清節<lb/>
為買宅一區田一壥遂留寓於山陽竟考終於此第<lb/>
享年七十二鬷後貴顯至樞密使云夫人清河縣君張<lb/>
氏後夫人渤海縣君髙氏淑明仁順徳禮允諧子七人<lb/>
曰常固曰盤曰集曰明允曰棐其一未及名率循素業<lb/>
無所成名而卒朂幼曰槩閎大冲逺純粹疏通發筞甲<lb/>
科躋華近列今為翰林學士知制誥踐歴臺閣為時名<lb/>
<pb n="KR4d0070_WYG_037-28b"/>
卿自司馬仕州佐至太常三世皆以道義忠信沉晦㣲<lb/>
下公年知命方解巾從仕盤桓恬尚卑不可踰凛凛<lb/>
然有徳譲君子之遺風識者固知其後必大素履終吉<lb/>
成於翰林故公累贈兵部郎中諫議大夫給事中禮戶<lb/>
部侍郎春官大宗伯詩云君子有糓詒厥孫子春官之<lb/>
謂歟無念爾祖聿修厥徳翰林之謂歟翰林掌綸西掖<lb/>
渤海就養北堂上郊圜丘均恩著位請迴勲爵錫母邑<lb/>
封詔㫖特允封渤海廣陵郡太君因追贈張夫人汝隂<lb/>
<pb n="KR4d0070_WYG_037-29a"/>
郡太君既而廣陵即世翰林去職柴毁孺慕哀哀㒺極<lb/>
始自山陽奉公帷裳歸𦵏虞城之天巡鄊二夫人實祔<lb/>
焉誠信克終哀榮並伸刻石新阡用揚顯仁惟嘗僚且<lb/>
同里宜傳信於斯文銘曰有唐毁頽五季積衰小雅盡<lb/>
廢中國道微先儒訓典不絶若綫博士循循師門獨闡<lb/>
楚丘沈黙埋照屏飾猶有社稷尚優執翟迨公榮名式<lb/>
遭王明初掾于岐察獄以情州將失民致戎於門為公<lb/>
投仗自消厲氛國兵入褒發輸火急公委州符洋人相<lb/>
<pb n="KR4d0070_WYG_037-29b"/>
泣仕不為身造次惟仁眀水太羮澹乎潔純引年退迹<lb/>
篚無餘帛以道為歸匪家之戚四世一心貊其徳音積<lb/>
善有基爰啓翰林翰林亹亹維實是似履道孔夷宜必<lb/>
儲祉慶流湯湯顧後寖昌絳服纁裳公享襚章<lb/>
　　　宋故密州管内觀察使金紫光禄大夫檢校工<lb/>
　　　　部尚書使持節宻州諸軍事宻州刺史兼御<lb/>
　　　　史大夫知汝州兼管内營田堤堰橋道勸農使<lb/>
　　　　兼汝州兵馬總管上柱國河間郡開國公食邑三<lb/>
<pb n="KR4d0070_WYG_037-30a"/>
　　　　千五百户食實封六百户贈昭徳軍節度使諡<lb/>
　　　惠節向公神道碑銘<hi>并序</hi>
周封㣲子於宋春秋時公族諸桓有向氏賢卿大夫不<lb/>
絶書中稍㣲皇宋誕興向氏從盛真宗皇帝考慎厥<lb/>
相有若魏國文簡公諱某謨明弼諧緝熙百度翊隆盛<lb/>
業治致昇平勤勞王家書伐國䇿以尚書左僕射門下<lb/>
侍郎位居元宰公其幼子也諱某字仲模初以任令起<lb/>
家衛尉寺丞娶冀康孝王惟吉女萬年郡主改内殿崇<lb/>
<pb n="KR4d0070_WYG_037-30b"/>
班王太祖皇帝之寵孫恩禮絶等歴太宗朝未就外邸<lb/>
故主長於禁中真宗有㫖為擇嘉耦以公才地兼美選<lb/>
配焉既席世家又聯戚里涖官典職常處親近自祥符<lb/>
至皇祐三年未嘗違京闕累官至四方館使榮州刺史<lb/>
始出知相州司空僚佐意公未習為吏易之而觀其所<lb/>
發及視事知體要奉法循理舉措時當人情莫不厭服<lb/>
治有聲遂著材望日益顯重遷果州濰州團練使解州<lb/>
登州博州汝州防禦使密州管内觀察使歴守恩邢陜<lb/>
<pb n="KR4d0070_WYG_037-31a"/>
滄保澶鄆潞汝凡十州正身戢下凡家所資率致自京<lb/>
師以行至官所約閫以内不得與外通貿易餘禄輒以<lb/>
均諸幕府掾屬凡官什器不入於家所至以為常日孜<lb/>
孜思所以為惠利者勤而行之惟恐一有失所者知州<lb/>
縣之事賦役為本監司或以權便違令斂發不以時傷<lb/>
財害民必守常法酌下情俾公私各得其宜體安而理<lb/>
和故操事者樂於聽改而吏民實䝉其惠政平訟審獄<lb/>
市無擾民得職上課數為一路最重宿望或更出其下<lb/>
<pb n="KR4d0070_WYG_037-31b"/>
異日貴侯近戚之為郡者飾苞苴事厨傳巳則弗率而<lb/>
求容於刺察之官救過之不暇於庇民乎何有以是百<lb/>
姓重傷景徳之後隣敵請和河朔不用兵且六七十年<lb/>
邊無興調耕桑安業宜乎樂事勸工家給人足而比屋<lb/>
屢空鮮有盖藏非由官吏侵漁不恤而然耶如公者保<lb/>
而牧之則老稚鰥寡庻乎有以養矣其在滄州蜚蝗蔽<lb/>
野官督焚捕而無所施其力有鳥羣啄之委之塍壠故<lb/>
境内不告災乃以有秋見者咨異歸徳於公謂其仁心<lb/>
<pb n="KR4d0070_WYG_037-32a"/>
有以召之者其解鄆父老請留於朝以千數止之莫可<lb/>
非慈惠有以懐之衆心雖令孰從焉自天子至於公卿<lb/>
大夫皆以其才為可任不以恩澤遇之出守陜郊仁宗<lb/>
御賜詩寵其行又嘗暇日援神筆書其姓名因以賜之<lb/>
盖有以簡於清衷者矣文簡餘慶寖以蕃衍公於宗為<lb/>
長若親屬吉凶艱乏之事撫存周急恩意均至諸仕宦<lb/>
於四方死䘮在逺乆未克𦵏者日月益多公積俸累嵗<lb/>
并萬年主脂沐之賜貲千餘萬計足以集大事一日請<lb/>
<pb n="KR4d0070_WYG_037-32b"/>
於朝諸族人之在外官者㑹於京師凡舉六十四䘮合<lb/>
𦵏於魏公大塋之次中外莫不髙其義茲固有以厚風<lb/>
俗美教化豈但施乎家人之道也哉治平中英宗皇帝<lb/>
為今上納妃於向氏面命公主嘉禮䄖翟羽儀率由先<lb/>
典上登宸極爰正中宫乃今定國軍節度使觀察留後<lb/>
經之女魏公之姪也公糾勵宗門尤自抑畏盖居家理<lb/>
故治可移於官位不期驕禄不期侈非守之以禮行之<lb/>
以義克保令名夫亦鮮哉歴官自内殿臣制五遷至西<lb/>
<pb n="KR4d0070_WYG_037-33a"/>
京左藏庫使東西上閤門四方館使多由課陞間因才<lb/>
舉罕以年勞叙進也歴職事奉輿輦典軍器帯御器械<lb/>
翰林引見皇城司三班院㑹靈醴泉觀三使戎廷十主<lb/>
蕃客國有大禮若大故必預焉自潞州以使歸闕便醫<lb/>
乆之良愈復知汝州遂薨於官下享年六十有五熈寜<lb/>
七年七月十八日優贈昭徳軍節度使聖上愴悼命䕶<lb/>
其䘮還京師三宫遣内宗臨奠恩禮殊渥即以十月某<lb/>
日就窀穸豐臺之原奉常按狀上議以為公典十郡有<lb/>
<pb n="KR4d0070_WYG_037-33b"/>
惠政人安樂其治所至以最聞不以富貴驕人斥巳之<lb/>
餘以賙宗族臨民不撓行潔清故舉諡法愛民好與曰<lb/>
惠好亷自克曰節合二法以易名焉公資愷易謹密和<lb/>
而有守出入禁省金璫綺襦羣居並游挺然中立亡親<lb/>
疎之迹善與人交篤於風義長於治民知簡易之體不<lb/>
忮不求亦何用而不臧矣曽祖某祖某烈考相國並<lb/>
贈太師尚書令兼中書令進封許曹魏三國四男縝<lb/>
内園使繪賛善大夫早卒繹西頭供奉官總右侍禁四<lb/>
<pb n="KR4d0070_WYG_037-34a"/>
女適比部郎中劉宫皇城使曹諶國子監修撰經義檢<lb/>
討練亨甫次在室孫十一人銘曰穆穆厥聲湯孫多仁<lb/>
王子出迪為周室賔支别自桓有邑於向邈及皇朝<lb/>
始出將相顯允魏公文武帷憲弼亮昭辟篤循大卞徳<lb/>
厚流光乃終有慶公承其休世家以盛始繇任仕亦縁<lb/>
戚恩爰及莅官則以才伸行既信厚資復安重職近地<lb/>
親益彰諸用帝曰汝器才譽允穆曽是好徳爰錫之福<lb/>
試之治民所至稱治民㒺常懐懐於愛利不矜而嚴不<lb/>
<pb n="KR4d0070_WYG_037-34b"/>
苛以簡古之惠人道豈云逺義敦於族存亡以篤行成<lb/>
乎身有媺風俗駕言徂汝宗姻出祖素盖遄歸號迎於<lb/>
路作善降祥所享奚嗇吁嗟旌旄乃以追錫奉常考功<lb/>
表之節惠沒而不㤀流㣲永世國門可望豐原故林勒<lb/>
銘樂石式昭徳音<lb/>
　　　宋故端明殿學士金紫光禄大夫行工部尚書<lb/>
　　　　致仕上柱國太原郡開國公食邑三千八百户<lb/>
　　　　食實封一千二百户諡懿敏王公神道碑銘<hi>并序</hi>
<pb n="KR4d0070_WYG_037-35a"/>
公諱素字某其先大名莘人曽祖五代唐莊宗時左拾<lb/>
遺祖國初以尚書兵部侍郎知制誥始家京下著籍開<lb/>
封考以太尉相真宗並贈太師尚書令兼中書令封魯<lb/>
晉魏國公景徳祥符間天下無事生民安樂功成垂統<lb/>
號稱太平太尉位居朝首執其政柄故生極隆名歿而<lb/>
從享於廟為一代之宗臣盛矣其薨也章聖問諸孤公<lb/>
猶未官更以嗟惻始授太常寺太祝服闋特遷大理評<lb/>
事召試學士院賜進士出身復召試擢通判潁州更懐<lb/>
<pb n="KR4d0070_WYG_037-35b"/>
州許州三遷太常博士近臣薦其材髙復召試賜五品<lb/>
服凡三試禁林當登館閣之選每以大臣親嫌見抑出<lb/>
知濮州年尚少下觀望有大姓倚要人横猾公彈治竟<lb/>
法吏民聳懾政有能名河決始復故道轉運使按瀕河<lb/>
之田檄郡縣増賦公上言流散方歸正宜保息特詔無<lb/>
得增賦自濮七州之民皆被惠秩滿領宣州未行御史<lb/>
中丞孔道輔舉充侍御史未幾道輔外補公亦出知鄂<lb/>
州荆湖一道配民率口鬻鹽公持利害不從鄂人獨免<lb/>
<pb n="KR4d0070_WYG_037-36a"/>
徙宿州慶厯初夏戎阻命契丹來渝平仁宗格以至誠<lb/>
隣敵自懐益修政事首増諫員召公自宿知諫院同判<lb/>
國子監悉情獻替多見嚮納皇子生將大慶賚公曰西<lb/>
師尚嚴勞臣在邊士苦戰戍之勤民疲齎送之役而金<lb/>
帛散於不急爵禄加於無功慶賚非宜朝議為止論天<lb/>
下貢士不得才行之實請罷糊名以取誠士論郡國置<lb/>
學校擇師官以漸復里選之法論中書凡中外奏事不<lb/>
即裁定輒下近臣集議盖執政者莫肯任咎為此紛紛<lb/>
<pb n="KR4d0070_WYG_037-36b"/>
由是集議稀濶論請置官三司㑹校國計省諸冗費以<lb/>
不訾仁宗間御天章閣召二府出手詔訪時務公因列<lb/>
疏闕政十餘條皆人所難言者他日帝坐延和殿特召<lb/>
賜三品服尋遷天章閣待制領淮南都轉運按察使時<lb/>
初加按察之名以假司官之重奉使者率以苛峻為稱<lb/>
職公獨處之以平易惟貪暴吏莫容焉故常更易貳税<lb/>
致羡錢上供以自為勞公徹其敝朝廷聞而善之舉以<lb/>
戒諸路就遷涇原路經略使知渭州有操權者不悦公<lb/>
<pb n="KR4d0070_WYG_037-37a"/>
伺釁危之河東轉運使因事被劾辭有及公者坐徙華<lb/>
州按推者與公薄親而不以聞又坐是奪職徙江州未<lb/>
至改汝州徙潞州丁太夫人袁氏憂服除知兖州還待<lb/>
制復知渭州就拜龍圗閣直學士還領三班院遂除樞<lb/>
密直學士知開封府至和二年仁宗不豫内外憂恐秋<lb/>
大雨水蔡河堤壞墊安上門漂沒軍民廬舍中㫖遣馬<lb/>
軍帥范恪塞朱雀門公密啓止之衆心以安公白今茲<lb/>
惟宜鎮静精察姦盜爾故獄市無擾京下肅然於時識<lb/>
<pb n="KR4d0070_WYG_037-37b"/>
者謂公處動危時得體閲嵗遷龍圗閣學士定州路馬<lb/>
步軍都總管安撫使知定州尋除翰林侍讀學士知益<lb/>
州益部㑹府宴設嵗費為錢數千萬取給牙校習以為<lb/>
常公為裁節所損幾半川峽用鐵錢諸鑪嵗課嘉卭苦<lb/>
之公請停鑄而貨幣以平關市無乏漢中饑遣賑廪而<lb/>
後以聞朝廷適議捄恤而奏至見謂適便宜公臨下以<lb/>
恕簡而易從條教明審人情安便故西川之政蜀人紀<lb/>
之代還復知開封府嘗建請置使院判官主賦役之政<lb/>
<pb n="KR4d0070_WYG_037-38a"/>
令置八廂官以決小罪置發放司勾朱官以檢稽違後<lb/>
皆施行稱便乆之請解領羣牧使請補外知許州英宗<lb/>
初羌入平涼塞連犯堡塞朝議擇帥謂無易公者除端<lb/>
明殿學士復知渭州邊人聞公至曰無事矣羌積服公<lb/>
威信即解散既下車境上恬然公三帥平涼御將卒有<lb/>
恩闊略不苛急人皆樂為用臨事毅然不可犯也時謂<lb/>
三邊統率公稱最初在平涼部將蔣偕築堡境外為羌<lb/>
要擊間道竄歸公貰令復徃訖役總管狄青曰偕徃必<lb/>
<pb n="KR4d0070_WYG_037-38b"/>
復敗公曰偕死君行矣偕知不可徒還故以死就功而<lb/>
堡竟立有畨官密悉天水羌也粗有計略羣羌所信前<lb/>
帥欲羈縻之請以為諸族巡檢事下公議公數其罪械<lb/>
送本道中路亡去諸將請重購之以絶後患公曰是烏<lb/>
足以為者不購亦竟無能為一日方燕饗邊民驚譁奔<lb/>
入城將佐請闔門防姦變公曰妄相恐爾冦至吾不知<lb/>
耶傳令敢妄有言者斬俄而自定衆服其明決西陲諸<lb/>
路内屬畨部因事質留者有至老死不得出公閲其籍<lb/>
<pb n="KR4d0070_WYG_037-39a"/>
情非甚惡而繫乆者戒諭散遣之莫不感悦弓箭手邊<lb/>
勁兵也先有千餘家在境上無城栅冦至莫自保公築<lb/>
八堡分處之老幼感泣曰自此有生計矣舊事弓箭手<lb/>
人騎分領於東西路巡檢公曰是屬官但給田使自衣<lb/>
食聚而役之是廢其業趣使就耕有警則發之故戰士<lb/>
競勸懐於自効拓州之西南城濬隍三周無慮二十萬<lb/>
工而民不知役渭人刻功於石畫像於祠改澶州亷察<lb/>
知成徳軍真定府路安撫使太原帥缺上頋謂輔臣河<lb/>
<pb n="KR4d0070_WYG_037-39b"/>
東節制四路其議宿望以行柄臣以公應詔復端明殿<lb/>
學士遷尚書左丞河東四路經略安撫監牧使知太原<lb/>
府汾河暴溢命築諸隄防之缺曰匯平晉勢必及郛既<lb/>
而水果至不為害年大殺發公私粟蠲諸賦救荒之政<lb/>
甚設民皆獲濟還朝知通進銀臺司門下封駁事以疾<lb/>
請外補留提舉醴泉觀復請知汝州嵗餘疾稍侵遂請<lb/>
老以工部尚書致仕繇博士及此凡歴尚書省員外郎<lb/>
郎中侍郎並三遷中間除諫議大夫給事中澶州青州<lb/>
<pb n="KR4d0070_WYG_037-40a"/>
觀察使尚書左丞而以冬官老焉故事致仕雖三公無<lb/>
兼職者朝廷初立親制公首以學士就第公宰相子自<lb/>
勵學問潔操行與游皆時俊故朝論不敢以世家子弟<lb/>
等比臺省清要官缺物望必及之資尤勁善談論及為<lb/>
御史諫官論事上前不撓權勢不頋嫌忌稱為敢言侍<lb/>
讀經閣至於前言徃行必精切開說因以諷勸仁宗常<lb/>
命公悉上御史諫官時所論事間省閲之盖有簡于上<lb/>
心者深矣晚之涇原英宗面諭曰朕知學士乆矣邊有<lb/>
<pb n="KR4d0070_WYG_037-40b"/>
警其勉以行且及進用意公還在道英宗疾大漸猶問<lb/>
輔臣王某至何所公至㑹英宗上僊遂赴真定上亦舊<lb/>
聞公名其徃汝州謂之曰汝非卿所宜處從所便爾性<lb/>
愷易無城府善與人交乆而彌篤早從公游及所嘗奬<lb/>
薦至於幕府文武間登公卿或至將相而公處之自如<lb/>
也熈寜六年三月甲寅薨於京師享年六十有七上聞<lb/>
為輟視朝奉常易名曰懿敏公生長富貴及解紱私第<lb/>
葺虚齋悉屏平日玩好陶器野服放懐方外至於啓手足<lb/>
<pb n="KR4d0070_WYG_037-41a"/>
神志不亂泊然怛化五月庚申歸𦵏文正公先塋文集<lb/>
二十卷藏於家娶李氏同安郡夫人禮部尚書維之女<lb/>
滕氏安康郡夫人給事中涉之女張氏永嘉郡夫人太<lb/>
傅士遜之女九男厚將作監主簿早世固大理評事堅<lb/>
光禄寺丞鞏本碩大理評事凝秘書省正字常奥將作<lb/>
監主簿二女適將作監丞李祥文居中僕與公義兼姻<lb/>
友故得詳為紀述後之載筆者有以傳信於斯文銘曰<lb/>
宋有賢相太尉魏公昭事乃辟於變時雍公其才子祗<lb/>
<pb n="KR4d0070_WYG_037-41b"/>
服是似泱泱大風徳音載韙惟國之良於朝有光令問<lb/>
令望金玉其相御史諫官世家鮮處帝曰惟才獨䝉察<lb/>
舉不將不迎直躬以行思我王度尚有典刑國之重防<lb/>
守在三邊公秉帥節于蕃于宣卒乘輯睦農狎於野赤<lb/>
嚢弗馳壺歌以雅英皇有言公余舊知圗任共政既面<lb/>
命之召自平涼綴衣已沒攀胡靡及朔門復軷巖廊訏<lb/>
謨匪咎匪誅時莫我與將誰不如汝海之行依依懐止<lb/>
駕言于歸遂致君事幅巾虛齋蕭然遺照囘閲平生恍<lb/>
<pb n="KR4d0070_WYG_037-42a"/>
如夢覺人生而静泊湛諸情公將北首静如厥生聖人<lb/>
貴真真謂性命公乎庶幾知終以正<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4d0070_WYG_037-42b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　樂全集卷三十七<lb/>
</p>
<p>
</p>
  </div>
<div>
                <head>樂全集卷三十八</head>
    <p>
<pb n="KR4d0070_WYG_038-1a"/>
欽定四庫全書<lb/>
　樂全集卷三十八　　　宋　張方平　撰<lb/>
　　墓誌石記文<lb/>
　　　贈賢妃俞氏墓誌銘<hi>并序</hi>
國朝憲章古制叙建内官上法天極以正四妃之位外<lb/>
沿卿職而修九嬪之教所以順承后治燮諧隂禮品儀<lb/>
異數備存甲令謹按贈賢妃俞氏仁宗皇帝昭儀也吳<lb/>
越著姓世仕藩朝曾祖承遜女為錢忠懿王俶夫人從<lb/>
<pb n="KR4d0070_WYG_038-1b"/>
俶歸國終於睦州刺史祖仁祐東頭供奉官閣門祗候<lb/>
父振左侍禁妣陳氏贈東海郡王洪進之孫女良奥成<lb/>
家善祥保世慶鍾邦媛光膺天福景祐中海㝢熈寜帝<lb/>
臨御巳乆而堯門未啓甲觀尚虚妃早序金環之渥首<lb/>
當彤管之記三年就館始生皇子太師宣銅律之和詞<lb/>
臣獻郊禖之賦燕朝稱賀未舉慶觴柘館不留空遺文<lb/>
褓追賜名昉封褒王魏王復贈懐靖太子今封周王越<lb/>
二年生皇第二女號崇慶公主四嵗亦薨追封楚越國<lb/>
<pb n="KR4d0070_WYG_038-2a"/>
今贈唐國長公主妃以載誕承恩始封延安郡君進拜<lb/>
美人媫妤充儀昭儀贈其祖右屯衛將軍父右領軍衛<lb/>
將軍妣京兆郡太君錄其弟祐之東頭供奉官祐成左<lb/>
侍禁諸姪皆登仕麗澤及宗榮陪戚里仁宗享國四十<lb/>
二年抑畏持盈始終如一中禁位號不必備惟其人髙<lb/>
華洵淑登六儀之列者無幾亦可知其選也昭陵發引<lb/>
號慕以從復土還宫結欷感疾治平元年六月薨享年<lb/>
四十有四上惟先帝諸嬪之舊悼賻有加榮贈賢妃用<lb/>
<pb n="KR4d0070_WYG_038-2b"/>
優典也命楚國保寜安徳夫人景氏主䘮禮宣慶使安<lb/>
静軍節度觀察使入内内侍省都都知任守忠䕶𦵏事<lb/>
菆塗於開聖尼院以十月二十二日就窀穸於奉先資<lb/>
福精舍之東園鹵簿儀仗率從其品初妃年八嵗以選<lb/>
合法相入充掖庭笄總韶秀慧心警敏夙被傅姆之訓<lb/>
旁漸公宫之學鞶帨組紃音奕書繪耳目經涉妙通多<lb/>
藝嘗請國子監書籍特䝉給送以資繙閲玩味圗史摛<lb/>
辭掞麗時獻歌頌雅承賞激雲章宸制輒賜屬和授毫<lb/>
<pb n="KR4d0070_WYG_038-3a"/>
賡進不移晷漏數捧神筆侍為飛白退而灑翰亦習工<lb/>
焉康定初夏戎叛命西師在野請減俸賜以贍興費後<lb/>
邊患息還給本秩堅求停罷又昭儀嵗乆屢有恩㫖叙<lb/>
遷逡巡遜免竟不成命初拜充儀特賜冠衣盛服櫝而<lb/>
不敢御也至是舉以禭焉在寵不驕持謙自牧四徳之<lb/>
懿知其有人特詔近臣俾刻樂石非惟漏澤泉扄傳芳<lb/>
内則盖亦示美化於家邦本徽音於椒掖謹系之銘曰<lb/>
泰一常居後句四星爰叙内則承尊紫庭先朝謙儉位<lb/>
<pb n="KR4d0070_WYG_038-3b"/>
號尤鮮惟徳肅雍式登於選有婉賢妃垂髫英妙好事<lb/>
圗史亦絢華藻見禮禖庭帶以弓韣如榮黼幄錫之冠<lb/>
服心無傷善志存憂國諧我雅風允穆嬪則龍駕上賔<lb/>
鵉旂西御青盖莫留素帷永慕文明繼統慈夀開宫方<lb/>
承渥惠倐閟音容掩櫳箔兮遂無還就幽穸兮祗園悵<lb/>
流景之遒盡撫綘紗兮尚存辭栢城兮東返懐舊恩兮<lb/>
未逺侍玉衣兮下宫往言歸兮何恨<lb/>
　　　秦國大長公主墓誌銘<hi>并序</hi>
<pb n="KR4d0070_WYG_038-4a"/>
秦國大長公主仁宗皇帝第九女也母曰淑妃董氏嘉<lb/>
祐四年四月二十五日誕生嘉祐初仁宗違豫淑妃奉<lb/>
侍勤瘁帝心察而憐之眷遇甚渥故主愛亦隆五年封<lb/>
福安公主八年英宗纂御進封康國長公主治平四年<lb/>
今上踐阼加號鄭國大長公主閏三月二十三日薨年<lb/>
八嵗主雖妙齡地居尊屬在仁宗有兊女之寵於英宗<lb/>
處天妹之重今上當太主之貴而太皇太后盡鞠育之<lb/>
慈皇太后敦諸姑之好可謂生而極盛榮之至也主既<lb/>
<pb n="KR4d0070_WYG_038-4b"/>
終三年之制復值大行之恤性資純孝情深攀慕日課<lb/>
佛經間或蔬饌積毁癯瘠感疾遂侵三宫軫懐日就臨<lb/>
問親省醫劑奄然無瘳美玉韜華明珠晦色琅函金簡<lb/>
應圖牒以暫來矞雲景星見光靈而遽返中闈傷慟<lb/>
掖庭哀送四月二日菆塗於奉先資福精舍上為輟視<lb/>
朝五日追禭秦國大長公主秋八月從英宗皇帝龍輴<lb/>
歸穸昭陵外域别用鹵簿儀物以從盖舊禮也有詔近<lb/>
臣刋辭樂石銘曰月渚仙娥星潢帝女周美天妹漢尊<lb/>
<pb n="KR4d0070_WYG_038-5a"/>
太主初解文褓承嬉紫房穠華鳳彩秀色龍章素瑟未<lb/>
工玉簫方習黼幄愛隆雲軿迴急三宫慈渥五陵神隩<lb/>
逝不可留吁嗟太早<lb/>
　　　皇叔祖推誠保順同徳亮節崇仁守正佐運翊<lb/>
　　　　戴功臣寧海平江等軍節度管内觀察處<lb/>
　　　　置堤堰橋道等使開府儀同三司檢校太傅<lb/>
　　　　守太保兼中書令杭州大都督府長史使<lb/>
　　　　持節蘇州諸軍事蘇州刺史上柱國襄陽郡<lb/>
<pb n="KR4d0070_WYG_038-5b"/>
　　　　王食邑一萬五千四百戸食實封五千户贈太<lb/>
　　　　師尚書令兼中書令追封定王墓誌銘<hi>并序</hi>
王諱允良字公彦太宗皇帝八子而燕恭肅王最幼尤<lb/>
寵焉章聖緣先帝意友愛加厚乆不就外邸故以大中<lb/>
祥符六年生王於東宫母康國太夫人劉氏天禧四年<lb/>
先王為言能勝衣趍拜一命右千牛衛將軍方八嵗越<lb/>
二年仁宗踐祚遷大將軍舒州刺史天聖中始預朝叅<lb/>
解將軍正授泰州刺史俄除潁州團練使徙單州明道<lb/>
<pb n="KR4d0070_WYG_038-6a"/>
二年天下乂安朝廷講稀闊之典劭農務本帝躬籍於<lb/>
千畝王預九推之位禮成覃慶遷鄭州防禦易蔡州陪<lb/>
祠南郊進安州觀察使乆之改鎮國軍節度觀察留後<lb/>
慶厯元年景至大祀圜丘王備終獻陟降惟恪四年恭<lb/>
肅王捐宫寝仁宗深惟祖宗基統之重盖吳潭太祖之<lb/>
昭也潞許邢潤蘇華燕太宗之穆也至是薨謝無存者<lb/>
思盤維之重慮深長之本始議崇建戚藩以屏王室於<lb/>
是以華原郡肇啓王封既而拜安國軍節度使皇祐二<lb/>
<pb n="KR4d0070_WYG_038-6b"/>
年冬祀明堂帝奉玉幣既交於上下神祇慨然嘉與天<lb/>
下均受靈貺推恩中外加中書門下平章事換鎮江軍<lb/>
節旄至和二年檢校司空領泰寜軍節度嘉祐元年行<lb/>
恭謝之禮王陪祠登獻七年祫享太廟除開府儀同三<lb/>
司兼侍中彰信軍節度八年夏英宗纂御王以叔父之<lb/>
尊檢校太保兼中書令泰寜軍節度改封襄陽郡王治<lb/>
平四年春宫車晏出今上踐阼王乆苦末弱猶能力疾<lb/>
趍入盡號慕之哀真拜太保杭州大都督府長史寜海<lb/>
<pb n="KR4d0070_WYG_038-7a"/>
平江等軍節度哭而出疾遂篤尋有中詔俾朝朔望以<lb/>
優尊屬甫逾月而薨王姿表粹美氣質温厚服寵四朝<lb/>
惟一心仁宗之仁周於萬物而仁之所施常自親始肆<lb/>
其眷待宗室恩禮隆密朝政之暇佳辰令節合族綴親<lb/>
讌於内朝如家人禮王於天屬至近行純而節和故被<lb/>
遇為渥賜以御筆飛白書王既刻石以進則徧錫公卿<lb/>
近臣嘉顯之王好修威儀矜莊自喜燕居裕如也趍朝<lb/>
肅如也侍祠恪如也性寛易左右侍御小過失未嘗譴<lb/>
<pb n="KR4d0070_WYG_038-7b"/>
責甚者詰之亦怡而弗厲乆於其側者莫見愠色永嘉<lb/>
郡王王之仲弟也其子宗粹早孤王撫育如所生王既<lb/>
薨宗粹請服三年議者因以嘉王之仁心長者頗好篇<lb/>
詠感物吟諷時有風味佳句俸賜厚矣未嘗有畜也府<lb/>
藏出入未嘗披其籍亦不問其在亡國朝之制不屬宗<lb/>
室以吏事優其禄秩異其寵章列邸京師以奉朝請為<lb/>
選儒學士切磋講習廣之道義而已所以篤親親之恩<lb/>
不使任責惇叙糾合别於庻姓者也然間有藴才業抱<lb/>
<pb n="KR4d0070_WYG_038-8a"/>
器慮者不偕於用齎志以歿故執册者無得而書不然<lb/>
屬籍之功名豈直漢唐之比盛歟治平四年三月二十<lb/>
六日甲辰薨享年五十有五訃聞天子趣駕欲往臨哭<lb/>
有司言大行梓宫在殯而止輟視朝五日成服於苑中<lb/>
文武班慰於崇政殿門贈太師尚書令兼中書令追封<lb/>
定王閏三月甲午菆塗於正寢之西楹八月癸酉英宗<lb/>
龍輴西引從𦵏於河南永安先王之塋英國夫人張氏<lb/>
祔焉夫人横海軍節度使贈太師尚書令美之曽孫女<lb/>
<pb n="KR4d0070_WYG_038-8b"/>
果州團練使士宣之女子八人宗絳右龍武軍大將軍<lb/>
郴州團練使宗藺右武衛大將軍台州刺史宗劼宗易<lb/>
右監門衛將軍餘早世女八人曰金堂縣主普寜嘉興<lb/>
延安安定同安普寜郡君皆已有適其一幼孫七人仲<lb/>
竣右監門率府率早世仲薈右監門率府率餘皆幼逺<lb/>
日有期奉詔紀實銘曰太宗之穆燕為寵王恭肅之愛<lb/>
亦鍾襄陽體自天人虎蔚龍章肆得靈禀敦和以莊勝<lb/>
衣奉朝雅有嘉問寵章麗澤康侯以晉迺啓華原薦更<lb/>
<pb n="KR4d0070_WYG_038-9a"/>
四鎮淑旂綏章兼綰相印迨事四朝屬尊位崇歴長三<lb/>
省汔登上公并帥全吳兩藩之雄别建赤社江漢是封<lb/>
有宋開基百年光大極盛積隆徳周無外重仁累慈恩<lb/>
光治内王生得辰與國同泰帝坐路朝一日萬幾昧爽<lb/>
丕顯居安思危王居深宫以燕以嬉五十五年始終盛<lb/>
時王享多福四朝盛徳亦惟淑慎錫汝保極嵩洛佳<lb/>
原五陵接域徃從先王返此幽穸<lb/>
　　　皇從弟故推誠保順翊戴功臣安静軍節度使<lb/>
<pb n="KR4d0070_WYG_038-9b"/>
　　　　梓州管内觀察處置等使金紫光禄大夫檢校<lb/>
　　　　尚書右僕射使持節梓州諸軍事梓州刺史<lb/>
　　　　兼御史大夫上柱國天水郡開國公食邑六<lb/>
　　　　千六百戸食實封二千一百户贈太尉追封<lb/>
　　　　永嘉郡王墓誌銘<hi>并序</hi>
王諱允迪字徳謨燕恭肅王之第五子太宗皇帝諸王<lb/>
恭肅最幼鍾愛焉章聖嗣服緣先帝意加親寵故乆不<lb/>
就外邸大中祥符甲寅嵗生王於東宫天禧四年遇承<lb/>
<pb n="KR4d0070_WYG_038-10a"/>
天節始賜名一命為右千牛衛將軍今上踐阼推恩内<lb/>
外褒進戚藩以翼王室除大將軍領和州刺史乆之罷<lb/>
將軍改崇州俄拜唐州團練使明道元年宸居落成肆<lb/>
大眚徙濟州躬藉千畝王預九推之位禮成均慶遷汝<lb/>
州防禦使進静難軍留後慶厯四年制授安静軍節度<lb/>
使盖恭肅王嘗領是鎮而王繼焉宗藩榮之是嵗先王<lb/>
捐宫寢聖上慈仁誠孝至性自然寅畏天地䖍恭祖考<lb/>
惇睦族屬以御於家邦嘗欲以是風天下納民大順恭<lb/>
<pb n="KR4d0070_WYG_038-10b"/>
肅之薨也以叔父之重悼恤尤深而王執䘮有不及禮<lb/>
者降授右監門衞大將軍克自修省循禮謹度尋改密<lb/>
州觀察使六年復安静旄鉞王素康盛至是感疾良美<lb/>
中貴人挾上醫診治内出黄金劑以賜撫訊相及於路<lb/>
疾遂革慶厯八年三月已未夜漏十刻以不起聞享年<lb/>
三十有五上聞震悼厥明輦如其邸哭臨之廢朝五日<lb/>
丁巳上成服苑中文武班慰於崇政門遂以太尉章紱<lb/>
追封永嘉郡王凡賻賜率加等焉太常節惠諡曰思恪<lb/>
<pb n="KR4d0070_WYG_038-11a"/>
詔大鴻臚持節典䘮事四月癸未塗菆於寢易官以窆<lb/>
事令龜先逺日維六月癸酉吉未引紼宣徽北院使李<lb/>
昭亮辭赴三城故事置餞酒於垂拱殿以王在殯為之<lb/>
徹樂五月甲寅具鹵簿鼓吹麾幢旄節𨗳輴以西𦵏河<lb/>
南之永安六安郡夫人張氏祔焉夫人徳象婉嘉壼闈<lb/>
之範載命不淑方華而殞繼室昭國夫人錢氏忠懿王<lb/>
之孫女志尚清浄不安其家懇請遜於洞真宫遂賜道<lb/>
士冠服名曰修真號和正大師子四人曰宗粹右監門<lb/>
<pb n="KR4d0070_WYG_038-11b"/>
率府副率三皆夭逝女七人長早卒贈江華郡君次並<lb/>
在室王姿采秀發氣志果勁性開敏豁如也渉獵書史<lb/>
略通大義留思篇詠風體爾雅曉音律善射命中得和<lb/>
容之妙國朝之制不屬宗室以吏事悉留京師以奉朝<lb/>
請若永嘉之果以敏使之從政亦足以發巳若夫被化<lb/>
麟趾承華棣蕚靈長慿厚體聨上帝之孫顯重崇髙族<lb/>
系天王之弟昌辰累洽丁慶祚以同安聖度廣容靡嚴<lb/>
顔之懐懼宴寜譽處生榮歿哀方之前朝王享備矣百<lb/>
<pb n="KR4d0070_WYG_038-12a"/>
福具有不至者年天實命之何嗟及矣臣職在史觀且<lb/>
司宗籍承詔譔識敢不直書銘曰訏訏梓潼蜀劒之東<lb/>
先王相攸實啓榮封帝念叔父建爾仲子纉其節旄俾<lb/>
多受祉仙源懿親詵詵振振祖宗諸孫其在五人堯心<lb/>
舜度仁覆寰宇豈其本支不貴以富胡然乎天不與之<lb/>
年奄違昌時而歸幽泉吉仗森列悲笳慘絶有裧者車<lb/>
挽紼晨發嵩洛之陽三陵相望體魄就寜下從先王<lb/>
　　　左武衛大將軍沂州防禦使贈崇信軍節度觀<lb/>
<pb n="KR4d0070_WYG_038-12b"/>
　　　　察留後漢東郡公墓誌銘<hi>并序</hi>
平陽懿恭王子十七人漢東於伯仲為第六母曰崇國<lb/>
夫人王氏而漢東乃㑹稽縣太君黄氏所出公諱宗回<lb/>
字晞聖生九嵗賜名授官右侍禁景祐中㑹朝廷以環<lb/>
衛叙宗子於是以東頭供奉官除左千牛衛將軍累遷<lb/>
至左武衛大將軍沂州防禦使年五十以疾終時治平<lb/>
三年二月戊申也訃聞輟朝一日告贈崇信軍節度觀<lb/>
察留後追封漢東郡公四月乙酉權厝於奉先資福佛<lb/>
<pb n="KR4d0070_WYG_038-13a"/>
舍四年八月癸酉從英宗龍駕徃祔先王之塋累階金<lb/>
紫光禄大夫檢校右散騎常侍兼官御史大夫勲上柱<lb/>
國爵開國公食邑三千七百户真食七百户漢東儀度<lb/>
峻整好學𨽻書曉音律善騎射平居寡言莊色儼如也<lb/>
有至性年十一䘮平陽號踊不自勝若成人者及㑹稽<lb/>
歿毁慕癯瘠宗族稱其孝晚年篤信釋法不以世累縈<lb/>
其心賔祭内外之事屬於其配㤀懐委順以遊乎方之<lb/>
外夫音伎之樂玩巧之好乃富貴之地耳目之所常湛<lb/>
<pb n="KR4d0070_WYG_038-13b"/>
沒者是之弗由而獨逺離苦集之途庻幾真常之境推<lb/>
其所尚天下一致而百慮同歸於為善而巳夫人隴西<lb/>
郡君李氏克勤内則恭順宜家公之所以得不為塵事<lb/>
所嬰以夫人幹家之蠱有餘裕也子二人仲革仲洽並<lb/>
以將軍領雅州昌州刺史皆端固修立女三人長適右<lb/>
侍禁李彦明次適左侍禁倪良嗣次尚幼孫三人士縱<lb/>
右千牛衛將軍士慿士鉦並皆右監門率府率孫女八<lb/>
人俱幼銘曰孝哉漢東至性天得永懐二人哀哀㒺極<lb/>
<pb n="KR4d0070_WYG_038-14a"/>
薄諸可欲忘懐世累將超於彼自歸覺地知此如幻孰<lb/>
為延促徃從先王維嵩之麓<lb/>
　　　宗室金紫光禄大夫右屯衞將軍檢校太子賔<lb/>
　　　　客兼御史大夫騎都尉天水縣開國子食邑<lb/>
　　　　六百户贈潁州防禦使汝隂侯墓誌銘<hi>并序</hi>
汝隂諱宗育字徳之太師尚書令潞恭憲王之孫安逺<lb/>
將軍節度使密國公允言之子源深流光胄自太宗國<lb/>
家篤親親之恩睦於公族天聖二年始賜名以右侍禁<lb/>
<pb n="KR4d0070_WYG_038-14b"/>
入備内朝稍遷東頭供奉今上躬擥萬㡬超拜内殿承<lb/>
制兼視賔䕶副相之秩尋屬圜壇類帝陟配文考乃眷<lb/>
肺腑便蕃渥典於是進加右屯衛將軍賜階金紫光禄<lb/>
大夫列爵五等衍食采地六百户不幸感疾才三十而<lb/>
歿時康定辛巳秋七月也訃聞上震悼有加申命内司<lb/>
賔内謁者臨弔治䘮事遂以潁州防禦使汝隂侯印綬<lb/>
權厝普濟精藍後三年甲申夏四月從燕恭惠王之鹵<lb/>
簿徃窆河南永安縣實祔先王之塋惟汝隂資性温愿<lb/>
<pb n="KR4d0070_WYG_038-15a"/>
涉詩書㸃翰有楷法間喜武戱尤精射御方將承寵嘉<lb/>
輔熈隆而降齡弗修其命也夫夫人濮陽吳氏故領軍<lb/>
衛將軍元慶之女封本郡君勲門戚里姿徳兼茂子三<lb/>
人長曰仲堯右内率府副率餘皆夭閼一女亦不育有<lb/>
詔掖垣俾識幽穸銘曰汝隂綽綽器槩宏博以善為樂<lb/>
襲寵軒綏<graphic n="KR0993" url="https://raw.githubusercontent.com/kanripo/KR-Gaiji/master/images/KR0993.png" mimeType="image/png"/>庭侍祠在宗有儀當鍾遐祉森映麟趾收<lb/>
神遽巳鞏樹伊流陂陀新丘瑑石傳休<lb/>
　　　宗室贈右屯衛大將軍仲考墓誌銘<hi>并序</hi>
<pb n="KR4d0070_WYG_038-15b"/>
仲考字晞尹魏恭憲王之曽孫平陽懿恭王之孫右龍<lb/>
武軍大將軍丹州防禦使宗産之子皇祐三年四月生<lb/>
至和二年始賜名授太子右内率府副率嘉祐八年英<lb/>
宗皇帝踐阼改右監門率府率治平四年今上即位遷<lb/>
右千牛衛將軍五月甲申以疾終享年一十有七訃聞<lb/>
輟視朝一日贈右屯衛大將軍權厝普濟佛舍八月癸酉<lb/>
從大行靈駕𦵏河南永安以祔先王之塋累階金紫光<lb/>
禄大夫勲上䕶軍爵開國子食邑六百户娶王氏一女<lb/>
<pb n="KR4d0070_WYG_038-16a"/>
惟屯衛幼而岐嶷長而嚮善方朝廷設官立學以導宗<lb/>
子於徳義而不得遜志進修以成其之才之性為可傷<lb/>
矣觀其臨終之辭與父兄相反復而愛順之心尤足悲<lb/>
者矣銘曰幼女稚妻常情在茲逝將去汝云胡不悲此<lb/>
愛能輕是有剛節獨於父兄咽不忍絶乃其性資知義<lb/>
所存雖不享年斯明不昏<lb/>
　　　皇姪孫銀青光禄大夫檢校國子祭酒行右監<lb/>
　　　　門率府率兼御史大夫輕車都尉贈領軍<lb/>
<pb n="KR4d0070_WYG_038-16b"/>
　　　　衛將軍仲郢墓誌銘<hi>并序</hi>
領軍諱仲郢謹稽屬籍惟太宗皇帝之元子曰潞恭憲<lb/>
王生密國公允言密公生祁國公宗説祁公男子二十<lb/>
三人女子二十五人為領軍之兄姊者二人焉盖疏潤<lb/>
星潢擢華月幹慶基慿厚昌緒隆逺矣領軍姿貌端秀<lb/>
性禀明悟始就外傅屹然佩鞢有成人之志嘗侍上射<lb/>
苑中攝弓操矢得襄尺剡注之體屢中正鵠賜賚加等<lb/>
復能留好文史吟詠自娯尤喜篆籀二王歐陽筆法觕<lb/>
<pb n="KR4d0070_WYG_038-17a"/>
達其勢孝友恭順本諸其衷事親婉以從令處子舍莫<lb/>
有失愛者入朝廷繇賔賛而威儀儼如景祐三年始賜<lb/>
名授太子右内率府副率慶厯四年遷右監門率府率<lb/>
以慶厯七年四月二日感疾而卒享年二十三皇帝以<lb/>
諸孫之悼輟垂拱朝一日禭以領軍衛將軍印綬殯於<lb/>
奉先精舍八年六月六日從永嘉郡王之鹵簿徃窆永<lb/>
安塋域禮也娶郭氏三子長曰某率府率次曰某率府<lb/>
副率季未名四女並在室噫稟生如此其粹也慿慶如<lb/>
<pb n="KR4d0070_WYG_038-17b"/>
此其隆也降年不永是以禄位器志皆未之究也有詔<lb/>
史官為之識銘曰太宗之穆既蕃既昌祁公之子詵詵<lb/>
且良洵美領軍翹然而秀貴可踦待不俾以夀崧髙之<lb/>
麓天啓佳城憲園祔竁體魄維寜<lb/>
　　　宗室故銀青光禄大夫檢校國子祭酒行太子<lb/>
　　　　右司禦率府率兼殿中侍御史騎都尉世<lb/>
　　　　褒墓誌銘<hi>并序</hi>
宗室吳潭二邸太祖皇帝之穆也潭康惠王徳芳生昭<lb/>
<pb n="KR4d0070_WYG_038-18a"/>
信軍節度使兼侍中英國公維憲英國生金州觀察使<lb/>
從郁司禦盖金州之第三子諱世褒字仲華以真宗朝<lb/>
天禧已未生明道癸酉始賜名補右班殿直預内朝尋<lb/>
改右侍禁景祐乙亥遷階銀艾行太子右司禦率府率<lb/>
視秩國子祭酒寳元中兼殿中侍御史賜勲騎都尉慶<lb/>
厯元年十二月十三日遘疾終於邸院春秋二十有三<lb/>
權堋於普濟佛舍越三年嵗在甲申夏四月癸夘從燕<lb/>
恭惠王鹵簿𦵏於洛陽永安大塋夫人安氏無子司禦<lb/>
<pb n="KR4d0070_WYG_038-18b"/>
方雅信厚公族之秀幼知好學渉通諸經善行草書尤<lb/>
好虞褚筆法略得其妙近事諸皇族鮮出補外官悉留<lb/>
京師亦不釐務為選儒學官切磋講習外奉朝請而已<lb/>
此朝廷親親之義敦睦糾合所以别於庻姓不責以事<lb/>
然間有藴才慮抱器識者不偕於用齎志就歿故執册<lb/>
者無得而書焉銘曰太祖之穆在潭啓封君其曽孫源<lb/>
深基隆雅重者性粹厚者志言用與才則未嘗試蕭蕭<lb/>
馬鳴悠悠素旌徃從先王永安之塋<lb/>
<pb n="KR4d0070_WYG_038-19a"/>
　　　徐國太夫人墓誌銘<hi>并序</hi>
禮惟大昏之重以其合二姓之好繼萬世之本也矧皇<lb/>
胄宗子天家之貴其聘納之選非冠冕徳門忠孝之族<lb/>
孰當焉潭康惠王之仲子故侍中英國公諱惟憲之夫<lb/>
人曰和氏王考諱凝相五代晉位至右僕射太師尚書<lb/>
令考諱㟸殿中丞母彭城縣君劉氏夫人體質閒淑徳<lb/>
言有度既就壼教稱賢婣黨祥符癸丑嵗嬪於王家事<lb/>
尊撫卑夙夜匪懈寛和敦約動循禮法丙辰嵗英公捐<lb/>
<pb n="KR4d0070_WYG_038-19b"/>
館晝哭過哀常好文翰通曉音律是後不復治習稱未<lb/>
亡人誦貝葉書奉金僊之教諸孤幼稚均養如一煢居<lb/>
二十年上下無間言者乾興初封汝南郡君明道二年<lb/>
進莒國夫人慶厯丁亥孟春感疾羸苶上遣中貴人挾<lb/>
毉診視諸子益購髙手療之莫瘳以七月二十一日薨<lb/>
於寢享年五十有六追封徐國太夫人上聞而悼之賻<lb/>
恤加等遣内人省其室詔使䕶䘮事為菆塗奉先精舍<lb/>
戊子六月六日歸祔英公於永安塋禮也男子四人長<lb/>
<pb n="KR4d0070_WYG_038-20a"/>
從郁終於金州觀察使次從式左千牛衛大將軍彭州<lb/>
刺史次從湜左千牛衛大將軍循州刺史次從賁右監<lb/>
門大將軍女十二人長早卒次封齊安宣城懐徳廣樂<lb/>
晉安安定髙平仁夀郡君諸季早夭嗚呼夫人其為女<lb/>
也静而婉可謂有彤管之法其為婦也順而正可謂有<lb/>
采蘋之行其為母也慈以均可謂有鵲巢之徳用能節<lb/>
義著於宗戚恩禮厚於宸眷史臣執簡宜有識矣銘曰<lb/>
展矣英公宗之彦兮猗歟夫人邦之媛兮自我于歸上<lb/>
<pb n="KR4d0070_WYG_038-20b"/>
下宜之樂只君子福履綏之云胡不淑公不偕老我逾<lb/>
終身則已夀考云胡多慶於皆克孝承顔無違服我慈<lb/>
教自公忽兮我心缺兮半甲子兮從於穴兮<lb/>
　　　宗室右武衛大將軍黄州刺史令稼夫人夀昌<lb/>
　　　　縣君李氏墓誌銘<hi>并序</hi>
夀昌縣君李氏故右監門衛將軍言之孫故右侍禁祺<lb/>
之女於今皇太后為外族治平三年八月歸於右武衛<lb/>
大將軍黄州刺史令稼武衛迺冀康孝王惟吉之曽孫<lb/>
<pb n="KR4d0070_WYG_038-21a"/>
廬州觀察使廬江侯守度之孫舒州刺史世括之子夀<lb/>
昌既歸事舅姑如父母事其夫甚恭愿和順之性出於<lb/>
自然每黄州之講學也承奉尤祗勤輒躬饌以待盖喜<lb/>
其良之遜志自修也且曰富貴而能為善吾心樂哉盖<lb/>
知内助之益者歟四年五月辛丑以疾終享年十有九<lb/>
六月已酉殯於普濟佛舍八月從英宗皇帝靈駕𦵏河<lb/>
南永安女一人始育黄州宗室之秀而夀昌才徳婉淑<lb/>
宜與之偕老而遽然以逝亦可悲矣銘曰生也猶幻性<lb/>
<pb n="KR4d0070_WYG_038-21b"/>
也本真幻何延促真不可淪嗟嗟夫人所禀之純惜哉<lb/>
奄忽以還氤氲<lb/>
　　　宗室太子右司禦率府率宗彦夫人張氏墓誌<lb/>
　　　　銘<hi>并序</hi>
夫人姓張氏祖遵以材勞受男爵歿贈邠州觀察使父<lb/>
文慶左班殿直夫人生而淑麗聞諸姻黨時平陽懿恭<lb/>
王少子今司禦率府率宗彦遴求佳匹協幹宗事允矣<lb/>
邦媛宜於吉卜乃展禽帛之聘歸於邸第執笄奠菜婉<lb/>
<pb n="KR4d0070_WYG_038-22a"/>
如肅如懿恭宗藩之望胄緒昌衍夫人協和娣姒雅有<lb/>
禮法褒封未逮穠華遽零凡好合八年以慶厯壬午七<lb/>
月既朢終於内寢春秋二十四越月塗殯資福精舍甲<lb/>
申孟夏歸窆洛陽永安從邦族之大塋順也三男長仲<lb/>
寂次仲向並太子右内率府副率一未名三女詞臣被<lb/>
㫖銘其墓曰懿女士兮洵美且嬛嬪天孫兮弗偕遐年<lb/>
曉風急兮捲祥雲秋霜繁兮摧芳荃伊之涘兮嵩之麓<lb/>
魂兮歸來安幽阡<lb/>
<pb n="KR4d0070_WYG_038-22b"/>
　　　右監門衛大將軍仲炎夫人秀容縣君李氏墓<lb/>
　　　　誌銘<hi>并序</hi>
秀容縣君李氏章懿皇后之姪女也曽祖延嗣尚書令<lb/>
呉國公祖仁徳尚書令秦國公考用和中書令安定郡<lb/>
王章懿皇后誕生仁宗皇帝以外家之重閥裔光大秀<lb/>
容幼聰惠今慈夀太皇太后養於閤中仁宗選皇族之<lb/>
秀以歸於右監門衞大將軍仲炎有子五人士良士屏<lb/>
皆終於内率府副率次亦亡二人幼未名女一人早夭<lb/>
<pb n="KR4d0070_WYG_038-23a"/>
秀容以貴戚之後為宗室婦盥櫛事舅姑謹恪嚴翼如<lb/>
出寒素無怠弛之意治平四年三月甲戌以疾終年二<lb/>
十有四權厝于奉先佛舍八月癸酉從英宗靈駕徃𦵏<lb/>
於河南永安銘曰善事舅姑從夫以順貴出后家惟循<lb/>
箴訓云何先春凋此芳舜二子肯堂尚承淑問<lb/>
　　　左驍衛大將軍世謐夫人仁夀縣君安氏墓誌<lb/>
　　　　銘<hi>并序</hi>
仁夀縣君安氏贈左驍衛大將軍世謐之配祖習解州<lb/>
<pb n="KR4d0070_WYG_038-23b"/>
防禦考惟演東頭供奉官十有四嵗而歸驍衛驍衛纔<lb/>
冠捐館仁夀奉姑清河郡夫人張氏婦道甚備供飬謹<lb/>
恪未嘗不適其意治平二年六月辛夘卒年三十有七<lb/>
四年八月英宗靈駕西引從窆於永安以祔其夫之塋<lb/>
子一人令業右監門率府率早世仁夀既傷其夫而哀<lb/>
其姑又悼其子於是口不茹葷手不釋佛書痛自勉約<lb/>
如是積年竟先其姑而亡可悲也矣銘曰無夫何儀無<lb/>
子何依苦志靡它之死不違勤勞瘁劬奉承其姑二紀<lb/>
<pb n="KR4d0070_WYG_038-24a"/>
一心之死不渝春露易睎秋華易萎從夫違姑姑情獨<lb/>
悲<lb/>
　　　宗室右監門率府副率仲甫夫人魏氏墓誌銘<lb/>
　　　　<hi>并序</hi>
夫人姓魏氏曽祖仁浦追封秦王祖咸熈累贈工部尚<lb/>
書父昭文西上閤門使封州刺史秦王國初執政勲在<lb/>
王府故夫人伯祖保平軍節度使同中書門下平章事<lb/>
鄆國公咸信尚太祖皇帝女許國恭恵大長公主遂為<lb/>
<pb n="KR4d0070_WYG_038-24b"/>
國戚閥閲益熾夫人年十七有行潞邸好合五年室家<lb/>
相宜以慶厯甲申六月丁夘云胡不淑奄就大夜享年<lb/>
二十有一男三人長某右監門率府率餘未名夫人姿<lb/>
儀秀静性禀惠淑鞶絲組繡曲盡工巧事父母孝事舅<lb/>
姑順事夫有禮遇娣姒謙以和撫下恩意甚至生大族<lb/>
歸皇族不驕不忌亦婦道之難也初厝於普濟佛舍五<lb/>
年四月二十八日從潤邸楚國太夫人靈仗歸𦵏永安<lb/>
大塋宗室之尚制也有詔詞臣俾識幽穸銘曰猗惟夫<lb/>
<pb n="KR4d0070_WYG_038-25a"/>
人貴戚之生宗子之嬪逮日之吉歸以翟茀庻宜爾室<lb/>
胡然妙齡電泡不停蕙蘭摧馨栢城欝欝泉深土實國<lb/>
之豐畢丹旐素輿靈其就途從其王居<lb/>
　　　右清道率府率世顒夫人髙氏墓誌銘<hi>并序</hi>
夫人髙氏祖瓊以才武典禁兵領忠武軍節度使父繼<lb/>
隆引進使陵州團練使母金華縣君吕氏夫人生而美<lb/>
秀性且明慧鞶絲箴管曲盡工巧絃簧音律雅通其妙<lb/>
温静莊肅天資有裕吳懿王諸孫右清道率府率世顒<lb/>
<pb n="KR4d0070_WYG_038-25b"/>
方求淑媛以主内治聞夫人之懿因問名而卜之吉遂<lb/>
納幣贄鴈以慶厯丙戌十一月歸於吴邸既祭於禰室<lb/>
家甚宜入謁中禁儀容有度接諸宗黨莫不洽比結縭<lb/>
暮嵗載震彌月方緩帶以為喜遽收華而早謝丁亥十<lb/>
月五日卒於燕寢哀哉若人之不淑始十有七嵗矣厝<lb/>
於奉先精舍戊子六月徃窆河南永安縣之大塋一子<lb/>
曰令典率府副率噫以清道之宗戚近屬以夫人之世<lb/>
家令範宜夫膺魚軒象服之寵享鵲巢螽斯之慶琴瑟<lb/>
<pb n="KR4d0070_WYG_038-26a"/>
偕樂福夀相終而摧芳先秋淪精長夜吁嗟乎彼蒼何<lb/>
賦與之獨嗇也銘曰彼姝者子温且惠兮既笄有行合<lb/>
嘉配兮謂克享年福禄萃兮祥烟彩霞遽彼沫兮依<lb/>
然手澤在鞶帨兮揚且之晢怳相對兮翩翩者旌素<lb/>
車邁兮鏤石紀文納泉隧兮<lb/>
　　　皇第八女追封韓國公主石記文<lb/>
慶厯紀年龍集作噩孟夏二十五日辛亥皇第八女齊<lb/>
國公主薨出於都城西普濟佛舍以須即還宸衷愴悼<lb/>
<pb n="KR4d0070_WYG_038-26b"/>
有詔追封于韓再不視垂拱朝甲寅為舉哀于後苑羣<lb/>
臣叙班慰於崇政殿之門外時皇族楚國太夫之喪歸<lb/>
祔潤恭靖王之兆故因其儀仗載塈周以軿車五月丁<lb/>
夘𦵏諸永安陵園本朝之故典也公主以癸未季冬十<lb/>
日實啓禓衣之慶生而明秀自然温浄每省中建道<lb/>
塲聞梵唄鐃磬之音輒有悦色以故嘗依浮圖法號<lb/>
為保慈崇祐大師及是疾良美乃下制改封于鄧再<lb/>
進大國於齊噫禀和天粹託體帝家以鍾念于淵慈<lb/>
<pb n="KR4d0070_WYG_038-27a"/>
故荐膺於寵數故不遐夀永嚮多福早歳逝矣彼蒼<lb/>
何哉不歸兠率之宫親承受記必向迦維之國還復下生<lb/>
被㫖撰文用識幽穸謹記<lb/>
　　　故鄆國公主石記文<lb/>
公主今皇帝之息女母曰御侍馮氏以慶厯二年六月<lb/>
二日生三年八月十八日卒火於奉先佛舍初宫闈叢<lb/>
慶荐啓紡塼之吉而公主於諸女行第五韶頴明秀瓊<lb/>
膚紺髪真天人之相方且詔有司條西漢之制以䟽脂<lb/>
<pb n="KR4d0070_WYG_038-27b"/>
沐酌開元之典以錫嘉號制未及下雨滛遘厲奄至不<lb/>
淑宸扆眷悼乃有鄆國之贈國朝之故自帝子下逮諸<lb/>
宗室凡未封爵而殤雖追貴一品不專舉仗衛及是燕<lb/>
恭惠王之鹵簿將陪𦵏於永熙故公主從焉載以軿車<lb/>
大鴻臚持節䕶行以甲申孟夏癸夘藏于莊懿太后<lb/>
之陵域不封樹從舊制也臣某載筆以司宗譜承詔<lb/>
撰著得詳録云謹記<lb/>
　　　宗室銀青光禄大夫檢校國子祭酒行太子右<lb/>
<pb n="KR4d0070_WYG_038-28a"/>
　　　　内率府副率兼監察御史武騎尉仲産石記<lb/>
　　　　文<lb/>
皇姪右屯衛将軍宗迥之第四子曰仲産曽祖潞恭憲王<lb/>
祖贈安逺軍節度使宻國公允言母曰河南縣君梁氏<lb/>
以康定辛巳十月始育慶厯壬午春三月賜名一命為<lb/>
銀青光禄大夫檢校國子祭酒行太子右内率府副率<lb/>
兼監察御史武騎尉是歳十一月卒後二年夏四月癸<lb/>
夘舉而藏于洛之永安大塋國家錫羨貽謀宗姓蕃昌<lb/>
<pb n="KR4d0070_WYG_038-28b"/>
故尊者茅土以胙之卑者爵命以寵之枝葉扶踈本根<lb/>
深固羨乎哉隆且盛矣産也不幸而夭逝亦命而巳矣<lb/>
謹記<lb/>
　　　宗室右監門衛大將軍世滋故長男太子右監<lb/>
　　　　門率府率令輯石記文<lb/>
令輯字君瑞冀康孝王之曽孫贈陳州觀察使追封淮<lb/>
陽侯守約之孫左監門衛大將軍世滋之子母曰長樂縣<lb/>
君王氏於皇上為姪曽孫慶厯四年正月乙酉生於邸第<lb/>
<pb n="KR4d0070_WYG_038-29a"/>
俄值誕節恩命之名録為太子右内率府副率賜階銀<lb/>
艾檢校上庠祭酒憲銜兼監察勲武騎尉八月遷右監<lb/>
門率府率是歳仲冬親郊圜丘均慶宗室加散官殿中<lb/>
改勲騎都尉越五年五月既望日而夭甫及二歳權厝<lb/>
于普安佛舍夏四月坎而藏於永安大塋康孝王實太<lb/>
祖皇帝之孫徳厚流光本支蕃衍矧維睿聖親親之篤<lb/>
故殤子未違襁抱而寵錫數加賦命不遐奄違昭世哀哉<lb/>
謹記<lb/>
<pb n="KR4d0070_WYG_038-29b"/>
　　　宗室右監門率府率仲郢第三男石記文<lb/>
宗室右監門率府率仲郢之第三男以慶厯三年八月<lb/>
生五年三月六日夭殁贈安逺軍節度使宻國公允言<lb/>
之曽孫左千牛衛大將軍嘉州刺史祁國公宗説之孫<lb/>
也母曰郭夫人宻國盖潞恭憲王之次子其系實出於<lb/>
太宗皇帝本朝典故凡宗子賜之名則加於官若殤子<lb/>
者灑流濬源分華金枝未再周星遽隨逝水一命不<lb/>
及非命也夫初厝于普濟佛舍即以夏五月十二日<lb/>
<pb n="KR4d0070_WYG_038-30a"/>
掩于永安之域從舊制也謹記<lb/>
　　　宗室右千牛衛大將軍宗訥第四男石記文<lb/>
殤子潞恭憲王曽孫贈鎮江軍節度使兼侍中郇國公<lb/>
允成之孫左千牛衛大將軍宗訥之第四子母曰長樂<lb/>
郡君賈氏康定二年辛巳七月十六日載誕慶厯壬午<lb/>
七月十五日夭卒生甫周歳奪於襁抱未壬命未錫名<lb/>
故無紀者初火于永寧佛舍越甲申夏癸夘坎而藏於<lb/>
永安大塋國家源流深長本支蕃衍諸宗室子垂髻佐<lb/>
<pb n="KR4d0070_WYG_038-30b"/>
餕即就師傅教之方名數目稍𨽻簡諒拜官賦禄矣故<lb/>
皇屬不患爵位惟不享年末如之何巳茲殤子之所<lb/>
可悼也謹記<lb/>
　　　宗室故贈潁州防禦使汝隂侯宗育第二男石<lb/>
　　　　記文<lb/>
殤子潞恭憲王曽孫贈安逺軍節度使宻國公允言之<lb/>
孫贈潁州防禦使汝隂侯宗育之第二子母濮陽郡君<lb/>
吴氏以康定辛巳十一月載誕慶厯壬午八月夭卒生<lb/>
<pb n="KR4d0070_WYG_038-31a"/>
未周星奪於襁抱未王命未錫名故無紀者初火于薦<lb/>
嚴佛舎越甲申孟夏從燕恭惠王𦵏㐲藏于永安大<lb/>
塋吉壤廣原諸宗室之收宅使逝者而可作殤子且<lb/>
保于父祖矣又何愴焉謹記<lb/>
　　　宗室右屯衛將軍宗迥第五子石記文<lb/>
皇室右屯衛將軍宗迥其第五子以慶厯壬午年閏九<lb/>
月生生旬日而殁盖太師尚書令潞恭憲王曽孫贈安<lb/>
逺軍節度使宻國公允言之孫母曰河南縣君梁氏初<lb/>
<pb n="KR4d0070_WYG_038-31b"/>
火于薦嚴佛舍甲申四月舉而藏于永安之大塋國家<lb/>
推親親之恩雖始生之嬰而莫或遺也其于敦睦收䘏之<lb/>
道亦云至矣謹記<lb/>
　　　故銀青光禄大夫檢校國子祭酒右監門率府<lb/>
　　　　率兼侍御史上騎都尉仲涵石記文<lb/>
故右監門率府率諱仲涵左監門衛大將軍宗懿之長<lb/>
子平陽懿恭王孫潞恭憲王之曽孫也母中山郡杜氏<lb/>
慶厯辛巳三月十二日生三月而賜名授太子右内率<lb/>
<pb n="KR4d0070_WYG_038-32a"/>
府副率兼監察御史是歳郊祀慶成加恩殿中侍御史<lb/>
四年遷今官其年復以郊祀加恩改兼侍御史七年四月<lb/>
二十日卒於邸遂殯于奉先精舍八年六月六日徙窆<lb/>
於河南永安縣之大塋率府資性孝謹不好戲㺯勝衣<lb/>
就傅學方甲書數墨筆字蹟巳中楷法頗習丹青之藝<lb/>
亦有可觀方將討論文史趨為善之樂賦命不淑既齠而<lb/>
殞其可哀也巳謹記<lb/>
　　　左監門衛大將軍宗楷第八男石記文<lb/>
<pb n="KR4d0070_WYG_038-32b"/>
宗室無服之殤曰左監門衛大將軍宗楷之第八子母<lb/>
陳留郡君吴氏以慶厯丙戌三月十二日生舉以文緥<lb/>
粲然珠潔雍樹顧復免於水火以丁亥七月十三日卒<lb/>
哀哉未名故未之命也其夭之遽巳櫝而焚之藏于奉<lb/>
先精舍戊子六月六日𦵏永嘉郡王于永安大塋殤子<lb/>
從與瘞焉國家親親廣愛以風天下惟是飾終之典尤<lb/>
為纎悉又詔詞臣為之識訥諸幽坎厚之至也謹記<lb/>
　　　宗室太子右内率府副率仲郢長女石記文<lb/>
<pb n="KR4d0070_WYG_038-33a"/>
潞恭憲王曽孫贈安逺軍節度使宻國公允言之孫左<lb/>
千牛衛大將軍宗説之子曰右内率府副率仲郢其耦<lb/>
汾陽郭氏以康定二年八月始生一女凡二歳感疾而殞<lb/>
即日從浮屠氏茶毗法而置之法濟精舍後二歳歳在甲<lb/>
申夏四月舉而藏於伊南之大塋夫古所謂殤者不以成<lb/>
人之禮舉之也本朝惇叙恊和軫懐於夭奪所以廣慈<lb/>
愛之道而立教于天下也巳謹記<lb/>
　　　祁國公宗説第六女石記文<lb/>
<pb n="KR4d0070_WYG_038-33b"/>
慶厯八年六月六日𦵏永嘉郡王於河南府永安大塋故<lb/>
事凡柩之厝殯者雖不成殤舉以是日窆若瘞焉今殤女<lb/>
之封用兹典也潞恭憲王之曽孫贈安逺軍節度使宻國<lb/>
公允言之孫千牛衛大將軍祁國公宗説清河郡君張氏<lb/>
之第六女也質秀體淑美哉其容也柔聲下色嘉哉其言<lb/>
也箴管盤帨敏哉其功也恭孝謹順懿哉其徳也不幸感<lb/>
疹十一歳而卒盖慶厯七年二月十五日也笄纓之期甫<lb/>
及脂澤之田未封蘭始薫而霜彫珠將圓而月缺故宗黨<lb/>
<pb n="KR4d0070_WYG_038-34a"/>
所以悼戚之尤甚也巳謹記<lb/>
　　　宗室右屯衛將軍宗嚴第七女石記文<lb/>
皇從姪右屯衛將軍宗嚴之第七女以慶厯辛巳十一<lb/>
月誕育壬午八月夭逝火于薦嚴佛舍越甲申孟夏癸<lb/>
夘舉而藏諸永安大塋殤女潞恭憲王曽孫贈侍中郇<lb/>
國公允成之孫生未周星奪於襁抱珠碎掌上蘭摧庭<lb/>
中父兮母兮憯慟何及往安幽坎尚慰二人謹記<lb/>
　　　宗室右屯衛將軍宗嚴第五女石記文<lb/>
<pb n="KR4d0070_WYG_038-34b"/>
慶厯甲申舉諸宗室暨諸小喪從燕恭惠王以西而殤<lb/>
女在焉女潞恭憲王曽孫贈鎮軍節度使兼侍中郇國<lb/>
公允成之孫右屯衛將軍宗嚴之第五女母曰長樂郡<lb/>
君潘氏寳元已夘十月誕育慶厯壬午閏九月三日遘<lb/>
疾夭卒年四歳殤女之始免於懐垂髫佩燧知承母教<lb/>
習於鞶絲濬發其源本銀潢之一𣲖華而不秀摧玉樹<lb/>
於先春初火于薦嚴精藍及此掩於永安之域實甲申<lb/>
孟夏之癸夘也髣髴弱魂往安幽埳謹記<lb/>
<pb n="KR4d0070_WYG_038-35a"/>
　　　安徳軍節度使華原郡王允良第九女石記文<lb/>
華原郡王第九女母英國夫人張氏慶厯乙酉歳六月設<lb/>
帨於門右且示有紡事焉負以文褓舉之於寢粹然而玉<lb/>
潔粲然而珠媚既孩則顧指戲笑裕如也不幸病悸先朝<lb/>
露以晞盖丙戌歳之七月也遂厝櫝於廣福精舍慶厯<lb/>
八年從父永嘉王薨鴻臚䕶喪以六月六日𦵏永安原<lb/>
女亦從而瘞焉華原燕恭肅王之冡嗣實出太宗皇帝<lb/>
謹記<lb/>
<pb n="KR4d0070_WYG_038-35b"/>
　　　左龍武衛大將軍信州團練使安國公從古第<lb/>
　　　　四女道娘石記文<lb/>
宗室左龍武衛大將軍信州團練使安國公從古之第四<lb/>
女道娘宜幼真母京兆郡君宋氏以明道癸酉歳有衣禓<lb/>
之喜幼真天資端秀異于羣兒性復頴悟所學輒善組訓<lb/>
餘力尤好筆札日事熏祓誦金仙書慕習其教侍安國<lb/>
公京兆君旁惟顔色所嚮而俯仰承接於婉若方且總<lb/>
羈就笄卜歸良族容纓未佩膏肓感疾上遣太毉髙<lb/>
<pb n="KR4d0070_WYG_038-36a"/>
手以視而藥石不效慶厯丁亥四月十一日卒年十有<lb/>
五矧才徳既顯惟有待而發之惜哉天奪其夀故諸宗<lb/>
黨所以痛悼甚焉上為嗟惻禭以冠帔賻幣有加即厝<lb/>
於奉先禪院以慶厯戊子六月六日附竁曽祖潭康惠<lb/>
王之園兆謹記<lb/>
　<lb/>
　<lb/>
　<lb/>
<pb n="KR4d0070_WYG_038-36b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　樂全集巻三十八<lb/>
</p>
<p>
</p>
  </div>
<div>
                <head>樂全集卷三十九</head>
    <p>
<pb n="KR4d0070_WYG_039-1a"/>
欽定四庫全書<lb/>
　樂全集卷三十九　　　宋　張方平　撰<lb/>
　　墓誌銘<lb/>
　　　推誠保徳功臣正奉大夫守太子少傅致仕上<lb/>
　　　　柱國南陽郡開國公食邑三千三百户食實<lb/>
　　　　封八百户賜紫金魚袋贈太子太保諡忠憲<lb/>
　　　　韓公墓誌銘<hi>并序</hi>
上景祐中其執政之老曰昌黎韓公諱億以直方惇厚<lb/>
<pb n="KR4d0070_WYG_039-1b"/>
更踐二府謨猷憲度所以弼諧者甚著既而避位拜天<lb/>
官貳卿保釐南都加資政殿學士領澶淵上以澶淵當<lb/>
北道衝會非所以佚耆艾易亳社就遷尚書左丞慶厯<lb/>
三年連抗章請老以太子少傅致仕還京師明年仲秋<lb/>
既望考終于景寧里第享年七十有三天子憫然不御<lb/>
朝追錫命為太子太保禮官廞行合於忠憲二法以聞<lb/>
詔用易名公之先占籍常山之靈壽考信公游學過河<lb/>
遂不北還公既貴卜封樹禰廟得許昌之長社吉因而<lb/>
<pb n="KR4d0070_WYG_039-2a"/>
度竁故公之得謝也使營居于許將徙而薨其孤綜等<lb/>
奉公之䘮以歸新宅至于陽月乃克𦵏于大塋成公志<lb/>
也公字忠魏曾王父母贈太保諱某江國夫人張氏王<lb/>
父母贈太傅諱某舒國夫人李氏考妣贈太師尚書令<lb/>
信國公諱某二夫人越國郭氏吳國周氏世載善慶至<lb/>
公而大公郭之自出咸平中登進士第釋褐廷尉平知<lb/>
亳之永城縣理聲籍甚郡守皇甫選時名士察公逺器<lb/>
傾身定交凡亳境内訟事乆不決者輒屬公平處淮南<lb/>
<pb n="KR4d0070_WYG_039-2b"/>
計臺上治最改大理寺丞蓋初莅官風迹固巳章章矣<lb/>
丁信國艱服除倅淮陽河决屬邑淹田廬無慮計工將<lb/>
賦諸民公請循視水勢即斬材河瀕稍楗合之水復故<lb/>
道而民不知俄遷殿省丞他日章聖嘗覧公著述特命<lb/>
引對改太常博士知洋州州有寃獄乃大豪巨姦賂以<lb/>
買直積十年不决公一訊情得罪人自服還除屯田員<lb/>
外郎張文節公鎮魏公佐之文節髙介少許與雅重公<lb/>
薦公文中御史即召殿中擢侍御史江淮南兩浙旱蝗<lb/>
<pb n="KR4d0070_WYG_039-3a"/>
命公安撫到部問民疾苦察吏理慰薦廉善劾免貪殘<lb/>
散利薄征去幾省禁合肥有陂可溉田乆為强家豪占<lb/>
公按復之民至今受賜未復命除開封府判官一日對<lb/>
下已出殿屛復召入賜五品服俄授河北轉運使故相<lb/>
向公諸子訟財詔公留為平之時丁崖州擅朝交利欲<lb/>
得向氏長安華嚴别墅諸子已聽命使所親諷公公不<lb/>
答崖州絶以為恨鎮定帥曹瑋有威名崖相亦忌之斥<lb/>
知萊州又慮其有辭也命公馳驛先入據城奪其兵緣<lb/>
<pb n="KR4d0070_WYG_039-3b"/>
是伺間欲兼中公以危法公處事周審慮先幾微故崖<lb/>
相卒不能傷上嗣位推恩遷司封進直史館領青社尋<lb/>
追還臺兼侍御史知雜事賜服三品遷起部郎中會中<lb/>
丞缺公專臺務禁軍有吿急變者中貴人夜開宫門逮<lb/>
卒百餘輩付臺公質辭探情知事矯誣寛之不問中貴<lb/>
人自以捕反者為功日傳制促獄上及文具止誅吿者<lb/>
計臣更茶利法傷財害民公被命詰諸謬議者閱實其<lb/>
罪自丞相率時帷幄預政權倖干寵公連鞫詔獄持法<lb/>
<pb n="KR4d0070_WYG_039-4a"/>
平不撓貴倖二宫亦用是知公為質重有守擢龍圖閣<lb/>
待制頃之出亳州尋召知審刑院先是天下斷獄多中<lb/>
覆待報公請裁定中典頒為常制廷尉讞平郡國按章<lb/>
不以時决公奏立日程由是天下刑禁少滯以五兵加<lb/>
樞密直學士牧益州又遷諫議大夫時知星者言益部<lb/>
當災非仍饑且有兵變上心憂之推選才堪鎮撫者而<lb/>
以公行且諭之意公稽首曰陛下過屬臣以方面臣雖<lb/>
不敏當不辱命惟陛下無以蜀為慮也慨然登車至則<lb/>
<pb n="KR4d0070_WYG_039-4b"/>
歲果大旱公罄精力安集流散凡利害事知無不為决<lb/>
九升江口以溉闔境濡足賑廩勸分寛賦弛役所以救<lb/>
荒之術施設甚詳或短公于朝為不足辦蜀事上遣使<lb/>
若緣他故至蜀者實以覘公之政既入蜀蜀人美公不<lb/>
容口入境年雖大殺而民無饑色獄無囚繫野無盜竊<lb/>
使者還白上於是知公可屬以重任而定大用之意未<lb/>
幾有㫖召公㕘知政事宰相以益部不可缺守宜須代<lb/>
歸以拜既而引所善易制者故公命中格還更除御史<lb/>
<pb n="KR4d0070_WYG_039-5a"/>
中丞充理檢使公見上謝理蜀無政一無及寵利意奏<lb/>
引唐制增置御史裏行員屢陳便宜切劘時事上嚮納<lb/>
之多施行者尋以工部侍郎同知樞密院事國家自景<lb/>
徳中與契丹氏平而夏人効職貢鄙上無事且四十年<lb/>
武備寖弛廟堂優游言不及兵公登樞府獨悉心邊防<lb/>
事建議執政各任堪將帥者稍試用之又言諸武臣宜<lb/>
知兵事權謀之書而今皆禁絶盍類次四種之要使習<lb/>
通之上為親集神武秘畧頒諸邊將邈川與夏人尋戈<lb/>
<pb n="KR4d0070_WYG_039-5b"/>
而來獻㨗朝議欲加節制公曰二族皆藩臣擅相攻擊<lb/>
朝廷曾不曲直之問顧但加賞勝者是驕邈川而怒夏<lb/>
人徳刑去矣獨執不可事遂寢公揣元昊野心勢必颺<lb/>
去其國人交易都下雜處邸肆請為除館遣官監其市<lb/>
事道路䕶以往來下詔若優待逺人者實羈防其姦諜<lb/>
國朝故事方鎮不得擅兵嶺南去甸外數千里嵠穴蠻<lb/>
或聚為盜郡縣無以禦馳請濟師朝廷雖近發湖湘之<lb/>
甲援擊率不及事公奏置廣桂鈐轄增募土兵重其鎮<lb/>
<pb n="KR4d0070_WYG_039-6a"/>
守南粤以安附遷以小司徒叅知政事時定襄地大震<lb/>
災異數見公方在吿力疾入對上問地震何主對曰是<lb/>
為隂有餘夷狄中國之隂也天意儻以此告且陳所以<lb/>
消伏之道上欣納命戒邊備仍詔求直言極諌者公罷<lb/>
後三年夏冦畔擾疆場時駭天下共其勞議者方思公<lb/>
之前慮盡心王室也劉平戰敗延州邊臣以降賊聞族<lb/>
應從坐法以降狀未明未之收也有司請兵圍其第衆<lb/>
知平見誣莫敢言者公時入覲為上言日平延州殊死<lb/>
<pb n="KR4d0070_WYG_039-6b"/>
戰殺賊過當轉鬬傅城下守將不為納勢窮被執更以<lb/>
姦讒被大戮則忠力之臣何勸上悟曰嘻微公言用刑<lb/>
幾濫即徹守兵亳社介京東西淮服數路之交故盜充<lb/>
斥公之再為州也屬邑日有剽劫民不寧處為設方略<lb/>
刺取乃大校為之囊槖誅獲幾百人四封肅然無追胥<lb/>
之役公凡歴別任判大理知審官院吏部流内銓掌貢<lb/>
舉刪修令勅聘契丹為國信使所處事任後必有可稱<lb/>
述者歴刺守令治行為吏最登三事謀王體斷國論有<lb/>
<pb n="KR4d0070_WYG_039-7a"/>
大臣節薛宣身兼數器胡廣天下中庸見於公矣性莊<lb/>
重造次不違禮法其家事尤理自闑以内肅如官府諸<lb/>
子侍側非忠義之言不及稚孫能行即長幼有序無敢<lb/>
戲嫚公旁者家人有嚴君焉公之謂巳與人遇下則更<lb/>
溫恕篤於親舊其孤藐不能自存者為之婚𦵏稍才者<lb/>
推䕃使仕敎撫成就之樂聞孝悌之事凡議賞罰有以<lb/>
敦勸風俗者必屬意焉夫人蒲氏追封安定郡太君繼<lb/>
室王氏太尉文正公之女追封太原郡太君徳禮有儀<lb/>
<pb n="KR4d0070_WYG_039-7b"/>
宗姻攸憲先公以歿子男八人曰綱前任水部員外郎<lb/>
綜太常博士集賢校理綘太子中允繹維縝並太常寺<lb/>
太祝緯大理評事緬太常寺太祝女六人長適端明殿<lb/>
學士翰林侍讀學士給事中李淑次早卒次適大理評<lb/>
事蘇舜賓次適太常寺太祝王整二人尚幼孫男十四<lb/>
人公起諸生丁時累洽出入顯重至登鈞衡餘四十年<lb/>
輝光日新功用在人典型在朝引年辭榮道徳益髙諸<lb/>
子孫並以行藝冇令名孝恭雍和承顔無違福壽始終<lb/>
<pb n="KR4d0070_WYG_039-8a"/>
可謂全者某早辱公之知而又從諸子游義甚厚託辭<lb/>
傳信所不得讓銘曰股肱惟人后聖惟臣不顯忠憲力<lb/>
扶化均亹亹忠憲維徳之勉四方于宣維國之翰蜀吿<lb/>
艱災天子命公民忘饑勞實奏顯庸還司邦憲率廸訓<lb/>
典正色于朝不仁者逺帝志先定畀公以政廼更二府<lb/>
爰賦明命時方乂寜公獨深慮思患豫防愛莫公助公<lb/>
罷三歲夏戎孔熾人益諒公忠於國計年至告老道全<lb/>
徳髙福祿蕃厚亦遐壽考長社之北嘉禾之鄉下從先<lb/>
<pb n="KR4d0070_WYG_039-8b"/>
公掩此幽堂子孫多材克延休問人皆有終公也無恨<lb/>
　　　朝散大夫守尚書户部侍郎致仕上柱國太原<lb/>
　　　　郡開國公食邑二千九百户食實封五百户<lb/>
　　　　賜紫金魚袋王公墓誌銘<hi>并序</hi>
英宗治平二年龍圖閣學士給事中知陳州王公年七<lb/>
十請致君事以尚書禮部侍郎得謝歸鄉里今上即位<lb/>
改户部熙寧二年歲次巳酉閏十一月八日無疾燕坐<lb/>
終于正寢享年七十有六公諱贄字至之廬陵太和人<lb/>
<pb n="KR4d0070_WYG_039-9a"/>
王氏自晉太傅導為江左盛族唐末公之從伯祖綰從<lb/>
楊行宻定江淮有功其子崇文終吉州刺史因家焉公<lb/>
天禧三年進士擢第釋褐邵州防禦推官歴衡連郴三<lb/>
州軍事判官初仕即以風幹著稱本部任材監興國軍<lb/>
大冶縣茶埸兼知縣事大冶江西劇縣吏猾民豪乆不<lb/>
治訟有至數年不决敝事尤多公到未幾政以清簡聞<lb/>
遷著作佐郎監益州軍資庫樞宻直學士王公鬷領益<lb/>
部辟公幕府流内銓已注官在路公聞詣府白曰選人<lb/>
<pb n="KR4d0070_WYG_039-9b"/>
逺官勤矣如之何使之中途而返也堅請復奏寢前章<lb/>
王公善其意從之就改秘書丞京尹舉知開封府尉氏<lb/>
縣時承獻后埀箔之後中人擅勢衘命出邑下者邀索<lb/>
撓民公宻疏其事以聞朝廷因以正法中人威暴由是<lb/>
始沮後尹杜祁公知之深所嗟賞以為由一邑而正天<lb/>
下之法可謂之能才矣叙遷太常博士用三司使薦提<lb/>
舉江淮廣東𣙜鹽陛辭賜五品服章規畫功利務便公<lb/>
私不專為聚歛上課召還將有以擢用操事者有不悅<lb/>
<pb n="KR4d0070_WYG_039-10a"/>
故但除尚書屯田員外郎通判信州公常謂吏道以精<lb/>
勤為本閱諸帳籍至獲隠沒官物數百萬上言州縣之<lb/>
治簿書為要一郡之敝推而知其積矣因條上鈎攷之<lb/>
法周防詳宻遂為著令至今奉行慶厯初湖南溪峒騷<lb/>
動擇用並邊牧守公以選知道州朝廷專遣使安撫至<lb/>
州分布兵屯多非要害公執不可使者方責拒命俄而<lb/>
蠻冦來襲公擊走之遂不敢犯境監司列上功狀璽書<lb/>
褒諭憲臺薦公文中御史召除殿中侍御史乘傳赴闕<lb/>
<pb n="KR4d0070_WYG_039-10b"/>
真宗天禧中詔置諫院定除諫官六員而難用人員常<lb/>
不足乃命於三院選二員充言事御史中間乆廢及是<lb/>
公猶未至道除此職既對見仁宗問公近臣稱卿才今<lb/>
將何以稱職公對曰臣逺方寒士過屬言責之地若事<lb/>
繫朝廷大體或姦邪罔惑聰明有犯無隠死且不避至<lb/>
于人臣閨門曖昧之私交構愛憎之迹險危之說實傷<lb/>
美化臣竊耻之仁宗曰卿言是也近日言事官章疏大<lb/>
率如卿言朕深不取入臺供職遷侍御史未幾換尚書<lb/>
<pb n="KR4d0070_WYG_039-11a"/>
刑部員外郎知諌院判國子監逾年改起居舍人直史<lb/>
館判司農寺未朞除天章閣待制仍知諫院仁宗嘗御<lb/>
迎陽門召兩禁臺諫官親策問時政得失公既上對復<lb/>
賜手詔令盡所未言益條當世所急十餘事多見納用<lb/>
慶厯皇祐間政尚寛易公有以開發者焉間因進對書<lb/>
思對命于笏搢而讀奏上指之問曰此記何等事也公<lb/>
因得一一條陳時對甚乆既退上顧謂入内都知張永<lb/>
和曰五方異禀風俗不同或南士而有燕趙之氣是人<lb/>
<pb n="KR4d0070_WYG_039-11b"/>
資必忠厚仕亦貴顯王某之謂也殿上聞者莫不屬目<lb/>
公論事能揣知人主深㫖情辭婉順不為矯激切摩歸<lb/>
之正而後巳中貴人王守忠以儲邸舊恩眷遇任事甞<lb/>
緣薄勞而遷重職臺諫官章疏繼上不納公請對上迎<lb/>
謂之曰卿豈非論王守忠耶公曰臣所論非一事既而<lb/>
徐及守忠所言精切信而有稽仁宗亟命内臣宣諭中<lb/>
書收寢誥命乆在言路終守初對之意以大體自任不<lb/>
渝也别受命知貢舉領三班院判吏部流内銓猶兼諫<lb/>
<pb n="KR4d0070_WYG_039-12a"/>
省初置天章閣直學士選名臣充員首以命公即拜河<lb/>
北都轉運使公時具慶父牧以贊善大夫致政後贈工<lb/>
部尚書母安定郡太君潘氏年偕八十餘懇辭河北仁<lb/>
宗曰欲卿諳歴邊事行且召矣即遣内璫就私第賜尚<lb/>
書緋衣銀魚太夫人冠帔又為發内帑緡一百萬俾資<lb/>
儲峙其寵遇如此到部均賦役固河防振災害節冗費<lb/>
權倖忌其公朝廷稱其勤考績遷禮部郎中歲中祀明<lb/>
堂霈恩遷吏部以二親耋老數求江外一州以便迎養<lb/>
<pb n="KR4d0070_WYG_039-12b"/>
就移知洪州未離部丁外艱安定繼終于路䕶䘮南歸<lb/>
服除還闕時朝議以寰内陳許鄭滑曹為輔郡增設兵<lb/>
防而置京畿轉運使除公樞宻直學士充使歲餘職罷<lb/>
還朝復領三班院遷左諫議大夫出知鄭州乆之遷龍<lb/>
圖閣學士移髙陽關路馬歩軍都總管兼安撫使知瀛<lb/>
州髙陽北道之衝舊城隘軍民居城外以盟書故難於<lb/>
興築慶厯初契丹來渝平鄙上繕亭障因此展關城累<lb/>
更守將而功不就公廵視曰城以保民軍政宜先此即<lb/>
<pb n="KR4d0070_WYG_039-13a"/>
計徒庸增版榦不日而雉堞樓櫓完備軍府增氣後人<lb/>
賴焉邊吏偷安法防多弛公謹關市嚴譏禁毋習苟簡<lb/>
必守故常方略設施毅然得鎮守之體以任官坐累降<lb/>
秩一等内閣如故知池州尋復左諫議大夫知江寧府<lb/>
英宗踐阼進給事中移陳州引年得請遂歸廬陵雅知<lb/>
養生夙明性理心量虚曠而得安樂好書畫能鍳賞古<lb/>
之名筆多購得之聚書萬餘卷所居有林塘之勝髙僧<lb/>
野客談禪話道間從詩酒優游自娛世事一不屑意蕭<lb/>
<pb n="KR4d0070_WYG_039-13b"/>
然有方外之趣以至泊然委化神明不動其所得精矣<lb/>
特被仁宗厚遇每見玉色怡然退而猶若不及左右常<lb/>
候知之命知貢舉御書博學字賜之領畿漕御書安民<lb/>
字賜之往帥瀛關宸章寵行意皆有所褒藉㫖在大用<lb/>
而竟不及士友以為惜夫人劉氏封同安郡君前二年<lb/>
卒子二人曰儀終殿中丞曰億今為職方員外郎前知<lb/>
袁州一女適筠州軍事推官蕭迅四孫曰球曰瓌大理<lb/>
評事曰瑜曰玠郊社齋郎平生論述多切時務有奏議<lb/>
<pb n="KR4d0070_WYG_039-14a"/>
集二十卷别集二十卷藏于家以某年月日𦵏于某縣<lb/>
某鄉夫人不祔從本俗也僕與公遊有莫逆之契故億<lb/>
以迅所譔行狀來請銘銘曰仁皇在御四十二祀萬邦<lb/>
黎獻惟帝時舉皇無好惡遵王之路閱人則多鮮承殊<lb/>
顧公來逺方孰先為容惟其誠心于以自通誠至心精<lb/>
百里斯順以此事君不結而信憲臺諫省匪巻則折公<lb/>
居累年始終一節河朔之行臨遣依依後命未申泣血<lb/>
南歸歴守五州載其善政為治不同所同清浄七十得<lb/>
<pb n="KR4d0070_WYG_039-14b"/>
謝遂老而傳築居幽閒邃兼林泉和以天倪自得為得<lb/>
采真之遊詣其冥極又達宗乘即動非動入理之門契<lb/>
其妙用逍遥樂地如是七年泊爾宴寂還其本然迷有<lb/>
生死悟無去住一切一如是公歸處<lb/>
　　　朝請大夫守太子賓客判南京留守司御史臺<lb/>
　　　　柱國平凉縣開國伯食邑九百户賜紫金魚<lb/>
　　　　袋隴西李公墓誌銘<hi>并序</hi>
仁宗朝近臣以清徳純行著稱者有太子賔客隴西李<lb/>
<pb n="KR4d0070_WYG_039-15a"/>
公宥字仲嚴其為人雖長者然安重有守儒雅而文故<lb/>
識者品藻之以為彬彬君子者矣支出于唐五世祖鼎<lb/>
蘇州刺史因家吳後徙營丘曾祖瑜應藩侯辟從事平<lb/>
盧軍祖成贈太子洗馬不仕亂世放懷詩酒與逸民游<lb/>
酷嗜山水能圖其幽深之趣攝之尺素極無涯之逺天<lb/>
下之名筆莫得其髣髴故世以為神妙考覺以明經為<lb/>
博士太宗嘗幸國子學適值其為諸生講易即命坐之<lb/>
講否泰二卦言上下交則其志通君子小人各從其類<lb/>
<pb n="KR4d0070_WYG_039-15b"/>
消長吉凶之象太宗甚悅翼日以語輔臣曰聞李某之<lb/>
說是可以為君臣鍳矣稍見褒擢終司門員外郎直史<lb/>
館不及中壽故其用不究公躋顯仕累贈禮部尚書妣<lb/>
王氏封太原郡太君公六歲而孤知好學問幼不嬉弄<lb/>
長不雜交其度澹如也祥符中舉進士一上中等調火<lb/>
山軍判官時章聖以文治欲讎校秘室延閣之書詔吏<lb/>
部先以身言書判擇三銓之集者百餘員送西掖覆以<lb/>
三題纔三人中選公處其一擢充館閣校勘預釋真宗<lb/>
<pb n="KR4d0070_WYG_039-16a"/>
御集詳定雅樂凡論譔之選多以屬公禮部辟試進士<lb/>
故宋丞相文卷已為考落公閱得之袖以見主司中山<lb/>
劉侍郎筠中山歎賞取冠天下士再典太學考試皆首<lb/>
送楊寘寘竟廷試第一後使荆湖見某州某官唐介深<lb/>
加器奬厚為薦寵今著名臺閣故時推公精鍳歴令刺<lb/>
守視民如傷聽訟斷獄尤為明慎蘄春值歲凶道殣相<lb/>
望老稚病羸委諸塗者公蠲圭田食之多以全活民或<lb/>
殺人而以利紿愚傭吏通為奸使自誣伏縣上具獄公<lb/>
<pb n="KR4d0070_WYG_039-16b"/>
一訊情得聞者以為神明其察京獄囚有疑罪法不當<lb/>
死尹按誅之過公慮問即糾以聞尹坐免在金陵民有<lb/>
誣人以殺其子者曰吾子去家時衣若衣巾若巾今巾<lb/>
是矣民苦榜楚自誣伏曰我固殺之縣上具獄公疑親<lb/>
究卒得枉狀由其深誠為質致以慘怛之心故若有以<lb/>
感發者然呂文靖公當國厭時俊奔競知公守道欲以<lb/>
激雅俗白公修起居注尋知制誥公齒長矣不樂諸輩<lb/>
新進事辭翰甫閱歳請解職易州朝廷從其志除諫議<lb/>
<pb n="KR4d0070_WYG_039-17a"/>
大夫而惜其去留判尚書禮部太常寺復請金陵加集<lb/>
賢院學士以行政簡易吏民便愛乆之府廨火自徼廬<lb/>
煬譙門以及寢序公將吏卒䕶庫兵帑積以全仁皇始<lb/>
封昇王因建州號江寧聞火意不悅遣使往視公不時<lb/>
捄遂以秘書監致仕而善人惜之問或為言謂譴之重<lb/>
公亦不自辨上以其終長者改分司南京復領留守司<lb/>
御史臺遂遷太子賔客睢陽積年安時而處順浩然得<lb/>
於和理憂樂無自入矣某年月日捐館享年六十有二<lb/>
<pb n="KR4d0070_WYG_039-17b"/>
歴官繇選調遷大理寺丞殿中丞太常博士祠部度支<lb/>
司封員外郎祠部刑部郎中至諌議大夫兼職繇校勘<lb/>
改集賢校理直集賢院記注典贊命至集賢學士其更<lb/>
任使繇太常禮院吏部南曹登聞鼔院檢院知開封縣<lb/>
出守蘄州提㸃荆湖北路刑獄利州路轉運使三司户<lb/>
部判官户部勾院糾察在京刑獄徊翔館閣踐更内外<lb/>
垂三十年而資不苟合恬於勢利不為名髙亦不汩於<lb/>
俗詭僻之為不接于心行安而節和故士論無間然者<lb/>
<pb n="KR4d0070_WYG_039-18a"/>
既幼失其親痛不迨養事寡姑如事母嘗遷兵部郎中<lb/>
不拜以丐封邑别業在陳哀舅家之窶舉質劑畀之與<lb/>
朋友交乆而彌篤不治生産至不禄家屢空索然朝廷<lb/>
聞之特加賻賜以給喪事公初娶張氏禮部侍郎秉之<lb/>
女封南陽縣君後配刁氏刑部郎中湛之女封延安郡<lb/>
君二子忱大理寺丞恂大理評事一女適刑部郎中知<lb/>
制誥吳充某年月日𦵏公于某所某與公同時左右更<lb/>
直外制實有忘年之契故忱來請銘銘曰有君子儒恂<lb/>
<pb n="KR4d0070_WYG_039-18b"/>
恂李公惟資篤行時乎中庸適道之正不否不同循理<lb/>
之順匪執匪容歴令刺守政處其厚民罔常懷謂公父<lb/>
母其在朝廷於得無苟歲寒後凋如松之茂退老于睢<lb/>
無田一㕓自得其得動而之天以是仁心以是吉徳以<lb/>
還本真以貽淳則<lb/>
　　　贈給事中太原王公墓誌銘<hi>并序</hi>
公諱瀆字希聖占籍宋虞城祖某贈尚書虞部郎中父<lb/>
礪贈光禄大夫尚書左僕射司虞生五代屯會委髙貲<lb/>
<pb n="KR4d0070_WYG_039-19a"/>
從儒者游習通禮學州辟從事始為士族時鄉人正素<lb/>
先生戚君同文聚徒講業學者自逺方至僕射府君戚<lb/>
之自出著牒門下以髙業取甲科仕至屯田郎中名載<lb/>
國策實生才子七人六登進士第世緒熾昌遂為睢陽<lb/>
冠冕公其第二子也風調閎邁凛凛有奇節嘗慨然曰<lb/>
士志於道在得其大者逺者學而不究於古今之變究<lb/>
而不適於幾深之用豈士也乎景徳中章聖張六科致<lb/>
材髦公奮曰此非吾時邪起就賢良舉文中髙選不時<lb/>
<pb n="KR4d0070_WYG_039-19b"/>
就召因後中書試里人於正素舊廬建庠序虛師席待<lb/>
公自諸耆舊大生皆執經北面材經匠手無不成器後<lb/>
登朝廷著名蹟者甚衆今四方學校其規模條教悉權<lb/>
輿於宋焉鄉舉賔興嘗占第一祥符七年景亳回鑾舉<lb/>
服勤詞學科既廷試第優等考官翰林學士陳彭年指<lb/>
公賦用韻有疑音上親為問公言彭年所指非是援据<lb/>
詳明欲處公乙第辭不就以布衣詘貴近於上前伸道<lb/>
不為名士林韙之明年乃登第釋褐試校書郎臨江决<lb/>
<pb n="KR4d0070_WYG_039-20a"/>
曹掾未之官僕射弃養以善䘮聞除調濰州團練推官<lb/>
州之渠洫有東西汙等四水夏輒暴溢漂田廬歲勞民<lb/>
塞治轉運使承詔選公䕶役事度地形勢導之下流隄<lb/>
一立迄今無水患萊人有訟其仇為殺兄者獄疑乆不<lb/>
决外臺以屬公公閱囚辭伏念旬時未知所以摘其情<lb/>
推致精誠至有見于夢寐若有人自稱其兄者明弟被<lb/>
誣且云取某人為證寤而召捕之果得獄遂正代還徙<lb/>
新平幕舉黃州麻城𣙜茗屬計省議更𣙜法公審新議<lb/>
<pb n="KR4d0070_WYG_039-20b"/>
非便持不時下顓用舊法既而諸𣙜悉負常課獨麻城<lb/>
最後新議亦竟寢遷大理丞知楚州山陽縣改殿中丞<lb/>
詳議審刑賜五品服處比平奏讞無滯屢䝉詔褒時天<lb/>
子游心治方樂聞讜言命百官轉對公上便宜十餘條<lb/>
皆見納用朝議嘉其論事有大體弟沖宰陳留大姓田<lb/>
氏豪黠賂交權要為姦利沖彈治之急則飛語轂下浸<lb/>
聞獻后付中人推沖性剛毅不辱終莫肯承獻后盛怒<lb/>
謫沖雷州公坐監征淮西頃之移倅海陵就郡改奉常<lb/>
<pb n="KR4d0070_WYG_039-21a"/>
博士淮甸仍災艱食發廩粟與蓄家之囤以賦饑民日<lb/>
數萬計廵視必親因遘沴疾作淹至捐館享年五十有<lb/>
六蔡文忠公時在中司薦公經明有風節中御史命埀<lb/>
下而公不待士君子惜之初公之與計偕名動埸屋貴<lb/>
游爭寵薦自託朋輩推附莫敢為等比以為仕必至公<lb/>
卿用于時必立功名及効官所至必有紀者然才髙而<lb/>
位不充志大而時不與曾莫展發歿于中身命也哉所<lb/>
著文集十巻備對制䇿十卷平生素藴略存焉夫人清<lb/>
<pb n="KR4d0070_WYG_039-21b"/>
源縣君仇氏婦徳順而正母道慈以嚴二子堯臣翰林<lb/>
學士龍圖閣學士權三司使天聖中今上初臨軒大選<lb/>
天下士幾四百人翰林䇿名第一通材雅望輝光篤實<lb/>
踐歴顯重為朝廷羽儀巖廊之瞻積有日矣次純臣大<lb/>
理寺丞國子監直講文雅開敏邦之彦也一女歸魏氏<lb/>
國子博士舜卿孫五人廷老商老同老並秘書省正字<lb/>
國老周老皆幼諸弟子姪先後登進士科者十二人盛<lb/>
矣哉翰林之貴清源君進封樂安郡太君而累追命公<lb/>
<pb n="KR4d0070_WYG_039-22a"/>
吏部員外禮部郎中秘書少監翰林掌邦計以賛禋禮<lb/>
之勤故公有夕郎之贈教忠繼志慶靈用集翰林考于<lb/>
龜策奉公輤車將歸窆于故邑之某原得慶厯乙酉陽<lb/>
月某日吉謂某曰子非余鄉黨僚友乎先子之烈子亦<lb/>
聞之矣惟是窀穸之事子其識之義不得以讓銘曰良<lb/>
農能稼而不能穡良匠善構如莫我役匪水行舟匪山<lb/>
生材士用於時功名則諧展如公兮維時之望初誰謂<lb/>
公而不卿相乘馬班如行道邅如曾莫逺騁命將然歟<lb/>
<pb n="KR4d0070_WYG_039-22b"/>
有子而才宗廟之器挹彼注兹亶成公志宰樹蕭蕭即<lb/>
安幽宅衮衣繡裳尚有追錫<lb/>
　　　朝散大夫右諫議大夫知相州軍州同羣牧事<lb/>
　　　　上柱國賜紫金魚袋趙郡李公墓誌銘<hi>并序</hi>
趙郡李氏出廣武君左車拓跋魏至唐時為冠冕盛族<lb/>
五代晉侍中崧公之祖也侍中閥閱載于晉册公諱宗<lb/>
詠字某幼孤器志豁如也從兄宗諤在翰林欲任公以<lb/>
仕公辭焉曰士策名從政學古自致爾益奮厲通蓺文<lb/>
<pb n="KR4d0070_WYG_039-23a"/>
祥符初舉進士中甲科試秘書省校書郎補吉州廬陵<lb/>
尉邑多盜民好訟號難理公至則攝令事所以發姦摘<lb/>
伏之術甚宻破盜區槖訟庭蕭然秩滿調虢州盧氏令<lb/>
上官交章保薦還遷大理丞𣙜酤許州徙知益州温江<lb/>
縣遷殿中丞太常博士又徙餘杭之錢塘還朝遷尚書<lb/>
屯田員外郎諫議大夫姜公遵出尹京兆請公自佐踰<lb/>
年朝議以公文中御史詔除殿中後尹王公某表公材<lb/>
借留之不數月竞召還奏事稱㫖賜緋衣銀魚順安軍<lb/>
<pb n="KR4d0070_WYG_039-23b"/>
有疑獄請讞焉公徃案之亟設賞募罪人斯得寃誣以<lb/>
明授户部判官褒能也俄遷侍御史除江西轉運使寵<lb/>
行賜三品服就遷兵部員外郎工部郎中入判户部勾<lb/>
院江東仍饑朝廷憂之命公為安撫使馳傳入境問民<lb/>
疾苦舍禁弛力薄征緩刑勞徠流散殺政畢舉上益知<lb/>
其才可用因俾修聘戎廷復命還遷刑部河東轉運使<lb/>
地震定襄壞城郭廬舍孜孜蚤莫經營完葺安集賑恤<lb/>
民忘災患鄙上有閒田北人稍耕之公曰疆場之侮當<lb/>
<pb n="KR4d0070_WYG_039-24a"/>
絶其漸馳檄責問侵地盡復夏戎飽飛王師西戍徙公<lb/>
關中屬承平乆邊不為備一旦軍興且數十萬衆資糧<lb/>
不乏調發有節繄於心計就遷七兵明年授江湖浙諸<lb/>
路制置發運使得朝對指陳西事上悅語執政曰此嘗<lb/>
使江東者耶其置諸要職行至淮上召充三司户部副<lb/>
使初夏戎犯河西墮九原新秦路梗朝廷推才經略多<lb/>
難其行公至自淮上陛見之日詔公安撫河東承命上<lb/>
道渡河抵安北規築建寧六寨扼抄騎之衝道通無虞<lb/>
<pb n="KR4d0070_WYG_039-24b"/>
河西以安出知徐州徐城隘鄽肆列城外公築而廣之<lb/>
民以安居利國監㹅八冶歲賦鐵三十萬冶大善崩崩<lb/>
則罷鼓官課不供徐之髙貲率以冶敗民告無聊公親<lb/>
往視之得所以然因以新意為作小冶功省而利倍徐<lb/>
人于今便之復召充塩鐵副使遷太常少卿擢拜諫議<lb/>
大夫知相州視事未旬以慶厯七年七月四日考終于<lb/>
官署享年六十有六天性和裕澹無喜慍質厚不為緣<lb/>
飾事兄姊恭睦與朋友篤于義為令守政簡易不煩苛<lb/>
<pb n="KR4d0070_WYG_039-25a"/>
多仁恕愛利吏民安之累歴刺舉吏有善輒奬薦於朝<lb/>
不以小故案吏誡勉之使循理而巳革弊去蠧專以裕<lb/>
民為本故所至不嚴而治去必見思莅官四十年事上<lb/>
遇下無有怨嫌者不以君子小人一見公必曰長者也<lb/>
啟手足之日朝野聞之皆嗟惜曰善人逝矣詩云愷悌<lb/>
君子書稱吉人為善其公之謂歟世占籍饒陽自侍中<lb/>
𦵏雍丘之輔國里遂為陳留著姓曾祖某以侍中貴追<lb/>
命太師考璨有節行不趣榮利故仕不及顯累贈禮部<lb/>
<pb n="KR4d0070_WYG_039-25b"/>
尚書妣張氏仁壽郡太君始娶湯氏卒公微時後娶閭<lb/>
丘氏封永安郡君子茂先大理評事茂直將作監主簿<lb/>
茂立太常寺奉禮郎皆樂學問謹厚自樹立克家者長<lb/>
女適殿中丞薛中孺而卒次早夭次適泗州軍事判官<lb/>
張公立二季在室諸孤問龜考吉得慶厯戊子閏某月<lb/>
十日𦵏先塋之穆位禮也銘曰猗嗟乎公有守有容不<lb/>
否不同循理之中歴令判守政處其厚民斯勤斯謂公<lb/>
父母愷悌君子胡不遐年泃直且仁歸此杞原子愿以<lb/>
<pb n="KR4d0070_WYG_039-26a"/>
敏淳則之近徳音不忘納銘傳信<lb/>
　　　宋故太中大夫尚書刑部郎中分司西京上柱<lb/>
　　　　國賜紫金魚袋累贈某官刁公墓誌銘<hi>并序</hi>
公諱<hi>闕</hi>字<hi>闕</hi>　其先渤海人晉元帝紹統建康協預中<lb/>
興四佐位居朝首其後為丹陽人唐末喪亂姦豪專土<lb/>
李昪冒揚徐之業開國江左刁氏南州望族故世仕焉<lb/>
祖諱某江南昭武軍節度使為李氏勲舊皇朝贈左龍<lb/>
武大將軍考諱衎江南某官雖處偽庭而儒雅清素名<lb/>
<pb n="KR4d0070_WYG_039-26b"/>
重中朝從煜歸命終尚書兵部郎中直秘閣累贈户部<lb/>
尚書妣徐氏陳氏封髙平萬年縣太君公咸平三年進<lb/>
士擢第釋褐大理評事知宣州宣城縣秩滿遷大理寺<lb/>
丞監興國軍大冶縣茶埸兼知縣代還遷殿中丞知潮<lb/>
州真皇東封岱宗遷太常博士祀汾睢遷尚書屯田員<lb/>
外郎知開封府司錄歲餘丁外艱服除通判越州遷都<lb/>
官知廬州徙壽州遷職方召赴闕授荆湖北路提㸃刑<lb/>
獄仁宗登極遷祠部郎中徙䕫州路轉運使遷刑部丁<lb/>
<pb n="KR4d0070_WYG_039-27a"/>
内艱服除授三司支度判官閱歲請舒州上言䕫峽溪<lb/>
洞事特㫖召對面賜三品服到郡以疾徙黄州不行請<lb/>
分司西京遂歸老丹陽公以儒術發身而才長於吏事<lb/>
聴訟決獄尤盡心焉在朝㕘嘗錄囚於糾察刑獄司其<lb/>
具獄當五囚重辟公閱事原情理出四人㑹京府司錄<lb/>
缺員政府以公名聞真皇指其名曰此近嘗錄囚而活<lb/>
人者耶是宜此選矣軍廵有重囚乆繫抵讕不承京尹<lb/>
請讞上疑其寃特命付公推冀其平反屢遣内璫臨訊<lb/>
<pb n="KR4d0070_WYG_039-27b"/>
公探其情實挾詐囚知情得悉服罪上猶欲矜減公上<lb/>
言曰民而為寇攘姦宄越殺人于貨以故犯于有司如<lb/>
是而可以詐免適以長惡竟按誅之公之於獄有以哀<lb/>
矜有以懲艾惟其當其平心守法類此通判越州長吏<lb/>
闕公承乏時浙東蝗公齋居致誠遍禱羣祀翼日迅雷<lb/>
烈風蝗漂溺于江湖粤人信禨祥相與驚異以為公之<lb/>
誠感是歲稼穡不害更以大穰郡城中溝瀆湮塞民乆<lb/>
苦之公為集衆力疏濬引湖水周流城中大便利及被<lb/>
<pb n="KR4d0070_WYG_039-28a"/>
代百姓戀戀遮留不忍其去乃圖其像立祠郡之承天<lb/>
寺是亦知公之愛利有以及民者也守壽春淮甸劇郡<lb/>
號難治公遏豪猾細人得職獄市清課最登故召還有<lb/>
荆湖之命將漕䕫峽屬施州溪洞蠻首領田彦稠彦晏<lb/>
等妄干恩典朝議不從即率宗黨攻破寨栅殺吏民燒<lb/>
官舍掠公私物保險為邊患朝廷命施州將討擊彌年<lb/>
無功又特遣武臣出禁旅圖深入蠻益拒命乃召公招<lb/>
輯值彥稠死蠻悔懼有善意而武臣欲自以為功閉隔<lb/>
<pb n="KR4d0070_WYG_039-28b"/>
不為納民告疲於調輸會施州地震山川崩人厭死者<lb/>
衆朝廷遣中使致祭且問邊事公宻疏請罷兵使蠻無<lb/>
疑邊事即定中人入奏未幾武臣内徙以兵屬公公遣<lb/>
禆校與蠻要納蠻兵徙集不離近徼公令設次于野從<lb/>
親吏數人坐次中醜類千餘挺刃睢盱左右股慄公毅<lb/>
然召彦晏前曰吾丐若餘生是屬奚為者彦晏懼揮却<lb/>
其衆徐命吏引諸酋首歃血立誓因犒飲散遣之讙譟<lb/>
動於山谷曰自丁相公後復見今日矣丁崖相謂昔為<lb/>
<pb n="KR4d0070_WYG_039-29a"/>
䕫州路轉運使有功利蠻夷懷之故云爾朝命授彦晏<lb/>
歸逺將軍被公璽書褒諭自後黔中妥安公性恬厚資<lb/>
孝廉出于徐夫人而不及養國朝封贈之典在具慶者<lb/>
恩不及亡母東封告成肆大眚推恩妻已䘮者得敘封<lb/>
公上章以請其略云妻以箕箒之舊尚䝉封邑之榮母<lb/>
以劬勞之恩不及漏泉之澤教化之本輕重未安朝議<lb/>
然之故徐夫人有髙平之贈今之朝籍父在而封及亡<lb/>
母由公發之昭武在江南時以勲伐賜田丹陽封占甚<lb/>
<pb n="KR4d0070_WYG_039-29b"/>
廣秘閣公素不治産分割質於鄉人田沃衍耕穫者輒<lb/>
富饒及公居憂親黨請收以自業公曰誠美然鄉人致<lb/>
力亦勤矣仕有祿生事以足奈何侵較鄉人以牟利也<lb/>
焚其質劑閭里多其義分務退居諸子從官便境更相<lb/>
迎養以致其樂親賔燕語未嘗及榮澹乎自適凡十六<lb/>
年次子約知婺州扶侍赴官道中感疾皇祐元年十一<lb/>
月七日終于錢塘享年七十有九二月十九日夫人長<lb/>
壽縣君陳氏相繼而逝享年八十陳氏江南令族父士<lb/>
<pb n="KR4d0070_WYG_039-30a"/>
倫有名建業為壽昌殿使歸朝遂不仕夫人婦徳順而<lb/>
正母道慈以嚴明惠知書諸子童穉時皆親自教授閨<lb/>
門禮法宗姻著之子五人繹約並太常博士紓某官紡<lb/>
某官幼早亡六女適翰林學士知開封府胥偃太子賔<lb/>
客李宥某官蔡仲卿某官劉緬某官施元長某官孫錫<lb/>
公之啟手足時資政殿學士范公守餘杭故喪事皆如<lb/>
禮諸子䕶㡛帷歸丹陽菆于唐山莊舍某年某月日合<lb/>
𦵏于某縣某鄉某原易曰素履終吉夫子曰君子哉若<lb/>
<pb n="KR4d0070_WYG_039-30b"/>
人公之謂矣銘曰五季積哀王土剖分江南區區為多<lb/>
才臣秘閣歸朝時推徳素逮公策名益延夙譽公資愷<lb/>
悌濟之敏明以是從政所處有聲人之情偽為難知者<lb/>
公之察獄以誠匪詐義之與利孰思重輕公在鄉黨終<lb/>
和且清沖而用之以早知止十有六年全其吉履養致<lb/>
其樂喪致其哀公實多子子亦多才丹陽南原松阡幽<lb/>
宅下從先公永安體魄<lb/>
　　　朝奉郎尚書刑部員外郎知制誥同知審官院<lb/>
<pb n="KR4d0070_WYG_039-31a"/>
　　　　上騎都尉賜紫金魚袋昌黎韓君墓誌銘<hi>并序</hi>
仁宗朝國老韓忠憲公清徳流光實多才子其第二子<lb/>
曰綜以文雅政事著名于時而世家益顯君字仲文幼<lb/>
以父任將作監主簿忠憲領益州奏授簽書鳳翔府判<lb/>
官隴蜀間一都㑹號煩劇君試從事吏文精敏上官更<lb/>
薦其能郡缺倅君攝職時禁省災大興繕修仰材關右<lb/>
賦諸州縣君督採伐丁夫冒寒山谷時食而均其力役<lb/>
不告勞先期輸送朝廷錄其勤將加恩君推而不處新<lb/>
<pb n="KR4d0070_WYG_039-31b"/>
宫成覃恩改太常寺太祝尋遷大理評事天聖八年舉<lb/>
進士擢第除通判鄧州不行領馬步軍專勾理大理寺<lb/>
丞充羣牧判官更通判天雄軍改殿中丞丞相吕許公<lb/>
鎮魏府事多以屬君河水泛溢金堤府縣危廹懼衝决<lb/>
為害君請行營䕶之瀕河民徙就髙丘水大至老弱號<lb/>
呼君出令能致一人予千錢民操桴栰往救悉得全濟<lb/>
水巳冒丘是日活數百家許公復相薦君文行宜在臺<lb/>
閣擢集賢校理知太常禮院開封府推官賜五品服太<lb/>
<pb n="KR4d0070_WYG_039-32a"/>
常博士三司户部判官忠憲公薨去官免喪還朝同修<lb/>
起居注判三司度支勾院遷尚書祠部員外郎慶厯六<lb/>
年使契丹容止醖藉善占對北主屬目使問系閥初忠<lb/>
憲公在先北主世亦嘗奉使君對及之北主喜謂君二<lb/>
國通好至于行人仍世將命盍酌酒勸我君請與同使<lb/>
者五人偕進北主益喜舉觴爵自離席就飲君及同使<lb/>
者各一巵君還奏事執政非君不當辭除知滑州衆論<lb/>
以為問及而言無所辱命將何譴得徙知許州衞帥許<lb/>
<pb n="KR4d0070_WYG_039-32b"/>
懷徳有田在屬邑訟乆不决因三司判官楊儀書囑君<lb/>
君不答儀别坐請求事被詔推辭上當君不聞儀書奪<lb/>
校理徙知袁州君無故再黜士大夫為君不平故君至<lb/>
袁州之月復校理未幾就除江東轉運使尋召還復修<lb/>
起居注判三司都磨勘司改刑部員外郎換度支勾院<lb/>
頃之召試知制誥賜服三品知審官院審官自尚書省<lb/>
五品以下按籍除補中外員而官簿無倫吏緣為姦君<lb/>
大為簿書條次有序至今用焉契丹使來君受命館伴<lb/>
<pb n="KR4d0070_WYG_039-33a"/>
時北主通書稱北朝而去契丹號意以自尊大君詰之<lb/>
謂曰自古未有建國而無號者北使愧屈後遂復舊皇<lb/>
祐四年五月暴疾不起年四十五時皆歎惜其才之未<lb/>
及用也君既歿契丹使來有請于朝擇可遣報者仁宗<lb/>
識君前館伴時語謂左右曰若韓某在足為朕辦此追<lb/>
悼乆之君資孝悌事忠憲公承顔無違盡其誠志怡怡<lb/>
其和也懍懔其肅也仕而在逺其心若未嘗離膝下友<lb/>
于兄弟愛順無間協睦内外姻族莫不備盡情理善與<lb/>
<pb n="KR4d0070_WYG_039-33b"/>
人交主忠信致力其急難其行巳立志博而有守約而<lb/>
有容介不詭時隨不違正其莅官臨事推之已而不願<lb/>
不以施諸人果於去弊不以得情為明亦可謂通人周<lb/>
材矣忠憲公之配安定太夫人蒲氏遂寜郡太夫人王<lb/>
氏君王氏出真皇廟宰相太尉文正公外王父也君娶<lb/>
劉氏封壽安縣君先卒三子宗道進士及第今任太常<lb/>
博士有行誼器識克家者也宗良宗直太常寺太祝七<lb/>
女適秘書丞劉攽都官員外郎胥元衡常州司理㕘軍<lb/>
<pb n="KR4d0070_WYG_039-34a"/>
蘇注比部員外郎王景華太常寺奉禮郎錢長卿所從<lb/>
皆名族佳士二人幼未嫁治平二年乙巳某月某日𦵏<lb/>
許州長社之嘉禾鄉從先塋宗道來請曰先人之交公<lb/>
最深盍書銘銘曰君孝於親友于兄弟資以事君忠誠<lb/>
自至與朋友交實篤信義施之及民政以慈惠行成于<lb/>
身既有本根發于事業舉逢其原措諸廊廟王體以尊<lb/>
率是承流風俗乃敦吁嗟仲文維本之得英華粹純用<lb/>
罔不適亦既遭時巳服近職足以有為奚年之嗇長社<lb/>
<pb n="KR4d0070_WYG_039-34b"/>
之原嘉禾之鄉先公親卜以啟幽堂君歸可作尚奉蕭<lb/>
薌後人令人君兮不忘<lb/>
　　　朝奉郎尚書屯田員外郎通判杭州軍州兼管<lb/>
　　　　内勸農使輕車都尉賜緋魚袋贈尚書禮部<lb/>
　　　　侍郎李君墓誌銘<hi>并序</hi>
君諱某字某其先自博平徙魏占籍内黄祖守澄開封<lb/>
府襄邑縣尉父珣贈殿中丞皆有行義著於邑里君始<lb/>
冠羇游京師講習上庠衆推材髙獨與故相張文節公<lb/>
<pb n="KR4d0070_WYG_039-35a"/>
友善太皇右文親閱貢士便殿淳化中廷試賜題巵言<lb/>
日出賦諸生閣筆君卷先奏御上嘉其贍敏擢甲第補<lb/>
河南澠池尉殽峽巖阻有劇盜乆不擒中人馳傳督捕<lb/>
君年少厲鋒氣率吏窮討殱其黨監司上状特留在任<lb/>
秩滿方論賞丁父艱還本邑咸平中契丹連歲犯境深<lb/>
入大興戍河北間有亡命羣輩攻劫内黄孤邑數驚騷<lb/>
令丞不自固君為設方略耳目掩擊輒摧殄邑人賴以<lb/>
安惟恐君之去也服除調貝州司理㕘軍郡將樞密直<lb/>
<pb n="KR4d0070_WYG_039-35b"/>
學士邊公肅知君能凡有艱急輒以屬君郡多姦伏賊<lb/>
連發不得邊公被君檄捕逐君亦勇于自用揣其所過<lb/>
抵夕馳百餘里竟執以歸無脫遺者州及部司稱舉以<lb/>
聞驛召除大理寺丞知漢州什邡縣改殿中丞徙秀州<lb/>
嘉興縣真皇封禪遷太常博士通判通利軍賜服章五<lb/>
品祀汾隂就遷尚書屯田員外郎河決壞軍壁奪田曹<lb/>
監真州鹽場浙江有舊堤自吳越國廢乆不治潮水潄<lb/>
渱羨溢墊官亭民舍朝議命江淮制置發運司經度舉<lb/>
<pb n="KR4d0070_WYG_039-36a"/>
明功利者以君名聞因命通判杭州委䕶其役大省工<lb/>
費築者忘其勞為潮頭西興之謳美君廵撫之勤杭民<lb/>
喜免江濤之害列君功狀聞于朝廷還君田曹畀再任<lb/>
吳人俗薄輕巧君清心簡事多所裁正訟平禁止歸優<lb/>
上官然自吏民皆知府政之和繄君是賴時吕文靖公<lb/>
糾獄兩浙深器待君薦堪治劇近臣復言文中御史且<lb/>
召以母憂去職君内行修收恤宗族無疎逺仰衣食者<lb/>
甚衆以故不能北歸留寓睢陽君事親至孝平日承顔<lb/>
<pb n="KR4d0070_WYG_039-36b"/>
盡其懽心自疾不茹葷居喪毁甚服未闋竞捐館年五<lb/>
十三貧無資舉歛王沂公居守聞之厚為賻贈始得成<lb/>
禮凡五娶最後夫人太康縣君邊氏君掾貝州時郡將<lb/>
肅之女也邊公剛明人鮮合意者多君材故妻之子中<lb/>
庸三泉縣主簿中師三司度支副使工部郎中四女適<lb/>
太子中舍聶復漳南縣令葛初平比部員外郎張參一<lb/>
早亡君性明果早學問以文藝自達然資長於吏事文<lb/>
無害而有恕故所居官治辦有愛利及民代輒被留去<lb/>
<pb n="KR4d0070_WYG_039-37a"/>
必見思其感人心之深蓋必有以致之者夫子言仁可<lb/>
以行於天下者曰敏則有功惠則足以使人君實有焉<lb/>
惜乎位不顯于朝年不登乎中壽不究其所藴故風迹<lb/>
止爾不在其身必延于後度支君之才器其承慶而光<lb/>
大者也以度支故累贈君至尚書工部侍郎嘉祐七年<lb/>
歲在攝提格某月某日𦵏于某縣某鄉睢陽余里也自<lb/>
君之歿度支少也孤邊夫人嚴明有禮法訓其子義甚<lb/>
至獨俾從余游故度支來請銘銘曰孔門四科其一政<lb/>
<pb n="KR4d0070_WYG_039-37b"/>
事長於治人春秋之義君起儒者雅精吏能舉其操術<lb/>
試自殽陵盤根錯節益見利器殄艾姦慝良民被惠浙<lb/>
江湯湯君固其防水波還道井閭樂康司臣上功御史<lb/>
且召劬勞不待吁嗟死孝才窘于位志阨于年古共慨<lb/>
歎悠悠蒼天不至公卿而有令子九原可作兹為受祉<lb/>
錫命有典尚光泉扄君沒不朽其在斯銘<lb/>
　　　朝奉郎守秘書省著作郎直史館判三司户部<lb/>
　　　　勾院輕車都尉賜緋魚袋安定梁君墓誌銘<lb/>
<pb n="KR4d0070_WYG_039-38a"/>
　　　　<hi>并序</hi>
君諱固字仲堅東平須城人曾王考諱某贈比部郎中<lb/>
王考諱某贈尚書右僕射烈考諱顥翰林學士右諫議<lb/>
大夫贈刑部尚書君能言而知好學讀經史輒自通其<lb/>
義不待師友講誨切磋之勤故器藝夙成年十三筆削<lb/>
班固書約魯史褒貶為漢春秋具藁數秩翰林公見而<lb/>
異之知其志之逺也翰林公捐館真宗皇帝甚悼惜聞<lb/>
其有子又力學即賜同進士出身巳而業成慨然思自<lb/>
<pb n="KR4d0070_WYG_039-38b"/>
致功名之地羞與貴遊子弟為伍因上還所賜出身以<lb/>
進士就鄉舉是時天下承平上方東封泰山禮成詔有<lb/>
司籲進時俊君一上冠禮部貢籍法座臨軒覆試遂占<lb/>
魁甲光華聲望烜赫海内初藝祖深講治要總攬權綱<lb/>
以謂取士官材為國基本乃人主之柄非下所宜專始<lb/>
御便殿親閱春官所奏名士至太宗遂以為常士之處<lb/>
牓首者平步雲路不日而取公卿雍熙中翰林公策名<lb/>
第一及是君濟其美薦紳紀為國朝盛事逮今言父子<lb/>
<pb n="KR4d0070_WYG_039-39a"/>
繼登甲科者有梁氏云然翰林之才之望簡在帝心既<lb/>
以内相尹京上且屬以大政制垂下疾暴作不果拜而<lb/>
君復能隆其緒業解巾將作監丞監高密郡纔二十五<lb/>
歲代還遷著作郎直史館賜五品服旋除三司户部判<lb/>
官尋改判夲部勾院鸞鳳翔於霄漢杞梓聳乎林谷矣<lb/>
俾臧而壽事可涯哉天禧三年三月遘疾卒于京師享<lb/>
年三十有三何起之暴而奪之遽也夫人樂安任氏禮<lb/>
部尚書康懿公中正之女華族令儀禀柔而正前君五<lb/>
<pb n="KR4d0070_WYG_039-39b"/>
年而逝無子獨存文集十巻目曰是芳云再世藴鬱不<lb/>
究其盛或者將有所啟故君之季弟今禮部郎中知制<lb/>
誥適以敏才利器方且大騁于時兹其啟者歟禮部以<lb/>
父兄之未克𦵏請于朝出領兖州求便須城松檟以某<lb/>
嘗同僚右垣臨别言曰龜策告余歲在涒灘利用襄事<lb/>
吾兄之名願託子以不朽故序而銘曰翰林室墉君塗<lb/>
塈茨勤不獲處孰歌於斯既有鎡基而逢昌期獨年弗<lb/>
待將誰促之有弟而才無續勿悲載考于䇿亦問諸龜<lb/>
<pb n="KR4d0070_WYG_039-40a"/>
收子即安食子惟時先子之後于汶之涯<lb/>
　　　宣徳郎行監察御史判三司度支勾院騎都尉<lb/>
　　　　賜緋魚袋蔡君墓誌銘<hi>并序</hi>
君諱禀字淳之世夲洛陽人曾王考綰為萊州膠水令<lb/>
九年不代終于官政有遺愛子孫因家焉王考隣考元<lb/>
卿並以文行稱山東鄉老賔興而不登仕君之從父兄<lb/>
文忠公齊踐揚二府禭典及三代故膠水贈太保王考<lb/>
贈太傅逮君陞朝得追褒一廟贈考大理寺丞君少孤<lb/>
<pb n="KR4d0070_WYG_039-40b"/>
力學自立文忠在禁掖任君補蜀郡導江主簿再調鄭<lb/>
之管城薦君材者章交公車秩滿得見擢衛尉丞更從<lb/>
進士舉一上中第換光祿用計司奏掌無為軍筦𣙜遷<lb/>
著作佐郎上方圖講治要思進天下士訪古今之術發<lb/>
幾微之慮乃用六科以取賢者能者君應賢良方正能<lb/>
直言極諫科召試秘閣名在選中巳而更報罷遂出通<lb/>
判滑州改秘書丞明年夏戎不䖍朝廷議問罪君述通<lb/>
志論十五篇陳討伐之䇿備禦之要指明逆順成敗之<lb/>
<pb n="KR4d0070_WYG_039-41a"/>
理甚精悉翰林王公堯臣表上之繇是擢守奉天就遷<lb/>
太常博士北人來渝平君復揣摩事情緒前編以獻優<lb/>
詔褒答時公卿多言君有將帥材可使治戎驛召至丞<lb/>
相府使言其志君自以儒業進固讓得免引謁便坐賜<lb/>
五品服改沿邊𣙜鹽使纔至部除開封府推官會别事<lb/>
下令參知政事吳公育舉文中御史者吳公以君應詔<lb/>
遂召為御史於是京西多盜至入州縣吏不能制汝漢<lb/>
間騷然詔君乘傳捕逐至則設方略明賞罰擊除略盡<lb/>
<pb n="KR4d0070_WYG_039-41b"/>
民以安業還臺兼判三司度支勾院慶厯五年持節迓<lb/>
送北使到都四日以孟夏癸夘卒于私第年四十四舉<lb/>
朝士大夫莫不嗟惜天子憫然特録其孤大年為郊社<lb/>
齋郎非常例也其配張氏工部郎中夏之女封某縣君<lb/>
生三子二女是冬君二弟亶交奉君之喪自京師歸𦵏<lb/>
青州某縣某里窆用十月九日君器姿魁碩議論閎博<lb/>
其為人彊毅能刻意自勉所好必學所學必成所成必<lb/>
精慨然將推是以致功名蓋其志慮逺矣初文忠公徳<lb/>
<pb n="KR4d0070_WYG_039-42a"/>
望顯重門下多英俊君年且三十而方以廕仕内耻無<lb/>
以逮人者文忠亦未之奇也辭詣導江朂而遣之君奮<lb/>
曰丈夫處世當碌碌如是邪到官勇自鍜礪至忘寢食<lb/>
比三年更還則於六藝百家之書歴代治亂之際至于<lb/>
方技小說罔不該貫文忠驚且喜自是待之猶益者之<lb/>
友其為彊敏有如此者凡所歴官率有風蹟既為御史<lb/>
敢言不避權要數對論事上心器之有㧞用意奄忽淪<lb/>
謝卒莫展發嗚呼非命也哉亶交造余曰伯氏平時自<lb/>
<pb n="KR4d0070_WYG_039-42b"/>
言知我者張安道爾今窀穸之事不可以無識也嗚呼<lb/>
文忠之視余猶子弟則余於淳之義可知矣余故實知<lb/>
淳之者是宜為銘銘曰嗟嗟乎淳之才余所知命非余<lb/>
所知子何志之逺而年之促耶靈府之藴兮一莫得施<lb/>
年之促兮可奈何銜恨九泉兮無終期巳而巳而為知<lb/>
子者之永悲<lb/>
　　　朝散大夫秘書丞上騎都尉杜陵韋府君墓誌<lb/>
　　　　銘<hi>并序</hi>
<pb n="KR4d0070_WYG_039-43a"/>
韋氏世序逺矣漢丞相扶陽侯自鄒徙杜陵名徳歴朝<lb/>
著為世家扶陽十六代至周逍遥公夐始别其族為十<lb/>
三房觀唐吏部肇宗㑹之約則知韋氏之禮義與他族<lb/>
異矣第八房平齊公瑱之雲孫萬年縣令象生台州刺<lb/>
史方憲台州生福建觀察判官鈞鈞生襄州録事㕘軍<lb/>
允之府君之王考也唐昭宗末解襄陽掾將集吏部會<lb/>
梁氏革運感朝代之變不復北歸潛遯漢南穀城縣青<lb/>
石川之峎下後唐莊宗入汴詔訪前朝衣冠不事朱氏<lb/>
<pb n="KR4d0070_WYG_039-43b"/>
者命方鎮優禮傳詣公車郡勸君駕歎曰吾耻梁而逸<lb/>
奚為乎沙陀之廷臥不起時孔勍帥襄陽夲儒者重君<lb/>
髙節善為之辭而以疾聞莊宗嘉之不奪其志録其子<lb/>
仁濟試秘書省校書郎沒因塟漢濵校書以父隠居躬<lb/>
耕釣以養終喪乆之衞王符彦卿總兵在上黨領太原<lb/>
行府始應其召終于陳州録事㕘軍娶司空氏實生府<lb/>
君于峎下府君諱襄字逾中幼刻勵好學早冇名譽雅<lb/>
為冬官卿朱洞所知從洞光州廬州幕國初州郡辟署<lb/>
<pb n="KR4d0070_WYG_039-44a"/>
賔佐猶襲唐五代舊事太皇纂極詔悉罷之一命黃綬<lb/>
以上皆遣王官而益廣科第之選府君更就賔興于譙<lb/>
太平興國八年登進士第釋褐臨淮之盱眙尉遷廷尉<lb/>
平知䖍州贑縣邑多訟事號難理府君待以誠恕獄市<lb/>
以清吏民悅之因上官以請諸朝遂留六年就改光禄<lb/>
寺丞南方卑溽風淫于末因以搆癘宦意寖薄代還求<lb/>
𣙜酤聊城朝中知君者惜其才或薦之上因召赴都授<lb/>
著作佐郎復求監征宜春蓋禄仕也還自宜春遷秘書<lb/>
<pb n="KR4d0070_WYG_039-44b"/>
丞至道三年正月二十六日卒于京師春秋六十有三<lb/>
君天性和易識致沖逺從之游者皆一時髙流名士善<lb/>
與人交淮陽孫茂蘭萬適南頓喬維岳江南李虛巳睢<lb/>
陽戚同文宗度泰山張茂直咸以趣尚相得同文子綸<lb/>
西蜀李建中雒陽崔遵度鉅野王禹偁合淝姚鉉並以<lb/>
同年生定交淡乎相懽乆而彌篤每官下士友自逺方<lb/>
至輒如歸為食飲具俸入隨盡口不言利未嘗問家有<lb/>
無手不度貨幣對客清談不及世務在官若私未嘗斯<lb/>
<pb n="KR4d0070_WYG_039-45a"/>
須見憂愠之色古所謂隤然其處順淵乎其似道者耶<lb/>
君之捐館四子皆未成立無田産可歸夫人吳氏教撫<lb/>
之慈且嚴母道稱於宗姻長子國祥舉明經不第卒仲<lb/>
曰不伐字次徳通經術有節義士君子推重之今為衞<lb/>
尉寺丞次國華次為道士一女歸程氏琬今宣徽北院<lb/>
使武昌軍節度琳之兄也某羇旅在睢上次徳忘年見<lb/>
友慶厯甲申某領審官次徳齋閥閱公謁曰不伐應受<lb/>
大縣願掌山隂之征以其去峎下四十里便襄事也既<lb/>
<pb n="KR4d0070_WYG_039-45b"/>
得請崎嶇陳蔡潁亳凡緦以上喪悉負歸漢上戊子孟<lb/>
秋十日徙君夫人以塟于隠君之塋側蓋治命也且來<lb/>
丐銘惟隠君之義秘省之徳乃史官所宜録余史官也<lb/>
譔著宜矣銘曰猗嗟韋公沛乎其中雖不公卿道徳則<lb/>
充如彼金石咸韶具然不擊不考至音自全如彼杞梓<lb/>
棟杗之分不樸不斵良材固存灝灝汪汪渾渾粹醇順<lb/>
命懸解以還氤氳君子哉若人尚徳哉若人奚糟粕之<lb/>
足留而功名之異云<lb/>
<pb n="KR4d0070_WYG_039-46a"/>
　　　唐州桐栢縣令上谷冦府君墓誌銘<hi>并序</hi>
府君諱<hi>闕</hi>字<hi>闕</hi>　薊人漢雍奴侯恂夲上谷昌平著姓<lb/>
佐光武成大業後裔蕃於河朔五代晉髙祖資契丹援<lb/>
立而賂以山後之地幽薊隔絶君陷北鄙不敢自晦仕<lb/>
為應州節度判官檢校禮部郎中兼御史中丞太皇之<lb/>
北征也先自拔歸得見行在上甚佳賞將不次旌擢大<lb/>
臣有間言又值王師無功而還故君不䝉褒録乆之授<lb/>
綘州司理㕘軍後除撫州臨川縣主簿宋州司理萊州<lb/>
<pb n="KR4d0070_WYG_039-46b"/>
即墨令唐州桐栢令卒官享年七十有五燕涿勃碣其<lb/>
人精急懻忮悲歌忼慨矜夸功名少禮文事游俠風謠<lb/>
氣俗頗雜戎索君家世獨傳儒藝曾祖徳誠以廉直立<lb/>
名義不侵重然諾當唐季諸侯專土詐力相雄爭欲致<lb/>
于賔佐莫之能屈朝廷知其節詔起為右補闕一至京<lb/>
師尋歸老于家當時河朔謂之髙士祖安仁以才略累<lb/>
歴藩鎮幕府終于真定節度行軍副使父顯贇尤篤志<lb/>
于學通經術不肯仕居鄉里教授齊魯諸生更過河受<lb/>
<pb n="KR4d0070_WYG_039-47a"/>
業及終門人誄行追諡曰有道先生君既歸國乆困州<lb/>
縣喟然歎曰吾得違於北鄙以至中原謂有以發所藴<lb/>
今乃為禄仕乎猶有民人焉是亦足以為政矣惟日孜<lb/>
孜以誠心恤隠始至綘有重囚將決察其辭色若懷未<lb/>
盡者徐以私問之果大豪買直掠服取竞一訊情得脫<lb/>
垂死之寃凡再掌獄嘗分俸營餐劑濟縲繫之饑病者<lb/>
至家無餘貲去官不能就選即墨瀕海多豪桀侵奪細<lb/>
民收倍稱之息役惡少督責勢嚴官賦君悉收其劵焚<lb/>
<pb n="KR4d0070_WYG_039-47b"/>
之鄉閭為之一蘇凡歴官専意貧弱舉多愛利篤矣乎<lb/>
仁者之心也惜乎勢卑位微不得行其志直躬孤官莫<lb/>
或知其道使得據土疆之大撫吏民之衆政平訟理推<lb/>
之慈惠古之循吏何以尚兹至性忠厚動有規準言無<lb/>
游飾居無惰狎凛凛然庶幾古君子之遺風者哉夫人<lb/>
髙氏淑慎克配子某承教義方再舉進士贈尚書職方<lb/>
員外郎長孫平時吉履休有令望厯東京淮南轉運使<lb/>
今以尚書工部郎中知徐州嘉祐四年歲次在大淵獻<lb/>
<pb n="KR4d0070_WYG_039-48a"/>
十一月二十六日始奉君輤帷即安壠兆實潁川陽翟<lb/>
縣之麥秀鄉工部少孤艱勤自致塟是以緩銘曰崆峒<lb/>
隂方勃碣邊裔俗夲用武人知尚氣有美昌平徳名奕<lb/>
世補衮風節隠居經義君初歸朝亶懷逺志尺蠖之屈<lb/>
干將莫試篤哉若人循乎為吏生雖逢時壯圖弗遂沒<lb/>
而不朽孝孫是似勒銘幽堂矢辭無愧<lb/>
　　　泉州清溪縣令丁府君墓誌銘<hi>并序</hi>
康定二年辛巳陽月丁氏啟新阡于睢陽宋城縣之某<lb/>
<pb n="KR4d0070_WYG_039-48b"/>
鄉司農少卿府君占丙穴清溪府君占辛穴司農之穆<lb/>
也凡世系世徳則翰林學士王公伯庸為司農鋕銘具<lb/>
矣府君諱立字某司農之長子以廕補太廟齋郎歴邵<lb/>
武軍建寧尉單之魚臺陜之胡城宋之寧陵三邑簿復<lb/>
調通州靜海尉遷泉州清溪令卒官享年六十有二君<lb/>
在魚臺邑民甚苦前令佐貪苛恱君之廉靜譽甚美至<lb/>
達旁大府故相文節公守南都聞之形言嘉歎在寜陵<lb/>
疏導溝洫得近官在靜海屬歲饑振廩救荒得免選在<lb/>
<pb n="KR4d0070_WYG_039-49a"/>
清溪為政寛簡視人恐傷閩俗雖獷猾感君誠恕率教<lb/>
不欺君天性和易處家莅官未始有忿言慍色不惟不<lb/>
發形于外蓋亦未嘗萌于心術恬於聲利不知人間有<lb/>
巧邪進取事遊宦不擇地不驚不詭渾然不為澄撓變<lb/>
無賢不肖雖至狂惡人一見君退必曰長者也更無嫌<lb/>
忤意夫天道無親常與善人君可謂善人矣胡不黄耉<lb/>
胡為禄仕之微天之報寵不在其身將在其後乎前夫<lb/>
人張氏太子洗馬某之女有賢行生二男曰昉南京留<lb/>
<pb n="KR4d0070_WYG_039-49b"/>
守推官曰曄以濟州録事㕘軍𣙜酤畿邑一女適南京<lb/>
國子監直講王鼎臣張夫人先君而歿兹實祔焉今夫<lb/>
人王氏某官某之女順於為婦慈於為母姻黨稱焉生<lb/>
三男曰某舉進士曰某某皆㓜昉曄通敏方雅皆有才志<lb/>
君之積善將在其後不誣矣某鄉里晩輩君不以年徳<lb/>
間之又與君之二子游既來請銘義不得辭銘曰嘻夫<lb/>
君涵天醇有時順無亨屯惟徳慶遺後人後人孝神永<lb/>
寧從先子歸泉扄君不朽在此銘<lb/>
<pb n="KR4d0070_WYG_039-50a"/>
　　　將仕郎揚州司法㕘軍時府君墓誌銘<hi>并序</hi>
府君諱<hi>闕</hi>字舜舉世著籍彭城之滕縣考旦累典藩郡<lb/>
以政事知名終于尚書屯田郎中君少舉進士以父任<lb/>
太廟齋郎不樂仕宦學通古今重意氣然諾四方之英<lb/>
才名士多從之游君雖隠居常慨然而有憂世之志見<lb/>
時事有未便者輒以効於朝廷不敢為私議士大夫尤<lb/>
以此多之仁宗始封昇王君至京師上書請問言事章<lb/>
聖召對於便殿進曰昇王宜日侍御所預聞政事以資<lb/>
<pb n="KR4d0070_WYG_039-50b"/>
其聰明且使天下早熟其睿聞帝心喜之執政者曰位<lb/>
卑而言髙僭也罷之君曰致吾心而巳矣吾何求哉李<lb/>
文定與君雅厚嘗從容語歎時人事怨徳巳甚且言丁<lb/>
謂寘余於死向余守洛厚恤其家諛我者構其子孫之<lb/>
罪余反坐之先是劉隨為諫官以剛直忤時擯于外文<lb/>
定時作相有不足於隨者不與之進君因曰公之為徳<lb/>
也奚於正則否文定曰正人為誰君曰劉隨也文定嘉<lb/>
納其言即遷隨於朝夏戎叛命君復詣闕上攻守之策<lb/>
<pb n="KR4d0070_WYG_039-51a"/>
十有二謂所親曰國家有事于邊鄙師乆無功天下共<lb/>
其勞智者宜効其謀勇者當致其力吾雖一命微且逺<lb/>
思慮所及不可不自盡故自官制法令國家貨利軍儲<lb/>
馬牧之事有便于時有救于敝者罔不為言既以聞而<lb/>
遂行是時公卿重人如蔡文忠范補之流輩十數公皆<lb/>
與君交厚善富丞相在東平欲辟君㕘佐君曰吾老矣<lb/>
不能事人并帥孫元規復致意亦以是辭焉嘉祐四年<lb/>
五月三日卒年七十有八君為人仁而尤孝先君卒于<lb/>
<pb n="KR4d0070_WYG_039-51b"/>
京師徒跣扶柩以歸居鄉里恂恂如也唯謹爾貲素贍<lb/>
而好施羇旅之士造者如歸人一見之必曰長者也而<lb/>
彌知其所存必曰君子也矜寡廢疾日月給薪餼冬予<lb/>
苧絮歲饑出粟賑乏絶有遺稚乳于路收而字之多所<lb/>
濟活死不能舉為之衣櫬凡掩藏暴胔且數千平生未<lb/>
嘗斷殺生物之命昆蟲草芥之細莫之傷也將啟手足<lb/>
顧諸子訓以孝悌忠恕一不及于家事祖延岳仕至國<lb/>
子博士贈尚書都官員外郎母蔣氏封晉陵縣君三娶<lb/>
<pb n="KR4d0070_WYG_039-52a"/>
閻氏王氏宋氏皆先府君卒子男五人材鄉貢進士堯<lb/>
楚州司法㕘軍孝基河南府澠池主簿並亡徳基興化<lb/>
軍録事㕘軍世基郊社齋郎八女適尚書職方員外郎<lb/>
申屠正光禄卿直秘閣李及之尚書都官郎中晁仲綽<lb/>
兖州萊蕪主簿苗總尚書兵部員外郎兼起居舍人吕<lb/>
晦國子博士孔承休尚書職方員外郎何世昌太常博<lb/>
士閭丘孝直孫曾孫十二人在易乾之四徳文言曰貞<lb/>
者事之幹貞固足以幹事君實有焉故以此修身而修<lb/>
<pb n="KR4d0070_WYG_039-52b"/>
治家而治誠推而廣之是謂通才逺業足以經國阜民<lb/>
獨巻而懷之足乎巳而巳爾僕昔游豐沛山東始見君<lb/>
于汶上三紀于兹熟君之風義乆矣今適守東平而其<lb/>
子來請欲以丁未某月某日塟君于縣北之某鄉丐有<lb/>
以傳後者銘曰鄒魯之鄉士多儒服洙泗之濵巳為楚<lb/>
俗滕介其間實同風土故君之材質有文武學其逺者<lb/>
資亦逢時一命家居藴不以施秉義忼慨數言世務與<lb/>
民同憂匪躬之故以此為政何用不臧豈夫不遭我實<lb/>
<pb n="KR4d0070_WYG_039-53a"/>
未遑有孚惠心願無伐善人斯忱斯其微自顯我邦我<lb/>
里幼無所養至為鞠育死歸之壤謂天蓋髙鍳于克仁<lb/>
君之受祉非止其身子孫衆多必有興者遺徳在人盍<lb/>
配于社<lb/>
　　　贈承奉郎大理評事齊郡蓋府君墓誌銘<hi>并序</hi>
府君諱某字某先世籍魏元城祖某父某皆孝悌力田<lb/>
不出仕君性醇厚篤實幼專經通毛氏詩晩更好浮屠<lb/>
道信根深熟悟解宗㫖雖不絶俗而以戒律自持諸具<lb/>
<pb n="KR4d0070_WYG_039-53b"/>
壽比丘時輒從君質問法義處閭里恂恂如也人化其<lb/>
行以遷善逺罪猶霧露之潤不覺衣之霑濡施之名教<lb/>
迹近而功逺矣娶樂安孫氏生五子長曰平今以尚書<lb/>
虞部員外郎知遼州曰㕘太常丞曰良渭州録事㕘軍<lb/>
曰充曰寅並舉進士初平調官縉雲迎君以行秩滿赴<lb/>
都集道出睢上宋都庠序實權輿天下學者自逺方至<lb/>
甚盛君志在訓育諸子遂留家焉後㕘良繼策科充寅<lb/>
從鄉賦義方慈訓識者推之年六十有五考終于里舍<lb/>
<pb n="KR4d0070_WYG_039-54a"/>
一女歸進士李孟大名冠族也暨平登朝歴尚書省屬<lb/>
天子郊陽丘霈恩故君有理平之贈歲在涒灘冬至後<lb/>
二日㕘等舉君夫人之喪以塟于宋城縣某鄉某原禮<lb/>
也某於君為姻家而又早與諸子游故識君行狀以納<lb/>
諸壙云銘曰膠西清淨相參避堂安平虎牙起燕要陽<lb/>
著籍于魏實夲司𨽻何斯中間光響不繼君始去鄉而<lb/>
僑睢陽樂就學校以成義方亦竟有成策科揚名鶱翔<lb/>
臺省漸于修程積善之源君實有素餘慶寖昌後則有<lb/>
<pb n="KR4d0070_WYG_039-54b"/>
裕坡坨平崗爰掩幽宅君兮何歸金仙之域<lb/>
　　　秦國太夫人相里氏墓誌銘<hi>并序</hi>
秦國太夫人相里氏故相太子太師致仕贈太師兼中<lb/>
書令祁國正獻杜公之配也初祁公二歲而孤母歸寧<lb/>
于家在濟源故祁公幼而是依稍長學問致名譽邑有<lb/>
長者相里君好士有鍳識察祁公大器欲以其女妻之<lb/>
親族皆不悅曰女何患無歸奈何以與羇游士君曰非<lb/>
若所知故夫人遂從杜氏明年祁公舉進士登甲科諸<lb/>
<pb n="KR4d0070_WYG_039-55a"/>
不悅者慙且喜鄉閭謂相里君知人祁公一命揚州節<lb/>
度推官乃迎母夫人就官即某國太夫人某氏也杜氏<lb/>
舊族自其髙曽以禮樂為法歲時祭祀齋薦牲幣菹醢<lb/>
皆有儀式夫人祇嚴内事相奠必飭祁公通朝籍始封<lb/>
長安縣君公授樞宻直學士擬封安徳郡君公同知樞<lb/>
宻院特封西河郡夫人公拜中書門下平章事進封祁<lb/>
國夫人累更徐晉二國祁公以直清名世積徳累功以<lb/>
至輔相夫人内助實有淑範抑其志性之類故若琴瑟<lb/>
<pb n="KR4d0070_WYG_039-55b"/>
之諧皆有清廟之音焉祁公在二府夫人朝謁禁中被<lb/>
服無采翠珠璣之飾左右至有指笑者夫人恬然自若<lb/>
出入累年未嘗私謁内人近習或謂夫人諸得進見者<lb/>
有求請多如意得無中外親戚奚為獨不夫人第多謝<lb/>
之中宫錫宴侍席宻近數承顧問辭對雅正不以䛕自<lb/>
入旁聞者為之歛容加莊仁宗慈厚有容然所以觀羣<lb/>
臣甚宻見遇尤渥者亦罕䝉褒藉之言嘗謂杜某公正<lb/>
獨被勞勉公之持衡國論無私固上所察抑㕘以夫人<lb/>
<pb n="KR4d0070_WYG_039-56a"/>
之所守知其内行修也故君子之道知風之自知微而<lb/>
不可揜其祁公之謂歟祁公六十九歲上書致君事夫<lb/>
人賀曰今日喜公得全令名矣吾家素不事富貴在官<lb/>
猶如閒居閒居正為得所願公固請同樂安佚以保餘<lb/>
年公既得謝無第可歸退寓睢陽閉關陋巷端居十載<lb/>
相與怡怡如也初公微時逺姻疎族平昔未始通者見<lb/>
公貴顯稍集於門公一無間為成宦婚賙其喪塟俸賜<lb/>
無餘既告老此意無倦夫人不為蓄藏贊以為施而巳<lb/>
<pb n="KR4d0070_WYG_039-56b"/>
公捐館保撫内外素風淳則其家事理不以老而少懈<lb/>
治平元年子尚書都官員外郎訢知單州迎夫人就官<lb/>
治平二年正月十四日考終于官舍享年七十八訢奉<lb/>
輤帷以歸應天府某月日祔塟祁公之塋男四人詵大<lb/>
理評事訥將作監主簿詒秘書省正字並先祁公亡訢<lb/>
其次子也女三人所從皆名士夫人之弟周由祁公任<lb/>
補累官國子博士故相里君追贈大理寺丞子孫禄仕<lb/>
相續識一賢人足以庇宗貽後非此君亦安得有此女<lb/>
<pb n="KR4d0070_WYG_039-57a"/>
銘曰我君知人歸我祁公維徳專靜資與公同衿纓佩<lb/>
帨恪恭婦事禮相助奠祇嚴時祀從公内外志尚實類<lb/>
豈不夙夜共兹徳義公登宰輔司我王度見謂公正夫<lb/>
人有助公勤于邦我儉于家相勉勞瘁敢為光華公心<lb/>
決退賀以知止公喜惠散侑之為施凡此風節賢傑或<lb/>
難猗嗟夫人處不為艱子孝無違奉承在郡含飴樂只<lb/>
廹此期盡祁公新阡在諸之麋體魄同藏神明與歸<lb/>
　　　文安先生墓表<lb/>
<pb n="KR4d0070_WYG_039-57b"/>
仁宗皇祐中僕領益部念蜀異日常有髙賢竒士今獨<lb/>
乏耶或曰勿謂蜀無人蜀有人焉眉山處士蘇洵其人<lb/>
也請問蘇君之為人曰蘇君隠居以求其志行義以達<lb/>
其道然非為亢者也為乎藴而未施行而未成我不求<lb/>
諸人而人莫我知者故今年四十餘不仕公不禮士士<lb/>
莫至公有思見之意宜來乆之蘇君果至即之穆如也<lb/>
聽其言知其博物洽聞矣既而得其所著權書衡論閱<lb/>
之如大雲之出於山忽布無方倐散無餘如大川之滔<lb/>
<pb n="KR4d0070_WYG_039-58a"/>
滔東至於海源也委虵其無間斷也因謂蘇君左丘明<lb/>
國語司馬遷善叙事賈誼之明王道君兼之矣逺方不<lb/>
足成君名盍游京師乎因以書先之於歐陽永叔君然<lb/>
僕言至京師永叔一見大稱歎以為未始見夫人也目<lb/>
為孫卿子獻其書於朝自是名動天下士爭傳誦其文<lb/>
時文為之一變稱為老蘇時相韓公琦聞其風而厚待<lb/>
之嘗與論天下事亦以為賈誼不能過也然知其才而<lb/>
不能用初作昭陵凶禮廢闕琦為大禮使事從其厚調<lb/>
<pb n="KR4d0070_WYG_039-58b"/>
發輒辦州縣騷動先生以書諫琦且再三至引華元不<lb/>
臣以責之琦為變色然顧大義為稍省其過甚者及先<lb/>
生沒韓亦頗自咎恨以詩哭之曰知賢而不早用愧莫<lb/>
先於余者矣先生亮直寡合有倦游之意獨與其子居<lb/>
非道義不談至于名理稱㑹自有孔顔之樂一㕓一區<lb/>
侃侃如也又數年召試紫微閣下不至乃除試秘書省<lb/>
校書郎俾就太常修纂建隆以來禮書以為覇州文安<lb/>
縣主簿使食其禄集成太常因革禮一百巻書成奏未<lb/>
<pb n="KR4d0070_WYG_039-59a"/>
報而以疾卒享年五十有八實治平三年四月英宗聞<lb/>
而傷之命有司具舟載其喪歸塟於蜀明年八月壬辰<lb/>
塟于眉州彭山縣安鎮鄉可龍里朝野之士為誄者百<lb/>
一十有三人先生字明允考序大理評事累贈職方員<lb/>
外郎以節義自重蜀人貴之生三子澹渙教訓甚至各<lb/>
成名宦先生其季也巳冠猶不知書職方不教鄉人問<lb/>
其故笑曰非爾所知也年二十七始讀書不一二年出<lb/>
諸老先生之右一日因覧舊文作而曰吾今之學乃猶<lb/>
<pb n="KR4d0070_WYG_039-59b"/>
未之學也巳取舊文藁悉焚之杜門絶賔友繙詩書經<lb/>
傳諸子百家之書貫穿古今由是著述根柢深矣質直<lb/>
忠信與人交共其憂患死則收恤其子孫不喜飲酒未<lb/>
嘗戯狎常談陋今而髙古若先生者非古之人歟謂今<lb/>
莫如古者斯焉取斯嘉祐初王安石名始盛黨友傾一<lb/>
時其命相制曰生民以來數人而巳造作言語至以為<lb/>
幾於聖人歐陽修亦善之勸先生與之游而安石亦願<lb/>
交於先生先生曰吾知其人矣是不近人情者鮮不為<lb/>
<pb n="KR4d0070_WYG_039-60a"/>
天下患安石之母死士大夫皆弔之先生獨不往作辨<lb/>
姦論一篇其文曰事有必至理有固然惟天下之靜者<lb/>
乃能見微而知著月暈而風礎潤而雨人人知之人事<lb/>
之推移理勢之相因其疎闊而難知變化而不可測者<lb/>
孰與天地隂陽之事而賢者有不知其故何也好惡亂<lb/>
其中而利害奪其外也昔者羊叔子見王衍曰誤天下<lb/>
蒼生者必此人也郭汾陽見盧杞曰此人得志吾子孫<lb/>
無遺類矣自今而言之其理固有可見者以吾觀之王<lb/>
<pb n="KR4d0070_WYG_039-60b"/>
衍之為人也容貌言語固有以欺世而盜名者然不忮<lb/>
不求與物浮沉使晉無惠帝僅得中主雖衍百千何從<lb/>
而亂天下乎盧杞之姦固足以敗國然而不學無文容<lb/>
貌不足以動人言語不足以眩世非徳宗之鄙暗亦何<lb/>
從而用之由是言之二公之料二子亦容有未必然也<lb/>
今有人口誦孔老之言身履夷齊之行召收好名之士<lb/>
不得志之人相與造作言語私立名字以為顔淵孟軻<lb/>
復出而隂賊險狠與人異趣是王衍盧杞合而為一人<lb/>
<pb n="KR4d0070_WYG_039-61a"/>
也其禍豈可勝言哉夫面垢不忘洗衣垢不忘澣此人<lb/>
之至情也今也不然衣巨盧之衣食犬彘之食囚首喪<lb/>
面而談詩書此豈其情也哉凡事之不近人情者鮮不<lb/>
為大姦慝豎刁易牙開方是也以蓋世之名而濟其未<lb/>
形之患雖有願治之主好賢之相猶將舉而用之則其<lb/>
為天下之患必然而無疑者非特二子之比也孫子曰<lb/>
善用兵者無赫赫之功使斯人而不用也則吾之言為<lb/>
過而斯人有不遇之歎孰知禍之至於此哉不然天下<lb/>
<pb n="KR4d0070_WYG_039-61b"/>
將被其禍而吾獲知言之名悲夫當時見者多不謂然<lb/>
曰嘻其甚矣先生既沒三年而安石用事其言乃信夫<lb/>
惟有國者之患常由辨之不早子言之知風之自見動<lb/>
之微非天下之至精其孰能至於此嘗試評之曰定天<lb/>
下之臧否一人而巳所著文集二十巻諡法三巻易傳<lb/>
十巻初君將游京師過益州與僕别且見其二子軾轍<lb/>
及其文巻曰二子者將以從鄉舉可哉僕披其巻曰從<lb/>
鄉舉乘騏驥而馳閭巷也六科所以擢英俊君二子從<lb/>
<pb n="KR4d0070_WYG_039-62a"/>
此選猶不足騁其逸力爾君曰姑為後圖遂以就舉一<lb/>
上皆登進士第再舉制䇿並入髙等今則皆為國士仁<lb/>
宗時海内乂安朝廷謹持憲度取士有常格故羔鴈不<lb/>
至於岩谷奉常特召已為異禮屬之論譔臺閣之漸也<lb/>
而君不待惜乎其嗇於命也其事業不得舉而措諸天<lb/>
下獨新禮百篇今為太常施用若夫鄉黨之行家世之<lb/>
詳則有别傳存焉今舉其始卒之大概以表其墓惟其<lb/>
有之是以言之不怍云<lb/>
<pb n="KR4d0070_WYG_039-62b"/>
　　　朝奉郎守太子中舍騎都尉韋君墓誌銘<hi>并序</hi>
睢陽鄉先生韋君諱不伐字次徳好古學篤信義立風<lb/>
節自五代亂離經籍道息睢陽有隐君子戚君同文獨<lb/>
以講授為業諸生後多達者子綸處近官就其舊廬構<lb/>
學校志于學者自逺方至朝廷嘉其事賜名應天府書<lb/>
院天下庠序由兹始常選學行可為人師者主領之君<lb/>
久處師席晏元獻公宋宣獻公蔡文忠公相繼居守皆<lb/>
厚為之禮尤善與人交范仲淹希文石延年曼卿劉潛<lb/>
<pb n="KR4d0070_WYG_039-63a"/>
仲方山東豪俊慕君名從游者甚多好急人患難始終<lb/>
不渝不戚戚於貧賤不汲汲於富貴年五十餘始以一<lb/>
命為房山司法㕘軍再調鄧州襄城尉遷綘州太平令<lb/>
某知諫省受詔舉堪治民者二人以君塞詔授乾州軍<lb/>
事推官知慈州吉鄉縣轉運使就舉監汾州酒稅明文<lb/>
烈公鎬知并州顧君方重有古人之風屢為慰薦屬河<lb/>
西有警君督藁粟入府州有勞就遷衞尉寺丞其誥辭<lb/>
曰朕知生老而有謀倜儻士也明公讀之喜曰此言盡<lb/>
<pb n="KR4d0070_WYG_039-63b"/>
君平生矣意欲處其孥於漢上因求監光化軍酒稅遷<lb/>
大理寺丞歲滿知許州司録改太子中舍因退居襄陽<lb/>
優游物外年七十有四而終君夲南京宋城人先君塟<lb/>
其祖榖城遂為襄陽人曾祖襄陽録事㕘軍諱允之祖<lb/>
陳州録事㕘軍諱仁濟考秘書丞贈尚書祠部員外郎<lb/>
諱襄娶楚氏子安序孫積善積中皆修進士業君既沒<lb/>
二十八年元豐二年十一月某日始克塟君于穀城青<lb/>
石之峎下安序俾積善來請銘其墓銘曰舉世趦趄逐<lb/>
<pb n="KR4d0070_WYG_039-64a"/>
權利君獨軒昂事風義晩得微官志不伸生前素藴心<lb/>
無愧平昔交游拱木髙今方峎下幽堂閉君名不泯幸<lb/>
我存襄陽耆舊追前記<lb/>
　<lb/>
　<lb/>
　<lb/>
　<lb/>
　<lb/>
<pb n="KR4d0070_WYG_039-64b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　樂全集卷三十九<lb/>
</p>
<p>
</p>
  </div>
<div>
                <head>樂全集卷四十</head>
    <p>
<pb n="KR4d0070_WYG_040-1a"/>
欽定四庫全書<lb/>
　樂全集卷四十　　　　宋　張方平　撰<lb/>
　　墓誌銘<lb/>
　　　皇考金紫光禄大夫太子少師墓誌銘<hi>并序</hi>
　　　　推誠保徳崇仁翊戴功臣觀文殿學士特進<lb/>
　　　　行吏部尚書知徐州軍州事兼管内勸農使<lb/>
　　　　提舉宿州淮陽軍兵甲廵檢賊盜公事上柱<lb/>
　　　　國天水郡開國公食邑四千户食實封一千<lb/>
<pb n="KR4d0070_WYG_040-1b"/>
　　　　户趙槩撰序<lb/>
睢陽有隠君子清河公世家宋人自唐季五代藩帥擅<lb/>
勢豪傑多見縻用公曾祖克以材略仕歸徳軍顯名東<lb/>
諸侯節度使皆倚以自重領亳州刺史行州事祖文熙<lb/>
通經從使府辟為軍事推官考嵪太平興國五年進士<lb/>
擢第風表秀偉長民有政太宗皇帝臨軒召對嘉其器<lb/>
望選知鄆州賜之親札優以金俸搢紳以為寵終尚書<lb/>
都官員外郎今贈太子少傅少傅篤厚長者夫婦奉佛<lb/>
<pb n="KR4d0070_WYG_040-2a"/>
中身未有子相與精禱乆之夫人夢天人乘空而降捧<lb/>
一嬰兒授之曰以是為而子因妊生公幼而莊介不戲<lb/>
弄不嬉笑人莫敢侮狎稍長就學記誦彊敏他日少傅<lb/>
曰人不學不知道道在六經也曰諾即習通諸經然非<lb/>
其所好也他日又問盍婚宦乎曰諾婚而未宦少傅即<lb/>
世遂不復仕曰向者從父之命今姑從吾志貲業素厚<lb/>
悉屬之弟十餘年間隳蕩亡餘一不為問乆之其子某<lb/>
通顯於朝比至翰林學士承㫖户部尚書㕘知政事天<lb/>
<pb n="KR4d0070_WYG_040-2b"/>
澤下施自葉流根公自大理評事太子中允太常丞歴<lb/>
尚書工部刑部兵部員外郎郎中至秘書少監以及今<lb/>
贈子領益部賜公階朝散大夫解三司使賜公金紫皆<lb/>
特恩也家人奉章綬服以拜賜然不再服矣從子之官<lb/>
所至官舍入府門更罷乃出僚吏無識者金陵錢塘秦<lb/>
亭有林園樓堞可以眺望山川之勝未嘗至其所也其<lb/>
在京國鄉里亦爾獨處一室四十餘年世緣人事不以<lb/>
自累貪愛巧偽之為平生不接于心術菲飲食衣至於<lb/>
<pb n="KR4d0070_WYG_040-3a"/>
不任補紉而後易羞有常物不得輒有加者居處器用<lb/>
不易其舊夫人先公沒十七年夫人既沒不復見婦人<lb/>
之面孫娶婦入門隔窗一㕘竟不之識早歲猶有山僧<lb/>
野客間相見者晩年悉不復接家有吉凶之事悉不復<lb/>
知其節孤峻如此尚書自錢塘丁先太夫人憂候潮京<lb/>
口錢塘淨慈寺老宿僧惟清行甚髙聞公常日宴坐語<lb/>
其徒曰是公豈所謂得一切淨功徳莊嚴三昧者耶我<lb/>
為善知識應為發起宿世善根乃至丹陽請見公欣然<lb/>
<pb n="KR4d0070_WYG_040-3b"/>
接納清問公住無所住耶公曰我住正住清曰公亦憶<lb/>
念耶公曰如是我正憶念後數相見公竟别無叩問清<lb/>
告其徒曰是不可思議當知公巳乆植衆徳夲巳得諸<lb/>
根清淨得大善寂力住無生法忍入甚深智慧徃者雖<lb/>
子孫常所親近亦不知公所存由是乃知公遊方之外<lb/>
逺矣尚書早晏定省燕居侍坐語寒暄起居外未嘗及<lb/>
他因事警䇿必有深㫖尚書自南京遷秦州慮公樂鄉<lb/>
里且迎侍道逺請于朝求寢新除詔書三下公謂其子<lb/>
<pb n="KR4d0070_WYG_040-4a"/>
吾猶可行君命豈得取必也哉吾聞先人話前朝事要<lb/>
官重寄莫敢以便私辭命者吾從若在滑州官舍所居<lb/>
東壁見題名記曹侍中除滑州節度自降麻到官中間<lb/>
不浹日有如是偃蹇者耶既行左右奉輿公曰此何為<lb/>
者尚書前白迓人實多數易不足為勞公曰吾從先人<lb/>
屢領郡矣見郡遣逆者白直不過二十人無兵卒也自<lb/>
雇車乘家人槖裝共載今官長自奉乃爾天下安得不<lb/>
困吾平生未嘗用人力今豈以老身使人肩輿徃還五<lb/>
<pb n="KR4d0070_WYG_040-4b"/>
千里竟不就輿乘馬度隴坂西人見聞莫不歎息其義<lb/>
方大體如此公自少無疾不服藥未嘗令醫診脉治平<lb/>
四年歳在丁未九月示疾十月五日昧爽寢適興居曰<lb/>
東方明乎吾其逝矣言終而歿彌日頂溫至于眉宇間<lb/>
七日而殮手足不殭上聞嗟惻使近璫弔内司賔臨奠<lb/>
以太子少師告第享年八十有三配仁壽郡夫人嵇氏<lb/>
靜溫有賢徳公諱某字化生化生云者先少傅以是志<lb/>
其始生之夢也王父贈太子少保王母蘇氏武功郡太<lb/>
<pb n="KR4d0070_WYG_040-5a"/>
夫人妣劉氏彭城郡太夫人一子尚書公也二女長適<lb/>
士人蓋襄次適比部員外郎蔡修孫曰慶基大理評事<lb/>
熙寧元年戊申冬十一月十五日甲申𦵏于宋城縣仁<lb/>
孝曲孤子方平泣血銘曰世報生身夲如幻如幻起滅<lb/>
非實相智者明知起滅空故離諸緣還自性公直善根<lb/>
非一刼宿集衆徳妙莊嚴現有眷屬常逺離雖在家居<lb/>
已明脫癡惑所生諸煩惱不可汚染如蓮華不修觀行<lb/>
常寂然是則名為真宴坐常正定中無依慧萬行非功<lb/>
<pb n="KR4d0070_WYG_040-5b"/>
自成就是則名為真功徳河沙無量空無邊浄智妙明<lb/>
非識想豈與色聲共生滅來如月影水中圓去若浮漚<lb/>
歸性海金剛堅固無有壞須彌盧山不動摇離一切相<lb/>
清浄身超越假名出三界<lb/>
　　　朝請大夫行侍御史知桂州軍州事上柱國贈<lb/>
　　　　禮部尚書扶風馬公墓誌銘<hi>并序</hi>
公諱誥字仲謀魏人其先趙奢為趙將破秦兵閼與下<lb/>
有功號馬服君後因為氏漢武帝時以吏二千石自邯<lb/>
<pb n="KR4d0070_WYG_040-6a"/>
鄲徙茂陵故中興伏波將軍援為扶風人魏建安中有<lb/>
漢傑者從袁氏河朔占籍清河故唐中書令周為茬平<lb/>
人開成中有繼勲者事魏博節度使何進滔徙家魏故<lb/>
公為大名人曾祖崇義善騎射以材略聞歴魏軍右職<lb/>
奉羅洪信為帥累戰多授懷州團練使紹威承襲患牙<lb/>
兵横强隂結汴人以除其逼懷州亦遇害子士安幼有<lb/>
氣節感家禍晦居里墅乃治産居積逐時以致厚貲立<lb/>
信義嘗曰吾權斂財散賑不贍是亦為政矣生昭美明<lb/>
<pb n="KR4d0070_WYG_040-6b"/>
經篤行以父晦居亦不肯仕即公之考也公之登朝贈<lb/>
殿中丞公弱不好弄資性沉毅及冠竒表長七尺行純<lb/>
孝謹讀書通大義不為章句與冦萊公準張僕射詠友<lb/>
善意氣相得太平興國五年偕行就舉同登進士第釋<lb/>
褐授大理評事知邵州邵陽縣政多惠利上官以課最<lb/>
聞就遷將作監丞代還授著作佐郎丁外艱時朝廷急<lb/>
於用材詔起公倚廬除殿省丞充御史臺推直官毁不<lb/>
堪命辭弗得巳就職俄遷太常博士公外疎達議論辯<lb/>
<pb n="KR4d0070_WYG_040-7a"/>
以裁舉中機節而合大體太皇數稱奬因對面賜五品<lb/>
服遂改殿中侍御史屬三司判官缺員執政以公名上<lb/>
上曰馬某材器朕自知朕行自用之中書無議為也後<lb/>
數日命公使江淮采訪州縣治狀民俗事宜引入受㫖<lb/>
賜之裝金襲衣束帶韉勒馬彯纓寵章殊渥搢紳聳觀<lb/>
既到部攷羣吏之課慰薦廉善三十餘員上輒次第甄<lb/>
擢後亦多至達官其不修者稍平鐫之因民便利去其<lb/>
苦徹偽朝弊事細大數十條即拜侍御史還屬太宗晏<lb/>
<pb n="KR4d0070_WYG_040-7b"/>
駕真皇纂服公孤直少與左右莫為之地故先朝所以<lb/>
待公之意上未及知也屬詔百寮言事公奏疏復忤執<lb/>
權者真皇初臨御間問大臣所以撫綏逺方之意執權<lb/>
因白公才可用即出知桂州兼總廣南西路兵馬嶺外<lb/>
常燠石藥發瘍而終于郡享年五十噫士之幸而得展<lb/>
者宜希矣哉功業視其材用捨繫諸時窮亨屬乎命是<lb/>
三者契而後為全若公者遭時盛隆見知英主摶扶摇<lb/>
而直上追逸景以遐騁將相必至之地也而鼎湖不待<lb/>
<pb n="KR4d0070_WYG_040-8a"/>
明離改照機言旁發南服于行終身不還齎志長謝豈<lb/>
非命耶夫人嚴氏寛明有徳年七十二後公二十五年<lb/>
以歿三男曰絳理識清通風節髙勁有公望於時歴御<lb/>
史三院是以似之今為太常少卿故公累贈至禮部尚<lb/>
書夫人東海縣太君曰繹曰紹無禄早世一女歸符氏<lb/>
鑑終縣大夫慶厯七年始命北都置留司御史臺而奉<lb/>
常請行以便襄事八年戊子十月某日𦵏我公夫人于<lb/>
大名縣某鄉某里先塋之右某託于姻媾平日熟聞奉<lb/>
<pb n="KR4d0070_WYG_040-8b"/>
常語公之故矣及是以誌文見命謹序所聞屬以銘曰<lb/>
堂堂公之材兮邈邃深而崔嵬既逢時而利見謂功名<lb/>
之余諧帝初命公式是南方鞗革瑲瑲為龍為光按節<lb/>
還朝大明繼照孰為巧言于藩嶺表公在桂林慆慆不<lb/>
還士友無戚公髦未斑畨山綿延越江浩渺吁嗟歸途<lb/>
翩翩素旐卜新宅兮並先塋草樹接兮水泉平尚宜子<lb/>
孫多才英永春秋兮陳芬馨<lb/>
　　　贈贊善大夫嵇府君墓誌銘<hi>并序</hi>
<pb n="KR4d0070_WYG_040-9a"/>
嵇氏出魯奚斯後徙會稽為稽氏魏有稽喜後徙譙嵇<lb/>
山為嵇氏中散之髙直侍中之忠義譙諸嵇也故今譙<lb/>
宋之境嵇氏為多府君諱適字利徃實睢陽人王父某<lb/>
考某屬五代亂潛徳家食初王父頗以財雄里中好施<lb/>
歲饑發積粟視告糴之窮窶者宻納其貲粟中歸之隂<lb/>
寘食于路以濟餓者務為自晦府君生國初王略猶梗<lb/>
縫掖者鮮鄉先生贈禮部侍郎戚公同文始大講學著<lb/>
錄牒者自逺方至王父與同里閈親善以府君屬焉授<lb/>
<pb n="KR4d0070_WYG_040-9b"/>
經通大義為門下髙業舉進士第歴汝南褒信尉掌洛<lb/>
之鞏江陵之石首簿果州流溪令越潁廬三郡紀綱掾<lb/>
祥符四年十一月十日考終于合淝之官舍享年五十<lb/>
九府君姿表秀舉襟局雅重性寛和寡言笑平居燕坐<lb/>
拱黙終日雖倉卒未嘗趨步疾呼家人未嘗見其懈惰<lb/>
之容喜慍之色其與人交不逆詐不苟䛕終身無與嫌<lb/>
怨者莅官臨事主於忠恕局事修整不出其位不為虚<lb/>
言竒行以邀聲名委蛇乎州縣之職而優為之古所謂<lb/>
<pb n="KR4d0070_WYG_040-10a"/>
足於巳無待於外者乎識公之道者以比苟當塗陳太<lb/>
丘焉夫人廣平宋氏賢明有法度婦道順以正母徳慈<lb/>
以嚴後君若干歲歿年八十有二男子四人長曰宗旦<lb/>
俊邁有奇才次閔次顒皆早卒幼潁今太常博士集賢<lb/>
校理倅南京留守事女四人長歸杜氏次王氏次張氏<lb/>
戚氏司虞郎舜舉贈禮部之孫也府君之在石首有邑<lb/>
吏父子抵罪皆當坐死情足矜者府君心惻之推免其<lb/>
子及父就辟一日附小竪語曰公且育令子後世以昌<lb/>
<pb n="KR4d0070_WYG_040-10b"/>
明年而集賢生府君之沒也集賢猶未冠夫人撫育誨<lb/>
教以文行立名既擢第再辟大丞相沂公幕府登朝為<lb/>
太子中允而夫人弃養倚廬終制入直書殿而公夫人<lb/>
未克𦵏集賢服不敢純采乃心無一日安于位得請于<lb/>
朝歸襄大事故有倅留府之命是歲上郊圓丘預及慶<lb/>
典府君贈太子贊善大夫夫人廣平郡太君始集賢規<lb/>
視吉壤方謀之主人一夕夢侍府君如平生笑語喜甚<lb/>
請曰大人兹喜甚何也府君曰曩吾之館猶寓也今考<lb/>
<pb n="KR4d0070_WYG_040-11a"/>
得善第是故喜焉爾集賢以夢告張氏甥方平曰是得<lb/>
吉壌乎語訖主人售地吿諧嗚呼九泉可作體魄必寧<lb/>
卜其宅兆而安厝之是以為孝之終也惟府君之神明<lb/>
克相厥後集賢之誠信克寧其先肹嚮來依志氣如在<lb/>
以景祐六年乙邜乃克祔于宋城縣之平臺鄉東南距<lb/>
王父舊塋五里所且謂某曰夫君子之道亨則行之固<lb/>
則守之乃外王父守道者也是以聞於四方者不若鄉<lb/>
黨閨門之詳巳爾幼保于外氏逮受廣平夫人之教熟<lb/>
<pb n="KR4d0070_WYG_040-11b"/>
習緒言宜誄善行以納諸壙也某不敢辭泣而銘之曰<lb/>
謀于龜諸之麋睢之汭食歩之厯歲單閼月孟余良考<lb/>
乎地兊之山艮之水吉嗚呼是為有宋守道君子嵇公<lb/>
之墓公之才不試兮公之志不遂兮石首之告踐兮追<lb/>
錫公紱冕兮<lb/>
　　　宋故樞宻直學士朝散大夫尚書兵部郎中秦<lb/>
　　　　鳳路駐泊馬步軍都總管經略安撫使兼知<lb/>
　　　　秦州軍州事夲路勸農使上騎都尉南陽縣<lb/>
<pb n="KR4d0070_WYG_040-12a"/>
　　　　開國男食邑三百户賜紫金魚袋贈尚書禮<lb/>
　　　　部侍郎蔡公墓志銘<hi>并序</hi>
英宗皇帝初潛宗邸龍徳而隠留情藝文以尊徳性顧<lb/>
莫與講習者啟濮安懿王曰睦親廣親宅講書著作佐<lb/>
郎蔡君某賢有行願得與之游王致此意於公公曰某<lb/>
在職且累年惟旅見大宗正未嘗私謁諸宗室敢辭他<lb/>
日王為置酒從容謂公欲請于朝使諸子受學公慮若<lb/>
有邀也始别見帝帝待君盡禮見必朝服義兼傅友咨<lb/>
<pb n="KR4d0070_WYG_040-12b"/>
詢道藝休聞日逺嘗訪宫僚臧否公對若人行誼若人<lb/>
經術皆非某所及帝以白王王曰蔡君非但文雅誠長<lb/>
者也然間造帝所竟歲不過數見帝尤多其莊重常以<lb/>
相從之晩而接之不得數且欵為恨乆之求外補因解<lb/>
宫職英宗入纂大統問輔臣蔡某何官今何在執政白<lb/>
今以兵部員外郎秘閣校理廣南東路轉運使帝曰兹<lb/>
人徳行朕所深知即以三司判官召還南海至都數千<lb/>
里江行淹乆帝每對朝臣之南來者輒問曰蔡學士何<lb/>
<pb n="KR4d0070_WYG_040-13a"/>
時可到道途安否既至對見慰勞殊渥日將旰屢留之<lb/>
且曰君朕故人朕望於君者厚勿以常禮自疎也俄除<lb/>
起居舍人史館修撰知諫院懇辭再三帝曰惟朕耳目<lb/>
心膐不屬君將屬何人趣令受命公自以被遇特達思<lb/>
竭其心力以致補報之効事有涉嫌説有至難知無不<lb/>
言言無不盡誠心為質引義忼慨凡所啟聞多見納用<lb/>
屬有請追尊親廟者事下三省集議公别請對言禮為<lb/>
人後大一統之義指陳切至涕下被西此議既非帝夲<lb/>
<pb n="KR4d0070_WYG_040-13b"/>
意又雅信重公因大感悟亦為公泣㑹京師大水公入<lb/>
對帝側席迎問變故公推致咎徴精言其端意猶主於<lb/>
前議論因中止然納説者將終遂所建以公在言路不<lb/>
便之適召試西掖除知制誥遂罷諫職且俾出聘契丹<lb/>
國往返閱時使還而羣論未已公於中間通上下之情<lb/>
安異同之意彌縫周宻主於忠信孜孜辨釋為士大夫<lb/>
道地恩全體正補益實多雖去諫垣越月不對帝必形<lb/>
於言每被顧問禁省秘事亦為及之其沃心造膝機柄<lb/>
<pb n="KR4d0070_WYG_040-14a"/>
之地有不得與聞者矣判吏部流内銓因言銓審官冗<lb/>
甚朝廷遂議新制將救時弊多所建發帝益知其材可<lb/>
大用欲其踐歴中外進龍圖閣學士出知定州然意惜<lb/>
其去既入辭帝曰第行且召矣行未浹日英皇違豫語<lb/>
數及公今上陞儲帝疾日侵猶曰蔡某正人促召來因<lb/>
除太子詹事未至先帝升遐東朝亦罷改樞宻直學士<lb/>
知秦州至闕覲對今上望公哀動左右且言先帝大漸<lb/>
猶不忘公卿之拜宫正帝問還期者再三深意有所屬<lb/>
<pb n="KR4d0070_WYG_040-14b"/>
者孤忠直道左右莫為之容乃畀需代者竞不及得見<lb/>
卧内憑几訓命遂成虚格忠義之士為先帝恨之八月<lb/>
八日靈駕發引公以其旦東望號慕避㕔事見僚佐於<lb/>
便齋退就私寢無疾而終享年六十前三日晨興語家<lb/>
人曰吾夢先帝召對顧問如平日欲退復留因嘆息感<lb/>
念及終人皆異之天子震傷累對近臣嗟惻遣中人䕶<lb/>
喪以歸賻賜加等特贈尚書禮部侍郎奉先志也公諱<lb/>
抗字子直宋人祖某贈尚書度支員外郎父某泗州軍<lb/>
<pb n="KR4d0070_WYG_040-15a"/>
事推官累贈工部尚書世以明經仕進實罕與進士游<lb/>
尚書雖治經有時才器識所交結皆當世豪俊故公兄<lb/>
弟皆舉進士早得時譽蔡文忠公有重望喜奬拔人倫<lb/>
深器公處之甥姪竟妻以妻之宗女景祐中登甲科一<lb/>
命太平州軍事推官尚書在臨淮寢疾旁無子弟公委<lb/>
官自劾單騎奔省得及理命越再宿而尚書以歿鄉里<lb/>
稱其至孝外除調平江軍節度掌書記秩滿近臣舉充<lb/>
潁川郡王院伴讀尋遷删定編勅遷著作佐郎俄兼兩<lb/>
<pb n="KR4d0070_WYG_040-15b"/>
宅講書賜五品服乆在宗邸獨不受餉遺衎衎然不可<lb/>
得而親不可得而疎故英宗皇帝深察重之間遷秘書<lb/>
丞太常博士通判秦州鍾内艱服除還朝召試禁林除<lb/>
秘閣校理淮西水民流散命公體量賑濟至郡亟請發<lb/>
廩食之郡請俟奏可公曰餓莩容待報耶晨坐庾門出<lb/>
粟全活至衆使還朝論稱善吳人荐饑朝廷察循良辦<lb/>
治之才以公知蘇州姑蘇土沃而卑並江湖積水渺瀰<lb/>
常苦風潮害民田公既習知吳俗至則為築長隄自郡<lb/>
<pb n="KR4d0070_WYG_040-16a"/>
城屬崑山横亘八十里中斷水勢民得因立塍堨且通<lb/>
水陸之行工省利大民安於業吳俗浮薄衣冠僑寓猥<lb/>
衆干請多事公患其然也採士族之守操行者輒加賔<lb/>
禮歲時饋勞以褒厲之士之承此差知自重發姦擿伏<lb/>
聽斷精甚蘇州吏役不均纖猾得職公為請於朝先貸<lb/>
官泉視役費之輕重而給之籍諸酒𣙜征埭之利舊用<lb/>
酬吏勞者悉入縣官以償所貸吏皆便之後傳其法不<lb/>
能易也就遷廣南東路轉運使吳民于今思之先是岑<lb/>
<pb n="KR4d0070_WYG_040-16b"/>
水銅冶大發官市之民止給空文積逋鉅萬里民大事<lb/>
私鑄姦游羣聚與江西鹽盜合郡縣不能討時公仲弟<lb/>
挺以選按刑江西專治鹽事朝議謂嶺南北并力則利<lb/>
害共功故委公將漕南越時朝㫖責捕羣盜甚峻公曰<lb/>
採銅非誠民惰游者為之今悉入之官而不畀其直非<lb/>
私鑄衣食安取資又從而誅之匪但民犯法也廼度經<lb/>
用斥冗費銅入而受泉民用樂輸徹爐毁槖刑報立省<lb/>
嶺外州縣多攝官廣東凡數百員悉自部司注補大吏<lb/>
<pb n="KR4d0070_WYG_040-17a"/>
操事為姦利公至收案致法選用平均吏員為清番禺<lb/>
煮海運給英韶泝流洄險因以逗遛侵竊雜惡公命十<lb/>
舟為一運擇攝官主之歲終會其課以為殿最是歲英<lb/>
韶二州增鹽課十五餘萬緡有司劾以奏未得報而擅<lb/>
立約束且廢其法適被召赴闕既對言南方便事天子<lb/>
嘉納悉如公請在嶺外懲攝官之弊憫逺人不知學問<lb/>
而苟祿無耻人士無可稱者乃盛修庠序擇官勸講凡<lb/>
鄉民之秀及官吏之子弟皆入學親為程校其文藝恩<lb/>
<pb n="KR4d0070_WYG_040-17b"/>
意深美由是諸生率教仍歲有登進士科者後在中山<lb/>
見河朔軍籍世家相承狃於姑息前人至墾閱場取蓏<lb/>
蔬之利公至闢之日命一軍親肄習焉軍士畨戍婦人<lb/>
游佚于外歸輒首原公下令連營逋蕩者無得首必盡<lb/>
法戍兵傳聞莫不懷徳繕甲兵完壁櫓皆起功緒在鎮<lb/>
未幾其首公勤職如此秦州西鄙皆雜羗有種落叛官<lb/>
兵擊滅取其地以建寨板築僅巳而公至守禦器備舉<lb/>
未集公規營指顧如宿計民不知有興也度其土田募<lb/>
<pb n="KR4d0070_WYG_040-18a"/>
千户以為守公私後無勞費州有質院質諸羗數百十<lb/>
人扄繫嚴宻被質者自少而長且老死無得出公為閱<lb/>
夲末其非利害所存皆釋遣之由是恩信著於諸羗且<lb/>
約部族不得擅仇殺俄而有犯者即斬以徇戎人讋服<lb/>
莫敢奸令在秦不半年而歿然於精慮不遺力矣公性<lb/>
靜宻而資長於政事公家之利知無不為為必有成成<lb/>
則可乆居家理賙恤宗族與同休戚仲弟天章閣待制<lb/>
某友愛尤篤公在秦亭内閣經略平涼帥府接封搢紳<lb/>
<pb n="KR4d0070_WYG_040-18b"/>
以為寵歴官自祠部改度支兵部員外工部兵部郎中<lb/>
皆敘遷也先娶彭城劉氏繼室張氏天章閣待制昷之<lb/>
之女封㑹昌縣君亦先公卒三子煜登進士第大理評<lb/>
事濳欽並秘書省正字五女適滁州來安縣令江懋簡<lb/>
大理評事曾孝序餘未笄熈寧二年歲在巳酉四月十<lb/>
三日𦵏於宋城縣仁孝曲從先塋禮也僕與公鄉黨交<lb/>
游之舊故知公為深銘曰英皇在宗儲精學問寤寐多<lb/>
聞得公儒雋道義惟傅蓺文則友造次法度克常厥守<lb/>
<pb n="KR4d0070_WYG_040-19a"/>
帝用知公資夲誠正于朝有言稱其徳行豈不爾思召<lb/>
自南服諫省史觀作朕耳目沃心嘉告造膝危辭罔或<lb/>
不以挹彼注兹中山扼戎依依屬公行未彌月金縢以<lb/>
封帝凴玉几仍有訓命謂公正人畀翊儲聖綴衣出庭<lb/>
奔號見星永懷靡及之死弗瞑宅憂未言孤忠少與于<lb/>
藩冀門深誠莫吐龍輼發引攀胡奄終先期感兆神明<lb/>
怳通天子震傷哀形宸筆追襚亞卿恩隆賻恤公之業<lb/>
藴足與大為獨廹于年莫究發施治民東南守邊西北<lb/>
<pb n="KR4d0070_WYG_040-19b"/>
于以觀政可推風迹天子大孝義篤於親豈忘先志公<lb/>
違盛辰睢陽北原三陵之右松梓森森匪親伊舊有子<lb/>
克家載世其昌斯文不朽流徽共長<lb/>
　　　朝奉郎守太常少卿權北京留守御史臺公事<lb/>
　　　　上柱國扶風縣開國男食邑三百户賜紫金<lb/>
　　　　魚袋馬公墓誌銘<hi>并序</hi>
公諱綘字某魏大名人世仕魏軍為河朔豪傑祖昭美<lb/>
始易士服讀書養志父誥舉進士第有器望終於侍御<lb/>
<pb n="KR4d0070_WYG_040-20a"/>
史知桂州公䕶<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>車北還魏至蔡毁甚太夫人憂之命<lb/>
留蔡遂寓居汝陽言忠信行篤厚蔡人重之景徳元年<lb/>
詔下貢舉諸舉子推公就試守令勸駕遂首薦登甲科<lb/>
釋褐試秘省校書郎知婺州義烏縣至則闢縣扉凡辨<lb/>
訟者徑造于庭為之别白是非因勉之以義教民輒聽<lb/>
命罷去無復詞牒案牘大治後數十年父老猶有稱道<lb/>
公名者再調壽州錄事㕘軍還赴銓集引對御前選補<lb/>
職事官除萊州防禦判官時蔡文忠齊在諸生未知名<lb/>
<pb n="KR4d0070_WYG_040-20b"/>
公一見曰海濵有此竒士忘年定交日與游甚驩是秋<lb/>
主試貢士首送蔡公春牓至蔡公冠天下士公得知人<lb/>
之明秩滿改著作佐郎知永興咸陽縣就徙益州雙流<lb/>
丁内艱既除遷秘書丞知梧州公性剛直不屈上官恥<lb/>
為苟合以是滯留常調官不遂甞曰吾資不適時與其<lb/>
求容之辱不若全吾道故于鄠杜終南圭峯之下就水<lb/>
竹營别墅為棲逸之地及自嶺外歸稱疾罷官慨然有<lb/>
丘壑之志故樞相王文康公在西府雅知公蔡文忠公<lb/>
<pb n="KR4d0070_WYG_040-21a"/>
亦在内署數勉公起還朝相與稱薦遂以太常博士通<lb/>
判秦州時河陽相王文穆公知州事多回撓公持法不<lb/>
阿河陽不悅僚佐為公言宜姑為和公曰守正之謂和<lb/>
朝廷置吏豈使苟相順適以為和哉吾知奉公而巳内<lb/>
璫乘驛奏邊事承河陽指隂誣中公遂徙延州代還知<lb/>
坊州賜五品服章就遷屯田員外郎蔡文忠公拜御史<lb/>
中丞被命舉御史而以公名上時王河陽作相三奏而<lb/>
三却之文忠懷勅至中書白被㫖舉御史某之所知無<lb/>
<pb n="KR4d0070_WYG_040-21b"/>
易馬某朝廷不用請納此勅執政不得巳除公殿中侍<lb/>
御史尋改侍御史公素厲風節及在司察之職危言無<lb/>
顧憚不為擊搏悻悻近名事稱為知大體稍遷兵部員<lb/>
外郎三司户部判官出為江南東路轉運使改工部郎<lb/>
中徙京東廵按郡縣必為官吏言賦役獄市生民之命<lb/>
所以舒慘者也從政者知於是盡心焉可以上副明主<lb/>
求理之意矣復入領三司度支判官擢授兵部郎中賜<lb/>
三品服章知梓州還授知越州改太常少卿公老於政<lb/>
<pb n="KR4d0070_WYG_040-22a"/>
事練達人情左蜀逺方東吳輕俗因民所便為之保息<lb/>
條教清約不嚴而治歸闕將請老朝議為於北京置留<lb/>
司御史臺俾得歸鄉里慶厯八年六月二十五日考終<lb/>
于臺寢享年七十有五公在臺省王沂公吕許公當國<lb/>
重公方介有守從容謂公直而溫寛而栗所以成徳也<lb/>
君道少為委蛇不亦裕歟公曰良農能稼而不能穡士<lb/>
固有志違道干譽非鄙志者其自守如此孔子曰巧言<lb/>
令色足恭左丘明耻之公可謂耻之又曰不曰堅乎磨<lb/>
<pb n="KR4d0070_WYG_040-22b"/>
而不磷不曰白乎涅而不緇公之志行有之矣性清簡<lb/>
少欲菲衣食家居對妻子未甞易言色狎侮惟好讀書<lb/>
素多目疾而不能釋卷為子弟講說常至夜分夫人孔<lb/>
氏魏之名族主客郎中毅之女賢明有法義後公十五<lb/>
年年七十八以卒二男曰仲孫秦州節度推官早世曰<lb/>
孝孫湖州觀察推官監泗州倉二女長適張氏次適刑<lb/>
部郎中集賢校理王繹先公卒嘉祐八年七月某日孝<lb/>
孫克盡誠志𦵏公夫人于應天府宋城縣之長樂鄉不<lb/>
<pb n="KR4d0070_WYG_040-23a"/>
歸魏公之里命也某早託姻媾雅聞話言納銘泉扄傳<lb/>
信來裔銘曰太常直清渾然自成少私寡與實性其情<lb/>
學以從政仕以行義不為利回以湛世偽如玉在塗潔<lb/>
不可汙如金在鎔堅不可渝方正無疑則猶蓍龜滌除<lb/>
明覽亦如氷鑑達道之士命曰知夲萬物變遷道奚有<lb/>
盡公之體魄與物同塵公之神明斯還道真<lb/>
　　　故翰林學士朝散大夫行尚書兵部員外郎知<lb/>
　　　　制誥勾當三班院糾察在京刑獄兼判尚書禮<lb/>
<pb n="KR4d0070_WYG_040-23b"/>
　　　　部上騎都尉永城縣開國男食邑三百户賜<lb/>
　　　　紫金魚袋嵇公行狀<lb/>
嵇氏之先出魯奚斯後徙㑹稽在漢為稽氏後復徙譙<lb/>
嵇山遂為嵇氏後又徙睢陽蓋譙之别也公諱穎字公<lb/>
實父適師事正素戚先生通經術有文擢進士第行敦<lb/>
厚不求合於時仕止廬州錄事㕘軍贈尚書工部郎中<lb/>
初任荆南石首簿民有父子坐重辟夲情輕被府檄專<lb/>
按其獄矜而出免其子父巳抵法假人而言簿君仁人<lb/>
<pb n="KR4d0070_WYG_040-24a"/>
也且生令子後世必昌明年而生公敏悟夙成天資謹<lb/>
厚早失所怙力學自立未冠舉進士常冠鄉賦修身慎<lb/>
行動必以禮安貧守道事親至孝鄉人皆貴而愛之王<lb/>
文正公張文節公相繼居守禮待甚至二公謂其子弟<lb/>
吾待此君所以教若曹此君可以為人之師表者也睢<lb/>
陽庠序率先於天下四方之士集焉公以鄉行為諸生<lb/>
領袖士自逺至必先刺謁公䝉一顧許與者猶公卿之<lb/>
重當是時公名望甚盛今資政殿學士范公富公並講<lb/>
<pb n="KR4d0070_WYG_040-24b"/>
習在學願與公游天聖五年登第試秘書省校書郎蔡<lb/>
州團練判官初文正文節雅知公後同執政每相謂言<lb/>
嵇君方雅之士不苟進吾二人必為成之至是沂公罷<lb/>
相鎮青社辟公掌鎮海軍書記沂公移大名隨府為天<lb/>
雄軍節度推官沂公特薦於朝召赴闕改太子中允未<lb/>
及别除授丁太夫人憂服除又用沂公薦景祐三年召<lb/>
試禁林充集賢校理判尚書刑部有疑讞請對崇政殿<lb/>
敷奏稱㫖特賜五品服外補通判應天府遷太常丞代<lb/>
<pb n="KR4d0070_WYG_040-25a"/>
還同知太常禮院判吏部南曹遷太常博士充開封府<lb/>
推官改三司度支判官移判都磨勘司遷尚書祠部員<lb/>
外郎公在睢陽典學舉子張堯封從公學文公以其俊<lb/>
整頗為延譽堯封依公以立所著文業多納公所後堯<lb/>
封女入掖庭為修媛有盛寵其弟化基甞造公自陳世<lb/>
舊求父平生素業且請編次為序以獻蓋中㫖也公不<lb/>
答亦不獻乆之同修起居注兼判尚書禮部糾察在京<lb/>
刑獄明年召試中書除知制誥賜三品服勾當三班院<lb/>
<pb n="KR4d0070_WYG_040-25b"/>
俄遷尚書兵部員外郎皇祐二年八月召入翰林充學<lb/>
士手疏固辭詔答不允先是公以疾乆在告命下未拜<lb/>
詔閤門以誥勅就第賜焉九月十五日捐館享年五十<lb/>
有五上方齋祠總章舉希濶之禮公不得陪侍盛儀命<lb/>
也夫訃聞天子憫悼加恩命有司以翰林中謝對賜洎<lb/>
明堂慶賚悉畀其家别加賻恤錄其二子京秩哀榮之<lb/>
典咸用優等公性淳至有雅量不汲汲於富貴不戚戚<lb/>
於貧賤姿表秀偉神韻夷粹標致髙逺不矜而莊然好<lb/>
<pb n="KR4d0070_WYG_040-26a"/>
修威儀重然諾毎與所親論君子之所以為貴動容貌<lb/>
斯逺暴慢矣出辭氣斯逺鄙倍矣故士不可以不𢎞毅<lb/>
以其任重而道逺先儒有言君子不失色於人故其嚴<lb/>
可憚不失口於人故其言可信如是而後可與立可以<lb/>
臨大節而不奪蓋公之志如此而從事於斯實終其身<lb/>
其在鄉黨恂恂如也見長者必變其與人交乆而彌恭<lb/>
朋友切磋其言似不足者其在居室未甞徙倚踞肆進<lb/>
止皆有常處不大聲愠色平生未甞與人相忤有所怨<lb/>
<pb n="KR4d0070_WYG_040-26b"/>
惡亦可謂君子人歟子貢曰我不欲人之加諸我也吾<lb/>
亦欲無加諸人子曰賜也非爾所及也若公者庶幾及<lb/>
焉者耶初游埸屋與故龍圖閣直學士郭稹仲微相善<lb/>
天禧中稹為開封府首薦人或揚其私曰王母喪䘏未<lb/>
究公投牒於春官保證之以是被累罷累舉曾不介懷<lb/>
在庠序與王洙源叔竇充公持為益友三人更相箴儆<lb/>
聞義而徙偕成徳業鄉論稱之夫以文正之方重文節<lb/>
之剛嚴夲朝之髙賢名相其所以待公如此天下知公<lb/>
<pb n="KR4d0070_WYG_040-27a"/>
之道有足致焉者爾文節早薨故終始為沂公推引及<lb/>
居朝廷登館閣歴兩禁文章温厚議論明審行安而節<lb/>
和官修而事舉誠一時之髙選也母喪常蔬食誦佛書<lb/>
因洞其宗㫖視去榮利如脫屣寢疾再逾月召姻朋諗<lb/>
之曰生滅人之常吾善滕子京𦵏九華壙中實以土非<lb/>
惟免諸患顧速反其夲遺令如九華襄事子京故天章<lb/>
閣待制宗諒也公娶滕氏給事中涉之女事姑以孝聞<lb/>
端淑有賢婦之風繼室王氏兵部員外郎球之女封扶<lb/>
<pb n="KR4d0070_WYG_040-27b"/>
風縣君三子景章太常寺太祝景華將作監主簿立夲<lb/>
秘書省正字某嵇出也少學於外氏訃至江外告以𦵏<lb/>
期念其孤也幼未能紀述其先人行事哭而略著其甞<lb/>
所親炙之嘉言善行致于紫微趙君叔平侍講王君源<lb/>
叔二君舅氏之執友以請幽堂之銘其在朝廷風迹之<lb/>
可錄而某未之聞者二君必能詳著之矣謹狀<lb/>
　　　有宋南海大士趙君塔銘<hi>并序</hi>
昔祖師達摩大士自南天竺國授般若多羅記當往震<lb/>
<pb n="KR4d0070_WYG_040-28a"/>
旦而作佛事始以如來所嘱付大迦葉正法眼藏逾海<lb/>
越漠以至中華為法求人而得大祖鑑智展轉傳付四<lb/>
傳而寖章五傳而其道大光至于六祖興于南方化縁<lb/>
益廣遍周沙界祖生新州終于曹溪轉妙法輪四十餘<lb/>
載故於嶺外所被尤深間冇異人世出者但宻行多晦<lb/>
微言不顯非流俗情識所能窺測以是莫可得而知爾<lb/>
海陽趙君蓋其人也君諱棠其先曹州濟隂仕族曾祖<lb/>
季良五代初歴官顯要後唐莊宗伐蜀王衍歸命明宗<lb/>
<pb n="KR4d0070_WYG_040-28b"/>
按蜀計簿發其積藏季良以太僕卿充劍南轉運制置<lb/>
等使至成都孟知祥已有異志見其材髙可以圖事因<lb/>
奏辟為節度副使留不得還知祥僣國遂以為相位至<lb/>
太尉祖元授從孟昶歸朝補東頭供奉官考陶婺州司<lb/>
理㕘軍君幼孤事母至孝仲父挈之任南恩州錄事㕘<lb/>
軍卒官母性畏寒戀南土因家南海累舉進士母老就<lb/>
攝官補連州連山尉母病瀝臂血和藥日至數服疾篤<lb/>
思羊羹刲股肉進臛聞冇異香食之良愈母終刺血寫<lb/>
<pb n="KR4d0070_WYG_040-29a"/>
佛經積成卷帙服除再調潮州海陽簿一旦去官棲止<lb/>
海上禪刹繙閱藏典君既素志禪宗又通經教常從諸<lb/>
方㕘問知識未有以契㑹于心番禺有逸人曰潘晃邑<lb/>
里長老云自少見焉不知其飲食宿止處所冬夏一裘<lb/>
未嘗易也日遊于市莫可與之交言番禺人呼為潘盎<lb/>
俚言盎猶狂也君聞之曰吾可從之游哉早年或遺君<lb/>
精茶一餅君黙識之曰他日有無口人可甞爾及是令<lb/>
人持茶一甌以頌四句投之潘覽頌啜茶遣人回語君<lb/>
<pb n="KR4d0070_WYG_040-29b"/>
今日果遇無口人矣君遂見潘于州西長林古屋語三<lb/>
晝夜都忘寢食廓然通宿命具慧眼從之三年不歸親<lb/>
舊以為惑疾後乃間至其家不復避寒暑毒草惡物遇<lb/>
輒啗之或謁問禍福時為之言罔不驗山林鬼神往往<lb/>
受教戒過汀州抵上杭縣山寺有神祠民日薦牲牢君<lb/>
戒責之至今惟饗蔬饌此類甚多山人劉立乆依君忽<lb/>
謂立曰京下言法華約我今當赴之遂不復食月餘留<lb/>
一頌示其子昶安坐而逝家人號呼逡廵復言曰吾固<lb/>
<pb n="KR4d0070_WYG_040-30a"/>
告汝矣何戀之深也起居如平日家人不復為慮無何<lb/>
妻子有所適回見公化已乆矣時四月已熱因龕而塗<lb/>
之家人守宿經百日夜未央聞叩龕聲禱焉復叩翼日<lb/>
發塗儼然如初君告寂時乂兩手于膝至是舉一手疊<lb/>
二指若實叩者焚其衣于庭舍利滿地傾城瞻歎巷無<lb/>
居人初言公住京城景徳寺人亦以為狂不可親近與<lb/>
君偈頌萬里往來目君為赤溪山主山人劉立後為僧<lb/>
名行忠亦住持傳法從君最乆故往往能記誦其義句<lb/>
<pb n="KR4d0070_WYG_040-30b"/>
深矣大意若云兠率天宫之道侣也劉立親于君赤溪<lb/>
何謂也君曰内院山名爾凡此皆非常情所可測者而<lb/>
事有不可誣也已君性剛厲少年事佚遊母憂形于色<lb/>
君自悔責斷左手之小指以謝母遂杜門不出以至成<lb/>
學業與循州舉子鄒起同下第起貧且病不能歸君傾<lb/>
槖雇傭舁起就路或自負而行竟致起歸其家福州進<lb/>
士翁彦升薄遊嶺表逼秋賦不能歸君與梧守善援彦<lb/>
升得從梧州薦罄家資其行彦升登第後終郎官因是<lb/>
<pb n="KR4d0070_WYG_040-31a"/>
索然四壁其風義如此卒年五十四再娶鄒氏黄氏子<lb/>
三人昶鼎旦昶今任楚州團練判官信厚士也忠師淳<lb/>
直所說君事迹詳實某年月日𦵏于沂州臨沂縣某鄉<lb/>
某里以君坐而逝故從浮屠法以瘞焉所著偈頌别刻<lb/>
于石銘曰海濵大開士日光佛化現君獨常親近得第<lb/>
一義心了自覺聖智觀世悉空寂以是清淨觀廣大無<lb/>
礙觀十方如掌中視菴羅勒菓彼愚夫幻夢歿在種種<lb/>
見聞是微妙音則狐疑不信得法眼淨者應見此境界<lb/>
<pb n="KR4d0070_WYG_040-31b"/>
　　　上都故左街僧録知教門公事宣教大師塔銘<lb/>
　　　　<hi>并序</hi>
仁宗皇帝在宥天下慈育含生萬幾之餘回向正覺時<lb/>
則上都左街僧錄宣教大師智林道行素修恩眷最厚<lb/>
咨訪梵學酬答句偈師於夲教陀羅尼門受持精制國<lb/>
有祈禱感通多應故尤見欽禮僕早探内典甞與師遊<lb/>
間問師諸陀羅尼佛秘宻藏華竺異音類不翻譯其㫖<lb/>
云何師為僕發明隠奥科指條暢楞伽所謂義句形身<lb/>
<pb n="KR4d0070_WYG_040-32a"/>
三和合相師悉開觧實通其妙又嘗問師羂索諸部壇<lb/>
場軌儀種種莊嚴不離四諦無上正等諸佛心印其用<lb/>
如何師云壇有多名空智為上一念浄圓同法界性住<lb/>
無所住如空無依彼誠之至者猶可以動天地而感鬼<lb/>
神妙湛總持一相三昧具足神力豈思議所及佛以大<lb/>
事因緣故出現于世無有二法惟一乘道至于隨緣立<lb/>
教應物利生百千法門等為妙用空智云者第一義諦<lb/>
也僕故知師得深般若究竟諸法空相非但嚴淨毗尼<lb/>
<pb n="KR4d0070_WYG_040-32b"/>
專精觀行而巳師姓阮氏其上世番禺人既受具禮廣<lb/>
慶闇黎為師傳秘宻教正勤四十年不虚一日自真宗<lb/>
時入内應奉仁宗樂宗佛事擇開寶寺西北隅增葺精<lb/>
舍祓除淨場神筆親篆成道釋迦之殿飛白繼昌之閣<lb/>
金書寶生佛號而製其像供具珍華物皆内出因賜名<lb/>
寶生院屬上足住持師主香火焉迨今四朝歴遷兩街<lb/>
主教門事天下僧籍為之統首内由宫省以至宗室貴<lb/>
戚莫不厚為之禮道俗欽嚮搢紳景重弟子百餘紫方<lb/>
<pb n="KR4d0070_WYG_040-33a"/>
袍者十五人熙寧四年四月十二日起居如平常作<lb/>
而曰吾報盡今日耶暮而歸寂報齡七十一僧臈<lb/>
五十三即以是年五月某日塟于開封縣褒親鄉<lb/>
東原為窣堵而不竁從本俗也上首寳印大師惠聰<lb/>
等以僕與師有道縁者奉師平生所持陀羅尼梵夾<lb/>
來告𦵏期願銘塔石為之銘曰釋尊出世像教示權<lb/>
一心之微教外别傳百千法門𣲖分枝出曰陀羅尼<lb/>
法中秘宻善慈之意威怒之容至于空智乃㑹于宗<lb/>
<pb n="KR4d0070_WYG_040-33b"/>
不動明王焰鬘清浄惟師總持獲是尊勝金剛寳印<lb/>
如令之行祇承四朝善利羣生幻有起滅本無去住<lb/>
累甓東原表兹空聚<lb/>
　　　宋故推誠保徳功臣資政殿學士正奉大夫<lb/>
　　　　行右諫議大夫判南京留司御史臺上䕶<lb/>
　　　　軍南陽郡開國侯食邑一千八百户食實封二<lb/>
　　　　百户賜紫金魚袋贈工部尚書蔡公墓誌銘<lb/>
公諱某字子正宋人少而敏于學未冠登進士第俊聲<lb/>
<pb n="KR4d0070_WYG_040-34a"/>
聞于時釋褐䖍州推官再調陵州部司察其才就舉監<lb/>
益州市買院丁外艱甫除上官藉其器幹人人欲引為<lb/>
巳用時夏寇犯塞王師興討乆無功翰林王文安公將<lb/>
命安撫辟公自從遼人間我羗戎之難集兵騎鄙上來<lb/>
渝平富丞相往使請公以行所齎誓書有未安者俾公<lb/>
自雄州馳入白執政仁宗欲知虜情亟召對不及易朝<lb/>
服占奏明辯特遷大理寺丞尋改殿中丞簽書南京留<lb/>
守判官公事范文正公宣撫陜西河東薦公才任煩要<lb/>
<pb n="KR4d0070_WYG_040-34b"/>
徙通判涇州除太常博士易鄜州夏人請置𣙜埸通關<lb/>
市命公㑹羗豪於延州以定𣙜法改尚書屯田員外郎<lb/>
濮州有劇賊執通判井淵以縱掠公上言宜如漢喬元<lb/>
不以刼質開姦路急捕擊之朝議從其言賊遂沮壞時<lb/>
河北寇盜充斥公以選知博州賜五品服至郡飭屬城<lb/>
嚴比伍之令求閭里宿猾甞為盜嚢槖者得數人宻召<lb/>
約束貸其宿負以補吏使察諸偷區處毎發輒知其主<lb/>
名吏兵掩取無所逋匿歲中獲數百千輩境内肅清博<lb/>
<pb n="KR4d0070_WYG_040-35a"/>
平聊城田租多隠沒積為敝公為均之條教明審民無<lb/>
擾而稅大增三司上其法請推行天下後諸路稍施行<lb/>
公為人彊力天性明於吏事故獨能行之他吏苟以應<lb/>
命徒為紛更之敝材譽寖聞凡中外煩重之職推擇必<lb/>
首及之擢開封府推官接伴契丹國信使皇祐中以陳<lb/>
許鄭滑曹并京畿為輔郡以公提㸃京畿刑獄面賜三<lb/>
品服建議開封祥符兩赤縣倣唐制縣置尉二員一主<lb/>
刑禁一出警捕至今為便改度支員外郎先是河決澶<lb/>
<pb n="KR4d0070_WYG_040-35b"/>
淵乆不塞横流匯漫被害數千里李仲昌請修六塔河<lb/>
入之海命公同領其役值大雨水河不可塞坐是再謫<lb/>
免乆之起知信州改南安軍與南雄接境嶺路巇阻公<lb/>
為巉而甓之為永世利有㫖俾兩路當修完無得頽圮<lb/>
先是江西廣東福建路鹽法廢亂姦宄不禁至被鎧仗<lb/>
擁旗皷千百為羣乘勢剽刼吏不能擒制公奏請嚴勅<lb/>
所屬共除民患中書難其才謂莫如公者就除江西提<lb/>
㸃刑獄賊盜鹽事専以委之復度支員外郎公計盜夲<lb/>
<pb n="KR4d0070_WYG_040-36a"/>
以利合徒重購捕斬非消弭之術當設方略散離之是<lb/>
為長䇿乃下令民有器甲者與期限俾首納原其罪得<lb/>
六萬餘擇其精利給諸廵捕吏兵賊氣巳奪羣盜以賈<lb/>
魚為名公令賈魚者齎鹽不及二十斤衆不至五人不<lb/>
持兵皆為良吏勿問人情便安大黨遂解舊制自海陵<lb/>
諸場運鹽積之白沙自白沙運之江南荆湖率濫惡不<lb/>
可食公為具舟令州郡各夲場受之鹽善而數足畀其<lb/>
贏舟以給風波之備自此南國之人始識真鹽在職二<lb/>
<pb n="KR4d0070_WYG_040-36b"/>
年姦猾震壞渠魁効首凡捕魁長數百散羣盜九萬人<lb/>
歳省刑罰千萬計增鹽課四十餘萬凡所條畫著于勅<lb/>
令以為定制就遷司封員外郎秩比轉運使英宗召赴<lb/>
闕數賜對訪問公言諸道安撫鈐轄司軍旅之事得從<lb/>
便宜百姓有罪當恪守條法外配𨽻非舊制也由是申<lb/>
明禁止刑無僣忒除陜西轉運副使每憤歎昊賊畔亂<lb/>
之際陜西四路屯禁兵二十餘萬義勇弓箭手畨兵倍<lb/>
之氐羗種落大小二十城爾殫天下之財力喪中國之<lb/>
<pb n="KR4d0070_WYG_040-37a"/>
威靈勝敗之數可從知也因陳禦戎攻守大計書奏天<lb/>
子韙之知其有將帥材略未幾除工部郎中直龍圖閣<lb/>
權知慶州兼環慶路馬歩軍都總管經略安撫使事時<lb/>
諒祚驕僣自謂元昊風類侮慢弗率稍引騎並塞侵廹<lb/>
内屬部落公曰羗自納誓邊吏保境乃今鴟張漸不可<lb/>
長宜有以創艾之遣禆將耀兵境上宻使番官趙明伏<lb/>
隘邀之羗不意軍出引還伏起大殺獲前䇿羗謀必來<lb/>
報隂除備間數月諒祚果入寇大順城公以大順城堅<lb/>
<pb n="KR4d0070_WYG_040-37b"/>
故以委之揣柔逺城惡而當要害以屬重將張玉配以<lb/>
精兵守之一日公與賔僚弈烽起民囂公令無囂冦在<lb/>
吾彀中矣諒祚自將騎二萬諸豪部衆過倍結三寨傅<lb/>
城三面傍城有水可涉公令布鐵茨沙中羗騎渡水多<lb/>
蹶大驚以謂有神諒祚不堪其忿督帳下決戰公先選<lb/>
彊弩八百隠壕外矢徹重札諒祚中伏弩引却俾張玉<lb/>
募勇敢士夜薄羌營羌殺傷多遂潰初冦騎猥衆而我<lb/>
師不及三千吏士惴恐公料敵制勝覆之有餘力羌自<lb/>
<pb n="KR4d0070_WYG_040-38a"/>
入冦未甞挫敗及是諸戎始知畏懾國威用宣天子馳<lb/>
内使手詔慰勞賜之茗劑因請停夏戎歲賜而詰其奸<lb/>
命之罪時朝廷巳定議而公奏亦至使者遂行諒祚竟<lb/>
以傷痍致斃上繼命近臣傳㫖度控扼修堡戍捍賊衝<lb/>
公奉詔按視馬練平左通鄜延餉援右固華池形勝中<lb/>
禁鹽盜往來抨圖請城且以地利既得俟報必失機㑹<lb/>
遽遣种古集役費張玉總兵䕶築四日冦大至駐七日<lb/>
不得逞而解城立壯大塹壘樓櫓鬬具畢飭雄冠諸鎮<lb/>
<pb n="KR4d0070_WYG_040-38b"/>
乃分屬羗三千𨽻于新城上賜之名曰荔原堡卒為要<lb/>
防公常謂兵機莫神于用間非聰明精宻者莫及焉公<lb/>
坐府閤羌變輒先得蓋湟中酋豪多為用者其致之之<lb/>
術深矣蕃官思順黠羌也夲熟户叛入羗周知漢事羗<lb/>
人信用大為邊患㑹其部族有歸漢者公因宣言思順<lb/>
且歸俾環州宻為具以待游兵要路伺接之夏人果疑<lb/>
未幾諜報思順被害羣羗深仇趙明方多中傷公常先<lb/>
事幾保佑之故其子父為盡死力懐安鎮種豪屈爹有<lb/>
<pb n="KR4d0070_WYG_040-39a"/>
謀勇種落勝兵數千邊臣失於撫御㧞族背去更為羗<lb/>
用十餘年公因事致之復順漢撫納不疑請以補班行<lb/>
為夲族廵檢懷服恩信卒收其力羗中首領正名怡骨<lb/>
丁勵嵬劈延羅皆桀黠悉以腹心事公頥指如意非聰<lb/>
明精宻者耶今上即阼以公積勞除天章閣待制俄易<lb/>
渭州兼涇原路馬歩軍都總管經略安撫使時兄抗以<lb/>
樞直帥秦公以兄弟隣境為辭詔㫖不從涇原天下勁<lb/>
兵處最當賊衝前昊冦凡三大入皆此路自納欵戢兵<lb/>
<pb n="KR4d0070_WYG_040-39b"/>
垂三十年將吏弛惰戎事寖廢公至按尺籍閱得諸游<lb/>
冗之兵僅三千人悉就訓勵朝廷聞之詔札奬諭推行<lb/>
諸路以為法所統四州義勇萬五千人舊止用戍守而<lb/>
不習戰公分𨽻諸將結為隊伍定廪給之式立遷補之<lb/>
令皆如軍制時送使迭休人忘其勞後遂與禁旅相㕘<lb/>
戰守屬土兵闕被㫖招益三千人公奏義勇可備征防<lb/>
往覆問以措置之宜公條上畨戍之法具省費之利上<lb/>
嘉納其册復布吿諸路以為法舊募伉健士以為遊騎<lb/>
<pb n="KR4d0070_WYG_040-40a"/>
選鋒名勇敢資養優贍未嘗料簡豪右子弟市井之人<lb/>
竄名冒役幸從軍作姦利干功賞公始程其材藝為之<lb/>
陞黜空食者斥之又於熟户蒐擇壯鋭籍為蕃勇敢得<lb/>
千五百人騎自當分邏境上戍兵得休月一易者季一<lb/>
易公曰務農積穀保邊安民之長慮也美地薦草武備<lb/>
孰先焉隴氐沃饒蕃漢雜耕舊皆山林夲自縣官闢之<lb/>
因檢括得田五千頃召人耕穫儲為凶災之備邊户冒<lb/>
禁私置蕃部田法應沒入得田八千頃募弓箭手三千<lb/>
<pb n="KR4d0070_WYG_040-40b"/>
馬五百鎮戎軍三川髙平定川寨壕外冇曹英開展新<lb/>
壕乆不得城中有土山可以乘髙望逺據險結壘可扼<lb/>
其走集乃遣諸將分屯衝要役五千兵築十八日城畢<lb/>
樓櫓關楗兵廬吏區倉廩廐庫材用無慮九十萬營辦<lb/>
夙具民不知役開地二千餘頃募弓箭手千人守之勅<lb/>
書褒答賜名熈寧寨熈寧元年冬諜知羌集兵葫蘆河<lb/>
公曰往歲諒祚謀鈔秦渭甞㸃集于此盍備諸命田牧<lb/>
者急收入保部勒諸將申嚴警候七日而賊至出精勇<lb/>
<pb n="KR4d0070_WYG_040-41a"/>
逆擊之賊驚亂乃奔散公曰羗無他釁忽生變入吾圉<lb/>
雖北不可縱也遣四將分路入討破蕩勒緩等七族首<lb/>
惡殲焉首降者釋不誅羣羗震恐相率逺徙天都山之<lb/>
北上聞遣近璫錫命特遷右諫議大夫留再任熈寧三<lb/>
年慶帥失律致寇而不能禦羌騎攻圍華池大順荔原<lb/>
勢甚張公謂張玉慶州幾危吾豈得坐觀亟命玉以萬<lb/>
兵赴之羗素畏公威名聞涇原兵且至已懾兵既至遂<lb/>
解圍而遁勅書稱美别賜手詔云微卿忠義許國即諸<lb/>
<pb n="KR4d0070_WYG_040-41b"/>
將應援必至覆溺俄命韓丞相為陜西宣撫别㫖羗事<lb/>
俾與公共計議四年慶州軍亂關陜騷然公命玉倍道<lb/>
奔命至邠遇賊掩殺殆盡上聞俾近侍賁尺一慰勞且<lb/>
云慶州軍叛非涇原之救内郡無以安帖就遷龍圖閣<lb/>
直學士廣鋭徙營軍士憚遷搆亂城中惶擾公以一軍<lb/>
校諭之衆不敢動推其倡率十九人即日斬于毬埸營<lb/>
竟徙毎軍變倉卒鎮静晏然人皆壯其氣而服其量公<lb/>
喜用土兵故多募弓箭手後因恢復熈河故地詔發精<lb/>
<pb n="KR4d0070_WYG_040-42a"/>
鋭往助攻討涇原之兵戰尤力諸路將率莫不服公訓<lb/>
練之精在邊專以田牧為急意在厚生敦夲釃引涇水<lb/>
溉田民享其利以羗人綏附罷省諸城堡不足禦敵者<lb/>
但存守望而巳土兵營同華更上下戍邊請三分畨代<lb/>
益減東兵以實儲峙邊郡霜早民艱食轉徙公賑廩全<lb/>
濟者三百餘萬人畨部饑質田于漢户過期不償輒被<lb/>
沒公貸官錢贖還歲取什一之息償足而止後遂著為<lb/>
邊法治兵械便巧造䥥槍絶河巨絙常戰牧龍以鐮槍<lb/>
<pb n="KR4d0070_WYG_040-42b"/>
獲利熙河之役道阻水獨涇原兵先濟上聞皆推行其<lb/>
法平居與諸將燕樂投壺雅歌恩意款洽拊循士卒軍<lb/>
中磨磑薪樵紉縫之事莫不為之經營疾病者親為處<lb/>
醫藥死喪瘞埋必使識其處所父子在軍異營者請比<lb/>
類遷之同居事至極微必求其便利惟恐士有失所及<lb/>
有興發一以軍律從事部分整輯號令嚴明師有功歸<lb/>
之諸將上有賚必以及之小違節制必劾奏既而宻請<lb/>
于上或止罰金故軍令必行卒乘競勸上恩下逮士忘<lb/>
<pb n="KR4d0070_WYG_040-43a"/>
其死有事攻討未嘗奔衂紀將帥者公無異論焉五年<lb/>
中貴人奉璽書召赴闕慶渭懷之皆立生祠公在二州<lb/>
屢上兵事其奏議率親草雅有體要上語左右曰涇原<lb/>
之奏覽之可喜有使者還朝必問其年顔何如徒以選<lb/>
代難其人未召也及對拜樞宻副使上曰卿在邊得簡<lb/>
稽之要俾具條式以聞又召涇原部將臨閱于崇政殿<lb/>
嘉壯之頒其式諸路俾帥臣躬為按閱謂之衙校法靣<lb/>
命之曰邊事一以屬卿河州景思立戰沒上御天章閣<lb/>
<pb n="KR4d0070_WYG_040-43b"/>
召二府問之公請行上曰是不足為卿勞河朔有事乃<lb/>
當行爾建言陜西土兵父子兄弟在軍由行伍補將校<lb/>
姻黨株連狃於姑息河北保塞之亂可懲也請因郊恩<lb/>
比京畿遷轉其軍校不惟消弭後患抑材勇之人有以<lb/>
自奮于後推及諸路著為軍制遼人來疆代北之田頗<lb/>
撓封略公請追集北邊戍兵置三十六將給以虎符専<lb/>
事訓練逾年藝倍常格悉為趫勁京城門鑰舊禁不嚴<lb/>
請置銅符以謹啟閉善於敷奏開説詳明入吿謀猷多<lb/>
<pb n="KR4d0070_WYG_040-44a"/>
䝉納用沃心造膝則莫得而紀也任職三年夙夜不懈<lb/>
七年冬奏事御前忽眩而仆内侍掖就西廂上親臨賜<lb/>
藥自殿中肩輿歸西府中人監太醫診療晨夕奏起居<lb/>
狀存問相屬逾月少間懇祈罷退恩㫖固留章七八上<lb/>
方除資政殿學士判南京留司御史臺上使近臣宣㫖<lb/>
慰諭厚自持有瘳復位末弱遂不良行元豐二年五月<lb/>
一日薨享年六十有六神志不亂方與家人語奄然而<lb/>
終訃聞天子惻怛為輟視朝贈工部尚書三代閥閱著<lb/>
<pb n="KR4d0070_WYG_040-44b"/>
在伯氏誌銘娶王氏禮部侍郎致仕渙之女贈汝南郡<lb/>
夫人繼室禮部之弟殿中丞演之女封睢陽郡夫人並<lb/>
先公卒七子昕湖州歸安縣主簿朦太子右贊善大夫<lb/>
天申殿中丞煜太子中允堪太常寺太祝穀將作監主<lb/>
簿修尚幼昕天申早世五女長早卒次適秘書丞李閌<lb/>
著作佐郎趙磐潤州司理㕘軍王紳幼在室公起諸生<lb/>
夲以文學進雅有大志間讀兵書戰策以將帥之略自<lb/>
任游邊知其山川城邑至于風謡氣俗莫不諳悉既典<lb/>
<pb n="KR4d0070_WYG_040-45a"/>
方面治軍旅追惟寶元慶厯間元昊陸梁遼人僥倖之<lb/>
事每慨然長歎以為上憑天子神武之威下乘戎狄衰<lb/>
敝之勢湟<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>以西可繕亭梁長城以南可徹烽候顧齪<lb/>
齪近習未甞精慮爾世有深識者亦謂其言之非徒然<lb/>
也居家理兄友弟愛鄉閭稱其睦賙恤宗屬善教子弟<lb/>
故諸子多才文集二十卷平生之素業存焉七月某日<lb/>
葬于某鄉某里從先塋銘曰惟皇作極文武是憲文經<lb/>
邦國武定暴亂道逺乎哉厥有典常在人賢者識其大<lb/>
<pb n="KR4d0070_WYG_040-45b"/>
方神聖御圖鼎熙駿命法天震耀以肅荒獷有韙蔡公<lb/>
資適逢時祇遹常徳式宣靈威蠢爾羗醜昊實虺蜴逖<lb/>
矣西土為所踐食祚濟其凶將復跳踉公來纘戎爰扼<lb/>
其吭公謂諸將兵者死地尚命糾守天不假易氐酋狠<lb/>
驕敢觸吾藩參連一發竞成遊魂排難解紛均庇隣路<lb/>
帝稱忠勤康錫蕃庶徹我土疆務農重穀憂國區區惟<lb/>
日不足帝曰汝賢朕志先定屬爾樞機夲兵之柄廟堂<lb/>
忼慨國論以明帷幄宻勿嘉謀允精義激于中之死靡<lb/>
<pb n="KR4d0070_WYG_040-46a"/>
避風淫于末此生奄廢在周方虎濯征淮浦暨漢營平<lb/>
窮討开零公在西圉威行邊土入經大册匪命誰沮北<lb/>
原先塋喬木森森吁嗟壯志此焉消沉有子多才是謂<lb/>
善建神明不忘于幽奚恨<lb/>
　　　宋故朝散大夫守尚書吏部侍郎致仕上柱國<lb/>
　　　　彭城郡開國公食邑三千一百户食實封四<lb/>
　　　　百户賜紫金魚袋錢公墓誌銘<hi>并序</hi>
公諱某字資元世家吳郡吳越有國諸錢疎宗皆見錄<lb/>
<pb n="KR4d0070_WYG_040-46b"/>
曾祖某祖某獨安素業不求仕太平興國中錢忠懿王<lb/>
入朝吳越國廢考某始赴京師就職事為左侍禁今贈<lb/>
左武衞上將軍妣倪氏追封淮陽郡太君公天禧二年<lb/>
擢進士髙第歴汾衡韶三州軍事推官調吉州判官三<lb/>
司舉監開封府東明縣鹽酒税丁武衞喪吳中無舊業<lb/>
家貧不知所歸聞陳州可居奉其母僦屋以居性介潔<lb/>
秋毫不以干於人陳人推重之遂卜𦵏而家焉丞相呂<lb/>
文靖公出鎮陳察公行厚有經術歸朝薦以為國子監<lb/>
<pb n="KR4d0070_WYG_040-47a"/>
直講改秘書省著作佐郎晏丞相守陳州辟簽書鎮安<lb/>
軍節度判官公事吕文靖鎮大名府又辟公勾當粮料<lb/>
院當寶元中夏戎叛命契丹來渝平時三邊多事吕公<lb/>
當北門之重意在得公幕府自助故以是縻之吕公復<lb/>
入相公以親老不樂留河朔移簽書河南府判官賜緋<lb/>
衣銀魚晏丞相為言其親老願得近陳一官徙通判潁<lb/>
州過都遂留刪定一州縣勅尋權大理少卿遷三司度<lb/>
支判官擢授河北轉運使以親老辭不行改江南東路<lb/>
<pb n="KR4d0070_WYG_040-47b"/>
皇祐初召還詳定一路勅未幾以選充天章閣侍講俄<lb/>
丁内艱服除還朝超拜天章閣待制仍侍講就遷龍圖<lb/>
閣直學士乆之出知蔡州閱歲徙知河南府兼西京留<lb/>
守司就徙亳州又改陳州至未周月召還復兼侍講知<lb/>
審刑院屢請補外得許州兼京西北路安撫使就徙潁<lb/>
州再改陳州逾年復被召因請老以吏部侍郎致仕公<lb/>
幼而好學長遂専精自六藝之文與先儒議説造微析<lb/>
理得聖人意為深方仁宗時天下靖安留神經藝日開<lb/>
<pb n="KR4d0070_WYG_040-48a"/>
邇英延儒臣講讀經史公於是時以古學進侍經筵其<lb/>
講說敷引諸家指其異同以發其長義辯而不給簡而<lb/>
易曉故人主樂聽而不倦間有顧問必依經以對因以<lb/>
諷諭政事遂及時務有啟廸獻納之益故前後留侍十<lb/>
五年特被恩禮以見重於朝廷每丐外官輒不許既去<lb/>
必見思而復召蓋冇以簡在清衷者矣故事講官分日<lb/>
迭進公將出守蔡州上曰大夫行有日可獨徹此秩於<lb/>
是同列罷進者浹日尤長於政事兼通刑名法義之學<lb/>
<pb n="KR4d0070_WYG_040-48b"/>
再糺察刑獄判刑部三為審刑大理慶厯嘉祐編勅至<lb/>
于州縣諸路條貫皆公删定詳處格令明恕詳平天下<lb/>
遵行莫不稱允其修編勅以罪之犯勅者重犯令者輕<lb/>
故請移勅文著入于令條目甚衆嘗講告捕法凡罪有<lb/>
可告冇可捕苟皆許捕則姦民得以措患於人因為省<lb/>
去許捕之文百餘事一路功成例進勲爵上獨賜三品<lb/>
服謂輔臣曰是其冇母八十歲而事之以孝聞可使慰<lb/>
其母心治郡有大體使官吏安名分謹事守而巳有所<lb/>
<pb n="KR4d0070_WYG_040-49a"/>
建請必令具簡牘故下不敢妄進說視歲之善惡救荒<lb/>
保息施設各有法度大約為求其便宜以成其愛利凡<lb/>
通流失業之民吏拘細文抑不得伸者必為道路以盡<lb/>
其情使不失所故所至民安樂之性沉靜不累乎物雖<lb/>
在顯仕居養清澹不易寒素之操動循法度以名教自<lb/>
約始終一致老而彌篤晩節覽佛書深好圓覺經以為<lb/>
諸幻悉滅非幻不滅斯為至言由是得自證淨智翛然<lb/>
遊方之外熙寧九年十月四日考終于私第享年八十<lb/>
<pb n="KR4d0070_WYG_040-49b"/>
一歲累官自佐著作改秘書丞太常博士祠部刑部兵<lb/>
部員外郎刑部右司郎中諫議大夫給事中工部刑部<lb/>
侍郎歴職三司鹽鐵副使判太常司農寺少府國子監<lb/>
提舉醴泉觀契丹國信使雖晩達而踐揚中外逾二紀<lb/>
不為皦察之行不求詭激之名循吏儒林列之無愧矣<lb/>
夫人上官氏刑部尚書佖之女先卒追封許昌郡君三<lb/>
子長卿大理寺丞仲卿太子中舍孺卿太常寺奉禮郎<lb/>
三女適職方員外郎王億清江縣令許升卿屯田郎中<lb/>
<pb n="KR4d0070_WYG_040-50a"/>
王庠二孫男曰秉守將作監主簿曰乘試將作監主簿<lb/>
即以某月某日葬公于宛丘縣友于鄉從先塋所著解<lb/>
經義及詩集共三十卷藏于家予在朝與公嘗同僚游<lb/>
有舊及再守陳公嘗見謂曰他日願丐一銘九泉可作<lb/>
無恨矣至是其孤以狀來追懷緒言悲不能忘為序其<lb/>
行事而銘之曰允文仁宗崇儒尚徳公資逢時發身典<lb/>
籍敷經帷幄睿思日益以重于朝稽古之力仁宗慈聖<lb/>
不忍一物全兹生民惟刑之恤謂公詳眀屬之丹筆忠<lb/>
<pb n="KR4d0070_WYG_040-50b"/>
愛之心夲乎仁術刺郡典州事舉其中寛以得衆敏以<lb/>
有功誠而可信簡而易從休然餘裕挹之彌沖公性至<lb/>
孝而行篤厚處簡通恕莫奪所守素履終吉既介眉壽<lb/>
報則未充以貽厥後<lb/>
　<lb/>
　<lb/>
　<lb/>
　樂全集卷四十<lb/>
</p>
<p>
</p>
  </div>
<div>
<head>樂全集附録</head> <lb/>
    <p>
<pb n="KR4d0070_WYG_041-1a"/>
欽定四庫全書<lb/>
　樂全集附録<lb/>
　　行狀<lb/>
　　　本貫應天府宋城縣孟諸鄉<lb/>
　　　　曾祖文熙皇贈太師<lb/>
　　　　曾祖妣蘇氏武功郡太夫人<lb/>
　　　　祖嶠皇贈太師尚書令兼中書令<lb/>
　　　　祖妣劉氏沛國太夫人<lb/>
<pb n="KR4d0070_WYG_041-1b"/>
　　　　考堯卿皇贈太師尚書令兼中書令魏國公<lb/>
　　　　妣嵇氏譙國太夫人<lb/>
公諱方平字安道世家睢陽三代以公貴封贈各極品<lb/>
位景徳四年丁未生舟中有盜躡船後旬浹未得發是<lb/>
夕泊舟在野盜乘便將逞適太夫人欲就蓐問乳醫居<lb/>
隔水因移舟從之有船後至正泊其處盜夜至不知舟<lb/>
巳易也大譟攻刼後舟乃武人登岸與鬭盜奔散有被<lb/>
執者自言其情方知誤爾由此母子無恙公髫齔英秀<lb/>
<pb n="KR4d0070_WYG_041-2a"/>
神采瑩徹見者莫不慕悅之皆謂仙骨道韻非風塵中<lb/>
人也稍長敏慧夙成飄飄有凌雲之氣太師沖黙燕靜<lb/>
不以物累自嬰而太夫人賢明知書躬自教誨年十三<lb/>
太夫人撫之曰揚州俗浮薄睢陽鄉里有庠序四方學<lb/>
者萃焉吾弟為之領袖汝方志學盍往依焉吾惟汝一<lb/>
子念孟母徙鄰之義不逺千里致汝外氏俾之就業汝<lb/>
往勉哉夫人有弟穎時名士有學行故割情遣之既至<lb/>
舅氏器愛之切磋講習業大進常宿學齋二鼔就寢忽<lb/>
<pb n="KR4d0070_WYG_041-2b"/>
有叩門甚急公起問之乃一生自逺方至<hi>舉子許育自亳州城父至</hi>
因延與語俄頃室垣頽簀案盡碎公資性明悟諸書一<lb/>
覽輒通罕復再閱不能為精若至其要節不能遺忘放<lb/>
曠不屑細故其度廓如也暑月乘醉歩於郊外大雨暴<lb/>
至不覺行逺向曉方醒乃偃臥水中奮而起歸亦無他<lb/>
不自測其然也在鄉黨交游不雜諸老先生皆自謂出<lb/>
其下名聞四方宋宣獻公綬蔡文忠公齊繼守南都解<lb/>
榻待焉歸朝大為延譽明道二年制舉六科因共稱薦<lb/>
<pb n="KR4d0070_WYG_041-3a"/>
舉茂材異等科范金華諷見公文章曰竒士哉因同二<lb/>
公列名以聞召試秘閣選預廷對釋褐以秘書省校書<lb/>
郎知蘇州崑山吳劇邑户三萬多田訟至三數十年不<lb/>
決初吳越歸國郡邑地曠人殺占田無限但指四至涇<lb/>
瀆為界歲乆水旱涇瀆移易更相侵越縣受詞歲追擾<lb/>
鄉鄰覆驗往返農務荒習以為常鄉人不得安業積苦<lb/>
之公索田訟凡十餘案召佃人問所輸租稅幾何大約<lb/>
百一二公悉收其餘以賦貧户自此田訟遂絶范文正<lb/>
<pb n="KR4d0070_WYG_041-3b"/>
公仲淹蔣公堂守姑蘇邀公談游罕在縣縣亦無亊蔣<lb/>
公勉公曰即代歸朝何以為獻空言無補不若著諸時<lb/>
務之為益於治也公因人亊之間採掇當世之得失浹<lb/>
日成芻蕘論五十篇十巻蔣公披閱不能釋手櫝而上<lb/>
之薦應賢良方正能直言極諫科䇿入等遷秘書省著<lb/>
作佐郎通判睦州是歲地大震河東災異數見詔求直<lb/>
言公上疏闕下指切時政之失引義慷慨援經術推明<lb/>
七事極當世之弊以大忤在勢者制䇿登科官罷當召<lb/>
<pb n="KR4d0070_WYG_041-4a"/>
試公既孤介未嘗造要門復此奏疏故不召<hi>疏在文集</hi>先是<lb/>
韓忠憲公解㕘知政事知南都奏辟公通判應天府既<lb/>
成命矣及對䇿指陳時事無所顧避執政竟用此更除<lb/>
新定實左遷<hi>䇿在文集</hi>仁宗張六科網羅天下英俊其自布<lb/>
衣登茂材異等者惟公與富丞相訖三朝無復繼者其<lb/>
再登科者惟公一人至新定之次年夏戎阻命廟堂慮<lb/>
害不深玩成大梗興發調輸不閱歲而天下被其勞公<lb/>
上平戎十䇿<hi>在文集</hi>時呂許公復入相方勵精得公十䇿<lb/>
<pb n="KR4d0070_WYG_041-4b"/>
謂知樞宻院宋宣獻公曰六科得人哉蓋以公初為宣<lb/>
獻察舉爾十䇿悉施用時勅州郡諸縣增置弓手約束<lb/>
甚略郡縣異見措置乖宜公以謂賦役大事理宜均當<lb/>
列上節目八條朝廷更為詳議事以周宻俄又命朝臣<lb/>
分使諸路於所置弓手招募配補諸軍公陳六患上命<lb/>
中書下公奏所遣使者由是募人莫敢廹民情少安<hi>二奏</hi>
<hi>在文集</hi>吕丞相每閱公章奏謂同列曰國器也凡條白必<lb/>
施行焉用舊相李文定公辟徙通判天雄軍續有㫖召<lb/>
<pb n="KR4d0070_WYG_041-5a"/>
赴闕既朝對面賜五品服章翼日上諭執政送學士院<lb/>
試俄而記之曰是其再對制策者執政共白其所上章<lb/>
疏朝廷採納巳見之行事矣上曰安用試即除直集賢<lb/>
院以李公舊相特㫖俾赴辟命李廸或移徙即令不俟<lb/>
代歸館供職公還南都將迎親就官李公徙青州即日<lb/>
除太常丞知諫院舉劉䕫王質自代䕫遷知黄州質除<lb/>
荆湖北路轉運使皆有清名是時夏冦阻命覆軍殺將<lb/>
相繼國家多事公獨在諌垣外論邊事内正典刑造膝<lb/>
<pb n="KR4d0070_WYG_041-5b"/>
盡規悉心將救仁宗寛大容納當國者雖惡其切直然<lb/>
亦頼以肅中外王師挫衂關陜動危先是張士遜作相<lb/>
建言軍旅之事樞宻院任其咎故罷免知院王鬷等而<lb/>
中書自如也公援典故請政事總於中書以通謀議上<lb/>
以權宜為然降制宰臣兼樞宻使自是戎事機宻中書<lb/>
始關預<hi>奏在文集</hi>夏竦等領陜西四路招討經略安撫使并<lb/>
䕶諸將四路禀復事失機㑹請罷竦總帥使四路各自<lb/>
為守可以責效朝議然之故竦内徙而命四路帥臣自<lb/>
<pb n="KR4d0070_WYG_041-6a"/>
此人知自力備禦益修<hi>奏在文集</hi>前范仲淹在延州遣人遺<lb/>
元昊書喻以逆順禍福既遣使而錄其書夲以聞賊答<lb/>
書辭不遜仲淹焚之㕘知政事宋庠以為邊臣擅交境<lb/>
外又致慢書辱國建議請斬仲淹仁宗以其言險不用<lb/>
然自此邊臣以為戒慶厯元年冬郊公乃請因赦書招<lb/>
懷夏寇因令邊臣通其善意仁宗喜曰此朕心也至中<lb/>
書又詳白執政嘉奏也非君孰發此者郊禮成肆大眚<lb/>
赦文所載皆如公請因是西賊通問遣使至于納欵解<lb/>
<pb n="KR4d0070_WYG_041-6b"/>
兵息民公啟之也<hi>奏疏在文集</hi>賊順命范仲淹韓琦龎籍皆<lb/>
以西事平登拜二府是歲赦書錄用諸功臣之後加賚<lb/>
戍邊守將功臣立私廟賜㦸凡九節皆公建白<hi>奏在文集</hi>又<lb/>
上親祠郊廟徹登壇陛黄道虚小次不御糾諸祠官不<lb/>
恪饗用金石新樂皆上特從公言<hi>奏在文集</hi>惟日孜孜以思<lb/>
補益大㫖論風俗夲於厚論刑名夲於恕論賞罰夲於<lb/>
正論朝廷夲於官人論邊防本於選將論財計夲於嗇<lb/>
用今所編文集後論事十巻其著者存之且數十百篇<lb/>
<pb n="KR4d0070_WYG_041-7a"/>
有所不可傳及所遺者多矣亦足以知公之納忠匪懈<lb/>
也公以章疏數上思有以啟廸主心俾不倦因上言聞<lb/>
之荀卿曰聖王有百吾孰法焉禹湯有傳政而不若周<lb/>
之察也唐室治亂於今最近請節略唐書紀傳中事迹<lb/>
今可施行有益時政者日録一兩條上進善者可以為<lb/>
準的惡者可以為鍳戒兹亦賈誼晁錯借秦以喻漢事<lb/>
之意也上悅從之後遇事有當言即取其類者以進三<lb/>
五日不入仁宗輒問其故樞宻使杜祁公衍聞之曰此<lb/>
<pb n="KR4d0070_WYG_041-7b"/>
所謂陳古以刺今詩人諷諫之㫖矣後除知制誥仁宗<lb/>
命取所錄唐書奏御者編次為一集留中焉明年春除<lb/>
修起居注仍領諫職冬使契丹假起居舍人知制誥入<lb/>
北境及郊迎北主與弟私至范陽郭門外母閼支等亦<lb/>
乘駞車出郊道旁填壅觀者莫不屬目焉燕日北主親<lb/>
至坐前命玉巵揖公曰聞君海量畢之語左右曰有臣<lb/>
如此佳也又因公出館至公寢室繙藥奩取湯茗懷以<lb/>
去所賚必别題送之禮意殊厚使囬進語錄中有對答<lb/>
<pb n="KR4d0070_WYG_041-8a"/>
數節皆逆折其事端當時禁中大黄簽摽之以示中書<lb/>
自此北使以事宜至者輒命公館伴慶厯中館伴數矣<lb/>
二月使還三月召試中書除右正言知制誥賜三品服<lb/>
章時慶厯二年也尋糾察在京刑獄判吏部流内銓登<lb/>
聞檢院昭文館太常寺兼禮部事知通進銀臺司兼門<lb/>
下封駁事勾當三班院知審刑院審官院兼史館修撰<lb/>
専修日厯修宗正寺玉牒詳定編勅修唐書樂書充館<lb/>
伴使考試制科武舉每兼職事以數四輒辭避觧之于<lb/>
<pb n="KR4d0070_WYG_041-8b"/>
時仁宗眷公厚對必留降必目送凡朝廷重議官局要<lb/>
處宰相不敢不以公名上中書嘗擬曾公亮史館修撰<lb/>
上不從賈丞相語公亮得張君一薦可哉公為薦仁宗<lb/>
即許西掖辭制唐元稹獨得深厚之致唐末歴五代國<lb/>
朝鮮及王言之體公文既爾雅濟之雄贍號令風采煥<lb/>
然一新庶幾西漢之遺韻矣至今天下推服范文正公<lb/>
㕘知政事時政有所釐革必伺公入直始出事目降勅<lb/>
詞嘗謂朝士張舍人於教化深非但妙於文辭也自是<lb/>
<pb n="KR4d0070_WYG_041-9a"/>
兩禁辭命有訓誥之美由公倡之仁宗臨御歲乆日厯<lb/>
因循失紀章丞相監修國史奏公續修之公始請自乾<lb/>
興迄慶厯臣僚之薨卒悉追取其閥閱功狀而巳有門<lb/>
緒彫喪或子孫不能紀其先世遺落多矣展轉究訪僅<lb/>
可條次至于諸司沿革事典悉責送官乃僅有存者及<lb/>
仁宗在位四十二年譔著實錄頼公中間採集稍有預<lb/>
備于時操事者頗立交黨更相貴寵互為遊說奔走胥<lb/>
附公正色于朝獨立不懼衆雖不悅無如之何范文正<lb/>
<pb n="KR4d0070_WYG_041-9b"/>
公每以公議持之上亦自知之深也吳正肅育春卿宋<lb/>
景文祁子京與公最厚善毎相謂曰不動如山其張安<lb/>
道之謂歟領審刑御史臺有獄辭連歐陽修時修任河<lb/>
北都轉運使制使就推修不承覆推如前具奏法官當<lb/>
修報上不以實之坐公以案上仁宗盛怒謂使者有黨<lb/>
故不盡情命送中書選官復按公謂賈丞相曰相君與<lb/>
修異衆所知也今覆推無狀而復按雖有㫖天下必議<lb/>
公公盍圖之賈丞相為之觧說得罷按而復下案審刑<lb/>
<pb n="KR4d0070_WYG_041-10a"/>
取㫖詳議官引江湖上佐之例以白公公不從乃上言<lb/>
審刑特㫖嘗在法外而領審刑者一員專其輕重凡侍<lb/>
從官到任巳重有吏議請自中書上取衆議之允也竞<lb/>
不以上而送政府賈丞相思公言止奪修龍圖閣直學<lb/>
士以知制誥知滁州續有龍圖閣待制王素案公引前<lb/>
請又不斷而以送中書不悅公亦自引罷審刑斷例命<lb/>
官犯贓私罪案後收坐舉主公上言收坐舉主而許首<lb/>
免者責使常察其所舉者之不法也而致仕官既巳解<lb/>
<pb n="KR4d0070_WYG_041-10b"/>
籍休退謝逺人事不當與在職者之責朝議謂然由是<lb/>
致仕官免收坐吏不及門矣夏文莊公有憾于張耆耆<lb/>
子閤門使得一守貝州到任七日吏卒王則卜吉生變<lb/>
拘得一王師攻圍六十日城破下得一御史臺法官當<lb/>
得一謀叛文莊欲盡叛法論時相陳恭公執其事以為<lb/>
得一庸懦被拘不能死巳抵重辟叛無夲謀仁宗為免<lb/>
緣坐而猶沒其第公與張氏風馬牛不相及聞耆妻僦<lb/>
陋舍無以處其族因從容為言耆真皇寵臣也此第本<lb/>
<pb n="KR4d0070_WYG_041-11a"/>
恩賜今得一妻子免緣坐耆猶在諸子衆而沒其賜第<lb/>
法不類仁宗謂然以其第給還之迄今張氏子孫莫知<lb/>
者仁宗因從容問公臣寮上言治術在刑法今法弛故<lb/>
下慢非峻法無以振頽敝大臣亦有為言者何如公曰<lb/>
古之聖賢言治道夲於徳義三辟之興皆叔世也國朝<lb/>
列聖累仁積厚急深故之罪寛縱出之罰百姓懷惠安<lb/>
於壽域法無由弛人實弛之去諸姑息懲其僥倖頽敝<lb/>
自振不在峻也既而資政殿對䇿條陳亦如此仁宗善<lb/>
<pb n="KR4d0070_WYG_041-11b"/>
公言羣論遂息受命修慶厯編勅公以為編勅者當依<lb/>
律門類而備其起請之因㕘詳之意夲末悉具乃名編<lb/>
勅治寧歲乆事目滋廣天聖之後文簿猥煩乃許編修<lb/>
官删潤而加損益或數事并一條比附有所不盡天下<lb/>
承用多失法意議欲省其繁細稍復舊體執政難之及<lb/>
書成公校新勅凡諸刑名使無加於舊文乃上之權知<lb/>
開封府聽决明敏雖不閱時稱為治辦除翰林學士免<lb/>
京尹領羣牧使公在兩禁朝廷大事時䝉訪逮<hi>奏事在文集</hi>
<pb n="KR4d0070_WYG_041-12a"/>
公必披誠條對一無顧慮故人主嚮納之羣牧司自真<lb/>
皇時以國馬大亊常命樞宻使領之職司甚重天聖後<lb/>
海内乂安監牧多廢事積弛公充使乃修舉課牧之政<lb/>
令復沙苑東平監創立綱目將以廣蕃息削除諸敝經<lb/>
營未效遷諌議大夫御史中丞甫受命即知貢舉時太<lb/>
學舉人妄變文體以竒字僻語為髙以游辭長句為贍<lb/>
四方學者承風而靡公主文考試有如是者揭而斥之<lb/>
因上言請行誡勵上命録公所上奏大書牓于貢院前<lb/>
<pb n="KR4d0070_WYG_041-12b"/>
由是士子知循舊格<hi>奏在文集中</hi>宰臣與㕘知政事辨爭上<lb/>
前且數日舉朝喧然公請對具白道理所處宰臣使人<lb/>
說公凡是非在公爾㕘知政事今日免公明日補其處<lb/>
公駭曰此言何為至於我也所使人公所素善及是深<lb/>
責而謝絶之既而有自効於宰臣者㕘知政事免果得<lb/>
其處宰臣恨之欲有以危之前當南郊賞給未集仁宗<lb/>
深憂之三司使連坐此罷故復公翰林學士除三司使<lb/>
至則督責郊費公按京師及諸路支給名物一一區處<lb/>
<pb n="KR4d0070_WYG_041-13a"/>
有備籍以上聞上大悅讒言遂詘至今計司以為常例<lb/>
遇郊輒前上籍公初覧事吏白河朔𣙜鹽法議巳定方<lb/>
施行公命收格翼日登對論此鹽筴非是唐末藩鎮專<lb/>
土横賦積重五代相承中原窘狹鹽禁峻宻民苦刑報<lb/>
周世宗北伐父老哀訴請以鹽課均之地稅而弛其禁<lb/>
世宗矜而從之今地稅鹽錢是也國初征利之臣請復<lb/>
𣙜鹽之法河朔父老詣闕叙陳太祖皇帝問其夲末法<lb/>
竟不行今日令下百姓必來訴不從實非便從而更之<lb/>
<pb n="KR4d0070_WYG_041-13b"/>
不若以特㫖先罷俾軍民知惠仁宗深謂然是日降手<lb/>
詔罷之河北父老皆至澶州旁河橋南向建道㑹謝恩<lb/>
祝延諸州以次浹而止仁宗以諭公鹽事幾誤朝廷手<lb/>
詔今刻石在北京自西師屯戍事邊寖廣財用不贍民<lb/>
力大屈公大校國計上言天之生民以衣食為命聖人<lb/>
因是而為之均節立君臣貴賤等威之分以止其争且<lb/>
亂故禮也者文飾此者也刑也者防禁此者也凡所謂<lb/>
賞罰法令仁義㢘耻皆緣此而後立者也衣食不足何<lb/>
<pb n="KR4d0070_WYG_041-14a"/>
禮刑之有哉内無以保其社稷外無以制諸夷狄國非<lb/>
其國矣故貨食者人事之確論非髙譚虚辭之可致者<lb/>
也因條例盈虚之由出納之數請究其夲原節以制度<lb/>
章數上可謂精悉矣中書繙閱經時數議而不能有所<lb/>
措置也郡國賦調必寛為之期㑹故免卒暴之費庫務<lb/>
給受必明為之程式故無邀阻之患省諸刑夲絶諸後<lb/>
害几桉之前四方䝉福凡所建立皆為故事至今老吏<lb/>
追懷南京鴻慶宮奉安三聖御容當遣柄臣上特俾公<lb/>
<pb n="KR4d0070_WYG_041-14b"/>
充禮儀使禮畢錫燕命公主㑹鄉黨榮之越明年春以<lb/>
目疾懇請觧邦計上面諭卿領大計事無闕悞宜且小<lb/>
勉不多時煩卿也今宰臣陳恭公敦止又欲正三司使<lb/>
名公堅辭又特命三部副使分受辭訟常程細務但令<lb/>
諸案發遣大事乃禀白焉仁宗於臣下鮮見厚薄之意<lb/>
眷眷留公蓋蔽志於進用公以目痛乃曰不堪一日留<lb/>
也恭公為之歎咤曰禄位固有定分耶遂解計司歸翰<lb/>
林仍兼端明殿學士判尚書都省領銀臺封駁審刑太<lb/>
<pb n="KR4d0070_WYG_041-15a"/>
常三月上召兩府兩制官於資政殿觀龍圖天章閣所<lb/>
貯瑞物觀畢賜坐陳列筆硯上出一幅于懷乃䇿問也<lb/>
宣各就坐條對宰臣陳執中獨固辭巳而二府並進請<lb/>
歸中書樞宻院對而封進許之或云樞宻使夏竦忌執<lb/>
中以其不由科第少文故建此以困之執中毅重質直<lb/>
心知其然故力辭不對執中夲以章疏自逹真皇由此<lb/>
自光禄寺丞擢右正言若奮筆于時二府亦自鮮能企<lb/>
之及此堅辭識者以為得體時公出還禁林是夕值鎻<lb/>
<pb n="KR4d0070_WYG_041-15b"/>
院草麻制<hi>使相章得象除司空致仕</hi>訖方援紙一草數千言五鼔封<lb/>
入仁宗披覧以其精贍異之復廣為問益為條目是日<lb/>
復中出御札俾盡意以對公所陳皆祖宗典故時事之<lb/>
所要切便宜利病周詳該洽上深簡在月餘復御迎陽<lb/>
門召兩制近臣賜坐又面賜問目略云國之姦蠧朝之<lb/>
憸䛕大臣之不才者直書其狀無有所隠其設席引公<lb/>
自近宻邇御座且面丁寧俾盡條析覧訖當毁之保無<lb/>
漏言專注視公揮翰公意不欲暴人之私而廹人於險<lb/>
<pb n="KR4d0070_WYG_041-16a"/>
竟不如詔㫖泛論大體而已奏御上色不懌初上竒公<lb/>
前對及御迎陽專為公發問公不才者意且即以代之<lb/>
既不承㫖命遂中格公聞之曰吾志在納忠因而為攻<lb/>
奪之便豈我心也哉<hi>前對詔䇿二道在文集迎陽門問對對御無藁</hi>然上意自<lb/>
此解左右浸潤因乘間得入三司判官楊儀者以請託<lb/>
被劾行險者緣是以逞連引近位及朝士十餘人公與<lb/>
儀頗厚故亦被問獄具法官當儀罪止于請求而所累<lb/>
者殿前指揮使許懷徳御史中丞楊察知臺雜事張昪<lb/>
<pb n="KR4d0070_WYG_041-16b"/>
修起居注韓綜開封府判官种世材等皆詿細文獨公<lb/>
無罪可書時執政有欲中傷者例從重議公亦罷翰林<lb/>
出知滁州公乆處清近陟降論思忽爾無名逺補淮甸<lb/>
士友多相唁者公曰是奚為者諸朝士代還求官候闕<lb/>
輒三二年今我何勞懷郡章即安逸相賀可也沛然就<lb/>
郡殊無不足之色上意尋悔到官三月就除端明殿學<lb/>
士知江寧府公平日與所知譚民政之體以謂獄市賦<lb/>
役民所以慘舒者獄斯無苛市斯無擾賦斯時役斯均<lb/>
<pb n="KR4d0070_WYG_041-17a"/>
民有所措手足矣無苛夲於恕無擾夲於約時者期㑹<lb/>
緩急之謂也均者簿書詳允之謂也故公長民布政允<lb/>
蹈所志凡此四事必留心焉用是所至清淨吏民安之<lb/>
不留章章之迹乆必見思蓋體道之深耶先是江寧府<lb/>
廨火及此重修始成特㫖命公撰記因著是說于文<hi>勅撰</hi>
<hi>江寧府重修府署記在文集中</hi>明年冬就加龍圖閣學士遷給事中徙<lb/>
知杭州錢塘氣俗輕侈貨利凑聚號煩劇難治公纔渡<lb/>
江望風讙迎既下車訟庭肅然時清臺上言推星占吳<lb/>
<pb n="KR4d0070_WYG_041-17b"/>
越當災非兵即疫故命資政殿學士知杭州范公仲淹<lb/>
兼浙江東西兩路兵馬鈐轄及公徃代吳大疫越饑故<lb/>
公修救荒之政而人無失其所者及公罷遂分浙江東<lb/>
西為兩路不復專統焉杭州地當衝會賔客留泊百姓<lb/>
積苦廚傳之擾公聞其然舟車入門即時致饋吏卒呼<lb/>
噪供索無時公命典庖晨一爨而巳餐醪豐潔民以各<lb/>
安其業公謂僚屬曰利害於人不繫細大歸於簡便此<lb/>
政術也大者畏之小者忽之何有於民也郡城溝瀆自<lb/>
<pb n="KR4d0070_WYG_041-18a"/>
吳越納土未嘗疏浚瀦渟濊濁人户滌灌皆用之公視<lb/>
江閘方潮退時髙下甚逺因暑雨集舟百餘艘蕩諸穢<lb/>
水發閘瀉出之流惡至富陽乘潮納新水溝瀆一清城<lb/>
中相慶凡諸施為舉從便利錢塘人著之風謡至今頌<lb/>
詠未幾丁太夫人憂郡人哭送郊外戀戀不忍還親舊<lb/>
聞公䕶喪且歸南都為於嵩麓陽翟擇塟地以待公至<lb/>
南都謂鄉人曰三代以還諸侯各世其國未聞宋公塟<lb/>
于鄭曹伯塟于許也若以許鄭水土深厚為善宋曹淺<lb/>
<pb n="KR4d0070_WYG_041-18b"/>
薄為惡則許先曹滅宋後鄭亡兩漢之間州鄉著籍魏<lb/>
晉以還封壤分裂衣冠始有僑寓矣吾親知有睢陽爾<lb/>
内外姻族松楸相望也吾未知陽翟所在柰何委親於<lb/>
山麓而與妻子自安鄉土哉此地雖淺薄吾將累甓為<lb/>
坎窆而下實之以土免崩頽漂浮風水之患蛇䑕狐狸<lb/>
無自入不亦善乎遂以此竟襄事今宋人舉用此法遂<lb/>
以成俗諸近郡縣稍稍倣此咸得安厝之宜服除還舊<lb/>
官是歲上郊陽丘陳丞相問公得無民間利病可市上<lb/>
<pb n="KR4d0070_WYG_041-19a"/>
之恩徳者歟公為陳王畿稅賦之重及請減定刺配刑<lb/>
名故赦書及之畿縣兩稅特於元額例減三分永為定<lb/>
式及據續降勅刺配條詳議減除<hi>皇祐五年赦勅事在文集</hi>俄兼翰<lb/>
林侍讀學士除秦鳳路經略安撫使知秦州時秦州蕃<lb/>
部有叛者斷古渭路都總管張昪舉兵討伐副總管劉<lb/>
渙不禀令互有論奏故並内徙而以公代昪公請對曰<lb/>
邊有兵事即合用典法昪與劉渙自有階級今乃更相<lb/>
論奏又兩罷之昪既自失帥主之體渙有不禀節制之<lb/>
<pb n="KR4d0070_WYG_041-19b"/>
罪較量輕重律令具之臣徃代昪何以御偏禆論列再<lb/>
三竟不受命故但徙渙而昪得免時朝議以陳許滑鄭<lb/>
曹為輔郡增兵防上命於學士乆次中選守臣故公遷<lb/>
尚書禮部侍郎知滑州以三月赴上七月遷户部徙益<lb/>
州兼益利路兵馬鈐轄戒路至陜逢夲路走馬承受張<lb/>
勉入奏廣南蠻賊儂智髙誘扇雲南寇蜀兵巳涉卭部<lb/>
坤維大擾比至岐下朝廷具事宜促行相繼録下蜀中<lb/>
部司州郡奏報甚急宣發秦渭兵馬轉送器甲絡繹閣<lb/>
<pb n="KR4d0070_WYG_041-20a"/>
路過兩當驛即入川界州郡役民夫夜築城諸縣弓手<lb/>
輒增三倍團結晨夕訓閱比及綿漢城皆啟閉不以時<lb/>
民結壇社相約保險嫁娶不復待年窖藏諸物譌言相<lb/>
驚動危紛然公徑至府已視事即日下教所部諸所增<lb/>
弓手築城役夫即散遣之告諸州縣察諸言語相恐禁<lb/>
止諸嫁娶不如禮者解諸壇社<hi>蜀人謂之清壇蓋私與盟約</hi>值上元<lb/>
觀燈日夕設盛㑹因大啟城諸門三夜不闔民心乃定<lb/>
徐究傳言所來乃卭部譯人欲軍馬集境上規商販之<lb/>
<pb n="KR4d0070_WYG_041-20b"/>
利追其造謀者戮之餘投之湖湘之問乃具奏歸秦渭<lb/>
戍兵還器甲于岐雍蜀土乂安如初蜀父老相傳太皇<lb/>
時李順王小波以甲午年作亂故蜀人識之以甲午年<lb/>
為惡仁宗每以為憂癸巳歲夏程戡自宻直學士除端<lb/>
明殿學士領益州面諭此意且曰無事歸朝寘卿二府<lb/>
明年七月以㕘知政事召還而公代之及公定蜀正甲<lb/>
午年也初張勉入奏中外皆聳公初授朝命委之經略<lb/>
即上言雲南去蜀險逺乆不與中國通諸蠻雲南為大<lb/>
<pb n="KR4d0070_WYG_041-21a"/>
智髙窮賊豈應舉國從之此殆虚言然因民之擾亦有<lb/>
以致動亂惟宜靜以待之既入境比下車處置已妥寧<lb/>
俄而平安奏至兩府共白鎮撫得體仁宗為之色動稱<lb/>
歎龍圖閣學士王贄授瀛州過闕仁宗遇贄素厚公在<lb/>
中司舉贄御史上記之問贄張某卿舉將也因及益部<lb/>
之事咨嗟乆之曰昨深解朕憂人之才當以所為觀之<lb/>
爾蜀人圖公像於浄衆寺眉州蘇洵西蜀名儒為公祠<lb/>
堂記秘閣校理知卭州李大臨方雅士也為公畫像贊<lb/>
<pb n="KR4d0070_WYG_041-21b"/>
所述皆足傳信矣于時儂蠻逋誅實逸在雲南故諜者<lb/>
乘而扇動後此蠻竟為雲南所戮先是智髙母妻子皆<lb/>
執在京師猶存欲以招智髙公奏至始伏法坤維方面<lb/>
險逺藩鎮最為雄大故朝廷假之權重民有姦暴得法<lb/>
外彈治事有艱急得便宜裁處或謂公前守牧必以威<lb/>
嚴操下公曰等王民也何事為虐治如内地未嘗逺徙<lb/>
一民故蜀人至今懷感在蜀幾二年以三司使召還公<lb/>
既對未嘗言蜀故意在復請一麾不樂主計時仁宗違<lb/>
<pb n="KR4d0070_WYG_041-22a"/>
豫初平重煩上聽遂就職向自西鄙用兵兩蜀多所調<lb/>
發人用告困公為奏免横賦四十萬貫疋又減鑄興嘉<lb/>
卭州鐵錢十餘萬緡人頼其惠公慶厯中總邦計倉庾<lb/>
軍儲足支三年馬粟備七年及此嘉祐初中間十年軍<lb/>
儲減半馬粟纔備一歲因上言今之京師古所謂陳留<lb/>
天下衝八達之地非如函秦天府百二之固洛宅九州<lb/>
之中表裏山河形勝足恃自唐朱溫受封于梁因而建<lb/>
都至于石晉割幽薊之地以入契丹遂與强敵共中原<lb/>
<pb n="KR4d0070_WYG_041-22b"/>
之地故五代爭奪華夏靡寧其患由乎畿甸無藩籬之<lb/>
固根夲無所庇也祖宗受命規模畢講不還周漢之宇<lb/>
而梁氏是因非樂是而處之勢有所不獲巳者大體利<lb/>
漕運而贍師旅依重師而為國也則是今日之勢國依<lb/>
兵而立兵以食為命食以漕運為夲今仰給於官廩者<lb/>
不惟三軍至于京城士庶以億萬計大半仰食於軍稍<lb/>
之餘故國家於漕事最重最急因列畫漕運條件十四<lb/>
事奏上時富丞相為上宣讀且開陳其説是日留十刻<lb/>
<pb n="KR4d0070_WYG_041-23a"/>
侍衛至跛倚且曰此國計大夲非常事也公至中書文<lb/>
丞相曰慶厯中公在三司所陳邦計二奏中書每議財<lb/>
䇿必按以為議夲于時公在杭州已得㫖召公復主計<lb/>
值公服憂而止公凡論議固有夲末未嘗徙廢十四事<lb/>
一如條畫施行<hi>奏京師軍儲事在文集</hi>後五年公過都問三司舊<lb/>
吏自行此法倉儲足支五歲餘矣公在三司文移之下<lb/>
諸路者輒減半廷無妄訴獄無留繫天下無暴賦其愛<lb/>
利所及溥矣就省遷吏部侍郎以目勞屢請解輒降璽<lb/>
<pb n="KR4d0070_WYG_041-23b"/>
書不允再閱歲始得請遷尚書左丞還端明龍圖二職<lb/>
出領南京留府奉親輿歸里舍未朞遷工部尚書領秦<lb/>
州申前命也以親老迎侍不便辭章三上三詔不聽<hi>表及</hi>
<hi>詔在文集</hi>先太師謂公曰君命當爾取必耶顧吾任騎乘汝<lb/>
盍行矣公始受命到闕屬盛暑仁宗特㫖令俟秋涼以<lb/>
便親也秦壤接夏戎統押洮涼邈川大首領朝廷制誥<lb/>
但名唃厮囉乆矣中外莫知其所謂公始詳究得其種<lb/>
族名號住坐遷徙城邑部落備錄以聞二府中多歴秦<lb/>
<pb n="KR4d0070_WYG_041-24a"/>
帥者亦未嘗聞乃曰付之史官西羗一傳備矣<hi>奏在文集</hi>政<lb/>
令嚴簡卒乘輯和時夏酋諒祚驕僭遣使至朝廷乃稱<lb/>
宣徽使而其界以侍御史知雜事大㸃集戎騎立寨近<lb/>
篳篥城城秦鄙也旁邊畨户多投匿山林公料閱軍馬<lb/>
聲言出境以安内屬之心實未嘗興發也當言職者有<lb/>
憾於公謂公輕舉當國者乘便欲危之一相云邊臣謹<lb/>
守備職爾何論焉有備無患軍政所先寇至而不戒何<lb/>
以固吾圉師不出營何輕舉之有上亦素察公所為故<lb/>
<pb n="KR4d0070_WYG_041-24b"/>
言者不得逞初命公奏冇㫖除宣徽使間言旁發故除<lb/>
冬官且有後命再任除之及是故不悅者將撓廢前命<lb/>
公聞之曰宰相者時來即為於我乎何有即懇辭請解<lb/>
官奉親歸里侍養故復領南都留府英宗即位加禮部<lb/>
尚書自此數以歸養為請又徙陳州過都值仁宗神主<lb/>
祔廟故止陪位因留判尚書都省未幾請知鄆州州北<lb/>
大澤自青齊問有河入焉公私舟檝徃來相屬至壽張<lb/>
縣河分二𣲖其一近南安流徑易其一近北回曲岸多<lb/>
<pb n="KR4d0070_WYG_041-25a"/>
石湍激分十里許復合冇土豪甲氏居回曲處積姦敝<lb/>
漸湮塞南道舟必由湍激騰剥重載僦人牛以挽之而<lb/>
甲民專其利公因歲饑出倉粟募人疏濬日役千工出<lb/>
穀三千斛浹句而南道通逮今公私獲便<hi>刑部郎中李師中撰記刻</hi>
<hi>石在壽張</hi>未幾加翰林侍讀學士徙知定州夲路安撫使公<lb/>
以親老復請歸養改徐州以舟行侍親為便故受命明<lb/>
年春召還翰林充學士承㫖遷刑部尚書頃赴東平登<lb/>
對英宗愕然曰吾籍卿名乆矣不知卿乃在朝今何自<lb/>
<pb n="KR4d0070_WYG_041-25b"/>
為郡公曰臣向領陳州過都屬先帝升祔陪位因少留<lb/>
無職事故不敢見今奉辭亦思効涓塵出奏牘言時政<lb/>
要務<hi>在文集中</hi>顧問再三業巳外除意若有悔及徙徐州屢<lb/>
語執政俾召還凡三沮止最後語云吾在藩邸時覧其<lb/>
所著芻蕘論及所對賢良䇿於時務該洽矣以此典誥<lb/>
命足揚朝廷光采沮者察上意堅始奉詔及入見上具<lb/>
道此意慰撫甚厚且曰聞卿親老當内直時或文字稀<lb/>
少出宿可也上自在藩邸好學喜文辭即位後兩制代<lb/>
<pb n="KR4d0070_WYG_041-26a"/>
言多不稱㫖故喜公還每覧詔命謂知制誥蔡抗曰老<lb/>
筆自别一日登對上問公吾昔觀卿著述知於治道留<lb/>
心所謂治道其有體要歟公曰治道固有體要何謂體<lb/>
要曰體要在乎易簡其說云何曰易簡者天地之理而<lb/>
賢人徳業之所由出也因為上開陳繫辭一篇之意上<lb/>
曰何所施行而得至于易簡曰夲於誠明爾誠則易明<lb/>
則簡誠明者君子之性也誠則易知而有親明則易從<lb/>
而有功故其徳業可乆可大其治天下何啻乎視諸掌<lb/>
<pb n="KR4d0070_WYG_041-26b"/>
矣是日顧問甚乆上曰吾昔在藩邸列於朝位望兩制<lb/>
近臣以為皆天下之選自即阼方見其奏事或常常爾<lb/>
不惟兩制執政中亦鮮有發明者今聞卿所譚方知有<lb/>
人矣上起宗子及纂御深自謙抑自宰臣以下未嘗名<lb/>
但呼官館閣諸生有得對者亦止呼學士公從容白君<lb/>
尊臣卑國之大體君前臣名朝之常儀肅權綱正憲都<lb/>
治道之夲待下之禮太過非所以隆堂陛明等威上自<lb/>
此見羣臣稍正名分<hi>冇奏劄子在文集</hi>公前在禁林修玉牒屬<lb/>
<pb n="KR4d0070_WYG_041-27a"/>
籍及此再還内制復司宗籍見近歲宗室蕃衍其賜名<lb/>
者率鄙惡蓋四聲諸字取用已盡宗室在亡巳千餘名<lb/>
以音同相避名一字即餘字悉廢公請以服屬疎近賜<lb/>
名其音同字異者不以相犯迴避由此宗子還得雅名<lb/>
英宗屢稱其善云張某可謂知救時敝者矣<hi>有奏劄子在文集</hi>
上深患官冗令兩制集議以清其尤濫向者兩省官議<lb/>
事多異同不能折中詣理及是公為兩禁之長事必舉<lb/>
正於中朝廷頼其裁定諫官李受請對論冗官之敝上<lb/>
<pb n="KR4d0070_WYG_041-27b"/>
曰此議屬之張某卿若别有意見可以語張某擇所長<lb/>
而處之也李端愿對亦及此仍令端愿至學士院宣上<lb/>
此意樞宻副使胡宿請外補出知杭州翼日中書請除<lb/>
人上曰張某宰臣復欲沮之而難拒上意乃曰向者常<lb/>
議樞宻院夲有武臣一員乆闕不補今請用前議以復<lb/>
舊典即歴數武臣三數人至郭逵而稱其可用除逵簽<lb/>
書樞宻院公事他日公因對上曰罷胡宿夲以用卿中<lb/>
書每不為卿地至如議用武臣中間除呂公弼樞宻副<lb/>
<pb n="KR4d0070_WYG_041-28a"/>
使時不舉前議則其意可知也公曰自仁宗慶厯後擢<lb/>
用二府必與宰臣㕘之臣知事君爾然所守有年歲矣<lb/>
十一月英宗違豫十二月漸劇二十一日召公入福寧<lb/>
殿上憑几授㫖册今上為皇太子翼日宣麻盛傳制辭<lb/>
下四方公至中書執政皆言皇儲建立國之慶典得公<lb/>
制辭足以增華儲邸流芳史牒矣皇太子上辭表公批<lb/>
答至儲宫太子讀之稱善宫僚皆誦之莫不歎美公受<lb/>
勅充册立皇太子禮儀使方討論大典英宗升遐皇太<lb/>
<pb n="KR4d0070_WYG_041-28b"/>
子即位翼日公首見召對于側門議加恩宰臣宗室公<lb/>
因言仁宗晏駕以在位四十二年凶禮亡闕倉卒綿蕝<lb/>
事多過制郡縣更成勞擾今請詳酌裁定儀典稍從簡<lb/>
便上曰朕思之但奉先之禮裁損非宜公曰請申明遺<lb/>
制遺制固云應山陵事並從儉約能奉先志可謂天子<lb/>
之孝矣上拊髀曰卿言甚有以發朕心即傳宣中書差<lb/>
官就三司置司省諸冗費不急之物公私稱便焉以即<lb/>
位推恩遷户部尚書時國家荐有大故内外賞給發及<lb/>
<pb n="KR4d0070_WYG_041-29a"/>
積藏英宗登極頒賚尤廣公率近侍之官請從裁汰故<lb/>
自宰臣以下宗室戚里例損十之七八省費不貲<hi>劄子在文</hi>
<hi>集</hi>公在内禁諸詔命令天下莫不傳布英宗廟號諡號<lb/>
祧遷之議諸大手筆皆公撰定凡所損益莫不折中<hi>諡議</hi>
<hi>廟制皆在文集</hi>故今上眷禮尤重常問方今政務所先公陳治<lb/>
道大體<hi>在文集</hi>國集大夲<hi>論國計亊在文集</hi>是謂守位曰仁聚人<lb/>
曰財上曰此可謂政務所先也公所陳國計極詳因曰<lb/>
陛下何以圖之上曰責之二府爾公曰得之矣既付二<lb/>
<pb n="KR4d0070_WYG_041-29b"/>
府毎旬浹輒一詰其施行條理故二府亦莫敢懈稍稍<lb/>
措置所補亦不淺矣四月㕘知政事吳奎免是日公適<lb/>
對上語之故且曰朕志先定登卿政府公再三遜避上<lb/>
曰卿歴三朝可謂獨立傑出知卿不結交黨左右莫為<lb/>
之先今朕首舉卿以自輔尚何辭之有既而語及韓琦<lb/>
乆在告其意保持奎奎免必不復起公因言琦雖挾愛<lb/>
憎然有勲王室進退之禮宜盡恩意上深然之為親札<lb/>
手詔敦諭琦還奎于位以慰安之上好文章從容問及<lb/>
<pb n="KR4d0070_WYG_041-30a"/>
古今制誥優劣公曰王言以簡重為體西漢制誥典雅<lb/>
深厚辭約而意盡故前史以為漢之文章與三代同風<lb/>
以其與訓誥近也臣才學空疎愧無以發明聖意亦庶<lb/>
幾取其爾雅而巳翼日降賜宸翰稱其書詔褒嘉殊重<lb/>
時䝉訪逮或見特召一日謂公曰卿所上封奏其精切<lb/>
者朕置之卧内時省閱之九月英宗神主入廟忽夜召<lb/>
公入以宰臣韓琦罷議除拜恩典因命公㕘知政事時<lb/>
公以親疾在告固辭上曰受命以慰親之意亦庶於有<lb/>
<pb n="KR4d0070_WYG_041-30b"/>
瘳也徹御前雙燭送公歸院是夕别召知制誥鄭獬夜<lb/>
就起居院草公制面諭贊辭之意獬所草除書皆上所<lb/>
授故事自知樞宻院除授皆中書得㫖以辭頭授當制<lb/>
舍人具草未嘗夜召也惟親王將相大除拜乃面召授<lb/>
命節旄亦多用熟狀翼日制出公在吿宣入即時中使<lb/>
召赴延和殿告謝公立殿門外以親疾自陳促入宣上<lb/>
殿慰諭乆之公請候親疾良愈受命不許近璫即送赴<lb/>
中書先一日韓綘邵亢除樞宻副使次日公與趙抃並<lb/>
<pb n="KR4d0070_WYG_041-31a"/>
命又次日内殿起居閤門儀制兩府以先後入為班次<lb/>
班退宣閤門使上親定班著以公為首綘次之抃又次<lb/>
之亢又次之至政府之次日宰臣議以王安石補御史<lb/>
中丞公曰御史中丞秉國憲度安石以經術為名自處<lb/>
髙難居繩檢之地趙公抃亦以為然竟止未幾太師捐<lb/>
館上聞震歎遣内司賔臨奠近璫數撫問賻賜尤厚後<lb/>
每語及即嗟惜命虚此位不除人以待公安石預政與<lb/>
公志趣不同又聞中司之議沮乘公執喪之間衆口交<lb/>
<pb n="KR4d0070_WYG_041-31b"/>
爍服竟乃除觀文殿學士知西京留府遣使齎勅誥帶<lb/>
馬即家以賜旬餘中批令赴闕朝見公既入對懇請南<lb/>
京留司御史臺上慰問移晷且諭公可以宣徽使留供<lb/>
職公堅辭惟南臺是請翼日乃除判尚書都省領集禧<lb/>
觀公復請對免不受勅上曰朕留卿卿堅辭卿所請朕<lb/>
所難從且若之何藩鎮惟卿所擇歴問公太原雍河陽<lb/>
許青鄆孰便公曰不得巳願為潁州上曰潁支郡公曰<lb/>
潁實佳郡自舊相皆領之曰孰與陳公曰向經新行經<lb/>
<pb n="KR4d0070_WYG_041-32a"/>
國重戚也上曰經之移徙易爾遂領淮陽公因面言臣<lb/>
被恩特深當微有以展報也上曰甚善因探懷出單奏<lb/>
具言近聞朝廷置條例司開端創意且大為改作若一<lb/>
司一務有所釐革縱有過差後皆可復而國之大事在<lb/>
兵與民不可易議也師旅興發患必在後民心危動安<lb/>
之實難夫兵為凶器戰為危事不可玩夫民愚而不可<lb/>
欺弱而不可勝不可忽故兵猶火也可以焚物亦以自<lb/>
焚民猶水也可以載舟亦以覆舟願陛下謹守祖宗之<lb/>
<pb n="KR4d0070_WYG_041-32b"/>
法以保泰山之安時熙寧三年正月條例之議始行故<lb/>
公因對及之退而謂親友曰吾此得見亦不為虚至矣<lb/>
奏辭上問且少留否公曰今出都門行矣既下殿不復<lb/>
至私第乘馬即戒路聞後有賜亦不及也在陳一年餘<lb/>
慶州有叛卒構亂聲勢動關中夲路轉運使沈起傳檄<lb/>
在所兵官縣尉各集兵境上防守介胄持兵村落皆擾<lb/>
民大惶駭州縣展轉騰報急如星火公發檄止之故自<lb/>
陳以東皆安靜且具以聞上以付樞宻院頒下諸路兵<lb/>
<pb n="KR4d0070_WYG_041-33a"/>
方散顧謂二府曰守臣不當爾耶臨事乃見人器慮矣<lb/>
近臣登對者必語及之特㫖舉堪諫官者二員公以李<lb/>
大臨蘇軾應詔或止公公曰吾知舉堪諫官者不知其<lb/>
他也時監司官有苛深者事小嫌輒别推一州至設三<lb/>
數禁官吏多被檄推事州縣患闕官陳州置推四所速<lb/>
者猶淹半歲追逮證騐數千里外道路輿曳或在禁疾<lb/>
病寒暑瘐死間有之公條例上聞司官被問郊霈得釋<lb/>
朝廷因立約束頒行天下諸路推獄由此不敢妄作刑<lb/>
<pb n="KR4d0070_WYG_041-33b"/>
禁以清公在西軒聞築者謳聲甚諠問焉曰民為張太<lb/>
尉立廟公遣視之男女奔走以輸財力材甓貨食充積<lb/>
他日國忌僧寺行香堂後門闔下見畫像公問左右曰<lb/>
唐趙太尉也公曰巢寇亂陳今郡城北舂磨寨遺跡在<lb/>
焉其毒可知也趙犨守孤城以罷兵無日不戰竟全此<lb/>
州能捍大患而不廟食張侯何者<hi>今有廟在京師封靈應侯</hi>命徹張<lb/>
侯廟夷之籍其資用送官立趙太尉祠堂於寺中至今<lb/>
官吏以時薦常事陳人皆奉饗<hi>石記在寺祠堂前</hi>諸路司官所<lb/>
<pb n="KR4d0070_WYG_041-34a"/>
興功利長吏皆不預聞公曰吾衰矣且素不能事人盍<lb/>
歸歟以全所志故復請南臺不許又累請遂解州紱判<lb/>
南京留司御史臺先治裝受命即行掃舍掩關罕所通<lb/>
接坐忘遺照遊方之外矣所居構虚堂題曰樂全蓋取<lb/>
莊生云樂全之謂得志所謂得志者非軒冕之謂也謂<lb/>
其無以益其樂而已矣自號樂全居士謂知友曰一丘<lb/>
一壑盡在是矣中外屬意朝議謂公必尋起或謂公朝<lb/>
議如此公將何如公曰吾進不求合退不為髙今以病<lb/>
<pb n="KR4d0070_WYG_041-34b"/>
故爾何敢慢命也樞宻副使蔡公挺里人也上時問公<lb/>
動靜時宰知㫖欲就除南都公揣且别有除謂蔡寧就<lb/>
陳遂授陳州未幾夫人卒因請易南都便塟又徙南都<lb/>
上諭宰相韓公㕘政馬公張某可令過闕二公因所親<lb/>
通㫖遂入覲閤門新制應見而當對者並待次次日早<lb/>
宣令對巳退朝不果對又次日方對慰問留數刻語舊<lb/>
甚悅曰先帝常說卿不立黨友所居竹栅門常掩或終<lb/>
日無一馬出入因曰且以宣徽使奉朝供職懇辭不敢<lb/>
<pb n="KR4d0070_WYG_041-35a"/>
當宣坐賜茶前殿罕嘗賜臣寮坐既退上語左右張某<lb/>
氣貌可四十許人爾俄有㫖下閤門前兩府見辭日即<lb/>
對不得以班次隔遂著令是夕御筆批出令赴南郊陪<lb/>
祠執政者以為大臣得請有陪位今令陪祠特㫖也即<lb/>
當攝事乃降勅攝侍中又攝太尉皆見執政所承攝之<lb/>
職也前一日宣徳門肄儀公端笏挺然進止詳整樓前<lb/>
萬衆無不屬目冬假未開先投牒奉辭上恩眷既渥前<lb/>
嘗面諭令時對來公不敢數上意候假開且有除拜忽<lb/>
<pb n="KR4d0070_WYG_041-35b"/>
覩奏辭見班而公名在焉訝之夜半降一幅批張某三<lb/>
字付外在韓相所中書早㕘令改宣徽使判應天府及<lb/>
入辭上曰巳有命懇辭不可居數日閤門促受勅告謝<lb/>
公請先對後謝有㫖令先謝後對蓋絶其避免也因陳<lb/>
宣徽使必由寄任而除向臣以私便請南都今授重官<lb/>
歸鄉里是啟僥倖之路上曰此意朕未之思也卿自持<lb/>
誠得體青州重鎮也大臣臨撫為宜面諭輔臣咨嘉稱<lb/>
有風節改判青州兼京東路安撫使延和殿吿謝宣坐<lb/>
<pb n="KR4d0070_WYG_041-36a"/>
進茶上問卿知邊事祖宗時所以禦戎者䇿孰長公對<lb/>
軍旅之事雖未之學歴代史册所著得失成敗亦可言<lb/>
之矣夲朝太祖專務擇人以安邊保民不勤逺略如夏<lb/>
州李彞興靈武馮暉河西折御卿皆因用其酋豪使之<lb/>
承襲以固疆圉而選驍將如董遵誨捍環州一路郭進<lb/>
守西山李漢超保關南並乆于委寄至十餘年不徙優<lb/>
其給賜寛其文法使佚樂自恣以收其力用故盡太祖<lb/>
之時無鄙上之事太宗既平并州因兵勢遂欲收幽薊<lb/>
<pb n="KR4d0070_WYG_041-36b"/>
不克乃與契丹交怨邊難無歲不有曹彬劉廷謙傅潛<lb/>
等皆大失亡至各十餘萬人又遣李彞興馮暉之族内<lb/>
徙以取其地因是致繼遷之亂三邊大擾朝廷旰食後<lb/>
有蜀亂以至憂勞厭兵然悔無及矣由是觀之其禦戎<lb/>
之策得失明矣真宗初趙徳明納欵西邊安靜及澶淵<lb/>
之行北國講和軍士觧甲及今七十年生民安於富庶<lb/>
可謂盛徳大業者矣近歲以來頗聞邊臣獻開拓之議<lb/>
此實進取之人僥倖立功以干賞蹈利恐非國家之逺<lb/>
<pb n="KR4d0070_WYG_041-37a"/>
慮惟陛下思太祖之善制鍳太宗之失䇿謹三朝之好<lb/>
以乂寧四方撫育黎庶上曰慶厯以來事卿知之乎元<lb/>
吴初効順如何待之公對元昊効順時臣為翰林學士<lb/>
其誓誥封册皆臣所撰因具言其夲末上曰爾時卿巳<lb/>
為學士耶可謂舊臣矣又問慶厯初契丹泛使來常見<lb/>
富弼言于時兵在境上志必南侵竟以金帛餌之而退<lb/>
其謀果何在公對當時蕭英劉六符來使乘我西師之<lb/>
屢挫知朝廷用兵之困北國貪倖故來渝盟臣當時充<lb/>
<pb n="KR4d0070_WYG_041-37b"/>
諫官亦曾上言竊料敵情餌以金帛必解何以言之自<lb/>
和好以來北兵自亦驕惰其貴近安於侈逸其下無由<lb/>
自振故生事以邀功而圖富貴此人之常情也今北國<lb/>
猶有舊臣如馬保忠之比北國尊重其為之謀必忠今<lb/>
若受金帛而解耶律氏之利也必棄好交兵羣下之利<lb/>
也于時仁宗命宰臣吕夷簡樞宻使晏殊於殿廬中置<lb/>
酒與議事蕭英自言兩朝和好乃是好事豈願更見兵<lb/>
革耶又自言北國事頗漏其情六符變色目之及歸英<lb/>
<pb n="KR4d0070_WYG_041-38a"/>
竟以此獲罪由此觀之乘利而動得所欲而解其謀止<lb/>
於是矣因言今聞泛使復至願陛下為社稷生民計所<lb/>
議更且深加含忍今河朔荐饑民多流散財用不給糧<lb/>
饋空虚以至將帥之臣克堪整衆者實少必有忍其乃<lb/>
有濟有容徳乃大時泛使蕭禧頗黠猾恐對上禮有慢<lb/>
者或不能容故公深以為言上曰兵凶器戰危事朕念<lb/>
慶厯中敵再和之後中國遂以自安不以凌侮為辱亦<lb/>
不復忍戒備以善於後故朕今者除戎器訓軍旅非有<lb/>
<pb n="KR4d0070_WYG_041-38b"/>
意於興舉至于不得巳以為應兵爾公對此魏相所謂<lb/>
兵應者王兵貪者亡然應兵者謂兵禍之巳成也及其<lb/>
未成消平其患乃善之善者也公向在内禁英宗大漸<lb/>
召公至福寧殿凴几曰來日降制册頊為皇太子語少<lb/>
力公請紙筆書僅成公亦不敢藏之私家至是袖之面<lb/>
納上曰何者公曰先帝御札欲閱之公曰請内中披展<lb/>
上泫然以付侍璫他日諭曰卿所納先帝親札乃憑几<lb/>
末命此真可謂之顧命矣公不敢當專乞赴青州對下<lb/>
<pb n="KR4d0070_WYG_041-39a"/>
上遣近璫就班次宣謂卿可候過正旦朝辭次日中批<lb/>
俾就都亭驛押賜遼使御筵都亭押宴常以兩府官未<lb/>
嘗有外官主之上曰卿舊望館宴可與戎使開懷譚話<lb/>
不與新進者同矣元日館宴戎使甚恭曰敢問押宴宣<lb/>
徽貴壽公言年六十八四人皆贊言公顔全不動公慶<lb/>
厯初嘗使北是四人中必有曾見公者既而切切耳語<lb/>
久之蓋以公使北時北主有異禮北國紀之迨今三十<lb/>
餘年不意今猶在朝也晩暮上馬北人皆擁堂堦聚觀<lb/>
<pb n="KR4d0070_WYG_041-39b"/>
望公出門方散甫過元日請辭赴任面奉㫖令過上元<lb/>
上親諭閤門使張某且赴常朝過上元又請上曰青州<lb/>
無事且知州滕甫見在任卿可留過同天節公對同天<lb/>
節猶逺臣乆留京闕乞且赴任上曰卿老於朝廷典故<lb/>
朕且欲時相見眷諭再三是夕中批令歸夲院供職公<lb/>
以為宣徽使留京師惟國之重戚文臣未之有具此瀝<lb/>
懇竞不許面諭曰宣徽院無事留卿有以訪問非但供<lb/>
職而巳屬春宴北使蕭禧在路公請待禧到同此宴上<lb/>
<pb n="KR4d0070_WYG_041-40a"/>
語及禧來為河東疆事諭示甚悉公奏仁宗朝嘉祐二<lb/>
年北使蕭扈已曾來辯朝廷討尋夲末令館伴王洙等<lb/>
具言扈辭屈遂錄節目付扈公猶收洙奏章遂以上之<lb/>
禧當辭偃蹇吏晨夕促之不入公於殿屛與樞宻副使<lb/>
吳充並立謂充北使留館禮遣之不行俾主者日致饋<lb/>
而勿間命邊吏以故移告北可矣充以此入啟上然之<lb/>
居數日禧果自請辭上曰朕謂卿自詳事體兼一職乃<lb/>
除中太一宫使面諭宫新成國家所嚴奉故創置使名<lb/>
<pb n="KR4d0070_WYG_041-40b"/>
公對臣此入覲巳荷顧遇之深南都之命且引年矣念<lb/>
他日莫復望清光夲志一謝恩眷即行非為官職來也<lb/>
願不以進退累聖懷臣自安分因辭宫使降詔不允上<lb/>
數言卿可謂顧命之舊臣矣常求補外得無在朝有所<lb/>
好惡者歟公曰君前何敢隠臣實未嘗與人交惡也閤<lb/>
門儀制宣徽使奏事辰牌上即赴後殿公每對遇報辰<lb/>
時上必有㫖次日前殿對未嘗隔過後殿也蓋其禮遇<lb/>
不以常制待之親知或勉公曰公得君中外莫不知盍<lb/>
<pb n="KR4d0070_WYG_041-41a"/>
體上意數辭非宜公曰所謂得君者謂行其志也余於<lb/>
國既無補又懷恩而求容以傷君之明是重得罪也引<lb/>
身而退有以逺耻辱是亦一介之守也生日中使賜餼<lb/>
醪見任二府有此賜宣徽使不及此異數也奉朝夙退<lb/>
門無雜賔乆之復丐徐兖一郡遂不入上遣近侍就宣<lb/>
見問卿志常自疎外何也公對曰大夫七十而致仕禮<lb/>
也臣年巳廹幸得請冀便於吿老上曰卿殊未衰何謂<lb/>
年之廹也公曰譬之土木偶外若可觀中實乾朽上曰<lb/>
<pb n="KR4d0070_WYG_041-41b"/>
禮有不得謝進退不在朕公曰不得謝君所以加優老<lb/>
成者然亦不屬以煩重之事矣上曰年至而任煩重者<lb/>
固有之矣公曰天禀特異不謂無之大率古者四十而<lb/>
仕七十而老中間三十年是為一世天之紀也物壯則<lb/>
老人之精力年至自應衰黽勉從事顧禄位者為之臣<lb/>
雖知戀於聖朝豈敢忽於名教次日中書纔奏事上曰<lb/>
張某朕再三留而請不巳須從之因議恩典或有異言<lb/>
乃易宣徽南院使加檢校太傅有謂公上殊慊然有不<lb/>
<pb n="KR4d0070_WYG_041-42a"/>
足之色遂判應天府受命登對上曰卿請巳確此命朕<lb/>
深不得已玉色不怡乆之辭日特賜方團帶宰臣解政<lb/>
除使相有此賜餘無前比優恩及於私室辭後數日有<lb/>
長星見於軫犯左右轄掩其中星<hi>名長沙星</hi>上避正寢降禮<lb/>
下詔求直言公上疏論時事得失疏留中到南都適髙<lb/>
麗使人過府先有制夷使所過長吏迓迎公上言宣徽<lb/>
使班秩同兩府夷使陪臣也禮太過特㫖罷迓送止令<lb/>
通判承事使人來謁見即與復禮時使相公諸人之在<lb/>
<pb n="KR4d0070_WYG_041-42b"/>
揚州令揚州依此夷使入謁退而謂中使馮宗道通判<lb/>
韓晉卿李鈞曰某在夲國聞公名乆矣不意今日於此<lb/>
得㕘接也廣西守官侵擾諸蠻交趾乘釁構亂破邕州<lb/>
廉州大殺掠南裔騷動朝廷命師出軍稱十萬二廣湖<lb/>
南至江西調夫輸送發陜塞勁騎往討公上疏論其事<lb/>
凡十條大意以為古之征蠻未嘗舉大衆以其巖壑深<lb/>
阻水土風氣惡今為大舉銳士難以乆於瘴鄉突騎不<lb/>
能馳於鳥徑蠻走險兵不得用謂宜選吏綏集亡散保<lb/>
<pb n="KR4d0070_WYG_041-43a"/>
境徐以謀取之為善疏上師巳出竟以癘疫兵夫不可<lb/>
留而還時司農總制財利之條令典其職者間或非其<lb/>
材舉天下之祠廟令比諸坊場河渡歲入貲而專其祈<lb/>
祝之事公時守南都上言閼伯封於商主大辰之祀微<lb/>
子始封於宋宋者國家王業所興而又以火徳王奉祀<lb/>
尤嚴至於張廵許逺南霽雲前代忠烈之臣廟食於此<lb/>
俾無賴之民得干黷之殆非朝廷之議上覽奏御筆批<lb/>
曰慢神辱國無甚于斯使執政推究其施行之因實未<lb/>
<pb n="KR4d0070_WYG_041-43b"/>
嘗經朝廷之議有㫖前主判司農嘗遇此事而不發舉<lb/>
者以輕重加罰申命天下一切罷之公身在外覩諸利<lb/>
害輒言請禁錢無出邊關復銅禁髙麗使人到闕初無<lb/>
防遏恣所適公請絶其私游凡有便宜必以聞再閱歲<lb/>
年七十請老章累上每賜詔不允王丞相以上意諭公<lb/>
所親以為雖百請必不從公致意相君姑就散地可哉<lb/>
相君為言乃除東太一宫使府罷就第遂屛人事惟趙<lb/>
公叔平老在鄉閭往來未嘗他適也僅二年復請致仕<lb/>
<pb n="KR4d0070_WYG_041-44a"/>
又三請詔止之最後上以章付執政令召知制誥李清<lb/>
臣至中書宣諭以公懇謝之意且令誥辭著公先預升<lb/>
儲事故命書具及之以宣徽南院使檢校太保太傅太子<lb/>
少師致仕遣使臣齎誥勅至第賜之聞蘇軾下吏思有以<lb/>
寛朝憲上言昔晉囚叔向于時祁奚老矣乘馹以見晉<lb/>
君聞說而釋之不見叔向而歸示公言也軾以刺譏為<lb/>
罪加譴而免囚有以慰士大夫之望公坐軾亦罰金自<lb/>
是屛居一齋方且齊生死不但遺榮辱也回首風塵莊<lb/>
<pb n="KR4d0070_WYG_041-44b"/>
子所謂若蟁䖟之過乎前矣襟量坦夷無城府不逆詐<lb/>
不匿怨性不喜為聲名故未嘗有所矜治標飾其於毁<lb/>
譽蔑如也性不好交黨故未嘗攀援結納其於人事泊<lb/>
如也性不樂權利故未嘗希時取容雖事君常禮不懈<lb/>
而巳其於進退恬如也所讀書專於六經讀史但觀太<lb/>
史公記班固漢書以為猶足以傳信也暇時頗樂老彭<lb/>
導養之術閱佛典楞伽淨名而得其理每曰儒之誠明<lb/>
道之正一釋之定慧其致一也君子之道求諸已以正<lb/>
<pb n="KR4d0070_WYG_041-45a"/>
性命而巳矣公既兼内外之學由是天下以通人推之<lb/>
故頗僻詭邪不接於心術愛惡哀懼無自入矣凡歴官<lb/>
釋褐秘書省校書郎著作佐郎太常丞右正言諫議大<lb/>
夫給事中禮吏户部侍郎尚書左丞工禮刑户部尚書<lb/>
宣徽北院南院使檢校太保太傅以太子少師致仕歴<lb/>
職直集賢院知制誥史館修撰翰林學士龍圖閣翰林<lb/>
侍讀端明觀文殿學士在朝知諫院登聞檢院糾察在<lb/>
京刑獄太常寺兼禮儀事吏部流内銓審刑審官三班<lb/>
<pb n="KR4d0070_WYG_041-45b"/>
院通進銀臺司兼門下封駮事尚書都省昭文館秘閣<lb/>
秘書省宗正寺修玉牒官提舉集禧觀羣牧使知開封<lb/>
府御史中丞權三司使正三司使㕘知政事宣徽使中<lb/>
太一宮使間授命修日厯唐書樂書契丹國信使館伴<lb/>
押宴知貢舉南京奉安三聖禮儀使册立皇太子禮儀<lb/>
使外任知蘇州崑山縣通判睦州知滁州江寧府杭州<lb/>
滑州益州應天府秦州鄆州徐州陳州秦再除而一赴<lb/>
陳五除而再就應天四除而三至西京鎮定太原永興<lb/>
<pb n="KR4d0070_WYG_041-46a"/>
青徐皆受命而不行大約所歴藩鎮至則清浄去必見<lb/>
思抑可知其中外敡歴之風迹矣文四十卷號曰樂全<lb/>
集内外辭制雜著二十卷號曰玉堂集元祐六年歳在<lb/>
辛未十二月二日精神不動寂然順化享年八十五訃<lb/>
聞輟視朝二日特贈司空官其屬五人其配永嘉郡夫<lb/>
人馬氏太常少卿絳之女有學識婦道順而正母徳慈<lb/>
以均晩年明性理其歿也有異别誌載之四子邦彦大<lb/>
理評事邦直邦傑並太常寺太祝皆有文學行義並先<lb/>
<pb n="KR4d0070_WYG_041-46b"/>
公以歿季曰恕克自修立保家之子也三女長適殿中<lb/>
丞蔡天申樞宻副使挺之子次適右朝奉郎王鞏端明<lb/>
殿學士工部尚書素之子季嫁而復歸以元祐七年八<lb/>
月九日庚申𦵏於宋城縣孟諸鄉之南原從先塋也<lb/>
右謹具閥閲功状上太常考功請議諡及上史館以備<lb/>
編錄年月日王鞏狀<lb/>
　<lb/>
　樂全集附錄<lb/>
</p>
<p>
</p>
  </div></body>
</text>\m</TEI>