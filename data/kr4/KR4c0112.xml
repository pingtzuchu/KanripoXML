<?xml version="1.0" encoding="UTF-8"?>
<TEI xmlns="http://www.tei-c.org/ns/1.0">
              <teiHeader>
                  <fileDesc>
                     <titleStmt>
                        <title>Title</title>
                     </titleStmt>
                     <publicationStmt>
                        <p>Information about publication or distribution</p>
                     </publicationStmt>
                     <sourceDesc>
                        <p>Information about the source</p>
                     </sourceDesc>
                  </fileDesc>
              </teiHeader>
              <text>
                  <body>
            
<div>
<head>廣成集巻一</head> <lb/>
    <p>
<pb n="KR4c0112_WYG_001-1a"/>
欽定四庫全書<lb/>
　廣成集巻一<lb/>
　　　　　　　　　　　後蜀　杜光庭　撰<lb/>
　　代陶福太保修濜口化門額表<lb/>
臣某言伏以濜口化者即二十四化之第十八也節應<lb/>
配于小滿列宿應於畢星陳安世白日昇天臺蹤尚在<lb/>
褒女仙乗車得道轍跡猶存每嵗春秋准勅祈醮頃自<lb/>
用軍之後併已摧殘古殿空壇僅餘基地仙儀像貎盡<lb/>
<pb n="KR4c0112_WYG_001-1b"/>
翳榛蕪往來絶瞻敬之門士庻無歸依之所豈期福地<lb/>
一旦蕭條臣輒備興修願資聖夀伏惟陛下軒帝靈源<lb/>
緱山仙緒繼天御極用道臨民萬方榮廣覆之慈三教<lb/>
被維新之澤芝田崇苑咸荷精嚴古廟儒宫亦䝉繕飾<lb/>
况是長生之教敢申崇葺之儀旋以翦薙蒿萊興營字<lb/>
室像設免嗟於暴露簮冠克遂於焚修邈彼靈蹤還為<lb/>
勝概香燈有託齋醮無虧兼召道士楊𤣥敬獨孤知元<lb/>
何某等三人就觀居住訖但以荒凉既乆門額全無敢<lb/>
<pb n="KR4c0112_WYG_001-2a"/>
祈雨露之恩特飾神仙之境某等伏乞聖慈依濜口舊<lb/>
名仍賜給聖夀額許臣自製造懸挂庻使琅書銀榜長<lb/>
懸日月之輝漢水仙山永祝聖明之夀臣某無任之至<lb/>
　　謝新殿修金籙道塲表<lb/>
臣某言伏覩聖㫖與右街威儀何冲徽等二十一人於新<lb/>
殿内修金籙道塲七晝夜今月十四日開至二十日散<lb/>
供奉官楊紹業依時設拜言功表贊訖者伏以天贊聖<lb/>
功鼎新大内瑶軒玉砌超三島之鼇宫青𤨏丹扉逾九<lb/>
<pb n="KR4c0112_WYG_001-2b"/>
清之鳯闕叶皇居之壯麗覩帝宅之深嚴萬國仰瞻千<lb/>
重森衛纔畢瓊宫之製先開金籙之壇鋪舒而一一精<lb/>
新祗敬而重重蠲潔龍香上達依稀而萬聖俱臨蟾月<lb/>
低光彷彿而千真入㑹進洪睿算遐永皇圖近臣拜手<lb/>
以投詞宰輔齋心而瞻祝殊禎允集巨貺無涯隆大寶<lb/>
於千春總八紘於一統臣等叨膺科教獲備焚修豐玉<lb/>
膳於天厨躡雲庭於仙境兢榮巳極頒錫洊臨伏䝉宣<lb/>
賜襯錢銀器疋段等澤深溟海恩重嵩衡顧慙鷦鷰之<lb/>
<pb n="KR4c0112_WYG_001-3a"/>
微何報聖明之奬臣無任之至<lb/>
　　謝恩除户部侍郎兼加階爵表<lb/>
臣某言伏䝉恩勅除授光禄大夫尚書户部侍郎上柱<lb/>
國蔡國公廣成先生者睿慈春煦宸翰雲敷叨榮而但<lb/>
覺逾涯荷渥而㒺知所措臣某中謝臣聞聖明在上是<lb/>
必授任才能俊乂在官乃貴陳力就列皆以道包經濟<lb/>
言逹變通上有致君之能下盡為臣之節處既得地用<lb/>
務適時苟虧利物之期必致取容之誚如臣幽懦榮奉<lb/>
<pb n="KR4c0112_WYG_001-3b"/>
休明循顧庸襟敢臻殊寵伏惟陛下披圗創厯握紀繼<lb/>
天明逾兩曜之懸德合二儀之普蕩滌氛垢蘇泰寰區<lb/>
功宣而萬有同心化被而八紘繞指夢通巖壑股肱符<lb/>
命說之求景仰烟波輔弼契非熊之兆元勲貞佐捧日<lb/>
扶天人傑時英誕星降嶽青宫翼贊日月重光朱邸忠<lb/>
貞盤維增永臣某江湖賤質簮褐微才為儒既昧於成<lb/>
麟學道甘期於畫虎矧復辭吳嵗乆奉聖年深杳無山<lb/>
水之思每感風雲之㑹歸棲照育三十餘秋施重嵩衡<lb/>
<pb n="KR4c0112_WYG_001-4a"/>
遇深溟渤變枯荄為茂草起敗骨為豐肌徒曰竒功難<lb/>
諧聖奬是以臣俯盈丹懇積感皇慈曉動神魂夜驚形<lb/>
影効報未申於絲髪憂惶空溢於肺肝況復啓運之初<lb/>
垂裳之始錫峒山之美號加北省之華資無以身諭國<lb/>
之譚上裨天聽乏造膝沃心之議仰副宸衷揣身世而<lb/>
榮顯居多於爵位而貪饕已極豈可重塵清級使履殊<lb/>
榮紹碧落之嘉稱集𤣥闗而璅質且如漢推曼倩晉有<lb/>
稚川未聞聨居清重之司再踐非常之秩揣量戰越進<lb/>
<pb n="KR4c0112_WYG_001-4b"/>
退兢榮仰對宸嚴無階陳讓唯䖍砥礪永答鴻恩臣不<lb/>
任<lb/>
　　謝恩奉宣毎遇朝賀不隨二教獨引對表<lb/>
臣某言伏䝉聖慈以臣每有起居稱賀皆與道衆僧人<lb/>
齊班特降宣㫖令臣自今以後獨入引對不隨衆例者<lb/>
禮加異等事越常倫襃稱發自於聖心榮盛獨光於道<lb/>
域隆恩顯示負載難勝臣某誠榮誠懼頓首頓首伏惟陛<lb/>
下誕睿承天執符御厯包乾坤而覆載懸日月以照臨<lb/>
<pb n="KR4c0112_WYG_001-5a"/>
炫金鏡之光華無幽不察調玉燭而亭育有物皆春由<lb/>
是露灑天根澤流地表肅武功而定氛祲桀黠悛心修<lb/>
文德而服要荒奸宄革面毳幕穹廬之俗水居穴處之<lb/>
鄉重譯來庭占風入貢理定而樂作功成而禮行舉三<lb/>
代之頽綱興百王之墜典有沿有革無黨無偏至若羣<lb/>
后朝元垂衣當宁儼三傑十臣之佐冠非熊審像之賢<lb/>
文物羽儀輝今映古其或雲衫羽服仰丹堦而効嵩呼<lb/>
白足方袍列彤庭而申華祝此時微臣常依旅進得面<lb/>
<pb n="KR4c0112_WYG_001-5b"/>
雲階每驚岩壑之微獲在烟霄之上今則逈隆睿奬頓<lb/>
革前儀念臣雖迹預簮冠而身叨爵秩清級纔移於北<lb/>
省華資又接於南曹特令敷奏之時不雜緇黄之侣俾<lb/>
其獨引顯示優恩昔者魏重謙之梁尊貞白漢稱曼倩<lb/>
秦有子平禮容靡覩於新規朝挹皆循於常度今者降<lb/>
九天之明命垂萬世之宏規退省幽孱但切凌兢之感<lb/>
顧慙纎弱何勝雨露之恩惟勵丹誠永酬鴻澤臣某無<lb/>
任之至<lb/>
<pb n="KR4c0112_WYG_001-6a"/>
　　謝獨引令宣付編入國史表<lb/>
臣某言伏䝉垂慈特降宣㫖賜臣不隨二教獨引對敡<lb/>
以臣謝恩表宣付史館者逈自宸衷光申異禮仍編信<lb/>
史永載優恩祗荷難任寵榮增極臣某中謝伏惟陛下<lb/>
大明御厯至聖宣功廓覆載以覃恩並曦娥而流照賢<lb/>
良入輔庭多命世之臣夷夏歸仁府積殊方之貢有俗<lb/>
皆臻於仁夀無為欲蹈於華胥由是蓬島芝宫咸加炳<lb/>
煥祗林柰苑畢集精嚴四靈挺質以呈休六氣調時而<lb/>
<pb n="KR4c0112_WYG_001-6b"/>
表貺𤣥儒鼎盛緇褐同歡臣猥以常倫榮逢景運道籍<lb/>
兩塵於美號官榮再履於崇班别顯殊恩賜其獨對緇<lb/>
黄班裏受宣而徑上雲天鵷鷺廷中顧影而疑生羽翼<lb/>
今則寵編國史昭示寰區逈隆非次之遷永載不刋之<lb/>
典荒愚有素難勝雨露之恩蕭芥至微何報乾坤之德<lb/>
惟䖍修勵上荅聖明臣不任<lb/>
　　賀黄雲表<lb/>
臣某伏覩鴻臚卿趙温珪奏今月二十三日皇帝為幸<lb/>
<pb n="KR4c0112_WYG_001-7a"/>
得賢樓看閱將士皇太子自城南閱馬帳頭迴入城至<lb/>
酉時城上有黄雲兩片狀如華盖逡廵變為紫色者臣<lb/>
謹按堯之誕生常有黄雲垂覆舜之御宇常有黄雲凝<lb/>
空又漢宣帝幸甘泉宫紫雲入殿宋世祖踐祚紫雲見<lb/>
於端門黄帝有瑞雲以雲紀官今者德動天休瑞呈雲<lb/>
物華夷共仰海嶽同歡臣某中賀伏惟陛下體道握符<lb/>
惟天縱聖仁周動植恵普寰瀛柔逺俗以文明憐匈奴<lb/>
之武畧蓋以中原未泰品物未寧將申戡靜之機用拯<lb/>
<pb n="KR4c0112_WYG_001-7b"/>
生靈之弊授律則南摧醜蜒鑿門則北埽烟埃鐵軸牙<lb/>
檣水耀龍驤之旅霜戈雪㦸陸陳隼擊之師振動山川<lb/>
奔驅雷電佇聞恢拓以廓乾坤爰命皇太子訓整六軍<lb/>
申明三令蒙輪挾輈之士壯氣凌空拔山扛鼎之夫雄<lb/>
心貫日皆堅金石咸勵忠貞允合天心果昭靈貺輪囷<lb/>
對起蕭索齊凝成金柯玉葉之竒髙浮帝座變紫盖如<lb/>
葩之狀低接皇城初呈䕃鼎之姿漸結臨關之色有以<lb/>
見𤣥穹賛祐皇德升聞越唐堯虞舜之徴超宋祖漢宣<lb/>
<pb n="KR4c0112_WYG_001-8a"/>
之感自此率賔八極文軌萬方增聖夀於億千固宏基<lb/>
於隆永臣躬深睿奬叠覩殊祥敢謡詠以抒愉誠効謳<lb/>
謌而頌聖德詩一首陳進<lb/>
　　賀雅州進白鵲表<lb/>
伏覩嚴道縣多功團崇善里百姓李彦韜於楠樹生獲<lb/>
白鵲進獻者五行表瑞見金運之隆昌百辟同瞻賀玉<lb/>
京之胎脫臣某中賀臣聞王者正名立訓體乎天意勝<lb/>
殘去殺慰此人心則有異木<graphic n="KR0903" url="https://raw.githubusercontent.com/kanripo/KR-Gaiji/master/images/KR0903.png" mimeType="image/png"/>禽來儀朝闕霜毛動色<lb/>
<pb n="KR4c0112_WYG_001-8b"/>
紺趾標竒歛羽呈姿應見徒誇於漢魏傳聲送喜翺翔<lb/>
顯奉於皇明伏惟陛下瑞冠百王功超三古協序而風<lb/>
調禹律燭昏而鏡滿軒臺亭毒萬方再樹乾坤之本照<lb/>
臨下土重懸日月之光鄙炎漢之息肩邁唐堯之鼓腹<lb/>
人謌嵗稔物賴時康况乃萬旅貔貅千營鎧甲擒兇翦<lb/>
弊撫弱字孤雷掀鉦鼔之行雲黯旌旂之舉發令而雄<lb/>
豪踴躍申息而疲瘵昭蘇五星運度以垂休八海承風<lb/>
而寢浪遂至山河効祉禽羽呈祥逺離海上之巢來對<lb/>
<pb n="KR4c0112_WYG_001-9a"/>
雲中之闕觀其玉籠乍啟雪姿不驚望聖苑以徊翔對<lb/>
天慈而鼓舞徃來瑶陛棲泊珠簾認素羽以難分聽新<lb/>
聲而已熟不是成橋之侣殊非繞樹之羣既彰團雪之<lb/>
容實煥來金之盛佇見干戈載止奸邪屏除蕩疆埸之<lb/>
烟烽永歸北極靜寰區之榛梗自我西方信超魏德之<lb/>
䧺更掩漢成之代臣獲逄昌運累覩殊祥輒陳詩頌之<lb/>
詞上凂聖明之鑒臣謹課頌聖德紀瑞詩一首陳進干<lb/>
凟冕旒無任之至<lb/>
<pb n="KR4c0112_WYG_001-9b"/>
　　賀天貞軍進嘉禾表<lb/>
臣某伏覩天貞軍留後崔善進謝洪縣百姓王友田上<lb/>
嘉禾合穗圖者聖德遐邇祥符叠致文武瞻覩中外歡<lb/>
呼臣某謹按瑞圖云嘉禾者美瑞也稔嵗精王者德至<lb/>
於土則兩苗同秀昔者唐叔得禾異畆同頴成王問周<lb/>
公曰二禾一穗意天下和同乎王命唐叔作嘉禾篇由<lb/>
是九土㑹同八紘歸化旅獒西貢越雉南來三十世之<lb/>
宏基七百年之大業輝前映古逾夏掩商今在聖明復<lb/>
<pb n="KR4c0112_WYG_001-10a"/>
彰斯瑞伏惟陛下紹軒皇之聖緒承周帝之洪源應厯<lb/>
數以配天總華夷而類帝惟恭惟儉絶嗜音甘酒之娛<lb/>
乃聖乃神有明目逹聰之美𢎞武德而先懲不軌電掃<lb/>
奸妖播文風而旋撫戎羌雲奔琛賮憂勤黎獻軫憫耕<lb/>
農嵗致豐穰田無炎潦德通於地見共秀於二苖應達<lb/>
乎天果異畆而同頴契聖祖興周之瑞表吾君拓土之<lb/>
徵昔則和天地於一同今則包萬方為一統况屬王師<lb/>
薄伐誓衆弔民雄稜已懾於彼方禎異先呈於近境佇<lb/>
<pb n="KR4c0112_WYG_001-10b"/>
觀收尅永蕩氛霾開九天日月之光顯符周卜合四海<lb/>
生靈之望同彼唐禾臣竊仰瑞圖賡謌聖德願預採詩<lb/>
之録思陪唐叔之篇謹課誦聖德嘉禾合穗詩一首陳<lb/>
進<lb/>
　　請駕不廵幸軍前表<lb/>
臣某伏覩宣㫖駕幸北路軍前者臣聞展義廵方禮經<lb/>
垂典誅兇伐叛有國通儀葢欲迴廣照於一方輯五瑞<lb/>
於羣后翦其暴亂慰彼蒸黎况蠢爾邠岐乆迷大順匪<lb/>
<pb n="KR4c0112_WYG_001-11a"/>
朝伊夕即覩殄平不足以親駕戎車逺臨狡穴顒顒衆<lb/>
懇僉用驚疑伏惟陛下逾舜文明超周神武稟秋霜之<lb/>
令敷春育之恩委以至公推其大信覆載之内風偃化<lb/>
行而隴渭之郷岍岐之俗甘寒谷之氣自棄陽和息惡<lb/>
木之隂顯孤臨照恃蟻封而稱固巢燕幕以偷安今則<lb/>
上將專征雄師薄伐逺憑宸算必剗根荄竊惟漢曲褒<lb/>
川方當寒沍霜邊嶮棧豈易躋登况射鮒穿蠅詎用千鈞<lb/>
之弩孤城荒堞寧銷萬乗之威伏乞聖慈俯狥羣心特<lb/>
<pb n="KR4c0112_WYG_001-11b"/>
寢成命佇觀克㨗永統華夷干冐宸嚴無任戰越兢懼<lb/>
迫切屏營之至謹詣閤門表奉陳謝以聞<lb/>
　　第二上表<lb/>
臣某伏覩宣㫖駕幸北路軍前皇太子宰臣百官等上<lb/>
表陳請未賜俞允者省問方俗雖經典之舊儀慰撫師<lb/>
徒乃君父之慈照但以道途險阻水陸嚴凝遐邇羣心<lb/>
實切憂灼伏惟皇帝陛下體堯慈恵逾舜欽明欲令寰<lb/>
海之人盡沐雍熙之化憬兹汧隴宻邇封隅乆負歡盟<lb/>
<pb n="KR4c0112_WYG_001-12a"/>
深辜恩信識變通者已束身効順迷向背者猶掩耳偷<lb/>
安致一境之生靈銜積年之怨抑洵吠堯而有日思慕<lb/>
舜以無由所以授姜鉞以整師築韓壇而誓衆風馳號<lb/>
令雨驟雄豪上將等威振雷霆心堅鐵石指期尅日必<lb/>
就削平豈勞親駕翠輿躬麾白羽六龍八馬馳驅嶮棧<lb/>
之中萬騎千官迢遞層峰之外方零霜雪漸逼沍寒伏<lb/>
乞聖慈俯聆億兆之情特駐省方之命上為宗社下慰<lb/>
華夷佇對㨗書更開土宇臣叨深睿奬倍慊明誠塵浼<lb/>
<pb n="KR4c0112_WYG_001-12b"/>
宸嚴不任待責望恩迫切禱祈之至<lb/>
　　謝恩賜興聖觀𢎞一大師張潜修造表<lb/>
臣某伏奉恩敕宣賜左街興聖觀𢎞一大師張潜令修<lb/>
葺住持者寵自宸衷榮臻道域簮裳增忭芝木騰輝臣<lb/>
某中謝伏惟陛下道均軒后聖並放勲凝懐於姑射之<lb/>
峰寄夢於華胥之境睠言人教理契生津栖神冺合於<lb/>
無為屬念潜期於有德化含清浄善利邦家觀宇蕭條<lb/>
像設塵翳爰敷綸渥載俾葺崇伏以前件觀地接玉清<lb/>
<pb n="KR4c0112_WYG_001-13a"/>
昔為道學尋改貞元之宇復標紫極之宫至德年中易<lb/>
名興聖前臨廣陌東距錦江宛是靈墟實惟勝所况門<lb/>
庭具設像貎儼存誠歴代之仙蹤乃皇都之福地今則<lb/>
重加繕飾盡撤葷腥拂塵埃於湫隘之中還瞻玉相蕩<lb/>
瓴甓於蒿榛之内别築瑶壇洒雨露而騫拊增榮薦沉<lb/>
麝而睟容伊穆張潜等精專剖劂恪勵住持夕磬晨鐘<lb/>
祝遐常於聖夀朝香暮燭期隆永於皇圖臣某獲列教<lb/>
門躬榮睿澤不任之至<lb/>
<pb n="KR4c0112_WYG_001-13b"/>
　　謝恩宣賜衙殿㸃鐘表<lb/>
臣某伏蒙聖㫖宣賜衙殿前㸃鐘一口於日院内充齋<lb/>
醮扣擊者恩垂霄漢榮及簪裳抃蹈無階輝華增極伏<lb/>
惟陛下二儀覆燾三景照臨澤浸無涯恵敷有截故得<lb/>
八溟息浪長鯨將殄於昌時五緯循常巨彗欲銷於永<lb/>
夕削平夷夏倒戢干戈而復俯軫皇情留慈𤣥教致感<lb/>
應於洞府得應見於靈仙固當齊聖夀於日月星辰隆<lb/>
寶祚於乾坤海嶽今者念臣院宇之内簨簴未全毎於<lb/>
<pb n="KR4c0112_WYG_001-14a"/>
齋醮之辰尚闕舂容之響既乏通真之器莫諧集聖之<lb/>
儀輟瑶堦泛日之音來從天上須豐嶺含霜之韻降在<lb/>
人間事超錫樂之榮恩重㸃鐘之賜永當炷焚芝术禱<lb/>
祝真靈冀啓禎休仰酬聖奬所宣賜鐘臣謹以焚香祗<lb/>
受訖不任<lb/>
　　謝恩賜玉局化老君表<lb/>
臣某言伏奉恩勅宣賜舊玉局洞門石像老君歸龍興<lb/>
觀御容院閣下西間奉安供養其葢石舍一區移拆就<lb/>
<pb n="KR4c0112_WYG_001-14b"/>
觀起立并賜錢設齋道衆將幡花引歸觀表讃等者皇<lb/>
澤霶臨𤣥門增耀康莊改觀道俗同歡臣某中謝伏惟<lb/>
陛下法道披元垂衣運化暢清靜無為之理敷希夷不<lb/>
宰之功已洽大寧將臻一統以𤣥元像貎宻邇宸居雖<lb/>
香燈無曠於常儀而供養合歸於法宇爰申明命豐備<lb/>
齋羞焚蘭术以飄香森幢幡而成列鐃金鳴玉纔離象<lb/>
闕之庭雲邁風行遽入龍興之閣羣心瞻仰萬衆歡隨<lb/>
雷喧讚恱之音霧集聖明之像臣與道衆等獲栖大教<lb/>
<pb n="KR4c0112_WYG_001-15a"/>
叠荷隆恩永勵修持上酬睿奬不任之至<lb/>
　　賀收隴州表<lb/>
臣某伏覩北面軍前隴州節度使桑簡以手下兵士及<lb/>
城池歸降收復隴州者睿算遐宣元勳効節纔申薄伐<lb/>
已復雄城臣某中賀伏惟陛下聖邁黄軒威超周武運<lb/>
神機於掌内動有成功料勍敵於彀中舉無遺䇿自岐<lb/>
郊負義關外隳盟深辜敦好之儀遽絶睦隣之分擁豺<lb/>
狼之一旅恃疆土於三州巢折葦以偷安坐積薪而稱<lb/>
<pb n="KR4c0112_WYG_001-15b"/>
固小不事大春秋所誅所以義士盱衡謀臣扼腕皆期<lb/>
殄掃遂舉戈矛六軍奮躍以爭先八校喑嗚而致勇蹴<lb/>
土佇摧於吳岳飲馬將竭於渭流桑簡以智合變通心<lb/>
明向背倒戈銜璧効命投誠獻千里之山河不施寸刃<lb/>
復一方之户口無損秋毫便囬亳社之鋒自收商受之<lb/>
衆想回中之路絶退且無歸顧灞上之讐深竄將奚適<lb/>
料其元醜即見梟擒看通於八水三山永統於九州<lb/>
四海俱頒舜厯盡入禹封臣獲奉昌期累觀大㨗無任<lb/>
<pb n="KR4c0112_WYG_001-16a"/>
之至<lb/>
　　壽春進章真人像表<lb/>
臣某伏以皇圖昭永上帝開祥北極瑶樞煥虹光而誕<lb/>
睿中天玉斗飛紫電以凝華萬國歡瞻羣心增忭伏惟<lb/>
陛下二儀炳靈九清集瑞至化塞乎天地清明肅於鬼<lb/>
神肇三十世之宏基方隆周業興四百年之景運佇越<lb/>
漢圖浸德澤於𤣥儒鼓薰風於夷夏今屬壽春大節祝<lb/>
聖昌辰琛賮雲馳梯航波委咸修芹禮以繼山呼臣與<lb/>
<pb n="KR4c0112_WYG_001-16b"/>
當院道士等䖍拂華壇精依祕格諷琅書寶軸披霧韜<lb/>
霜羅克嚴蠲潔之誠永廣乾坤之福鑒聖真人昔師道<lb/>
祖躬受靈篇傳真紀於先天緘瓊文於福地豫明皇業<lb/>
洞逹𤣥樞嵩公之識神堯真白之知梁武以之校美詎<lb/>
可同年是敢藻繢縑繒式資瞻仰庻因焚炷克嗣禎休<lb/>
干冐宸嚴臣無任祝聖䖍切屏營之至其畫像功德數<lb/>
等謹詣閤門奉進以聞伏聽勅㫖<lb/>
　　黄萬祐鄧百經賜紫衣師號謝恩表<lb/>
<pb n="KR4c0112_WYG_001-17a"/>
臣某伏覩恩勅䕫州道士黄萬祐賜紫衣仍師號羅江<lb/>
縣道士鄧百經賜紫者大聖御天神功及物庭有賢良<lb/>
之侣野無遺逸之人率土朝宗允當聖日臣某中謝伏<lb/>
以黄萬祐等林泉得志麋鹿為羣深處巖蘿罔窺名利<lb/>
或丹華救物有囬生駐景之能朱篆誅邪有蕩魅除兇<lb/>
之効皆張道用潛賛明時遽捧鶴書來朝鳯闕萬祐既<lb/>
趨於錦水百經自至於羅江共仰堯天俱榮舜澤歴觀<lb/>
前史莫得比倫伏惟陛下道邁唐堯功髙軒后想汾水<lb/>
<pb n="KR4c0112_WYG_001-17b"/>
凝神之日尚逺九重比峒山請益之辰猶勞載駕今則<lb/>
蒲車允至桂檝云來徑捨烟蘿躬朝旒扆顯封嘉號俱<lb/>
錫服章美輝簡編光揚簮褐不任之至<lb/>
　<lb/>
　<lb/>
　<lb/>
　<lb/>
　廣成集巻一<lb/>
</p>
<p>
</p>
  </div>
<div>
<head>廣成集巻二</head> <lb/>
    <p>
<pb n="KR4c0112_WYG_002-1a"/>
欽定四庫全書<lb/>
　廣成集巻二<lb/>
　　　　　　　　　　　後蜀　杜光庭　撰<lb/>
　　詔與黄萬祐相見謝表<lb/>
臣某言伏奉宣㫖令臣就内樞密院與𢎞道大師黄萬<lb/>
祐相見者天慈軫念俯及孱微荷載難勝兢榮增極臣<lb/>
某中謝伏惟陛下化𢎞有道理尚至仁憂勞普及於萬<lb/>
方軫念無遺於一物故得眠雲逸士遥馳向闕之心傲<lb/>
<pb n="KR4c0112_WYG_002-1b"/>
世髙人盡識朝天之禮𢎞道大師夙探至術深隱巖谷<lb/>
名姓可聞儀形莫覩今者爰隨徵詔直詣闕庭捨草帶<lb/>
荷裳寵紫衣師號事光史筆榮耀道門伏䝉聖慈宣<lb/>
命微臣與之相見獲奉睿明之奬得瞻雲鶴之容步武<lb/>
乎壺天躋昇於蓬島祗膺異渥榮耀萬生顧惟鷦鷃之<lb/>
微何報乾坤之德臣某不任<lb/>
　　奏於龍興觀醮玉局劄子<lb/>
右臣先蒙今年十月二十二日宣賜舊玉局洞門官舍<lb/>
<pb n="KR4c0112_WYG_002-2a"/>
一所并石像老君一座移在當觀其舍今于殿後講堂<lb/>
基上起立功華便用安置石像老君焚修供養伏以名<lb/>
山大川二十四化春秋常祀著玉舊儀其玉局化所修<lb/>
常醮伏請起天漢元年二月八日委奉府縣祗就龍興<lb/>
觀玉局石像老君前修設冀免曠闕以叶恭敬又北邙<lb/>
化在嶲州積年已來醮祝皆闕况居率土之内宜申咸<lb/>
秩之文前件二化今亦欲就龍興觀一處與玉局同用<lb/>
咸祝景貺永福聖朝謹舉如前伏聽勅㫖<lb/>
<pb n="KR4c0112_WYG_002-2b"/>
　　皇帝為太子生日設齋表<lb/>
右臣伏奉聖㫖為皇太子生辰宣賜莊宅庫錢六十貫<lb/>
文省除於北帝院差選道衆二十一人於七月八日開<lb/>
置黄籙道塲七晝夜至十五日散齋者伏以紫氣充庭<lb/>
青宫誕睿動歡聲於六合凝喜氣於九重凡在寰區皆<lb/>
䖍祝賀伏惟陛下恩周中外軫念臣僚以皇太子素切<lb/>
修行常思儉約懼無名之破費使衆力之煩勞應諸司<lb/>
欲有齋修並令止約頒賜内庫錢物特開仙觀壇塲祈<lb/>
<pb n="KR4c0112_WYG_002-3a"/>
玉京金闕之真廣宸殿離方之福美髙典冊事邁古先<lb/>
臣某獲奉絲綸將申焚祝忻覩惟新之寵澤鴻垂上大之<lb/>
宏規不任抃蹈之至謹録狀陳賀謹奏<lb/>
　　詣老君殿修黄籙齋表<lb/>
臣某伏奉宣㫖於北帝院奉太上老君修黄籙道塲三<lb/>
日設齋散壇給内莊宅庫錢六十貫文省除差選道衆<lb/>
二十一人行道禮懴須令精潔伏惟陛下功包五帝德<lb/>
懋三皇凝旒敷有道之風端扆暢無為之化宸心宻感<lb/>
<pb n="KR4c0112_WYG_002-3b"/>
萬靈響應以潛通睿想遐周四海雲隨而奉聖故得乾<lb/>
坤交泰日月貞華嵗阜年康風恒雨若神戈所指長蛇<lb/>
與封豕皆誅恵渥所覃虐魃與潛螭自屏由是仙山邃<lb/>
洞休瑞繼聞玉印銅符禎祥間出今則拯横流之難興<lb/>
時雨之師將廓八溟同歸一統而猶翹心𤣥教讓德皇<lb/>
穹於中元齋潔之期備三境香花之㑹上答𤣥元聖力<lb/>
特開黄籙寶壇用臻臣福洪休克固瑶圖睿夀臣叨獲隆<lb/>
奬祗奏德音唯勵精誠以䖍焚祝不任荷載之至<lb/>
<pb n="KR4c0112_WYG_002-4a"/>
　　宣示解泰邊垂謝恩表<lb/>
臣某伏奉聖㫖宣示東北面軍前所奏得鳳翔出歸官<lb/>
健王彦劉等分析賊中事宜并有謡言泰邊垂曲子待<lb/>
來年者臣某言伏以天道𤣥微潛司兆朕神功幽晦寔<lb/>
主福祥必憑謡詠之言以告休禎之㫖昔吳時竒童謡<lb/>
於廣陌尋驗吳亡陳時異鳥下於髙臺果彰陳滅五星<lb/>
之飛洛為虞舜受國之期一馬之化龍乃元帝興王之<lb/>
應斯皆發於天意感契人心詳考嘉言允歸聖德伏惟<lb/>
<pb n="KR4c0112_WYG_002-4b"/>
陛下繼天誕睿應運啓圖徇億兆之樂推撫臨海嶽承昊<lb/>
穹之眷命拯救生靈國寶<graphic n="KR0903" url="https://raw.githubusercontent.com/kanripo/KR-Gaiji/master/images/KR0903.png" mimeType="image/png"/>符不求自至夷琛塞賮望<lb/>
日爭來而猶死境負恩孤城背義坐積薪之上即致焚<lb/>
燒巢折葦之端立期虀粉果見神明示䜟里巷傳謡竊<lb/>
聞所告之詞便主尅平之義所言邊垂者乃國家散關<lb/>
民生數困久乏時雨之師神道言祥光陳徯后之詠成<lb/>
功克敵翹足可期即當蕩定三秦統臨萬國瑶圖寶厯<lb/>
地乆天長臣某獲奉天慈躬聆告語輒陳淺見干凂宸<lb/>
<pb n="KR4c0112_WYG_002-5a"/>
嚴不任之至<lb/>
　　謝宣賜天錫觀莊表<lb/>
臣某伏䝉聖慈宣賜漢州通記縣天錫觀唐友則莊一<lb/>
所永充常住伏惟陛下繼天受命應運垂裳鴻圖豫定<lb/>
於上清寶册遽呈於厚地鼎新觀宇允答休禎三殿之<lb/>
像貎崇嚴終嵗之香花精潔今則特頒睿澤廣錫莊田<lb/>
輟彼膏腴永為常住皇慈逈降𤣥教增榮自兹日給齋<lb/>
羞免有旁求之闕晨香暮燭益專焚祝之心祈聖夀之<lb/>
<pb n="KR4c0112_WYG_002-5b"/>
延洪保宏基之隆永臣某叨榮聖奬躬荷殊恩不任之<lb/>
至<lb/>
　　謝恩令僧行真修丈人觀表<lb/>
臣某伏覩恵進大師僧行真狀奏奉聖㫖修青城山丈<lb/>
人真君殿功畢者伏惟陛下恩撫萬方仁深二教祗園<lb/>
蓬島咸切崇歸之慈鹿苑鼇宮俱被興修之賜爰於仙<lb/>
宇特命髙僧載申剞劂之功克就莊嚴之勝俄成邃殿<lb/>
永鎮福庭期五山十洞之靈增彌刧齊天之夀臣獲居<lb/>
<pb n="KR4c0112_WYG_002-6a"/>
𤣥教躬荷皇慈不任之至<lb/>
　　宣為太子修生日道塲散齋表<lb/>
臣某伏以九天集貺三景凝祥動樞殿以飛光降春宫<lb/>
而誕秀華夷增抃億兆同歡皇帝廣捨緡錢精崇齋福<lb/>
必冀上清照鑒隆萬夀於聖躬至道貽休介千祥於儲<lb/>
后克昌大寶永統九圍臣某等獲勵焚修榮頒襯錫不<lb/>
任惶懼之至<lb/>
　　謝允上尊號表<lb/>
<pb n="KR4c0112_WYG_002-6b"/>
臣某伏奉恩制俞允宰臣等所上尊號者丹懇上陳皇<lb/>
明下矚自天有命率土同歡中謝伏惟皇帝陛下𤣥鳥<lb/>
誕商赤符興漢救焚拯溺神資命世之才日角月𤣥天<lb/>
啓乗時之瑞懋宏勲而崇睿德功蓋前朝總厯數而廓<lb/>
洪基祗應寶運由是三靈啟祉萬國攸歸鄙成湯周武<lb/>
之君陳師用鉞笑創魏開隋之主侮寡凌孤振衣而康<lb/>
濟九圍凝旒而光臨大寶承耀魄中黄之祚執招拒西<lb/>
白之符握金鏡而照寰瀛人神交泰撫璿璣而觀海島<lb/>
<pb n="KR4c0112_WYG_002-7a"/>
億兆樂推故得御端門而嘉氣横軒登圎丘而神兵扈<lb/>
仗謁清廟而𤣥雲四巻月瑩中宵膺鴻名而白氣輕飛烟<lb/>
籠廣砌麟呈沼沚龍躍江湍草樹含文雲霞絢綵金符<lb/>
踴篆玉璽流光雖讓德於上𤣥已盈編於太史又若天<lb/>
涯地表右塞南荒列竒貨於明庭貢神駒於天廐寶香<lb/>
來於絶域美玉薦於殊封漢孝武之四隅請頒正朔唐<lb/>
髙宗之僣國願混車書將復禹封更開堯土百揆時叙<lb/>
六樂克和信及豚魚恩加動植矜逋已責恤獄省刑天<lb/>
<pb n="KR4c0112_WYG_002-7b"/>
無入牢之星地絶成牛之氣俘囚繫頸咸蠲鈇鉞之威<lb/>
孽黨臨誅特有緡錢之錫牲牷肥腯粢盛潔豐敢昭事<lb/>
於神明致仁賢乎紱冕逹誠心於天地罄恭恪於郊禋<lb/>
感無不通動叶喜應不衒奢靡不御纎華無沉湎之游<lb/>
無惉懘之惑不尚馳騁靡狥畋漁靜必肅嚴舉惟典禮<lb/>
豐財和衆禁暴安人大閱以正武威大蒐以示軍實貔<lb/>
貅百萬皆䝉輪拔拒之豪騋牝千羣盡驥子龍孫之駿<lb/>
延奬忠孝博採噐能片善無遺微功必録専經稚子激<lb/>
<pb n="KR4c0112_WYG_002-8a"/>
之以髙科靖節幽人縻之以好爵賞勤敦本務穡勸農<lb/>
嵗多栖畆之糧時豐廩實野有如雲之稼國富家肥四<lb/>
隅無烽燧之勞百里有謌謡之樂星芒武將功髙而武<lb/>
烈洸洸嶽降儒臣業贍而儒風穆穆雖仲謀之興江表<lb/>
𤣥德之有坤維較美籌功曾同彷彿今則關河克靜鞞<lb/>
柝無諠鄰封之玉帛交馳近境之干戈載戢人歡富夀<lb/>
政洽雍熈文武諸臣願增徽懿中外瀝懇華裔同辭果<lb/>
回日月之光俯降允俞之詔戴圎履矩率土普天觀盛<lb/>
<pb n="KR4c0112_WYG_002-8b"/>
禮而有期仰髙穹而增抃臣某與道衆等不任踊躍歡<lb/>
呼激切之至<lb/>
　　代人請歸姓表<lb/>
臣聞磐石之宗義非他族維城之重實自本枝將垂乆<lb/>
大之規合定親踈之分臣身秉文律識昧武經獲履戎<lb/>
行早塵天渥提戈擊劒惟傾報主之心北伐南征每誓<lb/>
勤王之節伏自皇帝陛下駕驅豪傑掃蕩寰瀛全其纎<lb/>
芥之勞假以殊常之澤賜為骨肉列在宗祊但勵捐軀<lb/>
<pb n="KR4c0112_WYG_002-9a"/>
冀酬睿造今屬以乾坤改卜天地降休土德潜移金行<lb/>
啓運徇華夷之推戴副億兆之歸依端居而神噐自來<lb/>
遥同舜禪恭己而龍圖肇創不假周征維山之寳祚天<lb/>
長淮水之瑶源地乆巍峩帝緒須承綿瓞之宗浩蕩皇<lb/>
基難雜蓬門之子循襟省已榮極增憂輒披昧死之誠<lb/>
甘寘逆鱗之罪期分貴賤永叙仙凡伏乞聖慈許臣却<lb/>
還本姓干冐宸嚴無任待罪望恩涕泗隕越之至<lb/>
　　賀太陽合虧不虧表<lb/>
<pb n="KR4c0112_WYG_002-9b"/>
臣某伏覩司天奏今月一日丁未己時四刻太陽合虧<lb/>
於軫宿十一度至未時四刻復圓今測驗不虧者日華<lb/>
騰景君德齊尊超術厯而不虧彰睿明之通感中謝伏<lb/>
惟皇帝陛下元陽誕聖二曜均明昇若木於震宫曜真<lb/>
精於乾道體冬曦而流愛九有咸恩比春煦以延慈三<lb/>
無並照故得大明增彩推筴難窺契覆載之殊休越隂<lb/>
陽之常度祥光彌盛𤣥德動天逾漢日之再中邁堯輝<lb/>
之合璧書之青史實冠瑶圖臣獲奉昌期叨觀嘉貺退<lb/>
<pb n="KR4c0112_WYG_002-10a"/>
顧桑榆之景倍傾葵藿之心不任歡躍之至<lb/>
　　謝恩宣示修丈人觀殿功畢表<lb/>
臣某言伏覩長平山恵進禪師行真奏伏惟宣㫖重起<lb/>
立丈人觀真君大殿功畢者聖造旁敷仙祠重創臣功<lb/>
克懋靈跡增榮伏惟陛下德洽萬方恵分二教文風遐<lb/>
布殊庭効柔服之誠武烈光宣異俗稟雪霜之令蓬宫<lb/>
奈苑咸遂興修寰區瞻禮樂之容夷夏識𤣥緇之訓功<lb/>
侔太古美冠前王去冬以丈人觀置立年深堂廡凋壊<lb/>
<pb n="KR4c0112_WYG_002-10b"/>
命髙僧而制度賜物力以興隆於是運石他山伐材幽<lb/>
谷楩楠入用剞劂程能俄成大壯之功克致齊天之固<lb/>
虚簷瞰日廣砌横空雲拂危梁風生疎牖垣墉不改圖<lb/>
畫如新截岡阜而豁庭除闢溝源而䕶階磴衝流莫及<lb/>
迸石難侵遥符睿聖之慈顯此殊常之績集竒功於不<lb/>
朽增聖夀以無疆臣叨列𤣥關夙深皇澤唯䖍焚炷上<lb/>
答休明不任<lb/>
　　宣醮丈人觀新殿安土地廻龍恩表<lb/>
<pb n="KR4c0112_WYG_002-11a"/>
臣某伏奉宣㫖以青城山丈人觀新殿功畢修醮安謝<lb/>
者伏以陛下仁周海岳澤溥儒𤣥翹屬靈山垂恩仙觀<lb/>
殿宇之凋摧既乆教門之興葺無由詔命真僧頒宣國<lb/>
力宏麗有疑於化出巍峩遽比於神功鎮彼福承與天<lb/>
齊永臣獲承聖奬䖍啓醮壇嚴香燭以焚修遍真靈而<lb/>
告謝霞峰雲壑如聆萬嵗之音玉厯金符更廣千椿之<lb/>
夀以今月二十三日設醮訖却迴謹詣閣門奉表起居<lb/>
以聞<lb/>
<pb n="KR4c0112_WYG_002-11b"/>
　　賀獲神劍進詩表<lb/>
臣某言伏覩今日趙匡業所進合州江上得神劍一口<lb/>
宣示中外者伏以將啓昇平祥符必降欲清兇孽神劍<lb/>
斯呈昭聖明斬斷之功表天地匡扶之力伏惟陛下功超<lb/>
三五威肅寰瀛仁格幽明道均天地故得山川林谷吐<lb/>
金熖於層崖風雨雷霆見霜鋒於萬里一條秋水初觀<lb/>
出地之姿數尺練光宛耀倚天之勢仍隠彰變化顯著<lb/>
神竒昔嬴帝得之於水心果吞六合今陛下獲之於江<lb/>
<pb n="KR4c0112_WYG_002-12a"/>
上即統萬方刜鐘切玉者詎可比倫斬馬斷蛇者那堪<lb/>
儔擬臣榮逄昌運獲覩殊祥輒貢詠謌願揚睿感謹課<lb/>
頌聖德七言四韻詩一首陳進干凂宸嚴無任之至<lb/>
　　賀誅劉知俊表<lb/>
臣某伏覩勅㫖劉知俊以兇暴横常巳誅戮訖者罪惡<lb/>
貫盈人神共憤允符聖斷克正嚴誅臣某誠抃誠快頓<lb/>
首伏惟劉知俊性惟兇狡器本凡庸有貪狼苟且之心<lb/>
無報德懐恩之志頃思危道迫歸我大朝顯敷雨露之<lb/>
<pb n="KR4c0112_WYG_002-12b"/>
慈旋受節麾之寄委之非次待以不疑更隆推轂之恩<lb/>
特付專征之任而咆哮自恣殘忍為懐屠害黎元㒺遵<lb/>
刑憲隳大國撫柔之㫖辜聖朝弔伐之仁既負鴻慈難<lb/>
逃顯戮伏惟陛下恩𢎞天地仁冠堯湯體至道以好生<lb/>
布春和而照物夷蠻戎狄皆知慈育之深日月星辰共<lb/>
鑒包荒之廣而知俊獨違聖造肆用滛刑致遐陬之未<lb/>
通阻四方之向化今則雷霆震令斧鉞興誅使普天率<lb/>
土之人荷去惡除兇之德克昌祚厯永福生靈臣獲覩<lb/>
<pb n="KR4c0112_WYG_002-13a"/>
宸嚴無任歡躍快忭之至<lb/>
　　賀鶴鳴化枯樹再生表<lb/>
臣某伏覩卭州團練使張敬周奏大邑縣鶴鳴化𤣥一<lb/>
大師郭昭美申當化有古栢樹内有七株枯巳多年今<lb/>
再生枝葉鬱茂異常州司差人覆驗有實者仙山表貺<lb/>
嘉樹呈祥符睿德之感通彰神功之茂育臣某誠歡誠<lb/>
忭稽首頓首臣按瑞圖云帝王德及草木政致昇平則<lb/>
松栢常生永有禎異伏惟陛下膺圖啓運握紀承天修<lb/>
<pb n="KR4c0112_WYG_002-13b"/>
文化而服遐荒耀武威而平九有恩周草木恵及蚳蝝<lb/>
窮蕃欵塞以歸仁獷俗梯山而納賮由是涵濡異類感<lb/>
動殊倫雪兎霜禽栖翔接影應龍神蔡表見為常今者<lb/>
玉洞雲峯靈墟古化當炎漢理平之際乃天師修道之<lb/>
鄉林麓森踈烟霞熻赩蒼崖蘚織凌空之轍跡猶存翠<lb/>
墠莎封化鶴之壇基尚在而巖前古栢枯朽多年霑雨<lb/>
露以重榮吐荑苗而再茂喬柯裊翠宻葉凝隂彼王廙<lb/>
之豫章難偕繁盛雖瀬鄉之仙檜莫繼禎祥艷七栢之<lb/>
<pb n="KR4c0112_WYG_002-14a"/>
興榮契卜年之遐永祥編瑞諜古昔無倫臣獲際昌期頻<lb/>
聆嘉瑞敢陳謡詠願播寰瀛謹課頌聖德七言四韻詩<lb/>
一首陳進稱賀以聞<lb/>
　　賀西域胡僧朝見表<lb/>
臣某伏以西域天竺僧到闕朝覲者天慈遐被異域懐<lb/>
歸致萬里之畨僧朝千年之聖主華夷率化億兆同歡<lb/>
臣中賀伏惟皇帝陛下繼聖統天體元立極恵周覆載<lb/>
仁匝寰區戎蠻夷狄之鄉皆遵聲教舜禹商周之德莫<lb/>
<pb n="KR4c0112_WYG_002-14b"/>
繼欽明由是琛寶川馳梯航霧集貢無虚月史不絶書<lb/>
今者天竺逺戎葱山夐俗在積雪流沙之外比峰岭麗<lb/>
島之間遥聞干吕之雲遂起朝天之意言須重譯路想<lb/>
經年﨑嶇不憚於窮荒匍匐願瞻於聖日雖圖澄入夏<lb/>
祗辭于闐之東羅什依秦亦自龜兹之北校其迢遞亦<lb/>
驗專勤緬維臣子之心允自聖明之感永編國史克廣<lb/>
聖功臣獲奉天光不任<hi>云云</hi>
　　夀春節進元始天尊幀并功德䟽表<lb/>
<pb n="KR4c0112_WYG_002-15a"/>
臣某伏以九曲澄瀾二儀交泰星渚表流虹之應斗樞<lb/>
開飛電之祥瑞叶千年歡周萬國伏惟陛下握符受命<lb/>
端扆承天𢎞至道而繼三皇敷上德而超五帝化覃海<lb/>
嶽恩普華夷鑿齒雕題常修職貢四荒八極畢䞇琛珍<lb/>
平六府而天降殊祥洞三泉而地呈嘉貺莫不書披玉<lb/>
篆波躍金鱗獸顯霜姿禽飄雪翅芝英菌蠢膏露葳蕤<lb/>
靈仙時見於烟巖貞檜重榮於雲谷瓊儲嵗稔寶貨川<lb/>
臻無向隅不獲之夫有比屋可封之俗故得遐方慕聖<lb/>
<pb n="KR4c0112_WYG_002-15b"/>
異域歸庭鼓舞翹誠歡呼率化桑乾瀚海僧法靜則稽<lb/>
首朝天身毒罽賔三滿多則傾心入貢皆瞻北極共祝<lb/>
南山今屬日麗九芒風和八景夀春大節誕聖昌辰輒<lb/>
繪真容願崇睿福臣某集當院道衆起今月一日開置<lb/>
靈寶延夀道塲七晝夜香燈蠲潔焚誦精䖍冀憑妙道<lb/>
之功永祝無疆之夀前件畫像及功德疏一通謹輒陳<lb/>
進干冐宸聰無任<hi>云云</hi>
　　謝恩賜陽平山吕延昌紫衣表<lb/>
<pb n="KR4c0112_WYG_002-16a"/>
臣某伏奉勅恩賜陽平山主吕延昌紫衣仍補充内殿<lb/>
焚修大德者恩垂霄漢榮及巖林草木增輝烟霞動彩<lb/>
凡兹簮褐共感休明臣某中謝伏惟皇帝陛下惟睿開<lb/>
圖握符御宇仁覃九土咸叨怙冐之恩政布八荒巳洽<lb/>
雍熙之化由是羣方述職重譯賔庭屬祝聖之昌辰標<lb/>
夀春之大節布鴻私於二教灑皇澤於萬區吕延昌乆<lb/>
處烟蘿深精藥餌方專心於葺理敢企望於寵榮豈謂<lb/>
陛下切念<graphic n="KR0564" url="https://raw.githubusercontent.com/kanripo/KR-Gaiji/master/images/KR0564.png" mimeType="image/png"/>臣奬深學術以延昌醫方著效致彦諲<lb/>
<pb n="KR4c0112_WYG_002-16b"/>
危疾蠲除逈降隆恩顯頒命服霓裳象簡難勝天地之<lb/>
私暮燭朝香誓答聖明之照臣某與道衆等不任<hi>云云</hi>
　<lb/>
　<lb/>
　<lb/>
　<lb/>
　<lb/>
　廣成集巻二<lb/>
</p>
<p>
</p>
  </div>
<div>
<head>廣成集巻三</head> <lb/>
    <p>
<pb n="KR4c0112_WYG_003-1a"/>
欽定四庫全書<lb/>
　廣成集巻三<lb/>
　　　　　　　　　　　後蜀　杜光庭　撰<lb/>
　　宣進天竺僧二十韻詩表<lb/>
臣某伏覩西天三滿多到闕朝對者伏以北通玉塞西<lb/>
渡金河路出重關程逾萬里班定逺之經歴才及烏孫<lb/>
張博望之訪尋祗過青海或蛇州魅磧人跡莫窮或飛<lb/>
靈流沙馬蹄難至由是聲教或異職貢少修崑嶠白環<lb/>
<pb n="KR4c0112_WYG_003-1b"/>
首標瑞典鐘山火玉顯謂祥珍况身毒居憑嶺之隂于<lb/>
闐隔雪峰之外天竺遼夐跋涉辛勤慕中華億兆之尊<lb/>
嚮大蜀聖明之主夀申朝覲實美簡編伏惟陛下縱聖<lb/>
體乾膺圗啓運德逾羲頊仁冠堯湯修文德而御要荒<lb/>
耀武功而安寰海故得西夷率服萬㝢知歸南通交趾<lb/>
之鄉北聚穹廬之俗獻琛奉䞇無曠嵗時竊惟聽政之餘<lb/>
每降自天之澤興𢎞𤣥釋歡奬崇修梵刹嚴精道宫煥<lb/>
麗一心齊致二教俱榮紫霞洞之仙客効祥天竺國之<lb/>
<pb n="KR4c0112_WYG_003-2a"/>
胡僧入貢咸歸睿感共福皇圗率土臣寮同深抃蹈臣<lb/>
某芝田末學蓬岫孤蹤獲奉天慈俯宣明命謹課頌聖<lb/>
德七言詩二十韻一首陳進昨自三月巳未偶縈疾苦<lb/>
不獲隨例舞蹈堯階無任歡呼屏營之至<lb/>
　　謝手詔表<lb/>
臣某言今日伏奉恩㫖以臣今月十一日上表稱賀聖<lb/>
體痊復事賜手詔奬飭者絳闕流恩紫泥頒寵仰承天<lb/>
造俯慰凡庸臣某誠榮誠恐頓首頓首竊以臣叨將踈<lb/>
<pb n="KR4c0112_WYG_003-2b"/>
野幸列班行雖焚修每念祝於龍圖而旦夕合趨於鳯<lb/>
闕洎嬰疾苦稍曠朝天昨日以皇帝陛下庻政懐勞萬<lb/>
幾關念偶致違豫尋就痊和是以臣稽首歡呼飛章稱<lb/>
賀實簮裳之素分乃周列之常儀豈謂皇慈曲頒<hi>闕</hi>
臣某言伏奉恩勅以臣今月二日上賀登極表一道賜批<lb/>
答奬飭者寵降丹霄榮臨𤣥教綸垂五色出仙禁以昭彰<lb/>
日煥九芒向芝田而照燭驚榮失次抃蹈無階臣中謝<lb/>
伏惟皇帝陛下珠衡誕瑞玉斗縱神出震域以重光為<lb/>
<pb n="KR4c0112_WYG_003-3a"/>
乾樞而纂聖德超啓誦𢎞孝德以垂衣明繼勛華宣大<lb/>
明而御宇湛恩遐布恵渥旁敷歡呼振野以成雷嘉氣<lb/>
凝空而作葢華夷億兆就日瞻雲臣某限以衰遲兼嬰<lb/>
疾恙仰龍墀而結懇陪獸舞以無因遂貢封章遥陳誠<lb/>
悃豈謂特隆睿奬俯降天章成行之瑞露葳蕤聨幅之<lb/>
卿雲芬郁捧對而嵩衡未重感恩而渤海非深鷦鷃至<lb/>
微乾坤難報所賜批答臣謹已焚香跪受訖無任荷聖<lb/>
戴恩之至<lb/>
<pb n="KR4c0112_WYG_003-3b"/>
　　慰中祥大祥禫制表<lb/>
臣某頓首頓首言日月不居大行皇帝奄及期祥伏惟<lb/>
皇帝陛下攀號痛慕聖情難居上為宗祧下徇億兆俯<lb/>
全大禮永福華夷臣衰疾縈身不獲隨例起居奉慰無任<lb/>
殞越屏營之至謹奉表陳慰以聞<lb/>
　　慰釋服表<lb/>
臣某頓首頓首言日月不居大行皇帝崩背如昨奄經<lb/>
禮制伏惟皇帝陛下攀慕永逺聖情難居四海臣妾服<lb/>
<pb n="KR4c0112_WYG_003-4a"/>
制終禮瞻天靡及履地無容臣伏限衰疾所縈不獲趨<lb/>
詣闕庭哀慟臣無任感咽推慕之至謹奉表陳慰以聞<lb/>
　　慰冊廟號表<lb/>
臣某言今月某日追冊大行皇帝尊諡及廟號者伏惟<lb/>
大行皇帝應天誕睿乗運開圖豐沛振衣功超於漢祖<lb/>
邠岐杖箠仁邁於周文考唐堯翊善之名遵虞舜盛明<lb/>
之號今則式崇尊諡爰美聖功億兆咸哀寰區共感伏<lb/>
惟陛下悲纒罔極孝理萬方仰弓劍以難追奉冊書而<lb/>
<pb n="KR4c0112_WYG_003-4b"/>
增感普天率土哀殞同深<lb/>
　　慰啓攅表<lb/>
臣某言伏承大行皇帝今月某日啓攅宫者哀纒百辟<lb/>
號慟六宫伏惟陛下攀慕哀號聖情難處對弓劍而增<lb/>
感歎光景以㝠懐臣伏限衰疾所縈不獲隨例表慟無<lb/>
任隕越屏營之至<lb/>
　　慰祔廟禮畢表<lb/>
臣某頓首頓首言伏奉某皇帝祔廟禮畢者禮重宗禋<lb/>
<pb n="KR4c0112_WYG_003-5a"/>
序申昭穆克遵嚴祀永耀神功<hi>云云</hi>伏惟陛下順考禮<lb/>
經欽明孝德正春禘秋嘗之典宗配天奉聖之儀允集<lb/>
鴻休永崇清廟普天率土哀慕同深<lb/>
　　慰封陵表<lb/>
臣某頓首頓首言伏覩大行皇帝陵寢封為某陵者臣<lb/>
竊惟大行皇帝吞日叶祥履星應夢握乾元而啓厯拓<lb/>
坤野以開基鄙吳魏之三分廣行恩化欲華夷之一統<lb/>
將混車書陵寢正名允符聖德伏惟陛下纂承事重追<lb/>
<pb n="KR4c0112_WYG_003-5b"/>
美為先光顯遺功輝華盛禮仰瞻懿躅稍慰聖情凡在<lb/>
臣寮同深哀慕<lb/>
　　慰發引表<lb/>
臣某言伏惟大行皇帝靈駕以今月某日發引者二儀<lb/>
交感兩曜無光億兆咸哀雲霞共慘臣某誠摧誠咽頓<lb/>
首頓首伏惟陛下孝思罔極聖情難居望仙駕以漸遥<lb/>
聽薤歌而増咽追攀不怠號慕難勝<lb/>
　　賀登極後聽政表<lb/>
<pb n="KR4c0112_WYG_003-6a"/>
臣某言伏審今月九日皇帝御明德殿聽政者文物羽<lb/>
衣初陳紫詔臣謹已焚香跪受訖無任瞻天荷聖激切<lb/>
屏營之至<lb/>
　　謝宣賜道塲錢表<lb/>
臣某言今日伏奉聖㫖以臣自前月二十一日就當院<lb/>
集在觀道衆老宿等於三清壇上為皇帝陛下開置靈<lb/>
寶消灾轉經禮念道塲伏䝉宣賜錢二十貫文省除者<lb/>
伏以中朝錫寵内庫頒財仰奉天慈倍銘允懇臣某中<lb/>
<pb n="KR4c0112_WYG_003-6b"/>
謝伏以叨為教主深受國恩凡日焚修皆歸職分豈期<lb/>
聖造仍降明贊助之期廣天地遐長之夀臣某榮逄聖<lb/>
日仰覩神功不任<lb/>
　　賀聖體漸痊愈表<lb/>
臣某言伏審昨日巳來聖體頓就安愈臣某誠歡誠躍<lb/>
頓首頓首伏惟皇帝陛下深仁御宇至道垂裳恵匝萬<lb/>
區恩周品物晝乾夕惕焦勞而腠理愆和旰食宵衣憂<lb/>
軫而寒暄爽候今則神明幽贊川嶽効靈清廟昭祥𤣥<lb/>
<pb n="KR4c0112_WYG_003-7a"/>
穹降福克安聖寢彌增兩曜之輝廣納洪休益永萬年<lb/>
之夀華夷忭恱億兆歡呼臣某日旬以來目疾未减不獲<lb/>
趨馳玉闕蹈舞天階瞻望烟霄不任<lb/>
　　賀疾愈表<lb/>
臣某言伏審聖體已就痊平中外臣寮咸增踴躍臣某<lb/>
誠歡誠忭頓首頓首臣聞五緯經躔尚有差其行度四<lb/>
時行動猶或爽於惨舒雖寒暑之乖宜葢隂陽之常數<lb/>
伏惟皇帝陛下順時設教以德臨人萬機每繋於宸襟<lb/>
<pb n="KR4c0112_WYG_003-7b"/>
六氣稍違於聖體今則神靈叶贊宗廟垂祥廣集天休<lb/>
頓安聖寢足嗣唐堯之一統永延周帝之遐齡頒賞錫<lb/>
於醫工恩流海内聴歡呼於品物聲震重霄臣某仰<lb/>
天上之龍顔巳增感聖捧禁中之鵝眼更切祝堯其所<lb/>
賜錢臣巳依數跪受俵給道衆訖臣與道衆等無任感<lb/>
恩激切屏營之至<lb/>
　　賀嗣位表<lb/>
臣某言伏審今日皇嗣寶位光御洪圖率土歡呼普天<lb/>
<pb n="KR4c0112_WYG_003-8a"/>
欣戴臣中賀臣聞成王嗣位舉千載之徽猷舜帝繼明<lb/>
為百王之茂典上膺天命下契人情伏惟皇帝陛下道<lb/>
比成康仁同舜禹德宜符於五緯運潜契於二儀是以<lb/>
克昌宗祧光升寶位鼎祚彰維新之命洪基顯隆永之<lb/>
期即使車書混同夷夏清泰九土有歸山之馬四溟無<lb/>
横海之鯨克振皇綱永安大業臣叨榮昌運獲列簮裳<lb/>
仰馳捧日之誠雖同龜忭俯抱卧漳之恨莫遂鳬趨臣<lb/>
無任瞻天望聖踴躍屏營之至<lb/>
<pb n="KR4c0112_WYG_003-8b"/>
　　賀德音表<lb/>
臣某言今日皇帝御殿宣降德音者臣聞聖德法天應<lb/>
候每行於亭育神功體道順時克布於生成莫不澤被<lb/>
九黎惠敷萬國凡居覆載咸動歡呼臣某中賀伏惟皇<lb/>
帝陛下宅據寰中日臨天下克儉而茅茨不剪栖神而<lb/>
金鏡髙懸是以冐凟宸嚴無任兢懼戰越之至<lb/>
　　賀封資王忠王表<lb/>
臣某伏覩降制封資王忠王者絲綸顯降典禮昭行宗<lb/>
<pb n="KR4c0112_WYG_003-9a"/>
社貽休寰區增忭中賀伏惟皇帝陛下仁推立愛道慕<lb/>
篤新増玉厯於延洪固瑶枝於逺大鳯書錫命麟趾增<lb/>
華浮喜氣於絳霄集榮光於朱邸臣歡逄聖運仰覩威<lb/>
儀不任<lb/>
　　賀新起天錫殿表<lb/>
臣某伏覩恩勅大内新殿成賜名天錫殿者鼎新正寢<lb/>
光錫嘉名中外榮瞻華夷增忭臣中賀伏惟皇帝陛下<lb/>
承樞啓運握斗垂衣包九土以君臨闢四門而敦睦法<lb/>
<pb n="KR4c0112_WYG_003-9b"/>
天搆宇隆帝宅於上京括地開基壯皇居於億世由是<lb/>
前羅象闕遐敞龍庭總日月之貞華髙嚴秀闥集星辰<lb/>
之瑞彩廣啓文軒巍峩壓参井之墟岌嶪應氐房之狀<lb/>
莫不嶽靈飛磶川后貢材人以子來功資神助雖鎬宫<lb/>
魯殿彼𤨏細以難儔漢闕周堂固尋常而莫並功云告<lb/>
畢寶額爰新顯神授於上𤣥以符天錫耀宏圗於八極<lb/>
永播聖功臨海嶽而閱琛珍㑹諸侯而朝萬國將陳大<lb/>
禮以福羣方雁塞穹荒雲奔玉帛雞林絶域霧集梯航<lb/>
<pb n="KR4c0112_WYG_003-10a"/>
運在無為俗欣有道今則普宣德教克順正陽安地表<lb/>
之遺黎髙開夀域御天錫之新殿更扇薰風慰征役於<lb/>
藩方免逋懸於郡縣魅鄉遷客俱從釋宥之恩囹圄縲<lb/>
囚盡舉寛明之典式因三赦將俟一同臣伏恨疾瘵所<lb/>
縈不獲隨例蹈舞玉階無任歡呼踴躍屏營之至<lb/>
　　又賀德音表<lb/>
臣某言今日皇帝御殿宣降德音者雷雨作解渥澤滂<lb/>
流被九土以無遺致羣生之咸泰華夷億兆孰不歡呼<lb/>
<pb n="KR4c0112_WYG_003-10b"/>
臣某中謝伏惟皇帝陛下嗣聖繼明握圖御宇蒸蒸大<lb/>
孝同漢惠以承祧翼翼小心比周王之纂極文懐逺俗<lb/>
武戢遐荒膺乾而化洽無垠出震而仁周有截今則凝<lb/>
旒御宇正殿宣恩安地表之黎元髙躋夀域灑中天之<lb/>
德澤更扇薫風憫征戍之勤勞釋賦租之逋滯投荒遷<lb/>
旅囹圄縲囚俱從赦宥之私盡舉寛明之典騰歡聲於<lb/>
域外浮喜氣於雲間車軌書文佇歸一統瑶圖玉厯克<lb/>
保千春臣獲以衰遲躬逄睿聖方嬰疾疹不獲蹈舞堯<lb/>
<pb n="KR4c0112_WYG_003-11a"/>
階瞻戀天慈無任歡呼踴躍屏營之至<lb/>
　　謝批答表<lb/>
臣某言今日皇帝御殿宣賜批答竊惟佩玉鳴鸞欣登<lb/>
於玉砌行鵷振鷺乍列於瑶墀中外同歡寰瀛共賀臣<lb/>
某誠歡誠躍頓首頓首伏惟皇帝陛下九天誕聖七政<lb/>
縱神執玉斗而御乾龍將寧四海握璿衡而司大象爰<lb/>
牧萬方敷啓后之文明懋成王之道德今則雲開碧落<lb/>
齊瞻北極之尊霞散滄溟共奉大明之照恩覃有截恵<lb/>
<pb n="KR4c0112_WYG_003-11b"/>
洽無垠臣跡滯芝田榮逄寶運悲越吟而自感趨漢闕<lb/>
以無由瞻望堯天不任踴躍歡呼激切屏營之至<lb/>
　　慰山陵畢表<lb/>
臣某言伏承大行皇帝山陵禮畢者神宫長閉仙寢永<lb/>
安率土生靈不任號慕<hi>云云</hi>伏惟皇帝陛下追慕不怠<lb/>
聖情難居對馬鬛以增悲攀龍髯而永隔遊衣尚在仙<lb/>
駕已遥追想英威推慕何及臣某伏限衰疾不獲奉慰<lb/>
闕庭不任號殞摧咽之至謹奉表以聞<lb/>
<pb n="KR4c0112_WYG_003-12a"/>
　　請不赴山陵表<lb/>
臣某言竊承山陵俯逼皇帝陛下哀慕無窮欲躬赴陵<lb/>
寢者恭聞中旨實駭人情凡被照臨莫不惶惑臣某誠<lb/>
惶誠恐頓首頓首伏以帝王之孝也法天順人縁理制<lb/>
禮俾生靈咸若而宗廟永安未聞以弓劍之哀誠履魯<lb/>
閔之獨行遽勞警蹕親奉告修伏惟皇帝陛下考百王<lb/>
之舊儀徇歴世之成典特回聖鑒俯契禮文遵前古之<lb/>
通規示後王之令範彌彰孝理以慰萬方臣不任瀝懇<lb/>
<pb n="KR4c0112_WYG_003-12b"/>
䖍望迫切之至謹奉表以聞<lb/>
　<lb/>
　<lb/>
　<lb/>
　<lb/>
　<lb/>
　<lb/>
　廣成集巻三<lb/>
</p>
<p>
</p>
  </div>
<div>
<head>廣成集巻四</head> <lb/>
    <p>
<pb n="KR4c0112_WYG_004-1a"/>
欽定四庫全書<lb/>
　廣成集巻四<lb/>
　　　　　　　　　　　後蜀　杜光庭　撰<lb/>
　　戶部張相公修遷抜明真齋詞<lb/>
臣聞太上開圖元皇演教三籙定金明之典功被人天<lb/>
九幽懸玉匱之科惠周存没竊惟經旨遵按𤣥文仰祈<lb/>
遷抜之恩輒備懴陳之懇今月二十五日是臣先妣唐<lb/>
楚國夫人蜀追封宋國太夫人劉氏忌辰今月三十日<lb/>
<pb n="KR4c0112_WYG_004-1b"/>
是臣先考唐丞相太子太師致仕蜀追贈太尉忌辰謹<lb/>
賫油燭香花供養之具於成都府玉局化北帝院奉修<lb/>
靈寳明真道塲一晝一夜道士一十四人三時行道三<lb/>
時轉經對乾象以披心馳香龍而上奏伏惟髙尊憫鑒<lb/>
衆聖埀光普告四司關明三界降九龍符命開長夜寒<lb/>
庭錬沐形魂遷抜神爽出𤣥隂之府入洞陽之宫罪咎<lb/>
蠲消寃讐解釋落名地簡列籍道階輪轉福鄉克登仙<lb/>
品九𤣥幽識咸遂超昇誓勤修奉之心上答真靈之澤<lb/>
<pb n="KR4c0112_WYG_004-2a"/>
　　張民國太夫人就宅修黄籙齋詞<lb/>
伏以妙道𤣥功濟時佐國真經秘旨拯物救人肇宏規<lb/>
於億劫之前𢎞大化於萬天之内宗之者儲祥納祜修<lb/>
之者駕景登辰披究古今昭彰典誥張民國克承禎貺<lb/>
運遇聖明被沐天光輝華帝澤循懐顧分常抱兢憂省<lb/>
己修躬每為炯戒實恐往世之積瑕未懴此生之累釁<lb/>
將深幽隂有註訟之書冥漠有考延之籍又張氏今年<lb/>
天符臨於木墓之位暗曜住於飛化之年火星照於身<lb/>
<pb n="KR4c0112_WYG_004-2b"/>
宫仍當尅之性分大運逄王金之上火力稍微小運值<lb/>
生金之鄉木氣巳薄緬思危命倍用憂虞竊惟大道無<lb/>
方施恩普合式申䖍祝必介休祥是用蠲潔丹心修崇<lb/>
黄籙像瑶壇而肅列按瓊韞以敷陳質信諸天燭蘭缸<lb/>
於午夜告明三界飄檀蕙於九時露<graphic n="KR0548" url="https://raw.githubusercontent.com/kanripo/KR-Gaiji/master/images/KR0548.png" mimeType="image/png"/>馳誠希恩悔過<lb/>
伏惟髙尊太上萬聖千真憫鑒叩祈昭宣渥澤勅天司<lb/>
地府命隂職陽寮黑簿落名青宫著籙和平債訟消釋<lb/>
寃仇北都除執對之篇年齡漸逺南極定延長之紀禄<lb/>
<pb n="KR4c0112_WYG_004-3a"/>
祚尤宜五行祛災滯之文九曜息照臨之咎常歡舜日<lb/>
永廕堯天眷屬樂康子孫忠孝九𤣥七祖往逝先亾或<lb/>
拘滯昏衢未超福路願承道力便遂往生利祐見存允<lb/>
蒙貞吉其有三塗六趣夜府寒鄉亦因懴滌之緣盡獲<lb/>
逍遥之果隂陽將吏宅宇龍神長悅豫以安寧俾凶衰<lb/>
而殄息上願皇圖遐廣聖夀延洪卜年克大於姬周享<lb/>
祚更隆於炎漢寰瀛一統書軌混同共傾捧日之心咸<lb/>
沐自天之祐<lb/>
<pb n="KR4c0112_WYG_004-3b"/>
　　奉化宗祐侍中黄籙齋詞<lb/>
伏聞道本無為降元精而生二象象而後數羅五緯而<lb/>
備羣形維地䴡天無違於律厯陽舒隂慘咸繋於裁成<lb/>
由是善惡循環吉凶倚伏乾剛坤載不能排九六之期<lb/>
蟾魄烏輪不能革盈虧之勢况乎二儀禀質三命定生<lb/>
未超變化之機固有推遷之理是宜兢懐省巳審過知<lb/>
非常加策勵之心兾動真靈之鑒臣夙承𤣥廕早沐洪<lb/>
休運遇睿明身叨寵任推忠陳力未申匡濟之勞翊聖<lb/>
<pb n="KR4c0112_WYG_004-4a"/>
扶天累荷超逾之渥將壇相印委遇益隆蒼珮行師徽<lb/>
榮彌厚戒滿盈而徒切報君父以何階尚恐動静行藏<lb/>
有乖於素分屬心舉念有忤於神明或在公有失於賞<lb/>
刑統衆有愆於裁斷或往世之尤違未解或積生之寃<lb/>
債未袪有一於斯皆宜懴滌又今年二運俱逄於墓位<lb/>
飛天仍值於火星雖居華葢禄德之方恐有刑尅照臨<lb/>
之數以兹兢懼倍切<graphic n="KR0548" url="https://raw.githubusercontent.com/kanripo/KR-Gaiji/master/images/KR0548.png" mimeType="image/png"/>誠徐氏年運之中亦有災滯大<lb/>
小二運金火氣微飛宫遇於計都天符臨於生月恐為<lb/>
<pb n="KR4c0112_WYG_004-4b"/>
災滯志在懴祈是敢恭備信儀䖍申齋潔按𤣥都品格<lb/>
修黄籙道塲嚴香花於二日六時召真聖於諸天諸地<lb/>
凝神屏慮仰副真靈<lb/>
　　趙郜助上元黄籙齋詞三首<lb/>
至道流慈元皇垂貺三宫四赦爰孚作解之恩品物昭<lb/>
榮共樂如春之澤皇壇巨祐幽顯無遺臣以庸愚叨逄<lb/>
聖運早承寵禄常戒滿盈猶恐年厯之間星辰之内因<lb/>
纒厄㑹尤切兢憂輒因黄籙道塲䖍申悔謝仰希上聖<lb/>
<pb n="KR4c0112_WYG_004-5a"/>
俯鑒冲襟宻賜福祥潜祛災咎夀年增益家眷康宜存<lb/>
殁幽明同臻景祐<lb/>
　　中元<lb/>
律移朱夏節應素秋鼓夷則於西郊歛火雲於南極裁<lb/>
非戒惡允屬兹辰猥以塵土叨親道化身叅丹籙名𨽻<lb/>
𤣥臺而過尤易結世罔難祛動靜行藏未混融於大道<lb/>
年辰宿曜猶纒集於衆災輒因黄籙寳壇助營香供兾<lb/>
䝉聖力垂鑒愚𠂻開罪書而解赦愆尤豁塵累而蕩蠲<lb/>
<pb n="KR4c0112_WYG_004-5b"/>
厄難九𤣥受賜舉族霑榮永承祐䕶之恩誓竭歸依之<lb/>
願<lb/>
　　下元<lb/>
臣以宿因獲承積祐早叅職務族泰官榮而所主重難<lb/>
常深憂懼尚慮年行災滯星曜加臨遂履困蒙莫知祈<lb/>
告今屬𤣥冥届節水帝司辰斗杓方指於孟冬朔氣正雄<lb/>
於北陸年光遷貿修奉彌專敢因九奏之注念瀝懇披<lb/>
心伏惟萬聖迴光衆真流鑒憫其丹欵錫以休祥赦已<lb/>
<pb n="KR4c0112_WYG_004-6a"/>
往之罪瑕息將來之厄滯明星暗曜無臨照之凶三命<lb/>
五行除衝妨之㑹寃仇和釋債訟消平嗣𦙍䌓昌夀禄<lb/>
延益九𤣥蒙福幽夜開光眷屬康寧龍神安豫上願聖<lb/>
躬萬夀大業永昌布聲教於九圍咸歡舜澤混車書於<lb/>
八極共樂堯仁百穀豐盈六氣均暢誓傾忠孝上酬英<lb/>
睿之慈克勵精誠仰副真靈之祐<lb/>
　　上官子榮黄籙齋詞<lb/>
伏以大道𤣥功至真妙感隨方流貺應念垂慈佐國濟<lb/>
<pb n="KR4c0112_WYG_004-6b"/>
人恩周於動植祛災降福惠及於幽明凡所啟祈必蒙<lb/>
昭鑒某氏以今年大小運行之内恐三命衰微隂陽宿<lb/>
曜之中恐五星臨照致成災厄無所告祈竊聞黄籙妙<lb/>
齋功德廣大無災不解無厄不禳輙罄丹誠兾蒙𤣥祐<lb/>
謹依科法開置壇塲三日香燭九時懴謝至真㝠應有感<lb/>
必通伏願三境諸天髙真衆聖降無涯之澤埀廣覆之<lb/>
恩為某氏解除積世罪瑕多生寃債隨懴消平應時除<lb/>
蕩眷屬安貞公私和泰誓傾忠孝永奉聖明<lb/>
<pb n="KR4c0112_WYG_004-7a"/>
　　飛龍唐裔僕射受正一籙詞<lb/>
伏聞冥寂之初混元之首道生一氣分彼兩儀隂陽有<lb/>
昇降之殊清濁有仙凡之異是以紫青金闕髙居太妙<lb/>
之庭黄軸風關下鎮窮泉之域隨機染惑因生進退之<lb/>
疑委跡沈浮遂有飄揺之痛既非先覺必在指迷𤣥元皇<lb/>
帝當東漢之季年啟南宫之寳笈首傳真籙大拯羣生<lb/>
修之則駕景冲虛行之則濟人佐國或蕩平氛沴或懲<lb/>
革兇妖正日月之天元風雲叶候静災邪於地紀生植無<lb/>
<pb n="KR4c0112_WYG_004-7b"/>
愆歴代所尊垂休靡極臣夙承道廕獲奉皇慈功輕而<lb/>
渥澤愈隆力薄而君親未報常思稟規秘籙宗受靈文<lb/>
勤旦夕之香燈勵精䖍而祝禱所兾家國同納福祥今<lb/>
則嚴偹信儀恭開壇墠通宵懴滌稽首歸依蘭燈夜燭<lb/>
於九㝠檀炷晨飛於三境恭馳懇欵兾達尊靈伏惟太<lb/>
上三尊𤣥元大帝十方衆聖三洞威神鑒丹懇之誠賜<lb/>
感通之應靈官真氣咸賜授傳使内保身安外祛災沴<lb/>
名臻道籍罪滅隂曹九𤣥離積夜之鄉永栖長樂舉族<lb/>
<pb n="KR4c0112_WYG_004-8a"/>
享無涯之善常奉休明算夀遐延公私清泰上願龍圖<lb/>
攸允鳯厯延洪増聖夀於無疆乾坤共永布皇恩於有<lb/>
截海岳咸安同為至道之風共暢無為之化<lb/>
　　皇太子青城山修齋詞<lb/>
臣聞靈寳陳規齋戒感希夷之兆真文設教行藏通修<lb/>
錬之功莫不啟之於心𢎞之於道上可以䖍祈穹昊昭<lb/>
達𤣥微次可以宣布情誠祇延福祐永言清信敢薦䖍<lb/>
恭伏以皇帝劃地開基法天垂覆定禍亂而爰承上德<lb/>
<pb n="KR4c0112_WYG_004-8b"/>
闡真明而克應金行翼翼小心𢎞朽索薄冰之懼乾乾<lb/>
夕惕有櫛風沐雨之勞備歴歲時益勤祇敬是致年豐<lb/>
歲稔國富兵強定蜀漢之疆圻扼黔巫之襟帶允文允<lb/>
武咸序彛倫至公至平式崇治本四方慕義萬里歸仁<lb/>
梯航無隔於髙深書軌盡同於風教葢九霄之靈應信<lb/>
大道之㝠扶是使帝圖聿昌宸算永言戴仰彌切兢持<lb/>
近者以星象留行稍淹時景分野觀矚寔資禱祈是用<lb/>
潔志清心㤀機滌慮召十洲之法侣約三洞之𤣥科敬<lb/>
<pb n="KR4c0112_WYG_004-9a"/>
設清齋仍修大醮伏願上真降鑒衆聖宣慈迴機軸於<lb/>
𤣥關啟輝光於丹道凡言災沴並獲除消但有吉祥皆<lb/>
承感應增聖夀於千秋之外播皇猷於萬宇之中夀山<lb/>
更峻於五山福海更深於八海與乾坤而齊固共日月<lb/>
而合明叶華戎推奉之情遂臣子依慿之懇盡繄至教<lb/>
俯契微𠂻冐凟真仙無任兢惶戒懼激切屏營之至謹<lb/>
遣得一大師賜紫張茂卿等一十四人䖍修法事願鑒<lb/>
丹誠<lb/>
<pb n="KR4c0112_WYG_004-9b"/>
　　普康諸公主為皇帝修金籙齋詞<lb/>
伏惟道混虚無泮𤣥黄為九𤣥之始象凝恍惚標化育<lb/>
為獨化之源於是覆載以乾坤照臨以日月三才並道<lb/>
剛柔之用迭興品彚攸生善惡之端遂列然後降之以<lb/>
君父佐之以股肱法髙皇不宰之慈體大帝無言之照<lb/>
𢎞安疆域大庇黎甿伏惟皇帝陛下出震臨人承乾御<lb/>
厯禀樞機之精耀含嶽凟之靈源明契三辰運符四序<lb/>
當天人之允屬表䜟瑞之咸臻因念陵夷遂康蒸庶鎮<lb/>
<pb n="KR4c0112_WYG_004-10a"/>
寧郡國割裂江山辛勤侔大禹之功化洽嫓周成之德<lb/>
豈㤀宵旰莫惮焦勞是用和平永期清泰某等今以時<lb/>
當端月節遇正陽屬二氣之將交處午位之炎景思𢎞<lb/>
百福用薦千齡啟金籙之靈壇造玉京之勝地伏願皇<lb/>
帝明齊月桂夀比天榆握金鏡以御寰瀛致衢樽而歡<lb/>
億兆垂旒問道覩元凱之忠貞負扆調元獲䕫龍而翊<lb/>
賛四三皇而永固一六合以無虞仰奉虚皇俯垂𤣥造<lb/>
兾納䖍誠之志獲申懇禱之誠<lb/>
<pb n="KR4c0112_WYG_004-10b"/>
　　皇太子為皇帝修金籙齋詞<lb/>
伏以浩邈無涯育乾坤者至道彌綸莫極運造化者𤣥<lb/>
功凝一氣以生三才周六虛而吹萬有所以春皇秋帝<lb/>
雲紀火官承妙用以御寰瀛體無為而統天地曷常不<lb/>
含和韞粹端拱穆清執大象以臨人乘飛龍而布化雖<lb/>
流金鑠石湯德彌光懐山襄陵堯風益扇皇帝應圖負<lb/>
扆握鏡開基慕𤣥元慈儉之宗仰黄帝華胥之躅日慎<lb/>
一日雖休勿休故得聲教旁敷京坻積稔俗臻暇豫民<lb/>
<pb n="KR4c0112_WYG_004-11a"/>
樂雍熙交歡自洽於隣封琛贐爭來於絶域倍增寅畏<lb/>
祗荷穹旻昨以垂象飛芒天文炯戒躔度雖殊於分野<lb/>
禱祈勵切於焚修恭啓皇壇敢希鴻福仰玉清之𤣥化<lb/>
稽首知歸開金籙之道塲齋心發願所貴者逹誠碧落<lb/>
薦夀皇躬與日與月之同明共地共天之咸乆青詞奏<lb/>
御俾金彗以韜光丹衷通真致珠嚢之叶度災纒永息<lb/>
禎瑞常臻鳯厯克調狼烟不警政除三五祚起億千位<lb/>
忝儲宫實欽仙境輒傾素懇仰望𤣥慈<lb/>
<pb n="KR4c0112_WYG_004-11b"/>
　　中元衆修金籙齋詞<lb/>
伏聞至道希夷真精𤣥寂𢎞化於混元之表凝光於太<lb/>
極之先散淳一之根潛分步驟鼓生三之氣以制寰瀛<lb/>
所以乗龍襲氣之君畫卦垂衣之后順敷道要創厥皇<lb/>
基恢妙用而福寰區布神功而利天下昭彰帝紀炳蔚<lb/>
人文允屬睿朝誕應天眷皇帝儀乾受命應運開圖繼<lb/>
軒黄帝頊之靈源茂亶父周公之至德纂承玉籙光啓<lb/>
金衡端旒扆以穆清慕唐虞而真正思洽大同之理以<lb/>
<pb n="KR4c0112_WYG_004-12a"/>
康九土之民稼穡連豐華戎咸泰皇儲輝重明之美遐<lb/>
方贊有道之風中外恬夷生靈輯睦况屬三元令序大<lb/>
宥昌辰宜䖍齋潔之誠共祝君親之夀拂瑶壇而展禮<lb/>
按金籙以陳儀龍綵質心香花備信焰九光之蓮炬下<lb/>
照㝠津飄三素之檀烟上開真域必冀三天降祐萬聖<lb/>
延慈宗社隆昌寶圖安鎮齊乾坤於聖夀等日月於睿<lb/>
明文德武功綏寧八極天枝寶𦙍輝映萬齡儲皇享椿<lb/>
桂之年常扶大業妃后潔蘋蘩之德並翼宸居朱邸清<lb/>
<pb n="KR4c0112_WYG_004-12b"/>
廟彌臻景貺外藩内輔益履殊榮常樂雍熈皆登富夀<lb/>
其有宿殃積釁徃債前寃年辰命運之災算紀飛旗之<lb/>
厄乗兹懴謝並乞消平即冀宗廟尊靈生神三境臣等<lb/>
九𤣥七祖受福諸天貽祚流祥傳休無極上願天文昭<lb/>
著緯象澄清回直符太乙之旗息玉彗金芒之曜蕩憂<lb/>
患於井參之野延福祥於梁益之墟九榖無虞五兵斯<lb/>
戢螟蝗水旱無肆沴於農功疫癘凶荒靡非災於閭里<lb/>
幽關舒泰品類滋榮海岳歸仁寰區禀化至有立功將<lb/>
<pb n="KR4c0112_WYG_004-13a"/>
士往逝都頭勣著勤王忠推効命每因齋薦皆為懴祈<lb/>
必離𠖇漠之鄉更遂逍遥之樂或幽隂尚滯渙澤未霑<lb/>
或嗣續巳無奠羞多闕九宫符命即為遷神二籙洪恩<lb/>
俱令濟苦勿為疵癘逺詣福庭動植飛沈盡登真道<lb/>
　　皇帝修符瑞報恩齋詞<lb/>
葢聞歴代帝皇受天符命咸宗至道以御鴻圖莫不用<lb/>
慈寶以臨人仗𤣥功而濟物克致雍熈之運仍頒祥瑞<lb/>
之文顧以薄躬猥臨大寶寰區尚擾思偃武而未臻法<lb/>
<pb n="KR4c0112_WYG_004-13b"/>
令頒行念措刑而莫得内惟兢業莫敢遑寧今年七月<lb/>
漢洲十郡縣百姓郭迴芝於仙居觀採藥耕地掘得銅<lb/>
牌長七寸廣四寸有六十字老子通天記云丁卯年甲戌<lb/>
乙亥人王生享二百年天子王從建王元膺王萬感王嶽<lb/>
王則王道宜五字篆文後云北邙化張𢎞道天寶留此<lb/>
明聖代欽承𤣥貺䖍佩靈符識天道之垂休知百年之<lb/>
惟永爰傾丹懇用答殊休按九等之科儀修靈寶之法<lb/>
事所願丹心徑逹聖鑒俯臨社稷永昌休徽必應四時<lb/>
<pb n="KR4c0112_WYG_004-14a"/>
合序萬物以嘉俾令率土之賔盡保無疆之福稽首謹詞<lb/>
　　黄齊助中元黄籙齋詞<lb/>
伏聞三元大宥乃諸天降福之辰九夜長幽是厚地重<lb/>
隂之境將消積暗爰假神燈上納三光下照群異經科<lb/>
所重濟獲攸先今屬序届中元壇開黄籙三時朝懴萬<lb/>
罪蠲消輙備香油同申供養伏兾鸞輝鳯熖凝光地府<lb/>
之中星布蓮敷散景泉扄之内盡超苦趣永出𠖇津九<lb/>
祖生天六親介福災祛未兆善洽無疆奉上安家並希<lb/>
<pb n="KR4c0112_WYG_004-14b"/>
元吉<lb/>
　　黄齊為二亡男助黄籙齋詞<lb/>
臣聞包容萬象大道為亭育之尊𢎞濟羣生天尊演虚<lb/>
無之教莫不恩覃纎芥澤普存亡明真開玉匱之書長<lb/>
夜釋重隂之苦丹誠上感𤣥貺必臻臣過咎夙彰神明<lb/>
垂譴纔逾一月繼䘮二男憔悴中年寂寥孤影痛蒸嘗<lb/>
之時絶念𠖇漠以何依懼被營魂尚為拘滯伏思遷㧞<lb/>
唯仗焚修捨其服用之資助此香燈之㑹不任䖍祈之至<lb/>
<pb n="KR4c0112_WYG_004-15a"/>
　　馮涓大夫助上元齋詞<lb/>
伏以大道垂文澤周存歿天尊演化恩及幽明廣敷九<lb/>
等之科以拯重𠖇之苦敢持哀懇仰叩𤣥闗今月二十<lb/>
六日亡妣隴西郡君贈隴西郡太夫人李氏忌齋詣玉<lb/>
局靈壇因上元勝㑹同修香供用禱福祥伏願亡妣錬<lb/>
景朱陵棲神𤣥圃悟恬澹希夷之道契長生永刼之真<lb/>
𤣥㑹無為克臻妙果<lb/>
　　中元<lb/>
<pb n="KR4c0112_WYG_004-15b"/>
伏聞黄籙明科紫陽具典𤣥元勝力丹簡宣恩拯㧞幽<lb/>
沉照臨㝠夜古今宗禀生死銜恩有感必通所祈克應<lb/>
今月二十六日是臣先妣贈隴西郡太夫人忌辰輙因<lb/>
玉局壇場中元齋薦同申修奉兾逹真靈伏願亡妣乗<lb/>
此福縁髙昇道境逰神碧落悦影丹䑓永登快樂之郷<lb/>
克證希夷之道<lb/>
　　下元<lb/>
伏以黒帝御時𤣥㝠肇序下元勝㑹大宥昌辰所宜䖍<lb/>
<pb n="KR4c0112_WYG_004-16a"/>
祝上真勵精下土用祈禎貺以福存亡今以玉局靈墟<lb/>
瑶壇展禮輙持法信用助齋誠敢希衆聖鑒臨萬真昭<lb/>
祐九𤣥開度超離𠖇漠之郷五族叶和長荷安貞之福<lb/>
災㓙殄息罪咎消平永誓丹襟仰承洪澤<lb/>
　　周庠員外助上元齋詞<lb/>
伏聞齋敷九等節啓三元是萬方禱福之辰是衆聖宣<lb/>
恩之日今屬𤣥元真化玉局靈壇陳黄籙之儀按𤣥都<lb/>
之品九時奏御三日焚修精助香燈同申懴滌伏兾髙<lb/>
<pb n="KR4c0112_WYG_004-16b"/>
尊垂祐大道流慈採納精誠降頒鴻福九祖遂超昇之<lb/>
願六親霑覆䕶之仁消厄滯於将來解寃仇於既徃罪<lb/>
咎原釋疾苦痊平夀禄増延凶災除蕩克叶發生之徳<lb/>
敢忘大道之恩<lb/>
　　下元<lb/>
伏以𤣥帝司辰水官統序乃請福延恩之節是凝心滌<lb/>
慮之期况玉局仙縱瑶壇盛禮九時焚祝必介於休禎<lb/>
三日齋莊敢同於懴謝所兾災纒殄息寃債消平罪咎<lb/>
<pb n="KR4c0112_WYG_004-17a"/>
咸蠲存亡共泰永䖍修奉以答𤣥慈<lb/>
　　盧蔚大夫助上元齋詞<lb/>
伏以大道周行三元立訓陟明考校毫末無遺臣早慕<lb/>
𤣥虚夙宗清净毎展恪勤之懇以祈昭祐之慈今以玉<lb/>
局靈壇上元福㑹輙賫香燭同助焚修所祈消解災㓙<lb/>
滌除罪咎蠲平疾厄延益年齡善功克被於存亡禎貺<lb/>
榮周於眷屬永勤丹慊仰副𤣥慈<lb/>
　　上元<lb/>
<pb n="KR4c0112_WYG_004-17b"/>
伏以考校良辰先春令序當上元陟明之節乃羣生舒<lb/>
泰之期式罄齋誠以申䖍祝今屬錦都靈化玉局瑶壇<lb/>
啓黄籙之真儀展𤣥科之盛禮輙持香信同助良因伏<lb/>
惟衆聖垂慈萬真昭鑒憫其修奉錫以禎祥惠普存亡<lb/>
遐祛罪咎解災纒於未兆増禄夀於惟新永勵丹心上<lb/>
副𤣥貺<lb/>
　　中元<lb/>
伏以四始周行三元定籙陟明顯晦考校無遺臣素奉<lb/>
<pb n="KR4c0112_WYG_004-18a"/>
道科早師𤣥寂毎逄良㑹必勵修崇今以玉局朝元霜<lb/>
壇蕆事輙賫香燭潔助齋功所祈大宥之恩允降自天<lb/>
之澤疾恙痊愈禄算増延仰薦先靈旁沾眷屬永承丕<lb/>
祐欽賛元勛不任歸命丹切之至<lb/>
　　下元<lb/>
伏以水徳配時𤣥冬叶候當二氣謹藏之節是諸天校<lb/>
㑹之期所宜勵志重𤣥凝心至道滌瑕悔過請福希恩<lb/>
况玉局皇壇錦城福㑹敢營香幣因助齋修三日肅䖍<lb/>
<pb n="KR4c0112_WYG_004-18b"/>
九時朝懴兾蒙昭祐廣賜休祥賜臣𤣥祖超昇隂㝠開<lb/>
泰存亡濟度災咎消平釋寃債於夜庭落罪尤於地簡<lb/>
疾厄痊復算紀遐長誓傾嚴奉之誠常副真靈之祐<lb/>
　<lb/>
　<lb/>
　<lb/>
　<lb/>
　廣成集巻四<lb/>
</p>
<p>
</p>
  </div>
<div>
<head>廣成集巻五</head> <lb/>
    <p>
<pb n="KR4c0112_WYG_005-1a"/>
欽定四庫全書<lb/>
　廣成集巻五<lb/>
　　　　　　　　　　　後蜀　杜光庭　撰<lb/>
　　上元玉局化衆修黄籙齋詞<lb/>
伏聞道出虚無之表職在生成徳超仁義之先功包慈<lb/>
育化綿億刼教普羣方由是三皇以道御乾坤五帝以<lb/>
徳承天地人臻福夀俗致雍熙雖金木運遷步驟時革<lb/>
理家康國惟道為先行之則四海晏清代遷淳樸違之<lb/>
<pb n="KR4c0112_WYG_005-1b"/>
則中原板蕩物變澆漓我國家師太古之風紹𤣥元之<lb/>
訓懐道抱徳祖堯述舜故能縱神武以滌埃氛中興鳯<lb/>
歴光聖文而安社稷克固鴻圖臣等夙荷道慈獲逄昭<lb/>
運微功未著寵以深恩俯盡齋潔之誠仰報君親之徳今<lb/>
屬天官統序木帝司方當上元校戒之期是下土精修<lb/>
之節共賫法信同詣靈壇偹玉籩金豆之儀陳十極四<lb/>
華之禮蓮缸散焰續陽景以燭幽關蘭炷飄烟御星纒<lb/>
而逹卑懇必兾衆真迂駕萬聖廻軒俯鑒羣心洪流巨<lb/>
<pb n="KR4c0112_WYG_005-2a"/>
福上扶宸極安帝業以天長仰奉廟謀鎮坤維而地久<lb/>
邊𤇺不警氣序式和榖稼滋豐生靈舒泰寰瀛輯睦車<lb/>
軌混同妖沴不興禎祥薦委臣等存亡介福七祖生天<lb/>
族屬沾榮三災彌息或前生今世罪網未祛或徃債宿<lb/>
寃過尤未解或刑章有失或宰割不明或故殺誤傷因<lb/>
成報對或運心履行有犯神明或土木奢華服用繁侈<lb/>
三官紀過五帝司非憑此懴祈皆希洗蕩臣等夀齡延<lb/>
永禄祚遐長災厄蠲消寃仇和釋其有同心事主戮力<lb/>
<pb n="KR4c0112_WYG_005-2b"/>
勤王風露先驚古今俄隔𬗟惟夜府願享福縁大伸濟㧞<lb/>
之因俱遂超昇之路其次蒸嘗曠絶𠖇漠無依亦俾徃<lb/>
生勿為淪滯龍神正秩五廟靈司乗黄籙之殊恩沐𤣥<lb/>
都之景貺肅清風景安鎮方隅疫毒無侵干戈不作蛸<lb/>
翹異品動植殊形六趣四生三途五苦九龍符命三寳<lb/>
威光普沐神功並登真道<lb/>
　　白可球明真齋讃老君詞<lb/>
伏聞道本至無化分妙有功包覆燾恩普幽明家國禀<lb/>
<pb n="KR4c0112_WYG_005-3a"/>
之以安寧存亡得之以開濟神威靈澤妙用無窮臣以<lb/>
玉局洞天神仙奥府將申瞻敬式表宸儀遂為𤣥祖幽<lb/>
扄塑造真像睟容端穆侍衞駢羅疑珠宫下降之初若<lb/>
玉座浮空之際巨功既畢妙相益嚴日角月𤣥煥矣羣<lb/>
生之主緑眉皓髪巍乎萬聖之尊永福一方以鎮靈化<lb/>
是用䖍修表讃載展誠祈披玉匱之科偹明真之典轉<lb/>
經行道燃燈炷香瀝懇上𤣥㝠心下土伏兾傾光三境<lb/>
廻駕九清憫鑒塵微降流禎貺潜扶寳祚宻祐聖朝契<lb/>
<pb n="KR4c0112_WYG_005-3b"/>
自然清净之風臻太古無為之理次願坤維肅穆川境<lb/>
晏安符瑞有聞災㓙不作臣九𤣥幽爽七祖魂神出長<lb/>
夜之庭昇洞陽之館毁絶地籙超翕天衢洎乎有識含<lb/>
生三途六趣俱沾景福各遂生成臣積罪銷平宿瑕除<lb/>
蕩災纒霧廓道化風行得㒺象之𤣥珠入希夷之秘籙<lb/>
誓精脩奉以答𤣥恩<lb/>
　　溫江縣招賢觀衆齋詞<lb/>
伏聞妙道融真髙出混元之表天尊立教光敷浩刧之<lb/>
<pb n="KR4c0112_WYG_005-4a"/>
先歴代化人隨機濟物大惟邦國普及幽明俱頼神功<lb/>
咸承景貺臣等叨逄聖運夙禀真詮欽𤣥元道徳之宗<lb/>
覩烈祖先天之躅尚拘世網未蜕樊籠分地用天恭<lb/>
守𤣥儒之訓節財約己敢忘覆載之私今屬至聖垂衣<lb/>
元勲拯俗五兵罷警百榖薦登野洽謳謌人歸富夀當<lb/>
天井降生之月是三台誕瑞之期將報洪恩莫先黄籙<lb/>
是敢博求衆力同偹信儀嚴飾仙縱遵依秘格披心十<lb/>
極歸命諸天燃燈炷香馳誠逹懇伏兾三尊駐景下察<lb/>
<pb n="KR4c0112_WYG_005-4b"/>
丹襟萬聖廻軒傍流𤣥澤上扶社稷配天地以安禎仰<lb/>
賛聖躬同日月而輝煥台星福曜常鎮坤維將畧廟謀<lb/>
永宣井邑一方昭泰四境久安疫毒無侵戈鋋不作臣<lb/>
等九𤣥七祖超度泉扄五族六親允䝉禎祐銷平罪咎<lb/>
和釋災凶農桑克保於豐穰幽苦咸期於扶濟龍神鎮<lb/>
守風雨均調道化周行靈威廣被茫茫九土擾擾四生<lb/>
承黄壇普懴之縁因太上九龍之命俱昇道果普陟仙<lb/>
階飄浮絶祭之魂霜露沾零之魄勿為疵癘各遂徃生<lb/>
<pb n="KR4c0112_WYG_005-5a"/>
道力所覃永叶元吉<lb/>
　　犀浦劉殷費順黄籙齋詞<lb/>
伏以清净之宗託重𤣥而設教生成之本資妙用以宣<lb/>
功家國禀之而允昌古今運之而不竭粤惟道化首帝<lb/>
先今屬睿聖御天元䑓分閫敷𢎞道徳字育蒸黎法伊<lb/>
堯媯舜之仁邁后稷臯陶之徳萬方有泰四境無虞共<lb/>
感殊恩何階上答是用率勉寮屬考授經科嚴飭壇埸<lb/>
偹申齋潔精香燈而逹懇奉信幣以表誠注念九清馳<lb/>
<pb n="KR4c0112_WYG_005-5b"/>
心三境伏兾𤣥光下燭至聖𠖇通俯鑒羣情滂流巨澤<lb/>
上扶帝業光讃聖朝比三辰以並明嫓兩儀而等固鯤<lb/>
池鳯穴之野聲教遐傳桑律蒙谷之郷車書混一保寧<lb/>
藩部匡祐元戎天禄永増夀涯彌廣臣九𠖇𤣥祖超苦<lb/>
趣於幽關五族周親享善縁於道域封隅之内三農有<lb/>
積於倉箱政化之中羣瑞日編於簡冊干戈静息疵癘<lb/>
無侵其有滯骨飄魂久悲風露傷墳敗廟常苦凋荒乗<lb/>
此勝因咸臻妙樂龍神安鎮士庻昭甦蠢動有生同昇<lb/>
<pb n="KR4c0112_WYG_005-6a"/>
福界<lb/>
　　飛龍使唐裔為皇太子降誕修齋詞<lb/>
臣聞惟道為大運𤣥功而生育乾坤惟帝為尊握洪樞<lb/>
而主張造化廣司萬國遐統羣生承景命於三清定宏<lb/>
基於九土由是瑶圖積瑞銀漢騰華載誕元良恢𢎞大<lb/>
業今屬祥虹泛綵寳電飛光當重離啓耀之期是率土<lb/>
䖍誠之節敢披雲笈恭詣仙壇偹靈寳之道場儼長生<lb/>
之勝㑹鯨鐘鳯磬飄逸響於九天鶴㷔龍烟逹精誠於<lb/>
<pb n="KR4c0112_WYG_005-6b"/>
三境伏兾皇圖隆永均雨露以無窮聖夀髙崇與八溟<lb/>
而比大六宫内職協讃宸居萬彚群方昭宣睿徳皇太<lb/>
子龍文鳯質嶽固松貞超漢盈周賢扶一統大同均化<lb/>
旁及黔黎共宗有道之期並洽無為之運臣某不任禱<lb/>
祝䖍期歸命之至<lb/>
　　興州王承休特進為毋修黄籙齋詞<lb/>
臣聞上聖垂科天真設教神功救物無遺動植之中惠<lb/>
力宣恩普及昇沉之内粤自𤣥右逮於兹辰荷澤䝉慈<lb/>
<pb n="KR4c0112_WYG_005-7a"/>
莫知紀極由是酆山北部潜祛邪沴之塵斗極南昌廣<lb/>
布生成之照必資䖍潔方獲感通臣猥以凡微叨榮道<lb/>
廕遭逢睿奨踐歴官常入侍天階髙陟九霄之上出持<lb/>
符竹寵行千里之中或齊肅師徒頒行刑憲輯寧封部<lb/>
湏舉威章慮乖折中之冝自掇過尤之目以兹兢灼常<lb/>
寘於懐今則臣母竇氏本命甲子某月日生災運所纒<lb/>
遽嬰疾苦雖勤服餌未獲痊平恐是徃債宿寃尚為注<lb/>
訟前生今世旋結罪名或星曜所臨或年辰所歴凶災<lb/>
<pb n="KR4c0112_WYG_005-7b"/>
纒繞命禄衰微曉夕憂惶㒺知救䕶臣况主持王事迢<lb/>
遞道途不得躬奉庭闈親調藥膳心馳萬壑目斷千山<lb/>
惟慿大道之慈兾集感通之効是用歸依靈觀稽首華<lb/>
壇修黄籙道場告𤣥真上聖願廻聖鑒俯介福祥賜臣<lb/>
母氏易短促之齡益遐長之祚蠲消厄㑹蕩滌災衰使<lb/>
六氣均調百關康愈咎瑕除觧寃債和平克瞻日月之<lb/>
華别降生成之福三途幽夜六趣殊倫同享勝因共臻<lb/>
善貺九𤣥開度五族安寧微臣常奉二親得勵㫖甘之<lb/>
<pb n="KR4c0112_WYG_005-8a"/>
願榮朝聖主永勤忠赤之誠惟誓丹襟上副𤣥祐不任<lb/>
瀝懇望恩䖍祈之至謹詞<lb/>
　　胡常侍修黄籙齋詞<lb/>
臣聞妙本希微至真虛寂運神功而化育陶品物以生<lb/>
成應感無私周流靡倦所以九𤣥三古咸宣燾載之慈<lb/>
天上人間共沐涵濡之澤金科玉律雲篆瑶章先萬法<lb/>
以垂文具九流而拯世大哉至教無得而稱臣夙荷道<lb/>
恩欣逢景運優逰𤣥造沐浴皇風逸預順於天和俯仰<lb/>
<pb n="KR4c0112_WYG_005-8b"/>
榮於大化早叅秘籙常勵明誠燧燭焚香毎肅䖍於曉<lb/>
夕瓊儀寳韞敢有怠於敬恭族屬周親常臻廕䕶是用<lb/>
精修黄籙上奉𤣥休按十華三境之儀偹羽磬霜鐘之<lb/>
禮歸心萬聖稽首諸天伏惟俯鑒丹襟曲垂𤣥造憫兹<lb/>
誠欵錫以休祥賜臣九祖七𤣥生天證道六親五族受<lb/>
福沾榮存亡均康濟之仁動静獲安貞之賜災凶殄息<lb/>
寃債和平罪咎蠲銷禄算延益普天含識率土懐生俱<lb/>
承道徳之縁永樂雍熙之化不任歸命䖍祈之至謹詞<lb/>
<pb n="KR4c0112_WYG_005-9a"/>
　　李𤣥儆為亡女修齋詞<lb/>
臣粤自塵微早依真教叨深𤣥渥夙荷靈休迫以俗機<lb/>
縈纒世網久拘職宦㒺遂初心思羽褐以未期欲奮飛<lb/>
而徒切依栖修敬自怠私誠過咎所鍾女子殞逝光陰<lb/>
遄徃傷痛難勝但女子初笄之年歸於儀氏夫殁之後<lb/>
誓志道門已造製法衣繕冩經籙永期頂冠佩服䖍奉<lb/>
修持值臣以王事征行未果前願俄嬰疾恙奄此淪亡<lb/>
抱幽懇而莫伸念𠖇闗而増恨伏惟三尊慈憫衆聖哀<lb/>
<pb n="KR4c0112_WYG_005-9b"/>
憐曲迴鑒祐之恩特降遷昇之澤俾其魂魄得契皈依積<lb/>
生之寃債銷平在世之罪瑕蠲釋㧞度幽泉之苦獲居<lb/>
善爽之中道力𤣥功常加䕶祐其亡女所修冩法籙道<lb/>
衣等謹於道埸前焚燒上奏伏惟至聖鑒照愚𠂻勅其<lb/>
魂神開度領受臣不任瀝懇䖍祈哀痛迫切之至謹詞<lb/>
　　天冊廵官何文濟為東院生日齋詞<lb/>
臣聞天地分靈君臣定位必資輔賛用致昇平猶風虎<lb/>
以相湏若雲龍而感契由是吹塵入夣諭鼎膺求審象<lb/>
<pb n="KR4c0112_WYG_005-10a"/>
生賢熊氏卜臯䕫之旦堯歴元凱虞朝齊軒后之風莫<lb/>
不輝灼帝圖光昭史筆以康億兆以福寰區今屬歲紀<lb/>
壬辰日乗庚午朔居天候月合水衡凝南斗之禎休集<lb/>
東陵之瑞彩景風八律星火開祥誕昴降嵩允當令序<lb/>
叨偹青襟之列輙祈𤣥聖之恩䖍詣華壇願崇鴻福蘭<lb/>
缸夜燭檀穗朝飛仰陳三奏之儀必達九天之鑒伏兾<lb/>
青函紫筆延生題東極之書絳簡朱編得道著南昌之<lb/>
籍夀同山峻禄並海深樂境増澄萊衣顯徳雁序繼三<lb/>
<pb n="KR4c0112_WYG_005-10b"/>
台之美鯉庭超七葉之雄陶冶九圍匡扶元聖政歸一<lb/>
統俗洽大同普覃夷夏之方永鎮雍熙之化臣某受恩<lb/>
隆異省已虚孱唯叩靈真曾明感激不任瀝懇䖍心歸<lb/>
命之至謹詞<lb/>
　　宣勝軍使王讜為亡男昭𦙍明真齋詞<lb/>
伏聞大化無方神功廣被洞幽明而赴感普生死以垂<lb/>
恩拯度無遺古今䝉澤臣頃者專征北陸統領師徒横<lb/>
黒矟以臨戎誓傾臣節奮琱戈而効命志洗國讐山川<lb/>
<pb n="KR4c0112_WYG_005-11a"/>
有登涉之遥糧饋有輓輸之重惟期辦集正切憂兢又<lb/>
一軍之人苦於<graphic n="KR0146" url="https://raw.githubusercontent.com/kanripo/KR-Gaiji/master/images/KR0146.png" mimeType="image/png"/>疫死傷枕藉相望道途兼小男昭𦙍<lb/>
疾恙所嬰性命懸迫發丹誠而啓願兾𤣥聖之鑒臨尋<lb/>
遂迴戈免貽曠闕再朝丹陛祗奉皇慈恭荷道恩敢申<lb/>
昭謝是用按洞𤣥噐格披靈寳典儀考九幽長夜之科<lb/>
遵玉匱明真之式精修齋直上答靈慈伏兾三界照臨<lb/>
諸天憫䕶賜九𤣥七祖超苦趣於幽闗眷屬親縁享福<lb/>
祥於昭代臣積生釁咎徃世寃仇及生務已來公私負<lb/>
<pb n="KR4c0112_WYG_005-11b"/>
犯或賞刑不當或裁斷失宜俗有怨嗟過虧陰隲致使<lb/>
動貽障塞莫值亨通晝夜循懐常増憂惕因今齋謝並<lb/>
乞懴除亡男昭𦙍未及壯年飄魂異境憫其淪謝慈痛<lb/>
尤深或有邪沴侵傷或是幽靈拘制䖍祈道力俾遂生<lb/>
神度南丹流火之庭昇上境羽陽之府参𤣥證品悟道<lb/>
登真罪咎蠲除寃債和釋臣等災纒超解厄運清消禄<lb/>
秩夀涯更期延益惟勤誠節永酬聖主之恩克勵焚修<lb/>
仰副真靈之祐<lb/>
<pb n="KR4c0112_WYG_005-12a"/>
　　王承郾為亡考修明真齋詞<lb/>
伏聞至道開圖三尊垂教惠覃幽顕澤洽死生逰觀八<lb/>
門播𢎞慈而濟苦憫傷幽夜迴法炬以流光南宫闢錬<lb/>
化之庭丹簡啓超昇之籍上智童子願開罪福之由飛<lb/>
天神人請示懴陳之品敷明真奥典㧞度幽闗披玉匱<lb/>
靈科解銷考對𤣥清昏翳灑潤焦勞拯㧞窮魂咸為善<lb/>
爽終天載刼洪沐𤣥慈臣先考運遇道風常参寶籙身<lb/>
逄聖日累踐官榮處世網之中寧無過悮履塵寰之内<lb/>
<pb n="KR4c0112_WYG_005-12b"/>
必有愆違况職主庖羞湏行宰戮旋司戎伍毎舉刑章<lb/>
出領郡符入居近宻或抑強撫弱或三令五申既爽重<lb/>
輕即為釁咎又自鄉闗隔越兵火亂離故里墳塋或有<lb/>
侵毁塜訟延注逮及子孫兼割貨所居移易門巷土木<lb/>
修造有觸神明以此憂惶皆祈懴謝是敢遵靈寶科格<lb/>
修明真道場精潔香燭豊嚴信幣披心露懇悔過希恩<lb/>
伏惟太上三尊十方衆聖神光下燭惠渥滂流赦先考<lb/>
累世以來深殃積罪削名地簡濯質天衢故傷誤殺之<lb/>
<pb n="KR4c0112_WYG_005-13a"/>
愆徃債前寃之目後嗣考延之咎先人怨責之瑕並賜<lb/>
原除内外清净即乞踈神丹霍列籍青華不經於岱嶽<lb/>
鄷山克證於福堂天路上願九𤣥開度七祖超昇墳墓<lb/>
安寧地𠖇潜静三途六趣共洽勝功内族外親俱臻景<lb/>
祐<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>心投血拜手祈天不任號殞激切涕咽之至謹詞<lb/>
　　皇太子晏諸將祈晴感應靈寶詞<lb/>
盖聞至道應機有同響答明神赴感無異影隨緬維幽<lb/>
賛之私毎荷垂休之力六月二十二日皇太子之㑹諸<lb/>
<pb n="KR4c0112_WYG_005-13b"/>
將已上卜吉辰方當暑雨之時遂有暗明之禱果䝉靈<lb/>
貺叶此誠祈不移頃刻之間驟止滂沱之勢羣山曉碧<lb/>
天髙而屏翳收雲六合風清日迫而曦和弄轡讌筵克<lb/>
偹中外同歡今則旋整車徒爰申弔伐千軍雷動山川<lb/>
絶泥潦之虞萬馬星馳戈甲擢晶熒之色佇平兇梗大<lb/>
拯黎元思答真官式陳齋薦蓮燈夜簇蘭穗朝飛儀禮<lb/>
精嚴香花紛郁必達清都之聖更崇紫府之勲仰叩𤣥<lb/>
功以昌鴻業不任䖍祝之至謹詞<lb/>
<pb n="KR4c0112_WYG_005-14a"/>
　　皇帝為老君修黄籙齋詞<lb/>
盖聞混漠之先希夷之表厥惟至聖光宅九清敷澹然<lb/>
冲寂之宗行不事無為之教上自三古旁逮萬區欽若<lb/>
真風賛孚成化粤自經綸之始洎膺推戴以來常慊明<lb/>
誠毎申瞻奉而光靈累洽禎貺繼臻仙居賜受命之符<lb/>
顯隆基業宣室發祝祈之念必至感通由是風雨常均<lb/>
氛邪不起四封無警百榖常登祗荷恩休實思昭謝爰<lb/>
因令序特啓齋壇三日精嚴六時蠲潔兾慿闗奏上答<lb/>
<pb n="KR4c0112_WYG_005-14b"/>
𤣥功今則方命師徒將平兇醜猶資道力俾殄梟巢借<lb/>
豐隆列缺之威掃鑿齒貪狼之族更垂熹祐永泰寰瀛<lb/>
不任祝望之至謹詞<lb/>
　　蜀州孟駙馬就衙設消災遷㧞黄籙道場詞<lb/>
臣聞至道深微𤣥功廣大包萬天而布化周品彚以流<lb/>
恩故能下拯𠖇闗廣寧邦國鎮安土地和喻神明皆遵<lb/>
宰制之歡盡悦慈悲之力古今共禀幽顯無遺臣夙奉<lb/>
𤣥休早承皇澤未展涓埃之効驟叨符竹之榮况累掌<lb/>
<pb n="KR4c0112_WYG_005-15a"/>
重難兼司刑憲詳評獄訟慮乖仁恕之䂓主領兵師實<lb/>
寡訓齊之要動貽過咎常切兢憂自臨蒞郡城毎懐兢<lb/>
慎遽鍾殃罰敢望生全禮制所拘殞絶無所偷延視息<lb/>
又降渥恩泣血籲天㷀㷀何訴竊聞𤣥元啓教紫陽有<lb/>
遷㧞之儀正一垂科黄籙有懴祈之路是敢肅嚴公署<lb/>
崇設齋壇拜表九清騰詞三界伏兾三尊衆聖宏憫濟<lb/>
之慈悲夜府泉扄遂超昇之徑路賜鄖國夫人某氏神魂<lb/>
安泰福善資薫積過深瑕皆從蕩滌不拘地府徑上天<lb/>
<pb n="KR4c0112_WYG_005-15b"/>
堂七祖九𤣥前亡徃逝俱昇道力齊㑹福庭又宅宇之<lb/>
卜累經修改恐因觸動未獲安寧願慿齋謝之縁旁觧<lb/>
犯違之過龍神復位土地安和居止利宜凶災銷殄城<lb/>
隍社廟里域真官宻享神功永居福地上願帝圖隆固<lb/>
聖夀延洪太子諸王擁宏休而奉國后妃嬪主承景貺<lb/>
以匡朝中外寮臣六軍萬姓同歡昌運克遂安貞嵗有<lb/>
豐登俗無疵癘率土之内一統萬方並臻仁夀之郷咸<lb/>
本昇平之化不任歸命披心䖍誠懇願之至<lb/>
<pb n="KR4c0112_WYG_005-16a"/>
　　邳州刺史張太博敬周為鶴鳴化枯栢再生修金<lb/>
　　籙齋<lb/>
伏聞至道𤣥通神功廣運裁成天地敷讃帝王羲軒巢<lb/>
燧之君堯舜禹湯之主莫不師資冲漠啓迪雍熙致祚<lb/>
歴之龎洪俾聲名之振赫或乗颷滄海或證品紫庭光<lb/>
燭九遐夀均三景伏惟大蜀皇帝乗樞御運握斗披元<lb/>
執大象而撫華夷駕六龍而綏億兆徳逾堯禹聖越羲<lb/>
皇穹廬窮髪之君奉琛向化廣漢渥洼之境重譯來賓<lb/>
<pb n="KR4c0112_WYG_005-16b"/>
澤浸山川仁覃草木靈禽棲於内苑嘉獸宅於上林三<lb/>
秀呈祥十朋表異而猶勞謙恭已讓徳於天符將溢簡<lb/>
編益深於撝挹今則神明幽賛靈化垂休渥澤潤洽於<lb/>
朽根枝幹再榮於枯栢風來翠璧重飄逺近之香月過<lb/>
華壇復覩扶踈之影其為嘉瑞實冠古先有以見天枝<lb/>
帝葉之繁昌聖夀寳圖之永逺雖禾生清廟蓂吐彤庭<lb/>
徒美前聞難偕聖感臣榮逄昌運叨領郡符屬邑之中<lb/>
覩兹上瑞藻繪朝陳於龍闕絲綸夕降於鳯牋旋錫御<lb/>
<pb n="KR4c0112_WYG_005-17a"/>
詞嚴申醮祝褒稱顯煥榮耀優隆量恩而溟海未深荷<lb/>
聖而乾坤難報敢因皇帝本命之日修金籙道場翹罄<lb/>
丹襟仰祈宏貺伏兾諸天降鑒萬聖照臨流巨福於社<lb/>
稷尊靈増景祐於宗祧先聖二儀並固萬國同文皇帝<lb/>
夀等岷峨明齊日月普頒正朔一統寰瀛皇后受福紫<lb/>
宸増齡丹籙皇太子永扶皇極養徳青宫公主嬪妃榮<lb/>
匡聖日諸王百辟欽賛皇基九土安康五兵韜戢烟塵<lb/>
殄息稼穡豐登動植飛沉三途六趣俱承惠渥咸詣福<lb/>
<pb n="KR4c0112_WYG_005-17b"/>
庭臣誓傾忠孝之規上答聖明之澤<lb/>
　<lb/>
　<lb/>
　<lb/>
　<lb/>
　<lb/>
　<lb/>
　廣成集巻五<lb/>
</p>
<p>
</p>
  </div>
<div>
<head>廣成集巻六</head> <lb/>
    <p>
<pb n="KR4c0112_WYG_006-1a"/>
欽定四庫全書<lb/>
　廣成集巻六<lb/>
　　　　　　　　　　　後蜀　杜光庭　撰<lb/>
　　衆修北帝衙醮詞<lb/>
伏以五氣𤣥天北宫大帝司明善惡統御死生夀禄吉<lb/>
凶咸資校籙臣竊恐天文宿曜有臨照之災本命行年<lb/>
有刑妨之咎仰祈真聖持其修禳䖍罄丹誠同伸醮禮<lb/>
伏乞解除災厄延益年齡落死籍於北鄷上生名於南<lb/>
<pb n="KR4c0112_WYG_006-1b"/>
極公私和泰眷屬安寧即仰荷帝君慈祐之恩<lb/>
　　三㑹醮籙詞<lb/>
臣獲奉正眞參受𤣥籙内期修錬以保身心外兾威靈<lb/>
以禳災沴依科佩受早遂寳持但慮世務所拘塵機所<lb/>
役齋戒之日朝謁有虧修行之辰香燈或闕善功未立<lb/>
過咎易彰眞氣靈官未垂應祐𤣥司天府譴責不專三<lb/>
命五行災衰未蕩旦夕憂懼氷炭在懐今以上㑹之辰<lb/>
天官考校之日功過善惡巨細無遺是敢瀝懇披心䖍<lb/>
<pb n="KR4c0112_WYG_006-2a"/>
誠悔過精修醮禮拜奏章文伏惟衆聖垂慈赦其愆咎<lb/>
降流靈應銷解災㓙三部吏兵常加祐䕶動息康泰永<lb/>
享利貞即伸荷法籙真官濟䕶之恩<lb/>
　　軍容安宅醮詞<lb/>
伏以二象既陳三靈配位隂陽陶鑄天地權輿巢居穴<lb/>
處之時澆漓未作上棟下宇之制締搆云興由是取則<lb/>
五行定規六紀順之則福延善著違之則祸起災生考<lb/>
其主張實惟五帝臣所居之處經始有年土木之用繼<lb/>
<pb n="KR4c0112_WYG_006-2b"/>
新畚鍤之功累作竊恐上干五帝旁犯衆神又今歲興<lb/>
修當行年之位近則馮氏忽嬰疾苦懼因犯觸所成輙<lb/>
按𤣥科䖍伸醮謝備三天之舊請五帝之靈符乞降正<lb/>
神俯流真氣永錫安鎮俾獲乂寧凶邪不侵内外康泰<lb/>
疾厄蠲蕩眷屬咸和青宫増福祚之文黒簡息灾䝉之<lb/>
數克勤修奉以答神功不任<lb/>
　　王䖍常侍北斗醮詞<lb/>
臣以凡微獲逄道化常承覆祐實荷真慈自頃以龍紀<lb/>
<pb n="KR4c0112_WYG_006-3a"/>
元年奉使支郡方傳上命遽蹈祸機危懼之中真靈俯<lb/>
祐獲全形命盡脱憂疑而兩地未通三年隔絶臣男延<lb/>
龜懇伸禱祝累告神明天鑒誠深親承應兆仰惟至聖<lb/>
介此殊恩思罄丹心克伸報謝今則上元大節啓福良<lb/>
期輙偹醮筵上酬明貺伏兾省臨薄禮求納菲誠答徃<lb/>
願於當年期降恩於此日永當修奉以荷神庥不任<lb/>
　　馬尚書南北斗醮詞<lb/>
伏聞清濁分形髙卑定位南北御死生之籍隂陽有舒<lb/>
<pb n="KR4c0112_WYG_006-3b"/>
慘之殊由是南斗尊神六宫衆聖化功舉善克揚不死<lb/>
之文主籙定年唯啓長生之本欲使物皆歸道人盡登<lb/>
真副天尊廣濟之慈遵大道好生之禮而塵波易溺意<lb/>
馬争馳罪網牢籠莫有奮飛之路情關固閉曽無開拓<lb/>
之門臣跡處人寰心拘俗役機權在握須行懲勸之文<lb/>
刑賞是司難徇冲和之用慮其過咎累積隂曹更屬災<lb/>
凶便為厄㑹雖繼伸祈懴上叩於天曹而未吐明誠仰<lb/>
陳於南極今則考祥吉日崇設醮筵輙按真科盡披丹<lb/>
<pb n="KR4c0112_WYG_006-4a"/>
懇元元下土䖍露於瑶階昭昭上真必降於瓊席敢期<lb/>
哀宥俯念凡微釋罪除愆落北斗之陰簡錫年增禄上<lb/>
南斗之陽篇六宫永紀其姓名五緯濳資其福祐乞使<lb/>
九𤣥七祖介福朱陵五族六姻延祥紫府誓勤精奉以<lb/>
答鴻慈不任<lb/>
　　李綰常侍九曜醮詞<lb/>
伏聞二氣降和乃形品物三光布象以育羣生惟兹最<lb/>
靈仰承明祐至於善惡行藏動息吉凶咸繋上天以司<lb/>
<pb n="KR4c0112_WYG_006-4b"/>
下土臣幸承前福叨沐道風事主立身得罄忠誠之節<lb/>
循懐省已常持兢慎之心禄秩所霑神明是貺毎增憂<lb/>
灼實慮玷危而眼疾所嬰累年為苦針藥雖至服餌益<lb/>
勤未獲痊瘳倍増驚懼恐隂陽年運遇此重災宿曜循<lb/>
行成其困危曽申禱醮兾獲安寧今又身宫之中暗虚<lb/>
所歴當兹久疾值此災期啓向無門彷徨失據伏聞真<lb/>
科有格醮酌垂文輙竭丹誠上希神鑒精修醮禮延降<lb/>
尊靈伏惟九曜威神分光照納解其宿咎和釋寃尤銷<lb/>
<pb n="KR4c0112_WYG_006-5a"/>
彼災纒蠲除疾厄使紫童守衞眼宫無痛惱之侵青帝<lb/>
䕶持肝臟有平安之候凶衰永息禄算維新敢㤀修勵<lb/>
之誠以答照臨之賜不任<lb/>
　　馬尚書北帝醮詞<lb/>
臣獲以凡微早聞道化栖心澹泊注念正眞毎展祈誠<lb/>
必䝉昭祐昨以公田既闢壠麥初齊遲遲之春日載陽<lb/>
羃羃之油雲未布眷兹農畝正切憂惶輙叩𤣥關果垂<lb/>
鴻澤爐香散處便呈潤石之容禁水噀時已變如膏之<lb/>
<pb n="KR4c0112_WYG_006-5b"/>
雨遂使西成有望東作無愆可俟京坻以豐川蜀上聖<lb/>
之延祥既厚下臣之報徳何階䖍拂翠壇式陳单菲蘋<lb/>
蘩藴藻誠非仰薦之儀繒燭香花敢偹上酧之禮伏惟<lb/>
采納永錫嘉祥謝過祈恩不敢繁啓不任<lb/>
　　又馬尚書南斗醮詞<lb/>
伏聞大聖無私隨機赴感至真下濟應念降靈變通不<lb/>
間於塵凡救度豈遺於微𦕈臣自惟幽陋竊慕𤣥虚洗<lb/>
心依𠖇漠之都潜希懴罪稽首仰鴻䝉之境兾滌前非<lb/>
<pb n="KR4c0112_WYG_006-6a"/>
上祈拯㧞於七𤣥次乞超昇於三界不任<lb/>
　　告修青城山丈人觀醮詞<lb/>
伏以青城仙山丈人靈觀開九室而數洞覩羣嶽以稱<lb/>
尊自軒后錫封漢皇望秩𤣥宗搆宇先帝増崇仙室益<lb/>
嚴清壇彌肅近則良宰興葺靈宫鼎新而正寢之西猶<lb/>
虚隙地邃牗之北或睹餘基𤣥元之象設未陳帝子之<lb/>
遺跡宛在輙欲興修祖殿經始齋房永資焚謁之儀克<lb/>
壮清虛之境將施畚鍤慮犯龍神敢備醮筵䖍伸昭告<lb/>
<pb n="KR4c0112_WYG_006-6b"/>
伏惟允兹丹懇降以𤣥休使功用必成上下無撓工徒<lb/>
安泰福善攸新不任<lb/>
　　嚴常侍丈人山九曜醮詞<lb/>
伏聞天地分靈三官定死生之格陰陽懸象九曜垂照<lb/>
燭之功南宫開延夀之符北府顯䋲違之簡星纒嶽凟<lb/>
考校無私凡在人寰咸由統御臣自惟㣲簿䖍偹科<lb/>
儀設微醮以展誠拜靈章而請福伏兾尊鑒領衆聖照<lb/>
臨前願已圎殊祥下及臣罪銷厄㓕業著功充奉親既<lb/>
<pb n="KR4c0112_WYG_006-7a"/>
保其安寧薦逺必霑其遷㧞永堅誠礪以答真靈不任<lb/>
　　張尚書丈人山醮詞<lb/>
伏聞闔闢推移運三元而成嵗隂陽變化資大道以宣<lb/>
功無遺動植之中普及寰宇之内外施允澤謀猷則文<lb/>
武兼資内握推申兵令則賞刑俱用臣竊以張某久持<lb/>
重柄獨運赤心上禀聖謀仰遵廟畧或指蹤貔武清蕩<lb/>
邊陲或恢復城池削平疆土或誅鋤姦猾摧挫兇豪或<lb/>
督<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>賦輿經營軍食以兹多事詎可禁刑深虞斬决之<lb/>
<pb n="KR4c0112_WYG_006-7b"/>
間重輕有失因成譴咎曽未懴祈又恐三命五行或逄<lb/>
衰厄明星暗曜或值照臨神道至幽常情靡逹非聞至<lb/>
聖難滌深瑕是敢依詣山靈修崇大醮遇天地陰陽之<lb/>
府周星辰日月之宫瀝懇披心祈恩悔過伏願靈光逈<lb/>
鑒除已徃之愆違惠澤下臨息將來之災否允垂嘉祐<lb/>
永介福祥延夀紀於丹篇落罪名於黒籍以康川境永<lb/>
保羣生不任<lb/>
　　莫庭乂為川主修周天醮詞<lb/>
<pb n="KR4c0112_WYG_006-8a"/>
伏聞元聖開光髙尊俯化澤周品彚慈覆萬天懸罪福<lb/>
之明科標死生之大路上惟邦國下及人臣同歸統御<lb/>
之門咸宜沮勸之訓古今不紊纎介無遺臣伏念佐聖<lb/>
立功非賢不濟扶危拯難非徳靡先節度雖奉𤣥慈而履<lb/>
行之間恐乖陰隲運心之際未合神明既遇災㐫復兼<lb/>
愆咎遽成厄㑹莫遂懴祈今年宫中則天符所臨身位<lb/>
乃土星對照大運猶居於刼殺飛旗又寄於行年三命<lb/>
五行恐逢刑尅列星九曜更慮照臨所以轗軻未寧災<lb/>
<pb n="KR4c0112_WYG_006-8b"/>
危頻作非慿至聖無路扣祈是敢䖍罄丹誠克申大醮<lb/>
伏惟衆聖俯降福祥銷災咎於將來釋悔尤於既徃六<lb/>
曹司命増福算於丹天七紀尊神介休祥於𤣥極公私<lb/>
清泰眷屬安康即永荷衆聖祐䕶之恩不任<lb/>
　　青城令莫庭乂為副使修本命周天醮詞<lb/>
伏聞道化宣行𤣥功覆載陰陽不測亭育無私由是五<lb/>
帝三皇御六儀而統物天官水府司八㑹以持綱南宫<lb/>
明録善之科北極總䋲非之品吉凶罪福咸繫靈曹竊<lb/>
<pb n="KR4c0112_WYG_006-9a"/>
惟全蜀奥區華陽㑹府隄封八國柔服諸蕃玉帳既崇<lb/>
金䑓實峻外清殊俗於五方内保和寕於四境纔披素欵<lb/>
遽降鴻慈爰俾神交授其嘉夣魂清氣爽全殊化蝶之<lb/>
時捫腹安懐有類得鮫之夕固可表豐歳之兆知災息<lb/>
之徴緬維神功申兹景貺兢榮先次感激難勝思答靈<lb/>
㤙重修醮禮星燈吐熖參差玉斗之光龍霧飄香散漫<lb/>
瑶池之色全祛萬慮共運一心伏惟丹府上真六宫髙<lb/>
聖俯廻鶴轡暫降霓旂采納寸誠哀憐末俗拂長生之<lb/>
<pb n="KR4c0112_WYG_006-9b"/>
金札開大宥之洪休賜其延永之年増以自新之禄王<lb/>
務則三農告稔訓戎則七徳申威罪咎蠲銷公私昭暢<lb/>
存亡介福眷屬延生北元除録過之書九府錫増年之<lb/>
籍况復五緯循行或逢臨照三元繋命時有屯亨遇災<lb/>
生福盡之期當减禄奪年之㑹常情㒺測揣分懐憂非<lb/>
仗道慈無由自濟伏聞太上啓脩禳之典天師著祈醮<lb/>
之科謝罪必銷祈恩克降今以本命之日輙循正一之文<lb/>
䖍拜靈章式陳微醮三宫五緯咸罄誠祈六府七元普<lb/>
<pb n="KR4c0112_WYG_006-10a"/>
申懴謝伏冀衆聖昭祐大聖鑒臨赦巳往之過尤錫將<lb/>
來之福慶三災彌息九厄蠲消夀紀潜延祿祚興益公<lb/>
私永泰存殁康寧即仰荷大聖之恩不任<lb/>
　　畫五嶽諸神醮詞<lb/>
伏為丈人觀久為荒毁近畢修營土木之役既興粉繪<lb/>
之功是設爰於閟殿圖貌靈儀翠雲丹錦之袍𤣥璧黄<lb/>
琮之噐星景日精之品五華七稱之殊二驂六馬之車<lb/>
雲翼霞軿之輦儲副二職佐命八山嶽君水帝之儀溪<lb/>
<pb n="KR4c0112_WYG_006-10b"/>
女河侯之列山林孟長沼沚靈司帝王咸秩之曹典巢<lb/>
所封之位或傍司海裔東距方諸或别領洞天西鄰崐<lb/>
嶠莫不振揚雷電嘯㘁蛟鯨按察幽明掌録川澤贊太<lb/>
上正真之理宣帝王亭育之恩歆彼六氣成乎大化比<lb/>
秋冬春夏遵時令以無虧風雨雪霜均歲功而不爽俱<lb/>
奉軒轅之命皆待宰執之權嶽凟衆靈供上司之職則<lb/>
希夷真君居天尊之重當臨御之嚴頒序朝宗所宜森<lb/>
列今則揮毫匠手彩布循垣燦若星陳矗如雲擁由是<lb/>
<pb n="KR4c0112_WYG_006-11a"/>
宏裾褒䄂玉劍珠旒火佩含星瑶珪歛月或瓊顔倩䄂<lb/>
若辭姑射之峰異状竒姿似照潯陽之浦丹青式偹絢<lb/>
煥如生固當契彼神明藂兹福祉上扶邦國旁祐黎元<lb/>
調十雨五風以登稼穡普九州六合以致雍熙洪圖齊<lb/>
日月乾坤𤣥化匝蚳蝝動植䖍修醮酌恭罄祝祈佇降<lb/>
威靈允孚禎貺謹詞<lb/>
　<lb/>
　<lb/>
<pb n="KR4c0112_WYG_006-11b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　廣成集巻六<lb/>
</p>
<p>
</p>
  </div>
<div>
<head>廣成集巻七</head> <lb/>
    <p>
<pb n="KR4c0112_WYG_007-1a"/>
欽定四庫全書<lb/>
　廣成集巻七<lb/>
　　　　　　　　　　　後蜀　杜光庭　撰<lb/>
　　莫庭乂本命醮詞<lb/>
伏以三官領籍五帝定生南天司禄算之文北斗統糺<lb/>
繩之目至於嶽清真府本命宫曹主張而罪福無差考<lb/>
校而死生攸繫臣竊慮謬膺撫字有曠輯和刑章或爽<lb/>
於重輕教化未臻於徳義因成罪咎録在靈司未申祈<lb/>
<pb n="KR4c0112_WYG_007-1b"/>
謝之儀恐致災㓙之兆又慮天文宿曜或值照臨本命<lb/>
行年或逄否塞兼天符五鬼在坤艮之位居本命之神<lb/>
况正月對衝尤懼衰危敢因元命之日䖍詣靈山修設<lb/>
醮筵披露誠欵伏惟天曹釋過地簡祛災凶咎潜消福<lb/>
善昭集克延算禄永錫利貞兼乞邑境安寧生靈康泰<lb/>
糓稼豐植水旱無侵人無疾癘之傷俗洽和平之美不<lb/>
任<lb/>
　　莫庭乂本命醮詞<lb/>
<pb n="KR4c0112_WYG_007-2a"/>
伏聞大道生成元和鼓鑄流形品物布化羣靈申上𤣥<lb/>
寧制之功垂下土吉凶之戒是則懲惡勸善信為格言<lb/>
害盈福謙固惟常訓臣夙聞𤣥㫖敢不㝠心揣分兢懷<lb/>
省躬思道而叨居禄秩未脱囂氛秉朝憲則筆定典刑<lb/>
督邦賦則庭施檟檚功或興於土木膳未罷於炮燔故<lb/>
誤之罪莫知輕重之文或爽以兹憂懼恐結愆尤况臣<lb/>
今年天符臨本命之辰太白居愁滯之位竊恐志隨灾易<lb/>
留連於聲色之間情逐禍移沉湎於杯觴之内因思警<lb/>
<pb n="KR4c0112_WYG_007-2b"/>
慎仍切懴陳敢於本命之辰䖍罄焚脩之禮濯心靈洞<lb/>
歸欵名山仰斗極星躔冀銷往咎瞻鳯軒龍蓋願降新<lb/>
恩使罪戾蠲平寃厄和釋灾凶寧息禄算遐長骨肉則<lb/>
兩地樂康生靈則一邑豐泰兵鋒永偃疾癘無侵水旱<lb/>
勿興農桑兹阜龍神安鎮逺近昭蘇誓䇿丹心上副𤣥<lb/>
造不任<lb/>
　　晉公南斗醮詞<lb/>
伏以朱陵閟境南昌上宮御正陽長育之方行大道生<lb/>
<pb n="KR4c0112_WYG_007-3a"/>
成之化凡所祈啓必賜降臨臣以愚䝉叨逄聖日叅榮<lb/>
集慶荷寵雲天常慮庸愚難勝恩遇恐行年厄運宿曜<lb/>
灾㓙有衝妨刑剋之期滯塞邅迍之數惟增惕懼罔敢<lb/>
自安輙罄丹誠䖍修醮禮特希㝠䕶俯降威光消已往<lb/>
之過尤解未萌之災咎續南極丹書之簡更益年齡除<lb/>
北都黒籙之文重新禄祚克垂濟度永荷靈恩不任<lb/>
　　晉公后土醮詞<lb/>
伏以惟地惟天厚載廣覆生成庶品孕育羣靈坤徳母<lb/>
<pb n="KR4c0112_WYG_007-3b"/>
儀光被萬有粤自君臣父子洎於動植飛潜厥有誠祈<lb/>
合申昭告臣封境之内戈甲屢興害及丘墳戮兼嬰耄<lb/>
逺近塗炭人鬼不寧痛彼一方毒深骨髓念兹萬姓誠<lb/>
切禱祈瀝血披心仰希鑒祐伏冀䖍祝俯借威靈命山<lb/>
川嶽瀆之神助平災沴勑雷電風雲之吏共静郊原大<lb/>
開倚劍之門不隔朝天之路昭蘇疲俗洗滌深寃豈伊<lb/>
項籍之祠能袪蜀難無使蔣山之廟獨助晉師奉<graphic n="KR1356" url="https://raw.githubusercontent.com/kanripo/KR-Gaiji/master/images/KR1356.png" mimeType="image/png"/>陳<lb/>
詞言與涕隕不任<lb/>
<pb n="KR4c0112_WYG_007-4a"/>
　　晉公北帝醮詞<lb/>
伏以五緯在天三元運氣上宗北極下統人倫陰陽有<lb/>
休否之期躔次有照臨之數伏以慮元命之内宮宿之<lb/>
中因遇衝妨遂成厄滯敢憑告日䖍備醮筵上叩尊靈<lb/>
特希鍳祐使三命九宮之厄盡獲消穣明星暗曜之災<lb/>
並䝉寧息一川康泰萬姓輯和解甲偃兵年豐俗阜永<lb/>
䖍素懇以答𤣥慈不任<lb/>
　　晉公太白狼星醮詞<lb/>
<pb n="KR4c0112_WYG_007-4b"/>
伏聞垂象上𤣥各有主宰或統兵軍之㑹或司氛祲之<lb/>
源仰曯光華繫其休戚臣封疆之内戈甲逾年野廢農<lb/>
蠶人罹塗炭念兹寃抑痛迫肺肝是敢稽首炷香馳心<lb/>
禱福冀因感激俾獲照臨伏希運金方肅殺之威垂大<lb/>
義裁成之力助茲武旅清彼郊畿拯一川墊溺之憂活<lb/>
萬姓倒懸之命弓弢伯偃雨順風調百糓有年五兵永<lb/>
息不任<lb/>
　　晉公北斗大帝醮詞<lb/>
<pb n="KR4c0112_WYG_007-5a"/>
伏以斗御中天旁周八極招揺所指邪正聿分今以節<lb/>
及正元時當考校群物被能新之澤萬方承煦嫗之功<lb/>
念此封隅尚躔兵甲生靈塗炭壠畆榛蕪當發生播植<lb/>
之初曠黎庶耕桑之業以兹憂痛倍切叩祈伏惟北極<lb/>
宮中七元藉内輟衆庶凋傷之目改一方淪喪之災克<lb/>
覩和平永銷鋒鏑臣或身逢厄塞罪繫星辰甘寘明科<lb/>
以謝群品不任<lb/>
　　馬𤣥通大醮詞<lb/>
<pb n="KR4c0112_WYG_007-5b"/>
伏聞乾坤覆載陰陽有消息之殊日月照臨寒暑有推<lb/>
遷之候吉凶在運否泰相沿雖厯數使然有堯水湯災<lb/>
之變而修禳有道見返風退舍之文惟此郊原方當厄<lb/>
㑹烝黎未泰戈甲繼興徴彼星圖實逢大曜是用歸心<lb/>
大道䖍叩上𤣥開太乙之壇行三五之法躡紅飈而請<lb/>
福步𤣥斗以祈天所希列火騰威應星芒於上境陽光<lb/>
散熖蕩陰穢於下方仰福聖躬大庇川蜀人登福夀<lb/>
野息戈鋋同沐神功永銷憂患不任<lb/>
<pb n="KR4c0112_WYG_007-6a"/>
　　晉公北帝醮詞<lb/>
臣聞斗極居尊統臨八表指揮萬象縂御衆靈杓建所<lb/>
加災凶自息今以封疆之内兵革尚興人未息肩時方<lb/>
震懼既勞備禦必廢耕桑念彼榛蕪益深憂難敢憑醮<lb/>
酌重罄祈誠伏惟太宰揚威七元振令使雷車電騎掃<lb/>
蕩四方畢雨箕風蘇舒品物克清境域大庇生靈如臣<lb/>
躔次有災陰陽搆厄乞當天譴用息人殃元元丹誠仰<lb/>
俟照鍳不任<lb/>
<pb n="KR4c0112_WYG_007-6b"/>
　　川主太師北帝醮詞<lb/>
伏聞垂象表靈位尊北極統臨萬有照燭羣生八十一<lb/>
變之威容三十六兵之神武肅清造化臨察幽明殄惡<lb/>
誅邪安人䕶國今以朱陽屇候赤帝司方南風資長育<lb/>
之恩四叙叶清和之節蠶功將就農務方繁而疫癘兼<lb/>
行鉦鞞未止民多殍仆野困逋逃既投足無場豈息肩<lb/>
有所叨居監䕶寔切憂傷更因衙醮之辰再布誠祈之<lb/>
悃伏冀神兵助役蕩氛翳於郊畿雲騎騰威掃疾癘於<lb/>
<pb n="KR4c0112_WYG_007-7a"/>
閭里生靈有泰逺近無虞昏霧永銷見三蜀山川之色<lb/>
浮雲自滅開九天日月之光厄運蠲平災危静息常傾<lb/>
丹素以副𤣥休不任<lb/>
　　晉公北帝醮詞<lb/>
伏以六氣周流天道有生成之本七星拘凖斗君為統<lb/>
制之元罪福吉凶咸歸校録臣以近畿未泰戈甲猶興<lb/>
四野靡安疾疫斯搆念兹疲瘵痛逼肺肝敢因衙醮之<lb/>
辰更達叩祈之志伏冀曲巡聖力俯借神威垂景貺於<lb/>
<pb n="KR4c0112_WYG_007-7b"/>
四人息災危於三蜀休兵偃革時泰民安厄運消平福<lb/>
祥臻㑹不任<lb/>
　　謝恩北斗醮詞<lb/>
臣以凡愚叨依簮褐修持多闕過咎易盈譴責所臨疾<lb/>
瘵斯搆羸形幾喪㣲喘偶全三洞法師杜𢎞廣情切本<lb/>
枝念深危疾式披丹懇㝠扣𤣥真果䝉降以殊休續其<lb/>
餘筭仰荷真靈之祐再窺日月之光螻螘力㣲乾坤恩<lb/>
重用伸醮酌仰報生成伏惟聖慈俯賜歆鍳不任<lb/>
<pb n="KR4c0112_WYG_007-8a"/>
　　五星醮詞<lb/>
伏以三光垂耀五緯流輝盈縮有常古今無紊循環<lb/>
列次主宰輝生影響靡虧吉凶攸繫臣叨膺命秩獲履<lb/>
土疆惠未洽於飛沉境方纒於災沴兵鋒凌暴士庶流<lb/>
移千里瘡痍一方殘毒念兹憂痛實切肺肝竊惟上聖<lb/>
好生至真育物敢慿慈照再罄醮祈伏希太白揚威助<lb/>
武功於原陸嵗星舒彩播仁澤於郊圻五辰順軌以呈祥<lb/>
萬類承風而納祜野無悲怨俗洽和平誓竭丹襟仰酬<lb/>
<pb n="KR4c0112_WYG_007-8b"/>
𤣥貺不任<lb/>
　　本命醮北斗詞<lb/>
伏聞斗正中天杓臨八極魁綱所指福祚必臻臣行運<lb/>
之中土居身位逰年之内災向離方今屬斗在南天日<lb/>
躔命宿仰申告醮冀獲感通願垂宰制之威以静晦䝉<lb/>
之數克垂𤣥祐敢負明恩不任<lb/>
　　本命醮南斗詞<lb/>
伏聞南上六宫文昌衆聖夀涯所繫生籙是司動植幽<lb/>
<pb n="KR4c0112_WYG_007-9a"/>
㣲咸資主統祈生請福益露明誠臣叨荷寵恩謬司藩<lb/>
部功無塵芥過積丘山而行運之中方當否塞宿曜之<lb/>
内併有照臨敢因章奏之壇重有禱祈之望伏冀朱宮<lb/>
上聖丹闕髙尊垂逥凶度厄之慈開出死上生之路使<lb/>
一境之兵銷革偃四時之雨順風調拯癘魄於窮泉投<lb/>
遊魂於長夜藉元和之澤濟㝠漠之鄉浮雲不蔽於青天<lb/>
忠懇獲申於白日元元之志仰佇鴻休不任<lb/>
　　本命醮三尊詞<lb/>
<pb n="KR4c0112_WYG_007-9b"/>
伏聞大道照明獨著好生之化天真慈惠聿𢎞濟物之<lb/>
仁亭育必均撫臨無失臣自惟凡陋叨荷寵榮未著勲<lb/>
勞洊深渥澤而維鵜起誚聚鷸為災盖薄徳所招亦迍<lb/>
䝉所萃三命之内或有刑衝九曜之中仍聞臨照敢因<lb/>
元命䖍扣上𤣥伏希逥此凶衰錫其禎貺赦過尤於既<lb/>
往解厄㑹於將來得傾忠赤之心上答乾坤之澤誓當砥<lb/>
礪以奉𤣥慈不任<lb/>
　　周天醮二十八宿詞<lb/>
<pb n="KR4c0112_WYG_007-10a"/>
伏聞𤣥象在天萬有咸照動植荷無私之徳幽明承不<lb/>
宰之功臣早被寵光謬司藩翰誠慙薄徳繼履深災郡<lb/>
邑凋夷生靈淪斃於兹傷痛須勵誠祈伏惟允降𤣥休<lb/>
克寧疲瘵使兵旗永巻無聞寃訴之音稼穡惟豐自洽<lb/>
和平之化至於山川之内地分災期躔次之中天文厄<lb/>
運並希消解俾獲乂康誓竭丹誠仰副鴻澤不任<lb/>
　　禮記博士蘇紹元九醮詞<lb/>
臣以凡㣲叨逢聖日荷三境照臨之賜承二儀亭毒之<lb/>
<pb n="KR4c0112_WYG_007-10b"/>
恩常慮跡處昏衢身拘俗網脩持有闕罪咎易增雖佩<lb/>
奉秘文遵叅寳籙香燈怠惰葷濁侵凌道氣不降於百<lb/>
闗靈官暗遷於六府由是虛邪内集疾恙旁縈夙夜兢<lb/>
憂懼不全濟又慮五行三命運遇凶衰兼以土曜木星<lb/>
仍臨宮宿顧凡㣲眇素寡善功當此災期備深惶惕是<lb/>
敢按河圖舊典披啓醮壇依靈寶尊文請求天象伏冀<lb/>
𤣥慈俯矚靈貺遐霑洗滌過尤解銷災咎明星暗曜共<lb/>
介禎祥八卦九宫並祛刑厄疾患痊復邪癘蠲除增禄<lb/>
<pb n="KR4c0112_WYG_007-11a"/>
秩於維新續年齡於延永行年神將法籙吏兵輟罪舉<lb/>
功咸賜昭祐永當脩勵以答𤣥恩<lb/>
　　川主天羅地網醮詞<lb/>
伏聞一氣肇昭三靈資始乾竒坤偶定彼陰陽金革土<lb/>
浮明其次舍九興於坎戌亥謂之天羅六起於離辰已<lb/>
謂之地網網乃二體昇淪之所羅是兩儀代謝之鄉陽<lb/>
伏而不能剛陰絶而不能繼行年所歴實日灾期况天地<lb/>
中和圓方化育流形挺質命世降竒皆歸鼓鑄之權難<lb/>
<pb n="KR4c0112_WYG_007-11b"/>
逭興衰之數顧臣凡昧敢避晦䝉丙辰當厄㑹首臨丁<lb/>
已乃災期將解惟兹二嵗實抱百憂上祝𤣥穹敢希銷<lb/>
解伏惟聖鍳俯念誠祈顯降靈威大祛災釁使乾綱坤<lb/>
紀息氛沴於一方地網天羅解凶期於小運行歌擊壤<lb/>
歸聖朝朴素之風束甲弢弓副𤣥祖希㣲之教永勤香<lb/>
火以答𤣥慈不任<lb/>
　　川主醮九曜詞<lb/>
臣叨荷國恩謬分戎閫西南粤壤髳蜀雄都三舍當參<lb/>
<pb n="KR4c0112_WYG_007-12a"/>
井之躔八國控羌蠻之域區封既廣統制所難常慮非<lb/>
才有負殊寄夙夜憂懼不敢遑安近嵗以來凶災未息<lb/>
疾癘時起干戈日尋今按考皇圖騐求𤣥厯分野之内<lb/>
太白將臨况運兵籌方迍武旅仰裁成之義伏肅殺之<lb/>
威佇静四郊以康萬姓伏冀天光俯鑒聖力潜資濡渥<lb/>
澤於九重救懸威於千里槖弓解甲鑿井耕田里閭無<lb/>
瘧疫之家逺近有歡呼之俗長庚所指幽滯俱通即永<lb/>
荷昭祐之至不任<lb/>
<pb n="KR4c0112_WYG_007-12b"/>
　　楊鼎校書本命醮詞<lb/>
伏以斗御中天杓移列次乾帝車而獨運浮華蓋以髙<lb/>
臨吉凶得以司明罪福由其考校雖塵凡香隔仰星晷<lb/>
以無階而天聽甚卑有心誠而必鍳丹襟所叩𤣥應攸<lb/>
彰臣頃以災䝉偶逄艱梗道途阻塞骨肉支離因與幼<lb/>
男兩地隔暌倉皇相失音信冀通唯晝祝長天夜瞻斗<lb/>
極冀其通感再獲團圓炷香而血淚共垂拜手而心魂<lb/>
俱往果䝉昭祐遽遂歸還常懷再造之恩未答自天之<lb/>
<pb n="KR4c0112_WYG_007-13a"/>
澤兢憂度日芒刺在躬今值玉局仙居錦都靈化下藏<lb/>
洞府上屬星躔肸蠁可期真靈朔㑹輙投勝境願展醮<lb/>
祈將酬福祐之慈少達敬恭之禮佇逥真鑒俯納塵心<lb/>
小男以壬子主生㣲臣以庚申定命常希聖力永賜保<lb/>
持祛五行三命之災解宿度天文之厄得勤修勵克奉<lb/>
休明黍稷非馨真仙是鑒不任<lb/>
　<lb/>
　<lb/>
<pb n="KR4c0112_WYG_007-13b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　廣成集巻七<lb/>
</p>
<p>
</p>
  </div>
<div>
<head>廣成集巻八</head> <lb/>
    <p>
<pb n="KR4c0112_WYG_008-1a"/>
欽定四庫全書<lb/>
　廣成集巻八<lb/>
　　　　　　　　　　後蜀　杜光庭　撰<lb/>
　　川主令公南斗醮詞<lb/>
伏聞天覆地載仰大道以生成稟質孕靈由至真而潜<lb/>
運用能彌綸不極生化無窮真宰主張𤣥功統御雖太<lb/>
虛遼邈刼厯遐長庶品喧闐九圍曠蕩刑政繁襍分野<lb/>
幽深災福攸同安危是繫臣遭逢聖運塵忝㤙榮授以<lb/>
<pb n="KR4c0112_WYG_008-1b"/>
節旄委之輔相地雄巴蜀境控羌蠻慙無綏撫之能常<lb/>
切兢憂之悃况舉善瘅惡湏用賞刑伐叛誅兇仍施斧<lb/>
鉞戎祀有牲牷之具賦輿大徴督之勞有土有人盖不<lb/>
得已實恐詮材不當委任失宜因起怨咨遂成災沴今<lb/>
又土星行度對照此方地一移宮將離益部五鬼臨於<lb/>
坤位火曜躔於井宮又臣大運在衝破之鄉小運當命<lb/>
墓之嵗木既薄弱火亦衰㣲天符臨於行年逰行逄於<lb/>
絶命土方對照又在妻宮金火伏行亦居滯位木星處<lb/>
<pb n="KR4c0112_WYG_008-2a"/>
愁煩之宿暗曜出乖背之方垂象至明陰陽有數得無<lb/>
警懼以自勵修尚恐過咎易深尤違旋積因其愆失災<lb/>
及生靈省己拊心不遑寧息竊聞正陽之月丙午之辰<lb/>
是六星降鍳之期南斗定生之㑹滌瑕介福宥罪覃恩<lb/>
輙按明科願申昭謝詣𤣥元真府玉局靈壇精備信儀<lb/>
肅䖍香火普日月星辰之界遍山川海嶽之司咸罄丹<lb/>
心恭脩大醮伏冀逥無私之鍳垂不測之神降彼南宮<lb/>
眄兹下土其流真貺俯察㣲誠解地方之災躔銷天文<lb/>
<pb n="KR4c0112_WYG_008-2b"/>
之謫見息三命五行之厄除九宮八卦之凶静土星所<lb/>
照之方克承嘉祐禳地一將移之數允錫休禎黎元咸<lb/>
保於乂康糓稼必期於豐衍連營有泰四境無虞疫毒<lb/>
不侵戈鋒弭戢上願三光表瑞循黄道而福帝躬五緯<lb/>
順常扶紫㣲而拱𤣥極龍圖永固鳯厯攸昌其有境土<lb/>
龍神山川祠廟其延祥祉用拯幽明至於地府陰闗逰<lb/>
魂苦爽蛸翹飛走水陸沉潜仰承濟䕶之恩永享安寧<lb/>
之祐不任<lb/>
<pb n="KR4c0112_WYG_008-3a"/>
　　川主周南斗醮詞<lb/>
伏以蜀之星躔上當鶉首蜀之分野下接坤維當申未<lb/>
之方在參井之度今以土星對照金火正臨五鬼方寄<lb/>
於二宮地一將移於益部恐政乖慈育法爽哀矜野有<lb/>
怨嗟人罹災𤯝又行年之内本命之中刑尅衰㣲慮成<lb/>
災厄敢以正陽令月丙午良辰䖍偹醮祈以申懴滌伏<lb/>
冀大開恩宥俯念精修解天文地分之凶祛三命五行<lb/>
之咎曲迴禎貺永錫乂安誓傾求理之心以答好生之<lb/>
<pb n="KR4c0112_WYG_008-3b"/>
澤不任<lb/>
　　川主周天地一醮詞<lb/>
伏以天皇大帝司察萬方太乙十神巡逰八極垂災降<lb/>
福巨細無遺凡在君臣敢忘炯誡今以地一行位將出<lb/>
蜀鄉深虞刑政之間必有愆違之失惟增震愓輙備懴<lb/>
祈䖍修香火之儀用表依歸之懇伏願鑒其䖍切錫以禎<lb/>
祥俾境宇安寧生靈蘇泰時和嵗稔偃革<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>弓克新憫<lb/>
祐之恩敢負照臨之賜<lb/>
<pb n="KR4c0112_WYG_008-4a"/>
　　周常侍序周天醮詞<lb/>
伏以道氣運行元和亭育分萬靈而布化垂列宿以麗<lb/>
天凡曰含靈咸歸稟受仍俾主宰以定吉凶臣猥以庸<lb/>
愚叨承渥澤運籌藩閫慙無制勝之謀剖竹方州實寡<lb/>
綏懷之績况地連夷落境控巴賨短才常慮於闕遺雜<lb/>
俗尤難於撫諭惟積兢懼獲保初終既巻隼旗復依戎<lb/>
幕顧恩榮而益厚在循省以何安憂畏所深疾恙因作<lb/>
毎慮積生之始以洎此身三業搆非六情結釁前寃未弭<lb/>
<pb n="KR4c0112_WYG_008-4b"/>
往債所躔或理務之間賞刑不當烹殺之際故誤難明<lb/>
或天文宿度之中有逄臨照或三命五行之内有值刑<lb/>
衝又今年五鬼在於妻宮天符入於財位小運則丙禄<lb/>
值墓大運則水子向衰金文行於身宮綱星加於馹馬<lb/>
皆為厄㑹倍切危疑所以疾苦之時冥心禱祝佇其銷<lb/>
解用展效酬今則萬聖垂慈衆真憫祐拯其疾厄賜以<lb/>
痊平仰𤣥造以知歸感鴻恩而上答披河圖真格詣玉<lb/>
局靈壇備蠲潔之儀設司天大醮星辰日月畢罄誠祈<lb/>
<pb n="KR4c0112_WYG_008-5a"/>
地府天闗遍申昭謝伏願鍳臨丹懇來納素誠永錫吉<lb/>
祥克加濟䕶使罪尤除蕩算紀遐長寃債和平災凶超<lb/>
度誓勤修奉以副𤣥慈不任<lb/>
　　王宗璩六甲醮詞<lb/>
伏以六道凝華元尊布化肇分一氣品列五材終始循<lb/>
環生成萬有上惟刼厯資運數以推移下統人倫配吉<lb/>
凶而陶鑄稟形毓質咸賴𤣥功臣早慕清虛志親冲漠<lb/>
獲忝秘籙常冀遵修昨以奉使京華經途險逺每虞曠<lb/>
<pb n="KR4c0112_WYG_008-5b"/>
闕㝠有祝祈果䝉道力潛扶殊休密衛達秦甸有安貞<lb/>
之吉逥蜀城無敗累之憂仰感靈恩實思昭報今屬重<lb/>
陽懿節甲子佳辰䖍備菲誠恭申醮禮伏冀神威俯鍳㣲<lb/>
願克酬採納丹襟頒宣洪澤使罪尤蠲蕩寃債和平災<lb/>
咎清消福祥臻㑹事親奉國常䝉憫䕶之恩守職進身<lb/>
永荷真靈之貺不任<lb/>
　　孟彦暉西亭子南北斗醮詞<lb/>
伏聞大道孕靈天尊演化乘機誕瑞命世降賢所以匡<lb/>
<pb n="KR4c0112_WYG_008-6a"/>
國濟時宣功利物禀星辰之正氣縂嶽瀆之英華莫不<lb/>
受命上天凝神中土恢宏器業極祐生靈臣以節度使<lb/>
瑯琊郡王生屬休期累承聖澤以武威扶持唐祚以忠<lb/>
節翼賛睿圖况欲中興克安天下使貢賦常盈於内府<lb/>
明誠首冠於藩維推此勲庸宜承禎祐今以誕生令序<lb/>
禱福佳辰輙備信儀䖍脩醮禮依太乙祈真之品詣真<lb/>
人朝斗之壇香散虛庭燈繁静夜傾心上奏冀獲感通<lb/>
普垂象以㝠思遍真靈而醮祝伏願星躔日域地局天<lb/>
<pb n="KR4c0112_WYG_008-6b"/>
司衆聖逥元萬神昭鍳錫祥符而延巨貺開夀域而懋<lb/>
鴻勲永佐聖朝長扶帝座伏願龍神叶賛川境安寧百<lb/>
糓滋豐五兵韜戢俗洽和平之美年無災沴之虞動植<lb/>
幽明同遵道化不任<lb/>
　　勇勝司空宗恪九曜醮詞<lb/>
伏以大道垂慈萬靈分職陰陽布化星象垂文照燭幽<lb/>
明裁成品彚主張有度罪福無差臣獲以塵㣲仰䝉覆<lb/>
燾謬叨寵禄早忝恩榮乆統師徒仍分符竹實慮力輕<lb/>
<pb n="KR4c0112_WYG_008-7a"/>
任重福過災生夙夜兢憂不敢寧處又以今年行運天<lb/>
符入於中宫寄王之方復臨大運况馹馬與五鬼所對<lb/>
小運與大運相衝生月及本命之辰皆遇土星所歴遂<lb/>
成災疾未獲痊平省巳循懐復增憂懼竊聞天曹上聖<lb/>
主録死生北斗南宮司明罪福是敢披心瀝懇拜醮希<lb/>
恩䖍詣靈壇精修奏薦雖物㣲单菲而誠願拳勤伏惟<lb/>
萬聖衆尊開恩鍳祐赦臣積生罪咎解臣三命災凶落<lb/>
北斗之死籍上南宮之生録銷平厄㑹和釋寃仇疾苦<lb/>
<pb n="KR4c0112_WYG_008-7b"/>
蠲除禄算延益誓勤修勵以答𤣥恩不任<lb/>
　　衙内宗䕫本命醮詞<lb/>
伏以大道生成陰陽亭育主張有度罪福無遺臣叨荷<lb/>
恩榮常增戒懼維側身思過省已捫心每虞操履之間<lb/>
難免纎㣲之失今年三命之内土木氣㣲行運之中命<lb/>
禄皆薄天符臨官禄之位逰年當絶命之方大運則土<lb/>
曜所加小運乃元辰所主主都居鈍滯之宿金星入乖<lb/>
背之鄉旦夕憂兢恐為災厄是敢按遵科典精潔醮祈<lb/>
<pb n="KR4c0112_WYG_008-8a"/>
望靈化以馳神仰𤣥穹而勵懇伏願大司地府九曜南<lb/>
宮克鍳丹誠俯垂𤣥祐賜臣自新之澤赦臣既往之非<lb/>
解五行三命之災消列宿暗虗之厄罪瑕清滌寃債和<lb/>
平遂推公去巳之心傾奉主事親之懇公私昭暢家眷<lb/>
康宜普及存亡咸希福利不任<lb/>
　　徐新司空九曜醮詞<lb/>
伏聞天府地司主張命籍南宫北斗統録死生三官時<lb/>
考校之文五帝領裁成之藉顧惟下土實繫上𤣥况乎<lb/>
<pb n="KR4c0112_WYG_008-8b"/>
處世立身善功難著乘非蹈過罪目易盈早忝殊榮靡<lb/>
申續効或理務有刑章之失或專城有賞罰之差積尤<lb/>
違於地府天曹結罪咎於星躔日域曾無悔謝莫遂蠲<lb/>
除又自行運之中方當厄㑹火星飛於小運天符入於<lb/>
中宮水曜伏刑厄之鄉土星退愁煩之宿禄火雖王辰<lb/>
土尚衰數年以來疾苦未减元元之懇實切憂惶竊惟<lb/>
上聖至真垂慈育物𡨕心注念有感必通輙慿香火之<lb/>
緣精展醮祈之禮䖍誠悔過稽首希恩伏惟愍鍳庸㣲<lb/>
<pb n="KR4c0112_WYG_008-9a"/>
俯𢎞慈祐解巳成之災厄赦既往之罪尤南斗延生北<lb/>
宮落死潜增年筭克賜乂安疾瘵痊平眷屬康泰即永<lb/>
荷衆聖再生㒺極之恩不任<lb/>
　　川主太師南斗大醮詞<lb/>
伏聞大化權興元精剖判生成天地陶鑄陰陽正三繞<lb/>
以䟽基役四時而成嵗由是萬靈受職五氣分鑣天府<lb/>
地司領主校籍罪福以之銓叙報應以之弛張毫末無<lb/>
遺古今不紊况復上標躔次下制山河隨運厯而惨舒<lb/>
<pb n="KR4c0112_WYG_008-9b"/>
因暴揚而昭戒仰窺𤣥訓得不稟修臣夙荷天慈克符<lb/>
睿奬峻台衡之位提斧鉞之權玉律金科慮爽重輕之<lb/>
信五申三令慙乖訓撫之宜雖盡力匡君傾心許國剪<lb/>
長蛇而復宫闕清巨祲而息戈矛再㧞城池頻摧塞垒<lb/>
變蟻結蜂攅之俗為穆賔向化之人三蜀乂寧四民和<lb/>
穆實乃上資聖力明稟靈恩猶恐政理或虧罪瑕難逭<lb/>
審已或違於道徳逰心未契於神明或分野災期或行<lb/>
年厄㑹臣今年小運逢於刼殺大運遇於天符土曜對<lb/>
<pb n="KR4c0112_WYG_008-10a"/>
於身宮行年衝於命位每懷憂戒思展懴祈竊以丙午<lb/>
良辰是南斗降真之日六宮衆聖主藉是司輙申醮酌<lb/>
之儀願遂依歸之懇伏冀天闗流貺斗極延慈赦既往<lb/>
之尤違錫將來之嘉祿災凶弭息境寓安寧逺近昭蘇<lb/>
龍神釋聖風雨均暢疾癘清消以俗泰為嘉祥以年豐<lb/>
為上瑞忠以扶於社稷静以答於神祗䖍肅丹誠上副<lb/>
𤣥澤不任<lb/>
　　賈璋醮青城大人真君詞<lb/>
<pb n="KR4c0112_WYG_008-10b"/>
伏以岷蜀雄都西南巨鎮下蟠萬壑上拱九清為造化<lb/>
之殊庭乃神仙之奥府瑶宮璿闕深秘於洞䑓翠壁丹<lb/>
崖仰呀於雲霧髙真之所棲息上聖之所晏逰實掌休<lb/>
祥以福寰海臣獲逢道化夙荷𤣥慈慙無塵芥之功難<lb/>
報乾坤之徳而立身處俗易結罪尤往世此生寧無過咎<lb/>
五行三命恐值災衰躔次星文慮為臨照或寃仇所滯<lb/>
或債訟未明有一於兹是用憂懼輙敢披心靈嶠稽首<lb/>
仙都輙備信儀遥申禱祀伏願鑒其丹懇賜以𤣥恩使<lb/>
<pb n="KR4c0112_WYG_008-11a"/>
景福潜資夀涯延益凶災消蕩罪咎蠲除寃債和平禄<lb/>
祚繁永兼乞子孫嗣續宗緒昌隆誓傾䖍奉之心以答<lb/>
仙靈之佑不任<lb/>
　　蜀州宗䕫為太師於丈人山生日醮詞<lb/>
伏聞道化裁成天元立極申命真宰主張衆靈於是賦<lb/>
命稟神流形挺質咸資録籍以繫上𤣥臣荷大道生成<lb/>
感睿明倚注地分岷楚任極鈞衡功業所彰未禆於造<lb/>
化恩榮所錫巳冠於古今况屬天步艱難星輿省狩恨<lb/>
<pb n="KR4c0112_WYG_008-11b"/>
不得手扶宸極身衛帝車克定乾坤重清日月永安大<lb/>
寳以致中興䖍叩真靈冀扶忠節仰惟青城巨鎮天國<lb/>
仙都羣聖依棲列真統制必能振揚神力驅役陰兵除<lb/>
災運而静中原極横流而匡大業爰遵秘格䖍啓醮壇<lb/>
願逥不測之威以介無疆之福使妖氛寧息帝祚隆昌<lb/>
鳯厯龍圖天長地乆臣積生咎釁末兆災䝉因此懴祈<lb/>
咸希消解臣今年大小二運俱在酉鄉與命辰對衝又<lb/>
火星所照既臨分野仍在身宮土躔厄㑹之方金伏乖<lb/>
<pb n="KR4c0112_WYG_008-12a"/>
背之宿年臨三殺之位仍當六害之門恐災咎所加伏<lb/>
深憂惕惟慿醮酌以達精䖍所祈災數尅平志誠大展<lb/>
盡報主酬君之節成摧兇定難之謀况佐聖明實佇靈<lb/>
祐不任<lb/>
　　宴設使宗汶九曜醮詞<lb/>
伏以三象炳靈三元運化稟形毓質仰資大道之仁賦<lb/>
命受生率荷神明之徳臣獲承𤣥蔭叨遇休期累忝恩<lb/>
榮載塵職禄顧勲勞而未立感寵澤以殊深而慎行謹<lb/>
<pb n="KR4c0112_WYG_008-12b"/>
身敢忘惕勵運心屬念尚慮曠遺况所至重難務當宰<lb/>
膳宴賔犒士須備烹羞撫衆訓戎時行懲賞實恐刑章<lb/>
之内或爽重輕庖割之中寧無故誤因成寃債遂積<lb/>
罪瑕或往世此生宿愆未解五行三命厄運未祛今年<lb/>
則暗曜土星在身宮之上天符五鬼臨行運之方火星<lb/>
近刑厄之宮金星躔尅性之位忽成疾苦乆未痊除伏<lb/>
恐災谷方深叩祈無所竊惟至真濟物大道好生廣開<lb/>
禳謝之門俯示感通之力是敢披遵科典䖍啓醮壇遍<lb/>
<pb n="KR4c0112_WYG_008-13a"/>
九曜以披心瞻列星而瀝懇伏冀天光下鍳聖造旁資<lb/>
解故傷誤殺之寃赦積世他生之罪消平厄㑹清蕩災<lb/>
凶六氣宣通百痾痊復續將盡之福禄祚增延賜再生<lb/>
之恩算命遐益公私昭泰眷屬乂安仰望𤣥慈不任<lb/>
　　遂府相公周天醮詞<lb/>
伏以虛無大道孕育於羣生天地萬神主張於庶品至<lb/>
於誕形禀氣垂象蹤靈咸資鼓鑄之功率賴生成之力<lb/>
臣内惟凉徳夙荷道慈勲勞未賛於聖朝寵遇巳隆於<lb/>
<pb n="KR4c0112_WYG_008-13b"/>
藩翰隼旟龍節叠奉殊榮相印兵符頻叨睿奬顧兹虛<lb/>
薄實切憂兢每慮賞罰不明刑章不當舉措有乖於理<lb/>
體綏和未洽於物情興脩有土木之煩宴犒有烹燔之<lb/>
費故傷誤殺往債宿寃兼此罪尤成其譴責或五行三<lb/>
命暗曜列星共結災躔遂為疾厄尚未痊復倍用驚危<lb/>
臣今年大運居衰氣之鄉小運在馬破之位木星退身<lb/>
宮之上土星照六合之方金水二星臨乖背之宿飛天<lb/>
火曜居本命之辰九宮土星復當生月覩此災運用切<lb/>
<pb n="KR4c0112_WYG_008-14a"/>
禱祈是敢按靈寳𤣥科河圖秘格設周天大醮懴謝上<lb/>
𤣥伏冀萬聖感通衆神昭鍳納其夀年五星叨景之中<lb/>
永消危厄天府地司之内别注休禎所疾蠲平克賜安<lb/>
豫益堅忠孝上奉君親仰荷衆尊祐䕶之恩不任<lb/>
　　親隨為大王脩九曜醮詞<lb/>
臣聞垂象炳靈代天行化發揮道用昭著神功粤自剖<lb/>
判之初即顯司明之力生靈動植咸賴𤣥恩臣獲禀天<lb/>
慈深叨帝澤功業未酬於覆載寵榮已冠於人臣常慮<lb/>
<pb n="KR4c0112_WYG_008-14b"/>
綏撫乖宜賞刑有失金科玉律或爽於哀矜伐叛誅凶<lb/>
或輕於鈇鑕前代之寃仇未解此生之過咎潛彰以此<lb/>
省循常懷震惕又臣今年大小二運俱值對衝首尾蝕<lb/>
神皆為臨照支干大木在衰氣之中天符飛行居馹馬<lb/>
之上併為災滯尤切憂惶近則㣲恙所嬰尚未痊復希<lb/>
恩謝過倍切禱祈輙於本命之辰䖍誠奏醮伏惟至聖俯<lb/>
鑒丹襟赦已往之罪瑕解將來之厄㑹增延算禄和釋<lb/>
寃疑得以罄竭㣲衷扶將大寳撫安疲俗匡讃中興誓<lb/>
<pb n="KR4c0112_WYG_008-15a"/>
傾脩勵之心永答真靈之貺不任<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4c0112_WYG_008-15b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　廣成集巻八<lb/>
</p>
<p>
</p>
  </div>
<div>
<head>廣成集巻九</head> <lb/>
    <p>
<pb n="KR4c0112_WYG_009-1a"/>
欽定四庫全書<lb/>
　廣成集巻九<lb/>
　　　　　　　　　　後蜀　杜光庭　撰<lb/>
　　青城鄭瑱尚書本命醮詞<lb/>
伏以禀氣分靈全資天道挺生毓質仰繫上𤣥夀祈延<lb/>
永之期占叶始終之吉五行倚伏二氣推移實慿宰制<lb/>
之功敢怠敬㳟之懇臣今年火曜居本命之方九宮金<lb/>
星在行年之上乆纒疾苦未獲痊平竊慮履行運心有<lb/>
<pb n="KR4c0112_WYG_009-1b"/>
虧陰隲字人慈物有曠政經或積生釁咎未除或往世<lb/>
寃仇未解搆兹重厄無路輙祈况境控仙山地當洞府<lb/>
明誠可告真鍳難誣敢因本命之辰䖍備醮祈之禮洗心<lb/>
謝過瀝懇希生伏惟少駐鸞驂下臨塵壤愍其歉迫假<lb/>
以恩休輟死籍於黒書再延命禄定生名於丹錄盡赦<lb/>
深瑕寃債和平災凶消解公私昭泰眷屬安寧敢忘䇿<lb/>
勵之心上副真靈之祐不任<lb/>
　　果州宋夀司空因齋修醮詞<lb/>
<pb n="KR4c0112_WYG_009-2a"/>
伏聞三光麗天下司羣品死生是繫罪福攸同臣以塵<lb/>
㣲仰䝉鍳祐而三命之内水火力㣲值辰承魁綱為天<lb/>
羅地網二運逄墓併屬災期又星火到元首之宮暗曜<lb/>
在命宮之位災數重叠憂懼殊深是敢遵按明科䖍申<lb/>
醮奏仰崇齋福精備醮祈三日恭嚴九時闗奏伏冀𤣥<lb/>
慈俯燭洪澤濡臨賜臣災運消平凶衰超度克延祚禄<lb/>
允介福祥永保乂寧常加䕶祐奉親事主報國寧家誓<lb/>
罄丹誠上酬𤣥澤不任<lb/>
<pb n="KR4c0112_WYG_009-2b"/>
　　楊神湍謝土醮詞<lb/>
伏以道氣分光𤣥功宰制下鎮靈化上配列星萬聖之<lb/>
所宴逰羣仙之所棲息肇於歴刼以逮兹辰玉女上賓<lb/>
認香泉於江滸𤣥元駐駕留玉局於城隅耀天目之祥<lb/>
華以安井絡啟洞宮之徑隧以福坤維為錦都靈勝之<lb/>
墟乃蜀國神仙之府而膳營久曠蕪薈幾侵清壇為蹂<lb/>
踐之塲閟殿染膻腥之襍我蜀王迥開神鑒矚此𤣥闗<lb/>
遽命澄清俾其嚴飭拂烟煤於石壁重挹仙儀薙蒿篠<lb/>
<pb n="KR4c0112_WYG_009-3a"/>
於荒階再窺靈洞邇後累加締葺漸獲精新堂宇相望<lb/>
樓臺櫛比復遷門闥俯及康衢夕磬晨鐘得以備朝修<lb/>
之禮朝香暮火得以申蠲潔之儀報徳何階感恩有自<lb/>
輙陳醮祝冀達真靈伏惟廣灑神休大頒嘉貺增聖主<lb/>
遐長之算寧謚萬方貞蜀王椿桂之年乂安三蜀連營<lb/>
將校各崇竹帛之勲比屋生靈共樂和平之化龍神悦<lb/>
豫稼穡豐穰疵癘無侵鋒鋋永戢其有薫腥穢瀆穿鑿<lb/>
侵傷承此懴祈咸䝉消解臣等佐時濟俗行教立功奏<lb/>
<pb n="KR4c0112_WYG_009-3b"/>
御上通遵脩咸契公私亨泰眷屬利貞然願往法化流<lb/>
先師德普㝠闗無滯道果速圓内外職寮陰陽將吏遷<lb/>
功加品永賛福庭克𢎞至道之風常荷尊靈之澤不任<lb/>
　　忠州謁禹廟醮詞<lb/>
伏以三氣肇昭九元裁質清浮濁厚真精鑠造化之鑪<lb/>
出震乘乾大易啓乾坤之韞堯天繼覆舜日傳明五教<lb/>
允敷未革懷襄之數四門是闢尚纒昏墊之憂惟我睿<lb/>
明拯兹下土驅馳四載勤瘁萬方浩浩無虞百谷識朝<lb/>
<pb n="KR4c0112_WYG_009-4a"/>
宗之路巖巖可仰羣山知維嶽之尊區别九州撫寧庶<lb/>
彚鑄鼎之功既集錫班之報攸彰懋此宏勲光於終古<lb/>
臣夙承洪澤獲奉仙祠巫雨巴雲捧臨瑶殿岷江楚澤<lb/>
瀠蕩瓊階願逥疏曠之慈俯鑒䖍誠之懇探經玉洞展醮<lb/>
靈岑副蜀王遐視之誠遂㣲臣歸依之願不任<lb/>
　　㳯州謁二真人廟醮詞<lb/>
伏以真精表瑞元氣分形積靈秀於人寰凝為仙嶽寄清<lb/>
幽於物外嚴設洞天上屬星辰下福邦國由是瓊宫珠<lb/>
<pb n="KR4c0112_WYG_009-4b"/>
闕秘邃難窺羽盖蜺幢飄颻特降二真人三都跡顯九<lb/>
鼎功成白晝登真丹霄控景威靈益振物象長新寳冊<lb/>
真經琅函玉篆貯靈宮而作鎮與嘉躅而常存遐想𤣥<lb/>
風遥馳素懇今以三川觀化累遇干戈鳯扎龍書靡存<lb/>
於魯壁虎符龜籙難訪於秦坑大教凌夷所宜𢎞拯是<lb/>
用翹懃翠巘稽首白雲申醮酌之儀冀神仙之鑒輟鶴洞<lb/>
緘藏之本為人天宗奉之經佇奏殊功却還舊所竊惟<lb/>
道無不在法許流通仰望鴻休允諧丹欵亦願潜逥禎<lb/>
<pb n="KR4c0112_WYG_009-5a"/>
貺普及寰瀛𤣥元之祚胤繁昌聖主之宮城匡復九圍<lb/>
寧謐萬彚昭融臣境㝢乂安生靈康泰災纒自息算禄<lb/>
增延永持忠赤之心上副至真之祐不任<lb/>
　　自到仙都山醮詞<lb/>
伏以元化既分兹山作鎮前臨楚望旁控巴城衆流逥<lb/>
環嚴設龍蛇之府羣峰擁衛秀為真聖之都二真騰翥<lb/>
於前朝千載昭彰於懿躅岩巒槩日松檜叅雲禎祥時<lb/>
耀乎簡編福祚潜資乎邦國蜀王扶天茂績命世雄姿<lb/>
<pb n="KR4c0112_WYG_009-5b"/>
八國二江早列封圻之内黔城楚硤皆歸陶冶之中惟<lb/>
此仙山光於境㝢仰靈蹤而稽首遥展誠祈望閟境以<lb/>
馳心䖍脩醮酌將以求書禹穴佇逢八㑹之篇探簡洞<lb/>
庭願值五符之訣敷𢎞典則演暢真宗况屬大教凌遲<lb/>
中原多難俾其紹習須俟流通某躬泛長波式遵成命<lb/>
焚香昭告願鑒丹誠所期汜水橋邊不獨傳於漢相曲<lb/>
陽泉上豈止授於千君捧帙西歸中興聖教不任<lb/>
　　李延福為蜀王脩羅天醮詞<lb/>
<pb n="KR4c0112_WYG_009-6a"/>
伏以道冠虛無功先覆載陶甄有物亭育無私綿刼歴<lb/>
以長存後天地而悠乆裁成不竭生化彌彰臣夙荷𤣥<lb/>
休克承遺運功輕塵露任重台衡數干里之山河周旋<lb/>
六鎮十七年之臨撫宰制一方每虞福過為災力㣲成<lb/>
釁兢榮循省憂懼難勝况復大駕未還中原多壘訓兵<lb/>
勵士徒懷於報國勤王望闕馳心其柰於天高日逺㣲<lb/>
勲靡効孤懇何申今復大遊四神方在雍秦之野小逰<lb/>
天一仍臨梁蜀之鄉地一次於坤宮月孛行於井宿仰<lb/>
<pb n="KR4c0112_WYG_009-6b"/>
兹緯候緬彼災䝉深慮鳯輦鸞輈百二之闗河未復陵<lb/>
園寢廟九重之城闕猶虛惟切禱祈佇逥鑒祐是用按<lb/>
依𤣥格遵鍊明科修黄籙道塲設羅天大醮九清三界<lb/>
咸陳懴謝之儀天真地靈備展奏祈之禮普日月星辰<lb/>
之域遍山川嶽瀆之司畢罄齊莊用期通感伏冀天尊<lb/>
降命聖祖貽休俯借神功載康國步鴻圖克固鼎祚中<lb/>
興齊北極以常寧比南山而共永臣允承天澤長奉唐<lb/>
年享椿松延廣之齡竭金石忠貞之節境無災沴嵗洽<lb/>
<pb n="KR4c0112_WYG_009-7a"/>
豐穰雨澤不愆干戈不作龍神安鎮士庶乂寧幽扄霑<lb/>
開度之慈絶域慕和平之化誓𢎞清净之心以答真靈<lb/>
之貺不任<lb/>
　　羅天中級三皇醮詞<lb/>
伏以𤣥盖上浮黄輿下鎮元精降瑞應運開圖握六紀<lb/>
以召臨恩周率土體三才而司牧惠洽羣生塞寰區而<lb/>
聲教攸傳亘今古而光靈不冺臣謬膺天澤作鎮坤維<lb/>
荷覆幬以難勝誓忠貞而有守屬乾綱未舉天數中㣲<lb/>
<pb n="KR4c0112_WYG_009-7b"/>
瞻雲而河洛方遥捧日而山川尚阻徒傾丹赤莫展勤<lb/>
勞今又大逰四神在雍秦之分小逰天一次梁蜀之鄉<lb/>
地一鎮於坤隅月孛行於井宿考遵緯候伏切憂虞是<lb/>
用披按明科脩崇黄籙備羅天大醮祈三界真靈願假神<lb/>
休共逥天數使忠貞義烈振風雷掃蕩之威文武尊神<lb/>
借戡定經綸之力重昌祚厯永息妖氛九圍睹清晏之<lb/>
期三蜀荷安寧之賜災祛未兆福降無窮動植存亡同<lb/>
臻恩祐不任<lb/>
<pb n="KR4c0112_WYG_009-8a"/>
　　羅天醮太一詞<lb/>
臣伏按厯緯今年大逰四神在雍秦之分小逰天一次<lb/>
梁蜀之方地一届於坤宮月孛臨於井宿仰披天度緬<lb/>
屬災期省己拊心伏增憂惕是敢按遵𤣥格崇啓壇場<lb/>
脩黄籙寳齋備羅天大醮輙披𤣥藴敷露真文伏冀尊<lb/>
神逥景上𤣥貽休下土旁垂禎貺永息災躔賜臣封境<lb/>
乂安龍神輯睦生靈康泰逺近昭蘇疵癘無侵干戈弭<lb/>
戢唯䖍脩奉上副神功不任<lb/>
<pb n="KR4c0112_WYG_009-8b"/>
　　羅天醮嶽瀆詞<lb/>
伏以二象昇淪剛柔定位三靈恢廓川嶽裁形坤儀彰<lb/>
厚載之功品物荷資生之徳雖混淪莫極猶虞九六之<lb/>
期廣博無疆以繫屯亨之數今以運陰陽所毓歴統緯<lb/>
所甄天一小逰既移於梁蜀四神太一亦次於雍秦地<lb/>
一屇於坤宮月孛行於井宿仰惟天度伏用震惶竊以<lb/>
臣叨荷寵恩乆司藩屏封圻六鎮襟帶重江水惟四<lb/>
瀆之尊山居五嶽之長仙壇靈化皆驂虬馭鶴之蹤珠<lb/>
<pb n="KR4c0112_WYG_009-9a"/>
岸金堤乃禹導秦通之野真靈攸處祥應實繁必介休<lb/>
符以副䖍祝是敢齋陳黄籙醮啓羅天冀衆聖之垂慈<lb/>
㑹萬靈而降福共安天步永奉聖圖蕩昏曀於神京重<lb/>
瞻聖日混車書於海宇克保唐年臣境土安寧生靈舒<lb/>
泰邊無烽燧俗洽謳謌息未兆之災躔解巳往之愆咎<lb/>
誓䖍砥礪以答神功不任<lb/>
　　羅天普告詞<lb/>
伏聞𤣥功宰制道化宣行禀象流形凝神運氣天覆地<lb/>
<pb n="KR4c0112_WYG_009-9b"/>
載爰起於渺茫日照月臨肇分於萬有至於陰陽昇降<lb/>
刼厯推移乾坤有九六之期烏兎有盈虧之數將期拯<lb/>
䕶久仗真靈臣以㣲躬遭逢昌運叨承異渥踐歴殊榮<lb/>
龍節虎符攝封壤山河之重金科玉律掌生靈性命之<lb/>
權常慙撫育非才毎以滿盈為戒而屬中原多難天步<lb/>
方艱社稷綴旒寰瀛塗炭訓齊武旅徒懸報國之誠迢<lb/>
遞神都莫得扶天之路今者稽求厯緯考察經圖大遊<lb/>
四神方在雍秦之野小遊天一傍臨梁蜀之鄉地一屇<lb/>
<pb n="KR4c0112_WYG_009-10a"/>
於坤宮月孛躔於井宿緬惟天度彌切憂兢是敢披靈<lb/>
寳簡文按河圖品格設羅天大醮開黄籙寳壇仰金闕<lb/>
玉京䖍祈萬聖遍寰中象外普告衆靈馳意馬以披心<lb/>
託香龍而薦懇冀䝉鑒祐允降威神伏惟三界諸天四<lb/>
司五帝乾元主宰地府尊靈降陰陽不測之神假變化<lb/>
無窮之力神兵宻助真應潜彰大業中興萬方安泰皇<lb/>
圖永固四海澄清掃彗孛於長空勦鯨鯢於巨浪常瞻<lb/>
聖日其戴堯天賜臣境域安寧災凶弭息五兵韜戢四<lb/>
<pb n="KR4c0112_WYG_009-10b"/>
氣均調黎元無瘥疫之虞稼穡有豐登之望三州六鎮<lb/>
士庶龍神克洽歡康同臻貞吉其有幽魂滯識六趣三<lb/>
塗沐𤣥澤以生神詣朱陵而受福存亡開度動植蘇舒<lb/>
誓傾忠孝之誠仰副神明之鑒不任<lb/>
　　羅天醮衆神詞<lb/>
伏以人為神主神依人以變通神福於人人資神而讃<lb/>
祐承天統地有國有家惟古及今率由斯道我大唐臯<lb/>
陶種徳聖祖垂休光宅中原傳二十帝𤣥風扇於萬㝢<lb/>
<pb n="KR4c0112_WYG_009-11a"/>
皇澤浸於九圍徧彼羣倫咸䝉覆燾而運鍾艱否時屬<lb/>
播遷天數未寧帝車未復忠臣義士皆懸報國之心望<lb/>
日瞻天敢怠勤王之志今以小遊天一纒梁蜀之鄉大<lb/>
遊四神在雍秦之野月孛行於井宿地一次於坤宫緯<lb/>
候所明兢憂是切是敢按遵𤣥格披考靈科修黄籙寶<lb/>
齋設羅天大醮下窮九壘上極三清嚴陳懴請之儀願<lb/>
假感通之應伏惟尊神衆聖憫鑒丹誠雷發神威風囬<lb/>
景貺掃攙搶於碧落殄氣翳於皇都永固鴻圖中興大<lb/>
<pb n="KR4c0112_WYG_009-11b"/>
業次願封疆分野消解災䝉祛厄㑹之期致和平之氣<lb/>
龍神輯睦風雨均調疵疫無侵戈鋋永戢誓勤握政上<lb/>
副神功稷黍馨香必䖍於蠲潔蘋蘩蕰藻克展於齊莊<lb/>
瀝懇陳情不任<lb/>
　　蜀王本命醮葛仙化詞<lb/>
伏以圓穹列耀上表於龍星方局裁形下分於仙化實<lb/>
司命籍以統人倫臣獲禀𤣥機夙臻景祐早承寵渥牧<lb/>
此烝黎綰六鎮於封疆徳慙凉薄控諸化之靈勝誠切<lb/>
<pb n="KR4c0112_WYG_009-12a"/>
欣榮常虞政理之乖莫副真仙之鑒今屬太一行運分<lb/>
野慮災或臨梁益之方或在雍秦之境月孛纒於井宿<lb/>
地一災於坤隅稽考緯書伏增憂懼况嵗當丁邜是臣<lb/>
元命之年月屇仲春是臣稟生之節詣本命之化以本<lb/>
命之辰䖍備香燈精申禱祝伏冀元尊憫矚衆聖鑒臨<lb/>
騰素欵於上宫錫鴻休於下土帝圖興復息災期而輦蹕<lb/>
還秦境㝢康寧銷否運而禎祥介蜀俾罄報君之節允<lb/>
符憂國之心百糓豐登羣生和泰龍神昭貺疵疫無侵<lb/>
<pb n="KR4c0112_WYG_009-12b"/>
臣七祖生天年齡增永誓𢎞道化以答靈恩不任<lb/>
　　莫令南斗醮詞<lb/>
伏以𤣥道聿分化機肇啟清濁定昇淪之位陰陽運刑<lb/>
徳之樞南斗主生垂吉昌而勸善北宫紀死編罪惡以<lb/>
繩非神明用之以化人帝主用之以致理纎㣲不失今<lb/>
古攸同臣宿稟真謩仰宗𤣥訓敢忘朂勵以自秉脩而<lb/>
叨備宮榮屬兹多事雖加勤恪實有懼於曠違徒切兢<lb/>
憂固取譏於尸素誅奸瘅惡或舉刑章督過懲愆或施<lb/>
<pb n="KR4c0112_WYG_009-13a"/>
鞭楚犒士或開其宰戮宴賔難廢於烹燔恐因故殺誤<lb/>
傷遂結深寃厚釁又臣行年所歴小運逄災宿曜所纒<lb/>
火星為照月臨申未天符居本命之辰位對丑寅飛旗<lb/>
當衝破之地慮成厄㑹彌切震驚雖省巳循懷寛刑慎<lb/>
行減饌節酒逺色防非猶慮凶咎未蠲福祥莫應恭披<lb/>
典册䖍詣靈山按南斗文儀法上𤣥分緯九㣲燈影宵光<lb/>
逺擬於六星一徳香烟雲色髙連於三素竹殿既招其<lb/>
虚實松軒可降於真靈向北披心敢期符祐伏願大宮<lb/>
<pb n="KR4c0112_WYG_009-13b"/>
上聖輟死籙以延生五緯尊神碎禍車而流福寃尤消<lb/>
解災厄和平骨肉安寧境邑康泰風調雨順糓稼豐登<lb/>
冦盜不興沴瘥無作所請靈寳玉篆赤帝天書伏願解<lb/>
臨照於南丹錫恩慈於下土永承貞吉以遂禱祈不任<lb/>
　　鄭頊别駕本命醮詞<lb/>
伏聞𤣥天垂象斗極居尊統萬彚以無私御四時而成<lb/>
嵗下司命籍縂制吉凶有感必通有祈皆應臣粤自童<lb/>
丱竊仰威靈以七星為天地之樞五氣為裁成之本主<lb/>
<pb n="KR4c0112_WYG_009-14a"/>
張禍福制錄鬼神傾心每奉於上𤣥有醮必存於北斗<lb/>
叠䝉昭祐累降禎祥動若影隨事猶響答至或願捐所<lb/>
職謝病尋醫或懼履禍機違凶就吉或雪志於侵誣之<lb/>
際或滌瑕於猜忿之中潜瀝懇於長天暗馳誠於永夜<lb/>
至真在鑒有願咸從而多事所縈靈恩未報常期精潔<lb/>
冀啓醮筵今者天徇深衷神諧夙望幸叨攝任獲在仙<lb/>
鄉玉闕瓊都咫尺封隅之内凝嵐積翠髙低城邑之旁<lb/>
况屬命辰仍當秋景遂得躬披松檜身躡雲霞展三獻<lb/>
<pb n="KR4c0112_WYG_009-14b"/>
之禮容猶申公務酬積年之祈禱兼遂私心省分循懷<lb/>
既榮且抃是敢捧持詞欵營備香燈雖澗蘋行潦之㣲<lb/>
難逥聖鑒在隨機感赴之徳願納愚誠所期答巳往之<lb/>
恩佇將來之澤賜其禎吉介以康寧俾縣境無虞農功<lb/>
有嵗人和俗阜逺睦邇安臣或本命五行災衝所及天<lb/>
文九曜臨照所經或正理有所未明賞罰有所未當新<lb/>
寃往債故殺誤傷並乞蕩除永承恩祐不任<lb/>
　　孫途司馬本命醮詞<lb/>
<pb n="KR4c0112_WYG_009-15a"/>
伏以二氣肇分五行運化鼓陰陽之槖籥執生死之樞<lb/>
機亭毒無私陶鎔靡倦司短長於五帝校善惡於三官<lb/>
維斗居尊縂御羣品臣自懼幽陋仰荷裁成獲備冠裳<lb/>
每憂叨竊遵素儒之明訓守𤣥聖之格言尚慮動息成<lb/>
非行藏乖道難階福善易結過尤仍恐三途推移或逄<lb/>
厄數九曜纒次或在危宮况今年天符臨勾絞之方小運<lb/>
當伏吟之位十三宿内月孛所經大運今年猶居衝破<lb/>
以兹憂懼恐履災凶敢因本命之辰䖍申醮謝伏惟真<lb/>
<pb n="KR4c0112_WYG_009-15b"/>
聖俯鑒誠祈赦巳往罪尤和寃釋結錫將來福祉増禄延<lb/>
年眷屬安寧公私和泰即永荷衆尊慈祐之恩不任<lb/>
　<lb/>
　<lb/>
　<lb/>
　<lb/>
　<lb/>
　廣成集巻九<lb/>
</p>
<p>
</p>
  </div>
<div>
<head>廣成集巻十</head> <lb/>
    <p>
<pb n="KR4c0112_WYG_010-1a"/>
欽定四庫全書<lb/>
　廣成集巻十<lb/>
　　　　　　　　　　後蜀　杜光庭　撰<lb/>
　　李仇中丞本命醮詞<lb/>
伏以三象陶融三元生化裁成品物亭育羣方受命禀<lb/>
形上繫天府至於夀筭遐促禄祚短長立身有罪福之<lb/>
因行運有吉凶之數天司地簡主宰無私臣伏恐三命<lb/>
五行或逄災咎九星七曜或值照臨陰陽有刑尅之期<lb/>
<pb n="KR4c0112_WYG_010-1b"/>
禄算有凶衰之㑹又恐積生所犯寃債未除積世所行<lb/>
過尤旋結常情㒺測神道難知非託醮祈無由解謝輙<lb/>
因本命之日䖍備香燈仰𤣥象以披心對星壇而瀝懇<lb/>
敢希至聖俯鑒丹誠三官落罪簡之文五帝削災妨之<lb/>
籍臣宿瑕蕩滌積釁消平輟死北宫上生南極天曹增<lb/>
禄司命延年眷屬和寧公私清泰即荷衆聖之恩不任<lb/>
　　張道衡常侍還願醮詞<lb/>
伏聞垂象九天流光萬有帝車周運聖力遐通裁四海<lb/>
<pb n="KR4c0112_WYG_010-2a"/>
以無私福羣生而不宰惟祈必應有願克從臣頃以大<lb/>
順二年遭逄危厄憂踰蹈火危甚履氷既難保於朝昏<lb/>
敢望全於形命元元丹懇啓愬無門惟注念蒼穹𡨕祈<lb/>
𤣥斗潜興大願冀贖深災果䝉大道鑒臨至真通感垂<lb/>
好生之澤開㒺極之恩獲洗罪尤盡消寃戾仰天慈而<lb/>
積感報𤣥造以無階旋屬公役所拘道途無暇嵗華累<lb/>
改誠願未申况復水陸經過江山往復幾逄俶擾頻值<lb/>
艱危幸脱鋒鉦免羅凶横皆承廕䕶倍切兢榮今以本<lb/>
<pb n="KR4c0112_WYG_010-2b"/>
命之辰於玉局靈化詣北斗七元之殿當𤣥卿大帝之<lb/>
前䖍備醮壇恭酬往願昔所許奏錢若千貫請至今年<lb/>
八月五度奏納取畢伏惟斗中衆聖𤣥府上司鑒領丹<lb/>
誠曲逥鴻造使宿願周備靈澤遐霑赦過除災延祥介福<lb/>
年禄增益危厄消平眷屬乂寧公私貞吉即永荷斗極<lb/>
衆尊覆祐之恩不任<lb/>
　　周庠員外郎為母轉經設醮詞<lb/>
伏聞三洞寳經九天真訣虚無凝炁混合成文龍篆鳯<lb/>
<pb n="KR4c0112_WYG_010-3a"/>
章發跡杳𡨕之始瓊編玉檢敷宣天地之先大則制御<lb/>
乾坤保鎮劫運安寧祚厯昭祐帝王次則和輯五行調<lb/>
平六氣蠲邪度厄濟物利人遵脩則災咎可銷諷誦則<lb/>
禎祥可降臣等以母行年衰厄疾苦所嬰憂懼但深告<lb/>
祈無所敢慿𤣥聖披瀝丹心伏願勑三寳威神命侍經<lb/>
寮屬解五行刑尅却三命凶衰增禄南天延生司契六<lb/>
府調理百疾痊平永承覆祐之恩克享遐長之福謹於<lb/>
玉局化轉經設醮𡨕扣至真不任<lb/>
<pb n="KR4c0112_WYG_010-3b"/>
　　莫庭乂為張副使本命甲子醮詞<lb/>
臣聞天道無親輔兹有徳功或及物福必無涯當川安<lb/>
撫副使張琳奉主無私酬知盡節初終一制雖風雨而<lb/>
不渝籌畫萬端越嵗寒而彌勁頃以四郊多壘兩鎮稱<lb/>
兵物力將虚經費逾廣厚歛則生靈必困薄賦則供億<lb/>
不充出自良謀豐其軍食糗粮山積戈甲雲屯人不告<lb/>
勞物無失所益振貔貅之勢佇成弔伐之功但以張某<lb/>
三命之中猶逄災厄二運之内甲禄氣㣲天符臨受命<lb/>
<pb n="KR4c0112_WYG_010-4a"/>
之宮土星逆愁煩之位慮為災咎輙罄誠祈爰託皇壇<lb/>
旁敷𤣥祐伏願十華降福三聖逥光錫善貺於諸天災<lb/>
殃自息蕩過尤於九府禄筭增延永俾安寧共康藩屏<lb/>
臣情誠迫切冒瀆髙明不任<lb/>
　　駱將軍醮詞<lb/>
伏以二氣清凝表天地亨貞之道五材倚伏荷乾坤成<lb/>
育之恩至於命籍短長禄祚豐薄立身罪福行運吉凶<lb/>
莫不上自天司旁資元命主張考校巨細無遺臣竊慮<lb/>
<pb n="KR4c0112_WYG_010-4b"/>
列宿五行纒次有照臨之咎九宮三命陰陽有厄㑹之<lb/>
期以此憂兢恐成災厄今以立冬節令祈福良辰䖍罄<lb/>
丹誠精陳醮禮仰天闕而瀝懇瞻地府以𡨕心佇降恩<lb/>
慈曲流洪福使災凶殄息過咎蠲消錫以嘉祥增其夀<lb/>
福落罪書於北府紀生籍於南康眷屬安寧幽明康乂<lb/>
徊翔大路長親日月之光棲息人寰永沐真靈之祐不<lb/>
任<lb/>
　　馬尚書醮詞<lb/>
<pb n="KR4c0112_WYG_010-5a"/>
伏聞厯象推移運三元而成嵗陰陽變化資大道以宣<lb/>
功澤霈幽明事均今古其有𢎞仁秉義體順和光則天<lb/>
錫禎符神彰吉貺或動乖守慎志恊囬邪乃蹈彼艱虞<lb/>
兆兹否塞影響之報理實昭然臣猥以庸愚早塵職禄<lb/>
雖肅恭自立畏慎推誠常懷聚鷸之譏每懼維鵜之誚<lb/>
况復訓齊戎伍祗奉藩垣鋒鏑猶施鉦錍未息摧堅挫<lb/>
鋭徒申擒討之謀故殺誤傷慮搆幽寃之咎以兹屬念<lb/>
深用寘懷今則秋帝考功地官校籍罪福咸舉毫末無<lb/>
<pb n="KR4c0112_WYG_010-5b"/>
遺或臣有塵忝之非有殺傷之過有六情之罪有三業<lb/>
之辜有注訟未除有寃仇未釋事顯黒薄名挂陰曹乞<lb/>
乗悔謝之緣並降蠲消之澤俾其克勵得以自新至於<lb/>
宿曜垂災行年值厄亦希超度獲保乂安上祈九祖生<lb/>
天三塗離苦飛沈遂性生植無傷四方之戈甲早寧萬<lb/>
戸之農蠶畢就俗聞謡詠野息氛埃咸歸清浄之風大<lb/>
洽希夷之道䖍修醮酌懇薦章詞遥祝仙壇仰望真祐<lb/>
不任<lb/>
<pb n="KR4c0112_WYG_010-6a"/>
　　馬尚書本命醮詞<lb/>
臣以庸㣲叨承宿運謬叅職族繼忝官榮統御戎車襲<lb/>
行條令或尅收境邑除蕩奸宄外禦冦仇内綏疲瘵而<lb/>
宴賔犒士須有宰傷去弊誅邪必資刑律誠非狥巳務<lb/>
切安人竊慮斬決之間重輕有失傷殺之際故誤難明<lb/>
以此憂惶恐貽譴責又慮臣行年三命或值凶衰宿曜<lb/>
五星或逄臨照因其厄㑹遂履凶危又恐九祖幽儀未<lb/>
䝉遷㧞六親滯識猶有拘留緬長夜以魂驚念陰闗而<lb/>
<pb n="KR4c0112_WYG_010-6b"/>
心懼思罄歸依之懇聊申薦奉之誠輙慿本命之辰式<lb/>
備資薫之力㝠心靈化遐想寳壇陳醮禮以肅恭貢章<lb/>
詞而精禱伏冀𤣥元錫祐大道流慈光開泉曲之庭詔<lb/>
下鄷都之府使九𤣥超度衆苦蠲銷生神碧落之天蜕<lb/>
影朱陵之洞福延後嗣惠被宗親其有往世愆瑕無窮<lb/>
寃對咸承懴滌並使和平乞臣罪簡落書生宮注籍災<lb/>
凶弭息禄算遐長兼祈福介川源澤覃逺近戈鋋早戢<lb/>
疵癘不生野復耕桑人歸富夀洎乎沈潜異質溟漠殊<lb/>
<pb n="KR4c0112_WYG_010-7a"/>
庭同沐𤣥風咸昇道域誓䖍丹懇永奉鴻慈不任<lb/>
　　司徒青城山醮詞<lb/>
伏以灝氣漸凝羣山挺秀髙扶宸極厚鎮坤輿惟彼西<lb/>
南上通參井結靈積瑞含藏日月之華叠翠堆嵐包括<lb/>
神仙之宅位崇衆嶽秩亞三山為天下之福庭冠域中<lb/>
之勝槩崇臺比立黄軒之秘跡猶存巨浸旁分大禹之<lb/>
神功可覩每彰符應以祐生靈頃屬雨澤踰旬泉源坌<lb/>
涌丹崖翠巘雖傳淜湃之聲紺殿彤軒靡有震驚之變<lb/>
<pb n="KR4c0112_WYG_010-7b"/>
緬兹羣異益騐光靈臣叨荷殊恩膺兹重寄綏撫之能<lb/>
未著兢憂之懇常深恐臣過咎所招仙嶽降異常之兆<lb/>
災䝉所襲神峰垂警告之祥夙夜省循若㨿氷炭莫展<lb/>
披陳之路惟䖍禱謝之誠輙按明科恭申大醮庶䝉<lb/>
鑒祐以贖愆違不任<lb/>
　　馬尚書本命醮詞<lb/>
伏聞元化運行三才資始體乾坤而成象感陶鑄以凝<lb/>
神由是懸命籍於天闗繫死生於斗極其有行藏巨細<lb/>
<pb n="KR4c0112_WYG_010-8a"/>
舉措洪纎八靈照察以無遺千真考讐而畢至善功潜<lb/>
著則名列仙曹過目所彰則書編鬼録用兹懲勸以導<lb/>
於人其惟本命尊神主張校錄緬思𤣥㫖實切禀修臣<lb/>
猥以凡㣲曾無機略惟奉公克巳效命為時未展勞能<lb/>
累驚塵忝揣循增懼委任益深况封畿戈甲之餘壠畆<lb/>
榛蕪之後疲羸未復瘡痏未平撫之則濡沫纔通撓之<lb/>
則溝湟甫及而驟司六邑務彼三農暑耨寒耕雖勤劬<lb/>
於人力有秋望嵗殊即俟於天時但罄丹心顒祈𤣥祐<lb/>
<pb n="KR4c0112_WYG_010-8b"/>
敢因本命之日䖍申醮謝之儀所期真聖鑒臨福祥臻<lb/>
萃赦臣叨據之過奨臣肅奉之誠使鋒鏑所經京坻有積人<lb/>
無疵癘之苦年祛水旱之虞俾臣九祖超昇三塗清晏<lb/>
其或宿曜運行之厄嵗年刑尅之災淫刑濫賞之非故<lb/>
殺誤傷之咎並希昭祐普錫蠲消永誓歸依以酬真貺<lb/>
不任<lb/>
　　莫庭乂青城本命醮詞<lb/>
伏以禀氣分形上資𤣥化制算定禄仰繫真曹臣伏恐<lb/>
<pb n="KR4c0112_WYG_010-9a"/>
履行之間或貽愆咎年運之内或遇災凶非仗神功難<lb/>
申醮滌輙干真鑒䖍備醮儀傾以此山嶽瀆上司神仙<lb/>
福地洞中之玉樓金闕塵俗難窺人間之古殿荒臺蹤<lb/>
基易變梁摧蝶蝀瓦落鴛鴦若無營葺之興巳雜蒿萊<lb/>
之徑某叨居宰字竊備繕修既俾功庸仍申藻繢圖五<lb/>
嶽九江之象貌河侯溪女之真肅穆冕旒駢羅珠翠如<lb/>
登貝闕似挹驪宫既揮煥於素垣益深嚴於𤣥徳所冀<lb/>
少城天府永賴休禎秋報春祈克承嘉祐敢因本命之<lb/>
<pb n="KR4c0112_WYG_010-9b"/>
日䖍脩讃祝之筵伏惟應念逥軒分靈降澤錫臣以增<lb/>
延禄算助臣以消解災凶兩地之骨肉安寧一境之生<lb/>
靈舒泰誓傾丹悃上副鴻慈不任<lb/>
　　莫庭乂青城甲申本命周天醮詞<lb/>
伏聞妙本應期元精啓運三光分照萬有陶形圓清方<lb/>
濁之間遞為主宰日域星纒之内各備職寮大則司刼<lb/>
厯施張小則察人倫善惡有逾衡鏡無隱鋒毫竊惟九<lb/>
室洞天羣真㑹府丹崖蕩日翠谷呀雲鸞旂之所往還<lb/>
<pb n="KR4c0112_WYG_010-10a"/>
霓節之所遊集叨<graphic n="KR0574" url="https://raw.githubusercontent.com/kanripo/KR-Gaiji/master/images/KR0574.png" mimeType="image/png"/>宰字獲詣仙山雖食蘖苦心飲氷<lb/>
潔己功應無補過必彰聞况於咫尺之中敢㒺真仙之<lb/>
鑒更慮九辰行命三命推移福善不常災凶靡測拳拳<lb/>
素懇若履顛危輙因本命之辰載申祈醮之禮天衝地<lb/>
壌水府星宫咸罄血誠仰祈明祐伏乞解災釋過延貺<lb/>
垂祥夀禄惟增凶危自息巳往則九𤣥開度見存則兩<lb/>
地安寧一境生民同承福祐兵車休駕封部無虞長欣<lb/>
静謐之期永荷靈真之澤不任<lb/>
<pb n="KR4c0112_WYG_010-10b"/>
　　莫庭乂九曜醮詞<lb/>
伏以二象分華三光列曜司悔吝吉凶之契操死生福<lb/>
罪之權主宰無遺幽明咸繫臣自惟凡昧夙奉正真叨<lb/>
荷寵章獲忝位禄循涯省分常懼於曠官恤物安人敢<lb/>
忘於勵巳尚慮動違恭慎日積愆瑕上瀆真靈潜貽厄<lb/>
㑹又恐五星進退四曜運行或居身命之宫或臨惡弱<lb/>
之位况臣今年天符臨於命卦木星永出身宮第二十<lb/>
宿中蝕食所歴小運行直又值天羅竊憂福過災生命<lb/>
<pb n="KR4c0112_WYG_010-11a"/>
衰禄薄按河圖内品大𤣥秘文瀝懇貢詞披心備禮仰<lb/>
華盖儀璘之闕若對九芒瞻星辰日月之宮盡傾丹欵<lb/>
伏冀宸光下燭開昏晦而洗沈𡨕靈景延暉碎禍車而<lb/>
焚罪綱使年齡克保品秩攸昇一境之士庶康寧兩地<lb/>
之親緣安泰仙山表貺人無瘥疫之傷靈府垂禎嵗有<lb/>
京坻之望唯䖍素悃上答𤣥功不任<lb/>
　　川主相公北帝醮詞<lb/>
伏以七政上尊五靈𤣥老位司北極部制中天至於地<lb/>
<pb n="KR4c0112_WYG_010-11b"/>
分吉凶天文災福五行六氣三命九宫萬彚慘舒咸歸<lb/>
考校臣以兵戈既久殘瘁逾年念彼生靈痛深肌骨敢<lb/>
因醮謁載罄祝祈瀝懇紫㣲扣心𤣥象實希憫鑒俯降<lb/>
禎祥消沴氣於郊原退災星於井絡一川康泰萬有昭<lb/>
蘓永戢戈矛惟新厯算九天霧捲重披日月之光三蜀烟<lb/>
清再播雲雷之澤即仰荷帝君憫䕶之恩不任<lb/>
　　川主相公周天后土諸神醮詞<lb/>
伏以天府名區少城奥壤龍神福地天帝雄藩豈以凡<lb/>
<pb n="KR4c0112_WYG_010-12a"/>
㣲叨兹臨鎮而謬分朝寄縂此封疆十載於兹日深兢<lb/>
懼但以粤初莅任便屬艱難黄中犯秦翠輿幸蜀行朝<lb/>
萬衆駐驆五年力盡扶天誠深報國功宣匡復以及逥<lb/>
鑾其間有師立稱兵旴能竊發秀昇擁師於下瀨郭琪<lb/>
奮臂於中軍咫尺乘輿震驚輦轂上資睿武旁假神威<lb/>
相繼克平以安大駕感兹靈祐常佇血誠今則時未底<lb/>
寧人方肆亂帝車順動又幸陳倉中原有焚燎之災六<lb/>
合靡晏寧之所雖誠深憂國志切匡君難申嵇紹之衷<lb/>
<pb n="KR4c0112_WYG_010-12b"/>
山川杳隔空隕袁安之淚扈衛無由緬想神功必垂濟<lb/>
祚爰申醮禮仰冀靈通希逥助順之恩共安天步少借<lb/>
害盈之力逺掃凶渠復黄屋於上京延寳圖於萬葉椒<lb/>
漿之奠永答明慈臣不任瀝懇披心䖍請之至<lb/>
　　葛仙山化醮詞<lb/>
惟彼仙山鎮兹神壤八十一洞分日月於地中二十四<lb/>
峰繚烟霞於天際潜司罪福以統生靈臣夙慕𤣥㣲<lb/>
早崇清浄躬逢聖日既叨輔賛之榮夢想靈山常貯逍<lb/>
<pb n="KR4c0112_WYG_010-13a"/>
遥之志尚縈多事徒鬱素懷今節及仲秋禮當望秩遐<lb/>
瞻翠巘杳隔紅塵䖍備醮壇用申誠祝伏冀虎旗龍斾<lb/>
達辭八極之宫鶴馭鴻驂聊降二仙之駕歆兹薄禮錫<lb/>
以殊休俾稼穯有年凶災不起幽明共福家國咸安比<lb/>
寶祚於崇岡續唐年於刼厯必期脩潔以奉靈光不任<lb/>
　　川主九星醮詞<lb/>
臣聞九元御極綜列宿於紫㣲七政垂光統衆星於黄<lb/>
道指攝提而臨萬象運招搖而主百靈生死吉凶咸繫<lb/>
<pb n="KR4c0112_WYG_010-13b"/>
司牧臣以受年之時此月火星及時曜罡星皆臨本命<lb/>
以兹戰悚恐蹈災危敢以丹誠上祈𤣥祐䖍脩大醮備<lb/>
瀝㣲忱伏惟九聖延慈乘帝車而降福七真垂貺逥杓<lb/>
建以祛災二十八宿行藏皆資祥慶一十二宫分度永<lb/>
息屯䝉誓勤忠赤之心以答靈真之念不任<lb/>
　　中和周天醮詞<lb/>
臣以庸虛猥當大任極台衡之秩居藩屏之崇雖傾捧<lb/>
日之心莫著匡君之績頃以四郊多壘中國不寧戎馬<lb/>
<pb n="KR4c0112_WYG_010-14a"/>
載馳兵車尚駕或近臣肆逆或逺鎮辜恩纔滅梟巢初<lb/>
逥鑾輅又聞薄伐再致省巡凡在人臣豈勝憤惋惟注<lb/>
香𡨕想望聖祖之貽休拜表祈真待陰兵之助役果見<lb/>
偽王孽相連頸殱夷凶帥狂夫繼蹤斬馘緬惟幽讃更<lb/>
切明誠近又太乙運行巳照蜀分五星移度或在身宮<lb/>
慮薄徳所招即凶災薦至常加惕勵㒺敢遑寧遂有鄭<lb/>
君雄韓球地結連遽興兵甲隔絶恩信凌犯闗防殘掠<lb/>
生靈焚燒郡邑數州塗炭千里傷夷憫此幽寃痛深骨<lb/>
<pb n="KR4c0112_WYG_010-14b"/>
髓臣所以上祈至道明禱真靈志先憂國憂人誠匪為家<lb/>
為己由是上天悔禍大道降靈包藏者尋就誅鋤黨附<lb/>
者皆從剪撲封疆既静凋瘵旋蘇韓球敗亡君雄梟戮<lb/>
漸通道路將雪寃沈尚以芟刈之時殺傷非一仰體好<lb/>
生之㫖震悼何安俯嗟逰岱之魂凄凉莫已是用凝神<lb/>
扣寂拜手歸心陳謝恩謝過之儀瀝祝地祝天之懇庶<lb/>
祈𤣥聖曲鑒丹誠輝映清壇降流洪澤蠲除愆咎弭息<lb/>
災凶使生者乂寧幽途開泰臣又聞衆星拱極百谷朝<lb/>
<pb n="KR4c0112_WYG_010-15a"/>
宗蠢彼不庭敢違天道更隣近境綿亘數州山寨相望久<lb/>
為兇逆欲恃其蜂合蟻聚之勢伏鋤耰田挺之徒垂二<lb/>
十年不賓睿化擬因建瓴之便將申破竹之功為國誅<lb/>
奸與人除害重希神力克震軍聲酆都以三十萬兵常<lb/>
祛沴氣洞泉有二十五將潜制妖徒正道殛邪神明助<lb/>
順敢緣斯㫖再罄赤心伏惟俯鑒奏陳克逥明祐使昌<lb/>
瀘梓遂永無蛇豕之災草木藂林盡化鋒鋋之狀咸知<lb/>
帝力上復王謡然後疇賞龜城拜章鳯闕弢弓解甲歸<lb/>
<pb n="KR4c0112_WYG_010-15b"/>
馬放牛長謝魚水之歡克暢君臣之道明明血懇大道鑒<lb/>
之不任歸命祈恩屏營憤切之至謹詞<lb/>
　<lb/>
　<lb/>
　<lb/>
　<lb/>
　<lb/>
　廣成集巻十<lb/>
</p>
<p>
</p>
  </div>
<div>
<head>廣成集巻十一</head> <lb/>
    <p>
<pb n="KR4c0112_WYG_011-1a"/>
欽定四庫全書<lb/>
　廣成集巻十一<lb/>
　　　　　　　　　　後蜀　杜光庭　撰<lb/>
　　程徳柔醮水府脩塸詞<lb/>
伏聞大道垂功裁成品物真靈設位主宰羣生至於水<lb/>
府明神山林正職各司罪福以庇蒸黎當縣地控上游<lb/>
素名劇邑賦輿重大耕稼滋繁堤塸所防安危是繫其<lb/>
所脩偃分當彼濬流自汎溢以來累有摧壞雖俾夜作<lb/>
<pb n="KR4c0112_WYG_011-1b"/>
晝竭力殚心旋有葺完尋聞傾䧟豈水脉所注不可備<lb/>
防豈龍神所為未容障塞憂惶迫切無所告祈且食乃<lb/>
民天人為邦本或虧秋稔必致年凶况天府膏腴勢連<lb/>
下瀬少城户口旁按通波若為侵軼之災必有泥沙之<lb/>
變救兹墊溺須仗𤣥威伏惟大道開恩明神流鑒愍其<lb/>
農畆念彼生靈逥不測之神功借無私之聖力特垂濟䕶<lb/>
安全使黍稷永豐京坻有望乂襄陵懷山之禍叶年豐<lb/>
裕富之期蘋藻効誠敢負靈貺不任<lb/>
<pb n="KR4c0112_WYG_011-2a"/>
　　川主醮五符石文詞<lb/>
三寳開光五文孕化凝水火木金之氣成雲霞龍鳯之<lb/>
書保制乾坤鎮寧天地洎乎降傳下土濟䕶羣生夏<lb/>
禹得之以成功仲尼奉之而興詠有家有國㒺不遵修<lb/>
所以伏御神祗鎮安川嶽禳除氛沴清肅宫城至於居<lb/>
宅之興亦在鎮禳之例臣頃於所部特創新居既畢巨<lb/>
功爰申大醮按河圖品格依靈寳文儀篆刻真符清修<lb/>
香火所冀解消犯觸安集正神召彼靈官永垂擁衛伏<lb/>
<pb n="KR4c0112_WYG_011-2b"/>
惟𤣥元鑒祐衆聖流慈勑勒職司錫其禎貺居止寧泰<lb/>
眷屬安康分近天皇大火之鄉况屬身宮或隣對照捫<lb/>
心震惕循已驚虞是用瞻本命福山仰列仙靈化歴主<lb/>
元而禱祝遍九曜以䖍祈伏冀洞府神真披香奉御𤣥<lb/>
天尊聖垂澤降臨賜臣以景貺禎符解臣以災期厄㑹<lb/>
克承祐䕶允洽康寧上願皇業天齊聖圖嶽鎮伊川洛<lb/>
汭運叶中興八水三山俗諧昭泰戢鋒鋋於九野共文<lb/>
軌於萬方臣得勵忠貞永扶英睿不任<lb/>
<pb n="KR4c0112_WYG_011-3a"/>
　　蜀王為日虧身宫於玉局化醮詞<lb/>
伏聞大道縱靈元和肇化燭三光而上列運六氣於中<lb/>
天播裁成字育之功物無不遂持寒暑暄凉之柄政無<lb/>
不均所以五星秉大帝之符司明罪福十神行太乙之<lb/>
令統御吉凶律厯難欺古今所禀臣遭逄聖運塵忝殊<lb/>
榮山河控井絡之雄封壤握坤維之重常虞福過實懼<lb/>
災纒今則凉徳靡脩太穹垂戒月朔則太陽薄蝕當臨<lb/>
照之方既望則太陰變虧在身宮之位飛天火曜臨於<lb/>
<pb n="KR4c0112_WYG_011-3b"/>
命辰干禄納音仍逢衰氣恐成災咎彌切憂惶是用遵<lb/>
按𤣥科勵精丹懇奉香羞於玉局陳醮禮於瑶壇仰三<lb/>
景以希恩普周天而禱福伏冀昭彰俯鑒肸蠁垂休賜<lb/>
禎貺於三命五行解災期於身宫分野至有故傷誤殺<lb/>
往債宿寃咸賜蠲除永俾貞吉上願皇圖攸久聖夀延<lb/>
長還金符大漢之隆宅洛契宗周之盛干戈偃戢夷夏<lb/>
昭蘇得傾報國之心克叶自天之祐不任激切䖍祈之<lb/>
至謹詞<lb/>
<pb n="KR4c0112_WYG_011-4a"/>
　　安宅醮詞<lb/>
伏聞道氣流布三才乃分陰陽陳變化之機水木肇相<lb/>
生之象巢穴之風既替宅宇之作遂興順二氣以營修<lb/>
體五行而制度實資神化大庇生靈臣以庸愚不明𤣥<lb/>
理因時改作隨力興修土木之功曾無避忌穿鑿之處<lb/>
深有驚喧或抵犯主方或背違尺道致使龍神未守居<lb/>
止非宜恐迫凶衰更延災厄謹歸心大道稽首三尊按<lb/>
靈寳明科修五帝大醮䖍恭懴謝拜請符文懴巳往犯<lb/>
<pb n="KR4c0112_WYG_011-4b"/>
觸之非祈將來安寧之福伏冀二儀介瑞五帝垂祥凶<lb/>
惡蠲除龍神鎮守人口清泰動静康寧營運興生常䝉<lb/>
利祐公私和暢眷屬乂安即永荷太上衆尊五帝祐䕶<lb/>
之恩不任<lb/>
　　八節醮詞<lb/>
伏以大道垂化元氣流形鼓鑄羣生有清濁剛柔之異<lb/>
舒張八節定春秋冬夏之方所以考校吉凶司明罪福<lb/>
惠既周於家國恩亦普於存亡臣等獲值昌期早欽道<lb/>
<pb n="KR4c0112_WYG_011-5a"/>
化資神功而生育荷聖力以裁成竊慮處俗立身寧無<lb/>
過咎前生今世必有愆瑕或五行三命之中遭逄厄㑹<lb/>
或暗曜明星之下因值照臨以此兢憂輙思祈醮爰逄<lb/>
令節同竭丹誠是天元啓候之期當大聖延慈之日翹<lb/>
心靈化稽首瑶壇精潔香花䖍恭醮祝伏冀髙尊鑒祐<lb/>
衆聖哀憐垂㒺極之慈賜無疆之澤使積生罪惱累世<lb/>
寃仇巳往之愆非將來之厄運乘八節自新之力降三宮<lb/>
肆赦之恩並賜蕩除永錫貞吉使臣等九𤣥七祖受福<lb/>
<pb n="KR4c0112_WYG_011-5b"/>
祉於南宫眷屬親緣落死名於北府公私和洽夀禄遐<lb/>
長即永荷衆聖祜獲之恩不任<lb/>
　　都監將軍周天醮詞<lb/>
伏聞大道混融羣材昭著陰陽昇降吉凶之理肇分善<lb/>
惡循環罪福之文是啓玉虚大帝金闕元皇申命真靈<lb/>
俾其主宰三官五帝爰居勸沮之司南斗北元以統死<lb/>
生之錄洪纎備舉億刼無差所以丹簡𤣥經有脩禳之<lb/>
秘訣祈天悔過有懴滌之明科竊仰𢎞慈敢陳㣲願臣<lb/>
<pb n="KR4c0112_WYG_011-6a"/>
獲膺宿㑹運偶昌期猥以凡庸遭逄異寵伏念載清履<lb/>
濁寓世立身事主奉親自家刑國雖忠貞勵節勤瘁在<lb/>
公而休祉難臻愆違易集况臣頃因扈衛時屬艱憂豺<lb/>
豕欺天雰霾蔽日層巖瑞氣但希䕶於帝車九陌妖塵<lb/>
正昏䝉於輦道乃忠義奮身之際是人臣效命之期得<lb/>
以手捧天樞身排鯨浪克寧皇極以罄丹心遂叨非次之<lb/>
恩遽荷重難之寄連營貔武千里隄封慙無監撫之能<lb/>
但切兢憂之懇竊恐臣前生今代歴劫以來未達正真<lb/>
<pb n="KR4c0112_WYG_011-6b"/>
動成罪孽或上虧天理下犯地宜中忤人情旁違物性<lb/>
十纒外積三業内興或助順除奸誅邪佐命或故傷誤<lb/>
殺秉法持綱或星曜運行時逢臨照或三命經歴因值<lb/>
衰危八卦九宫有刑妨之數寃仇債訟有考對之文幽晦<lb/>
常情𦕈然難測唯資修奉上叩𤣥虛冀獲感通克承覆<lb/>
祐是用按河圖真絡披正一靈秤溥海嶽以貢誠遍乾<lb/>
坤而瀝懇恭陳醮禮以展肅䖍伏惟三寳迴光衆真流<lb/>
鑒赦其夙過錫以殊休罪簡消除生名列品和平寃債<lb/>
<pb n="KR4c0112_WYG_011-7a"/>
清蕩災凶九𤣥七祖同霑洪澤六姻九族咸沐𤣥慈俾<lb/>
川境安寧生靈輯睦俗無疵癘野有謳謌幽府𡨕司神<lb/>
輝朗徹飛行蠢類惠渥滋濡上願國步夷平聖躬和暢<lb/>
五兵弢偃萬㝢乂康鑾旂早復於秦京象法重懸於魏闕<lb/>
瞻天望日言發心馳不任<lb/>
　　衆修本命醮詞<lb/>
伏聞大道垂光三靈資始人天設位萬化互分禀氣有<lb/>
清濁之殊賦運有吉凶之異昏明既判罪福亦彰於是<lb/>
<pb n="KR4c0112_WYG_011-7b"/>
太上𢎞慈元尊愍䕶南土闢延生之府北都陳銓善之<lb/>
科兩曜列星布無私而照燭三官五帝開大宥以君臨<lb/>
盡欲使其洽無為俱臻清浄品登仙果名列真階臣等<lb/>
叨沐神功幸逄昌運聞𤣥儒之妙㫖履道義之康衢坐挹<lb/>
堯樽行謌睿徳揣躬省己榮抃伏深但慮往刼此生立<lb/>
身舉錯動成違戾率忤幽明六情之愛染難祛三業之<lb/>
愆非易積文昌簡上未紀善名酆部宮中巳標罪目又<lb/>
恐行年災咎宿曜加臨或土木興工犯干集忌或故傷<lb/>
<pb n="KR4c0112_WYG_011-8a"/>
誤殺結聚寃尤遂使暗奪年齡潜消福祿非慿勝㑹難<lb/>
寫深誠今屬白露凝晨清秋届節是懴罪祈真之日乃延<lb/>
恩致福之期輙率同誠歸依至道齊持法信稽首靈壇<lb/>
遍天府以披心望星宮而注想伏冀三元上聖十界衆<lb/>
尊南極威神北䑓寮輔念其䖍懇降以光靈流福祐於<lb/>
存亡息災凶於永逺使臣等九𤣥七祖咸得生天五族<lb/>
六親並䝉安㤗罪瑕除蕩禄夀延長門宇清寧運求諧<lb/>
遂五行三命永無刑尅之災私室公庭長荷利貞之福<lb/>
<pb n="KR4c0112_WYG_011-8b"/>
不任<lb/>
　　張道衡還北斗願詞<lb/>
伏以𤣥象垂光物無不照帝車周運感無不通臣以幽<lb/>
㣲仰䝉鑒祐頃以大順二年身䧟危厄性命是虞輙瀝<lb/>
丹心上祈𤣥造遂發誠願奉錢十萬貫文旋獲安寧克<lb/>
䝉清雪螻蟻之生巳保真靈之澤未酬尋以奔迫道途<lb/>
辛勤南北難逄良㑹莫振宿恩氷炭在懷寢食增懼今<lb/>
則歸心靈化稽首瑶壇䖍備香燈精修醮酌自今年四<lb/>
<pb n="KR4c0112_WYG_011-9a"/>
月至今月五度奏錢滿十萬貫文兼於玉局化北帝殿<lb/>
塑造北斗真君八身功徳用申奏懇上答𤣥恩伏惟聖<lb/>
慈曲賜昭納使誓圓昔日願遂兹辰宿罪蠲除消災蕩滌<lb/>
寃仇和解平祿增延公私叶貞吉之期眷屬享乂寧之<lb/>
福存亡咸㤗品彚沾恩不任<lb/>
　　行軍僕射醮宅詞<lb/>
伏聞大道融真天尊演教赤明御運靈寳開圖八㑹成<lb/>
文凝結太空之表五符流跡昭宣大有之中五帝受之<lb/>
<pb n="KR4c0112_WYG_011-9b"/>
以度人九天得之以定位降於下土䕶國濟人摧伏凶<lb/>
妖誅滅邪惡凡所興造皆許遵行臣頃以營繕所居土<lb/>
木將畢恐有干犯難備考詳竊按𤣥科請行符命脩崇<lb/>
黄籙開奏清都刻五方大帝之文依三洞鎮禳之格下<lb/>
告五土上奏九㣲伏願衆聖垂慈萬靈孚祐勑命符吏<lb/>
頒示職司降以威靈布其真氣蕩除魔怪安静龍神八<lb/>
卦九宮五行六甲陰陽刑殺太嵗將軍各鎮方隅永祛<lb/>
災咎其有伏尸故氣金土邪精滯爽逰魂幽靈暗魄各<lb/>
<pb n="KR4c0112_WYG_011-10a"/>
乘善力俱遂逍遥克保安寧永臻福祐不任<lb/>
　　衆補修三㑹醮詞<lb/>
伏聞人之禀生資於二氣陰陽定體魂魄守身稍或愆<lb/>
和即成災否三㑹之日是三魂攅奏之辰罪福吉凶纎<lb/>
毫無失增夀奪算賞罰甚明所宜積善除非立功補過<lb/>
用祈吉應以保遐齡𤣥聖格言真經明訓敢遵守以戒<lb/>
身心臣等數年以來於下㑹之日共申祈醮以罄焚修<lb/>
昨者迫以塵緣偶遇佳節中心憂惕不敢遑安今則别<lb/>
<pb n="KR4c0112_WYG_011-10b"/>
選良辰旁招善友同營香火特展醮祈静夜寒更𡨕心<lb/>
注念真靈必降誠願冀通伏惟萬聖迴光千真鍳映錫<lb/>
其禱祝除彼災凶制魄招魂各遂修生之望逥凶變吉<lb/>
咸開遐永之程臣等或三命衰㣲九宫厄滯或星文臨<lb/>
照災運縈纒或宿債未平餘殃未息或故傷誤殺積過<lb/>
深瑕俱乞蕩除克賜昭祐合家䝉福九祖生天公私有<lb/>
通泰之祥眷屬荷乂安之澤不任<lb/>
　　皇帝設南斗醮詞<lb/>
<pb n="KR4c0112_WYG_011-11a"/>
伏以三光麗天照臨萬有衆星垂象統御羣形南斗文<lb/>
昌實掌生籙為正陽照物之本乃帝皇夀命之司按天<lb/>
元上清等經若五月五日值丙午之辰則啓福延恩濟<lb/>
生利物和寧品類安鎮邦家陽徳所資普享其福今年<lb/>
以火水金土四星聚於實沈之墟又逄日度所經皆為<lb/>
順伏五月合朔太陽當蝕而不蝕洎乎既望太陰當虧<lb/>
而不虧斯乃五日得丙午之辰純陽所應顧惟寡昧歛<lb/>
荷𤣥功慙化理之未周念聲教之未普敢期流貺以及<lb/>
<pb n="KR4c0112_WYG_011-11b"/>
㣲躬所願大道延慈工天錫祐俾九州四海俗泰民康<lb/>
年豐而六氣均調候正而四時和暢弢弓偃革歸馬放<lb/>
牛咸臻保命之祥克廣好生之徳𡨕心丹禁稽首𤣥壇<lb/>
瞻八景以低臨冀九光之遐燭鑒兹醮酌介以休祥辰<lb/>
輝炳靈幽讃之功巳著人天交感恊和之期可佇混一<lb/>
車書大同寰宇式䖍祈荷上副𤣥慈不任<lb/>
　　皇帝周天醮詞<lb/>
臣聞風雨霜雪之不時則星辰示象蘋蘩藴藻之可薦<lb/>
<pb n="KR4c0112_WYG_011-12a"/>
乃天地垂休緬是前修實為通義臣恭臨大寳䖍奉丕<lb/>
圖不敢遑寧若臨氷谷而頻移圭律七變槐檀慮兆庶<lb/>
未康恐一物失所或刑政乖謬或㤙信未孚干戈猶駐<lb/>
於疆塲正朔未同於夷夏水旱不節富庶莫臻昏墊札瘥<lb/>
繼聞於郡縣盜賊欺誑尚恣於鄉閭雖則務嗇勸分貶<lb/>
食省用不邇聲色永絶畋逰瓦器<graphic n="KR1109" url="https://raw.githubusercontent.com/kanripo/KR-Gaiji/master/images/KR1109.png" mimeType="image/png"/>盤敢忘於刻已雉<lb/>
頭虎魄豈事於娛情猶慮上曹重書厥罪顓䝉有愧首<lb/>
謝無由近則金火二星水土兩曜併聚蜀分皆次實沈<lb/>
<pb n="KR4c0112_WYG_011-12b"/>
日月有薄蝕之期朔望却史臣之筆太陽順伏分野垂<lb/>
休豈此禎祥併歸冲𣺌益勵退修之志彌彰戒懼之心敢<lb/>
因干日之嘉辰聊荅上𤣥之厚貺靈宫渺邈紫府深嚴雖<lb/>
昭告之備申慮誠明之莫達齋潔選日懇悃陳詞寂寂<lb/>
𤣥壇儼威儀於乙夜飄飄仙馭降福祐於人寰伏冀八<lb/>
表乂安黎民清泰邦家鞏固社稷永寧六府孔脩九功<lb/>
攸叙簮裾奉職書軌同文不任<lb/>
　　醮瀘州安樂山詞<lb/>
<pb n="KR4c0112_WYG_011-13a"/>
伏以楚蜀連封西南重地江馳萬𣲖嵐積千峰天帝以<lb/>
之㑹昌龍神以之固䕶惟兹奥壤獨擅雄名三層燭烟月<lb/>
之光八洞閟靈仙之宅常𢎞勝利以祐蒸人年無旱潦<lb/>
之傷俗保安貞之吉致泝㳂之攸濟俾絲枲之蕃豐銜<lb/>
三觀威靈荷二真慈貺傳諸近逺載彼經圖翹首注心<lb/>
共謌𤣥澤臣名拘輦轂望切林泉每憐素豹𤣥猿常戲<lb/>
芝巖桂岫延頸企踵跡滯神逰輙贄㣲香遥陳孤懇臣<lb/>
以所居北帝院齊醮所給鍾簴未周雖申降福之儀幾<lb/>
<pb n="KR4c0112_WYG_011-13b"/>
闕飛霜之韻始聞仙山之内法器且多既無考擊之期<lb/>
虚蔽鏘洋之美道隨誠感鐘固可移願減有餘資其不<lb/>
足輟於翠嶽遷就皇都清聲漸逺於彤雲洪響佇聞於<lb/>
紫禁願俞誠祝永鎮京華不任<lb/>
　<lb/>
　<lb/>
　<lb/>
　廣成集巻十一<lb/>
</p>
<p>
</p>
  </div>
<div>
<head>廣成集巻十二</head> <lb/>
    <p>
<pb n="KR4c0112_WYG_012-1a"/>
欽定四庫全書<lb/>
　廣成集巻十二<lb/>
　　　　　　　　　　　後蜀　杜光庭　撰<lb/>
　　醮名山靈化詞<lb/>
伏以大道融精是分二象元尊布化以播萬靈咸禀運<lb/>
於裁成共輯寧於邦國欽哉羣望實縂休禎伏惟應天<lb/>
順人開基創業雖未致昇平之理而幸成庶富之鄉四<lb/>
國爰來百羣咸在人心允若天意昭然而或教失義方<lb/>
<pb n="KR4c0112_WYG_012-1b"/>
情牽慈愛付粢盛之大任委監撫之重權庶人元膺益<lb/>
恐胸襟都忘孝敬用奸邪之扇惑興背叛之兇狂矢石<lb/>
欲及於乘輿金鼔近喧於侍從猶賴上天垂祐靈化督<lb/>
祚不容梟獍之心坐殄豺狼之黨未更昏旭悉巳蕩除<lb/>
中外再寧寰海稱抃爰擇良日仰報威靈逺申昭告之<lb/>
誠輙罄潢汚之薦敢期鑒祐永叶安貞不任<lb/>
　　鎮江侍中宗黯解纜醮水府詞<lb/>
伏以道化遐覃神休普被上惟邦國下及人倫咸資拯<lb/>
<pb n="KR4c0112_WYG_012-2a"/>
䕶之功潜假保持之力古今無爽水陸攸寜臣猥以常<lb/>
材叨逢聖運經綸締搆慙無竹帛之勞渥澤超昇累荷<lb/>
乾坤之造遽䝉睿奬顯授洪符登韓信之齊壇授吕侯之<lb/>
金鉞錫茅分閫推轂專征省循徒切於兢榮倚注靡容<lb/>
於陳讓選辰揀日遄命啓行况楚峽上游錦江下瀬舳<lb/>
艫則千里拯駕泝㳂則萬𣲖争奔實用真靈縂斯陰隲<lb/>
皇帝宸襟所屬每切敬恭思布化以睦隣亦申謀而懷<lb/>
逺雄師鋭旅首在此行將解纜以順流爰潔誠而致醮<lb/>
<pb n="KR4c0112_WYG_012-2b"/>
伏惟𤣥元大聖五老髙尊命靈將𤣥司助洪休巨福迅<lb/>
浪皆期於利渉驚湍盡變於安流萬里通津百神加祐<lb/>
克昌大業更廣鴻基外屏中朝共臻禎福不任<lb/>
　　周庠員外瑱本命醮詞<lb/>
伏聞天鑒孔明有感斯應神道正直無祈不通每垂拯<lb/>
䕶之仁以副禱祈之願祛災流貺猶響應聲竊佩斯言<lb/>
常䖍片志每因元命得備焚修式勵深誠實荷明祐但<lb/>
慮塵機未息過咎易盈宦路所拘悔尤難逭因星辰照<lb/>
<pb n="KR4c0112_WYG_012-3a"/>
臨值年運衰厄但懼衰纒敢思福㑹自從軍都隣部寓<lb/>
跡外封一駐戎軒兩周天序既闕奏陳之禮必招逋慢<lb/>
之愆本俟凱還併申醮謝今則方當劘壘未議橐弓乆<lb/>
曠香燈不遑寧處是用馳心靈觀遐叩至真備三醮之物<lb/>
儀同一壇之闗告伏惟𤣥聖俯鑒丹誠解厄消災延生<lb/>
保命宿瑕蕩滌往咎蠲平克覩成功永臻多福不任<lb/>
　　大王本命醮葛仙化詞<lb/>
伏以二氣資靈五行稟象法圓穹而定命體厚地以流<lb/>
<pb n="KR4c0112_WYG_012-3b"/>
形罪福吉凶皆由陰隲運心履行咸繫主張况荷殊榮<lb/>
久叨重寄循涯省分常切兢慙每因章醮之壇敢忘敬<lb/>
恭之禮冀慿修奉上答君親今屬元君之辰詣本命靈<lb/>
化精誠香火祈扣真仙願鑒丹襟俯頒鴻福俾臣罪瑕<lb/>
除滌夀禄增延疆㝢大安生靈康泰災毒無侵於四境<lb/>
農桑克美於有年得傾葵藿之誠永奉昇平之運不任<lb/>
歸命䖍誠之至<lb/>
　　大王初修葛仙化告真詞<lb/>
<pb n="KR4c0112_WYG_012-4a"/>
伏以九隴名區三仙化跡上通心宿下鎮錦川雲霞叠<lb/>
綺繡之光松桂竦烟嵐之色五宫髙闕狀西靈南極之<lb/>
儀四輔交輝列東華北真之象最標形勝獨占幽竒斜<lb/>
界玉輪旁臨石磵而屬師徒俶擾鉦鼓震驚火彗横空<lb/>
霜戈照野熊經鳥申之士抗步不還瀨流枕石之人拂<lb/>
衣長往眷兹勝異一變榛蕪崇樓之金碧塵銷廣坐之<lb/>
儀容蘚剥緬惟殘毀深可歎嗟况某本命之辰配於兹<lb/>
化宜申締造用答真靈乃命三洞道士唐洞卿伐木鳩<lb/>
<pb n="KR4c0112_WYG_012-4b"/>
工揆星選日得風箕直事當甲子良辰䖍告至真恭修<lb/>
大醮伏冀鑒其誠懇錫以休祥災沴無侵功庸速就續<lb/>
昔賢之遺搆成曠刼之良規播美洞天勒銘雲谷然願<lb/>
真靈誕祐川境謐寧稼穯滋豐災氛殄息受靈丹於九<lb/>
輔聞至理於重𤣥常傾拱極之心仰副上真之貺不任<lb/>
懇切之至<lb/>
　　親隨司空為大王醮葛仙化詞<lb/>
伏以上清仙山葛真靈化為川中之勝境乃天下之福<lb/>
<pb n="KR4c0112_WYG_012-5a"/>
庭呀玉洞以藏雲聳瓊巒而蔽日彩霞朝散神燭夜飛<lb/>
乳滴幽巖泉鳴深竇九井之光靈自顯三真之肸蠁常<lb/>
存拱鶴觀於中方應龍星於上境紅軒紺宇舊制相望<lb/>
蕭殿韋碑古跡鱗次每彰休瑞以及寰瀛臣以本使蜀<lb/>
王元命之辰配屬兹化頃申締葺遽獲周圓飛閣層樓<lb/>
奪晨輝於峭壁風忩雲棟增異境於崇林再敞洞天用<lb/>
安錦府四十州之封域嵗稔京坻五十里之山河俗臻<lb/>
富庶人皆受福孰不知恩臣曲荷陶鎔實深造化唯䖍<lb/>
<pb n="KR4c0112_WYG_012-5b"/>
禱祝少答恩慈輙備醮筵上祈道力伏惟九天孚祐衆<lb/>
聖鑒臨下燭丹誠廣垂洪澤三川境廓八國塵清稼穯<lb/>
蕃登災氛蕩滌神傳靈藥克享於遐年功讃聖朝永隆<lb/>
於大寳再安社稷常福寰區臣某等不任禱福希恩䖍<lb/>
誠歸命之至謹詞<lb/>
　　冉處儔還北斗願詞<lb/>
伏以垂象上𤣥照臨下土帝車運載杓的指揮罪福吉<lb/>
凶咸歸主宰臣等頃以銜命逺涉道途踐歴艱危登臨<lb/>
<pb n="KR4c0112_WYG_012-6a"/>
險阻每持丹懇潜祝𤣥真果䝉鑒祐之恩克獲安寧之<lb/>
貺仰承靈澤志切上酬敢因某日之辰䖍備修焚之禮<lb/>
炷香答願拜荷𤣥恩仰冀髙真特紬㣲欵祛災蕩厄增<lb/>
禄延齡來往坦夷公私貞吉路岐無滯眷屬咸安常親<lb/>
日月之光克奉休明之主不任<lb/>
　　紫霞洞修造畢告謝醮詞<lb/>
伏以大道希夷神仙變化示無方之妙用垂不測之𤣥<lb/>
功幽讃帝王潜扶邦國惟今及古史冊煥然所以唐堯<lb/>
<pb n="KR4c0112_WYG_012-6b"/>
姑射之遊軒后具茨之謁穆王之登瑶水漢王之幸崐<lb/>
山皆披盼烟霞瞻窺氷雪是用享年遐永致理和平克<lb/>
振宏休允彰道祐顧惟凉徳啟創丕圖金闕玉京敢怠<lb/>
敬恭之禮九清三境每懐寅奉之誠粤以永平二年壬<lb/>
申七月二十一日下夘漢州什祁縣獲太上老君錫命<lb/>
䜟文㽞玉篆於仙居刻銅符於厚地生辰命屬時日姓<lb/>
名叙變世之蟬聫明卜祚之延久四年八月二十四日<lb/>
戊子利州團練使王承賣奏此山靈洞顯見神仙遂命<lb/>
<pb n="KR4c0112_WYG_012-7a"/>
威儀任可言髙品楊和淑專申告謝仰答光靈十月一日<lb/>
甲子纔啓醮筵再聞應見雲旌羽斾叅差崖壁之中鶴<lb/>
態神儀羅列洞門之内事邁於昆山瑶水美超於姑射<lb/>
具茨祗荷禎祥彌增震惕是用考諸典禮特舉封崇以<lb/>
是月甲申改道長山為𤣥都山陽謨洞為紫霞洞景谷<lb/>
縣為金仙縣封𤣥都上神為玉清公創厥壇場鼎新觀<lb/>
宇自初揆搆逮於畢功累見真儀益彰靈貺謹遣金紫<lb/>
光禄大夫左諫議大夫廣成先生蔡國公杜光庭等一<lb/>
<pb n="KR4c0112_WYG_012-7b"/>
十二人賫信幣香花按𤣥科具典於紫霞仙觀脩金籙<lb/>
道場况屬下元允當大節式陳昭謝再顯旌封伏惟洞<lb/>
府衆聖髙真仙官寮宰鑒兹丹懇錫以𤣥休使九土乂<lb/>
寧萬方平一天官地府常垂愷悌之恩卜世享齡克叶<lb/>
延洪之福稽首謹詞<lb/>
　　洋州宗䕫令公本命醮詞<lb/>
伏聞誕質流形咸資大道禀生賦命必繫上𤣥荷乾坤<lb/>
覆載之慈均氣運陶甄之力惟精修勵寅奉真靈伏念<lb/>
<pb n="KR4c0112_WYG_012-8a"/>
臣獲以㣲塵累叨皇澤入叅輔衛出領藩維曾無涓露<lb/>
之功常切滿盈之懼今則厯象之内身宮之中暗曜正<lb/>
臨火星對照慮成厄㑹無所告祈竊惟大上垂文元皇<lb/>
設教正一著修禳之品河圖有陳醮之科苟罄精勤必<lb/>
䝉昭祐敢因本命之日爰申九曜醮祈蠲潔丹心歸依<lb/>
𤣥極伏惟衆真大聖俯鑒明誠蕩滌罪瑕解除寃債消<lb/>
平災厄延續年齡增禄祚於南宮落凶衰於北府洗心<lb/>
克巳上酬真聖之恩奉國推忠永答君親之徳臣不任<lb/>
<pb n="KR4c0112_WYG_012-8b"/>
　　又本命日醮詞<lb/>
臣聞天地之徳以生為先生成之恩以福為本臣叨承<lb/>
福㑹獲奉昌期䝉三光照燭之慈荷聖主儀隆之澤便<lb/>
藩寵遇履歴顯榮每虞於福過災生惟切於持盈約己<lb/>
彌增惕懼豈敢遑安今則命躔之中身宮之位火星對照<lb/>
暗曜正臨仰垂象以𡨕心何階告謝顧㣲生而勵志但<lb/>
切憂兢是敢於本命之辰備河圖醮禮䖍披丹悃冀<lb/>
降𤣥慈伏乞賜臣災咎消平凶衰沴息夀年增益禄祚<lb/>
<pb n="KR4c0112_WYG_012-9a"/>
豐延特傾嚴奉之誠永答至真之祐<lb/>
　　越國夫人為都統宗侃令公還願謝恩醮詞<lb/>
伏聞至道𤣥通隨機赴感𡨕丹心於下土動𤣥鍳於上<lb/>
清響答無私影從靡隔妾夫主宗侃男肇等去年以統<lb/>
戎伐叛勤王俯迫孤城遽淹旬月𤇺烟警急音問寂寥<lb/>
瞻褒沔以魂馳望山川而目斷憂危徒切祈叩無門遂<lb/>
䖍詣道宮乞申章奏嚴陳法席降請天兵盻蠁感通真<lb/>
靈保祐俄開堅壁大破凶狂成掃蕩之功副聖明之奬<lb/>
<pb n="KR4c0112_WYG_012-9b"/>
骨肉團聚師旅凱還尅平實自於睿謀䕶助亦兼於道<lb/>
力輙因良日昭答𤣥休重申章醮之儀式罄謝陳之禮<lb/>
精心備信拜手焚香仰真駕於三十六宮祈大儀於八<lb/>
十一好庶祥輝烟爚低臨壇墠之前巨貺滂洋永錫邦<lb/>
家之吉聖圖遐永舉族蕃昌誓勤嚴奉之誠克副靈真<lb/>
之照不任荷聖謝恩䖍切之至<lb/>
　　司封毛絢員外解災醮詞<lb/>
伏聞道氣宣行𤣥功鼓鑄三靈資禀乾坤司覆載之權<lb/>
<pb n="KR4c0112_WYG_012-10a"/>
五緯操張寒暑柄推遷之運由是挺生賦命咸繫天闗<lb/>
福善禍淫畢由神化是宜恪勵以奉靈休粤自幼冲即<lb/>
逢聖日便藩異奬寵沐殊恩北省南宮極榮於踐歴衣<lb/>
朱曵紫已極於輝華常推報國之誠每切律身之戒尚<lb/>
慮陰陽暌隔或值凶衰厄曜運行或為臨照興功動土<lb/>
有忤於龍神履行立身或虧於畏慎未申祈懴倍用兢<lb/>
憂今則立運臨於命辰天符飛於艮地大運在戎仍值<lb/>
魁罡土星方伏於身宮所照對衝於丑位懼成災咎彌<lb/>
<pb n="KR4c0112_WYG_012-10b"/>
用驚危伏聞南府文昌主生銓善北宫斗極舉過懲非<lb/>
吉凶無爽於錙銖報應有同於境象真教開懴陳之格<lb/>
惟感必通𤣥經垂醮謝之儀有祈皆應輙因吉日䖍備<lb/>
醮筵披瀝丹誠冀逥真鑒伏乞賜臣解消災滯蠲釋凶<lb/>
衰厄㑹平夷過尤除蕩更增禄算允介福祥誓勤忠孝<lb/>
之規上答君親之念永銘素懇祇荷𤣥慈不任謝過祈<lb/>
恩懴災之至謹詞<lb/>
　　張宗𦙍修廬山九天真君還願醮詞<lb/>
<pb n="KR4c0112_WYG_012-11a"/>
伏以軫翼雄區匡廬真躅位尊五嶽地控九江玉闕金<lb/>
城包括神仙之奥府鑪峰雲盖含藏真聖之髙都宛然<lb/>
凝碧之中迥秀洪波之上每申瞻禱必介福祥臣頃<lb/>
以謫宦九重漂蓬一葉途經閟境心禱上真冀逥濟祐<lb/>
之慈必備椒漿之獻精誠既啓肸蠁垂徴尋以路阻戈<lb/>
矛浪驚艫艦孤㠶有隔假道言歸常恃素誠永酬𤣥祐<lb/>
今則須宣聖澤屢憇蜀都尋禮道宮迫償宿願輙申醮<lb/>
酌恭達明誠竊聞惟感必通道無不在期逥羽仗豈云<lb/>
<pb n="KR4c0112_WYG_012-11b"/>
萬里之遥少降飈車不以山川為逺納兹丹懇顕錫鴻<lb/>
休前願克圓殊恩遐被乞為臣更蠲罪録永削災躔成<lb/>
匡堯讃禹之功享二首六身之夀得傾忠孝以奉君親<lb/>
誓當修勵䖍恭依歸道力不任<lb/>
　　張崇𦙍本命南斗北斗詞<lb/>
伏聞三靈肇位萬象禀形體陰陽之至和韞天地之真<lb/>
系於是挺才賦命各有職司主死須生互分闗鍵纎㣲<lb/>
具舉考校無遺臣伏念前世今生至於累劫愆違易結<lb/>
<pb n="KR4c0112_WYG_012-12a"/>
罪咎屢彰秉心未契於神明履行或虧於恭恪因星文<lb/>
臨照值年命凶衰遂搆災危罔知禳謝今則恭依玉化<lb/>
䖍對瑶壇選卜良辰肅陳醮禮伏冀南宮六聖别賜生<lb/>
名北斗七真明祛死籍三宫削罪五帝除災酬往願於<lb/>
名山降休祥於聖澤又臣既頒詔命將赴闕庭江山有<lb/>
登陟之憂水陸有舟車之險實資明祐俯契深誠獲達<lb/>
帝鄉克賜元吉敢忘修奉上答真靈臣不任<lb/>
　　漢州王宗䕫尚書安宅醮詞<lb/>
<pb n="KR4c0112_WYG_012-12b"/>
伏聞太樸肇分三靈設位巢穴之風既替棟宇之制聿<lb/>
興太古聖人隨時立教盖所以庇寒暑燥濕風雨晦明<lb/>
其後象類滋繁擬議殊廣錯之以乾坤震兊體之以徴<lb/>
羽宮商推彼陰陽運其刑徳乙辛庚癸互列職司子午<lb/>
丑寅旁羅主宰六神四殺之界龍虎交馳三黄九紫之<lb/>
鄉禎祥藂萃法覆載而成用揆星日以程功乃考吉凶<lb/>
實聞顯據所以鵲隨太嵗鷰避將軍况在最靈敢忘戒<lb/>
懼臣頃以所居室宇淋陋非宜遂卜良辰再申締搆取<lb/>
<pb n="KR4c0112_WYG_012-13a"/>
諸大壯棄彼僣奢慕剪茅築土之風佩山節藻棁之戒<lb/>
圬墁云畢土木告周竊慮畚鍤所興或違禁忌功用之<lb/>
際或犯神靈乖五姓之宜虧二宅之要或侵傷地脉或<lb/>
穿鑿岡原或汚瀆吉神或鎮壓凶位因成灾咎曾未懴<lb/>
陳是用詳按𤣥經勵精丹懇䖍修大醮恭請真文啓靈<lb/>
寳赤書依洞𤣥符命辟斥凶惡安復龍神謝過延恩祛<lb/>
灾請福伏冀三尊降鑒五帝垂光勑八㑹威靈命三元<lb/>
將吏保寧宅宇清肅方隅赦已往之罪尤賜將來之貞<lb/>
<pb n="KR4c0112_WYG_012-13b"/>
吉允膺祐䕶永遂乂安其有住宅之中土地之主古今<lb/>
遷易五姓雜居因此醮壇兼申奠祝歆兹誠禮各保逍<lb/>
遥往陟福庭勿為疵癘俾臣舉家䝉澤九族同榮常傾<lb/>
忠孝之心以奉君親之徳不任<lb/>
　　馬師穆尚書土星醮詞<lb/>
伏以一氣分華三光摛曜照臨羣品司牧萬方尊黄道<lb/>
而省常麗𤣥穹而不紊大則繫乾坤刼厯邦國興亡否<lb/>
泰所宗安危攸屬小則人倫善惡年運吉凶祚厯短長<lb/>
<pb n="KR4c0112_WYG_012-14a"/>
咸歸主宰臣以身宮之内土曜所經本宿之中暗虚所<lb/>
歴大小行運皆值衝妨命位之鄉天符所駐灾危重叠<lb/>
疾厄嬰纒徒訪三醫未祛久疾恐是積生罪目搆此凶<lb/>
衰往世愆違成兹滯厄或理務之所致刑賞不明立身<lb/>
以來過尤結集神明咎責年命屯䝉夙夜憂兢願申祈<lb/>
謝是用考詳纒緯披按科文恭詣靈壇䖍修醮禮仰中<lb/>
方而瀝懇瞻列象以馳心拜手炷香披誠悔過伏冀𤣥<lb/>
司衆聖垂大有之慈至道髙尊降載生之澤蠲除罪犯<lb/>
<pb n="KR4c0112_WYG_012-14b"/>
解削灾期和釋寃仇消平殃對使百闗宣暢六氣均調<lb/>
疾苦痊瘳福祥臻㑹延生南斗落死北宮克承覆祐之<lb/>
仁敢負真靈之貺<lb/>
　<lb/>
　<lb/>
　<lb/>
　<lb/>
　廣成集巻十二<lb/>
</p>
<p>
</p>
  </div>
        </body>
</text>\m</TEI>