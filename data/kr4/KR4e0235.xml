<TEI xmlns="http://www.tei-c.org/ns/1.0">
              <teiHeader>
                  <fileDesc>
                     <titleStmt>
                        <title>Title</title>
                     </titleStmt>
                     <publicationStmt>
                        <p>Information about publication or distribution</p>
                     </publicationStmt>
                     <sourceDesc>
                        <p>Information about the source</p>
                     </sourceDesc>
                  </fileDesc>
              </teiHeader>
              <text>
                  <body>
            
<div>
<head>幔亭集巻一</head> <lb/>
    <p>
<pb n="KR4e0235_WYG_001-1a"/>
欽定四庫全書<lb/>
　幔亭集巻一<lb/>
　　　　　　　　　　　　　明　徐熥　撰<lb/>
　　古樂府<lb/>
　　　飛龍篇<lb/>
海上三神山中為僊人居金樓髙崔嵬玉堂結綺疏朝<lb/>
乗飛龍去翱翔登鼎湖騁風周八極飄飄凌紫虚安期<lb/>
同遨逰八公相為徒看日扶桑巔采藥崑崙區桑田有<lb/>
<pb n="KR4e0235_WYG_001-1b"/>
變遷人世多榮枯安得乞靈藥蜕此凡濁軀一朝生毛<lb/>
羽白日昇天衢<lb/>
　　　秋風辭<lb/>
秋風搖落兮草木變衰白雲繚繞兮鴻鴈聲悲蘭為佩<lb/>
兮芙蓉為裳彼君子兮天一方鼓桂櫂兮度橫塘明星<lb/>
爛兮露為霜歌聲沸兮夜未央誓與君兮永不忘人生<lb/>
歡㑹兮安可常<lb/>
　　　悲愁歌<lb/>
<pb n="KR4e0235_WYG_001-2a"/>
我之生兮在深宫嗟薄命兮事逺戎烏孫老兮語不通<lb/>
征塵起兮多悲風望故土兮心忡忡羡黃鵠兮淚無窮<lb/>
　　　戰城南<lb/>
戰城南死城北枯骨纍纍棄路側為我謂烏逰魂不歸<lb/>
臭腐將焉用飼汝安足悲隂雲漠漠寒雨瀟瀟黃昏古<lb/>
城下新鬼聲號咷陽九厄戰城南空褁革七尺㣲軀我<lb/>
不惜老死蓬蒿竟何益願為忠臣忠臣誠可為茫茫穹<lb/>
廬掩骼為誰<lb/>
<pb n="KR4e0235_WYG_001-2b"/>
　　　落葉哀蟬曲<lb/>
西風兮吹襟蟬聲兮滿林古砌静而葉落淒然感乎予<lb/>
心憶美人於閨房兮方歛袂而沉吟<lb/>
　　　野田黃雀行<lb/>
朝來歩野田田中有黃雀翩翩飛且鳴飲啄亦自若何<lb/>
期俠少年遽爾加矰繳置之樊籠中縶以黃金絡㣲物<lb/>
有至性安能事束縛悲鳴念故羣所志在林薄感此宗<lb/>
廟犧嘆彼華亭鶴何如辭網羅髙翔在寥廓<lb/>
<pb n="KR4e0235_WYG_001-3a"/>
　　　飲馬長城窟行<lb/>
飲馬長城窟水深沒馬腹朝發祈連山暮宿太原谷男<lb/>
兒事格鬬安能諱殺戮昨日新戰敗死者什五六殘血<lb/>
吹腥風屍骸路相續身死自不悲所痛在骨肉嗟哉杞<lb/>
梁妻哀哀城下哭<lb/>
　　　銅雀妓<lb/>
日暮西陵望但見蒿與萊悲風起四野歌舞有餘哀漳<lb/>
河流不返繐帳空塵埃荒臺久寂寞雄圖安在哉<lb/>
<pb n="KR4e0235_WYG_001-3b"/>
　　　羽林郎<lb/>
昔有羽林郎持㦸出未央揮鞭過酒肆招搖都市傍酒<lb/>
家女二八顔色耀春芳黃金為條脱白玉為耳璫越羅<lb/>
裁中裙齊紈製下裳服飾既璀璨膏沐尤馨香不意冶<lb/>
逰子停驂登我堂銀鞍耀紅日韎韐何輝煌提壺索美<lb/>
酒岸幘據胡床金刀膾鮮鯉烈火炮羔羊酒盡出門去<lb/>
嬋媛結𠂻腸已去復再返解贈紫羅囊君心一何苦君<lb/>
情一何長婦人貴逺别持此非所當還君紫羅囊妾非<lb/>
<pb n="KR4e0235_WYG_001-4a"/>
青樓倡<lb/>
　　　車遙遙<lb/>
車輪何遙遙出門不顧返輪豈不能廻君心自難輓聽<lb/>
此轔轔聲一聲一以逺看此兩行轍能令歡愛斷如何<lb/>
馭者手不肯須㬰緩敢望君心回但願車輪爛<lb/>
　　　門有車馬客行<lb/>
門有車馬客來從故鄉陌乍見雖可懽道舊反不懌試<lb/>
問舊親賔存亡異疇昔别時諸兒童于今皆半百今時<lb/>
<pb n="KR4e0235_WYG_001-4b"/>
諸壯夫多非故相識舊人居新墳新人居舊宅里社既<lb/>
荒凉市朝多變易纍纍丘壠間鬱鬱生松栢離别纔幾<lb/>
時光隂如此廹静言思故鄉含情淚沾臆<lb/>
　　　白馬篇<lb/>
誰家冶逰子捐軀事戎行白馬黃金羈驅馳赴朔方兠<lb/>
鍪既焜燿寶劍生光芒良弓懸韎韐激矢藏縹囊仰天<lb/>
射鳬雁俯身射豺狼膂力已絶世捷黠誰能當邊風方<lb/>
慘冽壯士臨風僵躍馬入重圍生擒左賢王丈夫思報<lb/>
<pb n="KR4e0235_WYG_001-5a"/>
國安肯思故鄉裹屍誠所願毋然悲死傷<lb/>
　　　君馬黃<lb/>
君馬黃臣馬赤君馬馳驅臣馬辟易君馬登天閑臣馬<lb/>
伏槽櫪二馬同行一馬太息<lb/>
　　　臨髙臺<lb/>
臨髙臺望故鄉下有流水流湯湯羣草委腓萬木黃翩<lb/>
翩南雁來廻翔攬衣起徬徨美人不見兮斷我𠂻腸<lb/>
　　　怨歌行<lb/>
<pb n="KR4e0235_WYG_001-5b"/>
當時匣中銅于今翳塵土當時篋中絲于今無寸縷磨<lb/>
鏡休使光繰絲休使長鏡光驚貌換絲長嫌緒亂對鏡<lb/>
與治絲兩者俱腸斷<lb/>
　　　江南弄<lb/>
氷肌皓魄紅羅襦鬱金裙帶懸流蘇蓮舟蕩漾臨澄湖<lb/>
臨澄湖連臂歌歡不來將奈何<lb/>
　　　龍笛曲<lb/>
于闐玉管流哀音餘音寥亮水龍吟調繁指弱憂思深<lb/>
<pb n="KR4e0235_WYG_001-6a"/>
憂思深涕汍瀾懷逺道催清顔<lb/>
　　　採蓮曲<lb/>
蘭舟容與過橫塘步搖驚起雙鴛鴦羅裙帶濕生濃香<lb/>
生濃香紅汗滴坐中流奏龍笛<lb/>
　　　逰女曲<lb/>
羅衣半褪飄金縷約束纎腰五雜組日暮採芳臨洛浦<lb/>
臨洛浦鮮明珠望交甫心踟蹰<lb/>
　　　朝雲曲<lb/>
<pb n="KR4e0235_WYG_001-6b"/>
朝雲日日陽臺上晻曖迷茫開綺帳襄王一去勞相望<lb/>
勞相望夢難醒湘水緑湘山青<lb/>
　　　鳳笙曲<lb/>
纎指按節玉參差櫻唇緩吸聲遲遲吹儂無限心中悲<lb/>
心中悲望逺情何時吹雙鳳鳴<lb/>
　　　春日白紵曲<lb/>
辛夷半落桃花開金羈寶瑟上春臺佳人倦倚闌干曲<lb/>
兩兩黃鶯飛相逐<lb/>
<pb n="KR4e0235_WYG_001-7a"/>
　　　夏日白紵曲<lb/>
緑池風來菡萏香臨流照影見妍妝隔花忽聽郎歌調<lb/>
自取齊紈障巧笑<lb/>
　　　秋日白紵曲<lb/>
庭槐初落秋氣深月中玉腕𢷬清碪東家倡婦恣行樂<lb/>
酒闌更説羅衣薄<lb/>
　　　冬日白紵曲<lb/>
玉肌起粟寒相侵金壺美酒對君斟麝蘭香氣羅衾滿<lb/>
<pb n="KR4e0235_WYG_001-7b"/>
夜長轉覺氍毹煖<lb/>
　　　烏栖曲<lb/>
髙樓四面栽楊栁白馬驪珂蹔回首玉壺美酒任君沽<lb/>
妾身十五已當壚<lb/>
㣲滅銀燈隔重幔宛轉嬌聲恣啼喚不辭今夕盡風流<lb/>
只愁明日見君羞<lb/>
帳中弱態含嬌嫵一夜為雲更為雨汝南雞啼天未明<lb/>
與君還盡片時情<lb/>
<pb n="KR4e0235_WYG_001-8a"/>
月銜半嶺燈將滅羅衫掩淚送君别入門獨自剔殘燈<lb/>
尋思無限夜來情<lb/>
　　　塞上曲<lb/>
將軍出北平匈奴爭遁走皷振天地昏令出風雷吼邊<lb/>
霜裂旌旗塞月寒刁斗繫俘受降城屯兵井陘口歸來<lb/>
見至尊自獻單于首<lb/>
　　　白頭吟<lb/>
貌如雨中花節似霜中栢貌改節不移别君意悽惻<hi>一解</hi>
<pb n="KR4e0235_WYG_001-8b"/>
妾心如女蘿君情如飛絮蘿生空纒綿絮飛何處去<hi>二解</hi>
嫁君當紅顔辭君當白首請君看鏡中雙鬢何如舊<hi>三解</hi>
死樹難再榮死灰難再熱寄語新懽人莫遣頭如雪<hi>四解</hi>
含悲下中堂此情空脉脉君心能再回白頭應再黒<hi>五解</hi>
　　　𢷬衣篇<lb/>
皎月入房帷凉風吹衣襟逰子逺行役少婦鳴清碪良<lb/>
夜既以永懷人益以深孤鴻唳天際促織吟堂隂余亦<lb/>
别家久涕泣不能禁<lb/>
<pb n="KR4e0235_WYG_001-9a"/>
　　　妾薄命<lb/>
南國有佳人容華世莫比嫁與東隣兒願言結生死良<lb/>
人輕别離匆匆辭故里朝醉閶闔門暮宿長安市新愛<lb/>
移平生恩情付流水欲促逺人歸裁書寄雙鯉遺之同<lb/>
心結兼以合歡被人匪金石堅容顔何足恃天涯君不<lb/>
歸河清難再俟<lb/>
　　　有所思<lb/>
徙倚向花叢羅衣濕清露烏鵲隠茂林寒蟬抱髙樹焚<lb/>
<pb n="KR4e0235_WYG_001-9b"/>
香理素琴聊以抒心愫美人期不來中宵淚如注<lb/>
月色滿花隂花隂空竚立何以贈所驩悲歌聊當泣啾<lb/>
啾階蛩吟喔喔隣雞急幽會杳無期空令長太息<lb/>
　<lb/>
　<lb/>
　<lb/>
　<lb/>
　幔亭集卷一<lb/>
</p>
<p>
</p>
  </div>
<div>
<head>幔亭集巻二</head> <lb/>
    <p>
<pb n="KR4e0235_WYG_002-1a"/>
欽定四庫全書<lb/>
　幔亭集巻二<lb/>
　　　　　　　　　　　　　明　徐熥　撰<lb/>
　　五言古詩<lb/>
　　　擬古<lb/>
把袂登河梁秋風慘行色去去天一涯此心長惻惻酒<lb/>
殽紛錯陳哽咽不能食思君有夢魂從君無羽翼浮雲<lb/>
方西馳羲輪忽已匿㣲款俱未伸相持空太息㑹面未<lb/>
<pb n="KR4e0235_WYG_002-1b"/>
有期功名當努力<lb/>
落日不廻照頽波無西流人生處世間倐忽如蜉蝣百<lb/>
年傷局促其憂乃千秋一朝時命盡悲風起松楸纍纍<lb/>
丘土中誰辨王與侯貴亦不必喜賤亦不必憂聖賢多<lb/>
㣲言達者耼與周斗酒相娛樂虚名安足謀<lb/>
閨房何淒清思君意如搗追恨當别時光景太草草愁<lb/>
款積胸臆恍惚不能道别君未須㬰依然結懷抱安得<lb/>
廻君車與君再傾倒<lb/>
<pb n="KR4e0235_WYG_002-2a"/>
徙倚髙樓上西北多浮雲浮雲望不極妾淚徒紛紛丈<lb/>
夫思報國仗劍逺從軍十年遼水上生死不相聞<lb/>
洛陽有異卉灼灼生路傍顔色如朝霞百步聞馨香五<lb/>
陵多逰冶觀者如堵墻竟日歡不足秉燭飛羽觴涼秋<lb/>
降白露氣序回清商嗟哉此異卉倐忽無輝光容華不<lb/>
足恃歡愛靡故常因之感薄俗意緒重慘傷<lb/>
　　　感遇<lb/>
山居絶塵鞅衆慮寡所營長嘯谷聲應撫琴薰風生雲<lb/>
<pb n="KR4e0235_WYG_002-2b"/>
流古洞濕雨過寒潭清年光自代謝草木隨枯榮且盡<lb/>
杯中酒遑圖身後名<lb/>
出門盡秋色策杖登寒山雲來幽徑迷風急衣裳單林<lb/>
深豺虎嘷洞古虬龍蟠路逺人煙絶日昃不得餐蒿藜<lb/>
蔽田野中心自悲酸嚱吁望絶巘始知行路難不如歸<lb/>
林臥長嘯賦猗蘭<lb/>
　　　咏荆軻<lb/>
荆卿一劍客擊筑㳺燕都許身太子丹生死誓不渝文<lb/>
<pb n="KR4e0235_WYG_002-3a"/>
夫報知已何惜此㣲軀悲歌度易水慷慨自驅車匕首<lb/>
中銅柱非由劍術疎報秦雖不濟千載仰雄圖<lb/>
　　　薤露<lb/>
日出何杲杲薤露不長保人生在世間豈能長夀考穰<lb/>
穰陌上塵離離墳畔草殤子與彭籛胡然較遲早瞻彼<lb/>
薤露晞感歎傷懷抱<lb/>
　　　詠懷<lb/>
歳序如轉轂一去無還期形容久不逮臨鏡始嘆悲悠<lb/>
<pb n="KR4e0235_WYG_002-3b"/>
悠夢寐間覺寤何其遲處世三十年履厯多險巇世事<lb/>
古猶今此意當自知奈何㣲脆軀與俗争奔馳奔馳覺<lb/>
生累守静性可怡老莊有明訓役役將何為<lb/>
　　　與陳汝大鼇峰宴集<lb/>
四郊散秋色層臺結夕隂孤磬出叢薄倦鳥投故林殘<lb/>
霞落酒杯㣲月照衣襟良朋式至止臨風諧賞心既蠟<lb/>
阮生屐復為梁父吟<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>然發長嘯天外有餘音<lb/>
振衣陟鼇頂石磴何嵬峩松隂如車葢亭亭山之阿深<lb/>
<pb n="KR4e0235_WYG_002-4a"/>
巖逗秀色古樹垂女蘿醉來窮幽壑勃窣經危坡孤鴻<lb/>
唳天際野鳥當筵歌人生寡良和不飲將如何<lb/>
　　　逰圓峰閣<lb/>
古閣枕溪濱年代已湮沒山勢何嶙峋溪聲無停歇老<lb/>
樹倚雲根寒泉溜山骨我來陟孤岑石徑蒼苔滑朝餐<lb/>
嶺上霞夜潄波心月處處煙景移步步清興發臨風開<lb/>
素襟空山坐超忽<lb/>
　　　東際亭晚眺<lb/>
<pb n="KR4e0235_WYG_002-4b"/>
虚亭蒼翠間烟霞變竒景㣲鐘起梵音空潭自清影行<lb/>
來竹靄深坐久松風静𡨕然道心生倐爾塵縁屏吟眺<lb/>
猶未闌殘陽在西嶺<lb/>
　　　擬登天台山<lb/>
晨興理輕䇿捫蘿登嶕嶤荒榛隱烟霧絶巘摩穹霄泉<lb/>
聲灑飛瀑山容建霞標下有百丈潭泠泠喧石橋涼燠<lb/>
異巖壑雨暘變昏朝遐矚發清曠溽暑生凉飈偓佺詎<lb/>
云逺羨門猶可招騁此物外觀聽彼雲中謡㣲風奏天<lb/>
<pb n="KR4e0235_WYG_002-5a"/>
籟淡雲綴輕綃結根比華岱幽邃同中條髙情豁然暢<lb/>
塵襟亦已消安得遇至人與之同逍遥<lb/>
　　　春泛若耶<lb/>
春風散藻景山水動㣲暄桂櫂泛蘭渚搖搖過前川汀<lb/>
花媚幽壑岸栁垂輕湍環洲屢廻複雜樹何繽紛㣲波<lb/>
生鏡湖疎鐘來雲門揚帆意超忽泝流情孤鶱逆楫芰<lb/>
荷脆隨波蘭芷繁和風駐瑶瑟落日沉金尊山川緬如<lb/>
故疇昔誰能存佳境豈易覿幽懷願無諼<lb/>
<pb n="KR4e0235_WYG_002-5b"/>
　　　懷陳平夫<lb/>
别子雖未久念子意何深攬衣立階除涼風吹素襟殘<lb/>
鐘度㣲月天籟雜悲吟盈盈一水隔悠悠千里心空山<lb/>
白雲滿六谿何處尋<lb/>
　　　寄題林晉伯别墅<lb/>
夫子且遁世結廬居青門鳴泉瀉懸崖山光當層軒澹<lb/>
澹雲影疎謖謖松聲繁林宻失寒燠山深忘朝昏薄田<lb/>
足禾黍幽澗多芳蓀柴門瞰清溪一徑通花源時時命<lb/>
<pb n="KR4e0235_WYG_002-6a"/>
小舟去去過前村愜此丘中賞忘彼朝市喧伊余秉㣲<lb/>
尚委懷在丘園安得相比隣長嘯醉山樊<lb/>
　　　登鼓山大頂<lb/>
曉望屴崱峰振衣涉蓁莽樹色逺葱蘢練瀑空中響峭<lb/>
壁挿蒼穹丹崖懸百丈鬼斧鑿鴻濛𤣥巖閟罔兩我來<lb/>
叩崆峒素心懷孤往蘿蔓刺衣裾烟霞隨屨杖倚石潄<lb/>
清流頓令神骨爽薄暮日漸暝月印蒼苔上忽聞天籟<lb/>
鳴泠泠愜心賞願言脱塵纓不復絓世網<lb/>
<pb n="KR4e0235_WYG_002-6b"/>
　　　贈陳价夫薦夫<lb/>
明珠無連胎竒卉寡並蒂物類有如此無乃造化忌夫<lb/>
何六溪中産君兄與弟意氣傾時流詞華振當世顧盼<lb/>
生雄姿中原敢凌厲探討無勌勤𤣥心已超詣二陸久<lb/>
不興芳名爾當繼<lb/>
　　　劍浦送顧世卿<lb/>
行行出劍津送君還東吳未能展嬿婉别離在須叟含<lb/>
涕牽君衣相視意踟蹰我無雙飛翼何由與君俱君行<lb/>
<pb n="KR4e0235_WYG_002-7a"/>
登青雲我尚蟠泥途相隔天一方道路阻且迂會面雖<lb/>
有期秖恐容華殊悲風振原野怪鳥争哀呼送君從此<lb/>
去回首日云晡<lb/>
　　　晚渡淮水<lb/>
孤帆涉淮水天氣苦寒沍積雪明長崖斜陽橫古渡漁<lb/>
燈隔浦來人烟數家聚前途多風塵故山隔雲樹栖栖<lb/>
問去津悠悠嘆行路逺涉猶未窮徘徊日將暮<lb/>
　　　田家雜興<lb/>
<pb n="KR4e0235_WYG_002-7b"/>
春風動郊墟村村事農務桑柘䕃比隣鶬鶊鳴髙樹訪<lb/>
舊入城稀持饁歸田暮雞犬識井閭牛羊諳村路此中<lb/>
寡所營悠然有眞趣<lb/>
　　　憩轉華菴<lb/>
精廬傍人境虚寂無垢氛食施隔林鳥衲掛前山雲池<lb/>
光既澄潔香氣尤氤氲獼猴識戒律狸犬嫌腥葷談深<lb/>
不顧返西嶺將斜曛終當逺城市髙卧辭人羣<lb/>
　　　對月遲王元直不至<lb/>
<pb n="KR4e0235_WYG_002-8a"/>
孤館寂無人寒威滿林樾天長鴈影遲露冷蛩聲歇當<lb/>
尊翠靄深倚杖蒼苔滑故人期不來惆悵花間月<lb/>
　　　春日山居招袁無競<lb/>
晨起倦簪沐便覺日停午梁間燕哺雛竹外鳩呼雨碧<lb/>
蘚盈階除幽花映忩户裁詩招所驩愁心繞烟樹<lb/>
　　　送鄭業師之漢陽<lb/>
春風吹栁枝處處鳴鶗鴂七十四老翁猶作天涯别若<lb/>
比少壯㳺此情倍嗚咽貧來褐不完老去頭如雪㳺非<lb/>
<pb n="KR4e0235_WYG_002-8b"/>
尚子懷辯豈君卿舌出門靡所甘苦為饑寒廹湘江道<lb/>
路長楚水烟波濶茲行毋滯淫門人望回轍<lb/>
　　　懷陳履吉久居山中<lb/>
聞君居荒村寥寥誰與侣田叟時往還樵夫或共語吟<lb/>
思倚杖時釣憶臨流處髙懷絶世氛閒心寄烟渚此别<lb/>
已徂秋涼風滿庭樹<lb/>
　　　懷沈從先<lb/>
與君未傾蓋吳門費相尋十日不能得嗟哉誰知音故<lb/>
<pb n="KR4e0235_WYG_002-9a"/>
人不我棄題書貽空林感此歳月異傷茲年鬢侵寥寥<lb/>
千古意悠悠萬里心花殘吳苑暮月落楓橋隂望君不<lb/>
可見思君空自深<lb/>
　　　答葛震甫<lb/>
閩海與吳門相隔幾千里君雖吳門居又隔洞庭水不<lb/>
知賤子名何由入君耳雲中有片鴻江頭足雙鯉投來<lb/>
皆璚瑶報之愧蘭芷臨風懷美人感歎胡能已<lb/>
　　　慰佘宗漢喪子<lb/>
<pb n="KR4e0235_WYG_002-9b"/>
一官不稱意拂衣逰五湖書空羞咄咄對酒呼烏烏行<lb/>
年已半百有子啼呱呱丈夫恥内顧仗劍遵長途及君<lb/>
還故里歳月已云徂此兒風格異蹀躞稱家駒膝前還<lb/>
復著鯉庭時能趨昨日致書來云君殞其雛知已為痛<lb/>
悼坐客同嗟吁有生本非有無生亦非無達生乃賢者<lb/>
西河非吾徒君今喪子後還如無子初金石有銷鑠况<lb/>
此脆弱軀古人齊彭殤此意良非迂造化誠小兒無為<lb/>
此拘拘<lb/>
<pb n="KR4e0235_WYG_002-10a"/>
　　　哭林遜膚先生<lb/>
先人同時交什九泉下塵遺老獨有君倐然返其真君<lb/>
今歸黃壚不患無所親世上少相識泉下多故人生交<lb/>
有聚散死交千萬春死者足相樂生者徒悲辛<lb/>
　　　喜微師自水西歸<lb/>
開士從何來云自山中歸去住無定跡有如閒雲飛隨<lb/>
方皆浄土何處非禪機城市雖紅塵不染静者衣<lb/>
　　　賦得華林暮雪<lb/>
<pb n="KR4e0235_WYG_002-10b"/>
屏山何逶迤精廬依北郭日暮寒風生曠野同雲作俄<lb/>
看雪片繁漸覺襌衣薄瑶華結珠旛玉屑飄金鐸跏趺<lb/>
雙樹林疑是天花落<lb/>
　　　望月有懷唐宗貞陳彦宗<lb/>
㣲月入庭除疎松散清影山深嵐翠濃露落衣裳冷當<lb/>
時月下人蹤跡同萍梗對月思所驩此情空耿耿<lb/>
　　　劍浦送康元龍逰吳<lb/>
余自吳門歸君望吳門去來往本無期延津忽相遇一<lb/>
<pb n="KR4e0235_WYG_002-11a"/>
望故山雲一問他鄉路語罷各分離愁心滿烟渚<lb/>
　　　聽陳振狂彈琴因懷劉道子<lb/>
夜坐松桂叢孤琴理殘月流泉澄幽隂㣲風助清越愁<lb/>
因寄指深興以餘音發悠然山水心懷人向天末<lb/>
　　　南嶼田家<lb/>
緑水䕃柴門蒼山遶茅屋老樹鳴春鳩頽垣眠小犢鵞<lb/>
鴨自成羣兒童戲相逐㳺從里社歸税藉農桑出榮辱<lb/>
非所知飽煖願已足羲皇世代遐此地傳遺俗<lb/>
<pb n="KR4e0235_WYG_002-11b"/>
空山布榖鳴春風散墟落夫妻同荷鉏南畆事東作衡<lb/>
門隱者居斗酒田家樂閒惟念子孫老不知城郭安能<lb/>
受一廛鼔腹同耕鑿<lb/>
　　　宿雲窩贈林熙吉<lb/>
吾黨有一士結茅峴山麓庭前羅異卉屋後繞脩竹託<lb/>
跡在巖丘結交盡麋鹿水石同弟昆農桑課童僕時為<lb/>
梁父吟閒取離騷讀服食慣參苓往來狎綺甪能忘朝<lb/>
市喧不與世情逐誰知錦水濱却有愚公谷樸被時一<lb/>
<pb n="KR4e0235_WYG_002-12a"/>
來同抱孤雲宿<lb/>
　　　懷陳惟秦<lb/>
相思一何深相别一何久條風吹蘼蕪新火鑽榆柳春<lb/>
光漸以闌莫負尊中酒<lb/>
　　　題王玉生山水<lb/>
輞川迹已陳千載寡竒筆王生嗣其徽少負山水癖寸<lb/>
頴幻烟霞尺素生泉石古木䕃溪湄虚亭倚山隙一徑<lb/>
轉危岡兩岸分泉脉澹澹柘林黃蕭蕭楓樹赤巖壑互<lb/>
<pb n="KR4e0235_WYG_002-12b"/>
向背雲隂變朝夕人境信有之願言卜丘宅<lb/>
　　　猛虎行<lb/>
上山采蘼蕪下山采蘼蕪采采猶未巳白日將崦嵫歸<lb/>
來逢猛虎咆哮當路隅徬徨何所之林莽多人居豈無<lb/>
桑間人輕薄同秋胡此身雖可噬此節安可渝甘心飼<lb/>
猛虎矢志同羅敷<lb/>
　　　寄林去疾<lb/>
相聞十餘載相隔三百里君瞻鼇頂雲我夢鯉湖水何<lb/>
<pb n="KR4e0235_WYG_002-13a"/>
以贈所懽因風寄蘭芷<lb/>
　　　酬陳汝大<lb/>
曰余少骯<graphic n="KR1507" url="https://raw.githubusercontent.com/kanripo/KR-Gaiji/master/images/KR1507.png" mimeType="image/png"/>寢跡山澤間世路罕所營翰墨聊為驩結<lb/>
交二三子氣味芬若蘭道誼互相砥文章時往還所嗟<lb/>
非比隣别易會良難君其朂諸子令名當自完繼之既<lb/>
以逝大雅聲云殘吾黨嗣遺音矢志迴狂瀾旗鼓漸以<lb/>
振逸軌尚可攀景光幸自愛勉旃毋多譚<lb/>
　　　寄李惟實<lb/>
<pb n="KR4e0235_WYG_002-13b"/>
嶺南多畸人李君稱俶儻神鋒既俊逸胸懷尤爽朗弱<lb/>
冠奮青雲聲華滿天壤詩宗大厯前文軼班揚上足跡<lb/>
半四方逰道漸以廣傾葢在都門投分慰心賞敝帚安<lb/>
足珍乃獲千金享易水賦離歌中心發悲愴歸臥空山<lb/>
中猶作真人想<lb/>
　　　貽陳汝翔<lb/>
柯嶼山水竒之子鍾靈秘吾黨推白眉詞壇標赤幟衡<lb/>
門可棲遲丘園還自賁服食采三秀衣裳裁薜荔天倪<lb/>
<pb n="KR4e0235_WYG_002-14a"/>
既已和純白無不備但作襧衡狂不下楊朱淚暌違日<lb/>
以長臨風思把臂<lb/>
　　　酬陳伯孺春日見訪之作<lb/>
予寜不得意幽居嗟陸沉穉子門外呼有客來相尋論<lb/>
心意已愜握手情何深新詩餘萬言居然正始音談深<lb/>
梅雨歇坐久春鳩吟日暮别我去悵然勞此心<lb/>
　　　五君詠<lb/>
　　　　陳汝大<lb/>
<pb n="KR4e0235_WYG_002-14b"/>
汝大長者流涉世嗟不偶𤣥牝有精詣黃庭能自守混<lb/>
迹居泥途飄然出塵垢作賦餘萬言讀書窮二酉振響<lb/>
主詞盟伊余忝其後非博生前名所志在不朽<lb/>
　　　　陳汝翔<lb/>
汝翔好竒古遯跡在柯嶼詞藻何離離才情尤楚楚能<lb/>
追正始音不作齊梁語臭味既已同素心自相許睽乖<lb/>
勞我思山中正延佇<lb/>
　　　　陳平夫<lb/>
<pb n="KR4e0235_WYG_002-15a"/>
平夫貌不揚意氣何卓犖恥抱齊門竽甘作荆山璞詩<lb/>
解匡生頤談折充宗角一飲動百巡賢聖分清濁古道<lb/>
信寡諧正音久遼邈努力崇令名典籍有先覺<lb/>
　　　　陳伯孺<lb/>
伯孺秉異姿弱冠冨經籍拓落守太𤣥異同辨堅白作<lb/>
賦已馳名耽竒自成癖丹青發妙賞磊磊生泉石把臂<lb/>
結詞盟㣲悰永無斁<lb/>
　　　　陳幼孺<lb/>
<pb n="KR4e0235_WYG_002-15b"/>
薦夫意氣豪逢人作白眼𡨕心契道詮矢志稽墳典伯<lb/>
仲既齊名君才良不忝大雅久沉淪俯仰知音鮮凌厲<lb/>
向詞壇片語人矜善結志在千秋令名爾當勉<lb/>
　　　赴京道中寄惟起惟揚二弟<lb/>
我行值炎暑倐忽還徂秋眷言念同氣惄然生百憂馳<lb/>
暉不可駐逝水無停流感茲歳月駛悵以道路脩悲端<lb/>
起中夜夢寐居林丘<lb/>
林丘𣺌何許逺在鼇峰麓叅差多巗巒蒙籠匝花竹遺<lb/>
<pb n="KR4e0235_WYG_002-16a"/>
踪追考槃髙吟動淇澳一落塵網中與世相徴逐俯仰<lb/>
思故園悽風滿愁目<lb/>
愁目不可極悵望心魂驚仳離足感嘆况乎骨肉情愁<lb/>
多無定緒路逺難計程危時幽憤積逆旅孱軀輕凉風<lb/>
天際來嚦嚦哀鴻鳴<lb/>
鴻鳴一何哀客心一何苦昨發濲溪濵今宿桐江滸平<lb/>
沙飜驚飈崩崖蕩零雨中宵蚊蚋喧白晝馮夷舞嗟哉<lb/>
行路難含悲望鄉土<lb/>
<pb n="KR4e0235_WYG_002-16b"/>
　　　赴京酬陳汝大見送之作<lb/>
羲輪轉南陸天氣何鬱蒸駕言出江氾婉孌辭良朋握<lb/>
手長太息涕下同沾膺伊余下乘資致逺胡能勝臨觴<lb/>
發麗藻要我以飛騰匪惟繾綣篤徒令感歎増小石無<lb/>
完璞勺水無堅氷既愧明徳茂敢期勲業𢎞三復君子<lb/>
言旦夕懷氷兢芳規在往哲努力將憑陵<lb/>
　　　答袁無競<lb/>
乍别已不懽久别情轉惡淒淒零雨濛鬱鬱炎蒸爍遵<lb/>
<pb n="KR4e0235_WYG_002-17a"/>
途憂風波對境懷丘壑濡毫無妙理把酒强為樂遐心<lb/>
寄蘭荃秋隂生杜若緬懷揮袂初風景宛如昨逺道佇<lb/>
徽音髙標憶河朔<lb/>
　　　苕溪送元直南還<lb/>
送客情已悲何當更送汝送汝情已悲何當在逆旅此<lb/>
情各自知臨行復何語握手立斯須相看淚如雨<lb/>
　　　長安書懷孟郊體<lb/>
燭滅方知黒其明同瞽師脉絶方知死安得稱良醫文<lb/>
<pb n="KR4e0235_WYG_002-17b"/>
章屢棄置猶有俗所嗤彈射豈不精所惜覺悟遲得失<lb/>
論工拙勝負分雄雌世無鮑叔牙此意誰能知家山八<lb/>
千里策馬燕風悲中情徒鬱結泠淚空雙垂<lb/>
　　　喪車行<lb/>
歳序當杪冬雞鳴聞巷哭填衢廣栁車載道殘魂木哀<lb/>
哀薤露聲炯炯方相目骨肉有餘悲親朋寡顰蹙當其<lb/>
在世時營營苦不足百年同隙駒一夢同蕉鹿靈爽歸<lb/>
山丘枯髏别華屋城郭不相容棄之邙山麓<lb/>
<pb n="KR4e0235_WYG_002-18a"/>
　　　初夏邀黃仲髙孝廉張孺愿太學錢叔達山人<lb/>
　　　　張公魯徐仲和秀才及社中諸子集澄瀾閣<lb/>
良辰集羣彦蹔謝區中縁駕言出西郭飛觴湖水瀍澄<lb/>
瀾敞髙閣峰隂流綺筵丹嶂互隱伏粉堞相廻旋依㟁<lb/>
垂栁宻出水新荷圓珍禽響叢薄錦鱗沉深淵芳思結<lb/>
瑶草清音鳴朱絃願以桂楫汎同將蘭<graphic n="KR0581" url="https://raw.githubusercontent.com/kanripo/KR-Gaiji/master/images/KR0581.png" mimeType="image/png"/>搴風和嵐翠<lb/>
燠日落暮景延幽賞既已愜旅懷由茲宣白駒聊可縶<lb/>
奉君終歳年<lb/>
<pb n="KR4e0235_WYG_002-18b"/>
　　　送黃明立北上<lb/>
路逺無倦蹄天長無倦翼千里始停御九萬方一息未<lb/>
騁康莊途終當受銜勒未能摶扶揺安得惜羽翮之子<lb/>
腰褭姿兼負鵾鵬力行將垂青雲非久困槽櫪一去登<lb/>
天閑且向南冥適飛騰自有期臨岐免悽惻<lb/>
　　　下第述懷<lb/>
匠石屢不顧定匪明堂材淵客屢不採定匪明月胎十<lb/>
年三棄置中情空自哀傷哉吾道非豈乏干時媒歎彼<lb/>
<pb n="KR4e0235_WYG_002-19a"/>
行役苦畏茲年鬢催進退兩躑躅坐立空徘徊升斗豈<lb/>
吾志結念居南陔<lb/>
　　　逰鉛山觀音洞<lb/>
髙秋出郭門名區訪靈鷲徑路既逶迤林巒錯如繡怪<lb/>
石競瑰琦竒峰自輻輳玲瓏似雕鏤<graphic n="KR1713" url="https://raw.githubusercontent.com/kanripo/KR-Gaiji/master/images/KR1713.png" mimeType="image/png"/>砑欲争鬬倚伏<lb/>
形體殊剥蝕膚理皺中有大士巖丹梯轉深竇竅從混<lb/>
沌開屋以穹窿覆諸厓地脉藏一隙天光漏巍巍逼蒼<lb/>
旻隂隂失清晝澄泓嵓罅停琮琤石齒溜寜云蓬島遥<lb/>
<pb n="KR4e0235_WYG_002-19b"/>
應笑華陽陋造化播神竒此理胡能叩低廻及崦嵫嵐<lb/>
翠生懷袖<lb/>
　　　桑溪禊飲詩二首<lb/>
春風載柔遵彼長林我有㫖酒與子同斟幽懷既愜𤣥<lb/>
想彌深悠悠逝波實愴我心<lb/>
暮春有餘閒出郊騁逰目桑溪激清湍澄泓遞洄洑㣲<lb/>
暄起川涘輕隂垂灌木羣賢互箕踞浮觴泝溪曲週遭<lb/>
信隄岸斟酌勞童僕石矗防仄傾流駛慮顛覆幽賞豁<lb/>
<pb n="KR4e0235_WYG_002-20a"/>
塵襟餘薌散春服尊罍猶未罄羲輪欲廻轂俯仰成古<lb/>
今動静悟往復誰哉契我心蘭亭有髙躅<lb/>
　　　題陳伯孺畫<lb/>
羣山既葱蘢諸溪何蜿曲孤亭倚髙岡人家䕃喬木蒼<lb/>
松盤路岐危橋度空谷地僻無冬春山深絶寒燠乘閒<lb/>
問友生策蹇勞童僕步步出烟雲悠悠入花竹潺湲滿<lb/>
清聽空翠生巾服閒身寄林丘野性諧麋鹿瞻彼城市<lb/>
中風塵空碌碌<lb/>
<pb n="KR4e0235_WYG_002-20b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　幔亭集巻二<lb/>
</p>
<p>
</p>
  </div>
<div>
<head>幔亭集巻三</head> <lb/>
    <p>
<pb n="KR4e0235_WYG_003-1a"/>
欽定四庫全書<lb/>
　幔亭集巻三<lb/>
　　　　　　　　　　　　　明　徐熥　撰<lb/>
　　七言古詩<lb/>
　　　帝京篇<lb/>
文皇定鼎都燕薊三輔黃圖誇壯麗九重宫闕何嵯峨<lb/>
百二山河咸拱衛五鳳髙樓逼太清六龍御宇泰階平<lb/>
曈曨曉日升金闕縹緲紅雲擁玉京玉京金闕倚天開<lb/>
<pb n="KR4e0235_WYG_003-1b"/>
隱隱鑾輿複道來雲迷翠幰依龍衮露滴金莖泛羽杯<lb/>
平明長樂鐘聲響九天日月開僊仗豸史臺中曉聽烏<lb/>
虎賁階下朝鞭象月照彤墀環珮齊風生青瑣旌旗颺<lb/>
髙臺突兀比章華上苑紆廻同博望我家京洛何煌煌<lb/>
山河錦繡軼隋唐斷髪文身俱稽顙雕題黒齒盡梯航<lb/>
三載公車計偕吏嚴樂鄒枚乘傳至黃紙承恩金馬門<lb/>
緑衣錫宴慈恩寺勅賜當街上五花金鞭絡繹更堪誇<lb/>
市中春色濃如錦身上宫袍爛似霞粧臺舞榭層雲裏<lb/>
<pb n="KR4e0235_WYG_003-2a"/>
粉白蛾黃兼皓齒怙寵翻令女伴憎承歡却得天顔喜<lb/>
更有中涓美少年朱顔白晳珥貂蟬當筵解唱霓裳曲<lb/>
出直常揮碧玉鞭一代豪華稱戚里回天轉日誰能比<lb/>
薄暮酣歌閶闔門平明取醉新豐市繁華三五上元燈<lb/>
蜀錦吳綾結作棚任從玉漏催銀燭不顧銀河轉玉繩<lb/>
馬上佳人金絡索筵前公子玉壺氷懸得華燈燈七寳<lb/>
搆成綺閣閣千層中宵露冷羅衣濕姣童兩兩當筵立<lb/>
夜永寜愁鳳腦殘寵移豈顧龍陽泣侯家繡柱玉盤龍<lb/>
<pb n="KR4e0235_WYG_003-2b"/>
朝朝鼎食奏歌鐘翠翹金鳳三千隊畫閣雕闌十二重<lb/>
繡枕春宵開菡萏羅幃夜月絢芙蓉五侯七貴豪華客<lb/>
油壁香車過栁陌花前調笑片時春百萬黃金輕一擲<lb/>
春風日日恣遨逰北里南隣樂未休玉顔到處堪廻轍<lb/>
珠箔誰家不上鈎青錢多買醉紅袖暗藏<graphic n="KR0848" url="https://raw.githubusercontent.com/kanripo/KR-Gaiji/master/images/KR0848.png" mimeType="image/png"/>投來青玉<lb/>
案費盡錦纒頭蹁躚紅袖人如玉豔舞嬌歌歡不足琥<lb/>
珀深杯醉玉樓珊瑚寶樹羅金谷灼灼桃花兩頰紅娟<lb/>
娟栁葉雙眉緑愁縈弱水逺重重夢繞巫山髙六六王<lb/>
<pb n="KR4e0235_WYG_003-3a"/>
孫公子好逰閒往來射獵向西山驅將鷹犬垂鞭去射<lb/>
得狌狸帶箭還九衢三市相迤邐車塵白日連天起六<lb/>
郡良家盡錦衣四方賈客多紈綺錦衣紈綺競豪奢結<lb/>
俠追歡意氣賖論交半是蕭朱輩托命多於趙李家華<lb/>
堂宴會春風繞一𣲖弦歌聲嫋嫋香氣頻聞寶鴨薰漏<lb/>
聲忘却銅龍曉春來春去自年年聽盡笙歌與管絃但<lb/>
知芳草春風滿誰識鶯花歳序遷自古奢華豈能久轉<lb/>
眼紅顔成白首往日堂前羅異花于今門外生衰栁世<lb/>
<pb n="KR4e0235_WYG_003-3b"/>
事悠悠未可知桑田滄海須臾期金張許史今何處冨<lb/>
貴驕奢空爾為<lb/>
　　　聽鶯曲<lb/>
條風淡蕩春將半倚欄忽聽鶯聲亂隔竹綿蠻别様啼<lb/>
遶林睍睆相呼喚相喚相呼不住聲聲聲偏動冶逰情<lb/>
王孫載酒青樓醉美女尋芳紫陌行青樓紫陌春風徧<lb/>
一種嬌聲千萬變彷彿秦筝出谷聞依稀羌笛隨風囀<lb/>
秦筝羌笛韻悠揚幾處歡娛幾斷腸閨中少婦悲征戍<lb/>
<pb n="KR4e0235_WYG_003-4a"/>
路上行人憶故鄉故鄉𣺌何許鶯聲何太苦征戍隔遼<lb/>
陽聞鶯空自傷鶯來鶯去自年年聽此啼聲倍可憐百<lb/>
年愁鬢聲中改九十春光舌上遷莫嘆韶華如轉轂愛<lb/>
鶯且賦聽鶯曲但得長聞栁外聲何辭頻進杯中醁<lb/>
　　　送逺曲<lb/>
津亭下葉紛如雨客子逺㳺何處所悠悠一别無還期<lb/>
相對悲啼不能語此去山中經幾萬勸君惟有加餐飯<lb/>
須臾分手各東西猶聽前林征馬嘶<lb/>
<pb n="KR4e0235_WYG_003-4b"/>
　　　别離曲<lb/>
絲韁白馬黃金勒僕御門前苦促逼叮嚀握手蹔躊蹰<lb/>
欲住須臾竟不得心知此别無還期猶問君歸是幾時<lb/>
心知此别書難寄猶問征鴻何日至為君整轡君上鞍<lb/>
頻頻勒馬回頭看無情馬足如飛電路轉橋回君不見<lb/>
歸來妝閣雙淚垂此身誤嫁逰俠兒<lb/>
　　　寄衣曲<lb/>
流黃機上鴛鴦錦明滅疎燈照孤枕空閨冷月自娟娟<lb/>
<pb n="KR4e0235_WYG_003-5a"/>
絶塞金風何凜凜起視明河漏已殘沙塲遥望路漫漫<lb/>
羅幃錦帳人何在毳幙氊裘地更寒手剔殘燈取刀尺<lb/>
製得征衣寄征客去年寄去無回音此日無由識寛窄<lb/>
寛窄如今未可知幾回欲剪又遲疑金刀未下腸先斷<lb/>
弱線初縫淚自垂淚垂㸃㸃俱成血汚在征衣不能滅<lb/>
殷勤為拭衣上痕恐令孤客添愁絶掩淚裁衣逺寄将<lb/>
妾身不及此衣裳衣裳猶得親君體賤妾空居天一方<lb/>
　　　汲井曲<lb/>
<pb n="KR4e0235_WYG_003-5b"/>
銀床斜壓梧桐井牽動殘絲五色綆臂捲羅綃寶釧髙<lb/>
波凝玉乳金瓶冷沈沈鴨緑浸鴉黃轆轤一聲愁斷腸<lb/>
碎光揺動闌干濕草根滴露隂蛩泣<lb/>
　　　秋夜曲<lb/>
畫幕含春度清吹髙燒絳蠟金盤膩銅龍滴露夜聲沈<lb/>
老兎崩雲秋影墜銀筝斷續檀槽語紫霧迷濛罩金縷<lb/>
蟬衫麟帶委羅屏枕花濕透巫峰雨牽絲曉井啼烏急<lb/>
寒螿弔月香蘭泣紅光漸射菱花臺又拂嬌蛾寫春碧<lb/>
<pb n="KR4e0235_WYG_003-6a"/>
　　　老將行<lb/>
老夫元是良家子少年流落戎行裏能將一劍淨烟塵<lb/>
幾入重圍身不死纍纍金印肘間懸塞上馳驅五十年<lb/>
已羨功勲載盟府久看姓字書燕然一朝謝病歸巖壑<lb/>
門外蕭條可羅雀身經百戰未龍鍾猶向人前誇矍鑠<lb/>
寳劍年多鋒鍔銷櫪中老驥鳴蕭蕭戎衣掛壁成塵土<lb/>
舊日紅旗顔色凋一自投閒經幾載請纓壯志還應在<lb/>
遥望沙場願裹屍猶思銅柱標炎海鋒鏑今年去備邊<lb/>
<pb n="KR4e0235_WYG_003-6b"/>
連營烽火通甘泉多少材官俱束手無人賈勇能登先<lb/>
將軍聞此氣勃勃目眥裂盡冠衝髪便往投書獻至尊<lb/>
雄心誓欲探虎窟據鞍顧盼出轅門埀老還堪報主恩<lb/>
但令此去清沙漠不管金鎗臂上痕<lb/>
　　　北邙行<lb/>
洛陽城外邙山麓舊鬼哀呼新鬼哭黃昏髑髏作人語<lb/>
白晝烏鳶攫人肉新墳古塜爭嵯峨世間人少北邙多<lb/>
北邙山中松柏樹聽盡車前薤露歌人生處世多辛苦<lb/>
<pb n="KR4e0235_WYG_003-7a"/>
賢愚貴賤同抔土不如歸去學還丹丹成白日生羽翰<lb/>
　　　結交行<lb/>
酌君金兕觥聽我結交行今人結交只結面三杯濁酒<lb/>
傾生平酒酣拔劍多意氣死生患難毋相棄出門酒醒<lb/>
各東西此情便已生同異結交難重可悲人情反覆誰<lb/>
能知笑談各已藏矛㦸對面眞如隔九疑君不見陳餘<lb/>
與張耳當年刎頸徒爲爾又不見鮑叔與夷吾千載相<lb/>
知能有幾仇隙多生謔浪間睚眦起在刀錐裏翟公賓<lb/>
<pb n="KR4e0235_WYG_003-7b"/>
客竟如何一旦門前張雀羅田文座上客常滿一朝失<lb/>
勢皆分散結交行難重陳世途處處皆荆榛今朝相對<lb/>
且飲酒明日悠悠行路人<lb/>
　　　猛虎行<lb/>
樵採當荒郊林臯猛虎聲咆哮欲往避之日在崦嵫曠<lb/>
野啼䲭鴞四顧徬徨而股栗猛虎張頤展爪撲人食余<lb/>
告虎吁嗟麟兮不食生物踐生草爾虎白額斑貍而黒<lb/>
文貌豈不如麟胡為不仁而撲我猛虎前致詞我虎居<lb/>
<pb n="KR4e0235_WYG_003-8a"/>
深村飢來啗牛羊牛羊啗不足方思啗人肉人居城市<lb/>
與人伍撲食同類何可數誰言虎猛能咥人世人之猛<lb/>
過於虎<lb/>
　　　俠客行<lb/>
兩人市中相耳語欲報深讐誰敢去壯士聞之氣鬱陶<lb/>
平生俠烈同荆髙髪上指冠淚如雨借問君讐在何許<lb/>
一劍朝辭都市傍素車直指邯鄲路刺殺讐人函首歸<lb/>
争看頸血猶沾衣主人欲奉千金報問以姓名終不告<lb/>
<pb n="KR4e0235_WYG_003-8b"/>
辭君躍馬出都門君但報讐毋報恩<lb/>
　　　去婦詞<lb/>
紅妝洗盡顔憔悴一片愁心幾行淚良人重色輕别離<lb/>
舊日恩情頓相棄含悲含怨出深閨宛轉躊躇更慘悽<lb/>
枝頭菡萏分連理枕上鴛鴦散並棲鴛鴦菡萏歸何處<lb/>
十載綢繆今别去往事翻同墜井瓶餘生却類飄風絮<lb/>
憶昔當年初嫁君明璫翠袖紅羅裙帳開綺閣連宵月<lb/>
夢遶巫山一段雲荏苒光隂如轉轂人情日久多飜覆<lb/>
<pb n="KR4e0235_WYG_003-9a"/>
薄命從來怨玉顔嬌姿一旦辭金屋萬轉千廻不下堂<lb/>
悲啼那忍别姑嫜君恩似水終難返妾意如膠詎敢忘<lb/>
心知别去難重見手把君衣苦留戀此生無計入君家<lb/>
芳魂願化孤飛燕<lb/>
　　　築城詞<lb/>
丁夫抱杵城頭築朱顔少婦城邊哭哭聲未絶城已崩<lb/>
無數丁夫遭殺戮殺戮丁夫就此埋半為黃土半人骸<lb/>
長城未畢山東亂四海紛紛歸楚漢吁嗟吕政胡為乎<lb/>
<pb n="KR4e0235_WYG_003-9b"/>
亡秦乃在廢扶蘇<lb/>
　　　古戰塲<lb/>
漢家將軍猛如虎手執長殳腰大斧白首從征恨數竒<lb/>
可憐性命輕如羽鼔聲死兮弓絶弦狼奔䑕竄無行伍<lb/>
良家百萬試鋒鋩枯骨如山委黃土燐火星星㸃白楊<lb/>
黃雲漠漠依邊樹千載猶聞戰血腥夜深不禁啼猿苦<lb/>
魑魅山魈當路號哀聲長亂黃昏雨逰魂難返玉門闗<lb/>
怨魄年年成杜宇<lb/>
<pb n="KR4e0235_WYG_003-10a"/>
　　　古别離<lb/>
君身如車輪去去無廻轍妾淚如井泉涓涓滴不竭歡<lb/>
愛能幾時傷哉此離别蕭蕭征馬向人嘶欲别未别心<lb/>
慘悽深閨不識天涯路但向門前看馬蹄送君試折長<lb/>
隄栁立馬躊蹰豈能久明年栁發今年枝還記今年送<lb/>
别時<lb/>
　　　征婦怨<lb/>
今年賊陷臨洮府殺死官軍何可數征夫塞外骨成山<lb/>
<pb n="KR4e0235_WYG_003-10b"/>
少婦閨中淚如雨死生消息總難知欲往招魂又自疑<lb/>
機中幾度聞嘶馬又恐夫歸投杼下<lb/>
　　　廢居歌<lb/>
東隣敗屋西隣鎖殘栁蕭蕭燃鬼火昔日繁華今日衰<lb/>
空堂白晝居狐狸子孫流落不知處歳久荒凉誰敢住<lb/>
井涸池枯竈絶烟寒螿四壁啼秋雨當時宅中歌舞人<lb/>
于今已化北邙塵<lb/>
　　　古怨<lb/>
<pb n="KR4e0235_WYG_003-11a"/>
當時初嫁君貌比楊花好今日與君離貌比楊花老楊<lb/>
衰能再榮妾貌終枯槁君如記妾舊容華但看明年楊<lb/>
白花<lb/>
　　　緑珠詩<lb/>
盤龍洞口雙蛾翠玉唾流香脂粉膩三斛明珠艷質歸<lb/>
千重錦障秋波媚玉笛聲寒響斷雲凰釵蛟佩舞明君<lb/>
光生鳳蠟春厨煖香屑龍鑪夜閣熏曲曲鶯喉歌懊惱<lb/>
紅顔不向青銅老寳砌苔痕蝕百花名園梓澤生秋草<lb/>
<pb n="KR4e0235_WYG_003-11b"/>
一死難酬衛尉恩鬢雲斜墜玉鈎翻碧莎黃土碎香骨<lb/>
朱樓白日啼妖魂澗中金水流嗚咽半寸珊瑚千㸃血<lb/>
麝氣春凝栁絮風珮聲夜泣梨花月<lb/>
　　　代閨人答輕薄少年<lb/>
妾本燕趙姿委身事君子憶昔深閨私語時指天誓日<lb/>
同生死一朝執㦸赴長安彼此恩情隔萬山經年去住<lb/>
無消息何處留連不肯還聞君日日耽㳺冶蹴踘鬬雞<lb/>
兼走馬醉裏常抛金彈丸狂來碎却珊瑚把自矜豪俊<lb/>
<pb n="KR4e0235_WYG_003-12a"/>
又繁華百萬黃金散狹邪昨宵趙女顔如玉今日燕姬<lb/>
色似花如花似玉争歌舞歡娛豈識淒涼苦樓上朝朝<lb/>
望白雲枕邊夜夜啼紅雨流年青鬢嘆蹉跎冷落深閨<lb/>
可奈何捲簾忽聽鶯聲老又是春光一度過<lb/>
　　　王震甫以王叔明山水見貽答謝<lb/>
王生嗜古元成癖古今圖畫如山積壁上時時烟霧飛<lb/>
案頭隱隱生泉石吾聞勝國有王蒙丹青綽有巨然風<lb/>
幽溪細路已盤曲烟嵐樹木何菁葱此圖珍秘幾年所<lb/>
<pb n="KR4e0235_WYG_003-12b"/>
廉者不求貪不與知余夙有卧逰情一旦披圖便相許<lb/>
奚奴捧送神飛翻山齋賞鑒忘朝餐焚香再拜謝君賜<lb/>
照乘明珠未是恩<lb/>
　　　題賓月樓空江秋笛二巻後<lb/>
　　余偶得前輩陳伯煒鄭孟宣家藏二巻皆洪永中<lb/>
　　海内名公之筆剥落者過半矣然殘金斷璧自足<lb/>
　　為寶乃合裝一巻而作此歌<lb/>
㸑下有焦桐柯亭有枯竹何期得遇蔡中郎一取為琴<lb/>
<pb n="KR4e0235_WYG_003-13a"/>
一為笛中郎已死知音稀每有竒物誰能知汨沒泥沙<lb/>
棄水火令人往往心傷悲國初至今二百載其人與骨<lb/>
今安在二圖淪落在人間墨跡依稀猶未改吾鄉陳伯<lb/>
煒鄭浮丘兩人前輩稱風流坐賔樓上三更月吹笛空<lb/>
江萬籟秋名公詩句題應徧畫圖瀟洒尤堪羨恍若笛<lb/>
聲江上聞尚疑月色樓頭見當年棄置廢簏中蠧魚蝕<lb/>
盡塵埃蒙余偶得之發大呌心顔怡悦開雙瞳吁嗟乎<lb/>
竒物顯晦自有數豈但柯亭之竹嶧山桐<lb/>
<pb n="KR4e0235_WYG_003-13b"/>
　　　贈歌者<lb/>
習家池上春晝長主人愛客飛羽觴梨園子弟紛成行<lb/>
少年白晳稱陳郎何晏之粉荀令香技掩秦青音遶梁<lb/>
翩翩廣袖能廻翔脩眉髙髻内家粧月中一曲舞霓裳<lb/>
輕敲檀板按宫商頓令四座生輝光蘇州刺史空斷腸<lb/>
奈何與子非一鄉安得相從樂未央人生及時須徜徉<lb/>
莫令兩鬢生秋霜<lb/>
　　　題王崑仲畫障<lb/>
<pb n="KR4e0235_WYG_003-14a"/>
寒流瀰瀰㵼石壁嚴霜剥樹枯榦瘠鬼斧劚石江滸蹲<lb/>
怒蛟吹水奔濤逆鼪鼯狐魅晝攫人叢林灌木無行跡<lb/>
我覽生綃毛骨寒披索枯腸動吟魄<lb/>
　　　采真篇送林叔度逰鴈宕<lb/>
壺山烟客持𤣥籙凌辰御氣僊山麓星冠七葉芙蓉顔<lb/>
螭衣霞佩仙家服辭家將作采真逰鴈宕山中訪靈族<lb/>
踏斷遙空一線虹歴徧洞天三十六雲為御兮風為車<lb/>
駕青虬兮叅白鹿蓬瀛弱水豈㣲茫圓嶠方壺堪借宿<lb/>
<pb n="KR4e0235_WYG_003-14b"/>
祇從縣圃饌瑶芝不向人間希辟榖知君名姓注仙班<lb/>
聊贈雲璈歌一曲<lb/>
　　　送柯秀才還莆<lb/>
逢君何太遲别君何太早朝發越王城暮指壺公道壺<lb/>
公山色凌青天雲霧蒼茫暗玉鞭匣裏祇存馮子鋏杖<lb/>
頭猶挂阮生錢餘錢歸去堪沽酒醉後新詩三百首賦<lb/>
才元不讓三都何恤紛紛譏覆瓿人生知己古稱稀此<lb/>
去何人薦陸機秋風已就圖南翮看汝扶揺天際飛<lb/>
<pb n="KR4e0235_WYG_003-15a"/>
　　　述逰篇<lb/>
去年仲冬束行李掩淚辭親赴燕市今年五月將中旬<lb/>
方能税駕歸田里中間辛苦難具陳萬里風波愁殺人<lb/>
從來痛定纔思痛回看往事徒沾巾閩溪山水何太惡<lb/>
水似瞿塘山劍閣仙霞嶺上氣不平黯淡灘頭膽將落<lb/>
浙中水淺易膠舟蒼頭牽纜如傴僂一日才行十數里<lb/>
舲前兀坐空百憂歳除才到雲陽下縣官正閉奔牛壩<lb/>
停舟三日不得行關吏相逢便相咤揚子長江天際流<lb/>
<pb n="KR4e0235_WYG_003-15b"/>
江豚吹浪神鼉浮長年捩舵神色喪可憐身世同輕漚<lb/>
黃河之水名九曲由來舟檝愁傾覆石尤風急水奔騰<lb/>
隔江少婦將兒哭北方景物更荒涼滿目黃沙古戰塲<lb/>
瘦馬驅馳髀肉損酸風射眸肢體僵馳馬衝寒過涿鹿<lb/>
四郊倐忽飛滕六千山萬徑少人行暮抵良鄉無處宿<lb/>
長安上策不見収百金用盡存貂裘難從北闕操齊瑟<lb/>
猶戴南冠學楚囚男兒致身苦不早驅車復出長安道<lb/>
風景蕭條倍去時塵土侵人顔易老三吳兩浙競繁華<lb/>
<pb n="KR4e0235_WYG_003-16a"/>
此際令人轉憶家歸家幼子牽衣泣鬢衰面黒咸咨嗟<lb/>
奔走天涯過半載嵗月無情不相待人生得志在丘園<lb/>
何必飄零寄湖海行路難空悲酸世情反覆同波瀾有<lb/>
璞莫向王庭獻有鋏莫向侯門彈笑殺劉蕡空不第且<lb/>
將髙臥學袁安<lb/>
　　　石溪歌贈林隱君<lb/>
南劍有溪名君竹脩竹蒼蒼溪水緑中有幽人號石溪<lb/>
誅茅壘石溪之曲溪流日夜聲潺湲幽人嘯傲石溪間<lb/>
<pb n="KR4e0235_WYG_003-16b"/>
石可枕兮溪可潄富貴浮雲眞等閒幽人今年八十幾<lb/>
足跡何嘗到城市白岩嘯月遇崆峒青嶂眠雲夢黃綺<lb/>
憐余本是武陵人欲向溪頭一問津桃花好逐溪流出<lb/>
世上如今不是秦<lb/>
　　　瞻鳯歌為張叔弢賦<lb/>
　　叔弢父號鳳山鳳山者長溪之山也嘗繪圖以當<lb/>
　　臥逰及父卒而圖亦失去者二十載叔弢後復得<lb/>
　　之攜入燕吳楚越間求名公長者紀其事以致追<lb/>
<pb n="KR4e0235_WYG_003-17a"/>
　　輓之意濫及小子熥熥不敢辭也為作瞻鳳歌<lb/>
長溪山水竒鳳山幻靈境重岡疊嶂自廻環萬壑千巗<lb/>
相掩映中有畸人號鳳山時時長嘯此山間彩雲明滅<lb/>
元堪覩梧竹蕭森更可攀一朝跨鳳歸仙府丹崖翠壁<lb/>
空塵土遼鶴千年去不歸慈烏夜半啼聲苦篋裏惟存<lb/>
一畫圖忽然飛去胡為乎延津無處重尋劍合浦何期<lb/>
更得珠帝憫諸孤懷怨慕五丁曽遣相呵䕶神物由來<lb/>
不久湮珠還劍合仍相遇張生得此喜還悲陟岵興歌<lb/>
<pb n="KR4e0235_WYG_003-17b"/>
淚滿頤幾廻欲擬招魂賦到處曽求薤露詩此物遺亡<lb/>
二十載迄今精爽還應在千仞猶疑覽徳輝九苞彷彿<lb/>
増文采諸子山中日夜號鳳山依舊倚天髙不須人世<lb/>
悲麟喪還羨君家有鳳毛<lb/>
　　　王生行<lb/>
王生少負耽竒癖落魄風塵人不識祗從湖海恣遨逰<lb/>
羞向人前嗟厄塞胸中神識一何竒儒雅風流應在茲<lb/>
篆隸由來追史籀時時復作無聲詩城西一室大如斗<lb/>
<pb n="KR4e0235_WYG_003-18a"/>
室中竒物無不有花鳥圖書可自娛樽罍彛鼎傳來久<lb/>
賞鑒能同張茂先翩翩意氣更堪憐胡琴劈碎寜論價<lb/>
古劍酬人不計錢與余傾蓋稱莫逆問竒肯過揚雄宅<lb/>
竹裏酣歌任往來花間嘯傲忘朝夕朝夕相從酒一樽<lb/>
交情如此君毋諼但能博物復飲酒世事悠悠安足論<lb/>
　　　赤巖吟為大田令謝君賦<lb/>
劍潭之東多石壁四面巉岏如火赤開闢至今千萬年<lb/>
巖前蓊鬱皆蓬藋上有嵯峨萬仞之丹梯下有潺湲千<lb/>
<pb n="KR4e0235_WYG_003-18b"/>
頃波流碧山魈罔兩盤其中虎豹豺狼據為宅任是樵<lb/>
蘇日往來豈識岩中有竒蹟岩中竒蹟人不知可憐空<lb/>
使山靈悲誰能鑿破混沌竅攀蘿附葛相追隨謝君本<lb/>
是探竒客年少鳴琴宰巖邑毎學盧敖汗漫逰登臨折<lb/>
盡東山屐披蓁燃炬入岩中猛獸山妖都辟易萬年靈<lb/>
秘一朝開懸岩絶壁何竒哉一聲長嘯翠㣲頂頓使延<lb/>
平潭裏白日生風雷搆將臺榭連雲起浮屠屹立層霄<lb/>
裏獨向岩前望九垓百二關河如黒子吾聞神州三十<lb/>
<pb n="KR4e0235_WYG_003-19a"/>
六洞天此赤巖兮胡為乎不傳徐生披圖學宗生案頭<lb/>
隱隱生雲烟願得借君一葦過劍浦題詩刻石岩之巔<lb/>
岩巔墨蹟永不毁鄒嶧之碑廼可擬吁嗟乎山川顯晦<lb/>
自有時世間何物無知已<lb/>
　　　賦得易水寒送人逰燕<lb/>
燕山嵯峨易水流北風吹水聲颼颼荆卿驅車不顧返<lb/>
仗劍欲報燕丹讐可憐燕恥猶未雪壯士𠂻腸空激烈<lb/>
千年往事水猶寒蕭蕭壯髪能衝冠憐君故是荆卿比<lb/>
<pb n="KR4e0235_WYG_003-19b"/>
翩翩俠氣橫燕市擊筑還過易水濵一聲長嘯悲風起<lb/>
　　　過鄧汝髙别墅<lb/>
一區别墅東山曲幾片青山隱茅屋門前埀栁覆清溪<lb/>
屋後長松亞脩竹寂寂衡門無俗喧主人留客烹雞豚<lb/>
衣冠朴素禮眞率依稀如入桃花源彈棋擊劍復飲酒<lb/>
世上浮名竟何有君今蹤跡已青雲我也棲遲甘白首<lb/>
與君相對歡且悲人生會合能幾時恐君作吏風塵去<lb/>
此地開尊更有誰<lb/>
<pb n="KR4e0235_WYG_003-20a"/>
　　　寄閔夀卿山人<lb/>
去歳逢君浮玉山江風颯颯吹離顔今歳重過揚子渡<lb/>
烟波咫尺難相遇鐵甕城頭一喚君江聲洶湧那能聞<lb/>
寸心强對南徐月雙眼徒瞻北固雲此生應嘆交歡淺<lb/>
日日思君長展轉幾回飛夢到君傍江水茫茫空斷腸<lb/>
　　　破鏡行為陳大賦<lb/>
美人有寶鏡價值千黃金曾與郎君同照影又與郎君<lb/>
同照心一朝分散如萍梗此心雖同不見影金刀剖處<lb/>
<pb n="KR4e0235_WYG_003-20b"/>
鸞鳳分十年蹤跡不相聞可憐兩人持一片此生何處<lb/>
重相見勸君對此休自悲神物會合終有時<lb/>
　　　冬夜同汝翔振狂在杭集汝大山齋<lb/>
玉衡指東露華冷朔飈暗度梧桐井張檠亂謔開雙頤<lb/>
銅龍咽漏宵將丙僕御執炙兼進巵筋力跛倚神俱疲<lb/>
客眸耿耿若巖電搜腸嘔肝斷鬚髭五人同騁談天口<lb/>
隔墉魑魅踉蹌走揮手出門天宇昏沿衢木柵懸燈守<lb/>
嚴霜砭肌心惻悽轆轤聲斷金井西解衣匍匐登牀睡<lb/>
<pb n="KR4e0235_WYG_003-21a"/>
四隣咿喔啼天雞<lb/>
　　　贈胡外史<lb/>
錢塘風景眞竒絶呉山蒼翠湖光白山川靈秀萃何人<lb/>
之子飄然自髙格生來蹤跡壓塵埃湖海狂逰亦壯哉<lb/>
振衣頻陟雲龍頂仗劍曾登戲馬臺燕秦楚越行皆徧<lb/>
又泛扁舟過海甸九鯉湖邊信短笻武夷山上開華宴<lb/>
逰興年來尚未央温陵劍水復清漳三秋石鼓簪黃菊<lb/>
五月楓亭摘荔香羨君懷抱何瀟灑知君不是悠悠者<lb/>
<pb n="KR4e0235_WYG_003-21b"/>
世路由來遇合難風塵莫怨知音寡伊余癖性好遨逰<lb/>
與子交驩幾度秋春風竹外頻來往夜月花間遞唱酬<lb/>
唱酬來往情偏好漫把交情同草草囊裏無錢休嘆嗟<lb/>
尊中有酒須傾倒胡生胡生何太竒余每談詩君解頤<lb/>
自堪意氣稱吾黨不但前身是畫師<lb/>
　　　贈王少文<lb/>
王生今年纔十幾籍籍香名滿人耳已詫文章㵼大河<lb/>
更誇神骨澄秋水目下三行腹五車志如鴻鵠書龍蛇<lb/>
<pb n="KR4e0235_WYG_003-22a"/>
遨逰竟日車多果爛漫千言筆有花羨子襟懷何卓犖<lb/>
羨子髙談何嶽嶽五色爭看鸑鷟文片言能折充宗角<lb/>
日來相見即相歡同心臭味如金蘭髙才豈復論長吉<lb/>
年少還應陋子安莫笑相逢頻倒屣如此寜馨誰可擬<lb/>
堪嘆茫茫宇宙間眼中之人惟有爾<lb/>
　　　九日懷惟起弟客吳<lb/>
去年九月客吳門憶汝淒涼欲斷魂今年汝作吳門客<lb/>
一望關河千里隔我家兄弟大參商歳歳年年俱異鄉<lb/>
<pb n="KR4e0235_WYG_003-22b"/>
夢廻閩海風塵逺目極吳門匹練長秋風颯颯秋光老<lb/>
登髙望逺傷懷抱天涯逰子滯還期籬下黃花為誰好<lb/>
　　　蜀道難送王震甫之臨卭省刺史兄<lb/>
蜀道本是蠶叢域古來元不通中國秦帝金牛計太竒<lb/>
五丁費盡開山力鬼斧神功山為開懸崖絶壁真竒哉<lb/>
灧澦瞿塘水勢猛波流日夜聲喧豗中有畏途稱劍閣<lb/>
羊腸鳥道山形惡天梯石棧度偏難鬼見為愁蛇為却<lb/>
猿狖呼羣接臂行山魈野魅作人聲愁雲慘淡日無色<lb/>
<pb n="KR4e0235_WYG_003-23a"/>
行人此際難為情蜀道之難已如此臨卭險惡尤無比<lb/>
風俗由來似吐番州城半遶平羌水君家伯氏賢大夫<lb/>
五馬蹀躞専城居幾度經過九折阪寜為叱馭無廻車<lb/>
閩蜀山川何隔越尋兄萬里堪愁絶匕首長飛象耳雲<lb/>
馬頭幾看峨眉月于今西北正烽烟羌笛胡笳聽慘然<lb/>
中宵起坐腸空斷客路思家淚欲連蜀道之難應莫歎<lb/>
長途惟有加餐飯鶺鴒原上正相思勸君休起鄉關恨<lb/>
　　　送陳明府應召之京<lb/>
<pb n="KR4e0235_WYG_003-23b"/>
冶城八月秋風起仙吏驅車入帝里白叟黃童擁道周<lb/>
攀轅臥轍情無已一官閩海幾年餘漢室循良更孰如<lb/>
魯恭政簡能馴雉羊續官清不愛魚聲名久已聞天子<lb/>
璽書召對明光裏滿縣穠桃爛似霞半肩行李清於水<lb/>
新秋乘傳到長安五色花驄獬豸冠㡬多狐䑕爭投竄<lb/>
當道豺狼膽自寒酌君酒與君别冦君難借空嗚咽至<lb/>
尊垂拱問蒼生但道江南民力竭<lb/>
　　　江上答客傷王少文<lb/>
<pb n="KR4e0235_WYG_003-24a"/>
去歳江頭同送客江水茫茫江月白今歳江頭送客歸<lb/>
問君動定空沾衣别去光隂纔一載可憐世事須臾改<lb/>
當日江間折栁人于今枯骨知何在客子聞言雙淚垂<lb/>
君亡不待余歸時訪君不入君華屋日伴孤猿墳上哭<lb/>
　　　七夕曹能始宅上觀妓<lb/>
涼風吹動黃姑渚正值牽牛逢帝女一年佳會阻星河<lb/>
數刻交歡罷機杼主人留客當今宵鳴筝少婦紅羅綃<lb/>
嬌聲宛轉鸞凰曲媚眼低回烏鵲橋引羽流商歌愈緩<lb/>
<pb n="KR4e0235_WYG_003-24b"/>
玉繩漸落明星爛履墜簪遺樂未休鐘沉漏盡愁將旦<lb/>
臨别殷勤贈七襄秋宵雖短此情長燭龍已駕扶桑曉<lb/>
天上人間兩𣺌茫<lb/>
　　　建溪逢㳺宗振<lb/>
與君神交今十載彼此飄零隔湖海擊筑應難逢漸離<lb/>
鼓刀何處尋朱亥余也今年過建溪君方彈鋏居城西<lb/>
客裏相逢發長嘯飄飄吐氣凌虹霓憐君槖中無所有<lb/>
猶解餘錢去沽酒肯將蹤跡落紅塵自許交情同白首<lb/>
<pb n="KR4e0235_WYG_003-25a"/>
世事悠悠嘆二毛燈前相對兩綈袍須臾酒盡東西去<lb/>
江上潮平月正髙<lb/>
　　　同㳺宗振陳伯岑集陳季廸齋中<lb/>
六月溪行苦煩暑日暮維舟向江渚乘興行歌訪故人<lb/>
科頭跣足花間語花間相對忘主賔驩呼無異平生親<lb/>
今朝潦倒齋頭客明日飄零江海人<lb/>
　　　西甌道中寄答伯孺病中見送之作<lb/>
故人卧病空皮骨精氣銷忘神恍惚枕上猶於筆硯親<lb/>
<pb n="KR4e0235_WYG_003-25b"/>
題詩送我㳺京闕詩來字字皆悲辛半嗟疾病半嗟貧<lb/>
况兼離别情思惡空令逰子重傷神三疊離歌聲太苦<lb/>
幾度哀吟淚如雨君方貧病類相如我也飄零同主父<lb/>
行色匆匆一夢間無由賦别六溪灣空流萬里窮交淚<lb/>
未識經春衰病顔一别山川成隔越懷人長對天邊月<lb/>
于今枚叔更何人能向君前談七發<lb/>
　　　西湖飛來峰歌<lb/>
我生性愛㳺名山黃冠布褐常躋攀一丘一壑稍險怪<lb/>
<pb n="KR4e0235_WYG_003-26a"/>
往往大嘯開心顔此峯幽邃稱竒絶何處飛來忘歳月<lb/>
自是神靈運化工誰將鬼斧施剞劂山形突兀又玲瓏<lb/>
懸厓隂洞遙相通紅泉滴瀝歸深澗碧磴岧嶤接太空<lb/>
森羅青壁如屏障窱䆗縈紆非一狀岩下時喧萬壑聲<lb/>
石間盡刻諸天像翠色遥飛九里松白雲長出兩髙峯<lb/>
冷泉露下澄清溜靈隱風髙送暮鐘我到山中歇還陟<lb/>
駭目驚心勞應接竒蹟應誇天下無仙都自與塵凡别<lb/>
洞門吟眺欲斜暉坐破蒼苔未忍歸幾片寒雲生杖屨<lb/>
<pb n="KR4e0235_WYG_003-26b"/>
半林㣲月照僧衣殷勤記取歸時路日暮雲深不知處<lb/>
由來造化妬神竒只恐飛來又飛去<lb/>
　　　靈隱寺尋耶溪上人<lb/>
浮玉山中曾把臂風景依稀如隔世常歎空門無定蹤<lb/>
此生何處求眞諦秋風一棹過錢塘聞説吾師在上方<lb/>
扶杖入山急相訪靈隱寺中松隱堂方鞋破衲出相見<lb/>
怪我年來華髪變相逢不作世間言指㸃前山雲幾片<lb/>
半榻跏趺雙樹邊笑談隱隱生雲烟論交共結三生約<lb/>
<pb n="KR4e0235_WYG_003-27a"/>
出世同叅一指禪新詩别後多如此總是禪機非綺語<lb/>
勝地何須論虎溪髙風不用推支許須臾殘照下雷峰<lb/>
送客松關第幾重悠悠此别何時遇愁聽雲堂薄暮鐘<lb/>
　　　飲黃白仲娑羅館兼柬屠緯眞使君<lb/>
主人避客棲空谷長日柴門稀剥啄我來欲證大因縁<lb/>
袖中片刺煩童僕倉皇倒屣出相迎青眼相看無世情<lb/>
狂來叱咤千夫廢醉後雄談四座驚吾曹本是𤣥都客<lb/>
當日同因酒過謫行滿何須戀世縁功成依舊歸仙籍<lb/>
<pb n="KR4e0235_WYG_003-27b"/>
色相由來非我身凡夫誰識有眞人片時結搆成爐鼎<lb/>
一粒𤣥珠守谷神仙師授我還丹秘逢人豈肯輕開示<lb/>
能將神氣返虚空自有靈光照天地黃白仲屠緯眞蹔<lb/>
時蹤跡落紅塵何時打得虚空碎同出青天駕鶴輪<lb/>
　　　吳門尋沈從先不遇<lb/>
當年踏徧吳門路十日尋君不知處年來蹤跡雖相聞<lb/>
隣人又道移家去閶闔城中多路岐異鄉客子那能知<lb/>
東尋西訪竟不得惟有殘月相追隨幾廻欲向朱門問<lb/>
<pb n="KR4e0235_WYG_003-28a"/>
知君不與朱門近欲向紅塵問故人知君寄跡非紅塵<lb/>
行盡朱門兼白屋夜深空作窮途哭出城昏黒迷歸舟<lb/>
滿天風露江干宿<lb/>
　　　七夕詞<lb/>
遙天萬里銀河碧雙星却笑孤眠客玉露金風半夜寒<lb/>
羅襦繡幕千山隔天上人間共此宵天孫飜近美人遥<lb/>
應知樓上蛾眉女妬殺空中烏鵲橋<lb/>
　　　題畫馬扇面贈陳幼謙<lb/>
<pb n="KR4e0235_WYG_003-28b"/>
真龍産自于闐國促腕髙蹄稱汗血顧影驕嘶赤電生<lb/>
過都歴塊紅塵滅此物何年入漢家畨酋作貢過流沙<lb/>
天閑不羨乘黃選内廐寜論白鼻騧扇頭一見生驚詫<lb/>
貌出權竒更髙價已識雄姿勝渥洼况看妙手驚曹霸<lb/>
吁嗟此馬今豈無安知櫪下非神駒九方不作孫陽死<lb/>
世上于今只按圖<lb/>
　　　孝友堂慈竹歌為張穉通賦<lb/>
主人家在苕溪曲不種竒花種脩竹客來看竹問何名<lb/>
<pb n="KR4e0235_WYG_003-29a"/>
主人竹下吞聲哭自言此竹生質竒不産終南非嶰谷<lb/>
物性能同慈母心龍孫愛䕶知寒燠誰移此竹種庭階<lb/>
老母當年手自栽已看翠色凌萱草自有清隂覆緑苔<lb/>
老母辭堂今幾載此竹青青猶未改黃土年來上板輿<lb/>
紅塵久已生萊綵可憐母逝竹空存見竹還思慈母恩<lb/>
主人一語一嗚咽座客聞之皆斷魂從今品竹修新譜<lb/>
不獨湘江有淚痕<lb/>
　　　題顧長卿小影<lb/>
<pb n="KR4e0235_WYG_003-29b"/>
郎君年少稱髙格髪未勝冠纔覆額同誇秀骨邁凡兒<lb/>
已有雄文驚座客此日重披舊畫圖神情雖是容華殊<lb/>
揮毫寫照方童稚轉眼相逢成壯夫悠悠嵗月催人老<lb/>
人生顔色難長好休將青鬢度年華自致雲霄須及早<lb/>
　　　分得黃金臺送屠田叔轉運使赴京<lb/>
燕山日落悲風起百尺髙臺留故址滿地狐蹤丘隴間<lb/>
千金馬骨荆榛裏至今行客説燕昭愛士髙風久寂寥<lb/>
侵堦碧草空留色翳土黃金已盡銷我家定鼎都燕薊<lb/>
<pb n="KR4e0235_WYG_003-30a"/>
正是黃金臺上地萬里星槎上漢來諸侯露冕朝天至<lb/>
臺前賢士集如雲拄笏彈冠謁聖君陽氣自生吹黍谷<lb/>
英雄豈説樂將軍屠君擁傳辭閩海自有髙才輕郭隗<lb/>
休歎鹽車上太行何須弔古登寒壘至尊側席正求才<lb/>
太室明堂日日開白璧虞卿先拜賜黃金寜用築空臺<lb/>
　　　題劉松年溪閣納涼小景<lb/>
誰家亭館臨溪渚四面蒼崖夾平楚樹色溪聲白晝寒<lb/>
行天赤日無炎暑賓主相看禮數忘筆牀茗椀對罏香<lb/>
<pb n="KR4e0235_WYG_003-30b"/>
圖中清福難消受願借虚亭半日涼<lb/>
　　　題髙漫士晚閣溪雲圖<lb/>
主人愛溪還愛雲去年走謁武夷君九曲溪流太清泚<lb/>
千峰雲氣何氤氲幔亭得預曾孫宴歸帶白雲千萬片<lb/>
天風倐忽下蓬瀛吹散長空成組練漫士何年寫此圖<lb/>
一溪雲氣長模糊恍疑接筍峰前見還記天㳺頂上居<lb/>
一别溪頭峰六六經年不舉看雲目願學宗生作臥逰<lb/>
畫圖一見心能足<lb/>
<pb n="KR4e0235_WYG_003-31a"/>
　　　題春山積雨圖<lb/>
元章不作房山死誰寫雲山縑素裏耳畔如聞滴瀝聲<lb/>
眼中似見嵐烟起濃雲朦<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>樹無根澗水奔流野色昏<lb/>
竟日風霾渾失晝行人何處辨孤村畫圖如此雖堪惜<lb/>
莫貯囊中珍十襲只恐時時風雨來生綃一幅淋漓濕<lb/>
　　　送閔夀卿隱武夷<lb/>
世人逰武夷往往思卜宅一出清溪謝白雲山靈無計<lb/>
留雙屐始信人間事可哀幔亭佳宴不重開浮生只愛<lb/>
<pb n="KR4e0235_WYG_003-31b"/>
紅塵老人世難逃白髪催憐君棄家經幾載服食還丹<lb/>
顔未改已識仙都註有名尚疑遺蜕函猶在自入閩天<lb/>
誓不還因縁合在武夷山獨攜一杖千峰裏閒放孤舟<lb/>
九曲間此山元是神仙窟接筍天㳺雙崒嵂玉女粧殘<lb/>
峰頂霞金雞呌落灘頭月君今築室此中居永絶塵縁<lb/>
與世疎回視形骸同糞土能將神氣返空虚我也行年<lb/>
三十幾半生蹤跡多城市入藥空燒九轉紅著書枉識<lb/>
關門紫海外徒聞更九州此身期伴赤松逰何時重預<lb/>
<pb n="KR4e0235_WYG_003-32a"/>
曾孫宴同醉仙人十二樓<lb/>
　　　送俞本之山人還金昌<lb/>
滿徑黃花桑落酒送客關門折衰栁渉世空懷失路悲<lb/>
干時自乏譚天口片刺侯門不得通桂薪玉粒哭途窮<lb/>
半年逆旅貂裘敝一劍飄然馬首東勸君休下楊朱淚<lb/>
客裏秋風易憔悴伏枕愁為越國吟吹簫歸向吳門醉<lb/>
此日諸侯厭布衣可憐窮逹世情非君歸莫嘆行裝薄<lb/>
多少空囊人未歸<lb/>
<pb n="KR4e0235_WYG_003-32b"/>
　　　憶昔行題友人小像<lb/>
少年攜手同行樂我甫勝冠君總角歳月悠悠去不還<lb/>
眼前風景猶如昨此日看君新畫圖神情雖是顔容殊<lb/>
所嗟童稚尚如此莫怪故人成老夫我也半生甘落魄<lb/>
君亦胡為戀丘壑髙舉猶懷鴻鵠心待時且作龍蛇屈<lb/>
舊事經今二十秋披圖空感昔時逰與君相見且飲酒<lb/>
莫遣青銅催白頭<lb/>
　　　都門送吳允兆還吳興<lb/>
<pb n="KR4e0235_WYG_003-33a"/>
燕山三月楊栁新别酒一杯送故人故人仗劍意慷慨<lb/>
仰天大笑辭平津我唱驪駒君駐馬送君半是窮交者<lb/>
暮角淒涼起驛樓春雲慘淡生原野酒闌歌罷馬頻嘶<lb/>
千里征途望霅溪獨有王孫歸未得天涯空歎草萋萋<lb/>
　　　出都門答别鄧汝髙貟外<lb/>
十年三上長安道闕下獻書俱不報拂袖還山别故人<lb/>
風塵滿目傷懷抱長安裘馬多輕肥先達何人憐布衣<lb/>
惟君慷慨念貧賤交情如此今人稀淒涼舊事那堪數<lb/>
<pb n="KR4e0235_WYG_003-33b"/>
半榻孤燈寒夜雨載酒曽同醉錦溪看山猶記眠芳墅<lb/>
轉盼光隂十載餘憐余蹤跡仍樵漁空文何以干明主<lb/>
儒術由來生計疎余也今年三十幾依然落魄歸田里<lb/>
白首何妨老故園紅塵從此辭燕市拔劍哀歌日易昏<lb/>
垂楊未折已銷魂人生離别足感歎窮達悠悠何必論<lb/>
　　　途中感遇效同谷七歌<lb/>
吾生本是疎狂客幾㢠落魄長安陌棄置應慙骨相屯<lb/>
壯年自失干時策日驅羸馬口㣲吟仰天大笑乾坤窄<lb/>
<pb n="KR4e0235_WYG_003-34a"/>
嗚呼一歌兮歌慨慷燕山六月飛嚴霜<lb/>
　　　二歌<lb/>
歸舟歸舟黃河曲揮汗如漿苦炎燠水淺舟膠不得行<lb/>
逢人恥作窮途哭髙堂慈母念子深倚閭此際枯愁目<lb/>
嗚呼二歌兮歌慘切仗劍指天天為裂<lb/>
　　　三歌<lb/>
有弟有弟俱牛衣家徒四壁常苦饑燕閩相去道路逺<lb/>
别來一載音書稀知汝日夜望我歸夢魂常遶天涯飛<lb/>
<pb n="KR4e0235_WYG_003-34b"/>
嗚呼三歌兮歌已短一領征衣淚痕滿<lb/>
　　　四歌<lb/>
有姊已老有妹貧平生惟此骨肉親知余流落兼苦辛<lb/>
家庭悵望應傷神廿年蹤跡半道路平生壯志成灰塵<lb/>
嗚呼四歌兮歌轉澁猿狖聲哀山鬼泣<lb/>
　　　五歌<lb/>
老妻半世空糟糠少婦席未煖君牀男年十五女七歳<lb/>
去年别我俱恓惶丈夫成名既不早胡然久居天一方<lb/>
<pb n="KR4e0235_WYG_003-35a"/>
嗚呼五歌兮歌愈急朱顔燈下流黃濕<lb/>
　　　六歌<lb/>
有朋有朋多窮交平生風誼如同胞揚雲拓落衆所棄<lb/>
數子不敢輕相嘲此日飄零勿復道與君矢志甘衡茅<lb/>
嗚呼六歌兮歌且緩伐木聲殘腸欲斷<lb/>
　　　七歌<lb/>
擾攘烽烟何太急四海紛紛飛羽檄但見縱橫戎馬多<lb/>
何處哀鳴鴻雁集書生徒抱杞人憂中宵起舞空悲泣<lb/>
<pb n="KR4e0235_WYG_003-35b"/>
嗚呼七歌兮歌已終黃昏曠野凄寒風<lb/>
　　　彭城行<lb/>
彭城半遶黃河水楚宫歳久生荆杞殺氣清秋暗戰塲<lb/>
愁雲白日低殘壘楚漢當年幾戰争喑啞叱咤悲風生<lb/>
楚兵一夕盡歸漢帳前健兒皆楚聲烏騅不逝虞姬死<lb/>
垓下歌聲成變徴百二關河屬漢家八千子弟徒為爾<lb/>
覇圗百戰總成灰弔古還勞過客哀千載沐猴成一笑<lb/>
年深戲馬留空臺黃河日夜東流去荒城寥落悲狐兎<lb/>
<pb n="KR4e0235_WYG_003-36a"/>
世事興亡一瞬間英雄枯骨餘丘墓休將楚漢論雌雄<lb/>
此地曽聞唱大風試向咸陽城上望離離衰草滿新豐<lb/>
　　　黃節婦復明歌<lb/>
黃氏母夫亡守志多辛楚血淚洒黃泉淚枯雙目瞽母<lb/>
目瞽兒心苦朝夕吮眸眸未愈母子精誠良可哀一朝<lb/>
忽爾雙眸開母目開父目瞑老淚依然滴孤枕<lb/>
　　　分得九疑山送屠田叔守辰州<lb/>
楚都山水稱竒險突出髙峰青九㸃天外巫黔路𣺌漫<lb/>
<pb n="KR4e0235_WYG_003-36b"/>
峰隂谿澗流深淺峰峰相間色參差無數青螺鏡裏窺<lb/>
變幻烟霞看莫辨滿天雲雨望堪疑重華當日巡南服<lb/>
駐蹕蒼梧窮地軸一夕龍髯上鼎湖數聲鸞吹傳空谷<lb/>
鸞吹龍髯去不還湘江帝子慘朱顔愁眉久鎖鋒前黛<lb/>
血淚長留竹上斑山色含顰望巡狩時時似聽簫韶奏<lb/>
飛瀑寒流到處竒丹崖朱洞天然秀瀟湘烟月洞庭雲<lb/>
逺岫聨綿一帶分鷓鴣夜呌黃陵廟狐兎秋悲虞帝墳<lb/>
古蹟荒涼不堪語果有啼烟兼嘯雨使君剖竹向荆門<lb/>
<pb n="KR4e0235_WYG_003-37a"/>
正近瀟湘洞庭浦有時行部擁雙旌定弔娥皇與女英<lb/>
風前好薦瓊芳把月下如聞環珮聲九疑峰影何重疊<lb/>
峰下褰帷勞應接懷古寜辭駐一麾搜竒不惜停雙屐<lb/>
揺揺桂櫂楚江濆嫋嫋秋風木葉聞遺我不須搴杜若<lb/>
騷成只待寄湘君<lb/>
　　　題盛行之畫梅巻<lb/>
盛君畫梅太竒絶老榦如龍更如鐵筆底幽魂冷不徹<lb/>
滿紙枯株三丈雪六月披圖身欲僵一堂坐客皆聞香<lb/>
<pb n="KR4e0235_WYG_003-37b"/>
就中先輩多評章佳者長沙之李<hi>東陽</hi>華亭張<hi>駿</hi>當時<lb/>
此物果誰有楊公成玉揚州守公也珍之若瓊玖自謂<lb/>
此圖傳不朽子孫棄之同敝帚百年竟落他人手峽水<lb/>
林君偶得之不惟愛梅兼愛詩猶記當初兵火時居民<lb/>
鼠竄家流離書籍圖畫焚無遺此圖藏之髙樹枝倭奴<lb/>
雖黠那能知淫雨沾濕寒風吹鬼神呵䕶無損虧吁嗟<lb/>
此圖亦已竒付與妙手重裝池千秋萬歳無離披千秋<lb/>
萬歳無離披<lb/>
<pb n="KR4e0235_WYG_003-38a"/>
　　　題薛晦叔小像<lb/>
誰將縑素開生面神骨如氷目如電童烏文藻自堪誇<lb/>
洗馬風流今再見畫史揮毫未入神十分纔得㡬分真<lb/>
有時鶴氅行㣲雪人比丹青更出塵<lb/>
　　　題陳仕卿蕉雨亭<lb/>
虚亭四面芭蕉緑疎雨瀟瀟聽斷續幾㸃啼殘屋上鳩<lb/>
數聲滴破隍中鹿洗盡紅塵翠色寒美人含淚倚朱闌<lb/>
題詩好趂初晴後醉墨淋漓濕未乾<lb/>
<pb n="KR4e0235_WYG_003-38b"/>
　　　題朱竹<lb/>
根如赭虬髯葉如丹鳳尾有時截作釣鰲竿珊瑚亂拂<lb/>
桃花水有時擲杖化為龍白日青天赤鱗起能將紅霧<lb/>
變蒼烟産在朱明幾洞天須臾絳節生彤管只向松間<lb/>
滴露研<lb/>
　　　陳伯孺兄弟水明樓春宵聽雨歌<lb/>
我家有齋名緑玉齋前種得千竿竹君家亦有水明樓<lb/>
半畝方塘山影流君頻訪我鰲山麓我每尋君溪水曲<lb/>
<pb n="KR4e0235_WYG_003-39a"/>
與君來往十年餘到此樓中幾廻宿今春買棹來相尋<lb/>
峽江風起波濤深樓中賓主黯相對四山隂翳生淫霖<lb/>
簷前坐聽聲聲雨聊把琴書供笑語燭盡猶然興未闌<lb/>
詩成自覺心相許瀟瀟風雨莫深愁百尺樓中且蹔留<lb/>
憑君貌出巴山夜一幅丹青當卧逰<lb/>
　　　霞林樵隱為梁逸人賦<lb/>
山中一道明霞起照得林巒色俱紫初疑晴彩結為帷<lb/>
還訝餘光散成綺林間彷彿見髙標白日青天掛絳綃<lb/>
<pb n="KR4e0235_WYG_003-39b"/>
梁君霞外神仙客時向山中稱隱樵斧柯來往壺公谷<lb/>
伐得晴霞成幾束曉起常依洞裏行夜深祇傍岩邊宿<lb/>
擔頭挑得赤城歸却似桃花片片飛斫來自足山家業<lb/>
服處眞成隱者衣殷紅滿目看如絢朝暮隂晴千萬變<lb/>
此物由來髙可飡願向深林求一片<lb/>
　　　美人買鐵馬歌和幼孺<lb/>
瑶宫僊子遺環珮百結流蘇向空墜半天亂逐片雲飛<lb/>
無數琅玕一時碎趙璧隋珠半已殘重將彩線串團圞<lb/>
<pb n="KR4e0235_WYG_003-40a"/>
良工持向街頭賣臨風忽聽聲珊珊珊珊送入妖嬌耳<lb/>
玉笋提攜心暗喜探得青蚨出錦囊買來挂在雕簷底<lb/>
一陣㣲風一陣聲美人含笑聞琮琤飄揚祇益春心動<lb/>
淒切翻令午夢驚銅壺夜静催銀箭留得檀郎宿深院<lb/>
却愛隣姬睡乍酣玎璫莫向空中戰<lb/>
　　　題陳伯孺效漫士山水小景<lb/>
龍門待詔髙廷禮興到揮毫寫山水黯淡峰巒朦<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>雲<lb/>
一生學得南宫體三絶聲名重昔時畫成題詠墨淋漓<lb/>
<pb n="KR4e0235_WYG_003-40b"/>
總縁人品壓流輩以茲并重無聲詩流傳歳久蟲魚蝕<lb/>
半尺氷綃難論值龍門去後墨池乾畫史誰能繼其跡<lb/>
陳子灣溪我輩人應疑待詔是前身一時詞翰推雙美<lb/>
㸃染雲山更有神滿目烟霞濃復淡複嶺重岡連斷岸<lb/>
偏于米老得風神難與龍門辨眞贗歳月驚看忽十年<lb/>
燈前隱隱生雲烟詩成戲筆題其上留作人間寳墨傳<lb/>
　　　題馬逺山水<lb/>
幽人野性耽空谷一簇葵花數竿竹磐石<graphic n="KR0706" url="https://raw.githubusercontent.com/kanripo/KR-Gaiji/master/images/KR0706.png" mimeType="image/png"/>﨑出澗阿<lb/>
<pb n="KR4e0235_WYG_003-41a"/>
流泉湍激交林麓清宵露坐月光遲稚子支笻背後隨<lb/>
林下水邊無俗物既堪圖畫又堪詩<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4e0235_WYG_003-41b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　漫亭集巻三<lb/>
</p>
<p>
</p>
  </div>
<div>
<head>幔亭集巻四</head> <lb/>
    <p>
<pb n="KR4e0235_WYG_004-1a"/>
欽定四庫全書<lb/>
　幔亭集巻四<lb/>
　　　　　　　　　　　　　明　徐熥　撰<lb/>
　　五言聲詩<lb/>
　　　咏古鏡<lb/>
青銅留美質𤣥錫出良工剥蝕殉秦塚悲歡照漢宫挂<lb/>
壁菱花豔藏匣桂輪空佳人時拂拭莫使素塵蒙<lb/>
　　　咏百花畫帳<lb/>
<pb n="KR4e0235_WYG_004-1b"/>
羅帷圖百卉晏寢自生香不羨雕欄艷猶如金谷芳嬌<lb/>
枝沾暮雨弱榦耐秋霜更有雙連理夜發合歡牀<lb/>
　　　咏薰爐<lb/>
範金呈麗飾長向蘭閨爇籠袖玉肌温薰牀珠被熱永<lb/>
夜焰常燃殘更芬不滅佳人夢乍醒枕畔添香屑<lb/>
　　　咏美人晝眠<lb/>
金釵斜欲溜玉枕倦相依瞢騰含媚眼展轉皺羅衣汗<lb/>
沾香粉膩幔隔黛痕㣲夢只縈閨閣不逐楚雲飛<lb/>
<pb n="KR4e0235_WYG_004-2a"/>
　　　咏美人理髪<lb/>
犀梳流半月蟬鬢亂濃雲釵梁缷巧飾膏沐散餘芬埀<lb/>
肩遮寳珥委地拂羅裙新作盤龍結含笑問夫君<lb/>
　　　咏美人觀畫<lb/>
國色看如畫丹青疑是眞誰能分麗質各欲競丰神江<lb/>
濱有兩艷下蔡見雙身只恐朱顔謝不及巻中人<lb/>
　　　題畫鶴<lb/>
在隂胎化質縑素寫珍禽差池出𤣥圃淒切逐瑤琴凝<lb/>
<pb n="KR4e0235_WYG_004-2b"/>
霜時振羽警露有餘音乘軒雖竊寵終銜恩遇深<lb/>
　　　題畫鹿<lb/>
畫圖呈瑞應靈物著天休浮江同濯濯呼侣各呦呦青<lb/>
莎騰或倚豐草伏還㳺蒼𤣥幾變色遐算踰千秋<lb/>
　　　賦得欲笑翻成泣<lb/>
悲欣無定態啼笑一時并粉痕歡眼注鉛水嫵容生兩<lb/>
犀方奮齒雙筯忽吞聲誰云射雉樂翻作泣鮫情<lb/>
　　　七夕咏牛女<lb/>
<pb n="KR4e0235_WYG_004-3a"/>
銀河低綵幔珠箔捲針樓星丸彈靈鵲雲錦幙牽牛歡<lb/>
憎今夕促淚續去年流何當延兎影長將鳳駕留<lb/>
　　　美人篇戲贈陳叅軍<lb/>
蘭夢方徴吉傾城得細君纎看眉上月濃愛鬢邊雲聽<lb/>
琴猜斷索織錦辨廻文共誇新婦好真可配叅軍<lb/>
　　　和陳叅軍送客未還閨中有望<lb/>
别雖無百里情亦似三秋薰香虚侍寢看月怯登樓心<lb/>
慵朝鏡掩望切晚妝留知君南浦淚不獨送人流<lb/>
<pb n="KR4e0235_WYG_004-3b"/>
　　　為屠田叔太守新姬催妝<lb/>
燈光滿九衢弦筦待名姝羞嗔夫婿促嬌倩侍兒扶鬒<lb/>
濃耀寳飾珮響按羅襦含顰疑有態歛色看成都欲泣<lb/>
聲先顫將行步復須梁驚棲玳瑁枕怯索珊瑚除釵勞<lb/>
屢喚近帳費低呼情通呈臉暈語澁静唇朱蘭膏薰戺<lb/>
闥香氣郁流蘇展轉動金釧綽約見氷膚使君今有婦<lb/>
五馬不踟蹰<lb/>
　幔亭集卷四<lb/>
</p>
<p>
</p>
  </div>
<div>
<head>幔亭集巻五</head> <lb/>
    <p>
<pb n="KR4e0235_WYG_005-1a"/>
欽定四庫全書<lb/>
　幔亭集巻五<lb/>
　　　　　　　　　　　　　明　徐熥　撰<lb/>
　　五言律詩<lb/>
　　　出塞曲<lb/>
羽檄交馳急橫戈賦逺征五更邊地角雙淚漢臣纓夜<lb/>
月闗山影秋風隴水聲何時安絶漠歸去報承明<lb/>
窮冬生朔雪寒色滿交河絶塞人烟少荒城戍角多關<lb/>
<pb n="KR4e0235_WYG_005-1b"/>
山同漢月部落半羌歌欲破匈奴膽君王莫許和<lb/>
　　　陌上桑<lb/>
賤妾是羅敷條桑向路隅捲衣伸玉腕掩袂謝金夫幹<lb/>
弱揺絲籠枝繁罩繡襦蠶飢歸去急五馬枉踟蹰<lb/>
　　　巫山髙<lb/>
宫殿傷蕪没峰巒入杳𡨕猿聲經峽慘山色近湘青神<lb/>
女魂何處襄王夢已醒朝昏見雲雨猶自想精靈<lb/>
　　　梅花落<lb/>
<pb n="KR4e0235_WYG_005-2a"/>
繁花生絶塞春至幾枝空舞雜梁園雪飄隨庾嶺風妝<lb/>
臺香㸃砌官閣影辭叢少婦髙樓上含悽曲調中<lb/>
　　　折楊栁<lb/>
别時曽一折羌管不堪聽愁鎖眉同翠嬌廻眼共青征<lb/>
途悲雨雪古驛望流星却恨飛空絮隨波化作萍<lb/>
　　　關山月<lb/>
一片關山月悲歡望不同穹廬光照海沙磧影連空輪<lb/>
滿開秦鏡弦斜倚漢弓年年三五夜魂斷玉樓中<lb/>
<pb n="KR4e0235_WYG_005-2b"/>
　　　隴頭水<lb/>
秦川分兩水嗚咽不能休飲馬氷猶凍磨刀血半流東<lb/>
西隨隴坂逺近入邊州萬古聲無盡惟添征戍愁<lb/>
　　　紫騮馬<lb/>
蹀躞橫行意悲鳴戀主身金鞭垂漢月玉勒控邉塵影<lb/>
絶追奔易蹄髙轉戰頻不辭流汗血未可事和親<lb/>
　　　銅雀伎<lb/>
銅臺遺令在玉座主恩非舊曲流哀管餘香散舞衣繐<lb/>
<pb n="KR4e0235_WYG_005-3a"/>
帷空寂寞羅綺失光輝日日西陵望君王歸不歸<lb/>
　　　送人赴安西<lb/>
離亭征馬嘶送子赴安西後會知何日前途方鼓鼙天<lb/>
寒白草瘦沙濶黃雲低所惜同心逺能無心慘悽<lb/>
　　　題方廣巖廨院<lb/>
叅禪覔野寺凉月滿空山行到叢林裏溪流隔幾灣老<lb/>
僧擁衲坐孤鶴聞鐘還回首來時路渺茫烟靄間<lb/>
　　　塞上逢故人<lb/>
<pb n="KR4e0235_WYG_005-3b"/>
胡笳聲正喧一騎向秋原偶爾聞鄉語因之傷旅魂停<lb/>
鞭問姓氏掩淚叙寒暄未盡悲歡意沙塲日又昏<lb/>
　　　送僧還山<lb/>
深林長閉關歳久欲西還落日人烟少秋風梵磬閒錫<lb/>
飛孤鶴外衲過斷雲間應嘆無期别相尋何處山<lb/>
　　　元夕集宗少府宅<lb/>
勝地春光早開尊卜夜驩更深銀燭短風細玉簫寒露<lb/>
氣凝疎幌花隂罩畫欄六街冶逰子香霧撲雕鞍<lb/>
<pb n="KR4e0235_WYG_005-4a"/>
令節逢元夕春光此地偏竹枝逰女唱桂酌主人傳漸<lb/>
覺銀河墜還驚珠斗懸悠然歸路晚萬井散燈烟<lb/>
　　　溪行<lb/>
空山收晚照秋色滿川原碪杵誰家婦雞豚何處村叢<lb/>
林喧怪鳥絶壁挂孤猿白髪髙堂上遙遥正倚門<lb/>
　　　重宿靈源洞懷珠上人<lb/>
重借蒲團宿吾師已度杯烟霞虚白社衣鉢入黃梅猶<lb/>
憶無生偈空餘般若臺靈源今夜月依舊照蒼苔<lb/>
<pb n="KR4e0235_WYG_005-4b"/>
　　　送陳平夫歸六溪<lb/>
送爾出闗門潮生野渡喧離心數行鴈愁思一聲猿月<lb/>
暗迷前浦林疎見逺村今宵燈影裏相憶倍銷魂<lb/>
　　　亂後經電白縣有懷故園<lb/>
一夜攙搶落東南乍息兵黃雲依舊壘白骨委孤城八<lb/>
口蠻烟路千家野哭聲故園殘月影偏向馬頭明<lb/>
　　　樵川道中<lb/>
停舟當薄暮古寺報昏鐘茅店斜臨水柴門半倚松雲<lb/>
<pb n="KR4e0235_WYG_005-5a"/>
蘿催暝色霜葉老秋容片月飛清影寒山翠幾重<lb/>
　　　送鄧郡丞擢河東轉運<lb/>
征馬忽聞嘶飛花趂馬蹄一官司斥鹵萬里隔雲泥路<lb/>
入滹沱近城連恒嶽低知君纔駐節名已震關西<lb/>
　　　舟次小箬溪遇邵廣文夢弼話别<lb/>
邂逅白雲邊停橈一問𤣥去沽桑落酒來醉廣文氊月<lb/>
色催更柝霜花壓釣船相逢俱逆旅明日各風烟<lb/>
　　　劍津夜泛<lb/>
<pb n="KR4e0235_WYG_005-5b"/>
夕翠飛丹壑葱蘢色不分神龍前代化山鬼隔村聞零<lb/>
露清殘月流星入斷雲溪邊髙閣在何處遇雷君<lb/>
　　　度何嶺憶家<lb/>
鄉淚正紛紛猿聲到處聞孤峰遥聳翠怪石自成文憶<lb/>
弟吟春草思親指白雲投繻向關吏何意學終軍<lb/>
　　　塔嶺道中<lb/>
樹老根盤鬱峰竒勢不齊單車穿宿莽雙巘夾清溪古<lb/>
驛喧猿語荒郊印虎蹄王孫歸未得愁見草萋萋<lb/>
<pb n="KR4e0235_WYG_005-6a"/>
　　　仙霞曉發<lb/>
早起肅行役寒威何太嚴防身惟短劍沽酒有長髯故<lb/>
國山河盡愁心日夜添雞聲催出客殘月掛茅簷<lb/>
　　　度西陽嶺<lb/>
絶巘疑無路披蓁霧裏行千尋皆鳥道四壁半猿聲田<lb/>
父扶犁出山僧倚錫迎停驂聊買醉霜月滿孤城<lb/>
　　　舟次龍丘遇尹光祿留飲賦謝<lb/>
黒髪朝叅懶聽松枕石眠胸中才八斗門下客三千望<lb/>
<pb n="KR4e0235_WYG_005-6b"/>
氣關常紫揮毫草正𤣥自慚同侣笑休覔孝廉船<lb/>
　　　西湖立春<lb/>
春色薄城隂東風到武林暖回鄒子律病作越人吟兒<lb/>
女他鄉淚鶯花故國心西湖有狂客相對酒杯深<lb/>
　　　王百谷招飲半偈菴<lb/>
歳晚過吳市飄零念此身投君三指刺醉我百壺春名<lb/>
下無虚士天涯有故人相逢談半偈江上月華新<lb/>
　　　毘陵舟中<lb/>
<pb n="KR4e0235_WYG_005-7a"/>
行行驚歳暮孤棹滯天涯逺岸經橋合寒流抱郭斜何<lb/>
人分竹葉無使寄梅花苦為㣲名累蕭蕭兩鬢華<lb/>
　　　南徐除夕<lb/>
倚棹南徐下燕山北望遙客程猶未半殘歳只今宵鄉<lb/>
淚當孤燭愁心逐夜潮髙堂有白髪何意向雲霄<lb/>
　　　揚子江望金山寺<lb/>
纔過揚子渡便覺氣蕭森地勢分南北江流自古今浪<lb/>
翻塔影動雲擁寺門隂未慣風波苦空餘涕淚深<lb/>
<pb n="KR4e0235_WYG_005-7b"/>
　　　漂母廟<lb/>
淮水流無盡荒城古廟存何人憐國士老嫗識王孫雖<lb/>
有千金報寜酬一飯恩平生知已意難與世人言<lb/>
　　　任邱道中<lb/>
馬足怯春霜燕山路正長生涯慚小草離緒寄衰楊白<lb/>
骨新邱壠黃沙古戰塲平安空有信來往少同鄉<lb/>
　　　李惟實過集客舍<lb/>
擊筑過燕市逢君醉濁醪龍門叨御李蟲刻愧投桃嵗<lb/>
<pb n="KR4e0235_WYG_005-8a"/>
月虚長鋏風塵暗大刀可憐燈影裏相對兩青袍<lb/>
　　　出都門懷程五表兄<lb/>
獻策不得意呼童便束裝人皆悲失路我獨喜還鄉拓<lb/>
落嘲𤣥草驅馳愧緑楊歸尋河朔侣同擘荔枝香<lb/>
　　　㳺虎邱寺<lb/>
一棹過蘭若齋心禮法華荒墳深踞虎古木亂栖鴉寶<lb/>
塔凌空逈幽巖逗月斜生公講亭在何處有袈裟<lb/>
　　　同吳之衛馬雲卿飲張幼于曲水草堂<lb/>
<pb n="KR4e0235_WYG_005-8b"/>
兩度過吳市今來得問竒榻從花下設人在竹間窺座<lb/>
客皆黃髪先生自白眉名園依曲水芳宴共題詩<lb/>
　　　諧賞園别顧世卿<lb/>
共醉尊中酒驚看别後顔神龍分劍浦羸馬出陽闗園<lb/>
似逰金谷人如行玉山相逢又相别空有淚潺湲<lb/>
　　　午日過江郎山<lb/>
車度蒙茸裏侵衣樹色涼土音聞越客山色見江郎萍<lb/>
梗悲逰子菖蒲憶故鄉龍舟何處競簫鼓斷人腸<lb/>
<pb n="KR4e0235_WYG_005-9a"/>
　　　至家<lb/>
故里經年别今朝慰倚閭關河空阻絶歳月易居諸燕<lb/>
麥埋荒徑鶯花老舊廬莫嫌金已盡還有一囊書<lb/>
　　　行脚僧<lb/>
何年辭故院足跡徧雲天有寺皆投宿逢人便結縁木<lb/>
杯窮歳月錫杖老風烟人境元成幻行藏總是禪<lb/>
　　　旱<lb/>
入秋猶不雨望已絶三農處處憂豺虎村村祭土龍人<lb/>
<pb n="KR4e0235_WYG_005-9b"/>
情皆憫歳天意豈乾封米價騰如此軍儲不罷供<lb/>
上天未悔禍四野正皇皇溪澗水亦涸桔橰何處忙誅<lb/>
求今正急誰敢議開倉苦乏謀生策須求辟榖方<lb/>
　　　嵩山寺贈浄上人<lb/>
古寺門空閉青林紫衲僧風傳齋後磬雨暗座前燈經<lb/>
不念中品禪能叅上乘夜深談半偈無愧佛圖澄<lb/>
　　　芝山寺逢㳺元封兼懷宗振<lb/>
當年曽一面此夜遇禪居乍見不相識驚看鬢漸疎阿<lb/>
<pb n="KR4e0235_WYG_005-10a"/>
咸元自逹癡叔竟何如别後餘𤣥草毋忘寄敝廬<lb/>
　　　春興<lb/>
入春纔數日春意滿疎林苔補堦前色禽傳竹外音山<lb/>
容開曉霽雲氣散輕隂虚室無塵想泠然物外心<lb/>
　　　訪瀚上人<lb/>
遁跡芝山寺長年不出龕行深忘色相客至但和南傳<lb/>
世燈千劫隨身經一函無言即真意禪理豈須談<lb/>
　　　溪行晚眺<lb/>
<pb n="KR4e0235_WYG_005-10b"/>
溪上欲黃昏潮平浪不翻鐘聲雲外寺燈影水邊村荒<lb/>
坂牛羊下前林鳥雀喧桃花最深處莫是武陵源<lb/>
　　　清明客中寄惟起弟<lb/>
迢遞京華路風塵多苦辛可憐三月暮又負一年春故<lb/>
里鶯聲老天涯栁色新孤燈風雨夜憶汝倍傷神<lb/>
　　　同王玉生惟揚弟登劍州明翠閣因懷宗思兼<lb/>
　　　　先生<lb/>
髙閣倚崚嶒年來幾度登危欄紫野竹怪石抱枯藤上<lb/>
<pb n="KR4e0235_WYG_005-11a"/>
界空香墜前山翠色凝因思舊逰者望斷白雲層<lb/>
　　　王臺驛<lb/>
古驛枕溪流羣山抱驛樓灘聲寒午夢鶯語動春愁芳<lb/>
草王孫路桃花漁父舟白雲與流水相對共悠悠<lb/>
　　　舟行<lb/>
空山駐夕陽山色更蒼茫隔岸蘋花白滿汀蘆葉黃寒<lb/>
蟬抱樹咽金氣侵衣涼此際溪行者能無思故鄉<lb/>
舟行正暮秋晚眺思悠悠驛路當溪斷漁家傍竹幽山<lb/>
<pb n="KR4e0235_WYG_005-11b"/>
阿全隠寺石罅亂廻舟坐聽寒溪水潺湲日夜流<lb/>
　　　秋日同汝翔伯孺惟起集汝大山齋<lb/>
髙齋秋氣清殘暑坐來輕竹外商飈度松間天籟生一<lb/>
杯桑落酒千載薜蘿盟我輩疎狂甚誰當嵇阮名<lb/>
　　　劍浦得幼孺書<lb/>
别君經一年迢遞各雲天彼此有消息全憑書札傳鴈<lb/>
飛九峰外夢到六溪邊把臂知何日開緘空惘然<lb/>
　　　病中遲陳道育不至<lb/>
<pb n="KR4e0235_WYG_005-12a"/>
幽齋啼暮禽扶病自沉吟孤燭當殘夜疎鐘度逺林月<lb/>
窺松隙小雲閉竹房深空有懷人意杳無車馬音<lb/>
　　　贈陳元之刺史<lb/>
先生宗炳流山水臥中逰隱矣能自適澹然何所求紫<lb/>
雲當日夢黃菊此時秋投老六溪上依稀如十洲<lb/>
　　　慰陳振狂失釣艇<lb/>
一夜秋江漲聞君失釣航聲應停欸乃歌忽罷滄浪荻<lb/>
岸空殘月蘆磯但夕陽遡廻知所去宛在水中央<lb/>
<pb n="KR4e0235_WYG_005-12b"/>
枯纜何時絶飄然嘆斷蓬豈知漁父枻翻作楚人弓鶴<lb/>
侣今誰載鷗羣舊已空中宵頻起望或有石尤風<lb/>
青錢費幾緡買棹作漁人岸火焚孤纜秋風罷釣綸飄<lb/>
零疑海怪去住聽波臣不返縁何事君其問水濵<lb/>
　　　歳暮懐鄭六初<lb/>
忽忽歳云暮天涯客未還夢廻瓜步月人隔秣陵關驛<lb/>
路梅花瘦空齋竹影閒何時理歸棹相對説青山<lb/>
　　　夜坐<lb/>
<pb n="KR4e0235_WYG_005-13a"/>
空齋寒似水獨坐倍淒然葉響林間雨風聲竹杪泉應<lb/>
門雙鶴睡照佛一燈懸暝色生蘿徑飛來絶壑烟<lb/>
　　　歳盡<lb/>
范叔寒如此其如復逼年文章能作祟吾道合迍邅吏<lb/>
預催官税門多索子錢縱然貧到骨不敢怨皇天<lb/>
　　　苦雨<lb/>
淫雨經旬月蓬蒿掩敝廬飢烏藏樹杪行蟻徙堦除天<lb/>
意髙難問雲逰跡漸疎山中蓑笠在長日自揮鉏<lb/>
<pb n="KR4e0235_WYG_005-13b"/>
竟日雲隂合千峰雨脚連田禾爛欲死平陸潰成川竹<lb/>
徑坐來惡蕉房聽可憐因之廢櫛沐白日枕書眠<lb/>
九夏苦無雨冬來何太繁𡨕𡨕翻浪急莽莽塞天昏野<lb/>
服霑松翠空墻繡蘚痕山齋幽寂甚愁緒豈堪論<lb/>
　　　約汝大汝翔振狂惟秦在杭藤山看梅<lb/>
藤山梅萬樹冬盡一齊開粉面懷人瘦香魂入夢來翠<lb/>
㣲將失色玉屑漸成堆昨得花神檄遲君共舉杯<lb/>
梅塢餘殘雪疎枝冷不禁去招梁苑客同作灞橋吟十<lb/>
<pb n="KR4e0235_WYG_005-14a"/>
里花為市千家玉作林愼毋披鶴氅樹裏恐難尋<lb/>
　　　同汝翔在杭看梅先宿蘆中磯<lb/>
雪後尋梅塢蘆中問釣磯榻同陳仲舉詩得謝𤣥暉朔<lb/>
氣凝青幌寒香動翠㣲前林春色好折得幾枝歸<lb/>
白龍江上路五里即梅林蹔借蘆中宿同諧物外心清<lb/>
霜明竹屋凉月墜花隂姑射僊人夢朝來不可尋<lb/>
　　　蘆中磯曉起喜汝大惟秦至<lb/>
犬吠蓽門前遥驚石榻眠攜來雙竹杖穿破一林烟袖<lb/>
<pb n="KR4e0235_WYG_005-14b"/>
出梅花譜囊添麴米錢歳寒盟不負同醉白雲邊<lb/>
　　　曉起看梅<lb/>
花神催曉夢枕上忽聞馨路指梅林白尊㩦竹葉青蘿<lb/>
衣沾宿露藜杖帶寒星積雪看如絮前村作杳冥<lb/>
　　　秋夜汝大見訪留酌<lb/>
故人當夜至倒屣出相迎坐久詩情發霜寒酒力輕殘<lb/>
更聽漸促㣲月欲西傾分手柴門寂惟聞天籟聲<lb/>
　　　哭同年黃紹馨孝廉<lb/>
<pb n="KR4e0235_WYG_005-15a"/>
同領鄉書者才名君最先賦成栖鵬日筆絶獲麟年堂<lb/>
有雙黃髪家無二頃田交情盡一哭淚洒寢門前<lb/>
　　　喜林逸民山人再至<lb/>
相見各歡悲風光異昔時如何赤城客又赴白雲期情<lb/>
以重來宻詩從别後竒試看雙鬢裏添得幾莖絲<lb/>
　　　春日閒居<lb/>
草閣春方暮檉隂日未斜蝸涎分斷壁鶯語共隣家曲<lb/>
塢藏脩竹輕雲覆落花卑栖有至性長此卧烟霞<lb/>
<pb n="KR4e0235_WYG_005-15b"/>
茒屋依青嶂蒲團坐白雲新茶燒竹煮老栢雜香焚壁<lb/>
古苔紋見林深鳥語聞𡨕心忘早晚花外已斜曛<lb/>
一室通幽徑群峰列翠屏空堦半夜雨新竹幾行青山<lb/>
果猿争拾巖扉鶴自扃花間聞剥啄客借太𤣥經<lb/>
焚香坐翠㣲山色入荆扉日午鳥啼歇門閒人跡稀休<lb/>
糧孤鶴瘦積雨野蔬肥欲識静中意白雲天際飛<lb/>
　　　宿陳七吸江亭<lb/>
髙談當子夜人世幾今宵共步蘆中月因歌竹外橋孤<lb/>
<pb n="KR4e0235_WYG_005-16a"/>
琴清澹露寒磬落歸潮此地堪栖隱頻來豈用招<lb/>
　　　烏石山贈僧<lb/>
鷲嶺白雲邊茒庵只數椽汚泥皆浄土人境即諸天山<lb/>
現空中色花明定後禪蒲團今已爛趺坐不知年<lb/>
　　　風雨<lb/>
風雨來何驟虚堂白晝隂木催愁破屋巢落不歸禽水<lb/>
入花畦亂雲埋竹塢深殘虹開晚霽飛瀑滿遥岑<lb/>
　　　宿林熙工面壁洞<lb/>
<pb n="KR4e0235_WYG_005-16b"/>
精舍錦溪東依然梵宇同一燈禪榻寂孤磬世縁空花<lb/>
散諸天雨松生萬壑風池光與月色相對意無窮<lb/>
古洞傍巖隂烟蘿一徑深白雲皆幻迹碧草自禪心日<lb/>
午風旛影月明霜磬音已空人我相任是世人尋<lb/>
　　　同林熙吉鄧汝髙㳺錦溪竹林<lb/>
一路盡蒼苔濃隂畫不開山依迂澗轉泉逐斷橋來同<lb/>
坐松間石還傾竹下杯隔溪烟磬晚欲别又遲回<lb/>
　　　水西遲陳伯孺不至<lb/>
<pb n="KR4e0235_WYG_005-17a"/>
之子來何暮相思漫倚樓望窮平楚月魂斷錦溪流對<lb/>
酒不成醉看雲何處留幾廻沙浦上數盡往來舟<lb/>
　　　送陳十二仲溱歸柯嶼幽居<lb/>
憐君復失意别我向南還落日<hi>闕</hi>　渡春風柯嶼山馬<lb/>
行青草逺人語緑楊閒歸去應垂釣溪流第幾灣<lb/>
　　　過白雲寺<lb/>
尋僧到白雲便覺逺塵氛古道少人跡流鶯處處聞泉<lb/>
聲歸澗寂山色過橋分坐聽疎鐘起空林正夕曛<lb/>
<pb n="KR4e0235_WYG_005-17b"/>
　　　送劉季徳還嶺南<lb/>
盡此一杯酒送君心黯然魂飛瘴嶺外路指海雲邊春<lb/>
老花隨馬潮平月到船相思當後夜閩粤異風烟<lb/>
　　　送張叔弢博士自永嘉還長溪<lb/>
青氊坐未煖白馬永嘉還夢繞龍湫水門當天姥山悲<lb/>
風起渡口落月傷離顔一望一惆悵思君空閉關<lb/>
　　　懷鄭四琰客邊<lb/>
仗劍干明主壯心殊未休風塵閩海夢烟月薊門逰相<lb/>
<pb n="KR4e0235_WYG_005-18a"/>
憶坐與卧去家春又秋君懷棄繻志當斬樓蘭頭<lb/>
　　　送黃博士典試之楚<lb/>
送汝正秋初河橋栁漸疎忽飛閩海鷁去食武昌魚湖<lb/>
水連官驛湘雲擁使車聖朝方急士早上薦賢書<lb/>
萬里楚天色君行意若何収將和氏璞聽遍郢人歌颿<lb/>
影洞庭盡馬蹄衡岳多勝逰知有賦莫惜弔湘娥<lb/>
　　　送周喬卿<lb/>
交驩纔半載歳晏復離羣馬上程三日囊中錢幾文行<lb/>
<pb n="KR4e0235_WYG_005-18b"/>
藏元似寄世態總如雲莫笑吾貧甚梅花可贈君<lb/>
　　　歌者陳郎戲作姬妝即席調贈<lb/>
梨園推麗質結束作妖姬妙舞風前合清歌雲外遲綵<lb/>
衣裁袖窄翠鈿壓眉低何必悲黄鵠愁多貌不移<lb/>
　　　建溪中秋懷馬季聲諸子<lb/>
對君不能歡鄉心有萬端青天一片月白社幾人看葉<lb/>
落知林瘦溪深覺夜寒南飛見烏鵲何意獨凭欄<lb/>
　　　關門曉發<lb/>
<pb n="KR4e0235_WYG_005-19a"/>
關門何處通路入亂雲中雞唱逐殘月馬蹄隨曉風泉<lb/>
飛秋澗響葉盡暮山空感此封疆異離心誰與同<lb/>
　　　九日集張幼于曲水草堂<lb/>
虚亭來爽氣秋色滿疎籬楚客紉蘭佩吳姬唱竹枝假<lb/>
山遙對户曲水暗通池不負登髙興渾忘故國思<lb/>
　　　寄惟起弟<lb/>
别來音信稀憶汝忽霑衣細雨孤帆逺長天一鴈㣲魂<lb/>
隨青嶂斷夢與白雲違明歳黃花節知余歸未歸<lb/>
<pb n="KR4e0235_WYG_005-19b"/>
　　　滸墅關逢王百谷<lb/>
才作吳門别重逢在水涯青蚨沽緑酒彩鷁載黃花坐<lb/>
久潮初滿談深日易斜虎邱一片月相送到京華<lb/>
　　　金昌贈錢功父<lb/>
半偈庵頭别春風又幾年相逢猶問姓感舊各茫然爾<lb/>
我形容改江湖夢寐牽此心倍悲喜莫怪太留連<lb/>
　　　雲間旅情<lb/>
一帆辭檇李兩日到雲間江路依松轉柴門映竹關顔<lb/>
<pb n="KR4e0235_WYG_005-20a"/>
隨秋色老夢逐暮潮還忽聽華亭鶴悵然思舊山<lb/>
　　　京口夜泊遲陳大不至<lb/>
落日橫京口停雲更黯然經旬同去住此夕異風烟目<lb/>
斷寒蘆外魂銷短燭前榜歌頻起聽永夜不能眠<lb/>
　　　同彭正休陳子卿逰金山遇張函一孝廉閔壽<lb/>
　　　　卿山人恩公若公<lb/>
萬頃江如練中流湧翠㣲浪翻孤塔影雲戀定僧衣客<lb/>
路同聲少空門聚首稀斜陽各南北惆悵水烟飛<lb/>
<pb n="KR4e0235_WYG_005-20b"/>
　　　同陳子卿過廣陵訪夏𤣥成吳叔嘉留飲席上<lb/>
　　　　分得燈來二字<lb/>
嵗晚天涯客孤舟度廣陵論交疑是夢對酒喜如澠郭<lb/>
静濤聲逺天寒露氣凝不愁歸路黒江上有漁燈<lb/>
客路逢知己飄零未可哀凍雲依樹合殘月隔花來喜<lb/>
對髙陽侣慚非鄴下才觀濤吾有賦秉燭為君裁<lb/>
　　　酬陸無從率爾見贈之作<lb/>
陸氏機雲後誰當夫子賢賦能工白雪官已薄青氊地<lb/>
<pb n="KR4e0235_WYG_005-21a"/>
僻門如水庭閒草似烟蕪城分手處感激贈新篇<lb/>
　　　交河早發<lb/>
京華望不極曉起戒行程馬怯霜橋路雞殘月店聲晨<lb/>
光催斷角暝色破孤城此際栖栖者思鄉無限情<lb/>
　　　河間宵征<lb/>
不盡風塵苦宵行路更難清霜蛩語急斜月馬蹄寒碪<lb/>
搗閨心碎笳吹鄉夢殘驛樓看尚逺何處解征鞍<lb/>
　　　憶故園梅花<lb/>
<pb n="KR4e0235_WYG_005-21b"/>
衰栁長途恨寒梅故國思㣲霜虚矮屋殘月冷疎籬隴<lb/>
外人難寄林中客到誰藤山歡賞處又是隔年期<lb/>
　　　北地<lb/>
北地非吾土重逰信可哀鴉聲喧白骨馬足起黃埃野<lb/>
曠衰楊栁田荒變草萊江南風物好一望一徘徊<lb/>
　　　至京<lb/>
客途勞役息帝里物華新馬踏交河月鶯傳上苑春曙<lb/>
光開栁陌雲氣戀楓宸應待臨軒日抽毫賦大人<lb/>
<pb n="KR4e0235_WYG_005-22a"/>
　　　辛夘除夜姑蔑舟中<lb/>
客路行無盡終天恨轉深乾坤烏鳥淚風雨狖猿吟爆<lb/>
竹催殘臘梅花憶故林未能委溝壑聊慰北堂心<lb/>
　　　送郭士龍<lb/>
送爾不能歌相看意若何離心寄雲水春夢隔關河草<lb/>
色晴尤媚鶯聲暖漸和梁間懸榻在莫惜數來過<lb/>
　　　送葉廷藎<lb/>
我本倦逰者送君増苦顔潮聲螺女渡歸夢壺公山春<lb/>
<pb n="KR4e0235_WYG_005-22b"/>
色鶯啼外行程鳥道間所嗟璚樹逺何日更追攀<lb/>
　　　病中得王少文詩<lb/>
山樓纔信宿偃卧各經旬負此看花約蹉跎欲暮春詩<lb/>
從愁裡荅神向夢中親誰復憐同病相思長苦辛<lb/>
　　　哭張隱君<lb/>
先令云亡日君猶慟哭過芝焚方自嘆薤露忽成歌耆<lb/>
舊鄉中少交逰夢裏多因之動淒楚腸斷更如何<lb/>
　　　與惟秦夜話因懷惟起客水西<lb/>
<pb n="KR4e0235_WYG_005-23a"/>
春宵何太短忽忽已三更燈散疎林影蛩傳古砌聲談<lb/>
深塵慮息坐久月華生為憶溪行者應含兩地情<lb/>
　　　寒食日熙吉玉生惟秦振狂伯孺少文集緑玉<lb/>
　　　　齋<lb/>
佳節逢寒食孤齋聚徳星談應同稷下會可比蘭亭粥<lb/>
煮楊花白尊浮竹葉青春光能有幾取醉莫敎醒<lb/>
　　　喜興公弟逰方廣嵓歸<lb/>
犬吠竹間扉逰山客乍歸杖頭嵐翠在衣上水簾飛路<lb/>
<pb n="KR4e0235_WYG_005-23b"/>
入羚羊谷舟停鷗鷺磯慚余多勝具此地却相違<lb/>
　　　石嵩廢寺<lb/>
寺廢久無鐘禪關掩萬峰空廊惟卧虎棄鉢不歸龍墻<lb/>
塌埋殘碣苔深翳古松倘非樵子引那識往來蹤<lb/>
　　　春暮送周喬卿<lb/>
忽驚春已去况復送君歸别意有如此前途花正飛蟬<lb/>
聲風外急山色雨中㣲後夜看明月相思獨掩扉<lb/>
　　　送林宗大之玉田<lb/>
<pb n="KR4e0235_WYG_005-24a"/>
飛花滿驛亭送子出郊坰馬影雲邊見蟬聲雨後聽沙<lb/>
看兩岸白山到五峰青試向中宵望何人是客星<lb/>
　　　送陳道育下第歸玉融<lb/>
憐汝復棄置歸尋海上山相逢俱落魄何以破愁顔古<lb/>
渡春流外孤城瘴霧間離心當此夜空對白雲閒<lb/>
　　　贈隱者<lb/>
東郊稱大隱耕鑿古風存水竹開三徑桃花自一村閒<lb/>
心餘白髪生事寄青尊愛爾幽棲處依稀似鹿門<lb/>
<pb n="KR4e0235_WYG_005-24b"/>
　　　贈漁者<lb/>
不作風塵客生涯寄釣綸江湖孤棹逺烟雨一竿貧鼔<lb/>
枻同漁父藏名比富春武陵溪尚在為我問迷津<lb/>
　　　夢<lb/>
夢裏交驩者平生識面稀贈香疑賈女解珮似江妃錦<lb/>
水烟波濶巫山雲雨㣲蘧然驚醒處清淚滿羅衣<lb/>
　　　江上送惟起弟<lb/>
别意孤帆逺行裝一劍貧何堪哀痛後復際此風塵旅<lb/>
<pb n="KR4e0235_WYG_005-25a"/>
館常懷母長途好愛身江干一杯酒相對總沾巾<lb/>
　　　送髙廣文之蜀<lb/>
金粟臺前别征帆夕照催猿聲巫峽聽馬帳錦城開閩<lb/>
海風塵隔巴流日夜廻此鄉多俊彦若箇子雲才<lb/>
蜀道難如此分攜思不窮秋風登劍閣夜月度蠶叢客<lb/>
路憑羸馬離心寄斷鴻講堂聞尚在好去繼文翁<lb/>
　　　贈方伯書<lb/>
風塵初識面尊酒罄交驩人已如𤣥度才能逼建安青<lb/>
<pb n="KR4e0235_WYG_005-25b"/>
雲名不薄白雪和應難此别何時遇秋宵夢木蘭<lb/>
　　　得舍弟吳中書<lb/>
汝别三旬久家書兩度看帆前江月逈馬首嶺雲殘路<lb/>
逺愁裝薄秋髙怯被寒孤身千里客若箇勸加餐<lb/>
　　　贈性言上人<lb/>
多年坐沃洲此日伴師逰白社閒中夢丹楓客裏秋浣<lb/>
衣江月冷扶杖嶺雲流欲證無生訣萍蹤不可留<lb/>
南朝四百寺師在幾招提法以蓮花悟詩將貝葉題㳺<lb/>
<pb n="KR4e0235_WYG_005-26a"/>
蹤閩海曲歸興秣陵西相見即相别秋風惜解攜<lb/>
　　　題徐氏池亭<lb/>
名園依北郭避俗此盤桓鶴跡留苔徑鶯聲滿藥欄池<lb/>
添春雨漲樓對暮山寒但得頻投轄相過意未闌<lb/>
桃源何處所此地即仙家林宻藏春靄樓虚納晚霞輕<lb/>
風三徑竹㣲月一庭花晏坐塵心逺寒塘獨聽蛙<lb/>
　　　懷惟起弟<lb/>
逺客憐吾弟離愁有阿兄久無鴻雁信空聽鶺鴒聲嵗<lb/>
<pb n="KR4e0235_WYG_005-26b"/>
月三秋晚寒温兩地情山齋長寂寞日日計歸程<lb/>
　　　碧山菴逢亮上人<lb/>
清溪帶逺山曲徑入松闗客以叅禪至僧當乞食還一<lb/>
瓢秋色澹孤磬夕陽閒别去仍回首禪房雲氣間<lb/>
　　　送李驛使之官雷陽<lb/>
驅馬將何適㣲官傍海涯公庭饒蜃氣墟落半蠻家路<lb/>
指羊城入山隣象郡賖地偏少束帶髙枕咏皇華<lb/>
　　　過挹翠亭<lb/>
<pb n="KR4e0235_WYG_005-27a"/>
精舍祗園近翛然逺市喧山光隔竹少月色傍花繁松<lb/>
影揺虚閣蘿隂翳短垣小舠時可泛彷彿武陵源<lb/>
　　　九日大風雨與黃道晦陳惟秦飲屋後小山<lb/>
九日忽風雨登髙事已非秋聲繁灌木商意薄輕衣衆<lb/>
壑浮青靄千峰失翠㣲小山培塿甚吟眺亦忘歸<lb/>
　　　得朗公詩却寄<lb/>
真僧雖出世蹤跡尚人羣妙法登壇演名香入定焚樓<lb/>
含孤嶂月衲掛半溪雲千里封題寄新詩過所聞<lb/>
<pb n="KR4e0235_WYG_005-27b"/>
　　　哭林文烈<lb/>
十載神交舊年來倍憶君每疑音問濶誰謂死生分識<lb/>
面眞無日浮生總似雲難將知己淚一洒故人墳<lb/>
相違三百里消息太茫然對月思𤣥度披圖憶輞川訃<lb/>
來當此日死去自何年墓木今成拱纔歌薤露篇<lb/>
　　　得寜夏消息<lb/>
叛卒雄心舊元戎血刄新中原多戍壘邊郡半征塵時<lb/>
事何旁午吾生實不辰願聞烽火息老作太平人<lb/>
<pb n="KR4e0235_WYG_005-28a"/>
亂離猶未定百姓夜虚驚官府勾丁壯鄉閭練甲兵笳<lb/>
聲吹隴水殺氣暗邊城不識書生輩何人敢請纓<lb/>
　　　至日對客<lb/>
葭管灰初動殘花滿故籬誰知開徑日正是閉關時短<lb/>
晷閨中線生涯鏡裏絲相逢聊一醉莫問歳華馳<lb/>
　　　渡峴江訪林熙吉<lb/>
江路當殘雪斜陽滿客衣林疎村店出浪急釣船稀逺<lb/>
嶼臨流斷罡風到岸㣲炊烟看漸近何處是漁磯<lb/>
<pb n="KR4e0235_WYG_005-28b"/>
青山兩岸濶一葉度空江呌雁雲中獨浮鷗浪裏雙霜<lb/>
花飄野渡水氣拍船窓漁唱來前浦隨風自有腔<lb/>
　　　旗山勾漏洞<lb/>
溪山何逶邐數里入鴻濛斜日猿聲外殘雲鳥道中亂<lb/>
峰諸洞隱萬竹一泉通趺坐松間石塵心覺盡空<lb/>
丹成不記年古洞白雲邊衆水爭趨壑孤峰欲接天路<lb/>
危逢亂石山盡見平田日暮休歸去還期遇葛仙<lb/>
葛仙何處去勾漏訪遺蹤陟巘齊攀竹聽泉獨倚松石<lb/>
<pb n="KR4e0235_WYG_005-29a"/>
牀荒蘚合丹竈薄雲封轉入深林外前山又一重<lb/>
仙都在人境一步一嵓巒怪石各有態脩篁難計竿松<lb/>
烟燒處煖蘿磴坐來寒别去仍回首餘生幾度看<lb/>
　　　瀨下晚泛<lb/>
一水平如鏡西風晚度時茅茨燃鬼火榛莽翳神祠潮<lb/>
勢衝溪盡峰形過瀨竒山川勞應接進艇不嫌遲<lb/>
　　　登岸<lb/>
蘭若知何處躋攀尚數程逢沙愁瀨淺登岸得舟輕古<lb/>
<pb n="KR4e0235_WYG_005-29b"/>
石莓苔色空林猿鳥聲除將樵採者更有幾人行<lb/>
　　　山行<lb/>
脩竹夾籃輿嵐光欲染裾小橋流水急古路凍雲疎村<lb/>
屋乘冬結山田隔嵗鋤空林聞犬吠不異武陵居<lb/>
　　　放船<lb/>
孤舟廻亂石流水響潺湲漁網蒹葭外人烟竹栢間斷<lb/>
雲迷晚渚殘照下秋山逺寺昏鐘起樵歌出谷還<lb/>
　　　贈潮上人<lb/>
<pb n="KR4e0235_WYG_005-30a"/>
真僧住洞天苦行已多年説法苔衣上安禪瀑布邊瓢<lb/>
餐千澗月衲掛半林烟夜静諸縁息跏趺久不眠<lb/>
　　　贈波上人<lb/>
隨師居浄土禮佛向空門夜半磬猶擊旬中髪幾髠蒲<lb/>
團同鶴睡貝葉借猿飜壁掛袈裟濕因過雪裏村<lb/>
　　　别方廣巖<lb/>
靈境探應徧言尋舊路歸殷勤記嵓石惆悵别林扉出<lb/>
洞寺全隱下山泉漸㣲行行頻矯首人世到來稀<lb/>
<pb n="KR4e0235_WYG_005-30b"/>
　　　春日曉起<lb/>
山色猶含暝柴門逐曉開流星墜髙栁濕霧隱殘梅出<lb/>
谷鶯聲冷巢林鶴夢廻無縁獨吟眺春意滿莓苔<lb/>
　　　送鄭承武之東魯<lb/>
送君當此去匹馬向東阿夜淚燈前盡春愁夢裏多亂<lb/>
雲過泗水斜日下黃河雖有逺逰興能無思薜蘿<lb/>
惜别意何長鶯聲滿夕陽殘碑問鄒嶧遺殿弔靈光下<lb/>
馬多新店逢人少故鄉歸期須及早莫待寄衣裳<lb/>
<pb n="KR4e0235_WYG_005-31a"/>
　　　晚至石竹山<lb/>
尋眞當薄暮暝色滿松闗絶壁猿聲斷遥空鶴影還雲<lb/>
邊春草路天際夕陽山應識仙都近鐘聲杳靄間<lb/>
　　　月夜度石梁登摘星臺<lb/>
四野蒼烟暝千峰夕照催踏茲明月影獨上摘星臺山<lb/>
自鴻濛剖人從鳥道來石梁稱險絶不用説天台<lb/>
　　　贈岩上人<lb/>
昔住毘盧殿今居石竹山春雲禪衲煖夜月梵鐘閒香<lb/>
<pb n="KR4e0235_WYG_005-31b"/>
積供狙飯禪房倩鶴闗平生愛空寂相對欲忘還<lb/>
　　　石竺山遲陳道育不至<lb/>
正苦經年别終違數里程談應虚玉麈夢已斷瑶笙報<lb/>
客空勞鶴懷人獨聽鶯一燈松影裏吟卧若為情<lb/>
　　　讀顧道行先生碑刻<lb/>
使者登攀處春風又幾年詩留孤嶂裏人老五湖邊屐<lb/>
齒埋荒蘚碑棱隱斷烟摩厓愜幽賞惆悵隔山川<lb/>
　　　東郊晚行<lb/>
<pb n="KR4e0235_WYG_005-32a"/>
出郭髙舂後郊原起夕陰山山曳殘雨步步響新禽老<lb/>
樹莓苔厚空林紫翠深招提何處所雲際有鐘音<lb/>
　　　湧泉廢寺<lb/>
古寺荒凉久淒然感廢興殘灰六十載破衲兩三僧黠<lb/>
䑕據香積妖狐吹佛燈黃金重布地不識有誰能<lb/>
淨室已丘墟荆榛久未除空山樵子路前代梵王居石<lb/>
柱頺殘後金身煨燼餘披雲尋故址一步一躊躇<lb/>
　　　喝水岩贈瓢菴頭陀<lb/>
<pb n="KR4e0235_WYG_005-32b"/>
何年此卓錫鐘磬度昏朝瀑水引歸鉢茅菴結似瓢躡<lb/>
雲雙草屫坐月一團焦隔寺有禪侣相尋不憚遥<lb/>
　　　靈源洞懷振狂在杭<lb/>
南郭人何處東山屐已非春風憶苕水夜月夢蘆磯以<lb/>
我招尋慣如君同調稀摩挲舊題刻空見白雲飛<lb/>
　　　擬送僧歸日本<lb/>
逺指扶桑外龍宫是紺園慈航尋海舶晨磬待朝暾已<lb/>
悟西方敎漸通中國言懸知無佛處師去定稱尊<lb/>
<pb n="KR4e0235_WYG_005-33a"/>
遥天迷去住但看指南車重譯同歸舶陽侯䕶法書颶<lb/>
風心自定海怪呪堪除此去無禪侣應尋絶島居<lb/>
歸程兼晝夜天水共㣲茫但指日出處此中吾故鄉皈<lb/>
依多獦獠供養有夷王遥想珠龕下常焚異國香<lb/>
别去上星槎滄溟道路賖夷音宜呪唄左袵自袈裟演<lb/>
法從天竺傳燈到海涯不知千劫裏何劫到中華<lb/>
　　　病僧<lb/>
苦厄那能度醫王亦抱疴苔侵雙屐濕塵翳一瓢多錫<lb/>
<pb n="KR4e0235_WYG_005-33b"/>
杖頻扶手金剛為伏魔跏趺在禪榻或恐是維摩<lb/>
聞鐘苦夜長形影自淒涼懴悔除前障呻吟檢古方坐<lb/>
非同面壁卧豈倦津梁氣運有時盡千花塔裏藏<lb/>
　　　集鄭氏烏石别墅<lb/>
衆山環曲徑亂竹掩衡門塔影雲中寺人烟郭外村新<lb/>
蟬喧白晝歸鳥報黃昏此地清幽甚依稀似習園<lb/>
雖是居城市却無城市喧僧歸殘雨寺樵度隔雲村花<lb/>
落鳥聲歇草多螢火繁斜陽人散後留鶴守柴門<lb/>
<pb n="KR4e0235_WYG_005-34a"/>
　　　法雲寺對月<lb/>
空界雲隂歛祗園月色澄光生初動磬影送未歸僧入<lb/>
水悟禪意照林疑佛燈更闌縱吟眺衣上露華凝<lb/>
　　　挽陳太學<lb/>
龍駕南巡日何人批逆鱗誰知伏闕者却是布衣臣抗<lb/>
疏青雲薄憂時白髪新至今遺廟在蘋藻自千春<lb/>
欲廻江漢輦痛哭叩重閽死諫孤臣節生還聖主恩青<lb/>
山藏疏草白日照忠魂寂寞荒墳上西風啼暮猿<lb/>
<pb n="KR4e0235_WYG_005-34b"/>
　　　樹下禪僧<lb/>
跏趺依古樹偃息對峰隂草屩莓苔濕麻衣烟靄深猿<lb/>
啼知定性葉落見禪心明日隨縁去逰蹤何處尋<lb/>
老樹不知年無言息樹邊着頭多雀穢徧體有蝸涎木<lb/>
葉寒時佩花裀定後眠月中行客過疑是野狐禪<lb/>
　　　過鄭吏部墓<lb/>
荒墳不計年過客淚潸然朽骨藏於此吟魂何處邊野<lb/>
狐啼暮雨石馬卧秋烟安得斯人起重令大雅傳<lb/>
<pb n="KR4e0235_WYG_005-35a"/>
西郭塚纍纍經過下馬誰先生一抔土詞客百年悲藤<lb/>
䕶將崩石苔封未斷碑應知靈爽在歎我不同時<lb/>
　　　贈史使君<lb/>
風流史使君三載竹符分吏舍積青草公庭生白雲山<lb/>
城有絃誦瘴海無妖氛父老關門送不持錢一文<lb/>
一麾初出守三十已専城露冕諸侯貴攀轅百姓情俸<lb/>
貧難養鶴庭静但聞鶯試看長溪水惟君能共清<lb/>
　　　贈黃生懋政<lb/>
<pb n="KR4e0235_WYG_005-35b"/>
憐君湖海客寄迹少年塲音律周公瑾丹青顧長康俠<lb/>
常彈短劍貧不厭空囊名姓應難問多於酒肆藏<lb/>
　　　過鄭君大白雲莊<lb/>
何處辨山家輕雲處處遮亂峰圍拱木一徑入梅花草<lb/>
榻依林設柴門逐水斜主人無所事杯酒送年華<lb/>
　　　晚泊七里灘<lb/>
寒雲生近浦落日滿前汀旅夢驚潮破漁歌過瀨停一<lb/>
竿秋水碧孤棹晚山青向夕推篷望中天見客星<lb/>
<pb n="KR4e0235_WYG_005-36a"/>
　　　山中古廟<lb/>
山深香火㣲廟宇冷斜暉壁古龍蛇暗厨荒䑕雀饑歳<lb/>
時村婦拜水旱土人祈簫鼓田間過知為祭賽歸<lb/>
一路人烟絶空山見古壇鼎存周款識像塑漢衣冠鳥<lb/>
跡殘碑篆虬枝老樹蟠可憐年代久風雨廟門寒<lb/>
古廟白雲邊神粧尚儼然靈應山鬼託龕任野狐眠開<lb/>
剙知何代銷沉不計年居民流竄盡累嵗斷香烟<lb/>
　　　元直秀才觀微上人過宿<lb/>
<pb n="KR4e0235_WYG_005-36b"/>
風流看許掾定慧得支公白社當年結清言此夕同亂<lb/>
蛩吟竹塢一犬吠花叢相對殘燈下能令塵慮空<lb/>
　　　送瀚上人逰越<lb/>
師行無定蹤此去路千重投宿月中寺經過雪裏峰閒<lb/>
身臨水衲禪意隔潮鐘明歳西湖上相尋九里松<lb/>
雖云遊浙水未必浙中逰遇客皆為侣逢山便可留獨<lb/>
行半風雪一别幾春秋所惜談詩夜從今少惠休<lb/>
眞僧欲度世豈肯倦津梁白足他山月緇衣滿路霜一<lb/>
<pb n="KR4e0235_WYG_005-37a"/>
燈傳異代六祖是同鄉此去逢行脚新詩好寄將<lb/>
　　　得譚比部寄先永寜書感而賦答<lb/>
淒風生敝廬忽枉故人書不復知存没猶然問起居一<lb/>
緘千里外雙淚幾年餘孔李通家舊毋令魚雁疎<lb/>
　　　送危博士之官馬平<lb/>
茫茫江水濶相送片帆孤炎海川途逺蠻天氣候殊瘴<lb/>
烟發青草雲樹黯蒼梧想到談經日三鱣墜有無<lb/>
　　　送陸畫師還錢塘<lb/>
<pb n="KR4e0235_WYG_005-37b"/>
客懷當暮冬去矣不從容草屩千峰雪柴門九里松貧<lb/>
惟安豹隱老任笑龍鍾為問經行處雲山貌幾重<lb/>
　　　峬山看梅過曾文表墓<lb/>
一路盡氤氲看花倍憶君白楊知己淚宿草故人墳樹<lb/>
影含殘照猿聲哭暮雲淒涼身後事地下可能聞<lb/>
　　　送楊太學之金陵<lb/>
勞歌動别筵酒散各雲天折栁當春暮看花正少年鶯<lb/>
聲孤店月草色六朝烟無限懷人意金陵何處邊<lb/>
<pb n="KR4e0235_WYG_005-38a"/>
　　　故黎平太守袁公輓歌<lb/>
永别城中路新成郭外墳旐題前太守書失右將軍廣<lb/>
栁驅殘月甘棠翳暮雲應知千載後不朽是遺文<lb/>
誰知五馬客竟作九原人出郭有魂氣還家惟影神墓<lb/>
中難待曉地下不行春斯世無同調悲歌淚滿巾<lb/>
白馬出闗門愁聞鼔吹喧山靈収正氣月色引歸魂貴<lb/>
至二千石書餘幾萬言翩翩丹旐過猶訝轉朱轓<lb/>
赤紱人何處青山骨可藏鄉隣悲道路父老泣蠻方圖<lb/>
<pb n="KR4e0235_WYG_005-38b"/>
史虚東壁松楸冷北邙明君思起草猶問秘書郎<lb/>
　　　林伯儀自金陵還莆過訪話别<lb/>
為客經淮楚歸途訪索居雲山一騎逺烟栁六朝疎問<lb/>
路知鄉近還家及歳除陸生裝薄甚惟有一囊書<lb/>
　　　癸巳除夕<lb/>
又見韶華換空為老大悲齒添新歳厯酒祭一年詩流<lb/>
落憂前路歡娛憶少時生憎簫管惡苦向隔鄰吹<lb/>
　　　送鄧汝髙進士還朝<lb/>
<pb n="KR4e0235_WYG_005-39a"/>
獻歳赴王程全家向北平斷氷淮口渡殘雪薊門城烟<lb/>
栁迷征蓋風花引使旌長安春色好莫起故園情<lb/>
栁色催離况椒花戀别筵夢繁人去後春到客行先掛<lb/>
蓆河通楚驅車路向燕相思明月夜惆悵隔山川<lb/>
　　　逰通谷洞<lb/>
小徑斜通谷躋攀及晚晴草荒尋鳥道磴險作蛇行暮<lb/>
色千峰合春流一鏡平石間舊題刻半是紫苔生<lb/>
　　　登烏石山<lb/>
<pb n="KR4e0235_WYG_005-39b"/>
絶巘分青靄髙臺接絳霄鐘聲多近寺墨蹟半前朝徑<lb/>
小疑藏洞山窮忽遇橋憑欄時縱目滄海望中遥<lb/>
　　　同㣲師至面壁洞<lb/>
竹徑雲隂亂松門夜色虚佛多同客禮洞半借僧居旛<lb/>
動風來後鐘殘月上初何須别栖隱此地即吾廬<lb/>
　　　題惟揚弟法雲寺書舍<lb/>
誰知菩薩界亦有子雲居厨趂僧炊後膏分佛照餘窓<lb/>
窺施食鳥笥竄蠧經魚方衲時相叩秖應來借書<lb/>
<pb n="KR4e0235_WYG_005-40a"/>
　　　絶粒僧<lb/>
苦行凡心絶休糧道氣清齋惟供弟子食不乞王城已<lb/>
覺形骸幻能令香味輕雲逰經處處不用載瓢行<lb/>
　　　送顔廷愉將軍料兵海壇山<lb/>
少年初建節走馬向孤城蜃氣雲中市狼烟海上營曉<lb/>
霜明雪㦸夜月捲霓旌幕府防秋急看君獨請纓<lb/>
　　　同㣲公元直興公弟至鼓山<lb/>
看山俗慮清况復與僧行徑宻草交色林廻鳥換聲披<lb/>
<pb n="KR4e0235_WYG_005-40b"/>
雲孤衲重掛月一瓢輕不用憂迷路燈光見化城<lb/>
　　　鼓山寺<lb/>
空門有夙因歳歳往來頻方丈墨猶濕祇園花又新佛<lb/>
應憐熟客山但借閒人不分居城市紅塵老此身<lb/>
　　　靈源洞與㣲公賦<lb/>
洞藏青嶂裏路出白雲層苔色侵禪榻松隂暗佛燈樹<lb/>
撑危石墜藤束古崖崩不用尋僧語同逰自有僧<lb/>
　　　趙用拙招逰白雲洞迷路而返却寄<lb/>
<pb n="KR4e0235_WYG_005-41a"/>
古洞知何處山僧路亦迷行來千嶂外猶隔數峰西徑<lb/>
險猿難度林深鳥自啼漁郎眞夢境浪説武陵谿<lb/>
　　　喜果慧禪師見訪<lb/>
多年居古洞偶爾到王城老益禪心定貧諳世諦輕空<lb/>
猶嫌有相火久斷無明再拜求真偈流傳度衆生<lb/>
　　　贈趙用拙居士<lb/>
留髪不披緇行藏衆所疑慧因聞道早壯悔出家遲果<lb/>
以今生滿僧應夙世為懸知他日遇改却舊鬚眉<lb/>
<pb n="KR4e0235_WYG_005-41b"/>
　　　問伯孺病<lb/>
時事已如此看君轉自愁不堪燃桂苦况抱采薪憂藥<lb/>
以何錢買糧應幾日休妻兒皮骨在相向淚交流<lb/>
　　　贈張少府<lb/>
戀越終辭楚幽栖似鹿門烟霞長作侶車馬不聞喧世<lb/>
事惟髙枕生涯只灌園自耽泉石趣豈是學桃源<lb/>
黒髪棄軒冕歸畊南畆田不飛雲外舄時挂杖頭錢野<lb/>
性耽丘壑幽居逺市㕓中峰髙隱處長抱白雲眠<lb/>
<pb n="KR4e0235_WYG_005-42a"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4e0235_WYG_005-42b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　幔亭集巻五<lb/>
</p>
<p>
</p>
  </div>
<div>
<head>幔亭集巻六</head> <lb/>
    <p>
<pb n="KR4e0235_WYG_006-1a"/>
欽定四庫全書<lb/>
　幔亭集巻六<lb/>
　　　　　　　　　　　　　明　徐熥　撰<lb/>
　　五言律詩<lb/>
　　　甲午赴京留別社中諸子<lb/>
瓠落甘南郭飄零又北征愁心悲逺道短髪戀微名別<lb/>
苦嫌情重時危幸槖輕勞歌聴已慣任作斷腸聲<lb/>
　　　別陳惟秦<lb/>
<pb n="KR4e0235_WYG_006-1b"/>
勞歌君莫吟吟即淚沾襟若比前年別此情應更深夢<lb/>
能知道路交只戀山林何處還相憶天涯一片心<lb/>
　　　溪行即事寄汝翔平夫<lb/>
客路空回首浮生未息機愁多難得醉夢短不成歸石<lb/>
勢流邊缺灘聲過後微飜因旅泊處轉憶舊漁磯<lb/>
　　　泊黯淡灘登觀音寺<lb/>
古寺俯空灘溪深客到難浪疑南海湧山作普陀看旛<lb/>
影臨流濕鐘聲出谷寒禪心如止水元不礙風湍<lb/>
<pb n="KR4e0235_WYG_006-2a"/>
　　　金鳯山逢許道人<lb/>
髙人隠洞天鳥道入雲煙且莫論真訣大都無世縁丹<lb/>
爐長自爇火候豈輕傳別去不留意相逢皆偶然<lb/>
　　　漁梁道中懷葉志卿<lb/>
當年聨轡處已是七周星野店曾同宿流泉憶共聴殊<lb/>
音來往客愁思短長亭不盡懷鄉感因君增涕零<lb/>
　　　七里灘夜泛<lb/>
嚴灘行未盡雨氣逼黄昏峽束天疑小溪深水不渾榜<lb/>
<pb n="KR4e0235_WYG_006-2b"/>
歌何處客燈影幾家村最是堪愁絶三聲半夜猿<lb/>
　　　桐廬曉發<lb/>
掛㠶山縣曉雲氣滿谿隂雖有風塵役能無丘壑心人<lb/>
煙依水近塔影墜江深所嘆垂綸者髙蹤不可尋<lb/>
　　　紫陽洞<lb/>
石室奇如此全無斧鑿痕虚巖懸作屋曲竇巧成門避<lb/>
日晴猶濕屯雲晝自昬平生逰厯慣到此亦驚魂<lb/>
　　　三茅觀尋許靈長不遇<lb/>
<pb n="KR4e0235_WYG_006-3a"/>
山色翠氤氲松關閉白雲禮星孤磬發受籙玅香焚夜<lb/>
静天花落秋髙木葉聞無由尋許掾長揖問茅君<lb/>
　　　寄懷黄道晦<lb/>
各送皆先別君留更一宵江頭兩分手相對各魂銷南<lb/>
望驛樓逺北看帆影遙折來亭畔桞此日定蕭條<lb/>
長貧家累少有道世縁輕山許髙人占田歸別主耕老<lb/>
惟安落魄隱不愛虚名下榻憐吾弟秋來幾到城<lb/>
　　　晩至毘陵<lb/>
<pb n="KR4e0235_WYG_006-3b"/>
榜人窮日力向晩到荆溪近驛舟航滿沿城燈火齊角<lb/>
聲悲斷續山色黯東西客子愁無寐昬雅莫亂啼<lb/>
　　　句曲道中望茅山<lb/>
停車句曲望縹緲見仙家曠野分青靄遙天結紫霞山<lb/>
秋生異草溪午出胡麻欲證延年訣其如道路賒<lb/>
　　　游牛首山𢎞覺寺<lb/>
前身疑老衲所至愛禪林肯惜躋攀力偏宜清凈心山<lb/>
鍾吳地秀園布漢時金日午僧寮寂巖扉閉塔隂<lb/>
<pb n="KR4e0235_WYG_006-4a"/>
　　　牛首祖堂尋雪浪禪師不遇<lb/>
雲氣掩禪栖山空鳥自啼塔隂依日轉鈴語墜風低白<lb/>
社虚牛首青山費馬蹄無由問真偈歸路夕陽西<lb/>
　　　雞鳴寺贈印空上人<lb/>
不用覓三車心能轉法華問年忘嵗月留客借雲霞乞<lb/>
食朝行脚焚香夜結跏誌公金骨在長日禮干花<lb/>
　　　喜林天懋至得家書<lb/>
故人傳信至喜極却忘飡雖有平安字未開猶膽寒筭<lb/>
<pb n="KR4e0235_WYG_006-4b"/>
程何日寄秉燭幾廻看兩月思鄉涙今宵應暫乾<lb/>
　　　盧子明張子明何性中胡彭舉林叔度小集客<lb/>
　　　　舍<lb/>
客中方落莫諸子偶來過有相皆丘壑無言非薜蘿紅<lb/>
塵窮巷少青眼異鄉多總是飄蓬者為歡能幾何<lb/>
　　　瓦棺寺贈全上人<lb/>
禪房雲氣深一榻傍蕉隂不種生天果常懷出世心鷲<lb/>
峰脩白業象教禮黄金何以精名理先師有道林<lb/>
<pb n="KR4e0235_WYG_006-5a"/>
　　　同陸纂父郭聖僕雨夜集曹重甫客舍得凉字<lb/>
客居非蔣徑亦自過求羊緑酒人來貰黄花節後香敝<lb/>
裘霜氣肅殘燭雨聲凉漏盡欲為別秋宵苦不長<lb/>
　　　送何性中還㑹稽<lb/>
之子竟落魄故人空斷魂煙霞歸舊隠風雨出關門紅<lb/>
葉足秋色白衣多淚痕看君年尚少莫即戀丘園<lb/>
　　　送王獻子山人客粤西<lb/>
君行當象郡投宿盡蠻家椰暗黎村葉梅寒庾嶺花神<lb/>
<pb n="KR4e0235_WYG_006-5b"/>
符宵厭蠱人面晝防蛇若到南中日先尋勾漏砂<lb/>
　　　送林吾宗南還時余將入燕<lb/>
相逢雖暫喜相別倍含情渡水雁孤影出關雞一聲愁<lb/>
從歸路减寒近故鄉輕所歎飄零者風霜向北平<lb/>
　　　送林叔度之廬江尋劉使君<lb/>
憐君方倦逰嵗晩復依劉衰草逢霜死寒濤逐雪流淮<lb/>
南叢桂老江北荻花秋渡口一相送目窮天際頭<lb/>
　　　題靜海寺慶良上人房<lb/>
<pb n="KR4e0235_WYG_006-6a"/>
入寺已髙舂禪關暮靄封潮喧臨水梵雲引過江鐘馴<lb/>
象諸天教盧龍近郭峰幾年湖海別此地又相逢<lb/>
　　　靈谷寺<lb/>
一徑萬松通鍾山俯梵宫谷聲虚應掌塔影峻凌空不<lb/>
壞金身古無梁寳殿雄未忘生滅相長此泣遺弓<lb/>
　　　咏雨中新草<lb/>
燒痕纔轉緑含雨未萋萋且緩佳人鬭方聞玉勒嘶苔<lb/>
深看莫辨桞亞望初齊為語尋春者無令踏作泥<lb/>
<pb n="KR4e0235_WYG_006-6b"/>
　　　不寐感懷示元直<lb/>
孤館聴寒漏燈殘夜未央雁聲悲帯雨蛩語急含霜旅<lb/>
夢醒難續鄉心醉暫忘念君初作客不敢説凄凉<lb/>
　　　贈魏考叔<lb/>
所居雖近市苔鎖蓽門幽巾舄遵王制圖書應客求揮<lb/>
毫無俗韻下榻有名流滿壁滄洲在依稀顧虎頭<lb/>
　　　別金陵<lb/>
人境元如夢兹逰真惘然一帆揚子月雙屐白門煙遇<lb/>
<pb n="KR4e0235_WYG_006-7a"/>
寺多留偈逢僧盡問禪獨餘千佛嶺待我再來縁<lb/>
　　　懷王粹夫<lb/>
我逰當薊北君隠在牆東兩地魂俱斷中宵夢不同燭<lb/>
銷山店雨笳散戍樓風雪後無南雁鄉書何處通<lb/>
　　　同温允文史聲伯集張穉通清遠居分得留字<lb/>
此地本清遠主人情更幽㳺多乗興至客不問名留坐<lb/>
卧半臨水徃來都泛舟醉餘溪上別月色滿中流<lb/>
　　　天聖寺<lb/>
<pb n="KR4e0235_WYG_006-7b"/>
髙閣對諸峰禪關入亂松斷碑留贔屭古殿錯蛟龍塵<lb/>
靜難侵佛林疎不礙鐘瀟湘圖滿壁彤管有遺蹤<lb/>
　　　碧浪湖泛月同在杭<lb/>
扁舟過碧浪孤月出林端兔影搖波碎嬋姢落鏡寒湖<lb/>
光澄似練山色秀堪餐別後幾圓缺今宵纔共看<lb/>
　　　題顧學憲先生聞禽閣<lb/>
髙閣傍林阿林深衆鳥過飛當殘照急噪向晩晴多振<lb/>
翼同呼侣歸巢各認柯翟公門似水日日可張羅<lb/>
<pb n="KR4e0235_WYG_006-8a"/>
　　　贈陳道源叅軍<lb/>
冷曹堪傲性大雅見遺音衙只聴鶯放山多信馬尋一<lb/>
官同鮑照五字比陳琳俸薄難供客時捐賣賦金<lb/>
　　　曉至甘露寺因憇觀音洞<lb/>
乗曉到香臺鐘殘僧夢廻巖阿精舍隠石竇普門開初<lb/>
日躍林出罡風跨浪來披榛尋舊蹟一半委蒼苔<lb/>
　　　甲午汶上除夕<lb/>
旅館逢除夕空懷故國情荒村三戸寂土屋一燈明臈<lb/>
<pb n="KR4e0235_WYG_006-8b"/>
逐雞聲去春隨馬足生客中非守嵗自是夢難成<lb/>
　　　懷張道輔<lb/>
婚嫁中年畢餘生老一區市聲窮巷寂山色小樓孤林<lb/>
密身堪隠田荒口僅餬詩僧同酒伴日日往來無<lb/>
　　　賦得逍遙游送鄔子遠山人<lb/>
逍遙非避世只是愛清閒汎月渡千澗隨雲過幾山遊<lb/>
同僧共往倦與鳥俱還蹤跡多湖海故園長閉關<lb/>
　　　題許靈長快雪亭<lb/>
<pb n="KR4e0235_WYG_006-9a"/>
亭倚吳山麓春晴雪未乾色分江影白光入石門寒洞<lb/>
古藏猶濕牆隂銷欲殘應憐髙卧者日日映書看<lb/>
　　　題吳象文抱膝軒<lb/>
越絶風流客栖遲一畆宫閉門人跡少趺坐世縁空簾<lb/>
向雪中捲徑從花裏通主人長抱膝或恐是隆中<lb/>
　　　送張子環下第枉道之楚尋丁亨文法曹<lb/>
天涯同失路君豈不懷歸客久行囊罄家貧生計微同<lb/>
來知己散便道故人稀獨有荆南吏或能憐布衣<lb/>
<pb n="KR4e0235_WYG_006-9b"/>
　　　暮出茌平宿二十里村店<lb/>
征車貪逺宿宿處更荒涼出郭纔數里幾家成一鄉燈<lb/>
燃綿炬暗茶煮桞條香不待晨炊去主人無曉糧<lb/>
　　　贈瑕丘灌園郭叟<lb/>
勝地近洙水主人同漢隂未忘為圃意偏稱耦耕心草<lb/>
色憐顔巷栢枝分孔林下車聊共語莫作鳯衰吟<lb/>
　　　滋陽道中逢金陵秀峰和尚因訊雪浪耶溪秋<lb/>
　　　　園諸上人<lb/>
<pb n="KR4e0235_WYG_006-10a"/>
如何當此地亦得見名僧托盡他鄉鉢傳來幾代燈烟<lb/>
霞生有果雲水跡無憑問徧南朝寺因師住秣陵<lb/>
　　　登雲龍山放鶴亭<lb/>
叠嶂隠香臺門當楚水開河流旛影去雲引磬聲來寺<lb/>
古龍猶伏亭空鶴不回因尋碑上字剔盡雨中苔<lb/>
　　　舟中書懷<lb/>
一別變春秋相隨半是愁思鄉餐䪺减感舊涙空流金<lb/>
盡羞開篋途遙厭換舟非無山水興客久畏淹留<lb/>
<pb n="KR4e0235_WYG_006-10b"/>
豈是依人拙此行誰可依途窮勝事少身賤勢交稀客<lb/>
路儒無術關門吏有威時時戒童僕莫比晝游歸<lb/>
　　　將別㓜孺<lb/>
離人元作惡况復是心知預灑臨岐淚各抄同賦詩分<lb/>
襟愁路促戀別願舟遲童僕追隨久猶能相向悲<lb/>
　　　松陵舟中送㓜孺入苕川兼柬在杭使君及苕<lb/>
　　　　中諸舊逰<lb/>
懷土情雖切他鄉且暫留去尋苕水吏獨作太湖逰顧<lb/>
<pb n="KR4e0235_WYG_006-11a"/>
影同看燭含啼各買舟我來慚父老不敢再依劉<lb/>
　　　溪夜時與惟秦興公逰武夷<lb/>
往日逰都倦兹行心獨閒片帆投月宿一笠戴雲還夜<lb/>
色沙邊水秋光烟外山旅懷長似此那解鬢毛斑<lb/>
　　　中秋遇風雨<lb/>
寒溪秋色滿臨汎意如何髙枕亂流去掛帆千嶂過夢<lb/>
應通月窟槎已到星河不負烟霞想無妨風雨多<lb/>
　　　同惟秦興公舟中夜坐<lb/>
<pb n="KR4e0235_WYG_006-11b"/>
臨流趺坐久夕露墜衣繁山色晚逾翠灘聲宵更喧林<lb/>
深燈避影雲重月虧痕不愛聞雞犬停舟莫近村<lb/>
　　　贈惟秦<lb/>
平生隠不出出便為尋真世上風波免途中聞見新抛<lb/>
家無内顧學道有前因卻笑虚名客江湖勞此身<lb/>
　　　曉發<lb/>
枕上榜歌起溪中行侣稀纜牽烟縷細帆掛月痕微曙<lb/>
逐雞聲盡濤驚客夢歸沿洄三五里猶未見朝暉<lb/>
<pb n="KR4e0235_WYG_006-12a"/>
　　　贈黄君甫山人<lb/>
烟霞久已親無語到紅塵著姓同江夏迯名比富春長<lb/>
貧𤣥草客未老白雲身不脱吳鉤贈君家在劍津<lb/>
　　　登接筍峰<lb/>
丹梯懸削壁鐵索纜縈紆魚貫嵓當面猿攀石礙趺氣<lb/>
同看月喘聲各入雲呼蜿蚺過龍脊茅房見一區<lb/>
　　　陷石堂<lb/>
縁溪下復登山色翠層層洞以水流闢石從雲壓崩落<lb/>
<pb n="KR4e0235_WYG_006-12b"/>
花魂卧草空樹腹吞藤漸覺非人境風光近武陵<lb/>
　　　贈安道人<lb/>
丹房占翠微靜極悟𤣥機玉液喉間咽金精肘後飛禮<lb/>
經隨衆慣揮麈見人稀豈是無家客三年不一歸<lb/>
　　　贈江仲魚<lb/>
君家雖附郭多在武夷居有水皆移櫂無山不結廬胷<lb/>
全藏洞壑交半混樵漁懷友秋風裏從今或到予<hi>仲魚有秋</hi>
<hi>風懷友吟</hi>
<pb n="KR4e0235_WYG_006-13a"/>
　　　懷顔廷愉<lb/>
流落有如此壯心終不酬文多為客難劍未報君讐失<lb/>
職辭戎幙移居近比丘世情容易變莫向㶚亭逰<lb/>
　　　送興公弟逰吳越<lb/>
獻書予未遇彈鋏汝何依片刺投人拙諸侯禮士稀出<lb/>
門家累斷為客衆愁歸不必羞貧賤詩名在布衣<lb/>
　　　題畫菊贈黄博士印坤<lb/>
南山相對處籬下有餘芳開向三秋晩飡來五内香葉<lb/>
<pb n="KR4e0235_WYG_006-13b"/>
同顔不老花與髮俱黄嵗嵗金風起披圖一薦觴<lb/>
　　　春夜同錢叔達陳惟秦齋中雨坐<lb/>
髙齋開亂竹孤燭坐潺湲世味隨年减浮生到夜閒交<lb/>
應同白水語不離青山城市紅塵滿烟霞獨此間<lb/>
　　　寄陳平夫<lb/>
聞説清溪上經年但索居詩因閒轉廢交到老偏踈酒<lb/>
癖難全减雄心可便除燈前思舊好空檢往來書<lb/>
　　　春日雨中喜惟秦至<lb/>
<pb n="KR4e0235_WYG_006-14a"/>
齋居耽閴寂猶厭鹿麋羣茶汲松泉煮香收桂屑焚避<lb/>
人宜晝雨來客損春雲不帶紅塵至寥寥獨見君<lb/>
　　　過惟秦幽居<lb/>
數歇經村落到門紅日西桞隂牛獨寢草舍燕雙栖野<lb/>
緑雲千畆郊青雨一犂空林烟火起留客晩蒸藜<lb/>
　　　同鄭吉甫過仁王寺懷徐仲和久客莆中<lb/>
燈火佛堂虚經行月上初草生逰子路松偃化人居春<lb/>
盡鶯花老天長蝶夢踈如何逢九鯉不寄半行書<lb/>
<pb n="KR4e0235_WYG_006-14b"/>
　　　病<lb/>
一春餘幾日况復卧文園山色來欹枕鶯聲老閉門擁<lb/>
衾無早晩來札半寒温漸覺詩籖减惟看藥褁存<lb/>
　　　雨中屠田叔使君招集烏石山同錢叔達陳㓜<lb/>
　　　　孺王粹夫曹能始興公弟分得深字<lb/>
選勝坐危岑山髙紫翠深受潮千澗滿翳雨半峰隂衣<lb/>
中春寒薄鐘過暮靄沈使君行役近猶不廢登臨<lb/>
　　　送張孺愿之漳南<lb/>
<pb n="KR4e0235_WYG_006-15a"/>
離亭桞正長匹馬向臨漳別路聞鶯語遙空起蜃光颶<lb/>
風吹海暗蠻雨洗天凉去去頻沽酒兹行是瘴鄉<lb/>
　　　屠田叔雨中過酌草堂分得窮字<lb/>
誰謂諸侯貴來過一畆宫天低峰影逼雲耗雨聲窮殘<lb/>
溜虚檐滴新苔怪石䝉慚無池館勝不敢醉山公<lb/>
　　　寄張成叔<lb/>
杯酒片時親都亭各問津玉河堤畔桞又見一回新月<lb/>
冷閩天夢花明越嶠春聞君廬墓側白兎向人馴<lb/>
<pb n="KR4e0235_WYG_006-15b"/>
　　　悼殤子<lb/>
五日人間世千秋骨肉情未能留幻質空自試啼聲眷<lb/>
屬知何刼輪廻又此生愁心安可慰婚嫁累尤輕<lb/>
　　　咏佛手柑<lb/>
兠羅軟似綿移種到人天玅相終成果清香不讓蓮交<lb/>
枝疑合掌屈指欲為拳肯向車中擲留將供法筵<lb/>
　　　喜康元龍歸自靈武<lb/>
自逐征西府空驚兩鬢斑塵沙過隴水風雪度蕭關刁<lb/>
<pb n="KR4e0235_WYG_006-16a"/>
斗邊城暗烽烟戍壘閒故園初下馬一劍在腰間<lb/>
　　　輓周候官<lb/>
雙鳬何處飛父老泣沾衣舊客雲同散虚名露易晞關<lb/>
河孤櫬遠風雨旅魂歸他日過荒隴松楸大幾圍<lb/>
　　　柬陳汝大<lb/>
愛君栖隠處一室白雲深古壁藤花亂空庭桐葉隂靜<lb/>
能銷世態老得遂閒心自愧嵇生懶經年不入林<lb/>
　　　送陳可棟還松溪<lb/>
<pb n="KR4e0235_WYG_006-16b"/>
相見復離羣一杯歌送君輕紅辭荔火寒翠夢松雲樹<lb/>
影縁山轉溪流向縣分蟬聲脩竹裏明日不同聞<lb/>
　　　送陳汝翔逰龍虎山<lb/>
布褐與黄冠遙尋正一壇靈符求玉印神鼎問金丹禮<lb/>
斗七燈焰降魔雙劍寒龍沙遺䜟合計日待驂鸞<lb/>
　　　送陳彦宗之永嘉<lb/>
皖城歸未久又復向東甌總為饑寒出不然何所求帆<lb/>
飛瘴雨濕衣觸火雲流縱是囊羞澁還須鴈宕逰<lb/>
<pb n="KR4e0235_WYG_006-17a"/>
　　　送余印卿秀才還濉陽<lb/>
相違雖不遠相送亦應難寳劍脱為贈瑤琴何處彈行<lb/>
裝三伏雨孤棹百重灘想到家林日猶懷荔子丹<lb/>
　　　送鄭震卿之吳越尋兄<lb/>
汝兄逰不返汝去逺相尋試問孤身客飄零何至今見<lb/>
時應慟哭語罷定傷心坐待離羣雁聯翩向故林<lb/>
　　　送林應卿進士理梧州<lb/>
擁傳過藤峽開衙傍鬱林蒼梧寒岫翠青草瘴雲深蠻<lb/>
<pb n="KR4e0235_WYG_006-17b"/>
吏多夷禮猺民雜土音此鄉山水好公暇足登臨<lb/>
　　　送張公魯還甬東<lb/>
知己難爲別况逢搖落時斷猿吟樹慘羸馬過山遲夜<lb/>
月嚴陵瀨秋風賀監祠清狂懷小阮誰共竹林期<lb/>
　　　荅贈黄君甫<lb/>
家居延水濆劍佩七星文竹杖干山月荷衣五岳雲跡<lb/>
多方外見名喜世間聞從此辭塵網飄飄鸞鶴羣<lb/>
　　　寄朱善侯秀才<lb/>
<pb n="KR4e0235_WYG_006-18a"/>
雖然蓋未傾年少即聞名才似王文考狂如禰正平雞<lb/>
壇盟越國龍劍出豐城自有驚人語看君時一鳴<lb/>
　　　哭王孔振客死瀘州<lb/>
飄零萬里客客死更誰依路遠訃音緩家貧弔者稀巴<lb/>
歌舁櫬曲橦布附身衣蜀道難如此㳺魂歸不歸<lb/>
　　　哭顧道行先生<lb/>
誰謂江干別竟成生死分梨園飜薤露苔館閟蘿雲地<lb/>
逺訃難定天髙哭不聞酬恩空一劍何敢掛孤墳<lb/>
<pb n="KR4e0235_WYG_006-18b"/>
　　　送葉秀才還松溪<lb/>
兹行路幾重去矣不從容試問君歸興何如秋色濃香<lb/>
殘霜後菊濤響月邊松隔斷相思夢千峰與萬峰<lb/>
　　　為親乞禄詩贈丁文統邑丞<lb/>
薄宦不謀身卑栖向海濱暫為黄綬客少慰白頭親退<lb/>
食稱觴便休衙問寢頻有人猶負米五斗莫嫌貧<lb/>
豈是愛微官因承禄養歡公厨充菽水海錯佐盤餐振<lb/>
藻宜花縣哦松傍藥欄浮沈元世路莫謂折腰難<lb/>
<pb n="KR4e0235_WYG_006-19a"/>
　　　題陳幼孺招隠樓<lb/>
叢桂許誰攀經年不閉關池平吞月淺林靜受雲閒草<lb/>
色春愁外禽聲午夢間開窻嵐翠滿疑對八公山<lb/>
石磴轉松隂髙樓面翠岑薜蘿春雨細橘柚暮烟深夜<lb/>
月喧林犬微風掠水禽一丘招隠處應慰白雲心<lb/>
　　　偶成<lb/>
吟詠隨真性行藏聴自然因窮閒半世託病謝諸縁乞<lb/>
字人催債脩琴鋪索錢辛勤猶一事洗硯竹根邊<lb/>
<pb n="KR4e0235_WYG_006-19b"/>
　　　題愽古齋贈蔣子才<lb/>
寄跡多湖海迯名且市廛一區揚子宅四壁米家船玉<lb/>
辨荆山裏書收汲冡前耽奇同有癖相過定留連<lb/>
　　　元日同閔壽卿錢叔達興公弟過定光菴訪樂<lb/>
　　　　上人<lb/>
避俗懶迎客齋心同結縁樹枝增一臘栢葉禁諸天法<lb/>
供更新水香爐宿舊烟空門無嵗月塵世自知年<lb/>
　　　閔孝昭送其尊人隠武夷自歸廣陵賦此以送<lb/>
<pb n="KR4e0235_WYG_006-20a"/>
忍淚別嚴親長途劍衛身烟花歸路客風浪渡江人馬<lb/>
踏梅天雨鶯殘𤓰步春從今閩海熟定省莫辭頻<lb/>
送父隠九曲辭歸天一涯他年同拔宅此日獨還家別<lb/>
夢縈芳草征帆過落花無勞慮甘㫖嵓洞足烟霞<lb/>
　　　再送曹能始<lb/>
此日鳴騶去當年戰勝歸故人供別酒關吏識行衣起<lb/>
草依丹禁含香覲紫微漢廷方貴少年少似君稀<lb/>
　　　送林兆綸㳺武夷<lb/>
<pb n="KR4e0235_WYG_006-20b"/>
飄飄鸞鶴羣去謁武夷君溪曲斜流月峯多亂占雲石<lb/>
牀深草色玉簡翳苔文半夜天壇上一聲清磬聞<lb/>
　　　送張叔麟別駕歸永嘉<lb/>
言別淚潸然况君非少年殘鶯孤店雨羸馬斷橋烟劍<lb/>
已分雷煥刀猶佩吕䖍故山隣雁宕莫惜繫書傳<lb/>
　　　同吳元瀚興公弟暮過神光菴<lb/>
薜蘿深處入一徑自逶迤待月嫌林翳看雲怯石危巖<lb/>
隂燈影晦山靜磬聲遲雖有重來約重來知幾時<lb/>
<pb n="KR4e0235_WYG_006-21a"/>
　　　同閔壽卿桞陳父吳元瀚興公弟避暑仁王寺<lb/>
　　　　因憩天秀巖<lb/>
結夏依禪窟松關閉寂寥摩厓猜古篆相地徙團瓢赤<lb/>
日過林盡紅塵到寺銷清涼元有境人自愛炎敲<lb/>
　　　題吳元瀚小像<lb/>
披緇還戴笠<graphic n="KR0870" url="https://raw.githubusercontent.com/kanripo/KR-Gaiji/master/images/KR0870.png" mimeType="image/png"/>自坐崚嶒有相元虚妄無言即上乗形<lb/>
將同木槁心已似波澄不是舊相識飜疑何處僧<lb/>
　　　同蕭二丈林子真興公弟微上人定上人過遇<lb/>
<pb n="KR4e0235_WYG_006-21b"/>
　　　　公轉華菴<lb/>
因與山僧熟祗園來徃頻一時無俗客半日有閒人巖<lb/>
樹雲邊暮池花水畔春掃除嫌太潔飜覺此身塵<lb/>
　　　西禪寺<lb/>
野曠烟光薄林深暑氣微亂蟬鳴覺路一犬䕶禪扉花<lb/>
竹通諸徑旃檀大幾圍雲房吟卧久直到晩凉歸<lb/>
　　　夏日偶成柬惟秦<lb/>
何方堪避暑勝地覔清幽坐選雲邊石吟尋水畔樓偏<lb/>
<pb n="KR4e0235_WYG_006-22a"/>
宜山友共唯許野僧留一日一丘壑安閒直到秋<lb/>
　　　夏日園居柬履吉<lb/>
山靜晩凉初僧寮寂不如礙雲嫌竹密受月愛藤疎茶<lb/>
熟焚香飲詩成洗硯書惟君知此况願數過吾廬<lb/>
　　　懷元直客金陵<lb/>
經年客白門書札見寒温共作幾回夢各銷無限魂聴<lb/>
鶯桃葉渡嘶馬杏花村欲識思君淚請看衣上痕<lb/>
　　　送陳廣文棄官還温陵<lb/>
<pb n="KR4e0235_WYG_006-22b"/>
白首厭微官滄江戀釣竿隠耽初服貴老怯舊氊寒緑<lb/>
酒枌榆社清齋苜蓿盤好將平子賦時對刺桐看<lb/>
　　　送白經厯入覲<lb/>
遷客朝天去王程不可留誰知飛鞚日政及賜環秋殘<lb/>
雪燕山路微霜濟水舟從來白司馬未合老江州<lb/>
　　　秋日偶成<lb/>
山翠夕陽天齋居息衆縁倦啼將暮鳥哀咽過秋蟬榻<lb/>
靜喧松雨窻疎納竹烟微吟多信步行到蓼花邊<lb/>
<pb n="KR4e0235_WYG_006-23a"/>
　　　送錢叔達還吳興<lb/>
住傷流落久去惜別離難衣上三年淚尊前片刻歡西<lb/>
風楊桞岸夜雨蓼花灘山水含孤調從今何處彈<lb/>
　　　過惟秦響山堂<lb/>
習隠栖南畆躬畊受一廛激流崩野岸鑿井割鄰泉蟾<lb/>
黽逰絲困鳬鷖亂葦眠考槃吾有志敢吝買山錢<lb/>
　　　經廢寺<lb/>
寳殿莽蕭蕭殘僧宿敝寮壁餘昏後畫樹絶掛時瓢碑<lb/>
<pb n="KR4e0235_WYG_006-23b"/>
毁龜趺損梁荒䑕族驕聴經知識少馴虎度危橋<lb/>
　　　送王獻子還袁州<lb/>
相逢當夏首相別忽秋殘逆旅淹留久空囊去住難蘆<lb/>
飛鴻外白楓落馬頭丹已乏綈袍贈霜風今又寒<lb/>
　　　寄題鄧國弼貯青亭<lb/>
烟霞處處深紫翠滿遙岑夜靜松分籟天凉竹送隂野<lb/>
麏隨獨往山鳥荅閒吟古木蒼蒼色居人指鄧林<lb/>
　　　題余伯明龍沙遺䜟<lb/>
<pb n="KR4e0235_WYG_006-24a"/>
相逢証九還一竅指𤣥關道契鴻濛外神逰鶴馭間丹<lb/>
砂延緑髮白日駐紅顔試問龍沙㑹予名列幾班<lb/>
　　　涪州張節婦<lb/>
涪水澄如練還同節婦心栢舟吟自苦湘竹淚何深矢<lb/>
志終箕帚留顔見藳砧貞魂應不朽褒寵有綸音<lb/>
　　　方山嚴孝子<lb/>
苦節甘辭禄幽栖瀨水邊為憂親白髪非薄宦青氊名<lb/>
列髙賢傳山留處士阡遺孤垂老日猶廢蓼莪篇<lb/>
<pb n="KR4e0235_WYG_006-24b"/>
　　　芊江雪夜留別社中諸子<lb/>
嵗晏强為客時危怯離家孤身衝雨雪雙淚別烟霞前<lb/>
路天難盡故山雲易遮半生于役苦贏得鬢將華<lb/>
　　　不寐<lb/>
展轉懷鄉國愁心夜更繁猿聲烟外峽漁火水邊村屢<lb/>
醒無完夢頻啼有亂痕廿年嬰世網銷盡幾多魂<lb/>
　　　嵢峽道中即事<lb/>
臘盡天猶暖林深翠未凋石多盤谷口路半出山腰雲<lb/>
<pb n="KR4e0235_WYG_006-25a"/>
色愁當岫灘聲怒過橋郵亭看尚逺落日見歸樵<lb/>
　　　閨情<lb/>
淚盡閨中燭腸廻錦上文蛾眉羞寫月鸞鬢罷梳雲枕<lb/>
怯羅衾冷香孤綺閣薰空牀本無寐况復夜蛩聞<lb/>
　　　度分水關<lb/>
鳥道盤雲際停車怨隴頭封疆分異域關路割雙流地<lb/>
盡辭閩嶠山窮見楚州多情故鄉水嗚咽為含愁<lb/>
　　　吳江哭顧道行先生<lb/>
<pb n="KR4e0235_WYG_006-25b"/>
圖報慙無地哭聲空震天恩私諸子外知遇十年前殘<lb/>
篋𤣥經秘儀牀絳帳懸舊題詩滿壁一讀一潸然<lb/>
　　　送鄔子遠還京口時鄔有喪子之戚<lb/>
相逢俱失意相送柰愁何老去雄心减春來歸夢多舊<lb/>
山懷北固新淚滴西河世路已如此空為勞者歌<lb/>
　　　望月有懷和陸纂父<lb/>
一別經圓缺三秋望轉明蛾眉今夕影鸞鏡舊時情貌<lb/>
逐清輝减愁隨素魄生關山千里隔何處照盈盈<lb/>
<pb n="KR4e0235_WYG_006-26a"/>
　　　送蔡千户襲職還吳興<lb/>
龍韜堪報主燕頷定封侯掛印還鄉里揮鞭出御樓歸<lb/>
途尋越絶行槖佩吳鉤戎馬東南急憑君借筯籌<lb/>
　　　都門逢湛如和尚<lb/>
金陵留偈別燕市忽相逢不托侯門鉢閒聞禁苑鐘經<lb/>
文繙北藏禪理悟南宗行脚他鄉久空房偃舊松<lb/>
　　　訪楊山甫<lb/>
相過即留連因君卜築偏香銷爐有燼茶熟竈生烟採<lb/>
<pb n="KR4e0235_WYG_006-26b"/>
得芸驅蠧栽將桞借蟬門前時載酒來叩子雲𤣥<lb/>
　　　同陸纂父暮酌程康伯花下得枝字<lb/>
幽齋當薄暮移酌傍花枝選樹鶯窺酒穿林蝶罥絲月<lb/>
低流影緩風細度香遲不憚頻來此交歡無幾時<lb/>
　　　同陸纂父山人楊山甫保御集程康伯典客衙<lb/>
　　　　齋看芍藥<lb/>
異種分仙禁嬌姿冠衆芳當階飜絳艷傍砌發濃香鄭<lb/>
國佳人贈吳宫西子妝畫欄春色好不用説維揚<lb/>
<pb n="KR4e0235_WYG_006-27a"/>
　　　曾人倩雨中過酌<lb/>
故人休沐暇窮巷過吟鞭散帙鉤簾坐尋詩解帶眠馬<lb/>
蹄淹暮雨鶯語亂春烟自與壚頭熟不愁無酒錢<lb/>
　　　周叔宗郁孟野俞羨長李長白黎慎甫雨集分<lb/>
　　　　得微霽<lb/>
如絲看乍歇庭際尚蕭森已覺收殘靄飜疑結薄隂晩<lb/>
山消夕暈好鳥間新音徙倚花林暮斜陽生逺岑<lb/>
　　　題曹能始計部潞河公署園亭<lb/>
<pb n="KR4e0235_WYG_006-27b"/>
司農開別墅一徑滿烟霞與鶴同臨水隨蜂共放衙榆<lb/>
飄沿徑莢榴發傍牆花自足園池樂無煩到習家<lb/>
　　　送金季黄山人㳺五岳<lb/>
年來婚嫁畢五岳寄閒心勝地隨縁住名山到處尋孤<lb/>
笻青嶂老雙屐白雲深去矣辭塵網髙蹤比向禽<lb/>
　　　潞河別曹能始<lb/>
悲歌燕市筑歸興潞河船作客有何意還山仍種田窮<lb/>
猿投散木飢鶻倦遙天以我空囊故憐君損俸錢<lb/>
<pb n="KR4e0235_WYG_006-28a"/>
流落誰如我艱危况別君渡淮三伏雨瞻闕萬重雲殺<lb/>
氣旌旗滿哀聲鼓角聞臨岐雙涕淚不獨為離羣<lb/>
昔年同獻賦此日尚沉淪我有恓皇淚君憐棄置身黄<lb/>
塵歸路客白髮倚門親不盡消魂意哀歌難重陳<lb/>
久已歌黄鳥還勞賦白駒心雄猶短劍目斷更長途去<lb/>
住總歸客行藏空腐儒故園關百慮何敢畏馳驅<lb/>
　　　潞河驛別周叔宗<lb/>
經時俱作客此地且盤桓去路黄塵滿征衣白日寒吳<lb/>
<pb n="KR4e0235_WYG_006-28b"/>
歌聊自和燕月暫同看因悔長安陌蹉跎未盡歡<lb/>
　　　出都門留別茅平仲周思敬朱汝脩吳孝甫張<lb/>
　　　　孺宗趙凡夫鍾山甫韓兆之吳載伯阮步文<lb/>
　　　　張曰肩諸君<lb/>
違時空獻策落魄出燕南戀闕情無極離人思不堪緑<lb/>
楊鶯睍睆青草馬驂驔總是飄蓬客何時又盍簮<lb/>
　　　濟上<lb/>
歸興已如此歸帆尚濟州沙汀蘆受月江岸蓼迎秋不<lb/>
<pb n="KR4e0235_WYG_006-29a"/>
盡閩天逺無情汶水流敢辭留滯苦其奈倚門憂<lb/>
　　　太白酒樓<lb/>
太白久不返酒樓猶未傾當年聊一醉千載仰髙名隔<lb/>
岸圍山色憑欄到水聲風流無賀監過客若為情<lb/>
　　　王粹夫客淮上先歸相尋不值詩以懷之<lb/>
我來淮水上君已解歸舟逆旅無長策天涯總薄逰早<lb/>
辭征路苦先見故園秋漂毋祠前過因之雙淚流<lb/>
　　　夜宿焦山贈道林上人<lb/>
<pb n="KR4e0235_WYG_006-29b"/>
鷲嶺傍龍宫慈帆但信風懸燈孤嶂裏洗衲亂流中山<lb/>
靜雲歸錫湖平月印空道林名不沗禪理似支公<lb/>
　　　晩過惠山<lb/>
舍筏尋蘭若斜陽古殿開竹烟深似雨松瀑響如雷水<lb/>
逐鐘聲去雲從塔影來清泉隨意取裝得滿船回<lb/>
　　　王百谷招集南有堂<lb/>
故人三載別此日一尊同菴度旃檀雨池凉蘋蓼風暮<lb/>
蟬歸樹急殘暑入林窮座客多湖海鄉心因暫空<lb/>
<pb n="KR4e0235_WYG_006-30a"/>
　　　題姚叔乂𤣥散齋<lb/>
幽齋栖委巷蕭散寄髙吟筆底青山債尊前白髪心俗<lb/>
縁閒漸减𤣥理老彌深三徑蓬蒿滿唯容二仲尋<lb/>
　　　同沈穉咸過寒山寺訪旭公<lb/>
曲岸暫維舟精廬訪比邱鐘聲聞半夜杯影見中流榻<lb/>
倚干花晩房開萬竹秋相看成一笑疑是虎谿逰<lb/>
　　　贈劉㑹卿保御<lb/>
但得筋骸健何妨鬢髪蒼詩成開白社書就秘青囊世<lb/>
<pb n="KR4e0235_WYG_006-30b"/>
事閒能遣機心老易忘時時留客醉絲竹滿髙堂<lb/>
　　　贈沈公繩<lb/>
久已稱三絶真如顧虎頭杜門閒自得於世澹無求丘<lb/>
壑胸中相瀟湘筆底秋沈郎腰細盡盤礴未能休<lb/>
　　　哭鹽官斯學上人<lb/>
微塵元世界師已厭微塵滿月初圓果浮雲易了身曇<lb/>
花天外散金骨塔中新不作無生想聞之應損神<lb/>
　　　常山道中<lb/>
<pb n="KR4e0235_WYG_006-31a"/>
來時逢朔雪歸路又秋風客計慚羸馬鄉心逐去鴻喜<lb/>
看閩地近漸見越山窮想到家林日籬花開幾叢<lb/>
　　　經舊逰懷康元龍<lb/>
西陵分別後蹤跡各飄零又見楓林赤依然酒㡢青關<lb/>
河仍舊路風雪憶郵亭獨坐孤燈下踈碪未可聴<lb/>
　　　鵞湖晩行<lb/>
一徑入莓苔前峰夕照催饑烏遶樹去乳犢出林來山<lb/>
色自然秀野花無意開村村足幽趣差得少遲廻<lb/>
<pb n="KR4e0235_WYG_006-31b"/>
　　　車盤驛<lb/>
征途秋草遍客子倦知還嵗晩繰車急年荒水碓閒峰<lb/>
巒青絡繹溪澗緑廻環落日蒼茫外何山是故山<lb/>
　　　歸次建溪聞鄭君大訃詩以哭之<lb/>
忽爾傳君死猶疑訃未真哀來魂欲斷痛定淚沾巾泉<lb/>
路何其近皇天太不仁髙陽脩舊社應少白頭人<lb/>
送我荷亭上相看惜解携生離猶唧唧死別重凄凄世<lb/>
不容豪俠天疑愛滑稽魂兮招不返歌罷數行啼<lb/>
<pb n="KR4e0235_WYG_006-32a"/>
正擬還家日對君懷抱開如何千萬語總作一聲哀涙<lb/>
不到泉壤書難通夜臺或君靈爽在知我已歸來<lb/>
交逰君最長矍鑠有誰羣對酒杯邀月看山屐躡雲貧<lb/>
猶開白社老不厭紅裙何意經年別歸來便哭君<lb/>
　　　秋日載酒同陳汝翔黄伯寵惟起惟揚二弟訪<lb/>
　　　　王玉生郊居<lb/>
緑酒因君載青山與客同畫成真道子隐去即龎公丘<lb/>
壑村村合桑林巷巷通坐來香不斷窻外木犀風<lb/>
<pb n="KR4e0235_WYG_006-32b"/>
　　　冬夜袁無競過酌<lb/>
鐘聲排小閣燈影墜孤尊竹凈雲隂薄花踈霜氣繁卑<lb/>
喧雖近市幽僻亦深村坐久兒童睡山風自掩門<lb/>
　　　陪屠田叔使君㳺仁王寺同康元龍袁無競興<lb/>
　　　　公弟分得廻字<lb/>
鐘磬近香臺鳴騶半路廻莊嚴菩薩界善信宰官來合<lb/>
掌縁同結攅眉禁暫開山僧能愛客蓮漏不頻催<lb/>
　　　送黄若木還莆<lb/>
<pb n="KR4e0235_WYG_006-33a"/>
執手向城隅送君歸鯉湖風濤危渡峽雨雪倦登途遣<lb/>
日携書巻消寒問酒壚不須嗟伏櫪千里待名駒<lb/>
　　　髙賢祠成荅屠使君<lb/>
廟貌壯千秋英靈託一丘藻蘋無俗客香火總名流白<lb/>
骨化已久清魂吟未休預知百嵗後同得此中㳺<lb/>
八代斯文振全閩雅道尊精靈同不滅顯晦未須論權<lb/>
自操吾黨名非藉子孫泱泱東海上真可覇中原<lb/>
新祠勞仰止神理定非遙五世應難斬千秋永不祧像<lb/>
<pb n="KR4e0235_WYG_006-33b"/>
從詩外想䰟向賦中招後死吾徒在遺風未寂寥<lb/>
爼豆隆殊典山林更有光詩真傳在世没果祭于鄉身<lb/>
後榮如此生前困不妨當年冠蓋者誰敢望宫牆<lb/>
　　　囦溪十里橋與屠田叔泣別<lb/>
從來軒冕淚不滴芰荷衣獨有今朝別使君先淚揮地<lb/>
偏愁㑹隔天濶恐書稀望望車塵逺人人哽咽歸<lb/>
　　　惟秦冬夜偶至擁爐對酌率爾成咏<lb/>
音從空谷聴興似剡溪乗榾柮殘爐火松膋半壁燈俗<lb/>
<pb n="KR4e0235_WYG_006-34a"/>
情談後减詩草別來增濁酒堪消夜渾忘朔氣凝<lb/>
　　　有感<lb/>
傳聞關白死海氣絶氛腥間諜防真偽悲歡雜涕零王<lb/>
春回雨露天怒息雷霆時事難髙枕端居莫謂寧<lb/>
餒虎横行甚村氓骨半枯猛應憑倀鬼威或假妖狐白<lb/>
晝常當道清時敢負嵎官兵虚搏擊雞犬反驚呼<lb/>
久雨防時歉囊空米價騰子錢殘嵗急官賦隔年徴薄<lb/>
劣明時棄疎慵末俗憎處籬同斥鷃未敢望鵾鵬<lb/>
<pb n="KR4e0235_WYG_006-34b"/>
　　　贈本凈上人<lb/>
信心歸淨土行脚到閩天度衆時開講降魔夜不眠聞<lb/>
鐘能悟性補衲恐妨禪何日叅猊座焚香聴白蓮<lb/>
　　　題林明府先軰輓詩巻後<lb/>
鄉録留名姓遺圖見影神鳴琴瀔水曲歸櫬贑江濱哭<lb/>
墓門生老傳家嗣子貧巻中哀輓客存者更何人<lb/>
　　　慰陳平夫<lb/>
憐君多難日知己亦銷䰟已歎如懸磬何堪復鼓盆舊<lb/>
<pb n="KR4e0235_WYG_006-35a"/>
情思挽鹿新恨聴啼猿為問牛衣上添將淚幾痕<lb/>
　　　與黄道晦夜坐話舊<lb/>
零落田園後還嗟世事更眼昏妨夜讀身老廢春耕稻<lb/>
麥虧豐嵗虀鹽淡此生相看燈影裏無限舊時情<lb/>
　　　嵗暮戯題詩稿後<lb/>
本以牢騷著多因幽憤成雌黄招衆口青紫誤今生落<lb/>
落無窮意遙遙不朽名萬言難卒嵗掩巻獨傷情<lb/>
　　　水明樓贈陳仕卿<lb/>
<pb n="KR4e0235_WYG_006-35b"/>
日日來相訪愛君幽意長畫題隨客命詩債逼人償聴<lb/>
雨坐蕉徑放雲開竹房入林無小阮終少七賢狂<lb/>
　　　賦得繫臂紗送陸姬<lb/>
紅汗沾猶濕纒綿玉釧知暗香生皓腕微暈隠豐肌疑<lb/>
作同心結看如續命絲守宫今褪盡情重枕郎時<lb/>
　　　題普通寺<lb/>
山城已在山寺更翠微間磴路危因石杉松密䕶關鶯<lb/>
聲無意巧雲影自然閒徐步經行久桐花滿地斑<lb/>
<pb n="KR4e0235_WYG_006-36a"/>
　　　贈黄思衡廣文<lb/>
意氣貧難减文章老更工身閒貪佛日官冷稱儒風夫<lb/>
子推楊震經生重馬融劍鋒銷未盡耿耿尚如虹<lb/>
　　　懷惟秦客粤<lb/>
計程當入粤蹤跡竟何如馬度栟櫚密鶯啼簟竹疎定<lb/>
回天外夢誰寄嶺南書寂寂蠻村路知應念索居<lb/>
　<lb/>
　<lb/>
<pb n="KR4e0235_WYG_006-36b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　幔亭集巻六<lb/>
</p>
<p>
</p>
  </div>
<div>
<head>幔亭集巻七</head> <lb/>
    <p>
<pb n="KR4e0235_WYG_007-1a"/>
欽定四庫全書<lb/>
　幔亭集巻七<lb/>
　　　　　　　　　　　　　明　徐熥　撰<lb/>
　　七言律詩<lb/>
　　　吳城覽古<lb/>
白雲猶繞舊王居獨對西風恨有餘百戰山河歸草莽<lb/>
千年陵寝總丘墟月明茂苑遊麋鹿花暗荒城弔闔廬<lb/>
况是異鄉多病客豈堪唫眺暫躊躇<lb/>
<pb n="KR4e0235_WYG_007-1b"/>
　　　古意<lb/>
一天秋色露華清獨倚妝臺別恨生錦字緘愁過薊水<lb/>
寒衣將淚到遼城夢廻萬里金微路腸斷三更玉篴聲<lb/>
起視明河人不見朔雲邊月總關情<lb/>
　　　塞下曲<lb/>
沙磧風髙敵騎侵將軍新戰賀蘭隂塞霜曉角降王淚<lb/>
漢月秋笳壯士心刀上洗瘢青血冷營前望氣白光沉<lb/>
旄頭未落邊烽急腸斷空閨戍婦碪<lb/>
<pb n="KR4e0235_WYG_007-2a"/>
　　　送人入蜀<lb/>
忽聞天末雁聲悲况是尊前送客時白髮尚懷江海夢<lb/>
青山空負薜蘿期馬經劍閣晴虹斷帆過巴川夜月遲<lb/>
䕫府城頭應弔古寒雲漠漠草離離<lb/>
　　　西湖泛舟<lb/>
夕陽簫鼓起中流十里芙蓉兩岸秋荇帶亂縈青雀舫<lb/>
菱歌低度白鷗洲吳山積翠斜侵郭越女凝妝盡倚樓<lb/>
三竺鐘聲聴漸逺半江微月送歸舟<lb/>
<pb n="KR4e0235_WYG_007-2b"/>
　　　飲王氏南園<lb/>
南園精舍逺塵囂晏坐松隂暑氣消鷲嶺雲光連古堞<lb/>
馬江帆影逐歸潮乍聞金鐸當空斷遙見珠旛隔寺飄<lb/>
日晩寒鴉栖欲盡海風吹月上山椒<lb/>
　　　青樓曲<lb/>
美人家住五陵東溝水門前曲曲通簾影半邀金市月<lb/>
簫聲閒度玉樓風舊飜小扇桃花碧新製單衫杏子紅<lb/>
十二欄干千樹桞不知何處繫青驄<lb/>
<pb n="KR4e0235_WYG_007-3a"/>
　　　送游方僧<lb/>
春風初動雪初晴錫杖今朝出化城萬里雲天孤鶴影<lb/>
滿林烟樹亂鶯聲禪心客路隨流水古院荒山閉月明<lb/>
自是空門無定跡河橋此別漫關情<lb/>
　　　秋夜送客<lb/>
秋至關河木葉乾送君西去路漫漫潮喧古渡猿啼隠<lb/>
露下空江雁影寒數㸃漁燈歸浦逺一聲僧磬出林殘<lb/>
片帆𣺌𣺌知何處後夜相思獨倚欄<lb/>
<pb n="KR4e0235_WYG_007-3b"/>
　　　金山寺別恩上人<lb/>
忽聞鐘韻出林微話別空門思欲飛日暮西風吹客棹<lb/>
夜深凉月夢僧衣蕪城嵗晩蘆花盡𤓰步秋髙木葉稀<lb/>
從此分携各南北更於何處問禪機<lb/>
　　　煬帝行宫<lb/>
滿目繁華一夕空至今行客説離宫垂楊舊見朱旗繞<lb/>
芳草曽經翠輦通商女歌殘花落後妖姬䰟散月明中<lb/>
可憐淮水龍舟戯聴得江南曲未終<lb/>
<pb n="KR4e0235_WYG_007-4a"/>
廢殿荒凉噪暮鴉廣陵潮滿夕陽斜一從鳯輦歸黄土<lb/>
無復龍舟駐翠華春盡冷烟生蔓草夜深明月照璚花<lb/>
當時複道今何處半屬蕪城百姓家<lb/>
　　　雪中登富春山<lb/>
羣山萬壑白嶙峋雪裏移舟問富春諸將漢家依日月<lb/>
故人天上動星辰千年宿草埋鐘鼎七里寒烟䕶釣綸<lb/>
最羨羊裘堪傲世青袍愁染洛陽塵<lb/>
　　　姑蘇懷古<lb/>
<pb n="KR4e0235_WYG_007-4b"/>
秋風吹送木蘭橈無那愁心逐暮潮響屧廊中歌舞散<lb/>
姑蘇臺上鹿麋驕東吳覇氣今俱盡西子香魂不可招<lb/>
半夜烏啼鐘欲動無情明月照楓橋<lb/>
　　　蘭陵道中寄同社<lb/>
木落孤城嵗易闌征途何日到長安匣中寳劍霜花冷<lb/>
客裏金尊竹葉殘兩浙名山方駐馬七閩諸子正登壇<lb/>
忽聞白苧歌聲起欲倩西風寄澤蘭<lb/>
　　　經黄河寄懷陳平夫<lb/>
<pb n="KR4e0235_WYG_007-5a"/>
隔岸驚聞伐木歌櫓聲搖月下黄河六溪晝静枯桐冷<lb/>
三徑春深芳草多滿路繁霜凋客鬢半江寒雨夢漁蓑<lb/>
思君不奈風塵逺夜夜愁心逐逝波<lb/>
　　　易水道中答謝在杭<lb/>
翩翩擊筑共遊燕慷慨行歌易水邊九曲河流看似帶<lb/>
三春楊桞折為鞭詩成馬上無須草酒買壚頭不論錢<lb/>
此去長安應咫尺與君同賦帝京篇<lb/>
　　　清明日飲陳子卿燕南客舍<lb/>
<pb n="KR4e0235_WYG_007-5b"/>
燕市逢君倒接䍦幾迴相樂又相悲天涯踪跡同萍梗<lb/>
客路年華寄桞枝南國詞壇髙赤幟西山爽氣落瑤巵<lb/>
若非暫過梨花院辜負春光總不知<lb/>
　　　下第呈孫子樂省元<lb/>
黑貂裘敝出長安客路春光半已殘燕市桞從歸處折<lb/>
故園花在夢中看處囊壯士猶潛穎落魄王孫未築壇<lb/>
飄泊風塵還自笑十年依舊一儒冠<lb/>
　　　平望舟中同在杭晩眺<lb/>
<pb n="KR4e0235_WYG_007-6a"/>
片㠶湖上正黄昏萬頃湖光浪不飜別後久無千里雁<lb/>
月中同聴一聲猿半汀菱葉爭迎棹滿目蘆花不見村<lb/>
無數漁歌雲外起天涯孤客易銷魂<lb/>
　　　王百谷半偈菴贈順公<lb/>
彼岸由來不易登仲宣樓上遇名僧演成西竺三車法<lb/>
傳得南宗幾佛燈紀臘每栽香國樹題詩常買剡溪藤<lb/>
漫言自昔耽禪説身捨空門愧未能<lb/>
　　　婁江哭王太常敬美先生<lb/>
<pb n="KR4e0235_WYG_007-6b"/>
箕尾騎來厯幾秋招䰟慟哭過西州雲飛澹圃愁無色<lb/>
水到婁江咽不流寳劍此時懸季子明珠何地報隋侯<lb/>
丘山零落空華屋徒抱人琴痛未休<lb/>
　　　哭王太常墓<lb/>
一夜文星落太空中原驚嘆失人龍五湖方遂鴻㝠志<lb/>
千載真成馬鬛封門下幾人歌薤露墓前今日挂芙蓉<lb/>
招魂宋玉吞聲哭欲叩天閽苐九重<lb/>
　　　陳价夫歸自崖州談粤中山水因懷舊遊<lb/>
<pb n="KR4e0235_WYG_007-7a"/>
珠崖彈鋏動經年醉抱黎姬酒肆眠笑語尚存湖海氣<lb/>
衣裳猶帶島夷烟波羅老去甘如蜜蔞葉開時小似錢<lb/>
十載遊蹤俱是夢不堪重聴舊山川<lb/>
　　　送劉司理考績之京<lb/>
北望京華去路賒法星長照使君槎一官佐郡來分竹<lb/>
三載王程正及𤓰匹馬夜嘶燕市月新鸎春囀上林花<lb/>
天朝正待平反䟽父老前途不用遮<lb/>
　　　贈蔡景明叅知<lb/>
<pb n="KR4e0235_WYG_007-7b"/>
托跡江湖二十霜名山遊遍不齎糧斗間能辨龍文氣<lb/>
粉署曾含雞舌香夜月久虚𤣥草宅客星還照紫薇郎<lb/>
山川信美皆吾土何用登樓憶故鄉<lb/>
　　　過邵夢弼廣文山居<lb/>
家傍城南薛老峰衡茅長閉白雲蹤讀書早已過袁豹<lb/>
作賦元堪比士龍座上一盤餐苜蓿匣中三尺掛芙蓉<lb/>
山間忽聴蘇門嘯知隔烟蘿第幾重<lb/>
　　　送趙仁甫司理左遷之京<lb/>
<pb n="KR4e0235_WYG_007-8a"/>
十載功名嘆積薪風波萬里一孤臣江潭此日歌漁父<lb/>
宣室何年問鬼神自是蛾眉終見妬豈知龍性故難馴<lb/>
邇來詞客方多難莫向長安逐酒人<lb/>
　　　哭邵夢弼廣文<lb/>
雲黯烏山舊草亭撫牀慟哭淚交零百年天地收靈氣<lb/>
半夜詞壇隕將星挂壁哀絃今已斷隔隣長笛不堪聴<lb/>
茂陵死後多遺稿剰有殘編著汗青<lb/>
賦就招䰟竟莫還天閽虎豹正當關更無白日能廻照<lb/>
<pb n="KR4e0235_WYG_007-8b"/>
豈有金丹可駐顔死後脩文居地下生前遺墨在人間<lb/>
青門皓首幽栖處桂樹蕭條不忍攀<lb/>
　　　中秋飲西湖澄瀾閣觀妓<lb/>
八月秋風冷芰荷西山爽氣晩來多千重樹色濃於染<lb/>
十里湖光澹似羅白社共酣桑落酒紅裙齊唱竹枝歌<lb/>
今宵若得君平卜知泛星槎入絳河<lb/>
　　　挽吳門沈汝明處士<lb/>
蕭蕭白髮老山林處士星文一夜沉隣舍幾能悲短笛<lb/>
<pb n="KR4e0235_WYG_007-9a"/>
中原誰不嘆亡琴空林猿鶴春無主滿地松楸日易隂<lb/>
墓與要離孤塜近梁鴻髙節尚堪尋<lb/>
　　　齊將軍席上聞歌<lb/>
七載韶華嘆逝波天涯尊酒喜重過春風海上銷兵氣<lb/>
夜月軍中奏雅歌仙子吹笙年正少將軍入幙客偏多<lb/>
㶚亭醉尉應相避敢問今宵漏若何<lb/>
　　　送熊益中孝亷歸豐城<lb/>
征亭尊酒蹔躊躇一曲陽關恨有餘月裏龍精歸劍浦<lb/>
<pb n="KR4e0235_WYG_007-9b"/>
雲邊馬首出匡廬故園春盡鶯聲老驛路天長雁影疎<lb/>
明到長安同獻賦知君才藻逼相如<lb/>
　　　贈黄瞻山先生<lb/>
年少聲華動五侯老來長嘯臥滄洲門無車轍堪羅雀<lb/>
家有圖書可汗牛流水一村韋曲社桃花三月武陵舟<lb/>
知君猿鶴盟猶在好看青山到白頭<lb/>
　　　贈歌者<lb/>
鷪喉宛轉舞蹁躚唱徹凉州苐一篇緱嶺羽衣王子晉<lb/>
<pb n="KR4e0235_WYG_007-10a"/>
漢宫麗質李延年袖當臥處還堪剪錦擲筵間不用纒<lb/>
三過雍門稱絶技可能歌勸上留田<lb/>
　　　沙口夜泊答宗思兼見示<lb/>
薄暮停橈水一灣沽來村酒破愁顔戍樓殘角吹霜落<lb/>
別浦漁舟刺月還幾㸃昏鴉歸木杪數家寒火出林間<lb/>
漫言潘岳猶年少憔悴西風鬢易斑<lb/>
　　　重陽前一日寓寳嚴寺<lb/>
為憐秋色滿禪房回首家山幾斷腸季子黑裘淹嵗月<lb/>
<pb n="KR4e0235_WYG_007-10b"/>
潘郎青鬢怯風霜天涯佳節愁中過上界鐘聲夢裏長<lb/>
飄泊異鄉知已少明朝誰泛菊花觴<lb/>
　　　江郡侯招飲西湖同曾人倩謝在杭分得遊字<lb/>
乞假邀驩露冕遊蹔從湖上駐鳴騶千層粉堞連雲起<lb/>
一帶滄波遶寺流大夢山前春意動澄瀾閣上雨聲收<lb/>
江淹彩筆雄今古敢對青尊共唱酬<lb/>
　　　送黄居約司理英州<lb/>
少年新佩吕䖍刀擁傳東行意氣豪公署遙開瀧水濶<lb/>
<pb n="KR4e0235_WYG_007-11a"/>
法星還傍斗垣髙曲江桞色迎征幰庾嶺梅花照錦袍<lb/>
同聴鹿鳴君已貴可無書札慰蓬蒿<lb/>
　　　己丑除夕迎春同陳振狂過鍾山寺訪曾人倩<lb/>
　　　　適瀚上人至同得僧字<lb/>
嶺南才子氣憑陵剡水孤舟興可乗青樹又添堦下臘<lb/>
緇衣同對佛前燈漫誇市上春如錦且醉尊中酒似澠<lb/>
總是空門無去住好將真偈問名僧<lb/>
　　　庚寅元日曾人倩過訪同謝在杭分韻<lb/>
<pb n="KR4e0235_WYG_007-11b"/>
故人騎馬到岩阿同泛椒花醉薜蘿別後青雲俱未達<lb/>
鏡中華髮近如何鷗盟隠去還堪結馬齒年來覺漸多<lb/>
新桞河橋初綻緑明朝且莫賦驪歌<lb/>
　　　鍾山寺送曾人倩歸嶺南<lb/>
曾向東阿酒肆逢重來相見未從容帆飛炎海三秋月<lb/>
門掩青山半夜鐘客路迎人惟桞色貧交贈別只芙蓉<lb/>
遙知他日相思處夢在羅浮四百峯<lb/>
　　　送江太守兵備三吳<lb/>
<pb n="KR4e0235_WYG_007-12a"/>
登車攬轡正秋分臥轍無能借㓂君郭外一錢遮五馬<lb/>
匣中雙劍静三軍霜臺俯瞰婁江水行部遙飛震澤雲<lb/>
自愧淺才甘寂莫誰因羽獵薦雄文<lb/>
　　　送謝伯元之金陵<lb/>
長江𣺌渺片帆開一曲離歌落照催挾妓每過桃葉渡<lb/>
尋僧重上雨花臺芙蓉古岸猶堪采禾黍遺宫盡可哀<lb/>
不必登髙頻弔古六朝王氣已成灰<lb/>
　　　温永叔郡丞以詩見贈賦答<lb/>
<pb n="KR4e0235_WYG_007-12b"/>
南國風流温太真翩翩才藻更誰倫幾年作吏猶分竹<lb/>
何處逢人嘆積薪郡劇不妨三日醒甑空寧厭一官貧<lb/>
使君賦有凌雲氣白練親題寄隠淪<lb/>
　　　聞警<lb/>
西賊寒盟秋犯邊黄塵漠漠暗髙天一從互市通窮塞<lb/>
廿載偷安罷控弦絶域羽書飛幙府連營烽火照甘泉<lb/>
諸公早建安危策四海蒼生正倒懸<lb/>
和議當年計已踈空將嵗幣致穹廬總縁中夏無防禦<lb/>
<pb n="KR4e0235_WYG_007-13a"/>
遂使窮邊得擣虚帷幄運籌賢相國邊陲經畧老尚書<lb/>
吾皇威福齊天地杕杜歌成樂有餘<lb/>
傳聞邊郡苦天驕三輔人心忽動搖寧夏守臣紛告急<lb/>
太平天子始臨朝中原幾䖏憂騎虎北塞何人得射鵰<lb/>
坐看邉庭空漠北漢家新拜霍嫖姚<lb/>
關山邉騎響蕭蕭司馬觀兵日度遼天上黑光久摩盪<lb/>
宫中黄屋太焚燒空揮涕涙憂時變難効涓涘答聖朝<lb/>
安得善言同宋璟冥冥氛祲一時銷<lb/>
<pb n="KR4e0235_WYG_007-13b"/>
　　　經湧泉廢寺<lb/>
約客扶笻到上方白雲空繞舊僧房經臺嵗久蘿隂合<lb/>
香積春深草色荒遺址尚傳唐甲子殘碑猶志宋文章<lb/>
可憐幾度滄桑變惟有猿聲嘯夕陽<lb/>
　　　過大笠僧太虚故居<lb/>
重携竹杖訪禪栖鐘磬無聲鳥亂啼隻履乍逢歸竺國<lb/>
衆香今已指曹溪幻身自昔終於滅住世虚傳得大齊<lb/>
却笑俗情空雨涙悟來應識世人迷<lb/>
<pb n="KR4e0235_WYG_007-14a"/>
　　　贈趙茹霞羽士<lb/>
海國真人茹碧霞廿年雲水寄生涯讀殘紫府三千籙<lb/>
看盡𤣥都十萬花天外瑤笙招白鶴洞中霞佩隠青蛇<lb/>
知君名姓歸仙籍為乞星壇伏火砂<lb/>
　　　吸江亭送林隠之山人還永嘉<lb/>
蕭蕭匹馬萬重山遙指家林雁宕間竹葉難留孤客醉<lb/>
桃花如笑故人顔不將旅食彈長鋏已動歸心憶小蠻<lb/>
歌罷驪駒聲漸遠吸江亭外即陽關<lb/>
<pb n="KR4e0235_WYG_007-14b"/>
　　　客中憶惟起惟揚弟<lb/>
誰憐嵗晩滯征途無那離心滿五湖花外烟霞雙屐冷<lb/>
竹中風雨一燈孤斷猿呌月朝歸峽孤雁啼霜夜入蘆<lb/>
憶汝松窻讀周易莫教三逕易荒蕪<lb/>
　　　再至京師<lb/>
遙控秦關百二重九天宫闕絢芙蓉醉中但擊荆軻筑<lb/>
夢裏驚聞漢闕鐘才子新詞皆吐鳯美人髙髻盡盤龍<lb/>
玉河楊桞絲絲緑染得青袍色尚濃<lb/>
<pb n="KR4e0235_WYG_007-15a"/>
　　　中秋集周光禄花亭觀妓<lb/>
何來珠履滿華堂絃索聲中漏未央狂客風流歌白幘<lb/>
妖姬雲集鬭紅妝月明盡撤千枝燭花鬱爭分百和香<lb/>
莫謂醇醪容易醉主人年少是周郎<lb/>
　　　送蒼峽王廵檢罷官歸鄉<lb/>
越王臺上送將歸逺樹空林帶夕暉蒼峽斷猿雙涙下<lb/>
碧天寒雁一行飛秪愁白髮流年暮不問青山舊業微<lb/>
此別悠悠難再遇思君惟有一沾衣<lb/>
<pb n="KR4e0235_WYG_007-15b"/>
　　　寄吳叔嘉<lb/>
當年嵗晩過江都聞説相如渴未蘇作客生涯雲共薄<lb/>
懷人愁緖月同孤秋風茂苑閒清晝春雨荒城長緑蕪<lb/>
遙想登樓定懷土夢䰟夜夜到勾吳<lb/>
　　　送劉宋卿還家兼訊顧長卿世卿<lb/>
平蕪漠漠白雲閒忍向尊前送客還賦別此時過候館<lb/>
懷人今夜閉空山一年春色啼鶯裏千里歸心去馬間<lb/>
為問姑蘇臺上客幾人飛夢到閩關<lb/>
<pb n="KR4e0235_WYG_007-16a"/>
　　　送陳仲徽之齊省兄<lb/>
都亭對酒起愁聲芳草萋萋感別情一片飛帆揚子渡<lb/>
五更歸夢越王城客途社早初逢燕官舍春深好聴鶯<lb/>
念我征鞍方蹔息不堪江上送君行<lb/>
堤畔流鶯不可聞此行應念鶺鴒羣孤舟夜渡秦淮月<lb/>
匹馬朝衝泰岱雲故國烟花隨夢斷天涯春色隔江分<lb/>
欲知別後相思意惟有登樓對夕曛<lb/>
　　　寄陳子卿<lb/>
<pb n="KR4e0235_WYG_007-16b"/>
萋萋芳草滿汀洲為念王孫獨倚樓易水悲風孤客涙<lb/>
潞河寒雨一歸舟征途入夜勞鄉夢野店逢春憶舊逰<lb/>
獻賦不須嗟未達于今世路總悠悠<lb/>
　　　孫子長居湖上別業却寄<lb/>
西湖水色碧連天湖上幽栖地自偏逺寺鐘聲明月夜<lb/>
隔林樵唱夕陽邊行當花徑常逢鹿坐向檉隂獨聴蟬<lb/>
聞説荒郊少人跡與誰同泛釣魚船<lb/>
　　　送玉生諸子遊方廣巖<lb/>
<pb n="KR4e0235_WYG_007-17a"/>
一葉蘭舟問翠微滿汀楊桞正依依谷當絶壁僧行慣<lb/>
寺隠深溪客到稀半畆暮雲禪榻冷幾畨春雨水簾飛<lb/>
花源自是堪迯世莫學漁郎去便歸<lb/>
　　　送田將軍武薦上司馬<lb/>
侯門才子似君稀鵲印貂裘赴帝畿濟北烟花迎去馬<lb/>
潞河風桞綰征衣津亭春暖千鶯囀上苑秋髙一鶚飛<lb/>
聖主臨軒應召對安邊何策獻彤幃<lb/>
關城三月尚微寒一曲離歌送所驩客舍花飛春漠漠<lb/>
<pb n="KR4e0235_WYG_007-17b"/>
長安天逺路漫漫舟移楚水晴烟斷馬過燕山夕照殘<lb/>
獨愛終軍最年少請纓還擬繋樓蘭<lb/>
　　　游宗謙山人見過<lb/>
春殘花落雨濛濛十載襟期此日同一榻獨懸青嶂裏<lb/>
數杯長醉白雲中已聞嘯似蘇門逺還羨談如稷下雄<lb/>
明發河橋應折桞白頭為客任西東<lb/>
　　　清明日感懷<lb/>
此心如夢復如癡荏苒春光欲暮時啼比杜鵑先有血<lb/>
<pb n="KR4e0235_WYG_007-18a"/>
愁同楊桞更多絲林花開遍誰為主社燕重來亦似悲<lb/>
寒食已過非禁火閉門猶自絶晨炊<lb/>
　　　送妓入道<lb/>
厭居綺陌慕丹丘斷却塵縁學道流夜静有神遊紫府<lb/>
月明無夢到青樓六時古洞春風滿十二巫山暮雨休<lb/>
一曲雲璈聲縹緲依稀猶帶小凉州<lb/>
愁把芳年老狹邪欲尋鉛汞洗鉛華西園公子求遺珮<lb/>
南嶽夫人贈紫霞翠袖正宜過碧海朱顔偏可餌丹砂<lb/>
<pb n="KR4e0235_WYG_007-18b"/>
玉聲已奏僊家樂不向江心抱琵琶<lb/>
　　　題郭士龍隠居<lb/>
壺公山色白雲齊一室蕭然隠者栖短屐每尋芳草路<lb/>
輕舟時泛木蘭谿春深緑酒聞鶯語晝靜𤣥經落燕泥<lb/>
欲覓武陵何處所桃花干樹使人迷<lb/>
　　　林方伯先生七十初度是日為吕純陽誕辰<lb/>
共傳薇省即蓬壺白髮中朝老大夫申甫何年曾降嶽<lb/>
仙翁此日正懸弧一杯瓊液承金掌九轉丹砂在玉爐<lb/>
<pb n="KR4e0235_WYG_007-19a"/>
莫是貞元前進士托生塵世住𤣥都<lb/>
　　　送人還九江<lb/>
送君西去路漫漫二月東風擁去鞍彭蠡驚濤雲外聴<lb/>
匡廬飛瀑月中看天涯草色今猶短驛路楊花尚未殘<lb/>
不用臨岐倍惆悵一尊還共醉長安<lb/>
　　　讀禮感懷<lb/>
相見黄泉未有期每思往事涙交頤蠧生殘篋長留粉<lb/>
蛛匿空房亂結絲花徑尚看扶杖處檉隂猶記納凉時<lb/>
<pb n="KR4e0235_WYG_007-19b"/>
綿綿此恨應無盡忍讀風人陟岵詩<lb/>
何事當年便絶裾誤人應是薦賢書九天無處閽堪叩<lb/>
三釜如今願已虚却恨別離同夢寐還驚日月易居諸<lb/>
從今不起雲霄念長向花間御板輿<lb/>
素車白馬出燕關風急雲寒雪滿山當日已拚成死孝<lb/>
此身何敢望生還忍看堂上遺容在無復花前舞袖斑<lb/>
丹旐翩翩人不見撫牀空有涙潺湲<lb/>
哭向靈幃喚不醒可憐從此隔幽冥雙鳬影絶人何處<lb/>
<pb n="KR4e0235_WYG_007-20a"/>
五桞隂濃戸自扃藉草祗今稀酒伴種花誰復課園丁<lb/>
廻思二十年前事日日窻前教一經<lb/>
　　　送興公弟之吳為先人乞銘<lb/>
銜哀送汝出江關滿路悲風損別顔此日素車驅白馬<lb/>
幾時黄絹勒青山夢廻草色離腸斷身着麻衣血涙斑<lb/>
憐我雙眸枯欲盡不堪分手更潺湲<lb/>
叮嚀數語涙千行此去關山路𣺌茫三伏炎蒸過劍浦<lb/>
一江風雨度錢塘魂隨逺嶼孤鴻斷目極遙天匹練長<lb/>
<pb n="KR4e0235_WYG_007-20b"/>
當念倚門雙白髮莫將行色滯他鄉<lb/>
　　　送王玉生遊吳<lb/>
幾樹蟬聲亂夕暉送君無奈涙沾衣花間此日人傷別<lb/>
竹裏從今客到稀吳苑山川行處徧横塘烟雨望中微<lb/>
登樓王粲多鄉思目斷秋風一雁歸<lb/>
　　　寄王百谷<lb/>
三載吳門兩見君別來相憶倍殷勤夢廻半偈菴前月<lb/>
望斷姑蘇臺上雲赤牘此時憑雁足黄庭何日換鵝羣<lb/>
<pb n="KR4e0235_WYG_007-21a"/>
先人墓所豐碑在應賴邯鄲絶代文<lb/>
　　　送王大遊吳兼訊舍弟<lb/>
瀟瀟風雨滿征途一片輕帆過闔閭路指蛇門懷伍相<lb/>
劍藏魚腹弔專諸砧敲八月寒聲早葉下三江樹影疎<lb/>
若到吳閶憑問訊天涯遊子近何如<lb/>
　　　送陳子卿歸墨潭精舍<lb/>
送君歸詠卜居篇精舍平臨絶澗前翠壁倒懸潭似墨<lb/>
蒼林遙望樹如烟月移竹色當虚牖風落松花滿釣船<lb/>
<pb n="KR4e0235_WYG_007-21b"/>
聞説漢庭方羽獵未應寂寞老揚𤣥<lb/>
　　　雨夜登玉皇閣<lb/>
鼇頂秋深起夜凉飄飄雲氣黯虚堂丹燒九轉成金母<lb/>
閣聳千尋禮玉皇燈影乍沉孤嶂雨磬聲微度半林霜<lb/>
古壇坐久天花落不覺餘香滿石牀<lb/>
　　　中秋同惟秦震卿集汝大草堂看月因懷惟起<lb/>
　　　　客吳<lb/>
西風蕭瑟葉初黄入夜行歌過草堂金粟散時天似水<lb/>
<pb n="KR4e0235_WYG_007-22a"/>
玉繩低處月如霜尊前竹色浮秋靄檻外松隂度晩凉<lb/>
遙望南飛有烏鵲應憐游子滯他鄉<lb/>
　　　逢慶良上人<lb/>
東林結社已多年忽汎慈航到海邊自是真空能出世<lb/>
誰知綺語不妨禪洗瓢曲澗搖寒月卓錫深山破暝烟<lb/>
幾度相從談勝果無諸城外即諸天<lb/>
　　　送良上人還金陵靜海寺<lb/>
楓葉蕭蕭露氣凝不堪江畔送名僧浮杯忍作無期別<lb/>
<pb n="KR4e0235_WYG_007-22b"/>
説法誰叅最上乗滿路凄風聞寳磬一天殘月夢金陵<lb/>
懸知錫杖重來處傳得南宗幾佛燈<lb/>
　　　王百谷為先永寧表墓寄此答謝<lb/>
西風吹雁出菰蘆尺素銜來字字珠倚馬萬言推繡虎<lb/>
臯魚雙涙感啼烏通家敢謂同文舉名筆何縁借董狐<lb/>
片石空山垂不朽千秋應得免樵蘇<lb/>
　　　送王生之臨卭省州守叔父獻甫<lb/>
西北胡笳不斷吹送君南浦淚如絲荆門樹影雲中盡<lb/>
<pb n="KR4e0235_WYG_007-23a"/>
巫峽猿聲月下悲客路裝輕懷匕首驛樓燈現望峨眉<lb/>
天涯何處能相憶孤館殘更夢覺時<lb/>
驅車萬里向殊方極目卭崍路渺茫官舍烟雲隣越巂<lb/>
人家風土雜夷羌綺琴曲裏挑新寡鼙鼓聲中憶故鄉<lb/>
丙穴由來魚不乏八行書札莫相忘<lb/>
　　　讀禮日謝在杭拜官湖州便道還家見訪賦贈<lb/>
當時同聴鹿鳴歌此日雲霄與薜蘿鷄骨支來天上泣<lb/>
馬蹄驚向巷中過經年聚散蹤無定一見悲歡涙更多<lb/>
<pb n="KR4e0235_WYG_007-23b"/>
天上星辰催執法相思又隔五湖波<lb/>
　　　後感懷<lb/>
家難相尋最可憐麻衣如雪淚如泉慈雛返哺嗟無日<lb/>
熊膽和丸憶昔年總為易凋萱草色却教重廢蓼莪篇<lb/>
杯棬尚在人何處不待持來已慘然<lb/>
滿目悲風起白楊幽明相隔路茫茫繐帷塵暗靈何在<lb/>
寳婺星沉夜不光忽爾無心呼阿母猶然有夢禮醫王<lb/>
板輿此日難重御一到花間一斷腸<lb/>
<pb n="KR4e0235_WYG_007-24a"/>
纔入庭幃便愴情遺容猶在不聞聲蜀魂未化啼尤切<lb/>
精衛空填恨豈平懷似陸郎徒有橘孝慚考叔竟無羮<lb/>
可憐神理年來盡已向塵中厭久生<lb/>
一夕音容背北堂人間那得返魂香百年渾似枝頭露<lb/>
雙鬢難留鏡裏霜爻象謾勞推季主刀圭空復藉韓康<lb/>
此身不但如荼苦血涙千行更萬行<lb/>
　　　哭李惟實孝亷<lb/>
寒雲慘淡日黄昏壯士長銜萬古寃易水當年歌變徴<lb/>
<pb n="KR4e0235_WYG_007-24b"/>
湘潭此日賦招魂妖狐夜半啼原野山鬼秋深哭墓門<lb/>
明嵗素車過五嶺為君抆涙薦芳蓀<lb/>
少年俠客擅詞華埋玉空山事可嗟自是關門多虎豹<lb/>
總縁嵗序在龍蛇詩餘長吉囊中草夢絶文通筆裏花<lb/>
十載交情惟一哭西風吹淚到天涯<lb/>
曾同擊筑醉燕都意氣翩翩似狗屠良友忽傳成死別<lb/>
故人猶未束生芻秦廷慟哭知多少梁獄投書果有無<lb/>
我在苦中情更苦傷君那禁涙模糊<lb/>
<pb n="KR4e0235_WYG_007-25a"/>
重泉冥漠隔知音從此交期夢裏尋颯颯悲風天外急<lb/>
離離芳草墓前深千秋獨抱亡琴痛萬里空懷許劍心<lb/>
杯酒他年澆白骨北邙松栢恐成林<lb/>
　　　寄劉季徳<lb/>
故人蹤跡久相違何事猶然一布衣九鯉烟霞歸草屫<lb/>
五羊山水寄金徽竹期王子重來看花向劉郎別後飛<lb/>
千里停雲情不淺秋風莫遣鴈鴻稀<lb/>
　　　寄許靈長<lb/>
<pb n="KR4e0235_WYG_007-25b"/>
年來何處寄行蹤聞在吳山第一峯古洞烟霞生薜荔<lb/>
寒窻風雨泣芙蓉萬家燈影千村月半夜歌聲滿寺鐘<lb/>
幾度思君勞夢寐錢唐江上水重重<lb/>
　　　寄曠上人<lb/>
瓢笠何年住化城閉關跏坐夢魂清雙雙月下浮屠影<lb/>
夜夜雲間斷磬聲悟徹空花諸相滅翻殘貝葉一燈明<lb/>
幾時結得東林社共證菩提了此生<lb/>
　　　鄧汝髙進士轉餉遼東便道過家見訪喜贈<lb/>
<pb n="KR4e0235_WYG_007-26a"/>
才華籍籍賦長楊裘馬翩翩出建章遼海軍儲憑轉餉<lb/>
漢廷郎署待含香笑談不帶雲霄氣名姓新依日月光<lb/>
獨有故人憔悴甚豈堪相對問行藏<lb/>
　　　送在杭司理湖州<lb/>
少年擁傳暫還家捧檄新乗上漢槎地接洞庭多橘柚<lb/>
郡稱澤國半桑麻省刑網好開三面判事才能出五花<lb/>
手折衰楊從此別夢魂飛不到天涯<lb/>
長安躍馬主恩新詞客今為執法臣苕水共看初帶印<lb/>
<pb n="KR4e0235_WYG_007-26b"/>
滄波由此罷垂綸寛同漢室于廷尉情似樊川杜舍人<lb/>
何處公餘堪引眺三江烟雨五湖春<lb/>
曾將才藻擅詞壇此日新彈貢禹冠早嵗共稱賢宅相<lb/>
少年初拜漢郎官霅溪水響褰帷聴顧渚山髙拄笏看<lb/>
自是法曹關象緯霜威先已逼人寒<lb/>
爭傳詞賦是𤣥暉捧得除書晝錦歸属吏共迎新緑綬<lb/>
世家猶説舊烏衣征亭霜冷孤鴻斷驛路天長駟馬飛<lb/>
君去已陪鵷鷺侣不才空守釣魚磯<lb/>
<pb n="KR4e0235_WYG_007-27a"/>
　　　寄答沈從先<lb/>
海國秋髙一鴈輕題書千里見交情鹿門君已逃踪跡<lb/>
鶴市誰能識姓名𤣥草謾憂瓿上覆彩花長向筆中生<lb/>
淺才何敢當皇甫欲序三都愧未成<lb/>
　　　得胡御長詩却寄<lb/>
蹤跡年來混酒徒獨留名姓滿江湖卜居已傍三天竺<lb/>
處世猶悲五石瓠刻石好辭傳幼婦閉門髙論著潜夫<lb/>
胷中莫是波斯國寄得瑤函字字珠<lb/>
<pb n="KR4e0235_WYG_007-27b"/>
　　　哭周所諧<lb/>
開緘忽報故人亡雙涙如傾幾斷腸掛劍未能同季子<lb/>
知音何處覔周郎到來已嘆交驩淺死去空憐別恨長<lb/>
多少遺編猶在篋一回吟咏一凄凉<lb/>
當年風雨出芝山行李蕭然夜度關自謂千秋同藝苑<lb/>
何期此夕謝人間幾時客作鳴驢弔何日人能化鶴還<lb/>
一掬木蘭溪上淚溪聲應共淚潺湲<lb/>
百年交誼隔泉扃遙對西風淚自零欲以遺文託行世<lb/>
<pb n="KR4e0235_WYG_007-28a"/>
敢將良友負幽冥朱弦既斷誰同調隣篴重吹豈可聴<lb/>
不道精靈沉已久夜來猶望少微星<lb/>
生來長咏四愁詩死後凄凉更可悲二頃久無塵滿甑<lb/>
一家雖在命如絲人亡正及黄花節客弔空違宿草期<lb/>
未撫靈牀先哽咽難將遺囑問孤兒<lb/>
　　　戯柬謝使君<lb/>
緑衣紅袖兩相宜况值還家得意時夜夜琴心調鳯曲<lb/>
雙雙屐齒伴蛾眉月明古渡尋桃葉露冷空江唱竹枝<lb/>
<pb n="KR4e0235_WYG_007-28b"/>
不俟五湖携粉黛今朝先已載西施<lb/>
　　　贈佘宗漢明府<lb/>
青鬢郎官早息機抛將墨綬變荷衣一裘已傍壺山隠<lb/>
雙舄寧從帝里飛飲似公榮常得醉遊同禽慶久忘歸<lb/>
年來門巷清如水惟有寒鷗伴釣磯<lb/>
翩翩辭賦似西京四壁蕭然類馬卿山水到時皆屐跡<lb/>
江湖何處不詩名閒來桞向門前種老去花猶筆裏生<lb/>
嵗晏齎糧過九鯉與君長嘯結鷗盟<lb/>
<pb n="KR4e0235_WYG_007-29a"/>
　　　送李廷曄令東莞兼柬鄧香山<lb/>
初從北闕佩鳴珂擁傳遙從五嶺過官饌自今多海錯<lb/>
童謠强半是黎歌廣州舊甓尋陶侃粤國荒臺弔尉陀<lb/>
只恐簿書能俗客一封那肯問漁蓑<lb/>
新懸墨綬赴炎方道過家林束別裝海邑三秋椰子熟<lb/>
公庭六月荔枝香臺中謁帝飛雙舄郡裏尋僊問五羊<lb/>
莫向天涯思故國一時冠蓋半同鄉<lb/>
　　　送丁亨文進士司理召陵<lb/>
<pb n="KR4e0235_WYG_007-29b"/>
新將詞賦獻承明萬里分符佐楚荆道上竹深妃子廟<lb/>
郡中花暗白公城山連五嶺重重翠水接三湘曲曲清<lb/>
此去王程君莫緩幾多人吏待持平<lb/>
洞庭湖上片帆輕萬頃微茫接太清楚甸峰巒天際杳<lb/>
巫山雲雨夢中生霜侵逺渚鱘千尺月照寒蘆雁一聲<lb/>
白露漸零衣漸冷遙知宋玉不勝情<lb/>
　　　鄧汝髙雨中載酒見訪分得園字<lb/>
甘將蹤跡老丘園忽聴軒車到蓽門籬下一尊殘菊色<lb/>
<pb n="KR4e0235_WYG_007-30a"/>
林間雙屐舊苔痕暝烟踈雨山山暗落木寒泉處處喧<lb/>
今日主人翻作客不須送客獨留髠<lb/>
　　　侯君右來自永嘉喜贈<lb/>
西園公子舊知名負劍長歌海上行何日寢丘酬楚相<lb/>
誰人虚席重侯生賦成白雪驕彤管衣帶朱霞戀赤城<lb/>
聞説臨卭方貴客莫因殘嵗急歸程<lb/>
　　　贈黄道晦隠君<lb/>
鷄犬聲中隠者居桃花流水繞庭除芝苓服久容顔古<lb/>
<pb n="KR4e0235_WYG_007-30b"/>
草莽交深世態疎千頃滄江移艇釣一犂春雨帶經鋤<lb/>
有時喚渡過城市不是脩琴即借書<lb/>
白首幽栖只一區恥將名姓世人呼讀書借得村中社<lb/>
嵗勝看將壁上圖地僻絶來髙士駕家貧先辦縣官租<lb/>
山厨不問炊烟少猶向桑間飯餓夫<lb/>
　　　問黄道晦病<lb/>
久訝扁舟不出溪聞君抱病意悽悽空山日晩陽烏促<lb/>
古砌天隂絡緯啼夜冷誰人同襆被地偏何處得刀圭<lb/>
<pb n="KR4e0235_WYG_007-31a"/>
一從消渴文園後門外蓬蒿與榻齊<lb/>
　　　方廣巖<lb/>
欲覔精廬問化機蒼蒼鳥道客游稀上方雲起暮山冷<lb/>
半嶺日斜殘雪飛古樹猿驚樵子過寒林厖吠野僧歸<lb/>
路迷疊嶂不知處但聴磬聲來翠微<lb/>
　　　宿華嚴閣<lb/>
萬仞巖中隠化城倚欄遙望暮雲平斷橋殘雪寒山影<lb/>
絶磴凄風晩磬聲坐對水簾塵慮逺眠當石榻夢魂清<lb/>
<pb n="KR4e0235_WYG_007-31b"/>
因兹悟得西來意欲向空門了此生<lb/>
　　　巖中曉望<lb/>
早起看山露氣濃𤣥巖古院有雲封微風入室度清梵<lb/>
斜月挂林聞曙鐘猿帶曉聲過碧嶂鶴留殘夢出青松<lb/>
倚闌但聴水簾響失却翠微千萬重<lb/>
　　　重游錦溪懷鄧汝髙進士<lb/>
斷橋流水自潺湲與客重來憶所驩當日共看溪上竹<lb/>
于今偏握省中蘭雲生萬壑孤笻濕雪滿千山兩屐寒<lb/>
<pb n="KR4e0235_WYG_007-32a"/>
住散不須增感慨一尊林下且盤桓<lb/>
　　　壬辰除夕<lb/>
人事悠悠嵗月徂堂前空對一燈孤哀來瘦骨全如鶴<lb/>
聴得啼聲半是烏酹酒幾廻悲伏臘稱觴明日罷屠蘇<lb/>
春風不散終天恨斷盡柔腸涙欲枯<lb/>
　　　癸巳元日<lb/>
嫋嫋東風處處吹蕭條門巷自堪悲獨斟栢葉愁如縷<lb/>
閒對菱花鬢有絲三十虚名歸馬齒半生薄命怨蛾眉<lb/>
<pb n="KR4e0235_WYG_007-32b"/>
寒梅不管人無賴開遍南枝與北枝<lb/>
　　　迎春日<lb/>
風流太守駕朱輪五馬驕嘶九陌塵椒實共拚今日醉<lb/>
梅花先報一年春嬌鶯乍囀聲猶澁綵燕初裁色更新<lb/>
市井繁華簫鼓沸停鞭齊看玉樓人<lb/>
　　　春日懷舊<lb/>
千山萬水夢魂遙簫鼓聲中憶阿嬌半夜朱樓巫峽雨<lb/>
幾行紅涙浙江潮青鸞錦字終難寄司馬琴心不再挑<lb/>
<pb n="KR4e0235_WYG_007-33a"/>
一別西湖成隔嵗春風春雨長蘭苕<lb/>
　　　寄陸無從<lb/>
江北江南一水分尺書無計寄殷勤蕪城草色愁中遠<lb/>
揚子濤聲夢裏聞二十四橋孤嶂月五千里路萬山雲<lb/>
相思何處堪惆悵幾樹璚花對夕曛<lb/>
　　　寄夏𤣥成<lb/>
故人別後忽經年聞道衡門尚草𤣥隋苑花明髙士宅<lb/>
廣陵濤滿孝亷船一雙屐齒春雲外兩地離心夕照邊<lb/>
<pb n="KR4e0235_WYG_007-33b"/>
夜夜江南夢江北蕪城風雨桞塘烟<lb/>
　　　過鄭惠州墓<lb/>
三尺孤墳倚翠微行人到此涙沾衣羅浮四百魂何在<lb/>
華表千年鶴未歸塵世功名悲薤露空山松栢冷斜暉<lb/>
每逢寒食倍惆悵風落殘花滿路飛<lb/>
丘墓凄凄鎖斷烟墓前春草自芊芊空林猿鳥寒雲外<lb/>
古路牛羊夕照邊骨閉重泉悲永夜櫬歸南海自何年<lb/>
經過再拜薦蘋藻宰木蕭森啼杜鵑<lb/>
<pb n="KR4e0235_WYG_007-34a"/>
　　　送趙仁甫令梁山<lb/>
桃花零亂桞如絲正是河橋賦別時衣帶江州司馬涙<lb/>
帆過湘水舜妃祠鳬飛雙舄看應逺猿呌三聲聴漸悲<lb/>
䕫府孤城縱臨眺陽臺雲雨望中疑<lb/>
　　　送人游吳楚<lb/>
津亭垂桞緑烟絲萬里關山匹馬遲去國正當春盡後<lb/>
登樓多在日斜時楚江草長悲鸚鵡吳苑花深走鹿麋<lb/>
説別何須共惆悵秋風搖落是歸期<lb/>
<pb n="KR4e0235_WYG_007-34b"/>
　　　淘江舟中送張博士之官鎮海<lb/>
淘江此夜暫同舟千里清漳君去遊春雨滿庭肥苜蓿<lb/>
青山一路響鈎輈雲開蜃結空中市晝靜鱣飛海上樓<lb/>
自是官閒堪坐嘯刺桐花下日淹留<lb/>
　　　過常思嶺憩福海菴次韻<lb/>
白雲深處梵王家回望千層鳥道賒滿室空香薰貝葉<lb/>
一聲殘磬落松花聴經野鹿羣依草出定山僧獨施茶<lb/>
禮罷瞿曇留偈別寒鴉影裏夕陽斜<lb/>
<pb n="KR4e0235_WYG_007-35a"/>
　　　紫雲洞<lb/>
石燈虚閣影沉沉萬壑松風起夕隂斷壁只餘蒼蘚合<lb/>
洞門長鎖紫雲深一聲鐵篴破殘夢半夜石鐘清道心<lb/>
跨鯉僊人何處去琪花瑤草不堪尋<lb/>
　　　淘江訪林徳鳯茂才<lb/>
一榻茅茨倚翠微暫將生計託漁磯門當瀨水潮常早<lb/>
路遶方山客到稀窻外竹聲喧午枕庭前花片㸃春衣<lb/>
與君相見即相別月落江頭未忍歸<lb/>
<pb n="KR4e0235_WYG_007-35b"/>
　　　宿鼓山寺方丈<lb/>
維摩丈室絶塵氛坐對珠龕演梵文松際窺人孤嶂月<lb/>
山中留客半牀雲疎鐘出寺過林隠怪鳥啼春徹夜聞<lb/>
真性由來愛空寂名香親向殿前焚<lb/>
孤峯天畔削芙蓉入夜遙看紫翠重一片禪心千澗水<lb/>
五更塵夢數聲鐘雲生净土龍歸鉢露冷空壇鶴唳松<lb/>
借宿僧寮經幾載蒼苔埋却舊遊蹤<lb/>
　　　重遊喝水巖<lb/>
<pb n="KR4e0235_WYG_007-36a"/>
古洞盤旋紫翠間洞門常借白雲關虚瓢掛樹老僧隠<lb/>
昬磬出林飛鳥還路到窮時尤<graphic n="KR1005" url="https://raw.githubusercontent.com/kanripo/KR-Gaiji/master/images/KR1005.png" mimeType="image/png"/>嶫泉經喝後不潺湲<lb/>
當年舊社成陳迹春雨春花㸃地斑<lb/>
　　　半山小憩呈惟秦<lb/>
千層鳥道一笻扶三月東風響鷓鴣花發幽巖紅躑躅<lb/>
雲生絶壁翠模糊七閩形勝山河壯萬頃滄溟島嶼孤<lb/>
徐福求仙空入海誰知此地即仙都<lb/>
　　　落花<lb/>
<pb n="KR4e0235_WYG_007-36b"/>
春光九十似飛蓬㸃徑殘英片片紅逐水幾看過澗壑<lb/>
因風時得入簾櫳杜鵑有恨啼新涙蛺蝶無心戀舊叢<lb/>
獨有香魂飛不散明年仍發故枝中<lb/>
佳人無計可留春每見紛飛祗自顰總為韶華能起恨<lb/>
亦縁衰謝易傷神輕狂已逐泥中絮流落空沾馬後塵<lb/>
莫惜花前頻載酒浮生能得幾花辰<lb/>
一畨風雨一畨憐却笑東皇浪有權才見芳英明苑上<lb/>
忽驚飛片落堦前倦遊公子辭金谷醉舞佳人卸翠鈿<lb/>
<pb n="KR4e0235_WYG_007-37a"/>
惆悵春光容易度不堪憑檻聴啼鵑<lb/>
乍見清池映曉妝驚看池面貼殘芳武陵谿上春風暗<lb/>
杜曲園中夜雨狂緑葉成隂空自媚紅英落盡尚餘香<lb/>
含情最恨東君惡不向人間理斷腸<lb/>
　　　桞<lb/>
千絲萬縷鬭妖嬈和雨和烟陌上飄夜夜篴聲關塞路<lb/>
年年杯酒㶚陵橋隋堤㳺女輸濃黛楚國佳人鬭細腰<lb/>
只恐章臺春易老幾回攀折恨蕭條<lb/>
<pb n="KR4e0235_WYG_007-37b"/>
　　　白桃花<lb/>
春風吹遍武陵源幻出瑤枝樹樹繁色似何郎初傅粉<lb/>
嬌同妃子乍承恩開當桞絮渾無迹落向苔裀覺有痕<lb/>
獨愛羽衣花下客玉笙聲斷月黄昏<lb/>
　　　桃花片<lb/>
一夜天孫剪絳綃滿林紅雨亂蕭蕭武陵溪上香魂散<lb/>
露井風前艷質銷粉黛凋殘留半靨胭脂零落帶餘嬌<lb/>
崔郎腸斷尋春處人面花容兩寂寥<lb/>
<pb n="KR4e0235_WYG_007-38a"/>
　　　花影<lb/>
斜陽影裏月明中一種葳蕤幻兩叢零露滴時還蕩漾<lb/>
輕雲遮處更朦朧風吹頻覺嬌無力天暝方知色是空<lb/>
忽訝落英飛滿徑幾廻持帚誤呼童<lb/>
芳英灼灼葉蓁蓁倒影雕欄態更新忽遇燈光成幻境<lb/>
倩將月色為傳神分明鏡裏看珠翠彷彿帷中見玉人<lb/>
世界隂晴元不定可憐生滅總非真<lb/>
　　　水中花影<lb/>
<pb n="KR4e0235_WYG_007-38b"/>
一枝濃艷俯滄浪彷彿還疑鏡裏妝波面波心飛蛺蝶<lb/>
樹頭樹尾宿鴛鴦浮萍㸃綴偏生色流沫潺湲豈有香<lb/>
借問嬌姿誰得似洛神方在水中央<lb/>
　　　夕陽<lb/>
羲馭難留忽已西東山猶帶一痕低能催古寺踈鐘起<lb/>
漸聴孤城畫角齊影入蘆汀羣鴈落光銜茅屋亂雞栖<lb/>
此時誰是銷魂者戍婦閨中最慘悽<lb/>
　　　白鴈<lb/>
<pb n="KR4e0235_WYG_007-39a"/>
蹁躚刷羽度衡陽遙望還疑縞素妝起處蘆花飄岸渚<lb/>
低時殘雪㸃瀟湘帶來逺塞千山月呌落深林半夜霜<lb/>
影入薄雲看不見湖光漠漠楚天長<lb/>
　　　白燕<lb/>
呢喃長日畫梁中素質氷肌迥不同玉剪飛時遙可辨<lb/>
寳釵化去竟成空梁園夢遶梨花月隋苑聲殘桞絮風<lb/>
莫戀烏衣歸舊國藏身合在水晶宫<lb/>
　　　弓<lb/>
<pb n="KR4e0235_WYG_007-39b"/>
誰挽烏號五石强由來猿臂可穿楊蛇疑杯裏終難釋<lb/>
鳥盡林中便已藏開處流星過絶塞掛時殘月在扶桑<lb/>
世間得失原無定尼父當年笑楚王<lb/>
　　　萍<lb/>
有葉無根不用栽還疑水面長蒼苔遊魚吹浪重重亂<lb/>
彩鷁衝波兩兩開却得微風依岸泊不容明月入池來<lb/>
忽然一夜添新雨蹤跡飄零信可哀<lb/>
　　　蝶<lb/>
<pb n="KR4e0235_WYG_007-40a"/>
傅粉嬌姿五色衣由來生性愛芳菲夜深栩栩夢中化<lb/>
日午雙雙花底飛偷得餘香過別院帶將春色入簾幃<lb/>
只愁荏苒韶光暮飄泊知從何處歸<lb/>
　　　元夕氷燈<lb/>
燈燭熒熒照夜闌分明影裏見琅玕雙雙羅襪凌波濕<lb/>
朶朶金蓮出水寒新製恍疑來貝闕髙懸只合在瑤壇<lb/>
為言火樹休相逼只恐清輝一夕殘<lb/>
　　　虞美人草<lb/>
<pb n="KR4e0235_WYG_007-40b"/>
青草香魂是翠蛾托根元屬楚山河年年野燒咸陽火<lb/>
夜夜啼螿玉帳歌恨血清霜凝處滿涙痕殘雨滴時多<lb/>
漢宫亦有如花貌誰向春風化碧莎<lb/>
　　　病美人<lb/>
長伴流蘇與合歡腰肢瘦盡黛眉殘漸看衣帶愁中緩<lb/>
却恨春光枕上闌夢去何心遊楚峽起來無力歩邯鄲<lb/>
一從玉指纎纎困挂壁秦箏久不彈<lb/>
　　　老農<lb/>
<pb n="KR4e0235_WYG_007-41a"/>
容貌衰癯兩鬢華難將生計事汚邪手栽禾黍知多少<lb/>
眼見田園屬幾家時課兒孫勤耨穫閒從隣叟話桑麻<lb/>
昨朝扶杖過春社還祝甌窶欲滿車<lb/>
　　　老醫<lb/>
曾將奇術冠青囊八十年前遇長桑臂在不知經幾折<lb/>
眼花何用檢諸方有劑可令千人活無藥能銷兩鬢霜<lb/>
橘老杏殘筋力盡定應死去作醫王<lb/>
　　　題王太史家藏孫都䕶墨菊<lb/>
<pb n="KR4e0235_WYG_007-41b"/>
西園公子費隃麋貌得寒花色更奇𤣥品合栽陶令宅<lb/>
幽姿宜傍右軍池青烟落處渾無辨白露凝時却易知<lb/>
籬下幾人能識取秪疑佳種出松滋<lb/>
　　　水簾<lb/>
潺潺千㸃響淙淙一片氷綃掛碧空日射恍疑金絡索<lb/>
月明如坐水晶宫神龍噴處珠盈貫玉女來時佩馭風<lb/>
十二闌干遙騁望萬重山色總朦朧<lb/>
　　　壽林天懋母黄太夫人<lb/>
<pb n="KR4e0235_WYG_007-42a"/>
百斛璚漿滿玉壺壽筵猶進大官厨堂前賔客皆鵷侣<lb/>
膝下郎君是鳯雛重見封章傳内使又看書信寄麻姑<lb/>
傍人莫問千秋筭五嶽長存海不枯<lb/>
仙衣初剪紫霞綃鏡裏霜鬟尚未凋賢媛正宜參八座<lb/>
殊恩今已錫三朝吹從𤣥鶴空中度書寄青鸞海上遙<lb/>
多少翟公門下客紛紛猶進白雲謠<lb/>
　<lb/>
　<lb/>
<pb n="KR4e0235_WYG_007-42b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　幔亭集巻七<lb/>
</p>
<p>
</p>
  </div>
<div>
<head>幔亭集巻八</head> <lb/>
    <p>
<pb n="KR4e0235_WYG_008-1a"/>
欽定四庫全書<lb/>
　幔亭集巻八<lb/>
　　　　　　　　　　　　　明　徐熥　撰<lb/>
　　七言律詩<lb/>
　　　冶城懷古<lb/>
千里山河霽色開清秋臨眺獨徘徊虹橋隠隠龍江繞<lb/>
雁塔雙雙雉堞迴落日寒潮螺女渡冷烟衰草越王臺<lb/>
當年覇業俱塵土愁聴荒原鳥雀哀<lb/>
<pb n="KR4e0235_WYG_008-1b"/>
冶城日落亂啼鴉城上烏烏起暮笳四野桑麻八閩郡<lb/>
千村烟火萬人家無諸古殿傷青草南宋行都想翠華<lb/>
人事已非湖水在年年風雨長蒹葭<lb/>
　　　垂虹橋別顧學憲先生<lb/>
垂虹橋畔水悠悠無數青山起暮愁桐葉戰風驚逺夢<lb/>
蘆花含月隠孤舟吳江露下丹楓冷震澤雲寒白雁秋<lb/>
此去風帆何處泊相思明日隔滄洲<lb/>
　　　夜聞吳女誦經<lb/>
<pb n="KR4e0235_WYG_008-2a"/>
佳人何意悟禪那夜誦金經數百過窈窕相中疑大士<lb/>
妖浮聲裏半彌陀還於女伴歌吟懶自與尼師結拜多<lb/>
謾道西隣歸彼岸此生無計渡恒河<lb/>
　　　擬咸陽懷古<lb/>
咸陽禾黍正離離人代興亡豈有期廢殿秋風秦劍㦸<lb/>
荒山夜雨漢旌旗茂陵空灑千行淚渭水長流萬古悲<lb/>
何處登臨最惆悵樂遊原上日斜時<lb/>
　　　愛妾換馬<lb/>
<pb n="KR4e0235_WYG_008-2b"/>
如燕如龍戸外嘶行雲行雨意悽悽青蛾永別黄金屋<lb/>
赤兎新飜碧玉蹄雖有飛騰空冀北更無歌舞出樓西<lb/>
他時紫陌相逢處望見銀鞍不住啼<lb/>
雙眉顰蹙四蹄飜皂櫪無聲被不温憔悴難忘當日寵<lb/>
悲鳴猶戀主人恩强隨夜月登妝閣愁逐秋風出塞垣<lb/>
金埒玉樓遙騁望幾多汗血幾啼痕<lb/>
　　　夏日靈山堂避暑<lb/>
灌木隂中共倚欄飛來蒼翠落簷端滿林花雨諸天近<lb/>
<pb n="KR4e0235_WYG_008-3a"/>
六月松風一座寒鳥入亂雲飜影滅蟬當斜日送聲殘<lb/>
相逢正有淹留興其奈踈鐘報夜闌<lb/>
　　　越王臺懷古<lb/>
山河如故霸圖休臺下空江水自流嵗久莓苔生廟壁<lb/>
日斜葭菼滿汀洲旌旗影滅秋風冷劍㦸聲沉暮雨愁<lb/>
莫道釣龍人已逺精靈還向夜深遊<lb/>
　　　寄長溪史使君徳明<lb/>
少年作郡到長溪五馬時從桞外嘶官舍鳥啼春寂寂<lb/>
<pb n="KR4e0235_WYG_008-3b"/>
公庭吏散草萋萋山城夜月聞弦誦瘴海秋風絶鼓鼙<lb/>
日向習家池上醉兒童爭唱白銅鞮<lb/>
　　　送林熙工陳汝翔陳伯孺潮上人遊武夷<lb/>
津亭落木已紛紛無那離情對夕曛極浦風烟隨鳥盡<lb/>
寒潭秋色與僧分蘭舟獨載千峰月竹杖同扶九曲雲<lb/>
此日江蘺正堪采為余遙薦武夷君<lb/>
　　　秋日陳汝大載酒林氏水亭<lb/>
滿天秋色雁邊遙載酒芳園暑氣消桞外鳴蟬寒度雨<lb/>
<pb n="KR4e0235_WYG_008-4a"/>
竹間小浦暗通潮半林緑樹迷危堞一帶蒼山隔斷橋<lb/>
此地相逢不沉醉更於何處避塵囂<lb/>
　　　送老卒還鄉<lb/>
少小從軍出玉門蕭蕭白髮返丘園塞垣此別休回首<lb/>
舊路重經更斷魂殘槖只餘孤劍在故鄉知有幾家存<lb/>
古來征戍生還少何必封侯是主恩<lb/>
　　　經古戰塲<lb/>
蕭條殘壘不勝悲此地曾經幾亂離恨血尚餘春草裏<lb/>
<pb n="KR4e0235_WYG_008-4b"/>
游魂多出夕陽時瀟瀟寒雨聞刁斗漠漠隂雲見羽旗<lb/>
滿路干戈愁轉戰胡笳休向馬頭吹<lb/>
　　　贈顔廷愉將軍<lb/>
姓名曾冠少年塲逆旅相逢意慨慷能以三都雄藝苑<lb/>
還將一劍倚扶桑燕臺擊有荆軻筑粤國游無陸賈裝<lb/>
為愛琅邪門下士如君詞賦獨升堂<lb/>
詩名久已動長安此日仍登上將壇投筆恥為秦博士<lb/>
横戈今作漢材官常拚一命酬知己不愛千金贈所驩<lb/>
<pb n="KR4e0235_WYG_008-5a"/>
莫道書生無逺畧東封函谷有泥丸<lb/>
　　　秋日居法雲寺喜瀚上人見訪<lb/>
門掩蒼苔一徑幽白雲應為逺公留踈鐘隠隠諸天暮<lb/>
殘葉蕭蕭滿地秋竹院又逢今日話芝山猶憶舊時遊<lb/>
此中傳偈多禪侣何必浮杯到沃州<lb/>
　　　秋夜同顔廷愉黎廷彬二將軍王元直秀才觀<lb/>
　　　　微上人興公舍弟集鄧道鳴閫帥行署賦得<lb/>
　　　　紫薇夜漏同用花字<lb/>
<pb n="KR4e0235_WYG_008-5b"/>
虚堂良㑹寂無譁忽聴譙樓鼓亂撾響入招提隨斷磬<lb/>
聲傳睥睨雜悲笳共占此地星文聚莫問中宵斗柄斜<lb/>
滴盡銅壺天似水月光初轉紫薇花<lb/>
　　　顔廷愉旅館夜集聞歌<lb/>
越王城裏起西風旅館相看興不窮詞客交情聯縞帶<lb/>
美人幽恨寄絲桐當筵夜静燈花緑隔寺秋深落葉紅<lb/>
此去豈愁逢醉尉踏歌齊向月明中<lb/>
　　　陳亷訪先生七十初度<lb/>
<pb n="KR4e0235_WYG_008-6a"/>
投簮久矣老滄洲共説神仙是隠侯衣剪烟霞輕豸繡<lb/>
家營雲水比莵裘數莖瑤草千年緑九月黄花一徑秋<lb/>
不用尋仙訪真訣姓名元已注丹丘<lb/>
　　　送陳道育遊吳<lb/>
西風蕭瑟不勝愁無奈同心賦逺遊一帶青山吳苑暮<lb/>
滿林黄葉太湖秋離魂𣺌𣺌隨鴻斷鄉淚潺潺逐水流<lb/>
况是天涯搖落後豈堪為客獨登樓<lb/>
　　　得李伯實太學書知其移家金陵却寄<lb/>
<pb n="KR4e0235_WYG_008-6b"/>
天涯久別正銷魂忽爾開緘見涙痕東粤梅花留去客<lb/>
南朝芳草待王孫春風八口依京國夜月千山夢故園<lb/>
徃事傷心君莫問臺城烟桞易黄昏<lb/>
　　　同王元直讀書法雲寺賦贈<lb/>
精廬髙傍玉蟬峰采葛歌成意更濃把臂共揮花下麈<lb/>
連牀同聴佛前鐘覆棋憐爾如王粲倒屣何人是蔡邕<lb/>
白首交期誰得似寺門遙指嵗寒松<lb/>
　　　送林叔度遊支提寺<lb/>
<pb n="KR4e0235_WYG_008-7a"/>
何時蹤跡別壺公嵗晩看山過霍童客路杖藜殘雪裏<lb/>
人家雞犬亂雲中鐘聞下界諸天近寺隠深林一徑通<lb/>
遙想空門多勝事半龕明月幾僧同<lb/>
　　　贈別康孟擔<lb/>
一丘栖隠近何僊不異龎公在漢年名混布衣堪傲世<lb/>
齋供繡佛可逃禪尊前有客同浮白身後誰人識太𤣥<lb/>
此別相思勞夢寐壺山雲樹鯉湖烟<lb/>
　　　送陳元凱明經北上兼覲省<lb/>
<pb n="KR4e0235_WYG_008-7b"/>
津亭落葉㸃衣斑斗酒臨岐動別顔江上流澌前嶺雪<lb/>
馬頭晴樹隔淮山征途嵗晩鴻聲斷上苑春深草色閒<lb/>
此去趨庭驩不淺可無飛夢到鄉關<lb/>
江干分手動悲歌迢逓關山嵗杪過獨夜懷人魂夢逺<lb/>
中年知己別離多車驅微月寒登隴馬踏殘氷曉渡河<lb/>
若遇長安舊相識為言生計久蹉跎<lb/>
　　　送葉進卿太史還朝<lb/>
星軺萬里上長安嵗晩關河雪欲殘劍珮晨趨金闕霽<lb/>
<pb n="KR4e0235_WYG_008-8a"/>
絲綸夜草玉堂寒千條御桞鳴鞭過五色宫雲拄笏看<lb/>
幸有同心在霄漢清時無用賦猗蘭<lb/>
　　　陳汝大六十初度<lb/>
年少曾窺寳笈文老來髙臥謝塵氛吟邊野興隨青草<lb/>
世外餘生付白雲大藥已傳龍虎秘閒身應混鹿麋羣<lb/>
桑弧正及黄花節一度花開一壽君<lb/>
　　　送人之邊<lb/>
萬里横戈賦逺征天涯去住不勝情隔河獵火秋調馬<lb/>
<pb n="KR4e0235_WYG_008-8b"/>
古戍狼烟夜列營沙磧春深無草緑邊城亂後少人行<lb/>
客中知有還鄉夢莫聴孤笳月下聲<lb/>
漠漠黄塵匹馬孤馬頭今去向飛狐望鄉臺畔無青草<lb/>
敇勒城頭有白烏滿路寒霜朝倚劍一天明月夜吹蘆<lb/>
單于莫近隂山獵南國書生正棄繻<lb/>
　　　無題和李義山<lb/>
香燼金猊燭散風月沉西嶺水流東雲迷洛浦人何處<lb/>
桞暗章臺路不通逺岫似凝眉上翠守宫猶染臂間紅<lb/>
<pb n="KR4e0235_WYG_008-9a"/>
凄凉徃事休重省十載游蹤嘆轉蓬<lb/>
為雨為雲無定蹤半衾幽恨數聲鐘絃於離緖同時斷<lb/>
墨與啼痕一様濃無復芳心含荳蔻空將薄命委芙蓉<lb/>
西隣只在髙樓畔似隔天台路幾重<lb/>
　　　擬劉晨阮肇入天台效曹唐<lb/>
歴盡千山與萬山白雲飛處見松關路從碧澗通仙竇<lb/>
夢絶紅塵出世間花落洞中春寂寂日斜溪上水潺潺<lb/>
哀呼四壁多猿鳥迷却來蹤不可還<lb/>
<pb n="KR4e0235_WYG_008-9b"/>
　　　劉阮洞中遇仙子<lb/>
路入天台境寂寥空中吹送白雲謠桃花片片流丹壑<lb/>
瑤草青青映翠翹五色烟霞迷鶴夢數聲環珮隔虹橋<lb/>
人生莫道仙凢別携手春風是此宵<lb/>
　　　仙子送劉阮出洞<lb/>
雞犬聲中羽袖分桃花折贈寄殷勤愁來玉液誰同飲<lb/>
別後瑤笙忍獨聞蹤跡但隨溪上水仙凢只隔洞前雲<lb/>
從今萬刼仍千刼惆悵無縁再遇君<lb/>
<pb n="KR4e0235_WYG_008-10a"/>
　　　仙子洞中憶劉郎<lb/>
佳期誰信此生休夢斷巫山幾度秋瑤草似憐人逺去<lb/>
桃花仍逐水東流紅塵夜月空留枕紫府春風獨倚樓<lb/>
只恐重來迷處所洞門深鎖碧苔幽<lb/>
　　　劉阮再至天台不復見仙子<lb/>
重到仙源路轉深舊遊蹤跡已銷沉千年山水自朝暮<lb/>
四壁烟霞成古今不見胡麻流別澗獨聞幽鳥噪空林<lb/>
早知一別無尋處應悔當時出洞心<lb/>
<pb n="KR4e0235_WYG_008-10b"/>
　　　蕚緑華將歸九疑留別許真人<lb/>
縹緲雲軿駕彩霓半天遙聴玉麟嘶身歸紫府難為別<lb/>
目斷紅塵不住啼新啟離筵鋪鳯髓重封真誥印龍泥<lb/>
黄金條脱空留贈九㸃青山望已迷<lb/>
　　　玉女杜蘭香下嫁張碩<lb/>
黄金釵股紫金鈿忽駕鸞車降碧烟百尺虹橋天上路<lb/>
萬條花燭世間縁雲璈曲妙調龍琯露液杯濃啟鳯筵<lb/>
却笑裴郎仙分淺一雙玉杵種多年<lb/>
<pb n="KR4e0235_WYG_008-11a"/>
　　　張碩重寄杜蘭香<lb/>
𣺌𣺌靈蹤去不還空勞珍重碧雲鬟人間無路通瑤闕<lb/>
夢裏何因見玉顔蘭露半銷香冉冉花風初度珮珊珊<lb/>
欲將一札傳青鳥知住蓬萊第幾山<lb/>
　　　織女寄牛郎<lb/>
臨流幾度待金颷天帝無情恨鵲橋玉宇微茫空隔水<lb/>
銀河清淺不通潮心隨鳯駕思靈匹涙逐龍梭上錦綃<lb/>
難得歡娛容易別年年腸斷可憐宵<lb/>
<pb n="KR4e0235_WYG_008-11b"/>
　　　甲午迎春<lb/>
家家簫鼓響何頻海國驚看物候新自有東風吹綵勝<lb/>
不愁微雨灑紅塵土牛未送山中臘寳馬先行嵗裏春<lb/>
三十三齡容易過蹉跎又是隔年人<lb/>
　　　嵗暮感懷<lb/>
年來蹤跡嘆蹉跎獨向衡門戀薜蘿前路虚名青鬢少<lb/>
先人遺業白雲多匆匆短晷愁中盡冉冉浮生夢裏過<lb/>
時事凄凉應莫問空山相對意如何<lb/>
<pb n="KR4e0235_WYG_008-12a"/>
　　　甲午元日<lb/>
平明曙色亂春烟獨對東風意惘然蓂葉乍開堯砌上<lb/>
椒花先獻佛燈前忽聞爆竹迎新嵗媿飲屠蘇後少年<lb/>
莫道清霜隨臘盡只愁飛入鬢毛邊<lb/>
　　　贈鄧道鳴都閫<lb/>
千騎如雲瘴海間一天明月照刀環營門晝靜笙歌沸<lb/>
部曲秋髙劍㦸閒樂奏金鐃新破敵名標銅柱舊平蠻<lb/>
玉關他日功成後猶見將軍鬢未斑<lb/>
<pb n="KR4e0235_WYG_008-12b"/>
　　　送林貞發之漢陽兼寄陳仲敬明府<lb/>
江干折桞正春初閩楚相看萬里餘滿路愁雲過七澤<lb/>
一天明月弔三閭帆飛漢水鶯聲早書到衡陽鴈影踈<lb/>
為語神明河上宰故人生計已樵漁<lb/>
　　　王相如文學千里來訪詩以贈別<lb/>
少年名姓滿詞塲千里相尋問草堂博物每披周石鼓<lb/>
摛文能賦魯靈光九龍夜吼門前水疋馬秋歸嶺外霜<lb/>
收得秘書盈萬巻王家事業本青箱<lb/>
<pb n="KR4e0235_WYG_008-13a"/>
　　　送歐陽霖仲歸鄉<lb/>
梁獄書成淚未乾天涯流落畏途難杼投已信曾參語<lb/>
袍贈誰憐范叔寒逆旅相逢愁咄咄故鄉歸去路漫漫<lb/>
布衣正好彈長鋏何必逢人變鶡冠<lb/>
　　　送周公子還金谿<lb/>
彭蠡西歸去棹長東風江上送周郎數聲忍顧歌驪曲<lb/>
三月惟齎養鶴糧寄逺桞應攀驛路思親花每夢河陽<lb/>
家山况與豐城近別後遙看劍氣光<lb/>
<pb n="KR4e0235_WYG_008-13b"/>
　　　送徐半刺之官淮陽<lb/>
東風吹送片帆輕江北江南萬里程隋桞似迎行客過<lb/>
淮流難比使君清尚懷太姥看山夢新就鹽官煮海名<lb/>
盤裏水晶堪餉客幾時重見故人情<lb/>
　　　甲午端陽即事<lb/>
滿市貧民盡譟呼誰家尊酒汎菖蒲漢廷久已饑方朔<lb/>
楚澤何人弔左徒殘喘厭看長命縷空囊安用辟兵符<lb/>
愁來試上孤城望幾處炊烟幾處無<lb/>
<pb n="KR4e0235_WYG_008-14a"/>
　　　將發芋江別惟起惟揚二弟<lb/>
霜落烏啼半上潮江頭那忍解蘭橈已悲去路關山逺<lb/>
况復歸期嵗月遙衰鬢依人愁冉冉荒年為客槖蕭蕭<lb/>
他時兩地同相憶記得離筵是此宵<lb/>
　　　飲胡元瑞蘿月軒<lb/>
停棹來尋瀔水陽半窻蘿月坐飛觴堦前鶴跡留苔淺<lb/>
秋後蟬聲出樹凉客路蒹葭寒細雨他鄉碪杵度微霜<lb/>
布帆東下江流急滿目西風別恨長<lb/>
<pb n="KR4e0235_WYG_008-14b"/>
　　　寄別幼孺次來韻<lb/>
故國青山又逺違懷人空有夢魂飛猿當暮雨聲偏慘<lb/>
鴈到秋風影尚稀一夜思鄉華髮變中年為客壯心微<lb/>
竹林此日無多侣莫向山中厭布衣<lb/>
　　　寄贈屠長卿儀部<lb/>
姓名曾註玉皇家吸盡遙天五色霞一㸃真陽封土釜<lb/>
六時神水轉河車黄冠長日居蓬島紫氣中宵隔若耶<lb/>
莫道相逢期太晩于今佳䜟有龍沙<lb/>
<pb n="KR4e0235_WYG_008-15a"/>
一區長傍鑑湖邊坐對三花九品蓮家散黄金惟塑佛<lb/>
詩成白雪半游仙栖禪净室雲堪臥馭氣遙空電可鞭<lb/>
他日從君無別語祗應同證大因縁<lb/>
　　　題公朗寳函樓<lb/>
危樓百尺梵王居禪誦聲髙晩磬初一榻秋雲松火冷<lb/>
半窻殘月竹隂疎鷲峰花雨諸天外猊座金身六代餘<lb/>
多少塵勞都遣盡獨留詩癖未全除<lb/>
　　　寄懷瀚公<lb/>
<pb n="KR4e0235_WYG_008-15b"/>
逆旅裁書問道安故園明月幾廻看身閒對客題詩易<lb/>
嵗儉逢人乞米難風動空山孤錫響霜深禪榻衲衣寒<lb/>
知師不作天涯夢長夜忘眠坐戒壇<lb/>
　　　松陵舟中<lb/>
西風吹袂失炎蒸落日波光似鏡澄囊裏錢餘縁戒酒<lb/>
途中舟緩為尋僧孤村近浦船為市古寺臨江塔有燈<lb/>
一帶人烟何處所榜歌遙指是松陵<lb/>
　　　吳閶弔髙季廸太史<lb/>
<pb n="KR4e0235_WYG_008-16a"/>
吳門燈火正黄昏讀罷遺編濕涙痕五字幾人傳故業<lb/>
一杯何處弔吟魂秋風茂苑留荒草暮雨寒山泣斷猿<lb/>
欲向居人問封土衣冠未必塟家園<lb/>
　　　旅次石頭岸<lb/>
石頭城下水微茫回首鄉關驛路長𤓰歩烟波連斷靄<lb/>
秦淮雲樹隔斜陽秋髙落木迷村舍夜静寒潮到女牆<lb/>
客裏愁心已如此一聞南雁更凄凉<lb/>
　　　金陵懷古<lb/>
<pb n="KR4e0235_WYG_008-16b"/>
白門京闕舊山川朱雀烏衣夕照邊百代荒陵崩夜雨<lb/>
六朝遺殿鎖秋烟胭脂嵗久銷宫井苔蘚春深繡御筵<lb/>
徃事凄凉無限涙傷心最是建文年<lb/>
　　　客中感秋呈王徳載盧子明桞陳甫諸公<lb/>
他鄉為客長離憂一夜新寒感敝裘對酒正當桑落後<lb/>
思家偏向雁來秋白門月冷碪初斷淮水霜深葉自流<lb/>
不是天涯有知己萍踪那得久淹留<lb/>
　　　送張孺愿還四明為兒娶婦<lb/>
<pb n="KR4e0235_WYG_008-17a"/>
離情黯淡白門西何處雲山是㑹稽作客暫辭桃葉渡<lb/>
思鄉多夢若耶溪寒蘆夜雨鴻初斷衰桞殘陽馬倦嘶<lb/>
待汝尚平婚嫁畢五湖明月共招携<lb/>
　　　送胡彭舉之衡陽<lb/>
愁折衰楊過御堤吳門遙望楚雲低髙峰見月秋廻鴈<lb/>
野店逢霜曉聴雞九𣲖江流湓浦外一天帆影洞庭西<lb/>
知君作客年來慣不畏猿聲日夜啼<lb/>
　　　葛震父招遊雨花臺同張康侯姚佩卿諸子<lb/>
<pb n="KR4e0235_WYG_008-17b"/>
髙臺千尺俯烟霞却望當年舊帝家百雉都城仍踞虎<lb/>
六朝宫樹半栖鴉雲邊淮水連天逺林際鍾山帶郭斜<lb/>
獨有空門不銷歇至今猶落講壇花<lb/>
　　　送陸纂父山人還洞庭別業<lb/>
他鄉相見又離羣滿目西風落葉聞二水空洲孤棹逺<lb/>
三吳秋色一江分白衣出郭金陵雨緑酒看山震澤雲<lb/>
從此游蹤各南北月明無處不思君<lb/>
　　　同吳翁晉姚叔乂諸子集陳公衡衙齋<lb/>
<pb n="KR4e0235_WYG_008-18a"/>
南朝仙吏擅風流四海論交半敝裘粉署鳥啼花外雨<lb/>
白門鴉散桞邊秋故宫雲氣銷長樂近郭湖光起莫愁<lb/>
馬踏夜分歸路晩踈鐘遙動景陽樓<lb/>
　　　贈李茂承太學<lb/>
雲間才子氣翩翩偶爾相逢入洛年半夜孤帆三泖月<lb/>
一秋雙屐六朝烟匣中紫氣頻看劍筆底青山不賣錢<lb/>
同是天涯流落客何妨長醉酒罏邊<lb/>
　　　隔簾美人<lb/>
<pb n="KR4e0235_WYG_008-18b"/>
環珮聲聞見不真多情綽約徃來身只縁竹緯垂千縷<lb/>
似對菱花隔一塵繡帶暗飄紋外影秋波潜送隙中春<lb/>
重重錦浪生羅襪彷彿雲間遇洛神<lb/>
　　　同梅季豹林叔度碧峯寺訪如愚上人<lb/>
行盡空林到沃洲滿林黄葉上方秋松遮古殿半山翠<lb/>
竹隠空房三徑幽寳蓋影飄依佛座曇花香散拂經樓<lb/>
年來綺語方除障不敢題詩贈惠休<lb/>
　　　同閔壽卿王獻子二山人集王徳載都䕶溪閣<lb/>
<pb n="KR4e0235_WYG_008-19a"/>
　　　　同得蕭字<lb/>
尊酒憑虚破寂寥秣陵雲物晩蕭蕭窻開逺岫常邀月<lb/>
閣枕寒溪共聴潮萬里風烟天外盡滿林秋色雁邊遙<lb/>
主人久傍牆東隠不向西山更射鵰<lb/>
　　　馬姬館贈梅子馬<lb/>
寳劍逢人脱贈輕平生肝膽片言傾千秋白社工文客<lb/>
半世青樓薄倖名枕上楊花今日淚渡頭桃葉舊時情<lb/>
囊中不管黄金盡猶買嬌歌夜夜聲<lb/>
<pb n="KR4e0235_WYG_008-19b"/>
　　　壽雪浪禪師九月九日五十初度<lb/>
祗林遙見白毫光髮祝多年尚未蒼菩薩應期生下土<lb/>
聖人此日出西方堦前記臘松長在座上拈花菊正香<lb/>
一自九龍仍吐水從今浴佛説重陽<lb/>
　　　金陵故宫<lb/>
先朝遺殿閉塵埃零落空勞過客哀五夜銅壺乾罷滴<lb/>
六宫金鎖澁難開翠華去後全無影羅綺焚餘尚有灰<lb/>
弓劍盡埋烟雨冷椒房一半上蒼苔<lb/>
<pb n="KR4e0235_WYG_008-20a"/>
　　　重陽後顧世卿招㳺清凉寺翠微亭<lb/>
虚亭髙與翠微連尚有黄花照法筵下界梵音中夜磬<lb/>
半空帆影隔江船馬行十里松隂月人藉孤峰草色烟<lb/>
我本倦游多感慨老僧休説六朝年<lb/>
　　　陳彦莊侍御招遊清凉寺<lb/>
同向空門結白蓮琳宫遙隠帝城邊閉關僧是他方衲<lb/>
題壁人多異代賢江北江南千里月山前山後萬家烟<lb/>
座間自有霜威肅避暑何須説往年<lb/>
<pb n="KR4e0235_WYG_008-20b"/>
　　　送何伯達太學還鯉湖<lb/>
嵗晩扁舟發水濆勞勞亭下歎離羣一行鴈影斜陽見<lb/>
幾處砧聲半夜聞作客厭看吳苑月思親飜望秣陵雲<lb/>
他時九漈勞魂夢跨鯉仙人正是君<lb/>
　　　燕子磯<lb/>
蘆荻蕭蕭逺水平沉江鐵鎖尚留名半空鸛鶴飛來影<lb/>
千載黿鼉化去精石占中流危截浪雲侵殘壘暝吞城<lb/>
山僧似惜游人別猶送踈林磬一聲<lb/>
<pb n="KR4e0235_WYG_008-21a"/>
　　　觀浦口珠泉<lb/>
一泓如練净無塵幻出明珠顆顆新疑是鮫宫逢賈客<lb/>
難於金谷換佳人夜光不説昆明水照乗何須合浦濱<lb/>
生滅由來歸泡沫欲將靈跡問波神<lb/>
　　　訪梅禹金秦淮客舍<lb/>
舟過長干問客星風流不用嘆飄零一秋桃葉居淮水<lb/>
十月梅花夢敬亭遊徧南朝多寳寺繙殘西竺幾函經<lb/>
贈君欲折藏鴉桞滿目隋堤何處青<lb/>
<pb n="KR4e0235_WYG_008-21b"/>
　　　謝司理招遊道塲山<lb/>
碧樹香臺一徑紆滿林幽鳥避前驅重重翠巘看蒼弁<lb/>
𣺌𣺌層波見太湖鐘送餘聲過下界雲留殘影挂浮屠<lb/>
畫船載月歸來晩十里烟光澹欲無<lb/>
　　　謁孫山人太初墓兼懷鄭吏部繼之<lb/>
道塲山下見荒阡欲弔吟魂一愴然寂寂梨花寒食雨<lb/>
蕭蕭蒿草夕陽烟空林夜静聞猿嘯斷碣年深借鹿眠<lb/>
若把梅亭比苕水千秋黄土總堪憐<lb/>
<pb n="KR4e0235_WYG_008-22a"/>
　　　閨情<lb/>
深閨長日望刀環錦被香銷繡幙閒豈有夢魂通暮峽<lb/>
更無眉黛畫春山情牽夜月孤蛩泣目斷秋風一鴈還<lb/>
不是狂夫恩意淺由來薄命怨朱顔<lb/>
　　　同强善長包蒙吉計仲嘉徐子晉斯學上人集<lb/>
　　　　寳林寺鏡公房時䝉吉來自東甌仲嘉歸自<lb/>
　　　　燕趙<lb/>
吳市飄零感嵗華偶携瓢笠到僧家孤雲静結人天果<lb/>
<pb n="KR4e0235_WYG_008-22b"/>
朔氣寒生佛座花作客畏聞燕地雪逢君先問赤城霞<lb/>
山中欲別各留偈送過虎溪將日斜<lb/>
　　　為王百谷悼亡<lb/>
不顧房帷十載恩竊將靈藥月中奔楚臺有枕難通夢<lb/>
漢殿無香可返魂夜静鴛鴦虚錦帳晝長鸚鵡喚璚軒<lb/>
小星三五沉何處垂老青衫濕淚痕<lb/>
　　　虎邱寺<lb/>
千頃寒雲隠上方半天明月照廻廊玉鳬化去山精滅<lb/>
<pb n="KR4e0235_WYG_008-23a"/>
金虎銷殘寳氣荒塔影虚空藏舍利泉聲日夜淬干將<lb/>
霸圖零落浮圖在不拜吳王拜法王<lb/>
　　　贈彭城蘇姬<lb/>
蘇小門前繫紫騮隔簾相見尚含羞青蛾暫結花間約<lb/>
緑蟻能忘客裏愁一片輕寒銷枕簟半窻明月上箜篌<lb/>
從今若過彭城路不説張家燕子樓<lb/>
　　　初春徳州道中有懷故園<lb/>
落日平原朔氣凝征途迢逓倦難勝風生沙捲殘年雪<lb/>
<pb n="KR4e0235_WYG_008-23b"/>
春至河銷半渡氷古戍黄昏喧斷角遠村寒夜見孤燈<lb/>
鶯花自愛家林好裘馬何心向五陵<lb/>
　　　易水懷古<lb/>
一笑秦庭事已空蕭蕭寒氣動悲風飛霜枉購千金匕<lb/>
貫日猶懸百丈虹公子歌殘衣變白田光死去血流紅<lb/>
薊門零落咸陽火易水年年只向東<lb/>
　　　同許靈長太學張去華山人陳幼孺曹能始二<lb/>
　　　　孝亷集鄧汝髙計部署中賦得長安新桞送<lb/>
<pb n="KR4e0235_WYG_008-24a"/>
　　　　張成叔太學還四明<lb/>
東風二月薊門過新桞青青拂御河淺緑乍分眉上黛<lb/>
柔條難任笛中歌幾時葉滿章臺路有日花飛太液波<lb/>
同是一枝堤畔種無如此地別離多<lb/>
　　　下第後書懷<lb/>
自是揚雲白未𤣥不才那敢怨蒼天回看故國八千里<lb/>
誤戴儒冠十七年貧倚詩書元失計窮知文字信無權<lb/>
雄心銷盡囊如水流落依人面可憐<lb/>
<pb n="KR4e0235_WYG_008-24b"/>
　一領青衫萬斛塵溝隍十口計全貧關河偏阻空囊客<lb/>
童僕潜歸得意人雲路豈能容野性帝鄉元不住閒身<lb/>
長安浪説春光好未見丘園非是春<lb/>
　　　南還留別許靈長張叔弢馮咸甫鄧泰素文夢<lb/>
　　　　珠柯起之諸子<lb/>
日落燕關馬去遲一尊相對總相悲豈堪客路銷魂處<lb/>
正值皇都失意時此去惡分燈下影重來愁益鬢邊絲<lb/>
與君俱是飄零者空説加餐贈別離<lb/>
<pb n="KR4e0235_WYG_008-25a"/>
　　　謁孔林<lb/>
洙泗瀠廻兩𣲖分泰山龍䕶素王墳傳經已化三千士<lb/>
執贄難逢七十君室築空塲生蔓草樹殘荒隴起寒雲<lb/>
一抔馬鬛勤瞻拜欲向春風薦魯芹<lb/>
　　　燕子樓<lb/>
舊日懽情委逝波空樓燈影恨如何一天夜月閒簫管<lb/>
十載春風罷綺羅松栢鎖烟愁思苦牡丹含雨淚痕多<lb/>
香銷粉歇歌塵散忍見雙雙燕子過<lb/>
<pb n="KR4e0235_WYG_008-25b"/>
　　　書懷<lb/>
嵗月蹉跎黯自驚此身雖在鬢毛更江湖故舊無消息<lb/>
童稚交遊半死生喜信空門縁漸老厭聞徃事為多情<lb/>
客中最是愁人處獨夜殘燈風雨聲<lb/>
　　　聞人仲璣卜居西湖詩以寄之<lb/>
卜築南屏第幾峰烟霞長日伴遊蹤橋頭桞色湖心月<lb/>
郭外潮聲寺裏鐘數載宦情同失馬千秋絶技羨雕龍<lb/>
蘭橈竹杖頻來往十里荷花九里松<lb/>
<pb n="KR4e0235_WYG_008-26a"/>
　　　女冠還俗<lb/>
愁戴黄冠老此身芳心難禁黛眉顰且抛王母當年約<lb/>
去了蕭郎宿世因斗帳自今開甲乙星壇誰復守庚申<lb/>
幾回却笑巫山女雲雨空為夢裏人<lb/>
　　　戯嘲鄭四效長慶體<lb/>
落落江湖無定跡匆匆相見闔廬城離鄉已是五六載<lb/>
道舊曾無三兩聲杯水覆堂難再返浮雲出岫便無情<lb/>
故人浪説工詞賦只恐登樓賦未成<lb/>
<pb n="KR4e0235_WYG_008-26b"/>
　　　登延平𤣥妙觀<lb/>
𤣥都俯瞰碧溪濆上帝髙居接五雲入院經聲朝斗拜<lb/>
繞壇香氣降真焚龍精䕶法豐城劍鳥篆書符玉洞文<lb/>
月滿松關天籟寂飄颻笙鶴半空聞<lb/>
　　　登芝山善見塔<lb/>
百轉清溪繞梵宫千尋丹磴勢盤空曇花亂散諸天雨<lb/>
橋板斜飛一線虹塔影層層青嶂外鐘聲隠隠白雲中<lb/>
憑闌不敢輕呼吸帝座溟濛近可通<lb/>
<pb n="KR4e0235_WYG_008-27a"/>
　　　謁馬仙姬廟<lb/>
元君仙籍出扶風廟食千年建水東滿院松杉巢鸛鶴<lb/>
四時香火卜羆熊青天紫氣生靈幄白日紅雲䕶寢宫<lb/>
幾度憑虚朝上帝手抛霞帔幻成虹<lb/>
　　　初至武夷<lb/>
道縁為重世縁輕總屬閒遊豈計程九曲仙班邀鶴馭<lb/>
半空天樂奏鸞笙經旬絶粒抛煙火到處行歌變姓名<lb/>
多少函中遺蜕在不知若箇是前生<lb/>
<pb n="KR4e0235_WYG_008-27b"/>
　　　萬年宫<lb/>
萬年宫殿魏王居瑤草琪花滿玉除壇下餘腥猶漢代<lb/>
岩頭遺蜕是秦初客從雲水求丹訣帝遣風雷䕶簡書<lb/>
我亦曾孫今再世夢中親御紫鸞車<lb/>
　　　宿冲祐觀<lb/>
風燈零落夜鐘殘數巻𤣥經掩不看藥採刀圭還玉液<lb/>
火留文武養金丹瑤池月滿鸞笙杳石榻雲深蝶夢寒<lb/>
斷盡世縁須及早肯將白髮戴黄冠<lb/>
<pb n="KR4e0235_WYG_008-28a"/>
　　　宿接筍峰道院<lb/>
絶壁懸厓入杳冥丹房長借白雲扃地分六曲成三島<lb/>
臺聳千層禮七星暮靄晴飛岩瀑翠秋烟寒隠石燈青<lb/>
一聲獨鶴醒殘夢臥聴黄庭半部經<lb/>
　　　宿雲窩贈陳司馬<lb/>
清溪九曲即蓬壺何用遙尋五嶽圖幽壑半開新净室<lb/>
秘書還看舊隂符鵷鸞班裏多年別雞犬雲中幾日驅<lb/>
重住雲窩縁不偶前身或恐是丹樞<lb/>
<pb n="KR4e0235_WYG_008-28b"/>
　　　天游觀<lb/>
髙臺獨上翠千重吹散嵐烟有鐵龍地種三花元漢畤<lb/>
門扃五粒是秦封雲邊螺髻層層結雨後蛾眉㸃㸃濃<lb/>
倚徧危闌遙極目九環衣帶束芙蓉<lb/>
　　　宿鼓子峰道院<lb/>
芒鞋厯徧翠微巔脩竹隂中別有天洞隠黄冠皆净侣<lb/>
巖封白骨盡飛僊石當隙處精廬搆路到窮時棧道懸<lb/>
夜静焚香同禮拜步虚聲散一爐烟<lb/>
<pb n="KR4e0235_WYG_008-29a"/>
　　　游水簾洞時久不雨飛沫稍微賦得一首<lb/>
素練氷綃一夜收潺湲何處見龍湫鮫人海底餘殘淚<lb/>
玉女峰前上半鉤自有𤣥珠藏赤水不須瓊液咽重樓<lb/>
一瓢欲挽銀河㵼倒挂青天作瀑流<lb/>
　　　尋和叔道士不遇<lb/>
暫去朝元出翠微紅塵何處染綃衣鸞傳紫府書頻至<lb/>
鶴帶青城箭未歸六甲風雷壇下守半空日月鼎中飛<lb/>
石函留得龍沙䜟莫道蓬壺㑹面稀<lb/>
<pb n="KR4e0235_WYG_008-29b"/>
　　　武夷溪口送惟起弟度關<lb/>
竹杖芒鞋厯翠岑蒯緱忽動逺遊心離魂已與千峰斷<lb/>
別恨空如九曲深秪有飄蓬懷白璧全無大藥化黄金<lb/>
山中散盡賓雲曲淚落西風半夜砧<lb/>
青山遊侣散紛紛况復臨岐逺送君兩地鴈鴻難顧影<lb/>
一時鸞鶴總離羣人從杜若洲邊去路在桃花洞口分<lb/>
明發登髙各惆悵鵝湖斜日幔亭雲<lb/>
　　　武夷送吳元瀚還莆<lb/>
<pb n="KR4e0235_WYG_008-30a"/>
日日看山住翠微虹橋宴罷各將歸幾時再買重遊櫂<lb/>
三載方還舊釣磯囊槖只携丹訣去夢魂猶帶白雲飛<lb/>
別君不用綈袍贈玉女新裁五色衣<lb/>
　　　再送元瀚次來韻<lb/>
一尊同向蓼花灘露下丹楓落葉殘身泛孤舟愁弟逺<lb/>
淚揮雙袖別君難凄凉戍角秋霜曉明滅漁燈夜雨寒<lb/>
此去入林尋舊隠髙齋新長幾琅玕<lb/>
　　　陳惟秦為其先人營塟久居永南山寄訊<lb/>
<pb n="KR4e0235_WYG_008-30b"/>
春事飄零倍憶君滿庭紅雨落紛紛鰲峰已作三秋別<lb/>
馬鬛新成四尺墳花下幾廻虚朗月竹中長日賦停雲<lb/>
北邙正有松楸感烏鳥聲聲不可聞<lb/>
　　　訪薛煉師思齊<lb/>
桃花千樹繞江干花裏幽居日考槃曲徑開時供鹿臥<lb/>
方書抄就借人看一春草緑蓬門靜半夜雲生藥杵寒<lb/>
聞説延年有真訣相逢先乞九還丹<lb/>
　　　壽李司理<lb/>
<pb n="KR4e0235_WYG_008-31a"/>
曾將詞賦冠明廷斷獄年來動引經徳比于公髙漢室<lb/>
名同小陸起華亭壽筵猶獻長生縷海國爭看執法星<lb/>
何必西巖采三秀郡齋瑤草自青青<lb/>
鶴吹飄颻下九天共看良吏是神仙朝來拄笏心如水<lb/>
夏至懸弧日似年函谷他時生紫氣長庚此夜應青蓮<lb/>
遙知臥理還多暇注得叅同有幾篇<lb/>
　　　送王懋宣先生之泰順<lb/>
垂楊影裏亂啼鶯朝發都亭一騎輕黯淡蘼蕪尋去路<lb/>
<pb n="KR4e0235_WYG_008-31b"/>
微茫烟樹見孤城他鄉春色悲花落旅館愁心寄月明<lb/>
白髮蕭蕭猶作客臨岐分手更關情<lb/>
　　　宿鄧汝髙竹林山莊<lb/>
羣峰迴合樹蒼蒼一徑雲隂散夏凉荒坂牛羊歸暮靄<lb/>
比鄰鵝鴨睡斜陽竹當踈檻常流翠花落清溪不斷香<lb/>
晏坐山中屏塵慮今宵如宿輞川莊<lb/>
　　　春日居法雲蘭若<lb/>
移來書舍傍琳宫隔斷紅塵路不通游屐半閒新雨後<lb/>
<pb n="KR4e0235_WYG_008-32a"/>
法幢髙挂亂雲中夜深松偃疎簾月春盡花飛晩磬風<lb/>
謾謂空門人跡少相尋日日有支公<lb/>
登臨正及看花期青草葳蕤歩屧宜雨翳鯨音過院冷<lb/>
風傳鶯語出林遲閒尋緇錫談三昧偶伴黄冠禮六時<lb/>
自是山中堪避俗更無踪跡世人知<lb/>
古路蒼蒼入鷲峰烟霞隔斷徃來蹤時將真訣燈前課<lb/>
每與遊僧竹下逢滿架瑤函藏貝葉逺林山色絢芙蓉<lb/>
閉門晏坐塵縁息又聴雲堂起暮鐘<lb/>
<pb n="KR4e0235_WYG_008-32b"/>
滿徑蒼苔過客稀踈鐘纔動暝烟飛輕敲竹院殘僧返<lb/>
亂落松花一鶴歸夜靜石燈分佛火春寒山罽借禪衣<lb/>
上方萬籟聞俱寂但有經聲出翠微<lb/>
　　　送王少文藁塟西郊<lb/>
蕭蕭孤櫬出郊關執紼空餘涕淚潸滿目松楸西郭路<lb/>
半天風雨北邙山函中白骨孤雲裏世上紅塵一夢間<lb/>
除却千年華表鶴更於何處望君還<lb/>
　　　秋夜汝髙振狂伯孺過宿山齋時汝髙將赴闕<lb/>
<pb n="KR4e0235_WYG_008-33a"/>
西風搖落正秋天相對空山意惘然竹裏孤燈消氷夜<lb/>
鏡中華髮感流年寒蛩古砌啼凉月小犬疎林吠暝烟<lb/>
只恐心期隔霄漢豈能長向白雲眠<lb/>
　　　擬積雨輞川莊<lb/>
經旬梅雨自沉沉灌木蕭森起夕隂泉過斷橋歸別澗<lb/>
鐘傳古寺出空林閉門習靜山中樂晏坐焚香物外心<lb/>
終日更無車馬客時從花塢聴鳴禽<lb/>
　　　擬長沙過賈誼宅<lb/>
<pb n="KR4e0235_WYG_008-33b"/>
憐君謫宦楚江來門外湘波日夜迴廢井年深生亂草<lb/>
古牆春盡長荒苔猿聲似訴孤臣恨馬首空勞過客哀<lb/>
此地無須嘆寥落長安甲第亦成灰<lb/>
他鄉遷客恨悠悠此日長沙宅尚留寂莫空梁栖鳥雀<lb/>
蕭條古院閉松楸幾年宦况同雲薄一去君恩共水流<lb/>
欲採江蘺傷往事半天風雨洞庭秋<lb/>
　　　無題<lb/>
數聲殘漏滿簾霜青鳥銜箋事𣺌茫剖贈半規蒼玉玦<lb/>
<pb n="KR4e0235_WYG_008-34a"/>
分將百合紫羅囊空傳垂手尊前舞新結愁眉鏡裏粧<lb/>
一枕游仙終是夢桃花春色誤劉郎<lb/>
無縁飜悔意相關雲雨巫陽一夢間獨撫朱弦琴哽咽<lb/>
背流紅淚燭潺湲新分半玦終難合舊贈明珠未忍還<lb/>
縱使章臺零落後長條猶自望君攀<lb/>
錦衾羅帳淚潸然淡月微霜夜可憐嚙臂尚思當日約<lb/>
同心空結片時縁瓶沉古井渾身碎珠孕靈淵幾箇圓<lb/>
一別天台成隔世桃花流水自年年<lb/>
<pb n="KR4e0235_WYG_008-34b"/>
一寸湘筠淚滿枝百年幽恨是幽期朱絃忽斷鸞難續<lb/>
錦字私傳鳥不知新唾花痕沾廣袖舊分香氣散重帷<lb/>
此生欲了尋春約須及清隂未緑時<lb/>
劍化雌雄玉匣空寒潮東逝信誰通金生蓮歩雙纒白<lb/>
釧約氷肌一線紅事去懽娛幷作怨縁乖魂夢也難同<lb/>
芳菲零亂春光晩滿地臙脂半夜風<lb/>
蘭心迷蝶桞藏鴉綺閣銀燈照九華百尺藍橋通歩障<lb/>
幾重巫峽隔窻紗魂銷翠帶胸前草腸斷青銅影裏花<lb/>
<pb n="KR4e0235_WYG_008-35a"/>
落盡深紅春色晩肯容劉阮更思家<lb/>
鏡中雙鬢綰如鴉廣袖新看染石華曉起靚妝消翠靨<lb/>
晝眠香汗浸紅紗半溝膩水堪流葉一尺雕欄不障花<lb/>
總為多情眉黛蹙怪他人説是西家<lb/>
愁見流蘇百結同繡幃寒夜一邊空幾痕斑淚孤生竹<lb/>
十指朱絲半死桐在野鴛鴦虚桃被出山鸚鵡怨樊籠<lb/>
臂紗不解纒綿意長䕶嫣紅舊守宫<lb/>
歸期無定數難占鳯蠟燒殘夜未厭幾㸃金徽桃後譜<lb/>
<pb n="KR4e0235_WYG_008-35b"/>
半邊銅鏡嫁時匳紅銷榴帶絲空結朱褪櫻唇酒不沾<lb/>
夢醒碧紗窻外月梅花踈影滿雕簷<lb/>
玉殞珠沉思悄然明中流淚暗相憐常圖蛺蝶花樓下<lb/>
記刺鴛鴦繡幙前祗有夢魂能結雨曾無心膽似非煙<lb/>
朱顔皓齒歸黄土脉脉空尋再世縁<lb/>
　　　烈女吟<lb/>
湘水難同此恨深幽閨長詠栢舟吟半生夜雨常悲鶴<lb/>
六禮春風未委禽瑟斷朱絃因廢軫燭銷紅淚見灰心<lb/>
<pb n="KR4e0235_WYG_008-36a"/>
寢門一訣千年怨魂夢無由識藁砧<lb/>
　　　秋日陳汝大鄧汝髙陳振狂陳子卿陳幼孺袁<lb/>
　　　　無竸興公弟集緑玉齋時余與子卿幼孺下<lb/>
　　　　第歸自長安汝髙將使浙中興公將游白下<lb/>
竹林文酒暫盤桓聚散無期後㑹難燈下幾人分去住<lb/>
尊前雙淚帶悲歡傷心此別魂俱斷落魄初歸夢未安<lb/>
他日東行占太史客星遙傍使星看<lb/>
　　　送林觀察備兵金衢<lb/>
<pb n="KR4e0235_WYG_008-36b"/>
使節翩翩浙水過東山那許久蹉跎一門劍履閩中少<lb/>
百將櫜鞬越絶多露布星馳官負弩霜臺月滿士横戈<lb/>
九重正爾資籌算無暇尋仙訪爛柯<lb/>
　　　贈車子仁郡侯<lb/>
含來鷄舌尚氤氲新握麟符到海濆案了簿書心似水<lb/>
門投詞賦客如雲市中騎竹迎童子池上揮鞭醉使君<lb/>
敝刺即今羞自獻敢言名姓舊相聞<lb/>
　　　寄譚忠卿比部<lb/>
<pb n="KR4e0235_WYG_008-37a"/>
清時才子賦懷沙抗䟽歸來髮未華粉署一官淹組綬<lb/>
青衫雙淚怨琵琶杼投慈母縁憂國環賜明君定起家<lb/>
却愛衡門當庾嶺相思不用寄梅花<lb/>
　　　送陳永奉游金陵<lb/>
千里行裝半醁醽渡江君去莫教醒馬經小小佳人墓<lb/>
舟過勞勞送客亭揚子風髙潮自白隋堤秋盡桞無青<lb/>
後庭遺曲桓伊笛都向秦淮月下聴<lb/>
　　　壽大司馬吳公<lb/>
<pb n="KR4e0235_WYG_008-37b"/>
班綴鵷鸞爵上公鼎烹龍虎貌還童鐵冠曾執三湘憲<lb/>
銅柱猶存五嶺功曳處履聲為赤舄懸來弧影是彤弓<lb/>
渭濱未許長垂釣聞説君王正夢熊<lb/>
進賢冠換七星冠篋裏隂符不再看上帝久頒書玉檢<lb/>
先皇曾賜露金盤白䝉頭上應還黑赤在心中已是丹<lb/>
借得方平壺十二更於今夕獻瑤壇<lb/>
　　　送薛君大秀才遊武林<lb/>
司馬南游正少年可堪人去雁來前孤舟白擁蘆藏月<lb/>
<pb n="KR4e0235_WYG_008-38a"/>
兩岸青殘桞散煙帆外客星灘七里湖中佛日竺三天<lb/>
射潮不用錢王弩但有觀濤賦幾篇<lb/>
　　　送鄧汝髙户曹督餉之浙<lb/>
粉署含香又幾年轉輸今識鄼侯賢還家樹不言温室<lb/>
行部山應訪冷泉玉麈夜揮天竺月畫船秋放太湖烟<lb/>
江南水旱憂非細願悉民艱䟽御前<lb/>
　　　送孫四之金陵<lb/>
一時詞客嘆飄蓬無數離尊半日同買笑好留錢子母<lb/>
<pb n="KR4e0235_WYG_008-38b"/>
防身須仗劍雌雄鹿麋夜走三吳苑狐兎秋悲六代宫<lb/>
建業城邊堪飲水孫郎名自起江東<lb/>
　　　古田極樂寺曉起<lb/>
聴盡蓮華刻漏長山深嵐翠滿繩牀鳥啼松嶂聲聲月<lb/>
僧踏楓林歩歩霜座上落花天外雨佛前沈水定中香<lb/>
此生總是空門客到處皈依有法王<lb/>
　　　過鄭樵林山人市隠堂<lb/>
一丘髙卧久忘機雙屐行歌徧翠微綸挂夕陽春釣罷<lb/>
<pb n="KR4e0235_WYG_008-39a"/>
笠携殘雪晩樵歸松窻月冷烟霞夢菊徑雲生薜荔衣<lb/>
不用鑿坏深避世山城車馬往來稀<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4e0235_WYG_008-39b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　幔亭集巻八<lb/>
</p>
<p>
</p>
  </div>
<div>
<head>幔亭集卷九</head> <lb/>
    <p>
<pb n="KR4e0235_WYG_009-1a"/>
欽定四庫全書<lb/>
　幔亭集卷九<lb/>
　　　　　　　　　　　　　明　徐熥　撰<lb/>
　　七言律詩<lb/>
　　　丙申元日得惟起弟越中書聞王玉生客苕消<lb/>
　　　　息因柬錢叔達<lb/>
清尊何意醉流霞覽鏡空驚鬢易華堦下蓂開新歳葉<lb/>
隴頭梅寄隔年花人逢老去常懷舊客到春來定憶家<lb/>
<pb n="KR4e0235_WYG_009-1b"/>
此日交遊多失路豈君蹤跡獨天涯<lb/>
　　　送翁兆震太史冊封周藩事竣還朝<lb/>
暫綴鵷班馬首東桃花色借錦袍紅鞭揮上苑三眠柳<lb/>
圭捧深宫半葉桐飛葢兔園歌夜雪鳴珂燕市動春風<lb/>
漢家金匱資良史好奏諸儒白虎通<lb/>
　　　送張宗道之金陵兼懷諸舊游<lb/>
茫茫烟水片㠶輕學得陶朱變姓名芳草樓臺歌子夜<lb/>
梨花村店過清明莫愁湖送當年槳瓜歩江流六代聲<lb/>
<pb n="KR4e0235_WYG_009-2a"/>
欲作封題還自懶知君今去石頭城<lb/>
　　　屠田叔使君枉過兼惠藏書賦謝<lb/>
藝苑相聞十載餘應知名下定無虚不拘世路尋常禮<lb/>
還贈人間未有書草澤敢當髙士榻蓬門終礙使君車<lb/>
自慚巴曲非同調空枉干旄問索居<lb/>
　　　送陳汝翔客建溪書林<lb/>
垂老江湖作校書春風長日掩衡廬經收壞壁驅殘蠧<lb/>
字出名山辨魯魚著述未忘𤣥晏癖往來多是鄴侯居<lb/>
<pb n="KR4e0235_WYG_009-2b"/>
不須二酉藏遺草九曲僊都當石渠<lb/>
　　　寄題郭張虚香雪齋<lb/>
髙齋遥散白氤氲歴亂梅花到處聞一笛殘魂千樹雪<lb/>
半窻疎影滿林雲寒生姑射仙人夢香借孤山處士墳<lb/>
何物江南堪寄逺年年春色倍思君<lb/>
　　　鄭邦衡以書見貽兼惠玉章詩扇賦此荅贈<lb/>
相憐不必舊相歡忽枉裁書問考槃投贈一雙皆楚璧<lb/>
留題五字有齊紈琴尊幾日同花竹魂夢中宵到木蘭<lb/>
<pb n="KR4e0235_WYG_009-3a"/>
年少聲名君籍甚淺才何敢作衙官<lb/>
　　　花朝社集送佘宗漢明府之南康訪楊使君<lb/>
滿路流鶯送客軺匡廬山色望中遥朱門何處堪餬口<lb/>
白髪逢人反折腰月下歌聲虚竹徑天涯離恨記花朝<lb/>
知君此去經彭澤陶令髙風未寂寥<lb/>
　　　送了空禪師歸長干寺是日為觀音大士初度<lb/>
尋聲疑自普陀來又贈楊枝海上囘緇衲折蘆初地去<lb/>
白衣成果普門開數千里路看飛錫五十三叅送善財<lb/>
<pb n="KR4e0235_WYG_009-3b"/>
他日懷師勞逺夢棲霞蘭若雨花臺<lb/>
　　　分得要離塜送陳伯孺之姑蘇<lb/>
漆燈明滅半無光斷碣凋殘字幾行黄土一抔封馬鬛<lb/>
紫苔三寸鏽魚腸月中似聽英魂泣地下難埋俠骨香<lb/>
况與伯鸞丘壠近煩君并為薦椒漿<lb/>
　　　再送陳伯孺兼柬在杭<lb/>
尊前酒盡即他鄉豈為分携始斷腸失路客身輕似葉<lb/>
倚門親鬢白於霜歸装不望中人產内顧先營百日糧<lb/>
<pb n="KR4e0235_WYG_009-4a"/>
未必綈袍能解贈臨行還囑寄衣裳<lb/>
天涯休用歎窮愁得稱閒心是浪游湖上翠蛾三竺寺<lb/>
月中青雀百花洲囊無重載身何累交有深知刺易投<lb/>
貧賤依人君莫愧布衣誰不謁諸侯<lb/>
　　　送陳振狂游玉華<lb/>
酒酣璚液唱游仙萬樹桃花引去船路遶潺湲千澗水<lb/>
巖開混沌五更天雲根白積峰頭雪松火青飛洞裡烟<lb/>
采藥倘逢秦代客莫言人世是何年<lb/>
<pb n="KR4e0235_WYG_009-4b"/>
　　　懷吳元瀚<lb/>
總是飄零未定身不知吳楚與燕秦逺天夜雨孤舟冷<lb/>
古道秋風一劔貧到處南冠羞對客誰家西第肯留賔<lb/>
薄游只恐無歸計跡落江湖又幾春<lb/>
　　　贈薛君佐秀才<lb/>
年少詞華舊有聲髙標應比玉壺清一春草向池中夢<lb/>
五色花從筆裡生座滿烟霞揮麈尾匣騰風雨泣龍精<lb/>
青雲自是君家業傲世休耽白社名<lb/>
<pb n="KR4e0235_WYG_009-5a"/>
　　　寒食日陳汝大園亭看海棠<lb/>
寒食東風到舞筵海棠開遍艷陽天銀罌杏酪香同飽<lb/>
畫架榴裙血並鮮帶雨花神嬌欲泣怯寒妃子醉無眠<lb/>
夜深莫更移燈看今日山厨未有煙<lb/>
　　　春日同叔達汝大惟秦㓜孺粹夫能始興公集<lb/>
　　　　無競南郊水亭<lb/>
布榖聲中醉倚欄夕陽山色隔簾看青團柳葉春烟薄<lb/>
白散梨花暮雨寒燕壘泥香芳徑晩魚梁痕淺小池乾<lb/>
<pb n="KR4e0235_WYG_009-5b"/>
只因地僻稀來往門外低枝欲礙冠<lb/>
　　　病中試鼓山寺僧所惠新茶<lb/>
偃卧山窻日正長老僧分贈茗盈筐燒殘榾柮偏多味<lb/>
沸出松濤更覺香火候已周開鼎器病魔初伏有旗槍<lb/>
隔林况聽鶯聲好移向荼䕷架下嘗<lb/>
　　　鍾山寺訪張孺愿畱酌話舊<lb/>
客中尊酒暫淹留共對禪燈憶舊遊此日聽鶯蕭寺雨<lb/>
當年騎馬秣陵秋風塵未肯容衰鬢歳月何堪老敝裘<lb/>
<pb n="KR4e0235_WYG_009-6a"/>
獨有劔鋒銷不盡君家神物是吳鈎<lb/>
　　　邀黄仲髙張孺愿錢叔達張公魯陳汝大陳汝<lb/>
　　　　翔陳惟秦王玉生陳㓜孺王粹夫顔廷愉曹<lb/>
　　　　能始興公弟雨中集萬歳寺即席送徐仲和<lb/>
　　　　歸錢唐<lb/>
共酌醍醐送客還晩風吹雨暗禪關緑波春草長途别<lb/>
白社蓮花半日閒家望雷峰烟外塔夢廻天竺月中山<lb/>
凈瓶分得楊枝贈垂柳臨岐不用攀<lb/>
<pb n="KR4e0235_WYG_009-6b"/>
　　　送黄仲髙之漳州<lb/>
送君南去瘴雲邊遥望征途路一千五月楓亭扶荔雨<lb/>
幾村茅店刺桐烟土音未辨難聞曲海錯常供不費錢<lb/>
少婦當壚堪買醉時時停䇿酒家眠<lb/>
　　　送曹二進士之金谿弔周明府<lb/>
千里分襟悵别離西州雙淚數年悲途中磨鏡同徐穉<lb/>
匣裡亡琴痛子期楚璞謾云増價早隋珠猶悔報恩遲<lb/>
九原未必無遺恨不見看花上苑時<lb/>
<pb n="KR4e0235_WYG_009-7a"/>
　　　賦得廣陵濤送客之維揚<lb/>
萬馬聲喧不暫停滿天風浪晝冥冥遥連鐵甕千層白<lb/>
微露金焦兩㸃青吳楚山河分一水齊梁烟月付中泠<lb/>
傷心莫作蕪城賦好辨江干瘞鶴銘<lb/>
　　　同屠田叔張孺愿錢叔達張公魯及社中諸子<lb/>
　　　　集陳正夫水亭分得文字<lb/>
習池花木翠氤氲忽枉髙軒過使君囊裡詩籖拈五字<lb/>
尊前樂府演雙文杯傾竹葉春頻醉燭燼蘭膏夜已分<lb/>
<pb n="KR4e0235_WYG_009-7b"/>
地主獨留髠送客猶餘絲管夢中聞<lb/>
　　　不寐感懷<lb/>
杜宇啼殘漏正長滿林斜月到匡牀浮生寤寐皆成夢<lb/>
舊事悲歡總可傷知己未亡琴廢軫雄心猶在劔銷芒<lb/>
枕前二十餘年淚半在他鄉半故鄉<lb/>
　　　聞伯孺由吳興入姑蘇遥有此寄<lb/>
一劔飄零渡五湖半年蹤跡徧三吳苕溪日暮愁心逺<lb/>
笠澤天長客夢孤舊隠雲深寒薜荔他鄉春盡變蘼蕪<lb/>
<pb n="KR4e0235_WYG_009-8a"/>
滿船載得烏程酒曽酹要離墓上無<lb/>
　　　再懷伯孺<lb/>
登樓一望意凄凄目極遥空白練低匹馬烟花吳苑曲<lb/>
孤舟風雨太湖西愁中芳草迷三徑别後垂楊暗六溪<lb/>
千里懷人多感慨每看南鴈憶封題<lb/>
　　　柬程子暉<lb/>
求友空歌伐木聲逢君真見古人情跡因避世青山近<lb/>
心為憂時白髪生倚杖暮雲花徑逺捲簾春雨荔隂清<lb/>
<pb n="KR4e0235_WYG_009-8b"/>
除將問道尋師外那得龎公肯入城<lb/>
　　　七夕鄧汝髙民部招集玉皇閣同佘宗漢謝脩<lb/>
　　　　之明府鄧道鳴閫帥錢叔達王粹夫山人陳<lb/>
　　　　汝大康元龍袁無競秀才陳㓜孺孝亷興公<lb/>
　　　　舍弟賦分得五歌<lb/>
髙閣開尊對薜蘿風吹零露下庭柯三秋白帝司權早<lb/>
一夕紅妝乞巧多夜杼暫停機上錦凉衣初試篋中羅<lb/>
少微歴歴干天象不獨雙星夜渡河<lb/>
<pb n="KR4e0235_WYG_009-9a"/>
　　　鄧道鳴閫帥招集隣霄臺送鄧汝髙計部還朝<lb/>
三疊驪歌遶翠微凉風初動葉初飛尊傾大將葡萄酒<lb/>
淚濕窮交薜荔衣自信青山盟尚在空憐白社客全稀<lb/>
清泠臺上頻囘首目斷燕雲一鴈歸<lb/>
　　　八月十四日夜招張孺愿錢叔達謝脩之陳汝<lb/>
　　　　大王玉生袁無競集平逺臺觀萬歳神光二<lb/>
　　　　塔燈分得八庚<lb/>
良夜髙臺露氣清遥空靈籟送秋聲桂枝先自輪中滿<lb/>
<pb n="KR4e0235_WYG_009-9b"/>
蓮炬還從鏡裡生隠隠七層標舍利雙雙百寶放光明<lb/>
龍膏燭與蟾蜍影同向人天照化城<lb/>
　　　送張孺愿還四明<lb/>
津亭歌罷酒杯空目極遥天送斷鴻馬上夕陽孤店柳<lb/>
渡頭殘月半林楓瘴雲漠漠辭閩北鄉樹重重辨甬東<lb/>
此日蓴鱸歸計得思家張翰怯秋風<lb/>
　　　送黄仲髙還四明<lb/>
江頭尊酒别離難滿目疎林落葉丹家望剡川湖一曲<lb/>
<pb n="KR4e0235_WYG_009-10a"/>
車驅閩嶺路千盤關門曉色雞聲早曠野秋聲鴈影寒<lb/>
今夜夢君何處所半天殘月蓼花灘<lb/>
　　　寄鄧德咸明府<lb/>
一代風流墨綬郎幾年為政似庚桑居官共號神明宰<lb/>
判事多成急就章灘送九龍來廨宇庭畱雙鶴守琴牀<lb/>
春光莫羡河陽暖六月還飛白簡霜<lb/>
　　　送陳振狂之汀州<lb/>
秋色將殘樹影稀故人西去鴈南飛滿林楓葉栟櫚寺<lb/>
<pb n="KR4e0235_WYG_009-10b"/>
兩岸蘆花鐵石磯霜冷戍樓喧暮柝月明村舍搗寒衣<lb/>
九龍溪上灘聲急千里覊魂一夜歸<lb/>
　　　與吳元瀚話舊<lb/>
久客還家嘆敝裘對君猶自起離愁數莖白髪尊前淚<lb/>
九曲青山夢裡遊松徑夕陽秋繫馬竹房疎雨午啼鳩<lb/>
明朝又作匆匆别目斷西風獨倚樓<lb/>
　　　張叔麟别駕招集鍾山客舍席上聽伎共限冷<lb/>
　　　　香二字<lb/>
<pb n="KR4e0235_WYG_009-11a"/>
白苧歌殘欲斷腸相逢誰是有心郎羅幃巫峽聲聲雨<lb/>
玉杵藍橋夜夜霜燭淚半灰金剪冷花魂初散寶釵香<lb/>
紅顔自昔多憔悴豈學愁眉别樣粧<lb/>
　　　送鄧道鳴參戎東粤<lb/>
樓船横海發閩關新擁髙牙五嶺間月滿柳營秋校獵<lb/>
火飛藤峽夜征蠻雙龍斬水妖精泣萬馬嘶風部曲閒<lb/>
名在羅浮峰四百功成何用勒燕山<lb/>
　　　贈林敷毅公子<lb/>
<pb n="KR4e0235_WYG_009-11b"/>
年少懸書向國門家聲猶説紫薇垣登壇久已推牛耳<lb/>
授簡曽看擅兔園擁篲諸侯虚左席操觚詞客結中原<lb/>
功名不用垂鐘鼎白首江湖亦主恩<lb/>
　　　送張參戎鎮秦川<lb/>
鐵衣曽典羽林兵又握銅符海上行此日八蠻傳露布<lb/>
同時諸將拜霓旌臂開鵲血弓流影腰泣龍魂劔有聲<lb/>
見説轅門容揖客可能前筯借書生<lb/>
　　　送長樂令郁文叔謝病還晉陵<lb/>
<pb n="KR4e0235_WYG_009-12a"/>
棄官應遂白雲心行李空携單父琴病骨豈堪長負弩<lb/>
黑頭偏乞早投簪家當楊柳茶烟細門比柴桑柳色陰<lb/>
除却簿書勞半載一生清福總山林<lb/>
　　　贈張太醫<lb/>
年少曽將肘後探髙名今已似蘇耽石烹夜月松烟細<lb/>
藥洗春泉橘井甘函裡難經繙九九洞中爐火轉三三<lb/>
功成他日生毛羽看駕雲車白鹿叅<lb/>
　　　題芳草王孫卷為羅生挽所知<lb/>
<pb n="KR4e0235_WYG_009-12b"/>
聨璧當年舊有聲千秋埋玉怨難平邯鄲久作炊粱夢<lb/>
都市猶傳擲果名腸斷山陽燈下笛魂銷緱嶺月中笙<lb/>
萋萋滿目王孫草歳歳春風墓上生<lb/>
　　　丙申除夕<lb/>
莫問殘冬厯一行且將生計寄絲簧燒燈客丐宜春帖<lb/>
對鏡人凝綵勝妝衰鬢又添新歳感童心猶記少年塲<lb/>
擁爐坐聽蓮花漏待進山厨栢葉觴<lb/>
　　　丁酉元日<lb/>
<pb n="KR4e0235_WYG_009-13a"/>
歳月悠悠獨自知屠蘇飲較衆人遲一年苦樂俱陳迹<lb/>
昨日呻吟即舊詩才盡敢云心似錦顔衰猶幸鬢無絲<lb/>
春風不厭衡門冷吹徧繁花雪萬枝<lb/>
　　　送彭興祖游燕<lb/>
都亭新柳折為鞭又别閩南北向燕馬首一星邊地火<lb/>
鶯聲三月御河烟吳儂枕上紅樓曲趙女壚頭緑酒錢<lb/>
此日離情君莫忘落花風雨寺門前<lb/>
　　　分得胭脂井送陳淳夫太學之金陵<lb/>
<pb n="KR4e0235_WYG_009-13b"/>
臙脂零落井痕荒水面桃花照艶妝碧甃一泓沉寳珥<lb/>
紅泉千㸃滴銀牀金函半染鉛華色絲綆猶牽珠翠香<lb/>
莫問故宫生死地轆轤容易轉愁腸<lb/>
　　　送陳志𤣥還中都<lb/>
一片離心雙淚垂人歸偏在送春時雞聲殘月郵亭火<lb/>
馬首疎烟酒店旗江北瓊花孤館夢淮南叢桂故園思<lb/>
東風吹徧無情柳滿路青青拂面絲<lb/>
　　　送黄君甫還劍津<lb/>
<pb n="KR4e0235_WYG_009-14a"/>
故園歸去獨揚舲躑躅花殘落逺汀鸚武春銜杯裡月<lb/>
蛟龍宵睨劍頭星灘迴巨浪千層白門對髙峰九㸃青<lb/>
莫道盈盈分一水相思魂斷幾長亭<lb/>
　　　分得宫花一萬樹送曹能始進士赴闕<lb/>
芳菲叢裡拜楓宸鈴索聲中雨露新香霧有時分太極<lb/>
穠華隨處拂勾陳重重緑染宫袍色片片紅酣御輦塵<lb/>
不似曲江騎馬日杏林惟探一枝春<lb/>
　　　分得季子裘送錢叔達歸吳興<lb/>
<pb n="KR4e0235_WYG_009-14b"/>
旅邸淹留歴幾春黑貂無復到來新蒙茸莫問千金腋<lb/>
襤褸翻疑百結鶉失路易沾函谷雨還家猶染洛陽塵<lb/>
布衣落魄慙妻嫂應悔當年浪入秦<lb/>
　　　題黄伯寵秀才歐冶山房<lb/>
疎松影裡草𤣥亭屋後羣峰列翠屏殘雨小塘萍散緑<lb/>
微風幽徑竹揺青觴尋曲水流三月劍拔寒潭洗七星<lb/>
寂寂衡門無客到林鶯啼午夢初醒<lb/>
　　　夏日邀屠田叔使君佘宗漢明府閔壽卿柳陳<lb/>
<pb n="KR4e0235_WYG_009-15a"/>
　　　　父王獻子錢叔達吳元瀚諸山人顔廷愉都<lb/>
　　　　䕶興公舍弟避暑平逺堂分得一先韻<lb/>
借得琳宫結淨縁數聲鐘磬出諸天龍江潮滿千溪合<lb/>
雉堞雲開萬井連瀑布亂飛丹嶂雨山衣同歴翠微烟<lb/>
莫言座上無絲竹花外啼鶯柳外蟬<lb/>
　　　壽車郡公<lb/>
銅虎分來向海濵玉皇香案記前身採將瑶草三山秀<lb/>
種得甘棠一郡春天上紫鸞扶絳節雲中白鹿駕朱輪<lb/>
<pb n="KR4e0235_WYG_009-15b"/>
壽筵不用蟠桃薦丹荔氷盤色正新<lb/>
　　　題周朝寀轉運三代榮封冊<lb/>
出宰河陽舊有聲司農今復借雙旌轉輸歳向三邊急<lb/>
斥鹵烟從萬竈生紫禁絲綸榮馬鬛熙朝冠葢擅羊城<lb/>
一門雨露皆君寵不獨雲霄兩弟兄<lb/>
　　　閩王審知墓下作<lb/>
玉輦何年去不囘霸圖千古總成灰秋深兔穴依寒壠<lb/>
歳久魚燈暗夜臺故國關河甌越在遺民蘋藻鼎湖哀<lb/>
<pb n="KR4e0235_WYG_009-16a"/>
蓮花峰下黄昏月猶見三郎白馬來<lb/>
　　　送林志尹謁選之京時予將入燕<lb/>
數聲南鴈呌秋烟路指交河北到天雞送邉城霜後角<lb/>
馬驚沙磧雪中鞭貧來逺道親雄劍老去長安索俸錢<lb/>
我已藏名燕市久相尋休向酒壚前<lb/>
　　　送閔壽卿從武夷還金山兼隠華陽洞<lb/>
歴徧清溪九曲深麻衣隨意住雲林隂符一卷蛟龍䕶<lb/>
秋笛數聲猿鶴吟玉洞烟霞通地肺金山臺殿影波心<lb/>
<pb n="KR4e0235_WYG_009-16b"/>
空懷五嶽平生志未得從君學向禽<lb/>
　　　送陳憲伯入覲便道歸省<lb/>
萬國諸侯㑹建章使君千騎出東方繡衣正奏三年績<lb/>
綵服還稱百歳觴轡攬朱輪宵擁月疏封白簡晝飛霜<lb/>
法星漸與閩天逺遥望精光帝座傍<lb/>
　　　送閔孝昭侍尊人還廣陵<lb/>
暫得相逢又解携灘聲髙下槳聲齊束裝欲跨揚州鶴<lb/>
問寢頻聽旅店雞夜月故園淮浦北秋雲鄉路海門西<lb/>
<pb n="KR4e0235_WYG_009-17a"/>
還期共醉蕪城酒繫馬隋宫舊柳堤<lb/>
　　　送温永叔郡丞守南寧<lb/>
符分銅虎寄專城新駕朱輪嶺表行八桂瘴雲迎五馬<lb/>
二江嵐月引雙旌禁將巫蠱蠻丁化燃出靈犀颶母驚<lb/>
地近交州風土别每逢春雨勸刀耕<lb/>
　　　送鄧德咸刺史官沔陽<lb/>
楚江猿嘯豈堪聽野水連天過洞庭夜月褰帷逢漢女<lb/>
秋風行部弔湘靈九疑峰色參差碧三峽雲光黯淡青<lb/>
<pb n="KR4e0235_WYG_009-17b"/>
君去不愁難寄逺蕭蕭蘭芷滿寒汀<lb/>
　　　題黄懋中大學士碩寛堂<lb/>
多年簪筆侍螭頭焚却銀魚早乞休十畝雲霞開徑日<lb/>
半樓烟雨捲簾秋小山桂樹藂藂綠曲澗桃花片片流<lb/>
不是能耽泉石趣幾人青鬢老菟裘<lb/>
　　　留别陳叔度<lb/>
幾日相逢意未䦨誰知相别不成懽尊前草色銷魂易<lb/>
笛裡梅花寄逺難雞唱曉霜孤枕怯馬嘶殘雪一鞭寒<lb/>
<pb n="KR4e0235_WYG_009-18a"/>
雖然千里同明月兩地傷心各自看<lb/>
　　　除夕前二日同康元龍集江參藩先生園亭<lb/>
停驂歳晩向名園滿徑寒花映酒尊雪色半侵青玉案<lb/>
星光多傍紫薇垣幾年媿下髙人榻一劍長銜國士恩<lb/>
不是殘年催去客敢辭十日飲平原<lb/>
　　　武林驛别康元龍<lb/>
錢唐江上浪層層此地分携感慨増客路殘年悲短劍<lb/>
驛亭寒夜憶孤燈歸魂黑度千林雨鄉淚紅凝半枕氷<lb/>
<pb n="KR4e0235_WYG_009-18b"/>
江北江南天萬里不堪囘首望西陵<lb/>
　　　語溪舟中除夕用舊韻<lb/>
滿江燈火照㠶檣斷送韶華在異鄉紅燭也流今夕淚<lb/>
青銅猶憶去年妝孤身長路思千里半世虚名夢幾塲<lb/>
欲解離愁謀一醉行厨何處有椒觴<lb/>
　　　除夕西寺訪朗公<lb/>
停棹清溪值歳除匆匆溪上訪僧居殘年只聽蓮花漏<lb/>
半偈猶繙貝葉書爆竹聲喧人語沸石燈光照佛堂虚<lb/>
<pb n="KR4e0235_WYG_009-19a"/>
五噫悔作飄零客願得從師證六如<lb/>
　　　戊戌元日檇李舟中<lb/>
千里關河更問津東風吹動柳條新雞聲不挽難留歳<lb/>
馬齒偏催易老身樓上綺羅誰氏女㠶前簫鼓異鄉人<lb/>
客心久已如荼苦何用盤中薦五辛<lb/>
　　　曽人倩祕書招飲衙齋話舊分得昏字<lb/>
悠悠往事不堪論燕市悲歌欲斷魂折柳豈忘逢驛路<lb/>
頌椒還記醉祗園千金槖盡心猶壯一劍鋒銷俠尚存<lb/>
<pb n="KR4e0235_WYG_009-19b"/>
酒後對君思起舞浮雲西北易黄昏<lb/>
　　　寄懷陳伯孺<lb/>
六溪疎柳幾條斜不異柴桑處士家日午山窻書薤葉<lb/>
春深江閣畫梅花鄰莊與弟同漁獵古寺尋僧共結跏<lb/>
獨有故人傷逺别年年衰鬢客京華<lb/>
　　　紀事<lb/>
漢家臺殿敞蓬萊玉柱盤龍接上台廿載皇仁深雨露<lb/>
一時天意變風雷宫牆夜靜啼烏急苑樹春歸乳燕來<lb/>
<pb n="KR4e0235_WYG_009-20a"/>
翹首五雲天萬里小臣雙淚泣秦灰<lb/>
紛紛兵甲滿中原市井蕭條有幾村總為瓊林傷地脉<lb/>
非貪寳氣鑿雲根中涓數獻便宜䇿丁壯難招慟哭魂<lb/>
辛苦西臺姚柱史畫圖空自叩天閽<lb/>
王師一夜報蒼黄大將星沉晝不光塞外忠魂酬玉劍<lb/>
沙中枯骨帶金瘡黄昏燐火新亡卒白日烽烟古戰塲<lb/>
莫向居庸城上望霜天笳管總悲凉<lb/>
欃槍夜望射天弧邊計年來困輓輸萬里君門誰伏闕<lb/>
<pb n="KR4e0235_WYG_009-20b"/>
四郊皇店盡徴租虎賁宿將多凋謝烏合新兵屢譟呼<lb/>
時事艱危堪涕淚太平能到白頭無<lb/>
　　　得王元直金陵書却寄<lb/>
芳草天涯怨不勝懷人魂夢苦無憑何來一騎過淮水<lb/>
傳得雙魚自秣陵桃葉暖風春訪伎杏花微雨夜尋僧<lb/>
玉蟬精舍葳蕤鎖寂寞疎林半㸃燈<lb/>
　　　贈王思延都䕶<lb/>
年少登壇擁隼旟欲將長劍掃穹廬黄金世佩通侯印<lb/>
<pb n="KR4e0235_WYG_009-21a"/>
彤管家藏太史書異域葡萄杯上緑邉城楊柳笛中疎<lb/>
運籌自合隂符祕兵法無勞習穰苴<lb/>
　　　贈王君密民部<lb/>
年少風流粉署郎賦成爭誦魯靈光閒曹不廢青箱業<lb/>
先世猶傳白簡霜九折羊腸曽叱馭一官雞舌正含香<lb/>
潞河公暇門如水花竹隂隂客滿堂<lb/>
　　　潞河逢梅子馬時子馬自楚使燕<lb/>
當年同聽白門鴉别後風烟幾歳華萬里飄零逢潞水<lb/>
<pb n="KR4e0235_WYG_009-21b"/>
一官牢落傍長沙新愁緑岸㠶前柳舊事青樓夢裡花<lb/>
草草離尊猶未醉數聲殘角又天涯<lb/>
　　　天津道中懷王玉生<lb/>
老向郊原受一廛村中幽事總堪憐園栽桑柘同韋曲<lb/>
塢築辛夷學輞川花下筆牀臨粉本松間茶鼎扇青烟<lb/>
自從南北風塵逺不到東山又幾年<lb/>
　　　連窩舟中與張叔弢話舊<lb/>
同泛歸舟下潞河空將身世感蹉跎十年京洛紅塵滿<lb/>
<pb n="KR4e0235_WYG_009-22a"/>
三載朱崖白髪多雲暗戍樓喧斷角月殘官渡起悲歌<lb/>
愁君此去王程急兩岸蘆花奈别何<lb/>
　　　淮隂舟夜寄懷二雲歌姬<lb/>
淮浦東邉月影斜相思何處問琵琶别時折是章臺柳<lb/>
夢裡歌為玉樹花萬里客魂銷緑鬢幾囘幽恨寄紅牙<lb/>
遥知香骨懷人瘦寛盡春風繫臂紗<lb/>
　　　廣陵七夕聞歌有懷<lb/>
每看秋水憶臨波况值天孫夜渡河衣上餘香懷賈女<lb/>
<pb n="KR4e0235_WYG_009-22b"/>
竹間殘淚怨湘娥書從薊北傳來少夢到江南别後多<lb/>
二十四橋橋畔月不堪重聽繞梁歌<lb/>
　　　真州逢謝在杭司理<lb/>
蕭蕭書劍傍風塵况對天涯骨肉親半夜斷猿知己淚<lb/>
經年羸馬異鄉身飄零湖海愁歸客憔悴江潭問逐臣<lb/>
此日世途君自見莫將青鬢嘆沉淪<lb/>
　　　舟次楓橋寄陳汝大先生<lb/>
蕭蕭羸馬厭馳驅愁聽楓橋月落烏開徧芙蓉思故國<lb/>
<pb n="KR4e0235_WYG_009-23a"/>
折來楊柳記西湖十年獻賦青雲薄千里題詩白社孤<lb/>
我為飄零雙鬢短憶君霜雪滿頭顱<lb/>
　　　懷李儀卿<lb/>
梅花綃帳曉寒生怨似流蘇百結成逺岫猶憐眉黛淺<lb/>
凌波還憶襪羅輕倦來司馬偏多病老去徐娘更有情<lb/>
十載舊歡真一夢釣龍臺上月空明<lb/>
　　　驛亭夜坐書懷寄内<lb/>
十年書劍兩無成飄泊江湖媿姓名絡緯聲沉愁易集<lb/>
<pb n="KR4e0235_WYG_009-23b"/>
芙蓉花老怨難平枕邉暮雨離魂結鏡裡秋霜客路生<lb/>
共隠青山期白首古來曽有鹿門耕<lb/>
　　　贈沈稚咸<lb/>
愛君蓬蓽緑蘿閒住近楓橋第幾灣短屐一春游茂苑<lb/>
疎鐘半夜聽寒山門多詞客尋詩至寺有髙僧乞畫還<lb/>
數頃烟波滿船月歌聲來往水雲間<lb/>
　　　過沈從先江居<lb/>
停棹來尋江上居閉門知與世情疎買魚入市兒沽酒<lb/>
<pb n="KR4e0235_WYG_009-24a"/>
負米還家母倚閭委巷幾留髙士轍寒窻長課小童書<lb/>
空憐四壁蕭條甚薄俗何人重子虚<lb/>
　　　垂虹夜泊懷陳㓜孺<lb/>
吳江殘露冷丹楓萬里還家嘆轉蓬世路升沉同塞馬<lb/>
鄉書寥落怨邉鴻舟移晩渡三更月橋跨秋波百丈虹<lb/>
猶憶當年分别處征衣憔悴泣西風<lb/>
　　　姑蘇懷鄭翰卿<lb/>
十年蹤跡遍天涯散盡黄金滿狹斜莊舄豈能忘越國<lb/>
<pb n="KR4e0235_WYG_009-24b"/>
莫愁原自屬盧家孤鶯白嶽啼衰柳匹馬青樓過落花<lb/>
日暮思君心獨逺片㠶江上阻蒹葭<lb/>
　　　送張叔弢令羅浮<lb/>
瓊海曽乗博望槎惠陽為政又携家琴牀半落姑仙雪<lb/>
印匣全封葛令砂輸税山農冠箬葉趂墟蠻女賣梅花<lb/>
官閒好作羅浮長四百峰中早放衙<lb/>
　　　秋日訪徐茂吳司理<lb/>
青鬢投簪二十年菟裘髙築虎林偏胸吞雲夢全無楚<lb/>
<pb n="KR4e0235_WYG_009-25a"/>
屋貯華陽小有天楊柳影侵遊寺屐竹枝歌送泛湖船<lb/>
錢唐江上潮如馬定賦觀濤第幾篇<lb/>
　　　西湖秋夜寄紫玉侍兒<lb/>
他鄉流落怨歸期天外秋風鴈去遲枕上雨聲燈下淚<lb/>
湖心山色鏡中眉難將雙楫迎桃葉愁聽孤舟唱竹枝<lb/>
遥憶𤨏窻腸斷處殘更哀角夢迴時<lb/>
　　　錢唐感舊<lb/>
吳山殘黛晚烟低滿目桃花路又迷夜夜淚痕悲角枕<lb/>
<pb n="KR4e0235_WYG_009-25b"/>
年年幽恨閉香閨分枝菡萏難連理隔水鴛鴦暫並栖<lb/>
司馬琴心今漸老斷腸明月小樓西<lb/>
　　　七里灘懷惟秦<lb/>
桐江風冷露華漙舟過嚴陵七里灘秋晩鴈聲楓外老<lb/>
夜深漁火蓼邉殘月明古渡波千頃雲暗髙峰路幾盤<lb/>
遥憶故人滄海上白頭猶自守綸竿<lb/>
　　　過武夷訪閔壽卿蘧廬一宿而别兼柬渾然道<lb/>
　　　　人江仲魚秀才<lb/>
<pb n="KR4e0235_WYG_009-26a"/>
蘧廬髙結傍巖巒翠壁千重路幾灣霞色全飛丹竈火<lb/>
溪聲長遶白雲關風塵已作經年别烟水聊分一夜閒<lb/>
唱罷金雞天欲曉漁郎蹤跡又人間<lb/>
　　　聞屠田叔轉運擢守辰州寄贈<lb/>
新駕朱輪驛路賒甘棠初種郡庭花三苖納欵沅陵地<lb/>
五馬行春楚水涯酉室名山探緑字辰溪深洞覔丹砂<lb/>
桃川正屬提封内試問秦人尚幾家<lb/>
　　　送陳汝翔遊惠州<lb/>
<pb n="KR4e0235_WYG_009-26b"/>
馬蹄隨處認桄榔千里孤身入瘴鄉嶺路春聲啼翡翠<lb/>
蠻村秋色變蕉黄朝雲香骨纍纍土夜月花神淡淡妝<lb/>
莫向異方思故國夏初先得荔枝嘗<lb/>
　　　為屠田叔悼亡姬<lb/>
渺渺凌波去絶蹤每看遺挂恨重重魂同睡蝶招難返<lb/>
血比啼鵑拭更濃黄土有情封玉骨青銅無計鑄花容<lb/>
君行正近髙唐路腸斷巫陽第幾峰<lb/>
一别妝樓閉寢門梨花風雨泣黄昏蚌枯滄海珠無淚<lb/>
<pb n="KR4e0235_WYG_009-27a"/>
魚葬青山玉不温金谷尚傳三斛價羅幃空負十年恩<lb/>
春來忍看孤飛燕恐是嬌姬戀主魂<lb/>
　　　自題小像<lb/>
平生非俠亦非儒半世游閒七尺軀却為疎狂因偃蹇<lb/>
未忘柔曼轉清癯違時傲骨貧猶長對客詩腸老漸枯<lb/>
五字吟成心獨苦不知身後得傳無<lb/>
展巻徒為老大悲形容將槁鬢將絲有時憤世空饒舌<lb/>
何處談詩不解頥足為無車行路健心因多累記書遲<lb/>
<pb n="KR4e0235_WYG_009-27b"/>
自知瘦骨宜貧賤莫怨人間只相皮<lb/>
　　　寄懷李惟順贊府<lb/>
巖邑蕭條早閉關翠屏髙映訟庭間官同潘縣栽花至<lb/>
客到龍門御李還衙聽孤鶯聲共放吏兼雙鶴影俱閒<lb/>
琴牀一曲停流水又對青娥畫逺山<lb/>
　　　林子真久客臨汀聞余歸自長安貽書慰藉感<lb/>
　　　　而賦荅<lb/>
經年離思杳難裁望斷江南雪後梅錦字忽傳孤鴈至<lb/>
<pb n="KR4e0235_WYG_009-28a"/>
明珠驚向九龍來雄心已耗劉蕡第死骨誰收郭隗臺<lb/>
總為窮愁才易盡豈堪重問筆花開<lb/>
　　　送屠使君至芋江是夕留飲驛亭以梨園佐觴<lb/>
　　　　使君首倡依韻奉荅<lb/>
追懽三載别今朝對酒離魂黯欲消楚國行春迎露冕<lb/>
郵亭卜夜駐星軺殘雞唱斷風生柝萬馬聲寒月送潮<lb/>
暫歇梨園留刻燭莫教紅蠟一時燒<lb/>
　　　囦關再别屠使君次來韻<lb/>
<pb n="KR4e0235_WYG_009-28b"/>
使君才藻似枚臯立得詞壇赤幟髙薄俸半因開社費<lb/>
閒心多為著書勞年來淮桂歌招隠此去湘蘭賦反騷<lb/>
五馬驂驔人獨逺楚天遥望首空搔<lb/>
萬里沅陵楚水隈一麾今出越王臺當筵客盡留詩别<lb/>
卧轍人多掩淚囘津汎神龍悲劍去峰過迴鴈望書裁<lb/>
九疑漸近三山逺何處登臨屐再陪<lb/>
　　　崇德令孫先生挽詩<lb/>
語溪為政號神君黑髪俄脩地下文逺道野僧歌薤露<lb/>
<pb n="KR4e0235_WYG_009-29a"/>
寒宵山鬼哭松雲斗間久失郎官宿郭外新添令尹墳<lb/>
忽聽悲風生壠樹猶疑長嘯半空聞<lb/>
　　　雲陽葛隠君雙壽詩<lb/>
句容元説葛洪家配得仙姬蕚緑華幾度化龍陂上竹<lb/>
尋常喂鶴鼎中砂笙吹緱嶺聲聲月衣剪茅山片片霞<lb/>
待到丹成同拔宅遥空雙駕紫鸞車<lb/>
　　　戊戌除夕<lb/>
獨對殘燈暗自驚世途誰復念虚名索錢有虜詩難退<lb/>
<pb n="KR4e0235_WYG_009-29b"/>
祀竈無靈術未精半壁圖書先代業四隣歌管少年情<lb/>
二毛豈必縁衰老只恐窮愁白易生<lb/>
辦得椒盤槖已虚殘年衣褐歎全無先人墨綬空亷吏<lb/>
賤子青衫只腐儒自祭詩神斟栢葉欲驅窮鬼挂桃符<lb/>
燈前不改貧家樂堂上慈顔膝下雛<lb/>
　　　己亥元日<lb/>
開徧梅花臘盡歸聲聲爆竹啟山扉去年愁苦將誰告<lb/>
今歳平安向佛祈三徑烟霞吾獨老六街風雨客來稀<lb/>
<pb n="KR4e0235_WYG_009-30a"/>
朱門通刺慵隨例自古閒身是布衣<lb/>
燈燭燒殘見曙光傷情多為惜年芳無田更切三時望<lb/>
有閏翻添一月忙已分狂歌惟草澤喜占春夢在池塘<lb/>
生憎稚子吹蘆管落盡梅花樹樹香<lb/>
　　　同㓜孺惟起由瓊河泛舟至義谿<lb/>
寒風微雨共揚舲無數漁歌竹外聽浦口小洲懸半月<lb/>
海門孤塔湧羅星洪濤歛勢奔歸峽衆水分流散入汀<lb/>
三十六灣溪路轉一灣山色一重青<lb/>
<pb n="KR4e0235_WYG_009-30b"/>
　　　送林道魯就婚之楚婦翁王獻父時為吉藩左<lb/>
　　　　相<lb/>
二月春風咏摽梅征衣還見錦初裁舟經劍浦乗龍去<lb/>
路入衡陽捧鴈來卺合賢王新賜醴鏡開神女舊妝臺<lb/>
兔園正授枚生簡年少誰當作賦才<lb/>
　　　山居漫興學晚唐<lb/>
野服黄冠絶世情小齋無客罷逢迎蜂窠衙静如山縣<lb/>
蟻穴泥深似土城雨久芭蕉心半捲春遲楊柳眼初生<lb/>
<pb n="KR4e0235_WYG_009-31a"/>
只縁編得花屏好每日沿階幾度行<lb/>
　　　送朝宗上人還金山<lb/>
天涯行脚偶相逢又向空門憶舊松千里月嘶春澗馬<lb/>
半江雲起曉堂龍臨流獨浣歸山衲禮佛重鳴到寺鐘<lb/>
聞説慈航堪度世幾時禪榻待周顒<lb/>
　　　送陳道育之官漢陽<lb/>
萬里傳經入楚鄉新鶯初囀柳絲長氊存子敬官非冷<lb/>
輿御潘郎母可將山色千重看大别江流九泒過潯陽<lb/>
<pb n="KR4e0235_WYG_009-31b"/>
座間定有三鱣墜地近嘉魚對武昌<lb/>
　　　贈呼允齡將軍<lb/>
黄金横帶氣如虹儒雅還看郤縠同魚鳥陣開雲變黑<lb/>
鯨鯢血濺海生紅肘懸幙府新雕印手掛天山舊賜弓<lb/>
注就隂符刁斗急夜深燈照柳營中<lb/>
　　　錢連江尊人雙壽詩<lb/>
宿應郎官接上台嵗星還傍婺星開丹燒勾漏霞干片<lb/>
酒進麻姑露一杯琪草祗從階下長蟠桃都向縣中栽<lb/>
<pb n="KR4e0235_WYG_009-32a"/>
承家自有關門尹日日真人紫氣來<lb/>
　　　送蘇明府擢南計曹<lb/>
雞舌新含入舊都幾時閩海更還珠中牟理邑方馴雉<lb/>
南部趨朝好聽烏百里歌猶傳蔽芾一官清不媿萊蕪<lb/>
度支若上籌邉䇿願賜江南一半租<lb/>
　　　送張宗道之白下<lb/>
春風頻聽白門鴉匹馬驕嘶踏杏花匣貯豐城埋後劍<lb/>
㠶開博望泛時槎梁間玳瑁尋盧女井角胭脂弔麗華<lb/>
<pb n="KR4e0235_WYG_009-32b"/>
夜泊秦淮重買醉隔江依舊月籠沙<lb/>
　　　金山持心上人以造塔募縁入閩喜而有贈<lb/>
錫杖年來徧五湖津梁隨處度凡夫寳沉漢水思龎藴<lb/>
金布祗園問給孤七級月中光舍利諸天雲裡湧浮圖<lb/>
當時玉帶今何所猶自逢人説大蘇<lb/>
　　　上楊叔向叅知<lb/>
清朝騷雅見遺音愛士常懷倒屣心太史文章髙倚馬<lb/>
右軍書法得來禽家饒美竹堪為箭㸑有焦桐解辨琴<lb/>
<pb n="KR4e0235_WYG_009-33a"/>
行部時時過劍水匣中風雨作龍吟<lb/>
　　　贈陸延平<lb/>
髙卧東山嵗月深南來五馬又駸駸民淳市賣雷生劍<lb/>
官久囊空陸賈金頻見弓旌求草澤常看車駕舍棠隂<lb/>
玉華有石還堪載不媿君家舊鬰林<lb/>
　　　延津逢許然明還武林詩以送之<lb/>
相逢同是客中身雙劍延津合有神滿樹流鶯啼去路<lb/>
千山羸馬送歸人梨關月冷他鄉夢柳浪烟深故里春<lb/>
<pb n="KR4e0235_WYG_009-33b"/>
訂得西湖湖上約六橋何處問垂綸<lb/>
　　　送陳二表兄重遊髙州兼柬諸舊好<lb/>
燈前愁賦渭城歌瘴雨蠻烟萬里歌市得好香沉水貴<lb/>
劈來新荔火山多古祠重拜髙凉洗遺殿還尋粤尉陀<lb/>
往事悠悠三十載舊遊雙鬢幾人皤<lb/>
　　　送陳惟秦客恩州<lb/>
客枕愁聽五嶺猿瘴江何處不消魂羊城月送春潮上<lb/>
蜆水風催夜渡喧茉莉賣錢香滿市芭蕉成布緑連村<lb/>
<pb n="KR4e0235_WYG_009-34a"/>
明知此去蠻鄉惡無奈飄零别故園<lb/>
樹樹桐花夾路開思鄉還上粤王臺裹鹽峒客投墟去<lb/>
沽酒蠻姬泛艇來市肆盡傳雞骨卜垣墻多襍蠣房灰<lb/>
送君解説炎方俗二十年前此地囘<lb/>
　　　送邵武李太守擢憲滇南<lb/>
昆明池水靜無波擁傳新從僰道過開府定能寛漢法<lb/>
采詩曽不廢蠻歌趂墟滇客龍名市納欵夷王象渡河<lb/>
他日勒功留片碣㸃蒼如黛石嵯峨<lb/>
<pb n="KR4e0235_WYG_009-34b"/>
　　　約陳伯孺仁王寺結夏效長慶<lb/>
詩寄灣溪老友看今年結夏擇香壇約繙蓮藏日三卷<lb/>
願飽花齋午一飡經月應酬抛竹素暫時功課借蒲團<lb/>
更貪兩物堪消暑栲栳隂濃荔子丹<lb/>
　　　約薛晦叔仁王寺結夏詩以代柬<lb/>
古寺幽偏少四隣樹隂蒼翠石嶙峋暫抛火宅塵中累<lb/>
同結香壇世外因下界難尋消暑地平交誰是得閒身<lb/>
寄詩已約灣溪叟清賞於君又一人<lb/>
<pb n="KR4e0235_WYG_009-35a"/>
　　　夏日園居和興公韻<lb/>
荒園四面緑隂齊菜甲縱横剩幾畦絡架瓜藤青不斷<lb/>
亞簷檉葉翠難低石堪清聽敲靈壁茶可消煩煮建溪<lb/>
坐對博山香漸滅數聲歸鳥過窻西<lb/>
一條卭杖遶疎籬正是閒行得句時縛帚竹尋將槁葉<lb/>
挿瓶花愛半開枝多情乳燕梁間壘無意蜘蛛屋角絲<lb/>
樹影臨窻遮欲盡晝長真與睡相宜<lb/>
　　　蔡景明叅知重遊晉安過訪山居話舊時先永<lb/>
<pb n="KR4e0235_WYG_009-35b"/>
　　　　寧歿已九載尚辱垂弔感而賦此<lb/>
垂老閒遊出瘴鄉居停仍喜近山房昔年圖畫蟲生卷<lb/>
故主園林燕在梁眼底更誰為舊雨鬢邊無處不新霜<lb/>
感君猶有山河意追念先人拜影堂<lb/>
　　　趙仁甫别駕解官歸自䕫府招同陳履吉陳平<lb/>
　　　　夫陳振狂集侣雲堂<lb/>
草堂新築白雲間招得荷衣客往還北海芳尊傾魯酒<lb/>
西窻殘燭話巴山林花乍落三開徑園柳初成五映關<lb/>
<pb n="KR4e0235_WYG_009-36a"/>
蓮社正稀泉石侣愛君青鬢肯投閒<lb/>
　　　送善上人募建水月庵<lb/>
托鉢他鄉度有情逢人稽首乞題名行行水際袈裟影<lb/>
處處空中剪尺聲募化不辭孤錫逺因縁休謂一錢輕<lb/>
憑師悟取西來意水自澄清月自明<lb/>
　　　施仲宣司理招同鄧汝髙督學飲烏石山分得<lb/>
　　　　虚字<lb/>
道山千尺本仙居上有孤亭接太虚坐倚松篁頻却葢<lb/>
<pb n="KR4e0235_WYG_009-36b"/>
行過巖岫久停車洞疑大酉鴻濛外石似天丁斧鑿餘<lb/>
不是能忘軒冕貴豈容蹤跡混樵漁<lb/>
　　　過黄印坤廣文故居<lb/>
重過閭巷景蕭然蔓草疎花感昔年白社猶懸髙士榻<lb/>
青山新築廣文阡墨池久涸苔生硯𤣥室長扃土翳氊<lb/>
唯有寒塘如半月緑波依舊繞門前<lb/>
　　　贈林子實山人<lb/>
破帽鶉衣過此生放歌村落負薪行何人能識醉中趣<lb/>
<pb n="KR4e0235_WYG_009-37a"/>
獨我許留身後名老去未容狂態減貧來彌覺俗縁輕<lb/>
茅茨委巷逢迎少經歳不聞車馬聲<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4e0235_WYG_009-37b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　幔亭集卷九<lb/>
</p>
<p>
</p>
  </div>
<div>
<head>幔亭集卷十</head> <lb/>
    <p>
<pb n="KR4e0235_WYG_010-1a"/>
欽定四庫全書<lb/>
　幔亭集卷十<lb/>
　　　　　　　　　　　　　明　徐熥　撰<lb/>
　　五言排律<lb/>
　　　登玉皇閣<lb/>
傑閣開靈境瑶壇接太空層甍青嶂裡飛檻白雲中海<lb/>
上蓬萊島人間太乙宫六鰲峰逶邐五虎勢巃嵸漸與<lb/>
塵寰隔還於帝座通天都低日月地軸隘華嵩逺眺龍<lb/>
<pb n="KR4e0235_WYG_010-1b"/>
臺古迴看雉堞雄堦生瑶草緑鑪伏大丹紅妙訣傳金<lb/>
母髙旛捧玉童驂鸞逢子晉騎鹿揖韓終自識𤣥關妙<lb/>
因知道教崇九仙遺蹟在何必訪崆峒<lb/>
　　　初夏集王氏南園<lb/>
南園開勝地結伴共盤桓曲徑依精舍疎鐘出戒壇山<lb/>
光低古堞樹色隠層巒弱柳垂青沼名花映畫欄浮屠<lb/>
髙七級懸磴折干盤㠶影雲中細蟬聲雨後殘侵衣松<lb/>
露濕夾座竹隂寒鈴鐸憑虚聽川原入望看明霞散林<lb/>
<pb n="KR4e0235_WYG_010-2a"/>
際初月掛簷端嘯咏情方洽酣歌夜未䦨此中足幽賞<lb/>
長願接清歡<lb/>
　　　游方廣巖登絶頂二十四韻<lb/>
方廣華嚴地神州一洞天寺藏青嶂裡路遶白雲邊氣<lb/>
候晴兼雨峰巒斷復連樹枝多臃腫蘿磴自盤旋猿嘯<lb/>
聽經石龍生洗鉢泉水簾終古瀉鐘乳半空懸境出塵<lb/>
寰外巖開混沌前金身餘五百世界度三干凈室隣飛<lb/>
瀑沙彌種石田空門灰幾刼削壁字何年谷有羚羊險<lb/>
<pb n="KR4e0235_WYG_010-2b"/>
山從鳥道縁地偏堪避世境寂可安禪貝葉飄香界曇<lb/>
花落法筵桑門同客饌石榻伴僧眠已得澄心訣渾忘<lb/>
俗累牽探竒情未已躋險興翩然披莽尋支徑捫蘿到<lb/>
上巔畏途尤<graphic n="KR1005" url="https://raw.githubusercontent.com/kanripo/KR-Gaiji/master/images/KR1005.png" mimeType="image/png"/>嶫側足更迍邅彳亍聲俱喘蹣跚膝在<lb/>
肩聳身摩斗柄迴睇盼雲烟逺水看如帯重岡小似拳<lb/>
祗疑天闕近還聽谷聲傳客有𤣥暉趣僧如支遁賢從<lb/>
兹尋覺路長此奉金仙<lb/>
　　　登石竹山<lb/>
<pb n="KR4e0235_WYG_010-3a"/>
一徑費攀躋羣峰覺盡低千層環碧嶂百級掛丹梯嶺<lb/>
峻天疑近林深路轉迷空中飛鳥絶樹杪亂猿啼跳浪<lb/>
山魈避盤旋羽客栖解衣穿草莽揮手抉虹霓歳久碑<lb/>
無字丹成竈有泥書符尋篆籙煉藥乞刀圭吟眺情俱<lb/>
適徘徊日漸西扶笻下山去月色印前谿<lb/>
　　　登萬歳塔<lb/>
寶塔凌霄逈登攀俯九垓山河天際遶樓閣日邊開旛<lb/>
影依簷落鈴聲拂檻來馬江波浩渺雉堞勢縈迴隔嶺<lb/>
<pb n="KR4e0235_WYG_010-3b"/>
留殘照遥空度晩雷炊烟生下土禪誦出香臺僧自山<lb/>
腰住人從樹杪囘迷川今日渡刼火往年灰上界疎鐘<lb/>
動孤城斷角催幾思題偈别古壁半蒼苔<lb/>
　　　游榴花洞<lb/>
逶邐羣峰隠紆迴一徑偏空山殘照裡古路斷雲邊入<lb/>
壑疑無地穿林覺有天鹿眠松下塢禽噪竹間泉芝草<lb/>
縁岡秀榴花滿洞然莓苔寒細雨桑柘隔孤烟但見山<lb/>
川舊誰知陵谷遷人皆迷漢姓居是避秦年不記來時<lb/>
<pb n="KR4e0235_WYG_010-4a"/>
路因拚世上縁遲迴未忍去或恐過神仙<lb/>
　　　己丑除夕志喜<lb/>
一歳盡今夕悲欣異去年梅花送殘臘蓮炬吐芳烟淑<lb/>
氣囘蓂莢條風度管絃老親懽膝下穉子戯燈前栢酒<lb/>
山妻進辛盤諸弟傳天倫有真樂喜極不能眠<lb/>
　　　箕踞軒贈郭聖僕<lb/>
大隠不違親幽居少四隣跏趺依古佛箕踞對時人習<lb/>
懶成迂癖長齋了夙因形骸耽句瘦囊槖積書貧薜荔<lb/>
<pb n="KR4e0235_WYG_010-4b"/>
裁竒服耕桑作外臣柴門多紫氣木榻絶紅塵誼以枌<lb/>
榆篤交於草莽真愧予貪問字忘却往來頻<lb/>
　　　瓦棺寺看月同吳翁晉梅季豹郭聖僕志若真<lb/>
　　　　全二上人分得圓字<lb/>
問偈過諸天松間片月懸光分三世火影滅半林烟雲<lb/>
駛看疑運霜明望更鮮玉繩低下土金鏡照迷川悟景<lb/>
應知幻標枝可喻禪籟兼心共寂輪與果俱圓散彩髙<lb/>
旛外生輝斷磬邊曉鐘催漸落長夜竟忘眠<lb/>
<pb n="KR4e0235_WYG_010-5a"/>
　　　苕溪逢謝長史姊丈携家適至賦此志喜且以<lb/>
　　　　為别<lb/>
不謂飄零客能逢骨肉親乍同燈下語猶訝夢中身意<lb/>
緒兼悲喜關河各苦辛音初聞里閈事但話鄉隣細問<lb/>
兒童長空憐弟妹貧艱危前路甚消息故園真雖得懽<lb/>
携樂其如别淚新明朝又分手兩地共傷神<lb/>
　　　四月晦日邀屠田叔錢叔達陳彦宗陳汝翔王<lb/>
　　　　玉生陳惟秦陳㓜孺王粹夫陳正夫曹能始<lb/>
<pb n="KR4e0235_WYG_010-5b"/>
　　　　林子真興公弟西湖觀競渡分得寒字<lb/>
髙閣俯澄瀾湖光入座看遥空簫管咽夾水綺羅寒笑<lb/>
語連天沸呼聲動地懽揚旌過曲浦撾鼓下驚湍翠袖<lb/>
飄文檝紅標颭畫欄卧波蒼甲偃迴棹玉鱗蟠共聽菱<lb/>
歌度渾忘蓂葉殘土風爭不禁禮法醉猶寛藉草情偏<lb/>
洽迷花興未闌日斜遊騎散墜珥滿江干<lb/>
　　　送李德威先生之樵川尋珠上人<lb/>
何以度晨昏蕭然四壁存緇衣憐舊主白髮傍空門業<lb/>
<pb n="KR4e0235_WYG_010-6a"/>
淨依菩薩家貧任子孫餘生抛不顧老淚滴無痕世事<lb/>
空花過愁心落葉繁願將香積供千里勸加餐<lb/>
　　　怨歌行<lb/>
恨極蛾眉蹙情多鴈素沉銀燈孤照影錦薦獨傷心粉<lb/>
褪雙顴玉黄銷半臂金解衣香氣冷攬鏡淚痕深蛩韻<lb/>
鳴殘杼蛛絲網斷琴羅帷明月鑒珠被曉霜侵願託巫<lb/>
山夢為君長抱衾<lb/>
　　　送屠田叔之官沅陵五十韻<lb/>
<pb n="KR4e0235_WYG_010-6b"/>
爵服諸侯列聲華一代先英靈鍾岳秀詞藻動星躔入<lb/>
幕叅軍事含香侍御筵符分京兆貴禮典太常䖍𣙜税<lb/>
淮陽郡司鹺瘴海邊炎天舟載雪斥鹵竈生烟大隠官<lb/>
如水閒曹吏是仙交遊盟草澤嘯咏狎林泉白屋身能<lb/>
下緇衣好獨偏掄才忘牝牡為政薄鷹鸇豈以官情累<lb/>
都將世味捐文章時倡和杯斚定留連車騎諳閭巷干<lb/>
旄耀市㕓後生投刺滿多士過門闐不輟分題㑹寧辭<lb/>
倒屣延素心尤愷悌名理太淵𤣥董子帷常下江郎筆<lb/>
<pb n="KR4e0235_WYG_010-7a"/>
更鮮形骸容放浪禮數畏拘攣結社裁詩律鐫書割俸<lb/>
錢考工存舊記情采著新編屈些増吳疏毛詩補鄭箋<lb/>
荔枝詞膾炙海錯譜流傳經施莊嚴寺僧皈大乗禪寄<lb/>
詩懷五岳留偈榜諸天樂府精宫羽謳吟叶管弦兩童<lb/>
供墨妙十吏捧丹鉛交誼町畦絶談鋒壁壘堅畫圖摹<lb/>
往哲俎豆祀髙賢古道纔能爾今人詎有焉使君真嶽<lb/>
嶽公子果翩翩閩部方推重辰州急轉遷悲風寒凛凛<lb/>
逺道思綿綿共欵襟期隔還勞夢寐牽雙旌萬里去五<lb/>
<pb n="KR4e0235_WYG_010-7b"/>
馬一城專問俗朱輪駕行春錦綬懸家元饒竹箭庭只<lb/>
掛蒲鞭眷顧恩三錫勲階禄二千辰砂蒐古洞酉室檢<lb/>
殘篇沅水遥通沔峒溪近接滇鷓鴣聞竹浦雞犬覔桃<lb/>
川刀劍民爭賣襜帷帝許褰邏燈嚴夜堞耨火勸春田<lb/>
閩楚程難縮關山阻可憐傷離當此日投分已三年邈<lb/>
矣思良晤凄其念後縁歌聲宣欎欎書札訂惓惓往復<lb/>
虚青簡賡酬散白蓮感知心獨耿惜别淚空漣眠食須<lb/>
珍重功名合勉旃停驂頻悵望何地再周旋<lb/>
<pb n="KR4e0235_WYG_010-8a"/>
　　　仲冬十八日同王玉生陳伯孺㓜孺興公弟送<lb/>
　　　　屠田叔使君自芋江登舟至囦關時積雨初<lb/>
　　　　收川原競爽促膝繙書扣舷覔句香繞筆牀<lb/>
　　　　烟籠茶鼎情景清絶偶憶少陵野航恰受兩<lb/>
　　　　三人之句因令玉生繪圖共拆杜句為韻各<lb/>
　　　　賦一體以紀勝遊余拈得三字<lb/>
擊汰芋江上前峰日半含山容晴亘翠水色淨拖藍㠶<lb/>
飽行偏駛舲虚坐正堪榜歌喧浦口漁唱隠溪南鸛鶴<lb/>
<pb n="KR4e0235_WYG_010-8b"/>
追殘照牛羊下夕嵐石棱衝浪瘦楓葉醉霜酣沈水香<lb/>
烟細烹泉茗汁甘雲霞諸子共丘壑衆情耽名理交叅<lb/>
伍新詩改再三風波童穉狎港路長年諳身入圖中景<lb/>
人為物外談浣衣臨曲渚洗硯覔深潭清福閒能受𤣥<lb/>
言靜可探杜陵詩句好此境果無慙<lb/>
　　　贈歌姬愛卿十二韻<lb/>
綺席開華館傾城得愛姬苑花輸靚臉宫柳學柔肢薄<lb/>
鬢瓊釵耀單衫寳帯垂嬌喉歌自囀長袖舞偏宜纎月<lb/>
<pb n="KR4e0235_WYG_010-9a"/>
横蛾翠輕風馥口脂背燈偷賣眼臨鏡故顰眉性慧藏<lb/>
<graphic n="KR0848" url="https://raw.githubusercontent.com/kanripo/KR-Gaiji/master/images/KR0848.png" mimeType="image/png"/>巧情多度曲遲明璫斜粉頸銀鈿約氷肌舊恨啼難<lb/>
訴新官對可悲暗調通繾綣微拒掩猜疑意洽重逢日<lb/>
魂銷欲别時流蘇空百結未足表相思<lb/>
　　　賦得團扇承落花<lb/>
飛花霞並爛紈扇月同團素影留芳怨餘香戀合歡嬌<lb/>
疑障笑比朱訝掩唇看有意迎風易無聲到地難臙脂<lb/>
紛㸃鏡錦繡剪堆盤魂向輕羅散春從薄面殘班姬方<lb/>
<pb n="KR4e0235_WYG_010-9b"/>
歛恨閨思况將䦨<lb/>
　　　趙仁甫先生以卭竹杖見惠賦此荅謝<lb/>
種本傳西域曽聞貢漢宫一枝非嶰谷萬里出蠶叢曳<lb/>
去穿雲際携來到水窮節應虚緑土頭可掛青銅莊叟<lb/>
逍遥外盧敖汗漫中未嘗臨俗客偶爾借鄰翁採藥兼<lb/>
瓢往挑經與錫同靜縁幽徑曲詩興野橋東共歩添良<lb/>
友扶顛當小童長房吾自媿君已似壺公<lb/>
　幔亭集卷十<lb/>
</p>
<p>
</p>
  </div>
<div>
<head>幔亭集卷十一</head> <lb/>
    <p>
<pb n="KR4e0235_WYG_011-1a"/>
欽定四庫全書<lb/>
　幔亭集卷十一<lb/>
　　　　　　　　　　　　　明　徐熥　撰<lb/>
　　五言絶句<lb/>
　　　子夜歌<lb/>
牽絲嫌榦斷求藕恨泥深風吹菡萏折那得見蓮心<lb/>
籬外種都梁籬内種黄蘗雖是愛他香籬心苦難説<lb/>
芙蓉面可憐巻施心不死紅豆落深坑到底相思子<lb/>
<pb n="KR4e0235_WYG_011-1b"/>
錦帳覆雕牀銀鈎宛相向何時得見郎鈎起合歡帳<lb/>
亂却曲中心只為音徽誤郎來續舊絃知移何鴈柱<lb/>
採桑飼春繭葉稀蠶不飽一繭着歡衣與歡綿太少<lb/>
　　　春歌<lb/>
羅衾與角枕展轉有誰憐妾身不如柳一日尚三眠<lb/>
　　　夏歌<lb/>
朱夏日何長采蓮向南浦妾心未剥蓮只在房中苦<lb/>
　　　秋歌<lb/>
<pb n="KR4e0235_WYG_011-2a"/>
秋風吹江湄采芳寄相憶妾貌如芙蓉朝昏幾變色<lb/>
　　　冬歌<lb/>
寒威動房帷悲風起羅薦妾恨井中氷結時君不見<lb/>
　　　少年行<lb/>
駿馬千金買銀鞍錦障泥未諳邊塞苦日日玉樓嘶<lb/>
　　　秋怨<lb/>
何處飛紅葉深宫不見秋可憐雙眼淚空對御溝流<lb/>
　　　怨詞<lb/>
<pb n="KR4e0235_WYG_011-2b"/>
一從閉深宫不復徴歌舞房中今夜聲是妾當年譜<lb/>
　　　魏宫怨<lb/>
掩袂髙臺上春風散綺羅西陵望不見明月照漳河<lb/>
　　　昭君怨<lb/>
掩淚抛長袖從今歌舞稀肯將邊地月來照漢宫衣<lb/>
　　　玉階怨<lb/>
殘露侵羅袂深宫漏正長螢光隨月影㸃㸃過昭陽<lb/>
　　　别離曲<lb/>
<pb n="KR4e0235_WYG_011-3a"/>
牽衣贈一言君還能聽否但看上林花莫折章臺柳<lb/>
　　　洞房曲<lb/>
檀郎意憨癡留燈照綽約郎嫌羅帳深儂嫌羅帳薄<lb/>
　　　新嫁娘<lb/>
薄帷鑒明月宛轉憐嬌態郎來解羅襠含羞掩裙帶<lb/>
　　　古意<lb/>
低聲猶掩袖未許小鬟知料應無别語只是説相思<lb/>
海燕故雙栖池花自連理解却紅羅襦知君憐下體<lb/>
<pb n="KR4e0235_WYG_011-3b"/>
巫陽生繡户春色滿雕牀揉將花瓣碎分得口脂香<lb/>
　　　懷髙凉李大<lb/>
别夢縈千里愁心隔五湖亂山風雨裡相憶一燈孤<lb/>
　　　寄劉季德<lb/>
落日催歸馬離心寄酒尊一從分手後風雨閉柴門<lb/>
　　　聞鴈<lb/>
忽起蘆花渚哀聲入亂雲空閨多戍婦莫遣夜深聞<lb/>
　　　自遣<lb/>
<pb n="KR4e0235_WYG_011-4a"/>
遯跡在空山生涯寄塲圃柴門到者稀滿地梨花雨<lb/>
　　　送張叔弢<lb/>
關門風雨多相送日云暮今宵山館中夢繞秦川路<lb/>
　　　逢雪宿華嚴閣<lb/>
佛火懸青嶂鐘聲下翠微蕭蕭風雪夜猶有一僧歸<lb/>
　　　山館<lb/>
地僻稀來往空山日正長晩凉新睡覺古木自斜陽<lb/>
　　　哭曽大<lb/>
<pb n="KR4e0235_WYG_011-4b"/>
知音成死别痛絶壁間琴不盡西州感衡門芳草深<lb/>
　　　山中<lb/>
散歩入空林斜陽滿山麓四顧寂無人蟬聲出修竹<lb/>
　　　薄暮<lb/>
匹馬黄沙路蕭蕭欲斷魂天涯多少恨况乃近黄昏<lb/>
　　　馬上<lb/>
去國八千里堪嗟行路難馬頭天欲盡猶不見長安<lb/>
　　　警急<lb/>
<pb n="KR4e0235_WYG_011-5a"/>
聞説臨洮府今年沒敵塵願圗恢復䇿不必議和親<lb/>
　　　逢俠者<lb/>
了不知名姓偶遇長安市片語忽相投懽然結生死<lb/>
　　　江行雜咏<lb/>
小徑隠叢薄危橋跨斷雲前林多少樹霜葉落紛紛<lb/>
江濶帆影遲夜久砧聲歇深嶂歸暮雲寒波漾明月<lb/>
暝色沉孤嶼殘雲冷釣艭一聲長笛響秋意滿空江<lb/>
返照有餘景西風無限情暮蟬與孤鴈處處送秋聲<lb/>
<pb n="KR4e0235_WYG_011-5b"/>
　　　對雨<lb/>
寒窻一夜雨山色幾重青㑹得靜中意焚香看道經<lb/>
　　　客中除夕聞鐘<lb/>
客路當除夕凄凉倍憶家鐘聲何太急斷送舊年華<lb/>
為客他鄉暮鐘聲出曉雲可憐今歳裡只此一囘聞<lb/>
　　　送王玉生<lb/>
作客生涯薄依人去住難春光無限好空向異鄉看<lb/>
　　　江上再送汝髙<lb/>
<pb n="KR4e0235_WYG_011-6a"/>
相送江樓暮風烟黯自愁君行是得意不敢淚雙流<lb/>
　　　客中寒食<lb/>
去歳燕山道今朝劍水濵如何兩寒食俱作異鄉人<lb/>
　　　除夜芝山寺訪瀚公<lb/>
故院知何處他山度歳華空門無去住有佛即為家<lb/>
　　　寄王震甫<lb/>
三年巴蜀客萬里故人心若比瞿塘水思君應更深<lb/>
　　　懷鄭性之<lb/>
<pb n="KR4e0235_WYG_011-6b"/>
别去無消息相思空斷魂中原多俠客誰是孟嘗門<lb/>
　　　錦溪八景為林熙吉題<lb/>
　　　　團青島<lb/>
春風吹錦溪秀色盤孤島花落滿蒼苔莫遣家童掃<lb/>
　　　　積翠臺<lb/>
振衣陟髙臺嵐光翠欲滴半夜春雨來飛泉瀉石壁<lb/>
　　　　五雲岡<lb/>
髙岡有五石石石皆生雲晏坐松根下前林正夕曛<lb/>
<pb n="KR4e0235_WYG_011-7a"/>
　　　　七星塢<lb/>
怪石眠芳蘚危橋傍草亭寥寥人境外花塢帶春星<lb/>
　　　　遷鶯林<lb/>
曉歩遷鶯林鶯聲何睍睆把酒坐垂楊不覺歸來晩<lb/>
　　　　宿猿洞<lb/>
峴山竒境饒古洞藏幽谷雲深不可尋但借𤣥猿宿<lb/>
　　　　蘿徑門<lb/>
山中石作門迫窄不可歩囘首望藤蘿迷却來時路<lb/>
<pb n="KR4e0235_WYG_011-7b"/>
　　　　松風壑<lb/>
風生松壑中濤聲聒人耳中有緑髪翁長伴赤松子<lb/>
　　　過能仁寺<lb/>
東郭西天近禪宫古廟隣從今朝暮裡鐘鼓一何頻<lb/>
　　　題畫<lb/>
日落溪水寒林疎秋色老柴門閉白雲滿樹丹楓老<lb/>
森森灌木隂渺渺澄江靜一棹獨垂綸中流釣山影<lb/>
振衣危峰巔扶桑日初起柳色破青烟桃花帶流水<lb/>
<pb n="KR4e0235_WYG_011-8a"/>
　　　江上漫成<lb/>
遊人戀故鄉每恨離家逺如何石尤風又嘆舟行晩<lb/>
　　　西寺尋公朗上人因同宿小舟<lb/>
尋僧入招提斜陽下疎木只恐隔關門同到舟中宿<lb/>
　　　記夢<lb/>
夢與雙親别牽衣兩淚垂不知成永隔猶道暫相離<lb/>
　　　送吳翁晉還吳興<lb/>
如何布衣至依舊布衣歸且向苕溪曲三年守釣磯<lb/>
<pb n="KR4e0235_WYG_011-8b"/>
　　　失劍<lb/>
恩讐俱未報失去竞何心難將延陵劍不及少原簪<lb/>
　　　得劍<lb/>
神物合雄雌歸來事太竒精光猶未滅㑹有報恩時<lb/>
　　　漂母祠<lb/>
落落千金報悠悠國士心從今慚漂母不敢過淮隂<lb/>
　　　歸渡揚子江<lb/>
歸來風波平去日風波作世路非風波來往風波惡<lb/>
<pb n="KR4e0235_WYG_011-9a"/>
　　　吳門逢鄭四<lb/>
幾載天涯别逢君空自悲知無桑梓念不敢問歸期<lb/>
　　　將至武夷<lb/>
莫謂僊源近舟迴路幾重他山苦相蔽不見大王峰<lb/>
　　　咏殘燈<lb/>
空房心膽怯燈影半將殘攬衣頻起剔揚彩伴更闌<lb/>
　　　山行口占題建溪驛壁<lb/>
客路當殘歳凄然正憶家山童不解事停馬折梅花<lb/>
<pb n="KR4e0235_WYG_011-9b"/>
　　　題鄔子逺扇面山水<lb/>
長松䕃逺山虚亭倚危石何來客杖藜曳破秋雲碧<lb/>
　　　題梅花畫扇<lb/>
春信江南早凄然念故鄉忽看紈扇影轉憶壽陽妝<lb/>
　　　吕梁洪<lb/>
吕梁洪下水已變作安流安流雖自好只是滯歸舟<lb/>
　　　題沈從先扇面畫蘭<lb/>
國香零落久幽谷忽成叢移向齊紈上期君臭味同<lb/>
<pb n="KR4e0235_WYG_011-10a"/>
　　　題公朗扇上畫梅<lb/>
紈扇寫寒梅懷袖微香發山僧骨相清對之雙幽絶<lb/>
　　　迴文詩<hi>迴環讀四十首</hi>
緑波迴斷港青嶂蔭孤村谷蘿開亂莽汀浪浸疎園<lb/>
　　　芋江驛樓口占送王元直重游金陵<lb/>
揜淚懷前事送君無限悲經過多舊處何處更相思<lb/>
夜月烏衣巷秋風燕子磯山川仍似昔只是舊人非<lb/>
　<lb/>
<pb n="KR4e0235_WYG_011-10b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　幔亭集卷十一<lb/>
</p>
<p>
</p>
  </div>
<div>
<head>幔亭集卷十二</head> <lb/>
    <p>
<pb n="KR4e0235_WYG_012-1a"/>
欽定四庫全書<lb/>
　幔亭集卷十二<lb/>
　　　　　　　　　　　　　明　徐熥　撰<lb/>
　　六言絶句<lb/>
　　　舟中雜言<lb/>
白雲一片兩片翠微千重萬重孤客尚餘短劍青山何<lb/>
處疎鐘<lb/>
處處桃花欲笑枝枝柳葉含顰白璧卞和泣楚黑貂季<lb/>
<pb n="KR4e0235_WYG_012-1b"/>
子歸秦<lb/>
雲外疎星㸃㸃沙邉小艇雙雙一曲孤琴有譜數聲長<lb/>
笛無腔<lb/>
雲際鷓鴣格磔花前蝴蝶蹁躚隔岸野橋跨水空山古<lb/>
墓犁田<lb/>
　　　題伯孺畫小景<lb/>
天際孤舟帶雨沙邉竹杖穿雲村落半藏宿莽危亭獨<lb/>
瞰江濆<lb/>
<pb n="KR4e0235_WYG_012-2a"/>
　　　戊子除夕飲顧道行先生諧賞園<lb/>
游子驚聞爆竹髙堂誰薦椒花諧賞園中地主姑蘇城<lb/>
外天涯<lb/>
白鴈久無家信青袍虚度年光自覺夢中是客何言醉<lb/>
處為鄉<lb/>
　　　題畫寄閔壽卿<lb/>
溪路一曲二曲人烟三家兩家野飯唯供澗藻山衣自<lb/>
緝園麻<lb/>
<pb n="KR4e0235_WYG_012-2b"/>
草閣雲生雲滅柴門風閉風開峰影溪中流去瀑聲天<lb/>
外飛來<lb/>
　　　山居四時詞<lb/>
樓外桃飄紅雨階前苔繡青氊燕影差池似剪鶯聲睍<lb/>
睆如絃<lb/>
亂蟬爭噪髙柳倦鳥獨棲古篁新茗半甌睡起枯碁一<lb/>
局斜陽<lb/>
天末金風薦爽夜深玉露生寒黄菊含苞欲吐芙蓉褪<lb/>
<pb n="KR4e0235_WYG_012-3a"/>
粉將殘<lb/>
墻北梅枝破玉地中葭管飛灰爐燼呼童續火雪深邀<lb/>
客銜杯<lb/>
　　　漁<lb/>
江北清波細浪溪南暮雨西風短笛黄蘆花外扁舟紅<lb/>
蓼叢中<lb/>
　　　樵<lb/>
歴盡白雲千嶂挑歸黄葉一肩但願瓶中有粟不愁厨<lb/>
<pb n="KR4e0235_WYG_012-3b"/>
下無烟<lb/>
　　　耕<lb/>
暮雲芳壠十畝春雨寒郊一犂水上挿秧穉子田頭持<lb/>
饁山妻<lb/>
　　　牧<lb/>
處處平原緑草村村荒坂斜陽自信坐牛背穏誰知騎<lb/>
馬蹄忙<lb/>
　幔亭集卷十二<lb/>
</p>
<p>
</p>
  </div>
<div>
<head>幔亭集卷十三</head> <lb/>
    <p>
<pb n="KR4e0235_WYG_013-1a"/>
欽定四庫全書<lb/>
　幔亭集卷十三<lb/>
　　　　　　　　　　　　　明　徐熥　撰<lb/>
　　七言絶句<lb/>
　　　登揚州城樓<lb/>
淮水微茫逺接天隋宫秋草自芊芊當時歌舞人何在<lb/>
落日空山聞斷蟬<lb/>
　　　錢唐别友<lb/>
<pb n="KR4e0235_WYG_013-1b"/>
日落津亭一别君數聲猿呌不堪聞明朝囘首錢唐路<lb/>
惟有秋山隔暮雲<lb/>
　　　江上送客<lb/>
片㠶遥向洞庭遊湖水茫茫一色秋别後思君腸欲斷<lb/>
不堪重倚夕陽樓<lb/>
　　　蘇小小墓<lb/>
疎林落葉亂孤村芳草萋萋滿墓門惆悵美人今不見<lb/>
寒鴉棲盡又黄昏<lb/>
<pb n="KR4e0235_WYG_013-2a"/>
　　　春日懐舊<lb/>
落花寂寂柳依依日暮空山獨掩扉雙燕不知人去逺<lb/>
年年猶繞畫梁飛<lb/>
　　　彭城懐古<lb/>
雲龍山下鳥爭啼戲馬臺前日欲西莫謂楚宫今寂寞<lb/>
五陵芳草正萋萋<lb/>
　　　聽角思歸<lb/>
白草黄榆不見春十年遼海困征塵夜來正有還鄉夢<lb/>
<pb n="KR4e0235_WYG_013-2b"/>
殘角一聲愁殺人<lb/>
　　　野店逢故人<lb/>
野店鶯啼柳自垂故人相見不勝悲明朝又作沅湘别<lb/>
江海悠悠無盡時<lb/>
　　　淮陰夜泊<lb/>
淮陰城下暫停舟明月無情水自流漢代王孫今不見<lb/>
惟餘春草滿汀洲<lb/>
　　　客中贈别<lb/>
<pb n="KR4e0235_WYG_013-3a"/>
吳姬把酒唱離歌一片愁心奈别何莫怪相看頻下淚<lb/>
江南春色已無多<lb/>
　　　武林與子卿宿别<lb/>
渺渺疎鐘月下聞天涯相見復離羣秋風一夜孤㠶逺<lb/>
遥隔吳山幾片雲<lb/>
　　　丹陽遇陳十八<lb/>
丹陽渡口遇同鄉欲語匆匆怨夕陽君返江南我江北<lb/>
雲山千疊斷人腸<lb/>
<pb n="KR4e0235_WYG_013-3b"/>
　　　送人遊秣陵<lb/>
送君西去秣陵游萬里寒江日夜流酒散離亭人已逺<lb/>
亂山殘雪一孤舟<lb/>
　　　感舊<lb/>
一别心知萬里遥孤燈空對可憐宵因思十五年前事<lb/>
月色簫聲共寂寥<lb/>
　　　東原别歌者周郎<lb/>
縹緲尊前一曲歌相逢其奈别離何數聲殘角霜天曉<lb/>
<pb n="KR4e0235_WYG_013-4a"/>
馬首無情幽怨多<lb/>
　　　過黄逸人幽居<lb/>
行到山中日已昏一聲寒犬出孤村青苔滿地無人跡<lb/>
風落殘花閉洞門<lb/>
　　　靈巖菴懐珠上人<lb/>
踏遍烟霞萬壑深洞門空鎖薜蘿陰一從瓢笠過南海<lb/>
十載遊蹤無處尋<lb/>
曽同老衲共安禪囘首春風已十年此日重經香火地<lb/>
<pb n="KR4e0235_WYG_013-4b"/>
佛燈無燄竈無烟<lb/>
　　　客中送人之粤西<lb/>
客路相逢各斷腸明朝身在瘴雲鄉荒原野店無人住<lb/>
古木蕭蕭空夕陽<lb/>
　　　軍城早秋<lb/>
落日荒城起暮笳蕭條秋色滿黄沙一聲塞鴈西風裡<lb/>
十萬征人盡憶家<lb/>
　　　金陵懐古<lb/>
<pb n="KR4e0235_WYG_013-5a"/>
一自東南王氣消秣陵秋色冷蕭蕭如今宫殿生禾黍<lb/>
無復繁華似六朝<lb/>
　　　訪羽人不遇<lb/>
千峰萬壑羽人家鐘磬無聲日已斜閉却洞門春寂寂<lb/>
晚風吹落紫藤花<lb/>
　　　湖上晩望<lb/>
半天夜月漏初稀渺渺澄波浸翠微一道香風何處起<lb/>
隔溪游女採蓮歸<lb/>
<pb n="KR4e0235_WYG_013-5b"/>
　　　秋夜聞笛<lb/>
殘月微微玉漏深一聲長笛起秋陰天涯多少懷歸客<lb/>
獨對西風思不禁<lb/>
　　　東莊晚眺<lb/>
舊遊風景易蹉跎古路松陰翳薜蘿樵唱盡歸門巷寂<lb/>
蕭蕭殘柳夕陽多<lb/>
　　　贈少年<lb/>
天涯相見正新秋滿目西風共倚樓月下按筝歌一曲<lb/>
<pb n="KR4e0235_WYG_013-6a"/>
聲聲都作小涼州<lb/>
　　　宫怨<lb/>
金鎖重封院宇深鑾輿消息總沉沉君王何處看歌舞<lb/>
負却長門夜夜心<lb/>
遥聞玉輦過昭陽歌吹聲中欲斷腸一閉深宫經十載<lb/>
夢魂無自識君王<lb/>
　　　冬日到山家<lb/>
十里青山古木平半溪殘雪夕陽明小橋流水門深閉<lb/>
<pb n="KR4e0235_WYG_013-6b"/>
但聽雲中雞犬聲<lb/>
　　　送人貶崖州<lb/>
瘴雨蠻烟道路長憐君何事此投荒他時縱有相思夢<lb/>
萬里風波正渺茫<lb/>
　　　酒家贈别<lb/>
十載分携無定蹤誰知此日酒家逢五更酒醒東西去<lb/>
又隔雲山千萬重<lb/>
　　　交河道中<lb/>
<pb n="KR4e0235_WYG_013-7a"/>
蕭條殘柳不勝秋滿目山川對戍樓今日獨經征戰地<lb/>
黄沙漠漠使人愁<lb/>
　　　漢宫春曉詞<lb/>
長信宫中玉漏微緑楊枝上乳鵶飛忽聽銀鑰開金鎖<lb/>
殘月樓頭照舞衣<lb/>
枕上頻聞女伴催任教初日上妝臺玉肌應共東風軟<lb/>
正夢昭陽侍寢來<lb/>
宿霧霏微御柳青水晶簾捲見殘星傳言禁漏聲休促<lb/>
<pb n="KR4e0235_WYG_013-7b"/>
昨夜君王酒未醒<lb/>
鶯聲睍睆出花枝腸斷流蘇夢覺時一派管絃何處起<lb/>
遥知别院拜昭儀<lb/>
　　　送老僧<lb/>
行盡天涯與海涯閒雲孤鶴伴袈裟歸看手種門前樹<lb/>
開遍春風幾度花<lb/>
　　　二月晦日送人之安南<lb/>
杜宇聲中夕照斜長途征馬踏殘花春光今日歸何處<lb/>
<pb n="KR4e0235_WYG_013-8a"/>
莫是隨君到海涯<lb/>
驅車萬里向蠻天人去春歸總可憐同是别離君更速<lb/>
君行猶在曉鐘前<lb/>
　　　寒食郊行傷少文<lb/>
春風羸馬出郊坰忽憶心知涕淚零最是無情墳上草<lb/>
年年寒食自青青<lb/>
　　　送人出塞<lb/>
黄塵漠漠暗征衣楊柳青青折漸稀試問玉門關外路<lb/>
<pb n="KR4e0235_WYG_013-8b"/>
幾人西去幾人歸<lb/>
　　　七夕聞碪<lb/>
天上雙星正渡河人間砧杵晩來多閨房若待秋風冷<lb/>
絶塞寒威可奈何<lb/>
　　　長門怨<lb/>
芳草何時輦路通長門花鳥自春風總縁薄命難承寵<lb/>
不是相如賦未工<lb/>
　　　金谷園<lb/>
<pb n="KR4e0235_WYG_013-9a"/>
聞説佳人此墜樓青山長在水長流明珠已與珊瑚碎<lb/>
尚有香魂夜出遊<lb/>
　　　青塜<lb/>
誤殺婵娟是畫圖千年孤塜長蘼蕪春風似亦憐芳質<lb/>
不遣窮陰草色枯<lb/>
　　　楊白花<lb/>
楊花如雪葉如絲無奈東風一夜吹飄落不知何處所<lb/>
年年腸斷暮春時<lb/>
<pb n="KR4e0235_WYG_013-9b"/>
　　　宫人斜<lb/>
春雨春風粉黛銷誰憐黄土葬妖嬌墓門幸與諸陵近<lb/>
夜夜香魂不寂寥<lb/>
　　　紅葉怨<lb/>
紅葉詩成暗自愁御溝泉咽不堪流願將一掬相思淚<lb/>
添得潺湲出御溝<lb/>
　　　薛濤墳<lb/>
玉壘山髙錦水流黄泉何處覔青樓墳頭種得桃千樹<lb/>
<pb n="KR4e0235_WYG_013-10a"/>
花落花開怨未休<lb/>
　　　温泉宫<lb/>
羯鼓聲中酒未醒華清浴罷轉娉婷可憐萬古温泉水<lb/>
難洗漁陽戰血腥<lb/>
　　　馬嵬驛<lb/>
蛾眉宛轉倍堪憐永别君恩赴九泉千載馬嵬山下路<lb/>
傷心最是佛堂前<lb/>
　　　宫詞<lb/>
<pb n="KR4e0235_WYG_013-10b"/>
忽聽昭陽歌吹聲倚欄無語不勝情青青長信宫前草<lb/>
盡是鑾輿去後生<lb/>
　　　古意<lb/>
郎自傷心妾斷腸夢中逢妾妾逢郎一聲砧杵一聲恨<lb/>
别意長如秋夜長<lb/>
　　　郵亭殘花<lb/>
征途微雨動春寒片片飛花馬上殘試問亭前來往客<lb/>
幾人花在故園看<lb/>
<pb n="KR4e0235_WYG_013-11a"/>
　　　聽舊宫人歌<lb/>
一從紅葉御溝流别却深宫幾度秋莫向尊前歌舊曲<lb/>
哀聲容易使人愁<lb/>
　　　擬九日客中登髙<lb/>
獨對青山酒一尊他鄉秋色易消魂可憐舉目關河異<lb/>
惟有黄花似故園<lb/>
客中嵗月易蹉跎此日登臨共醉歌莫以天涯生感慨<lb/>
他鄉時少故鄉多<lb/>
<pb n="KR4e0235_WYG_013-11b"/>
黄花空向客邉開愁聽尊前白鴈哀縱使登髙也無益<lb/>
青山不是望鄉臺<lb/>
滿徑寒花緑酒前客中愁緒轉凄然也知故國山長在<lb/>
只恨登髙是隔年<lb/>
　　　訪陳平夫箬坡别業<lb/>
澗水瀠洄綠樹稠白雲長鎖洞門幽此中自與塵凢隔<lb/>
一任桃花引釣舟<lb/>
　　　長安感懐<lb/>
<pb n="KR4e0235_WYG_013-12a"/>
一領征衣半淚痕思家何日不消魂桃花落盡鶯聲老<lb/>
猶自飄零客薊門<lb/>
　　　過陳薦夫幽居<lb/>
柴門寂寂晝常關猿鳥聲中鶴夢閒欲識武陵溪上路<lb/>
桃花無數水潺湲<lb/>
　　　秋怨<lb/>
梧桐葉落正新秋如水君恩别處流獨倚朱欄過夜半<lb/>
一聲歌管六宫愁<lb/>
<pb n="KR4e0235_WYG_013-12b"/>
　　　送人從軍<lb/>
秋風一夜别家山萬里從戎幾日還此去正當離亂後<lb/>
斷腸多在穆陵關<lb/>
　　　酒店逢李大<lb/>
偶向新豐市裡過故人尊酒共悲歌十年别淚知多少<lb/>
不道相逢淚更多<lb/>
　　　隴西行<lb/>
一别家山萬里長多年白骨委沙塲游魂已逐邊塵散<lb/>
<pb n="KR4e0235_WYG_013-13a"/>
空有髙臺築望鄉<lb/>
仗劍封侯事已非閨中少婦葬征衣玉門關内多邊馬<lb/>
縱有游魂不敢歸<lb/>
　　　楚宫怨<lb/>
黄土埋香翠黛銷楚妃魂逐楚雲飄愁多自殞如花貌<lb/>
豈為君王愛細腰<lb/>
　　　吳宫怨<lb/>
髙臺日日翠華臨何事顰眉更捧心本是苧蘿山下女<lb/>
<pb n="KR4e0235_WYG_013-13b"/>
吳中恩淺越中深<lb/>
　　　秦宫怨<lb/>
宫中無復望車塵已分阿房老此身縱使君王得相見<lb/>
也應不愛白頭人<lb/>
　　　漢宫怨<lb/>
寵幸當年不省憂六宫那許近宸旒一從廢入長門裡<lb/>
始解宫中失寵愁<lb/>
　　　魏宫怨<lb/>
<pb n="KR4e0235_WYG_013-14a"/>
一夜東風殺氣銷起憑妝閣思無聊銅臺自有如花貌<lb/>
何必江東大小喬<lb/>
　　　晉宫怨<lb/>
恩寵由來有淺深至尊行幸豈無心蛾眉不解君心巧<lb/>
空聽羊車竹外音<lb/>
　　　齊宫怨<lb/>
遥見潘妃綽約來六宫紅粉一時廻隔花聽得君王笑<lb/>
知是金蓮歩歩開<lb/>
<pb n="KR4e0235_WYG_013-14b"/>
　　　梁宫怨<lb/>
深宫長日閉蒼苔恩寵于今念已灰莫望他生更相見<lb/>
君王行滿不輪廻<lb/>
　　　隋宫怨<lb/>
江南江北翠旂遥夜夜深宫鎖寂寥何處龍舟試歌舞<lb/>
秦淮明月廣陵潮<lb/>
　　　唐宫怨<lb/>
一曲霓裳舞未休月光如水上簾鈎夢廻忽聽笙歌沸<lb/>
<pb n="KR4e0235_WYG_013-15a"/>
猶是華清夜打毬<lb/>
　　　下邳阻風<lb/>
邉風颯颯捲黄沙白浪連天湧作花野店無人門盡閉<lb/>
夕陽衰柳帶寒鵶<lb/>
　　　彭城元夕懐故園諸友<lb/>
故國春宵正可憐九衢燈火吐春烟舊遊已共晨星散<lb/>
月色遥知似去年<lb/>
　　　馬上姬<lb/>
<pb n="KR4e0235_WYG_013-15b"/>
紅粉青娥白苧衣一鞭柳外踏青歸中裙妬殺桃花馬<lb/>
九陌香塵撲面飛<lb/>
窈窕佳人跨繡鞍香風吹動綠雲鬟最憐二月長堤柳<lb/>
一路青青送玉顔<lb/>
　　　别劉少已馮希吕<lb/>
都門慷慨别同驩劍氣冲霄馬上看一自荆卿歌變徴<lb/>
蕭蕭易水至今寒<lb/>
　　　鄚城感舊<lb/>
<pb n="KR4e0235_WYG_013-16a"/>
匹馬還家春正深路傍楊柳盡成隂當壚少女今何處<lb/>
門鎖寒烟不可尋<lb/>
　　　進香詞<lb/>
貌似桃花鬢似雲銷金抹額石榴裙一派管絃齊上馬<lb/>
手持香瓣禮元君<lb/>
　　　月夜<lb/>
鶯花三月出燕關千里家鄉幾日還今夜月明天似水<lb/>
夢魂先到武夷山<lb/>
<pb n="KR4e0235_WYG_013-16b"/>
　　　懐平夫<lb/>
雪花飛盡柳花飛目斷南天鴈影稀月落屋梁人不見<lb/>
空餘清夢遶漁磯<lb/>
　　　劍浦懐宗思兼先生<lb/>
劍氣冲霄水亂流故人曽共木蘭舟年來老病如宗炳<lb/>
畫裡青山卧裡遊<lb/>
　　　過陳山人隠居<lb/>
茆齋斜瞰武陵溪萬樹桃花兩岸齊閒倚杖藜看乳燕<lb/>
<pb n="KR4e0235_WYG_013-17a"/>
薜蘿衣上落香泥<lb/>
　　　竹枝詞<lb/>
美人門對錢塘江水透蘇堤月透窻莫怨裴航仙夢晚<lb/>
種來玉杵未成雙<lb/>
妾住西湖舊狹邪孤山深處是郎家郎若重來須細認<lb/>
湖邉新種碧桃花<lb/>
楊柳堤邉去採蓮柳枝低拂采蓮舩分付兒童休浪折<lb/>
留待郎來作馬鞭<lb/>
<pb n="KR4e0235_WYG_013-17b"/>
忽聽樓頭鼓亂敲模糊月色上花梢郎今去住無消息<lb/>
暗擲金錢卜一爻<lb/>
　　　送鄭翰卿遊燕<lb/>
慷慨辭家事北遊黄沙萬里使人愁市中擊筑悲歌日<lb/>
為覔荆卿舊酒樓<lb/>
大夢山前片月孤送君走馬入燕都黄金臺上生秋草<lb/>
猶有當年駿骨無<lb/>
　　　六溪夜泛<lb/>
<pb n="KR4e0235_WYG_013-18a"/>
暮潮初漲月痕低一葉蘭舟過六溪唱罷滄浪天漸曉<lb/>
青山無數鷓鴣啼<lb/>
　　　烏石山訪虚公<lb/>
飛錫何年住此山長松修竹掩禪關斜陽影裡暮鐘發<lb/>
三十六峰烟靄間<lb/>
　　　春日郊行<lb/>
春風初動暮雲平十里芳郊信馬行山色蒼蒼溪水綠<lb/>
杏花村裡鷓鴣聲<lb/>
<pb n="KR4e0235_WYG_013-18b"/>
　　　西湖八景<lb/>
　　　　仙橋柳色<lb/>
迎仙橋畔萬條絲淡蕩春風二月時知是踏青歸去晩<lb/>
幾多游女唱楊枝<lb/>
　　　　大夢松聲<lb/>
澄湖瀠繞越王城十里湖光似鏡平怪得寒濤何處起<lb/>
前山無數亂松聲<lb/>
　　　　古堞斜陽<lb/>
<pb n="KR4e0235_WYG_013-19a"/>
百尺髙樓接女墻猶傳閩越舊封疆可憐霸業歸何處<lb/>
惟有寒鴉帶夕陽<lb/>
　　　　水晶初月<lb/>
孤山深處水晶宫畫舸歸來信晩風欵乃歌殘天似水<lb/>
一痕新月上湖東<lb/>
　　　　荷亭晚唱<lb/>
虚亭遥跨水中央五里荷花十里香度曲女郎齊拍手<lb/>
一聲驚散兩鴛鴦<lb/>
<pb n="KR4e0235_WYG_013-19b"/>
　　　　西禪曉鐘<lb/>
湖上邀賔卜夜驩勝遊休問夜漫漫天雞呌罷晨星落<lb/>
猶聽鐘聲出寺殘<lb/>
　　　　湖心春雨<lb/>
滉漾平湖影碧空千重樹色盡朦朧春光何處尤堪賞<lb/>
多是梨花暮雨中<lb/>
　　　　澄瀾曙鶯<lb/>
子與風流天下聞剙來髙閣欲凌雲曉鶯不道年華變<lb/>
<pb n="KR4e0235_WYG_013-20a"/>
猶自聲聲喚使君<lb/>
　　　青樓俠氣贈李姬<lb/>
阿嬌俠氣滿紅樓不肯輕身事貴游昨日五陵公子過<lb/>
青衣傳語未梳頭<lb/>
文章元不屬蛾眉紅粉誰知唱麗詞袖裡雲箋裁五色<lb/>
客來題出斷腸詩<lb/>
玉貌元同蘇小娟清謳一闋最堪憐歌聲未斷尊中罄<lb/>
猶卸金釵當酒錢<lb/>
<pb n="KR4e0235_WYG_013-20b"/>
緑雲慵理黛痕銷時把金簪竹上敲但得黄金能買賦<lb/>
何須珠翠鬬妖嬈<lb/>
　　　寄題朗公寳函樓<lb/>
一瓢一鉢一經函幡影燈光對佛龕百尺樓中皆净土<lb/>
蓮花千葉坐瞿曇<lb/>
　　　重過面壁洞訪熙工<lb/>
躡屐重過積翠臺當時屐齒半蒼苔桑麻雞犬還如舊<lb/>
洞口桃花幾度開<lb/>
<pb n="KR4e0235_WYG_013-21a"/>
　　　宫詞<lb/>
翡翠衾寒曉漏遲博山香燼夜何其起來試揭珠簾看<lb/>
月在梨花第一枝<lb/>
莫怨鑾輿寵幸稀九重天子正宵衣雲和一曲閒清晝<lb/>
乳燕簾前作對飛<lb/>
　　　對月荅鄧汝髙<lb/>
共對秋山月影寒尊前莫惜盡餘驩不知故國秋山月<lb/>
能得尊前幾度看<lb/>
<pb n="KR4e0235_WYG_013-21b"/>
　　　春日懐王少文<lb/>
去歳逢君花下飲閒庭花落正紛紛于今又是花時節<lb/>
但見花開不見君<lb/>
　　　訪程子暉<lb/>
草閣秋深露氣寒白龍江上暮雲殘輕舟泛入桃源裡<lb/>
兩岸芙蓉一釣竿<lb/>
　　　元夕懐李伯實<lb/>
往事傷心倍可憐故人今夜渺雲天燈光月色鞦韆影<lb/>
<pb n="KR4e0235_WYG_013-22a"/>
已隔春風二十年<lb/>
　　　送李子行太守謫茶陵<lb/>
一官何事又投荒楚峽猿聲幾斷腸正是長沙遷謫地<lb/>
不堪夜雨度瀟湘<lb/>
不為相逢歎陸沉總緣離别易傷心孤臣命似湘雲薄<lb/>
聖主恩同漢水深<lb/>
楚江遥望隔天涯盛世南遷道路賒滿目春光無限淚<lb/>
清明風雨馬頭花<lb/>
<pb n="KR4e0235_WYG_013-22b"/>
春雨瀟瀟春草微片㠶遥逐楚雲飛此行若過湘江路<lb/>
莫弔三閭弔二妃<lb/>
　　　寄黄白仲<lb/>
家在西湖第幾峰白雲無數水重重鳥啼花落春光暮<lb/>
同聽南屏寺裡鐘<lb/>
　　　與瀚公宿綠玉齋<lb/>
幾年踪跡各西東一㸃禪燈此夕同對坐空山天籟寂<lb/>
滿林花雨月明中<lb/>
<pb n="KR4e0235_WYG_013-23a"/>
　　　金山别閔齡<lb/>
古寺鐘殘暮靄收人烟起處見𤓰洲長江渺渺愁無盡<lb/>
况上秦淮萬里舟<lb/>
　　　芋江驛樓送張四之白下<lb/>
春風吹柳萬條斜此去金陵驛路賒不必相思當後夜<lb/>
片㠶開處即天涯<lb/>
　　　懐謝在杭司理<lb/>
一片愁心兩地分三年人隔五湖雲從來未識苕溪路<lb/>
<pb n="KR4e0235_WYG_013-23b"/>
只是思君不夢君<lb/>
　　　仙宗寺<lb/>
古寺荒涼蔓草生青山廻合暮雲平當年遺蹟俱塵土<lb/>
惟有流泉是舊聲<lb/>
　　　自鼓山歴鳯池尋白雲洞不得誤抵山麓而歸<lb/>
　　　　口占寄趙用拙居士<lb/>
岧嶤徑路杳難分猿鳥哀呼日半曛莫謂洞門今咫尺<lb/>
不知猶隔幾重雲<lb/>
<pb n="KR4e0235_WYG_013-24a"/>
桃花流水自潺湲曉起尋君日暮還不是漁郎迷去路<lb/>
斷無踪跡在人間<lb/>
　　　湧泉寺懐融上人<lb/>
憶昔團焦住化城蕭蕭風雨佛燈明于今重借雲房宿<lb/>
無復當年禪誦聲<lb/>
　　　與陳惟秦鄭震卿宿老禪菴<lb/>
古寺鐘殘夜已分三人同卧一牀雲他時此地聞鐘夜<lb/>
未必連牀又是君<lb/>
<pb n="KR4e0235_WYG_013-24b"/>
　　　哭王少文秀才<lb/>
王郎本是大羅仙暫謫人間二十年一夜緱山仍控鶴<lb/>
滿天風露冷嬋娟<lb/>
去年春暮禁烟寒把酒看花共倚欄此日花開君不見<lb/>
黄壚相隔路漫漫<lb/>
齠齔能詩便有聲筆花長向夢中生如今玉樹埋黄土<lb/>
誰繼風流竹下盟<lb/>
素箋如練墨如雲年少臨池獨有君舊日蘭亭今寂寞<lb/>
<pb n="KR4e0235_WYG_013-25a"/>
不堪開箧見遺文<lb/>
長吉當年賦玉樓憐君猶少七春秋傷心處處生悲感<lb/>
何必山陽始淚流<lb/>
綿綿幽恨幾時銷金屋無緣貯阿嬌虚度春光二十載<lb/>
看花不及詠桃天<lb/>
猿鳥聲中晝掩扉竹陰依舊故人非思君忘却幽明隔<lb/>
猶怪音書近日稀<lb/>
一别黄泉路杳𡨕愁雲空鎖草𤣥亭即今風雨羅山夜<lb/>
<pb n="KR4e0235_WYG_013-25b"/>
猿鳥哀呼不可聽<lb/>
魂魄悠悠到夜臺應知塵世不重來從今綠玉齋前路<lb/>
一任春風長碧苔<lb/>
記得孤齋晩眺時倚欄連袂共題詩山中每到斜陽後<lb/>
便覺傷心雙淚垂<lb/>
　　　遊仙詞壽陳汝大<lb/>
半生蹤跡寄烟霞煉就丹壚九轉砂鶴背鸞笙明月夜<lb/>
一聲吹過碧桃花<lb/>
<pb n="KR4e0235_WYG_013-26a"/>
山自蒼蒼海自流難將甲子記春秋羣真歳歳稱觴日<lb/>
但見黄花滿洞幽<lb/>
年少曽窺寳笈文青山長禮紫陽君洞門盡日無烟火<lb/>
自掃松花吸白雲<lb/>
琪花瑶草滿松關猿鳥聲中鶴夢閒欲識武陵溪上路<lb/>
白雲無數水潺湲<lb/>
　　　代鄭翰卿閨人秋日寄逺<lb/>
良人何事滯京華日醉青樓不顧家獨宿空閨今幾載<lb/>
<pb n="KR4e0235_WYG_013-26b"/>
又驚秋色上蘋花<lb/>
梧桐葉落火西流君住長安又一秋莫向邉庭思仗劒<lb/>
書生從古幾封侯<lb/>
　　　苧蘿村<lb/>
越國荒村説苧蘿曽聞此地幻嬌娥浣紗遺跡知何處<lb/>
滿目悠悠空綠波<lb/>
　　　七夕觀妓<lb/>
玉露凋瀼片月明人間天上此時情紅樓不似銀河隔<lb/>
<pb n="KR4e0235_WYG_013-27a"/>
一任隣雞報曉聲<lb/>
　　　感事<lb/>
莫嘆吾家似磬懸資生猶有賣文錢不知萬落千村裡<lb/>
多少人家絶火烟<lb/>
　　　訪黄道晦<lb/>
桑麻雞犬自成村溪口雲深絶洞門有客遲囘空日暮<lb/>
不知何路到花源<lb/>
　　　口占戯贈道晦<lb/>
<pb n="KR4e0235_WYG_013-27b"/>
家難相尋已十秋半居城市半林丘此身已是空門客<lb/>
只欠披緇物外遊<lb/>
　　　送林伯溥還金陵<lb/>
落魄江湖歳月更相憐何必是平生送君忽起并州感<lb/>
衰柳秋風白下情<lb/>
　　　秋夜即事<lb/>
秋宵殘雨上窻紗一㸃流螢照暮花覔得輕羅穿竹徑<lb/>
已隨風葉過隣家<lb/>
<pb n="KR4e0235_WYG_013-28a"/>
　　　贈潘郎<lb/>
白晳脩眉紫綺裘春風挾彈美遨遊幾多紅粉羞顔色<lb/>
果匿懐中不敢投<lb/>
　　　小箬溪懐邵夢弼<lb/>
當年此地共揚舲一入泉臺竟不醒墓上白楊今老大<lb/>
江頭古木自青青<lb/>
　　　送張叔弢之官昌化<lb/>
一官南北總君恩只為風波易斷魂吉了啼春山路寂<lb/>
<pb n="KR4e0235_WYG_013-28b"/>
五更烟雨過蠻村<lb/>
五嶺梅開歳欲殘朱崖南去路漫漫莫言炎海無氷雪<lb/>
一領青氊六月寒<lb/>
官冷携家乏俸錢獨將桃葉海雲邉玉顔未慣蠻天苦<lb/>
同醉檳榔辟瘴烟<lb/>
　　　留别曹能始<lb/>
驛樓相别不勝悲握手殷勤問後期何處壚頭同一醉<lb/>
冷風殘雪薊門時<lb/>
<pb n="KR4e0235_WYG_013-29a"/>
一别青山謝薜蘿故人今夜隔關河客中無限相思淚<lb/>
纔到思君淚更多<lb/>
西去長安路渺漫天涯蹤跡覔來難我今到處題名姓<lb/>
待汝經過到處看<lb/>
夢中忘却已分離只解歡娛不解悲半夜蓬窻驚覺後<lb/>
始知相别已多時<lb/>
　　　與王生對酌<lb/>
共是飄零客裡身壚頭沽酒莫辭頻他時去住分南北<lb/>
<pb n="KR4e0235_WYG_013-29b"/>
歸路同舟是别人<lb/>
　　　過昭慶寺<lb/>
旛幢髙拂六橋烟坐久無僧可問禪一寺袈裟三百衆<lb/>
寺門都趂賣經錢<lb/>
　　　湖上書所見<lb/>
二八妖姬淺淡妝獨摇蘭槳水中央湖光勝似華清水<lb/>
不染人間粉黛香<lb/>
　　　戲呈朗公<lb/>
<pb n="KR4e0235_WYG_013-30a"/>
西風半夜起松陵萬里孤舟一㸃燈莫為離家腸易斷<lb/>
無家猶有少年僧<lb/>
　　　禦兒舟中别朗公<lb/>
月下談深睡去遲滿身凉露夜何其雞聲未斷鐘聲起<lb/>
又是江頭欲别時<lb/>
　　　夜泊即事<lb/>
夜静停舟傍水湄隔舟人語許多時起來試倚篷窻聽<lb/>
盡是思鄉怨别離<lb/>
<pb n="KR4e0235_WYG_013-30b"/>
　　　松陵夜泛<lb/>
一片輕㠶掛月明微茫何處辨孤城已看燈火星星近<lb/>
猶隔西風數里程<lb/>
　　　滸墅關懐王百谷<lb/>
楓橋西下夕陽斜重到關門問酒家記得當年分别處<lb/>
一船秋色載黄花<lb/>
　　　楓橋夜泊夢鄧汝髙進士<lb/>
燕吳遥望隔天涯魂去魂來只自知夢裡頓忘裘馬貴<lb/>
<pb n="KR4e0235_WYG_013-31a"/>
相逢猶似布衣時<lb/>
　　　舟中對酒懐陳子卿<lb/>
横塘烟雨不勝愁滿目山川憶舊遊今夜一杯三白酒<lb/>
猶疑同醉太湖舟<lb/>
　　　夜雨<lb/>
客路逢秋夢易醒空江烟雨晚㝠㝠數聲夜半孤篷外<lb/>
不似髙齋竹裡聽<lb/>
　　　懐任夫<lb/>
<pb n="KR4e0235_WYG_013-31b"/>
天涯雖自嘆離羣不用題書更寄君日日同游有諸弟<lb/>
一囘書寄一囘聞<lb/>
　　　朝天宫贈沈道士<lb/>
廻廊九曲隠星壇霞珮螭衣偃月冠唱徹歩虚詞一闋<lb/>
白雲滿地磬聲寒<lb/>
　　　桃葉渡訪張㓜于<lb/>
淮水東邉楊柳新白頭猶醉曲中春尊前試看紅妝女<lb/>
誰是當年勸酒人<lb/>
<pb n="KR4e0235_WYG_013-32a"/>
　　　青溪逢吳叔嘉投贈<lb/>
廣陵雲樹秣陵烟兩地飄零共幾年老母七旬家十口<lb/>
資生惟有賣書錢<lb/>
　　　尋汪堯卿不遇<lb/>
落葉蒼苔滿徑幽懐人空對秣陵秋秦淮渡口無蹤跡<lb/>
一日看花十四樓<lb/>
　　　鷲峰寺逢趙用拙<lb/>
白雲洞裡覔無蹤何意青溪得再逢無却是真逢是幻<lb/>
<pb n="KR4e0235_WYG_013-32b"/>
欲將真幻問南宗<lb/>
　　　苕川尋錢叔達不遇時叔達在閩<lb/>
我客苕川君客閩天涯同是未歸身應知兩地相尋處<lb/>
俱閉閒門不見人<lb/>
　　　夜坐懐玉生<lb/>
冷衾如水室如氷未盡更籌欲盡燈囘首舊遊多感慨<lb/>
雙雙騎馬戯金陵<lb/>
疎林明月照匡牀一㸃孤燈淚萬行夜半頓忘人已别<lb/>
<pb n="KR4e0235_WYG_013-33a"/>
詩成猶自問王郎<lb/>
　　　吳興感懐呈在杭<lb/>
客中何事太凄然不得歸閩未到燕囊槖漸空游漸倦<lb/>
故人離别又殘年<lb/>
　　　咏燕<lb/>
燕子嬌飛羽翼齊呢喃時向小窻西只因舊壘營初定<lb/>
縱有雕梁不敢棲<lb/>
　　　過錢功父懸磬室<lb/>
<pb n="KR4e0235_WYG_013-33b"/>
一室依然似磬懸傳家負郭舊無田鸊鵜劍售鸘裘典<lb/>
只有藏書不賣錢<lb/>
　　　再尋王太古不遇<lb/>
梅花影裡訪幽棲門掩寒塘水滿堤兩度相尋不相見<lb/>
一㠶風雨出梁溪<lb/>
　　　渡江<lb/>
一葉扁舟逐浪飛罡風吹浪上征衣他時縱有南歸夢<lb/>
夢見濤聲不敢歸<lb/>
<pb n="KR4e0235_WYG_013-34a"/>
　　　交河道中<lb/>
路入交河日半曛北征車馬各紛紛如何一片黄沙地<lb/>
能勝青山與白雲<lb/>
黄沙漠漠馬驂驔北地春光久自諳不用褰帷縱游目<lb/>
斷無山色似江南<lb/>
　　　旅店感舊<lb/>
壁上題名八九春重來疑是夢中身幾廻欲覔題名處<lb/>
忘却誰家是主人<lb/>
<pb n="KR4e0235_WYG_013-34b"/>
　　　燕南道中懐君大熙吉熙工玉生諸子<lb/>
蕭蕭羸馬向天涯一片黄塵滿面沙記得去年春雪裡<lb/>
白雲莊上看梅花<lb/>
　　　咏道傍柳<lb/>
一片東風一度新生來不見上林春莫言此物無情甚<lb/>
送盡天涯落魄人<lb/>
　　　新城阻雨<lb/>
寂寞孤村獨掩門幾家燈火近黄昏一般寒食梨花雨<lb/>
<pb n="KR4e0235_WYG_013-35a"/>
此地聽來更斷魂<lb/>
　　　東阿道中<lb/>
馬上青山夕照明看山應動故鄉情雖然不及江南好<lb/>
猶勝平原曠野行<lb/>
　　　陽谷馬上戯作呈㓜孺<lb/>
萬樹垂楊送客行春風三月未聞鶯上林此日方千囀<lb/>
不向歸人喚一聲<lb/>
　　　過東平城北元故丞相墓<lb/>
<pb n="KR4e0235_WYG_013-35b"/>
誰家翁仲卧荒墳聞是先朝舊相君三百年中來往客<lb/>
幾人下馬看碑文<lb/>
　　　汶上感舊<lb/>
汶水匆匆唱渭城春風一别數年情知君本是飄零客<lb/>
未必重逢在此生<lb/>
　　　同㓜孺馬上見桃花<lb/>
寂寂山家半掩門却憐春色滿荒園同行不覺旗亭逺<lb/>
看盡桃花又一村<lb/>
<pb n="KR4e0235_WYG_013-36a"/>
　　　宿界河驛夢從許靈長索書蘭亭記<lb/>
折柳都門路遂分故人囘首隔烟雲不知此别千餘里<lb/>
猶乞蘭亭學右軍<lb/>
　　　過薛君故城<lb/>
髙臺傾盡曲池平此地猶傳薛故城珠履三千俱寂寞<lb/>
行人空動雍門琴<lb/>
　　　掛劍臺<lb/>
公子當年然諾深千金寳劍掛空林應知十字碑題後<lb/>
<pb n="KR4e0235_WYG_013-36b"/>
泉路相逢無愧心<lb/>
　　　亞父塚<lb/>
亞父孤墳蔓草荒行人何用歎興亡漢家多少功臣骨<lb/>
若箇能歸葬故鄉<lb/>
　　　彭城感舊<lb/>
落盡天桃萬樹花傷心重問舊琵琶平康門巷多相似<lb/>
不記垂楊第幾家<lb/>
　　　戲馬臺今改為昭烈廟<lb/>
<pb n="KR4e0235_WYG_013-37a"/>
英雄千載説喑啞此地曽經戯五花只有荒臺留不得<lb/>
依然香火屬劉家<lb/>
　　　廣陵别陸無從<lb/>
客路相逢嘆二毛片㠶南下月輪髙他年一枕揚州夢<lb/>
滿樹璚花萬頃濤<lb/>
　　　舟抵京口作<lb/>
舟過金焦日未斜囘看瓜歩即天涯故鄉雖隔三千里<lb/>
得到江南似到家<lb/>
<pb n="KR4e0235_WYG_013-37b"/>
　　　丹陽舟中與㓜孺對月時余南還㓜孺將客苕<lb/>
　　　　川<lb/>
共倚孤篷月似霜夜深風露滿胡牀應知此月重圓夜<lb/>
君在他鄉我故鄉<lb/>
　　　懐平夫<lb/>
客裡思君路渺茫囘看往事更凄凉十年夜半羅山雨<lb/>
若不銷魂也斷腸<lb/>
　　　懐惟秦<lb/>
<pb n="KR4e0235_WYG_013-38a"/>
江上春風吹布袍題詩千里問蓬蒿君還記得當年事<lb/>
竹下焚香讀楚騷<lb/>
　　　題落日孤舟扇面送㓜孺<lb/>
古木蒼蒼落照收誰人獨自汎中流燈前不敢披圖看<lb/>
恐是松陵别後舟<lb/>
　　　夾浦橋感舊寄謝在杭<lb/>
夾浦橋西芳草新當時此地共迷津年來買徧松陵棹<lb/>
猶是江邉失路人<lb/>
<pb n="KR4e0235_WYG_013-38b"/>
　　　重集諧賞園憶歌者陳情<lb/>
龍陽窈窕勝蛾眉埋玉空山是幾時重到園中聽歌舞<lb/>
不成驩樂却成悲<lb/>
陳郎丰度似何郎長袖蹁躚韻繞梁此日重來君不見<lb/>
舞裙歌扇總凄凉<lb/>
　　　八尺湖夜泊懐李與熈張子環<lb/>
八尺湖邉月上遲相逢猶記去年時一從落魄長安後<lb/>
三處飄零各不知<lb/>
<pb n="KR4e0235_WYG_013-39a"/>
　　　石門晩泊即事<lb/>
湖上人家帶暮烟日斜維棹小橋邉桑間試問繰絲女<lb/>
此是春蠶第幾眠<lb/>
　　　寄弟<lb/>
春風送客飜愁客客路逢春不當春寄語鶯聲休便老<lb/>
天涯猶有未歸人<lb/>
　　　對鏡<lb/>
前路虚名未可期曉來臨鏡不勝悲無情最是雙青鬢<lb/>
<pb n="KR4e0235_WYG_013-39b"/>
豈待名成始有絲<lb/>
　　　舟中懐㓜孺<lb/>
春風並轡岀都時江北江南處處隨一自松陵分手後<lb/>
幾多山水不題詩<lb/>
　　　漁梁街逢趙彦宗<lb/>
匹馬相逢嘆路岐匆匆對語不多時知君别去無他想<lb/>
也是尋思遇我詩<lb/>
　幔亭集卷十三<lb/>
</p>
<p>
</p>
  </div>
<div>
<head>幔亭集卷十四</head> <lb/>
    <p>
<pb n="KR4e0235_WYG_014-1a"/>
欽定四庫全書<lb/>
　幔亭集卷十四<lb/>
　　　　　　　　　　　　　明　徐熥　撰<lb/>
　　七言絶句<lb/>
　　　閩中元夕曲<lb/>
滿城簫鼓沸春風爆竹聲喧鳯蠟融三十萬家齊上彩<lb/>
一時燈影照天紅<lb/>
家家同結過街棚夾路花燈列火城來往香車渾似晝<lb/>
<pb n="KR4e0235_WYG_014-1b"/>
不知身在月中行<lb/>
閩山廟裡賽靈神水陸珍羞滿案陳最愛鮮紅盤上果<lb/>
荔枝如錦色猶新<lb/>
珠璣髙噴火龍紅滿架銀花一線通忽到半空聞霹靂<lb/>
灞陵橋斷紫烟中<lb/>
紫騮嘶向月明間漏盡銅龍尚未還何處鳯笙聲嫋嫋<lb/>
松棚髙結舞鰲山<lb/>
烽烟久息海無波紫陌紅樓樂事多燈下數聲郎子鼓<lb/>
<pb n="KR4e0235_WYG_014-2a"/>
兒童爭唱八仙歌<lb/>
花箋五色製燈聨榜向街頭境社前緩歩廵簷看一過<lb/>
就中都説太平年<lb/>
無數紅妝去復囘竹林仙境起香埃低聲偷向神前祝<lb/>
願早熊羆入夢來<lb/>
朱門處處月光流金鼓喧天夜不休堂下裝成獅子吼<lb/>
一雙爭戲綵絲毬<lb/>
妖姬三五珮䦨珊踏碎香塵月影寒忽聽流星天上起<lb/>
<pb n="KR4e0235_WYG_014-2b"/>
共停蓮歩轉頭看<lb/>
彤襜髙揭露妖嬌月色燈光映翠翹年少路傍虚送目<lb/>
良家女伴轉三橋<lb/>
風流公子正髫年腰帶千文萬厯錢浪買梨花三百朶<lb/>
一時光照鼓樓前<lb/>
誰家白晳少年郎蜀錦吳綾别樣妝半醉半醒騎馬過<lb/>
最堪魂斷是龍陽<lb/>
市上新燈巧様張玻璃一片白於霜夜長滿注瓶中水<lb/>
<pb n="KR4e0235_WYG_014-3a"/>
幾隊游魚逐火光<lb/>
流蘇綃帕綴雙懸百對華燈火樹燃五帝行宫初出境<lb/>
家家香火送神錢<lb/>
慶城燈燭夜輝煌照見豐碑字幾行此是先朝湯沐邑<lb/>
年年歌舞祭閩王<lb/>
前代繁華説福州滿城蘭若掛燈毬于今一盞長明火<lb/>
勝事銷沉幾百秋<lb/>
月影遲遲蠟炬銷殘燈同約大家饒從今處處成遺俗<lb/>
<pb n="KR4e0235_WYG_014-3b"/>
飽看燈光十二宵<lb/>
　　　西湖十景竹枝詞<lb/>
　　　　六橋烟棹<lb/>
柳外春烟午未消烟深何處認郎橈小鬟不用頻相問<lb/>
已約桃花第五橋<lb/>
　　　　三竺晩霞<lb/>
霞光片片映香臺花下紅妝笑靨開預卜明朝天色好<lb/>
願郎遊騎得重來<lb/>
<pb n="KR4e0235_WYG_014-4a"/>
　　　　九里松風<lb/>
虬龍千尺翠烟凝九里濤聲浪幾層油壁青驄堤上過<lb/>
同心猶記結西陵<lb/>
　　　　孤山梅月<lb/>
梅花十畝映湖塘歴亂幽魂處處香淡月一輪疎影見<lb/>
青銅鏡裡壽陽妝<lb/>
　　　　桃溪花雨<lb/>
桃溪春色武陵同落盡殘英陣陣風暗出袖中花一片<lb/>
<pb n="KR4e0235_WYG_014-4b"/>
問郎何似夜來紅<lb/>
　　　　石屋晴雲<lb/>
石屋雲開淡復濃青山微露半芙蓉一時游女紅妝濕<lb/>
身在髙唐第幾峰<lb/>
　　　　綵鷁紅妝<lb/>
湖心歌管遏春雲水底榴花六幅裙轉過蘇堤歡不見<lb/>
停橈齊上岳王墳<lb/>
　　　　錦塘春柳<lb/>
<pb n="KR4e0235_WYG_014-5a"/>
三月尋春到錦塘青青垂柳一絲長折來戲作同心結<lb/>
不是同心不贈郎<lb/>
　　　　龍泓潄玉<lb/>
驪珠不動小龍眠井水無波玉鏡鮮携手與郎同一照<lb/>
忽驚花發並頭蓮<lb/>
　　　　鷲嶺觀曦<lb/>
啼罷天雞曙色微鷲峰髙處見朝暉傍人不用歌行露<lb/>
夜與郎遊尚未歸<lb/>
<pb n="KR4e0235_WYG_014-5b"/>
　　　山居雜興<lb/>
雨後空山剝啄無滿堦苔色繡氍毹開門忽訝新痕破<lb/>
知是雙雙過鶴雛<lb/>
呼童洗硯寫黄庭手自摩挲舊日銘漸露滿池鸜鵒眼<lb/>
猶餘殘繡上金星<lb/>
桐陰如葢午風凉沉水香消白晝長觸手殘編隨意看<lb/>
一時書卷亂堆牀<lb/>
幾年心與世縁疎獨有雕蟲癖未除賦就一篇詩得意<lb/>
<pb n="KR4e0235_WYG_014-6a"/>
人來喜向扇頭書<lb/>
為躭禪悦久皈依飯貯山瓢施鳥饑總是道人機事息<lb/>
近前飲啄不驚飛<lb/>
林深無數鳥爭啼獨立花間自品題畢竟流鶯聲第一<lb/>
畫樓東畔柳陰西<lb/>
雲邉松影挂斜陽上下禽聲到竹牀半醉半醒開斗帳<lb/>
微風吹送玉蘭香<lb/>
閉却重門竹影疎日長閒疊架頭書放生不守空王戒<lb/>
<pb n="KR4e0235_WYG_014-6b"/>
故蹴方鞋殺蠧魚<lb/>
萬竿新竹傍簷牙八面青山一帶遮斬却當門三四箇<lb/>
隔雲峯影露蓮花<lb/>
一夜霜風葉滿庭黄花三徑盡飄零山房不放秋光去<lb/>
猶折殘枝揷膽瓶<lb/>
新裁斗帳白生綃百種竒花五色描鳯蠟低懸通夜照<lb/>
有人雙度可憐宵<lb/>
金爐殘火宿沉擅萬綠陰中擁合歡啼鳥一聲秋夢覺<lb/>
<pb n="KR4e0235_WYG_014-7a"/>
侍兒剛進小龍團<lb/>
美人蕉下立紅裙磨得𤣥精滿硯雲按寫江南桃葉曲<lb/>
指尖香粉印羅紋<lb/>
小詞閒製曼聲歌寫出春閨幽恨多懶把九宫翻别譜<lb/>
花間占得憶秦娥<lb/>
碧紗窻冷晝常關丘壑移來枕簟間几上石屏嵐翠滴<lb/>
分明一片㸃蒼山<lb/>
何事柴門午未開落花依舊滿蒼苔只緣欲了分題債<lb/>
<pb n="KR4e0235_WYG_014-7b"/>
暫禁山童報客來<lb/>
　　　游武夷發白龍江<lb/>
荷衣草屫竹笻輕路入丹山謁上清不是離家無别恨<lb/>
出門先斷世間情<lb/>
五雲遥望赤松家八月同乗碧漢槎自有仙童親接引<lb/>
不須沿路問胡麻<lb/>
塵世蹉跎三十春欲將雲水了閒身清溪無數船來往<lb/>
能去尋仙有幾人<lb/>
<pb n="KR4e0235_WYG_014-8a"/>
參駕雲中白鹿車萬年宫裡薦乾魚江頭有客來相送<lb/>
不唱離歌唱歩虚<lb/>
　　　陳振狂擬遊武夷舟次囦溪興盡而返戲嘲<lb/>
自是青山欠夙因且將蹤跡寄紅塵幔亭指日重開宴<lb/>
遍問曽孫少一人<lb/>
尋仙元不屬凢身空負桃花洞裡春豈是漁郎多别恨<lb/>
𤣥都只待有緣人<lb/>
咫尺仙凢路遂分悲君猶自戀人羣待予九轉丹成後<lb/>
<pb n="KR4e0235_WYG_014-8b"/>
未度他人首度君<lb/>
何事塵心未肯灰尋真中路忽辭囘思君不奏賓雲曲<lb/>
只唱人間曲可哀<lb/>
　　　過劍津<lb/>
神物飛騰自有靈至今風雨帯餘腥道人欲喚龍魂醒<lb/>
再合雌雄鑄七星<lb/>
　　　村中晚歩<lb/>
數家茅屋小溪東衰草寒烟夕照中門掩千峰山犬吠<lb/>
<pb n="KR4e0235_WYG_014-9a"/>
一籬秋色豆花紅<lb/>
青山廻合抱清溪村徑陰陰鳥自啼落盡疎林秋色晚<lb/>
水流楓葉過橋西<lb/>
　　　懐仙館<lb/>
九曲溪流枕上聽白雲遮斷數峰青金雞呌罷山天曉<lb/>
鶴在松間夢未醒<lb/>
　　　懐仙館憶汝翔熙工伯孺因覔伯孺所畫烟雨<lb/>
　　　　圖不得<lb/>
<pb n="KR4e0235_WYG_014-9b"/>
此地曽聞控鶴來三人同禮七星臺一溪烟雨知何處<lb/>
滿壁丹青翳綠苔<lb/>
　　　聽劉隠虚道人談𤣥<lb/>
指揮如意坐雲根總是清虚世外言談到繽紛花似雨<lb/>
曽無一語及傍門<lb/>
　　　贈羽士<lb/>
絶壑凌空鳥道懸竹房松火亂秋烟道人不問丹梯險<lb/>
禁歩青山二十年<lb/>
<pb n="KR4e0235_WYG_014-10a"/>
竹杖遊方幾化龍知君雲水本無蹤今朝長揖下山去<lb/>
他日相尋何處峰<lb/>
　　　小桃源呈吳元瀚陳惟秦江仲魚<lb/>
山轉溪廻一徑斜半栽桑柘半桃花何年共結茅茨隠<lb/>
添得人烟三兩家<lb/>
　　　武夷十咏<lb/>
　　　　玉女峰<lb/>
五色苔花當繡襦朝雲暮雨鎖模糊清溪照出蛾眉影<lb/>
<pb n="KR4e0235_WYG_014-10b"/>
錯認湖中大小姑<lb/>
　　　　架壑船<lb/>
壑裡藏舟經幾春溪頭何用嘆迷津世人自愛風波險<lb/>
豈是神仙不渡人<lb/>
　　　　仙掌峰<lb/>
頂門開處即𤣥關白日青天去不還多少幻形俱脱化<lb/>
獨留仙掌在人間<lb/>
　　　　換骨巖<lb/>
<pb n="KR4e0235_WYG_014-11a"/>
可憐人世似蜉蝣誰識真還借假脩不學換心求換骨<lb/>
青山依舊葬骷髏<lb/>
　　　　大王峯<lb/>
危峰蒼翠揷雲中爐裡丹砂色尚紅此地大王曽羽化<lb/>
至今猶自起雄風<lb/>
　　　　徐仙巖<lb/>
碧嶂千尋骨一函當年曽此脱塵凢重來忽記前身果<lb/>
笑指飛昇舊日巖<lb/>
<pb n="KR4e0235_WYG_014-11b"/>
　　　　金雞洞<lb/>
紅塵容易使人迷流水無情日又西大夢紛紛誰自覺<lb/>
空勞仙洞報金雞<lb/>
　　　　幔亭峰<lb/>
一曲賔雲酒一巵共乗鸞鶴醉歸遲至今五色霞千片<lb/>
猶似當年結彩時<lb/>
　　　　投龍洞<lb/>
空有輝煌玉簡書莫疑雲氣不重嘘神龍本是飛騰物<lb/>
<pb n="KR4e0235_WYG_014-12a"/>
肯向千年洞裡居<lb/>
　　　　虹橋板<lb/>
一從仙樂散丹霄千載長虹亘未消待得丹成生羽翼<lb/>
手攀日月過虹橋<lb/>
　　　游仙曲<lb/>
萬里遥天片月明玉皇開宴㑹蓬瀛瓊漿飲盡歸𤣥府<lb/>
鶴背瑶笙四五聲<lb/>
形容如鶴蜕如蟬一夕凌虚去杳然隔斷紅塵三萬里<lb/>
<pb n="KR4e0235_WYG_014-12b"/>
閬風吹上大羅天<lb/>
蘂珠宫殿玉宸君身上霞衣五色文不用驂鸞過碧海<lb/>
鳯簫聲裡駕紅雲<lb/>
雲裡騎龍訪列仙羽衣霞佩去翩躚不知一枕邯郸夢<lb/>
遊徧神州幾洞天<lb/>
踏碎烟霞謁帝鄉空中鸞鶴自廻翔腰間帶有降魔劍<lb/>
一道精光燭混茫<lb/>
偶别𤣥都玉笥班却藏名姓到人間須臾跳入壺中去<lb/>
<pb n="KR4e0235_WYG_014-13a"/>
白日青天何處還<lb/>
　　　桃花澗訪吕山人<lb/>
長日青山歌采芝人間甲子不曽知却嫌住近桃花澗<lb/>
花落花開見歳時<lb/>
　　　紫陽書院<lb/>
水自茫茫山自青荒祠千載寄精靈道人已作黄冠客<lb/>
不着儒衣拜考亭<lb/>
　　　𤣥都觀尋道士不遇<lb/>
<pb n="KR4e0235_WYG_014-13b"/>
洞門寂寂鎖烟霞此是𤣥都道士家雞犬無聲丹竈冷<lb/>
深溪流出碧桃花<lb/>
　　　别虚道人<lb/>
與師分别亦關情不記形容記姓名聞説還童有真訣<lb/>
白頭人又是前生<lb/>
　　　懐鄭君大<lb/>
幾人白首困塵氛垂老看山獨有君莫道年髙筋力少<lb/>
芒鞋曽踏一梯雲<lb/>
<pb n="KR4e0235_WYG_014-14a"/>
　　　同元瀚惟秦雨宿舟中懐惟起弟<lb/>
細雨扁舟泊近村三人同卧亦銷魂誰憐此夜孤身客<lb/>
山店殘燈獨掩門<lb/>
　　　西蜀竹枝詞<lb/>
杜鵑啼上海棠枝赤甲山前月落遲斗帳夜寒春夢醒<lb/>
笛聲吹過竹郎祠<lb/>
　　　春暮感懐<lb/>
春光將老杏花殘猶自驚心帯淚看記得去年今日裡<lb/>
<pb n="KR4e0235_WYG_014-14b"/>
布衣羸馬出長安<lb/>
　　　清明有感<lb/>
人間春色太無情不管音容隔死生滿地梨花墳上雨<lb/>
一畨零落又清明<lb/>
　　　郊行<lb/>
日暮空林野鳥歌新墳古塚滿山阿不知白骨埋多少<lb/>
依舊青山四面多<lb/>
　　　為屠田叔題王玉生山水册<lb/>
<pb n="KR4e0235_WYG_014-15a"/>
青山如黛草萋萋古寺殘鐘隔逺溪客散長亭天色晚<lb/>
兩行烟柳灞橋西<lb/>
蒼茫綠野接江天漁父中流獨扣舷何處月明堪繫䌫<lb/>
樹陰西畔小橋邉<lb/>
二客來尋草閣幽况逢隣舍酒新篘主人日暮歸來晚<lb/>
帯有青蚨在杖頭<lb/>
閒來約客訪烟霞行到橋邉日已斜尚隔寺門三五里<lb/>
且將瓢笠宿山家<lb/>
<pb n="KR4e0235_WYG_014-15b"/>
山中日暮起西風隔嶺霞生石壁紅對坐共憐秋色好<lb/>
數株松影半林楓<lb/>
崚嶒孤塔影中流萬頃江天一色秋恍似金山髙處望<lb/>
片㠶無數出瓜洲<lb/>
蘭槳摇摇下急灘滿天風雪正漫漫莫嫌野店村醪薄<lb/>
消盡深溪一夜寒<lb/>
千尋瀑布響空林數尺危橋出樹陰欲向溪南訪真隠<lb/>
飛花滿路白雲深<lb/>
<pb n="KR4e0235_WYG_014-16a"/>
　　　枕上偶成<lb/>
山館雲寒枕簟清隔窻殘月不分明黄鶯未醒人先醒<lb/>
卧聽枝頭第一聲<lb/>
　　　九仙觀晩歩<lb/>
獨携雙屐訪烟霞畫閣朱闌夕照斜清磬一聲山院寂<lb/>
流鶯啼過木棉花<lb/>
　　　夏日瀚上人過訪<lb/>
綠陰深處響新蟬移得蒲團柳影邉數曲碁殘天未暮<lb/>
<pb n="KR4e0235_WYG_014-16b"/>
更燒山茗結清緣<lb/>
　　　聽錢叔達彈琴時叔達將歸吳興<lb/>
竹院微風動晚凉氷絃花裡按宫商憑君莫作思歸引<lb/>
一曲哀聲易斷腸<lb/>
　　　山園雜興<lb/>
信歩荒園日幾廻秋風吹老壁間苔澆花正怪兒童懶<lb/>
忽見松陰片雨來<lb/>
　　　雨夜讀伯孺詩草<lb/>
<pb n="KR4e0235_WYG_014-17a"/>
空齋寒夜雨聲聲細讀君詩欲四更十載悲歡燈影裡<lb/>
同遊風景最關情<lb/>
　　　秋日山行<lb/>
行盡空山日未斜隔林烟火見人家澗邉小犢眠衰草<lb/>
風動滿園蕎麥花<lb/>
　　　感舊<lb/>
秋光依舊滿房櫳鏡裡鉛華漸不同去歳今宵卿憶否<lb/>
錦衾香煖燭摇紅<lb/>
<pb n="KR4e0235_WYG_014-17b"/>
　　　哭林逸人<lb/>
水明樓上看明月共對氷盤品荔枝今日譜成君不見<lb/>
年年腸斷荔枝時<lb/>
昔年遺我青精飯藥氣浮空滿筯雲風雨空山寒食節<lb/>
一盂何日薦孤墳<lb/>
記得方山昔日游逢君瀨水苦相留從今若過方山路<lb/>
不忍重維瀨水舟<lb/>
憐君易簀垂亡日值我囊書逺别秋欲哭靈幃山水隔<lb/>
<pb n="KR4e0235_WYG_014-18a"/>
空將雙淚寄人流<lb/>
　　　將赴京作<lb/>
北望幽燕欲斷魂留連未忍别家園直須三徑秋光老<lb/>
開盡黄花始出門<lb/>
　　　題諸友送行卷後<lb/>
七年三上春官日各賦詩篇送我行今日蠧魚生滿紙<lb/>
主人依舊一儒生<lb/>
　　　興田驛讀鄧汝髙題壁詩<lb/>
<pb n="KR4e0235_WYG_014-18b"/>
故人半載天涯隔得見題名勝夢思今日經過驛亭裡<lb/>
再三吟咏壁間詩<lb/>
　　　路經武夷以公車期逼不得重遊溪口别壽卿<lb/>
　　　　和叔二道友<lb/>
當日仙槎九曲乗竒峰五百恣攀登此行苦為虚名累<lb/>
一宿烟霞也不能<lb/>
何事人間最可哀朔風零雨向燕臺白雲隔斷清溪口<lb/>
不許紅塵客再來<lb/>
<pb n="KR4e0235_WYG_014-19a"/>
　　　張去華席上聽妓<lb/>
燕姬二八欲傾城學得江南子夜聲莫遣歌喉頻宛轉<lb/>
留將今夕喚卿卿<lb/>
　　　落第後戲作<lb/>
楊柳如絲草似茵輕羅小袖白綸巾紫騮嘶向平康路<lb/>
妬殺春風得意人<lb/>
　　　南旺湖泛月<lb/>
蘭舟乗月下黄河一片清光漾碧波宛似江南湖上景<lb/>
<pb n="KR4e0235_WYG_014-19b"/>
分明惟欠采蓮歌<lb/>
　　　别梁玉<lb/>
何物臨岐繫所思佳人偷指綠烟絲重來試看門前樹<lb/>
留得青青有幾枝<lb/>
　　　彭城夜泊書事<lb/>
十年此地幾經過數㸃漁燈起棹歌今夜滿天喧鼓角<lb/>
隔江㠶影戰船多<lb/>
　　　舟中望雲龍山有懐陳㓜孺<lb/>
<pb n="KR4e0235_WYG_014-20a"/>
雲龍山下泛歸舟對景空懐昔日游聚散無期俱是夢<lb/>
黄河依舊向東流<lb/>
　　　逢從征歸卒<lb/>
逺望邊城戰氣寒王師十萬半凋殘但能留得生還骨<lb/>
莫問金瘡血未乾<lb/>
脱却從征舊戰袍夢中猶記醉蒲萄從今愁説沙塲事<lb/>
路上逢人賣寳刀<lb/>
　　　同謝于楚袁小脩汪肇邵詹淑正李季宣陳從<lb/>
<pb n="KR4e0235_WYG_014-20b"/>
　　　　訓集謝在杭席上贈伎<lb/>
相逢流落總天涯暫借清尊醉狹邪坐有逐臣心正苦<lb/>
月中休用泣琵琶<lb/>
　　　揚子橋别馬季聲<lb/>
秋風摇落滿征㠶揚子橋邉酒半酣一棹蕪城君獨往<lb/>
月明今夜我江南<lb/>
　　　金閶别李二<lb/>
天涯摇落正深秋一别親知雙淚流不但思家心獨苦<lb/>
<pb n="KR4e0235_WYG_014-21a"/>
斷腸今日是蘇州<lb/>
　　　舟夜即事<lb/>
金閶亭下解蘭橈一水吳江去漸遥秋夢纒綿渾不醒<lb/>
月明齊上度僧橋<lb/>
枕前雙淚落天涯半是思君半憶家起坐不知風露冷<lb/>
一汀斜月照蘆花<lb/>
　　　弔關盼盼<lb/>
十年三度過彭城燕子樓空月自明欲弔香魂尋舊塚<lb/>
<pb n="KR4e0235_WYG_014-21b"/>
斷碑無主不知名<lb/>
　　　吳門戲寄陳伯孺<lb/>
一望蘋花十頃秋闔閭城下久停舟除將訪道尋僧外<lb/>
半為真娘住虎丘<lb/>
　　　無題和徐茂吳司理<lb/>
繡閣重重鎖翠娥春風簾幙度微波紅牙一拍芳心亂<lb/>
腸斷江南子夜歌<lb/>
年少誰家傅粉郎舞裙歌扇斷人腸當筵一道微風起<lb/>
<pb n="KR4e0235_WYG_014-22a"/>
吹出羅衣賈女香<lb/>
獨離幽閣影隨身紅拂楊家是麗人自有繞梁聲宛轉<lb/>
不愁羅襪歩生塵<lb/>
劈開金鎖出重門學得文君半夜奔但愛風流人似玉<lb/>
不知年少是梨園<lb/>
含羞含態歩遲遲南北峯頭月落時此處留儂儂已住<lb/>
從今莫唱惱儂詞<lb/>
金縷歌成恨幾重看君樂府演臨卭塲中多少憐香意<lb/>
<pb n="KR4e0235_WYG_014-22b"/>
今夜歡娛盡屬儂<lb/>
響遏行雲是此聲况看人似玉壺清蛾眉不惜從君死<lb/>
只為當時一笑情<lb/>
生前憔悴死含寃半臂猶看帶血痕我亦多情病司馬<lb/>
不知何處弔香魂<lb/>
　　　葛陽道中<lb/>
揷棘編籬小逕斜數聲雞犬出山家褰帷最愛秋光好<lb/>
一路墻陰木槿花<lb/>
<pb n="KR4e0235_WYG_014-23a"/>
　　　青樓曲<lb/>
沉香亭畔敞雲屏一樹垂楊拂地青暫繫紫騮歡莫去<lb/>
盤中新有五侯鯖<lb/>
帝城三月雪全消新柳如絲學舞腰何處女郎齊度曲<lb/>
桃花春水赤欄橋<lb/>
金屋誰家罷管絃博山沉水尚留烟夜深月到流蘇帳<lb/>
照見鴛鴦作對眠<lb/>
燕子樓中午漏遲荼䕷花影上簾時含嬌自起開妝閣<lb/>
<pb n="KR4e0235_WYG_014-23b"/>
學取西山畫黛眉<lb/>
　　　既别田叔歸過囦關公署悵然有懐<lb/>
關外車聲不可聞溪邉公署閉寒雲從今來往囦溪路<lb/>
定憶風流屠使君<lb/>
髙閣三層傍水開詩人多在此銜杯從今磴道空危絶<lb/>
若箇詩人得上來<lb/>
　　　題江仲魚小像<lb/>
五色靈芝五粒松徃來長躡白雲蹤畫師未許君丘壑<lb/>
<pb n="KR4e0235_WYG_014-24a"/>
不寫清溪一片峯<lb/>
　　　題遇上人小影<lb/>
清溪流水漾松花獨倚孤松不結跏安得添余丘壑相<lb/>
林中同吃趙州茶<lb/>
　　　題羅太學青雨軒<lb/>
小小軒窻匝宻林山鳩啼晝亂雲深飛來雨氣青如染<lb/>
半帶松陰半竹陰<lb/>
　　　題伯孺兄弟臨池小隠<lb/>
<pb n="KR4e0235_WYG_014-24b"/>
幽居疑是子雲亭水繞柴門晝不扃獨卧西堂清夢逺<lb/>
春風池上草青青<lb/>
　　　題美人孤鳯<lb/>
樓上簫聲久不吹梧桐花下立多時此身豈少雙飛翼<lb/>
不到成雙不肯騎<lb/>
　　　題美人對局<lb/>
綠雲妝罷下朱樓閒向春風結伴遊携得楸枰連袂去<lb/>
花間同賭玉搔頭<lb/>
<pb n="KR4e0235_WYG_014-25a"/>
　　　題宋畫宫扇<lb/>
樓船航海事飄零無數蛾眉恨血腥團扇獨留宫樹影<lb/>
六陵何處見冬青<lb/>
鑾輿東下指臨安北望中原路渺漫冩得殘山兼剩水<lb/>
只留團扇與人看<lb/>
團扇當年巧樣裁宣和殿上幾徘徊丹青絹素俱零落<lb/>
獨有蛾眉怨未灰<lb/>
　　　題滕王閣圖<lb/>
<pb n="KR4e0235_WYG_014-25b"/>
髙閣崚嶒章水邉曽從南浦繫歸船披圖忽訝身如夢<lb/>
囘首春風二十年<lb/>
　　　題畫鴝鵒<lb/>
不向枝頭説是非性靈雖巧已忘機夢魂只傍垂楊宿<lb/>
未可輕從濟水飛<lb/>
　　　題畫翡翠<lb/>
長喙如朱翠羽齊寒蘆聊借一枝栖越裳久已無人貢<lb/>
好向林中自在啼<lb/>
<pb n="KR4e0235_WYG_014-26a"/>
　　　題興公扇面小景寄懐惟秦<lb/>
萬仞髙峰列翠屏寒雲流白樹流青恍疑九曲同游日<lb/>
對坐溪邉鐵篴亭<lb/>
　　　題薛素畫蘭<lb/>
朱鳥窻前翠黛殘閒將幽恨寄齊紈薛家閨秀稱雙絶<lb/>
洪度花箋素素蘭<lb/>
空説湘江九畹春殘枝憔悴不堪紉深林豈是幽香少<lb/>
半採天涯寄逺人<lb/>
<pb n="KR4e0235_WYG_014-26b"/>
　　　題薛姬畫芭蕉<lb/>
名冠青樓有幾春琉璃硯匣自隨身相思不寄崔徽筆<lb/>
但寫紅蕉當美人<lb/>
　　　題陳伯孺墨梅<lb/>
庾嶺曽看雪萬枝生綃今見墨淋漓江南多少思歸客<lb/>
莫向天涯笛裡吹<lb/>
　　　題興公晝山水<lb/>
古木蕭蕭蔭溪曲滿山蒼翠飛林麓扶笻行過小橋西<lb/>
<pb n="KR4e0235_WYG_014-27a"/>
隠隠書聲出茅屋<lb/>
山色蒼茫烟水深小舟撑出綠溪陰一竿獨釣中流影<lb/>
誰識悠悠隠者心<lb/>
　　　題顧世卿畫緋梅<lb/>
一枝玉質襯紅妝月裡妖嬈雪裡香莫向天台山下種<lb/>
恐將春色誤劉郎<lb/>
　　　題雪簫畫蘭<lb/>
齊紈開處便氤氲移得天香澧水濆自有佳人留楚珮<lb/>
<pb n="KR4e0235_WYG_014-27b"/>
不須重説馬湘君<lb/>
　　　題劉道子畫果<lb/>
五指低垂綴一柯名園佳果似兠羅生來自有黄金相<lb/>
欲向阿難頂上摩<hi>右佛手柑</hi>
嶺南荔子似閩中寫出纍纍錦一叢記得髙凉當日事<lb/>
兩株斜映小窻紅<hi>右荔枝</hi>
　　　題葛𤣥方朱竹<lb/>
丹鉛隨意寫生綃幻出空林絳玉簫五月十三曽一醉<lb/>
<pb n="KR4e0235_WYG_014-28a"/>
至今紅暈不能消<lb/>
　　　題伯孺桃源圖<lb/>
落盡桃花閉洞門重來無處覔仙源于今又隔千餘歳<lb/>
知是秦人幾代孫<lb/>
　　　題㓜孺所藏薛濤小像<lb/>
濯錦江邉一麗人千秋傳得鏡中身自慚不及髙千里<lb/>
未識花容真未真<lb/>
半幅丹青異代情誰人題作校書名寫生不用桃花紙<lb/>
<pb n="KR4e0235_WYG_014-28b"/>
兩頰芙蓉暈自生<lb/>
　　　題櫻桃黄鳥<lb/>
櫻桃顆顆爛如霞曽獻炎方産内家寄語金衣舊公子<lb/>
不須銜出上陽花<lb/>
　　　題公洛所藏伯孺畫小景<lb/>
滿目溪山筆下成山邉山外有溪聲憑君欲領溪山趣<lb/>
但向綠榕橋上行<lb/>
　　　題畫杏花<lb/>
<pb n="KR4e0235_WYG_014-29a"/>
一枝春色露名園幻出花神半醉魂猶記白門橋下路<lb/>
紫騮嘶過酒家村<lb/>
　　　題杏花戯贈㓜孺<lb/>
半幅臙脂濕未乾誰將春色寄毫端山窻無事閒相對<lb/>
猶勝慈恩寺裡看<lb/>
　　　題伯孺山水<lb/>
訪寺尋僧亦是忙賞春猶覺少壺觴總緣家近溪橋上<lb/>
來往不知山路長<lb/>
<pb n="KR4e0235_WYG_014-29b"/>
　　　伯孺作溪樓聽雨圖見貽詩以酬之<lb/>
獨掩柴門客到稀臨池生紙墨花飛主人莫道無相贈<lb/>
風雨溪山盡帶歸<lb/>
　　　題畫士女<lb/>
　　　　琴操<lb/>
二十年來舊管絃幾家車馬閙門前誰知萬刼青樓恨<lb/>
盡在西湖一語禪<lb/>
　　　　樂昌公主<lb/>
<pb n="KR4e0235_WYG_014-30a"/>
菱花初剖鏡分鸞十載長持半面看約得幽期正月望<lb/>
人間天上共團圞<lb/>
　　　　文君<lb/>
豈為新緣勝舊緣却因詞賦暗相憐世人不解心中事<lb/>
只説蛾眉愛七絃<lb/>
　　　　盼盼<lb/>
劍履塵埋已十春教成歌舞不隨身泉臺得早重相見<lb/>
深感多情白舍人<lb/>
<pb n="KR4e0235_WYG_014-30b"/>
　　　　秦弱蘭<lb/>
莫笑郵亭一夜春此身元已落風塵韓家亦有如花女<lb/>
枕畔衣裳着向人<lb/>
　　　　聶勝瓊<lb/>
解將紈素卸花鈿誰識新懽是舊緣從此相思千㸃淚<lb/>
不須和雨到窻前<lb/>
　　　　楚娘<lb/>
入宫元不愛蛾眉來是歡娛去是悲不有新詞消盡妬<lb/>
<pb n="KR4e0235_WYG_014-31a"/>
此身依舊路傍枝<lb/>
　　　　曹妙清<lb/>
比玉芳名號雪齋更無春色入幽懐横琴獨坐香閨晚<lb/>
欲把新詩和鐵崖<lb/>
　　　題雙文小像<lb/>
鸞箋半幅為傳神畫裡相逢夢裡親安得人間綵灰酒<lb/>
鶯鶯夜夜似真真<lb/>
　　　題畫芍藥送張叔麟<lb/>
<pb n="KR4e0235_WYG_014-31b"/>
相送愁吟芍藥詩丹青聊贈揷瓶枝披圖不盡銷魂意<lb/>
何必垂楊綰别離<lb/>
　　　舊歳與伯孺諸子泛舟白沙分賦野航恰受兩<lb/>
　　　　三人之句余已賦排律一章兹伯孺復出玉<lb/>
　　　　生所作扇頭前景因重賦絶句題其上己亥<lb/>
　　　　二月三日<lb/>
去歳仲冬齊汎艇戲將聨句效城南眼前風景猶如昨<lb/>
又過春光二月三<lb/>
<pb n="KR4e0235_WYG_014-32a"/>
　　　題雜畫<lb/>
綠樹千重水一灣白雲飛去鳥飛還莫疑此地無人住<lb/>
若箇山人肯住山<lb/>
同摇蘭槳月如霜江水江烟共渺茫滿樹松花風落盡<lb/>
前船香似後船香<lb/>
獨撫孤琴意自閒滄浪一曲水雲間磯頭向晚不歸去<lb/>
為愛前溪雨後山<lb/>
羣峯雪後玉嶙峋無數梅花滿路春竹杖芒鞋過橋去<lb/>
<pb n="KR4e0235_WYG_014-32b"/>
山中髙卧更何人<lb/>
相逢同息樹邉身總是桃源洞裡人月照疎林天漸晩<lb/>
曽無一語到紅塵<lb/>
已分為漁老此身歸來月下捲絲綸此中自是堪逃世<lb/>
却笑嚴陵釣富春<lb/>
半溪流水一孤桐對坐山中俗慮空所惜知音今漸逺<lb/>
不堪極目送歸鴻<lb/>
　　　題郭熈畫册<lb/>
<pb n="KR4e0235_WYG_014-33a"/>
行盡空林到水窮隔江雲樹逺溟濛柳隂坐待斜陽渡<lb/>
剰看殘山一抹紅<lb/>
　　　題吕紀雙雞雛<lb/>
五德初生彩質竒花冠金距是何時他年定起劉琨舞<lb/>
莫謂雌雄未可知<lb/>
　　　水明樓聽雨荅二孺<lb/>
莫怪溪樓冒雨來萍蹤無定老相催縱今歳歳來相訪<lb/>
百歳曽無六十囘<lb/>
<pb n="KR4e0235_WYG_014-33b"/>
　　　五月十三日從羅山堂分得黄金間碧玉竹栽<lb/>
　　　　植小園戲作<lb/>
栽竹須乗醉日栽移將竒種出香臺貧家莫道無珍玩<lb/>
多少黄金碧玉來<lb/>
　　　種蠟梅<lb/>
五出寒香淡淡黄羅浮仙子幻新妝開時記取休輕折<lb/>
留與蜂兒補蜜房<lb/>
　　　山齋獨坐懐惟秦客粤<lb/>
<pb n="KR4e0235_WYG_014-34a"/>
清客相過更有誰閒心惟許白雲知山房多少思君意<lb/>
半在焚香煮茗時<lb/>
　　　香閨七弔詩<lb/>
　　余觀古今閨秀或有流落風塵匹耦非類或有委<lb/>
　　身文士終爽宿盟者每親彤管輒興哀無情之地<lb/>
　　爰賦短章招其魂氣名曰香閨七弔用附𡨕感之<lb/>
　　誼<lb/>
　　　　蘇小小<lb/>
<pb n="KR4e0235_WYG_014-34b"/>
油壁青驄久寂寥西陵松栢雨瀟瀟夢中解唱黄金縷<lb/>
脉脉春情總未消<lb/>
　　　　薛濤<lb/>
雲箋彷彿見羅裙縹緲歌聲去不聞千樹桃花零落盡<lb/>
不知何處弔孤墳<lb/>
　　　　霍小玉<lb/>
誰將薄倖負娉婷怨魄啼魂喚不醒我有多情雙眼淚<lb/>
一囘開卷一囘零<lb/>
<pb n="KR4e0235_WYG_014-35a"/>
　　　　崔鶯鶯<lb/>
淚光如瑩臂銷紅一夕幽期月影中千載重關蕭寺靜<lb/>
更無環珮響輕風<lb/>
　　　　非烟<lb/>
一片春情暗寄郎碧苔箋與錦香囊此身拚為情郎死<lb/>
不向秋風怨北邙<lb/>
　　　　李易安<lb/>
銷殘金石怨雙蛾紅粉由來薄命多一縷香魂飛不散<lb/>
<pb n="KR4e0235_WYG_014-35b"/>
月明時聽曼聲歌<lb/>
　　　　朱淑真<lb/>
朱粉慵調倦理妝知音難遇有情郎可憐一片西湖月<lb/>
只向深閨照斷腸<lb/>
　　　　　己亥夏杪客居玉田旅次寡歡情鍾艷骨<lb/>
　　　　　孤燈𡨕想今夕何年同病相憐惟我㓜孺<lb/>
　　　　　錄而寄之庶其和余<lb/>
　幔亭集卷十四<lb/>
</p>
<p>
</p>
  </div>
<div>
<head>幔亭集卷十五</head> <lb/>
    <p>
<pb n="KR4e0235_WYG_015-1a"/>
欽定四庫全書<lb/>
　幔亭集卷十五<lb/>
　　　　　　　　　　　　　明　徐熥　撰<lb/>
　　詩餘<lb/>
　　　閨情<hi>賣花聲</hi>
逺信阻青禽幽怨難禁寒更孤枕半邉衾鐵馬聲殘金<lb/>
鴨冷月在花隂　雙靨淚痕深濕透羅襟當初誰信有<lb/>
于今衣帯漸寛腰漸減空結同心<lb/>
<pb n="KR4e0235_WYG_015-1b"/>
　　　秋思<hi>南柯子</hi>
柳葉含愁黛菱花照淚妝些兒閒事惱人腸不忍燈前<lb/>
重憶解羅襠　鐵馬嘶風𦂳銅龍咽漏長夢魂隨月到<lb/>
伊傍無奈醒來依舊惡思量<lb/>
　　　春思<hi>㸃絳唇</hi>
金谷香飄綠楊枝囀鶯聲巧殘紅輕掃滿徑胭脂遶<lb/>
蜂蝶無情苦被東風惱春歸早佳期漸杳鏡裡鉛華老<lb/>
　　　感舊<hi>傳言玉女</hi>
<pb n="KR4e0235_WYG_015-2a"/>
淚眼朦朧滴損桃花雙頰起傍朱闌聽東風啼鴂舊歡<lb/>
如夢隔斷雲山干叠恨柳嗔花怨蜂愁蝶　沉水香酣<lb/>
倚薫籠腸萬結綠波春草記去年離别那忍春歸又見<lb/>
梨梢飛雪褪盡鉛華鏡中妝靨<lb/>
　　　春怨<hi>賣花聲</hi>
春雨夜瀟瀟目斷藍橋夢中猶憶翠雲翹覺後淚痕空<lb/>
自濕無限魂銷　瘦損沈郎腰虚度良宵何時金屋貯<lb/>
妖嬈燈下凝眸羞不語同解羅綃<lb/>
<pb n="KR4e0235_WYG_015-2b"/>
　　　春情<hi>蘇幙遮</hi>
篆烟微燈燄小羅帳香酣一夜春多少鐘漏沉沉人悄<lb/>
悄含醉含醒夢只巫山繞　枕雲濃梁月皎笑語叮嚀<lb/>
此意休忘了無那隣雞聲太早顧影倉皇莫待紗窻曉<lb/>
　　　别意<hi>柳梢青</hi>
鶯語聲吞蛾眉黛蹙總是銷魂銀燭光沉蘭閨夜永月<lb/>
滿離尊　羅衣空濕啼痕腸斷處秋風暮猿潞水寒氷<lb/>
燕山殘雪誰與温存<lb/>
<pb n="KR4e0235_WYG_015-3a"/>
　　　旅况<hi>卜筭子</hi>
深閨白露寒古驛丹楓暮鴈呌蘆花四五聲衰草天涯<lb/>
路　不見相思人空見相思樹剩水殘山無限程立馬<lb/>
斜陽渡<lb/>
　　　閨情<hi>阮郎歸</hi>
愁雲殘雪滿燕關深閨頻倚欄鏡中誰與畫春山啼痕<lb/>
損玉顔　憎畫舸怨雕鞍郎行何日還湘江千古淚潺<lb/>
潺誰留竹上斑<lb/>
<pb n="KR4e0235_WYG_015-3b"/>
　　　閨怨<hi>阮郎歸</hi>
琴調别鶴鏡分鸞孤燈清夜闌龍鍾雙袖不曽乾無人<lb/>
空暗彈　紅袖褪翠眉殘肌消玉釧寛燕山莫道客衣<lb/>
單閨中寒更寒<lb/>
　　　春怨<hi>如夢令</hi>
一夜風狂雨妬孤枕寒燈難度杜宇太無情苦喚東君<lb/>
歸去春暮春暮飛絮落花無數<lb/>
　　　閨思<hi>憶秦娥</hi>
<pb n="KR4e0235_WYG_015-4a"/>
遊人别幾囘夢斷花間月花間月關山兩地一般圓缺<lb/>
　青樓鴈盡音書絶可憐空帯同心結同心結燈前偷<lb/>
看寸心都折<lb/>
　　　青樓曲<hi>少年遊</hi>
綠雲梳罷碧紗窻裡方自按箜篌青衣報道才郎到也<lb/>
忙歩上妝樓　酒沽<graphic n="KR0812" url="https://raw.githubusercontent.com/kanripo/KR-Gaiji/master/images/KR0812.png" mimeType="image/png"/>醁杯傳鸚鵡花下逓相酬檀板<lb/>
輕敲清歌未闋月上簾鈎<lb/>
　　　寄逺<hi>訴衷情近</hi>
<pb n="KR4e0235_WYG_015-4b"/>
孤燈細雨枕畔淚痕無數幽期難託琴心愁緒怕傳尺<lb/>
素暗想香肌艷質放誕風流腸斷朱絃暮　天台路遥<lb/>
在桃花深處芳閨冷落只恐青春誤憑誰訴而今佳會<lb/>
蹉跎後日相逢無據早遂藍橋遇<lb/>
　　　荔枝<hi>浪淘沙</hi>
　　夏日山居荔枝正熟偶憶歐陽永叔浪淘沙詞風<lb/>
　　韻佳絶遂按調效顰歌以佐酒本欲為十八娘傳<lb/>
　　神反不堪六一公作僕矣<lb/>
<pb n="KR4e0235_WYG_015-5a"/>
髙樹錦蒸霞朱實清華一丸寒玉裹紅紗萬顆纍纍閩<lb/>
海上不數三巴　西域枉乗槎馬乳休誇剖開瓊液碎<lb/>
丹砂異品即今誰第一猶説江家<lb/>
丹實滿林馣耀日紅酣由來佳品壓江南漢苑楊梅應<lb/>
避色盧橘香慙　沁齒有餘甘玉液中涵釵頭一朶美<lb/>
人簪記得樂天曽有句映我緋衫<lb/>
樹樹火連空綠葉芃芃朱顔妖麗玉肌豐傳説琅邪王<lb/>
少女十八娘紅　分摘滿筠籠錦繡成叢半林香氣度<lb/>
<pb n="KR4e0235_WYG_015-5b"/>
微風却笑杜陵詩句好只憶瀘戎<lb/>
驛騎走紅塵一笑華清炎方何用獻朱櫻天寳梨園新<lb/>
度曲小部音聲　鼙鼓動西京妃子心驚梨花魂斷不<lb/>
勝情翠袖紅繒俱是夢水綠山青<lb/>
十里錦雲鄉傅粉凝妝紅裙爭看綠衣郎黑<hi>闕</hi>稍頭朱<lb/>
柿小玳瑁丁香　延壽品非常尤勝陳江繡鞋一種記<lb/>
閩娘風送瑞堂香百歩結綠硫黄<lb/>
一品狀元紅金線金鍾麝囊吹散桂林風黄玉紫瓊真<lb/>
<pb n="KR4e0235_WYG_015-6a"/>
勝畫江綠叢叢　雙髻翠雲鬆蘭壽香濃綠珠魂在玉<lb/>
堂東五嶺三巴無此種獨擅閩中<lb/>
白玉瑩肌膚輕襯羅襦鳯凰岡上錦千株任是崇龜工<lb/>
墨妙香味難圖　百果更誰如羞殺楊盧品題猶説蔡<lb/>
君謨蠲渴延年還補髓一罐醍醐<lb/>
庭靜午風凉荔子盈筐小姬纎手解羅囊玉腕氷肌相<lb/>
掩映百歩聞香　含笑問檀郎何似儂妝紅顔薄命總<lb/>
堪傷因憶驪山當日事閒説明皇<lb/>
<pb n="KR4e0235_WYG_015-6b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　幔亭集卷十五<lb/>
</p>
<p>
</p>
  </div></body>
</text>\m</TEI>