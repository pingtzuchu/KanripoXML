<?xml version="1.0" encoding="UTF-8"?>
<TEI xmlns="http://www.tei-c.org/ns/1.0">
              <teiHeader>
                  <fileDesc>
                     <titleStmt>
                        <title>Title</title>
                     </titleStmt>
                     <publicationStmt>
                        <p>Information about publication or distribution</p>
                     </publicationStmt>
                     <sourceDesc>
                        <p>Information about the source</p>
                     </sourceDesc>
                  </fileDesc>
              </teiHeader>
              <text>
                  <body>
            
<div>
<head>四溟集巻一</head> <lb/>
    <p>
<pb n="KR4e0216_WYG_001-1a"/>
欽定四庫全書<lb/>
　四溟集巻一<lb/>
　　　　　　　　　　　　　明　謝榛　撰<lb/>
　五言古體<lb/>
　　少林感舊篇因示鎮性禪子兼憶宗書上人<lb/>
蒼蒼列峯巒鬱鬱挺松柏少林當形勝登攀幾詞客中<lb/>
有惠逺流舊識非凡格謂我猶疎曠一訝頭全白澹交<lb/>
偶爾忘相對復疇昔人生若沙鳥飛去不言迹因之憶<lb/>
<pb n="KR4e0216_WYG_001-1b"/>
汝祖談禪坐深夕山精出隂崖天花沒亂石兩神有時<lb/>
㑹𡨕漠自無隔重來失暄景嵗寒太蕭索雨雪命巾車<lb/>
相望洛城陌<lb/>
　　兒元煒從遊沁陽途中值雪有感兼示元煇<lb/>
鄴臺衡漳湄太行何間之東西共雨雪當春復淒其紛<lb/>
然皓盈目寧不興汝思北堂汝親老况汝兩嬌兒重輕<lb/>
俱在心應念寒與飢汝父尚行邁驅馬逺相隨野水亦<lb/>
有波獨樹亦有枝慎勿虛盛年人生須有為廣雲自廣<lb/>
<pb n="KR4e0216_WYG_001-2a"/>
隂片雨惟片滋緑髪稍變白臨鏡悔已遲此言告汝兄<lb/>
使汝弟兄知誰能箕裘業慰我桑榆時<lb/>
　　哀老營堡<lb/>
嚴冬塞馬來不意破髙壘縱有飛將軍倉皇那可恃殺<lb/>
氣與人煙相侵慘如此樹寒啼老鴟月黒亂新鬼親戚<lb/>
一聞變競走霜風裏寧言積血腥各認骸骨是羣號振<lb/>
山顛萬淚迸湍水俯身不回顧忽復黄塵起潛伏林谷<lb/>
中狡黠殊無比部落入空壁屠戮甚羊豕刦擄又北驅<lb/>
<pb n="KR4e0216_WYG_001-2b"/>
哽咽苦千里男女不兩存去留見生死生者詎得歸死<lb/>
者長已矣嗟哉仗鉞人奮烈向朔鄙<lb/>
　　得王希元書有感<lb/>
客子寄書來關山正雨雪恍如對面時翻然幾披閱凍<lb/>
筆揮亦難言之意彌切驛樹共蕭條而能念薄劣我今<lb/>
知爾心可置管鮑列人生多交游但恐久離别盛年擬<lb/>
㑹期白首獨愁絶有懐空自歌月明誰擊節<lb/>
　　百花嘆<lb/>
<pb n="KR4e0216_WYG_001-3a"/>
勝遊郭外園簇簇多芳樹花似去年花春來又春暮先<lb/>
後總成塵寧復論新故榮枯皆有時非關風雨妬黄鳥<lb/>
亦可悲浮生誰自悟撫景聊醉歌百年一流寓<lb/>
　　除夕過東林寺同曉公談禪<lb/>
林磬何悠悠庭雪復燦燦衝寒過支公相圍地爐炭一<lb/>
談得真藴貝葉徒滿案學禪若栽松老有萬枝幹誰能<lb/>
頓悟間森然俱斬斷見心是道侣寂寂坐夜半慧燈無<lb/>
際光照破幾夢幻生死譬朝夕嵗盡豈嗟嘆處世各有<lb/>
<pb n="KR4e0216_WYG_001-3b"/>
縁焉得不聚散明春杖錫行孤雲渺天畔<lb/>
　　憶五華觀侯道士<lb/>
岧嶤五華山𤣥都據其下秋草没行逕彌年絶車馬我<lb/>
憶昔訪真撫景援毫寫鶴雛步階石松子落屋瓦繁隂<lb/>
愛青蘿席地不知夏道侣話丹經因之命玉斚寧學鍊<lb/>
九還黄金亦土苴瑶草元無根俯拾秀盈把留侯早辟<lb/>
穀信哉漢恩寡藏用復何人大隠任朝野嗟彼塵垢中<lb/>
誰是無營者<lb/>
<pb n="KR4e0216_WYG_001-4a"/>
　　雜感寄都門舊知<lb/>
瞻彼終南山松蘿幽且邃中有一真人超然逺朝市手<lb/>
握神龍珠照夜光自秘石苔積古色斗室廓天地澗泉<lb/>
為誰清蕙花為誰媚西望徒遐思書札何由寄嗟哉處<lb/>
流俗㝠心可無醉鴟鴞為家祥鳳鸞非世瑞奈何君子<lb/>
交中道兩棄置不見鍼與石相合似同類文字生瑕疵<lb/>
鄧林葉紛墜有家早歸歟獨歌以卒嵗嵗寒元氣塞偃<lb/>
仰待春事<lb/>
<pb n="KR4e0216_WYG_001-4b"/>
　　憶金山寺兼示闍黎諸上人<lb/>
兹山自開闢突作中流柱靜居元氣間蒼茫混太宇竒<lb/>
秀天所鍾逈立照萬古根深接地軸永依造物主石穴<lb/>
藏蛟龍山靈勢長俯綺霞幾明滅白濤任吞吐邐邐亂<lb/>
漁蓑霏微正煙雨清若顧凱畫隂晴皆可覩祇園絶塵<lb/>
氛法界自風土天曉浮圖出梵聲雜鐘鼓老衲飼飢黿<lb/>
况復鳥雀聚慈悲西來心吾亦本初祖頓悟能為詩三<lb/>
昧超徐庾探勝盡南北衰病何閉戸壯心賦兩都乗流<lb/>
<pb n="KR4e0216_WYG_001-5a"/>
蕩雙櫓佳人有所思采芳新林浦還期蔣山興寧虛夢<lb/>
天姥<lb/>
　　有感<lb/>
白雲起西山悠悠上無極鴻鵠從之飛終朝殊不息浮<lb/>
雲安可長羽毛自珍惜倦來棲中林回頭顧矰弋誰能<lb/>
測憂心孤鳴日將夕<lb/>
西眺王屋山日夕青峨峨上有沖漠人開關對松蘿偶<lb/>
來廣成子所交不貴多晨興掬流泉舉首餐明霞靈鳥<lb/>
<pb n="KR4e0216_WYG_001-5b"/>
從空來階前啄松花鳥性㑹吾意逍遥共山阿寄言尋<lb/>
真者何必窮天涯<lb/>
　　自拙嘆<lb/>
出門何所營蕭條掩柴荆中除不灑掃積雨莓苔生感<lb/>
時倚孤杖屋角鳩正鳴千拙養氣根一巧喪心萌巢由<lb/>
亦偶爾焉知身後名不盡太古色天末青山横<lb/>
　　雨中宿榆林店有感<lb/>
涼雨何𡨕𡨕黒雲復浩浩山行夜不休嶮巇猶蜀道我<lb/>
<pb n="KR4e0216_WYG_001-6a"/>
非王程迫胡為役衰老數口逺相將未必常温飽投彼<lb/>
敝屋間蕪穢不及掃園荒無主人馬散齧秋草席地即<lb/>
吾廬餘生聊自保隔林乞火回酌酒慰懐抱愚者昧所<lb/>
適哲人見機早反為細君嗤寧如在家好<lb/>
　　登樓望秋山<lb/>
登樓望秋山薄暮有佳色秀抜殊自然重之煙霞飾衆<lb/>
鳥各知歸行人早棲息勞生賦詞間客愁復何極髙哉<lb/>
劉伯倫獨能頌酒徳幾時掩荆扉養心在沖黙<lb/>
<pb n="KR4e0216_WYG_001-6b"/>
　　春雪有感<lb/>
哲王能下士栖栖此異縣動欲感鄒枚曾披梁孝傳懶<lb/>
病不可醫索居起常晏嗟哉古賢達未能甘貧賤貰酒<lb/>
過比鄰春城正雪霰山川鬱蔥間萬形為之變窟深龍<lb/>
尚蟄巢寒鳥自戀積隂無好懐悵望無人見<lb/>
　<lb/>
　<lb/>
　四溟集巻一<lb/>
</p>
<p>
</p>
  </div>
<div>
<head>四溟集巻二</head> <lb/>
    <p>
<pb n="KR4e0216_WYG_002-1a"/>
欽定四庫全書<lb/>
　四溟集巻二<lb/>
　　　　　　　　　　　　　明　謝榛　撰<lb/>
　七言古體<lb/>
　　夜集王元美宅賦得弄玉吹簫障子<lb/>
垂老疎狂燕趙客今宵雅集王郎宅堂開屏障出丹青<lb/>
雜花抱石煙𡨕𡨕中有仙匹為誰子云是秦娥及簫史<lb/>
秦王昔日起髙樓簾捲曲欄人並倚咸陽城頭懸月明<lb/>
<pb n="KR4e0216_WYG_002-1b"/>
玉簫吹作鳳凰聲忽令千樹秋風生又令百鳥翻然驚<lb/>
太空嬝嬝清不絶聲落萬里丹山穴坐攬徳輝下宫牆<lb/>
並乗彩翼凌穹蒼直上清都朝紫皇俯視九州塵茫茫<lb/>
神遊元氣幾千載因之驅石填東海祖龍駕歸多鮑魚<lb/>
浮雲一散河山在二仙縹緲不可知呉歌且復揮金巵<lb/>
他日功成鶴書至拂衣莫負蓬萊期<lb/>
　　題揚子雲草𤣥圖<lb/>
蠶叢之國三秦西千峯上與青天齊棧道懸空歴萬險<lb/>
<pb n="KR4e0216_WYG_002-2a"/>
巨竹脩藤當晝迷瀑布砰訇響不絶隂壑直下垂虹霓<lb/>
班虎咆哮黒熊啼颯沓風舞雙鵾雞路出劍門沃野濶<lb/>
錦江秋水明玻瓈蜀中文物古來盛兩漢名士特標題<lb/>
前有馬卿後揚子髙才往往懐金閨火徳中衰世板蕩<lb/>
誰能皓首甘幽棲楓樹森森隠茅宇荒涼門徑無輪蹄<lb/>
草𤣥擬易坐朝夕𡨕心自得窮端倪水有汀洲山有溪<lb/>
居然此道在鹽韲龍蛇知時蟄深窟男兒志氣何乖睽<lb/>
校書閣下獨遺恨首陽二子光蒿藜<lb/>
<pb n="KR4e0216_WYG_002-2b"/>
　　醉歌行崔太傅席上作<lb/>
緑草何葳蕤秋風吹復吹名園物色照羅綺轉眼蕭條<lb/>
鶗鴂悲富貴可能長滿意就中憂喜多參差君不見平<lb/>
原待士重然諾豪俠酬恩終是誰未必知人在倉卒難<lb/>
將寳劍分雄雌故園還尋舊朋好一丘半壑相遊嬉路<lb/>
傍采菊花林間指酒旗杖掛百錢隨興盡瓦杯無謝黄金<lb/>
巵城頭月出任歸遲醉和青蓮居士詩山鬼亦久立嶺<lb/>
雲亦低垂驚波蕩平鸛鶴渚大風吹斷猢孫枝落落胸<lb/>
<pb n="KR4e0216_WYG_002-3a"/>
懐自天地前身或是偷桃兒白首狂歌倒接䍦接䍦與<lb/>
爾偏相知旦浥海霞之清氣夜沾松露之華滋軒冕幾<lb/>
人老無恙野談寧結漁樵期萬古聖愚一生死山川不<lb/>
異開闢時我欲買田種黍賸釀酒丹侣遮莫留茅茨閱<lb/>
世獨醒太索寞請看北邙髙下塜纍纍<lb/>
　　題香山禪院示玉峯上人<hi>臨清人</hi>
清秋策馬湖西路孤寺鳴鐘山欲暮偶逢老衲是同鄉<lb/>
相對不言中有悟人生自抱摩尼珠乾坤誰種菩提樹<lb/>
<pb n="KR4e0216_WYG_002-3b"/>
何勞長檢貝葉經如來在心非在形蒲團坐久忘爾我<lb/>
不知草蟲喧戸庭夜半無燈亦無月簷前松柏何青青<lb/>
　　狼兒澗歌<hi>在香山東四里許</hi>
狼兒澗東扶杖行石工斧鑿無停聲太古棲身秪巢穴<lb/>
軒皇之後多有營漸傷元氣非今日三代相因棟宇成<lb/>
石工死石工生天地不老青山平<lb/>
　　弔古戰塲<lb/>
行行路何長驅馬來窮荒征伐幾興替空餘古戰塲連<lb/>
<pb n="KR4e0216_WYG_002-4a"/>
天白草動寒色拂地皂鵰盤夕陽漠漠黄沙埋枯骨終<lb/>
宵無定鬼火光四野征旗但雲霧千年殺氣餘風霜裂<lb/>
土封侯殊有志力平北敵更西羌將軍失律萬夫死惜<lb/>
哉秪飽虎與狼生男胡為事戎行爺孃不見增悲傷深<lb/>
閨慟哭罷刀尺為誰燈下縫衣裳託心夢寐恍一見安<lb/>
得招魂還故鄉薄伐太原自中策秦皇漢武開邊疆至<lb/>
今烽燧尚多警長城萬里徒周防翻然挽轡獨歸去浩<lb/>
歌倚劍天蒼涼<lb/>
<pb n="KR4e0216_WYG_002-4b"/>
　　七夕行餞别王安州<lb/>
三春不見王子猷隔林黄鳥聲相求停雲悵望心悠悠<lb/>
詎期千里㑹燕州樽前羅綺多名謳晩來新月低簾鈎<lb/>
白榆花發銀河秋靈鵲架橋天女遊鸞輿拂曙終難留<lb/>
歸時錦機鳴不休千絲萬絲縈别愁盈盈一水長西流<lb/>
離合定期惟女牛人生相憶恒阻脩五馬明朝易水頭<lb/>
我亦驅車還故丘年年今夕懐朋儔坐轉玉衡空倚樓<lb/>
　　送楊員外子畏之江東<lb/>
<pb n="KR4e0216_WYG_002-5a"/>
龍劍千里神相通心知不在離合中都亭久别今一晤<lb/>
美人又去長江東帆外水天渺無際白波如練揺丹楓<lb/>
閶門樽酒復誰同孤懐慘淡生秋風亂草已非伍胥宅<lb/>
百花曾繞呉王宫霸業往事但明月浩歌五湖惟釣翁<lb/>
虎丘憑髙正慨古飛鳥逺没蒼煙空莫忘詞客疎幽意<lb/>
老却春洲芳杜叢<lb/>
　　登盤山絶頂謁黄龍祠<lb/>
薊北來遊第一山上連七十二禪闗人行巨壑泉聲裏<lb/>
<pb n="KR4e0216_WYG_002-5b"/>
馬度層崖雲氣間石徑蕭蕭松吹冷萬折千迴臨絶頂<lb/>
鐘響時傳下界遥鳥飛不到諸天迥無勞漢使泛槎心<lb/>
揮手銀河能幾尋歴歴邊城紛蟻垤明明滄海一牛涔<lb/>
老僧笑指煙霞外此意沈㝠誰與㑹風生平地本無因<lb/>
雲㸃太清猶是礙弔古踟蹰空石堂黄龍西去杳茫茫<lb/>
珠林不見菩提影寳塔長含舍利光壁塵拂去獨留賦<lb/>
下嶺回看迷曉霧放浪人間那復來月明夢繞盤山路<lb/>
　　哀哉行<hi>時庚戌八月十六日敵犯京師</hi>
<pb n="KR4e0216_WYG_002-6a"/>
燕京老人鬢若絲生長富貴無人欺少年慷慨結豪俠<lb/>
彎弓氣壓幽幷兒自嗟邇來筋力衰動須僮僕相扶持<lb/>
忽驚雜騎到門巷黄金如山難解危餘息獨存劍鋒下<lb/>
子孫散盡生何為廏馬北驅嘶故主勁風吹斷枯桑枝<lb/>
哀哉行天何知<lb/>
燕京小兒眉目青出門嬉戲孃叮嚀一蹙容顔問所欲<lb/>
恨不上摘月與星豈意今秋值喪亂兄妹散失身伶俜<lb/>
北去傷心涕淚零風沙滿面棲荒坰長成被髪能躍馬<lb/>
<pb n="KR4e0216_WYG_002-6b"/>
隂山射獵無時停回首寧不念鄉國長城日落天㝠𡨕<lb/>
哀哉行誰堪聴<lb/>
燕京少婦殊可憐自嫁北里無嬋娟臨鏡裝成數顧影<lb/>
日換羅綺何新鮮正爾相歡鼓琴瑟願如並蒂池中蓮<lb/>
中秋月好寧長圓烽煙散落髙梁川銛鋒逼人動寒色<lb/>
不忍阿夫死眼前一去龍沙斷歸路吁嗟此身猶獨全<lb/>
哀哉行天胡然<lb/>
燕京女兒何盈盈隔花嬌語如春鶯鄰姬盛裝失光彩<lb/>
<pb n="KR4e0216_WYG_002-7a"/>
顔色信是傾人城許嫁城中羽林將千金奩具猶言輕<lb/>
門前一朝塞馬鳴曉眠未足心魂驚顛倒衣裳科鬒髪<lb/>
驅之北去悲吞聲獨恨跣足走荆棘不與爺孃同死生<lb/>
哀哉行難為情<lb/>
　　王主簿樂三歸自昌平志感<lb/>
嗟哉寧陽簿東北驚鼙鼓一身亂後回眼見蒼生苦伏<lb/>
尸滿地下烏鳶誰復蓋棺歸黄土髙秋雞犬靜千家落<lb/>
日桑榆空萬戸萬戸荒涼誰復存昌平道上易銷魂有<lb/>
<pb n="KR4e0216_WYG_002-7b"/>
時空林一秣馬野風蕭颯吹蓬根金城晏安不可恃長<lb/>
星墮地兵戈繁<hi>是秋八月朔予同應駕部夜過三河西北星落如雨</hi>煙塵歘起天<lb/>
改色敵騎雜遝當人門殺氣遥連碣石館愁雲更失燕<lb/>
丹村村墟四顧豺虎亂龍荒戍卒各星散羌童隔河霜<lb/>
月中蘆管横吹夜漫漫狐奴山下鬼火明車箱渠上人<lb/>
煙斷大旗風動亞夫營天意𡨕𡨕終在漢送君東去勿<lb/>
復嘆對酒且歌白石爛<lb/>
　　元夕同李員外于鱗登西北城樓望郭外人家時<lb/>
<pb n="KR4e0216_WYG_002-8a"/>
　　　經兵後慨然有賦<lb/>
仙郎邀我元夜遊聮鑣馳向都城陬憑髙北望餘殺氣<lb/>
初春慘淡翻如秋銀花無光火樹死月明空作金波流<lb/>
憶昔華燈亂星斗天呌陸海通瀛洲美人盛服散香靄<lb/>
俠少相隨簇錦裘萬家歌舞帝王州廣衢深巷連崇樓<lb/>
楊枝挿門春不見膏粥祠戸今何由燕京女兒去朔漠<lb/>
紫姑寥落亦含愁城中簫鼓太平象城外風煙邊戍頭<lb/>
御宴黄柑存故事濁醪不解騷人憂洞庭佳釀醉方休<lb/>
<pb n="KR4e0216_WYG_002-8b"/>
來嵗今宵復何處客蹤宦轍如雲浮<lb/>
　　送郜羽士歸青城山<lb/>
道人汗漫遊人間自云家住青城山清談動有煙霞氣<lb/>
流年不凋松柏顔碧桃花開春正好金銀闕下違仙班<lb/>
懸壺賣藥寄朝市獨乗黄鶴今西還九轉垂成懐舊侣<lb/>
劍閣彭門路脩阻時人不識仙骨殊明月夢中聞杜宇<lb/>
七十二洞羣真聚天外吹笙來玉女彩雲拂地飄異香<lb/>
紫鸞解歌朱鳳舞瓊漿坐吸長自春飛泉落響無今古<lb/>
<pb n="KR4e0216_WYG_002-9a"/>
海西髙攀若木枝纔臨𤣥圃復瑶池丹臺坐讀十洲記<lb/>
俯視浮生能幾時燕昭漢武俱𡨕漠陵廟白楊空自悲<lb/>
　　少女詞<lb/>
妾家住近都城下今日何辜來朔野不隨姊妹並乗龍<lb/>
翻與健兒同躍馬馬上歸心數向南故園桑葉廢春蠶<lb/>
長顰翠黛愁無那暗落鉛華瘦不堪不堪對月空淒切<lb/>
屈指清光幾圓缺道路空迷古塞雲衣裳猶帶隂山雪<lb/>
雪後驚看鴻鴈回隔河羌笛使人哀龍沙三月無青草<lb/>
<pb n="KR4e0216_WYG_002-9b"/>
莫向春風怨落梅<lb/>
　　題山水圖送包運司庸之赴蘆臺<lb/>
披心清徹氷雪壺揮毫妙絶江山圖包生好古求真迹<lb/>
名齊顧凱遊京都四明畫手不易得秋水晴嵐無多墨<lb/>
極天形勝隨意生半壁低横萬里色蒹葭浦溆蒼煙深<lb/>
上有參差楓樹林虚堂時時動風雨波底恍若蛟龍吟<lb/>
一掃氷綃幽興發筆奪造物古人列吾將垂釣君宦遊<lb/>
扁舟獨嘯五湖月送君驛路别愁新北望偏傷客子神<lb/>
<pb n="KR4e0216_WYG_002-10a"/>
鳴鞭嵗晩長蘆去芳草相思春復春<lb/>
　　宫詞題畫<lb/>
曉起下階芳草緑越羅昨夜裁春服試看海棠開幾枝<lb/>
流鶯啼過黄金屋花落明年仍復新玉顔對鏡堪愁人<lb/>
<hi>右春</hi>
風靜簾垂花竹裏銀床氷簟淨於水夕陽猶照長信宫<lb/>
太液池東片雲起禁門深鎖夜如何秪恐芭蕉風雨多<lb/>
<hi>右夏</hi>
<pb n="KR4e0216_WYG_002-10b"/>
青桂花開秋已半夜深絳闕低河漢起看月影落金盆<lb/>
纎手掬之光歴亂雙玉跳脫近水寒坐來長袖憑䦨干<lb/>
<hi>右秋</hi>
寒鴉暮集昭陽殿疎雪因風上羅薦早梅寂寞幾多花<lb/>
春在深宫君不見好折一枝將獻君何人吹笛徹宫雲<lb/>
<hi>右冬</hi>
　　閨怨<lb/>
别時梨樹栽後園結實垂枝秋正繁摘來堆盤甘可食<lb/>
<pb n="KR4e0216_WYG_002-11a"/>
遊子不歸空嘆息長嘆臨風疎葉下青樓還繫紫騮馬<lb/>
夜深夢著難挽君滿天愁結湘江雲<lb/>
　　送周一之從大將軍出塞<lb/>
長劍斫山石可摧勁弓射海波能開宿昔相逢重然諾<lb/>
意氣干霄不可回酒酣獨上黄金臺呉歌忽斷天風來<lb/>
曾笑要離空俠節復輕郭隗非竒才二十餘年滯京國<lb/>
俗塵總不闗胸臆一朝長揖大將軍材官相顧無顔色<lb/>
丈夫頴脫自有時百年遭際幾相知陳琳倚馬能成檄<lb/>
<pb n="KR4e0216_WYG_002-11b"/>
王粲從軍還賦詩昨夜秋風吹大旗據鞍喜動幽幷兒<lb/>
鐵騎連營亘千里餽餉日日無停期喧闐笳鼓長城路<lb/>
沙擁潮河仍北渡殺氣遥沈白馬闗暮雲横斷黄花戍<lb/>
單于已遯尚屯兵嫖姚看逐西山兔閨中月照流黄機<lb/>
應念征人犯霜露<lb/>
　　陶淵明圖為楊考功虛卿題<lb/>
異代知心不識面年書甲子甘貧賤孤雲横天髙莫攀<lb/>
白石在水清自見徵君殁後柴桑空千古猶存五栁傳<lb/>
<pb n="KR4e0216_WYG_002-12a"/>
<graphic n="KR0686" url="https://raw.githubusercontent.com/kanripo/KR-Gaiji/master/images/KR0686.png" mimeType="image/png"/>庭九錫加寄奴典午山河王氣變南國從教麟鳳歸<lb/>
中原不息龍蛇戰彭澤縣前江水流當年心事同悠悠<lb/>
解印那堪白日晩還家不負黄花秋吏人送酒方適意<lb/>
惠逺更教蓮社醉中懐久矣齊死生一卧茫然失天地<lb/>
醒來興感嵗欲殘金陵悵望空龍蟠獨賦荆卿聊寄意<lb/>
風吹落木江聲寒<lb/>
　　張令肖甫郊餞聞笛兼慰盧次楩<lb/>
嚴城西畔開離筵郎官送客斜陽天有人吹笛正淒愴<lb/>
<pb n="KR4e0216_WYG_002-12b"/>
晴雲改色迷山川野風太急萬栁折倏忽波濤翻九淵<lb/>
驪龍驚起珠欲墮亂鳥無聲愁向我梅花一曲何斷腸<lb/>
蕭瑟零霜肅滿座盧子揮淚不勝哀銜寃垂老誰憐才<lb/>
君不見禰衡傲岸成禍胎鸚鵡洲上多莓苔騷人往來<lb/>
酧酒杯黄祖於今安在哉當秋苦調莫三弄聴徹躊躇<lb/>
轉悲慟張令知心不可忘闗河月照滑臺夢<lb/>
　　小姑謡<lb/>
阿婆使妾舂稻粱小姑又喚縫衣裳一時不應小姑怒<lb/>
<pb n="KR4e0216_WYG_002-13a"/>
可堪顔色來風霜小姑打時只袖手小姑罵時只閉口<lb/>
眼看小姑也嫁人姑嫂不得長相守聞道比妾小姑多<lb/>
小姑他日當如何<lb/>
　　同李兵憲廷實劉計部伯柬宴集因談五臺山之<lb/>
　　　勝遂賦長歌<lb/>
殘冬遊五臺幾步一徘徊石罅松根出雲端山勢來地<lb/>
接龍荒莽無際疎林但見氷花開絶頂下連萬丈雪隂<lb/>
崖長積千年苔經過險巇有藜杖天許詩人獨放曠青<lb/>
<pb n="KR4e0216_WYG_002-13b"/>
山不斷馬頭前紅日忽翻鴉背上我來轉折無盡時竒<lb/>
處復竒難形狀焉得江南顧凱之為予寫成巖壑障五<lb/>
臺山髙齊挿天開闢有色同蒼然平生想像勞夢寐到<lb/>
時飄逸如登仙躡屫越丹崖揮手拂紫煙化城金界未<lb/>
深入逺公逝矣誰相延靈脉永存功徳水彷彿徹耳來<lb/>
飛泉令人心思淨於洗不根突出紛青蓮指㸃煙嵐動<lb/>
廣席何當鷲嶺共攀縁二君壯圖逢昭代豈暇聮轡遊<lb/>
山川向予嘆息且酌酒日下圭峯重回首<lb/>
<pb n="KR4e0216_WYG_002-14a"/>
　　送許㕘軍還都下兼寄嚴冡宰敏卿<lb/>
天上使星臨鴈塞滿城風雪蕩旌斾犒賞連營倍戰心<lb/>
健兒已遁龍荒外君不見岢嵐州雲連雉堞生邊愁寒<lb/>
天慘淡日易落偏令鳥雀羣啁啾鬱潾結氷髙於岸逝<lb/>
水暗咽翻西流防秋復防秋不虞嵗暮烽火稠黠敵交<lb/>
攻孤壘破馬牛去盡犬獨留犬蹲屋角吠山月鬼打鐘<lb/>
聲登戍樓三闗父老且揮涕當代應多衛霍儔今人白<lb/>
首待勲業古人壯志圖封侯都䕶時能練士卒還念嚴<lb/>
<pb n="KR4e0216_WYG_002-14b"/>
冬窮到骨窮愁有骨可聊生猶勝無功此身没鐵騎又<lb/>
從西北來停鞭幾為蒼生哀<lb/>
　　擬裁衣行<lb/>
天南越嶠鬱蒼蒼苧葛結隂巖壑傍越女搴條共笑語<lb/>
野風細吹脂粉香曉星出門落日返一家姑嫂時相將<lb/>
千絲萬絲手中過要織纎縭如許長閨中咿<graphic n="KR2374" url="https://raw.githubusercontent.com/kanripo/KR-Gaiji/master/images/KR2374.png" mimeType="image/png"/>鳴機杼<lb/>
幾人力織纔盈箱數匹較來一匹强却為野老裁衣裳<lb/>
著身便有煙霞氣青山何處非吾鄉步虛好追松喬輩<lb/>
<pb n="KR4e0216_WYG_002-15a"/>
采芝更逐黄綺行葛衣之輕當炎暑狐裘之重禦雪霜<lb/>
被服及時無輕重人間萬事多參商舞翻廣袖發浩唱<lb/>
不羡接輿為楚狂且掛薜蘿坐傾酒滿園月露澄秋光<lb/>
每逢七夕仰河漢天孫餘巧散下方我欲登樓酹椒觴<lb/>
擲梭一女兮使人嗟嘆空徜徉使人嗟嘆空徜徉<lb/>
　　雨中同鮑叔愚鄧廷獻二明府盧巖寺觀瀑布泉<lb/>
　　　漫賦<lb/>
洛中金界通西域疊嶂相連興無極畫圖濃淡自天開<lb/>
<pb n="KR4e0216_WYG_002-15b"/>
澗樹嶺雲真水墨宦侣羇人隨勝縁頗同懐抱異筋力<lb/>
題名絶崖能定心指顧泬寥臨叵測為愛此泉今復來<lb/>
遮莫隂晴皆有得素絃倒寫半天聲白練長懸太古色<lb/>
松亭坐賞清吾神衰年後遊焉可頻黄葉雜苔秋寂寞<lb/>
樽前不遇桃花春來時風雨迎去時風雨送山靈未必<lb/>
忌詩狂何阻躋攀訪仙洞老衲鳴鐘車馬歸人間幾夜<lb/>
盧巖夢<lb/>
　　夢瑶池篇寄上大冡宰呉汝喬大司徒劉體乾少<lb/>
<pb n="KR4e0216_WYG_002-16a"/>
　　　冡宰林貞恒大理卿劉致卿中丞朱自充鴻臚<lb/>
　　　卿史應之諸公<lb/>
往年披閱山海經崑崙夜入夢中青瑶水虛涵月與星<lb/>
琪花擁石煙𡨕𡨕金母相見授寳訣紫霓長裾飄廣庭<lb/>
醒來不見鸞鶴舞仍依草莽間柴扃憶昔穆王何獨幸<lb/>
八駿交馳造仙境白雲聮謡傳至今自非仙骨徒引領<lb/>
神遊可到萬國西無縁那得躡丹梯江南攬勝猶未遂<lb/>
却欲黄河源頭還杖藜三晉淹留湖海士偶逢呉客談<lb/>
<pb n="KR4e0216_WYG_002-16b"/>
揚子面前空濶信無地浩蕩波聲坐中起天落混茫如<lb/>
掌平金焦雙秀出煙水龍窟深淺問篙師下窺明珠探<lb/>
復止千帆晩泊大江灣叢葦亂蒲燈火間長干女兒唱<lb/>
新曲買醉阿誰不解顔狂興將䦨曙色動起看月落鍾<lb/>
陵山鍾陵山在何處建業城髙勢相據地連呉越雄東<lb/>
南偏助六朝幾詞賦燕子磯籠翠栁煙鳳凰臺壓丹楓<lb/>
樹老年悵望立中原向平五嶽復何言路無逺近有難<lb/>
易恨不生垂天羽翼任飛翻杜蘅又老滄江渚索居守<lb/>
<pb n="KR4e0216_WYG_002-17a"/>
拙誰相與我願聖代多賢臣身閒堪作漁樵侣冡宰司<lb/>
徒抱經濟廷尉中丞懸大計正直更羡鴻臚卿一朝俯<lb/>
念回先帝方喜戈船不動海戍清稻田其奈又祲嵗夜<lb/>
深共仰紫微垣萬里無雲正秋霽<lb/>
　　汾州以來分守參政如胡世甫葛與立馬子懋程<lb/>
　　　信夫彭克憲陳元卿李子髙宋伯鎮孫格卿張<lb/>
　　　時芳紀恒甫諸公皆舊識也宋有禦敵之功不<lb/>
　　　見知當道解官歸越嗟哉<lb/>
<pb n="KR4e0216_WYG_002-17b"/>
邊塵連嵗靜於掃塞馬曾嘶汾上草落日偏增流水寒<lb/>
白雲不減青山好宦遊此地故知多半是閒門雀可羅<lb/>
伯鎮守城功自見農桑依舊滿西河<lb/>
　　賦得長歌答許左史殿卿兼傷李㢘憲于鱗<lb/>
梁國仙才許長史别來神㑹書千里書中淚漬尚盈紙<lb/>
舊交為失滄溟子眼前勲業逐流水百年行藏半日誄<lb/>
足踏天風超騄駬山崗振裂呌虎兕要奪精華與骨髓<lb/>
秋風細咀黄金蘂正色染心陶令是石火鐵鐺煎鳳嘴<lb/>
<pb n="KR4e0216_WYG_002-18a"/>
文輝靈液豈徒耳海右茫茫聮步屣終童請纓那可恃<lb/>
伏生傳經竟老死<hi>終伏皆濟南人</hi>地勝時平磨崖紀鵲湖清淺<lb/>
映芳芷麗人桂棹空自艤佇立亭亭思靡靡不見馬援<lb/>
南征載薏苡存殁無言淨秋水西署為郎談義士魯連<lb/>
排難寧專美<hi>予昔為盧柟辯寃</hi>龍也柟也一夢裏欲達哀情託<lb/>
山鬼九泉有知長已矣薄暮下簾獨隠几㝠𡨕莫測造<lb/>
化理<lb/>
　　離感篇逺示元燦元煇諸兒<lb/>
<pb n="KR4e0216_WYG_002-18b"/>
移家鄴城接建安西來轗軻懸憂端異鄉感懐殊不寐<lb/>
劍閃七星燈下彈魯縞齊紈價易買越羅蜀錦人爭看<lb/>
無計療窮癡兒怨糟糠老妻任艱難不見少陵幾口走<lb/>
棧閣賴有橡實時充飡白帝春歸同寂寞錦江月出兩<lb/>
團圞中原兵戈阻舊國黄塵殺氣相迷漫我逢昭代幸<lb/>
無恙晉俗留人驚嵗殘又不見要離何為火妻子霸圖<lb/>
直欲功名完身後梁鴻並蒿里不如五噫行歌石可刋<lb/>
久雪敝衣惜奴婢漫將詩草發長嘆吕望八旬持釣竿<lb/>
<pb n="KR4e0216_WYG_002-19a"/>
困龍且向積水蟠誰道頽年氣傲岸四海交遊曾結歡<lb/>
公門了無一字千秋潭照心無波瀾小儒孟浪竟何益<lb/>
睥睨寧知世路寛暗灑淤泥汚巢由箕山忽崩潁水乾<lb/>
神明在天笑魑魅時復清風吹鶡冠俯視人間盡浩渺<lb/>
獨登萬仞之峯巒吹笙愛聴子晉曲仙骨能勝鶴背寒<lb/>
　　劉舜謨趙允書髙徳公三子晩過因談詩法漫賦<lb/>
　　　長歌兼述别意<lb/>
峩冠野服非凡質對榻論詩坐終日力搜東海寳珠來<lb/>
<pb n="KR4e0216_WYG_002-19b"/>
法轉西天龍象出楚猿亂聒夜㝠𡨕誰聴湘妃鼓瑶瑟<lb/>
欲為古調髙可躋賦聲好振太行西莫畫少陵神自合<lb/>
更深夢落浣花溪江通魚腹山無隔月照峩眉路不迷<lb/>
醒來歸思候晨雞春草未生羸馬嘶黄金築臺戰國術<lb/>
何必郭生志與齊鳳城花時興逾逺北嶽有靈迎杖藜<lb/>
攀蘿躡屐殊蕭散筆掃層崖秃千管氣横大漠鵰不飛<lb/>
響徹空林虎應斷荷衣獨立最髙峯老骨欲仙無寒煖<lb/>
洗兵焉得挽天河隂山單于近納欵尚思朋輩共離樽<lb/>
<pb n="KR4e0216_WYG_002-20a"/>
燕趙茫茫目力短壯懐奮激歘乗風若木扶桑指顧中<lb/>
他年相見重把手寧羡征南矍鑠翁<lb/>
　　終南仙人引走筆遣懐<lb/>
終南據形勝隠淪共墟里中有千年不死之真人鶴髪<lb/>
垂垂過兩耳門無徵車道長存平生懶到咸陽市青山<lb/>
有主百靈䕶竹杖通靈山鬼妬化作蒼龍乗海雲巨鯨<lb/>
伏鬛洪濤駐驚回任公釣觸倒扶桑樹力窮萬里知所<lb/>
歸掉頭西秦靈復聚老夫神變物相因内藴不闗天地<lb/>
<pb n="KR4e0216_WYG_002-20b"/>
春<lb/>
　　銅雀臺弔古歌<hi>因觀王勃沈佺期五言弔古同一機軸漫成長歌志感</hi>
龍飛白水承火徳千里草青漢家厄曹瞞秉鉞剪羣雄<lb/>
獨據中原此盡力蓋棺一縮九州心西陵日暮愁雲色<lb/>
地荒銅雀空莓苔世變銅駝秪荆棘亂機相仍天有知<lb/>
長風忽來正嘆息歌舞尚多身後情玉顔慘淡雕欄側<lb/>
斷腸雨淚灑衡漳嗚咽至今流不極流不極悠悠復悠<lb/>
悠那見翠華躭宴遊勝景無窮樂有限建安人去浮煙<lb/>
<pb n="KR4e0216_WYG_002-21a"/>
收詎知千載鄴下客不教寂寞河山秋却憶騰蛇乗霧<lb/>
翻自謂<hi>曹有云騰蛇乗霧終為土灰</hi>松楸直上儼豪氣<lb/>
　　古怨<lb/>
阿郎别家春草短蓮葉又欹清霜滿朱欄拂雲江上樓<lb/>
玉娘纎手弄鵝管竒調能令煙水白寂寞芙蓉失顔色<lb/>
老龍驚動脫明珠遽走團光留不得寧思河北邯鄲路<lb/>
門前舊種垂楊樹花飛恨不到天涯倦鳥安棲共朝暮<lb/>
　　賦得買絲繡作平原君寄山中故友<lb/>
<pb n="KR4e0216_WYG_002-21b"/>
登臺北瞻此何世漫嗟寥落依松桂英雄有待豈徒老<lb/>
澤龍神變隨巨細黄金買絲秣陵市好繡平原趙公子<lb/>
想像當年下士心煙薫古色宛相似萬絲無迹天巧成<lb/>
呉姬亦知豪俠名身後寧復談縱横野雲聚散猶秦兵<lb/>
異代重之獨長吉下簾焚香共一室<lb/>
　　示秣陵王卜者長歌<lb/>
杖藜來自建業城何術遂有江湖名鄴中共訝嚴君平<lb/>
心懸日月照萬里西向𤣥圃東蓬瀛幾言入微誰復精<lb/>
<pb n="KR4e0216_WYG_002-22a"/>
歴窺千山蟻穴殊分明衆流不混濁與清剖魚得子信<lb/>
無數能辨孰為龍兮孰為鯨龍施霖雨鯨翻海世間靈<lb/>
異由天成憶昔梁園初識面下簾對客談貴賤一談貴<lb/>
人文鳳來梧桐正花彩雲見又談窮苦水塞河鷺鷥俛<lb/>
首冒霜霰野夫問命却不同上指老鶴仍飛九霄徧謂<lb/>
我八十餘年可到否詎學渭川垂釣叟聖代疎慵無所<lb/>
繫花下徵歌時進酒慎勿太潔且塵垢髙士傳中何必<lb/>
有壯年排難不畏人而今世路好緘口京西山水昔遊<lb/>
<pb n="KR4e0216_WYG_002-22b"/>
處昨宵夢掇湖中藕還擬薊門走馬揺絲鞭紫氛碧霞<lb/>
浩相連山靈暗䕶鬼物遁岸幘醉呼身似顛無限精華<lb/>
方寸貯爾露天機何見許白頭不死更探竒望望安期<lb/>
空棗樹傳書道來竟不來月出深松獨延佇百嵗凡骨<lb/>
草同枯神追揚馬越徐庾王生之言起予興說與香山<lb/>
舊禪侣<lb/>
　　擬太白夜泊黄山聞殷十四呉吟坐對劉元善偶<lb/>
　　　成<lb/>
<pb n="KR4e0216_WYG_002-23a"/>
黄山夜泊蘆花灘北斗垂天篷底看有客呉吟促我興<lb/>
調髙上徹浮雲端蛟龍側耳海波靜猿狖無聲山月寒<lb/>
悠悠半空倏忽墮金石交音滿吾坐曲罷始聞新都鐘<lb/>
楓林煙岸閃漁火今夕佳㑹復何許乗秋早發横江舵<lb/>
　　法雲篇送蕪上人訪呉楚真僧<lb/>
法雲不斷隨髙蹤洗缽寒潭悟毒龍千嵗枯藤四海杖<lb/>
半山古寺五更鐘野店餘齋飼飢鳥㕘禪直上匡廬峯<lb/>
纔盡三呉又經楚衰草園陵不弔古暫寄人間未壊身<lb/>
<pb n="KR4e0216_WYG_002-23b"/>
獨入風林伏嘯虎夜逢老衲說楞嚴門掩篝燈正秋雨<lb/>
　　江淮篇贈别董中丞叔化赴南都<lb/>
龍飛淮西四海一中丞秉鉞才無匹洛下文名更武功<lb/>
白晝霜威動蕭瑟不聞村落嘯羣鴟始信客行日自吉<lb/>
憶昔島夷爭陸梁野塘岸坼鯨波溢采桑女兒變容顔<lb/>
殺氣乗春逼蠶室江甸雲屯驃騎營犒士黄金散千鎰<lb/>
能用將才元老心丙魏不言漢良弼漁樵生計任歌謡<lb/>
耕織人家敞蓬蓽黿鼉閉窟淨浮天蛟蜃縮濤平蕩日<lb/>
<pb n="KR4e0216_WYG_002-24a"/>
篙師舵叟寧復喧水怪山精詎敢出十年兩臺今最勞<lb/>
草疏先朝肅簪筆事闗轉餉憂非輕早起披衣獨盥櫛<lb/>
神明暗䕶永安流禦敵練兵倉廩實海門直北停萬艘<lb/>
呉舸楚帆鱗次宻秣陵城上望燕京長空無涯孤鳥失<lb/>
心懸丹扆侍鵷班漳南苦吟正力疾坐披史傳夜深燈<lb/>
不見古人貴膠漆<lb/>
　　賦得峩眉山長歌寄酬劉中丞維南<lb/>
峩眉兩山横蜀土五嶽之外更竒覩千年積雪淨含春<lb/>
<pb n="KR4e0216_WYG_002-24b"/>
幾道奔泉寒迸雨四十隂洞生肉芝多少仙糧誰是主<lb/>
樵蘇不到雲霞深莓苔堆徑色自古脩藤宻蘿覆澗戸<lb/>
衆隠忘形淡相聚真仙向之引鳳鸞老衲居然伏豺虎<lb/>
神工開闢出丹青人間畫師心何苦李白夜行見真景<lb/>
千仞峯頭月半吐中原有客殊自惜棧閣衰年萬里隔<lb/>
恍聴杜宇枕畔啼夢魂飛越劍門驛山靈不識鄴下狂<lb/>
欲往登危虚謝屐錦官城髙錦江碧殘照疎林揚馬宅<lb/>
兩漢接迹鍾神秀不飡煙火超凡格六朝綺麗落後塵<lb/>
<pb n="KR4e0216_WYG_002-25a"/>
大方雄渾浩無息謀猷大展際昌期憲臺防秋坐深夕<lb/>
君不見紫微光耀聖明世閶闔森嚴百靈衛健兒牧馬<lb/>
尚龍荒未許終童請纓計今王宵旰勞宰臣黄鉞白旄<lb/>
任非細佳政威聲幕南北材官乗障氣逾銳紇干凍雀<lb/>
向日飛太宇茫茫絶纎翳又不見漳河流水向東逝野<lb/>
夫支笻望天際<lb/>
　　嚴閣下敏卿築錦峯臺賦寄<lb/>
錦峯揮手接飛翼元氣無涯攬不得霖雨收功身自南<lb/>
<pb n="KR4e0216_WYG_002-25b"/>
邊庭納欵念仍北北極瞻依為築臺竒觀倚檻客遲回<lb/>
迸泉落澗微茫轉拂水翻空開闢來晩來星垂霄漢近<lb/>
滄波直下伏蛟蜃海日浮光衆島分湖天逺色三呉盡<lb/>
呉越相連一棹通流觴勝事永和同罰酒寧拘金谷數<lb/>
題詩能振玉堂風風景觸人憂樂繫稻田稼穡端居計<lb/>
萬壑時尋丹洞仙九嶷夜夢蒼梧帝帝澤猶沾到子孫<lb/>
梅花嵗晩素心存積雪凝寒罷登眺呼童煮茗莫開門<lb/>
　　寄贈趙中丞良弼<hi>公以郎中督餉遼左因守荆州加㕘政俸轉浙江㢘憲隨擢湖</hi>
<pb n="KR4e0216_WYG_002-26a"/>
　　　<hi>廣開府</hi>
美人倏散不相聚日暮停雲低野樹當朝柱石望全功<lb/>
避世衡茅自安堵憲節翩翩下浙西海氛未息蒼生苦<lb/>
湖山風景慘淡秋誰復蘭舟載歌舞知君正氣干層霄<lb/>
棲霞嶺頭獨弔古奸臣骨朽忠魂在潮吼錢塘至今怒<lb/>
武昌城髙昔登臨黄鶴飛來啣好音初加開府漁樵頌<lb/>
先得荆州父老心丹楓葉凋鄂渚夕含思坐落天際參<lb/>
君不見遼陽戍壘日蕭森轉餉艱難憂更深三韓乗秋<lb/>
<pb n="KR4e0216_WYG_002-26b"/>
多警急烽火夜照枯桑林聖主垂衣新御極黙俯公卿<lb/>
賜顔色將術竒正服單于天教兩戒限南北君秉旄鉞<lb/>
宣威徳三楚無虞通萬國馳神每向承明廬大江東流<lb/>
浩不息<lb/>
　　寄贈張中丞肖甫<lb/>
家住銅梁巴蜀間風塵不倦老容顔海内勝遊無定轍<lb/>
滿囊行紀漢河山山青水碧秋更好建業東連閶門道<lb/>
龍虎髙城駐夕陽麋鹿荒臺没秋草共誰弔古擴懐抱<lb/>
<pb n="KR4e0216_WYG_002-27a"/>
夾岸丹楓零落早未滿商家傅說心春來細雨澤枯槁<lb/>
槁木開花造物功三農完稅歌年豐猶恐蒼生嵗暮窮<lb/>
繁霜兩地憂思同感時草際亂鳴蟲不信試看江上月<lb/>
老夫極目送征鴻又起蕭蕭西北風<lb/>
　　徐儀賔世鳴彤管紀賢題贈長歌<lb/>
宫花玉葉麗且鮮廣庭日煖横瑞煙琴瑟能調正聲協<lb/>
雙鸞對舞何翩翩翠簾繡閣春相連有女窈窕侍瓊筵<lb/>
仙桃結子鍾仙氣紅芳萎落回風前朱絃變調入悽慘<lb/>
<pb n="KR4e0216_WYG_002-27b"/>
漳水嗚咽流濺濺郡君含悽心更懸明珠掌中殊可憐<lb/>
朝親盥櫛出棗栗眼看長大垂髫年恨不仰摘星辰助<lb/>
文字青雲悠悠上在天苞鳳祥麟俱世網徐卿國琛得<lb/>
永傳擬標<graphic n="KR0686" url="https://raw.githubusercontent.com/kanripo/KR-Gaiji/master/images/KR0686.png" mimeType="image/png"/>管閨中賢自古佳人幾愁絶不妬蛾眉漢<lb/>
宫月<lb/>
　　野父雜感<lb/>
結廬不臨車馬道交游須待商山老泉衝澗石聲自清<lb/>
霜染江楓色更好暗響泠泠常滿耳一朝野望淨於掃<lb/>
<pb n="KR4e0216_WYG_002-28a"/>
馴雀下階相對閒鈎簾獨坐披素抱兒借佛書越松嶺<lb/>
歸來短衣沾雪冷老禪為說梅初花紙忩幽寂横瘦影<lb/>
杖藜不到諸天遥卧聴清鐘徹凡境<lb/>
　　送徐逸人歸天台山<lb/>
遊子悲秋夢故里馬頭一掉北風起浩波霜下伏蛟龍<lb/>
絶嶺林深藏虎兕中原聞說有狂才駕舫髙歌呼酒杯<lb/>
氣横峭壁雲根動力截奔濤地脉開白首浪為豈幽事<lb/>
欲行不行尚留意海騰日色晴堪遊天漏雨聲暗有忌<lb/>
<pb n="KR4e0216_WYG_002-28b"/>
徐幹仍孫見爾曹我當千載繼風騷三臺基廢漳流合<lb/>
七子神遊海月髙東南形勝慕幾載呉越山靈久相待<lb/>
我賦寄將題建標敢期終古倍霞彩<lb/>
　　山中隠者<lb/>
晚風吹雲覆四野有人晦迹蘿巖下百年杖屨秪荒徑<lb/>
萬里山河一草舍御寇至言順造物不知力命非達者<lb/>
何必空名束此身比鄰酒熟杯堪把蟻羣列陣眼前兵<lb/>
世事浮塵隙外馬煙火隔林古蘭若石罅迸泉散地脉<lb/>
<pb n="KR4e0216_WYG_002-29a"/>
飛流倒向山厨瀉諸天在心半偈寫白蓮正花香滿池<lb/>
陶潛又醉逺公社月轉松西坐深夜曉來俗客忽敲門<lb/>
啄苔馴雀上屋瓦<lb/>
　　漁樵嘆<lb/>
東嶺上頭多樹木猛虎藏威白晝伏西潭水深魚鼈多<lb/>
下有長蛟絶網羅漁郎樵夫各生計相逢共嗟太平世<lb/>
兩毒所恃期永年山根地軸暗相連背罾腰斧毎聚散<lb/>
回首茅茨炊煙斷妻子菜色飢尚可戸口辦錢愁殺我<lb/>
<pb n="KR4e0216_WYG_002-29b"/>
問天不言空蒼茫四郊落葉正風霜<lb/>
　　守拙吟因客談及蟭蟟蜘蛛之巧賦此<lb/>
世人得意笑轗軻多營寡營無不可一時爭巧鳥與蟲<lb/>
百年守拙誰知我畫裏疑通五嶽雲夢中恍駕三湘舸<lb/>
少有四方志老誡垂堂坐君不見池面生漚石迸火汨<lb/>
羅葬身首陽餓古今萬事成浩嘆風雨西來木葉墮夜<lb/>
寒擁衾茅屋破日出羣動人髙卧力疾正披老莊圖鄰<lb/>
翁扣門送藥裹<lb/>
<pb n="KR4e0216_WYG_002-30a"/>
　　窮居吟寄胡秀才希顔<lb/>
白頭自守攻周易家住蕩隂煙樹隔寒蛩在壁夜何悲<lb/>
窮鬼連床暗有益心含寸天無蔽雲平生不羡送窮文<lb/>
眼中宦達幾凋謝壠樹啼烏空落曛<lb/>
　　示元寳禪師<lb/>
短榻翻經坐朝暮門前一轉西方路月滿人間各自心<lb/>
天虛潭底誰能悟四十年來靜掩扉東林遥聴夜鐘微<lb/>
漸看禪子易衰老松杪白雲何處歸<lb/>
<pb n="KR4e0216_WYG_002-30b"/>
　　擬少陵憶昔行望王屋天壇二山作<lb/>
秦嶺路迷愁無那涼夜疎林老夫坐蹇驢齕草人正飢<lb/>
野翁敲石取新火須㬰炊黍摘秋果小有洞天曳杖過<lb/>
仙境踟蹰豈敢唾山靈預知待客星虎穴應教黒霧鎖<lb/>
欲躡𤣥蹤不易到峭壁攀蘿壯襟抱軒皇駕龍無還期<lb/>
精華長耀金光草少陵題後獨嘯傲歴攬瓌竒恣所好<lb/>
憶昔道傍賢主人一飯至今尚思報别來音問若為通<lb/>
三十幾度梨葉紅嗟彼枯骨蒿萊中夢著已忘舊顔面<lb/>
<pb n="KR4e0216_WYG_002-31a"/>
遥寄此情東北風<lb/>
　　望臨青故里感懐<lb/>
故里民居夾軒蓋五十年來幾度改當時兒曹今老大<lb/>
垂髫舊識我獨在人間醉眼莫見真倏忽春光不相待<lb/>
東西兩河歸一流岸擁蒹葭秋復秋憶昔揚帆坐舒嘯<lb/>
海門北轉是燕州<lb/>
　　喬木頌贈别郭隆夫暨迺姪惟顯春試<lb/>
鳳文麟徳明時出延攬英豪網羅宻佳氣低連太液雲<lb/>
<pb n="KR4e0216_WYG_002-31b"/>
祥光髙映長安日當朝二阮非晉俗不談𤣥虛重儒術<lb/>
九重四散御爐煙對策彤庭揮巨筆更羡兩疏真偉才<lb/>
補衮齊心匡漢室喬木根深地脉滋上㕘碧空千萬枝<lb/>
廣隂覆城去炎暑動揺時復清風吹老龍潛海倦霖雨<lb/>
天教羣種待昌期古來史傳寧無私野夫作頌久相知<lb/>
短褐衝寒送别處玉堂應憶衡漳湄<lb/>
　　形問影<lb/>
我自無中生爾自有中出日間相隨動千里燈下相依<lb/>
<pb n="KR4e0216_WYG_002-32a"/>
靜一室貧賤自安爾何憂禍福自當爾不愁百年世事<lb/>
各勞逸忽覩鏡中齊白頭我養心神爾不悟我還造化<lb/>
爾俱休問答入微迺見道陶潛異代神同遊彼此相忘<lb/>
但沈醉卧榻焉知有天地<lb/>
　　書客呉海歸撫州為迺翁索題四山長歌<lb/>
聞說鄱陽湖洪波蕩流萬億頃白雲秋色入混茫欸乃<lb/>
縱横幾漁艇洞穴浮光照終夕神龍抱珠睡不醒中央<lb/>
突兀擁蒼翠别有天地一仙境兩峯復兩峯倒挿虛塘<lb/>
<pb n="KR4e0216_WYG_002-32b"/>
太古影下通坤軸深莫測山根欲動石頭冷鶴嫌魚腥<lb/>
非真味獨飡元氣巢其頂老翁自由脫世網不檢丹書<lb/>
心愈靜時序長存松桂盟煙霞偏助桑榆景安得良工<lb/>
寫出水墨圖逺隔呉楚見形勝髙掛壁間曠我目毫端<lb/>
能盡澤國迥要探竒絶須主人昨夢登攀杖藜並遊子<lb/>
寄聲江雪寒北風吹帆送歸省<lb/>
　　浩歌篇<lb/>
人間嵗月機頭梭無藥可青雙髩皤兩病垂死加飡飯<lb/>
<pb n="KR4e0216_WYG_002-33a"/>
眼中新墓栽松蘿銘旌往往少年子焉知商山萬古鬱<lb/>
嵯峩一丘半壑世堪避短草疎花春漸多諸孫隨我步<lb/>
晴景白雲片影落滄波隔岸相呼鴨與鵝聊供笑樂復<lb/>
如何<lb/>
　　武陵蔣明府子培過鄴因談桃源之勝南都楊茂<lb/>
　　　才伯海曾繪斯圖併長歌見寄勉成一篇用答<lb/>
　　　兩意云耳<lb/>
武陵賢宰多愛民若使逋逃猶避秦城頭常懸嵗時雨<lb/>
<pb n="KR4e0216_WYG_002-33b"/>
洞口不隔天地春君探竒蹤問漁父雞犬日閒似太古<lb/>
一澗如空石作橋千家相接蓬為戸輟棹問津沅水西<lb/>
厚俗非闗晉風土沙丘半路没祖龍阿房那聴咸陽鐘<lb/>
荆南斜日莽迢遞目窮候鴈徒支笻我欲勝遊繫懐抱<lb/>
昨夜夢着巴陵道誰能寫出桃源圖仙花長紅春長好<lb/>
含毫搆思通神明漢江髣髴東流聲寄我半幅見兩絶<lb/>
兼之大篇殊縱横斗室豁然入浩渺坐間波動煙霞生<lb/>
蔣王雲仍豈凡骨一脉來自建康城楊子相知念衰老<lb/>
<pb n="KR4e0216_WYG_002-34a"/>
建安回首中原情<lb/>
　　蝴蝶嘆<lb/>
醉來萬事無不擲醒後多思那有益月當中天光漸昃<lb/>
人逢盛時病相迫君不見花間蝴蝶草間飛清霜滿園<lb/>
何處歸<lb/>
　　閩中兵憲徐子與黔南學憲呉明卿自都下相别<lb/>
　　　歴二十年矣孟春癸夘夜予夢二君話舊既寤<lb/>
　　　仍夢同渡漳河弔古因思社友存殁相半悲哉<lb/>
<pb n="KR4e0216_WYG_002-34b"/>
文章搆患屈平始鳳凰不來桐樹死老夫浩嘆誰見心<lb/>
眼中兩人隔萬里一宵連夢片月知漳浦共吟銅雀妓<lb/>
呉歌楚調悠揚起左手把袂右拍肩恍看形容皆妙年<lb/>
勿閱丹經拘悟性句法自神骨自仙地開靈脉通九淵<lb/>
龍珠並出破暝煙含光可重精華全舊交星散疎消息<lb/>
人間是非在廣識名家多自轗軻成其奈江流不向北<lb/>
寄興芙蓉各秋色空采幽芳坐將夕當代風雲渺南極<lb/>
大海平鋪閩越天亂山横斷羅施國建安遺跡那相憶<lb/>
<pb n="KR4e0216_WYG_002-35a"/>
宦邸飛夢吾莫測<lb/>
　　夢少司馬總制劉子和賦寄<lb/>
燕山形勢帝王州野夫北望生邊愁宻雲城上風倒起<lb/>
宻雲城下河翻流昔破烏丸萬骨朽曹瞞自恃孫呉謀<lb/>
戰場色慘漢時月軍門氣壓胡天秋今代全才能鎮靜<lb/>
豪俠那復談封侯青草平連古北口材官但逞射鵰手<lb/>
單于歸心未偃兵龍荒獨持掃塵帚旌旄内轉始解顔<lb/>
應待鐃歌報捷後夜來念切夢何人皓月餘光照疎牖<lb/>
<pb n="KR4e0216_WYG_002-35b"/>
　　晩坐槐庭同王明府師古各賦短歌以志幽興<lb/>
繁隂坐久日將夕孤鳥飛來此棲息雨滋苔徑交蒼痕<lb/>
月出槐庭破暝色一官寧辭百事勞琴彈白雪調彌髙<lb/>
更期聮榻澄心夜天外松風萬壑濤<lb/>
　　江南李秀才過敝廬因言及詩法賦此長歌用答<lb/>
　　　來意<lb/>
草堂細雨茶煙遲逺來客子愛吟詩一朝變化悟是主<lb/>
悟到無形偏有為天設織機奪衆巧扶桑繭繅五色絲<lb/>
<pb n="KR4e0216_WYG_002-36a"/>
金莖甘露浮清氣半空吸徹了仙味但爽詞人藜藿腸<lb/>
漢家仙基竟入魏太白少陵兩詩豪探竒不盡登臨費<lb/>
暗谷頓使魑魅藏隂崖寧無神明衛苦心須求格調工<lb/>
寄興莫與凡流同峩眉峰頭弄片月羊腸路口追長風<lb/>
平順却難險巇易含毫垂首沈思中聖代無媒自蕭散<lb/>
杖掛百錢步可緩出門遊眺欲忘歸天際好山青不斷<lb/>
　　誦孫中丞山甫全集賦得長歌寄贈<hi>時鎮鄖陽</hi>
黔南詞人吾舊識吟成不下千金璧調如白雪郢中才<lb/>
<pb n="KR4e0216_WYG_002-36b"/>
響如倚樓吹鐵笛力如夸娥移二山神如驟雨走霹靂<lb/>
勢如崑崙周萬里氣如戰勝開邊鄙老如籛鏗三代仙<lb/>
古如夏鼎出地底麗如叢桃蒸曉霞清如片月蘸秋水<lb/>
竒如俠士慨談兵深如滄海没長鯨髙如鴻鵠碧空盡<lb/>
逺如蔥嶺細煙横君家流風自孫綽賦就天台擲地聲<lb/>
憶昔瑣闈夜直向北斗先朝諫草不復有旌旄過鄴訪<lb/>
衡門應記垂楊夾巷口磨崖獨步太和顛托彼山靈䕶<lb/>
悠久<lb/>
<pb n="KR4e0216_WYG_002-37a"/>
　　寄贈祝使君質夫長歌行<lb/>
住宅因人多秀麗廣陵南控三呉勢淮流入海使君心<lb/>
楚甸帶山農父計緑上娑羅樹葉春李邕碑石獨嶙峋<lb/>
書聲靜夜連諸巷機響寒天共四鄰今日訟庭閒鳥雀<lb/>
羣僚分理萬家樂晩來月出太行顛照見氷霜清滿郭<lb/>
　　賦得江南山水紀勝歌並壽毛友梅封君<lb/>
君不見呉山髙起千萬丈上有煙嵐變化出竒狀影照<lb/>
江流湖水地鏡分下抱太空各垂文光宻星象曉日波<lb/>
<pb n="KR4e0216_WYG_002-37b"/>
平如熨横素羅幽鳥低飛閒來往岸蘆石樹小徑斜隔<lb/>
嶺樵歌應漁唱山根湖脉下相通福基壽域深且廣武<lb/>
陵主人偏嗜黄精淡可食子孫皆換仙骨格望雲何由<lb/>
並稱觴時復馳神到鄉國元氣混沌含孝胚聖人獨知<lb/>
立兹徳堂中髙掛二仙圖木公金母若舊識兩顔不衰<lb/>
百嵗期際天海色蒼茫浩無極<lb/>
　　長江之水歌送匡使君淑教謫大梁<lb/>
君不見長江滔滔發源來自西坎徳至清且潔徹底無<lb/>
<pb n="KR4e0216_WYG_002-38a"/>
濁泥浩蕩遽使星河動蒼茫不教日月迷夏禹為疏鑿<lb/>
力與神功齊探勝詎言彭蠡澤遇仙寧說武陵溪千轉<lb/>
乎赤楓之岸萬折乎黄蘆之堤地非闗百餘里波倒翻<lb/>
如許長朝横蜃樓氣夜閃驪珠光若開闢無灣子路易<lb/>
盡止莽流徒泱泱又不見漢代車生一日九遷恐造物<lb/>
忌之而有妨吾不知使君理郡何如也父老欲挽不留<lb/>
遥相將放逐時人意誰復此心忘歴觀史傳賢愚善惡<lb/>
生性也其奈蜉蝣撼緑楊枝葉榮悴在風霜我亦徬徨<lb/>
<pb n="KR4e0216_WYG_002-38b"/>
彼亦徬徨夾道班馬連嘶駐夕陽古來宦達有行藏好<lb/>
駕輕帆無恙赴大梁訪信陵可話壯圖遮莫寳劍閉匣<lb/>
含星芒<lb/>
　　秋夜雨中述感呈王殿元允仁時寓普照禪院兼<lb/>
　　　示無瑕上人<lb/>
禪忩夜雨不成寐側枕微吟聊自慰老僧破竹編疎籬<lb/>
滋養菊花開也未葫蘆架底亂寒聲薜茘牆間浮濕氣<lb/>
安得九霄出月光北照帝城分象魏豪門秉燭各絲簧<lb/>
<pb n="KR4e0216_WYG_002-39a"/>
醉殺五侯拜七貴明朝老僕畏衝泥却省探囊沽酒費<lb/>
欲過西林問寂寥煮茶不盡淡中味<lb/>
　　思歸引<lb/>
有家歸去來旅顔何摧頽胡為戎馬際滯此燕昭臺十<lb/>
日九寄書不慰妻子懐秋風忽動思故園山妻搗衣兒<lb/>
候門缺月半天霜滿地悄然孤館銷人魂不見嵩髙之<lb/>
山青嵳峩上有松柏下有河松柏可餐河可釣老來幽<lb/>
事嗟無多離亂至今我獨苦夢中歸路迷烟蘿龎公舊<lb/>
<pb n="KR4e0216_WYG_002-39b"/>
隠須一訪白雲慘淡終如何<lb/>
　　賦得萬山形勝歌贈胡明府子仁<lb/>
萬山形勝新安髙據開城闉江連三百六十灘頭多緑<lb/>
蘋移根拔秀歸何人獨收兩間元氣津梧桐正花雨露<lb/>
春鳳凰振翼文彩新海霞綺麗耀侵晨影落巨波翻龍<lb/>
鱗片霞可握文可擅左能萬化右千變大將縱横誰不<lb/>
見老成已識古人面豈學傍門色求茜美人自是金閨<lb/>
彦壯圖不凡且京縣北瞻斗極倚樓遍聞說蒲城古迹<lb/>
<pb n="KR4e0216_WYG_002-40a"/>
仲由堂滿地月浮寒光如素練<lb/>
　　贈王别駕仲諧金陵浩歌篇<lb/>
建業世居風俗古盛年游好誰相與石頭城影落晴波<lb/>
揚子江聲喧暮雨豪貴笙歌虛嵗華即今禮樂幾名家<lb/>
日藹低浮杜蘅色春深半吐梧桐花鳳凰臺上青天近<lb/>
文物好談呉與晉北瞻形勝帝王州王氣茫茫殊不盡<lb/>
　　讀周諫議用馨詩集漫賦長歌行<lb/>
安陸城西漁船夾岸燈明滅晩集楓林郢人巴人半優<lb/>
<pb n="KR4e0216_WYG_002-40b"/>
劣解佩亭前水尚流仙蛾不見風景别欲訪還丹妙術<lb/>
學延年入悟何當問老禪宛如箭射崑崙直透出聲落<lb/>
星宿海波蕩九天搥碎須彌為平地下開混沌别創萬<lb/>
國分山川寓言誰超莊列上古來多少大宗匠太逺莫<lb/>
令失歸宿至𤣥更得髙氣象氣象非凡人所瞻淡然細<lb/>
味水晶鹽梅梢夜掛西樓月沆瀣常飡不下簾隔簾氷<lb/>
雪清神思陽春自歌寫胸次深宵忽散珠玉光為收詩<lb/>
草開篋笥楚客調同和者多旋沽帝城臘酒寧辭醉紫<lb/>
<pb n="KR4e0216_WYG_002-41a"/>
微下與瑣闥隣聖代應知不負人人間風雨隔朝列海<lb/>
中日月容波臣漢江東逝自不盡蛟龍作伴待時振倒<lb/>
翻鐵網拔出珊瑚根叢根赤色長含潤了此上乗何處<lb/>
談華嶽峯頭共坐煙嵐千萬仞<lb/>
　　賦得山水圖長歌贈潘太守瑞徵<lb/>
華嶽上逼層霄可窺星斗之真迹黄河來自西極長送<lb/>
崑崙之正脉綺霞彩虹燦一色楓林豈讓柿葉赤光映<lb/>
石巖好登陟眼中勝景誰盡得薄暮翠嵐藏秀月又黒<lb/>
<pb n="KR4e0216_WYG_002-41b"/>
姑射仙子夜遊信能識天與元精豁胸臆後園獨種蟠<lb/>
桃核仙果熟時未敢食欲獻聖皇咀味躋壽域汾水朝<lb/>
宗流不息上方龍劍到手除荆棘更剗長安路平通萬<lb/>
國直臣共佐唐虞徳漁樵各生計官吏不虛職澶州正<lb/>
對燕京北欲命良工寫此圖髙掛不出乎半間之壁主<lb/>
人坐賞最珍惜神遊中宵乗彼蒼涼片月白<lb/>
　　栁川園亭宴集同孔老賦<lb/>
郭北林園開洞府王孫又是青山主一杯雲影座中天<lb/>
<pb n="KR4e0216_WYG_002-42a"/>
半壁泉聲厨内雨掬水清心猶易醒竹隂聊爾話丹經<lb/>
西河自有名家賦龍在深潭見地靈<lb/>
　　寓居東園蘭軒主人索詩賦此以應<lb/>
邇來城市厭紛擾借居名園得幽討有妾厨下事晨炊<lb/>
門外蒼苔閒自掃煙火恐妨松竹清清風宜詩起常蚤<lb/>
脩竹赤霞映虚忩不異圖中小蓬島鑿池栽藕生紅蕖<lb/>
疊石成山發瑶草吾聞此地昔荒涼始知勝景由人造<lb/>
王孫布置亦經綸醉客飛揚倍詞藻百花欄内秋轉芳<lb/>
<pb n="KR4e0216_WYG_002-42b"/>
昨宵風雨為花惱深沈曲折人忽迷兹可還丹隠仙老<lb/>
前起髙樓後築臺徙倚披雲天浩浩太行一髪望中横<lb/>
放浪乾坤此懐抱共憐滿院叢桂香應憶淮南著鴻寳<lb/>
坐來且檢種樹書地濶根長樹更好待君夜話濁醪杯<lb/>
月白空庭再傾倒<lb/>
　　蜀中行贈李仲白<lb/>
蠶叢之國千山阻漂泊西南爾何苦客子畏人澆俗間<lb/>
孔融不見誰為主出門感慨非中原黄葉幾凋烏桕樹<lb/>
<pb n="KR4e0216_WYG_002-43a"/>
玉壘悲歌萬里雲錦江卧病三秋雨久罹患難何所營<lb/>
物色蕭條有環堵九口流離半死生兒女遺骸寄兹土<lb/>
夢繞髙都身未歸淚灑春風啼杜宇十年亡命聊定居<lb/>
當道其如有豺虎浮雲忽散青天回靈劍方彈紫氣吐<lb/>
去時三峽逐驚濤直犯蛟龍蕩雙櫓歸時棧閣下知難<lb/>
秦塞桑村聞社鼓田園第宅屬他人衰白相憐獨鄰父<lb/>
上書北闕心事明莫戀西山舊茅宇話盡艱虞殊慘然<lb/>
樽前促膝更千古古來豪貴何足論名臣屈指對君數<lb/>
<pb n="KR4e0216_WYG_002-43b"/>
　　嵗杪行上徳平鎮康安慶三王<lb/>
陶潛昔日居柴桑諸兒嬉戲時相將吾生多累何感傷<lb/>
况復離合殊無常燭兒長成亦自强解念衰頽來異鄉<lb/>
敝裘風雪能禁當心事未了向平忙其如旅館惟空囊<lb/>
空囊出暴懸斜陽欲收元氣通詩腸山林胡為忌老狂<lb/>
倏忽雲起天迷茫似恐奪秀歸東方憑髙舉手酧一觴<lb/>
千峯萬壑幽思長豈獨杖藜經太行更搜五嶽成文章<lb/>
奚奴竊笑立我傍謂予晩節比松篁却與片時閒商量<lb/>
<pb n="KR4e0216_WYG_002-44a"/>
窮冬幾促典衣裳只須擁衾不下牀梅花春信隔宫牆<lb/>
終朝岑寂對氷霜汝曹好為掃中堂垂簾兀坐焚名香<lb/>
神遊四海同春光春光顔色不淒涼于今好客多淮王<lb/>
　　春雪柬左溪子<lb/>
王孫毎招重詞賦坐對山川秋欲暮鴉背斜陽醉後天<lb/>
馬頭涼雨歸時路我去三闗一寄情今春又客太原城<lb/>
積雪滿庭人不到卧看說苑憶更生<lb/>
　　登太原城樓送李郡丞叔東移任平陽<lb/>
<pb n="KR4e0216_WYG_002-44b"/>
㑹晤何遲别太早白首相違感衰草郭南咫尺望飛旌<lb/>
况復青山之外紅塵道渡汾水向平陽一官兩佐郡突<lb/>
見君才長兵散潢池盡赤子能使人家悲又喜是非定<lb/>
矣多薦書蕭艾何曾混蘭芷河東城上垂楊秋河東城<lb/>
下滄波流父老歡迎那更愁仍是去年李霍州從今姑<lb/>
射洞前或有夢心清得與仙人遊<lb/>
　　送楊玉伯歸涇陽<lb/>
鳳鳳城南楊栁絲當春嬝嬝牽别離古人折贈意偶爾<lb/>
<pb n="KR4e0216_WYG_002-45a"/>
至今千里傳相思風吹栁花正西去黄鸝喚春春不住<lb/>
落日闗河悵逺人青絲白馬歸三秦壯年不歎功名薄<lb/>
獨將寳劍淹風塵有時大笑對樽酒七雄能戰不能守<lb/>
燕昭之策非逺圖空使黄金髙北斗君才落落誰見知<lb/>
且向滄浪隨釣叟秋來水上煙雲重慎勿濯足驚魚龍<lb/>
　　題陳中貴園亭<lb/>
去秋亭館曾招客幾處張筵到深夕花竹學成金谷園<lb/>
池塘倒揷錦川石昨經春雪復來遊古木閒雲淡若秋<lb/>
<pb n="KR4e0216_WYG_002-45b"/>
尚憶歌童唱新調醉來拍手見風流<lb/>
　　雨雪曲酬戴錦衣伯常見贈<lb/>
窮冬雨雪白浩浩薊門萬木驚春早横笛誰吹出塞聲<lb/>
梅花亂落闗山道海雲不散寒悠悠客懐無那空倚樓<lb/>
有人忽贈陽春曲坐吟驅我羇旅愁風流云是楚望子<lb/>
家在郢中四十里三十年來錦作衣天顔咫尺多清輝<lb/>
金闕門中鳴珮入玉河堤上揺鞭歸歸來對酒興不盡<lb/>
月明更奏飛龍引<lb/>
<pb n="KR4e0216_WYG_002-46a"/>
　　送李侍御化甫巡邊<lb/>
絶漠黄雲浩莽莽層氷大雪幾千丈一夜壓倒燕然山<lb/>
白日不照北海上海色欲凍慘不流鯨鯢僵卧天呉愁<lb/>
朔風獵獵吹不休千山埋部落萬山失馬牛安得壯士<lb/>
彎弧䇿紫騮君王一怒靜邊塵使者乗驄當北巡行看<lb/>
勲業上麒麟倚長劍蘇烝民<lb/>
　　中秋寄南都馮戸部汝言去嵗此夕㑹汝言潞陽<lb/>
　　　時警兵變感舊賦此<lb/>
<pb n="KR4e0216_WYG_002-46b"/>
小樓獨坐悲秋光美人阻絶天一方叢桂花開欲同醉<lb/>
其如南北成參商燕塞干戈朔氣動秣陵風雨江濤長<lb/>
憶昔中秋潞水陽相逢月下傾壺觴金波可愛不可掬<lb/>
清宵宛在氷雪堂倚樹髙歌起烏鵲星河欲落天蒼茫<lb/>
離亭向曉初分手歘見沙塵犯街栁驛路時時問捷書<lb/>
都城夜夜聴刁斗朝廷有意訪賢才將士于今嚴戰守<lb/>
募兵千里屯京師日散黄金無盡期海内誅求信不易<lb/>
艱難早晩君王知謝安髙卧欲何補馮唐老來應自悲<lb/>
<pb n="KR4e0216_WYG_002-47a"/>
宦遊旅食兩不見莽莽風煙各京甸昨聞寳劍賜嫖姚<lb/>
五都俠兒爭習戰上林鶗鴂秋一鳴北極浮雲日千變<lb/>
三呉凋敝若為看何當疏奏明光殿<lb/>
　　冬夜徐子與宅同梁公實宗子相食黄精作<lb/>
薊門古木摧寒聲海月未髙庭雪明主人掩戸自幽寂<lb/>
客來盤薦多黄精昨日盈筐走道侣囂塵難得山中情<lb/>
春苗滿山被甘雨正色獨從靈土生斵來一烹倏變化<lb/>
咀之入𤣥筋骨輕我亦狂歌避世者何當辭家從向平<lb/>
<pb n="KR4e0216_WYG_002-47b"/>
名山大澤無不有手把長鑱行復行龍蛇深藏雪没徑<lb/>
時有白雲相送迎青天茫茫發孤嘯悠然直與元化并<lb/>
海鶴傳書約三子共躡九霞遊赤城<lb/>
　　朱樓曲<lb/>
朱樓峩峩江之浦中有美人弄機杼引領望之路脩阻<lb/>
鶗鴂鳴兮凋芳杜我有所懐未敢語吁嗟歸來重延佇<lb/>
朱樓峩峩江之干中有美人織素紈引領望之路險難<lb/>
鶗鴂鳴兮凋芳蓀我有所懐未敢言吁嗟歸來重汍瀾<lb/>
<pb n="KR4e0216_WYG_002-48a"/>
　　走筆效太白歌行寄上瀋王殿下<lb/>
少遊燕趙間亦有燕趙氣大徳不易酬俯仰在天地天<lb/>
地無言覆載我兩髩全白齒半墮匣中寳劍蓄龍精四<lb/>
海歴遊無不可時逢厚俗且為家寧羡淮南叢桂花人<lb/>
生知遇非偶爾枚馬聚散殊堪嗟君不見太行天設中<lb/>
原春顛崖直上幾千尺願作峯頭一片雲飛向宫城朝<lb/>
復夕西風若肯徐徐吹風雲長㑹無盡期<lb/>
　　再寄沈㕘政敬叔<lb/>
<pb n="KR4e0216_WYG_002-48b"/>
一騎飛去南陽城亂山不斷雲縱横奔流觸石聚風雨<lb/>
七十二灣河水聲水聲清徹何人耳隠侯樓上正徙倚<lb/>
邇來宦遊梁楚間豐年祲嵗闗憂喜問君草疏當時心<lb/>
儼對神明瑣闈裏回瞻北極紫微垣落月鳴鐘宿鴉起<lb/>
欹枕遐思誰復同四海蒼生不寐中洛城有客自神㑹<lb/>
古今勝事歸豪雄不見諸葛舊廬没秋草誰卧煙霞空<lb/>
自老<lb/>
　　傷劉羽泉總制<lb/>
<pb n="KR4e0216_WYG_002-49a"/>
頻年楚越徵兵路能使秋陽破海霧旌鉞威中春萬家<lb/>
歌謡聲裏霜千樹當朝將才多壯圖或戰或守清江湖<lb/>
呉地干將氣猶盛接天愁色滿新都<lb/>
　　送呉山人子充遊雲中<lb/>
春寒攬貂裘蹀躞驅紫騮問君去何許云是塞門遊丈<lb/>
夫安肯棲故丘北向龍沙天盡頭蘇武城頭積雪滿李<lb/>
陵臺上孤雲愁二子杳然不可見神交千古心悠悠眼<lb/>
前陳迹增感慨彈鋏悲歌回素秋燕然之山忽改色金<lb/>
<pb n="KR4e0216_WYG_002-49b"/>
河之水翻倒流風吹大荒落日慘胡鴈驚飛不復留此<lb/>
時踟蹰多隠憂百年意氣懐朋儔獨自磨崖題賦罷還<lb/>
來共醉長安樓<lb/>
　　暮雨送春<lb/>
花盛春將歸豈待百花飛有人獨先見感嘆當斜暉霍<lb/>
家豪貴從頭數金谷繁華無定主客邊杯酒且酣歌向<lb/>
夕閉門風又雨<lb/>
　　登城歌<lb/>
<pb n="KR4e0216_WYG_002-50a"/>
古賢哲兮擇交遊世無漆兮膠莫投彼何人兮非俗流<lb/>
大徳在心兮不可酬直言數兮生釁尤枳棘當路兮我<lb/>
孔憂登髙樓兮望九州孰為友生兮嗟未休<lb/>
　　雨雹有感呈宋大㕘<lb/>
客忩午睡晩來起簾外明明一庭水云是雨工碎却隂<lb/>
山氷雷電相驅寒色裏擊瓦驟破羣雀驚迸階倒回衆<lb/>
兒喜癡兒不解老夫憂指㸃門前說未休蒼生所望在<lb/>
禾黍更欲餽餉供邊頭于今宋玉夜無寐豈待落木方<lb/>
<pb n="KR4e0216_WYG_002-50b"/>
悲秋<lb/>
　　瞻逺樓為宋大㕘伯鎮賦<lb/>
古姚州郭西别業開林丘花石夾階小𤣥圃極天形勝<lb/>
當髙樓况復三台之峯最秀拔嵐光直向空中浮畫棟<lb/>
雕甍耀日月倒寫丹碧澄溪流忩含滄海越東雨簷接<lb/>
明河天上秋啼烏一聲重悲嘅淒風忽起蒹葭洲君不<lb/>
見混茫萬古魚龍國下通地軸深叵測倏蕩煙霞曠望<lb/>
間四時元氣浩無極衆島波翻幾㸃青日初隠見扶桑<lb/>
<pb n="KR4e0216_WYG_002-51a"/>
色隂晴變幻入揮毫不到𡨕搜未易得神㑹動千里豈<lb/>
獨窮目力逝水與孝思悠悠兩不息更堪嵗晚對氷霜<lb/>
主人懐抱復誰識<lb/>
　　晩登洛陽城西望靈寳寄懐許太守令夫<lb/>
薄暮髙城獨延佇望中飛鳥没煙樹峴山何異楚天雲<lb/>
盤澗更連秦甸雨二十年來春草長兒童牧馬向斜陽<lb/>
廣州人覩磨崖賦北指中原說大方<lb/>
　　寄金廣文<lb/>
<pb n="KR4e0216_WYG_002-51b"/>
漢廷誰復憐才子謫去長沙幾千里三楚寒雲過鴈聲<lb/>
九疑秋色揺江水騷人自古悲秋風黄陵廟前斑竹叢<lb/>
惆悵湘靈杳何處試聴瑶瑟月明中<lb/>
　　寄謝車國醫元吉<lb/>
西來苦詩思力疾自河汾訪爾園亭共幽事疎籬擁菊<lb/>
當斜曛能為膏肓驅二豎更談命脉經宵分天應不忌<lb/>
徐陳輩使我得遇長桑君擬渡三江弄明月漫遊五嶽<lb/>
披髙雲山川留得放歌叟杖頭百錢且沽酒有藥可扶<lb/>
<pb n="KR4e0216_WYG_002-52a"/>
垂老身檢方已見回生手相逢兩幸無重輕詩與爾名<lb/>
同不朽奚童驅馬一函書人在髙都幾翹首所懐况值氷<lb/>
雪晨去年傾蓋知予真黄鳥鳴時好乗興遥認門前楊<lb/>
栁新恐君采藥山中去悵望桃花各自春<lb/>
　　　雪中偶過李鴻臚東明宅留酌因懐盧太史濬卿<lb/>
　　　　劉少㕘才甫王侍御子梁張戸曹聚甫<lb/>
前雪未消今雪來寒侵宫殿朝不開昆池凍合石鯨卧<lb/>
玉笛喚春催落梅白日逺迷涿鹿野黄雲低暗軒轅臺<lb/>
<pb n="KR4e0216_WYG_002-52b"/>
鐵甲如氷戰士苦城頭飢烏啼正哀北風吹人僵欲死<lb/>
驅馬不動空徘徊道傍官舍何幽寂我亦山隂乗興客<lb/>
入門自拂謝莊衣開樽為我破寒色中懐傾倒醉不辭<lb/>
春燈吐花向深夕同鄉朋舊各天涯緑髩憂時誰易白<lb/>
宦情客計成睽違海鴈江魚斷消息重來清夜益相思<lb/>
月明偏照燕京陌<lb/>
　　馬上贈羅山甫<lb/>
有客翩翩時並馬壯遊氣激風霜下邊笳聲斷盧龍天<lb/>
<pb n="KR4e0216_WYG_002-53a"/>
塞草寒深涿鹿野皂鵰飛從西北來彎弓欲射空徘徊<lb/>
聖代虛名莫輕取朔雲低暗黄金臺<lb/>
　　秋夜雲峯書齋餞别賦得秋字<lb/>
丈夫平生何所求百年與世同沈浮枕上一思動萬里<lb/>
黄金容易齊山丘君家父子繼劉向時振藻思多𡨕搜<lb/>
著書堆案未滿意眼前豈暇觀蜉蝣君不見五龍山上<lb/>
千松稠松枯石爛名應休况今樂善存古道日無俗擾<lb/>
軒庭幽晚來有客自延欵呼童出典青綺裘髙燭結花<lb/>
<pb n="KR4e0216_WYG_002-53b"/>
照几席西風吹動湘簾鈎共談世務復文字賔主相看<lb/>
俱白頭笑我吟詩胡不飲清時獨抱三閭愁詎知醉客<lb/>
輕王侯劍歌豪氣不能收豪氣混茫隘江海彎弓欲向<lb/>
扶桑遊巨濤歘騰在跬步翻空不定風颼颼萬蜂䘖珠<lb/>
奪明月鼇魚背上信宿留仙侣相將踏紫霧纔窮三島<lb/>
仍十洲肯學書生拘細論寓言聊爾從莊周人生大小<lb/>
各有志豈徒衰老工雕鎪龍蛇已藏地窟夜鷹隼爭擊<lb/>
天闗秋君還閉扉我行路揚鞭西北指并州故人相逢<lb/>
<pb n="KR4e0216_WYG_002-54a"/>
說曠達空囊去住能自由託乗山川隨處賦姑射洞開<lb/>
石髓流山靈為喜標形勝禁彼衆鳥無啁啾翠華杳然<lb/>
弔漢武白雲汾水空悠悠英雄不遇生太晚何時且遂<lb/>
田園謀漳河之源自發鳩因憶鄴中走馬經長楸徐陳<lb/>
零落罷歡宴不聞廣殿彈箜篌驚心兩墮井梧葉嗟哉<lb/>
太行何阻脩上黨有待幾朋儔黄花正開酒新篘定約<lb/>
登髙醉九重滿天秋色當西樓<lb/>
　<lb/>
<pb n="KR4e0216_WYG_002-54b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　四溟集巻二<lb/>
</p>
<p>
</p>
  </div>
<div>
<head>四溟集巻三</head> <lb/>
    <p>
<pb n="KR4e0216_WYG_003-1a"/>
欽定四庫全書<lb/>
　四溟集巻三<lb/>
　　　　　　　　　　　　　明　謝榛　撰<lb/>
　五言律詩<lb/>
　　武皇巡幸歌<lb/>
神武驅兵日南征氣赫然射蛟江水上立馬石城邊羽<lb/>
檄飛三楚霓旌拂九天功成凱歌夜月色送樓船<lb/>
　　二<lb/>
<pb n="KR4e0216_WYG_003-1b"/>
齊魯巡遊地蒼生見紫㣲晴雲隨鷁舫春水照龍衣柳<lb/>
畔千官擁沙邊七校圍觀魚移白日鼔吹月中歸<lb/>
　　三<lb/>
玉輦衝寒色蕭蕭八駿鳴兔河冰上過狐嶺雪中行撫<lb/>
劍羣蠻遁彎弓百獸驚當年赤帝子空到白登城<lb/>
　　四<lb/>
年少羽林郎嚴冬較獵忙旌旗開御道劍㦸擁長楊飛<lb/>
去五花馬射來雙白狼中官傳賜酒甲胄拜君王<lb/>
<pb n="KR4e0216_WYG_003-2a"/>
　　有感<lb/>
薄伐元中策論兵自古難漢唐頻拓地將帥幾登壇絶<lb/>
漠兼天盡交河蕩日寒不知大宛馬曾復到長安<lb/>
　　春夜即事<lb/>
春草非吾土春宵還自悲庭虛風稍靜簾捲月何遲久<lb/>
病兒知藥長吟妻解詩他年學耕稼肯負鹿門期<lb/>
　　麗情曲<lb/>
昔㑹春江曲美人知我心朝遺白玉佩夕贈紫璚琴夢<lb/>
<pb n="KR4e0216_WYG_003-2b"/>
入楚天逺愁連湘水深刺桐花又落黄鵠斷佳音<lb/>
　　春宫詞<lb/>
盈盈上陽女愁思起中宵月白璚窓靜花深玉輦遥曉<lb/>
霞憎國色春栁妒宫腰不見長門賦傷心有阿嬌<lb/>
　　清凉山秋夜聽兒元燦彈琴<lb/>
吾兒解幽事露坐一彈琴聲落石崖迥興當秋夜深潭<lb/>
龍乘月色山鬼傍松隂颯颯天風起清商滿翠岑<lb/>
　　暮秋對雨感懐<lb/>
<pb n="KR4e0216_WYG_003-3a"/>
山昏雲到地江白雨連天鴻雁寒無賴芙蓉秋可憐旅<lb/>
懐聊獨酌世事且髙眠悽惻登樓賦誰知王仲宣<lb/>
　　俠客行<lb/>
家住渭橋邊追隨俠少年鬭雞輸寶劍逐兔落金鞭日<lb/>
下長楸陌霜髙太白天新從霍驃騎裘馬獨翩翩<lb/>
　　秋野<lb/>
地闊清霜滿林寒赤葉稀野雲秋澹澹山日晚輝輝殺<lb/>
氣三河動邊聲一騎飛中原多猛士誰解晋陽圍<lb/>
<pb n="KR4e0216_WYG_003-3b"/>
　　暮秋即事<lb/>
十見黄花發孤樽思不勝闗河秋後雁風雨夜深燈留<lb/>
滯悲王粲交游憶李膺相隨少年子走馬獵韓陵<lb/>
　　同宋子純杜約夫晚渡漳河訪李淑東<lb/>
幽期何憚逺秋色滿山川月出平林外人行落雁邊水<lb/>
村時下馬沙岸夜呼船正有東籬菊相拚醉裏眠<lb/>
　　宿淇門驛感懐<lb/>
駐馬淇門夕空堂暑氣徂暝煙官樹合寒雨驛燈孤濁<lb/>
<pb n="KR4e0216_WYG_003-4a"/>
酒聊幽興悲歌亦壮圖相違舊朋好三徑日荒蕪<lb/>
　　毛侍御仁甫幽居<lb/>
早年歸别業髙枕逺浮名樹杪孤雲度門前一水横黄<lb/>
花留晚計白鳥識幽情為愛嵇中散疏慵是飬生<lb/>
　　登天壇山<lb/>
直上斷岸懸﨑嶇一徑緣白雲秋滿壑紅樹老參天神<lb/>
䕶軒皇鼎靈通太乙泉何由結丹侣共此學長年<lb/>
　　春園<lb/>
<pb n="KR4e0216_WYG_003-4b"/>
水村人寂寂遲日敞柴闗菜甲春初細園丁雨後閒沙<lb/>
邉來白鳥栁外出青山此地多幽意行歌薄暮還<lb/>
　　送杜太僕謫荆州<lb/>
謫宦三千里誰憐賈傅才漢江秋月上楚岫夜猿哀心<lb/>
事登樓賦年光落㡌臺知君最愁絶湘雁逐春來<lb/>
　　南園秋暮<lb/>
地僻青山近庭空白露漙鳴蟬秋共老落木夜多寒惆<lb/>
悵鄉書滯疏慵世路難遥思籬下菊兒女不同看<lb/>
<pb n="KR4e0216_WYG_003-5a"/>
　　隆慶道中有感<lb/>
馬度黄雲塞鵰飛白草原兵戈連歲動霜霰入秋繁農<lb/>
業千家廢人煙幾處存中途有行子佇目亦銷魂<lb/>
　　榆林道中言懐<lb/>
秋風吹短褐長嘯過居庸羸馬有歸思枯蓬無定蹤山<lb/>
横邊色斷日沒野隂重旅髩成衰颯誰知阮嗣宗<lb/>
　　初冬夜同李伯承過碧雲寺<lb/>
並馬尋名寺登髙藉短笻飛泉鳴古澗落月在寒松石<lb/>
<pb n="KR4e0216_WYG_003-5b"/>
路經千轉雲巖復幾重人間多夢寐誰聽上方鐘<lb/>
　　送史徳龍下第歸江都<lb/>
送送蕪城客南歸暫索居沙雲鷗鳥畔江雨稻花初白<lb/>
髪愁看鏡青山坐讀書漢庭知已在早晚薦相如<lb/>
　　暮春晦夜同馮汝強汝言昆季餞别章行人景<lb/>
　　　南使上黨得光字<lb/>
官舍延星使燈前數舉觴何當添夜漏聊復駐春光鴻<lb/>
雁北來盡闗山西去長贈君有芳草歲晏莫相忘<lb/>
<pb n="KR4e0216_WYG_003-6a"/>
　　夏夜獨坐披襟當風頗有秋意賦此寄懐<lb/>
散髪南樓夜翛然披素襟蛩聲依草際螢火落牆隂老<lb/>
破當年夢秋生久客心遥思苔石上坐聽美人琴<lb/>
　　夏夜集王元美宅同朱伯鄰馮汝言吳峻伯徐<lb/>
　　　汝思李于鱗得絲字<lb/>
獻賦長為客風塵髩易絲投珠還自惜倚玉幾相知庭<lb/>
曠生秋早城髙度月遲聊同河朔宴定擬竹林期<lb/>
　　禪林寺贈本無上人<lb/>
<pb n="KR4e0216_WYG_003-6b"/>
步屧來金界鳴鐘落翠微松隂迴古殿山氣入秋衣身<lb/>
向諸天老心從初地歸後期薜蘿月寧遣夢中違<lb/>
　　盤山最髙峯遲應瑞伯不至<lb/>
仄徑髙盤壁孤峯半揷天人行飛鳥上袖拂落霞邊澗<lb/>
水寒逾咽山花晚自妍一樽遲儔侣松月向誰圓<lb/>
　　楊以時復逰都下<lb/>
亂後相逢日論交半已非謀生雙髩改感舊十年歸帆<lb/>
落煙中浦琴鳴竹裏扉重來傍燕市霜露滿秋衣<lb/>
<pb n="KR4e0216_WYG_003-7a"/>
　　夜集有客憶江南梅花<lb/>
坐有三吳客天寒重所思梅花何處發春信隔江遲雪<lb/>
月揺疏影山村出幾枝羅浮遥入夢鄰笛不須吹<lb/>
　　除夕示兒元炳兼憶元煇諸兒<lb/>
對汝還成嘆寒更坐轉深異鄉垂老計春草隔年心蠟<lb/>
炬明殘夜天風破積隂遥憐幾稚子酒罷一長吟<lb/>
　　重過張氏園林二首<lb/>
駐馬深林下名園兩度遊獨尋花裏徑更上竹西樓池<lb/>
<pb n="KR4e0216_WYG_003-7b"/>
鳥閒相語山雲澹不流却思離亂日松菊負髙秋<lb/>
　　二<lb/>
隨處擕鳩杖狂時倒鶡冠晚山當座出風竹滿樓寒獨<lb/>
酌世情逺長歌春事殘不知桃李發白首幾迴看<lb/>
　　曉起<lb/>
曉起正科頭時聞花外鳩出門疎雨歇倚杖斷雲流緑<lb/>
草偏依水青山半入樓况逢春酒熟不負嗣宗遊<lb/>
　　晩過西湖<lb/>
<pb n="KR4e0216_WYG_003-8a"/>
悵望西山路曾經塞馬過重來把楊栁獨立向煙波日<lb/>
影峰頭盡春寒湖上多漁樵一相見猶為話兵戈<lb/>
　　夜自西湖循甕山同玉峰上人歩歸蘭若<lb/>
湖色冷春衣沙禽夜尚飛路隨山下轉僧伴月中歸祗<lb/>
樹藏金界禪燈出翠微他年謝靈運結社願無違<lb/>
　　秋夜柬李通政子漸<lb/>
燕地逢君晚秋來樽酒期桂花相對夜烽火共憂時月<lb/>
隠長安樹雲低太液池誰能上封事獨有納言知<lb/>
<pb n="KR4e0216_WYG_003-8b"/>
　　秋夜柬張給事仲安<lb/>
青𤨏鄰丹禁天階逼斗樞宫雲兼樹冷海月傍簾孤諫<lb/>
草勞深思年華感易徂相逢北來使幾為問邊隅<lb/>
　　冬夜范憲伯堯卿宅同許憲副子春得天字<lb/>
宦情與客思歲杪共悠然雲暗春前樹山明雪後天浮<lb/>
沉惟短褐聚散幾芳筵莫惜今宵醉相期動隔年<lb/>
　　趙王枕易見寄<hi>有酒熟花香春未老好携書劒早歸來之句</hi>
江海通元氣風雲入浩歌行人猶未返芳草欲如何沙<lb/>
<pb n="KR4e0216_WYG_003-9a"/>
晚閒鳬雁山春秀薜蘿淮南賦招隠悽惻感情多<lb/>
　　留别郭學士質夫<lb/>
學士同樽酒相知老去深青雲司馬賦白日董狐心春<lb/>
氣浮東閣晴光動上林應憐多病客歸卧薜蘿隂<lb/>
　　元夕道院同公實子與于鱗元美子相五君得家<lb/>
　　　字<lb/>
長空月正滿遊騎隘京華夜火分千樹春星落萬家乘<lb/>
閒來紫府垂老問丹砂笙鶴歸何處依稀見彩霞<lb/>
<pb n="KR4e0216_WYG_003-9b"/>
　　憶王屋山<lb/>
昔探王屋勝猶憶杖藜初野老窺丹洞山靈䕶寶書雲<lb/>
生苔壁暗松響石壇虛欲訪煙蘿子茫茫失舊廬<lb/>
　　寒食旅懐<lb/>
薊北驚寒食淹留幾自嗟春風來燕子落日在桃花丘<lb/>
隴行邊淚江湖夢裏家不知疏懶客何物是生涯<lb/>
　　還鄴二首<lb/>
客路多芳草還家春服成交游嗟獻賦妻子問謀生自<lb/>
<pb n="KR4e0216_WYG_003-10a"/>
得山林計深知猿鳥情一樽吟薄暮風雨閉柴荆<lb/>
　　二<lb/>
迢遥嚢橐輕詞客本無營久别兒孫大初歸雞犬驚幾<lb/>
年違舊業多事感浮生坐倚中庭樹春風可寄情<lb/>
　　登泰山<lb/>
登攀絶頂處封禪斷碑文古洞尋丹液秋衣拂紫氛下<lb/>
飛闗塞雁東接海天雲惆悵秦松在寒濤空自聞<lb/>
　　春同陳郎中汝忠登鄴城兼寄于鱗子與<lb/>
<pb n="KR4e0216_WYG_003-10b"/>
有客停驂日重城共一登晴煙開北渚春色上西陵中<lb/>
論懐徐幹髙風識李膺薊門芳草路千里興堪乘<lb/>
　　暮秋東園餞别鄒子序<lb/>
老大交彌重窮愁賦可傳對君猶故國嗟我異當年砌<lb/>
冷蛩邊草霞明雁外天菊花留醉客秋色滿離筵<lb/>
　　暮秋大伾山禪院同孟得之盧次梗醉賦<lb/>
勝遊隨故侣幽興在禪林石上晴雲起松間晚磬沉青<lb/>
山無久客黄菊有歸心我亦悲秋者樽前學楚吟<lb/>
<pb n="KR4e0216_WYG_003-11a"/>
　　寄吳總戎子陽<lb/>
黄鬚鄴下子威振北征年萬里能籌國三秋長在邊草<lb/>
枯馳馬地霜冷射鵰天燕趙多豪士論功誰更先<lb/>
　　寄李殿元子實<lb/>
暫假淮南去長吟桂樹秋自知班史在還結楚騷流山<lb/>
色朝侵榻江聲夜滿樓應懐金馬詔春水送仙舟<lb/>
　　野興<lb/>
獨眺西山色蒼然風物繁漁樵秋草路雞犬夕陽村積<lb/>
<pb n="KR4e0216_WYG_003-11b"/>
水明荒澤閒雲度廣原阮宣今已矣沽酒共誰論<lb/>
　　髙枕<lb/>
垂老惟髙枕經秋不到城孤吟來鳥雀萬事掩紫荆野<lb/>
曠浮雲色庭虛落葉聲秪應鄰叟過共話薜蘿情<lb/>
　　晚眺<lb/>
寒日下西陵漳河晚渡冰孤城歸獵騎雙樹隠禪燈野<lb/>
眺心何逺巖棲老未能翻憐戎馬日愁思坐相仍<lb/>
　　歲暮宴李太守于鱗宅<lb/>
<pb n="KR4e0216_WYG_003-12a"/>
别來吾叟老薊北尚征塵詞賦偏憂國聲名實在人風<lb/>
驅平野霧地轉濁河春俠氣空成嘆荆卿舊入秦<lb/>
　　二<lb/>
為郎殊客禮領郡重予招積雪留孤舘飛觴動幾宵有<lb/>
家何處定多難此身遥國士淹今日應悲豫讓橋<lb/>
　　送别楊中貴使武當<lb/>
登覽君何處雲霞滿太和身輕鳥外轉心定虎邊過紫<lb/>
極飄鐘磬丹梯上薜蘿采芝獻帝子靈秀得來多<lb/>
<pb n="KR4e0216_WYG_003-12b"/>
　　春日大風集馬雲從園亭有感<lb/>
春風何太急野水忽波瀾天逺孤鴻落亭虛萬竹寒田<lb/>
園殊愛靜稼穡久知難百感逢今日蕭條醉裏看<lb/>
　　送鄴宰石中美轉永州别駕<lb/>
策馬零陵道闗山渺萬重霜明三楚樹雲亂九疑峰宦<lb/>
迹驚秋草憂心坐曉鐘佩刀應不負幾為問邊烽<lb/>
　　初春侯兵憲舉舜宅同潘别駕時乘賦得明字<lb/>
共酌憲臺晚揮觴催賦成旅懐春慘澹吾髩雪分明倚<lb/>
<pb n="KR4e0216_WYG_003-13a"/>
竹三湘夢披雲五嶽情有人正吹笛風散落梅聲<lb/>
　　暮秋夜柬宗上人<lb/>
山城揺落夜感慨幾人同舊舘殘孤燭秋原老百蟲才<lb/>
疏漂泊際心定寂寥中亦有逃禪意明朝過逺公<lb/>
　　登樓晩眺逹軒子同賦<lb/>
客子聊乗興王孫共倚樓風煙平野夕砧杵異鄉秋半<lb/>
醉還成賦同懐豈倦遊望中有漳水解傍鄴臺流<lb/>
　　秋夜宿東林寺<lb/>
<pb n="KR4e0216_WYG_003-13b"/>
籠中一燈盡籠外幾蛾回夜久僧同話霜明門半開寒<lb/>
聲虛竹院秋色凈蓮臺還擬東林約孤笻踏月來<lb/>
　　次張祐金山寺之韻<lb/>
孤絶寒逾逈蒼茫夜不分僧歸依島月龍定縮江雲天<lb/>
漢窓前合風濤枕上聞好沽𤓰步酒詩思在微醺<lb/>
　　除夕西巖君見過同酌<lb/>
春光在何許客裏只燈花分却梅忩興來尋草舍家夜<lb/>
寒餘巷雪暝色聚城鴉明日誰同醉應思舊歲華<lb/>
<pb n="KR4e0216_WYG_003-14a"/>
　　春日書懐<lb/>
逺道馳鄉夢歸期隔歲華山川醉裏賦雞犬客中家巷<lb/>
僻餘春雪城髙駐晚霞鄰翁訝疏懶相見問生涯<lb/>
　　送徐生歸臨清<lb/>
婚嫁了心事翻多千里情闗山渺行色風雨緩歸程舊<lb/>
業浮雲盡新愁芳草生故園春又老黄鳥斷腸聲<lb/>
　　夜過昭覺禪院因憶懶上人同南泉西巖西池<lb/>
　　　諸丈賦得嗟字<lb/>
<pb n="KR4e0216_WYG_003-14b"/>
重到談經處蕭條人共嗟禪心餘貝葉老眼訝天花孤<lb/>
磬風猶裊雙松月自斜太虛渺無際知是逺公家<lb/>
　　昭覺禪院同南泉西巖二君賦得天字<lb/>
相約多幽事頻來有靜緣法雲髙捧月祗樹暗藏天垂<lb/>
老堪投社無心自㑹禪誰為息機者黙坐奕碁邊<lb/>
　　寄孔方伯汝錫<lb/>
事有闗天地誰當著述名山林一身重鐘鼎幾人輕芳<lb/>
樹杯中色流泉枕畔聲應憐玉堂月遊宦老方城<lb/>
<pb n="KR4e0216_WYG_003-15a"/>
　　次張汝任圓通閣餞别韻<lb/>
倚閣憐分袂祗園夜尚遊松深孤磬落杯滿數星浮别<lb/>
浦蒹葭暗他鄉蟋蟀秋誰知獨醒者平子不同愁<lb/>
　　雲川書齋同雲洲諸丈留别賦得多字<lb/>
六月期幽賞銀塘有芰荷詩從年老健情到别時多夜<lb/>
濕草間露秋横天上河王孫共今夕郢調付雲和<lb/>
　　七夕敬誠二君餞别得秋字<lb/>
北斗掛城頭明河逈不流人間清露夜天上白榆秋聚<lb/>
<pb n="KR4e0216_WYG_003-15b"/>
散多岐路悲懽自女牛誰知老來拙回首故鄉樓<lb/>
　　積雨感懐<lb/>
積隂無曉夜雲氣壓城頭雀共疎簷雨人同老樹秋晉<lb/>
山何慘色汾水亦横流此俗非荆楚鄉心重倚樓<lb/>
　　暮雨<lb/>
坐聽蕭蕭急無風池亦波庭花秋幾許忩雨夜偏多老<lb/>
矣鄉闗夢悲哉燕趙歌不須臨曉鏡空自嘆蹉跎<lb/>
　　秋日自遣<lb/>
<pb n="KR4e0216_WYG_003-16a"/>
甘向清時隠無令素願乖存虛饒氣色撥累緩形骸葉<lb/>
響風前樹苔青雨後階何須學宋玉登眺苦秋懐<lb/>
　　中秋有感<lb/>
客邊無節序吟嘯往時同故里苔三徑名園桂幾叢琴<lb/>
樽孤夜月朋舊各秋風坐對青山好蒼茫灝氣中<lb/>
　　郊送張肖甫<lb/>
平子愁能賦予愁更幾何淚中心事盡客裏世情多青<lb/>
眼交仍好黄花節又過離亭獨悵望車馬渡汾河<lb/>
<pb n="KR4e0216_WYG_003-16b"/>
　　秋懐<lb/>
東望太行路巉巖幾斷崖易歸千里夢難遣九秋懐夜<lb/>
色霜明樹寒聲葉滿階著書思趙邸靜掩舊茅齋<lb/>
　　無營<lb/>
無營詩亦苦謾説有營勞鳥宿三更轉松凉孤月髙客<lb/>
情疏晚計人事重秋毫我欲棲林壑忘言醉濁醪<lb/>
　　倚樓<lb/>
應接妨詩興淹留倍旅情别家仍有累浮世豈須名山<lb/>
<pb n="KR4e0216_WYG_003-17a"/>
逺暮霞色林疎秋雨聲此樓非我室愁思度隂晴<lb/>
　　送兒元炳東還<lb/>
吾兒同入鄴今日汝先歸留滯鄉音改飄零舊業違闗<lb/>
河通古道風雨暗春衣寄我思親淚西原洒落暉<lb/>
　　十四夜無月<lb/>
皓魄将圓夜張燈坐草堂孤城低雨色萬户失秋光笛<lb/>
裏闗山暝樓前煙霧蒼金波若滿地隨處有壺觴<lb/>
　　三臺<lb/>
<pb n="KR4e0216_WYG_003-17b"/>
歌舞千年計鸞輿去不回豪華空四野霸業有三臺水<lb/>
闊雲仍度沙寒鳥獨來黄花風露裏寂寞為誰開<lb/>
　　夜宿齊嶺口<lb/>
空林煙火夜茅宇暫幽棲缺月低松杪流星墮嶺西浩<lb/>
歌當緑酒逸興在丹梯不見功名客飄然獨杖藜<lb/>
　　夜登瑶臺<lb/>
瑤臺當絶頂乘月一躋攀河嶽憑闌外星辰拂袖間身<lb/>
輕雲自度心逺鶴俱閒幾欲招仙子天風聽珮環<lb/>
<pb n="KR4e0216_WYG_003-18a"/>
　　山晩<lb/>
日落川原逈商歌獨放情千峰連暮色萬木亂秋聲流<lb/>
水相迴合間雲自送迎人家隔煙浦燈火望中明<lb/>
　　同孟懐之錢子青酌白雲洞<lb/>
古樹敞巖扉相擕傍翠微興髙松鶴下坐久洞雲飛天<lb/>
地浮生老山林勝會稀不知蟬冕客白髪幾人歸<lb/>
　　春閨<lb/>
深院飛花急臨風秪自哀又看春色老坐使玉顔摧落<lb/>
<pb n="KR4e0216_WYG_003-18b"/>
月窺琴室流塵上鏡臺忩前有梅樹歲暮待君開<lb/>
　　春歸有感<lb/>
雨歇上林靜春歸東閣虛欲煩青鳥使遥寄美人書栁<lb/>
出宫雲外鴉鳴海日初只今彈鋏者不為食無魚<lb/>
　　送吳子逰泰嶽<lb/>
送爾西江客探竒東嶽峰斷文餘漢石古色有秦松倚<lb/>
杖海天近聽泉雲壑重金箱閟丹訣誰共訪仙蹤<lb/>
　　送周藩王廣文歸錢塘<lb/>
<pb n="KR4e0216_WYG_003-19a"/>
長安芳草歇多病賞心違落日三江滿秋風一櫂歸雨<lb/>
來寒雁失潮上夜鐘微梁孝懐詞客無勞訪釣磯<lb/>
　　八月十三夜譚鴻臚子羽第同李太史子寔張<lb/>
　　　給事㢲卿莫膳部子良賦得秋字<lb/>
當樽月欲滿良夜故同遊宫闕散清霧星河懸素秋病<lb/>
多還授簡客久數登樓喜結淮南侣非闗桂樹留<lb/>
　　苗仲材告别登樓晚聎得天字<lb/>
青山出半天一帶逈蒼然亂樹餘秋色寒城更暮煙交<lb/>
<pb n="KR4e0216_WYG_003-19b"/>
游多惜老離合幾經年共有登樓賦誰為王仲宣<lb/>
　　送王端甫歸浦坂<lb/>
惜别京華道秋風送馬啼日斜孤雁外家逺萬峰西歸<lb/>
計聊樽酒行歌且杖藜何時首陽下共爾弔夷齊<lb/>
　　送陸秀才歸華亭<lb/>
九月清霜下三江白舫歸芙蓉寒始發鴻雁暮還飛自<lb/>
許同張翰誰憐滯陸機讀書滄海上燈火映林扉<lb/>
　　周子才惠菊并酒<lb/>
<pb n="KR4e0216_WYG_003-20a"/>
分我名園種迎霜花正開故山有籬落秋色此亭臺坐<lb/>
賞成孤酌吟看信幾回因君興不淺昨遣白衣來<lb/>
　　登榆林城<lb/>
憑髙望不極天外一鴻過萬嶺夕陽盡孤城寒色多蘆<lb/>
笳滿亭堠羽檄度闗河遥憶龍庭士嚴霜正荷戈<lb/>
　　落花有感<lb/>
花開驚節序花落轉堪悲物色殊無意春風暗有期蝶<lb/>
迴芳草徑鶯度夕陽枝獨有豪華子青樓醉不知<lb/>
<pb n="KR4e0216_WYG_003-20b"/>
　　望西山<lb/>
西山久不到花鳥向何人風散石崖雪天開湖水春老<lb/>
僧虛白社騷客負青蘋底事燕京陌黄塵滿角巾<lb/>
　　贈平鄉趙隠君<lb/>
風霾起薄暮有客嘆歸歟白首猶懐刺青山且著書故<lb/>
鄉春樹外别舘夜鐘餘不見磻溪叟終然載後車<lb/>
　　野望<lb/>
西北消烽火邊闗罷檄書寒聲惟鳥雀野色但村墟石<lb/>
<pb n="KR4e0216_WYG_003-21a"/>
秃燒山後崖明帶雪初誰為籌國者雲物渺愁予<lb/>
　　聞岢嵐被兵<lb/>
三冬幾烽火諸將亦豪雄月冷胡笳斷雲低漢壘空勲<lb/>
名身後别邊議眼前同枯木惟啼鳥凄其向晚風<lb/>
　　除夕有懐<lb/>
除夕歸期過孤幃嗟未休翻疑冦消息轉使客淹留積<lb/>
雪寒連塞明星曉近樓遥知不寐處併得兩年愁<lb/>
　　客居即事<lb/>
<pb n="KR4e0216_WYG_003-21b"/>
客居何懶慢過午尚科頭老得醫書喜閒增詩債愁春<lb/>
寒風偃樹天晚雪明樓莫謂常漂泊西來是壮遊<lb/>
　　逰水竹園孔丈同賦<lb/>
移得南山竹冰霜見苦根春流觸自響清影羃何繁色<lb/>
蘸杯中緑凉沾雨後痕鄒枚此同賦勝事即梁園<lb/>
　　次宋伯鎮逰王文父西園韻<lb/>
郭西車馬路塵外薜蘿園樓逈晴雲合庭閒秋艸繁素<lb/>
心猶白鳥幽事且芳樽地勝人多賦青山誰並存<lb/>
<pb n="KR4e0216_WYG_003-22a"/>
　　李子田有事代州聞敵犯羊防口憣然歸縣賦此<lb/>
　　　寄懐<lb/>
遷客復行役翩翩向代州塵飛隨宦轍雲暝結邊愁歸<lb/>
鳥異鄉樹悲笳何處樓黄花老山縣相待幾枝秋<lb/>
　　東林寺夜集不與次西巖君韻<lb/>
廬山在咫尺鐘磬落諸天不到真如地遥看香積煙輪<lb/>
蹄雙樹下語黙一燈前欲問無生法衰頽獨慨然<lb/>
　　雨後送劉孝夫東歸<lb/>
<pb n="KR4e0216_WYG_003-22b"/>
相見凄凉色孤懐風雨天黄金交易薄清鏡老堪憐馬<lb/>
出燕南路家臨濟北田送君一長嘯髙鳥沒蒼煙<lb/>
　　京師大雨<lb/>
夜來雨何急睡起問兒曹秋響門前水寒生樹裏濤素<lb/>
居鄰市井老計託風騷好為衝泥去新豐貰濁醪<lb/>
　　中秋夜南園同故人酌<lb/>
不謁金張第相期松桂邊人須今夜酒月朗故鄉天歸<lb/>
思逢秋色狂歌度老年隂晴如可定早上玉峰顛<lb/>
<pb n="KR4e0216_WYG_003-23a"/>
　　送王給事佐之潞州封王<lb/>
路出西山逺城依上黨髙白雲何處望赤日此行勞帝<lb/>
子周封建天臣漢節旄晝遊還洛下氣色滿宫袍<lb/>
　　薄暮趙户部良弼官署西園同鄭山人中伯醉<lb/>
　　　賦四首<lb/>
薄暮偶乘興開樽非預期野夫偏坐久庭雀故飛遲地<lb/>
㧞羣松勁天成片石竒種蔬甘此味還使後人知<lb/>
　　二<lb/>
<pb n="KR4e0216_WYG_003-23b"/>
要識為農苦官園半畝禾有才知計逺無事閱書多童<lb/>
子琴樽待山人杖屢過長吟見幽意獨鳥下庭柯<lb/>
　　三<lb/>
園中有亭沼宦邸得幽棲曲折由人勝深沉使客迷竹<lb/>
枝風外裊蓮葉雨中低我欲盡竒絶明朝還杖藜<lb/>
　　四<lb/>
騷雅成幽賞相依古樹叢未論金谷勝真與漆園同宦<lb/>
迹風雲轉<hi>時擢郎中督儲遼左</hi>王程闗塞通隨君秋夜夢乘月過<lb/>
<pb n="KR4e0216_WYG_003-24a"/>
遼東<lb/>
　　暮秋集小山王孫第分得新字<lb/>
悲秋仍兔苑華髪幾莖新黄菊頻催老青山久待人交<lb/>
情且樽爼世事各風塵醉别王孫去天涯草自春<lb/>
　　送范中丞堯卿鎮贑州<lb/>
朔雁催行色江天入望遥旌飛秋草岸船壓夕陽潮有<lb/>
賦思梁宴虛心聽楚謡霜威及嶺外千里瘴煙消<lb/>
　　二<lb/>
<pb n="KR4e0216_WYG_003-24b"/>
九月䖍州去天南宿霧開揚帆生逺思秉鉞見雄才地<lb/>
轉三吳盡山連百粤迴夜深瞻北斗獨上鬱孤臺<lb/>
　　題山水圖<lb/>
川原人不到盡日草亭閒秋晚樹揺落天髙雲往還沙<lb/>
邊多白鳥湖上一青山榜子復何處暝投紅蓼灣<lb/>
　　二<lb/>
石樹重隂合郊亭逺色分泉飛半空雨江落數峰雲幽<lb/>
興自深坐長歌誰更聞申生今白首無意待𤣥纁<lb/>
<pb n="KR4e0216_WYG_003-25a"/>
　　寄南都毛明府正之<lb/>
久宰南都邑烏臺空薦書詎知人事巧翻使宦情疏梅<lb/>
雪清相映山雲澹自如大江春水發應有北來魚<lb/>
　　洛陽懐古<lb/>
百戰龍蛇定中原舊帝居邙山誰酹酒落日自停車漢<lb/>
室浮雲過周京亂草餘即今蘇季子秪合老田廬<lb/>
　　宿少林寺同莫陳二秀才<lb/>
蘿逕通深處蒼然峭壁重吟成太室雨坐久少林鐘習<lb/>
<pb n="KR4e0216_WYG_003-25b"/>
靜聊今夜探竒復幾峰還期共禪榻莫負歲寒松<lb/>
　　逹摩洞<lb/>
長江折蘆後靣壁此髙岑祗樹抱巖古法雲垂洞深石<lb/>
存一片影天印萬年心徒使登攀客松風聽梵音<lb/>
　　張徳徵汴中見訪僕已過杞兩不相值<lb/>
相尋非預期乗興我何遲兩地琴樽夜同懐風雨時苦<lb/>
吟燈自對良晤夢先知好共碧筒飲荷花杳滿池<lb/>
　　答沈禹文見寄<lb/>
<pb n="KR4e0216_WYG_003-26a"/>
未息吳中戰寧聞燕市歌一官身事重長夜國憂多古<lb/>
道淹騏驥秋山老薜蘿趨朝成百感風色動鳴珂<lb/>
　　送吳逸人汝震歸甬東<lb/>
有客嘆無魚河亭送别初馬歸梁園路兵阻越鄉書野<lb/>
岸滄波轉霜天赤葉疎世情堪一醉還定海門居<lb/>
　　靜公園借居<lb/>
欲覽匡廬勝衰年惜未能栖遲無俗侣幽寂共隣僧禪<lb/>
定階前石心空夜半燈浮圖著靈異昨上最髙層<lb/>
<pb n="KR4e0216_WYG_003-26b"/>
　　維揚兵後寄張僉憲士直<lb/>
羽書飛不絶東望海天遥旗雜廣陵樹兵喧揚子潮材<lb/>
官曾幾戰壮士莫輕招獨立多悲感江城颯晚飈<lb/>
　　寄豫章周子乾<lb/>
解官君獨早南北募兵年烽火端㞐外雲霞髙枕邊放<lb/>
歌行野寺垂釣坐江船剩有閒園地開池種白蓮<lb/>
　　寄陸太守子部<lb/>
目極九江水誰傳雙鯉魚城當吳楚地天逼斗牛區懐<lb/>
<pb n="KR4e0216_WYG_003-27a"/>
古雲西駐求賢榻左虛郡齊梅正發歲晚意何如<lb/>
　　送黄隠君南歸<lb/>
黄生久不見一見即言歸落葉世情薄浮雲生事微潮<lb/>
聲隨晚櫂江色照寒衣還醉莆中酒春風自掩扉<lb/>
　　哀江南八首<lb/>
為說江南勝豪華異往年波濤揚子夕風雨秣陵天歲<lb/>
苦兵間賦春荒戰後田都門遲飛輓何處泊吳船<lb/>
　　二<lb/>
<pb n="KR4e0216_WYG_003-27b"/>
昆明未習戰南伐轉憂深兵氣連𤓰步人煙斷柘林吳<lb/>
姬窮海淚燕將故闗心何日鐃歌轉蒼生望㨗音<lb/>
　　三<lb/>
戰馬嘶江上寒生楓樹村新兵五都盡舊業幾家存共<lb/>
倚中朝盛誰將上策論梁鴻避世者寧復老吳門<lb/>
　　四<lb/>
召募今南討中原羽檄過幾年紆策定一戰賞功多霧<lb/>
變青山色天横滄海波飄零國士老長望一悲歌<lb/>
<pb n="KR4e0216_WYG_003-28a"/>
　　五<lb/>
華亭未奏㨗烽火更西湖海艦賊來去天兵功有無人<lb/>
心多為漢國計竟全吳野哭徴求盡蒼茫寒月孤<lb/>
　　六<lb/>
古來兵不到湖裏洞庭山日慘干戈際雲愁猿鳥間少<lb/>
年應習武幽士且栖閒縱熟黄柑酒誰能長醉顔<lb/>
　　七<lb/>
江山天設險滿目戰圖秋東海兵停櫂西風客倚樓朝<lb/>
<pb n="KR4e0216_WYG_003-28b"/>
廷存大體斧鉞繫深憂不信征南將功成早白頭<lb/>
　　八<lb/>
氛祲頻年動東南盡處看海揺千艦出兵犯七閩寒殺<lb/>
伐寧無定憑陵信有端遥聞日本使猶自貢長安<lb/>
　　過清源故居有感<hi>予故居今屬王氏南村</hi>
舊業成暌逺親朋久失羣百年生長地一片往來雲獨<lb/>
立空流水長吟但落曛結茅何日定西隴事耕耘<lb/>
　　二<lb/>
<pb n="KR4e0216_WYG_003-29a"/>
飄零三十春下馬問比鄰相見弟兄老堪嗟門巷新行<lb/>
蹤猶泛梗世故一浮塵王謝豪華地殊非舊主人<lb/>
　　贈别史郎中應之還張秋<lb/>
一見遽言别其如南北情君今何水部吾豈謝宣城帆<lb/>
影樹中出河流天際平誰無感懐賦兩地共秋聲<lb/>
　　二<lb/>
安平南去道官署在河潯一水風煙色三秋魚鳥心才<lb/>
髙君柱石計拙我山林應念離居者蟲鳴蔓艸深<lb/>
<pb n="KR4e0216_WYG_003-29b"/>
　　謝劉監察質卿見寄<lb/>
清霜肅海岱春到野夫邊驄馬勞今日蒼生望有年舊<lb/>
交仍杖屨遐思各雲天為問齊中俗何人似魯連<lb/>
　　九日方晦叔同登北城樓兼示真上人二首<lb/>
相期賦九日倚堞興何饒天若來風雨人應感寂寥長<lb/>
河明逺色寒栁净疎條更愛東林勝談禪坐此宵<lb/>
　　二<lb/>
登髙有惠逺攬勝即廬山幽事知誰重浮生得此間乾<lb/>
<pb n="KR4e0216_WYG_003-30a"/>
坤惟舊侣霜露各衰顔莫待黄花老明朝更一攀<lb/>
　　重九夜吳希實隠君館陪餞君搢詩人<lb/>
開樽當節序歸思莫匆匆秋色猶南菊寒聲自北鴻幾<lb/>
人心迹定萬事古今同曠達真吾軰何如栗里翁<lb/>
　　二<lb/>
茱萸共把翫聚散復何愁秉燭重陽過移樽片月留我<lb/>
拚同調侣君醉異鄉秋别後多詩興還登何處樓<lb/>
　　酧翁子書見示新作<lb/>
<pb n="KR4e0216_WYG_003-30b"/>
病餘秋思動對月幾吳吟江上多蓴菜山中有橘林感<lb/>
因為客久情豈在交深安得共耕鑿相期松柏心<lb/>
　　暮秋柬徐别駕載卿<lb/>
南征秋轉劇不寐夜漫漫白髪艱虞盡滄洲去住難旌<lb/>
旗連夜暗兵甲照江寒選將須臾事誰能議築壇<lb/>
　　寄塞上路監察子中<lb/>
沙漠動霜威巡行久未歸眼中求將畧意外得邊機日<lb/>
落馬南顧天寒鵰北飛莫令諸俠少爭獵向金微<lb/>
<pb n="KR4e0216_WYG_003-31a"/>
　　暮秋聞倭冦稍平寄上南都大宗伯孫公兼懐<lb/>
　　　太史文和二首<lb/>
纔罷江南戰憑髙動越吟濤聲翻日暮兵氣結秋隂聽<lb/>
履青天逺含香紫霧深世傳修漢史誰識二班心<lb/>
　　二<lb/>
省中霜葉下百感向斜暉北餉多留滯南征幾是非寸<lb/>
丹經國逺尺素到家稀共擬孫𢎞閣無勞說布衣<lb/>
　　老懐<lb/>
<pb n="KR4e0216_WYG_003-31b"/>
殘年百事過閱世復何言多病仍春草全家豈故園遊<lb/>
絲風不定亂雀日相喧我欲從丹侣青山静掩門<lb/>
　　送許殿卿守建寧<lb/>
移官君獨逺惆悵撤離筵山轉荆南路江浮蜀外天自<lb/>
能歸異俗幾為問荒田到日梅花發春生五馬前<lb/>
　　贈盧次楩<lb/>
五年君一到未是曵裾頻曉發黎陽騎宵探漳浦春交<lb/>
游魏公子懐抱楚騷人好覔滄洲侣相將采緑蘋<lb/>
<pb n="KR4e0216_WYG_003-32a"/>
　　二<lb/>
誰識豐城劔天空紫氣髙老來悲道路醉後益風騷物<lb/>
議冰霜過才名歲月勞一寒今范叔誰復贈綈袍<lb/>
　　三<lb/>
五十君多感艱危不可忘自知兄弟少寧為鶺鴒傷漢<lb/>
黨無文字燕歌獨醉狂莫違湖海興徒自老黎陽<lb/>
　　哭弟松<lb/>
多病吾仍在沉酣爾遽休相依堪共老永别杳難求伏<lb/>
<pb n="KR4e0216_WYG_003-32b"/>
臘還新酒風煙豈故丘漳河暮轉急嗚咽正東流<lb/>
　　二<lb/>
吾弟忽長往孤䰟應向東在家憂患過為客去留同白<lb/>
日身何懶清樽老不空至今城北路隴樹起悲風<lb/>
　　寄懐徐以言<hi>東山在上虞縣西南謝安舊逰於此</hi>
罷官還舊業應起著書樓海鶴當庭下溪雲拂檻流獨<lb/>
醒風雨後髙卧甲兵秋况有東山勝堪追謝傅遊<lb/>
　　寄李僉憲師孟<lb/>
<pb n="KR4e0216_WYG_003-33a"/>
楚客限王程春風遊宦情山連吳地闊天與浙中平烽<lb/>
燧勞東望干戈甚北征莫教終孺子獨為請長纓<lb/>
　　劉侍御叔清擢守扶風賦此寄贈<lb/>
旌節發河陽君行西路長心懸隴上月威帶日南霜入<lb/>
郡春隨馬談兵秋滿堂于今汲長孺易使髩毛蒼<lb/>
　　王元美鎮青山賦此寄懐<lb/>
當年客燕市官舍每經過促膝寒燈盡論心夜雨多别<lb/>
來成老病愁裏問干戈北海開樽日何人共醉歌<lb/>
<pb n="KR4e0216_WYG_003-33b"/>
　　秋日柬方晦叔兩江<lb/>
端居何思逺名士亦心勞巨筆凌班史秋懐得楚騷忩<lb/>
虛清桂露庭逈急松濤詩草人争寫三齊紙價髙<lb/>
　　寓居禪院申明府㓜川携酒過夜<lb/>
禪扉夜尚開何意冐寒來好客無餘俸為官不盡才冰<lb/>
花明古樹燭影動春杯落盡孤城月乘酣車馬回<lb/>
　　吳人鄭速季入鄴省兄中伯毎談倭冦之亂久<lb/>
　　　而思歸賦此以贈三首<lb/>
<pb n="KR4e0216_WYG_003-34a"/>
驅馬來河朔雲愁故國賒干戈身是贅道路酒為家海<lb/>
戍多歸雁江城幾落花白頭弟兄在急難復何嗟<lb/>
　　二<lb/>
江南兵未息朝野共憂端戰伐疲吳稅功名老漢官天<lb/>
空山霧慘地坼海濤寒妻子書難達華亭夢裏看<lb/>
　　三<lb/>
我惜吳門客言歸動是哀形容愁裏變離亂死中來家<lb/>
逺身猶滯田荒賦幾催時清渡江去長嘯虎丘臺<lb/>
<pb n="KR4e0216_WYG_003-34b"/>
　　湧金亭同冀定甫馬伯齡醉賦<lb/>
百泉聲不斷風雨亂滄波地接煙嵐逈天開靈秀多古<lb/>
人餘勝事今代有狂歌為愛蘇門好擕樽共一過<lb/>
　　寓晁太史湖亭王樂三見過同酌<lb/>
子猷吾舊好乘興過林扉席外滄波近歌邊白鳥歸浦<lb/>
煙開霽色松日轉春輝學士呼新酒寧教幽事遲<lb/>
　　贈别<lb/>
北上千秋籙西歸萬里橋黄花空有約緑酒不同宵樹<lb/>
<pb n="KR4e0216_WYG_003-35a"/>
擁秦雲斷山懸蜀棧遥艱難杜老在莫謾簡書招<lb/>
　　樓居秋夜<lb/>
短笻不到地老子愛樓居徙綺常科髪疏慵肯著書忩<lb/>
髙生月早簷逈接天虛萬户燈明滅秋光澹自如<lb/>
　　寄懐許伯誠<lb/>
發軔遼陽雪還家韋杜春客疏門自掩官罷酒相親白<lb/>
首歌今代青山夢古人行藏不可問獨鶴下西秦<lb/>
　　寄李員外秀夫<lb/>
<pb n="KR4e0216_WYG_003-35b"/>
久别誰先老西風兩地心海天來朔雁闗月起秋砧性<lb/>
懶交游少才髙感慨深遥憐松桂色寂寞華山隂<lb/>
　　卧病張肖甫枉顧時奉使還蜀<lb/>
蜀客來千里相看慰病顔心馳消息後義重死生間飛<lb/>
夢通秦塞緘書度漢關登髙不同賦秋色滿河山<lb/>
　　枕上病懐贈陸道函兼謝枉駕<lb/>
卧病勞相問茫然意答遲科頭何氣色拊背獨心知地<lb/>
濕霜凝草庭喧雀滿枝君看燕趙俗豪士豈長悲<lb/>
<pb n="KR4e0216_WYG_003-36a"/>
　　秋夜竒上人禪房獨坐<lb/>
久寄青蓮宇因之問上乘自知閒有味不愧老無能響<lb/>
徹秋風樹寒生夜雨燈匡牀坐幽寂身似定中僧<lb/>
　　送吳君搢歸新安二首<lb/>
燕趙久為客乘秋鳴櫂還獨吟霜月曉幾轉荻蘆灣朔<lb/>
雁驚心後江城屈指間竒峰三十六天際識黄山<lb/>
　　二<lb/>
故國多形勝青山擁萬重溪南歲暮雪石上古時松留<lb/>
<pb n="KR4e0216_WYG_003-36b"/>
客呼新酒敲碁度暝鐘春來覔詩處誰繫野雲踪<lb/>
　　有懐<lb/>
秋風起鄴城重我故園情林壑居難定漁樵計未成野<lb/>
雲隨浪迹村酒脫浮名欲賦多憂思何如阮步兵<lb/>
　　寄懐王子梁鎮鄜州<lb/>
君乘舊驄馬西望渺黄河春色闗中滿霜威塞上多宦<lb/>
情逢羽檄丗事起商歌獨夜耿無寐星光揺太阿<lb/>
　　中秋無月<lb/>
<pb n="KR4e0216_WYG_003-37a"/>
連宵雨太急仙桂失清芬四野明秋水孤城亂暮雲隂<lb/>
晴何處定悲樂此時分不見山河影笙歌空自聞<lb/>
　　冬夜范憲伯堯卿宅同許憲副子春得天字<lb/>
宦情與客思嵗暮共悠然雲暗春前樹山明雪後天浮<lb/>
沉惟短褐聚散幾芳筵莫惜今宵醉相期動隔年<lb/>
　　謝子明别業對酌<lb/>
背郭茅亭子聮鑣薄暮來田夫掃逕罷庭雀出墻回地<lb/>
僻隠狐兔園荒迷草萊主人乆不到黄菊向誰開<lb/>
<pb n="KR4e0216_WYG_003-37b"/>
　　可嘆<lb/>
世事底相迫人間誰獨醒行歌仍白石把閱且黄庭山<lb/>
逈雲時出天髙霜夜零菉葹無乆色松柏向人青<lb/>
　　久客<lb/>
為客不知久同懐相見頻河山偏入賦風俗更留人鏡<lb/>
裏雙愁髩燈前一病身菊花零露滿秋色幾枝新<lb/>
　　過故居留别王南村先生<lb/>
爾居吾舊業吾弟久相依往事今誰好浮生㑹自稀河<lb/>
<pb n="KR4e0216_WYG_003-38a"/>
亭聊别酒桑梓共斜暉百感願常健終心殊不違<lb/>
　　苦雨後感懐<lb/>
苦雨萬家愁寧言客滯留蛙鳴池水夕蝶戀菜花秋天<lb/>
地惟孤舘寒暄一敝裘須臾古今事何必嘆蜉蝣<lb/>
　　嘉靖癸卯歲曾寓道院屢登玉清閣以發吟興<lb/>
　　　於今二十七年矣衰頽且病竟不獲一登漫成<lb/>
　　　小詩以志感嘆云爾<lb/>
幾欲登仙閣年來筋力衰山青不在眼雲白更依誰碧<lb/>
<pb n="KR4e0216_WYG_003-38b"/>
海三山夢瑶臺萬里期老夫仍世累且報木公知<lb/>
　　孟縣道中<lb/>
村家農事畢積雨漫成河白聚野鳬淨紅垂秋柿多年<lb/>
衰仍浪迹轉調是勞歌一誦鷦鷯賦歸歟向薜蘿<lb/>
　　二<lb/>
去去已言倦秋天菊正花隂晴客在路南北雁為家薄<lb/>
俗身難定浮生髩易華仙人不可見何處問丹砂<lb/>
　　夜雨徐明府子研枉駕旅寓<lb/>
<pb n="KR4e0216_WYG_003-39a"/>
冐雨一乘興僕夫應畏難交從今夕定情自故鄉看城<lb/>
逈鐘相隔槐疎鳥共寒擕樽慰旅况馮鋏不須彈<lb/>
　　暮秋夜集劉兵憲子禮宅賦得秋多二字<lb/>
離合半生夢招呼三逕游鄴中惟病客洛下幾名流石<lb/>
潤苔含雨庭閒菊占秋還憐竹西月移席整觥籌<lb/>
　　二<lb/>
堂上琴樽設門前杖屨過壘山成地秀種菊得秋多佳<lb/>
會偏傾倒餘生幾嘯歌相期共幽事城市有煙蘿<lb/>
<pb n="KR4e0216_WYG_003-39b"/>
　　暮秋夜雨同温純甫方敏之集吕子性書齋對<lb/>
　　　菊<lb/>
席畔幽芳合相留客盡歡天將雨色暝夜使菊花寒取<lb/>
醉飛觴促題詩翦燭看晴明復何處揺落感秋殘<lb/>
　　同鮑叔愚鄧廷獻二明府同觀太乙泉流觴<lb/>
靈源噴薄處並駕逺看來野鳥夕争下山花寒自開流<lb/>
觴幾曲水倚杖半巖苔秋興能同賦誰齊潘岳才<lb/>
　　山縣久雨感懐<lb/>
<pb n="KR4e0216_WYG_003-40a"/>
雲慘失峰巒林深鳥自安山城七日雨客舍九秋寒緑<lb/>
酒愁邊盡黄花醉後看癡兒問行路不道僕夫難<lb/>
　　謝仲川雪中見過時予未起<lb/>
髙枕奚童報知君冐雪來隂晴門外變騷雅卧中裁寒<lb/>
色侵衣濕冰花著樹開于今誰有賦方見謝家才<lb/>
　　初秋同劉兵憲叔清游五龍山值雨得天字<lb/>
飛旌向何許深入萬松煙草濕雲邊徑山昏雨外天興<lb/>
髙窮勝迹政美見豐年誰識君侯意臨風一慨然<lb/>
<pb n="KR4e0216_WYG_003-40b"/>
　　次瀋王殿下秋夜小酌之韻<lb/>
為愛雲山色憑髙望幾回孤吟方露下百感復秋來夜<lb/>
爽風鳴樹天清月在杯共言今子建八斗不凡才<lb/>
　　過西池書齋賞菊<lb/>
培飬鄰三徑移來殿萬芳餘花自風景幽意合柴桑繡<lb/>
幕駐秋色金杯浮晚香主人益多珍詎敢傲飛霜<lb/>
　　敬軒誠軒携酒見過西巖西池同賦<lb/>
日落寒城閉天空倦鳥歸髙樓纔暝色新月亦清輝秋<lb/>
<pb n="KR4e0216_WYG_003-41a"/>
興騷人賦鄉心客子衣王門豈無事載酒過𤣥暉<lb/>
　　冬夜過雲洲翁留酌因赴西池君不果<lb/>
眼前期不定萬事逺期難酒熟山人過詩成蠟炬殘柝<lb/>
聲連巷動月色滿城寒歲晚梅花發誰同雪裏看<lb/>
　　同程太守子晉過昭覺禪院<lb/>
使君重惠逺頻往興逾髙共欲參禪妙何心索句勞霜<lb/>
明分夜色松響亂寒濤更話睢中事憂端在二毛<lb/>
　　十六夜同南菴翁遊昭覺禪院醉筆漫書<lb/>
<pb n="KR4e0216_WYG_003-41b"/>
客子來金界王孫駐玉鞍春通九衢夕風閃萬燈寒改<lb/>
席鐘聲度當杯月影團明年曠顔色勝景憶同看<lb/>
　　夜過逹軒同仁軒分得清字<lb/>
幽齋幾翦燭相與話深更户牖敞虛白星河懸太清悲<lb/>
歌燕俠志醒醉楚騷情當代能多賦應齊勒鼎名<lb/>
　　春日柬李之茂<lb/>
君逢初度日閉户正思親緑酒誰開甕班衣自積塵斷<lb/>
雲愁色裏獨樹淚邊春今夕應無寐啼烏莫傍人<lb/>
<pb n="KR4e0216_WYG_003-42a"/>
　　謝敏軒惠酒<lb/>
太行三晉路留滯幾書還亭舘仍春雪雲霞豈故山客<lb/>
愁醒醉裏臘味有無間何限王門酒能滋衰老顔<lb/>
　　柬栗别駕道甫<lb/>
曾賦南陽勝登臨諸葛廬宦情歸舊業老計著何書髙<lb/>
枕浮雲過孤樽落月虛帝京多故侣誰復問閒居<lb/>
　　雨中過昭覺禪院同雲洲丈敬誠二君賦得多<lb/>
　　　字<lb/>
<pb n="KR4e0216_WYG_003-42b"/>
不辭冒風雨地勝此經過逕滑人留迹林寒鳥在柯疏<lb/>
狂緣醉甚老病得閒多更欲尋禪侣青山共薜蘿<lb/>
　　柬南泉君園居<lb/>
幾日違禪宇遥聞鐘磬音誰同賦詩興自定奕碁心雨<lb/>
歇亭臺爽煙含花竹深眼前幽意足清曠亦山林<lb/>
　　暮雨有感<lb/>
西來一片雨遽作萬家秋寒逼今宵夢聲牽故國愁城<lb/>
髙斷鐘響野曠溢河流秉燭貴公子仍躭金谷游<lb/>
<pb n="KR4e0216_WYG_003-43a"/>
　　園亭月下觀妓分得戡字<lb/>
月白池臺逈徴歌客共酣名花出山右春色似江南漏<lb/>
轉仍呼酒參横尚駐驂重來賞音處感舊對何戡<lb/>
　　過誠軒君賦得登樓對月得河字<lb/>
樓髙仍綺席月朗亦金波垂老酒杯倦先秋詩興多柝<lb/>
聲空巷陌池影截天河今日頻相接寧忘最後過<lb/>
　　驟雨柬西岩君<lb/>
隔院共風雨誰家秋意多簷前走霹靂門外散江河留<lb/>
<pb n="KR4e0216_WYG_003-43b"/>
滯人扶杖凄凉鳥在柯應思折簡夜乘月幾經過<lb/>
　　栗仁甫園亭餞别得天字<lb/>
偶過設芳筵相留花竹邊離聲楚詞賦行紀晉山川馬<lb/>
識往來道雲通南北天憶君池上月應負幾回圓<lb/>
　　漳河有感<lb/>
行經百度水秪是一漳河不畏奔騰急其如轉折多出<lb/>
山通逺脉兼雨作洪波偏入曹劉賦東流鄴下過<lb/>
　　寄李學憲于鱗<lb/>
<pb n="KR4e0216_WYG_003-44a"/>
西盡三秦勝拂衣歸故林搜詩慘淡色逺世寂寥心坐<lb/>
想古人在行看秋草深千年白雪調誰和郢中音<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4e0216_WYG_003-44b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　四溟集巻三<lb/>
</p>
<p>
</p>
  </div>
<div>
<head>四溟集巻四</head> <lb/>
    <p>
<pb n="KR4e0216_WYG_004-1a"/>
欽定四庫全書<lb/>
　四溟集巻四<lb/>
　　　　　　　　　　　　　明　謝榛　撰<lb/>
　五言律詩<lb/>
　　寄王蘇州<hi>時有倭冦之亂</hi>
嶽牧今逾重憂端坐永宵歲侵疲郡邑時議到漁樵雲<lb/>
暗青山路江喧白日潮傷心兵火後幾度望楓橋<lb/>
　　武安除夕酌王抑之宅其子易從易知侍側<lb/>
<pb n="KR4e0216_WYG_004-1b"/>
旅况乘時切年華隔夜新捧觴君二子彈鋏我孤身地<lb/>
得青山賦天留白髪人誰為歲寒侣松老見龍鱗<lb/>
　　送程子仁之楚<lb/>
十日九彈鋏留君竟此行鄉心急歲杪客計緩平生雪<lb/>
暗梁園樹江空鄂渚城不聞王粲賦愁絶滯南荆<lb/>
　　寄上趙王枕易殿下<lb/>
松桂兔園秋誰從帝子遊清風聞玉笛夜月見瓊樓旅<lb/>
雁復南下官河長北流應懐謝莊賦吾意老滄洲<lb/>
<pb n="KR4e0216_WYG_004-2a"/>
　　寄崔岱屏都尉<lb/>
望望三秋雁誰傳上國書氣横龍劒外天逺鳯簫餘歲<lb/>
月身還健風雲計自疏瓊筵多勝事詞客復何如<lb/>
　　關山月<lb/>
皎皎長空月星河半有無光連玉闗静寒傍雪山孤沙<lb/>
雁時悽斷林猨夜嘯呼征人增百感把劔立平蕪<lb/>
　　明妃詞<lb/>
鳯闕虚歸夢龍城重逺愁黄沙連塞起黑水入荒流淚<lb/>
<pb n="KR4e0216_WYG_004-2b"/>
盡琵琶夜魂消觱篥秋誰憐萬里外風雪滿貂裘<lb/>
　　白鼻騧<lb/>
年少躭遊俠長乘白鼻騧連翩金勒響婀娜玉鞭斜紫<lb/>
陌嘶芳草青門踏落花鳴弓飛鳥墮巧㨗萬人誇<lb/>
　　春閨詞<lb/>
楊栁正啼鶯楊花飛滿城春風天外去落日海西明逸<lb/>
氣揺金轡豪華戀玉京不知遊蕩子曾念百年情<lb/>
　　晚過李子復餞别<lb/>
<pb n="KR4e0216_WYG_004-3a"/>
擕樽同此夕雲月有無間曠達騷人意凄凉遊子顔亂<lb/>
蟲依草樹孤鳥度河山世路黄金盡秋風一劔還<lb/>
　　寄懐蘇廷珪先生<lb/>
勾漏辭官早丹砂不易成門閒二水合天逺一鴻輕為<lb/>
客幽期過悲秋白髪生菊花誰共采風雨獨含情<lb/>
　　同朱道士通上人夜談因送予歸賦此<lb/>
二髙多道氣乘夜訪幽棲瑶草元無種青蓮不染泥鶴<lb/>
閒丹鼎外月在法雲西相送還成笑分明過虎溪<lb/>
<pb n="KR4e0216_WYG_004-3b"/>
　　清明過王郎中學甫時園桃始花留酌<lb/>
欲訪桃源去先看獨樹春無言當令節有色净風塵不<lb/>
取傾壺醉其如滿眼新仙郎能下榻華月復留人<lb/>
　　送唐儀部還瓊州<lb/>
多病言歸去孤舟秪素琴海天南盡處燕闕北來心秋<lb/>
老下榕葉沙寒鳴翠禽賦成應有寄惆悵嶺雲深<lb/>
　　浪遊<lb/>
百歲形骸役吾生何浪遊寒蛩知静夜老菊見髙秋海<lb/>
<pb n="KR4e0216_WYG_004-4a"/>
上白茅屋雲邊青石丘還從物外侣靈藥好相求<lb/>
　　送張太僕熈伯視馬畿内<lb/>
司馭巡畿甸飛旌指戍樓共傳天馬異寧復大宛求月<lb/>
照昆吾冷風生苜蓿秋張衡有詞賦獨繫漢家憂<lb/>
　　秋夜柬仲元仁<lb/>
永夜愁欹枕天涯一病夫候蟲當砌亂秋月傍樓孤采<lb/>
菊還三徑揚帆更五湖相將好歸去莫嘆歲華徂<lb/>
　　李行人元樹宅同謝張二内翰話洞庭湖<lb/>
<pb n="KR4e0216_WYG_004-4b"/>
詞客家何處西南是岳州地連湘樹闊湖共楚天浮極<lb/>
目風煙夕驚心鴻雁秋君山更竒絶應待子長遊<lb/>
　　二<lb/>
南望岳陽郡蒼茫吳楚分帆迴孤島樹樓出九江雲落<lb/>
日浪中沒秋風天外聞何時采蘋藻湖上弔湘君<lb/>
　　送朱邦憲還上海<lb/>
送君不可住霜露滿幽襟醉後登樓賦天涯抱玉心江<lb/>
門開曉色海樹帶秋隂歸去鶴亭上遥聽吳㑹吟<lb/>
<pb n="KR4e0216_WYG_004-5a"/>
　　居庸關二首<lb/>
遥遥度闗塞策馬正西風驛路泉聲裏人家嵐氣中霜<lb/>
餘澗草歇日上石林空多少長征客髙秋感塞鴻<lb/>
　　二<lb/>
控海幽燕地彎弓豪俠兒秋山牧馬處朔塞用兵時嶺<lb/>
斷雲飛逈闗長鳥度遲當朝有魏尚復此駐旌旗<lb/>
　　春夜過王侍御子梁宅時將按河南得韻二首<lb/>
烏棲官舍静步屧偶經過宿霧浮金闕春星動玉河交<lb/>
<pb n="KR4e0216_WYG_004-5b"/>
情别後重逸氣醉來多好去梁園道因風寄薜蘿<lb/>
　　二<lb/>
送君向河嶽歸思渺難堪回首鴻初北當歌月正南宫<lb/>
雲飄祖席御栁駐征驂去後聽黄鳥芳菲誰共探<lb/>
　　春日<lb/>
共道芳春好其如老病侵誰同一樽酒時醉百花隂應<lb/>
接非吾事疏狂見客心因思故山侣悵望白雲深<lb/>
　　送趙元哲下第歸東阿<lb/>
<pb n="KR4e0216_WYG_004-6a"/>
久客山中夢孤懐月下歌青雲期賦就華髪感時過龍<lb/>
劍閒星斗魚山静薜蘿東歸訪黄石吾道欲如何<lb/>
　　陳駕部鍚卿來自錢塘舟次臨清適有汀州之<lb/>
　　　命貽書見懐用答<lb/>
海門春水發吳舫到何遲芳草行吟處孤鴻入望時滄<lb/>
江成逺别白首見相知欲賦三山勝茫茫不可期<lb/>
　　二<lb/>
往年君别處梧葉正秋彫猶憶琴樽約曽同風雨宵寒<lb/>
<pb n="KR4e0216_WYG_004-6b"/>
空鳴雁急煙浦去帆遥猶有天南夢相隨度海潮<lb/>
　　三<lb/>
使君遥領部相對復何年海樹曉行外江蘺秋思邊城<lb/>
臨百越地帆盡七閩天見說春風早梅花可更傳<lb/>
　　四<lb/>
春酒不同醉春花空復開美人臨衞水客子滯燕臺近<lb/>
得銅章報翻令錦纜回天知有黄霸早遣渡江來<lb/>
　　端午集吳郎中峻伯宅得山字<lb/>
<pb n="KR4e0216_WYG_004-7a"/>
令節方牢落招擕慰旅顔綵絲憶兒女蒲酒話鄉闗楚<lb/>
俗千年後燕歌一醉間坐看新月色猶自傍西山<lb/>
　　夏夜集孫員外文揆宅得天字<lb/>
深夜移官燭清風敞客筵鐘沉漢苑樹月度薊門天我<lb/>
愧謝荘賦人稱孫楚賢何當碧筒飲醉向北忩眠<lb/>
　　送趙少尹文甫之華隂<lb/>
燕市離歌動殊非故國聞清樽聊共我黄髪更憐君縣<lb/>
隠潼闗樹堂流華嶽雲不知松月下誰與坐宵分<lb/>
<pb n="KR4e0216_WYG_004-7b"/>
　　夜坐<lb/>
兵氣動嚴關纔聞漠騎還邊愁醒醉裏身事去留間亂<lb/>
響更深柝空明雪後山苦吟時倚杖不使客心閒<lb/>
　　東橋為胡太僕賦<lb/>
西來倚杖處下有白鷗羣偶爾乗秋興翻然向夕曛溪<lb/>
光自清徹野色兩平分不定中流影相知有片雲<lb/>
　　將登五臺夜宿圭峰禪房<lb/>
驅車林壑晚不覺路縈迴鐘響禪扉近僧迎山火來登<lb/>
<pb n="KR4e0216_WYG_004-8a"/>
攀惟一徑開闢自多臺上有古松柏當年誰為栽<lb/>
　　圭峰晩望<lb/>
圭峰冠形勝幽事且禪林石閣參雲興山橋俯澗心萬<lb/>
松皆古色孤磬自清音更覔最竒處寧辭冰雪深<lb/>
　　山行有感<lb/>
地僻逢人少同行自有羣幾多山脊雪一片馬頭雲古<lb/>
木參天出寒鴉薄暮聞可憐春草發誰為採幽芬<lb/>
　　偶成<lb/>
<pb n="KR4e0216_WYG_004-8b"/>
鄉園尚隔越寒暑又經過晚計身無補新交事轉多閒<lb/>
時自天地静處即煙蘿白鳥忽飛去悠然一浩歌<lb/>
　　留别陳大參粹中二首<lb/>
征驂聞早發客自塞門歸天暝烏棲樹城寒雪擁扉美<lb/>
人仍兩地春夢不相違獨賦闗山月茫茫共素輝<lb/>
　　二<lb/>
别後緘書少天驕數往還正憂烽火急翻羡草茅閒積<lb/>
雪猶平澗殘陽半在山相逢春尚淺楊栁未堪攀<lb/>
<pb n="KR4e0216_WYG_004-9a"/>
　　寄太和山何隠君二首<lb/>
棄官依白嶽歲月此棲遲道侣頻相過丹經久自知心<lb/>
閒虎嘯處步緩鶴隨時倚杖看晴色前峰又采芝<lb/>
　　二<lb/>
太乙壇前客桃花十度紅幽棲片石定元氣四時通古<lb/>
樹鄰蒼壑閒雲澹碧空能談非静者真意幾人同<lb/>
　　雨後立夏<lb/>
園中緑已暗寂寞問花神興託清樽酒愁欺白髪人山<lb/>
<pb n="KR4e0216_WYG_004-9b"/>
城初雨過天地尚餘春又與東風别堪嗟羇族身<lb/>
　　送薛逸人歸荆南<lb/>
河汾春色過此别路三千旅夢闗山月鄉心風雨天馬<lb/>
歸湘竹外城對楚江邊去住何須嘆荆王自下賢<lb/>
　　寄徐水部有和<lb/>
粉署當形勝虚懐誰似君樹凉沙市雨江白渚宫雲鸛<lb/>
鶴翩翩下帆檣歴歴分楚童能艷曲不使水曹聞<lb/>
　　北園同孔老賦得風字<lb/>
<pb n="KR4e0216_WYG_004-10a"/>
悠然雲在空此意許誰同身出勲名外心歸恬澹中髙<lb/>
樓偏夕照深竹自凉風試問今秋興還添菊幾叢<lb/>
　　夜雨<lb/>
夜來殊不寐百感古今情道在楚騷重年衰燕俠輕軒<lb/>
庭回爽氣風雨失殘更多少人欹枕中心别有營<lb/>
　　宋伯鎮招飲署中賦得長字<lb/>
緑草夾階長憑軒共晚凉鳥聲投暝樹霞影蘸清觴興<lb/>
劇三秋賦年衰幾日狂今宵話離合風露滿衣裳<lb/>
<pb n="KR4e0216_WYG_004-10b"/>
　　雨後早起<lb/>
積雨空階滿開軒幽興深半忩低曉月幾處苦秋隂已<lb/>
倦人間路能閒詩外心還憎多此癖習静老山林<lb/>
　　秋雨宿權店驛有感<lb/>
驛燈分暝色野舘滯秋隂已倦衰年事偏馳故國心夜<lb/>
凉槐雨滴月暗草蟲吟歸夢不知路千山雲更深<lb/>
　　積雨感懐<lb/>
十月天多雨霏霏日夜寒西山改氣色北斗失闌干生<lb/>
<pb n="KR4e0216_WYG_004-11a"/>
計門常掩悲歌燈又殘可憐黄菊老幾向病中看<lb/>
　　初冬十五夜雲洲丈招逰東林得僧字<lb/>
皎皎東林月初看法鏡升殿沉中夜磬松隠上方燈興<lb/>
劇催銀斚詩成轉玉繩地非廬霍勝天許著名僧<lb/>
　　李園暮雪同鎮康安慶二王偶成<lb/>
帶雪幾歸鳥蕭然集舊柯樹明春意早庭敞暮寒多緑<lb/>
醑同梁苑清才並郢歌還期看山色天外玉嵳峩<lb/>
　　冬夜昭覺禪院示萬燈上人<lb/>
<pb n="KR4e0216_WYG_004-11b"/>
舊衲燈前補天寒霜滿庭不眠中夜偈早起半函經慧<lb/>
力剗諸障禪心通百靈臘同祗樹老春雨又青青<lb/>
　　寄懐顧近湖比部<lb/>
莫測文園志龍光薄海天遥知變化日稀見老成年客<lb/>
路西淹晉神州北壯燕白雲樓上賦秋色滿髙筵<lb/>
　　憶都門酒家王四<lb/>
尚憶髙樓飲青帘出緑楊頻賖寧沮興浩唱不嗔狂謝<lb/>
客惟深醉燕姬自盛妝幾回青夢裏聽雨滴糟牀<lb/>
<pb n="KR4e0216_WYG_004-12a"/>
　　九日寄懐田夢鶴兵憲<lb/>
别後幾重陽停雲渺帝鄉登髙同節序垂老各行藏夕<lb/>
鳥安庭樹秋光照野塘何時問幽寂歲杪正冰霜<lb/>
　　寄顧彭山别駕<lb/>
建業元佳麗風流况有君妖童隔花唱醉客倚樓聞清<lb/>
憶銅臺雪春憐金谷雲于今非宦邸猶試寶刀紋<lb/>
　　贈田深父<lb/>
氣奪三都賦聲驅六代詩春雲流碧落秋月照瓊枝獨<lb/>
<pb n="KR4e0216_WYG_004-12b"/>
覽中原勝還收太華竒東山有狂客千里愧相知<lb/>
　　西亭中尉雅集<lb/>
騷侣夜同酌酣歌風月斜古人自風調今代幾名家客<lb/>
久髩將雪天寒梅正花誰知獻賦意對爾一長嗟<lb/>
　　吹臺弔三賢<hi>李白杜甫髙適曽㑹于此</hi>
異代懐三老風騷尚可親髙名相照耀片石自嶙峋野<lb/>
曠青雲暮臺空碧草春至今遺響在神鬼泣何人<lb/>
　　中秋夜潞陽旅館同馮員外言别得分字<lb/>
<pb n="KR4e0216_WYG_004-13a"/>
客亭逢此夕樽酒况同君月向中秋滿人從上國分絳<lb/>
河斜度影白鴈逺呼羣回首淮陽路相思隔海雲<lb/>
　　秋日即事五首<lb/>
八月邊烽起燕闗入引弓檄飛三輔道氣激五都雄戍<lb/>
角寒雲外城烏夜色中不知枕戈者愁絶竟誰功<lb/>
　　二<lb/>
燕趙多愁日兵戈未定時交游疏舊社僮僕問歸期驛<lb/>
路當秋斷胡笳帶月悲曉來驚旅髩更益鏡中絲<lb/>
<pb n="KR4e0216_WYG_004-13b"/>
　　三<lb/>
何時偃甲兵多難滯燕城寒舘下桐葉秋風吹雨聲賈<lb/>
生今日淚宋玉昔年情共有龍庭策誰髙麟閣名<lb/>
　　四<lb/>
旅懐方索寞秋氣重蕭森兵甲南歸夢妻孥北望心閉<lb/>
城山日在倚劍野雲深獨有長安客時時問㨗音<lb/>
　　五<lb/>
疊嶂雲仍慘孤村鳥亦稀共嗟經鐵馬誰復守柴扉戰<lb/>
<pb n="KR4e0216_WYG_004-14a"/>
地生寒色征旗亂夕暉還思漢飛將逐北過金微<lb/>
　　送吳駕部子有奔䘮洛中<lb/>
漠南驚候火洛下報哀音去去思親淚遲遲憂國心暮<lb/>
雲中嶽斷秋雨大河深猶憶老萊服空瞻松柏林<lb/>
　　二<lb/>
數有趨庭夢秋來益苦顔髙原黄葉下落日素車還髪<lb/>
變兵戈後心摧霜露間啼烏轉凄切淚盡北邙山<lb/>
　　九日集徐郎中汝思宅得盃字<lb/>
<pb n="KR4e0216_WYG_004-14b"/>
連牀留昨夜九日復筵開白髪愁中賦黄花亂後盃霜<lb/>
兼宫樹變鴈自塞門來賴是同心者深知庾信哀<lb/>
　　對菊<lb/>
東籬何寂寞不似去年秋菊帶凄凉色人經離亂愁風<lb/>
庭寒影動霜院晚香流客裏重陽過悲歌獨未休<lb/>
　　馬子端王鼎臣見過因懐崔都尉<lb/>
兵去人心定相逢話此生亂離俱是客去住各含情沁<lb/>
水沉鸞影秦臺斷鳯聲眼中惟二子且復醉燕城<lb/>
<pb n="KR4e0216_WYG_004-15a"/>
　　秋夜<lb/>
不見同懐侣悠然獨夜思風凄聞角處月落倚樓時計<lb/>
拙陶潛酒心憂阮籍詩千山芳蕙歇策杖復何之<lb/>
　　芳樹<lb/>
芳樹花爭發嫣然故向人相看終日媚一摘暫時新影<lb/>
落金塘水香飄玉砌塵傷心有琴瑟寂寞漢宫春<lb/>
　　鄴下秋懐<lb/>
風塵勞客計詞賦寄鄉愁鴈避燕山雪人經鄴地秋幾<lb/>
<pb n="KR4e0216_WYG_004-15b"/>
年多放浪萬古自沉浮抱膝成孤嘯蒼凉月近樓<lb/>
　　奉和崔後渠祭酒見贈<lb/>
碧山留大老客子幾番來砧杵鳴秋郭風塵上晚臺孤<lb/>
懐惟短劍萬事且深杯東閣多賢士寧遺作賦才<lb/>
　　　寄靳太守子魯<lb/>
花發上林時君行我在茲三春不相見千里自同思白<lb/>
髪留燕市青蘋寄楚詞郡樓應獨眺未擬北來期<lb/>
　　　題蕭鴻臚文萃園亭<lb/>
<pb n="KR4e0216_WYG_004-16a"/>
京國論交久知君道氣存買書無積俸好客有閒園月<lb/>
近池邊榻雲低花下樽偶來堪避俗何必問桃源<lb/>
　　寄趙總戎公僎<lb/>
聞道干城將頻年未解顔身危征戰後名定是非間海<lb/>
月窺龍劍沙雲接鴈山誰憐趙充國白首卧榆關<lb/>
　　夜集孫郎中文揆宅賦得月字<lb/>
關山不見月玉笛未須吹水暗魚龍窟雲深烏鵲枝開<lb/>
樽成露坐作賦待秋期還擬梁園夜鄒枚况在茲<lb/>
<pb n="KR4e0216_WYG_004-16b"/>
　　秋夜同應駕部瑞伯宿三河驛得宵字<lb/>
荒村回逺火古驛駐征軺蓬髩人間老萍蹤薊北遥繁<lb/>
星耿秋漢鳴柝亂寒宵忽憶山中桂清霜葉又凋<lb/>
　　赴石門峽<lb/>
石門西去道煙色樹㝠㝠秋草地全白夕陽山更青聞<lb/>
蟲驚節序立馬問邊庭潦倒還詞賦徒慙兩髩星<lb/>
　　石門秋夜有懐<lb/>
歇馬空山夕勞歌塞上歸野霜明古劍峽月冷秋衣坐<lb/>
<pb n="KR4e0216_WYG_004-17a"/>
裏蛩螀亂愁邊烏鵲飛酒杯時在手不與故人揮<lb/>
　　春雨感懐<lb/>
漠漠春天雨㝠㝠晚樹花山雲迷客路海燕落人家濁<lb/>
酒聊生計狂歌任歲華異時懐杜甫老病滯三巴<lb/>
　　夏日同武元康劉復之杜約夫萬金渠流觴<lb/>
城西六月暮笛裏萬山秋野水天光净沙汀日色浮清<lb/>
觴聊泛泛白鳥任悠悠逸少今千載何人復勝遊<lb/>
　　送吕試官宗夔入蜀<lb/>
<pb n="KR4e0216_WYG_004-17b"/>
西蜀有揚馬君才當此行幾年懐勝迹今日慰平生地<lb/>
入黄牛峽江連白帝城停驂勒銘處獨見古人情<lb/>
　　獨歩<lb/>
野田聊獨步風物漫幽思地逈秋山出天空暮雨垂石<lb/>
梁閒鸛鶴水國静蛟螭曠士成衰謝寧無狗監知<lb/>
　　暮秋同馮直卿秦廷獻李士美逰黄花山<lb/>
太行秋色老步屧一探竒草白髙歡殿山空王母祠飛<lb/>
泉堪倚杖落日尚揮巵松外浮雲去幽人意獨遲<lb/>
<pb n="KR4e0216_WYG_004-18a"/>
　　二<lb/>
髙崕翻槲葉白日雨聲寒共愛秋山好其如芳蕙殘亂<lb/>
雲藏怪石空壑下清湍底事林間鶴棲棲刷羽翰<lb/>
　　三<lb/>
深入黄花谷高臨玉女臺迎人千嶂出隨意一樽開寒<lb/>
露垂瑶草秋風掃石苔子長躭勝絶猿鳥莫相猜<lb/>
　　宿黄花寺<lb/>
横野千重壁飛空百丈泉松門臨巨壑石閣架長煙月<lb/>
<pb n="KR4e0216_WYG_004-18b"/>
下惟清梵林中有靜縁此心元不染秋水照青蓮<lb/>
　　春日逰清凉山柬孟徳用<lb/>
沙暖青蒲出山晴碧樹分琴樽閒傍水杖屨獨披雲曠<lb/>
野流春氣髙峰駐夕曛芳時不可負寄語孟參軍<lb/>
　　北園同劉國藩夜酌<lb/>
花時招酒伴幾度北林遊改席依芳樹鳴琴對碧流天<lb/>
高微月出沙逈斷煙浮明日還乘興垂竿杜若洲<lb/>
　　寄郭太史質夫<lb/>
<pb n="KR4e0216_WYG_004-19a"/>
直北京華地僊郎足勝遊雲低金闕暮月動玉堂秋草<lb/>
詔傳天語題詩見國憂茫茫湖海上有客寄漁舟<lb/>
　　題背面美人圖<lb/>
無那琵琶曲重彈調轉凄自傷傾國色故作背人啼太<lb/>
液秋光冷長門夜月低流鶯何意思飛過掖庭西<lb/>
　　懐僊吟<lb/>
海上安期子飄然與世違三丘來采藥萬里躡雲歸山<lb/>
鬼窺丹竈鮫人識羽衣相從渺何許秋月見餘輝<lb/>
<pb n="KR4e0216_WYG_004-19b"/>
　　俠客行<lb/>
五陵豪俠士意氣欲横天出入長躭酒交游不惜錢鬬<lb/>
雞輸寶劍逐兔落金鞭動說成功易如今又幾年<lb/>
　　塞上曲<lb/>
百戰多枯骨秋高白草深飛鵰盤大漠嘶馬振長林柔<lb/>
逺君王徳封侯壯士心華夷自有限邊徼莫相侵<lb/>
　　丁香<lb/>
紫花何太媚静女若為看影動簾櫳曉香沉煙雨寒芳<lb/>
<pb n="KR4e0216_WYG_004-20a"/>
菲心有託零落思無端一采歸金屋春深莫倚闌<lb/>
　　寒食<lb/>
族次驚寒食流年髩有華春風吹燕子初日照梨花丘<lb/>
壠天邊淚江湖夢裏家古來詞賦客拓落但長嗟<lb/>
　　南巡歌二首<lb/>
大道軍容肅中天王氣高風雲隨鳯輦日月動龍袍緑<lb/>
野開三殿黄河集萬艘竟陵恐遲暮原廟薦櫻桃<lb/>
　　二<lb/>
<pb n="KR4e0216_WYG_004-20b"/>
南楚旌旗合黄塵走百官天王重巡幸民物識艱難馳<lb/>
道春風動行宫夜月寒萬年垂拱意歌頌入長安<lb/>
　　同馮汝隆萬泉山<lb/>
壑林最幽處亂泉風雨來雲中山路轉樹裏石門開高<lb/>
興題蒼壁長歌坐碧苔好為猿鶴主閒醉百年杯<lb/>
　　題何栢齋侍郎山居<lb/>
茅宇依泉石遊心自太空簷垂松葉露門掩稻花風世<lb/>
故端居外天真獨卧中平生愛䟽廣今古幾人同<lb/>
<pb n="KR4e0216_WYG_004-21a"/>
　　酧五嶽山人黄勉之見寄<lb/>
人壯三吳地天開五嶽圖神交江月逈目極海雲孤老<lb/>
鳯鳴琪樹秋花照玉壺洞庭騷雅會知爾說狂夫<lb/>
　　秋興四首<lb/>
寥落天涯客誰堪秋氣深風煙凄大野霜日净空林對<lb/>
鏡嗟衰白銜杯任陸沉子雲多著述百代有知音<lb/>
　　二<lb/>
山昏雲到地江白雨連天鴻鴈寒無賴芙蓉秋可憐旅<lb/>
<pb n="KR4e0216_WYG_004-21b"/>
懐須痛飲世事且高眠京國迷茫外空歌美女篇<lb/>
　　三<lb/>
嘯歌誰㑹意風色動嚴城天夕孤鴻過山秋萬樹鳴故<lb/>
人湖海夢遊子歲時情坐惜瑶芳歇空除又月明<lb/>
　　四<lb/>
地曠糜蕪老庭空蟋蟀寒山河秋瑟瑟風露夜漫漫白<lb/>
首誰同醉黄花祗自看吾生真浪迹滄海一漁竿<lb/>
　　伏枕<lb/>
<pb n="KR4e0216_WYG_004-22a"/>
伏枕無窮事虚堂秋夜深松低半忩月山静數家砧老<lb/>
鶴同幽意寒螀伴苦吟百年兒女計誰識尚平心<lb/>
　　晚秋呈崔後渠侍郎<lb/>
野曠煙嵐重山深杖屨遲菊花留晚色松樹挺寒枝霜<lb/>
下百蟲伏風前孤鳥悲蒼生憂悴日獨有老臣知<lb/>
　　北塞<lb/>
朔漠名王遁長城候騎還丁男空郡國甲士壮邊關玉<lb/>
劍横霜冷琱弓抱月閒于今多上將談笑定天山<lb/>
<pb n="KR4e0216_WYG_004-22b"/>
　　秋懐柬衛子涵<lb/>
細雨秋山净寒煙暮野空龍蟠無濁水鳯宿有孤桐世<lb/>
業兵戈後年光客旅中雲林千古意寂寞幾英雄<lb/>
　　春日都下言懐<lb/>
煮藥花朝過中宵坐黯然樓空萬井月樹合九門煙多<lb/>
病還詞賦孤懷且歲年滄江有白鳥來往釣磯邊<lb/>
　　酧馬子端<lb/>
若木横西極鯤魚鼔北溟壯圖雙髩黑不寐一燈青曙<lb/>
<pb n="KR4e0216_WYG_004-23a"/>
月低花苑春煙澹石屏上公開閣日暫爾謝山靈<lb/>
　　崔太傅北園同張光禄友衡陳禮部子發聞人<lb/>
　　　禮部元科吳大理希明得詩字<lb/>
勝地成高㑹雲和度曲時百花明院落一鳥下臺池待<lb/>
月仍呼酒看山共賦詩鳯城春色暮莫負牡丹期<lb/>
　　同内閣張友衡張文光二公飲崔京山園亭<lb/>
錦石髙於屋名香靄若雲笙鏞間清響花草雜幽芬人<lb/>
醉瑶京酒天成紫閣文廣除多皓月改席坐宵分<lb/>
<pb n="KR4e0216_WYG_004-23b"/>
　　夏日崔西峨宅同張水部徳楊醉賦<lb/>
日暮重門寂風凉獨樹斜一樽元亮宅萬巻子雲家白<lb/>
石垂蘭葉清池出藕花水曹同取醉庭宇落殘霞<lb/>
　　宿淇門驛懐孫方伯性甫王憲副廷瞻江少參伯<lb/>
　　　陽<lb/>
駐馬淇門夕堂空暑氣徂亂雲關樹暝寒雨驛燈孤身<lb/>
計聊時序鄉心復道途何當報知已秋鴈滿江湖<lb/>
　　表兄周平基書至<lb/>
<pb n="KR4e0216_WYG_004-24a"/>
兄弟成脩阻霜空一鴈過桑麻懷故國煙月夢西河短<lb/>
杖徘徊意孤樽慷慨歌相思秋又暮白髪竟誰多<lb/>
　　寄王東畬<lb/>
我遊京國去君向鄴城來自拂燈前劍誰傳花下杯停<lb/>
雲虛夜舘落月曠秋臺鴻鴈飛何處相思賦七哀<lb/>
　　元日<lb/>
異鄉今日酒無那客愁新風落千林雪天迴萬谷春兒<lb/>
童催老大物候感沉淪何限長隄栁青青又向人<lb/>
<pb n="KR4e0216_WYG_004-24b"/>
　　古意<lb/>
南國動幽思春洲搴緑芳九嶷雲物夕帝女怨瀟湘華<lb/>
月照瑶瑟靈風吹綺裳那知苦調罷楚客立蒼茫<lb/>
　　同李汝錫馬伯齡逰蘇門山柬王明府<lb/>
好山同一賞行坐有莓苔潭上幽花照樽前白鳥來放<lb/>
歌風振木起舞月臨臺欲刻蘇門石慙非謝朓才<lb/>
　　雨後柬張宗昭<lb/>
雨後小園净豆花寒更開客中秋序過燈下鴈聲來嬾<lb/>
<pb n="KR4e0216_WYG_004-25a"/>
慢催詩句疏狂但酒杯故人期不至凉月滿高臺<lb/>
　　過山叟<lb/>
栗里堪同隠濠梁復一過衡門開緑野石壁帶青蘿偶<lb/>
共山人醉閒隨牧子歌還憐夜色好星月湛滄波<lb/>
　　秋夜柬張崇徳<lb/>
滿天風摵摵木葉下山城夜静羣蟲響秋高片月清多<lb/>
方身計拙無病旅愁輕仲蔚深知已悠悠江漢情<lb/>
　　野興<lb/>
<pb n="KR4e0216_WYG_004-25b"/>
白日霜凝地飛飛鴈度河孤峰依漢逈老樹得秋多月<lb/>
曉山精伏時清野父歌短笻隨我意一徑入煙蘿<lb/>
　　過儀封呈大司馬王浚川<lb/>
行客度河甸空林寒日初風高脆蒲葦水落困龍魚民<lb/>
物誅求際邊陲戰伐餘濟時須大老莫戀草𤣥廬<lb/>
　　大梁冬夜<lb/>
坐嘯南樓夜孤燈客思長人吹五更笛月照萬家霜歸<lb/>
計身多病生涯髩易蒼征鴻向何許春意徧湖湘<lb/>
<pb n="KR4e0216_WYG_004-26a"/>
　　古怨<lb/>
高樓俯江樹樓上有蛾眉舊約空成歎新愁可訴誰春<lb/>
閒翡翠幕月冷杜鵑枝蕩子復何處楊花無定時<lb/>
　　二<lb/>
楊花日飄蕩能復幾何春逺道寧知妾流年不待人片<lb/>
雲横上國獨鳥下西秦無奈懷君意清江採緑蘋<lb/>
　　三<lb/>
緑蘋時復採獨立轉深愁憶昔郎船去極天江水流玉<lb/>
<pb n="KR4e0216_WYG_004-26b"/>
環應自佩金谷謾長遊可惜鉛華落西風入畫樓<lb/>
　　春日同雙泉清泉湧泉西泉四將軍園酌<lb/>
南園鳴布穀煙雨萬家春庭草亂依榻山雲低傍人當<lb/>
歌惟勝地快意幾芳辰醉殺高陽客花前倒葛巾<lb/>
　　登城有感奉寄江寕王懐易<lb/>
野風吹客袂感慨一登城孤鳥日邊沒大河天外傾年<lb/>
華悲杜甫世故老虞卿龍劍應相合雲霄無限情<lb/>
　　渡黄河<lb/>
<pb n="KR4e0216_WYG_004-27a"/>
路出大梁城關河開曉晴日翻龍窟動風掃鴈沙平倚<lb/>
劍嗟身事張帆快旅情茫茫不知處空外櫂歌聲<lb/>
　　集孟得之園亭<lb/>
萬竹生秋意林園六月初騷人宜物色樽酒坐庭除落<lb/>
日横孤嶂清風滿太虚興高歸去晚池上采芙蕖<lb/>
　　秋日洹上書懐<lb/>
水邊沙草合林外石橋横雲漫三秋色河流萬古聲野<lb/>
花欺老髩林酒勝浮名我愛桐江叟漁竿不世情<lb/>
<pb n="KR4e0216_WYG_004-27b"/>
　　同李元博擕酒訪岐南道人<lb/>
共向東園酌葫蘆秋正花千畦散流水萬木帶飛霞碧<lb/>
海仙人島𤣥都道士家未應騎鶴去聊此話丹砂<lb/>
　　懐玉清閣<lb/>
紫閣登臨處秋光入品題忩吞河嶽盡簷壓斗牛低客<lb/>
路孤城外仙壇萬嶺西浮丘分袂後望斷白雲梯<lb/>
　　懐香山寺<lb/>
曾識京西路名山梵帝家殿高千嶺樹地落半天霞空<lb/>
<pb n="KR4e0216_WYG_004-28a"/>
外鐘聲徹雲邊㙮影斜老禪相對處笑指白蓮花<lb/>
　　送朱君歸都下<lb/>
君來鄴城雪君去薊門秋生計疏鄉信歸期減客愁光<lb/>
隂多道路慷慨幾交游誰識燕歌處孤雲傍酒樓<lb/>
　　送劉僉憲才甫北伐<lb/>
七月邊烽動三河兵氣揚乘秋發猛士計日縛名王劍<lb/>
倚雲霄逈旗連海霧長燕然一片石終古有餘光<lb/>
　　送杜敬夫有事顯陵<lb/>
<pb n="KR4e0216_WYG_004-28b"/>
匹馬飛千里孤帆截九河天南郢州道月下楚人歌陵<lb/>
廟楸梧冷江城雲霧多萬年帝靈在神鬼䕶山河<lb/>
　　懐碧雲寺<lb/>
羣山開寶地憶昔杖藜過石洞餘冰雪巖泉净薜蘿虚<lb/>
空塵慮盡疏散勝縁多欲結東林社相依老洞阿<lb/>
　　同鄒汝鄰張伊梁李元博飲申㓜川北園登臺<lb/>
　　　醉賦<lb/>
朋好多風雅園林復此遊天邊數峰出臺下一河流浦<lb/>
<pb n="KR4e0216_WYG_004-29a"/>
樹籠蒼靄霜花照素秋騷人嗅芳意莫訝為時憂<lb/>
　　同陳石卿夜酌善應山<lb/>
騷客同今夕當杯意思閒天風入古樹海月到空山勝<lb/>
賞雙林外高歌萬壑間人生竟多事此地幾登攀<lb/>
　　送王中書嘉賔歸海陵<lb/>
華髪紫薇郎鳴鞭下帝鄉蓴鱸新味美丘壟故思長海<lb/>
國連秋氣江皋帶晚芳興來一鼔枻誰與詠滄浪<lb/>
　　秋夜寄郭黄州<lb/>
<pb n="KR4e0216_WYG_004-29b"/>
久别多遐思驚心夜半鴻霜飛鄴臺冷月照楚江空感<lb/>
慨三秋過徴求萬邑同細侯深有意聊爾託長風<lb/>
　　有懐<lb/>
南國美人别長懷相見初不傳萬里信閒殺九江魚白<lb/>
髪増長嘆黄花伴索居夜深風露下猶自立前除<lb/>
　　寄孫堯峰把總<lb/>
同衰不相見憶昔薊門逢送别吳帆逺含思燕樹重湖<lb/>
光閒鸛鶴秋色净芙蓉月下長安夢楓橋夜半鐘<lb/>
<pb n="KR4e0216_WYG_004-30a"/>
　　吳下洞庭兩山詩客毎從予遊四十年來凋敝<lb/>
　　　盡矣率成短律用志悲感<lb/>
勝地闔閭國滄波范蠡船山通轉折路湖抱混茫天絲<lb/>
管春風裏松楸晚照邊人家幾歌哭誰盡白頭年<lb/>
　　張二守鳴逺擕酒夜過禪房率爾賦贈<lb/>
擕酒出偶爾隨意是端居垂老詩猶進能狂禮不疏興<lb/>
高雲影外心悟磬聲餘每過論三昧無令禪榻虛<lb/>
　　寄楊中丞伯謙<lb/>
<pb n="KR4e0216_WYG_004-30b"/>
晉俗猶秦俗君來化自同多憂關大計兩鎮得全功雪<lb/>
盡西山逈雲閒朔漠空樵蘇幸無事四野共春風<lb/>
　　和王侍御沁陽再逢除夕<lb/>
復此歲將盡烏啼霜滿城孤燈千里客夜半兩年情北<lb/>
望邊愁劇西來髩髪更乘春發驄馬猶自問蒼生<lb/>
　　送欽水部子辰之沛中<lb/>
清標憐水部南去意何窮樹色分淮甸河流見禹功亂<lb/>
帆春草外古堞暮雲中感慨登臺處蕭蕭起大風<lb/>
<pb n="KR4e0216_WYG_004-31a"/>
　　送王行人維藩使汝南<lb/>
仙郎寵命新向曉發征輪去路梁園雪歸期燕谷春王<lb/>
孫瞻絳節候吏走黄塵想過仲宣宅還憐作賦人<lb/>
　　寄北海馮汝強<lb/>
曠矣青雲路凄其白髪年病多還自遣賦就幾人憐三<lb/>
徑迷秋艸孤鴻斷雪天相期九節杖定訪十洲仙<lb/>
　　送徐比部汝思使蜀中<lb/>
何處看春色江城花鳥繁射洪一樽罷騷雅幾人存日<lb/>
<pb n="KR4e0216_WYG_004-31b"/>
下銅山静雲連赤岸昏更憐陳正字零落獄中䰟<lb/>
　　二<lb/>
春草徧三川征軺入蜀年棧通星使路嶺斷夜郎天關<lb/>
塞雙旌轉風霜一劍懸勞歌對明月江上幾回圓<lb/>
　　春日同李于鱗王元美比部集韋氏水亭得韻<lb/>
　　　二首<lb/>
都門聨轡出此地訪煙蘿共酌清樽酒還成白苧歌春<lb/>
雲花外度幽鳥水邊多更擬池亭上相將采芰荷<lb/>
<pb n="KR4e0216_WYG_004-32a"/>
　　二<lb/>
我來憑水檻坐久夕陽斜聊復祛塵事相將攬物華河<lb/>
山百戰地桑柘幾人家縱有明春約還看何處花<lb/>
　　春遊<lb/>
古道一鳴鞭蒼茫雨後天湖明春草外寺隠暮雲邊野<lb/>
浦還垂釣山房欲問禪客中幽事少獨愧白頭年<lb/>
　　和王比部元美喜濬人盧柟寃雪之作<lb/>
春從鄒律動近得破愁顔心事孤燈下年光萬死間賦<lb/>
<pb n="KR4e0216_WYG_004-32b"/>
成餘白髪身在有青山共爾煙霞約飄然去不還<lb/>
　　送蔣判官子重之泰安<lb/>
策馬齊中道行當佐郡憂城連岱雲起地接海天浮賦<lb/>
稅徴兵日星霜報國秋有懷時北望寒鴈下河洲<lb/>
　　朱郎中伯鄰飬疴道院雨中見召賦此答之<lb/>
習静依山侣同懷復見招三花煙雨隔一鶴洞天遥寒<lb/>
逼青霞舘泥深白石橋月明應不負樽酒聽吹簫<lb/>
　　送蘇子冲之雲中<lb/>
<pb n="KR4e0216_WYG_004-33a"/>
翩翩蘇季子征馬獨嘶風路轉河聲近星揺劍氣雄旌<lb/>
旗閒塞上笳鼓靜雲中試看和戎後誰收不戰功<lb/>
　　季夏夜過郭學士質夫館得流字<lb/>
客居度煩暑仙舘得清秋華露凉浮動明河夜轉流思<lb/>
鄉還自賦秉燭且同遊潦倒誰招隠淮南桂樹幽<lb/>
　　同沈禹文周君可二參軍集章子吉參軍宅時<lb/>
　　　章景南行人至自上黨即席賦此<lb/>
使星昨夜轉車騎入長安共喜傳觴好猶言行路難蟬<lb/>
<pb n="KR4e0216_WYG_004-33b"/>
聲風外斷槐色雨中寒起舞蒼龍劍光芒幾度看<lb/>
　　登樓北望懐郭學士質夫李吏部一元<lb/>
李郭風騷匹登樓獨悵然黄花秋滿地白鴈夕横天玉<lb/>
闕雲霄外金門日月邊疏狂燕趙客早晚賦甘泉<lb/>
　　夏夜鄒參政君哲宅陪餞皇甫别駕得才字<lb/>
磊落閩中彦沉淪吳下才相看成别賦一笑且深盃庭<lb/>
暗流螢過樓明缺月來新豐能幾醉騎馬故遲回<lb/>
　　夏日大雨<lb/>
<pb n="KR4e0216_WYG_004-34a"/>
小樓動秋意風雨忽來時暗失黄塵陌平開緑草池朝<lb/>
閒成久卧氣爽得新詩車馬訪幽獨衝泥竟有誰<lb/>
　　遣懐<lb/>
天地此生浮貪名豈道流何為兒女計徒遣歲時憂取<lb/>
醉江花日行歌嶺樹秋向平元有約南盡白雲遊<lb/>
　　立秋夜有感<lb/>
秋生一葉初揺落重愁予宋玉悲何晚嵇康計亦疏星<lb/>
明孤劍動月白小樓虛為憶同心者天涯未報書<lb/>
<pb n="KR4e0216_WYG_004-34b"/>
　　秋夜石户曹君采宅留别得雲字<lb/>
無那天涯别寒蛩可更聞燭花還對我尊酒暫同君夜<lb/>
駐西山月秋生北塞雲他時重相憶惆悵幾宵分<lb/>
　　張少參子明見過<lb/>
病客掩扉卧時聞車馬臨幾來燕市裏能識魯生心獨<lb/>
樹秋先老浮雲晝欲隂况逢憂國際誰為訪山林<lb/>
　　章景南署中對竹<lb/>
誰種此亭竹當樽一問君相看成野意自覺逺塵氛幽<lb/>
<pb n="KR4e0216_WYG_004-35a"/>
色霜前見秋聲月下聞醉來堪隠几清夢入湘雲<lb/>
　　秋夜雪後同王給事以寧集胡進士文澂宅予病<lb/>
　　　先歸<lb/>
客醉黄花月堂開白雪天重城輝夜色老樹奪春妍已<lb/>
負金樽酒那成寶劍篇病來扶上馬歸向小樓眠<lb/>
　　高比部伯宗宅夜集得清字<lb/>
銅漏夜初澁冰壺韻轉清月澄天漢影風落禁鐘聲病<lb/>
裏疏身計天涯得友生後期無定所江海共含情<lb/>
<pb n="KR4e0216_WYG_004-35b"/>
　　冬夜同徐比部子與吳舍人明可聽張肖甫鼓琴<lb/>
　　　得聲字<lb/>
夜過成都客風流羡長卿壺觴移燭影山水入琴聲庭<lb/>
敞風初斷天寒月更明他時軒冕㑹應記薜蘿情<lb/>
　　送劉推官子禮之平陽<lb/>
人憐燕市别才羡洛陽竒春色迎驂動民情到郡知天<lb/>
低姑射嶺雲抱帝堯祠幾為看汾水東流寄所思<lb/>
　　送盧司業濬卿再赴南都<lb/>
<pb n="KR4e0216_WYG_004-36a"/>
相憶江湖逺相逢京國初羽觴春欲動宫漏夜何如客<lb/>
久慙懷刺年衰可著書君仍金馬詔吾竟白雲居<lb/>
　　二<lb/>
陽城復南去歲晚上吳船寒盡秣陵雪春浮揚子天一<lb/>
官心自逺六代賦同傳何異碧山下蕭條著述年<lb/>
　　冬夜黄給事用章宅同張肖甫賦得中字<lb/>
初逢青𤨏彦下榻一宵同月落棊聲裏春回燭影中放<lb/>
歌還楚調扶醉有巴童上苑遥相問梅花定幾叢<lb/>
<pb n="KR4e0216_WYG_004-36b"/>
　　吳舎人明可徙居同徐子與劉子成二比部夜<lb/>
　　　集得書字<lb/>
仙郎近卜居幾乘載圖書鄰里通名後牆頭過酒初漏<lb/>
沉丹禁逺燭動碧忩虛補衮才無暇明朝向石渠<lb/>
　　春日過山村漫興<lb/>
何物清人思西山對郭門漁樵春草路雞犬夕陽村水<lb/>
動烟霞色沙留杖屨痕向來樗散意一醉任乾坤<lb/>
　四溟集巻四<lb/>
</p>
<p>
</p>
  </div>
<div>
<head>四溟集卷五</head> <lb/>
    <p>
<pb n="KR4e0216_WYG_005-1a"/>
欽定四庫全書<lb/>
　四溟集卷五<lb/>
　　　　　　　　　　　　　明　謝榛　撰<lb/>
　七言律詩<lb/>
　　送許中丞伯誠鎮遼陽<lb/>
雄才當代擬登壇東度榆闗歲欲殘燕嶠暮雲天外起<lb/>
遼河春水雪中寒艱虞自謂匡時晚戰伐誰知得士難<lb/>
謾説請纓平百越行看仗策靜三韓<lb/>
<pb n="KR4e0216_WYG_005-1b"/>
　　送李給事元樹奉使雲中諸鎮<lb/>
𤨏闈朝下促飛旌歲暮看君塞上行戍角動人多苦調<lb/>
戎衣走馬半新兵闗開涿鹿雲連樹路出蜚狐雪滿城<lb/>
計日楚才封事上君王深見九邊情<lb/>
　　送陳太守仲聲還任金華<lb/>
雙旌帶雪下長安曉色催人馬上寒不憚風塵馳驛道<lb/>
應知父老佇江干金華雲隔三千里碧草春生五百灘<lb/>
遥想元龍乗暇處髙樓明月共誰看<lb/>
<pb n="KR4e0216_WYG_005-2a"/>
　　留别程侍御信夫宋比部汝化<lb/>
孤琴瘦馬臨長陌執手那堪惆悵色雪中疎栁動啼鴉<lb/>
林外斜陽催去客二子正當經濟時我向江湖任所之<lb/>
故鄉意氣且杯酒天外浮雲安可期<lb/>
　　冬夜宗考功子相宅同張比部士直錢進士惟重<lb/>
　　　餞别方行人仲安使闕里便道還蜀<lb/>
虗堂秉燭共開樽歲晩梅花發禁園南北交情今夜醉<lb/>
江湖别思幾時論天邊候鴈逢燕使雪後春泥過魯門<lb/>
<pb n="KR4e0216_WYG_005-2b"/>
家在涪川暫歸去萬峰回首隔中原<lb/>
　　酬王侍御子梁見寄<lb/>
臺畔烏啼夜獨醒憂時不寐向中庭幾看燕嶠秋雲白<lb/>
三度梁園春草青夢斷闗河驚過鴈書傳南北感浮萍<lb/>
君才况值艱虞日驄馬歸来鬢欲星<lb/>
　　春日洹上閒居<lb/>
芳草洲邊春水生蒼茫霽色動柴荆風吹楊栁幽人卧<lb/>
日上梨花獨鳥鳴泉石自能忘俗事壺觴聊復寄閒情<lb/>
<pb n="KR4e0216_WYG_005-3a"/>
千年好憶東方朔金馬能兼大隱名<lb/>
　　公子行<lb/>
少年公子美容光共羨豪華傾大梁花栁旅開馳馬路<lb/>
金珠亂擲闘鷄塲青樓對舞春無歇白紵嬌歌夜未央<lb/>
獨有侯生空老大夷門風雨自悲凉<lb/>
　　送張别駕赴秦中<lb/>
曉别孤城鴉亂啼函闗迢逓正春泥馬經三輔雪霜後<lb/>
路出五陵松栢西烽火獨愁秦塞逈郡樓長望隴雲低<lb/>
<pb n="KR4e0216_WYG_005-3b"/>
寳刀靈氣君堪佩晉代功名定與齊<lb/>
　　送沈克昌東歸<lb/>
孤琴漂泊氣難平老傍天涯復鄴城四海知音須我輩<lb/>
一朝傾蓋識君情官橋疎栁高秋色旅舘寒螿獨夜聲<lb/>
太石潭邊好歸去漁竿不負野鷗盟<lb/>
　　送謝武選少安犒師固原因還蜀會兄葬<lb/>
天書早下促星軺二月闗河凍欲消白首應憐班定逺<lb/>
黄金先賜霍嫖姚秦雲曉度三川水蜀道春通萬里橋<lb/>
<pb n="KR4e0216_WYG_005-4a"/>
一對郫筒腸欲斷鶺鴒原上草蕭蕭<lb/>
　　送章行人景南使閩中<lb/>
春盡天涯感别離滄波極目去帆遲江南到處搴芳杜<lb/>
海上先秋薦荔枝明月每勞燕市夢白雲遥寄越鄉思<lb/>
山靈暫爾留旌節獨立西風賦武夷<lb/>
　　送宋行人進之使太原潼闗諸郡<lb/>
髙城拂曙亂鴉啼别酒臨風征馬嘶使節天邊雲渺渺<lb/>
王程春暮草萋萋黄河南去晉山斷紫塞西連秦樹低<lb/>
<pb n="KR4e0216_WYG_005-4b"/>
宋玉三秋還有賦誰同華嶽一攀躋<lb/>
　　夜餞周時隆表兄東歸<lb/>
弟兄此别重傷神况復淹留一病身白髪相看偏墮淚<lb/>
清樽纔罷轉愁人江鴻北轉燕山夜河柳東連魯甸春<lb/>
若到鄉闗逢故老為言遊子倦風塵<lb/>
　　送何進士振卿謫樂平少尹<lb/>
都亭同醉采芳菲别後闗山夢不違平野北看燕樹斷<lb/>
大江西去楚㠶飛百花洲上還聞鴈五老峯頭獨振衣<lb/>
<pb n="KR4e0216_WYG_005-5a"/>
勝地且留何遜賦春風應見賈生歸<lb/>
　　送白户曹貞甫之三河<lb/>
御河春草纔傾蓋驛道炎風復送君候騎遲留今日醉<lb/>
美人消息幾時聞孤城北向天門近三水東流地脉分<lb/>
漸老江州白司馬建章回首隔重雲<lb/>
　　秋夜過吳職方子有宅<lb/>
鳯城西畔獨尋君無奈寒蛩坐裏聞燈下旅愁驚老至<lb/>
天涯秋興醉宵分禁鐘隱隱来深院海月微微出斷雲<lb/>
<pb n="KR4e0216_WYG_005-5b"/>
綠酒黄花知有約不辭風雨更論文<lb/>
　　秋夜陳内翰子結第同孟得之對月有賦<lb/>
陳遵投轄罄交歡池上酣吟並倚欄月到玉堂秋轉静<lb/>
天廻瑶闕夜偏寒坐聽客子穿雲笛恍見仙人承露盤<lb/>
金馬明晨還待詔清光應憶此時看<lb/>
　　秋集道院因同徐庫部子明醉賦<lb/>
寄跡京華勝賞稀偶来仙院静塵機明河倒影夜低戸<lb/>
凉露無聲秋滿衣銅漏滴殘人共醉玉笙吹斷鶴孤飛<lb/>
<pb n="KR4e0216_WYG_005-6a"/>
空庭改席多幽興月落長安並馬歸<lb/>
　　中秋無月同李子朱王元美李于鱗比部賦得城<lb/>
　　　字<lb/>
四野蒼茫雲霧生月華暗度鳯凰城樽前不辨銀河影<lb/>
樓外空傳玉笛聲鴻鴈清秋遊子意梧桐白露故園情<lb/>
謝莊欲賦還惆悵今夜闗山何處明<lb/>
　　寄洞庭山鄒子序<lb/>
鴈書寄意三秋過龍劍藏靈兩地分舊日交游思共醉<lb/>
<pb n="KR4e0216_WYG_005-6b"/>
他鄉風物感離羣笛中夜落闗山月樓外天連海嶠雲<lb/>
老去相逢定悲愴吳歌對酒不堪聞<lb/>
　　重陽夜感懐<lb/>
月冷燕城斷旅魂廣庭風露坐来繁老將濁酒酬今夕<lb/>
秋到黄花憶故園多病淹留孤劍在當年遊好幾人存<lb/>
狂歌重此登髙意滿眼浮雲不可論<lb/>
　　送顧汝修歸上海<lb/>
千里飛霜葉下初知君囬首憶鱸魚潮生𤓰歩移孤櫂<lb/>
<pb n="KR4e0216_WYG_005-7a"/>
路轉吳淞是舊廬海上白雲秋不斷天南明月夜何如<lb/>
梅花歲暮應攀折驛使相逢有報書<lb/>
　　邊警<lb/>
太白秋髙烽火驚羽書飛下晉陽城沙塲風急来邊馬<lb/>
亭障雲深出漢旌戰守何人能仗䇿朝廷今日始言兵<lb/>
懸知駕馭還多術早晩親臨細柳營<lb/>
　　宿榆林驛<lb/>
寒夜榆林門獨開愁看霜露滿蒼苔驛燈孤照征人夢<lb/>
<pb n="KR4e0216_WYG_005-7b"/>
邊月髙懸落鴈哀冒頓幾窺青海戍烽煙又上白登臺<lb/>
當年李廣空遺恨蕭颯天風正北來<lb/>
　　望雲中塞<lb/>
幾年欲向塞門遊北渡桑乾重旅愁畫角悲凉孤館夜<lb/>
黄榆揺落九邊秋壯心未擲班生筆浪跡堪憐季子裘<lb/>
回首江湖任鷗鳥謾嗟華髮滯燕州<lb/>
　　送李郎中子朱出守東昌<lb/>
丹鳯城南祖席開使君行色曉星催薊門旌斾乗空下<lb/>
<pb n="KR4e0216_WYG_005-8a"/>
海岱風雲入郡來退食還披龔遂傳振衣應上魯連臺<lb/>
東方彫弊非當日獨為蒼生賦七哀<lb/>
　　馮郡丞汝言入計暫還海口吳郎中峻伯沈㕘軍<lb/>
　　　子剛出餞同賦得山字<lb/>
歲暮長安送客還驛亭疎柳不堪攀星軺欲發仍呼酒<lb/>
春草相期一觧顔陌上清霜迎劒舄笛中明月動闗山<lb/>
海門凍合三吳舫此日馮唐鬢易班<lb/>
　　立春日與周一之文德承李時明馬懐玉集李伯<lb/>
<pb n="KR4e0216_WYG_005-8b"/>
　　　承館時還宰新喻得天字<lb/>
禁苑髙樓動霽煙玉盤生菜感流年吳歌晩聚江南客<lb/>
鄒律春回冀北天久别共嗟饒素髪相逢能醉幾芳筵<lb/>
栁條漸長應攀折又向官河送楚船<lb/>
　　送符主簿之蜀<lb/>
陌上離歌仍把袂樽前芳草惜離羣逶迤獨馬乗春去<lb/>
斷續清猿入夜聞錦水東揺三峡月蜀天西盡萬山雲<lb/>
宦遊莫惜梅花信歲暮長安定憶君<lb/>
<pb n="KR4e0216_WYG_005-9a"/>
　　和人金陵春日感興<lb/>
吳客風流似季鷹鍾山佳麗興堪乗髙臺鳯去還臨眺<lb/>
勝地龍蟠幾廢興九陌晴雲通玉闕三江春水抱金陵<lb/>
莫愁何處歌楊柳獨聽黄鸝思不勝<lb/>
　　送朱明府仲開謫平樂教授<lb/>
黄鳥鳴時别禁園宦情南去復誰論鄭䖍此日聊詩句<lb/>
陶令何年共酒樽秋到百蠻思北鴈雲迷三楚望中原<lb/>
滄江寂寞芙蓉老官舍長歌獨閉門<lb/>
<pb n="KR4e0216_WYG_005-9b"/>
　　天寧寺同章景南李于鱗王元美餞别李伯承還<lb/>
　　　宰新喻得春字<lb/>
野寺門前楊柳新一樽同此駐征輪西山物候仍餘雪<lb/>
南國芳菲更有春楚櫂正逢歸塞鴈淮雲遥送渡江人<lb/>
他時陶令應相憶不待秋霜下緑蘋<lb/>
　　寒食夜感懐<lb/>
帝里年華重旅愁幾廻清夢到滄洲看花多病虛寒食<lb/>
秉燭何人共夜遊鄉思轉添春過鴈劍歌初斷月當樓<lb/>
<pb n="KR4e0216_WYG_005-10a"/>
梁園舊侣今零落天際黄河空自流<lb/>
　　送栗道夫下第歸上黨<lb/>
早歳名成庾信流春風走馬向燕州壯心對酒惟長劍<lb/>
華髪論文一敝裘落日寒生楊柳陌亂雲晴繞鳯凰樓<lb/>
聖朝何事淹才子歸卧青山復幾秋<lb/>
　　送許克之下第歸歴城<lb/>
獨馬遲遲春尚寒曉衝疎雨出長安白雲又伴山中卧<lb/>
芳草誰同湖上看不負才名須狗監豈容生事老漁竿<lb/>
<pb n="KR4e0216_WYG_005-10b"/>
壯遊共擬磨崖賦海岱秋髙木葉丹<lb/>
　　送鳥䑕山人胡世甫西歸<lb/>
愁中忽過薊門春歸騎蕭條復向秦白首全生逢聖主<lb/>
青山何意見騷人隴雲朝度鄉闗近渭水晴分草樹新<lb/>
自是揚雄多著述百年寧負舊綸巾<lb/>
　　寄陳潮州<lb/>
不見元龍重倚樓遥看天畔碧雲流東方紫馬嘶何處<lb/>
南服蒼生繫此憂海氣鬱蒸長似夏蠻烟蒼莽獨宜秋<lb/>
<pb n="KR4e0216_WYG_005-11a"/>
鳯凰山下相思樹攀折還能寄舊遊<hi>潮陽有相思樹</hi>
　　又得寒字<lb/>
出郭乗時父老歡頻年稼穡問艱難邊烽自不虛龍劍<lb/>
客禮誰能重鶡冠地合千松山更秀天垂片雨日多寒<lb/>
秋來逸興今朝醉老去新詩異代看<lb/>
　　秋夜同李明府子充登圓通閣兼示懶上人<lb/>
清秋風物興堪乗傑閣凌雲共此登自謂官輕隨曠達<lb/>
不令人妬見才能披襟氣爽中宵露俯檻星揺下界燈<lb/>
<pb n="KR4e0216_WYG_005-11b"/>
何處招提可遊眺萬山形勝幾詩僧<lb/>
　　寄懐李藩相子成<lb/>
早歲飄然别楚闗知君古道宦遊間能求馬首計何逺<lb/>
不妬蛾眉心自閒河朔曉霜明一劒鄴西秋色老千山<lb/>
徐陳彫喪應多感獨摘黄花觧醉顔<lb/>
　　園亭秋雨李之茂惠酒<lb/>
聖代逍遥一角巾西來况爾識予真園扉半掩琴書静<lb/>
庭樹相依鳥雀馴荒徑自憐苔色古白衣寧待菊花晨<lb/>
<pb n="KR4e0216_WYG_005-12a"/>
天涯風雨聊成醉坐惜衝泥送酒人<lb/>
　　夢吳人張德良同泛揚子江偶得一聮黄蘆港外<lb/>
　　　羣峯出青石灘頭獨鶴鳴醒而足之<lb/>
不見詞人憶舊盟清秋夢到闔閭城黄蘆港外羣峯出<lb/>
青石灘頭獨鶴鳴共傍江湖存逸氣自憐萍梗寄浮生<lb/>
一樽忽罷仍南北落月空梁無限情<lb/>
　　九日齊明府思欽見過<lb/>
天涯節序酒樽空扶杖登髙索寞中旅鴈一聲辭朔塞<lb/>
<pb n="KR4e0216_WYG_005-12b"/>
寒砧幾處亂西風今嗟白首親朋隔舊采黄花兒女同<lb/>
慰我羇懐有陶令非闗秋色過籬東<lb/>
　　次潘國主對菊韻用述鄙懐<lb/>
長鋏無聲食有魚門前倚杖鴈來初身違故國頻勞夢<lb/>
力到哀年尚著書客子欲傾天上酒園丁還摘雨中蔬<lb/>
因思寄傲陶彭澤坐對秋花白露餘<lb/>
　　答宋鴻臚仁甫寄書<lb/>
登髙曾約帝京樓九日黄花各自秋明月相闗今夜夢<lb/>
<pb n="KR4e0216_WYG_005-13a"/>
白雲同寄故園愁征夫塞上功何晩代馬霜前嘶未休<lb/>
官舍寂寥應撫劒更將尺素問淹留<lb/>
　　雪中感懐<lb/>
客懐無定幾晴隂晉俗那知半古今孤館勁風翻積雪<lb/>
千松寒色隱危岑鏡垂鶴髪嗟年老劒飬龍精動夜深<lb/>
昨向庭前驅鬬雀觧紛還似魯連心<lb/>
天教強健老年身自覺詩成調轉新三晉闗河無旅鴈<lb/>
萬家風雪幾愁人樽中醴酒堪懐古笛裏梅花未是春<lb/>
<pb n="KR4e0216_WYG_005-13b"/>
形勝肯淹青玉杖乾坤何愧白綸巾<lb/>
　　季冬十五夜蝕集雲階雲澗書齋<lb/>
騷雅于今伯仲知坐談深夜緩清巵雪凝苔砌光逾净<lb/>
水凍蓮壺漏轉遲聚散老懐聊共醉浮沉世事總難期<lb/>
眼前皓魄翻多感一誦盧仝月蝕詩<lb/>
　　初春夜過西池書齋留酌賦得鍾字<lb/>
燕臺故事老年蹤楚調狂歌聖代容乗興西來秋草徧<lb/>
慿髙北望暮雲重自疎客計閒長鋏幾向王門駐短笻<lb/>
<pb n="KR4e0216_WYG_005-14a"/>
春酒淹留何限意滿城華月夜深鍾<lb/>
　　得周學憲子才書并石刻詩以志謝<lb/>
辛甲封疆探勝還雲蘿猶憶共躋攀坐憐同調繁聲外<lb/>
老愧齊名片石間鶴髪鄉愁惟緑酒馬頭春色幾青山<lb/>
太原有約堪乗興莫使東風花鳥閒<lb/>
　　同敏軒昆季賦得登城樓望五龍山<lb/>
松杪龍山縱目時龍精長寄萬松枝煙嵐忽動遥堪挹<lb/>
風雨頻來暗有期半世客懐聊此醉千年帝力豈予知<lb/>
<pb n="KR4e0216_WYG_005-14b"/>
髙城倚仗空幽興安得巖棲日賦詩<lb/>
　　西池園賞芍藥<lb/>
王門設宴欵應徐紅藥相鮮映廣除地簇晩芳羣蝶下<lb/>
天留春色萬花餘願將繡幕通宵䕶詎使清樽半日虗<lb/>
共醉瓊樓重吟賞莫言𤣥圃是仙居<lb/>
　　栗道甫夜過送别<lb/>
茅屋茶煙待客時山中别駕暮相期共逢昭代躭佳句<lb/>
自笑殘年費苦思入夜星河林鳥定先秋風露草蟲知<lb/>
<pb n="KR4e0216_WYG_005-15a"/>
坐談漸轉南樓月不盡離懐歸去遲<lb/>
　　送張明府召和之邊<lb/>
蒼茫野色度旌旗平子乗驂西去時荒草乍經多事地<lb/>
髙秋更賦幾愁詩黄塵風静周畿甸紫塞雲屯漢虎貔<lb/>
不信賞功貧郡邑封章擬報聖王知<lb/>
　　漳河秋漲候渡因憶李通政仲西<lb/>
萬折漳河過鄴城洪濤動地幾時平沙邊鸛鶴仍求飽<lb/>
霜後魚龍始見清遥憶君家臨古渡更堪旅思聽寒聲<lb/>
<pb n="KR4e0216_WYG_005-15b"/>
杖藜自惜徘徊影不逐東流寄此情<lb/>
　　寄上瀋王殿下<lb/>
遥憶池臺叢桂芬豈堪風俗寄河汾路通萬樹偏秋色<lb/>
城隔千山更暮雲明月每馳天外夢寒砧不比鄴中聞<lb/>
西來知遇嗟衰老别館孤燈坐夜分<lb/>
　　憶茅山兼寄黄淳夫逸人<lb/>
秣陵佳氣日氤氲句曲逍遥鸞鶴羣諸洞藏真開石髓<lb/>
三峯㧞秀出江雲松間月掛清秋影天上星羅太古文<lb/>
<pb n="KR4e0216_WYG_005-16a"/>
早晩黄生換仙骨相期南去訪茅君<lb/>
　　過朱道甫留酌分得秋字<lb/>
為愛君才王勃流樽前相對賦髙秋闗山囬首偏多路<lb/>
風雨驚心各一樓老去自知能放達古來誰不重交游<lb/>
匣中寳劒藏靈異莫使龍光天外浮<lb/>
　　送王大㕘明甫之秦中兼寄張方伯子文<lb/>
島夷能禦待論功歌起漁樵吳會同兵甲威名懸海上<lb/>
旌旄行色入闗中金城逺抱山河地寳氣猶存秦漢宫<lb/>
<pb n="KR4e0216_WYG_005-16b"/>
君見張衡正秋興三峯欲賦兩争雄<lb/>
　　送别張僉憲肖甫之潁州兼憶徐太守子與<lb/>
浮雲薊北嘆相違舊社詞人各是非謫後兩遷心事定<lb/>
醉中多賦宦情微黄花含笑孤秋色白鴈離羣幾夕暉<lb/>
潁上有懐徐幹逺建安風調邇來稀<lb/>
　　送别吳景伯李光卿吳子哲三考官<lb/>
太原城外感離羣消息從今不易聞旅鴈翩翻乗朔氣<lb/>
秋風寂寞向斜曛秪縁爼豆他鄉合漫賦山河别路分<lb/>
<pb n="KR4e0216_WYG_005-17a"/>
楚客西歸渺相望天連劒閣萬重雲<lb/>
　　秋夜同吳方伯子有孟亷憲存甫馮大㕘汝言周<lb/>
　　　學憲子才遊東寺<lb/>
詞人薄暮集東林碧殿風飄鐘磬音遊宦莫嗟閒日少<lb/>
談禪聊坐法雲深天回河漢餘秋興月在松蘿清客心<lb/>
聖代經綸罷蓮社黄花相對且長吟<lb/>
　　春日登伏牛山遥望秦中因憶栗士學馮汝言二<lb/>
　　　方伯李廷實大參莫子艮亷憲姜宗孝紀恒甫<lb/>
<pb n="KR4e0216_WYG_005-17b"/>
　　　二憲副<lb/>
伏牛形勝鬱嶙峋二月風光客興新半嶺夕陽惟照雪<lb/>
千松寒色不知春天連山勢全雄晉地轉河流逺界秦<lb/>
寄語闗中幾遊宦虞卿秪是著書人<lb/>
　　同鄉程子賓丁卯春以廣東大㕘擢山右亷憲及<lb/>
　　　夏仍轉廣東右方伯戊辰春罷官北歸兩年之<lb/>
　　　間徃復萬里殊為可嘆賦此寄懐<lb/>
二十年前尚寳卿一官萬里去來程海天欲盡東南地<lb/>
<pb n="KR4e0216_WYG_005-18a"/>
鄉國遥懸旦暮情鷗鳥斜陽隨野釣杏花微雨促春耕<lb/>
翻嫌薇省殊多事舊侣相過幾送迎<lb/>
　　送蕭逸人歸永豐<lb/>
久客天涯鬢欲皤西江歸去一漁蓑香罏峯外煙雲合<lb/>
石鼓潭邊雷雨多素月三秋黄鶴夢清風千古紫芝歌<lb/>
山窓幽寂誰相伴隨意鳴琴向薜蘿<lb/>
　　春柳<lb/>
黄鸝時復喚春遊陌上楊花漫不休幾向離筵揺落日<lb/>
<pb n="KR4e0216_WYG_005-18b"/>
莫教長笛動清秋輕煙直接都門外細雨低臨灞水頭<lb/>
謾繫王孫金絡馬萋萋緑草有人愁<lb/>
　　春宫詞<lb/>
長信宫中芳草生晩風獨立正含情時顰栁葉聽龍駕<lb/>
誰隔桃花吸鳯笙金屋半開春寂寞珠簾不動月分明<lb/>
燒殘蠟炬虗長夜遮莫同心結未成<lb/>
　　暮春有感<lb/>
世故悠悠鬢易華歲時多病轉堪嗟小園春上蘼蕪色<lb/>
<pb n="KR4e0216_WYG_005-19a"/>
古道風吹楊栁花黄鳥獨鳴紛旅思白雲無定寄生涯<lb/>
狂歌忽憶當年事月滿長安醉酒家<lb/>
　　秋暮書懐<lb/>
木落風髙萬壑哀山川縱目一登臺夕陽滿地漁樵散<lb/>
秋水連天鴻鴈來白髪無情淹歲月黄花有意照樽罍<lb/>
西園公子虗陳迹詞客于今說愛才<lb/>
　　贈劉羽士<lb/>
一出樊籠萬事違滿天風送薜蘿衣青藜杖外煙霞色<lb/>
<pb n="KR4e0216_WYG_005-19b"/>
金液方中造化機窮海泛舟蛟自避深山採藥鶴同歸<lb/>
知君已有僊人骨應待王喬汗漫飛<lb/>
　　中秋宴集<lb/>
滿空華月好登樓坐倚髙寒攬翠裘江漢先翻千里雪<lb/>
桂花香動萬山秋黄龍塞上征夫淚丹鳯城中少婦愁<lb/>
詞客共躭今夜酒謾彈瑶瑟唱伊州<lb/>
　　暮雨<lb/>
忽漫濃雲西北生斜風驟雨入重城大川波動魚龍氣<lb/>
<pb n="KR4e0216_WYG_005-20a"/>
空谷雷搜水石精阮籍感時心獨苦杜陵憂國意難平<lb/>
萬家暝色孤燈外彈劒長歌此夜情<lb/>
　　同潭公登望湖亭<lb/>
孤亭縹緲碧天空巖壑長鳴萬樹風湖色微茫秋草外<lb/>
山光黯澹暮煙中静縁老去逢禪侣生計年來擬釣翁<lb/>
莫訝疎狂詞賦客滄洲白鳥自相同<lb/>
　　答夏良臣見寄<lb/>
拾遺曾客錦官城獨擅當時大雅聲老我漳南還作賦<lb/>
<pb n="KR4e0216_WYG_005-20b"/>
嗟君淮北久知名嚴霜苦雪松心古片月長江鶴夢清<lb/>
潦倒同懐不同醉天涯徒有報書情<lb/>
　　湧金亭晩酌<hi>亭在百門泉上</hi>
山亭下瞰碧潭空天際雲霞落鏡中千古神蛟吞夜月<lb/>
九臯靈鶴振秋風許由潁水心何逸莊叟濠梁意自同<lb/>
寄迹乾坤須縱酒不妨醉卧荻花叢<lb/>
　　曹茂才希孟遷居<lb/>
燈下書生山月斜夜深清夢到梅花樹頭黄鳥陽春巷<lb/>
<pb n="KR4e0216_WYG_005-21a"/>
屋角青雲孝弟家自古人情多玉石即今世事幾龍蛇<lb/>
我來樽酒論騷雅簾捲中庭駐落霞<lb/>
　　秋夜有感<lb/>
老去生涯一短笻幾年河嶽寄行踪城邊瑟瑟髙秋樹<lb/>
天外沉沉静夜鐘風急沙洲移鸛雀雲深潭水䕶蛟龍<lb/>
邇來不見同心侣無奈狂歌阮嗣宗<lb/>
　　望紫金山有作<lb/>
隔河一帶碧嶙峋薄暮登臺注望頻古洞深松歸老鶴<lb/>
<pb n="KR4e0216_WYG_005-21b"/>
金山瑶草待幽人泉奔巨壑常風雨月傍髙壇自鬼神<lb/>
丹侣有期應不負三花樹底醉長春<lb/>
　　夜坐感懐寄徐文山<lb/>
獨夜寒螿鳴不休虗窓起坐憶南州山開薄霧來明月<lb/>
天送長風作冷秋華髪漸多驚老大壯懐無奈歎沉浮<lb/>
美人一别江闗渺肯采芙蓉慰我愁<lb/>
　　秋日懐弟<lb/>
生涯憐汝自樵蘇時序驚心尚道途别後幾年兒女大<lb/>
<pb n="KR4e0216_WYG_005-22a"/>
望中千里弟兄孤秋天落木愁多少夜雨殘燈夢有無<lb/>
遥想故園揮涕淚况聞寒鴈下江湖<lb/>
　　朱僊鎮弔岳武穆<lb/>
中原何幸見將軍一劍長驅萬馬羣戰伐功髙天意在<lb/>
廟堂策定帝圖分只今營壘空秋月終古旌旗有暮雲<lb/>
遺恨幾多堤上栁冷風凄雨不堪聞<lb/>
　　聞老兵談邊事<lb/>
少小從軍老病侵鐵衣征戰歳年深天寒野火燒荒塞<lb/>
<pb n="KR4e0216_WYG_005-22b"/>
月黑山精嘯古林千載干戈堪灑淚三秋笳鼔數驚心<lb/>
平沙亂草迷枮骨漢武窮兵怨至今<lb/>
　　梁園春雪<lb/>
二月都城凍不消雲黄地白思寥寥園林幸未舒桃萼<lb/>
風雪寧堪妬栁條欲觸曉寒尋野徑漫探春意過溪橋<lb/>
惠連留滯空詞賦梁孝同時想見招<lb/>
　　題孟得之園竹<lb/>
西風萬木正彫殘脩竹娟娟謾自看為愛清隂揺綺席<lb/>
<pb n="KR4e0216_WYG_005-23a"/>
不教新笋上金盤色連淇澳秋霜净聲徹瀟湘暮雨寒<lb/>
中有棲遲九苞鳯野雲長䕶碧琅玕<lb/>
　　題王大伾侍御别業<lb/>
野扉長掩石林幽林外寒溪汩汩流老鳯無心横碧漢<lb/>
髙雲何意落滄洲天王側席兵戈日柱史閒居草樹秋<lb/>
二十年來躭著述不知華髪為誰憂<lb/>
　　送吳將軍北伐<lb/>
連營鼙鼔送斜曛北伐應期霍冠軍鐡馬踏殘燕塞草<lb/>
<pb n="KR4e0216_WYG_005-23b"/>
金戈揮斷朔方雲将材此日寧虗負邊事頻年不忍聞<lb/>
豪侠從來多慷慨幾人鍾鼎勒竒勳<lb/>
　　中秋無月<lb/>
不見青娥駕紫鸞孤樽愁思坐更闌山河莽莽迷瓊樹<lb/>
風雨㝠㝠失玉盤梁苑池臺空度夜漢家宫殿不勝寒<lb/>
欲知何處秋光好天柱峯頭試一看<lb/>
　　送白子鍾南遊<lb/>
廣陵南去水浮天楓華蓼花秋正妍島嶼遥連三楚樹<lb/>
<pb n="KR4e0216_WYG_005-24a"/>
風雲低逐九江船驛亭津閣好沽酒黄橘白魚寧惜錢<lb/>
汗漫直須窮勝絶子長髙躅憶當年<lb/>
　　暮秋憶馬立齋李後溪<lb/>
落落商歌日幾廽世情聊把菊花杯斜陽又下嶺西去<lb/>
候鴈還從天北來宋玉此懐誰與會虞卿異代自同哀<lb/>
長安有客深知己潦倒漸非獻賦才<lb/>
　　冬日寄酬李給事仲西<hi>時謫天雄</hi>
烈風吹斷野桑枝雲外孤鴻北叫時雪滿山城驚歲暮<lb/>
<pb n="KR4e0216_WYG_005-24b"/>
氷連河海得春遲幾年謫宦身多病獨夜悲歌鬢欲絲<lb/>
留滯天南憂思切夢飛青𤨏月明知<lb/>
　　林慮北園待李子周不至<lb/>
北園臺榭雨晴初坐對羣峰澹自如四野暝煙飛白鳥<lb/>
半池秋水落紅蕖海天月近幽棲處石樹風生浩唱餘<lb/>
清夜放懐須酒伴隔林猶自聽來車<lb/>
　　憶天壇山<lb/>
目極天壇路渺茫徃時髙歩采瓊芳白雲壑斷笙音度<lb/>
<pb n="KR4e0216_WYG_005-25a"/>
紅葉林空酒氣香仙客並遊心自逸野猿一見意相忘<lb/>
醉呼童子收詩草月上千峰卧石牀<lb/>
　　春日洹上過田深甫對酌<lb/>
梁客才名康樂齊北來獻賦此幽棲春流廻合孤村外<lb/>
晩照蒼茫萬栁西煙浦横舟閒把釣花臺對酒漫分題<lb/>
太行一望髙無極相約登臨杖短藜<lb/>
　　牡丹<lb/>
洛下名花逈絶塵寳闌斜倚見風神香飄梁苑聚僊子<lb/>
<pb n="KR4e0216_WYG_005-25b"/>
色壓漢宫無美人宿露暗侵芳骨冷曉霞低照靚妝新<lb/>
謝家秪觧題紅藥此日狂吟醉好春<lb/>
　　無題<lb/>
楚女春心不自持月明誰唱竹枝詞瓊簮玉珥何顔色<lb/>
翠幕朱䦨且歲時燕子樓空傷徃事杜鵑花老負歸期<lb/>
江頭幾度風和雨轉覺湘靈瑟調悲<lb/>
窓有蛛絲鏡有塵小樓岑寂坐傷神鴛鴦哺子空經眼<lb/>
桃李飛花不待人洛浦佳期孤皓月湘江幽怨寄青蘋<lb/>
<pb n="KR4e0216_WYG_005-26a"/>
玉環舊日徒相贈腸斷歸鴻又一春<lb/>
　　送金廣文少賁之長沙<hi>前蜀中令</hi>
數卷孤琴非俗計短亭細柳是王程舊從彭澤懐陶令<lb/>
此日長沙弔賈生夜月子規鄉國夢春江杜若楚騷情<lb/>
碧湘門外風雲闊華髪無勞怨不平<lb/>
　　寄南都盧淶西司業<lb/>
鍾山靈秀一龍蟠太史南遊好縱觀揚子江横天地合<lb/>
石頭城壓雪濤寒談經道氣空今古作賦心思入渺漫<lb/>
<pb n="KR4e0216_WYG_005-26b"/>
千里有懐應北向鳯臺髙倚碧雲端<lb/>
　　答武進李宰元素惠六朝詩<lb/>
故人送我六朝詩夜半燈前坐讀時清廟朱絃彈古調<lb/>
玉樓瓊樹發春姿共言蘇李傳騷雅那識曹劉是路岐<lb/>
極望江山増感慨長風吹鴈報君知<lb/>
　　征夫歎<lb/>
漠北單于躭射獵雲中都䕶擁旌旄征夫淚墮故鄉逺<lb/>
戍角聲悲寒月髙絶塞冰霜侵劒㦸隂山鬼火照蓬蒿<lb/>
<pb n="KR4e0216_WYG_005-27a"/>
從來百戰輕生死獨倚轅門感二毛<lb/>
　　千秋頌<lb/>
平樂筵開冬月初天風吹鶴下前除山河萬古鍾元氣<lb/>
宫殿千秋倚太虗華日髙輝龍衮上彩雲低度鳯笙餘<lb/>
稱觴不盡詞臣意東海壺公有報書<lb/>
　　還家<lb/>
二十餘年寄鄴城歸來誰不訝狂生白頭况帶風塵色<lb/>
青眼深知父老情共話江湖多故事自憐詞賦亦空名<lb/>
<pb n="KR4e0216_WYG_005-27b"/>
仲宣踪跡猶無定遥指浮雲意未平<lb/>
　　千秋頌上恒易趙殿下<lb/>
殿閣祥雲繞鳯麟蟠桃特出薦佳辰詞林共仰天葩潤<lb/>
藝圃同瞻睿藻新招隱久虗青玉案論交先訪白綸巾<lb/>
仙胎未識金銀氣鶴算平分閬苑春<lb/>
　　夏夜大雨寄懐崔駙馬懋仁<lb/>
鄴王城外雨漫漫旅客驚心夏欲殘平地波濤吞道路<lb/>
極天雲霧失峰巒疎燈閃閃滄洲夕亂葦蕭蕭白鷺寒<lb/>
<pb n="KR4e0216_WYG_005-28a"/>
遥想月明吹鳯管倚樓何處望長安<lb/>
　　寄蔡春臺兵憲兼憶王鳯洲亷憲<lb/>
兩守姑蘇何太勞君今海上擁旌旄龍騰地得三春雨<lb/>
鯨縮天收萬里濤歲稔不憂吳稅重時平謾學楚詞髙<lb/>
陸機相近應同賦秋氣爭雄見二毛<lb/>
　　寄門人王少海陸石虹二子因悼商洛山同賈於<lb/>
　　　鄴未幾病殂久淹旅櫬作詩諷之<lb/>
叔牙義氣亦空聞帝里名交鄴下墳異土抱疴骸骨在<lb/>
<pb n="KR4e0216_WYG_005-28b"/>
同鄉負德死生分逍遥燕市酣春色嗚咽洹流暗暮雲<lb/>
龍種徒能千里足鳯雛何用九苞文<lb/>
　　寄錢兼山員外<lb/>
一官疎懶合丘樊逺近書生多在門白璧新知徒有識<lb/>
青雲舊侣半無存地通湖海三吳脉天造文章萬古源<lb/>
遥憶花橋春事過苔階鳥雀共寒暄<lb/>
　　張㠠山亷憲晉陽以書見招因擢南京都憲不果<lb/>
　　　行賦此寄意<lb/>
<pb n="KR4e0216_WYG_005-29a"/>
路出中原惬壯遊試看形勝舊皇州秣陵山抱連天起<lb/>
揚子波平蕩日流親友寄書通蜀舸朝廷息戰佩吳鈎<lb/>
鳯凰臺上仍相約共賦江南萬里秋<lb/>
　　答朱醉石上舍見寄次來韻<lb/>
同懐兩地曠交㳺特向汾隂問去留昭代應憐鸚鵡賦<lb/>
麗情莫訝鷫鸘裘幾經風雨人間路獨攬雲霞海上樓<lb/>
西隔太行書萬里杜蘅又老大江秋<lb/>
　　寄江南李巽川許習盤二正郎兼憶張懐洲黄門<lb/>
<pb n="KR4e0216_WYG_005-29b"/>
建業同官勞未休三吳有待稻花秋署郎各繫江湖念<lb/>
計吏相闗風雨愁别意且須通白鴈老年秪合在滄洲<lb/>
邇來青𤨏懸何事草疏深宵重倚樓<lb/>
　　送孟方伯存甫之闗中<lb/>
鄴下相違復見君朔方動業邇來聞兩遷薇省秦中路<lb/>
一望岷山塞上雲客思不堪聊出祖宦遊無定幾離羣<lb/>
東林尚憶談禪處月滿松庭共夜分<lb/>
　　送李明府凌秋入覲<lb/>
<pb n="KR4e0216_WYG_005-30a"/>
青雲舊侣别多時北去鳴珂是會期魏闕星辰連曉色<lb/>
漢廷鵷鷺肅朝儀九天春雪宫梅發萬户晴煙御栁垂<lb/>
當代掄才重臺諫晉陽賢令巨源知<lb/>
　　送紀太守明瑞入覲兼省親<lb/>
縹緲雙旌向北飛遥看喜色動庭闈闗中劒珮趨丹扆<lb/>
天上風雲䕶紫微策馬帝鄉成晝錦聽鶯客路換春衣<lb/>
太原父老應相望楊栁河橋立夕暉<lb/>
　　冬夜尹明府遇夫宴集因憶何少卿治象梁憲副<lb/>
<pb n="KR4e0216_WYG_005-30b"/>
　　　公濟<lb/>
天寒地主見情親雉堞㕘雲鴈塞鄰十載别懐今夜酒<lb/>
數莖短髪舊遊人雪庭照席輸明月凍樹垂花像早春<lb/>
遥憶二君尋白社方知歲暮有松筠<lb/>
　　送趙太僕子伸入覲<lb/>
流風出自趙平原曾訪叢臺舊迹存海内交㳺同白首<lb/>
天涯風雪一清樽幾瞻帝闕馳燕路千轉雲山到薊門<lb/>
春動上林聊寓目莫将邊事醉中論<lb/>
<pb n="KR4e0216_WYG_005-31a"/>
　　申㕘戎汝承歸自岢嵐喜而賦贈<lb/>
岢嵐昨喜㨗書聞一劒能驅鐵騎羣出塞成功先氣色<lb/>
當朝選將更風雲沙中走馬勞殘臘天外飛旌蕩夕曛<lb/>
共羨虬髯心且赤封侯不數漢將軍<lb/>
　　題吳郎中温叔山房<lb/>
早辭京國風塵倦為愛山房泉壑重移榻夜深垂萬象<lb/>
登臺秋逈出千峯獨蹲斑虎雲邊石半隱蒼龍雪後松<lb/>
燈下思君見竒絶忽驚春夢戍樓鐘<lb/>
<pb n="KR4e0216_WYG_005-31b"/>
　　謝侍郎與德郊亭餞别<lb/>
昔會燕臺今白頭東歸分袂倍離愁年華易改誰長健<lb/>
世路無窮客倦遊春雪糢糊荒嶺樹夕陽慘淡古邊樓<lb/>
此情欲寄滹沱水千折波聲尚北流<lb/>
　　送太僕卿李鈍甫之滁州<lb/>
旌旄拂曙揺行色太僕乗春别故居諫草不存名自著<lb/>
筆花常結夢何如西山雪月催成賦南國風雲待下車<lb/>
芳杜青時定相憶赤湖橋上寄雙魚<lb/>
<pb n="KR4e0216_WYG_005-32a"/>
　　馮大㕘汝言出餞臨汾驛留别<lb/>
歸鴻不失洞庭羣樽酒天涯此别君殘歲氷霜仍道路<lb/>
早春書劍又河汾驛亭駐馬淹行色官栁啼鴉送落曛<lb/>
二十年來頻聚散那堪白首嘆浮雲<lb/>
　　清明遊西園有感<lb/>
客轉汾陽時禁煙太行雲渺故鄉天齊中一弟悲西壠<lb/>
鄴下諸兒走北阡桃李未花春氣晚河山獨賦老懐偏<lb/>
重來秪恐芳菲盡啼殺黄鸝空自憐<lb/>
<pb n="KR4e0216_WYG_005-32b"/>
　　送張大㕘汝任之浙中<lb/>
汾陽贈别走詩筒帆度春流五兩風國計更堪征伐後<lb/>
人心多在去留中江分吳越青天合地豁東南滄海通<lb/>
鴈宕飛泉舊遊處重看片雨下晴空<hi>曾守河南被謫浙東</hi>
　　中秋夜集周時隆表兄宅有感<lb/>
天涯對月幾團圞烏鵲翻枝棲未安兄弟共須今夕醉<lb/>
妻孥猶是異鄉看光流浩蕩千家白影落蒼茫二水寒<lb/>
仙桂花開秋正好不知人世有悲歡<lb/>
<pb n="KR4e0216_WYG_005-33a"/>
　　登岱<lb/>
絶頂登攀海日明下看蟻蛭隠孤城玉童不見雲霞渺<lb/>
丹侣相從杖屨輕漢石塵迷千古字秦松風起半天聲<lb/>
欲探靈異來遲暮自覺人間負此生<lb/>
　　過楊子畏别業登樓同田深甫醉賦<lb/>
遥望河流一縷微慿虗俯見亂鴉飛雲流檻外生寒色<lb/>
霞落樽中駐晩暉共賦髙秋能不倦登樓後約恐長違<lb/>
仲宣老去隨萍梗湖海茫茫幾夢歸<lb/>
<pb n="KR4e0216_WYG_005-33b"/>
　　夜集梁武選公濟園亭同何稽勲治象得秋字<lb/>
問予東去欲何求日觀峯髙獨勝遊離合此生能幾醉<lb/>
嘯歌今夕故相留庭前松桂偏宜月笛裏闗山别是秋<lb/>
他日鳴珂還有意停雲時傍鳯城頭<lb/>
　　同何治象梁公濟登會仙山<lb/>
野菊迎霜猶自開漫乗幽興一追陪談𤣥更欲尋瑶草<lb/>
舉白聊須坐石苔落日半山松掩映閒雲滿地鶴徘徊<lb/>
仙人去後餘風景知有千年我輩來<lb/>
<pb n="KR4e0216_WYG_005-34a"/>
　　春日懐馮汝言<lb/>
岸幘行吟向落暉西原聊自采芳菲白駒轉眼浮生老<lb/>
黄鳥驚心舊侣違揚子風濤南望逺秣陵春信北來稀<lb/>
還思並馬漁陽路回首孤雲塞上飛<lb/>
　　送汪谷受之京<lb/>
幾度秋花君未歸風塵無倦鬢絲稀鄴城日久頻彈劒<lb/>
燕地寒多早授衣兵甲愁中生事薄江湖夢裏舊交違<lb/>
逢人自說黄山勝却憶松蘿静掩扉<lb/>
<pb n="KR4e0216_WYG_005-34b"/>
　　暮秋酬王元美見寄<lb/>
仙郎久别聽征鴻兩地登髙悵望同河嶽愁雲連趙北<lb/>
海天佳氣滿吳中老來避世家難定亂後悲秋賦轉工<lb/>
籬畔黄花應自惜一枝留取傲霜風<lb/>
　　夜集陸道函官舍同丁子學張肖甫漫賦<lb/>
烏鵲翻飛月滿城可堪漂泊旅魂驚三秋共賦嗟吾老<lb/>
四海論心見友生天轉明河分夜色風摧落木亂寒聲<lb/>
醉來擊筑髙臺上燕趙悲歌自古情<lb/>
<pb n="KR4e0216_WYG_005-35a"/>
　　暮秋郊行偶述<lb/>
太行迢遞起蒼煙凄斷鳴鴻倚杖前南阻黄巾愁落日<lb/>
東遊皂㡌感當年山城秋老行邊樹河甸寒生戰後天<lb/>
獨有王孫多侠氣千金駿馬獵荒田<lb/>
　　除夕同顧聖甫宿漳河旅舍<lb/>
故人同宿濁漳濆冰底春聲近可聞世事短長雙鬢改<lb/>
歲華新舊一宵分當庭古樹明殘雪何處清鐘落斷雲<lb/>
龍劍從來有離合燈前把看七星文<lb/>
<pb n="KR4e0216_WYG_005-35b"/>
　　寄懐盧司業濬卿轉留都通政<lb/>
旅鴈孤飛驚物候詞人相憶采蘭苕夢回金馬南雲斷<lb/>
愁傍銀臺北斗遥秋色幾看鍾阜樹寒聲還聽大江潮<lb/>
風騷六代誰為主潘陸㝠㝠不可招<lb/>
　　夜酌吳明卿宅遲王元美不至得天字<lb/>
君成楚賦已多傳嗟我風騷鬢颯然不厭疎狂同此夜<lb/>
還令意氣感他年明河倒掛長安樹新月低揺太液天<lb/>
虗左遲留待王子猶疑興盡剡溪船<lb/>
<pb n="KR4e0216_WYG_005-36a"/>
　　送蹇武選子修使秦中便道還巴郡<lb/>
都亭離宴對斜暉萬里星軺歲暮歸蜀嶺雲低迎晝錦<lb/>
巴江草緑換春衣天連上國書難達山斷中原夢不違<lb/>
南北嚴兵當此日豈容常掩故園扉<lb/>
　　送張給事仲安擢蜀中㕘政<lb/>
暫停軒蓋離人醉忽聽河橋去馬嘶悵望那堪春草徧<lb/>
勞歌不盡夕陽低天開鳥道三秦外地入蠶叢萬嶺西<lb/>
抗疏只今憂轉切幾廽清夢到金閨<lb/>
<pb n="KR4e0216_WYG_005-36b"/>
　　送蕭行人汝和還京兼答丘給事懋實見寄<lb/>
栁花飛盡使車還肯向王程有醉顔海嶠春雲征戰裏<lb/>
河梁晩照别離間舊交青𤨏毎同賦老愧滄洲長自閒<lb/>
夢寐相逢論諫草不知身世隔闗山<lb/>
　　送郭山人次甫遊秦中<lb/>
馬上吳歌壯爾行度闗非是棄繻生黄金賸買新豐醉<lb/>
紅樹遥含故國情地出三峯雄陕服天分八水雜秦聲<lb/>
霸陵縱目多秋興日夕鵰飛蔓草平<lb/>
<pb n="KR4e0216_WYG_005-37a"/>
　　北望有感寄梁公濟陳憲卿張子畏萬言卿四職<lb/>
　　　方<lb/>
直北雲霄幾度看燕京不異漢長安邊闗飛檄黄塵慘<lb/>
吳越連兵白日寒畫策應知司馬重掄才轉見職方難<lb/>
古來久將功名定好向彤廷議築壇<lb/>
　　送陳㕘政汝忠還任太原<lb/>
鄴城春酒共躋攀芳草相違一愴顔北極雲開燕道路<lb/>
中原天劃晉河山宦情獨感星霜下國計長憂戰伐間<lb/>
<pb n="KR4e0216_WYG_005-37b"/>
後夜月明千里夢隨君西度馬陵闗<lb/>
　　吳給事明卿謫江西詩以寄之<lb/>
𤨏闈當日起才名忽訝春風萬里行河北書傳楊子路<lb/>
天南帆落豫章城騷人弔古非湘怨遷客悲秋自楚聲<lb/>
帝里舊遊今散盡浮雲囬首獨含情<lb/>
　　中秋夜衞河泛舟同王元美顧聖少醉賦<lb/>
王郎乗舸下重灘相送清樽一盡歡客路艱虞知己在<lb/>
老年離合定期難月光初上孤帆落秋氣平分萬木寒<lb/>
<pb n="KR4e0216_WYG_005-38a"/>
後夜登樓嘆圓缺回瞻北斗是長安<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4e0216_WYG_005-38b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　四溟集卷五<lb/>
</p>
<p>
</p>
  </div>
<div>
<head>四溟集卷六</head> <lb/>
    <p>
<pb n="KR4e0216_WYG_006-1a"/>
欽定四庫全書<lb/>
　四溟集卷六<lb/>
　　　　　　　　　　　　　明　謝榛　撰<lb/>
　七言律詩<lb/>
　　送田户曹子仁督餉秦中<lb/>
幾年郎署見多籌西度函闗得壯遊旗影極天開驛路<lb/>
劒光終夜照邊樓吳江百戰蒼生淚秦地長征白髪愁<lb/>
共道轉輸非舊日帝京遥望朔雲秋<lb/>
<pb n="KR4e0216_WYG_006-1b"/>
　　送聖甫之巴東兼訊唐兵憲<lb/>
凌霜走馬心獨雄囊底不嗟金錯空故事還應問楚老<lb/>
狂歌聊復隨巴童黄牛峡出曉帆外白帝城開春樹中<lb/>
憲府聽君一說劍當樽寒色來天風<lb/>
　　寄石太守君采<lb/>
驅馳國計久知難出守多勞感歲殘淮海一州寧卧治<lb/>
東南千舸正愁看石頭路斷雲何慘𤓰歩兵來水更寒<lb/>
赤子歸心龔遂事遥聞漁唱起江干<lb/>
<pb n="KR4e0216_WYG_006-2a"/>
　　送張僉憲子用赴滇南兼訊李司封隆仲<lb/>
旌旄飛去拂蠻煙萬里緘書不易傳對月幾臨滇水上<lb/>
悲秋非復楚江邊地偏今古無多雪春滿西南欲盡天<lb/>
遷客相逢莫辭醉異鄉梅栁嘆華年<lb/>
　　汪子廷見過贈别<lb/>
疎才實愧建安人茅屋頻過見爾真甘向清朝藏玉璞<lb/>
自知幽事在綸巾酒杯動落闗山月詩箧能收海嶽春<lb/>
老病送君成一笑相看誰是葛天民<lb/>
<pb n="KR4e0216_WYG_006-2b"/>
　　方户曹兆行來自淮上夜話以贈<lb/>
詞客為郎淮上遊楚城黄葉早驚秋戰雲不辨千帆色<lb/>
征馬偏生兩鬢愁澤國波濤平逺樹海天風雨暗層樓<lb/>
即今兵觧聊堪醉飛輓南來擁帝州<lb/>
　　送盧次楩赴留都謁陸儀部與䋲<lb/>
有客清狂倒角巾江湖未老報恩身夕陽滿地還驅馬<lb/>
秋水連天幾問津家在中原聞白鴈賦成南浦對青蘋<lb/>
仙郎共醉金陵酒不羨風流六代人<lb/>
<pb n="KR4e0216_WYG_006-3a"/>
　　送武稚川使太和山<lb/>
使星清曉發征鞍不憚氷霜行路難三楚勝遊當歲暮<lb/>
萬山深入正春寒中天氣動青霞館北斗光揺紫極壇<lb/>
祝罷還應覔瑶草歸來好獻主人看<lb/>
　　初春酬龔憲副性之見寄<lb/>
昨報襄陽使者過歸鴻雪後度闗河遥知遊宦驚時序<lb/>
不惜緘書到薜蘿日出漢江春氣逺雲連楚樹曉隂多<lb/>
峴山誰與同臨眺羊祐碑前一浩歌<lb/>
<pb n="KR4e0216_WYG_006-3b"/>
　　夏夜同李太守應乾盧山人次楩醉登郡閣賦得<lb/>
　　　秋字<lb/>
共坐前除松色幽月臨虗閣澹初秋凉風自可山人意<lb/>
清夜堪從地主遊身後聲名吾且醉興來疎放老何求<lb/>
盧敖况是非凡侣天外閒雲任去留<lb/>
　　九日寄魏順甫兼憶社中諸友<lb/>
寂寞襟期對菊叢思君幾聽北來鴻暮雲遥度燕臺上<lb/>
秋色偏歸楚賦中兵罷龍荒餘殺氣笳鳴狐塞更悲風<lb/>
<pb n="KR4e0216_WYG_006-4a"/>
羣才無那成脩阻此日登髙悵不同<lb/>
　　寄懐靳太守子魯<lb/>
送君絲管急清商曾向都亭醉夕陽聚散幾年知鬢改<lb/>
聲名千里見才長淮西未得歸鴻鴈潁上猶思集鳯凰<lb/>
獨倚郡樓兵檄過亂雲寒色滿濠梁<lb/>
　　姜宗孝應辟過鄴賦此用贈<lb/>
當年雪月醉宵分十度梅花始見君巴蜀勝遊偏有賦<lb/>
東南多事豈堪聞江濤夕蕩金陵月山氣寒生劍閣雲<lb/>
<pb n="KR4e0216_WYG_006-4b"/>
此去乘秋應上疏三吳好練水犀軍<lb/>
　　送馬德甫罷官歸遼陽<lb/>
天涯宦迹有浮沉薏苡誰知馬援心東去田園成老計<lb/>
西来風物起孤吟闗城路斷秦雲渺海甸秋生遼水深<lb/>
莫向鄰翁談世事從教白首卧丹岑<lb/>
　　寄白羊口裴萬戸兼訊陳兵憲<lb/>
射獵遥知部伍閒少年聊復破愁顔竒功自出論兵外<lb/>
侠氣人看躍馬間日暮皂鵰盤朔漠天寒蒼兕吼西山<lb/>
<pb n="KR4e0216_WYG_006-5a"/>
祭遵戰守無虗策擬待明光奏㨗還<lb/>
　　寄汪憲副伯陽<lb/>
朔風吹鴈度幽州凄斷胡笳夜不休世事轉難仍獨立<lb/>
才名久著亦多憂移官北塞論功日返斾中林抱病秋<lb/>
定采黄花懐舊侣海天霜月一登樓<lb/>
　　寄范方伯堯卿<lb/>
别後星霜逺寄聲滇南何意念狂生千山不隔三秋夢<lb/>
片月髙懸萬里情江海戰餘仍走檄漁樵業廢半知兵<lb/>
<pb n="KR4e0216_WYG_006-5b"/>
秣陵形勝勞長望自古艱虞好著名<lb/>
　　重九董戸部子才過鄴餞别北園賦得中字<lb/>
上客論交樽酒空髙臺送别劍歌雄半天白鴈登臨外<lb/>
九日黄花聚散中草樹西看凄晩照闗山北去急秋風<lb/>
青雲各重功名念動説匡時有異同<lb/>
　　送李别駕宗器北上<lb/>
一樽聊醉濁河濵衰老同懐復幾人趙瑟離聲逢雨雪<lb/>
郢歌髙興得陽春嚴程目送雙旌渺戰馬心懸萬户貧<lb/>
<pb n="KR4e0216_WYG_006-6a"/>
丹鳯城髙天咫尺壯心時拂寳刀塵<lb/>
　　讀侯二谷詩集<lb/>
詞人来自永嘉東逸氣千篇浩不窮閉户越吟知思苦<lb/>
登臺楚賦見才雄崖懸古木竒争出磵落秋雲澹自同<lb/>
庾信即今誰並駕老夫長嘆倚天風<lb/>
　　洛城夜雨柬趙太守德聰<lb/>
建業當年驄馬遊島夷無定萬家愁心懸吳越嚴兵日<lb/>
身隔江淮抗疏秋耕稼可曽懐上谷艱難毎自念中州<lb/>
<pb n="KR4e0216_WYG_006-6b"/>
嵩雲昨夜来新雨四野蒼茫倚郡樓<lb/>
　　遊嵩髙山同莫子明<lb/>
相約登攀興欲飛山風吹我薜蘿衣碑存漢代莓苔古<lb/>
地接周京氣色微二室仙蹤雲共渺三花靈種月交輝<lb/>
夜深談罷長生訣笙鶴猶疑天外歸<lb/>
　　張丈宅飲至深夜因赴廼叔德徴之招言别<lb/>
阿咸留客此同歡阮籍相招待夜闌城柝亂聲連巷動<lb/>
天河倒影傍人寒張燈歌舞虗賓席隔院風騷有鶡冠<lb/>
<pb n="KR4e0216_WYG_006-7a"/>
莫訝到遲須劇飲明朝分手會期難<lb/>
　　送范堯卿北渡黄河因東廼姪子宣<lb/>
雲帆飛度大河流應念蕭條王粲樓近榻蛩螿孤永夜<lb/>
隔河風雨共清秋疎才人訝成多病厚禄天教繫逺憂<lb/>
南北于今厭戎馬寧容小阮竹林遊<lb/>
　　贈錢明府舜臣<lb/>
潘令悲歌秋雨天遥聞戰伐聚江船才淹百里青雲後<lb/>
憂重三吳白髪先劒拂積塵星自動琴鳴流水月孤懸<lb/>
<pb n="KR4e0216_WYG_006-7b"/>
囬看北極長安道祖逖于今幾着鞭<lb/>
　　秋集杜子竒園亭顧聖少同賦<lb/>
辭官髙卧故園秋亭榭常招枚馬儔老去襟期聊共賦<lb/>
醉来風物轉相留霜花簇簇明三徑煙樹蒼蒼暗一丘<lb/>
莫向梁園重懐古歌鐘凄斷使人愁<lb/>
　　送羅侍御還巴東<lb/>
遥聞柱史易投簮寒夜相逢動蜀吟萬里田園歸後計<lb/>
兩都烽火病中心櫂經巫峡雲根險家在巴江楓樹深<lb/>
<pb n="KR4e0216_WYG_006-8a"/>
謾説草𤣥長閉戸千山春色壯登臨<lb/>
　　吳子喬有弟從方士數年不歸因訪于梁宋間賦<lb/>
　　　此以贈<lb/>
北来尋弟意何長梁沼孤鴻又夕陽消息難真悲道路<lb/>
飄零未定感星霜獨吟靈運三春草誰見初平萬石羊<lb/>
早晩相逢話丹訣洞庭囬首樹蒼蒼<lb/>
　　季夏有感<lb/>
南風太狂吹樹柯愁催旅鬢鏡中皤炎天不雨徴求急<lb/>
<pb n="KR4e0216_WYG_006-8b"/>
朔塞先秋戰伐多桑柘幾家存舊業煙霞何處有髙歌<lb/>
少年應募千金賞昨日腰弓飛騎過<lb/>
　　寄王蘇州<lb/>
闔閭城外幾烽煙非復淮陽卧閣年坐嘯江山竒策定<lb/>
仰看星斗壯心懸石頭雲逐東征馬揚子波廻北餉船<lb/>
亂後不堪吳税重行春海上問荒田<lb/>
　　閒居張伊嗣見過<lb/>
鄴都形勝帶衡漳風土相依即故鄉閒到白頭真是拙<lb/>
<pb n="KR4e0216_WYG_006-9a"/>
醉逢青眼不知狂城雲無色日將暮籬菊多花天有霜<lb/>
世故莫談心自逺隨君好去卧沙莊<lb/>
　　送吳汝秀考績之京<lb/>
車馬翩翩向北行郡齋馴鳥送離聲一官曾化秦風俗<lb/>
多事還憂漢甲兵上國浮雲秋黯澹西山爽氣夕分明<lb/>
天王况復垂衣日禮樂從今問魯生<lb/>
　　夜過藴公房訪鄒子序因憶廼舅吳子喬時寓大<lb/>
　　　梁<lb/>
<pb n="KR4e0216_WYG_006-9b"/>
禪窓論舊思何窮雲月微明澹逺空客裏無眠驚落木<lb/>
老来多難感飛蓬兵連滄海書猶滯人隔黄河夢幾通<lb/>
逸氣看君真似舅可憐吳調各秋風<lb/>
　　友人李元博杜約夫徐子静陳石卿相繼淪沒悲<lb/>
　　　感賦此<lb/>
藥裹當窓歲月過其如老病哭人多徐陳已矣但衰草<lb/>
李杜茫然空逝波荒野暮煙迷悵望孤城秋氣動悲歌<lb/>
文章不共浮雲盡異日相傳竟幾何<lb/>
<pb n="KR4e0216_WYG_006-10a"/>
　　送翟逸人之京兼寄張太史叔大<lb/>
别来幾夢漢江干瘦馬長驅道路難行李三秋雲共逺<lb/>
飄蓬千里歲將殘黄金舊使燕臺重白雪今知楚調寒<lb/>
獨有髙情張學士故人北去好相看<lb/>
　　曉起<lb/>
老去翻多惜子孫朝来且復問鷄豚杖藜何處堪頻徃<lb/>
詩草經年秪半存白髪懶梳書在手青苔不掃客過門<lb/>
閒雲肯為山人住好對西窓濁酒樽<lb/>
<pb n="KR4e0216_WYG_006-10b"/>
　　送張憲副一真赴鴈門<lb/>
命駕南来懐落落揚旌北去路漫漫九秋紅葉行邊賦<lb/>
三晉青山戰後看狐塞風連笳皷動鴈門霜擁甲兵寒<lb/>
應知父老多惆悵河内于今借冦難<lb/>
　　對酒示五子<lb/>
冰雪頻驚歲序過向平心事獨蹉跎貧欺老子疎狂在<lb/>
懶到兒曹感嘆多鴻鴈暮依沙岸草鳯凰時下玉山禾<lb/>
且傾陶令杯中物月白空庭一放歌<lb/>
<pb n="KR4e0216_WYG_006-11a"/>
　　風雪過葉雲羽<lb/>
風雪連朝城市閒敝衣行子獨愁顔亂聲獵獵揺千樹<lb/>
寒色茫茫失萬山事激眼前心自定名垂身後老相闗<lb/>
尋君夜話聊杯酒不是王猷空櫂還<lb/>
　　元日武安野望有感<lb/>
短褐衝寒一杖隨孤城雪後漫遊時愁經殘獵風何凛<lb/>
老得新年春却遲天外紫山晴自出谷中黄鳥暗相期<lb/>
今朝栢酒人多醉竚立斜陽獨賦詩<lb/>
<pb n="KR4e0216_WYG_006-11b"/>
　　夜酌蘇子川舟中話别因憶乃弟子冲子長子新<lb/>
　　　時寓都門<lb/>
黄昏騎馬到河濆秉燭船窓此對君星斗無光天暗轉<lb/>
琴樽有興夜平分幽人暫别山中侣獨鴈還尋薊北羣<lb/>
明發輕帆時極目不知遥隔幾重雲<lb/>
　　送曹太史一呈歸金壇<lb/>
雙闕歸心春草後三吳回首夕陽西石頭樹隱揺鯨浪<lb/>
京口帆飛轉鶴溪天許碧山聊著述地鄰丹洞幾攀躋<lb/>
<pb n="KR4e0216_WYG_006-12a"/>
茅君有約秋將暮月白楓林路不迷<lb/>
　　秋日過方晦叔書院<lb/>
蟬咽髙枝秋滿城當軒松桂助幽情地開清沼月相映<lb/>
石作孤峯雲自生醉後轉多憂國思病来偏得著書名<lb/>
詎慿狗監吹噓力獻賦于今陋馬卿<lb/>
　　鄭侍御元壽見過時謫深州<lb/>
世事相論感慨深坐来庭樹動蕭森才堪經濟酬明主<lb/>
官到艱虞是好音白簡尚馳雙闕夢黄雲遥繫九邊心<lb/>
<pb n="KR4e0216_WYG_006-12b"/>
京畿父老望驄馬莫為交㳺戀故林<lb/>
　　暮秋夜登樓望西河有感<lb/>
歩屧河橋訪舊遊野情物色自遲留風林蕭颯喧清夜<lb/>
雲月迷茫失素秋元亮老看荒徑菊仲宣今倚故鄉樓<lb/>
吾生浪迹何時定獨對滄波愧白鷗<lb/>
　　寄贈吕預所少冡宰<lb/>
憶昔詞臣都下逢幾看秋色老芙蓉南歸讀禮蒼梧月<lb/>
北轉鳴珂紫禁鐘千里驚時聞旅鴈百年匡世見人龍<lb/>
<pb n="KR4e0216_WYG_006-13a"/>
薦賢每助山公啟不使浮雲蔽九重<lb/>
　　寄贈謝太東少司空<lb/>
巴山倒壓洞庭波形勝相鄰賦幾何金闕風雲當代逈<lb/>
𤨏闈章疏濟時多天垂南國分三楚地入中原會九河<lb/>
遥憶司空壯襟抱千年王氣鬱嵳峩<lb/>
　　寄仇近漳别駕<lb/>
廣平發軔抵皇州燕趙風光總勝逰宿露尚滋官栁色<lb/>
晴雲逺蕩御河流鶴通仙氣能中飬龍抱天機不外求<lb/>
<pb n="KR4e0216_WYG_006-13b"/>
况有憐才京兆尹西山相對賦髙秋<lb/>
　　寄懐馬蘭谷中翰<lb/>
留意仙丹了大還鏡中豈鑷鬢毛斑絲綸每出能天語<lb/>
殿陛長趨近帝顔凌曉霜威髙北塞滿空秋氣壓西山<lb/>
坐看飛檄應多感誰為横戈虎豹闗<lb/>
　　寄鎮性禪師<lb/>
草庭馴鴿傍誰飛雲鎻山房何日歸帝里寧教淹錫杖<lb/>
京塵猶恐上緇衣路通三晉音書杳雨隔諸天鐘磬微<lb/>
<pb n="KR4e0216_WYG_006-14a"/>
却憶少林風雪夜一燈相對話禪機<lb/>
　　寄贈方金湖中丞<lb/>
今王神武重邊功鎮静遥看節鉞雄薊北霜連兵氣外<lb/>
幕南春在政聲中天分兩地書難達路隔千山夢易通<lb/>
更憶楚才心獨壯何須揺落賦秋風<lb/>
　　寄懐劉念庵兵憲時執所紀梧崗二太守<lb/>
羣才相識北遊時上苑千花春雨垂帝里榮名同晝錦<lb/>
<hi>皆都下人</hi>宦途愁鬢各秋絲歸休日逺桑麻計登眺雲深猿<lb/>
<pb n="KR4e0216_WYG_006-14b"/>
鶴期月下飛觴聊遣興倚樓誰復嘆盈虧<lb/>
　　寄李近台侍御時督學北京<lb/>
鰲頭磯下征帆發<hi>臨清觀音嘴亦名鰲頭磯</hi>魚腹書傳逝水沉摛賦<lb/>
三秋堪寄興定交千里見知音廟廊自合經綸逺冠冕<lb/>
誰當雨露深上應文昌燕趙地朝端抗疏幾年心<lb/>
　　寄王龍坡員外兼呈乃弟西堂少卿<lb/>
憶昔論交梁苑秋晉陽春雪慰淹留白衣閲世吾多感<lb/>
黒髮為郎爾壯遊閶闔南開今漢闕河山北控古燕州<lb/>
<pb n="KR4e0216_WYG_006-15a"/>
遥知伯仲相逢處為説窮途阮籍愁<lb/>
　　寄黄質山徴君<lb/>
古来詞客自悲秋江上斜陽正倚樓南望戰雲迷越徼<lb/>
北移王氣繞燕州幾家避亂偏多苦諸將成功各自謀<lb/>
今日黄生須獻賦千金寧復買吳鈎<lb/>
　　寄上德平王南岑<lb/>
别意相牽雨夢遥白蓮社冷復誰招病餘較懶心猶壯<lb/>
詩裏多窮氣不驕秋草放鷹隨僕從夕陽駐馬問漁樵<lb/>
<pb n="KR4e0216_WYG_006-15b"/>
何時共賞龍山勝醉聽松風響洞簫<lb/>
　　秋雨連綿南望洛陽因寄吳大理温中丞謝給事<lb/>
　　　劉兵憲呂太守詞丈<lb/>
白首飄蓬来自西舊交南望感雲泥周南文物猶逢漢<lb/>
鄴下詞人久别齊河漲蛟龍秋怒轉雨昏烏鵲夜愁棲<lb/>
嵩峯暗落三花樹空約登攀去路迷<lb/>
　　寄懐王郡丞叔純<lb/>
暫閒官署得煙霞相對論心坐日斜鄴下佩刀應自壯<lb/>
<pb n="KR4e0216_WYG_006-16a"/>
齊中彈劒更何嗟老飡古澗青松子君愛秋塘白藕花<lb/>
王謝風流今北轉髙堂燕子是誰家<lb/>
　　送潘左史和甫歸吳門<lb/>
瓊筵祖餞惜君才别後吳吟日幾回坐看青山帆外轉<lb/>
更憐黄菊客邊開長江日動黿鼉窟舊國霜飛麋鹿臺<lb/>
歸去逢人説帝子盛名却自險中来<lb/>
　　寄贈李中丞子玉<lb/>
節鉞經年頌未能路人爭説李中丞賢才幾訪吳枚乗<lb/>
<pb n="KR4e0216_WYG_006-16b"/>
世事相論魏信陵愁見黄河秋盡雨坐憐赤子夜深燈<lb/>
帝京尚憶逢狂客驄馬翩翩興每乗<lb/>
　　寄梁方伯乾吉<lb/>
相别京華歲月遥雙林枉駕識仙標隔年投刺何疎懶<lb/>
抱病㕘禪正寂寥河北劍霜嗟暮景晉陽燈火憶春宵<lb/>
壯心莫道非王粲幾欲從軍看射鵰<lb/>
　　渡黄河有感<lb/>
晩渡黄河正素秋倚篷聊爾問陽侯源從西極崑崙出<lb/>
<pb n="KR4e0216_WYG_006-17a"/>
勢蕩中原瀚海收俯仰心神齊得喪徃来身世共沉浮<lb/>
試看九曲風濤惡博望焉能見斗牛<lb/>
　　陳主簿招飲署中因談宛陵之勝醉筆賦此<lb/>
官署相招慰旅情東南形勝説宣城敬亭恍接三吳勢<lb/>
宛水猶馳六代聲憶昔詩流嗟我老隔江風景逼人清<lb/>
至今誰繼𤣥暉後莫笑狂夫負此生<lb/>
　　謁漢光武原陵<lb/>
龍飛白水兆中興天定滹沱十月氷半夜客星思漢室<lb/>
<pb n="KR4e0216_WYG_006-17b"/>
千年王氣感原陵山靈松檟殊相䕶地勝樵蘇詎敢登<lb/>
試讀班彪王命論嵩峯依舊鬱峻嶒<lb/>
　　丁明府陳主簿同謁原陵晩酌道院有感<lb/>
漢陵謁罷命車行聊憇丹房待賦成緑酒黄花衰老興<lb/>
浮雲落日古今情狂夫欲駕蓬山鶴道士能吹緱嶺笙<lb/>
憶昔豪華總消歇北邙松栢起悲聲<lb/>
　　重九前一日謝黄門仲川同酌温中丞純甫宅賦<lb/>
　　　得風字<lb/>
<pb n="KR4e0216_WYG_006-18a"/>
開樽預賞菊花叢正色全歸藻思中旅次孤懐逢勝事<lb/>
人間百感對秋風水衝伊闕雲根響山抱周京地勢雄<lb/>
明日登髙誰共醉更將吳調命歌童<lb/>
　　聞漢中兵憲王斯進討賊有功賦此寄贈<lb/>
星子山頭殺氣生可憐蜀盗廢春耕皇天何意干戈擾<lb/>
人日多寒軍旅行檄出漢中鴉作陣角吹嶺上馬嘶聲<lb/>
誰知緩急兵家術八月鐃歌返斾旌<lb/>
　　温純甫宅同諸詞丈夜集得池字<lb/>
<pb n="KR4e0216_WYG_006-18b"/>
為賡白雪郢中詞坐久寒生風露時萬菊繞筵秋不老<lb/>
幾人躭酒月偏遲懐同曠逸山雲度道在行藏野鶴知<lb/>
應惜衰年薦仙味西来碧藕自瑶池<lb/>
　　即席次劉子禮登髙韻<lb/>
西風吹鴈下河洲坐感頽年聚舊游撫景獨慙今日賦<lb/>
遣懐何異故鄉樓塵中浪迹陪髙宴籬下黄花笑白頭<lb/>
京洛層城試登覽疎雲惨澹數峯秋<lb/>
　　寄懐西谷主人<hi>隱耕園在鄴城北</hi>
<pb n="KR4e0216_WYG_006-19a"/>
上黨歸来獨憶君野亭幽事每宵分荷池燭影遊魚蕩<lb/>
花院棊聲宿鳥聞漳水逺通千里脉洛城髙壓萬山雲<lb/>
于今南北殊脩阻回首長吟又落曛<lb/>
　　寄謝子厚<lb/>
思君逸興感衰殘幾欲登臨學謝安倚杖青山愁裏賦<lb/>
當樽黄菊病餘看清輝自可藏珠玉文彩誰應惜孔鸞<lb/>
皎月一天人兩地茫茫秋色不勝寒<lb/>
　　嵩嶽天中閣同鮑洛陽鄧登封二君對雨<lb/>
<pb n="KR4e0216_WYG_006-19b"/>
六十危峯佳氣連共来山閣羽觴傳興髙自不妨秋雨<lb/>
目極何當散暝煙問法少林輕外物探竒嵩嶽到中天<lb/>
二君並着王喬舄才思非凢骨已仙<lb/>
　　過周節推尚占因談嵩嶽之勝<lb/>
伊洛尋真竟不逢歸来對爾説仙蹤兩遊洞壑情何劇<lb/>
<hi>戊午歲初遊嵩嶽</hi>獨眺煙嵐翠幾重庭樹月招緱嶺鶴郡齋風<lb/>
落少林鐘寧言何遜觀梅興夢到三花天外峯<lb/>
　　洛下會王少㕘朝望<lb/>
<pb n="KR4e0216_WYG_006-20a"/>
銅臺舊識嘆離暌伊洛棠隂衆念齊世故無端逢客話<lb/>
宦情何事欲巖棲天將楚雨催帆驟風蕩秦雲逐馬低<lb/>
八載一遷春自感從教黄鳥向人啼<lb/>
　　贈吕都督伯仁<lb/>
禦冦論功憶昔年又從揚子駕樓船塞門列陣山雲合<lb/>
幕府聽笳海月懸仗劍獨臨龍虎地登臺長嘯鳯凰天<lb/>
于今未老歸詩社祗遣兒曹辦酒錢<lb/>
　　劉太守以德之大梁予將赴潞安賦此言别<lb/>
<pb n="KR4e0216_WYG_006-20b"/>
西署為郎已著名分符歲暮此專城肯孤上黨緘書意<lb/>
為寄南州下榻情長路風威嘶五馬大河日影曳雙旌<lb/>
梁園公子如相問著述應憐老未成<lb/>
　　季冬法祥寺吳大理張總督温中丞謝黄門劉兵<lb/>
　　　憲荀員外昌都督吕池州方東昌諸詞丈餞别<lb/>
　　　有賦<lb/>
香山遥望白雲屯九老行藏未定論為客自知生事懶<lb/>
感時誰更壯心存河橋寒色分千里野寺斜陽共一樽<lb/>
<pb n="KR4e0216_WYG_006-21a"/>
黄鳥鳴春向何處美人相憶採芳蓀<lb/>
　　楊郡丞伯寅張别駕威仲寺中餞别周節推尚占<lb/>
　　　之大梁未旋悵然賦此<lb/>
雙林行色夕陽催幾日相逢祖席開周漢兩朝題不盡<lb/>
河嵩獨覽倦方囬塵中老計嗟浮梗笛裏春聲怨落梅<lb/>
更念法曹征斾逺莵園何事未歸来<lb/>
　　劉節推行可尚寳仕可出餞郭外賦此志别<lb/>
杯酒蒼忙強自吟江淹能賦别時心緑波春草魂猶斷<lb/>
<pb n="KR4e0216_WYG_006-21b"/>
白首寒天感益深布澤二龍周海宇棲閒孤鶴老山林<lb/>
誰知多病仍飄泊雨雪愁人幾暮隂<lb/>
　　贈别武克仁<lb/>
八十神全歩履輕自嗟七十負平生紫芝採得間中事<lb/>
白鶴飛来静裏聲多少光隂仍浪迹古今著述總浮名<lb/>
問君可授延年術九轉丹砂未易成<lb/>
　　送客遊洞庭湖<lb/>
相逢楚客問巴州此去揚帆湖上遊天漢長連洞庭水<lb/>
<pb n="KR4e0216_WYG_006-22a"/>
雲霞半入岳陽樓低空白鴈投寒渚隔浦丹楓照暮秋<lb/>
莫向湘君聽鼓瑟黄陵月冷不勝愁<lb/>
　　喜黄實甫至留酌<lb/>
自别梁園歲幾徂故人消息斷江湖相逢白鬢知多少<lb/>
一醉黄金問有無地接邊闗秋氣早樹翻烏鵲月明孤<lb/>
向来離合殊難定猶向天涯説壯圖<lb/>
　　立秋先一夜同吳峻伯孫文揆徐汝思李于鱗王<lb/>
　　　元美五比部登城得秋字<lb/>
<pb n="KR4e0216_WYG_006-22b"/>
幾年詞客鳯城遊薊北河山共倚樓清夜桂樽聊對月<lb/>
明朝蓬鬢又驚秋風飄玉笛凄初斷天轉銀河倒欲流<lb/>
遥憶故園砧杵動梧桐一葉起人愁<lb/>
　　送龔侍御性之赴南都<lb/>
萬里天風吹鐡冠三吳秋水正漫漫匣中星動劒光白<lb/>
帆外霜飛江色寒鴻鴈早傳𤓰歩信芙蓉還傍石城看<lb/>
南都賦就應相憶明月孤樽坐夜闌<lb/>
　　為盧柟賦呈内臺比部大理諸公<lb/>
<pb n="KR4e0216_WYG_006-23a"/>
黎陽河水咽寒聲詞客凄凉氣未平白首纔傳鸚鵡賦<lb/>
青天遥望鳯凰城夏臺久待秋雲破春雨還看枯草生<lb/>
獨有酈炎同此恨憐才復見古人情<lb/>
　　夜集吳比部鳴仲宅賦得秋月<lb/>
庭草驚秋白露垂氷輪漸覺度河遲光臨鳯闕清鐘斷<lb/>
寒入龍庭畫角悲天際幾看鴻鴈影山中又老桂花枝<lb/>
共知庾亮南樓夜曾為勲名感鬢絲<lb/>
　　登遵化閣<lb/>
<pb n="KR4e0216_WYG_006-23b"/>
凌虗樓閣鬱崔嵬四望青山宿霧開日上海闗邊色盡<lb/>
天連沙漠鴈聲来仲宣賦就千年事張載銘成一代才<lb/>
懐古不堪空佇立秋風吹鬢放歌回<lb/>
　　登五峯山有感<lb/>
樹杪躋攀石磴懸手扶藜杖出風煙東分遼海千重嶺<lb/>
北盡沙塲萬里天秋草征夫烽堠外夕陽歸鳥戍樓邊<lb/>
時看白骨成悲感為憶嫖姚戰伐年<lb/>
　　夹山寺<lb/>
<pb n="KR4e0216_WYG_006-24a"/>
黎河路轉入煙霞為訪連峯衲子家萬古山靈開白馬<lb/>
三秋石窟閉青蛇<hi>山有大青小青二蛇</hi>曇雲不作空中雨祇樹還<lb/>
生象外花欲共虗堂留此夜燈前仍復演三車<lb/>
　　夜同劉都閫諸君登薊州城樓<lb/>
新月低空照素秋將軍乗暇共登樓談兵醉後誰能事<lb/>
舞劍燈前此壯遊孤角風從燕塞起千山雲傍薊城流<lb/>
應知北伐收功日復見當年博陸侯<hi>霍光封博陸即此處</hi>
　　酌沈太守汝石宅值雨<lb/>
<pb n="KR4e0216_WYG_006-24b"/>
孤城有客駐征鞍下榻今宵重鶡冠疊嶂煙雲當户暝<lb/>
老槐風雨逼人寒開樽最喜天涯合為郡偏憂塞上難<lb/>
自信隱侯籌策定肯教雙鬢嘆凋殘<lb/>
　　八月十六日予歸自漁陽值北兵犯京時周一之<lb/>
　　　在安州作此懐之<lb/>
易水東流朔鴈飛孤城阻絶幾斜暉共憂鐵馬書難達<lb/>
應訝漁陽人未歸大野暝煙沉漢壘亂山秋雨滯戎衣<lb/>
即今世事堪盃酒與爾江南訪釣磯<lb/>
<pb n="KR4e0216_WYG_006-25a"/>
　　暮秋柬沈㕘軍禹文<lb/>
㕘軍逸氣佩吳鈎烽火驚心又暮秋亂後登臨仍有賦<lb/>
望中風景獨深愁邊隅樹色空軍壘東北笳聲斷戍樓<lb/>
應惜中原多猛士幾人相見話封侯<lb/>
　　送欒進士孔原使宣大<lb/>
燕甸蒼茫乗曉發漢旌縹緲隔河看居庸北去天霜下<lb/>
碣石東臨海日寒八月邊聲驅戰馬孤城秋色老材官<lb/>
慿君一問雲中將此日方知報國難<lb/>
<pb n="KR4e0216_WYG_006-25b"/>
　　送張戸曹茂參募兵真定諸郡<lb/>
人辭京國黄塵外霜落滹沱白鴈前驛騎先飛秋草路<lb/>
使旌髙捲夕陽天欲招遊侠傾三輔擬見驅馳靜九邊<lb/>
班固為郎寧久滯還期北去勒燕然<lb/>
　　送計庫部允卿募兵山東<lb/>
京甸秋髙羽檄馳可憐萬姓半瘡痍當朝遣使憂方切<lb/>
募士防邊計未遲山氣作寒侵道路海風吹雪上旌旗<lb/>
齊中還訪穰苴軰推轂論功正此時<lb/>
<pb n="KR4e0216_WYG_006-26a"/>
　　送萬少㕘茂卿還任山東<lb/>
亂後相逢復幾朝使君行色動河橋宦情千里清樽盡<lb/>
國計頻年白髪饒驛道書通秋塞鴈海門帆度夕陽潮<lb/>
魯連意氣須今日此去齊城可更招<lb/>
　　秋夜有感<lb/>
凉宵力疾歩莓苔欲賦髙秋愧楚才白髮祗縁人事老<lb/>
黄花偏傍客愁開樽前獨坐星河轉燈下悲歌風雨来<lb/>
還憶重陽離亂後故園惆悵一登臺<lb/>
<pb n="KR4e0216_WYG_006-26b"/>
　　夜集應員外瑞伯宅聞吳山人子充談匡廬之勝<lb/>
　　　得山字<lb/>
吳楚遨遊鬢已斑對人猶自説廬山九江形勝来樽外<lb/>
五老雲霞生座間古洞月明今夜夢滿天秋色幾時攀<lb/>
何如早結東林社瀑布聲中任徃還<lb/>
　　送朱㕘政之豫章<lb/>
落落才名三十年宦途華髮轉堪憐獨辭上國星隨馬<lb/>
四渡西江月滿船湘鴈晩低彭蠡澤楚雲春澹豫章天<lb/>
<pb n="KR4e0216_WYG_006-27a"/>
定知豐劍歸君後遥望長安北斗邊<lb/>
　　送毛明府伯祥之羊城<lb/>
君今初捧郎官檄此去羊城道路賒海上有雲連蜃氣<lb/>
嶺南無雪到梅花行春策馬青山近退食鳴琴白日斜<lb/>
囬首風塵迷北望幾逢燕使問京華<lb/>
　　寒夜寄秦給事順甫<lb/>
歲華冉冉頻彈鋏秋色冥冥獨倚闌倦客吟成山月墮<lb/>
征鴻過盡海天寒燕闗寄迹還東下烽戍驚心幾北看<lb/>
<pb n="KR4e0216_WYG_006-27b"/>
聞道故園青𤨏客憂時雙鬢坐凋殘<lb/>
　　送趙汝中歸垣曲<lb/>
天涯作客空成賦歲杪還家未拜官到日音書仍北寄<lb/>
别時風物重西看雲迷燕趙千山暮雪滿闗河一騎寒<lb/>
樽酒相期春草緑好聽鴻鴈度長安<lb/>
　　范子宣見過<lb/>
世情滿眼殊未定之子相逢可共論自是勝遊疎客計<lb/>
非闗浪迹久都門雪中坐索梅花賦月下還開竹葉樽<lb/>
<pb n="KR4e0216_WYG_006-28a"/>
更約揚帆下春水三江南去訪桃源<lb/>
　　送王理卿歸平原<lb/>
春来三日君即歸長安陌上車塵飛滄洲有約自知晩<lb/>
白鴈多情相見稀千里還應嘆萍梗一樽誰更采芳菲<lb/>
平原舊侣論心處肯向天邊望少微<lb/>
　　程侍御信夫至因話闗中之勝<lb/>
為問三秦驄馬使獨探形勝故遲囬雲扶華嶽中天起<lb/>
地轉黄河西極来秋草空迷長樂苑夕陽猶傍集靈臺<lb/>
<pb n="KR4e0216_WYG_006-28b"/>
漢家千載論封禪應惜文園作賦才<lb/>
　　冬夜同宣允則集徐進士子與宅<lb/>
城上烏啼春雪餘滿庭寒色月来初病當歲晩心方切<lb/>
老向天涯計轉疎湖海相知今夜酒風塵一别幾年書<lb/>
可堪京國多烽火王粲誰憐未定居<lb/>
　　雪夜集吳進士明可宅候李給事元樹吳進士子<lb/>
　　　修不至得樓字<lb/>
黄雲黯澹低神州風雪晩来殊未休春色連天變老樹<lb/>
<pb n="KR4e0216_WYG_006-29a"/>
寒光奪月明髙樓初成謝賦此時興還聽郢歌中夜留<lb/>
二妙不来更秉燭笛聲凄斷梅花愁<lb/>
　　除夕吳子充周一之文德承李時明方信之王希<lb/>
　　　舜集旅寓有感<lb/>
一年憂喜今宵過兩鬢風霜明日新書劍自憐多病客<lb/>
江湖同是放歌人宫中燭映西山雪笛裏梅傳上國春<lb/>
他日聽鶯懐舊侣不知誰共醉芳晨<lb/>
　　人日過吳郎中峻伯第時将使豫章得西字<lb/>
<pb n="KR4e0216_WYG_006-29b"/>
餘寒薄暮重凄凄城上青山望欲迷人日正逢燕雪後<lb/>
使星遥動楚天西寧辭取醉留官舍更約尋春過御隄<lb/>
何限栁條縈别思江城南去亂鶯啼<lb/>
　　初春夜同沈子文梁公實薛思素進士宗子相比<lb/>
　　　部賦得聲字<lb/>
雪盡長風吹禁城梅花零落此時情闗河月暗迷鴻影<lb/>
宫殿春寒澀漏聲亂後騷人同百感年来壯士苦長征<lb/>
樽前莫話邊庭事彈劍悲歌氣未平<lb/>
<pb n="KR4e0216_WYG_006-30a"/>
　　送沈郎中宗周出守順慶<lb/>
明星當户動征鞍此去春光道路看巴子地形天外轉<lb/>
嘉陵江色郡中寒三秋戰伐掄才急四海誅求出牧難<lb/>
沈約未須裁八詠倚樓時復望長安<lb/>
　　春夜張憲副叔載宅餞别趙憲使子後赴大梁得<lb/>
　　　游字<lb/>
春宵殘月轉西樓醉聽琴聲别鶴愁宦迹更堪燕市别<lb/>
才名不負兎園游中原赤子心仍切北塞黄雲戰未休<lb/>
<pb n="KR4e0216_WYG_006-30b"/>
華髮應嗟勳業晩行看擊楫大河流<lb/>
　　送劉水部致卿出守嘉興<lb/>
孤館别懐聊對酒雙旌行色復催人馬嘶燕甸纔芳草<lb/>
帆到江城已暮春作賦水曹非徃日垂衣天子念征塵<lb/>
三吳彫弊多憂思不待秋風白髪新<lb/>
　　送林比部章之使南海<lb/>
迢逓炎方數驛亭更憐天外九疑青織綃欲看鮫人室<lb/>
鼓瑟還逢帝子靈雨過羊城春浩浩雲連鯨海夕冥冥<lb/>
<pb n="KR4e0216_WYG_006-31a"/>
看君飛櫂乗流去多少南冠問使星<lb/>
　　送陸比部汝成使閩中<lb/>
醉攀楊栁禁城東别後芳樽不可同日暮亂雲迷逺道<lb/>
天涯孤劒倚飛蓬任公臺瞰江流近大姥峯連海色空<lb/>
虞帝好生當此日遥知閩徼待春風<lb/>
　　送經大理叔和使山東<lb/>
使車乗曉出都門東去闗河春色繁草徧王程馳白日<lb/>
花深官舍閉黄昏燈前獨檢于公傳海上還分孝婦寃<lb/>
<pb n="KR4e0216_WYG_006-31b"/>
應待髙秋登日觀滿山松桂一開樽<lb/>
　　送莫憲副子良督學貴洲<lb/>
芳草都亭盡酒巵别来春夜重相思我憐華月孤舟逺<lb/>
人訝文星萬里遲巴國地連諸葛寨湘江雲度伏波祠<lb/>
江山自此増顔色漫向髙秋獨賦詩<lb/>
　　春日潞河舟中餞别莫子良吳峻伯徐汝思袁履<lb/>
　　　善賦得樽字<lb/>
自憐多病留京國復送羣才下薊門帆外夕陽催去鳥<lb/>
<pb n="KR4e0216_WYG_006-32a"/>
水邊春草對離樽交游漸老天涯夢湖海難期醉後論<lb/>
不待江淹詞賦就纔臨南浦自消魂<lb/>
　　春日同李于鱗賈守準劉子成比部游南園得盃<lb/>
　　　字<lb/>
花到清明滿樹開三春幽興此池臺風光何必論金谷<lb/>
世事聊須醉玉盃一望青山雲縹緲數聲黄鳥客徘徊<lb/>
諸君有意看紅藥乗暇還應結駟来<lb/>
　　青龍橋上有感<lb/>
<pb n="KR4e0216_WYG_006-32b"/>
落落狂歌一阮公旗亭把酒送歸鴻湖光不定春風裏<lb/>
山氣偏多夕照中滿眼鶯花雙鬢改百年愁思幾人同<lb/>
邊庭李牧空遺跡此日誰論定逺功<lb/>
　　送馮職方晉叙拜陵廟<lb/>
明光初下早鶯啼野色晴開緑草齊曉樹度旌燕徼北<lb/>
春雲逐馬漢陵西山靈暫駐還堪賦天險遥看未易躋<lb/>
仗策須君清玉塞壯圖何日報金閨<lb/>
　　春日即事<lb/>
<pb n="KR4e0216_WYG_006-33a"/>
和戎共擬静邊聲抗疏誰當悉敵情燕地去秋曾幾戰<lb/>
漢家今日更多兵春城雨後寒逾重曙角風前怨未平<lb/>
直北煙塵時極目烏鳶飛入亞夫營<lb/>
　　信夫宅<lb/>
白首狂歌幾故知薊門風物正歸遲偶来一醉同今夕<lb/>
老去相看異徃時上國久虗鴻鴈信東山還結薜蘿期<lb/>
因思絶代劉伶頌莫遣髙秋宋玉悲<lb/>
　　夏夜鄒㕘政君哲宅同王客部道原得筵字<lb/>
<pb n="KR4e0216_WYG_006-33b"/>
虗堂入夜敞髙筵為寫幽懐向酒邊漢闕晴雲低抱樹<lb/>
海門凉月半浮天閭閻久頌中興日税斂還逢北伐年<lb/>
丙魏匡時期不忝老夫長嘯五湖煙<lb/>
　　夏日鄭園陪餞皇甫子循别駕同沈禹文㕘軍元<lb/>
　　　仰之給事王元美比部沈子文劉朝宗進士賦<lb/>
　　　此<lb/>
夏日園林積雨晴美人聊此駐行旌歌吟滿座皆吳調<lb/>
老病當筵自魯生花院凉風醒客思栁塘斜日亂蟬聲<lb/>
<pb n="KR4e0216_WYG_006-34a"/>
来朝策馬炎風裏囬首都門繫逺情<lb/>
　　送御醫顧世安辭官歸上海<lb/>
中歲辭官向薜蘿西風囬首問兵戈鴈飛海徼寒雲斷<lb/>
帆落江城秋雨多欲采蘭花留楚賦還期樽酒聽吳歌<lb/>
辟疆自是林園主何日相尋杖屨過<lb/>
　　送劉明府朝宗之瑞安<lb/>
八月秋風吹帝京劒歌杯酒送君行烽傳九塞愁中報<lb/>
雲隔三吳望裏情江路廽連秣陵樹海帆飛度永嘉城<lb/>
<pb n="KR4e0216_WYG_006-34b"/>
鳴琴尚憶天涯客莫待梅花始寄聲<lb/>
　　秋夜李隆仲楊虗卿查性甫宗子相四吏部餞予<lb/>
　　　楊氏園亭<lb/>
共醉芳園倒接䍦古来詞客幾心知黄塵滿眼吾惆悵<lb/>
白髮交情此别離蟋蟀夜寒揚子宅芙蓉秋老習家池<lb/>
玉衡西轉燕歌罷猶自持觴問後期<lb/>
　　十四夜即席呈應職方瑞伯因憶去秋是夕同瑞<lb/>
　　　伯歸自盤山復酌潞陽官舎時北冦已走三河<lb/>
<pb n="KR4e0216_WYG_006-35a"/>
　　　慨然賦此<lb/>
去年遥自薊城囬曠逸堪憐越客才驛栁清秋還並轡<lb/>
潞河良夜坐傳杯青山别後邊烽起明月歌中塞馬来<lb/>
今夕相看感離亂西風吹雨不勝哀<lb/>
　　十五夜集徐子與宅得光字<lb/>
桂樹花開禁苑香月輪西轉更飛觴髙歌自覺雲霄近<lb/>
佳會偏宜秋夜長塞下征夫悲獨影閨中思婦對清光<lb/>
人生苦樂何須道笛裏闗山總斷腸<lb/>
<pb n="KR4e0216_WYG_006-35b"/>
　　送徐鴻臚奉使兼還遼東<lb/>
三載論交兩送君更堪惆悵道塗分離樽欲盡難成醉<lb/>
去馬長嘶又失羣𤣥莵城孤開曉日黄龍塞逺斷秋雲<lb/>
時平知我無東意莫遣音書久不聞<lb/>
　　秋夜靈濟宫同薛朱二進士賦<hi>皆閩中人</hi>
晩来騎馬過仙壇寳笈靈文試一看月度三花瑶殿静<lb/>
風吹獨鶴玉階寒漫聞天籟知秋逺共酌霞觴坐夜䦨<lb/>
會待他年遊汗漫武夷相約訪還丹<lb/>
<pb n="KR4e0216_WYG_006-36a"/>
　　九日寄鄒子序<lb/>
少小論交已白頭别来幽事負滄洲吳中舊侣惟君在<lb/>
江上青山重我愁竹葉漫傾孤館月菊花空老故園秋<lb/>
欲乗蘭櫂東歸去共息塵機對海鷗<lb/>
　　送張少參子明還任山東<lb/>
薊門撾鼓發樓船送别君侯南浦邊秋水晴分鴻鴈渚<lb/>
曉霜寒動菊花天東方賦斂嗟今日上國兵戈憶徃年<lb/>
遥想四愁吟不盡鵲山湖上渺風烟<lb/>
<pb n="KR4e0216_WYG_006-36b"/>
　　送許元復歸吳門<lb/>
早歳才名猶獻賦髙秋鄉思故離羣帆開野浦相看處<lb/>
月照江城幾夢君龍劒定知他日合魚書莫遣隔年聞<lb/>
洞庭山下三春酒誰共長歌向白雲<lb/>
　　環山樓為劉封君賦<lb/>
日上江樓紫翠開慿闌四顧鬱崔嵬晴雲低傍重簷合<lb/>
秋色髙從疊嶂来老至應期𢎞景卧賦成堪惜仲宣才<lb/>
楚天黄鶴還飛下誰共仙翁醉酒杯<lb/>
<pb n="KR4e0216_WYG_006-37a"/>
　　秋日柬顧汝和中翰<lb/>
為憶仙郎隔紫薇經時長訝報書稀月明緑酒幽期過<lb/>
秋老黄花勝賞違三殿星霜侵曉入九衢風雪帶寒歸<lb/>
知君何處還乗興車馬遥聽獨倚扉<lb/>
　　皇甫水部道隆謫大梁詩以寄懐<lb/>
聞君遥自楚天来一到梁園見賦才揺落舊曾悲屈宋<lb/>
寂寥今復弔鄒枚黄河蕩日寒聲轉嵩嶽連空逺色開<lb/>
何事弟兄俱謫宦西風愁對菊花杯<hi>其兄子循謫開州</hi>
<pb n="KR4e0216_WYG_006-37b"/>
　　送方職方禹績使江南兼寄童侍御仲良<lb/>
漢苑梅花客興新不堪杯酒送征輪朔庭戰馬今猶急<lb/>
南國蒼生日轉貧古道飛霜寒拂劍長江落月曉催人<lb/>
慿君為問乗驄使莫惜春風寄緑蘋<lb/>
　<lb/>
　<lb/>
　<lb/>
　四溟集卷六<lb/>
</p>
<p>
</p>
  </div>
<div>
<head>四溟集巻七</head> <lb/>
    <p>
<pb n="KR4e0216_WYG_007-1a"/>
欽定四庫全書<lb/>
　四溟集巻七<lb/>
　　　　　　　　　　　　　明　謝榛　撰<lb/>
　五言排律<lb/>
　　送趙兵憲絅夫之宣府<lb/>
曉發居庸道征袍霜露侵揚旌度寥廓吹角動蕭森殘<lb/>
月樓中嘯青山馬上吟風雲占氣候亭障足登臨狐嶺<lb/>
寒城斷龍沙秋草深明王憂紫塞戰士感黄金樽俎三<lb/>
<pb n="KR4e0216_WYG_007-1b"/>
邊䇿烽煙獨夜心功成竟何處海上有丹岑<lb/>
　　石佛廢寺<hi>在居庸關彈琴峽之西</hi>
峽轉逢孤寺庭荒起暮煙石堂惟有壁松樹不知年刧<lb/>
火關塵世名香斷勝縁登臨霜草地想像雨花天何處<lb/>
飛馴鴿無由見老禪梵音泉自落法鏡月空懸凈土還<lb/>
如此浮生重惘然門前車馬客誰復問青蓮<lb/>
　　塞下三首<lb/>
滿天秋氣動木葉下居庸笳墮征夫淚沙交戰馬蹤亂<lb/>
<pb n="KR4e0216_WYG_007-2a"/>
雲連萬壘孤鴈度千峯廻合關城路馳驅塵土容山横<lb/>
邊色斷日没野隂重朔吹翻旗影寒霜上劍鋒幾年頻<lb/>
出塞百戰苦妨農廟畧今長畫軍儲日逺供檄書飛涿<lb/>
鹿候火照盧龍㑹見旄頭落何人勒景鐘<lb/>
　　二<lb/>
青山行不斷獨馬去遲遲宿霧開軍壘寒城見酒旗沙<lb/>
連天盡處霜重日高時慘淡兵戈氣蕭條榆柳枝乾坤<lb/>
疲戰伐將相繫安危寄語籌邊者功名當自知<lb/>
<pb n="KR4e0216_WYG_007-2b"/>
　　三<lb/>
路出古雲州風沙吹不休烏鳶下空磧駝馬渡寒流地<lb/>
曠邊聲動天高朔氣浮霜連窮海夕月照大荒秋擊鼓<lb/>
番王醉吹笳漢女愁龍城若復取俠士幾封侯<lb/>
　　送陳駕部邦禮出守潮陽<lb/>
五馬辭郎署雙旌駐祖筵青山相别後黄鳥獨吟邊曉<lb/>
色分江樹春風送楚船雲深嶺外路地盡海南天疊浪<lb/>
平夷島高秋肅瘴煙蠻方俗化日郡閣政成年雨露三<lb/>
<pb n="KR4e0216_WYG_007-3a"/>
農足歌謡萬里傳昌黎有遺廟千載尚依然<lb/>
　　報國寺同馮户曹汝言昆季餞别王太守學甫得<lb/>
　　　橋字<lb/>
不盡送君意禪窻共昨宵離筵過風雨行斾及河橋黄<lb/>
鳥鄉心劇青山驛路遥春陽浮郡滿雲物度江饒楚櫂<lb/>
經千里吳歌自六朝清秋定相憶何處采蘭苕<lb/>
　　陳太守元卿書至自鄴賦此答之<lb/>
為郡經年别聲名自下車山川亶甲後風俗建安餘驛<lb/>
<pb n="KR4e0216_WYG_007-3b"/>
路頻歸夢交情一報書孤鴻當晩落萬柳入秋疎月白<lb/>
饒鄉思天寒滯客居陳蕃舊榻在今日為誰虚<lb/>
　　寄王叔采<lb/>
憶昔清洹上踟蹰别右軍十年殊未見一字不相聞漂<lb/>
泊應憐我迢遥幾夢君苦吟先白髮多病後青雲獨滯<lb/>
周南日還空冀北羣飛花悵春過明月感秋分天外鶴<lb/>
孤唳風前蘭自芬稚圭如舊識寜復北山文<lb/>
　　送少司馬蘇公總制宣大<lb/>
<pb n="KR4e0216_WYG_007-4a"/>
向曉發長安飛旌入渺漫漠南驅虎豹天上别鵷鸞一<lb/>
薦膺推轂殊勲報築壇金鉦殷地響寶劍照人寒自古<lb/>
邊庭計非今將相難龍韜開武庫麟閣待儒冠青海連<lb/>
兵苦黄金結士歡論功多汗馬從事有材官漢檄雲中<lb/>
度班銘石上看雄圖驃騎在一戰取樓蘭<lb/>
　　送杞縣劉進士子旭使宣府<lb/>
君才班馬流十度帝京遊聖代開奇璞春風脱敝裘長<lb/>
思漢室計獨抱杞人憂擁騎馳邊郡揚旌拂戍樓霜連<lb/>
<pb n="KR4e0216_WYG_007-4b"/>
涿鹿曉雲斷野狐秋地曠笳逾慘沙寒鴈不留壯心看<lb/>
劍鍔屈指計刀頭千古儒生輩誰期定逺侯<lb/>
　　同應駕部李太僕遊夾山<lb/>
夾山不登眺勝事只空聞靈異開丹洞孤高入紫氛東<lb/>
溟收地脉北斗控天文共有松蘿意聊從猿鳥羣持盃<lb/>
駐嶺日吹笛破山雲更覓三花樹還期二使君<lb/>
　　早遊盤山憩古公蘭若<lb/>
薊門隨去住遊眺此身輕雲起千峯白泉流一澗清寒<lb/>
<pb n="KR4e0216_WYG_007-5a"/>
沙餘馬迹初日散鴉聲恰自長林轉翻依峭壁行空中<lb/>
孤磬落松下老僧迎碧玉開禪徑黄金作化城共言超<lb/>
有象誰㑹入無生何必匡廬上遥尋惠逺盟<lb/>
　　送張比部汝任募兵太原<lb/>
拂曙别承明輶軒西北行天迴濁河水山擁太原城榆<lb/>
塞霜中色蘆笳月下聲四愁今日最孤嘯幾時平慷慨<lb/>
深酬主艱難始募兵良駒輕道路壯士重功名雲斷黄<lb/>
花戍風連細柳營牙旗翻豹影寶劍奪龍精烽火當秋<lb/>
<pb n="KR4e0216_WYG_007-5b"/>
急疆場計日清歸來上封事應悉九邊情<lb/>
　　送程憲副子賓出鎮巴東<hi>前尚寶卿左遷户曹</hi>
為惜同鄉别都亭醉酒巵客星淹此地卿月感當時驛<lb/>
道三秦轉春風萬里隨人逢山日少馬度棧雲遲曉色<lb/>
迎吳劍晴空曳漢旗江長帶魚腹天逈出峨眉弔古應<lb/>
多賦憑高獨逺思松深武侯廟草遍楚王池開府雄西<lb/>
極銘鐘滿後期蠻方行自靖巴俗坐能移村女勤桑葉<lb/>
歌童罷竹枝還教丙穴上雙鯉報相知<lb/>
<pb n="KR4e0216_WYG_007-6a"/>
　　還峰巻為宋太守徳完題<hi>還乃返朴之義</hi>
羣山高不極迴合越西城秋入雲根淨霜歸石耳清望<lb/>
中分樹色空外落泉聲地接天台勝人含太古情林間<lb/>
孫綽賦谷口子真耕處處煙霞動時時猿鶴鳴幾年守<lb/>
真素一出見平生莫遣山靈誚應高黄霸名<lb/>
　　暮雪集姜太史節之宅同包庸之賦<lb/>
向夕變山川寒深嵗暮天旌旗斷海戍煙火聚江船獨<lb/>
鳥歸何後征人悵不前玉堂輝自動瑶闕燦相連酒訝<lb/>
<pb n="KR4e0216_WYG_007-6b"/>
新豐貴冰増太液堅媚春殊可賦照夜逈堪憐留滯龍<lb/>
門客逍遥鶴氅仙共看漢太史還為紀豐年<lb/>
　　元日晏起書懐<lb/>
輪蹄遍九陌此日獨高眠踈懶終何事飄零又長年地<lb/>
寒疑臘在窻午覺春偏短杖閒中侣浮雲醉裏天昨孤<lb/>
兒女望今復嵗時遷起坐看明鏡蒼蒼鬢颯然<lb/>
　　初春夜集王元美宅餞别吳峻伯徐汝思袁履善<lb/>
　　　三比部出使得盃字<lb/>
<pb n="KR4e0216_WYG_007-7a"/>
共餞江南客芳筵候月來漏催詩草就春報燭花開把<lb/>
袂終千里論心更一盃風人今夜聚星使幾時囘官舍<lb/>
遥聞笛宫庭暗落梅相看倍惆悵殘雪照燕臺<lb/>
　　春夜徐進士子與宅餞别陳進士憲卿使楚<lb/>
帝里論文夜從來哲匠能月邀金谷酒人對玉壺冰楚<lb/>
調誰相和吳歌思不勝多情有徐幹何計挽陳登晝錦<lb/>
懷湘浦春帆下竟陵凉秋聴過鴈望斷白雲層<lb/>
　　送何吏部治象扶母櫬歸平隂<lb/>
<pb n="KR4e0216_WYG_007-7b"/>
候火心仍北哀音夢已東斷腸自芳草揮淚向春風宦<lb/>
迹燕城久憂端漆室同海天低落鴈煙雨失孤蓬兵檄<lb/>
關山外皇情宵旰中薦賢須此日還擬待山公<lb/>
　　送中丞許公伯誠出鎮昌平<lb/>
才名動海内白首華山阿閱世存涇渭逢時謝薜蘿幾<lb/>
年懷趙璧獨醉發燕歌賦陋隂常侍功高馬伏波金鉦<lb/>
傳鴈塞鐵騎渡榆河長嘯將平冦雄圖定偃戈春生千<lb/>
嶂早雲傍七陵多應憶論文侣山城一鴈過<lb/>
<pb n="KR4e0216_WYG_007-8a"/>
　　送歸參軍體之使居庸<lb/>
參軍初奉使早發玉河隈雪盡關山路天低龍虎臺揚<lb/>
旌海樹斷驅馬塞雲開曉色城頭月春聲笛裏梅沙場<lb/>
莽迢逓亭障鬱崔嵬候鴈從南轉邊風自北來枕戈憂<lb/>
國步草檄見君才擬待銘功日長纓繫敵囘<lb/>
　　送童侍御仲良謫羊城<lb/>
把袂看春早天涯幾故知離歌初斷處遷客欲行時帆<lb/>
度三江盡雲飛五嶺遲炎方殊物色秋水澹心期正氣<lb/>
<pb n="KR4e0216_WYG_007-8b"/>
驚山鬼威名伏島夷瘴煙聊復酒海月尚堪詩地逺身<lb/>
仍健官清俗可移羅浮春萬里還望早梅枝<lb/>
　　春夜同玉峯禪師遊湖上<lb/>
夜出招提境滄浪意不孤偶經花浦歇動有竹笻扶清<lb/>
浄同禪侣疎狂信老夫暖沙閒白鳥春雨發青蒲樹斷<lb/>
星垂野天空月滿湖摩尼珠獨在長此照虚無<lb/>
　　妙應寺<lb/>
殿宇獨嶙峋披雲興益新重來布金地不見雨花人湖<lb/>
<pb n="KR4e0216_WYG_007-9a"/>
近龍時出岩空鴿自馴磬聲山正午草色路猶春浩刧<lb/>
殊無極浮生㑹有因可憐倦遊客空自老風塵<lb/>
　　送顧尚書惟賢之南都<lb/>
靈氣鍾吳㑹全才際聖明管生知數早顧凱賦詩清大<lb/>
䇿聞標柱雄談見用兵功高海上戰威重日南聲聴履<lb/>
猶霄漢移官豈帝情中原愁裏斷北斗望邊横月白三<lb/>
江水山青六代城磯看燕子在臺憶鳯凰鳴雜佩兼蘭<lb/>
芷孤懷寄杜蘅酬恩心轉切飛夢到燕京<lb/>
<pb n="KR4e0216_WYG_007-9b"/>
　　夏日同李于鱗賈守凖劉子成宗子相四比部南<lb/>
　　　溪泛舟<lb/>
散步過林塘相隨上野航沿流狎魚鳥嚼藕得冰霜共<lb/>
擬西湖勝還乗北渚涼桂樽移白日蘭櫂轉滄浪楊柳<lb/>
緣堤合菰蒲出水長酣歌意不盡曉色正蒼茫<lb/>
　　七夕留别汪伯陽李于鱗王元美得知字<lb/>
久客言歸計留連幾故知鵲橋星度夜燕館月沉時天<lb/>
上纔歡洽人間有别離晴分絳河影秋動白榆枝佳醑<lb/>
<pb n="KR4e0216_WYG_007-10a"/>
還成醉萍蹤不可期年年湖海上今夕定相思<lb/>
　　黄侍御協恭督學南畿賦此寄之<lb/>
美人南國去建業路漫漫六代豪華歇三秋芳杜殘古<lb/>
臺曾鳯下鍾阜自龍蟠雲度三江逺潮生白日寒文章<lb/>
知道重品藻得人難側席天王意乗驄正北看<lb/>
　　劉别駕宗周之潁州<lb/>
客久敝貂裘吟詩徐庾儔之官千里别送爾一樽留赤<lb/>
縣塵隨馬黄河霜滿舟堂開楚天月湖照潁城秋問俗<lb/>
<pb n="KR4e0216_WYG_007-10b"/>
初臨郡憂時重倚樓九邊疲餽餉四海劇誅求世故聊<lb/>
長嘯君才豈薄遊寶刀知有贈清譽滿燕州<lb/>
　　送沈參軍禹文奔喪吳中<lb/>
清曉素車發歸心千里途身方辭上國夢已落東吳淮<lb/>
雨含悲切江雲入望孤三秋驚浦鴈獨夜感檣烏風木<lb/>
長鄰宅霜天低蘸湖何當效徐孺遥為致生芻<lb/>
　　送高伯宗梁公實二比部祭陵廟<lb/>
祀典千年重嚴趨二妙同馬嘶川日墮路轉石林通旌<lb/>
<pb n="KR4e0216_WYG_007-11a"/>
斾晴光外山陵王氣中雲深羅俎豆霜下肅臣工明月<lb/>
帝靈在高秋天宇空瞻依增百感松檟正悲風<lb/>
　　冬夜集張兵部茂參宅<lb/>
秉燭坐深更嚴城亂柝聲寒雲雙闕逈夜雪萬家明世<lb/>
事清樽盡邊愁白髮生匡時須計逺和敵竟功成自有<lb/>
張衡賦誰憐李廣情劍塵時一拂莫遣暗龍精<lb/>
　　送李侍御源甫奉使雲中諸鎮<lb/>
柱史江南彦翩翩威鳯姿名從丹闕著才㧞赤城奇霜<lb/>
<pb n="KR4e0216_WYG_007-11b"/>
陌乗驄早寒燈草疏遲壯心驚物候憂色向邊陲直出<lb/>
雲中道高飜雪外旗星連劍光動風助角聲悲實塞民<lb/>
窮日屯兵嵗杪時孤懷坐永夜擬報内庭知<lb/>
　　送汪郎中伯陽出守北地<lb/>
五馬衝寒色冰霜滿去程君王憂北地父老望前旌典<lb/>
郡才方振防年計不輕河山分陜服形勢輔咸京樹隠<lb/>
青蛇廟天空白豹城人家盡周俗羌笛半秦聲夜月登<lb/>
樓嘯春風露冕行試看循吏傳終古定垂名<lb/>
<pb n="KR4e0216_WYG_007-12a"/>
　　送俞别駕堯咨之臨清<lb/>
吾郡本齊地使君當此遊東西抱河水表裏壯城樓臘<lb/>
雪馬前盡春雲堂外流舟車兩京道賦役萬家憂和璧<lb/>
才堪重䖍刀志未休素懷誰與㑹孤月照人秋<lb/>
　　寄蔡衡州子木<lb/>
聞道湘東勝偏宜遊宦情山川壯荆楚翼軫麗璣衡白<lb/>
鴈夕連渚丹楓秋滿城樓高分嶽色地逈散江聲早嵗<lb/>
能為郡中原舊著名有才逢聖代不寐為蒼生驛使無<lb/>
<pb n="KR4e0216_WYG_007-12b"/>
書札蠻方尚甲兵何時同醉賦上苑待春鶯<lb/>
　　送庫部楊郎中守嚴州<lb/>
共説新都勝今推良牧才揚帆征鴈盡領郡早梅開江<lb/>
到桐廬合山從天目來雲寒伍胥廟月白子陵臺弔古<lb/>
乗驂過行春露冕囘長安懷舊好尺素㡬時裁<lb/>
　　寄塞上王侍御子梁<lb/>
君王重簡命爾志在澄清節鉞分西顧風雲䕶北征羽<lb/>
旗荒外合驄馬雪中行直渡桑乾水還臨驃騎營九關<lb/>
<pb n="KR4e0216_WYG_007-13a"/>
多猛士百戰有長城夜半仍傳檄天寒未解兵黑山横<lb/>
寶劍青海動金鉦獨杖防邊䇿兼收抗疏名虚心當國<lb/>
事高議見儒生壯嵗思銘鼎空言陋請纓乗秋摧敵氣<lb/>
計日答皇情應遣龍庭使馳書到玉京<lb/>
　　送王郎中學甫出守安慶<lb/>
結綠殊増價飛黄早出羣賢聲定𤾂國經術自河汾竹<lb/>
馬來童子蒲鞭得使君訟庭閒晩照官樹澹春雲文物<lb/>
古今勝江山吳楚分歌謡起清夜幾向月中聞<lb/>
<pb n="KR4e0216_WYG_007-13b"/>
　　登遵化城樓<lb/>
地道通遼海山嵐隠薊門登城秋草徧拂劍早霜繁清<lb/>
切聞蘆管蒼茫見塞垣健兒屯北戍戰馬出中原羽檄<lb/>
黄塵動牙旗白日飜窮邊思李牧異代感劉琨旅况聊<lb/>
成賦戎機未易論從兹謝遊好歸卧舊山樊<lb/>
　　嵗暮寄盧次楩<lb/>
客邸多朋好栖栖勞此生長存排難意遂有泛交情管<lb/>
鮑心無改妻孥計轉輕單衣沾朔雪衰鬢滯燕城偃蹇<lb/>
<pb n="KR4e0216_WYG_007-14a"/>
逢黄祖疎狂自禰衡家貧公議定嵗久怨懷平共擬三<lb/>
江釣還期五嶽行采芝從綺季囘首謝浮名<lb/>
　　送陸比部子韶決獄江南<lb/>
西曹持漢律南使發吳吟落月嚴城早寒蟬别思深九<lb/>
秋行肅殺萬木動蕭森帆下石頭夕雲連揚子隂榜人<lb/>
偏利涉詞客重登臨為愛陸機賦悠悠千古心<lb/>
　　十六夜同汪伯陽梁公實對月得求字<lb/>
昨夜醉南樓西堂興未休共看九霄月仍是一輪秋影<lb/>
<pb n="KR4e0216_WYG_007-14b"/>
傍關山落光連河海流盈虧本無定悲樂豈同遊肯負<lb/>
琴樽雅還憐松桂幽頽顔空自感靈藥復何求<lb/>
　　送楊太僕汝握奉使襄國<lb/>
都亭罷祖席駟牡去騑騑世已多戎事民今半鐵衣山<lb/>
秋萬木落天晩一鵰飛氣鋭兵能勝年豐馬自肥邊庭<lb/>
馳念切星月坐吟稀驛道滹沱外行看計日歸<lb/>
　　雪中劉稽勲體乾宅賦此志别<lb/>
雨雪逢殘嵗長途斷客行翻空何脉脉到地故輕輕隂<lb/>
<pb n="KR4e0216_WYG_007-15a"/>
接黄雲塞春歸紫禁城池憐寒玉浄樹訝早花明照夜<lb/>
千山色因風萬户聲卧袁真是懶訪戴亦多情寶劍靈<lb/>
常動冰壺虚更清巨源能啓事嵇叔愛藏名郢曲今誰<lb/>
和燕歌老自平試看東郭履還向鹿門耕<lb/>
　　送謝給事汝學蜀中封王<lb/>
客星入巴蜀使者下金閨軒冕離樽罷風塵去馬嘶王<lb/>
孫重茅土天子錫桐圭地出函關外山通棧道西衣裳<lb/>
沾雪冷旌斾拂雲低樹斷分金馬江清見石犀獨臨諸<lb/>
<pb n="KR4e0216_WYG_007-15b"/>
葛井還泛浣花溪異世懷張載應留劍閣題<lb/>
　　送彭明府子殷謫留都教授<lb/>
故人三月宰即有薊門行握手驚相問當樽氣未平醉<lb/>
懷多舊感别賦更新成野色浮雲闊春流去櫂輕日斜<lb/>
桃葉渡潮起石頭城江上孤吟處天涯兩謫情官閒疎<lb/>
世事地勝助才名豈待臨宣室今王召賈生<lb/>
　　九月七日遊佛山同薛子喬閻達夫許克之賦得<lb/>
　　　黄字<lb/>
<pb n="KR4e0216_WYG_007-16a"/>
登高待重九風雨恐相妨預約來金地遲留坐石牀一<lb/>
樽乗野興同賦攬秋光天逈雲全白山空樹半黄風聲<lb/>
寒颯沓日色晩蒼茫老病偏多感躋攀且自强片言干<lb/>
氣象千載見文章海右諸名士深知謝客狂<lb/>
　　贈史中丞文直<lb/>
千載東南計三秋戰守功陣雲囘氣色匣劍閉雌雄往<lb/>
事長歌外流年高卧中風霜惟勁竹江海一冥鴻薄俗<lb/>
懷巢父幽期得阮公醉來論世故謬許老夫同<lb/>
<pb n="KR4e0216_WYG_007-16b"/>
　　宋徳完轉海南方伯詩以寄懷<lb/>
君才今宋玉絶代有清標官自西江轉名同南斗遥揚<lb/>
旌天欲盡度嶺瘴全消象郡通山勢羊城壓海潮春前<lb/>
花競發霜後葉遲凋無復悲秋意登臺望赤霄<lb/>
　　上洛中大司馬王公壽篇<lb/>
瀍澗抱王城嵩高壯漢京河山元地勝靈秀自天生才<lb/>
逸青雲早功多白髮盈薊門曾選將秦塞久知兵月曉<lb/>
尚書省霜嚴驃騎營艱虞扶國步宵旰見皇情身豈風<lb/>
<pb n="KR4e0216_WYG_007-17a"/>
塵倦心猶冰蘖清廟廊千載計柱石兩朝聲不負煙霞<lb/>
侣彌堅松桂盟周田安舊業洛社聚耆英<hi>公與洛下八賢結社</hi>乗<lb/>
醉新詩健能書老眼明棲遲躭綠野恬澹愛黄精已脫<lb/>
升沉世應藏著述名三秋攜杖出二室擬丹成忽下浮<lb/>
邱鶴還聞子晉笙當樽話寶訣夜色正參横<lb/>
　　朝歌留别蔡侍御<lb/>
旅客承三顧軒車忽再過老年知自懶古道信無多春<lb/>
動雲千里天寒鳥一柯下交松栢久中感嵗時和未定<lb/>
<pb n="KR4e0216_WYG_007-17b"/>
青山計聊為白石歌身雖各燕趙心豈限關河世事堪<lb/>
高枕邊籌定偃戈有懷裁尺素早晩到煙蘿<lb/>
　　寄楊明府子庸時應辟北上<lb/>
聞道辭花縣因風寄短吟虚懷惟片月行色有孤琴父<lb/>
老别時淚郎官到日心都城向晩肅御水入秋深霜冷<lb/>
催南鴈天高接上林薦書應不負霄漢聴來音<lb/>
　　秋夕張少參文輝劉僉憲仲安舟發塌河竚望有<lb/>
　　　作<lb/>
<pb n="KR4e0216_WYG_007-18a"/>
作賦張平子能文劉孝標空憐此明月不得共清宵一<lb/>
水流何急雙帆去漸遥秋光雲淡淡風色樹蕭蕭沁浦<lb/>
期高興蘇門擬勝招齊名鎮河朔歌頌到漁樵<lb/>
　　哭晁太史君石墓<lb/>
多士期東閣孤懷向北辰名高太史筆病劇長卿身匡<lb/>
世天何奪憐才誰更真茫然隔氣象遽矣失經綸白舫<lb/>
雲隨櫬清秋月冩神半生餘著作萬事已荆榛䇿杖來<lb/>
何晚臨風愴獨頻尚思排難處一諾定交晨<hi>同為盧柟釋寃</hi>淚<lb/>
<pb n="KR4e0216_WYG_007-18b"/>
濕墓前土心通泉下人明年花自發猶似玉堂春<lb/>
　　程總制信夫東歸賦此寄懷<hi>臨清人名軏號古川</hi>
六遷皆陜服驄馬昔飛霜節鉞威西極煙塵靜朔荒邊<lb/>
愁歸後少詩興老來長退是完名䇿閒為却病方片雲<lb/>
隨去住二水合蒼茫野樹蕭蕭色秋花淡淡香有杯延<lb/>
故舊無意話行藏何事伏波叟驅馳瘴癘鄉<lb/>
　　寄李子田張子維胡懋中三内翰<lb/>
久違三太史何日覩清標帝里書難達雲山夢豈遥玉<lb/>
<pb n="KR4e0216_WYG_007-19a"/>
堂頻促席紫陌更連鑣風雅流元氣賡歌起聖朝人間<lb/>
傳白雪仙路共青霄<hi>癸丑同榜</hi>幾見燕霜下偏驚御柳凋明<lb/>
光草詔處長樂度鐘宵信是非凡骨應期王子喬<lb/>
　　寄懷户部翟員外十韻<lb/>
大雅昔同社為郎書報遲黄花寒自發白鴈夕何之邊<lb/>
餉烽煙處中懷鼓角時山林憂共繫嵗月道相期聊取<lb/>
浮生醉寜求異代知家無步兵酒世有嗣宗詩計部勞<lb/>
心力功臣重鼎彛乾坤吾老矣霜露自凄其漢室存元<lb/>
<pb n="KR4e0216_WYG_007-19b"/>
氣漳流寄逺思風胡今不見龍劍失雄雌<lb/>
　　寄贈謝竹亭公子<lb/>
同宗自何代安石越中家麗水散金色藍田分玉芽飛<lb/>
揚君可羨疎懶自堪嗟棋進馳心逺詩成寄興賒月高<lb/>
燕市酒春滿沁園花<hi>沁水在懷慶城西</hi>遥想鳴珂處翩翩白鼻<lb/>
騧<lb/>
　　酬楊萬壑茂才見寄山川圖并詩<lb/>
畫逼輞川工王維信可同雲微天若逺石斷水如空裂<lb/>
<pb n="KR4e0216_WYG_007-20a"/>
素冩能盡披圖意不窮相知萬里合相望一書通神㑹<lb/>
江天月名傳海嶽風君才變化裏吾道寂寥中猿鶴交<lb/>
年久漁樵化嵗豐懶時猶蔣詡聖代豈揚雄地勝閒多<lb/>
賦山靈暗有功寒暄依古栢霜露感秋蟲養拙聊幽事<lb/>
探奇奈老翁丹書長在壁逸興滿蒿蓬<lb/>
　　邊警寄張太史子維<lb/>
學士别來久殘年嗟轉蓬悲秋心獨苦乗月夢相通起<lb/>
對霜林白驚看烽戍紅老懷生事定時議野夫同世故<lb/>
<pb n="KR4e0216_WYG_007-20b"/>
浮沉裏天機浩渺中黄金䭾上國赤子悵西風斬馘邊<lb/>
人淚馳驅漢將功董狐今史筆此意託孤鴻<lb/>
　　登代州城樓望老營堡有感<lb/>
寒色浮城上遐荒盡目前南雲接汾晉東路轉幽燕烽<lb/>
舉兵威振冬來殺氣連烈風邊馬亂斜照漢旌懸諸將<lb/>
寜無術三軍更可憐黄昏出鬼火白日斷人煙實賴中<lb/>
朝盛還期衆壘全死生多為國賞罰本由天摛賦吾聊<lb/>
爾憑高此悵然感懷空佇立枯木下烏鳶<lb/>
<pb n="KR4e0216_WYG_007-21a"/>
　　冬夜劉伯東官署同謝侍郎楊總制吳郎中王計<lb/>
　　　部宴集<lb/>
浩氣乾坤逈孤懷嵗月遲龍荒天盡處鴈塞臘殘時凍<lb/>
澁莓苔徑寒凝冰雪池雲山成慘澹霧樹隠參差醉後<lb/>
寜無感歌中别有悲雅交應道合僻性復誰知客久頻<lb/>
歸夢年衰幾㑹期相逢不披豁何以重遐思<lb/>
　　寒食背郭園宴集同孔丈賦<lb/>
招攜多勝事幽僻斷囂塵水學蘭亭轉園開金谷新山<lb/>
<pb n="KR4e0216_WYG_007-21b"/>
川昭代賦令節異鄉人傾葢相知定當杯各見真鴉啼<lb/>
樓角暝花隠洞庭春正欲標奇絶從教客過頻<lb/>
　　寄懷王主簿兆期<lb/>
憶昔探岩壑行吟春雪中松門隨意歇石鏡照心同聨<lb/>
榻期仍擬囘驂興未窮一樽留謝朓萬巻比揚雄鶴轉<lb/>
風塵下鸞棲枳棘叢于今翻百感猶自限西東<lb/>
　　寄馮大參汝言時督餉平陽<lb/>
京國分襟後鄉園把酒邊風塵相並馬星月共浮船久<lb/>
<pb n="KR4e0216_WYG_007-22a"/>
重掄才日頻勞入計年心懸漢轉餉身歴晉山川黄葉<lb/>
許由樹丹霞姑射天乗秋多勝迹弔古幾新篇羇客何<lb/>
衰矣停雲獨悵然有情皆是累寄語故人前<lb/>
　　冬夜過順軒昆季因述病懷得峯字<lb/>
病多違舊社一訪正昏鐘豈奈形骸苦寜辭藥餌重雅<lb/>
交隨去住老計轉疎慵寒夜惟殘月霜天有勁松逃名<lb/>
竟猿鶴閱世且魚龍昨夢尋真處雲深太華峯<lb/>
　　暮雪過雲洲書屋賦得開字<lb/>
<pb n="KR4e0216_WYG_007-22b"/>
迢遞同雲暝翩翩䇿馬來山城萬户閉風雪一樽開幽<lb/>
徑迷孤鶴疎林訝早梅微聲寒<graphic n="KR0609" url="https://raw.githubusercontent.com/kanripo/KR-Gaiji/master/images/KR0609.png" mimeType="image/png"/>
                    <graphic n="KR0609" url="https://raw.githubusercontent.com/kanripo/KR-Gaiji/master/images/KR0609.png" mimeType="image/png"/>逺色夕皚皚客子<lb/>
勝遊地王孫能賦才剡溪昔乗興何事櫂船囘<lb/>
　　冬夜北園同社中諸丈賦得宵字<lb/>
園亭可避俗逸興邇來饒共結嵗寒侣那辭風雪招棲<lb/>
真豈蓬島終古幾松喬幽事堪頻數閒心自寂寥賦多<lb/>
形勝地身老聖明朝我亦楚狂輩高歌同此宵<lb/>
　　吳太守明鄉入覲見訪時客晉賦此奉答<lb/>
<pb n="KR4e0216_WYG_007-23a"/>
昔别都亭柳垂條幾度新獨辭燕趙路相和楚陽春老<lb/>
去轍魚涸時來尺蠖伸中丞逺意切上黨故情親延士<lb/>
堪為主移家豈在人漁樵今自適龍鳯古誰馴地得知<lb/>
音侣天留報徳身有期孤釣渭多事負耕莘西極連三<lb/>
晉南雲望八閩海霞疑振藻江月恍交神客阻關山暮<lb/>
鴉啼風雨晨鄴臺停五馬空復訪綸巾<lb/>
　　寄陳雨泉方伯八韻<lb/>
滇南亦何幸萬里得吾師海上鴈飛早吳中書報遲意<lb/>
<pb n="KR4e0216_WYG_007-23b"/>
深元兩見交澹永相知久别各風雨端居聊嵗時霜柑<lb/>
春釀熟野館故人期稅畢門常淨郊行杖每持月留鶴<lb/>
市景松偃虎丘枝何處藏神劍靈光復為誰<lb/>
　<lb/>
　<lb/>
　<lb/>
　<lb/>
　四溟集巻七<lb/>
</p>
<p>
</p>
  </div>
<div>
<head>四溟集巻八</head> <lb/>
    <p>
<pb n="KR4e0216_WYG_008-1a"/>
欽定四庫全書<lb/>
　四溟集巻八<lb/>
　　　　　　　　　　　　　明　謝榛　撰<lb/>
　七言排律<lb/>
　　寄李槐亭鴻臚卿<lb/>
曽使琉球旌節還祇憑忠信渺茫間濤聲蕩舶無寜夢<lb/>
寶氣淩空亦慘顔直向島夷通漢詔囘看閩樹即燕山<lb/>
不知幾犯蛟龍窟自喜仍隨鵷鷺班海外壯遊名獨著<lb/>
<pb n="KR4e0216_WYG_008-1b"/>
朝中厚祿意常閒杞天無復勞憂思<hi>杞縣人</hi>官舎秋花醉<lb/>
裏攀<lb/>
　　秋夜張太史仁伯宅留别得情字<lb/>
仙郎邂逅鳯凰城不奈悲秋客子行下榻一宵期盡醉<lb/>
隔江三載媿知名當尊意氣還他日把劍風塵任此生<lb/>
旅鬢於今空浩歎詞人自古更多情黄金臺逈山雲度<lb/>
白玉堂高海月明世事年來愁轉劇同懷祇有漢張衡<lb/>
　　寄懷王鑑川少司馬總制<lb/>
<pb n="KR4e0216_WYG_008-2a"/>
賀蘭山下陣雲横豈學終軍漫請纓壯士氣豪憑虎畧<lb/>
材官謀定取龍城旌麾北轉無征戰節制西連有重輕<lb/>
狐嶺摩空秋盡色兎河蕩月古來聲風吹凄斷胡笳曲<lb/>
天與恩威漢塞兵百將傳中誰並駕兩朝功後自完名<lb/>
鼎彛入勒當昭代韋布論交在雅情尚憶都門共杯酒<lb/>
也曽義氣許狂生<lb/>
　　寄懷顧桂巖唐蕙菴陳筆山蕭儀庭四郎中<lb/>
自古悲歌聚散情索居那問著書成世多岐路心何向<lb/>
<pb n="KR4e0216_WYG_008-2b"/>
日有琴樽氣自平鴻鴈夜寒投野渚芙蓉秋色照江城<lb/>
飄蓬獨擬三臺賦振藻誰齊六代名戍卒戰來荒舊業<lb/>
島夷亂後苦蒼生身居白下瞻依切莫道天涯逺聖明<lb/>
　　雪夜過李于鱗宅適已醉卧因留宿作<lb/>
雪天騎馬禁城隈官舎中宵為我開太白醉眠呼不起<lb/>
惠連賦就却空來滿城朔氣侵人骨試問宫梅幾枝發<lb/>
上苑寒生千樹雲西山暗落三更月起來風物重凄凄<lb/>
門外日高鴉亂啼莫惜餘杯醉歸去天街不畏踏春泥<lb/>
<pb n="KR4e0216_WYG_008-3a"/>
　　寄李吏部一元<lb/>
停驂鄴下憶當時一夕論文識面遲别後春花誰共賦<lb/>
望中秋鴈漫相思青山自合陶潛醉白首纔逢鮑叔知<lb/>
騄駬故憐筋力逺鳯凰寜恃羽毛奇獨嗟嵗月疎書札<lb/>
偶向風塵倒接罹古劍通靈堪自佩明珠投暗豈無疑<lb/>
天南舊侣同懷抱海内詞人各路岐莫道雲霞多變幻<lb/>
建安風雅定吾師<lb/>
　　送方子文下第歸臨清<lb/>
<pb n="KR4e0216_WYG_008-3b"/>
少小同遊久别離相逢忽訝鬢成絲風塵握手非當日<lb/>
物候驚心共此時東閣寜論招士處上林還擬看花期<lb/>
青山晩照行堪逺黄鳥春聲聴不遲老去功名應自慰<lb/>
古來詞賦重相知馬卿信有凌雲氣和氏無勞抱玉悲<lb/>
㑹待神駒開道路且將靈劍混雄雌幾人失意曽相送<lb/>
折盡都亭楊柳枝<lb/>
　　送吳比部峻伯使豫章<lb/>
詔下明光散玉珂西曹帝遣布陽和江天遥向豫章去<lb/>
<pb n="KR4e0216_WYG_008-4a"/>
春草還從吳㑹過沙帶曉雲飛鴈鶩浪揺晴日見黿鼉<lb/>
青蘋忽起騷人興明月常聞榜子歌彭蠡星光連劍動<lb/>
匡廬秋色傍船多梅山縹緲空煙水徐孺招尋自薜蘿<lb/>
四牡南行知不倦雙魚北寄定如何王程迢遞重囘首<lb/>
應憶春風别潞河<lb/>
　　送馮駕部伯祥出守羊城<lb/>
折柳踟蹰傍御堤長亭囘首夕陽西獨看芳草初成賦<lb/>
相聚浮萍又解攜出浦櫂聲空外杳隔林帆影雨中遲<lb/>
<pb n="KR4e0216_WYG_008-4b"/>
三江路盡煙嵐逈百越城高牛女低日上火田鳴翡翠<lb/>
風翻炎海躍鯨鯢尉佗舊俗還能化陶侃遺蹤可自題<lb/>
共道掄才今代盛遥知為郡古人齊行春露冕青山下<lb/>
父老爭迎五馬嘶<lb/>
　　送朱太史象𤣥使襄府<lb/>
舊識華亭陸士衡嵗殘相别重含情離筵日落天邊樹<lb/>
去路春浮雪外旌探勝西南増逺思采詩江漢得遺聲<lb/>
梅花遲客開湘浦桐葉封王下楚城諸葛井空芳草合<lb/>
<pb n="KR4e0216_WYG_008-5a"/>
羊公碑斷綠苔生青山弔古應長嘯北望風雲是帝京<lb/>
　　孝徳頌寄上李石麓閣老<lb/>
白頭宰相受封年黄閣辭歸孝獨全東海靈椿元氣盛<lb/>
上林仙桂露華偏村翁每遇攜松釀水鳥相迎出稻田<lb/>
綠野開晴留返照蒼峯疊秀帶浮煙端居已倦中原路<lb/>
定䇿能清北塞天好築層樓高貯勅九霄日月看雙懸<lb/>
　　寄贈張元洲中丞<lb/>
百粤全功秉鉞威九疑秋色望中微娥皇斑竹心仍苦<lb/>
<pb n="KR4e0216_WYG_008-5b"/>
虞帝蒼梧世已非㧞地丘陵新草莽隔江風土舊京畿<lb/>
三山並出浮嵐氣二水分流蕩日輝憶昔楚狂知自在<lb/>
即今吳調和應稀邇來章䟽殊多補臺下嚴趨幾豸衣<lb/>
　　寄懷大司冦謝太東少冢宰林對山少司空汪逺<lb/>
　　　峯少司徒畢松坡少司冦王柱峯中丞張滸東<lb/>
　　　諸公<lb/>
遥望金陵幾大臣聖朝先後各經綸江南地得依龍虎<lb/>
海内天教網鳯麟雲白石頭朝寄意月明揚子夜馳神<lb/>
<pb n="KR4e0216_WYG_008-6a"/>
老狂自信懷沖澹驛使相逢問隠淪樹色三山吳苑路<lb/>
雨聲萬里漢家春羣公北向嗟踈懶肯學文園賣賦人<lb/>
　　寄懷鄒太湖逸人<lb/>
天涯含淚染征塵喪事連悲萬里身幾嵗山居應惜老<lb/>
三秋田稅更憂貧獨安蓬蓽懸遊子每見亭臺易主人<lb/>
翠壁放歌林屋曉黄柑釀酒洞庭春花間杖屨閒無客<lb/>
湖上風濤暗有神舊侣總非丘隴隔自看月影倒綸巾<lb/>
　　淫雨至中秋不絶有感<lb/>
<pb n="KR4e0216_WYG_008-6b"/>
苦雨生寒攬敝裘移書遮莫滴牀頭謝莊難賦今宵月<lb/>
宋玉還悲故國秋零落不香丹桂老團圓無影素娥愁<lb/>
積隂逈敝千峯色亂響高奔萬壑流袁渚那堪空繫舫<lb/>
匡牀何必更登樓欲横鐵笛天壇上吹散重雲望九州<lb/>
　　同程子仁守嵗有感<lb/>
嵗盡邊庭鐵騎囘孤城秉燭旅顔開亂離已過三關靜<lb/>
生死相違幾處哀漸覺寒威今夜減可憐春色異鄉來<lb/>
老年結伴青藜杖聖代逃名濁酒杯淮浦南通吳客櫂<lb/>
<pb n="KR4e0216_WYG_008-7a"/>
漳河東繞魏王臺身緣留滯常同感書寄平安各自裁<lb/>
憶昔京華更愁思笛聲吹落漢宫梅<lb/>
　　李鴻臚仲白歸自成都賦此慰懷<lb/>
每憐張儉一身多妻子相將奈爾何巫峽落帆燈外雨<lb/>
岷江倚杖淚前波官微誰識寸心赤愁劇偏令雙鬢皤<lb/>
賴有松篁同嵗暮龍依冰雪待陽和夢馳鄉路書難達<lb/>
酒盡郫筒市再過時序頻驚蜀風土雲霞常憶晉山河<lb/>
索居自惜殘年病混俗寜為古調歌萬里全生還舊業<lb/>
<pb n="KR4e0216_WYG_008-7b"/>
太行佳氣鬱嵳峩<lb/>
　<lb/>
　<lb/>
　<lb/>
　<lb/>
　<lb/>
　<lb/>
　四溟集巻八<lb/>
</p>
<p>
</p>
  </div>
<div>
<head>四溟集巻九</head> <lb/>
    <p>
<pb n="KR4e0216_WYG_009-1a"/>
欽定四庫全書<lb/>
　四溟集巻九<lb/>
　　　　　　　　　　　　　明　謝榛　撰<lb/>
　五言絶句<lb/>
　　江南曲<lb/>
夾岸多垂楊妾家臨野塘手拈青杏子不忍打鴛鴦<lb/>
　　四景圖<lb/>
野水明孤嶂平蕪燕子低日斜人䇿馬酒斾杏花西<lb/>
<pb n="KR4e0216_WYG_009-1b"/>
　　二<lb/>
赤日臨山沼荷花氣獨清一亭蒲葦合鸛鶴向人鳴<lb/>
　　三<lb/>
世事惟高枕窻含萬壑秋片雲飛廣漠白鳥戀滄洲<lb/>
　　四<lb/>
籬落數竿竹梅花春不孤草堂人獨坐風雪滿西湖<lb/>
　　古意<lb/>
山上採蘭花山下採蒲葉露濕青羅裙良人不知妾<lb/>
<pb n="KR4e0216_WYG_009-2a"/>
　　懷鄒子序<lb/>
渺渺太湖水湖中多鯉魚故人時把釣應有北來書<lb/>
　　鶯<lb/>
何物傍春柳交交東復西班姬正愁思莫向漢宫啼<lb/>
　　鴈<lb/>
朝辭委羽山夕渡湘江水欲落更迴翔虞羅在深葦<lb/>
　　二<lb/>
結陣時南向楚雲千萬重相呼恐相失日墮九疑峯<lb/>
<pb n="KR4e0216_WYG_009-2b"/>
　　三<lb/>
冥冥見逺心向夕汀洲歇葦花風露清夢繞龍沙月<lb/>
　　四<lb/>
白日有間意往來湘水濱非關愛梁藻臘月滿江春<lb/>
　　麗情<lb/>
郎住長干南妾住長干北醉騎白馬來簾下初相識<lb/>
　　二<lb/>
江上採紅芳歸來與郎遇一笑見心期西園刺桐樹<lb/>
<pb n="KR4e0216_WYG_009-3a"/>
　　銅雀妓<lb/>
漳水齧銅臺西陵罷歌舞娟娟臺上人恩怨俱黄土<lb/>
　　都下别張志虞<lb/>
十年今一見話舊却成悲共醉新豐酒天涯又别離<lb/>
　　雜畫<lb/>
古木上參天流雲下拂地山亭人不來老鶴自幽意<lb/>
　　二<lb/>
山木秋風高黄葉掃復墮落日照柴荆烹茶敲石火<lb/>
<pb n="KR4e0216_WYG_009-3b"/>
　　三<lb/>
月出秋山空素琴彈古曲故人招不來芳蘭為誰綠<lb/>
　　四<lb/>
手持黄竹竿獨釣煙江浦夜來不醉歸買蓑為秋雨<lb/>
　　秋閨<lb/>
慘澹風煙暮滄江老杜蘅所憂在逺道君重妾身輕<lb/>
　　二<lb/>
斜陽照短簷獨鵲鳴疎柳昨夜夢夫君船迴九江口<lb/>
<pb n="KR4e0216_WYG_009-4a"/>
　　寓目<lb/>
蒼松怪若虯秋草高於鶴倚杖獨無言庭寒曉霜落<lb/>
　　宫詞<lb/>
珠箔曉光寒楊花漫春雪牀頭紫綺囊中有同心結<lb/>
　　二<lb/>
南風吹藕花水殿思無賴日暮一枰棋妾輸白玉佩<lb/>
　　三<lb/>
紈扇已涼秋紅顔欲消歇夜深下玉階獨拜梧桐月<lb/>
<pb n="KR4e0216_WYG_009-4b"/>
　　四<lb/>
凍雪滿空階瑶宫但孤影燭下裁吳綾那知剪刀冷<lb/>
　　相逢行<lb/>
馬上誰家子相逢灞水頭片言合義氣笑贈千金裘<lb/>
　　當罏曲<lb/>
少婦試春衣當罏出素手五陵遊俠兒下馬一呼酒<lb/>
　　公子行<lb/>
簾外百花香金杯照春色對客罵奚奴不添鸚鵡食<lb/>
<pb n="KR4e0216_WYG_009-5a"/>
　　遊天壇山<lb/>
琳宫逼太虚石樹團清影悵望白雲仙日沉九芝嶺<lb/>
　　二<lb/>
迤邐石壇西扶笻任幽討秋高天宇清月照金光草<lb/>
　　三<lb/>
偶逢雙玉童相引躡雲去犬吠洞門開三花最深處<lb/>
　　四<lb/>
仙老不知年相逢問九轉袖中出寶書歴歴皆雲篆<lb/>
<pb n="KR4e0216_WYG_009-5b"/>
　　五<lb/>
金節蕩天風瓊巵對海月㑹當驂白螭飛向蓬萊闕<lb/>
　　大梁懷古<lb/>
䇿馬夷門道高城帶暮雲至今豪俠士猶說信陵君<lb/>
　　初春夜同漫山方伯瓊泉將軍酌樗菴書齋<lb/>
客子燈前酒梅花雪後天不須横玉笛春意滿山川<lb/>
　　夜期賈道簡不至<lb/>
呼童開玉樽對此春庭月故人期不來雲外清鐘歇<lb/>
<pb n="KR4e0216_WYG_009-6a"/>
　　春柳<lb/>
嫩色含輕雨柔絲弄早春昏鴉棲欲定腸斷未歸人<lb/>
　　春暮<lb/>
極浦晴雲澹空林夕照低菜花飛蛺蝶春在石橋西<lb/>
　　春興<lb/>
夜月懸銀燭春江湛綠醅美人歌古調爛醉百花臺<lb/>
　　白髮嘆<lb/>
落落風騷懷無端易衰老天涯又暮春白髮對芳草<lb/>
<pb n="KR4e0216_WYG_009-6b"/>
　　大伾山夜約李子庚不至<lb/>
涼月照青蘿山亭坐深夕放歌聊一杯待我同懷客<lb/>
　　采菊<lb/>
籬下黄金花幽人時復采滿天霜露寒莫待秋容改<lb/>
　　北園夏日<lb/>
柴扉閒永日穉子汲寒泉院靜鳥雙下松涼人獨眠<lb/>
　　白龍潭<lb/>
浩歌秋水邊驚破白龍夢明月落深潭疑是龍珠動<lb/>
<pb n="KR4e0216_WYG_009-7a"/>
　　彈琴峽<lb/>
石峽迸流泉琴聲自萬古坐賞夜無人空山月正午<lb/>
　　潞陽曉訪馮員外汝言<lb/>
海日上孤帆山雲交雜樹美人方曉眠更在林深處<lb/>
　　二<lb/>
野闊早霜明林空涼吹動一犬吠人來松窻破秋夢<lb/>
　　梁武選公濟孝思歌<lb/>
去嵗望雲心東歸車馬疾君今向故園非復倚門日<lb/>
<pb n="KR4e0216_WYG_009-7b"/>
　　二<lb/>
慈顔隔杳茫西風益悲慟白楊空有聲不起九泉夢<lb/>
　　三<lb/>
履霜思已深對雪重悽惻竹笋為誰生寒林慘無色<lb/>
　　四<lb/>
望望蒿里門白雲最深處泉聲咽不休流下空山去<lb/>
　　詠蟬<lb/>
弱翅凌晨動繁聲向夕流不知風露裏還得幾何秋<lb/>
<pb n="KR4e0216_WYG_009-8a"/>
　　宿崆峒山示梁道士<lb/>
晩到崆峒山石欄時獨倚萬年空碧雲不見廣成子<lb/>
　　二<lb/>
名山多道流誰是還丹客東望金銀臺海天萬里隔<lb/>
　　雪後同王希元登代州城樓<lb/>
登城眺夕陽慘澹羣山色何許最關心愁雲在西北<lb/>
　　二<lb/>
睥睨遼天近登臨邊樹迷漢兵不到處寒鳥向誰啼<lb/>
<pb n="KR4e0216_WYG_009-8b"/>
　　古意<lb/>
無日不秋聲新故愁相接何當一夕風盡彫千樹葉<lb/>
　　二<lb/>
青山無大小總隔郎行路逺近生寒雲愁根不知數<lb/>
　　春雪登樓有感<lb/>
天垂樓外雲雪變城中樹何處不春寒鴉啼又飛去<lb/>
　　詠蝶<lb/>
花盡忽飛來豈待南風送睡起笑相看不知誰是夢<lb/>
<pb n="KR4e0216_WYG_009-9a"/>
　　欄中花<lb/>
雕欄花共倚蜂蝶亦來多一夕經風雨雕欄䕶幾何<lb/>
　　鷙鳥<lb/>
鷙鳥逐天風翻然窮海嶠詎保羽毛全清流試相照<lb/>
　　羣雀<lb/>
朝來羣雀鳴飲啄在咫尺謀生我太勞萬里長為客<lb/>
　　集李園值雨得花雲二字<lb/>
亭館初同宴煙蘿别一家依依簷際雀澹澹雨中花<lb/>
<pb n="KR4e0216_WYG_009-9b"/>
　　二<lb/>
名園時共賦物色兩平分花潤不多雨山青無定雲<lb/>
　　宿山店值雨<lb/>
白白樓外雲蒼蒼石上樹一杯仍復愁卧聴西山雨<lb/>
　　二<lb/>
鄴中三十秋未識太行路我來風雨多無乃山靈妬<lb/>
　　東園秋懷<lb/>
地僻有長松鶴閒非短翮落落丈夫心白頭幾人識<lb/>
<pb n="KR4e0216_WYG_009-10a"/>
　　二<lb/>
天寒聞落木葉葉是鄉愁敲窻作風雨不減去年秋<lb/>
　　東園春感<lb/>
西郭復東園尋芳結伴少何處不感懷春風幾黄鳥<lb/>
　　二<lb/>
春草青猶短牽愁爾許長天涯白首客獨立幾斜陽<lb/>
　　登樓<lb/>
朝亦登此樓暮亦登此樓白雲千里色不是故山秋<lb/>
<pb n="KR4e0216_WYG_009-10b"/>
　　聞鴈<lb/>
少年聞鴈聲老年聞鴈聲鄉心無老少何處最關情<lb/>
　　秋閨<lb/>
目極江天逺秋霜下白蘋可憐南去鴈不為倚樓人<lb/>
　　二<lb/>
月缺偏多感月圓翻自悲君看幾圓缺不異在家時<lb/>
　　三<lb/>
寒蛩兼夜雨併作枕邊愁天涯有苦樂兩地一般秋<lb/>
<pb n="KR4e0216_WYG_009-11a"/>
　　四<lb/>
無風落葉遲有風落葉疾秋聲時有無寜同郎在日<lb/>
　　狼村<lb/>
曽參囘勝母墨翟避朝歌無限功名子狼村日暮過<lb/>
　　春閨<lb/>
阿郎久不歸春夜曠蘭室月在荼䕷西含情理瑶瑟<lb/>
　　少年行<lb/>
年少綠衣郎春遊鳯城下醉弄珊瑚鞭嗔人不避馬<lb/>
<pb n="KR4e0216_WYG_009-11b"/>
　　玉階怨<lb/>
夜色冷深宫麗人眠復起風生綠桂枝月落銀塘水<lb/>
　　長相思<lb/>
鬱鬱相思樹上有相思鳥相思人不來風雨愁多少<lb/>
　　題席滸北書亭<lb/>
白白野雲暮青青階草春小亭閒日月誰問著書人<lb/>
　<lb/>
　四溟集巻九<lb/>
</p>
<p>
</p>
  </div>
<div>
<head>四溟集巻十</head> <lb/>
    <p>
<pb n="KR4e0216_WYG_010-1a"/>
欽定四庫全書<lb/>
　四溟集巻十<lb/>
　　　　　　　　　　　　　明　謝榛　撰<lb/>
　七言絶句<lb/>
　　登輝縣城見衛水思歸<lb/>
城外河流白練長城中萬户共秋光秋來偏作還家夢<lb/>
河水東流到故鄉<lb/>
　　古意<lb/>
<pb n="KR4e0216_WYG_010-1b"/>
百轉轆轤金井深美人汲水梧桐隂流雲在天日將暮<lb/>
獨有寒泉知素心<lb/>
郎種菊花何逺離秋來花發倍相思玉京郎醉菊花酒<lb/>
不見故園霜露枝<lb/>
　　俠客行<lb/>
曉來獨酌酒家樓擲下黄金不掉頭走馬西山射豺虎<lb/>
風霜吹滿錦貂裘<lb/>
　　公子行<lb/>
<pb n="KR4e0216_WYG_010-2a"/>
京洛王孫日有期千金買馬恨行遲隔花忽見遊春女<lb/>
笑舉絲鞭問阿誰<lb/>
　　老將行<lb/>
虬髯丈夫乗鐵驄自言征戰老雲中憑陵仗劍出門去<lb/>
原上枯桑鳴朔風<lb/>
　　塞上曲<lb/>
秋生關塞曉霜飛日上轅門探騎歸百戰將軍驚白髮<lb/>
不知凋敝幾征衣<lb/>
<pb n="KR4e0216_WYG_010-2b"/>
旌旗蕩野塞雲開金鼓連天朔鴈囘落日半山齊逐北<lb/>
彎弓直過李陵臺<lb/>
飛將龍沙逐北還夜驅駝馬入燕關城頭殘月誰横笛<lb/>
吹落梅花雪滿山<lb/>
暮雲黯澹壓邊樓雪滿黄河凍不流野燒連山征馬絶<lb/>
何人月下唱涼州<lb/>
　　金笳曲<lb/>
沙磧茫茫黑水流徤兒六月換羊裘駱駝背上吹蘆管<lb/>
<pb n="KR4e0216_WYG_010-3a"/>
風散龍荒作冷秋<lb/>
碧眼名王貂鼠衣天寒走馬獵金微彎弓仰射雙鵰下<lb/>
日晩穹廬帶雪歸<lb/>
　　古怨<lb/>
阿郎裘馬欲從軍空說邊庭有戰雲夜夜青樓買歌舞<lb/>
愁人風雨不曽聞<lb/>
　　九月雪<lb/>
鴈拂同雲過戍樓菊花含凍不成秋迷茫夜擁金微路<lb/>
<pb n="KR4e0216_WYG_010-3b"/>
未寄寒衣人正愁<lb/>
　　冬夜聞笛<lb/>
雪後寒雲散御隄笛聲何處重凄凄北風吹折邊城柳<lb/>
人倚層樓月正西<lb/>
　　送周秀才歸錢塘<lb/>
燕京陌上送周郎歸到西湖春草長清夜開樽多舊侣<lb/>
滿船歌管月如霜<lb/>
　　少年行<lb/>
<pb n="KR4e0216_WYG_010-4a"/>
燈下呼盧幾夜殘今秋召募到長安相期白刃清狐塞<lb/>
要使黄金飾馬鞍<lb/>
　　寄吳峻伯<lb/>
仙帆曽約薊門遊醉聴吳歌下碧流千里雲山成寂寞<lb/>
北風吹鴈到湖州<lb/>
　　暮秋有感寄欒侍御孔原<lb/>
别後封章天上聞幾經秋草未逢君于今漫憶欒巴酒<lb/>
漢殿迷茫愁暮雲<hi>是嵗三殿災</hi>
<pb n="KR4e0216_WYG_010-4b"/>
　　送鍾季烈奔喪豫章<lb/>
郎官纔轉漢西曹白舫歸心日夜勞啼殺檣烏孤月慘<lb/>
九江寒色起風濤<lb/>
　　酬劉中丞道甫見寄<lb/>
開府孤吟黄鳥邊薊門相别幾華年西南古道分三楚<lb/>
江漢春雲共一天<lb/>
　　寄武當山張隠君<lb/>
辭官身寄楚天涯石屋燒丹别是家七十二峯春雪裏<lb/>
<pb n="KR4e0216_WYG_010-5a"/>
杖藜隨意看梅花<lb/>
雲岩深處獨逍遥海鶴傳書昨見招月下定逢王子晉<lb/>
玉笙吹下摘星橋<lb/>
　　夢張肖甫<lb/>
素琴遥憶美人彈夢到銅梁落月寒江口蘋花忽相見<lb/>
不知行路蜀中難<lb/>
　　屈平<lb/>
初著離騷去國年獨醒懷抱轉悽然汨羅不作西流水<lb/>
<pb n="KR4e0216_WYG_010-5b"/>
終古愁雲在楚天<lb/>
　　吳母太夫人哀詞<lb/>
城上烏啼正夜分歸魂遥逐楚江雲故園春笋空成竹<lb/>
冷雨凄風不忍聞<lb/>
　　道院秋夕<lb/>
秋河一帶月光團露坐空除夜欲闌却訝西樓降仙子<lb/>
玉笙吹徹萬家寒<lb/>
　　鄒子序見過有感<lb/>
<pb n="KR4e0216_WYG_010-6a"/>
湖上青山舊業存橘花春冷白沙村遥思社日鄰翁醉<lb/>
燕子飛來空閉門<lb/>
　　别調曲<lb/>
家住鄴城門向西青樓上與鄴城齊郎行好記門前柳<lb/>
春夢南來路不迷<lb/>
木落天寒郎欲行樽前離怨一鳴筝燕姬纎手調新曲<lb/>
不是西樓今夜聲<lb/>
　　逺别曲<lb/>
<pb n="KR4e0216_WYG_010-6b"/>
阿郎幾載客三秦好憶儂家漢水濱門外兩株烏桕樹<lb/>
叮嚀說向寄書人<lb/>
　　搗衣曲<lb/>
秦關昨寄一書歸百戰郎從劉武威見說平安收涕淚<lb/>
梧桐樹下搗征衣<lb/>
　　春宫詞<lb/>
笙歌長在玉樓東月上千門春不同莫怪畫圖欺漢帝<lb/>
昭君何限老深宫<lb/>
<pb n="KR4e0216_WYG_010-7a"/>
　　秋宫詞<lb/>
内苑秋風木葉殘班姬曽為賦齊紈六宫何處無愁思<lb/>
不斷隂蟲泣夜寒<lb/>
　　桃花<lb/>
溪上蒸霞千萬枝隔林黄鳥願春遲不催洞裏秦人老<lb/>
解使宫中漢女悲<lb/>
　　繡毬花<lb/>
高枝帶雨壓雕欄一帶千花白玉團怪殺芳心春歴亂<lb/>
<pb n="KR4e0216_WYG_010-7b"/>
捲簾誰向月中看<lb/>
　　紅梅<lb/>
西方仙子服丹砂幻作江天第一花未合上林凝暮雪<lb/>
偏宜大庾映朝霞<lb/>
　　酬賈子修見寄<lb/>
客子孤吟逼嵗殘停雲縹緲正西看趙襄城郭千山外<lb/>
一騎書來雨雪寒<lb/>
　　漳河雨後<lb/>
<pb n="KR4e0216_WYG_010-8a"/>
隔林咿軋來漁舠白鷺背人飛不高却訝衡漳一夜雨<lb/>
幾家村落生秋濤<lb/>
　　訪葛徵君<lb/>
西城閒訪葛洪家籬落秋餘白荳花高枕自知無俗夢<lb/>
數椽茅屋在煙霞<lb/>
　　暮秋溪上即事<lb/>
秋深露冷荻花間沙岸無人鶴自還坐據清流一片石<lb/>
西風不動釣絲閒<lb/>
<pb n="KR4e0216_WYG_010-8b"/>
　　寄懷范堯卿<lb/>
老來黄鳥更愁聞兩度春風不見君書到日南心萬里<lb/>
碧雞山下有停雲<lb/>
　　送張户部道卿還省中<lb/>
離筵歌罷動清飈直北關河入望遥日暮飛帆向天際<lb/>
不知暗度海門潮<lb/>
　　送吳二少陸歸洞庭山省親<lb/>
遊子驚心嵗暮歸篋中時檢舊斑衣白頭應念齊城客<lb/>
<pb n="KR4e0216_WYG_010-9a"/>
<hi>其兄少吕時客濟南</hi>春動江湖鴈北飛<lb/>
鶴髮相輝堂上人吳天遥望瑞雲新洞庭酒熟梅花發<lb/>
同醉沙村幾樹春<lb/>
　　遊蘇門山不果柬蔡侍郎<lb/>
勝事良辰多偶然蘇門蘿月客心懸忽驚枕上來風雨<lb/>
疑是空山聴百泉<lb/>
　　春宫<lb/>
花間御水照春心幾處恩波自淺深多少蛾眉爭買賦<lb/>
<pb n="KR4e0216_WYG_010-9b"/>
相如應是厭黄金<lb/>
　　寄文五峯<lb/>
半醉吳歌何處遊白雲寄意不勝秋乗風欲落秦淮水<lb/>
遮莫尋君傍酒樓<lb/>
　　寄門人王少海秀才<lb/>
歸去還從支道林秣陵遊覽壯吳吟雨花臺上談禪夜<lb/>
水月虚涵妙悟心<lb/>
　　晩登沁州城有感<lb/>
<pb n="KR4e0216_WYG_010-10a"/>
蒼茫野色幾沙灘漳水東流倚堞看煙火滿城天向夕<lb/>
一鵰飛過不知寒<lb/>
客子登臨望野田銅鞮城上月初懸清光偏照農家婦<lb/>
織得春衣辦稅錢<lb/>
　　送徐進士子繩謫建陽少尹<lb/>
長亭别酒見平生越水吳山去國情欲采江蘺何處泊<lb/>
一帆秋雨聴潮聲<lb/>
九霄宫闕絳雲垂上有仙人謫武夷三十六峯爭秀色<lb/>
<pb n="KR4e0216_WYG_010-10b"/>
秋風莫負幔亭期<lb/>
建溪城外有仙壇梅福山空落月寒不向清朝學仙尉<lb/>
還依北斗望長安<lb/>
望浙峯頭秋葉彫望京樓上斷鴻遥應思舊日看花處<lb/>
走馬盧溝第一橋<lb/>
九日潭空龍獨眠三春雷雨建陽天荔枝花發啼黄鳥<lb/>
閩海迢遥望日邊<lb/>
　　送劉將軍赴南都<lb/>
<pb n="KR4e0216_WYG_010-11a"/>
江風吹櫂送人寒一劍横秋秖自看應過淮隂弔韓信<lb/>
月明曽照漢家壇<lb/>
　　送陳駕部錫卿還錢塘省親<lb/>
司馬旌旗下九重三江秋色上芙蓉故鄉南去四千里<lb/>
雲外遥看天柱峯<lb/>
朝浮揚子潮聲逺夜泊蘆花月影孤應念倚門今白髮<lb/>
長風吹夢到西湖<lb/>
白雲千里故園心海上青山辨武林燕鴈度江天渺渺<lb/>
<pb n="KR4e0216_WYG_010-11b"/>
吳楓接岸日隂隂<lb/>
片帆飛去拂雲霞月滿中秋應到家人在長安望南國<lb/>
隔江春信寄梅花<lb/>
　　秋懷<lb/>
秋來客思渺煙波湖上看山秋更多祇恐佳人怨秋色<lb/>
晩風吹斷采菱歌<lb/>
　　送王夢白歸吳次韻<lb/>
八月浮雲滿帝畿長江風送一帆歸臯橋無限黄花酒<lb/>
<pb n="KR4e0216_WYG_010-12a"/>
莫遣秋霜上客衣<lb/>
朝度海門生白波天涯知已惜無多清秋忽憶山中侣<lb/>
誰伴横塘采芰荷<lb/>
擊楫高歌氣不羣秋風吹落大江雲黄金臺上初歸客<lb/>
白鶴橋西舊隠君<lb/>
張翰東歸尚黑頭石湖重理舊漁鈎不知人對燕山月<lb/>
笛裏梅花獨夜愁<lb/>
　　烏棲曲<lb/>
<pb n="KR4e0216_WYG_010-12b"/>
月出春江照芳芷思君夢度瀟江水花裏朱扉向曉開<lb/>
雙雙蛺蝶正飛來<lb/>
池亭獨坐愁落暉欲采芰荷製君衣一寄天涯當自悟<lb/>
君身不染風塵色<lb/>
　　送皇甫水部之荊州<lb/>
聞道美人荆楚行片帆風色度江城夕陽欲下復何處<lb/>
九十九洲芳杜情<lb/>
襄陽小泊訪山公樽酒心期異代同江上楚聲聴不盡<lb/>
<pb n="KR4e0216_WYG_010-13a"/>
銅鞮爭唱月明中<lb/>
郢都南去渺煙濤遥憶風流何水曹日暮亂山秋色裏<lb/>
采蘭應傍楚江臯<lb/>
煙沙漠漠水淙淙估客千帆入漢江天畔高樓動秋興<lb/>
白雲紅日坐開窻<lb/>
大江千折蜀中來西望黄牛煙霧開知爾登臨最能賦<lb/>
至今庾信有高臺<lb/>
　　五嶽吟<lb/>
<pb n="KR4e0216_WYG_010-13b"/>
海東黄鳥送書來欲上天門把玉杯萬壑風雲隨杖履<lb/>
狂歌醉舞漢王臺<lb/>
南嶽夫人寄紫芳清秋約我過衡陽祝融峯上踏歌去<lb/>
二十五溪煙水長<lb/>
漠漠秦雲望欲迷好乗鴻鵠過關西盤容鐵索三千丈<lb/>
玉女峯頭日月低<lb/>
恒嶽孤高天外看懸崖如削路盤盤夜來夢落通𤣥谷<lb/>
白石蒼藤月色寒<lb/>
<pb n="KR4e0216_WYG_010-14a"/>
汗漫中原逸興濃洛陽南去訪仙蹤杖藜長揖浮丘伯<lb/>
五色雲垂太室峯<lb/>
　　塞下曲<lb/>
都䕶防邊旦夕勞秋來天子賜征袍何當淨掃黄龍塞<lb/>
白日飛霜上寶刀<lb/>
青海城邊秋草稀黄沙磧裏夜雲飛將軍不寐聴刁斗<lb/>
月上轅門探馬歸<lb/>
窮邊寒日慘無光沙草連天走白狼百戰健兒爭射獵<lb/>
<pb n="KR4e0216_WYG_010-14b"/>
秋風躍馬黑山陽<lb/>
風吹榆柳作寒聲直北龍沙一望平雲壓旌旗飛暮雪<lb/>
將軍坐嘯受降城<lb/>
朔雲黯淡古今愁十月交河凍不流鐵馬無聲關塞靜<lb/>
征夫月下唱梁州<lb/>
　　漠北詞<lb/>
大漠蕭蕭黑水流徤兒七月換羊裘駱駝背上吹蘆管<lb/>
日暮長風動地秋<lb/>
<pb n="KR4e0216_WYG_010-15a"/>
委羽山横塞北天學飛雛鴈夕陽邊留犂嵗嵗無爭戰<lb/>
白馬黄駝傍草眠<lb/>
石頭敲火炙黄羊邊女低歌勸酪漿醉殺留犂不知夜<lb/>
鷂兒嶺下月如霜<lb/>
曉開氊帳擁秋雲鳴鏑揮鞭部落分牧馬隂山莫南向<lb/>
鴈門今有李將軍<lb/>
碧眼賢王出打圍角鷹欲下兔如飛一瓢蘆酒驅寒色<lb/>
雪滿西山夜不歸<lb/>
<pb n="KR4e0216_WYG_010-15b"/>
譯使燕京納貢囘春風相送過榆臺單于無事躭歌舞<lb/>
夜敞穹廬海月來<lb/>
　　春别曲<lb/>
鸂鶒雙飛下野塘别情無那楚天長官橋柳外青驪馬<lb/>
百尺遊絲送阿郎<lb/>
　　大梁雜興<lb/>
梁孝池臺迹已陳鄒枚去後復何人黄鸝百囀日西下<lb/>
柳外長煙依舊春<lb/>
<pb n="KR4e0216_WYG_010-16a"/>
獨登高塔俯中州一線黄河天外流坐倚半空成浩嘯<lb/>
白雲南去見嵩丘<lb/>
三老遺蹤在吹臺好風華月為誰來騷人意㑹千年上<lb/>
半醉掀髯坐石苔<lb/>
飛樓縹緲暮雲間上有紅妝竟日閒遥望玉驄馳九陌<lb/>
魏家公子射鵰還<lb/>
梁國河山草樹空英雄異代氣相同侯生慷慨無餘恨<lb/>
獨立夷門嘯晩風<lb/>
<pb n="KR4e0216_WYG_010-16b"/>
　　秋夜聞笛<lb/>
天空月白見峯巒橋下泠泠秋水寒長笛驚迴老蛟夢<lb/>
道人獨倚石欄杆<lb/>
　　屈原<lb/>
放逐孤臣淚滿纓離騷當日寄深情汨羅江上愁雲起<lb/>
萬古蛟龍氣不平<lb/>
　　昭君<lb/>
龍荒夜半起悲風坐悔容顔傲畫工一曲琵琶殘月落<lb/>
<pb n="KR4e0216_WYG_010-17a"/>
愁看孤鴈入秦中<lb/>
　　春詞<lb/>
雲鬟高結靚妝新白玉屏開光照人莫為桃花怨風雨<lb/>
牡丹亭上有餘春<lb/>
城烏何竟夜深啼紅杏梢頭片月低香冷熏籠人不寐<lb/>
春風吹過玉欄西<lb/>
　　春閨<lb/>
羅衣初試薄寒生荳蔲花開感别情零落鉛華君不見<lb/>
<pb n="KR4e0216_WYG_010-17b"/>
畫樓春雨燕雙鳴<lb/>
　　重九雨中懷弟<lb/>
天空朔鴈不成行秋色年年似故鄉門掩菊花人獨卧<lb/>
冷風疎雨過重陽<lb/>
　　漁翁<lb/>
青竹竿頭一釣絲高風應與子陵期夜深醉卧秋江上<lb/>
夢繞蘆花明月知<lb/>
　　漁婦<lb/>
<pb n="KR4e0216_WYG_010-18a"/>
自嫁漁郎不解愁月高横笛楚天秋江村楊柳渾揺落<lb/>
何處佳人獨倚樓<lb/>
　　送竇子南還<lb/>
家住江南建業城春風歸去片帆輕鳯凰臺上重登眺<lb/>
白日浮雲萬古情<lb/>
　　古怨<lb/>
邯鄲少婦美容光嫁與燕京遊俠郎白璧黄金買歌舞<lb/>
不知風雨斷人腸<lb/>
<pb n="KR4e0216_WYG_010-18b"/>
　　山中觀芍藥醉賦<lb/>
山亭芍藥正花開白石欄邊對酒杯醉折紅芳還起舞<lb/>
天風忽送彩雲來<lb/>
　　宿香山<lb/>
深夜無眠風露清天移北斗坐間横幽人不作紅塵夢<lb/>
月照空山鶴一聲<lb/>
　　遊洪光寺<lb/>
嶺外雲霞開暮晴半天風落萬松聲于今蓮社誰為主<lb/>
<pb n="KR4e0216_WYG_010-19a"/>
遥望廬山無限情<lb/>
　　聞簫<lb/>
誰弄玉簫當晩風凄凄嬝嬝入高空蒼梧月出鳯凰呌<lb/>
千山萬山秋氣中<lb/>
　　溪上雜興<lb/>
日暮孤村買濁醪滄浪歌罷興逾豪蘆花如雪㸃秋水<lb/>
白鷺背人飛不高<lb/>
有客逍遥水石間西風不動釣絲閒渭川老子終多事<lb/>
<pb n="KR4e0216_WYG_010-19b"/>
空外孤雲自往還<lb/>
　　度齊嶺<lb/>
石樹蒼蒼碧漢齊日高荒野亂鴉啼樵夫遥指天壇路<lb/>
絶嶺重雲西更西<lb/>
　　本公房<lb/>
滿山寒色萬株松天外遥傳日暮鐘但見簷前起雲霧<lb/>
不知鉢底卧蛟龍<lb/>
　　雪中即事<lb/>
<pb n="KR4e0216_WYG_010-20a"/>
萬里同雲鳥不飛出門寒色上人衣誰家公子能馳馬<lb/>
雪滿長安射獵歸<lb/>
　　送周秀才歸錢塘<lb/>
美人南去采芳蘭春色偏宜江上看天竺峯頭讀書處<lb/>
白雲長自傍人寒<lb/>
　　塞上曲寄少司馬蘇允吉<lb/>
海日高臨塞上城漢家諸將久屯兵斷雲飛去遼天闊<lb/>
北望燕然萬古情<lb/>
<pb n="KR4e0216_WYG_010-20b"/>
白登城上早霜凄黒水河邊暮鴈低還憶去秋明月下<lb/>
金笳吹過七陵西<lb/>
邊柳蕭條帶落暉長城北去是金微健兒躍馬西山下<lb/>
射得雙狼雪裏歸<lb/>
孤月高高照朔荒戍樓吹笛滿天霜三秋楊柳飄零盡<lb/>
此夜征夫總斷腸<lb/>
牧馬深山白草中不聞鼙鼓動西風老兵閒坐斜陽裏<lb/>
盡說今秋魏絳功<lb/>
<pb n="KR4e0216_WYG_010-21a"/>
鴉啼初日塞門開昨夜隂山探騎囘秋盡漠南風雪徧<lb/>
單于不敢射鵰來<lb/>
　　傷沈夷齋參政<lb/>
宦臣垂老付滄洲八詠曽題江上樓瑶瑟無聲詞客散<lb/>
秖餘松檟片雲秋<lb/>
　　寄周木涇方伯<lb/>
金馬山晴吐翠嵐洞庭春酒憶黄柑文章自出吳中格<lb/>
不盡雲霞耀日南<lb/>
<pb n="KR4e0216_WYG_010-21b"/>
　　送張少尹元文還任新喻兼寄李明府伯承<lb/>
羣玉峯頭華月低九仙臺上白鸞棲乗秋欲借王喬履<lb/>
一夜高飛吳楚西<lb/>
　　送張憲副叔載鎮巴東<lb/>
風吹朔鴈感離人日下燕山望去塵白髮遥憐庾開府<lb/>
滿天秋色過三秦<lb/>
驅馬西行劍閣開即今重見勒銘才吟秋月照三巴水<lb/>
弔古風生八陣臺<lb/>
<pb n="KR4e0216_WYG_010-22a"/>
　　同陳廣文藎卿飲王學孔園亭<lb/>
亂樹高亭駐落暉鵾絃慢撥羽觴飛古今多少風騷客<lb/>
誰向花前不醉歸<lb/>
　　秋閨<lb/>
棠梨落葉滿園秋門掩蛩聲入夜愁未寄征衣霜露冷<lb/>
夢魂先到古雲州<lb/>
　　李子仁書屋<lb/>
蒼林白屋滿牀書山送秋雲到廣除鳥雀不驚人對酒<lb/>
<pb n="KR4e0216_WYG_010-22b"/>
一簾松月夜何如<lb/>
　　柬李之茂<lb/>
夢囘彷彿甕頭香猶憶君家醉玉觴起向花庭吸清露<lb/>
不知殘月笑人狂<lb/>
　　次南岑丈雨中見懷韻<lb/>
燕趙長歌調自悲山城揺落嘆歸遲夜深孤劍龍光動<lb/>
風雨鳴窻不寐時<lb/>
　　晩登林慮城<lb/>
<pb n="KR4e0216_WYG_010-23a"/>
山抱孤城四壁青雲沙煙草夕冥冥半天舒嘯月東出<lb/>
好醉美人雙玉瓶<lb/>
　　郭壽卿園同申伯憲牛國禎諸君吟酌<lb/>
蒼涼海日上亭臺無數幽花帶露開人在萬山秋色裏<lb/>
白雲低傍酒樽來<lb/>
　　即席贈薛之翰<lb/>
園花樽酒日相期共爾留連欲暮時醉倚山亭歌楚調<lb/>
秋螢飛過石榴枝<lb/>
<pb n="KR4e0216_WYG_010-23b"/>
　　宿山家<lb/>
空山茅屋夜遲遲促織啼寒欲訴誰少婦燈前事機杼<lb/>
秋風花盡木綿枝<lb/>
　　暮雨登圓通閣望鄴城有感<lb/>
傑閣移時傍赤闌埜雲東望轉迷漫太行不隔中天雨<lb/>
遥憶柴荆共暮寒<lb/>
雲壓山城雨不休閣中遥起故園愁漳河東去蒼茫色<lb/>
猶似三臺醉裏秋<lb/>
<pb n="KR4e0216_WYG_010-24a"/>
　　次孔丈對花二韻<lb/>
桃樹有花春可憐醉歸猶望洞門前美人不得分明見<lb/>
咫尺空濛隔暮煙<lb/>
　　林亭漫興<lb/>
野樹青青布穀啼更看蝶繞菜花畦今宵不盡名園興<lb/>
夢落蒼茫水竹西<lb/>
　　寄曹中丞<lb/>
一自西河别孔融楚天詩興復誰同青荷漸長黄梅熟<lb/>
<pb n="KR4e0216_WYG_010-24b"/>
人在江樓細雨中<lb/>
　　送高生歸吳<lb/>
客中多病素琴孤季子黄金更有無花滿江城春正好<lb/>
一帆煙雨下姑蘇<lb/>
　　春怨<lb/>
紫綃揮斷淚闌干窻下秦筝獨自彈三月梨花風又雨<lb/>
小樓燕子怯春寒<lb/>
　　春宫詞<lb/>
<pb n="KR4e0216_WYG_010-25a"/>
鸚鵡喚人池殿東花開曉日照金籠繡簾不捲春將暮<lb/>
懶向重堦掃落紅<lb/>
　　秋宫詞<lb/>
桐葉滿堦秋思多深宫玉輦幾時過西湖還駕黄龍舫<lb/>
日暮遥聴瓠子歌<lb/>
茜紅衫子鬱金裙玉貌燈前坐夜分漢帝如何誅畫士<lb/>
六宫猶自有昭君<lb/>
太液池東明月高侍兒和露摘蒲萄秋來不敢題紈扇<lb/>
<pb n="KR4e0216_WYG_010-25b"/>
宣室于今萬事勞<lb/>
院院黄花秋色濃幾看青鏡惜芳容瓊窻忽夢金輿過<lb/>
長樂霜寒五夜鐘<lb/>
　　採蓮曲<lb/>
家近城西綠水塘荷花開落幾悲傷採蓮遥寄阿郎去<lb/>
妾抱苦心終為郎<lb/>
　　聶政墓<lb/>
軹里空餘鳥雀愁依然落日對荒丘丈夫一諾輕生死<lb/>
<pb n="KR4e0216_WYG_010-26a"/>
浩歎風前萬木秋<lb/>
　　阮籍墓<lb/>
涼秋白露滿芳蓀無限窮途舊淚痕千古狂歌誰㑹意<lb/>
西風原上弔詩魂<lb/>
　　酬方子文見寄登岱之作<lb/>
風騷誰繼鮑參軍浩唱凌秋碧落聞獨秀峯頭閒對酒<lb/>
月華高出海東雲<lb/>
　　秋暮登九龍山<lb/>
<pb n="KR4e0216_WYG_010-26b"/>
興來㩦酒一登攀滿徑秋花照客顔醉舞天風人不見<lb/>
白雲飛度九龍山<lb/>
　　元夕<lb/>
此夜歡遊白晝同六街車馬度春風絲簧聲動僊人館<lb/>
燈月光連帝子宫<lb/>
　　宫詞<lb/>
自入長門空繡帷玉顔非復鏡中時梨花夜雨燈相對<lb/>
燕子春寒君不知<lb/>
<pb n="KR4e0216_WYG_010-27a"/>
曉起慵妝眉黛殘玉堦芳草捲簾看花間漫撲雙蝴蝶<lb/>
宿露偏沾翠袖寒<lb/>
　　采蓮曲<lb/>
湖上西風吹綺羅靚妝越女照清波折將蓮葉佯遮面<lb/>
櫂過前灘笑語多<lb/>
　　雨中集王文父别墅登樓得秋字<lb/>
西園佳㑹幾名流野色偏多背郭樓汾上雨晴還駐馬<lb/>
白雲一片冩清秋<lb/>
<pb n="KR4e0216_WYG_010-27b"/>
　　暮雨山行感懷<lb/>
馬首奔流響石灘亂山風雨送人寒别來茅屋常虚榻<lb/>
却憶南華枕上看<lb/>
　　新鄉城西昔送李學憲于鱗至此感懷<lb/>
路出新鄉煙樹重石橋曾别李攀龍謾言謝朓驚人句<lb/>
獨立秦高落鴈峯<lb/>
望望崆峒倚赤霄廣成何日一相邀鳯臺月出誰同醉<lb/>
獨愛秦聲聴玉簫<lb/>
<pb n="KR4e0216_WYG_010-28a"/>
薄暮登攀詩興孤奚囊多少大秦珠探奇不盡仍呼酒<lb/>
自信精華絶代無<lb/>
文旌西去感秋風漢代豪華祇廢宫靜夜搜奇心自逺<lb/>
千年寶氣有無中<lb/>
大道相攜五嶽遊老夫共爾賦高秋賸將石髓換仙骨<lb/>
西指崑崙天盡頭<lb/>
　　洛城西送别紀明府貞甫<lb/>
送别西郊車馬行亂山深處隠孤城黄花潭上秋將老<lb/>
<pb n="KR4e0216_WYG_010-28b"/>
獨採餘芳寄逺情<lb/>
　　杜預墓<lb/>
夜觀左史日談兵勲業仍兼著述名石馬無蹤神爽在<lb/>
滿天霜月照佳城<lb/>
　　杜甫墓<lb/>
洞庭昔返楚天魂孤塚千年失子孫蜀道悲歌今不見<lb/>
暮雲愁色滿中原<lb/>
　　望嵩峯漫題<lb/>
<pb n="KR4e0216_WYG_010-29a"/>
嵩峯欲賦客徘徊野菊餘花石上開何處青山不秋色<lb/>
白雲有意傍人來<lb/>
　　嵩陽書院觀碑憶李憲副元樹<lb/>
一到嵩山感故情巍然碑石見題名當時若賦陽春調<lb/>
獨立中原和楚聲<lb/>
懶揮楚賦靜心神李白知誰是後身試問漢時三栢樹<lb/>
有靈曽閱幾詩人<lb/>
　　達摩洞<lb/>
<pb n="KR4e0216_WYG_010-29b"/>
心空面壁古來聞五乳峯頭自落曛欲問無生渺何處<lb/>
西歸葱嶺萬重雲<lb/>
　　登封道中值雨<lb/>
山雨生寒接逺煙水中亂石綠苔鮮幾家茅屋疎林外<lb/>
雞犬無聲薄暮天<lb/>
　　九月晦夜少林寺對雪<lb/>
山房宿雀靜簷牙月盡空林忽凍花三十六峯今夜雪<lb/>
併將寒色照禪家<lb/>
<pb n="KR4e0216_WYG_010-30a"/>
　　晩至白馬寺登毘盧閣望洛陽安國禪院<lb/>
雪晴山閣冷侵衣西望平林暮鳥歸鷲嶺雲霞空裏色<lb/>
洛城金界共餘暉<lb/>
　　獨步明月山因覩荒涼遂沮遊興<lb/>
荒山白草路盤盤却憶仙家倚石欄落日疎煙秋色好<lb/>
玉清閣上幾囘看<lb/>
　　西園為南菴翁題<lb/>
黯淡雲低竹石間奚童斸笋踏泥還菜花春老西園雨<lb/>
<pb n="KR4e0216_WYG_010-30b"/>
盡日亭臺燕子閒<lb/>
　<lb/>
　<lb/>
　<lb/>
　<lb/>
　<lb/>
　<lb/>
　四溟集巻十<lb/>
</p>
<p>
</p>
  </div>
        </body>
</text>\m</TEI>