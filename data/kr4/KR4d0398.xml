<?xml version="1.0" encoding="UTF-8"?>
<TEI xmlns="http://www.tei-c.org/ns/1.0">
              <teiHeader>
                  <fileDesc>
                     <titleStmt>
                        <title>Title</title>
                     </titleStmt>
                     <publicationStmt>
                        <p>Information about publication or distribution</p>
                     </publicationStmt>
                     <sourceDesc>
                        <p>Information about the source</p>
                     </sourceDesc>
                  </fileDesc>
              </teiHeader>
              <text>
                  <body>
            
<div>
                <head>佩韋齋集巻一</head>
    <p>
<pb n="KR4d0398_WYG_001-1a"/>
欽定四庫全書<lb/>
　佩韋齋集巻一　　　　　宋　俞徳鄰　撰<lb/>
　　古詩<lb/>
　　　古意五首<lb/>
迢迢長安道古堠雙復隻游子辭家去去去何所適素<lb/>
商昔轉𤣥朱羲今由白悠悠世路囏江湖虎豹宅楊朱<lb/>
泣途窮魯叟悲麟獲願言弛負擔歸與慰岑寂<lb/>
亹亹天上雲滔滔海中波時哉不與我况復未息戈浮<lb/>
<pb n="KR4d0398_WYG_001-1b"/>
氛冒曽嶺君去將如何君吟行路難妾思扊扅歌積憂<lb/>
儻心痗采蕨南山阿<lb/>
悠悠君何之㷀㷀妾影隻蕭蕭兩鬢絲寒衣不堪織縱<lb/>
使堪織衣練能成幾尺西忩暗雨鳴孤燈耿復滅君心<lb/>
如妾心妾心匪木石<lb/>
皎皎天上月輝光燭蓬門蓬門亦何有古鏡堂上懸妾<lb/>
心如古鏡磨盡明不昬君心鏡上塵磨去不復存猗嗟<lb/>
賤妾心與君難具論<lb/>
<pb n="KR4d0398_WYG_001-2a"/>
憶妾初嫁時感君塗蔇茨嫁君未三載君行河北陲長<lb/>
庚耿天際飯粟羮伏雌君云去不逺五月當來歸聞君<lb/>
往從軍裘馬事輕肥蓬蒿没深巷風露凄妾衣夫君豈<lb/>
不念將由道路逶道路或孔邇妾憂寧不知<lb/>
　　　吳郡齋遣懷<lb/>
齋居苦無悰散屧步芳圃花栁度暖風莓苔滋宿雨疊<lb/>
嶂隱簷牙幽禽哢林莽池光盈蔽虧日氣石吞吐迴眺<lb/>
覿層城狂歌隘天宇倐歡景已流俄思愁復聚楚奏鐘<lb/>
<pb n="KR4d0398_WYG_001-2b"/>
儀悲越吟莊舄苦人情異窮達上思𣺌今古信美非吾<lb/>
鄉歸心屬蘭杜<lb/>
　　　龔聖宇號翠岩晚嵗更號岩翁為賦<lb/>
春風桃李顔嵗寒松栢心達人歩大方静愛無絃琴無<lb/>
絃豈堪聽絃外多遺音世涂甚風水對面商與參孤芳<lb/>
忌羣處散材辭衆侵霜降水歸源日旭星就隂浮華剥<lb/>
落盡古道誰復今吾家鴈山下翠巘髙千岑清秋灝氣<lb/>
塞萬里纎埃沈安得與君去結架聆清吟<lb/>
<pb n="KR4d0398_WYG_001-3a"/>
　　　閒居遣懷三首<lb/>
莓墻䕃薜蘿中有一畝宅花竹分四時野鳥鳴格磔浩<lb/>
歌引清觴㣲風岸低幘百骸任舒伸一笑天地窄剥啄<lb/>
誰叩門門外有佳客<lb/>
坐中有佳客尊中有美酒酒美客更佳一醉亡何有醉<lb/>
餘送客去新月挂疎栁明日欲重來已戒應門走<lb/>
客至固自佳客去亦不惡起舞弄清影明月勸孤酌一<lb/>
杯復一杯輕颸動修薄擾擾百年間誰能得此樂酒醒<lb/>
<pb n="KR4d0398_WYG_001-3b"/>
日射忩推忩見梅落<lb/>
　　　聞角<lb/>
角聲嗚咽梅花老逺客夜長風草草起傾凍酒澆愁胷<lb/>
愁思轉多杯恨小人生石火斯須期月轉樓西角又吹<lb/>
咍臺一枕華胥夢明日看山笏拄頥<lb/>
　　　遣興十首呈孟兵部使君<lb/>
來日悲苦短頺齡恨將侵西山産靈藥暇日聊與尋䔿<lb/>
薈蔚<graphic n="KR1132" url="https://raw.githubusercontent.com/kanripo/KR-Gaiji/master/images/KR1132.png" mimeType="image/png"/>嵼兔狐走髙岑洪厓去不返羨門杳無音竚立<lb/>
<pb n="KR4d0398_WYG_001-4a"/>
長太息誰哉知我心<lb/>
雉鳴朝求雌木壞疾無枝仁心秉君子小弁怨何磯在<lb/>
昔共世子待烹慰驪姬亦有魯閔氏朔風衣單衣二賢<lb/>
豈不怨仁義固良知夐夐彼投兔跂跂奔鹿斯道死尚<lb/>
或墐况乃天性為<lb/>
豕交食弗愛獸畜愛弗敬烈士死一言利禄安足競陛<lb/>
㦸覲㐲波井蛙敗人興不見古公子親御侯生乘<lb/>
雞鳴食孟門指鹿相秦室所以有志士林樊屏轍跡得<lb/>
<pb n="KR4d0398_WYG_001-4b"/>
時貴行道枉尋豈尺直無為趙孟間笑此陳蔡厄<lb/>
翛翛瓊田鶴髙歩何頎頎霜毛映寒月丹頂含晴暉胡<lb/>
不乘軒車俛啄前谿為谿水清且淪白石亦粼粼雖無<lb/>
魚蝦味且免雞鶩嗔<lb/>
趙子有古心眡世澹如寄青編對朝夕黄花當姬侍海<lb/>
上逐臭人紛紛笑厓異焉知四五間政在薛公輩<lb/>
俗子塵滿襟門外紛偪塞䫇龔詩中英髙卧翠岩側風<lb/>
雲入古硯烏烏窺凍壁似聞中饋虛桑麻欠機織母氏<lb/>
<pb n="KR4d0398_WYG_001-5a"/>
聖且善門閭望朝夕擇婦要得人在徳不在色<lb/>
夘金我䂖友胷次如阮嵇灌園西郊外竹徑風煙迷我<lb/>
宅今易至政擬尋幽棲卜鄰儻有分當在西枝西<lb/>
我昔愛君直蚤慧機雲比一别復幾時使我費懷企夢<lb/>
中往相尋宛在水中沚水中多鳬鷖水邊鳴鳩飛天雨<lb/>
逐婦去天晴呼婦歸鳬鷖政自樂鳩婦吁可悲<lb/>
逄䝉學羿射殺羿射始神羿兮信有罪䝉哉真忍人世<lb/>
涂昬若漆對靣越與秦眼中今歴歴欲語愁余嗔<lb/>
<pb n="KR4d0398_WYG_001-5b"/>
　　　石門洞<lb/>
衙衙雙石撑青空澗鳴瀑吼驚魚龍維舟支笻歩山徑<lb/>
山黒鬼笑猿啼風雲巢雪屋數羽士玉函寳笈繙晨鐘<lb/>
天寒木落山露骨日月隱隱行空濛九衢黄埃没馬腹<lb/>
一家歌笑百家哭雖然是山猛虎多猶勝人間賦蛇毒<lb/>
　　　靈烏<lb/>
靈烏太多知庭樹久棲寄主人閔烏靈遺食寓仁意烏<lb/>
亦感主㤙啞啞動鳴喙心知主厭聞兾主早自計大忠<lb/>
<pb n="KR4d0398_WYG_001-6a"/>
易為戮至靈乃凶類折翅㑹有期巻舌良自愧終當為<lb/>
主鳴誰與喂羮胾<lb/>
　　　贈成雷師<lb/>
妖氛塞乾坤乘罅毒黔首膏肓不可鍼靈文洩樞斗雷<lb/>
師爛柯僊造化黙授受捕蛟笞鬼神宛似彌明叟雷霆<lb/>
指顧間雲雨翻覆手攜詩走江湖萬里屈伸肘平生劉<lb/>
伯龍貽笑今已久誰能煩律令三揖費蕉栁嗟嗟世涂<lb/>
艱魑魅白晝吼藍色雜曼膚睒眒眩妍醜我欲掃除之<lb/>
<pb n="KR4d0398_WYG_001-6b"/>
荒郊乏荆帚何當襲師術轟霆震枯朽坐使四海清物<lb/>
物躋仁壽<lb/>
　　　壽沿江黄制置七首咸淳壬申作閲故書偶見<lb/>
　　　　之追感昔日賔閤陪從之舊不忍刪去凄然<lb/>
　　　　恨名節之難保而歎時偶之難遇也<lb/>
商岩賚良弼周嶽生甫申一賢闗世運六合歸吾仁英<lb/>
英丹霞翁異代獨儗倫騎驎下帝所㐲鉞清塞塵塞塵<lb/>
行且清器農不器兵廊廟端紱冕水永扶休明<lb/>
<pb n="KR4d0398_WYG_001-7a"/>
層城䕶六朝長江𣺌萬里紫蓋照東南屏蔽獨此恃連<lb/>
營歩騎屯列遂芻糧峙鎮撫兹匪輕倚毗良有以願言<lb/>
䇿殊勲千嵗光竹史<lb/>
軍中用范老幕下羅歐陽玉人不受縶白駒猶在塲乃<lb/>
知古君子致泰由包荒山深草木萃海闊珍怪藏周公<lb/>
昔吐哺鳴鳯紛髙岡<lb/>
越流飲醇酎街亭正軍律勸懲妙㣲機今古軌轍一韓<lb/>
昭戒夢言荀攸貴深宻此事難語人端居幸時繹<lb/>
<pb n="KR4d0398_WYG_001-7b"/>
父母斯民寄斯心斯民心仁哉彼君子天地融一襟得<lb/>
情貴勿喜顧畏如弗任神明次公政所至留棠隂寧使<lb/>
民覿徳兹言良足欽<lb/>
五龍閲古今顔貌儼童孺亦有赤松子駕鴻凌紫霧静<lb/>
心遺紛華定力養冲素因知龜鶴年非以服食䕶公身<lb/>
天地身出處繫王度願言保千齡持用答三顧<lb/>
走也晚聞道曳裾登師門師門級數仭冠珮何誾誾拂<lb/>
拭長光價吹噓憐苦辛永言一飯報睠然清渭濵燕飛<lb/>
<pb n="KR4d0398_WYG_001-8a"/>
認巢穩馬瘦思草春何當入鈞播坱圠知無垠<lb/>
　　　題劉同知所藏春山訪隱圖<lb/>
環洲玲瓏徑深窈巉巖翠壁摩蒼顥幽人結屋倚隂厓<lb/>
雲木烟蘿互縈繞維舟散屧欲徃從山深樹宻無行蹤<lb/>
徘徊谿橋自嘆息安得山下如雲龍古云大隱隱朝市<lb/>
朝市亦有居巢子胡然見靣不見心咫尺涓涓隔春水<lb/>
　　　贈雷岩趙相士<lb/>
雷填填雨㝠㝠千巖萬壑白晝暝真人宴坐神不驚一<lb/>
<pb n="KR4d0398_WYG_001-8b"/>
瞬百怪無留形風休電止天㝢淨頂笠執包談性命龍<lb/>
鉛虎汞世莫知更説榮枯動人聽壺子久不作季咸亦<lb/>
已矣杜徳衡氣無二機靡靡波流寧底止矧伊浮世上<lb/>
旋轉如飛蓬死生夢蝶成蝶夢禍福得馬失馬翁羊裘<lb/>
垂釣或諫議不龜手藥忽取封相形相不盡相心心莫<lb/>
窮雷巖雷巖不如歸卧岩之下吾亦柴桑税吾駕明月<lb/>
投人戒暗投美玉匵藏須待價<lb/>
　　　題補蹠翁圖<lb/>
<pb n="KR4d0398_WYG_001-9a"/>
聖月無盈虧刼燼冇新故嗟嗟補蹠翁乃復不早悟為<lb/>
王雖云樂萬幾實心蠧世尊愍衆生引手𢎞六度以我<lb/>
智慧燈照彼入正路令人淤泥中識此清淨土我本有<lb/>
髮僧静叅無二句拊圖對青山了然見心素從兹謝筆<lb/>
墨白雲共朝暮剥啄誰扣門法喜慎勿語<lb/>
　　　為馬受益題韓滉畫子母牛圖<lb/>
老犍耕餘飽枯䕸呼牸引犢縁敧厓犢兒母懷不父懷<lb/>
母子僔沓形離<graphic n="KR0992" url="https://raw.githubusercontent.com/kanripo/KR-Gaiji/master/images/KR0992.png" mimeType="image/png"/>牧童生來識牛意倦抛臺笠曲肱睡<lb/>
<pb n="KR4d0398_WYG_001-9b"/>
爾牛不寢亦不訛我亦無夢遊南柯歸來短衣不掩骭<lb/>
卻笑漫漫歌夜半<lb/>
　　　甲戌遊盱江六月二十一日發武林<lb/>
威弧慘無光城烏啄大屋淮雲蒼莽間千載幾荼毒憂<lb/>
心甫殷殷又復正陽築正陽亦何許地接英與六傳聞<lb/>
夜㸃兵文書下機速揮汗起負戈部伍競馳逐平明驅<lb/>
出城令嚴秋氣肅豈不實苦辛主憂固臣辱前年戍襄<lb/>
樊去年戍郢復白骨秋野横青燐隂房煜生還偶然爾<lb/>
<pb n="KR4d0398_WYG_001-10a"/>
忍怨征行促所悲世路艱無罪罹殺戮潢池弄盜兵緑<lb/>
林仇餉肉茫茫畿甸間風塵涴人目聖明撫遐荒先事<lb/>
清輦轂干戈動邦内豈計顓臾蹙扶顛要得人撥亂如<lb/>
轉燭秋山翡翠青秋水蒲桃緑去去取封侯勿羨牧羊<lb/>
僕<lb/>
　　　甲戌秋過了頭岩有感<lb/>
昔年北兵滸黄渡官軍一萬了巖駐岩前十里無人煙<lb/>
焉知今日重生聚老翁殷勤指長孫生時開慶方改元<lb/>
<pb n="KR4d0398_WYG_001-10b"/>
今年裹頭明年娶感荷太平天子恩傳聞鼎湖龍又逝<lb/>
空餘弓劍留人世天上唯多三數公社稷蒼生誰早計<lb/>
老翁憂時色枯槁羸卧岩前分犢草京師來徃千萬人<lb/>
欲問明時知者少嗣皇繼聖生神靈西陲何事猶徵兵<lb/>
襄樊未復郢乂急正陽新築淮又平吾儕紅額今有幾<lb/>
青袍白馬紛紛是岩前鬼燐隂雨青老翁説着心膽驚<lb/>
願君努力扶休明翁也菁羮橡飯安餘生<lb/>
　　　甲戌六月十四日月食過半七月十四日抵廣<lb/>
<pb n="KR4d0398_WYG_001-11a"/>
　　　　信月岩有感而作<lb/>
昔聞月巖巖上月無今無古無圓缺天無二日月有二<lb/>
此豈鬼剔神剜出我從前月客帝京月明忽苦蝦蟇精<lb/>
爾時見天㑹事發誓取妖蟇膏寸鐵不知岩月當此時<lb/>
上睹月食悲不悲我行過此三歎息此月不食彼月食<lb/>
再拜山靈問川后妖蟇到底受磔否<lb/>
　　　仙人巖即事<lb/>
夕陽隔溪明薜蘿數峯谿畔青嵳峩層層彷彿相盪摩<lb/>
<pb n="KR4d0398_WYG_001-11b"/>
谿流洶湧通銀河金支翠旗颭山阿風傳霧樂鏘鑾龢<lb/>
雲封巖竇生靈禾仙靈脱久留僊槎奕枰丹竈斵月柯<lb/>
窪尊土缶石臼磨苔剜蘚刻千嵗過䕶以鬼物煩撝訶<lb/>
谿南谿北䕫罔多鯶鱣鮪魴蛟黿鼍雷聲吭嗑涷雨𩃱<lb/>
仙笻九節扶下坡紅妝半醉誰嬌娥容顔二八細馬䭾<lb/>
下馬避雨吳歈歌蘭麝馥郁飄綺羅靈簫學道蠲煩痾<lb/>
湘浦解佩聲瑳瑳雙成飲罷鳴雲龢藍橋一醉朱顔<graphic n="KR0755" url="https://raw.githubusercontent.com/kanripo/KR-Gaiji/master/images/KR0755.png" mimeType="image/png"/>
扶桑暘谷同碧渦𤣥書寳文傳豈譌浮生百嵗如飛梭<lb/>
<pb n="KR4d0398_WYG_001-12a"/>
當歡不歡柰老何<lb/>
　　　為孟希聖題孛落鵪鶉畫扇<lb/>
下車式怒蛙為愛蛙有氣秋風化為鶉廼復有鬬志叢<lb/>
叢槲葉邊<graphic n="KR1143" url="https://raw.githubusercontent.com/kanripo/KR-Gaiji/master/images/KR1143.png" mimeType="image/png"/>身睨而視雖非紀渻雞宛類浮圖鷙因知<lb/>
氣苟存百變終不惴斯人倘若斯似可敵王愾云胡萬<lb/>
夫待甘受巾幗遺鶉兮爾固㣲或者寧不愧<lb/>
　　　吳江夜泊<lb/>
扁舟𣺌何之洶洶吳江水走馬見新堤垂虹失舊址戰<lb/>
<pb n="KR4d0398_WYG_001-12b"/>
艘列旌旗隨風紛旖旎須臾暝色至悲笳數聲起椎髻<lb/>
黄鬚兒臂槍挾弧矢篙夫趣登舟掩蓬不敢視但聞深<lb/>
夜中刁斗鳴不巳及明問前途山長川瀰瀰我生苦漂<lb/>
零十載行萬里焉知及兹晨憂傷淚如洗<lb/>
　　　過釣臺<lb/>
行色苦迢遞人煙𣺌淒涼泊舟值嚴瀨濯纓感滄浪赤<lb/>
符䜟龍鬬白水瞻鳯翔淳風協𤣥徳落星隱寒芒桑溟<lb/>
忽變易草木猶芬芳嗟予遘迍蹇垂老悲興亡溪湍兀<lb/>
<pb n="KR4d0398_WYG_001-13a"/>
小艇嵐氣昏戰場安得釣臺釣尚友狂奴狂<lb/>
　　　蘭溪叟<lb/>
戎戎溪市暗翳翳山雲昏驚雷越凍雨頃刻如翻盆潦<lb/>
漲蛟蜃作厓裂魑魅奔遊子亦敞怳舍櫂投孤村及明<lb/>
浮霽色歩入蘭江門烈風煽刼火百室一二存忽逢病<lb/>
羸叟呻吟行路難問之苦何疾滿體催租瘢千村盡荆<lb/>
杞何以輸王官嗟我擇術闇半生誤儒冠濟世雖冇志<lb/>
老去徒悲酸對此重惻怛凛凛毛生寒<lb/>
<pb n="KR4d0398_WYG_001-13b"/>
　　　龍門嶺<lb/>
沮洳棧道濕慘澹旌竿暮經行此山中髣髴龍門句借<lb/>
問山何名亦以龍門故祝融鞭火虯正晝紛馳騖乾坤<lb/>
一洪鑪何適非窘歩况兹履嵌岑豺狼隘前路及暮雲<lb/>
氣陰霈然灑甘霔廼知天地仁不待蒼生訴<lb/>
　　　麗陽祠<lb/>
峭壁出䝉籠澄溪深漭潒碧瓦映朱扉雕甍燦金榜巫<lb/>
覡紛後先苾芬盛肸蠁云此麗陽祠桂籍夙所掌當時<lb/>
<pb n="KR4d0398_WYG_001-14a"/>
逢掖士祈禬何穰穰歘然夢寐通其應㨗影響我學非<lb/>
時須青紫絶妄想及兹值艱虞乾坤倦揺蕩山行愁虎<lb/>
狼川游畏䕫罔故鄉隔三秋煙塵極坱莽神兮罔時怨<lb/>
訶䕶迄來徃中夜若有聞縹𣺌隘雲㐲及明泛逆溪祥<lb/>
飈送雙槳<lb/>
　　　前哀哉行<lb/>
妾家淛水東一門十朱輪男多止一女鍾愛歸妾身七<lb/>
嵗誦經史十嵗學補紉十五事機杼二十供藻蘋不忍<lb/>
<pb n="KR4d0398_WYG_001-14b"/>
嫁張掖愛我歸寧頻去年邊事起處處驚為燐盡室遯<lb/>
空谷雷雨彌半旬狐兔伴我食虎狼為我隣羣盜政猖<lb/>
獗白晝昬埃塵驚憂轉成疾抱痛不敢伸傳聞官軍至<lb/>
草木生歡欣豈料反縱暴舞戈獵生人倉皇不得避驅<lb/>
斥行海濵避寇寇幸免依人人不仁哀哉有如此妾生<lb/>
何不辰<lb/>
　　　後哀哉行<lb/>
前年强寇至倉忙避空谷我里數百家及歸半魚肉去<lb/>
<pb n="KR4d0398_WYG_001-15a"/>
年南軍來詎意行殺戮縱暴與寇等十家九家哭今年<lb/>
迎北軍膜拜巻兩足死者歸途泥存者依草木驚魂苦<lb/>
未定乃復遭驅逐凄凄㕓市間寒月照逃屋乾坤等覆<lb/>
持聖明均煦育而我天降凶伊誰怨荼毒哀哉勿重陳<lb/>
回首訴力牧<lb/>
　<lb/>
　<lb/>
　<lb/>
<pb n="KR4d0398_WYG_001-15b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　佩韋齋集巻一<lb/>
</p>
<p>
</p>
  </div>
<div>
                <head>佩韋齋集巻二</head>
    <p>
<pb n="KR4d0398_WYG_002-1a"/>
欽定四庫全書<lb/>
　佩韋齋集巻二　　　　　宋　俞徳鄰　撰<lb/>
　　古詩<lb/>
　　　秋夜雜興三首<lb/>
客舍坐不寐隱隱聞秋碪清露月中下涼颸開我襟明<lb/>
河斜欲落斗柄横嶔崟寒螿亦何事徹夜長悲吟起坐<lb/>
萬感集松泉響天琴海濶濶有涯山髙髙有岑客懷浩<lb/>
無極及此秋夜深<lb/>
<pb n="KR4d0398_WYG_002-1b"/>
涼風起秋夜露冷梧葉飛棘林照熠燿促織無停機忩<lb/>
前有孤鵩鳴哺聲譩譩援琴鼔清商哀怨凝金徽伯牙<lb/>
久不作至音知者稀徒令世俗耳増此兒女悲棄置復<lb/>
棄置明月斜侵帷<lb/>
明月何皎皎疏光入城闉永懷遼鶴去及歸無故人故<lb/>
人亦何許徃事不忍陳龍逝鼎河寂麟傷周道湮桑溟<lb/>
變俄頃干戈徧穹垠眼中萬年少談笑乘朱輪王侯與<lb/>
卿士零落隨埃塵興亡固冇數貴賤亦有因狐裘冬則<lb/>
<pb n="KR4d0398_WYG_002-2a"/>
御桃笙夏乃珍萬事每如此毋為徒苦辛<lb/>
　　　常州天慶觀畫龍二世傳仙筆一㸃睛乗雷電<lb/>
　　　　飛去一經兵火亦不復存<lb/>
毘陵天慶宫中壁夭趫雙龍勢千尺鬐圓尾壯角浪平<lb/>
目深鼻豁鱗纎宻一龍㸃睛巳飛去電掣金虵雷破柱<lb/>
一龍舊壁尚蜿蜒朝昏恍惚騰雲霧黒風動地刼火燔<lb/>
鬼神糜爛龍崩奔蒼生百萬化魚肉盆池觱沸骸陵屯<lb/>
靈物去留應有數戞銅吹竹誰韶頀㑹歸罨畫吸清谿<lb/>
<pb n="KR4d0398_WYG_002-2b"/>
一雨八荒均布濩<lb/>
　　　獨孤檜<lb/>
烈帝祠中獨孤檜鬱鬱亭亭一車蓋根盤九地蟄蛟螭<lb/>
幹聳層霄浮霮䨴朔風贔屭塵晝昏炎炎譌火連空燔<lb/>
一虵騰驤赤帝子將軍舌齶空驚灰天愁地泣鬼神怒<lb/>
元緒老桑哀莫訴斧斤侵尋嵗月枯寂寞半心承雨露<lb/>
　　　春怨<lb/>
垂楊帶雨煙沈沈綺忩翠幕清晝陰琵琶撥盡誰知音<lb/>
<pb n="KR4d0398_WYG_002-3a"/>
一聲望帝春事深<lb/>
　　　鵓鴣詞<lb/>
鵓鴣鵓鴣爾拙無伍朝飛何從來暮宿何處所飲啄不<lb/>
自營日日呱呱呌春雨沙塲鬼哭天沈陰澤國䕫魈夜<lb/>
相語一聲兩聲雲冥冥三聲四聲水建瓴十聲百聲大<lb/>
雨車軸下千聲萬聲江翻海漲鼇宫傾羲和推車不敢<lb/>
出鮫人畏濕綃機停淤泥三尺百賈卧十家一二炊煙<lb/>
青鵓鴣鵓鴣喚雨又不已教爾閉觜不閉觜再拜拜天<lb/>
<pb n="KR4d0398_WYG_002-3b"/>
公箋詞小心風雨師屏翳雲師走豐隆鵓鴣爾何物盜<lb/>
天之柄裒頑凶天晴呼婦雨逐婦寄巢生子隨西東願<lb/>
天敕后羿挾矢操强弓射逐九州外勿使孳尾添雌雄<lb/>
天闗九重暗氛霧鵓鴣飛來復飛去黔黎<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>
                    <graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>生魚頭<lb/>
鵓鴣猶自鳴不休重為吿曰鵓鴣鵓鴣爾形甚𦕈爾聲<lb/>
孔悲爾鳴不止爾心何為憶昔黄帝作鳯凰巢阿閣此<lb/>
時無爾鳴五風十雨天下樂又聞有虞氏韶成鳯凰至<lb/>
此時無爾鳴風雨弗迷天下治爾今雖彊顔不如闔口<lb/>
<pb n="KR4d0398_WYG_002-4a"/>
歸深山山深樹宻百鳥閒落花流水聲潺潺秋分春分<lb/>
任爾化何用對雨鳴間闗爾今不肯去吾亦能爾恕長<lb/>
安挾彈多少年勸爾藏頭莫相遇<lb/>
　　　送丹山林秀才<lb/>
燕臺築黄金致士合隗始子留既朞月及歸乃白士豈<lb/>
伊賦萬言不直一杯水提播古錦囊尚詫驪珠比得非<lb/>
坐詩窮顦顇至於此丈夫貴出世卿相偶然爾晝錦豈<lb/>
必榮韋布何足恥偽遊淮陰縳紿載晁錯死所以賢達<lb/>
<pb n="KR4d0398_WYG_002-4b"/>
人咄咄從黄綺丹山有源泉清可以洗耳丹山有竒石<lb/>
堅可以礪齒去去勿咨嗟時止固應止<lb/>
　　　次韻陳静佳治中九日見寄<lb/>
涼飈滌殘暑霽宇藹清氣悠然采黄華誰望白衣至江<lb/>
州老使君懷人寤不寐清尊逺送將驚呼候門稚一醉<lb/>
得我生五斗寧復計衰榮本無期出處各有意醒者彼<lb/>
自醒醉者彼自醉醒醉更相嗤死生同一寄嗟嗟戲馬<lb/>
臺千古誇勝地誰知柴桑翁醉醒有真味<lb/>
<pb n="KR4d0398_WYG_002-5a"/>
　　　題寒江聽雨圖<lb/>
江風𣺌雲鴻江雨濕煙樹扁舟出波濤悠然於此住掩<lb/>
蓬卧看書不受蛟龍怖焉知臨流人擾擾需翁渡<lb/>
　　　聶道錄和王寅甫外郎雪詩因次韻仍依白戰<lb/>
　　　　體<lb/>
黒螭駕趨𤣥冥來朔風捲地飛塵埃江南澶漫數十羣<lb/>
大半化作昆明灰窮陰用壯勢獵獵田父嚇嚇何時哉<lb/>
龍公行雪亦詫事縹緲落屑隨飈回八荒炫晃盡一色<lb/>
<pb n="KR4d0398_WYG_002-5b"/>
羽衛隔逺空黄臺閉門窮巷獨僵卧餓死巳分如墨胎<lb/>
譁譁傳誦汝潁句凍口久合逈然開當年白戰禁體物<lb/>
練絮玉月銀梨梅醉翁仙去不可作欲追勝賞誰傳杯<lb/>
荒丘㘭垤陷猊虎老樹<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>
                    <graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>封莓苔風塵澒洞詩事廢<lb/>
巨筆把梨無雄材嗟予客路三千里夢寐無復斑衣萊<lb/>
何當賔日照暘谷蘇息困約無䋲菑㑹趨賔館賀元獻<lb/>
不敢合閙騷樽罍<lb/>
　　　望夫石<lb/>
<pb n="KR4d0398_WYG_002-6a"/>
朝望夫暮望夫望夫夫不至江樹煙糢糊一朝化為石<lb/>
誰知望夫苦獨有堅貞心千古復萬古<lb/>
　　　三五七言詩<lb/>
守錢虜抱官囚銅山富埓國金印班徹侯宛其死矣人<lb/>
入室不義而富嘻雲浮<lb/>
　　　次韻陳彦實遊羅漢寺<lb/>
林泉近城市而無城市人攜壺散游屧心境同一春何<lb/>
必事幽討辭家入西秦西秦苦迢遞勞我金閨身不如<lb/>
<pb n="KR4d0398_WYG_002-6b"/>
逺公社醉倒人不嗔百年電明滅萬事蠖屈伸所以古<lb/>
達士死葬陶者鄰或者為甕盎尚得日飲醇豈比夷與<lb/>
齊忍飢以求仁吾生幸未化有酒勿厭頻一杯復一杯<lb/>
浩歌落梁塵但問客醉醒不問疎與親君㸔北邙墓松<lb/>
栢多為薪<lb/>
　　　陳登夫再和用韻奉答共説江南社禪<lb/>
煌煌光明宫中有西方人當年備何道辛苦十踰春道<lb/>
成就空滅姬周遽嬴秦空冷萬億刼稽首金色身我無<lb/>
<pb n="KR4d0398_WYG_002-7a"/>
忍辱行獨立招衆嗔常願習浄業趺坐脚不伸向來宿<lb/>
木下亦頗鏡梵鄰傲睨逺公社況冥栗里醇終然守陋<lb/>
巷尚及顔生仁豈伊石頭路行行欠頻頻百年三萬日<lb/>
奄忽如飈塵癡人昧非相念念生疎親何當見佛影國<lb/>
清甘爨薪<lb/>
　　　次韻陳登父風雨枕上書懷<lb/>
霧氣黯層峯雨聲諠萬瓦蘧然夢華胥兹寐殆非假寐<lb/>
久失晨興喔喔鄰雞鳴雞鳴雞自鳴我本忘吾形忘形<lb/>
<pb n="KR4d0398_WYG_002-7b"/>
豈徇物況乃真坦率人生壽百年能得幾日月日月去<lb/>
堂堂河流逝活活覺悟不早計龜筒恐難脱<lb/>
　　　舟行<lb/>
扁舟夾港下漕渠溢春水水邊兩翁仲閲人亦多矣其<lb/>
中鬱佳城寂寞向千祀岡巒失故態草木罹新燬緬想<lb/>
窀穸初嗚笳汎清汜送車數千兩夾道陳簠簋嵗月迅<lb/>
不留嗟嗟遽如此因知人間世變化倐忽耳金箱貯茂<lb/>
陵籧篨棄石子貴賤雖不侔腐壞畧相似踟蹰復踟蹰<lb/>
<pb n="KR4d0398_WYG_002-8a"/>
䝉莊信達士<lb/>
　　　題郭元徳所藏龔聖予瘦馬圖<lb/>
吾聞神駿之肋十有五雄姿矯矯騰龍虎四蹄踣鐵尾<lb/>
梢風藐視崑崙薄𤣥圃何時歴塊誤一蹶棄置荒林翳<lb/>
榛莽思昔先朝十二閑駓駰騏駱充其間此馬當時最<lb/>
倜儻流沙萬里來函闗祗今淪落歸人世何人保養思<lb/>
終惠䫇龔前身李伯時殷勤染翰憐權竒崚嶒瘦骨見<lb/>
者歎度越駑駘猶萬萬天上房星久已空此圖此馬俱<lb/>
<pb n="KR4d0398_WYG_002-8b"/>
難逢主人愛圖如愛馬收拾環文為模寫我知䫇龔欲<lb/>
畫時天地黯黲風煙悲離離禾黍今如此誰識羸驂真<lb/>
騄駬明年野外春草平瑶池八駿還争鳴此時更倩䫇<lb/>
龔筆一掃籋雲龍八尺<lb/>
　　　京口遣懷呈張彦明劉伯宣郎中并諸友一百<lb/>
　　　　韻<lb/>
壞雲覆紫㣲疾風捲黄屋生靈半塗炭社稷竟傾覆借<lb/>
問誰厲階往事具可復穆陵握乾符丁揆覆鼎餗北兵<lb/>
<pb n="KR4d0398_WYG_002-9a"/>
渡滸黄沔鄂盛諠讟漣海蕩為墟交廣駭幹腹兀然天<lb/>
柱搖凜甚國脉蹙明詔起臣潛扶顛秉鈞軸將帥一奮<lb/>
呼江漢奏清肅維時望公閭髙譽儗方叔遄歸持相印<lb/>
景定實初卜百寮迎近郊至尊畧邊幅䇿勲告廟庭陳<lb/>
樂備敔祝煌煌福華編傳者筆為禿焉知事夸毗欲揜<lb/>
天下目得政曽幾何故老盡斥逐哀哀杞天崩度皇繼<lb/>
歴服定䇿比周召卜世過郟鄏萬㣲委巖廊十年卧林<lb/>
麓金屋貯娉婷羽觴醉醽醁伍符日空虛郿鄔富儲蓄<lb/>
<pb n="KR4d0398_WYG_002-9b"/>
紛紛輕薄徒睒眒市自鬻荃蕙化為茅龜玉毁於櫝怡<lb/>
然談笑間禍機巳潛伏恭惟㓜沖人天步冞踖踧一朝<lb/>
襄樊破殺氣薄川谷折衝亦何為籌邊置機速拊御既<lb/>
失宜奔潰更相屬含垢䕶逆儔况望誅馬謖沙武倐飛<lb/>
渡長江儼平陸連横萬艨艟悠悠自回舳老夏亦遁逃<lb/>
竟學龜藏六敗證劇膏肓摶手但顰蹙倉黄出視師氛<lb/>
埃昧前纛總統付虎臣竊倚晉郤縠下洲師前鋒未戰<lb/>
兵已衂潰卒争倒戈降將羣袒肉單騎竄維揚走險甚<lb/>
<pb n="KR4d0398_WYG_002-10a"/>
奔鹿觸熱赴清漳就死何觳觫蹇予客朱方沈憂髮曲<lb/>
局誰傳田宜中厦仆支一木奈何張蘇劉猜忌不相睦<lb/>
所過皆欲攘兹事豈頗牧借箸資腐庸授鉞逮厮僕焦<lb/>
門集戰艦乾坤一擲足水陸迷畏途師喪國逾辱區區<lb/>
拒毘陵曽不事版築驅民入罟擭駢首遭屠戮至今用<lb/>
鉞地天陰聞鬼哭蘇秀暨湖杭死生猶轉燭行成漫旁<lb/>
午公等真碌碌獨松守張濡皃戲鬭蠻觸信使鬼成禽<lb/>
賈禍幾覆族三宫泣草萊萬姓呼藭麴疑丞詣髙亭獻<lb/>
<pb n="KR4d0398_WYG_002-10b"/>
璽願臣屬黼扆釋冕旒羽衞撤弓韣廣益亟南奔窮荒<lb/>
尋帝儵㷀然太母身垂老歌黄鵠彼哉寧馨皃乘罅叨<lb/>
爵禄屈膝同所歸伊誰念王蠋江湖數十郡李趙差可<lb/>
録元惡迷是似萬世有餘恧庭芝困廣陵儲亡二年粟<lb/>
力戰尚可支而乃事蝸縮乙亥仲夏交此向發一鏃死<lb/>
傷近七千從此輟推轂浮海未桴及委身飼虵蝮姜亦<lb/>
就葅醢淮城危破竹故國莽丘墟彼黍何稢稢翠華𣺌<lb/>
焉之扶桑睇日浴魂斷曲江春新蒲為誰緑騎鯨事已<lb/>
<pb n="KR4d0398_WYG_002-11a"/>
非葬魚勢轉促南紀訖朱厓一戰絶遺躅旋聞俘文相<lb/>
繫頸繫燕獄又聞陸元樞抗節死彌篤二公風塵中耿<lb/>
介受命獨板蕩見忠臣百身竟難贖恭惟五季間永昌<lb/>
應符籙一舉平澤潞最後收庸蜀文子繼文孫三才歸<lb/>
促育中更靖康禍流血灑川瀆光堯躬再造艱苦蕪萎<lb/>
粥淳煕受内禪徳盛仁亦熟寧理度丕承膏澤多滲漉<lb/>
内無襃妲患外絶安史黷戚畹及閹寺屏氣但踡跼向<lb/>
非彼權臣玉食擅威福如何磐石固轉移僅一蹴淒涼<lb/>
<pb n="KR4d0398_WYG_002-11b"/>
數載間王侯乏半菽九廟翳蒿藜丘陵游豕豰向來闤<lb/>
闠地雨露滋苜蓿老我亦何為窮途困羈束愁傷覺衰<lb/>
曳垢膩忘頮沐蟄跡笑桓鯢竊食愧飢騖安得董狐輩<lb/>
直筆濡簡牘誅姦録忠藎上與麟經續海宇今一家貢<lb/>
賦均四隩化日滿窮閻淳風變頺俗餘生幸未化刀劍<lb/>
易牛犢聊種邵平𤓰且植淵明菊<lb/>
　　　宿高郵露筋祠<lb/>
午發淮子口晚泊露筋北舟人指靈祠欲語輙歎息伊<lb/>
<pb n="KR4d0398_WYG_002-12a"/>
昔避亂初女郎實英特行行侍立嫂日暮雲氣黒嫂兮<lb/>
宿鄰莊我寧止路側我生雖不辰身秉貴弗㥾草深聚<lb/>
蚊蟲中夜紛鼔翼吮血噆人膚其毒甚沙<graphic n="KR0558" url="https://raw.githubusercontent.com/kanripo/KR-Gaiji/master/images/KR0558.png" mimeType="image/png"/>女郎不肯<lb/>
顧筋露身亦踣至今是邦人廟貌嚴血食惜哉嵗月深<lb/>
姓氏不可識維士有百行維女獨四徳貞潔一以虧姬<lb/>
姜徒國色所以古婦人送迎不踰閾嗟嗟露筋事可為<lb/>
百姓則胡然世俗人所重在傾國<lb/>
　　　次韻答王國華<lb/>
<pb n="KR4d0398_WYG_002-12b"/>
甚矣吾衰矣懷哉予歸哉雀蜃不能化何用充海淮王<lb/>
郎東魯秀玉質離氛埃青絲絡白馬嘯吟浮玉隈餘子<lb/>
録録耳誰敢相朋儕一朝欵柴户嚴若聞子來又疑䝉<lb/>
縠士汗漫期九垓嗟我晚聞道可人常永懷亂後苦契<lb/>
濶襟抱無由開常生越鳥志自靦莊櫟材感子慰離索<lb/>
駕言且勿催人生駒過隙髮白不再孩雞鳴舜為善犬<lb/>
放軻所哀大字乃其閏末俗供驩咍朂哉聖賢事充此<lb/>
天降才贈言愧斐率過此誰能裁<lb/>
<pb n="KR4d0398_WYG_002-13a"/>
　　　贈朐山孫畫師<lb/>
少年酷愛山移家入山住朅來㕓市中塵土涴巾屨有<lb/>
時擬山遊大笑出門去二毛颯垂領乃乏濟勝具歸來<lb/>
笏拄頥意欲凌風翥朐山有佳人以我愛山故九曲武<lb/>
夷溪移將置縑素禽鳥紛飛翔煙雲莽回互林深虎豹<lb/>
藏石怪龍虵騖對此竟忘疲興與精靈聚相當槃礴羸<lb/>
下筆有神助不然方丈間那有許竒趣安得綃千疋煩<lb/>
君畫瑤圃<lb/>
<pb n="KR4d0398_WYG_002-13b"/>
　　　雙清堂詩為石民瞻賦<lb/>
黄塵没馬腹洪濤噴蠲首是身如轉蓬隨風任飛走歸<lb/>
來丘壑中髙袖拄笏手牀頭一束書壁下一壺酒暴背<lb/>
對青山杖藜從白叟乃知羲皇上何嘗離北牖民瞻實<lb/>
可人青嵗紆墨綬一朝拂衣去歸種彭澤栁蕭然林下<lb/>
意今無古或有富貴等浮雲斯須變蒼狗終南政自佳<lb/>
不作捷徑不仁者贈以言立名要不朽<lb/>
　　　山陽客中雜言四首<lb/>
<pb n="KR4d0398_WYG_002-14a"/>
三載行萬里勞生真轉蓬轉蓬去日逺何時歸本叢萬<lb/>
古一生死趨競徒忽忽況復遭喪亂天地多秋風退無<lb/>
鹿門隠進乏麟閣功一嵗復一嵗倐忽成衰翁嵇康殊<lb/>
寡識陶潛真固窮蕭然北忩下瓶粟從屢空<lb/>
秋帆泊淮浦小山條春風春風到花栁青青間深紅散<lb/>
屧慰寂寞道與征夫逢為言喪亂後十室八九空村墟<lb/>
暗荆杞渚澤哀飛鴻奈何數下令科斂紛錯重語已仰<lb/>
天歎泣涕霑其胸嗚呼天地徳㣲小無不容貴人豈不<lb/>
<pb n="KR4d0398_WYG_002-14b"/>
仁視汝如蒿蓬㑹聞賢刺史撫汝如漢龔征夫甫收泣<lb/>
悍吏來自東<lb/>
衰年逢世變人事如蟣蝨憂端常澒洞頭垢不暇櫛檣<lb/>
烏終嵗飛况復無寧日方春暫返櫂浹辰卧蓬蓽天風<lb/>
倐吹衣輕易復一出旅巢乏安枝如意十不一七十能<lb/>
幾何日月過箭疾夜深不成眠吟蟲助唧唧<lb/>
淮城酒味薄酸澁如敗虀一千沾一斗聊欲舒慘悽壺<lb/>
傾不能醉羇思終轉迷因思古達士山林卜幽棲暴背<lb/>
<pb n="KR4d0398_WYG_002-15a"/>
坐捫蝨㸔雲間杖藜理亂耳不聞其樂無端倪紛紛彼<lb/>
俗子諂笑勞夏畦安知萬世下清風想夷齊<lb/>
　　　以竹院逢僧為韻集杜工部句贈鶴林老别流<lb/>
　　　　禪師四首<lb/>
卜居期静處采藥山北谷鶴下雲汀近逕轉山田熟回<lb/>
首望松筠登危聚麋鹿興深終不渝日暮倚修竹<lb/>
松門耿踈影天黒閉春院長風中怒號白日遞隱見惠<lb/>
逺徳過人秀發吾所羨晤語契深心風牀展書巻<lb/>
<pb n="KR4d0398_WYG_002-15b"/>
道林才不世離别重相逢㑹面慰我久觀身向酒慵寂<lb/>
寥人散後結搆重來重況乃清氣爽娟娟林表峯<lb/>
浮生如過隙世故莽相仍畧税林下鞅逺訪雲端僧願<lb/>
聞第一義將衰棲大乘清談有滋味小子得無承<lb/>
　　　題王謝燕游圖為楊少監作<lb/>
犧牛石馬出寳圖百年江左一夷吾西風不受元規汚<lb/>
八鑾指日還舊都天時人事重嗚呼翠幢金節聊燕娛<lb/>
堂堂玉立森㦸鬚猶似拱揖稱蘭闍公乎公乎真丈夫<lb/>
<pb n="KR4d0398_WYG_002-16a"/>
　　右王茂𢎞<lb/>
夕陽亭中語未已一合乾坤匝瘡痏蒼生望公公不起<lb/>
攜妓東山玩山水神州陸沈寧不恥正頼絲竹陶寫耳<lb/>
淮肥風鶴繇宻指固應孩視桓元子吁嗟公乎真傑士<lb/>
　　右謝安石<lb/>
　<lb/>
　<lb/>
　<lb/>
<pb n="KR4d0398_WYG_002-16b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　佩韋齋集巻二<lb/>
</p>
<p>
</p>
  </div>
<div>
                <head>佩韋齋集巻三</head>
    <p>
<pb n="KR4d0398_WYG_003-1a"/>
欽定四庫全書<lb/>
　佩韋齋集巻三　　　　　宋　俞徳鄰　撰<lb/>
　　古詩<lb/>
　　　暇日飲酒輙用靖節先生韻積二十首<lb/>
世路日已迫吾行將安之醉鄉無畔岸俗似太古時一<lb/>
㕓昔願受或者當在兹在兹竟卜築何為復狐疑但得<lb/>
酒杯在無螯還可持<lb/>
鼔力戰牧野采薇餓西山出處各有意喋喋俱空言不<lb/>
<pb n="KR4d0398_WYG_003-1b"/>
如得美酒一醉終餘年賢愚死則巳死去知誰傳<lb/>
嗜酒有何好酒酣見真情忍斷杯中物而留身後名名<lb/>
譽外物爾醉乃得此生神完氣不懾墜車終莫驚何必<lb/>
事輕舉崆峒師廣成<lb/>
餌香魚深逝弋纂鴻高飛商皓雖寂寞幸免阬焚悲云<lb/>
何客卿輩逐去還依依一朝歎黄犬骨肉棄所歸貴盛<lb/>
能有幾轉盼倐已衰衰榮苟如此得酒無相違<lb/>
山林厭岑寂城市嗟庳諠醉鄉有佳趣其地幽且偏清<lb/>
<pb n="KR4d0398_WYG_003-2a"/>
商叩前林白雲依逺山漁樵二三子朝暮相往還舉酒<lb/>
坐争席亦復多至言<lb/>
毁以是為非譽以非為是是非自有真不在譽與毁譽<lb/>
堯復毁桀兩忘固佳耳不見繒布紋眼醉眩成綺<lb/>
三閭愛秋菊浥露餐落英獨醒鄙衆醉乃覺非人情楚<lb/>
亡如厦仆一木那支傾離騷固憤切聒聒如蛬鳴餔糟<lb/>
何必惡一醉觀我生<lb/>
霜松無悴色春花有餘姿勿以春花妍棄彼霜松枝悠<lb/>
<pb n="KR4d0398_WYG_003-2b"/>
悠風塵中始見達士竒公田可種秫絃歌聊爾為意倦<lb/>
即歸去五斗何能羈<lb/>
涼飈起木末尊酒聊獨開開尊念故友亦復傷我懷翻<lb/>
然蹈東海甘與時世乖豈比為佞者日夕常栖栖如何<lb/>
事與跡零落歸塗泥誅奸無董狐志怪空齊諧安知萬<lb/>
世下善惡無謬迷不如日飲酒勿使腸九回<lb/>
輕風颺高幟揺揺城西隅杖藜沽一醉雨霽泥滿塗欲<lb/>
借東家驢泥滑不敢驅歸來取敗榼悵然瀝其餘一醉<lb/>
<pb n="KR4d0398_WYG_003-3a"/>
不易得醉鄉真可居<lb/>
昔為飢所驅束書涉逺道俯仰四九年少壯忽已老引<lb/>
杯沃衰年杯盡顔復槁人生如電露安得長美好所以<lb/>
彼至人達生以為寳形全精不虧高蹈八極表<lb/>
醉中忘世事猶有酒醒時未醒輙復醉乃得與世辭伯<lb/>
倫頌酒徳佳趣端在兹亡何禮法士聞風獨遲疑濁酒<lb/>
聊可持淵明不吾欺去去勿復道有酒吾中之<lb/>
百年三萬日已入桑榆境沈醉復幾時而令終日醒爰<lb/>
<pb n="KR4d0398_WYG_003-3b"/>
絲飲亡何此事要心領有錐姑處囊無用求脱穎霧豹<lb/>
亦何辜傷生在文炳<lb/>
淵明昔閒居偶爾白衣至開尊得美酒忽焉遂復醉醉<lb/>
語聊自娛辭多失詮次安知後千年乃為世所貴詩雖<lb/>
有餘音酒亦有真味<lb/>
凄涼山徑中中有一畝宅庭多鳥雀喧巷絶車馬跡卧<lb/>
病與世疎俯仰餘半百何以消我憂美酒浮大白獨欠<lb/>
高陽徒臨風増惋惜<lb/>
<pb n="KR4d0398_WYG_003-4a"/>
昔我事决科窮年抱六經桑溟忽巳變栖栖竟無成歸<lb/>
來請學稼平賈充過更徽絃挂空壁襏襫留前庭中夜<lb/>
耿不寐惟有寒螿鳴不頼一尊酒何以紓吾情<lb/>
園中有佳菊含芽待秋風惜哉無美酒對此時一中誰<lb/>
如王刺史殷勤遣龎通悵望復悵望雲山挂天弓<lb/>
五十近衰境所戒當在得永懷弟節輩三者一不惑寸<lb/>
田日敷菑常恐易茅塞猶思普天下無有禁酒國一醉<lb/>
終餘生不語亦不黙<lb/>
<pb n="KR4d0398_WYG_003-4b"/>
在昔盛壯時為貧亦求仕終然返故廬謀道不謀巳豈<lb/>
不憂飢寒折腰固吾恥左手招夷齊右手揖綺里何必<lb/>
駟馬車䇿勲耀前紀時行吾則行時止吾則止行止未<lb/>
有涯醉鄉差可恃<lb/>
道喪聖復逺姦偽紛亂真山林有逸士但飲曹參醇寧<lb/>
著潛夫論有死不羨新豈不羨爵位比肩羞董秦生為<lb/>
朝中英死為泉下塵奄忽隨物化營營徒爾勤不如寓<lb/>
之酒日與糟邱親秋渠溜宿雨園蔬含土津西郊澄霽<lb/>
<pb n="KR4d0398_WYG_003-5a"/>
景柴車行可巾有客乃竟醉不問何許人<lb/>
　　　課僕詣田所偶用淵明庚戌嵗九月中于西田<lb/>
　　　　穫早稻韻<lb/>
人生念何事方寸纒憂端端端日澒洞胡不思自安富<lb/>
貴等電露變滅無留觀百畝雖已隘朝耕夕復還秋風<lb/>
穡寳實十口無飢寒何為苦役役而欲事所難所以沮<lb/>
溺徒不受名利干行藏隨用舍千載師孔顔作勞有餘<lb/>
暇柴門晝常闗斗酒且自勞此外無足歡<lb/>
<pb n="KR4d0398_WYG_003-5b"/>
　　　連雨獨坐旅樓有作<lb/>
淫雨彌半月河流漲通衢舊畿十萬家大半憂為魚旅<lb/>
樓起復卧神氣鬱不舒牀牀苦漏濕豈暇論侏儒緬懷<lb/>
十載間洚水頻三吳三吳莽一壑平陸紛施罛老羸委<lb/>
溝壑少壯泣路隅鬻賣及男女庶幾活須臾民窮巳到<lb/>
骨乃復剥其膚自天發明斷元惡隨就誅疇咨用稷契<lb/>
躋世當黄虞政擬瘡痍瘳誰意疾痛呼陰陽繫調燮此<lb/>
理信不誣寄言秉鈞者治安宜早圖<lb/>
<pb n="KR4d0398_WYG_003-6a"/>
　　　為郭元徳題和靖探梅圖<lb/>
祥符真人調玉燭四海八荒春意足孤山山小不容春<lb/>
十月梅花破寒玉風流詩老癖愛梅拂曉騎驢度山曲<lb/>
呼童忍凍折南枝香滿吟忩伴幽獨到今冩入畫圖中<lb/>
骨冷神清炯雙目蕩蕩巍巍堯舜天外臣巢許誰羈束<lb/>
前年我亦訪湖山山色湖光竟塵俗荒墳三尺走狐狸<lb/>
那復寒泉薦秋菊真祠併入梵王家香月亭前馬牛牿<lb/>
水邊籬落忽横枝遙睇猶艱况斤斵雞園釋子皆鷹騰<lb/>
<pb n="KR4d0398_WYG_003-6b"/>
挾彈揚鞭驟平陸倉皇走避尚遭嗔蹇衞何堪共馳逐<lb/>
三百年間一夢同人與梅花幾榮辱拊圖三歎復何言<lb/>
天外飛來兩黄鵠<lb/>
　　　次韻蕭静安元夕書感<lb/>
鰲山倚晴昊龍燈照澄川良宵重三五輦路凝非烟一<lb/>
從桑溟改春花謝芳妍銅駞暗荆杞觸目興悲憐芸芸<lb/>
百千態悠悠二八年金吾縱弛柝相府誰歌連九衢燈<lb/>
火市愁雲霧窮天管寧東入海樂毅北去燕伊誰載美<lb/>
<pb n="KR4d0398_WYG_003-7a"/>
酒醉我東風前晨策散廣隰晚屧周囂㕓所嗟世路迫<lb/>
人事多變遷歸來卧蓬蓽聊復草我𤣥<lb/>
　　　小樓詩為湯計議作<lb/>
英英人中豪嵗月閲江浪胡然搆小樓不卧百尺上跂<lb/>
予一登臨規制差可尚座中容六客忩外羅萬象雲烟<lb/>
互吐吞岡阜相背向誰云眼界窄頗覺形神王乃知人<lb/>
世間小大俱幻妄壺公家一壺維摩空方丈擬兹十二<lb/>
樓鐘鼎視杯盎鵬鷃同一適椿菌偶殊狀何必事翬飛<lb/>
<pb n="KR4d0398_WYG_003-7b"/>
肆目逞雄壯深紅屋角花淺碧盆池漲且當共倚闌爛<lb/>
漫倒春釀<lb/>
　　　郭元徳席上賦紅牡丹分韻得粉字五言十韻<lb/>
桑田變滄溟黍宫雜蒿堇霜臺得竒葩誰寄天津隱褰<lb/>
帷窺董園撥根認洛墳亭亭一萼春風露洗塵坌朱纓<lb/>
粲赤瑛絳蠟照紅粉莊嚴富貴姿漏洩造化藴主人戱<lb/>
斑衣領客醉芳醖喬梓森南山知謂遊隱弅綴席已形<lb/>
穢哦詩謾營吻起舞呼嗚嗚君當恕楊惲<lb/>
<pb n="KR4d0398_WYG_003-8a"/>
　　　贈月蓬戴相士<lb/>
雙眸炯炯秋蓬月十載聲名動京闕隆準龍顔曾為開<lb/>
麞頭鼠目誰能决我聞論相先論心此語古傳非恍惚<lb/>
閭閻談笑覓封侯渭水垂綸飄白髮膾肝盜跖以壽終<lb/>
趙蓋楊韓膏斧鉞相形相心兩莫憑使我向空書咄咄<lb/>
年來四海一鼔鼙蕭艾騰芳蘭茝歇宣室寧無賈誼思<lb/>
侯門半却彌衡謁君歸若見袁季從造化韞藏須剞劂<lb/>
我今自分老山林渴飲壑冰飢食蕨但煩一語抱璞人<lb/>
<pb n="KR4d0398_WYG_003-8b"/>
莫學卞和遭再刖<lb/>
　　　跋韓仲文所藏史共山草書<lb/>
公孫大娘舞劒器張顚早悟囘翔意學書學劒雖不侔<lb/>
用志凝神固無二瓘也得筋靖得肉聖趣誰能一蹴至<lb/>
我生憂患縁知書敎兒僅使通名氏春蚓秋虵自結蟠<lb/>
莫向兵曹甘委贄烟薫屋漏玉軸妝何許天風劃飛墜<lb/>
讀一遺二口若鉗大草間臨眞自愧雖然非古室壯雄<lb/>
要是逢場聊作戲魯公懷素俱已仙世指周奴笑羊婢<lb/>
<pb n="KR4d0398_WYG_003-9a"/>
詎誇棄筆如邱山夭閼剡藤煩嘆喟捲還鯨錦心和平<lb/>
塵席藜羹固吾事<lb/>
　　　古意八首<lb/>
丹穴九苞鳳荆州一角麟聖明久不作舉世誰見珍紛<lb/>
紛賀厦雀廼復為嘉賓嘉賓蓄爾輩麟鳳何由馴<lb/>
眞玉名以石貞士誣以詐古今率皆然何事獨悲咤嗟<lb/>
哉爾卞和智乃在葵下曷不韞匵藏待此連城賈<lb/>
麾戈指白日駕鴻凌紫煙終然意無補空羨龜鶴年古<lb/>
<pb n="KR4d0398_WYG_003-9b"/>
來有介士采薇首陽巓雖非鍊五石名與日月懸<lb/>
孔明感三顧幡然扶漢家一朝赤星隕意使蜀婦髽雄<lb/>
圖雖未竟萬世常咨嗟老瞞志意滿一笑蠻觸蝸<lb/>
宋人得燕石寶為希世珍周客掩口笑乃侵遭怒嗔闒<lb/>
茸竟尊顯賢聖多隱淪人物顧所遇何事徒悲辛<lb/>
突决華棟焚燕雀自娛樂風横喬木巓藤蘿尚棲託鳳<lb/>
鳥固識時朝菌不知朔佌佌何人斯胷次爾齷齪<lb/>
神龍失靈淵翳形在勺水勺水不可容又復制螻蟻一<lb/>
<pb n="KR4d0398_WYG_003-10a"/>
朝駕大霆膚寸雲萬里始知勺水龍沛雨有如此<lb/>
鼔鐘樂爰居藻梲居大蔡雲壑駘背人一生饜粗糲長<lb/>
鑱耕黄獨短蓑釣清瀨富貴等浮雲達生誰芥帶<lb/>
　　　贈丹陽邢尉<lb/>
孟郊尉溧陽曹務縁詩廢徘徊金瀨傍府以假尉代一<lb/>
生坐詩窮酸寒見餘態邢君世業儒才猷乃十倍吏隱<lb/>
黄綬間詩亦性所愛羸驂京峴游古錦奚奴佩扣門索<lb/>
我詩丁寧至於再我老學殖荒久嗟詩方退腸肚綴煎<lb/>
<pb n="KR4d0398_WYG_003-10b"/>
煼落筆與時背况復風雅衰淫哇亂鄘邶濟南名士多<lb/>
此語出前輩我昔交數公夢寐想風裁西忩剪殘燭顧<lb/>
影寸心痗北渚凌清河平疇接海岱子行賦歸與我實<lb/>
增感慨為吾謝故人徳音幸時逮<lb/>
　　　猫燕行<lb/>
燕飛畫樑猫越屋飛走性殊豈相毒飢猫攫燕欲何為<lb/>
燕比他禽况無肉可憐乳燕未出巢探頭思乳聲嘲嘲<lb/>
母去不歸子飢餓柔而害物嘻汝猫汝猫不仁燕何罪<lb/>
<pb n="KR4d0398_WYG_003-11a"/>
我思里人為心痗父逃官逋母繫官悍吏催錢夜打門<lb/>
一朝母作溝中瘠三女一子家四壁官司株逮尚不休<lb/>
諸孤駢首為纍囚傳聞詔書復逃戸日夜㷀㷀望其父<lb/>
父存父沒竟不知此寃此苦蘇何時皇天覆幬均四海<lb/>
人靈萬物為民宰民之無祿天薦瘥况此微物知奈何<lb/>
呼童屑米哺乳燕一夜哀傷淚如綫<lb/>
　　　沽酒行<lb/>
去年斗酒貫三百路逢麴車常嘖嘖朝來啜虀暮食鹽<lb/>
<pb n="KR4d0398_WYG_003-11b"/>
汲井煎茶待佳客爾時石牀十二千仍更五千糴石麥<lb/>
米麴柴薪價倍增酒價雖增欲誰責昨秋一稔天所憐<lb/>
甌窶刈穫過良田大麥小麥今又熟麟經髣髴書有年<lb/>
年登米麥塞市㕓官酒定價那增錢一朝酒家悉閉户<lb/>
斗酒更欲沽二千道逢醉者驚相顧老夫倉忙問其故<lb/>
答云近日添課程去城十里皆官庫豈惟酒價今日增<lb/>
明日<hi>闕</hi>千賣石醋乞漿得酒良己難或者乞醯鄰亦怒<lb/>
君不見昔時三百青銅沽一斗方外酒徒猶忍口<lb/>
<pb n="KR4d0398_WYG_003-12a"/>
　　　陪趙明叔侍御遊茅山次韻二首<lb/>
夷言衞侯說土風鍾儀操百年等逆旅南北俱勞勞何<lb/>
如事幽討杖藜舒鬱陶上山拾瑶草下山折蔓茅尋我<lb/>
煙霞朋締此金石交胡然自局趣顧影悲繫匏歸去來<lb/>
山中山中有松醪<lb/>
繡衣漢使者斧鉞常再操六條讋吏膽一飯思民勞翩<lb/>
然拂衣去訪此華陽陶蒼烟鬱松檜白雲露菅茅重岡<lb/>
暖靄合平疇逺風交我愛龍池水願君酌霜匏商巖沛<lb/>
<pb n="KR4d0398_WYG_003-12b"/>
霖雨越<hi>闕</hi>流醇醪<lb/>
　　　次韻麟洲龍仁夫遊三茅山<lb/>
朝行良常南暮息良常北山水互縈紆松篁相依緑尚<lb/>
擬效古人夜遊迭秉燭嗟我獨何為紅塵走東軸有如<lb/>
嗜飲者性命寄芳醁時於茅檐下支頤望涼玉或夢泊<lb/>
西巖汲湘然楚竹終然纒世故欲往竟未卜安得乘天<lb/>
風翩翩出囂俗士生一世間衣食貴裁足誰為翔蒿鷃<lb/>
誰為冲霄鵠誓將與子游保此受命獨<lb/>
<pb n="KR4d0398_WYG_003-13a"/>
　　　次韻龍仁夫種菊二首<lb/>
憂來感人心把菊行東籬悠然南山句憶此刪後詩詩<lb/>
亡絶遺響菊在餘幽姿麟洲有達士與菊心相期左揖<lb/>
隆中老右揖綿上推汎此忘憂物聊以任吾私眞樂未<lb/>
易識勝事空自知金風摵摵鳴金英發發垂我欲從子<lb/>
醉不羨高陽池焉知義煕後此會非今時<lb/>
種菊東籬下菊宻荒疎籬啜英浥墜露想像淵明詩猗<lb/>
嗟子龍子磊落山林姿飲翹二三客異郡同襟期而我<lb/>
<pb n="KR4d0398_WYG_003-13b"/>
何為者俛首供丁推寧復飲我酒歡飲均嬿私乃知意<lb/>
氣合豈計新相知蹇予久衰曳素髮颯已垂何能借翮<lb/>
九一朝奮天池但當對菊飲與君賡醉時<lb/>
　　　題白廷玉所藏白馬圖<lb/>
八尺龍駒蹄削玉霜毛雪鬛超凡俗驕嘶顧影食塲苗<lb/>
朝暮逍遙在空谷詔書歘下徵騏驎香街紫陌驚行人<lb/>
金環壓轡出天厩不數駓駱驪騮駰三品豆芻飽終日<lb/>
終日不鳴鳴輒黜何如不縶亦不維騰霧籋雲金玉質<lb/>
<pb n="KR4d0398_WYG_003-14a"/>
　　　次韻陳彦寔醉中雜言<lb/>
悠悠廣陌塵冉冉征途客征途𣺌無際人壽不滿百百<lb/>
年復幾何鬢髮早已白髮白無由𤣥擾擾終奚益富貴<lb/>
勢熏天忽作冷灰寂突兀樹豐碑猶有金石厄所以賢<lb/>
達人萬古等朝夕俯仰宇宙間但恨酒杯窄持杯輒酣<lb/>
歌那暇寸陰惜<lb/>
　　　水墨蘭<lb/>
三閭一朝蜕九畹千載荒茫茫天壤内春在桃李塲幽<lb/>
<pb n="KR4d0398_WYG_003-14b"/>
蘭有貞質轉泛欺衆芳寧受緇塵染尚餘風露香乃知<lb/>
徳勝色不采庸何傷<lb/>
　　　病中謝親友四首<lb/>
昔年居窮巷門多長者轍一病逾十旬意可雀羅設往<lb/>
來問死生多謝跡不絶販夫逢僕隸慰問猶切切嗟我<lb/>
何人斯才薄徳又劣何以報諸公寸心常激烈<lb/>
生平性嗜客病不廢應酬終然瘦骨立欲語氣不収客<lb/>
多語嘈雜兩耳鳴啾啾登牀就偃息客語或未休客意<lb/>
<pb n="KR4d0398_WYG_003-15a"/>
豈不佳而我自作憂奈何坐客去牀下多鬭牛<lb/>
病骨瘦崚嶒僵卧難帖席一夕三四遷起坐長太息人<lb/>
患縁有身無身更何疾從今事委蛻夢覺非所擇須臾<lb/>
忽蘧然又到華胥國何處發晨鐘耿耿霜月白<lb/>
一病連三月肥甘寧得知醫復戒食鹽鹽食非所宜素<lb/>
餐幸無刺餐素將何疑因思喪亂際黎民多阻飢朝餐<lb/>
乃木葉暮食乃樹皮我今食無鹽早晚白玉炊稽首謝<lb/>
蒼天揆分猶過之<lb/>
<pb n="KR4d0398_WYG_003-15b"/>
　　右四首作于易簀之際蓋至元癸巳三月十有三<lb/>
　　日晡時也黎明遂厭人世今二十年矣覽之愴然<lb/>
　　不勝蓼莪之感不忍廢去孤子庸泣血謹書<lb/>
　<lb/>
　<lb/>
　<lb/>
　<lb/>
　佩韋齋集巻三<lb/>
</p>
<p>
</p>
  </div>
<div>
                <head>佩韋齋集巻四</head>
    <p>
<pb n="KR4d0398_WYG_004-1a"/>
欽定四庫全書<lb/>
　佩韋齋集巻四　　　　　宋　俞徳鄰　撰<lb/>
　　律詩<lb/>
　　　金山寺<lb/>
僧舍高低見潮音曉夜聞仙凡一水隔淮浙半江分鶻<lb/>
冷山腰月龍噓海角雲瞿曇端不動人世幾紛紛<hi>鶻山寺東</hi>
<hi>水中</hi>
　　　曲肱<lb/>
<pb n="KR4d0398_WYG_004-1b"/>
門掩青苔硯掩塵曲肱隱几自觀身已憐白髮無公道<lb/>
獨喜清風似故人躍馬卧龍俱寂寞盟鷗狎鷺莫逡巡<lb/>
東洄澗水通畦稻植杖㸔芸意更真<lb/>
　　　舟過桐廬作<lb/>
三年常作客幾度<hi>闕</hi>前川山合疑無路谿回别有天虹<lb/>
分遥電雨風裊近墟烟歸路知多少啼鵑雲樹邊<lb/>
　　　陳索郎灘<lb/>
去國踰千里辭家過十程飯炊雲子白酒醉索郎清䑨<lb/>
<pb n="KR4d0398_WYG_004-2a"/>
棙秋江駛帆開暮靄輕聖明方在御何地不升平<lb/>
　　　行壽昌道中<lb/>
山邑少桑麻清谿巻素沙岸崩橋半斷村僻路三义廢<lb/>
渡留芳草深溝卧古槎老翁苔石坐猶問自京華<hi>芳草渡在</hi>
<hi>縣西</hi>
　　　庚午讀邸報<lb/>
西北干戈猝未䦨蒼生誰與破愁顔甫聞高議雲臺上<lb/>
又見投身瘴海間天地千年氛霧暗江湖萬里鬢毛斑<lb/>
<pb n="KR4d0398_WYG_004-2b"/>
欲尋酩酊判豪飲郊外旗亭半掩闗<lb/>
　　　聞築鹿門<lb/>
干戈又繞鹿門西清夢猶應憶鼓鼙可歎遭逢誇二鳥<lb/>
却令經濟屬三犀腐儒闇事惟蒿目聖哲知幾莫噬臍<lb/>
坱莽氛埃何日浄春江飛雨漲芹泥<lb/>
　　　金陵板橋别弟<lb/>
江郊憶舊廬送爾復躊躇别慣不盈夢情多懶寄書江<lb/>
湖歸棹逺風雨夜深疎林酒慈顔悦離愁頼掃除<lb/>
<pb n="KR4d0398_WYG_004-3a"/>
　　　古寺<lb/>
古寺接荒城浮圖倚太清松環嵐翠蔚泉激澗虹明僧<lb/>
定花開落人行鳥送迎西枝如可卜吾欲證無生<lb/>
　　　秋月客中<lb/>
楓落秋江塞鴈賔客懷依舊憶鱸蓴百年三萬六千日<lb/>
半世東西南北人滿目空村争虎豹何時髙閣繪麒麟<lb/>
由來管葛皆天意霄漢泥塗任此身<lb/>
　　　書齋<lb/>
<pb n="KR4d0398_WYG_004-3b"/>
寂寂書齋萬慮空恍然赤甲古城東烏呼幽夢日方午<lb/>
花惱醉吟春正中軍將送茶驚諫議門生載酒過揚雄<lb/>
飛詩識字皆為累閒殺江頭獨釣翁<lb/>
　　　贈静齋趙使君淮<lb/>
兩翁今古妙經綸續續家聲勵後昆黒髮珥貂依日月<lb/>
金雞絡馬半乾坤千年帶礪河山在一脉詩書禮樂存<lb/>
我本信菴門下士祗今彈鋏向誰門<lb/>
　　　常山道中<lb/>
<pb n="KR4d0398_WYG_004-4a"/>
縣古浮梁外沙平草樹秋逺山明去路驟雨咽鳴鳩岸<lb/>
狹水痕漲雲歸暝色愁誰憐蘇季子塵土涴貂裘<lb/>
　　　鷺鷥林<lb/>
客久勌嶔崟尋幽洗客襟青煙楊柳岸白酒鷺鷥林當<lb/>
戸孤峯秀環溪萬玉陰留連不忍别月落砌蛬吟<lb/>
　　　白兔山菴<lb/>
清江田舍巳悠悠謾結茅茨傍小邱月冷雪忩迷扑握<lb/>
山連煙草呌軥輈了知世事同槐蟻何有機心到海鷗<lb/>
<pb n="KR4d0398_WYG_004-4b"/>
却笑東坡老居士一生隨處賈胡留<lb/>
　　　次韻朱子厚九月十一日見寄三首<lb/>
三載干戈隔勝遊江山依舊鬱相繆蛬吟砌壁莓苔古<lb/>
鴈落河沙草木秋畫角飄江猶北固白雲飛岫認東甌<lb/>
凭高望逺心如醉風岸烏巾雪滿頭<lb/>
凄涼風雨暗山薇夢裏歸與迄未歸禮樂不存三代逺<lb/>
江山如故六朝非讀書老去翻成癖煑字從來不救飢<lb/>
短褐長鑱真活計載芟何日詠春祈<lb/>
<pb n="KR4d0398_WYG_004-5a"/>
冷雨凄風萬木飛年來世事不勝悲青山白水新安道<lb/>
雲夢緑林夔府詩耆舊飄零今有幾乾坤翻覆政縁誰<lb/>
鬢絲一夜三千丈甚矣吾衰從此衰<lb/>
　　　登六和塔<lb/>
僧舍倚松北浮圖界竹西江通嚴瀨逺雲壓越山低槐<lb/>
里三原隔襄城七聖迷臨風悲往事月落凍烏啼<lb/>
　　　客中别友<lb/>
語别莫怱怱情懷彼此同山川秋色裏風雨客愁中故<lb/>
<pb n="KR4d0398_WYG_004-5b"/>
國俱離黍勞生共轉蓬鼓鼙聲一槩何處是遼東<lb/>
　　　次韻簡黄監簿淳宗三首<lb/>
流年暗數手中蓍短髮鬖髿每自悲金甲牙旗非昨夢<lb/>
黄虀白米慰朝飢山河萬里歸新主湖海三年隔故知<lb/>
惟有浣花堂上燕春來依舊不相遺<lb/>
桂樹團團滿故山一尊風月羨君閒交遊副墨雒誦裏<lb/>
詩句生民清廟間我輩無才難用世故人厚禄竟何顔<lb/>
西樓十二欄杆月清夢應須共徃還<lb/>
<pb n="KR4d0398_WYG_004-6a"/>
化鶴遼東老令威舊家華表未能歸三千里客貢禹恨<lb/>
四十九年蘧瑗非事與心違多感慨人隨世易重歔欷<lb/>
黄華老盡秋容淡何日西山薄采薇<lb/>
　　　次韻碧忩聶道錄<lb/>
胷蟠今古袖披披老作黄冠恐未宜遼鶴不歸人巳換<lb/>
濠魚自樂子烏知瓠留西域青精飯杖削東川紫玉皮<lb/>
我似淵明君陸静相㸔一笑儼前時<lb/>
　　　雪<lb/>
<pb n="KR4d0398_WYG_004-6b"/>
卧聽忩外撲春蟲逶曉緌緌攪太空萬逕千山孤鳥絶<lb/>
八荒四海一雲同寒聲静起瀌浮外生意深藏肅殺中<lb/>
乘興徑思游剡曲狼烽明滅又天東<lb/>
　　　哭凃移愚教授<lb/>
北固登山屐西園載酒船論心今一世握手後千年湖<lb/>
海風波惡乾坤雨露偏無因見宿草流淚漲黄泉<lb/>
　　　春日苦雨<lb/>
礮車雲起走豐隆河伯重驅十二童山竅號風雷破柱<lb/>
<pb n="KR4d0398_WYG_004-7a"/>
海門翻浪雨飛空一春狂犬吠日出三月老農愁嵗終<lb/>
斗米換衾寧計直却疑家近漏天東<lb/>
日日盲風怪雨間百花顦顇委蓁菅鮫人停杼疑翻海<lb/>
河伯移宫欲近山裹飯有誰來問病挑燈老我獨愁顔<lb/>
九疇何日重浮洛川鎖支祁鼎鑄姦<lb/>
　　　金壇邑中作<lb/>
菰蒲風起雨濛<graphic n="KR1998" url="https://raw.githubusercontent.com/kanripo/KR-Gaiji/master/images/KR1998.png" mimeType="image/png"/>萬室參差浸碧瀾一鶴歸來城郭改<lb/>
二龍飛去洛波寒松迷舊逕猶存寺蛙聒新畬總為官<lb/>
<pb n="KR4d0398_WYG_004-7b"/>
却喜故家文獻在半從鞍馬半儒冠<lb/>
　　　次韻陳登父桃花<lb/>
棠棣羣芳散綺葩繁枝宻幹蔚交加武陵溪畔秦人洞<lb/>
濯錦江頭杜老家風攪亂紅春過雨露滋㣲艷曉籠霞<lb/>
長安重到應惆悵寂寞𤣥都燕麥斜<lb/>
　　　贈蔣艾學三首<lb/>
車聲馬跡任營營蘆漵襄羊境最清萬巻圖書雙鬢老<lb/>
五湖煙浪一舟輕忘機已信馴鷗狎洗耳那愁聞蟻驚<lb/>
<pb n="KR4d0398_WYG_004-8a"/>
更喜甌窶秧水足倚風扶杖㸔春耕<lb/>
龎眉鶴髮一詩翁肯伴漁夫理釣筒蘆溆栁塘新雨後<lb/>
竹籬茅舍晚烟中鄉書再捧衣猶白村酒頻沽頰借紅<lb/>
萬事無言歸一笑仲車元不是真聾<lb/>
憶昔㩦書衮繡堂扁舟曽此濯滄浪蒼龍飛去未成雨<lb/>
老鶴重來知幾霜人物半凋嗟世事典型猶在得詩章<lb/>
何當去卜西枝隱同汎漁舟夜擊榔<lb/>
　　　記夢<lb/>
<pb n="KR4d0398_WYG_004-8b"/>
雲封槐里黯平蕪無復魚燈照玉鳬樂奏馬驚猶奮鬛<lb/>
鼎成龍去莫攀胡老歸燕國常悲隴夢斷榮河偶得圖<lb/>
淳景布衣今白髮西風搔首獨踟躕<lb/>
　　　午睡<lb/>
赤米黄虀雪白鹽圖書滿架絶韜鈐百年無補孔融愧<lb/>
三葉不遭顔賜潛去住任如巢幕燕開闗誰學上竿鮎<lb/>
幽居暇日知何事一半清談半黒甜<lb/>
　　　泛湖<lb/>
<pb n="KR4d0398_WYG_004-9a"/>
閒居散人事一舸泛長湖夜雨半篙荇春風十幅蒲功<lb/>
名槐國夢身世輞川圖艤岸逢鄰叟清談日又晡<lb/>
　　　金壇郊外<lb/>
散屧過平堤前村雨一犁草荒翁仲立樹宻鷓鴣啼野<lb/>
色連天逺溪光隔岸迷干戈猶未息何處足幽棲<lb/>
　　　八月十五夜<lb/>
捲盡頑雲玉漏中月華如水浸層空一輪圓缺常時見<lb/>
萬里陰晴此夜同突兀樓臺猶白日高低禾黍自秋風<lb/>
<pb n="KR4d0398_WYG_004-9b"/>
轉蓬地逺歸心折尚想霓裳舞舊宫<lb/>
　　　觀潮<lb/>
彊弩驅潮水為東昔年此地識英雄素車白馬空明上<lb/>
青蓋紅旗滅没中十萬軍聲西寨月三千鯤浪北溟風<lb/>
乘槎有約終須去見説銀潢與海通<lb/>
　　　古琴一張徽絃不具持贈劉漢卿經歴因賦<lb/>
枯桐三尺蹙龍紋爨下新焦偶未焚七竅巳開猶渾沌<lb/>
一絲不掛絶聲聞至音澹薄何如黙大道希夷豈在文<lb/>
<pb n="KR4d0398_WYG_004-10a"/>
持贈要知絃外趣美哉斯意憶河汾<lb/>
　　　閒居即事<lb/>
塵外江村野老家窮年兀兀笑盤蝸素琴横膝一尊酒<lb/>
紗㡌籠頭七椀茶編竹作橋看蟻渡種花成塢聽蠭衙<lb/>
閒中自有經綸事寄語時人莫笑譁<lb/>
　　　次韻陳登父小樓述懷<lb/>
慷慨悲歌續五噫等閒觀物倚笻枝士龍瓦屋西頭住<lb/>
吏部霜螯左手持湖海悠悠空落拓風埃冉冉竟衰遲<lb/>
<pb n="KR4d0398_WYG_004-10b"/>
登樓作賦羞王粲寂寞歸與理釣絲<lb/>
　　　通津田舍<lb/>
汀葭江菼兩依依鷗鷺相親寂不飛僧入翠㣲雲伴去<lb/>
牛耕白水犢隨歸古今賢聖多蕭索王霸干戈有是非<lb/>
老病憂時心力弱可能此地得漁磯<lb/>
　　　游鶴林寺<lb/>
步屧叩禪扉春山碧四圍天高黄鶴逺仙去杜鵑非拂<lb/>
石雲生袖捫松霧濕衣幾生通佛性一昔遂忘歸<lb/>
<pb n="KR4d0398_WYG_004-11a"/>
　　　客懷<lb/>
客懷元自惡歸思浩無垠愁織忩前草情凄岸曲蘋十<lb/>
年紛戰伐四海暗風塵故舊無消息西風淚滿巾<lb/>
　　　夜坐<lb/>
蒲團疊膝誦南華蓮勺燈明細吐花客有可人期不至<lb/>
鄰無美酒夜難賒濕星釀雨愁飛鴈枯木號風怨宿鴉<lb/>
日笑不眠還不倦城頭嗚咽又鳴笳<lb/>
　　　次韻陳登父送春有感<lb/>
<pb n="KR4d0398_WYG_004-11b"/>
同谷歌殘返舊蹊園林寂寞半蒿藜憂時頓覺愁如海<lb/>
對客何能醉似泥春去春來人漸老城南城北望猶迷<lb/>
鼓鼙一槩旌旗滿何以車書混棘鞮<lb/>
　　　臂疾示兒<lb/>
臂疾浸淫骨半枯蒲團<graphic n="KR0146" url="https://raw.githubusercontent.com/kanripo/KR-Gaiji/master/images/KR0146.png" mimeType="image/png"/>被學踟趺宋清藥劵償未了<lb/>
司業酒錢來便無湖海飄零銷壯志風霜荏苒上吟鬚<lb/>
征遼挾矢知無分老向新豐倩汝扶<lb/>
　　　閒居遣興<lb/>
<pb n="KR4d0398_WYG_004-12a"/>
數間破屋玉川家紗帽籠頭自煑茶萬巻圖書三尺劍<lb/>
半忩風雨一池鼃詩情寂寞腹無稿老態浸尋眼有花<lb/>
鼎鼎百年成底事醉鄉端的是生涯<lb/>
　　　次陳登父中秋遊古竹院韻<lb/>
閒過竹院聽華嚴結願清香發舊奩灝氣平空浮桂魄<lb/>
涼風三徑拂松䫇酒䦨野興歸長笛吟罷秋聲落短簷<lb/>
終日昬昬真醉夢幾時游屐更苔黏<lb/>
　　　秋殘<lb/>
<pb n="KR4d0398_WYG_004-12b"/>
樂天老矣放樊蠻鷗羨忘機鶴羨閒緩歩當車休下澤<lb/>
澆愁得酒即中山些騷豈敢奴僕命伊吕元非伯仲間<lb/>
兀兀支頤秋又晚亂雲斜日澹煙鬟<lb/>
　　　養拙<lb/>
養拙柴扉百慮疎天光雲影亂秋渠一身搖動未妨酒<lb/>
兩眼眵昬猶嗜書陶令但知歸有菊馮諼忍歎食無魚<lb/>
閒中滋味君休厭門外紛紛幾覆車<lb/>
　　　無題二首<lb/>
<pb n="KR4d0398_WYG_004-13a"/>
杯酒河橋餞去篷誰知此别竟西東隙車冉冉嵗華改<lb/>
樓燕飛飛春事空珮冷江臯凄落月笳吹朔漠動悲風<lb/>
芳魂寂寞揚州路后土瓊姬恨畧同<lb/>
花栁亭臺半刼灰故人淪落共徘徊湖光山色西施舸<lb/>
水影月香和靖梅鴻蹋雪泥猶記憶鶴歸華表總成哀<lb/>
一尊濁酒和愁酌淚灑東風醉玉頹<lb/>
　　　正月十日理髮三首<lb/>
多病多愁鬢巳星更憐詩骨瘦崚嶒百錢挑杖但求醉<lb/>
<pb n="KR4d0398_WYG_004-13b"/>
五斗折腰良不能徒步幸無官長罵浩歌聊襲散人稱<lb/>
世情閲盡忘今古一合乾坤幾廢興<lb/>
寂歴勞生歎轉蓬百年强半走西東從師謾學屠龍技<lb/>
報國元無汗馬功二頃有秋生計足三杯近夘客愁空<lb/>
兒童相見徒相笑兩鬢絲絲一老翁<lb/>
晨梳白髮照青銅歎息光陰過眼空一市少年羞袴下<lb/>
三朝新婦閉車中酒逢知己猶堪醉文不驚人莫送窮<lb/>
天下士憂天下事肯將飛伏較雌雄<lb/>
<pb n="KR4d0398_WYG_004-14a"/>
　　　送王舍人之燕山<lb/>
栁媚花明二月天金羈絡馬路三千鱣鯨得意縱溟壑<lb/>
鼃蚓無知閙坎泉今古不磨惟正理是非何必待他年<lb/>
離騷巳信多忠憤珍重毋忘鴇羽篇<lb/>
　　　游宣慰載酒泛溪即席有感作<lb/>
五載綈袍憶故人春風吹鶴過湖濵樓臺冷浸兩溪水<lb/>
天地清無一㸃塵棹底空觥今杜牧井中投轄舊陳遵<lb/>
萬方一槩吾安往尚許誅茅竟卜鄰<lb/>
<pb n="KR4d0398_WYG_004-14b"/>
　　　陪游宣慰游霅歸賦<lb/>
隃望平山碧四圍鵓鴣啼處見柴扉白蘋初起雨乍歇<lb/>
緑葉垂陰春乂歸野外樵夫紛避道溪邊鷗鳥獨忘機<lb/>
深杯百罰人扶醉一枕西軒月滿衣<lb/>
　　　次韻簡林紹先諸友三首<lb/>
宦路風波𣺌望洋幾人赤馬且䝉霜便便懶是誇經笥<lb/>
嗑嗑從渠笑酒囊花栁春風朝歩屧菰蒲春水夜鳴榔<lb/>
人間别有桃源路肯為浮榮替戾岡<lb/>
<pb n="KR4d0398_WYG_004-15a"/>
納納乾坤萬彚滋同聲同氣自相宜江山今古幾興廢<lb/>
湖海交朋屢别離落月照渠疑太白西風揮扇障元規<lb/>
老來萬事如泥濁一笑論文祗自知<lb/>
載酒湖山憶盛年可憐風物竟凄然杜陵野老哭春日<lb/>
空谷佳人倚暮天禾黍離離迷故國旌旗杳杳徧南偏<lb/>
虎皮何日包弓矢老為羲皇受一廛<lb/>
　　　客忩夜雨<lb/>
世路馳驅力不任老來世路轉嶇嶔小忩一夜芭蕉雨<lb/>
<pb n="KR4d0398_WYG_004-15b"/>
倦客十年桑梓心黄紙紅旗違壯志青尊緑醑笑孤斟<lb/>
故山何日真歸隱澗水松風直萬金<lb/>
　　　息寮王教授輓詞二首<lb/>
黄鶴山前脱骨仙飽餐玉蕊潄珠泉酒酣拓㦸老工部<lb/>
官冷無氈貧鄭䖍四海風埃方坱莽一生岐路幾迍邅<lb/>
公今得向揚州死况復懸車過八年<lb/>
昔年牀下拜龎公數樹梅花一畝宫寂寞吟情頭盡鶴<lb/>
摧頺病骨氣如虹祗今有子能傳業誰念無錢解送終<lb/>
<pb n="KR4d0398_WYG_004-16a"/>
千古幽扄鄰牧惰遙憐環珮月明中<hi>毘陵使君孫公奚㑹字楚望晚號牧</hi>
<hi>惰翁</hi>
　　　梅雨<lb/>
宇宙㝠㝠四月時小齋吟眺苦低垂江城地僻莓苔老<lb/>
山徑雲深草木滋宻霧䝉䝉籠翠幄輕煙冉冉散青絲<lb/>
楚宫幽珮勞魂夢西望巫陽祗自悲<lb/>
　　　老病<lb/>
老病幽棲覺懶吟眼觀時態獨闗心古今不冺春秋筆<lb/>
<pb n="KR4d0398_WYG_004-16b"/>
天地難欺暮夜金幸有别腸堪貯酒未愁短髮不勝簪<lb/>
柴門一閉從春盡桃李飛花葉又陰<lb/>
　　　遣懷<lb/>
擾擾乾坤幾戰塵南山北闕意逡巡病思隱語呼庚癸<lb/>
老怯流年避己辰三顧恐無開濟術百年須了去來因<lb/>
鹿門有約吾將隱倚杖㸔雲老此身<lb/>
　<lb/>
　佩韋齋集巻四<lb/>
</p>
<p>
</p>
  </div>
<div>
                <head>佩韋齋集巻五</head>
    <p>
<pb n="KR4d0398_WYG_005-1a"/>
欽定四庫全書<lb/>
　佩韋齋集巻五　　　　宋　俞徳鄰　撰<lb/>
　　律詩<lb/>
　　　送劉伯宣尹松江府五首<lb/>
來往燕鴻異逍遥鵬鷃同古交千載上餘論六經中𤓰<lb/>
渚茅檐月蕪城栁岸風寸心談未了櫂去莫怱怱<lb/>
宦途昏抹漆達士久悲絲汲直世多忌父清人不知隆<lb/>
汙俱合道行止要隨時富貴真槐蟻千年看鼎彝<lb/>
<pb n="KR4d0398_WYG_005-1b"/>
兵燹三年久瘡痍百姓同政須隨日化心要與天通刻<lb/>
木難期對屯膏施易窮松江三萬頃盂水愛任公<lb/>
事叢縁網宻意廣忌才疎浩浩皇風逺遲遲化日舒俗<lb/>
移三紀後徳洽百年餘摘伏非仁政生民本一初<lb/>
烹鮮知政理履豨識民心土壤分南北詩書亘古今遐<lb/>
方猶戰伐癃老正呻吟三尺焦桐在煩公發至音<lb/>
　　　次韻崔郎中遊西湖<lb/>
萬頃湖光一葦杭畫橋横接舊堤長松環九里煙雲濕<lb/>
<pb n="KR4d0398_WYG_005-2a"/>
梅壓孤山水月香梵宇琳宫増突兀銅駞金谷自凄涼<lb/>
悲吟一夜頭添雪慚愧崔鴻在洛陽<lb/>
　　　范仲山以磵谷居自號為賦二首<lb/>
山林朝市兩相忘寂寂幽居興味長雨過竹侵書帙浄<lb/>
風輕花落硯池香三杯卯酒醒未醒一枕午忩涼更涼<lb/>
人境結廬元不俗淵明何必定柴桑<lb/>
丘壑中間著幼輿何如此地卜幽居碁聲夜静客飲酒<lb/>
花影晝閒<hi>闕</hi>讀書塵世覆蕉多得鹿癡人縁木更求魚<lb/>
<pb n="KR4d0398_WYG_005-2b"/>
先生夢覺渾無事一笑浮雲指太虛<lb/>
　　　山房遣興<lb/>
三徑嵐煙䕶碧苔地無髙下總栽梅花隨流水繞除去<lb/>
雲共好山排闥來月冷蛙聲諠鼓吹風清蜃氣聳樓臺<lb/>
過逢况有侯芭在白首𤣥經未足咍<lb/>
　　　遊靈巖<lb/>
躡石捫蘿一徑通凭䦨極目思無窮川明竹樹蕭疎外<lb/>
人語煙雲杳靄中風月五湖西子舸樓臺千古梵王宫<lb/>
<pb n="KR4d0398_WYG_005-3a"/>
艱難隱遁尋幽憩晤語無人憶贊公<lb/>
　　　次韻趙提舉二首<lb/>
白首𤣥經病子雲感時懷舊獨霑巾千年戰伐多新鬼<lb/>
四海逢迎少故人上苑鶯花非昔日曲江蒲栁為誰春<lb/>
湧金香酒甜如蜜滿眼<hi>闕</hi>來不厭頻<lb/>
寂歴謀生後計然巳將窮達付蒼天狙公枉自計朝暮<lb/>
徐邈但知中聖賢嵗月催人如過隙功名隨世任先鞭<lb/>
紛紛燕雀驚鷹隼誰識圖真在左綿<lb/>
<pb n="KR4d0398_WYG_005-3b"/>
　　　山林樂四首<lb/>
山林何所樂忽忽遂忘歸江濶天低水山深霧濕衣青<lb/>
蟲當户織白鳥背人飛野性因留滯非干與世違<lb/>
山林何所樂佳興四時同琴罷庭留月酒殘松度風鶴<lb/>
歸蒼漢外猿呌碧蘿中却笑磻溪叟區區理釣筒<lb/>
山林何所樂所樂在琴書醉買中山酒遊乘下澤車結<lb/>
交忘鹿豕分席混樵漁何必桃源路方為隱者居<lb/>
山林何所樂幽處兩三家曲徑新移竹疎籬舊著花嵐<lb/>
<pb n="KR4d0398_WYG_005-4a"/>
煙千嶂合野水一橋斜誰道無音樂漁陽有掺撾<lb/>
　　　淮楚絶無行樂地萬栁池邊有開元小寺稍潔<lb/>
　　　　因載酒約淮上翁荀桂叔林紹先諸友同遊<lb/>
栁外澄波繫小槎玉皇宫畔梵王家蟻浮臘味杯行酒<lb/>
鶴避晴煙竈煑茶客裏招邀慙草色座中霑洽笑蘭闍<lb/>
杖藜歸路西風晚一抹寒林萬㸃鴉<lb/>
　　　次韻夏楚村登山陽故城有感<lb/>
金粟松摧故國荒春秋未作歎詩亡十年漂泊家千里<lb/>
<pb n="KR4d0398_WYG_005-4b"/>
百代興衰夢一塲蠙浦風清波鴨緑漁梁春暖酒鵞黄<lb/>
相逢且盡尊前醉莫遣愁多白髮長<hi>漁梁溝在山陽城外十餘里多美酒</hi>
<hi>絶勝沽故名</hi>
　　　初度留山陽<lb/>
茫茫南國徧旌旗九日明朝有所思元亮暮年書甲子<lb/>
靈均初度憶庚寅魚龍寂寞秋江濶豺虎從衡客路危<lb/>
歸去白雲堪共卧萬山深處結茅茨<lb/>
　　　答淮上翁二首<lb/>
<pb n="KR4d0398_WYG_005-5a"/>
風雨淒淒戰客衣長淮東去鴈南飛碧山學士老復老<lb/>
芳草王孫歸不歸尊酒細論悲昨夢囊書空負笑前非<lb/>
木奴千輩侯千戸早晚應須賦式㣲<lb/>
京江語别十三春宇宙茫茫幾戰塵客路秋風欺白髮<lb/>
陰房夜雨濕青憐杖藜嘆世悲誰子懸印朝天少故人<lb/>
回首鹿門思舊隱荒墳宿草更沾巾<hi>末句為澄齋劉先生云先生名弓字</hi>
<hi>器逺</hi>
　　　懷林紹先三首<lb/>
<pb n="KR4d0398_WYG_005-5b"/>
長淮滚濁瀾春半尚嚴寒久客愁無寐懷人醉不歡讀<lb/>
書狂李白忘事老師丹何日歸林下悠然飲一簞<lb/>
嵗嵗苦擔簦飄零雲水僧星霜變𤣥鳥天地有青蠅留<lb/>
滯慵僮僕懷歸畏友朋求田端有暇誰復問陳登<lb/>
羇懷不自憀明日又花朝我畏杖藜逺君難折簡招愁<lb/>
長憐髪短室邇嘆人遙剪盡西忩燭憑誰慰寂寥<lb/>
　　　寓山陽天慶館作<lb/>
紫氣浮闗悵客情琳宫羸卧絶逢迎長廊夜静蛬吟苦<lb/>
<pb n="KR4d0398_WYG_005-6a"/>
古殿秋深鶴唳清勾漏丹砂何處問藍橋雲液為誰傾<lb/>
捲簾殘月斜窺牖街鼓鼕鼕又五更<lb/>
　　　次韻陳教授見寄二首<lb/>
藜牀聽雨卧雨霽抱琴行古徑荒苔合秋渠墜葉平流<lb/>
年悲鴈影往事咽蛬聲誰識𤣥都觀劉郎舊有名<lb/>
江城吾舊隱今嵗喜秋穰一頃南山豆千畦負郭薑看<lb/>
雲扄户晚對月引杯長他日憑魚鴈猶堪話楚狂<lb/>
　　　送程道大歸新安兼簡憲使盧處道學士四首<lb/>
<pb n="KR4d0398_WYG_005-6b"/>
倦客思歸整斾鞍班荆祖道駐江干浮雲流水别離易<lb/>
明月清風㑹晤難移妓東山須載酒上書北闕莫求官<lb/>
諸公滚滚君休羨得馬還將失馬看<lb/>
十年故國黍離離一日翩然賦式㣲儒服政憐山鳥怪<lb/>
機心何獨海鷗飛山中朝露閒觀槿嶺曲春風自采薇<lb/>
蒼狗白衣從變化是今非昔昔誰非<lb/>
我生慚愧賈胡留暮鼔晨鐘復報秋萬里橋南存舊宅<lb/>
十年客舍尚并州青山是處堪埋骨白髮新來漸滿頭<lb/>
<pb n="KR4d0398_WYG_005-7a"/>
此日送君何限意長江萬折有東流<lb/>
戔戔束帛賁丘阿有幾英雄入網羅少室山人徵不起<lb/>
貞元朝士巳無多聲光赫奕埋輪使音調凄清扣角歌<lb/>
傾蓋相懽應恨晚喬松千尺有絲蘿<hi>道大有集名扣角吟</hi>
　　　次韻程道益見贈二首<lb/>
此生慚愧馬牛襟返鎖柴門嵗月深避地管寧甘白㡌<lb/>
登臺郭隗自黄金風霜漸老騷人鬢天地元知國士心<lb/>
却喜程侯晚相遇長魚碧酒共清吟<lb/>
<pb n="KR4d0398_WYG_005-7b"/>
十載時艱淚染襟餘生幾擬託幽深匹夫無罪空懷璧<lb/>
校尉有官從摸金老去風塵猶昧眼春來藥裹更闗心<lb/>
草𤣥作賦吾何敢梁父吟成祗自吟<lb/>
　　　病中三首<lb/>
病來十日閉茅廬孤負吟詩與著書林下不知牛是蟻<lb/>
濠間誰識子非魚羸形分絶麒麟畫老境堪同鹿豕居<lb/>
坎止流行隨所寓分明天地一籧篨<lb/>
腐儒麤糲愧無功一月兼旬卧病中賦就但應増肺渴<lb/>
<pb n="KR4d0398_WYG_005-8a"/>
檄成元不愈頭風移心有法難忘藥折臂無縁定作公<lb/>
世事漸艱吾已老翛然夢不到槐宫<lb/>
婢尋本草犬迎醫二豎驅除去復隨衰老維摩常示病<lb/>
瘦生杜甫不闗詩門堪羅雀那容駟釜不烹魚但作糜<lb/>
見説九重徵武士却須攘臂學支離<lb/>
　　　故舶使知泉州趙公挽詞五首<lb/>
閩越驅馳後乾坤震蕩中名雖高北斗身竟老遼東仕<lb/>
止因時異悲懽與世同洛濵多侍從立懦獨清風<lb/>
<pb n="KR4d0398_WYG_005-8b"/>
慷慨辭雙節逍遙寄一笻揚雄雖若鳯老子自猶龍霽<lb/>
月忩前草悲風隴上松遺民應巷哭何但輟秦舂<lb/>
壯嵗風雲㑹衰齡岸谷遷芾棠南國裏細栁曲江邊天<lb/>
地紛戈甲園林寂管絃康成共丁夘肯避巳辰年<hi>公諱日起</hi>
<hi>號月山生于丁夘卒于辛巳故云</hi>
杜陵侔稷契諸葛陋袁曹道在七分易文過九辨騷邱<lb/>
原終古閉嵩岳極天高况復堦前樹于今有鳯毛<lb/>
世梗投林宻人稀寄驛遲一朝傳易簀千古竟騎箕斵<lb/>
<pb n="KR4d0398_WYG_005-9a"/>
鼻空悲郢援琴謾憶期薤歌嗟巳晚生死負恩私<lb/>
　　　秋壑堂<lb/>
衮繡三朝樂盛時湖山廊廟兩棲遲一聲鼙鼔乾坤沸<lb/>
萬里煙塵草木悲隔葉黄鸝空睍睆定巢紫燕尚差池<lb/>
春風不管人間事猶繞雕䦨颺緑漪<lb/>
　　　懷聶道録二首<lb/>
形影參商巳六春春風吹夢益霑巾江頭楊栁送行客<lb/>
忩外梅花疑故人世事茫茫山嶽隔年光冉冉燕鴻新<lb/>
<pb n="KR4d0398_WYG_005-9b"/>
一尊何日重攜手鶴外乾坤逈不塵<lb/>
夜鶴朝猿伴苦吟碧忩静鎖緑雲陰青精可飯藥資乏<lb/>
黄獨無苗山雪深豈有故人分禄米但聞隱士寄焦琴<lb/>
相思一夜生春草明月滿街天籟沈<lb/>
　　　病愈出游<lb/>
桐帽㯶鞋破曉煙落花飛絮暮春天風簷轉日噪乾鵲<lb/>
雲樹隔溪啼杜鵑客到茅亭沽舊酒僧邀竹院話枯禪<lb/>
病餘一事還堪笑脚力輕鬆倍去年<lb/>
<pb n="KR4d0398_WYG_005-10a"/>
　　　舟行欲訪三茅踐許宗師鶴㑹之約<lb/>
磵飲巖棲願巳違小舟拂曉泛漣漪蒲叢露冷泣姑惡<lb/>
木末雲深呌子規山近三茅便杖屐酒沽五里帶糟醨<lb/>
乗風徑擬尋幽躅莫負當年汗漫期<lb/>
　　　夜卧旅邸夢入三茅山一道士病一道士鼾睡<lb/>
　　　　因作詩紀其槩云<lb/>
夢入三茅叩玉扉樓臺金碧浄朝暉巖花澗草高低見<lb/>
田鶴沙禽下上飛道士倚牆方熟睡至人杜徳不言機<lb/>
<pb n="KR4d0398_WYG_005-10b"/>
人間天上元非逺非想非非更覺非<lb/>
　　　人日<lb/>
人日吟忩滌硯塵<hi>闕</hi>官擘繭笑鄉鄰山人雅愛終南徑<lb/>
詩客空懷渭北春譽毁蓋棺猶未了勲名看鏡不須頻<lb/>
從今好是支離卧有客問余方負薪<lb/>
　　　郭朝奉挽詞二首<lb/>
性儉家常足心閒體自胖令名縁有子良貴不須官遺<lb/>
像衣冠古高堂几席寒他年説耆舊回首重辛酸<lb/>
<pb n="KR4d0398_WYG_005-11a"/>
世態十年别交情奕代論及門先倒屣引酌定空尊杖<lb/>
履春風語松楸夜月魂些成嗟巳晚江濶聽啼猿<lb/>
　　　悼俞仁則<hi>仁則自號藕汀</hi>
蕅花汀畔栁絲垂杯酒殷勤話别離風雨對牀空有約<lb/>
池塘夢草竟無詩荒墳日落誰人弔古屋苔深獨我悲<lb/>
畢竟功名大槐國排雲書在即豐碑<lb/>
　　　吳門逢友人<lb/>
澤國江山冷戰雲扁舟春曉忽逢君荒城鼓角含商氣<lb/>
<pb n="KR4d0398_WYG_005-11b"/>
舊曲樓臺暗楚氛海燕認巢迷故主苔蝸篆壁變新文<lb/>
更憐庾信江南賦音調凄清不忍聞<lb/>
　　　送張師道<lb/>
七閩幕府藉詞臣一笑平章草木春制下九重新渙汗<lb/>
胷蟠千古舊經綸生平耻不為伊傅夜半何須問鬼神<lb/>
無限焦枯待霖雨好將斯道覺斯民<lb/>
　　　送道士孫雪房<lb/>
霧豹文章野鶴姿黄冠晦跡淛江涯攜家擬就鹿門隱<lb/>
<pb n="KR4d0398_WYG_005-12a"/>
奏賦何期狗監知觸熱問塗行有日排雲論事豈無時<lb/>
太平上䇿須傾倒更憶崆峒麥熟時<lb/>
　　　送董左丞二首<lb/>
帝睠東南用正人角巾歸第請何頻相公久矣倦台鼎<lb/>
故國依然倚世臣霖雨合歸天上作忠言須造榻前陳<lb/>
丈夫出處非徒爾四海安危寄一身<lb/>
惶煌勲業繪凌煙共説韋平有世賢黄閣紫樞名將相<lb/>
涼臺燠館半神仙百年富貴真槐國一日清閒勝葛天<lb/>
<pb n="KR4d0398_WYG_005-12b"/>
祗恐九重方側席東山未許遽高眠<lb/>
　<lb/>
　<lb/>
　<lb/>
　<lb/>
　<lb/>
　<lb/>
　佩韋齋集巻五<lb/>
</p>
<p>
</p>
  </div>
<div>
                <head>佩韋齋集巻六</head>
    <p>
<pb n="KR4d0398_WYG_006-1a"/>
欽定四庫全書<lb/>
　佩韋齋集巻六　　　　　宋　俞徳鄰　撰<lb/>
　　律詩<lb/>
　　　閒居遣懷<lb/>
宻樹幽花似逺村循除流水自渾<hi>闕</hi>無僧肯送盧仝米<lb/>
有客時過陸抗門月暈天河魚散子泥融雨徑竹生孫<lb/>
十年四海干戈滿似此遺民幾户存<lb/>
　　　為湯提刑賦南園玉繡毬花二首<lb/>
<pb n="KR4d0398_WYG_006-1b"/>
繡衣持斧舊詩翁天與竒葩襯綺櫳翠㔩葉攅珠的皪<lb/>
碧搔頭映玉瓏璁氤氲香霧迷叢蝶淡沲晴颸颺轉蓬<lb/>
安得素娥斟緑醑緩歌一闋月明中<lb/>
愁煙泫露泣明妃萬蝶魂迷倦不飛帳簇流蘇裯翡翠<lb/>
階翻蹴踘落珠璣瓊葩分韻香疑减栁絮成團似卻非<lb/>
風雨朝昏他日約忍令容易失芳菲<hi>霽忩孫使君題南園詩有曰遊人只</hi>
<hi>解逰晴晝風雨朝昏盡屬君</hi>
　　　次韻陳静佳詠梅<lb/>
<pb n="KR4d0398_WYG_006-2a"/>
玉骨冰肌不受塵紛紛紅紫謾争春最宜巖壑風霜夜<lb/>
相對心腸鐵石人寂寞上林迷霧苑嵳峩巫岫隔煙津<lb/>
翛然自得閒中趣肯與姚黄作素臣<lb/>
　　　古寺<lb/>
古寺倚峥嶸春風信馬行猿吟千樹暗僧定一燈明野<lb/>
水循除出庭莎夾徑生云何多俗韻一宿又江城<lb/>
　　　故樞宻使陸公挽詞三首<hi>公諱秀夫字君寔</hi>
杞國天將壓蒼梧雲正愁龍胡垂可挽魚腹葬何憂萬<lb/>
<pb n="KR4d0398_WYG_006-2b"/>
死丹心在千齡王氣收懸知精衛忿今古不能休<lb/>
七朝迷瘴霧一昔倒狂瀾天意竟難料皇圖不再安寧<lb/>
甘蹈東海不忍繫南冠自古誰無死從容就義難<lb/>
羣雄紛愛死一士獨捐生厯數絶誰續綱常晦復明人<lb/>
皆念王蠋天豈禍程嬰淚眼休枯盡他年㸔史評<lb/>
　　　次韻答酈學正見贈三首<lb/>
雞鳴羣動巳憧憧習静工夫自笑慵風月一襟霜兩鬢<lb/>
圖書萬巻酒千鍾維摩示病元非病李廣難封不願封<lb/>
<pb n="KR4d0398_WYG_006-3a"/>
世道汚隆隨所適我知老子本猶龍<lb/>
蕭森竹栢小蒲菴身世嵇康七不堪眼底故人俱寂寞<lb/>
鏡中衰髮自䰐鬖過車慷慨陳清酹舊館殷勤脱左驂<lb/>
老我與君同此意紛紛輕薄不須談<lb/>
粥飯隨縁類出家小瓶汲月自煎茶浮榮等是蕉中鹿<lb/>
薄俗堪憐井底蛙南畝半栽元亮秫東林多種邵平𤓰<lb/>
青鞋布韈相随去九陌紅塵任汲車<lb/>
　　　次韻陳教授見寄二首<lb/>
<pb n="KR4d0398_WYG_006-3b"/>
擬效時人恥效尤時人嫉我亦如讐攜金嬾市燕臺駿<lb/>
賣劍聊尋北海牛白髮盈簪羞我老黄花滿徑為誰秋<lb/>
尊前有酒休辭醉癡絶由來愛虎頭<lb/>
朝暮何人肯㧞尤周民何友亦何讎還家久類蘇耽鶴<lb/>
溷世聊歌寗戚牛筆在不妨書甲子詩亡誰為作春秋<lb/>
百年修短終歸盡倚杖看山任白頭<lb/>
　　　夏五園亭對雨漫成六首<lb/>
野鶴乘軒愧不才柴門鍵宻晝慵開荒亭銷霧紅葵老<lb/>
<pb n="KR4d0398_WYG_006-4a"/>
古木號風白雨來酒免官沽時一醉詩非私貸日相催<lb/>
人間萬事皆兒戲千載昆明幾刼灰<lb/>
從來工瑟莫吹竽赤米黄虀儘自娛種栁藏鴉憐哺母<lb/>
葺巢護燕待將雛荆榛少剪但除道𤓰芋多栽莫問區<lb/>
金馬玉堂元有分青銅慚愧白髭鬚<lb/>
鏡中勲業不須論拭髮何由得馬肝日暮論文思李白<lb/>
年衰忘事類師丹幾多歸燕愁無主是處鳴蛙總為官<lb/>
多謝天公相勞苦梅風吹雨長琅玕<lb/>
<pb n="KR4d0398_WYG_006-4b"/>
五噫休作不平鳴世事悠悠奕一枰歌有紅兒休用比<lb/>
酒無白墮亦須傾青山倘是埋骨好素髮何嫌照眼明<lb/>
鼎鼎百年三萬日曉煙收盡暮雲横<lb/>
雨霽雲收正午天槐陰翳翳北忩眠百年未了暫為客<lb/>
一日得閒真是仙美酒但尋知巳飲好詩休用俗人傳<lb/>
山林鐘鼎知誰是輸與鴟夷理釣船<lb/>
有酒能澆磊磈胷人生何處不從容横飛遼海成孤鶴<lb/>
老死南陽亦卧龍習静一邱聊自足逢時萬户莫先封<lb/>
<pb n="KR4d0398_WYG_006-5a"/>
梧楸門巷將迎少澗曲分畦學老農<lb/>
　　　秋泊吳門寄友<lb/>
尊酒旗亭説舊遊重來茂苑又深秋煙霞静鎖詩人屋<lb/>
風雨常欺倦客樓獨鴈呌羣天漠漠蹇驢畏滑路悠悠<lb/>
相思青夜黄花老一琖寒燈萬斛愁<lb/>
　　　次韻薛晚翁教翁<lb/>
鯤鵬意氣鶴精神髣髴風流賀季真三顧豈無天下計<lb/>
百年空老夢中身兵塵滿眼誰知巳儒術謀生每誤人<lb/>
<pb n="KR4d0398_WYG_006-5b"/>
長嘯歸來尋舊隱石田茅屋未全貧<lb/>
　　　閒境<lb/>
門外紅塵競往還小軒容膝自怡顔三杯對影夜邀月<lb/>
一笏拄頤朝㸔山芳草落花春不老鳴鳩乳燕樂相闗<lb/>
人間尋徧無閒境閒境由來祗此間<lb/>
　　　小園漫興四首<lb/>
小園雨過草離離寂寞葵榴又一時載酒客來閒問字<lb/>
催租人去更吟詩一杯淡粥學僧供三尺高牀避鬼吹<lb/>
<pb n="KR4d0398_WYG_006-6a"/>
百嵗光陰行六十世間何許鳯凰池<lb/>
杖藜竹外獨徘徊歎息人間幾刼灰燕頷素無難食肉<lb/>
蟹螯才有便持杯世人枉是皆欲殺明主何嘗有棄才<lb/>
多謝諸公共推挽公車時亦到蒿萊<lb/>
公車縱肯詔遺民鶴髪蕭蕭巳滿巾美景昔時多樂事<lb/>
豐年今日有飢人翻雲覆雨憐輕薄洗眼開懷任屈伸<lb/>
野鶴瘦軀馴鹿性此時寧復繪麒麟<lb/>
華髮思鄉去苦遲人民城郭總成非九原可作吾誰與<lb/>
<pb n="KR4d0398_WYG_006-6b"/>
三徑就荒胡不歸詩思寂寥無腹藁病軀顦顇減腰圍<lb/>
有時夢與鍾期遇閒拂枯桐按玉徽<lb/>
　　　懷蕭道夫<lb/>
北轍南轅一昔分何時尊酒細論文談經舉世用燕説<lb/>
横筆何人静楚氛朋輩風流推李杜弟兄詞藻愧機雲<lb/>
麟洲有客長迴首歸誦琅章飲所聞<lb/>
　　　泊閻橋有懷<lb/>
青鏡霜<hi>闕</hi>杏莫尋陳留巷陌故陰陰鴻飛猶記東西跡<lb/>
<pb n="KR4d0398_WYG_006-7a"/>
燕去難留上下音多病樂天悲老近三生杜牧恨春深<lb/>
浮雲栁絮元無凖慚愧人間兒女心<lb/>
　　　戲簡友人二首<lb/>
百年何處築菟裘乂向周南歎滯留砧韻但能凄客枕<lb/>
鴈聲渾不到歌樓江湖展轉魚千里今古驅馳貉一邱<lb/>
回首金焦𣺌何許瀟瀟風雨使人愁<lb/>
茅齋蓬鬢静編蒲誰使擔簦問客途萬里晴雲離塞鴈<lb/>
一天明月繞枝烏羇愁浩渺夜將半詩思凄涼嵗欲徂<lb/>
<pb n="KR4d0398_WYG_006-7b"/>
却羨故人沈醉處紅樓紅粉擁紅鑪<lb/>
　　　次郭元徳二首<lb/>
馬周淹逆旅夢寐憶常何琴古知音少囊空得句多凄<lb/>
涼憐我老慷慨為誰歌三尺匣中劔時時自濯磨<lb/>
昔賢多不偶今我欲如何浮世歡娛少衰年感慨多吚<lb/>
唔繙蠧簡欵乃聽漁歌自笑平生志低回竟不磨<lb/>
　　　次韻郭元徳旅懷<lb/>
挾䇿知無用援琴且自寛世途今更險客枕夜偏寒俯<lb/>
<pb n="KR4d0398_WYG_006-8a"/>
仰隨時易隆汙合道難功名大槐夢青鏡莫頻㸔<lb/>
　　　偶題<lb/>
身世厭漂零衣冠愧典型乾坤開闔户日月短長亭水<lb/>
濶連天白山高擁岸青揚雄中有宅垂老太𤣥經<lb/>
　　　村居即事二首<lb/>
地僻村深過客稀數家生聚突煙㣲魚蝦入網忙呼酒<lb/>
鵞鴨棲池静揜扉唤婦索綯苫屋角課兒斫竹補園籬<lb/>
溝東積水通前浦也有蒲帆帶雨歸<lb/>
<pb n="KR4d0398_WYG_006-8b"/>
漠漠平疇接逺沙一溪寒水浸梅花兒挑苦菜供鵞食<lb/>
妻擷葫荽薦客茶榾柮火殘寒尚力茅柴酒熟夜能賒<lb/>
嵗時伏臘歌呼處三世兒孫共一家<lb/>
　　　贈良常山人<lb/>
青嵗迂疎厭市㕓誅茅結屋北山巔泉流陰洞猿分飲<lb/>
草軟陽坡鹿伴眠三徑煙雲渾是畫四時風月不論錢<lb/>
忽逢野老談庚甲笑指喬松不記年<lb/>
　　　富安田舍二首<lb/>
<pb n="KR4d0398_WYG_006-9a"/>
風饕雪虐駕扁舟又作田家數日留鴈逐稻梁飛逺浦<lb/>
犬驚杖履吠荒丘三杯薄酒延僧話一琖寒燈伴客愁<lb/>
白水漫漫妨麥事催錢縣吏亦宜休<lb/>
漠漠寒雲接斷蕪平疇積水入長湖犢眠籬下霜埋草<lb/>
鴈宿河邊月滿蘆㦸吻苦茶連葉煑膠牙酸酒帶糟餔<lb/>
數朝巳覺人情熟識字耕田著我無<lb/>
　　　田家喜雪<lb/>
漫空飛雪嵗云徂獨坐閒吟栗滿膚郭落江山千態逈<lb/>
<pb n="KR4d0398_WYG_006-9b"/>
渾淪天地一塵無寒聲夜吼松筠裂和氣朝回薺麥蘇<lb/>
説與田家判一醉明年寧復慮官租<lb/>
　　　除夕一首<lb/>
十句為客思凄然返櫂言歸又覈田榾柮煨鑪消永夜<lb/>
屠蘇浸酒迫新年人生半是忙中過農事偏于隱者便<lb/>
將老菟裘何處卜九龍泉畔錫山邊<lb/>
買田陽羨笑東坡三黜窮荒兩鬢皤瘴霧蠻煙添老色<lb/>
寒燈夜雨强悲歌百年富貴歡悰少一日清閒樂事多<lb/>
<pb n="KR4d0398_WYG_006-10a"/>
説與故人休大噱省曹閽者靣如何<lb/>
　　　次韻郭元徳閒居二首<lb/>
萬事夢中夢百年身後身黄塵空没馬白髮不饒人鱸<lb/>
美蓴波浄螯肥菊露新相思須命駕莫厭子輿貧<lb/>
弋慕冥鴻逺城荒去鶴還萬縁俱是幻百計不如閒人<lb/>
在羲皇上時當晉宋間委心乘物化何地不蓬山<lb/>
　　　后平叔母夫人挽辭二首<lb/>
十載干戈四海同幾人徐庶幾陳宫阿奴侍母但膝下<lb/>
<pb n="KR4d0398_WYG_006-10b"/>
潘令棄官歸洛中生死總歸蝴蝶夢衰榮何啻馬牛風<lb/>
送車千乘誰能致我亦澘然淚灑空<lb/>
昔年烽火隔江津指痛呻吟夜徹晨旁置萬家空有冢<lb/>
禄營三釜巳無親鸞回紫誥承恩舊牛卧青岡卜兆新<lb/>
送死養生無一憾老懷縁此重沾巾<lb/>
　　　餞楊少監<lb/>
白髪蒼顔自在仙流行坎止任天然江山得意竟攜酒<lb/>
家世為官不愛錢天與清閒娛晚景人㸔富貴出長年<lb/>
<pb n="KR4d0398_WYG_006-11a"/>
傳聞尺一來閶闔匹馬春風快着鞭<lb/>
　　　楊剛中分教京口有司以冗員罷去詩為别就<lb/>
　　　　次韻以餞其行二首<lb/>
沖霄志氣合雄飛誰遣談經坐絳幃夜雨簷花聊痛飲<lb/>
秋風蓴菜竟思歸一官豈為吾曹冗五斗政嫌兒輩譏<lb/>
去去草𤣥從尚白丈夫元不羨輕肥<lb/>
公車指日召嚴徐友道從渠自耳餘浮世功名蕉覆鹿<lb/>
冷官滋味釜生魚百年荏苒醒還醉一氣循環慘復舒<lb/>
<pb n="KR4d0398_WYG_006-11b"/>
歸去湖山多樂事故人休枉絶交書<lb/>
　　　贈程秀才<lb/>
莎徑莓牆枳棘籬藜牀六尺卧書帷門前剥啄誰驚夢<lb/>
馬上推敲客有詩北牖清風聊共語夜梁落月重相思<lb/>
賔鴻此去過京峴應遣新吟慰故知<lb/>
　　　姑蘇有贈<lb/>
畫樓珠翠列娉婷遼鶴重來失故城商女不知寧有恨<lb/>
徐娘雖老尚多情一簾花雨談幽夢雙槳蓴波急去程<lb/>
<pb n="KR4d0398_WYG_006-12a"/>
却倚閶門重回首笳聲嗚咽暮雲横<lb/>
　　　天竺山<lb/>
鷲嶺舊尋詩重來十載期蛩吟僧定榻猿挂鶴棲枝山<lb/>
月穿忩入溪雲傍竹移一聲清磬發應悔出家遲<lb/>
　　　遊金山寺次壁間韻<lb/>
水國㣲茫境物閒洪濤九派䕶禪闗帆檣下上淮連浙<lb/>
樓殿高低寺裹山潮駕金鰲來海上天留玉府在人間<lb/>
凭䦨落日蘆風起時有魚龍聽法還<lb/>
<pb n="KR4d0398_WYG_006-12b"/>
　　　醉中偶書<lb/>
落花流水兩無依夢入桃源覺巳非尊酒䦨珊山月落<lb/>
片帆搖拽浦風㣲雲横北固朱樓逺煙暝西湖畫舸歸<lb/>
别易㑹難今古恨鱗鴻來往莫相違<lb/>
　　　甘露寺火後登多景樓故基有作<lb/>
西風散屧歩崔嵬霽色浮空望眼開江勢亂奔滄海去<lb/>
天形低約衆山回一巻狠石埋焦土百尺危樓付刼灰<lb/>
惟有沙鷗知我意相親相近不驚猜<lb/>
<pb n="KR4d0398_WYG_006-13a"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4d0398_WYG_006-13b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　佩韋齋集巻六<lb/>
</p>
<p>
</p>
  </div>
<div>
                <head>佩韋齋集巻七</head>
    <p>
<pb n="KR4d0398_WYG_007-1a"/>
欽定四庫全書<lb/>
　佩韋齋集巻七　　　　　宋　俞徳鄰　撰<lb/>
　　絶句<lb/>
　　　金陵道<lb/>
樓頭凝望處落日帝王州下有朝宗水滔滔日夜流<lb/>
　　　曉行沙上<lb/>
宿雨浥輕塵沙平草樹春逺山千萬疊空翠欲霑人<lb/>
　　　客中雨<lb/>
<pb n="KR4d0398_WYG_007-1b"/>
風雨正瀟瀟孤燈伴寂寥闗心多少事一一付芭蕉<lb/>
　　　尋春<lb/>
日日尋春到水涯今朝籬落見梅花折梅欲問春消息<lb/>
春在橋南賣酒家<lb/>
　　　春日山行<lb/>
山北山南日幾回半山山舍更傳杯一聲羌笛山雲裂<lb/>
二月山花有落梅<lb/>
　　　晚醉<lb/>
<pb n="KR4d0398_WYG_007-2a"/>
兀兀餘酣潄晚汀古犧香霧入疎櫺捲簾歸坐月弦上<lb/>
隔岸逺山青更青<lb/>
　　　何山白水田<lb/>
離離逺樹接山低白水田頭杜宇啼昨夜前村新雨過<lb/>
桔橰間在石橋西<lb/>
　　　題米友仁逺景<lb/>
䝉䝉樹隱山𣺌𣺌波横海其中一葉舟豈有陶朱在<lb/>
　　　為石民瞻題風雨溪橋手巻<lb/>
<pb n="KR4d0398_WYG_007-2b"/>
煙林雨氣昬行客苦迢遞誰知渡溪橋風塵滿天地<lb/>
　　　訪徐叔詠教授山菴迷道而作<lb/>
上山下山山歴歴松篁不改路非昔杖藜聊欲問山翁<lb/>
山空葉落無人跡<lb/>
　　　到徐叔詠居<lb/>
攀藤躡石訪幽客茒屋參差松樹隔山童聞語不譍門<lb/>
古木千章嗚格磔<lb/>
　　二詩作于丁夘正月七日予與龔君聖予訪叔詠<lb/>
<pb n="KR4d0398_WYG_007-3a"/>
　　于西湖南山上叔詠喜具酒肴接殷勤敘間濶不<lb/>
　　覺留連竟日别去叔詠䇿杖躡屐送至石佛庵予<lb/>
　　與聖予歸憩清和旅邸越翌日叔詠忽以訃吿二<lb/>
　　詩殆類䜟語每視之不勝宿昔之感<lb/>
　　　次韻周遺直京城苦雨五首<hi>甲戌</hi>
天地黯黲雲氣繁淤泥没脛蝸書門長安米升錢五百<lb/>
忍飢茹芝誰綺園<lb/>
濁醪梨棗亦易求雞鳴簷溜還交流親賔縱談天下樂<lb/>
<pb n="KR4d0398_WYG_007-3b"/>
杖藜誰復過蘇侯<lb/>
古今浩浩多詩豪清辭麗句誰能高大厯飢寒少陵杜<lb/>
義煕歸去彭澤陶<lb/>
半年京國囊無儲飯我豆粥羮寒蔬翻江黒雨彌兩月<lb/>
却憶溪翁留白魚<lb/>
雲壑布衣賢亦愚玉階紫衣妾亦夫書三十乘須飽讀<lb/>
鵬九萬里從南圖<lb/>
　　　六言<lb/>
<pb n="KR4d0398_WYG_007-4a"/>
貪夫尋夢尋蟻可人間愛沙鷗一生能消幾屐十年浪<lb/>
走三州<lb/>
　　　題瘦馬圖<lb/>
一十五條瘦肋八千萬里脩程春草明年又緑朝趨夜<lb/>
秣幽并<lb/>
　　　為徐彦昌題畫扇<lb/>
峭壁倚層霄長松蔭幽壑荒徑一樵歸平沙羣鴈落<lb/>
　　　為陳登父題畫扇<lb/>
<pb n="KR4d0398_WYG_007-4b"/>
古澗横小橋竟日無人渡紅塵隘九衢來往不知數<lb/>
　　　題蘭亭圖<lb/>
昔上㑹稽探禹穴曽留此地聽潺湲茂林脩竹今何在<lb/>
歎息三原坱莽間<lb/>
　　　戲題王吉甫居壁二首<lb/>
曉出西闗訪直溪西風掠地草淒淒低岐迷路無人問<lb/>
邢塢轉東東轉西<lb/>
没馬黄塵倦入城杖藜聊復暢幽情却嫌春盡山林逺<lb/>
<pb n="KR4d0398_WYG_007-5a"/>
一望三茅與四平<hi>四平山名</hi>
　　　遊鶴林即席分韻代率上人賦日字<lb/>
松聲度暖風花氣薫遲日乘興問三三何勞邀七七<lb/>
　　　廣信道中留别故人二首<lb/>
疎疎楊栁拂平沙白鷺䙰褷立水涯徙倚䦨干吟未穩<lb/>
澹雲籠月落誰家<lb/>
天涯淪落偶相逢路轉靈溪事又空從此萬山并萬水<lb/>
暮雲飛處望江東<lb/>
<pb n="KR4d0398_WYG_007-5b"/>
　　　題明皇卧吹簫圖二首<lb/>
羯鼓催花事已竒一枝媚玉卧猶吹何如端拱巖廊上<lb/>
九奏簫韶付一䕫<lb/>
吹斷簫聲禁漏遲華胥一枕夢醒時梨花院落沉沉静<lb/>
更有人偷玉笛吹<lb/>
　　　閒居遣懷六言四首<lb/>
巧語屢遭薏苡麗辭空賦梅花嵗晚菟裘可築不妨痼<lb/>
疾煙霞<lb/>
<pb n="KR4d0398_WYG_007-6a"/>
渉世性多物忤畏人分合幽棲通徳能談飛燕兒曹從<lb/>
厭家雞<lb/>
元龍高卧樓上孔明抱膝隆中天下士憂天下此時此<lb/>
意誰同<lb/>
賀毅刺舌誡口郭舒掐鼻炙眉對客瞪視不答士廉已<lb/>
悟無為<lb/>
　　　過高郵新開河<lb/>
新河渺渺接長溝露冷菰叢一鴈秋十幅蒲帆風力飽<lb/>
<pb n="KR4d0398_WYG_007-6b"/>
回頭煙雨暗天游<lb/>
　　　淮陰侯廟三首<lb/>
鹿走沙丘二世亡重瞳隆凖正奔忙將軍果是無雙士<lb/>
何用區區覔假王<lb/>
兔死從來狗亦烹楚亡安得有韓彭封留便約赤松去<lb/>
巳愧當年魯兩生<lb/>
誅秦逐項奠乾坤三傑勲名萬古存一笑淮陰年少客<lb/>
不如漂母識王孫<lb/>
<pb n="KR4d0398_WYG_007-7a"/>
　　　漂母墓二首<lb/>
露冷蘆洲楚水平荒墳三尺近甘城當年不進王孫飯<lb/>
千古誰知漂母名<hi>甘羅城在墓東</hi>
袴下包虗氣未伸寄身亭長更遭嗔不圖他日千金報<lb/>
漂母應非世俗人<lb/>
　　　淮安天慶觀夜坐<lb/>
邊城寂寞嵗將䦨濁酒頻斟醉不歡一㸃青燈霜月白<lb/>
野鳬風起石忩寒<lb/>
<pb n="KR4d0398_WYG_007-7b"/>
　　　感事二首<lb/>
一朝天險失長江肉食諸公競賣降受禪碑中無姓字<lb/>
祗今誰憶鹿門龎<lb/>
投閣先生著劇秦隴西降將欲全身沙場無萬沈寃骨<lb/>
却是周嫠與杞人<lb/>
　　　梅花三首<lb/>
蝶隱蜂藏寂衆芳一枝寥落小溪傍林逋仙去無知巳<lb/>
明月清風是主張<lb/>
<pb n="KR4d0398_WYG_007-8a"/>
洗盡鉛華見玉肌可人風味半開時膽瓶誰汲寒谿水<lb/>
帶月和煙篸一枝<lb/>
沙岸瀠洄一水通補陀仙子静相逢縞衣不染人間色<lb/>
寂寞清香度曉風<lb/>
　　　揚州天慶觀作<lb/>
日轉梧桐影宻月明楊栁陰疎經閣磬聲隱隱闖然風<lb/>
馬雲車<lb/>
　　　癸未遊杭作口號十首因事懷舊雜以俚語不<lb/>
<pb n="KR4d0398_WYG_007-8b"/>
　　　　復詮釋<lb/>
十年南國足風埃錦繡湖山得再來醉裏不知人世改<lb/>
更從雲氣望蓬萊<lb/>
襄城七聖雲迷澤槐里三原草合烟今古興亡元有數<lb/>
福華當日為誰編<lb/>
萬户千門逹曙開管絃啁哳沸樓臺祗今明慶鐘聲動<lb/>
巳報巡燈響鐸來<lb/>
杖藜乘興不辭遥行盡蘇堤過斷橋白髮老翁依古栁<lb/>
<pb n="KR4d0398_WYG_007-9a"/>
相逢揮淚説前朝<lb/>
水秀山明仙佛國天開地闢帝王家欲窮勝賞人非昔<lb/>
獨立西風夕照斜<lb/>
衮繡三朝邁等倫曽將雙美繪麒麟當年早共赤松去<lb/>
未必清漳見逐臣<lb/>
黄門飛鞚賜㕑珍翠舞珠歌度十春今日敗垣荒草合<lb/>
近前那復相君嗔<lb/>
堤邊楊栁拂晴波堤上遊人衒綺羅山色湖光渾似舊<lb/>
<pb n="KR4d0398_WYG_007-9b"/>
采蓮人唱采茶歌<lb/>
慈雲嶺下拜郊臺表裏湖山繡畫開十載西風動禾黍<lb/>
行人休憶翠華來<lb/>
西馬塍邊紅杏雨金牛寺外白楊風杭人憂樂多如此<lb/>
儻有聖賢吾欲中<lb/>
　　　謹題丞相趙忠靖公墨梅為張宣叅作<lb/>
稜稜瘦鐵㸃瑤花筆底陽和轉嵗華卻笑西湖窮處士<lb/>
暗香疎影屬誰家<lb/>
<pb n="KR4d0398_WYG_007-10a"/>
　　　次韻張受益六言兼戲方使君二首<lb/>
狎鷺亭臨野水夢蝶牀置禪齋<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>矮金壺有酒葛天栗<lb/>
陸無懷<lb/>
燕玉公堪暖老澤室我嫌犯齋世事不均如此臨風渺<lb/>
𣺌余懷<lb/>
　　　題古木寒泉手巻<lb/>
觱沸一谿泉蘢蓯千古木中有避世人陰厓結茅屋<lb/>
　　　題葉勸農對山樓次韻二首<lb/>
<pb n="KR4d0398_WYG_007-10b"/>
三平三滿過即休十詩九律誰與謀歸來政自饒佳趣<lb/>
樓對青山山對樓<lb/>
避名莫學韓伯休生子何必孫仲謀遥岑寸碧可人意<lb/>
風月一天閒倚樓<lb/>
　　　贈武當山孫道士二首<lb/>
雲龍風虎正經綸長嘯歸山作道人千古武當丘壑在<lb/>
紛紛髙位幾全身<lb/>
漢祚雖開四百基韓彭諸將竟何之誰如四皓商山去<lb/>
<pb n="KR4d0398_WYG_007-11a"/>
明月一天餐紫芝<lb/>
　　　桐廬縣作<lb/>
荒城秋雨後寒谷曉晴初沙路縈紆處柴扉蕩析餘<lb/>
　　　泊東館<lb/>
一望嚴陵十里餘亂山銜日鴈相呼故人零落今餘幾<lb/>
獨有黄公舊酒罏<lb/>
　　　郊居<lb/>
野徑晴霏斂江郊夏日涼夢中知是蝶還復自家莊<lb/>
<pb n="KR4d0398_WYG_007-11b"/>
　　　訪三茅舟至金沙雨阻因游龍山書院<lb/>
逰霧登天計若遲崑崙聊欲訪支離幅巾破曉龍山去<lb/>
且免三茅費勒移<lb/>
　　　村舍<lb/>
㶁㶁流泉潄石寒䝉䝉草樹接江干雲歸逺岫月初上<lb/>
雨打落花春又殘<lb/>
　　　次韻山人見寄<lb/>
營得菟裘佚暮年雲山萬疊足風煙絶憐擾擾馳名客<lb/>
<pb n="KR4d0398_WYG_007-12a"/>
落日西津喚渡船<lb/>
　　　閒居<lb/>
客少經過因地僻門無障碍覺天寛餘生巳斷封侯願<lb/>
渭北蕭蕭竹萬竿<lb/>
　　　泊湖頭<lb/>
潦翻川蓊匌烟靄樹糢糊小艇時呼客龍游酒試沽<lb/>
　<lb/>
　<lb/>
<pb n="KR4d0398_WYG_007-12b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　佩韋齋集巻七<lb/>
</p>
<p>
</p>
  </div>
<div>
                <head>佩韋齋集巻八</head>
    <p>
<pb n="KR4d0398_WYG_008-1a"/>
欽定四庫全書<lb/>
　佩韋齋集巻八　　　　　宋　俞徳鄰　撰<lb/>
　　賦<lb/>
　　　荽茗賦<lb/>
吾聞秦逢氏子有迷罔之疾眂白為黒饗薌為臭擷穢<lb/>
荽以盈握溷緑華而三齅哆茗戰之收勛擬襄羊于宇<lb/>
宙因澤余服闖其廬而告之曰我稽農經著兹仙茗雖<lb/>
霜崖之孕秀實天葩之發頴木凍兮尚癡蟲蟄兮未醒<lb/>
<pb n="KR4d0398_WYG_008-1b"/>
於是北苑龍焙西山鶴嶺露茁碧芽煙攅紫筍紛采掇<lb/>
於晨朝衒雲腴之絶品效包茅之入貢先驛騎而馳騁<lb/>
幸天顔之一粲表食芹之懇懇遺珍滯璧賁於丘園幽<lb/>
人隱士寳若璵璠分地罏之宿火汲瑶井于未渾響松<lb/>
風于石鼎滃漚<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>以雲翻籠紗㡌而一呷庶肩吾之滌<lb/>
煩回視薄耆之炙與夫浮蟻之尊曽土苴之不若奚酪<lb/>
奴之敢言故投以刀圭者㘭相和以胡麻者渴羌金帶<lb/>
紫茸匵藏于三品鞠苗蘆菔瓊報以二囊豈荒畦之辛<lb/>
<pb n="KR4d0398_WYG_008-2a"/>
穢亂官焙之餘香而况味甘兮非薺氣葷兮類韭夜嗅<lb/>
兮目昬朝餐兮胃嘔俾□雪華于兔毫亦媵光施于嫫<lb/>
姆逢氏子勃然變乎色曰人有好尚物無媺惡太牢之<lb/>
味非劣于敗菹絲竹之音非慚于椎鑿然不肯以此而<lb/>
易彼蓋以性安而不怍是故紉蘭緝蕙者以逐臭而為<lb/>
非嗜炭美痂者以饌珍而為噱其見雖殊其適一也且<lb/>
子亦嘗諏詢往事乎叔季之世賢聖逆曳憸壬猖披彼<lb/>
藍色而鬼貌豈斷菑于䝉魌伊豺聲而蜂目豈削𤓰與<lb/>
<pb n="KR4d0398_WYG_008-2b"/>
植耆然時君㫖其言而心悦甘其佞而色怡亦由嗜好<lb/>
之同異是以忠邪之背馳子不彼誚而獨我嗤非滯礙<lb/>
而不化或痴㾻之未醫余無以對倚戸而歌曰拾珠琲<lb/>
兮陽坡分銀蟾兮澗阿返柴門兮自樂嗟世溷濁兮奈<lb/>
何逢氏子涊爾而羞蹶然而起雖痼疾之未瘳亦忻忻<lb/>
而啓齒<lb/>
　　　斥窮賦<hi>并序</hi>
　　　　栁下惠遺佚而不怨阨窮而不憫然而揚子<lb/>
<pb n="KR4d0398_WYG_008-3a"/>
　　　　逐貧韓子送窮何也三子者不同道其趨一<lb/>
　　　　也余感而作賦曰<lb/>
嵗在執徐月旅太簇辛亥御日陽風應候俞子刈荆掃<lb/>
室剪蕉載糗委敝裘于道傍揖窮鬼而三呪伊造化之<lb/>
亡私匪竒偏于賦受堯何疵兮殄世瞽何飾兮裕後桀<lb/>
何徳兮瑶臺憲何尤兮甕牖何奡武而湯偏何跖肥而<lb/>
夷瘦何壤耄而由醢何回殀而籛壽何闔閭之死而金<lb/>
玉其穴何黔婁之亡而手足不覆非爾鬼之比周孰主<lb/>
<pb n="KR4d0398_WYG_008-3b"/>
張而錯繆爾或冇識去勿躊躇余非韓子燒船與車延<lb/>
爾上座為爾所諛言訖惏慄宻率㘊霵瞱捷跳踉出户<lb/>
宣辭詭畣謂余朋儔非六非四非今斯今立名垂字顯<lb/>
允韓子實為我仇子何人斯而亦我尤鑚印沈研聚螢<lb/>
刺股子之孏惰無與為伍鼮鼠竹書孰眂堇睹誰謂學<lb/>
窮而闖子所鬬釘為工汗瀾為拙子獨芚芚固守前轍<lb/>
棘林熠燿頃刻冒没焉有文窮而子虛喝子數之竒地<lb/>
亡立錐缾粟屢空迺分所宜飲河巢林聊以自娛賦命<lb/>
<pb n="KR4d0398_WYG_008-4a"/>
如此何窮之為涕唾流沫顩頥顣頞刎頸論心死生契<lb/>
闊子獨索居煦煦孑孑豈有文窮忍為子孽然子所以<lb/>
顛沛流離若愚若癡謗譽交集悶然莫知則彼智窮之<lb/>
為也吾試與子言之可乎余曰唯唯鬼曰惟人一心函<lb/>
喜與怒發而中節繄性之故一溺于偏為害為蠧故喜<lb/>
之偏者為屋烏之憐怒之偏者為水蟹之惡今子之矯<lb/>
矯昂昂為世所狂懵然意行坎窞康莊非彼智窮孰為<lb/>
子殃媕婀傴僂突梯巻臠滔滔皆是子寧不然非彼智<lb/>
<pb n="KR4d0398_WYG_008-4b"/>
窮孰詒子諐犂靬眩人踶跂蹩躠趨者瀾倒子徒揭揭<lb/>
非彼智窮孰滋爾闕篣格酷烈斵人膏血紆朱懷金子<lb/>
顧不悦非彼智窮孰為子賊子不彼惡惟我之斥囂昏<lb/>
黮黕疑莫子匹余于是再拜稽首卑辭稱謝俄而智窮<lb/>
喑噁叱咤曰爾衆鬼我朋我儔坐我交袵行我聮鑣泛<lb/>
泛漂泊我惕我驚歗歌娛樂爾肆爾憑鍖銋咇唧我不<lb/>
爾能雜遝㧞摋人不爾懲不我能畜而反我憎逝將去<lb/>
汝避彼弋矰翻雲覆雨誰復爾矜紛衆鬼之愧赧皆戍<lb/>
<pb n="KR4d0398_WYG_008-5a"/>
爾而失色既吻吮以㖤㗅復敞罔而皇惑余方命玉友<lb/>
行成其間而起眂四座分患耦俱已笑而言啞啞<lb/>
　　雜著<lb/>
　　　佩韋齋箴<hi>并序</hi>
　　　　佩衷之旗也玉取其徳玦取其斷觿取其解<lb/>
　　　　紛象環取其立義已所不足時觀其佩而近<lb/>
　　　　思之所以長善而救失也余性剛狷因取西<lb/>
　　　　門佩韋之意以名吾齋且作箴以自警箴曰<lb/>
<pb n="KR4d0398_WYG_008-5b"/>
佩韋遵訓晦木凖規猗與前賢可效可師嗟我婞直加<lb/>
以狷介乏惠之和有夷之隘與物多忤與世寡諧踽踽<lb/>
涼涼是為禍階匪詳匪緩曷敢獨斷匪循匪黙曷契𤣥<lb/>
徳載佩爾韋載覺爾非爾韋弗佩爾動必有悔爾非不<lb/>
覺爾徳日以薄爰作此箴内省自度庻幾夙夜以永終<lb/>
譽<lb/>
　　　魯瑑銘<hi>并序</hi>
　　　　濟南張時中得孔林尺柯類紫玉而瑑寘書<lb/>
<pb n="KR4d0398_WYG_008-6a"/>
　　　　室有愛慕不足意然莫諗為何木也因命以<lb/>
　　　　魯瑑且為銘曰<lb/>
奠楹夢覺曳杖歌輟聖鐸希音墨車騁轍巋巋孔墓挺<lb/>
挺異材斯道餘澤肄于條枚有棘殄萌有鴞戢翼千載<lb/>
而下過者必式翩翩公子禮義弗愆言刈其楚以代韋<lb/>
弦盤盂几杖稊稗瓦礫伊昔聖賢道存目擊斯是魯瑑<lb/>
芽蘖孔林覩物思聖疇敢弗欽執如不勝非禮勿動參<lb/>
前倚衡何適非孔戕杞害性揠苗蕩心雖寳斯瑑鼠穴<lb/>
<pb n="KR4d0398_WYG_008-6b"/>
之金矧伊嚴君舊宅曲阜浥露憩棠徳風偃草子其夙<lb/>
夜不自滿假學為箕裘乃紹弓冶勿為由野勿為求畫<lb/>
勿為予寢勿為師辟形端影直質堅文蔚魯瑑之徳維<lb/>
子之則斯文未喪絶學可續瑑材之茂誰云濯濯我作<lb/>
此銘詞鄙義真庻幾責善不愧古人<lb/>
　　　蟠室銘<hi>并序</hi>
　　　　蕭元彦字彦和以蟠室自號徵銘于余銘曰<lb/>
蠖之屈以求伸龍之蟄以全身蓋屈者伸之機蟄者全<lb/>
<pb n="KR4d0398_WYG_008-7a"/>
之體而知進知退所以為知機之神伊昔賢聖韞玉席<lb/>
珍或垂綸而釣渭或負耒以耕莘或乘桴而浮海或茹<lb/>
芝以避秦豈素隱以行怪蓋遯世而無悶乃利見乎大<lb/>
人若夫飲羽市門之上血刄風波之濵馳朝騖暮走俗<lb/>
抗塵貴盛瞬息刑僇旋臻較共得失一銖萬鈞是故歎<lb/>
上蔡之犬不如思吳中之蓴羮薦郊之犢不如擬潛淵<lb/>
之鱗余友蕭子色美氣醇取蟠室以自命將遯跡以全<lb/>
真嗟余遲暮夙夜隱淪惟不尤而不怨兾求仁而得仁<lb/>
<pb n="KR4d0398_WYG_008-7b"/>
爰約文以申義庶有補于書紳<lb/>
　　　䝉泉銘<lb/>
有冽寒泉在山之下滔滔汨汨晝夜不舍融為百川放<lb/>
乎四海黿鼉蛟龍噓氣致靉澤潤埏垓霑被動植沿流<lb/>
泝源兆朕涓滴民之初生物則靡虧如泉始達孰能禦<lb/>
之人衆勝天欲窮滅理自窒其源醉生夢死有匪君子<lb/>
果行育徳造端一念洋溢四國天地以位人物以育明<lb/>
哲保身豈弟干禄我作此銘識彼䝉泉庶幾朝夕如佩<lb/>
<pb n="KR4d0398_WYG_008-8a"/>
韋弦<lb/>
　　　止齋銘<lb/>
知足不辱知止不殆猗與前修夙夜申戒悠悠貪夫其<lb/>
欲逐逐希榮夢蟻亡虞即鹿小器易盈高位疾顛日暮<lb/>
途逺寁後䟦前哲人知幾干禄豈弟如漢之踈如越之<lb/>
蠡處榮懼辱居寵慮危括囊无咎永終是思豈比下愚<lb/>
患得患失黄犬興歎文犧就磔禄無過厚分無求多斯<lb/>
銘是監受福不那<lb/>
<pb n="KR4d0398_WYG_008-8b"/>
　　　熟齋銘<hi>幷序</hi>
　　　　潼川楊㢲申字剛中以熟名齋本心文公為<lb/>
　　　　之説虛谷方公為之箴因為之銘曰<lb/>
五穀不熟不如荑稗仁在乎熟傳有明戒造次無忘夙<lb/>
夜匪懈如行萬里有進無退真積力久徳盛仁熟日至<lb/>
之時巳克禮復譬彼有秋黍稷重穋就實斂華豈徒半<lb/>
菽寒暴更變晝夜梏亡以私滅公以欲勝剛行行如由<lb/>
堂堂如張仁逺乎哉我實自戕所以聖賢三月不違視<lb/>
<pb n="KR4d0398_WYG_008-9a"/>
聽言動在戒四非為孔之學為顔之希兹銘尚鍳仁其<lb/>
庶幾<lb/>
　　　靖節先生畫像贊<lb/>
不降其志不辱其身徜徉三徑夭夭申申世指為晉宋<lb/>
之人噫孰知其為無懷葛天氏之民也邪<lb/>
　　　清涼居士贊<hi>并序</hi>
　　　　故蘄國韓忠武王晚觧將印自號清涼居士<lb/>
　　　　一驢二童徜徉于湖山空翠間見者莫知其<lb/>
<pb n="KR4d0398_WYG_008-9b"/>
　　　　為王也五世孫鑄圖其像求當世之名文辭<lb/>
　　　　者識之余不敏因為之贊以附其家乘云<lb/>
六龍南飛炎正重輝犀甲熊旂一豕怒啼氛祲晝迷<graphic n="KR1042" url="https://raw.githubusercontent.com/kanripo/KR-Gaiji/master/images/KR1042.png" mimeType="image/png"/>
韀䝤奚噫歸去來兮所以繪凌煙之像而不墮偃月之<lb/>
機也與<lb/>
　　　無文頌<hi>并序</hi>
　　　　西臯趙侍郎持浙西憲節暇日飲淨慈寺作<lb/>
　　　　二詩遺無文老無文本達磨不立文字之意<lb/>
<pb n="KR4d0398_WYG_008-10a"/>
　　　　何事于詩而無文獨寳斯帖親授之猶子楊<lb/>
　　　　君巽申保之藏弆是無文未始無文也巳而<lb/>
　　　　寺有大祥師于烈熖中趺坐而逝二詩炳然<lb/>
　　　　獨存疑若有神物䕶持者合爪讚歎而作頌<lb/>
　　　　曰<lb/>
達磨西來不立文字師號無文亦西來意刼風雷吼刼<lb/>
火電熾不生不滅不怖不畏西臯與師機鋒相值師方<lb/>
住世公實出使作詩示師闡祕宻議云我與佛一而不<lb/>
<pb n="KR4d0398_WYG_008-10b"/>
二以色相求匪夢即醉師聞是巳五體投地乃勑猶子<lb/>
永寳勿墜師入湼槃詩乃在笥我識師心與公一致咸<lb/>
願衆生入第一位如痿得起如盲得視赫赫畢方乘飈<lb/>
贔屭斯文炳然匪師孰庇師于釋門㧞萃出類師歸西<lb/>
方此意誰嗣宜勒堅珉毋俾廢棄<lb/>
　　　瞶皂<lb/>
吳郡之齋皂而趨者十餘率慠且黠擇厖而皓者為之<lb/>
長凡公家之餽俾受而内之齋每踰月輙勞以薪若酒<lb/>
<pb n="KR4d0398_WYG_008-11a"/>
且蠲其役至之蚤莫不究切之雖其徒意忌甚然懼其<lb/>
軋巳也莫敢議有瞶而貧者目眵昏手足惰寙隆背而<lb/>
低首行歩竭蹷揚其聲呼之則呀呀開口羣眂之若無<lb/>
人一日竢于庭遷延而入予室卑陬而前纎仰而笑出<lb/>
片紙若訟諜者寘于几亟傴僂而退睨左右若畏若駭<lb/>
追而問之不應余驚焉視之覼縷數百字蓋擿校人之<lb/>
欺而悼子産之謬而不悟也再讀之雖莫辨其實然熟<lb/>
察之則似嬄媢其得于余者余于是憮然曰嘻可畏哉<lb/>
<pb n="KR4d0398_WYG_008-11b"/>
夫皂而瞶信無聞也瞶而病且老信不足畏也彼束薪<lb/>
斗酒之獲初何足算鼠雀之計一行詆訐之辨辭鍾至<lb/>
今朝廷之上賢否錯立其不能容人過善于伺人之短<lb/>
者何往非耳聰而目明者哉居高官㨿要職禄賜之厚<lb/>
車輿之澤邸第之雄較其所得又豈直束薪之與斗酒<lb/>
哉修嚴潔白猶懼官謗而便文自營者迺傲然弗之顧<lb/>
徒以號位勢力足以軋夫人而箝其口吁何愚也余故<lb/>
為之説使聞者或有警焉<lb/>
<pb n="KR4d0398_WYG_008-12a"/>
　　　書楊東里詩集後<lb/>
余讀隱士楊朴詩如莎衣寒食七夕等作似可膾炙人<lb/>
口餘雖放蕩狂逸有山林氣而雜以俳優鄙俚去風雅<lb/>
逺矣特其不事王侯高尚其志有足重者固不專在于<lb/>
詩也雖然畢相士安韓内翰丕數以朴言于上太宗遣<lb/>
内侍召之賜對景徳殿詔授工部郎中朴辭後賜束帛<lb/>
且官其一子聖君賢相其愛惜人才如此賢于朴者其<lb/>
寵遇又何如哉當今淵潛山栖豈無朴輩不得聞名于<lb/>
<pb n="KR4d0398_WYG_008-12b"/>
朝而與草木俱腐者是固誰之咎耶吾于此重有感矣<lb/>
　　　域民固國威天下如何論<lb/>
古聖人之慮天下雖未嘗不詳而亦未嘗恃其慮之詳<lb/>
何者聖人以一身為天下之主必以一心周天下之慮<lb/>
慮之不周則其為患也必不測俟其不測而圖之則其<lb/>
慮也亦晚矣是以古之聖人事為之慮曲為之防舉凡<lb/>
所以經綸維持之具無一不入乎思慮之中是皆所以<lb/>
為天下計也然聖人則未嘗持之也聖人何心哉天下<lb/>
<pb n="KR4d0398_WYG_008-13a"/>
之事固患于慮之疎而尤患于恃其慮之宻恃其慮之<lb/>
宻者雖宻猶疎也是故封疆可以域民也而民有時而<lb/>
不可域山谿可以固國也而國有時而不可固兵革可<lb/>
以威天下也而天下亦有時而不可威惟其不恃其計<lb/>
慮之周而黙有以為維持經理之具是則古聖人意也<lb/>
是則吾孟子所以警戰國諸君之意也域民固國威天<lb/>
下如何請得以申孟氏之㫖夫有一家者必為一家之<lb/>
慮有一國者必為一國之慮有天下者必為天下之慮<lb/>
<pb n="KR4d0398_WYG_008-13b"/>
綢繆之戒必謹于隂雨之初于隍之虞必謹于城復之<lb/>
始慮之不可不周也尚矣然嘗論之天下猶一家也善<lb/>
為家者其有不慮乎垣墉之勤也緘縢之攝也扄鐍之<lb/>
固也其為慮也亦周矣然而巨盜之至負匱揭篋擔囊<lb/>
而趨惟恐緘縢扄鐍之不固也然則向之緘縢而扄鐍<lb/>
不乃為大盜積者乎故諸侯之有國也天子之有天下<lb/>
也立為比閭鄉井之法設為山谿城郭之險制為干戈<lb/>
弧矢之利皆所以安國家皆所以衞社稷也其慮非不<lb/>
<pb n="KR4d0398_WYG_008-14a"/>
周其計非不宻也然而有聖賢以主之則安無聖賢以<lb/>
主之則危城不改闢也民不改聚也兵革不改其堅且<lb/>
利也昔焉比閭鄉井可以坊民今則併其比閭鄉井之<lb/>
法而竊之昔焉山谿城郭可以衞國今則併其山谿城<lb/>
郭之險而竊之昔焉干戈弧矢可以威天下今則併其<lb/>
干戈弧矢之利而竊之吾之慮患愈宻人之為吾慮患<lb/>
愈巧然則世之所謂慮患者有不為大盜設者乎所謂<lb/>
域之固之威之者有不為大盜守者乎嗟夫是非慮之<lb/>
<pb n="KR4d0398_WYG_008-14b"/>
過也恃其慮之過也魚不可以脱于淵天下之利器不<lb/>
可以示人凡聖人所以維持天下之具者是即天下之<lb/>
利器也是故作兵甲用田賦魯不然乎哉方城以為城<lb/>
漢水以為池楚之大竟何如也超乘免冑靡旌摩壘之<lb/>
勇彼齊秦獨不然乎哉始于恃其智慮之周終乃變生<lb/>
于智慮之外是則毅豹之事也魯有張毅者善養其外<lb/>
而病攻其内有單豹者善養其内而虎食其外天下事<lb/>
亦猶是耳是以聖人之慮天下不恃其民之必可域而<lb/>
<pb n="KR4d0398_WYG_008-15a"/>
恃吾有以固結其心之仁不恃其國之必可固而恃吾<lb/>
有保宗廟守社稷之本不恃天下之必可威而恃吾有<lb/>
不争善勝不戰屈人之術凡是者正恐蹈夫緘縢扄鐍<lb/>
之智而為毅豹之養也嗟夫戰國諸君其有不為緘縢<lb/>
扄鐍之智者乎其有不為毅豹之養者乎今日移民明<lb/>
日移粟今日築薛明日城宋今日伐楚明日伐齊紛紛<lb/>
紜紜無有寧嵗然而治竟何如也吁此孟子所以深慨<lb/>
也昔人有以藥石衞生者儲醴醪具鍼砭參苓溲勃靡<lb/>
<pb n="KR4d0398_WYG_008-15b"/>
所不備然不為元氣之䕶而獨規規于外患之弭防之<lb/>
愈至而其夭閼愈速是則戰國諸君之所以為社稷計<lb/>
也孟子曰得道者多助失道者寡助然則道也者其維<lb/>
持天下之本也夫抑維持天下之本也夫<lb/>
　<lb/>
　<lb/>
　<lb/>
　佩韋齋集巻八<lb/>
</p>
<p>
</p>
  </div>
<div>
                <head>佩韋齋集巻九</head>
    <p>
<pb n="KR4d0398_WYG_009-1a"/>
欽定四庫全書<lb/>
　佩韋齋集巻九　　　　　宋　俞徳鄰　撰<lb/>
　　記<lb/>
　　　郊行記<lb/>
俞子偃仰衡闈紬今繹古神疲志倦散履寂寞之濵有<lb/>
二士𤣥衣緇巾對塍而語其北嚮者曰余疇昔之夜夢<lb/>
介者數十驅輜車至予室其持方咫若詔書者曰予惟<lb/>
至咸敬導天子命惟上帝敷佑下土俾予沖人嗣膺大<lb/>
<pb n="KR4d0398_WYG_009-1b"/>
歴服亦惟寧王遺我大寳曰汝有大疑其咨其茹予沖<lb/>
人夙夜敬懼罔敢墜失兹予將有事於四方誕慰傒志<lb/>
惟爾探賾索隱藏往知來肆于敢即爾謀爾無困哉其<lb/>
敬逆朕志言訖予再拜稽首升車問道至于王所文陛<lb/>
銅鋪焜燿暐曄俄有執刀者出而睨予予驚馬虩然而<lb/>
覺或者予將脱泥塗越埃壒超忽而<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>穹昊乎不然是<lb/>
何祥也南鄉者曰悲哉是將有假于鬼神者割汝吻刳<lb/>
汝腸灼汝體使汝違清波之娛而蹈枯肆之悔汝其韜<lb/>
<pb n="KR4d0398_WYG_009-2a"/>
靈幽藪藏智層阿呼吸日月遯逃江河庶網罟之逺避<lb/>
樂遐齡而靡他于是北鄉者縮頸伸啄蒼皇獝狨俄有<lb/>
頭長而身廣者自號洞𤣥先生從而歌曰水之清濯我<lb/>
纓水之濁濯我足不縶不維既安且樂噫誰能棄摶風<lb/>
之鵬而羨乎薦郊之犢余迫而視三人者旁若無人厲<lb/>
聲叱之勃窣而走追之則皆化為青靈之龜矣<lb/>
　　　濟南張氏萬巻堂記<hi>侯名炤字彦明</hi>
濟南張侯裒輯所儲之書殆溢萬巻作巨堂妥之謂余<lb/>
<pb n="KR4d0398_WYG_009-2b"/>
曰吾鄉者與吾書歸客喜而至省所未見愕然竚囁各<lb/>
飛觴釂滿以自慶于時堂未搆也今將落之子盍為之<lb/>
記余曰書可儲也儲之多寡不必計也天地鬼神之變<lb/>
化皇王帝伯之因革載于經著于史雜出于傳記百氏<lb/>
之説質之而義理明稽之而事跡顯書雖多儲之可也<lb/>
侯家子房得圯上一編而羽翼炎漢四百年之業侯郡<lb/>
人伏生口授纔二十餘篇亦為一代儒林之冠書果務<lb/>
于多乎哉然臯䕫稷契所讀何書顔氏庶幾乃不過心<lb/>
<pb n="KR4d0398_WYG_009-3a"/>
齋之妙書雖無亦可也侯以中州雋傑匹馬來南贊幃<lb/>
幄而辟境土象犀珠玉羅列弗晲一聞竒書不吝百金<lb/>
必購之至如殘編斷簡亦蒐拾而不忍棄遡其用心豈<lb/>
曰錦囊緗帙姑以夸多而鬪美者階庭蘭玉環列森峙<lb/>
侯殆有感于遺籯之義矣此書之所以儲也然則處焉<lb/>
而充棟宇出焉而汙馬牛侯詎厭於多乎哉不多也雖<lb/>
然侯舊宅曲阜實吾聖人敏歆震夙之地木鐸雖熄杏<lb/>
壇之蔭尚無恙也陳亢往矣亦嘗聞所以詔伯魚者乎<lb/>
<pb n="KR4d0398_WYG_009-3b"/>
鄉黨一書其記聖人出入起居之際無非修齊平治之<lb/>
道此其傳逺其裕後蓋不特區區口耳之末下及子思<lb/>
子順更歴數世賢者相繼而生豈獨藏壁之書過庭之<lb/>
訓足以薫陶而沾漬之哉以侯儲書之富復求聖人所<lb/>
以傳逺裕後之本吾爵益高吾志益下吾官益大吾心<lb/>
益小吾禄益厚吾施益博兢兢然庶叔敖之免怨惴惴<lb/>
然思晏子之納楹則侯之子孫升斯堂矣誦斯書也必<lb/>
有孝弟忠信者出以不負侯儲書之意書雖多可也不<lb/>
<pb n="KR4d0398_WYG_009-4a"/>
多亦可也不然書簏之譏蠧魚之誚吾方為他日凜凜<lb/>
而奚記之為侯曰懿哉子之言也幸為吾記之吾將以<lb/>
警我後之若子若孫者而抑以自警也余曰記姑以是<lb/>
余聞濟岱之間雲山鬱紆源泉混混秦碑魯殿遺制宛<lb/>
然且名士彬彬相望余未老或可從公杖履登臨嘯詠<lb/>
因其餘暇取抽架書細讀之緝壞刋誤尚能不愧魯望<lb/>
若夫堂之規撫制度記之殆未晚也<lb/>
　　　夢牛亭記<lb/>
<pb n="KR4d0398_WYG_009-4b"/>
貴池為池屬邑鄉曰舞鸞蘇君所以居也亭曰夢牛蘇<lb/>
君之所作也君既撤屋為亭侍御史程公大書而扁之<lb/>
寓孝思也君家世滁陽其先君子辟地江左卜築于兹<lb/>
生君之夕母夫人江氏夢繇巨麓扳援而升至于帝所<lb/>
皆黄金銀為城闕怪雲變氣蕭索輪囷千官萬靈繽紛<lb/>
宴娛鳴琴鋗玉雅聲逺聆頫窺倒景意迷目眩方鰓鰓<lb/>
不自寧有羽士告之曰是天上非人世間也帝命賜爾<lb/>
牛以歸老叟導前縵樂擁後至所居叟辭去指牛曰善<lb/>
<pb n="KR4d0398_WYG_009-5a"/>
視之當亢爾宗也覺而生君嶄然與衆兒異心甚竒之<lb/>
君少長習聞其事感慨歎息壯而有立且筮仕而太夫<lb/>
人不及養矣爰搆斯亭思報罔極蒿莪之感風木之悲<lb/>
于是焉寓是殆作亭之意也蒼蒼者天天固有帝也帝<lb/>
果有所謂宫闕者耶亦果有所謂仙官羽士者耶瓊樓<lb/>
玉宇金鋪鈿砌世率謂清都紫府有之兹果孰為之邪<lb/>
周禮以日月星辰占訊六夢彼沈蹤下土翛然夢游九<lb/>
埃之上而復賜之以牛因邪想邪夢玉燕而生張説夢<lb/>
<pb n="KR4d0398_WYG_009-5b"/>
九鶴而生九齡古固有之彼夢牛之夢又何祥邪豈牛<lb/>
固有功于世者邪是未可知也按天文牽牛六星為天<lb/>
之闗梁主犧牲之事星明則王道昌闗梁無壅又其分<lb/>
野㑹稽臨淮廣陵皆屬焉君雖生于池本其裔苗實淮<lb/>
人也清淑之氣蜿蟺磅礴其亦有所自邪君龎厚傑特<lb/>
軒軒襟宇雖生長于干戈劻勷中書不待學而能詩不<lb/>
待吟而工持官將身具有法度真無忝爾所生者昔蔣<lb/>
琬夜夢牛首趙直以為三公之象老叟之言太夫人之<lb/>
<pb n="KR4d0398_WYG_009-6a"/>
夢得無驗于異時者耶是又未可知也余與君素昧㳺<lb/>
杭從湯君子文識之因求記于余余謂湯君以詩章名<lb/>
一世歌詠其事使鏗鏘于金石宜也余老矣學殖荒落<lb/>
何足以信今而傳後然感其陟屺之思徵其名亭之義<lb/>
斯亭也蓋大孝終身之慕而非事燕游便登眺比也其<lb/>
可以無述乎君名志字明甫今為錢唐丞云<lb/>
　　　困學齋記<lb/>
漁陽鮮于君以英才逸氣妙年為臺省所知巳而佐宣<lb/>
<pb n="KR4d0398_WYG_009-6b"/>
閫禆漕計幕謀檄筆翕然稱之階是而鉅官要職猶探<lb/>
諸懷而取之也君慨然曰吾少弗克自力于學今且仕<lb/>
懷空抱虛吾心恧焉于是投簪解紱卜宅錢塘之西葺<lb/>
小齋扁曰困學寘書筭琴瑟其中古鼎彝環列左右暇<lb/>
之日冠藤冠焚香端坐紬今繹古客或至躧屣拂席相<lb/>
與劇談名理率移晷乃去世以此竒之亦以此疑之一<lb/>
日具道所以徵記于余余曰君所謂仕而優則學者也<lb/>
非困也吾夫子所謂困者以其資稟而言之也天命之<lb/>
<pb n="KR4d0398_WYG_009-7a"/>
性聖凡不能以不同氣質之性知愚不能以不異苟非<lb/>
下愚而不移皆可學以至道中庸曰或生而知之或學<lb/>
而知之或困而知之及其知之一也此言學所以變化<lb/>
氣質者也若君之氣質亦有待于變化者耶神情朗徹<lb/>
籠蓋人上且𢎞麗博雅無所不通其作為歌詩若金舂<lb/>
玉應雅聲間作而柷敔之合止至如引筆行墨竒態横<lb/>
生如龍躍虎跳鵬摶風而鯤運海也君豈困者哉余嘗<lb/>
聞之愚也柔也質之至困者也人一已百人十已千雖<lb/>
<pb n="KR4d0398_WYG_009-7b"/>
愚而必明雖柔而必强此學之力也曰仁曰知曰信曰<lb/>
直曰勇曰剛此天下至美之質也一不學焉為愚為蕩<lb/>
為絞為賊為亂為狂此不學之過也困者固不可以不<lb/>
學不困者尤不可以廢學吾夫子天縱之將聖猶曰我<lb/>
非生而知之好古敏以求之夫子尚爾况他人乎君以<lb/>
至美之質退然自處于困而學之之地君誠可與言道<lb/>
者矣抑猶未也學然後知不足教然後知困知不足然<lb/>
後能自反知困然後能自强此之謂困又非指其氣質<lb/>
<pb n="KR4d0398_WYG_009-8a"/>
之偏蓋以其泛應酬酢之難也君今處隱就閒以是為<lb/>
學似亦足矣他時離世樂道之志不果以其正心修身<lb/>
者推而為治國平天下者任重而道逺君其可以學於<lb/>
今者而遂止乎是則知不足而自反學者之學也知困<lb/>
而自强教者之學也知自强則不困矣不困則可以教<lb/>
矣君其勉乎哉<lb/>
　　　鎮江路儒學成徳堂記<lb/>
京口學宫之設郡城可考也而成徳有堂漫不知其所<lb/>
<pb n="KR4d0398_WYG_009-8b"/>
始書于上棟則紹興間劉侯子羽創之開慶間徐侯㮚<lb/>
修之亦不知始何名也徵諸扁顔篆筆徑二尺旁著守<lb/>
臣俞烈書按烈以嘉定改元出守兹土則成徳之名或<lb/>
昉乎是然亦未可知也規制簡朴不華不陋每旦望奠<lb/>
謁畢冠珮憲憲揖讓而升師氏㨿臯比横經析理正録<lb/>
師長諭陪講以序郡將暨文武官環坐竦聽巳各趨出<lb/>
蓋闡明義理之區而非游焉息焉之地也經始至今垂<lb/>
百五十年迄未有記之者滋惑焉乃至元辛夘郡博士<lb/>
<pb n="KR4d0398_WYG_009-9a"/>
昌君譔書具幣請記于余余曰堂作於前人而記成於<lb/>
後人或者得無誚乎君曰掠其締搆之美則不可記其<lb/>
名堂之義以詔後學惡乎而不可且今參政廬山燕公<lb/>
按察副使濟南趙公亦嘗疑兹記之闕矣余謝不敏辭<lb/>
愈堅請愈力余于是拜手而言曰成徳之義著于易者<lb/>
以徳行言也見于孟氏之書者以資稟言也然上帝所<lb/>
降之衷生人所受之性窮古今越宇宙則一而巳古之<lb/>
民其徳日歸于厚今之民其徳日趨于薄豈天賦之爾<lb/>
<pb n="KR4d0398_WYG_009-9b"/>
殊哉其所以教者異也嘗試求之三代之學莫盛于周<lb/>
由周以降莫備于宋周之制合以井牧聮以比閭教以<lb/>
庠序道以師長維以諫議校考以徳行道藝民生斯時<lb/>
七年而入小學十有五而入大學所學者皆正道所習<lb/>
者皆正人姦聲亂色不留于聰明淫辭詖行不蠱其心<lb/>
術故其成徳也易宋之制雖不逮夫周然自嵩陽廬阜<lb/>
睢陽嶽麓立之師徒錫之經傳至慶厯以後郡邑無少<lb/>
長皆詔許立學亦三代以還所未有也故雖科目取士<lb/>
<pb n="KR4d0398_WYG_009-10a"/>
未能一如鄉舉里選之舊而得人之盛視漢晉隋唐或<lb/>
者過之迺如周陳朱張十數君子續往聖既絶之學啓<lb/>
來哲不傳之祕使堯舜禹湯文武周公孔子之道燦然<lb/>
復興蓋三代之儒而非漢晉隋唐之所謂儒也今聖天<lb/>
子以神武混一區夏車書萬驛雨露一天沚莪泮芹生<lb/>
意續續鄉有鄉師邑有教諭郡有教授置提學以綱維<lb/>
之命廉訪以勉勵之而又蠲其力役均其廩補立為嵗<lb/>
貢之法士生斯時亦云幸矣夫金甲排蕩青衿顦顇固<lb/>
<pb n="KR4d0398_WYG_009-10b"/>
其所也冠進衣逢復不失為士之貴士之自貴宜何如<lb/>
耶詞華易以䘮志記問易以溺心權利易以倍誼淫哇<lb/>
易以亂雅虛無易以害道皆吾黨所當深懲而力絶者<lb/>
也充是四端行於五典由格物致知之功極而至于治<lb/>
國平天下之大皆吾黨所當慎思而篤行者也<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>
                    <graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>而<lb/>
噍鄉鄉而飽不此之務卒無以自别于凡民此何為者<lb/>
哉秉彝好徳人所同也誰夙知而莫成亦教者之過也<lb/>
方今學未如肬贅具然欲為人師者固無足與議君少<lb/>
<pb n="KR4d0398_WYG_009-11a"/>
以明經炫譽由六館擢第奉常年高徳卲職教是邦君<lb/>
雖庳師道繫焉不庳也作新斯文陶成舊俗使人有士<lb/>
君子之行以仰稱聖天子樂育之仁政君之責也君胡<lb/>
得無情哉况邇來多士既釋然科舉之累而潤之為俗<lb/>
朴而好禮文隱然泰伯季子之流風其為人易化其為<lb/>
教易行是可與入徳者也君又胡得無情哉君始至承<lb/>
前人玩愒之餘士無慤禄疏稗勿贍繼以淫潦田不過<lb/>
嵗君既撙浮剔蠧給其朝夕立小學禮耆儒校文藝人<lb/>
<pb n="KR4d0398_WYG_009-11b"/>
知嚮風迺飾殿堂迺葺門廡棟楹桷榱之腐橈者易之<lb/>
蓋瓦汲甎之破䃣者完之黝堊丹漆之漫漶陊剥者鮮<lb/>
之井浚而冽地闢而深亭塈而潔垣墉䦨檻畨閼庖湢<lb/>
靡不畢整亦可謂才也已官雖庳以道自尊齒雖宿以<lb/>
徳自壯甚非俗儒所能也是皆可書也余故樂道其事<lb/>
不復以固陋自解若夫肆成人有徳小子有造以無負<lb/>
昔人名堂之初意邦之人士其懋哉懋哉君名士氣字<lb/>
養浩宣之涇邑人<lb/>
<pb n="KR4d0398_WYG_009-12a"/>
　　　代重修大成殿記<lb/>
潤有學自始迄今廢興不知其幾也宋太平興國中復<lb/>
建廟學南渡初廢為壘舍紹興丙辰燬于兵而大成殿<lb/>
之焚撤者過半矣戊午守臣程侯邁經緝之壬戌守臣<lb/>
劉侯子羽増創之越九十餘載嘉煕戊戌吳公潛以閫<lb/>
臣尹釐兹土始議繕修距今又三百三十有甲子矣風<lb/>
雨漂揺鴟鼠巢穴木腐瓦落不足以揭䖍妥靈及至元<lb/>
巳丑某謬以迂疎領兹學事至之日齋遫奠謁俯仰顧<lb/>
<pb n="KR4d0398_WYG_009-12b"/>
瞻退而思之世之學孔氏者必斥佛老為異端今郡國<lb/>
不過一孔廟耳而梵宇琳宫棊布天下兵燹後狹百堵<lb/>
之側陋搜瓌材以究竒邃殿延閣連雲切漢丹雘金碧<lb/>
炤爛崔嵬至與太紫儷美者不少也而吾夫子之廟像<lb/>
設䵝昧采飾陊剥右平左墄將就毁頓吁可慨巳吾夫<lb/>
子祖述堯舜憲章文武與天地同其覆載與日月並其<lb/>
照臨王畿辟廱昭祀顯配自天子而下北靣拜跪薦之<lb/>
盥之其粲穆布列彼侯邦廟貌或崇或卑何足為吾夫<lb/>
<pb n="KR4d0398_WYG_009-13a"/>
子損益然佛老之徒經營締構求所以尊事其師者不<lb/>
懈益勤若此而吾徒乃坐視孔廟摧敗毁圮揆之私心<lb/>
安乎否也至如斟酌嵗計銖積寸累抑豈無什伯之貲<lb/>
以佐土木之費玩漏忽敧藐然不加之意是豈學孔氏<lb/>
而尊孔氏者哉某為此懼儳焉不能終日思撙浮費而<lb/>
一新之嵗且<graphic n="KR1002" url="https://raw.githubusercontent.com/kanripo/KR-Gaiji/master/images/KR1002.png" mimeType="image/png"/>飢士腹弗果徵工僦功卒愆于素嵗辛<lb/>
夘僅獲一稔教養外薄有餘嬴適際聖天子特頒詔㫖<lb/>
申崇儒教許以廪稍之入理廟庭贍衿佩有司勿問出<lb/>
<pb n="KR4d0398_WYG_009-13b"/>
内某祗帥諸生隃望北闕拜舞稱萬嵗壽乃白廉使乃<lb/>
吿郡侯乃請於提學司議以克合鳩匠慮材俾正録直<lb/>
學士董其務凡蓋瓦之破䃣者完之級甎之陷缺者甃<lb/>
之棟梁桷榱之腐橈朽蠧者一切易之門忩䦨檻必整<lb/>
必飾裛以藻繪文以堊朱𤣥蔭眈眈渥彩暐暐比仲秋<lb/>
釋奠而神棲法庭煥然非復舊觀矣是役也為工若干<lb/>
縻錢若干米若干顧某齫焉暮齒弱于才劣于力何能<lb/>
以亢兹任欽惟沚莪樂育泮藻霑被翼翼孔廟得以完<lb/>
<pb n="KR4d0398_WYG_009-14a"/>
舊而益新歸美報上雖百天保之詩不能模寫萬一某<lb/>
也幸逭曠瘝行以善罷去何敢忘因述梗概以告于同<lb/>
志者若夫記其顛末使後之人嗣而葺之固嘗譔書贄<lb/>
幣請于紫陽方侯矣文至勒之堅珉未晚也<lb/>
　　　頤貞齋記<lb/>
萬戸董侯即燕私之齋扁曰頤貞學士大夫相率為歌<lb/>
詩銘贊以美之者亡慮數十人皆鉅筆也而侯也復命<lb/>
余為之記余辭曰余所謂欵啓寡聞者也頤之為義何<lb/>
<pb n="KR4d0398_WYG_009-14b"/>
足以知之雖然頥之彖曰頥貞吉養正則吉也侯之所<lb/>
養余亦可得而聞乎侯以家傳帶礪笥襲簪裳年未艾<lb/>
為天子出守南土他人必志得意滿而侯也其中退然<lb/>
其言呐呐然何也武夫健將率美衣鮮服備日月龍鳯<lb/>
之飾而侯也輕裘緩帶憲憲儒雅何也執繁弱操忘歸<lb/>
凌厲逵阜馳騁田獵于侯宜也而侯也公退之暇焚香<lb/>
黙坐圖史經籍旁羅森列鑚印沈研若欲離世遺人而<lb/>
立于獨者又何也陳二八食十萬觥船一棹笑談燕樂<lb/>
<pb n="KR4d0398_WYG_009-15a"/>
將帥之常也而侯也方丈之食雖盛于賔筵吾食也則<lb/>
執粗而不臧且爨無欲凊之𨽻抑又何也侯曰此吾所<lb/>
以為頥貞者也吾焉知易余于是瞿然曰侯其可與語<lb/>
易者矣易之頥聖人惟以慎言語節飲食垂萬世戒然<lb/>
衣食所以養吾體遊觀所以養吾性侯兼慎之斯蓋内<lb/>
外夾持動静交養之至也侯其可與語易者矣抑吾聞<lb/>
之頥者養也觀其自養所以成巳也養賢以及萬民所<lb/>
以成物也成巳仁也成物知也一于正而巳天地之間<lb/>
<pb n="KR4d0398_WYG_009-15b"/>
品彚之衆非養則不生非生則不蕃非聖賢則無以生<lb/>
無以蕃聖人所以財成天地之道輔相天地之宜以左<lb/>
右民皆自頥貞者充之故曰頥之時義大矣哉侯忱能<lb/>
深思頥貞之義益加慎節之功他時釋軍旅之事為天<lb/>
子司牧蒸黎吾見其兼所愛兼所養無一民一物之不<lb/>
愛亦無一民一物之不養也仁逺乎哉我欲仁斯仁至<lb/>
矣頥之云乎豈曰自頥而巳乎若夫厲民奉已拂經召<lb/>
凶决性命之精而饕富貴始雖自養終乃自賊是皆易<lb/>
<pb n="KR4d0398_WYG_009-16a"/>
之罪人也侯其戒之戒之侯曰諾侯名謙字受益世為<lb/>
河間人云<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4d0398_WYG_009-16b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　佩韋齋集巻九<lb/>
</p>
<p>
</p>
  </div>
<div>
                <head>佩韋齋集巻十</head>
    <p>
<pb n="KR4d0398_WYG_010-1a"/>
欽定四庫全書<lb/>
　佩韋齋集巻十　　　　　宋　俞徳鄰　撰<lb/>
　　序<lb/>
　　　竹間俚語序<lb/>
竹之清自淇澳詩作世愈知所貴重繇晉而下愛竹若<lb/>
子猷輩不知其幾也其為人類皆如瑶林玉樹灑然風<lb/>
塵之表淟汨迂疎若余之不肖者弗愛也而余也一畝<lb/>
之宅有盈弓隙地必手植數竿朝吟暮詠其趣至山巔<lb/>
<pb n="KR4d0398_WYG_010-1b"/>
水涯風巾雨屨恍然相遇輙流連竟日不忍棄捐噫何<lb/>
所好之異余所為也雖然是足為竹辱抑竹比徳于君<lb/>
子外雖稜稜高節而中虛無我若善容物者故其人雖<lb/>
不類苟愛之亦必以清標雅趣相延接如余之愚坐每<lb/>
對竹蚓竅蠅聲即隨觸而啓則竹信有徳于余者余方<lb/>
依食于奔走卒未能與竹相朝夕天其或者飯一盂蔬<lb/>
一盤優游于畎畝間將卜背山臨流之地以為此君所<lb/>
攜琴負書相從終始庶無忘此君之徳也清風明月實<lb/>
<pb n="KR4d0398_WYG_010-2a"/>
聞此言<lb/>
　　　送尋賢相士序<lb/>
辛酉涂月予客於京師有方士欵于門曰吾聞子之聲<lb/>
矣未睹子之靣也今眂子若有合于予者子他日必有<lb/>
名聲于天下雖然吾無求于子願以詩若文質于我余<lb/>
曰子之術非我所知也予聞古有虛無子者挾其術以<lb/>
行一日抵曠野遇老人衣縫掖之衣桐冠㯶鞋虛無子<lb/>
進而揖之叟曰子為誰曰吾姑布子卿之流也叟風神<lb/>
<pb n="KR4d0398_WYG_010-2b"/>
清越灑然若游䝉穀期汗漫于九垓之上者老人喜止<lb/>
以宿輙饔飱勞之且以二子見虛無子矍然曰異哉其<lb/>
長也耽眈虎視萬里侯也其幼則軒軒霞舉光彩照映<lb/>
廊廟器也言未既老人泫然流涕曰余何為而至此極<lb/>
也虛無子曰叟豈禦富者邪今叟之居蓬蒿所翳狐狸<lb/>
所嘷雖無預于世然叟則巳病矣之二子年未壯連印<lb/>
磊落駢組流離便蕃清切烜赫中外而叟則聞以泣何<lb/>
耶老人曰噫是何言也吾聞食人之肉者可隨以鞭扑<lb/>
<pb n="KR4d0398_WYG_010-3a"/>
之辱乘人之車者可加以鈇鉞之誅使吾樂青紫而羞<lb/>
韋布飫膏梁而厭藜藿則余之禦魑魅也久而况能保<lb/>
妻子全家室以棲遲於寛閒之野乎此吾所以泣子之<lb/>
言也子其行矣虛無子瞠然自失詰朝而去返而視叟<lb/>
之室則巳遷矣於戱人之生得為將為相是亦足矣而<lb/>
叟也猶泣而不忍聞今子以甘言餂我是正余之所戚<lb/>
戚者而又何以贈子方士無以對遂書以送之<lb/>
　　　北村詩集序<lb/>
<pb n="KR4d0398_WYG_010-3b"/>
詩之道大矣先帝王盛時陳詩納言命官職之所以觀<lb/>
習氣之感而知風化之變也夫惟觀其感知其變和其<lb/>
忿厲怫鬱之氣以導其易直子諒之心是故化行俗美<lb/>
禍亂無自而作厥後官廢士之詩瞽之曲師之箴瞍之<lb/>
賦矇之誦工之諫庶人之謗皆不得以上聞而上之人<lb/>
亦不得以知民之好惡于是政乖俗謬恬不之覺以至<lb/>
于壞亂而不可救然則詩詎可以易言哉孟子曰王者<lb/>
之迹熄而詩亡詩亡然後春秋作知其説者其知詩之<lb/>
<pb n="KR4d0398_WYG_010-4a"/>
道乎北村湯君子文山陽人也其先君子嘗以功刺南<lb/>
服君從齠齡即自濯磨于學問聞其屬比使對機辯敏<lb/>
捷一座愕眙余固竒之逮少長文聲獵獵余蓋瞠乎若<lb/>
後矣兵燹以來一再遷顧色日悴文日工一日出編詩<lb/>
遺余余讀之既則又知君之所以為詩矣憫世道之隆<lb/>
汙悼人物之聚散明時政之得失吟詠諷諫使聞者皆<lb/>
足以戒焉是豈徒誇競病事推敲者之為哉蓋其易直<lb/>
子諒之心閎于中而肆于外者也陳詩納言世無其官<lb/>
<pb n="KR4d0398_WYG_010-4b"/>
其忿厲怫鬱者既蹈語穽而觸禍機有如易直子諒者<lb/>
又無與颺之以風勵天下余也窮居荒涼乃得優游饜<lb/>
飫以快心而駭目余之幸多矣雖然余固幸矣詩之幸<lb/>
不幸余未可知也詩之幸不幸余未可知則氣習之感<lb/>
風化之變繼自今其醇其疵其厚其薄余益未可知也<lb/>
余方有負薪之憂廢棄筆墨擇其契余心者數十首命<lb/>
兒輩録而藏之因序其端以見君之詩與古之詩淵然<lb/>
若有合者若夫君詩之傳則不繫于余之序不序也<lb/>
<pb n="KR4d0398_WYG_010-5a"/>
　　　送陳茂叔序<lb/>
三代之士以鄉舉里選進故士知修于家而巳未有不<lb/>
聞于鄉而達于朝廷者也周衰之末鄉舉里選之法壞<lb/>
為士者始皆游説以媒其身漢襲秦弊挾書之禁未除<lb/>
騎項溺冠至以儒相詬病當是時海内一統而縱横押<lb/>
闔復無所用之于是豪傑之士如蕭何曹參輩又皆以<lb/>
刀筆吏起風聲氣習浸淫于後故雖立學校舉孝廉䇿<lb/>
賢良方正而黄霸以卒吏選薛宣以書佐選丙吉尹翁<lb/>
<pb n="KR4d0398_WYG_010-5b"/>
歸以獄吏選其他繇此途出不可縷舉非士而甘于吏<lb/>
也懷材抱藝鬱不遇時使非以道味自飴則去而為吏<lb/>
事勢然爾秦漢之間舍黄綺四賢之外士之甘于隱逸<lb/>
者幾何人哉然則士之生于三代之下者亦可悲也矣<lb/>
兵燐十年車書雖同科目未設士之通經術工文辭者<lb/>
幾無用于世顛頓狼狽失所操持蓋不忍言矣甚者征<lb/>
徭困之夫役撓之時俗又從而姍笑之及夫發憤為吏<lb/>
則刀筆之未工法律之未究其表表者不過齒名庠序<lb/>
<pb n="KR4d0398_WYG_010-6a"/>
夘申圖一餔餟而止耳嗟夫何士之重可悲也吾友陳<lb/>
子乃能傑然自立為名卿賢大夫所知征徭不能困夫<lb/>
役不能撓時俗不敢姍笑一且發憤為吏則又刀筆法<lb/>
律若素習者嘻亦難矣朅來訪别往服厥事豈懷材抱<lb/>
藝不肯汨没以故慕蕭曹諸公之所為邪雖然子固賢<lb/>
于今之所謂士也矣抑子之所𨽻者漕漕之所榷者鹽<lb/>
東南斥鹵淮為上浙次之閩又次之比年以來榷利之<lb/>
取寖多禁網之設寖宻尋捕之員寖夥加以奸貪恣肆<lb/>
<pb n="KR4d0398_WYG_010-6b"/>
掊斂榷剥獲一冒禁之徒根連株逮動至什伯富家巨<lb/>
室至重足屛息以竢其弊皆萌于邏卒成于胥吏而汎<lb/>
濫于轉運使副之為也今尚書李公仲常以潔廉忠信<lb/>
為之先李君仲方以清修勤敏為之佐主人仁賢同列<lb/>
皆君子趨辦之饒㑹計之當二浙之民頼以蘇息子行<lb/>
矣合以平日之所學者而禀承二公之所行者簿書期<lb/>
㑹之餘藏修涵養毋惰毋畫則以儒飾吏雖不得為三<lb/>
代之士猶以文毋害而為漢之士不然吏其身復吏其<lb/>
<pb n="KR4d0398_WYG_010-7a"/>
心慘礉酷烈頭㑹箕斂縱復倍榷利而贏之吾不取也<lb/>
且二公亦安取此哉子剛塞果毅其趨事静以敏其與<lb/>
人交忠以信以之為吏疑無是患而吾猶拳拳焉蓋悲<lb/>
士之不遇而為吏又恐吏之不能吏而愈有愧于今之<lb/>
士也吾嘗辱知二公而子又嘗辱師于我于其行故無<lb/>
所顧忌而索言之<lb/>
　　　紀徳緯詩序<lb/>
余昔游京口聞紀侯以才氣韜畧雄一世而獨刻意教<lb/>
<pb n="KR4d0398_WYG_010-7b"/>
子蓄竒書連屋客至㣲風醒酒静夜聽詩宛然何將軍<lb/>
家風味也獨未能陪鄭廣文一造焉嵗丁丑余歸永嘉<lb/>
與𤓰山孫君㑹君故紀侯客也間誦侯仲子徳緯之詩<lb/>
澄澹簡易若不以雕鏤鎪鉥為能者余甚竒之然窺豹<lb/>
一斑殆未覘其完鞹也近歸自杭乃聞徳緯不鄙固陋<lb/>
儼然辱于敝廬且盡輯其所為之詩而惠教焉余雖未<lb/>
能躧履起迎拂席共語然景慕其人于二十餘年之前<lb/>
而讀其詩于二十餘年之後得無躍然喜倘然止<hi>闕</hi>然<lb/>
<pb n="KR4d0398_WYG_010-8a"/>
而立者乎雖然詩難言也平易者近淺艱深者近怪事<lb/>
謬則語難理誣則氣餒斯皆詩之所忌而非周游萬里<lb/>
渉獵萬巻者不能知也徳緯從少年游江淮<graphic n="KR1140" url="https://raw.githubusercontent.com/kanripo/KR-Gaiji/master/images/KR1140.png" mimeType="image/png"/>沅湘踰<lb/>
嶺適越凡東南幽竒瓌偉之觀亦既飫聞而饜見之矣<lb/>
今又投簪解紱恣睢遥蕩于鐵甕鍾阜間日與徳人勝<lb/>
士紬今繹古則其進于詩者殆未止也余敢以昔之所<lb/>
聞今之所見而遽謂足以盡徳緯之詩乎序以識之尚<lb/>
有覬于嗣音云爾<lb/>
<pb n="KR4d0398_WYG_010-8b"/>
　　　送劉伯宣尚書序<lb/>
太原劉公亭刑江右之二年政成化洽治最上聞遂以<lb/>
大宗伯召去之日耋艾攀車童稚卧轍學士大夫相率<lb/>
為歌詩以餞蓋自混一以來士之仕于南者未始有也<lb/>
而公也獨得比于帶牛珥筆之俗其必有道矣廉潔之<lb/>
實忠利之教憯怛之心其洽于民也深故民之徳于公<lb/>
也至是殆非可以聲音笑貌為也悒然不樂思吾劉君<lb/>
何時復來安此下民東都之謡西江之頌均一至誠之<lb/>
<pb n="KR4d0398_WYG_010-9a"/>
感應而巳然則公之歸亦榮矣哉易之象内君子而外<lb/>
小人則為泰内小人而外君子則為否曩者權憸用事<lb/>
姦枿兇豎布滿要津其流落而不偶者皆君子也幸而<lb/>
陰霾汛掃皦日昭融端士正人茹連茅㧞是正開泰之<lb/>
一機也致隆平頌清廟跂予望之而三數年來楮帛日<lb/>
以輕物價日以湧民生日以困姦貪日以肆盜賊日以<lb/>
滋天災時變昆蟲草木之妖日以呈是豈賢者之無益<lb/>
於人國哉意必有其故矣公歸本朝於君相聚精㑹神<lb/>
<pb n="KR4d0398_WYG_010-9b"/>
之時百執事同寅恊恭之際盍孜孜矻矻日夜講求其<lb/>
所以然之故而彌縫之則有小往大來之亨而無城復<lb/>
于隍之患庶乎天下後世知君子之可與有為也不然<lb/>
為爾寂寂彼小人者亦將笑君子于地下矣何哉天下<lb/>
之事誤于小人者則君子議之誤于君子萬世謂何此<lb/>
古人所以鞠躬盡力死而後巳者正恐為小人之議而<lb/>
貽千萬世之羞也徳鄰辱知于公最深故餞公之行以<lb/>
規而不以頌<lb/>
<pb n="KR4d0398_WYG_010-10a"/>
　　　山雞自愛集序<lb/>
嵗乙酉八月余以事如山陽憩天慶觀頽垣敗壁蝸蚓<lb/>
縱横莎徑荒涼閴無人跡凄然有離索之感巳而思之<lb/>
導江張君吾畏友也實講道于兹淮上翁吾忘年交也<lb/>
又實寓乎是亟往訪焉二君輟食迎門相與談别後事<lb/>
而旅懷藉是釋矣暇復造之因而扣其所謂耆傅碩彦<lb/>
騷人勝士願一見之淮上翁蹵然曰節孝往矣九京可<lb/>
作節義如廉州者可復見哉門禧以來兵事劻勷此地<lb/>
<pb n="KR4d0398_WYG_010-10b"/>
眂為邊儌無日不鞭弭櫜鞬與敵境從事焉用毛錐子<lb/>
哉以故士之學者鮮間有之舍科舉之外餘無習焉獨<lb/>
平野陳君不以時之盛衰易其志之好尚執筆苦吟鈎<lb/>
章棘句積嵗月畧不憚煩余聞而愛之然未暇請也暨<lb/>
抵導江亦以陳君為稱首上丁釋奠于學余齋遫觀禮<lb/>
適㑹陳君于稠人廣衆中一揖而退復未暇請既而陳<lb/>
君來訪聽其議論纚纚㑹又咏其詩章淵淵有韻余于<lb/>
是益愛之又一日以山雞自愛一集屬余而為之序開<lb/>
<pb n="KR4d0398_WYG_010-11a"/>
巻讀之則又知治書吳公之所以愛君者矣夫山雞照<lb/>
水愛其文也君詩然乎哉君之詩君自愛之導江愛之<lb/>
淮上翁愛之治書吳公深愛之余亦從而愛之則君之<lb/>
詩其斧藻絢麗從可知矣山雞然乎哉雖然詩之作不<lb/>
作在我其愛不愛在人語以人不知而不愠為君子易<lb/>
以不見是而無悶為潛龍古之君子未嘗求人之知覬<lb/>
人之愛也君誠能以道自勉反身而誠取人為善極而<lb/>
至于深造自得之地則人之愛我者未必非美疢也其<lb/>
<pb n="KR4d0398_WYG_010-11b"/>
惡我者未必非藥石也况肯自愛乎人之愛與不愛尚<lb/>
不足為君重輕也况余之序與不序乎重違君之請姑<lb/>
以是復將命者云爾<lb/>
　　　奥屯提刑樂府序<lb/>
樂府古詩之流也麗者易失之淫雅者易鄰于拙求其<lb/>
麗以則者鮮矣自花間集後迄宋之世作者殆數百家<lb/>
雕鏤組織牢籠萬態恩怨爾汝于于喁喁佳趣政自不<lb/>
乏然才有餘徳不足識者病之獨東坡大老以命世之<lb/>
<pb n="KR4d0398_WYG_010-12a"/>
才游戲樂府其所作者皆雄渾竒偉不專為目珠睫鉤<lb/>
之泥以故昌大囂庻如恊八音聽者忘疲渡江以來稼<lb/>
軒辛公其殆庶幾者下是折楊皇荂誨淫蕩志不過使<lb/>
人嗑然一笑而巳疆土既同乃得見遺山元氏之作為<lb/>
之起敬至元丙戌余留山陽憲使奥屯公以樂府數十<lb/>
闋示豪宕清婉律吕諧和似足以追配數公者嘗試觀<lb/>
之如取驊騮飾以金鑣玉勒所謂馳驟于白帝城水雲<lb/>
之外江村野堂争入吾目已而垂鞭嚲鞚恣睢淩厲于<lb/>
<pb n="KR4d0398_WYG_010-12b"/>
紫陌間一何竒也然則舍坡老稼軒遺山外如公者其<lb/>
詎肯兄視餘子哉雖然是特公之餘事也余嘗與張君<lb/>
達善讀公之詩鏗鏗幽眇發金石而感鬼神及造公之<lb/>
廬几案間閴無長物惟羲文孔子之易薰爐静坐世慮<lb/>
泊如超然若欲立乎萬物之表者是余之于公知之淺<lb/>
矣不知深矣即區區樂府視公不幾于管窺而蠡測者<lb/>
乎余故表而出之使後之從公游者當求之于未始出<lb/>
吾宗之趣而杜徳衡氣殆未足以盡壺子也<lb/>
<pb n="KR4d0398_WYG_010-13a"/>
　　　劉媪搏虎圖詩序<lb/>
巳夘夏有客自北來持劉媪搏虎圖並歌詩若干首謂<lb/>
余曰媪渤海濵州人也姓胡氏事劉平生二子劉戍南<lb/>
陽媪攜子以從至沙河之滸日巳暮即道左宿焉夜半<lb/>
叢薄中虎<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>然勃起遽攫劉以去媪驚寤提刀逐虎踰<lb/>
數十武及之虎棄劉呀呀人立勢欲搏媪媪直前刺之<lb/>
虎應刄而斃遂掖劉以歸閲三日劉乃死事聞于官南<lb/>
陽守義之請于朝與蠲其力役于是好事者圖而歌之<lb/>
<pb n="KR4d0398_WYG_010-13b"/>
余曰異哉天下之至猛者虎也至懦者婦也以懦婦角<lb/>
猛虎其與蚍蜉撼樹鷇麛抗嶽者何異而况發于卒然<lb/>
忽然之際雖武夫悍將猶將戰掉而奪常兹媪也乃能<lb/>
斃是虎于尺刄之下是豈專以力勝哉義激于中忿形<lb/>
于外蓋不知虎之為虎而婦之為婦也老子曰抗兵相<lb/>
加哀者勝矣兹媪其哀者與又曰禍莫大于欲得兹虎<lb/>
其欲得者與故嘗謂漢宫之媛能忠其主而無格熊之<lb/>
力泰山之婦能哭其夫而無暴虎之勇如媪者勇足以<lb/>
<pb n="KR4d0398_WYG_010-14a"/>
濟其義力足以全其軀其殆婦而夫者與雖然夫者婦<lb/>
之天也父者子之天也君者臣之天也為臣死忠為子<lb/>
死孝是皆天理民彝之大者近世之公卿大夫士庶平<lb/>
居暇日苟富貴徼榮寵矜能衒智自以為百夫之特夫<lb/>
孰肯以妾婦自比一旦君父有難觀望畏怯曽不能横<lb/>
一草以救之其視兹媪何如也甚而甘心焉又因之以<lb/>
為利聞媪之風宜可以愧死矣客韙余言因書之俾綴<lb/>
于詩歌之後<lb/>
<pb n="KR4d0398_WYG_010-14b"/>
　　　送牛子明序<lb/>
余往嵗識牛君子明于揚識其靣未識其心也異時從<lb/>
御史李君漢卿及今尚書劉公伯宣游其于子明盛有<lb/>
所稱引余于是知其非庸庸衆人矣然亦未詳其素所<lb/>
韞積者矣既而交愈久往來愈熟見其質厚少飾端介<lb/>
不阿余于是愛之且敬之矣嵗甲申浙右苦旱子明奉<lb/>
憲司檄來潤行阡陌問民病苦公事畢訪余于蓬蓽之<lb/>
下出句曲山中諸詩清曠簡逺得騷人勝士之趣于是<lb/>
<pb n="KR4d0398_WYG_010-15a"/>
又知子明之力于學而工于詩也君無何仕不得志投<lb/>
劾走江淮困頓流離二年于此余甚憐之然其氣未始<lb/>
餒而其學亦未始廢也近忽來顧謂將如武昌為外臺<lb/>
主吏掾語巳欲别余叩之曰居閒久資用乏絶無以為<lb/>
達官貴人故交舊友之贄今將稱子本倩善工模瘞鶴<lb/>
銘華陽洞碑藉手以見余啞然笑曰子明惡用是哉輦<lb/>
金帛可侯伯府詩書止腐儒世嘗有是言矣子明惡何<lb/>
是哉且吾聞之昔士有游方之外者歸而媚其婦曰吾<lb/>
<pb n="KR4d0398_WYG_010-15b"/>
富矣吾富矣其妻喜亟發其篋眂之惟李庭珪墨半丸<lb/>
歐陽公五代史稾數幅而已妻怫然而怒今欲以是而<lb/>
媚時貴得無類是乎子明曰世安有盡如兹婦者邪余<lb/>
曰然則姑行矣子明彳亍不悦余又曰今御史申屠君<lb/>
清修雅重有為有守兹方以臺命留湖湘間蓋識子明<lb/>
且知子明者君在亟往雖不假是為贄余意君必能延<lb/>
子明之譽而張之子明亦惡用是哉于是忻然曰吾可<lb/>
以行矣遂書以為序<lb/>
<pb n="KR4d0398_WYG_010-16a"/>
　　　曹之才詩序<lb/>
因事變懷舊俗詩人之㫖也然感慨之深激烈繼之往<lb/>
往蹈語穽而觸禍機者有矣古之詩不如是也惟黍離<lb/>
之什哀而不傷怨而不怒隱然忠厚惻怛者寓焉故聖<lb/>
人録之此政詩人所當涵泳而紬繹者也曹君之才以<lb/>
詩雄行輩間余聞之巳非一日近閲蛟峯翁序語雖愛<lb/>
其夷易磊落美其英華果鋭而猶疑其謳吟于吳山之<lb/>
陰所少者感慨之意翁可謂愛人以徳矣雖然故宫詞<lb/>
<pb n="KR4d0398_WYG_010-16b"/>
十九首與夫拜景靈游湖曲登北城悼今思古如余所<lb/>
謂哀而不傷怨而不怒忠厚而惻怛者殆非之才之所<lb/>
少也湖光山渌尊酒嘯咏不過寫吾情陶吾性而已三<lb/>
百五篇興觀羣怨豈皆為變風變雅作邪知之才者可<lb/>
無憾于此矣<lb/>
　<lb/>
　<lb/>
　佩韋齋集巻十<lb/>
</p>
<p>
</p>
  </div>
<div>
                <head>佩韋齋集巻十一</head>
    <p>
<pb n="KR4d0398_WYG_011-1a"/>
欽定四庫全書<lb/>
　佩韋齋集巻十一　　　　宋　俞德鄰　撰<lb/>
　　序<lb/>
　　　雙蓮圖詩序<lb/>
隰有荷華鄭詩也而澤陂則以菡萏稱至楚大夫著為<lb/>
離騷則又有緝芙蓉以為裳之語曰荷曰菡萏曰芙蓉<lb/>
一也或以喻德或以喻色未始以為瑞也獨宋元嘉中<lb/>
二蓮同幹生于天泉于是史書之以為瑞是豈不蔓不<lb/>
<pb n="KR4d0398_WYG_011-1b"/>
枝者其常而同幹者其瑞與然元嘉以前未之聞焉豈<lb/>
昔者無而元嘉始有之邪否則昔雖有之史闕而不書<lb/>
也史氏之法祥瑞必書災異必書使古有之而不書則<lb/>
是不足以為瑞也及觀元嘉而後至于今日嘉蓮之茁<lb/>
記于史見于騷人墨客之詠累累可数則又未始不以<lb/>
為瑞也史以為瑞詩人以為瑞則謂之瑞也亦宜而又<lb/>
何疑于古之無而今之有乎嵗柔兆閹茂前潮陽通守<lb/>
湯君亞卿之南園嘉蓮斯茁里人誇艶見未嘗有姁媮<lb/>
<pb n="KR4d0398_WYG_011-2a"/>
奮肆至繪圖而傳視之兹豈偶然之故哉水陸草木之<lb/>
繁雖非有血氣心知者而一榮一悴或者人事關焉故<lb/>
君臣和也而同穎之禾出郡國治也而兩岐之麥秀彼<lb/>
蓮獨不然哉元嘉之政比于文景天泉之蓮盖亦和氣<lb/>
交暢之所致也大而天下次而一國微而一家和致祥<lb/>
乖致異一而已亞卿乃祖乃父世篤忠藎置義田闢義<lb/>
塾睦于宗黨粲而不殊斯又俗情之所難者以是貽謀<lb/>
固宜後之人蕃衍盛大今亞卿象賢趾美不敢有越厥<lb/>
<pb n="KR4d0398_WYG_011-2b"/>
志兄弟怡怡如也愉愉如也其所感應召致瑞有在矣<lb/>
斯蓮也謂非禎祥可乎余居京口三十有六年所見達<lb/>
官貴人之家何翅百数兵燹以來陵替亡幾惟湯氏詩<lb/>
書之澤浚之而益深延之而益袤今又和氣交暢以有<lb/>
兹瑞吾意湯氏之興未艾也昔熙寧中燕國邵氏實産<lb/>
嘉蓮已而𤓰並蔕桃並實紫芝秀者三當時秦太虚諸<lb/>
公爭為詩文張大之若亞卿者其可以無述乎友朋約<lb/>
為歌詩識其事余拙于詩者故首為之序云<lb/>
<pb n="KR4d0398_WYG_011-3a"/>
　　　送韓仲文赴安豐序<lb/>
秦罷候置守漢因之歴魏晉隋唐以迄于宋其藉以承<lb/>
流宣化者曰守而已故守之賢否一郡之休戚繫焉守<lb/>
而賢雖佐理者或貪猥惽弱郡不害其為治何則守之<lb/>
權專以一故也惟今之制則不然惡偏私也而欲公其<lb/>
權懼專擅也而欲分其任于是釐郡之大者曰路次曰<lb/>
散府路設總管府府有達魯花赤有府尹同知治中府<lb/>
判謂之路官若散府則闕治中而不置路官之次有經<lb/>
<pb n="KR4d0398_WYG_011-3b"/>
歴知事提控案牘謂之首領官若散府則虚經歴而不<lb/>
設每視事路若府官坐正署首領官坐東偏胥史鴈鶩<lb/>
行立凡獄訟錢穀工役之務無有大小率繇胥史白之<lb/>
首領官首領官審其可行者行之謂之繫書繫書畢乃<lb/>
白路路官簇坐傳語更相可否是非議克合乃定否則<lb/>
曠時累日不敢決一事以故一府之内得一賢郡未必<lb/>
治而同寮或愿姦易險賢不肖之異則必有銳喙決吻<lb/>
求以誣理而屈法者一不勝即竫言以相詆訐相䕶訽<lb/>
<pb n="KR4d0398_WYG_011-4a"/>
甚者掙衣裂眦嘂呼嘆鳴各以氣勢為勝負朝家患之<lb/>
則又著為令甲遇路若府官有偏私朋比者聴首領官<lb/>
庭辨之至再上弗聴則又許䟽其事申之部若省然則<lb/>
首領官雖卑也而權實與路府官等盖非如古之牧守<lb/>
得自專制其境内而長史司馬以下惟奉行守之命令<lb/>
而已也提控案牘之選庸非重而不輕也哉京口韓仲<lb/>
文以積勞求仕兹被省檄主案牘于壽陽將之官友朋<lb/>
憫其以宏才佐小壘而又詘于下僚各為詩歌勞苦之<lb/>
<pb n="KR4d0398_WYG_011-4b"/>
噫以仲文之才而縻于是職固可慨也然壽陽于古為<lb/>
六實咎繇所封之地時苗飲犢之池其沚尚湜湜也東<lb/>
限琅琊西距孟諸南引荆汝之利地方千里境物固不<lb/>
惡況朝家之制凡郡事纎悉皆自首領官而達于守貳<lb/>
是則仲文此行其關繫于一郡者誠重也誠不輕也未<lb/>
可謂之不遇也仲文彊志有立且其所交皆名人魁士<lb/>
其於為政講之熟矣今又孜孜以文藝為事吾見其以<lb/>
文毋害而得譽于時也審矣又何嘅焉遂書以送之<lb/>
<pb n="KR4d0398_WYG_011-5a"/>
　　　送王國華歸東平序<lb/>
昔孔子髙與鄒文李節相善也子髙還魯二子别流涕<lb/>
交頥子髙曰人豈鹿豕也哉而同堂羣聚乎嗟夫子髙<lb/>
魯人也吾聖人之後也而其云云若是子生于魯而學<lb/>
孔氏者也於其别余敢邑邑不樂以貽鹿豕之譏雖然<lb/>
古之君子以文㑹友以友輔仁其竝立則相下而不厭<lb/>
其違離則相顧而不忍舍是豈過為兒女感哉亦必有<lb/>
不能忘情焉者矣余生取友髙即深求不知其幾兵燹<lb/>
<pb n="KR4d0398_WYG_011-5b"/>
以來半為鬼録其或僅存而未化者鯢盤蠖屈銷聲沉<lb/>
響余惻焉既而得張子惟敬於揚繼又得子于潤攷古<lb/>
討今相與上下其論余甚樂之意一二年業之庶幾至<lb/>
乎至也去嵗惟敬歸歴下子今又歸東平余雖念子髙<lb/>
之言亦惡能無戚戚於此況祖行道飲徃來人士靡不<lb/>
與焉而余又以病弗及出亦安得藉子髙以自解雖然<lb/>
余之于子固非燕游一朝之好也余將竊仁人之號而<lb/>
送子以言可乎津亭折栁春日載陽嘗試與子俯觀萬<lb/>
<pb n="KR4d0398_WYG_011-6a"/>
類之盛矣根者荄者芽者甲者舒翹而揚英者皆一氣<lb/>
之春也然其敷華之茂者必其植根之固而朝榮夕悴<lb/>
者非藤蔓之托則葩藻之浮者也人之于文也亦然文<lb/>
者華也彼聖賢者根之以仁義培之以學問又充之以<lb/>
剛大之氣故其發也大者為六經可以經緯天地小者<lb/>
亦傳其徒垂之於簡册為後世法若夫組織剽剟求以<lb/>
夸多而鬪靡者不過草木榮華之飄風而已吾子齒新<lb/>
而氣宿貌臞而神澤且謙以自牧孳孳焉以求師問友<lb/>
<pb n="KR4d0398_WYG_011-6b"/>
為務其于為文辭也宜無難矣然以余觀之徃徃絺繢<lb/>
之功多而涵養之功少余懼其華之浮而根本之未立<lb/>
也子歸與魯賢士大夫遊試以叩之有不以予言為謬<lb/>
者予盍勉之也時幸相遇出所業示余將見其浩乎沛<lb/>
然不止如今日之所觀矣然則是别也余可徒為鄒李<lb/>
之戚戚而無一言以為子贈乎<lb/>
　　　葛元白詩序<lb/>
庚寅之秋余遊杭聞葛君元白名於諸友間恨未及識<lb/>
<pb n="KR4d0398_WYG_011-7a"/>
也暇日偕郭元德詣之居近市而湫隘賈胡販傖憧憧<lb/>
徃來輜車柴轂填接街陌余意髙人勝士未必處此及<lb/>
既見臞然一儒目光烱烱若以風裁自持者余心異之<lb/>
入禧巢去諠囂漸逺間延至閒境左花右竹幽禽嘐嘐<lb/>
傍牆甃小石為盆池金鱗游泳翛然有濠濮趣盖不知<lb/>
其在闤闠中也已而啜茗行酒相與論古今事談辭如<lb/>
雲出歌詩數十首匠意體物清麗紆婉風雅之致隠然<lb/>
余因喟然嘆曰元白居㕓市之衝而其詩若是孟氏移<lb/>
<pb n="KR4d0398_WYG_011-7b"/>
氣之説然乎否乎龎德公謂趨舍行止人之巢穴各得<lb/>
其棲託而已若然則居未必果移氣也蕘夫牧豎不迹<lb/>
城邑朝夕游乎山林之間思若清矣求一言之幾乎道<lb/>
藐不可得是果以居論邪抑吾聞元白晜弟怡怡然于<lb/>
三間茅屋之下孝友之行著于鄉曲是有以帥其氣者<lb/>
矣詩之清也不亦宜乎余方與元德評論及此而元白<lb/>
以詩徴序因録而歸之<lb/>
　　　贈京口外醫戚君序<lb/>
<pb n="KR4d0398_WYG_011-8a"/>
疾子所慎也傳曰醫不三世不服其藥其慎可知矣然<lb/>
醫而至于三世歴数之不能得一二於千百何其難也<lb/>
余家京口三十有九年聚而居者衆故不能無疾疾故<lb/>
不能無醫醫之徃來于余門者亦多矣有一至者踰数<lb/>
年召之則其人已亡矣有再至三至者踰数年過之則<lb/>
其家為他人居矣問其子孫曰流而為負販也轉而為<lb/>
溝中瘠也間有能世其業則門户寂寂而為時人之所<lb/>
鄙棄也噫是豈多行不義安人之危而繳其利者邪抑<lb/>
<pb n="KR4d0398_WYG_011-8b"/>
術之不精而輕用之者邪抑藥餌之謬而有所謂天刑<lb/>
鬼責者邪不然何其傳之難也獨外醫戚君余乃見其<lb/>
祖子孫五世吁亦難矣夫瘍醫惟祝藥劀殺之劑而已<lb/>
而癰疽瘘痔之疾又非方脈比也凡瘍之作其初如針<lb/>
芒如粟粒人多易之曾未俄頃骨痛腫潰或至于不可<lb/>
療以死又非如他疾之可以歲月治也惟其發之遽臖<lb/>
痛腫潰之亟故世俗之醫徃徃因之以為利其初作也<lb/>
以毒藥發之待其呼號痛楚然後要之要之而饜其所<lb/>
<pb n="KR4d0398_WYG_011-9a"/>
欲然後徐徐而治之治之不蚤腐敗堛裂不可厝手則<lb/>
又藉五善七惡之說以自解滔滔皆是盖不獨宣之符<lb/>
當塗之徐為然也惟君則不然本之以忠信行之以廉<lb/>
慤人有疾求君視療雖風雨暮夜即負藥奔走略不以<lb/>
貧富貴賤異其心亦不責報與否間二歲余夫婦各苦<lb/>
癰君眂之皆不兼旬而愈君嘗曰癰疽譬猶惡人養癰<lb/>
䕶疽雖古所戒然攻之太急亦必有意外之禍語曰人<lb/>
而不仁疾之已甚亂也斯治瘍之法也故吾每視斯疾<lb/>
<pb n="KR4d0398_WYG_011-9b"/>
惟砭焫以洩其毒宣導以殺其勢其不獲已則以五毒<lb/>
攻之五藥療之雖不求旦暮之功而疾者良已若夫專<lb/>
以刀匕錐鑿鎌割鎪抉為竒者吾不忍為也君可謂良<lb/>
也矣噫以是心而充之豈惟醫之良以之處己以之處<lb/>
人其有惡而不仁者惡能余毒哉君祖父相傳逮今五<lb/>
世君方積行累功惟日不足吾見其子孫綿衍為時顯<lb/>
人世醫之報殆未足為君羨也君所居有皂莢木二敷<lb/>
䕃蒙宻下庇千牛殆閱百歲視其樹知其家知其家抑<lb/>
<pb n="KR4d0398_WYG_011-10a"/>
知其人矣非培植之乆者能之乎余故樂為之序以彰<lb/>
君之善以勉君之子孫且使其徒慕而效之毋為符為<lb/>
徐而為世人之所指目也<lb/>
　　　梅南詩稿序<lb/>
詩契於古難也契於古而傳于今尤難也鍊句鍛辭搜<lb/>
攪腸胃敝精神而戛肌骨顧豈藐無可傳者世降俗薄<lb/>
忌者多與善者少指瑕焉而掩其瑜索瘢焉而滌其垢<lb/>
士生斯世竊竊焉幸其詩之傳難乎易乎吾見其難而<lb/>
<pb n="KR4d0398_WYG_011-10b"/>
愈難矣然詩患不古不患不傳如古也不傳何病不傳<lb/>
然後見古而況未必不傳邪梅南陳君其為詩雖不多<lb/>
平澹古雅亦信乎其有可傳者友人張君仲實趙君景<lb/>
髙裒金鋟梓汲汲然思有以傳之噫是可以敦薄俗矣<lb/>
而或者猶病其鮮焉夫任藩十首麴望江三十首皆託<lb/>
諸其友自唐世傳至今日詩固不在於多也或者又曰<lb/>
若然則君之詩盍止於是乎余曰非也君眈心古學磨<lb/>
礲浸潤極而至于薄風雅躪屈宋雖累数百千言皆可<lb/>
<pb n="KR4d0398_WYG_011-11a"/>
傳也詩豈厭于多乎哉余讀君之詩因有感于張趙二<lb/>
君之義序而申之將以警夫世之忌而不與善者爾為<lb/>
我謝陳君勉之勉之毋負予之所期而使忌者得以藉<lb/>
口也<lb/>
　　　送王應夫序<lb/>
余與王子應夫居相邇情相好也應夫視吾年倍長以<lb/>
里先輩事之余視應夫學聚問辨迨羣而其所為詩文又<lb/>
皆有法度可喜每忘年交之以故情益親徃來益宻難<lb/>
<pb n="KR4d0398_WYG_011-11b"/>
疑答問彼不得而吾得之一日來訪謂分教楚棠行且<lb/>
有日余甚以離索為憂然亦以應夫之得仕為喜應夫<lb/>
蹵然曰邑雖小聞業儒者不下百数吾懐空抱虚一旦<lb/>
竊師民之號深懼夫嘲笑者之不免也子何以教我余<lb/>
曰人之患在好為人師孟氏固嘗有是言也然世之不<lb/>
好為者幾希矣今郡邑凡幾學學凡設幾官其以才學<lb/>
選如子者凡幾人以子之才之學雖舉棠邑之士而師<lb/>
之吾未見其不可也而子自視欿然則過人逺矣雖然<lb/>
<pb n="KR4d0398_WYG_011-12a"/>
學然後知不足教然後知困吾子今日之欿然者知不<lb/>
足者也師于人而未為人之師學于人而未為人之斆<lb/>
則猶未知困者也知不足固能以自及未知困終不能<lb/>
以自强繼自今請業者進請益者進扣大扣小與接與<lb/>
構吾子其知所以自强矣知自强則日就月將晝為宵<lb/>
得皆自此始而又何患乎書曰斆學半易曰麗澤兌君<lb/>
子以朋友講習此之謂也余年運而徃顛毛種種其不<lb/>
能自强于學也乆矣聞邑有芳草澗者韋蘇州所曽遊<lb/>
<pb n="KR4d0398_WYG_011-12b"/>
也今猶有賦野渡無人之句者乎王無功丞六合作醉<lb/>
鄉記吾夙慕之今復有兹人者乎如有之子飛書我報<lb/>
吾將囊詩載酒順下風膝行而前矣<lb/>
　　　龍與祥符戒壇院分韻詩序<lb/>
明慶宗師虎巖良公清曠文雅一時名公卿皆樂與之<lb/>
交而余獨未及識也至元辛夘六月余游杭炎暑重赫<lb/>
旅樓偪仄如甑方鬱鬱不自憀有蒼頭持巨軸至曰良<lb/>
宗師約遊戒壇書也余疑與公未一覿面書何為至于<lb/>
<pb n="KR4d0398_WYG_011-13a"/>
我發函伸紙列風流勝貴且百人而余亦與焉余嘉其<lb/>
未相見情相親也敬諾之期既至僕痡馬瘏欲徃不果<lb/>
公以筍輿速之又不果越翼日白廷玉來訪盛誇兹集<lb/>
以為地虚曠堂宇峻潔脩竹叢杉葱翠交隂芙蓉濯濯<lb/>
清泚香氣襲人雖紳珮簮錫環列雜坐涼颸時至不知<lb/>
門外之紅塵赤日也頃焉炷薫瀹茗設伊蒲淨供楚徐<lb/>
鳴琴温老飛灑醉墨皆極天機之妙坐客霑飫投壺對<lb/>
奕各適其趣則又析少陵已上人茅齋詩探韻以賦客<lb/>
<pb n="KR4d0398_WYG_011-13b"/>
多詩字少或再韻或三韻雖遲余不至亦虚下字畀之<lb/>
余益以不得與為歉廷玉復道公意俾余序其事余因<lb/>
知公之心其空普無礙若此夫金僊氏之教世乆益離<lb/>
至于今日雞園弟子聲生執長聞有談周習孔者輒哆<lb/>
唇瞋目以為詬病而公獨與賢士大夫游從欵宻豈非<lb/>
外形骸以理自勝者哉余棲泊于兹未克一詣招之又<lb/>
不克一徃宜以心雜見疎而公拳拳然願交而不可得<lb/>
者果容我邪抑愧我也昔惠逺招范寗而寗不從許淵<lb/>
<pb n="KR4d0398_WYG_011-14a"/>
明飲酒淵明復攅眉以去逺公終不以為忤其所用心<lb/>
固非吾徒者所能臆度也雖然名人魁彦髙詞嶮語駿<lb/>
發蹈厲使余挂名其端而不知辭讓凝塵鼓缶安知鳴<lb/>
玉者不笑于其傍乎重違公意廷玉又從而督迫之引<lb/>
筆綴詞涊然愧汗覽者亮之而已<lb/>
　　　送盛元仁序<lb/>
京口舊為江淮衝要四方賢士多樂居之德行之辭詞<lb/>
藻之華論議之偉盖昌黎所謂紛擾擾而既多者也余<lb/>
<pb n="KR4d0398_WYG_011-14b"/>
幸以先人之故深之即髙之求皆嘗辱師而友之兵燹<lb/>
以來化為異物者衆矣其或一二僅存復歸老邑里潜<lb/>
深伏隩聲跡藐不可見獨余尚縻于兹未能逺引索微<lb/>
言于亂志發孤笑於羣憂亦惟吾元仁三數君子而已<lb/>
而又各以衣食之故或出或處曠日彌旬乃獲一見見<lb/>
已遽别回視承平時美景良辰肩從齒序登山憩石酣<lb/>
觴賦詩殆猶夢寐間事欲再夢不可必得也而元仁學<lb/>
日進文日工名譽日起余又疑其必為有力者奪之而<lb/>
<pb n="KR4d0398_WYG_011-15a"/>
去幸而烏公之書詞馬幣未至洛北余猶得資以待老<lb/>
聞之友朋乃謂其以太夫人在堂越明日將歸而就養<lb/>
焉噫何其不預為我告也朋友固天倫之一熈春寒徃<lb/>
太夫人御板輿逺覽舊畿近周家園吾元仁奉一觴稱<lb/>
千歲夀此人子之至樂也爾有母遺繄我獨無我方羨<lb/>
慕之不暇吾亦安得而留之獨惜夫友道日以狹文氣<lb/>
月以萎而吾所資以待老者一旦去而之千里之外是<lb/>
則余之不能已已者也昔謝太傅中年與親友别輒作<lb/>
<pb n="KR4d0398_WYG_011-15b"/>
數日惡達人尚爾況余之恇怯淟涊者乎春草碧色春<lb/>
水渌波送君南浦傷如之何吾雖有胸無心者將不能<lb/>
泊然于斯語矣雖然閒居續賦元仁肯從便風示我吾<lb/>
尚能與三数君子盥手發函對風簷而朗誦也<lb/>
　　　宋宣慰文集序<lb/>
同知宣慰東明宋公余曩在揚嘗望履幕下别十年矣<lb/>
復㑹于杭出歌詩数十首及所為文以示余受而卒業<lb/>
因仰而言曰山林草野之士處隠就閒無所用乎世於<lb/>
<pb n="KR4d0398_WYG_011-16a"/>
是刻志苦心蒐辭獵句以寫其幽憂抑鬱之思以舒夫<lb/>
風刺怨懟之意乃若公卿大夫以功名事業為己任者<lb/>
驅馳鞅掌日不遑給亦何暇及乎此今也摘竒掇異與<lb/>
騷人墨客較其錙銖非韓愈氏所謂性能而好之者歟<lb/>
至若鏗鏘幽𣺌沖澹和平使讀之者稽首歎嗟不能自<lb/>
已又非韓愈氏所謂才全而能鉅者歟夫以才之全能<lb/>
之鉅復根于性而好之則公之文固非曲學謏聞者所<lb/>
能闖其藩也余獨于食餅之詩而重有感焉徃嵗浙右<lb/>
<pb n="KR4d0398_WYG_011-16b"/>
大水民用蕩析鬻妻賣子延視息於須臾間其情重可<lb/>
哀矣朝家憫焉亟發廪振之此正有司所當奔走奉承<lb/>
者跨越半載方且覈户口排丁稚其得升斗以活者亡<lb/>
幾而嗸嗸然為溝中瘠者盖不知其幾萬人矣而公於<lb/>
一食之微憂民之憂憯怛懃懇溢乎言外則其心從可<lb/>
知已詩不必論也嗚呼使當時任事者其心皆如公之<lb/>
心吾知其皇皇汲汲食不下咽又肯稽國家之賜為之<lb/>
躊躇四顧聴其流離死亡而後已乎此余所以重有感<lb/>
<pb n="KR4d0398_WYG_011-17a"/>
也邇年西浙豪右擅江湖藪澤之利富幾埒國田疇日<lb/>
以廣溝澮日以堙雨不浹辰又復巨浸官吏熟視莫敢<lb/>
誰何今歲秋冬之交其可慮者又不止如前二歲而已<lb/>
余安得取公之詩為司牧吾民者誦之捲錦以歸因為<lb/>
之序以俟夫觀民風者擇焉至元壬辰閏月五日<lb/>
　<lb/>
　<lb/>
　<lb/>
<pb n="KR4d0398_WYG_011-17b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　佩韋齋集巻十一<lb/>
</p>
<p>
</p>
  </div>
<div>
                <head>佩韋齋集巻十二</head>
    <p>
<pb n="KR4d0398_WYG_012-1a"/>
欽定四庫全書<lb/>
　佩韋齋集巻十二　　　　宋　俞德鄰　撰<lb/>
　　序<lb/>
　　　送蔣守文序<lb/>
三山蔣君守文踵門而告余曰吾老矣故鄉之思日徃<lb/>
月來於懐也時暑退舍涼颷颯然吾將歴吉而歸願以<lb/>
一言為我贈余曰遊子悲故鄉古嘗有是言矣歸燕泣<lb/>
隴豈獨人有是心哉鳥飛而返林兔走而還窟狐死而<lb/>
<pb n="KR4d0398_WYG_012-1b"/>
首邱物皆然人為甚然人之勇於歸者盖鮮也君青歲<lb/>
出遊皓首歸里君誠不忘父母之邦者矣陵谷遷變井<lb/>
邑蕭條今非異時比矣其念君而為東道主者誰乎適<lb/>
百里者宿舂糧適千里者三月聚糧君距家幾三千里<lb/>
君之聚糧凡幾月乎川有蒲澤之姦陸有緑林之暴其<lb/>
為君之紀僕者誰乎喪亂以來耆舊親戚銷磨略盡某<lb/>
邱某水孰能從君而指視者乎忱歸矣君得無渡桑乾<lb/>
而思并州者乎君曰子之言是也然吾之歸已決雖道<lb/>
<pb n="KR4d0398_WYG_012-2a"/>
塗險阻資用乏絶不暇顧也子試為之詩若序足矣余<lb/>
於是憮然曰君誠君子人也題柱而出乘駟馬車而歸<lb/>
棄繻而遊建節行郡國而返其歸誠易易也中世士大<lb/>
夫一不得志懼無以誇一時榮一鄉則棄其邱墓如棄<lb/>
敝屣今君年如是貧如是而不忍違其鄉如是則可謂<lb/>
之君子矣余年視君不甚相逺松楸之感竹篠之思亦<lb/>
乆其日然猶戀戀未能舍去送君之歸得無顔忸怩而<lb/>
心不寧者乎既與之酒賮之錢又序以贈之盖將以諗<lb/>
<pb n="KR4d0398_WYG_012-2b"/>
於君之素所徃來者而抑以自警也<lb/>
　　　盛童子遺稿序<lb/>
余徃讀邢氏子秋風辭愛其雄深窈𦕈神㑹天出然以<lb/>
時考之居實曽未冠也天假之年閱之以問學磨之以<lb/>
世故雖比良遷董兼麗卿雲直易易耳禀命不融其所<lb/>
成就竟如是而止談者愍焉然猶幸而蘇黃二老交口<lb/>
稱引故其名聲卒振響於世是則蚤慧而殀固居實之<lb/>
不幸而其遇二老以昌其詩抑又居實之大幸也錢唐<lb/>
<pb n="KR4d0398_WYG_012-3a"/>
盛仁熟亦庶幾蚤慧者未齠齓從海陵陳君登父遊登<lb/>
父吾友也每訪余仁熟輒撰杖屨於其側色夷氣清足<lb/>
踧踖不敢縱扣所習詩書古史义手朗誦有異常兒余<lb/>
嘗謂盛氏有子矣逮少長學為古律詩援筆輒就時有<lb/>
不經人道語年十三病腸結一夕而死嗟乎何蚤慧而<lb/>
遽殀也昔居實之殀或謂其父有以致之恕誠傾覆者<lb/>
如仁熟之父則非有號位勢力足以誰何當世溷跡㕓<lb/>
市之間經營什伯恂恂惟謹且不為詭偽浮薄之行天<lb/>
<pb n="KR4d0398_WYG_012-3b"/>
畀以子不旋踵而奪之去神理固有不容語者矣九齡<lb/>
而失童烏百萬而貨王恱彼豈子雲茂宏之過哉景星<lb/>
慶雲須臾變滅沈海之珊瑚韞石之璞玉取以為器其<lb/>
堅乆固徃徃不木石逮也然則蚤慧而殀亦何足深怪<lb/>
耶雖然居實之殀藉二老而名彰仁熟之詩固未得為<lb/>
居實比加以數歲安知來者之不如今也童心黃吻紛<lb/>
紛厭人如是子者乃不幸短命以死則其父其師亦惡<lb/>
能無戚戚於此悼其殀而哀之取其可傳者而壽之意<lb/>
<pb n="KR4d0398_WYG_012-4a"/>
必擇能言之士足以傳於今而信於後者登父訪余乃<lb/>
以其詩屬余而為之序噫余何人哉而能使是子之不<lb/>
冺乎不過明天之命物者以紓其父之悲以釋其師之<lb/>
憾而以祛夫世俗之惑而已若夫序之而使其詩之不<lb/>
冺當世自有大手筆如二老在登父其亟圖之庶仁熟<lb/>
之不死也<lb/>
　　　李侍郎母夫人慶壽詩序<lb/>
仕而逮親雖三釜榮也親之不逮重茵而坐列鼎而食<lb/>
<pb n="KR4d0398_WYG_012-4b"/>
弗榮也信斯言也則凡為人子者必汲汲然為三釡之<lb/>
榮可也蓼莪思報昊天罔極傷哉貧也生無以為養不<lb/>
過啜菽飲水以盡其歡若不足以為孝矣而聖賢之教<lb/>
則曰啜菽飲水盡其歡斯之謂孝居上而驕為下而亂<lb/>
在醜而爭雖日用三牲之養猶為不孝焉是非聖賢之<lb/>
與人異情也三牲之養固人子之素心苟得之不以道<lb/>
曽不如啜菽飲水之為樂也而奚拘于三釜之榮者乎<lb/>
若夫家温矣禄厚矣有平反以悦雋母之顔無放肆以<lb/>
<pb n="KR4d0398_WYG_012-5a"/>
貽嚴媪之慮是盖天下之巨孝而中庸所謂誠身以悦<lb/>
親者也三牲云乎哉重茵列鼎云乎哉恒山李侯以廉<lb/>
平之政繼美世德足以亢其宗矣母氏年八十視明聴<lb/>
聰略無老人衰憊之態殆天有以相之者而侯也惟恐<lb/>
養之弗至所餘財儲之庫扁曰奉親俾善計者主其出<lb/>
納凡贏得過當率以備朝夕之養而家不與焉太夫人<lb/>
惟所意欲左右奉承唯謹於是學士大夫相率為歌詩<lb/>
慶羨之侯可謂能榮其親也已雖然幼吾幼必及人之<lb/>
<pb n="KR4d0398_WYG_012-5b"/>
幼老吾老必及人之老侯方分莵符為二千石為朝家<lb/>
司牧一郡凡我黎庶孰無父母吾親飫珍鮭之供彼亦<lb/>
有藜藿之不糝者乎吾親被文繡之華彼亦有繒布之<lb/>
不完者乎吾親厭絲竹駢羅之奉彼亦有顦顇困苦呻<lb/>
吟而無告者乎居髙廣則思無廬策駿逸則思無車夫<lb/>
如是親親而仁民仁民而愛物輯百姓之福以貤吾親<lb/>
之福豈惟福壽康寧太夫人得兼而有之詵詵蘭玉匪<lb/>
伊競秀於階庭間吾意含飴弄孫之樂無復有踰於此<lb/>
<pb n="KR4d0398_WYG_012-6a"/>
者矣詩曰孝子不匱永錫爾類盖言錫類所以為孝也<lb/>
因為之序且繫以詩曰<lb/>
蓼蓼蒿莪夭夭棘薪維父維母鞠育孔仁欲報之德昊<lb/>
天罔極甘㫖之供豈不朝夕藜藿不給菽水盡歡飭身<lb/>
勵行以怡母顔較之列鼎彼危此安顯允李侯孝友具<lb/>
完慊慊為人矯矯為官曰有慈母一一平反一昆二季<lb/>
郁郁荆蘭清朝賀燕紫誥回鸞凡為人子稽首願觀我<lb/>
聞先民悦親有道反身而誠對越穹顥我侯為政德心<lb/>
<pb n="KR4d0398_WYG_012-6b"/>
皦皦永肩爾心蘇枯澤槁曰維壽母天錫難老詵詵蘭<lb/>
樹靜秀娟好生于階庭慰母懐抱我作此詩匪諛匪私<lb/>
維侯之頌維侯之規<lb/>
　　　劉悦心詩序<lb/>
鳬鷖既醉詠太平也故其辭温厚而愉懌風降而黍離<lb/>
雅變而板蕩閔亂亡也故其辭憂思而感傷其為體雖<lb/>
不同然自文武成康之盛陵夷至于幽厲之削弱上下<lb/>
世變殆數百年生于太平者固不覩夫國步之頻蹙而<lb/>
<pb n="KR4d0398_WYG_012-7a"/>
過故宗廟宫室盡為禾黍者亦不知夫鎬京豐洛之盛<lb/>
且大也故為鳬鷖之詩者彼一時為黍離板蕩諸詩者<lb/>
又一時吾聖人萃而録之盖以明夫治亂盛衰存亡之<lb/>
故設乎彼而戒乎此者也故曰正得失動天地感鬼神<lb/>
莫近于詩詩其可以易言哉劉君仲鼎以累將重侯之<lb/>
裔生長穆陵之朝當是時聖明繼承休養生息年豐俗<lb/>
阜灝灝和寧文物典章魚魚雅雅仲鼎既以得之見聞<lb/>
者而寓諸歌詠矣德祐元元之禍倉皇辟地顛沛流離<lb/>
<pb n="KR4d0398_WYG_012-7b"/>
仲鼎復身履之已而鼎祚變遷金谷銅駞莽然荆棘仲<lb/>
鼎又一寓于詩以攄其憤惋抑鬱之思然則仲鼎其深<lb/>
于詩矣乎夫詠太平也而不過于諛閔亂亡也而不流<lb/>
於激以一人之作而風雅之正變具焉是豈區區世俗<lb/>
之所謂詩者獨惜其温厚愉懌之辭一轉而為憂思為<lb/>
感傷迄不得薦郊廟于隆平垂典册於乆逺是則為仲<lb/>
鼎之不遇也雖然仲鼎方將攜琴書講道紫陽之下紫<lb/>
陽吾文公闕里也輔頰遺唾杖屐故跡過者式之仲鼎<lb/>
<pb n="KR4d0398_WYG_012-8a"/>
日遊其地日與其徒誦其詩讀其書論説辨難貫穿統<lb/>
㑹使徃聖之絶學有繼而前哲之微言不冺是正吾仲<lb/>
鼎事所謂薦聲詩于郊廟者抑又其餘也詩惡足以盡<lb/>
吾仲鼎之學乎序而申之姑以寓我惓惓期望之意云<lb/>
爾<lb/>
　　說<lb/>
　　　薙草說<lb/>
居室之西有隙地衡從數十武老梅穉竹攅立叢倚間<lb/>
<pb n="KR4d0398_WYG_012-8b"/>
移花卉雜焉趣雖未就暇之日杖履或可徃來也積雨<lb/>
霽余攜壺造之䔿薈蓁莽<graphic n="KR0034" url="https://raw.githubusercontent.com/kanripo/KR-Gaiji/master/images/KR0034.png" mimeType="image/png"/>薴茀蔚衆芳列植咸受蕪<lb/>
穢譬如善人君子不幸與憸壬錯處而彼反得以勝之<lb/>
余愍焉亟呼畦丁荷鋤而理且戒之曰芟夷之藴崇之<lb/>
絶其本根吾將勞汝踰辰浹徃視則䓮䓮然復茁矣余<lb/>
怒曰爾何慢余戒也鋤者曰嘻是稗草也其植根固其<lb/>
敷蔓滋未易以人力去也余益怒有老圃睨而笑曰是<lb/>
非彼之罪也去衆草易去稗草實難子非學圃者固宜<lb/>
<pb n="KR4d0398_WYG_012-9a"/>
為彼之咎也且子亦何惡於稗而必去之徃古來今君<lb/>
子小人常相半於天下亦猶天之生是物也子亦能盡<lb/>
小人之類而去之乎故以堯為君而有共工以舜為君<lb/>
而有苗頑以湯武為君而有慆淫朋比皆此類也彼聖<lb/>
人者雖誅之殛之化之懐之而能絶之乎況今真淳乆<lb/>
散澆偽日滋儒之稗以詩書發官家之稗以法令濟貪<lb/>
釋老之稗以談空覈𤣥恣欲工以竒技淫巧稗其業賈<lb/>
以抵巇射利稗其心子不彼之務去而顧規規然用力<lb/>
<pb n="KR4d0398_WYG_012-9b"/>
於荒畦間吁亦惑矣余曰子之言是也然人之稗彼有<lb/>
位者能去之草之稗吾有力則能去之吾將勉其所可<lb/>
能者而不彊其所不可能者此吾所以為能也雖然小<lb/>
人猶稗也小人之難去固甚於稗之難去也堯舜禹湯<lb/>
文武不作彼小人之貫盈惡稔者天其不殪之乎吾力<lb/>
雖勌彼稗之根連蔓衍者隕霜其不殺之乎老圃笑曰<lb/>
條風至勾萌達吾將復言子評之余無以對于其去三<lb/>
歎而飲之酒<lb/>
<pb n="KR4d0398_WYG_012-10a"/>
　　　左近仁字説<lb/>
東平左氏子持咫牘詣余曰吾名近仁里先輩以毅夫<lb/>
字之吾惡其俗也先生其為我易之余曰父之于子名<lb/>
之可也同官之于僚同姓之于昆弟同門之于友朋字<lb/>
之可也余于子僅一再覿面而敢字子乎字之且不敢<lb/>
而敢名之乎且子之名與字亦未嘗俗也辭愈堅請愈<lb/>
力余又曰仁者萬善之元也而剛毅木訥聖人固以為<lb/>
近仁者也惡乎俗古人命名義雖有五然太顛閎夭不<lb/>
<pb n="KR4d0398_WYG_012-10b"/>
以顛夭而為嫌石惡陳逆不以惡逆而為諱展禽以禽<lb/>
名解狐以狐名其俗甚矣而皆聞人也趙堯李舜名非<lb/>
不嘉而人不以為美稱苗晉卿名子率同古帝王之名<lb/>
而讒夫幾得以覆其族名豈有俗不俗哉吾子取仁以<lb/>
為名取毅以為字吾見其美也未見其俗也抑吾聞之<lb/>
名成乎禮字依乎名有因其名之美而抑之者有因其<lb/>
質之偏而矯之者吾子之名信美矣然毅者果敢有為<lb/>
之謂毅雖近仁也天地嚴凝之氣盛于西北北方之學<lb/>
<pb n="KR4d0398_WYG_012-11a"/>
者固不患其不毅也吾子氣剛而貌嚴瞻視察察且年<lb/>
甚少更歴未甚深余謂非果毅之難深恐强恕之不易<lb/>
請以仲恕易其字可乎孟子曰彊恕而行求仁莫近焉<lb/>
天之生人均有是性亦均有是仁其所以殘忍忮刻靡<lb/>
所不至者不恕之心害之也恕者仁之端也己所不欲<lb/>
勿施於人語之所謂恕也施諸己而不願亦勿施于人<lb/>
記之所謂恕也是恕也即所以為仁也人能充夫恕人<lb/>
之心則反薄而歸厚以己而體物天地之塞吾其體也<lb/>
<pb n="KR4d0398_WYG_012-11b"/>
天地之帥吾其性也民吾同胞物吾與也仁逺乎哉我<lb/>
欲仁斯仁至矣然則以仲恕字子固將矯子之偏而歸<lb/>
之全者也語曰有一言而可以終身行之者其恕乎請<lb/>
因以為贈<lb/>
　　　李御史二子名字説<lb/>
御史太原李君見其二子曰知子莫若父吾之二子長<lb/>
也剛吾懼其過于猛次也柔吾懼其過于懦今將改所<lb/>
以命使之顧名思義以矯其氣質之偏而全其性行之<lb/>
<pb n="KR4d0398_WYG_012-12a"/>
粹子盍為我命之余曰剛美德也其過也則為猛為隘<lb/>
為彊梁故必潜之書曰沈潜剛克矯其過也請命曰潜<lb/>
以元昭字之潜而昭理也柔亦美德也其過也則為懦<lb/>
為無斷為邪佞故必有立焉則善矣書曰柔而立亦矯<lb/>
其過也然非有浩然之氣者不能立請命曰浩以元直<lb/>
字之直所以養是氣也剛而潜柔而立此所謂善反之<lb/>
而天地之性存焉者也雖然父之教子未嘗不欲其賢<lb/>
子承父之教每不能以皆賢昔者伯魯無恤之事是也<lb/>
<pb n="KR4d0398_WYG_012-12b"/>
潜也浩也繼自今孳孳問學矯其偏而歸之全防其過<lb/>
而止於善他時吾從御史遊相與上下其論使吾如韓<lb/>
退之在汴得交李生賢父子間可也不然吾將有辭于<lb/>
子矣<lb/>
　　　張聖瑞字說<lb/>
張子謂余曰夢麟始生之夕先君子夢青虵蜿蟺于襟<lb/>
袖間故以夢鱗命之歲癸酉夢麟求試有司列家世氏<lb/>
名于淮閫閫之胥史訛鱗為麟非先君子所命也夢麟<lb/>
<pb n="KR4d0398_WYG_012-13a"/>
懼亟以告于淮東漕使郭公公于先君為外兄弟喜而<lb/>
謂夢麟曰麟瑞物也子何疑焉盍敬易之吾將以諗于<lb/>
而父而父尚無責也夢麟再拜謝既而叨預計偕登夢<lb/>
麟之名于天府先君喜于是請于先師以君瑞字之盖<lb/>
亦識郭公語也嘗試以語友朋皆以為可或曰是嘗有<lb/>
姓同而字不異者稗官譏焉盍改諸夢麟徃來于懐也<lb/>
乆子於夢麟忘年交也請是而正之夢麟將以告于廟<lb/>
余曰麟之為瑞昭昭也麟之出必有聖人在乎其位麟<lb/>
<pb n="KR4d0398_WYG_012-13b"/>
為聖人出也不然則與常蟲凡獸亦何以異是則麟者<lb/>
聖世之瑞也余請以聖字子可乎吾子信厚而文規行<lb/>
矩步慎交而擇友不詭隨不忮刻信乎其麟之似矣矧<lb/>
子之外舅挈山陽歸今職方氏使吾子乘時撽利其于<lb/>
髙爵厚禄猶探囊而取之乃今居窮處約歗歌古人日<lb/>
以詩書圖史自樂則其為麟又可知已字以聖瑞于子<lb/>
抑又何怍雖然徃而必復者天之道窮而必通者理之<lb/>
常吾子忱能體麟之含仁而懐義知麟之瑞聖而識時<lb/>
<pb n="KR4d0398_WYG_012-14a"/>
深培固養不輕售以汙其德而辱其身他時聞有遭遇<lb/>
休明使天下復見關雎麟趾之化者非子也邪張子傴<lb/>
然退避余曰麟哉麟哉其終于不遇哉因書以贈<lb/>
　　　義貓說<lb/>
俞子之居貓之孳乳者三貍而黑者縁墻越屋人竊之<lb/>
夜擊缶呼莫能得遺二子嗚嗚箱毯間璊珊蹩<graphic n="KR0887" url="https://raw.githubusercontent.com/kanripo/KR-Gaiji/master/images/KR0887.png" mimeType="image/png"/>如有<lb/>
望而弗至余甚憐之忽斕斑類虎文者即而視悲嗚顧<lb/>
眄銜其一與己之子俱已復如之煦嫗餔乳惟均惟一<lb/>
<pb n="KR4d0398_WYG_012-14b"/>
其白質黑章者感焉亦銜其子就之出入相覆迄于成<lb/>
更相母子見者莫能辨吁亦異矣夫天地之間至貴者<lb/>
人至賤者物至有識者人至無知者物彼貓之為物抑<lb/>
又忍而妬者也徃歲里人飼貓每産子輒親<hi>闕</hi>之余聞<lb/>
之嘗掩耳弗忍聴及讀韓愈氏文記二貓相乳因疑而<lb/>
未之信及今乃親見之豈物之性亦有具人之性者歟<lb/>
然而尺布斗粟之謡既形于漢然萁煑豆叔季之世徃<lb/>
徃有之是何人而反不獸若也兵燹十年東南黔首半<lb/>
<pb n="KR4d0398_WYG_012-15a"/>
為魚肉一二寡妻穉子依草木幸存者兄弟親戚視之<lb/>
不翅路人飢寒困苦藐然不之顧室廬田囿間猶有餘<lb/>
者至設陷穽奪而有之抑又何心哉昔李義府柔而害<lb/>
物史擬之以貓今視斯貓殆有類于世之所謂急義者<lb/>
而豈義府比邪吾故為之說使覽者或有愧焉是亦禆<lb/>
風教之一也<lb/>
　　祭文<lb/>
　　　祭兩浙運使閑邪李公文<lb/>
<pb n="KR4d0398_WYG_012-15b"/>
嗚呼人之云亡詩人孔悲所謂伊人流俗豈知不負天<lb/>
子不負所學有人若斯天民先覺上蠧吾國下螫吾民<lb/>
雖死萬萬奚足稱人吁嗟我公冰清玉潔踐敡四紀險<lb/>
夷一轍我誦所聞更僕靡終姑以目擊印于至公東南<lb/>
斥鹵紓邊裕國公將浙漕姦弊攸革昔者兇豎溪壑無<lb/>
厭民怨入骨貪吻尚饞自公涖止蠲苛除嬈牢盆日增<lb/>
積雪皓皓彼兇之㬥膏血是朘獲一冒禁株逮根連公<lb/>
之賦政仁恕平直有犯者懲無辜者釋二浙之民謂公<lb/>
<pb n="KR4d0398_WYG_012-16a"/>
父兄庶幾憗遺以輔太平康莊未窮濛汜已迫公雖歸<lb/>
全民實踊躃我昔聞公歴事三朝廉不言貧勤不憚勞<lb/>
逮于混一宅牧南土㬥慠是鋤鰥嫠是撫忠于而國孝<lb/>
于而家端介有守悃愊無華恨我與公相見之晩發潜<lb/>
闡幽意深語淺嗚呼我實么麽跡與世疎公獨我知薦<lb/>
我公車匪我求公公實知我以我之迂何施而可杜門<lb/>
掃軌著書立言庶規不朽慰公九原靈車逺邁丹旐翩<lb/>
舉束芻祖道有淚如雨<lb/>
<pb n="KR4d0398_WYG_012-16b"/>
　　　代祭祖龔常卿文<lb/>
嗚呼大父常卿塟以戊午既越十年乃𦵏祖母衙衙石<lb/>
門雲覆五州原起來止樂哉斯邱乙亥季春倐遭大故<lb/>
兵刃隳突無骸不露維我祖隴既固既安亦罹斯酷摧<lb/>
我肺肝時方艱虞倉皇掩骼抔土之恨籲天罔極惟我<lb/>
先父晝惕夜兢改卜未遂齎志九京㷀㷀孤孽實承先<lb/>
志苫塊荒迷罔敢失墜今此仲冬奉襄父靈祖塋未葺<lb/>
局脊靡寧爰卜翼日祗告于墓敬遷祖妣反骨隮祔夷<lb/>
<pb n="KR4d0398_WYG_012-17a"/>
衾孔好𤣥堂暫開魂其歸來以慰我哀<lb/>
　　　代祭叔龔朝奉文<lb/>
嗚呼某以險釁夙遭閔凶生甫十歲父殁異封撫我育<lb/>
我曰惟仲父時異事殊雖煦莫嫗㷀㷀孑立至于成人<lb/>
室弊風雨田荒棘榛考室弗構父葘弗穫每一念至亂<lb/>
我心曲蘇臺留滯轉燭半年豈不懐歸庶復舊氊夫何<lb/>
驛訃報以永訣殮不憑棺摧心傷骨嗚呼叔父神怡氣<lb/>
清脫屣富貴㝠心死生臨絶之言具嚴簡牘謂某克家<lb/>
<pb n="KR4d0398_WYG_012-17b"/>
實靦面目嗟嗟孽子心慮困衡猶恐弗紹以忝所生況<lb/>
兹門緒日就頹靡某之孱懦胡能振起祖考之德仲父<lb/>
之功庶其相之以亢我宗<lb/>
　<lb/>
　<lb/>
　<lb/>
　<lb/>
　佩韋齋集巻十二<lb/>
</p>
<p>
</p>
  </div>
<div>
                <head>佩韋齋集巻十三</head>
    <p>
<pb n="KR4d0398_WYG_013-1a"/>
欽定四庫全書<lb/>
　佩韋齋集巻十三　　　　宋　俞德鄰　撰<lb/>
　　表牋<lb/>
　　　賀郊祀慶成表<hi>以下代黄松岡</hi>
正月始和稱秩元祀昊天成命誕受多方顯閟其孚華<lb/>
夷胥懌<hi>中賀</hi>臣聞報本返始者郊之義親德饗道者天<lb/>
之心故齋戒飭躬而神光之耀谷嚴恭展事而祥露之<lb/>
流壇皆繇精意之上通匪但彌文之特舉以洽百禮曰<lb/>
<pb n="KR4d0398_WYG_013-1b"/>
由一人恭惟陛下聖敬日躋聰明時乂舜齊七政羣后<lb/>
之瑞斯班禹立三年百姓之仁既遂爰諏吉旦丕蕆盛<lb/>
儀金軒駕而黃道之清夷蒼璧陳而紫煙之蓊鬱捷書<lb/>
夕奏霽色朝澄嘉績多于先王宜永綏于九有介福于<lb/>
其王母益侈貺于二儀臣猥玷輔藩親逢熈事雝雝在<lb/>
宫肅肅在廟莫陪周士之秉文赫赫厥聲濯濯厥靈願<lb/>
頌湯孫之殷武<lb/>
　　　謝郊禮慶成肆赦表<lb/>
<pb n="KR4d0398_WYG_013-2a"/>
饗帝于郊率百神而受職配天其澤混四海以為家雨<lb/>
施雲行風移俗易<hi>中謝</hi>臣聞祭而受福繇天意之棐忱<lb/>
赦匪惠奸欲人心之遷善矧當嗣服之始具嚴報本之<lb/>
儀率見祖考休有烈光肆受諸侯之覲亦右文母綏我<lb/>
眉壽更占厥後之昌將侈貺于三靈盍貤恩于九有舉<lb/>
令黔首盡洗丹書恭惟陛下齊聖廣淵嚴恭寅畏内盡<lb/>
志外盡物可告神明車同軌書同文無有逺近博厚髙<lb/>
明之降格煇胞翟閽之靡遺驛馬宵流金雞晨揭滌瑕<lb/>
<pb n="KR4d0398_WYG_013-2b"/>
盪穢想囹圄之遂空敭偉鋪閎編詩書而無愧臣越居<lb/>
近甸親覩寛恩蕩蕩巍巍均囿堯天之大穰穰簡簡益<lb/>
占周歴之綿<lb/>
　　　謝賜新厯表<lb/>
禹立三年爰謹授時之正商畿千里首叨頒朔之榮觀<lb/>
聴聿新布宣惟謹<hi>中謝</hi>恭惟陛下宅中圖大咨牧亮工<lb/>
兢兢業業撫五辰一二日而無曠怡怡愉愉奉太后億<lb/>
萬載以承歡迺課厯於清臺誕賜書于方國以前民用<lb/>
<pb n="KR4d0398_WYG_013-3a"/>
克享天心臣猥玷承流居慙玩歲夙興夜寐懼莫逭于<lb/>
官刑東作西成豈不知于帝力<lb/>
　　　謝賜厯日表<hi>戊辰</hi>
咨牧亮工㑹舜朝之五載以閏成歲授堯厯之四時昭<lb/>
示成書具孚闔境<hi>中謝</hi>恭惟陛下握符御極恊紀叙疇<lb/>
兢業力行率欽天之丕憲怡愉色養致愛日之積忱脩<lb/>
和屢格于年登整暇肆馳于月捷考一元之豐戊凝庶<lb/>
績而撫辰乃嚴頒朔之儀庸正厚生之事臣敢不恪共<lb/>
<pb n="KR4d0398_WYG_013-3b"/>
侯服夙戒民功春近漢畿共迓太平之運星臨吳分尚<lb/>
觀乾度之祥<lb/>
　　　賀生皇子表<hi>戊辰</hi>
龍飛在御利見大人熊夢恊占乃生男子慶闗宗祏歡<lb/>
動埏垓<hi>中賀</hi>洪惟聖宋之初基誕毓僊源之三葉星珠<lb/>
聚緯昭瑞應于戊辰神筴演元復環循于甲子天啟卜<lb/>
世卜年之永世生以似以續之賢前後合符古今鮮儷<lb/>
恭惟陛下小心昭事大德曰生保佑自天受周成之百<lb/>
<pb n="KR4d0398_WYG_013-4a"/>
禄肅雝在廟宜太姒之多男上以承長樂之歡下以慰<lb/>
寰區之望民職有利邦其永孚臣叨領輔藩忻逢盛事<lb/>
告于皇天后土阻陪濟濟之班宜爾聖子神孫更上振<lb/>
振之祝<lb/>
　　　謝生皇子肆赦表<lb/>
履祥甲觀培萬世之丕基渙號端門開八荒之壽域照<lb/>
臨所暨鼓舞攸同<hi>中謝</hi>恭惟陛下祗遹先猷作新聖治<lb/>
大人利見時適際于龍飛男子乃生瑞果符于熊夢載<lb/>
<pb n="KR4d0398_WYG_013-4b"/>
震載夙克類克明日重暈月重輪益炳繼明之照天職<lb/>
覆地職載是推不忍之仁開釋無辜咸中有慶臣躬逢<lb/>
曠蕩職在布宣癃老願觀已喜漢恩之寛大子孫受禄<lb/>
尚歌周室之盈成<lb/>
　　　誕皇孫賀皇帝表<lb/>
運啓鴻圖三極㑹萬年之統謀詒燕翼一家垂數世之<lb/>
仁勢壯本支懽騰率溥<hi>中賀</hi>臣嘗仰察天文之有赫預<lb/>
占國祚之無疆三星為心重暉應太子之象十月建尾<lb/>
<pb n="KR4d0398_WYG_013-5a"/>
有序騐多孫之祥燁然休苻萃于今日恭惟陛下道關<lb/>
百聖澤被羣生卜世卜年統之正者系必逺以似以續<lb/>
源之深者流必長培熈朝葛藟之基敷奕葉猗蘭之秀<lb/>
和薰鶴禁喜溢龍顔臣越在輔畿欣逢盛事告于皇天<lb/>
后土阻陪濟濟之班宜爾聖子神孫更上振振之祝<lb/>
　　　賀皇太子牋<hi>同前</hi>
春宫毓德乆隆燕翼之謀甲觀呈祥茂育龍駒之秀慶<lb/>
關宗社歡動堪輿臣嘗仰察天文俯覘國運心為太子<lb/>
<pb n="KR4d0398_WYG_013-5b"/>
之象暉重適應于三星尾有多孫之占氣運恰臨于十<lb/>
月於昭景貺式對昌辰恭惟殿下粹質天成新功日就<lb/>
左右前後悉皆正習近聖賢出入起居罔不欽喜形君<lb/>
父宜闡乾元之瑞有開震索之祥臣越在輔藩忻逢盛<lb/>
事隃瞻鶴禁雖莫窺射人卜士之儀仰紀鴻休尚當繼<lb/>
聖子神孫之頌<lb/>
　　　聖節進賀禮物表<lb/>
臣某言恭遇云云聖節者伏以中天啓聖式逢華渚之<lb/>
<pb n="KR4d0398_WYG_013-6a"/>
祥近甸承流庸效野人之獻遥伸虎拜俯竭蟻忱恭惟<lb/>
陛下保合太和緝熈純嘏皇穹申眷乃聖乃神乃武乃<lb/>
文大德懋昭得位得禄得名得壽臣叨分菟組欣際虹<lb/>
流結想楓宸阻上三呼之祝將忱芹曝少供萬歲之觴<lb/>
所有禮物别狀進貢<lb/>
　　　蝗不為災謝御筆奬諭表<lb/>
天收飛孽喜登千里之金穰帝念承流特畀九重之奎<lb/>
畫於昭眷奬有靦訓辭竊惟皇家開平治之期侯國闡<lb/>
<pb n="KR4d0398_WYG_013-6b"/>
休祥之證由今揆昔宅牧惟良如劉敞之守鄆城蝗值<lb/>
雨而輒散如趙抃之守青社蝗遇風而退飛有若微臣<lb/>
冒兹近甸惟一意奉宣于聖化愧半期蔑奏于民庸如<lb/>
坻如京喜榖擬登于場圃食苗食節遺蝻間見于田疇<lb/>
方虞種類之蕃滋乃抱黍禾而焦殪妖不勝德知吾皇<lb/>
一念之潜通災反為祥俾闔郡羣生之咸遂僣函秉穗<lb/>
上徹凝旒遽沐温綸曲加褒衮拜手稽首念三生結聖<lb/>
主之知以口語心顧一稔豈愚臣之力肆令吳㑹丕覩<lb/>
<pb n="KR4d0398_WYG_013-7a"/>
堯言兹盖恭遇陛下加惠黔黎如䕶赤子五穀熟而人<lb/>
民育迄銷遺螣之災三階平而風雨時允協維魚之夢<lb/>
迺賜書于方國特加賁于微蹤臣敢不勉竭孤忠對揚<lb/>
休命不書螽蜚已占魯史之有年斯饗羔羊願誦豳詩<lb/>
而稱壽<lb/>
　　　彗星肆赦謝表<lb/>
夙夜畏威覩乾文而加警雷雨作解肆渙汗以維新洽<lb/>
于民心時乃天道恭惟陛下小心昭事大德曰生謹一<lb/>
<pb n="KR4d0398_WYG_013-7b"/>
二日之幾每嚴勑命閱四十年之治宜底措刑仰以觀<lb/>
天惕然垂象丕若成湯之罪已逺過宋景之出言細書<lb/>
十行大賚四海臣叨分近甸亟廣寛恩有嘒明星見雲<lb/>
漢化行之盛安如磐石惟箕翼國壽之祈<lb/>
　　　明堂禮成加食邑謝表<lb/>
紫壇蕆事莫陪顯相之勞黄屋疏恩亦被重封之賜寵<lb/>
踰望外感溢由衷<hi>中謝</hi>伏念臣初乏猷為積叨禄秩頃<lb/>
居田里分常謹于祝釐兹冒節麾心益勤于布澤雖忝<lb/>
<pb n="KR4d0398_WYG_013-8a"/>
松階之末綴阻曕茅屋之祲容不圖商賚之行俾預周<lb/>
行之數兹盖伏遇陛下禮隆並侑視廣同仁祝網去三<lb/>
民庶舉霑于敷錫列爵惟五子男皆得以序升肆令微<lb/>
臣均膺懋渥臣祗承龍綍誓竭駑庸取三百廛邑入已<lb/>
慙于多子制二千石職思何忍于素餐<lb/>
　　　謝賜臘藥表<lb/>
恩畀節麾俯念吳江之冷寵分圭匕欽承漢詔之温獲<lb/>
遂生全冞深感刻<hi>中謝</hi>伏念臣自慙弱植欣際昌時撫<lb/>
<pb n="KR4d0398_WYG_013-8b"/>
字服勞常恐祈寒之怨咨諏曠職凛懐愒日之虞倐冬<lb/>
籥之告遒佩宵衣之垂軫銀合重九天之賚緑綈榮三<lb/>
輔之頒有此<hi>闕</hi>踰若為補塞兹盖恭遇陛下八荒躋壽<lb/>
一視同仁憐臣寒薄之蹤俾霑脂澤閔臣衰遲之景使<lb/>
駐顔華臣敢不勉竭愚衷丕敭聖渥愧匪北門班之近<lb/>
曷稱殊光重拜西山藥之良永酬大德<lb/>
　　　册皇太子妃賀皇帝表<lb/>
天啓燕謀彛倫攸敘朝敷鴻册嘉耦曰妃歡洽寰區慶<lb/>
<pb n="KR4d0398_WYG_013-9a"/>
綿宗祏恭惟陛下帝祉施子國本在家無射亦臨於緝<lb/>
思齊之雝肅其儀不忒懋昭大學之修齊乃眷元良樂<lb/>
求淑女酌熈朝之懿典陞儲壼之徽名乾坤父母之心<lb/>
因親以愛咸恒夫婦之道利正而亨聖謨孔彰邦榮斯<lb/>
慶臣猥叨假守忻睹彌文家人有嚴君始包二南之化<lb/>
震器為長子永開重潤之祥<lb/>
　　　賀皇后箋<hi>同前</hi>
坤極承天既施帝祉震宫立配乃厚人倫典册一新宫<lb/>
<pb n="KR4d0398_WYG_013-9b"/>
闈胥慶恭惟殿下黄裳襲吉彤管凝徽國之本在家將<lb/>
恊恭于寢膳上以風化下宜秩禮于婚姻樂得賢妃式<lb/>
彰婦順侍青規之慈訓維德之行承紫殿之穠華其儀<lb/>
不忒臣叨分郡寄忻際邦榮母道無疆已契含光之象<lb/>
孫謀有永願賡繩蟄之詩<lb/>
　　　賀皇太子箋<hi>同前</hi>
日有重光人倫以正天立厥配王化所基無疆惟休有<lb/>
室大競恭惟殿下狥齊秉粹温故知新闡大學脩齊之<lb/>
<pb n="KR4d0398_WYG_013-10a"/>
章意必誠心必正廸家人威如之吉言有物行有恒載<lb/>
嘉瑜佩之徽誕錫珉雕之册兩儀並貺萬世其昌某叨<lb/>
領輔藩忻逢盛際雞鳴鶴駕益毗問寢之恭魚躍鳶飛<lb/>
願謹造端之始<lb/>
　　　周國公主下嫁禮成賀皇帝表<lb/>
乾父有慶丕篤天婣巽女于歸式彰風化時匪輕于選<lb/>
尚邦永侈于榮懐恭惟陛下經國範民敘彛敷訓有齋<lb/>
貴主早迪教于公宫宜爾好逑俾服休于外館荒周邦<lb/>
<pb n="KR4d0398_WYG_013-10b"/>
之吉壌舉兖國之徽章舅氏如母存爰示因親之愛王<lb/>
姬執婦道聿新歸妹之儀秩禮大昏以祉元吉臣忻聆<lb/>
曠典阻綴賀班令德肅雝動恊襄城之則慶源演迤長<lb/>
留沁水之春<lb/>
　　　賀皇后箋<hi>同前</hi>
后德正倫夙迪關雎之化王姬下嫁式歌唐棣之華築<lb/>
館維新宜家有慶恭惟殿下躬持節儉德著和平坤順<lb/>
承乎天愛偹隆于母道巽索謂之女禮庸飭于婦儀喜<lb/>
<pb n="KR4d0398_WYG_013-11a"/>
溢慈懐吉諧嘉耦錫光順之册迨其吉兮戒含章之粧<lb/>
何彼穠矣臣濫膺郡寄忻際邦榮紫鞚有行百兩翼軒<lb/>
星之送絳河流彩六珈增姊月之輝<lb/>
　　　賀東宫箋<hi>同前</hi>
帝乙歸妹禮重新昏震索謂男愛深同氣仰絳河之流<lb/>
彩想青禁之騰懽恭惟殿下孝謹問安仁先敬長翟車<lb/>
届吉屬新築館之儀鶴駕肅將允助宜家之喜某叨分<lb/>
近屏忻際休期迨其吉兮翕播桃夭之詠式相好矣永<lb/>
<pb n="KR4d0398_WYG_013-11b"/>
聨棣蕚之輝<lb/>
　　　謝知鎮江府兼淮東總領到任表<hi>以下代趙月山</hi>
林樊息影甫畀食祠郡國承流更叨給饟凛寵榮之狎<lb/>
至俯愚陋以難勝伏念臣奮自諸生簡繇先帝際遇兩<lb/>
朝之乆踐敭三紀之餘導㫖中樞無補訏謨之宻除戎<lb/>
外闑曾微攘卻之勞飲河之量既盈負嶽之譏莫逭潜<lb/>
深伏隩政忻鷗鷺之相親昧進偷榮敢覬熊魚之兼得<lb/>
倐承誤渥洊領寓邦亟伸傴偻之忱乃重峙儲之寄顧<lb/>
<pb n="KR4d0398_WYG_013-12a"/>
賢能出守始流福以潤京師必趣辦有才始悉賦以輸<lb/>
函洛有如遲暮曷稱選掄兹盖恭遇陛下治在審官仁<lb/>
先厚下念臣遭逢已乆未忍于棄捐察臣悃愊無華尚<lb/>
咨于牧餫遂令共二靡靳錫三臣敢不祗對龍光勉殫<lb/>
鼯技以農言慰父老當恪布于漢條操贏<hi>闕</hi>佐軍興恐<lb/>
未閑于晏筭<lb/>
　　　謝皇太后表<hi>同前</hi>
茅檐息影甘混跡于漁樵琳館祝釐遽叨榮于牧餫愧<lb/>
<pb n="KR4d0398_WYG_013-12b"/>
深負嶽德極戴天伏念臣猥以迂儒偶逢熈運入則中<lb/>
樞之導㫖出而外闑之脩戎才薄力綿曽微報效器盈<lb/>
量溢秪速顛隮一從畎畝之棲遲分絶雲霄之奮迅詎<lb/>
圖簡畀俯及踦涼懐太守印章已駭郵亭之舊吏給刺<lb/>
史鼔吹俾榮鄉黨之故人雖云恩重而命輕第恐力小<lb/>
而任大盖河潤九里流福當藉于賢能而日費千金轉<lb/>
饟政難于趨辦有如駑鈍曷稱龍光兹盖恭遇陛下正<lb/>
始道尊貽謀仁逺志存巻耳夙知臣下之勤音播思齊<lb/>
<pb n="KR4d0398_WYG_013-13a"/>
克致邦家之御肆令遲暮復被選掄臣敢不勉竭孤忠<lb/>
對揚光命風德化以治郡願希二千石之良制課調以<lb/>
救邊所愧五十條之奏<lb/>
　　　知鎮江府到任謝表<hi>代孟中齋</hi>
遲次西江甫安愚分易符北府倐領誤恩控辭迄閟于<lb/>
俞音黽勉遂秪于賤事伏念臣他無技巧惟有樸忠將<lb/>
軍好武而子能文有慙父教先帝用老而臣尚少亦玷<lb/>
郎潜銜命搶攘之秋承流凋弊之地進既無補退將自<lb/>
<pb n="KR4d0398_WYG_013-13b"/>
修大人飛龍咸覩時乗之六康侯錫馬遽膺書接之三<lb/>
維京口之封疆實浙西之門户民力竭矣謂宜寛之一<lb/>
分江濤𣺌然所當䕶者數處曽是妄庸之品可兼牧御<lb/>
之長蚊負嶽以難勝鵜在梁而弗稱兹盖恭遇陛下昭<lb/>
哉嗣服成乃圖功以予萬億年用乂民而永命其惟二<lb/>
千石爰視邦而選侯遂使孤蹤亦叨異渥臣誓殫駑力<lb/>
仰答龍光齊埭范橋希德人之遺愛韓船祖楫想烈士<lb/>
之英風<lb/>
<pb n="KR4d0398_WYG_013-14a"/>
　　狀<lb/>
　　　辭免知鎮江府申省狀<hi>代趙月山</hi>
祠庭賦禄苟佚餘年潤浦承流洊叨舊職靦寵榮之過<lb/>
盛亟傴避以敷陳伏念某猥以迂儒偶逢熈運入則中<lb/>
樞之導㫖出而外闑之脩戎才薄力綿曽微補報器盈<lb/>
量溢恐速顛隮一從畎畝之棲遲每荷乾坤之覆育詎<lb/>
萌妄想復忝明揚倐仍禁殿之隆名再予輔藩之重地<lb/>
舊愆盡滌新渥有光豈敢控辭以孤簡畀念昔先帝嘗<lb/>
<pb n="KR4d0398_WYG_013-14b"/>
付是邦玩愒半期靡聞于善狀侵尋九載重見于遺氓<lb/>
黔驢技止于一鳴鈆刀理難于再割加以浮家之寖乆<lb/>
兹焉卜築以暫棲雖無負郭二頃之田已有環堵一區<lb/>
之宅昔騎竹而迎者乆相爾汝且拔薤而誨者半就銷<lb/>
磨知識衆則牽掣多疑懼深則瘝曠易胡能罄竭無負<lb/>
布宣而況聰明不及于前時牧御轉難于今日若使小<lb/>
知而大受亦敧弱步于豐扛再三以思無一而可伏望<lb/>
公朝特賜敷奏俯憐真悃特返誤恩姑俾退閒式遂祝<lb/>
<pb n="KR4d0398_WYG_013-15a"/>
釐之願别加遴選用宏植屏之規<lb/>
　　　再辭免知鎮江府申省狀<lb/>
銜恩瘠地亟控忱辭錫命自天莫囬誤渥威不違于咫<lb/>
尺凟敢至于再三伏念某奮自諸生來繇先帝桐鄉是<lb/>
念曽日月之未多桑下何心亦風雨之攸芘混漁樵而<lb/>
爭席饟雞黍以睦鄰逼社日遭田翁僅可誇于新尹坐<lb/>
堂上稱太守終有愧于故山故雖勇棄鷦鷯之棲未必<lb/>
果致蒲蘆之化下車攘臂儻為馮婦之攖求牧與芻秪<lb/>
<pb n="KR4d0398_WYG_013-15b"/>
重距心之罪伏望朝廷亟賜敷奏收回成命改畀時髦<lb/>
戰兢幸免于淵冰赴蹈敢辭于湯火<lb/>
　<lb/>
　<lb/>
　<lb/>
　<lb/>
　<lb/>
　佩韋齋集巻十三<lb/>
</p>
<p>
</p>
  </div>
<div>
                <head>佩韋齋集巻十四</head>
    <p>
<pb n="KR4d0398_WYG_014-1a"/>
欽定四庫全書<lb/>
　佩韋齋集巻十四　　　　宋　俞德鄰　撰<lb/>
　　啓<lb/>
　　　賀王左相啓<hi>代洪損軒</hi>
黄麻播告赤舄來歸嗣皇新繼明化方流于率土左轄<lb/>
頻虚位令喜得于舊儒廟社奠安華夷闓懌竊以天下<lb/>
之安危在相君子之進退以時思昔先朝有如文正資<lb/>
聖耆英之㑹尊賢獨樂之游投竿采藥刻竹灌花逍遥<lb/>
<pb n="KR4d0398_WYG_014-1b"/>
于物外登山涉水臨灘憩石發越于詩章若將終身焉<lb/>
能凂我逮元祐際明良之㑹維潞公總軍國之綱翩然<lb/>
一馬之自西不作二龍之卧洛豈或出或處悉付無心<lb/>
盖時行時止當斷以義矧遺大投艱之際適體元正位<lb/>
之初橋山之弓劍未藏商鼎之鹽梅寡和加以元臣之<lb/>
宻啓力陳端揆之乆虚忍弗副于巖瞻乃尚甘于野遯<lb/>
朋來七日已見天地之心兹惟三公盍共隂陽之理兹<lb/>
盖恭遇某官三朝壽俊四海鉅人篤實輝光極軻書大<lb/>
<pb n="KR4d0398_WYG_014-2a"/>
化之盛脩齊平治悟大學體用之全顧獨巻于經綸寧<lb/>
弗諼于寤寐所謂伊人在彼空谷固為場藿之甘如有<lb/>
用我其為東周夫豈匏𤓰之繫肆膺簡注亟遂登庸第<lb/>
念風塵澒洞之秋此正聖哲馳騖之日必如推車之喻<lb/>
則事功可圖使若乗舟之偏則險夷立判願以十年之<lb/>
涵養衍為萬世之太平庶昔焉憂樂在民不以廟堂之<lb/>
髙江湖之逺而今者仕宦至相可為邦家之光閭里之<lb/>
榮某誤領左符甚慚小草倐聆垣制倍激懦衷讀說命<lb/>
<pb n="KR4d0398_WYG_014-2b"/>
三篇已喜立相而置左續車攻一雅尚看脩政以中興<lb/>
抒賀惟深期望尤切<lb/>
　　　賀禮部馮尚書兼給事中同脩國史啓<lb/>
歸班雍畤總禮容臺紫極丹屏莫重春曹之選黄扉青<lb/>
瑣更嚴夕拜之儀綜國典以裁成品人才而筆削清班<lb/>
峻立顒望具孚恭惟某官四海切心兩儀間氣先生富<lb/>
道德髙壁立萬仭之標本朝盛文章應奎聚五星之瑞<lb/>
召詢國事多識時宜釋筆硯而操化權專綸綍而宣皇<lb/>
<pb n="KR4d0398_WYG_014-3a"/>
澤日上花甎栁遮鈴索慷慨揮毫草承委珮煙駐遊絲<lb/>
從容退食整飭五材而辨器網羅百代以成書凡厥詔<lb/>
令典册之頒皆藉潤色討論之力凌清遡紫世共指于<lb/>
登瀛簮筆持荷祥果闓于筮鼎極縉紳之榮寵被黼扆<lb/>
之簡知聴履上星辰姑踐尚書之武若歲作霖雨倚疇<lb/>
立相之庸某疊組叨榮萬間藉庇貢輸衍裕自慙劉晏<lb/>
之操贏器範端凝祇羨向公之大耐䖍脩箋敬仰匄鑒<lb/>
融<lb/>
<pb n="KR4d0398_WYG_014-3b"/>
　　　賀刑部陳侍郎仍兼宗正卿兼脩史啓<lb/>
執綏殷輅疊組容臺花綬藻衣於赫宗臣之貴紫囊玉<lb/>
佩徃持臬事之平采衆記以定闕文纂帝墳而昭治範<lb/>
絲綸誕布紳紱臚驩恭惟某官揭日脩名照人姱節讀<lb/>
慶元抗疏未多六士之賢擢天聖甲科重奏五雲之瑞<lb/>
懸法星而糾察儀農扈之劇叢八州繡衣仍是壺冰之<lb/>
御史太湖簜節又光卿月之英游使臣既悦于見知僊<lb/>
省更聞于申命螭坳載筆輝聨北極之星辰翠幄談經<lb/>
<pb n="KR4d0398_WYG_014-4a"/>
恩浥清都之雨露屬者殊庭之蕆祀聿先多士而秉文<lb/>
侍威顔于咫尺之間對清問于斯須之際王釐爾成來<lb/>
咨來茹靡不周知君子既見為龍為光遂膺懋簡亟煥<lb/>
設几賜金之寵式圖晝衣空圄之功制禮樂明政刑孰<lb/>
擬此官之清要鎮國家安社稷倚看帝載之奮庸某宻<lb/>
藉庇庥免承牧餫蚉負山而知懼曷免顛隮雀賀厦而<lb/>
相懽更依突兀䖍脩箋敬總匄鑒融<lb/>
　　　賀鮑殿院啓<hi>以下代趙月山</hi>
<pb n="KR4d0398_WYG_014-4b"/>
渙敭宸綍晉副臺端乘白馬伏青蒲謀已禆于帝右立<lb/>
花甎冠黒廌班遂陟于殿中古柏晝寒法星夜烱恭惟<lb/>
某官道方而大德純以精玉壺風露之清偉然忠義金<lb/>
薤琳琅之粹蔚矣文章頃際飛龍盡空凡馬懸衣冠于<lb/>
宣政傳騶哄于大明王仲儀之執奏不移凛如鶻擊吕<lb/>
希哲之辭官未獲已肅象筵歸泰畤以均釐升南臺而<lb/>
執法名髙千古已寒未死之姦諛曉覲九重共指非凡<lb/>
之御史長身骯髒直節崚嶒治平之用忠宣豈拘近制<lb/>
<pb n="KR4d0398_WYG_014-5a"/>
己巳之拜獻簡亦自此官某夙荷軫存況叨覆露鷺鴛<lb/>
簉羽阻瞻天路之泬寥燕雀馳忱永託厦雲之突兀如<lb/>
葵嚮慕未艾敷棻<lb/>
　　　賀陳司諫啓<lb/>
歸班雍畤晉列右坡凌玉清遡紫霄已職親而地近攜<lb/>
皁囊乗白馬知言聴而諌行綸綍誕頒宗社増重恭惟<lb/>
某官脩名揭日姱節照人英華醲郁之詞章上規姚姒<lb/>
深厚粹明之氣象近揖乾淳蚤簡在于淵衷徑歴躋于<lb/>
<pb n="KR4d0398_WYG_014-5b"/>
清選蒼苔紅藥詩吟省直之春皓鶴脩篁景對瀛洲之<lb/>
勝邁唐六絶作宋一經寓規諷于蟋蟀之篇昭模範于<lb/>
螟蛉之誨迄居諫列丕展嘉猷天子以為是諫官以為<lb/>
非昔盖聞于此語君子有所恃小人有所畏今允望于<lb/>
明公某猥以迂疎謬兹牧餫隃聆坦制倍激懦衷朝野<lb/>
兢相驩已信忠賢之得路廟堂知至理尚期風俗之還<lb/>
淳嚮慕渠渠敷陳慺慺<lb/>
　　　賀工部危侍郎兼脩國史啓<lb/>
<pb n="KR4d0398_WYG_014-6a"/>
渙頒天筆晉貳地卿總憲度于清朝霜凝白簡程工能<lb/>
于起部日炫紫囊網羅聞見于一經别白是非于萬世<lb/>
師言允穆泰類朋來恭惟某官履粹行方芒寒色正黄<lb/>
河半空之氣天分素髙瑞巖萬仞之標地靈特異盖嘗<lb/>
以通老諸人而尚友不獨于晦翁一見而屬心徐入脩<lb/>
門立登要路淳夫三昧之講議論格心君謨四諫之除<lb/>
善良吐氣柱下炳一星之耀禁中齊五鳳之飛驄馬重<lb/>
驅甫憶花甎之立雞翹趣侍就繙金匱之藏而豈徒哉<lb/>
<pb n="KR4d0398_WYG_014-6b"/>
其有試矣盖惟明目張膽則必有補于論思亦嘗載筆<lb/>
記言則必不謬于褒貶肆專九範式究三長疇若予工<lb/>
姑掌繕脩之政令若曰太史尚留乆逺之功名某乗傳<lb/>
滯留聴郵鼔舞託萬間之庇厦應免震凌轉一氣之洪<lb/>
鈞更期登用<lb/>
　　　賀太府徐少卿兼侍講啓<lb/>
眷楙中宸班崇外府藻衣花綬聿顓九賦之受藏虎觀<lb/>
雲臺宻侍五經之講貫世稱髙選人羨名流恭惟某官<lb/>
<pb n="KR4d0398_WYG_014-7a"/>
姱節照時脩名揭日清冰出壑寘承露之玉壺古柏參<lb/>
天聳接雲之黛色談笑握南曹之印舂容紬東觀之書<lb/>
謁鄉之典樞機未嘗有過徐岱之陪誦説多所究探姓<lb/>
名深簡于璪旒步武峻躋于金掌仍參儒席邃處經帷<lb/>
盖日月就將有補于緝熈之學則邦國式貢不蠧于玩<lb/>
好之供不然金華勸講之官寧顧木契頒財之事王之<lb/>
圖任共政厥有㫖哉公豈出納有司自此升矣某政縻<lb/>
轉饟敢厠為寮虎鼠不侔愧同宫而列屬燕雀相賀知<lb/>
<pb n="KR4d0398_WYG_014-7b"/>
大厦之落成<lb/>
　　　賀淮閫加寳文學士陞大使啓<lb/>
玉閫懋功璪旒錫命奎圖壁府有華真學士之聨壽甲<lb/>
琱戈益峻大行臺之望使權增重邊隙不開恭惟某官<lb/>
光嶽渾淪隂陽闔闢庾翼之規模制度每出于人杜公<lb/>
之智名勇功孰識其際屬者浩𣺌江濤之日慨然經綸<lb/>
宇宙之思志士于是而屬心武夫聞之而奪氣四伐五<lb/>
伐之不試再命三命之愈崇激天鼔吹照海旌旗自樂<lb/>
<pb n="KR4d0398_WYG_014-8a"/>
雲山之趣白日綺羅盡還景物之華青春花栁十年生<lb/>
聚之熈熈四境謳歌之灝灝帝念勤勞之乆盍此遄歸<lb/>
人言綏附之難問誰可代曷若杖威名之素著使之凝<lb/>
勲績于已成爰陞寳度之清嚴就拊碧油之駿極兒童<lb/>
喜躍士卒懽呼泰華班師共想晉公之事業淮南入相<lb/>
正如德裕之年齡某聳德鳳綸不勝鼇抃散地逾髙枕<lb/>
自賡愁寂之吟一氣轉洪鈞尚軫隠淪之跡<lb/>
　　　賀淮閫邊事撤警啓<lb/>
<pb n="KR4d0398_WYG_014-8b"/>
頃飭一椾僣干六纛江之永矣未吟杭葦之詩心如結<lb/>
兮祇悵懸旌之喻擬乗隙暇洊黷穹明兹者伏聞疆埸<lb/>
戒嚴卒徒賈勇綸巾羽扇宛然蜀壘之指麾雨矢電矛<lb/>
坐使淮氛之清廓耕桑不擾雉堞增崇盖嘗驅馳于天<lb/>
荒地老之時未有談笑致鶴唳風聲之捷兹惟洪伐厥<lb/>
有雄功此盖恭遇某官盖世勲名擎天力量陽開隂闔<lb/>
智獨妙于經綸地負海涵世莫窺其涯涘而又忠義足<lb/>
以激士氣賞罰足以一人心故如令公免胄而來回紇<lb/>
<pb n="KR4d0398_WYG_014-9a"/>
羅拜不待司徒納刃而戰將帥奮呼宜禡祭之弗煩報<lb/>
凱歌之遽作紅樓翠幕未妨月裏之笙簧雪蘂瓊絲還<lb/>
競春遊之車轍此殆真儒之無敵信乎中國之有人李<lb/>
勣治并何俟十餘年之乆贊皇入相無踰五十四之期<lb/>
某竊聴下風亦増壯氣藜牀竹杖自憐遲暮之蹤吹室<lb/>
琴臺空想拊循之暇率脩函賀切匄鈞裁<lb/>
　　　賀㳂江吳制置兼知建康府兼行宫留守啓<lb/>
禀違符采屢隔星躔處隠就閑乆樂漁樵之混遡誠延<lb/>
<pb n="KR4d0398_WYG_014-9b"/>
首莫遑竿牘之脩緬懐麾席之晤承惟有羮牆之想似<lb/>
兹者恭諗龍綸煥寵麟閫宣威壁府奎圖學士炳四時<lb/>
之象玉符金鑰元戎増十乗之雄虎落申嚴鯨波帖息<lb/>
聴下風而増氣知中國之有人恭惟某官學本中庸道<lb/>
存忠恕平生實地恥為流俗之具文景行髙山雅愛前<lb/>
脩之彛矩出則總熊羆之師入而儀鵷鷺之班豹尾屬<lb/>
車方藉中朝之獻納龍旂四牡更資外闑之修攘留臺<lb/>
重居守之權藩岳令布宣之詔韓侯受命而川澤之孔<lb/>
<pb n="KR4d0398_WYG_014-10a"/>
訏召虎來旬而江漢之式辟此盖君子有必勝之效故<lb/>
知仁人全無敵之功幕府雲開邊城燧熄聞俎豆學軍<lb/>
旅聖人殆有為而言說禮樂崇詩書元帥信于是乎取<lb/>
某屬聆坦制倍激懦衷偶縁祠館之叨亟上師垣之謝<lb/>
片帆障日甫踰笠澤之區萬斛乗飈聳聴郵籖之報亟<lb/>
延縁于叢葦徒悵望于前茅燕鴻若相避然鵬鷃異所<lb/>
適耳尚留湖墅阻賀<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>門鼓角旌旗已喜三朝之洗印<lb/>
丹青霖雨第祈一氣之轉鈞<lb/>
<pb n="KR4d0398_WYG_014-10b"/>
　　　通賀鎮江趙徽猷啓<lb/>
渥香丹詔雲麗朱方君子有徽猷式峻寳藏之直賢人<lb/>
當重寄肆増鐵甕之雄惠氣刜劘先聲砊磕恭惟某官<lb/>
天潢疏𣲖涪水鍾英博厚髙明燦星辰而載華嶽聰明<lb/>
精鋭淨冰雪而走雷霆外而坤維井絡之驅馳内而北<lb/>
寺地卿之佐理維時碩望已簡淵衷迨尋桂林梅嶺之<lb/>
遊適際蟻穴鯨波之擾羇旅之孤懸浮寄惟有望風武<lb/>
士之瞋目語難第能作氣公以詩書禮樂之勇見于慷<lb/>
<pb n="KR4d0398_WYG_014-11a"/>
慨感激之時入其阻挫其鋒所向披靡戢乃戈櫜乃矢<lb/>
頓復升平識者愈于是而心屬邊將殆聞之而關口南<lb/>
人不敢叛矣可謂膚功東山以公歸兮盍躋近侍睠惟<lb/>
京口宻拱宸畿萬旅雲屯綏御之方貴審一江天險隄<lb/>
防之事尤嚴少需畫㦸之隃臨盖釋璪旒之憂顧然中<lb/>
原在望一洗諸公富貴之羞則大雅不羣自有忠定登<lb/>
庸之比某誤恩轉饟乆願歸耕偶視邦選侯正有勤于<lb/>
宵旰而攝官承乏乃復假于疎迂蚊負山而已危馬守<lb/>
<pb n="KR4d0398_WYG_014-11b"/>
閭其焉用聳聞命綍喜躍心旌越樽俎代庖人之勞甚<lb/>
慙尸祝封府庫俟將軍之至已告吏民願趣前驅庶安<lb/>
愚分<lb/>
　　　賀寧國文知府啓<lb/>
頃承玉季判縣逺紆虹氣洊示鯉封延首遡誠方悵音<lb/>
徽之間闊發函伸紙乃勤慰諭之綢繆擬返棹之有期<lb/>
將附椾而致謝恭聆新渥起填名藩處三江二浙之間<lb/>
占疊嶂雙溪之勝足便坐笑式俟登庸載惟某官北斗<lb/>
<pb n="KR4d0398_WYG_014-12a"/>
時名西江道派沂公科第非為温飽之圖潞國威名自<lb/>
是經綸之器雖揭日月而行時乎不免然安社稷為悦<lb/>
此亦何心惟蒼生不可無謝公故方伯又求如結輩鶴<lb/>
吟舊帳虎刻新符青林霜日白水秋風姑輟醉翁之詠<lb/>
輕扇涼颸珍簟夏室爰賡謝朓之吟想騎竹之紛迎已<lb/>
鞭蒲之藹譽賢能出守固應潤九里以福京師君相此<lb/>
心或者先一州而後天下某昨叨祠館徃謝維垣進獲<lb/>
覩于得輿殆退幾于折屐駑駘力腐斷無錦覆之恩燕<lb/>
<pb n="KR4d0398_WYG_014-12b"/>
雀情深䖍贄厦成之賀有慙斐帥仰匄照涵<lb/>
　　　賀池州李守改知江州啓<lb/>
簡知漢陛易鎮江城風日似長沙政吟詩于秌浦雲峯<lb/>
對虚榭催作郡于廬山二境爭留一麾増重恭惟某官<lb/>
英英國器挺挺蜀珍力量雄渾奠乾坤而震河嶽精神<lb/>
峻潔淨冰雪而走雷霆門不識于苞苴器甚宜于盤錯<lb/>
雍容佩玉勇辭犀節之榮談笑攜壺雅愛翠微之勝六<lb/>
芭飽桑麻之積四郊樂烽燧之沈紅斾行春自是池陽<lb/>
<pb n="KR4d0398_WYG_014-13a"/>
之難駐朱輪出郭已聞湓浦之紛迎豈伊屹保障之雄<lb/>
或者殆藩垣之選諒無暖席又覩敭綸人之稱丈夫謂<lb/>
植旗旄而羅弓矢公則有令德當銘彛鼎而被弦歌某<lb/>
夙託蘭襟更聨枌社杖藜鳴玉自憐尋壑之形容簮筆<lb/>
持囊尚想朝天之步武<lb/>
　　　賀趙吏侍兼侍讀啓<lb/>
入長吏銓仍陪帝讀持衡聴履喜上逼于星辰坐幄横<lb/>
經更親承于雨露絲綸一播紳紱交懽恭惟某官灑落<lb/>
<pb n="KR4d0398_WYG_014-13b"/>
而忱明直温而𢎞毅德儀金玉維先朝魁傑之儲書法<lb/>
凖繩得聖門謹嚴之體為天下昌言而寤主揭朝廷公<lb/>
道以示人横榻凝嚴總事權于五院峩冠雄劇肅風憲<lb/>
于百僚顧輟象篦勇憑熊軾廉明如廣漢政誇發擿之<lb/>
神寛厚如粹中重領綜銓之寄紫櫜論思之宻勿翠帷<lb/>
講貫之精微金鏡疇勲豈乆淹于識鑒黄扉燮緯將大<lb/>
展于壯猷某共二無庸省三知愧甚擬返身于屠肆誤<lb/>
令導㫖于樞庭渙汗莫回政爾循牆而避泰茅斯拔可<lb/>
<pb n="KR4d0398_WYG_014-14a"/>
勝連茹之思<lb/>
　　　賀陳祕監兼侍立脩注官啓<lb/>
雲擁木天星明柱史考圖書于芸閣世號該通寘筆札<lb/>
于玉階地分清切班迎曉日衣染祥烟恭惟某官髙徹<lb/>
神姿淵源問學讀慶元抗疏未多六士之名擢天聖甲<lb/>
科重奏五雲之瑞脩門快入要路平躋彈劾不避于貴<lb/>
强議論盡依于仁義安世十九章之勁氣未究忠忱鮮<lb/>
于百數輩之福星又為選首賜頒馹詔入綜麟臺上帝<lb/>
<pb n="KR4d0398_WYG_014-14b"/>
羣玉之峯的非人境玉皇香案之吏盍在螭頭緑編素<lb/>
簡之校讐青瑣白雲之㸃檢聖明欽矚英俊具瞻蜀寺<lb/>
紀遊乆憶異僧之木葉海壇留䜟新倚上相之沙堤某<lb/>
夙託蘭襟況依枌䕃屬此及𤓰而需代聳聞連茹以彚<lb/>
征竊比駑駘自抱錦幪之愧第同燕雀永懷厦賀之私<lb/>
　　　賀馮侍郎除右侍郎兼國史啓<lb/>
妙東名儒晉司小宰銀臺批勑早聨豹尾之凝嚴金鏡<lb/>
銓材仍訂麟經之紀載絲綸誕布紳紱交驩恭惟某官<lb/>
<pb n="KR4d0398_WYG_014-15a"/>
四海切心百年大手渾厚粹明之氣象逺邁乾淳英華<lb/>
醲郁之文章上規姚姒步武歴躋于清選姓名素簡于<lb/>
淵衷青瑣白雲親近御筵之曉蒼苔紅藥吟哦省直之<lb/>
春況綜事以訓工皆正身而奉法衡留鑑藻政需韋相<lb/>
之絶倫囊括詞林誰似蕭嵩之脩史肆疇舊德式副親<lb/>
除然元祐諸老之來所期平治今貞元朝士之在盍遂<lb/>
登庸某給饟罔功得輿助喜雲開閶闔阻瞻近侍之荷<lb/>
囊地隔江山貿貢小夫之竿牘<lb/>
<pb n="KR4d0398_WYG_014-15b"/>
　　　賀浙西洪提刑啓<hi>代趙總幹</hi>
含薌出省杖節還鄉紫界宫牆尚憶文昌之新入繡衣<lb/>
霄漢宻奉聖㫖之殊恩此忱被錦而晝行豈但持斧而<lb/>
直指山川改觀枹鼓不鳴恭惟某官腹飽五車眼空四<lb/>
海摶扶搖而直上氣凌九萬里之遙經肯綮之未嘗材<lb/>
裕數千牛之解世謂臧孫之有後天賚伊陟以乂殷金<lb/>
節朱轓有赫詢諏之譽望洪樞玉鉉幾殫毗佐之訏謨<lb/>
迄從微垣郎宿之班來溥京師福星之照埋輪折檻威<lb/>
<pb n="KR4d0398_WYG_014-16a"/>
聲素著于當時露冕褰帷仁化又歌于此日有乗傳過<lb/>
家山之樂無腰銀誇鄉里之矜豈惟畫太古之衣冠真<lb/>
可華使臣之禮樂德如是祥祉如是聿踐前猷獄幾何<lb/>
錢穀幾何佇膺清問某世科有靦選穽空憐祗有時人<lb/>
見誚彦升之子絶無先友肯哀嵇氏之孤獨惟六載之<lb/>
逡巡每託二天之庇䕃一聆坦制倍激懦衷瞻英簜于<lb/>
太湖已喜璪旒之近獻參苓于門下願終藥籠之儲<lb/>
　　　回鎮江蔣教授啓<lb/>
<pb n="KR4d0398_WYG_014-16b"/>
出綍西清横經北固臨雍解褐居然天子之門生樂泮<lb/>
觀旂榮甚諸侯之賔客縉紳欣羨衿佩激昻恭惟某官<lb/>
寳婺鍾英繡川疏潤百篇奧義嘉唐虞樂商周萬古髙<lb/>
名出羲黄過屈宋盖嘗以蔣乂諸人而尚友不獨于髙<lb/>
郢一見而主盟徐入脩門徑游辟海風清翠蹕儼鸞輅<lb/>
之親臨雲集苧袍赫龍光之先被盍居風日不到之地<lb/>
乃領江山第一之邦豈學者方仰如泰山故天意將以<lb/>
為木鐸雩壇詠舞政當曾㸃之暮春宣室懐思倚召賈<lb/>
<pb n="KR4d0398_WYG_014-17a"/>
生于平夜某進非稽古退不通今草福先之碑居慙祖<lb/>
武作同州之佐何有吏能幸親炙于勝流免浮湛于俗<lb/>
輩首䝉緘鯉寵報集鱣才名四十年匪乆氈居之冷俸<lb/>
錢百八索尚希珠掾之憐摧謝臯稽編摩卥瘠<lb/>
　<lb/>
　<lb/>
　<lb/>
　<lb/>
<pb n="KR4d0398_WYG_014-17b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　佩韋齋集巻十四<lb/>
</p>
<p>
</p>
  </div>
<div>
                <head>佩韋齋集巻十五</head>
    <p>
<pb n="KR4d0398_WYG_015-1a"/>
欽定四庫全書<lb/>
　佩韋齋集巻十五　　　　宋　俞德鄰　撰<lb/>
　　啓<lb/>
　　　賀鎮江趙徽猷啓<hi>以下代趙月山</hi>
頃别星軺幾更歲籥榆枋斥鷃自憐騰躍之庳江漢故<lb/>
人坐阻音書之寄每遡風而遐矚嘅挿羽之未能比者<lb/>
恭諗菟刻郡符馬喧童竹寳藏峻直九天之星斗具曕<lb/>
鐵甕承流千里之江山改觀熒煌新渥砊磕先聲恭惟<lb/>
<pb n="KR4d0398_WYG_015-1b"/>
某官趙璧無瑕范珍絶代晉室同時之八達未數知名<lb/>
開元治廣之三人獨髙清節凡其植旂旄而羅弓矢皆<lb/>
可銘彛鼎以被絃歌既銀信之迢遄盍紫荷之入覲何<lb/>
煩匽馬來此慿熊盖内蔽日畿本龍潜之舊府而外雄<lb/>
天塹列虎視之重屯將以礙戎而屏華端藉經文而緯<lb/>
武飽觀多景緩鼓仁風釣歌向月畫角飄江姑詠此邦<lb/>
之佳麗宫鸎囀春漏皷思晝倚攄異日之經綸某夙託<lb/>
蘭襟況依樾䕃兹卜杜陵之宅更居滕國之㕓冷比駑<lb/>
<pb n="KR4d0398_WYG_015-2a"/>
駘曽印追風之武今同燕雀但懐賀厦之私顓擬津亭<lb/>
遙迎棨㦸<lb/>
　　　賀盧戎監兼侍立修注啓<lb/>
龍扆疏恩螭坳侍極犀渠奪日器精武庫之儲青瑣㸃<lb/>
雲班喜御筵之近官繇人重國以儒榮恭惟某官冠冕<lb/>
南州淵源西洛提文章之正印虎鳳蔚然凛節義之大<lb/>
閑冰霜皦若墨未乾于黄甲身已致于青雲蓬山佩玉<lb/>
之舂容粉省握蘭之芬馥紀綱萬務親持北斗之機衡<lb/>
<pb n="KR4d0398_WYG_015-2b"/>
皷吹六經妙演西清之綸綍曉日炫銀花之牓夜星分<lb/>
金燭之光輝頒少府之錡䦨兼溥司存之雨露訓工程<lb/>
作耀神武于遐方紀事繫年昭人文于來世厥惟盛事<lb/>
可謂美官書笏弭彤豈乆起居之伺持囊曵履倚承顧<lb/>
問之榮某轉饟蠙淮馳椾燕厦治財寓法甚慙劉晏之<lb/>
操贏同榜得人益羨向公之大耐<lb/>
　　　賀吕都承正除兵侍啓<lb/>
渙頒天寵晉貳夏卿洪禮有文武之資家風故在公綽<lb/>
<pb n="KR4d0398_WYG_015-3a"/>
專簡稽之任戎政其脩眷懋冕旒信孚臺閣恭惟某官<lb/>
盟傳帶礪勲繼鼎彛識慮甚深晦叔信公輔之器奏疏<lb/>
有體夷簡真宰相之才出則羅弓矢而樹旗旄入則典<lb/>
樞機而陪帷幄持囊簮筆近天顔于咫尺之間偃革銷<lb/>
兵躋世道于升平之盛靖端有守獻納益勤不待滿歲<lb/>
以為真已見用儒之無敵夏官其屬六十倚疇司馬之<lb/>
勲武王有臣三千終藉非熊之助某隃瞻坦制倍激懦<lb/>
衷惟我有臣況是西平之子王陽在位可勝貢禹之歡<lb/>
<pb n="KR4d0398_WYG_015-3b"/>
推賀維深編摩愧淺<lb/>
　　　賀步帥徐節度使總統軍馬啓<hi>代洪損軒</hi>
登壇拜將仗節總戎羽騎旄頭乆肅宸居之衞熊旂犀<lb/>
甲式華戎輅之行雲麗帳轅風清江漢恭惟某官學精<lb/>
八陣勇冠三軍說禮樂崇詩書自是晉軍之謀帥臨約<lb/>
束援枹皷豈徒司馬之忘家馳檄而忠義景從左袒而<lb/>
英雄響應然方略指授已有謝安而性行淑均孰踰向<lb/>
寵疇咨威望恊濟艱難持大將之印而拜軍中統少府<lb/>
<pb n="KR4d0398_WYG_015-4a"/>
之節而行閫外彛尊龍勺鏚斧雕戈愬武古通咸統于<lb/>
𢎞天地鬼神亦相此舉人傒前茅之至師張破竹之威<lb/>
祈父予王爪牙豈轉于恤召武徹我疆土行奏戎公一<lb/>
掃荆楚之氛遂奠邊陲之枕黄河如帶泰山若礪申固<lb/>
舊盟天閑解駟寳校斥鞍未酬洪伐某出山計左乗障<lb/>
才疎甚喜中權之有人竊聴下風而増氣雖不能披堅<lb/>
執銳助成淝水之功尚可刻石磨崖載續浯溪之頌<lb/>
　　　賀常運使除檢正兼户部侍郎啓<lb/>
<pb n="KR4d0398_WYG_015-4b"/>
玉京轉饟黼扆念功<hi>闕</hi>命令之原程期㑹之夥班崇宰<lb/>
士授登耗之書選重地卿陳生聚之術綸綍載敭紳綏<lb/>
稱慶恭惟某官崑岡挺秀瀚海分清力量雄渾軋乾坤<lb/>
而震河嶽精神峻潔淨冰雪而走雷霆依日月于中天<lb/>
凝風霜于憲地朝廷有李勉體貌益尊諸公稱鄭莊貴<lb/>
名日起秉宋代一經之筆裕周官六府之儲肆簡宸衷<lb/>
頫臨京部皇華不逺合使節于東西紅粟相因輸輦車<lb/>
于前後未踰期月盡卬福星爰綱紀于中臺仍輝煌于<lb/>
<pb n="KR4d0398_WYG_015-5a"/>
從槖檢吏姦禆國論豈惟學宰相之方掌邦教擾兆民<lb/>
盖亦古司徒之職兹為清要倚遂燮調某共二無庸省<lb/>
三有靦甚擬返身于屠肆誤令導㫖于樞庭渙汗莫回<lb/>
政爾循牆之避泰茅斯拔可勝連茹之私䖍控柔函仰<lb/>
徼穹鑒<lb/>
　　　上趙憲求易削啓<hi>代皇甫司户</hi>
玉節觀風盡俛首澄清之下珠曹愒日僣歸身坱圠之<lb/>
中非云捨舊以圖新所恃至公而無我盖君子成人之<lb/>
<pb n="KR4d0398_WYG_015-5b"/>
美猶大鈞播物之仁故揫歛于昔者或發達于今而萌<lb/>
蘖于春者或恢台于夏使四時代謝已有後先而一氣<lb/>
氤氲亦分彼此則生意有時而間斷彼物理何自而敷<lb/>
榮是以賢哲之用心每于造化而同軌伏念某粤從少<lb/>
日雅羨前修元晏耽書忍廢傳家之典籍杜嵩嫉世例<lb/>
編任子之春秋既未能軒騰科目之間亦頗欲奮迅功<lb/>
名之際問津宦海發軔祠曹誤䝉皁盖之知俾預青油<lb/>
之畫待以前席多優假之言辭引之後堂使竭陳其議<lb/>
<pb n="KR4d0398_WYG_015-6a"/>
論故判司雖有塵埃之誚而雍州粗銷磑碾之爭當路<lb/>
慷慨以嘘揚廉鎮殷勤而料理然玉川夢破甫傳三道<lb/>
印之封而薦福雷轟空計千本碑之直事類家人之獲<lb/>
契心疑塞馬之認家取期末路之孤危乃際二天之臨<lb/>
照八州風動綉衣儼立于層霄一笑春囬翠幰爭看于<lb/>
京兆詢度既同于原隰生成肯異于町畦著舊主之衣<lb/>
裳妾固憐于薄命被新春之雨露楊豈厄于閏年試執<lb/>
贄以自媒諒轉鈞之靡靳兹盖恭遇某官西江道派北<lb/>
<pb n="KR4d0398_WYG_015-6b"/>
斗時名說禮樂崇詩書世不識周召毛原之貴美教化<lb/>
移風俗人盡誇龔黄召杜之循既増秩而賜金復易麾<lb/>
而予節閭閻訪問山岳動搖鮮于一道之福星今復見<lb/>
矣唐室九人之相業行且過之肆令措大之官謬起兼<lb/>
收之想某投忱直突俟命回皇草福先之碑不近舍于<lb/>
皇甫舉筦庫之士尚永望于趙公<hi>司户宋庾使過薦之已剡發矣宋以煩嘖</hi>
<hi>去吏部却而不納趙憲與稙代宋因干趙易剡</hi>
　　　再上趙憲啓<lb/>
<pb n="KR4d0398_WYG_015-7a"/>
范公攬轡所至望風毛遂處囊洊求脫頴雖恐再瀆則<lb/>
不告或者三語而見知銜袖而前席槀以俟睠言始仕<lb/>
莫重陟明山已垂成豈一簣之虧而廢竹惟既破則數<lb/>
節之解無難今渾沌之竅方開而塞翁之馬遽失非䝉<lb/>
推轂誰許易祊伏念某家本業儒性尤嗜古雖藉簮裳<lb/>
之襲幸免負擔之勞然于詩禮之傳頗有鑚研之志斯<lb/>
未能信漫爾為官豈敢為百八索之希政以償四方志<lb/>
之願飲冰食蘗懼貽門緒之羞翻竹榜梧數陳封内之<lb/>
<pb n="KR4d0398_WYG_015-7b"/>
事迄承廉鎮特上公車照浦明珠方此裙襦之繫倚江<lb/>
枬樹已聞風雨之侵賈誼召而宣室之釐殘司馬歸而<lb/>
梁園之宴徹趕兔于先失獐于後非意所知屠牛值熱<lb/>
賣漿值涼伊分之薄孰云末路乃有二天建節分臺將<lb/>
逺聴而廣眂揮餐輟沐每下士而禮賢試求蟠木之先<lb/>
容庸控躍金之私悃海納無外莛扣輒酬慨然相料理<lb/>
之言真有送吹嘘之意季布百金之諾豈其或渝黄石<lb/>
一編之書要須再至屬者軒輶之直指凛然山嶽之動<lb/>
<pb n="KR4d0398_WYG_015-8a"/>
搖笠澤松江萬頃穩浮于絲纜露壺冰壑八州共仰于<lb/>
繡衣民既熟于寛條士宜歡于庇厦睨趙璧之貴終許<lb/>
易以連城拾宋契之餘當不虚于數齒三熏三沐以謝<lb/>
以祈兹盖恭遇某官漢沛獻之矜莊蘇孺文之方正選<lb/>
輔郡股肱之最特畀皇華尊外臺耳目之權就司臬事<lb/>
澤蒲澄碧廪粟腐紅糓幾何刑獄幾何倚丕承于清問<lb/>
德如是祥祉如是宜施及于下僚肆令厄閏之楊擬作<lb/>
向陽之木某干摩滋懼顒傒維深尚念孤根毋使坐成<lb/>
<pb n="KR4d0398_WYG_015-8b"/>
于歲晚未知寸草若何可報于春暉<lb/>
　　　贄見㳂海陳制置啓<lb/>
詩書元帥笑清鯨海之波筦𣙜下僚乆望龍門之坂幸<lb/>
依光于冀部盍寓敬于殷函呫囁以前隕越于下蓋聞<lb/>
鄞水宻䕶神畿屬兹風濤浩𣺌之時正藉宇宙經綸之<lb/>
手必韓侯受命而後川澤之孔訏必召虎來旬而後江<lb/>
漢之式辟否則屏翰蕃宣之寄曷煩言語侍從之臣帝<lb/>
其念哉圖少寛于宵旰侯誰在矣俾獨䕶于風寒曰有<lb/>
<pb n="KR4d0398_WYG_015-9a"/>
雄規是膺寵命恭惟某官兩儀間氣四海鉅儒處位尊<lb/>
隆凛泰山喬嶽之氣象與人樂易儼光風霽月之襟懐<lb/>
蚤簡在于淵衷徑歴躋于清選逮居諍列益罄忠忱天<lb/>
子以為是諫官以為非直言不諱君子有所恃小人有<lb/>
所畏公道大明已聴履而上星辰宜應圖而作霖雨龍<lb/>
旂載邁犀甲于征琴鶴四時但相隨于詩老江山萬里<lb/>
誇再造于賢侯志士于是而屬心武夫聞之而闗口植<lb/>
旗旄羅弓矢信丈夫用世之所為銘彞鼎被弦歌其盛<lb/>
<pb n="KR4d0398_WYG_015-9b"/>
烈殆公之素有少安玉閫是有衮衣某禀氣寡諧嗜古<lb/>
成癖名教之中自有樂地此外何求富貴不義我如浮<lb/>
雲于世多忤自墮身于枳路旋滯跡于鹽車中坂負轅<lb/>
間遭逢于伯樂冰鄉問道誰歆羨于汙腴幾年覩雙鶚<lb/>
之飛一發難五豝之獲遇合有命得失何心詎圖末路<lb/>
之遲逥乃際二天之臨照吐握待士朝暮拔尤温造處<lb/>
南涯石洪處北涯盡歸羅致樂毅自魏徃劇辛自趙徃<lb/>
爭獻智謀此忱幸㑹之風流忍作無言之桃李第某喜<lb/>
<pb n="KR4d0398_WYG_015-10a"/>
極鳳凰芝草之覩援無蚍蜉蟻子之微縱思脫頴于囊<lb/>
中安得庇身于幕下貿然躍冶式覬轉鈞使客卧下牀<lb/>
儻不下儕于許汜擊賊作露布猶堪自附于脩期<lb/>
　　　上京尹潜尚書啓<hi>代趙總幹</hi>
王國多士半歸京兆之龍門侯幕迂儒擬玷平原之鶚<lb/>
表雖恐再瀆則不告或者三語而見知呫囁以前隕越<lb/>
于下鋪觀徃代有感前修廣漢擿伏發姦庭有缿筩之<lb/>
設張敞召偷補吏境無枹鼔之鳴此具治辦之功真是<lb/>
<pb n="KR4d0398_WYG_015-10b"/>
尹釐之式然至和顔而接士與夫顯善而表賢必特著<lb/>
史册之中于以示詩書之味盖彈壓撿御所以福京師<lb/>
而汲引提衡所以培善類懐哉古道屬我明公伏念某<lb/>
偶掇儒科素無俗韻大癡小㸃固嘗三揖以送窮鑿方<lb/>
規圓終不再拜而乞巧自入古閏州之幕幸逢趙南海<lb/>
之賢首借吹嘘慨相料理第七日竅一雖開渾沌之聰<lb/>
而六月累三未就痀瘘之技淒其四顧誰復二天獨憶<lb/>
曩時來觀上國古謂知已正如此耳方仰羨于明公人<lb/>
<pb n="KR4d0398_WYG_015-11a"/>
于同年亦有情乎早辱私于難弟謾效操蹄之祝靡虞<lb/>
按劍之疑盖亦貿貿而來非敢盻盻而望詎圖檻擲竟<lb/>
免譴呵寗戚之歌鬷蔑之言既許陳其瓌怪匠石之睨<lb/>
伯樂之顧將可望于薦聞顧非近水之樓臺難比成蹊<lb/>
之桃李依然瑟縮自笑覬覦獨聞還贄之盛心雅念成<lb/>
章之小子春風送暖固難隂涸之先秋月揚輝似可嬋<lb/>
娟之共輒齎函而洊貢庶推轂之有期三上書三及門<lb/>
雖愧數干於光範一舉手一投足將遂轉致于青波兹<lb/>
<pb n="KR4d0398_WYG_015-11b"/>
盖恭遇某官廊廟鉅公乾坤間氣山房掌記掊克遂息<lb/>
政不在于吏能希文尹京閒暇自如殆皆本于儒術皇<lb/>
眷已紆于獻納緇衣不倦于招徠肆令江國之下僚隃<lb/>
跂平津之新閣某極知稠疊所恃含𢎞傳圯下之素書<lb/>
儻念子房之再至拊匣中之孤劒應為錢子之長鳴<lb/>
　　　謝潜京尹易削合頴啓<lb/>
蒐材京輦豈無英俊之在門薦士公車誤使疎庸之通<lb/>
籍人云易地我獨有天不然乏鬷蔑之言何以辱文子<lb/>
<pb n="KR4d0398_WYG_015-12a"/>
之舉永懐特達退竊擬圖季布之諾不易于千金魯史<lb/>
之書致嚴于一字矧銀筆品題之帙皆金閨步武之梯<lb/>
詎伊善善之公私為賢賢而易必攬澄清之轡得之素<lb/>
聞故轉坱圠之鈞曽無恡色伏念某一科濩落幾載間<lb/>
關築精舍以讀書乆焉有志棄釣竿而遮日漫爾為官<lb/>
謬䝉當路之知數就下車之避脫身矮屋既為箠楚之<lb/>
辭作記醉鄉又免麴蘖之託遂列饟臺之末掾勇抛鄽<lb/>
榖之故居贈以明珠屡感纒綿之意送之彊箭幾排嘲<lb/>
<pb n="KR4d0398_WYG_015-12b"/>
慠之流然四芧固喜于賦狙而五尾未圖于書馬康衡<lb/>
經學誰歟乃薦于史髙趙壹言談豈料經稱于羊尹過<lb/>
䝉采菲慨許易祊第觀褒衮之華秪重負芒之愧呫呫<lb/>
動喙敢誇詞藻之工碌碌無竒何者才猷之卓若為製<lb/>
錦始稱鑄金兹盖恭遇某官學行軻雄之間政事趙張<lb/>
之上尹惟日卿惟月近聨紫極之光仁如春威如秋式<lb/>
重黄圖之寄倚需燮理每念孤寒謂五九之累惟艱期<lb/>
巳乆矣彼一簣之覆而進時則易然亟開夾袋以疏名<lb/>
<pb n="KR4d0398_WYG_015-13a"/>
俯徇連城之易璧某受知兹昉報德未涯<hi>後闕</hi>
　　　謝孟提刑舉改官親民任使啓<lb/>
翠軺問俗溥潤澤于江臯麟幕抗塵辱吹嘘于天上共<lb/>
喜浮圖之合頴或疑洴澼而取封豈知繇所主以觀臣<lb/>
殆亦與互鄉之潔己盖漢東之國惟隨為大斗南之傑<lb/>
非公其誰頃吟桑梓必敬之詩已起葑菲不遺之想庳<lb/>
飛控地分既隔于層霄暖律回春勢難先于窮谷詎料<lb/>
見夷吾于江左乃能薦司馬于蜀都此忱結習于三生<lb/>
<pb n="KR4d0398_WYG_015-13b"/>
以故遭逢于今日靖思際遇僣効囁嚅伏念某濩落一<lb/>
科間闗半世樹樗廣莫了知規矩之未閑抱甕漢隂不<lb/>
學桔橰之尚巧俯首宦途之寂歴驚心選海之浮湛明<lb/>
月二分幾聴蕪城之柝長江萬里屢尋鍾阜之題獨縁<lb/>
悃愊之無華盡許齒牙之借譽送之彊箭力排嘲慠之<lb/>
流贈以明珠多寓纒綿之意然狙賦四芧而謾喜馬書<lb/>
五尾而未圖詎料霄立之繡衣乃予旦評之華衮是雖<lb/>
僥倖亦是機縁許允為吏部而薦鄉髦定國見翁歸而<lb/>
<pb n="KR4d0398_WYG_015-14a"/>
屬邑子今孺文部内能幾故人而沛公里中僅一騎士<lb/>
忍靳湘東三品之録獨遺水北一士之寒待之以國士<lb/>
待之以衆人世固難于知已生我者父母成我者夫子<lb/>
將何如其感恩第觀褒拂之過情深覺回皇而失次踵<lb/>
常途之役役顧慚履行之端方尋墜緒之茫茫何有文<lb/>
詞之典雅縱使為宰何所取材兹盖恭遇某官道塞盖<lb/>
輿家傳帶礪孟軻取義而養氣至大至剛中庸脩身以<lb/>
尊賢不流不倚己藹平反之譽益躬吐握之勤肆俾踦<lb/>
<pb n="KR4d0398_WYG_015-14b"/>
涼謬叨坱圠某受知最厚圖報未涯敢援辦香敬為之<lb/>
辭以為一飯無忘之祝心乎愛主每肩不負臨賀之私<lb/>
資以事師保無或叛昌黎之理渠渠控謝慺慺敷陳<lb/>
　　　謝洪尚書舉陞陟啓<lb/>
驥伏鹽車方遷延于中坂鶚飛雲路獲比擬于平原共<lb/>
驚罔象之得珠豈識當時之推轂䖍脩謝語祗控夙心<lb/>
盖自年少蛾術之時已慕一世龍門之盛有如先正相<lb/>
我穆陵正色立朝豺狼狐貍自相吞噬憲言愍世蛟龍<lb/>
<pb n="KR4d0398_WYG_015-15a"/>
虎鳳蔚矣躍蟠劙重隂而昭白日之光障百川以迴狂<lb/>
瀾之倒乃若四輕之一疏尤為千古之罕聞生不同時<lb/>
徒抱執鞭之願世有令德獨忻故笏之存自依冀部之<lb/>
天乆羨狄公之籠然豚蹄徃祝悉皆有望于豐年而蟲<lb/>
臂可為誰敢容心于造物詎圖特達乃送吹嘘此真出<lb/>
大賢之門是宜為知己者用伏念某嗜古成癖禀氣寡<lb/>
諧抱甕灌園常笑桔橰之尚巧引帆繫軛未煩粻糗以<lb/>
送窮一從枳路之僨車竟返柴門而掃迹夜沁菜根之<lb/>
<pb n="KR4d0398_WYG_015-15b"/>
苦曉參糓種之仁友朋多訝其濶疎公卿亦為之羅致<lb/>
念濂溪始仕尚難清獻之見知而法曹既歸或者坡翁<lb/>
之稱賞忍不自力遂使終身勇辭處士鄽榖之居謾學<lb/>
膠鬲魚鹽之隠是匪固窮竊君子之譽政恐詭遇貽識<lb/>
者之羞敢意大儒克勤小物棘闈刈楚方免誚于冬烘<lb/>
黍谷嘘枯俾頓回于生意第觀褒衮滋重負芒木訥自<lb/>
憐顧謂性姿之爽闓錦囊乆蠧何有詞藻之滂葩縱使<lb/>
字一同之氓未必致十竒之化豈相馬在牝驪之外故<lb/>
<pb n="KR4d0398_WYG_015-16a"/>
好龍姑貌似之求兹盖恭遇某官四海儒宗兩朝耆俊<lb/>
持衡留藻鑑昔已領于縉紳衛甲綴朱綅兹盖勞于藩<lb/>
翰行歸宰路預闢平津肆令么麽之蹤亦預搜延之数<lb/>
某敢不益礪廉隅之節多讀聖賢之書寂歴家聲雖乆<lb/>
慚于獻簡淵源師友尚無負于盤洲國士自期墨卿難<lb/>
盡<lb/>
　　　代上平章啓<lb/>
囿身鑛鑄十年悉藉于轉鈞蛻跡庾塵一旦更希于續<lb/>
<pb n="KR4d0398_WYG_015-16b"/>
食盖以生匠石之園伯樂之廏初豈有寗戚之歌鬷蔑<lb/>
之言呫囁以前隕越于下因思際遇每重激昂當疇昔<lb/>
游泳之初政開慶搶攘之日一丁未拔六士甚危假設<lb/>
教之舟梁為藏姦之機穽絃歌夜輟襟佩晨稀思皇多<lb/>
士翼翼厥猶雖願生于周服我瞻四方蹙蹙靡騁誰寔<lb/>
秉于國均天佑昌時國資元老几几歸東之赤舄卷巻<lb/>
好善之緇衣春風嘘拂于牆槐惠澤滂沱于沼璧飛騰<lb/>
有便坱圠無垠于時杜陵短窄之夫已入狄籠蒐儲之<lb/>
<pb n="KR4d0398_WYG_015-17a"/>
數況抗塵廪廥兹已幸于踐更而垂䕃雲霄又俾逃于<lb/>
瘝曠雖黍律不遺于窮谷而葵心忍負于太陽伏念某<lb/>
相匪甲壬分無庚癸送窮不去早諳太學之虀鹽乞巧<lb/>
無文謾設外庭之𤓰果秋冷荷衫之露夜凄芹泮之風<lb/>
方憐坐客之無氈俄竊閒曹之薄俸星明天庾恪恭共<lb/>
囷窌之儲雲掩泉臺悽惻增糟糠之感襚無鮮服琴有<lb/>
斷絃故家迥隔于千山碎累更過于百指然宋人刻楮<lb/>
功巳費于三年而痀瘘絫丸技未成于六月癡騃類守<lb/>
<pb n="KR4d0398_WYG_015-17b"/>
株之子僥覦羞筭甕之夫儻非皈命于上台誰念沈蹤<lb/>
于下土僣陳卑悃晉瀆邃清兹盖恭遇某官為五百年<lb/>
天地間生之英衍十四聖社稷太平之福立太師立太<lb/>
傅躬勤吐哺之三今文子今文孫夢協扶天之再方斂<lb/>
神功于下宰益為俊乂之旁招肆令七十家筦庫之微<lb/>
願預八百人除吏之數籲天摧謝蹐地囘皇皦皦瑚<lb/>
器來光玉繩固無取碔砆之碌碌漂漂天雨興憐土偶<lb/>
尚永依夏屋之渠渠因謝及祈既兢且惕<lb/>
<pb n="KR4d0398_WYG_015-18a"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4d0398_WYG_015-18b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　佩韋齋集巻十五<lb/>
</p>
<p>
</p>
  </div>
<div>
                <head>佩韋齋集卷十六</head>
    <p>
<pb n="KR4d0398_WYG_016-1a"/>
欽定四庫全書<lb/>
　佩韋齋集卷十六　　　　宋　俞德鄰　撰<lb/>
　　劄子<lb/>
　　　囬淮閫李大使賀生辰劄子<lb/>
簸箕挹斗自憐竒蹇之蹤寘璧饋飱倐拜便蕃之錫禮<lb/>
勤意度感厚愧深載念揆初禮無慶比興言罔極詩重<lb/>
報思矧伊汎梗之餘曷記垂弧之始兹盖某官髙風邁<lb/>
古盛德好謙于同年有情素憶四海九州之識憐小人<lb/>
<pb n="KR4d0398_WYG_016-1b"/>
生歲不知六身二首之為故特畀于多儀以寵光其莫<lb/>
景拍洪厓肩挹浮邱袂相期汗漫之遊觀晉堂桂聴禹<lb/>
門雷申固慈恩之好第某仰承眷軫俯揣分涯頌紀朱<lb/>
綅自是魯侯之事史誇銀信政催李相之歸敢以衰遲<lb/>
辱此倒置而況駢珍之下逮尤非齫齦之宜䝉巻錦既<lb/>
懼于不恭循牆莫知其所避姑從斟酌少答劬歈六十<lb/>
二三人乆已悵心情之别萬有千歲壽還以贄昌熾之<lb/>
祈<lb/>
<pb n="KR4d0398_WYG_016-2a"/>
　　　答臺郡賀生辰劄子<lb/>
誦白傅六十三之詩頭雖未雪贈魯侯萬有千之頌壽<lb/>
俾如岡顧此衰遲誰歟奬予兹盖某官髙情邁古盛德<lb/>
蘇枯憐絳縣之老人已泥塗之乆辱笑昌黎之薄命獨<lb/>
牛斗之不神故侈多儀以光初度第某方切劬勞之念<lb/>
敢叨餽問之勤返璧受飱姑俾安于辭拜借書沽酒誓<lb/>
不擾于公私率控謝箋尚徼原鑒<lb/>
　　　送物賀汪守易鎮潭州劄子<lb/>
<pb n="KR4d0398_WYG_016-2b"/>
九陛疏恩三湘易鎮為千里之師居一州之表共服蕃<lb/>
條總三軍之事理所部之甿式遄帥節甚擬順下風而<lb/>
贄賀聳聞歴吉日以于征以平時臭味之同念此際飛<lb/>
潜之隔卧車當道既莫遂于遮留載酒出屠盍敬脩于<lb/>
祖餞永懐真率敬撙繁彞輒縁薦藻之共庸寓班荆之<lb/>
意中年惜别況無東山絲竹之娛對雨有懐尚寄南紀<lb/>
風濤之詠共為依戀等兾監融<lb/>
　　　元正賀宫使趙制置劄子<lb/>
<pb n="KR4d0398_WYG_016-3a"/>
寳鼎雲生又見衣冠之元㑹琳宫晝永不妨杖屨之春<lb/>
遊與國咸休自天錫羨恭惟某官襟期光霽德性沖和<lb/>
白石清泉飽適廬山之趣輕風細雨歸吟洛水之濱優<lb/>
游祝宣室之釐蕭散執化人之袂歲逢翼軫更新元祐<lb/>
之渾儀星耀階符丕衍太平之昌歴某依光鐵甕需寵<lb/>
銅符農告余及春願服西疇之事人望公如歲毋乆東<lb/>
山之留抒賀維深名言愧淺<lb/>
　　　元正賀平章劄子<hi>己巳</hi>
<pb n="KR4d0398_WYG_016-3b"/>
歲躔翼軫憶新元祐之渾儀星耀階符重睹太平之昌<lb/>
歴維天篤棐與國咸休恭惟某官德偹中和功參髙厚<lb/>
輔賛乾龍之化雨施雲行開拓泰象之亨隂消陽長東<lb/>
風應占而入律瑞霙先臘以灑郊邊鄙無虞清晝喜車<lb/>
書之混室家胥慶豐年歌黍稌之多期三百六旬之閒<lb/>
萃千載一時之盛玳簾寳扇又看元㑹之威儀赤紱繡<lb/>
裳有永上公之燮理某叨恩鴻播需寵菟符雖瞻槐路<lb/>
以馳心阻奉椒盤而稱壽畫雞紀旦但占正歲之初辰<lb/>
<pb n="KR4d0398_WYG_016-4a"/>
瘐馬視春尚兾明年之終惠<lb/>
　　　元正賀淮閫劄子<lb/>
漢陛珍圖之貢歲展皇儀廣陵沛節之遊春移相閤兩<lb/>
儀錫羨一氣轉鈞恭惟某官德偹中和功參髙厚平山<lb/>
楊栁幾歌䦨檻之倚空昌觀瓊花賸賞烟霄之舞雪明<lb/>
月普二分之照春風藹千里之吟太華旋師平蔡邁晉<lb/>
公之烈淮南入相歸朝正德裕之年某蚤望鈞閎僥需<lb/>
郡紱<hi>闕</hi>
<pb n="KR4d0398_WYG_016-4b"/>
　　　元正回汪守送物劄子<lb/>
青規轉律聖朝頒太史之元畫㦸凝薌書殿輟侍臣之<lb/>
武倚乗泰長入賛乾行某鐵甕依光藜林負疾屠蘇送<lb/>
煖政哦荆國之詞珠繡翻光忽拜坡僊之餽得非所稱<lb/>
感不盖慙<lb/>
　　　元正答送本府官劄子<lb/>
寳鼎露臺元日祝南山之壽縹壺紅斾春風増北府之<lb/>
雄酒宜酌于獸尊班徑歸于豹尾某瞻言新歴真是陳<lb/>
<pb n="KR4d0398_WYG_016-5a"/>
人心事恐蹉跎但憶歲虵之詠微摯出舂磨愧無龍兔<lb/>
之珍匪曰報瓊尚祈采鑒<lb/>
　　　元正府官免徃復劄子<lb/>
星轉銀霄歲新玉歴縹壺紅斾巳班北府之春白玉青<lb/>
蓮倚和南軒之詠二州爭衍一札召黄某懼枉謙撝坐<lb/>
稽晉賀帥脩箋敬䖍匄鑒融<lb/>
　　　答董總幹袖啓求薦劄子<lb/>
龍頟策勲永懐壯氣馬蹄隠耳倐畀雄文未能推轂以<lb/>
<pb n="KR4d0398_WYG_016-5b"/>
効勤所願驅車而徃謝偶值橐艾懐鍼之後遂稽盍簮<lb/>
望履之期愧汗涊而未乾誨墨歘其洊至劬歈已甚嘘<lb/>
送奚辭顧念羅雀之門寂無行跡縱擬搜鶚之薦安有<lb/>
味言儻遽評于先談恐遂貽于諾責尚圖宛委庶答勤<lb/>
渠亟爾還珠惠存委鑒<lb/>
　　　答壽詞不受劄子<lb/>
揚箕挹斗自憐韓子之生辰換羽移宫聳聴周郎之度<lb/>
曲義昭與梓光耀垂弧第蓼莪之感方深豈虀臼之詞<lb/>
<pb n="KR4d0398_WYG_016-6a"/>
敢辱麝煤雖費鯨錦難留沽酒借書願不使公私之擾<lb/>
據龜食蛤尚相期汗漫之遊<lb/>
　　　回郭漕使元正送物劄子<lb/>
頃脩報牘因賀得輿橐艾養疴徒悵娟娟之隔循牆避<lb/>
命竟疎忞忞之傳近祗拜于誤恩將敬陳于謝悃星龍<lb/>
改次筩鳳布和冰壑露壺益烱文儒之譽繩橋火井載<lb/>
騰壯士之歡擬于頌椒剪綵之辰併贄出綍予環之慶<lb/>
詎圖謙牧俯記履端惠以金玉之音飾其固陋寵以盤<lb/>
<pb n="KR4d0398_WYG_016-6b"/>
籠之餽慰此寂寥顔厚先施禮幾倒置某拜嘉肅袵佩<lb/>
惠書紳柏酒藜牀自笑逺方之滯火城珂繖願催元日<lb/>
之朝謹飭柔椾尚祈原鑒<lb/>
　　　回王安撫賀正劄子<lb/>
風生翠輦更新閶闔之朝儀日麗隼旟行牧江淮之都<lb/>
㑹于時為泰何福不升恭惟某官炯炯清冰熈熈和氣<lb/>
厭看九衢之曉車馬縱横歸遊三徑之春田園舒嘯方<lb/>
紀頌椒之瑞又聞騎竹之迎某燕賀未遑魚緘先辱詠<lb/>
<pb n="KR4d0398_WYG_016-7a"/>
楚岸愁寂之句何有要津尋洛濱真率之盟尚瞻英榘<lb/>
　　　回元正寄居賀劄子<lb/>
金鑪玉佩隃瞻天上之曉雲燠館涼臺端勝人間之春<lb/>
色履端于始泰道其亨某懼枉謙勤坐稽晉賀憶元祐<lb/>
渾儀之製已是循環開太平昌厯之期但觀召綍<lb/>
　　　回汪守賀正劄子<lb/>
東風閶闔千官肅冠劍之朝北固樓臺兩岸喜旌旗之<lb/>
遶優優布政湛湛受釐某幸託滕㕓又班堯厯擬贄履<lb/>
<pb n="KR4d0398_WYG_016-7b"/>
端之慶恐勤晉接之私三徑及春秪願田園之適八荒<lb/>
開壽第祈霖雨之濡<lb/>
　　　元正送物總卿劄子<lb/>
銅儀轉朔歲逢翼軫之躔玉節饟邊春滿江淮之境倚<lb/>
乗泰長入賛乾行某幸託受㕓又逢班厯散地逾髙枕<lb/>
空驚梅栁之新佳節喜故人庸表磨舂之摯<lb/>
　　　冬至送物郡守劄子<lb/>
黄鍾應律妙轉微陽紫槖殿藩肇迎亞歲乗此袴襦之<lb/>
<pb n="KR4d0398_WYG_016-8a"/>
燠誕膺綸綍之温某竊庇二天瞻言七日為民所載㑹<lb/>
看君子之得輿其意已疏輒效野人之獻炙<lb/>
　　　冬至總所免徃復劄子<lb/>
緹室候陽璧連日月繡衣給饟春滿江淮茂迎挺荔之<lb/>
祥即輅持荷之寵某受㕓甚幸賀厦惟共屬此負薪未<lb/>
諧頌履帥修箋敬仰匄鑒存<lb/>
　　　冬至回寄居劄子<lb/>
日測周圭又添宫日雲書魯觀同望鄉雲盍伸獻履之<lb/>
<pb n="KR4d0398_WYG_016-8b"/>
恭庸贄得輿之慶某偶因沈痼莫遂奔趨天涯相親徒<lb/>
嘅杖藜之阻洛濱趣覲第瞻出綍之温<lb/>
　　　冬至回都統免徃復劄子<lb/>
繡線舒紋喜添宫日鳴笳需愷暖動江雲對黄鍾鳳律<lb/>
之和迓金印龍旂之錫某偶兹抱恙莫遂羣趨帥此申<lb/>
聞尚祈丙亮<lb/>
　　　賀雪與郡守劄子<lb/>
一陽啓候三白開先落屑回飈式應瓣薌之禱遺蝗入<lb/>
<pb n="KR4d0398_WYG_016-9a"/>
地預占岐麥之祥纊挾三軍袴歌千里某雖云羸卧亦<lb/>
倍忻愉病眼眩花空想城頭之初日暗忩鳴葉阻陪堂<lb/>
上之聚星帥控賀箋仰祈原鑒<lb/>
　　疏榜<lb/>
　　　鎮江路羅漢寺募縁建水陸堂疏<lb/>
澤心水陸會度三千法界衆生京口塘塠山號五百應<lb/>
真教院選勝地演法雲祕典建講堂遵天監遺規一十<lb/>
一經論總宣明億萬億輪回俱解脫奈龜毛兔角雖收<lb/>
<pb n="KR4d0398_WYG_016-9b"/>
拾于屢年而蚊睫蟭窠難經營于一旦羯麽陀苦辛注<lb/>
疏大檀越歡喜捐貲阿難尊者有地安身焦面鬼王聞<lb/>
齋現相選甚㝠陽六道同生兠率諸天何須西京纔遇<lb/>
英公豈但大覺方逢濟老有住相布施不住相布施共<lb/>
成一段良縁見在佛證明未來佛證明定獲三生福報<lb/>
　　　鎮江天慶觀化脩造疏<lb/>
紫極舊宫從古號稱福地青溪道士秪今暫作主人日<lb/>
月閱歴之既深風雨震凌之不免大殿數條柱螘蠧蟲<lb/>
<pb n="KR4d0398_WYG_016-10a"/>
侵脩廊十餘間桷摧瓦腐闖然風馬雲車之下惕若霓<lb/>
裳羽袖之羞非慿有力檀那怎成無麵䬪飥肯心齊發<lb/>
好事立成瓊館在人間會見規撫宏麗丹臺注仙籍管<lb/>
教福壽延長<lb/>
　　　南高峯烟霞山清脩院化縁疏<lb/>
金仙出西竺國挈日月以照三塗寳刹倚南高峯斂烟<lb/>
霞而分萬壑號為福地著在圖經曩因刼火惔焚頓使<lb/>
宗風寂寞幾年價雖收龜毛兔角一旦裏難葺蚊睫蟭<lb/>
<pb n="KR4d0398_WYG_016-10b"/>
窠黄面老子若來有地也無棲泊處白水真人肯出成<lb/>
功只在刹那間何愁風雨震凌竚看樓臺突兀見施樂<lb/>
施重興千歲道場今生來生定獲諸天福報<hi>寺繫十歲和尚道場</hi>
　　　鎮江妙善尼寺化縁疏<lb/>
世尊㓜名釋達闡秘法鷲嶺峯頭妙善即是觀音現精<lb/>
藍鶴林門裏幾載竭經營之力一朝皆煨燼之餘門前<lb/>
空有翠竹黄花堂上没了蒲團禪板佛到也無棲泊處<lb/>
比丘尼那裏安身人來肯結喜懽縁都料匠纔堪下手<lb/>
<pb n="KR4d0398_WYG_016-11a"/>
敬攜短疏徧叩英檀敢云慧力攝慳但要堅心辦事捐<lb/>
金指囷處處逢多寳如來擊鼓鳴鐘世世祝萬年天子<lb/>
良因立就福報有歸<lb/>
　　　趙庵化縁疏<lb/>
寳玦青珊瑚乆沈埋于荆棘黄庭丹篆字擬蒐訪于蓬<lb/>
萊須得好處安身乃可堅心辦道雖誅茅結屋胸中賸<lb/>
有規模而指廪捐金世上未逢豪傑僣<hi>原闕</hi>
<pb n="KR4d0398_WYG_016-12a"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
五城十二樓縹𣺌玉京之上八萬四千巻森羅寳藏之<lb/>
<pb n="KR4d0398_WYG_016-12b"/>
中出風雨外而了無震凌歴歲月深而何煩苴葺既未<lb/>
脫離塵世暫兹汎掃祖庭霞珮霓裳四方雲集玉函蘂<lb/>
笈萬古珍藏真館須要常新法輪豈容不轉共成勝事<lb/>
廣結善縁損壊處逐旋抽添在在相逢檀越關捩子尋<lb/>
常撥動人人都是回仙待騎鯨為汗漫之遊當化鶴致<lb/>
來歸之謝<lb/>
　　　鎮江還京門外修街疏<lb/>
還京門外五里街衢西津渡頭幾人車馬要便南來北<lb/>
<pb n="KR4d0398_WYG_016-13a"/>
徃奈何東缺西傾星行似擿填索塗雨濘盡拖泥帶水<lb/>
要尋持地菩薩整頓坦平須得多寳如來歡喜布施況<lb/>
城内一新鋪砌則是中盍趂圓成若蹉此日機縁亦是<lb/>
他年話靶伐石埏土家家肯破慳囊泛浙逾淮步步管<lb/>
踏寔地是名好事莫問前程<lb/>
　　　鶴林禪寺塑金剛榜<lb/>
精藍整肅全慿門外兩金剛法相圓成須籍世間多寳<lb/>
佛縱是黄泥具體可無白水通神兹盖恭遇檀越某官<lb/>
<pb n="KR4d0398_WYG_016-13b"/>
現宰官身修菩薩行凡聨玉而共事皆隨佛以下生特<lb/>
發肯心同捐淨帑不待逢人勸化便成立地規模開口<lb/>
喫十方瞋目捍外道擎拳不打笑面持杵要破慳囊此<lb/>
皆歡喜結縁以故咄嗟辦事見施樂施裝嚴不壊之身<lb/>
今生來生受用無邊之福<lb/>
　　　無錫富安鄉化城庵行者募縁披剃疏<lb/>
野狐說禪空自搖頭擺尾生龜脫殻纔免將骨褁皮儻<lb/>
非衆信結縁那得一佛出世入㕓持鉢捧水磨刀待剗<lb/>
<pb n="KR4d0398_WYG_016-14a"/>
頭上淨光光方認得生前赤灑灑有住相布施無住相<lb/>
布施共裝箇不哭孩兒見在佛證明未來佛證明都教<lb/>
作大富長者是名福報斷不虚拘<lb/>
　<lb/>
　<lb/>
　<lb/>
　<lb/>
　<lb/>
<pb n="KR4d0398_WYG_016-14b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　佩韋齋巻十六<lb/>
</p>
<p>
</p>
  </div>
<div>
                <head>佩韋齋集卷十七</head>
    <p>
<pb n="KR4d0398_WYG_017-1a"/>
欽定四庫全書<lb/>
　佩韋齋集卷十七　　　　宋　俞德鄰　撰<lb/>
　　輯聞<lb/>
堯舜之臣禹稷契臯陶益皆有大功德于民者也禹受<lb/>
禪為夏載祀四百契之後生湯革夏為殷載祀六百后<lb/>
稷之後生武王革殷為周載祀八百天之報侈矣臯陶<lb/>
與益疑皆若是可也然益之後生始皇混一四海不過<lb/>
二世臯陶之後雖英六蓼春秋之世楚成大心滅六公<lb/>
<pb n="KR4d0398_WYG_017-1b"/>
子歸生滅蓼至漢九江英布先黥而王後叛而夷視益<lb/>
又不逮焉何哉豈益焚山澤不免戕物之命淑問如臯<lb/>
陶雖曰惟明克允而刑實傷人之具不然造物者何嗇<lb/>
于此二臣之後也嗚呼為臯陶尚爾而況不為臯陶者<lb/>
乎<lb/>
漢自元帝至平帝禍亂皆起于宦官外戚然召之者實<lb/>
宣帝也𢎞恭石顯以明法進宣帝用之則宦官之禍始<lb/>
于宣帝矣許史衰有王氏王氏衰有丁傅丁傅衰莽繼<lb/>
<pb n="KR4d0398_WYG_017-2a"/>
之則外戚之禍始于宣帝矣東萊吕公謂宣帝雖中興<lb/>
之君實基禍之主有以夫<lb/>
曹操以鬼蜮之智挾天子弑伏后勦皇子戮貴人害孔<lb/>
融殺崔琰誅荀彧禮樂征伐出其手者十九年傳至丕<lb/>
卒移漢鼎操疑得志于地下矣然自操肇謀迄于國亡<lb/>
五六十載間實與司馬氏相終始方懿辭操辟操之志<lb/>
猶未暴也而其心已不下于操未幾握魏政殺楚王彪<lb/>
置諸王公于鄴至再世受遺父子祖孫相繼秉國師廢<lb/>
<pb n="KR4d0398_WYG_017-2b"/>
齊王昭弑高貴鄉公不三四年易魏為晉視操之脅制<lb/>
漢室殆有甚焉恢恢天網如此世之懐姦孕逆竊窺人<lb/>
宗社者安知無典午氏之踵其後邪<lb/>
司馬懿為魏上將征伐四克遂隂蓄不臣之志及師昭<lb/>
廢二主弑一君卒移魏祚然未再世稱兵相屠惠帝昏<lb/>
愚食餅中毒懐愍身為降虜行酒執盖萬世有餘恥既<lb/>
而中原板蕩宗廟焚没雖元帝再造而石馬犧牛之䜟<lb/>
晉已非復典午氏矣自武至愍僅四帝都洛陽僅五十<lb/>
<pb n="KR4d0398_WYG_017-3a"/>
二年中間亂離屈辱前古所罕見亂臣賊子亦何所利<lb/>
而為之乎<lb/>
王莽女為漢平帝后莽簒漢强欲嫁之后不從楊堅女<lb/>
為周宣帝后堅有異志后憤惋形于辭色及堅受禪欲<lb/>
奪后志后亦不許天理民彞雖婦人女子有不能自泯<lb/>
者而其父乃甘心焉賢不肖之相去何大相逺哉<lb/>
古婦人書疏徃來之儀史不詳見曹操卞夫人與楊太<lb/>
尉夫人袁氏書云卞頓首及楊夫人答書乃云彪袁氏<lb/>
<pb n="KR4d0398_WYG_017-3b"/>
頓首頓首豈以卑答尊遂冠夫之名于某氏之上耶<lb/>
漢桓帝朝陳蕃薦徐穉等五處士皆屢徴不起帝欲圖<lb/>
姜肱之形肱卧闇室卒不使畫工見之他時竇憲薦楊<lb/>
喬徴之及朝帝愛其才貌欲使尚主喬固辭至不食而<lb/>
卒是亦可以亷頑立懦矣<lb/>
李宻王世充皆受學于徐文逺及宻起兵使文逺坐南<lb/>
面備弟子禮拜之及文逺見世充乃輒先拜或云君倨<lb/>
宻而下王公何也答曰宻君子能受酈生之揖世充小<lb/>
<pb n="KR4d0398_WYG_017-4a"/>
人無容故人義相時而動可也乃知李宻之待故人能<lb/>
謙下如是君子之稱非溢美也<lb/>
戰國策秦王欲見頓弱頓弱曰臣之義不參拜王能使<lb/>
臣無拜即可矣不即不見也乃知參拜之禮於古為重<lb/>
蔡文姬云臣父言割𨽻字八分取二分割李篆二分取<lb/>
八分故名八分張懐瓘云本楷字漸若人字分散故名<lb/>
八分杜詩倉頡鳥跡既茫昧字體變化如浮雲陳倉石<lb/>
鼔又已訛大小二篆生八分盖八分必由大小二篆而<lb/>
<pb n="KR4d0398_WYG_017-4b"/>
出正如文姬之言若但類楷字而分散非古也<lb/>
梁元帝時有荆州放生亭碑載藝文類聚則放生非始<lb/>
于唐也<lb/>
醯釋名苦酒即醋也魏名臣奏曰今官販苦酒與百姓<lb/>
爭錐刀之利則官司鬻醋見于魏初<lb/>
士大夫飭身修行固不求後世之知然行同乎古人而<lb/>
名不聞于後世亦尚論者之所深惜也齊大飢黔敖為<lb/>
食于路以待餓者而食之有餓者蒙袂輯屨貿貿然來<lb/>
<pb n="KR4d0398_WYG_017-5a"/>
黔敖左奉食右執飲曰嗟來食揚其目而視之曰予唯<lb/>
不食嗟來之食以至于斯也從而謝焉終不食而死充<lb/>
其介夷齊之流也而氏名無傳焉可嘅也已爰旌目事<lb/>
亦與蒙袂輯屨者同乃託列子以顯其亦有幸不幸耶<lb/>
漢髙祖經營之初招亡納叛既定天下則崇節義以礪<lb/>
風俗盖知以馬上得之不可以馬上治之也赦季布斬<lb/>
丁公所以教天下之為人臣者然鄭君嘗事項籍籍死<lb/>
屬漢髙祖悉令籍諸臣名籍鄭君獨不奉詔此正節義<lb/>
<pb n="KR4d0398_WYG_017-5b"/>
之士髙祖乃盡拜名籍者為大夫而逐鄭君何其戾也<lb/>
史稱髙祖豁達大度吾于此不無遺憾矣唐世系載鄭<lb/>
君名榮大司農當時盖其後云<lb/>
楊寳當哀平之世隠居教授及王莽居攝與兩龔蔣詡<lb/>
俱被徴遂逃遁不知所之光武髙其節建武中遣公車<lb/>
徴詣闕老病不至卒其家其後震生秉秉生賜賜生彪<lb/>
四世太尉德業相繼為東都顯族胡廣六世祖剛清髙<lb/>
有志節王莽居攝剛亦解衣冠懸府門而去亡命交趾<lb/>
<pb n="KR4d0398_WYG_017-6a"/>
隠于屠肆之間後廣仕漢位公台者三十餘年歴事六<lb/>
帝是皆潜隠不耀所以覃後昆之慶如此蘇子曰國之<lb/>
將興必有世德之臣厚施而不食其報故其子孫能與<lb/>
守文太平之主共饗天下之福盖造物報施之理誠然<lb/>
不誣也<lb/>
老學庵筆記戴虞少崔言傅子駿云洪範無偏無黨王<lb/>
道蕩蕩無黨無偏王道平平無反無側王道正直㑹其<lb/>
有極歸其有極八句盖古帝王相傳以為大訓至曰皇<lb/>
<pb n="KR4d0398_WYG_017-6b"/>
極之敷言乃箕子語<lb/>
秦始皇併吞六國執敲朴以鞭笞天下威震四海欲帝<lb/>
萬世其志大矣然即位之年甲寅漢髙帝生焉越十五<lb/>
年己巳項籍又生焉始皇南巡會稽髙帝時年二十有<lb/>
七項籍纔十二三耳已有取而代之之意造化倚伏黙<lb/>
寓於㝠㝠之間嘻可畏哉<lb/>
司馬公著資治通鑑垂萬世法獨以魏接漢統疑蜀先<lb/>
主非中山靖王之後至諸葛亮伐魏皆以入寇書此不<lb/>
<pb n="KR4d0398_WYG_017-7a"/>
可曉周小宗伯掌三族之别以辨親疎秦置宗正漢因<lb/>
之以敘九族平帝更名宗伯五年又于郡國置宗師以<lb/>
糾皇室親族世氏後漢置宗正卿掌序録王國嫡庶之<lb/>
次與宗室親屬近逺安有漢室尚存而𤣥德敢冒中山<lb/>
靖王之後者孔明一代偉人且生于漢世安有不知𤣥<lb/>
德而輕于以身許之者況操丕之姦雄使𤣥德而冒靖<lb/>
王之𦙍其訐之亦乆矣顧豈待後人議之邪晉史自帝<lb/>
魏後賢合更張世無魯連子千載徒悲傷文公此詩其<lb/>
<pb n="KR4d0398_WYG_017-7b"/>
意微矣<lb/>
蜀譙周問杜瓊曰春秋䜟謂代漢者當塗高而周徴君<lb/>
羣以為魏者何也瓊答曰魏闕名也當塗而高聖人取<lb/>
類言爾周因曰古者名官職不言曹自漢以來吏言屬<lb/>
曹卒言侍曹此殆天意也其後譙周縁瓊言遂曰春秋<lb/>
傳著晉穆侯名太子曰仇弟曰成師師服曰異哉君之<lb/>
名子也嘉耦曰妃怨耦曰仇今君名太子曰仇弟曰成<lb/>
師始兆亂矣其後果如服言及漢靈帝名二子曰史侯<lb/>
<pb n="KR4d0398_WYG_017-8a"/>
董侯既立為帝皆廢為諸侯與師服言相似也先主諱<lb/>
備其訓具也嗣主名禪其訓授也如言劉已具矣當授<lb/>
與人也後景耀五年宫中大樹無故自折周深憂之無<lb/>
所與言乃書柱衆而大期之㑹具而授若復何言釋曰<lb/>
曹者衆也魏者大也衆而大天下其當會也言蜀之將<lb/>
歸于魏也蜀果亡悉如周言予以辭考之周不過因杜<lb/>
瓊之辭而推廣之殊無意義然而卒騐者豈瓊亦有黙<lb/>
授之者邪雖然以新造之蜀先主崩武侯薨禪以闇弱<lb/>
<pb n="KR4d0398_WYG_017-8b"/>
之資而又惑于閹豎使無此䜟其能與魏爭乎<lb/>
三輔黄圖載秦漢宫室苑囿甚備顔師古漢書新註多<lb/>
取焉然不載作者名氏唐藝文志有三輔黄圖一巻列<lb/>
地理類之首亦不著何人作也其間多用應劭漢書集<lb/>
解劭後漢建安時人至魏人如淳注漢書復引此圖以<lb/>
為據故苗昌言以為漢魏間人所作今考此書其載治<lb/>
所云漢光武之後扶風出治槐里馮翊出治髙陵于神<lb/>
明臺云魏文帝徙銅盤盤折聲聞數十里書載光武漢<lb/>
<pb n="KR4d0398_WYG_017-9a"/>
文帝真漢魏間人作也<lb/>
先儒謂五代之君周世宗為上唐明宗次之至謂作史<lb/>
欲起自梁之丁夘訖于周之己未止書甲子不具建年<lb/>
其意亦微矣<lb/>
真廟時有百姓爭財以狀投匭輒比上德為桀紂比奏<lb/>
御上令宫人録所訴事付有司施行而匿其狀曰百姓<lb/>
意在爭財其實無他若併其狀付有司非惟所訴之事<lb/>
不得而直必先案其指斥乗輿之罪愚民無知亦可憐<lb/>
<pb n="KR4d0398_WYG_017-9b"/>
也書曰小人怨汝詈汝則皇自敬德真廟有焉<lb/>
仁宗一日問饔人折米幾分對曰折六分訝其太過㫖<lb/>
折五分次日供進偶暴下歎曰習使然也㫖如舊一日<lb/>
大官進膳飯有沙石上含之宻示嬪御曰慎勿語人又<lb/>
一日思荔枝有司奏供已盡近侍曰市有鬻者上曰不<lb/>
可來歲恐增上供之數又一夕思燒羊頭近侍乞宣取<lb/>
上曰不可今次宣取後必泛殺以備暴殄無窮矣其儉<lb/>
德如此<lb/>
<pb n="KR4d0398_WYG_017-10a"/>
嘉祐中韓緯以司門郎中出知潁州時京西大飢韓振<lb/>
濟有方郡人賴以全活因揭榜鄰竟諭以救恤之意使<lb/>
來就食鄰竟之民襁負而至者不可勝數倉廪既竭又<lb/>
乏寛閒之居以處之因感疾疫死者相枕藉韓亦以疾<lb/>
亡其秋郡一士人夢召至隂府治韓司門振濟獄士人<lb/>
乞假治後事及覺得疾旬日而卒振濟本仁者用心務<lb/>
廣其聲而實不至尚罹隂責乃若老羸轉乎溝壑壯者<lb/>
散而之四方而君之倉廪實府庫充有司莫以告者詎<lb/>
<pb n="KR4d0398_WYG_017-10b"/>
獨見赦于㝠㝠之間邪<lb/>
昌陵初即位誓不殺大臣不殺功臣不殺諫臣折三矢<lb/>
藏之太廟俾子孫世守之徽宗北狩懼祖訓之失墜也<lb/>
以黄中單親書之遣内侍曹勛間道歸國付之思陵子<lb/>
孫罔敢踰越周家忠厚未必過之<lb/>
東坡一字仲和洗玉池銘末云仲和甫銘之維以識德<lb/>
仲和甫僕也僕蘇軾子瞻也<lb/>
朱文公解周易參同契而曰鄒訢釋多不曉其義聞之<lb/>
<pb n="KR4d0398_WYG_017-11a"/>
先輩謂鄒本春秋邾子之國朱其後也樂記讀訢為熹<lb/>
謂之鄒訢實文公姓名也司馬公在洛一日衣深衣散<lb/>
步過康節天津之居語謁者曰程秀才康節出肅則公<lb/>
也怪而問其故公笑曰司馬氏非出程伯休父乎文公<lb/>
或亦本諸此<lb/>
元豐五年廷試進士有暨陶者臚唱乆不應上顧左右<lb/>
蘇丞相云恐當呼訖吳有暨豔造營府之論恐其後也<lb/>
上命以訖音呼之果出應問其里曰崇安人上顧蘇曰<lb/>
<pb n="KR4d0398_WYG_017-11b"/>
亦吳人也<lb/>
蘇丞相頌嘗曰宋所以太平一百三十年而内外無患<lb/>
者宗室戚里不預政后妃王姬無私謁公族世禄之家<lb/>
無驕陵而守禮法至神廟招駙馬不許升行此尤足以<lb/>
風勵天下矣<lb/>
韓非子載師曠鼓琴事雖幾于誕然或者有之余里人<lb/>
郭楚望以善琴名淳景間一日郡守資政趙公招飲雁<lb/>
浥閣月夜鼔一再行有物似魚非魚跳躍于池中者數<lb/>
<pb n="KR4d0398_WYG_017-12a"/>
四守怪之莫測也他日復鼔前操復跳躍如故明日涸<lb/>
池水索之得無射律琯盖沈埋歲乆適鼓亦無射調聲<lb/>
應氣求故如此然亦竒矣<lb/>
上官有忌用正五九月者凡數説或謂宋以火德王寅<lb/>
午戌火在人臣當避之若然則近代之戒殊非古制然<lb/>
以木德王者不聞避亥夘未以金德王者不聞避巳酉<lb/>
丑何也或謂臣為商商屬金寅午戍屬火火能尅金故<lb/>
避之然則歲日時支干之屬火者亦當避邪何忌乎寅<lb/>
<pb n="KR4d0398_WYG_017-12b"/>
午戍月而已也或謂正月為少陽用事萬物發生五月<lb/>
為太陽用事萬物長養九月為太隂用事萬物肅殺當<lb/>
萬物推移之時以此月舉事多忌尤不可曉惟竇苹唐<lb/>
詩音訓髙祖紀註曰正五九三月不行死刑且引釋氏<lb/>
智論為天帝釋以大寳鏡照四大神洲每月一移察人<lb/>
善惡正五九月照南贍部洲故此三月省刑脩善今之<lb/>
州郡此三月不支羊肉錢先儒遂以正五九不上官政<lb/>
沿襲唐家故事案漢張敞曰為山陽太守奏曰臣以地<lb/>
<pb n="KR4d0398_WYG_017-13a"/>
節三年九月視事又漢朔方太守碑曰延熹四年九月<lb/>
乙酉詔書遷衙令五年正月到官則兩漢以前未嘗忌<lb/>
此三月疑若真始于唐者及讀齊書髙洋謀簒魏其臣<lb/>
宋景業言宜以仲夏受禪或曰正月不可入官犯之終<lb/>
于其位景業曰王為天子無復下期豈得不終其位則<lb/>
此忌自魏已有之又非始于唐也然唐獨孤及集有舒<lb/>
州到任表云九月到州訖則唐人亦有不忌九月者又<lb/>
何邪今之厯書多本于唐一行禪師于此三月亦多禮<lb/>
<pb n="KR4d0398_WYG_017-13b"/>
上吉日是知未嘗顓忌也<lb/>
鄒陽賦曰清者為酒濁者為醴清者聖明濁者愚騃故<lb/>
魏人廋語亦曰清者聖濁者賢而徐邈又有頗復中聖<lb/>
人之說然皇甫嵩作醉鄉日月曰凡酒以色清味重而<lb/>
飴者為聖色濁如今而味醉且苦者為賢色黑而酸醨<lb/>
者為愚又以家醪糯觴醉人為君子以家醪黍觴醉人<lb/>
者為中庸以巷醪麴觴醉人者為小人則酒之品目又<lb/>
不止於聖賢矣<lb/>
<pb n="KR4d0398_WYG_017-14a"/>
杜子美詩曰人生幾何春有夏不放香醪如蜜甜退之<lb/>
亦曰一尊春酒甘若飴丈人此樂無人知後世遂以唐<lb/>
人好飲甜酒然考退之詩又自有酒味冷冽之語而樂<lb/>
天曰甘露太甜非正味醴泉雖潔不妨馨又曰户大嫌<lb/>
甜酒才髙笑小詩又曰揭甕聞時香酷烈封缾貯後味<lb/>
甘辛則甘辛苦烈乃酒味之至佳者唐賢與今人之好<lb/>
大抵相類所謂至于口天下期于易牙者蜜餳之喻不<lb/>
過取其醇釅而已<lb/>
<pb n="KR4d0398_WYG_017-14b"/>
典論漢孝靈末年百司湎酒一斗直千文楊松玠談藪<lb/>
記北齊盧道語長安酒錢斗價三百唐食貨志德宗建<lb/>
中三年禁民酤以佐軍費置肆釀酒斛收直三千斛直<lb/>
三千是史識酒價之貴也白樂天與劉夢得閒飲詩曰<lb/>
共把十千沽一斗相看七十欠三年李白詩金罍清酒<lb/>
價十千王維詩新豐美酒斗十千崔國輔詩與沽一斗<lb/>
酒恰用十千錢許渾詩十千沽酒留君醉權德輿詩十<lb/>
千斗酒不知貴陸龜蒙詩若得奉君讙十千沽一斗抑<lb/>
<pb n="KR4d0398_WYG_017-15a"/>
何酒價之不廉如此先儒或謂此乃詩人寓言不過取<lb/>
曹子建樂府中語予以諸賢詩考之似皆摭當時之實<lb/>
非寓言比然杜少陵詩街頭酒價常苦貴坊外酒徒稀<lb/>
醉眠速宜相就飲一斗恰有三百青銅錢三百一斗少<lb/>
陵猶以為貴而諸賢皆以一斗十千為詠又何貴賤懸<lb/>
絶如此<lb/>
蔡邕為漢名臣而無後雖有女傳業而賢者傷之後讀<lb/>
漢史謂獻帝遷都長安董卓賓客欲尊卓比太公稱尚<lb/>
<pb n="KR4d0398_WYG_017-15b"/>
父邕以為宜須關東平定然後議之至邕集中乃有薦<lb/>
董卓表謂卓功參周霍而止于三事無異于衆宜以為<lb/>
相國位在太傅上劍履上殿入朝不趨則異時卓為相<lb/>
國正邕之所啟也豈以是而獲戾㝠㝠者歟鄧攸亦晉<lb/>
之賢者世謂天道無知使鄧伯道無兒然考之晉史攸<lb/>
遭賊欲全兄子遂棄己子其子追及縛于道傍夫追而<lb/>
不及尚當憐之追及矣而縛于道傍其絶滅天理甚矣<lb/>
天之不祚伯道亦豈以是歟<lb/>
<pb n="KR4d0398_WYG_017-16a"/>
古語云知人固未易未易之中又有甚難者然孔子曰<lb/>
視其所以觀其所由察其所安人焉廋哉人焉廋哉又<lb/>
曰逺使之而觀其忠近使之而觀其敬煩使之而觀其<lb/>
能卒然問焉而觀其智急與之期而觀其信委之以財<lb/>
而觀其行告之以危而觀其節醉之以酒而觀其則雜<lb/>
之以處而觀其色九徴至人不肖得矣合二者而觀人<lb/>
亦可以知其槩也已<lb/>
律禁殺牛不知始何代南史梁傅昭性篤謹子婦嘗得<lb/>
<pb n="KR4d0398_WYG_017-16b"/>
家餉牛肉以進昭召其子曰食之則犯法告之則不可<lb/>
取而埋之疑殺牛之禁自梁始案曲禮天子以犧牛諸<lb/>
侯以肥牛大夫以索牛則古者天子諸侯大夫皆以牛<lb/>
祭也王制又曰祭天地之牛角繭栗宗廟之牛角握賓<lb/>
客之牛角尺則不特用于祭祀而賓客燕饗亦或用之<lb/>
雖未見用于士庶人之家然易稱東鄰殺牛不如西鄰<lb/>
之禴祭泛言東鄰則又似不專主于天子諸侯大夫者<lb/>
徃徃祭祀賓客或可通用至于諸侯無故不殺牛苟無<lb/>
<pb n="KR4d0398_WYG_017-17a"/>
故諸侯亦不敢殺也古人犯禮甚于犯法正不待明著<lb/>
之律令也東漢第五倫為會稽太守俗多淫祀民常以<lb/>
牛祭神倫到官移書屬縣曉告百姓巫祝有妄屠牛者<lb/>
吏輒行罰則殺牛有罰自東漢已然矣要知服田力穡<lb/>
牛實有功于主人者禁而勿殺亦仁人君子之用心也<lb/>
燧人氏鑚火至周四時變國火盖春取榆栁之火夏取<lb/>
棗杏之火一歲而易火者五疑若多事及觀洪範五行<lb/>
傳乃知古人改火關于時政火性炎上者也老則愈烈<lb/>
<pb n="KR4d0398_WYG_017-17b"/>
于是遇物輒然若新火性柔青光烱烱乃無忽勝速熾<lb/>
之患縱使延燎亦易撲滅是則古人鑚燧改火之意也<lb/>
唐人詩日暮漢宫傳蠟燭青烟散入五侯家不過為節<lb/>
物之戲玩耳<lb/>
　<lb/>
　<lb/>
　<lb/>
　佩韋齋集巻十七<lb/>
</p>
<p>
</p>
  </div>
<div>
                <head>佩韋齋集巻十八</head>
    <p>
<pb n="KR4d0398_WYG_018-1a"/>
欽定四庫全書<lb/>
　佩韋齋集巻十八　　　　宋　俞德鄰　撰<lb/>
　　輯聞<lb/>
韓退之聴頴師琴詩摸寫形容之妙疑專於譽頴者然<lb/>
于篇末曰推手遽止之濕衣淚滂滂頴乎爾誠能無以<lb/>
冰炭置我腸其不足于頴多矣太學聴琴序則曰有一<lb/>
儒生抱琴而來歴階而升坐于尊俎之旁鼓有虞氏之<lb/>
南風賡之以文王宣父之操優游怡愉廣厚髙明追三<lb/>
<pb n="KR4d0398_WYG_018-1b"/>
代之遺音想舞雩之詠歎及莫而退皆充然若有所得<lb/>
也何嘗有推手遽止之之意合詩與序而觀其去取較<lb/>
然抑又知琴者本以陶寫性情而冰炭我腸使淚滂而<lb/>
衣濕殆非琴之正也<lb/>
陶淵明止酒詩盖不得已而欲止于酒止猶綿蠻黄鳥<lb/>
止于丘隅之止非禁止之止也居止城邑生止高䕃步<lb/>
止蓽門味止園葵懽止稚子皆止其所止也而平生乃<lb/>
不能止于酒焉暮止則寢不安晨止則起不能日日欲<lb/>
<pb n="KR4d0398_WYG_018-2a"/>
止之則榮衛不理是豈溷世全身之道哉今覺止酒為<lb/>
善雖止扶桑涘可也又何獨止扶桑涘哉雖千萬祀亦<lb/>
可也其㫖如此東坡追和乃云微疴坐杯酌止酒則瘳<lb/>
矣從今東坡室不立杜康祀是果淵明之意邪<lb/>
張司業節婦吟君知妾有夫贈妾雙明珠感君纒綿意<lb/>
繫在羅裙襦妾家髙樓連苑起良人執㦸明光裡知君<lb/>
用心如日月事夫誓擬同生死還君明珠雙淚垂曷不<lb/>
相逢未嫁時禮男女授受不親婦人移天理不應受他<lb/>
<pb n="KR4d0398_WYG_018-2b"/>
人之贈今受明珠而繫襦還明珠而垂淚其愧于秋胡<lb/>
之妻多矣尚得謂之節婦乎<lb/>
東坡秦穆公墓詩槖泉在城東墓在城西無百步乃知<lb/>
昔未有此泉秦人以泉識公墓昔公生不誅孟明豈有<lb/>
死之日而忍用其良乃知三子殉公意亦如齊之二子<lb/>
從田横古人感一飯尚能殺其身今人不復見此等乃<lb/>
以所見疑古人古人不可望今人益可傷及居海外和<lb/>
淵明詠三良詩則云此生太山重忽作鴻毛遺三子死<lb/>
<pb n="KR4d0398_WYG_018-3a"/>
一言所死良已微賢哉晏平仲事君不以私我豈犬馬<lb/>
哉從君求盖帷殺身固有道大節要不虧君為社稷死<lb/>
我則同其歸顧命有治亂臣子得從違魏顆真孝愛三<lb/>
良安足希仕宦豈不榮有時纒憂悲所以靖節翁服此<lb/>
黔婁衣與前詩意若大戾雖老成之見與少年異然可<lb/>
以死可以無死皆事君立身之大義所謂道並行而不<lb/>
相悖也<lb/>
卷耳夫行役于外其室家憫其勤勞而作也正與汝墳<lb/>
<pb n="KR4d0398_WYG_018-3b"/>
殷其雷之意同故曰嗟我懐人曰我馬瘏矣我僕痡矣<lb/>
人曰我懐馬曰我馬僕曰我僕豈后妃之言臣下哉説<lb/>
者承小序之誤故遷就而為之辭耳<lb/>
采葛懼讒也一日不見而如三月三秋之隔其疑畏若<lb/>
太過者然武安去咸陽七里而應侯之譛已行董仲舒<lb/>
遷膠西相而幾不免于禍之及姦鋒中人瞬息間事此<lb/>
詩人所以深懼也<lb/>
小弁鹿斯之奔喻太子被放而去也奔宜亟而反跂跂<lb/>
<pb n="KR4d0398_WYG_018-4a"/>
然者不忍去也何不忍哉雉之雊也尚求其雌王豈不<lb/>
念后乎木之壊也尚疾無枝王豈不念太子乎吾之憂<lb/>
如此王寧莫之知乎此人子之至孝不敢以無天理人<lb/>
心者量其親也<lb/>
四牡五章四章皆言王事靡盬而末章獨無之盖王事<lb/>
畢而歸也故曰將母來諗以養親之志而來告于君也<lb/>
不然將驅馳之不暇而暇遂其私乎於此詩可以見臣<lb/>
子之心矣<lb/>
<pb n="KR4d0398_WYG_018-4b"/>
狡童序謂刺鄭忽而作諸家皆祖其說惟岷隠戴氏謂<lb/>
山有扶蘇指狡童為在朝之小人今此詩不當以為昭<lb/>
公意當時必有用事如董賢者彼狡童耳子與之狎乃<lb/>
不與我言子雖不我與我維子之故至不能食不能餐<lb/>
子獨不察我乎詳味此說則子正指昭公而狡童則指<lb/>
用事者也世子忽年既長矣帥師救鄭再卻齊侯之昏<lb/>
不可以為童子況忽非有大罪者國人特閔其微弱無<lb/>
忠良為之助耳詩人主文而譎諫安有斥其君為狡童<lb/>
<pb n="KR4d0398_WYG_018-5a"/>
而聖人録之者褰裳之詩亦然子惠思我言昭公而思<lb/>
我我則褰裳而涉溱子不我思豈無他人但不忍狂童<lb/>
之亂政耳亦非斥其君為狂童也<lb/>
無衣由大夫言之則美武公由聖人言之武公之罪大<lb/>
矣武公自負彊大不請命于天子乃使其大夫風天子<lb/>
之使而取之其志何如也豈曰無衣自詭以盛彊也不<lb/>
如子之衣是以敵己者相視也衣者天子之衣豈使臣<lb/>
之衣哉七命曰侯伯之服六命曰子男之服變六言七<lb/>
<pb n="KR4d0398_WYG_018-5b"/>
非武公之謙辭也岷隠謂外示彊大中實欿然真情發<lb/>
見不可揜也當是時晉猶未甚彊非得天子命服不可<lb/>
乆安故七命六命皆可恃以為安且吉安且順也然以<lb/>
左氏傳及史証考之則周之失亦甚矣平王二十六年<lb/>
晉昭侯封季弟成師于曲沃諸侯專封而王不之問一<lb/>
失也三十二年潘父弑昭侯欲納成師王又不問二失<lb/>
也四十七年曲沃莊公弑晉孝侯而王又不問三失也<lb/>
桓王二年曲沃莊伯攻晉王不能討反使尹氏武氏助<lb/>
<pb n="KR4d0398_WYG_018-6a"/>
之及曲沃叛王始命虢伐曲沃立晉哀侯四失也十三<lb/>
年曲沃武公弑晉小子侯王雖不能即討明年命虢仲<lb/>
立晉哀侯之弟緡又明年虢仲芮伯梁伯荀侯賈伯伐<lb/>
曲沃王綱若少振矣至是武公簒晉僖王受賂乃命之<lb/>
為諸侯五失也禮樂征伐移于諸侯降于大夫竊于陪<lb/>
臣陵夷至此周其能乆乎君子于無衣之詩可以知周<lb/>
之終于不競矣<lb/>
黍離一詩元城劉氏曰人之情于憂樂之事初遇之則<lb/>
<pb n="KR4d0398_WYG_018-6b"/>
其心變焉次則微變乆則安之矣至于君子忠厚之情<lb/>
則不然其行役徃來固非一見也初見稷之苗矣又見<lb/>
稷之穗矣又見稷之實矣感嘅之意終始如一不少變<lb/>
而愈深此則詩人所以為忠厚也噫予于是而重有感<lb/>
矣然黍離王國之詩降而為風自季札觀樂已然非夫<lb/>
子删詩而降之也<lb/>
簡兮之詩衛之賢以萬舞為恥君子陽陽周之賢以執<lb/>
簧執翿為樂均一棄賢也然賢者有恥心則國猶可為<lb/>
<pb n="KR4d0398_WYG_018-7a"/>
也賢者而樂于執簧執翿則國非其國矣周之事尚忍<lb/>
言哉<lb/>
式㣲黎之臣子作也當是時衛之君與其夫人並為淫<lb/>
亂黎之臣實醜之然黎有狄難君寓于衛臣不得不從<lb/>
焉而心盖以寓衛為恥也故曰胡為乎中露露言其濡<lb/>
染也胡為乎泥中泥言其陷溺也黎雖滅亡猶醜衛之<lb/>
淫亂則淫亂之醜其甚于滅亡也多矣<lb/>
凱風孟子謂親之過小者也余友廬陵龍仁夫曰是詩<lb/>
<pb n="KR4d0398_WYG_018-7b"/>
當于劬勞一語觀之夫以棘心之微凱風吹之至夭夭<lb/>
之盛則母之撫我育我出入覆我其劬勞亦甚矣欲報<lb/>
之德昊天罔極況于小過而敢怨乎故曰母氏聖善我<lb/>
無令人又曰有子七人莫慰母心惟知自責而一毫怨<lb/>
懟之意不萌焉是非勉强矯飾而然也皆天理人心之<lb/>
自然而發見者也<lb/>
將仲子毛氏之說失之矣京之不度祭仲諌之莊公弗<lb/>
聴納非有愛于叔段也畏我父母畏我諸兄畏我國人<lb/>
<pb n="KR4d0398_WYG_018-8a"/>
之言故未敢亟圖之耳然兄弟同氣古人譬之手足而<lb/>
是詩擬之以杞以桑以檀皆有可以斬伐之理則詩人<lb/>
之意固有在矣可畏者有時而不畏可懐者有時而不<lb/>
懐段其能自免乎觀此詩也則克段于鄢顧豈在于子<lb/>
封出車之時邪<lb/>
遵大路國人留賢而作也古之去國者或間道奔亡而<lb/>
君猶留行焉今也遵大路而去則顯然與莊公絶矣國<lb/>
之留賢者于大路之中執其袪執其手兾少需之毋我<lb/>
<pb n="KR4d0398_WYG_018-8b"/>
魗惡又引其故與好者而感動之其情切矣而莊公聴<lb/>
其自去若罔聞知則其失道也甚矣<lb/>
風雨之詩非思君子也亂世小人多而君子少幸一遇<lb/>
焉故曰心夷曰疾瘳曰云胡不喜猶莊子所謂逃空谷<lb/>
者聞人足音跫然而喜也<lb/>
柏梁體詩起于漢武帝元鼎元年起柏梁臺三輔舊事<lb/>
云以香柏為之香聞數十里郊祀志曰鑄銅為柱三秦<lb/>
記曰上有銅鳳名鳳闕臺武帝詔羣臣二千石能為七<lb/>
<pb n="KR4d0398_WYG_018-9a"/>
言者賦之句各七言句末皆諧韻仍各述所職如丞相<lb/>
則曰總領天下誠難治大司農則曰陳粟萬斛揚以箕<lb/>
他皆類此後世遂為詩體云<lb/>
淇澳云緑竹猗猗注菉蓐也又爾雅云竹篇蓄也似小<lb/>
梨赤莖節好生道旁可食又云韓詩作<graphic n="KR1512" url="https://raw.githubusercontent.com/kanripo/KR-Gaiji/master/images/KR1512.png" mimeType="image/png"/>音篤亦云篇<lb/>
竹余嘗疑之史記河決瓠子武帝令羣臣從官自將軍<lb/>
以下皆負薪窴決河是時東郡燒草以故薪柴少乃下<lb/>
淇園之竹以為楗天子既臨決河悼功之不成乃作歌<lb/>
<pb n="KR4d0398_WYG_018-9b"/>
曰云云河伯許兮薪不屬薪不屬兮衛人罪燒蕭條兮<lb/>
噫乎何以御水頹林竹兮楗石菑晉灼注淇園衛苑也<lb/>
多篠顔師古曰頹林竹者即上所說下淇園之竹以為<lb/>
楗又任昉述異記衛有淇園出竹在淇水之上梁元帝<lb/>
竹詩亦云嶰谷管新抽淇園竹復收則淇澳從來産竹<lb/>
明矣所謂菉蓐篇蓄之類將别有所據<lb/>
甲戍夏予遊江右旅邸題詩滿壁獨記憶數首歲乆忘<lb/>
其氏名因録于左過常山云荼䕷香夢怯春寒晝永簾<lb/>
<pb n="KR4d0398_WYG_018-10a"/>
垂燕子閒敲斷玉釵銀燭冷計程應念過常山閨怨云<lb/>
有約未歸蠶結局小軒空度牡丹春夜來揀盡鴛鴦繭<lb/>
留織征衫寄逺人謾題云南國傷讒縁薏苡西園議價<lb/>
指蒲桃惟餘白髪存公道近日豪家染髩毛王荆公讀<lb/>
書堂詩云烏石岡頭上冢歸柘岡西畔下書帷辛夷花<lb/>
發白如雪萬國春風慶厯時此詩尤婉而成章者也<lb/>
予于北士家見二詩其一讀史詩曰襄漢雲屯十萬兵<lb/>
習池酩酊不曽醒紛紛誤晉皆渠輩何獨王家一寧馨<lb/>
<pb n="KR4d0398_WYG_018-10b"/>
德祐末邊將沈溺酒色兵事起賣降恐後乃指儒臣以<lb/>
為誤國此可以闗其口而奪之氣矣<lb/>
杜子美晩行口號云市朝今日異喪亂幾時休逺愧梁<lb/>
江總還家尚黑頭然江總還宅詩紅顔辭鞏洛白首入<lb/>
轘轅乗春還故里徐步采芳蓀未嘗黑頭也<lb/>
梅亭李公甫工耦儷之文好用經句守榮州日西川茶<lb/>
馬司欲奪榮之鹽井而𣙜之公甫申省爭辨一聨云征<lb/>
商自此始矣必求龍斷而登之作俑其無後乎為其象<lb/>
<pb n="KR4d0398_WYG_018-11a"/>
人而用也盖榮素無𣙜鹽之禁苟井𨽻茶馬司則𣙜鹽<lb/>
將昉于此詞意俱到良不易得然集中所載他作間有<lb/>
牽彊偶合者弗逮也<lb/>
饒公應龍以浙西提刑除宜顯文閣浙東安撫使兼知<lb/>
紹興府余代為賀劄有云翠節底公紅牙易鎮對揚光<lb/>
訓丕顯哉文王之謨保釐東郊祗命以周公之事又曰<lb/>
大都之尹羣州之節式遄唐帥之行會稽所喜京兆所<lb/>
思渾尹坡公之句<lb/>
<pb n="KR4d0398_WYG_018-11b"/>
黄尚書萬石舊以朱制置禩孫辟為廣西經略司主管<lb/>
機宜文字雖不就常執門生之禮事之黄守吳朱守當<lb/>
塗書問徃來殆無虚月朱後為四川宣撫黄俾余作劄<lb/>
賀之欲述其違逺戀慕之意余偶得一聨云所見數十<lb/>
人未有盧公之知已今去五千里何由張籍之致身<lb/>
黄公萬石將漕福建兼知建寧府適歲歉米斗至錢貫<lb/>
五百因禁官民毋得釀酒令行數月米價頓減既而寓<lb/>
公招宴以乏酒徃徃煮參棗湯代之樂語云如此風月<lb/>
<pb n="KR4d0398_WYG_018-12a"/>
夜顧安所得酒乎在乎山水間醒能述以文也然不知<lb/>
何人所作又沿江制置司中秋大宴樂語云試問夜如<lb/>
何坐看疎星度河漢但願人長乆不妨千里共嬋娟亦<lb/>
不記何人作也又某人由㳂江制幕召試館職將行制<lb/>
置司請于朝㫖帶行秘書省正字仍舊職其謝啓云夢<lb/>
玉宇瓊樓之邃何似人間陪綸巾羽扇之游依然江表<lb/>
皆以詞語屬對而切中事情亦可喜也<lb/>
丞相趙忠靖葵少負經濟之才恥事科舉以戰多致宰<lb/>
<pb n="KR4d0398_WYG_018-12b"/>
輔給事中徐清叟駁之謂宰相非賞功之官且援宰相<lb/>
須用讀書人為辭忠靖以此力乞骸以歸既得請其謝<lb/>
表曰雖霍光不學亡術固難免于衆譏然臯陶所讀何<lb/>
書敢以是而自解臯䕫稷契所讀何書趙清獻答荆公<lb/>
語也用當家事益見其工<lb/>
賈平章始生之日錢唐宰郭應酉以詞賀之序語云峻<lb/>
極于天誕彌厥月綵衣廊廟昔無一品之曾參衮繡山<lb/>
林今有半閒之姬旦盖賈有所生之母朝命封兩國賜<lb/>
<pb n="KR4d0398_WYG_018-13a"/>
號壽賢而新築亭于葛嶺私第扁曰半閒故也其結聨<lb/>
云日長門館坐對南北峰之高時游廟堂盡付東西㕔<lb/>
之問賈甚稱賞以此峻除列院然識者謂晉楚之富不<lb/>
可及也曾子猶曰我以吾仁我以吾義是豈較一品者<lb/>
周公思兼三王坐以待旦又豈志半閒者哉東西㕔見<lb/>
韓魏公傳若南北峰殆俗語耳豈一時偶阿其所好耶<lb/>
東坡先生文章妙一世韓文公廟碑尤竒偉但先輩以<lb/>
詩中作書詆佛譏君王之語謂君王非可譏者沔水規<lb/>
<pb n="KR4d0398_WYG_018-13b"/>
宣王不如易以規字為善予謂山谷病起十詩似不愧<lb/>
少陵至曰潁川狂士邢尚書本意扶日上天衢敦夫若<lb/>
在鐫此老不令平地生﨑嶇鐫之一字雖為﨑嶇發然<lb/>
父亦豈可鐫乎父慈子箴則有之矣<lb/>
征商自賤丈夫始孟子言之隋志晉自過江凡貨賣奴<lb/>
婢馬牛田宅有文券率錢萬輸四百入官賣者三百買<lb/>
者一百因知稅契錢自晉始<lb/>
明道間嵩山石室中有狂僧誦法華經棲泊二十年形<lb/>
<pb n="KR4d0398_WYG_018-14a"/>
土木也飲食猿鳥也扣其真㫖不可具道嘗曰古之人<lb/>
念念在定慧何由雜今之人念念在散亂何由定歐陽<lb/>
永叔尹師魯最闢佛者聞之亦不覺心醉謝希深與梅<lb/>
聖俞書云<lb/>
秦檜為相怙權恃援沮復仇之議誅殺勲舊誣陷忠良<lb/>
死之日詔譔神道碑士大夫無肯執筆者然其子孫迄<lb/>
宋之亡仕者不絶或疑造物報施之誤至閱四朝聞見<lb/>
録遂以為檜息兵和戎生民賴以休息時有太平翕翕<lb/>
<pb n="KR4d0398_WYG_018-14b"/>
之號恐造物以此佑之余觀靖康末檜在粘罕營首入<lb/>
議狀乞存趙氏其後黄時偁徐揆段光逺始繼之一口<lb/>
粘罕謂莫儔曰搜尋宗室有所未盡儔陳計俾于宗正<lb/>
寺取玉牒其中有名者盡行根刷則無遺類矣檜在傍<lb/>
曰尚書之言誤矣譬如吾曹人家宗族亦自不少有服<lb/>
屬近而情好疎者有雖號同姓而恩義反不若異姓者<lb/>
平時富貴既不與共一旦禍患乃欲均之恐無此理粘<lb/>
罕曰中丞言是也由此宗室之獲免者衆此二事亦有<lb/>
<pb n="KR4d0398_WYG_018-15a"/>
取焉<lb/>
天聖中劉公綽為京西轉運使分遣屬官盤量諸郡在庾<lb/>
之米贏十餘萬石奏乞付三司收繫時章獻太后垂簾<lb/>
問曰已盤量者條貫許再盤量否對曰向來漕臣狥情<lb/>
不肯盡收入厯太后曰卿識王曽張知白吕夷簡魯宗<lb/>
道否此四人者皆不因盤量收出斗斛致身于此公綽<lb/>
大慙退謂人曰當是時殿上壁罅可入我亦入矣<lb/>
紹興三年四月知藤州侯彭老以本州賣鹽寛剰錢一<lb/>
<pb n="KR4d0398_WYG_018-15b"/>
萬貫文買到金一百六十餘兩銀一千八百兩投進詔<lb/>
縱有寛剰自合歸之有司非守臣所當進納或恐亂有<lb/>
刻剥取媚朝廷侯彭老可特降一官放罷以懲妄作<lb/>
建炎間大臣薦瀘州草澤彭知一有康濟之畧隠居鳳<lb/>
翔者今守臣錢盖津發赴行在所既入見乃以所燒金<lb/>
及藥術獻詔云朕不忍燒假物以誤後世仰三省發遣<lb/>
赴元來去處仍將燒金合用什物于街市毁棄<lb/>
寳祐丁巳淮東總領獻羨餘三百萬㫖轉一官依舊職<lb/>
<pb n="KR4d0398_WYG_018-16a"/>
時董鴻儀父以司户叅軍為幕寮作奴戒譏之其辭曰<lb/>
董子官于南徐俸錢二百有三十券貯以篋百費取需<lb/>
焉率兼旬而盡復閔閔焉數日以待繼有奴狡笑于傍<lb/>
曰使狡得職是篋當不至乏絶且有贏羨余甘其言也<lb/>
使職之已而黙計其缾罄罍恥也呼狡來前問有餘狡<lb/>
曰有余曰子非以吾之券貸于人而取其倍稱之息歟<lb/>
不然則子獲草中之蚨歟狡曰亡是也狡能使郎有餘<lb/>
足矣奚以問為余喜而歌曰昔嗇兮今豐昔窘步兮今<lb/>
<pb n="KR4d0398_WYG_018-16b"/>
從容月之羨以百計歲之羨以千計吾其免乎屢空信<lb/>
乎狡之為吾謀也忠一夕月明步于庭有歌于牆隙者<lb/>
曰露零零兮霑衣鶴翩翩兮夕飢鶴飢兮何憾傷子産<lb/>
之智兮而受校人之欺審而聴之吾史戇也余曰戇爾<lb/>
何歌之悲也曰自郎之任是狡也戇不得以受子之傭<lb/>
矣戇不足計也以物售子者不得以受子之真矣子之<lb/>
所識窮乏者不得以時䝉子之惠矣余矍然曰兹狡之<lb/>
所謂有餘者哉詰朝亟斥篋中券償之其羞澁也如初<lb/>
<pb n="KR4d0398_WYG_018-17a"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4d0398_WYG_018-17b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　佩韋齋集巻十八<lb/>
</p>
<p>
</p>
  </div>
<div>
                <head>佩韋齋集巻十九</head>
    <p>
<pb n="KR4d0398_WYG_019-1a"/>
欽定四庫全書<lb/>
　佩韋齋集巻十九　　　　宋　俞德鄰　撰<lb/>
　　輯聞<lb/>
王勉夫著野客叢書謂士大夫不幸遺其親于不測之<lb/>
地要當委曲回䕶無戾吾大節可也苟雖固執而不顧<lb/>
其親君子所深惜焉于是以趙苞之破賊為非以周虓<lb/>
之降秦為是又曰士大夫脫有不幸當為周虓無為趙<lb/>
苞案趙苞為遼西太守遣使迎母妻道為賊所虜賊出<lb/>
<pb n="KR4d0398_WYG_019-1b"/>
母示苞苞號泣謂母曰昔為母子今為王臣義不得顧<lb/>
私恩毁忠節惟當萬死無以塞罪遂進破賊母妻被害<lb/>
苞謂人曰食食而避難非忠也殺母以全義非孝也遂<lb/>
歐血而死周虓為梓潼太守遣騎送母妻歸道為苻堅<lb/>
將所獲虓不得已亦降堅以為尚書郎虓曰蒙國厚恩<lb/>
以至今日但老母見獲失節至此母子獲全秦之惠也<lb/>
雖公侯之貴不以為榮況郎任乎堅乃止禮事君不忠<lb/>
非孝也孝經于事君一章獨言忠而不言孝忠即所以<lb/>
<pb n="KR4d0398_WYG_019-2a"/>
為孝也苞之與虓均為太守非復在母膝下時矣食人<lb/>
之禄當死人之事故死城郭死封疆聖人韙之苟以親<lb/>
之故棄城而降其虧大節多矣母子俱存如君父何況<lb/>
吾為君之臣吾之父母亦君之臣妾苟不幸而處于不<lb/>
測之地吾能破賊吾之忠也父母而死于賊亦吾父母<lb/>
之忠也事定之後辭爵賞而不受如苞之死斯已矣為<lb/>
虓之降其可哉苟降矣使其母為王陵之母則亦非所<lb/>
以慰母心也故為人子者不忍于其親必不舍吾親而<lb/>
<pb n="KR4d0398_WYG_019-2b"/>
仕可也辭親而仕則為人臣矣為人臣而避其難可乎<lb/>
或曰如此則高帝分我一桮羮之語然乎否乎曰是父<lb/>
不可同年而語矣苞之與虓皆為人臣義不當顧恩而<lb/>
毁忠節者劉項之爭可已斯已矣行一不義殺一不辜<lb/>
而得天下聖人且弗忍為況忍舍父而取天下乎孟子<lb/>
于瞽瞍殺人之問曰舜視棄天下猶棄敝蹤竊負而逃<lb/>
遵海濱而處終身訢然樂而忘天下謂得瞽瞍之重于<lb/>
得天下也然則高帝之不顧其父豈趙苞之不重母比<lb/>
<pb n="KR4d0398_WYG_019-3a"/>
哉或者又曰使苞而不死𦵏其母終身廬墓而不仕可<lb/>
乎曰父而有後歐血而死耳苟宗祀無託則終身廬墓<lb/>
而不仕君子亦無責也<lb/>
漢明帝夢金人飛行殿庭頂有日月之光已而徧問羣<lb/>
臣惟傅毅對曰西域有神其名曰佛陛下所夢其是乎<lb/>
世遂謂佛之靈能于其教未行中國之先已見夢于帝<lb/>
案漢書霍去病出隴西過焉耆千餘里得匈奴祭天金<lb/>
人而歸武帝取而置諸甘泉所謂金人非佛像而何金<lb/>
<pb n="KR4d0398_WYG_019-3b"/>
像既入漢當時渾那休屠數萬之衆皆徙入塞内亦有<lb/>
入長安者悉月氏故種其間豈無奉佛者又有金像以<lb/>
為之宗主則中國之人習聞其事乆矣是則所謂佛者<lb/>
明帝固先聞之由聞生想遂形于夢此樂廣所謂因也<lb/>
不然傅毅生于中國何由而知飛行挾日月者為佛邪<lb/>
由此言之佛入中國雖在明帝時而其萌已兆于武帝<lb/>
時矣然列子亦有西方大聖人之説則前乎漢世佛之<lb/>
名固已著矣<lb/>
<pb n="KR4d0398_WYG_019-4a"/>
趙韓王為相㕔事後置二甕有投利害文字皆置其中<lb/>
滿即焚于通衢李文靖公為相自言居位無補萬一惟<lb/>
四方言利害未嘗一見施行聊以此報國自常情論之<lb/>
二公若苟且廢事者而當時國家治安百姓富庶何也<lb/>
天下事不可輕易改更興一利必有一害今日之有益<lb/>
于民者他時或有損于民是故法不至甚弊守之可也<lb/>
載其清淨民以寧壹曹參之于漢亦然豈特趙李二公<lb/>
之見如此<lb/>
<pb n="KR4d0398_WYG_019-4b"/>
唐仲俊年八十五極康健自言㓜讀千字文因心動神<lb/>
疲之語而有所悟平生遇事未嘗動心所以老而不衰<lb/>
昔禇淵為齊司徒賀客滿座褚炤歎曰使彦囘作中書<lb/>
郎而死不當為一名士邪名德不昌乃復有期頥之壽<lb/>
徃年予游淮甸聞有以忠勇名者朝廷累授節越謂不<lb/>
在古名將下使先數年而斃誠有足以欺天下後世者<lb/>
不幸老而不死隳名損節為萬世笑人臣事君見危致<lb/>
命故死城郭死封疆義不返顧顔魯公死李希烈之難<lb/>
<pb n="KR4d0398_WYG_019-5a"/>
年已八十志士仁人老而益壯固不以衰年二爾心也<lb/>
使皆如彦囘輩則國家亦何所賴于老成哉<lb/>
王禹玉元厚之嘗問蘇子容曰公記問之博以至國朝<lb/>
典故本末無遺日月不差用何術也子容曰某每以一<lb/>
歲中大事為綱而究當年之事則不忘矣如某年改元<lb/>
其年有某事某年上即位其年有某事某年立后立太<lb/>
子其年有某事某年命相其年有某事亦記事之一法<lb/>
也<lb/>
<pb n="KR4d0398_WYG_019-5b"/>
朝士舊皆跨馬思陵幸維揚雨中見扈從臣寮奔走泥<lb/>
淖有墜馬折臂者及駐蹕于杭詔百官許乘肩輿汪浮<lb/>
溪謝表云臣勞于下宜無俟駕之行君恤其私至許肩<lb/>
輿之便又云憫塞翁折臂之憂從漢相小車之佚<lb/>
古者刑不上大夫已為忠厚之至大中祥符二年詔曰<lb/>
朕念四方士子雖應刈楚之求未著贖刑之典深可憫<lb/>
惻繼自今曽應舉士人有犯公私罪杖以下聴贖此意<lb/>
尤為忠厚所以士大夫亦罕犯法賈誼謂嬰以亷恥故<lb/>
<pb n="KR4d0398_WYG_019-6a"/>
人興節行者是也<lb/>
寧廟時永嘉有林君竒者以風鑒名京師日閱十人則<lb/>
巻簾撤肆而飲穆陵在側微詣焉君竒熟視不對肆將<lb/>
撤穆陵辭去君竒留之延至所居夫婦具盛服以拜曰<lb/>
貴官姓穆陵曰玉牒趙氏也又拜曰天下尚太平穆陵<lb/>
驚愕曰叟何為者君竒對曰某閱人多矣未見有如官<lb/>
者後五年當為天下主今雖貧去此六十日必富且貴<lb/>
因徴詩為他日證穆陵占筆書曰許負徃昔矣天綱今<lb/>
<pb n="KR4d0398_WYG_019-6b"/>
何之誰知千載後復遇林君竒且識歲月未幾選嗣沂<lb/>
邸擢果州團練使邰州防禦使封成國公寧廟崩濟王<lb/>
廢遂入繼大統君竒取詩飾以龍錦標諸肆時相史彌<lb/>
逺呼君竒索詩紿為入奏官之明日贈以錢二萬放令<lb/>
歸鄉君竒憤恚而死<lb/>
寧廟升遐遺詔有曰雖不明不敏有孤四海望治之心<lb/>
然克儉克勤未嘗一日縱己之欲故老聞之無不霣涕<lb/>
穆陵繼統實史相彌逺擁立之功楊文元公簡史之師<lb/>
<pb n="KR4d0398_WYG_019-7a"/>
也以列卿召對上從容問曰聞師相㓜嘗受教于卿簡<lb/>
對曰臣之教彌逺者不如此上曰何謂也對曰彌逺視<lb/>
其君如奕棋上黙然罷朝上以語彌逺彌逺對曰臣師<lb/>
素有心疾<lb/>
徐僑為侍從家貧朝服亦浣濯紉補穆陵見之蹵然曰<lb/>
卿一貧如此僑對曰臣不貧陛下貧穆陵問之故對曰<lb/>
陛下内無良相外無良將安得不貧上愕然<lb/>
乾德四年十月詔先朝帝王陵寢申樵採之禁仍置守<lb/>
<pb n="KR4d0398_WYG_019-7b"/>
冢户委逐處長吏常切檢察罷任有無廢闕印厯明書<lb/>
之太昊炎帝黄帝高辛唐堯虞舜夏禹商湯周文王武<lb/>
王漢高祖東漢世祖唐高祖太宗以上十六帝各置守<lb/>
冢五户每歳春秋御置名祝版祭以太牢商中宗太戊<lb/>
武丁周成王康王漢文帝宣帝魏武帝晉武帝後周太<lb/>
祖文帝隋高祖文帝以上十帝置守冢三户歲一祭以<lb/>
太牢餘如秦始皇漢惠帝景帝武帝唐德宗敬宗武宗<lb/>
昭宗梁末帝後唐愍帝明宗三十有八帝皆嘗禁樵採<lb/>
<pb n="KR4d0398_WYG_019-8a"/>
又詔曽經盜賊開發者重製禮衣常服棺槨以𦵏若先<lb/>
代帝王有祠廟者每祠須及一百五十間以上委州縣<lb/>
長吏躬親㸃視索圖赴闕遣使覆案令太常禮院重定<lb/>
配享功臣檢討儀像繪付諸祠惟東晉六朝陵闕多在<lb/>
金陵丹陽之間當時江左未平所以制書不載斯亦忠<lb/>
厚之至也<lb/>
咸淳末賈似道以太傅平章軍國重事禁天下婦人不<lb/>
得以珠翠為飾時行在悉以琉璃代之婦人行步皆琅<lb/>
<pb n="KR4d0398_WYG_019-8b"/>
然有聲民謠曰滿頭多帶假無處不琉璃假謂賈琉璃<lb/>
謂流離也西域傳罽賓國有琥珀流離則琉璃字本流<lb/>
離也<lb/>
精太用則竭神太役則疲學者非天才敏贍乃欲弊精<lb/>
勞神于文字中徃徃亦足致疾北史文苑傳李廣齊文<lb/>
宣初嗣覇業命掌書記廣苦心于文詞間一日坐而假<lb/>
寐忽驚謂其妻曰吾向似睡見一人止吾身中曰君用<lb/>
心過苦非精神所能堪今辭君去矣因恍惚不樂復數<lb/>
<pb n="KR4d0398_WYG_019-9a"/>
日遇疾踰年而死宋淳熈間成都倅秦奎極力屬文後<lb/>
得疾字皆不復識亦不能書以此遂殂夷堅續志盖言<lb/>
其詳云<lb/>
用事之誤前輩所不免若尋常詩文亦未為深害至若<lb/>
告君理宜謹審唐太宗問孔頴達曰孔子稱以能問于<lb/>
不能以多問于寡有若無實若虚何謂也對曰此聖人<lb/>
教人謙耳帝稱善除國子司業太宗雖誤以曾子為孔<lb/>
子頴達八歲就學誦記日千餘言闇記三禮義宗及長<lb/>
<pb n="KR4d0398_WYG_019-9b"/>
明服氏春秋傳鄭氏尚書詩禮記王氏易能屬文兼善<lb/>
算厯一時老師宿儒皆出其下質疑辨難人畏服之乃<lb/>
不省論語所載曾子之言直以聖人教人為對何也蘇<lb/>
文忠公博學强記又嘗註論語其上皇帝書有云未信<lb/>
而諫聖人不與此論語載子夏之言乃謂之聖人何也<lb/>
其再上皇帝書云孔子曰君子之過如日月之食焉過<lb/>
也人皆見之更也人皆仰之聖賢舉動明白正直不當<lb/>
如是論語所載乃子貢之言今直指為孔子書之再上<lb/>
<pb n="KR4d0398_WYG_019-10a"/>
又非頴達倉卒間答比何為多誤如此紹興間中書舍<lb/>
人張嵲代秦會之請先至江上諭諸帥招討劄子云臣<lb/>
聞德無常師主善為師善無常主恊于克一此伊尹相<lb/>
湯咸有一德之言也又其末云臣言如不可行即乞罷<lb/>
免以明孔聖陳力就列不能者止之義誤以告太甲為<lb/>
相湯孔子引周任之言又誤指以為孔聖當時朝士作<lb/>
詩譏之事見周益公詩話夫以頴達文忠公之才猶如<lb/>
此于張嵲何責焉要之告君之際須謹之又謹可也石<lb/>
<pb n="KR4d0398_WYG_019-10b"/>
建奏事下驚馬字不足恐獲譴建父子雖無文學其謹<lb/>
重殆可法也<lb/>
淳祐間行括田法令百姓履畝自實無名子作詩云棄<lb/>
淮棄蜀棄荆襄却把江南寸寸量量得畝田多一尺尺<lb/>
頭能有幾多長時宰聞之亟寢其事焉<lb/>
宋景文公常言為文之要意不貴異而貴新事不貴僻<lb/>
而貴當語不貴古而貴淳字不貴怪而貴竒善夫<lb/>
宋景文作新唐書人以札闥誚之札闥者世俗厭夢之<lb/>
<pb n="KR4d0398_WYG_019-11a"/>
語謂書門也譏其好竒耳唐徐彦伯為文率易新語如<lb/>
以鳳閣為鶠閣龍門為虬户金谷為銑溪玉山為瓊岳<lb/>
芻狗為卉犬竹馬為篠驂月兔為隂魄風牛為飈犢後<lb/>
進爭效之謂之澁體則其札闥甚矣<lb/>
丈人之義本于易尊稱也史記荆軻傳家丈人召高漸<lb/>
離擊筑索隠曰謂主人翁韋昭云古者名男子為丈夫<lb/>
尊父嫗為丈人漢書宣元六王傳云丈人者謂淮陽憲<lb/>
王外王母即張博母也據此皆尊貴之稱今世俗乃獨<lb/>
<pb n="KR4d0398_WYG_019-11b"/>
呼妻之父為丈人或云本漢匈奴傳漢天子我丈人行<lb/>
之語又云泰山有丈人峯故亦稱曰泰山唐開元十三<lb/>
年封泰山三公以下例還階張說為封壇使說壻鄭鑑<lb/>
以說故自九品驟遷至五品兼賜緋因酺明皇訝而問<lb/>
之鑑無以對伶人黄翻綽奏曰此泰山之力也疑妻父<lb/>
稱為泰山或本諸此然于丈人之稱殊無意義予一日<lb/>
閱天文志有丈人星其下曰子星孫星娶妻為嗣續計<lb/>
丈人之稱或有取于丈人星之義歟<lb/>
<pb n="KR4d0398_WYG_019-12a"/>
世謂大笑為絶倒山谷詩淵明醉握逺公手大笑絶倒<lb/>
人不嗔然晉書王澄字平子有高名少所推服之聞衛<lb/>
玠言輒歎息絶倒則絶倒因歎息也北齊崔瞻使陳過<lb/>
彭城讀道旁碑絶倒從者以為中惡史謂是碑瞻父為<lb/>
徐州時所立故哀感焉則又因哀感而絶倒矣要之絶<lb/>
倒者形體敧傾不自支持之貌笑而絶倒歎而絶倒哀<lb/>
而絶倒皆以形體言不專謂大笑也<lb/>
晉杜預上疏請伐吳有曰萬一孫皓悔過徙都武昌増<lb/>
<pb n="KR4d0398_WYG_019-12b"/>
兵夏口盡築江南諸城城不可攻野無所掠明年之計<lb/>
恐無及矣晉與吳為敵國元凱所慮正守江之良策而<lb/>
皓不知出此季世恃長江為險武昌無重臣夏口無重<lb/>
屯江南無高城深池豈亦不知古今者之過歟<lb/>
關節下所以通欵曲于上唐段文昌言于文宗曰今歲<lb/>
禮部殊不公所取進士皆子弟無藝以關節得之漢佞<lb/>
幸傳高祖有籍孺孝惠有閎孺與上卧起公卿皆因關<lb/>
說又梁孝王傳有所關說于帝則關節亦可三門說打<lb/>
<pb n="KR4d0398_WYG_019-13a"/>
揲趙康靖公聞見録云須當打揲先徃安排又東坡與<lb/>
潘彦明書雪堂如要偃息且與打揲相伴今俗以揲為<lb/>
叠非也墨杘<hi>上武悲反下丑知反</hi>黠詐貌見博雅及列子力命篇<lb/>
鶻突不分曉貌一作糊塗太宗欲相吕正惠公左右或<lb/>
曰吕端為人糊塗吕原明家塾記云讀為鶻突食醫心<lb/>
鏡有鶻突羮正作鶻突字罷休吳人言罷以休繼之方<lb/>
言也闔閭語孫武曰將軍罷休屏營驚惶貌國語申包<lb/>
胥曰楚靈王獨行屏營東漢劉陶上議曰屏營徬徨不<lb/>
<pb n="KR4d0398_WYG_019-13b"/>
能監寐併當俗謂收拾世説長豫常為曹夫人併當箱<lb/>
篋<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>猱不情貌周顛答賓從絶句十載文章敢憚勞宋<lb/>
都囘鶂為風髙今朝甘被花枝笑任道尊前舜<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>猱裝<lb/>
潢俗云羅列張大貌唐六典崇文館有裝潢匠五人熟<lb/>
紙匠三人秘書省有裝潢匠熟紙匠各十人踏趿不振<lb/>
貌酉陽雜俎載錢知微賣卜為韻語曰足下踏趿不肯<lb/>
下錢恅愺迫促苟簡貌陸士衡文賦恅愺瀾漫亡耦失<lb/>
疇埤蒼曰<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>
                    <graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>寂靜也音與恅愺同而義異唐突棖觸<lb/>
<pb n="KR4d0398_WYG_019-14a"/>
貌馬融長笛賦曰<graphic n="KR1565" url="https://raw.githubusercontent.com/kanripo/KR-Gaiji/master/images/KR1565.png" mimeType="image/png"/>瀑<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>沫犇遯碭突李善注碭徒郎<lb/>
切李白赤壁歌鯨鯢唐突留餘跡而曹子建牛鬭詩行<lb/>
至土山頭歘起相搪突則唐又作搪旁午儀禮曰度尺<lb/>
而午註云一從一横曰旁午施行朝廷移文州縣必云<lb/>
主者施行見東漢黄瓊傳又石鼎聨句詩此物方施行<lb/>
樓羅蘇鶚演義曰幹了之稱北齊文宣時王昕曰樓羅<lb/>
<hi>云云</hi>實自難解梁元帝風人辭城頭網雀樓羅人著而<lb/>
南史顧歡傳曰蹲夷之義婁羅之辨又説苑載朱貞白<lb/>
<pb n="KR4d0398_WYG_019-14b"/>
詩太僂儸人矣則又加人焉卑末伶人自稱欒巴傳雖<lb/>
幹吏卑末皆課令習讀宿留俗謂逗留也列子黄帝篇<lb/>
趙襄子怪而留之徐而察之商欽順釋文云留力救切<lb/>
謂宿留而視之又史記天子幸緱氏城拜公孫卿為中<lb/>
大夫遂至東萊宿留之數日無所見滑稽詼諧貌屈原<lb/>
卜居云寧亷潔正直以自清乎將突梯滑稽如脂如韋<lb/>
以絜楹乎史記有滑稽傳寄附唐異聞集薛防作霍小<lb/>
玉傳云大厯中寄附鋪侯景家掎摭徧拾人善惡貌文<lb/>
<pb n="KR4d0398_WYG_019-15a"/>
選曹子建與楊德祖書曰劉季緒才不逮于作者而好<lb/>
詆訶文章掎摭利病唐書來俊臣掎摭諸武韓退之石<lb/>
鼓歌掎摭星宿遺羲娥䟦扈毛詩無然畔援鄭註畔援<lb/>
猶跋扈也梁冀跋扈將軍西京賦睢盱拔扈拔即跋也<lb/>
媒蘖漢書司馬遷救李陵之言曰全軀保妻子之臣從<lb/>
而媒蘖其短孟康註媒猶酒教蘖謂釀成其罪宋景文<lb/>
新唐書記程元振惡李光弼則云媒蝎以疑之盖本唐<lb/>
書宦官傳如媒而成如蝎之蠧之語絓閡晉摯虞較古<lb/>
<pb n="KR4d0398_WYG_019-15b"/>
尺曰度量之由生皆絓閡而不通黝<graphic n="KR1677" url="https://raw.githubusercontent.com/kanripo/KR-Gaiji/master/images/KR1677.png" mimeType="image/png"/>
                    <hi>上音紙下音主</hi>衛垣説<lb/>
字勢曰或<graphic n="KR2298" url="https://raw.githubusercontent.com/kanripo/KR-Gaiji/master/images/KR2298.png" mimeType="image/png"/>
                    <graphic n="KR1677" url="https://raw.githubusercontent.com/kanripo/KR-Gaiji/master/images/KR1677.png" mimeType="image/png"/>㸃<graphic n="KR1709" url="https://raw.githubusercontent.com/kanripo/KR-Gaiji/master/images/KR1709.png" mimeType="image/png"/>狀似連珠勞曹忉怛貌成公綏嘯<lb/>
賦訇磕勞曹懊憹晉禮儀志有懊憹歌鏖糟見漢書鏖<lb/>
臯蘭下註<lb/>
永昌卜陵命司天監苗昌裔相地西洛既覆土昌裔領<lb/>
董役内侍王繼恩登山顛周覽形勢謂之曰太祖之後<lb/>
當再有天下繼恩黙識之太宗大漸繼恩因與參知政<lb/>
事李昌齡樞宻趙鎔知制誥胡旦布衣潘良閬謀立太<lb/>
<pb n="KR4d0398_WYG_019-16a"/>
祖之孫惟吉事洩吕正惠公時為上宰鎖繼恩而迎真<lb/>
宗于南衙即位繼恩等尋被誅竄然昌裔之孫逢聞其<lb/>
祖之語猶與方伎李士寧醫官劉育蠱惑宗室世居共<lb/>
謀不軌以致敗死靖康末趙子崧太祖六世孫也剽竊<lb/>
此說適二帝北狩遂與門人傅亮㰱血而盟以倖非常<lb/>
傳檄云藝祖造邦千齡而符景運皇天祐宋六葉而生<lb/>
𦕈躬繼聞髙宗登極惶懼歸命後為人以檄文訐之亦<lb/>
竄嶺南至紹興元年十一月駐蹕于越上虞縣丞婁寅<lb/>
<pb n="KR4d0398_WYG_019-16b"/>
亮永嘉人上疏其略曰太祖舍子而立弟天下之大公<lb/>
也周王薨章聖取宗室之子育宫中天下之大慮也仁<lb/>
宗感悟其說制詔英祖入繼大統文子文孫宜君宜王<lb/>
遭罹變故不斷如帶今有天下者獨陛下一人而已屬<lb/>
者椒寢未繁前星不耀孤立無助有識寒心天其或者<lb/>
深惟陛下追念祖宗公心長慮之所及者乎崇寜以來<lb/>
諛臣進說推濮王子孫以為近屬餘皆謂之同姓致使<lb/>
昌陵之後寥寥無聞奔迸藍縷僅同民庶臣恐祀豐于<lb/>
<pb n="KR4d0398_WYG_019-17a"/>
昵仰違天鑒藝祖在上莫肯顧歆欲望陛下于子行中<lb/>
遴選太祖諸孫有賢德者視秩親王使牧九州以待皇<lb/>
嗣之生廣選宣祖太宗之裔材武可稱之人升為南班<lb/>
以偹環列庶幾上慰在天之靈下繫人心之望髙宗鑒<lb/>
之大寤遂詔大宗正安定郡王令畤訪求宗室伯字號<lb/>
七歲以下者十人入宫偹選于是阜陵實在選中自後<lb/>
光寧理度皆太祖之後昌裔之說始騐然一語不謹既<lb/>
誤繼恩又誤昌齡輩又誤其孫逢又誤子崧諸人貽禍<lb/>
<pb n="KR4d0398_WYG_019-17b"/>
百五十餘年雖輕淺之徒妄生僥倖亦皆昌裔之罪也<lb/>
是故青烏之術聖賢不道焉<lb/>
湖州何山寺主僧德明晚自號鐵鏡余為作頌曰人間<lb/>
萬事屈屈腯腯胸次九流明明了了要知鐵鏡非鐵山<lb/>
中晦明昏曉咦六州四十三縣鑄不成八萬四千同一<lb/>
照<lb/>
梁庾信至北方讀温子昇韓陵山寺碑愛而録之曰惟<lb/>
有韓陵一片石稍可共語薛道衡盧思道少解把筆耳<lb/>
<pb n="KR4d0398_WYG_019-18a"/>
然子昇之文恨不多見魏史載閶闔門上梁祝文惟王<lb/>
建國配彼太微太君有命髙門啓扉良辰是簡枚卜無<lb/>
違雕梁乃駕綺習斯飛八龍杳杳九重巍巍居宸納祐<lb/>
就日垂衣一人有慶四海爰歸真可共語者也<lb/>
　<lb/>
　<lb/>
　<lb/>
　<lb/>
<pb n="KR4d0398_WYG_019-18b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　佩韋齋集巻十九<lb/>
</p>
<p>
</p>
  </div>
<div>
                <head>佩韋齋集巻二十</head>
    <p>
<pb n="KR4d0398_WYG_020-1a"/>
欽定四庫全書<lb/>
　佩韋齋集巻二十　　　　宋　俞德鄰　撰<lb/>
　　輯聞<lb/>
桓公九合諸侯不以兵車管仲之力也先儒謂春秋傳<lb/>
作糾督也古字通用余嘗疑之案史記云兵車之會三<lb/>
乗車之會六而穀梁傳云衣裳之會十有一盖莊十三<lb/>
年會于北杏十四年會于鄄十五年又會于鄄十六年<lb/>
同盟于幽十七年同盟于幽僖元年會于檉二年盟于<lb/>
<pb n="KR4d0398_WYG_020-1b"/>
貫三年會于陽穀五年盟于首止七年盟于寗母九年<lb/>
盟于葵丘實十有一也孔氏註曰鄭氏不取北杏及陽榖<lb/>
故曰九合然北杏之會平宋亂也宋有弑君之事而齊<lb/>
平之何不取也縱以遂人不至宋人背盟而不取之猶<lb/>
云可也陽穀之會謀伐楚也何為亦不取之或者又曰<lb/>
會雖十有一再會于鄄再會于幽其地凡九故曰九合<lb/>
然亦有所未盡也夫子此語正以齊桓公霸諸侯一匡<lb/>
天下以故稱之北杏之盟遂人不服鄄之始會請師于<lb/>
<pb n="KR4d0398_WYG_020-2a"/>
周僅取成于宋而還霸業皆未成也自莊十五年再會<lb/>
于鄄則霸業成矣左氏于是會也為之傳曰春復會焉<lb/>
齊始霸也夫自始霸之年歴數至于葵丘之會其合諸<lb/>
侯凡九是以謂之九合也此可以祛諸家之惑矣<lb/>
古之學者為己今之學者為人子張學干禄與夫問達<lb/>
問行皆為人也非為己也孔子于學干禄則曰言寡尤<lb/>
行寡悔于問達則曰察言而觀色慮以下人于問行則<lb/>
曰言忠信行篤敬皆使之反求諸己焉及子張書諸紳<lb/>
<pb n="KR4d0398_WYG_020-2b"/>
則其覺悟也至矣他時士見危致命見得思義祭思敬<lb/>
喪思哀之語與夫五美四惡之問豈復前日之子張耶<lb/>
信乎學之能變化氣質也<lb/>
伊川曰樂隨風氣至韶而極備者堯之時洪水方割四<lb/>
凶未去和猶有未至也舜以聖繼聖治之極和之至故<lb/>
韶盡美矣又盡善也<lb/>
宰予晝寢夫子譬之朽木譬之糞牆疑其責之太過晝<lb/>
而假寐亦人情有所不能免若寢則不可也語曰寢不<lb/>
<pb n="KR4d0398_WYG_020-3a"/>
尸曰寢不言又曰必有寢衣盖寢非假寐也君子以嚮<lb/>
晦入宴息晝居于内問其疾可也正晝之時乃弛然自<lb/>
放于牀第之上神昏氣惰其不足進于道明矣此聖人<lb/>
所以深責之也況禹惜寸隂周公坐以待旦聖人之汲<lb/>
汲如此晝寢其可乎<lb/>
孔門言仁多兼知而言如知者樂水仁者樂山與夫知<lb/>
及之仁能守之知者不惑仁者不憂不可具舉盖知者<lb/>
知此者也仁者行此者也致知近乎知力行近乎仁未<lb/>
<pb n="KR4d0398_WYG_020-3b"/>
有不能知而能行者令尹子文三仕三己喜愠不形于<lb/>
色至如舊令尹之政必以告新令尹謂之忠可也然仕<lb/>
止乆速其知不足以知之至于三巳而不寤槩諸色舉<lb/>
翔集者何如哉故不與之以仁也臣弑其君子弑其父<lb/>
非一朝一夕之故其所由來者漸矣崔杼于齊其蓄不<lb/>
臣之志已乆陳文子與之同朝力能誅杼則誅之不能<lb/>
則去之不于此時決去就之分至于齊侯遇弑乃棄十<lb/>
乗之馬而違之其知可及矣亡雖越境許之以清可也<lb/>
<pb n="KR4d0398_WYG_020-4a"/>
亦焉得為仁哉未知焉得仁皆言于知猶未盡焉得為<lb/>
仁也矣擇不處仁焉得知語意正相類<lb/>
子見南子子路不說夫子矢之曰予所否者天厭之天<lb/>
厭之孔氏以矢為誓朱子亦曰矢誓也所誓辭也如云<lb/>
所不與崔慶者之類否謂不合于禮不由其道也厭棄<lb/>
絶也而孔氏古註乃謂與之咒誓義可疑焉及觀程氏<lb/>
外書朱公掞記伊川先生語乃以否為否泰之否天厭<lb/>
之者天厭吾道也正天喪予之意後見韓文公筆解亦<lb/>
<pb n="KR4d0398_WYG_020-4b"/>
曰矢陳也否當為否泰之否厭當為厭亂之厭孔氏以<lb/>
矢為誓非也又以厭為擫益失之矣孔子見衛君任南<lb/>
子用事乃陳衛之政理吿子路云予道否不得行汝不<lb/>
須不說也天將厭此亂世而終豈泰吾道乎如此則矢<lb/>
乃臯陶矢厥謨之矢伊川退之皆一代鉅儒皆以否為<lb/>
否泰之否意必有所見姑録之以俟後之君子<lb/>
子曰甚矣吾衰也句乆矣吾不復夢見周公孔子盛時<lb/>
志欲行周公之道故夢寐之間常常見之今周公之夢<lb/>
<pb n="KR4d0398_WYG_020-5a"/>
乆不復作則其志慮之衰也甚矣<lb/>
自行束脩以上吾未嘗無誨焉先儒謂脩脯也十脡為<lb/>
束古者相見必執贄以為禮束脩其至薄者苟以禮來<lb/>
則無不有以教之也案杜恕體論曰束脩之業其上在<lb/>
于不言其次莫如寡知又後漢馬援傳注云男子十五<lb/>
以上謂之束脩杜詩薦伏湛曰自行束脩訖無毁玷註<lb/>
束脩謂年十五以上延篤傳註束脩謂束帶脩飾不可<lb/>
以束脩之問不出境一槩論也<lb/>
<pb n="KR4d0398_WYG_020-5b"/>
子在齊聞韶三月不知肉味曰不圖為樂之至于斯也<lb/>
先儒謂韶盡美又盡善故學之三月不知肉味而歎美<lb/>
之如此程氏又以三月為音字之誤學之之說盖本諸<lb/>
史記襄二十九年吳子使季札聘魯請觀周樂自周南<lb/>
以下歌諸國之風自象箾以下備三代之舞至舞韶箾<lb/>
札曰德至矣大矣如天之無不幬也如地之無不載也<lb/>
雖甚盛德其蔑以加于此矣則魯未嘗無韶也孔子魯<lb/>
人也使孔子而欲學之歸而求之魯可也何為至齊而<lb/>
<pb n="KR4d0398_WYG_020-6a"/>
始聞之始學之哉韶舜之樂也舜之後封于陳隠二十<lb/>
二年陳人殺其太子御寇陳公子完與顓孫奔齊齊侯<lb/>
使敬仲為卿敬仲辭使為工正盖陳氏得政于齊之始<lb/>
也自是之後陳氏浸彊昭五年齊侯使晏嬰請繼室于<lb/>
晉晏子語叔向已有齊其為陳氏之說至八年魯亂孔<lb/>
子適于齊是聞韶則陳氏之得志于齊乆矣三月不知<lb/>
肉味盖憂齊之將亂非學之也曰不圖為樂之至于斯<lb/>
也非美之也當是時齊侯與晏子坐于路寢歎曰美哉<lb/>
<pb n="KR4d0398_WYG_020-6b"/>
室其誰有此晏子對曰如君之言其陳氏乎後世若少<lb/>
惰陳氏而不亡則國其國也已是陳之彊齊之弱不特<lb/>
孔子知之而晏子亦知之不特晏子知之而景公亦自<lb/>
知之矣聞韶之歎孔子其能自已乎是時景公欲待孔<lb/>
子以季孟之間既而曰吾老矣不能用也而孔子亦不<lb/>
欲留焉者此也卒之哀十有四年陳恒弑簡公孔子沐<lb/>
浴而朝告于哀公請討之則聞韶之歎豈聖人過憂哉<lb/>
雍也可使南面朱子云仲雍為人寛洪簡重有人君之<lb/>
<pb n="KR4d0398_WYG_020-7a"/>
體故可使南面然莫審其說或者謂雍也仁而不佞仁<lb/>
則寛洪不佞則簡重意必本乎此非苟為是言也<lb/>
君在踧踖如也與與如也註與平聲或如字踧踖恭敬<lb/>
不寧貌與與威儀中適貌横渠曰與與不忘嚮君也而<lb/>
伊川答王信伯之問乃曰與與容與之貌盖踧踖則不<lb/>
安與與則易肆踧踖而與與恭而安也<lb/>
伊川曰飲酒不妨但不可過惟酒無量不及亂聖人豈<lb/>
有作亂之事但恐亂其血氣或致疾或語言顛錯容貌<lb/>
<pb n="KR4d0398_WYG_020-7b"/>
傾側皆亂也<lb/>
晉文公譎而不正齊桓公正而不譎石林葉少藴解此<lb/>
甚詳且有理因次其說諸侯莫盛于桓文桓文之伯莫<lb/>
甚于首止之盟與温之會桓公之盟首止也意謂太子<lb/>
鄭將廢已朝而諫之王從則太子安不從則廢諫之從<lb/>
違未可知也吾為會而會世子使天下諸侯皆知世子<lb/>
之為鄭而共尊之雖有惠后之變愛襄王不得而行其<lb/>
私矣故春秋曰公及齊侯宋公陳侯衛侯鄭伯許男曹<lb/>
<pb n="KR4d0398_WYG_020-8a"/>
伯會王世子于首止俄而曰諸侯盟于首止夫别其文<lb/>
曰會王世子再見諸侯也盟而世子不與辭繁而不殺<lb/>
其與桓公可知矣若文公之會則不然吾霸諸侯矣諸<lb/>
侯孰不吾畏吾既可率諸侯以會温則率之以朝京師<lb/>
亦可也文公顧乃不朝王而召王其意盖示天下曰王<lb/>
猶從我其誰敢不從不過挾天子以令諸侯耳故春秋<lb/>
曰公會晉侯宋公蔡侯鄭伯陳子莒子邾子秦人于温<lb/>
俄而曰天王狩于河陽先言會而繼之以狩則文于是<lb/>
<pb n="KR4d0398_WYG_020-8b"/>
乎病矣故桓公之召世子正也其不朝王者不得已也<lb/>
文公不朝王因己之霸脅諸侯以召王以迹觀之若正<lb/>
其所以召之則譎也<lb/>
子擊磬于衛一章說者謂荷蕢譏孔子人不知而不止<lb/>
孔子故責其果于忘世而不為案孔子歴聘諸國獨于<lb/>
衛而擊磬何也衛自瞶輒之亂父子之分蕩然矣子路<lb/>
曰衛君待子而為政子將奚先子曰必也正名乎則孔<lb/>
子之欲辨其名分也乆矣擊磬于衛非無意也石聲磬<lb/>
<pb n="KR4d0398_WYG_020-9a"/>
磬以辨亦欲辨其上下之分而已荷蕢隠者知孔子之<lb/>
心過而聞之故曰有心哉擊磬乎既而曰鄙哉言其闇<lb/>
于事也硜硜乎硜硜石聲也謂子擊磬雖硜硜乎有聲<lb/>
莫己知也斯巳而已矣傷時人之不知也于是又援衛<lb/>
風之詩曰深則厲淺則揭夫以衣涉水曰厲攝衣涉水<lb/>
曰揭曰厲曰揭以淺深别之今衛之父子奸名犯分至<lb/>
成滔天之惡非可以淺深論也子曰果哉以其說為然<lb/>
也末之難矣天下之事正之于始為易救之于末為難<lb/>
<pb n="KR4d0398_WYG_020-9b"/>
衛之至此吾亦末如之何也已<lb/>
孔子曰見善如不及見不善如探湯吾見其人矣吾聞<lb/>
其語矣隠居以求其志行義以達其道吾聞其語矣未<lb/>
見其人也齊景公有馬千駟死之日民無得而稱焉伯<lb/>
夷叔齊餓于首陽之下民到于今稱之其斯之謂與朱<lb/>
氏謂其斯之謂與此上疑有闕文恐在誠不以富亦祗<lb/>
以異下仍析為三章後閱無垢張氏心傳録于恕云見<lb/>
善而不能及怠而不進也見不善如探湯初雖畏之探<lb/>
<pb n="KR4d0398_WYG_020-10a"/>
湯之不已則漸入之矣是漸而入于惡也于善而不進<lb/>
于惡而漸入其人何如哉齊景公欲待孔子以季孟之<lb/>
間孔子告以君臣父子而說不可謂不見善也然終不<lb/>
能用孔子是不及也貪利之心浸浸不已積而至于千<lb/>
駟豈非不善而漸入乎孔子與景公同時故曰吾見其<lb/>
人矣吾聞其語矣至若伯夷叔齊則隠居以求其志行<lb/>
義以達其道者今無其人矣故曰吾聞其語矣未見其<lb/>
人也其斯之謂與所以結上章之意是說亦有取焉愚<lb/>
<pb n="KR4d0398_WYG_020-10b"/>
嘗觀景公與晏子論陳氏之事晏子曰惟禮可以己之<lb/>
公曰善哉我不能矣斯言也豈非見善如不及之謂乎<lb/>
公山弗擾以費畔召子欲往子路不說曰末之也已何<lb/>
必公山氏之之也子曰夫召我者而豈徒哉如有用我<lb/>
者吾其為東周乎此章先儒解之不甚詳盖費乃季氏<lb/>
之邑不狃不得志于季氏與陽虎謀去三桓不克而畔<lb/>
夫謀去三桓不克而畔乃畔季氏非畔魯也故史記世<lb/>
家曰公山不狃以費畔季氏召孔子欲往而卒不行況<lb/>
<pb n="KR4d0398_WYG_020-11a"/>
孔子亦素有惡三桓之意其為大司寇攝行相事定公<lb/>
十二年使仲由為季氏宰墮費墮郈墮郕則不狃之以<lb/>
費畔或者疑與孔子之意合是以欲往也不然孔子豈<lb/>
輕于從不狃者哉厥後不狃與叔孫輒奔吳吳為邾故<lb/>
將伐魯叔孫輒勸之不狃曰非禮也君子違不適讐國<lb/>
且夫人之行也不以所惡廢鄉今子以小惡而欲覆宗<lb/>
國不亦難乎自定至哀隔二世自定九年不狃畔而去<lb/>
至哀八年吳將伐魯隔十有五年不狃之去魯乆矣尚<lb/>
<pb n="KR4d0398_WYG_020-11b"/>
眷眷于魯如此則不狃非特不畔魯且忠于魯者也特<lb/>
子路未知不狃之心耳然孔子雖始欲往而終亦不往<lb/>
者豈不以不狃以輕怒使陽虎逐仲懐其所守不固邪<lb/>
門弟子書公山弗擾召則曰以費畔佛肸召則曰以中<lb/>
牟畔中牟亦晉大夫趙襄子之邑佛肸非畔晉也<lb/>
論語記孔子答門弟子處皆有曰字惟答宰我短喪之<lb/>
問曰食夫稻衣夫錦于女安乎曰安女安則為之女字<lb/>
上不書曰字此記言者善形容聖人深嫉宰我之意禮<lb/>
<pb n="KR4d0398_WYG_020-12a"/>
父母之喪既殯食粥麤衰既𦵏蔬食水飲受以成布期<lb/>
而小祥始食菜果練冠縓縁要絰不除無食稻衣錦之<lb/>
理夫子以此發宰予不忍之端而予忍之所以絶之之<lb/>
深嫉之之至也<lb/>
子曰鄙夫可與事君也與哉其未得之也患得之既得<lb/>
之患失之苟患失之無所不至矣先儒以患得之謂患<lb/>
不得之愚謂鄙夫劣闇之稱世謂鄙陋鄙俗鄙猥鄙吝<lb/>
鄙俚皆其人之不足道也哉故于未得之先反以得為<lb/>
<pb n="KR4d0398_WYG_020-12b"/>
患懼不能勝其任也既得之又狃于富貴利禄而患失<lb/>
之心生焉苟患失之則無所不至矣<lb/>
子張曰士見危致命見得思義祭思敬喪思哀其可已<lb/>
矣下三句皆言思死生亦大矣而見危致命獨不言思<lb/>
何也士而見危便當致命正不必思也思之則宫室之<lb/>
美妻妾之奉所識之窮乏者皆足以動其心而拂亂其<lb/>
所為矣李陵欲得當以報漢南霽雲曰將以有為皆不<lb/>
必思而猶有思也夫提卒五千轉戰萬里矢盡道窮陵<lb/>
<pb n="KR4d0398_WYG_020-13a"/>
可以死矣睢陽既陷巡逺就戮霽雲何容復有為哉不<lb/>
必思而猶有思此李陵所以生降隤其家聲而南八男<lb/>
兒死耳之語巡所以呼霽雲而警悟之也然子張于士<lb/>
則曰見危致命孔子于成人則曰見危授命盖授者安<lb/>
于人而致則以人力為之所以有成人與士之異也<lb/>
孟子曰王者之迹熄而詩亡詩亡然後春秋作晉之乗<lb/>
楚之檮杌魯之春秋一也其事則齊桓晉文其文則史<lb/>
孔子曰其義則丘竊取之矣孟子曰君子之澤五世而<lb/>
<pb n="KR4d0398_WYG_020-13b"/>
斬小人之澤五世而斬予未得為孔子徒也予私淑諸<lb/>
人也此本一章所以發明春秋大義說者析為二章頗<lb/>
費辭說盖因有兩孟子曰之故殊不知中有孔子曰一<lb/>
句故下不得不再書孟子曰以别之不然則五世之說<lb/>
似皆為夫子之言矣其大㫖云王者之迹熄而詩亡詩<lb/>
亡然後春秋作春秋非孔子自作也晉之乗楚之檮杌<lb/>
魯之春秋三史所述其事莫過于桓文其文則史也孔<lb/>
子謂丘竊取三書之義所謂述而不作者也自獲麟絶<lb/>
<pb n="KR4d0398_WYG_020-14a"/>
筆之後至孟子遊梁之時已百四十有餘年三十年為<lb/>
一世以成數計之盖五世矣君子漸潤之澤小人汙染<lb/>
之澤至此五世皆斬然矣李彪乞脩史表云東觀中圮<lb/>
册有闕美隨日落善因月稀一日不書百事荒蕪即此<lb/>
意也戰國之世善惡不明亂臣賊子復接跡于天下孟<lb/>
子憂之欲繼孔子而作春秋其聖不及孔子故曰予未<lb/>
得為孔子徒也徒猶斯人之徒及非吾徒也之徒不過<lb/>
退取春秋之㫖與公孫丑萬章之徒難疑答問而已故<lb/>
<pb n="KR4d0398_WYG_020-14b"/>
曰予私淑諸人也私淑正與竊取之義同如此則一章<lb/>
之指昭然義見<lb/>
晁氏客話伯夷非其君不事非其民不使思與鄉人處<lb/>
如以朝衣朝冠坐於塗炭若隘也然不念舊惡所以為<lb/>
伯夷栁下惠不羞汙君不卑小官雖袒裼裸裎不以為<lb/>
凂然不以三公易其介所以為栁下惠<lb/>
君之視臣如土芥則臣視君如寇讐此為為人君者言<lb/>
也非為臣者所以責其君父子之間不責善責善則離<lb/>
<pb n="KR4d0398_WYG_020-15a"/>
此為為人父者言也非為子者所以責其父<lb/>
子思之言渾涵孟子之言銛利禮記載子思答舊君反<lb/>
服之問曰古之君子進人以禮退人以禮故有舊君反<lb/>
服之禮也今之君子進人若將加諸膝退人若將墜諸<lb/>
淵無為戎首不亦善乎又何反服之有如此而已而孟<lb/>
子則反覆辨論至謂君之視臣如土芥則臣視君如寇<lb/>
讐于此可以覘子思孟子之學矣<lb/>
趙臺卿作孟子題辭有曰孟子亦自知遭蒼姬之訖録<lb/>
<pb n="KR4d0398_WYG_020-15b"/>
值炎劉之未奮進不得佐興唐虞雍熈之和退不能伸<lb/>
三代之遺風意則然矣孟子生戰國之時炎劉未奮孟<lb/>
子亦何由知之此亦遣文之病若曰本之䜟緯則聖賢<lb/>
不道也<lb/>
子謂南容邦有道不廢邦無道免于刑戮以其兄之子<lb/>
妻之註疏皆不言孔子之兄之名案史記索隠叔梁紇<lb/>
先娶施氏生九女其妾生孟皮孟皮跛求昏于顔氏而<lb/>
娶徴在遂生孔子<lb/>
<pb n="KR4d0398_WYG_020-16a"/>
吾豈匏𤓰也哉焉能繫而不食先儒謂匏瓠也匏𤓰繫<lb/>
于一處而不能飲食人則不如是也愚嘗疑而維其義<lb/>
一日讀衛風之詩曰匏有苦葉濟有深涉乃知匏可繫<lb/>
以濟涉所謂中流失船一壺千金者是也又莊子今子<lb/>
有五石之瓠何不慮以為大樽而浮于江湖之上司馬<lb/>
氏云樽如酒器縛之于身浮于江湖可以自渡慮猶結<lb/>
綴也所謂腰舟然匏雖可繫而味苦且其中呺然故不<lb/>
可以<hi>闕</hi>
<pb n="KR4d0398_WYG_020-16b"/>
先儒曰文章與時髙下政尨土裂則三光五嶽之氣分<lb/>
三光五嶽之氣分則大音不完必混一而後大振故三<lb/>
代之文至春秋戰國而病涉秦漢復起漢文至列國而<lb/>
病唐興復起噫是固然矣然政之尨土之裂莫春秋戰<lb/>
國為甚吾夫子删詩定書繫周易作春秋孟子退自齊<lb/>
梁述堯舜之道卒使彞倫敘人極立亂臣賊子懼一時<lb/>
游夏公孫丑萬章之徒皆得以與斯文之盛是豈以政<lb/>
尨土裂病哉下是如荀卿揚雄之輩顧時之治亂銳然<lb/>
<pb n="KR4d0398_WYG_020-17a"/>
振斯文而起之亦足以繼往哲而詔來者又下而諸葛<lb/>
孔明以出師一表繼伊訓說命于三國鼎沸之時陶淵<lb/>
明以歸去來辭傳于典午灰燼之日而當世斯文亦賴<lb/>
以不壊不冺然則文章果與時高下乎哉獨宋自渡江<lb/>
以來文人才士視東都諸老若有愧焉故説者得以光<lb/>
嶽氣分而議之然乾淳端平之際如朱公熹張公栻呂<lb/>
公祖謙真公德秀葉公適陳公傅良魏公了翁相繼以<lb/>
道自任以文自鳴卒使後生小子習見典刑爭自濯磨<lb/>
<pb n="KR4d0398_WYG_020-17b"/>
于學亦不可謂今無人也惟末年學士大夫篤意舉業<lb/>
以進取亂其心以富貴利達蕩其志于是文氣委苶而<lb/>
文之古者始寥寥然不見于世是非光嶽氣分之病也<lb/>
人實病之也方今東西南北寸地尺土靡不臣屬三光<lb/>
五嶽之氣渾然合矣大<hi>闕</hi>　　式在今日余老矣不得<lb/>
與于斯文之盛然所以作新而振起之如韓愈歐陽修<lb/>
者將必有其人惜乎不得而見之矣嗚呼光嶽之分合<lb/>
其與于斯文之興廢也耶抑無與于斯文之興廢也耶<lb/>
<pb n="KR4d0398_WYG_020-18a"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4d0398_WYG_020-18b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　佩韋齋集巻二十<lb/>
</p>
<p>
</p>
  </div>
        </body>
</text>\m</TEI>