<?xml version="1.0" encoding="UTF-8"?>
<TEI xmlns="http://www.tei-c.org/ns/1.0">
              <teiHeader>
                  <fileDesc>
                     <titleStmt>
                        <title>Title</title>
                     </titleStmt>
                     <publicationStmt>
                        <p>Information about publication or distribution</p>
                     </publicationStmt>
                     <sourceDesc>
                        <p>Information about the source</p>
                     </sourceDesc>
                  </fileDesc>
              </teiHeader>
              <text>
                  <body>
            
<div> <lb/>
    <p>
<pb n="KR4c0012_WYG_001-1a"/>
欽定四庫全書<lb/>
李太白文集巻一<lb/>
　　　　　　　　　　　　　唐　李白　撰<lb/>
　歌詩五十九首<lb/>
　　古風上<lb/>
　　　古風五十九首<lb/>
大雅久不作吾衰竟誰陳王風委蔓草戰國多荆榛龍<lb/>
虎相啖食兵戈逮狂秦正聲何微芒哀怨起騷人揚馬<lb/>
<pb n="KR4c0012_WYG_001-1b"/>
激頽波開流蕩無垠廢興雖萬變憲章亦巳淪自從<hi>一作</hi>
<hi>蹉跎</hi>建安來綺麗不足珍聖代復元古垂衣貴清真羣才<lb/>
屬休明乗運共躍鱗文質相炳煥衆星羅秋旻我志在<lb/>
刪述垂輝映千春希聖如有立絶筆於獲麟<lb/>
蟾蜍薄太清蝕此瑶臺月圓光虧中天金魄遂淪没螮<lb/>
蝀入紫微大明夷朝暉浮雲隔兩耀萬象昬隂霏蕭蕭<lb/>
長門宫昔是今巳非桂蠧花不實天霜下嚴威沉歎終<lb/>
永夕感我涕沾衣<lb/>
<pb n="KR4c0012_WYG_001-2a"/>
秦皇掃六合虎視何雄哉揮劒決浮雲諸侯盡西來明<lb/>
斷自天啓<hi>一作雄圖發英斷</hi>大略駕羣才收兵鑄金人函谷正<lb/>
東開銘功㑹稽嶺騁望琅邪臺刑徒七十萬起土驪山<lb/>
隈尚採不死藥茫然使心<hi>一作人</hi>哀連弩射海魚長鯨正<lb/>
崔嵬額鼻象五嶽揚波噴雲雷鬐鬛蔽青天何由覩蓬<lb/>
萊徐市載秦女樓船幾時回但見三泉下金棺葬寒灰<lb/>
鳯飛九千仞五章備綵珍銜書且虚歸空入周與秦横<lb/>
絶歴四海所居未得鄰吾營紫河車千載落風塵藥物<lb/>
<pb n="KR4c0012_WYG_001-2b"/>
祕海嶽採鉛青溪濱時登大樓山舉首望仙真羽駕滅<lb/>
去影飈車絶回輪尚恐丹液遲志願不及申徒霜鏡中<lb/>
髪羞彼鶴上人桃李何處開此花非我春唯應清都境<lb/>
長與韓衆親<lb/>
太白何蒼蒼星辰上森列去天三百里邈爾與世絶中<lb/>
有緑髪翁披雲<hi>一作千春</hi>卧松雪不笑亦不語𡨕棲在巖穴<lb/>
我來逢真人長跪問寳訣粲然忽自哂<hi>一作啓玉齒</hi>授以錬<lb/>
藥說銘骨傳其語竦身已電滅仰望不可及蒼然五情<lb/>
<pb n="KR4c0012_WYG_001-3a"/>
熱吾將營丹砂永與世人别<lb/>
代馬不思越越禽不戀燕情性有所習土風固其然昔<lb/>
别鴈門關今戍龍庭前驚沙亂海日飛雪迷胡天蟣蝨<lb/>
生虎鶡心魂逐旌旃苦戰功不賞忠誠難可宣誰憐李<lb/>
飛將白首没三邊<lb/>
客有鶴上仙飛飛凌太清揚言碧雲裏自道安期名兩<lb/>
兩白玉童雙吹紫鸞笙去影忽不見回風送天聲舉首<lb/>
逺望之<hi>一作我欲一問之</hi>飄然若流星願飡金光草夀與天齊<lb/>
<pb n="KR4c0012_WYG_001-3b"/>
傾<hi>一作五鶴西北來飛飛凌太清仙人緑雲上自道安期名兩兩白玉童雙吹紫鸞笙飄然下倒景倐忽無</hi>
<hi>留行遺我金光草服之四體輕將隨赤松去對博坐蓬瀛</hi>
莊周夢蝴蝶蝴蝶為莊周一體更變易萬事良悠悠乃<lb/>
<hi>一作那</hi>知蓬萊水復作清淺流青門種𤓰人舊日東陵侯<lb/>
富貴固<hi>一作茍</hi>如此營營何所求<lb/>
齊有倜儻生魯連特髙妙明月出海底一朝開光曜却<lb/>
秦振英聲後世仰末照意輕千金贈顧向平原笑吾亦<lb/>
澹蕩人拂衣可同調<lb/>
<pb n="KR4c0012_WYG_001-4a"/>
黄河走東溟白日落西海逝川與流光飄忽不相待春<lb/>
容捨我去秋髪已衰改人生非寒松年貌<hi>一作顔色</hi>豈長在<lb/>
吾當乗雲螭吸景駐光彩<hi>一作誰能學天飛三秀與君採</hi>
松栢本孤直難為桃李顔昭昭嚴子陵垂釣滄波間身<lb/>
將客星隱心與浮雲閑長揖萬乗君還歸富春山清風<lb/>
灑六合邈然不可攀使我長歎息冥棲巖石間<lb/>
君平既棄世世亦棄君平觀變窮太易探元<hi>一作𤣥</hi>化羣生<lb/>
寂寞綴道論<hi>一作真道</hi>空簾閉幽情<hi>一作/清</hi>騶虞不虚<hi>一作復</hi>來<lb/>
<pb n="KR4c0012_WYG_001-4b"/>
鸑鷟有時鳴安知天漢上白日懸髙名海客去巳久誰<lb/>
人<hi>一作能</hi>測沉冥<lb/>
胡關饒風沙蕭索<hi>一作颯</hi>竟終古木落秋草黄登髙望戎<lb/>
虜荒城空大漠邉邑無遺堵白骨横千霜嵯峨蔽榛莽<lb/>
借問誰陵虐天驕毒威武赫怒我聖皇勞師事鼙鼓陽<lb/>
和變殺氣發卒騷中土三十六萬人哀哀淚如雨且悲<lb/>
就行役安得營農圃不見征戍兒豈知關山苦<hi>一本此下添爭</hi>
<hi>鋒徒死節秉鉞皆庸豎戰士塗蒿萊將軍獲圭組四句</hi>李牧今不在<hi>一作衛霍今不在</hi>邉<lb/>
<pb n="KR4c0012_WYG_001-5a"/>
人飼豺虎<lb/>
燕昭延郭隗遂築黄金臺劇辛方趙至<hi>一作往</hi>鄒衍復齊<lb/>
來奈何青雲士棄我如塵埃珠玉買歌笑糟糠養賢才<lb/>
方知黄鶴舉千里獨徘徊<lb/>
金華牧羊兒乃是紫煙客我願從之逰未去髪已白不<lb/>
知繁華<hi>一作朱顔</hi>子擾擾何所迫崑山採瓊蘂<hi>一作㽔</hi>可以錬<lb/>
精魄<lb/>
天津三月時千門桃與李朝為斷腸花暮逐東流水前<lb/>
<pb n="KR4c0012_WYG_001-5b"/>
水復<hi>一作非</hi>後水古今相續流新<hi>一作今</hi>人非舊人年年橋<lb/>
上逰鷄鳴海色動謁帝羅公侯月落西上陽<hi>一作上陽西</hi>餘<lb/>
輝半城樓衣冠照雲日朝下散皇州鞍馬如飛龍黄金<lb/>
絡馬頭行人皆辟易志氣横嵩丘入門上髙堂列鼎錯<lb/>
珍羞香風引趙舞清管隨齊謳七十紫鴛鴦雙雙戲庭<lb/>
幽行樂爭晝夜自言度千秋功成身不退自古多愆尤<lb/>
黄犬空歎息緑珠成釁讎何如鴟夷子散髪棹<hi>一作弄</hi>扁<lb/>
舟<lb/>
<pb n="KR4c0012_WYG_001-6a"/>
西上<hi>一作嶽</hi>蓮花山迢迢見明星素手把芙蓉虚歩躡太<lb/>
清霓裳曵廣帶飄拂昇天行邀我登雲臺髙揖衛叔卿<lb/>
恍恍與之去駕鴻凌紫冥俯視洛陽川茫茫走胡兵流<lb/>
血塗野草豺狼盡冠纓<lb/>
昔我逰齊都登華不注峯兹山何峻秀緑翠如芙蓉蕭<lb/>
颯古仙人了知是赤松借予一白鹿自挾兩青龍含笑<lb/>
凌倒景欣然願相從<lb/>
泣與親友别欲語再三咽勗君青松心努力保霜雪世<lb/>
<pb n="KR4c0012_WYG_001-6b"/>
路多險艱白日欺紅顔分手各千里去去何時還<lb/>
在世復幾時倐如飄風度空聞紫金經白首愁相誤撫己<lb/>
忽自笑沉吟為誰故名利徒煎熬安得閑余歩終留赤玉<lb/>
舄東上蓬山<hi>一作萊</hi>路秦帝如我求蒼蒼但煙霧<lb/>
郢客吟白雪遺響飛青天徒勞歌此曲舉世誰為傳試<lb/>
為巴人唱和者乃數千吞聲何足道歎息空悽然<lb/>
秦水别隴首幽咽多悲聲胡馬顧朔雪躞蹀長嘶鳴感物<lb/>
動我心緬然含歸情昔視秋蛾飛今見春蠶生嫋嫋桑枯<lb/>
<pb n="KR4c0012_WYG_001-7a"/>
<hi>一作結</hi>葉萋萋柳垂榮急節謝流水羇心揺懸旌揮涕且<lb/>
復去惻愴何時平<lb/>
秋露白如玉團團下庭緑我行忽見之寒早悲嵗促生<lb/>
猶鳥過目胡乃自結束景公一何愚牛山淚相續物苦<lb/>
不知足登<hi>一作得</hi>隴又望蜀人心若波瀾世路有<hi>一作多</hi>屈<lb/>
曲三萬六千日夜夜當秉燭<lb/>
大車揚飛塵亭午暗阡陌中貴多黄金連雲開甲宅路<lb/>
逢鬭雞者冠蓋何輝赫鼻息干虹蜺行人皆怵惕世無<lb/>
<pb n="KR4c0012_WYG_001-7b"/>
洗耳翁誰知堯與跖<lb/>
世道日交喪澆風散淳源不采芳桂枝反棲惡木根所<lb/>
以桃李樹吐花竟不言大運有興没羣動爭飛奔歸來<lb/>
廣成子去入無窮門<lb/>
碧荷生幽泉朝日豔且鮮秋花冒緑水宻葉羅青煙秀<lb/>
色空絶世馨香誰為傳坐看飛霜滿凋此紅芳年結根<lb/>
未得所願託華池邊<lb/>
燕趙有秀色綺樓青雲端眉目豔皎月一笑傾城歡常<lb/>
<pb n="KR4c0012_WYG_001-8a"/>
恐碧草晚坐泣秋風寒纎手怨玉琴清晨起長歎焉得<lb/>
偶君子共乗雙飛鸞<lb/>
容顔若飛電時景如飄風草緑霜已白日西月復東華<lb/>
鬢不耐秋颯然成衰蓬古來賢聖人一　一誰成功君子<lb/>
變猿鶴小人為沙蟲不及廣成子乗雲駕輕鴻<lb/>
三季分戰國七雄成亂麻王風何怨怒世道終分拏至人<lb/>
洞元象髙舉凌紫霞仲尼亦<hi>一作欲</hi>浮海吾祖之流沙聖賢共<lb/>
淪没臨岐胡咄嗟<lb/>
<pb n="KR4c0012_WYG_001-8b"/>
𤣥風變太古道喪無時還擾擾季葉<hi>一作市井</hi>人雞鳴趨四<lb/>
關但識金馬門誰<hi>一作詎</hi>知蓬萊山白首死羅綺笑歌無<lb/>
休<hi>一作時</hi>閑渌酒哂丹液青娥凋素顔<hi>一作萋萋千金骨風塵凋素顔</hi>大<lb/>
儒揮金槌琢之<hi>一作發塜</hi>詩禮間蒼蒼三珠樹冥目焉能攀<lb/>
鄭客西入關行行未能已白馬華山君相逢平原里璧<lb/>
遺鎬池君明年祖龍死秦人相謂曰吾屬可去矣一往<lb/>
桃花源千春隔流水<lb/>
蓐收肅金氣西陸弦海月秋蟬號階軒感物憂不歇良<lb/>
<pb n="KR4c0012_WYG_001-9a"/>
辰竟何許大運有淪忽天寒悲風生夜久衆星没惻惻<lb/>
不忍言哀歌達明發<lb/>
北溟有巨魚身長數千里仰噴三山雪横吞百川水憑<lb/>
陵隨海運烜赫因風起吾觀摩天飛九萬方未已<lb/>
羽檄如流星虎符合專城喧呼救邊急羣鳥皆夜鳴白日<lb/>
曜紫㣲三公運權衡天地皆得一澹然四海清借問此何<lb/>
為荅言楚徴兵<hi>一作征楚兵</hi>渡瀘及五月將赴雲南征怯卒<lb/>
非戰士炎方難逺行長號别嚴親日月慘光晶泣盡繼<lb/>
<pb n="KR4c0012_WYG_001-9b"/>
以血心摧兩無聲困獸當猛虎窮魚餌奔鯨千去不一<lb/>
囘投軀豈全生如何舞干戚一使有苗平<lb/>
醜女來效嚬還家驚四鄰夀陵失本歩笑殺邯鄲人一<lb/>
曲<hi>一作東西</hi>斐然子雕蟲喪天真棘刺造沐猴三年費精神<lb/>
功成無所用楚楚且華<hi>一作榮</hi>身大雅思文王頌聲久崩<lb/>
淪安得郢中質一揮成風斤<hi>一作承風一運斤</hi>
抱玉入楚國見疑古所聞良寳終見棄徒勞三獻君直<lb/>
木忌先伐芳蘭哀自焚盈滿天所損沉冥道為羣東海<lb/>
<pb n="KR4c0012_WYG_001-10a"/>
汎碧水<hi>一作流</hi>西關乗紫雲魯連及柱史可以躡清芬<lb/>
燕臣昔慟哭五月飛秋霜庶女號蒼天震風撃齊堂精誠<lb/>
有所感造化為悲傷<hi>一本此下添而我竟何辜逺身金殿旁</hi>浮雲蔽紫闥<lb/>
白日難回光羣沙穢明珠衆草淩孤芳古來共歎息流<lb/>
淚空沾裳<lb/>
孤蘭生幽園衆草共蕪没雖照陽春暉復悲髙秋月飛<lb/>
霜早淅瀝緑豔恐休歇若無清風吹香氣為誰發<lb/>
登髙望四海天地何漫漫霜被羣物秋風飄大荒寒榮華<lb/>
<pb n="KR4c0012_WYG_001-10b"/>
東流水萬事皆波瀾白日掩徂暉浮雲無定端梧桐巢鷰<lb/>
雀枳棘棲鴛鸞且復歸去來劒歌行<hi>一作悲</hi>路難<hi>一本自第四句</hi>
<hi>後云殺氣落喬木浮雲蔽層巒孤鳯鳴天霓遺聲何辛酸逰人悲舊國撫心亦盤桓倚劒歌所思曲終涕洄瀾</hi>
鳯飢不啄粟所食唯琅玕焉能與羣雞蹙<hi>一作刺</hi>促爭一<lb/>
飡朝鳴崑丘樹夕飲砥柱湍歸飛海路逺獨宿天霜寒<lb/>
幸遇王子晉結交青雲端懷恩未得報感别空長歎<lb/>
朝弄紫泥海<hi>一作朝駕碧鸞車</hi>夕披丹霞裳揮手折若木拂此<lb/>
西日光雲卧<hi>一作舉</hi>逰八極玉顔已干霜飄飄入無倪稽<lb/>
<pb n="KR4c0012_WYG_001-11a"/>
首祈上皇呼我逰太素玉杯賜瓊漿一飡歴萬嵗何用<lb/>
還故鄊永隨長風去天外恣飄揚<lb/>
揺裔雙白鷗鳴飛滄江流宜與海人狎豈伊雲鶴儔寄<lb/>
影宿沙月㳂芳戲春洲吾亦洗心者忘機從爾逰<lb/>
周穆八荒意漢皇萬乗尊淫樂心不極雄豪安足論西海<lb/>
宴王母北宫邀上元瑶水聞遺歌玉杯竟空言靈跡成蔓<lb/>
草徒悲千載魂<lb/>
緑蘿紛葳蕤繚繞松栢枝草木有所託嵗寒尚不移奈<lb/>
<pb n="KR4c0012_WYG_001-11b"/>
何夭桃色坐歎葑菲詩玉顔豔紅彩雲髪非素絲君子<lb/>
恩已畢賤妾將何為<lb/>
八荒馳驚飊萬物盡凋落浮雲蔽頽陽洪波振大壑龍<lb/>
鳯脫罔罟飄颻將安託去去乗白駒空山詠場藿<lb/>
一百四十年國容何赫然隠隠五鳳樓峨峨横三川王侯象<lb/>
星月賓客如雲煙<hi>一本首六句云帝京信佳麗國容何赫然劒㦸擁九關歌鍾沸三川蓬萊</hi>
<hi>象天構珠翠誇雲仙</hi>鬭雞金宫<hi>一作/城</hi>裏蹴踘瑶臺邉<hi>一作走馬蘭臺邉</hi>舉<lb/>
動揺白日指揮回青天當塗何翕忽失路長棄捐獨有<lb/>
<pb n="KR4c0012_WYG_001-12a"/>
揚執㦸閉關草太𤣥<lb/>
桃花開東園含笑誇白日偶䝉春風榮生<hi>一作矜</hi>此豔陽<lb/>
質豈無佳人色但恐花不實宛轉龍火飛零落早相失<lb/>
詎知南山松獨立自蕭飋<lb/>
秦皇按寳劒赫怒振威神逐日巡海右驅石架滄津徴<lb/>
卒空九㝢作橋傷萬人但求蓬島藥豈思農鳸春力盡<lb/>
功不贍千載為悲辛<lb/>
美人出南國灼灼芙蓉姿皓齒終不發芳心空自持由<lb/>
<pb n="KR4c0012_WYG_001-12b"/>
來紫宫女共妬青蛾眉歸去瀟湘沚沉吟何足悲<lb/>
宋國梧䑓東野人得燕石<hi>一作宋人枉千金去國買燕石</hi>誇作天下珍却<lb/>
哂趙王璧趙璧無緇磷燕石非貞真流俗多錯誤豈知玉<lb/>
與珉<lb/>
殷后亂天紀楚懐亦已昏夷羊滿中野緑葹盈髙門比<lb/>
干諌而死屈平竄湘源虎口何婉孌女嬃空嬋姢彭咸<lb/>
久淪没此意與誰論<lb/>
青春流驚湍朱明<hi>一作火</hi>驟回薄不忍看秋蓬飄揚竟何<lb/>
<pb n="KR4c0012_WYG_001-13a"/>
託光風滅蘭蕙白露灑葵藿<hi>一作委蕭藿</hi>美人不我期草木<lb/>
日零落<lb/>
戰國何紛紛兵戈亂浮雲趙倚兩虎鬭晉為六卿分姦<lb/>
臣欲竊位樹黨自相羣果然田成子一旦弑齊君<lb/>
倚劒登髙臺悠悠送春目蒼榛蔽層丘瓊草隠深谷鳳皇<lb/>
鳴西海欲集無珍木鸒斯得匹<hi>一作所</hi>居<hi>一作棲</hi>蒿下盈萬族<lb/>
晉風日已頽窮途方慟哭<hi>一本首四句以下云翩翩衆鳥飛翺翔在珍木羣花亦便</hi>
<hi>姢榮耀非一族歸來愴途窮日暮還慟哭</hi>
<pb n="KR4c0012_WYG_001-13b"/>
齊瑟彈<hi>一作揮</hi>東吟秦絃弄西音慷慨動顔魄使人成荒<lb/>
淫彼美佞邪子婉孌來相尋一笑雙白璧再歌千黄金<lb/>
珍色不貴道詎惜飛光沉安識紫霞客瑶臺鳴玉<hi>一作素</hi>
琴<lb/>
越客採明珠提攜出南隅清輝照海月美價傾鴻<hi>一作皇</hi>
都獻君君按劒懐寳空長吁魚目復相哂寸心増煩紆<lb/>
羽族禀萬化小大各有依啁啁亦何辜六翮掩不揮願<lb/>
銜衆禽翼一向黄河飛飛者莫我顧歎息將安歸<lb/>
<pb n="KR4c0012_WYG_001-14a"/>
我行巫山渚尋古登陽臺天空綵雲滅地逺清風來神<lb/>
女去巳久襄王安在哉荒淫竟淪没樵牧徒悲哀<lb/>
惻惻泣路岐哀哀悲素絲路岐有南北素絲易<hi>一作有</hi>變<lb/>
移<hi>一本下添萬事固如此人生無定期田竇相傾奪賔客互盈虧世塗多翻覆交道方嶮巘斗酒以下同</hi>
谷風刺輕薄交道方嶮巇斗酒強然諾寸心終自疑張<lb/>
陳竟火滅蕭朱亦星離衆鳥集榮柯窮魚守空<hi>一作枯</hi>池<lb/>
嗟嗟失懽客勤問何所規<hi>一作悲又作勤問何所窺</hi>
　<lb/>
<pb n="KR4c0012_WYG_001-14b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　李太白文集巻一<lb/>
</p>
<p>
</p>
  </div>
<div>
<head>李太白文集巻二</head> <lb/>
    <p>
<pb n="KR4c0012_WYG_002-1a"/>
欽定四庫全書<lb/>
　李太白文集巻二<lb/>
　　　　　　　　　　　　　唐　李白　撰<lb/>
　歌詩三十一首<lb/>
　　樂府一<lb/>
　　　逺别離<lb/>
逺别離古有皇英之二女乃在洞庭之南瀟湘之浦海<lb/>
水直下萬里深誰人不言此離苦日慘慘兮雲冥冥猩<lb/>
<pb n="KR4c0012_WYG_002-1b"/>
猩啼煙兮鬼嘯雨我縱言之將何補皇穹竊恐不照余<lb/>
之忠誠雷憑憑兮欲吼怒堯舜當之亦禪禹君失臣兮<lb/>
龍為魚權歸臣兮䑕變虎或云堯幽囚舜野死九疑聨<lb/>
綿皆相似重瞳孤墳竟何是帝子泣兮緑雲間隨風波<lb/>
兮去無還慟哭兮逺望見蒼梧之深山蒼梧山崩湘水<lb/>
絶竹上之淚乃可滅<lb/>
　　　公無渡河<lb/>
黄河西來決崑崙咆哮萬里觸龍門波滔天堯咨嗟大<lb/>
<pb n="KR4c0012_WYG_002-2a"/>
禹理百川兒啼不窺家殺湍堙洪水九州始蠶麻其害<lb/>
乃去茫然風沙被髪之叟狂而癡清晨徑<hi>一作臨</hi>流欲奚<lb/>
為旁人不惜妻止之公無渡河苦渡之虎可搏河難憑<lb/>
公果溺死流海湄有長鯨白齒若雪山公乎公乎挂骨<lb/>
於其間箜篌所悲竟不還<lb/>
　　　蜀道難<hi>諷章仇兼瓊也</hi>
噫吁嚱危乎髙哉蜀道之難難於上青天蠶叢及魚鳬<lb/>
開國何茫然爾來四萬八千嵗不<hi>一作乃</hi>與秦塞通人煙<lb/>
<pb n="KR4c0012_WYG_002-2b"/>
西當太白有鳥道何<hi>一作可</hi>以横絶峨眉巔地崩山摧壯<lb/>
士死然後天梯石棧方<hi>一作相</hi>鉤連上有六龍回日之髙<lb/>
標<hi>一作横河㫁海之浮雲</hi>下有衝波逆折之回川黄鶴之飛尚不<lb/>
得<hi>一作過</hi>猨猱欲度愁攀縁<hi>一作牽</hi>青泥何盤盤百歩九折<lb/>
縈巗巒捫參歴井仰脅息以手撫膺坐長歎問君西遊<lb/>
何時還畏途巉巗不可攀但見悲鳥號古木雄飛雌從<lb/>
遶林間又聞子規啼夜月愁空山蜀道之難難於上青<lb/>
天使人聽此凋朱顔連峯去天不盈尺<hi>一作入煙幾千尺</hi>枯松<lb/>
<pb n="KR4c0012_WYG_002-3a"/>
倒挂倚絶壁飛湍暴流爭喧豗砅崖轉石萬壑雷其嶮<lb/>
也若此嗟爾逺道之人胡為乎來哉劒閣崢嶸而崔嵬<lb/>
一夫當關萬人<hi>一作夫</hi>莫開所守或匪親<hi>一作人</hi>化為狼與<lb/>
豺朝避猛虎夕避長蛇磨牙吮血殺人如麻錦城雖云<lb/>
樂不如早還家蜀道之難難於上青天側身西望長咨<lb/>
嗟<hi>一作令人嗟</hi>
　　　梁甫吟<lb/>
長嘯梁甫吟何時見陽春君不見朝歌屠叟辭棘津八<lb/>
<pb n="KR4c0012_WYG_002-3b"/>
十西來釣渭濵寧羞白髪照渌水逢時壯<hi>一作吐</hi>氣思經<lb/>
綸廣張三千六百鉤<hi>一作釣</hi>風期暗與文王親大賢虎變<lb/>
愚不測當年頗似尋常人君不見髙陽酒徒起草中長<lb/>
揖山東隆凖公入門開說<hi>一作一開游說</hi>騁雄辯兩女輟洗來<lb/>
趨風東下齊城七十二指麾楚漢如旋蓬狂客<hi>一作生</hi>落<lb/>
拓尚如此何况壯士當羣雄我欲攀龍見明主雷公砰<lb/>
訇震天鼔帝旁投壺多玉女三時大笑開電光倐爍晦<lb/>
冥起風雨閶闔九門不可通以額叩關閽者怒白日不<lb/>
<pb n="KR4c0012_WYG_002-4a"/>
照吾精誠杞國無事憂天傾猰㺄磨牙競人肉騶虞不<lb/>
折生草莖手接飛猱搏彫虎側足焦原未言苦智者可<lb/>
巻愚者豪世人見我輕鴻毛力排南山三壯士齊相殺<lb/>
之費二桃吳楚弄兵無劇孟亞夫咍爾為徒勞梁甫吟<lb/>
聲正悲張公兩龍劒神物合有時風雲感㑹起屠釣大<lb/>
人<graphic n="KR1160" url="https://raw.githubusercontent.com/kanripo/KR-Gaiji/master/images/KR1160.png" mimeType="image/png"/>屼當安之<lb/>
　　　烏夜啼<lb/>
黄雲城邉烏欲棲歸飛啞啞枝上啼機中織錦秦川女<lb/>
<pb n="KR4c0012_WYG_002-4b"/>
<hi>一作閨中織婦秦家女</hi>碧紗如煙隔䆫語停梭悵然<hi>一作望</hi>憶逺人<lb/>
<hi>一作問人憶故夫</hi>獨宿孤房<hi>一作獨宿空堂/一作知在流沙</hi>淚如雨<hi>一作停梭向人問故</hi>
<hi>夫知在關西淚如雨</hi>
　　　烏棲曲<lb/>
姑蘇臺上烏棲時吳王宫裏醉西施吳歌楚舞歡未畢<lb/>
青山欲銜半邉日銀箭金壺<hi>一作金壺丁丁</hi>漏水多起看秋月<lb/>
墜江波東方漸髙奈樂何<hi>一作爾何</hi>
　　　戰城南<lb/>
<pb n="KR4c0012_WYG_002-5a"/>
去年戰桑乾源今年戰葱河道洗兵條支海上波放馬<lb/>
天山雪中草萬里長征戰三軍盡衰老匈奴以殺戮為<lb/>
耕作古來唯見白骨黄沙田秦家築城備胡處漢家還<lb/>
有烽火燃烽火燃不息征戰<hi>一作長征</hi>無已時野戰格鬭死<lb/>
敗馬號鳴向天悲烏鳶啄人腸銜飛上挂枯樹枝<hi>一作上枯</hi>
<hi>枝</hi>士卒塗草莽將軍空爾為乃知兵者是凶器聖人<hi>一作</hi>
<hi>君</hi>不得已而用之<lb/>
　　　將進酒<hi>一作惜空樽酒</hi>
<pb n="KR4c0012_WYG_002-5b"/>
君不見黄河之水天上來奔流到海不復回君不見髙<lb/>
堂明鏡悲白髪朝如青絲暮成<hi>一作如</hi>雪人生得意須盡<lb/>
歡莫使金樽空對月天生我材必有用<hi>一作開又云天生我身必有財</hi>
<hi>又作天生吾徒有俊材</hi>千<hi>一作黄</hi>金散盡還復來烹羊宰牛且為樂<lb/>
㑹須一飲三百杯岑夫子丹丘生進酒君莫停<hi>一作將進酒杯</hi>
<hi>莫停</hi>與君歌一曲請君為我傾耳聽鐘鼓饌玉不足貴<hi>一作</hi>
<hi>玉帛豈足貴</hi>但願長醉不用<hi>一作/復</hi>醒古來聖賢皆寂寞<hi>一作死盡</hi>
唯有飲者留其名陳王昔時<hi>一作日</hi>宴平樂斗酒十千恣<lb/>
<pb n="KR4c0012_WYG_002-6a"/>
歡謔主人何為言少錢徑須沽取對君酌<hi>一作且須沽酒共君酌</hi>
五花馬千金裘呼兒將出換美酒與爾同銷萬古愁<lb/>
　　　行行且逰獵篇<lb/>
邉城兒生年不讀一字書但知逰獵誇輕趫胡馬秋肥<lb/>
宜白草騎來躡影何矜驕<hi>一作可憐驕</hi>金鞭拂雪揮鳴鞘半<lb/>
酣呼鷹出逺郊弓彎<hi>一作彎弧</hi>滿月不虚發雙鶬迸落連飛<lb/>
<graphic n="KR1076" url="https://raw.githubusercontent.com/kanripo/KR-Gaiji/master/images/KR1076.png" mimeType="image/png"/>海邉觀者皆辟易猛氣英風振沙磧儒生不及逰俠<lb/>
人白首下帷復何益<lb/>
<pb n="KR4c0012_WYG_002-6b"/>
　　　飛龍引二首<lb/>
黄帝鑄鼎於荆山錬丹砂丹砂成黄金騎龍飛去太上<lb/>
家雲愁海思令人嗟宫中綵女顔如花飄然揮手凌紫<lb/>
霞從風縱體登鑾<hi>一作鸞</hi>車登鑾車侍軒轅遨逰青天中<lb/>
其樂不可言<lb/>
鼎湖流水清且閑軒轅去時有弓劒古人傳道留其間<lb/>
後宫嬋姢多花顔乗鸞飛煙亦不還騎龍攀天造天關<lb/>
造天關聞天語屯雲河車載玉女載玉女過紫皇紫皇<lb/>
<pb n="KR4c0012_WYG_002-7a"/>
乃賜白兎所𢷬之藥方後天而老凋三光下視瑶池見<lb/>
王母蛾眉蕭颯如秋霜<lb/>
　　　天馬歌<lb/>
天馬來出月支窟背為虎文龍翼骨嘶青雲振緑髪蘭<lb/>
筋權竒走滅没騰崑崙歴西極四足無一蹶雞鳴刷燕<lb/>
晡秣越神行電邁躡恍惚天馬呼飛龍<hi>一作黄</hi>趨目明長<lb/>
庚臆雙鳬尾如流星首渴烏口噴紅光汗溝珠曽陪時<lb/>
龍躍天衢羈金絡月照星<hi>一作皇</hi>都逸氣稜稜凌九區白<lb/>
<pb n="KR4c0012_WYG_002-7b"/>
璧如山誰敢沽回頭笑紫鷰但覺爾輩愚天馬奔戀君<lb/>
軒駷躍驚矯浮雲翻萬里足躑躅遥瞻閶闔門不逢寒<lb/>
風子誰採逸景孫白雲在青天丘陵逺崔嵬鹽車上峻<lb/>
坂倒行逆施畏日晚伯樂剪拂中道遺少盡其力老棄<lb/>
之願逢田子方惻然為我思<hi>一作悲</hi>雖有玉山禾不能療<lb/>
苦<hi>一作我</hi>饑嚴霜五月凋桂枝伏櫪銜寃摧兩眉請君贖<lb/>
獻穆天子猶堪弄影舞瑶池<lb/>
　　　行路難三首<hi>第三首一作古興</hi>
<pb n="KR4c0012_WYG_002-8a"/>
金鐏清酒斗十千玉盤珍羞直萬錢停杯投筯不能食<lb/>
㧞劒四顧心茫然欲渡黄河冰塞川將登太行雪暗天<lb/>
<hi>一作滿山</hi>閑來垂釣坐<hi>一作碧</hi>溪上忽復乗舟夢日邉行路難<lb/>
行路難多岐路今安在長風破浪㑹有時直挂雲帆濟<lb/>
滄海<lb/>
大道如青天我獨不得出羞逐長安社中兒赤雞白狗<lb/>
<hi>一作雉</hi>賭梨栗彈劒作歌奏苦聲曳裾王門不稱情淮隂<lb/>
市井笑韓信漢朝公卿忌賈生君不見昔時燕家重郭<lb/>
<pb n="KR4c0012_WYG_002-8b"/>
隗擁篲折節無嫌猜劇辛樂毅感恩分輸肝剖膽効英<lb/>
<hi>一作俊</hi>才昭王白骨縈蔓草誰人更掃黄金臺行路難歸<lb/>
去來<lb/>
有耳莫洗潁川水有口莫食首陽蕨含光混世貴無名<lb/>
何用孤髙比雲月吾觀自古賢達人功成不退皆殞身<lb/>
子胥既棄吳江上屈原終投湘水濵陸機雄才豈自保<lb/>
李斯稅駕苦不早華亭鶴唳詎可聞上蔡蒼鷹何足道<lb/>
君不見吳中張翰稱<hi>一作真</hi>達生秋風忽憶江東行且樂<lb/>
<pb n="KR4c0012_WYG_002-9a"/>
生前一杯酒何須身後千載名<lb/>
　　　長相思<lb/>
長相思在長安絡緯秋啼金井欄微<hi>一作凝</hi>霜淒淒簟色<lb/>
寒孤燈不明<hi>一作寐又作眠</hi>思欲絶巻帷望月空長歎美人如<lb/>
花<hi>一作佳期迢迢</hi>隔雲端上有青冥之髙天下有渌水之波瀾<lb/>
天長路逺魂飛苦夢魂不到關山難長相思摧心肝<lb/>
　　　上留田<lb/>
行至上留田孤墳何崢嶸積此萬古恨春草不復生悲<lb/>
<pb n="KR4c0012_WYG_002-9b"/>
風四邉來腸斷白楊聲借問誰家地埋没蒿里塋古老<lb/>
向余言言是上留田蓬科馬鬛今已平昔之弟死兄不<lb/>
葬他人於此舉銘旌一鳥死百鳥鳴一獸走百獸驚桓<lb/>
<hi>一作常</hi>山之禽别離苦欲去回翔不能征田氏倉卒骨肉<lb/>
分青天白日摧紫荆交讓之木本同形東枝顦顇西枝<lb/>
榮無心之物尚如此參商胡乃尋天兵孤竹延陵讓國<lb/>
揚名髙風緬邈頽波激清尺布之謡塞耳不能聽<lb/>
　　　春日行<lb/>
<pb n="KR4c0012_WYG_002-10a"/>
深宫髙棲入紫清金作蛟龍盤繡楹<hi>一作繡作楹</hi>佳人當䆫<lb/>
弄白日絃將手語彈鳴箏春風吹落君王耳此曲乃是<lb/>
昇天行因出天池汎蓬瀛樓船蹙沓波浪驚三千雙蛾<lb/>
獻歌笑撾鐘考皷宫殿傾萬姓聚舞歌太平我無為人<lb/>
自寧三十六帝欲相迎仙人飄翩下雲軿帝不去留鎬<lb/>
京安能為軒轅獨往入窅冥小臣拜獻南山夀陛下萬<lb/>
古垂鴻名<lb/>
　　　前有樽酒行二首<lb/>
<pb n="KR4c0012_WYG_002-10b"/>
春風東來忽相過金樽渌酒生微波落花紛紛稍覺多<lb/>
美人欲醉朱顔<graphic n="KR0755" url="https://raw.githubusercontent.com/kanripo/KR-Gaiji/master/images/KR0755.png" mimeType="image/png"/>青軒桃李能幾何流光欺人忽蹉跎<lb/>
君起舞日西<hi>一作将</hi>夕當年意氣不肯傾白髪如絲<hi>一作白首</hi>
<hi>垂絲</hi>歎何益<lb/>
琴奏龍門之緑桐玉壺美酒清若空催絃拂柱與君飲<lb/>
看朱成碧顔始紅<hi>一作眼白看杯顔色紅</hi>胡姬貌如花當壚笑春<lb/>
風笑春風舞羅衣君今不醉欲安歸<lb/>
　　　夜坐吟<lb/>
<pb n="KR4c0012_WYG_002-11a"/>
冬夜夜寒覺夜長沉吟久坐坐北堂冰合井泉月入閨<lb/>
金釭青凝照悲啼金釭滅啼轉多掩妾淚聽君歌歌有<lb/>
聲妾有情情聲合兩無違一語不入意從君萬曲梁塵<lb/>
飛<lb/>
　　　野田黄雀行<lb/>
逰莫逐炎洲翠棲莫近吳宫鷰吳宫火起焚爾窠炎洲<lb/>
逐翠遭網羅蕭條兩翅蓬蒿下縱有鷹鸇奈若<hi>一作爾</hi>何<lb/>
　　　箜篌謡<hi>續古詞亦曰引</hi>
<pb n="KR4c0012_WYG_002-11b"/>
攀天莫登龍走山莫騎虎貴賤結交心不移唯有嚴陵<lb/>
及光武周公稱大聖管蔡寧相容漢謡一斗粟不與淮<lb/>
南舂兄弟尚路人<hi>一作行路</hi>吾心安所從他人方寸間山海<lb/>
幾千重輕言託朋友對面九疑峯多花必早落桃李不<lb/>
如松管鮑久已死何人繼其蹤<lb/>
　　　雉朝飛<hi>一有絃字</hi>
麥隴青青三月時白雉朝飛挾兩雌錦衣綺翼何離褷<lb/>
犢牧採薪感之悲春天和白日暖啄食飲泉勇氣滿爭<lb/>
<pb n="KR4c0012_WYG_002-12a"/>
雄鬭死繡頸斷雉子班奏急管絃心傾美酒盡玉椀枯<lb/>
楊枯楊爾生荑我獨七十而孤棲彈絃寫恨意不盡瞑<lb/>
目歸黄泥<lb/>
　　　上雲樂<hi>老胡文康詞或云范雲及周捨所作今擬之</hi>
金天之西白日所没康老胡鶵生彼月窟巉巗容儀戍<lb/>
削風骨碧玉炅炅<hi>一作皎皎</hi>雙目瞳黄金拳拳兩鬢紅<hi>一作髪</hi>
華蓋垂下睫嵩岳臨上脣不覩譎詭皃豈知造化神大<lb/>
道是文康之嚴父元氣乃文康之老親撫頂弄盤古推<lb/>
<pb n="KR4c0012_WYG_002-12b"/>
車轉天輪云見日月初生時鑄冶火精與水銀陽烏未<lb/>
出谷顧兎半藏身女媧戲黄土團作愚下人散在六合<lb/>
間濛濛若沙塵生死了不盡誰明此胡是仙真西海栽<lb/>
若木東溟植扶桑别來幾多時枝葉萬里長中國有七<lb/>
聖半路頽鴻荒陛下應運起龍飛入咸陽赤眉立盆子<lb/>
白水興漢光叱咤四海動洪濤為簸揚舉足蹋紫微天<lb/>
關自開張老胡感至徳東來進仙倡五色師子九苞鳯<lb/>
皇是老胡鷄犬鳴舞飛帝鄊淋漓颯沓進退成行能胡<lb/>
<pb n="KR4c0012_WYG_002-13a"/>
歌獻漢酒跪雙膝並兩肘散花指天舉素手拜龍顔獻<lb/>
聖夀北斗戾南山摧天子九九八十一萬嵗長傾萬嵗<lb/>
<hi>一作年</hi>杯<lb/>
　　　夷則格上白鳩拂舞辭<lb/>
鏗鳴鐘考朗鼔歌白鳩引拂舞白鳩之白誰與隣霜衣<lb/>
雪襟誠可珍含哺七子能平均食不咽性安<hi>一作可</hi>馴首<lb/>
農政鳴陽春天子刻玉杖鏤形賜耆人白鷺<hi>一作鷹</hi>之白<lb/>
非純真外潔其色心匪仁闕五徳無司晨胡為啄我葭<lb/>
<pb n="KR4c0012_WYG_002-13b"/>
下之紫鱗鷹鸇鵰鶚貪而好殺鳯皇雖大聖不願以為<lb/>
臣<lb/>
　　　日出入行<lb/>
日出東南隅似從地底來厯天又復入西海六龍所舎<lb/>
安在哉其始與終古不息<hi>一作其行終古不休息</hi>人非元氣安得<lb/>
與之久徘徊草不謝榮於春風木不怨落於秋天誰揮<lb/>
鞭䇿驅四運萬物興歇皆自然羲和羲和汝奚汩没於<lb/>
荒淫之波魯陽何徳駐景揮戈逆道違天矯誣實多吾<lb/>
<pb n="KR4c0012_WYG_002-14a"/>
將囊括大塊浩然與溟涬同科<lb/>
　　　塞上曲<lb/>
嚴風吹霜海草凋筋幹精堅邉馬驕漢家戰士三十萬<lb/>
將軍兼領<hi>一作誰者</hi>霍嫖姚流星白羽腰間挿劒花秋蓮光<lb/>
出匣天兵照雪下玉關飛箭如沙射金甲雲龍風虎盡<lb/>
<hi>一作晝</hi>交回太白入月敵可摧敵可摧旄頭滅壯士投戈<lb/>
同㰱血䇿名丹霄上揚威紫塞傍武功成漢道昌陛下<lb/>
之夀三千霜但歌大風雲飛揚安用猛士兮守四方<lb/>
<pb n="KR4c0012_WYG_002-14b"/>
　　　北風行<lb/>
燭龍棲寒門光耀猶旦開日月照之何不及此<hi>一作日月之賜</hi>
<hi>不及此</hi>唯有北風號怒天上來燕山雪花大如席片片吹<lb/>
落軒轅臺幽州思婦十二月停歌罷笑雙蛾摧倚門望<lb/>
行人念君長城苦寒良可哀别時提劒救邉去遺此虎<lb/>
文金鞞靫中有一雙白羽箭蜘蛛結網生塵埃箭空在<lb/>
人今戰死不復回不忍見此物焚之已成<hi>一作以為</hi>灰黄河<lb/>
捧土尚可塞北風雨雪恨難裁<hi>一作哉</hi>
<pb n="KR4c0012_WYG_002-15a"/>
　　　俠客行<lb/>
趙客縵胡纓吳鉤霜雪明銀鞍照白馬颯沓如流星十<lb/>
歩殺一人千里不留行事了拂衣去深藏身與名閑過<lb/>
信陵飲脫劒膝前<hi>一作上</hi>横將炙啖朱亥持觴勸侯嬴三<lb/>
杯吐然諾五嶽倒為輕眼花耳熱後意氣素霓生救趙<lb/>
揮金槌邯鄲先震驚千秋二壯士烜赫大梁城縱死俠<lb/>
骨香不慙世上英誰能書閣下白首太𤣥經<lb/>
　　　關山月<lb/>
<pb n="KR4c0012_WYG_002-15b"/>
明月出天山蒼茫雲海間長風幾萬里吹度玉門關漢<lb/>
下白登道胡窺青海灣由來征戰地不見有人還戍客<lb/>
望邉色<hi>一作邑</hi>思歸多苦顔髙樓當此夜歎息未應閑<hi>一作</hi>
<hi>還</hi>
　<lb/>
　<lb/>
　<lb/>
　李太白文集巻二<lb/>
</p>
<p>
</p>
  </div>
<div>
<head>李太白文集巻三</head> <lb/>
    <p>
<pb n="KR4c0012_WYG_003-1a"/>
欽定四庫全書<lb/>
　李太白文集巻三<lb/>
　　　　　　　　　　　　　唐　李白　撰<lb/>
　歌詩四十首<lb/>
　　樂府二<lb/>
　　　獨漉篇<lb/>
獨漉水中泥水濁不見月不見月尚可水深行人没越<lb/>
鳥從南來胡鴈亦北度我欲彎弓向天射惜其中道失<lb/>
<pb n="KR4c0012_WYG_003-1b"/>
歸路落葉别樹飄零隨風客無所託悲與此同羅帷舒<lb/>
巻似有人開明月直入無心可猜雄劍挂壁時時龍鳴<lb/>
不斷犀象羞澁苔生國耻未雪何由成名神鷹夢澤不<lb/>
顧鴟鳶為君一擊搏鵬九天<lb/>
　　　登髙丘而望逺海<lb/>
登髙丘望逺海六鼇骨巳霜三山流安在扶桑半摧折<lb/>
白日沉光彩銀臺金闕如夢中秦皇漢武空相待精衛<lb/>
費木石黿鼉無所憑君不見驪山茂陵盡灰滅牧羊之<lb/>
<pb n="KR4c0012_WYG_003-2a"/>
子來攀登盗賊劫寳玉精靈竟何能窮兵黷武今如此<lb/>
鼎湖飛龍安可乗<lb/>
　　　陽春歌<lb/>
長安白日照春空緑楊結煙桑<hi>一作垂</hi>裊風披香殿前花<lb/>
始紅流芳發色繡户中繡户中相經過飛鷰皇后輕身<lb/>
舞紫宫夫人絶世歌聖君三萬六千日嵗嵗年年奈樂<lb/>
何<lb/>
　　　陽叛兒<lb/>
<pb n="KR4c0012_WYG_003-2b"/>
君歌陽叛兒妾勸新豐酒何許最闗人烏啼白門栁烏<lb/>
啼隠楊花君醉留妾家博山鑪中沉香火雙煙一氣凌<lb/>
紫霞<lb/>
　　　雙鷰離<lb/>
雙鷰復雙鷰雙飛令人羨玉樓珠閣不獨棲金窓繡户<lb/>
長相見栢梁失火去因入吳王宫吳宫又焚蕩鶵盡巢<lb/>
亦空憔悴一身在孀雌憶故雄雙飛難再得傷我寸心<lb/>
中<lb/>
<pb n="KR4c0012_WYG_003-3a"/>
　　　山人勸酒<lb/>
蒼蒼雲松落落綺皓春風爾來為阿誰胡蝶忽然滿芳<lb/>
草秀眉霜雪桃花貌青髓緑髮長美好稱是秦時避世<lb/>
人勸酒相歡不知老各守兎<hi>一作麋</hi>鹿志耻隨龍虎争歘<lb/>
起佐<hi>一作安</hi>太子漢皇乃復驚顧謂戚夫人彼翁羽翼成<lb/>
歸來商山下泛若雲無情舉觴酹巢由洗耳何獨<hi>一作太</hi>
清浩歌望嵩嶽意氣還<hi>一作遥</hi>相傾<lb/>
　　　于闐採花<lb/>
<pb n="KR4c0012_WYG_003-3b"/>
于闐採花人自言花相似明妃一朝西入胡胡中美女<lb/>
多羞死乃知漢地多名姝胡中無花可方比丹青能令<lb/>
醜者妍無鹽飜在深宫裏自古妬娥眉胡沙埋皓齒<lb/>
　　　鞠歌行<lb/>
玉不自言如桃李魚目笑之卞和耻楚國青蠅何太多<lb/>
連城白璧遭䜛毁荆山長號泣血人忠臣死為刖足鬼<lb/>
聽曲知寗戚夷吾因小妻秦穆五羊皮買死百里奚洗<lb/>
拂青雲上當時賤如泥朝歌鼓刀叟虎變蟠溪中一舉<lb/>
<pb n="KR4c0012_WYG_003-4a"/>
釣六合遂荒營丘東平生渭水曲誰識<hi>一作數</hi>此老翁奈<lb/>
何今之人雙目送飛鴻<lb/>
　　　幽澗泉<lb/>
拂彼白石彈吾素琴幽澗愀兮流泉深善手明徽髙張<lb/>
清心寂歴似千古松颼飀兮萬尋中見愁猨弔影而危<lb/>
處兮叫秋木而長吟客有哀時失志而聽者淚淋浪以<lb/>
沾襟乃緝商綴羽潺湲成音吾但寫聲發情於妙指殊<lb/>
不知此曲之古今幽澗泉鳴深林<lb/>
<pb n="KR4c0012_WYG_003-4b"/>
　　　王昭君二首<hi>一作昭君怨</hi>
漢家秦地月流影照<hi>一作送</hi>明妃一上玉闗道天涯去不<lb/>
歸海月還從東海<hi>一作方</hi>出明妃西嫁無來日燕支長寒<lb/>
雪作花娥眉憔悴没胡沙生乏黄金枉圖畫死留青塜<lb/>
使人嗟<lb/>
昭君拂玉鞍上馬啼紅頰今日漢宫人明朝胡地妾<lb/>
　　　中山孺子妾歌<hi>漢賜中山靖王噲孺子妾及未央才人已下歌四篇</hi>
中山孺子妾特以色見珍雖然不如延年妹亦是當時絶<lb/>
<pb n="KR4c0012_WYG_003-5a"/>
世人桃李出深井花豔驚上春一貴復一賤闗天豈由<lb/>
身芙蓉老秋霜團扇羞網塵戚姬髠翦入舂市萬古共<lb/>
悲辛<lb/>
　　　荆州歌<lb/>
白帝城邊足風波瞿塘五月誰敢過荆州麥熟繭成蛾<lb/>
繰絲憶君頭緒多撥榖飛鳴奈妾何<lb/>
　　　設辟邪伎鼓吹雉子班曲辭<lb/>
辟邪伎作鼓吹驚雉子班之奏曲成喔咿振迅欲飛鳴<lb/>
<pb n="KR4c0012_WYG_003-5b"/>
扇錦翼雄風生雙雌同飲啄趫悍誰能争乍向草中耿<lb/>
介死不求黄金籠下生天地至廣大何惜遂物情善巻<lb/>
讓天子務光亦逃名所貴曠士懐朗然合太清<lb/>
　　　相逢行<lb/>
相逢紅塵内髙揖黄金鞭萬户垂楊裏君家阿那邊<lb/>
　　　古有所思<lb/>
我思仙<hi>一作佳</hi>人乃在碧海之東隅海寒多天風白波連<lb/>
山<hi>一作天</hi>倒蓬壺長鯨噴湧不可渉撫心茫茫淚如珠西<lb/>
<pb n="KR4c0012_WYG_003-6a"/>
來青鳥東飛去願寄一書謝麻姑<lb/>
　　　久别離<lb/>
别來㡬春未還家玉窓五見櫻桃花況有錦字書開緘<lb/>
使<hi>一作令</hi>人嗟此腸斷彼心絶雲鬟緑鬢罷攬結愁如回<lb/>
飈亂白雪去年寄書報陽臺今年寄書重相催胡為乎<lb/>
東風為我吹行雲使西來待來竟不來落花寂寂委青<lb/>
苔<lb/>
　　　採蓮曲<lb/>
<pb n="KR4c0012_WYG_003-6b"/>
若耶溪傍採蓮女笑隔荷花共人語日照新粧水底明<lb/>
風飄香袖空中舉岸上誰家遊冶郎三三五五映垂楊<lb/>
紫騮嘶入落花去見此踟蹰空斷腸<lb/>
　　　白頭吟<hi>又一篇與此異今兩存</hi>
錦水東北流波蕩雙鴛鴦雄巢漢宫樹雌弄秦草芳寧<lb/>
同萬死碎綺翼不忍雲間兩分張此時阿嬌正嬌妬獨<lb/>
坐長門愁日暮但願君恩顧妾深豈惜黄金買詞賦相<lb/>
如作賦得黄金丈夫好新多異心一朝将聘茂陵女文<lb/>
<pb n="KR4c0012_WYG_003-7a"/>
君因贈<hi>一作賦</hi>白頭吟東流不作西歸水落花辭條羞故<lb/>
林兎絲故無情隨風任傾倒誰使女蘿枝而來强縈抱<lb/>
兩草猶一心人心不如草莫巻龍鬚席從他生網絲且<lb/>
留琥珀枕或有夢來時覆水再收豈滿杯棄妾已去難<lb/>
重回古時得意不相負秪今唯見青陵臺<lb/>
錦衣東流碧波蕩雙鴛鴦雄巢漢宫樹雌弄秦草芳相<lb/>
如去蜀謁武帝赤車駟馬生輝光一朝再覽大人作萬<lb/>
乗忽欲凌雲翔聞道阿嬌失恩寵千金買賦要君王相<lb/>
<pb n="KR4c0012_WYG_003-7b"/>
如不憶貧賤日官髙金多聘私室茂陵姝子皆見求文<lb/>
君歡愛從此畢淚如雙泉水行墮紫羅襟五起雞三唱<lb/>
清晨白頭吟長吁不整緑雲鬢仰訴青天哀怨深城崩<lb/>
杞梁妻誰道土無心東流不作西歸水落花辭枝羞故<lb/>
林頭上玉鷰釵是妾嫁時物贈君表相思羅袖幸時拂<lb/>
莫巻龍鬚席從他生網絲且留琥珀枕還有夢來時鷫<lb/>
鸘求在錦屏上自君一挂無由<hi>一作人</hi>披妾有秦樓鏡照<lb/>
心勝照井願持照新人雙對可憐影覆水却收不滿杯<lb/>
<pb n="KR4c0012_WYG_003-8a"/>
相如還謝文君回古來得意不相負秪今唯有青陵臺<lb/>
　　　臨江王節士歌<lb/>
洞庭白波木葉稀燕鴈始入吳雲飛吳雲寒燕鴈苦風<lb/>
號沙宿瀟湘浦節士感秋淚如雨白日當天心照之可<lb/>
以事明主壯士<hi>一作氣</hi>憤雄<hi>一作寒</hi>風生安得倚天劍跨海<lb/>
斬長鯨<lb/>
　　　司馬将軍歌<hi>代隴上健兒陳安</hi>
狂風吹古月竊弄章華臺北落明星動光彩南征猛将<lb/>
<pb n="KR4c0012_WYG_003-8b"/>
如雲雷<hi>一作南方有事将軍來</hi>手中電曳<hi>一作曳電</hi>倚天劍直斬長鯨<lb/>
海水開我見樓船壯心目頗似龍驤下三蜀揚兵習戰<lb/>
張虎旗江中白浪如銀屋身居玉帳臨河魁紫髯若㦸<lb/>
冠崔嵬細栁開營揖天子始知灞上為孾孩羌笛横吹<lb/>
阿嚲回向月樓中吹落梅将軍自起舞長劍壯士呼聲<lb/>
動九垓功成獻凱見明主丹青畫像麒麟臺<lb/>
　　　君道曲<hi>梁之雅歌有五篇今作一章</hi>
大君若天覆廣運無不至軒后爪牙常先太山稽如心<lb/>
<pb n="KR4c0012_WYG_003-9a"/>
之使臂小白鴻翼於夷吾劉葛魚水本無二土扶可成<lb/>
牆積徳為厚地<lb/>
　　　結襪子<lb/>
燕南壯士吳門豪筑中置鈆魚隠刀感君恩重許君命<lb/>
太山一擲輕鴻毛<lb/>
　　　結客少年場行<lb/>
紫燕黄金瞳啾啾<hi>一作稜稜</hi>揺緑鬉平明相馳逐結客洛門<lb/>
東少年學劍術凌轢白猿公珠袍曳錦帶匕首挿吳鴻<lb/>
<pb n="KR4c0012_WYG_003-9b"/>
由來萬夫勇挾此英雄風託交從劇孟買醉入新豐笑<lb/>
盡一杯酒殺人都市中羞道易水寒從<hi>一作徒</hi>令日貫虹<lb/>
燕丹事不立虛沒秦帝宫武陽死灰人安可與成功<lb/>
　　　長干行二首<lb/>
妾髮初覆額折花門前劇郎騎竹馬來遶牀弄青梅同<lb/>
居長干里兩小無嫌猜十四為君婦羞顔未嘗開低頭<lb/>
向暗壁千喚不一回十五始展眉願同塵與灰常存抱<lb/>
柱信豈<hi>一作耻</hi>上望夫臺十六君逺行瞿塘灧預堆五月<lb/>
<pb n="KR4c0012_WYG_003-10a"/>
不可觸猿聲天上哀門前遲<hi>一作舊</hi>行跡一一生緑<hi>一作蒼</hi>
苔苔深不能掃落葉秋風早八月蝴蝶來<hi>一作黄</hi>雙飛西<lb/>
園草感此傷妾心坐愁紅顔老早晚下三巴預将書報<lb/>
家相迎不道逺直至長風沙<lb/>
憶妾<hi>一作昔</hi>深閨裏煙塵不曾識嫁與長干人沙頭候風<lb/>
色五月南風興思君下巴陵八月西風起想君發揚子<lb/>
去來悲如何見少别離多湘潭㡬日到妾夢越風波昨<lb/>
夜狂風度吹折江頭樹淼淼暗無邊行人在何處北客<lb/>
<pb n="KR4c0012_WYG_003-10b"/>
至<hi>一作真</hi>王公朱衣滿汀<hi>一作/江</hi>中<hi>一作北客浮雲驄經過新市中</hi>日暮來<lb/>
投宿數朝不肯東自憐十五餘顔色桃花紅那作商人<lb/>
婦愁水復愁風<lb/>
　　　古朗月行<lb/>
小時不識月呼作白玉盤又疑瑶臺鏡飛在青雲端仙<lb/>
人垂兩足桂樹作<hi>一作何</hi>團圓白兎𢷬藥成問言與誰飡<lb/>
蟾蜍蝕圓影天<hi>一作大</hi>明夜已殘羿昔落九烏天人清且<lb/>
安隂精此淪惑去去不足觀憂來其如何惻愴摧心肝<lb/>
<pb n="KR4c0012_WYG_003-11a"/>
　　　上之回<lb/>
三十六離宫樓臺與天通閣道歩行月美人愁煙空恩<lb/>
疎寵不及桃李傷春風淫樂意何極金輿向回中萬乗<lb/>
出黄道千旗揚彩虹前軍細栁北後騎甘泉東豈問渭<lb/>
川老寧邀襄野童但慕<hi>一作秋暮</hi>瑶池宴歸來樂未窮<lb/>
　　　獨不見<lb/>
白馬誰家子黄龍邊塞兒天山三丈雪豈是逺行時春<lb/>
蕙忽秋草莎雞鳴曲池風催寒梭響月入霜閨悲憶與<lb/>
<pb n="KR4c0012_WYG_003-11b"/>
君别年種桃齊娥眉桃今百餘尺花落成枯枝終然獨<lb/>
不見流淚空自知<lb/>
　　　白紵辭三首<lb/>
揚清歌<hi>一作音</hi>發皓齒北方佳人東鄰子且吟白紵停緑<lb/>
水長袖拂面為君起寒雲夜巻霜海空胡風吹天飄塞<lb/>
鴻玉顔滿堂樂未終館娃日落歌吹濛<lb/>
館娃日落歌吹深月寒江清夜沉沉美人一笑千黄金<lb/>
垂羅舞縠揚哀音郢中白雪且莫吟子夜吳歌動君心<lb/>
<pb n="KR4c0012_WYG_003-12a"/>
動君心冀君賞願作天池雙鴛鴦一朝飛去青雲上<lb/>
吳刀剪綵<hi>一作綺</hi>縫舞衣明粧麗服奪春輝揚眉轉袖若<lb/>
雪飛傾城獨立世所稀激楚結風醉忘歸髙堂月落燭<lb/>
已㣲玉釵挂纓君莫違<lb/>
　　　鳴鴈行<lb/>
胡鴈鳴辭燕山昨發委羽朝度闗一一銜蘆枝南飛散<lb/>
落天地間連行接翼往復還客居煙波寄湘吳凌霜觸<lb/>
雪毛體枯畏逢矰繳驚相呼聞弦虚墜良可吁君更彈<lb/>
<pb n="KR4c0012_WYG_003-12b"/>
射何為乎<lb/>
　　　妾薄命<lb/>
漢帝重<hi>一作寵</hi>阿嬌貯之黄金屋咳唾落九天隨風生珠<lb/>
玉寵極愛還歇妬深情却疎長門一歩地不肯暫回車<lb/>
雨落不上天水覆重難收<hi>一作難重收</hi>君情<hi>一作恩</hi>與妾意各<lb/>
自東西流昔日芙蓉花今成斷根草<hi>一作素秋草</hi>以色事他<lb/>
人能得㡬時好<lb/>
　　　幽州胡馬客歌<lb/>
<pb n="KR4c0012_WYG_003-13a"/>
幽州胡馬客緑眼虎皮冠笑拂兩隻箭萬人不可干彎<lb/>
弓若轉月白鴈落雲端雙雙掉鞭行遊獵向樓蘭出門<lb/>
不顧後報國死何難天驕五單于狼戾好兇殘牛馬散<lb/>
北海割鮮若虎飡雖居燕支山不道朔雪寒婦女馬上<lb/>
笑顔如赬玉盤飜飛射鳥獸花月醉雕鞍旄頭四光芒<lb/>
争戰如蜂攅白刃灑赤血流沙為之丹名将古誰是疲<lb/>
兵良可嘆何時天狼滅父子得閑安<lb/>
　　　門有車馬客行<lb/>
<pb n="KR4c0012_WYG_003-13b"/>
門有車馬賔<hi>一作客</hi>金鞍曜朱輪謂從丹<hi>一作雲</hi>霄落乃是<lb/>
故鄉親呼兒掃中堂坐客論悲辛對酒兩不飲停觴淚<lb/>
盈巾歎我萬里遊飄颻三十春空談霸王畧紫綬不挂<lb/>
身雄劍藏玉匣隂符生素塵廓落無所合流離湘水濵<lb/>
借問宗黨間多為泉下人生苦百戰役死託萬鬼鄰北<lb/>
風揚胡沙埋翳周與秦大運且如此蒼穹寧匪仁惻愴<lb/>
竟何道存亡任大鈞<lb/>
　　　君子有所思行<lb/>
<pb n="KR4c0012_WYG_003-14a"/>
紫閣連終南青冥天倪色憑崖望咸陽宫闕羅北極萬<lb/>
井驚畫出九衢如絃直渭水清銀河横天流不息朝野<lb/>
盛文物衣冠何翕赩廐馬散連山軍容威絶域伊臯運<lb/>
元化衛霍輸筋力歌鐘樂未休榮去老還逼圓光過滿<lb/>
缺太陽移中昃不散東海金何争西輝匿無作牛山悲<lb/>
惻愴淚沾臆<lb/>
　　　東海有勇婦<hi>代闗中有貞女又作賢</hi>
梁山感杞妻慟哭為之傾金石忽暫開都由激深情東<lb/>
<pb n="KR4c0012_WYG_003-14b"/>
海有勇婦何慙蘇子卿學劍越處子超騰若流星捐軀<lb/>
報夫讎萬死不顧生白刃曜素雪蒼天感精誠十歩兩<lb/>
躩<hi>一作跳</hi>躍三呼一交兵斬首掉國門蹴踏五藏行豁此<lb/>
伉儷憤粲然大義明北海李史君飛章奏天庭捨罪警<lb/>
風俗流芳播滄瀛志在列女籍竹帛已光榮淳于免詔<lb/>
獄漢主為緹縈津妾一棹歌脱父於嚴刑十子若不肖<lb/>
不如一女英豫讓斬空衣有心竟無成要離殺慶忌壯<lb/>
夫素所輕妻子亦何辜焚之買虚聲豈如東海婦事立<lb/>
<pb n="KR4c0012_WYG_003-15a"/>
獨揚名<lb/>
　　　黄葛篇<lb/>
黄葛生洛溪黄花自緜羃青煙蔓長條繚繞㡬百尺閨<lb/>
人費素手採緝作絺[絺-巾+ㄙ]縫為絶國衣逺寄日南客蒼梧<lb/>
大火落暑服莫輕擲此物雖過時是妾手中跡<lb/>
　<lb/>
　<lb/>
　<lb/>
<pb n="KR4c0012_WYG_003-15b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　李太白文集巻三<lb/>
</p>
<p>
</p>
  </div>
<div>
<head>李太白文集巻四</head> <lb/>
    <p>
<pb n="KR4c0012_WYG_004-1a"/>
欽定四庫全書<lb/>
　李太白文集巻四<lb/>
　　　　　　　　　　　　　唐　李白　撰<lb/>
　歌詩五十六首<lb/>
　　樂府三<lb/>
　　　白馬篇<lb/>
龍馬花雪毛金鞍五陵豪秋霜切玉劍落日明珠袍鬬<lb/>
雞事萬乘軒盖一何髙弓摧宜山虎手接太山猱酒後<lb/>
<pb n="KR4c0012_WYG_004-1b"/>
競風彩三杯弄寳刀殺人如剪草劇孟同遊遨發憤去<lb/>
函谷從軍向臨洮叱咤經百戰<hi>一作萬戰場</hi>匈奴盡波濤<hi>一作</hi>
<hi>逃</hi>歸來使酒氣未肯拜<hi>一作下</hi>蕭曹羞入原憲室荒徑隠<lb/>
蓬蒿<lb/>
　　　鳯笙篇<lb/>
仙人十五愛吹笙學得崑丘彩鳯鳴始聞錬氣飡金液<lb/>
復道朝天赴玉京玉京迢迢㡬千里鳯笙去去無窮已<lb/>
欲歎離聲發絳脣更嗟别調流纎指此時惜别詎堪聞<lb/>
<pb n="KR4c0012_WYG_004-2a"/>
此地相看未忍分重吟真曲和清吹却奏仙歌響緑雲<lb/>
緑雲紫氣向函闗訪道應尋緱氏山莫學吹笙王子晉<lb/>
一遇浮丘斷不還<lb/>
　　　怨歌行<hi>一作長安見内人出嫁令子代為怨歌行</hi>
十五入漢宫花顔笑<hi>一作如</hi>春紅君王選玉色待寝金<hi>一作</hi>
<hi>錦</hi>屏中薦枕嬌夕月巻衣戀春<hi>一作香</hi>風寧知趙飛燕奪<lb/>
寵恨無窮沉憂能傷人緑鬢成霜蓬一朝不得意世事<lb/>
徒<hi>一作信</hi>為空鷫鸘換美酒舞衣罷雕龍寒苦不忍言為<lb/>
<pb n="KR4c0012_WYG_004-2b"/>
君奏絲桐腸斷絃亦絶悲心夜忡忡<lb/>
　　　塞下曲六首<lb/>
五月天山雪無花秪有寒笛中聞折栁春色未曾看曉<lb/>
戰隨金鼓宵眠抱玉鞍願将腰下劍直為斬樓蘭<lb/>
天兵下北荒胡馬欲南飲横戈從百戰直為銜恩甚握<lb/>
雪海上飡拂沙隴頭寝何當破月氏然後方髙枕<lb/>
駿馬如風飈鳴鞭出渭橋彎弓辭漢月挿羽破天驕陣<lb/>
解星芒盡營空海霧銷功成畫麟閣獨有霍嫖姚<lb/>
<pb n="KR4c0012_WYG_004-3a"/>
白馬黄金塞雲砂繞夢思那堪愁苦節逺憶邊城兒螢<lb/>
飛秋窓滿月度霜閨遲摧殘梧桐葉蕭颯沙棠枝無時<lb/>
獨不見淚流空自知<lb/>
塞虜乗秋下天兵出漢家将軍分虎竹戰士卧龍沙邊<lb/>
月隨弓影胡霜拂劍花玉闗殊未入少婦莫長嗟<lb/>
烽火動沙漠連照甘泉雲漢皇按劍起還召李将軍兵<lb/>
<hi>一作殺</hi>氣天上合鼓聲隴底聞横行負勇氣一戰静妖氛<lb/>
　　　來日大難<lb/>
<pb n="KR4c0012_WYG_004-3b"/>
來日一身擕糧負薪道長食盡苦口焦脣今日醉飽樂<lb/>
過千春仙人相存誘我逺學海陵三山陸憩五嶽乗龍<lb/>
上三天飛目瞻兩角授以神藥金丹滿握蟪蛄䝉恩深<lb/>
愧短促思填東海强銜一木道重天地軒師廣成蟬翼<lb/>
九五以求長生下士大笑如蒼蠅聲<lb/>
　　　塞上曲<lb/>
大漢無中䇿匈奴犯渭橋五原秋草緑胡馬一何驕命<lb/>
将征西極横行隂山側燕支落漢家婦女無花色轉戰<lb/>
<pb n="KR4c0012_WYG_004-4a"/>
渡黄河休兵樂事多蕭條清萬里瀚海寂無波<lb/>
　　　玉階怨<lb/>
玉階生白露夜久侵羅襪却下水精簾玲瓏望秋月<lb/>
　　　襄陽曲四首<lb/>
襄陽行樂處歌舞白銅鞮江城回渌水花月使人迷<lb/>
山公醉酒時酩酊襄<hi>一作髙</hi>陽下頭上白接籬倒著還騎<lb/>
馬<lb/>
峴山臨漢江水渌沙如雪<hi>一作水色如霜雪</hi>上有墮淚碑青苔<lb/>
<pb n="KR4c0012_WYG_004-4b"/>
久磨滅<lb/>
且醉習家池莫看墮淚碑山公欲上馬笑殺襄陽兒<lb/>
　　　大堤曲<lb/>
漢水臨<hi>一作横</hi>襄陽花開大堤暖佳期大堤下淚向南雲<lb/>
滿春風復無情吹我夢魂散不見眼中人天長音信斷<lb/>
　　　宫中行樂詞八首<hi>奉詔作五言</hi>
小小生金屋盈盈在紫㣲山花挿寳髻石竹繡羅衣每<lb/>
出深宫裏常隨歩輦歸只愁歌舞散<hi>一作罷</hi>化作綵雲飛<lb/>
<pb n="KR4c0012_WYG_004-5a"/>
栁色黄金嫩梨花白雪香玉樓巢<hi>一作闗</hi>翡翠珠<hi>一作金</hi>殿<lb/>
鎖鴛鴦選妓隨雕<hi>一作朝</hi>輦徵歌出洞房宫中誰第一飛<lb/>
燕在昭陽<lb/>
盧橘為秦樹蒲桃出<hi>一作是</hi>漢宫煙花宜落日絲管醉春<lb/>
風笛奏龍鳴<hi>一作吟</hi>水簫吟<hi>一作鳴</hi>鳯下空君王多樂事何<lb/>
必向<hi>一作在</hi>回中<hi>一作還與萬方同</hi>
玉樹<hi>一作殿</hi>春歸日<hi>一作好</hi>金宫樂事多後庭朝未入輕輦<lb/>
夜相過笑出花間語嬌來燭下歌莫教明月去留著醉<lb/>
<pb n="KR4c0012_WYG_004-5b"/>
姮娥<lb/>
繡户香風暖紗牕曙色新宫花争笑日池草暗生春緑<lb/>
樹聞歌鳥青樓見舞人昭陽桃李月羅綺自<hi>一作坐</hi>相親<lb/>
今日明光裏還須結伴遊春風開紫殿天樂下珠樓豔<lb/>
舞全知巧嬌歌半欲羞更憐花月夜宫女笑藏鉤<lb/>
寒雪梅中盡春風栁上歸宫鶯嬌欲醉簷燕語還飛遲<lb/>
日明歌席新花豔舞衣晩來移綵仗行樂好光輝<lb/>
水渌南薰殿花紅北闕樓鶯歌聞太液鳯吹遶瀛洲素<lb/>
<pb n="KR4c0012_WYG_004-6a"/>
女鳴珠佩天人弄綵毬今朝風日好宜入未央遊<lb/>
　　　清平調詞三首<lb/>
雲想衣裳花想容春風拂檻露華濃若非羣玉山頭見<lb/>
㑹向瑶臺月下逢<lb/>
一枝紅豔露凝香雲雨巫山枉斷腸借問漢宫誰得似<lb/>
可憐飛燕倚新粧<lb/>
名花傾國兩相歡長得君王帶笑看解釋春風無限恨<lb/>
沉香亭北倚䦨干<lb/>
<pb n="KR4c0012_WYG_004-6b"/>
　　　鼓吹入朝曲<lb/>
金陵控海浦渌水帶吳京鐃歌列騎吹颯沓引公卿搥<lb/>
鐘速嚴粧伐鼓啟重城天子憑玉案劍履若雲行日出<lb/>
照萬户簮裾爛明星朝罷沐浴閑遨遊閬風亭濟濟雙<lb/>
闕下歡娛樂恩榮<lb/>
　　　秦女休行<hi>古詞魏朝協律都尉左延年所作今擬之</hi>
西門秦氏女秀色如瓊花手揮白楊刀清晝殺讎家羅<lb/>
袖灑赤血英聲凌紫霞直上西山去闗吏相邀遮壻為<lb/>
<pb n="KR4c0012_WYG_004-7a"/>
燕國王身被詔獄加犯刑若履虎不畏落爪牙素頸未<lb/>
及斷摧眉伏泥沙金雞忽放赦大辟得寛賖何慙聶政<lb/>
姊萬古共驚嗟<lb/>
　　　秦女巻衣<lb/>
天子居未央妾來巻衣裳顧無紫宫寵敢拂黄金牀水<lb/>
至亦不去熊來尚可當㣲身捧日月飄若螢之光願君<lb/>
採葑菲無以下體妨<lb/>
　　　東武吟<hi>一作出金門後書懐留别翰林諸公</hi>
<pb n="KR4c0012_WYG_004-7b"/>
好古笑流俗素聞賢達風方希佐明主長揖辭成功白<lb/>
日在髙天回光燭㣲躬恭承鳯凰詔歘起雲蘿中清切<lb/>
紫霄迥優游丹禁通君王賜顔色聲價凌煙虹乗輿擁<lb/>
翠盖扈從金城東寳馬麗絶景錦衣入新豐倚巖望松<lb/>
雪對酒鳴絲桐因學揚子雲獻賦甘泉宫天書美片善<lb/>
清芬播無窮歸來入咸陽談笑皆王公一朝去金馬飄<lb/>
落成飛蓬賔友日疎散玉樽亦巳空才力猶可倚<hi>一作恃</hi>
不慙世上雄閑作東武吟曲盡情未終書此謝知巳吾<lb/>
<pb n="KR4c0012_WYG_004-8a"/>
尋黄綺翁<hi>一作扁舟尋釣翁</hi>
　　　邯鄲才人嫁為厮養卒婦<lb/>
妾本叢臺女揚蛾入丹闕自倚顔如花寧知有凋歇一<lb/>
辭玉階下去若朝雲没每憶邯鄲城深宫夢秋月君王<lb/>
不可見惆悵至明發<lb/>
　　　出自薊北門行<lb/>
虜陣横北荒胡星曜精芒羽書速驚電烽火晝連光虎<lb/>
竹救邊急戎車森已行明主不安席按劍心飛揚推轂<lb/>
<pb n="KR4c0012_WYG_004-8b"/>
出猛将連旗登戰場兵威衝絶漠殺氣凌穹蒼列卒<hi>一作</hi>
<hi>陣</hi>赤山下開營紫塞傍孟冬風沙緊旌旗<hi>一作斾</hi>颯凋傷<lb/>
畫角悲海月征衣巻天霜揮刃斬樓蘭彎弓射賢王單<lb/>
于一平蕩種落自奔亡收功報天子行歌<hi>一作歌舞</hi>歸咸陽<lb/>
　　　洛陽陌<lb/>
白玉誰家郎回車渡天津看花東陌上驚動洛陽人<lb/>
　　　北上行<lb/>
北上何所苦北上縁太行磴道盤且峻巉巖凌穹蒼馬<lb/>
<pb n="KR4c0012_WYG_004-9a"/>
足蹶側石車輪摧髙崗沙塵接幽州烽火連朔方殺氣<lb/>
毒劍㦸嚴風裂衣裳奔鯨夾黄河鑿齒屯洛陽前行無<lb/>
歸日返顧思舊鄉慘戚冰雪裏悲號絶中腸尺布不掩<lb/>
體皮膚劇枯桑汲水澗谷阻採薪壠坂長猛虎又掉尾<lb/>
磨牙皓秋霜草木不可飡饑飲零露漿歎此北上苦停<lb/>
驂為之傷何日王道平開顔覩天光<lb/>
　　　短歌行<lb/>
白日何短短百年苦易滿蒼穹浩茫茫萬劫太極長麻<lb/>
<pb n="KR4c0012_WYG_004-9b"/>
姑垂兩鬢一半已成霜天公見玉女大笑億千場吾欲<lb/>
攬六龍回車挂扶桑北斗酌美酒勸龍各一觴富貴非<lb/>
所願為<hi>一作與</hi>人駐頽<hi>一作顔又作流</hi>光<lb/>
　　　空城雀<lb/>
嗷嗷空城雀身計何戚促本與鷦鷯羣不隨鳯凰族提<lb/>
擕四黄口飲乳未嘗足食君糠粃餘常恐烏鳶逐耻渉<lb/>
太行險羞營覆車粟天命有定端守分絶所欲<lb/>
　　　發白馬<lb/>
<pb n="KR4c0012_WYG_004-10a"/>
将軍發白馬旌節渡黄河簫鼓聒川嶽滄溟湧濤<hi>一作洪</hi>
波武安有震瓦易水無寒歌鐵騎若雪山飲流涸滹沲<lb/>
揚兵獵月窟轉戰畧朝那倚劍登燕然邊烽列嵯峨蕭<lb/>
條萬里外耕作五原多一掃清大漠包虎戢金戈<lb/>
　　　陌上桑<lb/>
美女渭橋東<hi>一作美女緗綺衣又作遊女</hi>春還<hi>一作還來</hi>事蠶作五馬飛<lb/>
如花<hi>一作如花飛又作如飛龍</hi>青絲結金絡不知誰家子調笑來相<lb/>
謔妾本秦羅敷玉顔豔名都緑條映素手採桑向城隅<lb/>
<pb n="KR4c0012_WYG_004-10b"/>
使君且不顧况復論秋胡寒螀愛碧草鳴鳯棲青梧託<lb/>
心自有處但怪旁人愚徒令白日暮髙駕空踟蹰<lb/>
　　　枯魚過河泣<lb/>
白龍改常服偶被豫且制誰使爾為魚徒為訴天帝作<lb/>
書報鯨鯢勿恃風濤勢濤落歸泥沙翻遭螻蟻噬萬乗<lb/>
慎出入柏人以為誡<hi>一作識</hi>
　　　丁都䕶<hi>一作督䕶</hi>歌<lb/>
雲陽上征去兩岸饒商賈吳牛喘月時拖船一何苦水<lb/>
<pb n="KR4c0012_WYG_004-11a"/>
濁不可飲壺漿半成土一唱都䕶歌心摧淚如雨萬人<lb/>
繫盤石無由達江滸君看石芒碭掩淚悲千古<lb/>
　　　相逢行<hi>一云有贈</hi>
朝騎五花馬謁帝出銀臺秀色誰家子雲車<hi>一作中</hi>珠箔<lb/>
開金鞭遥指㸃玉勒近遲回夾轂相借問疑<hi>一作知</hi>從天<lb/>
上來<hi>一本更添憐腸愁欲斷斜日復相催下車何輕盈飄然似落梅</hi>邀入青綺門當歌<lb/>
共銜盃<hi>一作嬌羞初解珮語笑共銜盃</hi>銜盃映歌扇似月雲中見相見<lb/>
不得<hi>一作相</hi>親不如不相見相見情已深未語可知心胡<lb/>
<pb n="KR4c0012_WYG_004-11b"/>
為守空閨孤眠愁錦衾錦衾與羅帷纒綿㑹有時春風<lb/>
正澹蕩暮雨來何遲<hi>一作春風正糾結青烏來何遲</hi>願因三青鳥更報<lb/>
長相思光景不待人須㬰髮成絲當年失行樂老去徒<lb/>
傷悲持此道宻意無令曠佳期<lb/>
　　　千里思<hi>一作千里曲</hi>
李陵没胡沙蘇武還漢家迢迢五原闗朔雪亂邊花<hi>一作</hi>
<hi>愁見雪如花</hi>一去隔絶國思歸但長嗟鴻鴈向西北因<hi>一作飛</hi>
書報天涯<lb/>
<pb n="KR4c0012_WYG_004-12a"/>
　　　樹中草<lb/>
鳥銜野田草誤入枯桑裏客土植危根逢春猶不死草<lb/>
木雖無情因依尚可生如何同枝葉各自有枯榮<lb/>
　　　君馬黄<lb/>
君馬黄我馬白馬色雖不同人心本無隔共作遊冶盤<lb/>
雙行洛陽陌長劍既照曜髙冠何赩赫各有千金裘俱<lb/>
為五侯客猛虎落陷穽壮夫時屈厄相知在急難獨好<lb/>
亦<hi>一作知</hi>何益<lb/>
<pb n="KR4c0012_WYG_004-12b"/>
　　　擬古<lb/>
融融白玉輝映我青蛾眉寳鏡似空水落花如風吹出<lb/>
門望同子蕩漾不可期安得黄鶴羽一報佳人知<lb/>
　　　折楊栁<lb/>
垂楊<hi>一作楊栁</hi>拂渌水揺豔<hi>一作豔裔</hi>東風年花明玉闗雪葉暖<lb/>
金窓煙美人結長想對此心悽然攀條折春色逺寄龍<lb/>
庭前<hi>一作龍沙邊</hi>
　　　鳯凰曲<lb/>
<pb n="KR4c0012_WYG_004-13a"/>
嬴女吹玉簫吟弄天上春青鸞不獨去更有擕手人影<lb/>
滅綵雲斷遺聲落西秦<lb/>
　　　少年子<lb/>
青雲少年子挾彈章臺左鞍馬四邊開突如流星過金<lb/>
丸落飛鳥夜入瓊樓卧夷齊是何人獨守西山餓<lb/>
　　　紫騮馬<lb/>
紫騮行<hi>一作驕</hi>且嘶雙翻碧玉蹄臨流不肯渡似惜錦障<lb/>
泥白雪闗山<hi>一作城</hi>逺黄雲海戍迷揮鞭萬里去安<hi>一作何</hi>
<pb n="KR4c0012_WYG_004-13b"/>
得念<hi>一作戀</hi>春閨<lb/>
　　　少年行二首<hi>後一首亦作小放歌行</hi>
擊筑飲美酒劍歌易水湄經過燕太子結託并州兒少<lb/>
年負壮氣奮烈自有時因聲魯勾踐争情<hi>一作博</hi>勿相欺<lb/>
五陵年少金市東銀鞍白馬度春風落花踏盡遊何處<lb/>
笑入胡姬酒肆中<lb/>
　　　白鼻騧<lb/>
銀<hi>一作金</hi>鞍白鼻騧渌地障泥錦細雨春風花落時<hi>一作春風</hi>
<pb n="KR4c0012_WYG_004-14a"/>
<hi>細雨落花時</hi>揮鞭直就胡姬飲<lb/>
　　　豫章行<lb/>
胡風吹代馬<hi>一作燕人攅赤羽</hi>北擁魯陽闗吳兵照海雪西討<lb/>
何時還半渡上遼津黄雲慘無顔老母與子别呼天野<lb/>
草間白馬<hi>一作百鳥</hi>繞旌旗悲鳴相追攀白楊秋月苦早落<lb/>
豫章山本為休明人斬虜素不閑豈惜戰鬬死為君掃<lb/>
兇頑精感石没羽豈云憚險艱樓船若鯨飛波蕩落星<lb/>
灣此曲不可奏三軍鬢成班<lb/>
<pb n="KR4c0012_WYG_004-14b"/>
　　　沐浴子<lb/>
沐芳莫彈冠浴蘭莫振衣處世忌太潔志<hi>一作至</hi>人貴藏<lb/>
暉滄浪有釣叟吾與爾同歸<lb/>
　<lb/>
　<lb/>
　<lb/>
　<lb/>
　李太白文集巻四<lb/>
</p>
<p>
</p>
  </div>
<div>
<head>李太白文集巻五</head> <lb/>
    <p>
<pb n="KR4c0012_WYG_005-1a"/>
欽定四庫全書<lb/>
　李太白文集巻五<lb/>
　　　　　　　　　　　　　唐　李白　撰<lb/>
　歌詩三十三首<lb/>
　　樂府四<lb/>
　　　髙句驪<lb/>
金花折風帽白馬小遲回翩翩舞廣袖似鳥海東來<lb/>
　　　静夜思<lb/>
<pb n="KR4c0012_WYG_005-1b"/>
牀前看月光疑是地上霜舉頭望山月低頭思故鄉<lb/>
　　　渌水曲<lb/>
渌水明秋日南湖採白蘋荷花嬌欲語愁殺蕩舟人<lb/>
　　　鳯臺曲<lb/>
嘗聞秦帝女傳得鳯皇聲是日逢仙子當時别有情人<lb/>
吹彩簫去天借緑雲迎心<hi>一作曲</hi>在身不返空餘弄玉名<lb/>
　　　猛虎行<hi>一作吟</hi>
朝作猛虎行暮作猛虎吟<hi>一作行亦猛虎吟坐亦猛虎吟</hi>腸斷非闗隴<lb/>
<pb n="KR4c0012_WYG_005-2a"/>
頭水淚下不為雍門琴旍旌<hi>一作旌旗</hi>繽紛兩河道戰鼓驚<lb/>
山欲傾倒秦人半作燕地囚胡馬飜銜洛陽草一輸一<lb/>
失闗下兵朝降夕叛幽薊城巨鼇未斬海水動魚龍奔<lb/>
走安得寧頗似楚漢時翻覆無定止朝過博浪沙暮入<lb/>
淮隂市張良未遇韓信貧劉項存亡在兩臣暫到下邳<lb/>
受兵畧來投漂母作主人賢哲恓恓古如此今時亦棄<lb/>
青雲士有䇿不敢犯龍鱗竄身南國避胡塵寳書玉劍<lb/>
挂髙閣金鞍駿馬散故人昨日方為宣城客掣鈴交通<lb/>
<pb n="KR4c0012_WYG_005-2b"/>
二千石有時六博快壯心<hi>一作快寸心</hi>遶牀三匝呼一擲楚<lb/>
人每道張旭竒心藏風雲世莫知三吳邦伯皆<hi>一作多</hi>顧<lb/>
盻四海雄俠兩追隨<hi>一作皆相推</hi>蕭曹曾作沛中吏攀龍附<lb/>
鳯當有時溧陽酒樓三月春楊花茫茫<hi>一作漠漠</hi>愁殺人胡<lb/>
鶵緑眼吹玉笛吳歌白紵飛梁塵丈夫相見<hi>一作到處</hi>且為<lb/>
樂槌牛撾鼓㑹衆賔我從此去釣東海得魚笑寄情相<lb/>
親<lb/>
　　　從軍行<lb/>
<pb n="KR4c0012_WYG_005-3a"/>
從軍玉門道逐虜金㣲山笛奏梅花曲刀開明月環鼓<lb/>
聲鳴海上兵氣擁雲間願斬單于首長驅静鐵闗<lb/>
　　　秋思<lb/>
春陽如昨日碧樹鳴黄鸝蕪然蕙草暮颯爾凉風吹天<lb/>
秋木葉下月冷莎雞悲坐愁羣芳歇白露凋華滋<lb/>
　　　春思<lb/>
燕草如碧絲秦桑低緑枝當君懐歸日是妾斷腸時春<lb/>
風不相識何事入羅帷<lb/>
<pb n="KR4c0012_WYG_005-3b"/>
　　　秋思<lb/>
燕支黄葉落妾望白登臺海上<hi>一作月出</hi>碧雲斷單于<hi>一作蟬聲</hi>
秋色來胡兵沙塞合漢使玉闗回征客無歸日空悲蕙<lb/>
草摧<lb/>
　　　子夜吳歌<hi>春夏秋冬</hi>
秦地羅敷女採桑緑水邊素手青條上紅粧白日鮮蠶<lb/>
飢妾欲去五馬莫留連<lb/>
　　　春<lb/>
<pb n="KR4c0012_WYG_005-4a"/>
鏡湖三百里菡萏發荷花五月西施採人看隘若耶回<lb/>
舟不待月歸去越王家<lb/>
　　　夏<lb/>
長安一片月萬户𢷬衣聲秋風吹不盡總是玉闗情何<lb/>
日平邊塞良人罷逺征<lb/>
　　　秋<lb/>
明朝驛使發一夜絮征袍素手抽針冷那堪把剪刀裁<lb/>
縫寄逺道㡬日到臨洮<lb/>
<pb n="KR4c0012_WYG_005-4b"/>
　　　冬<lb/>
　　　對酒<lb/>
松子棲金華安期入蓬海此人古之仙羽化竟何在浮<lb/>
生速流電倐忽變光彩天地無凋換容顔有遷改對酒<lb/>
不肯飲含情欲誰待<lb/>
　　　估客樂<lb/>
海客乗天風将船逺行役譬如雲中鳥一去無蹤跡<lb/>
　　　少年行<lb/>
<pb n="KR4c0012_WYG_005-5a"/>
君不見淮南少年游俠客白日毬獵夜擁擲呼盧百萬<lb/>
終不惜報讎千里如咫尺少年遊俠好經過渾身装束<lb/>
皆綺羅蘭蕙相隨喧妓女風光去處滿笙歌驕矜自言<lb/>
不可有俠士堂中養來久好鞍好馬乞與人十千五千<lb/>
旋沽酒赤心用盡為知已黄金不惜栽桃李桃李栽來<lb/>
㡬度春一回花落一回新府縣盡為門下客王侯皆是<lb/>
平交人男兒百年且樂命何須讀書受貧病男兒百年<lb/>
且榮身何須徇節甘風塵衣冠半是征戰士窮儒浪作<lb/>
<pb n="KR4c0012_WYG_005-5b"/>
林泉民遮莫枝根長百丈不如當代多還往遮莫親姻<lb/>
連帝城不如當身自簪纓看取富貴眼前者何用悠悠<lb/>
身後名<lb/>
　　　𢷬衣篇<lb/>
閨裏佳人年十餘嚬蛾對影恨離居忽逢江上春歸鷰<lb/>
銜得雲中尺素書玉手開緘長嘆息狂夫猶戍交河北<lb/>
萬里交河水北流願為雙鳥泛中洲君邊雲擁青絲騎<lb/>
妾處苔生紅粉樓樓上春風日将歇誰能攬鏡看愁髮<lb/>
<pb n="KR4c0012_WYG_005-6a"/>
曉吹員管隨落花夜𢷬戎衣向明月明月髙髙刻漏長<lb/>
真珠簾箔掩蘭堂横垂寳幄同心結半拂瓊筵蘇合香<lb/>
瓊筵寳幄連枝錦燈燭熒熒照孤寝有使憑将金剪刀<lb/>
為君留下相思枕摘盡庭蘭不見君紅巾拭淚坐氤氲<lb/>
明年更若征邊塞願作陽臺一段雲<lb/>
　　　去婦詞<lb/>
古來有棄婦棄婦有歸處今日妾辭君辭君遣何去本<lb/>
家零落盡慟哭來時路憶昔未嫁君聞君却周旋綺羅<lb/>
<pb n="KR4c0012_WYG_005-6b"/>
錦繡段有贈黄金千十五許嫁君二十移所天自從結<lb/>
髮日未㡬離君緬山川家家盡歡喜孤妾長自憐幽閨<lb/>
多怨思盛色無十年相思若循環枕席生流泉流泉咽<lb/>
不掃獨夢闗山道及此見君歸君歸妾已老物華惡衰<lb/>
賤新寵方妍好掩淚出故房傷心劇秋草自妾為君妻<lb/>
君東妾在西羅幃到曉恨玉貌一生啼自從離别久不<lb/>
覺塵埃厚常嫌玳瑁孤猶羨鴛鴦偶嵗華逐霜霰賤妾<lb/>
何能久寒沼落芙蓉秋風散楊栁以此顦顇顔空持舊<lb/>
<pb n="KR4c0012_WYG_005-7a"/>
物還餘生欲何寄誰肯相牽攀君恩既斷絶相見何年<lb/>
月悔傾連理杯虛作同心結女蘿附青松貴欲相依投<lb/>
浮萍失緑水教作若為流不歎君棄妾自歎妾縁業憶<lb/>
昔初嫁君小姑纔倚牀今日妾辭君小姑如妾長回頭<lb/>
語小姑莫嫁如兄夫<lb/>
　　　長歌行<lb/>
桃李得日開榮華照當年東風動百物草木盡欲言枯<lb/>
枝無醜葉涸水吐清泉大力運天地羲和無停鞭功名<lb/>
<pb n="KR4c0012_WYG_005-7b"/>
不早著竹帛将何宣桃李務青春誰能貰白日富貴與<lb/>
神仙<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>跎成兩失金石猶銷鑠風霜無久質畏落日月<lb/>
後强歡歌與酒秋霜不惜人倐忽侵蒲栁<lb/>
　　　長相思<lb/>
日色欲盡花含煙月明欲素愁不眠趙瑟初停鳯凰柱<lb/>
蜀琴欲奏鴛鴦絃此曲有意無人傳願隨春風寄燕然<lb/>
憶君迢迢隔青天昔時横波目今為流淚泉不信妾腸<lb/>
斷歸來看取明鏡前<lb/>
<pb n="KR4c0012_WYG_005-8a"/>
　　歌吟上<lb/>
　　　襄陽歌<hi>襄漢</hi>
落日欲没峴山西倒著接䍦<hi>一作行客辭歸</hi>花下迷襄陽小兒<lb/>
齊拍手攔街争唱白銅鞮傍人借問笑何事笑殺山公<lb/>
醉似泥鸕鷀杓鸚鵡盃百年三萬六千日一日須傾三<lb/>
百盃遥看漢水鴨頭渌恰似蒲萄初醱醅此江若變作<lb/>
春酒壘麴便築糟丘臺千金駿馬換少妾醉坐雕鞍歌<lb/>
落梅車傍側挂一壺酒鳯笙龍管行相催咸陽市中歎<lb/>
<pb n="KR4c0012_WYG_005-8b"/>
黄犬何如月下傾金罍君不見晉朝羊公一片古碑材<lb/>
龜頭剥落生莓苔淚亦不能為之墮心亦不能為之哀<lb/>
誰能憂彼身後事金鳬銀鴨葬死灰清風朗月不用一<lb/>
錢買玉山自倒非人推舒州杓力士鐺<hi>一作黄金爵白玉瓶</hi>李白<lb/>
<hi>一作酒仙</hi>與爾同死生襄王雲雨今安在江水東流猿夜聲<lb/>
　　　南都行<lb/>
南都信佳麗武闕横西闗白水真人居萬商羅鄽闤髙<lb/>
樓對紫陌甲第連青山此地多英豪邈然不可攀陶朱<lb/>
<pb n="KR4c0012_WYG_005-9a"/>
與五羖名播天壤間麗華秀玉色漢女嬌朱顔清歌遏<lb/>
流雲艷舞有餘閑遨遊盛宛洛冠盖隨風還走馬紅陽<lb/>
城呼鷹白河灣誰識卧龍客長吟愁鬢班<lb/>
　　　江上吟<hi>一作江上遊</hi>
木蘭之枻沙棠舟玉簫金管坐兩頭美酒樽<hi>一作當</hi>中置<lb/>
千斛載妓隨波任去留仙人有待乗黄鶴海客無心隨<lb/>
<hi>一作狎</hi>白鷗屈平詞賦懸日月楚王臺榭空山丘興酣落<lb/>
筆揺五岳詩成嘯傲凌滄洲功名富貴若長在漢水亦<lb/>
<pb n="KR4c0012_WYG_005-9b"/>
應西北流<lb/>
　　　侍從宜春苑奉詔賦龍池栁色初青聽新鸎百<lb/>
　　　轉歌<hi>長安</hi>
東風已緑瀛洲草紫殿紅樓覺春好池南栁色半青青<lb/>
縈煙裊娜拂綺城垂絲百尺挂雕楹上有好鳥相和鳴<lb/>
間闗早得春風情春風巻入碧雲去千門萬户皆春聲<lb/>
是時君王在鎬京五雲垂暉耀紫清仗出金宫隨日轉<lb/>
天回玉輦繞花行始向蓬萊看舞鶴還過茝若聽新鸎<lb/>
<pb n="KR4c0012_WYG_005-10a"/>
新鸎飛繞上林苑願入簫韶雜鳯笙<lb/>
　　　玉壺吟<lb/>
烈士擊玉壺壯心惜暮年三盃拂劍舞秋月忽然髙詠<lb/>
涕泗漣<hi>一作秋月忽髙懸</hi>鳯凰初下紫泥詔謁帝稱觴登御筵<lb/>
揄揚九重萬乗主謔浪赤墀青瑣賢朝天數換飛龍馬<lb/>
勅賜珊瑚白玉鞭世人不識東方朔大隠金門是謫仙<lb/>
西施宜笑復宜嚬醜女效之徒累身君王雖愛蛾眉好<lb/>
無奈宫中妬殺人<lb/>
<pb n="KR4c0012_WYG_005-10b"/>
　　　笑歌行<lb/>
笑矣乎笑矣乎君不見曲如鈎古人知爾封公侯君不<lb/>
見直如絃古人知爾死道邊張儀所以只掉三寸舌蘇<lb/>
秦所以不墾二頃田笑矣乎笑矣乎君不見滄浪老人<lb/>
歌一曲還道滄浪濯吾足平生不解謀此身虚作離騷<lb/>
遣人讀笑矣乎笑矣乎趙有豫讓楚屈平賣身買得千<lb/>
年名巢由洗耳有何益夷齊餓死終無成君愛身後名<lb/>
我愛眼前酒飲酒眼前樂虚名何處有男兒窮通當有<lb/>
<pb n="KR4c0012_WYG_005-11a"/>
時曲腰向君君不知猛虎不看機上肉洪爐不鑄囊中<lb/>
錐笑矣乎笑矣乎寗武子朱買臣叩角行歌背負薪今<lb/>
日逢君君不識豈得不如佯狂人<lb/>
　　　悲歌行<lb/>
悲來乎悲來乎主人有酒且莫斟聽我一曲悲來吟悲<lb/>
來不吟還不笑天下無人知我心君有數斗酒我有三<lb/>
尺琴琴鳴酒樂兩相得一杯不啻千鈞金悲來乎悲來<lb/>
乎天雖長地雖久金玉滿堂應不守富貴百年能㡬何<lb/>
<pb n="KR4c0012_WYG_005-11b"/>
死生一度人皆有孤猿坐啼墳上月且須一盡杯中酒<lb/>
悲來乎悲來乎鳯鳥不至河無圖㣲子去之箕子奴漢<lb/>
帝不憶李将軍楚王放却屈大夫悲來乎悲來乎秦家<lb/>
李斯早追悔虛名撥向身之外范子何曾愛五湖功成<lb/>
名遂身自退劍是一夫用書能知姓名惠施不肯千萬<lb/>
乗卜式未必窮一經還須黒頭取方伯莫謾白首為儒<lb/>
生<lb/>
　　　豳歌行上新平長史兄粲<hi>陜西</hi>
<pb n="KR4c0012_WYG_005-12a"/>
豳谷稍稍振庭柯涇水浩浩揚湍波哀鴻酸嘶暮聲急<lb/>
愁雲蒼慘寒氣多憶昨去家此為客荷花初紅栁條碧<lb/>
中宵出飲三百盃明朝歸揖二千石寧知流寓變光輝<lb/>
胡霜蕭颯繞客衣寒灰寂寞憑誰暖落葉飄揚何處歸<lb/>
吾兄行樂窮曛旭滿堂有美顔如玉趙女長歌入彩雲<lb/>
燕姬醉舞嬌紅燭狐裘獸炭酌流霞壯士悲吟寧見嗟<lb/>
前榮後枯相翻覆何惜餘光及棣華<lb/>
　　　西岳雲臺歌送丹丘子<lb/>
<pb n="KR4c0012_WYG_005-12b"/>
西岳峥嶸何壯哉黄河如絲天際來黄河萬里觸山動<lb/>
盤渦轂<hi>一作谷</hi>轉秦地雷榮光休氣紛五彩千年一清聖<lb/>
人在巨靈咆哮擘兩山洪波噴流射東海<hi>一作箭射流東海</hi>三<lb/>
峰却立如欲摧翠崕丹谷髙掌開白帝金精運元氣石<lb/>
作蓮花雲作臺雲臺閣道連窈㝠<hi>一作人不到</hi>中有不死丹<lb/>
丘生明星玉女備灑掃麻姑搔背指爪輕我皇手把天<lb/>
地户丹丘談天與天語九重出入生光輝東求蓬萊復<lb/>
西歸玉漿儻惠故人飲騎二茅龍上天飛<lb/>
<pb n="KR4c0012_WYG_005-13a"/>
　　　元丹丘歌<lb/>
元丹丘愛<hi>一作好</hi>神仙朝飲潁川<hi>一作水</hi>之清流暮還嵩岑<lb/>
之紫煙三十六峰長周旋長周旋躡星紅身騎飛龍耳<lb/>
生風横河跨海與天通我知爾遊心無窮<lb/>
　　　扶風豪士歌<lb/>
洛陽三月飛胡沙洛陽城中人怨嗟天津流水波赤血<lb/>
白骨相撑如亂麻我亦東奔向吳國<hi>一作來奔溧溪上</hi>浮雲四<lb/>
塞道路賖東方日出啼早鴉城門人開掃落花梧桐楊<lb/>
<pb n="KR4c0012_WYG_005-13b"/>
栁拂金井來醉扶風豪士家扶風豪士天下竒意氣相<lb/>
傾山可移作人不倚将軍勢飲酒豈顧尚書期雕盤綺<lb/>
食㑹衆客吳歌趙舞香風吹原嘗春陵六國時開心寫<lb/>
意君所知堂中各有三千士明日報恩知是誰撫長劍<lb/>
一揚眉清水白石何離離脱吾帽向君笑飲君酒為君<lb/>
吟張良未逐赤松去橋邊黄石知我心<lb/>
　　　同族弟金城尉叔<hi>一作升</hi>卿燭照山水壁畫歌<lb/>
髙堂粉壁圖蓬瀛燭前一見滄洲清洪波洶湧山峥嶸<lb/>
<pb n="KR4c0012_WYG_005-14a"/>
皎若丹丘隔海望赤城光中乍喜嵐氣滅謂逢山隂晴<lb/>
後雪廻谿碧流寂無喧又如秦人月下窺花源了然不<lb/>
覺清心魂秪将疊嶂鳴秋猿與君對此歡未歇放歌行<lb/>
吟達明發却顧海客揚雲帆便欲因之向溟渤<lb/>
　　　白毫子歌<lb/>
淮南小山白毫子乃在淮南小山裏夜卧松下雪朝飡<lb/>
石中髓小山連<hi>一作聨</hi>緜向江開碧峰巉巖渌水廻余配<lb/>
白毫子獨酌流霞盃拂花弄琴坐青苔緑蘿樹下春風<lb/>
<pb n="KR4c0012_WYG_005-14b"/>
來南窓蕭颯松聲起憑崖一聽清心耳可得見未<hi>一作不</hi>
得親八公擕手五雲去空餘桂樹愁殺人<lb/>
　<lb/>
　<lb/>
　<lb/>
　<lb/>
　<lb/>
　李太白文集巻五<lb/>
</p>
<p>
</p>
  </div>
<div>
<head>李太白文集巻六</head> <lb/>
    <p>
<pb n="KR4c0012_WYG_006-1a"/>
欽定四庫全書<lb/>
　李太白文集巻六<lb/>
　　　　　　　　　　　　　唐　李白　撰<lb/>
　歌詩六十八首<lb/>
　　歌吟下<lb/>
　　　梁園吟<hi>一作梁園醉酒歌梁宋</hi>
我浮<hi>一作乗</hi>黄河<hi>一作/雲</hi>去京關挂席欲進<hi>一作往</hi>波連山天<lb/>
長水闊厭遠涉訪古始及平臺間平臺為客憂思多對<lb/>
<pb n="KR4c0012_WYG_006-1b"/>
酒<hi>一作醉來</hi>遂作梁園歌却憶蓬池阮公詠因吟淥水揚洪<lb/>
波洪波浩蕩迷舊國路遠西歸安可得人生達命豈假<lb/>
愁且飲美酒登高樓平頭奴子揺大扇五月不熱疑<hi>一作</hi>
<hi>如</hi>清秋玉<hi>一作/素</hi>盤楊<hi>一作/青</hi>梅為君設呉鹽如花皎白<hi>一作</hi>
<hi>如</hi>雪持鹽把酒但飲之莫學夷齊事高潔<hi>一作何用孤高比雲月又</hi>
<hi>作咄咄書空字還滅</hi>昔人豪貴信陵君今人耕種信陵墳荒城虛<lb/>
<hi>一作遠</hi>照碧山月古木盡入蒼梧雲梁王宫闕<hi>一作賔客</hi>今安<lb/>
在枚馬先歸不相待舞影歌聲散淥池空餘汴水東流<lb/>
<pb n="KR4c0012_WYG_006-2a"/>
海沈吟此事淚滿衣黄金買醉未能<hi>一作莫言</hi>歸連呼五白<lb/>
行<hi>一作投</hi>六博分曹賭酒酣<hi>一作看</hi>馳暉歌且謡意方逺東<lb/>
山髙卧時<hi>一作忽又作還</hi>起來欲濟蒼生未應晚<lb/>
　　　鳴臯歌送岑徵君<hi>時梁園三尺雪在清泠池作</hi>
若有人兮思鳴臯阻積雪兮心煩勞洪河凌競不可以<lb/>
徑度冰龍鱗兮難容舠邈仙山<hi>一作神仙</hi>之峻極兮聞天籟<lb/>
之嘈嘈霜崖縞皓以合沓兮若長風<hi>一作虹</hi>扇海湧滄溟<lb/>
之波濤𤣥猿綠羆舔舕岌<hi>一作崟</hi>危咆柯振石駭膽慄魄<lb/>
<pb n="KR4c0012_WYG_006-2b"/>
羣呼而相號峯崢嶸以路絶挂星辰於巖㟼送君之歸<lb/>
兮動鳴臯之新作交鼔吹兮彈絲觴清泠之池閣君不<lb/>
行兮何待若返顧之黄鶴掃梁園之羣英振大雅於東<lb/>
洛巾征軒兮歴阻折尋幽居兮越巘㟧盤白石兮坐素<lb/>
月琴松風兮寂<hi>一作昇</hi>萬壑望不見兮心氛氲蘿冥冥兮<lb/>
霰紛紛水横洞以下淥波小聲而上聞虎嘯谷而生風<lb/>
龍藏谿而吐雲㝠<hi>一作寡</hi>鶴清唳飢鼯嚬呻塊獨處此幽<lb/>
黙兮愀<hi>一作啼</hi>空山而<hi>一作兮</hi>愁人雞聚族以爭食鳯孤飛<lb/>
<pb n="KR4c0012_WYG_006-3a"/>
而無鄰蝘蜒嘲龍魚目混珍嫫母衣錦西施負薪若使<lb/>
巢由桎梏於軒冕兮亦奚異乎䕫龍蹩躠於風塵哭何<lb/>
苦而救楚笑何誇而却秦吾誠不能學二子沽名矯節<lb/>
以耀世兮固將棄天地而遺身白鷗兮飛來長與君兮<lb/>
相親<lb/>
　　　鳴臯歌奉餞從翁清歸五崖山居<lb/>
昨憶鳴臯夢裏還手弄素月清潭間覺時枕席非碧山<lb/>
側身西望阻秦關麒麟閣上春還早著書却憶伊陽好<lb/>
<pb n="KR4c0012_WYG_006-3b"/>
青松來風吹石道綠蘿飛花覆烟草我家仙公愛清真<lb/>
才雄草聖凌古人欲卧鳴臯絶世塵鳴臯微茫在何處<lb/>
五崖峽<hi>一作溪</hi>水横樵路身披翠雲裘袖拂紫烟<hi>一作雲</hi>去<lb/>
去時應過嵩少間相思為折三花樹<lb/>
　　　僧伽歌<lb/>
真僧法號號僧伽有時與我論三車問言誦呪幾千徧<lb/>
口道恒河沙復沙此僧本住南天竺為法頭陀來此國<lb/>
戒得長天秋月明心如世上青蓮色意清淨貌稜稜亦<lb/>
<pb n="KR4c0012_WYG_006-4a"/>
不減亦不増瓶裏千年舍利骨手中萬嵗胡孫藤嗟予<lb/>
落泊江淮久罕遇真僧說空有一言懺盡波羅夷再禮<lb/>
渾除犯輕垢<lb/>
　　　白雲歌送劉十六歸山<lb/>
楚山秦山皆白雲白雲處處長隨君長隨君君入楚山<lb/>
裏雲亦隨君渡湘水湘水上女羅衣白雲堪卧君早歸<lb/>
　　　金陵歌送別范宣<hi>金陵</hi>
石頭巉巗如虎踞凌波欲過滄江去鍾山龍盤走勢來<lb/>
<pb n="KR4c0012_WYG_006-4b"/>
秀色横分歴陽樹四十餘帝三百秋功名事跡隨東流<lb/>
白馬小兒誰家子泰清之嵗來闗囚<hi>一作白馬金鞍誰家子吹脣虎嘯鳯</hi>
<hi>皇樓</hi>金陵昔時何壯哉席巻英豪天下來冠蓋散為烟霧<lb/>
盡金輿玉座成寒灰扣劍悲吟空咄嗟梁陳白骨亂如<lb/>
麻天子龍沈景陽井誰歌玉樹後庭花此地傷心不能<lb/>
道目<hi>一作日</hi>下離離長春草送爾長江萬里心他年來訪<lb/>
南山皓<lb/>
　　　勞勞亭歌<hi>在江寧縣南十五里古送別之所一名臨滄觀</hi>
<pb n="KR4c0012_WYG_006-5a"/>
金陵勞勞送客堂蔓草離離生道傍古情不盡東流水<lb/>
此地悲風愁白楊我乘素舸同康樂朗詠清川飛夜霜<lb/>
昔聞牛渚吟五章今來何謝袁家郎苦竹寒聲動秋月<lb/>
獨宿空簾歸夢長<lb/>
　　　横江詞六首<lb/>
人言横江好儂道横江惡一風三日吹倒山<hi>一作猛風吹倒天門</hi>
<hi>山</hi>白浪高於瓦官閣<lb/>
海潮南去過尋陽牛渚由來險馬當横江欲渡風波惡<lb/>
<pb n="KR4c0012_WYG_006-5b"/>
一水牽愁萬里長<lb/>
横江西望阻西秦漢水東連<hi>一作楚水東流</hi>楊子津白浪如山<lb/>
那可渡狂風愁殺峭㠶人<lb/>
海神來過惡風迴浪打天門石壁開浙江八月何如此<lb/>
濤似連山噴雪來<lb/>
横江館前津吏迎向余東指海雲生郎今欲渡緣何事<lb/>
如此風波不可行<lb/>
月暈天風霧不開海鯨東蹙百<hi>一作衆</hi>川迴驚波一起三<lb/>
<pb n="KR4c0012_WYG_006-6a"/>
山動公無<hi>一作莫</hi>渡河歸去來<lb/>
　　　金陵城西樓月下吟<lb/>
金陵夜寂<hi>一作靜</hi>涼風發獨上高<hi>一作西</hi>樓望呉越白雲映<lb/>
水揺空<hi>一作秋</hi>城白露垂珠滴秋月<hi>一作沾衣/濕秋月</hi>月下沈<hi>一作</hi>
<hi>長</hi>吟久不歸古來<hi>一作今</hi>相接眼中稀解道澄江淨如練<lb/>
令人長<hi>一作還</hi>憶謝𤣥暉<lb/>
　　　東山吟<hi>去江寧城三十五里晉謝安攜妓之所一云醉過謝安東山</hi>
攜妓東土山悵然悲謝安我妓今朝如花月他妓古墳<lb/>
<pb n="KR4c0012_WYG_006-6b"/>
荒草寒白雞夢後五<hi>一作三</hi>百嵗洒酒澆君同所懽酣來<lb/>
自作青海舞秋風吹落紫綺冠彼亦一時此亦一時浩<lb/>
浩洪流之<hi>一作高</hi>詠何必竒<lb/>
　　　秋浦歌十七首<hi>秋浦</hi>
秋浦長似秋蕭條使人愁客愁不可渡行上東大樓正<lb/>
西望長安下見江水流寄言向江水汝意憶儂不遥傳<lb/>
一掬淚為我達揚州<lb/>
秋浦猿夜愁黄山堪白頭青溪非隴水翻作斷腸流欲<lb/>
<pb n="KR4c0012_WYG_006-7a"/>
去不得去薄遊成久遊何年是歸日雨淚下孤舟<lb/>
秋浦錦駞鳥人間天上稀山雞羞淥水不敢照毛衣<lb/>
兩鬢入秋浦一朝颯已衰猿聲催白髮長短盡成絲<lb/>
秋浦多白猿超騰若飛雪牽引條上兒飲弄水中月<lb/>
愁作秋浦客<hi>一作曲</hi>强看秋浦花山川如剡縣風日似長<lb/>
沙<lb/>
醉上山公馬寒歌寗戚牛空吟白石爛淚滿黒貂裘<lb/>
秋浦千重嶺水車嶺<hi>一作人行路</hi>最竒天傾欲墮石水拂寄<lb/>
<pb n="KR4c0012_WYG_006-7b"/>
生枝<lb/>
江祖一片石青天掃畫屏題詩畱萬古綠字錦苔生<lb/>
千千石楠樹萬萬女貞林山山白鷺<hi>一作鷴</hi>滿澗澗白猿吟<lb/>
君莫向秋浦猿聲碎客心<lb/>
邏人横鳥道江祖出魚梁水急客舟疾山花拂靣香<lb/>
水如一疋練此地即平天耐可乘明月看花上酒船<lb/>
淥水淨素月月明白鷺飛郎聽採菱女一道夜歌歸<lb/>
爐火照天地紅星亂紫煙𧹞郎明月夜歌曲動寒川<lb/>
<pb n="KR4c0012_WYG_006-8a"/>
白髮三千丈緣愁似箇長不知明鏡裏何處得秋霜<lb/>
秋浦田舍翁採魚水中宿妻子張白鷴結罝映深竹<lb/>
桃波一步地了了語聲聞闇與山僧别低頭禮白雲<lb/>
　　　當塗趙炎少府粉圖山水歌<lb/>
峨眉高出西極天羅浮直與南溟連名工繹思揮彩筆<lb/>
驅山走海置眼前滿堂空翠如可掃赤城霞氣蒼梧烟<lb/>
洞庭瀟湘意渺緜三江七澤情洄㳂驚濤洶湧向何處<lb/>
孤舟一去迷歸年征帆不動亦不旋飄如隨風落天邊<lb/>
<pb n="KR4c0012_WYG_006-8b"/>
心揺目斷興難盡幾時可到三山巔西峯崢嶸噴流泉<lb/>
横石蹙水波潺湲東崖合沓蔽輕霧深林雜樹空芊緜<lb/>
此中㝠昧失晝夜隱几寂聽無鳴蟬長松之下列羽客<lb/>
對坐不語南昌仙南昌仙人趙夫子妙年歴落青雲士<lb/>
訟庭無事羅衆賔杳然如在丹青<hi>一作霄</hi>裏五色粉圖安<lb/>
足珍真山可以全吾身若待功成拂衣去武陵桃花笑<lb/>
殺人<lb/>
　　　永王東巡歌十一首<hi>永王軍中</hi>
<pb n="KR4c0012_WYG_006-9a"/>
永王正月東出師天子遥分龍虎旗樓船一舉風波靜<lb/>
江漢飜為鴈鶩池<lb/>
三川北虜亂如麻四海南奔似永嘉但用東山謝安石<lb/>
為君談笑靜胡沙<lb/>
雷鼔嘈嘈喧武昌雲旗獵獵過尋陽秋毫不犯三呉悅<lb/>
春日遥看五色光<lb/>
龍盤虎踞帝王州帝子金陵訪古丘春風試暖昭陽殿<lb/>
明月還過鳷鵲樓<lb/>
<pb n="KR4c0012_WYG_006-9b"/>
二帝巡遊俱未迴五陵松栢使人哀諸侯不救河南地<lb/>
更喜賢王遠道來<lb/>
丹陽北固是呉關畫出樓臺雲水間千巖烽火連滄海<lb/>
兩岸旌旗繞碧山<lb/>
王出三江按五湖樓船跨海次揚都戰艦森森羅虎士<lb/>
征帆一一引龍駒<lb/>
長風挂席勢難迴海動山傾古月摧君看帝子浮江日<lb/>
何似龍驤出峽來<lb/>
<pb n="KR4c0012_WYG_006-10a"/>
祖龍浮海不成橋漢武尋陽空射蛟我王樓艦輕秦漢<lb/>
却似文皇欲渡遼<lb/>
帝寵賢王入楚關掃清江漢始應還初從雲夢開朱邸<lb/>
更取金陵作小山<lb/>
試借君王玉馬鞭指麾戎虜坐瓊筵南風一掃胡塵靜<lb/>
西入長安到日邊<lb/>
　　　上皇西巡南京歌十首<lb/>
胡塵輕拂建章臺聖主西巡蜀道來劍壁門高五千尺<lb/>
<pb n="KR4c0012_WYG_006-10b"/>
石為樓閣九天開<lb/>
九天開出一成都萬戸千門入畫圖草樹雲山如錦繡<lb/>
秦川得及此間無<lb/>
華陽春樹似新豐行入新都若舊宫柳色未饒秦地綠<lb/>
花光不減上林紅<lb/>
誰道君王行路難六龍西幸萬人歡地轉錦江成渭水<lb/>
天迴玉壘作長安<lb/>
萬國同風共一時錦江何謝曲江池石鏡更明天上月<lb/>
<pb n="KR4c0012_WYG_006-11a"/>
後宫親<hi>一作新</hi>得照蛾眉<lb/>
濯錦清江萬里流雲帆龍舸下揚州北地雖誇上林苑<lb/>
南京還有散花樓<lb/>
錦水東流繞錦城星橋北挂象天星四海此中朝聖主<lb/>
峩眉山上<hi>一作下</hi>列仙庭<lb/>
秦開蜀道置金牛漢水元通星漢流天子一行遺聖跡<lb/>
錦城長作帝王州<lb/>
水淥天青不起塵風光和暖勝三秦萬國烟花隨玉輦<lb/>
<pb n="KR4c0012_WYG_006-11b"/>
西來添作錦江春<lb/>
劒閣重闗蜀北門上皇歸馬若雲屯少帝長安開紫極<lb/>
雙懸日月照乾坤<lb/>
　　　峨眉山月歌<hi>峽路</hi>
峨眉山月半輪秋影入平羌江水流夜發清溪向三峽<lb/>
思君不見下渝州<lb/>
　　　峨眉山月歌送蜀僧晏入中京<lb/>
我在巴東三峽時西看明月憶峨眉月出峨眉<hi>一作峨眉山月</hi>
<pb n="KR4c0012_WYG_006-12a"/>
照滄海與人萬里長相隨黄鶴樓前月華白此中忽見<lb/>
峨眉客峨眉山月還送君風吹西到長安陌長安大道<lb/>
横九天峨眉山月照秦川黄金獅子承高座白玉麈尾<lb/>
談重𤣥我似浮雲滯呉越君逢聖主遊丹闕一振高名<lb/>
滿帝都歸時<hi>一作來</hi>還弄峨眉月<lb/>
　　　赤壁歌送別<hi>江夏</hi>
二龍爭戰決雌雄赤壁樓船掃地空烈火張天照雲海<lb/>
周瑜於此破曹公君去滄江望<hi>一作弄</hi>澄碧鯨鯢唐突畱<lb/>
<pb n="KR4c0012_WYG_006-12b"/>
餘跡一一書來報故人我欲因<hi>一作觀</hi>之壯心魄<lb/>
　　　江夏行<lb/>
憶昔嬌小姿春心亦自持為言嫁夫聓得免長相思誰<lb/>
知嫁商賈令人却愁苦自從為夫妻何曽在鄉土去年<lb/>
下揚州相送黄鶴樓眼看帆去遠心逐江水流只言期<lb/>
一載誰謂歴三秋使妾腸欲斷恨君情悠悠東家西舍<lb/>
同時發北去南來不逾月未知行李遊何方作箇音書<lb/>
能斷絶適來往南浦欲問西江船正見當壚女紅粧二<lb/>
<pb n="KR4c0012_WYG_006-13a"/>
八年一種為人妻獨自多悲恓對鏡便垂淚逢人只欲<lb/>
啼不如輕薄兒旦暮長追隨悔作商人婦青春長別離<lb/>
如今正好同歡樂君去容華誰得知<lb/>
　　　懷仙歌<lb/>
一鶴東飛過滄海放心散漫知何在仙人浩歌望我來<lb/>
應攀玉樹長相待堯舜之事不足驚自餘囂囂真可輕<lb/>
巨鼇莫載三山去吾<hi>一作我</hi>欲蓬萊頂上行<lb/>
　　　玉真仙人詞<lb/>
<pb n="KR4c0012_WYG_006-13b"/>
玉真之真<hi>一作仙</hi>人時往<hi>一作西上</hi>太華峯清晨鳴天鼔飈歘<lb/>
騰雙龍弄電不輟手行雲本無蹤幾時入少室王母應<lb/>
相逢<lb/>
　　　清溪行<hi>宣城一作宣州青溪</hi>
清溪清我心水色異諸水借問新安江見底何如此人<lb/>
行明鏡中鳥度屏風裏向晩猩猩啼空悲遠遊子<lb/>
　　　詶殷佐明見贈五雲裘歌<hi>謝朓宅在當塗青山下</hi>
我吟謝朓詩上語朔風颯颯吹飛雨謝朓已没青山空<lb/>
<pb n="KR4c0012_WYG_006-14a"/>
後來繼之有殷公粉圖珍裘五雲色曄如晴天散綵虹<lb/>
文章彪炳光陸離應是素娥玉女之所為輕如松花落<lb/>
金粉濃似苔錦含碧滋遠山積翠横海島殘霞飛丹映<lb/>
江草凝毫採掇花露容幾年功成奪天造故人贈我我<lb/>
不違著令山水含晴暉<hi>一作清輝</hi>頓驚謝康樂詩興生我衣<lb/>
襟前林壑斂暝色袖上烟霞收夕霏羣仙長歎驚此物<lb/>
千崖萬嶺相縈鬱身騎白鹿行飄颻手翳紫芝笑披拂<lb/>
相如不足誇鷫鸘王恭鶴氅安可方瑶臺雪花數千㸃<lb/>
<pb n="KR4c0012_WYG_006-14b"/>
片片吹落春風香為君持此凌蒼蒼上朝三十六玉皇<lb/>
下窺夫子不可及矯手相思空斷腸<lb/>
　　　臨路歌<lb/>
大鵬飛兮振八裔中天摧兮力不濟餘風激兮萬世遊<lb/>
扶桑兮挂石袂後人得之傳此仲尼亡兮誰為出涕<lb/>
　　　歴陽壯士勤將軍名思齊歌<hi>并序</hi>
　厯陽壯士勤將軍神力出於百夫則天太后召見竒<lb/>
　之授遊擊將軍賜錦𫀆玉帶朝野榮之後拜横南將<lb/>
<pb n="KR4c0012_WYG_006-15a"/>
　軍大臣慕義結十友即燕公張說館陶公郭元振為<lb/>
　首余壯之遂作詩<lb/>
太古歴陽郡化為洪川在江山猶鬱盤龍虎祕光彩蓄<lb/>
洩數千載風雲何霮䨴特生勤將軍神力百夫倍<lb/>
　　　草書歌行<lb/>
少年上人號懷素草書天下稱獨步墨池飛出北溟魚<lb/>
筆鋒殺盡中山兔八月九月天氣涼酒徒辭客滿高堂<lb/>
牋麻素絹排數箱宣州石硯墨色光吾師醉後倚䋲牀<lb/>
<pb n="KR4c0012_WYG_006-15b"/>
須臾掃盡數千張飄風驟雨驚颯颯落花飛雪何茫茫<lb/>
起來向壁不停手一行數字大如斗怳怳如聞神鬼驚<lb/>
時時只見龍蛇走左盤右蹙如驚電狀同楚漢相攻戰<lb/>
湖南七郡凡幾家家家屏障書題徧王逸少張伯英古<lb/>
來幾許浪得名張顛老死不足數我師此義不師古古<lb/>
來萬事貴天生何必要公孫大娘渾脫舞<lb/>
　　　古意<lb/>
君為女蘿草妾作兔絲花輕條不自引為逐春風斜百<lb/>
<pb n="KR4c0012_WYG_006-16a"/>
丈託遠松纒緜成一家誰言㑹靣易各在青山崖女蘿<lb/>
發馨香兔絲斷人腸枝枝相糾結葉葉竟飄揚生子不<lb/>
知根因誰共芬芳中巢雙翡翠上宿紫鴛鴦君識二草<lb/>
心海潮亦可量<lb/>
　　　山鷓鴣詞<lb/>
苦竹嶺頭秋月輝苦竹南枝鷓鴣飛嫁得燕山胡鴈壻<lb/>
欲銜我向鴈門歸山雞翟雉來相勸南禽多被北禽欺<lb/>
紫塞嚴霜如劍㦸蒼梧欲巢難背違我心誓死不能去<lb/>
<pb n="KR4c0012_WYG_006-16b"/>
哀鳴驚叫淚霑衣<lb/>
　　　和盧侍御通塘曲<lb/>
君誇通塘好通塘勝耶溪通塘在何處宛在尋陽西青<lb/>
蘿嫋嫋拂烟樹白鷴處處聚沙堤石門中斷平湖出百<lb/>
丈金潭照雲日何處滄浪垂釣翁鼔棹漁歌趣非一相<lb/>
逢不相識出没繞通塘浦邊清水明素足別有浣紗呉<lb/>
女郎行盡淥潭潭轉幽疑是武陵春碧流秦人雞犬桃<lb/>
花裏將比通塘渠見羞通塘不忍別十去九遲迴偶逢<lb/>
<pb n="KR4c0012_WYG_006-17a"/>
佳境心已醉忽有一鳥從天來月出青山送行子四邊<lb/>
苦竹秋聲起長吟白雪望星河雙垂兩足揚素波梁鴻<lb/>
德耀㑹稽日寧知此中樂事多<lb/>
　<lb/>
　<lb/>
　<lb/>
　<lb/>
　<lb/>
<pb n="KR4c0012_WYG_006-17b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　李太白文集巻六<lb/>
</p>
<p>
</p>
  </div>
<div>
<head>李太白文集巻七</head> <lb/>
    <p>
<pb n="KR4c0012_WYG_007-1a"/>
欽定四庫全書<lb/>
　李太白文集巻七<lb/>
　　　　　　　　　　　　　唐　李白　撰<lb/>
　歌詩四十一首<lb/>
　　贈一<lb/>
　　　贈孟浩然<hi>襄漢</hi>
吾愛孟夫子風流天下聞紅顔棄軒冕白首卧松雲醉<lb/>
月頻中聖迷花不事君高山安可仰從此揖清芬<lb/>
<pb n="KR4c0012_WYG_007-1b"/>
　　　贈從兄襄陽少府皓<hi>一作晤</hi>
結髮未識事所交盡豪雄却秦不受賞擊晉<hi>一作救趙</hi>寧為<lb/>
功託身白刃裏殺人紅塵中當朝揖高義舉世欽英風<lb/>
小節豈足言退耕舂陵東歸來無産業生事如轉蓬一<lb/>
朝狐<hi>一作烏</hi>裘敝百鎰黄金空彈劒徒激昂出門悲路窮<lb/>
吾兄青雲士然諾聞諸公所以陳片言片言貴情通棣<lb/>
華儻不接甘與秋草同<lb/>
　　　贈張公洲革處士<lb/>
<pb n="KR4c0012_WYG_007-2a"/>
列子居鄭圃不將衆庶分革侯遁南浦常恐楚人聞抱<lb/>
甕灌秋蔬心閑遊天雲每將瓜田叟耕種漢水濵<hi>一作濆</hi>
時登張公洲入獸不亂羣井無桔橰事門絶刺繡文長<lb/>
揖二千石遠辭百里君斯為真隱者吾黨慕清芬<lb/>
　　　淮海對雪贈傅靄<hi>一作淮南對雪贈孟浩然</hi>
朔雪落呉<hi>一作潮</hi>天從風渡溟渤海樹<hi>一作木</hi>成陽春江沙<lb/>
皓明月飄颻四荒外想像千花發瑶草生階墀玉塵散<lb/>
庭闕興從剡溪起思繞梁山發寄君郢中歌曲罷心斷<lb/>
<pb n="KR4c0012_WYG_007-2b"/>
絶<hi>一云剡溪興空在郢路歌未歇寄君梁父吟曲盡心斷絶</hi>
　　　贈徐安宜<lb/>
白田見楚老歌詠徐安宜製錦不擇地操刀良在兹清<lb/>
風動百里惠化聞京師浮人若雲歸耕種滿郊岐川光<lb/>
淨麥隴日色明桑枝訟息但長嘯賓來或解頤青槐拂<lb/>
戸牖白<hi>一作碧</hi>水流園池遊子滯安邑懷恩未忍辭繄君<lb/>
樹桃李嵗晩託深期<lb/>
　　　贈任城盧主簿潛<hi>魯中</hi>
<pb n="KR4c0012_WYG_007-3a"/>
海鳥知天風竄身魯門東臨觴不能飲矯翼思凌空鍾<lb/>
鼔不為樂煙霜誰與同歸飛未忍去流淚謝鴛鴻<lb/>
　　　早秋贈裴十七仲堪<lb/>
遠海動風色吹愁<hi>一作秋</hi>落天涯南星變大火熱氣餘丹<lb/>
霞光景不可迴六龍轉天車荆人泣美玉魯叟悲匏瓜<lb/>
功業若夢裏<hi>一作中</hi>撫<hi>一作/推</hi>琴發長嗟裴生信<hi>一作實</hi>英邁<lb/>
崛起多才華歴抵海岱豪結交魯朱家<hi>一作歴遊趙魏豪結交列如麻</hi>
良圖竟未展意欲飛丹砂破産且救人遺身不為家復<lb/>
<pb n="KR4c0012_WYG_007-3b"/>
攜兩少女<hi>一作妾</hi>豔色驚荷花雙謌入青雲但惜白日斜<lb/>
窮<hi>一作滄</hi>溟出寳貝大澤饒龍蛇明主儻<hi>一作必</hi>見收烟霄<lb/>
路非賖知飛萬里道勿使嵗寒嗟<hi>一作時命若不㑹歸應錬丹砂</hi>
　　　贈范金鄉二首<lb/>
君子枉清盼不知東走迷離家未幾月絡緯鳴中閨桃<lb/>
李君不言攀花願成蹊那能吐芳信惠好相招攜我有<lb/>
結綠珍久藏濁水泥時人棄此物乃與燕珉<hi>一作石</hi>齊拂<lb/>
拭欲贈之申眉路無梯遼東慙白豕楚客羞山雞徒有<lb/>
<pb n="KR4c0012_WYG_007-4a"/>
獻芹心終流泣玉<hi>一作血</hi>啼祗應自索漠畱舌示山妻<lb/>
范宰不買名絃歌對前楹為邦黙自化日覺氷壺清百<lb/>
里雞犬靜千廬機杼鳴浮人少蕩析愛客多逢迎遊子<lb/>
覩嘉政因之聽頌聲<lb/>
　　　贈瑕丘王少府<lb/>
皎皎鸞鳯姿飄飄神仙氣梅生亦何事來作南昌尉清<lb/>
風佐鳴琴寂寞道為貴<hi>一作為誰貴</hi>一見過所聞操持難與<lb/>
羣毫揮魯邑訟目送瀛洲雲我隱屠釣下爾當玉石分<lb/>
<pb n="KR4c0012_WYG_007-4b"/>
無由接高論空此仰清芬<lb/>
　　　東魯見狄博通<lb/>
去年別我向何處有人傳道游江東謂言挂席度滄海<lb/>
却來應是無長風<lb/>
　　　見京兆韋叅軍量移東陽二首<hi>呉中</hi>
潮水還歸海流人却到呉相逢問愁苦淚盡日南珠<lb/>
聞說金華渡東連五百灘全勝若耶好莫道此行難猿嘯<lb/>
千谿合松風五月寒他年一攜手揺艇入新安<lb/>
<pb n="KR4c0012_WYG_007-5a"/>
　　　贈丹陽横山周處士惟長<lb/>
周子横山隱開門臨城隅連峯入戸牖勝槩凌方壺時<lb/>
作白紵詞放歌丹陽湖水色傲溟渤川光秀菰蒲當其<lb/>
得意時心與天壤俱閑雲隨舒巻安識身有無抱石恥<lb/>
獻玉沈泉笑探珠羽化如可作相攜上清都<hi>一作攜手上清都</hi>
　　　玉真公主別館苦雨贈衞尉張卿二首<hi>長安</hi>
愁坐金張館繁陰晝不開空烟送雨色蕭颯望中來翳<lb/>
翳昏墊苦沈沈憂恨催清秋何以慰白酒盈吾杯吟詠<lb/>
<pb n="KR4c0012_WYG_007-5b"/>
思管樂此人已成灰獨酌聊自勉誰貴經綸才彈劒謝<lb/>
公子無魚良可哀<lb/>
苦雨思白日浮雲何由巻稷卨和天人陰陽仍驕蹇秋<lb/>
霖劇倒井昬霧横絶巘欲往咫尺塗遂成山川限潨潨<lb/>
奔澑瀉浩浩驚波轉泥沙塞中途牛馬不可辨飢從漂<lb/>
母食閑綴羽林<hi>一作陵</hi>簡園家逢秋蔬藜藿不滿眼蠨蛸<lb/>
結思幽蟋蟀傷褊淺厨竈無青烟刀机生綠蘚投筯解<lb/>
鷫鸘換酒醉北堂丹徒布衣者慷慨未可量何時黄金<lb/>
<pb n="KR4c0012_WYG_007-6a"/>
盤一斛薦㯽榔功成拂衣去揺曳滄洲旁<lb/>
　　　贈韋祕書子春<lb/>
谷口鄭子真躬耕在巖石高名動京師天下皆藉藉其<lb/>
人竟不起雲卧從所適茍無濟代心獨善亦何益惟君<lb/>
家世者偃息逢休明談天信浩蕩說劒紛縱横謝公不<lb/>
徒然起來為蒼生祕書何寂寂無乃羈豪英且復歸碧<lb/>
山安能戀金闕舊宅樵漁池蓬蒿已應没却顧女几峯<lb/>
胡顔見雲月徒為風塵苦一官已白髮氣同萬里合訪<lb/>
<pb n="KR4c0012_WYG_007-6b"/>
我來瓊都披雲覩青天捫蝨話良圖畱侯將綺季出處<lb/>
未云殊終與安社稷功成去五湖<lb/>
　　　贈韋侍御黄裳二首<lb/>
太華生長松亭亭凌霜雪天與百尺高豈為微飈折桃<lb/>
李賣揚豔路人行且迷春光掃地盡碧葉成黄泥願君<lb/>
學長松慎勿作桃李受屈不改心然後知君子<lb/>
見君乗驄馬知上太山道此地果摧輪全身以為寳我<lb/>
如豐年玉棄置秋田草但朂冰壺心無為歎衰老<lb/>
<pb n="KR4c0012_WYG_007-7a"/>
　　　贈薛校書<lb/>
我有呉趨曲無人知此音姑蘇成蔓草麋鹿空悲吟未<lb/>
誇觀濤作空鬱釣鼇心舉手謝東海虚行歸故林<lb/>
　　　贈何七判官昌浩<lb/>
有時忽惆悵匡坐至夜分平明空嘯咤思欲解世紛心<lb/>
隨長風去吹散萬里雲羞作濟南生九十誦古文不然<lb/>
拂劒起沙漠收竒勲老死田陌間何因揚清芬夫子今<lb/>
管樂英才冠三軍終與同出處豈將沮溺羣<lb/>
<pb n="KR4c0012_WYG_007-7b"/>
　　　讀諸葛武侯傳書懷贈長安崔少府叔封昆季<lb/>
漢道昔云季羣雄方戰爭霸圖各未立割據資豪英赤<lb/>
伏起頽運卧龍得孔明當其南陽時隴畝躬自耕魚水<lb/>
三顧合風雲四海生武侯立岷蜀壯士吞咸京何人先<lb/>
見許但有崔州平余亦草間人<hi>一作士</hi>頗懷拯物情晩途<lb/>
值子玉華髮同衰榮託意在經濟結交為弟兄無令管<lb/>
與鮑千載獨知名<lb/>
　　　贈郭將軍<lb/>
<pb n="KR4c0012_WYG_007-8a"/>
將軍少年出武威<hi>一云將軍豪蕩有天威</hi>入掌銀臺護紫微平明<lb/>
拂劍朝天去薄暮垂鞭醉酒歸愛子臨風吹玉笛美人<lb/>
騰<hi>一作向又作嬌</hi>月舞羅衣疇昔雄豪如夢裏相逢且欲醉春<lb/>
輝<hi>一云今日相逢俱失路何年灞上弄春輝</hi>
　　　駕去溫泉宫後贈楊山人<lb/>
少年落托楚漢間風塵蕭瑟多苦顔自言介蠆<hi>一作管葛</hi>竟<lb/>
誰許長吁莫錯還閉關一朝君王垂拂拭剖心輸丹雪<lb/>
胷臆忽䝉白日迴景光直上青雲生羽翼幸陪鸞輦出<lb/>
<pb n="KR4c0012_WYG_007-8b"/>
鴻都身騎飛龍天馬駒王公大人借顔色金章紫綬來<lb/>
相趨當時結交何紛紛片言道合唯有君待吾盡節報<lb/>
明主然後相攜<hi>一作攜手滄洲</hi>卧白雲<lb/>
　　　溫泉侍從歸逢故人<lb/>
漢帝長楊苑誇胡羽獵歸子雲叨侍從獻賦有光輝激<lb/>
賞揺天筆承恩賜御衣逢君奏明主他日共翻飛<lb/>
　　　贈裴十四<lb/>
朝見裴叔則朗如行玉山黄河落天走東海萬里寫入<lb/>
<pb n="KR4c0012_WYG_007-9a"/>
胷懷間身騎白黿不敢度金高南山買君顧徘徊六合<lb/>
無相知飄若浮雲且西去<lb/>
　　　贈崔侍御<lb/>
黄河三尺鯉本在孟津居㸃額不成龍歸來伴<hi>一作作</hi>凡<lb/>
魚故人東海客一見借吹嘘風濤儻相因更欲凌崑墟<lb/>
何當赤草使再往召相如<lb/>
　　　上李邕<lb/>
大鵬一日同風起摶揺直上九萬里假令風歇時下來<lb/>
<pb n="KR4c0012_WYG_007-9b"/>
猶能簸却滄溟水世人見我恒殊調聞余大言皆冷笑<lb/>
宣父猶能畏後生丈夫未可輕年少<lb/>
　　　述德兼陳情上哥舒大夫<lb/>
天為國家孕英才森森矛㦸擁靈臺浩蕩深謀噴江海<lb/>
縱横逸氣走風雷丈夫立身有如此一呼三軍皆披靡<lb/>
衞青漫作大將軍白起真成一豎子<lb/>
　　　雪讒詩贈友人<hi>四言</hi>
嗟余沈迷猖蹶已久五十知非古人常有立言補過庶<lb/>
<pb n="KR4c0012_WYG_007-10a"/>
存不朽包荒匿瑕蓄此頑醜月出致譏貽愧皓首感悟<lb/>
遂晩事往日遷白璧何辜青蠅屢前羣輕折軸下沈黄<lb/>
泉衆毛飛骨上淩青天萋菲暗成貝錦粲然泥沙聚埃<lb/>
珠玉不鮮洪炎爍山發自纎烟滄波蕩日起於微涓交<lb/>
亂四國播于八埏拾塵掇蜂疑聖猜賢哀哉悲夫誰察<lb/>
余之貞堅彼婦人之猖狂不如鵲之彊彊彼婦人之婬<lb/>
昬不如鶉之奔奔坦蕩<hi>一作皎皎</hi>君子無悅簧言擢髮續罪<lb/>
罪乃孔多傾海流惡惡無以過人生實難逢此織羅積<lb/>
<pb n="KR4c0012_WYG_007-10b"/>
毁銷金沈憂作歌天未喪文其如余何妲己滅紂襃女<lb/>
惑周天維蕩覆職此之由漢祖吕氏食其在傍秦皇太<lb/>
后毐亦婬荒螮蝀作昬遂掩太陽萬乘尚爾匹夫何傷<lb/>
辭殫意窮心切理直如或妄談昊天是殛子野善聽離<lb/>
婁至明神靡遁響鬼無逃形不我遐棄庶昭忠誠<lb/>
　　　贈參寥子<lb/>
白鶴飛天書南荆訪高士五雲在峴山果得參寥子骯<lb/>
髒辭故園昂藏入君門天子分玉帛百官接話言毫墨<lb/>
<pb n="KR4c0012_WYG_007-11a"/>
時灑落探元有竒作著論窮天人千春祕麟閣長揖不<lb/>
受官拂衣歸林巒余亦去金馬藤蘿同所歡相思在何<lb/>
處桂樹青雲端<lb/>
　　　贈饒陽張司戸璲<hi>燕魏太原</hi>
朝飲蒼梧泉夕棲碧海烟寧知鸞鳯意遠託椅桐前慕<lb/>
藺豈曩古攀嵇是當年愧非黄石老安識子房賢功業<lb/>
嗟落日容華棄徂川一語已道意三山期著鞭蹉跎人<lb/>
間世寥落壺中天獨見遊物祖探元窮化先何當共攜<lb/>
<pb n="KR4c0012_WYG_007-11b"/>
手相與排冥<hi>一作罝</hi>筌<lb/>
　　　贈清漳明府姪<lb/>
我李百萬葉柯條布中州天開青雲器日為蒼生憂小<lb/>
邑且割雞大刀佇烹牛雷聲動四境惠與清漳流絃歌<lb/>
詠唐堯脫落隱簪組心和得天真風俗由<hi>一作獨</hi>太古牛<lb/>
羊散阡陌夜寢不扃戸問此何以然賢人宰吾土舉邑<lb/>
樹桃李垂陰亦流芬河堤繞淥水桑柘連青雲趙女不<lb/>
冶容提籠晝成羣繰絲鳴機杼百里聲相聞訟息鳥下<lb/>
<pb n="KR4c0012_WYG_007-12a"/>
階高卧披道帙蒲鞭挂簷枝示恥無撲抶琴清月當戸<lb/>
人寂風入室長嘯無一言陶然上皇逸白玉壺冰水壺<lb/>
中見底清清光洞毫髮皎潔照羣情趙北美佳政燕南<lb/>
播高名過客覽行謡因之頌德聲<hi>一作得頌聲</hi>
　　　贈臨洺縣令皓弟<hi>時被訟停官</hi>
陶令去彭澤茫然太古心大音自成曲但奏無弦琴釣<lb/>
水路非遠連鼇意何深終期龍伯國與爾相招尋<lb/>
　　　贈郭季鷹<lb/>
<pb n="KR4c0012_WYG_007-12b"/>
河東郭有道於世若浮雲盛德無我位清光獨映君恥<lb/>
將雞並食長與鳯為羣一擊九千仞相期凌紫氛<lb/>
　　　鄴中贈王大勸入高鳯石門山幽居<lb/>
一身竟無託遠與孤蓬征千里失所依復將落葉并中<lb/>
途偶良朋問我將何行欲獻濟時䇿此心誰見明君王<lb/>
制六合海塞無交兵壯士伏草間沈憂亂縱横飄飄不<lb/>
得意昨發南都城紫鷰櫪上嘶青萍匣中鳴投軀寄天<lb/>
下長嘯尋豪英恥學琅邪人龍蟠事躬耕富貴吾自取<lb/>
<pb n="KR4c0012_WYG_007-13a"/>
建功及春榮我願執爾手爾方達我情相知同一已豈<lb/>
唯弟與兄抱子弄白雲琴歌發清聲臨別意難盡各希<lb/>
存令名<lb/>
　　　贈華州王司士<hi>陜西</hi>
淮水不絶波瀾高盛德未泯生英髦知君先負廟堂器<lb/>
今日還須贈寳刀<lb/>
　　　贈盧徵君昆弟<lb/>
明主訪賢逸雲泉今已空二盧竟不起萬乘高其風河<lb/>
<pb n="KR4c0012_WYG_007-13b"/>
上喜相得壺中趣每同滄洲即此地觀化遊無窮木落<lb/>
海水清鼇背覩方蓬與君弄倒影攜手凌星虹<lb/>
　　　贈新平<hi>一作豐</hi>少年<lb/>
韓信在淮陰少年相欺凌屈體若無骨壯心有所憑一<lb/>
遭龍顔君嘯吒從此興千金荅漂母萬古共嗟稱而我<lb/>
竟胡<hi>一作何</hi>為寒苦坐相仍長風入短袂内<hi>一作兩</hi>手如懷<lb/>
冰故友不相恤新交寧見矜摧殘檻中虎羈紲韝上鷹<lb/>
何時騰風雲搏擊申所能<lb/>
<pb n="KR4c0012_WYG_007-14a"/>
　　　贈崔侍御<lb/>
長劒一杯酒男兒方寸心洛陽因劇孟託<hi>一作訪</hi>宿話胷<lb/>
襟但仰山嶽秀不知江海深長安復攜手再顧重千金<lb/>
君乃輶軒佐余叨翰墨林高風摧秀木虛彈落驚禽不<lb/>
取回舟興而來命駕尋扶揺應借便<hi>一作力</hi>桃李願成陰<lb/>
笑吐張儀舌愁為莊舄吟誰憐明月夜腸斷聽秋砧<lb/>
　　　走筆贈獨孤駙馬<lb/>
都尉朝天躍馬歸香風吹人花亂飛銀鞍紫鞚照雲日<lb/>
<pb n="KR4c0012_WYG_007-14b"/>
左顧右盼生光輝是時僕在金門裏待詔公車謁天子<lb/>
長揖䝉垂國士恩壯心剖出酬知已一別蹉跎朝市間<lb/>
青雲之交不可攀儻其公子重迴顧何必侯嬴長抱關<lb/>
　<lb/>
　<lb/>
　<lb/>
　<lb/>
　李太白文集巻七<lb/>
</p>
<p>
</p>
  </div>
<div>
<head>李太白文集巻八</head> <lb/>
    <p>
<pb n="KR4c0012_WYG_008-1a"/>
欽定四庫全書<lb/>
　李太白文集巻八<lb/>
　　　　　　　　　　　　　唐　李白　撰<lb/>
　歌詩三十四首<lb/>
　　贈二<lb/>
　　　贈嵩山焦錬師<hi>并序洛陽</hi>
　嵩丘有神人焦錬師者不知何許婦人也又云生於<lb/>
　齊梁時其年貌可稱五六十常胎息絶榖居少室廬<lb/>
<pb n="KR4c0012_WYG_008-1b"/>
　逰行若飛倐忽萬里世或傳其入東海登蓬萊竟不<lb/>
　能測其往也余訪道少室盡登三十六峯聞風有寄<lb/>
　灑翰遙贈<lb/>
二室凌<hi>一作倚</hi>青天三花含<hi>一作/明</hi>紫<hi>一作緑</hi>烟中有蓬海客<lb/>
宛疑麻姑仙道在喧莫染跡髙想已緜時餐金鵞藥<hi>一作</hi>
<hi>金蛾蘂</hi>屢讀青苔篇八極恣遊憇九垓長周旋下瓢酌潁<lb/>
水舞鶴來伊川還歸空山上獨拂秋霞眠蘿月挂朝鏡<lb/>
松風鳴夜絃潜光隐嵩嶽錬魄棲雲幄霓衣何飄飄<hi>一作</hi>
<pb n="KR4c0012_WYG_008-2a"/>
<hi>葳蕤</hi>鳯吹<hi>一作羽駕</hi>轉緜邈願同西王母下顧東方朔紫書儻<lb/>
可傳𡨕<hi>一作銘</hi>骨誓相學<lb/>
　　　口號贈陽徴君<hi>此公時被徵</hi>
陶令辭彭澤梁鴻入㑹稽我尋髙士傳君與古人齊雲<lb/>
卧留丹壑天書降紫泥不知楊伯起早晚向關西<lb/>
　　　秋日錬藥院鑷白髪贈元六兄林宗<lb/>
木落識嵗秋瓶氷知天寒桂枝日已緑拂雪凌雲端弱<lb/>
齡接光景矯翼攀鴻鸞投分三十載榮枯同所懽長吁<lb/>
<pb n="KR4c0012_WYG_008-2b"/>
望青雲鑷白坐相看秋顔入曉鏡壮髪凋危冠窮與鮑<lb/>
生賈饑從漂母飡時來極天人道在豈吟歎樂毅方適<lb/>
趙蘇秦初説韓巻舒固在我何事空摧殘<lb/>
　　　書情贈蔡舍人雄<hi>梁宋</hi>
嘗髙謝太傅<hi>一作嘗聞謝安石</hi>攜妓東山門楚舞醉碧雲吳歌<lb/>
斷青猨蹔因蒼生起談笑安黎元余亦愛此人丹霄冀<lb/>
飛翻遭逢聖明主敢進興亡言蛾眉積讒妬魚目嗤璵<lb/>
璠白璧竟何辜<hi>一作本無瑕</hi>青蠅遂成寃一朝去京國十載<lb/>
<pb n="KR4c0012_WYG_008-3a"/>
客梁園猛犬吠九關殺人憤精魂皇穹雪寃枉白日開<lb/>
氛昏泰階得䕫龍桃李滿中原倒海索明月凌山採芳<lb/>
蓀愧無横草功虚負雨露恩跡謝雲臺閣心随天馬轅<lb/>
夫子王佐才而今復誰論層飈振六翮不日思騰騫我<lb/>
縱五湖棹烟濤恣崩奔夢釣子陵湍英風緬猶存徒希<lb/>
客星隐弱植不足援千里一逥首萬里一長歌黄鶴不<lb/>
復來清風奈愁何舟浮瀟湘月<hi>一作江横羅刹石</hi>山倒洞庭波<lb/>
投汨笑古人臨濠得天和閑時田畆中搔背牧雞鵝别<lb/>
<pb n="KR4c0012_WYG_008-3b"/>
離解相訪應在武陵多<lb/>
　　　憶襄陽舊遊贈濟隂馬少府巨<lb/>
昔為大堤客曽上山公樓開忩碧嶂滿拂鏡滄江流髙<lb/>
冠佩雄劍長揖韓荆州此地别夫子今來思舊遊朱顔<lb/>
君未老白髪我先秋壮志恐蹉跎功名若雲浮<hi>一作有意未得</hi>
<hi>言懐賢若沉憂</hi>歸心結逺夢落日懸春愁空思羊叔子堕淚峴<lb/>
山頭<hi>一作何時共擕手更醉峴山頭</hi>
　　　對雪獻從兄虞城宰<lb/>
<pb n="KR4c0012_WYG_008-4a"/>
昨夜梁園雪弟寒兄不知庭前看玉樹腸斷憶連枝<lb/>
　　　訪道安陵遇盖還為予造真籙臨别留贈<lb/>
清水見白石仙人識青童安陵盖夫子十嵗與天通懸<lb/>
河與㣲言談論安可窮能令二千石撫背驚神聪揮毫<lb/>
贈新詩髙價掩山東至今平原客感激慕清風學道北<lb/>
海仙傳書蘂珠宫丹田了玉闕白日思雲空為我草真<lb/>
籙天人慙妙工七元洞豁落八角輝星虹三災蕩琁璣<lb/>
蛟龍翼㣲躬舉手謝天地虛無齊始終黄金獻髙堂荅<lb/>
<pb n="KR4c0012_WYG_008-4b"/>
荷難克充下笑世上事沉魂北羅酆昔日萬乘墳今成<lb/>
一科蓬贈言若可重實此輕華嵩<lb/>
　　　雜言用投丹陽知已兼奉宣慰判官<lb/>
客從崑崙來遺我雙玉璞云是古之得道者西王母食<lb/>
之餘食之可以凌太虚愛之頗謂絶今昔求識江淮人<lb/>
猶乎比石如今雖在卞和手<hi>闕</hi>正憔悴了了知之亦<lb/>
何益恭聞士有調相如始從鎬京還復欲鎬京去能上<lb/>
秦王殿何時逥光一相眄欲投君保君年幸君持取無<lb/>
<pb n="KR4c0012_WYG_008-5a"/>
棄捐無棄捐服之與君俱神仙<lb/>
　　　贈崔郎中宗之<hi>金陵</hi>
胡鷹<hi>一作鴈</hi>拂海翼翺翔鳴素秋驚雲辭沙朔飄蕩迷河<lb/>
洲<hi>一作胡鷹度日邊兩龍天地秋哀鳴沙塞寒風雪迷河洲</hi>有<hi>一作乃</hi>如飛蓬人去逐<lb/>
<hi>一作一去</hi>萬里遊登髙望浮雲髣髴如舊丘日從海旁没水<lb/>
向天邊流長嘯倚孤劍目極心悠悠嵗晏歸去來富貴<lb/>
安所求仲尼七十説厯聘莫見收魯連逃千金珪組豈<lb/>
可<hi>一作不足</hi>酬時哉茍不㑹草木為我儔希君同携手長往<lb/>
<pb n="KR4c0012_WYG_008-5b"/>
南山幽<lb/>
　　　贈崔諮議<lb/>
騄驥本天馬素非伏櫪駒長嘶向<hi>一作起</hi>清風倐忽凌九<lb/>
區何言西北至却是東南隅世道有翻覆前期<hi>一作程又作途</hi>
難預圖希君一<hi>一作前又作相</hi>剪拂<hi>一作佛使</hi>猶可騁中衢<lb/>
　　　贈昇州王使君忠臣<lb/>
六代帝王國三吳佳麗城賢人當重寄天子借髙名巨<lb/>
海一邊静長江萬里清應須救趙䇿未肯棄侯嬴<lb/>
<pb n="KR4c0012_WYG_008-6a"/>
　　　贈别從甥髙五<lb/>
魚目髙泰山不如一璵璠賢甥即明月聲價動天門能<lb/>
成吾宅相不減魏陽元自顧寡籌略功名安所存五木<lb/>
思一擲如繩繋窮猨櫪中駿馬空堂上醉人喧黄金乆<lb/>
已罄為報故交恩聞君隴西行使我驚心魂與爾共飄<lb/>
颻雪天各飛翻江水流或巻此心難具論貧家羞好客<lb/>
語拙覺辭繁三朝空錯莫對飯却慙寃自笑我非夫生<lb/>
事多契闊蓄積萬古憤向誰得開豁天地一浮雲此身<lb/>
<pb n="KR4c0012_WYG_008-6b"/>
乃毫末忽見無端倪太虚可包括去去何足道臨岐空<lb/>
復愁肝膽不楚越山河亦衾幬雲龍若相從明主㑹見<lb/>
收成功解相訪溪水桃花流<lb/>
　　　贈裴司馬<lb/>
翡翠黄金縷繡成歌舞衣若無雲間月誰可比光輝秀<lb/>
色一如此多為衆女譏君恩移昔愛失寵秋風歸愁苦<lb/>
不窺鄰泣上流黄機天寒素手冷夜長燭復㣲十日不<lb/>
滿匹鬢蓬亂若絲猶是可憐人容華世中稀向君發皓<lb/>
<pb n="KR4c0012_WYG_008-7a"/>
齒顧我莫相違<lb/>
　　　敘舊贈江陽宰陸調<lb/>
泰伯讓天下仲雍揚波濤清風蕩萬古跡與星辰髙開<lb/>
吳食東溟陸氏世英髦多君秉古節嶽立冠人曹風流<lb/>
少年時京洛事遊遨腰間延陵劍玉帶明珠袍我昔鬬<lb/>
雞徒連延五陵豪邀遮相組織呵嚇來煎熬君開萬叢<lb/>
人鞍馬皆辟易告急清憲臺脫余北門厄閒宰江陽邑<lb/>
剪棘樹蘭芳<hi>一本自陸氏世英髦以下云夫子時峻季岳立冠人曹風流少年時京洛事遊遨驂</hi>
<pb n="KR4c0012_WYG_008-7b"/>
<hi>驔紅陽鷰玉劍明珠袍一諾許他人千金雙錯刀滿堂青雲士望美期丹霄我昔北門厄摧如一枝蒿有虎挾</hi>
<hi>雞徒連延五陵豪邀遮來組織呵嚇相煎熬君披萬人叢脫我如貔牢此恥竟未刷且食綏山桃非天雨文章</hi>
<hi>所祖記風騷蒼蓬老壮髪長䇿未逢遭别君幾何時君無相思否鳴琴坐髙樓渌水净忩牖政成聞雅頌人吏</hi>
<hi>皆拱手投刃有餘地廻車攝江陽錯雜非易理先威挫豪強下與此同</hi>城門何肅穆五月<lb/>
飛秋霜好鳥集珍木髙才列華堂時從府中歸絲管儼<lb/>
成行但苦隔逺道無由共銜觴江北荷花開江南楊梅<lb/>
熟正好飲酒時懐賢在心目掛席拾海月乗風下長川<lb/>
多酤新豐醁滿載剡溪船中途不遇人直到爾門前大<lb/>
<pb n="KR4c0012_WYG_008-8a"/>
笑同一醉取樂平生年<lb/>
　　　贈從孫義興宰銘<hi>亞相李公重之以能政中丞李公免罷以移官</hi>
天子思茂宰天枝得英才朗然清秋月獨出映吳臺落<lb/>
筆生綺繡操刀振風雷蠖屈雖百里鵬鶱望三台退食<lb/>
無外事琴堂向山開緑水寂以閑白雲有時來河陽富<lb/>
竒藻彭澤縱名杯所恨不見之猶如仰昭回元惡昔滔<lb/>
天疲人散幽草驚川無恬鱗舉邑罕遺老誓雪㑹稽恥<lb/>
将奔宛陵道亞相素所重投刃應桑林獨坐傷激揚神<lb/>
<pb n="KR4c0012_WYG_008-8b"/>
融一開襟絃歌欣再理和樂醉人心蠧政除害馬傾巢<lb/>
有歸禽壺漿候君來聚舞共謳吟農夫棄蓑笠蠶女堕<lb/>
纓簪歡笑相拜賀則知惠愛深厯職吾所聞稱賢爾為<lb/>
最化洽一邦上名馳三江外峻節冠雲霄通方堪逺大<lb/>
能文變風俗好客留軒盖他日一來遊因之嚴光瀬<lb/>
　　　草創大還贈柳官廸<lb/>
天地為槖籥周流行太易造化合元符交構騰精魄自<lb/>
然成妙用孰知其指的羅絡四季間緜㣲一無隙日月<lb/>
<pb n="KR4c0012_WYG_008-9a"/>
更出沒雙光豈云隻姹女乘河車黄金充轅軛執樞相<lb/>
管轄摧伏傷羽翮朱鳥張炎威白虎守本宅相煎成苦<lb/>
老消爍凝津液髣髴明忩塵死灰同至寂鑄冶入赤色<lb/>
十二周律厯赫然稱大還與道本無隔白日可撫弄清<lb/>
都在咫尺北酆落死名南斗上生籍抑予是何者身在<lb/>
方士格才術信縱横世途自輕擲吾求仙棄俗君曉損<lb/>
勝益不向金闕遊思為玉皇客鸞車速風雷龍騎無鞭<lb/>
䇿一舉上九天相攜同所適<lb/>
<pb n="KR4c0012_WYG_008-9b"/>
　　　贈崔司戸文昆季<lb/>
雙珠出海底俱是連城珍明月兩特達餘輝照傍人英<lb/>
聲振名都髙價動殊鄰豈以箕山故特以風期親惟昔<lb/>
不自媒擔簦西入秦攀龍九天上忝列嵗星臣布衣侍<lb/>
丹墀密勿草絲綸才㣲恵渥重讒巧生緇磷一去已十<lb/>
年今來復盈旬清霜入曉鬢白露生衣巾側見緑水亭<lb/>
開門列華茵千金散義士四座無凡賓欲折月中桂持<lb/>
為寒者薪路傍已竊笑天路将何因垂恩儻丘山報徳<lb/>
<pb n="KR4c0012_WYG_008-10a"/>
有㣲身<lb/>
　　　贈溧陽宋少府陟<lb/>
李斯未相秦且逐東門兎宋玉事襄王能為髙唐賦常<lb/>
聞緑水曲忽此相逢遇掃灑青天開豁然披雲霧威蕤<lb/>
紫鸞鳥巢在崑山樹驚風西北吹飛落南溟去早懐經<lb/>
濟䇿特受龍顔顧白玉棲青蠅君臣忽行路人生感分<lb/>
義貴欲呈丹素何日清中原相期廓天步<lb/>
　　　戲贈鄭溧陽<lb/>
<pb n="KR4c0012_WYG_008-10b"/>
陶令日日醉不知五栁春素琴本無絃漉酒用葛巾清<lb/>
風北忩下自謂羲皇人何時到溧<hi>一作栗</hi>里一見平生親<lb/>
　　　贈僧崖公<lb/>
昔在朗陵東學禪白眉空大地了鏡徹迴旋寄輪風攬<lb/>
彼造化力持為我神通晚謁泰山君親見日沒雲中夜<lb/>
卧山月<hi>一作夜卧雪上月</hi>拂衣逃人羣授余金仙道曠刼未始<lb/>
聞冥機發天光獨朗謝垢氛虚舟不繋物觀化遊江濆<lb/>
江濆遇同聲道崖乃僧英説法動海嶽遊方化公卿手<lb/>
<pb n="KR4c0012_WYG_008-11a"/>
秉玉麈尾如登白樓亭㣲言注百川亹亹信可聽一風<lb/>
鼓羣有萬籟各自鳴啓開七忩牖託宿掣雷霆自云厯<lb/>
天台搏壁躡翠屏凌競石橋去恍惚入青冥昔往今來<lb/>
歸絶景無不經何日更携手乘杯向蓬瀛<lb/>
　　　遊溧陽北湖亭望瓦屋山懐古贈同旅<hi>一作贈孟浩然</hi>
朝登北湖亭遙望瓦屋山天清白露下始覺<hi>一作知</hi>秋風<lb/>
還遊子託主人仰觀眉睫間日<hi>一作目</hi>色送飛鴻邈然不<lb/>
可攀長吁相勸勉何事來吳關聞有貞義女振窮溧水<lb/>
<pb n="KR4c0012_WYG_008-11b"/>
灣清光了在眼白日如披顔髙墳五六墩崒兀棲猛虎<lb/>
遺跡翳九泉芳名動千古子胥昔乞食此女傾壺漿運<lb/>
開展宿憤入楚鞭平王凜冽天地間聞名若懐霜壮夫<lb/>
或未達十步九太行與君拂衣去萬里同翺翔<lb/>
　　　醉後贈從甥髙鎮<lb/>
馬上相逢揖馬鞭客中相見客中憐欲邀撃筑悲歌飲<lb/>
正值傾家無酒錢江東風光不借人枉殺落花空自春<lb/>
黄金逐手快意盡昨日破産今朝貧丈夫何事空嘯傲<lb/>
<pb n="KR4c0012_WYG_008-12a"/>
不如燒却頭上巾君為進士不得進我被秋霜生旅鬢<lb/>
時清不及英豪人三尺童兒唾亷藺匣中盤劒装䱜魚<lb/>
閑在腰間未用渠且将換酒與君醉醉歸託宿吳鱄諸<lb/>
　　　贈秋浦栁少府<lb/>
秋浦舊蕭索公庭人吏稀因君樹桃李此地忽芳菲搖<lb/>
筆望白雲開簾當翠㣲時來引山月縱酒酣清輝而我<lb/>
愛夫子淹留未忍歸<lb/>
　　　贈崔秋浦三首<lb/>
<pb n="KR4c0012_WYG_008-12b"/>
吾愛崔秋浦宛然陶令風門前<hi>一作栽</hi>五楊栁井上<hi>一作夾</hi>
二梧桐山鳥下聽事簷花落酒中懐君未忍去惆悵意<lb/>
無窮<lb/>
崔令學陶令<hi>一作君似陶彭澤</hi>北忩常晝眠抱琴時弄月<hi>一作待秋</hi>
<hi>月</hi>取意任無絃見客但傾酒為官不愛錢東臯多種黍<lb/>
勸爾早耕田<hi>一作東臯春事起種黍早歸田</hi>
河陽花作縣秋浦玊為人地逐名賢好風隨恵化春水<lb/>
從天漢落山逼畫屏新應念金門客投沙弔楚臣<lb/>
<pb n="KR4c0012_WYG_008-13a"/>
　　　望九華山贈韋青陽仲堪<lb/>
昔在九江上遙望<hi>一作觀</hi>九華峰天河掛緑水秀出<hi>一作山</hi>
九芙蓉我欲一揮手誰人可相從君為東道主於此卧<lb/>
雲松<lb/>
　　　贈栁圓<lb/>
竹實滿秋浦鳯來何苦饑還同月下鵲三繞未安枝夫<lb/>
子即瓊樹傾柯拂羽儀懐君戀明徳歸去日相思<lb/>
　　　聞謝楊兒吟猛虎詞因有此贈<lb/>
<pb n="KR4c0012_WYG_008-13b"/>
同州隔秋浦聞吟猛虎詞晨朝來借問知是謝楊兒<lb/>
　　　宿清溪主人<lb/>
夜到清溪宿主人碧巗裏簷楹掛星斗枕席響風水月<lb/>
落西山時啾秋夜猿起<lb/>
　　　贈王判官時余歸隐居廬山屏風疊<hi>尋陽</hi>
昔别黄鶴樓蹉跎淮海秋俱飄零落葉各散洞庭流中<lb/>
年不相見蹭蹬遊吳越何處我思君天台緑蘿月㑹稽<lb/>
風月好却繞剡溪迴雲山海上出人物鏡中來一度浙江<lb/>
<pb n="KR4c0012_WYG_008-14a"/>
北十年醉楚臺荆門倒屈宋梁苑傾鄒枚苦笑我誇誕<lb/>
知音安在哉大盜割鴻溝如風掃秋葉吾非濟代人且<lb/>
隐屏風疊中夜天中望憶君思見君明朝拂衣去永與<lb/>
海鷗羣<lb/>
　　　在水軍宴贈幕府諸侍御<hi>永王軍中</hi>
月化五白<hi>一作百</hi>龍飜飛凌九天胡沙驚北海電掃洛陽<lb/>
川虜箭雨宫闕皇輿成播遷英王受廟略秉鉞清南邊<lb/>
雲旗巻海雪金㦸羅江烟聚散百萬人㢮張在一賢霜<lb/>
<pb n="KR4c0012_WYG_008-14b"/>
臺降羣彦水國奉戎旃繡服開宴語天人借樓舩如登<lb/>
黄金臺遥謁紫霞仙巻身編蓬下冥機四十年寧知草間<lb/>
人腰下有龍泉浮雲在一决誓欲清幽燕願與四座公<lb/>
静談金匱篇齊心戴朝恩不惜㣲軀捐所冀旄頭滅功<lb/>
成追魯連<lb/>
　　　贈潘侍御論錢少陽<lb/>
繡衣柱史何昂蔵鐵冠白筆横秋霜三軍論事多引納<lb/>
堦前虎士羅干將雖無二十五老者且有一翁錢少陽<lb/>
<pb n="KR4c0012_WYG_008-15a"/>
眉如松雪齊四皓調笑可以安儲皇君能禮此最下士<lb/>
九州拭目瞻清光<lb/>
　　　贈武十七諤<hi>并序</hi>
　門人武諤深於義<hi>一作詩</hi>者也質本沉悍慕要離之風<lb/>
　潛釣川海不數數於世間事聞中原作難西來訪余<lb/>
　余愛子伯禽在魯許将冐胡兵以致之酒酣感激援<lb/>
　筆而贈<lb/>
馬如一匹練明日過吳門乃是要離客西來欲報恩笑<lb/>
<pb n="KR4c0012_WYG_008-15b"/>
開燕匕首拂拭竟無言狄犬吠清洛天津成塞垣愛子<lb/>
隔東魯空悲斷膓猨林回棄白璧千里阻同奔君為我<lb/>
致之輕賫涉淮源精誠合天道不愧遠遊魂<hi>一作鄧攸魂</hi>
　<lb/>
　<lb/>
　<lb/>
　<lb/>
　李太白文集巻八<lb/>
</p>
<p>
</p>
  </div>
<div>
<head>李太白文集巻九</head> <lb/>
    <p>
<pb n="KR4c0012_WYG_009-1a"/>
欽定四庫全書<lb/>
　李太白文集巻九<lb/>
　　　　　　　　　　　　　唐　李白　撰<lb/>
　歌詩二十九首<lb/>
　　贈三<lb/>
　　　贈張相鎬二首<hi>時逃難病在宿松山作後一首亦作書懐重寄張相公</hi>
神器難竊弄天狼窺紫宸六龍遷<hi>一作駕</hi>白日四海<hi>一作九洛</hi>
暗胡塵昊穹降元宰君子方經綸澹然養浩氣歘起持<lb/>
<pb n="KR4c0012_WYG_009-1b"/>
天鈞秀骨象山嶽英謀合鬼神佐漢解鴻門興唐<hi>一作功成</hi>
思退身<hi>一作生唐為後身</hi>擁旄秉金鉞伐鼓乘朱輪虎将如雷<lb/>
霆<hi>一作電</hi>搃戎向東巡諸侯拜馬首猛士騎鯨鱗澤被魚<lb/>
鳥悅令行草木春聖智<hi>一作逢聖</hi>不失時建功及良辰醜虜<lb/>
安足紀可貽幗與巾倒瀉溟海珠盡為入幕珍馮異獻<lb/>
赤伏鄧生歘來臻庶同昆陽舉再覩漢儀新昔為管将<lb/>
鮑中奔吳隔秦一生欲報主百代期榮親其事竟不就<lb/>
哀哉難重陳卧病古松滋蒼山空四鄰風雲激壮志枯<lb/>
<pb n="KR4c0012_WYG_009-2a"/>
槁驚常倫聞君自天來目張氣益振亞夫得劇孟敵<hi>一作</hi>
<hi>七</hi>國空<hi>一作定</hi>無人捫蝨對桓公願得論悲辛大塊方噫<lb/>
氣何辭鼔青蘋斯言儻不合歸老漢江濱<lb/>
本家<hi>一作家本</hi>隴西人先為漢邊将功略盖天地名飛青雲<lb/>
上苦戰竟不侯當年頗惆悵世傳埪峒勇氣激金風壮<lb/>
英烈遺厥孫百代神猶王十五觀竒書作賦凌相如龍<lb/>
顔恵殊寵麟閣憑天居<hi>一作侍從承明廬</hi>晚途未云已蹭蹬遭<lb/>
讒毁想像晉末時崩騰胡塵起衣冠䧟鋒鏑戎虜盈朝<lb/>
<pb n="KR4c0012_WYG_009-2b"/>
市<hi>一作荆棘生朝市</hi>石勒窺神州劉聪劫天子撫劍夜吟嘯雄<lb/>
心日千里誓欲斬鯨鯢澄清洛陽水六合<hi>一作三台</hi>灑霖雨<lb/>
萬物<hi>一作六合</hi>無凋枯我揮一杯水自笑何區區因人恥成<lb/>
事貴欲决良圖滅虜不言功飄然陟<hi>一作向</hi>蓬壺唯有安<lb/>
期舄留之滄海隅<lb/>
　　　贈閭丘宿松<lb/>
阮籍為太守乘驢上東平剖竹十日間一朝風化清偶<lb/>
來拂衣去誰測主人情夫子理宿松浮雲知古城掃地<lb/>
<pb n="KR4c0012_WYG_009-3a"/>
物莽然秋來百草生飛鳥還舊巢遷人返躬耕何慙宓<lb/>
子賤不減陶淵明吾知千載後却掩二賢名<lb/>
　　　獄中上崔相渙<hi>尋陽</hi>
胡馬渡洛水血流征戰場千門閉秋景萬姓危朝霜賢<lb/>
相燮元氣再欣海縣康台庭有䕫龍列宿粲成行羽翼<lb/>
三元聖發輝兩太陽應念覆盆下雪泣拜天光<lb/>
　　　繫尋陽上崔相渙三首<lb/>
邯鄲四十萬同日䧟長平能迴造化筆或冀一人生<lb/>
<pb n="KR4c0012_WYG_009-3b"/>
毛遂不墮井曽參寧<hi>一作不</hi>殺人虛言誤公子投杼惑慈親<lb/>
白璧雙明月方知一玉真<lb/>
虚傳一片雨枉作陽臺神縱為夢裏相隨去不是襄王<lb/>
傾國人<hi>此一首恐非上崔相</hi>
　　　中丞宋公以吳兵三千赴河南軍次尋陽脱余<lb/>
　　　之囚參謀幕府因贈之<lb/>
獨坐清天下専征出海隅九江皆渡虎三郡盡還珠組<lb/>
練明秋浦樓船入郢都風髙初選将月滿欲平胡殺氣<lb/>
<pb n="KR4c0012_WYG_009-4a"/>
横千里軍聲動九區白猨慙劍術黄石借兵符戎虜行<lb/>
當翦鯨鯢立可誅自憐非劇孟何以佐良圖<lb/>
　　　流夜郎贈辛判官<lb/>
昔在長安醉花栁五侯七貴同杯酒氣㟁遙凌豪士前<lb/>
風流肯落他<hi>一作誰又作諸</hi>人後夫子紅顔我少年章臺走馬<lb/>
著金鞭文章獻納麒麟殿歌舞淹留玳瑁筵與君自謂<lb/>
長如此寧知草動風塵起函谷忽驚胡馬來秦宫桃李<lb/>
向胡開我愁遠謫夜郎去何日金雞放赦迴<lb/>
<pb n="KR4c0012_WYG_009-4b"/>
　　　贈劉都使<lb/>
東平劉公幹南國秀餘芳一鳴即朱紱五十佩銀章飲<lb/>
冰事戎幕衣錦華水鄉銅官幾萬人諍訟清玉堂吐言<lb/>
貴珠玉落筆迴風霜而我謝明主銜哀投夜郎歸家酒<lb/>
債多門客粲成行髙談滿四座一日傾千觴所求竟無<lb/>
緒裘馬欲摧蔵主人若不顧明發釣滄浪<lb/>
　　　贈常侍御<lb/>
安石在東山無心濟天下一起振横流功成復蕭灑大<lb/>
<pb n="KR4c0012_WYG_009-5a"/>
賢有舒巻季葉輕風雅匡復屬何人君為知音者傳聞<lb/>
武安将氣振長平瓦燕趙期洗清周秦保宗社登朝若<lb/>
有言為訪南遷賈<lb/>
　　　贈易秀才<lb/>
少年觧長劍投贈即分離何不斷犀象精光暗往時蹉<lb/>
跎君自惜竄逐我因誰地遠虞翻老秋深宋玊悲空摧<lb/>
芳桂色不屈古松姿感激平生意勞歌寄此辭<lb/>
　　　經亂離後天恩流夜郎憶舊遊書懐贈江夏韋<lb/>
<pb n="KR4c0012_WYG_009-5b"/>
　　　太守良宰<hi>江夏岳陽</hi>
天上白玉京十二樓五城仙人撫我頂結髪受長生誤<lb/>
逐世間樂頗窮理亂情九十六聖君浮雲挂空名天地<lb/>
賭一擲未能忘戰爭試涉霸王略将期軒冕榮時命乃<lb/>
大謬棄之海上行學劍翻自哂為文竟何成劍非萬人<lb/>
敵文竊四海聲兒戲不足道五噫出西京臨當欲去時<lb/>
慷慨淚沾纓歎君倜儻才標舉冠羣英開筵引祖帳慰<lb/>
此遠徂征鞍馬若浮雲送余驃騎亭歌鍾不盡意白日<lb/>
<pb n="KR4c0012_WYG_009-6a"/>
落昆明十月到幽州戈鋋若羅星君王棄北海掃地借<lb/>
長鯨呼吸走百川燕然可推傾心知不得意<hi>一作語</hi>却欲<lb/>
棲蓬瀛彎弧懼天狼挾矢不敢張攬涕黄金臺呼天哭<lb/>
昭王無人貴駿骨緑耳空騰驤樂毅儻再生于今亦奔<lb/>
亡蹉跎<hi>一作蒼忙</hi>不得意驅馬過貴鄉逢君聽絃歌肅穆坐<lb/>
華堂百里獨太古陶然卧羲皇徴樂昌樂館開筵列壺<lb/>
觴賢豪間青娥對燭儼成行醉舞紛綺席清歌繞飛梁<lb/>
歡娱未終朝秩滿<hi>一作解印</hi>歸咸陽祖道擁萬人供帳遙相<lb/>
<pb n="KR4c0012_WYG_009-6b"/>
望一别隔千里榮枯異炎凉炎凉㡬度改九土中横潰<lb/>
漢甲連胡兵沙塵暗雲海草木揺殺氣星辰無光彩白<lb/>
骨成丘山蒼生竟何罪函闗壮帝居國命懸哥舒長㦸<lb/>
三十萬開門納兇渠公卿如犬羊忠讜醢與葅二聖出<lb/>
遊豫兩京遂丘墟帝子許専征秉旄控強楚節制非桓<lb/>
文軍師擁熊虎人心失去就賊勢騰風雨惟君固房陵<lb/>
誠節冠終古僕卧香爐頂飡霞潄瑶泉門開九江轉枕<lb/>
下五湖連半夜水軍來尋陽滿旌旃空名適自誤迫脅<lb/>
<pb n="KR4c0012_WYG_009-7a"/>
上樓船徒賜五百金棄之若浮烟辭官不受賞翻謫夜<lb/>
郎天夜郎萬里道西上令人老掃蕩六合清仍為負霜<lb/>
草日月無偏照何由訴蒼昊良牧稱神明深仁恤交道<lb/>
一忝青雲客三登黄鶴樓顧慙禰處士虚對鸚鵡洲焚<lb/>
<hi>一作樊</hi>山霸氣盡寥落天地秋<hi>一作彤襜冠白筆爽氣凌清秋</hi>江帶峨眉<lb/>
雪横穿三峽流萬舸此中來連帆過揚州送此萬里目<lb/>
曠然散我<hi>一作煩</hi>愁紗忩倚天開水樹緑如髪<hi>一作水渌樹如髪</hi>
窺日<hi>一作光</hi>畏銜山促酒喜見月吴娃與越豔窈窕誇鈆<lb/>
<pb n="KR4c0012_WYG_009-7b"/>
紅呼來上雲梯含笑出簾櫳對客小垂手羅衣舞春風<lb/>
賓跪請休息主人情未極覽君荆山作江鮑堪動色清<lb/>
水出芙蓉天然去雕飾逸興横素襟無時不招尋朱門<lb/>
<hi>一作旄</hi>擁虎士列㦸何森森剪鑿竹石開縈流漲清深登<lb/>
樓<hi>一作臺</hi>坐<hi>一作/入</hi>水閣吐論多英<hi>一作竒</hi>音片辭貴白璧一<lb/>
諾輕黄金謂我不愧君青鳥<hi>一作鸞</hi>明丹心五色雲間鵲<lb/>
飛鳴天上來傳聞赦書至却放夜郎迴暖氣變寒谷炎<lb/>
烟生死灰君登鳯池去勿棄賈生才桀犬尚吠堯匈奴<lb/>
<pb n="KR4c0012_WYG_009-8a"/>
笑千秋中夜四五歎常為大國憂旌斾夾兩山黄河當<lb/>
中流連雞不得進飲馬空夷猶安得羿善射一箭落旄<lb/>
頭<lb/>
　　　江夏使君叔席上贈史郎中<lb/>
鳯凰丹禁裏銜出紫泥書昔放三湘去今還萬死餘仙<lb/>
郎乆為别客舍問何如涸轍思流水浮雲失舊居多慙<lb/>
華省貴不以逐臣踈復如竹林下而陪芳宴初希君生<lb/>
羽翼一化北溟魚<lb/>
<pb n="KR4c0012_WYG_009-8b"/>
　　　流夜郎半道承恩放還兼欣剋復之美書懐示<lb/>
　　　息秀才<lb/>
黄口為人羅白龍乃魚服得罪豈怨天以愚䧟網目鯨<lb/>
鯢未剪滅豺狼屢翻覆悲作楚地囚何由秦庭哭遭逢<lb/>
二明主前後兩遷逐去國愁夜郎投身竄荒谷半道雪<lb/>
屯䝉曠如鳥出籠遙欣剋復美光武安可同天子巡劍<lb/>
閣儲皇守扶風揚袂正北辰開襟攬羣雄胡兵出月窟<lb/>
雷破關之東左掃因右拂旋收洛陽宫迴輿入咸京席<lb/>
<pb n="KR4c0012_WYG_009-9a"/>
巻六合通叱咤開帝業<hi>一作宇</hi>手成天地功大駕還長安<lb/>
兩日忽再中一朝讓寳位劍璽傳無窮媿無秋毫力誰<lb/>
念矍鑠翁弋者何所慕髙飛仰冥鴻棄劍學丹砂臨鑪<lb/>
雙玉童寄言息夫子嵗晚涉方蓬<lb/>
　　　巴陵贈賈舍人<lb/>
賈生西望憶京華湘浦南遷莫怨嗟聖主恩深漢文帝<lb/>
憐君不遣到長沙<lb/>
　　　博平鄭太守自廬山千里相尋入江夏北市門<lb/>
<pb n="KR4c0012_WYG_009-9b"/>
　　　見訪却之武陵立馬贈别<lb/>
大梁貴公子氣盖蒼梧雲若無三千客誰道信陵君救<lb/>
趙復存魏英威天下聞邯鄲能屈節訪博從毛薛夷門<lb/>
得隐淪而與侯生親仍要鼓刀者乃是袖鎚人好士不<lb/>
盡心何能保其身多君重然諾意氣遙相託五馬入市<lb/>
門金鞍照城郭都忘虎竹貴且與荷衣樂去去桃花源<lb/>
何時見歸軒相思無終極腸斷朗江<hi>一作陵</hi>猨<lb/>
　　　江上贈竇長史<lb/>
<pb n="KR4c0012_WYG_009-10a"/>
漢求季布魯朱家楚逐伍胥去章華萬里南遷夜郎國<lb/>
三年歸及長風沙聞道青雲貴公子錦帆遊戯西江水<lb/>
人疑天上坐樓船水淨霞明兩重綺相約相期何太深<lb/>
棹歌搖艇月中尋不同珠履三千客别欲論交一片心<lb/>
　　　贈王漢陽<lb/>
天落白玉棺<hi>一作天上墮玉棺</hi>王喬辭葉縣一去未千年漢陽<lb/>
復相見猶乘飛鳬舄尚識仙人面鬢髪何青青童顔皎<lb/>
如練吾曽弄海水清淺嗟三變果愜麻姑言時光速流<lb/>
<pb n="KR4c0012_WYG_009-10b"/>
電與君數杯酒可以窮歡宴白雲歸去來何事坐交戰<lb/>
　　　贈漢陽輔録事二首<lb/>
聞君罷官意我抱漢川湄借問乆踈索何如聽訟時天<lb/>
清江月白心静海鷗知應念投沙客空餘弔屈悲<lb/>
鸚鵡洲横漢陽渡水引寒煙没江樹南浦登樓不見君<lb/>
君今罷官在何處漢口雙魚白錦鱗令傳尺素報情人<lb/>
其中字數無多少秪是相思秋復春<lb/>
　　　江夏贈韋南陵冰<lb/>
<pb n="KR4c0012_WYG_009-11a"/>
胡驕馬驚沙塵起胡騶飲馬天津水君為張掖近酒泉<lb/>
我竄三巴九千里天地再新法令寛夜郎遷客帶霜寒<lb/>
西憶故人不可見東風吹夢到長安寧期此地忽相遇<lb/>
驚喜茫如墮烟霧玉簫金管喧四筵苦心不得申一<hi>一作</hi>
<hi>長</hi>句昨日繡衣傾緑樽病如桃李竟何言昔騎天子大<lb/>
宛馬今乘欵段諸侯門賴遇南平豁方寸復兼夫子持<lb/>
清論有似山開萬里雲四望青天解人悶人悶還心悶<lb/>
苦辛長苦辛愁來飲酒二千石寒灰重暖生陽春山公<lb/>
<pb n="KR4c0012_WYG_009-11b"/>
醉後能騎馬别是風流賢主人頭陀雲月多僧氣山水<lb/>
何曽稱人意不然<hi>一作能</hi>鳴笳按鼓戲滄流呼取江南女<lb/>
兒歌棹謳我且為君槌碎黄鶴樓君亦為吾倒却鸚鵡<lb/>
洲赤壁爭雄如夢裏且須歌舞寛離憂<lb/>
　　　贈别舍人弟臺卿之江南<lb/>
去國客行遠還山秋夢長梧桐落金井一葉飛銀牀覺<lb/>
罷把朝鏡鬢毛颯已霜良圖委蔓草古貌成枯桑欲道<lb/>
心下事時人疑夜光因為洞庭葉飄落之瀟湘<hi>一作流浪至瀟</hi>
<pb n="KR4c0012_WYG_009-12a"/>
<hi>湘</hi>令弟經濟士<hi>一作/才</hi>謫居我何傷<hi>一作出門見我傷</hi>潜虬隠尺<lb/>
<hi>一作斗</hi>水著論談興亡𤣥遇王子喬口傳不死方入洞過<lb/>
天地登真朝玊皇吾将撫爾背揮手遂翺翔<hi>一作携手凌蒼蒼</hi>
　　　贈盧司戸<lb/>
秋色無逺近出門盡寒山白雲遙相識待我蒼梧間借<lb/>
問盧耽鶴西飛幾嵗還<lb/>
　　　贈從弟南平太守之遙二首<hi>時因飲酒過度貶武陵後詩故贈</hi>
少年不得意落拓無安居願隨任公子欲釣吞舟魚常<lb/>
<pb n="KR4c0012_WYG_009-12b"/>
時飲酒逐風景壮心遂與功名踈蘭生谷底人不鋤雲<lb/>
在髙山空巻舒漢家天子馳駟馬赤車蜀道迎相如天<lb/>
門九重謁聖人龍顔一解四海春彤庭左右呼萬嵗拜<lb/>
賀明主收沉淪翰林秉筆迴英眄麟閣崢嶸誰可見承<lb/>
恩初入銀臺門<hi>一作承恩侍從甘泉宫</hi>著書獨在金鑾殿龍駒雕<lb/>
鐙白玉鞍象牀綺食<hi>一作席</hi>黄金盤當時笑我㣲賤者却<lb/>
來請謁為交歡一朝謝病遊江海疇昔相知幾人在前<lb/>
門長揖後門闗今日結交明日改愛君山嶽心不移隨<lb/>
<pb n="KR4c0012_WYG_009-13a"/>
君雲霧迷所為夢得池塘生春草使我長價登樓詩别<lb/>
後遙傳臨海作可見羊何共和之<lb/>
東平與南平今古兩步兵素心愛美酒不是顧専城謫<lb/>
官桃源去尋花幾處行秦人如舊識出尸笑相迎<lb/>
　　　醉後贈王厯陽<hi>厯陽</hi>
書秃千兎毫詩裁兩牛腰筆蹤起龍虎舞袖拂雲霄雙<lb/>
歌<hi>一作寄</hi>二胡姬更奏<hi>一作唱</hi>遠清朝舉酒挑朔雪從君不<lb/>
相饒<lb/>
<pb n="KR4c0012_WYG_009-13b"/>
　　　贈厯陽褚司馬時此公為稚子舞<lb/>
北堂千萬夀侍奉有光輝先同稚子舞更著老萊衣因<lb/>
為小兒啼醉倒月下歸人間無此樂此樂世中希<lb/>
　　　對雪醉後贈王厯陽<lb/>
有身莫犯飛龍鱗有手莫辮猛虎鬚君看昔日汝南市<lb/>
白頭仙人隠玉壺子猷聞風動忩竹相邀共醉杯中渌<lb/>
厯陽何異山隂時白雪飛花亂人目君家有酒我何愁<lb/>
客多樂酣秉燭遊謝尚自能鸜鵒舞相如免脫鷫鸘裘<lb/>
<pb n="KR4c0012_WYG_009-14a"/>
清晨興罷<hi>一作鼓棹</hi>過江去他日西看却月樓<hi>一作千里相思明月樓</hi>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4c0012_WYG_009-14b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　李太白文集巻九<lb/>
</p>
<p>
</p>
  </div>
<div>
<head>李太白文集巻十</head> <lb/>
    <p>
<pb n="KR4c0012_WYG_010-1a"/>
欽定四庫全書<lb/>
　李太白文集巻十<lb/>
　　　　　　　　　　　　　唐　李白　撰<lb/>
　歌詩三十二首<lb/>
　　贈四<lb/>
　　　贈宣城宇文太守兼呈崔侍御<hi>宣城</hi>
白若白鷺鮮清如清唳蟬受氣有本性不為外物遷飲<lb/>
水箕山上食雪首陽巔迴車避朝歌掩口去盗泉岧嶤<lb/>
<pb n="KR4c0012_WYG_010-1b"/>
廣成子倜儻魯仲連卓絶二公外丹心無間然昔攀六<lb/>
龍飛今作百錬鈆懐恩欲報主投佩向北燕彎弓緑弦<lb/>
開滿月不憚堅閑騎駿馬獵一射兩虎穿回旋若流光<lb/>
轉背落雙鳶胡人三歎息兼知五兵權鎗鎗突雲將却<lb/>
掩我之妍多逢𠞰絶兒先著祖生鞭據鞍空矍鑠壮志<lb/>
竟誰宣蹉跎復來歸憂恨坐相煎無風難破浪失計長<lb/>
江邊危苦惜頺光金波忽三圓時遊敬亭上閑聽松風<lb/>
眠或弄宛溪月虛舟信洄㳂顔公三十萬盡付酒家錢<lb/>
<pb n="KR4c0012_WYG_010-2a"/>
興發毎取之聊向醉中仙過此無一事静談秋水篇君<lb/>
從九卿來水國有豐年魚鹽滿市井布帛如雲烟下馬<lb/>
不作威氷壺照清川霜眉邑中叟皆美太守賢時時慰<lb/>
風俗往往出東田竹馬數小兒拜迎白鹿前含笑問使<lb/>
君日<hi>一作早</hi>晚可迴旋遂<hi>一作還</hi>歸池上酌掩抑清風絃曾標<lb/>
横浮雲<hi>一作遊雲端</hi>下撫謝朓肩樓髙碧海出樹古青蘿懸<lb/>
光禄紫霞杯伊昔忝相傳良圖掃沙漠别夢繞旌旃富<lb/>
貴日成踈願言杳無縁登龍有直道倚玉阻芳筵敢獻<lb/>
<pb n="KR4c0012_WYG_010-2b"/>
繞朝䇿思同郭泰舩何言一水淺似隔九重天崔生何<lb/>
傲㟁縱酒復談𤣥身為名公子英才苦迍邅鳴鳯託髙<lb/>
梧凌風何翩翩安知慕羣客彈劍拂秋<hi>一作青</hi>蓮<lb/>
　　　贈宣城趙太守恱<lb/>
趙得寳符盛山河功業存三千堂上客出入擁平原六<lb/>
國揚清風英聲何喧喧大賢茂遠業虎竹光南藩錯落<lb/>
千丈松虬龍盤古根枝下無俗草所植唯蘭蓀憶在南陽<lb/>
時始承國士恩公為柱下史脫繡歸田園伊昔簮白<lb/>
<pb n="KR4c0012_WYG_010-3a"/>
筆幽都逐遊魂持斧佐三軍霜清天北門差池宰兩邑<lb/>
鶚立重飛翻焚香入蘭臺起草多芳言䕫龍一顧重矯<lb/>
翼凌翔鵷赤縣揚雷聲强項聞至尊驚飈摧秀木跡屈<lb/>
道彌敦出牧厯三郡所居猛獸奔遷人同衛鶴謬上懿<lb/>
公軒自笑東郭履側慙狐白温閑吟步竹石精義忘朝<lb/>
昬顦顇成醜士風雲何足論獼猴騎土牛羸馬夾雙轅<lb/>
願借羲和景為人照覆盆溟海不震蕩何由縱鵬鯤所<lb/>
期要津日倜儻假騰騫<lb/>
<pb n="KR4c0012_WYG_010-3b"/>
　　　贈從弟宣州長史昭<lb/>
淮南<hi>一作北</hi>望江南千里碧山對我行倦<hi>一作盡</hi>過之半落<lb/>
青天外宗英佐雄郡水陸相控帶長川豁中流千里瀉<lb/>
吴㑹君心亦如此包納無小大搖筆起風霜推誠結仁<lb/>
愛訟庭垂桃李賓館羅軒盖何意蒼梧雲飄然忽相㑹<lb/>
才将聖不偶命與時俱背獨立山海間空老聖明代知<lb/>
音不易得撫劍増感慨當結九萬期中途莫先退<lb/>
　　　書懐贈南陵常賛府<lb/>
<pb n="KR4c0012_WYG_010-4a"/>
嵗星入漢年方朔見明主調笑當時人中天謝雲雨一<lb/>
去麒麟閣遂将朝市乖故交不過門秋草日上堦當時<lb/>
何特達獨與我心諧置酒凌歊臺歡娱未曽歇歌動白<lb/>
紵山舞迴天門月問我心中事為君前致辭君看我才<lb/>
能何似魯仲尼大聖猶不遇小儒安足悲雲南五月中<lb/>
頻喪渡濾師毒草殺漢馬張兵奪秦旗至今西二河流<lb/>
血擁僵屍将無七擒略魯女惜園葵咸陽天地樞累嵗<lb/>
人不足雖有數斗玉不如一盤粟賴得契宰衡持鈞慰<lb/>
<pb n="KR4c0012_WYG_010-4b"/>
風俗自顧無所用辭家方未歸霜驚壮士髪淚滿逐臣<lb/>
衣以此不安席蹉跎身世違終當滅衛謗不受魯人譏<lb/>
　　　於五松山贈南陵常賛府<lb/>
為草當作蘭為木當作松蘭秋香風遠松寒不改容松<lb/>
蘭相因依蕭艾徒丰茸雞與雞並食鸞與鸞同枝㨂珠<lb/>
去沙礫但有珠相隨遠客投名賢真堪冩懐抱若惜方<lb/>
寸心待誰可傾倒虞卿棄趙相便與魏齊行海上五百<lb/>
人同日死田横當時不好賢豈傳千古名願君同心人<lb/>
<pb n="KR4c0012_WYG_010-5a"/>
於我少留情寂寂還寂寂出門迷所適長劍歸乎來<hi>一作</hi>
<hi>歌歸來</hi>秋風思歸客<lb/>
　　　自梁園至敬亭山見㑹公談陵陽山水兼期同<lb/>
　　　遊因有此贈<hi>宣州作</hi>
我隨秋風來瑶草恐衰歇中途寡名山安得弄雲月渡<lb/>
江如昨日黄葉向人飛敬亭愜素尚弭棹流清輝冰谷<lb/>
明且秀陵巒抱江城粲粲吴與史衣冠耀天京水國饒<lb/>
英竒濳光卧幽草㑹公真名僧所在即為寳開堂振白<lb/>
<pb n="KR4c0012_WYG_010-5b"/>
拂髙論横青雲雪山掃粉壁墨客多新文為余話幽棲<lb/>
且述陵陽美天開白龍潭月映清秋水黄山望石柱突<lb/>
兀誰開張<hi>一作白柱挿星漢西崖誰開張</hi>黄鶴久不來子安在蒼茫東<lb/>
南焉可窮山鳥絶飛處<hi>一作猨狖絶行處</hi>稠疊千萬峰相連入<lb/>
雲去聞此期振䇿歸來空閉關相思如明月可望不可<lb/>
攀何當移白足早晚凌蒼山且寄一書札令余解愁顔<lb/>
　　　贈友人三首<lb/>
蘭生不當戸别是閑庭草夙被霜露欺紅榮已先老謬<lb/>
<pb n="KR4c0012_WYG_010-6a"/>
接瑶華枝結根君王池顧無馨香美叨沐清風吹餘芳<lb/>
若可佩卒嵗長相隨<lb/>
袖中趙匕首買自徐夫人玉匣閉霜雪經燕復厯秦其<lb/>
事竟不捷淪落歸沙塵持此願投贈與君同急難<hi>一作嵗寒</hi>
荆卿一去後壮士多摧殘長號易水上為我揚波瀾鑿<lb/>
井當及泉張帆當濟川廉夫唯重義駿馬不勞鞭人生<lb/>
貴相知何必金與錢<lb/>
慢世薄功業非無胸中畫謔浪萬古賢以為兒童劇立<lb/>
<pb n="KR4c0012_WYG_010-6b"/>
産如廣費匡君懐長䇿但苦山北寒誰知道南宅嵗酒<lb/>
上逐風霜鬢兩邊白蜀主思孔明晉家望安石時來列<lb/>
五鼎談笑期一擲虎伏避胡塵漁謌遊海濱弊裘恥妻<lb/>
嫂長劍託交親夫子秉家義羣公難與鄰莫持西江水<lb/>
空許東溟臣他日青雲去黄金報主人<lb/>
　　　陳情贈友人<lb/>
延陵有寳劍價重千黄金觀風厯上國暗許故人深歸<lb/>
來挂墳松萬古知其心懦夫感達節壮氣激素衿鮑生<lb/>
<pb n="KR4c0012_WYG_010-7a"/>
薦夷吾一舉致齊相斯人無良朋豈有青雲望臨財不<lb/>
茍取推分固辭讓後世稱其賢英風邈難尚論交但若<lb/>
此有道孰云喪多君騁逸藻掩映當時人舒文振頽波<lb/>
秉徳冠彛倫卜居乃此地共井為比鄰清琴弄雲月美<lb/>
酒娱冬春薄徳中見捐忽之如遺塵英豪未豹變自古<lb/>
多艱辛他人縱以踈君意宜獨親柰何成離居相去復<lb/>
㡬許飄風吹雲霓蔽目不得語投珠冀有報按劍恐相<lb/>
拒所思采芳蘭欲贈隔荆<hi>一作脩</hi>渚沉憂心若醉積恨淚<lb/>
<pb n="KR4c0012_WYG_010-7b"/>
如雨願假東壁輝餘光照貧女<lb/>
　　　贈從弟洌<lb/>
楚人不識鳯重<hi>一作髙</hi>價求山雞獻主昔云是今來方覺<lb/>
迷自居漆園北久别咸陽西風飄落日去節變流鸎啼<lb/>
桃李寒未開幽關豈來蹊逢君發花萼若與青雲齊及<lb/>
此桑葉緑春蠶起中閨日出撥榖鳴田家擁鋤犁顧余<lb/>
乏尺土東作誰相携傅説降霖雨公輸造雲梯𦍑戎事<lb/>
未息君子悲塗泥報國有長䇿成功羞執珪無由謁明<lb/>
<pb n="KR4c0012_WYG_010-8a"/>
主杖䇿還蓬藜他年爾相訪知我在磻溪<lb/>
　　　贈閭丘處士<lb/>
賢人有素業乃在沙塘陂竹影掃秋月荷衣落古池閑<lb/>
讀山海經散帙卧遙帷且躭田家樂遂曠<hi>一作廣</hi>林中期<lb/>
野酌勸芳酒園𬞞烹露葵如能樹桃李為我結茅茨<lb/>
　　　贈錢徴君少陽<hi>一作送趙雲卿</hi>
白玉一盃酒緑楊三月時春風餘㡬日兩鬢各成絲秉<lb/>
燭唯須飲投竿也未遲如逢渭水獵猶可帝王師<lb/>
<pb n="KR4c0012_WYG_010-8b"/>
　　　贈宣州靈源寺沖濬公<lb/>
敬亭白雲起秀色連蒼梧下映雙溪水如天落鏡湖此<lb/>
中積龍象獨許濬公殊風韻逸江左文章動海隅觀<hi>一作</hi>
<hi>了</hi>心同水月解領得明珠今日逢支遁髙談出有無<lb/>
　　　贈僧朝美<lb/>
水客凌洪波長鯨湧溟海百川隨龍舟嘘噏竟安在中<lb/>
有不死者探得明月珠髙價傾宇宙餘輝照江湖苞巻<lb/>
金縷褐蕭然若空無誰人識此寳竊笑有狂夫了心何<lb/>
<pb n="KR4c0012_WYG_010-9a"/>
言説各勉黄金軀<lb/>
　　　贈僧行融<lb/>
梁有湯惠休常從鮑照遊峨眉史懐一獨映陳公出卓<lb/>
絶二道人結交鳯與麟行融亦俊發吾知有英骨海若<lb/>
不隐珠驪龍吐明月大海乘虚舟隨波任安流詩賦栴<lb/>
檀閣縱酒鸚鵡洲待我適東越相携上白樓<lb/>
　　　贈黄山胡公求白鷴<hi>并序</hi>
　聞黄山胡公有雙白鷴盖是家雞所伏自小馴狎了<lb/>
<pb n="KR4c0012_WYG_010-9b"/>
　無驚猜以其名呼之皆就掌取食然此鳥耿介尤難<lb/>
　畜之余平生酷好竟莫能致而胡公輟贈於我唯求<lb/>
　一詩聞之欣然適㑹宿意因援筆三叫文不加㸃以<lb/>
　贈之<lb/>
請以雙白璧買君雙白鷴白鷴白如錦白雪恥容顔照<lb/>
影玉潭裏刷毛琪樹間夜棲寒月静朝步落花閑我願<lb/>
得此鳥翫之坐碧山胡公能輟贈籠寄野人還<lb/>
　　　登敬亭山南望懐古贈竇主簿<lb/>
<pb n="KR4c0012_WYG_010-10a"/>
敬亭一逥首目盡天南端仙者五六人常聞此遊盤谿<lb/>
流琴髙水石聳麻姑壇白龍降陵陽黄鶴呼子安羽化<lb/>
騎日月雲行翼鴛鸞下視宇宙間四溟皆波瀾决絶目<lb/>
下事從之復何難百嵗落半途前期浩漫漫強食不成<lb/>
味清晨起長歎願隨子明去錬火燒金丹<lb/>
　　　贈汪倫<hi>白遊涇縣桃花潭村人汪倫常醖美酒以待白倫之裔孫至今寳其詩</hi>
李白乘舟将欲行忽聞㟁上踏歌聲桃花潭水深千尺<lb/>
不及汪倫送我情<lb/>
<pb n="KR4c0012_WYG_010-10b"/>
　　　經亂後将避地剡中留贈崔宣城<lb/>
雙鵝飛洛陽五馬渡江徼何意上東門胡鶵更長嘯中<lb/>
原走豺虎烈火焚宗廟太白晝經天頺陽掩餘照王城<lb/>
皆蕩覆世路成奔峭四海望長安嚬眉寡西笑蒼生疑<lb/>
落葉白骨空相弔連兵似雪山破敵誰能料我垂北溟<lb/>
翼且學南山豹崔子賢主人歡娱每相召胡床紫玉笛<lb/>
却坐青雲叫楊花滿州城置酒同臨眺忽思剡溪去水<lb/>
石逺清妙雪盡天地明風開湖山貌悶為洛生詠醉發<lb/>
<pb n="KR4c0012_WYG_010-11a"/>
吴越調赤霞動金光日足森海嶠獨散萬古意閑垂一<lb/>
溪釣猿近天上啼人移月邉棹無以墨綬苦來求丹<lb/>
砂要華髪長折腰将貽陶公誚<lb/>
　　　獻從叔當塗宰陽氷<hi>當塗</hi>
金鏡霾六國亡新亂天經焉知髙光起自有羽翼生蕭<lb/>
曹安<graphic n="KR1160" url="https://raw.githubusercontent.com/kanripo/KR-Gaiji/master/images/KR1160.png" mimeType="image/png"/>屼耿賈摧欃槍吾家有季父傑出聖代英雖無<lb/>
三台位不借四豪名激昂風雲氣終協龍虎精弱冠燕<lb/>
趙來賢彥多逢迎魯連善談笑季布折公卿遙知禮數<lb/>
<pb n="KR4c0012_WYG_010-11b"/>
絶常恐不合并惕想結宵夢素心久已冥顧慙青雲器<lb/>
謬奉玉樽傾山陽五百年緑竹忽再榮髙歌振林木大<lb/>
笑喧雷霆落筆灑篆文崩雲使人驚吐辭又炳煥五色<lb/>
羅華星秀句滿江國髙才掞天庭宰邑艱難時浮雲空<lb/>
古城居人若薙草掃地無纎莖恵澤及飛走農夫盡歸<lb/>
耕廣漢水萬里長流玉琴聲雅頌播吴越還如泰階平<lb/>
小子别金陵來時白下亭羣鳯憐客鳥差池相哀鳴各<lb/>
抜五色毛意重泰山輕贈㣲所費廣斗水澆長鯨彈劍<lb/>
<pb n="KR4c0012_WYG_010-12a"/>
歌苦寒嚴風起前楹月銜天門曉霜落牛渚清長歎即<lb/>
歸路臨川空屏營<lb/>
　　寄上<lb/>
　　　安陸白兆山桃花巖寄劉侍御綰<hi>安陸下作春歸桃花巖貽</hi>
　　　<hi>許侍御</hi>
雲卧三十年好閑復愛仙蓬壺雖冥絶鸞鶴心悠然歸<lb/>
來桃花巖得憇雲忩眠<hi>一本云幼採紫房談早愛滄溟仙心跡頗相誤世事空徂遷歸</hi>
<hi>來丹巖曲得憇青霞眠</hi>對嶺人共語飲潭猨相連時昇翠㣲上邈<lb/>
<pb n="KR4c0012_WYG_010-12b"/>
若羅浮巔兩岑抱東壑一嶂横西天樹雜日易隠崖傾<lb/>
月難圓芳草換野色飛蘿揺春烟入遠搆石室選幽開<lb/>
山田獨此林下意杳無區中縁永辭霜臺客<hi>一作繡衣客</hi>千<lb/>
載方來旋<lb/>
　　　淮南卧病書懐寄蜀中趙徴君蕤<hi>淮南</hi>
吴㑹一浮雲飄如遠行客<hi>一作萬里無主人一身獨為客</hi>功業莫從就<lb/>
嵗光屢奔迫良圖俄棄捐衰疾乃緜劇古琴藏虗匣長<lb/>
劍挂空壁楚懐奏鍾儀越吟比荘舄<hi>一作卧束恨已久興發思逾積</hi>國<lb/>
<pb n="KR4c0012_WYG_010-13a"/>
門遙天外鄉路遠山隔朝憶相如臺夜夢子雲宅旅情<lb/>
初結緝<hi>一作如結骨</hi>秋氣方寂厯風入松下清露出草間白<lb/>
故人不在此<hi>一作不可見</hi>而我<hi>一作幽夢</hi>誰與適寄書西飛鴻贈<lb/>
爾慰離析<lb/>
　　　寄弄月溪吴山人<lb/>
嘗聞龎徳公家住洄湖水終身棲鹿門不入襄陽市夫<lb/>
君弄明月滅景清淮裏髙蹤邈難追可與古人比清揚<lb/>
杳莫覩白雲空望美待我辭人間携手訪松子<lb/>
<pb n="KR4c0012_WYG_010-13b"/>
　　　秋山寄衛尉張卿及王徴君<hi>㑹稽</hi>
何以折相贈白花青桂枝月華若夜雪見此令人思雖<lb/>
然剡溪興不異山隂時明發懐二子空吟招隠詩<lb/>
　　　望終南山寄紫閣隠者<hi>長安</hi>
出門見南山引領意無限秀色難為名蒼翠日在眼有<lb/>
時白雲起天際自舒巻心中與之然託興毎不淺何當<lb/>
造幽人滅跡棲絶巘<lb/>
　　　夕霽杜陵登樓寄韋繇<lb/>
<pb n="KR4c0012_WYG_010-14a"/>
浮陽滅霽景萬物生秋容登樓送遠目伏檻觀羣峰原<lb/>
野曠超緬闗河紛錯重清輝映竹日<hi>一作水竹</hi>翠色明雲松<lb/>
蹈海寄遐想還山迷舊踪徒然迫晚暮未果諧心胸結<lb/>
桂空佇立折麻恨莫從<hi>一作采菊竟誰舉游蘭恨莫從</hi>思君達永夜長<lb/>
樂聞踈鐘<lb/>
　　　秋夜宿龍門香山寺奉寄王方城十七丈奉國<lb/>
　　　瑩上人從弟㓜成令問<hi>洛陽</hi>
朝發汝海東暮棲龍門中水寒夕波急木落秋山空望<lb/>
<pb n="KR4c0012_WYG_010-14b"/>
極九霄逈賞幽萬壑通目浩沙上月心清松下<hi>一作裏</hi>風<lb/>
玉斗生<hi>一作横</hi>網戸銀河耿花宫興在趣方逸歡餘情未<lb/>
終<hi>一作咫尺世喧隔微㝠真理融</hi>鳯駕憶王子虎溪懐遠公桂枝坐蕭<lb/>
瑟<hi>一作銷歇</hi>棣華不復同流恨<hi>一作浪</hi>寄伊水盈盈焉可窮<lb/>
　　　春日獨坐寄鄭明府<lb/>
鷰麥青青遊子悲河堤弱栁鬱金枝長條一拂春風去<lb/>
盡日飄揚無定時我在河南别離久那堪對此當忩牖<lb/>
情人道來竟不來何人共醉新豐酒<lb/>
<pb n="KR4c0012_WYG_010-15a"/>
　　　寄淮南友人<lb/>
紅顔悲舊國青嵗歇芳洲不待金門詔空持寳劍遊海<lb/>
雲迷驛道江月隐鄉樓復作淮南客因逢桂樹留<lb/>
　　　沙丘城下寄杜甫<hi>齊魯</hi>
我來竟何事髙卧沙丘城城邊有古樹日夕連秋聲魯<lb/>
酒不可醉齊歌空復情思君若汶水浩蕩寄南征<lb/>
　　　聞丹丘子於城北山營石門幽居中有髙鳯遺<lb/>
　　　跡僕離羣遠懐亦有棲遁之志因叙舊以寄之<lb/>
<pb n="KR4c0012_WYG_010-15b"/>
春華<hi>一作弄</hi>滄江月秋色碧海雲離居盈寒暑對此長思<lb/>
君思君楚水南望君淮山北夢魂雖飛來㑹靣不可得<lb/>
疇昔在嵩陽同衾卧羲皇緑蘿笑簪紱丹壑賤巗廊晚<lb/>
途各分析乘興任所適僕在鴈門關君為峨眉客心懸<lb/>
萬里外影滯兩鄉隔長劍復歸來相逢洛陽陌陌上何<lb/>
喧喧都令心意煩迷津覺路失託勢隨風翻以兹謝朝<lb/>
列長嘯歸故園故園恣閑逸求古散縹帙久欲入<hi>一作尋</hi>
名山㛰娶殊未畢人生信多故世事豈惟一念此憂如<lb/>
<pb n="KR4c0012_WYG_010-16a"/>
焚悵然若有失聞君卧石門宿昔契彌敦方從桂樹隠<lb/>
不羡桃花源髙鳯起遐曠幽人跡復存松風清瑶瑟溪<lb/>
月湛芳樽安居偶佳賞丹心期此論<lb/>
　<lb/>
　<lb/>
　<lb/>
　<lb/>
　<lb/>
<pb n="KR4c0012_WYG_010-16b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　李太白文集巻十<lb/>
</p>
<p>
</p>
  </div>
<div>
<head>李太白文集巻十一</head> <lb/>
    <p>
<pb n="KR4c0012_WYG_011-1a"/>
欽定四庫全書<lb/>
　李太白文集巻十一<lb/>
　　　　　　　　　　　　　唐　李白　撰<lb/>
　歌詩四十首<lb/>
　　寄下<lb/>
　　　淮隂書懐寄王宗成一首<hi>再至淮南一作王宋城</hi>
沙墩至梁苑二十五長亭大舶夾雙櫓中流鵞鸛鳴雲<lb/>
天掃空碧川岳涵餘清飛鳬從西來適與佳興并眷言<lb/>
<pb n="KR4c0012_WYG_011-1b"/>
王喬舄婉孌故人情復此親懿㑹而增交道榮㳂洄且<lb/>
不定飄忽悵徂征暝投淮隂宿欣得漂母迎斗酒烹黄<lb/>
鷄一飡感素誠予為楚壯士不是魯諸生有德必報之<lb/>
千金恥為輕緬書羈孤意逺寄棹歌聲<lb/>
　　　聞王昌齡左遷龍標遥有此寄<lb/>
揚州花落<hi>一作楊花落盡</hi>子規啼聞道龍標過五溪我寄愁心<lb/>
與明月隨風直到夜郎西<lb/>
　　　寄王屋山人孟大融<lb/>
<pb n="KR4c0012_WYG_011-2a"/>
我昔東海上勞山飡紫霞親見安期公食棗大如𤓰中<lb/>
年謁漢主不愜還歸家朱顔謝春暉白髪見生涯所期<lb/>
就金液飛歩登雲車願隨夫子天壇上閒與仙人掃落<lb/>
花<lb/>
　　　憶舊遊寄譙郡元參軍<hi>金陵</hi>
憶昔洛陽董糟丘為余天津橋南造酒樓黄金白璧買<lb/>
歌笑一醉累月輕王侯海内賢豪青雲客就中與君<hi>一作</hi>
<hi>與君一見</hi>心莫逆迴山轉海不作難傾情倒意無所惜我向<lb/>
<pb n="KR4c0012_WYG_011-2b"/>
淮南攀桂枝君留洛北愁夢思不忍别還相隨相隨迢<lb/>
迢訪仙城三十六曲水迴縈一溪初入千花明萬壑度<lb/>
盡松風聲銀鞍金絡到平地漢東太守來相迎紫陽之<lb/>
真人邀我吹玉笙飡霞樓上動仙樂嘈然宛似鸞鳯鳴<lb/>
袖長管催欲輕舉漢中太守醉起舞<hi>一作漢東太守酣歌舞</hi>手持<lb/>
錦抱覆我身我醉横眠枕其股當筵意氣凌九霄星離<lb/>
雨散不終朝分飛楚關山水遥余既還山尋故巢君亦<lb/>
歸家度渭橋君家嚴君勇貔虎作尹并州遏戎虜五月<lb/>
<pb n="KR4c0012_WYG_011-3a"/>
相呼度太行摧輪不道羊腸苦行來北涼嵗月深感君<lb/>
貴義輕黄金瓊杯綺食青玉桉使我醉飽無歸心時時<lb/>
出向城西曲晉祠流水如碧玉浮舟弄水簫皷鳴㣲波<lb/>
龍鱗莎草緑興來攜妓恣經過其若楊花似雪何紅<hi>一作</hi>
<hi>鮮</hi>糚欲醉冝斜日<hi>一作如花落</hi>百尺清潭冩翠娥翠娥嬋娟<lb/>
初月輝美人更唱舞羅衣清風吹歌入空去歌曲自繞<lb/>
行雲飛此時行<hi>一作歡</hi>樂難再遇西遊因獻長楊賦北闕<lb/>
青雲不可期東山白首<hi>一作髪</hi>還歸去渭橋南頭<hi>一作渦水橋南</hi>
<pb n="KR4c0012_WYG_011-3b"/>
一遇君鄼臺之北又離羣問余别恨今多少落花春暮<lb/>
爭紛紛<hi>一作鸎飛求友滿芳樹落花送客何紛紛</hi>言<hi>一作/情</hi>亦不可盡情<hi>一作言</hi>
亦不可極呼兒長跪緘此辭寄君千里遙相憶<lb/>
　　　月夜江行寄崔員外宗之<lb/>
飄飄江風起蕭颯海樹秋登艫美清夜挂席移輕舟月<lb/>
隨碧山轉水合青天流杳如<hi>一作然</hi>星河上但覺雲林幽<lb/>
歸路方浩浩徂川去悠悠徒悲蕙草歇復聽菱歌愁岸<lb/>
曲迷後浦沙明瞰前洲懐君不可見望逺增離憂<lb/>
<pb n="KR4c0012_WYG_011-4a"/>
　　　宿白鷺洲寄楊江寜<lb/>
朝别朱雀門暮棲白鷺洲波<hi>一作沙</hi>光揺海月星影入城<lb/>
樓望美金陵宰如思瓊樹憂徒令魂作夢翻覺夜成秋<lb/>
緑水解人意為余西北流因聲玉琴裏蕩漾寄君愁<lb/>
　　　新林浦阻風寄友人<hi>一云金陵阻風雪書懐寄楊江寜</hi>
潮水定可信天風難與期清晨西北轉薄暮東南吹以<lb/>
此難挂席佳期益相思<hi>一本云以此難挂席洄㳂頗淹遲使索金陵書又叨賢宰知絃</hi>
<hi>歌止過客恵化聞京師</hi>海月破圓<hi>一作團</hi>景菰蔣生緑池昨日北湖<lb/>
<pb n="KR4c0012_WYG_011-4b"/>
梅開花已滿枝<hi>一作昨日北湖花初開未滿枝</hi>今朝<hi>一作看</hi>白門栁夾道<lb/>
垂青絲嵗物忽如此我來定<hi>一作復</hi>㡬時紛紛江上雪草<lb/>
草客中悲明發新林浦<hi>一作板橋浦</hi>空吟謝朓詩<lb/>
　　　寄韋南陵氷余江上乗興訪之遇尋顔尚書笑<lb/>
　　　有此贈<lb/>
南船正東風北船來自緩江上相逢借問君語笑<hi>一作聲</hi>
未了風吹斷聞君攜妓訪情人應為尚書不顧身堂上<lb/>
三千珠履客甕中百斛金陵春恨我阻此樂淹留楚<hi>一作</hi>
<pb n="KR4c0012_WYG_011-5a"/>
<hi>此</hi>江濱月色醉逺客山花開欲燃春風狂殺人一日劇<lb/>
三年乗興嫌太遲焚却子猷船夢見五栁枝已堪挂馬<lb/>
鞭何日到彭澤長<hi>一作狂</hi>歌陶令前<lb/>
　　　題情深樹寄象公<lb/>
腸斷枝上猨淚添山下樽白雲見我去亦為我飛翻<lb/>
　　　北山獨酌寄韋六<lb/>
巢父將許由未聞買山隱道存跡自髙何憚去人近紛<lb/>
吾下茲嶺地閒諠亦泯門横羣岫開水鑿衆泉引屏髙<lb/>
<pb n="KR4c0012_WYG_011-5b"/>
而在雲竇深莫能準川光晝昬凝林氣夕凄緊於焉摘<lb/>
朱果兼得養𤣥牝坐月觀寶書拂霜弄瑶軫傾壺事幽<lb/>
酌顧影還獨盡念君風塵遊傲爾令自哂<hi>一作安知世上人名利空</hi>
<hi>蠢蠢</hi>
　　　寄當塗趙少府炎<lb/>
晩登髙樓望木落雙江清寒山饒積翠秀色連州城目<lb/>
送楚雲盡心悲胡鴈聲相思不可見迴首故人情<lb/>
　　　寄東魯二稚子<hi>在金陵作</hi>
<pb n="KR4c0012_WYG_011-6a"/>
呉地桑葉緑吳蠶巳三眠我家寄東魯誰種龜隂田春<lb/>
事巳不及江行復茫然南風吹歸心飛墮酒樓前樓東<lb/>
一株桃枝葉拂青煙此樹我所種别來向三年桃今與<lb/>
樓齊我行尚未旋嬌女字平陽折花倚桃邊折花不見<lb/>
我淚下如流泉小兒名伯禽與姊亦齊肩雙行桃樹下<lb/>
撫背復誰憐念此失次第肝腸日憂煎裂素冩逺意因<lb/>
之汶陽川<lb/>
　　　獨酌青溪江石上寄權昭夷<hi>秋浦</hi>
<pb n="KR4c0012_WYG_011-6b"/>
我攜一樽酒獨上江祖石自從天地開更長㡬千尺舉<lb/>
杯向天笑天迴日西照永願坐此石長垂嚴陵釣寄謝<lb/>
山中人可與爾同調<lb/>
　　　禪房懐友人岑倫南遊羅浮兼泛桂海自春徂<lb/>
　　　秋不返僕旅江外書情寄之<hi>潯陽</hi>
嬋娟羅浮月揺艷桂水雲美人竟獨徃而我安能羣一<lb/>
朝語笑隔萬里懽情分沉吟綵霞没夢寐瓊芳歇歸鴻<lb/>
度三湘遊子在百越邊塵染衣劔白日凋華髪春氣變<lb/>
<pb n="KR4c0012_WYG_011-7a"/>
楚關秋聲落吳山草木結悲緒風沙凄苦顔朅來巳永<lb/>
久頽思如循環飄飄限江裔想像空留滯離憂每醉心<lb/>
别淚徒盈袂坐愁青天末出望黄雲蔽目極何悠悠梅<lb/>
花南嶺頭空長滅征鳥水闊無還舟寶劔終難託金囊<lb/>
非易求歸來儻有問桂樹山之幽<lb/>
　　　廬山謡寄盧侍御虚舟<lb/>
我本楚狂人鳯謌笑<hi>一本作哭</hi>孔丘手持緑玉杖<hi>一作枝</hi>朝别<lb/>
黄鶴樓五嶽尋仙不辭逺一生好入名山遊廬山秀出<lb/>
<pb n="KR4c0012_WYG_011-7b"/>
南斗傍屏風九疊雲錦張影落明湖青黛光金闕前開<lb/>
二峯帳銀河倒挂<hi>一作㵼</hi>三石梁香爐瀑布遥相望迴崖<lb/>
沓嶂崚<hi>一作何</hi>蒼蒼翠影紅霞映朝日<hi>一作照千里</hi>鳥飛不到<lb/>
吳天長登髙壯觀天地間大江茫茫去不還黄雲萬里<lb/>
動風色白波九道流雪山好為廬山謡興因廬山發閒<lb/>
窺石鏡清我心謝公行處蒼苔沒<hi>一作緑蘿開處懸明月</hi>早服還<lb/>
丹無世情琴心三疊道初成遥見仙人綵雲裏手把芙<lb/>
蓉朝玉京先期汗漫九垓上願接盧敖遊太清<lb/>
<pb n="KR4c0012_WYG_011-8a"/>
　　　下尋陽城汎彭蠡寄黄判官<lb/>
浪動灌嬰井尋陽<hi>一作吾知</hi>江上風開帆入天鏡直向彭湖<lb/>
東落景轉疎雨晴雲散逺空名山發佳興<hi>一作返景照疎雨輕煙澹</hi>
<hi>逺空中流得佳興</hi>清賞亦何窮石鏡挂遥月香爐滅彩虹<hi>一作瀑布</hi>
<hi>灑青壁遥山挂彩虹</hi>相思俱對此舉目與君同<lb/>
　　　書情寄從弟邠州長史昭<lb/>
自笑客行久我行定㡬時緑楊巳可折攀取最長枝翩<lb/>
翩<hi>一作翻翻</hi>弄春色延佇寄相思誰言貴此物意願<hi>一作厚</hi>重<lb/>
<pb n="KR4c0012_WYG_011-8b"/>
瓊蕤昨夢見恵連朝吟謝公詩東風引碧草不覺生華<lb/>
池臨翫忽云夕杜䳌夜鳴悲懐君芳嵗歇庭樹落紅滋<lb/>
　　　寄上吳王三首<lb/>
淮王愛八公攜手緑雲中小子添枝葉亦攀丹桂叢謬<lb/>
以詞賦重而將枚馬同何日背淮水東之觀土風<lb/>
坐嘯廬江静閒聞進玉觴去時無一物東壁挂胡床<lb/>
英明廬江守聲譽廣平籍掃灑黄金臺招邀青雲客客<lb/>
曽與天通出入清禁中襄王憐宋玉願入蘭臺宫<lb/>
<pb n="KR4c0012_WYG_011-9a"/>
　　　寄王漢陽<lb/>
南湖秋月白王宰夜相邀錦帳郎官醉羅衣舞女驕笛<lb/>
聲諠沔鄂歌曲上雲霄别後空愁我相思一水遥<lb/>
　　　春日歸山寄孟六浩然<lb/>
朱紱遺塵境青山謁梵筵金繩開覺路寶筏渡迷川嶺<lb/>
樹攅飛栱嵒花覆谷泉塔形標海日樓勢出江煙香氣<lb/>
三天下鍾聲萬壑連荷秋珠已滿松密蓋初圓鳥聚疑<lb/>
聞法龍參若䕶禪愧非流水韻叨入伯牙絃<lb/>
<pb n="KR4c0012_WYG_011-9b"/>
　　　流夜郎永華寺寄潯陽羣官<hi>流夜郎</hi>
朝别凌煙樓賢豪滿行舟暝投永華寺賓散予獨醉願<lb/>
結九江流添成萬行淚冩意寄廬嶽何當來此地天命<lb/>
有所懸安得苦愁思<lb/>
　　　流夜郎至西塞驛寄裴隱<hi>上峽</hi>
揚帆借天風水驛苦不緩平明及西塞巳先投沙伴迴<lb/>
巒引羣峯横蹙楚山斷砯衝萬壑㑹震沓百川滿龍怪<lb/>
濳溟波候時救炎旱我行望雷雨安得霑枯散鳥去天<lb/>
<pb n="KR4c0012_WYG_011-10a"/>
路長人悲春光短空將澤畔吟寄爾江南管<lb/>
　　　自漢陽病酒歸寄王明府<hi>回江夏</hi>
去嵗左遷夜郎道琉璃硯水長枯槁今年勑放巫山陽<lb/>
蛟龍筆翰生輝光聖主還聽子虛賦相如却欲論文章<lb/>
願掃鸚鵡洲與君醉百場嘯起白雲飛七澤歌吟緑水<lb/>
動三湘莫惜連船沽美酒千金一擲買春芳<lb/>
　　　望漢陽栁色寄王宰<lb/>
漢陽江上栁望客引東枝樹樹花如雪紛紛亂若絲春<lb/>
<pb n="KR4c0012_WYG_011-10b"/>
風傳我意草木度前知<hi>一作草本發前墀</hi>寄謝絃歌宰西來定<lb/>
未遲<lb/>
　　　江夏寄漢陽輔錄事<lb/>
誰道此水廣狹如一匹練江夏黄鶴樓青山漢陽縣大<lb/>
語猶可聞故人難可見君草陳琳檄我書魯連箭報國<lb/>
有壯心龍顔不迴眷西飛精衛鳥東海何由填皷角徒<lb/>
悲鳴樓船習征戰抽劔步霜月夜行空庭徧長呼結浮<lb/>
雲埋没顧榮扇他日觀軍容投壺接髙宴<lb/>
<pb n="KR4c0012_WYG_011-11a"/>
　　　早春寄王漢陽<lb/>
聞道春還未相識走傍寒梅訪消息昨夜東風入武陽<lb/>
<hi>一作昌</hi>陌頭楊栁黄金色碧水浩浩雲茫茫美人不來空<lb/>
斷腸預拂青山一片石與君連日醉壺觴<lb/>
　　　江上寄巴東故人<lb/>
漢水波浪逺巫山雲雨飛東風吹客夢西落此中時覺<lb/>
後思白帝佳人與我違瞿塘饒賈客音信莫令希<lb/>
　　　江上寄元六林宗<lb/>
<pb n="KR4c0012_WYG_011-11b"/>
霜落江始寒楓葉緑未脫客行悲清秋永路苦不達滄<lb/>
波眇川汜白日隱天末停棹依林巒驚猿相叫聒夜分<lb/>
河漢轉起視溟漲闊涼風何蕭蕭流水鳴活活浦沙淨<lb/>
如洗海月明可掇蘭交空懐思瓊樹詎解渴勗哉滄洲<lb/>
心嵗晩庶不奪幽賞頗自得興逺與誰豁<lb/>
　　　寄從弟宣州長史昭<lb/>
爾佐宣城郡守官清且閒常誇雲月好邀我敬亭山五<lb/>
落洞庭葉三江遊未還相思不可見歎息損朱顔<lb/>
<pb n="KR4c0012_WYG_011-12a"/>
　　　涇溪東亭寄鄭少府諤<hi>宣城</hi>
我遊東亭不見君沙上行將白鷺羣白鷺閒時散飛去<lb/>
又如雪㸃青山雲欲徃涇溪不辭逺龍門蹙波虎眼轉<lb/>
杜鵑花開春巳闌歸向陵陽釣魚晩<lb/>
　　　宣城九日聞崔四侍御與宇文太守遊敬亭余<lb/>
　　　時登響山不同此賞醉後寄崔侍御二首<lb/>
九日茱萸熟挿髩傷早白登髙望山海滿目悲古昔逺<lb/>
訪投沙人因為逃名客故交竟誰在獨有崔亭伯重陽<lb/>
<pb n="KR4c0012_WYG_011-12b"/>
不相知載酒任所適手持一枝菊調笑二千石日暮岸<lb/>
幘歸傳呼隘阡陌彤襜雙白鹿賓從何輝赫夫子在其<lb/>
間遂成雲霄隔良辰與美景兩地方虛擲晩從南峯歸<lb/>
蘿月下水壁却登郡樓望松色寒轉碧咫尺<hi>一作望美</hi>不可<lb/>
親棄我如遺舄<lb/>
九卿天上落五馬道傍來列㦸朱門曉褰帷碧嶂開登<lb/>
髙望逺海召客得英才紫絲歡情洽黄花逸興催山從<lb/>
圖上見溪即<hi>一作向</hi>鏡中迴遥羡重陽作應過戯馬臺<lb/>
<pb n="KR4c0012_WYG_011-13a"/>
　　　寄崔侍御<lb/>
宛溪霜夜聽猿愁去國長為不繫舟獨憐一鴈飛南海<lb/>
却羡雙溪解北流髙人屢解陳蕃榻過客難登謝朓樓<lb/>
此處别離同落葉朝朝分散敬亭秋<lb/>
　　　涇溪南藍山下有落星潭可以卜築余泊舟石<lb/>
　　　上寄何判官昌浩<lb/>
藍岑竦天壁突兀如鯨額奔蹙横澄潭勢吞落星石沙<lb/>
帶秋月明水揺寒山碧佳境冝緩棹清輝能留客恨君<lb/>
<pb n="KR4c0012_WYG_011-13b"/>
阻歡遊使我自驚惕所期俱卜築結茅錬金液<lb/>
　　　早過漆林渡寄萬巨<lb/>
西經大藍山南來漆林渡水色倒空青林煙横積素漏<lb/>
流昔吞翕沓浪競奔注潭落天上星龍開水中霧巉巗<lb/>
注公柵突兀陳焦墓嶺峭紛上干川明屢迴顧因思萬<lb/>
夫子解渴同瓊樹何日覩清光相觀詠佳句<lb/>
　　　遊敬亭寄崔侍御<hi>一本作登古城望府中奉寄崔侍御其不同處悉重出</hi>
我家敬亭下輙繼謝公作<hi>一作我登謝公樓輙繼敬亭作</hi>相去數百年<lb/>
<pb n="KR4c0012_WYG_011-14a"/>
風期宛如昨登髙素秋月<hi>一作髙城素秋日</hi>下望青山郭府中<lb/>
鴻鷺羣<hi>一作俯視鴛鷺羣</hi>飲啄自鳴躍夫子雖蹭蹬瑶臺雪中<lb/>
鶴獨立窺浮雲其心在寥廓時來一顧我笑飯葵與藿<lb/>
<hi>一作時來顧我笑一飯與葵藿</hi>世路如秋風相逢盡蕭索腰間玉巨劔<lb/>
意許無遺諾<hi>一作願為經冬栢不逐天霜落</hi>壯士不可輕<hi>一作疎</hi>相期在<lb/>
雲閣<hi>一作相隨集雲閤</hi>
　　　三山望金陵寄殷淑<lb/>
三山懐謝朓水澹<hi>一作緑水</hi>望長安蕪没河陽縣秋江正北<lb/>
<pb n="KR4c0012_WYG_011-14b"/>
看盧龍霜氣冷鳷鵲月光寒耿耿憶瓊樹天涯寄一歡<lb/>
　　　自金陵泝流過白璧山翫月達天門寄句容王<lb/>
　　　主簿<lb/>
滄江泝流歸白璧見秋月秋月照白璧晧如山隂雪幽<lb/>
人停宵征賈客忘早發進帆天門山迴首牛渚没川長<lb/>
信風來日出宿霧歇故人在咫尺新賞成胡越寄君青<lb/>
蘭花恵好庻不絶<lb/>
　李太白文集巻十一<lb/>
</p>
<p>
</p>
  </div>
<div>
<head>李太白文集巻十二</head> <lb/>
    <p>
<pb n="KR4c0012_WYG_012-1a"/>
欽定四庫全書<lb/>
　李太白文集巻十二<lb/>
　　　　　　　　　　　　　唐　李白　撰<lb/>
　歌詩三十六首<lb/>
　　别<lb/>
　　　秋日魯郡堯祠亭上宴别杜補闕范侍御<hi>魯中</hi>
我覺秋興逸誰云秋興悲山將落日去水與晴空冝魯<lb/>
酒白玉壺送行駐金羈歇鞍憇古木解帶挂横枝歌鼓<lb/>
<pb n="KR4c0012_WYG_012-1b"/>
川上亭曲度神飈吹<hi>一本旡歌鼔川上亭曲度神飈吹十字却添南歌憶郢客東轉見齊</hi>
<hi>姬清波忽澹蕩白雪紛逶迤一隔范杜遊此歡各棄遺三韻</hi>雲歸碧海夕鴈没青天<lb/>
時相失各萬里茫然空爾思<lb/>
　　　留别魯頌<lb/>
誰道太山髙下却魯連節誰云秦軍衆摧却魯連舌獨<lb/>
立天地間清風灑蘭雪夫子還倜儻攻文繼前烈錯落<lb/>
石上松無為秋霜折贈言鏤寶刀千嵗庶不滅<lb/>
　　　别中都明府兄<lb/>
<pb n="KR4c0012_WYG_012-2a"/>
吾兄詩酒繼陶君試宰中都天下聞東樓喜奉連枝㑹<lb/>
南陌還為落葉分城隅<hi>一作江城</hi>渌水明秋日海上青山隔<lb/>
暮雲取醉不辭留夜月鴈行中斷惜離羣<lb/>
　　　夢遊天姥吟留别<hi>一作别東魯諸公</hi>
海客談瀛洲煙濤㣲茫<hi>一作濔漫</hi>信難求越人語<hi>一作道</hi>天姥<lb/>
雲霓明滅或<hi>一作安</hi>可覩天姥連天向天横勢拔<hi>一作枝</hi>五<lb/>
岳掩赤城天台四萬八千丈對此欲<hi>一作絶</hi>倒東南傾我<lb/>
欲因之<hi>一作冥搜</hi>夢吳越一夜飛度鏡湖月湖月照我影送<lb/>
<pb n="KR4c0012_WYG_012-2b"/>
我至剡谿謝公宿處今尚在渌水蕩漾清猿啼脚著謝<lb/>
公屐身登青雲梯半壁見海日空中聞天雞千巖萬轉<lb/>
路不定迷花倚石忽巳暝熊咆龍吟殷巖泉懐深林兮<lb/>
驚層巔雲<hi>一作楓</hi>青青兮欲雨水澹澹兮生煙列缺霹靂<lb/>
丘巒崩摧洞天石扇<hi>一作扉</hi>訇然中<hi>一作而</hi>開青冥浩蕩不<lb/>
見底日月照耀金銀臺霓為衣兮風為馬雲之君兮紛<lb/>
紛而來下虎鼔瑟兮鸞回車仙之人兮列如麻忽魂悸<lb/>
以魄動怳驚起而長嗟惟覺時之枕席失向來之煙霞<lb/>
<pb n="KR4c0012_WYG_012-3a"/>
世間行樂亦如此古來萬事東流水别君去兮何時還<lb/>
且放白鹿青崖間湏行即騎訪名山安能摧眉折腰事<lb/>
權貴使我不得開心顔<lb/>
　　　留别曹南羣官之江南<lb/>
我昔釣白龍放龍溪水傍道成本欲去揮手凌蒼蒼時<lb/>
來不關人談笑遊軒皇獻納少成事歸休辭建章十年<lb/>
罷西笑覽鏡如秋霜閉劔琉璃匣鍊丹紫翠房身佩豁<lb/>
落圖腰垂虎盤囊仙人借綵鳯志在窮遐荒戀子四五<lb/>
<pb n="KR4c0012_WYG_012-3b"/>
人徘徊未翺翔東流送白日驟歌蘭蕙芳仙宫兩無從<lb/>
人間久摧藏范蠡脫勾踐屈平去懐王飄颻紫霞心流<lb/>
浪憶江鄉愁為萬里别復此一銜觴淮水帝王州金陵<lb/>
繞丹陽樓臺照海色衣馬揺川光及此北望君相思淚<lb/>
成行朝雲落夢渚瑶草空髙唐帝子隔洞庭青楓滿瀟<lb/>
湘懐歸路緜邈覽古情凄凉登岳眺百川杳然萬恨長<lb/>
却戀峨眉去弄景偶騎羊<lb/>
　　　留别于十一兄逖裴十三遊塞垣<lb/>
<pb n="KR4c0012_WYG_012-4a"/>
太公渭川水李斯上蔡門釣周獵秦安黎元小魚㕙兎<lb/>
何足言天張雲巻有時節吾徒莫歎羝觸藩于公白首<lb/>
大梁野使人悵望何可論既知朱亥為壯士且願束心<lb/>
秋毫裏秦趙虎爭血中原當去抱關救公子裴生覽千<lb/>
古龍鸞炳天章悲<hi>一作髙</hi>吟雨雪動林木放書輟劔思<hi>一作</hi>
<hi>悲</hi>髙堂勸爾一盃酒拂爾裘上霜爾為我楚舞吾為爾<lb/>
楚歌且探虎穴向沙漠鳴鞭走馬凌黄河恥作易水别<lb/>
臨歧淚滂沲<lb/>
<pb n="KR4c0012_WYG_012-4b"/>
　　　留别王司馬嵩<lb/>
魯連賣談笑豈是顧千金陶朱雖相越本有五湖心余<lb/>
亦南陽子時為梁甫吟蒼山容偃蹇白日惜頽侵願一<lb/>
佐明主功成還舊林西來何所為孤劔託知音鳥愛碧<lb/>
山逺<hi>一作鳯集碧梧秀</hi>魚遊滄海深呼鷹過上蔡賣畚向嵩岑<lb/>
他日閒相訪丘中有素琴<lb/>
　　　還山留别金門知己<hi>一本云出金門後書懐留别翰林諸公</hi>
好古笑流俗素聞賢達風方希佐明主長揖辭成功白<lb/>
<pb n="KR4c0012_WYG_012-5a"/>
日在青天迴光矚<hi>一作照</hi>㣲躬恭承鳯凰詔歘起雲羅<hi>一作</hi>
<hi>藤蘿</hi>中清切紫霄逈優遊丹禁通君王賜顔色聲價凌烟<lb/>
虹乗輿擁翠蓋扈從金城東寶馬驟<hi>一作麗</hi>絶景錦衣入<lb/>
新豐倚巖望松雪對酒鳴絲桐方<hi>一作因</hi>學揚子雲獻賦<lb/>
甘泉宫天書美片善清芳<hi>一作芬</hi>播無窮歸來入咸陽譚<lb/>
笑皆王公一朝去金馬飄落成飛蓬賓友<hi>一作從</hi>日疎散<lb/>
玉鐏亦<hi>一作尋</hi>巳空長才<hi>一作才力</hi>猶可倚不慙世上雄閒來<lb/>
東武吟曲盡情未終書此謝知巳扁舟<hi>一作滄波</hi>尋釣翁<lb/>
<pb n="KR4c0012_WYG_012-5b"/>
　　　夜别張五<lb/>
吾多張公子别酌酣髙堂聽歌舞銀燭把酒輕羅霜横<lb/>
笛弄秋月琵琶彈陌桑龍泉解錦帶為爾傾千觴<lb/>
　　　魏郡别蘇少府因北游<lb/>
魏都接燕趙美女誇芙蓉淇水流碧玉舟車日奔衝青<lb/>
樓夾兩岸萬室喧歌鍾天下稱豪貴<hi>一作豪貴遊</hi>遊此<hi>一作此中</hi>
每相逢洛陽蘇季子劔㦸森詞鋒六印雖未佩<hi>一作說趙復過</hi>
<hi>秦</hi>軒車若飛龍黄金數百鎰白璧有㡬雙散盡空掉臂<lb/>
<pb n="KR4c0012_WYG_012-6a"/>
髙歌賦還<hi>一作臨</hi>卭合從又連横其意未可封落拓乃如<lb/>
此何<hi>一作誰</hi>人不相從逺别隔兩河雲山杳千重<hi>一作雲天滿愁</hi>
<hi>容</hi>何時更盃酒再得論心胷<lb/>
　　　留别西河劉少府<lb/>
秋<hi>一作我</hi>髪巳種種所為竟無成閒傾魯壺酒笑對劉公<lb/>
榮謂我是方朔人間落嵗星白衣千萬乗何事去天庭<lb/>
君亦不得意髙歌羡鴻冥世人若醯雞安可識梅生雖<lb/>
為刀筆吏緬懐在赤城余亦如流萍隨波樂休明自有<lb/>
<pb n="KR4c0012_WYG_012-6b"/>
兩少妾雙騎駿馬行東山春酒緑歸隱謝浮名<lb/>
　　　潁陽别元丹丘之淮陽<hi>河南</hi>
吾將元夫子異姓為天倫本無軒裳契素以烟霞親嘗<lb/>
恨迫世網銘意俱未伸松栢雖寒苦羞逐桃李春悠悠<lb/>
市朝間玉顔日緇磷所共重山岳所得輕埃塵精魄漸<lb/>
蕪穢衰老相慿因我有錦囊訣可以持君身當餐黄金<lb/>
藥去為紫陽賓萬事難並立百年猶崇晨别爾東南去<lb/>
悠悠多悲辛前志庶不易逺途期所遵已矣歸去來白<lb/>
<pb n="KR4c0012_WYG_012-7a"/>
雲飛天津<lb/>
　　　留别廣陵諸公<hi>淮南一作留别邯鄲故人</hi>
憶昔作少年結交趙與燕金羈絡駿馬錦帶横龍泉寸<lb/>
心無疑事所向非徒然晩節覺此疎獵精草太𤣥空名<lb/>
束壯士薄俗棄髙賢中迴聖明顧揮翰凌雲煙騎虎不<lb/>
敢下攀龍忽墮天還家守清真孤潔勵秋蟬鍊丹費火<lb/>
石採藥窮山川臥海不關人租稅遼東田乗興忽復起<lb/>
棹我溪中船臨醉謝葛疆山公欲倒鞭狂歌自此别垂<lb/>
<pb n="KR4c0012_WYG_012-7b"/>
釣滄浪前<lb/>
　　　廣陵贈别<lb/>
玉瓶沽美酒數里送君還繫馬垂楊下銜盃大道間天<lb/>
邊看緑水海上見青山興罷各分袂何湏醉别顔<lb/>
　　　感時留别從兄徐王延年<hi>一作延平</hi>從弟延陵<lb/>
天籟何參差噫然大塊吹𤣥元苞槖籥紫氣何逶迤<hi>一作</hi>
<hi>融怡</hi>七葉運皇化千齡光本支仙風生指樹大雅歌螽斯<lb/>
諸王若鸞虯肅穆列藩維哲兄錫茅土聖代含榮滋九<lb/>
<pb n="KR4c0012_WYG_012-8a"/>
卿領徐方七步繼陳思伊昔全盛日雄豪動京師冠劔<lb/>
朝鳯闕樓船侍龍池鼓鐘出朱邸金翠照丹墀君王一<lb/>
顧眄選色獻蛾眉列㦸十八年未曾輒遷移大臣小喑<lb/>
嗚謫竄天南垂長沙不足舞貝錦且成詩佐郡浙江西<lb/>
病閒絶趨馳階軒日苔蘚鳥雀噪簷帷時乗平肩輿出<lb/>
入畏人知北宅聊偃憇歡愉恤惸嫠羞言梁苑地烜赫<lb/>
耀旌旗兄弟八九人呉秦各分離大賢達機兆豈獨慮<lb/>
安危小子謝麟閣鴈行忝肩隨令弟字延陵鳯毛出天<lb/>
<pb n="KR4c0012_WYG_012-8b"/>
姿清英神仙骨芬馥茞蘭蕤夢得春草句將非恵連誰<lb/>
深心紫河車與我特相冝金膏猶罔象玉液尚磷緇伏<lb/>
枕寄賓館宛同清漳湄藥物多見饋珍羞亦兼之誰道<lb/>
溟渤深猶言淺恩慈鳴蟬游子意促織念歸期驕陽何<lb/>
火赫海水爍龍龜百川盡凋枯舟檝閣中逵䇿馬採涼<lb/>
月通宵出郊歧泣别目眷眷傷心步遲遲願言保明德<lb/>
王室佇清夷摻袂何所道援毫投此辭<lb/>
　　　别儲邕之剡中<lb/>
<pb n="KR4c0012_WYG_012-9a"/>
借問剡中道東南指越鄉舟從廣陵去水入㑹稽長竹<lb/>
色溪下緑荷花靜裏香辭君向天姥拂石臥秋霜<lb/>
　　　留别金陵諸公<hi>金陵</hi>
海水昔飛動三龍紛戰爭鍾山危波瀾傾側駭奔鯨黄<lb/>
旗一掃蕩割壤開吳京六代更霸王遺跡見都城<hi>一作遺都</hi>
<hi>見空城</hi>至今秦淮間禮樂秀羣英地扇鄒魯學詩騰顔謝<lb/>
名五月金陵西祖余白下亭欲尋廬峯頂先繞漢水行<lb/>
香爐紫煙滅瀑布落太清若攀星辰去揮手緬含情<lb/>
<pb n="KR4c0012_WYG_012-9b"/>
　　　口號<lb/>
食出野田美酒臨逺水傾東流若未盡應見别離情<lb/>
　　　金陵酒肆留别<lb/>
白門栁花滿<hi>一作酒</hi>店香呉姬壓酒喚客嘗金陵子弟來<lb/>
相送欲行不行各盡觴請君問取東流水别意與之誰<lb/>
短長<lb/>
　　　金陵白下亭留别<lb/>
驛亭三楊樹正當白下門吳煙暝長條漢水齧古根向<lb/>
<pb n="KR4c0012_WYG_012-10a"/>
來送行處迴首阻笑言别後若見之為余一攀翻<lb/>
　　　别東林寺僧<lb/>
東林送客處月出白猿啼笑别廬山逺何煩過虎谿<lb/>
　　　竄夜郎於烏江留别宗十六璟<hi>疑烏江及宗字誤</hi>
君家全盛日台鼎何陸離斬鼇翼媧皇鍊石補天維一<lb/>
迴日月顧三入鳯凰池失勢青門傍種𤓰復㡬時猶㑹<lb/>
舊賓客三千光路岐皇恩雪憤懣松柏含榮滋我非東<lb/>
牀人令姊忝齊眉浪迹未出世空名動京師適遭雲羅<lb/>
<pb n="KR4c0012_WYG_012-10b"/>
解翻謫<hi>一作遣</hi>夜郎悲拙妻莫邪劔及此二龍隨慙君湍<lb/>
波苦千里逺從之白帝曉猿斷黄牛過客遲遥瞻明月<lb/>
峽西去益相思<lb/>
　　　留别龔處士<lb/>
龔子棲閒地都無人世喧栁深陶令宅竹暗辟彊園我<lb/>
去黄牛峽遥愁白帝猿贈君巻施草心斷竟何言<lb/>
　　　贈别鄭判官<lb/>
竄逐勿復哀慙君問寒灰浮雲無本意吹落章華臺逺<lb/>
<pb n="KR4c0012_WYG_012-11a"/>
别淚空盡長愁心巳摧三年吟澤畔顦顇㡬時迴<lb/>
　　　黄鶴樓送孟浩然之廣陵<hi>江夏岳陽</hi>
故人西辭黄鶴樓烟花三月下揚州孤帆逺影<hi>一作映</hi>碧<lb/>
山盡唯見長江天際流<lb/>
　　　將遊衡岳過漢陽雙松亭留别族弟浮屠談皓<lb/>
秦欺趙氏璧却入邯鄲宫本是楚家玉還來荆山中符<lb/>
彩照滄溟精輝陵白虹青蠅一相㸃流落此時同卓絶<lb/>
道門秀談𤣥乃支公延蘿結幽居剪竹繞芳叢涼花拂<lb/>
<pb n="KR4c0012_WYG_012-11b"/>
户牖天籟<hi>一作樂</hi>鳴虚空憶我初來時蒲萄開景風今茲<lb/>
大火落秋葉黄梧桐水色夢沅湘長沙去何窮寄書訪<lb/>
衡嶠但與南飛鴻<lb/>
　　　江夏别宋之悌<lb/>
楚水清若空遥將碧海通人分千里外興在一盃中谷<lb/>
鳥吟晴日江猿嘯晩風平生不下淚於此泣無窮<lb/>
　　　留别賈舍人至二首<lb/>
大梁白雲起飄颻來南洲徘徊蒼梧野十見羅浮秋鼇<lb/>
<pb n="KR4c0012_WYG_012-12a"/>
抃山海傾四溟揚洪流意欲託孤鳯從之摩天遊鳯苦<lb/>
道路難翺翔還崑丘不肯銜我去哀鳴慙不周逺客謝<lb/>
主人明珠難暗投拂拭倚天劔西登岳陽樓長嘯萬里<lb/>
風掃清胷中憂誰念劉越石化為繞指柔<lb/>
秋風吹胡霜凋此簷下芳折芳怨嵗晩離别悽以傷謬<lb/>
攀青𤨏賢延我於此堂君為長沙客我獨之夜郎勸此<lb/>
一盃酒豈唯道路長割珠兩分贈寸心貴不忘何必兒<lb/>
女仁相看淚成行<lb/>
<pb n="KR4c0012_WYG_012-12b"/>
　　　渡荆門送别<hi>荆州</hi>
渡逺荆門外來從楚國遊山隨平野盡江入大荒流月<lb/>
下飛天鏡雲生結海樓仍憐故鄉水萬里送行舟<lb/>
　　　聞李太尉大舉秦兵百萬出征東南懦夫請纓<lb/>
　　　冀申一割之用半道病還留别金陵崔侍御十<lb/>
　　　九韻<hi>復至金陵</hi>
秦出天下兵蹴踏燕趙傾黄河飲馬竭赤羽連天明太<lb/>
尉杖旄鉞雲旗繞彭城三軍受號令千里肅雷霆函谷<lb/>
<pb n="KR4c0012_WYG_012-13a"/>
絶飛鳥武關擁連營意在斬巨鼇何論鱠長鯨<hi>一作鯢與鯨</hi>
恨無左車畧多愧魯連生拂劔照嚴霜彫戈縵胡纓願<lb/>
雪㑹稽恥將期報恩榮半道謝病還無因<hi>一作由</hi>東南征<lb/>
亞夫未見顧劇孟阻先行天奪壯士心長吁别吳京金<lb/>
陵遇太守倒履欣<hi>一作相</hi>逢迎羣公咸祖餞四座羅朝英<lb/>
初發臨滄觀醉栖征虜亭舊國見秋月長江流寒聲帝<lb/>
車<hi>一作居</hi>信迴轉河漢縱復横孤鳯向西海飛鴻辭北溟<lb/>
因之出寥廓揮手謝公卿<lb/>
<pb n="KR4c0012_WYG_012-13b"/>
　　　别韋少府<hi>宣州</hi>
西出蒼龍門南登白鹿原欲尋南<hi>一作商</hi>山皓猶戀漢皇<lb/>
恩水國逺行邁仙經深討論洗心句溪月清耳敬亭猿<lb/>
築室在人境閉關無世諠多君枉髙駕贈我以㣲言交<lb/>
乃意氣合道因風雅存别離有相思瑶瑟與金樽<lb/>
　　　南陵别兒童入京<hi>一云古意</hi>
白酒新<hi>一作初</hi>熟山中歸黄雞啄黍秋正肥呼童烹雞酌<lb/>
白酒兒女歌笑牽人衣髙歌取醉欲自慰起舞落日爭<lb/>
<pb n="KR4c0012_WYG_012-14a"/>
光輝遊說萬乗苦不早著鞭跨馬涉逺道㑹稽愚婦輕<lb/>
買臣余亦辭家西<hi>一作方</hi>入秦仰天大笑出門去我輩豈<lb/>
是蓬蒿人<lb/>
　　　南陵五松山别荀七<lb/>
六即潁水荀無慙許郡賓相逢太史奏應是聚賢人玉<lb/>
隱且在石蘭枯還見春俄成萬里别立德貴清真<lb/>
　　　别山僧<hi>涇縣作</hi>
何處名僧到水西乗舟<hi>一作盃</hi>弄月宿涇溪平明别我上<lb/>
<pb n="KR4c0012_WYG_012-14b"/>
山去手攜金策踏雲梯騰身轉覺三天近舉足迴看萬<lb/>
嶺低謔浪肯居支遁下風流還與逺公齊此度别離何<lb/>
日見相思一夜瞑猿啼<lb/>
　　　贈别王山人歸布山<lb/>
王子析道論㣲言破秋毫還歸布山隱興入天雲髙爾<lb/>
去安可遲瑶草恐衰歇我心亦懐歸屢夢松上月傲然<lb/>
遂獨往長嘯開巖扉林壑乆已蕪石道生薔薇願言弄<lb/>
笙鶴嵗晩來相依<lb/>
<pb n="KR4c0012_WYG_012-15a"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4c0012_WYG_012-15b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　李太白文集巻十二<lb/>
</p>
<p>
</p>
  </div>
<div>
<head>李太白文集巻十三</head> <lb/>
    <p>
<pb n="KR4c0012_WYG_013-1a"/>
欽定四庫全書<lb/>
　李太白文集巻十三<lb/>
　　　　　　　　　　　　　唐　李白　撰<lb/>
　歌詩三十五首<lb/>
　　送上<lb/>
　　　南陽送客<hi>楚漢</hi>
斗酒勿與薄寸心貴不忘坐惜故人去偏令遊子傷離<lb/>
顔怨芳草春思結垂楊揮手再三别臨岐空斷腸<lb/>
<pb n="KR4c0012_WYG_013-1b"/>
　　　送張舍人之江東<hi>淮南</hi>
張翰江東去正值秋風時天清<hi>一作晴</hi>一鴈逺海闊孤帆<lb/>
遲白日行欲暮滄波杳難期<hi>一作白日行已晩欲暮杳難期</hi>吳洲好<hi>一作</hi>
<hi>如</hi>見月千里幸相思<lb/>
　　　送王屋山人魏萬還王屋<hi>魏詩附</hi>
　王屋山人魏萬云自嵩宋㳂吳相訪數千里不遇乗<lb/>
　興遊台越經永嘉觀謝公石門後於廣陵相見美其<lb/>
　愛文好古浪跡方外因述其行而贈是詩<hi>一作見王屋山魏萬</hi>
<pb n="KR4c0012_WYG_013-2a"/>
　<hi>云自嵩歴兖遊梁入吳計程三千里相訪不遇因下江東尋諸名山往復百越後於廣陵一面遂乗興共</hi>
　<hi>過金陵美此公愛竒好古獨往物表因述其行李遂有此贈</hi>
仙人東方生浩蕩弄雲海沛然乗天遊獨往失所在<hi>一作</hi>
<hi>東方不辭家獨訪紫泥海時人少相逢往往失所在</hi>魏侯繼大名本家聊攝城巻<lb/>
舒入元化<hi>一作雜仙隱</hi>跡與古賢并十三弄文史揮筆如振<lb/>
綺辯折田巴生心齊魯連子西涉清洛源頗驚人世諠<lb/>
採秀臥王屋因窺洞天門朅來遊嵩峯羽容何雙雙朝<lb/>
攜月光子暮宿玉女牕鬼谷上窈窕龍潭下奔潨東浮<lb/>
<pb n="KR4c0012_WYG_013-2b"/>
汴河水訪我三千里逸興滿吳雲飄颻浙江汜揮手杭<lb/>
越間樟亭望潮還濤巻海門石雪横天際山白馬走素<lb/>
車雷奔駭心顔遥聞㑹稽美一弄<hi>一作且度</hi>耶谿水萬壑與<lb/>
千巖崢嶸鏡湖裏秀色不可名清輝滿江城人遊月邊<lb/>
去舟在空中行此中久延佇入剡尋王許笑讀曹娥碑<lb/>
沉吟黄絹語天台連四明日入向國清五峯轉月色百<lb/>
里行松聲靈溪恣㳂越華頂殊超忽石梁横青天側足<lb/>
履半月眷<hi>一作忽</hi>然思永嘉不憚海路賖挂席歴海嶠迴<lb/>
<pb n="KR4c0012_WYG_013-3a"/>
瞻赤城霞赤城漸㣲沒孤嶼前嶢兀水續萬古流亭空<lb/>
千霜月縉雲川谷難石門最可觀瀑布挂北斗莫窮此<lb/>
水端噴壁灑素雪空濛生晝寒却尋惡溪去寜懼惡溪<lb/>
惡咆哮七十灘水石相噴薄路創李北海<hi>李公邕昔為括州開此嶺</hi>
<hi>路</hi>巖開謝康樂<hi>惡溪有謝康樂題詩處一作嶺路始北海巖詩題康樂</hi>松風和猿<lb/>
聲捜索連洞壑徑出<hi>一作岸接</hi>梅花橋雙溪納歸潮落帆金<lb/>
華岸赤松若可招沈約八詠樓城西孤岧嶤岧嶤四荒<lb/>
外曠望羣川㑹雲巻天地開波連浙西大亂流新安口<lb/>
<pb n="KR4c0012_WYG_013-3b"/>
北指嚴光瀬釣臺碧雲中邈與蒼梧對稍稍來吳都徘<lb/>
徊上姑蘇煙緜横九疑渀蕩<hi>一作盪渀</hi>見五湖目極心更逺<lb/>
悲歌但長吁迴橈楚江濱揮策揚子津身著日本裘<hi>裘則</hi>
<hi>朝卿所贈日本布為之</hi>昻藏出風塵五月造我語知非儓儗人相<lb/>
逢樂無限水石日在眼徒干五諸侯不致百金産吾友<lb/>
揚子雲絃歌播清芬雖為江寜宰好與山公羣乗興但<lb/>
一行且知我愛君君來㡬何時仙臺應有期東牕緑玉<lb/>
樹定長三五枝至<hi>一作如</hi>今天壇人當笑爾歸遲我苦惜<lb/>
<pb n="KR4c0012_WYG_013-4a"/>
逺别茫然使心悲黄河若不斷白首長相思<lb/>
　　金陵酬翰林謫仙子<lb/>
　　　王屋山人魏萬<lb/>
君抱碧海珠我懐藍田玉各稱希代寶萬里遥相燭長<lb/>
卿慕藺乆子猷意已深平生風雲人暗合江海心去秋<lb/>
忽乗興命駕來東土謫仙遊梁園愛子在鄒魯二處一<lb/>
不見拂衣向江東五兩挂淮月扁舟隨海風南遊吳越<lb/>
徧髙揖二千石雪上天台山春逢翰林伯宣父敬項槖<lb/>
<pb n="KR4c0012_WYG_013-4b"/>
林宗重黄生一長復一少相看如弟兄惕然意不盡更<lb/>
逐西南去同舟入秦淮建業龍盤處楚歌對吳酒借問<lb/>
承恩初宫買長門賦天迎駟馬車才髙世難容道廢可<lb/>
推命安石重攜妓子房空謝病金陵百萬户六代帝王<lb/>
都虎丘踞西江鍾山臨北湖湖山信為美王屋人相待<lb/>
應為岐路多不知嵗寒在君遊早晩還勿乆風塵間此<lb/>
别未逺别秋期到仙山<lb/>
　　　送當塗趙少府赴長蘆<lb/>
<pb n="KR4c0012_WYG_013-5a"/>
我來楊都市送客迴輕舠因誇吳太子便覩廣陵濤仙<lb/>
尉趙家玉英風凌四豪維舟至長蘆目送煙雲髙揺扇<lb/>
對酒樓持袂把蟹螯前途儻相思登嶽一長謡<lb/>
　　　送友人尋越中山水<lb/>
聞道稽山去偏冝謝客才千巖泉灑落萬壑樹縈迴東<lb/>
海横秦望西陵遶越臺湖清霜鏡曉濤白雪山來八月<lb/>
枚乗筆三吳張翰盃此中多逸興早晩向天台<lb/>
　　　送族弟凝之滁求婚崔氏<lb/>
<pb n="KR4c0012_WYG_013-5b"/>
與爾情不淺忘筌已得魚玉臺挂寶鏡持此意何如坦<lb/>
腹東牀下由來志氣疎遥知向前路擲果定盈車<lb/>
　　　送友人遊梅湖<lb/>
送君遊梅湖應見梅花發有使寄我來無令紅芳歇暫<lb/>
行新林浦定醉金陵月莫惜一鴈書音塵坐胡越<lb/>
　　　送崔十二遊天竺寺<lb/>
還聞天竺寺夢想懐東越每年海樹霜桂子落秋月送<lb/>
君遊此地已屬流芳歇待我來嵗行相隨浮溟渤<lb/>
<pb n="KR4c0012_WYG_013-6a"/>
　　　送楊山人歸天台<lb/>
客有思天台東行路超忽濤落浙江秋沙明浦陽月今<lb/>
遊方厭楚昨夢先歸越且盡秉燭歡無辭凌晨發我家<lb/>
小阮賢剖竹赤城邊詩人多見重官燭未曾然興引登<lb/>
山屐情催汎海船石橋如可度攜手弄雲煙<lb/>
　　　送温處士歸黄山白鵞峯舊居<lb/>
黄山四千仭三十二蓮峯丹崖夾石柱菡蓞金芙蓉伊<lb/>
昔昇絶頂下窺天目松仙人鍊玉處羽化留餘蹤亦聞<lb/>
<pb n="KR4c0012_WYG_013-6b"/>
温伯雪<hi>一作雲</hi>獨往今相逢採秀辭五嶽攀巖歴萬重歸<lb/>
休白鵞嶺渇飲丹砂井鳯吹我時來雲車爾當整去去<lb/>
陵陽東行行芳桂叢迴谿十六度碧嶂盡晴空他日還<lb/>
相訪乗橋躡綵虹<lb/>
　　　送方士趙叟之東平<lb/>
長桑晩洞視五藏無全牛趙叟得袐訣還從方士遊西<lb/>
過獲麟臺為我弔孔丘念别復懐古澘然空淚流<lb/>
　　　送韓準裴政<hi>一作正</hi>孔巢父還山<hi>魯中</hi>
<pb n="KR4c0012_WYG_013-7a"/>
獵客張兎罝不能挂龍虎所以青雲人髙歌<hi>一作臥</hi>在巖<lb/>
户韓生信英<hi>一作豪</hi>彦裴子含清真孔侯復秀出俱與雲<lb/>
霞親峻節凌逺松同衾臥盤石斧冰漱寒泉三子同<hi>一作</hi>
<hi>傳</hi>二屐時時或乗興往往<hi>一作去去</hi>雲無心出山揖牧伯長<lb/>
嘯輕衣簪昨宵夢裏還云弄竹溪月今晨魯東門帳飲<lb/>
與君别雪崖滑去馬蘿逕迷歸人相思若煙草歴亂無<lb/>
冬春<lb/>
　　　送楊少府赴選<lb/>
<pb n="KR4c0012_WYG_013-7b"/>
大國置衡鏡準平天地心羣賢無邪人朗鑒窮清深吾<lb/>
君詠南風衮冕彈鳴琴時泰多美士京國㑹纓簪山苖<lb/>
落澗底幽松出髙岑夫子有盛才主司得球琳流水非<lb/>
鄭曲前行遇知音衣工剪綺繡一悞傷千金何惜刀尺<lb/>
餘不裁寒女衾我非彈冠者感别但開襟空谷無白駒<lb/>
賢人豈悲吟大道安弃物時來或招尋爾見山吏部當<lb/>
應無陸沉<lb/>
　　　對雪奉餞任城六父秩滿歸京<lb/>
<pb n="KR4c0012_WYG_013-8a"/>
龍虎謝鞭筞鴛鸞不司晨君看海上鶴何似籠中鶉獨<lb/>
用天地心浮雲乃吾身雖將簪組狎若與煙霞親季父<lb/>
有英風白眉超常倫一官即夢寐脫屣歸西秦竇公敞<lb/>
華筵墨客盡來臻燕歌落胡鴈郢曲迴陽春征馬百度<lb/>
嘶遊車動行塵躊躇未忍去戀此四座人餞離駐髙駕<lb/>
惜别空慇懃何時竹林下更與歩兵鄰<lb/>
　　　魯郡堯祠送呉五之琅琊<lb/>
堯沒三千嵗青松古廟存送行奠桂酒拜舞清心魂日<lb/>
<pb n="KR4c0012_WYG_013-8b"/>
色促歸人連歌倒芳樽馬嘶俱醉起分首更何言<lb/>
　　　魯郡堯祠送竇明府薄華還西京<hi>時乆病初起作</hi>
朝筞犂眉騧舉鞭力不堪强扶愁疾向何處角巾㣲服<lb/>
<hi>一作歩</hi>堯祠南長楊掃地不見日石門噴作金沙潭笑誇<lb/>
故人<hi>一作笑謔伯明</hi>指絕鏡山光水色青於藍廟中往往來擊<lb/>
鼓堯本無心爾何苦門前長跪雙石人有女如花日歌<lb/>
舞銀鞭繡轂往復迴簸林蹶石鳴風雷逺煙空翠時明<lb/>
滅白鷗歴亂長飛雪紅泥亭子赤<hi>一作朱</hi>欄干碧流環轉<lb/>
<pb n="KR4c0012_WYG_013-9a"/>
青錦湍深沉百丈洞海底那知不有蛟龍盤君不見緑<lb/>
珠潭水流東海緑水紅粉沉光彩<hi>一作白首同歸翳光彩</hi>緑珠樓<lb/>
下花滿園今日曾無一枝在昨夜秋聲閶闔來洞庭木<lb/>
落騷人哀遂將三五少年輩登髙送逺<hi>一作逺望</hi>形神開生<lb/>
前一笑輕九鼎魏武何悲銅雀臺我歌白雲倚牕牖<hi>一作</hi>
<hi>大開口</hi>爾聞其聲但揮手長風吹月渡海來遥勸仙人一<lb/>
盃酒酒中樂酣宵向分舉觴酹堯堯可聞何不令臯繇<lb/>
<hi>一作陶</hi>擁篲横八極直上青天揮<hi>一作掃</hi>浮雲髙陽小飲真<lb/>
<pb n="KR4c0012_WYG_013-9b"/>
瑣瑣山公酩酊何如我竹林七子去道賖蘭亭雄筆安<lb/>
足誇堯祠笑殺五<hi>一作鏡</hi>湖水至今憔悴空荷花爾向西<lb/>
秦我東越暫向瀛洲訪金闕藍田太白若可期為余掃<lb/>
灑石上月<lb/>
　　　金鄉送韋八之西京<lb/>
客自長安來還歸長安去狂<hi>一作秋</hi>風吹我心西挂咸陽<lb/>
樹此情不可道<hi>一作論</hi>此别何時遇望望不見君連山起<lb/>
煙霧<lb/>
<pb n="KR4c0012_WYG_013-10a"/>
　　　送薛九被讒去魯<lb/>
宋人不辨玉魯賤東家丘我笑薛夫子<hi>一作而我笑夫子</hi>胡為<lb/>
兩地遊黄金消衆口白璧竟難投梧桐生蒺藜緑竹乏<lb/>
佳實鳯凰宿誰家遂與羣雞匹田<hi>一作方</hi>家養老馬窮士<lb/>
歸其門蛾眉笑躄者賓客去平原却斬美人首三千還<lb/>
駿奔毛公一挺劔楚趙兩相存孟嘗習<hi>一作恱</hi>狡兎三窟<lb/>
頼馮諼信陵奪兵符為用侯生言<hi>一作朱生擊晉鄙為感信陵恩</hi>春申<lb/>
一何愚刎首為李園賢哉四公子撫掌黄泉裏借問笑<lb/>
<pb n="KR4c0012_WYG_013-10b"/>
何人笑人不好士爾去且勿諠<hi>一作論</hi>桃花竟何言沙丘<lb/>
無漂母誰肯飯王孫<lb/>
　　　單父東樓秋夜送族弟况之秦<hi>一作西京</hi>時凝弟在<lb/>
　　　席<lb/>
爾從咸陽來問我何勞苦沐猴而冠不足言身騎土牛<lb/>
滯東魯况弟欲行凝弟留孤飛一鴈秦雲秋坐來黄葉<lb/>
落四五北斗已<hi>一作稍</hi>挂西城樓絲桐感人絃亦<hi>一作巳</hi>絶<lb/>
滿堂送客皆惜别巻簾見月清興來疑是山隂夜中雪<lb/>
<pb n="KR4c0012_WYG_013-11a"/>
明日斗酒别惆悵清路塵遥望長安日不見長安人長<lb/>
安宫闕九天上此地曾經為近臣一朝復一朝白髪心<lb/>
不改屈平顦顇滯江潭亭伯流離放遼海折翮翻飛隨<lb/>
轉蓬<hi>一作翼短天長去不窮</hi>聞弦虛墜下霜空聖朝乆棄青雲士<lb/>
他日誰憐張長公<hi>一作誰肯相思張長公</hi>
　　　送族弟凝至晏堌單父三十里<lb/>
雪滿原野白戎裝出盤遊揮鞭布獵騎四顧登髙丘兎<lb/>
起馬足間蒼鷹下平疇喧呼相馳逐取樂銷人憂捨此<lb/>
<pb n="KR4c0012_WYG_013-11b"/>
戒禽荒徵聲列齊謳鳴雞發晏堌别鴈驚淶溝西行有<lb/>
東音寄與長河流<lb/>
　　　魯城北郭曲腰桑下送張子還嵩陽<lb/>
送别枯桑下凋葉落半空我行懵道逺爾獨知天風誰<lb/>
念張仲蔚還依蒿與蓬何時一盃酒更與李膺同<lb/>
　　　送魯郡劉長史遷𢎞農長史<lb/>
魯國一杯水難容横海鱗仲尼且不敬况乃尋常人白<lb/>
玉換斗粟黄金買尺薪閉門木葉下始覺秋非春聞君<lb/>
<pb n="KR4c0012_WYG_013-12a"/>
向西遷地即鼎湖鄰寶鏡匣蒼蘚丹經埋素塵軒后上<lb/>
天時攀龍遺<hi>一作唯</hi>小臣及此留恵愛庶㡬風化淳魯縞<lb/>
如白煙五縑不成束臨行贈貧交一尺重山岳相國齊<lb/>
晏子贈行不及言託隂當樹李忘憂當樹萱他日見張<lb/>
禄綈袍懐舊恩<lb/>
　　　送族弟單父主簿凝攝宋城主簿至郭南月橋<lb/>
　　　却迴棲霞山留飲贈之<lb/>
吾家青萍劔操割有餘閒徃來紏二邑此去何時還鞍<lb/>
<pb n="KR4c0012_WYG_013-12b"/>
馬月橋南光輝岐路間賢豪相追餞却到棲霞山羣花<lb/>
散芳園斗酒開離顔樂酣相顧起征馬無由攀<lb/>
　　　魯郡東石門送杜二甫<lb/>
醉别復㡬日登臨徧池臺何言石門路<hi>一作下</hi>重有金樽<lb/>
開秋波落泗水海色明徂來飛蓬各自逺且盡林中盃<lb/>
　　　魯郡堯祠送張十四遊河北<lb/>
猛虎伏尺草雖藏難蔽身有如張公子骯<graphic n="KR1507" url="https://raw.githubusercontent.com/kanripo/KR-Gaiji/master/images/KR1507.png" mimeType="image/png"/>在風塵豈<lb/>
無横腰劔屈彼淮隂人擊筑向北燕燕歌易水濱歸來<lb/>
<pb n="KR4c0012_WYG_013-13a"/>
泰山上當與爾為鄰<lb/>
　　　杭州送裴大澤時赴廬州長史<hi>吳中</hi>
西江天柱逺東越海門深去割辭親戀行憂報國心好<lb/>
風吹落日流水引長吟五月披裘者應知不取金<lb/>
　　　灞陵行送别<hi>長安</hi>
送君灞陵亭灞水流浩浩上有無花之古樹下有傷心<lb/>
之春草我向秦人問路岐云是王粲南登之古道古道<lb/>
連緜走西京紫關落日浮雲生正當今夕斷腸處驪歌<lb/>
<pb n="KR4c0012_WYG_013-13b"/>
愁絕不忍聽<lb/>
　　　送賀監歸四明應制<lb/>
乆辭榮禄遂初衣曾向長生說息機真訣自從茅氏得<lb/>
恩波寜阻洞庭歸瑶臺含霧星辰滿仙嶠浮空島嶼㣲<lb/>
借問候棲珠樹鶴何年却向帝城飛<lb/>
　　　送竇司馬貶宜春<lb/>
天馬白銀鞍親承明主歡鬭雞金宫<hi>一作閨</hi>裏射鴈碧雲<lb/>
端堂上羅巾貴歌鍾清夜䦨何言謫南國拂劔坐長歎<lb/>
<pb n="KR4c0012_WYG_013-14a"/>
趙璧為誰㸃隨珠枉被彈聖朝多雨露莫厭此行難<lb/>
　　　送羽林陶將軍<lb/>
將軍出使擁樓舩江上旌旗拂紫煙萬里横戈探虎穴<lb/>
三杯拔劔舞龍泉莫道詞人無膽氣臨行將贈繞朝鞭<lb/>
　　　送程劉二侍御兼獨孤判官赴安西幕府<lb/>
安西幕府多才雄喧喧唯道三數公繡衣貂裘明積雪<lb/>
飛書走檄如飄風朝辭明主出紫宫銀鞍送到金城空<lb/>
天外飛霜下葱海火旗雲馬生光彩胡塞塵清計日歸<lb/>
<pb n="KR4c0012_WYG_013-14b"/>
漢家草緑遥相待<lb/>
　　　送姪良攜二妓赴㑹稽戲有此贈<lb/>
攜妓東山去春光半道催遥看二桃李雙入鏡中開<lb/>
　　　送賀賓客歸越<lb/>
鏡湖流水漾清波<hi>一作春始波</hi>狂客歸舟逸興多山隂道士<lb/>
如相見應冩黄庭換白鵞<lb/>
　　　送張遥之夀陽幕府<lb/>
夀陽信天險天險横荆關苻堅百萬衆遥阻八公山不<lb/>
<pb n="KR4c0012_WYG_013-15a"/>
假築長城大賢在其間戰夫若熊虎破敵有餘閒張子<lb/>
勇且英少輕衛霍孱投軀紫髯將千里望風顔勗爾効<lb/>
才畧功成衣錦還<lb/>
　<lb/>
　<lb/>
　<lb/>
　<lb/>
　<lb/>
<pb n="KR4c0012_WYG_013-15b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　李太白文集巻十三<lb/>
</p>
<p>
</p>
  </div>
<div>
<head>李太白文集巻十四</head> <lb/>
    <p>
<pb n="KR4c0012_WYG_014-1a"/>
欽定四庫全書<lb/>
　李太白文集巻十四<lb/>
　　　　　　　　　　　　　唐　李白　撰<lb/>
　歌詩四十八首<lb/>
　　送中<lb/>
　　　送裴十八圖南歸嵩山二首<lb/>
何處可為别長安青綺門胡姬招素手延<hi>一作留</hi>客醉金<lb/>
樽臨當上馬時我獨<hi>一作因</hi>與君言風吹<hi>一作驚</hi>芳蘭折日<lb/>
<pb n="KR4c0012_WYG_014-1b"/>
沒鳥雀喧舉手指飛鴻此情難具論同歸無早晩潁水<lb/>
有清源<lb/>
君思潁水綠忽復歸嵩岑歸時莫洗耳為我洗其心洗<lb/>
心得真情洗耳徒買名謝公終一起相與濟蒼生<lb/>
　　　同王昌齡送族弟襄歸桂陽二首<hi>一作同王昌齡崔國輔送</hi>
　　　<hi>李舟歸郴州</hi>
秦地見碧草楚謡對清樽把酒爾何思鷓鴣啼南園余<lb/>
欲羅浮隱猶懐明主恩躊躇紫宫戀孤負滄洲言終然<lb/>
<pb n="KR4c0012_WYG_014-2a"/>
無心雲海上同飛翻相期乃不淺幽桂有芳根<lb/>
爾家何在瀟湘川青莎白石長江邊昨夢江花照江日<lb/>
㡬枝正發東牕前覺來欲往心悠然魂隨越鳥飛南天<lb/>
秦雲連山海相接桂水横煙不可涉送君此去令人愁<lb/>
風帆茫茫隔河洲春潭瓊草緑可折西寄長安明月樓<lb/>
　　　送外甥鄭灌從軍三首<lb/>
六博爭雄好彩來金盤一擲萬人開丈夫賭命報天子<lb/>
當斬胡頭衣錦迴<lb/>
<pb n="KR4c0012_WYG_014-2b"/>
丈八蛇矛出隴西彎弧拂箭白猿啼破胡必用龍韜䇿<lb/>
積甲應將熊耳齊<lb/>
月蝕西方破敵時及瓜歸日未應遲斬胡血變黄河水<lb/>
梟首當懸白鵲旗<lb/>
　　　送于十八應四子舉落第還嵩山<lb/>
吾祖吹槖籥天人信森羅歸根復太素羣動熙元和炎<lb/>
炎四真人摛辯若濤波交流無時寂楊墨日成科夫子<lb/>
聞洛誦誇才才故多為金好踊躍乆客方蹉跎道可束<lb/>
<pb n="KR4c0012_WYG_014-3a"/>
賣之五寶溢山河勸君還嵩丘開酌眄庭柯三花如未<lb/>
落乗興一來過<lb/>
　　　送别<lb/>
潯陽五溪水㳂洄直入巫山裏勝境由來人共傳君到<lb/>
南中自稱美送君别有八月秋颯颯蘆花復益愁雲帆<lb/>
望逺不相見日暮長江空自流<lb/>
　　　送族弟綰<hi>一作琯</hi>從軍安西<lb/>
漢家兵馬乗北風鼓行而<hi>一作向</hi>西破犬戎爾隨漢將<hi>一作</hi>
<pb n="KR4c0012_WYG_014-3b"/>
<hi>爾揮長劔</hi>出門去剪虜若草收竒功君王按劔望邊色旄頭<lb/>
巳落胡天空匈奴繫頸數應盡明年應<hi>一作驅</hi>入蒲萄宫<lb/>
　　　送梁公昌從信安王北征<lb/>
入幕推英選捐書事逺戎髙談百戰術鬱作萬夫雄起<lb/>
舞蓮華劔行歌明月宫將飛天地陣兵出塞垣通祖席<lb/>
留丹景征麾拂綵虹旋應獻凱入麟閣佇深功<lb/>
　　　送白利從金吾董將軍西征<hi>長安</hi>
西羌延國討白起佐軍威劔決浮雲氣弓彎明月輝馬<lb/>
<pb n="KR4c0012_WYG_014-4a"/>
行邊草緑旌巻曙霜飛抗手凛相顧寒風生鐵衣<lb/>
　　　送張秀才從軍<lb/>
六駮食猛武恥從駑馬羣一朝長鳴去矯若龍行雲壯<lb/>
士懐逺畧志存解世紛周粟猶不顧齊珪安肯分抱劔<lb/>
辭髙堂將投霍冠軍長䇿掃河洛寜親歸汝墳當令千<lb/>
古後麟閣著竒勲<lb/>
　　　送崔度還吳度故人禮部員外國輔之子<hi>幽燕</hi>
幽燕沙雪地萬里盡黄雲朝吹歸秋鴈南飛日㡬羣中<lb/>
<pb n="KR4c0012_WYG_014-4b"/>
有孤鳯鶵哀鳴九天聞我乃重此鳥綵章五色分胡為<lb/>
雜凡禽雞鶩輕賤君舉手捧爾足疾心若火焚拂羽淚<lb/>
滿面送之吳江濆去影忽不見躊躇日將曛<lb/>
　　　送祝八之江東賦得浣紗石<hi>峽西</hi>
西施越溪女明豔光雲海未<hi>一作來</hi>入吳王宫殿時浣紗<lb/>
古石<hi>一作石古</hi>今猶在桃李新開映古<hi>一作杏</hi>查菖蒲猶短出<lb/>
平沙昔時紅粉照流水今日青苔覆落花君去西秦適<lb/>
東越碧山清江㡬超忽若到天涯思故人浣紗石上窺<lb/>
<pb n="KR4c0012_WYG_014-5a"/>
明月<lb/>
　　　送侯十一<hi>梁宋</hi>
朱亥巳擊晉侯嬴尚隱身時無魏公子豈貴抱關人余<lb/>
亦不火食遊梁同在陳空餘湛盧劔贈爾託交親<lb/>
　　　魯中送二從弟赴舉之西京<hi>再至魯中一作送族弟鍠</hi>
魯客向西笑君門若夢中霜凋逐臣髪日憶明光宫復<lb/>
羡二龍去才華冠世雄平衢騁髙足逸翰凌長風舞袖<lb/>
拂秋月歌筵聞早鴻送君日千里良㑹何由同<lb/>
<pb n="KR4c0012_WYG_014-5b"/>
　　　奉餞髙尊師如貴道士傳道籙畢歸北海<hi>齊州</hi>
道隱不可見靈書藏洞天吾師四萬劫歴世遞相傳别<lb/>
杖留青竹行歌躡紫煙離心無逺近長在玉京懸<lb/>
　　　金陵送張十一再遊東呉<hi>金陵</hi>
張翰黄花句風流五百年誰人今繼作夫子世稱賢再<lb/>
動遊吳棹還浮入海船春光白門栁霞色赤城天去國<lb/>
難為别思歸各未旋空餘賈生淚相顧共悽然<lb/>
　　　送紀秀才遊越<lb/>
<pb n="KR4c0012_WYG_014-6a"/>
海水不滿眼觀濤難稱心即知蓬萊石却是巨鼇簮送<lb/>
爾遊華頂令余發舄吟仙人居射的道士住山隂禹穴<lb/>
尋溪入雲門隔嶺深緑蘿秋月夜相憶在鳴琴<lb/>
　　　送長沙陳太守二首<lb/>
長沙陳太守逸氣凌青松英主賜玉馬本是天池龍湘<lb/>
水迴九曲衡山望五峯榮君按節去不及<hi>一作得</hi>逺相從<lb/>
七郡長沙國南連湘水濱定王垂舞袖地窄不迴身莫<lb/>
小二千石當安逺俗人洞庭鄉路逺遥羡錦衣春<lb/>
<pb n="KR4c0012_WYG_014-6b"/>
　　　送楊燕之東魯<lb/>
關西楊伯起漢日舊稱賢四代三公族清風播人天夫<lb/>
子華隂居開門對玉蓮何事歴衡霍雲帆今始還君坐<lb/>
稍解顔為我<hi>一作君</hi>歌此篇我固侯門士謬登聖主筵一<lb/>
辭金華殿蹭蹬長江邊二子魯門東别來已經年因君<lb/>
此中去不覺淚如泉<lb/>
　　　送蔡山人<lb/>
我本不棄世世人自棄我一乗無倪舟八極縱逺柂燕<lb/>
<pb n="KR4c0012_WYG_014-7a"/>
客期躍馬唐生安敢譏採珠勿驚龍大道可暗歸故山<lb/>
有松月遲爾翫清暉<lb/>
　　　送蕭三十一之魯中兼問稚子伯禽<lb/>
六月南風吹白沙吳牛喘月氣成霞水國鬱<hi>一作敲</hi>蒸不<lb/>
可處時炎道逺無行車夫子如何涉江路雲帆嫋嫋金<lb/>
陵去髙堂倚門望伯魚魯中正是趨庭處我家寄在沙<lb/>
丘傍三年不歸空斷腸君行既識伯禽子應駕小車騎<lb/>
白羊<lb/>
<pb n="KR4c0012_WYG_014-7b"/>
　　　送楊山人歸嵩山<lb/>
我有萬古宅嵩陽玉女峯長留一片月挂在東溪松爾<lb/>
去掇仙草昌蒲花紫茸<hi>一作君行到此峯飱霞駐衰容</hi>嵗晩或相訪青<lb/>
天騎白龍<lb/>
　　　送殷淑三首<lb/>
海水不可解連江夜為潮俄然浦嶼濶岸去酒船遥惜<lb/>
别耐取醉鳴榔且長謡天明爾當去應有便風飄<lb/>
白鷺洲前月天明送客迴青龍山後日早出海雲來流<lb/>
<pb n="KR4c0012_WYG_014-8a"/>
水無情去征帆逐吹開相看不忍别更進手中盃<lb/>
痛飲龍笻下燈青月復寒醉歌驚白鷺半夜起沙灘<lb/>
　　　送岑徵君歸鳴臯山<lb/>
岑公相門子雅望歸安石奕世皆䕫龍中台竟<hi>一作有</hi>三<lb/>
拆至人達機兆髙揖九州伯奈何天地間而作隱淪客<lb/>
貴道皆<hi>一作能</hi>全真潛輝臥幽鄰<hi>一作鱗</hi>探元入窅黙觀化<lb/>
遊無垠光武有天下嚴陵為故人雖登洛陽殿不屈巢<lb/>
由身余亦謝明主今稱偃蹇臣登髙覽萬古思與廣成<lb/>
<pb n="KR4c0012_WYG_014-8b"/>
鄰蹈海寜受賞還山非問津西來<hi>一作終期</hi>一揺扇共拂元<lb/>
規塵<lb/>
　　　送范山人歸泰山<lb/>
魯客抱白雞<hi>一作鶴</hi>别余往泰山初行若片雪<hi>一作雲</hi>杳在<lb/>
青崖間髙髙至天門海日<hi>一作日觀</hi>近可攀雲生望不及此<lb/>
去何時還<lb/>
　　　送韓侍御之廣德令<lb/>
昔日繡衣何足榮今宵貰酒與君傾暫就東山賖月色<lb/>
<pb n="KR4c0012_WYG_014-9a"/>
酣歌一夜送泉明<lb/>
　　　白雲歌送友人<lb/>
楚山秦山多白雲白雲處處長隨君君今還入楚山裏<lb/>
雲亦隨君渡湘水水上女蘿衣白雲早臥早行君早起<lb/>
　　　送通禪師還南陵隱靜寺<lb/>
我聞隱靜寺山水多竒蹤巖種朗公橘門深盃渡松道<lb/>
人制猛虎振錫還孤峯他日南陵下相期谷口逢<lb/>
　　　送友人<lb/>
<pb n="KR4c0012_WYG_014-9b"/>
青山横北郭白水遶東城此地一為别孤蓬萬里征浮<lb/>
雲遊子意落日故人情揮手自茲去蕭蕭班馬鳴<lb/>
　　　送别<lb/>
斗酒渭城邊鑪頭醉不眠棃花千樹雪楊葉萬條煙惜<lb/>
别傾壺醑臨分贈馬鞭看君潁上去新月到家圓<lb/>
　　　江上送女道士褚三清遊南岳<lb/>
吳江女道士頭戴蓮花巾霓裳不濕雨特異陽臺神足<lb/>
下逺遊履凌波生素塵尋<graphic n="KR0726" url="https://raw.githubusercontent.com/kanripo/KR-Gaiji/master/images/KR0726.png" mimeType="image/png"/>向南岳應見魏夫人<lb/>
<pb n="KR4c0012_WYG_014-10a"/>
　　　送友人入蜀<lb/>
見說蠶叢路﨑嶇不易行山從人靣起雲傍馬頭生芳<lb/>
樹籠秦棧春流遶蜀城升沉應巳定不必訪君平<lb/>
　　　送趙雲卿<lb/>
白玉一盃酒緑楊三月時春風餘㡬日兩鬢各成絲秉<lb/>
燭唯湏飲投竿也未遲如逢渭川獵猶可帝王師<lb/>
　　　送李青歸華陽川<lb/>
伯陽仙家子容色如青春日月祕靈洞雲霞辭世人化<lb/>
<pb n="KR4c0012_WYG_014-10b"/>
心養精魄隱几窅天真莫作千年别歸來城郭新<lb/>
　　　送舎弟<lb/>
吾家白額駒逺别臨東道他日相思一夢君應得池塘<lb/>
生春草<lb/>
　　　送别<hi>得書字</hi>
水色南天逺舟行若在虛遷人發佳興吾子訪閑居日<lb/>
落看歸鳥潭澄憐<hi>一作羡</hi>躍魚聖朝思賈誼應降紫泥書<lb/>
　　　送麴十少府<lb/>
<pb n="KR4c0012_WYG_014-11a"/>
試發清秋興因為吳㑹吟碧雲斂海色流水折江心我<lb/>
有延陵劔君無陸賈金艱難此為别惆悵一何深<lb/>
　　　送張秀才謁髙中丞<hi>并序潯陽</hi>
　余時繫潯陽獄中正讀留侯傳秀才張孟熊藴滅胡<lb/>
　之䇿將之廣陵謁髙中丞余喜子房之風感激於斯<lb/>
　人因作是詩以送之<lb/>
秦帝淪玉鏡<hi>一作六雄滅金虎</hi>留侯降氛氲感激黄石老經過<lb/>
滄海君壯士揮金槌報讐六合聞智勇冠終古蕭陳難<lb/>
<pb n="KR4c0012_WYG_014-11b"/>
與羣兩龍爭鬭時天地動風雲酒酣<hi>一作縱横</hi>舞長劔倉卒<lb/>
解漢紛宇宙初倒懸鴻溝勢將分英謀信竒絶夫子揚<lb/>
清芬<hi>一作夫子稱卓絕超然繼清芬</hi>明月入紫㣲三光亂天文髙公鎮<lb/>
淮海談笑廓妖氛採爾幕中畫戡難光殊勲我無燕霜<lb/>
感玉石俱燒焚但灑一行淚臨岐竟何云<lb/>
　　　尋陽送弟昌岠鄱陽司馬作<lb/>
桑落洲渚連滄江無雲烟尋陽非剡水忽見子猷舩了<lb/>
見欲相近來遲杳若仙人乗海上月帆落湖中天一覩<lb/>
<pb n="KR4c0012_WYG_014-12a"/>
無二諾朝懽更勝昨爾則吾恵連吾非爾康樂朱紱白<lb/>
銀章上官佐鄱陽松門拂中道石鏡迴清光揺扇及干<lb/>
越水亭風氣涼與爾期此亭期在秋月滿時過或未來<lb/>
兩鄉心巳斷吳山對楚岸彭蠡當中州相思定如此有<lb/>
窮盡年愁<lb/>
　　　餞校書叔雲<lb/>
少年費白日歌笑矜朱顔不知忽巳老喜見春風還惜<lb/>
别且為懽徘徊桃李間看花飲美酒聽鳥臨晴山向晩<lb/>
<pb n="KR4c0012_WYG_014-12b"/>
竹林寂無人空閉關<lb/>
　　　送王孝亷覲省<hi>廬江</hi>
彭蠡將天合姑蘇在日邊寜親候海色欲動孝亷舩窈<lb/>
窕晴江轉參差逺岫連相思無晝夜東注似長川<lb/>
　　　同吳王送杜秀芝赴舉入京<lb/>
秀才何翩翩王許回也賢蹔别廬江守將遊京兆天秋<lb/>
山冝落日秀木出寒煙欲折一枝桂還來鴈沼前<lb/>
　李太白文集巻十四<lb/>
</p>
<p>
</p>
  </div>
<div>
<head>李太白文集巻十五</head> <lb/>
    <p>
<pb n="KR4c0012_WYG_015-1a"/>
欽定四庫全書<lb/>
　李太白文集巻十五<lb/>
　　　　　　　　　　　　　唐　李白　撰<lb/>
　歌詩三十八首<lb/>
　　送下<lb/>
　　　洞庭醉後送絳州吕使君杲流澧州<hi>江夏</hi>
昔别若夢中天涯忽相逢洞庭破秋月縱酒開愁容贈<lb/>
劔刻玉字延平兩蛟龍送君不盡意書及鴈迴峯<lb/>
<pb n="KR4c0012_WYG_015-1b"/>
　　　與諸公送陳郎將歸衡陽<hi>并序</hi>
　仲尼旅人文王明夷茍非其時聖賢低眉况僕之不<lb/>
　肖者而遷逐枯槁固非其冝朝心不開暮髪盡白而<lb/>
　登髙送逺使人增愁陳郎將義風凛然英思逸發來<lb/>
　下曹城之榻去邀才子之詩動清興於中流泛素波<lb/>
　而徑去諸公仰望不及連章祖之序慙起予輒冠名<lb/>
　賢之首作者嗤我乃為撫掌之資乎<lb/>
衡山蒼蒼入紫冥下看南極老人星迴飈吹散五峯雪<lb/>
<pb n="KR4c0012_WYG_015-2a"/>
往往飛花落洞庭氣清嶽秀有如此郎將一家拖金紫<lb/>
門前食客亂浮雲世人皆比孟嘗君江上送行無白璧<lb/>
臨岐惆悵若為分<lb/>
　　　江夏送倩公歸漢東<hi>并序</hi>
　謝安四十臥白雲於東山桓公累徵為蒼生而一起<lb/>
　常與支公遊賞貴而不移大人君子神冥契合正可<lb/>
　乃爾僕與倩公一面不忝古人言歸漢東使我心痗<lb/>
　夫漢東之國聖人所出神農之後季梁為大賢爾來<lb/>
<pb n="KR4c0012_WYG_015-2b"/>
　寂寞無一物可紀有唐中興始生紫陽先生先生六<lb/>
　十而隱化若繼跡而起者惟倩公焉蓄壯志而未就<lb/>
　期老成於他日且能傾産重諾好賢攻文即恵休上<lb/>
　人與江鮑往復各一時也僕平生述作罄其草而授<lb/>
　之思親遂行流涕惜别今聖朝巳捨季布當徵賈生<lb/>
　開顔洗目一見白日冀相視而笑於新松之山耶作<lb/>
　小詩絶句以冩别李白辭<lb/>
路入漢東國川藏明月輝寜知喪亂後更有一珠歸<lb/>
<pb n="KR4c0012_WYG_015-3a"/>
　　　送趙判官赴黔府中丞叔幕<lb/>
廓落青雲心結交黄金盡冨貴翻相忘令人忽自哂蹭<lb/>
蹬鬢毛斑盛時難再還巨源咄石生何事馬蹄間緑蘿<lb/>
長不厭却欲還東山君為魯曾子拜揖髙堂裏叔繼趙<lb/>
平原偏承明主恩風霜推<hi>一作摧</hi>獨坐旌節鎮雄藩虎士<lb/>
秉金鉞蛾眉開玉樽才髙幕下去義重林中言水宿五<lb/>
溪月霜啼三峽猿東風春草緑江上候歸軒<lb/>
　　　送陸判官往琵琶峽<lb/>
<pb n="KR4c0012_WYG_015-3b"/>
水國秋風夜殊非逺别時長安如夢裏何日是歸期<lb/>
　　　送梁四歸東平<lb/>
玉壺挈美酒送别强為歡大火南星月長郊北路難殷<lb/>
王期負鼎汶水起垂竿莫學東山臥參差老謝安<lb/>
　　　江夏送友人<lb/>
雪㸃翠雲裘送君黄鶴樓黄鶴振玉羽西飛帝王州鳯<lb/>
無琅玕實何以贈逺遊徘徊相顧影淚下漢江流<lb/>
　　　送郗昻謫巴中<lb/>
<pb n="KR4c0012_WYG_015-4a"/>
瑶草寒不死移植滄江濱東風灑雨露㑹入天地<hi>一作池</hi>
春予若洞庭葉隨波送逐臣思歸未可得書此謝情人<lb/>
　　　江夏送張丞<lb/>
欲别心不忍臨行情更親酒傾無限月客醉㡬重春藉<lb/>
草依流水攀花贈逺人送君從此去迴首泣迷津<lb/>
　　　賦得白鷺鷥送宋少府入三峽<lb/>
白鷺拳一足月明秋水寒人驚逺飛去直向使君灘<lb/>
　　　送二季之江東<lb/>
<pb n="KR4c0012_WYG_015-4b"/>
初發强中作題詩與恵連多慙一日長不及二龍賢西<lb/>
塞當中路南風欲進舩雲峯出逺海帆影挂清川禹穴<lb/>
藏書地匡山種杏田此行俱有適遲爾早歸旋<lb/>
　　　江西送友人之羅浮<hi>南昌</hi>
桂水分五嶺衡山朝九疑鄉關眇安西流浪將何之素<lb/>
色愁明湖秋渚晦寒姿疇昔紫芳意已過黄髪期君王<lb/>
縱疎散雲壑借巢夷爾去之羅浮我還憩峨眉中濶道<lb/>
萬里霞月遥相思如尋楚狂子瓊樹有芳枝<lb/>
<pb n="KR4c0012_WYG_015-5a"/>
　　　宣州謝朓樓餞别校書叔雲<hi>一作陪侍御叔華登樓歌</hi>
棄我去者昨日之日不可留亂我心者今日之日多煩<lb/>
憂長風萬里送秋鴈對此可以酣髙樓蓬萊文章建安<lb/>
骨中間小謝又清發俱懐逸興壯思飛欲上青天<hi>一作雲</hi>
覽明月抽刀斷水水更流舉杯消愁愁更<hi>一作復</hi>愁人生<lb/>
<hi>一作男兒</hi>在世不稱意明朝散髪弄扁舟<hi>一作舉棹還滄洲</hi>
　　　宣城送劉副使入秦<lb/>
君即劉越石雄豪冠當時凄清横吹曲慷慨扶風詞虎<lb/>
<pb n="KR4c0012_WYG_015-5b"/>
嘯俟騰躍雞鳴遭亂離千金市駿馬萬里逐王師結交<lb/>
樓煩將侍從羽林兒綂兵捍吳越豺虎不敢窺大勲竟<lb/>
莫敘已過秋風吹秉鉞有季公凛然負英姿寄深且戎<lb/>
幕望重必台司感激一然諾縱横兩無疑伏奏歸北闕<lb/>
鳴騶忽西馳列將咸出祖英寮惜分離斗酒滿四筵歌<lb/>
笑宛溪湄君攜東山妓我詠北門詩貴賤交不易恐傷<lb/>
中園葵昔贈紫騮駒今傾白玉巵同驩萬斛酒未足解<lb/>
相思此别又千里<hi>一作此外别千里</hi>秦吳渺天涯月明關山苦<lb/>
<pb n="KR4c0012_WYG_015-6a"/>
水劇隴頭悲借問㡬時還春風入黄池無令長相思折<lb/>
斷緑楊枝<lb/>
　　　涇川送族弟錞<hi>時盧校書草序常侍御為詩</hi>
涇川三百里若耶羞見之錦石照碧山兩邊白鷺鷥佳<lb/>
境千萬曲客行無歇時上有琴髙水下有陵陽祠仙人<lb/>
不見我明月空相知問我何事來盧敖結幽期蓬山振<lb/>
雄筆繡服揮清詞江湖發秀色草木含榮滋置酒送恵<lb/>
連吾家稱白眉愧無海嶠作敢闕河梁詩見爾復㡬朝<lb/>
<pb n="KR4c0012_WYG_015-6b"/>
俄然告將離中流漾綵鷁列岸叢金羈歎息蒼梧鳯分<lb/>
棲瓊樹枝清晨各飛去飄落天南垂望極落日盡秋深<lb/>
暝猨悲寄情與流水但有長相思<lb/>
　　　五松山送殷淑<lb/>
秀色發江左風流奈若何仲文了不還獨立揚清波載<lb/>
酒五松山頽然白雲歌中天度落月萬里遥相過撫酒<lb/>
惜此月流光畏蹉跎明日别離去連峯鬱嵳峩<lb/>
　　　送崔氏昆季之金陵<hi>一作秋夜崔八丈水亭送崔二</hi>
<pb n="KR4c0012_WYG_015-7a"/>
放<hi>一作吳</hi>歌倚東樓行子期曉發秋風渡江來吹落山上<lb/>
月主人出美酒滅燭延清光二崔向金陵安得不盡觴<lb/>
水客弄歸棹雲帆巻輕霜扁舟敬亭下五兩先飄揚峽<lb/>
石入水花碧流日更長思君無嵗月西笑阻河梁<lb/>
　　　登黄山陵歊臺送族弟溧陽尉濟充<hi>一作統</hi>汎舟<lb/>
　　　赴華隂<hi>當塗</hi>
鸞乃鳯之族翺翔紫雲霓文章輝<hi>一作耀</hi>五色雙在瓊樹<lb/>
棲一朝各飛去鳯與鸞俱啼炎赫五月中朱曦爍河堤<lb/>
<pb n="KR4c0012_WYG_015-7b"/>
爾從汎舟役使我心魂悽秦地無草木南雲喧鼓鼙君<lb/>
王減玉膳早起思鳴鷄漕引救關輔疲人免塗泥宰相<lb/>
作霖雨農夫得耕犂静者伏草間羣才滿金閨空手無<lb/>
壯士窮居使人低送君登黄山長嘯倚<hi>一作上</hi>天梯小舟<lb/>
若鳬鴈大舟若鯨鯢開帆散長風舒巻與雲齊日入牛<lb/>
渚晦蒼然夕煙迷相思在何所<hi>一作定何許</hi>杳在洛陽西<lb/>
　　　送儲邕之武昌<lb/>
黄鶴西樓月長江萬里情春風三十度空憶武昌城送<lb/>
<pb n="KR4c0012_WYG_015-8a"/>
爾難為别銜杯惜未傾湖連張樂地山逐汎舟行諾謂<lb/>
楚人重詩傳謝朓清滄浪吾有曲寄入棹歌聲<lb/>
　　詶荅上<lb/>
　　　詶談少府<hi>襄漢</hi>
一尉居倐忽梅生有仙骨三事或可羞匈奴哂千秋壯<lb/>
心屈黄綬浪跡寄滄洲昨觀荆峴作如從雲漢遊老夫<lb/>
當暮矣蹀足懼驊騮<lb/>
　　　詶宇文少府見贈桃竹書筒<lb/>
<pb n="KR4c0012_WYG_015-8b"/>
桃竹書筒綺繡文良工巧妙稱絶羣靈心圓映三江月<lb/>
彩質疊成五色雲中藏寶訣峨眉去千里提攜長憶君<lb/>
　　　五月東魯行荅汶上翁<hi>魯中</hi>
五月梅始黄<hi>一作禾黍緑</hi>蠶凋桑柘空魯人重織作機杼鳴<lb/>
簾櫳顧余不及仕學劔來山東舉鞭訪前塗獲笑汶上<lb/>
翁下愚<hi>一作宵人</hi>忽壯士未足論窮通我以一箭書能取聊<lb/>
城功終然不受賞羞與時人同西歸去直道落日昬隂<lb/>
虹此<hi>一作我</hi>去爾勿言甘心如轉蓬<lb/>
<pb n="KR4c0012_WYG_015-9a"/>
　　　早秋單父南樓詶竇公衡<lb/>
白露見日滅紅顔隨霜凋别君若俯仰春芳辭秋條泰<lb/>
山嵳峩夏雲在疑是白波漲東海散為飛雨川上來遥<lb/>
帷却巻清浮埃知君獨坐青軒下此時結念同懐者我<lb/>
閉南樓著道書幽簾清寂若仙居曾無好事來相訪頼<lb/>
爾髙文一起予<lb/>
　　　山中荅俗人<hi>一云荅問</hi>
問余何意<hi>一作事</hi>棲碧山笑而不荅<hi>一作語</hi>心自閒桃花流<lb/>
<pb n="KR4c0012_WYG_015-9b"/>
水窅<hi>一作宛</hi>然去别有天地非人間<lb/>
　　　荅友人贈烏紗帽<lb/>
領得烏紗帽全勝白接䍦山人不照鏡稚子道相宜<lb/>
　　　詶張司馬贈墨<hi>吳中</hi>
上黨碧松煙夷陵丹沙末蘭麝凝珍墨精光乃堪掇黄<lb/>
頭奴子雙鵶鬟錦囊養之懐袖間今日贈余蘭亭去興<lb/>
來灑筆㑹稽山<lb/>
　　　荅湖州迦葉司馬問白是何人<lb/>
<pb n="KR4c0012_WYG_015-10a"/>
青蓮居士謫仙人酒肆藏名三十春湖州司馬何須問<lb/>
金粟如來是後身<lb/>
　　　荅長安崔少府叔封遊終南翠㣲寺太宗皇帝<lb/>
　　　金沙泉見寄<hi>長安</hi>
河伯見海若傲然誇秋水小物暗逺圖寜知通方士<hi>一作</hi>
<hi>寜識通方理</hi>多君紫霄意獨往蒼山裏地古寒雲<hi>一作雪</hi>深巖<lb/>
髙長風起初登翠㣲嶺復憩金沙泉踐苔朝霜滑弄波<lb/>
夕月圓飲彼石下流<hi>一作潭</hi>結蘿宿谿烟鼎湖夢渌水龍<lb/>
<pb n="KR4c0012_WYG_015-10b"/>
駕空<hi>一作何</hi>茫然早行子午間<hi>一作開/又作峯</hi>却登山路逺<hi>一作却歎</hi>
<hi>山路逺又作頗識關路逺</hi>拂琴聽霜猿滅燭乃星飯人烟無明異鳥<lb/>
道絕往返攀崖倒青天<hi>一作到青山</hi>下視白日晩既過<hi>一作遇</hi>
石門隱還唱<hi>一作聞</hi>石潭歌涉雪搴紫芳<hi>一作采紫莖</hi>濯纓想<lb/>
<hi>一作掬</hi>清波此<hi>一作斯</hi>人不可見此地君自過為余謝風泉<lb/>
其如幽意何<lb/>
　　　贈李十二左司郎中崔宗之<hi>附</hi>
涼秋八九月白露空園庭耿耿意不暢捎捎<hi>一作悄悄</hi>風葉<lb/>
<pb n="KR4c0012_WYG_015-11a"/>
聲思見雄俊士共話今古情李侯忽來儀把袂苦不早<lb/>
清論既抵掌𤣥談又絶倒分明楚漢事厯厯王霸道擔<lb/>
囊無俗物訪古千里餘袖有七首劔懐中茂陵書雙眸<lb/>
光照人詞賦凌子虚酌酒絃素琴霜氣正凝㓗平生心<lb/>
事中今日為君説我家有别業寄在嵩之陽明月出髙<lb/>
岑清溪澄素光雲散忩戸靜風吹松桂香子若同斯遊<lb/>
千載不相忘<lb/>
　　　詶崔五郎中<lb/>
<pb n="KR4c0012_WYG_015-11b"/>
朔雲横髙天萬里起秋色壯士心飛揚落日空歎息長<lb/>
嘯出原野凛然寒風生幸遭聖明時功業猶未成奈何<lb/>
懐良圖鬱悒獨愁坐<hi>一作空獨坐</hi>杖䇿尋英豪立談乃知我<lb/>
崔公生人秀緬邈青雲姿制作參造化託諷含神祇海<lb/>
嶽尚可傾吐諾終不移是時霜飈寒逸興臨華池起舞<lb/>
拂長劔四座皆揚眉因得窮歡情贈我以新詩又結汗<lb/>
漫期九垓逺相待舉身憩蓬壺濯足弄滄海從此凌倒<lb/>
景一去無時還朝遊明光宫暮入閶闔關但得長把袂<lb/>
<pb n="KR4c0012_WYG_015-12a"/>
何必嵩丘山<lb/>
　　　以詩代書答元丹丘<lb/>
青鳥<hi>一作烏</hi>海上來今朝發何處口銜雲錦字<hi>一作書</hi>與我<lb/>
忽飛去鳥去凌紫煙書留綺忩前開緘方<hi>一作時</hi>一笑乃<lb/>
是故人傳故人深相勗憶我勞心曲離居在咸陽三見<lb/>
秦草緑置書雙袂間引領不蹔閒長望<hi>一作歎</hi>杳難見浮<lb/>
雲横逺山<lb/>
　　　金門答蘇秀才<lb/>
<pb n="KR4c0012_WYG_015-12b"/>
君還石門日朱火始改木春草如有情山中尚含緑折<lb/>
芳愧遥憶永路當自勗逺見故人心平生以此足巨海<lb/>
納百川麟閣多才賢獻書入金闕酌醴奉瓊筵屡忝白<lb/>
雲唱恭聞黄竹篇恩光煦拙薄雲漢希騰遷銘鼎儻云<lb/>
遂扁舟方𣺌然我留在金門君去臥丹壑未果三山期<lb/>
遥欣一丘樂𤣥珠寄罔象赤水非寥廓願狎東海鷗共<lb/>
營西山藥栖巖君寂蔑處世余龍蠖良辰不同賞永日<lb/>
應閒居鳥吟簷間樹花落忩下書縁谿見緑篠隔岫窺<lb/>
<pb n="KR4c0012_WYG_015-13a"/>
紅蕖採薇行笑歌眷我情何已月出石鏡間松鳴風琴<lb/>
裏得心自虚妙外物空頽靡身世如兩忘從君老煙水<lb/>
　　　詶坊州王司馬與閻正字對雪見贈<hi>陜右</hi>
遊子東南來自宛適京國飄然無心雲倐忽復西北訪<lb/>
戴昔未偶尋嵇此相得愁顔發新歡終宴敘前識閻公<lb/>
漢庭舊沉鬱冨才力價重銅龍樓聲髙重門側寜期此<lb/>
相遇華館陪遊息積雪明逺峯寒城沍春色主人蒼生<lb/>
望假我青雲翼風水如見資投竿佐皇極<lb/>
<pb n="KR4c0012_WYG_015-13b"/>
　　　詶中都小吏攜斗酒雙魚於逆旅見贈<hi>齊魯</hi>
魯酒若琥珀<hi>一作琥珀色</hi>汶魚紫錦鱗山東豪吏有俊氣手<lb/>
攜<hi>一作持</hi>此物贈逺人意氣相傾兩相顧斗酒雙魚表情<lb/>
素酒來我飲之鱠作别離處雙鰓呀呷鰭鬛張撥剌銀<lb/>
盤欲飛去呼兒拂机霜刃揮紅肌花落白雪霏為君下<lb/>
筯一餐飽<hi>一作罷</hi>醉著金鞍上<hi>一作走</hi>馬歸<lb/>
　　　詶張卿夜宿南陵見贈<lb/>
月出魯城東明如天上雪魯女驚莎鷄鳴機應秋節當<lb/>
<pb n="KR4c0012_WYG_015-14a"/>
君相思夜火落金風髙河漢挂戸牖欲濟無輕舠我昔<lb/>
辭林丘雲龍忽相見客星動太㣲朝去洛陽殿爾來得<lb/>
茂彦七葉仕漢餘身為下邳客家有圯橋書傅説未夢<lb/>
時終當起巖野萬古騎辰星光輝照天下與君各未遇<lb/>
長䇿委蒿萊寶刀隱玉匣鏽澁空莓苔遂令世上愚輕<lb/>
我土與灰一朝攀龍去䵷黽安在哉故山定有酒與爾<lb/>
傾金罍<lb/>
　　　詶岑勛見尋就元丹丘對酒相待以詩見招<lb/>
<pb n="KR4c0012_WYG_015-14b"/>
黄鶴東南來寄書冩心曲倚松開其緘憶我腸斷續不<lb/>
以千里遥命駕來相招中逢元丹丘登嶺宴碧霄對酒<lb/>
忽思我長嘯臨清飈蹇余未相知茫茫緑雲垂俄然素<lb/>
書及解此長渴饑䇿馬望山月途窮造堦墀喜茲一㑹<lb/>
面若覩瓊樹枝憶君我逺來我歡方速至開顔酌美酒<lb/>
樂極忽成醉我情既不淺君意方亦深相知兩相得一<lb/>
顧輕千金且向山客笑與君論素心<lb/>
　　　答從弟幼成過西園見贈<lb/>
<pb n="KR4c0012_WYG_015-15a"/>
一身自瀟灑萬物何囂喧拙薄謝明時棲閒歸故園二<lb/>
季過舊壑四鄰馳華軒衣劔照松宇賓徒光石門山童<lb/>
薦珍果野老開芳罇上陳樵漁事下敘農圃言昨來荷<lb/>
花滿今見蘭苕繁一笑復一歌不知夕景昬醉罷同所<lb/>
樂此情難具論<lb/>
　　　詶王補闕翼惠莊廟宋丞泚贈别<lb/>
學道三十春自言羲皇人軒蓋宛若夢雲松長相親偶<lb/>
將二公合復與三山鄰喜結海上契自為天外賓鸞翮<lb/>
<pb n="KR4c0012_WYG_015-15b"/>
我先鎩龍性君莫馴樸散不尚古時訛皆失真勿踏荒<lb/>
溪坡朅來浩然津薜帶何辭楚桃源堪避秦世迫且離<lb/>
别心在期隱淪詶贈非烱誡永言銘珮紳<lb/>
　<lb/>
　<lb/>
　<lb/>
　<lb/>
　李太白文集巻十五<lb/>
</p>
<p>
</p>
  </div>
<div>
<head>李太白文集巻十六</head> <lb/>
    <p>
<pb n="KR4c0012_WYG_016-1a"/>
欽定四庫全書<lb/>
　李太白文集巻十六<lb/>
　　　　　　　　　　　　　唐　李白　撰<lb/>
　歌詩三十首<lb/>
　　詶答下<lb/>
　　　答王十二寒夜獨酌有懐<hi>再入呉中</hi>
昨夜吳中雪子猷佳興發萬里浮雲巻碧山青天中道<lb/>
流孤月孤月滄浪<hi>一作波</hi>河漢清北斗錯落長庚明懐余<lb/>
<pb n="KR4c0012_WYG_016-1b"/>
對酒夜霜白玉牀金井氷崢嶸人生飄忽百年内且須<lb/>
酣暢萬古情君不能狸膏金距學鬭雞坐令鼻息吹虹<lb/>
霓君不能學哥舒横行青海夜帶刀西屠石堡取紫袍<lb/>
吟詩作賦北忩裏萬言不直一杯水世人聞此<hi>一作之</hi>皆<lb/>
掉頭有如東風射馬耳魚目亦笑我請<hi>一作謂</hi>與明月同<lb/>
驊騮拳跼不能食蹇驢得志鳴春風折楊黄花合流俗<lb/>
晉君聽琴枉清角巴<hi>一作㡬</hi>人誰肯和陽春楚地猶來賤<lb/>
竒璞黄金散盡交不成白首為儒身被輕一談一笑失<lb/>
<pb n="KR4c0012_WYG_016-2a"/>
顔色蒼蠅貝錦喧謗聲曾參豈是殺人者讒言三及慈<lb/>
母驚與君論心握君手榮辱於余亦何有孔聖猶聞傷<lb/>
鳯麟董龍更是何雞狗一生傲岸苦不諧恩疎媒勞志<lb/>
多乖嚴陵髙揖漢天子何必長劔拄頤事玉階達亦不<lb/>
足貴窮亦不足悲韓信羞將絳灌比禰衡恥逐屠沽兒<lb/>
君不見李北海英風豪氣今何在君不見裴尚書土墳<lb/>
三尺蒿棘<hi>一作下</hi>居少年早欲五湖去見此彌將鍾鼎疎<lb/>
　　　詶裴侍御對雨感時見贈<hi>金陵</hi>
<pb n="KR4c0012_WYG_016-2b"/>
雨色秋來寒風嚴清江爽孤髙繡衣人瀟灑青霞賞平<lb/>
生多感激忠義非外奬禍連積怨生事及徂川往楚邦<lb/>
有壯士鄢郢翻掃蕩申包哭秦庭泣血將安仰鞭屍辱<lb/>
已及堂上羅宿莽頗似今之人蟊賊䧟忠讜渺然一水<lb/>
隔何由税歸鞅日夕聽猿愁懐賢盈夢想<lb/>
　　　詶崔侍御<lb/>
嚴陵不從萬乗遊歸臥空山釣碧流自是客星辭帝坐<lb/>
元非太白醉揚州<lb/>
<pb n="KR4c0012_WYG_016-3a"/>
　　　贈李十二攝監察御史崔成甫<hi>附</hi>
我是瀟湘放逐臣君辭明主漢江濱天外常求太白老<lb/>
金陵捉得酒仙人<lb/>
　　　翫月金陵城西孫楚酒樓達曙歌吹日晩乗醉<lb/>
　　　著紫綺裘烏紗巾與酒客數人棹歌秦淮往石<lb/>
　　　頭訪崔四侍御<lb/>
昨翫西城月青天垂玉鈎朝沽金陵酒歌吹孫楚樓忽<lb/>
憶繡衣人乗舩往石頭草裹烏紗巾倒披紫綺裘兩岸<lb/>
<pb n="KR4c0012_WYG_016-3b"/>
拍手笑疑是王子猷酒客十數公崩騰醉中流謔浪掉<lb/>
海客喧呼傲陽侯半道逢吳姬巻簾出揶揄我憶君到<lb/>
此不知狂與羞月下一見君三杯便迴橈捨舟共連袂<lb/>
行上南渡橋興發歌渌水秦客為之揺<hi>一作謳</hi>雞鳴復相<lb/>
招清宴逸雲霄贈我數百字字字凌風飈繫之衣裘上<lb/>
相憶每長謡<lb/>
　　　江上荅崔宣城<lb/>
太華三芙蓉明星玉女峯尋仙下西岳陶令忽相逢問<lb/>
<pb n="KR4c0012_WYG_016-4a"/>
我將何事湍波歴㡬重貂裘非季子鶴氅似王恭謬忝<lb/>
燕臺召而陪郭隗蹤水流知入海雲去或從龍樹繞蘆<lb/>
洲月山鳴鵲鎮鍾還期如可訪台嶺䕃長松<lb/>
　　　荅族姪僧中孚贈玉泉仙人掌茶<hi>并序</hi>
　余聞荆州玉泉寺近清溪諸山山洞往往有乳窟窟<lb/>
　中多玉泉交流中有<hi>一作見</hi>白蝙蝠大如鵶按仙經蝙<lb/>
　蝠一名仙䑕千嵗之後體白如雪<hi>一作銀</hi>棲則倒懸蓋<lb/>
　飲乳水而長生也其水邊處處有茗草羅生枝葉如<lb/>
<pb n="KR4c0012_WYG_016-4b"/>
　碧玉唯玉泉真公常采而飲之年八十餘嵗顔色如<lb/>
　桃花而此茗清香滑熟異於他者所以能還童振枯<lb/>
　壯<hi>一作扶</hi>人夀也余遊金陵見宗僧中孚示余茶數十<lb/>
　片拳然重疊其狀如手號為仙人掌茶蓋新出乎玉<lb/>
　泉之山曠古未覿因持之見遺兼贈詩要余荅之遂<lb/>
　有此作後之髙僧大隱知仙人掌茶發乎中孚禪子<lb/>
　及青蓮居士李白也<lb/>
常聞玉泉山山洞多乳窟仙䑕如白鵶倒懸深<hi>一作清</hi>谿<lb/>
<pb n="KR4c0012_WYG_016-5a"/>
月茗生此中石玉泉流不歇根柯灑芳津採服潤肌<lb/>
骨楚老巻緑葉枝枝相接連曝成仙人掌似拍洪崖<lb/>
肩舉世未見之其名定誰傳宗英乃禪伯投贈有佳<lb/>
篇清鏡燭無鹽顧慙西子妍朝坐有餘興長吟播諸<lb/>
天<lb/>
　　　詶裴侍御留岫師彈琴見寄<lb/>
君同鮑明逺邀彼休上人鼓琴亂白雪秋變江上春瑶<lb/>
草緑未衰攀翻寄情親相思兩不見流淚空盈巾<lb/>
<pb n="KR4c0012_WYG_016-5b"/>
　　　張相公出鎮荆州尋除太子詹事余時流夜郎<lb/>
　　　行至江夏與張公相去千里公因太府丞王昔<lb/>
　　　使車寄羅衣二事及五月五日贈余詩余荅以<lb/>
　　　此詩<hi>流夜郎至江夏</hi>
張衡殊不樂應有四愁詩慙君錦繡段贈我慰相思鴻<lb/>
鵠復矯翼鳯皇憶故池榮樂一如此商山老紫芝<lb/>
　　　醉後荅丁十八以詩譏予搥碎黄鶴樓<lb/>
黄鶴髙樓巳搥碎黄鶴仙人無所依黄鶴上天訴玉帝<lb/>
<pb n="KR4c0012_WYG_016-6a"/>
却放黄鶴江南歸神明太守再雕飾新圖粉壁還芳菲<lb/>
一州笑我為狂客少年往往來相譏君平簾下誰家子<lb/>
云是遼東丁令威作詩掉我驚逸興白雲遶筆忩前飛<lb/>
待取明朝酒醒罷與君爛漫尋春暉<lb/>
　　　荅裴侍御先行至石頭驛以書見招期月滿汎<lb/>
　　　洞庭<lb/>
君至石頭驛寄書黄鶴樓開緘識逺意速此南行舟風<lb/>
水無定準湍波或<hi>一作成</hi>滯留憶昨新<hi>一作初</hi>月生西簷若<lb/>
<pb n="KR4c0012_WYG_016-6b"/>
瓊鈎今來何所似破鏡懸清秋恨不三五明平湖汎澄<lb/>
流此歡竟莫遂狂殺王子猷巴陵定近逺持贈解人憂<lb/>
　　　荅髙山人兼呈權顧二侯<lb/>
虹霓掩天光哲后起康濟應運生䕫龍開元掃氛翳太<lb/>
㣲廓金鏡端拱清遐裔輕塵集嵩岳虛㸃盛明意謬揮<lb/>
紫泥詔獻納青雲際讒惑英主心恩疎佞臣計徬徨庭<lb/>
闕下歎息光隂逝未作仲宣詩先流賈生涕挂帆秋江<lb/>
上不為雲羅制山海向東傾百川無盡勢我於鴟夷子<lb/>
<pb n="KR4c0012_WYG_016-7a"/>
相去千餘嵗運濶英達稀同風遥執袂登艫望逺水忽<lb/>
見滄浪枻髙士何處來虛舟渺安繫衣貌本淳古文章<lb/>
多佳麗延引故鄉人風義未淪替顧侯達語黙權子識<lb/>
通蔽曾是無心雲俱為此留滯雙萍易飄轉獨鶴思凌<lb/>
厲明晨去瀟湘共謁蒼梧帝<lb/>
　　　荅杜秀才五松山見贈<hi>五松山南陵銅坑西五六里  宣城</hi>
昔獻長楊賦天開雲雨歡當時待詔承明裏皆道揚雄<lb/>
才可觀勑賜飛龍二天馬黄金絡頭白玉鞍浮雲蔽日<lb/>
<pb n="KR4c0012_WYG_016-7b"/>
去不返總為秋風摧紫蘭角巾東出商山道採秀行歌<lb/>
詠芝草路逢園綺笑向人而君解來一何好聞道金陵<lb/>
龍虎盤還同謝朓望長安千峯夾水向秋浦五松名山<lb/>
當夏寒銅井炎鑪歊九天赫如鑄鼎荆山前陶公矍爍<lb/>
呵赤電回禄睢盱揚紫煙此中豈是久留處便欲燒丹<lb/>
從列仙愛聽松風且髙臥颼飀吹盡炎氛過登崖獨立<lb/>
望九州陽春欲奏誰相和聞君往年遊錦城章仇尚書<lb/>
倒屣迎飛牋絡驛奏明主天書降問迴恩榮骯髒不能<lb/>
<pb n="KR4c0012_WYG_016-8a"/>
就珪組至今空揚髙道名夫子工文絶世竒五松新作<lb/>
天下推吾非謝尚邀彦伯異代風流各一時一時相逢<lb/>
樂在今袖拂白雲開素琴彈為三峽流泉音從茲一别<lb/>
武陵去去後桃花春水深<lb/>
　　　至陵陽山登天柱石詶韓侍御見招隱黄山<lb/>
韓衆騎白鹿西往華山中玉女千餘人相隨在雲空見<lb/>
我傳祕訣精誠與天通何意到陵陽遊目送飛鴻天子<lb/>
昔避狄與君亦乗驄擁兵五陵下長䇿遏胡戎時泰解<lb/>
<pb n="KR4c0012_WYG_016-8b"/>
繡衣脱身若飛蓬鸞鳯翻羽翼啄粟坐樊籠海鶴一笑<lb/>
之思歸向遼東黄山過石柱巘㠋上攅叢因巢翠玉樹<lb/>
忽見浮丘公又引王子喬吹笙舞松風朗詠紫霞篇請<lb/>
開蘂珠宫歩綱繞碧落倚樹招青童何日可攜手遺形<lb/>
入無窮<lb/>
　　　詶崔十五見招<lb/>
爾有鳥跡書相招琴溪飲手跡尺素中如天落雲錦讀<lb/>
罷向空笑疑君在我前長吟字不滅懐袖且三年<lb/>
<pb n="KR4c0012_WYG_016-9a"/>
　　遊宴上<lb/>
　　　遊南陽白水登石激作<hi>襄陽</hi>
朝涉白水源暫與人俗疎島嶼佳境色江天涵清虚目<lb/>
送去海雲心閒遊川魚長歌盡落日乗月歸田廬<lb/>
　　　遊南陽清泠泉<lb/>
惜彼落日暮愛此寒泉清西耀逐水流蕩漾遊子情空<lb/>
歌望雲月曲盡長松聲<lb/>
　　　尋魯城北范居士失道落蒼耳中見范置酒摘<lb/>
<pb n="KR4c0012_WYG_016-9b"/>
　　　蒼耳作<hi>魯中</hi>
鴈度秋色逺日靜無雲時客心不自得浩漫將何之忽<lb/>
憶范野人閒園養幽姿茫然起逸興但恐行來遲城壕<lb/>
失往路馬首迷荒陂不惜翠雲裘遂為蒼耳欺入門且<lb/>
一笑把臂君為誰酒客愛秋蔬山盤薦霜梨他筵不下<lb/>
筯此席忘朝饑酸棗垂北郭寒𤓰蔓東籬還傾四五酌<lb/>
自詠猛虎詞近作十日歡逺為千載期風流自簸蕩謔<lb/>
浪偏相冝酣來上馬去却笑髙陽池<lb/>
<pb n="KR4c0012_WYG_016-10a"/>
　　　魯東門汎舟二首<lb/>
日落沙明天倒開波揺石動水縈迴輕舟汎月尋溪轉<lb/>
疑是山隂雪後來<lb/>
水作青龍盤石堤桃花夾岸魯門西若教月下乗舟去<lb/>
何啻風流到剡溪<lb/>
　　　秋獵孟諸夜歸置酒單父東樓觀妓<lb/>
傾暉速短炬走海無停川冀飡圓丘草欲以還頽年此<lb/>
事不可得㣲生若浮烟俊發跨名駒雕弓控鳴弦鷹豪<lb/>
<pb n="KR4c0012_WYG_016-10b"/>
魯草白狐兎多肥鮮邀遮相馳逐遂出城東田一掃四<lb/>
野空喧呼鞍馬前歸來獻所獲炮炙冝霜天出舞兩美<lb/>
人飄颻若雲仙留歡不知疲清曉方來旋<lb/>
　　　遊太山六首<hi>一作天寶元年四月從故御道上太山</hi>
四月上太山石平御道開六龍過萬壑澗谷隨縈迴馬<lb/>
跡遶碧峯于今滿青苔飛流灑絶巘水急<hi>一作色</hi>松聲<lb/>
哀北眺㠋嶂竒傾崖向東摧洞門閉石扇地底興雲雷<lb/>
登髙望蓬瀛想像金銀臺天門一長嘯萬里清風來玉<lb/>
<pb n="KR4c0012_WYG_016-11a"/>
女四五人飄颻下九垓含笑引素手遺我流霞盃稽首<lb/>
再拜之自媿非仙才曠然小宇宙棄世何悠哉<lb/>
清曉騎白鹿直上天門山山際逢羽人方瞳好容顔捫<lb/>
蘿欲就語却掩青雲關遺我鳥跡書飄然落巖間其字<lb/>
乃上古讀之了不閒感此三歎息從師方未還<lb/>
平明登日觀舉手開雲關精神四飛揚如出天地間黄<lb/>
河從西來窈窕入逺山慿崖覽八極目盡長空閒偶然<lb/>
值青童緑髪雙雲鬟笑我晩學仙蹉跎凋朱顔躊躇忽<lb/>
<pb n="KR4c0012_WYG_016-11b"/>
不見浩蕩難追攀<lb/>
清齋三千日裂素冩道經吟誦有所得衆神衛我形雲<lb/>
行信長風颯若羽翼生攀崖上日觀伏檻窺東溟海色<lb/>
動逺山天雞已先鳴銀臺出倒景白浪翻長鯨安得不<lb/>
死藥髙飛向蓬瀛<lb/>
日觀東北傾兩崖夾雙石海水落眼前天光遥空碧千<lb/>
峯爭攅聚萬壑絶凌歴緬彼鶴上仙去無雲中跡長松<lb/>
入霄漢逺望不盈尺山花異人間五月雪中白終當遇<lb/>
<pb n="KR4c0012_WYG_016-12a"/>
安期於此鍊玉液<lb/>
朝飲王母池暝投天門闕獨抱緑綺琴夜行青山月山<lb/>
明月露白夜靜松風歇仙人遊碧峯處處笙歌發寂聽<lb/>
娛清輝玉真連翠㣲想像鸞鳯舞飄颻龍虎衣捫天摘<lb/>
匏𤓰怳惚不憶歸舉手弄清淺誤攀織女機明晨坐相<lb/>
失但見五雲飛<lb/>
　　　秋夜與劉碭山汎宴喜亭池<lb/>
明宰試舟楫張燈宴華池文招梁苑客歌動郢中兒月<lb/>
<pb n="KR4c0012_WYG_016-12b"/>
色望不盡空天交相冝令人欲汎海只待長風吹<lb/>
　　　攜妓登梁王棲霞山孟氏桃園中<lb/>
碧草已滿地與栁梅爭春謝公自有東山妓金屏笑坐<lb/>
如花人今日非昨日明日還復來白髪對緑酒强歌心<lb/>
已摧君不見梁王池上月昔照梁王樽酒中梁王已去<lb/>
明月在黄鸝愁醉啼春風分明感激眼前事莫惜醉臥<lb/>
桃園東<lb/>
　　　觀魚潭<lb/>
<pb n="KR4c0012_WYG_016-13a"/>
觀魚碧潭上木落潭水清日暮紫鱗躍圎波處處生涼<lb/>
烟浮竹盡秋月照沙明何必滄浪去茲焉可濯纓<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4c0012_WYG_016-13b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　李太白文集巻十六<lb/>
</p>
<p>
</p>
  </div>
<div>
<head>李太白文集巻十七</head> <lb/>
    <p>
<pb n="KR4c0012_WYG_017-1a"/>
欽定四庫全書<lb/>
　李太白文集巻十七<lb/>
　　　　　　　　　　　　　唐　李白　撰<lb/>
　歌詩四十六首<lb/>
　　遊宴下<lb/>
　　　與從姪杭州刺史良遊天竺寺<hi>呉中</hi>
挂席凌蓬丘觀濤憩樟樓三山動逸興五馬同遨遊天<lb/>
竺森在眼松門颯驚秋覽雲測變化弄水窮清幽疊嶂<lb/>
<pb n="KR4c0012_WYG_017-1b"/>
隔遥海當軒寫歸流詩成傲雲月佳趣滿呉洲<lb/>
　　　同友人舟行遊台越作<lb/>
楚臣傷江楓謝客拾海月懐沙去瀟湘挂席汎溟渤蹇<lb/>
予訪前跡獨往造窮髪古人不可攀去若浮雲沒願言<lb/>
弄倒景從此鍊真骨華頂窺絶㝠蓬壺望超忽不知青<lb/>
春度但怪緑芳歇空持釣鰲心從此謝魏闕<lb/>
　　　下終南山過斛斯山人宿置酒<hi>長安</hi>
暮從碧山下山月隨人歸却顧所來徑蒼蒼横翠微相<lb/>
<pb n="KR4c0012_WYG_017-2a"/>
攜及田家童稚<hi>一作稚子</hi>開荆扉緑竹入幽楥青蘿拂行衣<lb/>
歡言得所憩美酒聊共揮長歌吟松風曲盡河星稀我<lb/>
醉君復樂陶然共忘機<lb/>
　　　朝下過盧郎中叙舊遊<lb/>
君登金華省我入銀臺門幸遇聖明主俱承雲雨恩復<lb/>
此休浣時閑為疇昔言却話山海事宛然林壑存明湖<lb/>
思曉月疊嶂憶清猿何由返初服田野醉芳樽<lb/>
　　　侍從遊宿温泉宫作<lb/>
<pb n="KR4c0012_WYG_017-2b"/>
羽林十二將羅列應星文霜仗懸秋月蜺旌巻夜雲嚴<lb/>
更千户肅清樂丸天聞日出瞻佳氣叢叢繞聖君<lb/>
　　　邯鄲南亭觀妓<hi>燕趙</hi>
歌鼓<hi>一作妓</hi>燕趙兒魏姝弄鳴絲粉色艶月彩舞袖<hi>一作衫</hi>
拂花枝把酒領<hi>一作顧</hi>美人請歌邯鄲詞清箏何繚繞度<lb/>
曲緑雲垂平原君安在科斗生古池座客三千人于今<lb/>
知有誰我輩不作樂但為後代悲<lb/>
　　　春遊羅敷潭<lb/>
<pb n="KR4c0012_WYG_017-3a"/>
行歌入谷口路盡無人躋攀崖度絶壑弄水尋迴磎雲<lb/>
從石上起客到花間迷淹留未盡興日落羣峰西<lb/>
　　　春陪商州裴使君遊石娥溪<hi>時欲東歸遂有此贈</hi>
裴公有仙標拔俗數千丈澹蕩滄洲雲飄颻紫霞想剖<lb/>
竹商洛間政成心已閑蕭條出世表㝠寂閉𤣥關我來<lb/>
屬芳節解榻時相恱褰帷對雲峰揚袂指松雪蹔出東<lb/>
城邊遂遊西巖前横天聳翠壁噴壑鳴紅泉尋幽殊未<lb/>
歇愛此春光發溪傍饒名花石上有好月命駕歸去來<lb/>
<pb n="KR4c0012_WYG_017-3b"/>
露華生緑苔淹留昔將晩復聽清猿哀清猿斷人腸遊<lb/>
子思故鄉明發首東路此歡焉可忘<lb/>
　　　陪從祖濟南太守汎鵲山湖三首<hi>齊州</hi>
初謂鵲山近寧知湖水遥此行殊訪戴自可緩歸橈<lb/>
湖濶數十里湖光揺碧山湖西正有月獨送李膺還<lb/>
水入北湖去舟從南浦迴遥看鵲山轉却似送人來<lb/>
　　　春日陪楊江寧及諸官宴北湖感古作<hi>金陵</hi>
昔聞顔光禄攀龍宴京<hi>一作重又作明</hi>湖樓船入天鏡帳殿開<lb/>
<pb n="KR4c0012_WYG_017-4a"/>
雲衢君王歌大風如樂豐沛都延年獻嘉作邈與詩人<lb/>
俱我來不及此獨立鍾山孤楊宰穆清飈<hi>一作風</hi>芳聲騰<lb/>
海隅英寮滿四座粲若瓊林敷鷁首弄倒景蛾眉掇明<lb/>
珠新絃採<hi>一作來</hi>梨園古舞嬌呉歈曲度繞雲<hi>一作清</hi>漢聽<lb/>
者皆歡娯雞棲何嘈嘈㳂<hi>一作江</hi>月沸笙竽古之帝宫苑<lb/>
今乃人樵蘇感此勸一觴願君覆瓢壺榮盛<hi>一作盛時</hi>當作<lb/>
樂無令後賢吁<lb/>
　　　宴鄭㕘卿山池<lb/>
<pb n="KR4c0012_WYG_017-4b"/>
爾恐碧草晚我畏朱顔移愁看楊花飛置酒正相宜歌<lb/>
聲送落日舞影迴清池今夕不盡盃留歡更邀誰<lb/>
　　　遊謝氏山亭<lb/>
淪老卧江海再歡天地清病閑乆寂寞嵗物徒芬榮借<lb/>
君西池遊聊以散我情掃雪松下去捫蘿石道行謝公<lb/>
池塘上春草<hi>一作風</hi>颯已生花枝拂人來山鳥向我鳴田<lb/>
家有美酒落日與之傾醉罷弄歸月遥欣稚子迎<lb/>
　　　把酒問月<hi>故人賈淳令余問之</hi>
<pb n="KR4c0012_WYG_017-5a"/>
青天有月來幾時我今停盃一問之人攀明月不可得<lb/>
月行却與人相隨皎如飛鏡臨丹闕緑烟滅盡清輝發<lb/>
但見宵從海上來寧知曉向雲間沒白兔𢷬藥秋復春<lb/>
姮娥孤棲與誰鄰今人不見古時月今月曽經照古人<lb/>
古人今人若流水共看明月皆如此唯願當歌對酒時<lb/>
月光長照金罇裏<lb/>
　　　同族姪<hi>一作弟</hi>評事黯遊昌禪師山池二首<lb/>
逺公愛康樂為我開禪關蕭然松石下何異清涼山花<lb/>
<pb n="KR4c0012_WYG_017-5b"/>
將色不染水與心俱閑一坐度小劫觀空天地間<lb/>
客來花雨際秋水落金池片石寒青錦疎楊挂緑絲髙<lb/>
僧拂玉柄童子獻霜梨惜去愛佳景烟蘿欲暝時<lb/>
　　　金陵鳳凰臺置酒<lb/>
置酒延落景金陵鳳凰臺長波寫萬古心與雲俱開借<lb/>
問往昔時鳳凰為誰來鳳凰去已乆正當今日迴明君<lb/>
越羲軒天老坐三台豪士無所用彈絃醉金罍東風吹<lb/>
山花安可不盡杯六帝沒幽草深宫㝠緑苔置酒勿復<lb/>
<pb n="KR4c0012_WYG_017-6a"/>
道歌鍾但相催<lb/>
　　　秋浦清溪雪夜對酒客有唱鷓鴣者<hi>秋浦</hi>
披君<hi>一作我</hi>貂襜褕對君白玉壺雪花酒上滅頓覺夜寒<lb/>
無客有桂陽至能吟山鷓鴣清風動牕竹越鳥起相呼<lb/>
持此足為樂何煩笙與竽<lb/>
　　　與周剛青溪玉鏡潭宴别<hi>潭在秋浦桃樹陂下予新名此潭</hi>
康樂上官去永嘉遊石門江亭有孤嶼千載跡猶存我<lb/>
來憩秋浦三入桃陂源千峰照<hi>一作㸃</hi>積雪萬壑盡啼猿<lb/>
<pb n="KR4c0012_WYG_017-6b"/>
興與謝公合文因周子論掃崖去落葉席月開清罇溪<lb/>
當大樓南溪水正南奔迴作玉鏡潭澄明洗心魂此中<lb/>
得佳境可以絶囂喧清夜方歸來酣<hi>一作蓮</hi>歌出平原别<lb/>
後經此地為予謝蘭蓀<lb/>
　　　遊秋浦白笴陂二首<lb/>
何處夜行好月明白笴陂山光揺積雪猿影挂寒枝但<lb/>
恐佳景晚小令歸棹移人來有清興及此有相思<lb/>
白笴夜長嘯爽然溪谷寒魚龍動陂水處處生波瀾天<lb/>
<pb n="KR4c0012_WYG_017-7a"/>
借一明月飛來碧雲端故鄉不可見腸斷正西看<lb/>
　　　宴陶家亭子<hi>尋陽</hi>
曲巷幽人宅髙門大士家池開照膽鏡林吐破顔花緑<lb/>
水藏春日青軒祕晚霞若聞絃管妙金谷不能誇<lb/>
　　　在水軍宴韋司馬樓船觀妓<hi>永王軍中</hi>
揺曳帆在空清流<hi>一作川</hi>順歸風詩因鼓吹發酒為劒歌<lb/>
雄對舞青樓妓雙鬟白玉童行雲且莫去留醉楚王宫<lb/>
　　　流夜郎至江夏陪長史叔及薛明府宴興徳寺<lb/>
<pb n="KR4c0012_WYG_017-7b"/>
　　　南閣<hi>江夏</hi>
紺殿横江上青山落鏡中岸迴沙不盡日映水成空天<lb/>
樂流<hi>一作聞</hi>香閣蓮舟颺晚風恭陪竹林宴留醉與陶公<lb/>
　　　汎沔州城南郎官湖<hi>并序</hi>
　乾元嵗秋八月白遷於夜郎遇故人尚書郎張謂出<lb/>
　使夏口沔州牧杜公漢陽宰王公觴于江城之南湖<lb/>
　樂天下之再平也方夜水月如練清光可掇張公殊<lb/>
　有勝槩四望超然乃顧白曰此湖古來賢豪遊者非<lb/>
<pb n="KR4c0012_WYG_017-8a"/>
　一而枉踐佳景寂寥無聞夫子可為我標之嘉名以<lb/>
　傳不朽白因舉酒酹水號之曰郎官湖亦猶鄭圃之<lb/>
　有僕射陂也席上文士輔翼岑静以為知言乃命賦<lb/>
　詩紀事刻石湖側將與大别山共相磨滅焉<lb/>
張公多逸興共汎沔城隅當時秋月好不減武昌都四<lb/>
坐醉清光為歡古來無郎官愛此水因號郎官湖風流<lb/>
若未減名與此山俱<lb/>
　　　陪侍郎叔遊洞庭醉後三首<lb/>
<pb n="KR4c0012_WYG_017-8b"/>
今日竹林宴我家賢侍郎三盃容小阮醉後發清狂<lb/>
船上齊橈樂湖心汎月歸白鷗閑不去争拂酒筵飛<lb/>
剗却君山好平鋪湘水流巴陵無限酒醉殺洞庭秋<lb/>
　　　夜汎洞庭尋裴侍御清酌<lb/>
日晚湘水渌孤舟無端倪明湖漲秋月獨汎巴陵西遇<lb/>
憩裴逸人巖居陵丹梯抱琴出深竹為我彈鵾雞曲盡<lb/>
酒亦傾北牕醉如泥人生且行樂何必組與珪<lb/>
　　　陪族叔刑部侍郎曄及中書賈舍人至遊洞庭<lb/>
<pb n="KR4c0012_WYG_017-9a"/>
　　　五首<lb/>
洞庭西望楚江分水盡南天不見雲日落長沙秋色逺<lb/>
不知何處弔湘君<lb/>
南湖秋水夜無烟耐可乗流直上天且就洞庭賖月色<lb/>
將船買酒白雲邊<lb/>
洛陽才子謫湘川元禮同舟月下仙記得長安還欲笑<lb/>
不知何處是西天<lb/>
洞庭湖西秋月輝瀟湘江北早鴻飛醉客滿船歌白紵<lb/>
<pb n="KR4c0012_WYG_017-9b"/>
不知霜露入秋衣<lb/>
帝子瀟湘去不還空餘秋草洞庭間淡掃明湖開玉鏡<lb/>
丹青畫出是君山<lb/>
　　　楚江黄龍磯南宴楊執㦸治樓<hi>荆楚</hi>
五月分五洲碧山對青樓故人楊執㦸春賞楚江流一<lb/>
見醉漂月三杯歌棹謳桂枝攀不盡他日更相求<lb/>
　　　銅官山醉後絶句<hi>宣城</hi>
我愛銅官樂千年未擬還要須迴舞袖拂盡五松山<lb/>
<pb n="KR4c0012_WYG_017-10a"/>
　　　與南陵常賛府遊五松山<hi>山在南陵銅井西五里有古精舍</hi>
安石汎溟渤獨嘯長風還逸韻動海上髙情出人間靈<lb/>
異可並跡澹然與世閑我來五松下置酒窮躋攀徵古<lb/>
絶遺老因名五松山五松何清幽勝境美沃洲蕭颯鳴<lb/>
洞壑終年風雨秋響入百泉去聽如三峽流剪竹掃天<lb/>
花且從傲吏遊龍堂若可憩吾欲歸精脩<lb/>
　　　宣城清溪<hi>一作入青溪山</hi>
青溪勝桐廬水木有佳色山貌日髙古石容天傾側綵<lb/>
<pb n="KR4c0012_WYG_017-10b"/>
鳥昔未名白猿初相識不見同懐人對之空歎息<lb/>
　　　與謝良輔遊涇川陵巖寺<lb/>
乗君素舸汎涇西宛似雲門對若溪且從康樂尋山水<lb/>
何必東遊入㑹稽<lb/>
　　　遊水西簡鄭明府<lb/>
天宫水西寺雲錦照東郭清湍鳴迴溪緑竹遶飛閣涼<lb/>
風日瀟灑幽客時憩泊五月思貂裘謂言秋霜落石蘿<lb/>
引古蔓岸笋開新籜吟翫空復情相思爾佳作鄭公詩<lb/>
<pb n="KR4c0012_WYG_017-11a"/>
人秀逸韻宏寥廓何當一來遊愜我雪山諾<lb/>
　　　九日登山<lb/>
淵明歸去來不與世相逐為無杯中物遂偶本州牧因<lb/>
招白衣人笑酌黄花菊我來不得意虚過重陽時題輿<lb/>
何俊發遂結城南期築土接響山俯臨宛水湄胡人呌<lb/>
玉笛越女彈霜絲自作英王胄斯樂不可窺赤鯉湧琴<lb/>
髙白龜道馮夷靈仙如彷彿奠酹遥相知古來登髙人<lb/>
今復幾人在滄洲違宿諾明日猶可待連山似驚波合<lb/>
<pb n="KR4c0012_WYG_017-11b"/>
沓出溟海揚袂揮四座酩酊安所知齊歌送清觴起舞<lb/>
亂參差賓隨葉落散帽逐秋風吹别後登此臺願言長<lb/>
相思<lb/>
　　　九日<lb/>
今日雲景好水緑秋山明攜壺酌流霞搴菊汎寒榮地<lb/>
逺松石古風揚絃管清窺觴照歡顔獨笑還自傾落帽<lb/>
醉山月空歌懐友生<lb/>
　　　九日龍山飲<hi>當塗</hi>
<pb n="KR4c0012_WYG_017-12a"/>
九日龍山飲黄花笑逐臣醉看風落帽舞愛月留人<lb/>
　　　九月十日即事<lb/>
昨日登髙罷今朝更舉觴菊花何太苦遭此兩重陽<lb/>
　　　陪族叔當塗宰遊化城寺升公清風亭<lb/>
化城若化出金牓天宫開疑是海上雲飛空結樓臺升<lb/>
公湖上<hi>一作中</hi>秀粲然有辯才濟人不利已立俗無嫌猜<lb/>
了見水中月青蓮出塵埃閑居清風亭左右清風來當<lb/>
暑隂廣殿太陽為徘徊茗酌待幽客珍盤薦彫梅飛文<lb/>
<pb n="KR4c0012_WYG_017-12b"/>
何灑落萬象為之摧季父擁鳴琴徳聲布雲雷雖遊道<lb/>
林室亦<hi>一作不</hi>舉陶潛盃清樂動諸天長松自吟哀留歡<lb/>
若可盡劫石乃成灰<lb/>
　<lb/>
　<lb/>
　<lb/>
　<lb/>
　李太白文集巻十七<lb/>
</p>
<p>
</p>
  </div>
<div>
<head>李太白文集巻十八</head> <lb/>
    <p>
<pb n="KR4c0012_WYG_018-1a"/>
欽定四庫全書<lb/>
　李太白文集巻十八<lb/>
　　　　　　　　　　　　　唐　李白　撰<lb/>
　歌詩三十六首<lb/>
　　登覽<lb/>
　　　登錦城散花樓<hi>蜀中</hi>
日照錦城頭朝光散花樓金牕夾繡户珠箔懸瓊鈎飛<lb/>
梯緑雲中極目散我憂<hi>一作愁</hi>暮雨向三峽春江繞雙流<lb/>
<pb n="KR4c0012_WYG_018-1b"/>
今來一登望如上九天遊<lb/>
　　　登峨眉山<lb/>
蜀國多仙山峨眉邈難匹周流試登覽絶怪安可悉青<lb/>
㝠倚天開彩錯疑畫出冷然紫霞賞果得錦嚢術雲間<lb/>
吟瓊簫石上弄寳瑟平生有微尚歡笑自此畢烟容如<lb/>
在顔塵累忽相失儻逢騎羊子攜手凌白日<lb/>
　　　大庭庫<hi>魯中</hi>
朝登大庭庫雲物何蒼然莫辨陳鄭火空霾鄒魯烟我<lb/>
<pb n="KR4c0012_WYG_018-2a"/>
來尋梓慎觀化入寥天古木翔氣多松風如五絃帝圖<lb/>
終㝠沒歎息滿山川<lb/>
　　　登單父陶少府半月臺<lb/>
陶公有逸興不與常人俱築臺像半月逈向<hi>一作出</hi>髙城<lb/>
隅置酒望白雲商<hi>一作髙</hi>飈起寒梧秋山入逺海桑柘羅<lb/>
平蕪水色渌且明<hi>一作清</hi>令人思鏡湖終當過江去愛此<lb/>
暫踟蹰<lb/>
　　　天台曉望<hi>呉中</hi>
<pb n="KR4c0012_WYG_018-2b"/>
天台鄰四明華頂髙百越門標赤城霞樓棲滄島月憑<lb/>
髙逺登覽直下見溟渤雲垂大鵬翻波動巨鼇沒風潮<lb/>
爭洶湧神怪何翕忽觀竒跡無倪好道心不歇攀條摘<lb/>
朱實服藥鋉金骨安得生羽毛千春卧蓬闕<lb/>
　　　早望海霞邊<lb/>
四明三千里朝起赤城霞日出紅光散分輝照雪崕一<lb/>
餐嚥瓊液五内發金沙舉手何所待青龍白虎車<lb/>
　　　焦山杳望松寥山<lb/>
<pb n="KR4c0012_WYG_018-3a"/>
石壁望松寥宛然在碧霄安得五綵虹架天作長橋仙<lb/>
人如愛我舉手來相招<lb/>
　　　杜陵絶句<hi>長安</hi>
南登杜陵上北望五陵間秋水明落日流光滅逺山<lb/>
　　　登太白峰<lb/>
西上太白峰夕陽窮登攀太白與我語為我開天關願<lb/>
乗冷風去直出浮雲間舉手可近月前行若無山一别<lb/>
武功去何時復更還<lb/>
<pb n="KR4c0012_WYG_018-3b"/>
　　　登邯鄲洪波臺置酒觀發兵<hi>燕趙時將遊薊門</hi>
我把兩赤羽來遊燕趙間天狼正可射感激無時閑觀<lb/>
兵洪波臺倚劒望玉關請纓不繫越且向燕然山風引<lb/>
龍虎旗歌鐘昔<hi>一作憶</hi>追攀撃筑落髙月投壺破愁顔遥<lb/>
知百戰勝定掃鬼方還<lb/>
　　　登廣武古戰場懐古<lb/>
秦鹿奔野草逐之若飛蓬項王氣蓋世紫電明雙瞳呼<lb/>
吸八千人横行起江東赤精斬白帝叱咤入關中兩龍<lb/>
<pb n="KR4c0012_WYG_018-4a"/>
不並躍五緯與天同楚滅無英圖漢興有來功按劒清<lb/>
八極歸酣歌大風伊昔臨廣武連兵决雌雄分我一杯<lb/>
羮太皇乃汝翁戰争有古跡壁壘頽層穹猛虎吟洞壑<lb/>
飢鷹鳴秋空翔雲列曉陣殺氣赫長虹撥亂屬豪聖俗<lb/>
儒安可通沈湎呼豎子狂言非至公撫掌黄河曲嗤嗤<lb/>
阮嗣宗<lb/>
　　　登新平樓<hi>陜西</hi>
去國登兹樓懐歸傷暮秋天長落日逺水净寒波流秦<lb/>
<pb n="KR4c0012_WYG_018-4b"/>
雲起嶺樹胡雁飛沙洲蒼蒼幾萬里目極令人愁<lb/>
　　　謁老君廟<hi>梁宋</hi>
先君懐聖徳靈廟肅神心草合人蹤斷塵濃鳥跡深流<lb/>
沙丹竈滅關路紫烟沈獨傷千載後空餘松柏林<lb/>
　　　秋日登揚州西靈塔<hi>淮南</hi>
寳塔凌蒼蒼登攀覽四荒頂髙元氣合標出海雲長萬<lb/>
象分空界三天接畫梁水揺金刹影日動火珠光鳥拂<lb/>
瓊簷度霞連繡栱張目隨征路斷心逐去帆揚露浩梧<lb/>
<pb n="KR4c0012_WYG_018-5a"/>
楸白風催橘柚黄玉毫如可見於此照迷方<lb/>
　　　登金陵冶城西北謝安墩<hi>此墩即晉太傅謝安與右軍王羲之同登</hi>
　　　<hi>超然有髙世之志余將營圍其上故作是詩  金陵</hi>
晉室昔横潰永嘉遂南奔沙塵何茫茫龍虎鬬朝昏胡<lb/>
馬風漢草天驕蹙中原哲匠感穨運雲鵬忽飛翻組練<lb/>
照楚國旌旗連海門西秦百萬衆戈甲如雲屯投鞭可<lb/>
填江一掃不足論<hi>一作投䇿可填江一朝為我吞</hi>皇運有返正醜虜無<lb/>
遺魂談笑遏横流蒼生望斯存冶城訪古跡<hi>一作至今冶城隅</hi>
<pb n="KR4c0012_WYG_018-5b"/>
猶有謝安墩憑覽周地險髙標絶人喧想像東山姿緬<lb/>
懐右軍言梧桐識佳樹蕙草留芳根白鷺映春洲青龍<lb/>
見朝暾地古雲物在臺傾禾黍繁我來酌清波於此樹<lb/>
名園功成拂衣去歸入<hi>一作長嘯</hi>武陵源<lb/>
　　　登瓦官閣<lb/>
晨登瓦官閣極眺金陵城鍾山對北户淮水入南榮漫<lb/>
漫雨花落嘈嘈天樂鳴兩廊振法鼓四角吟<hi>一作吹</hi>風筝<lb/>
杳出霄漢上仰攀日月行山空霸氣滅地古寒隂生寥<lb/>
<pb n="KR4c0012_WYG_018-6a"/>
廓雲海晚蒼茫宫觀平門餘閶闔字樓識鳳皇名雷作<lb/>
百山動神扶萬栱傾靈光何足貴長此鎮呉京<lb/>
　　　登梅崗望金陵贈族姪髙座寺僧中孚<lb/>
鍾山抱金陵霸氣昔騰發天<hi>一作神</hi>開帝王居海色照宫<lb/>
闕羣峰如逐鹿奔走相馳突江水九道來雲端遥明沒<lb/>
時遷大運去龍虎勢休歇我來屬天清登覽窮楚越吾<lb/>
宗挺禪伯特秀鸞鳳骨<hi>一作吾宗道門秀特異鸞鳳骨</hi>衆星羅青天朗<lb/>
者獨有月㝠居順生理草木不翦伐烟牕引薔薇石壁<lb/>
<pb n="KR4c0012_WYG_018-6b"/>
老野蕨呉風謝安屐白足傲履襪幾宿一下山<hi>一作下山來</hi>
蕭然忘干謁談經演金偈降鶴舞海雪時聞天香來了<lb/>
與世事絶佳遊不可得春去惜逺别賦詩留巖屏千載<lb/>
庶不滅<lb/>
　　　登金陵鳳皇臺<lb/>
鳳皇臺上鳳皇遊鳳去臺空江自流呉宫<hi>一作時</hi>花草埋<lb/>
幽徑晉代<hi>一作國</hi>衣冠成古丘三山半落青天外一水<hi>一作</hi>
<hi>二水</hi>中分白鷺洲總為<hi>一作盡道</hi>浮雲能蔽日長安不見使人<lb/>
<pb n="KR4c0012_WYG_018-7a"/>
愁<lb/>
　　　望廬山瀑布二首<hi>尋陽</hi>
西登香爐峰南見<hi>一作望</hi>瀑布水挂流三百丈<hi>一作三千匹</hi>噴<lb/>
壑數十里歘如飛電<hi>一作練</hi>來隠若白虹起初驚河漢<hi>一作</hi>
<hi>銀河</hi>落半灑雲天裡<hi>一作半潟金潭裡</hi>仰觀勢轉雄壯哉造化功<lb/>
海風吹不斷江<hi>一作山</hi>月照還空空中亂潨射左右洗青<lb/>
壁飛珠散輕霞流沫沸穹石而我遊名山對之心益閑<lb/>
無論潄瓊液且得洗塵顔且諧宿所好永願辭人間<hi>一作</hi>
<pb n="KR4c0012_WYG_018-7b"/>
<hi>集譜宿所好永不歸人間</hi>
日照香爐生紫烟遥看瀑布挂長川飛流直下三千尺<lb/>
疑是銀河落九<hi>一作半</hi>天<hi>一本題云望廬山香爐峰瀑布曰廬山上與星斗連日照香爐</hi>
<hi>生紫烟下兩句同</hi>
　　　望廬山五老峰<lb/>
廬山東南五老峰青天削出金芙蓉九江秀色可攬結<lb/>
吾將此地巢雲松<lb/>
　　　江上望皖公山<hi>宿松</hi>
<pb n="KR4c0012_WYG_018-8a"/>
竒峰出竒雲秀木含秀氣青宴皖公山巉絶稱人意獨<lb/>
遊滄江上終日淡無味但愛兹嶺髙何由討靈異黙然<lb/>
遥相許欲往心莫遂待吾還丹成投跡歸此地<lb/>
　　　望黄鶴山<hi>江夏岳陽</hi>
東望黄鶴山雄雄半空出四面生白雲中峰倚紅日巖<lb/>
巒行穹跨峰嶂亦㝠密頗聞列仙人於此學飛術一朝<lb/>
向蓬海千載空石室金竈生烟埃玉潭祕清謐地古遺<lb/>
草木庭寒老芝术蹇余羨攀躋因欲保閑逸觀竒徧諸<lb/>
<pb n="KR4c0012_WYG_018-8b"/>
嶽兹嶺不可匹結心寄青松永悟客情畢<lb/>
　　　鸚鵡洲<lb/>
鸚鵡來過呉江水江上洲傳鸚鵡名鸚鵡西飛隴山去<lb/>
芳洲之樹何青青烟開蘭葉香風暖岸夾桃花錦浪生<lb/>
遷客此時徒極目長洲孤月向誰明<lb/>
　　　九日登巴陵置酒望洞庭水軍<hi>時賊逼華容縣</hi>
九日天氣清登髙無秋雲造化闢川岳了然楚漢分長<lb/>
風鼓横波合沓蹙龍文憶昔傳遊豫樓船壯横汾今兹<lb/>
<pb n="KR4c0012_WYG_018-9a"/>
討鯨鯢旌斾何繽紛白羽落酒樽洞庭羅三軍黄花不<lb/>
掇手戰鼓遥相聞劒舞轉穨陽當時日停曛酣歌激壯<lb/>
士可以摧妖氛䠎踀東籬下淵明不足羣<lb/>
　　　秋登巴陵望洞庭<lb/>
清晨登巴陵周覽無不極明湖映天光徹底見秋色秋<lb/>
色何蒼然際海俱澄鮮山青滅逺樹水渌無寒烟來帆<lb/>
出江中去鳥向日邊風清長沙浦霜空雲夢田瞻光惜<lb/>
穨髪閱水悲徂年北渚既蕩漾東流自潺湲郢人唱白<lb/>
<pb n="KR4c0012_WYG_018-9b"/>
雪越女歌採蓮聽此更腸斷憑崖淚如泉<lb/>
　　　與夏十二登岳陽樓<lb/>
樓觀岳陽盡川逈洞庭開雁引愁心去<hi>一作雁别秋江去</hi>山銜<lb/>
好月來雲間逢下榻天上接行盃醉後凉風起吹人舞<lb/>
袖迴<lb/>
　　　登巴陵開元寺西閣贈衡岳僧方外<lb/>
衡岳有開士五峰秀真骨見君萬里心海水照秋月大<lb/>
臣南溟去問道皆請謁灑以甘露言清涼潤肌髪明湖<lb/>
<pb n="KR4c0012_WYG_018-10a"/>
落天鏡香閣凌銀闕登眺餐恵風新花期啓發<lb/>
　　　與賈舍人於龍興寺剪落梧桐枝望㴩湖<lb/>
剪落青梧枝㴩湖坐可窺雨洗秋山净林光澹碧滋水<lb/>
閑明鏡轉雲繞畫屏移千古風流事名賢共此時<lb/>
　　　挂席江上待月有懐<lb/>
待月月未出望江江自流倐忽城西郭青天懸玉鈎素<lb/>
華難可攬清景不同遊耿耿金波裡空瞻鳷鵲樓<lb/>
　　　金陵望漢江<lb/>
<pb n="KR4c0012_WYG_018-10b"/>
漢江迴萬里派作九龍盤横潰豁中國崔嵬飛迅湍六<lb/>
帝淪亡後三呉不足觀我君混區宇垂拱衆流安今日<lb/>
任公子滄浪罷釣竿<lb/>
　　　秋登宣城謝朓北樓<hi>宣城</hi>
江城如畫裡山曉望晴空兩水夾明鏡雙橋落彩虹人<lb/>
烟寒<hi>一作空</hi>橘柚秋色老梧桐誰念北樓上臨風懐謝公<lb/>
　　　望天門山<hi>當塗</hi>
天門中斷楚江開碧水東流直北迴兩岸青山相對出<lb/>
<pb n="KR4c0012_WYG_018-11a"/>
孤帆一片日邊來<lb/>
　　　望木瓜山<lb/>
早起見日出暮看棲鳥還客心自酸楚况對木瓜山<lb/>
　　　登敬亭北二小山余時客逢崔侍御並登此地<lb/>
送客謝亭北逢君縱酒還屈盤戲白馬大笑上青山迴<lb/>
鞭指長安西日落秦關帝鄉三千里杳在碧雲間<lb/>
　　　過崔八丈水亭<lb/>
髙閣横秀氣清幽併在君簷飛宛溪水牕落敬亭雲猨<lb/>
<pb n="KR4c0012_WYG_018-11b"/>
嘯風中斷漁歌月裡聞閑隨白鷗去沙上自為羣<lb/>
　<lb/>
　<lb/>
　<lb/>
　<lb/>
　<lb/>
　<lb/>
　李太白文集巻十八<lb/>
</p>
<p>
</p>
  </div>
<div>
<head>李太白文集巻十九</head> <lb/>
    <p>
<pb n="KR4c0012_WYG_019-1a"/>
欽定四庫全書<lb/>
　李太白文集巻十九<lb/>
　　　　　　　　　　　　　唐　李白　撰<lb/>
　歌詩六十一首<lb/>
　　行役<lb/>
　　　安州應城玉女湯作<hi>安州</hi>
神女歿幽境湯池流大川隂陽結炎炭造化開靈泉地<lb/>
底爍朱火沙傍歊素烟沸珠躍晴月皎鏡涵空天氣浮<lb/>
<pb n="KR4c0012_WYG_019-1b"/>
蘭芳滿色漲桃花然精覽萬殊入潛行七澤連愈疾功<lb/>
莫尚變盈道乃全濯纓掬清泚晞髪弄潺湲散下楚王<lb/>
國分澆宋玉田可以奉巡幸奈何隔窮偏獨隨朝宗水<lb/>
赴海輸微㳙<lb/>
　　　之廣陵宿常二南郭幽居<hi>淮南</hi>
渌水接柴門有如桃花源忘憂或假草滿院羅叢萱暝<lb/>
色湖上來微雨飛南軒故人宿茅宇夕鳥歸楊園還惜<lb/>
詩酒别深為江海言明朝廣陵道獨憶此傾樽<lb/>
<pb n="KR4c0012_WYG_019-2a"/>
　　　夜下征虜亭<lb/>
船下廣陵去月明征虜亭山花如繡頰江火似流螢<lb/>
　　　下途歸石門舊居<hi>呉中</hi>
呉山髙越水清握手無言傷别情將欲辭君挂帆去離<lb/>
魂不散烟郊樹此心鬱悵誰能論有愧叨承國士恩雲<lb/>
物共傾三月酒嵗時同餞五侯門羡君素書常滿案含<lb/>
丹照白霞色爛余嘗學道窮㝠筌夢中往往遊仙山何<lb/>
當脫屣謝時去壺中别有日月天俛仰人間易凋朽鑪<lb/>
<pb n="KR4c0012_WYG_019-2b"/>
峯五雲在軒牖惜别愁窺玉女牕歸來笑把洪崖手隠<lb/>
居寺隱居山陶公鍊液棲其間靈神閉氣昔登攀恬然<lb/>
但覺心緒閑數人不知幾甲子昨來猶帶氷霜顔我離<lb/>
雖則嵗物改如今了然識所在别君莫道不盡懽懸知<lb/>
樂客遥相待石門流水徧桃花我亦曽到秦人家不知<lb/>
何處得雞豕就中仍見繁桑麻翛然逺與世事間裝鸞<lb/>
駕鶴又服逺何必長從七貴遊勞生徒聚萬金産揖君<lb/>
去長相思雲遊雨散從此辭欲知悵别心易苦向暮春<lb/>
<pb n="KR4c0012_WYG_019-3a"/>
風楊栁絲<lb/>
　　　客中作<lb/>
蘭陵美酒鬱金香玉椀盛來琥珀光但使主人能醉客<lb/>
不知何處是他鄉<lb/>
　　　太原早秋<hi>并州</hi>
歲落衆芳歇時當大火流霜威出塞早雲色渡河秋夢<lb/>
遶邊城月心飛故國樓思歸若汾水無日不悠悠<lb/>
　　　奔亡道中五首<hi>江東</hi>
<pb n="KR4c0012_WYG_019-3b"/>
蘇武天山上田横海島邊萬重關塞斷何日是歸年<lb/>
亭伯去安在李陵降未歸愁容變海色短服改胡衣<lb/>
談笑三軍却交遊七貴疎仍留一隻箭未射魯連書<lb/>
函谷如玉關幾時可生還洛川為易水嵩岳是燕山俗<lb/>
變羌胡語人多沙塞顔申包唯慟哭七日鬢毛斑<lb/>
淼淼望湖水青青蘆葉齊歸心落何處日沒大江西歇<lb/>
馬傍春草欲行逺道迷誰忍子規鳥連聲向我啼<lb/>
　　　郢門秋懐<hi>荆州江夏岳陽</hi>
<pb n="KR4c0012_WYG_019-4a"/>
郢門一為客巴月三成弦朔風正揺落行子愁歸旋杳<lb/>
杳山外日茫茫江上天人迷洞庭水雁度瀟湘烟清曠<lb/>
諧宿好緇磷及此年百齡何蕩漾萬化相推遷空謁蒼<lb/>
梧帝徒尋溟海仙已聞蓬岳淺豈見三桃圎倚劒増浩<lb/>
歎捫襟還自憐終當遊五湖濯足滄浪泉<lb/>
　　　至鴨欄驛上白馬磯贈裴侍御<lb/>
側疊萬古石横為白馬磯亂流若電轉舉棹揚珠輝臨<lb/>
驛巻緹幕升堂接繡衣情親不避馬為我解霜威<lb/>
<pb n="KR4c0012_WYG_019-4b"/>
　　　荆門浮舟望蜀江<lb/>
春水月峽來浮舟望安極正見桃花流依然錦江色江<lb/>
色渌且明茫茫與天平逶迤巴山盡遥曳楚雲行雪照<lb/>
聚沙雁花飛出谷鸎芳洲却已轉碧樹森森迎流目浦<lb/>
烟夕揚帆海月生江陵識遥火應到渚宫城<lb/>
　　　上三峽<lb/>
巫山夾青天巴水流若兹巴水忽可盡青天無到時三<lb/>
朝上黄牛三暮行太遲三朝又三暮不覺鬢成絲<lb/>
<pb n="KR4c0012_WYG_019-5a"/>
　　　自巴東舟行經瞿唐峽登巫山最髙峰晩還題<lb/>
　　　壁<lb/>
江行幾千里海月十五圎始經瞿唐峽遂步巫山巔巫<lb/>
山髙不窮巴國盡所厯日邊攀垂蘿霞外倚穹石飛步<lb/>
凌絶頂極目無纎烟却顧失丹壑仰觀臨青天青天若<lb/>
可捫銀漢去安在望雲知蒼梧記水辨瀛海周遊孤光<lb/>
晚厯覽幽意多積雪照空谷悲風鳴森柯歸途行欲曛<lb/>
佳趣尚未歇江寒早啼猿松暝已吐月月色何悠悠清<lb/>
<pb n="KR4c0012_WYG_019-5b"/>
猿響啾啾辭山不忍聽揮策還孤舟<lb/>
　　　早發白帝城<hi>一作白帝下江陵</hi>
朝辭白帝彩雲間千里江陵一日還兩岸猿聲啼不盡<lb/>
輕舟已過萬重山<hi>一作須㬰過却萬重山</hi>
　　　秋下荆門<lb/>
霜落荆門江樹空布帆無恙挂秋風此行不為鱸魚鱠<lb/>
自愛名山入剡中<lb/>
　　　江行寄逺<lb/>
<pb n="KR4c0012_WYG_019-6a"/>
刳木出呉楚危槎百餘尺疾風吹片帆日暮千里隔别<lb/>
時酒猶在已為異鄉客思君不可得愁見江水碧<lb/>
　　　宿五松山下荀媪家<hi>宣州</hi>
我宿五松下寂寥無所歡田家秋作苦鄰女夜舂寒跪<lb/>
進彫胡飯月光明素盤令人慚漂母三謝不能飡<lb/>
　　　下涇縣陵陽溪至澁灘<lb/>
澁灘鳴嘈嘈兩山足猿猱白波若巻雪側石不容舠漁<lb/>
人與舟人撑折萬張篙<lb/>
<pb n="KR4c0012_WYG_019-6b"/>
　　　下陵陽㳂髙溪三門六刺灘<lb/>
三門横峻灘六刺走波瀾石驚虎伏起水狀龍縈盤何<lb/>
慙七里瀨使我欲垂竿<lb/>
　　　夜泊黄山聞殷十四呉吟<lb/>
昨夜誰為呉㑹吟風生萬壑振空林龍驚不敢水中卧<lb/>
猿嘯時聞巖下音我宿黄山碧溪月聽之却罷松間琴<lb/>
朝來果是滄洲逸酤酒提盤飯霜栗半酣更發江海聲<lb/>
客愁頓向盃中失<lb/>
<pb n="KR4c0012_WYG_019-7a"/>
　　　宿鰕湖<lb/>
雞鳴發黄山暝投鰕湖宿白雨映寒山森森似銀竹提<lb/>
攜採鈆客結荷水邊沐半夜四天開星河爛人目明晨<lb/>
大樓去崗隴多屈伏當與持斧翁前溪伐雲木<lb/>
　　懐古<lb/>
　　　西施<hi>呉越</hi>
西施越溪女出自苧羅山秀色掩今古荷花羞玉顔浣<lb/>
紗弄碧水自與清波閑皓齒信難開沈吟碧雲間句踐<lb/>
<pb n="KR4c0012_WYG_019-7b"/>
徴絶艶揚蛾入呉關提攜館娃官杳𣺌詎可攀一破夫<lb/>
差國千秋竟不還<lb/>
　　　王右軍<lb/>
右軍本清真瀟灑在風塵山隂遇羽客要此好鵝賓掃<lb/>
素寫道經筆精妙入神書罷籠鵝去何曽别主人<lb/>
　　　上元夫人<lb/>
上元誰夫人偏得王母嬌嵯峨三角髻餘髪散垂腰裘<lb/>
披青毛錦身著赤霜袍手提嬴女兒閑與鳯吹簫眉語<lb/>
<pb n="KR4c0012_WYG_019-8a"/>
兩自笑忽然隨風飄<lb/>
　　　蘇臺覽古<lb/>
舊苑荒臺楊栁新菱歌清唱不勝春只今唯有西江月<lb/>
曽照呉王宫裏人<lb/>
　　　越中覽古<lb/>
越王勾踐破呉歸義士還家盡錦衣宫女如花滿春殿<lb/>
只今唯有鷓鴣飛<lb/>
　　　商山四皓<lb/>
<pb n="KR4c0012_WYG_019-8b"/>
白髪四老人昻藏南山側偃卧松雪間㝠翳不可識雲<lb/>
牕拂青靄石壁横翠色龍虎方戰争於焉自休息秦人<lb/>
失金鏡漢祖昇紫極隂虹濁太陽前星遂淪匿一行佐<lb/>
明兩歘起生羽翼功成身不居舒巻在胸臆窅㝠合元<lb/>
化茫昧信難測飛聲塞天衢萬古仰遺迹<lb/>
　　　過四皓墓<lb/>
我行至商洛幽獨訪神仙園綺復安在雲蘿尚宛然荒<lb/>
涼千古跡蕪沒四墳連伊昔鍊金鼎何言閉玉泉隴寒<lb/>
<pb n="KR4c0012_WYG_019-9a"/>
唯有月松古漸無烟木魅風號去山精雨嘯旋紫芝髙<lb/>
詠罷青史舊名傳今日併如此哀哉信可憐<lb/>
　　　峴山懐古<lb/>
訪古登峴首慿髙眺襄中天清逺峰出水落寒沙空弄<lb/>
珠見遊女醉酒<hi>一作月</hi>懐山公感歎發秋興長松鳴夜風<lb/>
　　　自廣平乗醉走馬六十里至邯鄲登城樓覽古<lb/>
　　　書懐<hi>燕趙</hi>
醉騎白花駱<hi>一作馬</hi>西走邯鄲城揚鞭動栁色寫鞚春風<lb/>
<pb n="KR4c0012_WYG_019-9b"/>
生入郭登髙樓山川與雲平深宫翳緑草<hi>一作雄都半古冢</hi>萬<lb/>
事傷人情相如章華巔猛氣折秦嬴兩虎不可鬭㢘公<lb/>
終負荆提攜袴中兒杵臼及程嬰空孤獻白刃<hi>一作立孤就白</hi>
<hi>刃</hi>必死耀丹誠平原三千客談笑盡豪英毛君能穎脫<lb/>
二國且同盟皆為黄泉土使我涕縱横磊磊石子崗蕭<lb/>
蕭白楊聲諸賢<hi>一作賢豪</hi>沒此地碑版有殘銘太古共今時<lb/>
由來互衰榮傷哉何足道感激仰空<hi>一作虛</hi>名趙俗愛長<lb/>
劒文儒少逢迎閑從博陵<hi>一作徒</hi>遊帳飲雪朝酲<hi>一作雪中醒</hi>
<pb n="KR4c0012_WYG_019-10a"/>
歌酣易水動鼓震叢臺傾日落把燭歸凌晨向燕京方<lb/>
陳五餌䇿一使胡塵清<lb/>
　　　蘇武<lb/>
蘇武在匈奴十年持漢節白雁上林飛空傳一書札牧<lb/>
羊邊地苦落日歸心絶渴飲月窟氷飢餐天上雪東還<lb/>
砂塞逺北愴河梁别泣把李陵衣相看淚成血<lb/>
　　　經下邳圯橋懐張子房<hi>淮泗</hi>
子房未虎嘯破産不為家滄海得壯士椎秦博浪沙報<lb/>
<pb n="KR4c0012_WYG_019-10b"/>
韓雖不成天地皆振動潛匿遊下邳豈曰非智勇我來<lb/>
圯橋上懐古欽英風唯見碧流水曽無黄石公歎息此<lb/>
人去蕭條徐泗空<lb/>
　　　月夜金陵懐古<hi>金陵</hi>
蒼蒼金陵月空懸帝王州天文列宿在霸<hi>一作鼎</hi>業大江<lb/>
流渌水絶馳道青松摧古丘臺傾鳷鵲觀宫沒鳳皇樓<lb/>
别殿悲清暑芳園罷樂遊一聞歌玉樹蕭瑟後庭秋<hi>一作</hi>
<hi>千古不勝愁</hi>
<pb n="KR4c0012_WYG_019-11a"/>
　　　金陵三首<lb/>
晉家南渡日此地舊<hi>一作即</hi>長安地即帝王宅山為龍虎<lb/>
盤<hi>一作碧宇樓臺滿青山龍虎盤</hi>金陵空壯觀天壍<hi>一作江塞</hi>浄波瀾醉客<lb/>
迴橈去呉歌且自歡<hi>一作誰云行路難</hi>
地擁金陵勢城迴江<hi>一作漢</hi>水流當時百萬户夾道起朱<lb/>
樓亡國生春草離宫沒古丘空餘後湖月波上對瀛洲<lb/>
六代興亡國三盃為爾歌苑方秦地少<hi>一作小</hi>山似洛陽<lb/>
多古殿呉花草深宫晉綺羅併隨人事滅東逝與<hi>一作只</hi>
<pb n="KR4c0012_WYG_019-11b"/>
滄波<lb/>
　　　秋夜板橋浦汎月獨酌懐謝朓<lb/>
天上何所有迢迢白玉繩斜低建章闕耿耿對金陵漢<lb/>
水舊如練霜江夜清澄長川瀉落月洲渚曉寒凝獨酌<lb/>
板橋浦古人誰可徵𤣥暉難再得灑酒氣填膺<lb/>
　　　金陵新亭<lb/>
金陵風景好豪士集新亭舉目山河異偏傷周顗情四<lb/>
坐楚囚悲不憂社稷傾王公何慷慨千載仰雄名<lb/>
<pb n="KR4c0012_WYG_019-12a"/>
　　　過彭蠡湖<hi>尋陽</hi>
謝公入彭蠡因此遊松門余方窺石鏡兼得窮江源前<lb/>
賞迹可見後來道空存而欲繼風雅豈唯清心魂雲海<lb/>
方助興波濤何足論青嶂憶遥月緑蘿鳴愁猿水碧或<lb/>
可採金膏祕莫言余將振衣去羽化出囂煩<lb/>
　　　入彭蠡經松門觀石鏡緬懐謝康樂題詩書遊<lb/>
　　　覽之志<hi>二篇或同或異故并録之</hi>
謝公之彭蠡因此遊松門余方窺石鏡兼得窮江源將<lb/>
<pb n="KR4c0012_WYG_019-12b"/>
欲繼風雅豈徒清心魂前賞逾所見後來道空存况屬<lb/>
臨汎美而無洲渚喧漾水向東去漳流直南奔空濛三<lb/>
川夕迴合千里昏青桂隱遥月緑楓鳴愁猿水碧或可<lb/>
采金精祕莫論吾將學仙去冀與琴髙言<lb/>
　　　廬江主人婦<hi>宿松</hi>
孔雀東飛何處棲廬江小吏仲卿妻為客裁縫石自見<lb/>
城烏獨宿夜空啼<lb/>
　　　陪宋中丞武昌夜飲懐古<hi>江夏</hi>
<pb n="KR4c0012_WYG_019-13a"/>
清景南樓夜風流在武昌庾公愛秋月乗興坐胡牀龍<lb/>
笛吟寒水天河落曉霜我心還不淺懐古<hi>一作留客</hi>醉餘觴<lb/>
　　　望鸚鵡洲悲禰衡<lb/>
魏帝營八極蟻觀一禰衡黄祖斗筲人殺之受惡名呉<lb/>
江賦鸚鵡落筆超羣英鏘鏘振金玉句句欲飛鳴鷙鶚<lb/>
啄孤鳳千春傷我情五岳起方寸隱然詎可平才髙竟<lb/>
何施寡識冒天刑至今芳洲上蘭蕙不忍生<lb/>
　　　宿巫山下<hi>巫峽</hi>
<pb n="KR4c0012_WYG_019-13b"/>
昨夜巫山下猿聲夢裡長桃花飛渌水三月下瞿塘雨<lb/>
色風吹去南行拂楚王髙丘懐宋玉訪古一霑裳<lb/>
　　　金陵白楊十字巷<lb/>
白楊十字巷北夾湖溝道不見呉時人空生唐年草天<lb/>
地有反覆宫城盡傾倒六帝餘古丘樵蘇泣遺老<lb/>
　　　謝公亭<hi>蓋謝朓范雲之所游</hi>
謝亭離别處風景每生愁客散青天月山空碧水流池<lb/>
花春映日牕竹夜鳴秋今古一相接長歌懐舊遊<lb/>
<pb n="KR4c0012_WYG_019-14a"/>
　　　紀南陵題五松山<hi>一作南陵五松山感時贈别山名銅坑村五里</hi>
聖達有去就潛光愚其徳魚與龍同池龍去魚不測當<lb/>
時板築輩豈知傅說情一朝和<hi>一作雨</hi>殷人光氣為列星<lb/>
伊尹生空桑捐庖佐皇極桐宫放太甲攝政無愧色三<lb/>
年帝道明委質終輔翼曠哉至人心萬古可為則時命<lb/>
或大謬仲尼將<hi>一作其</hi>奈何鸞鳳忽覆巢麒麟不來過龜<lb/>
山蔽魯國有斧且無柯歸去來歸去來<hi>一作歸來歸去來</hi>宵濟<lb/>
越洪波<lb/>
<pb n="KR4c0012_WYG_019-14b"/>
　　　夜泊牛渚懐古<hi>此地即謝尚聞袁宏詠史處</hi>
牛渚西江夜青天無片雲登舟望秋月空憶謝將軍余<lb/>
亦能髙詠斯人不可聞明朝挂帆席<hi>一作洞庭去</hi>楓葉落<hi>一作</hi>
<hi>正</hi>紛紛<lb/>
　　姑孰十詠<lb/>
　　　姑孰谿<lb/>
愛此溪水閑乗流興無極漾楫怕鷗驚垂竿待魚食波<lb/>
翻曉霞影岸疊春山色何處浣紗人紅顔未相識<lb/>
<pb n="KR4c0012_WYG_019-15a"/>
　　　丹陽湖<lb/>
湖與元氣連風波浩難止天外賈客歸雲間片帆起龜<lb/>
遊蓮葉上鳥宿蘆花裡少女棹輕舟歌聲逐流水<lb/>
　　　謝公宅<lb/>
青山日將暝寂寞謝公宅竹裡無人聲池中虛月白荒<lb/>
庭衰草徧廢井蒼苔積唯有清風閑時時起泉石<lb/>
　　　凌歊臺<lb/>
曠望登古臺臺髙極人目疊嶂列逺空雜花間平陸閑<lb/>
<pb n="KR4c0012_WYG_019-15b"/>
雲入牕牖野翠生松竹欲覽碑上文苔侵豈堪讀<lb/>
　　　桓公井<lb/>
桓公名已古廢井曽未竭石甃冷蒼苔寒泉湛孤月秋<lb/>
來桐暫落春至桃還發路逺人罕窺誰能見清澈<lb/>
　　　慈姥竹<lb/>
野竹攅石生含烟映江島翠色落波深虛聲帶寒草龍<lb/>
吟曽未聽鳳曲吹應好不學蒲栁凋貞心常自保<lb/>
　　　望夫山<lb/>
<pb n="KR4c0012_WYG_019-16a"/>
寫望臨碧空怨情感離别江草不知愁巖花但争發雲<lb/>
山萬重隔音信千里絶春去秋復來相思幾時歇<lb/>
　　　牛渚磯<lb/>
絶壁臨巨川連峰勢相向亂石流洑間迴波自成浪但<lb/>
驚羣木秀莫測精靈狀更聽猿夜啼憂心醉江上<lb/>
　　　靈墟山<lb/>
丁令辭世人拂衣向仙路伏鍊九丹成方隨五雲去松<lb/>
蘿蔽幽洞桃杏深隠處不知曽化鶴遼海歸幾度<lb/>
<pb n="KR4c0012_WYG_019-16b"/>
　　　天門山<lb/>
逈出江上山雙峰自相對岸映松色寒石分浪花碎參<lb/>
差逺天際縹緲晴霞外落日舟去遥迴首沈青靄<lb/>
　<lb/>
　<lb/>
　<lb/>
　<lb/>
　李太白文集巻十九<lb/>
</p>
<p>
</p>
  </div>
<div>
<head>李太白文集巻二十</head> <lb/>
    <p>
<pb n="KR4c0012_WYG_020-1a"/>
欽定四庫全書<lb/>
　李太白文集巻二十<lb/>
　　　　　　　　　　　　　唐　李白　撰<lb/>
　歌詩四十七首<lb/>
　　閑適<lb/>
　　　與元丹丘方城寺談𤣥作<hi>蜀中一作仙城山寺</hi>
茫茫大夢中唯我獨先覺騰轉風火來假合作容貌滅<lb/>
除昏疑盡領略入精要澄慮觀此身因得通寂照朗悟<lb/>
<pb n="KR4c0012_WYG_020-1b"/>
前後際始知金仙妙幸逢禪居人酌玉坐相召彼我俱<lb/>
若喪雲山豈殊調清風生虛空明月見談笑怡然青蓮<lb/>
宫永願恣遊眺<lb/>
　　　尋髙鳳石門山中元丹丘<hi>楚漢</hi>
尋幽無前期乗興不覺逺蒼崖𣺌難涉白日忽欲晚未<lb/>
窮三四山已厯千萬轉寂寂聞猿愁行行見雲收髙松<lb/>
來好月空谷宜清秋谿深古雪在石斷寒泉流峰巒秀<lb/>
中天登眺不可盡丹丘遥相呼顧我忽而哂遂造窮谷<lb/>
<pb n="KR4c0012_WYG_020-2a"/>
間始知静者閑留歡達永夜清曉方言還<lb/>
　　　安州般若寺水閣納涼喜遇薛員外乂<hi>安州</hi>
翛然金園賞逺近含晴光樓臺成海氣草木皆天香忽<lb/>
逢青雲士共解丹霞裳水退池上熱風生松下涼吞討<lb/>
破萬象搴窺臨衆芳而我遺有漏與君用無方心垢都<lb/>
已滅永言題禪房<lb/>
　　　魯中都東樓醉起作<hi>魯中</hi>
昨日東樓醉<hi>一作東城飲</hi>還應<hi>一作歸來</hi>倒接䍦阿誰扶上馬不<lb/>
<pb n="KR4c0012_WYG_020-2b"/>
省下樓時<lb/>
　　　對酒醉題屈突明府㕔<hi>呉中</hi>
陶令八十日長歌歸去來故人建昌宰借問幾時迴風<lb/>
落呉江雪紛紛入酒杯山翁今已醉舞袖為君開<lb/>
　　　月下獨酌四首<hi>長安</hi>
花間<hi>一作下</hi>一壺酒獨酌無相親舉盃邀明月對影成三<lb/>
人月既不解飲影徒隨我身暫伴月將影行樂須及春<lb/>
我歌月徘徊我舞影凌亂醒時同交歡醉後各分散永<lb/>
<pb n="KR4c0012_WYG_020-3a"/>
結無情遊相期邈雲漢<lb/>
天若不愛酒酒星不在天地若不愛酒地應無酒泉天<lb/>
地既愛酒愛酒不愧天巳聞清比聖復道濁如賢賢聖<lb/>
既已飲何必求神仙三盃通大道一斗合自然但得醉<lb/>
中趣勿為醒者傳<lb/>
三月咸陽時<hi>一作城</hi>千花晝如錦<hi>一作好鳥吟清風落花散如錦又作園鳥語成</hi>
<hi>歌庭花笑如錦</hi>誰能春獨愁對此徑須飲窮通與脩短造化夙<lb/>
所稟一樽齊死生萬事固難審醉後失天地兀然就孤<lb/>
<pb n="KR4c0012_WYG_020-3b"/>
枕不知有吾身此樂最為甚<lb/>
窮愁千萬端<hi>一作有千端</hi>美酒三百杯<hi>一作唯數杯</hi>愁多酒雖少<lb/>
酒傾愁不來所以知酒聖<hi>一作聖賢</hi>酒酣心自開辭粟卧首<lb/>
陽<hi>一作餓伯夷</hi>屢空飢<hi>一作悲</hi>顔回當代不樂飲虛名安用哉<lb/>
蟹螯即金液糟丘是蓬萊且須飲美酒乗月醉髙臺<lb/>
　　　春歸終南山松龍舊隠<lb/>
我來南山陽事事不異昔却尋溪中水還望巖下石薔<lb/>
薇縁東牕女蘿遶北壁别來能幾日草木長數尺且復<lb/>
<pb n="KR4c0012_WYG_020-4a"/>
命酒樽獨酌陶永夕<lb/>
　　　冬夜醉宿龍門覺起言志<hi>洛陽</hi>
醉來脫寳劒旅憩髙堂眠中夜忽驚覺起立明燈前開<lb/>
軒聊直望曉雪河氷壯哀哀歌苦寒鬱鬱獨惆悵傅說<lb/>
板築臣李斯鷹犬人飈起匡社稷寧復長艱辛而我胡<lb/>
為者歎息龍門下富貴未可期殷憂向誰寫去去淚滿<lb/>
襟舉聲梁甫吟青雲當自致何必求知音<lb/>
　　　尋山僧不遇作<hi>金陵</hi>
<pb n="KR4c0012_WYG_020-4b"/>
石徑入丹壑松門閉青苔閑階有鳥跡禪室無人開窺<lb/>
牕見白拂挂壁生塵埃使我空歎息欲去仍徘徊香雲<lb/>
隔山起花雨從天來已有空樂好况聞青猿哀了然絶<lb/>
世事此地方悠哉<lb/>
　　　過汪氏别業二首<lb/>
遊山誰可遊子明與浮丘疊嶺礙河漢連峰横斗牛汪<lb/>
生面北阜池館清且幽我來感意氣椎炰列珍羞掃石<lb/>
待歸月開池漲寒流酒酣益爽氣為樂不知秋<lb/>
<pb n="KR4c0012_WYG_020-5a"/>
疇昔未識君知君好賢才隨山起館宇鑿石營池臺星<lb/>
火五月中景風從南來數枝石榴發一丈荷花開恨不<lb/>
當此時相過醉金罍我行值木落月苦清猿哀永夜達<lb/>
五更呉歈送瓊盃酒酣欲起舞四座歌相催日出逺海<lb/>
明軒車且徘徊更遊龍潭去枕石拂莓苔<lb/>
　　　待酒不至<lb/>
玉壺繫青絲沽酒來何遲山花向我笑正好銜盃時晚<lb/>
酌東牕下流鶯復在兹春風與醉客今日乃相宜<lb/>
<pb n="KR4c0012_WYG_020-5b"/>
　　　獨酌<lb/>
春草如有意羅生玉堂隂東風吹愁來白髪坐相侵獨<lb/>
酌勸孤影閑歌面芳林長松爾何知<hi>一作本無情</hi>蕭瑟為誰<lb/>
吟手舞石上月膝横花間琴過此一壺外悠悠非我心<lb/>
<hi>一本云春草變緑野新鶯有佳音落日不盡歡恐為愁所侵獨酌勸孤影閑歌面芳林清風尋空來碧松與共</hi>
<hi>吟手舞石上月膝横花下琴過此一壺外悠悠非我心</hi>
　　　友人㑹宿<lb/>
滌蕩千古愁留連百壺飲良宵宜清談皓月<hi>一作然</hi>未能<lb/>
<pb n="KR4c0012_WYG_020-6a"/>
寢醉來卧空山天地即衾枕<lb/>
　　　春日獨酌二首<lb/>
東風扇淑氣水木榮春暉白日照緑草落花散且飛孤<lb/>
雲還空山衆鳥各已歸彼物皆有託吾生獨無依對此<lb/>
石上月長歌醉芳菲<lb/>
我有紫霞想緬懐滄洲間且對一壺酒澹然萬事閑横<lb/>
琴倚髙松把酒望逺山長空去鳥沒落日孤雲還但悲<lb/>
光景晚宿昔成秋顔<lb/>
<pb n="KR4c0012_WYG_020-6b"/>
　　　金陵江上遇蓬池隱者<hi>時於落星石上以紫綺裘換酒為歡</hi>
心愛名山遊身隨名山逺羅浮麻姑臺此去或未返遇<lb/>
君蓬池隠就我石上飯空言不成歡强笑惜日晚緑水<lb/>
向雁關黄雲蔽龍山歎息兩客鳥徘徊呉越間一語一<lb/>
執手留連夜將乆解我紫綺裘且換金陵酒酒來笑復<lb/>
歌興酣樂事多水影弄月色清光奈愁何明晨挂帆席<lb/>
離恨滿滄波<lb/>
　　　月夜聽盧子順彈琴<lb/>
<pb n="KR4c0012_WYG_020-7a"/>
閑夜坐明月幽人彈素琴忽聞悲風調宛若寒松吟白<lb/>
雪亂纎手渌水清虛心鍾期乆已歿世上無知音<lb/>
　　　青溪半夜聞笛<hi>秋浦</hi>
羌笛梅花引呉溪隴水清<hi>一作情</hi>寒山秋浦月<hi>一作空山滿明月</hi>
腸斷玉關情<hi>一作聲</hi>
　　　日夕山中忽然有懐<hi>廬山</hi>
乆卧名<hi>一作青</hi>山雲遂為名<hi>一作/青</hi>山客山深<hi>一作春</hi>雲更好<lb/>
賞弄終日夕月銜樓間峰泉漱階下石素心自此得真<lb/>
<pb n="KR4c0012_WYG_020-7b"/>
趣非外借鼯啼桂方秋風滅籟歸寂緬思洪崕術欲往<lb/>
滄海<hi>一作島</hi>隔雲車來何遲撫己空歎息<lb/>
　　　夏日山中<lb/>
嬾揺白羽扇躶袒青林中脫巾挂石壁露頂灑松風<lb/>
　　　山中與幽人對酌<lb/>
兩人對酌山花開一盃一盃復一盃我醉欲眠卿且去<lb/>
明朝有意抱琴來<lb/>
　　　春日醉起言志<lb/>
<pb n="KR4c0012_WYG_020-8a"/>
處世若大夢胡為勞其生所以終日醉頺然卧前楹覺<lb/>
來眄庭前一鳥花間鳴借問此何時春風語流鸎感之<lb/>
欲歎息對酒還自傾浩歌待明月曲盡已忘情<lb/>
　　　廬山東林寺夜懐<lb/>
我尋青蓮宇獨往謝城闕霜清東林鍾水白虎溪月天<lb/>
香生虛空天樂鳴不歇宴坐寂不動大千入毫髪湛然<lb/>
㝠真心曠劫斷出沒<lb/>
　　　尋雍尊師隱居<lb/>
<pb n="KR4c0012_WYG_020-8b"/>
羣峭碧磨天逍遥不記年撥雲尋古道倚樹聽流泉花<lb/>
暖青牛卧松髙白鶴眠語來江色暮獨自下寒烟<lb/>
　　　與史郎中飲聽黄鶴樓上吹笛<hi>江夏</hi>
一為遷客去長沙西望長安不見家黄鶴樓中吹玉笛<lb/>
江城五月落梅花<lb/>
　　　對酒<lb/>
勸君莫拒盃春風笑人來桃李如舊識傾花向我開流<lb/>
鸎啼碧樹明月窺金罍昨來朱顔子今日白髪催棘生<lb/>
<pb n="KR4c0012_WYG_020-9a"/>
石虎殿鹿走姑蘇臺自古帝王宅城闕閉黄埃君若不<lb/>
飲酒昔人安在哉<lb/>
　　　醉題王漢陽㕔<lb/>
我似鷓鴣鳥南遷嬾北飛時尋漢陽令取醉月中歸<lb/>
　　　嘲王厯陽不肯飲酒<hi>厯陽</hi>
地白風色寒雪花大如手笑殺陶淵明不飲盃中酒浪<lb/>
撫一張琴虛栽五株栁空負頭上巾吾於爾何有<lb/>
　　　獨坐敬亭山<hi>宣城</hi>
<pb n="KR4c0012_WYG_020-9b"/>
衆鳥髙飛盡孤雲獨去閑相看兩不厭只有敬亭山<lb/>
　　　自遣<lb/>
對酒不覺暝落花盈我衣醉起步溪月鳥還人亦稀<lb/>
　　　訪戴天山道士不遇<lb/>
犬吠水聲中桃花帶露濃樹深時見鹿溪午不聞鍾野<lb/>
竹分青靄飛泉挂碧峰無人知所去愁倚兩三松<lb/>
　　　秋日與張少府楚城韋公藏書髙齋作<lb/>
日下空亭暮城荒古跡餘地形連海盡天影落江虛舊<lb/>
<pb n="KR4c0012_WYG_020-10a"/>
賞人雖隔新知樂未疎綵雲思作賦丹壁間藏書查擁<lb/>
隨流葉萍開出水魚夕來秋興滿回首意何如<lb/>
　　懐思<lb/>
　　　秋夜獨坐懐故山<hi>去長安後</hi>
小隱慕安石逺遊學子平天書訪江海雲卧起咸京入<lb/>
侍瑶池宴出陪玉輦行誇胡新賦作諌獵短書成但奉<lb/>
紫霄顧非邀青史名莊周空說劒墨翟恥論兵拙薄遂<lb/>
疎絶歸閑事耦耕顧無蒼生望空愛紫芝榮寥落暝霞<lb/>
<pb n="KR4c0012_WYG_020-10b"/>
色微茫舊壑情秋山緑蘿月今夕為誰明<lb/>
　　　憶崔郎中宗之遊南陽遺吾孔子琴撫之潸然<lb/>
　　　感舊<lb/>
昔在南陽城唯餐獨山蕨憶與崔宗之白水弄素月時<lb/>
過菊潭上縱酒無休歇汛此黄金花頺然清歌發一朝<lb/>
摧玉樹生死殊飄忽留我孔子琴琴存人已沒誰傳廣<lb/>
陵散但哭邙山骨泉尸何時明長歸狐兔窟<lb/>
　　　憶東山二首<lb/>
<pb n="KR4c0012_WYG_020-11a"/>
不向東山乆薔薇幾度花白雲他自散明月落誰家<lb/>
我今攜謝妓長嘯絶人羣欲報東山客開關掃白雲<lb/>
　　　望月有懐<lb/>
清泉映疎松不知幾千古寒月揺輕波流光入牕户對<lb/>
此空長吟思君意何深無因見安道興盡愁人心<lb/>
　　　對酒憶賀監二首<hi>并序</hi>
　太子賓客賀公於長安紫極宫一見余呼余為謫仙<lb/>
　人因解金龜換酒為樂沒後對酒悵然有懐而作是<lb/>
<pb n="KR4c0012_WYG_020-11b"/>
　詩<lb/>
四明有狂客風流<hi>一作霞衣</hi>賀季真長安一相見呼我謫仙<lb/>
人昔好盃中物翻<hi>一作今</hi>為松下塵金龜換酒處却憶淚<lb/>
沾巾<lb/>
狂客歸四明山隂道士迎敕賜鏡湖水為君臺沼榮人<lb/>
亡餘故宅空有荷花生念此杳如夢凄然傷我情<lb/>
　　　重憶一首<lb/>
欲向江東去定將誰舉杯稽山無賀老却棹酒船回<lb/>
<pb n="KR4c0012_WYG_020-12a"/>
　　　春滯沅湘有懐山中<lb/>
沅湘春色還風暖烟草緑古之傷心人於此腸斷續予<lb/>
非懐沙客但美採菱曲所願歸東山寸心於此足<lb/>
　　　落日憶山中<lb/>
雨後烟景緑晴天散餘霞東風隨春歸發我枝上花花<lb/>
落時欲暮見此令人嗟願遊名山去學道飛丹砂<lb/>
　　　憶秋浦桃花舊遊時竄夜郎<lb/>
桃花春水生白石今出沒揺蕩女蘿枝半挂青天月不<lb/>
<pb n="KR4c0012_WYG_020-12b"/>
知舊行徑初拳幾枝蕨三載夜郎還於兹鍊金骨<lb/>
　<lb/>
　<lb/>
　<lb/>
　<lb/>
　<lb/>
　<lb/>
　李太白文集巻二十<lb/>
</p>
<p>
</p>
  </div>
<div>
<head>李太白文集巻二十一</head> <lb/>
    <p>
<pb n="KR4c0012_WYG_021-1a"/>
欽定四庫全書<lb/>
　李太白文集巻二十一<lb/>
　　　　　　　　　　　　　唐　李白　撰<lb/>
　歌詩四十五首<lb/>
　　感遇<lb/>
　　　越中秋懐<lb/>
越水遶碧山周迴數千里乃是天鏡中分明畫相似<hi>一本</hi>
<hi>首四句云蹈海思仲連遊山慕康樂攀雲窮千峰弄水涉萬壑下同</hi>愛此從㝠搜永懐臨<lb/>
<pb n="KR4c0012_WYG_021-1b"/>
湍遊<hi>一作林湍幽</hi>一為滄波客十見紅蕖秋觀濤壯天險望<lb/>
海令人愁路遐迫西照歲晚悲東流何必探禹穴誓將<lb/>
歸蓬丘不然五湖上亦可乗扁舟<lb/>
　　　效古二首<lb/>
朝入天苑中謁帝蓬萊宫青山映輦道碧樹揺烟空謬<lb/>
題金閨籍得與銀臺通待詔奉明主抽毫頌清風歸時<lb/>
落日晩蹀躞浮雲驄人馬本無意飛馳自豪雄入門紫<lb/>
鴛鴦金井雙梧桐清歌弦古曲美酒沽新豐快意且為<lb/>
<pb n="KR4c0012_WYG_021-2a"/>
樂列筵坐羣公光景不可留生世如轉蓬早達勝晩遇<lb/>
羞比垂釣翁<lb/>
自古有秀色西施與東鄰蛾眉不可妬况乃効其嚬所<lb/>
以尹婕妤羞見邢夫人低頭不出氣塞黙少精神寄語<lb/>
無鹽子如君何足珍<lb/>
　　　感寓二首<lb/>
寶劒雙蛟龍雪花照芙蓉精光射天地電騰不可衝一<lb/>
去别金匣飛沈失相從風胡殁已乆<hi>一作聖人歿已乆</hi>所以潛<lb/>
<pb n="KR4c0012_WYG_021-2b"/>
其鋒呉水深萬丈楚山邈千重雌雄終不隔神物㑹當<lb/>
逢<lb/>
咸陽二三月百鳥鳴花枝<hi>一作宫栁黄金枝</hi>玉劒誰家子西秦<lb/>
豪俠兒<hi>一作縁幘誰家子賣珠輕薄兒</hi>日暮醉酒歸白馬驕且馳意氣<lb/>
人所仰<hi>一作傾</hi>遊冶方及時子雲不曉事晚獻長楊詞賦<lb/>
達身已老草𤣥鬢若絲投閣良可歎但為此輩嗤<lb/>
　　　擬古十二首<lb/>
青天何厯厯明星白如石黄姑與織女相去不盈尺銀<lb/>
<pb n="KR4c0012_WYG_021-3a"/>
河無鵲橋非時將安適閨人理紈素遊子悲行役瓶氷<lb/>
知冬寒霜露欺逺客客以秋葉飛飄颻不言歸别後羅<lb/>
帶長愁寛去時衣乗月託宵夢因之寄金徽<lb/>
髙樓入青天下有白玉堂明月看欲墮當牕懸清光遥<lb/>
夜一美人羅衣霑秋霜含情弄柔瑟彈作陌上桑弦聲<lb/>
何激烈風巻繞飛梁行人皆躑躅棲鳥去回翔但寫妾<lb/>
意苦莫辭此曲傷願逢同心者飛作紫鴛鴦<lb/>
長繩難繫日自古共悲辛黄金髙北斗不惜買陽春石<lb/>
<pb n="KR4c0012_WYG_021-3b"/>
火無留光還如世中人即事已如夢後來我誰身提壺<lb/>
莫辭貧取酒㑹四鄰仙人殊恍惚未若醉中真<lb/>
清都緑玉樹灼爍瑶臺春攀花弄秀色逺贈天仙人香<lb/>
風送紫蘂直到扶桑津恥掇世上豔所貴心之珍相思<lb/>
傳一笑聊欲示情親<lb/>
今日風日好明日恐不如春風笑於人何乃愁自居吹<lb/>
簫舞彩鳳酌醴鱠神魚千金買一醉取樂不求餘達士<lb/>
遺天地東門有二疏愚夫同瓦石有才知巻舒無事坐<lb/>
<pb n="KR4c0012_WYG_021-4a"/>
悲苦塊然涸轍魚<lb/>
運速天地閉胡風結飛霜百草死冬月六龍頽西荒太<lb/>
白出東方彗星揚精光鴛鴦非越鳥何為眷南翔惟昔<lb/>
鷹將犬今為侯與王得水成蛟龍爭池奪鳳皇北斗不<lb/>
酌酒南箕空簸揚<lb/>
世路今太行迴車竟何託萬族皆凋枯遂無少可樂曠<lb/>
野多白骨幽魂共銷鑠榮貴當及時春華宜照灼人非<lb/>
崐山玉安得長璀錯身沒期不朽榮名在麟閣<lb/>
<pb n="KR4c0012_WYG_021-4b"/>
月色不可掃客愁不可道玉露生秋衣流螢飛百草日<lb/>
月終銷毁天地同枯槁蟪蛄啼青松安見此樹老金丹<lb/>
寧誤俗昧者難精討爾非千歲翁多恨去世早飲酒入<lb/>
玉壺藏身以為寳<lb/>
生者為過客死者為歸人天地一逆旅同悲萬古塵月<lb/>
兔空𢷬藥扶桑已成<hi>一作以為</hi>薪白骨寂無言青松豈知春<lb/>
前後更歎息浮榮何足珍<lb/>
仙人騎綵鳳昨下閬風岑海水三清淺桃源一見尋遺<lb/>
<pb n="KR4c0012_WYG_021-5a"/>
我緑玉盃兼之紫瓊琴盃以傾美酒琴以閑素心二物<lb/>
非世有何論珠與金琴彈松裡風盃勸天上月風月長<lb/>
相知世人何倐忽<lb/>
渉江弄秋水愛此荷花鮮攀荷弄其珠蕩漾不成圎佳<lb/>
期綵雲重欲贈隔逺天相思無由見悵望涼風前<lb/>
去去復去去辭君還憶君漢水既殊流楚山亦此分人<lb/>
生難稱意豈得長為羣越鷰喜海日燕鴻思朔雲别乆<lb/>
容華晚琅玕不能飯日落知天昏夢長覺道逺望夫登<lb/>
<pb n="KR4c0012_WYG_021-5b"/>
髙山化石竟不返<lb/>
　　　感興八首<lb/>
瑶姬天帝女精彩化朝雲宛轉入夢宵無心向楚君錦<lb/>
衾抱秋月綺席空蘭芬茫昧竟誰測虛傳宋玉文<lb/>
洛浦有宓妃飄颻雪争飛輕雲拂素月了可見清輝解<lb/>
珮欲西走含情詎相違香塵動羅襪渌水不沾衣陳王<lb/>
徒作賦神女豈同歸好色傷大雅多為世所譏<lb/>
裂素持作書將寄萬里懐眷眷待逺信竟嵗無人來征<lb/>
<pb n="KR4c0012_WYG_021-6a"/>
鴻務從陽又不為我棲委之在深篋塵魚壊其題何如<lb/>
投火中流落他人開不惜他人開但恐生是非<lb/>
芙蓉嬌緑波桃李誇白日偶䝉春風榮生此豔陽質豈<lb/>
無佳人色但恐花不實宛轉龍火飛零落互相失詎知<lb/>
凌寒松千載長守一<lb/>
十五遊神仙仙遂未曽歇吹笙吟松風汎瑟窺海月西<lb/>
山玉童子使我鍊金骨欲逐黄鶴飛相呼向蓬闕<lb/>
西國有美女結樓青雲端蛾眉豔曉月一笑傾城歡髙<lb/>
<pb n="KR4c0012_WYG_021-6b"/>
節奪明主烱心如凝丹常恐彩色晩不為人所觀安得<lb/>
配君子共成雙飛鸞<lb/>
朅來荆山客誰為珉玉分良寳絶見弃虛持三獻君直<lb/>
木忌先伐芬蘭哀自焚盈滿天所損沈㝠道所羣東海<lb/>
有碧水西山多白雲魯連及夷齊可以躡清芬<lb/>
嘉穀隠豐草草深苗且稀農夫既不異孤穗將安歸常<lb/>
恐委疇隴忽與秋蓬飛烏得薦宗廟為君生光輝<lb/>
　　　寓言三首<lb/>
<pb n="KR4c0012_WYG_021-7a"/>
周公負斧扆成王何䕫䕫武王昔不豫剪爪投河湄賢<lb/>
聖遇讒慝不免人君疑天風拔大木禾黍咸傷萎管蔡<lb/>
扇蒼蠅公賦鴟鴞詩金縢若不啓忠信誰明之<lb/>
遥裔雙綵鳳婉孌三青禽往還瑶臺裏鳴舞玉山岑以<lb/>
歡秦娥意復得王母心區區精衛鳥銜木空哀吟<lb/>
長安春色歸先入青門道緑楊不自持從風欲傾倒海<lb/>
鷰還秦宫雙飛入簾櫳相思不可見託夢遼城東<lb/>
　　　秋夕旅懐<lb/>
<pb n="KR4c0012_WYG_021-7b"/>
涼風度秋海吹我鄉思飛連山去無際流水何時歸日<lb/>
夕浮雲色心斷明月暉芳草歇柔艶白露催寒衣夢長<lb/>
銀漢落覺罷天星稀含歎想舊國泣下誰能揮<lb/>
　　　感遇四首<lb/>
吾愛王子晉得道伊洛濱金骨既不毁玉顔長自春可<lb/>
憐浮丘公猗靡與情親舉手白日間分明謝時人二仙<lb/>
去已逺夢想空殷勤<lb/>
可歎東籬菊莖疎葉且微雖言異蘭蕙亦自有芳菲未<lb/>
<pb n="KR4c0012_WYG_021-8a"/>
汎盈樽酒徒沾清露輝當榮君不採飄落欲何依<lb/>
昔余聞常娥竊藥駐雲髪不自嬌玉顔方希鍊金骨飛<lb/>
去身莫返含笑坐明月紫宫誇蛾眉隨手㑹凋歇<lb/>
宋玉事楚王立身本髙潔巫山賦綵雲郢路歌白雪舉<lb/>
國莫能和巴人皆巻舌一惑登徒言恩情遂中絶<lb/>
　　寫懐<lb/>
　　　翰林讀書言懐呈集賢院内諸學士<hi>長安</hi>
晨趨紫禁中夕待金門詔觀書散遺帙探古窮至妙片<lb/>
<pb n="KR4c0012_WYG_021-8b"/>
言茍㑹心掩巻忽而笑青蠅易相㸃白雪難同調本是<lb/>
疎散人屢貽褊促誚雲天屬清朗林壑憶遊眺或時清<lb/>
風來閑倚欄<hi>一作簷</hi>下嘯嚴光桐廬溪謝客臨海嶠功成<lb/>
謝人君<hi>一作間</hi>從此一投釣<lb/>
　　　尋陽紫極宫感秋作<lb/>
何處聞秋聲翛翛北牕竹迴薄萬古心攬之不盈掬静<lb/>
坐觀衆妙浩然媚幽獨白雲南山來就我簷下宿嬾從<lb/>
唐生决羞訪季主卜四十九年非一往不可復野情轉<lb/>
<pb n="KR4c0012_WYG_021-9a"/>
蕭散世道有飜覆陶令歸去來田家酒應熟<lb/>
　　　江上秋懐<lb/>
餐霞卧舊壑散髪謝逺遊山蟬號枯桑始復知天秋朔<lb/>
雁别海裔越鷰辭江樓颯颯風巻沙茫茫霧縈洲黄雲<lb/>
結暮色白水揚寒流惻愴心自悲潺湲淚難收蘅蘭方<lb/>
蕭瑟長歎令人愁<lb/>
　　　秋夕書懐<hi>一作秋日南遊書懐</hi>
北風吹海雁南度落寒聲感此瀟湘客悽其流浪情海<lb/>
<pb n="KR4c0012_WYG_021-9b"/>
懐結滄洲<hi>一作逺心飛蒼梧</hi>霞<hi>一作/遐</hi>想遥<hi>一作游</hi>赤城始探蓬壺<lb/>
事<hi>一作始採蓬壺術</hi>旋覺天地輕澹然吟<hi>一作思</hi>髙秋閑卧瞻太<lb/>
清蘿月掩<hi>一作隱</hi>空幕松霜皓<hi>一作雲散</hi>前楹滅見息羣動獵<lb/>
微窮至精桃花有源水可以保吾生<lb/>
　　　避地司空原言懐<hi>舒州</hi>
南風昔不競豪聖思經綸劉琨與祖逖起舞雞鳴晨雖<lb/>
有匡濟心終為樂禍人我則異於是潛光皖水濱卜築<lb/>
司空原北將天柱鄰雪霽萬里月雲開九江春俟乎泰<lb/>
<pb n="KR4c0012_WYG_021-10a"/>
階平然後託微身傾家事金鼎年皃何長新所願得此<lb/>
道終然保清真弄景奔日馭攀星戲河津一隨王喬去<lb/>
長年玉天賓<lb/>
　　　南奔書懐<hi>一作自丹陽南奔道中作</hi>
遥夜何漫漫<hi>一作何時旦</hi>空歌白石爛寗戚未匡齊陳平終<lb/>
佐漢欃槍掃河洛直割鴻溝半厯數方未遷雲雷屢<hi>一作</hi>
<hi>起</hi>多難天人秉旄鉞虎竹光藩翰侍筆黄金臺傳觴青<lb/>
玉案不因秋風起自有思歸歎主將動讒疑王師忽離<lb/>
<pb n="KR4c0012_WYG_021-10b"/>
叛自來白沙上<hi>一作兵羅滄海上</hi>鼓噪丹陽岸賓御如浮雲從<lb/>
風各消散舟中指可掬城上骸争爨草草出近關行行<lb/>
昧前算南奔劇星火北冦無涯畔顧乏七寳鞭留連道<lb/>
邊翫太白夜食昴長虹日中貫秦趙興天兵茫茫九州<lb/>
亂感遇<hi>一作結</hi>明主恩頗髙祖逖言過江誓流水志在清<lb/>
中原拔劒擊前柱悲歌難重論<lb/>
　　　上崔相百憂章<hi>四言時在潯陽獄</hi>
共工赫怒天維中摧鯤鯨噴蕩揚濤起雷魚龍陷人成<lb/>
<pb n="KR4c0012_WYG_021-11a"/>
此禍胎火焚崐山玉石相磓仰希霖雨灑寳炎煨箭發<lb/>
石開戈揮日迴鄒衍慟哭燕霜颯來微誠不感猶贄<hi>一作</hi>
<hi>縶</hi>夏臺蒼鷹搏攫丹棘崔㟴豪聖凋枯王風傷哀斯文<lb/>
未喪東岳豈頺穆逃楚難鄒脫呉災見機苦遲二公所<lb/>
咍驥不驟進麟何來哉星離一門草擲二孩萬憤結緝<lb/>
<hi>一作縎</hi>憂從中催金瑟玉壺盡為愁媒舉酒太息泣血盈<lb/>
盃台星再朗天網重恢屈法申恩棄瑕取材冶長非罪<lb/>
尼父無猜覆盆儻舉應照寒灰<lb/>
<pb n="KR4c0012_WYG_021-11b"/>
　　　萬憤詞投魏郎中<lb/>
海水渤潏人罹鯨鯢蓊胡沙而四塞始滔天於燕齊何<lb/>
六龍之浩蕩遷白日於秦西九土星分嗷嗷悽悽南冠<lb/>
君子呼天而啼戀髙堂而掩泣淚血地而成泥獄户春<lb/>
而不草獨幽怨而沈迷兄九江兮弟三峽悲羽化之難<lb/>
齊穆陵關北愁愛子豫章天南隔老妻一門骨肉散百<lb/>
草遇難不復相提攜樹榛拔桂囚鸞寵雞舜昔授禹伯<lb/>
成耕犂徳自此衰吾將安栖好我者恤我不好我者何<lb/>
<pb n="KR4c0012_WYG_021-12a"/>
忍臨危而相擠子胥鴟夷彭越醢醯自古豪烈胡為此<lb/>
繄蒼蒼之天髙乎視低如其聽卑脫我牢狴儻辨美玉<lb/>
君收白珪<lb/>
　　　荆州賊亂臨洞庭言懐作<lb/>
修虵横洞庭吞象臨江島積骨成巴陵遺言聞楚老水<lb/>
窮三苖國地窄三湘道嵗晏天峥嶸時危人枯槁思歸<lb/>
阻䘮亂去國傷懐抱郢路方丘墟章華亦傾倒風悲猿<lb/>
嘯苦木落鴻飛早日隠西赤沙月明東城草關河望已<lb/>
<pb n="KR4c0012_WYG_021-12b"/>
絶氛霧行當掃長呌天可聞吾將問蒼昊<lb/>
　　　覽鏡書懐<lb/>
得道無古今失道還衰老自笑鏡中人白髪如霜草捫<lb/>
心空歎息問影何枯槁桃李竟何言終成南山皓<lb/>
　　　田園言懐<lb/>
賈誼三年謫班超萬里侯何如牽白犢飲水對清流<lb/>
　　　江南春懐<lb/>
青春幾何時黄鳥鳴不歇天涯失鄉<hi>一作歸</hi>路江外老華<lb/>
<pb n="KR4c0012_WYG_021-13a"/>
髪心飛秦塞雲影滯楚關月身世殊爛漫田園乆蕪沒<lb/>
嵗晏何所從長歌謝金闕<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4c0012_WYG_021-13b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　李太白文集巻二十一<lb/>
</p>
<p>
</p>
  </div>
<div> <lb/>
    <p>
<pb n="KR4c0012_WYG_022-1a"/>
飲定四庫全書<lb/>
　李太白文集巻二十二<lb/>
　　　　　　　　　　　　　唐　李白　撰<lb/>
　歌詩五十三首<lb/>
　　詠物<lb/>
　　　聽蜀僧濬彈琴<hi>蜀中</hi>
蜀僧抱緑綺西下峩眉峰為我一揮手如聽萬壑松客<lb/>
心洗流水餘響入霜鍾不覺碧山暮秋雲暗幾重<lb/>
<pb n="KR4c0012_WYG_022-1b"/>
　　　魯東門觀刈蒲<hi>魯中</hi>
魯國寒事早初霜刈渚蒲揮鎌若轉月拂水生連珠此<lb/>
草最可珍何必貴龍鬚織作玉牀席欣承清夜娯羅衣<lb/>
能再拂不畏素塵蕪<lb/>
　　　詠鄰女東牕海石榴<lb/>
魯女東牕下海榴世所稀珊瑚映渌水未足比光輝凊<lb/>
香隨風發落日好鳥歸願為東南枝低舉拂羅衣無由<lb/>
一攀折引領望金扉<lb/>
<pb n="KR4c0012_WYG_022-2a"/>
　　　南軒松<lb/>
南軒有孤松柯葉自緜羃清風無閑時蕭灑終日夕隂<lb/>
生古苔緑色染秋煙碧何當凌雲霄直上數千尺<lb/>
　　　詠山樽二首<hi>前一首一作詠栁少府山癭木樽</hi>
蟠木不凋飾且將斤斧疎樽成山岳勢材是棟梁餘外<lb/>
與金罍並中涵玉醴虛慚君垂拂拭遂忝玳筵居<lb/>
擁腫寒山木嵌空成酒樽愧無江海量偃蹇在君門<lb/>
　　　初出金門尋王侍御不遇詠壁上鸚鵡<hi>一作勑放歸山</hi>
<pb n="KR4c0012_WYG_022-2b"/>
　　　<hi>留别陸侍御不遇詠鸚鵡</hi>
落羽辭金殿孤鳴託繡衣能言終見棄還向隴西飛<lb/>
　　　紫藤樹<lb/>
紫藤挂雲木花蔓宜陽春密葉隠歌鳥香風留美人<lb/>
　　　觀放白鷹二首<lb/>
八月邊風髙胡鷹白錦毛孤飛一片雪百里見秋毫<lb/>
寒冬十二月蒼鷹八九毛寄言燕雀莫相啅自有雲霄<lb/>
萬里髙<lb/>
<pb n="KR4c0012_WYG_022-3a"/>
　　　觀博平王志安少府山水粉圖<lb/>
粉壁為空天丹青狀江海游雲不知歸日見白鷗在博<lb/>
平真人王志安沈吟至此願挂冠松溪石磴帶秋色愁<lb/>
客思歸生曉寒<lb/>
　　　題雍丘崔明府丹竈<lb/>
美人為政本忘機服藥求仙事不違葉縣已泥丹竈畢<lb/>
瀛州當伴赤松歸先師有訣神將助大聖無心火自飛<lb/>
九轉但能生羽翼雙鳬忽去定何依<lb/>
<pb n="KR4c0012_WYG_022-3b"/>
　　　觀元丹丘坐巫山屏風<lb/>
昔遊三峽見巫山見畫巫山宛相似疑是天邊十二峰<lb/>
飛入君家綵屏裡寒松蕭颯如有聲陽臺微茫如有情<lb/>
錦衾瑶席何寂寂楚王神女徒盈盈髙咫尺如千里翠<lb/>
屏丹崖粲如綺蒼蒼逺樹圍荆門厯厯行舟汎巴水水<lb/>
石潺湲萬壑分烟光草色俱氲氛溪花笑日何年發江<lb/>
客聽猿幾嵗聞使人對此心緬邈疑入髙丘夢綵雲<lb/>
　　　求崔山人百丈崖瀑布圖<lb/>
<pb n="KR4c0012_WYG_022-4a"/>
百丈素崖裂四山丹壁開龍潭中噴射晝夜生風雷但<lb/>
見瀑泉落如潨雲漢來聞君寫真圖島嶼備縈迴石黛<lb/>
刷幽草曽青澤古苔幽緘儻相傳何必向天台<lb/>
　　　見野草中有名白頭翁者<lb/>
醉入田家去行歌荒野中如何青草裡亦有白頭翁折<lb/>
取對明鏡宛將衰鬢同微芳似相誚流恨向東風<lb/>
　　　流夜郎題葵葉<lb/>
慙君能衛足歎我逺移根白日如分照還歸守故園<lb/>
<pb n="KR4c0012_WYG_022-4b"/>
　　　瑩禪師房觀山海圖<lb/>
真僧閉精宇滅跡含達觀列嶂圖雲山攅峰入霄漢丹<lb/>
崖森在目清晝疑巻幔蓬壺來軒牕瀛海入几案烟濤<lb/>
爭噴薄島嶼相凌亂征帆飄空中瀑水灑天半峥嶸若<lb/>
可陟想像徒盈歎杳與真心㝠遂諧静者翫如登赤城<lb/>
裏揭涉滄洲畔即事能娯人從兹得蕭散<lb/>
　　　白鷺鷥<lb/>
白鷺下秋水孤飛如墜霜心閑且未去獨立沙洲傍<lb/>
<pb n="KR4c0012_WYG_022-5a"/>
　　　詠桂二首<lb/>
園花笑芳年池草豔春色猶不如槿花㛹娟玉階側芬<lb/>
榮何夭促零落在瞬息豈若瓊樹枝終歲長翕赩<lb/>
世人種桃李多在金張門攀折争捷徑及此春風暄一<lb/>
朝天霜下榮耀難乆存安知南山桂緑葉垂芳根清隂<lb/>
亦可託何惜樹君園<lb/>
　　　白胡桃<lb/>
紅羅袖裏分明見白玉盤中看却無疑是老僧休念誦<lb/>
<pb n="KR4c0012_WYG_022-5b"/>
腕前推下水精珠<lb/>
　　　巫山枕障<lb/>
巫山枕障畫髙丘白帝城邊樹色秋朝雲夜入無行處<lb/>
巴水横天更不流<lb/>
　　　庭前晚開花<lb/>
西王母桃種我家三千陽春始一花結實苦遲為人笑<lb/>
攀折唧唧長咨嗟<lb/>
　　　宣城長史弟昭贈余琴溪中雙舞鶴詩以見志<lb/>
<pb n="KR4c0012_WYG_022-6a"/>
令弟佐宣城贈余琴溪鶴謂言天涯雪忽向牕前落白<lb/>
玉為毛衣黄金不肯博當風振六翮對舞臨山閣顧我<lb/>
如有情長鳴似相託何當駕此物與爾騰寥廓<lb/>
　　題詠<lb/>
　　　題隨州紫陽先生壁<lb/>
神農好長生風俗乆已成復聞紫陽客早署丹臺名喘<lb/>
息飡妙氣步虛吟真聲道與古仙合心將无化并樓疑<lb/>
出蓬海鶴似飛玉京松雪牕外曉池水階下明忽耽笙<lb/>
<pb n="KR4c0012_WYG_022-6b"/>
歌樂頓失軒冕情終願恵金液提攜凌太清<lb/>
　　　題元丹丘山居<lb/>
故人栖東山自愛丘壑美青春卧空林白日猶不起松<lb/>
風清襟袖石潭洗心耳羨君無紛喧髙枕碧霞裡<lb/>
　　　題元丹丘潁陽山居<hi>并序</hi>
　丹丘家于潁陽新卜别業其地北倚馬嶺連峰嵩丘<lb/>
　南瞻鹿臺極目汝海雲巖映鬱有佳致焉白從之遊<lb/>
　故有此作<lb/>
<pb n="KR4c0012_WYG_022-7a"/>
仙遊渡潁水訪隠同元君忽遺蒼生望獨與洪崖羣卜<lb/>
地初晦跡興言且成文却顧北山斷前瞻南嶺分遥通<lb/>
汝海月不隔嵩丘雲之子合逸趣而我欽清芬舉跡倚<lb/>
松石談笑迷朝曛終願狎青鳥拂衣棲江濆<lb/>
　　　題瓜洲新河餞族叔舍人賁<lb/>
齊公鑿新河萬古流不絶豐功利生人天地同朽滅兩<lb/>
橋對雙閣芳樹有行列愛此如甘棠誰云敢攀折呉關<lb/>
倚此固天險自兹設海水落斗門潮平見沙泬我行送<lb/>
<pb n="KR4c0012_WYG_022-7b"/>
季父弭棹徒流恱楊花滿江來疑是龍山雪惜此林下<lb/>
興愴為山陽别瞻望清路塵歸來空寂蔑<lb/>
　　　洗脚亭<lb/>
白道向姑孰洪亭臨道旁前有呉時井下有五丈牀樵<lb/>
女洗素足行人歇金裝西望白鳥洲蘆花似朝霜送君<lb/>
此時去回首淚成行<lb/>
　　　勞勞亭<lb/>
天下傷心處勞勞送客亭春風知别苦不遣栁條青<lb/>
<pb n="KR4c0012_WYG_022-8a"/>
　　　題金陵王處士水亭<hi>此亭蓋齊朝南苑又是陸機故宅</hi>
王子耽𤣥言賢豪多在門好鵝尋道士愛竹嘯名園樹<lb/>
色老<hi>一作秀</hi>荒苑池光蕩華軒此堂見明月更憶陸平原<lb/>
掃地青玉簟為余置金樽醉罷<hi>一作後</hi>欲歸去花枝宿鳥<lb/>
喧何時復來此再<hi>一作更</hi>得洗囂煩<lb/>
　　　題嵩山逸人元丹丘山居<hi>并序</hi>
　白乆在廬霍元公近遊嵩山故交深情出處無間嵒<lb/>
　信頻及許為主人欣然適㑹本意當冀長往不返欲<lb/>
<pb n="KR4c0012_WYG_022-8b"/>
　便舉家就之兼書共遊因有此贈<lb/>
家本紫雲山道風未淪落况懐丹丘志沖賞歸寂寞朅<lb/>
來遊閩荒捫涉窮禹鑿夤縁汎潮海偃蹇陟廬霍憑雷<lb/>
躡天牕弄景憩霞閣且欣登眺美頗愜隱淪諾三山曠<lb/>
幽期四岳聊所託故人契嵩潁髙義炳丹雘滅跡遺紛<lb/>
囂終言本峰壑自矜林湍好不羨市朝樂偶與真意并<lb/>
頓覺世情薄爾能折芳桂吾亦採蘭若拙妻好乘鸞嬌<lb/>
女愛飛鶴提攜訪神仙從此鍊金藥<lb/>
<pb n="KR4c0012_WYG_022-9a"/>
　　　題江夏修静寺<hi>此寺是李北海舊宅</hi>
我家北海宅作寺南江濱空庭無玉樹髙殿坐幽人書<lb/>
帶留青草琴堂<hi>一作臺</hi>羃素塵平生種桃李寂滅不成春<lb/>
　　　改九子山為九華山聨句<hi>并序</hi>
　青陽縣南有九子山山髙數千丈上有九峰如蓮華<lb/>
　按圖徴名無所依據太史公南遊略而不書事絶古<lb/>
　老之口復闕名賢之紀雖靈仙往復而賦詠罕聞予<lb/>
　乃削其舊號加以九華之目時訪道江漢憩於夏侯<lb/>
<pb n="KR4c0012_WYG_022-9b"/>
　迴之堂開簷岸幘坐眺松雪因與二三子聨句傳之<lb/>
　將來<lb/>
妙有分二氣靈山開九華<hi>李白</hi>層標遏遲日半壁明朝霞<lb/>
<hi>髙霽</hi>積雪曜隂壑飛流歕陽崖<hi>韋權興權作瓘</hi>青熒玉樹色縹緲<lb/>
羽人家<hi>李白</hi>
　　　題宛谿館<lb/>
吾憐宛谿好百尺照心明<hi>一作乆照心益明</hi>何謝新安水千尋<lb/>
見底清白沙留月色緑竹助秋聲却笑嚴湍上于今獨<lb/>
<pb n="KR4c0012_WYG_022-10a"/>
擅名<lb/>
　　　題東谿公幽居<lb/>
杜陵賢人清且亷東谿卜築歲將淹宅近青山同謝朓<lb/>
門垂碧栁似陶潛好鳥迎春歌後院飛花送酒舞前簷<lb/>
客到但知留一醉盤中秖有水精鹽<lb/>
　　雜詠<lb/>
　　　嘲魯儒<lb/>
魯叟談五經白髪死章句問以經濟䇿茫如墜烟霧足<lb/>
<pb n="KR4c0012_WYG_022-10b"/>
著逺遊履首戴方頭巾緩步從直道未行先起塵秦家<lb/>
丞相府不重襃衣人君非叔孫通與我本殊倫時事且<lb/>
未達歸耕汶水濱<lb/>
　　　懼讒<lb/>
二桃殺三士詎假劒如霜衆女妬蛾眉雙花競春芳魏<lb/>
姝信鄭袖掩袂對懐王一惑巧言子朱顔成死<hi>一作損</hi>傷<lb/>
行將泣團扇戚戚愁人腸<lb/>
　　　觀獵<lb/>
<pb n="KR4c0012_WYG_022-11a"/>
太守耀清威乗閑弄晚輝江沙横獵騎山火繞行圍箭<lb/>
逐雲鴻落鷹隨月兔飛不知白日暮歡賞夜方歸<lb/>
　　　觀胡人吹笛<lb/>
胡人吹玉笛一半是秦聲十月呉山曉梅花落敬亭愁<lb/>
聞出塞曲淚滿逐臣纓却望長安道空懐戀主情<lb/>
　　　軍行<lb/>
騮馬新跨<hi>一作誇</hi>白玉鞍戰罷沙場月色寒城頭鐵鼓聲<lb/>
猶震匣裡金刀血未乾<lb/>
<pb n="KR4c0012_WYG_022-11b"/>
　　　從軍行<lb/>
百戰沙場碎鐵衣城南已合數重圍突營射殺呼延將<lb/>
獨領殘兵千騎歸<lb/>
　　　平虜將軍妻<lb/>
平虜將軍婦入門二十年君心自不恱妾寵豈能專出<lb/>
解牀前帳行吟道上篇古人不唾井莫忘昔纒緜<lb/>
　　　春夜洛城聞笛<lb/>
誰家玉笛暗飛聲散入春風滿洛城此夜曲中聞折栁<lb/>
<pb n="KR4c0012_WYG_022-12a"/>
何人不起故園情<lb/>
　　　嵩山採菖蒲者<lb/>
神人多古㒵雙耳下垂肩嵩岳逢漢武疑是九疑仙我<lb/>
來採菖蒲服食可延年言終忽不見滅影入雲烟喻帝<lb/>
竟莫悟終歸茂陵田<lb/>
　　　金陵聽韓侍御吹笛<lb/>
韓公吹玉笛倜儻流英音風吹繞鍾山萬壑皆龍吟王<lb/>
子停鳳管師襄掩瑶琴餘響渡江去天涯安可尋<lb/>
<pb n="KR4c0012_WYG_022-12b"/>
　　　流夜郎聞酺不預<lb/>
北闕聖人歌太康南冠君子竄遐荒漢酺聞奏鈞天樂<lb/>
願得風吹到夜郎<lb/>
　　　放後遇恩不霑<lb/>
天作雲與雷霈然徳澤開東風日本至白雉越裳來獨<lb/>
棄長沙國三年未許回何時入宣室更問洛陽才<lb/>
　　　宣城見杜鵑花<lb/>
蜀國曽聞子規鳥宣城還見杜䳌花一呌一迴腸一斷<lb/>
<pb n="KR4c0012_WYG_022-13a"/>
三春三月憶三巴<lb/>
　　　白田馬上聞鸎<lb/>
黄鸝啄紫椹五月鳴桑枝我行不記日誤作陽春時蠶<lb/>
老客未歸白田已繅絲<hi>一作呉人欲蚤絲</hi>驅馬又前去捫心空<lb/>
自悲<hi>一作嗤</hi>
　　　暖酒<lb/>
熱暖將來賓鐵文暫時不動聚白雲撥却白雲見青天<lb/>
掇頭裏許便乗仙<lb/>
<pb n="KR4c0012_WYG_022-13b"/>
　　　三五七言<lb/>
秋風清秋月明落葉聚還散寒烏栖復驚相思相見知<lb/>
何日此時此夜難為情<lb/>
　　　雜詩<lb/>
白日與明月晝夜尚<hi>一作常</hi>不閑况爾悠悠人安得乆世<lb/>
間傳聞海水上乃有蓬萊山玉樹生緑葉靈仙每登攀<lb/>
一食駐𤣥髪再食留紅顔吾欲從此去去之無時還<lb/>
　李太白文集巻二十二<lb/>
</p>
<p>
</p>
  </div>
<div>
<head>李太白文集巻二十三</head> <lb/>
    <p>
<pb n="KR4c0012_WYG_023-1a"/>
欽定四庫全書<lb/>
　李太白文集巻二十三<lb/>
　　　　　　　　　　　　　唐　李白　撰<lb/>
　歌詩六十二首<lb/>
　　閨情<lb/>
　　　寄逺十二首<lb/>
三鳥别王母銜書來見過腸斷若剪絃其如愁思何遥<lb/>
知玉牕裡纎手弄雲和奏曲有深意青松交女蘿寫水<lb/>
<pb n="KR4c0012_WYG_023-1b"/>
山井中同泉豈殊波秦心與楚恨皎皎為誰多<lb/>
青樓何所在乃在碧雲中寳鏡挂秋水<hi>一作月</hi>羅衣輕春<lb/>
風新粧坐落日悵望金<hi>一作錦</hi>屏空念此<hi>一作剪綵</hi>送短書願<lb/>
因<hi>一作同</hi>雙飛鴻<lb/>
本作一行書殷勤道相憶一行復一行滿紙情何極瑶<lb/>
臺有黄鶴為報青樓人朱顔凋落盡白髪一何新自知<lb/>
未應還<hi>一作老</hi>離居<hi>一作君</hi>經三春桃李今若為當牕發光<lb/>
彩莫使香風飄留與<hi>一作取</hi>紅芳待<lb/>
<pb n="KR4c0012_WYG_023-2a"/>
玉筯落春<hi>一作清</hi>鏡坐愁湖陽水聞<hi>一作且</hi>與隂麗華風烟<lb/>
接鄰里青春已復過白日忽相催但恐荷<hi>一作飛</hi>花晚令<lb/>
人意已摧相思不惜夢日夜向陽臺<lb/>
逺憶巫山陽花明渌江暖躊躇未得往淚向南雲滿春<lb/>
風復無情吹我夢魂斷不見眼中人天長音信短<lb/>
陽臺隔楚水春草生黄河<hi>一作隂雲隔楚水轉蓬落渭河</hi>相思無日夜<lb/>
浩蕩若流波流波向海去欲見終無因<hi>一作定繞珠江濱</hi>遥將<lb/>
一㸃淚逺寄如花人<lb/>
<pb n="KR4c0012_WYG_023-2b"/>
昔<hi>一作妾</hi>在舂陵東君居漢江島百里望花光往來成白<lb/>
道<hi>一作日日採蘼蕪上山成白道</hi>一為雲雨别此地生秋草秋草秋蛾<lb/>
飛相思愁落暉何由一相見滅燭解羅衣<hi>一本暉下添昔時攜手去</hi>
<hi>今時流淚歸遥知不得意玉筯㸃羅衣</hi>
憶昨東園桃李紅碧枝與君此時初别離金瓶落井無<lb/>
消息令人行歎復坐思坐思行歎成楚越春風玉顔畏<lb/>
銷歇碧牕紛紛下落花青樓寂寂空明月兩不見但相<lb/>
思空留錦字表心素至今緘愁不忍窺<lb/>
<pb n="KR4c0012_WYG_023-3a"/>
長短春草緑縁階如有情巻葹心獨苦抽却死還生覩<lb/>
物知妾意希君種後庭閑時當採掇念此莫相輕<lb/>
魯縞如玉霜筆<hi>一作剪</hi>題月支書寄書白鸚鵡西海畏離<lb/>
居行數雖不多字字有委曲天末如見之開緘淚相續<lb/>
千里若在眼萬里若在心相思千萬里一書直千金<lb/>
美人在時花滿堂美人去後餘空牀牀中繡被巻不寢<lb/>
<hi>一作更不巻</hi>至今三載聞餘香<hi>一作猶聞香</hi>香亦竟不滅人亦竟<lb/>
不來相思黄葉盡<hi>一作落</hi>白露濕<hi>一作/㸃</hi>青苔<hi>此首一作贈逺</hi>
<pb n="KR4c0012_WYG_023-3b"/>
愛君芙蓉嬋姢之艶色若可餐兮難再得憐君氷玉清<lb/>
迥之明心情不極兮意已深朝共琅玕之綺食夜同鴛<lb/>
鴦之錦衾恩情婉孌忽為别使人莫錯亂愁心亂愁心<lb/>
涕如雪寒燈厭夢魂欲絶覺來相思生白髪盈盈漢水<lb/>
若可越可惜凌波步羅襪美人美人兮歸去來莫作朝<lb/>
雲飛陽臺<lb/>
　　　長信宫<lb/>
月皎昭陽殿霜清長信宫天行乗玉輦飛鷰與君同更<lb/>
<pb n="KR4c0012_WYG_023-4a"/>
有歡娯處<hi>一作别有留情處</hi>承恩樂未窮誰憐團扇妾獨坐怨<lb/>
秋風<lb/>
　　　長門怨二首<lb/>
天回北斗挂西樓金屋無人螢火流月光欲到長門殿<lb/>
别作深宫一段愁<lb/>
桂殿長愁不記春黄金四屋起秋塵夜懸明鏡青天上<lb/>
獨照長門宫裡人<lb/>
　　　春怨<lb/>
<pb n="KR4c0012_WYG_023-4b"/>
白馬金羈遼海東羅帷繡被卧春風落月低軒窺燭盡<lb/>
飛花入户笑牀空<lb/>
　　　代贈逺<hi>一作寄逺</hi>
妾本洛陽人狂夫幽燕客渴飲易水波猶來多感激胡<lb/>
馬西北馳香駿揺緑絲鳴鞭從此去逐北蕩邊陲昔去<lb/>
有好言不言乆離别燕支多美女走馬輕風雪見此不<lb/>
記人恩情雲雨絶啼流玉筯盡坐恨金閨切織錦作短<lb/>
書腸隨回文結相思欲有寄恐君不見察焚之揚其灰<lb/>
<pb n="KR4c0012_WYG_023-5a"/>
手跡自此滅<lb/>
　　　陌上贈美人<hi>一云小放歌行一首在第三此是第二篇</hi>
駿馬驕行踏落花垂鞭直拂五雲車美人一笑褰珠箔<lb/>
遥指紅<hi>一作青</hi>樓是妾家<lb/>
　　　閨情<lb/>
流水去絶國浮雲辭故關水或戀前浦雲猶歸舊山恨<lb/>
君流<hi>一作龍</hi>沙去棄妾漁陽間玉筯夜垂<hi>一作日夜</hi>流雙雙落<lb/>
朱顔黄鳥坐相悲緑楊誰更攀織錦心草草挑燈淚斑<lb/>
<pb n="KR4c0012_WYG_023-5b"/>
斑窺鏡不自識况乃狂夫還<lb/>
　　　代别情人<lb/>
清水本不動桃花發岸傍桃花弄水色波蕩揺春光我<lb/>
恱子容艶子傾我文章風吹緑琴去曲度紫鴛鴦昔作<lb/>
一水魚今成兩枝鳥哀哀長雞鳴夜夜達五曉起折相<lb/>
思樹歸贈知寸心覆水不可收行雲難重尋天涯有度<lb/>
鳥莫絶瑶華音<lb/>
　　　代秋情<lb/>
<pb n="KR4c0012_WYG_023-6a"/>
幾日相别離門前生穭葵寒蟬聒梧桐日夕長鳴悲白<lb/>
露濕螢火清霜零兔絲空掩紫羅袂<hi>一作空閨掩羅袂</hi>長啼無<lb/>
盡時<lb/>
　　　對酒<lb/>
蒲萄酒金叵羅呉姬十五細馬䭾青黛畫眉紅錦靴道<lb/>
字不正嬌唱歌玳瑁筵中懐裡醉芙蓉帳底奈君何<lb/>
　　　怨情<lb/>
新人如花雖可寵故人似玉猶來重花性飄揚不自持<lb/>
<pb n="KR4c0012_WYG_023-6b"/>
玉心皎潔終不移故人昔新今尚故還見新人有故時<lb/>
請看陳后黄金屋寂寂珠簾生網絲<lb/>
　　　湖邊採蓮婦<lb/>
小姑織白紵未解將人語大嫂採芙蓉溪湖千萬重長<lb/>
兄行不在莫使外人逢願學秋胡婦貞心比古松<lb/>
　　　怨情<lb/>
美人巻珠簾深坐嚬蛾眉但見淚痕濕不知心恨誰<lb/>
　　　代寄情人楚詞體<lb/>
<pb n="KR4c0012_WYG_023-7a"/>
君不來兮徒蓄怨積思而孤吟雲陽一去以逺隔巫山<lb/>
渌水之沉沉留餘香兮染繡被夜欲寢兮愁人心朝馳<lb/>
余馬於青樓怳若空而夷猶浮雲深兮不得語却惆悵<lb/>
而懐憂使青鳥兮銜書恨獨宿兮傷離居何無情而兩<lb/>
絶夢雖往而交疎横流涕而長嗟折芳洲之瑶華送飛<lb/>
鳥以極目怨夕陽之西斜願為連根同死之秋草不作<lb/>
飛空之落花<lb/>
　　　學古思邊<lb/>
<pb n="KR4c0012_WYG_023-7b"/>
銜悲上隴首腸斷不見君流水若有情幽哀從此分蒼<lb/>
茫愁邊色惆悵落日曛山外接逺天天際復有雲白雁<lb/>
從中來飛鳴苦難聞足繫一書札寄言歎離羣離羣心<lb/>
斷絶十見花成雪胡地無春輝征人行不歸相思杳如<lb/>
夢珠淚濕羅衣<lb/>
　　　思邊<hi>一作春怨</hi>
去年何時君别妾南園緑草飛蝴蝶今嵗何時妾憶君<lb/>
西山白雪暗秦雲玉關去此三千里欲寄音書那可聞<lb/>
<pb n="KR4c0012_WYG_023-8a"/>
　　　口號呉王舞人半醉<lb/>
風動荷花水殿香姑蘇臺上宴呉王西施醉舞嬌無力<lb/>
笑倚東牕白玉牀<lb/>
　　　折荷有贈<lb/>
涉江翫秋水愛此紅蕖鮮攀荷弄其珠蕩漾不成圎佳<lb/>
人綵雲裡欲贈隔逺天相思無因見悵望涼風前<lb/>
　　　代美人愁鏡二首<lb/>
明明金鵲鏡了了玉臺前拂拭皎氷月光輝何清圎紅<lb/>
<pb n="KR4c0012_WYG_023-8b"/>
顔老昨日白髪多去年鈆粉坐相誤照來空凄然<lb/>
美人贈此盤龍之寳鏡燭我金縷之羅衣時將紅袖拂<lb/>
明月為惜普照之餘輝影中金鵲飛不滅臺下青鸞思<lb/>
獨絶藁砧一别若箭弦去有日來無年狂風吹却妾心<lb/>
斷玉筯併墮菱花前<lb/>
　　　贈段七娘<lb/>
羅襪凌波生網塵那能得計訪情親千盃緑酒何辭醉<lb/>
一面紅粧惱殺人<lb/>
<pb n="KR4c0012_WYG_023-9a"/>
　　　别内赴徴三首<lb/>
王命三徵去未還明朝離别出呉關白玉髙樓看不見<lb/>
相思須上望夫山<lb/>
出門妻子强牽衣問我西行幾日歸來時儻佩黄金印<lb/>
莫見蘇秦不下機<lb/>
翡翠為<hi>一作髙</hi>樓金作梯誰人獨宿倚門啼<hi>一作巻簾愁坐待鳴雞</hi>
夜泣寒燈連曉月行行淚盡楚關西<lb/>
　　　秋浦寄内<lb/>
<pb n="KR4c0012_WYG_023-9b"/>
我今尋陽去辭家千里餘結荷見水宿却寄大雷書雖<lb/>
不同辛苦愴離各自居我自入秋浦三年北信疎紅顔<lb/>
愁落盡白髪不能除有客自梁苑手攜五色魚開魚得<lb/>
錦字歸問我何如江山雖道阻意合不為殊<lb/>
　　　自代内贈<lb/>
寳刀截流水無有斷絶時妾意逐君行纒綿亦如之别<lb/>
來門前草春盡秋轉碧掃盡還更生萋萋滿行跡鳴鳳<lb/>
始相得雄驚雌各飛遊雲落何山一往不見歸估客發<lb/>
<pb n="KR4c0012_WYG_023-10a"/>
大樓<hi>一作東海</hi>知君在秋浦梁苑空錦衾陽臺夢行雨妾家<lb/>
三作相失勢去西秦猶有舊歌管凄清聞四鄰曲度入<lb/>
紫雲啼無眼中人女弟争笑弄悲羞淚盈巾妾似井底<lb/>
桃開花向誰笑君如天上月不肯一回照窺鏡不自識<lb/>
别多憔悴深安得秦吉了為人道寸心<lb/>
　　　秋浦感主人歸鷰寄内<lb/>
霜朽楚關木始知殺氣嚴寥寥金天廓婉婉緑紅潛胡<lb/>
鷰别主人雙雙語前簷三飛四回顧欲去復相瞻豈不<lb/>
<pb n="KR4c0012_WYG_023-10b"/>
戀華屋終然謝珠簾我不及此鳥逺行嵗已淹寄書道<lb/>
中歎淚下不能緘<lb/>
　　　送内尋廬山女道士李騰空二首<lb/>
君尋騰空子應到碧山家水舂雲母碓風掃石楠花若<lb/>
戀幽居好相邀弄紫霞<lb/>
多君相門女學道愛神仙素手掬青靄羅衣曳紫烟一<lb/>
往屏風疊乗鸞著玉鞭<hi>一作不著鞭</hi>
　　　贈内<lb/>
<pb n="KR4c0012_WYG_023-11a"/>
三百六十日日日醉如泥雖為李白婦何異太常妻<lb/>
　　　在尋陽非所寄内<lb/>
聞難知慟哭行啼入府中多君同蔡琰流淚請曹公知<lb/>
登呉章嶺昔與死無分崎嶇行石道外折入青雲相見<lb/>
若悲歎哀聲那可聞<lb/>
　　　南流夜郎寄内<lb/>
夜郎天外怨離居明月樓中音信疎北雁春歸看欲盡<lb/>
南來不得豫章書<lb/>
<pb n="KR4c0012_WYG_023-11b"/>
　　　越女詞五首<lb/>
長干呉兒女眉目艶星月屐上足如霜不著鵶頭襪<lb/>
呉兒多白晳好為蕩舟劇賣眼擲春心折花調行客<lb/>
耶溪採蓮女見客棹歌迴笑入荷花去佯羞不肯來<lb/>
東陽素足女㑹稽素舸郎相看月未墮白地斷肝腸<lb/>
鏡湖水如月耶溪女如雪新粧蕩新波光景兩竒絶<lb/>
　　　浣沙石上女<lb/>
玉面耶溪女青蛾紅粉粧一雙金齒屐兩足白如霜<lb/>
<pb n="KR4c0012_WYG_023-12a"/>
　　　示金陵子<hi>一作金陵子詞</hi>
金陵城東誰家子<hi>一作金陵子</hi>竊聽琴聲碧<hi>一作夜</hi>牕裡落花<lb/>
一片天上來隨人直渡西江水楚歌呉語嬌不成似能<lb/>
未能最有情謝公正要東山妓攜手林泉處處行<lb/>
　　　出妓金陵子呈盧六四首<lb/>
安石東山三十春傲然攜妓出風塵樓中見我金陵子<lb/>
何似陽臺雲雨人<lb/>
南國新豐酒東山小妓歌對君君不樂花月奈愁何<lb/>
<pb n="KR4c0012_WYG_023-12b"/>
東道烟霞主西江詩酒筵相逢不覺醉日墮厯陽川<lb/>
小妓金陵歌楚聲家僮丹砂學鳳鳴我亦為君飲清酒<lb/>
君心不肯向人傾<lb/>
　　　巴女詞<lb/>
巴水急如箭巴船去若飛十月三千里郎行幾歲歸<lb/>
　　哀傷<lb/>
　　　哭晁卿衡<lb/>
日本晁卿辭帝都征帆一片遶蓬壺明月不歸沉碧海<lb/>
<pb n="KR4c0012_WYG_023-13a"/>
白雲愁色滿蒼梧<lb/>
　　　自溧水道哭王炎三首<hi>宣州作</hi>
白楊雙行行白馬悲路傍晨興見曉月更似發雲陽溧<lb/>
水通呉關逝川去未央故人萬化盡閉骨茅山岡天上<lb/>
墜玉棺泉中掩龍章名飛日月上義與風雲翔逸氣竟<lb/>
莫展英圖俄夭傷楚國一老人來嗟龔勝亡有言不可<lb/>
道雪泣惜蘭芳<lb/>
王公希代寳棄世一何早弔死不及哀殯宫已秋草悲<lb/>
<pb n="KR4c0012_WYG_023-13b"/>
來欲脫劒挂向何枝好哭向茅山雖未摧一生淚盡丹<lb/>
陽道<lb/>
王家碧瑶樹一樹忽先摧海内故人泣天涯弔鶴來未<lb/>
成霖雨用先夭濟川材一罷廣陵散鳴琴更不開<lb/>
　　　哭宣城善釀紀叟<lb/>
紀叟黄泉裡還應釀老春夜臺無曉日沽酒與何人<hi>一作</hi>
<hi>題戴老酒店云戴老黄泉下還應釀大春夜臺無李白沽酒與何人</hi>
　　　宣城哭蔣徵君華<lb/>
<pb n="KR4c0012_WYG_023-14a"/>
敬亭埋玉樹知是蔣徵君果得相如草仍餘封禪文池<lb/>
臺空有月詞賦舊凌雲獨挂延陵劒千秋在古墳<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4c0012_WYG_023-14b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　李太白文集巻二十三<lb/>
</p>
<p>
</p>
  </div>
<div>
<head>李太白文集巻二十四</head> <lb/>
    <p>
<pb n="KR4c0012_WYG_024-1a"/>
欽定四庫全書<lb/>
　李太白文集巻二十四<lb/>
　　　　　　　　　　　　　唐　　李白　撰<lb/>
　古賦<lb/>
　　明堂賦<hi>并序</hi>　　　　　大獵賦<hi>并序</hi>
　　大鵬賦<hi>并序</hi>　　　　　劒閣賦<lb/>
　　擬恨賦　　　　　　　惜餘春賦<lb/>
　　愁陽春賦　　　　　　悲清秋賦<lb/>
<pb n="KR4c0012_WYG_024-1b"/>
　　　明堂賦<hi>并序</hi>
　昔在天皇告成岱宗改元乾封經始明堂年紀總章<lb/>
　時締構之未輯痛威靈之遐邁天后繼作中宗成之<lb/>
　因兆人之子來崇萬祀之丕業蓋天皇先天中宗奉<lb/>
　天累聖纂就鴻勲克宣臣白美頌恭惟述焉其辭曰<lb/>
伊皇唐之革天創元也我髙祖乃仗大順赫然雷發以<lb/>
首之於是横八荒漂九陽掃叛換開混茫景星耀而泰<lb/>
階平虹蜺滅而日月張欽若太宗繼明重光廓區宇以<lb/>
<pb n="KR4c0012_WYG_024-2a"/>
立極綴蒼昊之頽綱淳風沕穆鴻恩滂洋武義烜赫於<lb/>
有截仁聲馺<graphic n="KR2341" url="https://raw.githubusercontent.com/kanripo/KR-Gaiji/master/images/KR2341.png" mimeType="image/png"/>乎無疆若乃髙宗紹興祐統錫羨神休<lb/>
傍臻瑞物咸薦元符剖兮地珍見既應天以順人遂登<lb/>
封而降禪將欲考有洛崇明堂惟厥功之未輯兮乗白<lb/>
雲於帝鄉天后勤勞輔政兮中宗以欽明克昌遵先軌<lb/>
以繼作兮揚列聖之耿光則使軒轅草圖羲和練日經<lb/>
之營之不彩不質因子來於四方豈殫稅於萬室乃准<lb/>
水臬攅雲樑罄玉石於隴坂空壊材於瀟湘巧奪神鬼<lb/>
<pb n="KR4c0012_WYG_024-2b"/>
髙窮昊蒼聽天語之察察擬帝居之鏘鏘雖暫勞而永<lb/>
固兮貽聖謨於我皇觀夫明堂之宏壯也則突兀曈曨<lb/>
乍明乍䝉太古元氣之結空巃嵸頽沓若嵬若嶪似天<lb/>
閫地門之開闔爾乃劃岝峉以嶽立郁穹崇而鴻紛冠<lb/>
百王而垂勲燭萬象而騰文窙愡恍以洞啓呼嵌嵓而<lb/>
傍分又比乎崐山之天柱矗九霄而垂雲於是結構乎<lb/>
黄道岧嶤乎紫微絡勾陳以繚垣闢閶闔而啓扉峥嶸<lb/>
<graphic n="KR2163" url="https://raw.githubusercontent.com/kanripo/KR-Gaiji/master/images/KR2163.png" mimeType="image/png"/>嶷粲宇宙兮光輝崔嵬赫弈張天地之神威夫其背<lb/>
<pb n="KR4c0012_WYG_024-3a"/>
泓黄河垠漱清洛太行却立通谷前廓逺則標熊耳以<lb/>
作揭豁龍門以開關㸃翠彩於洪荒洞清隂乎羣山及<lb/>
乎烟雲巻舒忽出乍沒岌嵩噴伊倚日薄月雷霆之所<lb/>
皷蕩星斗之所伾扢挐金龍之蟠蜿挂天珠之硉矹勢<lb/>
拔五嶽形張四維軋地軸以盤根摩天倪而創規樓臺<lb/>
崛岉以奔赴城闕崟岑而蔽虧珍樹翠草含華揚㽔目<lb/>
瑶井之熒熒拖玉繩之離離㨖華蓋以儻漭仰太微之<lb/>
參差擁以禁扄横以武庫獻房心以開鑿瞻少陽而舉<lb/>
<pb n="KR4c0012_WYG_024-3b"/>
措採殷制酌夏步雜以代室重屋之名括以辰次火木<lb/>
之數壯不及奢麗不及素層簷屹其霞矯廣厦鬱以雲<lb/>
布掩日道遏風路陽烏轉影而翻飛大鵬横霄而側度<lb/>
近則萬木森下千宫對出熠乎光碧之堂炅乎瓊華之<lb/>
室錦爛霞駮星錯波沏颯蕭寥以颼飀窅隂鬱以櫛密<lb/>
含佳氣之青䓤吐祥烟之鬱律九室窈窕五闈聨綿飛<lb/>
楹磊砢走栱夤縁雲楣立岌以横綺綵桷攅欒而仰天<lb/>
皓壁晝朗朱甍晴鮮赬欄各落偃蹇霄漢翠楹迴合蟬<lb/>
<pb n="KR4c0012_WYG_024-4a"/>
聨汗漫沓蒼穹之絶垠跨皇居之太半逺而望之赫煌<lb/>
煌以輝輝忽天旋而雲昏迫而察之粲炳煥以照爛倐<lb/>
山訛而晷換蔑蓬壺之海樓吞岱宗之日觀猛虎失道<lb/>
潛虬蟠梯逕通天而直上俯長河而下低玉女攀星於<lb/>
網户金娥納月於璇題藻井綵錯以舒蓬天䆫赩翼而<lb/>
銜霓扶標川而罔足擬跟絓而罷躋要離欻矐而外喪<lb/>
精視氷背而中迷亘以複道通乎掖垣坌入西樓實為<lb/>
崐崘前丞後疑正儀躅以出入九夷五狄順方面而來<lb/>
<pb n="KR4c0012_WYG_024-4b"/>
奔其左右也則丹陛崿崿彤庭煌煌列寳鼎歊金光流<lb/>
辟雍之滔滔像環海之湯湯闢青陽而啟總章廓明臺而<lb/>
布𤣥堂儼以太廟處乎中央發號施令采時順方其閫<lb/>
閾也三十六户七十二牖度筵列位西八東九白虎列<lb/>
序而躨跜青龍承隅而蚴蟉其深沉奥密也則赤熛掌<lb/>
火招拒司金靈威制陽叶光摧隂坤斗主土據乎其心<lb/>
若乃熠燿五色張皇萬殊人物禽獸竒形異模勢若飛<lb/>
動瞪眄睢盱明君暗主忠臣烈夫威政興滅表賢示愚<lb/>
<pb n="KR4c0012_WYG_024-5a"/>
於是王正孟月朝陽登曦天子乃施蒼玉轡蒼螭臨乎<lb/>
青陽左个方御瑶瑟而彈鳴絲展乎國容輝乎皇儀傍<lb/>
瞻神臺順觀雲之軌俯對清廟崇配天之規欽若肸蠁<lb/>
惟清緝熈崇牙樹羽熒煌葳蕤納六服之貢受萬邦之<lb/>
籍張龍旗與虹旌攅金㦸與玉戚延五更進百辟奉珪<lb/>
瓉獻賝帛顒昻俯僂儼容疊跡乃潔菹醢修粢盛奠三<lb/>
犧薦五牲享于神靈太祝正辭庶官精誠鼓大武之隠<lb/>
轔張鈞天之鏗訇孤竹合奏空桑和鳴盡六變齊九成<lb/>
<pb n="KR4c0012_WYG_024-5b"/>
羣神來兮降明庭蓋聖主之所以孝治天下而享祀窅<lb/>
㝠也然後臨辟雍宴羣后隂陽為庖造化為宰飡元氣<lb/>
灑太和千里鼓舞百寮賡歌于斯之時雲油雨霈恩鴻<lb/>
溶兮澤汪濊四海歸兮八荒㑹哤聒乎區㝢駢闐乎闕<lb/>
外羣臣醉徳揖讓而退而聖主猶夕惕若厲懼人未安<lb/>
乃目極于天耳下于泉飛聰馳明無逺不察考鬼神之<lb/>
奥推隂陽之荒下明詔班舊章振窮乏散敖倉毁玉沉<lb/>
珠卑宫頽牆使山澤無間往來相望帝躬乎天田后親<lb/>
<pb n="KR4c0012_WYG_024-6a"/>
於郊桑棄未反本人和時康建翠華兮萋萋鳴玉鑾之<lb/>
鉠鉠遊乎昇平之圃憩乎穆清之堂天欣欣兮瑞穰穰<lb/>
巡陵於鶉首之野講武於驪山之旁封岱宗兮祀后土<lb/>
掩栗陸而苞陶唐遨遊乎崆峒之上汾水之陽吸沆瀣之精<lb/>
英黜滋味而馨香貴理國其若夢幾華胥之故鄉於是元元<lb/>
澹然不知所在若羣雲從龍衆水奔海此真所謂我大君<lb/>
登明堂之政化也豈比夫秦趙呉楚争髙競奢結阿房<lb/>
與叢臺建姑蘇及章華非享祀與嚴配徒掩月而凌霞<lb/>
<pb n="KR4c0012_WYG_024-6b"/>
由此觀之不足稱也况瑶臺之巨麗復安可以語哉敢<lb/>
揚國美遂作辭曰<lb/>
穹崇明堂倚天開兮巃嵸鴻濛構瓌材兮偃蹇坱莽邈<lb/>
崔嵬兮周流辟雍岌靈臺兮赫日星噴風雷宗祀肸蠁<lb/>
王化𢎞恢鎮八荒通九垓四門啓兮萬國來考休徴兮<lb/>
進賢才儼若皇居而作固窮千祀兮悠哉<lb/>
　　　大獵賦<hi>并序</hi>
　白以為賦者古詩之流辭欲壯麗義歸博逺不然何<lb/>
<pb n="KR4c0012_WYG_024-7a"/>
　以光賛盛美感天動神而相如子雲競誇辭賦厯代<lb/>
　以為文雄莫敢詆訐臣謂語其略竊或褊其用心子<lb/>
　虛所言楚國不過千里夢澤居其大半而齊徒吞若<lb/>
　八九三農及禽獸無息肩之地非諸侯禁淫述職之<lb/>
　義也上林云左蒼梧右西極考其實地周袤纔經數<lb/>
　百長楊誇胡設網為周阹放麋鹿其中以搏攫充樂<lb/>
　羽獵於靈臺之囿圍經百里而開殿門當時以為窮<lb/>
　壯極麗迨今觀之何齷齪之甚也但王者以四海為<lb/>
<pb n="KR4c0012_WYG_024-7b"/>
　家萬姓為子則天下之山林禽獸豈與衆庶異之而<lb/>
　臣以為不能以大道匡君示物周博平文論苑之小<lb/>
　竊為微臣之不取也今聖朝園池遐荒殫窮六合以<lb/>
　孟冬十月大獵於秦亦將曜威講武掃天蕩野豈淫<lb/>
　荒侈靡非三驅之意耶臣白作頌折中厥美其辭曰<lb/>
粤若皇唐之契天地而襲氣母兮粲五葉之葳蕤惟開<lb/>
元廓海㝢而運斗極兮揔六聖之光熈誕金徳之淳精<lb/>
兮潄玉露之華滋文章森乎七曜兮制作參乎兩儀括<lb/>
<pb n="KR4c0012_WYG_024-8a"/>
衆妙而為師明無幽而不燭兮澤無逺而不施慕往昔<lb/>
之三驅兮順生殺於四時若乃嚴冬慘切寒氣凜冽不<lb/>
周來風𤣥㝠掌雪木脫葉草解節土囊烟隂火井氷閉<lb/>
是月也天子處乎𤣥堂之中飡八水兮休百工考王制<lb/>
兮遵國風樂農人之閑隙兮因校獵而講戎乃使神兵<lb/>
出於九闕天仗羅於四野徵水衡與林虞辨土物之衆<lb/>
寡千騎飈埽萬乗雷奔梢扶桑而拂火雲兮括月窟而<lb/>
搜寒門赫壯觀於今古嶪揺蕩於乾坤此其大略也而<lb/>
<pb n="KR4c0012_WYG_024-8b"/>
内以中華為天心外以窮髪為海口豁咽喉以洞開吞<lb/>
荒裔以盡取大章按步以來往夸父振䇿而奔走足跡<lb/>
乎日月之所通囊括乎隂陽之未有君王於是撞鴻鐘<lb/>
發鑾音出鳳闕開宸襟駕玉輅之飛龍厯神州之層岑<lb/>
逰五柞兮瞰三危挾細栁兮過上林攅髙牙以總總兮<lb/>
駐華蓋之森森於是擢倚天之劒彎落月之弓崐崘叱<lb/>
兮可倒宇宙噫兮増雄河漢為之却流川嶽為之生風<lb/>
羽旄揚兮九天絳獵火燃兮千山紅乃召蚩尤之徒聚<lb/>
<pb n="KR4c0012_WYG_024-9a"/>
長㦸羅廣澤呵雨師走風伯稜威曜乎雷霆烜赫震於<lb/>
蠻貊陋梁都之體制鄙靈囿之規格而南以衡霍作襟<lb/>
北以岱常作袪夾東海而為壍兮拖西溟而流渠麾九<lb/>
州之珍禽兮迴千羣以坌入聨八荒之竒獸兮屯萬族<lb/>
而來居雲羅髙張天網密布罝罘緜原峭格掩路蠛蠓<lb/>
過而猶礙蟭螟飛而不度彼層霄與殊榛罕翔鳥與伏<lb/>
兔從營合技彌巒被崗金戈森行洗晴野之寒霜虹旗<lb/>
電掣巻長空之飛雪呉驂走練宛馬蹀血縈衆山之聨<lb/>
<pb n="KR4c0012_WYG_024-9b"/>
緜隔逺水之明滅使五丁摧峰一夫拔木下整髙頽深<lb/>
平險谷擺椿栝開林叢喤喤呷呷盡奔突於場中而田<lb/>
强古冶之儔烏獲中黄之黨越峥嶸獵莽蒼喑呼哮[口*闞]<lb/>
風旋電往脫文豹之皮抵𤣥熊之掌批狻手猱挾三挈<lb/>
兩既徒搏以角力又揮鋒而争先行甝號以鶚睨兮氣<lb/>
赫火而敵烟拳封猯引巨狿梟羊應叱以斃踣䝟貐亡<lb/>
精而墜巔或碎腦以折脊或歕髓以飛涎窮遐荒蕩林<lb/>
藪扼土狛殪天狗脫角犀頂探牙象口掃封狐於千里<lb/>
<pb n="KR4c0012_WYG_024-10a"/>
捩雄虺之九首咋騰蛇而仰吞拖奔兕以却走君王於<lb/>
是峩通天靡星旃奔雷車揮電鞭觀壯士之効獲顧三<lb/>
軍而欣然曰夫何神挾鬼摽之駭人也又命建夔鼓勵<lb/>
武卒雖躪躒之已多猶拗怒而未歇集赤羽兮照日張<lb/>
烏號兮滿月戎車轞轞以陸離彀騎煌煌而奮發鷹犬<lb/>
之所騰捷飛走之所蹉蹶攫麏麚之咆哮蹂豺貉以挂<lb/>
格膏鋒染鍔填巖掩窟觀殊材與逸羣尚揮霍以出沒<lb/>
别有白<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>飛駿窮竒貙䝡牙若錯劒鬛如叢竿口吞殳<lb/>
<pb n="KR4c0012_WYG_024-10b"/>
鋋目極槍櫓碎琅弧攫玉弩射猛彘透奔虎金鏃一發<lb/>
旁疊四五雖鑿齒磨牙而致伉誰謂南山白額之足覩<lb/>
揔八校搜四隅馳專諸走都盧趫喬林撇絶壁抄獑猢<lb/>
攬貊<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>囚鼬鼯於峻崕頓豰貜於穹石養由發箭竒肱<lb/>
飛車巧聒更贏妙兼蒱且墜鸀鳿於青雲落鴻雁於紫<lb/>
虛捎鶬鴰漂鸕<graphic n="KR1445" url="https://raw.githubusercontent.com/kanripo/KR-Gaiji/master/images/KR1445.png" mimeType="image/png"/>殫地廬空神居斬飛鵬於日域摧大<lb/>
鳳於天墟龍伯釣其靈鼇任公獲其巨魚窮造化之譎<lb/>
詭何神怪之有餘所以噴血流川飛毛灑雪狀若乎髙<lb/>
<pb n="KR4c0012_WYG_024-11a"/>
天雨獸上墜於大荒又似乎積禽為山下崩於林穴陽<lb/>
烏沮色於朝日隂兔喪精於明月思騰裝上獵於太清<lb/>
所恨穹昊於路絶而忽也莫不海晏天空萬方來同雖<lb/>
秦皇與漢武兮復何足以争雄俄而君王茫然改容愀<lb/>
然有失居安思危防險戒逸斯馳騁以狂發非至理之<lb/>
𢎞術且夫人君以端拱為尊𤣥妙為寳暴殄天物是謂<lb/>
不道乃命去三面之網示六合之仁已殺者皆其犯命<lb/>
未傷者全其天真雖剪毛而不獻豈割鮮以淬輪解鳳<lb/>
<pb n="KR4c0012_WYG_024-11b"/>
皇與鸑鷟兮旋騶虞與麒麟獲天寳於陳倉載非熊於<lb/>
渭濱於是享獵徒封勞苦軒行庖騎酌酤韜兵戈火網<lb/>
罟然後登九霄之臺宴八紘之圃開日月之扄闢生靈<lb/>
之户聖人作而萬物覩覽蒐敖與狩歧何宣成之足數<lb/>
哂穆王之荒誕歌白雲之西母曷若飽人以淡泊之味<lb/>
醉時以淳和之觴鼓之以雷霆舞之以隂陽虞乎神明<lb/>
狃於道徳張無外以為罝㙇大朴以為杙頓天網以掩<lb/>
之獵賢俊以御極若此之狩罔有不克使天人宴安草<lb/>
<pb n="KR4c0012_WYG_024-12a"/>
木蕃植六宫斥其珠玉百姓樂於耕織寢鄭衛之聲却<lb/>
靡曼之色天老掌圖風后侍側是三階砥平而皇猷允<lb/>
塞豈比夫子虛上林長楊羽獵計麋鹿之多少誇苑囿<lb/>
之大小哉方將延榮光於後昆軼𤣥風於邃古擁嘉瑞<lb/>
臻元符登封於太山篆徳於社首豈與乎七十二帝同<lb/>
條而共貫哉君王於是迴蜺旌反鑾輿訪廣成於至道<lb/>
問大隗之幽居使罔象掇𤣥珠於赤水天下不知其所<lb/>
如也<lb/>
<pb n="KR4c0012_WYG_024-12b"/>
　　　大鵬賦<hi>并序</hi>
　余昔於江陵見天台司馬子微謂余有仙風道骨可<lb/>
　與神遊八極之表因著大鵬遇希有鳥賦以自廣此<lb/>
　賦已傳于世往往人間見之悔其少作未窮宏達之<lb/>
　㫖中年棄之及讀晉書覩阮宣子大鵬讃鄙心陋之<lb/>
　遂更記憶多將舊本不同今復存于集豈敢傳諸作<lb/>
　者庶可示之子弟而已其辭曰<lb/>
南華老仙<hi>一作仙老</hi>發天機於漆園吐峥嶸之髙論䦕浩蕩<lb/>
<pb n="KR4c0012_WYG_024-13a"/>
之竒言徴至<hi>一作志</hi>怪于齊諧談北溟之有魚吾不知幾<lb/>
千里其名曰鯤化成大鵬質凝胚渾脫鬐鬛於海島張<lb/>
羽毛於天門刷渤澥之春流晞扶桑之朝暾烜爀于宇<lb/>
宙慿凌乎崐崘一鼓一舞煙朦沙昏五嶽為之震落百<lb/>
川為之崩奔乃蹶厚地揭太清亘層霄突重溟激三千<lb/>
以崛起向九萬而迅征背嶪大山<hi>一作虛</hi>之崔嵬翼舉長<lb/>
雲之縱横左迴右旋倐隂忽明厯汗漫以夭矯羾閶闔<lb/>
之峥嶸簸鴻濛扇雷霆斗轉而天動山揺而海傾怒無<lb/>
<pb n="KR4c0012_WYG_024-13b"/>
所搏雄無所争固可想像其勢髣髴其形若乃足縈虹<lb/>
蜺目耀日月連軒沓拖揮霍翕忽噴氣則六合生雲灑<lb/>
毛則千里飛雪邈彼北荒將窮南隅運逸翰以傍擊鼓<lb/>
奔飈而長驅燭龍銜光以照物列缺施鞭而啓途塊視<lb/>
三山杯觀<hi>一作看</hi>五湖其動也神應其行也道俱任公見<lb/>
之而罷釣有窮不敢以彎弧莫不投竿失鏃仰之長吁<lb/>
爾其雄姿壯觀坱圠河漢上摩蒼蒼下覆漫漫盤古開<lb/>
天而直視羲和倚日而傍歎繽紛乎八荒之間掩映乎<lb/>
<pb n="KR4c0012_WYG_024-14a"/>
四海之半當胸臆之掩晝若混茫之未判忽騰覆以迴<lb/>
轉則霞廓而霧散然後六月一息至于海湄歘翳景以<lb/>
横翥逆髙天而下垂憩乎泱漭之野入乎汪湟之池猛<lb/>
勢所射餘風所吹溟漲沸渭巖巒紛披天呉為之祑㤕<lb/>
海若為之躨跜巨鼇冠山而却走長鯨騰海而下馳縮<lb/>
殻挫鬛莫之敢窺吾亦不測其神怪之若此蓋乃造化<lb/>
之所為豈比夫蓬萊之黄鵠誇金衣與菊裳恥蒼梧之<lb/>
𤣥鳳耀綵質與錦章既服御于靈仙乆馴擾於池隍精<lb/>
<pb n="KR4c0012_WYG_024-14b"/>
衛勤苦於銜木鶢鶋悲愁乎薦觴天雞警曙于蟠桃踆<lb/>
烏晰耀於太陽不曠蕩而縱適何拘攣而守常未若兹<lb/>
鵬之逍遥無厥類乎比方不矜大而暴猛每順時而行<lb/>
藏㕘𤣥根以比夀飲元氣以充腸戲暘谷而徘徊馮炎<lb/>
洲而抑揚俄而希有鳥見謂之曰偉哉鵬乎若此之樂也<lb/>
吾右翼掩乎西極左翼蔽乎東荒跨躡地絡周旋天綱<lb/>
以怳惚為巢以虛無為場我呼爾逰爾同我翔于是乎<lb/>
大鵬許之欣然相隨此二禽已登於寥廓而斥鷃之輩<lb/>
<pb n="KR4c0012_WYG_024-15a"/>
空見笑於藩籬<lb/>
　　　劒閣賦<hi>送友人王炎入蜀</hi>
咸陽之南直望五千里見雲峰之崔嵬前有劒閣横斷<lb/>
倚青天而中開上則松風蕭颯瑟䫻有巴猿兮相哀旁<lb/>
則飛湍走壑灑石噴閣洶湧而驚雷送佳人兮此去復<lb/>
何時兮歸來望夫君兮安極我沉吟兮歎息視滄波之<lb/>
東注悲白日之西匿鴻别燕兮秋聲雲愁秦而暝色若<lb/>
明月出於劒閣兮與君兩鄉對酒而相憶<lb/>
<pb n="KR4c0012_WYG_024-15b"/>
　　　擬恨賦<lb/>
晨登太山一望蒿里松楸骨寒草宿墳毁浮生可嗟大<lb/>
運同此於是僕本壯夫慷慨不歇仰思前賢飲恨而歿<lb/>
昔如漢祖龍躍羣雄競奔提劒叱咤指麾中原東馳渤<lb/>
澥西漂崑崘斷蛇奮怒掃清國步握瑶圖而倐昇登紫<lb/>
壇而雄顧一朝長辭天下縞素若乃項王虎鬬白日争<lb/>
輝拔山力盡蓋世心微聞楚歌之四合知漢卒之重圍<lb/>
帳中劒舞泣挫雄威騅兮不逝喑嗚何歸至如荆卿入<lb/>
<pb n="KR4c0012_WYG_024-16a"/>
秦直度易水長虹貫日寒風颯起逺讐始皇擬報太子<lb/>
竒謀不成憤惋而死若夫陳后失寵長門掩扉日冷金<lb/>
殿霜凄錦衣春草罷緑秋螢亂飛恨桃李之委絶思君<lb/>
王之有違昔者屈原既放遷於湘流心死舊楚魂飛長<lb/>
楸聽江楓之嫋嫋聞嶺狖之啾啾永埋骨於渌水怨懐<lb/>
王之不收及夫李斯受戮神氣黯然左右垂泣精魂動<lb/>
天執愛子以長别歎黄犬之無縁或有從軍永决去國<lb/>
長違天涯遷客海外思歸此人忽見愁雲蔽日目斷心<lb/>
<pb n="KR4c0012_WYG_024-16b"/>
飛莫不攅眉痛骨抆血霑衣若乃錯繡轂填金門烟塵<lb/>
曉沓歌鐘晝諠亦復星沉電滅閉影潛魂已矣哉桂華<lb/>
滿兮明月輝扶桑曉兮白日飛玉顔滅兮螻蟻聚碧臺<lb/>
空兮歌舞稀與天道兮共盡莫不委骨而同歸<lb/>
　　　惜餘春賦<lb/>
天之何為令北斗而知春兮迴指於東方水蕩漾兮碧<lb/>
色蘭葳蕤兮紅芳試登髙而望逺極雲海之微茫魂一<lb/>
去兮欲斷淚流頰兮成行吟清楓而詠滄浪懐洞庭兮<lb/>
<pb n="KR4c0012_WYG_024-17a"/>
悲瀟湘何余心之縹緲兮與春風而飄揚飄揚兮思無<lb/>
限念佳期兮莫展平原萋兮綺色愛芳草兮如剪惜餘<lb/>
春之將闌每為恨兮不淺漢之曲兮江之潭把瑶草兮<lb/>
思何堪想遊女於峴北愁帝子於湘南恨無極兮心氲<lb/>
氲目𦕈眇兮憂紛紛披衛情於淇水結楚夢於陽雲春<lb/>
每歸兮花開花已䦨兮春改歎長河之流春送馳波於<lb/>
東海春不留兮時已失老衰颯兮逾疾恨不得挂長繩<lb/>
於青天繫此西飛之白日若有人兮情相親去南國兮<lb/>
<pb n="KR4c0012_WYG_024-17b"/>
往西秦見遊絲之横路網春輝以留人沉吟兮哀歌躑<lb/>
躅兮傷别送行子之將逺看征鴻之稍滅醉愁心於垂<lb/>
楊隨柔條以糾結望夫君兮咨嗟横涕淚兮怨春華遥<lb/>
寄影於明月送夫君於天涯<lb/>
　　　愁陽春賦<lb/>
東風歸來見碧草而知春蕩瀁惚怳何垂楊旖旎之愁<lb/>
人天光青而妍和海氣緑而芳新野綵翠兮芊緜雲飄<lb/>
颻而相鮮演漾兮夤縁窺青<hi>一作新</hi>苔之生泉縹緲兮翩<lb/>
<pb n="KR4c0012_WYG_024-18a"/>
緜見遊絲之縈烟魂與此兮俱斷醉<hi>一作對</hi>風光兮悽然<lb/>
若乃隴水秦聲江猿巴吟明妃玉塞楚客楓林試登髙<lb/>
而望逺痛切骨<hi>一作咸痛骨</hi>而傷心春心蕩兮如波春愁亂<lb/>
兮如雪兼萬情之悲歡茲一感於芳節若有一人<hi>一作我所</hi>
<hi>思</hi>兮湘水濱隔雲霓而見無因灑别淚於尺波寄東流<lb/>
於情親若使春光可攬而不滅兮吾欲贈天涯之佳人<lb/>
　　　悲清秋賦<lb/>
登九疑兮望清川見三湘之潺湲水流寒以歸海雲横<lb/>
<pb n="KR4c0012_WYG_024-18b"/>
秋而蔽天余以鳥道計於故鄉兮不知去荆呉之幾千<lb/>
于時西陽半規映島欲沒澄湖練明遥海上月念佳期<lb/>
之浩蕩𣺌懐燕而望越荷花落兮江色秋風嫋嫋兮夜<lb/>
悠悠臨窮溟以有羨思釣鼇於滄洲無修竿以一舉撫<lb/>
洪波而増憂歸去來兮人間不可以託些吾將採藥於<lb/>
蓬丘<lb/>
　<lb/>
　李太白文集巻二十四<lb/>
</p>
<p>
</p>
  </div>
<div>
<head>李太白文集巻二十五</head> <lb/>
    <p>
<pb n="KR4c0012_WYG_025-1a"/>
欽定四庫全書<lb/>
　李太白文集巻二十五<lb/>
　　　　　　　　　　　　　唐　李白　撰<lb/>
　表<lb/>
　　　為吳王謝責赴行在遲滯表<lb/>
臣某言伏䝉聖恩追赴行在臣誠惶誠恐頓首臣聞胡<lb/>
馬矯首嘶北風以跼顧越禽歸飛戀南枝而刷羽所以<lb/>
流波思其舊浦落葉墜於本根在物尚然矧於臣子臣<lb/>
<pb n="KR4c0012_WYG_025-1b"/>
位叨盤石辜負明時才闕總戎謬當強冦駑拙有素天<lb/>
實知之伏惟陛下重紐乾綱再清國步慜臣不逮賜臣<lb/>
生全歸見白日死無遺恨然臣年過耳順風瘵日加鋒<lb/>
鏑殘骸劣有餘喘雖決力上道而心與願違貴貪尺寸<lb/>
之程轉增犬馬之戀非有他故以疾淹留今大舉天兵<lb/>
埽除戎羯所在郵驛徴發交馳臣逐便水行難於陸進<lb/>
瞻望丹闕心魂若飛慙墜履之還收喜遺簪之再御不<lb/>
勝涕戀屏營之至<lb/>
<pb n="KR4c0012_WYG_025-2a"/>
　　　為宋中丞請都金陵表<lb/>
臣某言臣誠惶誠恐頓首頓首臣聞社稷無常奉明者<lb/>
守之君臣無定位闇者失之所以父作子述重光疊輝<lb/>
天未絶晉人惟戴唐以功徳有厚薄運數有脩短功髙<lb/>
而福祚長永德薄而政教陵遲三后之姓於今為庶非<lb/>
一朝也伏惟陛下欽六聖之光訓擁千載之鴻休有國<lb/>
之本羣生屬望粤自明兩光岐之陽昔有周太王之興<lb/>
發跡於此天啟有類豈人事歟皇朝百五十年金革不<lb/>
<pb n="KR4c0012_WYG_025-2b"/>
作逆胡竊號剥亂中原雖平嵩丘填伊洛不足以掩宫<lb/>
城之骸骨決洪河灑秦雍不足以蕩犬羊之羶臊毒浸<lb/>
區宇憤盈穹旻此乃猛士奮劍之秋謀臣運籌之日夫<lb/>
不拯横流何以彰聖徳不斬巨猾無以興神功十亂佐<lb/>
周而克昌四兇及虞而乃去去元兇者非陛下而誰且<lb/>
道有興廢代有中季漢當三七莽亦為災赤伏再起丕<lb/>
業終光非陛下至神至聖安能勃然中興乎以臣料人<lb/>
事得失敢獻疑於陛下臣猶望愚夫千慮或冀一得何<lb/>
<pb n="KR4c0012_WYG_025-3a"/>
者賊臣楊國忠蔽塞天聰屠割黎庶女弟席寵傾國弄<lb/>
權九土泉貨盡歸其室怨氣上激水旱荐臻重罹暴亂<lb/>
百姓力屈即欲平殄蝥賊恐難應期且圖萬全之計以<lb/>
成一舉之策今自河以北為胡所凌自河之南孤城四<lb/>
壘大盜蠶食割為洪溝宇宙嶢杌昭然可覩臣伏見金<lb/>
陵舊都地稱天險龍盤虎踞開扄自然六代皇居五福<lb/>
斯在雄圖霸跡隱軫由存咽喉控帶縈錯如繡天下衣<lb/>
冠士庶避地東吳永嘉南遷未盛於此臣又聞湯及盤<lb/>
<pb n="KR4c0012_WYG_025-3b"/>
庚五遷其邑典謨訓誥不以為非衛文徙居楚丘風人<lb/>
流詠伏惟陛下因萬人之蕩析乗六合之譸張去扶風<lb/>
萬有一危之近邦就金陵太山必安之成策茍利於物<lb/>
斷在宸衷況齒革羽毛之所生楩柟豫章之所出元龜<lb/>
大貝充牣其中銀坑鐵冶連緜相屬剗銅陵為金穴煮<lb/>
海水為鹽山以征則兵强以守則國富横制八極克復<lb/>
兩京俗畜來蘇之歡人多徯后之望陛下西以峨嵋為<lb/>
壁壘東以滄海為溝池守海陵之倉獵長洲之苑雖上<lb/>
<pb n="KR4c0012_WYG_025-4a"/>
林五柞復何加焉上皇居天帝運昌之都儲精真一之<lb/>
境有虞則北閉劍閣南扄瞿塘蚩尤共工五兵莫向二<lb/>
聖髙枕人何憂哉飛章問安往復巴峽朝發白帝暮宿<lb/>
江陵首尾相應率然之舉不勝屏營瞻雲望日之至<lb/>
　　　為宋中丞自薦表<lb/>
臣某聞天地閉而賢人隱雲雷屯而君子用臣伏見前<lb/>
翰林供奉李白年五十有七天寶初五府交辟不求聞<lb/>
達亦由子眞谷口名動京師上皇聞而悦之召入禁掖<lb/>
<pb n="KR4c0012_WYG_025-4b"/>
既潤色於鴻業或間草於王言雍容揄揚特見襃賞為<lb/>
賤臣詐詭遂放歸山閑居製作言盈數萬屬逆胡暴亂<lb/>
避地廬山遇永王東巡脅行中道奔走却至彭澤具已<lb/>
陳首前後經宣慰大使崔渙及臣推覆清雪尋經奏聞<lb/>
臣聞古之諸侯進賢受上賞蔽賢受明戮若三適稱美<lb/>
必九錫先榮垂之典謀永以為訓臣所管李白實審無<lb/>
辜懷經濟之才抗巢由之節文可以變風俗學可以究<lb/>
天人一命不霑四海稱屈伏惟陛下大明廣運至道無<lb/>
<pb n="KR4c0012_WYG_025-5a"/>
偏収其希世之英以為清朝之寶昔四皓遭髙皇而不<lb/>
起翼惠帝而方來君臣離合亦各有數豈使此人名揚<lb/>
宇宙而枯槁當年傳曰舉逸人而天下歸心伏惟陛下<lb/>
廻太陽之髙暉流覆盆之下照特請拜一京官獻可替<lb/>
否以光朝列則四海豪俊引領知歸不勝慺慺之至敢<lb/>
陳薦以聞<lb/>
　　　代壽山荅孟少府移文書<lb/>
淮南小壽山謹使東峯金衣雙鶴銜飛雲錦書于維揚<lb/>
<pb n="KR4c0012_WYG_025-5b"/>
孟公足下曰僕包大塊之氣生洪荒之間連翼軫之分<lb/>
野控荆衡之逺勢盤薄萬古邈然星河憑天霓以結峯<lb/>
倚斗極而横嶂頗能攢吸霞雨隱居靈仙産隋侯之明<lb/>
珠蓄卞氏之光寶罄宇宙之美殫造化之奇方與崐崘<lb/>
抗行閬風接境何人間巫廬台霍之足陳耶一昨於山<lb/>
人李白處奉見吾子移文責僕以多奇叱僕以特秀而<lb/>
盛談三山五嶽之美謂僕小山無名無德而稱焉觀乎<lb/>
斯言何太謬之甚也吾子豈不聞乎無名為天地之始<lb/>
<pb n="KR4c0012_WYG_025-6a"/>
有名為萬物之母假令登封禋祀曷足以大道譏耶然<lb/>
能損人費物庖殺致祭暴殄草木鐫刻金石使載圖典<lb/>
亦未足為貴乎且達人莊生常有餘論以為斥鷃不羡<lb/>
於鵬鳥秋毫可並於太山由斯而談何小大之殊也又<lb/>
怪於諸山藏國寶隱國賢使吾君牓道燒山披訪不獲<lb/>
非通談也夫皇王登極瑞物昭至蒲萄翡翠以納貢河<lb/>
圖洛書以應符設天網而掩賢窮月竁以率職天不祕<lb/>
寶地不藏珍風威百蠻春養萬物王道無外何英賢珍<lb/>
<pb n="KR4c0012_WYG_025-6b"/>
玉而能伏匿於巖穴耶所謂牓道燒山此則王者之德<lb/>
未廣矣昔太公大賢傅説明德棲渭川之水藏虞虢之<lb/>
巖卒能形諸兆朕感乎夢想此則天道闇合豈勞乎捜<lb/>
訪哉果投竿詣麾捨築作相佐周文讚武丁總而論之<lb/>
山亦何罪乃知巖穴為養賢之域林泉非祕寶之區則<lb/>
僕之諸山亦何負於國家矣近者逸人李白自峨眉而<lb/>
來爾其天為容道為貌不屈已不干人巢由以來一人<lb/>
而已乃虬蟠龜息遁乎此山僕嘗弄之以緑綺卧之以<lb/>
<pb n="KR4c0012_WYG_025-7a"/>
碧雲嗽之以瓊液餌之以金砂既而童顔益春真氣愈<lb/>
茂將欲倚劍天外挂弓扶桑浮四海横八荒出宇宙之<lb/>
寥廓登雲天之眇茫俄而李公仰天長吁謂其友人曰<lb/>
吾未可去也吾與爾達則兼濟天下窮則獨善一身安<lb/>
能飡君紫霞䕃君青松乗君鸞鶴駕君虯龍一朝飛騰<lb/>
為方丈蓬萊之人耳此則未可也乃相與巻其丹書匣<lb/>
其瑶瑟申管晏之談謀帝王之術奮其智能願為輔弼<lb/>
使寰區大定海縣清一事君之道成榮親之義畢然後<lb/>
<pb n="KR4c0012_WYG_025-7b"/>
與陶朱留侯浮五湖戲滄洲不足為難矣即僕林下之<lb/>
所隱容豈不大哉必能資其聰明輔以正氣借之以物<lb/>
色發之以文章雖煙花中貧没齒無恨其有山精木魅<lb/>
雄虺猛獸以驅之四荒磔裂原野使影跡絶滅不干户<lb/>
庭亦遣清風掃門明月侍坐此乃養賢之心實亦勤矣<lb/>
孟子孟子無見深責耶明年青春求我於此巖也<lb/>
　　　上安州李長史書<lb/>
白嶔崎厯落可笑人也雖然頗嘗覽千載觀百家至於<lb/>
<pb n="KR4c0012_WYG_025-8a"/>
聖賢相似厥衆則有若似於仲尼紀信似於髙祖牢之<lb/>
似於無忌宋玉似於屈原而遥觀君侯竊疑魏洽便欲<lb/>
趨就臨然舉鞭遲疑之間未及廻避且理有疑誤而成<lb/>
過事有形似而類真惟大雅含𢎞方能恕之也白少頗<lb/>
周慎忝聞義方入暗室而無欺屬昏行而不變今小人<lb/>
履疑誤形似之迹君侯流愷悌矜捨之恩戢秋霜之威<lb/>
布冬日之愛睟容有穆怒顔不彰雖將軍息恨於長孫<lb/>
<hi>一作孺</hi>之前此無慙德司空受揖於元淑之際彼未為賢<lb/>
<pb n="KR4c0012_WYG_025-8b"/>
一言見寃九死非謝白孤劍誰託悲歌自憐迫於恓惶<lb/>
席不暇暖寄絶國而何仰若浮雲而無依南徙莫從北<lb/>
遊失路言客汝海近還䢵城昨遇故人飲以狂藥一酌<lb/>
一笑陶然樂酣困河朔之清觴飫中山之醇酎屬早日<lb/>
初眩晨霾未收乏離朱之明昧王戎之視青白其眼瞢<lb/>
而前行亦何異抗莊公之輪怒螗螂之臂御者趨召明<lb/>
其是非入門鞠躬精魄飛散昔徐邈縁醉而賞魏王却<lb/>
以為賢無鹽因醜而獲齊君待之逾厚白妄人也安能<lb/>
<pb n="KR4c0012_WYG_025-9a"/>
比之上挂國風相鼠之譏下懷周易履虎之懼慜以固<lb/>
陋禮而遣之幸容寗越之辜深荷王公之德銘刻心骨<lb/>
退思狂愆五情氷炭罔知所措晝愧於影夜慙於魄啟<lb/>
處不惶戰跼無地伏惟君侯明奪秋月和均韶風掃塵<lb/>
辭場振發文雅陸機作太康之傑士未可比肩曹植為<lb/>
建武之雄才惟堪捧駕天下豪俊翕然趨風白之不敏<lb/>
竊慕餘論何圖叔夜潦倒不切於事情正平猖狂自貽<lb/>
於恥辱一忤容色終身厚顔敢沐芳負荆請罪門下儻<lb/>
<pb n="KR4c0012_WYG_025-9b"/>
免以訓責恤其愚蒙如能伏劍結纓謝君侯之德敢一<lb/>
夜力撰春遊救苦寺詩一首十韻石巖寺詩一首八韻<lb/>
上楊都尉詩一首三十韻辭㫖狂野貴露下情輕干視<lb/>
聽幸乞詳覽<lb/>
　　　與賈少公書<lb/>
宿昔惟清勝白緜疾疲<graphic n="KR1727" url="https://raw.githubusercontent.com/kanripo/KR-Gaiji/master/images/KR1727.png" mimeType="image/png"/>去期恬退才微識淺無足濟<lb/>
時雖中原横潰將何以救之王命崇重大總元戎辟書<lb/>
三至人輕禮重嚴期迫切難以固辭扶力一行前觀進<lb/>
<pb n="KR4c0012_WYG_025-10a"/>
退且殷源廬嶽十載時人觀其起與不起以卜江左興<lb/>
亡謝安髙卧東山蒼生屬望白不樹矯抗之跡恥振𤣥<lb/>
邈之風混遊漁商隱不絶俗豈徒販賣雲壑要射虛名<lb/>
方之二子實有慙德徒塵忝幕府終無能為唯當報國<lb/>
薦賢持以自免斯言若謬天實殛之以足下深知具申<lb/>
中欵惠子知我夫何間然勾當小事但增悚惕<lb/>
　　　為趙宣城與楊右相書<lb/>
某啟辭違積年伏戀軒屏首冬初寒伏惟相公尊體起<lb/>
<pb n="KR4c0012_WYG_025-10b"/>
居萬福某蒙恩才朽齒邁徒延聖日少忝末吏本乏逺<lb/>
圖中年廢缺分歸園壑昔相公秉國憲之日一拔九霄<lb/>
拂刷前恥昇騰晩官恩貸稠疊實戴丘山落羽再振枯<lb/>
鱗旋躍運以大風之舉假以磨天之翔衣繡霜臺舍香<lb/>
華省宰劇慙强項之名酌貪礪清心之節三典列郡寂<lb/>
無成功但宣布王澤式酬天奬伏惟相公開張徽猷寅<lb/>
亮天地入夔龍之室持造化之權安石髙枕蒼生是仰<lb/>
某嗚躍無已剪拂因人銀章朱紱坐榮官達身荷宸睠<lb/>
<pb n="KR4c0012_WYG_025-11a"/>
目識龍顔既齊飛於鵷鷺復寄跡於門館皆相公大造<lb/>
之力也而鐘鳴漏盡夜行不息止足之分實媿古人犬<lb/>
馬戀主迫於西汜所冀枯松晩歳無改節於風霜老驥<lb/>
餘年期盡力於蹄足上答明主下報相公慺慺之誠屏<lb/>
息於此伏惟相公收遺簪於少昊念亡弓於楚澤衰當<lb/>
益壯結草知歸瞻望恩光無忘景刻<lb/>
　　　與韓荆州書<lb/>
白聞天下談士相聚而言曰生不用萬户侯但願一識<lb/>
<pb n="KR4c0012_WYG_025-11b"/>
韓荆州何令人之景慕一至於此耶豈不以有周公之<lb/>
風躬吐握之事使海内豪俊奔走而歸之一登龍門則<lb/>
聲譽十倍所以龍盤鳳逸之士皆欲收名定價於君侯<lb/>
願君侯不以富貴而驕之寒賤而忽之則三千賔中有<lb/>
毛遂使白得穎脱而出即其人焉白隴西布衣流落楚<lb/>
漢十五好劍術徧干諸侯三十成文章厯抵卿相雖長<lb/>
不滿七尺而心雄萬夫王公大臣許與氣義此疇曩心<lb/>
跡安敢不盡於君侯為君侯制作侔神明德行動天地<lb/>
<pb n="KR4c0012_WYG_025-12a"/>
筆參於造化學究於天人幸願開張心顔不以長揖見<lb/>
拒必若接之以髙宴縱之以清談請日試萬言倚馬可<lb/>
待今天下以君侯為文章之司命人物之權衡一經品<lb/>
題便作佳士而君侯何惜階前盈尺之地不使白揚眉<lb/>
吐氣激昻青雲耶昔王子師為豫章未下車即辟荀慈<lb/>
明既下車又辟孔文舉山濤作冀州甄拔三十餘人或<lb/>
為侍中尚書先代所美而君侯亦薦一嚴協律入為祕<lb/>
書郎中間崔宗之房習祖黎昕許瑩之徒或以才名見<lb/>
<pb n="KR4c0012_WYG_025-12b"/>
知或以清白見賞白每觀其銜恩撫躬忠義奮發白以<lb/>
此感激知君侯推赤心於諸賢腹中所以不歸他人而<lb/>
願委身國士儻急難有用敢効微軀且人非堯舜誰能<lb/>
盡善白謨猷籌畫安能自矜至於制作積成巻軸則欲<lb/>
塵穢視聽恐雕蟲小伎不合大人若賜觀蒭蕘請給以<lb/>
紙墨兼人書之然後退歸閑軒繕寫呈上庶青萍結緑<lb/>
長價於薛卞之門幸惟下流大開奬飾惟君侯圖之<lb/>
　　　上安州裴長史書<lb/>
<pb n="KR4c0012_WYG_025-13a"/>
白聞天不言而四時行地不語而百物生白人焉非天<lb/>
地也安得不言而知乎敢剖心析肝論舉身之事便當<lb/>
談笑以明其心而粗陳其大綱一快憤懣惟君侯察焉<lb/>
白本家金陵世為右姓遭沮渠蒙遜難奔流咸秦因官<lb/>
寓家少長江漢五嵗誦六甲十歳觀百家軒轅以來頗<lb/>
得聞矣常横經籍詩書制作不倦迄于今三十春矣以為<lb/>
士生則桑弧蓬矢射乎四方故知大丈夫必有四方之<lb/>
志乃仗劍去國辭親逺遊南窮蒼梧東涉溟海見鄉人<lb/>
<pb n="KR4c0012_WYG_025-13b"/>
相如大誇雲夢之事云楚有七澤遂來觀焉而許相公<lb/>
家見招妻以孫女便憩于此至移三霜焉曩昔東遊維<lb/>
揚不逾一年散金三十餘萬有落魄公子悉皆濟之此<lb/>
則是白之輕財好施也又昔與蜀中友人吳指南同遊<lb/>
於楚指南死於洞庭之上白<graphic n="KR0941" url="https://raw.githubusercontent.com/kanripo/KR-Gaiji/master/images/KR0941.png" mimeType="image/png"/>服慟哭若喪天倫炎月<lb/>
伏屍泣盡而繼之以血行路聞者悉皆傷心猛虎前臨<lb/>
堅守不動遂權殯於湖側便之金陵數年來觀筋骨尚<lb/>
在白雪泣持刃躬申洗削裹骨徒步負之而趨寢興擕<lb/>
<pb n="KR4c0012_WYG_025-14a"/>
持無輟身手遂丐貸營葬於鄂城之東故鄉路遥魂魄<lb/>
無主禮以遷窆式昭朋情此則是白存交重義也又昔<lb/>
與逸人東巖子隱於岷山之陽白巢居數年不跡城市<lb/>
養奇禽千計呼皆就掌取食了無驚猜廣漢太守聞而<lb/>
異之詣廬親覩因舉二人以有道並不起此則白養髙<lb/>
忘機不屈之跡也又前禮部尚書蘇公出為益州長史<lb/>
白於路中投刺待以布衣之禮因謂羣寮曰此子天才<lb/>
英麗下筆不休雖風力未成且見專車之骨若廣之以<lb/>
<pb n="KR4c0012_WYG_025-14b"/>
學可以相如比肩也四海明識具知此談前此郡督馬<lb/>
公朝野豪彦一見盡禮許為奇才因謂長史李京之曰諸<lb/>
人之文猶山無煙霞春無草樹李白之文清雄奔放名<lb/>
章俊語絡繹間起光明洞澈句句動人此則故交元丹<lb/>
親接斯議若蘇馬二公愚人也復何足盡陳儻賢賢也<lb/>
白有可尚夫唐虞之際於斯為盛有婦人焉九人而已<lb/>
是知才難不可多得白野人也頗工於文惟君侯顧之<lb/>
無按劍也伏惟君侯貴而且賢鷹揚虎視齒若編貝膚<lb/>
<pb n="KR4c0012_WYG_025-15a"/>
如凝脂昭昭乎若玉山上行朗然映人也而髙義重諾<lb/>
名飛天京四方諸侯聞風暗許倚劍慷慨氣干虹蜺月<lb/>
費千金日宴羣客出躍駿馬入羅紅顔所在之處賔朋<lb/>
成市故時人歌曰賔朋何喧喧日夜裴公門願得裴公<lb/>
之一言不須驅馬將華軒白不知君侯何以得此聲於<lb/>
天壤之間豈不由重諾好賢謙以得也而晩節改操棲<lb/>
情翰林天才超然度越作者屈佐䢵國時惟清哉稜威<lb/>
雄雄下熠羣物白竊慕髙義已經十年雲山間之造謁<lb/>
<pb n="KR4c0012_WYG_025-15b"/>
無路今也運㑹得趨末塵承顔接辭八九度矣常欲一<lb/>
雪心跡﨑嶇未便何圖謗詈忽生衆口攢毁將欲投杼<lb/>
下客震於嚴威然自明無辜何憂悔吝孔子曰畏天命<lb/>
畏大人畏聖人之言過此三者鬼神不害若使事得其<lb/>
實罪當其身則將浴蘭沐芳自屏於烹鮮之地惟君侯<lb/>
死生不然投山竄海轉死溝壑豈能明目張膽託書自<lb/>
陳耶昔王東海問犯夜者曰何所從來答曰從師受學<lb/>
不覺日晩王曰吾豈可鞭撻寗越以立威名想君侯通<lb/>
<pb n="KR4c0012_WYG_025-16a"/>
人必不爾也願君侯惠以大遇洞開心顔終乎前恩再<lb/>
辱英眄白必能使精誠動天長虹貫日直度易水不以<lb/>
為寒若赫然作威加以大怒不許門下逐之長途白即<lb/>
膝行於前再拜而去西入秦海一觀國風永辭君侯黄<lb/>
鵠舉矣何王公大人之門不可以彈長劍乎<lb/>
　<lb/>
　<lb/>
　<lb/>
<pb n="KR4c0012_WYG_025-16b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　李太白文集巻二十五<lb/>
</p>
<p>
</p>
  </div>
<div>
<head>李太白文集巻二十六</head> <lb/>
    <p>
<pb n="KR4c0012_WYG_026-1a"/>
欽定四庫全書<lb/>
　李太白文集巻二十六<lb/>
　　　　　　　　　　　　　唐　李白　撰<lb/>
序序<lb/>
　　　暮春江夏送張祖監丞之東都序<lb/>
吁咄哉僕書室坐愁亦已久矣每思欲遐登蓬萊極目<lb/>
四海手弄白日頂摩青穹揮斥幽憤不可得也而金骨<lb/>
未變玉顔已緇何常不捫松傷心撫鶴歎息誤學書劍<lb/>
<pb n="KR4c0012_WYG_026-1b"/>
薄遊人間紫微九重碧山萬里有才無命甘於後時劉<lb/>
表不用於禰衡暫來江夏賀循喜逢於張翰且樂船中<lb/>
達人張侯大雅君子統泛舟之役在清川之湄談𤣥賦<lb/>
詩連興數月醉盡花栁賞窮江山王命有程告以行邁<lb/>
煙景晩色慘為愁容繫飛帆於半天泛渌水於遥海欲<lb/>
去不忍更開芳樽樂雖寰中趣逸天半平生酣暢未若<lb/>
此筵至於清談浩歌雄筆麗藻笑飲醁酒醉揮素琴余<lb/>
實不愧於古人也揚袂逺别何時歸來想洛陽之秋風<lb/>
<pb n="KR4c0012_WYG_026-2a"/>
將膾魚以相待詩可贈逺無乃闕乎<lb/>
　　　奉餞十七翁二十四翁尋桃花源序<lb/>
昔祖龍滅古道嚴威刑煎熬生人若墜大火三墳五典<lb/>
散為寒灰築長城建阿房并諸侯殺豪俊自謂功髙羲<lb/>
皇國可萬世思欲凌雲氣求仙人登封太山風雨暴作<lb/>
雖五松受職草木有知而萬象乖度禮刑將㢮則綺皓<lb/>
不得不遁於南山魯連不得不蹈於東海則桃源之避<lb/>
世者可謂超升先覺夫指鹿之儔連頸而同死非吾黨<lb/>
<pb n="KR4c0012_WYG_026-2b"/>
之謂乎二翁躭老氏之言繼少卿之作文以述大雅道<lb/>
以通至精巻舒天地之心脱落神仙之境武陵遺跡可<lb/>
得而窺焉問津利往水引漁者花藏仙谿春風不知從<lb/>
來落英何許流出石洞來入晨光盡開有良田名池竹<lb/>
果森列三十六洞别為一天耶今扁舟而行然笑謝人<lb/>
世阡陌未改古人依然白雲何時而歸來青山一去而<lb/>
誰往諸公賦桃源以美之<lb/>
　　　夏日奉陪司馬武公與羣賢宴姑孰亭序<lb/>
<pb n="KR4c0012_WYG_026-3a"/>
通驛公館南有水亭焉四甍翬飛巉絶浦嶼蓋有前攝<lb/>
令河東薛公棟而宇之今宰隴西李公明化開物成務<lb/>
又横其梁而閣之晝鳴閑琴夕酌清月蓋為接輶軒祖<lb/>
逺客之佳境也製置既久莫知何名司馬武公長材博<lb/>
古獨映方外因據胡牀岸幘嘯詠而謂前長史李公及<lb/>
諸公曰此亭跨姑孰之水可稱為姑孰亭焉嘉名勝槩<lb/>
自我作也且夫曹官紱冕者大賢處之若遊青山卧白<lb/>
雲逍遥偃傲何適不可小才居之窘而自拘悄若桎梏<lb/>
<pb n="KR4c0012_WYG_026-3b"/>
則清風朗月河英嶽秀皆為棄物安得稱焉所以司馬<lb/>
南鄰當文章之旗鼓翰林客卿揮辭鋒以戰勝名教樂<lb/>
地無非得俊之塲也千載一時言詩紀志<lb/>
　　　江夏送林公上人遊衡嶽序<lb/>
江南之仙山黄鶴之爽氣偶得英粹後生俊人林公世<lb/>
為豪家此土之秀落髮歸道專精律儀白月在天朗然<lb/>
獨出既灑落於彩翰亦諷誦於人口閑雲無心與化偕<lb/>
往欲將振五樓之金策浮三湘之碧波乗杯泝流考室<lb/>
<pb n="KR4c0012_WYG_026-4a"/>
名嶽瞰憩㝠壑凌臨諸天登祝融之峯巒望長沙之煙<lb/>
火遥謝舊國誓遺歸蹤百千開士稀有此者余所以歎<lb/>
其峻節揚其清波龍象先輩廻眸拭視比夫汩泥沙者<lb/>
相去九牛之一毛昔智者安禪於台山逺公托志於廬<lb/>
嶽髙標勝槩斯亦嚮慕哉紫霞揺心青楓夾岸目斷川<lb/>
上送君此行羣公臨流賦詩以贈<lb/>
　　　金陵與諸賢送權十一序<lb/>
斯髙柄秦嬴世不二三傑伏草與漢並出莽夷朱暉耿<lb/>
<pb n="KR4c0012_WYG_026-4b"/>
鄧乃起自古英達未必盡用於當年去就之理在大運<lb/>
爾我君六葉繼聖熙乎𤣥風三清垂拱穆然紫極天人<lb/>
其一哉所以青雲豪士散在商釣四坐明哲皆清朝旅<lb/>
人吾希風廣成蕩漾浮世素受寶訣為三十六帝之外<lb/>
臣即四明逸老賀知章呼余為謫仙人蓋實録耳而嘗<lb/>
採姹女於江華收河車於清溪與天水權昭夷服勤爐<lb/>
火之業久矣之子也沖恬淵靜翰才峻發白每一篇一<lb/>
札皆昭夷之所操吁捨我而南若折羽翼時嵗律寒苦<lb/>
<pb n="KR4c0012_WYG_026-5a"/>
天風枯聲雲帆涉漢冏若絶雷舉目四顧霜天崢嶸銜<lb/>
杯敘離羣子賦詩以出餞酒仙翁李白辭<lb/>
　　　春於姑孰送趙四流炎方序<lb/>
白以鄒魯多鴻儒燕趙饒壯士蓋風土之然乎趙少翁<lb/>
才貌瓌雅志氣豪烈以黄綬作尉泥蟠當塗亦雞棲鶴<lb/>
籠不足以窘束鸞鳯耳以疾惡抵法遷于炎方辭髙堂<lb/>
而墜心指絶國以揺恨天與水逺雲連山長借光景於<lb/>
頃刻開壺觴於洲渚黄鶴曉别愁聞命子之聲青楓暝<lb/>
<pb n="KR4c0012_WYG_026-5b"/>
色盡是傷心之樹然自吳瞻秦日見喜氣上當攫玊弩<lb/>
摧狼狐洗清天地雷雨必作冀白日迴照丹心可明巴<lb/>
陵半道坐見還吳之棹令雪解而松柏振色氣和而蘭<lb/>
蕙開芳僕西登天門望子於西江之上吾賢可流水其<lb/>
道浮雲其身通方大適何往不可何戚戚於路歧哉<lb/>
　　　秋於敬亭送從姪耑遊廬山序<lb/>
余小時大人令誦子虛賦私心慕之及長南遊雲夢覽<lb/>
七澤之壯觀酒隱安陸蹉跎十年初嘉興季父謫長沙<lb/>
<pb n="KR4c0012_WYG_026-6a"/>
西還時余拜見預飲林下專乃稚子嬉遊在傍今來有<lb/>
成鬱負秀氣吾衰久矣見爾慰心申悲道舊破涕為笑<lb/>
方告我逺涉西登香爐長山横蹙九江却轉瀑布天落<lb/>
半與銀河爭流騰虹奔電潨射萬壑此宇宙之奇詭也<lb/>
其上有方湖石井不可得而窺焉羡君此行撫鶴長嘯<lb/>
恨丹液未就白龍來遲使秦人著鞭先往桃花之水孤<lb/>
負夙願慙歸名山終期後來攜手五嶽情以送逺詩寧<lb/>
闕乎<lb/>
<pb n="KR4c0012_WYG_026-6b"/>
　　　送黄鐘之鄱陽謁張使君序<lb/>
東南之美者有江夏黄公焉白切飲風流嘗接談笑亦<lb/>
有抗節玉立光輝冏然氣髙時英辯折天口道可濟物<lb/>
志棲無垠鄱陽張公朝野榮望愛客接士即原嘗春陵<lb/>
之亞焉每欽其辭華懸榻見往而黄公因訪古跡便從<lb/>
貴遊乃僑裝撰行去國遐陟諸子銜酒惜别脱巾贈分<lb/>
沈醉烟夕惆悵涼月天南廻以變夏火西飛而獻秋汀<lb/>
葭颯然海草微落夫子行邁我心若何毋金玉爾音而<lb/>
<pb n="KR4c0012_WYG_026-7a"/>
有遐心湖水悠沔勗哉是行共賦武昌釣臺篇以慰别<lb/>
情耳<lb/>
　　　早春於江夏送蔡十還家雲夢序<lb/>
吾觀蔡侯奇人也爾其才髙氣逺有四方之志不然何<lb/>
周流宇宙太多耶白遐窮冥捜亦以早矣海草三緑不<lb/>
歸國門又更逢春再結鄉思一見夫子冥心道存窮朝<lb/>
晩以作宴驅煙霞以輔賞朗笑明月時眠落花斯遊無<lb/>
何尋告暌索來暫觀我去還愁人乃浮漢陽入雲夢鄉<lb/>
<pb n="KR4c0012_WYG_026-7b"/>
枻云叩歸魂亦飛且青山緑楓累道相接遇勝因賞利<lb/>
君前行既非逺離曷足多歎秋七月結遊鏡湖無愆我<lb/>
期先子而往敬慎好去終當早來無使耶川白雲不得<lb/>
復弄爾鄉中廖公及諸才子為詩略謝之<lb/>
　　　秋日於太原南柵餞陽曲王贊公賈少公石艾<lb/>
　　　尹少公應舉赴上都序<lb/>
天王三京北都居一其風俗逺蓋陶唐氏之人歟襟四<lb/>
塞之要衝控五原之都邑雄藩劇鎮非賢莫居則陽曲<lb/>
<pb n="KR4c0012_WYG_026-8a"/>
丞王公神仙之胄也爾其學鏡千古知周萬殊又若少<lb/>
府賈公以述作之雄也鼇弄筆海虎攫辭塲又若石艾<lb/>
尹少公廊廟之器口折黄馬手揮青萍咸道貫於人倫<lb/>
名飛於日下實難沉屈永懷青霄劍有隱而氣衝七星<lb/>
珠雖潛而光照萬壑今年春皇帝有事千畝湛恩八埏<lb/>
大捜羣才以緝邦政而王公以令宰見舉賈公以王霸<lb/>
昇聞海激佇乎三千天飛期於六月必有以也豈徒然<lb/>
哉有從兄太原主簿舒才華動時規謀匠物乃黕翠幕<lb/>
<pb n="KR4c0012_WYG_026-8b"/>
筵虹梁瓊羞霞開羽觴電舉然後抗目逺覽慿軒髙吟<lb/>
汾河鏡開漲藍都之氣色晉山屏列撗朔塞之郊原屏<lb/>
俗事於煩襟結浮歡於落景俄而皓月生海來窺醉容<lb/>
黄雲出關半起秋色數君乃輟酌慷慨揺心促裝望丹<lb/>
闕而非逺揮玉鞭而且去白也不敏先鳴翰林幸叨玳<lb/>
瑁之筵敢竭麒麟之筆請各探韻賦詩寵行<lb/>
　　　江夏送倩公歸漢東序<lb/>
昔謝安四十卧白雲於東山桓公累徴為蒼生而一起<lb/>
<pb n="KR4c0012_WYG_026-9a"/>
常與支公遊賞貴而不移大人君子神冥契合正可乃<lb/>
爾僕與倩公一面不忝古人言歸漢東使我心痗夫漢<lb/>
東之國聖人所出神農之後季良為大賢爾來寂寂無<lb/>
一物可紀有唐中興始生紫陽先生先生六十而隱化<lb/>
若繼跡而起者惟倩公焉蓄壯志而未就期老成於他<lb/>
日且能傾産重諾好賢攻文即惠休上人與江鮑往復<lb/>
各一時也僕平生述作罄其草而授之思親遂行流涕<lb/>
惜别今聖朝已捨季布當徴賈生開顔洗目一見白日<lb/>
<pb n="KR4c0012_WYG_026-9b"/>
冀相視而笑於新松之山耶作小詩絶句以寫别意<lb/>
彼美漢東國川藏明月輝寧知喪亂後更有一珠歸<lb/>
　　　餞李副使藏用移軍廣陵序<lb/>
夫功未足以蓋世威不可以震主必挾此者持之安歸<lb/>
所以彭越醢於前韓信誅於後況權位不及於此者虛<lb/>
生危疑而潜苞禍心小拒王命是以謀臣將啖以節鉞<lb/>
誘而烹之亦由借鴻濤於奔鯨鱠生人於哮虎呼吸江<lb/>
海横流百川左縈右拂十有餘郡國計未及誰當其鋒<lb/>
<pb n="KR4c0012_WYG_026-10a"/>
我副使李公勇冠三軍衆無一旅横倚天之劍揮駐日<lb/>
之戈吟嘯四顧熊羆雨集蒙輪扛鼎之士杖干將而星<lb/>
羅上可以決天雲下可以絶地維翕振虎旅赫張王師<lb/>
退如山立進若電逝轉戰百勝殭屍盈川水膏於滄溟<lb/>
陸血於原野一掃瓦解洗清全吳可謂萬里長城横斷<lb/>
楚塞不然五嶺之北盡餌於脩蛇勢盤地蹙不可圖也<lb/>
而功大用小天髙路遐社稷雖定於劉章封侯未施於<lb/>
李廣使慷慨之士長吁青雲且移軍廣陵恭揖後命組<lb/>
<pb n="KR4c0012_WYG_026-10b"/>
練照雪樓船乗風簫皷沸而三山動旌旗揚而九天轉<lb/>
良牧出祖烈將登筵歌酣易水之風氣振武安之瓦海<lb/>
日夜色雲帆中流席闌賦詩以壯三軍之事白也筆巳<lb/>
老矣序何能為<lb/>
　　　澤畔吟序<lb/>
澤畔吟者逐臣崔公之所作也公代業文宗早茂才秀<lb/>
起家校書蓬山再尉開輔中佐于憲車因貶湘隂從宦<lb/>
二十有八載而官未登於郎署何遇時而不偶耶所謂<lb/>
<pb n="KR4c0012_WYG_026-11a"/>
大名難居碩果不食流離乎沅湘摧顇於草莽同時得<lb/>
罪者數十人或才長命夭覆巢蕩室崔公忠憤義烈形<lb/>
于清辭慟哭澤畔哀形翰墨猶風雅之什聞之者無罪<lb/>
覩之者作鏡書所感遇惣二十章名之曰澤畔吟懼奸<lb/>
臣之猜常韜之於竹簡酷吏將至則藏之於名山前後<lb/>
數四蠧傷巻軸觀其逸氣頓挫英風激揚横波遺流騰<lb/>
薄萬古至於微而彰婉而麗悲不自我興成他人豈不<lb/>
云怨者之流乎余覽之愴然掩巻揮涕為之序云<lb/>
<pb n="KR4c0012_WYG_026-11b"/>
　　　夏日諸從弟登汝州龍興閣序<lb/>
夫槿榮芳園蟬嘯珍木蓋紀乎南火之月也可以處臺<lb/>
榭居髙明吾之友于順此意也遂卜精勝得乎龍興留<lb/>
寶馬於門外步金梯於閣上漸出軒户遐瞻雲天晴山<lb/>
翠逺而四合暮江碧流而一色屈指鄉路還疑夢中開<lb/>
襟危欄宛若空外嗚呼屈宋長逝無堪與言起予者誰<lb/>
得我二季當揮爾鳯藻捜乎鸞觴與白雲老兄俱莫負<lb/>
古人也<lb/>
<pb n="KR4c0012_WYG_026-12a"/>
　　　秋夜於安府送孟贊府兄還都序<lb/>
夫士有飾危冠佩長劍揚眉吐諾激昂青雲者咸誇炫<lb/>
意氣託交王侯若告之急難乃十失八九我義兄孟子<lb/>
則不然耶道合而襟期暗親志乖而肝膽楚越鴻騫鳯<lb/>
立不循常流孔明披書每觀於大略少君讀易時作於<lb/>
小文四方賢豪眩然景慕雖長不過七尺而心雄萬夫<lb/>
至於酒情中酣天機俊發則談笑滿席風雲動天非嵩<lb/>
丘騰精何以及此白以弱植早飲香名况親承光輝恩<lb/>
<pb n="KR4c0012_WYG_026-12b"/>
甚華蕚他鄉此别誰無恨耶時林風吹霜散下秋草海<lb/>
鴈嘶月孤飛朔雲驚魂動骨戞瑟落涕抗手緬邁傷如<lb/>
之何且各賦詩以寵岐路<lb/>
　　　春夜宴從弟桃花園序<lb/>
夫天地者萬物之逆旅也光隂者百代之過客也而浮<lb/>
生若夢為歡幾何古人秉燭夜遊良有以也况陽春召<lb/>
我以烟景大塊假我以文章㑹桃花之芳園序天倫之<lb/>
樂事羣季俊秀皆為惠連吾人詠歌獨慙康樂幽賞未<lb/>
<pb n="KR4c0012_WYG_026-13a"/>
已髙談轉清開瓊筵以坐花飛羽觴而醉月不有佳詠<lb/>
何伸雅懷如詩不成罰依金谷酒斗數<lb/>
　　　冬夜於隨州紫陽先生飡霞樓送烟子元演隱<lb/>
　　　仙城山序<lb/>
吾與霞子元丹烟子元演氣激道合結神仙交殊身同<lb/>
心誓老雲海不可奪也厯行天下周求名山入神農之<lb/>
故鄉得胡公之精術胡公身揭日月心飛蓬萊起飡霞<lb/>
之孤樓鍊吸景之精氣延我數子髙談混元金書玉訣<lb/>
<pb n="KR4c0012_WYG_026-13b"/>
盡在此矣白乃語及形勝紫陽因大誇仙城元侯聞之<lb/>
乗興將往别酒寒酌醉青田而少留夢魂曉飛度渌水<lb/>
以先去吾不滯於物與時推移出則以平交王侯遁則<lb/>
以俯視巢許朱紱狎我緑蘿未歸恨不得同棲烟林對<lb/>
坐松月有所款然銘契潭石乗春當來且抱琴卧花髙<lb/>
枕相待詩以寵别賦而贈之<lb/>
　　　送戴十五歸衡嶽序<lb/>
白上探𤣥古中觀人世下察交道海内豪俊相識如浮<lb/>
<pb n="KR4c0012_WYG_026-14a"/>
雲自謂徳參夷顔才亞孔墨莫不名由口進實從事退<lb/>
而風義可合者厥惟戴侯寓居長沙禀湖嶽之氣少長<lb/>
咸洛窺霸王之圖精微可以入神懿重可以崇德謨猷<lb/>
可以尊主文藻可以成化兼以五材統以四美何往而<lb/>
不濟也其二三諸昆皆以才秀擢用辭翰炳發昇聞天<lb/>
朝而此君獨潛光後世以期大用鯤海未躍鵬霄悠然<lb/>
不逺千里訪余以道䢵國之秀有廖侯焉人倫精鑒天<lb/>
下獨立每延以宴謔許為通人獨孤有鄰及薛諸公咸<lb/>
<pb n="KR4c0012_WYG_026-14b"/>
亦以為信然矣屬明主未夢且歸衡陽憩祝融之雲峯<lb/>
弄茱茰之湍水軒騎糾合祖於魏公之林亭笙歌鳴秋<lb/>
劍舞增氣況江葉墜緑沙鴻㝠飛登髙送逺使人心醉<lb/>
見周張二子為論平生鷄黍之期當速赴也<lb/>
　　　早夏於江將軍叔宅與諸昆季送傅八之江南<lb/>
　　　序<lb/>
易曰觀乎人文以化成天下窮此道者其惟傅侯耶侯<lb/>
篇章驚新海内稱善五言之作妙絶當時陶公愧田園<lb/>
<pb n="KR4c0012_WYG_026-15a"/>
之能謝客慙山水之美佳句籍籍人為美談前許州司<lb/>
馬宋公藴冰清之姿重傅侯玉潤之德妻以其子鳳皇<lb/>
于飛潘楊之好斯為睦矣僕不佞也忝于芳塵宴同一<lb/>
筵心契千古清酌連曉𤣥談入微歡攜無何旋告睽坼<lb/>
將軍叔英略蓋古英明洞神天王貴宗誕育賢子八龍<lb/>
増秀以列次五色相輝而有文㑹言髙樂曉餞金門洗<lb/>
徳絃觴怡顔朱明草木已盛且江嶂若畫賞盈前途自<lb/>
然屏間坐遊鏡裏行到霞月千里足供文章之用哉征<lb/>
<pb n="KR4c0012_WYG_026-15b"/>
帆空懸落日相逼二季揮翰詩其贈焉<lb/>
　　　冬日於龍門送從弟京兆參軍令問之淮南覲<lb/>
　　　省序<lb/>
紫雲仙季有英風焉吾家見之若衆星之有月貴則天<lb/>
王之令弟寶則海嶽之奇精遊者所謂風生玉林清明<lb/>
蕭灑真不虛也常醉目吾曰兄心肝五藏皆錦繡耶不<lb/>
然何開口成文揮翰霧散吾因撫掌大笑揚眉當之使<lb/>
王澄再聞亦復絶倒觀夫筆走羣象思通神明龍章炳<lb/>
<pb n="KR4c0012_WYG_026-16a"/>
然可得而見歳十二月拜省于淮南思白華之長吟眺<lb/>
黄雲之晩色目斷心盡情懸髙堂傾蘭醑而送行赫金<lb/>
鞍而照地錯轂蹲野朝英滿筵非才名動時何以及此<lb/>
日落酒罷前山隂煙殷勤惠言吾道東坐想洛橋春色<lb/>
先到淮城見千條之緑楊折一枝以相贈則華蕚情在<lb/>
吾無恨焉羣公賦詩以光榮餞<lb/>
　<lb/>
　<lb/>
<pb n="KR4c0012_WYG_026-16b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　李太白文集巻二十六<lb/>
</p>
<p>
</p>
  </div>
<div>
<head>李太白文集巻二十七</head> <lb/>
    <p>
<pb n="KR4c0012_WYG_027-1a"/>
欽定四庫全書<lb/>
　李太白文集巻二十七<lb/>
　　　　　　　　　　　　　唐　李白　撰<lb/>
　讚<lb/>
　　　當塗李宰君畫讚<lb/>
天垂元精嶽降粹靈應期命世大賢乃生吐奇獻策敷<lb/>
聞王庭帝用休之揚光泰清濫觴百里涵量八溟縉雲<lb/>
飛聲當塗政成雅頌一變江山再榮舉邑抃舞式圖丹<lb/>
<pb n="KR4c0012_WYG_027-1b"/>
青眉秀華蓋目朗明星鶴矯閬風麟騰玉京若揭日月<lb/>
昭然運行窮神闡化永世作程<lb/>
　　　金陵名僧頵公粉圖慈親讚<lb/>
神妙不死惜生此身託體明淑而稱厥親粉為造化筆<lb/>
寫天真貌古松雪心空世塵文伯之母可以為鄰<lb/>
　　　李居士讚<lb/>
至人之心如鏡中影揮斥萬變動不離靜彼質我斤揮<lb/>
風是騁了物無二皆為匠郢吾族賢老名喧寫真貌圖<lb/>
<pb n="KR4c0012_WYG_027-2a"/>
粉繪生為垢塵從白得衰與天為鄰黙然不滅長存此<lb/>
身<lb/>
　　　安吉崔少府翰畫讚<lb/>
齊表巨海吳嗟大風崔為令族出自太公克生奇才骨<lb/>
秀神聰炳若秋月騫然雲鴻爰圖伊人奪妙真宰卓立<lb/>
欲語謂行而在清晨一觀爽氣十倍張之座隅仰止光<lb/>
彩<lb/>
　　　宣城吳録事畫讚<lb/>
<pb n="KR4c0012_WYG_027-2b"/>
大名之家昭彰日月生此髦士風霜秀骨圖真像賢傳<lb/>
容寫髮束帶嶽立如朝天闕巖巖兮謂四方之削成澹<lb/>
澹兮申五湖之澄明武庫肅穆辭峯崢嶸大辯若訥大<lb/>
音希聲黙然不語終為國禎<lb/>
　　　壁畫蒼鷹讚<hi>譏主人</hi>
突兀枯樹傍無寸枝上有蒼鷹獨立若愁胡之攅眉凝<lb/>
金天之殺氣凛粉壁之雄姿觜銛劍㦸爪握刀錐羣賔<lb/>
失席以<graphic n="KR0787" url="https://raw.githubusercontent.com/kanripo/KR-Gaiji/master/images/KR0787.png" mimeType="image/png"/>眙未悟丹青之所為吾嘗恐出户牖以飛去<lb/>
<pb n="KR4c0012_WYG_027-3a"/>
何意終年而在斯<lb/>
　　　方城張少公㕔畫師猛讚<lb/>
張公之堂華壁照雪師猛在圖雄姿奮發森竦<hi>一作踈</hi>眉<lb/>
目䬃灑毛骨鋸牙銜霜鉤爪抱<hi>一作把</hi>月掣蹲胡以震怒<lb/>
謂有夏之嶤杌永觀厥容神駭不歇<lb/>
　　　羽林范將軍畫讚<lb/>
羽林列衛壁壘南垣四十五星光輝至尊范公拜將遥<lb/>
承主恩位寵虎臣封傳鴈門瞻天蹈舞踊躍精魂逐逐<lb/>
<pb n="KR4c0012_WYG_027-3b"/>
鶚視昂昂鴻騫心豪祖逖氣爽劉琨名震大國威揚列<lb/>
藩麟閣之階粉圖華軒胡兵百萬横行縱吞爪牙帝室<lb/>
功業長存<lb/>
　　　金銀泥畫西方淨土變相讚<lb/>
我聞金天之西日没之所去中華十萬億刹有極樂世<lb/>
界焉彼國之佛身長六十萬億恒沙由旬眉間白毫向<lb/>
右宛轉如五須彌山目光清白若四大海水端坐説法湛<lb/>
然常存沼明金沙岸列珍樹欄楯彌覆羅網周張車渠<lb/>
<pb n="KR4c0012_WYG_027-4a"/>
瑠璃為樓殿之飾頗黎碼碯耀階砌之榮皆諸佛所證<lb/>
無虛言者金銀泥畫西方淨土變相蓋馮翊郡秦夫人<lb/>
奉為亡夫湖州刺史韋公之所建也夫人藴氷玉之清<lb/>
敷聖善之訓以伉儷大義希拯抜於幽塗父子恩深用<lb/>
重修於景福誓捨珍物搆求名工圖金創端繪銀設像<lb/>
八法功德波動青蓮之池七寶香花光映黄金之地清<lb/>
風所拂如生五音百千妙樂咸疑動作若巳發願未及<lb/>
發願若已當生未及當生精念七日必生其國功德罔<lb/>
<pb n="KR4c0012_WYG_027-4b"/>
極酌而難名讚曰<lb/>
向西日没處遥瞻大悲顔目淨碧海水身光紫金山勤<lb/>
念必往生是故稱極樂珠網珍寶樹天花散香閣圖畫<lb/>
了在眼願託彼道場以此功德海冥祐為舟梁八十一<lb/>
刼罪如風掃輕霜諦觀無量壽長放玉毫光<lb/>
　　　江寧楊利物畫讚<lb/>
太華髙嶽三峯倚天洪波經海百代生賢為夔為龍廓<lb/>
土濟川趙城開國玉樹凌煙筆鼓元化形分自然明珠<lb/>
<pb n="KR4c0012_WYG_027-5a"/>
獨轉秋月孤懸作宰作程摧剛挫堅德合窈冥聲播蘭<lb/>
荃鴻漸麟閣英圖可傳<lb/>
　　　金鄉薛少府㕔畫鶴讚<lb/>
髙堂閑軒兮雖聽訟而不擾圖蓬山之奇禽想瀛海之<lb/>
縹緲紫頂煙赩丹眸星皎昂昂欲飛<hi>一作眝眙</hi>霍若驚矯形<lb/>
留座隅勢出天表謂長唳於風霄終寂立於露曉凝翫<lb/>
益古俯察逾妍舞疑傾市聽似聞絃儻感至精以神變<lb/>
可弄影而浮煙<lb/>
<pb n="KR4c0012_WYG_027-5b"/>
　　　誌公畫讚<lb/>
水中之月了不可取虛空其心<hi>一作身</hi>寥廓無主錦幪鳥<lb/>
𤓰獨行<hi>一作遊</hi>絶侣刀齊尺量扇迷陳語丹青聖容何住<lb/>
<hi>一作往</hi>何所<lb/>
　　　琴讚<lb/>
嶧陽孤桐石聳天骨根老冰泉葉苦霜月斵為緑綺徽<lb/>
聲粲發秋風入松萬古奇絶<lb/>
　　　朱虛侯讚<lb/>
<pb n="KR4c0012_WYG_027-6a"/>
嬴氏穢德金精摧傷秦鹿克獲漢風飛揚赤龍登天白<lb/>
日昇光隂虹賊虐諸吕擾攘朱虛來歸㑹酌髙堂雄劍<lb/>
奮擊太后震惶爰鋤産禄大運乃昌功冠帝室于今不<lb/>
亡<lb/>
　　　觀佽飛斬蛟龍圖讚<lb/>
佽飛斬長蛟遺圖畫中見登舟既虎嘯激水方龍戰驚<lb/>
波動連山拔劍曳雷電鱗摧白刃下血染滄江變感此<lb/>
壯古人千秋<hi>一作載</hi>若對面<lb/>
<pb n="KR4c0012_WYG_027-6b"/>
　　　地藏菩薩讚<lb/>
大雄掩照日月崩落惟佛智慧大而光生死雪賴假普<lb/>
慈力能救無邊苦獨出曠劫導開横流則地藏菩薩為<lb/>
當仁矣弟子扶風竇滔少以英氣爽邁結交王侯清風<lb/>
豪俠極樂生疾乃得惠劍於真宰湛本心於虛空願圖<lb/>
聖容以祈景福庶冥力慿助而厥苦有瘳爰命小才式<lb/>
讚其事讚曰<lb/>
本心若虛空清淨無一物焚蕩滛怒癡圓寂了見佛五<lb/>
<pb n="KR4c0012_WYG_027-7a"/>
綵圖聖像悟真非妄傳掃雪萬病盡爽然清凉天讚此<lb/>
功徳海永為曠代宣<lb/>
　　　魯郡葉和尚讚<lb/>
海英嶽靈誕彼開士了身皆空觀月在水如薪傳火朗<lb/>
徹生死如雲開天廓然萬里寂滅為樂江海而閑逆旅<lb/>
形内虛舟世間邈彼崑閬誰云可攀<lb/>
　<lb/>
　<lb/>
<pb n="KR4c0012_WYG_027-7b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　李太白文集巻二十七<lb/>
</p>
<p>
</p>
  </div>
<div>
<head>李太白文集巻二十八</head> <lb/>
    <p>
<pb n="KR4c0012_WYG_028-1a"/>
欽定四庫全書<lb/>
　李太白文集巻二十八<lb/>
　　　　　　　　　　　　　唐　李白　撰<lb/>
　頌　銘　記<lb/>
　　　趙公西候新亭頌<lb/>
惟十有四載皇帝以歳之驕陽秋五不稔乃慎擇明牧<lb/>
恤南方凋枯伊四月孟夏自淮陰遷我天水趙公作藩<lb/>
于宛陵祇明命也惟公代秉天憲作保南臺洪柯大本<lb/>
<pb n="KR4c0012_WYG_028-1b"/>
聿生懿徳宜乎哉横風霜之秀氣鬱王霸之竒略初以<lb/>
鐡冠白筆佐我燕京威雄振肅虜不敢視而後鳴琴二<lb/>
邦天下取則起草三省朝端有聲天子識面宰衡動聽<lb/>
殷南山之雷剖赤縣之劇强項不屈三州所居大化咸<lb/>
列碑頌至於是邦也酌古以訓俗宣風以布和平心理<lb/>
人兵鎮唯靜畫一千里時無莠言退公之暇清眺原隰<lb/>
以此郡東塹巨海西襟長江咽三吳扼五嶺輶軒錯出<lb/>
無旬時而息焉出自西郭蒼然古道道寡列樹行無清<lb/>
<pb n="KR4c0012_WYG_028-2a"/>
陰至有疾雷破山狂飈震壑炎景爍野秋霖灌途馬逼<lb/>
側於谷口人周章於山頂亭候靡設逢迎闕如自唐有<lb/>
天下作牧百數因循齷齪罔恢永圖及公來思大革前<lb/>
弊實相此土陟降觀之壯其廻崗龍盤沓嶺波起勝勢<lb/>
交至可以有作方農之隙廓如是營遂鏟崖坦堙卑驅<lb/>
石剪棘削汚壤堦髙隅以門以墉乃棟乃宇儉則不陋<lb/>
麗而不奢森沉閈閎燥濕有庇若鼇之湧如鵬斯騫縈<lb/>
流鏡轉涵映池底納逺海之餘清㵼連峯之積翠信一<lb/>
<pb n="KR4c0012_WYG_028-2b"/>
方雄勝之郊五馬踟蹰之地也長史齊公光乂人倫之<lb/>
師表司馬武公幼成衣冠之髦彦録事參軍吳鎮宣城<lb/>
令崔欽令德之後良材間生縱風教之樂地出人倫之<lb/>
髙格卓絶映古清明在躬僉謀僝功不日而就總是役<lb/>
也伊二公之力歟過客沉吟以稱嘆邦人聚舞以相賀<lb/>
僉曰我趙公之亭也羣寮獻議請因謡頌以名之則必<lb/>
與謝公北亭同不朽矣白以為謝公徳不及後世亭不<lb/>
留要衝無勿拜之言鮮登髙之賦方之今日我則過矣<lb/>
<pb n="KR4c0012_WYG_028-3a"/>
敢詢耆老而作頌曰<lb/>
眈眈髙亭趙公所營如鼇背突兀於太清如鵬翼開張<lb/>
而欲行趙公之宇千載有覩必恭必敬爰遊爰處瞻而<lb/>
思之罔敢大語趙公來翔有禮有章煌煌鏘鏘如文翁<lb/>
之堂清風洋洋永世不忘<lb/>
　　　崇明寺佛頂尊勝陁羅尼幢頌<lb/>
共工不觸山媧皇不補天其洪波汩汩流伯禹不治水<lb/>
萬人其魚乎禮樂大壞仲尼不作王道其昏乎而有功<lb/>
<pb n="KR4c0012_WYG_028-3b"/>
包陰陽力掩造化首出衆聖卓稱大雄彼三者之不足<lb/>
徴矣粤有我西方金僊之垂範覺曠劫之大夢碎羣愚<lb/>
之重昏寂然不動湛而常存使苦海靜滔天之波疑山<lb/>
滅炎崑之火囊括天地置之清凉日月或墜神通自在<lb/>
不其偉歟魯郡崇明寺南門佛頂尊勝陁羅尼石幢者<lb/>
蓋此都之壯觀昔善住天子及千大天遊于園觀又與<lb/>
天女遊戲受諸快樂即於夜分中聞有聲曰善住天子<lb/>
七日滅後當生七反畜生之身於是如來授之吉祥真<lb/>
<pb n="KR4c0012_WYG_028-4a"/>
經遂脱諸苦蓋之天徴為大法印不可得而聞也我唐<lb/>
髙宗時有罽賔桑門持入中土猶日藏大寶清園虛空<lb/>
檀金淨彩人皆悦見所以山東開士舉國而崇之時有<lb/>
萬商投珍士女雲㑹衆布蓄沓如陵琢文石於他山聳<lb/>
髙標於列肆鑱珉錯綵為鯨為螭天人海怪若叱若語<lb/>
貝葉金言刋其上荷花水物形其隅良工草萊獻技而<lb/>
去聖君垂拱南面穆清而居大明廣運無幽不燭以天<lb/>
下所立兹幢多臨諸旗亭喧囂湫隘本非經行網繞之<lb/>
<pb n="KR4c0012_WYG_028-4b"/>
所乃頒下明詔令移於寶坊吁百尺中標矗若雲斷委<lb/>
翳苔蘚周流星霜俾龍象興嗟仰瞻無地良可嘆也我<lb/>
太官廣武伯隴西李公先名琬奉詔書改為輔其從政<lb/>
也肅而寛仁而惠五鎮方牧聲聞于天帝乃加剖竹于<lb/>
魯魯道粲然可觀方將和陰陽於泰階致君於堯舜豈<lb/>
徒閉閤坐嘯鴻盤二千哉乃再崇厥功發揮象教於是<lb/>
與長史盧公司馬李公等咸明明在公綽綽有裕韜大<lb/>
國之寶鍾元精之和榮兼半刺道光列嶽才或大而用<lb/>
<pb n="KR4c0012_WYG_028-5a"/>
小識無微而不通政其有經談豈更僕有律師道宗心<lb/>
總羣妙量苞大千日何瑩而常明天不言而自運識岸<lb/>
浪注𤣥機清發每口演金偈舌揺電光開關延敵罕有<lb/>
當者由萬竅同號於一風衆流俱納於溟海若乃嚴飾<lb/>
佛事規矩梵天法堂鬱以霧開香樓岌乎島峙皆我公<lb/>
之締構也以天寶八載五月一日示滅大寺百城號天<lb/>
四衆泣血焚香散花扶櫬卧轍仙鶴數十飛鳴中絶非<lb/>
至徳動天深仁感物者其孰能與於此乎三綱等皆論<lb/>
<pb n="KR4c0012_WYG_028-5b"/>
窮彌天惠湛清月傳千燈於智種了萬法於真空不謀<lb/>
同心克樹聖跡太官李公乃命門於南垣廟通衢曾盤<lb/>
舊規累構餘石壯士加勇力侔拔山纔擊鼓以雷作拖<lb/>
鴻縻而電掣千人壯萬夫勢轉鹿盧於横梁泯環合而<lb/>
無際常六合之振動崛九霄之崢嶸非鬼神功曷以臻<lb/>
此況其清景燭物香風動塵羣形所霑積若都雪粲星<lb/>
辰而増輝挂文字而不滅雖漢家金莖伏波銅柱擬兹<lb/>
陋矣或日月圓滿方檀散華清心諷持諸佛稱贊夫如<lb/>
<pb n="KR4c0012_WYG_028-6a"/>
是亦可以從一天至一天開天宫之門見羣聖之顔巍<lb/>
巍功德不可量也其録事參軍六曹英寮及十一縣官<lb/>
屬有宏才碩德含香繡衣者皆列名碑陰此不具載郡<lb/>
人都水使者宣道先生孫太沖得真人紫蘃玉笈之書<lb/>
能令太一神自成還丹以獻于帝帝服享萬壽與天同<lb/>
休功成身退謝病而去不謂古之𤣥通微妙之士歟乃<lb/>
謂白曰昔王文考觀藝於魯騁雄辭於靈光陸佐公知<lb/>
名在吳銘雙闕於盤石吾子盍可美盛德揚中和恭承<lb/>
<pb n="KR4c0012_WYG_028-6b"/>
話言敢不惟命遂作頌曰<lb/>
揭髙幢兮表天宫嶷獨出兮凌星虹神摐摐兮來空仡<lb/>
扶傾兮蒼穹西方大聖稱大雄横絶苦海舟羣蒙陁羅<lb/>
尼藏萬法宗善住天子獲厥功明明李君牧東魯再新<lb/>
頽規扶衆苦如大雲王注法雨邦人清涼喜聚舞揚鴻<lb/>
名兮振海浦銘豐碑兮昭萬古<lb/>
　　　化城寺大鐘銘<lb/>
噫天以震雷鼓羣動佛以鴻鐘驚大夢而能發揮沉潛<lb/>
<pb n="KR4c0012_WYG_028-7a"/>
開覺茫蠢則鐘之取象其義愽哉夫揚音大千所以清<lb/>
真心警俗慮恊響廣樂所以達元氣彰天聲銘勲皇宫<lb/>
所以旌豐功昭茂德莫不配美金鼎増輝寶坊仍事作<lb/>
制豈徒然也粤有唐宣城郡當塗縣化城寺大鐘者量<lb/>
函千鈞聲盈萬壑蓋邑宰李公之所剏也公名有則系𤣥元<lb/>
之英蕤茂列聖之天枝生于公族貴而秀出少藴才略壯而<lb/>
有成西逾流沙立功絶域帝疇乎厥庸始學古從政厯<lb/>
宰㓗白聲聞于天天書褒榮輝之簡牘稽首三復子孫<lb/>
<pb n="KR4c0012_WYG_028-7b"/>
其傳天寶之初鳴琴此邦不言而治日計之無近功歳<lb/>
計之有大利物不知化潛臻小康神明其道越不可尚<lb/>
方入于禪關覩天宫崢嶸聞鐘聲瑣屑乃謂諸龍象曰<lb/>
盍不建大法鼓樹之層臺使羣聾六時有所歸仰不亦<lb/>
美乎於是發一言以先覺舉百里而感應秋毫不挫人<lb/>
多子來銅崇朝而山積工不日而雲㑹乃採鳬氏撰鳴<lb/>
鐘火天地之爐扇陰陽之炭囘禄奮怒飛亷震驚金精<lb/>
轉涾以融熠銅液星縈而熣燦光噴日道氣歊天維紅<lb/>
<pb n="KR4c0012_WYG_028-8a"/>
雲㸃於太清紫煙矗於遥海烜赫宇宙功侔鬼神瑩而<lb/>
察之吁駭人也爾其龍質炳發虎形躨跜縻金索以上<lb/>
絙懸寶樓而迭擊傍振萬壑髙聞九天聲動山以隱隱<lb/>
響奔電而闐闐赦湯鑊於幽途息劍輪於苦海景福肸<lb/>
蠁被于人天非李公好謀而成𢎞濟羣有孰能興於此<lb/>
乎丞尉等並衣冠之龜龍人物之標凖大雅君子同僚<lb/>
盡心聞善賈勇贊成厥美寺主昇朝閑心古容英骨秀<lb/>
氣洒落毫素謙柔笑言海受水而皆納鏡無形而不燭<lb/>
<pb n="KR4c0012_WYG_028-8b"/>
直道妙用乃如是然常虛懷忘情㓗已利物是人行空<lb/>
寂不動見如來有若上座靈隱都維郍則舒名僧日暉<lb/>
藴虛常因調䕶賢哉六開士普聞八萬法深入禪惠精<lb/>
修律儀將愽我以文章求我以述作功德大海酌而難<lb/>
名遂與六曹豪吏姑孰賢老乃緇乃黄鳬趨梵庭請揚<lb/>
宰君之鴻美白昔忝侍從備于辭臣恭承德音敢闕清<lb/>
風之頌其辭曰<lb/>
雄雄鴻鐘砰隱天雷鼓霆擊警大千含號烜爀聲無邊<lb/>
<pb n="KR4c0012_WYG_028-9a"/>
摧慴魑魅招靈仙傍極六道下九泉劍輪輟苦期息肩<lb/>
湯鑊猛火停熾燃愷悌賢宰人父母興功利物信可久<lb/>
德方金鐘永不朽<lb/>
　　　天門山銘<lb/>
梁山愽望關扃楚濵夾據洪流實為吳津兩坐錯落如<lb/>
鯨張鱗惟海有若唯川有神牛渚怪物目圍車輪光射<lb/>
島嶼氣凌星辰巻沙揚濤溺馬殺人國泰呈瑞時訛返<lb/>
珍開則九江納鍚閉則五嶽飛塵天險之地無徳匪親<lb/>
<pb n="KR4c0012_WYG_028-9b"/>
　　　任城縣㕔壁記<lb/>
風姓之後國為任城蓋古之秦縣也在禹貢則南徐之<lb/>
分當周成廼東魯之邦自伯禽到于傾公三十二代遭<lb/>
楚蕩滅因屬楚焉炎漢之後更為郡縣隋開皇三年廢<lb/>
髙平郡移任城於舊居邑乃屢遷井則不改魯境七百<lb/>
里郡有十一縣任城其衝要東盤琅邪西控鉅野北走<lb/>
厥國南馳互鄉青帝太昊之遺墟白衣尚書之舊里土<lb/>
俗古逺風流清髙賢良間生掩映天下地愽厚川踈明<lb/>
<pb n="KR4c0012_WYG_028-10a"/>
漢則名王分茅魏則天人列土所以代變豪侈家傳文<lb/>
章君子以才雄自髙小人則鄙朴難治況其城池爽塏<lb/>
邑屋豐潤香閣倚日凌丹霄而欲飛石橋横波驚彩虹<lb/>
而不去其雄麗坱圠有如此焉故萬商往來四海緜厯<lb/>
實泉貨之橐籥為英髦之咽喉故資大賢以主東道制<lb/>
我美錦不易其人今鄉二十六户一萬三千三百七十<lb/>
一帝擇明徳以賀公宰之公温恭克修儼碩有立季野<lb/>
備四時之氣士元非百里之才撥煩彌閑剖劇無滯鏑<lb/>
<pb n="KR4c0012_WYG_028-10b"/>
百發克破於楊葉刀一鼓必合於桑林寛猛相濟弦韋<lb/>
適中一之歳肅而教之二之歳惠而安之三之歳富而<lb/>
樂之然後青衿向訓黄髮履禮耒耜就役農無游手之<lb/>
夫杼軸和鳴機罕嚬蛾之女物不知化陶然自春權豪<lb/>
鋤縱暴之心黠吏返淳和之性行者讓於道路任者併<lb/>
於輕重扶老攜幼尊尊親親千載百年再復魯道非神<lb/>
明愽逺孰能契於此乎白探竒東蒙竊聽輿論輒記於<lb/>
壁垂之將來俾後賢之操刀知賀公之絶跡者也<lb/>
<pb n="KR4c0012_WYG_028-11a"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4c0012_WYG_028-11b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　李太白文集巻二十八<lb/>
</p>
<p>
</p>
  </div>
<div>
<head>李太白文集巻二十九</head> <lb/>
    <p>
<pb n="KR4c0012_WYG_029-1a"/>
欽定四庫全書<lb/>
　李太白文集巻二十九<lb/>
　　　　　　　　　　　　　　唐　李白　撰<lb/>
　碑　文<lb/>
　　　比干碑<lb/>
太宗文皇帝既一海内明君臣之義貞觀十九年征島<lb/>
夷師次殷墟乃詔贈少師比干為太師謚曰忠烈公遣<lb/>
大臣持節弔祭申命郡縣封墓葺祠置守冢以少牢時<lb/>
<pb n="KR4c0012_WYG_029-1b"/>
享著於甲令刻於金石故比干之忠益彰臣子得述其<lb/>
志昔商王受毒痡於四海徳悖于三正肆厥淫虐下罔敢<lb/>
諍於是微子去之箕子囚之而公獨死之非夫捐生之<lb/>
難處死之難故不可死而死是輕其生非孝也可死而<lb/>
不死是重其死非忠也王曰叔父親其至焉國之元臣<lb/>
位莫崇焉親不可以觀其危昵不可以忘其祖則成湯<lb/>
之業將墜于泉商王之命將絶于天整扶其顛遂諫而<lb/>
死剖心非痛亡殷為痛公之忠烈其若是焉故能獨立<lb/>
<pb n="KR4c0012_WYG_029-2a"/>
危邦横抗興運周武以三分之業有諸侯之師實其十<lb/>
亂之謀總其一心之衆當公之存也乃戢彼西土及公<lb/>
之喪也乃觀乎孟津公存而殷存公喪而殷喪興亡兩<lb/>
繫豈不重歟且聖人立教懲惡勸善而已矣人倫大統<lb/>
父子君臣而巳矣少師存則垂其統殁則垂其教奮乎<lb/>
千古之上行乎百王之末俾夫淫者懼佞者慙義者思<lb/>
忠者勸其為戒也不亦大哉而夫子稱殷有三仁是豈<lb/>
無微㫖嘗敢頥之曰存其身存其宗亦仁矣存其名存<lb/>
<pb n="KR4c0012_WYG_029-2b"/>
其祀亦仁矣亡其身圖其國亦仁矣若進死者退生者<lb/>
狂狷之士將奔走之襃生者貶死者宴安之人將寘力<lb/>
焉故同歸諸仁各順其志殊塗而一揆異行而齊致俾<lb/>
後人優柔而自得焉蓋春秋微婉之義必將建皇極立<lb/>
彞倫闢在三之門垂不二之訓以明知于世則夫人臣<lb/>
者既移孝於親而致之於君焉有聞親失而不諍親危<lb/>
而不救從容安地而自得甚哉不然矣夫孝於其親人<lb/>
之親皆欲其子忠於其主人之主皆欲其臣故厯代帝<lb/>
<pb n="KR4c0012_WYG_029-3a"/>
王皆欲精顯周武下車而封其墓魏武南遷而創其祠<lb/>
我太宗有天下禋百神盛其禮追贈太師謚曰忠烈申<lb/>
命郡縣封墳葺祠置守冢五家以少牢時享著于甲令<lb/>
刻于金石於戲哀傷列辟主君封徳正與神明秩視郡<lb/>
王身滅而榮益大世絶而祀愈長然後知忠烈之道激<lb/>
天感人深矣天寶十祀余尉于衛拜首祠堂魄感精動<lb/>
而廟在鄰邑官非式閭斵石銘表以誌丕烈銘曰<lb/>
縻軀非仁蹈難非智死於其死然後為義忠無二軀烈<lb/>
<pb n="KR4c0012_WYG_029-3b"/>
有餘氣正直聰明至今猛視咨爾來代為臣不易<lb/>
　　　天長節使鄂州刺史韋公德政碑<lb/>
太虛既張惟天之長所以白帝真人當髙秋八月五日<lb/>
降西方之金精採天長為名將傳之無窮紀聖誕之節<lb/>
也我髙祖創業太宗成之三后繼統王猷如一大盗間<lb/>
起開元中興力倍造化功包天地不然何能遏犧農之<lb/>
頽波返淳朴於太古雖軒后至道由聞蚩尤之師今網<lb/>
漏吞舟而胡夷起於轂下先天文武孝感皇帝越在明<lb/>
<pb n="KR4c0012_WYG_029-4a"/>
兩總戎扶風正帝車於北斗拯横流於鯨口迴日轡於<lb/>
西山拂蒙塵於帝顔呼吸而收兩京烜爀而安六合厯<lb/>
列辟而罕匹顧將來而無儔太陽重輪合耀並出宇宙<lb/>
翕變草木増榮一麾而靜妖氛成功不處五讓而傳劍<lb/>
璽德冠樂推於戲昔堯及舜禹皆無聖子審厯數去巳<lb/>
終大寶假人飾讓以成千載之美未若以文明鴻業授<lb/>
之元良與天同休相統億祀則我唐至公而無私越三<lb/>
聖而殊軌騰萬人之喜氣爛八極之祥雲上皇思汾陽<lb/>
<pb n="KR4c0012_WYG_029-4b"/>
而髙蹈解負重於吾君能事斯畢與人更始乃展祀郊<lb/>
廟望秩山川方掩骼於河洛弔人於幽燕但誅元凶不<lb/>
問小罪噫大塊之氣歌炎漢之風雲滂洋雨汪濊澡渥<lb/>
澤除瑕纇削平國步改號乾元至矣哉其雄圖景命有<lb/>
如此者我邦伯韋公大彭之洪𦙍扶陽之貴族雄略邁<lb/>
古髙文變風運當一賢才堪三事厯職剖劇能聲旁流<lb/>
衣繡而白筆横冠分符而彤襜入境曩者永王以天人<lb/>
授鉞東廵無名利劍承喉以脅從壯心堅守而不動房<lb/>
<pb n="KR4c0012_WYG_029-5a"/>
陵之俗安於太山休弈列郡去若始至帝召岐下深嘉<lb/>
直誠移鎮夏口救時艱也慎厥職康乃人減兵歸農除<lb/>
害息暴大水滅郭洪霖注川人見憂於魚鼈岸不辨於<lb/>
牛馬公乃抗辭正色言于城隍曰若一日雨不歇吾當<lb/>
伐喬木焚清祠精心感動其應如響無何中使銜命常<lb/>
祈名山廣徴牲牢驟欲致祭公又盱衡而稱曰今主上<lb/>
明聖懷於百靈此淫昏之鬼不載祀典若煩國禮是荒<lb/>
巫風其秉心達識皆此類也物不知化如登春臺有若<lb/>
<pb n="KR4c0012_WYG_029-5b"/>
江夏縣令薛公揖四豪之風當百里之寄幹蠱有立含<lb/>
章可貞遵之典禮恤疲於和樂政其成也臻於小康中<lb/>
京重覩於漢儀列郡還聞於舜樂選鄂之勝帳于東門<lb/>
乃登豳歌擊土鼓祀蓐收迎田祖招揺廻而大火乃落<lb/>
閶闔啓而凉風始歸笙竽和籥之音象星辰而迭奏吳<lb/>
楚巴渝之曲各土風而備陳禮容有穆簪笏列序羅衣<lb/>
蛾眉立乎玳筵之上班劍虎士森乎翠幕之前千變百<lb/>
戲分曹賈勇藺子跳劍迭躍流星之輝都盧尋橦倒挂<lb/>
<pb n="KR4c0012_WYG_029-6a"/>
浮雲之影百川繞郡落天鏡於江城四山入牖照霜空<lb/>
之海色獻觴醉於晩景舞袖紛於廣庭鶴髮之叟鴈序<lb/>
而進曰恭聞天子無戲言恐轉公以大用老父不畏死<lb/>
願留公以上聞悦坐棠而飡風庶刻石以寘美白觀樂<lb/>
入楚聞韶在齊採諸行謡遂作頌曰<lb/>
爽朗太白雄光下射崢嶸金天華嶽旁連降精騰氣赫<lb/>
矣昭然誕聖五日垂休萬年孽胡挻災大人有作雷霆<lb/>
發揚欃槍乃落九服交泰五雲縈薄掃雪屯蒙洗清寥<lb/>
<pb n="KR4c0012_WYG_029-6b"/>
廓軒后訪道來登峨嵋上皇西去異代同時六龍轉駕<lb/>
兩曜迴規重遭唐主更覩漢儀肅肅韋公大邦之翰秀<lb/>
骨嶽立英謀電斷宣風樹聲逺威逆亂不長不極樂奏<lb/>
爭觀丸劍揮霍魚龍屈盤東廻舞袖西笑長安頌聲載<lb/>
路豐碑是刋<lb/>
　　　溧陽瀨水貞義女碑銘<lb/>
皇唐葉有六聖再造八極鏡照萬方幽明咸熈天秩有<lb/>
禮自太古及今君君臣臣烈士貞女采其名節尤彰可<lb/>
<pb n="KR4c0012_WYG_029-7a"/>
激清頽俗者皆掃地而祠之蘭蒸椒漿嵗祀罔缺而兹<lb/>
邑貞義女光靈翳然埋冥古逺琬琰不刻豈前修愽達<lb/>
者為邦之意乎貞義女者溧陽黄山里史氏之女也以<lb/>
家溧陽史闕書之歳三十弗移天于人清英㓗白事母<lb/>
純孝手柔荑而不龜身擊漂以自業當楚平王時平王<lb/>
虐忠助讒苛虐厥政芟於尚斬於奢血流于朝赤族伍<lb/>
氏怨毒於人何其深哉子胥始東奔勾吳月涉星遁或<lb/>
七日不火傷弓于飛逼迫於昭關匍匐於瀨渚捨車而<lb/>
<pb n="KR4c0012_WYG_029-7b"/>
徒告窮此女目色以臆授之壺漿全人自沉形與口滅<lb/>
卓絶千古聲凌浮雲激節必報之讎雪誠無疑之地難<lb/>
乎哉借如曹娥潜波理貫於孝道聶姊殞肆槩動於天<lb/>
倫魯姑棄子以却三軍之衆漂母進飯没受千金之恩<lb/>
方之於此彼或易爾卒使伍君開張闔閭傾蕩鄢郢吳<lb/>
師鞭屍於楚國申胥泣血於秦庭我亡爾存亦各壯志<lb/>
張英風於古今雪大憤於天地微此女之力雖云為之<lb/>
士焉能咆哮烜爀施於後世也望其溺所愴然低廻而<lb/>
<pb n="KR4c0012_WYG_029-8a"/>
不能去每風號吳天月苦荆水響像如在精魂可悲惜<lb/>
其投金有泉而刻石無主哀哉邑宰滎陽鄭公名晏家<lb/>
康成之學世子産之才琴清心閑百里大化有若主簿<lb/>
扶風竇嘉賔縣尉廣平宋陟丹陽李濟南朝陳然清河<lb/>
張昭皆有卿才霸略同事相協緬紀英淑勒銘道周雖<lb/>
陵頽海竭文或不死其辭曰<lb/>
粲粲貞女孤生寒門上無所天下報母恩春風三十花<lb/>
落無言乃如之人激漂清源碧流素手縈彼潺湲求思<lb/>
<pb n="KR4c0012_WYG_029-8b"/>
不可秉節而存伍胥東奔乞食於此女分壺漿滅口而<lb/>
死聲動列國義形壯士入郢鞭屍還吳雪恥投金瀨沚<lb/>
報徳稱美明明千秋如月在水<lb/>
　　　武昌宰韓君去思頌碑<lb/>
仲尼大聖也宰中都而四方取則子賤大賢也宰單父<lb/>
人到于今而思之乃知德之休明不在位之髙下其或<lb/>
繼之者得非韓君乎君名仲卿南陽人也昔延陵知晉<lb/>
國之政必分於韓獻子雖不能遏屠岸之誅存孤嗣趙<lb/>
<pb n="KR4c0012_WYG_029-9a"/>
太史公稱天下陰德也其賢才羅生列侯十世不亦宜<lb/>
哉七代祖茂後魏尚書令安定王五代祖鈞金部尚書<lb/>
曽祖晙銀青光禄大夫雅州刺史祖泰曹州司馬考睿<lb/>
素朝散大夫桂州都督府長史分茅納言剖符佐郡弈<lb/>
葉明德休有烈光君乃長史之元子也妣有吳錢氏及<lb/>
長史即世夫人早孀𢎞聖善之規成名四子文伯孟軻<lb/>
二母之儔歟少卿當塗縣丞感槩重諾死節於義雲卿<lb/>
文章冠世拜監察御史朝廷呼為子房紳卿尉髙郵才<lb/>
<pb n="KR4c0012_WYG_029-9b"/>
名振耀幼負美譽君自潞州銅鞮尉調補武昌令未下<lb/>
車人懼之既下車人悦之惠如春風三月大化姦吏束<lb/>
手豪宗側目有㸑玉者三江之巨横白額旦去清琴髙<lb/>
張兼操刀永興二邑同化時鑿齒磨牙而兩京宋城易<lb/>
子而炊骨吳楚轉輸蒼生熬然而此邦晏如襁負雲集<lb/>
居未二載户口三倍其初銅鐵曽青未擇地而出大冶<lb/>
鼓鑄如天降神既烹且爍數盈萬億公私其頼之官絶<lb/>
請託之求吏無絲毫之犯本道採訪大使皇甫公侁聞<lb/>
<pb n="KR4c0012_WYG_029-10a"/>
而賢之擢佐輶軒多所𢎞益尚書右丞崔公禹稱之於<lb/>
朝相國崔公渙特奏授鄱陽令兼攝數縣所謂投刃而<lb/>
皆虛為其政而則理成去若始至人多懷恩新宰王公<lb/>
名庭璘巖然太華浼然洪河含章可貞幹蠱有立接武<lb/>
比德絃歌連聲服美前政聞諸耆老與邑中賢者胡思<lb/>
泰一十五人及諸寮吏式歌且舞願揚韓公之遺美白<lb/>
採謡刻石而作頌曰<lb/>
峨峨楚山浩浩漢水黄金之車大吳天子武昌鼎據實<lb/>
<pb n="KR4c0012_WYG_029-10b"/>
為帝里時囏世訛薄俗如燬韓君作宰撫兹遺人滂注<lb/>
王澤猶鴻得春和風潛暢惠化如神刻石萬古永思清<lb/>
塵<lb/>
　　　虞城縣令李公去思頌碑<lb/>
王者立國君人聚散六合咸土以百里雷其威聲華其<lb/>
俗而風之漁其人而涵之其猶衆鮮洋洋樂化在水波<lb/>
而動之則憂赬尾之刺作焉徐而清之則安頒首之頌<lb/>
興焉茍非大賢孰可育物而能光昭絃歌卓立振古則<lb/>
<pb n="KR4c0012_WYG_029-11a"/>
有虞城宰公焉公名錫字元勲隴西成紀人也髙祖揩<lb/>
隋上大將軍緜益原三州刺史封汝陽公曽祖騰雲皇<lb/>
朝廣茂二州都督廣武伯祖立節起家韓王府記室參<lb/>
軍襲廣武伯父浦郢海淄唐陳五州刺史魯郡都督廣<lb/>
平太守襲廣武伯皆納忠王庭名鏤鐘鼎侯伯繼跡故<lb/>
可略而言焉公即廣武伯之元子也年十九拜北海壽<lb/>
光尉心不挂細務口不言人非羣吏罕測望風敬憚秩<lb/>
滿轉右武衛倉曹參軍次任趙郡昭應縣令奉詔修建<lb/>
<pb n="KR4c0012_WYG_029-11b"/>
初啟運二陵總徒五郡支用三萬貫舉築雷野不鞭一<lb/>
人功成餘八千貫其幹能之聲大振乎齊趙矣時名卿<lb/>
巡按陵有黄赤氣上衝太微散為慶雲數千處蓋精勤<lb/>
動天地也如此因粉圖奏名編入國史天寶四載拜虞<lb/>
城令而天章寵榮俾金玉王度冏若七曜昭囘堂隅於<lb/>
戲敬之哉宸威臨顧作訓以理其俗魯而木舒而徐急<lb/>
則很戾緩則鳥散公酌以鈞道和之琴心于是安四人<lb/>
敷五教處必糲食行惟單車觀其約而吏儉仰其敬而<lb/>
<pb n="KR4c0012_WYG_029-12a"/>
俗讓激直士之素節揚亷夫之清波三月政成鄰境取<lb/>
則因行春見枯骸于路隅惻然疚懷出俸而葬由是百<lb/>
里掩骸四封歸仁有居喪行號城市者習以成俗公勗<lb/>
之親鄰厄以凶事而鰥寡惸獨衆所賴焉可謂變其頹<lb/>
風永錫爾類先時邑中有聚黨横猾者實惟二耿之族<lb/>
幾百家焉公訓為純人易其里曰大忠正之里北境黎<lb/>
丘之古鬼焉或醉父以刃其子自公到職蔑聞為災官<lb/>
宅舊井水清而味苦公下車嘗之莞爾而笑曰既苦且<lb/>
<pb n="KR4c0012_WYG_029-12b"/>
清足以符吾志也遂汲用不改變為甘泉蠡丘館東有<lb/>
三柳焉公往來憇之飲水則去行路勿剪比于甘棠鄉<lb/>
人因樹而書頌四十有六篇惟公志氣塞乎天地徳音<lb/>
發乎聲容縞乎若寒崖之霜湛乎若清川之月彈惡雪<lb/>
善速若箭飛尤能筆工新文口吐雅論天下美士多從<lb/>
之遊非汝陽三公三伯之積德則何以生此邑之賢老<lb/>
劉楚瓌等乃相謂曰我李公以神明之化大賴于虞人<lb/>
虞人陶然歌詠其徳官則敬去則思山川鬼神猶懷之<lb/>
<pb n="KR4c0012_WYG_029-13a"/>
况于人乎乃咨羣寮興去思之頌縣丞王彦暹員外丞<lb/>
魏陟主簿李詵縣尉李向趙濟盧榮等同德比義好謀<lb/>
而成相與採其瓌蹤茂行俾刻石篆美庶清風令名奮<lb/>
乎百世之上其詞曰<lb/>
激揚之水兮白石有鑿李公之來兮雪虞人之惡厥德<lb/>
孔昭折獄既清五教大行殷雲雷之聲既父其父又子<lb/>
其子春之以風化成草靡乃影我崗乃雨我田陽無驕<lb/>
愆四載有年人戴公之賢猶百里之天棄余往矣茫如<lb/>
<pb n="KR4c0012_WYG_029-13b"/>
墜川哀喪惠愽掩骼仁深苦井變甘凶人易心三栁勿<lb/>
剪永思清音<lb/>
　　　為竇氏小師祭璿和尚文<lb/>
年月日某謹以齊𬞞之奠敢昭告于和尚之靈伏惟和<lb/>
尚降靈自天依化遊世角立獨出嶷然生知鳳凰開九<lb/>
包之翼豫章横萬頃之陂始傳燈而納照因落髮以從<lb/>
師邁龍象以蹴踏為天人之羽儀紹釋風於西域迴佛<lb/>
日於東維若大塊之噫氣鼓和風而一吹熱惱清灑道<lb/>
<pb n="KR4c0012_WYG_029-14a"/>
芽榮滋走吳楚以宗仰將掃地而歸之嗚呼來無所從<lb/>
去復何適水還火歸蕭散本宅寶舟輟棹禪月掩魄痛<lb/>
一往而無蹤愴雙林之變白某早承訓誨偏荷恩慈忝<lb/>
餐風於法侣旋落䕃於禪枝號無輟響泣有餘悲手撰<lb/>
茗藥精誠嚴思冀神道之昭格庶明靈而饗之<lb/>
　　　為宋中丞祭九江文<lb/>
謹以三牲之奠敬祭于長源公之靈惟神包括乾坤平<lb/>
凖天地劃三峽以中斷疏九道以爭奔綱紀南維朝宗<lb/>
<pb n="KR4c0012_WYG_029-14b"/>
東海牲玉有禮祀典無虧今萬乗蒙塵五陵慘黷蒼生<lb/>
悉為白骨赤血流於紫宫宇宙倒懸欃槍未滅含識結<lb/>
憤思剪元凶若思參列雄藩各當重寄遵奉天命大舉<lb/>
天兵照海色於旌旗肅軍威於原野而洪濤渤潏狂飈<lb/>
振驚惟神使陽侯巻波羲和奉命樓船先濟士馬無虞<lb/>
掃妖孽於幽燕斬鯨鯢於河洛惟神祐我降休于民敬<lb/>
陳精誠庶垂歆饗<lb/>
　李太白文集巻二十九<lb/>
</p>
<p>
</p>
  </div>
<div>
<head>李太白文集巻三十</head> <lb/>
    <p>
<pb n="KR4c0012_WYG_030-1a"/>
欽定四庫全書<lb/>
　李太白文集巻三十<lb/>
　　附録<lb/>
李白字太白隴西成紀人涼武昭王暠九世孫蟬聨珪<lb/>
組世為顯著中葉非罪謫居條支易姓與名然自窮蟬<lb/>
至舜五世為庻累世不大曜亦可歎焉神龍之始逃歸<lb/>
于蜀復指李樹而生伯陽驚姜之夕長庚入夢故生而<lb/>
名白以太白字之世稱太白之精得之矣不讀非聖之<lb/>
<pb n="KR4c0012_WYG_030-1b"/>
書恥為鄭衞之作故其言多似天仙之辭凡所著述言<lb/>
多諷興自三代已來風騷之後馳驅屈宋鞭撻揚馬千<lb/>
載獨步唯公一人故王公趨風列岳結軌羣賢翕習如<lb/>
鳥歸鳯盧黄門云陳拾遺横制頽波天下質文翕然一<lb/>
變至今朝詩體尚有梁陳宫掖之風至公大變掃地併<lb/>
盡今古文集遏而不行唯公文章横被六合可謂力敵<lb/>
造化歟天寳中皇祖下詔徵就金馬降輦步迎如見綺<lb/>
皓以七寳牀賜食御手調羮以飯之謂曰卿是布衣名<lb/>
<pb n="KR4c0012_WYG_030-2a"/>
為朕知非素蓄道義何以及此置于金鑾殿出入翰林<lb/>
中問以國政潛草詔誥人無知者醜正同列害能成謗<lb/>
格言不入帝用踈之公乃浪跡縱酒以自昬穢詠謌之<lb/>
際屢稱東山又與賀知章崔宗之等自為八仙之遊謂<lb/>
公謫仙人朝列賦謫仙之謌凡數百首多言公之不得<lb/>
意天子知其不可留乃賜金歸之遂就從祖陳留採訪<lb/>
大使彦允請北海髙天師授道籙於齊州紫極宫將東<lb/>
歸蓬萊仍羽人駕丹丘耳陽冰試絃歌於當塗心非所<lb/>
<pb n="KR4c0012_WYG_030-2b"/>
好公遐不棄我乗扁舟而相顧臨當挂冠公又疾亟草藁<lb/>
萬巻手集未修枕上授簡俾余為序論闗睢之義始愧<lb/>
卜商明春秋之辭終慙杜預自中原有事公避地八年<lb/>
當時著述十喪其九今所存者皆得之他人焉時寳應<lb/>
元年十一月乙酉也<lb/>
自盤古劃天地天地之氣艮于西南劔門上斷横江下<lb/>
絶岷峨之曲别為錦川蜀之人無聞則巳聞則傑出是<lb/>
生相如君平王褒揚雄降有陳子昻李白皆五百年矣<lb/>
<pb n="KR4c0012_WYG_030-3a"/>
白本隴西乃放形因家於緜身既生蜀則江山英秀伏<lb/>
羲造書契後文章濫觴者六經六經糟粕離騷離騷糠<lb/>
粃建安七子七子至白中有蘭芳情理宛約詞句妍麗<lb/>
白與古人爭長三字九言鬼出神入瞠若乎後耳白久<lb/>
居峨眉與丹丘因持盈法師達白亦因之入翰林名動<lb/>
京師大鵬賦時家藏一本故賔客賀公竒白風骨呼為<lb/>
謫仙子由是朝廷作歌數百篇上皇豫遊召白白時為<lb/>
貴門邀飲比至半醉令製出師詔不草而成許中書舍<lb/>
<pb n="KR4c0012_WYG_030-3b"/>
人以張垍讒逐游海岱間年五十餘尚無禄位禄位拘<lb/>
常人横海鵾負天鵬豈池籠榮之顥始名萬次名炎萬<lb/>
之日不逺命駕江東訪白遊天台還廣陵見之眸子烱<lb/>
然哆如餓虎或時束帶風流藴藉曽受道籙于齊有青<lb/>
綺冠帔一副少任俠手刄數人與友自荆徂揚路亡權<lb/>
窆廻棹方暑亡友糜潰白收其骨江路而舟又長揖韓<lb/>
荆州荆州延飲白悞拜韓讓之白曰酒以成禮荆州大<lb/>
悦白始娶于許生一女一男曰明月奴女既嫁而卒又<lb/>
<pb n="KR4c0012_WYG_030-4a"/>
合于劉劉訣次合于魯一婦人生子曰頗黎終娶于宋<lb/>
間携昭陽金陵之妓迹類謝康樂世號為李東山駿馬<lb/>
美妾所適二千石郊迎飲數斗醉則奴丹砂撫青海波<lb/>
滿堂不樂白宰酒則樂顥平生自負人或為狂白相見<lb/>
泯合有贈之作謂余爾後必著大名於天下無忘老夫<lb/>
與明月奴因盡出其文命顥為集顥今登第豈符言耶<lb/>
解携明年四海大盜宗室有潭者白䧟焉謫居夜郎罪<lb/>
不至此屢經昭洗朝廷忍白乆為長沙汨羅之儔路逺<lb/>
<pb n="KR4c0012_WYG_030-4b"/>
不存否極則泰白宜自寛吾觀白之文義有濟代命然<lb/>
千鈞之弩魏王大瓠用之有時議者柰何以白有叔夜<lb/>
之短儻黄祖過禰晉帝罪阮古無其賢所謂仲尼不假<lb/>
蓋於子夏經亂離白章句蕩盡上元末顥於絳偶然得<lb/>
之沉吟累年一字不下今日懐舊援筆成序首以贈顥<lb/>
作顥詶白詩不忘故人也次以大鵬賦古樂府諸篇積<lb/>
薪而録文有差互者兩舉之白未絶筆吾其再刋付男<lb/>
平津子掌其他事跡存於後序<lb/>
<pb n="KR4c0012_WYG_030-5a"/>
李翰林歌詩李陽冰纂為草堂集十巻史又别收歌詩<lb/>
十巻與草堂集互有得失因校勘排為二十巻號曰李<lb/>
翰林集今於三館中得李白賦序表讚書頌等亦排為<lb/>
十巻號曰李翰林别集翰林在唐天寳中賀秘監聞於<lb/>
明皇帝召見金鑾殿降步輦迎如見綺皓草和蕃書思<lb/>
若懸河帝嘉之七寳方丈賜食於前御手調羮於是置<lb/>
之金鑾殿出入翰林中其諸事跡草堂集序范傳正撰<lb/>
新墓碑亦略而詳矣史又撰李白傳一巻事又稍周然<lb/>
<pb n="KR4c0012_WYG_030-5b"/>
有三事近方得之開元中禁中初重木芍藥即今牡丹<lb/>
也<hi>開元天寳花木記云禁中呼木芍藥為牡丹</hi>得四本紅紫淺紅通白者上<lb/>
因移植於興慶池東沉香亭前㑹花方繁開上乗照夜<lb/>
車太真妃以步輦從詔選梨園弟子中尤者得樂一十<lb/>
六色李龜年以歌擅一時之名手捧檀板押衆樂前將<lb/>
欲歌之上曰賞名花對妃子焉用舊樂辭焉遽命龜年<lb/>
持金花牋宣賜翰林供奉李白立進清平調詞三章白<lb/>
欣然承詔㫖由若宿酲未解因援筆賦之其一曰雲想<lb/>
<pb n="KR4c0012_WYG_030-6a"/>
衣裳花想容春風拂檻露華濃若非羣玉山頭見㑹向<lb/>
瑶臺月下逢其二曰一枝紅艶露凝香雲雨巫山枉斷<lb/>
腸借問漢宫誰得似可憐飛燕倚新粧其三曰名花傾<lb/>
國兩相歡長得君王帶笑看解釋春風無限恨沉香亭<lb/>
北倚闌干龜年以歌辭進上命梨園弟子略約調撫絲<lb/>
竹遂促龜年以歌之太真妃持頗棃七寳杯酌西涼州<lb/>
蒲萄酒笑領歌辭意甚厚上因調玉笛以倚曲毎曲徧<lb/>
將換則遲其聲以媚之太真妃飲罷歛繡巾重拜上自<lb/>
<pb n="KR4c0012_WYG_030-6b"/>
是顧李翰林尤異於諸學士㑹髙力士終以脫靴為深<lb/>
恥異日太真妃重吟前辭力士曰始以妃子怨李白深<lb/>
入骨髓何飜拳拳如是耶太真妃因驚曰何翰林學士<lb/>
能欲辱人如斯力士曰以飛燕指妃子賤之甚矣太真<lb/>
妃頗深然之上嘗三欲命李白官卒為宫中所捍而止<lb/>
白嘗有知鑒客并州識汾陽王郭子儀於行伍間為脱<lb/>
其刑責而奬重之及翰林坐永王之事汾陽功成請以<lb/>
官爵贖翰林上許之因而免誅翰林之知人如此汾陽<lb/>
<pb n="KR4c0012_WYG_030-7a"/>
之報徳如彼白之從弟令問常目白曰兄心肝五臟皆<lb/>
錦繡耶不然何開口成文揮翰霧散爾爾傳中漏此三<lb/>
事今書於序中白有歌云吟詩作賦北牕裏萬言不及<lb/>
一杯水蓋歎乎有其時而無其位嗚呼以翰林之才名<lb/>
遇𤣥宗之知見而乃飄零如是宋中丞薦於聖真云一<lb/>
命不霑四海稱屈得非命歟白居易贈劉禹錫詩云詩<lb/>
稱國手徒為爾命壓人頭不柰何斯言不虚矣凡百有<lb/>
位無自輕焉撰集之次聊存梗槩而已時在饒霤州中<lb/>
<pb n="KR4c0012_WYG_030-7b"/>
咸平元年三月三日序<lb/>
嗚呼姑孰東南青山北址有唐髙士李白之墓嗚呼哀<lb/>
哉夫仁以安物公其懋焉義以濟難公其志焉識以辯<lb/>
理公其博焉文以宣志公其懿焉宜其上為王師下為<lb/>
伯友年六十有二不偶賦臨終歌而卒悲夫聖以立徳<lb/>
賢以立言道以恒世言以經俗雖曰死矣吾不謂其亡<lb/>
矣也有子曰伯禽天然長能持㓜能辯數梯公之徳必<lb/>
將大其名也巳矣銘曰<lb/>
<pb n="KR4c0012_WYG_030-8a"/>
立徳謂聖立言謂賢嗟君之道竒於人而侔於天哀哉<lb/>
君名白廣漢人性倜儻好縱横術善賦詩才調逸邁往<lb/>
往興㑹屬詞恐古之善詩者亦不逮尤工古歌少任俠<lb/>
不事産業名聞京師天寳初𤣥宗辟翰林待詔因為和<lb/>
蕃書并上宣唐鴻猷一篇上重之欲以綸誥之任委之<lb/>
為同列者所謗詔令歸山遂浪迹天下以詩酒自適又志<lb/>
尚道術謂神仙可致不求小官以當世之務自負流離<lb/>
□軻竟無所成名有子名伯禽偶遊至此遂以疾終因<lb/>
<pb n="KR4c0012_WYG_030-8b"/>
葬於此文集亦無定巻家家有之代宗登極廣拔淹瘁<lb/>
時君亦拜拾遺聞命之後君亦逝矣嗚呼與其才不與<lb/>
其命悲夫全白㓜則以詩為君所知及此投弔荒墳將<lb/>
毁追想音容悲不能止邑有賢宰顧公遊秦志好為詩<lb/>
亦常慕效李君氣調因嗟盛才㝠寞遂表墓式墳乃題<lb/>
貞石冀傳於往來也貞元六年四月七日記沙門履文<lb/>
書墳去墓記一百二十歩<lb/>
騏驥䈥力成意在萬里外歴塊一蹶斃於空谷唯餘駿<lb/>
<pb n="KR4c0012_WYG_030-9a"/>
骨價重千金大鵬羽翼張勢欲摩穹昊天風不來海波<lb/>
不起塌翅别島空留大名人亦有之故左拾遺翰林學<lb/>
士李公之謂矣公名白字太白其先隴西成紀人絶嗣<lb/>
之家難求譜諜公之孫女捜於箱篋中得公之亡子伯<lb/>
禽手疏十數行紙壊字缺不能詳備約而計之涼武昭<lb/>
王九代孫也隋末多難一房被竄于碎葉流離散落隠<lb/>
易姓名故自國朝以來漏於屬籍神龍初濳還廣漢因<lb/>
僑為郡人父客以逋其邑遂以客為名髙卧雲林不求<lb/>
<pb n="KR4c0012_WYG_030-9b"/>
禄仕公之生也先府君指天枝以復姓先夫人夢長庚<lb/>
而告祥名之與字咸所取象受五行之剛氣叔夜心髙<lb/>
挺三蜀之雄才相如文逸瓌竒宏廓拔俗無類少以俠<lb/>
自任而門多長者車常欲一鳴驚人一飛冲天彼漸陸<lb/>
遷喬皆不能也由是慷慨自負不拘常調器度𢎞大聲<lb/>
聞于天天寳初召見於金鑾殿𤣥宗明皇帝降輦歩迎<lb/>
如見園綺論當世務草荅蕃書辯如懸河筆不停綴𤣥<lb/>
宗嘉之以寳牀方丈賜食於前御手和羮徳音褒美褐<lb/>
<pb n="KR4c0012_WYG_030-10a"/>
衣恩遇前無比儔遂直翰林専掌密命將處司言之任<lb/>
多陪侍從之遊他日泛白蓮池公不在宴皇歡既洽召<lb/>
公作序時公已被酒於翰苑中仍命髙將軍扶以登舟<lb/>
優寵如是既而上疏請還舊山𤣥宗甚愛其才或慮乗<lb/>
醉出入省中不能不言温室樹恐掇後患惜而遂之公<lb/>
以為千鈞之弩一發不中則當摧撞折牙而永息機用<lb/>
安能傚碌碌者蘇而復上哉脫屣軒冕釋羈韁鎻因肆<lb/>
情性大放宇宙間飲酒非嗜其酣樂取其昬以自富作<lb/>
<pb n="KR4c0012_WYG_030-10b"/>
詩非事於文律取其吟以自適好神仙非慕其輕舉將<lb/>
不可求之事求之欲耗壯心遣餘年也在長安時秘書<lb/>
監賀知章號公為謫仙人吟公烏栖曲云此詩可以哭<lb/>
鬼神矣時人又以公及賀監汝陽王崔宗之裴周南等<lb/>
八人為酒中八仙朝列賦謫仙歌百餘首俄屬戎馬生<lb/>
郊逺身海上往來於斗牛之分優游没身偶乗扁舟一<lb/>
日千里或遇勝境終年不移時長江逺山一泉一石無<lb/>
往而不自得也晩嵗渡牛渚磯至姑孰悅謝家青山有<lb/>
<pb n="KR4c0012_WYG_030-11a"/>
終焉之志盤桓利居竟卒於此其生也聖朝之髙士其<lb/>
往也當塗之旅人代宗之初捜羅俊逸拜公左拾遺制<lb/>
下於彤庭禮降於𤣥壤生不及禄殁而稱官嗚呼命歟<lb/>
傳正生唐代甲子相懸常於先大夫文字中見與公有<lb/>
潯陽夜宴詩則知與公有通家之舊早於人間得公遺<lb/>
篇逸句吟詠在口無何叨䝉恩奬亷問宣池按圖得公<lb/>
之墳墓在當塗邑因令禁樵採備洒掃訪公之子孫故<lb/>
申慰薦凡三四年乃獲孫女二人一為陳雲之室一乃<lb/>
<pb n="KR4c0012_WYG_030-11b"/>
劉勸之妻皆編户甿也因召至郡庭相見與語衣服村<lb/>
落形容朴野而進退閑雅應對詳諦且祖徳如在儒風<lb/>
宛然問其所以則曰父伯禽以貞元八年不禄而卒有<lb/>
兄一人出逰一十二年不知所在父存無官父殁為民<lb/>
有兄不相保為天下之窮人無桑以自蠶非不知機杼<lb/>
無田以自力非不知稼穡況婦人不任布裙糲食何所<lb/>
仰給儷于農夫救死而已久不敢聞於縣官懼辱祖考<lb/>
鄊閭逼迫忍恥來告言訖淚下余亦對之泫然因云先<lb/>
<pb n="KR4c0012_WYG_030-12a"/>
祖志在青山遺言宅兆頃屬多故殯於龍山東麓地近<lb/>
而非本意墳髙三尺日益摧圮力且不及知如之何聞<lb/>
之憫然將遂其請因當塗令諸葛縱㑹計在州得諭其<lb/>
事縱亦好事者學為歌詩樂聞其語便道還縣躬相地<lb/>
形卜新宅于青山之陽以元和十二年正月二十三日<lb/>
遷神于此遂公之志也西去舊墳六里南抵驛路三百<lb/>
歩北倚謝公山即青山也天寶十二載勑改名焉因告<lb/>
二女將改適於士族皆曰夫妻之道命也亦分也在孤<lb/>
<pb n="KR4c0012_WYG_030-12b"/>
窮既失身於下俚仗威力乃求援於他門生縱偷安死<lb/>
何面目見大父於地下欲敗其類所不忍聞余亦嘉之<lb/>
不奪其志復井稅免徭役而已今士大夫之葬必誌於<lb/>
墓有勲庸道徳之家兼樹碑于道余才術貧虛不能兩<lb/>
致今作新墓銘輒刋二石一寘于泉扃一表于道<hi>一作通</hi>
路亦峴首漢川之義也庶芳聲之不泯焉文集二十巻<lb/>
或得之於時之文士或得之於宗族編緝斷簡以行于<lb/>
代銘曰<lb/>
<pb n="KR4c0012_WYG_030-13a"/>
嵩嶽降神是生輔臣蓬萊譴真斯為逸人晉有七賢唐<lb/>
稱八仙應彼星象唯公一焉晦以麴蘖暢於文篇萬象<lb/>
奔走乎筆端萬慮泯滅乎鐏前臥必酒甕行惟酒船吟<lb/>
風詠月席地摹天但貴乎適其所適不知夫所以然而<lb/>
然至今尚疑其醉在千日寧審乎夀終百年謝家山兮<lb/>
李公墓異代詩流同此路舊墳卑庳風雨侵新宅爽塏<lb/>
松栢林故鄊萬里且無嗣二女從民永於此猗歟琢石<lb/>
為二碑一藏幽隧一臨岐岸深谷髙變化時一存一毁<lb/>
<pb n="KR4c0012_WYG_030-13b"/>
名不虧<lb/>
李翰林名白字太白以詩著名召入翰林世稱才名占<lb/>
得翰林他人不復爭先其後以脅從得罪既免遂放浪<lb/>
江南死宣城葬當塗青山下李陽冰序詩集粗具行止<lb/>
敬嘗逰江表過其墓下愛其才壯其氣味其嗜酒知其<lb/>
取適作碑於墓且曰先生得天地秀氣耶不然何異於<lb/>
常之人耶或曰太白之精下降故字太白故賀監號為<lb/>
謫仙不其然乎故為詩格髙㫖逺若在天上物外神仙<lb/>
<pb n="KR4c0012_WYG_030-14a"/>
㑹集雲行鶴駕想見飄然之狀視塵中屑屑米粒蟲睫<lb/>
紛擾菌蠢羈絆蹂躪之比又嘗有知鍳客并州識郭汾<lb/>
陽於行伍間為免脫其刑責而奬重之後汾陽以功成<lb/>
官爵請贖翰林上許之因免誅其報也又常心許劒舞<lb/>
裴將軍予曽叔祖也嘗投書曰如白願出將軍門下其<lb/>
文髙其氣雄世稀其本懼失其傳故序傳之大和初文<lb/>
宗皇帝命翰林學士為三絶賛公之詩歌與將軍劒舞<lb/>
洎張旭長史草書為三絶夫天付上才必同靈氣賢傑<lb/>
<pb n="KR4c0012_WYG_030-14b"/>
相投龍虎兩合可為知者言非常人所知也夫古以名<lb/>
徳稱占其官謚者甚希前以詩稱者若謝吏部何水部<lb/>
陶彭澤鮑參軍之類唐朝以詩稱若王江寧宋考功韋<lb/>
蘇州王右丞杜員外之類以文稱者若陳拾遺蘇司業<lb/>
元容州蕭功曹韓吏部之類以徳行稱者元魯山陽道<lb/>
州以直稱者魏文貞狄梁公以忠烈稱者顔魯公段太<lb/>
尉以武稱者李衞公英公以學行文翰俱稱者虞秘監<lb/>
唐之得人於斯為盛翰林其以詩稱之一也予嘗過當<lb/>
<pb n="KR4c0012_WYG_030-15a"/>
塗訪翰林舊宅又於浮圖寺化城之僧得翰林自寫訪<lb/>
賀監不遇詩云東山無賀老却棹酒船回味之不足重<lb/>
之為寳用獻知者又於歴陽郡得翰林與劉尊師書一<lb/>
紙思髙筆逸又嘗逰上元蔣山寺見翰林讃志公云水<lb/>
中之月了不可取刀齊尺量扇迷陳語文簡事備誠為<lb/>
作者附於此云㑹昌三年二月中敬自淠水草堂南逰<lb/>
江左過公墓下四過青山兩發塗口徘徊不忍去與前<lb/>
濮州鄄城縣尉李劭同以公服拜其墓問其墓左人畢<lb/>
<pb n="KR4c0012_WYG_030-15b"/>
元宥實備洒掃留綿帛具酒饌祭公知公無孫有孫女<lb/>
二人一娶劉勸一娶陳雲皆農夫也且曰二孫女不拜<lb/>
墓已五六年矣因告邑宰李君都傑請免畢元宥力役<lb/>
俾專洒掃事嘻享名甚髙後事何薄謝公舊井新墓角<lb/>
落青山白雲共為蕭索巨竹拱木如公卓犖天長地久<lb/>
其名不朽此為祭文寫授元宥又為碑曰<lb/>
貴盡皆然名存則難故予重名不重官作李翰林碑十<lb/>
五字而已<lb/>
<pb n="KR4c0012_WYG_030-16a"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4c0012_WYG_030-16b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　李太白文集巻三十<lb/>
</p>
<p>
</p>
  </div>
        </body>
</text>\m</TEI>