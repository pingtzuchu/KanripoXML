<?xml version="1.0" encoding="UTF-8"?>
<TEI xmlns="http://www.tei-c.org/ns/1.0">
              <teiHeader>
                  <fileDesc>
                     <titleStmt>
                        <title>Title</title>
                     </titleStmt>
                     <publicationStmt>
                        <p>Information about publication or distribution</p>
                     </publicationStmt>
                     <sourceDesc>
                        <p>Information about the source</p>
                     </sourceDesc>
                  </fileDesc>
              </teiHeader>
              <text>
                  <body>
            
<div>
                <head>雲陽集巻一</head>
    <p>
<pb n="KR4d0571_WYG_001-1a"/>
欽定四庫全書<lb/>
　雲陽集巻一　　　　　　　元　李祁　撰<lb/>
　　律賦古律詩<lb/>
　　　黄河賦<hi>壬申湖廣鄉試</hi>
乾清坤夷岳奠川會覽四海之縈環見黄河之如帶下<lb/>
亘寰宇之區上通銀河之𣲖折九曲之迂囬瀉千里於<lb/>
一快想成功於當年微神禹吾誰賴觀其肇跡西土濬<lb/>
源天淵浩浩湯湯翩翩綿綿或奔放而莫禦或紆徐以<lb/>
<pb n="KR4d0571_WYG_001-1b"/>
夷延或騰踔奮迅激强弩以俱發或喧豗震掉雷萬鼔<lb/>
而並前聳銀闗之嵯峨驅鐡騎之森嚴忽洪流之浩𣺌<lb/>
播餘波於兩壖諒一葦之難渡豈容刀之可言思昔龍<lb/>
門未闢積石未導蕩斯民之衡廬為魚鼈之閫奥暨黄<lb/>
河之安流嘉𤣥圭之錫告濟蒼生於艱危拯沉溺於閑<lb/>
燥昭乎如日月之乍明廓乎若乾坤之再造此後之臨<lb/>
流而歎者所以深為魚之憂而羡禹功之妙也逮從西<lb/>
京治化昭明何壮心之未已復馳騖於遠征命彼張騫<lb/>
<pb n="KR4d0571_WYG_001-2a"/>
使于西垠窮二水之所自至鹽澤而陸沉是雖足以知<lb/>
黄河之源委要未可與神禹而並稱盖其甘心遠方疲<lb/>
弊中國孰若䟽鑿功成免民魚鱉靈槎泛泛使節煌煌<lb/>
孰若乗彼四載經營四方竹杖詭竒蒟醬甘好孰若水<lb/>
土既平稼穡是寶吾於是知禹之功如天地之無不持<lb/>
載無不覆燾者矣惟我皇元萬國一統㑹百川而東朝<lb/>
環衆星而北共不必手胼足胝而河流無泛溢之虞不<lb/>
必窮幽極遠而河源皆版圖之貢愚生南邦未獲時用<lb/>
<pb n="KR4d0571_WYG_001-2b"/>
盖将振衣袂乎崑崙豁心胸乎雲夢挹黄河之餘波造<lb/>
明堂而獻河清之頌<lb/>
　　　美俞公新州學詩<lb/>
　　　　學校興廢有司之責也有司職理民務料賦<lb/>
　　　　役出徵歛以應大府之需大府遣從事督促<lb/>
　　　　相繼為有司者日夜遑遑焉敝形神以求免<lb/>
　　　　其過而猶懼不給視學廢弛非不惕然思所<lb/>
　　　　以興起之而慮有所不周力有所不迨雖欲<lb/>
<pb n="KR4d0571_WYG_001-3a"/>
　　　　勉之其将能乎今懋齋俞公之來鎮永新也<lb/>
　　　　武事既備乃撤廟學而更張之殿庭門廡悉<lb/>
　　　　改舊觀黝堊丹漆並從新䂓州人縱觀駢首<lb/>
　　　　嘉歎以為今之䂓橅乃自昔所未嘗有者盖<lb/>
　　　　公篤志文學固能以其所能而濟有司之所<lb/>
　　　　不能則為有司者亦可以少逭責矣於是相<lb/>
　　　　率為歌詩以頌公之徳焉詩曰<lb/>
於昭新學其楹有覺其光濯濯伊誰之作於穆新宫有<lb/>
<pb n="KR4d0571_WYG_001-3b"/>
嚴聖容載瞻肅雝伊誰之功畨畨俞公式鎮兹土靖綏<lb/>
邊疆剗削巉阻四郊既平公心載寕眷我黌舍匪予曷<lb/>
興爰咨爰謀爰究爰度撤兹棟梁易彼榱桷昔公未来<lb/>
棟傾桷摧公既戾止實實枚枚昔公未来庭宇庫廹公<lb/>
既戾止坦坦軒豁學宫既成生徒烝烝揆兹有成惟公<lb/>
徳馨其徳彌馨其績彌乆相我斯文以昌爾後吾儕視<lb/>
成既忝厥職載伸頌歌以永無斁<lb/>
　　　題畨人出塞圖<lb/>
<pb n="KR4d0571_WYG_001-4a"/>
穹林立喬松峭壁揷平地蒼茫絶飛鳥倐忽見羣騎雜<lb/>
襲衣與裘蒙茸間氊毳差池鞭弭間雜遝旗麾際憶昔<lb/>
從北征驅車出幽薊天時大雨雪道遠恐遂泥牛馬俱<lb/>
阻寒驢騾縮如蝟所見人物殊適與此圖類當時皇風<lb/>
淳聲教浃遐裔雕題與被髪商貨罔不至自從烟塵生<lb/>
河海隔氛翳舟車斷往来榛莽極荒穢邂逅見此圖俯<lb/>
仰今昔異矯首欲無言長空正迢逓<lb/>
　　　題水竹居圖<lb/>
<pb n="KR4d0571_WYG_001-4b"/>
蒼山走平陸蕩漾水竹居寛閒百弓地延構十畝廬霧<lb/>
散天倒影風生籟鳴虚居人了無事燕坐恒自如侍立<lb/>
兩小童習誦詩與書從容戸牖間其樂常只且翩翩者<lb/>
誰氏峩冠曵長裾意氣頗飄逸東来望門閭言笑雖未<lb/>
接歡意已有餘嗟予困塵土舉足遭牽挐永懷慕芳躅<lb/>
願言執其袪同遊閬風圃共入崑崙墟兹行恐不遂見<lb/>
畫空踟蹰<lb/>
　　　閬山樵隱詩<lb/>
<pb n="KR4d0571_WYG_001-5a"/>
閬山千仞髙上有田有廬林木蔚以結石徑盤且紆持<lb/>
斧伐逺揚不辨梓與樗時還得雉兔倒載懸柴車歸来<lb/>
酌春酒襍以園中蔬怡然夀慈母樂意恒有餘邈哉瑶<lb/>
池宴視此當何如<lb/>
　　　　予以元統初元賜第一甲進士及第入翰林<lb/>
　　　　應奉文字預典制誥脩國史明年還鄉丁父<lb/>
　　　　憂終服以母老乞外任便養得佐守婺源乃<lb/>
　　　　至元己夘間數年也計當時士章尚㓜諸大<lb/>
<pb n="KR4d0571_WYG_001-5b"/>
　　　　父伯仲皆列在貴顯朱紫滿庭詩書禮樂之<lb/>
　　　　盛輝映前後離去凡廿有五六年心常念之<lb/>
　　　　今年春乃得與士章胥㑹于禾水之上一見<lb/>
　　　　傾倒若疇昔素所深交者予時方以羈愁老<lb/>
　　　　病無聊賴而士章旦暮相視飲食醫藥罔不<lb/>
　　　　畢具又從而委曲調護之以紓予憂若士章<lb/>
　　　　之與人交又有出於乆而敬之之外者故予<lb/>
　　　　於閬山樵隱既為記之記之不足則以詩歌<lb/>
<pb n="KR4d0571_WYG_001-6a"/>
　　　　之歌之不足故又為述其大槩以見予之得<lb/>
　　　　與士章交游其所由来也遠矣<lb/>
　　　送汪士章歸江東<lb/>
涼飈動窻戸瑟瑟鳴不已凄凄遊子情感嘆中夜起所<lb/>
思在髙堂白髪門屢倚承歡戀膝下况乃隔千里千里<lb/>
詎云遥言歸即伊邇<lb/>
聖人重名教造端慎其㣲丈夫各有室所願常相依一<lb/>
来荷戈祋每覺嵗月非蟋蟀鳴在戸行子時當歸天倫<lb/>
<pb n="KR4d0571_WYG_001-6b"/>
有恩義此道不可違<lb/>
為兄既不易為弟良亦難兄行匪干祿弟處寕求安承<lb/>
家與國事異體同辛酸及兹幸来歸始得中腸寛怡然<lb/>
共尊酒一叙平生歡<lb/>
携家避憂患自古皆有之君歸既云速君来詎宜遲嵗<lb/>
事忽已晚願言及来兹蕭條氷雪後駘蕩春風時臨分<lb/>
重凝佇執手為君期<lb/>
　　　題懸崖蘭<lb/>
<pb n="KR4d0571_WYG_001-7a"/>
幽蘭厭叢薄託根附層崖崖傾石巃嵸峻極何由階我<lb/>
欲往從之采英掇其荄顧無雙飛鵠此願終難諧含芳<lb/>
尚韜邈不與衆草偕感彼忽自悟喟然傷我懷<lb/>
　　　畫羅漢<lb/>
空山極寂閴自足斷縁想况此山中人智識已超朗坐<lb/>
乆忘朝晡習定非勉强豈惟人所知異類亦欽仰乃知<lb/>
象教力兼用服䕫魍嗟嗟世中人擾擾向塵網叩爾寂<lb/>
無言何由測深廣<lb/>
<pb n="KR4d0571_WYG_001-7b"/>
　　　同孫彦能遊山菴<lb/>
縁崖渉清泚披草得幽逕蕭條雙檜閑獨立一松勁入<lb/>
門聴微鐘心垢一時淨向来飽干戈棟宇兀偏正空庭<lb/>
鳥雀喧壞壁龍虎瞑徒能起咨嗟無復聳觀敬三嘆復<lb/>
出門乾坤幾時定<lb/>
孫君方正人直道不由逕吐辭每清新得句更遒劲里<lb/>
潺二三月川陸頗明淨裴囬憇小菴危坐身必正嗟予<lb/>
極衰老疲困目常瞑乃知英妙年才力良可敬朂哉厲<lb/>
<pb n="KR4d0571_WYG_001-8a"/>
功業名譽乆乃定<lb/>
　　　一鏡亭夜坐<lb/>
靜夜臨深池蕭條不成寐蟾光上下浮清飈左右至潜<lb/>
魚既息波幽鳥亦歛翅仰視河漢明悠然發深喟<lb/>
　　　題蘭蕙同芳圖<lb/>
蘭生花葉短蕙老花葉長短長各自媚異體同芬芳但<lb/>
依竹石根不羡桃李場君子有令徳千載流輝光<lb/>
　　　贈楊蘭谷<lb/>
<pb n="KR4d0571_WYG_001-8b"/>
蘭生在幽谷託根諒非宜林寒夕隂早氣迥朝暾遲葳<lb/>
蕤竟誰采憔悴空自知寄語悠悠者此心終不移<lb/>
　　　斗室<hi>為汪士瞻賦</hi>
移舟向溪渚結屋依山阿從容漁釣間樂意何其多天<lb/>
光入戸牖萬象皆森羅援琴奏逸響清飈振林柯亦有<lb/>
素心人酒熟時相過誰云一室陋𥚹廹無逶迤所嗟今<lb/>
世士締構髙嵯峨畫棟隔飛鳥朱甍暎清波一朝夀命<lb/>
盡嘆息将柰何日月互顯晦乾坤相盪摩願言處兹室<lb/>
<pb n="KR4d0571_WYG_001-9a"/>
樂哉聊永歌<lb/>
　　　題鄱陽楊蘭谷漁樵畊牧圖<lb/>
我家雲陽東衣食在漁稼朝畊白雲邊暮釣清溪下有<lb/>
時逐樵牧談笑至昏夜自云此真樂此樂天所借亂離<lb/>
寄他鄉奔走不遑暇蹉跎幾經年及此見圖畫蒼茫指<lb/>
顧中彷彿在田舍四事苦難并茍得亦可詫何時賦歸<lb/>
来鷄豚饜春社<lb/>
　　　題梅友圖<lb/>
<pb n="KR4d0571_WYG_001-9b"/>
交道日非古競趨桃李時誰能守貞素對此氷雪姿天<lb/>
寒嵗云暮矢與同心期<lb/>
　　　和碧虚湛上人<lb/>
賦性便所適常恐勞其生偶因魚鳥性遂得山水情情<lb/>
忘意自惬不在形與聲如何夸毗子竟日方營營<lb/>
　　　題曉行圖<lb/>
欝欎溪上松瀼瀼草頭露幽人愛清景晨起就征路翩<lb/>
然厭羸驂獨往不回顧浩浩誰與期青山淡無數<lb/>
<pb n="KR4d0571_WYG_001-10a"/>
　　　和陳子尚雨中見過<lb/>
涉世諒不偶悠悠詎知心窮居極幽𣺌詰屈誰能尋山<lb/>
容易開合倐忽晴與隂子来當此時不避泥潦深慷慨<lb/>
述前古衰遲陋方今白駒在空谷鳴鳯當髙林發我以<lb/>
遐思慰我以好音感兹意氣厚所愧桑榆侵懷哉南陽<lb/>
卧寂寞梁甫吟<lb/>
　　　和周宗文用陳子尚韻見簡<lb/>
古人重髙義窮逹恒一心自言不枉尺豈顧能直尋天<lb/>
<pb n="KR4d0571_WYG_001-10b"/>
時向寒沍微陽眇重隂君子道未復志士憂方深憂兹<lb/>
可柰何自古非自今但願得良友時能訪幽林幽林近<lb/>
荒僻山水無佳音青松日憔悴霰雪尤苦侵願君勿遐<lb/>
棄頻来慰幽襟<lb/>
　　　題梨花喜鵲圖<lb/>
吒吒復吒吒池陽有客思還家當時舉頭占鵲喜妙意<lb/>
豈在東闌花舉杯祝靈鵲借爾庭前樹願爾勿嫌猜翩<lb/>
翩好毛羽作巢得食哺爾雛終日庭前莫飛去<lb/>
<pb n="KR4d0571_WYG_001-11a"/>
　　　題陳所翁畫龍<lb/>
千年老龍伏岩阻懶向天涯作霖雨忽逢健筆一寫之<lb/>
鬛角鱗髯盡蒼古溪風蕭蕭山雨寒驕螭騰挐穉蛟舞<lb/>
願君長留此畫江海間更後千年作龍祖<lb/>
　　　藤溪釣叟歌<lb/>
　　　　新安金汝霖才俊之士也薄聲名而慕閒曠<lb/>
　　　　從容山水間逰戲翰墨咸有深趣其自號曰<lb/>
　　　　藤溪釣叟海漚道人李某為之作歌<lb/>
<pb n="KR4d0571_WYG_001-11b"/>
藤溪釣叟清且竒出處不與傍人知翛然埀釣坐溪上<lb/>
下上雲月相追隨朝看溪上雲暮踏溪頭月青山綠水<lb/>
是生涯紅蓼丹楓共蕭瑟有時欲寫蒼龍姿雷轟電掣<lb/>
風雨馳髙堂素壁見揮掃澟澟毛髪寒生肌有時直向<lb/>
梅花下弄筆揺毫恣描寫新條舊榦搃横斜嫩蘂踈花<lb/>
亦瀟洒藤溪釣叟非釣徒遯世不見真良謨得魚沽酒<lb/>
喚溪友顛倒汗漫同驩娛君釣藤溪魚我作藤溪歌風<lb/>
塵澒洞豺虎出一笑奈爾藤溪何<lb/>
<pb n="KR4d0571_WYG_001-12a"/>
　　　昭君出塞圖<lb/>
朔風吹沙天㝠㝠愁雲壓塞馬嘶鳴圉人執麾背人立<lb/>
傳道單于令行急蒙茸大㡌貂鼠裘誰信宫袍淚痕濕<lb/>
漢家恩深幸不早此身終向邉方老此身倘負漢宫恩<lb/>
殺盡青青原上草<lb/>
　　　送劉仲賔入京省兄<lb/>
難兄翩翩挟芳技走馬金臺結豪貴秋風城上看孤鴻<lb/>
夜雨江南憶諸弟知君此行不可遲嚴程早慰難兄思<lb/>
<pb n="KR4d0571_WYG_001-12b"/>
持杯執手定何處都門碧栁春參差<lb/>
　　　奉題朱澤民先生畫山水圖<lb/>
洞庭之南湘水東青山奕奕蟠蒼龍雲陽峰髙七十一<lb/>
欲與衡嶽爭為雄我家近在雲陽下来往看山如看畫<lb/>
十年塵土走西風每憶雲陽動悲咤吳中勝士朱隱君<lb/>
筆精墨妙天下聞畫圖畫出湘江水青山上有雲陽雲<lb/>
雲陽山髙湘水綠十年不見勞心目只今看畫似看山<lb/>
萬里歸情寄鴻鵠<lb/>
<pb n="KR4d0571_WYG_001-13a"/>
　　　贈王汝賢<lb/>
澒洞知誰在倉皇賴汝賢壮心抛舞劒驚膽落虚弦暮<lb/>
雨滄江上春風綠栁邊髙歌聊自遣世事欲茫然<lb/>
　　　題王與齡畦樂<lb/>
有客依南浦長年學種畦才髙宜世用性僻愛幽栖菜<lb/>
甲侵腰長桑枝刺眼低不因来往熟那得自成蹊<lb/>
　　　贈周明卿歸九江<lb/>
邂逅逢知已蹉跎惜暮年青山横蒼莽白髪老江天對<lb/>
<pb n="KR4d0571_WYG_001-13b"/>
酒春芳歇聴詩夜雨懸片帆明日遠回首各風烟<lb/>
　　　挽劉雪峰侍御<lb/>
聖主登才傑明公早奮揚繡衣春照日白簡夜飛霜獻<lb/>
納心猶遠歸休力尚强只怜臺上柏回首獨蒼蒼<lb/>
　　　偶題<lb/>
元日初逢雪凄然憶帝京嶣嶤銀作闕迢逓玉為城閶<lb/>
闔開三殿簫韶間五韺白頭消息斷老淚不勝情<lb/>
　　　題畫蘭石<lb/>
<pb n="KR4d0571_WYG_001-14a"/>
妙墨流傳乆今知老更妍幽蘭分雨露危石帶雲烟采<lb/>
掇香彌遠敲磨操愈堅髙堂奉君子一咲已千年<lb/>
　　　和俞搃制一鏡亭韻<lb/>
華亭新結構水木轉多情雲影時時度蟾光夜夜清透<lb/>
簾香一縷注玉酒三行無恨登臨意悠然眼自明<lb/>
元戎才思别往往見髙情玉樹臨風皎氷壺照眼清大<lb/>
篇連牘寫小隊出郊行己約同登覽閑看一鏡明<lb/>
　　　和汪士章詠一鏡亭韻<lb/>
<pb n="KR4d0571_WYG_001-14b"/>
愛此池亭好蕭然遠世情暎空翻碧落徹底照心清展<lb/>
簟支頥卧抛書信步行有時渾不寐雲水夜深明<lb/>
愧我飄蓬影逢君磊磈情乾坤雙鬢老賔主一時清亭<lb/>
館留連飲郊園取次行更須移小艇乗月棹空明<lb/>
　　　題梅坡<lb/>
迢逓城東路梅花遶幔坡歩隨山雪徧興入野雲多顧<lb/>
影頭常側憐香手屢挼為君題作畫短句不成歌<lb/>
　　　贈醫士羅梅村<lb/>
<pb n="KR4d0571_WYG_001-15a"/>
　　　　禾川羅公望以善醫名於時懐其藝以應人<lb/>
　　　　之求有疾者競趨之隨證治療無不驗者而<lb/>
　　　　尤篤慕清雅故其號曰梅村予既喜其藝之<lb/>
　　　　善而又愛其號之清故為賦詩以稱道其志<lb/>
　　　　云<lb/>
愛梅常自種嵗乆忽成村亂吐香浮屋横梢影過門就<lb/>
枝懸藥褁倚樹瀉芳尊不見林和靖憑誰與共論<lb/>
　　　和王子讓席上韻<lb/>
<pb n="KR4d0571_WYG_001-15b"/>
衰年愁對酒壮志憶題橋遇事難開口逢人愧折腰樂<lb/>
傳天上譜心逐暮歸樵宴罷驪歌發蹉跎又一朝<lb/>
　　　挽陳子尚<hi>并序</hi>
　　　　鄉貢士陳子尚吾茶陵之英俊者也其伯父<lb/>
　　　　芳洲父雪野皆厚重老成有家學為鄉里推<lb/>
　　　　敬而子尚初入學時雪野遣從予運朱墨方<lb/>
　　　　是時已亹亹有逼人意予甚期之其後果以<lb/>
　　　　鄉薦貢禮部聲譽大起䘮亂以来朋軰彫落<lb/>
<pb n="KR4d0571_WYG_001-16a"/>
　　　　已盡而予獨不幸茍存乃得與子尚相與於<lb/>
　　　　流離顛沛中異鄉孤客賴子尚少自慰藉故<lb/>
　　　　嘗語之曰吾老矣無復有意斯世子必勉之<lb/>
　　　　然子尚性頗嗜酒少檢束故恒得羸疾予嘗<lb/>
　　　　戒之且憂之曰是子他日必以酒致死嗚呼<lb/>
　　　　孰知子尚之死不以酒而以兵耶子尚今年<lb/>
　　　　纔三十有六吾見其進而乃如是以死則夫<lb/>
　　　　衰老僵仆奄奄以待盡者當何如哉悲感悼<lb/>
<pb n="KR4d0571_WYG_001-16b"/>
　　　　痛不能已已爰書此以見予情而復繼之以<lb/>
　　　　詩<lb/>
吾道從多感斯人可痛傷題詩憐俊逸對酒憶踈狂未<lb/>
得蛟龍雨空經虎豹場暮年驚見此老淚欲沾裳<lb/>
　<lb/>
　<lb/>
　<lb/>
　雲陽集巻一<lb/>
</p>
<p>
</p>
  </div>
<div>
                <head>雲陽集巻二</head>
    <p>
<pb n="KR4d0571_WYG_002-1a"/>
欽定四庫全書<lb/>
　雲陽集巻二　　　　　　　元　李祁　撰<lb/>
　　律詩絶句<lb/>
　　　和詠鶴<lb/>
不學當年丁令威却從仙館暫相依日髙正好看朱頂<lb/>
月黒猶能見縞衣最愛池臺容妙舞却嫌松竹礙髙飛<lb/>
誰言仙骨從来瘦飲啄年深也自肥<lb/>
老去曾看相鶴經暫從華館識伶俜幾年養就丹砂頂<lb/>
<pb n="KR4d0571_WYG_002-1b"/>
竟日閑梳白雪翎萬里壮心元自許九霄清唳好誰聴<lb/>
神仙舊侶知何在遥望蓬莱一㸃青<lb/>
　　　和劉梅南見寄<lb/>
先生雅趣耽幽僻住近雲山苐幾家夜雨暗添原上草<lb/>
春風晴入路傍花詞嚴自可驅蛟鱷徳厚何妨宥蝮蛇<lb/>
珎重先生宜夀考故應吾道有光華<lb/>
　　　居上麓和俞搃制見寄<lb/>
使君走馬臨邊徼飛鞚聯翩不動塵只有韜謀能破敵<lb/>
<pb n="KR4d0571_WYG_002-2a"/>
更無資力可通神風回綠栁營門靜日上朱甍府署新<lb/>
更想後堂花滿架春来終日燕賔親<lb/>
聴君髙論懸河水洗我胸中萬斛塵大厦寛閑能庇士<lb/>
小齋幽僻可頥神春風對酒情尤重夜雨談詩意最新<lb/>
何日杖藜重有約定知髙誼許相親<lb/>
　　　次王子讓韻<lb/>
老淚縱横憶舊京夢中岐路欠分明天涯自信甘流落<lb/>
海内誰堪托死生短䇿未容還故里片帆只欲駕滄瀛<lb/>
<pb n="KR4d0571_WYG_002-2b"/>
他年便作芙蓉主慙愧當時石曼卿<lb/>
城郭人民事事非空餘塵土滿征衣君猶有道堪流俗<lb/>
我已無家不念歸天地晦㝠龍去遠江湖寥落鴈来稀<lb/>
極知此後還相憶愁見青山暎夕暉<lb/>
　　　次賀琴南韻<lb/>
茅屋秋風古道傍衰容不似去年强漢庭無夢陳三策<lb/>
楚水空懐賦九章落日亂雅紅樹老㫁雲孤鴈碧天長<lb/>
相思無限闗心事不為催詩急雨忙<lb/>
<pb n="KR4d0571_WYG_002-3a"/>
　　　和青原寺長老無詰見寄<lb/>
毶毶白髪舊儒臣幾見江南物候新問訊枉煩林下士<lb/>
變衰秪似夢中人隔簾聴雨常經乆倚戸看山不厭頻<lb/>
更欲就依禪榻伴爐烟終日澹絪緼<lb/>
　　　謝無詰送山藥<lb/>
山中有藥堪扶老不比尋常老芋魁生處怕逢蒼石罅<lb/>
採時須向白雲堆菁茅褁就封題合石鼎烹来笑臉開<lb/>
從此便應腸胃暖免教癡腹響春雷<lb/>
<pb n="KR4d0571_WYG_002-3b"/>
　　　和歐陽承㫖贈醫士劉仲賔<lb/>
白髪相看不記年日光長似鏡光懸連車盡載君臣藥<lb/>
卧箧常留子母錢酒共山中蒼鹿飲方從海上白龍傳<lb/>
秪今自笑無拘束萬頃烟波着釣舩<lb/>
　　　謝孫彦能為製紫羅帶<lb/>
知君念我乆清羸病骨難堪革帶圍故剪紫羅相結束<lb/>
要令白紵動光輝繋来城市腰慙折觧向林泉興欲飛<lb/>
只恐山中人未識兒童驚喜闘牽衣<lb/>
<pb n="KR4d0571_WYG_002-4a"/>
　　　和賀琴南見寄<lb/>
自從戎馬㫁河闗轉覺人間去住難風雨故園秋漠漠<lb/>
星河孤館夜漫漫知君只憶桑榆暖愧我空懐硯席寒<lb/>
安得飛鴻數来往裁詩時寄碧雲端<lb/>
　　　賀俞搃制造新衙<lb/>
為惜頻年汗馬勞更開新署列官曹貔貅夜宿轅門靜<lb/>
鸞鵠晨趨劒佩髙月滿麗譙添雉堞雨深山寨長蓬蒿<lb/>
公餘秀水橋邊路千騎鳴笳擁節旄<lb/>
<pb n="KR4d0571_WYG_002-4b"/>
　　　送非空晦之二上人歸青原<lb/>
青原山氣欝盤紆去郭連村十里餘洗鉢水香晨粥後<lb/>
讀書燈盡曉鍾初晴天小閣收摩衲暖日輕雲護苾芻<lb/>
願得明年筋力健徑尋溪路訪深居<lb/>
　　　送周晉徳之耒陽<lb/>
世亂從誰載酒肴情親聊復餞西郊莫言貧賤常為客<lb/>
定有英雄與結交野宿怕逢豺虎穴林棲欲近鳯皇巢<lb/>
懸知别後能憐我空學楊雄賦解嘲<lb/>
<pb n="KR4d0571_WYG_002-5a"/>
　　　和鍾徳恭見寄<lb/>
暮年憂患苦相遭萬壑千岩信足跳江漢有人思召虎<lb/>
淮淝無處覔張遼閒花野草時俱發翠竹蒼松老不凋<lb/>
賴有故人情誼重馳書千里不辭遥<lb/>
江湖風浪日蕭蕭鰍蠏魚蝦亂躑跳諸葛有才終復漢<lb/>
管寜無計謾依遼烟消故國川原淨秋入空山草木凋<lb/>
猶恨歸来相見晚暮雲春樹碧天遥<lb/>
　　　和髙莘田韻<lb/>
<pb n="KR4d0571_WYG_002-5b"/>
邂逅相逢便有情每從杯酒見平生老来致仕身猶健<lb/>
醉後題詩意愈清萬里雲山初識面十年湖海舊知名<lb/>
殷勤且共留連語别思匆匆未可輕<lb/>
　　　送吳俊傑歸江東<lb/>
幕下貔貅十萬人幕中賔客罕同倫揮戈略陳天回日<lb/>
㸃燭論兵夜向晨禾水衣冠仍草草星源文物故彬彬<lb/>
知君賸有安邊䇿定約重来立要津<lb/>
　　　和劉子綸韻<lb/>
<pb n="KR4d0571_WYG_002-6a"/>
上麓山中好隱居日長尤喜客来踈溪聲入戸寒生枕<lb/>
山色窺簾緑暎書滿腹經綸終有待隨時畊稼未為迂<lb/>
看君定是封侯者骨相生来本自殊<lb/>
萬里山河繞帝居十年消息恠来踈故人天上千鍾祿<lb/>
老子山中一巻書憂國愛民心獨苦求田問舍未為迂<lb/>
耳邊昨夜初聞㨗清晝傳来搃不殊<lb/>
　　　和前韻荅吳孟勤<lb/>
不是衰翁愛索居只縁多病故人踈来依陸氏三間屋<lb/>
<pb n="KR4d0571_WYG_002-6b"/>
勝得劉公一紙書同軰謾推年齒大後生應笑老成迂<lb/>
知心賴有通家子早晚相過意迥殊<lb/>
　　　和友人見寄<lb/>
碧天如水暮雲收又見江南一片秋亂後年華多荏苒<lb/>
客中蹤跡故淹留露漙金井桐隂薄月上瑶堦竹影脩<lb/>
遥想轅門涼氣早壺漿来往百無憂<lb/>
　　　和孫彦能夜坐<lb/>
知君靜夜題新句欲把瓊瑤換木桃明月照人空偃蹇<lb/>
<pb n="KR4d0571_WYG_002-7a"/>
好風吹鬢更蕭騷蓬莱有路羣仙近河漢無聲列宿髙<lb/>
見説城頭多白骨明朝何處可逰遨<lb/>
　　　題元陽洞<lb/>
昔年曾上鳯凰臺今日重尋勝地来洞口雲深龍睡穏<lb/>
松梢烟暝鶴飛回蒙茸翠草山腰合璀璨瓊芝石罅開<lb/>
千載何人傳相業夜深凝睇望三台<lb/>
　　　御賜恩榮宴<lb/>
堂吏喧呼擁後先綵簾微動八音宣聖恩汪濊儒臣集<lb/>
<pb n="KR4d0571_WYG_002-7b"/>
天語丁寜宰相傳翠葉銀旛髙壓㡌玉盤珎果謾堆筵<lb/>
沾濡拜舞歸来晚馬上題詩不記鞭<lb/>
　　　和賀琴南<lb/>
滿地干戈紛擾擾且将心事向君宣人間不有真狂客<lb/>
天上誰稱老謫仙夜雨此時情似海春風何處酒如泉<lb/>
與君便合長携手莫近揚雄學草𤣥<lb/>
　　　遊城和韻<lb/>
江上春風掃積隂層城處處好登臨連城雉堞浮青嶂<lb/>
<pb n="KR4d0571_WYG_002-8a"/>
近水樓臺暎碧潯野樹蒼茫供客眼春光明媚蕩人<lb/>
心蒲萄滿載隨車後共賞芳菲細細吟<lb/>
城外人民輻凑歸城頭車馬閙春暉花枝撲地鶯難老<lb/>
草色連天犢正肥執耒遠遵姬旦禮韜戈不用魯陽揮<lb/>
歸来笳鼔連山郭稚耋傾心望羽旂<lb/>
　　　和三華閣道士張葉舟見寄韻<lb/>
洞裏烟霞嵗月深向人無復整冠簮只因事變聊隨俗<lb/>
豈為時危肯易心晝遣風雷成永嘯夜呼山鬼護長吟<lb/>
<pb n="KR4d0571_WYG_002-8b"/>
衰翁乍得新詩看彷彿蓬莱聞妙音<lb/>
　　　和詠海棠韻<lb/>
名花初發愛輕隂翠袖紅粧漸滿林歩入錦帷香徑小<lb/>
醉扶銀燭畫堂深妖嬈喜識春風面零落愁闗夜雨心<lb/>
多幸鳯皇池上客為抽勞思冩清吟<lb/>
　　　題蘭棘同芳圖<lb/>
幽蘭既叢茂荆棘乃不除素心自芳潔怡然與之俱<lb/>
　　　題枯木竹畫<lb/>
<pb n="KR4d0571_WYG_002-9a"/>
脩筠儀鳳羽枯木老龍鱗半夜聞風雨方知筆有神<lb/>
　　　為陳彦昌兄弟題蘭蕙圖<lb/>
幽蘭既挺秀叢蕙亦敷榮同氣有先後悠然真弟兄<lb/>
　　　題畫四首<lb/>
山路晚蕭蕭山家向寂寥歸人便杖屨安穏度危橋<lb/>
列岫連蒼靄寒流漱石根灣碕有茅屋無路覔松門<lb/>
人家住孤嶼来往盡通橋欲見前山色寒雲晚未銷<lb/>
朝見江水清暮見江水渾網罟日日多思之誰與論<lb/>
<pb n="KR4d0571_WYG_002-9b"/>
　　　題金汝霖龍頭<lb/>
大海波濤起髙堂雲霧興九州望霖雨須汝一飛騰<lb/>
　　　題畫鷹<lb/>
勁翮排霜㦸天寒氣轉驕草間狐兔盡側目望青霄<lb/>
　　　題白鷺<lb/>
翛然雙白鳥近水立多時慣識幽人意相看搃不疑<lb/>
　　　鶴<lb/>
問訊孤山下梅花幾樹開客来知有約應待鶴飛回<lb/>
<pb n="KR4d0571_WYG_002-10a"/>
　　　舟<lb/>
華館臨溪足輕舟繫岸頭興来無逺近到處即追遊<lb/>
　　　題杜甫遊春圖<lb/>
草屋容欹枕茅亭可振衣如何驢背客日晏尚忘歸<lb/>
　　　題馬<lb/>
二十年前畫如今復見之風塵雖黯慘猶是渥洼姿<lb/>
　　　題蘭石<lb/>
倚石雲初起紉蘭露未晞相看情靡靡日暮澹忘歸<lb/>
<pb n="KR4d0571_WYG_002-10b"/>
　　　題蕙花<lb/>
楚澤生芳草兼於蘭蕙多十年風雨暗惆悵隔烟波<lb/>
　　　題龍頭<lb/>
昔年登虎榜人道是龍頭此日頻看畫清霜滿鬢秋<lb/>
　　　　金汝霖為予作此偶題二十字以寄疇昔感<lb/>
　　　　嘆之意麄鄙可笑也今巻以贈王君本立故<lb/>
　　　　復識於此<lb/>
　　　題黄庭瑞養親巻<lb/>
<pb n="KR4d0571_WYG_002-11a"/>
黄君資性厚敬養禮無違喪亂經時乆猶存舊舞衣<lb/>
　　　題墨竹<lb/>
偃榦横穿石騰梢上拂雲定知風雨夜迢逓更思君<lb/>
　　　題山水圖<lb/>
青山千仞聳髙秋山北山南水亂流欲訪川原無路入<lb/>
釣魚人在碧溪頭<lb/>
　　　題風雨圖<lb/>
山中老子百年餘前代衣冠只自如髙閣捲簾無一事<lb/>
<pb n="KR4d0571_WYG_002-11b"/>
滿天風雨坐看書<lb/>
　　　題仙隠圖<lb/>
麻衣草座蒲葵扇兀爾形神搃寂寥想見華山陳處士<lb/>
白雲忩戸碧迢迢<lb/>
　　　題江濤白鳥圖<lb/>
白鳥颺風了不驚洪濤如雪去無聲君看半幅滄江水<lb/>
中有㴞㴞萬古情<lb/>
　　　題明皇戲侏儒圖<lb/>
<pb n="KR4d0571_WYG_002-12a"/>
太宗英氣隘寰區指顧羣雄定海隅何事開元全盛日<lb/>
却将勲業付侏儒<lb/>
　　　題赤鯉圖<lb/>
風翻雷吼動乾坤赤鯉騰波勢獨尊無數閒鱗齊上下<lb/>
欲隨春浪過龍門<lb/>
　　　題畫牡丹<lb/>
國色名花生盛唐畫圖留得一枝芳珠簾不動微風起<lb/>
猶帶開元粉膩香<lb/>
<pb n="KR4d0571_WYG_002-12b"/>
　　　題畫馬<lb/>
玉面霜蹄汗血姿黄金髙價有誰知不嘶不動從羈絆<lb/>
記得彤庭立仗時<lb/>
　　　題畫昭君出塞巻<lb/>
千羣鉄騎連雲塞萬里金城屬漢家錯遣佳人歸北地<lb/>
至今遺恨滿天涯<lb/>
當年下筆人何在展巻空令感歎多記得雲陽全盛日<lb/>
看書看畫飽相過<lb/>
<pb n="KR4d0571_WYG_002-13a"/>
　　　題美人剪牡丹<lb/>
沈香亭北玉䦨干占盡風流是牡丹揀取一枝和露剪<lb/>
殷懃留向手中看<lb/>
　　　題三士圖<lb/>
衣冠雖異笑言同指㸃樓臺杳靄中此事定應無俗語<lb/>
不談𤣥理即禪宗<lb/>
　　　題雪景<lb/>
瓊林瑶樹擁樓臺戸牖凌空晚自開一鳥不飛人跡㫁<lb/>
<pb n="KR4d0571_WYG_002-13b"/>
扁舟何處獨歸来<lb/>
　　　題畫兔<lb/>
毛頴多年秃未更小牕題字苦難成憑誰會獵中山下<lb/>
㧞取霜豪付管城<lb/>
　　　題李伯時馬性圖<lb/>
彭蠡湖邊錄滿堤乆辭羈馽見天倪龍眠畫意由来遠<lb/>
曾向南華解馬蹄<lb/>
　　　題細腰宫圖<lb/>
<pb n="KR4d0571_WYG_002-14a"/>
聞道君王罷晚朝重門深殿欝嶣嶤樂聲一片連雲起<lb/>
知是宫中舞細腰<lb/>
　　　題梅花下水仙花<lb/>
自是孤山苐一枝閒花相倚鬭清竒雖然氷雪宜同調<lb/>
若問和羹却屬誰<lb/>
　　　題畫錢塘景<lb/>
靈鷲峰前碧玉流孤山山下木蘭舟十年不到西湖上<lb/>
風景還應似舊不<lb/>
<pb n="KR4d0571_WYG_002-14b"/>
　　　題畫馬<lb/>
九衢委棄身閒日獨樹蕭條力困時遮莫秋風吹病骨<lb/>
也應還是渥洼姿<lb/>
　　　題猿<lb/>
冷泉亭上呼嫌少巫峽舟中聴厭多白髪老人秋夢短<lb/>
月明孤館柰君何<lb/>
　　　題雪禽<lb/>
幽禽栖穏棘枝低黯慘江天雪四圍明日郊原晴爛漫<lb/>
<pb n="KR4d0571_WYG_002-15a"/>
好尋芳樹弄毛衣<lb/>
　　　與地理葉梅忩<lb/>
忩前不種尋常樹只有梅花興味長踏遍江南山水窟<lb/>
歸来和酒嚥清香<lb/>
　　　次韻劉文貫<lb/>
楚客謾勞懷璞玉燕王空費築金臺無錢買得蒲葵扇<lb/>
爭柰黄塵滿面来<lb/>
𤣥猿落日江南路白鴈西風塞北天多少故人消息㫁<lb/>
<pb n="KR4d0571_WYG_002-15b"/>
眼穿那得尺書傳<lb/>
　　　寄友人余承慶<lb/>
滚滚紅塵客未歸秋風吹老舊荷衣幾回欲寄相思字<lb/>
不見瀟湘一鴈飛<lb/>
楚囚何事理南音萬里鄉闗一寸心憔悴歸来還自㫁<lb/>
此身只合老山林<lb/>
吳山迢逓越山遥辛苦時人遠見招何似釣臺臺下路<lb/>
一簑烟雨看春潮<lb/>
<pb n="KR4d0571_WYG_002-16a"/>
　　　山居首夏十首示外孫陳祖蘭<lb/>
東風滿意緑周遭乍着單衣脱敝袍最愛晚涼新浴罷<lb/>
坐看春笋過林髙<lb/>
踈篁新植二年餘附近䟽泉作小渠更約明年根節大<lb/>
旋看脩影到庭除<lb/>
寳峰住在嶺西頭茅屋荒寒竹徑幽莫笑老夫無脚力<lb/>
往来朝暮幾曾休<lb/>
出門平歩是髙岡迢逓山光帶水光仰面只知天遠大<lb/>
<pb n="KR4d0571_WYG_002-16b"/>
低頭誰信地荒涼<lb/>
青山疊疊去無窮萬古興亡在眼中閒殺舊時揮翰手<lb/>
謾扶藜杖數飛鴻<lb/>
老子生来似轉蓬敝裘羸馬厭西東如今獨卧空山裏<lb/>
始信從前是夣中<lb/>
富貴榮華豈偶然飢寒流落搃由天但令衣食隨時了<lb/>
未必如今不似前<lb/>
前年新覔數株梅移向庭前手自栽惆悵近来風土薄<lb/>
<pb n="KR4d0571_WYG_002-17a"/>
殷勤難得一枝開<lb/>
山前山後翳蒙茸荆棘藤梢謾作叢願得長年撑飽飯<lb/>
自鉏烟雨種髙松<lb/>
半鉏新地半開荒賸喜来年嵗頗穰若問先生生計事<lb/>
一年慳得半年糧<lb/>
　　　釣圖<lb/>
扁舟短棹意如何日暮歸来雨滿蓑妻子只貪鱸鱠美<lb/>
那知湖裏足風波<lb/>
<pb n="KR4d0571_WYG_002-17b"/>
　　　題蘆鴈<lb/>
黄蘆白葦意䦨珊旅食羣栖暮雨寒自是江湖十年夢<lb/>
只今時展畫圖看<lb/>
　　　題畫雙鈎竹<lb/>
葉葉江南金錯刀琅玕當戸北忩髙人間自此多炎熱<lb/>
借爾清風解欝陶<lb/>
　　　題畫<lb/>
石磴<graphic n="KR0706" url="https://raw.githubusercontent.com/kanripo/KR-Gaiji/master/images/KR0706.png" mimeType="image/png"/>﨑滿徑蹤樓前塵土日憧憧人言别有幽棲處<lb/>
<pb n="KR4d0571_WYG_002-18a"/>
知隔雲山第幾重<lb/>
　　　和王子讓<lb/>
萬頃烟波一葉舟更無維楫任飄流此身自合他鄉死<lb/>
爭柰狂狐憶首丘<lb/>
萬木同根一氣機嵗寒方見雪霜姿廬陵舊日文章手<lb/>
為問如今更有誰<lb/>
我逐郊原鹿豕蹤君如鷹隼挾秋風近聞鉄網連山海<lb/>
不信人間有卧龍<lb/>
<pb n="KR4d0571_WYG_002-18b"/>
　　　題無詰蘭石<lb/>
昔年曾向吳門住每日僧房看露叢今日却逢無詰畫<lb/>
町畦全似雪忩翁<lb/>
　　　題唐三學士圍棊<lb/>
唐朝内相極清華出入黄扉掌白麻承詔歸来無一事<lb/>
閒尋棊局到昏鴉<lb/>
　　　題黄仲賢手巻<lb/>
　　　　黄仲賢渉世多難其父以義死于兵弗克養<lb/>
<pb n="KR4d0571_WYG_002-19a"/>
　　　　迺獨負其母以逃間闗出危途竟獲遂其孝<lb/>
　　　　義之志廬陵士多以是稱之故予亦不能已<lb/>
　　　　於言爰贈以詩<lb/>
父義從軍死莫追母存那得更相違但令菽水同歡笑<lb/>
不管人間是與非<lb/>
　　　題畫蓮<lb/>
分得西湖一畝多紅粧凌亂倚清波初疑載酒穿花去<lb/>
露下月明聞棹歌<lb/>
<pb n="KR4d0571_WYG_002-19b"/>
　　　題馬<lb/>
鋭首髙蹄耳削筒圉人騎出快如風丁寧莫向長河浴<lb/>
恐解飛騰化作龍<lb/>
　　　題畫二絶<lb/>
浩浩滄波天四圍秋風一鶴夜来歸秪應夢裏聞長笛<lb/>
知是年時舊羽衣<lb/>
町畦髙下水漫漫痛惜辛勤學種田便擬明朝結長網<lb/>
與翁同住浙江邊<lb/>
<pb n="KR4d0571_WYG_002-20a"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4d0571_WYG_002-20b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　雲陽集巻二<lb/>
</p>
<p>
</p>
  </div>
<div>
                <head>雲陽集巻三</head>
    <p>
<pb n="KR4d0571_WYG_003-1a"/>
欽定四庫全書<lb/>
　雲陽集巻三　　　　　　　元　李祁　撰<lb/>
　　序<lb/>
　　　春秋五傳序<lb/>
春秋經世之書其記約其志詳其㫖意深以逹左氏公<lb/>
榖各以其所傳聞意見為傳不無異同自是以来諸儒<lb/>
亦以其説名家至胡氏傳岀而諸説始略有折𠂻矣國<lb/>
朝設科以胡氏與三傳並用立法之意至為精詳然學<lb/>
<pb n="KR4d0571_WYG_003-1b"/>
者困於繙閲每歎未有能合為一書者廬陵樵南曾君<lb/>
震乃集而加次第焉始左氏次公次穀次胡氏而取止<lb/>
齋陳氏之説附于後盖陳氏之於春秋多所發明貫穿<lb/>
乎王伯之盛衰反覆乎晉楚之消長又推明左氏不書<lb/>
之㫖以見春秋之所書此其必不可遺者於是使讀者<lb/>
一展巻而諸傳皆得焉其有便於學者甚大凡胡氏有<lb/>
所引用皆分註其下而又别為類編以附于巻其有助<lb/>
於學者甚博或者謂此書無所取舍不能成一家書余<lb/>
<pb n="KR4d0571_WYG_003-2a"/>
謂使曾君以一已之見取諸説而取舍之其是非可否<lb/>
未必使人人合意是亦曽氏之書而已非天下之書也<lb/>
今備列五傳使學者自擇焉豈非斯文之大全歟書成<lb/>
而鋟梓乃復得安成劉鼎安力相其成其有功於斯文<lb/>
又甚漙余喜是書之有成而又嘉劉氏之能相之也故<lb/>
為述之若夫擇諸説之長以求合乎聖人之㫖意則又<lb/>
存諸其人焉<lb/>
　　　元朝詩選序<lb/>
<pb n="KR4d0571_WYG_003-2b"/>
人人有詩人人有見見有髙下而詩隨之惟選亦然惟<lb/>
選者之見與作者合乃能得其佳處前鄉貢進士劉孟<lb/>
簡嘗取本朝詩刻諸梓欲自甲至癸為十集未就而卒<lb/>
其弟素履乃自乙以下精加選刻而孟簡之詩在焉觀<lb/>
是集者必觀孟簡之詩知孟簡之詩則知孟簡之所選<lb/>
矣由其兄而知其弟則素履之所選盖益精焉吾黨之<lb/>
士適生乎文明之時而與聞乎治平之聲文王清廟洋<lb/>
溢盈耳式和且平以成我國家淳厖悠乆之盛不其幸<lb/>
<pb n="KR4d0571_WYG_003-3a"/>
哉<lb/>
　　　青陽先生文集序<lb/>
頺齡無幾朋舊凋落已盡呻吟疾痛中忽得同年余君<lb/>
廷心詩文一帙讀之輒泫然流涕而嘆曰嗚呼世安得<lb/>
復有如吾廷心者哉廷心文章學問政事名節雖古之<lb/>
人有不得而兼者而廷心悉兼之世豈復有斯人哉元<lb/>
統初元余與廷心偕試藝京師是科第一甲寘三名三<lb/>
名皆得進士及第已而廷心得右榜第二余忝左榜亦<lb/>
<pb n="KR4d0571_WYG_003-3b"/>
然唱名謝恩余二人同一班列錫宴則接肘同席而坐<lb/>
同賜緋服同授七品官當是時余與廷心無甚相遠者<lb/>
其後余以應奉翰林需次丁父祖父母三喪乞奉母就<lb/>
養江南沉役下僚學殖日益荒穢而廷心方由泗州入<lb/>
翰林為應奉為臺為省聲光赫著如干将發硎莫敢觸<lb/>
其鋒文章學問與日俱進如水涌山積莫能窺其突於<lb/>
是余之去廷心始相遠矣又其後遭遇時變余以母憂<lb/>
竄伏鄉里常恨不得乗一障以效死而廷心以羸卒數<lb/>
<pb n="KR4d0571_WYG_003-4a"/>
千守孤城屹然為江淮砥柱者五六年援絶城陷竟秉<lb/>
節仗義與妻子偕死生為名臣歿有美諡於是余之去<lb/>
廷心又大相遠矣嗚呼廷心已矣世安得復有如吾廷<lb/>
心者哉或者以為廷心之死乃天之将喪斯文余以為<lb/>
廷心雖死而斯文固未喪也廷心之孤忠大節足以照<lb/>
映千古煜然為斯文之光而何喪之有焉使皆為世之<lb/>
貪生畏死甘就屈辱而猶靦然以面目視人者則斯文<lb/>
之喪盖掃地盡矣豈非廷心之罪人哉廷心詩尚古雅<lb/>
<pb n="KR4d0571_WYG_003-4b"/>
其文温厚有典則出入經傳䟽義援引百家㫖趣精深<lb/>
而論議閎逹固可使家傳而人誦之鑿鑿乎其不可易<lb/>
也惜其槀煨燼無遺獨賴門人郭奎掇拾於學者記錄<lb/>
之餘得數十篇以傳而或者猶以不見全藁為恨夫以<lb/>
一草一木之微已足以觀造化發育之妙則凡世之欲<lb/>
知廷心者又奚以多為尚哉昔太史司馬公述屈原離<lb/>
騷之㫖謂推其志可與日月爭光嗚呼屈原不可尚矣<lb/>
千載而下知廷心者其無司馬乎廷心嘗讀書青陽山<lb/>
<pb n="KR4d0571_WYG_003-5a"/>
中及仕而得祿多聚書以恵来學學者稱為青陽先生<lb/>
故是集亦以青陽為名云<lb/>
　　　長留天地間集序<lb/>
天地之秀合而為人人之秀發而為詩詩之道固與天<lb/>
地相流通也康衢擊壤以来世之能為詩者其人既皆<lb/>
與草木同化而其詩則存其詩存則其名存其名存則<lb/>
其人固未亡也廬陵鄉貢士王君子讓取當代朝野之<lb/>
詩萃為一編名曰長留天地間集予謂詩之所以能長<lb/>
<pb n="KR4d0571_WYG_003-5b"/>
留天地間者以其有闗於人心世道之大而非徒取其<lb/>
辭之美而已也三百篇美刺俱見讀者如辨黒白考亭<lb/>
朱夫子集為楚辭本欲以著明屈子之孤忠大節而息<lb/>
夫躬揚雄蔡琰之徒亦得以附見其辭其意盖欲使讀<lb/>
者因其辭以考其人則是非邪正自不可掩聖賢著述<lb/>
之意盖如此方今四海横流頺波日靡士君子之出處<lb/>
進退固有可為痛哭流涕而不忍言者於是時也而欲<lb/>
集其詩歌以行於當時而傳於後世使之與天地相為<lb/>
<pb n="KR4d0571_WYG_003-6a"/>
悠乆吾不知子讓之意将獨取其辭之美而已乎抑将<lb/>
因是而求以知其人乎茍獨取其辭而已也則子讓之<lb/>
所采擇固已精且審矣茍欲因是以求其人焉則萬世<lb/>
公議固自有在孟子曰誦其詩讀其書不知其人可乎<lb/>
然則覽是編者於人心世道之變其必深有感也夫<lb/>
　　　茅屋秋風圖序<lb/>
世每好舉杜少陵王録事事以為美談謂少陵真求資<lb/>
於錄事錄事真以資遺少陵余觀少陵以横騖八極之<lb/>
<pb n="KR4d0571_WYG_003-6b"/>
才振蕩千古之氣間闗險阻憂苦百端而反覆流涕未<lb/>
嘗不念王室之靡寧憂皇綱之未正感生民之塗炭哀<lb/>
世路之荆棘此其忠誠<graphic n="KR0548" url="https://raw.githubusercontent.com/kanripo/KR-Gaiji/master/images/KR0548.png" mimeType="image/png"/>悃夫豈若是小丈夫然哉茅<lb/>
屋秋風之歌窮愁已極而其志終在於大庇天下至其<lb/>
為詩以嗔王録事乃怒而責之之詞非真以是求之者<lb/>
也少陵豈真於求人哉彼王錄事者吾不知其何如人<lb/>
也使録事而果賢則於少陵也必将禮而待之尊而事<lb/>
之周其困乏而完其室廬使之無飢寒之憂無風雨之<lb/>
<pb n="KR4d0571_WYG_003-7a"/>
虞無栖遲牢落之嘆夫然後足以自附於古之好賢者<lb/>
今不能然乃待其嗔怒責已而後有以遺之則其好賢<lb/>
也亦末矣况當時録事之遺少陵其有無多少皆不可<lb/>
知則其為人恐亦未足深美也禾川賀中立平生篤慕<lb/>
少陵往往讀少陵諸詩悲歌慷慨有願為執鞭之意遭<lb/>
世亂離又歴歴若親操几杖而隨其後者故嘗為茅屋<lb/>
秋風圖以自見其意且若有望於今世之為王錄事者<lb/>
余謂今之能振㧞人有勢力如王錄事何限而州里鄉<lb/>
<pb n="KR4d0571_WYG_003-7b"/>
黨之士如中立者能幾人夫以有勢力者之多而士之<lb/>
如中立者少則中立之志果何患其無成哉余特患夫<lb/>
世之論者往往過譽王録事而不得其實故為序以明<lb/>
之且以告夫今之有勢力者使無待於士之求已也<lb/>
　　　俞氏族譜序<lb/>
新安俞氏繇唐三府君而下有擢科登顯仕者有以武<lb/>
舉得寵秩者又有以聯姻貴戚領三鎮節度使者其他<lb/>
或以世賞膺命或以異路入官或豐貲厚産或肥遯髙<lb/>
<pb n="KR4d0571_WYG_003-8a"/>
蹈文華節槩輝映後先可謂蕃衍盛大者矣予嘗佐守<lb/>
婺源固知俞氏為名族而未暇悉窺其子弟之賢否與<lb/>
其支𣲖源委之詳近年俞君子茂来鎮禾川見其雖出<lb/>
入戎馬間應務倥偬而敦詩悦禮意度閑暇又見其羣<lb/>
從昆季雖跋履艱險憂患百端而循軌守轍不失矩度<lb/>
皆可敬也既而復得其家譜觀之源遠而流長根深而<lb/>
葉茂是又益可敬矣余嘗讀陶淵明贈長沙公族祖詩<lb/>
云同源分𣲖人易世踈慨然悟嘆念兹厥初長沙公與<lb/>
<pb n="KR4d0571_WYG_003-8b"/>
淵明同出漢髙帝時大司馬舍悠悠六七百年昭穆既<lb/>
遠而淵明之詩藹然倫誼之重未嘗以踈遠忽之至眉<lb/>
山蘇公老泉作族譜引又推窮其本源以為其初一人<lb/>
之身夫人之所以不能敦尚族誼者誠以緦服之外皆<lb/>
如塗人如塗人則固無所用吾情也茍能念其初焉則<lb/>
凡尊敬之心親愛之義自有不能已者故予又嘗妄議<lb/>
蘇公之意實出于陶而其言若微有過者盖其言曰服<lb/>
盡則親盡親盡則情盡情盡則喜不慶憂不弔喜不慶<lb/>
<pb n="KR4d0571_WYG_003-9a"/>
憂不弔則塗人也夫慶喜而弔憂近自鄉黨州閭遠而<lb/>
至於四海九州之内苟有一日之情者莫不皆然而况<lb/>
於同祖共宗者乎今俞氏之譜自三府君而下雖年代<lb/>
乆遠而𣲖系甚明為之子孫者誠能推而上之以求其<lb/>
本原之所自則凡與吾同是譜者喜則慶之憂則弔之<lb/>
尊敬而親愛之是亦天理之當然而人情之所不能已<lb/>
者又豈可以塗人視之哉若夫檢身脩行建功立名以<lb/>
亢其宗以光其族此則為人子孫者所宜自勉也<lb/>
<pb n="KR4d0571_WYG_003-9b"/>
　　　劉申齋先生文集序<lb/>
廬陵文章詩書之鄒魯也㫁自歐陽公而下㫪容大雅<lb/>
鳴琚佩玉者有之刻削峭厲嵬眼澒耳者有之琳琅炳<lb/>
煥磊砢竒傑或同時競秀或殊世儷美在有元國初時<lb/>
猶聞有相頡頏以甲乙數者近至四五十年之間則唯<lb/>
申齋劉先生昻然獨歩一時無所與讓當時在朝諸老<lb/>
如草廬吳公相知最先且厚虞掲諸老亦相與推敬恨<lb/>
不及相挽入直館閣四方贏糧執贄而来請者足相躡<lb/>
<pb n="KR4d0571_WYG_003-10a"/>
於庭由是而先生之文日益富矣先生學問根據切實<lb/>
故其文思深遠閲渉積乆故其文氣老成好持論論古<lb/>
今事變人品髙下確然不可易故其文辭簡而盡約而<lb/>
明峻潔脩整而和易暢逹决不肯厠一冗語贅一冗字<lb/>
以自同衆人與人文至有一言而足以得其終身者此<lb/>
先生之文之大略也先生之文多至千餘篇遭世亂蕩<lb/>
失過半其門人蕭洵徳瑜日夜捃摭編校将以刻諸梓<lb/>
而無其材於是吉水郡侯番昜費君振逹慨然領之期<lb/>
<pb n="KR4d0571_WYG_003-10b"/>
以梓成當寘諸郡庠使四方之聞者見者知廬陵文章<lb/>
一𣲖其統系在此而徳瑜復来請予文為序且謂予嘗<lb/>
侍教於先生先生極知愛予宜不可辭因念予之生也<lb/>
後數十年又遠隔江湘數百里不及見廬陵先軰諸老<lb/>
而猶以得見先生為幸先生每見予輒舉老杜好心事<lb/>
真顔色之句為予誦之予亦每念不忘今也何幸復見<lb/>
先生文章之有傳哉先生與客坐談笑又常好舉先軰<lb/>
諸老言論行事及其肖貌舉止一一可敬可慕故予私<lb/>
<pb n="KR4d0571_WYG_003-11a"/>
竊自幸以為予雖不及見廬陵先軰諸老見先生如見<lb/>
諸老焉後之来者雖不及見先生見先生之文章如見<lb/>
先生焉徳瑜之請不可辭費侯之美意不可泯故為述<lb/>
之亦因以寄予懐云<lb/>
　　　平㓂詩序<lb/>
新安俞公鎮禾川之三年威恵孚洽四方諸寨以次削<lb/>
平獨有曰符溪者既服復叛反覆變詐百端終不可化<lb/>
公一夕駐馬龍溪橋令諸軍蓐食聴命逮二鼔乃指示<lb/>
<pb n="KR4d0571_WYG_003-11b"/>
所向方黎明至寨門外分布士卒破寨悉擒之縛其渠<lb/>
魁誅黨惡數十人餘平民附寨而居者縱遣還舍猪羊<lb/>
雞犬悉令認辨給還民大欣悅爭持酒物来獻公又一<lb/>
無所取慰諭而遣之凡二日處置事定乃歸俘馘在前<lb/>
鉦鼓在後觀者羅拜舉手以謂積年兇惡之冦一旦授<lb/>
首非公之才智未易了此公既還府賔佐咸集公獨留<lb/>
儒學士十數人列燭張宴至夜分乃罷坐中口占馬上<lb/>
所得詩云夜来一雨洗囂塵陡覺江山氣象新岩谷已<lb/>
<pb n="KR4d0571_WYG_003-12a"/>
平蒼鼠穴溪橋喜見古梅春挈壺懽迓民連野䇿馬歸<lb/>
来雪滿身此地重過又三載謾留詩句託青珉於是衆<lb/>
賔咸和至次日乃緝成巻僕忝預席末不得以老病辭<lb/>
乃從衆賔之後而和之曰溪橋石路不生塵幕下初聞<lb/>
號令新士卒銜枚衝夜雪将軍横槊賦陽春已擒渠惡<lb/>
從梟首未死么䯢許乞身徳意已孚威力著愧無椽筆<lb/>
紀蒼珉又和曰城西車馬蹴輕塵夾道咸瞻喜氣新笳<lb/>
鼔閙歸銀燭夜笑談傾倒玉壺春知君自是文章手愧<lb/>
<pb n="KR4d0571_WYG_003-12b"/>
我空餘老病身多謝口占詩句好肯抛良玉引凡珉意<lb/>
淺語拙如老婦舞柘枝不自覺醜然亦以調高韻阻難<lb/>
以追逐又如陽春白雪和者良寡僕故欲别作一巻請<lb/>
諸君各以已意賦之不必歩韻或選或律或長短句任<lb/>
意所到庶足以盡諸君之才且於俞公之行事亦得以<lb/>
鋪張盛大而無拘牽局促之患也<lb/>
　　　龍子元書香世科序<lb/>
江西丙申科鄉貢進士龍君子元錄乃祖揆齋翁伯父<lb/>
<pb n="KR4d0571_WYG_003-13a"/>
貫齋翁宋時兩科科詔試題榜名及有元丙申江西鄉<lb/>
貢簾内外百執事名與鄉試題名及所中選三場之文<lb/>
萃為一編題曰書香世科始寳祐戊午次景定辛酉次<lb/>
至正丙申百年之間科目之盛制度之詳皆見於此其<lb/>
用心亦勤矣雖然予於是獨有感焉予以元統癸酉及<lb/>
第凡所受國朝官府文慿及程試文字登科小錄之類<lb/>
遭亂蕩無一存每念一同年欲記其年甲里居無從徴<lb/>
攷輒太息痛恨而止鄉里後生軰或来問向時程試文<lb/>
<pb n="KR4d0571_WYG_003-13b"/>
字漫不復記無一語可荅又太息痛恨而止今子元之<lb/>
於是編也纎末備載上有以著累世詩書之澤下有以<lb/>
啟後来弓冶之傳亦何幸哉盖自兵變以来吾湖廣受<lb/>
禍獨先且酷受禍先故科先廢受禍酷故士大夫家衣<lb/>
冠典籍燬失無遺若江西則禍後而輕故科目得後廢<lb/>
而文獻亦猶有可收錄者此子元之所以得為是編而<lb/>
予之所以長太息而痛恨者也雖然予於是又有感焉<lb/>
子元之舉也以至正丙申丙申而後江西亦不復舉矣<lb/>
<pb n="KR4d0571_WYG_003-14a"/>
使江西之舉不廢車書㑹同則子元必當再舉舉則擢<lb/>
科登仕将如取囊中物豈獨賴一舉而止哉子元雖不<lb/>
以是戚戚而予於子元乃獨深有感也故為書之以識<lb/>
予太息痛恨之意<lb/>
　　　孫氏遺金集序<lb/>
新安孫彦能從軍永新畏事如畏虎恒閉門讀書時伸<lb/>
紙信筆作漢𨽻亹亹逼近古人予意其當得師法决非<lb/>
茍焉者其後因抽其架上書乃見其先君子叔彌所書<lb/>
<pb n="KR4d0571_WYG_003-14b"/>
杜詩一帙然後知其師法乃得家傳誠有非茍焉者初<lb/>
叔彌善蒙古書入京師書宣勑積勞調官湖廣又善書<lb/>
漢𨽻嘗取老杜五七言律書之計七百七十四首通作<lb/>
一帙将以遺其子若孫焉壬辰兵興事變携至山中無<lb/>
恙逮嵗丁酉鄉冦再起扇亂遂不復存而叔彌亦以是<lb/>
嵗之六月卒明年戊戌里中稍寕彦能乃得還依方村<lb/>
别墅以居居恒怏怏恒以此帙置念慮間一旦忽得之<lb/>
于友人胡伯嘉盖伯嘉遇一老卒携此帙與人易紙遂<lb/>
<pb n="KR4d0571_WYG_003-15a"/>
購得之而以歸于彦能彦能感伯嘉不已由是挈此帙<lb/>
自隨朝夕模倣一㸃畫不敢自異此此帙之所由以幸<lb/>
存而彦能之所由以善書也昔王右軍以善書名當時<lb/>
而中令君以善繼不减其父故後世稱父子善書者必<lb/>
曰羲獻今叔彌既善書而彦能又能繼其父焉視昔人<lb/>
所謂輕家雞而愛野鶩者不其遠哉予忝佐婺源時叔<lb/>
彌在京師故未及相識今乃獲識彦能焉彦能之於予<lb/>
意厚而情真常能匡予所不逮予因閱此帙遂為序之<lb/>
<pb n="KR4d0571_WYG_003-15b"/>
　　　贈青原寺僧如海序<lb/>
往年與如海上人胥㑹禾水上瘠弱而長身昻然立衆<lb/>
人中出一頭地予固異之而憂其骨相過清恐苦吟或<lb/>
自累也每見無詰師問無恙輒喜今年春得書知其氣<lb/>
益完弱病日損且又将有遠行書詞勤勤介無詰来請<lb/>
言若韓退之之於文暢者嗟乎予既耄且病壮盛時讀<lb/>
古人書慕古人道徳文行直欲上追古人然且不能跂<lb/>
及萬一今既耄老且病氣竭而志衰又敢望夢見古人<lb/>
<pb n="KR4d0571_WYG_003-16a"/>
哉若子之行固知其無以相子矣且子之行必将求有<lb/>
益於子者若欲求子之師而問子之道焉則有非吾所<lb/>
能知者子若欲求吾儒者之師而問焉則今之如韓退<lb/>
之者固自有人子姑往求之吾無以相子矣雖然道無<lb/>
窮學無盡此理之同然者子往而求子之師則必之夫<lb/>
名山勝刹與夫老師宿徳之處而求焉茍得其人屈已<lb/>
以下之虚心以問之其必有以語子矣若往而求吾儒<lb/>
者之師則必之夫通都大邑與夫文行道藝之鄉而求<lb/>
<pb n="KR4d0571_WYG_003-16b"/>
焉茍得其人屈已以下之虛心以問之亦必有以語子<lb/>
矣究其同而辨其異窮其㫖而尋其歸将兩得焉不然<lb/>
則不得於彼必得於此異時充然而歸予雖耄老尚或<lb/>
見子當以語我毋自秘<lb/>
　　　西疇耕讀序<lb/>
去休寜縣治九十里曰溪西俞君仲嶸實居之居之左<lb/>
有田有園其廣可數畝其下有池清徹可鑒仲嶸據其<lb/>
勝築室數間貯經史子籍與凡耒耜錢鎛之器于其中<lb/>
<pb n="KR4d0571_WYG_003-17a"/>
将以教其子弟誦讀于是種藝于是逰于是息于是而<lb/>
無所慕于外焉仲嶸積學多文善為詩倜儻有識趣賔<lb/>
朋至則壺觴笑傲賦詠以為樂故題其所曰西疇耕讀<lb/>
以著其志之所存近年其令子煥從軍来戍永新定省<lb/>
既曠日夜念其親不忘乃記憶溪西之山水林麓作為<lb/>
小圖朝夕觀覽以寓其情焉夫人子之思其親雖在千<lb/>
里之外而顔色聲音笑貌飲食起居以至於寝處之所<lb/>
逰燕之地莫不常在目焉盖其心之所思者深故其目<lb/>
<pb n="KR4d0571_WYG_003-17b"/>
之所營者常若在其親之左右而未嘗離也此是圖之<lb/>
所以作也圖成而禾川之士子與夫新安之故舊咸嘉<lb/>
其志為之賦詩而徴予序之<lb/>
　　　汪子文詩集序<lb/>
詩道之廢乆矣黄塵漲天黒風倒海士君子救死偷生<lb/>
之不暇而奚暇與言詩哉羈寒牢落中偶得與新安汪<lb/>
子文相遇旅邸聴其言既可竦敬解其装復得所著吟<lb/>
藁一編人情物理俯仰變態無所不有亦無不可愛最<lb/>
<pb n="KR4d0571_WYG_003-18a"/>
後乃得與程甥論詩云近来熟讀草堂詩終日沉吟夜<lb/>
復思雅淡之中見竒崛艱危已歴出平夷筆端欲革從<lb/>
前弊胸次當如太古時始悟少年顛劣甚長歌短詠墨<lb/>
淋漓此如霜林喬木收英歛華而蒼然之色凛乎有不<lb/>
可犯者以此論詩雖古人復興不易其言矣而予又奚<lb/>
辭哉又奚辭哉三嘆之餘書此為識<lb/>
　　　北山歸隱序<lb/>
予佐理婺源時往白事于府過休寜界中宿五城愛其<lb/>
<pb n="KR4d0571_WYG_003-18b"/>
山水蔚秀有非徒然者已乃聞有大姓黄氏居之而不<lb/>
及詢其詳其後三十年乃得與徳威相遇禾川郡城中<lb/>
手持小圖畫一巻来視且歴指而言曰五城去縣治五<lb/>
十里琥黄氏世居焉北山去五城十五里則琥家君伯<lb/>
愷之所從以築室者也北山多穹林脩竹有泉石可以<lb/>
樂性情有壤地可以事耕鑿故家君築室其間以為歸<lb/>
隱之計今琥也既不能朝夕承顔膝下超越江湖以来<lb/>
戍兹土每披覽是圖輒悵然不能為懷縉紳先生必有<lb/>
<pb n="KR4d0571_WYG_003-19a"/>
能察琥之情而憐琥之志者予聞之曰噫世事變遷大<lb/>
夫君子零落不少雖欲歸耕南畝而生計茫然至有父<lb/>
子不相保者今子之家君雖同罹世難而有北山可隱<lb/>
有泉石可樂有壤地可耕而又有賢子如徳威者能執<lb/>
戈負弩以從王事使子之家君得從容肆意於北山之<lb/>
谷獨非當時之幸歟易所謂有子考无咎伯愷有焉於<lb/>
是徳威之鄉黨親友與凡禾川之士咸為賦詠其事故<lb/>
予述而引之<lb/>
<pb n="KR4d0571_WYG_003-19b"/>
　　　送蘇彦文歸金華序<lb/>
凡人之情固有同鄉曲接閭巷而相視如塗人有終其<lb/>
身不相往来者又有越江湖隔山岳乃一旦悠然而相<lb/>
遇驩然而相得至有依依不忍舍去者是未可以遠近<lb/>
踈戚論也金華蘇君彦文以才學掾江西行省聲譽翕<lb/>
然進入中書擢引進之職既而以母憂去假道於廬陵<lb/>
以歸遂至禾水上禾川之大夫君子一見君如故交遂<lb/>
相與約留君居十餘日君蹙然不可乃相與餞君於江<lb/>
<pb n="KR4d0571_WYG_003-20a"/>
之滸而為詩以贈予謂君當為掾時據案舉筆睨視能<lb/>
生殺人非但榮辱予奪而已當是時有欲交君者人必<lb/>
以為此以勢不以情今君以母憂去蕭然若一書生而<lb/>
禾川之大夫君子見君之來而喜欲君之留而不能惜<lb/>
君之去而為詩以贈君此其故豈徒然哉吾聞君當為<lb/>
掾時亷潔平恕未嘗以一毫勢力施於人而又本之以<lb/>
詩書縁之以詞翰崇論宏議傾動一時是宜禾川之大<lb/>
夫君子喜君之来惜君之去而不能留也故為序以述<lb/>
<pb n="KR4d0571_WYG_003-20b"/>
其作詩之意云<lb/>
　　　送汪士章歸江東序<lb/>
士之有超世之見者不以富貴利逹驕其心不以憂患<lb/>
困厄挫其志其自視固有道也世之慕富貴利逹者戚<lb/>
戚焉以思役役焉以求幸而得之則揚揚焉以喜一旦<lb/>
遭大變故大患難往往顛躓困踣抑欝而不堪憂悲窮<lb/>
愁惝怳而自失此其胸中所存盖可知矣汪君士章世<lb/>
為婺源宦族繡衣白簡朱幡皂盖輝映後先士章當承<lb/>
<pb n="KR4d0571_WYG_003-21a"/>
平時固亦駸駸登要津矣席祖父累世之基既貴且富<lb/>
而未嘗有一毫驕矜敖惰之習此豈常情所能及哉既<lb/>
而世道搶攘衣冠氏族蕩覆幾盡鮮有能不受變於流<lb/>
俗者而士章不易所守處之泰然未嘗有一毫窮愁抑<lb/>
鬱之意方且與儒生士子日講論乎詩書禮樂之務此<lb/>
其去常情又益遠矣士章之来禾川也未及半載而日<lb/>
夕思其母不置故亟幡然以歸禾川之士欲留之而不<lb/>
可於是相率而送之江之滸而属予為之詞予惟士章<lb/>
<pb n="KR4d0571_WYG_003-21b"/>
積學力行所見日以髙遠故能不以常情之所喜者為<lb/>
己喜不以常情之所憂者為己憂徜徉乎道徳之中而<lb/>
浮㳺乎塵埃之外夫豈以榮辱之自外至者為己憂喜<lb/>
哉今歸而省其親也且将復来以盡夫人事之委曲義<lb/>
所當然皆非有所為而為之者也於其别序以贈之<lb/>
　　　搃制俞公徳政序<hi>代姑熟陳彥昌作</hi>
嘗聞古之為士者幼而學壮而行出而用於時必有當<lb/>
世之大人君子與而進之推而奨之庇覆而扶植之而<lb/>
<pb n="KR4d0571_WYG_003-22a"/>
又矜其所不能恕其所不逮委曲成就惟恐弗及使得<lb/>
有所依託而無齟齬抑欝之懷安其職守而有聞見開<lb/>
廣之益則詩所謂豈弟君子遐不作人者其是之謂歟<lb/>
彦昌生處江東世襲詩禮自幼聞父兄師友之訓㒺敢<lb/>
或墜而早嬰多難遂爾顛蹶前年繆承司征之寄来赴<lb/>
禾川深慮弗克負荷兢兢焉若渉淵氷不知攸濟獨賴<lb/>
新安俞公適鎮是邦治兵恤民威徳兼著而尤敦詩書<lb/>
悦禮樂好賢下士奨抜後進遂使如彦昌者亦得以依<lb/>
<pb n="KR4d0571_WYG_003-22b"/>
末光而沐餘潤其所衣被霑溉多矣况當撫定之餘閲<lb/>
習之暇增廣學舍延禮師儒以嘉恵来學則凡風化之<lb/>
所及樂育之所成盖莫不由是而出春風桃李盡在公<lb/>
門又豈獨彦昌為然哉彦昌蒙公之知最先感公之徳<lb/>
最厚繼自今誓當益求其所未知益行其所未能益自<lb/>
謹畏以求無負大人君子之盛心他時茍能附鳯翼而<lb/>
飛逐驥尾而行又安知其不一日千里也不揆僣踰用<lb/>
敢述為序文以寫拳拳嚮仰期望之意<lb/>
<pb n="KR4d0571_WYG_003-23a"/>
　　　贈陳獻章序<lb/>
陳生獻章吾故人陳君致中之子也致中與予同嵗生<lb/>
而月日少後於予始相見京師即約為兄弟寝食起處<lb/>
不相離既而復同舟南歸至金陵致中還姑熟予還長<lb/>
沙其後復㑹于廬陵又其後復同宦居錢塘情忘誼合<lb/>
彌乆彌篤故嘗自謂予於致中雖古人所稱金石交未<lb/>
必過此致中質厚而氣和嘗從事省憲二大府綽綽有<lb/>
聲譽輕財尚信義不治家産雖屢空乏泊如也今陳生<lb/>
<pb n="KR4d0571_WYG_003-23b"/>
當四方英俊競起並進之時退然自守情懷澹泊酷肖<lb/>
其父去年其弟来司永新税課陳生與之偕来兢兢焉<lb/>
以謹畏相勸勉征於商戒其下人令不敢私一錢所習<lb/>
惟筆硯典籍與人交必擇其為君子者永新士多稱之<lb/>
或者謂以陳生之賢而不為世用惜其若汨沒無聞者<lb/>
然吾聞夫子之言曰惟孝友于兄弟施于有政是亦為<lb/>
政今陳生為人子而不愧於其父為人兄而不愧於為<lb/>
兄則孝友之義著矣為政與否何足為陳生惜哉陳生<lb/>
<pb n="KR4d0571_WYG_003-24a"/>
勉之毋以或者之言為信毋以予言為迂則他日所就<lb/>
必有大過人者予庶幾見之<lb/>
　　　贈陳彦昌序<lb/>
予辟地居禾川老病不能出門戸又不能拜伏跪起有<lb/>
來見者輒辭不與見一日或傳有以司征來者年甚富<lb/>
貌甚恭辭氣唯諾甚典重詳雅予固意其必衣冠詩禮<lb/>
之裔以才諝見用於當時者也及詢其鄉里氏族則云<lb/>
郡某姓某父字某歴某仕某仕予聞之因蹶然而起曰<lb/>
<pb n="KR4d0571_WYG_003-24b"/>
審如是則固吾故人之子也吾不可以不見及既見又<lb/>
詢其名與字則曰吉昌其幼名固先生之所知也長而<lb/>
字彦昌則朋黨之過稱也予曰生之名吾固識之而字<lb/>
則未聞也吾何幸見吾故人之子幼而名長而字壮而<lb/>
仕哉元統初元予與致中初相見京師同館舍飲食起<lb/>
處必偕予年視致中稍長而氣味嗜好如一人故相視<lb/>
為兄弟明年同泛舟南歸至金陵留數日乃别别數年<lb/>
復會廬陵郡城中方是時生兄弟纔二三嵗肌肉氷雪<lb/>
<pb n="KR4d0571_WYG_003-25a"/>
異常兒又數年予領江浙儒學致中亦受行省辟為掾<lb/>
旦暮相徃来而生兄弟已就學駸駸乎日嚮進矣既而<lb/>
予以秩滿先歸别又數年世道遷易江湖險遠何期一<lb/>
旦得與生相見哉夫自喪亂以來士大夫離散顛躓平<lb/>
生友朋生死不可知每一興懷輒痛恨終日於他友朋<lb/>
且然而况吾致中乎相别之乆相念之深茍得一人焉<lb/>
言其消息之似且猶足以自慰而况於親見其子乎又<lb/>
况其子之賢足以無愧吾故人乎吾於生之来見也盖<lb/>
<pb n="KR4d0571_WYG_003-25b"/>
不覺傾倒至矣司征之職士大夫所不屑為而抱闗擊<lb/>
柝雖聖賢亦為之生由是而日勉焉他日之升必自兹<lb/>
始嗚呼故人不可復起矣而見其子之賢有如此焉雖<lb/>
欲無一言不可得也故雖老病而不能以自己因為序<lb/>
以贈之<lb/>
　　　送吳俊傑歸江東序<lb/>
江東古稱多才俊之士盖其山川風氣磅礴而欝積習<lb/>
俗好尚滋乆而性成有非他郡所可擬倫者天下太平<lb/>
<pb n="KR4d0571_WYG_003-26a"/>
之時百司庶府官有定數不得擅有増損海内晏安兵<lb/>
革不試不得妄有興廢當是時也雖有賁育之勇良平<lb/>
之智無所用之迨夫世變之来四方豪傑乗勢奮起毫<lb/>
髪絲粟之才咸有以自見而况於竒俊英傑之士乎遐<lb/>
陬僻嶠之鄉悉得以自進而况於江東多士之地乎於<lb/>
是吳君俊傑以多才多藝為時所須善㫁善謀不避强<lb/>
禦其来禾川也上官任之而無所疑同列信之而無所<lb/>
忌禆校行伍敬之而不敢議其非其将命而歸江東也<lb/>
<pb n="KR4d0571_WYG_003-26b"/>
禾川之士相與餞而送之且冀其歸而復来也予觀吳<lb/>
君之才用之而不能盡欲用之而盡其才則必如古督<lb/>
察之任如所謂都虞候者使之得以展其能而罄其力<lb/>
則其所設施将必有聳人耳目者非特如今日之所能<lb/>
而已也吳君行且歸歸而復来其見用也必矣江東暮<lb/>
雲予日在望吳君勉之哉<lb/>
　<lb/>
　雲陽集巻三<lb/>
</p>
<p>
</p>
  </div>
<div>
                <head>雲陽集巻四</head>
    <p>
<pb n="KR4d0571_WYG_004-1a"/>
欽定四庫全書<lb/>
　雲陽集巻四　　　　　　　元　李祁　撰<lb/>
　　序<lb/>
　　　王子譲文稿序<lb/>
予與王君子譲為斯文友二十餘年矣始予友子譲時<lb/>
子譲方銳意科目眉目清㧞舉舉異常人予謂其必為<lb/>
後來之秀其後果亞江西鄉榜予又謂此未足以溷子<lb/>
譲子譲名譽當不啻此已而世故紛紜為性命奔走不<lb/>
<pb n="KR4d0571_WYG_004-1b"/>
暇君西我東音問不相及近一二年乃得再㑹於禾水<lb/>
之上須髪容貌纍纍然其中退然其辭氣卑卑然予疑<lb/>
其顛沛轉徙隨俗變化以故若此及觀其所為文數十<lb/>
篇皆藹然仁義之辭凛然忠憤之氣深切懇至無不可<lb/>
人意者然後知子譲之學與日俱進子譲之氣與年俱<lb/>
老而非變故反覆之所能沮䘮者也予又觀其易字子<lb/>
譲一篇所見益髙所處益下有歛春華而就秋實之義<lb/>
於是又知子譲之學日近乎裏子譲之心日進乎道而<lb/>
<pb n="KR4d0571_WYG_004-2a"/>
非辭說工巧者之所能尚也嗚呼䘮亂既久平生朋友<lb/>
存者百無二三縱有存者亦不能以自力而子譲獨能<lb/>
肆志於學不廢而益勤故其見於文章者如此予衰憊<lb/>
已甚無復有意斯世而獨於子譲之文有發焉故為書<lb/>
之<lb/>
　　　陳古春詩序<lb/>
秦川素稱多佳士士之為詩者率多以能鳴於時數十<lb/>
年來班班軰出而古春陳煥翁尤為傑然髙邁者煥翁<lb/>
<pb n="KR4d0571_WYG_004-2b"/>
生逄太平盛時崇尚科目以書經走塲屋間恒為有司<lb/>
所擯斥遂歛其英華而發之以為詩故其詩涵泳悠永<lb/>
隠然有不逄自惜之意又嘗泛舟東下過彭蠡而覽匡<lb/>
廬泛大江以達秦淮歴覽吳晉齊梁之都以挹其山川<lb/>
之竒氣與當時之名卿賢士議論上下傾倒綸至故其<lb/>
詩反覆蹈厲慨然有悲歌慷慨之情暮年遭值變亂流<lb/>
離已甚而猶日以詩酒終其天年其詩已裒集成若干<lb/>
巻蕩失燬棄不存賴其孫宗志極意遍求於其祖父輩<lb/>
<pb n="KR4d0571_WYG_004-3a"/>
行及諸門人弟子所得又若干首盖煥翁以能詩為州<lb/>
閭鄉黨所推重句未脫藁而人已傳誦之至於今不廢<lb/>
故宗志得以搜訪成集嗚呼煥翁不幸而不得利於科<lb/>
目乃獨得肆意於詩以鳴於時以傳於後不幸而詩稿<lb/>
蕩失乃獨得有孫若宗志者為之經營以不至悉墜是<lb/>
可嘆亦可喜也予既喜煥翁之能詩又喜宗志之能念<lb/>
其祖也故為序之<lb/>
　　　月琴序<lb/>
<pb n="KR4d0571_WYG_004-3b"/>
胡君月琴蚤自汲厲尚清雅學詩學書學琴皆有典則<lb/>
其於琴也常求碩師而學焉初布指爪即灑然有異於<lb/>
人久矣乃盡得其妙雖碩師無以過也每意有所適輙<lb/>
發之以琴良宵屬思仰見明月未嘗不取琴而鼓之鼓<lb/>
之至夜分乃寐甚者至月黑而後止其用意於琴也如<lb/>
是於月也又如是且以自號也予聞而喜之夫天懸象<lb/>
著明以觀視天下顧有目者所共覩也瓊樓玉宇貝闕<lb/>
珠宫晄蕩而洞射者此月也虚庭閒舘清簟疎簾娟好<lb/>
<pb n="KR4d0571_WYG_004-4a"/>
而净秀者亦此月也江光陸離林影靚宻雖窮隂之崖<lb/>
容光之隙何莫而非此月之形見乎彼其竭心思勞筋<lb/>
骨以自役於旦晝蹔然以自消弭者其昏晦顛倒無恠<lb/>
也茍異乎是則亦為流連光景沉匿酣酗於秦筝齊竽<lb/>
之妖淫侈靡而不自覺也蟲飛薨薨甘與子同夢舉一<lb/>
世而皆然夫誰與翫此清景哉今月琴乃能對斯月也<lb/>
鼓斯琴也吾意其於斯時也俯揮五弦仰視層漢情與<lb/>
景相併心與手相忘曽不知琴之為月乎月之為琴乎<lb/>
<pb n="KR4d0571_WYG_004-4b"/>
予雖不能深撡於琴而能知琴之妙故為月琴言之不<lb/>
知月琴之能然吾言乎哉不然吾言乎哉予於月琴有<lb/>
發矣既為之序而又系之以詩焉詩曰<lb/>
明月出海底徘徊上髙松永懐不能寐徙倚空庭中取<lb/>
琴月下彈迭奏商與宫流光入襟抱逸響穿簾櫳喟彼<lb/>
塵土人擾擾将誰同聊兹媚幽獨不知清夜終<lb/>
　　　贈地理龍朋逺序<lb/>
鴻濛肇開而山川形焉山川既形而至理寓焉其形雖<lb/>
<pb n="KR4d0571_WYG_004-5a"/>
顯而著其理則隠而微非探索𤣥奥者莫能得之故自<lb/>
風水之說興上下千數百年而山川之盤鬱秀傑者往<lb/>
往遺棄至今而莫之顧焉盖天地之秘待其人而後發<lb/>
自郭景純而下曰曽曰楊以至於上牢劉氏得其理者<lb/>
寥寥數人而止夫以數人之見而欲求千數百年之間<lb/>
山川之秘宜乎其有遺棄者矣時師俗士持淺陋之術<lb/>
以誤當世之人指偽以為真餙非以為是以愚誑愚懞<lb/>
不自悟豈不深可嘆哉今年春予以老病來就醫藥於<lb/>
<pb n="KR4d0571_WYG_004-5b"/>
永新之上麓主劉君子琚子琚為予談山水之在其鄉<lb/>
境之内者且曰此固予之所自得者也必待龍朋逺來<lb/>
决之未㡬而朋逺來一覽而决曰是固有得有失然皆<lb/>
未足以盡吾之所見也吾之所見者異於是於是遂指<lb/>
其處以語子琚子琚見之乃大喜曰朋逺不吾負也吾<lb/>
不徒譽朋逺矣由是遂留宿舘中朝夕相與談而予亦<lb/>
由是而得以盡窺朋逺之學焉大抵朋逺之學其傳之<lb/>
也有其宗其求之也有其要故其得之也直足以上追<lb/>
<pb n="KR4d0571_WYG_004-6a"/>
古之作者而無愧焉惜其藝成而時乖志逺而跡近跼<lb/>
蹐鄉里而無以自見於世故雖磊砢自負而人或疑之<lb/>
昔者揚子雲著太𤣥法言欲以傳世為時所非笑謂其<lb/>
可覆醬瓿獨桓譚稱其書必傳且言凢人賤近而貴逺<lb/>
徒見子雲禄位容貌不能動人故輕其書爾然則朋逺<lb/>
之所以未見信於今之人者或者其類是歟桓譚稱子<lb/>
雲於衆人非笑之中而子琚稱朋逺於衆人疑似之際<lb/>
皆可謂有卓然之見者矣方子琚為予稱朋逺時予固<lb/>
<pb n="KR4d0571_WYG_004-6b"/>
未嘗知朋逺也及親與之語而盡窺其學然後知子琚<lb/>
之果能知人而朋逺之果有以異於人也今四方多難<lb/>
誠難逺圖然亦宜稍出而試之使自有宇宙以來山川<lb/>
之秘一旦由我而發則人之見者必将嗟嘆駭服誦之<lb/>
於當時而傳之於後世又可使曽楊數公得專美於千<lb/>
百載之上哉朋逺既深得山水之妙而尤精沙滌與人<lb/>
論夀夭禍福不差毫釐由其識趣髙朗故所學輒精又<lb/>
性剛直不茍取不妄䛕悅人故極為子琚所稱許而予<lb/>
<pb n="KR4d0571_WYG_004-7a"/>
之子位亦辱與朋逺逰故為序贈之<lb/>
　　　吴氏族譜序<lb/>
永新吴氏自昔以衣冠世族稱至煥文凡若干世矣而<lb/>
遺風餘澤猶有存者間嘗持其家譜來言是譜乃宋嘉<lb/>
定甲戌先伯祖光祖所修時則有東山楊公序文及伯<lb/>
祖所自為文凡二篇後六十年為咸淳甲戌先伯京復<lb/>
脩之時則有約山朱公為撰衣冠圖序文山文公為之<lb/>
䟦及先伯自為序凡三篇越四年丁丑世革城䧟遂失<lb/>
<pb n="KR4d0571_WYG_004-7b"/>
譜不存其後有苖邑令者得之灰燼中以授先伯祖仁<lb/>
叟兄弟於是伯祖欲再修集屢請文於中齋鄧先生須<lb/>
溪劉先生文成而伯祖歿志不獲遂斌自㓜熟聞家訓<lb/>
侍先君匡廬宦逰湖湘廣海間所至必挈譜以隨至正<lb/>
癸巳峒獠焚蕩州城僅以身免因辟地青原八年始克<lb/>
還鄉比還而家燬譜亡遍購求不可得久之鄉人有王<lb/>
姓者忽持以來售乃復得之斌竊以謂此譜屢失而幸<lb/>
存其所以幸存者非天之佑吾宗必吾祖宗之祐其後<lb/>
<pb n="KR4d0571_WYG_004-8a"/>
人者也其可無辭以昭示來者此斌之所以有請也當<lb/>
有元盛平時先君由海北憲吏發跡掾廣東主南陵武<lb/>
緣簿所至綽有聲譽其後宗兄從彦以易經魁江西登<lb/>
乙酉進士第又其後宗姪師尹以詩經領鄉薦登戊子<lb/>
進士第所至咸著名節此其顯于有元者也顯于前代<lb/>
者諸老先輩既發揮之而顯於有元者未有所述此斌<lb/>
之所以重有請也祁自蚤歳已聞匡廬有文行著稱於<lb/>
時而從彦師尹則又科第中契友也於是譜豈得無一<lb/>
<pb n="KR4d0571_WYG_004-8b"/>
辭哉若其前代之派别逺近科第後先入仕之異同行<lb/>
藝之髙下與夫頌美之辭戒飭之語諸先輩述作已備<lb/>
無庸贅辭故獨取所聞於煥文者次第書之使吴氏之<lb/>
子若孫知是譜之屢失而幸存真若天與祖宗之所以<lb/>
祐吴氏者而不敢忽慢也嗟乎煥文之勤勤於是譜固<lb/>
已無愧於其先伯祖父矣而予之蹇拙疎陋其敢望諸<lb/>
老先輩哉繼諸老先輩之後而為吴氏譜序文亦多見<lb/>
其不知量矣然祁觀須溪翁序文作於大徳庚子雖極<lb/>
<pb n="KR4d0571_WYG_004-9a"/>
意鋪寫而猶恨觀止乎此盖為科制未興時發也其後<lb/>
凡幾年而科興科興又幾年而從彦師尹相繼登第惜<lb/>
乎須溪翁之不及見之也今科制復廢而吳氏子弟多<lb/>
賢他時復興則必有接踵聮歩以有光於是譜者惜乎<lb/>
予之不及見也後之覽者盍有徴於予言<lb/>
　　　何氏族譜序<lb/>
永新之望山曰禾山其水曰禾水山之麓水之上流何<lb/>
氏世居之其居演迤連屬相望其人多磊砢儒雅彬彬<lb/>
<pb n="KR4d0571_WYG_004-9b"/>
焉予嘗讀廬陵舊志閱宋時科第人物惟永新為盛而<lb/>
褎然為永新科第第一人者何晝也晝嘗讀書廬山白<lb/>
鹿洞由南唐自㧞歸汴以筞干宋太祖其後又以進士<lb/>
及第仕至鳯翔觀察推官夫如是則何氏之族所以為<lb/>
名世族者固自晝始及觀晝之十世孫浩所為族譜序<lb/>
述其系自晝而上至安豐太守叡世次尤詳於是又知<lb/>
何氏之族所以為名世族者自晝而上又自有人也名<lb/>
徳之後子孫至累數十世愈逺而愈蕃夫豈無故哉非<lb/>
<pb n="KR4d0571_WYG_004-10a"/>
有積行即有隠徳决非偶然者宋祚既遷浩以布衣倡<lb/>
大義舉兵勤王卒蹈永新屠城之禍以死余故謂宋祚<lb/>
三百年何氏與之相終始晝以科第顯著於前浩以忠<lb/>
義憤發於後可謂無忝爾祖矣嗚呼國祚有興替而何<lb/>
氏之族至今守詩書禮樂不廢古所謂君子之澤五世<lb/>
而斬其果然歟其果不然歟予少時猶及見何氏一二<lb/>
先輩風格論議皆凜凜可敬畏今又得與其孫何彧逰<lb/>
彧又何氏之賢子弟也因其執譜以請故為書之<lb/>
<pb n="KR4d0571_WYG_004-10b"/>
　　　贈盧景宣序<lb/>
欲觀士君子之立身行已必於其憂患困苦中求之當<lb/>
憂患困苦之時而能不失其所守焉則其為人也可知<lb/>
矣學者盧景宣早從父宦廬陵遭世變更父亦隨逝零<lb/>
丁孤苦孱弱寡劣而能獨立自樹不顧流俗兢兢焉以<lb/>
持其身勤勤焉以養其母汲汲焉以讀書飭行為務而<lb/>
不以貧賤移其心不以勢利易其操於是莘田髙公延<lb/>
置於家以訓迪其子弟而又朝夕與之討論乎古今研<lb/>
<pb n="KR4d0571_WYG_004-11a"/>
窮乎詩禮以盡乎賔主相與之誼焉盖髙公先朝老成<lb/>
渉歴經史其閱人也多其知人也明故能與景宣相與<lb/>
如此景宣年富而力强茍於此而益加勉焉益堅其所<lb/>
守益礪其所學則夫先賢所謂貧賤憂戚庸玉汝於成<lb/>
者吾必於景宣乎見之<lb/>
　　　王子嘉詩序<lb/>
向時國家以科舉取士士亦唯務業科舉罕有能用力<lb/>
於詩者夫豈其不欲哉志有所欲專而力有所不逮故<lb/>
<pb n="KR4d0571_WYG_004-11b"/>
致然耳自江南被兵科舉廢士雖欲出而為詩流離顛<lb/>
頓困阨已甚又何暇及此二三年來士稍稍得復田畝<lb/>
理其故業故亦稍稍出而為詩此可為詩道幸也廬陵<lb/>
王子嘉以世科名裔篤志力學於詩尤工雖用意精深<lb/>
而無刻苦之態雖措語平淡而無鄙俗之懐有雍容治<lb/>
世之音有蕭洒出塵之想可謂善為詩者矣予徃來經<lb/>
禾川廬陵界中幾三十年聞王氏世科之盛其子弟多<lb/>
俊秀足以繼其家聲恨未及一見曩時於郡城中得子<lb/>
<pb n="KR4d0571_WYG_004-12a"/>
譲今來宣溪乃又得子嘉焉讀其詩觀其人世科之流<lb/>
風餘韻猶可想見豈獨可為詩道幸哉子嘉茍由是而<lb/>
日進焉則予雖耄老猶将見其大有成也故為書之<lb/>
　　　遂初堂詩序<lb/>
遂初堂者劉君文貫所居之堂也其詩則當代之名流<lb/>
碩士相與詠歌乎斯堂者也文貫之先自清江來永新<lb/>
居城内之三井凡四世而分處於城西門内之水忩又<lb/>
五世而文貫之大父生焉邃學篤行為世師表號水忩<lb/>
<pb n="KR4d0571_WYG_004-12b"/>
翁有元丙子世道遷革翁率其弟兄就北鄉合東别業<lb/>
以居凡三十年為子者三為孫者十有三而文貫以次<lb/>
嫡長業儒以襲其家學壬辰兵起流散地與屋悉為强<lb/>
暴所奪時强暴横肆莫敢誰何文貫獨奮不畏難累白<lb/>
於有司有司不為理則訴於憲府凡三訴强暴乃伏辜<lb/>
卒復舊業文貫喜其業之復且謂自今得完緝生聚以<lb/>
繼水忩翁之遺澤将自兹始故即其舊廬以為堂而題<lb/>
之曰遂初於是凡四方之士閔其力之勤而樂其志之<lb/>
<pb n="KR4d0571_WYG_004-13a"/>
遂故相率而為之詠歌焉吾䎹水忩翁之生也以宋戊<lb/>
申十有二月而文貫之生於有元也其歳同其月又同<lb/>
故文貫之生以同名水忩翁遭世遷革始居合東為世<lb/>
變之初今文貫經營十餘年使祖父之業既失而復得<lb/>
既去而復還則又一初也夫如是則斯堂之為遂初也<lb/>
固宜雖然自世變以來豪家巨室傾覆顛沛雖夙負才<lb/>
智勇力者率莫能保其基拱手以付他人莫之與争而<lb/>
文貫以疲薾之資乃能使强暴屈服而故業卒還豈非<lb/>
<pb n="KR4d0571_WYG_004-13b"/>
儒者之能事哉儒者之能事吾黨之所宜稱道之者也<lb/>
此諸君詠歌之所由起也此予序之所以作也<lb/>
　　　贈安成王本立序<lb/>
醫之為道大未可以藝而視之也古之以醫得名於世<lb/>
者多矣然少有能進於道者則以其人之非賢者也予<lb/>
少多疾晚更世難思自保持每聞善醫者輒喜與交來<lb/>
禾川久乃得安成王君本立視其人非世俗之醫也故<lb/>
特精於醫世俗之所謂醫者不求其藝之精而惟務衒<lb/>
<pb n="KR4d0571_WYG_004-14a"/>
其能以售於人以得人之貨利甚者以藥殺人而不顧<lb/>
也視夫操戈刃以害人之生者其事之隂賊險狠殆有<lb/>
甚焉而本立則不如是予故曰其人非世俗之醫也人<lb/>
求善藥本立與之問其價曰疾愈而已或謝焉本立曰<lb/>
置之或曰若干人君生之也本立曰彼不至死吾安能<lb/>
生之禾川城中軍民男女幾萬人無不得其懽心亦無<lb/>
不道其為人者嗚呼此黄帝岐伯聖賢設教利世之本<lb/>
意而本立能之予故曰特精於醫者也又喜結交當時<lb/>
<pb n="KR4d0571_WYG_004-14b"/>
之士君子相與為詩章倡和以道其志教訓其子令從<lb/>
士君子㳺以博其見聞而進於學是本立之意又未嘗<lb/>
以醫為自足也吾聞有隂徳於人者其後必有人觀本<lb/>
立之有子而其事可徴矣予羈旅中藥裹未嘗一日去<lb/>
左右而本立精於醫又與藥不索價予方資本立以自<lb/>
老故樂於稱道之此雖予有徳於本立之私言也而天<lb/>
下之理則不外於是然則是可進於道者本立其賢矣<lb/>
夫<lb/>
<pb n="KR4d0571_WYG_004-15a"/>
　　　于承慶詩序<lb/>
于君承慶吾鄉親友也一别五年乃得再見洖村山中<lb/>
予於是重有感矣至正己亥冬紅巾逼茶陵城越明年<lb/>
夏圍守益急承慶倡城中人晝夜助官軍巡邏備禦無<lb/>
少怠事有咈於其志輒發而為詩痛憤激烈往往有奮<lb/>
臂扼腕切齒唾罵之意毎一詩成輒持以示予予欲和<lb/>
之而未能嘗語之曰子姑為之吾他日當為子序已而<lb/>
茶陵城䧟群兇讙譟持刃噐突入人舍殺人填門巷承<lb/>
<pb n="KR4d0571_WYG_004-15b"/>
慶抱父號痛冦不忍害竟以不食而卒其一妻一妾皆<lb/>
即自刎死不受辱嗚呼若承慶者亦可謂磊磊落落人<lb/>
矣予既偶不死得與承慶哭别城東門欲還鄉就死先<lb/>
人墓下而又得不死乃復竄居永新之界洖村山中日<lb/>
就衰朽而承慶且浮三湘越五嶺周迴千數百里間以<lb/>
與當世之王公大人下上議論今又以勤勞王事求間<lb/>
道訪予山中且得復讀其所為詩俯仰今昔恍惚如夢<lb/>
予雖呻吟疾痛不復能為文詞而猶能記茶陵城中時<lb/>
<pb n="KR4d0571_WYG_004-16a"/>
語亦安得不為承慶一言哉雖然承慶之志見於詩者<lb/>
固能使人洞見肝膽無毫髪委曲而其才之可以見諸<lb/>
行事而施諸功業者則未之見也今四方王公卿使及<lb/>
朝廷名徳重望開受群言無間遐邇承慶幸得從容進<lb/>
趨其間宜必以讜謨谹論日陳於前使厎綏戡定之功<lb/>
如雷迅風烈而雲収雨霽天日清朗夫然後向之所以<lb/>
痛憤激烈而奮臂扼腕切齒唾罵之意於是渙然而消<lb/>
泰然而平矣不然則抑鬱沈痼無有已時吾未見其可<lb/>
<pb n="KR4d0571_WYG_004-16b"/>
也然則予之所望於承慶者夫豈獨於詩而已哉<lb/>
　　　周徳清樂府韻序<lb/>
天地有自然之音非安排布置所可為也以安排布置<lb/>
為之者人也非天也天地既判而人與之並立焉草木<lb/>
生焉禽獸居焉凡具形色肖貌於天地之間者莫不有<lb/>
聲焉有聲則音隨之矣清濁髙下抑揚徐疾何莫而非<lb/>
自然之音哉聲音具而歌詠興虞廷載賡三百篇之權<lb/>
輿也商頌周雅漢魏以來樂府之根柢也當是時也韻<lb/>
<pb n="KR4d0571_WYG_004-17a"/>
書未作而作者之音調諧婉俯仰暢達隨其所取自中<lb/>
節奏亦何莫而非自然之音哉韻書作而拘忌多拘忌<lb/>
多而作者始不如古矣古之詩未有律也而律詩自唐<lb/>
始精於律者固已有之至杜工部而雄傑渾厚掩絶今<lb/>
古然以比之漢魏諸作則意趣風格盖亦有不然者矣<lb/>
古之賦未有律也而律賦自唐始朝廷以此取士鄉老<lb/>
以此訓子兢兢焉較一字於毫忽之間以為進退予奪<lb/>
之機組織雖工俳偶雖切而牽制局促磔裂以盡人之<lb/>
<pb n="KR4d0571_WYG_004-17b"/>
才故自律賦既作迨今六七百年之間而曽無一篇可<lb/>
傳於後世曽無一字可益於世教凡若此者皆韻書之<lb/>
貽患也嗟乎韻書之作也果何人哉使其果聖人也則<lb/>
吾不可得而議也使其非聖人也則亦安得而盡信之<lb/>
哉孟子之於武城取其二三策而其言曰盡信書不如<lb/>
無書夫以聖人之書而孟子猶未之盡信而况於後之<lb/>
書乎况若沈氏之書者乎今且直以一方之音而欲行<lb/>
之於天下以一人之見而欲行之於萬世偏仄固陋遂<lb/>
<pb n="KR4d0571_WYG_004-18a"/>
為成書使後之人遵而用之如衆工之守䋲墨小吏之<lb/>
持法令靳靳乎不敢少有遷移吁亦可嘆也已予自幼<lb/>
入小學學詩常怪夫東冬之不相通也清青之不相用<lb/>
也則執以問諸師師曰此有清濁非爾所知及長而益<lb/>
疑則又以質諸鄉之先輩則鄉之先輩亦有疑之者矣<lb/>
疑之而著而為書者有之矣恨世變莫知所存亦莫能<lb/>
憶究其説常往來於懐髙安周徳清通音律善樂府舉<lb/>
沈氏之書而洗空之考其源流指其疵繆特出己見以<lb/>
<pb n="KR4d0571_WYG_004-18b"/>
隂陽定平聲之上下而向之東冬鍾江等韻皆屬下平<lb/>
以中原之音正四方之音而向之混緩范犯等字皆歸<lb/>
去聲此其㝡明白而易見者它亦未暇悉論也盖徳清<lb/>
之所以能為此者以其能精通中原之音善北方樂府<lb/>
故能審聲以知音審音以類字而其說則皆本於自然<lb/>
非有所安排布置而為之也使是書行四方則必将使<lb/>
遐邦僻嶠之士咸知以中原之音為正而自覺其侏離<lb/>
鴂舌之為可愧矣又推而施之朝廷則必能形諸歌詠<lb/>
<pb n="KR4d0571_WYG_004-19a"/>
播諸金石近之則可追漢代之遺風逺之可以希商周<lb/>
之雅頌而虞廷賡歌之意亦将可以聞其彷彿矣不其<lb/>
盛哉<lb/>
　　　汪氏族譜序<lb/>
新安汪君士章持其族人松夀所著淵源録以示予且<lb/>
曰松夀所著詳矣其旁搜逺取者古騐今細大不遺使<lb/>
吾汪氏之子孫得有所慿以不紊夫尊卑疎戚之序其<lb/>
用心勞矣然松夀特詳其所自出而於他族不能皆詳<lb/>
<pb n="KR4d0571_WYG_004-19b"/>
盖族之盛者久則必分分則益衆衆則不勝書矣此理<lb/>
勢之自然也松夀居休寧而吾居婺源之囬嶺淵源録<lb/>
汪氏譜也而吾回嶺之族系未詳此吾回嶺之譜所以<lb/>
不得不作也松夀居休寧則詳其所自出今吾居回嶺<lb/>
亦詳吾之所自出吾之意即松夀之意也自回嶺以前<lb/>
則同松夀吾非敢有加於松夀也予按汪授姓始於魯<lb/>
成公傳至士章凡七十四世其間世次考據明白非臆<lb/>
說者具見淵源録松夀於汪氏不為無功矣而士章復<lb/>
<pb n="KR4d0571_WYG_004-20a"/>
為此譜詳其所自出盖老蘇氏眉山譜已有譜為吾作<lb/>
則詳吾所自出之說士章之譜非無所倣而作者也夫<lb/>
自逺而近自疎而戚由受姓而至於己身詳悉具載豈<lb/>
非為人子孫者之大願哉然勢有所不能則詳其所自<lb/>
出焉可也然則松夀雖有功於汪氏而士章又有功於<lb/>
回嶺者矣汪氏世有顯人功名富貴科第武功赫然為<lb/>
江左名族然居新安以來至唐越國公為最盛分居他<lb/>
縣仕有元者惟回嶺為最多越國公以下具見各族之<lb/>
<pb n="KR4d0571_WYG_004-20b"/>
譜仕有元者向使士章之譜不作則其仕宦行事之跡<lb/>
皆湮没而無聞矣豈不深可惜哉又况乎尊卑踈戚之<lb/>
序其有關於汪氏者尤不小也士章讀書博學事母盡<lb/>
孝於兄弟尤極友愛無富貴之習功名之志於世事澹<lb/>
泊無所營而獨殚力竭志以成此譜其所見去常情逺<lb/>
矣吾聞君子能盡孝於親其子孫必有興者若王祥之<lb/>
後蔓延於江左而功名之盛其國家雖隆替而王氏之<lb/>
子孫愈昌而愈熾此其騐也吾見士章之後子孫必有<lb/>
<pb n="KR4d0571_WYG_004-21a"/>
勃然而興亦若先世之忠勤以開其後則斯譜也又不<lb/>
患乎無接踵以續之者矣士章求予文序其前故為書<lb/>
之<lb/>
　　　送易玉田之龍陽學正序<lb/>
龍陽為湖北善地居洞庭上游其山川遼廓平曠幽逈<lb/>
演迤無窮林大谷層巖峻嶺之限故其俗厚以淳其地<lb/>
多腴田沃壌湖地藪澤藕根菱芡於是乎産黿鼉龜鼈<lb/>
鴐鵝<graphic n="KR1175" url="https://raw.githubusercontent.com/kanripo/KR-Gaiji/master/images/KR1175.png" mimeType="image/png"/>鶬於是乎聚而細氓得取之以為利故其民富<lb/>
<pb n="KR4d0571_WYG_004-21b"/>
以饒南宋時蜀之賢士大夫居官避難者多家焉今其<lb/>
故家巨室率多蜀人故其士皆文以雅夫惟其如是也<lb/>
故為政於是邦者其政易以行而為教於是邦者其教<lb/>
亦易以入余往年客是邦是邦之賢士大夫多予所舊<lb/>
友是邦之學者多出予舘下今别其地四三年矣而未<lb/>
嘗一日忘焉玉田易君由縣教官再轉而陞郡之博士<lb/>
予嘉其得善地故為叙其山川風俗人士之美以道之<lb/>
雖然予豈徒以是為君幸哉予将又有望焉凡學校與<lb/>
<pb n="KR4d0571_WYG_004-22a"/>
科目相盛衰科目行取士多由學校則科目學校皆士<lb/>
氣所由關也科目廢而學校獨存則斯文之脉所恃以<lb/>
不絶者惟學校已耳舍是他奚望哉茍職教者於此而<lb/>
不加之意則學校雖不廢猶廢也君之是行也為我告<lb/>
龍陽之大夫士其勿以科目之廢而輕學校為我語龍<lb/>
陽之學者其勿以科目之廢而忘學校公以處之勤以<lb/>
厲之則科目雖廢斯文固無恙也非君吾誰望哉明年<lb/>
當買扁舟上滄水以觀君為教之績君其無負予言<lb/>
<pb n="KR4d0571_WYG_004-22b"/>
　　　送陳元善赴海北憲掾序<lb/>
科目行士皆蘄一第以行其志然其初入官率多得州<lb/>
縣又往往居佐貳下僚守長肆行奸吏無檢加以大府<lb/>
把握於上一失其意立蹈禍機而豪猾之民又從而窺<lb/>
伺之盖有終日憂勤而無益於事功者回視昔時讀書<lb/>
談道之樂反不可得噫士志此而求以行其志難矣哉<lb/>
惟進士之舉而第者得為憲府掾史秩雖卑而其謀謨<lb/>
賛畫能與憲府官相可否於是一道之間官吏之貪亷<lb/>
<pb n="KR4d0571_WYG_004-23a"/>
聰黠民情之苦樂憂喜風俗之醇醨上下皆與焉意之<lb/>
所向無不可為而又無把握窺伺之者士而得志於世<lb/>
唯此為庶幾乎予同年陳元善兩以鄉舉至禮部不見<lb/>
取於有司輒増修其業不少懈名行著聞久而益信故<lb/>
當道之明公要人交章稱譽欲用之又以例不可乃舉<lb/>
為海北憲掾而元善之意猶若有未慊者予謂夫士之<lb/>
幼學壯行每欲僥倖一第幸而得之以自試於州縣局<lb/>
縮淟涊豈若得一憲府掾之可以行其志哉縱使得一<lb/>
<pb n="KR4d0571_WYG_004-23b"/>
州縣而治之無不如意亦不過百里而止豈若佐憲府<lb/>
行政事其恩威得以厲一道之廣之逺哉以彼易此孰<lb/>
得孰失要必有辨之者元善行矣異時歸告予曰某郡<lb/>
某守令賢吾告之官之長而舉之若干人某郡某守令<lb/>
惡吾告之官之長而黜之若干人行某事出某令當一<lb/>
一語我庶有以見元善平生之志<lb/>
　　　茶陵州達嚕噶齊托音善政詩序<lb/>
為政之要曰公而已矣公則明明則人之情偽事之是<lb/>
<pb n="KR4d0571_WYG_004-24a"/>
非舉不可掩率是而行宜無不得其當者然又必守之<lb/>
以誠持之以久然後足以成治功得名譽也茶陵為州<lb/>
號稱易治而為政者率皆以私意擾之由是怨讟日滋<lb/>
名譽日損若是而諉之曰民之難治是豈民之過也哉<lb/>
今監州托音公則不然自公之來民咸畏公之威而樂<lb/>
其寛服公之明而愛其亷聴公之教而委心於其賞罰<lb/>
於是自郡邑至鄉井皆稱之如是者凡三年而公之政<lb/>
治益勤今年夏境内以旱為憂齋戒徒跣冒暑以禱雨<lb/>
<pb n="KR4d0571_WYG_004-24b"/>
隨禱而應民既悦喜未幾廣東冦竊發聲隣境帥府檄<lb/>
郡縣繕修城池民又以役為憂公得檄即按視圮毁調<lb/>
附城居民有力者為之又不擾而集鄉民之入城者見<lb/>
其事之成而不知其役之興又大悦喜於是而益稱之<lb/>
州之役賦視畆地之多寡以為戸籍之上下而貧富相<lb/>
傾每不得其實至有産業俱盡而賦役不减者大府雖<lb/>
屢行下而有司惮於浩繁倡而復止為害滋甚公於是<lb/>
聴民得以自實且捐己俸以供吏胥筆札之費稽校出<lb/>
<pb n="KR4d0571_WYG_004-25a"/>
入吏執筆視公為謹無敢容其私故能舉數十年不治<lb/>
之弊而一旦為之是又大有功於民者於是盖屢稱之<lb/>
矣大扺公之處心也公故其臨事也明而又加之以辨<lb/>
敏之資持守之力宜其愈久而民愈稱之無恠也既而<lb/>
州之儒士咸願作為歌詩以頌公之徳於無窮而屬予<lb/>
為之序夫修其徳政以與其民同其好惡者為政者之<lb/>
事也而緝其徳政以播之聲詩者士之職也以公之善<lb/>
政如此而不能使之揄揚敷布以傳於逺以埀於後以<lb/>
<pb n="KR4d0571_WYG_004-25b"/>
勸於将來則為士之職不既荒乎是皆吾黨之士所當<lb/>
相率而奨助之也故為之序<lb/>
　　　贈胡務敏序<lb/>
近年予來安城留王氏讀書樓性嗜簡静罕與人事相<lb/>
接惟文學之士時與為交際然亦鮮有能助予者既而<lb/>
王氏延務敏以訓其子弟乃得盡相與之益焉務敏自<lb/>
早嵗即穎悟於諸經無不習習之無不得其要固可以<lb/>
為人師矣觀其立規布畫授業觧經已卓然有領袖諸<lb/>
<pb n="KR4d0571_WYG_004-26a"/>
生之意予亦以逺大期之而務敏之心未止此也夙夜<lb/>
勤勤惟恐不逮教授之餘即痛自課責言卑而貌恭若<lb/>
於予有相師之意者甚矣務敏之無自足也夫人固貴<lb/>
於知學學而可以為人師是必有異於人者而褊心局<lb/>
度往往以是自足是徒知以師道自居而不知師道之<lb/>
為無窮也今務敏以積學之久為諸生師亦其宜爾猶<lb/>
慊然自顧而欲求分寸之益於予甚矣其無自足也雖<lb/>
然務敏既不足為人師予其敢為務敏師哉予於務敏<lb/>
<pb n="KR4d0571_WYG_004-26b"/>
亦因有以自警焉書曰惟斆學半務敏宜盡心焉於其<lb/>
别書以為贈<lb/>
　　　蕭氏疃吟四葉序<lb/>
蕭氏之詩盛矣夫詩而至於四世其可不謂之盛乎天<lb/>
之所以予人者甚不數數也窮古迄今凡幾千百年而<lb/>
能詩者有幾盖詩於宇宙間如至寳之不常有使天而<lb/>
數數以予人則詩亦豈足貴哉此固天之所甚靳而不<lb/>
肯輕以予人者也天固靳之而蕭氏固有之則天之所<lb/>
<pb n="KR4d0571_WYG_004-27a"/>
以與蕭氏者獨何厚哉蕭氏世居禾川秋山下自宋至<lb/>
我朝領貢舉者相望而所謂疃吟集行於世者則季韶<lb/>
雪崖翁之所作也季韶之詩如静得王先生青山趙先<lb/>
生皆稱道之二先生號以詩鳴則其所稱道者必不茍<lb/>
矣季韶之子公翰公翰之子與敬皆深於詩者與敬嘗<lb/>
受詩經於冲所彭先生故其温柔敦厚之教為有源委<lb/>
至其子謙用所作尤清俊可愛里人左起中集其四世<lb/>
詩名曰疃吟四葉噫盛哉昔老蘇公謂千金之子可以<lb/>
<pb n="KR4d0571_WYG_004-27b"/>
富人可以貧人而求一言之幾於道不可得天子之宰<lb/>
相可以生人可以殺人求一言之幾於道亦不可得噫<lb/>
一言且不可得而况其多乎况於四世乎且吾聞謙用<lb/>
彬彬好脩極意舉子業嘗以儒術發身湖南今且録郴<lb/>
學矣使由是而昌其詩鋪張皇猷以大鳴國家之盛當<lb/>
又有盛於今日者故述其家學之盛以序之<lb/>
　　　蕭氏族譜序<lb/>
予初避地來禾川聞義山蕭氏之族多文學行義之士<lb/>
<pb n="KR4d0571_WYG_004-28a"/>
著名於時比年來上麓以所聞訽之劉君子琚子琚曰<lb/>
予蕭氏之甥也蕭氏信多材然非獨以文學行義稱也<lb/>
且有智力剛毅之士足以撑拄時變予心甚喜之而末<lb/>
由考其派系之詳及觀光謙所編蕭氏族譜然後其詳<lb/>
可得而見盖蕭氏舊有譜宋季喪亂失亡賴諸老口以<lb/>
相授當有元盛平時光謙與兄光宇姪鳯岡相與講論<lb/>
性理之學每嵗科興則偕試其藝翕然有聲塲屋間方<lb/>
是時亦嘗用意於譜輒又慨然嘆曰吾徒方從事科目<lb/>
<pb n="KR4d0571_WYG_004-28b"/>
幸而有成他日為之未晚也已而時異事殊光宇鳯岡<lb/>
相繼淪逝於是光謙之姪某某相率以請於族之長曰<lb/>
某某某某躍然喜曰此吾之責也遂以譜事屬之光謙<lb/>
光謙領之而未就既逾月其姪孫某某復率其昆從子<lb/>
弟以來請亟成之以毋墜其先世之緒而貽其後人光<lb/>
謙乃精加考訂以就此譜復繼之序以述其詳著之詞<lb/>
以示其訓秩乎其有序也蔚乎其有文也凜乎其有戒<lb/>
飭之義而不可犯也吾觀蕭氏之初祖繇五季自長沙<lb/>
<pb n="KR4d0571_WYG_004-29a"/>
來數百年間世祚凡幾廢興人事凡幾變易而蕭氏之<lb/>
族至於今衣冠禮樂視昔無忝豈是鄉之山水竒崛其<lb/>
鍾於人者固自有不同歟抑其人之才有足以當世道<lb/>
之變而致然歟不然則蕭氏之所以久而不替者其必<lb/>
有故矣吾聞蕭氏二世祖遇達僧為卜葬地當時問其<lb/>
所欲則曰不願富貴但願後裔温飽綿綿不絶耳夫如<lb/>
是則蕭氏之所以久而不替者豈非山水之勝其鍾於<lb/>
人者固自有不同歟吾又聞當宋靖康間時則有若宗<lb/>
<pb n="KR4d0571_WYG_004-29b"/>
義以武衛閭里南渡紹興時則有若安質宗旦克復禾<lb/>
川邑有元定江南時則有若彦清兄弟八人咸有勇力<lb/>
材藝而彦清尤駢脅多智能庇活其親族鄉黨大溪山<lb/>
陽㐮洞冦負固累年江西湖廣夾攻弗克時則有若國<lb/>
材國華定翁兄弟率壮士先登克之以功授爵賞及至<lb/>
正壬辰之變所在䗬起人不自全時則有某某出貲力<lb/>
率衆守禦累著勞効而某父子又累擊賊擒其渠魁以<lb/>
保障其鄉隣咸受爵賞之命夫如是則蕭氏之所以久<lb/>
<pb n="KR4d0571_WYG_004-30a"/>
而不替者又豈非其人之才有足以當世道之變而致<lb/>
然歟嗟乎世之故家大族能如蕭氏者幾何人哉時平<lb/>
則文學之士彬彬焉出而馳騖乎科目之塲世亂則材<lb/>
智之士矯矯焉出而赴趨乎功名之㑹是豈世之萎薾<lb/>
𤨏屑不自振㧞者所可與同語哉予既喜子琚之言為<lb/>
可信又喜蕭氏之子弟能恊志以成此譜使後世有可<lb/>
遵守者故因光謙來請而為之序<lb/>
　<lb/>
<pb n="KR4d0571_WYG_004-30b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　雲陽集巻四<lb/>
</p>
<p>
</p>
  </div>
<div>
                <head>雲陽集巻五</head>
    <p>
<pb n="KR4d0571_WYG_005-1a"/>
欽定四庫全書<lb/>
　雲陽集巻五　　　　　　　元　李祁　撰<lb/>
　　序<lb/>
　　　贈陳文峯序<lb/>
禾川陳文峯儒者也自負其學不肯為里中人慨然有<lb/>
四方志予聞而壯之以為儒者之道固無往而不合况<lb/>
當輻員萬里車書㑹同時耶夫以文峯之才之學而適<lb/>
遭乎其時是惟無出出則朝建斾而夕遇主矣韓昌黎<lb/>
<pb n="KR4d0571_WYG_005-1b"/>
謂古之人於周不可則之魯於魯不可則之齊之秦楚<lb/>
也予謂此春秋戰國時為然盖列國之君有異好而當<lb/>
時之士亦異業故有遇不遇耳方今六經孔孟之書家<lb/>
傳人誦而文峯之所挾者又以其道亦焉往而不合哉<lb/>
予知文峯朝建斾而夕遇主矣文峯於儒為世業其家<lb/>
學逺甚是為序<lb/>
　　　贈地理劉濟川序<lb/>
風水之說尚矣余曩時種學績文刻志自厲故未暇究<lb/>
<pb n="KR4d0571_WYG_005-2a"/>
其術比因父艱為宅兆計業是術者往往訪余山中嘗<lb/>
試以意叩之率多拘其數而昧於理得其麄而不能其<lb/>
細甚者或委曲遷就以求售其說余殆将厭之既而得<lb/>
劉君濟川於邂逅中一見知其異於昔之所嘗試者或<lb/>
青燈共坐歴述所見則指顧轉盼雖千里如面談或陟<lb/>
降上下窮討源委則論山勢之去留隠顯水勢之向背<lb/>
趨舍如指諸掌至於問難回折論辨是非則又深於理<lb/>
而不外乎數得於細而不失其麄而且持其說而不茍<lb/>
<pb n="KR4d0571_WYG_005-2b"/>
遷就以蘄用於人於是而又知其有以異於昔之所嘗<lb/>
試者盖其習之也久故其業之也精其見之也明故其<lb/>
用之也當其守之也確故不肯變其說以蘄用於人是<lb/>
豈淺淺之為術者哉嗟乎世之懐才抱藝以自著者多<lb/>
矣然或枉之以干時屈之以媚世者亦不為少其視濟<lb/>
川得無恧乎余既佳濟川之術有以異於人而又佳濟<lb/>
川之志不少失於己故序之以賛其行<lb/>
　　　賀勝可詩序<lb/>
<pb n="KR4d0571_WYG_005-3a"/>
安成周南瑞所刋風雅通志載賀勝可詩凡十餘首嘗<lb/>
得而讀之愛其音節諧婉意度清新而惜其所取有限<lb/>
不及多見又意其佳處未必止此近乃得其全稿而讀<lb/>
之浩乎如春光駘蕩百卉溢目而非特一花一草之可<lb/>
人然後知勝可之詩其佳處固甚多也大抵勝可之詩<lb/>
以平易勝艱險以天性勝雕琢故每出即佳異乎苦心<lb/>
焦思之為者詩之為道固如是而已若二賦已極髙妙<lb/>
天馬奔放竒崛有太白不羈之遺風擬恨俯仰曲折得<lb/>
<pb n="KR4d0571_WYG_005-3b"/>
文通形容之餘思此又有出於詩之外者盖賦者乃古<lb/>
詩之流深於賦未有不深於詩者余因論勝可之詩故<lb/>
并及其賦云<lb/>
　　　石潭漁唱序<lb/>
有擕石潭漁唱集來視者問之則曰此廬陵蕭居仁所<lb/>
為詩也居仁宅近有石潭焉幽廓寥敻可逰可嬉居仁<lb/>
日漁釣其間放然自得每興有所適即發而為詩此其<lb/>
所以為漁唱者也及啓其集而觀之首得玉虹泉一首<lb/>
<pb n="KR4d0571_WYG_005-4a"/>
賦詠親切讀之慨然有燕馬嘶北風之意其次如賦全<lb/>
公余公及凱歌之類皆練達時務隠然有嫠不恤緯之<lb/>
憂他如題贈酬答又皆委曲深至此豈果於忘世者哉<lb/>
盖自昔之人不得志於當時則恒託跡乎山林寄情乎<lb/>
泉石或樵或漁無不可以適其意者此固石潭漁唱之<lb/>
所由作也吾聞古之為釣者或直其釣而不餌居仁之<lb/>
漁唱或者其類是也歟<lb/>
　　　顔省原詩序<lb/>
<pb n="KR4d0571_WYG_005-4b"/>
詩三百篇皆可以移風俗動天地感鬼神至其可興可<lb/>
怨可群最易以感發人者莫近於十五國風盖國風多<lb/>
出於閭巷細民之口故於人情為尤近自科塲以通經<lb/>
取士有司命題多出雅頌出國風者十無二三由是而<lb/>
習是經者亦惟雅頌是精國風則自二南之外罕有能<lb/>
究其情而得其趣者此學詩者之大患也禾川顔省原<lb/>
蚤有志於學習詩經為舉子業廩廩有嚮進意不幸遭<lb/>
世亂離科目廢無以展其業遂折入聲韻以吟詠其情<lb/>
<pb n="KR4d0571_WYG_005-5a"/>
性而發舒其英華予得其稿首讀秋懐十章興趣超卓<lb/>
非茍焉者他如五七言律亦磊磊可稱詠盖其所得於<lb/>
三百者固自有夲也予特恐其習熟乎科塲之弊故以<lb/>
國風之說語之詩道無窮學詩者無止法省原茍能因<lb/>
其所已能而益求其所未能他日所就其可量乎<lb/>
　　　送項知事序<lb/>
士負竒傑氣欲磊磊自樹立天地間不肯少有所挫茍<lb/>
以一毫挫於人則憤怒勃鬱思必泄而後已此古之豪<lb/>
<pb n="KR4d0571_WYG_005-5b"/>
傑所以遭顛頓困踣而不能自已於拊膺切齒奮臂而<lb/>
攘袂者也然或一因小挫即厭然銷沮不復自振至有<lb/>
以善為不可為而不復為以至於㢮然䘮其平日之所<lb/>
守者此則世俗所為而非士君子之所當為矣盖君子<lb/>
之心求以無媿於己故夫事變之來雖不能盡如吾意<lb/>
而吾之所以處之者未嘗少移夫豈以一時非義之榮<lb/>
辱而易吾操哉友人項伯善來知吉安幕府事政平而<lb/>
訟理吏服而民安士大夫方期君之久於其任以觀其<lb/>
<pb n="KR4d0571_WYG_005-6a"/>
成而君以詿誤去君雖去不辨而士大夫之知君者咸<lb/>
為君惜盖不徒為君惜所以為公議惜也自公議不明<lb/>
於天下而世之為善者沮然公議不在有司而在士大<lb/>
夫則君之去亦何歉哉余竊禄於閩與君相善且素知<lb/>
君之賢也今雖不敢從吉安士大夫之後而竊嘗觀君<lb/>
之政且嘗聞士大夫之公議矣然吾觀君之去終若有<lb/>
憤怒勃鬱之意余故以士君子之所以處事變者為君<lb/>
告焉君之去也既能揆於己而無慚其必持其操而不<lb/>
<pb n="KR4d0571_WYG_005-6b"/>
易毋徒以一毫之挫自累也余之知君也深故其告君<lb/>
也切謹毋謂予為過言云<lb/>
　　　贈向千戸鎮永新序<lb/>
至正四年夏五月管軍千戸向某承帥府檄分鎮永新<lb/>
吉安之士咸相率為歌詩以贈而屬予序予謂夫文武<lb/>
之道不相能也久矣武以文為迂闊文視武為粗勇求<lb/>
其一言之相合者盖寡况文士持議論慎交接茍非其<lb/>
人而欲借其一言之助者尤寡今向君将有行而吉安<lb/>
<pb n="KR4d0571_WYG_005-7a"/>
之士咸相率為歌詩以贈之其必有以致之矣吾聞向<lb/>
君以將家子篤意文學恂恂下士與人交久而益敬使<lb/>
人忘其為今將軍者然則向君之所以致此於吉安之<lb/>
士者良有以也昔祭征虜當軍旅搶攘時每於軍中雅<lb/>
歌投壺千載而下猶能想見其風度况今四海晏一無<lb/>
烽火之警則聞征虜之風而興起焉者宜有其人乃曽<lb/>
不多得獨於向君乎見之則其所以見稱於吉安之士<lb/>
者宜也吉安之士歌詩以贈向君則予之不能已於言<lb/>
<pb n="KR4d0571_WYG_005-7b"/>
亦宜也故為書之<lb/>
　　　送吉安莫知府序<hi>代永新守禦官作</hi>
循良吏之見稱於史䇿者莫盛於漢故自三代而下論<lb/>
治效者亦莫盛於漢漢承秦苛刻之後而濟之以寛大<lb/>
天下郡縣往往得人以著治效而其所謂循良者率皆<lb/>
重厚長者而非徒以激切嚴厲之為尚也使當時之為<lb/>
郡守者率皆如郅都寗成則漢之治效又豈足為後世<lb/>
稱美哉方今大江以西唯吉為難治詞訟之繁財賦之<lb/>
<pb n="KR4d0571_WYG_005-8a"/>
重人情風俗之不同皆非他郡所可比於是古濠莫公<lb/>
繇江西理問來領府事疏剔繁冗洗削奸弊勤以奉上<lb/>
而不顧其身之勞嚴以待下而不恤其情之私其决事<lb/>
也以明其賦歛也以公汲汲焉唯恐公家之需或有所<lb/>
缺戚戚焉唯恐閭閻之情或有所不堪盖公以重厚之<lb/>
資懐豈弟之徳故施之於政如此予生朴魯早從事戎<lb/>
行叨守邊徼去公治所無二百里朝夕固已熟聞公為<lb/>
政之善而不及一見顔色嘗歉於懐今公又將束裝有<lb/>
<pb n="KR4d0571_WYG_005-8b"/>
入覲之行則所謂一見顔色者常恐負負雖然予聞漢<lb/>
之循良吏率由郡守入為九卿故有以北海太守入為<lb/>
大司農者有以渤海太守入為水衡都尉者又有以南<lb/>
陽太守徴入為少府者其他徴入至大用者不可勝數<lb/>
方今急於用人而重厚老成明達練習如公之為者其<lb/>
可使久處州郡哉騏驥雖老千里之程常在足下予固<lb/>
為公望之他時一見顔色以副夙昔之望庶幾於予言<lb/>
有徴云<lb/>
<pb n="KR4d0571_WYG_005-9a"/>
　　　題孤峯上人蔬笋味詩集序<lb/>
天下之味莫貴乎榖粟莫妙乎蔬笋榖粟者人之大命<lb/>
也人一日不食則饑故通天下無貴賤無小大咸知榖<lb/>
粟之為貴而莫敢厭焉蔬笋者若非稅鞅紛華游心淡<lb/>
蕩之人不足以知之孤峯上人與予有鄉里之契早悟<lb/>
宗㫖凡聞某處山水佳必往逰聞某人有學行必往見<lb/>
以求所見聞矣一日孤峯師以蔬笋集示余觀之在京<lb/>
師時所作意度雄偉識見超卓又嘗逰兩浙間余極喜<lb/>
<pb n="KR4d0571_WYG_005-9b"/>
與談兩浙間事備觀孤峰詩集所載譬如大官之厨肥<lb/>
羊腯豕嘉殽美胾之饌蘋蘩藴藻之菜雜然並陳味固<lb/>
雋永豈尋常粥飯之僧比也作詩難觀詩尤難今後有<lb/>
欲觀師之詩者求其知味者與之可也<lb/>
　　　史畧故序<lb/>
司馬温公脩資治通鑑惟一人能觀之盡巻乃悵然恨<lb/>
其繁復為舉要厯而人亦莫盡讀近世乃有史畧以便<lb/>
初學然讀者亦有未盡解其故者廬陵羅伯剛王子譲<lb/>
<pb n="KR4d0571_WYG_005-10a"/>
乃復増損史略而加註釋焉於初學為尤便也伯剛通<lb/>
齋先生之孫天性純孝友誼尤篤業進士有聲私試每<lb/>
在前列而竟黜於有司暮年且有丘明之眚子譲乃靖<lb/>
衡潮三州太守之諸孫與羅君道同志合雖領薦小見<lb/>
於世遇時艱事殊不能以大用近年家居多間乃相與<lb/>
記憶緒餘以成此書盖自喪亂以來江南數千里莽為<lb/>
丘墟士大夫家求一經一史且不可得况乎鄉里僻陋<lb/>
之民哉今二君乃能増損註釋此書使初學者猶得以<lb/>
<pb n="KR4d0571_WYG_005-10b"/>
少見上下數千年之治亂大畧謂非有補於世教不可<lb/>
惜乎以二君之才之學而不遇於時故俯而就此使其<lb/>
遇於時也則其所就豈果如是而已哉<lb/>
　　　贈王山長序<lb/>
今常徳為古鼎州鼎州勝槩名天下久矣昔戎昱以詩<lb/>
著於唐憲宗命有司以鼎州處之謂使武陵桃源足稱<lb/>
其吟詠士林以為榮夫為天子而以鼎州榮一士人為<lb/>
士人而榮於得鼎州則其山川之竒秀風物之清美為<lb/>
<pb n="KR4d0571_WYG_005-11a"/>
何如士之居官而得鼎州者其榮猶若此則夫士之生<lb/>
乎是州而處乎是州者又何如往年予客同年范郡博<lb/>
家凡其山川風物之盛盖得其半獨所謂秦人避難之<lb/>
所未獲一造焉近年王君堯賔來教東山堯賔鼎士也<lb/>
與范郡博有交契焉故予欲與之盡論其山川風物之<lb/>
勝而未能雖然予願竊有言焉夫秦人避難之所自昔<lb/>
相傳為武陵桃源之地然自秦至晉未幾百年榛莽荒<lb/>
塞之中而彼漁者迺得而至自晉迄今凡幾百年風氣<lb/>
<pb n="KR4d0571_WYG_005-11b"/>
日開人事日夥宜乎道路之日通也而卒未聞有一人<lb/>
至焉則其地果安在哉或謂今之桃川即秦人所居之<lb/>
地則其地若無甚難至者彼漁者固不得而專也謂别<lb/>
有幽深阻絶之地非人跡所可到者則秦人何自而知<lb/>
其地漁翁何由而踵其跡是皆未可知也予既不得親<lb/>
造之又不得與堯賔盡論之是可嘆也已堯賔生乎鼎<lb/>
州處乎鼎州其青年俊氣有學有文皆人人所其敬雖<lb/>
其志在功名無復屑屑細故然山川風物之事亦吾黨<lb/>
<pb n="KR4d0571_WYG_005-12a"/>
之士所當考者予故始終言之堯賔歸見范郡博就以<lb/>
此致問訊云<lb/>
　　　贈劉天吉序<lb/>
永新劉天吉儒士也教授邑里凡幾年既而抵几嘆曰<lb/>
嗟乎予之不遇也予豈能鬱鬱居此哉於是慨然逺逰<lb/>
以來别予山中予曰士之不遇也多矣豈獨天吉哉夫<lb/>
士之遇於時也非徒安坐此室以俟夫人之知也必其<lb/>
學問之充聞見之廣而又加之以交逰之多援引之重<lb/>
<pb n="KR4d0571_WYG_005-12b"/>
然後足以得名譽而成事功杞梓生於窮原匠石何自<lb/>
而知騏驥馽於菹澤伯樂無由而致士之窮居獨處亦<lb/>
豈異是哉且子獨不見夫珠玉之為用乎夫珠玉天下<lb/>
之至寳也然珠不寳於淵玉不寳於山四方之珍竒服<lb/>
玩往往踰萬里而後貴盖其踰也愈逺則其貴也愈甚<lb/>
今子以學問文章之富而自限於閭里其不遇於時無<lb/>
恠也然則子之行也其將在淵之珠在山之玉乎抑將<lb/>
以蘄乎匠石伯樂之知乎予於是有望矣<lb/>
<pb n="KR4d0571_WYG_005-13a"/>
　　　送歐陽學録之吉安序<lb/>
歐陽氏吉安世族也觀之文忠公可見已世之以文章<lb/>
事業而著者累累有焉至芳庭始以學校發身再轉而<lb/>
録吉安之文學夫吉安大郡也俊秀之多文藝之美道<lb/>
徳之富皆甲江右則夫任一郡之師表者不其難哉况<lb/>
乎士之立身操行莫難行於州閭鄉黨父母兄弟之邦<lb/>
也隣里親戚之所攸處也朋友之所由交而是非善惡<lb/>
之所由著茍非操履之純素見推服則能行之而不窒<lb/>
<pb n="KR4d0571_WYG_005-13b"/>
者鮮矣今芳庭安成之秀士也安成為吉安屬邑則亦<lb/>
州閭鄉黨也以屬邑之民而為郡之文學亦難乎其為<lb/>
職矣然吾聞芳庭質厚而氣和行純而學敏盖能篤於<lb/>
自礪而成其業者也則其見於州閭鄉黨必有素矣而<lb/>
况乎其為歐陽氏之世族哉出而行之吾見其易未見<lb/>
其難也且予客吉安謁郡學升講堂摩挲文忠公之碑<lb/>
而讀之端重詳雅忠厚懇至其所以有望於吉安之士<lb/>
子者可謂深且切矣今之由乎是者果能如公之所望<lb/>
<pb n="KR4d0571_WYG_005-14a"/>
者乎亦有未盡如公之意者乎芳庭之行也其必讀其<lb/>
文仰其風以公之所告士子者告之以求無負於公之<lb/>
心以庶幾無愧於子之職則向之所謂難者有不足言<lb/>
矣<lb/>
　　　贈醫士顔一中序<lb/>
顔一中以醫名江湖久矣予居鄉時鄉民之得竒疾者<lb/>
皆走百里以迎一中一中至則家人喜躍相慶且曰人<lb/>
而得竒疾不幸幸而得一中可不死人之所信之者如<lb/>
<pb n="KR4d0571_WYG_005-14b"/>
是其所治療又往往有神效予亦異之及來江西聞人<lb/>
之信之者尤甚於吾鄉人之信之也其所治療又有神<lb/>
於吾鄉之所嘗治療者也夫然後知一中之術果異矣<lb/>
觀其取材制劑率用竒品多人所不能識者而其攻治<lb/>
之方潰决之術湔滌洗濯之法又與他人異故其所治<lb/>
輒效率能治人所不能治者至其所不可决非它人所<lb/>
能療夫人之為術要必出於衆人之上而後足以見其<lb/>
術之精茍為不然則我有是彼亦有是我能是彼亦能<lb/>
<pb n="KR4d0571_WYG_005-15a"/>
是何足尚哉然則一中之於醫其必有異矣昔有得王<lb/>
充論衡而用之者識者謂其不得異人必得異書然則<lb/>
一中之於醫或者又類於是乎<lb/>
　　　贈郭環溪序<lb/>
人之相遇非可以逆料而預計也凡逆料而預計者皆<lb/>
非也古之人盖有同席而不相能亦有隔千里昧平昔<lb/>
而情同意合於一時之頃者此其故又若不偶然者以<lb/>
予之羈寒偃蹇不宜於俗每一辭鄉井即慨然念人情<lb/>
<pb n="KR4d0571_WYG_005-15b"/>
之難合以為天壌間不知復有幾人知我或得一二情<lb/>
意之相似者即驩然無間以共慰藉盖雖不敢必知我<lb/>
之有人而亦未嘗無其人也今年春予來安城復得環<lb/>
溪郭君於舘中一見恨晚或髙談名理出顯入㣲洒洒<lb/>
有佳致令人如與王謝家盛集或春風把酒夜月慿闌<lb/>
慨慷髙歌令人如登黄鶴樓坐赤壁舟中吹洞簫而望<lb/>
羽人也至其論事可否辨古今人物髙下又落落出人<lb/>
意表聴之至終夕不倦予之知郭君也如此間嘗出予<lb/>
<pb n="KR4d0571_WYG_005-16a"/>
文共讀即能辨其美惡而品量之則郭君亦知予矣於<lb/>
是相與言曰予與君不相知也不相知而相遇非偶然<lb/>
也今既遇而將别也不知復遇之何時也夫人事之變<lb/>
無窮使他日而相遇也不知於今日又何如也郭君請<lb/>
書之遂次其說以為序<lb/>
　　　贈鞏漢甫序<lb/>
武城鞏漢甫以青年盛氣試吏於茶陵凡幾年其胸臆<lb/>
明快開爽其言論俊辨英發其才器文章又足以剸繁<lb/>
<pb n="KR4d0571_WYG_005-16b"/>
處劇視目前事若無足經意者衆皆推之而號以傑齋<lb/>
盖有取於漢有三傑之意夫漢祖奮布衣起蒿萊非有<lb/>
四方之英雄豪傑事孰與辦故三人者並起而應之以<lb/>
成其勲今天下承平海宇寧一雖有英雄之姿豪傑之<lb/>
氣若將無所用之然人才之出也非獨才之不同亦其<lb/>
時之所遇何如爾况今天下雖至承平海宇雖至寧一<lb/>
而蠻鄉小醜尚肆猖獗有志之士常扼腕焉若張留侯<lb/>
之運籌帷幄韓淮隂之戰勝攻取豈無二三策可施之<lb/>
<pb n="KR4d0571_WYG_005-17a"/>
今日哉漢甫累世簮紱功名迺其餘事發跡青雲政自<lb/>
兹始勉之勉之謹毋謂蕭何起刀筆云<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4d0571_WYG_005-17b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　雲陽集巻五<lb/>
</p>
<p>
</p>
  </div>
<div>
                <head>雲陽集巻六</head>
    <p>
<pb n="KR4d0571_WYG_006-1a"/>
欽定四庫全書<lb/>
　雲陽集巻六　　　　　　　元　李祁　撰<lb/>
　　序記<lb/>
　　　贈劉時中序<lb/>
濟南古稱天下名郡以鄒魯屬焉故也盖自周公魯公<lb/>
敦行風化而禮譲信厚之俗素著迨吾夫子與顔氏曽<lb/>
氏子思孟子相繼並生於其間而千萬世道統之傳繇<lb/>
是而出漢興承秦滅學之後禮樂崩壊儒教泯絶而伏<lb/>
<pb n="KR4d0571_WYG_006-1b"/>
生以口授尚書為千萬世經師之首其他醇儒莊士有<lb/>
節義名檢者無代無之信乎天下之名郡無以加此比<lb/>
年劉君時中來永新判州事予以老病畏人不敢出與<lb/>
相見久之乃稍與語歴歴言齊魯間事與夫聖賢之世<lb/>
系封爵里居地理之山川人物好尚如指諸掌問之而<lb/>
無不言聴之而不能倦然後知君之所藴者有非尋常<lb/>
所可及也君世家歴城為濟南屬邑其先君嘗為鄒魯<lb/>
儒教官君自幼隨侍不出庠序故於爼豆禮文之事甚<lb/>
<pb n="KR4d0571_WYG_006-2a"/>
習及其壯也復隨侍南寧以䕃得永州東安尉渉歴險<lb/>
逺故於人情物理之變甚深今而來佐永新也安於貧<lb/>
而不求勤於事而無忽其歛於民也若不得已其奉乎<lb/>
上者若有所不及官無廢事而民咸安之盖以君生長<lb/>
乎禮譲信厚之邦涵濡乎聖賢詩書之化而又嘗驅馳<lb/>
湖湘之間閲歴桑海之變故其見於容貌詞氣行事之<lb/>
際自有不可掩者雖然吾嘗誦吾夫子之言曰齊一變<lb/>
至於魯魯一變至於道君之去齊魯也久矣世道之遷<lb/>
<pb n="KR4d0571_WYG_006-2b"/>
變也甚矣不知今之齊魯猶吾夫子之所謂齊魯者乎<lb/>
車書㑹同行且有日吾願從君諏之<lb/>
　　　贈王濟舟序<lb/>
永新學校在州治之東世變十五六年居官理民者率<lb/>
以甲兵錢榖為務守城池者亦惟務修築完繕利器械<lb/>
以待敵其於學校非獨不能有補而又廢之甚者至縱<lb/>
小卒挈妻孥襍處廊廡下堂上楹柱或縱以繋馬汚穢<lb/>
殆不可言及新安俞公來鎮是邦始令掃除修治視棟<lb/>
<pb n="KR4d0571_WYG_006-3a"/>
宇之欹腐者易之䂓橅之迫隘者廣之次第興舉日親<lb/>
臨督視工役於是部將軍王君濟舟慨焉有所感慕作<lb/>
而言曰我公務新兹學勤勞若是而我輩偃然坐視無<lb/>
所助益竊獨不愧於心乎遂驅其卒徒日來趨事赴功<lb/>
左右服役惟公之指顧是從闢置宫墻土石附固髙廣<lb/>
堅厚軒廓環繚瞻者聳敬過者咨嘆而學宫之士子咸<lb/>
願形之歌詠以著厥美予謂君之為是役也上有以敬<lb/>
明聖人之教使士卒咸知所當尊下有以順承俞公之<lb/>
<pb n="KR4d0571_WYG_006-3b"/>
心使士卒咸知所當敬一舉而兼得焉可謂知所務矣<lb/>
君名海字濟舟有才智能屢立勇功以著名當時其來<lb/>
永新也勤以檢其身嚴以律其下是以士卒畏其威而<lb/>
莫敢犯其令民咸安之今兹復能用心學校使學宫之<lb/>
士子為歌詩以美其功其過人亦逺矣故為之序以述<lb/>
其槩焉<lb/>
　　　吳逺心詩序<lb/>
吉水劉梅南永新文固溪皆善評詩劉謂吴逺心詩有<lb/>
<pb n="KR4d0571_WYG_006-4a"/>
蒼古簡峭有平淡近自然使雜之古十九首讀者莫辨<lb/>
誠哉是言也吾於逺心無間然矣文謂逺心託物起興<lb/>
得於詩之二南此語固當第於詩中取數聮而表異之<lb/>
則逺心之妙政不啻此大抵逺心天才既髙又能遍覽<lb/>
諸家加以句鍊字鍊故能使人可愛如此抑余又聞逺<lb/>
心舉子業更精則其所長尤不啻此惜余未能盡見逺<lb/>
心所長何當握手論心以慰予想<lb/>
　　　美太尉髙公詩序<lb/>
<pb n="KR4d0571_WYG_006-4b"/>
至正九年秋御史大夫髙公告老於朝情實懇至天子<lb/>
察其誠乃可其請以太尉致政而南居於蘇飲食起處<lb/>
衎衎如少壯時既恬以娱無與外事如是者二年天子<lb/>
念其勞乃遣使賫金幣上尊酒仍計其嵗俸之全以賜<lb/>
之使者之至邦人聚觀於巷於門歡喜歆羡舉手而言<lb/>
曰有是哉公之多福也昔公以世爵之重服勞皇家出<lb/>
入臺省於兹有年方將以耆徳夙望為國柄用而乃辭<lb/>
寵禄而不居安樂閒而自適榮名夀考於焉允臧由是<lb/>
<pb n="KR4d0571_WYG_006-5a"/>
觀之所以受今日之多福者其致此必有道矣易曰勞<lb/>
而不伐有功而不徳此公之所以受福也又曰王三錫<lb/>
命承天寵也此公所以受福之多也然則我國家優崇<lb/>
老臣之意非公其誰當之於是邦之士子咸願作為歌<lb/>
詩以頌公之福於未艾焉<lb/>
　　　譚行逺詩序<lb/>
自予少長及與譚公行逺為文字交其年同其趣同獨<lb/>
行逺學識超邁去予逺甚此則有不可强同者其為詩<lb/>
<pb n="KR4d0571_WYG_006-5b"/>
夙自振發有凌厲氣由是負才名江湘間予時方習舉<lb/>
子業雖竊慕為詩而力有弗逮每見行逺詩輒自愧或<lb/>
聞諸人稱譽行逺詩益自愧心悒悒又若有不平者恒<lb/>
自奮曰彼能是而我乃不能是是吾羞也俟畢吾業吾<lb/>
當與行逺並轡争先耳及來為吏簿書獄訟之勞其心<lb/>
期㑹趍走之勞其形一日之間餘力無㡬視平生舊業<lb/>
且化為虚空無復存者况欲學其所未嘗學求其所未<lb/>
嘗有者哉日復一日嵗復一嵗於是與行逺别十有二<lb/>
<pb n="KR4d0571_WYG_006-6a"/>
年矣今年秋行逺來省其兄吳門解其裝得其經行近<lb/>
詩若干首敷暢條達明切痛快俯仰變化探索幽𦕈而<lb/>
行逺之於詩益昌矣行逺之詩益昌則予之愧行逺也<lb/>
益甚雖然人自中才以下志氣視血氣為盛衰予向時<lb/>
力務為學見人有藝能不肯少自屈譲於行逺詩猶有<lb/>
欲並轡争先之意至近年則不復能争矣非獨不能争<lb/>
亦不欲争矣向時見人有藝能人稱譽之恒若不平者<lb/>
至近年無復不平矣此無他志氣與血氣俱衰故耳予<lb/>
<pb n="KR4d0571_WYG_006-6b"/>
方欲與行逺論古聖賢廣大精㣲之學以盡徹今時之<lb/>
町畦藩蔽而行逺念親亟還無由暫駐故不得不為行<lb/>
逺發之行逺歸出所為詩以示嘗所往來者而并以予<lb/>
言語之使知行逺之詩日昌而予之志慮衰竭為可鄙<lb/>
也<lb/>
　　　師子林詩序<lb/>
自天如師坐師子林中地益闢景益竒四方之來得於<lb/>
觀覽悟悅者益衆於是内而京師集賢翰林之名徳重<lb/>
<pb n="KR4d0571_WYG_006-7a"/>
望外而郡邑詞林賦藪之才俊英游皆託之詩章以寫<lb/>
其景物之勝至有足未及造其境而心與之游者亦想<lb/>
像摹寫以極其趣夫如是則師子林之得名當時亦已<lb/>
逺矣予嘗觀其地之廣不過十餘畆非若名山巨刹之<lb/>
宏基厚址也屋不過一二十楹非若雄殿傑閣之壯麗<lb/>
焜燿也其徒衆僕役不過十數人非若髙堂聚食常數<lb/>
千指也若是而能得名於當時之士大夫無乃以其人<lb/>
而不以其地歟盖天如師夙自警㧞又恒居天目侍中<lb/>
<pb n="KR4d0571_WYG_006-7b"/>
峯國師而盡得其㫖功深力到愈久而彌彰是以世之<lb/>
賢士大夫莫不慕其為人而樂談其道即其地賦其景<lb/>
耳師之上弟字可庭將裒之以為巻持以示予予復之<lb/>
曰昔之佛舍僧房託名羣賢集中以傳不朽者多矣若<lb/>
師子林則固無待於詩也無待於詩而詩以美之者當<lb/>
世之士大夫也裒之以巻以傳永久者可庭也可庭之<lb/>
意非天如師之意也欲知師之道者當於此巻之外求<lb/>
之<lb/>
<pb n="KR4d0571_WYG_006-8a"/>
　　　草堂名勝集序<lb/>
崑山之世族居界溪者曰顧氏顧氏之有才諝者曰仲<lb/>
瑛仲瑛即所居之偏闢地以為園池園之中為堂為舍<lb/>
為樓為齋為舫敞之而為軒結之而為巢葺之而為亭<lb/>
植以佳木善草被之芙蕖菱芡鬱焉而隂煥焉而明閴<lb/>
焉而深一日之間不可以徧賞而所謂玉山草堂又其<lb/>
勝處也良辰美景士友羣集四方之來與朝士之能為<lb/>
文辭者凢過蘇必之焉之則歡意濃浹隨興所至羅尊<lb/>
<pb n="KR4d0571_WYG_006-8b"/>
爼陳硯席列坐而賦分題布韻無問賓主仙翁釋子亦<lb/>
往往而在歌行比興長短雜體靡所不有於是裒而第<lb/>
之以為集題之曰草堂名勝凢當時之名卿賢士所為<lb/>
記序賛引等篇皆以類附焉間嘗取而讀之髙者跌宕<lb/>
夷曠上追古人下者亦不失清麗灑脫逺去流俗琅琅<lb/>
炳炳無不可愛吁亦盛矣予幼時讀晉蘭亭唐桃李園<lb/>
序謂皆一時勝集意千載而下無復能繼及究觀蘭亭<lb/>
作者率寥寥數語罕可稱誦向非王右軍一序則此㑹<lb/>
<pb n="KR4d0571_WYG_006-9a"/>
幾泯没無聞若桃李園之燕則又不知當時能賦者幾<lb/>
人罰金谷酒數者幾人其泯没尤甚獨賴李仙人一序<lb/>
可見耳豈若草堂之㑹有其人人有其詩而詩可誦耶<lb/>
盖仲瑛以衣冠詩禮之胄好尚清雅識度宏達所交多<lb/>
一時名勝故其盛如此吾故謂使是集與蘭亭桃李園<lb/>
序並傳天壌間則後之覽者安知其不曰彼不我若也<lb/>
　　　書傳發揮序<lb/>
書經孔子之手而定然自漢以下文有古今之殊自唐<lb/>
<pb n="KR4d0571_WYG_006-9b"/>
以來傳有是非之雜如是而求夫精義之歸一難矣哉<lb/>
九峯蔡氏親授朱子指畫作為集傳而諸家之說始有<lb/>
折衷學者始有凖則二帝三王之道亦既廓然明矣然<lb/>
其㣲辭隠義諸家或所未發蔡氏亦止據其所長而采<lb/>
之使當時復有它説則亦必在所不遺矣自集傳既行<lb/>
之後諸儒之講論益精考訂益宻皆足以發是書之隠<lb/>
而闡其㣲於是天台朱君伯賢復㑹其所長附以己見<lb/>
編而為集名曰發揮盖非以求異乎蔡氏之傳乃所以<lb/>
<pb n="KR4d0571_WYG_006-10a"/>
補其遺闕而全之也予嘗得而讀之開巻數節即犂然<lb/>
當於人心然後知二帝三王之書雖非出於一時而㑹<lb/>
之於道則無不同諸家之說雖非出於一人而揆之於<lb/>
理則必有合其理同則其道同又何疑乎是非之難辨<lb/>
哉伯賢用功精深故其采擇詳審至其綱領圖説音釋<lb/>
通證皆有補於是書有功於學者是亦不可少也嗚呼<lb/>
安得起蔡氏於九原而與之論伯賢之所學哉<lb/>
　　　永新州新學記<lb/>
<pb n="KR4d0571_WYG_006-10b"/>
三代之學與軍旅之事未嘗不相關也是以天子將出<lb/>
征必受成於學出征執有罪反必釋奠於學以訊馘告<lb/>
盖學校乃人才之所自出受成於是所以資其才以成<lb/>
其功及其反也則以成功告焉此天子之學然也而諸<lb/>
侯之學亦莫不皆然魯僖公之修頖宫也詩人作詩以<lb/>
頌之而其言曰既作頖宫淮夷來服矯矯虎臣在頖獻<lb/>
馘又曰角弓其觩束矢其搜戎車孔博徒御無斁又曰<lb/>
既克淮夷孔淑不逆式固爾猶淮夷卒獲一詩之中反<lb/>
<pb n="KR4d0571_WYG_006-11a"/>
覆咏嘆率皆形容當時軍容武功之盛曽謂軍旅之事<lb/>
無預乎學校哉吾夫子由魯司冦攝行相事夾谷之㑹<lb/>
却萊人於雍容談笑之頃三都之墮仲由實任其事魯<lb/>
師及齊師戰樊遲請三刻踰溝齊師卒遁而冉有以用<lb/>
矛入其軍夫如是則當時之為師弟子者其能否可見<lb/>
矣曽謂儒者之道果無預乎軍旅哉自後世三代之制<lb/>
既廢而文武之教分武臣目文士為迂闊可輕文士指<lb/>
武人為麄戾可鄙互相詆訾迄不相入而有國家者亦<lb/>
<pb n="KR4d0571_WYG_006-11b"/>
或别立武學而以前代之為名將帥者祀其中是盖知<lb/>
其末而不知其本者也知其二而不知其一者也千數<lb/>
百年之間習視為常而莫有能推明其故者是可嘆也<lb/>
己永新文學之士繇前代及今於江西為盛學校廢㢮<lb/>
自兵興以來則然既而新安俞公領兵符來鎮是邦修<lb/>
城池繕器械武備既飭乃尚文事遂與州尹田公謀謂<lb/>
學校不可以久廢宜先治其易者乃首葺興文閣而新<lb/>
之明年有事禮殿嚴餙像設及從祀諸賢闢兩廡移寘<lb/>
<pb n="KR4d0571_WYG_006-12a"/>
㦸門使殿庭廓然有容櫺星門則改創於泮池之外繚<lb/>
以宫墻軒豁炳煥木石之材工役之費悉出於己既成<lb/>
而州尹田公率僚屬來請為記嗟乎學校之無預乎軍<lb/>
旅也久矣儒者之不事乎軍旅也尚矣盖自吾夫子之<lb/>
答衛君有曰爼豆之事則嘗聞之軍旅之事未之學也<lb/>
繇是而後之昧昧者遂以為軍旅之事實非儒者之所<lb/>
能而儒者亦或假斯言以掩其所不能此固近世之通<lb/>
患也今俞公之為是役也不以守職為拘不以侵官為<lb/>
<pb n="KR4d0571_WYG_006-12b"/>
嫌舉積年學校之弊而新其規巍巍聖容秩秩籩豆朔<lb/>
望奠謁進升講筵討論乎古今肄習乎禮樂非唯使韋<lb/>
布諸生得以從容涵泳乎教育之下而介胄之士亦得<lb/>
以踴躍歆慕於觀感之餘時習而日新嵗改而月化將<lb/>
見學校之政與軍旅為一異時人才之由是而出者文<lb/>
足以經國而理民武足以折衝而禦侮則三代之制可<lb/>
以漸復其權輿顧不在是歟予以年耄時乖昔也不幸<lb/>
而見學校之久廢今也幸而復見學校之重新喜俞公<lb/>
<pb n="KR4d0571_WYG_006-13a"/>
之志有成而尤重田公之有請也故為記之俞公名茂<lb/>
字子懋其為是役也部將王海實助力役而幕下士金<lb/>
汝霖實董之田公名盛字秀實割己俸収置簠簋犧象<lb/>
罍爵之器琴瑟鐘磬簫皷柷敔之樂以備祀事同知王<lb/>
公達判官劉庸幕官胡澄咸賛襄之是皆宜書是為記<lb/>
　　　吉安路詩人堂記<lb/>
詩人之有堂舊矣自杜審言為吉州司戸叅軍及其既<lb/>
没而後人遂以司戸㕔為詩人堂此堂之所由始也郡<lb/>
<pb n="KR4d0571_WYG_006-13b"/>
志司戸㕔在州治西南實今廉訪分司之近其後又寓<lb/>
拜詩人於西原山寺因循且百年淳祐中州學正危志<lb/>
白諸府公得龍岡之地廣袤十餘丈而營焉為堂三間<lb/>
又充廣之如其數而詩人始有專席之地世遷事逺屋<lb/>
既不存而地亦湮没西原寺僧仍以其西廊一間為祠<lb/>
祀㑹拜之所褊狹卑陋以迄於今至正四年今太守燕<lb/>
山髙侯為政且一期矣滯無不疏廢無不舉於是郡士<lb/>
劉謙謝縉翁合辭以詩人堂為請侯遂至寺謁焉愀然<lb/>
<pb n="KR4d0571_WYG_006-14a"/>
嘆曰異端之不可加於名教尚矣今乃使唐宋詩人歴<lb/>
代忠節名勝之士依於僧廊安乎不正之則予之責也<lb/>
遂博謀於衆得隟宇於郡庠西後倚先賢讀書臺不數<lb/>
十歩迺與郡之長貳周視詳度議以恊同侯獨備中統<lb/>
鈔五百緡寮屬士庶助費有差凡綜理悉以委之縉翁<lb/>
於是擴其舊而増其新大其䂓而逺其圖越明年二月<lb/>
戊寅侯率郡士行禮於堂衣服有章籩豆有秩少長有<lb/>
序几筵有容此則堂之所以盛於今日也夫以司戸公<lb/>
<pb n="KR4d0571_WYG_006-14b"/>
之髙才下視一世而其孫甫遂以忠憤激烈發為文章<lb/>
為百代宗至國朝得封文貞孰不知其當祀無疑也然<lb/>
知其當祀而祀之非其所者不智也知祀之非所而不<lb/>
能正之者無勇也今侯之來也智足以辨之勇足以行<lb/>
之使是邦之士得拜詩人於斯行鄉飲之禮於斯依聖<lb/>
人之宫墻囿明時之禮樂不其盛哉雖然斯堂之建所<lb/>
以祀詩人也而歴代之忠節在焉是邦之士登斯堂也<lb/>
則思所以慕其人慕其人則思所以景其行此又侯建<lb/>
<pb n="KR4d0571_WYG_006-15a"/>
堂之美意盍相與懋成之若其助費之數則具以姓名<lb/>
載之碑隂云<lb/>
　　　懋齋記<lb/>
古之君子學於家而仕於朝其所以能䇿竒勛於當時<lb/>
埀鴻名於後世者未嘗不以怠惰荒寧為戒未嘗不以<lb/>
驕佚盈滿為虞未嘗不憂勤惕勵而日勉焉以求厎於<lb/>
有成也唐虞三代之君子莫不皆然而後世之君子凡<lb/>
有志於當世者亦莫不然諸葛孔明以身任天下之重<lb/>
<pb n="KR4d0571_WYG_006-15b"/>
躬校簿書流汗終日人雖有言而孔明不恤也卒能以<lb/>
一隅之蜀與天下羣雄争衡拓境開邊紹復漢統陶士<lb/>
衡之為刺史也日運百甓以習勞而其言曰吾方致力<lb/>
中原過爾優逸恐不堪事其後卒能匡輔晉室為時元<lb/>
勛故當時議者以為士衡忠順勤勞似孔明盖士衡之<lb/>
心即孔明之心而孔明之心即唐虞三代諸君子之心<lb/>
也古之君子不可以復見矣孰謂今之人不如古之人<lb/>
哉新安俞君子茂世襲詩禮遭世更變奮身起戎馬間<lb/>
<pb n="KR4d0571_WYG_006-16a"/>
屢以戰功上幕府擢用顯揚於時既燁燁有聲譽矣而<lb/>
處心凜然恒若有未至者故特扁其燕閒游息之處曰<lb/>
懋齋夫懋者勉而不怠之義天下之事勤則成怠則廢<lb/>
謙則益滿則損此理之常無足恠者俞君之來禾川也<lb/>
修城池繕器械巨細畢舉而不以一毫病乎民飭勵士<lb/>
卒不得有所侵暴而民之復業者咸得以食其力此古<lb/>
之所稱良將帥者而君能為之至其留心學校撤其弊<lb/>
而新是圖每月朔望必躬致奠謁與諸生講論文藝退<lb/>
<pb n="KR4d0571_WYG_006-16b"/>
而休焉則覽經史子集以為政治之本此又近世之為<lb/>
將帥者所罕能也君既以懋名齋復命工倣古人欹器<lb/>
樸滿為二圖置諸左右以朝夕觀省此其心真能以怠<lb/>
惰荒寧為戒者也能以驕佚盈滿為虞者也是又能以<lb/>
憂勤惕勵為心而日勉焉以求底於有成者也推此心<lb/>
也則士衡可為也孔明亦可為也又加進焉則雖唐虞<lb/>
三代諸君子之事業亦何往而不可為哉予衰老羸困<lb/>
已極辱君眷顧之厚而不敢過為諛辭以誦君之徳功<lb/>
<pb n="KR4d0571_WYG_006-17a"/>
名富貴皆君所宜素有予獨喜君之以懋名齋勉而不<lb/>
怠深有合乎古君子之用心者故為記之<lb/>
　　　閬山樵隠記<lb/>
婺源治之東有閬山其山自五龍來磅礴崒嵂委蛇百<lb/>
折而後至其源之來也逺其氣之積也厚而其數若將<lb/>
有所待者於是汪君士章始營之以為隠居事母之所<lb/>
士章故婺源大姓父祖以上率為承平時顯官至士章<lb/>
㓜失所怙母年甫三十誓自守以撫其孤鞠養訓掖備<lb/>
<pb n="KR4d0571_WYG_006-17b"/>
極艱苦士章既長且冠乃慨然念曰吾聞君子之道莫<lb/>
大乎事親事親之道莫大乎禄養以禄為養者人子事<lb/>
親之榮也吾不幸不得養吾父而吾母獨存吾又幸有<lb/>
世禄可階吾曷敢不勉由是以祖䕃得佐浙東帥府幕<lb/>
事未幾而世變歘興所在强暴奮挺崛起為亂鄉人士<lb/>
咸弗寧於厥居士章復喟然嘆曰此非君子可仕之時<lb/>
也吾不得遂吾禄養之志矣乃退而築室於是山奉其<lb/>
母以居且題之曰閬山樵隠而屬予文以記予聞汪氏<lb/>
<pb n="KR4d0571_WYG_006-18a"/>
有别墅在閬山下曰曉莊由曉莊行十餘里攀崖磴而<lb/>
上勢極幽阻至其巔則夷曠軒豁廓然若自為一鄉聚<lb/>
者既構以完既奠以安名花異果春芳而秋實土酥露<lb/>
葵菘韭之茹鷄豚之畜魚鱉之産隨取隨有列饌以進<lb/>
奉觴以趨兄弟怡怡慈顔熙熙庭闈之間春風藹如此<lb/>
士章事親之至樂也吾又聞閬山多危峰峭壁陟其上<lb/>
可以左瞰錢塘右挹彭蠡而信陽諸山皆在目睫烟雲<lb/>
蔽虧朝暮異態日月之出没乎東西者俯視之如在地<lb/>
<pb n="KR4d0571_WYG_006-18b"/>
底士章於事親之暇或稼於田或魚於池操斧以入深<lb/>
林窅然而莫窺其蹤茫然而莫知其所窮劃然長嘯濯<lb/>
清泉而坐白石振衣乎髙岡散髮乎巖岫此則士章隠<lb/>
居之樂而事親之餘事也隠居之樂非一端而獨以樵<lb/>
為名者寓意於樵而非樵之所能盡也盖嘗觀古人之<lb/>
事其親心雖無窮而時則有異故當其時之可為則推<lb/>
其道以揚於王庭析圭儋爵以娱其親若其時之不可<lb/>
為也則退焉而深蔵歠菽飲水亦足以遂其志時有不<lb/>
<pb n="KR4d0571_WYG_006-19a"/>
同則事親之道豈必同哉今士章遭時艱險雖不獲禄<lb/>
養以為親榮而猶能擇髙明顯敞之地取足甘旨以盡<lb/>
其歡徘徊山阿以樂其道是非獨於古人事親之際為<lb/>
無忝而進退出處之機舒巻行藏之義盖亦深得夫古<lb/>
人之用心矣予嘗備官婺源素知士章家世為詳又頗<lb/>
知其山水之勝故樂為記之<lb/>
　　　一鏡亭記<lb/>
孫君彦能徽之婺源人也以良家子從軍戍永新㕘掌<lb/>
<pb n="KR4d0571_WYG_006-19b"/>
軍務至即就民隟屋以居居之後有隟地竹樹蒙宻叢<lb/>
立荆莽中隟地之下而窪者為池池之方可半畆岸址<lb/>
頺缺堙塞汙穢尤甚彦能日徘徊其上遂命役童僕具<lb/>
斤斧畚鍤斬剔而闢治之不數日而向之叢立於荆莽<lb/>
者挺然而秀矣向之堙塞而汙穢者瀏然而清矣於是<lb/>
乃築亭其間而扁之以一鏡盖以池之方適與朱夫子<lb/>
天光雲影之詩合故取而名之也予時與汪君士章俱<lb/>
客彦能所飲食寢處必偕士章於彦能為鄉黨姻戚契<lb/>
<pb n="KR4d0571_WYG_006-20a"/>
好合如一人凡亭之䂓制模畫多出士章而予獨偃然<lb/>
坐視其成謾不知愧彦能顧予而笑曰吾亭之成士章<lb/>
之力也子獨不能賛一辭哉吾欲求今之大手筆者以<lb/>
志吾亭而吾之亭小不足以辱大子盍為我記之予曰<lb/>
亭不在大顧取義何如爾朱夫子以道徳文章為世師<lb/>
表天光雲影之詩自髫齔之童以至老師宿儒人傳人<lb/>
誦而鮮有能深體究之者今彦能築亭以事游息不為<lb/>
世俗之娱而獨用意乎是吾想彦能之登斯亭也俯斯<lb/>
<pb n="KR4d0571_WYG_006-20b"/>
池也天光涵虚雲影漾碧紆餘容與之妙悠然自得於<lb/>
心目之表譬如塵消鏡净而妍醜自形慾遣情忘而萬<lb/>
理森著夫如是則雖以一鏡之池而天地萬物之情皆<lb/>
可見矣夫豈可以小視斯亭哉其為亭也小其取義也<lb/>
大此吾記之所以作也吾於彦能雖不若士章之親且<lb/>
契也然吾嘗竊禄婺源知乃祖竹溪翁之為人信厚典<lb/>
實以詩書禮義之澤遺其子孫去今凡二十五六年矣<lb/>
而猶能記其鬚髪眉宇之似則今日之得與彦能逰亦<lb/>
<pb n="KR4d0571_WYG_006-21a"/>
似非無故也斯亭斯記非予其孰宜為之於是彦能乃<lb/>
拱手而言曰若子之言是又大有力於吾亭矣請遂書<lb/>
之以刻諸亭上<lb/>
　　　天逰齋記<lb/>
醴陵周君善翁築圃於北門之外青山逺揚緑水横逗<lb/>
溝塍畦苑交錯髙下而烟雲草樹之杳藹蔓蒨可以馳<lb/>
逺思而寄幽興也於是遂䂓其圃之中以為齋齋之外<lb/>
環植花木百卉清芬美䕃無不可愛暇日攜二三友從<lb/>
<pb n="KR4d0571_WYG_006-21b"/>
市塵中來即解衣脫巾忘棄世慮翛然若塵埃之去體<lb/>
洒然如執熱而濯清風也予聞而造焉與君燕坐竟日<lb/>
超然縣解乃請以天逰名其齋君曰子名我齋固當盍<lb/>
更為我陳之予聞天之於人其不相合也久矣其孰得<lb/>
而與之逰乎盖天之生人一體而分喘息呼吸與天為<lb/>
一而况虚靈之府神明之舍乎人唯嗜欲以昏之憂患<lb/>
以迫之寵辱得喪喜怒哀樂之情戕賊而桎梏之膠膠<lb/>
焉擾擾焉日與事物争闘於前而胸中之天已索然無<lb/>
<pb n="KR4d0571_WYG_006-22a"/>
餘地矣夫苟欲逰乎是則必啓其昏去其迫除其戕賊<lb/>
桎梏而後得焉其要在於審夫輕重而已古之至人有<lb/>
不以天下累其心者有不以一國累其身者其自視者<lb/>
重也自視者重則雖天下國家不得以易吾之生也而<lb/>
况於𤨏𤨏者乎噫人之生也有涯而事變之來也無盡<lb/>
予願與君去町畦削崖岸屏其為人者而求其為天者<lb/>
從容乎恬淡之場逍遥乎廣莫之野心乎其無心為乎<lb/>
其無為行乎自然無所於遌如是者其於天逰不其庶<lb/>
<pb n="KR4d0571_WYG_006-22b"/>
幾乎予既為君名是齋又從而申之以詞曰環堵之室<lb/>
宇宙入焉方寸之地神明集焉俄頃之間四海畢焉逰<lb/>
焉息焉吾與子同適焉君欣然喜曰子之言盡矣當與<lb/>
子共之遂為記<lb/>
　　　澤存祠記<lb/>
徽之屬州曰婺源婺源多故家世族而汪氏其一也汪<lb/>
氏之上世祖武經大夫介然當宋紹興初從侍郎沈紹<lb/>
逺使金時洪忠宣公為金人所留音問遼絶大夫以計<lb/>
<pb n="KR4d0571_WYG_006-23a"/>
得竊與公語且得其蠟丸書剖股肉納丸其中歸以遺<lb/>
公之子比公南還命諸子執子弟禮環拜大夫大夫由<lb/>
是顯聞於時其後岳武穆王宣撫江淮辟大夫幹辦公<lb/>
事提舉贑州洞丁横山寨富勞翼駐劄為第六副將以<lb/>
夀終於家其居宅則公之子适倅徽時所為築也凡大<lb/>
夫所受宣勅詔誥并歴仕批書三洪往復書帖至於今<lb/>
具存其七世孫周將構祠於大夫之墓以䖍祭掃且以<lb/>
藏大夫之手澤故名之以澤存而請記於予予䎹諸禮<lb/>
<pb n="KR4d0571_WYG_006-23b"/>
經人子之所以敬其親之手澤者若書䇿琴瑟之類是<lb/>
也大夫之手澤豈特書䇿琴瑟之類哉是宜汪氏之孫<lb/>
子世守之而不敢墜也大夫為國盡瘁不避危險以忠<lb/>
義奮身以功名埀世後之士君子凡聞其風而得其手<lb/>
澤者孰不願一快覩以想見其為人而况乎大夫之孫<lb/>
子哉是又宜汪氏之孫子世守之而不敢墜也然自宋<lb/>
南渡至於今數百年中間凡幾變故簮纓圭組之家鮮<lb/>
克自守至有不能保其身者而况乎先世之手澤哉一<lb/>
<pb n="KR4d0571_WYG_006-24a"/>
世二世之手澤且不能保而况乎六世七世哉世代有<lb/>
遷革而大夫之手澤具完人事有廢興而大夫之手澤<lb/>
無恙謂非汪氏有賢子孫不可也或有疑君子之澤五<lb/>
世而斬者則將應之曰五世而斬者君子之遺風餘澤<lb/>
也遺風餘澤至五世則泯矣若其手澤之存則雖數十<lb/>
世可保也顧其子孫賢不肖何如爾周才學兼著不屑<lb/>
用於時而獨拳拳於大夫之手澤若此可謂無忝爾祖<lb/>
者不賢能如是乎後之來者益加謹焉庶乎其不替也<lb/>
<pb n="KR4d0571_WYG_006-24b"/>
　　　江氏梅溪記<lb/>
永新城西行百餘里曰梅溪江氏世居焉江氏之先自<lb/>
金陵來家素侈貲粟其先祖楹篤志厲學肄業坐齋舍<lb/>
中齋舍近泉池夜常有光出池中煜煜照一里許人以<lb/>
為龍光焉相詫以為異徴未幾楹果登第得官轉奉議<lb/>
郎簽書判連州軍事其官誥則秦檜在中書時所署也<lb/>
子孫藏之至今其曾祖瑞登第初仕贑州司理後知賀<lb/>
州宋祚既遷鄉氓猶反側未靖時朝廷命蘇萬戸來事<lb/>
<pb n="KR4d0571_WYG_006-25a"/>
征討屬江氏之先祖齡安輯撫諭令皆得以復其業而<lb/>
完其家鄉人至今稱之自予來永新聞江氏故為衣冠<lb/>
世族而梅溪山水蟠鬱竒秀江氏族聨絡散處其間門<lb/>
閭相望鷄犬之聲相聞誦詩讀書旦夕相徃來壺觴賦<lb/>
詠大有佳趣恒欲一造其地以訪其遺老而竟不獲遂<lb/>
志近數年乃得與其諸孫衡髙為文友又得聞其世系<lb/>
源委之詳乃知江氏之所以為衣冠世族者其所由來<lb/>
也逺矣或者謂當簽判未第時已有龍光之瑞則簽判<lb/>
<pb n="KR4d0571_WYG_006-25b"/>
之擢科登仕似有非人力所能為者夫禎祥之應固天<lb/>
地間自然之理然予觀當簽判之未第時家固侈貲粟<lb/>
簽判悉不暇顧唯篤志厲學肄業以期於有成使當時<lb/>
雖無龍光其擢科登仕固可必也使其不篤志不厲學<lb/>
不肄業而日弛焉以自棄則當時雖有龍光吾知其不<lb/>
能第且仕也為江氏之子孫者當篤其志厲其學肄其<lb/>
業以求無愧爾祖則他時文章光燄將照千里奚必問<lb/>
龍光之有無哉<lb/>
<pb n="KR4d0571_WYG_006-26a"/>
　　　秋興樓記<lb/>
嵗在重光赤奮若秋暑乍歛天氣澄肅石泉鄒君領客<lb/>
登所居樓闢戸牖陳几席列坐而遐覽焉已而清颷徐<lb/>
來林木森動山光寥逈逺混天碧悠然有極目千里之<lb/>
意君於是振袂而起倚闌而立顧謂客曰快哉秋之為<lb/>
興也吾乃今知所以名吾樓矣昔吾困於炎蒸厄於歊<lb/>
塵氣鬱悒而不蘓中忳瞀而靡寧如夣如醉不知所營<lb/>
雖有髙堂邃宇閒舘珍臺無所避之今吾之登斯樓也<lb/>
<pb n="KR4d0571_WYG_006-26b"/>
向之為炎蒸者今穆然而清矣向之為歊塵者今霍然<lb/>
而平矣向之鬱悒忳瞀如夢如醉者今且蕩滌疏暢蘧<lb/>
然而覺恍然而醒矣吾自今將葺芙蓉以為裳紉蕙蘭<lb/>
以為佩飡秋菊之落英吸朝露之沆瀣飄飄乎乗吾興<lb/>
而逰極吾興而止少皞之與居蓐収之與隣皆吾斯樓<lb/>
之極致也諸君得無可吾意耶客有作而言者曰君言<lb/>
固誠善然常觀之人情無常惟變所適四時之氣慘悽<lb/>
而憀慄者唯秋為然是以人之遇之鮮有不發而為嘆<lb/>
<pb n="KR4d0571_WYG_006-27a"/>
息愁恨者雖古之達人曠士懐慷慨之志抱賦詠之才<lb/>
亦止於嘆草木之零落感時運之變遷嗟年嵗之不長<lb/>
恐美人之遲暮而君之於斯樓也乃能長想逺慕不以<lb/>
常情之戚戚者為已憂而以造物之洋洋者為已樂可<lb/>
謂度越流俗者矣予適與坐列聞君言善聞客言又善<lb/>
乃請合而書之以為秋興樓記雖然吾觀斯樓之勝在<lb/>
當前諸山山之狀如屏如帷髙壯雄傑其枝奔而下者<lb/>
為岡為陵為平疇曠野為幽人處士瞿曇老子之宅其<lb/>
<pb n="KR4d0571_WYG_006-27b"/>
氣之停蓄而發舒者則為嵐為靄為雲雨以膏澤萬類<lb/>
隂晴巻舒千態萬狀而其勢皆來集斯樓或者又云此<lb/>
山所直向方當庚辛之位其於時也為秋昔人所謂西<lb/>
山朝來致有爽氣未必不出乎此此亦斯樓之一興也<lb/>
故併記之<lb/>
　　　松蘿舊隠記<lb/>
休寧多佳山水其縣治百里有村曰溪西俞君公濟世<lb/>
居焉丙申變故興家悉燬遂辟地里之山中去家十里<lb/>
<pb n="KR4d0571_WYG_006-28a"/>
餘沿溪而入外阻中廓泉石竹樹清潔叢茂髣髴若古<lb/>
之桃源者泝谿而上抵松蘿嶺循溪左涯入幽谷林壑<lb/>
秀美有僧巢其巔飛泉百尺下注為盤渦岩洞幽絶有<lb/>
龍蟄其下循溪右涯得平原數十畝山水尤竒崛舊時<lb/>
民八九家居之地名松蘿谷於是遂築室與民錯居其<lb/>
間室外别築一室以為書畫琴棋燕閒之所且以松蘿<lb/>
舊隠題之盖休寧有山曰松蘿是谷也亦曰松蘿故以<lb/>
是名之爾然則休寧之松蘿公濟之舊隠也今之松蘿<lb/>
<pb n="KR4d0571_WYG_006-28b"/>
則其名雖舊而隠則新也公濟舊時未嘗隠於是也未<lb/>
嘗隠於是而謂之舊隠者以其隠雖新而名則舊也因<lb/>
其舊而為之名者所以示不忘也公濟有才學不屑用<lb/>
於世䨇親年皆六十餘童顔鶴髪不衰兄公澤俶儻有<lb/>
志怡怡焉督男女事畊織以養其親室外鑿池構亭蒔<lb/>
以花木賔至則弹琴賦詩飲酒以暢其情嗚呼世變時<lb/>
移陵谷易處而公濟於斯時也乃能得勝地而居之有<lb/>
山水之娱有花木之美有奉親之樂有賔友親戚之往<lb/>
<pb n="KR4d0571_WYG_006-29a"/>
來熙熙焉無異於太平之時公濟之得此亦何幸哉予<lb/>
嘗聞古桃源故事想其人於桃花流水間謂與蓬萊神<lb/>
仙同一歸趣然猶以為此特避世隠居者之為非太平<lb/>
盛事不足深慕及亂離十五六年之間東西奔竄迄未<lb/>
有寧日然後知嚮之居桃源者真神仙流未可以為荒<lb/>
唐而莫之信也噫桃源不可得而見矣安得復有如松<lb/>
蘿谷者以遂吾志哉慨焉興懐書以為記<lb/>
　　　雪篷記<lb/>
<pb n="KR4d0571_WYG_006-29b"/>
金華聞人君彦芳調官太和即其居之舍築室於旁以<lb/>
為退食閒燕之所庳而舒迫而有容周其壁之四圍悉<lb/>
以堊澷之皓然無有異色入其室者如入乎舟中而坐<lb/>
於孤篷之下晃耀洞射光奪人目於是遂以雪篷題其<lb/>
額而日休息於是焉其友人汪士章為予言且屬為記<lb/>
予謂夫天地之氣變化成質於須臾之頃而纎妍光潔<lb/>
可愛可玩者唯雪為然是以君子樂之然雪之着於物<lb/>
也不擇髙下山崖溪壑梅竹松檜軒庭戸牖隨其所止<lb/>
<pb n="KR4d0571_WYG_006-30a"/>
而不可遷焉此士君子隠居求志確乎不可㧞者之所<lb/>
樂也若其着於舟篷之上也則可轉徙乎東西運掉乎<lb/>
南北廽旋上下逺近遲疾隨意所指盖無適而不自得<lb/>
焉此則士君子之見用於時宦逰四方者之所樂也今<lb/>
彦方抱幹方之才負軼羣之氣而又適當夫富貴風雲<lb/>
之㑹萬家之邑數百里之郡且將一嵗而九遷焉江淮<lb/>
吳楚何莫非彦方宦逰之地也哉夫如是則於雪篷之<lb/>
義固自深有契焉者矣雖然吾聞君子之為仕也居一<lb/>
<pb n="KR4d0571_WYG_006-30b"/>
邑則憂一邑之民守一郡則憂一郡之衆彦方之居是<lb/>
室也吾想其擁輕裘挾純纊徘徊瞻視雪意凜然其必<lb/>
思吾四境之内豈其或有一夫之不得其衣號寒而無<lb/>
告者乎由是而惻隠之心油然以生引而伸之觸類而<lb/>
長之斯氓之獲所頼也必多矣茍為不然而徒假是以<lb/>
為嬉逰之具訪孤山之梅棹剡溪之月乗興而往乗興<lb/>
而來是則彦方自適之樂而非當世之氓之所望於彦<lb/>
方也予以病廢沈痼不獲與士章一訪雪篷之下以紓<lb/>
<pb n="KR4d0571_WYG_006-31a"/>
吾懐姑誦此語以復士章且求友人之善書者書之以<lb/>
為記<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4d0571_WYG_006-31b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　雲陽集巻六<lb/>
</p>
<p>
</p>
  </div>
<div>
                <head>雲陽集巻七</head>
    <p>
<pb n="KR4d0571_WYG_007-1a"/>
欽定四庫全書<lb/>
　雲陽集巻七　　　　　　元　李祁　撰<lb/>
　　記<lb/>
　　　澗泉記<lb/>
余嘗愛太白仙人之詞曰拂彼白石彈吾素琴幽澗泉<lb/>
鳴深林每誦至此未嘗不延頸跂踵發孤嘯而起遐思<lb/>
也想其以天潢之英金閨之彦負逸羣之才挾超世之<lb/>
氣飄飄乎若將揮斥乎八極凌厲乎九霄駕麒麟而翳<lb/>
<pb n="KR4d0571_WYG_007-1b"/>
鳳凰吸朝霞而飡沆瀣當是時也且將與羡門浮丘之<lb/>
徒頡頏上下以入乎無窮之門而㳺乎廣漠之野夫豈<lb/>
塵世之士所可幸覬哉至其尋幽絶壑引睇丹崖拂白<lb/>
石而彈素琴奏流水之潺湲聽長松之蕭瑟當是時也<lb/>
宜其與人世不甚相逺也夫何世代寥邈山川寂寥去<lb/>
之五六百年而遺音杳然此余之長想逺慕而不能自<lb/>
已也及避地來禾川乃聞宜陽某好學積文篤志高雅<lb/>
而性尤嗜琴且以澗泉自號予於是欣然攝衣而從之<lb/>
<pb n="KR4d0571_WYG_007-2a"/>
至則相與夷猶徜徉縁澗而嬉取琴而彈天風徐來林<lb/>
木颯爽予肅襟而聴之琮琮琤琤金石皆鳴瀏兮其若<lb/>
清澹兮其無營蕩兮其無垠盖泉聲與琴聲相和故其<lb/>
音韻諧暢一至於此予於是作而言曰太白逺矣不可<lb/>
得而及矣今乃獨得聞君之琴以剔吾之聾以闢吾之<lb/>
胸以振蕩洗滌吾之昏蒙豈非幸歟豈非幸歟予誓將<lb/>
與君盡取太白諸詩而誦之以想見其為人蟬蛻汚濁<lb/>
之中浮逰塵埃之外窺鴻蒙穿溟涬以閱夫風雲之變<lb/>
<pb n="KR4d0571_WYG_007-2b"/>
態蚊蚋之起滅而君方以才器為世用故且為君記之<lb/>
他日或欲聞君之琴叩君之門而請焉幸毋謂予方有<lb/>
功名事子姑去<lb/>
　　　海田耕釣所記<lb/>
禾川深方李氏族與吾雲陽族同宗其先多大家多老<lb/>
成人多才俊英達之士至海元尤竒邁磊砢負氣不肯<lb/>
少下人崎嶇牢落飽歴喪亂獨幸存其先人之廬數間<lb/>
葺而理之以為畊釣之所盖將終身樂之而無尤怨焉<lb/>
<pb n="KR4d0571_WYG_007-3a"/>
予聞之曰夫自世道淪夷陵谷易處士君子孤危漂蕩<lb/>
或寄身千里之外毎一念其室廬則荒烟野草凄然在<lb/>
目至有終其身而不得返焉者今海元乃能安其田里而<lb/>
守其先廬耕於是而釣於是夫豈非士君子之大幸哉<lb/>
予家雲陽㓜侍先大父中洲翁毎言吾族與深方通譜<lb/>
自上世已然當時弔䘮慶喜嵗時相往來不絶經亂十<lb/>
五六年此禮遂廢而予又以遷越轉徙於禾川之界中<lb/>
故頗得與海元時一相遇以輸寫疇昔之懐獨恨海元<lb/>
<pb n="KR4d0571_WYG_007-3b"/>
不出里閭以有耕釣之樂而予也猶未免於遷越轉徙<lb/>
靡所底居此其所以不能不致不平之意於海元也雖<lb/>
然天地之運平則陂往則復使予一日得歸於吾之雲<lb/>
陽山川清夷道路無壅則嵗時往來弔䘮慶喜當復有<lb/>
如吾大父中洲翁時余雖老羸不任杖屨猶將命兒輩<lb/>
扶肩輿提壺挈榼訪海元於某邱某水之間以觀其耕<lb/>
釣之樂則志願畢矣未知海元以為果能然歟果不能<lb/>
然歟然不然未可知而予之志願若此姑書以為記<lb/>
<pb n="KR4d0571_WYG_007-4a"/>
　　　餘慶堂記<lb/>
賀君琴南禾川良谿之名士也於予為斯文老友常語<lb/>
予曰僕之先自㑹稽來歴世十有七以至於僕僕之祖<lb/>
子誠翁值前甲午兵燹構居里之塘邊祖歿三十年先<lb/>
君子見山翁復營於里之山口以居居凡十二年而歿<lb/>
又十有七年而四方兵起是為壬辰之變僕挈携妻<lb/>
孥東西走不遑底寧毎念桑梓惕若在疚塘邊舊居既<lb/>
毁山口居雖傾仆僅存而當兵戈駱驛之道乃即塘邊<lb/>
<pb n="KR4d0571_WYG_007-4b"/>
舊址披榛拾瓦勉力結構庳陋偪仄聊蔽風雨静惟十<lb/>
年之間顛頓困踣以自脫於戈鋋劍㦸之場以有今日<lb/>
微祖父之澤不及此故名其堂曰餘慶所以示不忘也<lb/>
又念僕祖翁忠厚友愛視姪猶子視鄉猶家宗族閭里<lb/>
咸稱賴之先君子樂善不倦嘗建紫虚道院以為奉真<lb/>
事先之地規制纎悉備具其方寸所存所以庇䕃其子<lb/>
若孫者宜逺且乆此又僕之所以不忘也予聞其言而<lb/>
嘉之曰善哉君之名堂也吾聞君子之澤五世而斬然<lb/>
<pb n="KR4d0571_WYG_007-5a"/>
使二世三世而復有君子者繼之則雖百世可不冺也<lb/>
今君之祖父其積善之慶既足以及其後矣然吾嘗觀<lb/>
君之意氣磊落而心事和平不茍就不妄求不以勢利<lb/>
怵其心而惟義之從嘗重建道院以無墜先世是則斯<lb/>
堂也非惟足以示不忘先世之意而所以埀裕後昆者<lb/>
又將自此而申之矣賀氏之福其庸有既乎予既以是<lb/>
復君請遂記之以告夫君之子若孫者<lb/>
　　　籌勝亭記<lb/>
<pb n="KR4d0571_WYG_007-5b"/>
新安俞公守禦永新之三年軍政既修百廢具舉邊境<lb/>
寧肅威惠大行廼改作新署於城之西偏後枕重岡前<lb/>
面巽峯既顯敞而高明矣然而公退之暇將校咸集幕<lb/>
府之士陳謀而獻計與夫四方賓客之來見者未有其<lb/>
地復搆亭於署居之後忩户四達不奢不儉榜曰籌勝<lb/>
公居之而安廼進將校幕府之士而告之曰天下之事<lb/>
勤則成怠則壊此理之常然者也始吾之初至也此為<lb/>
荒烟野草之地人之過者未有一舉目顧視之吾然後<lb/>
<pb n="KR4d0571_WYG_007-6a"/>
薙草萊除瓦礫數載之廢一旦而豁然若天作而地成<lb/>
之此其故何也向非吾勤於其事朝夕不懈則所謂荒<lb/>
烟野草將益䝉翳而不可為矣况吾與諸君之來鎮此<lb/>
土也四境未寧逺人之密邇於此土者未盡服於是浚<lb/>
城隍勵甲兵備器械兵勢既振境内之姦宄日益授首<lb/>
始得與諸君謀為一日之安此署居之不可不作而斯<lb/>
亭之不可以不搆也諸君其為我圖文以記之使後之<lb/>
人安署居而登夫是亭者知吾之所以為此盖勤以成<lb/>
<pb n="KR4d0571_WYG_007-6b"/>
之於以慱謀而定計詢衆而益聞而不徒為燕安逰息<lb/>
之地故以籌勝名之庶幾有知我者則吾過免矣於是<lb/>
有復於公者曰古人固有折衝尊爼之間者矣又有運<lb/>
籌帷帳之中决勝千里之外者矣李徳裕之鎮西川也<lb/>
承郭釗廢弊之後作籌邊樓圖蜀地形南入南詔西達<lb/>
吐蕃日召老於軍旅習邊事者雖走卒蠻夷無所間訪<lb/>
以山川城邑道路險易廣狹逺近未逾月皆若身嘗渉<lb/>
歴而全蜀以安此雖古今異宜而公之所以為此又何<lb/>
<pb n="KR4d0571_WYG_007-7a"/>
讓古人哉况能䇿之以智持之以勤則又昔人之所未<lb/>
嘗有也詩曰夙夜匪懈以事一人此人臣事君之法而<lb/>
公能之則斯亭之搆決勝於此可也講軍陣於此可也<lb/>
延賓客陳尊爼開口而談笑於此亦可也而何過之有<lb/>
焉於是公欣然而起舉酒相屬曰若子之言誠可以免<lb/>
吾之過矣乃相率來請遂為書之<lb/>
　　　贑州新學記<lb/>
事有似緩而實急者智者察之愚者昧焉自昔隆平盛<lb/>
<pb n="KR4d0571_WYG_007-7b"/>
時四海一家家給而人足逸居無教則執風化之樞機<lb/>
者有憂之是以上之人汲汲焉思有以道其民下之人<lb/>
諰諰焉求所以承其上由是學校立而禮樂興政教行<lb/>
而風俗美此雖盛時盛事然亦稍知治體者皆知之不<lb/>
待智者而後能也迨夫世變而氣遷山夷而川塞戎馬<lb/>
之未靖疆場之未寧征歛無藝而費出無經有官守者<lb/>
日夜弊弊焉瘁精神於甲兵錢穀簿書之務以求免其<lb/>
過而猶懼不給又奚暇計學校之興替哉當是時也有<lb/>
<pb n="KR4d0571_WYG_007-8a"/>
能起其仆而興之撤其舊而新之取常情之所緩者而<lb/>
急之非智者能如是乎贑當豫章上流壤地接嶺海閩<lb/>
粤出入谿峒風氣錯糅其人多勁捷尚義有教則易以<lb/>
為治不然則否孔子廟學在郡治南十餘年間郡凡兩<lb/>
受兵浮圖老子之居悉燬滅荒廢唯廟學僅存然頽圯<lb/>
剥爛亦已甚矣嵗在丙午今中書郎中張君來參贊軍<lb/>
衛事既抵謁即喟然有志興復越明年夏四月乃集郡<lb/>
府僚属與學宫之職事賓友而告之曰自予來是邦未<lb/>
<pb n="KR4d0571_WYG_007-8b"/>
嘗一日忘學校也然學校之責専之有司非予之所敢<lb/>
預也學校之産入之有司非予之所敢侵也有司得為<lb/>
而不暇為予又敢以非分而不為哉幸計吾禄秩之儲<lb/>
可以集事吾不敢以不勉遂鳩工集材首大成殿次兩<lb/>
廡次櫺星儀門生徒有舍籩豆有房池以橋通宫以墻<lb/>
繚黝堊丹漆瓦石級覆悉務儼飭聖賢肖像黻冕絺繪<lb/>
舉以法故巍焉煥焉蠲吉致奠以告成孔子於是郡之<lb/>
僚属與學宫之執事賓友合詞以來請文以記予既耄<lb/>
<pb n="KR4d0571_WYG_007-9a"/>
疾羸困莫宜於時朝夕之不暇保尚敢執筆馳思為他<lb/>
人作記文哉為他人記一事一物且不敢况敢記學校<lb/>
哉辭之益堅而請之益力至迫促不已乃强起而言曰<lb/>
吾夫子之道如日之行天雖時有蒙翳而其明未嘗息<lb/>
也如水之在地雖時有障塞而其行未嘗止也尊卑之<lb/>
分貴賤之等禮樂文章之制度軌則雖時有顛倒廢墜<lb/>
而其理則未嘗泯也舉而行之作而新之在學校興替<lb/>
何如耳今君之為是役也不勞力於民不費財於官以<lb/>
<pb n="KR4d0571_WYG_007-9b"/>
已之能而濟有司之所不能其用意亦甚深切矣茍由<lb/>
是而得老成以為之師得俊秀以為之徒日漸而月磨<lb/>
之嘘文燄於寒灰之餘宣教鐸於聾瞶之後則君之有<lb/>
功於斯文豈少哉然吾聞三代之政必先務養民而後<lb/>
可以教民觀孔子之答冉有與孟子之所以告齊梁之<lb/>
君者固自有次第也盖衣食不給則救死不贍雖有教<lb/>
将安施哉故能興學校於斯文廢墜之時者智者之事<lb/>
也薄稅斂於斯民彫瘵之日者仁者之事也教民之政<lb/>
<pb n="KR4d0571_WYG_007-10a"/>
君既舉而行之矣養民之務尤當深加之意焉教養兼<lb/>
備則仁智交盡始可以不悖於聖賢之意矣此又吾之<lb/>
不可以不言者也<lb/>
　　　汪氏永思堂記<lb/>
永思堂者婺源回嶺汪氏祀先之堂也其規為創建皆<lb/>
出士章母俞夫人堂既成凡舊嘗供墓之山澤田池其<lb/>
嵗租悉入焉先世忌日率子若孫行祭禮於中復入田<lb/>
二百畆收其利毎當嵗清明節大㑹族人致祭祭訖分<lb/>
<pb n="KR4d0571_WYG_007-10b"/>
遣拜掃諸塋之在他逺者以二百畆之利給其費通計<lb/>
有餘則延師以訓族子弟使皆知學選能幹者司簿書<lb/>
稽較出入無妄用焉同族人割已田附堂中至忌日以<lb/>
祀其私親者咸聴堂建於里之古溪士章祖塋在焉夫<lb/>
人懼夫暫而不能乆故名其堂曰永思又懼後人之不<lb/>
能皆如已志乆而不能守也則思刻文以詔之以命士<lb/>
章士章奉命惟謹來求文予嘗至婺源知汪氏為大族<lb/>
自士章父祖以上世有忠厚以功名起家為當世顯人<lb/>
<pb n="KR4d0571_WYG_007-11a"/>
今士章謙卑自牧無一毫富貴之習恂恂若儒者為賢<lb/>
子弟而母夫人之所以奉先惠族者又如此其可以無<lb/>
辭今夫中人之家有十金之産者莫不思為祖父享祀<lb/>
無窮之計而鄉里之人見其親戚之子廢學而不教亦<lb/>
莫不為惻然而心動而况世家大族若汪氏者乎然而<lb/>
世降以來風俗日益頺靡雖王公之貴陶朱猗頓之富<lb/>
固有棄其祖而不祀雖親子若孫亦放而不教者而又<lb/>
况於汪氏乎而士章之母夫人高見逺計獨出人意之<lb/>
<pb n="KR4d0571_WYG_007-11b"/>
表不為目前營聚之謀而深有慮夫先世之廢祀族人<lb/>
之失教於是作堂以祀先推餘利以訓族使後之人世<lb/>
守之夫人之為汪氏計者惓惓如此則夫汪氏之子孫<lb/>
與夫同族之人其可不謹守其法以有沗於其祖父者<lb/>
哉又豈可不増修其規制以傳於無窮而有負於夫人<lb/>
之志哉登斯堂也固将惕焉而思悚焉而懼汪氏祖考<lb/>
墳墓奉祀之責與夫子弟之教訓既任於夫人則夫人<lb/>
之所以懼夫不能乆守者我後之人固當相與勉焉以<lb/>
<pb n="KR4d0571_WYG_007-12a"/>
求無負之者也審如是則斯堂之建為汪氏無窮之計<lb/>
也必矣不然夫人作之於前而其子孫與族之人不能<lb/>
成之於後汪氏之祖考亦何望於後之人哉此事之必<lb/>
不然者也初汪氏世系譜録成於族人松夀刻梓以傳<lb/>
乆矣夫人又懼其本支之未詳命士章増修之由是而<lb/>
回嶺之族尊卑昭穆逺近踈戚莫不該盡則其賢益可<lb/>
見矣有夫人為之母而又有士章以為之子克成其志<lb/>
汪氏之興當未艾也予既喜夫人之惓惓於祀先惠族<lb/>
<pb n="KR4d0571_WYG_007-12b"/>
而復能増修汪氏之譜是皆可書也故為書之且以告<lb/>
夫汪氏之子孫與同族之人使世守之而不廢焉<lb/>
　　　竹隠記<lb/>
天之生物也其類異人之於物也其所好異異者其類<lb/>
同者其氣味情性也人與物並生天地間貴賤大小高<lb/>
下有萬不齊而氣味所合情性所宜似亦有同然者故<lb/>
夫慕富貴聲色勢利者必艷麗旖旎之是好而恬静高<lb/>
尚韜邈者必以幽素貞潔者為尚焉此其故盖可知也<lb/>
<pb n="KR4d0571_WYG_007-13a"/>
胡思賢筠人也筠固多竹而思賢所居竹尤多繞屋左<lb/>
右前後森立數萬竿思賢日徜徉夷猶賦詩飲酒於其<lb/>
下而搆軒其間題之曰竹隠若将終身樂之而不能去<lb/>
者君之於竹豈所謂氣味情性之同者歟吾聞君以才<lb/>
美蚤見用於時始由筠府掾擢寘江西掌理問典故挺<lb/>
挺為上官所知蔚有聲譽及來治永新桉牘永新政繁<lb/>
賦重君既亷且明日夜勤瘁州之庶務悉以身任之不<lb/>
辭是以政雖繁而理賦雖重而平吏服而民懷雖士君<lb/>
<pb n="KR4d0571_WYG_007-13b"/>
子亦往往稱誦之夫如是則君之令譽将日起君之事<lb/>
業将日著上之人将日進君之才而用之馳騖乎富貴<lb/>
之場奔走乎風雲之㑹夫豈暇眄故國之竹而與之為<lb/>
隠哉盖君子之於物也特取其氣味情性之同而非屑<lb/>
屑焉於一出一處之際以求其必同也今君雖有事功<lb/>
名而其志常在乎竹固未嘗一日忘况夫君之所以能<lb/>
明於察事者以其才洞徹無所私累豈不猶竹之虚其<lb/>
中乎君之所以能剛以决事者以其見義必為無所阿<lb/>
<pb n="KR4d0571_WYG_007-14a"/>
附豈不猶竹之直其外乎至其亷介之節乆而益堅則<lb/>
又與竹之貫四時飽霜雪而不變者同一操也然則君<lb/>
之於竹也其氣味情性既同則一出一處之際固無庸<lb/>
屑屑焉以較其必同也他時高車駟馬以歸舊隠問此<lb/>
君無恙試以予言語之此君亦必以予言為然<lb/>
　　　承慶樓記<lb/>
强圉恊洽之嵗十月辛未吉流江王氏伯衢作樓於居<lb/>
室之東而予適來伯衢遂請予名其樓予之來也泛輕<lb/>
<pb n="KR4d0571_WYG_007-14b"/>
舟浮江而下清流渾涵汪洋演迤而羣山隨之滙為澄<lb/>
淵映帶洲渚舍舟而陟其上則雲林邃幽竹樹蔥蒨逌<lb/>
然若逰乎閬風之圃毎覺情景殊逈間而撰杖履以出<lb/>
乎其後則溪流潔清沙石可數魚鳥倐忽自來親人而<lb/>
隔溪之山參差磊磈千態萬状恍然又如行乎山隂道<lb/>
中應接不暇盖流江據山水之勝而斯樓又盡得流江<lb/>
之勝焉若是可以名子之樓乎曰未也然則子之作斯<lb/>
樓也盖将玩心乎高明放懷乎幽眇則凡烟雲之變態<lb/>
<pb n="KR4d0571_WYG_007-15a"/>
風月之清美與夫琴書之娛尊爼之樂皆子之所適也<lb/>
若是而可以名子之樓乎則又曰未也然則吾聞王氏<lb/>
之先多隠徳君子子之先大父龍川翁材識兼茂而忠<lb/>
厚過人既嘗建樓於斯而燬於兵燹子之先大夫菊潭<lb/>
翁卓犖雋邁嘗有志興復而造次未遑今子之作斯樓<lb/>
也豈非欲以繼前人之志而無墜其先業也哉若此則<lb/>
可以名子之樓乎伯衢起立拱手曰此則區區之素志<lb/>
也願有以終惠之於是遂請以承慶為名而復語之曰<lb/>
<pb n="KR4d0571_WYG_007-15b"/>
世道淪夷陵谷易處故家巨室蕩覆離散鮮有能復其<lb/>
先業者豈其志之不及哉亦其材力不逮而致然耳今<lb/>
子之作斯樓也氣志先定而材力充羡隨取隨足又有<lb/>
如川翁為之伯父以相其成則子之所以能成斯樓也<lb/>
豈非累世餘慶之所及哉引而伸之推類而廣之培其<lb/>
本而濬其源則流江之山若増而高水若増而深矣王<lb/>
氏之慶其必復兆於斯樓也夫<lb/>
　　　横塘舊隠記<lb/>
<pb n="KR4d0571_WYG_007-16a"/>
有居永新之横塘者曰蕭氏蕭氏之子弟有居永新之<lb/>
城北者曰存吾存吾之居城北自其祖來遷於存吾凡<lb/>
三世矣田廬竹樹隠映後先宜若無愧於横塘者宜存<lb/>
吾之安於是樂於是也而存吾之心則未嘗一日忘横<lb/>
塘焉故即其所居之室而以横塘舊隠扁之夫安土重<lb/>
遷固人之常情而厭常喜新亦君子所不免盖嘗觀夫<lb/>
世之商賈貨利者逺去鄉邑行數十郡縣而得善地焉<lb/>
以為可以遂其販鬻之私可以濟其貽後之計於是遂<lb/>
<pb n="KR4d0571_WYG_007-16b"/>
舍其舊而圖其新者此商賈之常情也而世之宦㳺四<lb/>
方者亦或有之或愛其山川之美或樂其風俗之厚於<lb/>
是遂徘徊顧戀而不能去焉彼其生於鄉長於鄉飲食<lb/>
衣服之資父兄親友之樂舉不出於其鄉而一旦得志<lb/>
於外視之若遺此豈獨無桑梓之情哉誠以計較利害<lb/>
之心為之以為彼勝於此故耳今存吾之居城北三世<lb/>
矣生於是長於是飲食衣服之資父兄親友之樂無一<lb/>
不具於是而獨眷眷焉以横塘為念焉盖商賈仕宦之<lb/>
<pb n="KR4d0571_WYG_007-17a"/>
所以果於去其鄉者利害之私也存吾之所以眷眷於<lb/>
横塘者倫誼之公也悠然之思惻然之感雖歴三世而<lb/>
猶不忘焉存吾之心豈不賢於世族之人哉予家雲陽<lb/>
之下遭亂轉徙於今五年故國故鄉荆榛滿目毎一興<lb/>
念輒慟心疾首不能為懷故因存吾之請為文以記之<lb/>
而併以託予志焉詩曰静言思之不能奮飛予於存吾<lb/>
重有感矣<lb/>
　　　溪南堂記<lb/>
<pb n="KR4d0571_WYG_007-17b"/>
記曩時買舟赴錢塘沿禾川而下過流江望其雲林幽<lb/>
深茀茀有佳氣意必有瑰瑋之士居之不然則必有隠<lb/>
君子焉舟行有程倐爾徑去常往來於懷其後十餘年<lb/>
始與王君如川邂逅禾川城中握手如舊又其後五六<lb/>
年乃得一來流江時如川作堂新成要予坐堂中且語<lb/>
予曰斯堂也面南而近溪故其名曰溪南予起徙而觀<lb/>
之則是溪之景雖㕘差隠見逺近不齊而其趣皆集於<lb/>
斯堂堂之南為池簷溜矗矗入池水中池上喬木二株<lb/>
<pb n="KR4d0571_WYG_007-18a"/>
下蔽忩户池之南隟地可半畆襍植花草而繚以周垣<lb/>
垣之外至谿皆蒼松勁柏叢桂冬青不凋之木望之蓊<lb/>
然如翠濤千頃層疊高下不可名状隔溪諸山逶迤蜿<lb/>
蜒而至者如陣雲奔馬羅列溪上水光林影冉冉在几<lb/>
席間此皆斯堂之景之勝宜乎如川之樂之也然予觀<lb/>
流江之景之勝在二水交㑹故其風氣秘固無所虧泄<lb/>
其水之大者為川川之流夷曠深廣可以達㠶檣通逺<lb/>
物貿遷有無以濟世用此士君子有志於當世者之所<lb/>
<pb n="KR4d0571_WYG_007-18b"/>
樂也是以在昔龍川翁嘗取之以為號而如川亦如之<lb/>
今乃不以是為足而有取乎谿焉夫谿者幽人處士隠<lb/>
居求志者之所樂也如川而有取乎是豈其今昔有異<lb/>
好哉予聞如川當壮盛時負瑰瑋之材跌蕩磊砢自顧<lb/>
天下之事無難為者故其志所趨向如此迨夫世異而<lb/>
時殊年至而慮易於是斂其英華削去鋩角簡櫛家事<lb/>
託付子姪唯日召梓匠以復先人之廬作斯堂以為燕<lb/>
息之所放情乎泉石適意乎魚鳥以與是溪相周旋於<lb/>
<pb n="KR4d0571_WYG_007-19a"/>
無窮其用意豈茍然哉雖然予又聞如川遭世變時不<lb/>
計貲粟竭力從事以保障其鄉人四方避難來者咸委<lb/>
曲贍給使不致失所其多積隂徳類如此古之人有積<lb/>
徳者必有報不在其身則在其子孫如川有材而不獲<lb/>
盡用又加之以積徳焉則所以遺其後之人者至矣功<lb/>
名富貴将必有在吾又知斯堂之有榮耀也<lb/>
　　　如川記<lb/>
廬陵郡城之西南泝溪而上行八九十里有勝處焉曰<lb/>
<pb n="KR4d0571_WYG_007-19b"/>
流江王君如川世居之羣山蜿蜒騰踔下赴衍迤而衆<lb/>
流交㑹以達於禾川之水而合流焉深林喬木蓊欎叢<lb/>
茂比廬而族處者閭巷相望鷄犬之聲相聞藹然有熙<lb/>
皥承平之風而不知世事之有離合也盖自世變搶攘<lb/>
故家大族往往銷鑠隳廢高門甲第過者悽懷寒烟衰<lb/>
草見者隕涕而今如川所居屹然獨存規模氣象無異<lb/>
疇昔使過而見之者皆歆羡敬慕詠歎而不能已焉此<lb/>
其故果何如哉予嘗與如川相遇於禾川之旅邸一見<lb/>
<pb n="KR4d0571_WYG_007-20a"/>
而知其俶儻有高義往者羣雄並起諸公争欲羅致為<lb/>
用而如川自料以為時不可為遂斂襟而退推其餘緒<lb/>
以保障其鄉里十數年間藉如川之帡幪以全其生者<lb/>
甚衆由是觀之則如川之所以能屹然而獨存者盖可<lb/>
知也予又聞友人劉君子琚為予言近年禾川州城被<lb/>
圍士君子之散居城外者與鄉氓之流竄而轉徙者咸<lb/>
趨流江如川視其高下館穀而周給之如是者連日而<lb/>
不厭鄉里惡少或乘間掠奪其財物必追究償盡乃止<lb/>
<pb n="KR4d0571_WYG_007-20b"/>
禾川之士夫君子誦如川之徳無異辭禾川流徙之氓<lb/>
感如川之惠無異意由是觀之則如川之所以屹然而<lb/>
獨存者又可知也古之人有言曰人無所不至惟天不<lb/>
容偽為善與惡之報昭昭明甚而人恒昧之於是以天<lb/>
為可欺以天為不可信肆其所為無復忌憚而不知天<lb/>
之可信而不可欺也今如川當世道傾覆之時而家世<lb/>
無恙難兄難弟懽忻怡愉階庭蘭玉森列左右詩書禮<lb/>
樂之盛賓友尊爼之娯煥乎其有文蔚乎其有容而州<lb/>
<pb n="KR4d0571_WYG_007-21a"/>
閭鄉黨之民相賴以生相安以樂山中草木與有榮耀<lb/>
此豈人力所可為哉由其樂善不倦本乎天性見義勇<lb/>
為不顧流俗烱然方寸直足以貫通乎神明而對越乎<lb/>
天地是以天之報之如此其厚孰謂天之可欺而不可<lb/>
信乎詩曰樂只君子福履綏之於今則既見之矣又曰<lb/>
如川之方至以莫不増王氏之福其庸有既乎已而子<lb/>
琚請予記如川故為書之以為為善者勸<lb/>
　　　薛氏世墳記<lb/>
<pb n="KR4d0571_WYG_007-21b"/>
薛氏世墳在下蔡之官塘薛氏子貴之所營其先世居<lb/>
襄邑至其父青始樹功國初時為百夫長鎮和州居下<lb/>
蔡遂自卞遷其祖父母𦵏下蔡之刺廟而其父母則合<lb/>
𦵏襄邑後淪於河青又從軍雲南歿王事未有以其喪<lb/>
歸者貴始惻然以刺廟墓近淮恐朝夕嚙射不常不可<lb/>
以不改襄邑之淪雲南之歿皆夙夜所痛者不可以無<lb/>
所歸乃地於官塘之南而營焉大其兆域而序以昭穆<lb/>
始曽祖父母則自刺廟而遷者也次𦵏其祖父母之衣<lb/>
<pb n="KR4d0571_WYG_007-22a"/>
冠而為昭次𦵏其父之衣冠而為穆而以母楊氏張氏<lb/>
祔焉貴之子國瑞國用早卒亦祔焉凡棺槨丘封皆如<lb/>
始𦵏表以石刻繚以周垣攻築堅深規制完整復置守<lb/>
塚其傍而以垣外地給之嗚呼若貴之用心其可謂深<lb/>
且逺矣天之生物也使之一本夫孰無愛親之心哉然<lb/>
事有不測而盡吾之心者有不幸若襄邑之淪雲南之<lb/>
歿皆薛氏之不幸者也於不幸之中而有若子貴之用<lb/>
心者焉此又幸之大者死而有知将不恨其無所歸矣<lb/>
<pb n="KR4d0571_WYG_007-22b"/>
貴之子志道從學江西過予而謁記予謂夫天之報乎<lb/>
人必如其所施其所施者厚則其報也必逺若貴之用<lb/>
心其受報於天者豈有窮哉予固知薛氏之必有後也<lb/>
予觀志道雍容詳雅好學而文然則天之所以報薛氏<lb/>
者其在是歟其在是歟<lb/>
　　　石屋記<lb/>
吳為郡皆水也其西去三十里始有山山之得名者曰<lb/>
靈巖曰天平二山磊磊皆石而天平諸石尤竒石之得<lb/>
<pb n="KR4d0571_WYG_007-23a"/>
名者曰卓筆曰龍門曰照鏡曰飛來其他如熊羆之跑<lb/>
虎豹之嘷犀兕獅象之傾奔怒鬪聳踴而下者千態萬<lb/>
状不可悉數然皆可玩而樂之不可與乆處也唯大小<lb/>
二石屋中虛有容其三面皆羣石相倚若壁而上一石<lb/>
平覆之極大舉手而仰拭之無凹凸頗缺若出斧鋸繩<lb/>
墨之為者其中可坐五六人可棋可觴可以静煩歊可<lb/>
以逺眺望有棟梁之安而無風雨之虞可得而處也予<lb/>
時與范君昻甫蒋君子中朱君文質同逰石屋中坐而<lb/>
<pb n="KR4d0571_WYG_007-23b"/>
飲焉予於是舉觴屬昻甫曰予之愛石屋也甚矣然非<lb/>
予之所得而有也有之者其在君乎且予行四方未見<lb/>
有石之竒如是山者是固予之所甚愛也然而吳楚異<lb/>
郡朝莫倐忽他時雖欲再登兹山且不可得况可得而<lb/>
處之乎君幸世居兹山之下得以朝夕逰焉以極其趣<lb/>
則石屋之竒非君其誰有哉予觀世之人竊竊焉勞其<lb/>
心思務華其居室以娯其身以貽其子孫然或未及再<lb/>
傳而棟撓榱腐或廢為瓦礫莽為邱墟徒以増過者之<lb/>
<pb n="KR4d0571_WYG_007-24a"/>
慨歎孰若茲屋因天而生因地而成無勞爾形而可以<lb/>
佚其身不撓不腐不蹇不傾而可以睹雲烟之變滅閲<lb/>
造化之虧盈者乎於是凡同逰者咸以予言為然遂請<lb/>
以石屋為昻甫號昻甫亦欣然領之且請書予言為記<lb/>
昻甫長予十年而精力過予逺甚登高躡峻率常先予<lb/>
毎至石屋則昻甫先坐其中此又予之所甚羡者故併<lb/>
記之<lb/>
　　　巢居閣記<lb/>
<pb n="KR4d0571_WYG_007-24b"/>
錢唐之勝在西湖西湖之竒在孤山而山之著聞四方<lb/>
則繇故宋和靖林處士始處士家是山有閣曰巢居考<lb/>
之郡志可見矣人亡代逺閣宇俱廢前提舉余君謙始<lb/>
復其故地而祠事之其後十年祁來謁祠下取徑出祠<lb/>
後履山之巔見其基隆然而方意其若嘗為壇壝者或<lb/>
以語祁曰此巢居之故址也頫仰今昔緬焉興懷乃謀<lb/>
有以復其舊越明年而始成既成而落之俛而視其下<lb/>
則雲樹四合羣枝紛拏而斯閣也翼然出乎其上真有<lb/>
<pb n="KR4d0571_WYG_007-25a"/>
若巢之寄乎木末者於是始悵然曰吾乃今知處士之<lb/>
所以名斯閣矣然自洪荒既逺醇風日漓而古人不復<lb/>
可見處士生乎數千百載之下高蹈之風邈焉寡儔仁<lb/>
義之與居道徳之是求逺榮名乎朝市守寂寞乎樊邱<lb/>
殆将心古人之心行古人之行矣名閣之意或者其在<lb/>
是乎其在是乎嗟夫古人之與今人世之相後若是其<lb/>
甚遼絶也志之所趍若是其甚乖背也而能因處士之<lb/>
風以知古人之尚使橧巢之俗猶将彷彿乎見之則斯<lb/>
<pb n="KR4d0571_WYG_007-25b"/>
閣之不可不設也審矣然則祁之所以為是者盖将以<lb/>
寤寐古人而非徒以事㳺觀從時好也以為有時好者<lb/>
非予之心也登斯閣者其亦尚知予哉<lb/>
　　　范文正公書院記<lb/>
吳郡祀范文正公舊矣自公貴顯時置義田義學以淑<lb/>
其族之人公殁而子孫世守之不廢然而未有専祠也<lb/>
咸淳甲戌郡守潛公説友始請建祠而割田以供祀事<lb/>
公之子孫亦世守之不廢然而未有書院也至正丙戌<lb/>
<pb n="KR4d0571_WYG_007-26a"/>
郡守吳公秉彞建議請以書院易祠僉憲趙公承禧按<lb/>
行吳中是其議遂得請於行省行省上之中書中書議<lb/>
以兹事有闗世道且不設教官而以其子孫之居嫡者<lb/>
世主之於事便乃下從其請公之八世孫文英適主祠<lb/>
事竭力殫慮改制増擴亦既宏且逺矣祁時佐領浙江<lb/>
儒學以公事來謁祠下式睹其成衆謂不可以無紀而<lb/>
祁也幸際其㑹宜為文辭既不獲則取其家傳而徴之<lb/>
公之生當宋端拱己丑其殁也以皇祐壬辰至潛公為<lb/>
<pb n="KR4d0571_WYG_007-26b"/>
守時二百二十年天下郡縣凡公之所至蒙其澤而聞<lb/>
其風者率為公立祠而於吳獨為缺典至吳公為守時<lb/>
又七十年他郡縣且有以祠為書院者矣而於吳尚仍<lb/>
舊規盖吳為公父母之邦公之父祖墳墓在焉子孫居<lb/>
焉族之人比屋而羣處焉所以表異而褒崇之者宜有<lb/>
加於他郡而反若不及者是宜賢郡守之有請也是宜<lb/>
廟堂之上之從之也昔公以正大之學卓冠羣賢以忠<lb/>
義之氣振厲天下其功之被當時而澤後世者固不可<lb/>
<pb n="KR4d0571_WYG_007-27a"/>
以徧舉獨舉其切而近者則公於所在開設學校以教<lb/>
育多士至吳郡則以已地建學規制崇廣迨公之子恭<lb/>
獻公復割田以成公之志當是時天下郡縣未嘗皆置<lb/>
學也而學校之徧天下自公始若其察泰山孫氏於貧<lb/>
窶中使得以究其業延安定胡公入大學為學者師卒<lb/>
之泰山以經術大鳴於時安定之門人才輩出而河南<lb/>
程叔子尤遇賞拔公之造就人才已如此其後横渠張<lb/>
子以盛氣自負公復折之以儒者名教且授之以中庸<lb/>
<pb n="KR4d0571_WYG_007-27b"/>
卒之闗陜之教與伊洛相表裏盖自六經晦蝕聖人之<lb/>
道不傳為治者不知所尊尚寥寥以至於公而後開學<lb/>
校隆師儒誘掖勸奨以成就天下之士且以開萬世道<lb/>
統之傳則公之有功名教夫豈少哉夫以公之有功名<lb/>
教如此則後世之宗而祀之為學校以廣之固宜與夫<lb/>
子之道相為無窮盖夫子之道與天地為無窮而公之<lb/>
功則與夫子之道為無窮也此書院之所由立也雖然<lb/>
祠則改矣書院則既立矣凡范氏之子弟與夫四方之<lb/>
<pb n="KR4d0571_WYG_007-28a"/>
來者宜何如亦曰誦其詩讀其書為其人之為而已公<lb/>
之為夫人之所能為也以公為不可為而不為者自棄<lb/>
也為之而弗力者自畫也髙山仰止遺貌凜然必有寤<lb/>
寐我公於千百載之上者至正九年嵗在己丑二月日<lb/>
記<lb/>
　　　水竹村記<lb/>
往年予從賀君龍川視湖上隙地踔踔行草棘間顧謂<lb/>
予曰某可灌某可植予将疏而闢之以佚吾老又指而<lb/>
<pb n="KR4d0571_WYG_007-28b"/>
示曰某可築某可亭予将構而葺之以時吾憇子姑識<lb/>
之别去凡幾年予復來川上君迎笑謂曰向之所欲為<lb/>
者今皆為矣至則波光蕩空林隂合翠於是水不加深<lb/>
而昔之納汙蔵穢者瑩然清矣地不加廣而昔之荒烟<lb/>
野草者蓊然茂矣當湖之中為亭亭之兩旁當㟁者翼<lb/>
以橋渡橋而西則為堂以當水竹之㑹納以清幽達以<lb/>
空曠芙蕖菱芡嘉禾善草無不可愛賓從之來或坐而<lb/>
觴或俯而魚琴聲棋韻時聴逺響芳時暇日幽討無算<lb/>
<pb n="KR4d0571_WYG_007-29a"/>
合而名之曰水竹村取其概也予延覽乆之慨然曰君<lb/>
之用意水竹何其至耶世之汩没勢利者鮮能以陶情<lb/>
適意為事假令有之又往往不得其所方池半畆清風<lb/>
數竿何啻已足又烏能綽綽有餘地哉今君以曠達之<lb/>
懐忘情富貴厭紅塵而依水竹又能得寛閒之所以稱<lb/>
其情若天作而地蔵以待君者是真可尚也君方延四<lb/>
方之士以共其樂而予也東西馳騖役役無須臾間何<lb/>
當脫去塵鞅以追逐雲月從君湖上<lb/>
<pb n="KR4d0571_WYG_007-29b"/>
　　　誠意齋記<lb/>
禾山之麓逶迤而盤欎者賀氏世居焉賀氏之族大以<lb/>
蕃其人多礌砢英乂獨某温厚典實不為矯激詭異之行<lb/>
而人自信之盖嘗題其燕處之齋曰誠意誠意者大學<lb/>
自修之條目也誠者實也意者心之發也人之為人所<lb/>
以能酬酢萬變者恒存乎心而發乎意意茍實則為善<lb/>
而誠善矣天下之理唯善與惡為善則為君子為惡則<lb/>
為小人世固有知君子之當為而小人之不可為者奈<lb/>
<pb n="KR4d0571_WYG_007-30a"/>
其念慮之微纎芥之頃一有不實則事雖或善而意已<lb/>
不善君子小人之幾於是而遂分矣世變風移仁義之<lb/>
塗榛塞彼其跳梁乎閭里奮臂而大呼肆行而無忌憚<lb/>
者是固狠狠無足譏也幸其有異乎是而稍知君子之<lb/>
當為者則又不能自克而蔽於自欺往往心為小人而<lb/>
貌為君子隂為不善而陽欲揜之究其所由皆其意有<lb/>
不誠故其行有不至耳某當時事更變人心嶮﨑之時<lb/>
而能從容應務挫其鋭而解其紛卒使鄉隣賴之婣戚<lb/>
<pb n="KR4d0571_WYG_007-30b"/>
倚之朋友稱之而某曽無一毫矜衒之心斂容而退澹<lb/>
然若不欲為世所知者此其意盖可知也且吾嘗聞之<lb/>
人無所不至惟天不容偽世之為善而不誠者欲以欺<lb/>
人也欺人者未能欺人而徒以自欺自欺則欺天矣惟<lb/>
君子為能表裏洞然意在是則心在是心在是則天在<lb/>
是君子之所為固求以無愧於天而已古昔聖賢其教<lb/>
人也必以誠誠者所以合外内貫天人而一之者也某<lb/>
日從容乎是齋而思所以名齋之義朝於是焉夕於是<lb/>
<pb n="KR4d0571_WYG_007-31a"/>
焉動静食息必於是而不舍然則聖賢可同歸矣豈獨<lb/>
異於今世人哉<lb/>
　　　雲所堂記<lb/>
禾川譚行逺世居桃花流水間早年㳺學四方而母老<lb/>
在堂或不得常在左右故毎於狄公白雲之思有感焉<lb/>
於是作堂以奉其母而以雲所額其上髙明軒敞不失<lb/>
時制晏温清涼各有其法美花脩竹交映乎簷楹盃盂<lb/>
几杖並陳乎奥室良辰吉旦率諸孫立堂下奉觴上夀<lb/>
<pb n="KR4d0571_WYG_007-31b"/>
以次而進慈顔欣恱怡怡愉愉至哉天倫有此真樂於<lb/>
斯時也不知狄公之思於行逺果何如也富貴不足道<lb/>
顧所以適其願者何如耳且予於行逺抑又有感焉予<lb/>
之生與行逺同甲子往年予留京師時四親皆無恙大<lb/>
人先生嘖嘖交口稱譽率不以科第之僥倖為榮而以<lb/>
重慶之在堂為美噫孰知一時之可喜適所以滋今日<lb/>
之感也哉今予祖父母予父皆棄惟母存焉家貧累重<lb/>
又不得奉温清山川遼邈白雲在天於斯時也不知予<lb/>
<pb n="KR4d0571_WYG_007-32a"/>
心之思於行逺又何如也天理之所存盖有千萬人而<lb/>
一心千百載如一日况予之生與行逺同親之在堂者<lb/>
又與行逺同則悠悠之思安得而有異哉獨行逺能作<lb/>
堂以奉其親而予之敝廬陿隘不足以蔽風雨此其所<lb/>
以愈重予之思也是則行逺固有感於狄公之思而予<lb/>
之思又有感於行逺矣遂書以為記<lb/>
　　　餘慶堂記<lb/>
余自蚤嵗即聞丁氏為緑江著姓繇唐及宋旌其門者<lb/>
<pb n="KR4d0571_WYG_007-32b"/>
再毎嵗賓興與薦舉者比比皆丁氏子弟號稱世科由<lb/>
科目至達官名臣累累有焉意其涵濡渟滀非一日之<lb/>
積矣近年出入場屋乃稍識諸彦規模意度心漸能熟<lb/>
之復為安仲記餘慶堂宜也盖餘慶者安仲所居之堂<lb/>
也其季子明徳常從翰林李溪民先生㳺先生嘉其世<lb/>
有積善故命以令名嵗時伏臘安仲率諸子若孫擊鮮<lb/>
釃酒以為母夫人夀綵衣斒斕更進迭起讀書誦詩環<lb/>
列左右不知人間復有何樂可以易此非積善之報能<lb/>
<pb n="KR4d0571_WYG_007-33a"/>
若是乎夫慶者善之報也善必積而後慶有餘譬之富<lb/>
室巨家其日用之資色色具備隨意所需有取之不盡<lb/>
用之不竭者此豈一日之積哉窶夫小人持衣食之費<lb/>
以計朝夕而曰我有餘粟我有餘布噫吾未見其有餘<lb/>
也且聞安仲上世多寛厚長者故其慶之見於今日者<lb/>
如此今安仲非禮不䖏非義不行其所積又将日厚月<lb/>
深則他日綿綿之慶又自安仲始居斯堂也由斯義也<lb/>
非安仲其誰宜<lb/>
<pb n="KR4d0571_WYG_007-33b"/>
　　　信州永豐縣修學記<lb/>
至元戊子乙科進士辜君中初入官即得尹信之永豐<lb/>
縣縣有學始宋熙寧間紹興十六年乃克建廟我元延<lb/>
祐丁已梁輔為尹式廣其規繼是至者咸視漠如聴自<lb/>
弊腐君既釐縣事即詣學謁廟下顧瞻大懼弗任乃命<lb/>
覈畆地故籍歸强佃所侵者若干計不足以集事遂與<lb/>
監縣特穆爾布哈主簿友恭謀以禮致鄉之儒士葉性<lb/>
孫而以義動之葉聞君所欲為即召匠鳩工刻日視成<lb/>
<pb n="KR4d0571_WYG_007-34a"/>
論堂生舍門廡庖湢無不一新者㑹月朔釋菜畢升堂<lb/>
序講多士舉觴於君曰奕奕泮宫魯侯之功敢以為公<lb/>
夀君謝曰未也今禮殿兀兀将壓風雨毎至尤以為懼<lb/>
諸君奚觴我哉性孫從坐隅起拱手對曰公敬教勸學<lb/>
惠我無私疇敢不竭力以終公功未幾而土植瓦石之<lb/>
具黝堊丹漆之庸次第畢集倐焉煥焉壮碩完美鄉之<lb/>
右姓樂相其成仍易置從祀主繚宫墻四百丈増田若<lb/>
干畆實至正九年己丑嵗也於是教諭周南具顛末以<lb/>
<pb n="KR4d0571_WYG_007-34b"/>
來且謂以三十年之積弊宿腐而一新於朞月之間誠<lb/>
不可以無紀不紀則無以著今功示将來予行四方見<lb/>
浮屠老子之教盛行於時毎營大土木即豪家巨室樂<lb/>
予無算閭閻小民亦往往竭力資助歡喜不自顧惜輒<lb/>
為之嘆曰甚矣民之無知也滔滔者皆是而誰與易之<lb/>
又嘗列下陳周旋大府間見當時王公貴人為民上者<lb/>
率信奉其教膜拜敬禮布施惴惴恐後則又為之歎曰<lb/>
民之無知也非必皆民之過也或者上之人有以使之<lb/>
<pb n="KR4d0571_WYG_007-35a"/>
也今辜君明禮譲敦信義以身率民而葉氏聞風承志<lb/>
勇於有為朞月之間百廢具舉孰謂吾道之難行而人<lb/>
心之易溺哉故上有辜君之政則下有葉氏之民是為<lb/>
感化人心之機是為轉移風俗之本茍從是而廓之使<lb/>
人人知吾道可尊而二氏之言為不足信夫豈非世道<lb/>
所深賴者嗟乎辜君由科目而起使繇科目而皆如辜<lb/>
君則科目可以常盛使今之為郡縣者而皆如辜君則<lb/>
郡縣可以常理學校奚憂不足哉予聞辜君之為政如<lb/>
<pb n="KR4d0571_WYG_007-35b"/>
此又聞葉氏之好義如此故述之以復於周君遂以為<lb/>
記<lb/>
　<lb/>
　<lb/>
　<lb/>
　<lb/>
　<lb/>
　雲陽集巻七<lb/>
</p>
<p>
</p>
  </div>
<div>
                <head>雲陽集巻八</head>
    <p>
<pb n="KR4d0571_WYG_008-1a"/>
欽定四庫全書<lb/>
　雲陽集巻八　　　　　　　元　李祁　撰<lb/>
　　墓銘表傳<lb/>
　　　新安節士俞君墓誌銘<lb/>
俞氏為新安世族其初繇黄墩徙婺源之長田原凡三<lb/>
徙不岀婺源其後自婺源徙休寧之宏衝坦凡再徙乃<lb/>
居溪西是為溪西俞氏俞氏之先自唐三府君而下世<lb/>
有令人有擢進士科登顯仕者有以武舉得寵秩者又<lb/>
<pb n="KR4d0571_WYG_008-1b"/>
有以聮姻貴戚領三鎮節度使者其他或以世賞膺爵<lb/>
或以異路入官或豐貲厚産或肥遯高蹈累累具載家<lb/>
乘至節士盖二十有四世矣節士名士英字服膺以大<lb/>
徳癸卯正月六日生㓜知讀書稍長能為詩賦性謹厚<lb/>
事父母以孝聞處鄉黨宗族鄉黨宗族稱為善良平居<lb/>
終日言不及生産勢利惟務教子習學業事畊稼遇姻<lb/>
戚友朋至則欵曲談笑呤咏至夜不倦家事悉付閫内<lb/>
一不以介於懐至正壬辰四方兵事競起羣盗合黨攻<lb/>
<pb n="KR4d0571_WYG_008-2a"/>
陷城邑婺源諸縣鄉井遭蹂躪蕩覆無遺獨溪西處深<lb/>
阻得不相及者四年男耕女織晏然如承平時至乙未<lb/>
冬十有二月二十有六日蘄黄冦再陷婺源勢且旦暮<lb/>
相及節士攘袂奮臂而起曰事急矣吾可以坐受斃乎<lb/>
於時徽州路府判兼僉浙東帥府事汪同領義兵駐開<lb/>
化節士遂褁糧詣其軍陳賊形勢請亟遣兵來殺賊救<lb/>
鄉里且謀復婺源於是汪帥兵以丙申正月十一日度<lb/>
濟嶺抵婺源之中平遇賊乘勝肆暴横戾不可支遂巻<lb/>
<pb n="KR4d0571_WYG_008-2b"/>
甲還開化民大失望節士乃率子姪結鄉曲募義勇屯<lb/>
於馬嶺期以杜賊障鄉里十六日賊至馬嶺與賊交戰<lb/>
大捷明日賊復大至凡四戰力不敵衆遂潰節士仍力<lb/>
戰以死時年五十有四以辛丑秋八月𦵏婺源考川青<lb/>
蓮寺之後𦵏後又五年其仲子榮來鎮永新乃請予為<lb/>
銘其墓予觀節士當太平全盛時逸居而僻處無所營<lb/>
於世恂恂以善良稱此固他人所可能者及其攘袂奮<lb/>
臂而起志在殺賊竟蹈白刃以死忠憤激烈見義勇為<lb/>
<pb n="KR4d0571_WYG_008-3a"/>
夫豈小丈夫所能哉况當時之為守為令以蒞民者為<lb/>
軍帥以司備禦者為方伯連率以身任藩閫之重者皆<lb/>
受國厚恩宜有以為報而率不能死戰以捍賊至有望<lb/>
風奔潰不能與賊交一鋒者視節士何如哉節士起布<lb/>
衣無一民一社之責特以忠義憤發欲殺賊以保障其<lb/>
鄉里且欲因是以復婺源事雖不就而志則可稱吾故<lb/>
謂節士得守一城専一職則必能竭力捍禦無有貳志<lb/>
一有不幸猶當罵賊而死必不肯含糊淟涊以茍其生<lb/>
<pb n="KR4d0571_WYG_008-3b"/>
而已也節士娶同縣山斗程知縣某之女孫生三男長<lb/>
曰天保仲曰榮季曰華夫保華皆謹重能世其業榮尤<lb/>
慷慨逹時變以材識見用於時嘗别建青蓮寺於節士<lb/>
之墓左而買田以供祠祀為之銘曰<lb/>
惟皇降衷若有恒性見義忘軀見危受命嗟嗟節士遭<lb/>
時孔艱邑里震蕩烟塵浩漫其來蜂喧其聚蟻集如狼<lb/>
斯貪如虺斯螫騰山踔空孰窺其蹤侃侃節士挺戈與<lb/>
從扼其要衝據我巇阻率我子弟鄉曲鄰伍戰既大捷<lb/>
<pb n="KR4d0571_WYG_008-4a"/>
賊疲困休旦復來集亘彌陵邱以我孤羸敵彼羣醜雖<lb/>
有智能莫措其手嗟嗟節士竟捐其軀功雖不足義則<lb/>
有餘古之君子所狥者義成功在天死亦何愧匪爵曷<lb/>
諡匪徳曷銘我作銘詩用昭徳馨<lb/>
　　　故將仕郎江浙財賦府照磨賀君墓誌銘<lb/>
君諱景文字元忠某世祖慿唐㑹昌中自越州來為令<lb/>
永新殁𦵏邑之良坊是為良坊賀氏二世祖泰唐鎮南<lb/>
将軍天祐中討賊戰殺洪之象牙灘贈武翼大夫廟食<lb/>
<pb n="KR4d0571_WYG_008-4b"/>
墓側宋元祐中九世祖弁自良坊徙龍溪又為龍溪賀<lb/>
氏君父士貴字信翁仕有元同知全州逮延祐中承湖<lb/>
廣省檄進太皇太后經涵至京師召對便殿命典中心<lb/>
閣階奉議君以至大庚戌二月生夙負英聞元統癸酉<lb/>
朝廷用宣聖孫衍聖公薦為夫子廟學正孔顔孟子弟<lb/>
悉受業三年有成江南行御史䑓以宣聖孫監察御史<lb/>
思立章上于朝乞留廟學教授以父憂去終喪起為餘<lb/>
姚廟山廵檢拜命即就道道險逺至則過期弗克任遂<lb/>
<pb n="KR4d0571_WYG_008-5a"/>
絶江踰淮北上至京師京師多故人太傅脫脫公亦竒<lb/>
君至正改元朝議以江浙財賦繁重宜慎選清要官理<lb/>
都府事遂奏君照磨先是都府吏非人率並縁水旱為<lb/>
欺事故弗集中政院取㫖遣使者來譲且出庫蔵胡椒<lb/>
若干鬻於市守蔵者坐以盗抵罪君甫治事即白尹以<lb/>
狀付使者曰朝廷黜權奸惠黎元務從寛貸府逋賦可<lb/>
弗貸耶庫椒朽腐鬻不便且中宫不宜與細民争利願<lb/>
使者以狀聞未幾奉㫖悉停罷庫蔵吏得不免官淮安<lb/>
<pb n="KR4d0571_WYG_008-5b"/>
雨雹殺麥七十畆院得状不報二年冬申命江浙省重<lb/>
臣領府事始舉廢責負遣使往以君偕行君歸白省臣<lb/>
言淮地枕骸蔽野其民宜振恤不宜復徴否則願以嵗<lb/>
食稍田一頃代淮民事遂寢三年夏大水松江平江稻<lb/>
盡沒圍田舊穫畢縱水稱灾有司受賕弗詰復為請府<lb/>
檄君佐貳府詣庸田司議其事君遂極言宜亟救災恤<lb/>
民是嵗浙民得减田半租秋九月祖母楊氏訃聞以承<lb/>
重奔服歸服闋淮東湖南閩廣之帥咸辟君争欲致君<lb/>
<pb n="KR4d0571_WYG_008-6a"/>
幕下君弗從朝廷授真定儒學教授俶裝且行母趙氏<lb/>
郡主年高不聴去君亦不忍逺離膝下遂築燕春堂奉<lb/>
母居之十二年堂成而兵起明年夏郡主卒既襄事㑹<lb/>
大司徒道童公平章江西以邉事奪情起君檄屢下弗<lb/>
果行又明年春乃行至廬陵瀏江寝疾三日卒君篤學<lb/>
有善行居父喪致賓客數郡畢至母卒遭亂喪𦵏祭必<lb/>
盡誠居鄉好禮讓崇信義又故世家能感動其鄉人嵗<lb/>
嘗大旱鄉人遍禱羣祀弗應君獨走武功山雨三日乃<lb/>
<pb n="KR4d0571_WYG_008-6b"/>
止君之卒也其族老與其鄉之老相與聚而哭曰自今<lb/>
吾族之有不足於衣食者無復與仰給矣吾鄉之有饑<lb/>
饉疾癘者無復與望周恤矣君之交㳺士慟而哀相告<lb/>
曰吾儕自今無復有論文賦詩尊爼談讌之樂矣廬陵<lb/>
四方之大夫君子聞君之卒亦莫不咨嗟痛悼惜其才<lb/>
而恨其不遇以死也君娶征東儒學提舉安成周某女<lb/>
生男六人宗聖娶蕭氏江南行䑓御史泰登之孫宗良<lb/>
娶曽氏繼張氏梵僧繼伯父龍川後紹興娶岳氏闗童<lb/>
<pb n="KR4d0571_WYG_008-7a"/>
未娶真定夭女三人婉安玉安夭慶安適永豐龍潭曽<lb/>
洵孫男三人世昌公復武定孫女二人慧真秀瓊以其<lb/>
明年某月某日歸𦵏安仁鄉白沙之原宗良承其母命<lb/>
備君行來請謂予與君交乆而情厚請為銘當君任財<lb/>
賦時予適預江浙貢舉事既出院與君相見慰勞甚懽<lb/>
方是時君齒力俱壮騎馬導從行通衢出入甚都容貌<lb/>
辭氣魁㟁洒落與上官辨事侃侃無所屈撓一時王公<lb/>
貴人咸稱美加敬愛予亦謂君當建侯取勛爵食萬鍾<lb/>
<pb n="KR4d0571_WYG_008-7b"/>
禄不難也卒之與時浮沉以養其親以善其身以保其<lb/>
子孫以全其家人雖位不稱徳亦可以少無憾矣遂為<lb/>
銘曰<lb/>
顒顒乎其容淵淵乎其中望之而不敢慢探之而不可<lb/>
窮徳則既有而時不逢祥麟逺跡妖狐横蹤吁嗟乎元<lb/>
忠世之治也行足以達其道世之亂也災弗逮於厥躬<lb/>
此哲人之事而君子之風吁嗟乎元忠於焉不逢於焉<lb/>
令終有子克肖有孫克從式克罔替以張厥宗<lb/>
<pb n="KR4d0571_WYG_008-8a"/>
　　　故進士將仕郎永豐縣丞吳君墓誌銘<lb/>
故人吳君莘樂卒之三月其子曰勤曰謹衰絰服持其<lb/>
父之狀拜且言曰先君不幸棄諸孤諸孤無以慰先君<lb/>
之靈於地下念先君平生心事歴履唯先生知之深平<lb/>
安友朋唯先生一人在先生其賜之銘予家湘東際江<lb/>
西江西累科多進士與予同登第者七人與為友朋者<lb/>
十四五人世衰人亡七人中無一存而所與交十四五<lb/>
人唯吳君在亂離白首相看猶得少自慰藉今君復逝<lb/>
<pb n="KR4d0571_WYG_008-8b"/>
矣惟予獨存予安得不為君銘哉君以至正丁亥領鄉<lb/>
舉明年會試京師登王宗哲榜進士第授永豐丞至官<lb/>
首書於㕔事以報本不欺自厲卒之政化大行以秩滿<lb/>
當去民歌之曰我有田疇我既沽之我有徭役誰其除<lb/>
之丞哉丞哉豈弟父母更我户籍免我荼苦子子孫孫<lb/>
與箠楚辭丞兹去矣如何勿思君既代還適甲午郡大<lb/>
歉府檄君如贑告糴贑守全公喜君來為君輸二千石<lb/>
以歸民賴以活時四方兵變競起官府事日繁重監郡<lb/>
<pb n="KR4d0571_WYG_008-9a"/>
中憲丁公舉君攝廬陵政且命鞠死獄活良民六人又<lb/>
命鞠殺人盗反詞告苦主者盗懾服竟坐所犯罪江西<lb/>
平章司徒道通公辟為掾尋典司㑹搃國事鞅掌君益<lb/>
刻苦自任藩省相臣每勞來加禮容如是者凡二年乃<lb/>
得歸然亦以鄉閭多故遂遯迹廬陵山谷間徜徉賦咏<lb/>
絶意人事自幼學壮行州閭鄉黨無不稱譽敬愛嘗預<lb/>
考湖廣江西鄉貢所得多佳士兩省士尤以此敬君君<lb/>
初為舉子時雖未第予固曰此他日名進士也及既第<lb/>
<pb n="KR4d0571_WYG_008-9b"/>
歸雖未及為政予又曰此他日良有司也已而騐之果然<lb/>
雖然予嘗稽君登進士第時年已四十有六僅歴一縣<lb/>
一考而世變起後雖為藩省辟舉而世難相仍矣又八<lb/>
年而君逝矣嗚呼使君登第先十年即著效當不啻此<lb/>
使世變後十年即著効亦不啻此而止於此而止於此<lb/>
惜哉君之先為唐直筆史臣後有主永新簿者因家永<lb/>
新宋時科第相望有與荆公王介甫同升者有與眉山<lb/>
二蘇公齊名者自主簿至君為世十有七父文振母李<lb/>
<pb n="KR4d0571_WYG_008-10a"/>
氏娶龍子二人勤與謹也勤謹俱力學有志業人謂進<lb/>
士中惟君有子女三人長適危次適王適胡皆名族孫<lb/>
男三人書存善存永存君諱師尹字莘樂晚年思還禾<lb/>
水桂江之上故自號桂江以有元癸卯之七月生寝疾<lb/>
於丙午之十月以殁權𦵏廬陵梅塘去城三十里銘曰<lb/>
崑山之英渾焉天成圭璋琥璜裸薦是陳惟璋惟璜郊<lb/>
廟所貴含章藴貞徳愽而粹嗟嗟君子今而全歸後思<lb/>
者銘懐哉永思<lb/>
<pb n="KR4d0571_WYG_008-10b"/>
　　　韓希說墓誌銘<lb/>
昔予解官江東還道經廬陵留居郡城中聞郡守長得<lb/>
賢從事曰韓君希說以文學節概磊磊出諸人上事必<lb/>
於理不妄取人一錢由是與君共曺局者咸敬憚莫與<lb/>
争晨抱案升堂論議事可否羣立環拱視守長意所嚮<lb/>
縱悖理亦阿意順附君獨斷斷不可後竟不果行事得<lb/>
無敗由是守長益信任君不疑縣有豐於財者鄉氓以<lb/>
殺人罪誣之有司利其財不厭繋獄十九年君既察知<lb/>
<pb n="KR4d0571_WYG_008-11a"/>
為檢録前後疑獄條例陳之守長議擬成案未幾憲府<lb/>
官至閲案大喜取舊巻焚之出其獄由是廬陵之士君<lb/>
子亦稱譽君無異辭予又聞君愽通經史子籍百氏好<lb/>
校讎古書為文章尤善樂府有集行於世人謂君固優<lb/>
為儒為吏乃餘事此誠知君者君初繇鄉校得推擇為<lb/>
吏試永新安成已有可稱許及從事郡府志益堅才益<lb/>
著而譽亦聞夫廬陵信大郡守長必一時名卿幕府曺<lb/>
局宜皆得賢者然詢其磊磊有節概者必曰韓君詢其<lb/>
<pb n="KR4d0571_WYG_008-11b"/>
有文學才藝者亦必曰韓君然則韓君其果賢於人乎<lb/>
哉至正壬辰君年六十有一當道以福建轉運書吏舉<lb/>
不果行四方兵事競起郡守憲使梁侯提兵開閫大洲<lb/>
辟置君幕府君練達機務多所裨益江西行省第功以<lb/>
便宜版君撫州知事又不果行而時事日益非矣君之<lb/>
先盖魏國忠獻公裔有仕旴江者因家焉宋末多以儒<lb/>
顯名祖慶源廸功郎父定翁國學上舍君諱夢臣字希<lb/>
說梅雪其别號也生至元辛邜以其年月卒於贑子二<lb/>
<pb n="KR4d0571_WYG_008-12a"/>
人長曰同次曰誠予至廬陵時固熟知君為人同亦從<lb/>
諸生後及予門予嘗竒之嗚呼予既耄老而同方積學<lb/>
修行以求無愧負於其先人是可尚也已既而來請銘<lb/>
辭不獲遂為銘銘曰<lb/>
古稱刻木期不對捭闔横縱肆奸獪疇能慎終保無悔<lb/>
韓君高騫邁時輩諏經執律理不悖長裾翩翩自公退<lb/>
搜抉文章擿瑕纇含宫吐商戛鳴珮海波揚塵晝曀昧<lb/>
顛倒冠裳掲戈祋君獨逡巡與時晦我銘肖君可讚誄<lb/>
<pb n="KR4d0571_WYG_008-12b"/>
有欲徴之此為最<lb/>
　　　胡谷隠墓誌銘<lb/>
君諱祖舜字善則其先仕南唐金陵由金陵歸宋有仕<lb/>
宋者曰貞知吉州太和縣因家縣之南岡貞生衍登慶<lb/>
厯六年第官至朝奉大夫大夫初讀書里之覺堂寺扁<lb/>
其室曰竹林精舍豫章黄太史以詩遺大夫求借書其<lb/>
後誠齋楊文節公嗣書其扁併刻黄太史詩於寺於時<lb/>
有周氏蕭氏俱通顯為大夫故稱十里三大夫之鄉貞<lb/>
<pb n="KR4d0571_WYG_008-13a"/>
昆弟一居永陽世多聞人大夫之諸孫日繁其一徙黄<lb/>
漕有曰義者舉宋末進士其一有曰大者徙居義和里<lb/>
至君曾祖叔俊祖景純皆通經為醇儒父存道愽學以<lb/>
教家有塾學者日負篋踵門至卒業不忍去君自幼即<lb/>
濯濯羣弟子中比長益習事通敏樂易恂恂與鄉人言<lb/>
行益修人益愛敬信服里有鬪争忿辨聞君一言即内<lb/>
愧不敢盡無情辭里訟為簡事有義當為者不顧貲有<lb/>
無視凡川澤之阻為輿梁者二為徒杜及他小者非一<lb/>
<pb n="KR4d0571_WYG_008-13b"/>
里無褰裳焉有道暍者設義漿與之始五月至八月止<lb/>
嵗率以為常毎嵗常蓄粟若干石至歉月不易價發之<lb/>
里之豪富積庾廩如山欲乘歉利已胡故大家人所嚮<lb/>
從難與立異遂不敢增一錢人有疾疫恒施以善藥賑<lb/>
饑恤貧汲汲恐不逮已而紅巾變起太和早禾市抵龍<lb/>
泉二界民方相扇為亂有司檄下起義兵同受檄者十<lb/>
七人皆束縮畏難君獨奮曰使亂作家且不保何以財<lb/>
為遂發貲粟募勇敢給鄉民助有司同守禦鄉邑賴以<lb/>
<pb n="KR4d0571_WYG_008-14a"/>
不摇嵗甲午大饑君發粟視常嵗有加且欲廣及貧尤<lb/>
無食者令毎户得粟五斗時官乏軍儲值監州官出視<lb/>
城外壕見肩負者相属累累問所由亟稱善且知君可<lb/>
以義感遂使來勸君既入粟千斛又徴楮幣數亦如之<lb/>
趍令赴急以疾來歸逺近問候相視嗟惋君却醫藥舉<lb/>
手謝客而逝當宋末時胡氏家業嘗中微至君以勤儉<lb/>
植立卒復其舊且能致有餘以仁其鄉使鄉人無少長<lb/>
咸追思之晚年改築近林泉有澗谷意又稱谷隠性素<lb/>
<pb n="KR4d0571_WYG_008-14b"/>
尚儒喜文士嘗欲營置義田建義學以朂族之子弟遭<lb/>
世變而止然亦頗崇信因果聞福田利益事則為之娶<lb/>
周氏子男四人長子觀早世次泰和寧女一人適周孫<lb/>
男二璉璧生至元甲午十二月二十一日殁至正甲午<lb/>
四月十八日以某月日𦵏於石牛潭之山岡𦵏畢君之<lb/>
子三人持撫州路推官陳君學禮状來請銘予謂君平<lb/>
生好施與使得涖政長民宜得諡若古之貞惠文子者<lb/>
諡既不得則宜有銘吾銘宜不可辭銘曰<lb/>
<pb n="KR4d0571_WYG_008-15a"/>
嗚呼噫嘻逢時之危仁者日已逺民將疇依煢煢孤婺<lb/>
挈挈羸老匪君之仁其孰能保維渇有漿維渉有梁君<lb/>
子之惠被於一鄉一鄉之仁數世之澤子孫引之有永<lb/>
無忒<lb/>
　　　曠作楫墓誌銘<lb/>
曠氏之先繇安城髙洲為著姓繇高洲徙廬陵宣溪為<lb/>
大家家益肥族益繁夥豐碩逮五世而君生君諱某字<lb/>
某生九嵗而孤孤而仰其母以有成激卬周密恨不及<lb/>
<pb n="KR4d0571_WYG_008-15b"/>
事其父故其事季父也尤謹待婣族閭里賓友戚疏逺<lb/>
邇悉中儀節應世酧務輕重遲疾悉中㑹重然諾慎可<lb/>
否人莫敢謾侮邑長貳决事亦恒倚君為平居恒喜鋤<lb/>
强梗遇强梗必痛斷其根株然亦時擇可誨語者徐譬<lb/>
以理尋亦悔罪革面不敢更為非隣邑有猾民習訐告<lb/>
植黨行詐罔無辜為生涯蔓於廬陵君恚曰蟊賊入境<lb/>
矣有不害良殖乎即與為抹摋斥逺令無得留伏我境<lb/>
内其行於鄉類如此閒居繕亭榭蒔花木愉色婉容以<lb/>
<pb n="KR4d0571_WYG_008-16a"/>
養其母音樂之奉膳羞之品茍力之可為與禮之得為<lb/>
者必備闢齋閣庋書千巻教其子曰懵於書者愚溺於<lb/>
書者迂不愚不迂斯善學矣至正壬辰兵釁起淮漢兇<lb/>
燄薫灼燎於江之南所在竊發里之石門惡少左道惑<lb/>
民怙險嘯聚君厚賞募驍勇躪其穴羣盗攻掠州郡州<lb/>
郡日備禦廩蔵空竭君累累相給助又領大府檄糾丁<lb/>
壮數百人援永新餉饋衣甲之費悉出於已事變方殷<lb/>
君方畢輸其忠誠以為國捍屏而遽以疾革終於家予<lb/>
<pb n="KR4d0571_WYG_008-16b"/>
聞君祖父已上咸相繼為善以至於君藉累世之資據<lb/>
素封之實篤行義以盖於一鄉遭遇世變方戮力盡瘁<lb/>
天不假年曽不得中夀以沒君之不幸世道之不幸也<lb/>
君初娶永新宦族張氏繼曾氏翰林直學士徳裕女三<lb/>
娶文氏則信國公孫女也男一人曰懐娶吉水周氏前<lb/>
徽州路判官元定其父也女二人婿楊某王某皆仕族<lb/>
孫男二人君之生以戊申十一月二日其殁也以乙未<lb/>
八月十有一日諸孤權厝於葯溪之原其後一紀為某<lb/>
<pb n="KR4d0571_WYG_008-17a"/>
年某月日乃謀𦵏於某所懐深痛其先君之未有紀述<lb/>
恐遂泯墜不傳介鄉貢事王禮状其行以來請為銘予<lb/>
觀懐謹飭自樹立有文不汩於俗可謂不愚不迂以能<lb/>
服從其先訓者初文信公以狥國入燕繋燕獄於獄中<lb/>
集杜少陵五言為絶句凡百首親書以付其家人其孫<lb/>
女得之以歸於夫家倉猝掲掲避冦珠玉金貝悉委棄<lb/>
不顧獨挈此巻置衣袖中得完懷至今襲蔵之使故家<lb/>
文獻庶幾有足徴者是皆可採録也銘曰<lb/>
<pb n="KR4d0571_WYG_008-17b"/>
豫章上流廬陵西里孰居其中有葉孫子於赫元化徹<lb/>
於海邦孰生其時豈樂且康坎坎擊鼓以燕樂母遺子<lb/>
以經不屑以詁田有苖稼我時藝之亦有蟊螣我興除<lb/>
之我逢其殃載竭我勩我力弗支乃唾而棄其生也來<lb/>
其死也歸悠悠白雲矢無愆期<lb/>
　　　劉快軒先生墓誌銘<lb/>
快軒先生劉君諱鍔字宗榮其先當後唐天成間有諱<lb/>
况者自金陵徙西昌之珠林自况至君為世十有六為<lb/>
<pb n="KR4d0571_WYG_008-18a"/>
年四百有竒由詩書科第入仕者三十有七人建炎中<lb/>
有登第與胡忠簡同年者紹興中有與周文忠同年者<lb/>
其殁也二公各為文誌其墓此盖近而尤著有元國初<lb/>
科制未下君幼服家教七嵗能立破題隨父入小學嶷<lb/>
嶷與羣兒處羣兒無少長咸敬憚不敢狎侮為欺比弱<lb/>
冠通研諸經因渉獵太史氏諸子百家遂成碩儒延祐<lb/>
科興嘗再就有司試不得則拂衣去曰此不足以成吾<lb/>
志遂絶意不事薦舉營别業於州城東偏奉二親以居<lb/>
<pb n="KR4d0571_WYG_008-18b"/>
竭意承志務得其懽心父憲翁暮年得痺疾調視藥物<lb/>
或終夜不解帶憲翁殁母郭氏無恙至正間有詔優老<lb/>
凡兩賜束帛夀八十有六以終喪親𦵏祭一依先正家<lb/>
禮浮圖氏之教悉擯絶不用晚年治一室以居題曰快<lb/>
軒故學者稱為快軒先生壬辰紅巾變起輿疾返珠林<lb/>
恒悒悒有憂色竟以是年之閏三月十九日終君平生<lb/>
為學務鞭辟近裏嘗曰為學必務自得自得則其源不<lb/>
窮口耳之得非自得也作省身八箴以授學者曰明善<lb/>
<pb n="KR4d0571_WYG_008-19a"/>
惡審去取不茍笑不妄語謹若思遵汝止克己私復天<lb/>
理仍作善惡二圖令學者掲以自警善誘善啓廸故凡<lb/>
出其門者悉有所造就居恒無疾言遽色雖盛寒暑處<lb/>
暗室必衣服冠而坐坐或至終日至義所當為即力起<lb/>
為之先世祖塋或散漫百里外世代遼逺有莫相覺属<lb/>
者必訪求得之推念旁從及無嗣者嵗祭掃不廢甲午<lb/>
大疫族有孤逺子女三人里豪乘難分占為臧獲君聞<lb/>
之惻然不食即帥其族合金㧞之以歸教養婚嫁而後<lb/>
<pb n="KR4d0571_WYG_008-19b"/>
已嘗客贑鍾氏館人夜失火弗覺君讀書未就寢疾起<lb/>
扣門大呼比火及門館人已盡出全活者百餘口已衣<lb/>
物盡燬不顧也㑹昌俗尚鬼病者後藥而先祭君嘗卧<lb/>
病乆同舍人或請用牲君曰吾偶氣眩初無所見也撝<lb/>
止之疾亦旋已君既不事薦舉無所用於世而所行類<lb/>
如此嗚呼聖人之道如天淵高深不可窺測茍求其故<lb/>
不越乎人倫日用之常而世之學者率指為卑近於是<lb/>
求之愈高探之愈深而於聖人之道愈不相近是可歎<lb/>
<pb n="KR4d0571_WYG_008-20a"/>
也已若君者其可謂篤行君子者歟君為經義詩文皆<lb/>
渾厚有中鵠集若干巻書疑義䇿問對若干巻汲清集<lb/>
若干巻駢儷語若干巻尤篤意先世文翰書牘捃摭考<lb/>
訂成編由唐宋迄今四百餘年之詞章事業族里墳墓<lb/>
粲然可徴題曰先徳録通為一巻家傳先代告身勑黄<lb/>
日厯及紹興以來端平成淳官給砧基文簿咸襲蔵於<lb/>
家以元貞元年乙未二月生享年五十有八初娶蕭再<lb/>
娶郭子男三人長復生次聖生次保生孫男九人曰鼎<lb/>
<pb n="KR4d0571_WYG_008-20b"/>
曰解曰恩郎曰<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>曰觭曰觵皆卒今存者曰觶曰平原<lb/>
女四人其𦵏也凡三遷乃得終厝於仙槎鄉姆坑雙企<lb/>
之原聖生改名楚領至正丙申鄉舉有識行皭然不滓<lb/>
於俗痛其親之殁乆而未有銘也故來請銘銘曰<lb/>
人之學汪洋以為愽汎而索卒亦不獲不如君之學既<lb/>
優且約人之行戾契以為名始而驚卒亦不信不如君<lb/>
之行既安且貞噫嘻乎君有諸身乆而徴以淑其嗣人<lb/>
　　　曠篔谷墓誌銘<lb/>
<pb n="KR4d0571_WYG_008-21a"/>
篔谷居士曠君諱某字作成其受姓莫詳所由始曠氏<lb/>
世家南陽趙宋時有通守長沙者曰珏有為零陵令者<lb/>
曰容容之後徙安成宋季時有曰中行者因㳺廬陵宣<lb/>
谿遂卜遷焉至君之高祖曰某曽祖某字子中祖某字<lb/>
明伯考居敬字簡夫咸隠耀不衒於時妣劉氏君自幼<lb/>
端重稍長知讀書通大義恂恂自持然能自操立不可<lb/>
撼以非義其父喜之曰是子必振吾宗乃悉付以家事<lb/>
君綜理優敏益致衍裕視先疇嵗有加居恒出楮幣貸<lb/>
<pb n="KR4d0571_WYG_008-21b"/>
人月收息百一比他室減凡五之三佃或負租累十餘<lb/>
嵗不問至順庚午嵗饑有夜登屋而瞰其廩者君呼而<lb/>
語之曰若本良善得無以饑而至此乎其人慚惴謝去<lb/>
明日盡發其廩以濟其鄉人鄉人徳君咸稱為長者至<lb/>
正癸已妖熾方煽赫安成冦千餘人將逼境民恟恟不<lb/>
自安乘障者欲委棄遁去君止之曰公職在巡徼第先<lb/>
之吾請率義勇子弟以從蔑不勝者若一揺足則民無<lb/>
倚賴矣及冦至君亟出粟給丁壯倡以義衆咸奮躍大<lb/>
<pb n="KR4d0571_WYG_008-22a"/>
呼以進冦遂敗衂君命其從子禎以俘馘二百獻於府<lb/>
且戒之曰郤冦吾所當為慎毋受賞以累吾志禎既至<lb/>
府監郡公尼雅斯拉鼎喜即以功狀上聞擬授爵秩禎<lb/>
具述君意以辭公又大喜曰使吾有義士如曠某數輩<lb/>
吾豈憂紅巾哉明年嵗復大饑郡廩失儲下令勸糶君<lb/>
竭其廩得八百石以輸而鄉民告饑無以為賑乃大發<lb/>
帑幣問糴於他境比歸校其直毎石增鄉價為錢三百<lb/>
文或請依鄉價以貸君曰若是則民食愈艱矣於是一<lb/>
<pb n="KR4d0571_WYG_008-22b"/>
無所増民賴以活比秋稔止收元貸之數不求贏焉他<lb/>
如盡歡以娯親隆師以訓子買田以祀先交友待下急<lb/>
人之難罔不曲當方期俟河之清以佚其老而時與志<lb/>
戾病且不起竟以某年某月某日終於家其生也以有<lb/>
元某年某月某日享年幾十有幾娶同郡下派劉氏宋<lb/>
進士桃源丞之後也子一人曰杞清修嗜學有識趣孫<lb/>
男三人曰某某某君平時登里之某山徘徊顧瞻以指<lb/>
畫地顧謂從者曰汝為吾識之吾身後當𦵏於此歸而<lb/>
<pb n="KR4d0571_WYG_008-23a"/>
以屬諸杞杞不敢違乃以某年某月某日𦵏不敢失分<lb/>
寸焉既𦵏而杞來求為銘持郷進士劉楚状以請方杞<lb/>
之未生也君凜凜為宗祀憂常命方士祠而禱焉既而<lb/>
夢神人謂已曰汝獲祐於大當賜汝子逮逾年而杞生<lb/>
人以為仁厚之報予謂君力足以尚人而欿然未嘗恃<lb/>
其力惠足以及人而泊然未嘗以為惠功足以縻好爵<lb/>
而闇然不自有其功夫如是則君之所以獲祐於天而<lb/>
埀裕於後者不其宜哉銘曰<lb/>
<pb n="KR4d0571_WYG_008-23b"/>
宣溪之隈有篔谷溪水含珠石含玉連岡參差萬喬木<lb/>
中有書聲動華屋髙陵為淵海為陸濟艱拯饑發貲粟<lb/>
遏攘奸兇障郷曲抗辭達官恥干禄羣居岌然行之獨<lb/>
青邱之墳乃親卜精魄所安神所福後人來升視其躅<lb/>
　　　李維申墓誌銘<lb/>
李氏族徧天下自唐迄今稱逺且蕃者必曰西平西平<lb/>
氏族徧天下繇袁徙永新稱蕃且大者必曰浣溪浣溪<lb/>
李氏多聞人在宋慶元間有為興化宰者曰文卿有中<lb/>
<pb n="KR4d0571_WYG_008-24a"/>
咸淳辛未江西混試選補國監上舍者曰天定有領癸<lb/>
酉吉州鄉貢者曰再芝皆表表著名至於今不泯君名<lb/>
岳字維申申如其别字也父喜字淵翁號全心先生母<lb/>
陳氏君生以某年自幼屹立如成人年十二全心辟地<lb/>
鏡湖首延半村毛先生為之師未半嵗而師殁君為奉<lb/>
柩行百里抵其家夜泊旅舍適盗至戕其舍主人執君<lb/>
而詰其由義而釋之又從鼎夫毛先生庭翠胡先生學<lb/>
皆有成及既冠應務剸劇不亟不徐鄉人稱賴之無異<lb/>
<pb n="KR4d0571_WYG_008-24b"/>
辭壬寅八月望夕父舉觴娯親㑹賓友伐鼔飲方酣有<lb/>
邏卒三人斃於盗尸陳於門外有司不能察悉逮捕同<lb/>
飲者十八人窮極捶掠其十七人皆自誣服唯父嚙一<lb/>
指瀝血自明然竟下獄君憤父枉越千里徒步白湖南<lb/>
帥寝不行再訴於御史復不得白遂赴金陵行䑓白之<lb/>
辭氣慷慨䑓公卿咸為君改容竟直父枉以歸己巳嵗<lb/>
大祲鄉氓掘薇根食且盡君捐粟賑之粟竭割壤易粟<lb/>
飯以濟日不啻千餘人不足則輟家飯繼之至稻熟乃<lb/>
<pb n="KR4d0571_WYG_008-25a"/>
己庚辰夏郷有陳生者為安成富室所誣欲穽以死生<lb/>
脫走求蔽於人坐匿亡破家者十數富購求益亟生益<lb/>
困來詣門丐活君納諸館舍有受富金為來賄者君即<lb/>
謬曰是貽人累多矣吾豈納之生由是得潛跡往訴於<lb/>
憲富竟受罪而生竟免君之憤世疾惡見義勇為類如<lb/>
此君兄弟凡七人皆同居生齒日繁乃改築於里之萬<lb/>
石以申如扁其堂雪樓程公記之高簷大厦吏胥不敢<lb/>
睨其庭尤篤敬文學士毎嵗必聘明師訓子姪先逹麟<lb/>
<pb n="KR4d0571_WYG_008-25b"/>
洲龍先生營别墅力相其成嵗賓興士之貢春官者必<lb/>
壮其行與客飲雖不自勝然勸客必盡醉頹然以為樂<lb/>
暮年尤好古典籍焚香黙坐遺棄世慮雖時異事殊諸<lb/>
弟相繼淪逝而老身昻然獨存年八十有五預營𦵏地<lb/>
以詩自挽有淵明夷曠之風惟以生前求銘為不朽卒<lb/>
之眀年其子某持前進士呉君師尹状來請銘泣且言<lb/>
曰生前求銘吾父志也銘不及存孤之罪也先生倘賜<lb/>
之銘則雖不能遂吾父之志於目前亦可以釋遺憾於<lb/>
<pb n="KR4d0571_WYG_008-26a"/>
地下矣且孤之先曽大父溪南則雪樓程公題其墓孤<lb/>
之叔祖瑞雲則須溪劉先生銘其墓若大父全心之墓<lb/>
則曼碩掲先生為之銘而篆其額者圭齋歐陽先生也<lb/>
夫如是則先生之為吾父銘宜無忝况吾父生平樂善<lb/>
好施予居鄉為輿梁徒杠累累不厭惟不喜老佛二教<lb/>
臨終痛以為戒而獨属意以求銘先生其毋庸辭予觀<lb/>
吳君之状其述也詳聞其孤之言其辭也切故為之銘<lb/>
君之子幾人女幾孫男幾孫女幾以某月某日𦵏於詹<lb/>
<pb n="KR4d0571_WYG_008-26b"/>
山阿面五龍千秋諸峰浣溪來聚其下為龍骨潭承先<lb/>
志所營地也銘曰<lb/>
蒼山之阿有陵有坡白雲在天邱墳嵯峨英英若人夙<lb/>
著休聞逢時險屯抗節思奮拔父於犴義聲載揚窮人<lb/>
來歸惄如已傷嫉惡如讎從善如水斥彼異端尚我詩<lb/>
禮遺訓在庭克遵克承人亦有言我銘是徴我銘伊何<lb/>
慰彼泉下刻之堅珉尚告來者<lb/>
　　　大嚴阡表<lb/>
<pb n="KR4d0571_WYG_008-27a"/>
廬陵之郷有王氏其先自安成來安成王氏世為著姓<lb/>
其來廬陵也亦為大家其所由來者逺矣君之大父曰<lb/>
椿桂父曰仁山皆循謹善治産業致豐羡仁山有子三<lb/>
人君其季也君自少知學涉獵羣書尤精於史傳及其<lb/>
壮年有志樹立綜理家事益致衍裕恒推其餘以賑䘏<lb/>
其鄉鄰鄉鄰有不給者周之有急難者赴之有争鬪紛<lb/>
紏不能辨而來告者決之莫不應其所求而去平居好<lb/>
親近賢士大夫禮接賓友以廣其見聞然猶以為未足<lb/>
<pb n="KR4d0571_WYG_008-27b"/>
於是浮大江踰長淮絶黄河以至於京師日求翰林奎<lb/>
章學士先生之廬而造請焉一時名輩咸折節遇君<lb/>
至作為歌詩以為君光華而臨川虞先生獨為扁其所<lb/>
居之堂曰槐所而為之記豫章掲先生復為之申其辭<lb/>
以稱譽之夫以虞掲二公任天下文章之重其詩其文<lb/>
宜若不易以予人者而於君不吝惜若此則君之為人<lb/>
可知及其歸自京師也充然若有所得不復以市利縈<lb/>
其心日徜徉清泉白石間引流種樹襍植花卉客至則<lb/>
<pb n="KR4d0571_WYG_008-28a"/>
開尊列宴必盡歡乃止作覽翠樓以時登眺築金華壇<lb/>
以栖羽人盖将徘徊乎丘山之阿浮㳺乎塵埃之外不<lb/>
知世間復有何物可以易吾之樂也不意變起倉卒戎<lb/>
馬驟興所至邑里騷然君獨傾財粟以給饋餉送往勞<lb/>
來卒以無擾四隣咸嘉賴焉人方期藉君以自蔽而君<lb/>
疾遂不可起竟以至正乙未之某月終以次年八月庚<lb/>
申𦵏平安鄉之大嚴阡君生前至元辛卯享年六十有<lb/>
五初娶李繼劉繼蕭子男四人長曰天鵬次曰天章天<lb/>
<pb n="KR4d0571_WYG_008-28b"/>
昌天保女五人皆適士族君𦵏後十有三年其子乃克<lb/>
請於前鄉貢進士王君禮來謂君之行有足稱者願為<lb/>
辭以表其墓予觀君之行有可書者三世之善廢舉多<lb/>
蓄聚者往往不自饜足日夜持牙籌以計贏餘曽不肯<lb/>
費半菽拔一毛以濟人之窮而君能推其餘以賑䘏其<lb/>
鄉鄰使鄉鄰有所倚賴此可書者一也人各有所好樂<lb/>
而好樂各不同飾裘馬騁田獵貯妓妾歌舞比皆常情<lb/>
所大願欲茍非力之不足以為則無不為者而君之志<lb/>
<pb n="KR4d0571_WYG_008-29a"/>
乃獨属意於翰墨文字之間脩刺執贄於羣公之門得<lb/>
其片辭不啻珠玉觀其所好尚去常情逺甚此可書者<lb/>
二也當君在京師時朝廷急於用人廣開仕路以延攬<lb/>
天下之俊乂或以才或以藝或以貲粟無不可以得官<lb/>
爵者人謂君必将由一途以進取聲名以榮其身而耀<lb/>
其鄉人而君乃漠然無所用其心獨以得翰林羣公詩<lb/>
文為幸充然而歸悠然而處若将終其身而無悔焉此<lb/>
可書者三也夫以一人之身而有三可書焉是可以表<lb/>
<pb n="KR4d0571_WYG_008-29b"/>
其墓矣予既為之辭俾刻諸石而君之子復置田百畆<lb/>
於阡之近以供祀事吾聞君平昔好延明師以訓迪其<lb/>
子故其子皆賢觀其所為則其賢可知矣是又可表也<lb/>
後之覽者其徴之<lb/>
　　　故胡君澗月居士墓誌銘<lb/>
吉之泰和有著姓曰胡氏胡氏自五季時繇長沙來分<lb/>
為三其一居值夏至忠簡公以直節聞天下後世一居<lb/>
南城有名衍者策進士第官至朝奉大夫其一居和溪<lb/>
<pb n="KR4d0571_WYG_008-30a"/>
分徙黄漕有名箋者繇進士為南城丞此其班班最著<lb/>
者君諱履輝字清翁其𣲖出和溪曽祖必舉字伯俊祖<lb/>
士茂字國秀宋歸附初以豪俊靖邑里人稱為古澗先<lb/>
生父元永字東隠有世徳君初生時其祖夢月堕掌中<lb/>
故乳名月比長明敏練達遇事張弛合宜蚤自樹立用<lb/>
能張大其家聲人謂東隠君為不死居常念東隠君僅<lb/>
中夀弗克盡養事祖母劉尤竭其力母蕭氏先卒奉繼<lb/>
母陳如實出已季弟履寧陳氏出也逰京師且乆以君<lb/>
<pb n="KR4d0571_WYG_008-30b"/>
能左右奉養是以無離憂陳氏年踰九袠承國恩賜雙<lb/>
帛君率昆弟子姪升堂奉觴為夀懽忻怡愉焜煌後先<lb/>
人謂君能為子能為兄君胸次和易開朗不為崖㟁險<lb/>
絶而人自信之恒以片言解紛難里有官掌巡徼毎有<lb/>
事必咨君以是無敗事所居郭家渡橋先世所建君常<lb/>
慮弗治以病涉者且以為前人羞故恒謹察視務葺理<lb/>
使弗壞其他若佛祠道宇亦種種為祀先計中嵗以生<lb/>
齒日蕃爰卜築溪東以居闢南齋延師訓子仍取誠齋<lb/>
<pb n="KR4d0571_WYG_008-31a"/>
楊文節公福榮堂記煥章閣學士艮齋謝公儒林精舍<lb/>
記及祖若父墓文諸碑刻列置於庭復緝文信公須溪<lb/>
劉太史諸先輩與先世往復詞翰並刻諸梓晚别號澗<lb/>
月因以名堂示不忘乃祖夢兆也一時館閣名公卿咸<lb/>
為辭稱道之又作退舍於居側掲趙文敏蓬寓二字於<lb/>
上日暢情琴書古畫将以樂其餘年而時殊事異有足<lb/>
悲者遂属其子弟語之曰治亂相乗繇三代以下則然<lb/>
方今承平百年泰運既極履霜堅冰其無可憂者乎吾<lb/>
<pb n="KR4d0571_WYG_008-31b"/>
氏之居此土忠厚傳世殆非一日達而在上立乎人之<lb/>
本朝則當抗言極論以忠簡公為法窮而在下遭逢亂<lb/>
離則當保障郷曲以古澗公為法况吾里當義山遂水<lb/>
之衝㝠頑之民斬木掲竿者相繼鄉黨姻族祖宗墳墓<lb/>
之託其容可後乎散儲蓄聚丁壮絶奸惡滋蔓為官府<lb/>
藩維正今日事汝曹其勉之殆君之殁而世道之變皆<lb/>
如君言獨賴君之令子佩服遺訓屹然為郷閭所倚重<lb/>
故人之思君言至今君娶樂氏宋進士衍之四世孫也<lb/>
<pb n="KR4d0571_WYG_008-32a"/>
子男四人長志檝以軍功授巡檢次志安繼兄履坦後<lb/>
次志道志徳繼弟履常履寧後女二人長適劉次適岳<lb/>
孫男三人子瑛子璘子瑀君生至元乙未二月九日殁<lb/>
以至正丁酉四月八日𦵏所居後兊山卯向前鄉貢士<lb/>
廣東帥府照磨王禮状君行以來請銘且謂君不得禄<lb/>
仕以行其志而攄其才以是為慊予知王君信士言不<lb/>
誣故取其状悉書而銘之銘曰<lb/>
士之生不幸不逢時有欝其澤曽不得一施人皆以為<lb/>
<pb n="KR4d0571_WYG_008-32b"/>
戚而已獨不疑嗟哉乎君人孰與疵孝友之行無間乎<lb/>
兄弟憂世之語如見乎蓍龜嗟哉乎天胡不愸遺胡俾<lb/>
後人而勞逺思我思若人播為銘詩我詩我銘允公匪<lb/>
私<lb/>
　　　故江母趙氏墓誌銘<lb/>
元統三年嵗在乙亥余行義山禾水間詢舊族姓氏聞<lb/>
江君名安老以事母至孝著州里詳其先則世家㑹稽<lb/>
因宦㳺永新遂居邑西之清塘上世祖檀仕宋以漕運<lb/>
<pb n="KR4d0571_WYG_008-33a"/>
没九江事聞於朝追贈武翼大夫廟食焉予方考其世<lb/>
系先後逺近以實所聞既而安老執其母趙氏郡主行<lb/>
實以請曰孤不幸生三月而先君卒先大父文溪公尚<lb/>
無恙越二年大父即世時際革命兵戈滿野同緦功者<lb/>
且陷阱不可測吾母保抱顧復嘗以頃刻離膝下為憂<lb/>
孤時尚稚未識其意也迨長毎事必教必戒常曰存心<lb/>
宜厚無獲罪於天處世宜謙毋獲罪於人汝家繁衍盛<lb/>
大乆矣今汝父惟汝一脉亂離鞠汝艱苦汝其念之孤<lb/>
<pb n="KR4d0571_WYG_008-33b"/>
自是日夕奉承惟謹卒以不墜先業惟吾母是賴今吾<lb/>
母已矣而淑行闕焉未述兹非罪歟幸鄉進士文君桂<lb/>
發既状其行願先生嘉而惠之銘以示不朽予按文進<lb/>
士状郡主諱嗣英其先宋趙氏太祖兄弟五人魏悼王<lb/>
其第四弟也悼王十子第三子頴川郡王傳九世某知<lb/>
吉州生永新通判某生某提宫娶鎦氏實生郡主歸於<lb/>
江為晉軒公配公受宋恩誥稱郡駙馬生三十二而卒<lb/>
有元至元戊寅也為之銘曰<lb/>
<pb n="KR4d0571_WYG_008-34a"/>
憶昔大野紛羣龍戈鋋森森莽伏戎疇能奮興完厥宗<lb/>
况復母也民之窮孤婺有子方倥侗啓迪教養由乃衷<lb/>
一寸之忱天可通引水沃柩刳連筒鞠躬盡瘁懋乃功<lb/>
揚厥祖孝聲渢渢中年怡愉明且聪既富而夀以令終<lb/>
官山巋然茭水東勒石作字踰堅玒於昭後代將彌隆<lb/>
　　　汪氏節婦傳<lb/>
夫人姓俞氏世為新安婺源人主簿竒翁孫女也嫁同<lb/>
邑汪惟徳汪新安大族唐越國公華之後傳二十六世<lb/>
<pb n="KR4d0571_WYG_008-34b"/>
至元圭仕元至饒府治中元圭生良垕仕財賦都搃管<lb/>
搃管之子拜布哈官提舉西京六盤山惟徳其嫡子也<lb/>
性謹厚事其親孝遇宗族鄉黨以禮讀書學問日進祖<lb/>
卒未幾母方氏病執喪毁瘠又躬進母湯藥侍起卧晝<lb/>
夜不解帶寐父卒尤哀瘠踰禮求𦵏地不避風雨寒暑<lb/>
因得疾居喪時夫人皆執禮無須臾怠一族咸嗟異以<lb/>
為能盡婦道不可及更相勸語以夫人為法惟徳疾夫<lb/>
人禱於神未已復號泣盟於天請身代割股肉助藥味<lb/>
<pb n="KR4d0571_WYG_008-35a"/>
如是百計終不愈始任醫胡體仁不効繼進江東凱少<lb/>
差强宗人力主體仁東凱技禁不用致困惟徳終夫人<lb/>
曰吾不得為人矣尚圖茍生乎哉痛踊将絶母弟俞思<lb/>
恭力救蘇時夫人年三十三子女三人皆幼夫人誓自<lb/>
守鞠育羣稚理家業未嘗廢中外百口無間言常曰我<lb/>
未亡人耳所以活者念諸孤幼失撫則死者不暝目地<lb/>
下痛惟徳死由醫胡體仁令家僮王兆代聞官獄具强<lb/>
宗人又營救免益恨恨二子少長延胡叔與為師繼延<lb/>
<pb n="KR4d0571_WYG_008-35b"/>
王元度朝夕専訓導自列規於學舍使誦讀如法始𦵏<lb/>
祖祖母舅姑四喪於龍山頭及古溪壬辰兵起家燬貲<lb/>
畜散於兵挈家人竄匿閬山顛邑既復官中徴斂毛起<lb/>
民不能皆應命夫人謂子照曰家不存天也汝有前<lb/>
人遺禄可階勉之勿以吾為慮庶幾成立汝去左右吾<lb/>
無所復憾汝無成立朝夕左右吾憾也乃因州守葉景<lb/>
淵舉上之省授佐浙東帥府幕事尋奉檄徴兵屬郡便<lb/>
道迎夫人養於衢州之開化明年衢陷夫人由間道歸<lb/>
<pb n="KR4d0571_WYG_008-36a"/>
婺源曉庄後更歸閬山子照構隠居有水石林壑之美<lb/>
奉養於中汪氏世有贍塋田及地産合三百餘畆世變<lb/>
夫人慮他子孫不能乆守無以供祠祭将備價買入已<lb/>
户嵗輸賦而租入不以私已更割田二百畆益之作永<lb/>
思堂擇堪任使者掌守司春秋祠祭事經費外有餘以<lb/>
延師訓族皆有成法子二人長即照次赫女適俞徳堅<lb/>
贊曰予嘗佐守婺源知汪氏為詳又見其邑人咸稱夫人<lb/>
節行因以考其為人則汪氏之先潘夫人李夫人皆早<lb/>
<pb n="KR4d0571_WYG_008-36b"/>
年守節自誓實若相師承而夫人尤表著宜亟上聞以<lb/>
旌節義興教化州長貳職當為而予失不舉媿負矣子<lb/>
照讀書親賢士大夫不茍為人如夫人志夫人嘗召照<lb/>
等語之曰吾蚤寡居涉憂患能自樹立以有今日吾慕<lb/>
古人累世同居義汝兄弟幸成人不許分異同㸑而食<lb/>
同㳺息出處毋聴婦人言同姓中懐姦意來惑者必拒<lb/>
勿信隳倫誼敗家聲非吾望汝兄弟意也世守吾言無<lb/>
易照等承順不違夫人為後世子孫計慮切切逺大如<lb/>
<pb n="KR4d0571_WYG_008-37a"/>
此真不可及哉<lb/>
　　　左氏節婦傳<lb/>
節婦姓龍氏宋貢士揆道之孫梅溪長者某之女年十<lb/>
九歸於左為左幼白妻幼白習舉子業著書積文鄉先<lb/>
輩麟洲先生見而語之曰昔人為賦飄飄有凌雲氣今<lb/>
子亦然故友朋又以凌雲稱之倜儻有志畧既再試於<lb/>
有司不利乃以父承事翁䕃三轉而為江西行省廣濟<lb/>
庫使至元丁丑廣冦竊發朝廷命江西左丞督三省軍<lb/>
<pb n="KR4d0571_WYG_008-37b"/>
征之許自擇僚属以從由是得選司賞賚金帛朝夕盡<lb/>
瘁卒於軍龍氏時年二十九聞訃即剪髮自誓勺水不<lb/>
入口三日出資財託親黨隣里踰嶺往迎柩比返凡九<lb/>
十餘日去家十里即徒跣號痛親挽舟以前觀者咸為<lb/>
感動奉安哭奠五年不離几席州司備其事以曰於府<lb/>
若憲憲府亷其能次第升聞朝廷朝廷循舊典以年未<lb/>
五十命且寝州守貳亟欲舉龍氏節以勵風化擬取宋<lb/>
節婦譚氏祠於學宫而以龍氏生配議者乂謂不敢先<lb/>
<pb n="KR4d0571_WYG_008-38a"/>
事朝廷事又寝當其居喪時嘗折海榴一枝插瓶中寘<lb/>
几上旬日視之則根枿萌達勃然有生意家人為移植<lb/>
於庭遂日長茂適隣婦寡感慕即效節不嫁一時名公<lb/>
卿士咸為嗟嘆賦詠翰林承㫖歐陽公復為榴萱二字<lb/>
以表異焉龍氏素勤儉守禮法初為左氏婦時以不及<lb/>
事姑為大恨春秋相其夫祭先必盡禮承事翁宦㳺客<lb/>
京師居家日少毎歸則必躬㸑以養朝夕若不及遭亂<lb/>
迎其父母隨豐約養之睦隣篤姻設義方以教宗族子<lb/>
<pb n="KR4d0571_WYG_008-38b"/>
弟急人之患而周其乏子二人長曰善次曰詠皆力學<lb/>
以紹其家善出續伯氏後鄉貢士王子讓為予言其事<lb/>
頗詳贊曰<lb/>
左氏為永新世族其先繇宋天聖擢科為殿中侍御史<lb/>
其後躋顯仕者累累相属有出使金國終淮西提刑者<lb/>
凛凛風節可尚有以景陵尉權知復州者死節三世廟<lb/>
食岳陽左氏行義之著乆矣今又得龍氏為婦而左氏<lb/>
之門行義益著或者謂曩時國家清明崇尚風化而龍<lb/>
<pb n="KR4d0571_WYG_008-39a"/>
氏以年未及不獲蒙褒䘏之典及年應褒䘏而世變作<lb/>
矣以此為龍氏䘏然人之所以能守節仗義者非必有<lb/>
所為而為之盖以出於天理民彞之不能以自己者當<lb/>
龍氏誓死不嫁時豈知以褒䘏之典為已榮哉天下有<lb/>
道則清議在朝廷天下無道則清議在士君子龍氏固<lb/>
可無憾龍氏有子與孫可以奉宗祀行年六十飲食起<lb/>
處無恙天之福龍氏固自有權量哉<lb/>
　　　劉綸劉琚傳<lb/>
<pb n="KR4d0571_WYG_008-39b"/>
劉綸字子綸琚字子琚同父母昆弟也世為永新人能<lb/>
早自樹立不茍同於人見義勇為無所囬撓至正壬辰<lb/>
兵祸起淮甸蔓延江西山藪狂悖之氓率相誘脅為羣<lb/>
盗綸琚合志恊力出貲粟募勇敢喻以逆順且悉駈其<lb/>
家蒼頭與相雜伍給衣食備器械分屯要害以状白府<lb/>
府檄綸同知本州事屯大沙琚以廬陵尹屯西江時承<lb/>
平既乆民不識兵革安成冦數千猝至州城城中守備<lb/>
單弱綸聞之亟領精鋭五百馳赴州冦時已突入城西<lb/>
<pb n="KR4d0571_WYG_008-40a"/>
門望見綸旗幟兵仗精彩耀目即自駭亂城中兵遂競<lb/>
起殺冦逐北積尸如山衆志乃定城由是得全大沙當<lb/>
永新通衢一弗靖即上下阻絶郷氓周繼老首為亂綸<lb/>
擒戮之屢殺獲以遏姦暴卒使水陸䟽達無壅西江據<lb/>
安成廬陵之㑹尤慮奔突小烏坑温同一黨九人謀有<lb/>
其主湯徳新産業盡室殺之惟餘孫一人曰恭者被創<lb/>
而逃訴於州州虞有變不為理恭乃泣走詣琚琚拔刀<lb/>
斫案大言明事㑹方來而奴殺其主此逆賊也其可縱<lb/>
<pb n="KR4d0571_WYG_008-40b"/>
乎即捕獲梏其渠以獻於府梟諸市戮其八人者裂而<lb/>
磔諸境上是時惡黨之羣聚者方視此為伸縮且将相<lb/>
顧而起及聞九人者盡死遂惕息不敢動里中帖然明<lb/>
年峒冦破永新城惡黨復乘勢騷動小烏坑蕭祖一怙<lb/>
亂首殺傷左茂一刼其財琚復捕戮掲其尸以狥境内<lb/>
復寧嵗甲午大饑民之有貲者囊金珠易斗粟不可得<lb/>
貧者立就死琚悉發其廪以濟一無所惜雖妻孥交誚<lb/>
不顧也大府檄分府官至境上捕賊募得賊者有賞革<lb/>
<pb n="KR4d0571_WYG_008-41a"/>
山民龍惠真五人方治麥壠上邏卒忽捽縛赴府府既<lb/>
予賞即命戮五人者琚憫其無罪亟詣府抗辭辨之五<lb/>
人者遂得釋是時琚方以殺賊活民為己事既而江西<lb/>
失守諸郡縣次第陷沒度勢不可為乃悉散其衆令人<lb/>
自為謀綸徙居廬陵琚歸上麓山中督畊織以供衣食<lb/>
絶口不預言時事而時事日益非惡黨益盤結生計謀<lb/>
盡剷其主家以自便又綸琚領事時疾惡已甚大者誅<lb/>
殺小者責怒搒箠羣不逞之徒蓄恧惴慄而不得肆日<lb/>
<pb n="KR4d0571_WYG_008-41b"/>
夜思泄其憤乙已春有李罕者屠其主龍廷吾家逺近<lb/>
相扇競起家僕蕭興糾結羣黨尅以正月七日黎明圍<lb/>
上麓未合琚聞後嶺警鐘聲覺有異即攬衣提所佩刀<lb/>
潛出綸時與俱在上麓遂得相繼遁去既渉江欲奔州<lb/>
城有艤舟於岸者不知何許人一見即載之而上蕭興<lb/>
等五十人退至江江水淺及膝蕭䓁攝衣而前将及舟<lb/>
水忽湧起没胸洶歘幾仆遂顛頓而返及岸跪致辭舉<lb/>
手謝而去舟遂上萬泉灘冦復以兩舟來追遇小舟自<lb/>
<pb n="KR4d0571_WYG_008-42a"/>
上流而下語之曰彼登岸矣爾復何追乃相視錯愕解<lb/>
散綸琚至州城琚語綸曰吾兄弟得幸免吾妻子必不<lb/>
免矣未幾而二子來止稱綸一子一弟婦被害餘皆得<lb/>
脫走小沙初羣冦謀圍上麓約山上舉紅旗為號旗三<lb/>
颭地則畢力合圍至期天忽大霧昏塞咫尺不可辨由<lb/>
是舉室皆得脫免人故謂此天助非人力也及冦追近<lb/>
舟止丈餘水忽大湧人又謂此天助非人力不然則危<lb/>
亦甚矣綸琚既得免日夜切齒以復讎為事乃訴於當<lb/>
<pb n="KR4d0571_WYG_008-42b"/>
時之據有權位者殱尹姓十二人復訴於征討之帥殱<lb/>
蕭姓二十五人又訴於守禦之帥殱劉姓六人又訴於<lb/>
州之牧殱李罕與其黨八人皆渠惡也猶遺造謀手殺<lb/>
肆毒之尤酷者曰劉駞仔逃匿他境凡一年捕不獲綸<lb/>
琚方痛恨一旦忽自詣按察分司誣綸琚收受銀貨等<lb/>
物分司官下其事於州辨於庭駝詞屈竟坐以殺人罪<lb/>
下獄死於是向之惡黨盡矣予觀兹事始末若無一而<lb/>
非天者夫圍合而霧興追近而水湧當是時人皆以為<lb/>
<pb n="KR4d0571_WYG_008-43a"/>
天助是則固然向使駝詭跡潛影逺自竄伏雖設重購<lb/>
未易得也駝未得則綸琚復讎之志終不得以盡遂而<lb/>
猶未免有餘憾焉今而自投於官以就顯戮此豈人謀<lb/>
所可及哉故予以謂駝之自投而就戮者亦天也天之<lb/>
所以用意若此者所以成綸琚復讎之志也復讎之志<lb/>
古今之通誼也喪亂十五六年之間冠履顛倒以小人<lb/>
而害君子以奴𨽻而害主翁者淊淊皆是而天獨用意<lb/>
於此者以復讎之事非綸琚不能也他人不能而綸琚<lb/>
<pb n="KR4d0571_WYG_008-43b"/>
獨能之其必有以異乎尋常者矣<lb/>
　<lb/>
　<lb/>
　<lb/>
　<lb/>
　<lb/>
　<lb/>
　雲陽集巻八<lb/>
</p>
<p>
</p>
  </div>
<div>
                <head>雲陽集巻九</head>
    <p>
<pb n="KR4d0571_WYG_009-1a"/>
欽定四庫全書<lb/>
　雲陽集巻九　　　　　　　元　李祁　撰<lb/>
　　襍著<lb/>
　　　訊蟹說<lb/>
客有惡蟹者得而束之以蒲坐於庭而訊之曰爾之生<lb/>
也微其為形也不類爾之臂雖長而攘不加奮足雖多<lb/>
而走不加疾而徒欲恣睢睚眦蹩躄戾契以横行於世<lb/>
爾果何恃而為此吾將加爾乎熾炭之上投爾乎鼎烹<lb/>
<pb n="KR4d0571_WYG_009-1b"/>
之中刳爾形剖爾腹解而支體以償爾横行之罪爾有<lb/>
說則可無說則死蟹於是怒目突瞳掣足露胸喘息既<lb/>
定乃逡廵而有言曰噫子何昏惑眩瞀而昧於天地之<lb/>
性乎子之於物也何見其外而不察其内乎子何深於<lb/>
責物而不為人之責乎吾之生也微吾之形也不類吾<lb/>
又長臂而多足凡吾之所以為此者天也吾任吾性則<lb/>
吾行雖横亦何莫而非天哉吾任性而居吾循天而行<lb/>
而子欲以是責我是不知天也又吾行雖横而吾實無<lb/>
<pb n="KR4d0571_WYG_009-2a"/>
腸無腸則無藏無藏則於物無傷也今子徒見吾外而<lb/>
不察乎吾之内是不知物也世之人固有外狠而中惡<lb/>
者此其内外交暴又非若吾之悾悾乎中也子何不是<lb/>
之責而唯我之求乎又有厚貌而深情者其容色君子<lb/>
也辭氣君子也衣服趨進折旋唯諾皆君子也而其中<lb/>
實嵌巖深幽不可窺測此又大可罪也而吾子之不之<lb/>
責也何居且吾之生也微故吾之欲也易足吾嚼嚙藁<lb/>
秸適可而止飽則偃休乎蛇蟺之穴而無營焉吾又何<lb/>
<pb n="KR4d0571_WYG_009-2b"/>
求哉吾之行雖横不過延縁涉獵乎沙草之上於物無<lb/>
損也於類無競也而吾又何罪哉吾任吾性吾循吾天<lb/>
而子欲加我乎熾炭之上投我乎鼎烹之中是亦天而<lb/>
已矣而吾又何辭焉客於是俛首失辭遽解其束而縱<lb/>
之江余嘗讀易至離離為蟹故蟹之剛在外又離為火<lb/>
火炎上故蟹之性躁而急此其得於天有不可變者人<lb/>
為物之靈則雖頑嚚㓙辟無不可變彼不可變而不變<lb/>
徒欲以横行之故猶足以取惡於人況乎可變而不變<lb/>
<pb n="KR4d0571_WYG_009-3a"/>
則於肆行而不悛者其取惡於人也亦甚矣嗚呼人固<lb/>
異於蟹也異於蟹而不自異焉又反有不蟹若者此豈<lb/>
不深可愧也予嘗聞客訊蟹事又因讀易有感欲書之<lb/>
未能適友人持三蟹圗来觀故為述其說如此觀是圗<lb/>
者茍因予說而推之其亦少有警也夫<lb/>
　　　三窮後語<lb/>
予觀新安趙君汸所叙三窮之目其一曰楊伯睿一曰<lb/>
楊蘭谷一曰費振逺是三君者同仕星源郡中皆能以<lb/>
<pb n="KR4d0571_WYG_009-3b"/>
清苦自厲其甚者至擷野菜飯脫粟以自給人咸憂其<lb/>
不堪而三君者不以為嗛故軍中呼為三窮一時好事<lb/>
者率為歌詩以稱道之誠以為今之為仕者莫不欲<graphic n="KR0670" url="https://raw.githubusercontent.com/kanripo/KR-Gaiji/master/images/KR0670.png" mimeType="image/png"/>
輕暖而飫肥甘以自取快足而三君者乃潔志厲操如<lb/>
此是誠可稱道也然予嘗竊有疑於窮字之義盖竆與<lb/>
貧異貧以財言窮以位言貧從分從貝貝分則貧也竆<lb/>
從穴從躬凡從穴皆有屈伏抑鬱之義若士之處於巖<lb/>
穴之下者皆是也孔子曰貧與賤是人之所惡也富與<lb/>
<pb n="KR4d0571_WYG_009-4a"/>
貴是人之所欲也以貧與富對言所謂以財言者也孟<lb/>
子曰窮則獨善其身達則兼善天下以窮與達對言所<lb/>
謂以位言者也至李克為魏文侯卜相而其言曰富視<lb/>
其所與貧視其所不取逹視其所舉窮視其所不為歴<lb/>
舉而觀之則二字之義不可以一槩而施也明矣今三<lb/>
君者既皆登陟仕路以見用於時而振逺名蹟尤著握<lb/>
太守印章坐堂上走属吏於庭威足以懾奸豪惠足以<lb/>
恤鰥寡四境之内莫不奔走服役以聽命於指顧之下<lb/>
<pb n="KR4d0571_WYG_009-4b"/>
若是而猶謂之窮可乎吾故以為若三君者謂之居官<lb/>
而能貧可也謂之㢘可也謂之清亦可也若謂之窮則<lb/>
特出於軍中之號而一時之好事者遂從而歌誦之耳<lb/>
予年七十有三羈寒羸困不能復為文詞以譽其厲操<lb/>
之苦乃獨齗齗然較一字於分寸毫釐之末亦可見顛<lb/>
躓之甚而不知其衰耄之已極也覽是巻者倘不以予<lb/>
為好辯則予過鮮矣<lb/>
　　　書郝氏紫芝亭巻後<lb/>
<pb n="KR4d0571_WYG_009-5a"/>
讀張仲舉諸君紫芝亭巻而知郝氏之世有餘慶也不<lb/>
有餘慶則紫芝之瑞曷從而致之予固知其必有餘慶<lb/>
也巻中述其上三世作牧持憲有善績又謂湖州公存<lb/>
心以仁利物以惠夫如是則郝氏之慶豈一日之積哉<lb/>
其積之也久則薰為太和萃為芝草亦理之自然者耳<lb/>
故予於此巻謂其有可稱道者三當羣兇攻逼杭城時<lb/>
城外墳墓發掘無遺而湖州公之墓不失抔土此其可<lb/>
稱道者一也紫芝之生適當墓之左莖色咸異衆芝此<lb/>
<pb n="KR4d0571_WYG_009-5b"/>
其可稱道者二也凡芝之生固足以為異然茍不逢人<lb/>
之知不為人所賞拔則與衆草木無甚相逺今思道之<lb/>
於是芝也卒然相遇於丘墓之間驚喜感歎不啻若獲<lb/>
至寳既名亭以彰之而又能走京師謁舘閣諸君請為<lb/>
文以記之為歌詩以形容之使是芝煜然光耀非獨有<lb/>
異於衆草木而且有異於衆芝焉此其可稱道者三也<lb/>
雖然思道之於是芝也豈直以為休徵之應而取之以<lb/>
為他時富貴之兆哉盖孝子之念其親也登其隴而望<lb/>
<pb n="KR4d0571_WYG_009-6a"/>
則雖一草之莖一木之枝亦愛之而不敢輕毁折焉而<lb/>
況乎芝之出乎其類者哉是宜思道之拳拳若是而不<lb/>
能忘也巻中珠玉璀璨予不復敢贅一辭予獨因念錢<lb/>
唐西湖之勝山水甲天下而思道家於是湖州公墓於<lb/>
是不知近年人事風物視嚮時何如至正丁亥予忝司<lb/>
江浙儒學仲舉奉朝廷命来鏤宋金二史於杭且命儒<lb/>
司官佐董其事故予得與仲舉同硯席起處者半年後<lb/>
三年予憂居姑蘓而仲舉再奉㫖祭神海上来唁予留<lb/>
<pb n="KR4d0571_WYG_009-6b"/>
宿而别予既衰耄多病而仲舉年復過予八九歲今當<lb/>
八十有二三矣作此記時不書年月不可考不知近年<lb/>
食啖言笑比向時何似此皆予之所常介然於懐者恨<lb/>
不及一見思道而問之故筆於此<lb/>
　　　題宋孝宗賜楊誠齋雪圖巻<lb/>
楊文節公誠齋先生以清白著聞歴事四朝終始一節<lb/>
晚年力辭徵召退休南溪之上老屋一區僅庇風雨長<lb/>
鬚赤脚纔三四人可謂與氷雪同操者也孝宗賜以此<lb/>
<pb n="KR4d0571_WYG_009-7a"/>
圖其時之先後雖不可知無非欲以表其清節耳然則<lb/>
公之清節固皎皎乎不可尚已而孝宗之賢亦於是而<lb/>
見焉一時君臣相與之意不其盛哉<lb/>
　　　題宋張叔端畫清明上河圖<lb/>
周氏所藏清明上河圖乃故宋宣政年間名筆也筆意<lb/>
精妙固自宜入神品觀者見其邑屋之繁舟車之盛商<lb/>
賈財貨之充羨盈溢無不嗟賞歆慕恨不得親生其時<lb/>
親目其事然宋祚自建隆至宣政間安養生息百有五<lb/>
<pb n="KR4d0571_WYG_009-7b"/>
六十年太平之盛盖已極矣天下之勢未有極而不變<lb/>
者此固君子之所寒心者也然則觀是圖者其將徒有<lb/>
嗟賞歆慕之意而已乎抑將猶有憂勤惕厲之意乎噫<lb/>
後之為人君為人臣者宜以此圖與無逸圖並觀之庶<lb/>
乎其長守富貴也<lb/>
　　　題僧雪窓畫蘭巻<lb/>
予留姑蘓時雪窓翁住承天寺日與予相徃来當時逹<lb/>
官要人往往求翁為寫蘭石翁恒苦之而予所得於翁<lb/>
<pb n="KR4d0571_WYG_009-8a"/>
者凡數幅或時相過從焚香煑茶輙取雪色紙為予作<lb/>
摘竒掇芳小幅尤極瀟灑可愛予常置齋閣中亂来蕩<lb/>
失俱盡恒眷眷於懷近乃於呉君書室中見此幅位置<lb/>
蕭逺真此老得意筆也感念之餘就題其後<lb/>
　　　題周道士止一巻<lb/>
天下之理必㑹於一故天下之事必歸於一一者造化<lb/>
之本源道德之樞要也昔之言道者曰抱一曰守一說<lb/>
金丹者又有所謂三五一萬事畢者至青霞髙士周君<lb/>
<pb n="KR4d0571_WYG_009-8b"/>
乃復以止一為號盖學道而能止於一則非常道矣人<lb/>
心萬變紛紜交錯而莫知其所止者總總也茍非知道<lb/>
之深慕道之篤探其本源而執其樞要者其孰能知所<lb/>
止哉又孰能止於一哉吾於是知所敬矣<lb/>
　　　為馮永言送汪士章歸江東詩引<lb/>
汪君士章從軍来禾川其始至也禾川之士相與言曰<lb/>
是固新安巨室其祖父多貴顯金紫輿服照耀閭里其<lb/>
子弟習熟聞見被紈綺而飫膏粱驕佚怠傲其能為我<lb/>
<pb n="KR4d0571_WYG_009-9a"/>
軰友乎已而試日就其庭而升其堂耳其言目其色然<lb/>
後知士章之賢乃有大過人者士章學有源委固已深<lb/>
造乎道而猶慊然以為未足孜孜求之不厭處事明決<lb/>
與人交坦然久而益信於是禾川之士咸願與士章為<lb/>
友而士章以思省其親歸矣義有所不可留情有所不<lb/>
能已爰相率賦詩歌以贈而使雲陽李祁序之<lb/>
　　　三友贊<lb/>
長松千尺生於崇岡躪躒百卉輿臺衆芳唯竹與梅同<lb/>
<pb n="KR4d0571_WYG_009-9b"/>
我氣味徘徊顧瞻允也其類於焉有人是求是徵爰採<lb/>
厥美以朂其身惟松之髙唯竹之勁惟梅之清亦罔不<lb/>
競唯是三者其誰友之唯其友之是以似之<lb/>
　　　翔龍琴贊<lb/>
龍之矯兮髙翔天門洞開兮雲飛揚羣仙結珮參頡頏<lb/>
天樂廣備陳清商清商流傳下土方美人意重雙明璫<lb/>
蓬莱瀛洲路何長金徽玉絃在髙堂<lb/>
　　　僧珠仲淵字說<lb/>
<pb n="KR4d0571_WYG_009-10a"/>
禾川之秀有曰珠上人者其字仲淵予既為書二字而<lb/>
復請予為一言予觀諸老師碩儒反覆推究曰珠曰淵<lb/>
義無餘藴予又惡能復為仲淵賛一言哉然吾觀珠之<lb/>
所以見寳於人者以其出而見於世故人得而寳之彼<lb/>
夜光明月固為天下至寳向使其深藏而不之見焉則<lb/>
人亦孰得而寳之此珠之所以貴乎見知於世也若釋<lb/>
氏之說則不然釋氏往往以珠喻真如實性故欲其晦<lb/>
而弗耀也隱而弗彰也深藏固守而不蘄人之知之也<lb/>
<pb n="KR4d0571_WYG_009-10b"/>
此則珠之在淵者然也盖珠之出而見於世則寳之者<lb/>
在人珠之隱而藏諸淵則所寳者在已釋氏之教務自<lb/>
見性夫豈蘄人之知之哉仲淵善藏子珠毋使離於淵<lb/>
可也<lb/>
　　　題張天舉圖書巻<lb/>
禾川張天舉書生也攻篆刻印章位置風格率不失古<lb/>
意一時士大夫多愛用之間嘗為予作二印予語之曰<lb/>
予老矣無復用意斯文恐負子印方今泰運漸回將見<lb/>
<pb n="KR4d0571_WYG_009-11a"/>
氛翳開豁壁奎明耀文章翰墨宜有盛於曩時則子之<lb/>
精藝其見愛用於當時之士大夫者亦將不啻今日矣<lb/>
子姑待之<lb/>
　　　黄河清劍銘<lb/>
姜達泉以黄河清名其佩劍有問之者曰子之劍一器<lb/>
爾於黄河乎何預達泉曰吾之所以名吾劍者夫豈拘<lb/>
拘焉以器為哉吾將以著吾志焉耳吾之所以為吾劍<lb/>
耆盖直以天地為爐以隂陽為炭鼔風雷為橐籥體日<lb/>
<pb n="KR4d0571_WYG_009-11b"/>
月為光華窺之而莫知其形運之而莫名其妙此吾之<lb/>
所以為劍也吾之用吾劍也盖將以割利慾絶恩愛馘<lb/>
百邪滅萬恠使吾之耳目聰明神氣炳靈溟涬寥廓合<lb/>
乎太清由吾身而達之天下無不可者且天下猶吾身<lb/>
也黄河則吾之血氣周流乎吾身者也血氣和則吾身<lb/>
寧黄河清則天下平吾之所以名吾劍者夫豈茍然而<lb/>
已哉予聞姜君言始而疑之再而思之終而信之以其<lb/>
言之近乎道而非徒以欺世而駭俗也故為之銘銘曰<lb/>
<pb n="KR4d0571_WYG_009-12a"/>
黄河清天下平舉世溷濁滑滑勞其生疇能持寸鐵截<lb/>
斷黄河清猗嗟乎姜君有此黄河清黄河清天下平<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4d0571_WYG_009-12b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　雲陽集巻九<lb/>
</p>
<p>
</p>
  </div>
<div>
                <head>雲陽集巻十</head>
    <p>
<pb n="KR4d0571_WYG_010-1a"/>
欽定四庫全書<lb/>
　雲陽集巻十　　　　　　　元　李祁　撰<lb/>
　　雜著<lb/>
　　　題畫龍<lb/>
委蛇蜿蜒與時周旋放之則彌亘乎六合巻之則深潛<lb/>
乎九淵人知其然而不知其所以然<lb/>
　　　蕭氏仁存堂賛并序<lb/>
仁之為道大其為効也逺然茍非歴年之久遭世之變<lb/>
<pb n="KR4d0571_WYG_010-1b"/>
則亦無以驗其効之逺近也廬陵曲山巖崖蕭先生繇<lb/>
宋科目以仁人心賦入大學上舎凡數年遭值遷革歸<lb/>
老於山中有元前戊子嘗創屋數間至延祐甲寅科目<lb/>
興遂擬為鄉校方厓蕭御史為書其扁養吾劉先生為<lb/>
紀其事至後戊子其孫壽春復拓而廣之又數年而兵<lb/>
興江南北數百里之地悉為丘墟邑居里舎蕩然罕存<lb/>
而先生之廬與所創之屋獨屹立煨燼草莽中若有隂<lb/>
扶而黙相之者壽春於是葺之以為堂而以其事語予<lb/>
<pb n="KR4d0571_WYG_010-2a"/>
余盖知其先世之澤其為効也逺乃以仁存名其堂且<lb/>
辭以賛之<lb/>
秩秩斯堂孰搆其始在昔咸淳有斐君子思深才雄蔚<lb/>
為宗工擢秀藝圃蜚英辟雍國步伊阻爰復我土載經<lb/>
載營式獲我所我經我營匪圖我私邑有来學我應受<lb/>
之仁人之心君子之澤鬼神䕶呵罔有隳側孰纂乃績<lb/>
有嘉聞孫載瞻斯堂匪仁曷存堂以仁存事繇志繼子<lb/>
孫承之有永無替<lb/>
<pb n="KR4d0571_WYG_010-2b"/>
　　　跋蕭如岡詩<lb/>
詩貴真實不真實不足以言詩古人之詩雖縱横自恣<lb/>
不事拘檢而皆實情實景是以千百載而下誦之者如<lb/>
親見其人親目其事盖實情實景人心所同貫古今如<lb/>
一日者也今觀蕭君如岡之詩務敦篤而去輕浮近質<lb/>
素而逺綺靡雖以拙自命而有至巧者存豈非所謂實<lb/>
情實景者哉況聞如岡平昔以意度自許好周人之急<lb/>
成人之善凡義所當為者必力為之與人交必懇懇盡<lb/>
<pb n="KR4d0571_WYG_010-3a"/>
其誠久而益信其為人如此故其詩如此余因論其詩<lb/>
乃併論其人焉<lb/>
　　　題楊清溪畫雪竹<lb/>
竹以節名雪以潔稱非潔不足以表君子之操非節不<lb/>
足以表君子之貞誰其為此清溪之清<lb/>
　　　題羅朝陽詩巻<lb/>
羈愁老病中得羅朝陽詩於枕上讀數篇至神岡山忽<lb/>
推枕而起歎曰詩道之廢久矣能如是夫豈不可與言<lb/>
<pb n="KR4d0571_WYG_010-3b"/>
詩哉由是再讀以至終巻無一不可稱誦者善哉朝陽<lb/>
之為詩也朝陽信廬陵佳士而安成劉太史禾川吳明<lb/>
府又廬陵之鄉先生也朝陽既得聞劉先生之指趣以<lb/>
浚其源而䟽其流又得呉先生為之上下評議以助其<lb/>
瀾而揚其波其於詩也允乎其有成矣予雖欲復為朝<lb/>
陽贅一詞其可得哉姑述其略以附巻後<lb/>
　　　題易子文詩巻<lb/>
詩道之趨於古此世道之盛也古人不可復見而千載<lb/>
<pb n="KR4d0571_WYG_010-4a"/>
之下誦其詩者猶足以想見其為人使人欣戴愛慕願<lb/>
尚友於千載之上此無他人心無古今之異故也人心<lb/>
無古今之異則夫性情之所感音響之所㑹其不相合<lb/>
者寡矣奈何世之言詩者取足於目前習熟卑近自以<lb/>
為是而詩之去古日逺可勝歎哉近讀易子文詩見其<lb/>
格調聲韻夐與俗殊固已駸駸乎近古矣盖其性質不<lb/>
凡而得於師友之見聞者皆有源委故能脫棄流俗而<lb/>
欲追蹤古人此其所以為可尚也嗟乎世道之衰愈趨<lb/>
<pb n="KR4d0571_WYG_010-4b"/>
愈下而子文之詩獨能上追古人此固可為子文喜而<lb/>
亦可為世道歎也<lb/>
　　　題刋陳所安文集<lb/>
天馬驍騰早蜚聲於鄂渚鸞鳳伏竄竟殞命於殊鄉愛<lb/>
其人者多得之悲歌慷慨之餘見其文者猶惜其斷簡<lb/>
殘編之末此幸存而未泯尚或望其可傳必有當仁共<lb/>
成勝事寫之琬琰冀千載而不磨報以瓊瑶庶九京之<lb/>
可作<lb/>
<pb n="KR4d0571_WYG_010-5a"/>
　　　題張天全所刻天君降筆後<lb/>
張君天全以積誠累行持混元教濟度羣品幽明交通<lb/>
神靈協賛至有託諸言語筆墨以顯於世非可誣也若<lb/>
吉州錄事達嚕噶齊諾海所述天君降於上髙之左惟<lb/>
能家其事尤著予觀其字體變化飛動盤鬱莫知端倪<lb/>
有非拘拘焉執筆運肘之為者信乎其不誣也異哉賛<lb/>
曰<lb/>
於穆天君来於帝庭赫赫厥聲濯濯厥靈惟筠上髙厥<lb/>
<pb n="KR4d0571_WYG_010-5b"/>
姓惟左受學於張靡敢或墮精神所貫天君是臨神光<lb/>
奪目竒芬怵心委蛇蜿蜒恍忽恠詭電擊霆奔雲騰風<lb/>
起惟神所書豈人之為惟人之行實神之依曰神曰人<lb/>
是曰一理不愧於人乃感於彼張君之學黙契於天既<lb/>
獲靈異道斯可傳傳之者人助之者神於萬斯年聿觀<lb/>
厥成<lb/>
　　　草堂書院藏書銘<lb/>
秘閣嶣嶤麗於層霄羣公在天逺不可招聖賢之書有<lb/>
<pb n="KR4d0571_WYG_010-6a"/>
圖有籍如山如淵浩不可覿矧兹蜀都阻於一隅去之<lb/>
萬里孰云能徂惟兹逹可有惻斯念稽於版籍詢於文<lb/>
獻北燕南越西陜東吳有刻則售有本則書僕輸肩頳<lb/>
車逓牛汗厥數惟何廿有七萬載之以舟入於蜀江江<lb/>
神䕶呵翼其帆檣爰至爰止邦人恱喜藏之石室以永<lb/>
厥美昔無者有昔舊者新畀此士子懐君之仁朝承於<lb/>
公夕副於室家有其傳維君之德在昔文翁肇兹戎功<lb/>
建學立師惠於蜀邦維兹逹可宜世作配惠兹蜀邦罔<lb/>
<pb n="KR4d0571_WYG_010-6b"/>
有内外嗟嗟士子尚其勉旃毋負於君惟千萬年<lb/>
　　　修靈泉院䟽語<lb/>
靈泉院山川蟠鬰卓鎮西安觀音堂氣象宏深恍如南<lb/>
海既屢遭於兵燹盍更展於良規欲遂經營須憑喜捨<lb/>
一彈指頃嘯呼梓匠輪輿萬刼灰中再現虚空樓閣福<lb/>
田増廣香火彌隆<lb/>
　　　跋風帆圗<lb/>
余嘗繇姑蘓泛舟縁海岸掛帆入大江泝流而行一日<lb/>
<pb n="KR4d0571_WYG_010-7a"/>
踔二三百里舟人偃息嘯歌於帆檣之下而無所用其<lb/>
力此舟行之快也亂離顛沛逃竄山谷不復有江湖之<lb/>
跡矣俛仰今昔慨然興懐近觀懋齋俞君所藏風帆圖<lb/>
悠然有極目千里之勢而煙波雲樹茅屋滄洲歴歴皆<lb/>
若向時所見令人益重懐感時殊事異安得復假風帆<lb/>
之便浮游江湖以求向時一日之快哉<lb/>
　　　題曠維寧思治藁<lb/>
士君子懐抱材藝遭逢亂離顛沛困踣靡所底止固大<lb/>
<pb n="KR4d0571_WYG_010-7b"/>
不幸然因是而拂其心挫其氣摧其英華而磨刮洗削<lb/>
其㢘隅邊鄙之習卒之就其所已能而増益其所不能<lb/>
此則不幸中之尤幸者余觀曠維寧詩清潤含蓄有憂<lb/>
深思逺之情盖其詩多亂離以来所作其於人情之難<lb/>
測世道之匪常草木之變衰山川之憔悴遇物興感觸<lb/>
景增懐無不於是乎見故予雖惜其不幸不得遇太平<lb/>
盛時無以發其舂容紆餘之思而猶幸其遭逢時變得<lb/>
以増益其所不能况維寧齒髮方壯足以有待而治亂<lb/>
<pb n="KR4d0571_WYG_010-8a"/>
之機無徃不復它時海宇乂安重見太平之盛於是化<lb/>
王風之黍離為周雅之鳬鷖從容咏嘆而維寧之詩益<lb/>
昌矣夫豈獨如今之日而已哉詩云兼葭蒼蒼白露為<lb/>
霜又曰他山之石可以攻玉維寧其益勉之<lb/>
　　　壽芝賛<lb/>
凡草木之植勾焉而萌甲焉而拆秀焉而生叢焉蔚焉<lb/>
而蔽虧乎山林綿絡乎原野其名與數雖神農氏不能<lb/>
以盡知盡識而唯芝也獨與常産異不根以生不沃以<lb/>
<pb n="KR4d0571_WYG_010-8b"/>
榮不蓐不櫛而蓬藋蕭艾不得以蔽其美盖以扶輿漭<lb/>
泱之精蜿蜒清淑之氣蟠結勃鬰而為之故宜為和氣<lb/>
之符為休徴之應為逹官貴人之所賞翫而自昔之翰<lb/>
苑名流詞林佳士亦往往形之歌辭詠歎而不能自己<lb/>
也惟是庚寅之嵗逺山公彌誕之辰客有以芝草獻者<lb/>
一本而兩岐形狀秀特盖芝之生也既與常草木異而<lb/>
是芝也又與常産之芝異由是衆客交口稱賛嘖嘖予<lb/>
乃諗於衆曰嘗稽諸仙經雜傳凡芝有五色加以紫為<lb/>
<pb n="KR4d0571_WYG_010-9a"/>
六芝皆瑞草也生則有雲氣禽獸之異青曰龍芝赤曰<lb/>
丹芝黄曰金芝白曰玉芝黒曰𤣥芝紫曰木芝然則芝<lb/>
非有定名也世之好事者恒取其竒秀詭特者而翫之<lb/>
於是始有靈芝之名又其生時或有與吉事相符合其<lb/>
先後者於是而又有瑞芝之名今是芝之来也實為逺<lb/>
山公長年之慶尚無以名理有未惬冝命之曰壽芝可<lb/>
乎於是衆客欣然舉酒更賀乃囑筆徴予文以賛之遂<lb/>
為之辭曰<lb/>
<pb n="KR4d0571_WYG_010-9b"/>
煜煜神芝靈氣所鍾含和毓粹衆芳靡同離羣而生拔<lb/>
萃而長結英丹崖擢秀華壤矯矯特立亭亭其姱一本<lb/>
茂美雙枝盤挐如雲之舒絢綵綺美如鸞之翔奮翼軒<lb/>
翥惟芝之生是曰匪常遇物應兆先幾呈祥聿来於庭<lb/>
作公壽考天實為之錫以難老既錫以壽亦昌其家玉<lb/>
樹䓗蒨珊瑚交加升彼兕觥酌以春酒服此休嘉以介<lb/>
眉壽<lb/>
　　　跋主一先生慙稿<lb/>
<pb n="KR4d0571_WYG_010-10a"/>
竊讀主一劉先生慙藁歎其浩博淵微敷暢精宻而聖<lb/>
賢之心天人之學古今之變與夫人情物理委蛇曲折<lb/>
千態萬狀罔不畢備為文為詩為雜筆累累凡數百篇<lb/>
無不可讀無不可愛盖先生之學其資之也深其積之<lb/>
也厚故其發揮著見如此盛矣哉先生之於文也嗟乎<lb/>
自冦亂以来江湖數千里名藩大閫率為丘墟而吾茶<lb/>
陵以孤壘獨存吾茶陵薦紳文物素著海内五六年間<lb/>
彫謝淪落而先生以老成獨存此非先生之幸實斯文<lb/>
<pb n="KR4d0571_WYG_010-10b"/>
之幸也先生年雖髙而耳目視聽不少<graphic n="KR0629" url="https://raw.githubusercontent.com/kanripo/KR-Gaiji/master/images/KR0629.png" mimeType="image/png"/>其用力斯文<lb/>
固未艾也況今之求先生者又有甚於昔之求先生者<lb/>
歟先生多賢子若孫凡先生之文未編入者盍相與緝<lb/>
之以示斯文於無竆焉<lb/>
　　　譚君傳心字說<lb/>
譚君繼先之號曰傳心夫心者人身之天而至理之所<lb/>
寓也其體虚靈洞徹可以通天地而無間其用博大悠<lb/>
逺可以貫古今而不窮而其微妙發越則止存乎日用<lb/>
<pb n="KR4d0571_WYG_010-11a"/>
行事之間人惟肆欲妄行無所畏忌知有利而不知有<lb/>
義知有已而不知有人由是昧於理而欺於天方寸之<lb/>
間索無餘藴上無以繼承先志下無以啟廸後人何莫<lb/>
非此心之所為哉繼先質厚而氣清學廣而行醇行乎<lb/>
州閭施於鄉黨凛凛乎唯恐有一毫之未善焉此其心<lb/>
固可以不違乎理不愧乎天矣吾聞繼先上世祖父多<lb/>
行義君子以忠厚起家以詩禮名世而繼先復能以祖<lb/>
父之心為心繼繼繩繩罔有隳墜其有光於上世也宜<lb/>
<pb n="KR4d0571_WYG_010-11b"/>
矣苟由是而推之則傳之永世豈有竆哉吾見譚氏之<lb/>
益昌也詩曰無念爾祖聿修厥德繼先既念之矣貽厥<lb/>
孫謀以燕翼子繼先其勉之<lb/>
　　　書烈女龍琇傳後<lb/>
龍子元視余以其同年貢士劉雲章所撰烈女龍琇傳<lb/>
盖其從子孟敬之女嫁為安成劉操婦遇賊李明之衆<lb/>
義不汚而就溺者也嗚呼欲生惡死人情之常也所欲<lb/>
有甚於生所惡有甚於死天性之正也全其正者為正<lb/>
<pb n="KR4d0571_WYG_010-12a"/>
人徇其常者為常人士大夫之所講也然而一旦臨事<lb/>
變決擇去就乃或不如閨門婦女之晣而確如雲章所<lb/>
云可勝歎哉昔奉天竇氏女被俘不屈史氏榮而書之<lb/>
今琇先事定計義不辱於俘卓然貞烈殆又過焉後之<lb/>
秉筆者其尚有徴於斯文哉<lb/>
　　　題唐子西與游使君帖後<lb/>
故宋宗學博士唐子西先生與游使君手簡詞翰精潔<lb/>
丞相周益公及諸老先軰題跋叙述審詳今歸周氏文<lb/>
<pb n="KR4d0571_WYG_010-12b"/>
府余謂子西先生以文章名當時傳後世其大者固不<lb/>
啻此此特其緒餘者爾然自熙豐至今上下二百餘年<lb/>
風流文采猶於是而可見則亦豈尋常翰墨所可擬倫<lb/>
哉是宜士君子之愛而藏之也<lb/>
　　　跋怡虚清話<lb/>
話者日用之常談晉人相尚清虚出入𤣥要而清談之<lb/>
習遂為一時所宗流弊至逺可畏也盖其說雖髙而難<lb/>
行其理雖勝而無實其㫖趣要歸雖灑然可聽而不可<lb/>
<pb n="KR4d0571_WYG_010-13a"/>
以合聖賢之道談雖清何益哉查君某翁以其日用之<lb/>
間得諸聞見者刋為一編既載其事又復䟽其理以示<lb/>
訓戒鑿鑿乎無一語之不可行無一事之不可法無非<lb/>
切於日用之常而不可闕於是而謂之清話其去晉人<lb/>
之談逺矣翁之孫宗礪温厚純謹能守其訓持是編請<lb/>
余一言故為述此語使世之覽者毋以查君之清話比<lb/>
晉人之清談云<lb/>
　　　伯昂字說<lb/>
<pb n="KR4d0571_WYG_010-13b"/>
人之材質髙下有萬不齊而其志所趨向則不可以莫<lb/>
之審也故茍得其趨則日進乎髙明茍失其趨則日究<lb/>
乎汙下此理之必然無足疑者王氏之子弟曰髙而其<lb/>
字曰伯昂字書謂昂從日昂者日之升也日之初升在<lb/>
易為晉故其象曰明出地上晉君子以自昭明德伯昂<lb/>
年未弱冠神朗而氣清其材質固信美矣而凡所以資<lb/>
其材質之美者入而游乎庭則有賢父兄焉出而就乎<lb/>
塾則有良師友焉由是而益志於學守先聖之格言慕<lb/>
<pb n="KR4d0571_WYG_010-14a"/>
古人之大業毋茍同於俗毋私徇其情如是而益加勉<lb/>
焉則其德之新也將有如日之方升而漸進乎髙明廣<lb/>
大之域矣他日所就其可量乎雖然此理之有取於日<lb/>
者然也而天下之物亦莫不皆然喬松聳壑而昂霄則<lb/>
衆木之叢而附者不足稱也野鶴颺風而孤立則羣雞<lb/>
之俛而啄者不足數也此又物理之出乎其類而拔乎<lb/>
其萃者也伯昂而無志於此也則已如有志焉宜於是<lb/>
乎勉之庶無負乎子之字<lb/>
<pb n="KR4d0571_WYG_010-14b"/>
　　　海觀字說<lb/>
海天下之大物也然人知海之為大而不知其所以為<lb/>
大故善觀海者必觀其所以為大者焉今夫海測之而<lb/>
莫知其深望之而莫知其廣舟之航之而莫知其所底<lb/>
止是固可以為大矣觀者於是茍徒見其廣見其無所<lb/>
厎止而曰海之大也如是是可以廣吾見矣吁若是者<lb/>
豈為善觀海者哉天下之物小以受小大以受大小受<lb/>
者受小名大受者受大名挟潢汙行潦之量而與之議<lb/>
<pb n="KR4d0571_WYG_010-15a"/>
洞庭彭蠡夫且不可而况於海乎盖天下之能受者莫<lb/>
如海物之大者莫如海知所受則可以知其大矣不然<lb/>
則知其大而不知其所以大夫何取於海哉吾宗弟字<lb/>
海觀銳氣而欲求天下之竒聞異見以廣其觀余甚期<lb/>
之而猶恐其所觀之不得其術則徒知海之為大而不<lb/>
切於已故復為之說焉今而欲盡夫觀之之術其必因<lb/>
海之不擇細流也而知一言之微一行之小在已者不<lb/>
可以不謹在人者不可以不容因海之含汙納穢也而<lb/>
<pb n="KR4d0571_WYG_010-15b"/>
知禍福之来榮辱之至是非得失之交集乎吾前者不<lb/>
可以不順受因海之汪洋浩汗而不自足也知義理之<lb/>
無竆學問之無盡而吾之所以用吾力者不可以不孜<lb/>
孜焉夫如是則觀海之術於是乎在而不為徒觀矣中<lb/>
庸曰今夫水一勺之多及其不測黿鼉蛟龍魚鼈生焉<lb/>
貨財殖焉非吾弟夫誰望哉<lb/>
　　　重修靈泉院䟽語<lb/>
靈泉寺僧將持䟽以謁諸檀那求重建佛舎僧房以復<lb/>
<pb n="KR4d0571_WYG_010-16a"/>
其舊而請危行老人題其端老人謂今之人雖遭逢世<lb/>
變然自州閭鄉黨無貴賤髙下咸有室廬以安其身以<lb/>
庇其家人其大者則甍連棟接壯麗瑰偉無不如志乃<lb/>
獨使佛菩薩無莊嚴供養之地諸比丘無優游栖息之<lb/>
所於人心宜有所未安試持䟽以徃以吾言告之將見<lb/>
次第圎成種種具備他時爐烟鐘鼔祝頌讃揚福田利<lb/>
益豈可量哉<lb/>
　　　跋賀元忠遺墨巻後<lb/>
<pb n="KR4d0571_WYG_010-16b"/>
亂来顛頓轉徙幾不自聊然猶喜訪故家遺編斷簡庶<lb/>
幾猶見一二舊時流風餘韻而每不可得近乃得故人<lb/>
賀君元忠之仲子某所藏其先人手書一巻盖因離亂<lb/>
散失再三購求而后得之者也余觀其字體精妙詩思<lb/>
超軼反覆舒展慨焉興懐因念予平生宦游多在兩浙<lb/>
而元忠亦然曩余在婺源時浙省請預貢試既出院乃<lb/>
知元忠適在財賦都府歡㑹之情傾倒之意磊落豪宕<lb/>
亦豈知有今日哉巻中詩凡二十首如信河如釣臺如<lb/>
<pb n="KR4d0571_WYG_010-17a"/>
常山道中八里莊濟上之類皆余所嘗經行者如㑹稽<lb/>
之蓬莱閣鏡湖亭京口之金山寺則亦余之所嘗登覽<lb/>
而賞翫者也凡所至亦嘗間以小詩紀之今其稿皆無<lb/>
一字存者而元忠此巻乃失而復得則以元忠之有子<lb/>
也又巻中所書陳大卿文一篇全述張小山詞因記余<lb/>
在浙省時領省檄督事崐山坐驛舎中張率數吏来謁<lb/>
一見問姓名乃知其為小山也時年已七十餘匿其年<lb/>
為崐山幕僚遂與坐談笑仍數數来驛中語數日乃别<lb/>
<pb n="KR4d0571_WYG_010-17b"/>
别時復書其新詞十餘首来餞其詞稍雅正非近世所<lb/>
傳妖滛艶麗之比故余亦頗惜之今此詞亦不復存感<lb/>
念今昔忽忽如夢嗚呼元忠已矣而後死者猶靦焉以<lb/>
視人果何為哉果何為哉雖然元忠已矣而此卷獨存<lb/>
故家之流風餘韻猶幸可見賀氏子弟宜世寳之<lb/>
　　　跋周益公譔王率齋墓銘後<lb/>
余讀是誌銘而知富貴之不足道也夫居士以一布衣<lb/>
而其文章學問能令當時諸先軰稱譽推重如此死又<lb/>
<pb n="KR4d0571_WYG_010-18a"/>
得周文忠公銘可以不朽世之居公卿位震耀一時而<lb/>
名與聲俱泯然與草木同腐視居士為何如哉<lb/>
　　　洞淵靈壇后土玉主銘<lb/>
洞淵閣靈跡顯著厥有年矣今又得宋道君所書后土<lb/>
玉主於廬陵之王氏衆咸曰異哉是不可以無銘迺使<lb/>
来請銘曰<lb/>
崑山之英扶輿之精寳氣四逹絪緼孚尹在昔宣和躬<lb/>
修靜黙煌煌后祗享祀蠲潔爰制斯玉以禳以祈藏之<lb/>
<pb n="KR4d0571_WYG_010-18b"/>
名山以昭景釐山君䕶呵無敢不秘匪玉之竒維神之<lb/>
賜迺啟靈貺托之於人再拜稽首来獻其珎邦人聚觀<lb/>
踴躍驚喜宸翰飛揚雲騰霧起䍐聞自昔昉見於今是<lb/>
曰帝祉疇敢不欽鎮之壇壝允也為貴𤣥教之祥宗風<lb/>
其昌<lb/>
　　　劉子行字箴<lb/>
　　　　安成劉君仲賓之子文用字子行余既為書<lb/>
　　　　二字復為辭以箴之其辭曰<lb/>
<pb n="KR4d0571_WYG_010-19a"/>
君子之道實維其時用舎行藏隨其所之用之在人行<lb/>
則由已勿悖於時勿違乎理藏之於身待用而行有藴<lb/>
斯發有貞斯亨平平康莊無險無陂坦然由之無逺弗<lb/>
至朂哉士子敬之慎之我言匪耄爾行勿疑<lb/>
　　　王廣微字賛<lb/>
天下之理有顯有微顯者易觀微者難推而凡於醫理<lb/>
極深穾毫釐之差千里之謬惟兹王君洞析𤣥覽無闇<lb/>
弗察有隱斯闡人之有疾是究是徵内觀脉理外察形<lb/>
<pb n="KR4d0571_WYG_010-19b"/>
神投以匕劑効若神速行之州閭取信侯牧藝本於理<lb/>
而況於醫惟醫之良在乎廣微微既充廣道乃昭朗君<lb/>
子體之如指諸掌<lb/>
　　　題范富二公手帖<lb/>
右范富二公手帖通一巻巴西鄧先生舉石徂徕詩中<lb/>
語題其後方徂徕作詩時范公適自陕西還朝道中得<lb/>
詩撫股太息至有壊事之語其後范公為㕘政富公為<lb/>
副樞范公主西事富公主北事二公方協心殫慮興太<lb/>
<pb n="KR4d0571_WYG_010-20a"/>
平而飛語上聞羣姦得志於是二公皆以宣撫出矣原<lb/>
其釁始實由此詩盖以䕫契比范富而以大姦斥夏英<lb/>
公諸人宜其日夜腐心切齒思有以報凡可以中傷君<lb/>
子者無不為之又況君子與小人共事則小人必勝而<lb/>
君子必危盖君子務盡其在已者進退榮辱一歸之天<lb/>
道不可行則引身而退若范富二公之辭位而出是也<lb/>
彼小人貪位固祿躁進妄求不得志則不已此其所以<lb/>
常勝也歟由是觀之則是詩也大則有以激當時之變<lb/>
<pb n="KR4d0571_WYG_010-20b"/>
使范富二公不得以安其位小而不足以庇其身幾於<lb/>
剖棺發塚則亦何所利哉雖然是詩之作使天下後世<lb/>
知君子小人之分如白之於黒如渭之於涇如神龍之<lb/>
於蝘蜓至今讀之猶竦然知所勸戒則亦未可茍訾也<lb/>
因從范靜翁先生讀此巻故併論之以續鄧語後<lb/>
　　　書陳氏家譜後<lb/>
至正八年冬余以㕘政蘓公天爵命行淛水西訪求衣<lb/>
冠世族公意盖欲萃為一書以著詩書悠久之澤甚盛<lb/>
<pb n="KR4d0571_WYG_010-21a"/>
心也越明年春正月乃至呉門首得陳氏家譜閱之陳<lb/>
氏之先繇呉興遷長樂凡十有三世而遷延平又八世<lb/>
至尚書公而始大亦可謂逺也已矣後世擢髙科躋膴<lb/>
仕者累累有人散居浙江纓簪相屬又可謂盛也已矣<lb/>
若譜序所稱尚書之功蹟朝議之德政諫議之忠節又<lb/>
陳氏之光顯絶特者諫議公平生攻斥奸黨如嚴霜烈<lb/>
日不可干犯而於兄弟極為友愛伯氏早世撫其孤教<lb/>
養嫁娶使皆有成初奏補恩澤舎已子而先伯父之子<lb/>
<pb n="KR4d0571_WYG_010-21b"/>
噫君子之用心固如此也盖君子之心仁厚寛廣兄弟<lb/>
之子視猶己子初無彼此之異今觀陳氏之譜自尚書<lb/>
公而下愈分而愈盛愈久而愈彰詩書之澤纓簪之懿<lb/>
至於今而未已則天之所以福陳氏者為何如耶尚書<lb/>
之十世孫權字以巽諫議之八世從孫也聡敏篤學修<lb/>
謹有文能世其家業不墜出所藏諫議奏藁及家譜示<lb/>
余余既錄其譜以復蘇公且書此以荅以巽云<lb/>
　　　題干氏封贈碑後<lb/>
<pb n="KR4d0571_WYG_010-22a"/>
尚書干公登第時祁方勉强就學間嘗竊誦公之文而<lb/>
歆慕之如是者既有年其後幸叨末第佐婺源而公已<lb/>
去守矣凡公政令之施規橅之略雖獲竊窺一二而猶<lb/>
以未及一見公為恨如是者又有年既而公主浙江文<lb/>
衡祁亦列職簾外比出院乃得見公賔舘中氣䫉魁傑<lb/>
言議谹讜稱其為文章政事者也於是向者歆慕之心<lb/>
願見之意始得以少慰焉今年春祁以公事来吳門復<lb/>
見公於私第乃得讀翰林歐陽公所為公贈封二代碑<lb/>
<pb n="KR4d0571_WYG_010-22b"/>
銘又知公之晚年所以享優游盛大之福而子子孫孫<lb/>
繩繩而未已者盖有非一日之積矣積之也厚則其發<lb/>
之也必宏祁於公夫何羨哉竊獨羨夫巻中所題自歐<lb/>
陽公而下若中書張公中丞許公祕監黄公凡四人與<lb/>
公而為五昔延祐初科進士皆位通顯皆負天下重望<lb/>
圭璋炳煥輝映後先可不謂之盛歟敬仰髙風邈如霄<lb/>
漢噫安得後来科目之得人復有如延祐初元之盛如<lb/>
此哉<lb/>
<pb n="KR4d0571_WYG_010-23a"/>
　　　題方寸地說<lb/>
余與段君篤脩相聞久矣及来姑蘇見其明爽暢達言<lb/>
議偉然又有其子若孫皆雋秀敦雅足以繼其志而亢<lb/>
其宗意其得於天者必有異乎常人也及得虞掲諸公<lb/>
所為方寸地巻觀之然後知其所得於天者盖在乎此<lb/>
人之所以為善與不善而子孫之賢否家業之盛衰繫<lb/>
焉推其所由皆於此乎判今觀篤脩之所得於天者如<lb/>
此其厚則其方寸之所存從可知矣由念之善而享豐<lb/>
<pb n="KR4d0571_WYG_010-23b"/>
厚之福於其身又有以及其子若孫焉人亦何樂而不<lb/>
為善哉<lb/>
　<lb/>
　<lb/>
　<lb/>
　<lb/>
　<lb/>
　雲陽集巻十<lb/>
</p>
<p>
</p>
  </div>
        </body>
</text>\m</TEI>