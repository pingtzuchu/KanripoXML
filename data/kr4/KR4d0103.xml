<TEI xmlns="http://www.tei-c.org/ns/1.0">
              <teiHeader>
                  <fileDesc>
                     <titleStmt>
                        <title>Title</title>
                     </titleStmt>
                     <publicationStmt>
                        <p>Information about publication or distribution</p>
                     </publicationStmt>
                     <sourceDesc>
                        <p>Information about the source</p>
                     </sourceDesc>
                  </fileDesc>
              </teiHeader>
              <text>
                  <body>
            
<div>
                <head>雲巢編巻一</head>
    <p>
<pb n="KR4d0103_WYG_001-1a"/>
欽定四庫全書<lb/>
　雲巢編巻一　　　　　　　宋　沈遼　撰<lb/>
　　卧龍雪<lb/>
錯落卧龍雪近春殊未消庭前玉札碎竹裏鈆華飄陽<lb/>
氣在幽壤輕寒生泬漻城中清酪熟歌吹上岧嶤<lb/>
　　寄陸九<lb/>
賀老湖邉春水生野陽浮動北風輕天邉重鬭歌筦響<lb/>
鑑裏綵舟金翠明大抵盛時須著意要知吾輩未忘情<lb/>
<pb n="KR4d0103_WYG_001-1b"/>
君如彦道能懐帽便逐輕帆作此行<lb/>
　　和穎叔西園春宴<lb/>
閒居喜逰覽嘯詠待春風春風來無逆濳將羣卉通卧<lb/>
龍形勝地一篙鑑湖中府寺壓山起亭臺儼穹崇幽翮<lb/>
弄新儔夭葩散珍叢弱栁不勝姸修烟杳蒙蘢太守樂<lb/>
邦人縱觀迨時豐天邉振簫瑟縹渺大鼇宫逰人競行<lb/>
樂十里畫羅紅金繡不誇富隨珠巧玲瓏眄睞鬭舟劇<lb/>
歡呼金鼓雄躊躇水中巧公子射琱弓神技窮怪變舞<lb/>
<pb n="KR4d0103_WYG_001-2a"/>
衣事雍容草樹日欣欣笑語咸嗈嗈今此駘蕩節衆樂<lb/>
兹無窮吾昔事冶逰浚都盛朋從邇來翻澹泊白髪成<lb/>
衰翁欲進一樽酒坐來還無悰追懐少年趣那知化人<lb/>
功慷慨芳樹下日斜萬人空喧呼趣歸馭璧月生簾櫳<lb/>
　　和穎叔蓬萊閣<lb/>
海上仙山豪泛泛隨狂潮仙人毒其危禺强資巨鼇澒<lb/>
洞絶世紛於焉樂逍遙長年誓不死玉觀何岧嶤麻姑<lb/>
朝按行洪崖暮相招宴勞酌瓊液獻酬肯相饒月裏振<lb/>
<pb n="KR4d0103_WYG_001-2b"/>
金珮風前吹玉簫至真逰樂地世俗風波遙我本丘壑<lb/>
人居然厭煩囂步此重閣峻仙意何飄飄下視照湖春<lb/>
浩蕩生波濤愛兹為中峙想可娯洪髙蕭灑紫霞衣淡<lb/>
泊顔氏瓢聊樂白駒影軒裳真圈牢賀老久不作吾方<lb/>
餌金膏輕身化羽翼把袂窮丹霄<lb/>
　　望海亭<lb/>
平昔懐壯觀欲浮滄海逰乖暌未即去歎恨成淹留縱<lb/>
步越山頂危亭停斗牛顧視東北軒烟雲莽浮浮氣象<lb/>
<pb n="KR4d0103_WYG_001-3a"/>
凌萬有心膽森相投暫欣區霧明三江如帶流信哉天<lb/>
地大蕩蕩難為侔迤邐睨三川㣲茫使人愁春曉看晴<lb/>
旭秋宵懸玉鈎未遂逢海若空然想蓬丘老氏患有身<lb/>
安得六翮修終期赤松輩敖蕩成蛟虬<lb/>
　　秦望閣<lb/>
秦王昔東狩悵望慕長生訾黄杳不下空山獨含情瞻<lb/>
彼萬仭勢强兹千載名居然作南屏翠影臨重城伊昔<lb/>
賢太守樂此烟雲輕慿髙結華構軒敞資神明後來宅<lb/>
<pb n="KR4d0103_WYG_001-3b"/>
此地决訟休羣氓仰止鎮靜姿仁心繇是閎東州七萬<lb/>
井利病隨時平百姓望太守雲間引雙旌政成宴賓從<lb/>
籩豆陳前楹上下此相樂於焉歌太寧眄想仲蔚隠聿<lb/>
懐安石清荒湛焉用戒終想愧崢嶸<lb/>
　　贈桃源大師還剡<lb/>
金庭昔相㑹我髪才勝冠長嘯望海嶠志懐九霄丹道<lb/>
人方少壯談笑昇仙壇一别支一載流年劇飛翰韋布<lb/>
早相誤多病甘衰殘道人自怡恱形神愈堅完訪我吳<lb/>
<pb n="KR4d0103_WYG_001-4a"/>
山陽相顧生驚歎使我負愧恥終身謝仙官猶欣被闇<lb/>
黮得與世路寛若逢羡門老為余假青鸞<lb/>
　　送智印師還㑹稽<lb/>
窮居謝世事浩蕩如孤雲生計委夢幻焉能履紛紛上<lb/>
人逺來過髙談紓所聞天上曼陁華吾知恱清芬至理<lb/>
有神仙㑹為貝多文法力浩無邉諒能抗三軍鼎新布<lb/>
金地檀施咸訢訢翩然揖歸袂吾固殊其羣浮杯渡天<lb/>
塹歸路稽山根昨夜一尺雪佳氣生鋤耘擁毳可待飽<lb/>
<pb n="KR4d0103_WYG_001-4b"/>
尚應事修焚後㑹復何時相望此江濆吾已與心約行<lb/>
當宅榆枌他年白蓮㑹何慙張隠君<lb/>
　　禪老閣<lb/>
少年尚淵黙偃仰事詩書端然忘緼藉乃欲尋榮途一<lb/>
辱未知補三獻何其愚深中雅有趣寧終渾泥塗用物<lb/>
必傷已誓將老江湖在人既少與於此固何誅賞心不<lb/>
期侈澹泊自有餘儻逢安石輩知余為善謨<lb/>
　　春日中和堂<lb/>
<pb n="KR4d0103_WYG_001-5a"/>
春風何處來婉婉不暫停芳林二三月赤白鬭敷榮我<lb/>
念造化始有誰主其平天地不相干世人强經營陽光<lb/>
肆燠沐幽禽弄和聲春風迎我笑宛轉入軒楹雖非少<lb/>
年客感事豈忘情拂拭久懸榻開簾敞髙明衰病無可<lb/>
樂聊兹寄平生彭殤付一夢吾已能逃名<lb/>
　　寄題僧榮妙勝齋<lb/>
婉婉江記室故廬在西陵疇昔文雅地何年鐘梵興越<lb/>
江下朝海門前紺波騰蒼茫夢筆事誰似畫橋稱世道<lb/>
<pb n="KR4d0103_WYG_001-5b"/>
久䝉昧至人絶勾繩名存誰有實身徃復奚慿萬生著<lb/>
動靜其初非云應紛然競其趣自知逺真乗上人學智<lb/>
者髙談信能承知以妙為勝新題敞相仍色相不足誇<lb/>
是境方清澄行期授記誨為我比然燈<lb/>
　　送師說兄弟西歸<lb/>
逍遙卧山館久已謝勞生春和不與較安得駐君行昔<lb/>
㑹殊可樂今歸豈忘情所樂去如掃有情紛若縈引領<lb/>
望河橋雙舟鮮且輕揚州看紅藥雎邊弄朱櫻頻羡君<lb/>
<pb n="KR4d0103_WYG_001-6a"/>
此逰夢寐過吳城誰知一感别聊復亂吾清<lb/>
　　讀酈生傳<lb/>
秦人被塗炭酈生自清狂暴吏不得加髙懐信旁洋山<lb/>
東赤龍長興嘯取功名馮軾下全齊其身先就烹古人<lb/>
不輕死何嘗貴其生顧已有所造二途皆一征有誰憐<lb/>
是翁欲㠯身徇榮未卒杯酒樂蒼茫禍來嬰所懐奄不<lb/>
救焉如監門清乃知謬厝置視世已皆輕死者良可歎<lb/>
世俗方營營至仁吾所師但欲窮山耕<lb/>
<pb n="KR4d0103_WYG_001-6b"/>
　　觀金沙花有感<lb/>
夭艷迎人意欲迷不言正是怨深時愁腸百結不堪續<lb/>
惆悵年年開向誰<lb/>
　　贈有道者<lb/>
昔吾知養生始自皇人經其說乃浩博隠奥通神靈錦<lb/>
囊固申行夢寐嗟沉㝠十年不一開未甘遂遺形矯矯<lb/>
髙平生真訣炳丹青要妙不在多一言如發硎使人久<lb/>
滯念霍如病已醒豈徒固衰朽且將延百齡我雖欲亟<lb/>
<pb n="KR4d0103_WYG_001-7a"/>
試未能廣娉婷明年走浚上要當宅重扃信如君所說<lb/>
誓將鄙心銘為報不易言髙山柏亭亭<lb/>
　　留題廣教安素堂<lb/>
佛舍靜不喧求心知有趣誰言幽人迹寂寥為善住太<lb/>
師說法地何為號安素安得此麄言令人起驚悟既不<lb/>
生滅定宜已墮諸數不說福徳多𡨕㝠知正度念復<hi>闕</hi>
饒益能仁起兹䕶獨示毉王攻豈為有生故伊昔究法<lb/>
樂清言對芳樹何日敝廬歸過汝窮朝暮<lb/>
<pb n="KR4d0103_WYG_001-7b"/>
　　贈王伯虎<lb/>
盛暑劇焚燎深林稱幽棲衰殘不勝事遂得休天倪重<lb/>
闗人響絶憫黙與時違慨念百年樂誓將老鋤犁吾子<lb/>
造府㦸勤拳苦攀躋迺欲强訪我清言相與稽君方事<lb/>
軒冕我乃樂山溪所向適殊途安得問軏輗要我有所<lb/>
賦將報錦與綈病思何足云有愧測海蠡<lb/>
　　七月五日立秋初夜觀月<lb/>
酷暑殊未却㣲風初夜清徘徊中庭步復賞月華明物<lb/>
<pb n="KR4d0103_WYG_001-8a"/>
色豈驟變人情自先驚長林最蕭灑瑟瑟戰秋聲野心<lb/>
獨怡懌念此嵗月征聊持一樽酒憑几坐南楹<lb/>
　　七月十日天隂<lb/>
江海積隂地浮雲朝暮生秋來不為雨庭戸含孤清南<lb/>
方八九月殘暑尚未平大火正西流迺得逃炎蒸衰栁<lb/>
弄金飇幽蟬咽復鳴漸欣泉石趣已厭葛衣輕夙昔抱<lb/>
幽志何心守硜硜已能閉諸外無憂人事縈<lb/>
　　將去錢塘望烏峰有感<lb/>
<pb n="KR4d0103_WYG_001-8b"/>
海燕謝故巢明年復來棲逰人去故里飄飄困東西三<lb/>
年豈云逺徃徃遂乖睽猶如水中木那得有定稽青山<lb/>
為無聊野水含悽悽人生百年樂中復失故蹊悲歌夜<lb/>
半清收涙不可啼深愧社中翁生死守一溪無榮安得<lb/>
辱萬事皆可齊吾性樂幽閒未遂親鋤犁為約平生逰<lb/>
終不為世迷箕潁有夙心老將守田畦<lb/>
　　送榮叔歸蕭山<lb/>
疇昔來㑹稽浮舟出江隄蒼茫望津道隠隠辟招提虚<lb/>
<pb n="KR4d0103_WYG_001-9a"/>
氣發峻嶺疑有至人棲龍象兹擁衛羣木皆萋萋吾家<lb/>
浮屠老早歲離煩迷持律破三業悟道臻淵倪法網覆<lb/>
衆生一念絶町畦戒刀割大葷水陸無象犀凡物有極<lb/>
勢固難叙階梯兀然被衣裓誰能判金泥六時宣法音<lb/>
萬生荷提攜愚人本無識有識自難稽如我解所說安<lb/>
可議東西稽首送歸馭信美舊山蹊<lb/>
　　留題榮師妙勝齋<lb/>
萬生托鈞播美好皆因人公能以妙勝有趣即為真儼<lb/>
<pb n="KR4d0103_WYG_001-9b"/>
雅翠山聳參差芳草新欲知閒客意亦以勝吾身<lb/>
　　寄昭慶闍黎<lb/>
二年客江漢不知春與秋東來望吳越歴記昔時逰蕭<lb/>
山江水西萬屋白雲迷地勢既灑落家家臨水隄中有<lb/>
一大士法與天台齊至行通神明上乘無階梯吾昔屢<lb/>
入室遂能離筌蹄誰言似金粟真已謝荆溪憫憫强冠<lb/>
帶悠悠恨乖暌仍作趙魏行何年造幽棲臨風一問訊<lb/>
深已愧提撕<lb/>
<pb n="KR4d0103_WYG_001-10a"/>
　　過揚子望金山懐南屏師<lb/>
滄溟有餘力揚子生狂瀾素秋將西渡竚立成盤桓吾<lb/>
豈懐土人苦厭世事艱自念從此去何時復丘樊<lb/>
　　觀蕉葉二首<lb/>
春隂薄薄壓輕寒朱檻無聊愁夢殘唯有庭蕉㑹人意<lb/>
芳心欲展復㣲攅<lb/>
憶昔紅蕉狼籍時玉人攜手淚沾衣今日芳心為誰展<lb/>
天邉怊悵未成歸<lb/>
<pb n="KR4d0103_WYG_001-10b"/>
　　登澧陽樓<lb/>
𣺌𣺌江湘萬里平夕陽明處楚山横已知多病催生計<lb/>
那為青春感客情牢落不如孤鶴羽支離何慕古人名<lb/>
追懐年少區區意還似西軒一夢驚<lb/>
　　殘花<lb/>
忽忽春已老强行芳樹邉不能驚白髪何用惜流年殘<lb/>
紅不可擷復畏青條折榮落終嵗事何心翻惙惙<lb/>
　　寄才仲<lb/>
<pb n="KR4d0103_WYG_001-11a"/>
陶令在彭澤放懐天壤間横江三百里徃徃向廬山多<lb/>
尋簡寂醉時訪逺公閒不復顧吏迹世人指為頑公子<lb/>
負文華少年成青綸風流不屑俗為邑得星灣節節香<lb/>
爐峰據案見蒼顔何勞事舟楫緩步可躋攀形骸付物<lb/>
外勿使人事關嵓壑髙世人有誰偕徃還新篇定盈軸<lb/>
佳句不可刪南風儻乘寄誠足慰衰孱<lb/>
　　寄南屏師<lb/>
庭栁日衰落已聽暮蟬吟吾州西郭外誰感故人心卧<lb/>
<pb n="KR4d0103_WYG_001-11b"/>
病觀元化悠悠信難諶不為物所遷固知幽趣深情來<lb/>
念不淺道喪理亦沉相望五千里江漢水涔涔神逰不<lb/>
可到短夢安能尋不如東歸翼華髪滿瑤簪<lb/>
　　緑髪<lb/>
少年愛緑髪櫛沐對春時多病久衰瘁感事還成悲昔<lb/>
人寧非我我意顧何知不須下照水始識無生岐<lb/>
　　釣魚<lb/>
池上獨垂釣日斜含夕隂游魚方適意㣲我亦無心投<lb/>
<pb n="KR4d0103_WYG_001-12a"/>
竿乃有獲顧汝猶顛擲脫鈎捨之去我與女偕適<lb/>
　　澧州水<lb/>
火行厭袢溽隂雨重為沴時序亦巳僭衰羸頓知敝蒼<lb/>
茫洞庭上五江劇奔逝民阽為魚憂浮桴具生計吾迺<lb/>
羇旅人髙軒俯東勢攜持顧未免仁心安可濟冒軼𤓰<lb/>
瓠區平原信容裔池荷失清賞流萍蕩階砌咨嗟竹窻<lb/>
卧凄風振衣袂欲謀一觴樂幸來豁䝉滯<lb/>
　　重賦<lb/>
<pb n="KR4d0103_WYG_001-12b"/>
永念暑雨煩居然蹈憂沴寧謂生怨咨甘為小人敝隂<lb/>
淫亦何患臨觀大川逝竹屋雖小疎補苴豈無計水性<lb/>
本就下平川衍無勢壅隘何不勝湫底何由濟河伯逢<lb/>
海若足使誇洋裔池魚肆涵泳洋洋旁軒砌流汗一已<lb/>
收蕭騷撫輕袂安得趣東歸舟航應不滯<lb/>
　　寄贈舒州徐處士<lb/>
昔愛灊川逰青林覆幽石道人攜手行蕭然名山客誰<lb/>
知墮世路譬如羈飛翮林皋未脫去紛紛頭欲白輕負<lb/>
<pb n="KR4d0103_WYG_001-13a"/>
皇人經猶懐稚川䇿幸已棄韋帶逺謝功名迹聊希閉<lb/>
闗士正苦身為役别來二千日還丹應有獲毋忘絳囊<lb/>
贈使我昇仙籍將酧金鐶脆青綾三萬尺<lb/>
　　寄贈伊先生<lb/>
在昔齊光禄招余訪仙宫崇嵓九疊峻行望庵前松<hi>是時</hi>
<hi>先生種松自虚仙觀北闗連至庵下</hi>下馬過星壇超然挹孤風華冠映紺<lb/>
髪談笑想鴻濛飲之青精飯喻以朝元功顧余方羈束<lb/>
焉能謝人中闇黮七八嵗日月何匆匆吾非久寐客不<lb/>
<pb n="KR4d0103_WYG_001-13b"/>
煩一言攻己知棄寵辱安能為世庸還丹何時就白雲<lb/>
弄秋空相望江湖上杳杳復䝉䝉<lb/>
　　贈長蘆福長老<lb/>
達摩西歸不記年雪山消息更茫然行人不㑹真如事<lb/>
唯愛長蘆含暮烟<lb/>
　　寄崇徳大師<lb/>
滄波𦕈𦕈太湖邉引領西風為悵然已㑹老師忘世事<lb/>
阿蘭那行即真禪<lb/>
<pb n="KR4d0103_WYG_001-14a"/>
　　贈夾山長老兼示石門蹇大博<lb/>
古佛不滅法處處唯青山如來大道塲多出荆湘間吾<lb/>
聞夜山勝欲徃倦躋攀一接老師語已如陟孱顔秋風<lb/>
孤猿嘯絶壑古松殷夜半天樂清龍象稽首還為我告<lb/>
卓令法樂元非艱欲令沉痾愈邂逅毉巫閒<lb/>
　　西閣秋杪感懐<lb/>
秋入孤城萬木凋荒山野水出林梢澧中夷落無烽火<lb/>
湖上風雲有鬭蛟經歲杜門人不識終身謝事世何嘲<lb/>
<pb n="KR4d0103_WYG_001-14b"/>
故廬寂寂烏峰下誰為迎霜葺草茅<lb/>
　　屈平<lb/>
屈平已放逐行吟成久歌孤心抱幽恨君王將若何才<lb/>
調固灑落胡為情慮多哀哀撫長鋏軋軋感女蘿彼已<lb/>
不我待吾將懐彼那空令汨羅水予客泣清波<lb/>
　　雜詩六首<lb/>
葱蒨竹林下秋來多獨徃豈無夕禽喧固勝人語響欲<lb/>
詠葛天歌支離難自强何如黙黙為中心亦怠賞<hi>一</hi>夭娥<lb/>
<pb n="KR4d0103_WYG_001-15a"/>
屬客舞樂府聲寂寥翹彦列中堂於以娯終朝誰言野<lb/>
人樂孤坐自逍遙青松有幽操白石割圭刀人生若朝<lb/>
露哀樂迭相招焉用金玉姿甘被膏火銷翛然卧林下<lb/>
不繫市與朝何必薄周孔使我為由巢<hi>二</hi>身世日泯泯譬<lb/>
彼一毫輕胡為餓首陽不必造承明達人不言命恥向<lb/>
寵辱驚不為檻下虎即作林中麖憫憫欲夸俗皎皎還<lb/>
為名卜筮雖小藝逸哉嚴君平<hi>三</hi>古人有精思飄飄出天<lb/>
壤遺形若屣履寧復顧煩鞅髙鳳㑹幽趣迺貽漂麥讓<lb/>
<pb n="KR4d0103_WYG_001-15b"/>
禦冦好逰適初聞内觀賞希夷本人境奚憚不可徃有<lb/>
說即忘言指象真為駔<hi>四</hi>少小負不羈長大好丘壑天事<lb/>
與人為信哉何寥廓乃知戛戛行皆為名所縛寧為瑣<lb/>
瑣人有非利所攫至行本無為俗論自美惡强行或顛<lb/>
沛終始豈億度朱張信吾師王貢不可作咄咄轅門駒<lb/>
毋以吾斟酌<hi>五</hi>達人體無為汎汎若野馬胡為狂夫志<graphic n="KR0787" url="https://raw.githubusercontent.com/kanripo/KR-Gaiji/master/images/KR0787.png" mimeType="image/png"/>
然小天下知足自有餘多謀始恨寡可否必繫己出處<lb/>
焉用假大塊勞羣物吾生信容冶死生㑹如一髙情迺<lb/>
<pb n="KR4d0103_WYG_001-16a"/>
能捨<hi>六</hi>
　　贈磻翁龍尾硯<lb/>
龍尾山盤八十里龍尾有潭下無底秋月亭亭潭氣黑<lb/>
其中有石色如墨山川秀氣散不為風雲頑不為砂礫<lb/>
融結至寳有物主水上經營無處所經年始獲不敢賈<lb/>
我昔逰江南有客遺我誇龍子吾知龍能變化是或不<lb/>
可制追琢為巨硯大筆揮離騷中圓體天形外方作地<lb/>
象精光熠熠角生浪熟視乃有紺羅文瑩潤無與比玩<lb/>
<pb n="KR4d0103_WYG_001-16b"/>
愛何可論我今樗散無所事特贈華陽鴻筆麗藻人吾<lb/>
聞蜀都多學士寘諸文府為戰具君如窮經遂絶筆請<lb/>
與大軸傳後嗣<lb/>
　　春日行<lb/>
宫梅撲地白氊班細栁結烟金縷繁春華年年來不已<lb/>
人生七十半衰殘少時豪放猶不敵何况羈棲落荆蠻<lb/>
囊中琵琶金鳳閒古曲情深屬誰彈病目矇矇對荒山<lb/>
東風有意為挎關棄置萬事一夢還江湖水深愁夜寒<lb/>
<pb n="KR4d0103_WYG_001-17a"/>
　　春霖<lb/>
春霖漫不已楊栁一何衰江國多晏寒㣲晹來亦遲豈<lb/>
不念向榮惜逐秋風悲植物固如此勞生何可為誰將<lb/>
區中境遙與青松期匆匆從古然滯念良可遺<lb/>
　　養猿<lb/>
孤猿逸重巘清嘯久不聞中懐為牢落日跂呉山雲宓<lb/>
子有深致逺將清思分蕭颯野人姿慰我澧江濆動靜<lb/>
得真性超然離世紛春華二月來苑囿爭敷棻誰言關<lb/>
<pb n="KR4d0103_WYG_001-17b"/>
閉趣聊以樂朝曛毋懐故山歸吾將汝為羣<lb/>
　　甲辰年五月十五日夜澧陽觀月<lb/>
少年悵不樂明日何為哉揚眉一遐賞寂寂更傷懐念<lb/>
昔吾州樂泛舟湖上來佳賓適所好歡計成金罍妖歌<lb/>
有送響度曲清且哀留連夕陽下夜色起山隈光明水<lb/>
晶域素彩中天開龍香弄㣲風四顧絶纎埃澄波照上<lb/>
下倒影出瑤臺紅燭漸向㣲始知夜漏催美人屢更衣<lb/>
含笑玉山隤歡樂殊未央皷枻中洲違人生無憂患遇<lb/>
<pb n="KR4d0103_WYG_001-18a"/>
樂且銜杯悵余失交臂萬里來天涯羇愁那無感情慮<lb/>
長如灰神逰忽自笑安知顧形骸<lb/>
　　隂溽<lb/>
楚梅半已熟苦雨含悽愴不嫌茅屋疎頓喜方池漲洞<lb/>
庭納七澤萬里相搖漾凝隂有餘潤<graphic n="KR1480" url="https://raw.githubusercontent.com/kanripo/KR-Gaiji/master/images/KR1480.png" mimeType="image/png"/>霈極浩蕩古稱<lb/>
卑濕地久痗累丁壯况我憔悴人那能保無恙蓮下雙<lb/>
鳬嬉竹裏隂泉響幸無世慮迫聊且安俯仰<lb/>
　　清晨<lb/>
<pb n="KR4d0103_WYG_001-18b"/>
清晨振衣起起步方池側徘徊俯丹檻倒影見敧魄不<lb/>
識嵇中散定非風塵格長懐謝靈運本自林泉客吾衰<lb/>
厭世道不以形為役顧非冕弁人冕弁非所適<lb/>
　<hi>永嘉有謝公嵓向逰其中觀畫像像甚質野</hi>
　　稚子<lb/>
讀書北軒下獨翫太古清稚子請我說糟粕顧何明念<lb/>
彼硜硜人方起浩浩情遺兹以蹈彼於理或易平深愧<lb/>
鄒魯生章句誓成名記問數寸間孰知躬所行為人鬻<lb/>
<pb n="KR4d0103_WYG_001-19a"/>
所有利如九河傾中性或易遷吾志將難攖汎然美造<lb/>
化庶使學躬耕<lb/>
　　澧陽大水<lb/>
澧陽地湫底夏雨無時休疏惡三尺地民阽為魚憂竹<lb/>
屋易飄蕩薄哉生生謀羇人豈但免餓𨽻資桴浮洞庭<lb/>
信巨浸畜洩浮荆州無迺中江隘千里壅其流永懐吾<lb/>
州樂宅土何夷猶海隘不厭多嵗旱亦有收胡為此契<lb/>
濶暴下安得瘳嗟嗟南土人狐貉守一丘<lb/>
<pb n="KR4d0103_WYG_001-19b"/>
　　崇山<lb/>
少小諷二典已知崇山遙朅來澧川溪迺更識岧嶤始<lb/>
詠皇國盛土宇包前朝荒徼撫民社置官頒教條頓驚<lb/>
羇旅迹舟車任飄飄中吳五千里衝渉信已遼使人重<lb/>
增念鬱結自無聊何當奮歸棹江漢水迢迢<lb/>
　　簫鼓曲<lb/>
樂不在歡合悲不在生離感此簫鼓曲已堪華髪衰月<lb/>
明大隄路雨暗浙江西狼籍一盃酒凄凉千里期誰言<lb/>
<pb n="KR4d0103_WYG_001-20a"/>
天涯恨逸韻起相思清角竟不返悒然心不怡<lb/>
　　諷仕二首<lb/>
仁治貴不殺為吏滋頑蔽孰謂才不才跂跂在髙位詔<lb/>
䇿暴過惡行建元侯斾冗散坐姦贓還來咨善地世無<lb/>
三年黜焉得終身廢遂使貪猾人昻昻罔知畏政治明<lb/>
賞罰於法不假易吁嗟韓馮翊胡為子孫戒<hi>一</hi>聖人不出<lb/>
世斯民憂倒縣仁心欲援手寧以身為先仲尼貴用我<lb/>
孟子推諸天二聖有特立何嘗持後前後來迺昧已惘<lb/>
<pb n="KR4d0103_WYG_001-20b"/>
惘為利牽紛挐竊古語不顧内所愆信如一丘壑孰有<lb/>
然不然茍伸刀割用於世巳為賢鼎鼐雜錡釡誰知重<lb/>
烹煎然提地史録不如觀長川<hi>二</hi>
　　池上<lb/>
池上少人迹多霖含㣲陽幽禽有清弄戲翼沙洲旁顧<lb/>
余不知懼知是機已忘<lb/>
　　贈大中鎮國長老<lb/>
昔從東南來稅駕依金地迎風步峻閣始眺澧陽市蒼<lb/>
<pb n="KR4d0103_WYG_001-21a"/>
茫烟霧下一水縈如袂夷落雜連峰精廬遙相峙宅土<lb/>
信羇客杜門忽彌歲風雲一蕭散身世兩無累懐歸悵<lb/>
有感史遷念留滯引脰企昔逰野馬埋蒼翠何時藍轝<lb/>
去復將老師值請掃嵓下石為述空王偈<lb/>
　　逰瑞嵓<lb/>
已恨初年不學仙老來何處更參禪西風搖落嵗事晚<lb/>
卧對髙嵓看落泉<lb/>
　　天竺白雲堂<lb/>
<pb n="KR4d0103_WYG_001-21b"/>
四十餘年隨世緣眼昏頭白更茫然它時一念若不斷<lb/>
來向此山開福田<lb/>
　　雪竇山<lb/>
世路衮衮何年休青山白雲且淹留千尋飛雪下嵓竇<lb/>
落日洗耳前溪頭<lb/>
　　龍潭<lb/>
潭中有龍不可見但見瀑水從天來我欲垂鈎畏血指<lb/>
却上北嶺聽奔雷<lb/>
<pb n="KR4d0103_WYG_001-22a"/>
　　金鵞方丈<lb/>
金鵞山勢髙崔崔乗興已泛滄州迴計較百年能幾日<lb/>
不知此地何時來<lb/>
　　漁浦躬師<lb/>
江東江西多舊逰十載重來蓬鬢秋多愧老師觀自在<lb/>
慇懃渡口送歸舟<lb/>
　　金山竇覺師<lb/>
不安甽畝强西逰二月春風占渡頭寄語道人莫相笑<lb/>
<pb n="KR4d0103_WYG_001-22b"/>
歸時迎我到瓜洲<lb/>
　　西上<lb/>
二年為客厭西東白髪生來百事慵道路莫驚行李薄<lb/>
初無盛意學終童<lb/>
　　道旁<lb/>
道旁桃李鬭芳菲歡意長隨斷夢歸夢去夢來何可計<lb/>
春風斜日鴈孤飛<lb/>
　　暫來<lb/>
<pb n="KR4d0103_WYG_001-23a"/>
重入都城誰與鄰暫來還去不知春繁華年少莫相笑<lb/>
身是無為閒道人<lb/>
　　東歸<lb/>
斷知無樂亦無憂薄有田園滄海頭得意已同毛義去<lb/>
欣然載酒上東舟<lb/>
　　寄四明神智師<lb/>
甬水樓頭看盡山南城寺裏扣禪關老師多事猶相記<lb/>
千里馳書慰病孱<lb/>
<pb n="KR4d0103_WYG_001-23b"/>
　　寄雅上人<lb/>
幽樂軒前春欲歸紅葩緑萼鬭芳菲一杯新酹邀誰飲<lb/>
石首魚鮮赤蠏肥<lb/>
　　題寄老軒<lb/>
道人寄老故山前雪頂霜眉意嗒然門外少年方作樂<lb/>
誰家為汝說因緣<lb/>
　　次韻酬郎祖徳<lb/>
老去法光不足驚嬰尋世事或能精眼花頭白終無用<lb/>
<pb n="KR4d0103_WYG_001-24a"/>
卧看紗窻曉日明<lb/>
　　次韻酬明發華宗<lb/>
長卿倦逰欲東還幸與諸公俱出闗世事轉頭都委夢<lb/>
人生何計得長閒殘花爛漫飄村塢細雨亷纎隔碭山<lb/>
誰寫熈寧十才子老夫亦入畫圖間<lb/>
　　承示㑹稽大資政公思歸篇輙次元韻<lb/>
進退不辱古已稀能如二疏蓋有數中間已辭五鼎食<lb/>
今年欲潔一身去引身欲去强辭老東部聊復頒寛詔<lb/>
<pb n="KR4d0103_WYG_001-24b"/>
人間萬事如一夢何人顛倒真可笑紅梅夜發新春枝<lb/>
黄堂晏坐賦思歸巳知無心更無礙青山歴歴孤雲飛<lb/>
　　赴齋<lb/>
爾來世事久忘懐十日長關九日齋白髪蒼顔見無相<lb/>
不妨應供此間來<lb/>
　　翻經䑓<lb/>
不見康樂初翻經崇臺百尺但有名當時妙意遙可想<lb/>
木葉落盡青山横<lb/>
<pb n="KR4d0103_WYG_001-25a"/>
　　和美叔澄心堂<lb/>
已悟無生杜世機誰能操筆更題詩平居赤軸粗有適<lb/>
老去長齋不强持炯炯色空都可計紛紛多事豈煩知<lb/>
有人欲識澄心要但問君知我為誰<lb/>
　　答文翁<lb/>
陶令初尋彭澤來相如已構臨邛臺正當銜杯行樂事<lb/>
恵我鴻筆何為哉湖中多魚近易捕石上老蕨拳未開<lb/>
夫子不肯至我室行駕畫舸遙相陪<lb/>
<pb n="KR4d0103_WYG_001-25b"/>
　　奉陪穎叔賦欽院牡丹<lb/>
昔年曾到洛城中玉椀金盤深淺紅行上荆溪溪畔寺<lb/>
愧將白髪對東風<lb/>
　　顧浦觀潮<lb/>
放舟顧浦望江流烟雨㝠㝠小麥秋長憶故園逰觀樂<lb/>
不知此地有潮頭<lb/>
　　崐山<lb/>
崐崘山在玉關西此地還疑晴有嵠玉石不分殊可惜<lb/>
<pb n="KR4d0103_WYG_001-26a"/>
背臨斜日望虹霓<hi>久旱禱雨山下故有落句</hi>
　　題大中寺覺雲師壁<lb/>
老來情緒似秋烟水畔林間不計年世事紛紛何可較<lb/>
城西寺裏學參禪<lb/>
　　題廣嚴禪師房<lb/>
二十餘年談性空不知强聒盡無功愁來白髪如秋草<lb/>
為置浮生斷夢中<lb/>
　　西舍<lb/>
<pb n="KR4d0103_WYG_001-26b"/>
壯志已謝不復尋無賴老境行見侵已知筋力不自任<lb/>
况復華髪如霜林少年裁詩喜言老誰知老大都無心<lb/>
閒學維摩坐禪定戸外唧唧鳴幽禽<lb/>
　　鄞江上作<lb/>
秋潮拍江余欲去二年窮谷江之下疾目不矚西飛鴻<lb/>
幽懐長寄斜陽樹且余欲行去何之白雲繚繞故山棲<lb/>
蒼顔終不為人役不妨抱甕治田畦<lb/>
　　湖亭懐子美<lb/>
<pb n="KR4d0103_WYG_001-27a"/>
秋來湖亭誰與樂荷華已摧栁葉落憶昔榜舟乗夜月<lb/>
行觴數與君相酢如今一西復一東有如萍苴流水中<lb/>
白頭無心治世故何時勝處重相逢<lb/>
　　龜兹舞<lb/>
龜兹舞龜兹始自漢時入樂府世上雖傳此樂名不知<lb/>
此樂猶傳否黄扉朱邸晝無事美人親尋教坊譜衣冠<lb/>
盡得畫圖看樂器多因西域取紅緑結裀坐後部長笛<lb/>
短簫形製古雞婁揩鼓舊所識饒貝流蘇分白羽玉顔<lb/>
<pb n="KR4d0103_WYG_001-27b"/>
二女髙髻花孔雀羅衫金畫縷紅靴玉帶踏筵出初驚<lb/>
翔鸞下𤣥圃中有一人奏羯鼓頭如山兮手如雨其間<lb/>
曲調雜晉楚歌詞至今傳晉語須臾曲罷立前廡歎息<lb/>
平生未嘗覩清都閬苑昔有夢寂寞如今在何所我家<lb/>
家住江海涯上國樂事殊未知玉顔邀我索題詩它時<lb/>
有夢與誰期<lb/>
　　寄文翁<lb/>
白兔觀邉仙路長華林修竹到南莊比鄰雞犬易過屋<lb/>
<pb n="KR4d0103_WYG_001-28a"/>
適意琴書動滿牀目斷鶺鴒分漢節心隨鴻鴈極天潢<lb/>
欲移畫舸遙相訪正恐田家五月忙<lb/>
　　答金山禪師<lb/>
逺公手札逺相招陶令懷歸正鬱陶遙想宴堂長夏靜<lb/>
坐臨江水看風濤<lb/>
　　春晚偶題<lb/>
幸有陶公五株栁不戀河陽千樹花數日東風吹欲盡<lb/>
小軒寂寂日西斜<lb/>
<pb n="KR4d0103_WYG_001-28b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　雲巢編巻一<lb/>
</p>
<p>
</p>
  </div>
<div>
                <head>雲巢編巻二</head>
    <p>
<pb n="KR4d0103_WYG_002-1a"/>
欽定四庫全書<lb/>
　雲巢編巻二　　　　　　　宋　沈遼　撰<lb/>
　　次韻奉酬文翁<lb/>
昔人幽操有至樂吾豈含華企沖漠已知勞生委夢幻<lb/>
不問萬事紛紛作四十年來春復秋但見花開更花落<lb/>
最愛長夏適我懐新竹森森初解籜修林喬木結青䕃<lb/>
下蔽文牕與朱箔已將形骸付物外何必髙下窮崕壑<lb/>
老去詩書强遮眼爾來悉已懸髙閣多病不賴世人知<lb/>
<pb n="KR4d0103_WYG_002-1b"/>
吾亦於人無厚薄陽狂長鄙向子平絃歌偶似陶淵明<lb/>
無事長甘數斗粟終不茍就五鼎烹南莊夫子謝聲名<lb/>
誇我田家蠶且耕誰知此意正相合寂寥應笑魯諸生<lb/>
　　奉酬舜文即次元韻<lb/>
我生無庸如斷絡已分老死填溝壑不能掉舌强附㑹<lb/>
何暇論經更穿鑿萊蕪甑敝欲生塵玉川婢麄常赤脚<lb/>
世間要塗不易驟身外名韁誰可縛本無道義輕王公<lb/>
亦不悲傷念流落水鄉夏半不厭熱繞舍新篁尚含籜<lb/>
<pb n="KR4d0103_WYG_002-2a"/>
訟庭鈎距非吾事吏案煩苛都可却農民漸使安甽畝<lb/>
和氣終須蠲疹瘼子羽不肯過我室懸榻何妨卧西閣<lb/>
年來多病亦廢飲牆下度泥委杯酌舊學迂疎不適時<lb/>
譬如石田何可穫欲捕大鵬逐嶺嶠終不勞心事弋繳<lb/>
行當歸掃烏峰下試鍊金鼎長生藥<lb/>
　　張公洞下<lb/>
道人升天久不迴至今洞門向北開當時仙仗人不識<lb/>
白雲繚繞山間來闖然初望燒香臺百步九折多蒼苔<lb/>
<pb n="KR4d0103_WYG_002-2b"/>
仙官委蛇劍佩肅霓旌羽蓋光漼漼鶴馭欲下風作媒<lb/>
雪猿白鳳勢欲頺嵌巖石孔誰敢飲洞下風水聲如雷<lb/>
龍車遙遙斷消息數百年來化為石六朝人物丘墓壊<lb/>
白骨盡為泥土蝕吾昔巳煉九華丹欣尋二洞窮幽寂<lb/>
稚川方求句漏令長史亦賴旌陽力手種青精期可食<lb/>
未能脫去空羈勒籃輿徃來不憚勤搔首山前髪斑白<lb/>
　　題楊師壁<lb/>
年來病倦厭尋山且寄青泠白水間最愛楊師舊茅舍<lb/>
<pb n="KR4d0103_WYG_002-3a"/>
頻來借榻伴髙閒<lb/>
　　奉和敦義張公洞<lb/>
誰識此間非洞天白雲輪囷石斕斑松篁蔽空世務隔<lb/>
日月不動仙家閒金堂玉室不可測霓旌羽蓋終當還<lb/>
蛟龍沉淵馬空住㑹與楊許來追攀<lb/>
　　將行寄蔣三<lb/>
春風迎我到荆谿行看秋成憶故畦乗興去來何可限<lb/>
為君引領隔湖西<lb/>
<pb n="KR4d0103_WYG_002-3b"/>
　　招靜之<lb/>
浙西夫子蚤相陪解印新從海上來借得谿邉五畝宅<lb/>
與君共酌任公臺<lb/>
　　陽羨浮翠亭<lb/>
江南山川若奔鹿下照江流翠相矚朝望長干暮石牌<lb/>
山頭年年春草緑我昔長愛江南逰當時少年今白頭<lb/>
人生匆匆寄幻事六朝得喪惟荒丘陽羨本自江南州<lb/>
水邉孤烟千古愁沙禽關關夜相呼稻粱自足知何求<lb/>
<pb n="KR4d0103_WYG_002-4a"/>
我生已如不繋舟投老為誰計沉浮腰間墨綬亦偶爾<lb/>
此地欣與心相投行歸三呉卜幽隠不復更到枚回洲<lb/>
漁父丈人莫相笑解帶於此聊遲留<lb/>
　　昭君操<lb/>
王昭君漢宮女漢宮女嫁配虜生如桃李花皖皖託朝<lb/>
露春風一摧折零落在泥土君王委心事匈奴不知匈<lb/>
奴在何處黄門扶我上車去遙望漢宫隔烟霧十年簾<lb/>
下學畫眉不知還為蛾眉誤當時恩怨或易忘今日悲<lb/>
<pb n="KR4d0103_WYG_002-4b"/>
愁那可訴夢中徃徃作歌舞滿目異類誰與語但見驚<lb/>
風吹塵沙豈識春還復秋暮山林强鬼向夜哭夜夜氊<lb/>
車宿荒戍胡人從來不照鏡但見白髪垂霜縷念知此<lb/>
意終不傳獨自援琴彈作譜彈作譜寄與漢宮人一曲未<lb/>
終淚如雨<lb/>
　　酬思誠見贈<lb/>
都下相逢意氣歡翩翩清興到江干壯心已謝馳千里<lb/>
薄禄猶慙繫一官閒比水雲隨所適朽如溝木不勝蟠<lb/>
<pb n="KR4d0103_WYG_002-5a"/>
欣然於此重相㑹一讀新篇九起歎<lb/>
　　寄慶復允中<lb/>
木葉飄蕭已半殷試臨髙處望君山野田繚繞來時路<lb/>
畫舸逍遙數日間坐想故人應見憶如今秃髪不勝斑<lb/>
兩州相望無千里莫惜新篇斷徃還<lb/>
　　喪表姑輓詞<lb/>
不盡華髪養奄聞朝露傷人雖恨長夜生已在西方靈<lb/>
輤過空坂羅繻空北堂欲知簫史處松栢正凌霜<lb/>
<pb n="KR4d0103_WYG_002-5b"/>
　　又<lb/>
憶昔祖姑前曾觀八法妍常嗟道韞在終愧右軍傳幻<lb/>
化已委世清明當作仙松門一長慟丹旐上新阡<lb/>
　　初聞鶴唳<lb/>
海天寥寥禾黍秋人籟已息烟霧收數聲鶴唳草堂靜<lb/>
何若更向咸陽游<lb/>
　　和毅公賦謝仙<lb/>
常愛金泉謝自然題詩多在蘂珠篇𤣥洲靈草自有種<lb/>
<pb n="KR4d0103_WYG_002-6a"/>
西郭故人還作仙飛馭飄搖誰可想斷雲流散世空憐<lb/>
錦江何處無由到乞與齊諧異日傳<lb/>
　　和李正甫喜雨<lb/>
朝來靈雨下巖阿秋氣歡聲到處多頓起西疇千頃稻<lb/>
斬新南浦萬重波乍欣勝意閒尋賞晩得髙吟更作魔<lb/>
憔瘁病夫毛骨爽匡牀坐聽四明歌<lb/>
　　和李泰叔<lb/>
一身已與世相違寧假虚名竹帛垂老去讀書聊自遣<lb/>
<pb n="KR4d0103_WYG_002-6b"/>
病多飲藥倦支持長因斜日增離恨却有秋風慰所思<lb/>
屢辱髙吟不即報使來多值欲眠時<lb/>
　　和清順<lb/>
世事咄咄非余知常愛天籟林中吹子雲老來亦嗜酒<lb/>
秦女屢典釵頭螭不忮不求自得趣不知梅萼生南枝<lb/>
昨日偶尋北山去清曠正直窮冬時道人相惱更題詩<lb/>
信道匡鼎解人頥<lb/>
　　龍居觀泉<lb/>
<pb n="KR4d0103_WYG_002-7a"/>
泉聲泠泠山間落山下有田朝夕作東涇西瀆乆已涸<lb/>
夜來暴雨溪聲惡我欲浮舟到西郭山前灘瀨石鑿鑿<lb/>
坐看横流出林薄欲行未行翻不樂朝市權利方相搏<lb/>
民聲愁嘆入溝壑不如曲几安寂寞我享趙子清都樂<lb/>
　　贈清道<lb/>
少年好書老彌篤牙籖錦囊數百軸江左墨妙世不矚<lb/>
有唐諸公粗可録諸公草法無可稱中葉始有張顛名<lb/>
張顛下筆有神㑹其妙不似㸃畫成後來沙門有藏真<lb/>
<pb n="KR4d0103_WYG_002-7b"/>
措意瀟灑尤更精當時二子最名盛至今學者皆伏膺<lb/>
本朝蘇公名弟兄汝南蒲陽亦有聲比來諸公已老死<lb/>
其餘卑俗類可憎我昔乗興逰都城列子示我新素屏<lb/>
始知無擇得此道長沙道人今復生歸來窮巷掩柴荆<lb/>
恵然相訪得忘形贈我數行豈無意勢如九河注滄溟<lb/>
中間龍蜃降復升歡伏不暇獨可驚自欲何能謝言情<lb/>
欲贈金玉還愧輕慇懃之揖喜不勝使我驅霧老後明<lb/>
　　贈覺師<lb/>
<pb n="KR4d0103_WYG_002-8a"/>
我昔乗興逰荆溪數訪道人谿水西道人飄然捨我去<lb/>
有如白雲謝汙泥我來雲間亦未乆恵然相顧攜枯藜<lb/>
時人莫將老相識解空第一須菩提<lb/>
　　酬楊髙士<lb/>
秋來當砌看金錢不為流年悵白顛已向滄洲逢九日<lb/>
更欣髙士况新篇牛山誰見沾衣客籬下空懐採菊賢<lb/>
遙望白衣猶未至不妨細雨竹窻前<lb/>
　　池陽三首<lb/>
<pb n="KR4d0103_WYG_002-8b"/>
池南栁色未全黄池北萱芽尚帶霜老去尋春不嫌早<lb/>
春深留與少年郎<lb/>
水南殘鐘水北清浮雲斷處玉鈎明持盃欲飲還看帽<lb/>
十里春江如鏡平<lb/>
寒烟寂寂鏁清谿圓月亭亭上曲堤小杜風情遙可想<lb/>
閒調絲竹舞金泥<lb/>
　　林平二首<lb/>
林平勝處向東紆水轉山迴盡不如或息或勞都可樂<lb/>
<pb n="KR4d0103_WYG_002-9a"/>
白雲深處五浮圖<lb/>
河邉栁眼澹烟浮臘破春歸一歲休不復平時羇旅恨<lb/>
離明還泊北城頭<lb/>
　　西齋<lb/>
東齋清曠西齋靜上下徃來唯一徑幸有方牀不得眠<lb/>
行休已有陶潜興<lb/>
　　雲間<lb/>
野田茫茫秋水清生盡蒲蔍無人耕不知三吳地力壯<lb/>
<pb n="KR4d0103_WYG_002-9b"/>
老鶴空向烟中鳴<lb/>
　　陸機雲碑<lb/>
朝日欲出已復西人間興廢那可知崐山陵谷久已變<lb/>
水旁唯有將軍碑<lb/>
　　和宋平叔莫子謠<lb/>
南方氣候多不叙茫茫萬生亦殊趣人性雖或異所宜<lb/>
莫不知愛膚與肌時方盛夏困多旱髙堂方喜遂我私<lb/>
有蟲名為物甚小樸樸無狀安能為諸公所賦雖甚美<lb/>
<pb n="KR4d0103_WYG_002-10a"/>
盛道嘴吻良見欺虎豹齒牙利如兵我尚不畏矧此㣲<lb/>
㣲物曾不如蚊䖟天生有命各有情何用譏侮起紛爭<lb/>
我心坦然如日月我若呶呶我當罰<lb/>
　　過水心寺訪芝上人<lb/>
行年四十髪已斑似夢非夢寄人間數日秋風稍强健<lb/>
閒尋戒律過南山<lb/>
　　泰叔召食鱠<lb/>
酷暑隆隆不可活聞有玉鱗纎手割不得相從飽便腹<lb/>
<pb n="KR4d0103_WYG_002-10b"/>
空聽髙吟何灑脱<lb/>
　　泰叔求桂漿<lb/>
越人逺寄桂花漿敝屋欣聞破鼻香遽遣小奴分送客<lb/>
夜來已敗不堪嘗<lb/>
　　次韻和宋平叔<lb/>
憶昔銜盃折梅處孤山寺前千丈塘横遮青林鬭殘雪<lb/>
暗入紅袖留清香徃逰都城雖屢賞縱有素艷終殊芳<lb/>
莫辭遶林行百匝更嚼嫩蕊薰愁腸<lb/>
<pb n="KR4d0103_WYG_002-11a"/>
　　自懐<lb/>
十月北風流舶迴官曹無事人吏稀欲沽斗酒自為樂<lb/>
囊無一錢還典衣平生懶性不預事終老閒暇誰謂非<lb/>
筋骨衰殘苦畏冷更移方榻對斜暉<lb/>
　　次韻和李正甫<lb/>
故國重尋梅栁春自憐頭上二毛新已知憫黙安無位<lb/>
寧免低昻為有身前日少年都自夢比來賤仕始憂貧<lb/>
多慚幕府文章客都為風光作主人<lb/>
<pb n="KR4d0103_WYG_002-11b"/>
　　白鷺<lb/>
清江濯濯生菰蒲一雙白鷺雪不如輕烟細雨不肯去<lb/>
潮來正有浮陽魚<lb/>
　　戲贈伯泓供備<lb/>
公子好樂惟好琴初傳一曲費千金其聲微妙出世外<lb/>
若聽無聞古與今烏孫琵琶止四絃濮上箜篌人不傳<lb/>
西湖圓月籠修烟一盃緑酒為陶然<lb/>
　　題徑山二首<lb/>
<pb n="KR4d0103_WYG_002-12a"/>
昔日道師開法筵老人化龍去山前至今勝迹冠西境<lb/>
髙第相傳為敬田平生自得物外趣爾來更薄區中縁<lb/>
終隨老師學善住行種芝草休天年<lb/>
五峰相望勢如掌中有紺園閟龍象坦愛曲道兩盤迴<lb/>
不知身出浮雲上浮雲悠悠覆朝市朝市小人鼎中沸<lb/>
暫來欣得避世愁奈我未老先白頭<lb/>
　　和李子儀即元韻<lb/>
胡人泛舶萬里來頭上㲲市纒作堆建武賮琛終罷獻<lb/>
<pb n="KR4d0103_WYG_002-12b"/>
元和亭榭不求材<hi>憲宗訪沈香亭子材令市舶沈檀委地不用</hi>君王方講羽<lb/>
干舞太守何妨樂聖杯筦庫賤生固多幸天邊長見利<lb/>
篷開<lb/>
　　和張寶臣即元韻<lb/>
始余倦遊念還家一身泛然寄天涯頭上白髪日益加<lb/>
朱顔不駐爐中砂飄飄逸氣凌紫霞猶著黄綬趨泥沙<lb/>
烈日漫慿烏帽遮窮巷歸來夕烟斜閉門正欲謝喧譁<lb/>
何憚屋室多庳窊楊栁欲落鳴饑鵶八月秋風想乗槎<lb/>
<pb n="KR4d0103_WYG_002-13a"/>
市中有金誰攫挐自欲歸耕老菑畬嗜好已背梨與樝<lb/>
那復開口增詉詉眼昬白晝生黑花老悲獨向兒女夸<lb/>
枯轍不能活鱨魦騏驥垂耳伏鹽車一官欣得飽魚蝦<lb/>
頓首致謁辭當衙愚拙不遇何復嗟川陸舊逰殊不遐<lb/>
才渡揚子已聞蛙吳女蓬鬢多髦髿西湖信美謝若耶<lb/>
松竹夾道繁根芽勢利屈曲如盤蝸衛青變化乃龍蛇<lb/>
深閨召客舞雙髽撫手相勸競呀呀西崦老師自煮茶<lb/>
太守陳樂奏渝巴湖水洗面去塵痂故山白浪留文沙<lb/>
<pb n="KR4d0103_WYG_002-13b"/>
田裏小兒放猪猳為樂徃徃鳴簫笳亦有狐兔堪施罝<lb/>
令人指手徒為挪賤職馳使告及𤓰聿來甬東絶紛華<lb/>
箝口不復露頰牙聯曹相係瓊與葭上官庇覆不汝瑕<lb/>
優游重見林中葩四時風露換物華新詩迭致思無邪<lb/>
吾子俊拔誠可嘉豈獨鄙言數矜誇髙吟大字耀紙麻<lb/>
時雖未亨道不汚屢出珠玉能愧奢麻姑手爪幸見爬<lb/>
長篇垂况理不差正如矛㦸相鏖义<lb/>
　　和李正甫<lb/>
<pb n="KR4d0103_WYG_002-14a"/>
山川旱氣赤如虹大海半涸驚魚龍行人渴死道不通<lb/>
時見飛鳶墜長空日輪軋軋未背昃獨坐髙堂酌瓊液<lb/>
下視萬屋生白烟不復平日瞻青山閉目欲想瑤池瀕<lb/>
欲徃萬里增黄塵長憶仙人李太白若乗鯨魚應腐鱗<lb/>
晚飡一盤薦黒黍出鐺已敗色如土忽得諸篇排硬言<lb/>
伏讀未終汗如雨<lb/>
　　和李泰叔見菊有感<lb/>
雨露蕭條嵗景催庭前黄菊未全開揚雄嗜酒寧為樂<lb/>
<pb n="KR4d0103_WYG_002-14b"/>
杜甫愁吟亦薄材故國欲歸行解綬滄洲無路可浮杯<lb/>
新亭秋興君知否潮信方隨月色迴<lb/>
　　酬海公即次元韻<lb/>
早逰諸方見佛祖若能開口便相許長愛當時王老師<lb/>
不開麄言反細語大道逍遙本不遐青天萬里孤鴻舉<lb/>
比來多病卧環堵低頭不茹亦不吐上座何為相示來<lb/>
龍駒豈煩伯樂顧更須歸去造丈室擎拳便是諸魔路<lb/>
　　方池<lb/>
<pb n="KR4d0103_WYG_002-15a"/>
森森古木䕃方池池上秋來一夕知墜葉沉波青徹底<lb/>
倚欄無事看魚嬉<lb/>
　　題上天竺<lb/>
平生未省人間樂老去惟求世外閒它日終當斷家事<lb/>
籃輿蓬舸訪名山<lb/>
　　走筆奉酬正夫即次元韻<lb/>
樂府古有行路難但悲白髪憐朱顔時命多向賢才慳<lb/>
詰屈不平萬世間壯心欲馳步輒跚試出鋒穎官已瘝<lb/>
<pb n="KR4d0103_WYG_002-15b"/>
中心忽忽惓且煩不如歸去江海閒要懸大刀數撫鐶<lb/>
何陋九夷與八蠻自顧鄙性疎且頑誰能隨時事黠姦<lb/>
從來多病筋力孱正當落魄卧深山敝廬數椽粗可跧<lb/>
安居里巷鎖重關終日無人踐茅菅冠帶不修衣袂黫<lb/>
髙歌一曲舞雲鬟比鄰有酒時見頒春風秋月與我閒<lb/>
夜靜佩玉鳴珊珊髙人逸士或徃還蓬舟自訪來前灣<lb/>
行歌紅藥與香蘭已憎俗物近塵寰一身蕭然念早鰥<lb/>
髭鬚憔悴半已斑誰能更問秃與鬝旦聽溪水聲潺潺<lb/>
<pb n="KR4d0103_WYG_002-16a"/>
强來為吏腰少彎幸讀君詩錦繡篇相望鬱鬱何可刪<lb/>
君豈久居五兩綸<lb/>
　　聞杜鵑<lb/>
杜鵑花發春山明杜鵑鳥啼行人驚世上有誰能忘情<lb/>
一身離家作逺行為名受辱為法攖為利被奪為官爭<lb/>
憂愁嗟蹙向誰說那忽聽此斷腸聲吾家家住在泉亭<lb/>
烟水相望數月程呼兒酤酒多酌客聊用相慰如平生<lb/>
　　次酬韻李正甫對雪<lb/>
<pb n="KR4d0103_WYG_002-16b"/>
苦寒冽冽日夜增朔風軒軒勢相凌遙山頑碧空崚嶒<lb/>
髙堂閒坐擁敝繒欲釂一杯意已仍浩歌黄竹但伏膺<lb/>
愁雲漫漫方四騰海氣上薄初不勝雪霰雜下風作稜<lb/>
漸著弱栁頭鬅鬙半積軒砌發幽層枯樹兀兀愁飢鷹<lb/>
紛然不已失溝塍一飲一斗心易矜試步薄氷猶戰兢<lb/>
圓圭方璧降復登憶昔前年正嚴凝攝事大蜡清晨興<lb/>
平生看雪實未曾健僕駿馬半醉乗或前或後望交朋<lb/>
不辨明河與玉澠烈火萬炬氣不蒸被面惟有凍與氷<lb/>
<pb n="KR4d0103_WYG_002-17a"/>
歸來心目如水澄喜看道旁刳竹燈豐年為瑞古有稱<lb/>
凍死何暇談鄒滕欲邀君飲恨不能相酬莫問準與繩<lb/>
　　行田舍<lb/>
輕烟㣲雨滿金塘天氣清明看下秧筋骨已衰難自力<lb/>
田家次第賜壺漿<lb/>
　　題宸奎閣<lb/>
至和天仙臨御乆能通祖印空諸友化成殿上召禪師<lb/>
親宣玉偈傳金口鄮山山上建華閣宸翰光芒燦星斗<lb/>
<pb n="KR4d0103_WYG_002-17b"/>
江湖小臣稽首觀永為兹山傳不朽<lb/>
　　次韻酬公夫二首<lb/>
野性孱疎寄浩然不邀虚譽借人延賤官牽率終非意<lb/>
故國歸休粗有田平昔是非猶可計後來去就孰為賢<lb/>
西軒一夢無餘事不似南柯與世傳<lb/>
海舶不來官事閒朝雲夕雨看西山强從委吏心雖易<lb/>
欲避宵人勢亦難卧探古書聊自適醉攀庭柯幸怡顔<lb/>
因尋舊友清歡意猶有榴裙數處斑<lb/>
<pb n="KR4d0103_WYG_002-18a"/>
　　次韻酬李泰叔<lb/>
歲寒倚遍甬東樓喜上江邉一葉舟流轉生涯常壁立<lb/>
飄蕭官况信雲浮欲逢故舊開青眼先得詩章說白頭<lb/>
縱有一樽聊可飲正當相對論窮愁<lb/>
　　召邵彦瞻<lb/>
青嶂疊疊西南馳上下佛宮筋力疲一樽欲與魯山醉<lb/>
悵望車馬來何遲<lb/>
　　題垂雲亭<lb/>
<pb n="KR4d0103_WYG_002-18b"/>
老師有意出人間便學垂雲也未閒帶雨有時歸北嶺<lb/>
隨風依舊過南山<lb/>
　　次韻酬鄭榮緒<lb/>
長夏苦袢暑何適可開眼為約山間行逺訪金仙館時<lb/>
當嵗旱凶人跡尚猶罕况復有逰客來結青雲伴古松<lb/>
臨水瀕我意秋可欵悵羨彼中人一去不復返髙深步<lb/>
巘崿我道方坦坦山僧多故人不復怪敖誕延我火齊<lb/>
柈酌我流霞醆少小不預事老大更慵懶巖花為誰擷<lb/>
<pb n="KR4d0103_WYG_002-19a"/>
藕絲悶獨綰爾來復多雨昨夜重湖滿欲榜一舟歸舟<lb/>
敝不可揀世事久忘懐吾言固無間無樂亦無憂亮非<lb/>
斗筲算<lb/>
　　夜坐有感<lb/>
齋閣夜不寐耿耿對華燭眼病懶讀書投老亦忘欲華<lb/>
寵非我願終不蹈迫辱五畝窮巷居薄有數斗粟歸來<lb/>
解衣袂何為愧仰屋天晴步明月雨暗一碁局四夷正<lb/>
耀兵百姓食不足為謝支離疏吾方外羈束<lb/>
<pb n="KR4d0103_WYG_002-19b"/>
　　新作小屏<lb/>
少年喜讀書偃仰在方牀不知晝日勞常愛秋夜長炯<lb/>
炯戸牖明翳翳燈燭光我樂自有趣驊騮步康莊道學<lb/>
貴深思千古浩無方投機踐聖域所戒怠且狂常鄙小<lb/>
人儒不能志軒昻蹈襲已陳語何為浪皇皇爾來四十<lb/>
歲鬢髪已如霜回首念疇昔此意殊未忘曲屏倚方枕<lb/>
可以寄彷徉誨言示稚子朝夕當此强<lb/>
　　開窻<lb/>
<pb n="KR4d0103_WYG_002-20a"/>
齋居病紆鬱况復當梅霖鑿開小窻明坐對佳樹隂翠<lb/>
㣲映書帙凉氣生衣襟豈惟豁心目聊可發幽吟<lb/>
　　和穎叔沖寂觀<lb/>
疇昔學輕舉衰齡恨未逢慇懃尋福地邂逅聽山鐘陵<lb/>
阜規模古烟霞氣象濃滆湖開左派勾曲聳西峰宮殿<lb/>
瞻黄皓風期想赤松區中誠久厭物外或能容落日窺<lb/>
三島隂雲隔九重蛟淵無徃害兔井識遺蹤遐企旌陽<lb/>
隠旁鄰函里封翹心㝠有感稽首敢忘恭幽士期相訪<lb/>
<pb n="KR4d0103_WYG_002-20b"/>
扁舟志未從拳拳望仙境尼父歎猶龍<lb/>
　　奉陪穎叔賦吐綬鳥<lb/>
佛舎有珍羽垂頷袐文綬對客輒復吐粲粲如絺繡其<lb/>
吐豈適然乃在喜懼間已吐亦復收倉卒一瞬還緑玉<lb/>
聳角毛褐羽殊斕斑方其振舞時意氣艶且閒吾欲語<lb/>
阿師不如放深山稻粱使自得不復勞深關<lb/>
　　奉陪穎叔和覺師<lb/>
疇昔欲求法初參溈印禪已知物外趣頓謝區中緣不<lb/>
<pb n="KR4d0103_WYG_002-21a"/>
學蘭那行終歸兠率天即心如有證何暇問方圓<lb/>
　　復和<lb/>
老師善言法何者名為禪不復著言句應當離事緣挹<lb/>
水何有用攀雲誰望天欲知證心要為我示偏圓<lb/>
　　又<lb/>
耆窟清談妙少林方坐禪於世誠大事投機非小緣休<lb/>
公祗彈指<hi>闕</hi>老呼蒼天子能分半座為畫相光圓<lb/>
　　恵聚上方<lb/>
<pb n="KR4d0103_WYG_002-21b"/>
卧病甬東久偶尋呉㑹逰不知陶令意乃與身為讐恤<lb/>
隠豈不美更恐增人愁黽勉有餘暇强來訪林丘此地<lb/>
多山石鳥道與雲浮松筠鬱回合四顧皆良疇僕本山<lb/>
野人聊此謝羇愁從容日已夕歸意良悠悠<lb/>
　　善權閲軒巖<lb/>
古寺寄林丘清泉髙下流山僧空自老巖石不知秋龍<lb/>
去潭水白猿吟楓樹幽軒前一楸局誰與汝忘憂<lb/>
　　次韻和允中送覺師<lb/>
<pb n="KR4d0103_WYG_002-22a"/>
心在白雲居逍遙誰復如從來機事少終與俗情疎師<lb/>
已脫敝屣吾方還故廬他年若相見應更老渠渠<lb/>
　　戲呈慶復乞畫<lb/>
鷙鳥寧有種詩書多不傳豈期猛厲氣専美鷹與鸇有<lb/>
客畫鴉鶻古紙含秋烟羽毛被𤣥甲爪角森戈鋋想見<lb/>
太公望桓桓統中權何如鄞中尉側目誰敢前吾方病<lb/>
拘鬱逍遙溪水邉賞此神駿物霜風相孤騫從公乞妙<lb/>
墨小齋伴衰孱何以報雅况作詩致拳拳<lb/>
<pb n="KR4d0103_WYG_002-22b"/>
　　秋早登住閣<lb/>
病夫倦拘鬱遐賞寄重閣大火欲西流髙林已搖落海<lb/>
旁土氣淺風雨易囘薄數日多狂飇餘暑亦濳卻千山<lb/>
在天際清氣遙可託平生樂烟霞幽步誰與約緬懷機<lb/>
雲輩襟靈信夷廓草草蹈危機千載尚可啄吾知非世<lb/>
用白首甘寂寞攝令亦偶然何能求民瘼勾釘盡誅斂<lb/>
下筆良多怍不如陳太丘行歸老丘壑<lb/>
　　雲間<lb/>
<pb n="KR4d0103_WYG_002-23a"/>
蠟屐去陽羨乗桴望雲間腰垂陶令印意在莊生環斯<lb/>
民久困敝何用惠孤瘝於心儻有愧拂衣歸故山<lb/>
　　奉送景升西上<lb/>
京口楊夫子知名三十秋青衫尚為邑相見松江頭傾<lb/>
蓋曾未久歡若平生逰適當及𤓰代浩然治西舟薦章<lb/>
滿公車行想拜恩休萬里起跬步青雲𦕈難儔余方歸<lb/>
東路於此悵夷猶行觴莫辭醉分袂雲間樓<lb/>
　　奉和宋平叔<lb/>
<pb n="KR4d0103_WYG_002-23b"/>
海角厭多雨乍晴山更嘉梅林半黄熟栁帶剰夭斜忽<lb/>
忽久不懌悠悠誰可涯世如有夫子終不歎匏𤓰<lb/>
　　題上天竺天仙閣<lb/>
久厭朝市冗粗能忘蓋纒頭依梵唄地行結西方緣山<lb/>
前種香稻山下流清泉此地既岑寂此心良泰然法師<lb/>
清淨觀招我修初禪斯言倘不踐何路休餘年<lb/>
　　次韻酬泰叔<lb/>
志士有不遇繇來多感傷末途長憫黙徃事委㝠茫偃<lb/>
<pb n="KR4d0103_WYG_002-24a"/>
蹇乾坤外推移日月長初心寄林壑何事襲軒裳才地<lb/>
慙前輩文華笑老蒼討論聊自適仕進亦惟惶直欲馳<lb/>
千里寧誰出一鄉典謨窺禹契教化識軒唐不信時難<lb/>
駕焉知命弗將士雖殊用舍吾豈托炎凉寳劔埋霜鏑<lb/>
明珠稱夜光三公猶可去一命孰難忘壯節深無累髙<lb/>
歌詠更鏘振衣辭旦望逸跡寄朱張管庫心何愧江湖<lb/>
幸退藏朝辭汴師日夜渡淛河霜故國尋仙路當年結<lb/>
客塲二毛雖老醜一醉迺尋常花圃風生席雲齋月滿<lb/>
<pb n="KR4d0103_WYG_002-24b"/>
牀清歌憐落落髙論接琅琅誰謂羇逰地還陪君子觴<lb/>
衆推朋好厚不間弟兄行斟酌南堂夜逍遙甬水陽長<lb/>
篇荷髙意他日結離腸<lb/>
　　庭栢<lb/>
鬱鬱庭下栢何年移此栽雖然失地性本自凌雲材不<lb/>
復鸞鳳集空餘鳥雀來誰為許長史拔宅去塵埃<lb/>
　　竹軒<lb/>
古人愛修竹瀟灑臨幽軒勁節有髙致清聲無俗喧春<lb/>
<pb n="KR4d0103_WYG_002-25a"/>
日鬭鏁碎秋風撼琅玕誰知渭川富千畝可懸冠<lb/>
　　黄鸝一聲<lb/>
隂隂三四木官舍悄無鄰何處黄鸝囀來驚白髪新浪<lb/>
隨殊俗過可負舊山春自笑親香火看經作鈍人<lb/>
　　舟行<lb/>
我舟莫行疾我家日已逺行遲終不到不到何由返吳<lb/>
楚千萬里江山道回轉白頭多傷感方寸不勝亂<lb/>
　　道中<lb/>
<pb n="KR4d0103_WYG_002-25b"/>
昔我離家時月生正如鈎行行載見月已在天南頭我<lb/>
身豈當然吏議不可酬下手亦何愧搖尾終無求黙黙<lb/>
就孤征悽悽懐百憂呉山望不盡已泛楚江流木落知<lb/>
歲寒客子多悲愁一慟一斗血安能望松楸<lb/>
　　九龍洞<hi>在邵州</hi>
洞中石乳色如霜欲煮刀圭未得方嘆息此生來已晚<lb/>
更將殘命笑嵇康<lb/>
　　西津<lb/>
<pb n="KR4d0103_WYG_002-26a"/>
山後山前到已頻更尋殘雪過西津愚溪愁客今何在<lb/>
應有猿猱解笑人<lb/>
　　讀書<lb/>
病骨愔愔百不如不應投老更看書古今得喪今方辨<lb/>
且向斜陽弄蠧魚<lb/>
　　愚溪<lb/>
愚溪水中多圓石水邉竹樹山如壁夫子幽棲十二年<lb/>
至今使人長嘆息<lb/>
<pb n="KR4d0103_WYG_002-26b"/>
　　雜詩<lb/>
白雲非我役出沒在山間我亦何所事籃輿自徃還不<lb/>
知樂與否聊爾寄衰孱早恨冠冕誤空令鬢毛斑<lb/>
　　又<lb/>
我昧明哲戒置身在天涯憫憫常畏人豈異池中蛙吳<lb/>
山千萬里夢寐不到家永懐故山樂輕舟棹烟霞<lb/>
　　又<lb/>
屈平作天問委骳窮不悔寥寥千載還栁子强復對二<lb/>
<pb n="KR4d0103_WYG_002-27a"/>
子誠多材無乃振憔悴區區亦何為吾方游物外<lb/>
　　又<lb/>
巨蛇老且蛻不如蟬脫飛茫然寄坱圠生死亦一歸達<lb/>
人觀元化其言𤣥且㣲生死有不類於是知者稀秋池<lb/>
夜觀月方與水相輝聊爾乗物化指象終為非<lb/>
　　詒隠者二首<lb/>
汝勿輕王侯王侯非汝曹地勢有輕重太山與鴻毛鼓<lb/>
腹一歡笑不知鐘皷豪我樂彼不預山林且陶陶<lb/>
<pb n="KR4d0103_WYG_002-27b"/>
訪我維摩室不值香積飰開囊出黄粟為汝林中爨軟<lb/>
語少稽留青蔬亦易辦勿言方外趣我汝真如幻<lb/>
　　善飲<lb/>
誰道淵明不善飲亦知太白愛題詩浪醉浪吟成底事<lb/>
不如髙卧過當時<lb/>
　　夷山<lb/>
夷山邈無際落日多青烟𣺌𣺌寄愁恨吾知從古然逝<lb/>
者既已矣後來誰可言達生亦有意吾歸將灌園<lb/>
<pb n="KR4d0103_WYG_002-28a"/>
　　晉室<lb/>
晉室昔中圯正人多戮死加害寧無辭惟其不徇己朝<lb/>
室有難置山林或能已誰云清議在美玉不全燬曠達<lb/>
余所嘉數欲玩遺史撫巻輒增感終夕那復理<lb/>
　　東嶺<lb/>
東嶺寄吾廬西崦多屐齒何為不憚陟下視湘川水此<lb/>
水不湧激朝暮流未已烟雲媚幽趣落日更清泚徙倚<lb/>
有髙木獨徃每自喜山猿助我嘯幽鳥司我跂山僧忽<lb/>
<pb n="KR4d0103_WYG_002-28b"/>
吾怪使汝識善逝<lb/>
　<lb/>
　<lb/>
　<lb/>
　<lb/>
　<lb/>
　<lb/>
　雲巢編巻二<lb/>
</p>
<p>
</p>
  </div>
<div>
                <head>雲巢編巻三</head>
    <p>
<pb n="KR4d0103_WYG_003-1a"/>
欽定四庫全書<lb/>
　雲巢編巻三　　　　　　　宋　沈遼　撰<lb/>
　　水車<lb/>
黄葉渡頭春水生江中水車上下鳴誰道田間得機事<lb/>
不如抱甕可忘情<lb/>
　　召楚興禪師<lb/>
匡牀我示維摩疾持鉢師來舍衛城與汝欲分香積飯<lb/>
不妨作戯說浮生<lb/>
<pb n="KR4d0103_WYG_003-1b"/>
　　春日二首<lb/>
壁下茶鐺乆不黔更無白眼與人嫌春來老困還多睡<lb/>
時有狂風入破簾<lb/>
寂寂山間誰與言悶搔短髪向香烟死灰朽木君知否<lb/>
不似胡人面壁禪<lb/>
　　楊花<lb/>
島夷三月不知春唯有楊花似故人老大相逢何可語<lb/>
滿頭白髪不勝嚬<lb/>
<pb n="KR4d0103_WYG_003-2a"/>
　　樂神<lb/>
夷人事神正自醵山頭水邊與神樂大巫龎衣手搖鐸<lb/>
羣兒伐鼓更鳴角青山歴歴神欲歸湘水灕灕日脚西<lb/>
小大酣歌向山棲神羮滿盎均汝釐<lb/>
　　山上<lb/>
山上桃花紅欲燒山間病老苦無聊古人有時亦好飲<lb/>
已醉復醒真似勞誰能忘情學枯木不如隱几看猿猱<lb/>
攀援上下豈無意新林落日風<graphic n="KR0146" url="https://raw.githubusercontent.com/kanripo/KR-Gaiji/master/images/KR0146.png" mimeType="image/png"/>
                    <graphic n="KR0146" url="https://raw.githubusercontent.com/kanripo/KR-Gaiji/master/images/KR0146.png" mimeType="image/png"/>
<pb n="KR4d0103_WYG_003-2b"/>
　　李華<lb/>
山僧種李華華白誰肯折春風欲去時庭前紛如雪緑<lb/>
葉始有芽繁香且未歇鬱陶何可道空庭步明月<lb/>
　　日落<lb/>
日落沙頭山已昏飢烏投暝下前村誰云野客無多事<lb/>
步出林間自掩門<lb/>
　　黄鸝<lb/>
黄鸝何處來啼我芳樹下緑葉掩窮陬春容已衰謝百<lb/>
<pb n="KR4d0103_WYG_003-3a"/>
年如轉轂悲歡正相駕感事一傷懐吾年四十化<lb/>
　　春林<lb/>
春林日已繁隔我遙山青下簾成幽卧野鳥鳴嚶嚶鳥<lb/>
鳴有時息春林亦衰寂生物自環轉何心翻戚戚<lb/>
　　散郎亭<lb/>
法華寺上散郎亭老樹蒼崕如有情歡戚已隨時事去<lb/>
代間秪有古人名<lb/>
　　棗花寒<lb/>
<pb n="KR4d0103_WYG_003-3b"/>
山禽哺雛半欲摶坐想葛帔臨風湍數日隂霖復未暢<lb/>
不知更作棗花寒<lb/>
　　讀書<lb/>
讀書十車老已忘人生得意須少壯白髪漸多筋力衰<lb/>
誰為流年更惆悵自寄蠻夷朋舊稀更將黄巻卧斜暉<lb/>
古來枉直何足道昨日皦皦今還非<lb/>
　　觀大水望朝陽巖<hi>元次山所名者</hi>
前日巖間欲結廬下眺江水百步餘春水濺濺出乳<lb/>
<pb n="KR4d0103_WYG_003-4a"/>
竇青山白石半洿塗不到津頭已三月誰知江水漲天<lb/>
墟遙望横流不敢濟巖日已有人罾魚<lb/>
　　滄洲亭懐古<lb/>
瀟水悠悠天際來夾江古木抱山回柵中人物不滿把<lb/>
日晏市散多蒼苔九疑巉天古雲埋遙想帝子龍車迴<lb/>
心衰目極何可望九歌寂寂令人哀<lb/>
　　奉送伯才都官代歸<lb/>
前日使君佩銅魚雅望已合升華塗一遭黯黮誠非辜<lb/>
<pb n="KR4d0103_WYG_003-4b"/>
人為歎憤我若無夷州已非人所居况復管庫治贏餘<lb/>
幸及𤓰時笑還都襟懐落落真丈夫<lb/>
　　次韻答陳生問禪<lb/>
從來多事笑歸宗我已無心豈有通達士猶能知夢夢<lb/>
世人何用更空空江頭冷落三秋月山半支離一病翁<lb/>
不到古今能與否林間拭目看來鴻<lb/>
　　出瀟江泊蒲洲<lb/>
汎汎瀟江水天生西北流蒼烟開蛋市曉日下蒲洲清<lb/>
<pb n="KR4d0103_WYG_003-5a"/>
曠適幽步方洋如昔游何為沙上鳥相避小山頭<lb/>
　　水車<lb/>
山田遶山脚江水何可作車輪十丈圍飛湍半天落雁<lb/>
翅挿修筦隨流得深酌升降豈無勢長江怒相薄有<lb/>
如萬夫力讙呼傾衆壑曾不捨晝夜美源終未涸人間<lb/>
有機事由來生巧惡善彼漢隂老忘懐抱純朴<lb/>
　　復作過商翁墓<lb/>
當年不佩封侯印後世誰尋墮淚碑定逺將軍豈夸勇<lb/>
<pb n="KR4d0103_WYG_003-5b"/>
關南常侍最能詩故人不解傳遺事五嶺猶能識信旗<lb/>
墓下寂寥無鼓角秋風獨向白楊悲<lb/>
平生氣業許誰知官制應崇九尺碑已為朝廷恢逺略<lb/>
不應江漢獨無詩交牙石鎖先偏陣野燒光開後隊旗<lb/>
老婦尫殘誰主奠從來伯道使人悲<lb/>
同預楊公國士知延陵應得我題碑人間已悟黄粱夢<lb/>
泉下誰尋古劍詩邕管已聞圖像祭廣源無復納降旗<lb/>
水禽山鳥無人意獨解飛鳴不解悲<lb/>
<pb n="KR4d0103_WYG_003-6a"/>
蒼頭已作歸來曲不信全生庾氏碑疑有史官爭立傳<lb/>
終無嗣子與聞詩後房已閉千金妓私廟空收五采旗<lb/>
聞說詔書優贈典孤魂應結九泉悲<lb/>
　　庭下菊<lb/>
夷天九月尾秋氣殊未肅病士䝉葛衣正如庭下菊憶<lb/>
昔移菊初夏暑方煩溽瘴山旱無雨憔悴兹不足安得<lb/>
望茅茨竊自譬松竹神仙久視藥孤根寄窮谷<lb/>
　　鈷鉧潭<lb/>
<pb n="KR4d0103_WYG_003-6b"/>
余讀子厚書始聞鈷鉧潭榜舟西江下振步愚溪南髙<lb/>
下凌山阿松篁蔽秋嵐土人識其地古木森楩楠水深<lb/>
日波瀾此理亦易探古木為鈷鉧土音正相參所記或<lb/>
不然信書殊未甘此公廢已久山水窮年耽造化毫楮<lb/>
間浮實㣲相錟幽心有黙識西歸助清談<lb/>
　　寄題聱隅塚亭<lb/>
不識聱隅生斯人亦豪怪挾書海上來軒昻軼前輩何<lb/>
為老窮阨獨與當時背寵禄出一時此書終不廢客死<lb/>
<pb n="KR4d0103_WYG_003-7a"/>
江都館骸骨埋荒穢幸㑹田使君開塋北門外浮屠清<lb/>
曠地馬鬣森松檜百年一坏土誰當論窮泰<lb/>
　　龍興觀<lb/>
山林搖落江水寒松下古觀生秋蘭白日無人午夜靜<lb/>
玉皇殿上朝仙官但聞金環玉佩鳴珊珊麻姑女子不<lb/>
下壇有誰乞得延齡丹人生不如為善好草頭曉露空<lb/>
潸潸<lb/>
　　還湘南集<lb/>
<pb n="KR4d0103_WYG_003-7b"/>
蚤識陶公父子名未知李老思尤清後來無復能文客<lb/>
瀟水湘山空月明<lb/>
　　過李氏澹塘别墅<lb/>
淵明昔已愛吾廬我亦悁悁憶故居君有東臯千束稻<lb/>
山前更望澹塘湖<lb/>
　　答林夫五頌次元韻<lb/>
無心難與有心期欲說無心已自癡㑹得金剛本來性<lb/>
此人與我合先知<lb/>
<pb n="KR4d0103_WYG_003-8a"/>
白髪生來何可驚不求雜食豈須耕山間一榻無餘事<lb/>
但看山花枯復榮<lb/>
海水浩蕩烟蒼茫我欲求渡無舟航東西路迷何苦渡<lb/>
楞伽山下秋風涼<lb/>
世間明闇一毫端為底忙時不肯閒水盛草深牛不動<lb/>
始知緣業有多般<lb/>
阿彌陀佛一爐香欲道知時已是狂若得醫師除我病<lb/>
何煩筋力更求方<lb/>
<pb n="KR4d0103_WYG_003-8b"/>
　　有感<lb/>
我身如斷蓬我性如孤鶴飄搖寄林野不復人間樂豈<lb/>
如雞與犬朱門肆依託雖沐稻粱恩安能逺嫌薄理或<lb/>
不在我幽懐放寥廓人生能幾時百年共搖落<lb/>
　　贈飲客<lb/>
鄙性不嗜飲不知酒中樂古人能閉關此興應可度形<lb/>
骸委物外寵利安能薄何為攘臂人喧然同燕雀朝揮<lb/>
百神王夕引羣憂涸疇昔二三公逃死向杯杓我樂不<lb/>
<pb n="KR4d0103_WYG_003-9a"/>
在是陶然造沖漠子當劇醉時相訪南山脚<lb/>
　　雪後<lb/>
瀟川夜飛雪草舍朝成氷㣲陽始下燭南山浩如蒸林<lb/>
木散孚甲烏鳥營巢橧物化不可戚深挹南天僧<lb/>
　　次韻酬陳生求書<lb/>
老朽何心託市朝正當鼓腹詠軒堯由來方外希夷樂<lb/>
漸與人間路徑遙澤畔應無漁父問松間時聽葛天謠<lb/>
髯君莫及兒童伎留取褚中翡翠翹<lb/>
<pb n="KR4d0103_WYG_003-9b"/>
　　贈廣祐上人<lb/>
不入四明路侵尋已十年葛藤論往事蟬蛻想蒼烟松<lb/>
下數株石巖前千丈泉何為不肯往芒屩更參禪<lb/>
　　奉送馬令歸長沙<lb/>
腰間新佩臨桂章歸著綵衣拜髙堂鴻雁知時自翔翥<lb/>
驊騮得路方騰驤正煩絃歌治疲俗仰看干羽來降王<lb/>
憔悴山間老遷客不能相送出瀟湘<lb/>
　　奉贈玉笥王尊師<lb/>
<pb n="KR4d0103_WYG_003-10a"/>
玉笥羽人不絶食鬢毛清潤顔色赤中黄仙翁傳妙經<lb/>
十年功成人不識身如孤雲行無迹欲上九疑望南極<lb/>
岣嶁不見神禹碑瀟湘真得浮丘伯城南濯足江水碧<lb/>
逍遙城中混名徳東巗西穴已爛遊共過廬陽尋簡寂<lb/>
　　仙居閣<lb/>
鶴馭已歸三十春至今重閣無纎塵蟠桃誰知天上事<lb/>
白骨不駐城中人門外江流似平昔林間鳥雀空悲辛<lb/>
當時留侯强辟穀黄石老翁悟終身<lb/>
<pb n="KR4d0103_WYG_003-10b"/>
　　寄題譚氏需亭<lb/>
譚子作需亭佳客同宴樂宴樂乃餘事文華相博約散<lb/>
帙列經史所游盡通博揮毫斷新義諸生困穿鑿中厨<lb/>
具烹飪髙懐肆杯杓遙想大論時紛紛麈毛落春風豁<lb/>
幽鬱䆋日延林薄人生樂名教安在甘寂寞相期一窮<lb/>
達豈止為脾臄窮達乃在天得時即鳴躍在昔鄭司農<lb/>
處身固窮索饗客頗豐侈水陸薦金錯其後李北海髙<lb/>
材冠臺閣摛文示時彦萬金資一酌遺風不在是斯名<lb/>
<pb n="KR4d0103_WYG_003-11a"/>
豈茍作泥沙何足道正當為善謔子雲老嗜酒行當躡<lb/>
芒屫為君說難字猶能中一啄<lb/>
　　望浯臺示無競<lb/>
每愛瀟江西北流水邊幽石强為留歸時欲借浯臺望<lb/>
何處陂陁可繫舟<lb/>
　　太平上方<lb/>
山上白雲淡無情不如山前利與名水西落日何時盡<lb/>
二十一萬鐘磬鳴<lb/>
<pb n="KR4d0103_WYG_003-11b"/>
　　送唐進士逰南岳<lb/>
瀟湘一片雲翩翩上南岳不依澗底石欲引瑤臺鶴乗<lb/>
風出崕嶠帶月縈林薄若㑹洪崕生為求金鼎藥<lb/>
　　贈張明之<lb/>
文雅張夫子飄然東嶺居不隨人毁譽獨與道盈虚歡<lb/>
笑一棋局湛沈萬巻書三年流竄客相見止如初<lb/>
　　唁下第<lb/>
時去亦可惜浩然若滄溟平生窮古學老大困新經君<lb/>
<pb n="KR4d0103_WYG_003-12a"/>
抱松竹操余無龜筮靈相看故眼在惟有遙山青<lb/>
　　朱趙二使者示問<lb/>
古木巃嵸山徑斜不知使者出山窊羈禽野獸遙相避<lb/>
亦有人尋顔闔家<lb/>
　　零陵觀大水<lb/>
春雨淫不已江水一夕漲初聞漸其柵離明已三丈老<lb/>
弱走山去浮沉困丁壯髙樓半欲沒木杪維舟舫睢阜<lb/>
已懐襄那能辨閭巷升髙瞰其下犬牙縈疊嶂始知地<lb/>
<pb n="KR4d0103_WYG_003-12b"/>
形隘何由保無恙湘川浩東下其勢不相讓安得驅山<lb/>
澤移徙就空曠市井安且平黎民獲生養羣流亦適性<lb/>
千里肆夷漾斯懐知未遂蓬茒獨怊悵<lb/>
　　謝履道天麻<lb/>
仙客餌赤箭其根乃天麻延年不復老飛身混烟霞文<lb/>
升蚤得道山下多靈芽世士所購求金玉如泥沙吾昔<lb/>
負羸疾衰齡畏風邪筋骨困連巻跳偏竟何嗟履道知<lb/>
我欲囊封寄山家呼奴為煮食惜已鬢毛華<lb/>
<pb n="KR4d0103_WYG_003-13a"/>
　　奉簡莘叟<lb/>
紅葉飄蕭秋後山相望止在一嵠間老夫無用方安命<lb/>
夫子何為蚤閉關世事不隨歌吹樂此身略與水雲閒<lb/>
經年不見寧相外安在區區事往還<lb/>
　　次韻博古贈王道人<lb/>
調笑同方朔機㣲似幸靈囊中萬金藥几上九仙經虛<lb/>
靜孤猿噪支離病鶴形子雲稱隱徳於此識沉㝠<lb/>
　　戯贈莘叟明之<hi>莘叟姓陳明之姓張</hi>
<pb n="KR4d0103_WYG_003-13b"/>
仲子絶不出留侯數相顧二客雖不同所知均一趣仲<lb/>
子屏世故翛然掩蓬戸留侯喜奕碁清歡寄𤣥悟<lb/>
　　奉贈王道人<lb/>
身世飄搖如斷雲此生不復世間塵能言得喪歸諸命<lb/>
維有東坡王道人<lb/>
　　平生<lb/>
平生愛閒今幸閒投老愛山今住山不復區區同眩事<lb/>
正當𣺌𣺌出人間<lb/>
<pb n="KR4d0103_WYG_003-14a"/>
　　將行泊瀟江<lb/>
憫憫久同巢幕燕翩翩今作北歸鴻湘山瀟水愁無那<lb/>
欵乃孤舟夜雨中<lb/>
　　宿浯溪<lb/>
孤蓬衝雨出湘西欲向崕間寄一棲天外月華如有意<lb/>
故來相伴宿浯谿<lb/>
　　謝蔚宗木棉<lb/>
嶠南地熟氣如烟木華䝉茸散為綿使君作紬逺相寄<lb/>
<pb n="KR4d0103_WYG_003-14b"/>
表似夷錦紅欲燃病士榻上殘青氊山中苦寒多破穿<lb/>
使君相贈何可言困來不妨伸脚眠<lb/>
　　嬋娟亭<lb/>
天邊新月一絃生堂上美人肢體輕何似君家庭下竹<lb/>
孤風髙節照人清<lb/>
　　静照庵<lb/>
擾擾百年何可為正應静處得忘機心猿不動無餘境<lb/>
照見人間是與非<lb/>
<pb n="KR4d0103_WYG_003-15a"/>
　　石鷰坡<lb/>
祁陽縣南石鷰坡驟雨乾時燕子多行李蕭疎常畏雨<lb/>
誰能駐馬待滂沱<lb/>
　　峽山寺<lb/>
峽山山下古招提叢木猶藏半泐碑正自㑹昌多難後<lb/>
至今龍象繞山悲<lb/>
　　白水<lb/>
九江水色白如雪流水瀟湘尚未渾落日墟頭人已散<lb/>
<pb n="KR4d0103_WYG_003-15b"/>
獨留烟樹送黄昏<lb/>
　　題文殊寺<hi>乃思勇二公卓錫處</hi>
二公誅茒今幾年至今山下一爐烟駐舟薄致伊蒲饌<lb/>
欲結諸公寂静緣<lb/>
月落山時魚鼓鳴華堂不動夜來燈人間擾擾方多事<lb/>
誰似爐間白髪僧<lb/>
　　雪後<lb/>
朝來風雪滿湘山頓失羣峰上下間風定雪休歸舫穩<lb/>
<pb n="KR4d0103_WYG_003-16a"/>
江流不動碧潺潺<lb/>
　　南臺禪師云得蔚宗書報老夫入山<lb/>
支持病骨上南臺一眺雲林眼暫開不道雲長更繞舌<lb/>
已將名姓入山來<lb/>
　　君山<lb/>
我來洞庭上延首望君山君山不可見止在狂波間風<lb/>
休水亦息烟嵐露空碧何煩問法意開口成塵迹<lb/>
　　洞庭山雪<lb/>
<pb n="KR4d0103_WYG_003-16b"/>
洞庭春雪曉霏霏一陣風來半已晞唯有山隂吹不盡<lb/>
田塍片段衲僧衣<lb/>
　　次韻奉贈巴陵上官令<lb/>
古人善治身擺落在塵土明哲所自任不為小人侮嗟<lb/>
我一何愚逍遙寄天宇長嫌栁下汙有意莊生堵㣲官<lb/>
被黯黮逺放瀟湘浦閉關絶世故况復揮談麈䝉恩許<lb/>
北下始接諸公武若得一丸藥頓發三年瞽巴陵遇言<lb/>
游髙文璨瑤圃泠泠挹清風使人懐玉斧<lb/>
<pb n="KR4d0103_WYG_003-17a"/>
　　奉贈上官令<lb/>
洞庭春水静楚山氣雄勁欲言世上清不敵巴陵令山<lb/>
深多猿嘯水涸縱鱗泳牛刀有餘閒盡入安仁詠<lb/>
　　重示<lb/>
不識南宗與北宗欲齊得喪已非通若將直指生為夢<lb/>
便可偏知色是空莫為嚴周馳誕說欲輕摩詰作衰翁<lb/>
古人言句真芻狗天外秋來有信鴻<lb/>
　　代諸生送黄鎮判官<lb/>
<pb n="KR4d0103_WYG_003-17b"/>
瀟湘秋水漲山阿小駐歸舟綠玉波翰苑主人青眼<lb/>
在湘南使者薦書多庭中紫詔迎綸綍道上黄花醉叵<lb/>
羅賤客十年京國夢恨無羽翼從鳴珂<lb/>
　　贈送盧總赴調<lb/>
山東盧翁舊儒者少年乆客都城下先朝數因春官薦<lb/>
投袂攀鞍學弓馬大黄六鈞猿臂挽武庫官箭長分靶<lb/>
横門較藝在第一武士賈勇來相迓天子臨觀虎豹羣<lb/>
弓滿不苦何由化固知窮達不在我乞得參軍何足吒<lb/>
<pb n="KR4d0103_WYG_003-18a"/>
晚除一尉來荆域白髪婆娑誰復識部中夷落寄戎政上<lb/>
下六年無盜賊使者垂休太守惜地薄器寒無勢力平生<lb/>
介直恥自媒一紙薦書終不得中間安南大將出嘗願奮<lb/>
身借一㦸翻䝉羽檄督軍糧靈渠首運三千石小官繇使<lb/>
當自効解衣操舟上灘磧同行嘲笑何自苦殊勝陶公閒<lb/>
運甓功勞涓埃何足道甫得臨湘升斗食髙堂老母終天<lb/>
年屏居古寺甘窮寂從來畏慎不干人糲食布衣殘喘息<lb/>
春秋祀事亦粗給妻子不為飢寒逼三年終喪壯心在矍<lb/>
<pb n="KR4d0103_WYG_003-18b"/>
鑠安能忌吏役古劍不折終不埋老馬豈甘長伏櫪却<lb/>
持手板謁公府斗擻青衫塵土迹我知盧公意可憐世<lb/>
人<hi>闕</hi>家輕相測何如市井輕薄兒朝來指白暮為黑<lb/>
　古興十六首<lb/>
朝亦看踰山暮亦看踰山芳華春樹外古澹白雲閒絶<lb/>
頂有池水昔年棲玉顔妙靈想不駐緬慕何由攀<lb/>
春草日已枯山中少人迹草間秋蛩鳴遙知嵗寒逼人<lb/>
生何可恃金丹須努力流景終不囬永歎尚何益<lb/>
<pb n="KR4d0103_WYG_003-19a"/>
我不歎白髪安得新少年往者不失勢後來豈能賢世<lb/>
間亦多士倚伏良有緣寄語夸奪子古人已皆然<lb/>
修道須隂功留侯亦何為區區欲報怨方為帝王師辟<lb/>
穀學赤松强為女子飴黄石更殉葬空令後人疑<lb/>
皖皖何氏女不食終不飢普公南遷日金鏡識仙衣清<lb/>
冷少言語時時露天機㝠數有時盡玉棺有餘輝<lb/>
古人喜功名冒死立奇節嗟我亦何弱翰墨老䝉拙富<lb/>
貴難茍求恥隨世汩沒千年栢庭下不負金光骨<lb/>
<pb n="KR4d0103_WYG_003-19b"/>
不識揚子雲清峭想𤣥鶴後世欲論文斯人不可作死<lb/>
生固有命一眚為投閣相去已千年空山甘寂寞<lb/>
黄葉日已落西飇易驚衰憶昔陽春下芳華弄葳蕤四<lb/>
序不代運生物皆凌夷匆匆蓋常理晚暮令人悲<lb/>
百草皆有種風土不可移甘辛與美惡所得自適宜東<lb/>
家鮐背翁前日迺嬰兒耄倪寄百年誰可强扶持芳華<lb/>
有不實不實未足悲神仙不死藥多採南山芝<lb/>
天外青青山重雲忽䝉翳青山終不移明目未可睨秋<lb/>
<pb n="KR4d0103_WYG_003-20a"/>
風方憀慄㝠雨何時霽不見希夷翁欲學窮年睡<lb/>
夜半山氣冷始知秋序深開軒望明月西嶺莽涔涔人<lb/>
籟乆已息繁然蟪蛄吟緬懐故丘鶴清唳有餘音遙與<lb/>
白雲期豈憚氷雪侵人情與物象邂逅愜幽心夜漏漸<lb/>
已長清風入松林逍遙掩蓬戸㣲涼生衣襟<lb/>
瀟湘望秋月清曠無風埃誰知故園影亦向裔夷來水<lb/>
際衰老翁練衣獨徘徊頫仰方自適為誰指𤣥胎<lb/>
落葉何足歎歳暮皆枯枝白髪不可摘我老誰不知榮<lb/>
<pb n="KR4d0103_WYG_003-20b"/>
瘁乃常理日月濳推移莊生强欲辨祗能解人頥<lb/>
我意不自適何為浪多憂艸舍亦無事浩如水中舟陵<lb/>
谷尚或遷百年為誰侜不作亦不止生肇知吾優<lb/>
前日春已歸殘花尚赤白秋來初未頃園林亦早索桃<lb/>
實乆已空黄柑半可摘唯有半折松青青獨如昔少年<lb/>
勿歎息明年復春色莫疑衰老翁住世方為客<lb/>
疇昔一夢還强憂亦强喜殘息若少延視今諒亦爾何<lb/>
為有得失寧非為物使長哂王濳夫區區論天咫<lb/>
<pb n="KR4d0103_WYG_003-21a"/>
　　渡西<lb/>
百家渡西日已落青山上下猿鳥樂欲因新月望呉雲<lb/>
遙看北斗掛南岳一夢愔愔已十秋古人不死終未休<lb/>
草舍蕭條誰與語清香吹過白蘋洲<lb/>
　　次韻酬楚興三頌<lb/>
莫欺隱几維摩老不為文殊不設齋寂寂青山何所有<lb/>
霜風落葉滿空堦<hi>右答設齋</hi>
給孤長者尋常有應供如來不易逢二施本無差别理<lb/>
<pb n="KR4d0103_WYG_003-21b"/>
莫論庭栢與庭松<hi>右答施衣</hi>
已住世間如影響不牽法相論偏圓山邊茒屋隨緣業<lb/>
不是當時忍辱仙<hi>右答見贈</hi>
　　寄金山禪師<lb/>
秋來清血灑瀟湘遙望東流帶夕陽為過金山沾法力<lb/>
便隨潮水入錢塘<lb/>
　　九日<lb/>
去年九日始離家行到江南見菊花今日裔夷逢節物<lb/>
<pb n="KR4d0103_WYG_003-22a"/>
獨將白髪換年華<lb/>
　　送畢公綽<lb/>
畢子治車馬游學去成均成均首善地俊乂方駢臻為<lb/>
儒當讀書術業藏諸身羣居久昧是終亦為塗人通塞<lb/>
雖有時操修貴道真求益當擇友好徳必有鄰吾為投<lb/>
裔客其言何足珍行矣當自慎思慰髙堂親<lb/>
　　火星巖<lb/>
火星巖下石崚嶒殿閣相望止一僧莫問人間興廢事<lb/>
<pb n="KR4d0103_WYG_003-22b"/>
門前流水几前燈<lb/>
　　白髪<lb/>
山頭甘實半已黄領上白髪日更長青雲合散寄孤岫<lb/>
世事悲歡空夕陽我欲乗風學禦寇泠然有意尋滄浪<lb/>
滄浪無人誰與適青山路逺烟茫茫<lb/>
　　侯灘<lb/>
江流激激過侯灘更上山頭看打盤百歲老人親擊鼓<lb/>
城中憂樂不相干<lb/>
<pb n="KR4d0103_WYG_003-23a"/>
　　書堂寺<lb/>
蒼山古木書堂寺北下湘川百餘步誰云往來傾世界<lb/>
至今人道安禪處豈無驚蛇與飛鳥後來那復知其趣<lb/>
我身不知今是不空記名稱你常住<lb/>
　　日道<lb/>
日道纒南復纒北蓬戸長開少人迹三噫七哀非我意<lb/>
我身乃是投荒客<lb/>
　　龎公<lb/>
<pb n="KR4d0103_WYG_003-23b"/>
襄陽龎公少檢束白頭女冠亦不秃世所奔趨我獨棄<lb/>
我已有餘彼不足鹿門有月樹下行江漢無風舟上宿<lb/>
不識當時捕魚客但愛長康畫金粟金粟杜口不復言<lb/>
龎公為人不夸俗東西有人問老夫但道明燈照茒屋<lb/>
　　五言<lb/>
五言七言正兒戲三行五行亦偶爾我性不飲豈解醉<lb/>
正如春風弄羣卉四十年來目幻事老去何須别愚智<lb/>
古人不生亦不滅吾今不作亦不止寄語悠悠世上人<lb/>
<pb n="KR4d0103_WYG_003-24a"/>
浪生浪死一埃塵洗墨無池筆無塚時亦作戯怡吾真<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4d0103_WYG_003-24b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　雲巢編巻三<lb/>
</p>
<p>
</p>
  </div>
<div>
                <head>雲巢編巻四</head>
    <p>
<pb n="KR4d0103_WYG_004-1a"/>
欽定四庫全書<lb/>
　雲巢編巻四　　　　　　　宋　沈遼　撰<lb/>
　　種花<lb/>
世事流光同一汙天涯白髪未還家慇勤更種庭前草<lb/>
為看秋來一似花<lb/>
　　送僧應參禅<lb/>
古寺窮居歲月移東岡西崦不相知從來但識羣羊䜟<lb/>
不道亦逢獅子兒瀟水葷羶從此隔雪山消息更何疑<lb/>
<pb n="KR4d0103_WYG_004-1b"/>
明年我過湘西去問訊山前我為誰<lb/>
　　花藥塵外亭<hi>開山明公</hi>
導師昔示化靈墟肇開鑿山間百草花救病皆為藥爾<lb/>
來三百歲法音亦間作為人布福時随縁四豐樂然師<lb/>
法王嗣金錫中天落海衆蚤知歸天龍欣有託鼎新金<lb/>
布地煙雲助回薄岣嶁對岑寂瀟湘供盥濯維摩老且<lb/>
病身世兩無著行期過丈室為我探泉壑<lb/>
　　踏盤曲二首<lb/>
<pb n="KR4d0103_WYG_004-2a"/>
湘江東西踏盤去青煙白霧将軍樹社中飲食不要錢<lb/>
樂神打起長腰鼔女兒帯鐶著縵布歡笑捉郎神作主<lb/>
明年二月近社時載酒牽牛看父母<lb/>
胡盧笙不著簧細腰鼓三尺長吹笙擊鼓山之旁噭跳<lb/>
宛轉樂盤王盤王死來三千年古曲舊詞至今傳山祥<lb/>
水氣不㫁處壊木燒作兠婁煙<lb/>
　　山西<lb/>
山西誰家桃李樹半是少年行樂處去年花謝今年開<lb/>
<pb n="KR4d0103_WYG_004-2b"/>
惟有人生不如故<lb/>
　　庭下<lb/>
庭下亂生春草花夭紅不稱野人家漫開漫落無人折<lb/>
留得孤根數寸槎<lb/>
　　次韻荅楚興<lb/>
落莫餘生何可同正如枯死道邉蓬随風流轉惟無定<lb/>
定處由來自性空<lb/>
　　郊外馬嘶<lb/>
<pb n="KR4d0103_WYG_004-3a"/>
春草滿空春水流土人放馬白蘋洲細風遲日嘶鳴處<lb/>
遥憶金明池上㳺<lb/>
　　景星觀<lb/>
南津古觀已半摧老松千尺黄蒲開禮斗層壇故基在<lb/>
真人一去終不來終不來兮徃何許朝瀛洲兮暮𤣥圃<lb/>
應笑營營世上人轉首已為泉下土<lb/>
　　花殘<lb/>
花發花殘都不知誰将白髪更題詩山西日永無多事<lb/>
<pb n="KR4d0103_WYG_004-3b"/>
閒看樵夫數局棋<lb/>
　　寒山<lb/>
黄牛巖下水彎彎葛帔籃輿自往還不是湘纍莫相問<lb/>
祗應枯瘁似寒山<lb/>
　　過商翁墓<lb/>
征南名地蚤相知老向瀟湘看立碑壮節獨馳南嶠事<lb/>
古風不括故山詩愁煙半鏁黄茅壠部曲誰尋舊将旗<lb/>
遥矚蕪江想靈氣孤雲落日不勝悲<lb/>
<pb n="KR4d0103_WYG_004-4a"/>
　　澹山巖<lb/>
昔造陽羡二洞天我生已當謝人間爾來投裔亦無事<lb/>
澹山巖下欣躋攀羣峰駕肩來江水㑹前灣靈氣縚洞<lb/>
口夐如寳陁山輦道轉西升斗入初無艱翡翠鑿穹廬<lb/>
畧與天相彎寛廣容萬席清潤非人寰東南豁陽明仰<lb/>
視如含環青蘿傅喬木亦有敗葉黫造化遺玉像其人<lb/>
清且閒巧工或可為誰能陟巔顔秦時隠君去成仙空<lb/>
留石牀水雲般藥爐不復九霞覆唯餘渥赭繁茅菅至<lb/>
<pb n="KR4d0103_WYG_004-4b"/>
行禅師化巨蟒好事太守驅羣頑崇壇峭罅皆可躡三<lb/>
穴旁出門無闗壁間玉乳化為石何術可煑完衰孱恨<lb/>
無仙骨空盤桓欲留未可終當還僕夫告余趣歸馭落<lb/>
日西下雲斑斑<lb/>
　　愚溪<lb/>
榜舟下瀟江泛泛入愚溪昔人不復見秋草空萋萋委<lb/>
蛇望僧園雲屋倦攀躋林髙日氣薄磔磔鳴山雞倒景<lb/>
相吐呑清明合致犂昔人悵投裔感事多悲悽北邙一<lb/>
<pb n="KR4d0103_WYG_004-5a"/>
抔土榮辱方今齊人生無百年外物安可迷谿水㵼石<lb/>
間喧喧如鼓鼙了無人世想粗可休天倪吾亦被黯黮<lb/>
東山飽蒿藜二年已數至屐齒連山溪行亦歸三吳孤<lb/>
猿安故棲它年若有夢邂逅識江西<lb/>
　　石角山<lb/>
歩屐出東津遥跂石角山山廻道亦轉卓犖煙雲間何<lb/>
人峻重閣三休直孱顔吾想造化功為此肅神姦嵌巖<lb/>
或中穴特立氣甚頑此角誰可折寕當混塵寰㳺士何<lb/>
<pb n="KR4d0103_WYG_004-5b"/>
足知但剥苔蘚斑西首望城闉羣山合如環下臨有鼻<lb/>
道落日行人還楓葉秋欲丹蕪江逗潺潺重㳺何用戒<lb/>
蓬户初無關<lb/>
　　湘中宿臺歩寺<lb/>
湘源初甚㣲屢挹不滿缸比至臺步虚泛泛為長江虚<lb/>
頭市初集魚豆皆成樁夷獠不識人笑鬻彘與厖緑荷<lb/>
竭苞苴人散誰復撞鷗鳥亦來下酒斾停空杠我來憩<lb/>
桑門竹户映蓬窻夜寢那可寐江流正淙淙<lb/>
<pb n="KR4d0103_WYG_004-6a"/>
　　泛舟上湘口館<lb/>
瀟水漫南來湘川趣東下二水始相㑹清豪不相藉山<lb/>
迴石瀬出木老脩煙嫁泛泛白蘋洲林風媚如畫宿昔<lb/>
感騷憤幽興遥相借不謂垂老年覉孤窮山舍潮來刺<lb/>
舟去孤月臨清夜安得跨鯨魚不復人間化<lb/>
　　法華石門<lb/>
窮居謝世故乆厭夷落喧出亦何所適徃徃遨石門石<lb/>
門在山腰東西列祇園崈崖三折上蒼壁煙嵐昬松下<lb/>
<pb n="KR4d0103_WYG_004-6b"/>
閴無人唯有風中幡安得嵇阮流相與抗𤣥言羣鶚感<lb/>
余顙日暮噪隂樊吾衰那復辨孤吹拂歸軒<lb/>
　　禅僧巖<lb/>
瀟湘山水窮欲偏最後乃得禅僧巖禅僧成道乆已化<lb/>
獨有崖崿青巉巉降身入洞不甚險突兀三室誰彫劖<lb/>
東西有道若蛇竇白雲羃羃門無緘持火旁行不知際<lb/>
七穿八竅遥相銜涓涓乳泉白如雪由來此地殊仙凢<lb/>
主人引我復深入行指㠗穴尤嵌嵓中間石鼓有異響<lb/>
<pb n="KR4d0103_WYG_004-7a"/>
擊拊想可參韶咸吾身乆病苦下溼復畏神怪來邀攙<lb/>
直趣出洞上南巘豁若巨海張雲㠶山花斕斑出竹杪<lb/>
亦有禽鳥聲諵諵欲還未可復小駐日脚已過東岡杉<lb/>
　　奉謝上官令詩巻<lb/>
一軸新詩錦不如何為輕易贈狂夫巴山楚水無窮勝<lb/>
不必王維更畫圖<lb/>
　　贈别子瞻<lb/>
平生雅㳺眉陽客五年不見鬚已白借田東坡在江北<lb/>
<pb n="KR4d0103_WYG_004-7b"/>
芟夷蓬蒿自種麥相逢不盡一樽酒故態那復論歡戚<lb/>
手抱阿武勸餘瀝維摩老夫失定力老夫寂寂出三湘<lb/>
更欲卜居池水陽薄田止須數十畝田上更樹麻與桑<lb/>
老來正苦迫生事清明雖近猶可秧罷亞若可博乾麨<lb/>
以無易有遥相望我舟即行不可駐欲卜後㑹誠茫茫<lb/>
他時有信若可寄不用辛苦為詩章<lb/>
　　題子瞻雪堂即次前韻<lb/>
眉陽先生齊安客雪中作堂愛雪白堂下佳蔬已數畦<lb/>
<pb n="KR4d0103_WYG_004-8a"/>
堂東更種連坡麥不能下帷學董相何暇悲歌如寗戚<lb/>
布裘藜杖自來往山禽幽弄均春力案上詩書羅縑緗<lb/>
爐中燒藥笑王陽晨炊且糴北倉粟冬服已指山前桑<lb/>
南岡差髙多種橘迤北漸下冝栽秧北鄰亦有放達士<lb/>
道路壺榼常相望<lb/>
　　徳相送荆公三詩用元韻戯為之<lb/>
幽居卧山間不與世相接餘生委蒲栁滯想遺空劫德<lb/>
相蚤相親顧我情未厭數枉南堤步更引青谿艓相見<lb/>
<pb n="KR4d0103_WYG_004-8b"/>
亦何事坐對羣峰疊春陽始萌動煙嵐森劔鋏亷纎數<lb/>
日雨萬里浮塵浥赤白未殘花修穠半敷葉行招老僧<lb/>
語遥瞩東田饁窮崖歴可造峻流誰敢涉衰齡易生倦<lb/>
幽巖就調攝德相知我憊雙眸困垂睫髙詠楚公作欲<lb/>
引維摩箑初聞未甚解静聽疑可獵有如太華峯跛躄<lb/>
豈易躡不知泛滄海何力施舟楫遥窺土山勝昔乃文<lb/>
靖業二公雖異時名德逺相躐山川若有待風物増悲<lb/>
惵未知蔡侯履孰與支郎蹀勝逰可概見筆力方峩嶪<lb/>
<pb n="KR4d0103_WYG_004-9a"/>
更紓别後情琅琅鋪簡牒倡髙必和寡排比安且帖簫<lb/>
竽合古律宫商自諧恊世人所欽慕有口空嚅囁東牀<lb/>
坦腹士左右參經笈為賦奕碁句璆琳吐胷脅鏘然不<lb/>
可閉由來知健㨗謂如伯升勇揚兵開宛葉豈比文信<lb/>
君無謀䘮張靨致死在必勝甘言方示怯尾章示戒訓<lb/>
足以傳芳諜後生知自勵何必棰楚挟正如嚼氷雪清<lb/>
冷快牙頰我昔造公室公方任調燮辱枉淵明贈今猶<lb/>
秘巾篋當時隳官去終身欣廢跕冠帯遂已捐頭惱深<lb/>
<pb n="KR4d0103_WYG_004-9b"/>
埋擪肯羡冥冥鴻安知栩栩蝶心清乆無夢神固安知<lb/>
魘少小銳文史老大心更懾是古豈余心非今寧我愜<lb/>
况復論翰墨爾来那可輒不識渾脱舞何愧張顛帖所<lb/>
居飬鵞鴈菰蒲觀啑喋亦有藜藿畦粗充匕與梜孰知<lb/>
名可貴安用祿為槢無求豈有沮不動誰能嗋汝堅百<lb/>
萬衆淮濆空雉堞陵陽丈五墳朱雲本輕俠百年竟何<lb/>
徃終當封馬鬛何必悵霜毛更向窻前鑷<lb/>
　　徳相所示論書聊復戯酬<lb/>
<pb n="KR4d0103_WYG_004-10a"/>
野舍老餘生雅尚今已愜不逃世憂患餘事寄巾蹀行<lb/>
尋青山轉坐對青山疊欲随白雲去儻與幽人接盤桓<lb/>
太清洞悵望長江艓昔時古錦嚢今還白羽箑不復叔<lb/>
夜煆真得孫登攝九華一枯藜青溪一孤楫得䘮茍自<lb/>
逹死生安足惵朱顔乆不駐白髪何為鑷羣物自流轉<lb/>
吾生寄天燮徳相屡相過老夫寜足躡由來廢井水不<lb/>
如長劔鋏徃徃論書法軒軒兩目睫中郎石經在元常<lb/>
表軍㨗漢魏多傳人至宋有遺帖唐室初最盛漸衰自<lb/>
<pb n="KR4d0103_WYG_004-10b"/>
中葉歐虞緬誰嗣顔桞何足躐篆籕昔難工草聖誰敢<lb/>
輙巨山作散𨽻雄古掀龍鬛貞觀喜飛白凌厲騰春蝶<lb/>
豈特豁神觀直可祛鬼魘古人有所寓天性難必恊所<lb/>
志有小大其材有勇怯或憚懦文雅或軒昂豪俠或轉<lb/>
戰鞍馬或驅馳弋獵或發於止諫或得於訟牒或奮奪<lb/>
牀陛或造成械槢或為神所追或自執所劫或醉以賈<lb/>
禍或詐以行諜或習於娛樂或勞於呿嗋有燦如文錦<lb/>
有勁如金梜有倚如戈鋒有㸃如山嶪有駛或如波有<lb/>
<pb n="KR4d0103_WYG_004-11a"/>
媚或如靨或騰如煙霏或落如鳥跕淵妙欲飛動拙惡<lb/>
愧偏擪當寢或不寐當晝亦忘饁有譽終甚㣲或毁則<lb/>
羣囁為功有不至考古安能厭十年幸能就萬金毫豈<lb/>
浥金玉敷巻軸龍蛇閟箱笈是惟小夫技寜當丈夫業<lb/>
譬如論唐虞何曽道郇葉如君負髙識扵此何足挾一<lb/>
戰雖未霸遐心豈即怗朝廷方洽熙四夷皆逺懾坐復<lb/>
洮河地直𢷬幽燕脅朝夕奏竒功羣儒争鼔篋太平任<lb/>
文治戰血何煩喋道徳以為宇威武以為堞豈比叔孫<lb/>
<pb n="KR4d0103_WYG_004-11b"/>
生雜用隨何頰吾衰何可道不死同原渉<lb/>
　　德相惠新茶復次前韻奉謝<lb/>
暑雨闇窮山道滑不可躡隠几念投老葛衣坐揺箑林<lb/>
端使者至乃得徳相帖佳惠致新茗逺來自閩笈吾聞<lb/>
北苑勝不與羣山接山下㡬千家以此為生業新陽一<lb/>
日至東風方獵獵百草尚勾甲靈芽已先㨗所採僅毛<lb/>
髪厥工巧烹燮甘泉列盎釜熾炭浩旁疊修竹為之規<lb/>
黄金為之梜形摹各臻妙製作易妥帖至尊所虚佇守<lb/>
<pb n="KR4d0103_WYG_004-12a"/>
臣方惕懾其上為虬龍蜿蜒奮鱗鬛稍降乃交鳯文翼<lb/>
相盤跕函封趣北道驛使互防挾四方老金玉擬議誰<lb/>
敢輙屹屹健士儋飄飄迅溪艓穀雨不及潤權門已盈<lb/>
篋帯<graphic n="KR1639" url="https://raw.githubusercontent.com/kanripo/KR-Gaiji/master/images/KR1639.png" mimeType="image/png"/>體正方葵華角仍擪始傳盛王鄭後来止㳺葉<lb/>
大為權勢迫小或盗賊刼其間起鬭奪亦數冒刑槢南<lb/>
夷出重購不憚浮海楫北人比尤好喜笑開胡睫豈不<lb/>
産邛蜀豈不生楚葉厥品乃大戾固難一理攝朱門厭<lb/>
酒肉辯士厲舌頰儒生備夜誦農夫困朝饁禪翁過工<lb/>
<pb n="KR4d0103_WYG_004-12b"/>
煑老獲空腹喋綺席夢騰騰玉山頭嶪嶪無餘乃尚可<lb/>
非此意不厭一泛舌已潤載啜心更愜不惟豁神觀亦<lb/>
足暢煩惵清泠生肺肝爽快勝<graphic n="KR0946" url="https://raw.githubusercontent.com/kanripo/KR-Gaiji/master/images/KR0946.png" mimeType="image/png"/>鑷孰不恃薏苡伏波<lb/>
煩謗囁孰不飲醇酎伯仁憂腐脅祖逖敦雅尚鴻漸未<lb/>
愽涉君謨號精鑒才翁亦相躐玉川七椀興令人解頤<lb/>
靨竒章兩串賜遺芳在圗諜余昔喜賔客為世困書牒<lb/>
輕重必酬酢往來煩蹻蹀自從竄夷裔所藏多敗浥亦<lb/>
幸衰老年數病脾氣怯棄置在髙閣䰟夢昬多魘拘病<lb/>
<pb n="KR4d0103_WYG_004-13a"/>
出湘漢餘生若蟬蝶希夷有幽卧刀劔銷鋩鋏一榻就<lb/>
空曠百骸得和恊乆已廢翰墨况復道㳺俠有味養元<lb/>
和無物累吾嗋臨風欲占謝遥企山西堞<lb/>
　　與徳相逰雲光<lb/>
方駕出齊山五月未甚暑遥瞻六峯道修烟莽如禇浮<lb/>
屠在山半卜築氣象古松風下石竇隂泉鳴竹塢堂堂<lb/>
老禪子逰方遍中土十年不下山不及朝市語拂雲有<lb/>
幽步凌空開峻宇登山復望山六峯艶如舞時當一隂<lb/>
<pb n="KR4d0103_WYG_004-13b"/>
候陽氣驕且舞龍蛇伏草莽往往暴為雨由兹向揺落<lb/>
流光不足數籃輿當復來相與同支許<lb/>
　　送夏八赴南陵<lb/>
老夫乆客三湘水歸來喜食江南鮆白雲猶識舊山川<lb/>
青眼多慙老兄弟當時親友半不在中表相存如夢寐<lb/>
公酉冡上春草生白眉始與君相際髙堂老人八十一<lb/>
不問衰㣲論末契招我卜宅居其旁自顧糜鹿何由係<lb/>
春風引我齊山行穿雲踏石構巢橧相見常無一樽酒<lb/>
<pb n="KR4d0103_WYG_004-14a"/>
山中枯淡令人憎凉風未至正苦熱君忽佩印臨南陵<lb/>
南陵相去五舍近馬蹄車轍常相仍安輿綵衣得榮飬<lb/>
況有大舸如飛鵬步上南山一延首江風浩浩雲騰騰<lb/>
　　青谿<lb/>
青谿八月老菰蒲孤吹修煙出水隅誰問西湖少年樂<lb/>
閒将世事捋蒼鬚<lb/>
　　初創二山<lb/>
左山叢古木縈帯多美竹右山少平地硱磳㫁蒼玉於<lb/>
<pb n="KR4d0103_WYG_004-14b"/>
此豈無竹蕭踈倚巖谷上參九頂道俯浸青谿澳於彼<lb/>
豈無石嵌崖大如屋景業讀書處基構有遺躅始吾購<lb/>
二山何為不相属中間古蘭若臺觀當山腹嵓洞九十<lb/>
七龍蛇所潛伏昔人作軒榭髙深寄林麓我乃巢西崦<lb/>
手自親鋤劚青谿漫無際島嶼相重複雨餘山更佳春<lb/>
流漲平峪下矙池陽市修煙弄芬馥大江天上來淮山<lb/>
㸃眉緑老夫豈無意落日傲鴻鵠東嶺亦誅茒小庵粗<lb/>
容足六峰引南睇九華勢相續白雲與誰期千載媚平<lb/>
<pb n="KR4d0103_WYG_004-15a"/>
陸清曠無俗韻修明資逺目去秋已種麥今春復栽粟<lb/>
野老豈余欺東坡幸膏沐二山誰與適最與枯藤熟相<lb/>
見詎無人顧我真麋鹿百年一瞬事何暇知委曲得此<lb/>
化餘年不問君平卜<lb/>
　　奉贈芝師參總禪師<lb/>
欲識東林路匡廬第一山昔人開勝地大士啟禪關鷲<lb/>
嶺不遺法虎谿誰敢攀因師訪消息為寄九峯間<lb/>
　　奉贈行師參慎禪師<lb/>
<pb n="KR4d0103_WYG_004-15b"/>
觀音二十五圓通止在禪師一指中金鉢直随流水去<lb/>
不須芒屩更西東<lb/>
　　初泊磁湖<hi>時子瞻在齊安</hi>
歸舟不解洞庭㠶舟上騷人雪滿簮小駐武昌江北岸<lb/>
春風今夜泊江南<lb/>
　　感昔㳺<lb/>
江南二月春水生不如春草滿山青江南故人半不在<lb/>
不如春水似有情三年放逐三湘客今日歸來頭欲白<lb/>
<pb n="KR4d0103_WYG_004-16a"/>
欲尋舊㳺心更懶青山閉門長寂寂<lb/>
　　無生<lb/>
昔别江南去三湘多煙霧今從三湘歸江南正如故不<lb/>
須下照水還驚我非汝白髪如秋蓬已得無生路<lb/>
　　贈别博明二古<lb/>
三年客零陵所得惟二古彼室雖屢空髙誼詒先矩顧<lb/>
我被遷斥數過南山塢攘臂豈無人乆要何足數君無<lb/>
一樽酒我無一柈黍相見動移晷不及市朝語博古練<lb/>
<pb n="KR4d0103_WYG_004-16b"/>
世故黒白誰敢侮明古喜方術虚懐安疾苦古人處其<lb/>
道足以察臧否何用輕薄兒口舌賣州府度直始詩書<lb/>
襟靈各翹楚隂徳有陽報終當大門户老夫趣北歸顧<lb/>
予求所處昬悖何可言愧汗欲如雨詩人慎加飡斯意<lb/>
亦可取不㤀雙鯉魚遥想瀟湘渚<lb/>
　　奉送潤守之永静<lb/>
昔年持檄向朔方九月踏氷渡河梁夜入銅臺天欲雪<lb/>
北風慘淡沙塵黄今年江南秋已半出送車騎江之陽<lb/>
<pb n="KR4d0103_WYG_004-17a"/>
江邉賔從坐揮汗赤日桂木鳴蜩螗欲知朔南氣候異<lb/>
由來道路山川長使君腰組上北道一亭一堠遥相望<lb/>
出近入勞豈知逺方舟結駟本不忙徃時尊公帥陜右<lb/>
名姓乆已威戎羌想聞公子千騎出北部應已逃名王<lb/>
青榆白栁千里肅誰敢牧馬来邉疆當時公子靣如月<lb/>
爾來使君鬚帯霜明年朔方春雪凍為憶江南梅萼芳<lb/>
平居秋浦釣赬鯉何如榆關封白羊朝廷太平四方静<lb/>
聖武神功由廟堂三年𤓰期當受代指麾舍人催治装<lb/>
<pb n="KR4d0103_WYG_004-17b"/>
疏公欲向九華老野夫相望齊山旁<lb/>
　　寄博古<lb/>
齊山落景覆青谿谿上幽人半病羸曽作瀟湘江上客<lb/>
水風山月合相知<lb/>
　　送超禪師<hi>雲門𣲖</hi>
老夫結庵南山前此生終不蹈世縁邂逅雲門亦何言<lb/>
白雲無心媚青天禪師来自廬江壖一住秋浦逾十年<lb/>
不露鋒角常坦然四方禪客芒屩穿朝来擊鼓登法筵<lb/>
<pb n="KR4d0103_WYG_004-18a"/>
一鉢出置行路邉笑謝大衆如雲連欲以此身老林泉<lb/>
秋風飄飄江上船想見𤣥沙扣船舷諸方有人問病孱<lb/>
為道如今不參禪<lb/>
　　居雲巢<lb/>
我昔泛歸艇逍遥下湘川願言覿開士為我㫁攀縁不<lb/>
識達摩老誰将言語傳幽林得邂逅故步空囂然邇来<lb/>
齊山下乃在青谿邉一徑雖甚㣲松竹上參天白雲本<lb/>
無迹作巢類烏鳶上下絶人籟由來在山顛朝炊一盂<lb/>
<pb n="KR4d0103_WYG_004-18b"/>
飯夕寄一榻眠委羸豈無事亦爇爐中烟乆已淨諸業<lb/>
自然忘盖纒此身與此世影響寄餘年時有佳客至相<lb/>
與傲林泉客去後孤坐隠隠風中絃<lb/>
　　奉送李大夫歸長沙<lb/>
秋潮夜落江為墟青谿茁茁生菰蒲舟舫逍遥賔從踈<lb/>
誰識長沙李大夫十年持節使江呉轉入七閩将漕車<lb/>
道上狂賊未伏誅少壮瘡痍官吏逋公方疾驅布威徳<lb/>
朝廷發兵趣捕賊兵多賊少即日降公獨至今為失職<lb/>
<pb n="KR4d0103_WYG_004-19a"/>
白首飄然歸故園由來仕宦終無極借令得意任公卿<lb/>
年迫桑榆心更惜昔時柴車一束書今日朱門百口食<lb/>
大夫月奉三萬錢何必要凃争埶力野人結庵齊山隈<lb/>
早歳曽為門下客不遺簮履惠相訪顧我青山唯四壁<lb/>
野人適自三湘來布衣猶帯湘山碧公舟少駐洞庭下<lb/>
盡洗都城塵土迹<lb/>
　　奉送世美歸陽羡<lb/>
我昔求為陽羡令輕舟已有鴟夷興㝡愛銅官山峻極<lb/>
<pb n="KR4d0103_WYG_004-19b"/>
自結籃輿陟雲徑銅官山挿南斗魁下視羣峰如突犀<lb/>
太湖千里在眉睫髙深從此窮攀隮欣然有意即獨徃<lb/>
眀月夜夜眠荆谿當時便可跨黄鵠何意人間同木雞<lb/>
飄飄數年如一夢爾來卜室齊山西故人多謝姚夫子<lb/>
數枉車馬來山蹊秋風忽指陽羡去欲脱黄綬躬鋤犁<lb/>
人生衣食茍自足何為卑辱趣塵泥田間九月白酒熟<lb/>
鱸魚正肥多置篦老夫為君更破戒臨風引領長江堤<lb/>
　　奉送次翁<lb/>
<pb n="KR4d0103_WYG_004-20a"/>
君為秋浦令我迺老遷客相見雖不數臨風若相得老<lb/>
病捐世故茒茨寄山脊不識河陽花豈有澹臺跡山前<lb/>
逢野叟人能頌休徳惠利春陽敷清泠秋月白前日解<lb/>
墨綬青雲振鵬翼枉駕一笑别逥首幽林隔人生幸逢<lb/>
時功名不遺力不煩别後問我若南岡石<lb/>
　　奉送眀雅師<hi>善鼓琴者</hi>
天竺山前十畝園老夫乆種彼土縁草堂和尚指初禪<lb/>
辯淨二士立我前光明琉璃真金僊修持内外常湛然<lb/>
<pb n="KR4d0103_WYG_004-20b"/>
此心不轉今十年手中一炷紫檀煙孤峯飛來自西天<lb/>
山間花木非世妍彼諸佛子忘盖纒吾知此地為敬田<lb/>
師子血乳如流泉老夫廢斥去湘川歸來江南已華顛<lb/>
邂逅道人雙足纒歴訪名山不憚煩始自赤城滄海邉<lb/>
一帯復濟揚子川直上鍾山長榻眠南來不下涇溪船<lb/>
步至秋浦方息肩将窮祖山上淮壖廬峰勝逰想翩翩<lb/>
頂上終不巢烏鳶亦不教觀談偏圓公卿貴人喜相延<lb/>
三尺枯木揮朱絃人問佛意如何彈此曲寂寥少人傳<lb/>
<pb n="KR4d0103_WYG_004-21a"/>
　　清泠臺二絶句<lb/>
山前繚繞白雲來山下溪流那復迴不向此間休歇去<lb/>
寜将白髪汙塵埃<lb/>
落日欲下清泠臺月華已破東岡来誰道幽人得幽趣<lb/>
老夫病眼不曽開<lb/>
　　奉送殊師刋<lb/>
道人壮年曳長裾挾䇿負藝西入都欲歩青雲不得途<lb/>
不如濯足歸江湖轉出淮山一麻襦天柱峰前眀月孤<lb/>
<pb n="KR4d0103_WYG_004-21b"/>
調御丈夫真我師不復飲食形不枯歸來故土弃妻孥<lb/>
金玉百萬初若無四十削髪入浮屠有如浮雲飛太虚<lb/>
逹摩壁觀聊自娱飲光苦行誰復如河西将軍氣貎虛<lb/>
一見猶如水中魚南陽侍郎說詩書為築小庵即朝晡<lb/>
諸漏已盡無復餘此生安得為世拘不持一鉢上匡廬<lb/>
秋風有意入三吴天竺二山佛子居赤城更在滄海隅<lb/>
彼土觀縁小踟躇何時復来尋老夫清泠臺下茒已誅<lb/>
為留一榻待跏趺不辭更貯一斛蜜山間老境任蘧蘧<lb/>
<pb n="KR4d0103_WYG_004-22a"/>
　　伯翔父挽歌<lb/>
平日並㳺客老來相見稀窮山忘我日丹旐愴君歸雲<lb/>
水野情在風埃人事非不知九泉下誰與欵談圍<lb/>
君向番禺去何心瘴霧間雖能脱世網恨不到鍾山雅裁誰<lb/>
復見幽尋步可攀蒼茫大江上應與月明還<lb/>
　　左史洞<hi>在北山</hi>
萬古齊山石誰開左史洞左史今何在蒼崖本不動履<lb/>
嶮下重壑幽深鬼神總石門絶世路乆為塵泥擁青天<lb/>
<pb n="KR4d0103_WYG_004-22b"/>
十畆地㠝岏如覆瓮琬琰鑿屋壁煙霞列梁棟崕間不<lb/>
死藥必非近時種人去境常在境與人為重欲觀疇昔<lb/>
意幽禽發清哢吾方寄淵寂無礙亦無縱手自翦荆棘<lb/>
結茒當石空長與麋鹿逰不復人間夢<lb/>
　　寄老石<hi>在右山</hi>
老不在髪白此態漸自廹唯老不在我寄老山前石朝<lb/>
來石上坐雲氣濕衣襞夜就石上眠月影照嵓壁何為<lb/>
市南老一歡復一戚嘖嘖恨身老更以身為役人言老<lb/>
<pb n="KR4d0103_WYG_004-23a"/>
且死老死何足惜昔人有至言人命在一息<lb/>
　　清泠臺<lb/>
清泠不在境石嶠乃天成我無卜築功為臺亦強名南<lb/>
山豈不佳不見浮雲生青谿淡無緒何處賔鴻聲誰云飲<lb/>
酒樂正欲亂其眀不知彈琴士何用物外平清冷亦強<lb/>
名指象真砰砰落落晞白髪身世秋毫輕<lb/>
　　初耕東坡<hi>在左山</hi>
觀田東坡去春事日已掲耕破嶺上雲鑿開巖下月種<lb/>
<pb n="KR4d0103_WYG_004-23b"/>
我十畆粟中有薇與蕨優㳺卒歲事山前梳秃髪<lb/>
　<lb/>
　<lb/>
　<lb/>
　<lb/>
　<lb/>
　<lb/>
　雲巢編巻四<lb/>
</p>
<p>
</p>
  </div>
<div>
                <head>雲巢編巻五</head>
    <p>
<pb n="KR4d0103_WYG_005-1a"/>
欽定四庫全書<lb/>
　雲巢編巻五　　　　　　　宋　沈遼　撰<lb/>
　　走筆酬亨甫所示二篇次韻和之<lb/>
邯郸一夢黄粱熟人生正如水中木不向黄塵瞠病目<lb/>
悽悽猶寄一椽屋物外日月無淹速茍能自逹萬事足<lb/>
清眀神觀何可凟不在文章夸滿腹少壮已徃誰能逐<lb/>
此身正如車[車*犬]轂始来齊山秋正肅山間于于太古俗<lb/>
穿雲作巢倚山麓白髪老人誰檢束山松森森半天緑<lb/>
<pb n="KR4d0103_WYG_005-1b"/>
松下石色如蒼玉古人清風那可續夫子知我心所欲<lb/>
飲光一衲隠窮谷不復區區論往躅<lb/>
　　其二<lb/>
老去不為世網縈我為清冷亦假名不識丹臺與赤城<lb/>
此間寂寂無人聲下視千里山川平其間隠顯自晦眀<lb/>
稽康作樂知未精莊周能寜何用攖有動不在彈與枰<lb/>
至静何為論攙槍大飲不復論缸罌一醉寜復更解酲<lb/>
當如美璞含其英不如不琢鳴琤琤一去一來寄死生<lb/>
<pb n="KR4d0103_WYG_005-2a"/>
寵辱外事何足驚髙篇琅琅示我情乆已䘮魄今載營<lb/>
呼奴擁篲掃柴荆當有佳客來此行<lb/>
　　送曽處善赴寶應尉<lb/>
我初隠身治蓬藟餘生不復人間世左山右山白雲上<lb/>
一動一静浮塵外齊山山上老夫庵青谿谿南侍中第<lb/>
朱顔公子不易識短衣款段来相際長堤相望雖甚逺<lb/>
有意即行終不計東鄰竹閣長夏熱我構雲巢方自蔽<lb/>
斕斑石臺始一眺寂静庵基猶未薙随雲步訪胡矮老<lb/>
<pb n="KR4d0103_WYG_005-2b"/>
放懐止得殊師利石橋寺前夜月冷金雞峰下秋霖霽<lb/>
君恃馬足下憚逺我駕藍輿随處稅六峯老師氣軒豁<lb/>
九華雌山苦隂晦庵前菜茹常不厭城裏羊肩難數置<lb/>
漫天風雪一暢目滿榻春陽欣炙背裴休自參黄蘗禪<lb/>
梅福豈是南昌尉相見終年已解空分襟一别那成滯<lb/>
拍江春水浮鷁首萬里青天運鵬翅順風莫寄南來書<lb/>
老夫柴門多自閉<lb/>
　　五葉松<lb/>
<pb n="KR4d0103_WYG_005-3a"/>
在昔金池藏逺自朝鮮來鉢中黄松實散向庵前裁迨<lb/>
今㡬百年已出白雲堆瑩潤孔翠質夭矯蒼龍媒五岐<lb/>
媚夭葩繁日半山開秋風黄甫拆玉粒謝徂徠我語九<lb/>
華人為我乞條枚還令古師意長對清冷臺<lb/>
　　保寜太君挽詞<hi>時子母也</hi>
自適田閭樂不随華寵移龎恩開大邑懿徳鏤豐碑古<lb/>
澤浩東注仙山安不隳髙門有孝嗣巨痛感風枝<lb/>
繼奉荀門好欽聞孟母賢鳯雛持漢節鶴夀享天年丹旐映<lb/>
<pb n="KR4d0103_WYG_005-3b"/>
落日新松含夕煙正應黄壌下稽首奉金僊<lb/>
　　奉寄三衢趙少師<lb/>
浮石山前十里松逍遥誰在白雲中孔光蚤上三公印<lb/>
衛武終為百嵗翁禪客方談無上道史官空記太平功<lb/>
昔年翹館青衫客非佛非心江水東<lb/>
　　臺下<lb/>
石梅落落欲黄時細兩濛濛暗不開數日不行臺下路<lb/>
不知江水過山來<lb/>
<pb n="KR4d0103_WYG_005-4a"/>
石臺竹徑自天成細草芳花随地生白髪老人無是處<lb/>
一枝枯竹伴經行<lb/>
　　江水二首<lb/>
江水入谿來無復故谿處山前浮大艑前日行人路遥<lb/>
堤半㓕木茅舍馴鷗鷺始知南山逺欲往不昜渡世事<lb/>
寜有定吾生若朝露大海為陸陵昔人非大悟<lb/>
　　其二<lb/>
江水何漫漫青山𦕈無畔欲尋青谿源魚龍路已㫁今<lb/>
<pb n="KR4d0103_WYG_005-4b"/>
年刈麥早無復為人患獨憐行路子束馬髙山半暑雨<lb/>
未當止浮雲漭不散行聽瀑泉鳴葛帽臨幽澗<lb/>
　　太古師彈琴示道輔<lb/>
我卧南山正如夢朝来欲過左史洞陽羡羽人惠相訪<lb/>
三尺焦桐行自從山上赤日烈如火洞裏石泉凝作凍<lb/>
揮手一奏離騷曲促軫重作髙山弄嵓下隠隠白雲生<lb/>
松風泠泠幽鳥哢誰識㐮陽魏夫子緇衣逺來自崤雍<lb/>
身出重圍戰不死振翼江南若孤鳯數日相從甘淡薄<lb/>
<pb n="KR4d0103_WYG_005-5a"/>
不與人間同倥偬夫子能知琴中趣不叱老夫無世用<lb/>
三人出洞日已斜青山茫茫煙瞢瞢<lb/>
　　寄題野翁無悶堂<lb/>
餘不衣冠故吾里上下三呉一谿水方山峨峨出清泚<lb/>
野翁卜築當山趾春氣來自楊桞始不待葩華著桃李<lb/>
蓮生半巻未猒眼已在紅蕖明鏡裏秋風瑟瑟㝡先至<lb/>
千里蒼煙接山起車聲馬足不得到無悶主人方隠几想<lb/>
見野翁形氣古少年詞華奮瓌瑋春秋八十尚不倦一<lb/>
<pb n="KR4d0103_WYG_005-5b"/>
篇一詠無餘晷有材無用古所嘆知命不憂方可喜神<lb/>
完貌固得所養從來軒冕如糠粃嗟余䟦疐亦可鄙老<lb/>
向江南治蓬藟隠身齊山絶人跡獨與白雲同作止白<lb/>
雲無心歸故山故山自與野翁閒聊上南岡一引領落<lb/>
日已在桑榆間<lb/>
　　奉酬巴陵令<lb/>
身世不相若孤卧南山雲忽枉故人問乃是巴陵君君<lb/>
治最瀟灑洞庭天下聞髙材有餘暇壮觀誰能羣子賤<lb/>
<pb n="KR4d0103_WYG_005-6a"/>
不彈琴河陽自工文大軸寫麗句瓊華襲蘭薫贈我豈<lb/>
無意我衰何足云三復不知報悵望長江濆<lb/>
　　奉寄持平兄弟<lb/>
平昔相從三十年白雲唯識皖公山當時肺腑半黄壌<lb/>
何用枯槁留人間<lb/>
　　寄處善不動庵<lb/>
莫笑當年梅子真區區吏事走風塵風塵自是南昌事<lb/>
誰識庵中不動人<lb/>
<pb n="KR4d0103_WYG_005-6b"/>
　　次韻元章見寄<lb/>
錢塘故都麗府寺雲中分徃徃得佳客翩翩多好文自<lb/>
余去湘水無復瞻吴雲披尋二篇意豈减鮑參軍<lb/>
西渚菰蒲老南國梅柳芳當時有佳意十載尚餘香投老甘<lb/>
寂寞歸期殊渺茫君能斵句麗幽𦕈得張皇<lb/>
　　奉酬楊聖咨<lb/>
霜林不障北山青淮北江南一畫屏草舍乆無年少夢<lb/>
故人猶記詠歸亭當時皖皖同朝露不計星星向暮齡<lb/>
<pb n="KR4d0103_WYG_005-7a"/>
千里相望一驩笑北風浩浩水泠泠<lb/>
　　次韻伯成見贈<lb/>
水上浮雲㫁不還松間幽石自斑斑柴門不接紅塵路<lb/>
滿座長将白日閒往解誰能尋赤軸無情還自愛青山<lb/>
清冷臺下無多路㫁葛枯藤不足扳<lb/>
　　永夀太君挽詞<lb/>
帝命方優渥仙屏去杳冥松筠傳懿行金石勒新銘雙<lb/>
闕不復望三山依舊青慈祥豈無報獨不享遐齡<lb/>
<pb n="KR4d0103_WYG_005-7b"/>
身謝漢廷路神逰湘水歸山川想如昔鄰里欲誰依夢幻久<lb/>
已寤悲歡今是非最傷芸閣彦無復老萊衣<lb/>
　　子固挽詞<lb/>
江左老儒宗鴻名五紀中晚方參法從乆已冠羣公纕<lb/>
服始去位仙丹浩無功古人稱不朽終不愧軻雄<lb/>
典學蚤名世緒餘為史師剛嚴終不倚亮直欲誰欺疾惡太<lb/>
阿刃立言黄絹辭平生㳺舊意流涕向豐碑<lb/>
　　走筆奉酬伯昌示瀟湘煙竹圗<lb/>
<pb n="KR4d0103_WYG_005-8a"/>
三年瀟湘客不厭瀟湘㳺二水相㑹處下有白蘋洲洲<lb/>
上多美竹出沒清淺流森森百頃青玉簳長與修煙浮<lb/>
嵗乆無人採徃徃半折古岸頭坡陁上下不知際直接<lb/>
九疑千古愁當時古人相㑹處至今作亭在林幽最愛苦<lb/>
雨時吾甞掉輕舟樂與漁人相徃返其意豈在網與鈎<lb/>
由來古人能放逹何必傲王侯洛陽公子有佳致落筆<lb/>
直與造化侔方拏抨圗止數尺冩出瀟湘千里秋南山<lb/>
老夫謝世故一榻静卧如浮漚遣使持書逺相示欲與<lb/>
<pb n="KR4d0103_WYG_005-8b"/>
老夫醒病眸老夫困瘁不知報世上誰為王子猷<lb/>
　　奉贈善果師<lb/>
大士隠精藍不踐白衣舍老夫厭世紛屏迹南山下經<lb/>
時不相見道味遥相借豈是困煩溽蕭然雨閒暇白雲<lb/>
等無心幽林媚如畫常恨簡寂履不入東林社還疑松<lb/>
山老怕荅龎公話吾庵朝暮成莫向人間化<lb/>
　　奉酬通叟社日<lb/>
秋入瀟湘拍江水夷人社㑹秋聲喜山城寂寞無人行<lb/>
<pb n="KR4d0103_WYG_005-9a"/>
白醪赤鮮追閭里窮客閉門食無魚雖有士子半屠沽<lb/>
與君俱為投荒客落日怊悵臨城隅<lb/>
　　白蘋花<lb/>
白蘋花生水中緑葉牽紫莖浩蕩向西風西風日夜冷<lb/>
落日河洲靜<lb/>
　　與善果師逰石堵<lb/>
秋風日已佳幽尋欲誰與邂逅得佛子逍遥臨石堵江<lb/>
南氣候晚九月始無暑木葉乍隕霜川原新濯雨喬松<lb/>
<pb n="KR4d0103_WYG_005-9b"/>
轉山路中天掲華宇由來安禪寂不當混泥土侵尋得<lb/>
幽步周旋聞宻語芥蔕同一生天地同一旅歡戚自流<lb/>
轉悠悠意何補倦羽息深林㳺魚依夕渚吾生幸無事<lb/>
陶然知所處日晏坐北軒何用論今古<lb/>
　　雲巢醮上清冷臺<lb/>
太清朕無形歴歴縣衆星北斗横天中衆星朝帝廷顧<lb/>
余草芥士於此寄餘齡崇壇設香火秘笈開真經仙客<lb/>
七八人歩虚上清𡨕再拜致勤懇肸蠻參神靈願言枯<lb/>
<pb n="KR4d0103_WYG_005-10a"/>
朽骨清净老嵓扃石臺峻重崖四山合如屏夜寂天更<lb/>
髙松風響泠泠列炬如長虹隠映春林青乆已謝世故<lb/>
何心混羶腥齋心肅不寢已聞朝露零<lb/>
　　清泠臺初夏一首寄上翟舅<lb/>
清泠竹樹暗成隂漸有溪流過此岑草草作巢方寄老<lb/>
愔愔設榻本無心松門不隔紅塵路風磴初無俗物侵<lb/>
欲向人間訪消息渭陽應有逺逰吟<lb/>
　　暑雨二首<lb/>
<pb n="KR4d0103_WYG_005-10b"/>
暑濕卧南窻将夕暴雨作緑樹暗濛濛流泉鳴鑿鑿黔<lb/>
突茍幸足心静本無樂夜半長風號江流應更惡<lb/>
　　其二<lb/>
委蛇白水來恍若煙中素始驚孤渚失已轉前山去清<lb/>
光照白壁悍勢衝雲樹吾欲棹輕舟正畏急湍怒<lb/>
　　白石爛望齊山<lb/>
西江水過南山來青莎白砂一半摧夜來雨猛山谷溢<lb/>
平昔夷余安在哉拏舟欲過白石爛江風激激無纎埃<lb/>
<pb n="KR4d0103_WYG_005-11a"/>
古來白石亦可怪狂湍蕩潏終不頽南山經春草木王<lb/>
羣峰委曲青雲堆江中落景若圗畫山翁住處無崔嵬<lb/>
山翁憔悴如槁木不與世俗同樽罍江邉山下人不識<lb/>
斜日獨上清泠臺<lb/>
　　婆娑亭<lb/>
老不為白髪老態自婆娑風力日已鑠流光能㡬何憫<lb/>
憫去世網蘧蘧寄嵓阿無令後生笑隠几學商那<lb/>
　　奉贈仲益南上<lb/>
<pb n="KR4d0103_WYG_005-11b"/>
昔日錢塘布衣客畫舸揺揺出淮北腰間新佩青銅章<lb/>
行著緑衣歸故國漢水西流雲夢澤髙堂老人頭未白<lb/>
兄弟頻年收美科公卿要途聲寂寂公車薦章動盈束<lb/>
萬里青雲不遺力老夫在吳始相得惠停髙車踐荆棘<lb/>
相見怱怱如夢寐爾來無復人間迹子方䇿名在清時<lb/>
霜天正可摶鵬翼遥知後㑹不可期吾心已作南山石<lb/>
　　奉送志國赴舉<lb/>
青谿八月菰蒲老山城飄瀟秋氣早弄水亭前萬斛船<lb/>
<pb n="KR4d0103_WYG_005-12a"/>
一㠶直上青雲杪沄川公子乆論討筦庫卑棲欲輕矯<lb/>
阿閣鳯雛誰不知渥洼龍種人間少拔薦當如頷下髭<lb/>
收科真探懐中寳人生得意須自奮何用米鹽長擾擾<lb/>
齊山病夫樂枯槁相見清歡慙潦倒它時不忘金玉音<lb/>
為記雲巢髙縹緲<lb/>
　　題熙怡亭<lb/>
齊山翠㣲青天外西鄰還雲脩竹裏不如道人熙怡亭<lb/>
巍然迥出青溪水云誰窮髙視千里亦不沮洳埋蓬藟<lb/>
<pb n="KR4d0103_WYG_005-12b"/>
清晨門外千家供落日香銷一禪几欲知道人熙怡樂<lb/>
泛舟偏向江淮艤逰人莫問老夫名聊詠春紅與秋紫<lb/>
　　開北山望白石爛<lb/>
欲尋白石爛故開北山路所向雖似殊吾真得孤嶼容<lb/>
與水上雲娑羅月中樹勝意已自適何必方舟渡<lb/>
　　奉送孝續歸九江<lb/>
池陽决曹竇君掾三年勾釘煩指呼朝来脱去如敝屣<lb/>
華舟泛泛歸匡廬君家世吏二千石縁飾儒雅窮詩書<lb/>
<pb n="KR4d0103_WYG_005-13a"/>
昔嵗先君使湖外特薦尊府聞公車廷尉于公有隂德<lb/>
翩翩青紫登華塗江城僻院本無事窮山培塿多荒蕪<lb/>
中間葉侯乆無政顧遇僚吏無精粗狴犴縲囚常數百<lb/>
小大往往多非辜不知滯獄困寒暑直疑為吏憂妻孥<lb/>
惟君不茹亦不吐獨自垂釣來南湖使者交章任為令<lb/>
從此平步青雲衢香爐峰前木葉落樽壘好在黄家壚<lb/>
此來行李有佳句莫忘齊山黧老夫<lb/>
　　奉送太古歸舊隠<lb/>
<pb n="KR4d0103_WYG_005-13b"/>
前年姚令下陽羡老夫為賦銅官山飄飄道人今復往<lb/>
有如孤雲誰可攀三尺古琴膝上彈一杯龍水刀無環<lb/>
藥嚢空空何所有獨抱冲氣參人寰人生富貴無金丹須臾<lb/>
白骨凋朱顔何為愁苦強作樂逍遥不去烟霞間吾昔<lb/>
東逰豈無意腰下銅章初不關至今山水尚可想㫁夢<lb/>
時向荆谿還安得此身如白鶴飛與道人天外閒路逢<lb/>
仙友若相問為道緑髪今斕斑<lb/>
　　以沉香拄杖奉寄總老戯呈句偈<lb/>
<pb n="KR4d0103_WYG_005-14a"/>
七尺潜虬出海汙乆同病士御三車旃檀彫㫁終非相<lb/>
薝蔔芬芳漫散花絶是離非參妙用穿雲渉水伴生涯<lb/>
東林大士還知否止此無言是作家<lb/>
　　與公詡逰西禪新閣<lb/>
清谿水浮青油幕漾漾輕舟上西郭髙林參天轉山脚<lb/>
山上黄葉山前落西禪道人屹重閣松風泠泠半天作<lb/>
左江右湖若可酌青山四圍走巘崿道逢支遁躡禪屩<lb/>
方水幽尋同一噱世事區區為名縛生死去來一丘貉<lb/>
<pb n="KR4d0103_WYG_005-14b"/>
不如林間寄冲漠笑傲髙明秋氣索日斜回舟興不薄<lb/>
有意重來何用約吾歸南岡若孤鶴新月纎纎下簾箔<lb/>
坐想行臺夜更樂橋下水聲鳴鑿鑿<lb/>
　　次韻奉酬公詡短句<lb/>
紅葉飄蕭下石臺掃除山徑半天開百年老木和煙斫<lb/>
萬頃晴天看月來<lb/>
　　奉送安行弟赴愽羅守<lb/>
愽羅四十雪上鬚前年将兵出髙奴直取金湯癿名帳<lb/>
<pb n="KR4d0103_WYG_005-15a"/>
巻旗夜過烏波涂黠羌倉惶不暇戰即時破蕩禽作俘<lb/>
槖馳牛馬以萬計白米青鹽歸我儲朝廷下令趣軍賞<lb/>
丹砂書檄黄金書愽羅解甲入帥府歸功老成為後圖<lb/>
漢兵百萬若虓虎弓劔勁利無全胡不知黠羌欲送死<lb/>
夭樂給事先六軀羣帥無功坐待命天子神聖貸不<lb/>
誅愽羅奮髯笑呼盧黄綬却參朝士裾踰年都城困塵<lb/>
土乞得一麾南海隅江外山川舊逰好擊鼔鳴笳聨舳<lb/>
艫秋風翻浪白如雪美酒滿船誰要酤齊山老翁謝世<lb/>
<pb n="KR4d0103_WYG_005-15b"/>
故不知門外賢與愚相見欣然拂碁局不妨逰戯為歡<lb/>
娱灊山金丹乆已就仙夫道友來相呼愽羅俯首竊自<lb/>
笑薄命若爾何為乎圗形不止凌煙閣迅步扶我青雲<lb/>
衢豈如小邦茍廪祿畫諾足以嬉朝晡嗣宗已卜匡山<lb/>
宅雙林工簏青谿魚子歸當在十載外老境共寄江南<lb/>
墟<lb/>
　　次韻悟師見寄<lb/>
一裘一葛謝時人似與孤雲老鶴親峭石山前静無事<lb/>
<pb n="KR4d0103_WYG_005-16a"/>
桃花零落幾經春<lb/>
不将大辯擬天親終媿西來面壁人無是無非從此去<lb/>
不同多刼一㣲塵<lb/>
　　奉寄零陵太平禪師<lb/>
昔住東江不計年青松白竹望瀟川先知大士當行化<lb/>
故卜幽棲為結縁五姓香花瞻法坐六時清磬㑹諸天<lb/>
山前耆舊如相見應坐維摩老病禪<lb/>
　　戯贈石堵二師<lb/>
<pb n="KR4d0103_WYG_005-16b"/>
青山古木隠禪扃一炷清香數巻經却笑擔嚢南北客<lb/>
強尋言語學無生<lb/>
　　偶寄林夫<lb/>
南山雪未消秋浦春太早桞萼為誰開梅花同我老少<lb/>
年薄逰意落日晴空杳林下寂無人煙外啼幽鳥<lb/>
　　奉送醇老<lb/>
近世考吏師誰如李荆州斯人不可作伊洛青松丘江<lb/>
上逢故客揚名談舊逰蚤被北海薦不向龍門羞三年<lb/>
<pb n="KR4d0103_WYG_005-17a"/>
州從事利刀無全牛毁譽豈無人春夢空悠悠乃知雲<lb/>
臺棟當向華岱求潢汙一尺水豈能縱呑舟老夫卧山<lb/>
野自将麋鹿儔雖云相見晚笑語欣相投曠不入州府<lb/>
何由接綢繆江南二月春坐想潁水流適當及𤓰代哂笑<lb/>
豈不優它年青雲路六翮固已修嵩杪有髙士為記南<lb/>
山幽<lb/>
　　蘓武歸漢圖一首<lb/>
蘇武不辱漢廷節生辭匈奴歸北闕胡服椎髻李将軍<lb/>
<pb n="KR4d0103_WYG_005-17b"/>
反袂悲號與武别隂山茫茫天将雪北風吹旗旗欲裂<lb/>
金瓶釃酒具未設胡兒解鞍沙上歇使者左佩黄金玦<lb/>
紫駵白顛推竒骨山前牧羊原野濶漢日正斜歸使發<lb/>
從官揮涕不敢謁摻袪欲究胷中説青海厄窮十九年<lb/>
來時壮強今白髪同行吏士半物故韜中節旄盡落脱<lb/>
将軍鷙忿不可奪老母已誅族已㓕心知罪惡上通天<lb/>
甘死胡塵同㫁枿功名逆順雖不類胡漢死生從此决<lb/>
夙昔遺芳在圗史追想山川一騷屑巧工寓意在恍惚<lb/>
<pb n="KR4d0103_WYG_005-18a"/>
墨妙筆精世稱絶唯有千秋不㫁情至今亭亭隴頭月<lb/>
　余昔得胡馬四軸其間旗幟人物若有行者從永仲<lb/>
　愽得胡馬二從伯昌愽得蘇武别李陵凡三人絹素<lb/>
　之色與昔所收大相若遂合而標之為六軸名蘇武<lb/>
　别李陵圗焉從官乃常惠也<lb/>
　　西禪新閣<lb/>
秋浦千萬山蒼煙媚髙木流髟落浦中泓澄一川渌江<lb/>
南佳麗地六代多遺躅不見石城人空餘瓊樹曲長圍<lb/>
<pb n="KR4d0103_WYG_005-18b"/>
山勢壮不駐如車轂道人敞重閣却倚山陽麓西江㵼<lb/>
軒外雪浪髙如屋未若秋浦佳平鋪紺文縠水中白石<lb/>
爛汎汎如孤鶩天外九蕖蓉突兀揺蒼玉太白一盃酒<lb/>
杜郎滿頭菊千載忽已空白骨埋荒谷齊山皓髪客逍<lb/>
遥老松竹拏舟試一眺時方秋氣肅飄蕭得勝意逺邇<lb/>
窮幽瞩行當乗月来置榻山頭宿<lb/>
　　次韻酬余君見贈<lb/>
老来無暗亦無明寄息深山避世情夫子暗投珠玉惠<lb/>
<pb n="KR4d0103_WYG_005-19a"/>
我身正似一毫輕<lb/>
　　奉酬伯昌志國所示古調<lb/>
餘景避世讙棲遲在丘壑公子引車騎相訪南山崿長<lb/>
離舞員嵩同為九皐鶴晚節雖殊途髣髴當年樂間關<lb/>
幽鳥哢凌亂餘花落春風豈有意羣生自囘薄夙昔欽<lb/>
二妙聨函得佳作頋予非季子何足聞古樂葩華玩洒<lb/>
藻銀鈎窺雅愽故知霄鴻意不為塵埃鑠吾蚤拙世用<lb/>
投老更衰索慙無錦繡叚何由報金錯<lb/>
<pb n="KR4d0103_WYG_005-19b"/>
　　齊山偶題三首<lb/>
杜子風情春水波至今詩句使人夸不知朽骨猶存否<lb/>
山上年年黄菊花<lb/>
朝雲未散白笴陂落日已過銅陵西不向人間生白髪<lb/>
直尋仙客上青谿<lb/>
山腰嵌巖山頂平此下直眺池陽城城中歡戚自流轉<lb/>
不似山石都無情<lb/>
　　寄道輔<lb/>
<pb n="KR4d0103_WYG_005-20a"/>
髯弟南來白髪垂襄陽夫子最相知倉惶河外元戎客<lb/>
冷落江南夜半棊雲外渺瀰㠶信隔秋山重疊驛書遲<lb/>
何縁得與君相㑹共醉山前白玉巵<lb/>
　　代人上杭守趙資政生辰詩<lb/>
盛世君臣㑹功成在太平一陽迎律至元老應時生直道<lb/>
升烏府仁風擁使旌猷為安廟社惠愛及民氓帖泰三<lb/>
朝事光華萬古名至誠無隠蔽妙識造圓明愛日恩光佈<lb/>
流泉句偈清邦人祝公夀龜鶴入蓬瀛<lb/>
<pb n="KR4d0103_WYG_005-20b"/>
　　無柱亭<lb/>
結茅在何處為屋豈無柱山前巉嵓石四方適中度誰<lb/>
知屋下人其心亦無柱悠然寄此間自得無生路<lb/>
　　南漪堂<lb/>
湖上逍遥避百愁年来頻向此中休簷前山勢翠相照<lb/>
牀下冰紋清不流縈帯夕陽移畫舸留連眀月卧前洲<lb/>
髙僧㑹取栖遲意應有人来悵昔逰<lb/>
　　寳雲叢翠亭<lb/>
<pb n="KR4d0103_WYG_005-21a"/>
羣山駕肩東南傾平湖照眼正中明上人置亭倚絶巘<lb/>
寳雲拂樹當前楹春陽未徹地先煖秋景欲下風已清<lb/>
衰才不足道佳景聊書叢翠為其名<lb/>
　　逺行<lb/>
少年事逺逰迢迢指岐路遥天值秋晏煙光澹如素寥<lb/>
落淮南山影入揚子渡出入三十年乆嗟韋帯誤老来<lb/>
感節物此意誰與喻獨知擁毳坐無復晨征路<lb/>
　　登覧<lb/>
<pb n="KR4d0103_WYG_005-21b"/>
我意欲窮眺山林蔽四域爾来已彫落萬里情何極古<lb/>
人多悲秋我念不如黙終朝對青山烟嵐有餘色欲上<lb/>
百尺樓羸軀恐顛側<lb/>
　　襍感<lb/>
咄咄待秋至秋至安足驚年華去如掃正如寵與榮區<lb/>
區白駒隙君子慎所行不如陶淵明超然自歸耕<lb/>
　　村舍<lb/>
西山草廬下古木蔽中園九月罷亞收流水滿郊原茅<lb/>
<pb n="KR4d0103_WYG_005-22a"/>
茨何所樂姑無人世喧多謝朝市人吾方效孤鶱<lb/>
　　邊思<lb/>
西風方折膠戍兵出已屢赤藏候騎歸翩翩如鳥羽穹<lb/>
廬舊所居不逺横山路漢将知為誰三軍倚全䕶上頼<lb/>
天子聖邊方無鬭捕運籌有餘略彫弓射狐兔何謝蒼<lb/>
頭公逥為兒女顧<lb/>
　　感懐<lb/>
秋氣已憀慄况乃隂雨多顔色不衰謝唯有庭前莎幽<lb/>
<pb n="KR4d0103_WYG_005-22b"/>
窻坐讀書諷古空長哦多謝髙世人辯口如縣河幹旋<lb/>
白日光何用魯陽戈念我無術進憂愁将奈何<lb/>
　　山中<lb/>
朝遊白雲裏夕憩長松邊俯視世間人但見萬井煙流<lb/>
轉非一日正如水潺湲吾方欲髙歩嘉遁休中年<lb/>
　　醼集<lb/>
袢暑乆拘欝訢然對秋光薄具招友朋相與娱中堂清<lb/>
觴味雖薄果蓏具青黄尤愛簷間竹風来響琳瑯正頼<lb/>
<pb n="KR4d0103_WYG_005-23a"/>
文舉賢坐客乃其常相歡意氣間髙韻信軒昻<lb/>
　　怨思<lb/>
幽人有幽怨其意豈為秋西風多感傷乃爾增百憂輾<lb/>
轉長夜枕徘徊千尺樓浮生能幾時年華亦易遒倘非<lb/>
拳拳志諒復何所求天道或難平此理可信不<lb/>
　　送行<lb/>
昔我來東州送客滿江郭揮涕望井閭秋懐寄杯酌泛<lb/>
然千里外秋来意非薄客舍冷瀟騷那復事飾雘游宦<lb/>
<pb n="KR4d0103_WYG_005-23b"/>
非我懐俯仰令人怍何事脱身去餘生老丘壑親朋永<lb/>
相過焉能事官爵<lb/>
　　陪客遊山<lb/>
相從雲中去飛盖雲中斜峭嶺想員嶠横溪勝若耶巖<lb/>
通新雨溜林暗殘春花緬懐武林興夣寐歸山家<lb/>
　<lb/>
　<lb/>
　雲巢編巻五<lb/>
</p>
<p>
</p>
  </div>
<div>
                <head>雲巢編巻六</head>
    <p>
<pb n="KR4d0103_WYG_006-1a"/>
欽定四庫全書<lb/>
　雲巢編巻六　　　　　　　宋　沈遼　撰<lb/>
　　越州永福院大像賛<lb/>
浮屠之説傳中州使人知真如寂㓕之法然後中州承<lb/>
事佛為聖人事佛非佛心也佛名如來佛之生也以諸相<lb/>
為佛耶是相為妄以火身為佛耶是身無體然而非佛<lb/>
則不名為法是有生者所以登正覺成上道也佛不㓕<lb/>
世以為㓕也不㓕不生一佛㓕諸佛生諸佛㓕一佛生<lb/>
<pb n="KR4d0103_WYG_006-1b"/>
故友提偷婆生人以土木為佛儼然佛也人以風火為<lb/>
身宛然身也吾謂還之土木還之風火則是佛與我皆<lb/>
妄也故知我則知佛是以明慧之士以佛為一而愚者<lb/>
事分噐也猶假以攝心所謂有盡為有為法無盡為無<lb/>
為法者是已昔者錢氏有吴越之地事佛為最篤文穆<lb/>
王有子曰儀開府治於㑹稽公宫據卧龍之山儀親以<lb/>
其女為尼者三人又出其私財數千萬即卧龍之隂為<lb/>
佛廟名曰寳積儀自為文内佛藏中吴越國既除忠懿<lb/>
<pb n="KR4d0103_WYG_006-2a"/>
王以其族歸京師繇是寳積衰而其徒浸以散去日朘<lb/>
月壊大殿之外鞠為荆榛龍象罅側禽鼠攸居嘉祐六<lb/>
年長興公來為是州既将大治學宫乃取寳積之舊殿<lb/>
以為孔子殿顧視其中則大像巋然在焉或謂公儒者<lb/>
必毁之公曰夫功難成而昜壊前人歴年而成之吾一<lb/>
旦而壊之顧未足以抑浮屠而徒傷前人之功且浮屠<lb/>
之法方行於天下而塔廟之役未有禁也壊於此将成<lb/>
於彼使徙而歸之其徒是可省十萬之貲於後也於是<lb/>
<pb n="KR4d0103_WYG_006-2b"/>
永福智印師聞而謁公願得以歸永福之正殿曰為是<lb/>
殿十有六年矣而大像不能成計其費盖千萬也今願<lb/>
因公而成焉公許之為命工度作凢傭役之費悉取之<lb/>
其徒二月癸巳先遷中軀其脩丈有八尺大有十三圍<lb/>
其重莫能勝計乃作樏車於陸方舟於河以遷山動風<lb/>
旋隠隠隆隆人不知其功三佛以次遷逮諸菩薩弟子<lb/>
凢十有二軀以及四壁楣帯奧窔之像或突或繪咸因<lb/>
彼寘此小則尋尺大至逾丈皆不失毫釐有若其素金<lb/>
<pb n="KR4d0103_WYG_006-3a"/>
相玉毫大裓重襦堂堂乎正位端嚴跂立之侍冠胄攖<lb/>
甲之神森然在列六月壬申廼訖工内外完具焕若新<lb/>
焉觀者䕫䕫稽首瞻仰咸以是為大事勝縁非偶然脗<lb/>
合者不可以知見道也於是時長者之施日以大來重<lb/>
屋崇崇中嚴外隆爰及别殿增庳為穹不亟其力而靡<lb/>
不庸是歲秋八月公去而治於杭智印始欲賛其事廼<lb/>
來請文於余余方得維摩之説蹈無生法忍辱杜門逺<lb/>
謝人世何能為文顧不得已強為之賛云金仙頎妙相<lb/>
<pb n="KR4d0103_WYG_006-3b"/>
尊嚴稽首十方尸正法於何為生何為㓕<hi>其一</hi>我聞諸佛號<lb/>
如來大匠升天巧模畫一切有為吾知假或盛或衰繫<lb/>
其逢得福在心不在佛<hi>其二</hi>在昔王子今何往成就愛女<lb/>
青蓮中阿育文殊在深谷繇來所贖本虚空<hi>其三</hi>善哉檀<lb/>
施非一力所願此地臻極樂種種妙香襍諸珍我咸供<lb/>
捨無貪著<hi>其四</hi>彼時如來在寳積我心永懐若不足今日<lb/>
如來歸道塲我心歡喜遂瞻依<hi>其五</hi>願我諸佛施慈悲咸<lb/>
以是心承是報世世子孫應供養長獲饒益無時衰<hi>其六</hi>
<pb n="KR4d0103_WYG_006-4a"/>
稽山盤盤翠相叠鑑水泱泱迥無極地執愽平人物古<lb/>
晉代衣冠盛於此<hi>其七</hi>遺風勝事尚可尋大士遊方諒無<lb/>
礙龍光有應我為證億萬斯年示來者<hi>其八</hi>
　　如來八相二十四依圗讃<hi>并序</hi>
昭慶法師導集衆縁圗畫如來八相及二十四祖於祥<lb/>
符寺之東堂唐杜中令先為圗讃辭多不詳俾余為叙<lb/>
其事庻使觀者既覩其相又攷其行以崇多福焉<lb/>
　　如來入胎<lb/>
<pb n="KR4d0103_WYG_006-4b"/>
如來入胎在兠率宫乘白象王降於夢中太卜奉占大<lb/>
福所鍾當生聖人清浄𤣥通天為獻食美好侈豐諸國<lb/>
來賀善哉大雄<lb/>
　　如來出胎<lb/>
四月八日眀星始生從右脇化墮地即行諸天降侍金<lb/>
機獻誠相好荘嚴香湯潔清上天下地放大光眀瑞應<lb/>
所臻其何可名<lb/>
　　如來納妃<lb/>
<pb n="KR4d0103_WYG_006-5a"/>
始其少時王為納妃有女端嚴名曰瞿夷往同獻華一<lb/>
念不移雖云其妃清浄何為行遊北門沙門啟機乃敕<lb/>
還車以法為師<lb/>
　　如來出家<lb/>
既将出家天神致啟方夜之半振衣而起侍衞在前神<lb/>
使昬委白馬踰城玉田休止王起追及竦然致禮知其<lb/>
為神非世能爾<lb/>
　　如來降魔<lb/>
<pb n="KR4d0103_WYG_006-5b"/>
菩提行成守是浄戒天魔相驚欲來破壊彼三玉女娬<lb/>
媚夭態有億萬兵不戰已敗其魔與子畫地自悔攝以<lb/>
慈力皆使度世<lb/>
　　如來成道<lb/>
多刼所修至於成道三時所得無復顛倒身能飛行水<lb/>
火可蹈我知法身無有生老何天之覆何地之燾其天<lb/>
人師是為佛寳<lb/>
　　如來轉法輪<lb/>
<pb n="KR4d0103_WYG_006-6a"/>
諸天溥來欲聞我法為轉法輪稽首歡洽昔佛滅度羣<lb/>
生作業不值佛世生死百刼善哉梵王為衆垂接度所<lb/>
未度三塗盡攝<lb/>
　　如來湼槃<lb/>
示疾雙林入般湼槃摩耶感夢諸天一觀付囑法藏巍<lb/>
然金棺山崩河竭六種震翻諸行無常我知其端寂㓕<lb/>
為樂快哉竺乾<lb/>
　　摩訶迦葉波<lb/>
<pb n="KR4d0103_WYG_006-6b"/>
迦葉尊者初修禪那一造如來為分半座我持苦行六<lb/>
塵盡破我禮雙足法藏云播金珠示因伽黎是荷傳於<lb/>
阿難有倡斯和<lb/>
　　釋迦阿難<lb/>
阿難拳拳相貌端妍三願敬陳侍佛之前總持第<hi>缺</hi>愽<lb/>
貫真詮情無顧著為覆右肩經稱我聞有質其傳風奮<lb/>
三昧以終化縁<lb/>
　　摩田提<lb/>
<pb n="KR4d0103_WYG_006-7a"/>
始摩田提生於罽賔有大慧眼時崇勝因伽梵所説為<lb/>
法之津阿難次授為法之輪不顯一偈繼我能仁合掌<lb/>
信受善哉聖人<lb/>
　　商那和脩<lb/>
商那和脩勇猛有才佛已入滅始自海來迦葉受記心<lb/>
宏智開財施既盡法施爰恢青林締構龍去不廻辟支<lb/>
化縁噫嘻善哉<lb/>
　　優波毱多<lb/>
<pb n="KR4d0103_WYG_006-7b"/>
毱多出世後一百年其所化度與佛齊肩如來受記述<lb/>
其妙縁為獼猴主採華奉仙降波旬衆繫屍訟天摩頂<lb/>
之偈何以加焉<lb/>
　　提多迦<lb/>
多迦未生先遇大聖及其出家四果已證化度有情我<lb/>
法彌盛十二億衆絶煩惱病常轉法輪續佛之命孰有<lb/>
去來樂我清净<lb/>
　　彌遮迦<lb/>
<pb n="KR4d0103_WYG_006-8a"/>
維彌遮迦始初出家眼目脩眀如青蓮華得大辯才嗣<lb/>
法提多海水無際我揚其波以聖傳聖平等無差雖云<lb/>
半億其能意耶<lb/>
　　佛陀難提<lb/>
難提乾乾應化有縁天雨甘露含潤大千佛子相承牛<lb/>
口是傳不有辯慧正法誰詮摧伏諸魔其孰敢前雖云<lb/>
分别乃歸一源<lb/>
　　佛陁宻多<lb/>
<pb n="KR4d0103_WYG_006-8b"/>
佛陁宻多功徳甚深善巧方便開導孔壬彼國之王外<lb/>
道如林我持朱幡欲移厥心竭彼才智其口乃瘖遂化<lb/>
尼乾有如球琳<lb/>
　　脇尊者<lb/>
伊脇尊者來示夙縁在母腹中垂六十年及其降世眉<lb/>
髪皓然不汙五欲明識貫穿惟其不卧聖證乃傳我無<lb/>
煩惱稽首敬田<lb/>
　　冨那奢<lb/>
<pb n="KR4d0103_WYG_006-9a"/>
那奢受囑法藏流行閒林晏坐時遇馬鳴始論空有悟<lb/>
於假名斬舌不許削髪示情為言其理譬如燈明能㓕<lb/>
諸暗乃逹無生<lb/>
　　馬鳴<lb/>
馬鳴大士初興法樂華氏城中為捨貪著膩吒索金請<lb/>
師代酢團泥置塔佛相爰作王有大業施法使薄犍稚<lb/>
之聲善利斯愽<lb/>
　　毗羅<lb/>
<pb n="KR4d0103_WYG_006-9b"/>
毗羅尊者大聖印可紹隆正法絶煩惱鎻言詞方便諭<lb/>
諸福禍摧伏邪心如彼烈火在南天竺建論無我用破<lb/>
沉𡨕而證多果<lb/>
　　龍樹<lb/>
龍樹大士夙通諸學無所不知強明辯博帝釋龍宫法<lb/>
忍是作南天竺國外道悔惡其所論譔光明恢廓神咒<lb/>
示功徃生安樂<lb/>
　　提婆尊者<lb/>
<pb n="KR4d0103_WYG_006-10a"/>
提婆大師機智雄深自顧其影無愧於心國有天神威<lb/>
猛難任我奪其精讋服匪忱其道始行百論是欽無我<lb/>
被害豈伊能侵<lb/>
　　羅睺羅尊者<lb/>
羅睺羅生體本清净龍樹提婆嗣為三聖維持外道鬼<lb/>
書方盛一覩成誦我功斯勝降彼邪心為之作證不有<lb/>
至人誰尸其正<lb/>
　　伽難提<lb/>
<pb n="KR4d0103_WYG_006-10b"/>
伽難提出號為神僧觀其所脩𡨕躋三乗捨生樹下火<lb/>
焚不崩巨象引之如山如陵願力充滿為時所矜巋然<lb/>
堵波來者伏膺<lb/>
　　伽邪舍<lb/>
伽邪舍生初遊海邊值大宫殿乞食於前乃有餓鬼識<lb/>
其前縁分布肴膳化為膿涎我悟無學生㓕息焉受授<lb/>
惟聖不其偶然<lb/>
　　鳩摩羅䭾<lb/>
<pb n="KR4d0103_WYG_006-11a"/>
鳩摩羅䭾名聲早著其智如海為教之主行化一國其<lb/>
人頑魯使集鐡馬惟我示汝其人敬信大論是布三界<lb/>
修行善乎筏諭<lb/>
　　闍夜多尊者<lb/>
維闍夜多善化羣有敬持威儀佛所記受彼人作業師<lb/>
為之救化火為池其報乃宥行見餓鬼慘然推究為鳥<lb/>
説因德為上首<lb/>
　　婆修槃陁尊者<hi>即天親菩薩</hi>
<pb n="KR4d0103_WYG_006-11b"/>
婆修槃陁善能分别導利衆生名言布列其兄無著為<lb/>
之辯折示疾以諭乃請㫁舌著云㫁舌大乘亦絶千部<lb/>
論師天親所說<lb/>
　　摩奴羅<lb/>
摩奴羅出愽通三藏少欲知足其言演暢恒河以南外<lb/>
道浸廣我為法故挺身而徃遊行教化毗羅振響正法<lb/>
不墮契我無上<lb/>
　　鶴勒那夜奢<lb/>
<pb n="KR4d0103_WYG_006-12a"/>
勒那夜奢夙明聖智具大福德人所敬事人所敬事奉<lb/>
行教誨正法眼藏惟一無二蠢蠢衆生輪廻於是不有<lb/>
聖師我法其替<lb/>
　　師子尊者<lb/>
師子比丘智短明徹嗣承我法大振其説於時國王已<lb/>
陷迷轍利劔加我有乳無血是時正法泯焉㡬絶繄諸<lb/>
天龍䕶持不滅<lb/>
　　零陵先賢賛<hi>并序</hi>
<pb n="KR4d0103_WYG_006-12b"/>
零陵之地多峻山美川彌亘數千里而士之生其間有<lb/>
異行特操者亦不茍合惟其逺中州也故多隠晦不出<lb/>
至脩身學道化為神仙盖其地然也余放斥於時閒居<lb/>
無事采其人有可喜者為論次其行追琢為文辭使人<lb/>
可頌詠遂至於不朽若其强聒蒙幸雖能邀竉利於一<lb/>
時者皆不著豈特人乎哉茍噐之有足稱者亦傅於篇<lb/>
　　澹巖先生<hi>姓周氏諱貞實</hi>
矯矯先生其道孔夷當秦之暴不為世羈世方尚名干<lb/>
<pb n="KR4d0103_WYG_006-13a"/>
祿之資先生鄙是非我之知名患之本祿禍之基果蓏<lb/>
為食草木為衣人孰不死富貴何為秦人徴之蛻解其<lb/>
尸方牀曲几及其尊彛皆化為石可隠可持千載以還<lb/>
遺風曷追其言不朽斯吾之師<lb/>
　　三元先生<hi>姓屈氏諱處静</hi>
三元之山其下維穴旁通羅浮神施鬼設在昔白公逃<lb/>
彼楚[危*瓦]厥宗來繁後氏為屈道人之生夙契仙骨幽棲<lb/>
山間功行濬發爰駕白鶴上朝金闕於今髙名掲若日<lb/>
<pb n="KR4d0103_WYG_006-13b"/>
月彼李氏子訪道巖崫乃得素書皆其隠訣喜未及讀<lb/>
期我不歿袖之出山半道灰㓕我來自西稽首致謁遺<lb/>
基巋然告以勿伐<lb/>
　　髙溪老人<hi>姓唐氏</hi>
我居溪旁我樂其流老厭世紛乃即於舟告爾子孫我<lb/>
将我游游不復止長川悠悠泛彼孤篷人不堪憂我方<lb/>
自適魚鳥之儔豈不衣食亦過舊丘豈無其事於是垂<lb/>
鉤垂三十年皤然不休我度其心於世無尤安知世間<lb/>
<pb n="KR4d0103_WYG_006-14a"/>
為公為侯維其無尤此其為優<lb/>
　　法華道人<hi>諱志遇</hi>
法華道人德完行孤於巖之下結草為廬文蛇穹龜徃<lb/>
來睢盱師不怛駭伏於座隅化是邦人我正如愚不誅<lb/>
不距建為浮屠時有盗來竊其衣襦適與師遇竄於﨑<lb/>
嶇師徐勞之毋傷爾膚盗還稽首其去徐徐年七十餘<lb/>
不畜其徒苟非法器安用鄙夫一旦入㓕正坐跏趺於<lb/>
是末世快哉歸乎<lb/>
<pb n="KR4d0103_WYG_006-14b"/>
　　景星觀真人<hi>唐氏女諱法信</hi>
昔我真人<hi>缺</hi>
　　　　　來迎紫雲之車白羽之屏鸞鶱鳯翔旂盖<lb/>
亭亭先生稽首上朝太清弟子何知但聞其聲瞻仰太<lb/>
虚乍隠乍明頃之雙履墮於清𡨕寂寥故宫誰其經營<lb/>
匪鳩自鳴乃唯隂兵至今二神守其門扃邦人禱之載<lb/>
赫厥靈維其神靈垂休我氓<lb/>
　　申天師<lb/>
<pb n="KR4d0103_WYG_006-15a"/>
天師乾乾初事軒轅盡傳其道遂至長安時其老母祁<lb/>
陽之干越數千里時致盤飡維其盤飡芳馨具繁母驚<lb/>
其神欲徃一觀天師請行有如飛翰一瞬而至都城正<lb/>
歡其母不虞穢氣旁奸居於長安遂不復還後數百年<lb/>
故山岏岏行朋乞福乃其衣冠<lb/>
　　尤尊師<lb/>
道人始來行丐市鄽其道若狂手持敗鞭數語市人我<lb/>
将升天身跨白龍此鞭用焉州将聞之囚於土圜有頃<lb/>
<pb n="KR4d0103_WYG_006-15b"/>
已出猶如風煙復持其鞭笑語自然守怒兵之兵不得<lb/>
前徐徐引去乃知其仙其始未化孰知其賢時有老校<lb/>
為之招延及其将逝遺屎户邊化為黄金璀璨聨拳再<lb/>
拜受之以終天年<lb/>
　　素公<lb/>
懐素善書我知其然能得此道造於幽𤣥始其操觚媚<lb/>
於盂槃厥功之成其盤三穿在唐中葉號為多賢草法<lb/>
之妙未暢其傳迨我律師落茟翩翩學士大夫為之讋<lb/>
<pb n="KR4d0103_WYG_006-16a"/>
焉才逸氣豪辭藻相鮮遺風至今清如流泉嗟我白首<lb/>
來游湘川過師故棲訪其遺妍有塜嶙嶙有池淵淵不<lb/>
矚其人唯餘蒼煙<lb/>
　　白鶴觀鐘<hi>屈真人上升處</hi>
白鶴之觀在祁陽東先生上升此其遺蹤爰有信鐘甚<lb/>
宇且洪一旦風霆躍於江中黄冠震驚鳩僝水工探泝<lb/>
索沿其誰能窮時有巨商昭潭息風夜夢道人託身江<lb/>
蓬曰惟祁陽乃吾之宫其人闖然上傴下豐旦而求旃<lb/>
<pb n="KR4d0103_WYG_006-16b"/>
長江溶溶斯鐘偃蹇宛在水衝視其欵識與夢實同遂<lb/>
載以歸駭我衆聰文彩煌煌上蟠二龍至今大聲與天<lb/>
相通<lb/>
　　阿育王塔<hi>在福田虚山上</hi>
東方有山名曰福田其下維虚旁流二川蒼煙白雲上<lb/>
巉青天乃有屋堵壓於層巔世傳育王道力無邊神兵<lb/>
所造八萬四千惟是夷人如鳥獸然不汝遐外亦攝善<lb/>
縁金輪上標力士四旋天龍䕶持何千萬年何千萬年<lb/>
<pb n="KR4d0103_WYG_006-17a"/>
陵谷或遷維是聖功不崩不騫<lb/>
　　煙塘老人<lb/>
昔有漁父煙塘之瀕以魚為生聚居成羣適有白鰻戯<lb/>
田之津或捕獲之速我諸隣将以為羮乃覯老人曵杖<lb/>
而來布衣縞巾為語諸君勿烹是鱗是乃為龍湘江之<lb/>
神咸以為誕吾羮方珍芼以椒蘭和之甘辛莫不厭足<lb/>
笑語欣欣老人復云禍且及君有頃大風震電轔轔曽<lb/>
不旋踵䧟為奫淪惟是老人為示諄諄龍豈不靈乃時<lb/>
<pb n="KR4d0103_WYG_006-17b"/>
之屯<lb/>
　　子厚<hi>姓桞氏諱宗元</hi>
我㳺愚谿我思若人孰使之文而罹其屯譬彼璆琳誰<lb/>
不汝珍一毁於琢遂投窮津孰賢而昌孰拙而湮唯其<lb/>
所遭毁譽乃振子厚之賢胡不是循泣岐叫閽猶幸一申<lb/>
或怒或娭越十二辰曷若其黙以休天均我來溪旁想<lb/>
其風神隂崕之竹下瀬之蘋十世以後半為荒榛當時<lb/>
寵華俱為黄塵世或為名有偽有真誰如子厚軻雄之<lb/>
<pb n="KR4d0103_WYG_006-18a"/>
隣<lb/>
　　零陵王祠<hi>姓唐氏諱世旻</hi>
五代之亂天歩失綱兵纏九有厭於奪攘孰順不賊孰<lb/>
暴不昌踰五十年相為侯王惟我唐王孔武且強威神<lb/>
赫然萬夫之防一旦起兵其衆蹌蹌遂殺州将宅是永<lb/>
方馬氏之興剽悍陸梁我屈於衆乃天之亡方其就擒<lb/>
怒氣抑揚巨刄穴胸不仆不僵已而為神白晝旁洋福<lb/>
禍我民克相彼蒼迨我天朝父老獻章為之請封乃封<lb/>
<pb n="KR4d0103_WYG_006-18b"/>
故鄉作我王廟在江之陽春秋祠事白醪騂羊坎坎其<lb/>
皷幽幽其篁孰敢不虔祀典是将<lb/>
　　陶公<hi>諱岳</hi>
陶公振振好學有文自其少時已㧞不羣晚為諸生益<lb/>
肆厥存既陟士籍業履孔塵遂為聞人期於青雲通籍<lb/>
郎曹歴刺江濆其才有餘不忘典墳有志舊史荆湘是<lb/>
論惟是故州總記羣分子長實録更生博聞於惟陶公<lb/>
挹其清芬詳述備言貽彼後昆却視嶠夀乃穫乃耘使<lb/>
<pb n="KR4d0103_WYG_006-19a"/>
之執鞭彼猶欣欣<lb/>
　　進賢女真<hi>姓何氏</hi>
進賢之阜東江北湋青林白砂煙雲霏霏先生下翔蚤<lb/>
令英徽時㑹三女若夢而飛以食我桃妙齡不饑大道<lb/>
不晦至人發揮晉公南遷順風有祈示以金鏡識其仙<lb/>
衣清風泠泠潜光隠輝亦或不逆露我天機𡨕數有期<lb/>
人将疇依尸解示變如蟬斯飛我㳺南岡觀闕巍巍簮<lb/>
履如此孰摶其㣲<lb/>
<pb n="KR4d0103_WYG_006-19b"/>
　　太平和尚禮塔亭賛<hi>在常寜山下</hi>
道人乾乾行化湘川禮是塔者十萬八千時年七十行<lb/>
解妙圓作亭山下開示信縁<lb/>
　　楚興禪師貞賛<lb/>
堂堂者誰咄咄者誰以為是者不識以為非者不知圓<lb/>
融孤峭繪素何為繪素何為稽首導師<lb/>
　　南巖導師賛<lb/>
堂堂導師生於閩粤齠齓出家妙相竒骨為一大事應<lb/>
<pb n="KR4d0103_WYG_006-20a"/>
期而出佛修行時廼始落髪初參西峯噐識旁達周旋<lb/>
五年行解㣲宻行化大和名聞已徹大江之涘有蛟為<lb/>
孽無有善滛舟舫聨沒師為黜伏龍洲始垤至於黄梅<lb/>
夏暑道暍土人來告乹溪方絶其衆洶洶無以盥啜為<lb/>
投妙偈洪流乃决遂造武平彼豪致謁我邑南巖有如<lb/>
耆崛請師晏坐少駐巾鉢夜有巨虵驤首來奪正眼一<lb/>
視虵乃蟠結復有戾虎咆哮猖獗師不為駭虎亦馴率<lb/>
天人恱焉請建𤣥刹師縁黙契布金營苃乃脫伽黎衲<lb/>
<pb n="KR4d0103_WYG_006-20b"/>
帽直裰戮力僝工神鬼剞劂不日化成小大訢悦四方<lb/>
歸依奔走竭蹶時苦大旱田畆焦渇乞偈致雨笑許其<lb/>
説頃之澍雨利均坱圠牧牛於野數困虎咥牧人羣訴<lb/>
為之軫恤時有青猴往來式遏蕃息十年大資耕墢已<lb/>
而猴死夜夢來謁從師乞名請建廟室名曰金成享之<lb/>
䟽糲垂庥彼牧其祀方秩師所導化洞言凶吉或請於<lb/>
師天機勿洩時師肯首因是結舌遂不復言人無以伐<lb/>
彼守羼提謂我顛越捕繫廷下靣加訊折神色宴然不<lb/>
<pb n="KR4d0103_WYG_006-21a"/>
自辯别褫帽投火火方烈烈火㓕帽完守怒愈疾遂以<lb/>
為妖塗之汙血有熾其薪帽益光潔彼乃悔罪訟其凢<lb/>
劣惟彼南康盤山嵽嵲佛陀波利昔所布薩爰有石泉<lb/>
一旦汙衊石泉之下神䜟先述後五百年此泉當窒有<lb/>
白衣來乃定光佛彼衆發䜟奔走迎屈師以舟往雨華<lb/>
膠轕江流之下乃有㫁枿舟楫所觸必湛於汩徃來為<lb/>
害師為一撥順流而去巨舟斯豁山已無泉龍象蹙頞<lb/>
師扣之錫其泉乃溢留正三載法筵益設河源聖船乆<lb/>
<pb n="KR4d0103_WYG_006-21b"/>
廢波淈屢竭人力其誰能㧞南海建塔将運羣物不有<lb/>
巨舸厥費屑屑或請於師師以惻怛授以偈往洪流夜<lb/>
發載浮於江塔工斯畢彼徒不道假於賈褐厥載未濟<lb/>
暴風軒突不知津涯敗我溟渤遂良出守敬聞名實稽<lb/>
首門下就弟子列具厥神化獻於帝闥乞名題寺均慶<lb/>
是掲潭龍不害年登人逸王贄奉使方冬無雪懇請未<lb/>
終瓊瑶交戛數日未止淖我使節王復來訊乃大霽澈<lb/>
自時厥後恭事惕怵有或不虔莫不相詰始自七閩上<lb/>
<pb n="KR4d0103_WYG_006-22a"/>
逹京闕公卿士夫悼稚耆耋咸來致禮以祈度脱大中<lb/>
乙卯正月六日正其生時稽首辭訣八十有二泊然於<lb/>
㓕圗畫毫相端嚴昭晰瞻仰如在孰有孰弗妙行聖上<lb/>
巍峩纎悉世所傳聞萬分之一我賛以偈文辭鄙拙有<lb/>
如泰山揮以毫末南山可礪北海可竭南巖道妙並明<lb/>
日月<lb/>
　　富池賛<lb/>
昔吴祚命奄有江東桓桓将臣時惟甘公公當少時任<lb/>
<pb n="KR4d0103_WYG_006-22b"/>
俠專雄負眊帶鈴肆行暴兇踰二十年廼始變風折節<lb/>
下士欲希大功西赴劉表表方惛瞢去依黄祖祖亦弗<lb/>
容廼歸大帝武昌之宫英毅維瑜武烈維蒙二公合薦<lb/>
恊於帝衷公論荆州兵弱昜攻蕞爾夏口猶如蒿蓬我㧞<lb/>
夏口楚關一空必取荆州遂規巴卭時帝大恱予惟汝<lb/>
從遂㧞夏口其言信充使屯當口威震軍中帝曰興霸<lb/>
卿惟虎熊從戰赤壁追奔折衝固守夷陵儋當穴胷益<lb/>
陽之瀬雲長辟鋒濡須之出曹公失蹤皖城先登斬彼<lb/>
<pb n="KR4d0103_WYG_006-23a"/>
元戎合肥失律實祐帝躬有戰必勝無謀弗庸愛育士<lb/>
卒傾財任忠迨今千年威名日隆以余所聞人神道同<lb/>
為人克正為神必聰血食後世幽明咸通太尉崇秩有<lb/>
褒大封虎旗金節曲盖琱弓大江之下祠宫峻崇千舟<lb/>
萬艘誰敢弗恭粢盛潔脩牛羊碩豐風飈不驚川流溶<lb/>
溶我昔南下言瞻峻墉感歎盛烈弗磨弗礱因即舊史<lb/>
纂其初終昭示後人永於無窮<lb/>
　　王右軍觀鵝圗賛<lb/>
<pb n="KR4d0103_WYG_006-23b"/>
右軍清豪不降不汚後世何知獨觀其書<lb/>
　　王武子觀馬圖賛<lb/>
武子豪雋世稱馬癖殊勝癡叔牀頭置昜<lb/>
　　西峯和尚賛<lb/>
五臺之山聖凢混同廼惟大士肇化西峯唐室下衰羣<lb/>
生困窮師始振錫於江之東始次秋浦晏休禪叢指彼<lb/>
窣堵當興勝功一弄鐡笛龍吟夕空至人難知是為凢<lb/>
庸時有鄭傳祈門之雄假竊位號擅其疆封師觀昔縁<lb/>
<pb n="KR4d0103_WYG_006-24a"/>
徃造軍中一軍盡驚標戈挾弓鄭亦惶駭遣謝弗通師<lb/>
顧使者往諭汝翁惟昔有縁乃來相從鄭亦感悟欣然<lb/>
向風瞻望毫相光明粹融垂髪被額猶如兒童面布七<lb/>
星其言雍雍鄭雖暴戾為之致恭遂獻上差以為祠宫<lb/>
休止門觀幽深峻崇申警戒嚴實備弗空師為鄭言彼<lb/>
山穹窿吾當往視乃營厥工遺我芒屫置於西墉中夜<lb/>
寂然鄭窺其櫳已不復見香花重重鄭大悔恨内懐怔<lb/>
忪甫旦師在曽無動容視厥芒屩實敝且塳道其所歴<lb/>
<pb n="KR4d0103_WYG_006-24b"/>
山川奔衝坤山卓卓水流石硔三十六谿谿光溶溶吾<lb/>
得其地蒼煙鴻濛既留我錫於彼嵓松鄭驚其神使按<lb/>
厥蹤往反越月其言信充鄭始震驚内訟頑懵彼土方<lb/>
突疾氣相䝉師取盂水佛慈感通以施下民捄其鞠凶<lb/>
始徹膏肓遂起疲癃小大踴躍幸甚㑹逢師忽謂傳吾<lb/>
當暫去西北有灾即當往度鄭懇留止曽不復顧乃升<lb/>
靈山極其峻處誅茆結庵聖功潜布土人或知乃來飲<lb/>
哺瞻仰髙徳衆所依怙時鄭中衰羣兇不附數困侵軼<lb/>
<pb n="KR4d0103_WYG_006-25a"/>
實懐危懼躬遣信介乞其來助師亦惻然乃旋歸馭敵<lb/>
人在境師命徹戍一指其兵兵皆亡怖散走折趾鄭營<lb/>
安固遂入西峯安穏善住無有逺邇或老或孺凢所度<lb/>
人至於千數天方驕旱踰時不雨人或懇請必蒙甘澍<lb/>
惟時吴王治揚為府赤地三年羣祀咸舉歙有汪王實<lb/>
食其土吏奉王命歸於神主神夜夢吏吾豈弗預豈如<lb/>
西峯威徳宏普乃大聖人實通帝所其馭五龍誰敢齟<lb/>
齬吏夢既覺乃大驚悟來懇於師師曽弗拒歸語而王<lb/>
<pb n="KR4d0103_WYG_006-25b"/>
雨今可竚大雨三日横流甽畆王心欣恱有懐欽慕山<lb/>
無信鐘師潜有募得其信人乃下秋浦三日而還洪鐘<lb/>
在虡上有欵識五臺之鑄吴王營齋求福其嗣為無遮<lb/>
㑹以祈善䕶師心黙知飛鉢來赴越數百里有如跬步<lb/>
齋來及半王啟其故乞名大衆大衆未諭師起下座顧謂王<lb/>
語名曰凌藤以承汝祚吴王惘然不知其趣訊其所來<lb/>
祈門之下王以為誕延之别廡訪諸祈門無一言誤王<lb/>
大崇信請延巾屨請建道塲了不可駐錫之紫袍亦不一<lb/>
<pb n="KR4d0103_WYG_006-26a"/>
御願得美錦以為信具遂獻美錦易其綈紵装之金錢<lb/>
蠲彼租賦當是之時人識佛祖及師之還鄭疾以固已<lb/>
而鄭死臨其塜墓天祐三年六月大暑召集大衆吾将<lb/>
西遡慎無治事厝之故宇後有人來當知所措其後三<lb/>
年有僧甚倨直造堂上發其蒙覆顔貌容色不愆於素<lb/>
出而焚之祥光載路奉彼遺骨手自塗塑像成僧失若<lb/>
無所遇相好巍巍慰我黎庶載祀三百道化彌著世所<lb/>
形容乃其麄粗繆述為偈顧奚云補惟是椶拂庶永終<lb/>
<pb n="KR4d0103_WYG_006-26b"/>
古<lb/>
　<lb/>
　<lb/>
　<lb/>
　<lb/>
　<lb/>
　<lb/>
　雲巢編巻六<lb/>
</p>
<p>
</p>
  </div>
<div>
                <head>雲巢編巻七</head>
    <p>
<pb n="KR4d0103_WYG_007-1a"/>
欽定四庫全書<lb/>
　雲巢編巻七　　　　　　　宋　沈遼　撰<lb/>
　　張季鷹東歸圖贊<lb/>
季鷹道孤翩然歸呉誰知其志止為鱸魚<lb/>
　　秦穰侯就封圖贊<lb/>
秦相岀闗其車千乘將歸于穰道路疲病范睢何人簀<lb/>
中餘命不煩半策奪我鐔柄<lb/>
　　十才子出闗圖贊<lb/>
<pb n="KR4d0103_WYG_007-1b"/>
貞元詩客逺涉山林羇棲窮愁不忘謳吟當時貴人華<lb/>
屋歆淫無有丹青能傳于今<lb/>
　　王子猷訪戴圖贊<lb/>
千巖萬壑合為一谿中夜大雪玉華𣺌瀰欲訪若人揚<lb/>
舲水西飄然興盡吾將歸兮<lb/>
　　道林二頌<lb/>
衆生不解修道便欲斷除煩惱煩惱本來空寂將道便<lb/>
欲求道但一念心即是何須别處尋討大道曉在目前<lb/>
<pb n="KR4d0103_WYG_007-2a"/>
迷倒愚人不了佛性天真自然亦無因縁修造不識三<lb/>
毒虚假妄執沉淪生老昔時迷日為晩今日覺時非早<lb/>
　　二<lb/>
我今滔滔自在不羨王公卿宰四時猶若金剛昔樂心<lb/>
常不改法寶喻於須彌智惠廣於江海不為八風所牽<lb/>
亦無精進懈怠任性浮沉若顛散誕縱横自在便使刀<lb/>
劍臨頭我自安然不採<lb/>
　　誌公贊<lb/>
<pb n="KR4d0103_WYG_007-2b"/>
大道常在目前雖在目前難覩若欲悟道體真莫除聲<lb/>
色言語言語即是大道不假斷除煩惱煩惱本來空寂<lb/>
妄情互相纒繞一切如影如響不知孰惡孰好有心取<lb/>
相為實定知見性不了若欲作業求佛業是生死大兆<lb/>
生死業常隨身黒闇獄中未曉悟理本來無異覺後誰<lb/>
晚誰早法界量同太虚衆生智心不小但能不起人我<lb/>
湼槃法食常飽<lb/>
　　紂錫妲己冠帔圖<lb/>
<pb n="KR4d0103_WYG_007-3a"/>
昔殷王紂寵嬖之妃名曰妲己時在沙丘錫之冠服姱<lb/>
示以禮媠媠其容浰浰其止二嬪侍側龍黻金几巧工<lb/>
圖焉窮其俊美其工伊何維周昉氏<lb/>
　　蘇州承天寺永安長老語録序<lb/>
余昔遊江南上下廬山西走泐潭造黄蘗傍淮上歴訪<lb/>
諸祖道塲岀金陵還呉越大抵江南名為達者余皆已<lb/>
知之矣後二年之荆州荆州尤多古精舍余嘗觀古記<lb/>
所載名德碩老多岀于荆衡襄漢之間余在澧陵最久<lb/>
<pb n="KR4d0103_WYG_007-3b"/>
澧陵一障乃有夾山樂普欽山龍潭層山五大寺南臨<lb/>
藥山北望玉泉聫延不絶當其盛時海㑹山積上下皆<lb/>
數千百人地勝勢劇至于今承嗣不衰為其師者莫不<lb/>
推擇其人余既從江呉淮楚之士相與往來蓋已多矣<lb/>
然其可者纔二三人古人有言如沙中金不其然歟夫<lb/>
太陽之昇于天明者視其出沒中昃豈不坦然哉至瞽<lb/>
者待相而後知與明者固亡别矣明與瞽易識知與否<lb/>
難言此叢林所以紛紛也維摩大士神通自在其説雖<lb/>
<pb n="KR4d0103_WYG_007-4a"/>
多然不可刪世之學者樞機一發便使人掩口不暇已<lb/>
可厭矣蓋其心有達不而言無多寡世之人獨知蹈襲<lb/>
古人言辭應對亹亹如影響之相符以為其功顧何異<lb/>
於數寶者哉不惟不充於外其中乃惘惘爾悠悠爾至<lb/>
於達者則不然也永安禪師名崇智呉人張氏子初受<lb/>
具即岀遊諸方先受記囑心智黙了遂為五祖戒禪師<lb/>
之嗣戒師者先雲門三世孫也既獲五祖印可乃東歸<lb/>
于呉初住文殊還永安師為呉人而繼主呉二道塲其<lb/>
<pb n="KR4d0103_WYG_007-4b"/>
行乃自弱齡至於耊老有足伏人者不然豈其州人推<lb/>
尊之哉一日弟子崇章出其所以開示於人若弟子者<lb/>
為大軸囑客不逺千里而來請余為序異哉余豈知之<lb/>
者歟昔如來以正法眼藏授大迦葉蟬聫統緒以傳于<lb/>
今為佛為祖豈一人哉然迦葉不能知世尊三昧况其<lb/>
他乎了則為得昧則為失所以為難者非特在機辯也<lb/>
余方在朔野沙塵之中延首以望屢以不得一接其風<lb/>
味為恨古人所謂説尺不如行寸余觀其言與攷其行<lb/>
<pb n="KR4d0103_WYG_007-5a"/>
豈特尺寸之間也若夫陟高坐運象牙奪無碍之一辯<lb/>
伏六道之士余不得而聞之矣是斯録也所謂扣宫而<lb/>
宫應之隨機之義如是而已余欲見其人以是觀之亦<lb/>
何必在名山古刹之下哉崇章所傳甲乙次第如右治<lb/>
平二年九月十七日序<lb/>
　　彭城太尉詩序<lb/>
太師彭城公五言詩二章跋狀後一帖在明州寳雲道<lb/>
塲始呉越時太師公以諸子胙土四明每訪諸道於尊<lb/>
<pb n="KR4d0103_WYG_007-5b"/>
者既入朝數以手札拳拳致焉尊者諱義通新羅人初<lb/>
以其學造螺溪法師説華嚴大㫖頓悟即謝其徒傳天<lb/>
台教觀遂為一代法師其後門人有若知禮有若遵式<lb/>
式號慈雲大師禮號法智大師是二人者皆傳其道法<lb/>
智之後有若本如有若崇短有若尚賢有若梵臻慈雲<lb/>
之後有若祖韶而天台之妙遂達於天下余昔過道塲<lb/>
見正公正乃臻公之高弟而法師之曽孫也因觀太師<lb/>
公手墨愛其清健雅麗有足尚者正方且勒諸樂石遂<lb/>
<pb n="KR4d0103_WYG_007-6a"/>
請余題其後蓋太師姓錢氏諱惟治字世和少好學善<lb/>
書在藩時夜夢朱衣人以土壅其頦頰云是金天王使<lb/>
者及西遷出刺華州踰二十年乃騐官至神武統軍贈<lb/>
太師載在國史云熙寧五年十一月十六日序<lb/>
　　花藥字序<lb/>
禪師初岀家依萬杉宣公宣公為一代老德以為法器<lb/>
也名之曰義然已落髮受具宻示心印行化諸方凡十<lb/>
有七年止於萬壽始轉法輪為人天師後十年遷于花<lb/>
<pb n="KR4d0103_WYG_007-6b"/>
藥與余㑹於零陵為法樂之友而禪師所以表德者有<lb/>
所不稱余請易焉余謂以無為法者其未然也義無乎<lb/>
在及其然也義無乎不在經曰諸法如義不其然歟若<lb/>
夫為一大事岀現於世不能大濟含識者定非佛子其<lb/>
所然者亦嘗大濟於人乎請以大濟表德昔馬祖謂丹<lb/>
霞曰我子天然遂名天然萬杉之意正謂禪師能黙契<lb/>
諸義有足然者乎茍曰然無有是處因著其大方以示<lb/>
知者<lb/>
<pb n="KR4d0103_WYG_007-7a"/>
　　阿耨達池右繞圖序<lb/>
釋氏右繞久矣自允堪律師亂之於是始訟堪不能讎<lb/>
其義而入滅師堪者張為奇説而世人或疑之於是淨<lb/>
戒基上人岀阿耨達池圖而疑者泮焉西域記云阿耨<lb/>
達池東面銀牛口流岀<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>伽河繞池一匝入東南海南<lb/>
面金象口流岀信度河繞河一匝入西南海西面瑠璃<lb/>
馬口流岀縳芻河繞池一匝入西北海北面頗胘師子<lb/>
口流岀徙多河繞池一匝入東北海南山宣律師方志<lb/>
<pb n="KR4d0103_WYG_007-7b"/>
云阿耨達池唐言無熱惱池也東有銀牛口岀<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>伽河<lb/>
右繞池一匝流入東南海<hi>上加右字餘皆類此</hi>所謂右繞者東迴<lb/>
南轉也東迴南轉者繞池匝而後入于海東迴北轉者<lb/>
繞池不匝而遂入海繇是而言東迴北轉為右繞者謬<lb/>
矣世之學者當以西域記與方志為信云熙寧元年六<lb/>
月望日序<lb/>
　　四明山延勝院碑<lb/>
四明山有大長老曰修己初居太白峰能行其道不履<lb/>
<pb n="KR4d0103_WYG_007-8a"/>
世事十有餘年人無識者然人莫不聞太白道人有至<lb/>
行天聖初步下太白峰始遊是道塲其主者瞻望毫相<lb/>
知其為太白道人也稽首致禮請事巾履乃曰吾之先<lb/>
自石牀來我先師有言是為大福地當有至人來然後<lb/>
興師逮是不可捨我去矣師心已黙許後數日州大姓<lb/>
與諸佛徒凡數十百人來造牀下上州所具䟽請以時<lb/>
説法當時在㑹者莫不瞻仰嘆伏側聆法音皆以為登<lb/>
佛道獲本心也由是為善者知所恃焉其地在四明山<lb/>
<pb n="KR4d0103_WYG_007-8b"/>
之中四旁百里曠無居人土瘠氣寒逾春常有積雪方<lb/>
夏時水泉流行舟車不通者或越月踰時故人跡罕至<lb/>
師之居也益日得其道而遊方之士以一語一黙請留<lb/>
門下者葢不可勝計至于閭巷耄倪莫不鄉往願事其<lb/>
人州人既將為師大治道塲乃請于天子勑賜名延勝<lb/>
後二年州易守守欲屈其道以為不近于世師遂去游<lb/>
衡岳轉運使貳部張公夏方假守錢唐雅知其道為高<lb/>
妙即强邀止之迺啟龍興之法席明年明守罷州人乃<lb/>
<pb n="KR4d0103_WYG_007-9a"/>
相擕持奔走東嚮蹈重江而請於錢唐於是復還也益<lb/>
來攻甚力至于今甫二十年乃始大備自一榱一桷莫<lb/>
不精壯業業崇崇化成焉嗚呼後人非吾師之道入人<lb/>
之深孰能臻是歟後之人遊吾門矚吾奥有不待開擊<lb/>
而了然明徹者則知是道塲為吾師其不可終已若吾<lb/>
師無上之道三昧之功門人之所傳者不著于是乃記<lb/>
其因始僕何人而足記之哉欲叩諸空而不有欲質之<lb/>
文而何云不恥蕪穢為之辭曰<lb/>
<pb n="KR4d0103_WYG_007-9b"/>
吾聞如來號釋迦初談正法居耆闍諸祖相傳浩無涯<lb/>
迺自達摩來中華曹溪信具悶堵波燈分水别相聱牙<lb/>
爾來百世敝所加浮圖布列如河沙法本為諭返為譁<lb/>
大乘小乘立名家不求諸心既已差乃至妄説實亦邪<lb/>
<hi>其一</hi>
善哉大士釋之雄五十餘年功行隆初住太白最高峰<lb/>
草衣泥食樂我躬降于延勝何名同誓以度脱嗣佛功<lb/>
大音一振豁羣聾汝昔孰瞆今孰通四衆稽首欽道風<lb/>
<pb n="KR4d0103_WYG_007-10a"/>
願以金帛明精衷崇飾師席配佛宫千百億費誰汝庸<lb/>
<hi>其二</hi>
重門嶙嶙揖朝陽金刻大篆揚天光正位隆隆仰法王<lb/>
唯以牟尼非他方臺觀飄飄勢欲翔海鯨怒擊洪鐘揚<lb/>
修廡連連挾兩廂華旛不動天樂張法座湛湛伏象王<lb/>
祖意不道何有亡庖厨修潔來衆香甘露味美不可量<lb/>
<hi>其三</hi>
導師無作何為斯憫此像教將陵夷如來本願在慈悲<lb/>
<pb n="KR4d0103_WYG_007-10b"/>
故為羣生作歸依厥初開山知為誰成是大事吾不尸<lb/>
於彼於此何有疑佛土内外増光輝吾知後世永不衰<lb/>
何在勇施陀羅尼鄙夫無能讚菩提有愧句偈垂豐碑<lb/>
<hi>其四</hi>
　　杭州呉山英烈王碑<lb/>
余觀太史公所記王忠烈甚備而左氏春秋左氏國語<lb/>
世本戰國策其錄尤博而辭意尤精明然其岀不一頗<lb/>
相乖迕呉子之伯也忠臣謀士寧一人哉而太史公獨<lb/>
<pb n="KR4d0103_WYG_007-11a"/>
為王作傳趙曄作呉越春秋大抵推王功烈其名與呉<lb/>
相盛衰嗚呼王之忠毅志節機策雄勇不能超絶於世<lb/>
孰能臻是哉方其患難窮阨時不能比於人而不死死<lb/>
非難也維王之所隠忍者知必有所成就也至於逞憤<lb/>
忿窮威力岀人之不能何其偉歟余以為有志者必能<lb/>
先信其己而後能信於人信其己者内有統也信於人<lb/>
者外不屈也若其不能信于己則決不能信於人是以<lb/>
知才之難也若王者可謂有志矣至其所趣則難與為<lb/>
<pb n="KR4d0103_WYG_007-11b"/>
仁焉使夫愚闇偷生之子狂獪強死之人仰聞王之風<lb/>
采其有以激於中乎不獨彼一時也至於今百世可知<lb/>
也生則饗大位死則廟食不絶誰謂不宜嘉祐八年春<lb/>
正月呉山新廟成某日太守行祀事維廟有碑而不刻<lb/>
其雄名盛烈使晦于史策而不顯具瞻余乃即太史所<lb/>
記刪其枝辭十五而増以他書凡三倍遂以刻焉系之<lb/>
銘曰新我王廟自我黎人以祀以祈以媚于神維呉屢<lb/>
豐人安以嬉時報神饗春秋靡違大江沄沄有擊其潮<lb/>
<pb n="KR4d0103_WYG_007-12a"/>
俾安其碕毋使我勞人肆厥心或善或淫不縱其尤助<lb/>
天匪忱麗牲有碑我篆其休有赫王威在彼道周神功<lb/>
在人人報于前寢隆有光保其萬年<lb/>
　　天慶觀火星閣記<lb/>
三湘之間惟永為奥區土俗朴甚不雜五方之民故其<lb/>
人純一而少事然歲多水旱之災不沉溺則灰燼民生<lb/>
艱焉雖其人知為善殖福樂於施與而不䝉神明之祐<lb/>
者葢其誠心有所不至也為老子道者與羣姓聫閭閻<lb/>
<pb n="KR4d0103_WYG_007-12b"/>
養妻子其祠宫則狸鼠之所穴也為浮屠道者與羣姓<lb/>
通商賈逐酒肉其塔廟則屠膾之所聚也主善者孰不<lb/>
知老氏本清淨釋氏有齋戒哉不以為非也至於身汙<lb/>
衊而禮星辰含膏血而作梵唄此神明之所弗祐也玉<lb/>
笥山道士王舜卿謁衡岳還泛瀟水而上將造其宫則<lb/>
門户皆蓬蔂也訪其左右則閴無人者久矣於是造州<lb/>
而求寓焉太守李侯方崇其道即命有司扳為之主由<lb/>
是州大姓欣然鄉往之知其道清淨為可尊也居間念<lb/>
<pb n="KR4d0103_WYG_007-13a"/>
所以弭災患而祈福禄者即其宫而祠火德焉葢其地<lb/>
直南方也元豐三年三月某日閣成其上建火星像旁<lb/>
列九星合祠焉其下為齋修嚴奉之室則王君之所居<lb/>
也王君處身潔清翛然能履其道與人和易而多禮其<lb/>
主祠於是也吾知其將至誠窽天闗祈福憙下羣岷神<lb/>
格其祠人安其廬赤龍不驚囘禄伏藏禾黍豐登牛羊<lb/>
肥字然後為善殖福者為不誣矣不茍為是也又將化<lb/>
其狸鼠之所穴屠膾之所聚皆為道塲道人釋子咸安<lb/>
<pb n="KR4d0103_WYG_007-13b"/>
其教使為福者知所依鄉則其善報豈少哉始余為謀<lb/>
其事趙郡李述修以告諸大姓乃克成之為閣者名氏<lb/>
皆列左方以示後來<lb/>
　　花藥山法堂碑<lb/>
花藥山之崇勝寺法堂成或問法有堂乎有堂所以為<lb/>
衆也諸上善人欲聞我法者當是之時如海之㑹如雲<lb/>
之合無有際止然後法有堂焉諸佛不説法諸祖亦不<lb/>
説法何者名法以有為者一土一木皆是真如以無為<lb/>
<pb n="KR4d0103_WYG_007-14a"/>
者天宫龍象葢亦土苴求我道能達此事者若瞽而明<lb/>
若聵而聰吾與其能知而未必其能行也熙寧八年大<lb/>
濟然禪師自萬壽來始以無二菩提開導有生直造佛<lb/>
祖天龍悦焉諸上人者以故堂庳圯為不稱也於是召<lb/>
州之大姓長者相與謀而作新之以其九年丙辰秋七<lb/>
月鳩工度材距明年夏五月甲申落成其崇九仭厥廣<lb/>
八十有五尋其工與費以億萬數至不可計噫其壯也<lb/>
望之屹屹然視之潭潭然登之廓然處之泰然在㑹之<lb/>
<pb n="KR4d0103_WYG_007-14b"/>
士莫不瞻仰贊歎以為禪師道力之所化成者非一手<lb/>
一足之功也元豐二年余為湘南客始聞其事既又造<lb/>
其筵為禪師道維摩黙然之義侯胝一指之機曹溪有<lb/>
無之對南陽即現之化於是堂也其猶上下手之間乎<lb/>
欲著不朽以偈贊之其辭曰<lb/>
阿閼佛塔孰知其方優曇鉢華未聞妙香贊歎希有如<lb/>
不吉祥然公之堂乾乾然公應化三湘利樂天人成是<lb/>
道塲望之屹屹須彌之岡視之潭潭滄海之洋如鵬之<lb/>
<pb n="KR4d0103_WYG_007-15a"/>
運如翬之翔莊嚴顯相嶪嶪煌煌法鼓朝鳴大衆瞻相<lb/>
雁進鶚立白豪妙光龍象護持雨華紛揚巍乎不動萬<lb/>
法之王衡山之左二水之陽為功為德保于無疆<lb/>
　　三遊山記<lb/>
余卜居齊山逾月欲一探左史洞而不知其地四月丁<lb/>
巳㑹公華德相至遂召唐生者俱游焉岀延慶蘭若傍<lb/>
山東行北上數百步觀李氏書堂遺趾益北去委蛇山<lb/>
谷間道滋峻多叢竹高木時有佳花赤白芳菲襲人不<lb/>
<pb n="KR4d0103_WYG_007-15b"/>
遠三四里地頗平斗下石壁間嶔巖丈餘直北不知其<lb/>
際皆蓬藟無人迹崖西徹陽氣生草木其東平峭潔白<lb/>
雨露之所不至也德相欲題名索筆不得悵然者久之<lb/>
左之右有三洞或可入或不可入是謂石燕洞復南岀<lb/>
循山北上豁然望青谿圩田直池湯樓觀窣堵若圖畫<lb/>
下山西皆<graphic n="KR3057" url="https://raw.githubusercontent.com/kanripo/KR-Gaiji/master/images/KR3057.png" mimeType="image/png"/>嶒怪石有一穴甚峻欲下不得道槃桓其<lb/>
下以為不可登矣久迺搴荆棘躡顛石得上慄慄如履<lb/>
鋒刃且首步極危殆至洞下嵓勢若彫斵實天之成俯<lb/>
<pb n="KR4d0103_WYG_007-16a"/>
聴水聲泠泠將下窮其淵取火者緩不至迺止是謂石<lb/>
虎洞下求左史洞失道陟降崖坂頗厭苦之已迺識其<lb/>
處石巑巑若深地四旁相若欲下不敢委藜而引蔓般<lb/>
跚乃得下觀杜牧之與張公子題名字頗泐滅呉仲庶<lb/>
與張伯益游復作大篆題之此洞後也北望石下有蛇<lb/>
竇竇口才廣尺有咫俯身伏入宛延象虵行乃得至洞<lb/>
中寛聳可容百輩有遺骸焉直北岀山頂而已晡矣乃<lb/>
謀還前徑截山腰過書堂觀涌泉遂歸且將僦工與浮<lb/>
<pb n="KR4d0103_WYG_007-16b"/>
屠者為棺其遺骸而瘞之公華姓夏名琮德相姓馬名<lb/>
永譽時元豐五年壬戌也<lb/>
　　其二<lb/>
四月己夘潤之公闢德相來㑹余將為九華之遊也方<lb/>
食景德超禪師與明推照上人至及行有隂雲至石堵<lb/>
已微雨寺在青山下直望金雞峰高木數十畝始成于<lb/>
熙寧中寺甚壯麗與其僧徽語九華道徽云適自靈觀<lb/>
來水漲而橋絶矣馬濡首僅得渡爾德相鋭欲往不聴<lb/>
<pb n="KR4d0103_WYG_007-17a"/>
徽云今夕雨水則降小槃桓可也明日雨不止遂先至<lb/>
龍潭岀馬牙市南行觀民家擗楮為紙皆即其溪流有<lb/>
足佳者至其寺山甚峻宛宛匿其寺地微隘耳龍潭水<lb/>
岀寺東引其一支正東廡作小山為水戲其流匯為谿<lb/>
四旁多洲渚寺僧云昔皆美田為洚水害遂不可治潤<lb/>
之指其尊府天章公所卜築書堂處但餘竹樹如毛無<lb/>
復故基也游龍潭還德相猶欲往九華而雨勢未已頗<lb/>
以為恨將至清泉數十里爾猶苦泥濘不可乘遂出銅<lb/>
<pb n="KR4d0103_WYG_007-17b"/>
駝亭過公受山居小飲迺歸潤之姓滕名希仁公闢姓<lb/>
夏名畺公受迺其兄名某者云<lb/>
　　其三<lb/>
九月癸巳處善邀余游九華即上馬行至石堵寺日已<lb/>
夕矣月旁死魄多浮雲與寺僧步松林間索索始有秋<lb/>
氣明入靈芝驛朝食過五谿寺觀前日洚水道民田半<lb/>
為砂磧其所滅木往往合抱大石如車輪御者云方水<lb/>
作時是木與石如斷荄如流沬爾今溪流益南去不復<lb/>
<pb n="KR4d0103_WYG_007-18a"/>
岀寺下矣過曹溪寺寺在山麓澤中有白鷴數十往來<lb/>
與寺僧甚狎余語處善李太白在黄山聞胡公有雙白<lb/>
鷴能馴養之就手取食太白訪之胡公遂以贈太白唯<lb/>
求一詩太白欣然㑹其雅意因援筆三叫文不加㸃以<lb/>
贈<hi>黄山在秋浦南百八十里事在翰林集中</hi>余謂處善寺僧不如胡公也日<lb/>
已暮迺次曽莊已有微雨所見九華止一二峰爾昔滕<lb/>
大夫為余言欲觀九華至曽莊可概見不待登山也登<lb/>
山迺自為境耳明日先上頭陁寺寺甚佳乃唐王文季<lb/>
<pb n="KR4d0103_WYG_007-18b"/>
書堂上有五粒松蔣頴叔為青陽令時題其壁間云昔<lb/>
金地藏自新羅浮海來庵於左山即化成寺是也松種<lb/>
岀新羅至今生子可食與他松異矣至寺即大雨旁其<lb/>
左下食曽莊迺上觀音嵓上山甚峻松竹夾道雲氣薈<lb/>
蔚跬步不見人臨觀上下二雪潭其巔飛瀑下淙澗中<lb/>
常如積雪寺僧云春夏之交尤佳其旁數百步無暑氣<lb/>
也復上數里幾山頂迺至其寺亦有頴叔題處今餘二<lb/>
十年如新墨餘無佳士名跡岀寺後數十步得觀音嵓<lb/>
<pb n="KR4d0103_WYG_007-19a"/>
無足佳者且將踰小壠過劉道人庵㑹大雨從者云道<lb/>
惡不可乘乃歸堅上人云世傳此山為雌山有游客輙<lb/>
隂晦自匿如羞澁者岀山三十里至慕善隂雲皆潰散<lb/>
望九華正如屏突兀峭拔不類他山處善云於是一觀<lb/>
亦足矣滕大夫云九華有名自太白始太白所名者止<lb/>
九子峰也其它仙人峰蓮華峰側峰雙峯各自有名世<lb/>
人合為九華未必是也今欲質諸山下無足與語者姑<lb/>
識之是行也涉五日才得其一二所未至者續訪之處<lb/>
<pb n="KR4d0103_WYG_007-19b"/>
善姓曽名孝藴九華乃其别業也<lb/>
　<lb/>
　<lb/>
　<lb/>
　<lb/>
　<lb/>
　<lb/>
　雲巢編巻七<lb/>
</p>
<p>
</p>
  </div>
<div>
                <head>雲巢編巻八</head>
    <p>
<pb n="KR4d0103_WYG_008-1a"/>
欽定四庫全書<lb/>
　雲巢編巻八　　　　　　　宋　沈遼　撰<lb/>
　　龍游寺宴堂記<lb/>
金山在揚子江中流南直蒜山渡視丹陽城下人物皆<lb/>
可識其望揚州山川隠隠如屏障而白沙在其西飄帆<lb/>
舳艫夕至順趨大海波濤洶湧雲霧晦㝠雖在數百里<lb/>
外止於一瞬也四方之游士始望其山峻特不羣其上<lb/>
翠微森森如冠帽珍禽翺翔雅音不絶其下魚龍岀沒<lb/>
<pb n="KR4d0103_WYG_008-1b"/>
千變萬化莫知其際及登其間重樓複壁横岀漫迴顧<lb/>
瞻眺聴氣象雄壯眇然不知其身之在世網也近世衣<lb/>
冠人物多岀於東南而往來金山者冠葢相望于道丹<lb/>
陽太守有重客乃岀遊其上為雅集而皆設饌佛右雖<lb/>
過客欣欣莫不為止而前為主或病之今長老寶覺師<lb/>
住持二年始作堂於其東以延太守者囑客以其意請<lb/>
名於余余為題之曰宴堂語其客曰若宴者豈特為太<lb/>
守宴哉上人所以宴坐也日岀而人境諠譁釃酒擊鮮<lb/>
<pb n="KR4d0103_WYG_008-2a"/>
慢舞夭歌而賔客驩然者太守宴爾江無飈山氣清冷<lb/>
寂不聞世俗之聲而虚白生者上人宴也余以為在人<lb/>
情者不足而今有餘而寶覺師是能為轉物者耶無以<lb/>
吾言為是而所以是者在此客以為知言請以示其師<lb/>
因以叙其觕云熙寧五年二月八日記<lb/>
　　翰林唐公祠堂記<lb/>
公諱詢字彦猷性高介中勁而外莊與世寡合少慕賈<lb/>
誼劉向之為人以憤弔世故為意及為御史遂欲行所<lb/>
<pb n="KR4d0103_WYG_008-2b"/>
聞正色糾劾無所顧避其後雖岀處内外猶以言責為<lb/>
己任大要以威福當歸人主而規靡上意皆陳天戒朝<lb/>
廷竦然執政者憚之及為江東轉運使入辭仁宗嘗勞<lb/>
公曰吾極知卿清正數諭執政尚未來請得無不悦於<lb/>
其意耶公拜稽首辭以不佞未幾乃召還修起居注遂<lb/>
知制誥有司言公自為御史官十餘年不遷上以為亷<lb/>
於是進秩二等以褒賞焉在青州時仁宗晏駕哀號盡<lb/>
禮一昔鬚鬢皆白官吏愕然知公為忠義之至也歴蘇<lb/>
<pb n="KR4d0103_WYG_008-3a"/>
杭青三州鎮所至皆留滯久之有以不容規公曰吾孤<lb/>
立無援姑盡直道豈可屈哉其為政常若不屑意方其<lb/>
撫納指擿莫不造理當時號嚴明凡與人交固少與可<lb/>
及已知之終不可間所不與者亦不茍合以為懽平居<lb/>
清澹無他嗜好唯書畫研墨焚香烹茶以為娯爾所為<lb/>
文章論事似賈長沙下筆逼歐陽率更皆其所喜者自<lb/>
先内閣時田疇生業甚厚皆歸諸昆弟而未嘗復問歲<lb/>
得任子亦先諸族比其終二子七孫迺未薦公卿尤賢<lb/>
<pb n="KR4d0103_WYG_008-3b"/>
之以為不可跂及歴職既多在東南最愛錢塘之靈隠<lb/>
以為山水當為天下第一而公之幽宫乃卜於寶峰𦵏<lb/>
後三年仲子坰為圖其像作堂于寺之西軒以申公志<lb/>
公神骨清峻有圭之質所謂神仙中人也其行事世次<lb/>
有國史與墓碑在欲瞻公之像者此麤知其為人以警<lb/>
夫世云<lb/>
　　浮碧軒記<lb/>
文慧師始作南漪堂成客有湖山之賞者必造焉駕車<lb/>
<pb n="KR4d0103_WYG_008-4a"/>
馬者葢相續御舟舫者軸相銜文慧師顧其人可與游<lb/>
者與之其所不者亦不拒繇是往來之士惟懼其至之<lb/>
後也後三年客至益繁師曰吾寧為是紛紛者歟使我<lb/>
安所適乃築次于其東中間五筵為宴坐之所而其趣<lb/>
尤清曠平澹與其志相宜也尚書郎元君始至為篆其<lb/>
榜曰浮碧軒而游者復至焉凡岀西城者不至浮碧為<lb/>
不能盡其勝一日文慧訪余曰昔作南漪為客館也所<lb/>
以不拒人者以為人皆假物以適其性唯山水之勝人<lb/>
<pb n="KR4d0103_WYG_008-4b"/>
人皆宜之我欲使人人皆得其樂也今我作此軒而又<lb/>
至焉我乃不得其所我學清淨者也安得一語之使毋<lb/>
慁我而人得其樂乎余曰然亦何憚正為來者不知意<lb/>
爾吾師能使人得其樂而人於吾師何獨不然豈人情<lb/>
也哉文慧曰善於是為述其意以告來者若浮碧之著<lb/>
景與文慧師之為人有吾友開彦長之南漪堂記云熙<lb/>
寧元年八月十五日<lb/>
　　東上閣門使康州刺史陶公傳<lb/>
<pb n="KR4d0103_WYG_008-5a"/>
陶弼字商翁五代祖矩自九江徙祁陽晉太尉侃之裔<lb/>
也今為零陵人父岳始讀書為儒者博涉無不通仕至<lb/>
職方員外郎弼少俶儻有器識能傳其父辭長於歌詩<lb/>
有傳于世以其古雅疑為古人也或曰此零陵布衣耳<lb/>
以是稱學士大夫數以仕進不利滋不羈宕蕩江呉間<lb/>
好事者多從其游所至人皆稱商翁而不名也妻丁氏<lb/>
故晉公謂之姪晉公自南海還老於光山弼依門下彌<lb/>
年多所聞知持論頗縱横習世故不復陋於鄙矣雖晉<lb/>
<pb n="KR4d0103_WYG_008-5b"/>
公之緒餘亦其資易悟也皇祐中常寧夷唐和反使者<lb/>
楊畋奉詔專誅弼入謁與語畋大喜以為能給兵攻挑<lb/>
由平大破之表其功授衡州司士取太平峒始調陽朔<lb/>
主簿為栁州司理參軍於是廣源蠻儂智高叛楊畋為<lb/>
安撫使召弼掌機宜未至畋方下英江而賊釋番禺之<lb/>
圍岀臨賀弼捨舟從其執衣數十人間闗步岀太平塲<lb/>
以赴畋適大將蔣偕敗一軍數千人皆沒偕死三日矣<lb/>
散卒已當斬往往奔賊求降弼岀山間數與亡卒遇一<lb/>
<pb n="KR4d0103_WYG_008-6a"/>
夕矯畋命以帛為織使從者行招其兵隨自將益削木<lb/>
為榜許與不死比至臨賀得卒尚千五百人又矯畋命<lb/>
給籍驛餉之畋方圖其功而畋召還乃罷歸選陽朔令<lb/>
治甚有威惠其教民者不以勾釘為能邑在山徼少林<lb/>
木輙課人植所易茂者夾道行不旬歲行者悉庇其林<lb/>
籟于今懷之弼嘗攝興安令以靈渠為久敝乃條其利<lb/>
病以書屬太守蕭固請治之曰日者廣源蠻為害久不<lb/>
制且煩天誅其岀必資是為塗方無事時公私力完易<lb/>
<pb n="KR4d0103_WYG_008-6b"/>
就它時即公之功也固不聴後交趾反上岀武庫兵以<lb/>
賜將士奉使者漕安南兵費數百萬計卒用之秩滿遷<lb/>
大理寺丞監潭州糧科院李中師奉使嶠西薦其才遂<lb/>
知賔州因使浚靈渠上已知弼能矣因欲屬南方事即<lb/>
擢拜崇儀副使知容州明年遷六宅副使知欽州州舊<lb/>
治寧越徙新城未久上下悉草舍弼始教人坯陶為瓦<lb/>
屋未朞堂堂多大厦至今視他州為雄治平二年遷崇<lb/>
儀使知邕州寇新平井隧蕩然人不復以生為樂而蕭<lb/>
<pb n="KR4d0103_WYG_008-7a"/>
注以貪暴不治罷及弼至力能惠養之而其峒豪恃注<lb/>
為橐囊益虐斂其下不堪命弼使人喻以威福不易貸<lb/>
乃少戢稍循法令然復苦交趾為侵暴諸酋更來獻其<lb/>
土物請内附弼為降意謝遣之諸酋仰曰陶公我父母<lb/>
也誓不負我公明年夏大雨水而邕城庳下長老言昔<lb/>
嘗困水害殺數千人弼乘城眺其三邉皆水也既集矣<lb/>
趣城下令岀其耄倪上北山以避害益發屯騎雄畧二<lb/>
軍以戍之已而水大至弼身操版築傅城下召屬吏督<lb/>
<pb n="KR4d0103_WYG_008-7b"/>
諸兵分受役上下已完備益為土囊數千置通道中數<lb/>
日雨尤暴井泉溢積壤皆涌水於是獲土囊之利内外<lb/>
乏食矣為發廪以賑於内方舟以饟於外當是時水不<lb/>
湛者三版耳及水降即無一人死者自横尋以東數州<lb/>
皆沒矣秩滿加右騏驥使復留邕在邕凡五年納附降<lb/>
者數千百人籍其租比國人弼久乘障厭之請便藩得<lb/>
鼎州察訪使章惇治辰溪蠻薦弼材詔徙辰州遷皇城<lb/>
使明年遂成疾足弱不良行求罷有詔撫納北溪蠻加<lb/>
<pb n="KR4d0103_WYG_008-8a"/>
忠州刺史交趾之亂復知邕州王師大岀而賊已去殘<lb/>
其三城無噍類幸逃山間猶朝夕股慄弼受詔與左右<lb/>
數十騎直入左江峒民知弼至始入保宣撫使郭逵御<lb/>
大軍躡賊臨富良江度賊且降以弼為能得其人且專<lb/>
功使為後殿賊使人以檄求降為計者逵得檄即以中<lb/>
夜旋不先令也大將旗鼓已行而前軍尚弗知騎步相<lb/>
蹂藉亂行賊方柵江左使人來覘知弼為殿也乃不追<lb/>
弼方嚴軍不動遲明而後引不然大軍且敗先是逵上<lb/>
<pb n="KR4d0103_WYG_008-8b"/>
劉紀所弃廣源峒以為功朝廷以為順州縣機郎焉及<lb/>
其旋以為它將不足守乃薦弼詔遷西上閣門使知順<lb/>
州其地出邕城深入二千餘里山惡多毒草瘴氣時弼<lb/>
老矣在辰溪已數請致軍事及是怏怏不得志數謂賔<lb/>
吏曰吾受國恩厚不敢辭也順之戍兵纔數千戍久率<lb/>
苦癘閩粤之士死者十常七八北軍生還者十一二弼<lb/>
亦疾甚然蚤暮勞軍視其良苦意氣激揚雖甚剛戾者<lb/>
莫不感泣病卒亦悉奮起願為之用交趾欲復其故地<lb/>
<pb n="KR4d0103_WYG_008-9a"/>
也先襲機郎奪之將進攻廣源獨難弼不敢進以弼在<lb/>
邕時恩信及其土豪也交趾所欲為弼必先知諜至土<lb/>
豪皆執以獻喻以逆順輙不殺縱去由是心服至弼死<lb/>
終不敢犯朝廷以弼求歸遷東上閣門使不拜復表其<lb/>
疾以為邊檄憂以其年卒弼少時遊呉行山間有二鯉<lb/>
魚戲溪上水弼竚觀之旁有老父顧曰此龍也行且鬬<lb/>
君急去勿停弼去百步所大雷震而雨其旁岸皆圯大<lb/>
木拔又岀大雲倉遇暴風飈怒一日二十七艘皆溺獨<lb/>
<pb n="KR4d0103_WYG_008-9b"/>
弼一舟濟時人以是奇怪之為人樂施好士平時所得<lb/>
俸禄悉以與人楊畋死弼折錢五千給畋家踰二十年<lb/>
弼死分已而家至貧不恤也父時有田業甚豐及弼遊<lb/>
宦悉為其昆弟蕩費之而弼未嘗言弼之死其妻在鄉<lb/>
里僦居爾論曰弼生邊鄙為儒者子以辭章稱於世足<lb/>
矣顧豈知功名事業蹈古人風烈哉治廣源時病寖劇<lb/>
數請老矣猶區區以恩德輯柔羣醜保其孤城死之日<lb/>
不以一言及私其忠毅於是有足悲者故敘之<lb/>
<pb n="KR4d0103_WYG_008-10a"/>
　　任社娘傳<lb/>
呉越王時有娼名社娘者姓任氏妙麗善歌舞性甚巧<lb/>
其以意中人人輙不自解葢其夭媚者岀於天資乾興<lb/>
中陶侍郎使呉越陶文雅醖藉有不羈之名神宗深寵<lb/>
睠之王知其為人也使使謂社曰若能為我蠱使者我<lb/>
重賜汝社即謝王曰此在使者何如然我能得之必假<lb/>
王寵臣使我居客館然後可為也王許諾社即詐為閽<lb/>
者女居窮屋服敝衣就門中窺使者使者時行屏間社<lb/>
<pb n="KR4d0103_WYG_008-10b"/>
故為遺其犬者竊岀捕之悚懼遷延户旁陶一顧已心<lb/>
動其暮岀汲水駐立觀客車騎甚久陶復覘之然而社<lb/>
未嘗敢少望使者也明日王遣使勞客樂作社少為塗<lb/>
飾雜羣女往來樂後以縱觀陶故逸蕩且怪既數目社<lb/>
因劇飲為歡笑㑹且罷使者休吏就舍是時客使左右<lb/>
非北吏多知其事吏既岀使者獨望㕔事上社謬為不<lb/>
見使者復岀汲水方陶意已不自持乃呼謂社曰遺我<lb/>
一盃水社四顧已為望見使者乃大驚投<graphic n="KR0902" url="https://raw.githubusercontent.com/kanripo/KR-Gaiji/master/images/KR0902.png" mimeType="image/png"/>缾拜而<lb/>
<pb n="KR4d0103_WYG_008-11a"/>
走陶疾呼謂社曰吾渴甚疾持入來社為羞澁畏人久<lb/>
之方進使者曰汝何為乃自汲頦動不應復問之社又<lb/>
故作吴語曰王令國中有敢邀使客語者罪至死矣陶<lb/>
曰汝必死復何憚我也令汝不死迺强持其手曰我閨<lb/>
中故靜我與汝一觀社固辭不敢即强引入閨中排置<lb/>
榻上曰敢動者死社即佯噤不敢語陶即岀呼吏喜曰<lb/>
持燭來吏進奉燭燭來已具吏引闔其户而去社曰我<lb/>
賤不可我歸矣比其就寢甚艱難已而晝漏且下社曰<lb/>
<pb n="KR4d0103_WYG_008-11b"/>
我安從歸陶曰我送汝矣然明日復來我以金帛為好<lb/>
也社曰我家貧受使者金帛是速我死然我生平好歌<lb/>
為我度曲為詞使我為好足矣陶許諾乃為送至其家<lb/>
然尚不知其為娼也使者明日見王王勞之語甚歡既<lb/>
還館為作歌自歌之歌曰好因縁惡因縁奈何天祇得<lb/>
郵亭幾夜眠别神仙琵琶撥㫁相思調知音少待得鸞<lb/>
膠續㫁絃是何年是夕書以贈之明日王召使者曲宴<lb/>
於山亭命娼進社之班在下其服之裦博陶頗不能别<lb/>
<pb n="KR4d0103_WYG_008-12a"/>
也王既知之從容謂陶曰昔稱吴越之女善歌舞今殊<lb/>
無之未知燕趙之下定何如也陶曰在北時聞有任氏<lb/>
者今安在王曰公孰得之陶曰久矣王乃使社岀拜陶<lb/>
熟視而笑知其為王所蠱也亦不以為意而社遂歌其<lb/>
詞飲酒甚樂社前謝王王大悦賜之千金明年北使來<lb/>
請見社於王王命社岀使者曰昔謂何如今乃桃符社<lb/>
應聲曰桃符正為客厲所畏使者不悦已而又嘲社曰<lb/>
社如龜筴何客不鑽社曰客兆得遊魂請眂其文使者<lb/>
<pb n="KR4d0103_WYG_008-12b"/>
大慙明日王賜千金後社之家甚富既老矣將嫁為人<lb/>
妻迺以其所居第與其槖中金百萬為佛寺在通衢中<lb/>
自請其榜於王王賜之名所謂仁王院者也至于今其<lb/>
寺甚盛<lb/>
　　　余初聞樂章事云在胡中葢不信之然其詞意<lb/>
　　　可考者宜在他國及得仁王院近事有客言其<lb/>
　　　始終頗異乎所聞因為叙之寺為沙門者多倡<lb/>
　　　家余所知凡數輩<lb/>
<pb n="KR4d0103_WYG_008-13a"/>
　　代人上太守求薦書<lb/>
某官閣下古人有言曰知而復知是謂重知時然後言<lb/>
人不厭其言某竊嘗誦之矣若某者勢孤而無援謀拙<lb/>
而數奇承先公緒餘以從諸吏之行甚自愧也昨試令<lb/>
於東邑也自强其不肖之身朝夕從事於民政方新法<lb/>
之初布宣條教加安南之役師旅在境於是時也豈敢<lb/>
必其不敗哉數欲投劾而去矣時以閣下有古人之德<lb/>
著當世之望某竊不自揆為可竭駑駘之效於此庶乎<lb/>
<pb n="KR4d0103_WYG_008-13b"/>
一顧之遇也已而將事于幕府乃䝉從容之對賜之教<lb/>
言許以卵翼生成之恩某再拜奉之不敢失墜是則閣<lb/>
下之為知某也然有不幸不得而訊者遽奪於後來卒<lb/>
失於垂成某竊自安之曰命也夫某之於閣下必不䝉<lb/>
戾以自弃也閣下之於某必不納謗以置疑也然今日<lb/>
之復求於麾下豈必零陵之粟為可茍而二水之魚為<lb/>
可食哉拳拳於中者不敢忘閣下之然諾也此所以蘄<lb/>
閣下之復知者也某雖不敏也不敢效薄惡者以其浮<lb/>
<pb n="KR4d0103_WYG_008-14a"/>
譽必曰邀閣下之識某雖不材也不敢效闇懦者佞悦<lb/>
必曰邀閣下之知其技之㫁㫁情之戛戛誠未敢後於<lb/>
人也閣下亦詳而察之歟前日閣下之剡章也某方在<lb/>
鄙上埶必未能先左右之士及其上也豈敢必追閣下<lb/>
之言乎茍或追之宜必厭之是以不敢言也來歲之章<lb/>
此其當言之時也金石之信既在前矣某之身亦在左<lb/>
右矣儻於是一薦之恩不獲岀閣下者某誠何人哉或<lb/>
曰閣下以某之疾為不足以辱清舉伯牛之病不間四<lb/>
<pb n="KR4d0103_WYG_008-14b"/>
科杜預垂癭功平吴㑹况某之疾行且愈矣是以不敢<lb/>
後它人而求閣下之重知者而又當是之時閣下必不<lb/>
厭其言也誠直言切不復敢文惟閣下幸察之<lb/>
　　代人上長沙謝諌議<lb/>
某官閣下某䝉頓不肖則滎陽之世嗣也行能無取則<lb/>
零陵之下吏也以不肖之嗣為無取之吏而輙有聞於<lb/>
閣下者竊意閣下必有以憐之有以成之是某言亦為<lb/>
罪不言亦為罪也惶恐惶恐某昔者為令於東邑也方<lb/>
<pb n="KR4d0103_WYG_008-15a"/>
閣下領湘南之節來鎮南夏某於是時引領企踵而望<lb/>
下風焉欣然忭曰閣下當知某也將成某者必閣下也<lb/>
朝思之夕志之日引而月申焉欲決一奇策奮一昌言<lb/>
以求閣下之知且三年卒無獲焉悵悵乎遂將去矣既<lb/>
而岀上府望旗棨進謁於左右拜台光於堂下伏䝉閣<lb/>
下一顧之坐隅賜之話言燠燠乎誠有以知閣下之不<lb/>
棄某也退而懟曰不肖之嗣其自弃也歟無取之吏其<lb/>
自蔽也歟王公大人不汝弃不汝蔽也於是天與之幸<lb/>
<pb n="KR4d0103_WYG_008-15b"/>
焉乃有督郵之命持檄而來陳力就列者復三易月矣<lb/>
督郵賤有司也蚤夜抱案牘受命于州將之前勾釘之<lb/>
是勤岀納之是司又復將奮昌言決竒䇿以求閣下之<lb/>
知是必知其無有也然竊聴於道路之言方今台鼎有<lb/>
虚位上意矚舊人閣下行西召而升機柄之任某之愚<lb/>
其有望於閣下者豈可在他人後哉且湘南之吏上下<lb/>
無幾人其敢有望於閣下者亦閣下之所知也某伏自<lb/>
惟念先公文簡之嗣在今日如涸轍之魚喁喁然其不<lb/>
<pb n="KR4d0103_WYG_008-16a"/>
枯而活者已無幾賤有司之吏如隂崖之木愔愔然其<lb/>
可度而材者亦無幾若某者閣下亦憐而成之乎州將<lb/>
之薦先於幙中者二年矣固不敢兾也然知某者三使<lb/>
臺也既皆薦之矣某亦四補吏而七書考矣猶陶之將<lb/>
器者也一失於此其淪于沙礫而泥滓乎韓非論説之<lb/>
難不如聴之難子産以為不言誰知其志某之志也亦<lb/>
可哀也其進言于閣下之前且不究况是區區尺牘之<lb/>
間哉狂愚拙直干冒鈞聴無任惶恐之至<lb/>
<pb n="KR4d0103_WYG_008-16b"/>
　　代人獻利害書<lb/>
某官閣下某竊謂禮樂刑政為教化之具者莫不有極<lb/>
惟治財之法所以利病于世為無窮故曰法弊則變變<lb/>
乃通此古今之大要也治亂得失繇是生焉方今朝廷<lb/>
修明法度以致太平其所作興者既已備矣而於利病<lb/>
之術尤纎悉也上岀于論思左右之臣下逮於市井芻<lb/>
蕘之士皆能畢智竭慮以申其説非特利于公上也亦<lb/>
以利其已也於是四海九州罔有内外莫不䝉其利矣<lb/>
<pb n="KR4d0103_WYG_008-17a"/>
朝廷以為它使者不足以總統其事故建官焉必擇其<lb/>
通明俊敏之人以任之行之數年於寵遇之數今復有<lb/>
隆于前日矣非有位于朝不使也欲其勢重足以有臨<lb/>
也非有名於世不擢也欲其才刃足以有斷也卓然之<lb/>
隆者也若某者䝉鈍不肖之人也何足以知利病之權<lb/>
歟結髪從仕甫二十年三遇銓選矣謹身悉力適無敗<lb/>
事當塗過聴以為能論薦者葢有之矣其采而知之者<lb/>
亦不絶焉昨為令東安也方新法之行吏民不知所向<lb/>
<pb n="KR4d0103_WYG_008-17b"/>
加之師旅在境勞役之不暇某于是時推行措置莫不<lb/>
盡理亦幸免焉非曰能也不敢忽故皆慮之不敢懈故<lb/>
皆躬之爾今之為掾史非有可專者也毫釐而必承之<lb/>
朝夕而謹視之而已本局有沽酒之法誠無利而有害<lb/>
豈獨一州乎天下皆是也及役錢有過費或可裁省者<lb/>
試條其一二具於别牘唯閣下采擇焉前日閣下之按<lb/>
部也竊伏諸吏之行瞻望下風其有所陳者必降心而<lb/>
詢訪之其有可行者必馳檄而號布之小大之吏獨恨<lb/>
<pb n="KR4d0103_WYG_008-18a"/>
其無藴耳茍藴之孰不願陳於閣下之前也某之困放<lb/>
賤吏也竊懷區區焉所謂利於己者非特此一事也敢<lb/>
因布其腹心以求閣下之知遇焉庶以考察其愚不可<lb/>
謂無意於其間者也干冒尊嚴無任惶恐之至<lb/>
　　代人投半刺書<lb/>
某官閣下古之士進謁於先達公卿之門者必有贄士<lb/>
之贄羔鴈也羔鴈云乎哉亦以徹其誠而已其誠之著<lb/>
于外於是知禮者正賢否決嫌疑此其所以有贄也羔<lb/>
<pb n="KR4d0103_WYG_008-18b"/>
鴈之贄廢久矣至唐之儒者將進謁於先達公卿之門<lb/>
以古贄為違衆於是始以其所業文代之其所以致誠<lb/>
一也若某者州閭之賤士也不幸先人仕宦不及顯而<lb/>
奄然棄諸孤某宅是敝廬恪是遺訓不敢失墜有懼詒<lb/>
辱先人教勑諸子者曰爾為士先王之道雖在方䇿其<lb/>
所學者古之人不得而見之今之世有先達之名公大<lb/>
人苟至吾州者必造焉毋以爾為愚而自棄也趨風而<lb/>
拜傾耳而聴幸而䝉一顧之重一言之教豈若是窺陳<lb/>
<pb n="KR4d0103_WYG_008-19a"/>
編呻糟粕而已哉譬猶日月之明雨露之澤臨燭而沐<lb/>
浴之者可以為終身之賜也小子不敏朝夕不敢忘而<lb/>
州乃甚僻左其至於斯者或持節以使一方或總百城<lb/>
而臨之貳之皆先達之人也某未始不造焉其䝉一顧<lb/>
之重一言之教者為不少矣佩之刻之是以為終身之<lb/>
賜也某不佞竊伏閣下之名舊矣今迺身郎官之尊半<lb/>
刺史之任而臨是諸吏撫我百姓斯吾州之大幸也某<lb/>
輙不自揆而將進謁焉數日矣或曰子執親之喪未有<lb/>
<pb n="KR4d0103_WYG_008-19b"/>
不篤于禮者也今既祥練而以其麄服登有位之門其<lb/>
亦安乎某曰所以遵先人之訓也古之人自晉襄墨縗<lb/>
以來何嘗不預朝廷之事矧是惓惓之先志也將俟終<lb/>
喪而進焉則先人之訓不早墜歟此乃某之未安也是<lb/>
以揆日潔誠而徹名焉某之文鄙拙不足以汙閣下鑒<lb/>
矚姑以其誠而獻亦與夫狂狷之士持一漫刺而干典<lb/>
謁者為有間矣冒聞左右伏俟報命進之以為幸退之<lb/>
以為愧未可知也無任瞻望之至<lb/>
<pb n="KR4d0103_WYG_008-20a"/>
　　代人上太守書<lb/>
某官閣下韋布之士韞其志業有得於古人之誼不肯<lb/>
錄錄於世者莫不求知於先達之門汲汲乎遑遑乎茍<lb/>
有知者古與今皆是也然其埶有不同者昔之士進謁<lb/>
於先達也重重故不茍今之士也輕輕故不信昔之先<lb/>
達其接士也難難故觀其志今之先達也易易茍不却<lb/>
之而已爾是以古之士雖在衡茅畎畆之間能揚名顯<lb/>
行於一時者其進不茍而先達者能觀其志以將其名<lb/>
<pb n="KR4d0103_WYG_008-20b"/>
為褒襮之也若夫先達者非有高才美德不足稱也非<lb/>
有大名顯位不足附也維有其材故能觀之維有其德<lb/>
故能來之維有其名故能伏之維有其位故能總之於<lb/>
是四者茍無一焉不足以延士士亦何所求焉孔子謂<lb/>
言游曰汝得人焉爾乎武城小邦也聖人之志於是其<lb/>
可觀也若某者窾啓不肖之士也頑頓而不佞鄙朴而<lb/>
無文少承先人之教求學於古人之誼其亦久矣不幸<lb/>
先人仕宦不顯蚤棄諸孤墝觕之田不足以耕汙潢之<lb/>
<pb n="KR4d0103_WYG_008-21a"/>
池不足以漁三求薦於有司而無一獲其亦無庸於世<lb/>
矣此材之不足者也亦命也今則已矣然不敢負先人<lb/>
之教而失其所操守茍先達之至於是也必從容而進<lb/>
謁焉且將求其知也或欣然以為可教或茫乎其若不<lb/>
聞非某有所茍也亦今之埶然也伏惟閣下之材之德<lb/>
之名之位小子何足以形容而遽數之哉今日之望於<lb/>
門下也非特桑梓禮也瀟水之望澬江一葦爾所以願<lb/>
見而求之者不止在政化之下也所以瞻仰而依附者<lb/>
<pb n="KR4d0103_WYG_008-21b"/>
且蘄有終身之遇又將至於不朽也寧若小夫之孑孑<lb/>
持一漫滅之刺盜竊昔人之言以為先面之資哉若某<lb/>
之志庶幾乎承一言之重而採擇焉它時為不辱於門<lb/>
下者也竊惟閣下之施為於功事者朝廷既已知之矣<lb/>
行且迅召而亟升之翺翔乎青雲之上矣儻未然也授<lb/>
之使節以經制於一方則朝夕爾甚非敢䛕也道路之<lb/>
所洽聞者也是以不敢後於衆人而求進焉閣下幸與<lb/>
其進也而觀之茍以其介介之志為可教者則閣下進<lb/>
<pb n="KR4d0103_WYG_008-22a"/>
拜而行也為有得焉以將其名於無窮為使不錄錄於<lb/>
世矣惟閣下觀其始來之意而察其篤守之行以知之<lb/>
則某今日之干典謁也平生之遇也閣下留意焉惓惓<lb/>
之所望者不止乎不却之而已爾干冒棨㦸不任悚慄<lb/>
之至<lb/>
　<lb/>
　<lb/>
　<lb/>
<pb n="KR4d0103_WYG_008-22b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　雲巢編巻八<lb/>
</p>
<p>
</p>
  </div>
<div>
                <head>雲巢編巻九</head>
    <p>
<pb n="KR4d0103_WYG_009-1a"/>
欽定四庫全書<lb/>
　雲巢編巻九　　　　　　　宋　沈遼　撰<lb/>
　　萬府君夫人朱氏墓誌銘<lb/>
南新萬君夫人朱氏錢唐人世為吴越陪臣皇考以官<lb/>
從王俶入朝卒京師夫人養於諸父以孝聞及歸萬君<lb/>
君故大家也夫人事其舅姑與愛其宗族南新之人莫<lb/>
不道萬母以為賢而萬君之兄死其妻甚少父母欲奪<lb/>
而嫁之輙悲憤涕泣曰叔姒遇我恩厚又有一女我終<lb/>
<pb n="KR4d0103_WYG_009-1b"/>
不忍去萬氏遂不嫁及其女成人夫人為擇婚家咨謀<lb/>
周至甚於已女卒得善人而伯姒年七十餘乃卒夫人<lb/>
性好浮屠書終日持誦不懈或有所不通輙復能黙識<lb/>
人或問夫人夫人曰我若有所記明白不疑我知其前<lb/>
習也中年遂不御葷血至其終垂三十年世之所難能<lb/>
者豈善縁有次第乎哉萬氏之祖善權為唐大將功盛<lb/>
官顯至其下衰乃力田為生及萬君甚貧諸宗或為縣<lb/>
史益晦不振夫人嘗教戒三子者曰豐衣食莫如耕祈<lb/>
<pb n="KR4d0103_WYG_009-2a"/>
寵禄莫如學是謂不辱其先故長子與少子服勞於家<lb/>
而仲子延之為諸生其在州黨刻苦術業有名於庠校<lb/>
而南新不岀進士人或語夫人延之無益生計夫人終<lb/>
不信不奪其業數給其資使遊學四方嘉祐中遂擢第<lb/>
調鄂州司法參軍其歸也夫人老矣延之請迎夫人之<lb/>
官夫人謂延之曰吾安於鄉里不可去而汝為法官茍<lb/>
以吾為念當務寛平如吾朝夕在旁也吾雖不往亦足<lb/>
以為孝養矣而延之為吏精明其用法律好仁而不濫<lb/>
<pb n="KR4d0103_WYG_009-2b"/>
部使者交章薦寵之即其官擢為常寧令其歸省膝下<lb/>
夫人喜曰汝能為吏吾死不恨矣毋以吾為累其亟治<lb/>
行吾年八九十而耳目不衰汝視吾治絲枲細綴不異<lb/>
少年當無憂也延之遂行治平元年十有二月甲子卒<lb/>
於家年八十有三以明年某月甲子大𦵏府君名玶先<lb/>
卒三子曰炳曰延之曰宜之四女嫁楊氏施氏兩元氏<lb/>
皆卒二孫曰涇曰沆皆從學延之於余在州黨為友兄<lb/>
弟後又於家府為屬官其持喪歸也㑹余於荆楚之間<lb/>
<pb n="KR4d0103_WYG_009-3a"/>
屬余為銘銘曰<lb/>
嬺嬺夫人孝厥家上下宗族安且和外耕内蠶有條科<lb/>
我以妙乘岀三摩仲子起家服青緺行封大邑光寵多<lb/>
作善降祥理非佗刻此銘章永不磨<lb/>
　　張司勲墓誌銘<lb/>
公諱某字隠直漢留侯七世孫紘居番陽至五代祖晟<lb/>
乃自番陽徙浦城遂世仕於閩皇考尚書公始以孤童<lb/>
從楊文公遊京師以進士中甲科歴官刑部郎中直史<lb/>
<pb n="KR4d0103_WYG_009-3b"/>
館致仕乃宅吴其卒贈開府儀同三司吏部尚書彭城<lb/>
劉敞銘于墓隠直其長子也少明雋好學有器識未冠<lb/>
時已卓然為成人與劉邍甫楊審言兄弟為友前輩長<lb/>
者多賢之寶元中西方用兵以布衣上疏論朝政進啓政<lb/>
十篇乞召對已報罷又陳邊要數萬言不能用即移書<lb/>
二府以古今兵事成敗訂其是非於時雖不合公卿翕<lb/>
然以為材數舉進士既不中且壯矣尚書公為陜西轉<lb/>
運使范文正公鎮永興始勸公仕於是補太廟齋郎即<lb/>
<pb n="KR4d0103_WYG_009-4a"/>
任以為洛陽主簿葢始仕也其所操決已如老吏數決<lb/>
滯訟洛陽人善之三年魚周詢拜御史中丞薦以為主<lb/>
簿仁宗方開言路臺諌官盡人物之選其言執政得失<lb/>
無不聴當是執政者不敢作威福陳暘叔唐子方諸公<lb/>
以此顯名一時隠直在臺中乃主簿諸公皆推以為友<lb/>
皇祐二年拜明堂既齋前殿矣人籍籍傳有泛恩過以<lb/>
問何郯郯曰聞之公曰或傳外戚欲得節度使中貴求<lb/>
為觀察使者於法不可遷将以亦聞之乎是遷也上既許<lb/>
<pb n="KR4d0103_WYG_009-4b"/>
之而諭於執政矣此非不蠧也何為黙然郯大懼即與<lb/>
其僚請奏事仁宗愧且怒責所授言郯疑以問公公曰<lb/>
某聞之以告得罪寧有憾耶明日禮成有泛恩二人者<lb/>
遂不遷然上怒未已推窮且急郯亦終不言唐子方之<lb/>
論温成也夜召公以決之公曰足下當言責尚何疑為<lb/>
此足以塞責子方繇是被逐其所建明皆此類也執政<lb/>
聞而憎之秩滿上改大理評事范公文正守青社薦公<lb/>
文行乞召試學士院因請以為從事但除青州判官而<lb/>
<pb n="KR4d0103_WYG_009-5a"/>
已比至而文正公病且革以府事一諉之文正公從陳<lb/>
州至彭門而薨公馳哭于彭門相其後事而還代歸京<lb/>
師尚書將請老遂求東南官三司請以為懷寧令懷寧<lb/>
劇邑也治之數月廷遂無訟而羅原茶場户歲輸茶百<lb/>
萬前日之弊上茶之入三倍其次茶五倍既不足捽它<lb/>
草木皆為茶以是致大賈賈不售為令者不得去及公<lb/>
至始約束必得善茶其上者倍之其次不過一再倍吏<lb/>
告以法且留公矣公曰使民不加斂賈得善茶何為不<lb/>
<pb n="KR4d0103_WYG_009-5b"/>
售民歡呼相告及期畢具是歲大賈至乃先諸場筭以<lb/>
其得善貨也上下以為便僑户岀丁錢其去來不常十<lb/>
年間吏不時省籍而無除遂至萬數其去者責於里胥<lb/>
故任役者率破産為大害公一日按籍除其亡者六千<lb/>
益新丁三之一因以聞上遂為諸縣法吏言令之圭田<lb/>
五百斛請賦之公疑其不明也使訪之得田三百畆輸<lb/>
有司賦其田而已自昔守令莫不然然畢取之號草頭<lb/>
供輸於是通判李基聞而詣公曰君不可以獨清盍為<lb/>
<pb n="KR4d0103_WYG_009-6a"/>
我諭之其除者亦半因謂李曰勿廣語人使人反側無<lb/>
益也二年孫長卿為江淮發運使因以親嫌罷於是尚<lb/>
書公老矣乃還吴遂不復造朝臺檄趣召數移疾不行<lb/>
尚書公捐館時公年及知命執喪盡禮杖而後起人以<lb/>
為難終喪始還臺遷殿中丞相當國方薦公公曰親老<lb/>
矣不可以久留遂得通判湖州以歸二年繁昌公卒哀<lb/>
毁如尚書公之喪然隠直家故貧朝夕饘粥或不足未<lb/>
始以告人治平三年入朝於是閒居十年矣今上即位<lb/>
<pb n="KR4d0103_WYG_009-6b"/>
遷尚書虞部員外郎王丞相珪提舉百司先諸公薦始<lb/>
編定百司勅是時自陳丞相諸公薦者十二人詔賜對<lb/>
便殿勞問甚渥於是子方新領三司請以為判官即權<lb/>
領户部判官事户部主諸道上供金帛自慶厯時迫諸<lb/>
道上供入倍常歲諸道始為敝吏不能較一歲所負至<lb/>
二十五六萬前日内帑無所考質於是有詔使公覆較<lb/>
以慶厯五年為凖因建言轉運使以經制為職盍以為<lb/>
殿最中間不滿歲而去者以數告其代幾可以勸沮朝<lb/>
<pb n="KR4d0103_WYG_009-7a"/>
廷遂頒以為法而計三年之入最一百三十萬又督發<lb/>
川峽所負入便錢至五十萬大計賴焉久之始正權户<lb/>
部判官序其秩視提㸃刑獄在三司凡七年乃以司勲<lb/>
員外郎岀知越州兼浙東兵馬鈐轄部使者率新進少<lb/>
年以新法督責其下戾甚吏馳走不給事已蹈罪咎㑹<lb/>
稽為大府公以樂易處其吏民吏不欺而賴以安法度<lb/>
皆舉踰年徙蘇州未行又改明州明州尚書公之故治<lb/>
也遺愛餘美尚在耳目人皆喜公之來公亦樂其州為<lb/>
<pb n="KR4d0103_WYG_009-7b"/>
易治於是詢求民隠數日之間政令一新時方病鹽法<lb/>
法已過矣吏縁為姦自昌國縣置發引鋪而公私之貨<lb/>
混淆不可辨其利於公者削矣公至則除引鋪使民市<lb/>
於官市於官者不為定格益嚴其禁期不敢犯未幾入<lb/>
緡錢八十萬既足其目而又益三百萬未閲月移成都<lb/>
路提㸃刑獄自在三司固已親其秩矣三易鎮乃始逺<lb/>
徙人皆為之恨且勸公辭之公曰吾辭之重得罪執政<lb/>
雖然吾顛華族多豈其願也吾不敢辭陳力而已於是<lb/>
<pb n="KR4d0103_WYG_009-8a"/>
求對及見上上憫勞久之曰行且遷矣遂行自四明之<lb/>
徙歴八月乃至部所始至務大體不以暴刻為功自熙<lb/>
寧以前第五等户不徭及新法起乃岀免役錢公以為<lb/>
朝廷立法本以寛民今乃賦困窮之民非上意因奏免<lb/>
者十二萬户蜀民大悦㑹茂州蠻叛數日覆軍殺將進<lb/>
圍汶山郡坤維騷然公與轉運使俞充行分將兵方無<lb/>
事時兵常不足及是官軍多死夷兵且深入公移帥府<lb/>
請與之約和以緩其來且待王師之至也帥府用其畫<lb/>
<pb n="KR4d0103_WYG_009-8b"/>
猶連公手札上聞已而王師至夷兵不侵軼者公之力<lb/>
也先是蜀使者多循故事不閲兵仗公至成都將閲之<lb/>
咸以為不可且生民心公曰吾職事也遂發視之器甲<lb/>
多敝敗不可用使修完益移檄支部舉新之至是軍興<lb/>
乃獲用朝廷方併州縣以充大農之財永康之廢未久<lb/>
請復以為永康縣川峽道阨塞多瘴癘它時使者行部<lb/>
多不以春夏岀茂州之役自三月至七月往來無朝夕<lb/>
之休比官軍麤備乃還至永康感疾矣輿歸成都病小<lb/>
<pb n="KR4d0103_WYG_009-9a"/>
間今樞宻馮公當世候之公囑當世以後事神色不動<lb/>
處生死之際若往來也以熙寧九年八月十日以其官<lb/>
終于官舍享年六十二嗚呼隠直天性渾厚喜怒不形<lb/>
聲色雖子弟有過未始言子弟皆化其德仕宦四十年<lb/>
歴典三鎮至于奉使未嘗一罣於法亦未嘗廢一吏所<lb/>
至皆稱最與人交温温若不足及臨事不茍變在三司<lb/>
時左右新進假途以致要津者如奕棊而公坦然不以<lb/>
為意也有文集十巻其上論朝政疏啓及論西方用兵<lb/>
<pb n="KR4d0103_WYG_009-9b"/>
書號慶厯先書後書又十巻藏于家曽祖諱靄仕於閩<lb/>
祖諱<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>皇贈户部侍郎考諱沔尚書公也夫人彭城劉<lb/>
氏封彭城縣君為人明爽善治家公於家事一切不問<lb/>
者夫人是賴先二年卒男子八人元方進士及第平輿<lb/>
令中書吏房習學公事元振元憲元舒舉進士餘尚幼<lb/>
女七人太常寺奉禮郎沈某著作郎郭茂恂試將作監<lb/>
主簿蘇亨節太廟齋郎盧道原其婿也餘尚幼公卒之<lb/>
明年喪始自蜀歸諸孤將以九月某日𦵏公穹山先公<lb/>
<pb n="KR4d0103_WYG_009-10a"/>
尚書之兆使來乞銘余平昔從公之游固已欽慕矣及<lb/>
代於㑹稽親見其民愛隠直如父母集大衆為綵城以<lb/>
障其行至數十里涕慕不使去者移日此尤可尚者嗚呼<lb/>
隠直其有德君子歟乃為之銘曰<lb/>
嗚呼隠直其學博矣而志不遂其德完矣而位不充或<lb/>
恨其弗逢維其命之窮其達也不過為王為公建一切<lb/>
之功若其德則考古人而不愧將來世而無終為能執<lb/>
其中使九原可作非夫人之與其誰從<lb/>
<pb n="KR4d0103_WYG_009-10b"/>
　　賀州推官知陽朔縣李君墓碣銘<lb/>
君姓李氏諱忠輔字道舉零陵人曽大父沖生師運師<lb/>
運生惟簡皆不仕至君始為諸生少時已卓然克篤術<lb/>
業為不羣矣於是潯陽陶公岳方為州大儒名聞四方<lb/>
君以其文辭上謁陶公大稱賞以其子妻之及冠遊長<lb/>
沙造内閣李公受於幙下納顧甚厚延挹以為後進首<lb/>
由是知名皇祐元年秋州薦于春官不合遂南歸與陶<lb/>
商翁相善文墨志氣適其所好雖黨也然湖湘間舉稱<lb/>
<pb n="KR4d0103_WYG_009-11a"/>
二人有異材後商翁以戎事得官至顯達數欲引君君<lb/>
獨不肯屈既老矣已困於北上乃縁恩格釋褐調鐔津<lb/>
尉葢初筮也君之學為政久矣一岀其鋒上下皆推是<lb/>
邑人有聆其旁舍得地中藏鏹者羣刼之至則無有也<lb/>
其主訟于令君馳往捕悉獲之然視其人本非兇毒者<lb/>
皆以為地中物如逐鹿耳遂釋之或謂君必案以法當<lb/>
獲賞君曰彼以過聴自貽孽我安用傅致殺人以求官<lb/>
終不取州猶以君不討賊為罰然部使者聞而賢之亦<lb/>
<pb n="KR4d0103_WYG_009-11b"/>
數有見譽者攝遷江令踰月邑大治桂林北岀興安為<lb/>
靈渠自秦時疏鑿以饟嵪南而前為令者皆武人久無<lb/>
政隄防鏬漏漕舟數不通復以君假令至則鋤其姦弊<lb/>
民訟一清乃大完築盡復其故跡益溉其旁田疇甚多<lb/>
而桂林為嵪西帥府帥潘侯夙愛其材欲致之㑹新制<lb/>
八路使者得按格除吏遂調桂州司户參軍潘侯加禮<lb/>
遇焉方交趾反也不數日覆三州公私騷動君為咨謀<lb/>
調發所補於上者甚力蠻亦不深入當途者交章薦寵<lb/>
<pb n="KR4d0103_WYG_009-12a"/>
之遷賀州推官知陽朔縣事大兵南岀而邑當大道使<lb/>
者傍午勞來供億羽檄日數十里君怡然不撓而益辦<lb/>
然民力屈矣贏糧者道多逋亡諸令率自將上道君疾<lb/>
暴下乃輿行櫛沐瘴霧疾重困至機郎已致役而氣血<lb/>
殆矣復輿歸王師亦旋乃謁告以便醫數移檄而使者<lb/>
惜其去輒不許卒以告歸熙寧十年冬十月辛亥終於<lb/>
里第享年六十二啓手足時神色和易戒諸子力學守<lb/>
約而已平生所為文章甚多其在藁者二十巻號湘南<lb/>
<pb n="KR4d0103_WYG_009-12b"/>
集夫人陶氏也五男曰述慎修迪修德修允修皆有學<lb/>
行為良士二女嫁同郡何宗望胡敏行元豐元年十二<lb/>
月乙酉卜𦵏于歸德鄉先營之右為吉兆其𦵏諸子來<lb/>
乞銘以揚其先人之美余謂君能教其子以禮也夫為<lb/>
之銘曰<lb/>
道舉之學久已成五十從政艾且明使其當年造王庭<lb/>
何愧古人建功名遭命不造誰主平獨留惠愛三邑氓<lb/>
子孫美澤方大亨昭示來裔詔斯銘<lb/>
<pb n="KR4d0103_WYG_009-13a"/>
　　東安縣尉王君墓銘<lb/>
君諱岳字景申姓王氏楚彭城人景申為人剛毅少所<lb/>
屈下皇考君捐館時景申尚未冠治喪哀毁如成人終<lb/>
喪閉門讀書不履世故數年學大就進止屹然為古儒<lb/>
者山東學士皆右之州以禮請為庠正其所教導弟子<lb/>
悉有師法三薦于春官皆為舉首治平四年始登進士<lb/>
乙科試秘書省校書郎以太夫人長安君閻氏年九十<lb/>
求為下邳尉為吏矣終不肯小降志視其令奄奄若無<lb/>
<pb n="KR4d0103_WYG_009-13b"/>
物自州從事皆卑之然公卿大人使者莫不知景申為<lb/>
材不以凡吏遇也不滿歲坐法免丁閻夫人之憂如禮<lb/>
已除服奉母夫人條氏來湘南當途者已鄉其名矣至<lb/>
即委以縣事攝諸吏乏遂有以過人者新制吏籍付於<lb/>
外臺而長沙為湘南㑹府諸吏小大咸集號多士往往<lb/>
為調佞以干禄其有所倚藉亦蹇傲以驕人景申處其<lb/>
間有不能平多所折辱至廷叱而衆詬之其人雖慙伏<lb/>
不敢荅然愾怨多矣景申弗恤也乆之調湘鄉主簿太<lb/>
<pb n="KR4d0103_WYG_009-14a"/>
守卬其材檄攝瀏陽令地有銀冶聚四方不逞難治而<lb/>
易謗士挾姦者不得慾縱景申所辱者交攻之復免官<lb/>
使者待之加厚焉雖失職然領事無間日最後補東安<lb/>
尉鄙夷小邑也户不滿千室大半棲崖谷間以故無吏<lb/>
事夷人不知為學景申為新孔子廟使雄壯方秋與其<lb/>
令釋菜行禮上下所未識也禮成以書抵余曰使後世<lb/>
有學者知是為名教主景申所存如此元豐三年太守<lb/>
與三使者交薦之當遷矣暴感疾遂不可治以閏九月<lb/>
<pb n="KR4d0103_WYG_009-14b"/>
丙辰卒享年四十有六卒之前日吏直於東廂夜半忽<lb/>
驚寤見景申騎馬張盖從者騶呼甚盛奔岀從之已不<lb/>
見及病且革矣噫景申其窮歟其材與氣終不一申而<lb/>
沒地也使世不偷儒以茍為得者亦有激乎曽祖乂祖<lb/>
改皆不仕考尚賔官至尚書虞部員外郎母夫人條氏<lb/>
夫人莊氏一男日淳一女尚幼條夫人時年八十有二<lb/>
拊其尸慟曰人不復知我子為孝矣載其柩歸葬于某<lb/>
鄉某之原某年某月也余方客於湘中景申以余為相<lb/>
<pb n="KR4d0103_WYG_009-15a"/>
知其死也囑其子來乞銘曰先人之治命也為之銘曰<lb/>
嗚呼景申既剛克仁生不得奮其志死將為神吾知其<lb/>
輔善夭淫上相蒼旻終不傅木慿石以要羶葷後有神<lb/>
靈之興者知為府君十世之間考斯文<lb/>
　　福昌縣太君李氏墓銘<lb/>
夫人姓李氏江寧上元人曽大父𢎞義大父潜江南有<lb/>
國時以公族為達官至皇考文覽始入天朝擢進士科<lb/>
任武昌軍節度掌書記以卒夫人事父母孝處宗族和<lb/>
<pb n="KR4d0103_WYG_009-15b"/>
皇考君愛之始笄矣將慎選其配以嫁焉乃得蔣侯侯<lb/>
世儒者家衡陽甚窶從學四方及成昏依李氏未去兄<lb/>
子偕省其世父也將西遊京師無資以治嚴夫人為釋<lb/>
金條脱以賜之直十餘萬錢偕由是能成就其業決科<lb/>
成名卒以母事夫人其升朝請于朝廷封賛皇太君蔣<lb/>
侯以明道三年登第夫人事之猶其父也内外屬因夫<lb/>
人悉充滿其不足侯含德不耀卒於光山從事今贈官<lb/>
為工部侍郎夫人春秋壯止一子曰僅乃端居閉門獨<lb/>
<pb n="KR4d0103_WYG_009-16a"/>
以教子為事僅載就舉有司輙不利遂以宫苑補太社<lb/>
郎令為朝奉大夫其始通閨也復進封福昌縣太君夫<lb/>
人老矣不復治家事棲心竺乾道大夫從仕上下篤行<lb/>
誼謹法律能保其禄位者夫人之教也熙寧八年簽判<lb/>
道州侍夫人于北堂八月微感疾是月晦召大夫婦孫<lb/>
戒敇家事不茍生不怛化奄然而逝享年七十有八一<lb/>
子即大夫君也二女已嫁孫八人曽孫二人後當某年<lb/>
某月歸𦵏歴陽趙唐之先塋從吉卜也大夫乞銘於余<lb/>
<pb n="KR4d0103_WYG_009-16b"/>
謂可考信於後世者余豈誣乎哉為之銘曰<lb/>
嬺嬺夫人妙德柔嘉作配哲人允宣厥家母道三紀慈<lb/>
祥惠和安輿朱轓天澤載加子婦順承孫曽衆多含飴<lb/>
玩綵綏我壽遐天有五福既備不頗人有三從協于寵<lb/>
華歸𦵏先塋生死可嗟勒銘幽宫終古不磨<lb/>
　<lb/>
　<lb/>
　雲巢編巻九<lb/>
</p>
<p>
</p>
  </div>
<div>
                <head>雲巢編巻十</head>
    <p>
<pb n="KR4d0103_WYG_010-1a"/>
欽定四庫全書<lb/>
　雲巢編巻十　　　　　　　宋　沈遼　撰<lb/>
　　邵州立禪師塔銘<lb/>
禪師名惠立桂林蔣氏子也生不食葷血始九歲岀家<lb/>
依同郡蕩律師求度五年遂度為沙門入鹿門山觀三<lb/>
乘經律深達法相造龍牙遷公一言頓徹若獲亡金若<lb/>
復故舍推為龍牙上首山盤水渟還同未悟且三紀邵<lb/>
陵太守崔侯迺啟西湖之法席以延几舄始轉法輪為<lb/>
<pb n="KR4d0103_WYG_010-1b"/>
四衆師逾二十年无為无作度度不愛金錢為崇飾其<lb/>
道場舉新之至无所用其力益獻土田廬舍以供朝夕<lb/>
費朝廷岀使者按夷人所獻地使者屈禪師先入示信<lb/>
夷人屈膝受指使者以為功將薦於上辭不許轉運使<lb/>
請遷衡岳之大伽藍亦不許識者韙之元豐四年二月<lb/>
三日戒侍者具湯沐訖不示疾亦不説偈正坐入滅問<lb/>
年七十七問臈六十三門人善琮茶毗之且以骨建塔<lb/>
于寺之西南隅太守闗侯祀以書抵余道其高行乞偈<lb/>
<pb n="KR4d0103_WYG_010-2a"/>
以賛之稽首三歸銘之偈曰<lb/>
少林壁觀本无説至於咄咄葢己末造妙顯微參諸佛<lb/>
不能无心但小黠大士迅飛岀南粤道化邵陵嗣耆崛<lb/>
端如亭亭海中月内含圓明外平澈不牽名勢事攘奪<lb/>
不拂因縁為斷滅法門寖衰誰可遏三湘五溪同一筏<lb/>
巍巍堵波閟靈骨將與彌勒當來岀南山孤雲自起沒<lb/>
縛芻右流終不竭<lb/>
　　伯少卿埋銘<lb/>
<pb n="KR4d0103_WYG_010-2b"/>
公諱振字發之世為錢塘人以皇考尚書公任為大祠<lb/>
郎起家歴上高臨淮二縣主簿遷茶陵縣令尚書公捐<lb/>
館解官去還調星子縣令有能名公卿使者交薦改大<lb/>
理寺丞監蘇州税遷太子中舍知剡縣剡淛右大邑名<lb/>
頑悍吏多為姦公至逾年峻法鉏治初卒不撓而其民<lb/>
始伏樂生興事為作砩畜水溉田五千頃至今迨三十<lb/>
年不壞號沈郎砩移巴西縣引仲弟在蜀不當行改金<lb/>
華縣轉殿中丞其治尤嚴於在剡時不勞而公私晏然<lb/>
<pb n="KR4d0103_WYG_010-3a"/>
遂稱無事仁宗祀明堂拜國子博士賜五品服知藤州<lb/>
方儂智高亂二廣公疾驅隃嶠而賊已平臨州視事城<lb/>
中蕭然無有官府閭舍始募兵調夫戮力為築城郭立<lb/>
府寺閲歲舉新之轉虞部員外郎朝廷方行賞丁太夫<lb/>
人憂既除進比部員外郎通判衛州不赴換北作坊雖<lb/>
身在都下然未嘗遊權執門唯跡訪道術方士購求古<lb/>
書為事歲滿以其勞進駕部員外郎英宗即位拜虞部<lb/>
郎中轉比部郎中乞監灊山靈仙觀於是有掛冠志前<lb/>
<pb n="KR4d0103_WYG_010-3b"/>
在官者多不治事祠奉不嚴神明不格公至始革易弊<lb/>
病敦崇清修逐道士伊居喆而其徒莫敢不肅山西諸<lb/>
沙門多不戒而魁領文鐃尤恣横公盡録其過移州縣<lb/>
遂黥之一山為清代還轉駕部郎中今上即位拜司表<lb/>
少卿乞監崇山崇福宫遂拂衣東歸祀南郊封長興縣<lb/>
開國男食邑三百户頃之上章請老詔許之乃脱冠冕<lb/>
與其所知為方外之遊後三年以熙寧六年十二月己<lb/>
丑卒於河東之私第享年七十三以明年三月庚申𦵏<lb/>
<pb n="KR4d0103_WYG_010-4a"/>
龍居山先塋之左惟公内剛外柔其與人交初不校細<lb/>
故及犯之亦不可解有急難或不能自存數捐已以濟<lb/>
之為孤嫠男女子婚嫁者數人所至為人辨曲直其不<lb/>
能直若已推之平日好聚書聚幾二萬巻當其終不懈<lb/>
所志末年益勤時數日不御藥遺令戒敕後事凡數百<lb/>
言無一語悖大抵言性命示儉約而已猶以聚書諉諸<lb/>
孫使勿忘吾志云初皇考尚書與世考侍郎皆以太常<lb/>
少卿卒于官及公拜司農謂左右曰吾仕宦四十年不<lb/>
<pb n="KR4d0103_WYG_010-4b"/>
茍進亦未嘗有過歿從二父以卿𦵏足矣曽祖諱承慶<lb/>
仕呉越國為營田使入朝改大理寺丞謝病去祖諱英<lb/>
以清德為世稱贈吏部尚書考諱同任太常少卿贈開<lb/>
府儀同三司吏部尚書國史有傳娶鍾陵潘氏集賢校<lb/>
理汝士之女封安吉縣君先卒二男逵大理寺丞知永<lb/>
嘉縣述許州司户參軍監杭州楊村鹽場二孫男价試<lb/>
將作監主簿修尚幼三女長適㑹稽進士史叔參先卒<lb/>
次適國子博士孫純次適大理寺丞趙君紀七孫女長<lb/>
<pb n="KR4d0103_WYG_010-5a"/>
適太廟齋郎崔熙餘尚幼遺令使某為銘不敢辭銘曰<lb/>
烏峰蜿蜿奠西土羣山㑹合埶如舞流泉泠泠降北塢<lb/>
白雲升天或為雨頎然司農踵先武從政四方孰余侮<lb/>
致位九卿樂幽處歸于九泉適我所松楸相望考與祖<lb/>
或後或前維孫子百世千秋承世祀陵谷或遷神作主<lb/>
　　宋太子中舍張傳師墓誌銘<lb/>
君諱誨字傳師姓張氏皇考尚書公自浦城徙居呉今<lb/>
為呉人尚書公在仁宗時治職任事位顯矣君年始數<lb/>
<pb n="KR4d0103_WYG_010-5b"/>
歲已能治其家號孝友謹厚不預人事以其餘力讀書<lb/>
夜不半不寐宗族朋友稱賢焉初補太廟齋郎數拔進<lb/>
士薦不中第當仕矣乃以親命來調杭州新城主簿遷<lb/>
延不行者復十餘年及尚書公歸老于呉乃補州從事<lb/>
葢不去膝下而幕府事不廢公私纎悉必應尚書公捐<lb/>
館哀毁骨立人以為難終喪試判入高等授寧海軍觀<lb/>
察推官奉繁昌太夫人之官時伯兄隠直仲兄樞言以<lb/>
才德著名數往來錢塘兄弟雍睦人不能目其優劣踰<lb/>
<pb n="KR4d0103_WYG_010-6a"/>
年太夫人卒兄弟號護其喪以歸泣血三年情過於禮<lb/>
治平三年服除調成德軍節度推官今丞相建安公岀<lb/>
使朔方深器其材特表薦之㑹定武帥孫次公卒君其<lb/>
壻也次公家揚其子少不能歸乃以次公治命請於上<lb/>
乞君官揚州以經紀其後遂除揚州税未上改江都令<lb/>
於是朝廷方遣使行天下以新法從事使者欲省廣陵<lb/>
入江都為一縣召君議議皆合即薦君乞改秩治江都<lb/>
縣事二邑在淮海號煩劇君擇吏史按圖籍因改邑一<lb/>
<pb n="KR4d0103_WYG_010-6b"/>
切舉新之而人不知撓葢君不以孑孑為譽而識者黙<lb/>
知其為能當是時淮南旱甚官除民租矣太守以下圭<lb/>
租尚弗蠲君為言之乃蠲其半而令之田獨豐君悉除<lb/>
之百姓以為亷方使者開洪澤渠導溪子港皆有勞在<lb/>
賞格治江都凡五年乃得代遷太子中舍還朝江淮發<lb/>
運使薦君華亭鹽監已拜詔將行丞相識其故吏也擢<lb/>
通判祁州及還呉隠直卒於蜀而其喪始歸兄弟友愛<lb/>
尤篤悲痛不已已治舟行矣暴得疾以熙寧十年八月<lb/>
<pb n="KR4d0103_WYG_010-7a"/>
壬寅卒于舟中享年五十四嗚呼傳師止于斯乎善惡<lb/>
報施不可道也幸不幸不可知也即以其年十一月己<lb/>
酉從隠直歸𦵏尚書公之兆余以為逝者有知傳師無<lb/>
憾矣夫人孫氏賢明能治其家六男曰元載元恪元均<lb/>
已舉進士元功元伯元及尚少四女嫁著作佐郎禇理<lb/>
隴西李士衮太廟齋郎晁端復少者未笄𦵏有日矣其<lb/>
子屬余為銘以余為知傳師者必不茍作也其世次尚<lb/>
書公之諱不書有劉公原甫之碑傳于世銘曰<lb/>
<pb n="KR4d0103_WYG_010-7b"/>
傳師始以孝友聞其材豈特後二昆四十綵衣戲寢門其視<lb/>
仕進如浮雲公卿大臣數薦論方且振步望九閽有如大<lb/>
車任萬鈞未駕已覆何可云穹隆山深呉江渾下從先<lb/>
公宅榆枌不在其身在子孫千百億載流清芬<lb/>
　　廣照大師塔銘<lb/>
廣照大師名慧欽錢唐人七歲岀家依寶雲寺惟清上<lb/>
人惟清以醫名多賔客廣照求度時雖甚少已特然不<lb/>
羣及落髪盡能傳老師之術益通黄帝扁鵲諸書其視<lb/>
<pb n="KR4d0103_WYG_010-8a"/>
脈投藥不煩病者霍然已即謝不往不以其技為工遇<lb/>
所知即行貴賤不間也廣照操心為善能以意攝物無<lb/>
内外自趣法樂不為絶行不為茍合與寶月廣公為友<lb/>
士大夫多賢之言善行必推二人皇祐中恩賜紫衣後<lb/>
七年加號廣照中間為其衆請主寺事也食者千指帑<lb/>
無一錢廣照不祈於人求獻者相踵有餘為易其摧木<lb/>
圮瓦進有筵安有次矣付其弟子仲猷而去數語人曰<lb/>
吾將休吾身于寂寞之場不為世累也方余少時讀書<lb/>
<pb n="KR4d0103_WYG_010-8b"/>
西山下與寶雲諸公往來者甚久其朝夕相從若家也<lb/>
而廣照每遇余雖甚盛暑與閒處必嚴衣履而後追動<lb/>
不逾矩余以是尚之及吾家翰林公開府始識廣照尤<lb/>
加異禮其有所召如寶月圓明天竺二公在㑹者不過<lb/>
數人廣照必先焉文通頃語余曰他日予為州當謀屈<lb/>
廣照主其教門以表領也人或聞者皆以翰林公言為<lb/>
然後三年卜居青龍時余將詣京師送余於檇李又追<lb/>
於嘉禾之丘憫憫不去余固異之未逾月余以事復至<lb/>
<pb n="KR4d0103_WYG_010-9a"/>
杭則寶月既入滅一夕矣居數日青龍以廣照訃來釋<lb/>
氏耋倪與士大夫走哭二道場者道為壅皆曰善人逝<lb/>
矣善人逝矣時熙寧元年十一月辛夘也嗚呼當未法<lb/>
時善士常少而二大士繼去其可傷也已其生也以善<lb/>
攝不善猶不足况其已乎入滅後十三日仲猶奉其棺<lb/>
自青龍去以明年正月壬申𦵏北山鮑家田為後者弟<lb/>
子猷法孫彦贇彦昌凡三人曽孫曇性一人猷曇皆紫<lb/>
方袍廣照善棊又善書與其氏族皆不書非其事也將<lb/>
<pb n="KR4d0103_WYG_010-9b"/>
𦵏余爲之銘曰<lb/>
廣照拳拳不名仁者以世放行孰云可捨其定在心如<lb/>
調象馬其慧及物乃岀陶冶吾昔有志逺追香社善人<lb/>
先逝我懷曷寫水泡電光一切皆假凖此窣波西峰之下<lb/>
　　朝奉郎守國子博士致仕錢君墓銘<lb/>
君諱羔羊字升卿故呉越王諸孫父曰先芝校書集賢<lb/>
院任為太祠郎初調烏程桐廬二縣尉遷寧德令升卿<lb/>
有材尚氣不茍合在寧德與太守辨事不能直太守廷<lb/>
<pb n="KR4d0103_WYG_010-10a"/>
辱升卿置手板地上脱冠綬岀門去遂不肯仕數年乃<lb/>
請老得太子洗馬以歸時年四十矣以霈恩再遷國子<lb/>
博士賜緋衣銀魚升卿家西湖上有園林亭榭終日幽<lb/>
居酣飲不修人事與其所知相忘於形骸之外飲既無<lb/>
度不能常足輙自釀率不及熟已盡酌有一婢善庖客<lb/>
至與其婢戮力烹雖手自持以餉客欣如也或入城市<lb/>
昬然據鞍唯其所遇不劇醉不歸歸亦不復岀太守能<lb/>
知其賢者多饋給之不以厚薄為意亦多不謝龍閣祖<lb/>
<pb n="KR4d0103_WYG_010-10b"/>
公無擇為州乃以賄累升卿羈置衢州㑹赦徙湖州雖<lb/>
流離困阨衣食屢空而飲終不廢熙寧六年十一月初<lb/>
六其妻仁和縣君張氏先卒後五日升卿卒其婢亦死<lb/>
岀其家囊篋無直一錢者親朋耆舊相與謀大事自湖<lb/>
載其柩歸于呉以明年二月二十八日𦵏集賢君墓左<lb/>
五男廣國靖國輔國康國充國為嗣銘曰<lb/>
世所強者不以爲怡乃湛于飲陶然生死之間何可悲<lb/>
　　隠居放言<lb/>
<pb n="KR4d0103_WYG_010-11a"/>
人在天地間生死一息爾孰為死亡以生死為得失者<lb/>
天下皆是也生死不脱是較毫末者也達者不言言者<lb/>
不達是難言耶言者難也知者難也必造乎𦕈茫視其<lb/>
身如幻夢者至人也影響之至也是往來也白黒之判<lb/>
是利不也將以生為妄耶其死焉往是死猶生耶混混<lb/>
於此其亦不明矣性猶金也情猶滓也匠氏範金為器<lb/>
不窮其滓則器不利金有利鈍耶匠有巧拙耶唯棠谿<lb/>
鏌耶之人能知金之為利而天下利器少也性之明也<lb/>
<pb n="KR4d0103_WYG_010-11b"/>
至於有無之際古人聖賢皆得之孔子曰吾得忘唯顔<lb/>
淵為殆庶故曰用之則行捨之則藏唯我與爾有是葢<lb/>
有時而忘也其心在天下者也佛能忘我能忘萬物豈<lb/>
忘而已乎在乎是者我乃不可忘是以為其真忘也三<lb/>
茅之山有仙人遊焉負琴而行吟其與人言若人也調<lb/>
琴以為曲狂吟以為詩學道者不辨也至於御風雲忽<lb/>
焉而超逝形與物皆化也東掖之山有高僧焉其生也<lb/>
無以靈乎人既死之五月或發其棺視之香氣郁然而<lb/>
<pb n="KR4d0103_WYG_010-12a"/>
形不壞也彼既往而不遺此乃遺而不往則是何耶將<lb/>
以為幻妄則吾知天地為幻妄矣是有得於内而不惑<lb/>
外有耶夫是之謂至𦕈茫乎其有得也寂乎其無有也<lb/>
發於言也縱其支離者將有得乎簡易據乎其中而運<lb/>
乎四方也窮支離者將汗漫而不知止莊生所以誕也<lb/>
據其中而不知適墨子所以愚也使人知之孰與不知<lb/>
無為哉庶乎知者也<lb/>
　　謝趙資政<lb/>
<pb n="KR4d0103_WYG_010-12b"/>
薦引下陳雖有常制俯及不肖乃惟至恩竊念某生也<lb/>
甚愚豈稱為吏陳編之學無聞於世衡門之志聊以自<lb/>
娯鄉當强仕之年勉有起家之望惟知古人行已之誼<lb/>
不度當世取容之宜由是拙疎被憎權倖浩然斥去幸<lb/>
亦歸休不茍其樂者終不滔其憂不附其榮者亦不罹<lb/>
其辱職安守藏心獲奉親蟠木不刋誰識其萬乘之器<lb/>
老驥已謝安能致千里之功豈謂某官躬公旦大賢之<lb/>
姿任阿衡天下之重江海之浸衆流必歸岱華之陽羣<lb/>
<pb n="KR4d0103_WYG_010-13a"/>
木是植内處機柄以熙四海之至和岀為藩垣猶恥一<lb/>
夫之不獲特形慰薦曲有褒揚方造物者以為不才非<lb/>
知已乎安肯遺力維其所去斯以為難枯卉被春暘之<lb/>
華弱禽䝉羽翼之賜使終老丘壑所可永者吾之仁尚<lb/>
有位朝廷篤不忘者公之賜惕然有感瑟彼在中過此<lb/>
以還不知所措<lb/>
　　謝諸先輩<lb/>
䇿名盛旦振武華涂士林之傳里閈増輝方國家憲天<lb/>
<pb n="KR4d0103_WYG_010-13b"/>
圖治為時擇人試以羣經之言敦我一家之説以是齊<lb/>
道德辨賢能在公卿者皆同門之人提衡鑑者亦受業<lb/>
之士茍用一律足顯衆人蕩蕩乎莫之或非郁郁乎於<lb/>
斯為盛先輩足下有韞志尚克勤師言温温者瓊瑶之<lb/>
姿楚楚者楩柟之質懷鉛抱槧久推儒者之素風學古<lb/>
入官當識先王之善道適欽盛美首辱牋封顧惟老拙<lb/>
之無庸敢當文藻之垂貺古或輕美璞而有投鵲之尤<lb/>
我亦乏青雲以為贈刀之報羌自憎愧不知所裁<lb/>
<pb n="KR4d0103_WYG_010-14a"/>
　　祭張司勲文<lb/>
嗚呼昔在懷寧登公之門今二十年肺腑之託世故歡<lb/>
戚如一夢然惟我不肖何足可道獨䝉顧憐我行天下<lb/>
求訪盛德誰如公賢公所藴蓄著于文章粲粲成篇當<lb/>
在朝廷為國光輝乃獨悁悁公孰不容執政信讒七年<lb/>
不遷岀守二鎮民方安政乃易使權馳數千里誰適我<lb/>
願于彼劔川蜀羌已騷兵敗將死為之憂煎奉詔于敉<lb/>
六月盛暑半塗而旋其命也夫其命也夫乃在乎天不<lb/>
<pb n="KR4d0103_WYG_010-14b"/>
得於此必得於彼何後何先彭城喪歸我始來㑹呉門<lb/>
之偏旂旐之來撫棺一慟晉陵之壖我公之德有過人<lb/>
者愈久而愈傳維金石之可鐫矢以辭寄於一奠亦何<lb/>
足以盡拳拳<lb/>
　　諭客辭<lb/>
或問若人者何為迺自晦於埃塵皓髮茁其在領兮固<lb/>
將喻乎世紛使能績其蟺緒兮亦紆組而垂紳矧一岀<lb/>
其璆琳兮寧特粲奎昴而步鉤陳非其材之不逮兮而<lb/>
<pb n="KR4d0103_WYG_010-15a"/>
生之不辰葢龜或不足智而蓍或不足神余顧客少安<lb/>
若人者是謂不能混於滑滑而能委於忞忞者乎彼冠<lb/>
不緌亦足以束髮彼褐不完亦足以蔽身彼智雖不足<lb/>
亦離世而葆真委形山林兮驁古始而凌風雲不杜機<lb/>
以驚俗不屬騷以况均不暇和同於羣物又烏識乎緇<lb/>
磷忽乎為野馬在山之上忽乎為孤吹于水之津彼亦<lb/>
一息此亦一息世之遑遑者終或不寤我之寂寂者秪<lb/>
是以為顰其不可道者維古有其人<lb/>
<pb n="KR4d0103_WYG_010-15b"/>
　　題畫像<lb/>
余棲于零陵將二年卧鶴山人王棲道屬客來圖余像<lb/>
其不可圖者余為申之以辭然皆眩也所以為遊戲也<lb/>
有不知者强為余葢有知者亦其捕為纁黄為丹白邪<lb/>
嬗死灰與朽株探山林以獨往兮即猿鳥之幽娯豈萍<lb/>
苴之如兮亦泛泛於江湖昔敦媚放藝文兮既華髮而<lb/>
蒼鬚終非混混之可諉兮方將佚老於无无茍不暴夷<lb/>
以為絜何必襲惠以為汙挹古人之全德兮將歲月以<lb/>
<pb n="KR4d0103_WYG_010-16a"/>
云徂羌余心之所得㑹羣有於無餘彼蘧蘧為周而栩<lb/>
栩為蝶亦甚惑矣余與是其相忘於影響乎<lb/>
　　真覺開堂<lb/>
天台示止觀為法沙門以行解為師絶岀煩惱之津示<lb/>
現真如之境自諸祖述作已達者皆著聲問而羣生歸<lb/>
依得度者豈易量數了義大師宻踐師度衆推辯才已<lb/>
度城中之縁翻懷林下之樂誰識黄蘗相契者裴公有<lb/>
如逺師忘言者陶令時升師子之座大振海潮之音為<lb/>
<pb n="KR4d0103_WYG_010-16b"/>
彼因縁無煩謙挹<lb/>
　　龍華三㑹啓文<lb/>
龍華有㑹如來記彌勒之縁鳳厯無疆億姓祝聖人之<lb/>
夀巍巍之盛蕩蕩難名仰瞻北闕之崇咸罄華封之懇<lb/>
恭惟皇帝陛下纂堯為德邁舜成功推羣靈不宰之恩<lb/>
協諸佛能仁之化聖人應運已洽太平之期文武㑹朝<lb/>
丕顯搢紳之列知郡某官宣揚國化惠恤民情上資西<lb/>
竺之因敢獻後天之筭臣僧某及本州耆艾等䖍誠法<lb/>
<pb n="KR4d0103_WYG_010-17a"/>
㑹共薦至誠遥望嚴宸恭伸半偈<lb/>
妙香芬郁望丹墀咸罄歡誠薦上釐聖主萬年天祚德<lb/>
龍華三㑹佛為師四時雨露均天澤九有山河拱慶基<lb/>
欲計南山千億壽直須彌勒下生時<lb/>
　　代乞致仕表<lb/>
束髮從仕歴事三朝始自州縣至于郎省陳力就列今<lb/>
五十年早䝉先帝㧞擢岀領使節入位三司及陛下即<lb/>
位繼承恩召入覲清光委以藩條特加奬勵臣周旋奮<lb/>
<pb n="KR4d0103_WYG_010-17b"/>
激銘在肺肝爰當傳老之年竊慕挂冠之請願乞骸骨<lb/>
以養丘園上對升平之朝下樂桑榆之景<lb/>
　　巢父橋銘<lb/>
誰作此橋山旁老父老父有巢白雲之下瞻彼崖崿將<lb/>
適吾履豈無遊客往嬉來豫不踏溪壑坦夷鞏固敢告<lb/>
後人無壞朴素<lb/>
　　景德乞席疏<lb/>
般若正宗方延海衆坐卧法具必藉信縁惟景德之名<lb/>
<pb n="KR4d0103_WYG_010-18a"/>
藍控江南之大道天龍擁䕶巾鉢往來故逺丐於仁人<lb/>
共興崇於三寶<lb/>
　　祭曽舍人<lb/>
維年月日餘杭沈某謹以清酒牲牢敢昭告于故友子<lb/>
固舍人兄之靈嗚呼昔有以相知者世豈復知公今逝<lb/>
矣而吾方寄死於衰羸欲矢諸文辭以抒哀兮空皎皎<lb/>
其何為吾聞聰明正直歿將為神尚何疑清酒在罇牲<lb/>
牢在柈即具事神之禮以告維公來下而饗之<lb/>
<pb n="KR4d0103_WYG_010-18b"/>
　　息庵銘<hi>左右山</hi>
我心不動是身亦息結茅窮山宴樂禪寂於是身心猶<lb/>
若太虚游戲上下是息亦無<lb/>
　　祭外姑彭城縣君文<lb/>
維熙寧七年歲次甲寅四月戊辰朔十七日甲申子壻<lb/>
承奉郎行太常寺奉禮郎沈某謹以清酌庶羞致祭于<lb/>
外姑彭城縣君劉氏夫人之靈嗚呼託姻門下行二十<lb/>
年東西㑹散思愛纒綿夫人淑明文華燦然維遼與贑<lb/>
<pb n="KR4d0103_WYG_010-19a"/>
誰敢爭先勞勞有生以悲為樂平昔之好永懷如昨前<lb/>
在京師羇游索寞僦居相望有無寄託天遣不幸我室<lb/>
淪亡夫人撫視泣血淋浪我東曰歸啟菆在航長慟來<lb/>
訣旁人為傷匆匆三年如夢始寐夫人云何疾亦不起<lb/>
初聞凶訃適在故里馳望塜山黙告所以神明有知為<lb/>
是究非生者何樂逝者何悲世無足事死或可疑要其<lb/>
究竟死乃其歸我方來呉正㑹靈席諸舅哀號訴其凶<lb/>
懟追往傷今情何可任輙陳薄奠以抒余心尚饗<lb/>
<pb n="KR4d0103_WYG_010-19b"/>
　　門箴<lb/>
政之善岀于是政不善亦岀于是斯民何知惟令所置<lb/>
勿謂可欺固亦易制師言不和是乃可畏朝而闢焉小<lb/>
大必治逮昏而闔亦休吾吏治得其平謂我豈弟有或<lb/>
不然乃門之媿<lb/>
　　重居開堂<lb/>
昔者諸佛有大慈為我衆生能作怙究明真如之性超<lb/>
岀煩惱之津葢非小縁誠一大事惟重居之寶刹乃陽<lb/>
<pb n="KR4d0103_WYG_010-20a"/>
羡之敬田欲聞法音當得開士某人宿植德本樂説辯<lb/>
才早遊諸方黙受宻印以拳拳四衆之請蘄的的大匠<lb/>
之來幸無多謙副此瞻望<lb/>
　　勸學疏<lb/>
行李久在成均親受經於王丞相其言性命之要仁義<lb/>
之本出入神明之際至於㸃畫之意章句之體既一貫<lb/>
之矣古人有言士患不明經取青紫如拾芥不其然歟<lb/>
方新學之來諸君亦有意乎其悱發切磋非如簡策之<lb/>
<pb n="KR4d0103_WYG_010-20b"/>
略也茍協我皆願交於下風所忻慕者<lb/>
　　禱神文二<lb/>
維年月日謹以清酌庶羞敢昭告于晉平西將軍孝侯<lb/>
鄱陽君建威將軍忠壯侯之神蕞爾小邑頻年被灾小<lb/>
大艱食不知所告惟民之不天乃省乃度方綏恤而勸<lb/>
導之耄倪雜然耒耜滿野乃數日以來淫雨不止千里<lb/>
之地經界漫焉若令與民將何能為屑然有懷豈吾土<lb/>
之民不知事神而神弗福歟何為至斯劇也將軍吾土<lb/>
<pb n="KR4d0103_WYG_010-21a"/>
之神也昔在晉室三世之功劇于覆載千載之下廟貌<lb/>
儼然今令與丞有祈祠下祈神威惠降為豐穰雨不為<lb/>
沴而民有望將大興祠宇時其血食以報神休作新夏<lb/>
屋増崇其座挾建二殿以祠鄱陽君忠壯侯之神至于<lb/>
門牆咸使崇高鑿彼川流俯至門外以為行商報賽之<lb/>
津攝令之去不可逺期惟丞與民實預祈禱敢以菲薄<lb/>
仰祈昭鑒尚饗<lb/>
君之祠吾土之望也疇昔威惠昭然在人今令與丞有<lb/>
<pb n="KR4d0103_WYG_010-21b"/>
祈祠下乞神之靈降為豐穰雨不為沴而民有望春秋<lb/>
之祀丹青之飾其敢不崇期于永久以報神休<lb/>
　<lb/>
　<lb/>
　<lb/>
　<lb/>
　<lb/>
　雲巢編巻十<lb/>
</p>
<p>
</p>
  </div></body>
</text>\m</TEI>