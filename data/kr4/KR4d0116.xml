<?xml version="1.0" encoding="UTF-8"?>
<TEI xmlns="http://www.tei-c.org/ns/1.0">
              <teiHeader>
                  <fileDesc>
                     <titleStmt>
                        <title>Title</title>
                     </titleStmt>
                     <publicationStmt>
                        <p>Information about publication or distribution</p>
                     </publicationStmt>
                     <sourceDesc>
                        <p>Information about the source</p>
                     </sourceDesc>
                  </fileDesc>
              </teiHeader>
              <text>
                  <body>
            
<div>
<head>樂静集巻一</head> <lb/>
    <p>
<pb n="KR4d0116_WYG_001-1a"/>
欽定四庫全書<lb/>
　樂静集巻一<lb/>
　　　　　　　　　　　　宋　李昭玘　撰<lb/>
　　逰白鶴觀<lb/>
春歸數十朝八九不暇出萌芽日夜發百觜競撐突駕<lb/>
言謁仙祠古像懷髣髴白鶴来何時蒼檜暮蕭窣雲霞<lb/>
斷人世往事已荒忽解纓濯泉流深澈㡬照骨毛寒不<lb/>
敢視下必有神物昔人斯徜徉音影詎磨没嗟予質汙<lb/>
<pb n="KR4d0116_WYG_001-1b"/>
下見亦被呵咄仰慙逍遥逰未忍塵土汩時須挹髙風<lb/>
為我一吹拂<lb/>
　　從張聖塗乞石<lb/>
先生築髙隱趣好清且獨雲龍峯上石跋草自鏨斸發<lb/>
竅號隂怪窮根攬坤腹山靈不敢愛鞭叱滿崖谷危躋<lb/>
已穿履大載㡬折軸直欲起巖巖未容買碌碌心營合<lb/>
天造指化出神速突兀傲中巔憑陵勇雙矗獸蹲目睥<lb/>
睨龍攫腰囘蹙縮脰立幽鳥擎顱卧孤犢鯨鱗老㢘利<lb/>
<pb n="KR4d0116_WYG_001-2a"/>
相角怒撐觸軒昻鶴引咮贔屓鼇跂足騰空快髙思排<lb/>
峭驚醉目伊余朅来逰歩百吟周復願從乞其餘伴我<lb/>
東牆竹猿鶴莫相嗔此客意非俗常令月色照敢使塵<lb/>
土辱日待風雨来起看空遶屋<lb/>
　　送王子中南歸筠州<lb/>
荆山美璞昔未發鬼神訶守誰可奪妙工伐石强剖抉<lb/>
試之烈火皎氷雪長虹射天晝不滅夜堂流光墮明月<lb/>
堅厚粹温函正氣不許時人巧雕礪羞與佩環争細碎<lb/>
<pb n="KR4d0116_WYG_001-2b"/>
直登丘壇薦天帝世無琅玕来作貢楚人未售空長慟<lb/>
索價當髙勿輕用緹囊十襲須珍重<lb/>
　　送徐州舉人赴省試<lb/>
淮夷之珠照夜明泗濱之石聲泠泠昔時大禹致方物<lb/>
神光玉色羅廣庭比年入獻多豪英褒雄妙思相憑陵<lb/>
飃飃束書去觀國痩馬踏雪鬚垂氷長廊白晝天宇清<lb/>
落筆冉冉風雲生千官拱笏赭袍近碧溝新栁黄鸝鳴<lb/>
金撾虎士傳姓名魚龍巻尾隨雷聲州人洗眼望歸期<lb/>
<pb n="KR4d0116_WYG_001-3a"/>
㑹約春風載酒迎<lb/>
　　送李容甫歸北都<lb/>
先生讀書不下堂堂上有客語琅琅弟子出觀如堵牆<lb/>
怪君睂彩生光芒北都晁夫子一别乆相望君来道信<lb/>
問使我開肺腸三日不改服猶覺芝蘭香平生寡投分<lb/>
一笑且云樂慇懃發黄巻鈍吻慳應<hi>闕</hi>大杵撞啞鐘已<lb/>
厭音響惡更慙河伯觀未昜窮海若索寞嵗華晚颼颼<lb/>
黄葉秋歸心劇流水忽忽不可留固知此鱣鯨肯託尋<lb/>
<pb n="KR4d0116_WYG_001-3b"/>
常溝直須見老聃可化南榮儔海州歲有冲天鵠卵如<lb/>
萍實光琢玉蜀鷄𦕈然何敢伏羽成不須求日浴一舉<lb/>
將驚萬人目<lb/>
　　雪堂詩寄子瞻<lb/>
愁雲蔽日昏風發鵝毛大片舞空闊隂崖氷壓木枝折<lb/>
一鳥不飛人足絶山翁口掉肩擁褐斫竹<graphic n="KR2081" url="https://raw.githubusercontent.com/kanripo/KR-Gaiji/master/images/KR2081.png" mimeType="image/png"/>茅勞架結<lb/>
堂成不用巧丹涅却畫東坡四山雪羣石嶄嶄争皎潔<lb/>
門外堂間兩清洌萬境一心同瑩徹石牀雲生濕肌髮<lb/>
<pb n="KR4d0116_WYG_001-4a"/>
布被颼颼冷扵鐵半夜哀猿叫山月山翁髙哦響修越<lb/>
不道妻啼憂米竭世事薫膏付灰滅長安髙門奔請謁<lb/>
赤日炙背沙埋轍僕夫汗流馬吐舌三謁不逢腹欲爇<lb/>
怒氣恐成疽毒裂狂走不須求扇暍此堂一登能濯熱<lb/>
　　謝劉主簿見和乞石詩<lb/>
官居太疎冷門外少車跡蕭蕭此君軒為我慰窮寂貪<lb/>
饕起餘慕逺乞南山石形模太詭陋此詠費搜摭蝦蟇<lb/>
欲上甕作氣屢跳躑心知不可強怒癭猶鼔息但勞旁<lb/>
<pb n="KR4d0116_WYG_001-4b"/>
者觀笑爾不量力君能恵然来抵鵲輕尺壁明月投我<lb/>
懷坐上光彩溢神心巧鐫鑿變化出胷臆髙言寫豪壯<lb/>
健讀口終吃衝風巻海濤蕩潏迷四極陣馬脫重圍戰<lb/>
士皆辟昜使人魂魄沮三日不敢食嗟余性頑闇兀兀<lb/>
寡知識臃腫終天年不願借雕飾飜憐孤僻中趣味得<lb/>
所適拂石雲生手誦詩風滿腋此應長不飢富貴乃毒<lb/>
腊人生多苦辛嗜好須自擇<lb/>
　　昻昻千里駒<lb/>
<pb n="KR4d0116_WYG_001-5a"/>
昻昻千里駒逸氣吞九區東馳越夕兔西走窮朝烏闗<lb/>
山一息過躑躅疑有無快哉穆天子逺駕周四隅嘶聲<lb/>
想雲海弄影有天衢昆丘距赤水度足纔須㬰眷言芻<lb/>
粟恩豈敢論形軀雄心忽摧頓倦歩成躊躇日暮路途<lb/>
逺天寒毛鬛疎此時垂耳心可復輕疲駑<lb/>
　　泛泛水中鳬<lb/>
泛泛水中鳬上下聲相呼徜徉信波浪澡濯羞泥汙晴<lb/>
洲漾蘋荇雨岸眠菰蒲飲啄亦自足飛逰誰我拘侯門<lb/>
<pb n="KR4d0116_WYG_001-5b"/>
大池籞富屋夸庖厨何慙乆垂翅未願輕投軀雖非黄<lb/>
鵠舉幸與白鷺娱逃烹笑窮鴈啄腐嗟飢烏三秋<graphic n="KR0836" url="https://raw.githubusercontent.com/kanripo/KR-Gaiji/master/images/KR0836.png" mimeType="image/png"/>粱<lb/>
稻萬里開江湖寄言澤中子何用張羅<hi>原本闕</hi>
　　飛鴻亭<lb/>
平野浩空濶危甍兀岧嶤臘盡風日好春囘氷雪消朱<lb/>
絃試揮手度響何翛翛此意復誰共古人今寂寥眷彼<lb/>
澤中鴻欻起如囘飇悠然薄天末去去不可招愧無雙<lb/>
羽翰萬里同飃䬙人生本蕭散知慮勞煎燒恈恈覘聲<lb/>
<pb n="KR4d0116_WYG_001-6a"/>
利傴僂隨紛囂安知出世間造適皆逍遥帝鄉果何在<lb/>
乆願追松喬行歌歸去来五斗空折腰<lb/>
　　敺雀行<lb/>
田頭小兒杖敺雀雀飛上枝不敢落繞樹詋罵語聲惡<lb/>
三時耕鋤一時穫老牛力盡石田薄五龍作嗔風吐雹<lb/>
赤烏燒雲龍見逐南村賣桑北村熟狐尾毶毶穂齊屋<lb/>
縣門大書催賦粟南闗飛輓夜摩轂掃舂縛箕十指禿<lb/>
一米未炊汝先啄直須殺汝償我腹田父坐語兒雀不<lb/>
<pb n="KR4d0116_WYG_001-6b"/>
暴人人亦飢但令家雀千羣飽莫使征西戰馬肥<lb/>
　　春日逰西池<lb/>
雨餘風日暖野塘春水滿天影倒浮人鏡光環射眼蘭<lb/>
船不可上漠漠低煙晚歸路已埃塵滄波鳬鵠逺<lb/>
　<lb/>
　<lb/>
　<lb/>
　樂静集巻一<lb/>
</p>
<p>
</p>
  </div>
<div>
<head>樂静集巻二</head> <lb/>
    <p>
<pb n="KR4d0116_WYG_002-1a"/>
欽定四庫全書<lb/>
　樂静集巻二<lb/>
　　　　　　　　　　　　宋　李昭玘　撰<lb/>
<hi>闕</hi>
</p>
<p>
</p>
  </div>
<div>
<head>樂静集巻三</head> <lb/>
    <p>
<pb n="KR4d0116_WYG_003-1a"/>
欽定四庫全書<lb/>
　樂静集巻三<lb/>
　　　　　　　　　　　　宋　李昭玘　撰<lb/>
　　觀江都王畫馬<lb/>
落落名王唐帝孫筆端飛洒只逡巡風雲絶足知何在<lb/>
粉墨餘姿若有神可信權竒盡龍種不應腲脮失天真<lb/>
驊騮寂寞龍眠死更復何人接後塵<lb/>
　　暮冬書懐贈次膺四首<lb/>
<pb n="KR4d0116_WYG_003-1b"/>
一氣推遷星復回人生常苦嵗華催凍雲欲雪鴈聲過<lb/>
臘酒正香梅信来晝夢每因啼鳥喚柴門獨為故人開<lb/>
自憐衰晚無多事心地都成一寸灰<lb/>
不住寒岩不姓龎亦無短艇釣清江門庭晝寂人欹枕<lb/>
几案春生日上窻五鼎甘心争逐獸萬夫落膽看尋橦<lb/>
何如種取東臯秫爛醉床頭酒百缸<lb/>
多病猶憑藥可醫若為換却鏡中絲人生得意一搔癢<lb/>
世事循環千奕棊幸有歸来陶令計何須惆悵杜秋詩<lb/>
<pb n="KR4d0116_WYG_003-2a"/>
慇懃田父勞相語天命吾今不復疑<lb/>
慙愧儒冠誤此身塗窮何假問通津門前羅雀正吾事<lb/>
牆角負暄非世人自喜小槽長有酒獨驚華髮不便春<lb/>
知君澤畔成新築擬荷鋤犁去卜隣<lb/>
　　出郭閒歩<lb/>
城市不在眼始知天宇寛田園休嵗事風物似江干茅<lb/>
屋上斜照水煙生晚寒徑須追野老笑語暫盤桓<lb/>
　　冦彦時自歴下歸携古鐵刀白石壓尺見贈因以<lb/>
<pb n="KR4d0116_WYG_003-2b"/>
　　　二詩答之<lb/>
素質並琳瑯磨礲若截肪動揺風莫慮㸃汚墨須防色<lb/>
帶泉流潤聲含磬韻長願登青玉案時助寫雲章<lb/>
　　　右白石壓尺<lb/>
戰地乆埋沒洪爐為再燒曽因土花缺不逐血䰟銷擬<lb/>
借庖丁手寜懸筆吏腰柔鉛勿多忌一割定相饒<lb/>
　　　右古鐵刀<lb/>
　　次韻庭玉弟暮春作<lb/>
<pb n="KR4d0116_WYG_003-3a"/>
小雨㢘纎春欲歸桃花吹盡鷰来遲閉門却有宜人處<lb/>
簾幕隂隂睡起時<lb/>
　　戯贈閻漢臣廟令<lb/>
香火餘金月十千指呼巫覡示威權如何報得君王賜<lb/>
瀝酒慇懃祝萬年<lb/>
　　又戯贈漢臣<lb/>
蕭散官資近十千不須親舊祝無權虎頭食肉非虚語<lb/>
可待誰人報有年<lb/>
<pb n="KR4d0116_WYG_003-3b"/>
　　睡起<lb/>
病夫無酒破春愁掃榻焚香作睡謀夢覺不知身是蝶<lb/>
午鷄聲裏思悠悠<lb/>
　　病中聞雨<lb/>
官居寥落禁門東秋滿長安一夜風老病不眠成展轉<lb/>
五更鐘鼓雨聲中<lb/>
　　弔劉孝嗣<lb/>
富貴從来一羽輕胷中萬巻復何營囊錢盡處布衾短<lb/>
<pb n="KR4d0116_WYG_003-4a"/>
謗焰息時墳草生一日得行須有命百年不死是髙名<lb/>
瑶琴掛壁凝塵滿無復當年流水聲<lb/>
　　經睢陽有感<lb/>
昔日經由一夢同髙樓雖在舊㳺空東流不改當年水<lb/>
白首已成今日翁梁苑衣冠共黄壤隋堤楊栁㡬春風<lb/>
扁舟莫負南来興咫尺吴松落眼中<lb/>
　　南㳺道中<lb/>
玉鱠金虀昔未嘗㡬迴飛夢到滄浪鄉闗望處歸期晚<lb/>
<pb n="KR4d0116_WYG_003-4b"/>
風水聲中去路長梅使南来問行驛鴈聲北度下斜陽<lb/>
囊錢未盡江湖近擬買漁舟學漫郎<lb/>
　　舟行阻雨<lb/>
暮雨来何急乘時助發生水邊千樹暗篷底一燈明半<lb/>
夜起鄊思空陂聞鴈聲春風故留客不為阻歸程<lb/>
　　道中書懐三首<lb/>
竹樹出平岸人家藏逺煙片㠶雲度水雙槳鴈隨船緑<lb/>
變春囘地寒生雨後天前塗盡佳境得意且留連<lb/>
<pb n="KR4d0116_WYG_003-5a"/>
漸入臨淮路移舟每問津行行風逆水䖏處雨隨人啼<lb/>
鳥如留客幽花忽見春白魚不論價沽酒莫辭頻<lb/>
平野青蕪合長橋緑樹低客愁須白酒春意屬黄鸝落<lb/>
日鄉闗逺孤村煙水迷清明能㡬日却過浙江西<lb/>
　　過盱眙宿慈氏寺<lb/>
行役經旬不自聊强將登覽寄春醪淮吞汴水長増急<lb/>
城睍南峯不讓髙賈客正来喧萬井夕陽初下艤千艘<lb/>
明朝更作留連訃醉卧西窻聽夜濤<lb/>
<pb n="KR4d0116_WYG_003-5b"/>
　　宿慈氏遥碧齋有感<hi>齋榜无咎書</hi>
髙僧邀我暫淹留細話朱轓此屢逰不見清談飛麈尾<lb/>
空流悲淚拂銀鈎淮山勝絶千年在人物才華一夢休<lb/>
欲作招䰟弔餘恨晚煙疎雨不勝愁<lb/>
　　天長道中<lb/>
細草眠黄犢短籬穿緑楊舂聲鵓鴣急田徑蝍蛆長地<lb/>
暖足春物雨頻宜水鄉羇懷不可話倒橐酒須嘗<lb/>
　　乆雨<lb/>
<pb n="KR4d0116_WYG_003-6a"/>
苦雨經旬乆溟濛勢未収細聲来短盖横㸃透重裘澗<lb/>
曲水流急峯深雲氣浮此行吾自喜所念老農憂<lb/>
　　南峯閒歩<lb/>
足健㑹真賞眼明逃世紛風煙入詩畫杖屨逐僧雲水<lb/>
濶天疑盡峯寒日昜曛羇人正愁思城角不堪聞<lb/>
　　登龍㳺寺<lb/>
飛構起崔嵬江晴宿霧開風幡兩州見花供四天来日<lb/>
月依峯轉魚龍觸石囘蓬壺在何䖏更擬上層臺<lb/>
<pb n="KR4d0116_WYG_003-6b"/>
　　過虹縣有作<lb/>
老態倦羇旅不堪行舸催風髙鳥横度汀轉樹交囘雨<lb/>
過霧猶濕春寒花未開楚傖如見問不為米南来<lb/>
　　過淮<lb/>
東風吹雨過淮濱草木精神一畨新鴈起沙隄煙隔水<lb/>
寺藏松崦塔招人盪胷長憶江湖月眯眼曽嫌京洛塵<lb/>
誰道南来少知識向人修竹特相親<lb/>
　　登平山堂<lb/>
<pb n="KR4d0116_WYG_003-7a"/>
斷檻欹簷風雨頻不逢心賞為重新依稀叠嶂宛如畫<lb/>
憔悴垂楊今復春一闋髙歌長在耳後来佳客復何人<lb/>
悠然未盡雲煙思不見揚州十里塵<lb/>
　　泊揚州城外<lb/>
地占東南㑹舟浮百貨通惺忪喜淮粲啁哳困吴農<hi>借此</hi>
<hi>韻</hi>春喚鴈俱北水將人更東吾廬杳何在天末暮霞紅<lb/>
　　贈盱眙令王邦直<lb/>
樽酒留連淮水邉一燈相對共茫然退閒得計我華髮<lb/>
<pb n="KR4d0116_WYG_003-7b"/>
撫字有聲君壮年幸有髙情種松竹可無餘思落淮川<lb/>
南金不用充行贐古錦囊中乞數篇<lb/>
　　還家有作<lb/>
還家春已晚風雨誤歸期飲啖嬉兒笑形容吠犬疑江<lb/>
山猶似夢巾箧謾多詩未負東園醉桃花正此時<lb/>
　<lb/>
　<lb/>
　樂静集巻三<lb/>
</p>
<p>
</p>
  </div>
<div>
<head>樂静集巻四</head> <lb/>
    <p>
<pb n="KR4d0116_WYG_004-1a"/>
欽定四庫全書<lb/>
　樂静集巻四<lb/>
　　　　　　　　　　　　宋　李昭玘　撰<lb/>
　　和程適正見贈二首<lb/>
壯嵗干名幸起家十年蹭蹬一長嗟慿陵初託風前鷁<lb/>
淘汰終隨浪底沙沒得𤣥機問黄蘖却將齊物付南華<lb/>
感君憐我貽佳句一段秋光照晚霞<lb/>
簿領棲遲嘆陸沉滔滔何處覔知音凌雲詞句豪難敵<lb/>
<pb n="KR4d0116_WYG_004-1b"/>
似水交情老更深鼷鼠飲河聊滿腹白雲出岫本無心<lb/>
從今収拾身閒計洗竹鋤花日醉吟<lb/>
　　北園書事三首<lb/>
葛巾茅屋自為娱門掩槐隂長夏初聒聒難休鳩喚婦<lb/>
飛飛不定燕將雛繞池曳策携雙鶴架水澆花課小奴<lb/>
麥飯滿甌葵數筯丁寕車馬肯来無<lb/>
得喪有萬理古今猶一區鶴鳬元自足蠻觸竟同枯<lb/>
十年蕭散愈身輕弄筆翻書亦稱情當案忽聞縁壁墮<lb/>
<pb n="KR4d0116_WYG_004-2a"/>
隔池遥見啄苔行静疑多事非求福老覺無心勝攝生<lb/>
自愛吾廬人不到何須谷口問歸耕<lb/>
　　贈子常二首<lb/>
幽蘭一曲思無涯炊熟黄粱日已斜閉户終年心似水<lb/>
讀書萬巻眼生花汗流不舎浯溪刻糧絶猶須北苑芽<lb/>
束帛不来人已老只將清白付吾家<lb/>
本無機械亦非愚自信沉冥與世疎一段畫圗冬卧雪<lb/>
平生樂事日翻書田園無暇供餘稅風雨何堪巻敝廬<lb/>
<pb n="KR4d0116_WYG_004-2b"/>
笑殺貴人門下客不逢此老曳長裾<lb/>
　　贈故人劉器之待制<lb/>
文史當年共講磨扁舟此地復經過流年屈指夢相似<lb/>
白髮論心喜倍多寄眼偶懐梁苑雪臨風猶駭洞庭波<lb/>
從今燕坐叅空寂却笑天人被佛魔<lb/>
　　早秋書事二首<lb/>
正晝睡方起門無雀可羅風池亂荷蓋雨徑滿槐鵞齒<lb/>
髮流年速江湖歸興多終期買船去卧月扣舷歌<lb/>
<pb n="KR4d0116_WYG_004-3a"/>
盡日與琴語經旬無客過蟬移鵲争樹魚散雨傾河每<lb/>
悟酒如聖不禁詩作魔風聲稍蕭瑟殘熱定無多<lb/>
　　齒落<lb/>
孽蟲負固飽羶葷摧折纔能絶禍根每遇屠門慙大嚼<lb/>
猶思夢澤欲平吞初揺不為脣先喪已脫翻驚舌尚存<lb/>
莫與時人作嘲笑不如緘口學無言<lb/>
　　髮白有感<lb/>
剪<graphic n="KR2663" url="https://raw.githubusercontent.com/kanripo/KR-Gaiji/master/images/KR2663.png" mimeType="image/png"/>無多日星星已數莖不空年可諱端與事俱生安<lb/>
<pb n="KR4d0116_WYG_004-3b"/>
得馬肝石未甞甘露羮有情憐陸展解與小兒争<lb/>
　　早秋<lb/>
大暑不可怨秋来終有時露驚庭鵲睡風動井梧枝逐<lb/>
客長夜感美人團扇悲如何陶靖節獨與菊花期<lb/>
　　贈漢臣<lb/>
夫子以貧病終身復凍飢捉衿無可攬數米不成炊何<lb/>
以謝蟋蟀獨能留扊扅徒勞問倉扁王老是良醫<lb/>
　　八月十五日夜大雨<lb/>
<pb n="KR4d0116_WYG_004-4a"/>
風伯遭讒不自停鞭龍倒海勢如傾胷中洗盡三年渇<lb/>
<hi>闕</hi>　　　　　　　　　　　　　千倉嘉榖入新耕<lb/>
野人亦有充飢幸相見春綿滿眼眀<lb/>
　　九月八日雨作<lb/>
盪滌驕陽勢已迴徧流和氣入根荄簷間㸃急侵燈落<lb/>
枕底聲髙帶鴈来永夜故畱人不寐輕寒未放菊全開<lb/>
明年麥價應如土安用登髙把酒盃<lb/>
　　北園偶成二首<lb/>
<pb n="KR4d0116_WYG_004-4b"/>
㳺宦歸来似繫匏偶依河渚寄衡茅以貧為樂漫喜酒<lb/>
與世無求非絶交倚杖静聞風過竹枕書閒看燕争巢<lb/>
却憐多事揚夫子更為𤣥文作解嘲<lb/>
酒昏便書榻詩痩怯寒葅志大懐千駟㓛髙憶五湖<hi>闕</hi>
　　　　　　　　　何如一盃粥晴日照吾廬<lb/>
　　送春<lb/>
終日無人晝掩扉緑隂庭草自相依輕寒曉覺池臺静<lb/>
半夜春隨風雨歸恰似舊逰鸎獨語畧無餘恨燕争飛<lb/>
<pb n="KR4d0116_WYG_004-5a"/>
飄零不解東君意却放楊花亂撲衣<lb/>
　　有客携扇欲予題字因以一絶答之<lb/>
平生自笑書成癖運墨圎毫日幾囘六角招人聊一戯<lb/>
區區老媪復能来<lb/>
　　和鮑輦七夕四絶<lb/>
織女黄姑天一隅九清飛馭盡通衢年年須作秋風約<lb/>
此事朦朧信有無<lb/>
奕奕流雲度太虚盛陳𤓰果望天衢嘗聞刻楮三年乆<lb/>
<pb n="KR4d0116_WYG_004-5b"/>
一夕穿針乞得無<lb/>
如何靈匹異人間脉脉相望卒卒還不用蛛絲争送巧<lb/>
自知得拙半生閒<lb/>
一水盈盈㑹合難古今雲路暫来還㡬多靈鵲成橋去<lb/>
獨有棲烏月底閒<lb/>
　　十月晦過舍弟庭玉䖏見諸人棊戰方酣頃之復<lb/>
　　　過集者皆散獨枰尚在窻户閴然因成三篇呈<lb/>
　　　子常漢臣<hi>元一聮用弓字韻云兵鎮侯就國獵獲士藏弓後以非同韻昜之今即録</hi>
<pb n="KR4d0116_WYG_004-6a"/>
　　　<hi>於此</hi>
妙手固多暇忿兵終昜窮戯餘歸一笑戰罷失羣雄風<lb/>
過雨雹息天明星斗空爛柯人已去斜日上牕紅<lb/>
一先雖自喜百戰亦須窮狡兔有三窟連鷄無兩雄霸<lb/>
成秦陌廣騎去楚營空老子無知解頽然醉頬紅<lb/>
得失信偶爾好謀徒自窮前㓛竟何在百戰漫争雄昧<lb/>
者甘守拙髙人成悟空不如来飲酒聽唱小桃紅<lb/>
　　御試宿集英殿雨過有作呈敏甫學士<lb/>
<pb n="KR4d0116_WYG_004-6b"/>
朝寒生廣陌宿雨漲方池霧桺和鴉重風簾為燕欹<hi>闕</hi>
　　　　　　　　　多才惡摩詰無日不成詩<lb/>
　　子常生日無以為夀偶得團茶一餅因書拙詩一<lb/>
　　　首藉之以獻<lb/>
比年方貢競珍藏膚理豐腴紫璧光虬膂左囘分絶格<lb/>
蒻衣十襲護新香貴人恩澤纔浮賜俗骨塵埃不合嘗<lb/>
願作詩翁千嵗夀乘風聊復發清狂<lb/>
　　迎駕<lb/>
<pb n="KR4d0116_WYG_004-7a"/>
端門萬騎錦衣紅迤邐鳴矟下半空天極奥居黄道北<lb/>
瑶池歸仗五雲中金輿影度長廊日法曲聲囘廣殿風<lb/>
泗水昔年曽夢到拜恩何幸接鵷鴻<lb/>
　　喜晴寄張使君<lb/>
使君仁術物同情日望田疇祝頌成夜滴未休心欲折<lb/>
朝陽初放眼先明比年嵗<graphic n="KR0836" url="https://raw.githubusercontent.com/kanripo/KR-Gaiji/master/images/KR0836.png" mimeType="image/png"/>多中上此事邉防繫重輕<lb/>
食足訟稀真可樂時傾盃酒話平生<lb/>
　　无咎哀辭二首<lb/>
<pb n="KR4d0116_WYG_004-7b"/>
落落孤標氣吐虹青雲指日黒頭公兩行粉字平生盡<lb/>
一曲龍吟萬事空夹路衣冠如昨日故園桃李又春風<lb/>
朱絃雖在知音絶樽酒今誰笑語同<lb/>
才屈千人未昜量妙年文采已飛揚終身祇得一麾守<lb/>
後日空留萬丈光風馭不来成寂絶玉樓何在隔蒼茫<lb/>
可堪囘首魚峯路滿崦青松照夕陽<lb/>
　　送次膺赴詔二首<lb/>
辭章泛濫昔稱雄飄泊文園偶未逢舊典鐃歌歸制作<lb/>
<pb n="KR4d0116_WYG_004-8a"/>
盛時郊祀待形容乆無青眼憐髙卧新有宫詞落九重<lb/>
異日錦衣還故里却尋蓮社日相從<lb/>
青雲初上萬人看中路摧頽鎩羽翰一日馳聲動黄閣<lb/>
㡬囘飛夢繞長安翩翾丹鳳来天上寂寞雙松倚嵗寒<lb/>
自笑白頭冠尚在十年塵土不堪彈<lb/>
　　次膺哀辭三首<lb/>
翻然矯首奉恩除却似當年擢第初憔悴九衢林下客<lb/>
光明一軸錦装書馮陵河岳才無敵繪畫乾坤思有餘<lb/>
<pb n="KR4d0116_WYG_004-8b"/>
方板赤虯何太迫君王曽未識相如<lb/>
平昔絃觴浪自怡暮年薦鶚有新知蛾睂翻作黄昏哭<lb/>
樂府空傳白紵詞上國音塵隨夢斷東山蕭管結秋悲<lb/>
風亭月觀依然在遼鶴歸来復㡬時<lb/>
行止非人不自謀飄然一葉信沉浮躊躇去歩迷三徑<lb/>
奄忽平生閉一丘韶樂已聞更雅奏瑶池尤喜近中秋<lb/>
無人解寫昇平事惆悵騎鯨去不留<lb/>
　　雨後二篇<lb/>
<pb n="KR4d0116_WYG_004-9a"/>
苦雨㡬十日滿庭多土花行螺上牆屋倒竹卧泥沙澄<lb/>
景生凉吹晴雲變晚霞却愁清夜夢無計逐池蛙<lb/>
一氣不自息四時如轉丸月流天宇静風掠葉聲乾紈<lb/>
扇已謝事莎蟲將戒寒登臨偶有得不復計悲歡<lb/>
　　贈漢老姪琴<lb/>
鄒嶧孤桐不可尋汧公舊斲萬黄金顧余乆有沉舟志<lb/>
知子甞懐欲炙心便好安絃求妙趣不須變雅作新音<lb/>
席間弟子来傾耳為問何人屬意深<lb/>
<pb n="KR4d0116_WYG_004-9b"/>
　　某氏挽辭二首<lb/>
翟茀朝初罷升堂拜已非凝塵孟光案洒血老莱衣奩<lb/>
鏡悲鸞舞庭萱感露晞西風原上路無復板輿歸<lb/>
主饋齊家道羞蘩肅婦㓛疏封秦大國致養漢三公世<lb/>
事哀榮極人生夢幻空<hi>夫人篤好内典</hi>慈顔不可望彤史有遺<lb/>
風<lb/>
　<lb/>
　樂静集巻四<lb/>
</p>
<p>
</p>
  </div>
<div>
<head>樂静集巻五</head> <lb/>
    <p>
<pb n="KR4d0116_WYG_005-1a"/>
欽定四庫全書<lb/>
　樂静集巻五<lb/>
　　　　　　　　　　　　宋　李昭玘　撰<lb/>
　　記陵冢<lb/>
陵冢在城南圗經云即王陵母所葬也案班固漢書髙<lb/>
祖入咸陽陵聚黨數千人居南陽不肯從沛公及漢王<lb/>
還擊項籍陵乃以兵屬漢項羽取陵母置軍中陵使至<lb/>
東向坐陵母欲以招陵陵母既私使者曰願為老妾語<lb/>
<pb n="KR4d0116_WYG_005-1b"/>
陵善事漢漢王長者無以妾持二心遂伏劎而死陵卒<lb/>
從漢王定天下嗚呼聖人不作禮義大壞君子猶不篤<lb/>
於自信而閨門女子之行能勇斷不惑者盖亦鮮矣如<lb/>
衛女之思歸共姜之不嫁其風烈足以悟動衰俗者又<lb/>
蔑然無聞焉陵母生於暴秦之世出於閭巷之賤未嘗<lb/>
聞風人之詠嘆良傅姆戒告之言一旦知其存亡去就<lb/>
之義而引決於死生之際豈非賢婦人耶天下大亂群<lb/>
雄競逐市井氣侠小人望風託附傾貨財棄墳墓妻子<lb/>
<pb n="KR4d0116_WYG_005-2a"/>
冒矢石披荆棘甘心萬死之地而助為刀俎所幸封侯<lb/>
鼎食顯名一世爾及乎禍亂已定束手就戮猶强梁不<lb/>
屈謂失則為賊而犬吠非其主奚不愧於飛鳥擇木之<lb/>
智哉昔嫠不恤緯而憂周之亡齊女見宣王而發四殆<lb/>
之嘆當其禍見於已形智生於憂患何足多也秦鹿未<lb/>
死劉項相持一起一仆謀臣猛士睥睨扵兩可猶豫之<lb/>
間此能隂知其成敗之理而以死明之信可謂賢婦人<lb/>
矣髙祖起沛中委身同患者多鄊閭握手之舊獨張良<lb/>
<pb n="KR4d0116_WYG_005-2b"/>
以兵法試之知其能用遂從而不去較之陵母先知之<lb/>
言猶有間焉夫范増不知項羽殘忍多忌非天子之度<lb/>
而區區與漢争王至其言再不見用乃曰孺子不可與<lb/>
謀奪天下者必沛公也其後疑間一行竟以疽死何覺<lb/>
之晚耶曽意竒計之士不及一婦人悲夫然究觀其情<lb/>
斷頸不辱由無累而明為人指蹤者以私欲害之也<lb/>
　　録僧恵泉事跡<lb/>
恵泉彭城人住南臺閣子院性孤狷不妄與人交知名<lb/>
<pb n="KR4d0116_WYG_005-3a"/>
士多就見之一與之語落落可喜數親之則拒而不應<lb/>
義學超洽慕唐人為詩得趣清淡淳化初曹彬縁弭徳<lb/>
超之譛出領節制閉閣謝客孫何自京師来乆不得見<lb/>
以詩自誚云欲謁元戎無紹介薛能詩板在雕堂異日<lb/>
登南臺聞恵泉髙槩扣其門一見如舊館於其廬饋勞<lb/>
加厚將歸贐以裘馬後二年何為進士舉首第二人路<lb/>
振官彭門何盛稱泉好義甚篤不求人知振下車携僚<lb/>
客詣焉其徒曰前二日聞公来已㳺二浙矣振留詩壁<lb/>
<pb n="KR4d0116_WYG_005-3b"/>
間曰漢公嘗說恵泉師解講楞嚴解賦詩今日我来師<lb/>
已去草堂風雨立多時至今彭門之士語方外之㳺者<lb/>
多及泉焉浮屠氏法不三宿桑下棄父母妻子如腐泥<lb/>
朽梗斷割支體能忍而不愛若泉之志可謂善行其所<lb/>
學矣嗚呼士忘其所學者不能力行義命之説而養其<lb/>
不動之勇牿於聲利膠於事變顛倒潰亂撼揺煎爍如<lb/>
被壊絮坐叢棘中展轉鈎裂不可復出一聞浮屠氏之<lb/>
說瞪目垂頤恍若夢覺遽欲忘形骸脫世故而翻然與<lb/>
<pb n="KR4d0116_WYG_005-4a"/>
之逰此自信不篤之過矣是猶燕人歸過晉國悲其城<lb/>
社而忘其真先人之廬冢此之謂失其本心亦泉之所<lb/>
笑者也<lb/>
　　跋秦系詩<lb/>
右東海釣客試祕書省校書郎秦系詩一在南臺懐古<lb/>
堂一在佛殿東唐書隱逸傳系字公緒㑹稽人天寳末<lb/>
避亂剡溪北都留守薛兼訓奏為右衛率府倉曹參軍<lb/>
不就客泉州南安刺史薛播數往見系不肯一過門張<lb/>
<pb n="KR4d0116_WYG_005-4b"/>
建封聞系不可致請加校書郎以傳考之系未甞至彭<lb/>
城今在此有登戯馬臺詩疑其感事託賦不然酬建封<lb/>
之作也比有客自泉南来歸出系詩三十六篇號秦隱<lb/>
君集吕縉叔序其本末與傳粗合傳云東度秣陵年八<lb/>
十餘卒序貞元十六年過丹陽不知所終此差繆異爾<lb/>
系辭意清逺諷而不怨有古詩人之風一時與逰者錢<lb/>
起韋應物劉長卿鮑防耿湋皆知名士獨權徳輿深愛<lb/>
之非所謂大音希聲大味必淡者歟夫山林朝廷之士<lb/>
<pb n="KR4d0116_WYG_005-5a"/>
未甞不兩忘而更笑故纓冠濡足則譏耕釣為亂倫枕<lb/>
流漱石則薄軒裳為䘮我不得不然也若夫道不足興<lb/>
世才不足任物幸㓛名夸權利睢盱於頽波末路間降<lb/>
志愁精而不知悔彼方且杖藜引嘯於岩石之上忘形<lb/>
巾屨而注想雲漢視此輩擾擾盖蔑然矣余嘗讀系詩<lb/>
至於老年唯自適主事任羣兒慨然竊嘆有味其言則<lb/>
知系之肥遯盖有所不為而後去非沽激喜名者也世<lb/>
俗之人猶欲以半通之綬繫而拘之難矣<lb/>
<pb n="KR4d0116_WYG_005-5b"/>
　　記白鶴泉<lb/>
臨角門外折行而西二十歩有石井曰白鶴泉野老云<lb/>
昔有兩白鶴翔唳而下因以名焉泉舊在老子祠咸平<lb/>
中侍御史趙及築新城限於其外自是泉與祠異處人<lb/>
或不知也睂陽蘇公来守此邦治公之餘抉竒摘古以<lb/>
寓吟嘯初得泉焉味甘色白於茶尤宜以謂雖不及恵<lb/>
山而不失為第三水人始稱之世傳陸羽張又新水記<lb/>
次第二十種多出東南北州之水棄而不載一旦蘇公<lb/>
<pb n="KR4d0116_WYG_005-6a"/>
獨為詮賞而北人不甚喜茶雖知之弗貴也恵山當二<lb/>
浙之衝士大夫往来者貯以罌瓶以籜封竹絡漬小石<lb/>
其中犯重江渉千里而達京師公侯之家華堂錦案招<lb/>
一二貴人出龍團鳳餅次第而烹之雖醴泉甘露不足<lb/>
比名斯泉也棄於路隅人足罕至雨潦浸灌牧兒餉婦<lb/>
驅牛馬負罋盎飲濯其旁七月八月之間草深苔滑蝸<lb/>
螺鰌鮒曳泅自得道上行旅渴不得嘗嵗時逰人過者<lb/>
既乏瓶綆一照睂髮而去䝉煙墜露涵沙浮梗以寒冽<lb/>
<pb n="KR4d0116_WYG_005-6b"/>
自持而不能争名於甌鼎之間良可悲也天下之物貴<lb/>
於近人而賤於逺俗人之常情多隨少執競於羣衆之<lb/>
所趨而不察君子之獨好此幸不幸所從来而其致不<lb/>
能一也嗚呼物固無求於世為士則有義命者也<lb/>
　　辨戯馬臺<lb/>
城南有山建佛刹其上徐人謂之戯馬臺者也宋髙祖<lb/>
九日登此臺賦詩燕集故事風流至今存焉睂陽蘇公<lb/>
嘗考之曰山石犖确不可以戯馬其南有亞父塜疑即<lb/>
<pb n="KR4d0116_WYG_005-7a"/>
故臺也余少逰濡須過范増墓喬木翳日祠窅無人里<lb/>
人嚴事之後讀大厯中張諲法堂寺鑄鐘記考其地今<lb/>
臺乃鳳凰山以此知塜即臺實非塜也推其附就之始<lb/>
出於小人好勇喜於犯險以夸其氣俗不然騷人逐客<lb/>
據登覽之勝壯山河悲故國借其一弔焉二者之情不<lb/>
同其於狥名失實一也夫弄劍者劒殺之狎水者水溺<lb/>
之吾終不知羽戯馬邪馬戯羽邪當其馳騁自若顧瞻<lb/>
叱咤縱横出沒思欲憑風雲超日月南驤五嶺北踶燕<lb/>
<pb n="KR4d0116_WYG_005-7b"/>
代秣流沙而飲碣石其志亦雄矣故屠咸陽収鉅鹿震<lb/>
讋三軍氣横宇内將諸侯兵三十萬畧河南而西阬秦<lb/>
士卒降子嬰燒咸陽宫室分王諸將如左如右指麾畧<lb/>
定投策故鄉以幸休息而漢王徐躡其後張良隂制其<lb/>
鞅田榮彭越驅逸彘而驚之矍然復起雖蹴城陽蹢躅<lb/>
於成臯廣武之間力殫氣褫乃約漢王中分天下而志<lb/>
局矣至於烏江之困不能加一箠而東謂亭長曰吾騎<lb/>
此馬五年所當亡敵吾不忍殺以賜公噫未之思也胡<lb/>
<pb n="KR4d0116_WYG_005-8a"/>
不曰使我恃鬭忌人謀而失天下者此馬也殺之以祭<lb/>
居巢老人如此則後世君子猶善其知悔焉<lb/>
　　記殘經<lb/>
南臺古刹有佛書數百巻多唐季五代時所書字畫精<lb/>
勁歴歴可喜按大藏經目凡五千四百巻今所存纔十<lb/>
一首尾可讀者又無㡬也阿含經四巻泰寜軍節度使<lb/>
齊克讓造廣明元年劉漢宏合黄巢侵揚州髙駢按兵<lb/>
不出詔克讓屯汝州㑹許州部將周芨殺其帥薛能克<lb/>
<pb n="KR4d0116_WYG_005-8b"/>
讓懼下叛引其軍還兖十二月巢攻潼闗克讓復出戰<lb/>
闗外士飢燒營以譟克讓遽走入闗勢不能守賊遂犯<lb/>
京師昔王縉相代宗或夷狄入冦必合衆沙門誦護國<lb/>
仁王經為禳厭人事不修而終以賕敗嗚呼將相大臣<lb/>
不能以身任社稷安危而託浮屠氏以生死負天下多<lb/>
矣然辱國喪師不罹誅殛之禍者又何幸也正法華經<lb/>
一巻乾符六年女弟子牛妙音書僖宗既立天下多亂<lb/>
盗賊羣嘯王仙芝揺毒於江湖黄巢磨牙於閩粤荒墟<lb/>
<pb n="KR4d0116_WYG_005-9a"/>
暴骨不堪行路士大夫顧唐將亡竄匿避禍如觸網罟<lb/>
畏死無日閨門女子區區媚佛以自救亦可哀矣大涅<lb/>
槃般若經共三十巻武寧軍節度使朱友恭造友恭<lb/>
全忠養子李彦威也後為龍武都統軍與氏叔琮同弑<lb/>
昭宗全忠亟誅之以滅天下謗此經天復三年所書崔<lb/>
垂休召全忠誅宦官韓全誨刼天子奔鳳翔昭宗初不<lb/>
知謀全忠既至帝怒諭使還鎮未㡬復引兵薄城下惡<lb/>
焰赫然寖逼輿衛强藩悍鎮隂虞爛額之禍進退首鼠<lb/>
<pb n="KR4d0116_WYG_005-9b"/>
莫肯同出一手以扶天歩全忠禍心滋大欺天盗國人<lb/>
共怨怒友恭猶詭情佞佛以厭天下耳目使世無佛則<lb/>
可果佛能報應人則又將欺佛而盗福不亦愚乎毗荼<lb/>
耶雜事一巻徳妃伊氏造唐莊宗次妃初神閔敬皇后<lb/>
劉氏以微賤得立歸賜於佛性喜聚斂貨賄山積惟寫<lb/>
佛書饋賂僧尼而士卒不得以衣食妃為此經豈非畏<lb/>
后所偪耶後有印章曰燕國夫人伊氏盖未進封時所<lb/>
鑄也唐制太后皇后之寳皆尚寳主之未甞用印凡封<lb/>
<pb n="KR4d0116_WYG_005-10a"/>
令書即太后用宫官印皇后用内侍省印而夫人不聞<lb/>
有用印之禮是時兩宫交通藩鎮使者旁午於道而恬<lb/>
不知禁則夫人私自鑄亦不為僣矣按五代史稱徳妃<lb/>
與韓淑妃居太原晉髙祖反時為契丹所虜不知是經<lb/>
何從至也其餘中斷横裂蟲鐫鼠齧雨敗塵腐無復尤<lb/>
綴想夫飄散蹂藉炷燈拭案補壊帷塞屋漏者又不勝<lb/>
其數也釋氏之戒能為人寫四句偈獲福無量心生不<lb/>
信罪抵千刼今其徒怠棄如此何頑頓之甚也不然禍<lb/>
<pb n="KR4d0116_WYG_005-10b"/>
福自人不在於黄藤赤軸之間耶余感其禍亂之迹殘<lb/>
缺之餘因書其事聊寄其一嘆云<lb/>
　　記劉向冢<lb/>
酈道元水經注云汴水西十五里有楚王山自楚元王後<lb/>
世塟於此凡十三冢皆結石為之今向冢獨在城北五<lb/>
里蛇穿豕齧斷垣破甓茅棘蕭然疑其世非襲封不得<lb/>
與先王之兆域而為别冢故也向元王之𤣥孫以經明<lb/>
行修擢諫大夫蕭望之周堪以向忠直薦於朝元帝懦<lb/>
<pb n="KR4d0116_WYG_005-11a"/>
昏小人比徳許史以外戚干政恭顯以近倖盜權向肺<lb/>
腑之親乃心王室抗危言吐孤憤必欲推拉小人拔天<lb/>
下正直之士在帝左右以清天憲方羣邪側目相與攻<lb/>
詆勢不能支初下獄再免為庶人終十年見廢蕭望之<lb/>
周堪皆被誣自殺向獨得不死而志亦不少衰可謂忠<lb/>
矣惜乎既以身當怨毅然特立不能暴小人之惡揚於<lb/>
王庭以動天下之公義及使外親上變而戒帝無漏言<lb/>
彼所以揣其不足畏而又欲擠之者也當是時韋𤣥成<lb/>
<pb n="KR4d0116_WYG_005-11b"/>
貢禹以經術位大臣不能助善排惡為向明區區之義<lb/>
指以為罔上不道由此觀之為向之言者果亦難矣厥<lb/>
後成帝沉於内嬖王氏専制威福上下之勢將轉衣為<lb/>
裳忠臣良士惴惴懼禍向引春秋變異欲以刼其心而<lb/>
終不省其一二豈言有所未中歟趙氏殺太子國嗣屢<lb/>
絶當此之時因以天性不忍之愛父子之至情引諭禍<lb/>
福指明治亂之漸庶幾惻然知悔焉夫震雷變色作於<lb/>
湏㬰蜂蠆螫手終身戒之何則逺於人者不必甚畏<lb/>
<pb n="KR4d0116_WYG_005-12a"/>
而迫於所愛則惟恐傷之也若向之博極羣書議論不<lb/>
詭與董仲舒揚雄司馬遷相先後可謂命世之才矣於<lb/>
今洙泗之上士多博洽廉靖樂道者盖向之遺風云<lb/>
　　録張祜詩<lb/>
勝因禪院有王智興詩刻凡十餘篇最後䖏士張祜酬<lb/>
智興詩曰更有柱天功業外李陵章句右軍書智興本<lb/>
徐州牙兵屢擊李師道有功為沂州刺史長慶初河朔<lb/>
用兵充武寜軍節度副使領河北行營朝廷用崔羣為<lb/>
<pb n="KR4d0116_WYG_005-12b"/>
武寜帥羣畏智興難制宻請追還京師未報㑹赦王廷<lb/>
湊諸節度班師智興還羣遣僚屬迎之戒吏士委甲智興<lb/>
斬闗以入殺異已者十餘輩然後謝羣曰此軍情也羣<lb/>
為治装去智興以兵衛送還朝至埇橋掠鹽鐡院刼商<lb/>
旅逐濠州刺史侯𢎞度朝廷方罷兵不能討詔以全節<lb/>
付之祜所謂柱天功業者既已誣矣字畫抵捂如刀筆<lb/>
吏所為詩句淺惡甚於里巷小人嘲調不根之語祜比<lb/>
之李陵右軍又不情之甚也甞讀杜牧與祜詩以謂千<lb/>
<pb n="KR4d0116_WYG_005-13a"/>
首詩輕萬户侯此豈足以輕萬户侯耶唐自元和以後<lb/>
士人多以辭章逰王公之門謂之投巻所幸者大則薦<lb/>
聞於朝小則資以賕貨士之急於人知無甚於此時也<lb/>
戰國之士挟持詭說以揺諸侯一見而為客卿再見而<lb/>
為國相在則令人安去則令人危全城廣地獻於朝白<lb/>
璧黄金將其後較其所得止足以咤怨妻賣仇女後世<lb/>
謂之賤丈夫况夫彫畫章句卑辭斂衽以幸一顧之價<lb/>
而自信於終身其視賤丈夫猶十百也習俗之弊使人<lb/>
<pb n="KR4d0116_WYG_005-13b"/>
如此嗚呼信道不篤喜於自媒能不以美言為禽犢者<lb/>
寡矣<lb/>
　　說二洪<lb/>
泗水有二洪自城南五里曰百歩下百歩六十里曰吕<lb/>
梁百歩言其長之數吕梁則見於莊子者也鉅野之北<lb/>
衆水合并滙為大澤大澤之水又決為兩支一則北過<lb/>
於汶循齊之右足而入海一則南過於沛走彭城之脅<lb/>
達於淮而入於海由沛而上則謂之泗水泗與汴交流<lb/>
<pb n="KR4d0116_WYG_005-14a"/>
争於兩洪如吐於咽嗌之中怒不得逞此湍險之患也<lb/>
夏秋之交時雨暴集不辨牛馬霜寒水落巨石磥砢如<lb/>
伏鬭士布陣馬水之来也左旋右折而突出於兩翼之<lb/>
間騰踏披揚而出立而睨之股揺目轉疑與之俱飜瀕<lb/>
河之人狎水如陸御舟如馬習於疾徐上下之數挟以<lb/>
専利行人往来一聽其可否之說少不當意則操篙却<lb/>
立負絙鞭牛而不顧其用情酷矣景祐中李文定公遇<lb/>
水大涸起徒千人火烈而醯沃之批以巨鑿而排以飛<lb/>
<pb n="KR4d0116_WYG_005-14b"/>
搥雖不能盡去其害而勢亦少洩後之議者必欲行公<lb/>
之志使之湠漫安流而後已此迂論也夫泗之為水若<lb/>
江漢之有源也㳺而無節則不數晝夜而竭安復有舟<lb/>
楫之利哉人且車矣夫天下之事有人力所不能争者<lb/>
皆天也世俗之人必曰前人所未至而天下之智無昜<lb/>
於我而力為之其克濟者鮮矣自古功名之士好為竒<lb/>
智拂天下之公是强所不能以成其私欲未能以三為<lb/>
四而其末流卒至於大壊不救由是觀之莊周塞聰攦<lb/>
<pb n="KR4d0116_WYG_005-15a"/>
拍之論良有取也<lb/>
　　録徳宗詩<lb/>
唐徳宗賜張建封詩皇太子誦書在太守治事堂之東<lb/>
貞元四年拜建封徐泗濠節度使以備李納十三年朝<lb/>
京師帝不待日召見延英殿建封賦朝天行以獻將還<lb/>
帝賦詩以餞之即此詩也徳宗性猜忌諱過愎諫甘心<lb/>
姦䛕用盧杞為相賊殺賢士大夫流毒于民天下側目<lb/>
欲食其肉猶曰我未見其姦邪其狠暗可知矣奉天之<lb/>
<pb n="KR4d0116_WYG_005-15b"/>
難大器㡬覆殘家破國出於心寒股栗之餘深自懲創<lb/>
始行姑息之政優恩曲遇如撫藉兒女欲以結强臣悍<lb/>
帥之心而方鎮日益怙亂唐之威令自此微矣建封以<lb/>
忠力自明寫情帝側故歡然眷與動其忠槩親製其辭<lb/>
文使儲后書之可謂異數矣然自貞元以来忠佞不分<lb/>
誅賞無信予奪不専於天子其失民心誤天下非一日<lb/>
也四方幸亂兵拏不解四凶二孽煽禍相戛朝廷出師<lb/>
問罪如持三尺箠行羣虎狼中既驅於前已攫於後豈<lb/>
<pb n="KR4d0116_WYG_005-16a"/>
建封一手足之力所能捍哉觀徳宗初用陸贄於艱難<lb/>
奔播之中能聽其言引過自歸以謝天下故詔書所至<lb/>
武夫暴卒無不感涕毅然宣力戡復之功贄有力焉及<lb/>
事平之後蔽裴延齡之讒遽欲誅之其忍戾不仁如此反<lb/>
欲以方尺之紙膚革之言以起天下之義心芟除根柢<lb/>
之患固已難矣嗚呼自古君臣相與之際無漢髙祖之<lb/>
大度光武之赤心唐太宗之知人猶以功業望人者雖<lb/>
行道之人猶不信也<lb/>
<pb n="KR4d0116_WYG_005-16b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　樂静集巻五<lb/>
</p>
<p>
</p>
  </div>
<div>
<head>樂静集巻六</head> <lb/>
    <p>
<pb n="KR4d0116_WYG_006-1a"/>
欽定四庫全書<lb/>
　樂静集巻六<lb/>
　　　　　　　　　　　　宋　李昭玘　撰<lb/>
　　濟州真武殿記<lb/>
北極大帝位紫微垣左右四將真武在其序明威正一<lb/>
實帝之司殺者也按太上真武經元始天尊於上元天<lb/>
宫說無上至真妙法時魔鬼流行横毒人命幽寃之氣<lb/>
上䝉天闗有北方大神將號曰真武能以正法祛攝邪<lb/>
<pb n="KR4d0116_WYG_006-1b"/>
厲即以符召之付之馘滅生人既安乃復其位大無量<lb/>
心不斷仁濟晦朔之間一降真馭蕩除不祥扶翼廉善<lb/>
故尊事祈報之禮甚䖍而度危拔厄之功著見非一天<lb/>
禧二年有龜蛇見於都城東南隅即真武之負足神也<lb/>
居民不日建堂其上以表異之有泉湧其側病者謁之<lb/>
一飲良愈詔遣中使度地置觀名曰禪源加真武號曰<lb/>
靈應真君凡神降之日公侯貴人宫闈戚里朝士大夫<lb/>
閭巷庶人屏居齋戒奔走衢路摩肩擊轂争門而入嵗<lb/>
<pb n="KR4d0116_WYG_006-2a"/>
以為常方州小邑間設祠宇寖乆不治雨漏塵委狐鼠<lb/>
穿穴靈響寂絶無所憑附大家富室猶能虚館寓嚴器<lb/>
飾薫被汎掃以迎其来下里寒陋敗帷破屋父子喧呼<lb/>
腥穢不除欲望雲旗聞風馬九天寥寥區域萬里果何<lb/>
在也夫大淵空谷窅然静深如有神物使人色動形悚<lb/>
無敢狎侮有所畏故也是心也人誰無之顧作之何如<lb/>
耳天慶觀舊無真君祠奉議郎陳公穀語道士史知真<lb/>
曰天之威神位在黄籙汝知日誦其經不能為人請福<lb/>
<pb n="KR4d0116_WYG_006-2b"/>
亦黄冠之罪人也余願以月俸三十萬造真像寄位三<lb/>
清之側以示警發度材聚工峙基結宇汝之責也知真<lb/>
領其語因謁諸里人有河東薛洙者士族子也歡然應<lb/>
之曰此吾志耳相與風曉善類積錢一百三十萬度東<lb/>
南隅為殿四楹涓日之良作大醮設以奠神位劍芒霜<lb/>
冽目采電射𤣥衣矯首赤靈吐舌天丁玉童猛厲静荘<lb/>
旗旛飛揚微風觸人香嬰上騰髣髴雲霧衣冠士庶羅<lb/>
立庭下拜而升拜而獻獻而祝又拜而退踧踖屏息無<lb/>
<pb n="KR4d0116_WYG_006-3a"/>
敢噫唾如負山岳如臨崖谷猶恐神之不享也非有畏<lb/>
心孰能使之方斯時也志専氣柔五官無邪七情不競<lb/>
恍惚之間影動響觸莫知神之所以来也如是者特須<lb/>
㬰之感耳幣焚器徹飲福言歸行路顧瞻不見可畏向<lb/>
時之心寖爾迷滅神之去人亦復逺矣神行乎空虚逺<lb/>
之不得疎近之不得親因人之心為之去来故化材以<lb/>
成象因象以致其心此奉祠之意也人能有常心不變<lb/>
不惰如獻祝之際日勵而時出之無入不為善則神將<lb/>
<pb n="KR4d0116_WYG_006-3b"/>
保汝為福無窮事之順適者不祈而獲顛危疾苦必有<lb/>
以振虎符不飛靈劒不試伏妭飛疰嘯梁瞰室之禍無<lb/>
得而憑陵矣凡諸邦人儆戒無忽政和五年四月二十<lb/>
日記<lb/>
　　徐州巽臺記<lb/>
徐古大州氣象雄奥面抱巨峯背負連嶂汴泗走乎兩<lb/>
肋長洪齧於衿領之間重岡鉤阜夾曳旁立如鬭如逐<lb/>
如邏如遏雖欲放觀長想意已迫矣州之東南地勢委<lb/>
<pb n="KR4d0116_WYG_006-4a"/>
靡紆以平林演以廣隰山舒而水緩悠然逝隤然止如<lb/>
大路馬安安徐歩如隱君子偃卧退匿可望而不可及<lb/>
使人心目暢達而不病乎拘㡳獨此一隅爾鳳山僧行<lb/>
介即其居之餘址叠石為臺崛然百尺以直其隅憑陵<lb/>
半空睥睨孤刹東南之勝交薦於臺上臺上之觀委虵<lb/>
而無窮也凉秋八月金氣既明草木鮮静天宇空澈太<lb/>
守王公率僚屬登其上而讌飲焉是時也微風颸颸墮<lb/>
乎欄檻飄颻乎衣裾颯然撇巾髮而過也煩昏頓祛神<lb/>
<pb n="KR4d0116_WYG_006-4b"/>
爽超發邈焉引覽千里在睫况練光之横溢紺螺之明<lb/>
滅飛帆歘見孤鶩乍失不舟不轂以意為適直將跨流<lb/>
雲於蒼莽軼征鴻於泬寥而後已也公顧客曰異日有<lb/>
此樂乎吾欲據東南之㑹名此為巽臺非特辨方配物<lb/>
又以表吾之所樂也有客曰巽之名則稱所以為巽之<lb/>
說竊為公發焉解倥偬而攬髙明逃諠囂而接遐曠欣<lb/>
於暫得而横謂之樂非樂也今夫肆目之所逐快心之<lb/>
所適觀滄海之浩茫識閬崑之縹緲搏扶揺撠膠葛浮<lb/>
<pb n="KR4d0116_WYG_006-5a"/>
河漢而問津於牛女猶未厭也須㬰思窮力怠摧頽却<lb/>
顧盃案狼藉人語聒聒曽未離乎一席之上已愀然不<lb/>
恱及乎風霾暴勃霧雨迷塞天寒日暮不可竚立嚮来<lb/>
之樂顛倒潰亂不可復覩而憂隨之矣大哉樂乎古之<lb/>
為道者不交於物意無所至収耳目之役闗吾神明之<lb/>
舎㝠乎至虚以六合為内如此則髙明遐曠無時而不<lb/>
與吾俱存又何能終日栩栩從物飛揚而不返哉故昜<lb/>
曰巽入也<lb/>
<pb n="KR4d0116_WYG_006-5b"/>
　　真樂堂記<lb/>
李子以書乞墨竹於睂陽先生先生不妄許可得李子<lb/>
之言喜而不拒作大小竹石二畨以貺焉李子再拜而<lb/>
受正顔色而觀之柯葉脩勁聳動偃仰風雨霜霰所不<lb/>
能凌㢘角竅缺盤礴屼峍百夫不可轉也一日而神動<lb/>
二日而心化三日不知形骸之所忘意慮之所得彷徨<lb/>
顧歩如恐其忽然失之也當此之時雖疾雷不驚飄瓦<lb/>
不觸况乎睡寐飢飫晦暘寒燠所能覺哉先生謂李子<lb/>
<pb n="KR4d0116_WYG_006-6a"/>
曰君豈復事此兒女子喜好者也先生道徳髙重冠服<lb/>
天下歉然猶以兒女自處則眇乎不足數者非敢與知<lb/>
也富貴聲色得之則淫溺怠傲不得之則窮日力而争<lb/>
此壯者之所好也飴蜜梨栗得之則莞爾而笑不得則<lb/>
雖若有失而不知所怨此兒女之所好也及夫愁精揺<lb/>
思昏病羸僂雖堂堂之軀未嘗不為兒女之所輕挟懐<lb/>
咀嚼叫呼相擲雖三尺之子未嘗不為壯者之所嘆二<lb/>
者之好果誰樂邪然而壯者之好無窮兒女之好昜足<lb/>
<pb n="KR4d0116_WYG_006-6b"/>
吾以昜足者為真樂夫為天下所笑必以笑天下者也<lb/>
為衆人之所棄必亦棄衆人者也物我未定不可奪此<lb/>
而與彼則姑從所好吾豈知有物哉今以先生石竹掛<lb/>
於坐因名其堂曰真樂且以成先生之貺而不敢忘也<lb/>
　　葬遺骸記<lb/>
元豐壬戌京師之東自春徂夏連數州不雨徐於他州<lb/>
獨屢飢而旱甚故其民尤病太守髙郵孫公哀民之乆<lb/>
窮也寤寐如疚憂見言色凡山川之在境内與其佛老<lb/>
<pb n="KR4d0116_WYG_006-7a"/>
子之祠不以逺近疏數皆躬請焉至於徙市舞雩之法<lb/>
亦復為之雖雲徂雷升徬徨回薄拒城四五十里輙止<lb/>
疑若有所忤而却者人莫知也是時民以艱食往往盗<lb/>
發荒塚取故塼以售日或百數州有書生江天錫能道<lb/>
晉相和魯公凝記夢事因客以獻請公加禁罰公聞之<lb/>
惻然翌日下令戒民毋得發塚期以不貸遣校吏拾野<lb/>
中遺骸得一百八十餘軀葬於城南官之廢地為之祭<lb/>
告而後掩焉後三日大雨一夕而足初魯公微時偶嵗<lb/>
<pb n="KR4d0116_WYG_006-7b"/>
旱夜禱於家庭既寐夢逰新橋頭數十人聚語道上若<lb/>
弔若賀者怪而問焉前一人對曰吾昔居賓徳坊開運<lb/>
二年死葬於金山之陽吾之閭里附金山而葬者八十<lb/>
餘家嵗逺子孫淪亡祭祀不主無理之人輙破墓暴骸<lb/>
歛陶甓以為貨悠悠之䰟無所棲息故寃哀之氣上薄<lb/>
於天帝實震怒踰時不雨使彼方之民愁餓危蹙為吾<lb/>
等報也然来者猶未已吾方得理於帝君能為我言諸<lb/>
守長可為之禁而歸吾故宅庶㡬可和隂陽囘帝怒而<lb/>
<pb n="KR4d0116_WYG_006-8a"/>
致膏澤焉願公無忽魯公寤即以書抵在位者如其言<lb/>
而為之果驗夫鬼神之難知也乆矣知道者不必窮諸<lb/>
形聲而後信以理推之可也孔子嘗謂子路未知生焉<lb/>
知死未能事人焉能事鬼信乎死之與生鬼之與人雖<lb/>
隂陽晝夜所役之不同要之情状猶未離乎其類也夏<lb/>
凉冬温燕居燕寢覆其體膚藉以筦簟一有不足則通<lb/>
夕不寐及其為鬼也毀其室宅暴其支首凄風烈日無<lb/>
以自蔽豈獨無人之情也哉世固有賤死而蔑鬼者與<lb/>
<pb n="KR4d0116_WYG_006-8b"/>
其自戕也特一間耳昔東海繆殺孝婦三嵗枯旱後太<lb/>
守得其故祭孝婦塜天立雨嵗即大熟以此推之掩骼<lb/>
之報固不疑也雖然君子之用心也不期於巫祝之説<lb/>
亦曰仁而已矣達吾不忍人之心致吾誠而為之若夫<lb/>
報施之端有無之理不必論也大矣哉孫公之仁其利<lb/>
溥也明有以振其生幽有以安其死輙書其事以聞諸<lb/>
四方士大夫之仁者庶㡬公之澤益廣焉元豐四年七<lb/>
月日記<lb/>
<pb n="KR4d0116_WYG_006-9a"/>
　　任城修佛殿記<lb/>
至人無形合宇宙以為形大道無寄因萬物以為寄形<lb/>
無所窮則不可思寄無所在則不可致若夫㳺想於恍<lb/>
惚之間假名於真寂之外所見非見所得非得是猶鑿<lb/>
地求天止能見影尚何足以覽太空之寥寥指靈明於<lb/>
無碍者哉西方有聖人號其身為千百億化身無往而<lb/>
不通號其法為大寳藏無求而不具變化出沒廣大圎<lb/>
滿不離自性行住坐卧飲食謦欬皆為解脫色所不能<lb/>
<pb n="KR4d0116_WYG_006-9b"/>
見意所不能取以三十二相觀則相相非真以七寳布<lb/>
施修則布施隨盡故非去非来非有非無是名寳相持<lb/>
一句偈解無上意是名無量福徳至於金玉珂貝繒彩<lb/>
雕畫纎麗昭爛作而相之其富無倫髙堂廣厦丹楶藻<lb/>
梲岌嶪沉邃覆而棲之其貴無敵瞻傃引仰胝足血顙<lb/>
歌唄環遶無日不在是於無為中妄生縁影自以為得<lb/>
妙道之行是亦疎矣然則法無二門根有利鈍太上無<lb/>
修非心非佛其次不修佛而修心其下不修心而修佛<lb/>
<pb n="KR4d0116_WYG_006-10a"/>
要其有所至一也由是言之以色相觀以布施修是人<lb/>
雖不能生無所住心已於三毒火中得甘露味必竟清<lb/>
浄不纒煩惱與夫夸悍突盗欺忍頑戾不知可修不見<lb/>
可畏如鬭獸觸格黠囚抵獄不順羈紲不承箠訊跳梁<lb/>
倔强自速䘮害者固有間矣此佛氏之崇塔廟所以有<lb/>
情化也昔者燕人生於燕長於楚及老而還過晉國同<lb/>
行者指其社曰此若里之社乃喟然而嘆指其廬曰此<lb/>
若先人之廬乃潸然而泣夫悲不自知對境而作凡人<lb/>
<pb n="KR4d0116_WYG_006-10b"/>
一禮塔廟一瞻像貌生歸信心起清浄想亦因於境而<lb/>
已外境所設豈能使人生如是心起如是想由自性中<lb/>
本来有故冥冥之民必待境而後知化乃蔽而不自思<lb/>
爾噫性不在境依境而後覺境不碍性見性則自忘及<lb/>
乎萬想俱融一真常寂五藴六根悉是幻化山河大地<lb/>
悉是虚假向之所謂塔廟像貌者乃聚塊積薪而已其<lb/>
於佛也奚有<lb/>
　　負日軒記<lb/>
<pb n="KR4d0116_WYG_006-11a"/>
天逰子窮冬苦寒薪火不足鑿屋之南垣盗太陽之暄<lb/>
而曝焉大明既升赤烏吐精𤣥冥収威萬物皆傾叢林<lb/>
之鳥穴罅之蟲鳴呼攫躍磨喙伸足于于愉愉莫知所<lb/>
作吾方垂頭隱几閉目擁鼻傴僂而負之初焉若沃若<lb/>
嘘强者柔屈者舒爬搔引挽無意不如少焉肌血活流<lb/>
經於髮膚骨肉俱融充乎虚空吾不知形骸之所以為<lb/>
我我之有形骸邪吾不知洞户奥室綈帷十重白狐䝉<lb/>
茸巨爐獸烘酒行十鍾有樂於此邪吾不知大漠之北<lb/>
<pb n="KR4d0116_WYG_006-11b"/>
氷厚三尺鑚木敲石煙火不出十指欲呵呀然已踣有<lb/>
不幸於此邪吾疑夫隂陽氤氲太和渾淪還我以性命<lb/>
之根使我逰真挹醇與天地並存而獨有此邪吾是以<lb/>
愛之而不知厭就之而不能違晝則遡而東昃則遡而<lb/>
西竊竊然惟恐其去已也已而羲馭將宿奔於䝉谷吾<lb/>
不能疾走而逐於是始不豫於吾心吾猶計之卒嵗之<lb/>
寒不薪不火庶乎計日而長有此也及乎朔風吹雨飛<lb/>
霾四昏老隂司殺怒氣惨烈其<hi>闕</hi>　萬物鳴者吟飛者<lb/>
<pb n="KR4d0116_WYG_006-12a"/>
戢吾亦拘攣拳曲拔肩累足鴟蹲蝸縮敗絮自擁悽酸<lb/>
百種蠢蠢時動如蠒包蛹雖沸九鼎燎鄧林使吾沃而<lb/>
煬之恐未足發吾生氣而綴吾餘息追幸前日之愛不<lb/>
可復也故吾心更悲夫一晝一夜隂陽代更一寒一暑<lb/>
四時錯行此萬物無所逃於天地之間天地亦不得私<lb/>
於萬物今且狥吾所愛將獨有以成吾私既知其不可<lb/>
有也始則不豫於吾心終則其心更悲不亦惑歟然則<lb/>
天下之物戛於利害之塗與吾身託於變化之間者果<lb/>
<pb n="KR4d0116_WYG_006-12b"/>
可以獨有歟至於鬭逐排擊一得一失喜怒相賊而自<lb/>
焚溺者不亦大惑歟是說也雖野人不得獻之於其君<lb/>
吾將自事其心焉<lb/>
　<lb/>
　<lb/>
　<lb/>
　<lb/>
　樂静集巻六<lb/>
</p>
<p>
</p>
  </div>
<div>
<head>樂静集巻七</head> <lb/>
    <p>
<pb n="KR4d0116_WYG_007-1a"/>
欽定四庫全書<lb/>
　樂静集巻七<lb/>
　　　　　　　　　　　　宋　李昭玘　撰<lb/>
　　勑諡靈慧大師傳<lb/>
師諱仁節俗姓張澤州髙平人也母初姙夢白光照室<lb/>
生而有異相睂目澄秀手過於膝七嵗不肉食不衣紈<lb/>
綵耻從諸兒戯弄父為館書生授詩禮數不受教書生<lb/>
呵責之師曰自性具足實無可學諸法空寂亦無所説<lb/>
<pb n="KR4d0116_WYG_007-1b"/>
何用讀書為書生曰小子敢爾吾獨不能教汝邪師因<lb/>
詰以經義怳不能對師曰未能利巳焉能利人書生大<lb/>
慙服其父聞之曰此兒夙生法器已能出離世間當求<lb/>
正眼證了真際是時白馬寺逺法師號通性相攜往見<lb/>
之法師使誦金剛經師纔啟帙逕發問曰一切經皆云<lb/>
如是如是之體果在何所若有處有名即是我相無處<lb/>
無名即是外道法師無以答顧謂侍者曰不意今日復<lb/>
見善財童子後三十年當大揚教法汝等悉心供養師<lb/>
<pb n="KR4d0116_WYG_007-2a"/>
既融徹正智欲開度迷濁行化四方以廣縁遇幅巾芒<lb/>
屩不求變俗初不知其異人也儀鳳元年過濮州濮陽<lb/>
縣大姓王敬僧邀止居第躬啟法席然宿蔽情塵隂懷<lb/>
怠慢一夕與其母問法俯仰恍惚見金粟化身放大光<lb/>
明充滿内外敬僧惶怖回嚮亟斷疑網召畫工潛冩光<lb/>
相六日不成師責之曰賊心未除豈見真相敬僧阻懾<lb/>
悔罪更以黄金鑄象示堅固信一鼓完就師曰莫作是<lb/>
念須自心解脫方得見佛開元初南逰黄梅寓蘭若堂<lb/>
<pb n="KR4d0116_WYG_007-2b"/>
中見如来像不加瞻敬拊膺自呼曰大雄世尊顧謂第<lb/>
一座曰佛在身中莫從外覔恭敬讃嘆皆是妄想作禮<lb/>
圍遶但行邪道一切凡夫知修福徳心不修無住心知<lb/>
皈依色相佛不皈依自心佛如此起解未免墮落在因<lb/>
作偈曰真佛不住有相非真若求有相即是迷人中有<lb/>
明法師者善講大涅槃經指擿疑義懇師開決師曰三<lb/>
世諸佛十二部尊經皆以無為法未審和尚將何詮説<lb/>
凡如說大涅槃還見大否若見大者即是說大涅槃若<lb/>
<pb n="KR4d0116_WYG_007-3a"/>
不見大而說大者即是謗大涅槃莫為語言了了便持<lb/>
我見如破此疑障師特為印證尋亦領契一日都督啟<lb/>
聽事堂召禪支名宿與師評對師辨才流速無敢敵者<lb/>
即曰是法平等本無驕慢亦無怖畏無為白衣論道輙<lb/>
生輕賤公卿據席争持怯避今日諸人各為佛法大事<lb/>
如兩軍決戰箭鋒相迎先墮落者便入死地有說速道<lb/>
時諸禪子黙認𤣥㫖作禮而散開元五年南逰梁宋望<lb/>
都梁山氣象明秀謂其徒元惟良曰昔世尊未滅嘗有<lb/>
<pb n="KR4d0116_WYG_007-3b"/>
五百羅漢於此棲迹今猶有窣堵波在乃淮川福地也<lb/>
佛度衆生無有差别而衆生感遇自有期數吾將大起<lb/>
佛事莫如此地耳翌日同次於盱眙先福寺頓錫涅槃<lb/>
院相地之東偏誅墾榛棘覆茅為廬從者如流不日成<lb/>
聚或問曰大師從何方来特起化道曰吾昔居西竺香<lb/>
象山北方衆生宿有因㑹故来度拔先有僧伽道人過<lb/>
寺三請不受乃言曰吾因縁不在此耳後有白衣人即<lb/>
無垢真身為法津梁汝當歸重昔五百羅漢居此嘗有<lb/>
<pb n="KR4d0116_WYG_007-4a"/>
甘井大石覆焉是人至止當自開洩亦正法流通之驗<lb/>
師既来從者告無水命具絙鍤發石出井而飲溉大給<lb/>
今號為羅漢井九年師改修故寺慮嚮道者信心未固<lb/>
與門弟子曳杖淮上逢一流胔扣其顙而問曰金玉滿<lb/>
堂莫知誰守四大六根今復何有明妙真性本無起滅<lb/>
情境盖纒入生死道故了之者不受後有昧之者常與<lb/>
物遷汝等持修可復流惰彼方之人聞是真語洗心喜<lb/>
捨斲材取鍛千里而至師法力願海圅攝有情故神人<lb/>
<pb n="KR4d0116_WYG_007-4b"/>
弗違善惡均化方構棟未具聞豫章石浦山巨木無計<lb/>
復領徒南度躬命採度險翳之間異物憑負有大蛇呀<lb/>
噏氣焰燻烈衆不敢近師為之戒曰毒無自性業力所<lb/>
成汝子在前肯復殘噬觀汝此心本來慈忍業未盡<lb/>
故還生殺害作是語已俯首委蛇而去斬伐朞月得美<lb/>
材萬數皆筏乘流初艤淮浦暮夜風烈漂激殆盡門人<lb/>
惡睨師獨恬暇自如須臾風息潮泛俱集浦中後人號<lb/>
其浦曰旌異焉將達先福淮水㡬涸最大木數百章重<lb/>
<pb n="KR4d0116_WYG_007-5a"/>
於挽曳不日水暴溢木亦隨至廣陵楊生誓鑄大鐘以<lb/>
侈法具既而金齊方流如迅雷震聞於數里都人士子<lb/>
竦動驚徹頓有悟入越明年殿告成未嚴像設董事者<lb/>
請募檀施師曰異日當天授寳相行俟之耳後果有鐵<lb/>
像浮淮而下泊於境上迎置廣筵巍然端睟乃彌勒佛<lb/>
也江都劉氏鼎建寳塔所費億萬雕繪瓌麗工技㡬成<lb/>
乏釦金千畨夜禱于庭翻空而下遽就縁力門人謝居<lb/>
士西逰陕州偶都督崔公酺饗於開元寺居士過其門<lb/>
<pb n="KR4d0116_WYG_007-5b"/>
顧金剛像訶擊之曰汝知佛性否閽者斥其狂執以見<lb/>
都督且疑其非常人也命具以情對居士曰吾非狂但<lb/>
今人誦金剛經不知其義正如此土梗耳崔公却音技<lb/>
召諸釋子談金剛經義無一人應者居士為開析如流<lb/>
聞者通解或問曰汝從何證授曰都梁山三賢大士吾<lb/>
師也崔公昔慕真範輙東嚮拜遣使馳五百縑副金帶<lb/>
以獻㑹㢘使按縣或告師以左道疑衆使即詣焉引師<lb/>
訿責曰道人當以正法示人可復簧鼔邪說師唯唯稱<lb/>
<pb n="KR4d0116_WYG_007-6a"/>
咎乃裒㑹學徒講涅槃義如師子音振越閎厲使者深<lb/>
省妙趣摧伏魔見合爪稱嘆褫奉白金百千以助香炬<lb/>
𤣥宗皇帝早服髙悟召入内殿恭問心要欲以如来衣<lb/>
昜居士服懇託至三請俟他日乃受澤州司馬改號𤣥<lb/>
寂并賜章服道具適其所從師以應縁未畢願歸海上<lb/>
詔復其所將戒行有大乘雲禪師者領徒五百迎詣丈<lb/>
室祈禀機訣師曰若欲問佛即心是佛若欲問道無心<lb/>
是道心體清浄與虚空等不可執取亦無證解如如自<lb/>
<pb n="KR4d0116_WYG_007-6b"/>
然乃是真覺大衆此是自身中事莫認他人語句努力<lb/>
珍重師還抵舊住有南山暉律師来勞跋履因問曰大<lb/>
士不破律儀不持戒法和俗同塵何有差别師曰名有<lb/>
緇俗心無凡聖吾從阿閦佛已来深得正法故内秘菩<lb/>
薩外現聲聞與物波流實非有我今如此言迷執我見<lb/>
持戒出家本求逺離而心有我者即同凡夫律師感喻<lb/>
而去忽有二梵僧參禮師引納尤厚嘗中夜講話但聞<lb/>
婆羅門語數日梵僧辭去門人訊詰宗嗣答曰此吾師<lb/>
<pb n="KR4d0116_WYG_007-7a"/>
也昔在西域逰化五天竺國為吾授記行止相失今四<lb/>
十年因謁清涼山方知投足此地然彼我異縁吾亦西<lb/>
還耳師道化大行風靡四逺華岳黄冠郭談虚朅来訪<lb/>
問遽謂師曰吾服氣鍊形積有功地將何便門示我解<lb/>
脫師曰大道無形至虚為體滌除𤣥覽物物皆無舍己<lb/>
尋方猶鑚氷求火氷盡力窮火從何得談虚慙屈悻然<lb/>
告往遇三虎踞道求哀戰伏師遥為攝持遂獲行邁初<lb/>
工事起徒邑人陳招不倦財施䪺輸錢數萬師曰此暫<lb/>
<pb n="KR4d0116_WYG_007-7b"/>
從汝貸為汝守之耳師赴詔還招已殫困屬夜寢方寤<lb/>
聞風雨暴至卒無有也黎明家奴報數百萬錢還帑中<lb/>
矣師多刼因縁悲智具足威力無量降伏一切宴息經<lb/>
行天神擁衛故能警動聲縁成不退轉調服魔戯為善<lb/>
知識者其事非一也嘗訪臨淮富人藺氏家有嵩山李<lb/>
全芝蹢闍展謁藺氏揖與之進師方隱几澄觀有二大<lb/>
宻跡士紫金相持劒左右全芝怖却願垂悲濟師為攜<lb/>
接門人吉證從師往上方既還已昏暮覩介胄巨人標<lb/>
<pb n="KR4d0116_WYG_007-8a"/>
相威厲徐躡廡下師至具以疑告師曰此名樓至如来<lb/>
最後得佛有大神力護持正法阿修羅種見即膽裂汝<lb/>
以定眼觀之勿畏也開元十五年為凶人誣訟刺史械<lb/>
付吏鞠訊尤棘一夕大雷雨墻户俱徹同時繫者五木<lb/>
隨解吏以變白刺史徬徨懼禍師勉之曰瞋為毒業如<lb/>
火熾然火盡復寒終歸清浄我法無諍猶如虚空穢溺<lb/>
兵燒空終不壊如是浄念勿生狐疑後縣令以強忍挟<lb/>
恚召師具飯餌毒其中師覆盃於地震裂三尺令觸顙<lb/>
<pb n="KR4d0116_WYG_007-8b"/>
謝過師曰法無我人寃親同等雖殺父害母不生憎怨<lb/>
如来性中不說罪福但㝠有心永離顛倒何多謝我也<lb/>
緇流無明每忌師出已隂賂姦侠託以戕害偵夜僚操<lb/>
䤹潛入見天人捧足龍象㳺戯屏氣辟昜乆之推户閴<lb/>
然遽欲前進變現如故乃投兵悲涕誓從悛洗師棲止<lb/>
簡昜不戒扄楗每出應供詔執金剛曰善為吾守果有<lb/>
盜得衣將竄拘不能去師還猶奉伏待命顧謂執金剛<lb/>
曰姑舎之盜即棄衣慚遁其變異感忽不可思議皆此<lb/>
<pb n="KR4d0116_WYG_007-9a"/>
類也天寳初化事大就更命督工劉海者増傅殿址以<lb/>
杖畫壁曰大水將至明年淮流漲溢不移所誌廣陵耆<lb/>
老依止既乆来懇師曰我輩與佛同世未能斷除結習<lb/>
願畫一音相晨昏瞻事庶㡬常起正念不染三毒師許<lb/>
之尋召工和涅丹碧種種變化竟不能繪寺傭李逺者<lb/>
素侍巾錫以無心觀相落筆皆肖衆競讃禮五年十二<lb/>
月十三日早方盥召門弟子曰吾因願既成来去順流<lb/>
今將逝矣吾滅度後四十年不移此邑當復相見學道<lb/>
<pb n="KR4d0116_WYG_007-9b"/>
人心生則法生心滅則法滅心法雙寂此名見性諸境<lb/>
攀縁悉是邪見應如是知應如是住違吾言者非吾弟<lb/>
子吾非汝師嗚呼生死事大如救頭燃嵗不我與悔將<lb/>
何及復作偈曰身從幻化生四大隨變換還從幻化滅<lb/>
不滅乃非幻滔滔生死海迷者自流轉但照本来心一<lb/>
息過彼岸是夜向晨沐浴趺坐而滅報齡一百有五平<lb/>
地大雪林鹿悲鳴山祇慟泣門人相與議曰昔皇帝為<lb/>
師改服云請俟他日今其時也乃掛衣祝髮儼如生存<lb/>
<pb n="KR4d0116_WYG_007-10a"/>
卜葬於山之髙原而建塔焉師恵命無碍凡所說法皆<lb/>
宻契楞嚴圎覺金剛的義故順㫖投悟委順而化者或<lb/>
以側足或以坐忘盖亦千計建中末傳業繼序者猶數<lb/>
百人屬兵蹴兩河師昔建浄居竟為煨燼因移寺於涅<lb/>
槃院將遷其化身傅以塗漆啟發之日鐵函已壞而神<lb/>
色不變睂髮修䵟即以華旙道迎藏於别室往日之言<lb/>
正四十年矣五代之亂群冦剽削有士人官于盱眙者<lb/>
挈取慈相絶淮浮泗過于彭門其舟屹然而止舟人聞<lb/>
<pb n="KR4d0116_WYG_007-10b"/>
之闔境奔仰或相謂曰至人化現有方隨縁度物豈吾<lb/>
徐之民將利其賜乎越明日道俗千人頂負膝行奉安<lb/>
于乾明寺法雲所覆千里䝉潤西跨梁宋東達鄒魯長<lb/>
淮之南清汶之北有目有趾者咸歸赴焉我朝慶厯七<lb/>
年尼恵忠發大願力造塔於寺西南隅層甍危絢寳坐<lb/>
崛起四方獻饗綿絡不絶數當輪巔發布光相觀者踴<lb/>
嘆寺有古鐘聲振脩逺而棲庇太陋方隂靄中射影簷<lb/>
障見隱突間宛然模象連復數四玩掲重觀即不復有<lb/>
<pb n="KR4d0116_WYG_007-11a"/>
熙寜十年河決澶淵東注淮泗環浸城腹民命如綫太<lb/>
守睂陽蘇公軾率吏民致齋祝期以旬日之間水退城<lb/>
完奏乞諡號漲怒果息而淫雨連霔再罄誠謁廓爾澄<lb/>
霽踰月表上其事天子異之賜號靈慧大師塔曰靈慧<lb/>
塔元豐五年髙郵孫公覺来守此邦也嵗乆旱精禱塔<lb/>
下甘澤霑足因取諡號勑書蘇公祈報詞疏并刻于石<lb/>
河南王公說代領府事六年夏時澤愆嗇祠謁多不效<lb/>
公黙念靈躅宿具薫饗達旦霑沃六月孫公以書移曹<lb/>
<pb n="KR4d0116_WYG_007-11b"/>
南李昭玘命採次遺事為之記録得大中元年釋徳秀<lb/>
行狀于尼恵忠院元和二年翰林學士吴通微碑于故<lb/>
先福寺以二者参訂芟其重複汰其語意鄙近與事不<lb/>
合者證以年月為之傳云師出世與僧伽相先後故其<lb/>
事尤類盖於後刼中同一縁化迄今雍熈塔左猶配禮<lb/>
焉或者以為宗門手足其實非也<lb/>
　　送吴秀才歸汶上序<lb/>
唐李衛公薨百八十年士大夫有觀故物於其家者感<lb/>
<pb n="KR4d0116_WYG_007-12a"/>
嘆惻隱斂容肅心竦動耳目如見其人彼其聲音笑貌<lb/>
已散於冥漠氣血精魄復化為塵腐後之人方且區區<lb/>
起慕于手澤之遺物此獨愛衛公之賢為不足故也物<lb/>
之偶存者猶然果見賢子孫則愛之宜何如故文肅吳公<lb/>
起布衣致位二府熙寜初言事不合出治鎮海不朞年<lb/>
告薨澤施于民者日不給道行于已者未能如所期天<lb/>
下之論至今傷之吴君說禮文肅公之季弟子也篤志<lb/>
好學議髙而氣直落落有大器吾於文肅公雖不及見<lb/>
<pb n="KR4d0116_WYG_007-12b"/>
所愛者吴君耳夫水之阻閼者決之則灌千里木之壅<lb/>
壓者一發則枝大乎榦所積之勢然也吾將見魚山之<lb/>
塜松檟有光色汶水之廬賢士大夫結轍而来逰者復<lb/>
自斯人始傳曰樂與餌過客止吾無能留吴君矣君可<lb/>
自畱耶日回月周時不與人逰君其勉之<lb/>
　　晁伯均字序<lb/>
南陽晁子過余曰公秉名伯父所命也取周詩秉國之<lb/>
均為義願請字左右敬從教余因即其義字之曰伯均<lb/>
<pb n="KR4d0116_WYG_007-13a"/>
伯均之理固有本為子詳說之世俗之言薄等厚小齊<lb/>
大割疣補劓斷脛加足一視同情乃謂之均非也此小<lb/>
仁私智信情滅理自以謂得盡物之心不知搶攘剖擊<lb/>
之患自此始矣天之於物寒往則暑隨之春生則秋殺<lb/>
之一雨即潤一風即動不為大者餘小者損乗其運之<lb/>
相推付其分之自宜即参而該更先後而一此均之義<lb/>
也地道亦然陵髙澤深水濕火燥金沈木浮翼飛角逐<lb/>
若違若從若離若合各正性命混為一區所均亦大矣<lb/>
<pb n="KR4d0116_WYG_007-13b"/>
有人道焉貴食肉賤食藿君子乘小人徒賢役不肖不<lb/>
能事能尊則數隆卑則數殺使人以域守以畔立靡然<lb/>
聽順而無怨争者各得其均故也天地隂陽猶不能反<lb/>
物以行其私任人之事者不以好惡取舍累其心從其<lb/>
理之當得則不待斟酌推移而天下平矣必曰吾能貴<lb/>
吾能賤可進可抑可與可奪不任其均而惟其均之者<lb/>
在我其克濟者鮮矣斗斛權衡不為怨府至公之所寄<lb/>
也輕重虚滿一有心焉則無以信於人操之者罪也晁<lb/>
<pb n="KR4d0116_WYG_007-14a"/>
氏漢家令後文莊公以亮直忠厚參真宗政事推大公<lb/>
至正以服天下而天下稱其賢吾子四世孫也好學有<lb/>
逺致以名節自勵異日必能似之吾子勉夫<lb/>
　　晁子安字序<lb/>
潁川晁子求字於余而俾序其說三反而益勤吾聞責<lb/>
善朋友之道也吾子既不鄙而與之㳺不敢不告人之<lb/>
秉物大小輕重要之執而勿失也而莫慎於執玉冕弁<lb/>
入朝奉祀宗廟大君天臨神明交乎左右圭璧在手屹<lb/>
<pb n="KR4d0116_WYG_007-14b"/>
然而立聲氣不動若有所聽者安其心以奉之故也不<lb/>
然傲而髙怠而每下有所思而墮驚懼顛仆而倒置者<lb/>
中自亂耳士之學道者必以執心為主智及之仁守之<lb/>
莊以蒞之擇術既審見善既明吾將操而勿捨也如彼<lb/>
而阨窮如彼而利達吾不知也行或縶之止或挽之吾<lb/>
不知也所知者吾如是而已見得不惑臨難不懼奉其<lb/>
身以立於義命之際甘言厚利不可撼揺大威強有力<lb/>
者不能掣而奪也行無奔息卧無噩夢神舒氣怡泰然<lb/>
<pb n="KR4d0116_WYG_007-15a"/>
自若者吾能安之耳夫心危物也一動則不可禁三牲<lb/>
在前五鼎在後文綉眩亂淫哇嘈然勢利之徒左右招<lb/>
之睥睨之間風回波靡一舉手而攬之頽然形往安暇<lb/>
固平日之捉持者哉詩曰秉心塞淵外物之来不得其<lb/>
隙而入窅然静深無以撓之非安而何昔文元公仕<lb/>
仁宗朝致位内相履道夷坦與物無競及其老也退而<lb/>
家居著書樂道以終天年出處之際始終完一天下大<lb/>
夫皆尊仰之究其心之所安非一日之積也吾子好學<lb/>
<pb n="KR4d0116_WYG_007-15b"/>
特立静以自守不妄取捨異日必能似之謹再拜以告<lb/>
請字曰子安<lb/>
　　燕逰十友序<lb/>
余發故箧得頃嵗所藏古器銘識晉唐石刻唐人遺書<lb/>
名公墨蹟臨倣諸帖小畫水石蟲鳥傳模畫本類而緝<lb/>
之判為十帙名曰燕逰十友此十友者淡然相與無求<lb/>
無責數見不怠乆不相接不相遺信乎可與忘年者也<lb/>
日有餘力悠漫無寄遇事齟齬頽惰不怡揖十友者置<lb/>
<pb n="KR4d0116_WYG_007-16a"/>
之坐隅更出迭進各獻其能而為余勉焉吾是以出處<lb/>
與之俱而人莫能間也客有聞十友者過而謁之謂余<lb/>
曰孰無好子獨𤨏陋淺促非磊落人也特兒戯耳余曰<lb/>
以紙為鳶以竹為馬奔走跳擲觀者笑之乃自為戯而<lb/>
不以戯人於人何病必曰舍己所好以從人正所病也<lb/>
客曰垂頭几案手不停披目運心移巻窮意盡此須臾<lb/>
之適耳余曰雕堂綺席歌筦迭作歡樂飲酒亦須㬰之<lb/>
適也適去而憂隨之則余不與焉客既無以屈余意又<lb/>
<pb n="KR4d0116_WYG_007-16b"/>
從而䛕之曰傳有云不有博奕者乎為之猶賢乎已爾<lb/>
今子之賢過博奕逺矣余曰彼夫子進人之語也若賢<lb/>
之實其誰可居自囘賜而下不敢覬焉不然何其賢之<lb/>
多也果以此為賢必有操戈逐其後者矣因強而藏之<lb/>
曰余友者聊以自娱非恱於人也何必示人客黙黙而<lb/>
退政和丙申季秋序<lb/>
　<lb/>
　樂静集巻七<lb/>
</p>
<p>
</p>
  </div>
<div>
<head>樂静集巻八</head> <lb/>
    <p>
<pb n="KR4d0116_WYG_008-1a"/>
欽定四庫全書<lb/>
　樂静集巻八<lb/>
　　　　　　　　　　　　宋　李昭玘　撰<lb/>
　　潞州戒焚死榜<lb/>
今月日通判軍州事李某謹出榜告潞州軍民百姓某<lb/>
聞人者仁也不昜兄弟父子之恩葬者藏也宜有棺槨<lb/>
衣衾之制此皆性所自出禮不可違孝子由是盡心聖<lb/>
人奚以強世故虆梩掩親者必有道矣土不侵膚則獨<lb/>
<pb n="KR4d0116_WYG_008-1b"/>
無恔乎茍為無傷是不知本惟夷狄之異類猶草木之<lb/>
無知平居殆絶於恩親一死即同於腐臭遽加焚灼不<lb/>
待覆藏顧惟中國之民乆被先王之澤詎從非義反害<lb/>
大倫夫死必有歸塟之以禮身體髮膚昔之所愛居處<lb/>
笑語尚或可求而乃藉以束薪付之一炬雖悲哀未盡<lb/>
而殘忍已深裹灰燼以故繒封罌缸為吉宅棄捐無日<lb/>
曠乆何追有慙掩骼之恩㡬類析骸之酷凡人䖏已則<lb/>
幸其安逸待物則終以愛存棟宇以避風雨之憂犬馬<lb/>
<pb n="KR4d0116_WYG_008-2a"/>
猶加帷盖之賜患不思爾豈其逺歟至若蜂蠆螫手變<lb/>
色踰時蚊蚋<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>膚廢寢通夕因心原理觸類反情何其<lb/>
冥漠之間畧無痛毒之怨載懐及此良為惻然况爾名<lb/>
邦號為美俗去唐堯之千載猶有遺風介劉氏之數州<lb/>
不從僭命物大地廣閭里相安土厚水深耕稼自養惟<lb/>
兹大事獨愧良心豈生民有此不仁亦貧者無以為禮<lb/>
當州具陳其弊獲請於朝出公帑之羨錢昜近郊之善<lb/>
地置之守塜繚以周垣儻未能為七寸之棺姑可以寄<lb/>
<pb n="KR4d0116_WYG_008-2b"/>
一丘之土嵗時展省獲奉掃除䰟魄慰安不為祟癘重<lb/>
申告令明示通衢行之非艱勉焉無忽<lb/>
　　祭枯骸文<lb/>
年月日謹遣某人致祭於無主亡人之靈嗚呼人死曰<lb/>
歸歸於窀穸棺槨衣衾以棲沉魄爾今何辜暴露殘骼<lb/>
馬牛踐馳逰稚鞭擊穢䝉泥沙痛梗榛棘嚴霜烈日誰<lb/>
爾覆匿人或過之掩鼻屏息嗚呼爾非髙封大塜環以<lb/>
楸栢口珠腰玉卜嵗千億盗斯奪之斲伐窮力解襦推<lb/>
<pb n="KR4d0116_WYG_008-3a"/>
頤支首離析者邪爾非挽甲負戈横身赴敵主將促戰<lb/>
力殫氣迮折肱斷顱痛冒刀㦸妻子不収為烏鳶食者<lb/>
邪爾非獨馬弊車輕鄉逺客嵗月頽暮闗河斷隔失志<lb/>
昜感沉憂生疾漂零路隅裹以篝簀者邪爾非衰門敗<lb/>
家子弟孤阨故阡不歸逺寄别域狐穿鼠嚙土腐水激<lb/>
莫知誰何但餘瓦甓者邪爾非荒年阻飢凍憊空瘠昜<lb/>
子析骸朝不支夕嗷嗷道塗連藉交踣不施藁薪填委<lb/>
坑谷者邪爾非宿姦老兇喜為剽賊白晝殺人毒於貨<lb/>
<pb n="KR4d0116_WYG_008-3b"/>
殖危生殘家禍抵梟磔投屍溝中犬彘跑捽者邪今夫<lb/>
荒叢蔓草廢墟古陌晦雨淫淫悲風索索顧歩躑躅呻<lb/>
吟啾唧使爾不得歸邪天門九闗虎豹嚇嚇磨牙揺毒<lb/>
啄人肌骨幽都九重旁立土伯三目虎首噬人如腊使<lb/>
爾不敢告邪假時凶災偷起厲疫寒熱更作燒灼澌淅<lb/>
憑跡附聲驅巫走覡濁酒腐䏑日幸咀咋使爾不得已<lb/>
邪嗚呼古之葬者既穿既塞土或親膚猶為嗟惻胡寧忍<lb/>
斯散弃中澤藏之壙阡温以絮帛魂兮来歸於此安宅<lb/>
<pb n="KR4d0116_WYG_008-4a"/>
　　祭晁次膺文<lb/>
嗚呼連城之珍一世埋沒既發其光墮地而折千丈之<lb/>
松半死復生大風横来無復樑楹成毀在數所難者才<lb/>
有人如此宜哭之哀嗚呼次膺偉卓疎明洙泗而西千<lb/>
人之英擢第熙寜文辭驚人頭角嶄嶄莫敢與羣㳺刄<lb/>
百里事無少留<graphic n="KR1094" url="https://raw.githubusercontent.com/kanripo/KR-Gaiji/master/images/KR1094.png" mimeType="image/png"/>卻俱解孰為全牛側目青雲軒軒欲<lb/>
舉初無猜心乃觸豺虎解印投檄幅巾自娱良醖佳客<lb/>
日不可無不愠不戚薫然以和人或憫嗟惟以笑歌辨<lb/>
<pb n="KR4d0116_WYG_008-4b"/>
說古今亹亹飛屑捆載而歸傾倒不竭誠心與人洞見<lb/>
膺腹窅然曠空如百間屋老驥伏櫪雄心未平寒鷄失<lb/>
旦猶思一鳴嘘吹抆湔晚有元老振衣彈冠翻然西笑<lb/>
一顧増價髙視上都不待給札乘化已殂昜簀方終命<lb/>
書来下哭聲滿堂賀客回駕奔命之初促裝晨發荷夫<lb/>
褰裳嘶馬漂沫素車東来徒御行泣雙輪不膏旒旐如<lb/>
濕哀樂相尋曽不踰月感忽之間星流電滅投分兹乆<lb/>
情均弟兄一日不見鄙心已萌清風皎月每與我期髙<lb/>
<pb n="KR4d0116_WYG_008-5a"/>
山流水誰復我知華館晝掩啼猿曉驚時見墮葉不聞<lb/>
履聲死生往来聚沫遺蛻造物者誰以我為戯魂兮歸<lb/>
来勿起遐想八荒愁人跳踉焉往瞿曇老人有國無碍<lb/>
子甞注心胡不遄邁魚山嵳峨天衣来盖清流在旁下<lb/>
貫淮海宛宛其中亦既築室此焉歸骨百世之吉大事<lb/>
將舉已告日時歆我肴醴一慟長辭<lb/>
　　祭晁无咎文<lb/>
人初有生豈獨無死死而可哀孰不涕泗維公人豪標<lb/>
<pb n="KR4d0116_WYG_008-5b"/>
度翹偉妙峯千尋玉海無底九流百家逺探旁貫白羽<lb/>
一揮傾倒河漢騁辭流離躪轢韓栁人皆仰之維北有<lb/>
斗名卿鉅人未識為媿牛童馬走喜道姓字海岱千里<lb/>
翩翩孤鶱中路摧委垂翅十年大恩生成復請試吏窮<lb/>
陬小壘直為貧計昜官淮泗往綏疲民坐席猶冷訃音<lb/>
遽聞故園来還三徑掃跡猿悲鶴怨松蘭改色念昔握<lb/>
手笑語道隅今拜堂上憑棺以呼驪珠沉海曽嘆遺墨<lb/>
茂陵殘編尚寄他日我有㫖酒魂兮能来㵼此一觴莫<lb/>
<pb n="KR4d0116_WYG_008-6a"/>
知我哀<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4d0116_WYG_008-6b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　樂静集巻八<lb/>
</p>
<p>
</p>
  </div>
<div>
<head>樂静集巻九</head> <lb/>
    <p>
<pb n="KR4d0116_WYG_009-1a"/>
欽定四庫全書<lb/>
　樂静集巻九<lb/>
　　　　　　　　　　　　宋　李昭玘　撰<lb/>
　　問黙<lb/>
莊周曰道無問問無應然則即理而問則問不在言即<lb/>
物而應則應不自我此之謂無問無應而問黙所以作<lb/>
也思𤣥先生僻居離羣不誦書不應賓客不呼奴𨽻不<lb/>
叱鷄狗坐如寐立如齋行如有所失而未得㞐三年門<lb/>
<pb n="KR4d0116_WYG_009-1b"/>
無車庭無屨人皆怪而莫敢過有客升其堂扣其几而<lb/>
問曰先生何為者也先生支頤自若客下堂三呼而三<lb/>
招之先生㗳然不顧客將去為之歌曰明者塞而智者<lb/>
迷哀今之人兮似是而非先生矍然而起不待納履竭<lb/>
蹷而追之曰吾居三年口未嘗言而心之所潜意之所<lb/>
至畧自得於成心矣若夫逐者之闐闐聚者之讙讙故<lb/>
不能挫吾精而敗吾思今子反以為似是而非子猶有<lb/>
至道之精挈我而上趨邪將強聒迷繆而過詆我耶客<lb/>
<pb n="KR4d0116_WYG_009-2a"/>
曰吾嘗相先生之形左耳目聰明而右耳目不達殆非<lb/>
隂陽不和而有偏傷之患先生幸以嘗覩聞者告我我<lb/>
因藥其傷而起之先生曰甚矣人之多言也言不若黙<lb/>
黙而識之是謂大得故天無言聖人欲無言一言以為<lb/>
彼二言以為此三言以并彼此道未嘗有彼此者亦未<lb/>
嘗無彼此也各操而議之果奚在夫言之一出至於三<lb/>
言而未能定則是非之相雜愛惡之相攻復㡬千萬言<lb/>
而後已言之愈煩離道愈逺使天下之人沉偽而失真<lb/>
<pb n="KR4d0116_WYG_009-2b"/>
摭華而去實者言之罪也噫言之為患已甚而又悲夫<lb/>
言者之自害也南方有羽蟲利喙而善鳴鳴亟益哀咀<lb/>
血而死北方有介蟲服氣而善息至潛而不躁其夀千<lb/>
嵗今夫嘵嘵之口馳心氣而擢精神撓静淵而洩和理<lb/>
反以害其生則吾之黙黙者豈特畏罪哉亦謹養吾生<lb/>
而已客曰先生可謂能黙者也夫以言為無累邪言多<lb/>
則數窮以言為有累邪言雖滿天下而吾道寜䘮天地<lb/>
之於萬物也雷震風鼔雨流川激百獸以羣嘷昆蟲以<lb/>
<pb n="KR4d0116_WYG_009-3a"/>
類鳴有形之相磨有氣之相觸未甞息也然則太空寥<lb/>
然至虚漠然又何累焉故有道者無所言無所不言終<lb/>
日言而非言終日不言而亦言其於言黙也奚擇浮屠<lb/>
氏號為居士者問其徒以不二法其徒解析連類操三<lb/>
十二說以獻謷然不答而三十二心皆化不害為能言<lb/>
䝉人學老耼者著書數萬言謬悠之說無端涯之辭連<lb/>
犿而無傷恣縱而不儻稽之無度逐之無宿不害為能<lb/>
黙能言而不能黙能黙而不能言是乃據道之一偏而<lb/>
<pb n="KR4d0116_WYG_009-3b"/>
非夫泊然大通者也射者之惡蚊䖟則志静奕者之思<lb/>
鴻鵠則志動以静對動則静者勝然域於静則失也古<lb/>
莽之民善眠故多息阜落之民常覺故多勞以息代勞<lb/>
則息者勝然狥於息則非也今先生能黙而不能言猶<lb/>
拘於所域而蔽於所狥是以有偏傷之患而不足於冲<lb/>
和之氣以吾觀先生之不言殆惡夫與物争而先生之<lb/>
志猶未出乎争也有人曰龜長於蛇白狗黒犬可以為<lb/>
羊雞三足此形色名數之非其實者也茍知天下之物<lb/>
<pb n="KR4d0116_WYG_009-4a"/>
不出於形色名數之異則天地之間同一物耳不足辯<lb/>
也故横心之所念横口之所言亦不知彼之是非利害<lb/>
歟亦不知此之是非利害歟如此則七竅流通百體俱<lb/>
融尚何鉗吻結舌閉心一氣譬猶食未下喉噎不得吐<lb/>
如此復自快耶至人之出言也與物去来隨起隨滅如<lb/>
鳥度空如風過物可見而不可逐可覺而不可執方且<lb/>
趯趯然從其後而掇之不亦惑歟先生曰子之說然矣<lb/>
是言猶黙也黙猶言也敢問非語黙之時孰辨曰吾智<lb/>
<pb n="KR4d0116_WYG_009-4b"/>
淺意迫不能知請詢之黄帝孔丘先生曰黄帝孔丘今<lb/>
亡矣將焉問客趨出先生頷之而不謝<lb/>
　　書鄧先生石几<lb/>
先生避地者也不以世故累其心人亦未嘗以所狥而<lb/>
干先生之好低囘隱逺以自完潔不願聞乎時時亦不<lb/>
知先生果何人也城隍之東北其地阜以髙先生即而<lb/>
築居焉葭蔣蕉蓼之披折鶖鶬鳬鶩之上下乃數十年<lb/>
之廢墟先生不以荒汚窮僻不可居也覆茅為廬四面<lb/>
<pb n="KR4d0116_WYG_009-5a"/>
環堵鑿户如竇傴僂而出入不闗不鑰無食器無卧榻<lb/>
席地而坐隱几而觀書草深苔滑蟲鳴螽躍斷人足音<lb/>
人不堪其陋先生幸是以遯其身未甞厭也一日先生<lb/>
出有盜過其廬弃書掲几而去先生曰吾不逰井里不<lb/>
受聲利是非之束縛榮辱之陷溺富貴之侵忍權門之<lb/>
凌咄吾逃之乆矣而盜不容尚何遯吾之窮也夫盜之<lb/>
取吾几或售而食或析而炊吾不知然盜生扵所利利<lb/>
生於所用埋黄金於地下不若瓦棺之能乆無取於利<lb/>
<pb n="KR4d0116_WYG_009-5b"/>
故也吾今琢石為几堅厚重大絶臂不能移以利則甚<lb/>
賤以為用則大迃吾庶㡬保焉以是語天逰子天逰子<lb/>
應之曰先生以昔之有所利而不可保過為堅厚重大<lb/>
使不能移先生慮則勝矣先生之跡未免為誨盜也天<lb/>
下之物適来適去行流散徙不可捉而有也故逹道者<lb/>
賓之而不主得之勿喜䘮之勿悲先生不能隨物去来<lb/>
方且強梁去智而與物争吾恐先生不能遯而猶區區<lb/>
為盜者守也壑舟之藏其下千仭勇者或負而趨之則<lb/>
<pb n="KR4d0116_WYG_009-6a"/>
物有所不能固北山之險其上九折愚者必墾而平之<lb/>
則力有所不能屈今先生固我有以屈人之力吾是以<lb/>
知先生未免為誨盜也先生姑無其几無意其存亡適<lb/>
為几之義以達之於性命之際庶㡬有所有而萬無䘮<lb/>
也几之為器凴之以安石之為物置而不動先生憑而<lb/>
安之且不動也由是外觀萬物之芸芸内觀一性之明<lb/>
妙則知天地賊我隂陽奪我亦不甚毒耶先生㝠是心<lb/>
以超乎天地隂陽之外虚而遨逰雖萬變迭陳乎前而<lb/>
<pb n="KR4d0116_WYG_009-6b"/>
湛然常寂是几也流落乎千載之逺或為柱下礎或為<lb/>
塚上碣霆震風折水泐火裂塊而礫虀而塵㑹歸磨滅<lb/>
亦不足以䘮先生之所存又果可為先生物哉<lb/>
　　跋閣本法帖<lb/>
太宗皇帝治定餘暇逰意翰墨甞遣使購古帝王名卿<lb/>
墨帖集為十巻詔鏤板藏禁中每大臣登二府即賜焉<lb/>
嵗乆寖不復賜元豐中嘉王嘗從神考借其板模拂㡬<lb/>
百本王府官盡得之士大夫間亦嘗見一二初長沙僧<lb/>
<pb n="KR4d0116_WYG_009-7a"/>
希白再郭填刻石河東潘氏御史劉次莊又作别本識<lb/>
者謂希白善書不甚失真潘復昜次間以他書御史所<lb/>
模尤疎濶夫獨前者縱學歩者拘因人之迹而又加意<lb/>
焉則目亂而心疑神已虧矣故終不近也天下之物亦<lb/>
有以偽冒真者亦不能與真並行盖有公是存焉自此<lb/>
尤以閣本為貴<lb/>
　　跋三代款識<lb/>
篆𨽻出而正書作正書作而行草興非獨古異以為竒<lb/>
<pb n="KR4d0116_WYG_009-7b"/>
亦所變之勢然也字畫之工初盛於魏晉魏晉之間江<lb/>
左惟逸少尤著世數遼絶散落腐壊之餘出於物數之<lb/>
幸存日力之必能保者時一見於好事之家良可貴也<lb/>
昔韓退之作石鼔詩以為俗書失之姿媚亦至論也紆<lb/>
餘鮮妍粲然動人無復髙古之遺態此姿媚之過也余<lb/>
故以三代款識為諸帖之冠嗚呼冠劍丈人朱鉛女子<lb/>
難以並觀狐裘純儉<hi>或作約又作白</hi>繡衣粲錯不可同笥而進<lb/>
識者自有别矣士固有陋古而排獨好者亦未昜曉也<lb/>
<pb n="KR4d0116_WYG_009-8a"/>
<hi>一作士之學道不能自信陋古而變其所習以排其衆人之好君子不道也</hi>
　　跋東坡真蹟<lb/>
昔東坡守彭門嘗語舒堯文曰作字之法識淺見狭學<lb/>
不足三者終不能盡妙我則心目手俱得之矣觀其用<lb/>
筆凌厲馳逐出入二王之畛域而不見其轍迹晚年獨<lb/>
與顔魯公周旋並驅而歩不許退也長牋大幅風吹雨<lb/>
洒如掃敗壁十目注視排肩争取神氣不動兀如無人<lb/>
譬諸解衣磅礴未嘗見舟而操之莫知為我莫知為人<lb/>
<pb n="KR4d0116_WYG_009-8b"/>
非神定氣閒孰能為之必曰三折為波隱鋒為㸃正如<lb/>
團土作人刻木似鵠復何神明之有<lb/>
　　跋郭填諸帖<lb/>
余嘗讀張彦逺法書要錄載二王書猶有四百六十餘<lb/>
帖以今所存考之十無二三此模書不可廢也陶隱居<lb/>
曰郭填蕭益曰響榻人空郭存聲散而響未闋故蹤餘<lb/>
韻歴歴可據慰人多矣蠒楮弱薄一出囊笈則沒身朽<lb/>
壤初因傳模後来者傳窺其髣髴與夫為去臣鑄金與<lb/>
<pb n="KR4d0116_WYG_009-9a"/>
亡國繼絶盖有不忍之心存焉智巧之徒㸃漬穿缺綴<lb/>
以印章年次欺衆人之耳目不知而受者徒為人發笑<lb/>
知而受之又挟其欺以迷世榜牙冠玉襲以文錦冒好<lb/>
古之名掠人之好已復何心哉<lb/>
　　跋孟仲寜畫蓮社圗<lb/>
舒城李伯時作蓮社圗士大夫傳以為佳玩謂可與輞<lb/>
川並馳潁川晁无咎復得遺意頗加損益集古名筆以<lb/>
緡工孟仲寜為之曰可曰否如左如右獵竒擷妙變化<lb/>
<pb n="KR4d0116_WYG_009-9b"/>
隨出雖摩詰復生恐不能過也夫意之所詣為難了人<lb/>
之意亦非昜伶人吹管假工捻竅直肆横出抗厲厭抑<lb/>
終不如律使其心運指應皆與神㑹則無不諧矣古之<lb/>
任事者嘗患不得其人為用用或非其人故余於此畫<lb/>
特有取焉耳<lb/>
　　跋石曼卿詩後<lb/>
右石曼卿詩三篇為侍御史髙公作也髙公初自御史<lb/>
以言事忤丁晉公出守淄川天聖三年擢户部判官坐<lb/>
<pb n="KR4d0116_WYG_009-10a"/>
試進士擅不如格左遷監兖州酒三年復官知單州時<lb/>
曼卿為濟州金鄉宰馳此詩寄之髙公志大氣剛學貫<lb/>
今古論天下事有理勇于自任雖屢謫逐志愈不屈文<lb/>
章雅重有法度作詩務髙古語健而志深一時望人也<lb/>
曼卿以豪偉自許獨深知其為人執弟子禮敬事之其<lb/>
詩引賈誼韓愈杜甫以見不得其志才不下古人區區<lb/>
冀復用以發于事業以此觀之士君子氣節相與又不<lb/>
可茍合必欲致身於功名之㑹惟恐汩汩以死非特言<lb/>
<pb n="KR4d0116_WYG_009-10b"/>
辭取悅而已未㡬髙公再入為鹽鐵判官屬大河決澶<lb/>
淵乃疏利害議者不喜罷去知陕府卒于官後十年曼<lb/>
卿自海州通判遷祕閣校理上書陳西夏十事不報既<lb/>
而元昊犯吾圉邊邑騷動天子稍思其言方試一事不<lb/>
幸病且死嗚呼髙公終身力行而三躓曼卿纔一進武<lb/>
而遂殞厥身竊讀此詩良可歎云大觀戊子仲秋朔樂<lb/>
静堂題<lb/>
　　書六逸四暢畫本<lb/>
<pb n="KR4d0116_WYG_009-11a"/>
世傳四暢六逸畫本人物清肆不類世俗多以此愛之<lb/>
六逸者或以謂嵇康劉伶阮籍之徒四暢則不知奚人<lb/>
也觀其氣度超洒以琴書相逰囂然有傲世意其亦晉<lb/>
人之流乎啑者引仰鶴飲而橋顙爬者跼蹐鴟蹲而捉<lb/>
膝拊背者據杖而伸足剔耳者目駐而心凝壅閼既攻<lb/>
竅户流通痟癢既祛肌絡皆充如噎得吐如跛得走如<lb/>
川決防如馬脫羈猶未足方其快此四者之暢也既醉<lb/>
而歸日暮牛飢鞭之不隨偃蹇將墜扶者不支欲跨而<lb/>
<pb n="KR4d0116_WYG_009-11b"/>
竚頽然無所據奔驢駭御童子挽繮却顧後者擁之而<lb/>
不去二人者醉也斟酌俱適中褊不適彼罇既空欲辭<lb/>
莫得二人者將醉也吹竹為歌以相侑酬舉手抑耳請<lb/>
竢曲終二人者飲方和也解衿擢帶脫履墮帽禮法所<lb/>
不能禁君上所不能使以天為掌以地為塊以日月為<lb/>
跳丸以生為衣中虱以死為南面樂寒暑晝夜罔有知<lb/>
覺深觥大斗日以濡口飛鳥不瞬疾雷不驚昏昏冥冥<lb/>
我將何營雖祿以天下爵以人主無以昜其樂此六者<lb/>
<pb n="KR4d0116_WYG_009-12a"/>
之逸也吾不知四者之謂暢果固然邪果適然邪有役<lb/>
人焉日夜馳負勞形怵心皸足胝手食不充口卧不并<lb/>
睫一旦休其作程藉以筦簟飫以粱肉百體既舒屈伸<lb/>
自足其心愉愉莫知所得吾恐彼以為暢者正類是也<lb/>
吾不知六者之謂逸果無徇邪猶有徇邪有狂者焉惡<lb/>
聞人聲不願見色蔽目厭耳逺去塗巷謂人曰豕謂居<lb/>
室曰牢筴謂身曰囚謂衣冠曰五木散髮徒跣曠野而<lb/>
走吾恐彼所謂逸者正類是也夫未能忘形奚所謂暢<lb/>
<pb n="KR4d0116_WYG_009-12b"/>
未能忘心奚所謂逸形忘者無時而不暢心忘者無事<lb/>
而不逸是道也語不能傳意不能至惟天樂而神逰者<lb/>
知之尚何感通塞於形骸排夢覺於柸杓哉彼數人者<lb/>
居相從坐相觀視天下之所得無以昜我者固不知出<lb/>
醖甕而有大天地舍斗水而有無津涯之江湖方且㝠<lb/>
㝠而飛相喣以濕亦可悲矣夫可悲者既甚愚悲人者<lb/>
亦未為智吾乂安知不有悲吾之悲而不自悲者哉噫<lb/>
民之迷也固已乆矣<lb/>
<pb n="KR4d0116_WYG_009-13a"/>
　　戯答閻子常悲墨<lb/>
寂宴先生畜陳唯進墨乆矣一旦李子挹之而去先生<lb/>
悲墨之不還也作詩以追之李子有辭代墨以對曰魯<lb/>
人陳𤣥敬告先生先生保我㡬三十年䝉埃如煙零丁<lb/>
壁間萬金之璧猶不昜焉上書公車移文北闗俯仰前<lb/>
却㑹無一言愛而弗用莫如弃捐遇我何疎鄙我何厚<lb/>
𤣥圭不完漆身日痩縱飲一升何補藜糗歸乎歸乎不<lb/>
若為李子之夀<lb/>
<pb n="KR4d0116_WYG_009-13b"/>
　　書筆工王玠<lb/>
東州筆工視他䖏為最勝前輩如睢陽元道寜曹南屈<lb/>
士安金鄉韓振營丘梁道皆為士大夫所稱近時彭門<lb/>
出一彭嵩與數人相先後今已亡矣惟鉅野秦穎丘自<lb/>
然工雖不同各有妙䖏比又得單父王玠製作精宻已<lb/>
與時流並馳而獨駸駸未已也唐人多善書疑其用筆亦<lb/>
各自擇如顔魯公之端重栁河東之峭整歐陽率更之<lb/>
遒勁虞永興緩而不弱褚河南清而麗李北海楷法好<lb/>
<pb n="KR4d0116_WYG_009-14a"/>
為卧筆沉江西行書正出懸腕隨意作勢自成一家故<lb/>
善造筆者唯務識人意乃能盡妙<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4d0116_WYG_009-14b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　樂静集巻九<lb/>
</p>
<p>
</p>
  </div>
<div>
<head>樂静集巻十</head> <lb/>
    <p>
<pb n="KR4d0116_WYG_010-1a"/>
欽定四庫全書<lb/>
　樂静集巻十<lb/>
　　　　　　　　　　　　宋　李昭玘　撰<lb/>
　　上睂陽先生<lb/>
月日謹齋潔裁書馳獻于睂陽先生閣下某記為童時<lb/>
先生父子兄弟一旦出岷峩四方士大夫稱誦其文曰<lb/>
有宋已来未甞見此文也至採拾先生父子兄弟所著<lb/>
書人人為長編大軸手自操札較其所得多少以相輕<lb/>
<pb n="KR4d0116_WYG_010-1b"/>
重某是時嘗得其本於親家雖未能深達義趣讀之反<lb/>
覆不知所以不能廢後數年偶友人晁補之自新城侍<lb/>
親歸云辱在先生門下雖疾風苦雨晨起夜半有所請<lb/>
質必待見先生而後去先生亦與之優㳺講析不記寢<lb/>
食必意盡而後止晁君氣豪邁辨博俊敏下筆輙數千<lb/>
言紆餘卓犖馳肆揫歛各盡其妙甞曰此文蘇公謂某<lb/>
如此作此文某所作蘇公以為然者也又數年先生罷<lb/>
東武還朝晁君見先生於京師既歸昏夜扣門開軒置<lb/>
<pb n="KR4d0116_WYG_010-2a"/>
燭出先生新文十餘篇促席吟誦晁君健辭氣每道先<lb/>
生言語至險絶處口吃如不快意須臾風雨暴落窻撼<lb/>
燭滅倏忽之間疑有神物二人者獨把巻囁嚅恍然不<lb/>
知心形之俱忘也某與晁君少同學而齒差長自知議<lb/>
論智識逺不及而彼獨聞道於賢先生頳顔熱中憤悱<lb/>
交作不幸頻年已来憂患摧鑠身窮而志慼坐則面墻<lb/>
舉頭則碍屋慨然思逰四方趨走於賢士大夫之門少<lb/>
起其衰惰湫㡳之氣然而賤迹囚纍觸事乖閼猶區區<lb/>
<pb n="KR4d0116_WYG_010-2b"/>
収拾古人腐餘綴為文詞出應有司而輙玷一第得官<lb/>
於徐徐先生舊治也風迹未逺門生故吏多出庠序而<lb/>
半在官府每相過者論先生徳義誦先生文章堂上琅<lb/>
琅終日不絶某獲代者舒堯文也堯文辱先生深知把<lb/>
酒揮墨登臨嘯歌無日不相尋言先生與人交畧去圭<lb/>
角洞見肺腑恐其不親已人亦自忘其鄙吝而不知所<lb/>
以化一日登黄樓曰此蘇公燕集之地也酒後喜為文<lb/>
章盡箧中無留紙如方盤大斛㵼出珠貝照爛磊落鑠<lb/>
<pb n="KR4d0116_WYG_010-3a"/>
手奪目衆人排捽争先取之惟恐其攫之不多也是時<lb/>
晚風落日逺山逶迤川流無波白鳥上下竊思昔年席<lb/>
上之樂徘徊俯仰欲去不能盖中心眷焉者不獨在夫<lb/>
山水一時之覽也某與堯文仕宦同而堯文辱先生之<lb/>
逰最乆物我未忘每自慚恨未㡬王子中秀才以書見<lb/>
投出新文五篇愛其器質深重擺去俗習不類科舉文<lb/>
字乃知先生弟子由壻也某竊不自度扣以先生動止<lb/>
則曰蘇公在齊安掩闗著書俯仰一室淡然自足如巖<lb/>
<pb n="KR4d0116_WYG_010-3b"/>
居隱士之行與世相遺少無謫官意嗚呼事不難無以<lb/>
知君子嵗寒然後知松栢之後凋古之聖賢安居無事<lb/>
修身誠心者必期至於此而後信今斯人也某何得預<lb/>
聞焉故某昔之所謂憤悱慚恨者皆不留於心而惟知<lb/>
感動慨歎夜不卧寐自謂終身所修何為而及此也某<lb/>
蹤跡之賤未嘗聞於執事之前而出處違忤不得一拜<lb/>
道徳之貌所幸傳先生之詳者皆出於先生交從親舊<lb/>
之間而得之尤多然而問魯人以泰山其言如是而髙<lb/>
<pb n="KR4d0116_WYG_010-4a"/>
如是而大已載於目前矣至於雲煙蔽虧氣象明晦日<lb/>
麗雨潔春濃秋瘠變化無窮雖魯人有不能道者要須<lb/>
屏心注目躊躇終年而後能盡也天聰不逺人意相望<lb/>
朝廷一旦以詔起先生而位在公相不肖方謀為祿仕<lb/>
南北未定不知何時得造門下區區所懐輙爾陳叙窮<lb/>
冬苦寒惟乞為道自重不宣<lb/>
　　上蘇黄門<lb/>
月日具位某謹齋心服形裁書寄獻於筠州宣徳先生<lb/>
<pb n="KR4d0116_WYG_010-4b"/>
閣下某成童時已聞先生文章道徳光耀震發驚撼天<lb/>
下耳目于今二十年公卿大夫閭巷之士講服傳道者<lb/>
嘗竊聞之矣自以賢不肖尊賤勢不相及復至出處乖<lb/>
隔無縁趨伏門下譬猶景星一出髙者先見三尺之童<lb/>
行於稠人廣市之中欲引頸而望光彩未可得也守官<lb/>
東徐數月先生之壻王子中恵然肯頋不以不肖無可<lb/>
與語寓學舎㡬一年數道先生議論風趣頗熟於耳前<lb/>
者稍獲銘誦日夜感躍如窮乏乆饑之人乍食粱肉縱<lb/>
<pb n="KR4d0116_WYG_010-5a"/>
未得大嚼聊使染指搶鼻亦足自慰幸甚幸甚後於王<lb/>
子中處得先生筠州東軒記讀之其意欲歸伏田里追<lb/>
求顔氏之樂又於髙郵先生處得棲賢法堂記讀之以<lb/>
謂士茍一日聞道則死無餘事未㡬黄州先生以書見<lb/>
復云舍弟子由學道三十年今粗始聞道考其言行信<lb/>
與昔有間矣某獲是三說敬拜避席歛容以思雖未能<lb/>
造先生之門上其堂而窺其室正猶牧羊之子方散亂<lb/>
失箠於多岐之間行大道者忽出手而一招之也嗚呼<lb/>
<pb n="KR4d0116_WYG_010-5b"/>
士之困於俗習昜已逐物頽靡不反失其本心而不知<lb/>
學道之可樂者乆矣非髙明君子篤好而特立以振擢<lb/>
其昏<graphic n="KR0629" url="https://raw.githubusercontent.com/kanripo/KR-Gaiji/master/images/KR0629.png" mimeType="image/png"/>欲死之質則聖人之門何賴焉此天下想望先<lb/>
生風采者非獨某一人也薄禄所縻未能脫然以去屈<lb/>
膝請教於下風而碩為洒掃之列不勝慙恨伏乞為道<lb/>
自重下慰士望不宣再拜<lb/>
　　上孫莘老<lb/>
月日具位某謹百拜獻書于留守先生几下某應舉時<lb/>
<pb n="KR4d0116_WYG_010-6a"/>
金陵荆公初在政府四方士大夫望風而来者户外滿<lb/>
屨堂上滿席得荆公一言則公卿為之改容得二言則<lb/>
天子置之髙位當時士大夫待荆公而進退不知㡬何<lb/>
人也後荆公之罷政平日為之倒屣跣足者稍稍去而<lb/>
從他門毀短排陷訿訿百出雖市道不若也由此觀之<lb/>
前日之来逕為勢利爾今天下與語荆公道徳同器識<lb/>
均趣舍之迹獨不負於終始之義特先生一人爾此天<lb/>
下有知之士歸先生宜如何矣某天與遭遇幸先生来<lb/>
<pb n="KR4d0116_WYG_010-6b"/>
守徐憫其可教不忍弃之汙賤樂與之進三沐而三薫<lb/>
之日夜感勵不知所使而心中區區有欲傾寫於左右<lb/>
拘以屬吏不能豁然自道者乆矣某生質卑近所見多<lb/>
昧性復緩濶不急於事每聞時人議論謂貧賤可恥富<lb/>
貴可致如夢睡中聽人語天上事耳雖略省心獨不知<lb/>
其可到也見一二輩纔入仕宦逕得美官柔聲怡色惟<lb/>
恐不當人意如觀木偶人戯伸睂俛首舉動不自持但<lb/>
竊笑其機索使然爾某家本儒素先人在仕三十年纔<lb/>
<pb n="KR4d0116_WYG_010-7a"/>
有田數頃子弟閉闗讀書未甞苦生事先人弃養既終<lb/>
䘮私故敦逼弟兄奔走四方汲汲于禄仕不肖守官於<lb/>
此獨無他責俯仰一室黄巻中日與聖賢對為吏之樂<lb/>
莫甚此職但人生多事薄宦去来正如逆旅爾恐未能<lb/>
盡如今日之優㳺也自少強聒笑人親俗事喜就書史<lb/>
雖不能多記誦古人趣向粗覽大槩平生藝習書射音<lb/>
奕略無所好一讀古文輙終日不厭遇事感激聊復自<lb/>
賦雖組織非工要隨意遣適此二者縱使窮老愁餓決<lb/>
<pb n="KR4d0116_WYG_010-7b"/>
知其不能廢若夫形骸之外非志所願而力不足者乆<lb/>
已忘之矣仲尼曰四十五十而無聞焉斯亦不足畏也<lb/>
已自惟齒壮子長去四十之年如數朝暮修身行已治<lb/>
性養心之效曽未及古人之一二而忽忽將老此寤寐<lb/>
憂懼深自痛恨者也不幸事先生纔數月僅熟于聲貌<lb/>
而先生移鎮留府官責所拘不獲追隨杖几豈復天使<lb/>
之終愚乎伏承使旌戒道有日謹齋心服形三日不外<lb/>
視敬拜坐末願終餘教使今日之遭遇獨有異於碌碌<lb/>
<pb n="KR4d0116_WYG_010-8a"/>
者他日不辱門下之逰沒齒知幸不宣某再拜<lb/>
　　上孫莘老求先人埋銘<lb/>
具位某今月日謹齋潔裁書西鄉再拜獻于祕監學士<lb/>
先生閣下某嘗謂天下之情有欲於中者不能無求於<lb/>
外其求之也或樂而與之或拒而不應盖求之則一而<lb/>
所求之者二也以利求人者戞於世俗之所必争宜拒<lb/>
而不應也以義求人者合於君子之公好宜樂而與之<lb/>
也某今日之求正為義爾此所以内省而無疑直往而<lb/>
<pb n="KR4d0116_WYG_010-8b"/>
不懼特有望於左右爾先君在仕四十年信道守義端<lb/>
重静肅不作茍見不治茍得不趨俗不干譽世之所謂<lb/>
貧富貴賤寵辱利害者未嘗攖拂其心進退去就之際<lb/>
漠如也故見利則知畏未衰而早休安其志而已挟此<lb/>
之志以逰乎世其為人深知之也固寡矣雖然在先君<lb/>
言之志不願知於人則可在人子之心不能明先君之<lb/>
志以貽子孫以聞後世則罪也使有勢位者明之耶則<lb/>
不敢累其心使善辭說者明之邪則不敢誣其實必求<lb/>
<pb n="KR4d0116_WYG_010-9a"/>
諸有道嚴正君子而已恭惟祕監學士先生道足以信<lb/>
萬世行足以服天下取捨以公議論不妄後生學士潔<lb/>
已以矜仰王公大人悚心而畏屈非獨不肖所受教也<lb/>
今得先生一言以銘先人壙中使其志足以貽子孫聞<lb/>
後世不泯泯於寂寥茫昧之中則人子之情沒齒不忘<lb/>
伏祈先生優恤之幸甚幸甚自惟不肖嚴事先生視之<lb/>
以父也先生所以教育不肖視之以子也事人以父者<lb/>
必如其父而不欺教人以子者必如其子而不外此區<lb/>
<pb n="KR4d0116_WYG_010-9b"/>
區之心尤恃其必獲也俯伏聽命下情無任徬徨激切<lb/>
之至不備<lb/>
　　上顔朝奉<lb/>
某啓前日嘗辱賜手書曲示存恤屬私事未定尋失裁<lb/>
報獲罪多矣先人弃養十年門緒衰墮兄弟仕宦粗知<lb/>
所立手足相助日望起家先兄最孝睦行已端肅有古<lb/>
人法度不獨兄弟所愛敬鄊人尤樂親之年方四十三<lb/>
官至一尉平生所志未及開發一二遽爾摧謝天罰何<lb/>
<pb n="KR4d0116_WYG_010-10a"/>
大酷邪二子雖已勝衣可以奉後而田園廬舍乆廢不<lb/>
治某中春須暫謀歸計使孤嫠稍安然後復還顧未得<lb/>
罷去為恨伏聞子由先生過彼數年之别一日㑹遇相<lb/>
與解斥世故講其學道之妙此賢者所樂也不肖安得<lb/>
與之志氣所同必見於酬唱使一咀餘味猶不陷溺於<lb/>
小人乃所願也中年多難觸事氣䘮兩鬢蕭然輙已半<lb/>
白自悔少時務學鮮淺不求深趣區區所聞正在膚革<lb/>
今日思之大是謬悠爾此所以急聞救藥也見諭子由<lb/>
<pb n="KR4d0116_WYG_010-10b"/>
先生云筦子中有佛書精要處此亦無可怪但至理無<lb/>
二言㑹於理便為真際井巷常談出於鄙夫鄙婦有與<lb/>
聖人合者理不外是故也鬼谷韓非之書推本道徳時<lb/>
近𤣥旨二子安足知老子哉其言適中爾筦氏之時固<lb/>
未聞有佛縱有之亦不為佛觀其書者喻其理可矣安<lb/>
在學所問耶昔人有談不死者或從而學之未及門而<lb/>
其人已死猶恨其學之不早或曰自謂不死而其人已<lb/>
死乃誣也奚恨曰彼雖死安知其無不死之術正如筦<lb/>
<pb n="KR4d0116_WYG_010-11a"/>
氏未知佛而其言有似之也先生以謂如何滕人来得<lb/>
雜録一巻冩畢歸左右巽臺記更一二日可模單氏東<lb/>
園記方謀鑱刻此月末必得馳上新著必多願無吝貶<lb/>
教春温不雨惟冀節宣自愛不宣<lb/>
　<lb/>
　<lb/>
　<lb/>
　<lb/>
<pb n="KR4d0116_WYG_010-11b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　樂静集巻十<lb/>
</p>
<p>
</p>
  </div>
<div>
<head>樂静集巻十一</head> <lb/>
    <p>
<pb n="KR4d0116_WYG_011-1a"/>
欽定四庫全書<lb/>
　樂静集巻十一<lb/>
　　　　　　　　　　　　宋　李昭玘　撰<lb/>
　　上鄆州安撫劉莘老相公書<lb/>
某皇恐䪺首百拜上某官閣下某元豐間作舉子同相<lb/>
公二令息登進士科後一嵗復與今管城令偕除學官<lb/>
是時方執子弟之禮請謁左右相公亦以禮進而不拒<lb/>
也聴言侍坐茫然如循大海之涯莫能窺測一二退以<lb/>
<pb n="KR4d0116_WYG_011-1b"/>
自許以謂寒鄉晚進望大人先生名徳之重一造其門<lb/>
以得見為幸元祐初詔試入館相公位既顯徳業並著<lb/>
天下之士奔走望風摩轂而至皆一時之豪傑相公坐<lb/>
政事堂為天子調緝百度道迎太平塞天下之觀望以<lb/>
得失為輕重外則為朝廷考觀人才内則相與講論經<lb/>
世之具相公固不輕於與人士之吐竒畫䇿者亦平日<lb/>
感慨自負不疑於有為也自惟渉道甚淺聞見鄙野氣<lb/>
孱志狭一無所長乘馬從徒陪三館之士出入掖門塵<lb/>
<pb n="KR4d0116_WYG_011-2a"/>
埃風雨破帽自障蹌踉俯僂日復一日顧左右虎士如<lb/>
有愧色區區亦莫知其何為也同列之間俊異朋合吐<lb/>
辭論事伸睂抵掌方使雄向挟輈賈馬執鞭其後相與<lb/>
並驅周旋每坐其間不敢據席面熱氣茀竟不能語闒<lb/>
闒如屋上鴟惟恐其彈射之將至也退而治事則磨丹<lb/>
和鉛鐫補字畫一見蠧蟲則惡而殺之獨不知無功而<lb/>
禄坐官舍食太倉黒頭利喙便腹蠢蠕月費三萬錢亦<lb/>
書林之一蠧也當此之時便有投劾而去暇振衣彈冠<lb/>
<pb n="KR4d0116_WYG_011-2b"/>
趨歩王公之庭哉夫犯分而進不若知守而退使人可<lb/>
賤不若以賤自安往時雖數月未嘗一走門下者其志<lb/>
亦如此而已如某等輩雖百數十必無補於盛徳之萬<lb/>
一猶能退自屏縮以冒昧為罪亦於相公進賢退不肖<lb/>
之道有助焉爾茍為不知此三日一謁五日一拜縱不<lb/>
䝉箕踞而慢罵亦門下之罪人也京居累年職事既非<lb/>
所安又迫以貧病求去甚懇累月未報猶以莛撞鐘幸<lb/>
其鏜然以應固不可得也伏䝉相公造物無間與之曲<lb/>
<pb n="KR4d0116_WYG_011-3a"/>
成憐其無用之愚一言埏鎔獲遂所請被命奔迫束装<lb/>
東歸洒掃敝廬上先人冢墓哭兄長於室問勞孤嫠飲<lb/>
食族子弟私願既畢徑趨官期度白馬之横流覽鄴都<lb/>
之頽址浮清漳探滏口弔黎人之墟訪赤狄之祀如歴<lb/>
階升天底於上黨其地襟以三闗帶以汾沁七國之時<lb/>
為韓邊邑趙魏倚以障秦而相為鴈行秦不破韓不敢<lb/>
循東山而下開元以来連絡六州為一大鎮騎太行之<lb/>
脊前扼幽并旁蹙鎮定當四塞之冲屹為完城亦形勢<lb/>
<pb n="KR4d0116_WYG_011-3b"/>
之國也其俗儉嗇固陋克於自守爾我不相昜故急衣<lb/>
食而緩節義重財賄而薄婚姻地髙氣寒故堅忍而夀<lb/>
陵阜多川澤少故有餘於力而不足於智雖強聒難令<lb/>
而無椎牛發冡羣行剽刼之患斯有取焉爾上自秦漢<lb/>
下及五代阬趙卒封馮亭直盗兵之寃翦鳴辰之禍夹<lb/>
城之圍三垂之戰遺蹤舊事歴歴可按一来於此年穀<lb/>
既豐民訟希濶飽食而日有餘力山經水志斷碑遺史<lb/>
田野老人之語究其本未足以增益所未聞登髙望逺<lb/>
<pb n="KR4d0116_WYG_011-4a"/>
山川氣象負抱回合感事賦詩足以泄其羇旅之思不<lb/>
知為吏之勞而有宦學之樂此皆相公前日之賜也幸<lb/>
甚幸甚日夜奮勵未知所報雖然士之為志也致一而<lb/>
已是非可否重輕利害衡之於心而照之以道無待於<lb/>
人人亦何與於我也要之不辱於終身之義自信其所<lb/>
為而不茍挺然中立不倚於物而姑從吾所好其為窮<lb/>
達用捨則有命焉爾如某之說雖相公之自處者猶若<lb/>
是也以身任國事宰平天下裁量斟酌合千萬人之情<lb/>
<pb n="KR4d0116_WYG_011-4b"/>
同不齊之口愛憎毁譽動盪排觸紛紛藉藉特未定也<lb/>
日使百手百喙撫藉解釋必不能平惟相公應之不撓<lb/>
使物自為輕重去就而不相薄者為能洗濯其心一以<lb/>
待之而已士之與王公雖貴賤異勢茍為學先王之道<lb/>
要其自得之志未甞逺也汶為東藩非勲徳之盛無以<lb/>
壯京師而鎮方靣股肱勤勞暫爾分逸西歸之召正在<lb/>
朝夕伏冀為時貴生還踐鼎席宗社永賴天下䝉福某<lb/>
官守拘隔末由參侍台座下情無任傾依激切之至不<lb/>
<pb n="KR4d0116_WYG_011-5a"/>
宣某皇恐䪺首再拜上<lb/>
　　答劉秀才求先博士墓誌書<hi>博士劉孝嗣也</hi>
某再拜伏䝉遣人寄示先博士行狀委之誌銘伏讀反<lb/>
覆泫然墮淚哽塞終日恭惟先博士文章議論器業風<lb/>
節卓然盡在人上士大夫知其名者莫不嘆息追憤願<lb/>
為之載述而猥先不肖理亦疑焉自念與先博士元豐<lb/>
初擢進士第名列奏籍有同聲之舊元符間攝事南都<lb/>
因縁聚首把酒笑語傾露肺腑情義欵熟復為同好之<lb/>
<pb n="KR4d0116_WYG_011-5b"/>
友古之人既曰故舊朋友凡有以赴患難託子孫者皆<lb/>
受之無拒不幸且死俾之書數百言納諸壙中以信後<lb/>
世乃餘事爾来使恵然必以此也幸甚幸甚某不敏輙<lb/>
逡巡再拜以辭固有說也某杜門屏處十餘年中間禍<lb/>
患摧併哭泣之哀相踵者七八志慮凋耗餘息僅屬忽<lb/>
忽如迷人未甞涉書史窺古人制作之意筆硯塵涸覆<lb/>
弃地上不復収拾逮今事往痛定遇意少適欲為小詩<lb/>
陶冩情性經營終日不能成章間得一二句瑣俗淺惡<lb/>
<pb n="KR4d0116_WYG_011-6a"/>
正如劇兒行歌乞人擊節之語竊自鄙笑亦復慚恨竟<lb/>
與敗絮敝屣投之糞壤示不更作行年㡬七十百事斥<lb/>
廢每遇天日暄和藉菅擁絮坐墻下暴背摩腹氣血俱<lb/>
融頽然一寐此日用也其他種種現前不復經意若夫<lb/>
枯腸索竒字嚼齒造健語蓬頭搔鬢其色焦然徼倖於<lb/>
世俗牙頬之間固不暇也此某所以當辭而左右者不<lb/>
得不聽某之辭也必欲強其所不能使某不得以不能<lb/>
自免則一切荒浪顛倒茍塞来諭一聞於人百手指笑<lb/>
<pb n="KR4d0116_WYG_011-6b"/>
足下方以顯親為孝而無以慰其心某之玷負先徳亦<lb/>
不克終故舊朋友之義非所安也昔栁子厚死皇甫持<lb/>
正為文哀之知子厚者止如此而已韓退之為誌其事<lb/>
辨說明偉信非常人所能知者光芒一出千古不滅言<lb/>
足以發之故也足下欲以此意見屬實非所敢當必求<lb/>
諸能者毋勤来使幸甚某再拜<lb/>
　　代賀方回上李邦直書<lb/>
伏念犬馬之齒既壮且老望門下之日不為不乆方未<lb/>
<pb n="KR4d0116_WYG_011-7a"/>
冠時碌碌無所知識閣下應直言詔嶄然起北州策天<lb/>
下利害於天子之庭卓卓皆經濟大務傳之四方士大<lb/>
夫誦其言想見其人者摩轂而至某自量何如人不敢<lb/>
奉洒掃以從衆人之後竊以為慚後數年迫於致養遽<lb/>
從一官監門管庫義茍不辱坐則如窘木索動則與輿<lb/>
皂等勤一忤上官訶詆隨至且虞誅責之不可脫則無<lb/>
以事親畜妻子故垂頭塞耳氣息奄奄崛然自奮之心<lb/>
日已微矣閣下位益顯名徳日重一旦參領大政門下<lb/>
<pb n="KR4d0116_WYG_011-7b"/>
之客皆一時豪傑而某之貧賤猥陋不改如平日縱能<lb/>
操尺紙之謁膝行下風門䦨典謁之吏一覘其姓名已<lb/>
偃蹇不問左右青紫<graphic n="KR0787" url="https://raw.githubusercontent.com/kanripo/KR-Gaiji/master/images/KR0787.png" mimeType="image/png"/>睨耳語不怪則笑雖某之心亦<lb/>
不能自信也故又逡巡中輟某嘗思古之王公鉅人出<lb/>
則為名世不幸不同其時不可復見時雖同而老死窮<lb/>
僻終身不得而見之者皆命也可以往見矣言不足以<lb/>
自媒力不足以自舉欲行而如有挽之者而又蹷焉疑<lb/>
亦有命爾然以謂或出於人事之不齊者猶末志也比<lb/>
<pb n="KR4d0116_WYG_011-8a"/>
江外代歸閣下方出鎮咸陽距京師二千里堂上之老<lb/>
不可去須臾升斗之祿甘㫖不足盖未能贏三月之糧<lb/>
褰裳以往也今則調官衡陽將浮汴達淮渉江漢絶沅<lb/>
湘萬一有逃於風波之患而長沙之南地苦卑濕皆騷<lb/>
人逐客悲吟歎息不自聊生非北州之士所能安也而<lb/>
又母老妻病子弱身復多疾一月之間飽食甘卧者不<lb/>
過數日方且日夕促促以皷鑄為事金錫之氣薫灼腸<lb/>
胃叫呼咄咤驅策吏卒以赴其員程此賤者之事非敢<lb/>
<pb n="KR4d0116_WYG_011-8b"/>
辭也自惟平生多艱小有所須動不諧適百歩十躓一<lb/>
食三噎又安能必後日之志哉所幸守官彭門辱與公<lb/>
子有一日之雅今輙以悃愊自託繕寫所為惡詩若干<lb/>
篇上獻台座俳歌諧語之比試以閲之幸甚若夫渭水<lb/>
秋風倚樓長笛固未能挹司倉渭南一勺之細乂安敢<lb/>
望李杜之波瀾哉區區之心伏惟左右憐其憔悴之餘<lb/>
無他好而已<lb/>
　　代賀方回請見書<lb/>
<pb n="KR4d0116_WYG_011-9a"/>
某聞古之士方其竒窮瑣賤未遇之時或束書裹糧周<lb/>
行四方跋山渉川冒犯霜露固非去墳墓之國而樂它<lb/>
邦舍安佚而好逺㳺也將欲覽天下之風俗交天下之<lb/>
賢士大夫収其聞見議論之益去其卑汚固陋之弊以<lb/>
自成其所志者不得不然耳與夫抱殘編屏窮巷傴僂<lb/>
蹙縮端坐則面墻舉頭則礙屋幽憂沉寂志衰而氣促<lb/>
區區掇拾古人之腐餘與兒女子語欲望遭時而立功<lb/>
名者亦可鄙矣孔子曰父母在不逺逰逰必有方此古<lb/>
<pb n="KR4d0116_WYG_011-9b"/>
之士未嘗不逰也昔司馬遷二十而南逰江淮上㑹稽<lb/>
探禹穴窺九疑浮湘沅北渉汶泗講業齊魯之都觀射<lb/>
鄒嶧過梁楚以歸若夫髙山大川名都沃壤物産之蕃<lb/>
美士人之豪秀固已洽聞多識而昭澈乎胷中矣然後<lb/>
辨論古今馳騁千載之上下著書以名後世此有志者<lb/>
所為也某不肖生質孱懦未能強立而竊有志焉感慨<lb/>
先王之餘風想聞士大夫之髙義惟恐身不及見而見<lb/>
之且不多也間者南逰梁宋東走鄒魯還過於滕滕古<lb/>
<pb n="KR4d0116_WYG_011-10a"/>
侯國也山林深茂氣俗淳重宜有賢者為政於此某一<lb/>
至境上而閣下之休問溢於民言喜躍不自勝以幸其<lb/>
及見輙有請於執事者願一識風采而服其緒論惟閣<lb/>
下受之而已<lb/>
　　代四兄求薦舉書<lb/>
某聞萬金之賈陸駕大車川浮巨舶南窮甌越北極胡<lb/>
漠龍皮象齒文犀紫貝夜光之珠照乘之玉一旦得之<lb/>
則深居大第拱手待價通侯巨室先之以將命繼之以<lb/>
<pb n="KR4d0116_WYG_011-10b"/>
飲餼以幸一閲方牀大案藉以藻繡大僕挟扶逡巡而<lb/>
進革匱十重綺囊十襲整襟濯手而後發照爛錯落神<lb/>
動心悸徐問其價則以千言萬以萬言億下酬之則勃<lb/>
然作色中酬之則掩口而笑上酬之則躊躇不欲而後<lb/>
應盖所得者重則所予者不欲輕故也販婦販夫陸拾<lb/>
棗栗水捉螺蠯足皸指秃暴露風雨罄其力不過一鈞<lb/>
之舉計其價僅足一日之食正晝過市欲人問之而未<lb/>
嘗顧也日暮人散鷄棲於塒豚歸於苙突未及薪釡未<lb/>
<pb n="KR4d0116_WYG_011-11a"/>
及粟其色焦然掲之則屢用弃之則可惜皇皇扣人之<lb/>
門户㡬何不悲吟行乞矣此其意何也所養者薄而所<lb/>
售者急也蹈道之士被褐懷玉志足以輕王公氣足以<lb/>
驕富貴致恭盡禮則見之誠親心合則交之非其徒招<lb/>
之不来非其義就之不見嘗恐山之不深林之不幽世<lb/>
俗之人將逐其後也又何嘗以半通之綸五斗之粟折<lb/>
腰下邑踧踧於人睂睫間哉若夫道不足以任己才不<lb/>
足以驚世其志懦而卑其器拘以迫使之效一鄉任一<lb/>
<pb n="KR4d0116_WYG_011-11b"/>
官輕趨疾作以應期㑹指呼不知勞訶叱不知辱如轅<lb/>
下駒顧一束芻垂頭塞耳不憚鞭箠當是時又何暇議<lb/>
髙節卓行矯激自負哉雖悲吟行乞亦所不恤也某生<lb/>
質頑昧讀書二十年三試不第晚從䕃補得官下邳碌<lb/>
碌獲佐大邑生齒繁浩簿檄填委勾考之詳出納之吝<lb/>
日夜砥礪計功補過茍免罪負中心所幸者一薦狀耳<lb/>
薦状所願者一縣令耳今則已踰兩考未能如格揺揺<lb/>
引睇于門下者日夕以之終亦不敢以鉗結自廢也恭<lb/>
<pb n="KR4d0116_WYG_011-12a"/>
惟閣下道徳在躬仁恕成物屬部之吏洗湔出塵泥而<lb/>
脫枯槁者固已多矣以某不才何以與此然而竹頭木<lb/>
屑無間於大匠之手牛溲馬勃不弃於良醫之門此某<lb/>
之心猶有待也昔者荘子舎於故人之家故人命孺子<lb/>
殺鴈而烹之孺子曰其一能鳴者夫能鳴者則矯翼而<lb/>
飛不能鳴者則合喙而死如是則某今日之言不得不<lb/>
聞於左右也伏惟閣下貸其僣昜憐其㡬成出一手而<lb/>
挈之糜身之報不敢為衆人後伏惟聰明亮察幸甚幸<lb/>
<pb n="KR4d0116_WYG_011-12b"/>
甚<lb/>
　<lb/>
　<lb/>
　<lb/>
　<lb/>
　<lb/>
　<lb/>
　樂静集巻十一<lb/>
</p>
<p>
</p>
  </div>
<div>
<head>樂静集巻十二</head> <lb/>
    <p>
<pb n="KR4d0116_WYG_012-1a"/>
欽定四庫全書<lb/>
　樂静集巻十二<lb/>
　　　　　　　　　　　　宋　李昭玘　撰<lb/>
　　賀太皇太后生辰表<lb/>
候屬西成屆金方之正氣時生上聖配天徳之鴻休聲<lb/>
文所臨舞蹈同㡳中謝恭惟太皇太后陛下母儀恭肅<lb/>
坤徳静柔弼成永圗休有顯烈三光明而四時節九功<lb/>
叙而百度熈恢基業於無垠躋民物於交泰文武之興<lb/>
<pb n="KR4d0116_WYG_012-1b"/>
周道華胥之賛軒圗迪是芳風夐超治古臣守職藩佐<lb/>
叨榮聖時觴獻萬年莫預造庭之列心肩一節徒傾就<lb/>
日之誠宜益介於延洪庶克符於頌祝<lb/>
　　賀皇帝即位表<lb/>
臣某言伏奉三月五日詔書恭承皇帝陛下䖍奉寳圖<lb/>
踐登宸極震雷一發聲赫四方大寳繼升光被萬國生<lb/>
靈鼔舞動植昭蘇凡在撫臨無不欣戴中謝臣聞盛徳<lb/>
之後世有天下有道之國篤生聖人恭惟陛下席六帝<lb/>
<pb n="KR4d0116_WYG_012-2a"/>
之洪休對三靈之丕眷仁孝純乎天至聰明茂於日躋<lb/>
岐嶷之間已能動娛先帝號令之始足以慰恱衆心社<lb/>
稷有所憑依神祇以之安樂皇天右序復開命武之符<lb/>
率土祇驩行見紹堯之化臣限拘符守阻造闕廷無任<lb/>
舞抃蹈踴之至<lb/>
　　賀太皇太后表<lb/>
伏承太皇太后誕膺寳冊同攬乾綱號越常尊禮隆無<lb/>
上孝慈交感遐邇祇歡中謝恭惟太皇太后陛下柔順<lb/>
<pb n="KR4d0116_WYG_012-2b"/>
在躬聰明齊聖輔佐英帝肅隂教於六宫保鞠先朝端<lb/>
母儀於萬國載加盛典允答徽音挟日以升均照臨於<lb/>
南面與天同乆擁康樂於西朝臣限守藩符不獲趨詣<lb/>
闕廷無任瞻天望聖舞抃激切之至<lb/>
　　進奉賀皇帝登寳位上絹表<lb/>
大人繼明神祗協相四方来賀玉帛交馳仰罄懽心畢<lb/>
輸邦物臣猥叨符守阻觀帝閽敢陳在篚之儀少助充<lb/>
庭之實<lb/>
<pb n="KR4d0116_WYG_012-3a"/>
　　謝吿諭表<lb/>
伏䝉聖慈特降勑書吿諭臣即時集官吏軍員將校僧<lb/>
道百姓等宣讀訖睿智纂圗深恤艱難之託邇遐聽命<lb/>
載銜撫育之恩中謝恭惟皇帝陛下純孝在躬至仁感<lb/>
物奉時昭考將圗天下之安咨爾庶邦使知王者之志<lb/>
臣猥叨符守誕布徳音坐食見堯盡識宅宗之念謳歌<lb/>
歸啟共迎極治之期臣無任瞻天望聖感戴激切之至<lb/>
　　賀冊皇太后表<lb/>
<pb n="KR4d0116_WYG_012-3b"/>
伏承皇太后允膺寳冊増奉鴻名大孝隆親事光墳史<lb/>
萬邦䝉福喜極人神中謝恭惟皇太后陛下育粹坤元<lb/>
服勤隂教輔佐先帝志在静柔保鞠聖躬徳惟均一式<lb/>
彰懿範推講盛儀祇答懿慈盡明王之要道誕敷徽命<lb/>
鼔百姓之歡心臣限守藩符不獲躬詣闕廷無任抃蹈<lb/>
激切之至<lb/>
　　賀冊皇太妃表<lb/>
伏承皇太妃誕膺徽冊増奉隆名凡在邇遐孰不抃蹈<lb/>
<pb n="KR4d0116_WYG_012-4a"/>
中謝恭惟皇太妃陛下慶傳貴緒瑞發靈源率嬪御以<lb/>
静柔奉蘋蘩而蠲潔屬真人之纉紹推盛典以褒崇懽<lb/>
動宫闈事光史冊臣限拘藩守阻造闕廷無任抃蹈激<lb/>
切之至<lb/>
　　進貢綾表<lb/>
禹分九州均節諸侯之貢周建太府校登天下之財入<lb/>
之必以其時制則各從所有方帝仁之愛養滋物産於<lb/>
盛多追講舊經畢修常獻臣猥叨符守獲奉嵗輸敢陳<lb/>
<pb n="KR4d0116_WYG_012-4b"/>
在篚之儀以助充庭之實<lb/>
　　賀興龍節表<lb/>
四序周而在朔方成一嵗之㓛二陽進以為臨允叶大<lb/>
君之吉篤生真主奄有庶邦紹六帝之休光懽兩宮之<lb/>
孝養車書所暨舞蹈攸均中謝恭惟皇帝陛下聰明日<lb/>
躋智勇天錫應千齡而出震操大器以乘乾虎嘯龍翔<lb/>
共覩聖人之作風行雷動坐躋萬國之寜衆賢濟濟以<lb/>
在朝至化新新而美俗三靈助順六氣薦和人情胥恱<lb/>
<pb n="KR4d0116_WYG_012-5a"/>
於謳歌天祜沓来於福禄將窮冬律俯屬誕期載瞻虹<lb/>
渚之祥竊効封人之祝恭黙思道允懐上帝之心安樂<lb/>
延年永邁南山之夀<lb/>
　　慰皇帝表<lb/>
今月日神宗皇帝小祥者渭水衣冠想神明之如在石<lb/>
門霜露驚日月之難畱中謝恭惟大行帝澤被生民道<lb/>
躋曠古収成功於六閏垂鴻業於萬年欲窮海上之山<lb/>
遽厭人間之世言未忘於在耳嵗已換於終星皇帝陛<lb/>
<pb n="KR4d0116_WYG_012-5b"/>
下孝極事亡念深率考盡憂勤而纉禹感冥漠以見堯<lb/>
維練服之將更結聖衷而永戀昊天罔極春露既濡雖<lb/>
哀不可忘顧奄經於時變而禮當有節庶下慰於人情<lb/>
臣限守藩符不獲躬詣闕廷無任激切屏營之至<lb/>
　　慰太皇太后表<lb/>
日月變遷人神感惻中謝愛深母道惨結聖衷覬少順<lb/>
於天時庶下安於人欲<hi>闕</hi>
　　賀玉璽表<lb/>
<pb n="KR4d0116_WYG_012-6a"/>
大明當宁百辟造朝翼赭案以前登發金箱而跪進靈<lb/>
光煥燿虹氣屬天妙刻蜿蜒龍文照日作乾安之樂奉<lb/>
天子之觴誕布宥恩敬謝宗廟慶流海宇驩動人神實<lb/>
曠古所未聞宜四方之来賀中謝竊以明徳在御嘉應<lb/>
並臻盖天將有示於人故地亦不愛其寳至神變化非<lb/>
意所知和氣薫蒸為時而出惟珍符之肇見錫景命以<lb/>
来崇眷懐本自於帝心追琢疑非其世造學者之辨無<lb/>
以稽諸史玉人之巧莫能喻其工不必論前世之所遺<lb/>
<pb n="KR4d0116_WYG_012-6b"/>
要非偶聖人而不受恭惟皇帝陛下仁孝率考嚴恭事<lb/>
天朝廷治而庶官修隂陽和而五穀熟百神協相四表<lb/>
乂安宜保無疆之休以稱甚盛之徳靈芝朱草非難致<lb/>
之物神鼎丹甑不足効其祥非假秘文孰昭休貺昔堯<lb/>
享封人之祝漢聞嵩岳之呼曽未若躬承受命之符永<lb/>
為守國之器聖作明述方啟佑於千齡史書樂歌將有<lb/>
辭於萬世<lb/>
　　賀元符改元表<lb/>
<pb n="KR4d0116_WYG_012-7a"/>
准勑自紹聖五年六月朔已後改為元符元年神休沓<lb/>
至昭示聖時嵗號更新欽承天意布宣萬國鼔舞羣情<lb/>
中謝恭惟皇帝陛下一徳感通三靈眷佑諸福之應縁<lb/>
類而来明照下土則神光燭天澤潤生民則甘露如雨<lb/>
欲付以享邦之慶又申之受命之符皆前世所罕聞不<lb/>
踰時而来上載諸簡冊播之聲詩猶未足著無窮之傳<lb/>
復何以表非常之貺大將詔世宜重紀元太史編年無<lb/>
愧祖宗之美明堂頒厯永同天地之期<lb/>
<pb n="KR4d0116_WYG_012-7b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　樂静集巻十二<lb/>
</p>
<p>
</p>
  </div>
<div>
<head>樂静集巻十三</head> <lb/>
    <p>
<pb n="KR4d0116_WYG_013-1a"/>
欽定四庫全書<lb/>
　樂静集巻十三<lb/>
　　　　　　　　　　　　宋　李昭玘　撰<lb/>
　　賀皇帝即位表<lb/>
臣某言正月十六日准進奏院遞到制書皇帝登寳位<lb/>
者龍徳時升紹一王之休運天恩下霈鼔萬國之歡心<lb/>
凡在盖容一歸撫御中謝竊以可托天下必允屬於真<lb/>
人克享帝心實有懐於明徳恭惟皇帝陛下聰明齊聖<lb/>
<pb n="KR4d0116_WYG_013-1b"/>
厯數在躬孝悌感於人神言行動乎天地奉兩宫而無<lb/>
間就外傅而弗煩道學生知徳心日邁宜先王之眷命<lb/>
付大器以受民二聖嗣興益隆乎世祚一道相授盖篤<lb/>
於天倫謳歌朝覲之有歸禮樂政刑之具在享七世崇<lb/>
髙之業應萬年熙洽之期繼體元豐均是吾君之子承<lb/>
華紹聖載安百姓之心永孚四海之休咸賴一人之慶<lb/>
臣限拘官守阻造闕廷無任抃蹈激切之至<lb/>
　　賀生皇太子表<lb/>
<pb n="KR4d0116_WYG_013-2a"/>
臣某言伏覩進奏院報今月八日降誕皇子者太史觀<lb/>
天已識前星之應大人占夢果符男子之祥喜溢宫闈<lb/>
慶均海宇中謝竊以誕彌厥月有開后稷之先則百斯<lb/>
男於顯文王之盛由人神之相與荷福禄之無窮恭惟<lb/>
皇帝陛下孝安祖宗仁遂動植疏爵賞以繼㓛臣之世<lb/>
發廩庾以恵天民之窮廣大徳以好生示神武之不殺<lb/>
萬事咸理允格丕平四夷皆来實獲多助三辰昭鑒六<lb/>
聖具依載錫洪休篤生元嗣至誠能動無待薦髙禖之<lb/>
<pb n="KR4d0116_WYG_013-2b"/>
牲流澤有源何煩種北宇之行况乃岱祗見象媧聖呈<lb/>
光共扶萬世之基来兆一人之慶岐嶷之性先自得於<lb/>
神靈聰明之資將弗煩於師傅大本有系衆情以熈臣<lb/>
猥服外僚親逢盛事上南山之夀阻預班聯誦螽斯之<lb/>
章莫知鼓舞<lb/>
　　謝永興路提刑到任表<lb/>
從事府僚訖無善狀詳刑陕部遽忝誤恩祇命入疆撫<lb/>
躬失次中謝伏念臣學非知奥才不逮中晚掇辭科濫<lb/>
<pb n="KR4d0116_WYG_013-3a"/>
登仕版猶未棄詩書之習初不更州縣之勞講藝泮宫<lb/>
無以應諸生之問校文芸閣莫能窮未見之書朝廷勸<lb/>
課之甚優事業空疎而㡬廢低徊末路慙負盛時未嘗<lb/>
赫赫以動人姑幸循循而寡過勉從吏責出佐藩方甫<lb/>
及再朞而還寖遷大伊之佐顧浩穰之多責益黽勉以<lb/>
自持實有愧於吏能偶遂逃於官謗屬以田廬蕪没兄<lb/>
弟凋零孤窮不収嫁娶未畢事君之義固内外以一心<lb/>
在臣之私有出䖏之異勢屢殫愚懇過覬便州豈謂天<lb/>
<pb n="KR4d0116_WYG_013-3b"/>
能聽而弗違日雖幽而必照不加以罪曲盡其情特優<lb/>
假於使華俾分持於邦憲量材非稱冒寵若驚况闗中<lb/>
之奥區為天下之劇部廣輪者三千里襟帶者十八州<lb/>
氣俗喜争動成抵冒山林多阻昜致奪攘必得通明之<lb/>
才以均察治之寄如臣凡闇遇事濶疎雖知任大而盡<lb/>
心尤恐力微而敗責此盖伏遇皇帝陛下性齊舜哲政<lb/>
邁湯仁表徳禮以示人亶誠明而格物將使路遺不顧<lb/>
人有夷齊之心田畔相推家成虞芮之俗臣敢不仰思<lb/>
<pb n="KR4d0116_WYG_013-4a"/>
欽恤俯務静安閑於無事之時衡以至公之聽鄉隣不<lb/>
擾犴獄無留誓殫夙夕之勤力圗毛米之效澄清之志<lb/>
非敢望於古人忠厚之風期少禆於聖治<lb/>
　　謝京東西路提刑到任表<lb/>
詳刑陕右已乏事功昜部畿東再叨恩㫖量材非稱戴<lb/>
寵若驚中謝賦性迂疎聞道蹇淺沾濡薄禄㳺泳聖時<lb/>
學文未去其陳言從吏不聞於善狀亦嘗陪書林之豪<lb/>
秀佐天府之浩繁必有可觀未始錚錚而驚世竟無他<lb/>
<pb n="KR4d0116_WYG_013-4b"/>
異但能碌碌以同塵屢懇便州遽分煩使事滋多而智<lb/>
窘責已重而心危勵志竭精知憃愚之無補累日昜月<lb/>
顧罪戾之益深乆玷官聨坐縻廩給方申前請復俾就<lb/>
遷既奔命以戴星徒揺心而望日惟京都之近壤連海<lb/>
岱之故區生齒實繁獄訟惟冗豈兹孱緩可使澄清攬<lb/>
轡登車慙非任使過家上塜預有光榮此盖伏遇皇帝<lb/>
陛下堯性自天舜功成物措世於中和之地道民於禮<lb/>
義之風將使四海為家有外户之不閉羣生咸遂無一<lb/>
<pb n="KR4d0116_WYG_013-5a"/>
夫之向隅臣濫總刑章恭承徳意敢不究心審閱先事<lb/>
禁防寛猛以和上下無擾勉立㳙塵之效仰酬覆載之<lb/>
恩<lb/>
　　謝移京東東路提刑到任表<lb/>
承乏再朞訖無禆報昜官東部尚玷恩榮循省已還兢<lb/>
凌失措伏念臣學非稽古才不過人晚登仕版之榮寖<lb/>
通朝籍之貴兩叨持節三見周星疾病相仍安恤隂陽<lb/>
之患精神俱耗空言犬馬之勞多慮近迂積憂成畏姑<lb/>
<pb n="KR4d0116_WYG_013-5b"/>
幸屏心而逺罪未嘗飾智以近名審閲獄辭唯恐失好<lb/>
生之意芟除偷黨庶㡬移癉惡之風間屬年穀順成生<lb/>
民咸遂桴鼔之驚㡬息桁楊之繫亦稀皆神明之化陶<lb/>
成非奔走之臣能預方將束装待罪指日言歸豈謂寛<lb/>
恩復更華使去長安之日雖遥千里之圍望岱宗之雲<lb/>
猶均一雨之潤文書有報復之速吏卒無將迎之勞昔<lb/>
乃吾隣盡為屬郡今雖别部曽是故僚顧如此之便安<lb/>
實非臣之覬望而况全齊大國瀕海奥區水極魚鹽之<lb/>
<pb n="KR4d0116_WYG_013-6a"/>
饒陸多桑枲之美大姓挟貲而犯法細民禦貨以為姦<lb/>
非有強明之才孰分察治之寄自惟迂暗難稱使令此<lb/>
盖皇帝陛下憲天聰明體道變化紹復先王之政圗終<lb/>
寜考之㓛御一世之英豪納四方於仁夀夫何微品亦<lb/>
備下僚謂臣無它已嘗試之任使察臣寡過猶將責以<lb/>
事功盖天地至大而無私日月雖幽而必照敢不勉修<lb/>
官責祇奉憲條察辭于差庶不愆於明慎除惡務本使<lb/>
無害於善柔誓有補於涓塵期少酬於覆載<lb/>
<pb n="KR4d0116_WYG_013-6b"/>
　　知滄州謝上表<lb/>
禮官失職甘俟嚴誅邊壘析符尚叨優寄以不可貸之<lb/>
罪䝉非所望之恩驚魂既還零涕無已中謝伏念臣迂<lb/>
疎無取選輭不持惟知任物以直情不善周身而避患<lb/>
每事必問已失仲尼之前知三思乃行終違文子之常<lb/>
誡一昨奉太母因山之制謹百官趨事之期夙有司存<lb/>
各以類舉逮夀宫之昜奠道虞主以告行竟達空函㡬<lb/>
敗乃事既身為之官守反自闕於禮文仰誤神靈之依<lb/>
<pb n="KR4d0116_WYG_013-7a"/>
中攖仁孝之感過莫大者誰其歸之固當戮以市朝可<lb/>
復付之民社眷浮陽之封壤控北敵之喉襟澤浸際天<lb/>
雖馬牛之弗及風聲屬耳實鷄犬之相聞宜得望人以<lb/>
壮方面敦詩説禮鎮以静安緩帶輕裘應之閒暇况乃<lb/>
大河泛溢之後一方飢窘之餘必先謹養以恵和尤在<lb/>
周知其疾苦如臣孱暗非所克堪此盖伏遇皇帝陛下<lb/>
天地同仁日月齊照澤及行葦每思視物以如傷網漏呑<lb/>
舟不忍向隅之獨泣聊褫官而示罰猶守土以長人敢<lb/>
<pb n="KR4d0116_WYG_013-7b"/>
不砥節奉公肅心悔過盡為臣之道於事無難推愛國<lb/>
之心以民為本誓殫夙夜少補毫分觀海知瀾宛隔蓬<lb/>
丘之望舉頭見日長存魏闕之心<lb/>
　　謝落秘閣校理表<lb/>
備校讐之列乆玷寵名委按察之權尚叨華使退慙僥<lb/>
倖復荷矜存聞命已還省躬知懼中謝伏念臣學術淺<lb/>
鮮器識拘疎偶中詞科濫登文館日見羣書之浩博坐<lb/>
逃俗吏之紛囂物或儻来敢怠若驚之戒義難茍得每<lb/>
<pb n="KR4d0116_WYG_013-8a"/>
懷非據之憂何敢取容屢嘗求解逮俯從於外補猶竊<lb/>
假於前稱不自請陳寖成冒昧索驪珠於魚目已失諸<lb/>
真衣羊質以虎皮終非其有宜循名實無紊故常曲被<lb/>
寛恩上還虚授此盖皇帝陛下紹隆先烈總核百工予<lb/>
奪必盡其公各從分守内外一歸乎正無忝司存亶堯<lb/>
智以知人博舜仁而愛物養之㢘恥収以事功臣敢不<lb/>
勉激愚衷益勤吏責天地之造難補報於生成犬馬之<lb/>
軀誓糜捐於驅策<lb/>
<pb n="KR4d0116_WYG_013-8b"/>
　　謝降授承議郎表<lb/>
臣某言八月二十二日都進奏院遞到吿一道特降授<lb/>
承議郎差遣勲賜如故臣尋跪授訖禮官被黜方在退<lb/>
思勑命示懲止從薄責重干文憲疊負釁玼撫已懐慙<lb/>
感恩零涕中謝伏念臣斷斷不敏碌碌何知初無竒勛<lb/>
以動人每以疎愚而取禍詩禮之訓㓜則嘗聞刑名之<lb/>
書素所未學偶預都司之進擢適當常憲之變更宰府<lb/>
付以官僚惟命所赴法吏摘其帋尾謂可則書文既失<lb/>
<pb n="KR4d0116_WYG_013-9a"/>
於舊章罪寧逃於顯戮止從貶秩尚玷承流雖天地無<lb/>
所不容而犬馬何以為報此盖伏遇皇帝陛下聰明睿<lb/>
智以獨斷慶賞刑威之必行遵制揚功永懐善繼亂名<lb/>
改作先務謹誅謂使人知過則能盡其忠故用罰以寛<lb/>
而終歸於恕臣敢不省身夙夜砥節事功知無不為庶<lb/>
竭事君之義死而後已益堅報國之心<lb/>
　　謝復官表<lb/>
天地既交適契施生之序雷雨方作悉霑曠蕩之恩歸<lb/>
<pb n="KR4d0116_WYG_013-9b"/>
復官資洗除罪戾莫知手舞但極涕零中謝伏念臣材<lb/>
非過人學不知道濫登仕版誤置書林必有可觀未始<lb/>
錚錚而驚世終無他異但能碌碌以同塵逮躡省闈遽<lb/>
參宰屬偶官僚之有請謂國憲之當更初無預於講論<lb/>
漫不思其抵謬罪同破律議在謹誅止鐫階秩之微聊<lb/>
殿籍書之末豈謂矜前車之既失開局歩於自新川澤<lb/>
納汙一歸曠度父母愛子皆出至情此盖皇帝陛下堯<lb/>
性生知舜聰逺格庶事憂勤而協帝小心寅畏以事天<lb/>
<pb n="KR4d0116_WYG_013-10a"/>
常善救人恐匹夫之失所為能盡物期一視以同仁曽<lb/>
是孤生亦䝉聖澤併還舊物復領真祠官守不出於田<lb/>
廬家食盡資於廩粟葵藿之心常在終幸照臨犬馬之<lb/>
力已衰空慙豢養一無禆報獨負生成雖已寖於桑榆<lb/>
顧未填於溝壑猶能中田擊壤日陪野老之歡聲清夜<lb/>
焚香每效封人之善祝<lb/>
　　謝出籍表<lb/>
滌瑕蕩穢共承雨露之霑濡振衣彈冠莫知手足之抃<lb/>
<pb n="KR4d0116_WYG_013-10b"/>
蹈追惟前日感涕厚恩中謝伏念臣生也有時仕而無<lb/>
學智識非逺議論甚卑每慙事往而知非不悟才疎而<lb/>
多累兩干吏議三丐宫祠顙白不可以適河猶叨豢養<lb/>
帷敝或堪於裹馬未即弃捐間者上帝降康大祇薦瑞<lb/>
備成寳刻均福蒸民敢期負釁之餘生亦預竄名於載<lb/>
籍此盖伏遇皇帝陛下愛人無已視物如傷賞罰之公<lb/>
時乃天道予奪之節本於人情法以示懲亦既屢更其<lb/>
嵗月過而必改誰將自棄於君親曲示函䝉一從湔拭<lb/>
<pb n="KR4d0116_WYG_013-11a"/>
而臣計功無取蹈悔良多載省始終莫酬萬一盖甞喻<lb/>
父老以戴上之美意教子弟以事君之小心長歌天保<lb/>
之六章百拜封人之三祝雲天在望但知傾日以為心<lb/>
溝壑未填尚冀殺身而報國<lb/>
　　謝八寳赦轉官表<lb/>
甫除罪籍遽進文階望逺雲天特預一時之澤光生簮<lb/>
紱如非前日之身寵至若驚感深成涕中謝伏念臣材<lb/>
猶社木性實絙人初非可用於時終有自貽之悔間屬<lb/>
<pb n="KR4d0116_WYG_013-11b"/>
禮陳八寳慶洽萬邦赦其既往之愆開以從新之路雪<lb/>
霜制物天將使之成材鞭扑御家父無終於棄子矜憐<lb/>
舊物安養殘年復陪多士之歩趨再奉真祠之洒掃已<lb/>
踰望表仍玷序遷未聞圗報之一端併荷流恩之三錫<lb/>
此盖伏遇皇帝陛下大道善貸至仁無親凡百姓皆得<lb/>
其心靡一物不遂其性聖㓛丕冒瑞應並臻嘉與庶工<lb/>
共承多福而臣偶縁幸㑹濫服寵休籧篨䝉璆既容可<lb/>
録支離受粟尤愧無㓛敢不誦明訓以刻肌披愚衷而<lb/>
<pb n="KR4d0116_WYG_013-12a"/>
指日儻萬分之有補雖九死以如歸<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4d0116_WYG_013-12b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　樂静集巻十三<lb/>
</p>
<p>
</p>
  </div>
<div>
<head>樂静集巻十四</head> <lb/>
    <p>
<pb n="KR4d0116_WYG_014-1a"/>
欽定四庫全書<lb/>
　樂静集巻十四<lb/>
　　　　　　　　　　　　宋　李昭玘　撰<lb/>
　　代人賀元圭表<lb/>
欽承休貺叶至日之迎長肆設盛儀闔萬邦而来賀列<lb/>
華紳而星拱翼寳盝以階升上公跪進而前天子再拜<lb/>
以受大樂備九成之奏羣臣奉萬嵗之觴麾幡縹緲於<lb/>
祥風雲物冲融乎和氣人神胥悅霈澤横流以答自天<lb/>
<pb n="KR4d0116_WYG_014-1b"/>
之休於昭不世之瑞曠古盛典一時榮觀中賀自昔陶<lb/>
唐聖神獨運惟時文命水土既平歸我帝功薦其器寳<lb/>
謂俊徳克明者本於智黎民於變者生乎神用此以知<lb/>
人而人績成推此以則天而天道順故外黒以示智之<lb/>
所出内赤以顯神之所存顧强名莫得其緒餘惟黙識<lb/>
可求諸形制書猶具在世獨無傳三代下衰曽莫聞其<lb/>
付予兩漢甚陋終不發於沉潜天心未有以感通人意<lb/>
亦難於窺索綿歴嵗時之乆寂寥霄壤之間爛然光明<lb/>
<pb n="KR4d0116_WYG_014-2a"/>
了不刓缺盖上穹眷佑有待治時而神物護持乃至今<lb/>
日恭惟皇帝陛下儲精稽古恭已愛民聽言同衢室之<lb/>
詢化俗猶大章之作兢兢以行道巍巍乎成功家陶徳<lb/>
化而可封人競恥心而不犯亦堯之盛與帝而俱屬景<lb/>
命之方興果珍符之来格學士討論而不謬工人辨閲<lb/>
以無疑再考祕文益詳嘉應得玉璜於磻水何乃不經<lb/>
出寳鼎於汾隂是誠小物固宜告圎丘而饗上帝拱南<lb/>
面以朝諸侯迎福禄之大来對天地以同乆臣親逢熙<lb/>
<pb n="KR4d0116_WYG_014-2b"/>
旦猥預下僚彷彿闕廷徒極望雲之想婆娑田里聊陳<lb/>
擊壤之歌<lb/>
　　代濟州命官學生道僧耆老請皇帝封泰山乞車<lb/>
　　　駕經幸本州表<lb/>
竊以封禪大事古昔有聞數千百載之相望時難偶值<lb/>
七十二君之可記遺跡尚存非至徳無以動天惟聖人<lb/>
乃能行禮義當有請時弗可違衆議所同不謀而合輙<lb/>
殫愚懇上凟嚴宸中謝恭惟皇帝陛下亶聖智之才邁<lb/>
<pb n="KR4d0116_WYG_014-3a"/>
帝王之徳仁被動植孝感神明朝廷正而庶官修庠序<lb/>
興而衆賢出禮極商周之盛樂同韶濩之和四時序而<lb/>
五穀順成九澤通而百蠻請吏困窮有養囹圄屢空為<lb/>
道難明視古無並萬邦咸乂豈惟同徳之三千百化已<lb/>
成何獨大功之二十三靈協相諸福薦臻太史書祥殆<lb/>
無虚日輿人頌聖如出一辭冲融六合之間充塞太和<lb/>
之氣元圭載出垂眷甚休青帝来臨示人尤著當躬行<lb/>
於昭報無乆曠於上儀必展時巡用䖍祀事顧兹東土<lb/>
<pb n="KR4d0116_WYG_014-3b"/>
有曰泰山泰言作鎮之尊東乃資生之本羣靈之府衆<lb/>
岳之宗近在大邦素為福地升煙中頂可近接於皇天<lb/>
檢玉圎臺亦深明於精意不特享一人之慶盖將䝉萬<lb/>
世之休幸詔諸儒敷求故實矧規模之具在皆耆老之<lb/>
能言追真皇已講之文請從今日繼神考方興之志奚<lb/>
俟来年惟麟野之舊封附陶丘之大邑去畿無㡬視魯<lb/>
為隣路固少於縈回地尤多於平衍萬人無擁六馬不<lb/>
勤纔經清泲之郊圻已見東山之雲物伏望皇帝陛下<lb/>
<pb n="KR4d0116_WYG_014-4a"/>
曲從人欲俯屈帝尊遡日馭以啟行掲龍旗而来幸肅<lb/>
傳鳴蹕徑取便塗舜禮方修敢願陪於羣后堯車儻過<lb/>
竊有效於封人庶仰曯於清光不虚生乎盛世<lb/>
　　第二表<lb/>
投寸莛於洪鐘固知難動納細流於滄海尚或能容是<lb/>
誠力所不量恐亦行之甚昜躊躇欲却僶俛復前中謝<lb/>
竊以奉牲玉於圎丘以展報天之禮潔粢盛於泰折式<lb/>
昭事地之儀此皆有國之常經未盡聖人之極致非升<lb/>
<pb n="KR4d0116_WYG_014-4b"/>
中不足以對上穹之佑非降祀不足以接厚載之靈自<lb/>
伏羲以来斯焉可考由祥符而後今則其時敢布懇辭<lb/>
再干宸聽恭惟皇帝陛下聖心天縱神化日新造士訓<lb/>
官羣俊在位制禮興樂習俗已成木索俱閒倉箱徧溢<lb/>
犀利䝉皮而不試遐荒削枉以来庭洋洋乎歡樂之聲<lb/>
恢恢然仁夀之域精神之妙既已和同天人糟粕之餘<lb/>
猶將陶鑄堯舜冬祀方修而清真格韶音纔作而白羽<lb/>
来大㓛岌嶪以升聞諸瑞紛綸而畢至草木山川之勝<lb/>
<pb n="KR4d0116_WYG_014-5a"/>
競出珍符日星雲露之精次垂喜應不為創見非止一<lb/>
書此皆前古之罕聞何獨大封之未舉惟岱宗之作鎮<lb/>
在方岳以居先巖巖之望尤髙生生之徳滋盛神房阿<lb/>
閣即先聖所棲紫盖黄光盡吉祥之氣舜帝時巡之禮<lb/>
具載遺書真皇夢感之靈竊聞殊貺伏望皇帝陛下躬<lb/>
行升降丕答顧懷鶴髮相扶每共談於古事鑾輿来幸<lb/>
將復望於清塵宜奉三神之驩以錫庶民之福雖貶成<lb/>
抑定謙不自居而附厚増髙禮寜終廢是弗為也尚稽<lb/>
<pb n="KR4d0116_WYG_014-5b"/>
檢玉之期侯不邁哉徒鬱搢紳之願載言大野俯次輔<lb/>
藩參考舊經最為便道五百里之非逺東北望以甚平<lb/>
乃汶陽接畛之區正羽衛徐行之地幸頒俞㫖夙戒候<lb/>
人煌煌華盖之来四郊風動隱隱春雷之轉萬騎雲從<lb/>
臣某等夢寐傾心掃除先路進陪朝序敢希闕里之榮<lb/>
親見聖時誰復周南之歎<lb/>
　　第三表<lb/>
盥手奉章鞠躬俟命望雲雖劇伏地無從獻一得之愚<lb/>
<pb n="KR4d0116_WYG_014-6a"/>
已㡬喋喋下十行之詔尚復遲遲中謝竊以因崇祀以<lb/>
告成禮當有報為生民而祈福意本無私乃上聖所優<lb/>
為亦下情之公願凡在照臨之屬莫知鼓舞而来稽於<lb/>
衆則可從冀䝉兼聽至于三而必瀆敢避多言筮日之<lb/>
良瀝誠斯迫恭惟皇帝陛下化行俗美治定㓛成隂陽<lb/>
天地以流通禮樂刑政之明備丁寧徳意孰非堯舜之<lb/>
用心熈廣聖㓛不忘文武之勤教交萬物以道得百姓<lb/>
之歡衆賢並興五兵俱偃養材有本造小子以詩書懐<lb/>
<pb n="KR4d0116_WYG_014-6b"/>
逺無方裂殊隣為郡縣九年粟腐比户錢流惸獨孤窮<lb/>
飽餘糧而鼓腹桁楊纒索掛空犴以凝塵朝廷胥樂於<lb/>
清明田里蔑聞於愁嘆馨香有感恵澤無垠共陶一炁<lb/>
之和徧為諸福之應元圭發見上帝降觀九霄光明日<lb/>
有戴氣千里澄澈河無横流甘露葳蕤寳山崒嵂竹實<lb/>
供九苞之食野蠶増卒嵗之衣雙蓮駢苽不並生於庶<lb/>
草赤烏白鵲獨先至於四靈淮人瞻崒堵之光嵩阜示<lb/>
高真之相嘉榖動盈乎拱把瑞文繼出於山林九臯之<lb/>
<pb n="KR4d0116_WYG_014-7a"/>
鶴蔽天同傾萬目五色之芝連篚㡬困十夫禮部受圗<lb/>
嵗甞百數外朝稱慶日或貳叄呈露紛綸變化竒詭事<lb/>
出乎見聞之表意存乎象數之間驩流聲詩光動簡冊<lb/>
此太平之極致何峞峞乎彼載籍之所傳特小小耳惟<lb/>
天之垂眷者甚厚故民之報上者益勤圎丘方澤之齋<lb/>
嚴未為之稱束帛金錢之慰遣詎已其来必先喬岳之<lb/>
封允答三靈之眷庶弗違於上下亦曲盡於情文庸示<lb/>
光揚非為進越博士濡毫於冊府夙備討論封人側耳<lb/>
<pb n="KR4d0116_WYG_014-7b"/>
於路隅屢從汛掃載稽前古無越此時雖退託以未遑<lb/>
顧乆留之何待盖曠世罕逢於盛際况舊章非設於空<lb/>
文今復仰冒嚴誅堅陳丹懇幸稍逥於淵慮難終抑於<lb/>
輿情魯邑儒冠已顒顒而北嚮岱宗雲物每靡靡以西<lb/>
来伏望皇帝陛下追祖武以聿修奉天時而順動自大<lb/>
野達東山之境導屬車無五日之行良出便安最為平<lb/>
昜填金祕冊罄一人昭事之心刻石層崖張萬世無前<lb/>
之烈訪仙閭之縹緲觀海日之騰陵百神之御沓来萬<lb/>
<pb n="KR4d0116_WYG_014-8a"/>
嵗之聲相屬回鑾夷路瘞帛崇壇麾仗雲屯琛貢山積<lb/>
先端冕以受四方之賀大作樂以舉諸臣之觴躬問髙<lb/>
年畢修羣祀尊儒闕里欵帝真庭賜酺飲以交歡欣濡<lb/>
徳音以蕩瑕穢榮光均被慶賚並行永孚宗社之宏休<lb/>
丕顯帝王之能事臣某等敷言累牘引領踰時恍迷丹<lb/>
闕之岧嶤想見翠華之髣髴躊躇終日揺役寸心奏帝<lb/>
典之一篇慙無宿學望聖人而三祝竊効前驅<lb/>
　　代賀平瀘賊表<lb/>
<pb n="KR4d0116_WYG_014-8b"/>
勇校鷹揚赫天聲而莫禦窮陬電掃殱鼠類以無餘三<lb/>
㨗吿旋萬方交慶中謝臣聞漢闢䍧牱之地始定南夷<lb/>
蜀興瀘水之軍寖通諸夏雖屢更酋族時擾疆陲固不<lb/>
煩浮以六師止可以驅之尺箠夫何狂醜敢黯皇靈謂<lb/>
中國之兵不習山林之險聖王之法必寛夷獠之誅輙<lb/>
肆披猖自媒剪覆以至虎臣受略軺使移輸先攖必死<lb/>
之喉襟大索已窮之淵藪踝頭顱於川谷巻廬落於灰<lb/>
埃何能逃螻蟻之生無復恃螳螂之臂風馳旁徼魄落<lb/>
<pb n="KR4d0116_WYG_014-9a"/>
諸蠻伏惟陛下聖徳静淵武烈神速萬全之勢灼見於<lb/>
目中千里之師焱来於天上以山壓卵如火燎枯孑無<lb/>
遺兇少快宿憤昔方叔之征玁狁柔服蠻荆貳師之伐<lb/>
大宛震驚西域跂觀遐俗畢附中邦臣素荷國恩忝分<lb/>
符守喜聞寛詔竊助歡聲飲至行封莫陪於周廟頌功<lb/>
稱夀徒望於堯天<lb/>
　　代知徐州馬大夫謝上表<lb/>
祇擇時日初見吏民當朝廷訪落之時各修其職濫師<lb/>
<pb n="KR4d0116_WYG_014-9b"/>
帥長人之寄徒愧於名撫已知榮感恩欲涕臣某中謝<lb/>
伏念臣斗筲淺器畎畆孤生遭遇聖明因縁仕宦亦嘗<lb/>
登進言責披瀝肺肝分貳計司運量金谷載更使指出<lb/>
領憲綱未歴嵗時遽銜哀恤養既違於將母義當許於<lb/>
致身逮賜對于天光復轉輸於嶺表出入谿蠻之徼馳<lb/>
驅瘴霧之中以革裹屍分捐邊野舉頭見日莫望長安<lb/>
方撫水之繹騷病師糧之難給粗完經費遂致招徕幸<lb/>
蜂蠆之無虞顧形骸之可乞猥䝉寛詔退守真祠屬瘴<lb/>
<pb n="KR4d0116_WYG_014-10a"/>
疹之稍平奉詔恩而入對荷先帝神明之照知孤臣忠<lb/>
梗之心假以便藩養其暮齒惟徐方之奥壤實蠻服之<lb/>
舊封井邑浩繁風俗剛悍宜資名徳以賴藩宣夫何妄<lb/>
庸輙膺任使此盖皇帝陛下道膺堯智徳邁湯仁謂犬<lb/>
馬有一日之勞簮履乃昔時之御曲加完愛詎思棄遺<lb/>
臣敢不勉激吏能奉行徳意桑榆雖晚未忘㓜學而壮<lb/>
行金石不移敢有先難而後昜少立涓埃之效上酬覆<lb/>
載之恩<lb/>
<pb n="KR4d0116_WYG_014-10b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　樂静集巻十四<lb/>
</p>
<p>
</p>
  </div>
<div>
<head>樂靜集卷十五</head> <lb/>
    <p>
<pb n="KR4d0116_WYG_015-1a"/>
欽定四庫全書<lb/>
　樂靜集卷十五<lb/>
　　　　　　　　　　　　宋　李昭玘　撰<lb/>
　　賀河中府經略游龍圖<lb/>
此者伏審肅拜恩綸榮遷帥閫經畫歸乎素業注倚出<lb/>
於上知成命甫行縉紳相慶恭惟某官學通聖奥識照<lb/>
事微抱忠義以有為喜功名之自致暫將使指䪺實兵<lb/>
儲坐馳智筭於幄中生致羌首於闕下功髙百戰聲屈<lb/>
<pb n="KR4d0116_WYG_015-1b"/>
四夷初進躡於書林旋入登於卿寺㳺心魏闕暫勤三<lb/>
節之趨厭直承明遽起一麾之請惟秦亭之奥壤為<lb/>
邊邑之具瞻特頼名臣作鎮方面亷頗尚壯必寛西頋<lb/>
之憂靈武可平佇報東門之役行膺詔握入賛帝猷某<lb/>
方幸依仁繼聞昜地尚期展晤少罄叙陳<lb/>
　　與虢州孫學士<lb/>
此者濫被宸恩誤叨憲領量材非稱負寵若驚幸縁聯<lb/>
事之榮遂獲見賢之願恭惟某官天姿俊㧞國器宏深<lb/>
<pb n="KR4d0116_WYG_015-2a"/>
早擢峞科寖揚膴仕行義足以範模多士文章足以粉<lb/>
澤太平歩履<graphic n="KR1589" url="https://raw.githubusercontent.com/kanripo/KR-Gaiji/master/images/KR1589.png" mimeType="image/png"/>州俊聲莫競翺翔蘭省賢望益髙方虞<lb/>
侍於親闈屢懇求於藩服大邦作屏暫資善政之才四<lb/>
輔維人允屬元功之後徑趨召節入覲凝旒某晚接英<lb/>
㳺並登策府奉一介之使將觀大國之風啣盃酒之歡<lb/>
良幸故人之遇方圗奏記先屈飛緘感服之私誦陳莫<lb/>
究<lb/>
　　上開封府蔣待制<lb/>
<pb n="KR4d0116_WYG_015-2b"/>
言念少學屬文嘗起執鞭之慕晚從試吏濫陪入幕之<lb/>
逰稍親閒燕之談良若喧囂之役遽縁補外遂失依仁<lb/>
鷦鷯一枝暫託蹤於羙䕃鴻鵠千里徒絶睇於青雲仰<lb/>
惟剸决之餘休有吉祥之助恭以某官識周萬理學造<lb/>
大原以王佐而自期非聖言而不道躡聖科而特起軼<lb/>
後躅以先馳彈擊百僚皂鵰横漢澄清屬部皎鏡懸秋<lb/>
優服使華増嚴帥領泉流六路半居天下之利源膽落<lb/>
諸羌獨出幄中之勝筭重以儒林舊徳延閣清班未親<lb/>
<pb n="KR4d0116_WYG_015-3a"/>
日月之光屢從軍旅之政暫輟藩方之節制用釐天府<lb/>
之浩䌓初落筆以無留不閱旬而稱治大黠結舌情窮<lb/>
片言群偷屏心首戴一尹方乆虚於近弼已宻簡於上<lb/>
知意在東朝頋未伸其素業天將大任宜永庇於斯民<lb/>
某竦服誨言悵拘官守地遥望履心劇戀軒浩蕩江湖<lb/>
何待飛鳬之集低徊鷰雀終懐賀厦之歸敢乞勉為邦<lb/>
家精調寢餗下情無任傾頌激切之至<lb/>
　　賀新潭州張學士<lb/>
<pb n="KR4d0116_WYG_015-3b"/>
竦聞譽命光奉恩綸觧印陜郊作藩楚服伏深慶慰恭<lb/>
惟某官學通今古識際天人遇事敢為直躬無愧風生<lb/>
芸閣皆名理之談鶚立霜臺有忠義之色恥遂容身之<lb/>
計勇為去國之行列郡澄清蕭然虚圄九年饒富浩若<lb/>
流泉俯臨大國之封遽報朞年之政益隆宸眷更守名<lb/>
邦浮艗清湘聊適江湖之興懐鈆紫禁行追翰墨之㳺<lb/>
某猥以塵蹤竊攀英躅石渠舊事嘆從宦之飄流銅虎<lb/>
優恩期望風以髣髴方謀命駕先辱飛縢竚申伏謁之<lb/>
<pb n="KR4d0116_WYG_015-4a"/>
勤少慰叙陳之願<lb/>
　　賀新郢州韓待制<lb/>
伏審解延州之屬郡領楚甸之名邦地介江湖之交物<lb/>
多魚稻之羙國小而昜足民淳而不偷盖將優飬其賢<lb/>
能然後逺觀其徳業見匠石之斵固深識於道微聽陽<lb/>
春之歌亦自諧於心賞恭惟某官以學修性藏器在身<lb/>
乆更獻納之勞暫資屏翰之寄存心虚靜與物去來昜<lb/>
地之恩漸磐兹始賜環之召指日可期某限守官常阻<lb/>
<pb n="KR4d0116_WYG_015-4b"/>
趨賓席仰祈保毓别對寵靈下情無任傾依之至<lb/>
　　上事謝監司<lb/>
服鄉校之官已非其任㨿先生之席尤濫於名蓋師不<lb/>
可以少知器必先於自治茍為無本何所取材竊禄太<lb/>
優反躬知懼伏念某性資凡闇學識迂踈素乏兼人之<lb/>
能誤當聞道之責聖賢可仰何容握管以窺天豪秀滿<lb/>
前良愧奔蜂之化蠋而況俯仰一室沈酣六經無簿書<lb/>
紛迫之勞有朋友講習之樂退惟僥冐宜自激昻敢不<lb/>
<pb n="KR4d0116_WYG_015-5a"/>
考上下責實之時循終始脩已之效講道勸義庻無曠<lb/>
于厥官論世讀書將必行其所志<lb/>
　　與交代先狀<lb/>
右某言念傳洛中之價乆已服膺傾麈尾之談未遑引<lb/>
袂比緣補吏偶被誤恩輙當鄉校之官將承賢者之緒<lb/>
幸隨願喜獲與愧并恭惟某官國器粹温天材超拔應<lb/>
休期而筮仕拔上等以飛榮論議髙深下荀揚而不道<lb/>
文章古雅揖游夏以相馳方君子之育才俾諸儒之駕<lb/>
<pb n="KR4d0116_WYG_015-5b"/>
説横經師席流化藩州洋乎盈耳之絃滿矣及門之履<lb/>
英豪軰出道徳風移隠几絳帷已格泮宫之化懐鈆紫<lb/>
禁行追金馬之遊某猥以淺聞獲依成範奔蜂之祝化<lb/>
藿蠋以何能黄狗之皮補狐裘而終累行須體踐尚免<lb/>
曠尤瞻晤有期歡躍無已<lb/>
　　謝趙判監<lb/>
伏䝉判監朝請以某近舉再任特貺長踐者賢不肖天<lb/>
下所共知進與退君子之髙致所難揜者甚公之論毋<lb/>
<pb n="KR4d0116_WYG_015-6a"/>
茍失者可仕之時自古當然於予何有猥䝉歸惠俱益<lb/>
懐慙恭惟某官立心有常好道不倦澹泊榮味怡安仕<lb/>
途嘗矻矻以窮年恥沾沾而自喜放虚舟於不繫歛倦<lb/>
翼以知還殆至絶交中散不堪於世累未能力疾士安<lb/>
無損於天和寝食俱忘乎典籍之間筆硯幾滿乎門牆<lb/>
之下以傳為癖將老未休為𤣥解嘲雖窮奚病妙得鍾<lb/>
王之骨直登李杜之壇錦囊不空棐几増重室中乏王<lb/>
老之氣味席上盡陳𤣥之子孫但存青氊獨無愧耳能<lb/>
<pb n="KR4d0116_WYG_015-6b"/>
著幾履其好如何驁然與世以無營雅以絶塵而自許<lb/>
每容比徳輙慕薦賢寜取不度徳之譏庻逃䝉顯戮之<lb/>
罪敢來國士之報姑致衆人之言自以短綆無汲引之<lb/>
功一吷勞吹噓之助巫者祝人以千嵗固盡誠心楚人<lb/>
售璧以萬金更求真賞<lb/>
　　移京東東路提刑謝豐侍郎<lb/>
此者叨䝉中㫖就昜東畿猥緣聮事之榮竊有趨風之<lb/>
幸恭惟某官儒林重器禁掖名臣文章追三代之醇議<lb/>
<pb n="KR4d0116_WYG_015-7a"/>
論極六經之奥是非之智則確乎不拔進退之義則綽<lb/>
然有餘大徳不爭知江海之善下晚節益厲見松栢之<lb/>
後凋暫輟從班出司留籥興王重地式賴於老成論道<lb/>
宗工必咨於逺業某素䝉知遇方獲庇依<lb/>
　　滄州到任謝韓丞相<lb/>
城髙池深壮矣萬夫之守地大物廣富哉千里之封惟<lb/>
偉人可以折衝非惠術不能媺俗先朝偹禦雅資武略<lb/>
之長累世承平優假使華之舊如某者斗筲小器章句<lb/>
<pb n="KR4d0116_WYG_015-7b"/>
腐儒自知斷斷以無他不善沾沾而自喜渉世每謀於<lb/>
掲厲謀身素拙於從違安以乘流自信河中之木疲於<lb/>
抱甕豈知井上之機才屢試而無聞志已衰而不警猥<lb/>
叨進㧞稍獵等夷澤虞從大夫之招已乖去就小人乘<lb/>
君子之器自取顛危濶踈初出於智昏繆誤殆曲於魄<lb/>
奪何獨有言之悔幾成不敬之誅屬大事之告終法雖<lb/>
可貸論有司之失職罪復何辭方且刻骨退思屏蹤待<lb/>
竄魯趙為禮莫知薄酒者為誰臧榖亡羊何但讀書之<lb/>
<pb n="KR4d0116_WYG_015-8a"/>
無罪遽從寛典猶領名藩借朽木以可凋收弊帷於已<lb/>
棄此盖伏遇某官股肱王體柱石廟堂裴度之才上所<lb/>
自用武公之後人無不宜大器以天下為公至誠得仁<lb/>
者之樂無一夫之失所雖小善以不遺曲全孤生尤被<lb/>
厚賜雖江海之量無待細流之歸而鷰雀之軀寜忘大<lb/>
厦之託誓殫夙夜少補毫分悔不可追頋何功於犬馬<lb/>
老當益壮庶有淂於桑榆<lb/>
　<lb/>
<pb n="KR4d0116_WYG_015-8b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　樂靜集巻十五<lb/>
</p>
<p>
</p>
  </div>
<div>
<head>樂靜集巻十六</head> <lb/>
    <p>
<pb n="KR4d0116_WYG_016-1a"/>
欽定四庫全書<lb/>
　樂靜集巻十六<lb/>
　　　　　　　　　　　　宋　李昭玘　撰<lb/>
　　答王賢良<hi>與黄安中劉子先朱行中同作試官</hi>
應詔造庭奏篇入等一時遴選多士榮觀竊以漢唐設<lb/>
科盖以待非常之俊劉董論事亦足見有為之才國家<lb/>
累聖相承得人甚盛半為當世之公相或出同門之父<lb/>
兄自非學洞天人識貫今古發憤吐懣不懼嬰鱗之危<lb/>
<pb n="KR4d0116_WYG_016-1b"/>
投溢扶哀深知鼓瑟之變則何以禮隆仄席望重縉紳<lb/>
抗足而脱塵埃矯首而登雲漢恭惟某官明燭萬里富<lb/>
兼九流不為章句之腐儒竊鄙簿書之俗吏以天下而<lb/>
自任為衆人之不能讜論激揚壓以萬鈞而彌壮多聞<lb/>
霶霈窘之一日以如流理物有藥石之良利民如布帛<lb/>
之煖通逹國體疑素宦於朝動寤上心恨相見之晩較<lb/>
然明白略已施行頋論説之有源將陶鎔之在手某素<lb/>
惟寡學猥預持衡觀水於瀾詎躬渤澥按圗求駿偶識<lb/>
<pb n="KR4d0116_WYG_016-2a"/>
驊騮惠然投我以夜光何有報君之玉案載懐謙抑益<lb/>
用閟藏得之若驚常欲置之懐袖永以為好猶將示諸<lb/>
子孫感戴之私誦言罔究<lb/>
　　上執政求外任<hi>時見任祕閣校理</hi>
挾無知而遊世動則多違犯不韙以望人困而寡與盖<lb/>
勢踈者情隔能薄者力㣲信未感於言前志欲行乎劵<lb/>
外徑庭直往猶如寸梗之撞鍾呫囁自營僅若飛蚊之<lb/>
過耳知難而退乃分之宜其或心以願違勢由私迮須<lb/>
<pb n="KR4d0116_WYG_016-2b"/>
㬰之渇未能穿九仞之泉跬歩所休何暇種十年之木<lb/>
謂不才而無取宜廢於人見有力者必鳴或闗諸命伏<lb/>
念某蚤從鄉校入踐書林學未逹先生之言名不掛通<lb/>
人之論耗精神於蹇淺困年力之頺侵是非不謬於自<lb/>
知利害相摩於多故同堂笄冠嫁娶並舉者十人舊里<lb/>
田園黍稷不供者數嵗加以伯兄長謝先壠未歸累然<lb/>
諸孤殆絶生意獨有少弟僻在海隅矻矻以窮年嘗耿<lb/>
耿而不寐嚴助懐故土之樂罷直承明陶潛求三徑之<lb/>
<pb n="KR4d0116_WYG_016-3a"/>
資願為彭澤而況手足寡急難之助閨門多凍餒之憂<lb/>
期一假於外官頋何辭於俗吏有政事之責可以赴功<lb/>
䝉禄廪之優足以收族恭惟某官大猷經世一徳亮天<lb/>
利萬物以無私恥一夫之失所退惟頑陋夙被埏鎔冐<lb/>
嵗月以淹回乏毛米之稱報因人並奏既同南郭之吹<lb/>
竽以病得賙獨幸支離之受粟言斯甚廹理或可矜竊<lb/>
以亷者之無求樂聞君子之虚受頋屠門之割大嚼何<lb/>
為寄鷦鷯之棲一枝良足<lb/>
<pb n="KR4d0116_WYG_016-3b"/>
　　回謝馬狀元<lb/>
奏藝明庭策名上第喧前騶於廣路觀者肩摩落餘藁<lb/>
於四方傳之紙貴望髙時俊光動儒林乃太平養士之<lb/>
功亦諸生稽古之報某人天姿俊徹學術粹深璧水升<lb/>
堂七年並席金鸞唱籍一鳴驚人蓋志大者氣全故實<lb/>
脩而名望落落髙騫於日下錚錚獨黯於彀中御史直<lb/>
聲固遺風之自許平津相業不數嵗而可期某夙仰英<lb/>
㳺阻聞緒論方欲效李邕之識面慕盧仝之卜交奉詔<lb/>
<pb n="KR4d0116_WYG_016-4a"/>
殿廬幸觀落筆曳裾公府復枉過門惠然投我以夜光<lb/>
何有報君之玉案通衢在望絶足方遒陽春白雪之音<lb/>
一時寡和金馬玉堂之步指日可期某猥預盛時喜聞<lb/>
榮捷雖仰洛中之價未盡麈尾之談<lb/>
　　賀吳正言<lb/>
右某伏審光膺宸綍更踐諫垣聞命之初望風而躍竊<lb/>
以蕙蘭擢秀乆幽而不改其芳鳳凰來翔一出則大驚<lb/>
於世而況君子獨安其處衆人皆謂之賢揚於明庭宜<lb/>
<pb n="KR4d0116_WYG_016-4b"/>
在髙位乃生靈之盛福寔上下之相驩嘗聞士必貴於<lb/>
有為志先行其所學一失是非之辨終迷聲利之塲言<lb/>
欲出而畏憂氣益卑而沮䘮發憤吐懣彼獨何人持禄<lb/>
養交寖成習俗惟大人之特立秉常徳而不移於義也<lb/>
剛不可則止衆人紛警懐蓍龜先見之明末路淹囘挺<lb/>
松栢後凋之操屬明王之嗣服毖萬事以圗新敷求多<lb/>
聞丕式元老方虚心於占訓俄仄席於讜言毅然容貎<lb/>
之堂堂是謂王臣之蹇蹇風節可畏足以厭難於未形<lb/>
<pb n="KR4d0116_WYG_016-5a"/>
議論敢前足以致君於無過此寔徳名之選大為邦國<lb/>
之光施膏澤以下民稍安輿論賛大鈞而播物行竢我<lb/>
公某猥以微蹤夙叨優眷限拘官守阻造台庭<lb/>
　　賀吳鹽運轉官<lb/>
伏審祗承寵渥峻陟華資叙舜庭考績之優詔商典懋<lb/>
官之舊逖聞成命増激懽悰恭惟某官器宇靜深智猷<lb/>
通博遇事有不疑之决在公惟匪懈之憂百吏承風凛<lb/>
若神明之畏九年足食出於指頋之餘天子重稱其才<lb/>
<pb n="KR4d0116_WYG_016-5b"/>
朝廷無出其右果膺殊眷特拜茂恩竦簮紱之榮觀契<lb/>
明良之嘉㑹使軒留愛已夙慮於公歸廟鼎元勲將黙<lb/>
符於帝賚即聞迅召入覲嚴宸某素託恩休阻趨威重<lb/>
　　賀李資深中丞<lb/>
光被渙恩峻陞中憲外刺百官之失内繩庶事之違大<lb/>
臣畏法而修天子歛容以遇方朝廷責成之際乃事功<lb/>
考實之時必得剛明肅乂之士以正其紀綱庶幾上下<lb/>
逺近之情不欺於視聽果聞輿論僉屬我公傳命之初<lb/>
<pb n="KR4d0116_WYG_016-6a"/>
有識相慶某官髙標華國清徳照人志包九萬之圗氣<lb/>
㧞東南之秀始徳稱於公相俄名暴於京師接武俊林<lb/>
飛緌禁掖髙牆可仰士尤喜於先登大筆如神上亦嗟<lb/>
其晩見忽厭承明之直暫分瀕海之封馬周方重於太<lb/>
宗賈誼復來於宣室爰禆衮闕遽掌綸言坦明追二帝<lb/>
之書深厚過兩京之制紫垣洒墨湧妙思於泉流白簡<lb/>
數姦勵孤風而鶚立禮法修而百度正議論一而庶心<lb/>
傾即正鈞衡大施徳業不獨重風霜之任亦將隆柱石<lb/>
<pb n="KR4d0116_WYG_016-6b"/>
之功某夙荷眷存乆稽參侍搶榆之跡徒仰於搏霄賀<lb/>
厦之心尚拘於鼓翼<lb/>
　　賀李邦直舍人<lb/>
寵膺帝制光賛綸言潤色聖人之辭道宣王者之志此<lb/>
多士文章之選為一時儒學之榮才之所難得者盖寡<lb/>
翕聞嘉命歡動衆心某官思識靖深器能起拔文足以<lb/>
經天而緯地道足以致君而澤民望髙華岳之五千氣<lb/>
吞雲夣之八九朅從魏國來對漢庭咳談坐斥於淵雲<lb/>
<pb n="KR4d0116_WYG_016-7a"/>
器業逺躋於晁董飛名京邑竊卑稷下之游洒筆中堂<lb/>
共駭洛陽之少言不激於髙訐理獨盡於忠嘉深簡上<lb/>
心首登清選崢嶸金馬之譽咫尺玉堂之遊暫領憲於<lb/>
東州復懐鈆於左史重資才藻兼代訓辭人爭嘆於湧<lb/>
泉吏每虞於脱腕兩漢之制雖尚覩於遺風三代之文<lb/>
可復還於今日即聞大拜行奮逺圗某夙荷眷存乆稽<lb/>
叅侍下情無任傾依之至<lb/>
　　賀范龍圖移慶州<lb/>
<pb n="KR4d0116_WYG_016-7b"/>
光膺嘉命更鎮雄藩愛養利源適秉軺於東部統制方<lb/>
面遽握節於西州在君子之時升宜天下之同慶況居<lb/>
屬郡良切懽悰頋惟安化之河開寔㨿昆夷之衿背茍<lb/>
知其策則矢石不試一失其御則疆場屢驚必資忠智<lb/>
之臣以副朝廷之眷某官家聲著代世徳在民卓有髙<lb/>
明之才夙懐康濟之志輟從禁掖暫守帥垣人䝉奠枕<lb/>
之安國頼長城之固避子亭之坐可想遺風立棠棣之<lb/>
碑何慙往躅竚還閫寄入賛冢司某限守州符阻趨鈞<lb/>
<pb n="KR4d0116_WYG_016-8a"/>
屏下情無任傾頌激切之至<lb/>
　　賀胡學士加職知桂府<lb/>
竊以海中三峯地稱仙境嶠南五筦天限炎荒一則提<lb/>
封屏翰之邦一則取象圗書之府惟時嘉命屬我名臣<lb/>
恭惟知府安撫龍圗問學淵微器能通博奉咨詢之煩<lb/>
使羙譽處於先朝入綴星郎暫游蘭省後來居上安暇<lb/>
競時獨秀必摧翻成遻物寜遇風而知退恥躍金以自<lb/>
言疾驅太行周覽二陜邊民待哺喜車馭之復來野老<lb/>
<pb n="KR4d0116_WYG_016-8b"/>
饋漿驚節麾之幾盡果膺優詔擢預清班能世其家清<lb/>
氊故在不難為弟棠棣相承頋東眷之方隆將陶鎔之<lb/>
在即折衝萬里雖頼得人雅意本朝未容去國行聞羙<lb/>
拜寔慰僉言某素以孱愚重叨奬遇為屬部之吏嘗<graphic n="KR0640" url="https://raw.githubusercontent.com/kanripo/KR-Gaiji/master/images/KR0640.png" mimeType="image/png"/>
下陳同舉酒之歡復陪廣座猥煩謙徳先辱長緘得之<lb/>
若驚嘗欲置之懐袖永以為好將猶示諸子孫感荷之<lb/>
深誦言奚既<lb/>
　　上李邦直<lb/>
<pb n="KR4d0116_WYG_016-9a"/>
一違鈞坐再閱嵗華乆攖俗吏之簿書幾廢小夫之竿<lb/>
牘盈尺之紙安能自冩其肺腸萬頃之波固亦不遺於<lb/>
汙潦憂皇所載展轉益危與其自棄而不言孰若以誠<lb/>
而歸罪某官生民先覺盛世元臣吐辭為經鄙荀揚之<lb/>
未粹以道致主非堯舜而不陳經綸以四海為心進退<lb/>
有古人之節前功未就毅然待旦而行庶政已成率爾<lb/>
乞身而去蹔資舊徳作鎮别都時驅大府之旌牙坐嘯<lb/>
昔遊之泉石腹心之託曽未間於須㬰天日之光常不<lb/>
<pb n="KR4d0116_WYG_016-9b"/>
違於咫尺精神相感寤寐不忘宜一徳之有求乘三陽<lb/>
而並進為天下計必資良佐之才以我公歸永作生民<lb/>
之福某素慙譾陋曲被陶成每殫十駕之勤愧乏一毫<lb/>
之補轍鮒得水雖切幸於餘波塞馬嘶風終不忘於故<lb/>
國限拘官守阻造賓庭<lb/>
　<lb/>
　<lb/>
　樂靜集卷十六<lb/>
</p>
<p>
</p>
  </div>
<div>
<head>樂靜集巻十七</head> <lb/>
    <p>
<pb n="KR4d0116_WYG_017-1a"/>
欽定四庫全書<lb/>
　樂靜集巻十七<lb/>
　　　　　　　　　　　　宋　李昭玘　撰<lb/>
　　謝徐州范教授<lb/>
分職儒林下車鄉校髙名夙著多士相歡自昔人昧五<lb/>
常之原世無三代之學大道殫殘於秦法衆言殽亂於<lb/>
漢儒以公羊為賣餠家盖譏淺俚謂太𤣥可覆醬瓿尤<lb/>
病支離國家崇餙儒師發明道徳排異端之戕賊歸妙<lb/>
<pb n="KR4d0116_WYG_017-1b"/>
理之淵源必先因性而治身然後事君而成物故於教<lb/>
養益重選掄某官徳性靜深天材秀擢非先王之言不<lb/>
道以天人之學自修將趨歩於紫垣暫棲遲於泮水金<lb/>
口木舌一坐盡傾白日青天衆人皆仰鳴絃盈耳投履<lb/>
滿門從善若登並席幾四科之列聞風而作擔簦多千<lb/>
里之行禮義相磨英豪軰出將見東徐雅俗共陶闕里<lb/>
之餘風貞觀名卿半出汾陽之髙第行須錫命别踐要<lb/>
津慕服素深瞻承良幸<lb/>
<pb n="KR4d0116_WYG_017-2a"/>
　　回兖州知府<lb/>
比貢柔緘幸塵清覽禮無不答書匪盡言上君子之堂<lb/>
未遑引袂拜使者之賜叠幸置懐竊惟鎮撫之餘茂有<lb/>
福祥之助恭惟某官聲猷華國器業在民早膺出使之<lb/>
華尚屈偃藩之寄報政之速固無待於朞年聞命而趨<lb/>
將入陞於禁從佇期瞻謁少罄叙陳<lb/>
　　賀轉運使<lb/>
光被恩綸出司漕計仁賢所至民吏相驩某官器識宏<lb/>
<pb n="KR4d0116_WYG_017-2b"/>
深風猷髙逺益隆時望夙簡聖知持節外臺屢更煩使<lb/>
握蘭華省䆮躐要資惟東州之奥區為諸道之劇部非<lb/>
通材不足濟國用非逺略不足究利源時惟僉言允屬<lb/>
賢業九年足用坐追滋殖之風四輔維人行被吁俞之<lb/>
眷某幸縁聮事遂獲依仁尚阻參承但勤嚮仰<lb/>
　　上南京豐侍郎<lb/>
寵被恩綸榮司留鑰仁賢所至民吏相驩恭惟某官國<lb/>
器宏深天姿純正言動皆君子之法出處有古人之風<lb/>
<pb n="KR4d0116_WYG_017-3a"/>
早升要塗益聳清望道學有本得之自然政事不煩聞<lb/>
者皆化惟别都之重鎮須近侍之名臣克壯藩垣式宣<lb/>
惠澤報政之速固無俟於期年為國之光將入升於近<lb/>
弼某素承知遇竊獲庇庥頋望履之有期實瞻風而自<lb/>
幸<lb/>
　　永興提刑謝到任<lb/>
某䝉恩授前判官已於正月十二日到任者委轡下車<lb/>
勤吏民之趨走據案渉筆擁文墨之紛紜將何補於事<lb/>
<pb n="KR4d0116_WYG_017-3b"/>
功徒有慙於面目伏念某迂踈末學鄙野孤生賦材不<lb/>
長聞道最晚棲遲日月僅成九轉之功蹭蹬風塵未䝉<lb/>
一頋之價再預充庭之貢謾為入洛之遊敢意菲文偶<lb/>
塵精鑒初乏青錢之作宜置下陳誤經黄絹之評遽超<lb/>
數等叨從禄仕擢偹儒官詎能握管以窺天良愧奔蜂<lb/>
之化蠋屬大明之繼昭延舊徳以亮功博收人才盛集<lb/>
冊府開閣之始豈乏異能偹員者誰乃出下客人共榮<lb/>
於入彀時皆謂之登瀛正始諸賢濫陪武歩石渠袐籍<lb/>
<pb n="KR4d0116_WYG_017-4a"/>
䪺發見聞惟知反巳以自求敢覬因人而幸進謂有昭<lb/>
昭之功者必有冥冥之志無赫赫之熱者亦無凛凛之<lb/>
寒欲寡過而未能恐修名之不立以愚自信曷嘗稱博<lb/>
而毁丹與世何尤不暇去嬰而歸蚡安有本同而末異<lb/>
奚傷先病而後瘳處冲季孟之間僅知所立甘陵南北<lb/>
之部適幸兩忘能不能各自其人得不得必尸諸命洋<lb/>
然迎餌詎為方氏之魚兀若畏人反類羊公之鶴嘆源<lb/>
泉之有本驚蒲栁之先衰一傳未終恍已迷其姓氏片<lb/>
<pb n="KR4d0116_WYG_017-4b"/>
文屢過幾不辨其偏旁但縻廪粟以偷安何罪書魚之<lb/>
成<graphic n="KR1500" url="https://raw.githubusercontent.com/kanripo/KR-Gaiji/master/images/KR1500.png" mimeType="image/png"/>乆玷外庭之列聊從别乘之行迨及更書復還舊<lb/>
直竟無他異莫追終賈之才名必有可觀竊預趙張之<lb/>
政事舍丹鈆之㸃勘視鞭扑之喧囂精神僅及於目前<lb/>
智慮或遺於意表蠅紛訴牒驅即復來鴈集吏行守之<lb/>
不置間闗畏罪黽勉赴功入水必濡每憂掲厲遇風知<lb/>
退冀免摧頽雖殫十駕之勞蔑有寸毫之補間以私門<lb/>
艱窘多事侵陵禄未逮於孤窮嵗已驚於遲暮田無附<lb/>
<pb n="KR4d0116_WYG_017-5a"/>
郭久負陶潛之歸盜不過門素多張禹之愛屢申愚懇<lb/>
願守方州猥霑造物之私特假詳刑之任占河闗之勝<lb/>
道連雍陜之雄都小民尚氣而喜爭巨滑瀕山而為盜<lb/>
素稱劇部尤藉長才自非水鏡無疵權衡不撓則何以<lb/>
吏知守法人不稱寃頋煩闇之無堪適選掄之誤及此<lb/>
蓋某官元功播物一德亮天見逺業於有為期太平之<lb/>
可致論事必同於善使人樂盡其才引傴僂以升髙徒<lb/>
煩假手削輪囷而成器幾誤揮斤敢不慎守官箴勉思<lb/>
<pb n="KR4d0116_WYG_017-5b"/>
民事不近名而邀福無倚法以作威概以中平得之安<lb/>
靜少圗禆報上副陶成羙廕方休曽未虞於巨臂不才<lb/>
自養終願託於長年過此以還未知所措<lb/>
　　賀交代改官<lb/>
對揚褒命進陟新階名徳所推縉紳相慶恭惟某官降<lb/>
才踈敏體道靜深議論見聖人之心行義為天下之則<lb/>
横經芹水之館士有成材賜見雲龍之庭上嗟晩遇遽<lb/>
遷羙秩寔慰公評竚聞天語之咨庸行踐禁垣之清近<lb/>
<pb n="KR4d0116_WYG_017-6a"/>
　　謝漕使<lb/>
誤被綸言再叨憲領方馳驅而及境寔嚮往以為勞竊<lb/>
幸拙踈廼承庥庇伏惟某官天姿超㧞國器宏深爰遇<lb/>
興王亟踐髙華之選薦逢盛旦尚紆將漕之權敢謂官<lb/>
常獲聮事任企聲光之雖舊拜門館之匪違陪萬忻愉<lb/>
敷陳曷究<lb/>
　　移京東西路憲謝丞相<lb/>
陕西緫刑任使每懐於罪黜畿東昜部庇存曲荷於陶<lb/>
<pb n="KR4d0116_WYG_017-6b"/>
埏事簡責輕恩隆感厚此盖伏遇某官道大而備器博<lb/>
以深用中正秉國之均專精神熈帝之載期底於治必<lb/>
納以忠燮理隂陽三階平而萬物遂整齊法度五教敷<lb/>
而七政調宰正庶寮儀形四海總六官而建六典以致<lb/>
大和同一徳而恊一心坐凝庶績洪鈞運物大冶扇金<lb/>
盖皆播於至公豈必躍而自化顧才甚下並用無遺重<lb/>
念某早辱知憐乆叨委寄惟是寵光之異尤深戴仰之<lb/>
歸初以疾聞規求符竹亟䝉恩徙宻邇鄉閭豈惟登車<lb/>
<pb n="KR4d0116_WYG_017-7a"/>
攬轡之榮實有過家上冡之幸囊<graphic n="KR1500" url="https://raw.githubusercontent.com/kanripo/KR-Gaiji/master/images/KR1500.png" mimeType="image/png"/>鮮椎剽之習桁楊<lb/>
無請寄之姦人謂便安心知尸素尚懼不移之愚懦難<lb/>
勝甚渥之眷私雖竭薄才竟虞無補終期便郡更冐大<lb/>
恩庶幾驅策於蹇駑不負範鎔於甄鑄<lb/>
　　同前謝曽樞宻<lb/>
盛德茂禀傑才間生以堯舜而致君並䕫龍而濟世上<lb/>
窺姚姒早推掌制之工載戢干戈果著執樞之畫居然<lb/>
社稷之衛時為文武之全基立太平規王體而斷國論<lb/>
<pb n="KR4d0116_WYG_017-7b"/>
戰勝無事運智略而明廟謀廣土闢而七政調泰階平<lb/>
而萬物遂制四夷而請命同一徳而恊心端率百寮坐<lb/>
凝庶績<lb/>
　　謝交代上官正言<lb/>
登車陕右已叨煩使之榮昜部畿東獨竊總刑之寄内<lb/>
愧精神之消耗難勝責任於澄清矧英軌之在前仰絶<lb/>
塵而莫繼已積平生之欣慕更増情契於遵承雖瞻覿<lb/>
之後期有規模之可想伏惟某官富深淵之道學播忠<lb/>
<pb n="KR4d0116_WYG_017-8a"/>
厚之徳名髙文早擅於巍科大節乆崇於要任屢光華<lb/>
於言路惟宻簡於主知識逺器宏實儒林之祭酒智博<lb/>
用大為朝廷之直臣進退裕如中正不撓上心所屬嘉<lb/>
謨渇見於膝前使節外持公論乆期於衮職佇膺異擢<lb/>
用快輿情繼展慶函更陳素悃<lb/>
　<lb/>
　<lb/>
　<lb/>
<pb n="KR4d0116_WYG_017-8b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　樂靜集巻十七<lb/>
</p>
<p>
</p>
  </div>
<div>
<head>樂靜集卷十八</head> <lb/>
    <p>
<pb n="KR4d0116_WYG_018-1a"/>
欽定四庫全書<lb/>
　樂靜集卷十八<lb/>
　　　　　　　　　　　　宋　李昭玘　撰<lb/>
　　謝運使學士<lb/>
瀝懇乞麾方自規於假守被恩昜地猶外緫於詳刑濫<lb/>
同原隰之馳喜有瞻言之便退循孱緩實幸庇依伏惟<lb/>
某官道學知天徳名輔世文章足以華國事業見於濟<lb/>
時被熈寜睿聖之知叅金華勸講之任發揮奥義允恊<lb/>
<pb n="KR4d0116_WYG_018-1b"/>
上心伯仲談經偉矣一時之羙君臣合契焕乎千載之<lb/>
逢蚤預登瀛乆宜視草淵衷宻簡舊徳是圖眷惟京左<lb/>
之將輸實首國中之轉餉借籌良畫澄清暫委於宣風<lb/>
告后嘉猷雅健方思於掌制佇期迅召亟展慶函欣禱<lb/>
併深叙陳奚罄<lb/>
　　荅留臺沈大夫<lb/>
瀝懇乞麾方自規於假守被恩昜地猶外總於詳刑視<lb/>
事云初賜函先及伏以某官雅推令矩久著能名請留<lb/>
<pb n="KR4d0116_WYG_018-2a"/>
鑰之臺綱暫資宿望披中宸之芝檢行踐擘塗覿徳未<lb/>
皇致郵不敏良有後時之愧益深内訟之私感怍既并<lb/>
叙言罔既<lb/>
　　回致仕畢大夫<lb/>
謬膺煩使方愧於澄清夙仰髙風雅懐於瞻觀遣牘末<lb/>
皇於郵置貺音先辱於幐函伏惟某官藹著令名乆躋<lb/>
膴仕逡廵昜退之節士夫共仰於懸車優游佚老之榮<lb/>
談笑未承於揮麈即圖披晤深祝保綏感系之誠叙陳<lb/>
<pb n="KR4d0116_WYG_018-2b"/>
奚既<lb/>
　　賀濟州太守禮上<lb/>
顯膺綸命榮領藩符㳙擇剛辰奉宣王詔伏惟慶慰恭<lb/>
以某官挺才出類秉徳兼仁朝廷允恊於僉謀郡國實<lb/>
資於共理恩威方著聞望益隆緬惟布政之優綽有怡<lb/>
神之裕鷄犬候境庶可仰於仁風桑梓在郊均有䝉於<lb/>
徳庇傾依第切瞻對末縁伏望上為邦家精調寢餗<lb/>
　　濟倅問候<lb/>
<pb n="KR4d0116_WYG_018-3a"/>
結好鄰邦幸及餘波之潤被官半刺阻陪揮麈之談月<lb/>
吉薦更郵音稍闕逖惟副貳之暇動恊神明之休某官<lb/>
徳宇淳深聲猷聳邁游刃乆當於煩劇宅心自處於髙<lb/>
明某濫以散才謬當别乘鄉閭已熟於風化治境又託<lb/>
於庇庥仰徳實勞馳心孔疚方應鐘之在候宜吉履之<lb/>
順時伏願上為廟朝精調寢餗<lb/>
　　沂宿太守問候<lb/>
行郵濶畧曠馳欵啟之音大府重深徒仰浚明之徳茂<lb/>
<pb n="KR4d0116_WYG_018-3b"/>
惟鎮俗之暇克擁自天之休某官學際聖真才髙名世<lb/>
良二千石果膺治主之求課第一人行見褒書之下某<lb/>
濫叨貳政獲庇鄰封頋韁鎻之坐拘莫親髙範雖馬牛<lb/>
之不及尚借餘光叅對未縁傾依至切願保寢興之羙<lb/>
益介福履之休<lb/>
　　沂宿通判問候<lb/>
督府闗決愧非半刺之良擊柝相聞殊慶此賢之吉徒<lb/>
有徳公之願尚踈奏記之勤逖惟燕閒休有恊相恭以<lb/>
<pb n="KR4d0116_WYG_018-4a"/>
某官器能通博風度醇深薦更寄委之䌓夙根清修之<lb/>
羙豈兹别乘可屈逺圗佇顯效之寢彰副公朝之明陟<lb/>
叶光御政和叔司方伏覬上為邦家精調寢餗<lb/>
　　提刑問候<lb/>
講聞髙譽雖懐仰徳之勤奔走宦逰未獲依風之便比<lb/>
叨屬部猥託巨庥將觀使節之華遂如昔日之願某官<lb/>
器周物表識洞幾先早膺中扆之眷求特委東州之亷<lb/>
按奉行拜憲方曲盡於恕心進對楓庭將入參於近輔<lb/>
<pb n="KR4d0116_WYG_018-4b"/>
即期迎拜倍切懽愉<lb/>
　　賀荆王<lb/>
裂地全荆撫有大邦之衆建旄東道載兼兩鎮之雄茂<lb/>
推同姓之恩永頼維藩之固凡叨臨庇舉積懽愉某限<lb/>
守州符阻趨官邸<lb/>
　　賀淮陽知軍到任<lb/>
宦服奔馳悵趨風之乆阻封圻連絡幸擊柝之相聞方<lb/>
染翰以馳誠忽飛縢之來貺載懐謙抑但極感銘某官<lb/>
<pb n="KR4d0116_WYG_018-5a"/>
才賦䟽明器函夷粹雅有臨人之望夙推治劇之能剖<lb/>
竹方州暫煩於共理握蘭華省行躐於近班尚阻披承<lb/>
益祈珍衛<lb/>
　　謝漕州吕孝亷<lb/>
得士則重方盛世之有為舉爾所知盖古人之公義猥<lb/>
叨亷按敢後薦揚僣昜為慙賤踈何補某官才猷兼<graphic n="KR0640" url="https://raw.githubusercontent.com/kanripo/KR-Gaiji/master/images/KR0640.png" mimeType="image/png"/>
風績素髙乆揚歴於事功慙淹回於藩守昔年共事已<lb/>
凌厲於青雲比嵗得遷尚蒼茫於白首幸縁衆譽輙罄<lb/>
<pb n="KR4d0116_WYG_018-5b"/>
衷言固非量力之所宜特恐蔽賢而䝉罪豈期謙眷特<lb/>
屈誨存感服之私誦言罔究<lb/>
　　謝黄尚書<lb/>
誤被宸恩就更憲領猥縁奬遇獲預光華方俟命以造<lb/>
朝阻登門而伏謁敢期謙屈曲示拊存聽君子之言未<lb/>
遑歛袂拜使者之賜竊幸置懐<lb/>
　<lb/>
　樂靜集巻十八<lb/>
</p>
<p>
</p>
  </div>
<div>
<head>樂靜集巻十九</head> <lb/>
    <p>
<pb n="KR4d0116_WYG_019-1a"/>
欽定四庫全書<lb/>
　樂靜集巻十九<lb/>
　　　　　　　　　　　　宋　李昭玘　撰<lb/>
　　賀游龍圖冬<lb/>
舜璣觀象迎長至於箕躔鄒律吹灰肇太和於天統隂<lb/>
窮於剥陽復而升正君子之大亨與廟堂之均泰恭惟<lb/>
某官才猷映世聞望髙時抱忠義於邦家勒功名於典<lb/>
冊比分閫柄亟騰威略之聲旋偃便藩益著循良之政<lb/>
<pb n="KR4d0116_WYG_019-1b"/>
式遵令序宜茂繁禧即趨近宻之班以輔太平之業某<lb/>
方祗行役將遂參承忻頌交深敷宣罔既<lb/>
　　賀両府正<lb/>
三陽大亨一嵗更始此天地泰通之際乃精神㑹聚之<lb/>
時宜有吉祥來薦君子某官翊亮三世儀刑百工適當<lb/>
龍躍之初屹有棟隆之任天其或者將俯屬於治平神<lb/>
寔聽之方共扶於業履況三朝之在序惟百禄之是膺<lb/>
乂我烝民繄股肱之永頼錫公純嘏與邦社以同休<lb/>
<pb n="KR4d0116_WYG_019-2a"/>
　　賀提舉冬<lb/>
肇復一陽潜萌萬物應書雲之觀望增化日之舒長仰<lb/>
屬使華倍祈天祉某官才資髙逺徳性温恭結明主之<lb/>
深知聮外臺之要職訓齊法守開闢利權聳人望之愈<lb/>
崇宜神休之有相三微正始方恊慶於令辰百福應期<lb/>
佇進膺於嘉命某限拘官守阻造賓堦無任傾依祝頌<lb/>
之至<lb/>
　　賀鄰郡守倅冬<lb/>
<pb n="KR4d0116_WYG_019-2b"/>
玉管召陽土圭測日推物萌之載始嘉道長之方來君<lb/>
子對時神明恊慶某官靖恭秉徳直亮端懐早膺中扆<lb/>
之眷求雅為多士之師表蹔資賢望出佐方州宜民之<lb/>
謡既喧聞於載烈自天之報方順履於迎長竚奉褒恩<lb/>
入躋近輔<lb/>
　　回外邑宰冬<lb/>
陽生律本日起子初吉履對時宜有踐長之慶謙光相<lb/>
與乃承流問之勤載味言芳唯深感臆<lb/>
<pb n="KR4d0116_WYG_019-3a"/>
　　賀監司正<lb/>
時月昜而書年天地交而為泰宜大人之應㑹與庶物<lb/>
以咸新某官徳羙在躬聲華髙世器識藴兼人之富事<lb/>
功為諸路之優方迎道長之期宜享彚征之福佇頌褒<lb/>
詔入踐近班<lb/>
　　賀運司正<lb/>
天地既交在時為泰君子寖長與物偕通某官綽著吏<lb/>
能雅為國器順履吉亨之㑹茂迎福禄之來佇被恩綸<lb/>
<pb n="KR4d0116_WYG_019-3b"/>
徑居華要莫遑稱壽但極馳誠祝頌之深喻言奚既<lb/>
　　賀曾端明正<lb/>
運囘一氣卦畫三陽方天地之泰通契君臣之感㑹某<lb/>
官蓍龜先覺柱石元勲早賛畧於西樞暫偃藩於東面<lb/>
道乘時長福以類來竚膺衮黼之褒即正鈞衡之位某<lb/>
限拘官守阻造賓閎<lb/>
　　賀孫學士正<lb/>
葦桃在户禳磔以餞餘寒椒栢稱觴燔烈以興嗣嵗在<lb/>
<pb n="KR4d0116_WYG_019-4a"/>
時為泰與物咸新某官道為儒宗望出民表暫假蕃宣<lb/>
之寄尚淹廊廟之才方迎道長之期宜享彚征之福竚<lb/>
參大用俯慰具瞻<lb/>
　　賀鄰郡冬<lb/>
微陽肇復庶物更新盪祓不祥逐郡隂而盡竄導迎多<lb/>
祜乘一氣以俱亨宜有神休來相賢業恭惟某官儒紳<lb/>
元老禁苑名臣久著望於朝端暫偃藩於方面利有攸<lb/>
往道已應於朋來罄無不宜福將迎於類至竚承節召<lb/>
<pb n="KR4d0116_WYG_019-4b"/>
入輔帝猷某限守州符阻趨賓次<lb/>
　　賀李邦直正<lb/>
一歳始而為正三陽交而成泰乃天地資生之㑹實君<lb/>
臣受福之時某官徳業亮天誠明周物夙富經綸之學<lb/>
屹為柱石之材望重兩朝進退必歸乎禮義道髙萬世<lb/>
始終不累於功名神明所扶福禄來附方懇辭於機政<lb/>
暫出鎮於留都圗任舊人將再調於元化永錫難老庶<lb/>
大庇於斯民某限守官箴阻趨均屏<lb/>
<pb n="KR4d0116_WYG_019-5a"/>
　　囘諸州通判冬<lb/>
書雲應候測景踐長方陽徳之時升宜君子之道長某<lb/>
官性姿宏厚器識䟽明暫闗决於名藩將徑躋於華要<lb/>
俯迎令節倍格䌓休方脩拜慶之儀遽辱飛緘之賜但<lb/>
勤誦願尤極感銘<lb/>
　　回安撫冬<lb/>
一陽資始萬物更新發施天地之和敷錫君臣之福恭<lb/>
惟某官生民先覺命世上才緫制節於東州坐消姦慝<lb/>
<pb n="KR4d0116_WYG_019-5b"/>
宣詔條於屬吏盡格循良坐迎日至之長茂擁百祥之<lb/>
助七日來復宜君子之階升一節以趨將龍光之兼被<lb/>
某限拘符守阻造賓墀<lb/>
　　回兩府冬<lb/>
律應黄鍾斗建子位為天地資生之始乃君臣受福之<lb/>
時恭惟某官柱石元勲蓍龜舊徳處朝廷以正直安天<lb/>
下以惠和偉然事業之光華休有神明之恊相茂迎令<lb/>
序倍格龎禧大賚善人方允升于髙位永錫難老將乆<lb/>
<pb n="KR4d0116_WYG_019-6a"/>
庇於生民某限守州符阻趨鈞屏<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4d0116_WYG_019-6b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　樂靜集巻十九<lb/>
</p>
<p>
</p>
  </div>
<div>
<head>樂靜集巻二十</head> <lb/>
    <p>
<pb n="KR4d0116_WYG_020-1a"/>
欽定四庫全書<lb/>
　樂靜集巻二十<lb/>
　　　　　　　　　　　　宋　李昭玘　撰<lb/>
　　謝及第<lb/>
興能而出治雖先王本俗以教民有徳者必言故近世<lb/>
攷文而取士發於里選簡在帝庭暮辭褐博之卑朝餙<lb/>
青緺之貴聖人由是而政立君子資之而道行豈宜承<lb/>
學之𤨏材冐厠諸儒之上列恩深渙汗愧若負芒嘗聞<lb/>
<pb n="KR4d0116_WYG_020-1b"/>
欲治之君以得士為難非常之材必待時而奮合謀以<lb/>
計其事兩作以繼其明惇徳允元二帝襲衣裳之化尚<lb/>
賢絀惡三王同道徳之歸九官<graphic n="KR0640" url="https://raw.githubusercontent.com/kanripo/KR-Gaiji/master/images/KR0640.png" mimeType="image/png"/>而百工釐八政齊而<lb/>
五士舉作人以東序西序辨志於小成大成論然後官<lb/>
無假人之名器教之不率有移化之郊鄉後世失教育<lb/>
之方學者䘮艾淑之實天地之全既缺性命之理益微<lb/>
操守不經繡已加於鞶帨童昏益亂巧尚弊於雕蟲於<lb/>
皇我朝奮越治古方大明嗣服之始寔百度作新之時<lb/>
<pb n="KR4d0116_WYG_020-2a"/>
發揚聖論蕩斥末學神竒出而臭腐化糟粕棄而醇精<lb/>
流飬成材於浸潤之微成德性於髙明之至近觀之則<lb/>
言行斯富大用之則禮樂可興自昔所難於今為昜鳶<lb/>
飛魚躍莫知鼓舞之神雲翔風從來格光華之㑹如某<lb/>
者器唯物小性匪近中論世讀書嘗慕古人之逺遊心<lb/>
竄句尚迷俗學之迂加之禍患侵陵事為乖忤三人行<lb/>
而二人惑欲往何之一日暴而十日寒所存能幾以謂<lb/>
否必有喜窮當益堅幸留涸轍之軀復鼓敗軍之勇類<lb/>
<pb n="KR4d0116_WYG_020-2b"/>
陪嵗貢再踐春闈偶中藝於下陳旋奔哀於故里生無<lb/>
以養遊者何追禄不逮親仕斯可已度餘年之殘槁憫<lb/>
衰系之飄零勉奉寛恩朅來上國平日寡彈冠之援髙<lb/>
門無曳履之遊術本甚踈誰恤不龜之藥義難自逹耻<lb/>
為躍冶之金接武掖門觀光黼坐觸神遊於感忽奉清<lb/>
問於雍容心目雖明氣辭幾困少年而動文帝固慙賈<lb/>
誼之才徒歩以見太宗竊感馬周之遇各使發言而觀<lb/>
志僅能引古以議今盈溝之雨昜窮暴日之暄奚補既<lb/>
<pb n="KR4d0116_WYG_020-3a"/>
乏甚髙之論但虞無赦之誅舜用五臣盖盡至精之選<lb/>
羿虧一矢遂無必中之功尚優片善之求過預六人之<lb/>
列量材匪稱戴寵若驚此盖伏遇某官大雅存心至誠<lb/>
格物知識足以發天人之藴聞譽足以為邦家之光才<lb/>
富而若虚登髙而善下憫不能而如已無求<graphic n="KR0640" url="https://raw.githubusercontent.com/kanripo/KR-Gaiji/master/images/KR0640.png" mimeType="image/png"/>以與人<lb/>
過致繆庸輙承甄採敢不行其所學不忘蚤夜之思慎<lb/>
乃終身少答生成之賜過此以往未知所裁<lb/>
　　謝舉幕職<lb/>
<pb n="KR4d0116_WYG_020-3b"/>
此者特預薦章俾升幕佐名非實副感與愧并嘗聞人<lb/>
雖病於難知士亦羞於詭遇謂能脩其身則天且不廢<lb/>
茍自信以道則世誰可輕如玉韞匵以何沽況珠在淵<lb/>
而必媚所期非速為趨每髙或片言而推其器識之優<lb/>
或一見而許以公侯之貴盖去就之有守在賢否以甚<lb/>
明故時無滯才朝盡公舉惜乎風流既息古義寖衰蔽<lb/>
是非之實以愛憎攖榮辱之情於得䘮霄漢扶持之速<lb/>
跬足三公塵埃排擯之餘蒼顔斗粟至使名身兩役物<lb/>
<pb n="KR4d0116_WYG_020-4a"/>
我更持氷炭裝懐夜忘卧夢風波駭目日起志憂甚者<lb/>
巧希合於情先閉險深於迹外邯鄲善歩壽陵爭襲其<lb/>
趨螗蜋據蟬黄雀已窺其後笑窮通之有序矜富貴於<lb/>
昜煤千里坐期一跌隨廢如某者生而寡見長則数竒<lb/>
趨時雖願於激揚學道每傷於遲後四百年之傳序世<lb/>
出聞人三千秩之故書家無别橐引屬簮裾之列來游<lb/>
翰墨之塲見舟即操往焉無懼取蜩猶掇頋者皆驚兩<lb/>
綴賢書再丁家禍哀餘生之殘槁擢一第於淹回尚憐垂<lb/>
<pb n="KR4d0116_WYG_020-4b"/>
翅之窮猶有搶榆之决然而上京雄觀羣俊並驅談落<lb/>
落以相髙意僊僊而欲舉自惟推賤分取棄沉何期舊<lb/>
學之拙迂忽誤近臣之論薦職之鄉校編以儒林脫敲<lb/>
扑之喧囂屏簿書之倥偬弦歌終日酣味六經少釋為<lb/>
貧之憂終懐浮食之愧加以服大人之餘誨感末路之<lb/>
多虞益知勢利之昜汙未見紛華之少樂不肯碌碌與<lb/>
時太踈何為區區頋影自笑每欲玩林泉而佚老擷杞<lb/>
菊以茹饑放浪形骸優游嵗月向子平之家事猶累素<lb/>
<pb n="KR4d0116_WYG_020-5a"/>
心陶靖節之吾廬但馳去夢遲遲斯乆忽忽未遑愈深<lb/>
必退之思無復儻來之望敢希孤躅輙動上官憫其矩<lb/>
歩之勞挈以循階而進此盖伏遇某官至仁兼愛大雅<lb/>
不遺以長取人由恕及物傳鳴鴟之羽翮文斷木以青<lb/>
黄必使接天衢之遊庶幾成宗廟之器量能非稱荷賜<lb/>
過優敢不厲終身歸潔之心慕古人特立之義老將至<lb/>
耳未甘四十而無聞學恐失之尤愧寸隂之可惜誓堅<lb/>
素守上答明知<lb/>
<pb n="KR4d0116_WYG_020-5b"/>
　　謝舉太學博士<lb/>
伏䝉保舉充太學博士者天子辟廱之地盡集時髦儒<lb/>
林師保之官屢先宸選頋惟淺陋可復堪任如某者嗜<lb/>
學太迂賦能俱短奮壯年之精銳擢一第於淹回尚隣<lb/>
黒髪之未凋自許青雲之可致以牛捕鼠鈍不適時縁<lb/>
木求魚勞非得計碌碌衆人之後遲遲行路之間璞玉<lb/>
既非徒使盧胡而笑國能未就殆將匍匐而歸重以筓<lb/>
冠相仍松楸未卜瘠土寡粢盛之奉弊廬多風雨之憂<lb/>
<pb n="KR4d0116_WYG_020-6a"/>
弟兄役役於賤官饘粥皇皇而卒嵗低回薄禄僶俛寸<lb/>
心詎能忘流俗之情何足語丈夫之志聽南枝之啼鳥<lb/>
潜感星霜覽北山之遺文空慙雲壑嘗從大府猥在泮<lb/>
宫人皆謂之投閒巳獨知其非據襃衣布坐每聞弦誦<lb/>
之鏗鏘黄卷滿前為異簿書之倥偬養口有便便之飽<lb/>
動人無赫赫之功但容一日之可居奚論十年之不調<lb/>
而況上官旁照雅意過優羅觴豆以相娱裂牋縢而更<lb/>
唱有如此者不亦樂乎敢期翦拂之私更<graphic n="KR0640" url="https://raw.githubusercontent.com/kanripo/KR-Gaiji/master/images/KR0640.png" mimeType="image/png"/>薦論之列<lb/>
<pb n="KR4d0116_WYG_020-6b"/>
此盖伏遇某官至誠無間大徳有容與庶物以為春耻<lb/>
一夫之失所芝砂並用初何與於豨苓鼎爼既盈猶不<lb/>
遺於雞肋賜出仁人之愛感深國士之知藏之中心誓<lb/>
以沒齒假鈞弓於羿手固無百中之期譽駑馬以龍媒<lb/>
已増十倍之價敢不明去就之有守要終始之不渝庶<lb/>
幾激昻少答知遇<lb/>
　　謝館職<lb/>
落筆玉堂之上僅綴千言振纓冊府之遊濫陪群後論<lb/>
<pb n="KR4d0116_WYG_020-7a"/>
說無本文辭不工序當今可舉之政事則未究大綱考<lb/>
先王已行之法度則不閑古訓訖無可録退有後憂豈<lb/>
意江湖納汙川流一貫龍蛇啟蟄蠖歩同伸雖幾去而<lb/>
復收終以榮而為懼惟天禄石渠之故事乃皇墳帝籍<lb/>
之所藏或出於秦人煨燼之餘稍見於沒塜斷殘之後<lb/>
書尤難於盡信史已甚於闕文寖潤諸子之異同頗識<lb/>
古人之章句詳延沉雅分命訂讐焕爛遺文上占東壁<lb/>
凌馮危觀古謂蓬山坐尤廹於帝居人或夸於仙去多<lb/>
<pb n="KR4d0116_WYG_020-7b"/>
士願聞其推轂名臣軰出於此塗由漢則子雲劉向以<lb/>
經術<graphic n="KR0640" url="https://raw.githubusercontent.com/kanripo/KR-Gaiji/master/images/KR0640.png" mimeType="image/png"/>員在唐則九齡房琯以辭章入侍故博洽名家<lb/>
之士萃聚乎東西兩京太平儒術之功浸淫乎數百餘<lb/>
嵗得人甚盛曠古所無國家累聖紹休生民底乂囹圄<lb/>
空而爼豆布干戈藏而鐘律修百度可觀皆博士儒生<lb/>
之論四方求獻多山嵓屋壁之書永惟英皇對越治古<lb/>
謂取士必先於素飬詔大臣各舉其所知一新東觀之<lb/>
討論樂得英材而任使遺風不講幾數十世之相望引<lb/>
<pb n="KR4d0116_WYG_020-8a"/>
類並興以二十人而聞上一時名徳之盛落落相髙于<lb/>
今侍從之華班班可數規模良逺典故具存天祚真人<lb/>
日熈庶政躋世於安寜之域作人以忠厚之風正臣進<lb/>
而群枉之道消徳意孚而不肖之心化股肱一體既丕<lb/>
式於老成諒直多聞將旁求於新進丁寜細札祖述舊<lb/>
章使棲遲涵泳於圗書翰墨之林以滋長成就其髙大<lb/>
光明之器盖楩楠杞梓須千尺之幹珪璋琮璧非累日<lb/>
而工必與之以追琢其章亦漸之以雨露之潤然後薦<lb/>
<pb n="KR4d0116_WYG_020-8b"/>
丘壇以交神明之貺壯宫室而除風雨之憂豈徒然哉<lb/>
所用如此若某者生而非敏壮也無聞學淺鮮而不根<lb/>
氣萎蕤而昜涸英華無㡬局韻大拘既未能赫赫以動<lb/>
人固不善盱盱而狥物以牛捕鼠鈍不適時縁木求魚<lb/>
勞非得計碌碌衆人之後遲遲行路之間幸從庠序之<lb/>
外官不廢絃歌之舊習家有一鍾之石篋無三上之書<lb/>
乘鴈雙鳬既不闗於多少大鵬斥鷃亦各適於逍遥何<lb/>
期近弼之誤知過以不才而應詔徬徨捧檄踧踖振衣<lb/>
<pb n="KR4d0116_WYG_020-9a"/>
為逢極治之朝庶逹敢言之志而舊文卑弱空驚賈誼<lb/>
之過秦素譽寂寥良愧陸機之入洛家幾索米門寡曳<lb/>
裙待漏赴朝懐鉛就席感嘆紵袍之故態頋瞻金馬之<lb/>
盛遊下筆不休乏傅毅屬文之思令人忘倦非馬周論<lb/>
事之才雖鈎攣綴拾以成編終底滯迂踈而可笑畫地<lb/>
作餅何以療饑曝日獻君未為知術尚䝉採擷不即棄<lb/>
捐驅蹢躅於遼東竟無他異望騰驤於冀北猶踵後陳<lb/>
是何異綴魚目於夜光補狐裘以羔袖既乖准度有誤<lb/>
<pb n="KR4d0116_WYG_020-9b"/>
題評此盖伏遇某官道徳在躬聞望超世契光華之盛<lb/>
旦見事業於有為文章博洽而不以窮人器質渾厚而<lb/>
樂於成物致兹末品亦預同升所願讀書陽城猶喜於<lb/>
從吏未能成賦左思亦幸於為郎而況大君深切之訓<lb/>
詞近侍雍容之知遇實英俊並遊之㑹方朝廷有道之<lb/>
時戴白之老畢世而再逢窮巷之士動心而竊嘆羙意<lb/>
不輕於樂育終身敢薄於自期固當澡雪滯昏鍥磨頑<lb/>
魯黽勉平生之志激昻君子之風不獨丹鈆㸃勘之為<lb/>
<pb n="KR4d0116_WYG_020-10a"/>
工必使事業語言之可用老將至矣寜自廢於聖時行<lb/>
或使之冀少伸其素宁<lb/>
　　代庭玉弟謝吕大資舉縣令<lb/>
量材非稱撫已増慙嘗聞人實難知士非昜遇言非可<lb/>
聽仲尼猶失於宰予君遂不來孟子卒排於臧氏盖乍<lb/>
賢乍佞如山川之莫測一用一舍譬霄壤之相遼故聖<lb/>
人窮理以盡觀物之明志士感知而輕殺身之報不敢<lb/>
忽者是非之智所尤難者上下之交而況自五十而知<lb/>
<pb n="KR4d0116_WYG_020-10b"/>
命則始可與言去就之方非三月不違仁則未足以見<lb/>
始終之操富貴紛華之外慕窮愁怨忿之内攻持以兩<lb/>
端頋中流而俯仰半於九十厭末路以低囘將必保其<lb/>
窮年詎輕掄於精鑒至若塵埃蹇歩蓬藿孤生懐羙玉<lb/>
以待時望青雲而引睇平日寡遊談之助滿朝無曳履<lb/>
之容絶絃未卜於知音投筆忽逢於按劔澤邊散髪誰<lb/>
謂興嗟轅下長歌幾成感泣故自昔重功名之際謂相逢<lb/>
非旦暮之期惜乎古義既凋餘風益薄一諾稍輕於許<lb/>
<pb n="KR4d0116_WYG_020-11a"/>
可衆人争効於馳趨詭譎不情囂浮昜䘮見利忘義遽<lb/>
操射羿之弓枉道事人翻作吠堯之犬或前恭而後肆<lb/>
或昨是而今非能聲暴著而毁議已喧章墨未乾而按<lb/>
檄隨至末流及此來者謂何共觀覆轍之危益起吹虀<lb/>
之戒自非行義夙著志道日脩磨不磷而涅不緇窮益<lb/>
堅而老益壯則何以仰干品藻過被奬提有如此人未<lb/>
覩数軰若某者器惟拘小才不逮中早霑世禄之微勉<lb/>
踐儒衣之素簿書尤冗徒汩汩於賤官饘粥未充毎皇<lb/>
<pb n="KR4d0116_WYG_020-11b"/>
皇於卒嵗殫才駑短甘志捐驅拘小邑之僻迂念孤蹤<lb/>
之眇末潭潭府宇屢傴僂以趨庭兩兩台躔悵熒煌之<lb/>
在目既接以徳容之盛又飲以言教之和終夜以思未<lb/>
識自脩之漸三年一眄敢希與進之優乆俟譴訶轍參<lb/>
論薦感恩幾涕拜寵若驚此盖伏遇某官道徳在躬功<lb/>
業超世以勞謙而下物由内恕以與人大冶既鈞不遺<lb/>
於頑鑛春陽一育無間於寒根敢不勤畏簡書日嚴撡<lb/>
履慕古人特立之義勵終身歸潔之心少副所聞仰酬<lb/>
<pb n="KR4d0116_WYG_020-12a"/>
大賜過此以往未知所裁<lb/>
　　代謝薦<lb/>
盖聞先王之時公卿大夫相與進賢拔善者既不敢蔽<lb/>
其所知閭巷賤士所以致身託名者亦不敢昜其所守<lb/>
薦人於朝與衆共之非挾於私恩也彼以道焉見知於<lb/>
上由已得之非矜其幸進也吾有義爾故賢與不賢自<lb/>
乎人而朝不沽薦士之名得之不得尸諸命而下不爭<lb/>
施我之惠此三代所以直道而行也逮乎古風凋薄流<lb/>
<pb n="KR4d0116_WYG_020-12b"/>
俗競奔操權挾貴之家無恤於狥公貪得鋭進之士不<lb/>
羞乎詭遇同乎巳則終日而再遷不同乎巳則窮年而<lb/>
不問見其利則一揖而競進未見其利則三巳而復來所<lb/>
取或非其人所得不由諸道意相與者必曰每聞其某<lb/>
氏之子勢可籍者必曰願出於我公之門由富貴之使<lb/>
然宜情狀之乃爾其或義不遺於公舉禮無失於自媒<lb/>
在昔所難於今能幾如某者受性凡闇與時迂踈素無<lb/>
王公之遊粗知義命之分僶俛寸禄低徊末塗固知其<lb/>
<pb n="KR4d0116_WYG_020-13a"/>
才不過人所幸者困以寡怨但甘屏黙敢冀薦論伏惟某<lb/>
官内推恕心外示寛徳樂至公而與進操古義以自期<lb/>
不縁左右之言借以吹噓之力憫其孤弱俾遂遷升非<lb/>
獨小子之愚可當竊為東州之士相賀昔羊祜之舉不<lb/>
容私謝孔光之薦嘗恐人知頋惟鄙心未敢忘報寸隂<lb/>
可惜誓不墮於素脩駑力未殫庶益勤於來效<lb/>
　　又代謝薦<lb/>
伏䝉某官保舉某充職官任使者從命指呼慙非强給<lb/>
<pb n="KR4d0116_WYG_020-13b"/>
上章論薦過荷陶成雖大人推博愛之心而不肖有過<lb/>
情之懼省循非稱感激無窮竊聞知人之明自古其慎<lb/>
驩兠之凶有容於堯舜之世宰我之辯或取於仲尼之<lb/>
門在聖智以為難豈尋常之可忽故先王之法必試其<lb/>
所譽使百官之屬各舉爾所知行能皆中則得好賢樂<lb/>
善之稱品藻一誤則蒙罔上不忠之罪然猶在位者以<lb/>
誠明相許為士者以名節自髙進無待於私言退不容<lb/>
於來謝迨乎士流冗濁俗習競奔羞隠阨而幸功名惡<lb/>
<pb n="KR4d0116_WYG_020-14a"/>
貧賤而邀富貴邪柔多與浮詭不情語言和厚以昜親<lb/>
趨歩周旋而可喜僅獲一辭之舉益加百拜之勤厚禄<lb/>
稍充素脩巳惰術既成而反思射羿利所在則不恥吠<lb/>
堯謹厚者輒以勢驕潔白者終於墨敗斯皆物移所志<lb/>
勢害其才固宜推轂之心必有吹虀之戒彼哉奚取來<lb/>
者益艱自非操致逺之資曷足千盡公之鑒伏念某器<lb/>
能淺狹性識顓愚學未知方仕將為禄乆承弓冶幸家<lb/>
法之猶傳勉視簿書豈民情之素習適緣初宦託在巨<lb/>
<pb n="KR4d0116_WYG_020-14b"/>
庥去其體貌之尊進以父兄之教切勤佩誦粗免譴訶<lb/>
復噓奬於吏勞俾參榮於幕佐發揚有自感勵不忘此<lb/>
盖伏遇某官大徳有容至仁無間憐不能而如巳無求<lb/>
偹以與人文朽木以青黄之華傅鳲鳩以羽翼之助將<lb/>
從𤨏賤漸致激昻敢不夙夜在公始終一節慕古人之<lb/>
行已勉循吏之愛民立事立功遽敢言於今日非禮非<lb/>
義誓不辱於終身惟允蹈於所聞庶少酬於洪造<lb/>
　　代謝改官<lb/>
<pb n="KR4d0116_WYG_020-15a"/>
觀其為主進身者豈昜於知人舉爾所知為上者亦難<lb/>
於與物盖非義不合以道泛觀可否在我而不蔽其心<lb/>
窮逹自天而一尸諸命逮夫名實不立風俗浸衰視聽<lb/>
悠悠不斷於是非之際情為擾擾必爭於得䘮之塗至<lb/>
有迕風多推附火先熱蘭子之劍適者歡心東郭之竽<lb/>
不知濫吹雖出愛憎之素昧未成利害之相攻其或巧<lb/>
言如流素書盈束幸韓荆州之一見借郭有道之片言<lb/>
髙談則自謂退藏大致則求為容悦淒酸昜感僅猶躑<lb/>
<pb n="KR4d0116_WYG_020-15b"/>
躅以悲鳴嫵媚不情何異盱睢而獻笑斯皆學術失守<lb/>
氣節不剛間有風波之民莫測山川之險合三言而成<lb/>
虎凑一隙以沉舟甚則蜂蠆起懐豺狼當路狡兎未得<lb/>
韓盧爭先螳螂方休黄雀窺後斯人也何所取爾為士<lb/>
者不亦難乎如某者少則甚愚壯而寡與棲遲末路蹭<lb/>
蹬累年再領簿書嘗懼勾稽之失一臨民社敢言撫字<lb/>
之勞所願者惟畏法而奉公自信者不罔民而病物訖<lb/>
無顯狀輙玷誤知挈短歩於禄階脫一飛於選集陶成<lb/>
<pb n="KR4d0116_WYG_020-16a"/>
有自感服知歸此盖某官大徳有容至仁樂與傅鳴鳩<lb/>
以羽翼文斷木以青黄使之物有成才器無近用致兹<lb/>
寒陋稍預遷陞敢不慎守官箴益脩徳履不為俗吏之<lb/>
效勉蹈古人之風貴不可求敢妄干於寵禄志須有立<lb/>
庶少濟於事功<lb/>
　<lb/>
　<lb/>
　<lb/>
<pb n="KR4d0116_WYG_020-16b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　樂靜集巻二十<lb/>
</p>
<p>
</p>
  </div>
<div>
<head>樂靜集巻二十一</head> <lb/>
    <p>
<pb n="KR4d0116_WYG_021-1a"/>
欽定四庫全書<lb/>
　樂靜集巻二十一<lb/>
　　　　　　　　　　　　宋　李昭玘　撰<lb/>
　　賀門下司馬相公<lb/>
寵膺除詔進貳納言多士彈冠欣見雲龍之㑹都人夾<lb/>
道競觀衮繡之歸惟嗣王勤欽止之思而賢者動翻然<lb/>
之意天惠有道時丁太平明良相懽上下䝉福恭惟某<lb/>
官生民先覺當世宗工富貴死生不動心如孟子仕止<lb/>
<pb n="KR4d0116_WYG_021-1b"/>
乆速必治已以仲尼故特立於議論之間不惑於是非<lb/>
之際間當言責益勵風猷於義也剛奚恤衆人之怨不<lb/>
可則止匪懐好爵之縻飬疾家園遊心聖閾䟽泉種竹<lb/>
自以為迂隠几讀書莫知其老潔身自信與世尤踈謝<lb/>
流俗之睢盱挹古人而嘯傲徳無與映貫洛水以並清<lb/>
望不可攀壓嵩髙而獨峻雖雅從於燕處終未慰於岩<lb/>
瞻屬睿智之紹休念艱難而在御允升故老丕式壯猷<lb/>
蹔糺治於東臺將燮調於大化夙有進思之志今為行<lb/>
<pb n="KR4d0116_WYG_021-2a"/>
可之時不負蒼生安暇東山之髙卧方思霖雨果符傅<lb/>
野之旁求人心同樂於春臺國體大安於磐石四方無競<lb/>
萬世有辭某猥以微蹤數䝉優眷限拘符守阻造鈞庭<lb/>
　　賀平章文太師<lb/>
光膺策命入拜師臣三公惟人大厦有棟樑之任一相<lb/>
處内四方如泰華之安天扶聖君人望元老歡樂精神<lb/>
之㑹流通上下之情禮無與隆時所罕遇恭惟某官孕<lb/>
靈岳秀配徳坤元器深厚而有容道直方而不撓武足<lb/>
<pb n="KR4d0116_WYG_021-2b"/>
以戡定亂略文足以潤色聖謨可托大事則社稷之臣<lb/>
不親細務則帝王之佐進人如巳愛物以情碩畫嘉謨<lb/>
撫寜於華夏隂功隠惠孚感於神明故能業亮四朝身<lb/>
兼五福出入將相幾四十年古今勲勞無一二軰屬真<lb/>
人之嗣服攬庶事以圖新謂國軍禁令有未决之疑左<lb/>
右輔弼皆後来之俊俾辭留鑰入造内朝集冠盖於都<lb/>
門羅饔飱於候舘衮衣已往難留洛水之舊邦皓首復<lb/>
來共識仁皇之真相龍光叠被衢路榮觀于今熈河之<lb/>
<pb n="KR4d0116_WYG_021-3a"/>
餉餽甚艱遼夏之疆隅未復不足者九年之食已傷者<lb/>
百姓之財將冗而卒驕吏䌓而員溢永賴蓍龜之舊徳<lb/>
克開社稷之逺圗俯陪調鼎之司獨踐位槐之地壽考<lb/>
之羙躬邁徳於汾陽禮樂之功更仰成於姬旦某素惟<lb/>
鄙昧乆荷奬提台座熒煌悵披雲之在望駑蹤疲曳但<lb/>
服駕以長鳴<lb/>
　　賀左僕射相公<lb/>
拜命大庭分聮左揆天人相與君相並興千載一時永<lb/>
<pb n="KR4d0116_WYG_021-3b"/>
契太平之㑹四方萬里共䝉生氣之和竊以舜帝舉臯<lb/>
陶而竄不仁髙宗命傅說以求古訓因先王而為政為<lb/>
天下以得人竦佩遺風復見今日頋安危之所繫宜上<lb/>
下之稱歡恭惟某官名世真儒生民先覺禀三才之正<lb/>
氣思則無邪以四海而為心逹則兼善智大而必先於<lb/>
逺致行髙而不可以小知未嘗枉巳以直人豈憚屈身<lb/>
而伸道三諌不聽漠無干澤之私萬鍾何加惟有養恬<lb/>
之樂屬大明之紹服講庶政以圗新急聞至言優禮元<lb/>
<pb n="KR4d0116_WYG_021-4a"/>
老以公議而自處為衆人之不能匹夫未安深軫納溝<lb/>
之念至誠獨立靡懐濡足之憂故進賢退惡而多士歸<lb/>
心興利去害而庶民不議果膺睿渥參秉鈞衡飛鴻之<lb/>
遇順風已如夙志大旱而作霖雨咸賴我公益扶萬世<lb/>
之安永尚一人之慶某猥叨憐遇倍切懽愉限守州符<lb/>
阻造台屏<lb/>
　　到任謝右僕射<lb/>
守籥真祠幸退安於衰暮分符督府復誤玷於恩榮蒞<lb/>
<pb n="KR4d0116_WYG_021-4b"/>
事已還俯躬知懼伏念某器能淺鮮學術拘踈猥遭遇<lb/>
於昌朝粗激揚其懦氣一登言職五委使華第殫報國<lb/>
之忠且乏過人之譽方欲屏蹤於田野庶幾息駕於桑<lb/>
榆歌詠王明涵濡聖澤敢祈寛詔特假便藩謂朽木可<lb/>
雕未忍輕其棄置而老馬知道猶堪責以馳驅此盖伏<lb/>
遇某官大業亮天元功播物歡樂精神之㑹陶成小大<lb/>
之材每憐寒拙之無它曲示含容而與進俾更善地以<lb/>
養餘年敢不益勵素修仰酬巨賜上體朝廷之意下安<lb/>
<pb n="KR4d0116_WYG_021-5a"/>
閭里之情十駕雖勞尚不忘於夙夜一毫有補庶無負<lb/>
於埏鎔<lb/>
　　謝大漕<lb/>
河山連絡古稱督府之雄民物浩攘今是名臣之寄揆<lb/>
材非稱冐寵若驚恭惟某官儒服先知相門英胄獨倚<lb/>
公忠而報國不投機㑹以幸功間調王師特分使領議<lb/>
論可畏共觀文正之餘風偹禦有經多出延安之故事<lb/>
雅推髙義益簡上知暫糺吏於西曹復理財於東部洗<lb/>
<pb n="KR4d0116_WYG_021-5b"/>
深文之苛急悉附寛條起疲俗以惠和坐成樂國猥惟<lb/>
朽質獲託巨庥敢不勉勵吏能奉行詔㫖追洙泗聖人<lb/>
之化盡革侵蟊師武宣循吏之風少移忠厚過此以往<lb/>
末知所裁<lb/>
　　賀南京知府<lb/>
主漕南州悵星霜之屢改得州東部幸雞犬之相聞仰<lb/>
惟坐鎮之餘益保天和之固恭惟某官三朝元老間世<lb/>
真儒蚤躋禁從之華屢更天下之故淡薄榮味恬安仕<lb/>
<pb n="KR4d0116_WYG_021-6a"/>
途雅為多士之表儀綽有古人之風度頋惟商丘大府<lb/>
甸服别都當舟車孔道之衡寔名徳偃藩之地暫資賢<lb/>
望未慰巖瞻道之將興方慶風雲之㑹人惟求舊必先<lb/>
柱石之材竚奉詔音入陪鈞輔某素慙孤賤曲被眷憐<lb/>
兩地河川宛隔登龍之歩累年胷臆莫親揮麈之談敢<lb/>
冀上為廟朝精調寢餗<lb/>
　　賀吴運使轉官<lb/>
右某伏審宻奉清光茂膺嘉命一日三接已躋侍從之<lb/>
<pb n="KR4d0116_WYG_021-6b"/>
華六轡載馳特緫漕輸之重起土人之驩慕聳吏部之<lb/>
榮觀恭惟都運待制與聖並生以道自任識當世之先<lb/>
務為衆人之不能屢奏顯勞再更劇地弊源漫溢豈十<lb/>
手所能支議者徬徨無一辭之可措照理於變通之㑹<lb/>
撥繁於談宴之餘僂指布籌已足三年之食銜艫擊轂<lb/>
暴登百萬之輸果被詔音入瞻宸坐天子促席而為之<lb/>
改色財臣歛手而敢爾言功遽陞延閣之班尊委外臺<lb/>
之寄金絲寵薦競觀賜物之新彩旌啓行喜拜使華之<lb/>
<pb n="KR4d0116_WYG_021-7a"/>
舊即聞節召入踐鼎司詎容東俗之少留將使萬邦之<lb/>
均慶某素惟孤陋猥荷奬提蕞爾卑飛敢起青雲之望<lb/>
塊然頑鑛將希良冶之功限守官箴阻趨鈞屏下情無<lb/>
任欣抃激切之至<lb/>
　　賀右丞<lb/>
拜命中宸分聮右掖正人既進朝廷之勢益尊大道將<lb/>
興天下之民斯幸某官秉心亮直學古粹深常一志於<lb/>
險夷恥因人而進退不可則止懐蓍龜先見之明於義<lb/>
<pb n="KR4d0116_WYG_021-7b"/>
也剛挺松栢後凋之操屬大明之紹服攬群俊以在朝<lb/>
間自西州入升内相謂輔世必忠賢在上而順民惟政<lb/>
事為先總正臺綱共謀王體六官成績方注意於名儒<lb/>
萬世永圗將登庸於真相<lb/>
　　代石職方答交代<lb/>
濫趨末宦獲佐近州吏牒紛迷詎免曠官之黜塵蹤疲<lb/>
曳屢懐解綬之歸豈私幸之儻来承更書而俯罷未見<lb/>
君子寔勞我心愧禮好之方修忽郵書而俯及矍然拜<lb/>
<pb n="KR4d0116_WYG_021-8a"/>
賜洒若對顔某官器度淵沉性姿踈敏仁恕為政有古<lb/>
吏師之風聞譽在躬為時士人之望尚資闗决暫爵逺<lb/>
圖將聞濟水之民復起海沂之詠退慙淺薄輙預交承<lb/>
乆雖學歩而未識國能素不善歌而敢期和者履難加<lb/>
首頋賤質以奚堪瑜不匿瑕幸前非之將掩瞻風甚邇<lb/>
晤徳猶賖伏祈善保興居茂迎寵禄<lb/>
　　代人上兩府問候<lb/>
言念仰泰階之焜耀目逺鈞庭奉使節以周旋身勞塵<lb/>
<pb n="KR4d0116_WYG_021-8b"/>
鞅稍昜寒温之序未修咫尺之書每思犯分以陳情反<lb/>
畏黷尊而取戾雖江湖之量無待細流之歸而燕雀之<lb/>
軀寜忘大厦之託徬徨兹乆畏惕益深與其自怠而不<lb/>
言未若以誠而歸罪恭惟某官蓍龜舊徳柱石元勲契<lb/>
千載以有為躋四方於無競君子在位士皆樂用其才<lb/>
百姓既安民罔不同於善道行而政舉法具而官修百<lb/>
榖順成四夷内附在蕭曹近用不過慎以無為如房杜<lb/>
淺能何所施其素業粤惟盛際允屬元臣三代可追不<lb/>
<pb n="KR4d0116_WYG_021-9a"/>
獨稱於兩漢大章繼作方有賴於一䕫某樗櫟散材墳<lb/>
壚惡埴猥叨匠斵竊累陶埏誓殫夙夜之勤不忘頂踵<lb/>
之報髙秋在序福履是宜尚祈寢餗之以時俯慰士民<lb/>
之所望<lb/>
　　代賀方回謝舉换文<lb/>
誤塵恩命特昜班資度徳無堪撫心增懼雖去彼取此<lb/>
均曰服勞而舍短用長粗知從欲再循幸㑹尤切競凌<lb/>
昔者朝廷分建百僚文武均為一致逮乎選舉不一仕<lb/>
<pb n="KR4d0116_WYG_021-9b"/>
入寖分儒生擅文雅之風武夫夸疆塲之任國家病人<lb/>
材之偏廢開吏道之通規或貿厥官亦從所志去東曹<lb/>
者素寡脫右部者實難初試其藝則十或取三今薦而<lb/>
用則百不得一如某者性資凡闇智識謭拘姑求得禄<lb/>
以養親安暇擇官而就列一邑之事誠有未知六藝之<lb/>
文乃所願學間闗末路困折萬端殆將等於臺輿豈止<lb/>
供於呼召竊論先王之糟粕人以為狂進登君子之門<lb/>
牆已猶知愧栖栖俗狀役役半生謂秦無人敢辭清議<lb/>
<pb n="KR4d0116_WYG_021-10a"/>
與噲為伍頗屈素心已甘孤宦之飄零忽累大臣之論<lb/>
薦遽超常格曲預優恩此盖伏遇某官一德亮天大釣<lb/>
轉物攬多士而並用拾寸長而不遺致此微蹤俾更舊<lb/>
秩敢不仰圗報稱益勵踐修躍冶之金固已不羣於物<lb/>
棄溝之斷猶將有用其材<lb/>
　　代人謝安撫<lb/>
祗擇剛辰俯臨郡政分符流水嘗受賜於恩門補郡徐<lb/>
方復承流於使部依仁有素得地愈安涖事已還撫躬<lb/>
<pb n="KR4d0116_WYG_021-10b"/>
知懼某官忠勞許國徳業在民蚤振武於掖垣暫偃藩<lb/>
於方面清列城而安堵竦百吏以趨風夫何謭能辱在<lb/>
威部敢不奉循教約修督事功誓殫夙夜之勤庶獲㳙<lb/>
埃之效<lb/>
　　代人謝副漕<lb/>
祗擇剛辰俯臨郡事河山連絡古稱督府之雄民物浩<lb/>
攘今是名臣之寄揆材非稱冐寵若驚某官國器粹温<lb/>
天材超頴夙著强明之譽屢更任使之煩方密簡於上<lb/>
<pb n="KR4d0116_WYG_021-11a"/>
心蹔出臨於東部清列城而安堵竦百吏以趨風夫何<lb/>
謭能辱在威部敢不奉循教約修督事功誓殫夙夜之<lb/>
勤庶獲㳙埃之效<lb/>
　　代人謝兩府<lb/>
待罪平陽幸免曠官之責承乏泗上復叨假守之榮材<lb/>
屢試而非長恩愈深而知懼伏念某器能淺薄學術迂<lb/>
踈遭㑹聖時依縁仕進一登朝籍已孤報國之勞五領<lb/>
方州乆濫長人之寄猥䝉優貸仍許再留遽遷督府之<lb/>
<pb n="KR4d0116_WYG_021-11b"/>
名藩俯在陪京之近服河山環絡疆井浩繁宜有聞人<lb/>
以資良幹豈容朽質輙玷誤恩某官大業亮天元功播<lb/>
物歡樂精神之㑹作成大小之材過憫孤蹤與更善地<lb/>
敢不奉循詔令究悉事功十駕雖勞冀不忘於夙夜一<lb/>
毫有補庶無負於埏鎔<lb/>
　<lb/>
　<lb/>
　樂靜集巻二十一<lb/>
</p>
<p>
</p>
  </div>
<div>
<head>樂靜集巻二十二</head> <lb/>
    <p>
<pb n="KR4d0116_WYG_022-1a"/>
欽定四庫全書<lb/>
　樂靜集巻二十二<lb/>
　　　　　　　　　　　　宋　李昭玘　撰<lb/>
　　哲宗興龍節䟽右語<lb/>
律當大吕潜通夢日之符月應上弦燦發流虹之瑞篤<lb/>
生真聖允契昌期恭惟皇帝陛下秉哲自天繼明當極<lb/>
對三靈之休眷度六帝之丕圗叙隂陽風雨以成和媚<lb/>
祖考神祗於安樂萬國熈洽一歸下武之繼文百姓謳<lb/>
<pb n="KR4d0116_WYG_022-1b"/>
歌欣見重華之恊帝俯迎誕節大啓法筵敢慿西竺之<lb/>
文上祝南山之筭伏願神通于號共扶不拔之基壽考<lb/>
萬年永據無疆之福臣無任傾祝䖍切之至<lb/>
　　僖祖忌䟽<lb/>
積行累功肇啓千齡之運報本反始莫窮萬世之思方<lb/>
諱日之俯臨慿妙縁而上薦惟願證一乘法離六欲天<lb/>
挹仙聖於九清御神靈於四海本支相續與薝蔔以長<lb/>
榮社稷愈安如須彌而不動<lb/>
<pb n="KR4d0116_WYG_022-2a"/>
　　太宗忌䟽<lb/>
繼志圗功廣規模於萬世興文偃武混夷夏扵一區流<lb/>
澤被乎子孫餘烈照於天地百神幽賛四海永懐載更<lb/>
厭御之辰肅展事存之禮敢慿妙果仰薦真遊伏願超<lb/>
最上乗作無量福皇家繼緒如吐於千花法界含生長<lb/>
霑於一雨<lb/>
　　仁宗忌䟽<lb/>
大徳宜民共戴天雲之覆庶邦懐惠更深河洛之思垂<lb/>
<pb n="KR4d0116_WYG_022-2b"/>
衣拱手閒燕於四十年餘烈遺風扶持於億萬世頋真<lb/>
遊之雖逺宜昭報之不忘躬啟法筵上資福地惟願六<lb/>
通自在萬行圗成入非想天放光明於寳座以本願力<lb/>
遍功徳於河沙子孫承不㧞之基廟社庇無疆之福<lb/>
　　神宗小祥功徳䟽<lb/>
帝鄉孰在莫返神遊日軌不留已成周嵗恩涵萬類哀<lb/>
動庶心恭惟神宗皇帝聦明睿知之有臨禮樂政刑而<lb/>
不悖天人和恊宗廟妥安雖堯帝之功獨資於神聖而<lb/>
<pb n="KR4d0116_WYG_022-3a"/>
文王之壽終損於憂勤永辭萬國之依遽歴四時之變<lb/>
玉音未逺龍馭何追抱鼎湖之弓澘焉流涕望裕林之<lb/>
栢森以成行敢薦妙縁少伸哀祝伏願證一乘法離六<lb/>
欲天挹仙聖於九清御神靈於四海乾坤日月共扶不<lb/>
㧞之基社稷子孫永庇無疆之福<lb/>
　　神宗忌䟽<lb/>
痛龍髯之中斷未盡哀號感春露之既濡已臨諱日神<lb/>
遊寢逺塵世何知頋白晝之不留即金仙而往扣伏願<lb/>
<pb n="KR4d0116_WYG_022-3b"/>
聞一音之真妙滅諸念於往來超最上乘得無漏果寳<lb/>
幢香象長為天上之遊法雨慈雲更作人間之福<lb/>
　　神宗小祥開啓道塲䟽<lb/>
龍去鼎湖莫返登遐之馭律回姑洗奄當厭御之辰躬<lb/>
啓梵筵仰伸孺慕惟願六通自在十地圎成離有想天<lb/>
不墯金輪之果超極樂界長瞻月相之尊本支永庇於<lb/>
慈雲廟社共依於法力<lb/>
　　章獻明肅皇后經䟽<lb/>
<pb n="KR4d0116_WYG_022-4a"/>
北郊薦服已推配日之賢南面抱孤更極補天之力憂<lb/>
勤致理慈愛及民屬諱日之載更仰徽音之如在敢憑<lb/>
薫唄上祝莊嚴伏願入觀止門超直乘於十地以威神<lb/>
力扶洪業於萬年<lb/>
　　神宗皇帝齋䟽<lb/>
龍去橋山悵乗雲之已逺天崩杞國縱殞骨以何支悲<lb/>
動百神哀纒萬國恭惟大行皇帝道躋曠古澤被生民<lb/>
焦心勞思幾至於二十年崇徳廣業將垂於億萬世四<lb/>
<pb n="KR4d0116_WYG_022-4b"/>
方底定百度緝熈未能燕息以隨時終以憂勤而損壽<lb/>
遽辭宸極長往帝鄉頋丹鼎之悲凉空餘塵跡望鈞天<lb/>
於恍惚宛隔神遊仰集勝因少伸孺慕唯願證一乘法<lb/>
離六欲天挹仙聖於九清御神靈於四海乾坤日月共<lb/>
扶不㧞之基社稷子孫永庇無疆之福<lb/>
　　孝明皇后忌䟽<lb/>
伏以雲衣縹緲頋羽駕之何追寳宇深嚴想徽音之如<lb/>
在俯臨諱日恭啓法筵伏願三十六天直超無上千萬<lb/>
<pb n="KR4d0116_WYG_022-5a"/>
億刼不墮有情生靈共濟於慈梁社稷長依於福海<lb/>
　　皇帝天寧節功徳䟽<lb/>
天幹三辰嵗分六甲水坐一而利萬物土居中而行四<lb/>
時屬隂陽參合之期為仁聖本元之日是用即琳宫之<lb/>
福地啟金籙之秘文有徳者昌宜神靈之交相歸功於<lb/>
上乃臣子之至情伏望工帝鑒觀衆真感格䕶太清之<lb/>
髙拱擁多福以來宗三百六旬每周流而不息千萬億<lb/>
嵗當永保於無窮<lb/>
<pb n="KR4d0116_WYG_022-5b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　樂靜集巻二十二<lb/>
</p>
<p>
</p>
  </div>
<div>
<head>樂靜集巻二十三</head> <lb/>
    <p>
<pb n="KR4d0116_WYG_023-1a"/>
欽定四庫全書<lb/>
　樂靜集巻二十三<lb/>
　　　　　　　　　　　　宋　李昭玘　撰<lb/>
　　　祈水退青詞<lb/>
天每私於愛物人無告則呼天比者雨潦既瀦川流暴<lb/>
溢鸛鳴于垤未瞻杲日之光城復于隍幾有襄陵之患<lb/>
命且危於晨暮力已困於捍防敢竭真宫仰祈元聖惟<lb/>
冀享其精意矜此下民詔風伯以驅雲遣波神而洩水<lb/>
<pb n="KR4d0116_WYG_023-1b"/>
復變桑麻之野不為魚鼈之隣永頼生成敢忘歸報<lb/>
　　靈惠疏<lb/>
我佛開方便門施智惠力哀衆生如窮子假大願為慈<lb/>
航比者暴潦淹旬川流漲野駭孤城而若塊憂庶類於<lb/>
其魚惟是熈寜之間將罹昏墊之患威神一扣瀦潦四<lb/>
空再瀝丹衷上千靈鑒惟願散白毫於頂上盡逐頑隂<lb/>
吞巨浸於毛端坐成沃野永頼搃持之賜益堅囘嚮之<lb/>
心<lb/>
<pb n="KR4d0116_WYG_023-2a"/>
　　諸廟文<lb/>
惟神功禦大災嵗有常祀聰明所信肸蠁必通比者雨<lb/>
潦既瀦川流暴溢民將瀕死神亦何依頋為力之已窮<lb/>
雖殺身而無補呼天莫捄沉玉如遺敢竭丹衷仰祈昭<lb/>
鑒哀此無辜之扼貸其不腆之誅力囘昏墊之憂誓殫<lb/>
牲醴之報<lb/>
　　河伯文<lb/>
自昔山川之神皆為民社之主今則河流暴溢城堞屢<lb/>
<pb n="KR4d0116_WYG_023-2b"/>
危薪芻之計已窮魚鼈之憂將至頋天威之可畏哀民<lb/>
命之無辜吏當謹誅神亦無赦敢冀力回湍怒少獲捍<lb/>
修歛收大壑之間傾洩尾閭之上溝塍一出比族再安<lb/>
不忘歸報之功永頼全存之賜<lb/>
　　僧道道塲<lb/>
惟徐大府為國東藩征賦倍於他州生齒踰乎数萬嚮<lb/>
者冬春之末赤地如焚今而秋夏之交衆流皆溢馬牛<lb/>
不辨老㓜若號寄孤壘於浩茫幸餘生於朝暮禍雖天<lb/>
<pb n="KR4d0116_WYG_023-3a"/>
降神莫余哀坤祗寂寞以無聞河伯彷徉而益肆盖聞<lb/>
九天元聖十地慈乘皆以度物為心施福無量敢伸齋<lb/>
祝上叩真靈伏願黙扶捍築之功力回湍怒之勢千里<lb/>
將顛之命咸荷再存一方受賜之民不忘欽報<lb/>
　　謝靈惠䟽<lb/>
佛果難量法門無碍天龍人鬼盡入摠持地水火風一<lb/>
歸變現託化身于千刼㧞苦道於衆生恭惟靈惠大師<lb/>
位證真乘功深願海自有唐開元之際夙種妙縁由先<lb/>
<pb n="KR4d0116_WYG_023-3b"/>
帝熈寕已來屢開靈感一方受賜萬目同瞻比者雨潦<lb/>
因仍河流漲溢蛙鳴薪竈十日不炊槎擁戍樓四郊如<lb/>
海已危生于朝菌將塟骨于湖魚屢瀝丹衷果通𤣥鑒<lb/>
威神所應影響不違幹巨浸以東傾破重隂于一指天<lb/>
青日白鸛鶴爭飛野濶雲平牛羊可数凡在含生之類<lb/>
共䝉再造之恩是用祗率屬僚肅陳凈供誓禪真信上<lb/>
報深慈惟願遍福徳於未來廣津梁于不倦使四時調<lb/>
序百糓滋豐少完瘡瘠之餘永頼生成之賜<lb/>
<pb n="KR4d0116_WYG_023-4a"/>
　　靈惠塔祈晴䟽<lb/>
佛以度物為心食乃生民之命比者時陽不固暑雨既<lb/>
淫大貽南畆之憂將失西成之望仰伸誠祝上叩法慈<lb/>
惟願放白毫光如一念頃破頑隂於四極瑩麗日於九<lb/>
霄永賴庇存益堅囘向<lb/>
　　靈惠塔祈雨䟽<lb/>
稼事方興時澤不足既任承流之責宜先闔境之憂敢<lb/>
露精衷上干慈聖伏願法雲遍覆神力揔持遽興三日<lb/>
<pb n="KR4d0116_WYG_023-4b"/>
之霖少蘓千里之旱仰惟惠照俯狥哀祈<lb/>
　　謝雨䟽<lb/>
廣願不違至神能速梵磬鏘而震雷作凈香散而蒸雲<lb/>
興一夕霑濡千里膏沃輒伸精懇上報法慈誓堅囘嚮<lb/>
之心永頼函蒙之福<lb/>
　　天慶觀祈雪青詞<lb/>
竊以上帝降觀善於救物下民靡告危則呼天比者時<lb/>
雪既愆菽麥將槁吏雖不徳人亦何辜敢瀝丹衷上祈<lb/>
<pb n="KR4d0116_WYG_023-5a"/>
真聖願施一尺之澤俯紆千里之憂益罄齋䖍少酬蒙<lb/>
覆<lb/>
　　靈惠塔䟽<lb/>
伏以佛果妙圎法力平等雖無求而不獲須有感而後<lb/>
通敢竭精衷上干慈照比者冬隂不固時雪既愆幾成<lb/>
焦旱之災且憂癘疫之變伏願不違本誓力度有情俯<lb/>
為三日之期遍蒙一尺之瑞永堅囘嚮益勵齋嚴<lb/>
　　祈雪禳火青詞<lb/>
<pb n="KR4d0116_WYG_023-5b"/>
髙天在上故無棄人至誠如神可與事帝比者時方卒<lb/>
歳陽反代隂水不堅凝木多燥槁牟麥已播未霑為瑞<lb/>
之滋綆缶相望每有救焚之恐敢伸醮設共罄懇祈庶<lb/>
有感而必通將轉禍以為福伏願三清覆佑列聖鑒觀<lb/>
膏澤應乎豐年熒惑循於常次揚熛不作無徙薪曲突<lb/>
之勞盈尺既優遂飽食逸居之樂共荷生成之賜不忘<lb/>
歸報之勤<lb/>
　樂靜集巻二十三<lb/>
</p>
<p>
</p>
  </div>
<div>
<head>樂靜集巻二十四</head> <lb/>
    <p>
<pb n="KR4d0116_WYG_024-1a"/>
欽定四庫全書<lb/>
　樂靜集巻二十四<lb/>
　　　　　　　　　　　　宋　李昭玘　撰<lb/>
　　濟州天寧請觀禪師開堂䟽<lb/>
諸佛以因縁出世我法以方便為門發菩提心行本願<lb/>
力六度萬行如筏濟河十地三乘隨根得雨惟生實相<lb/>
無佛衆生合寳綱珠光光相入盡大地水滴滴同歸從<lb/>
無始已來為一念所染波生海濁塵落鏡迷顛倒色空<lb/>
<pb n="KR4d0116_WYG_024-1b"/>
流轉生死乃至大疑未判小智自私趼足山溪腐脣貝<lb/>
葉萬里尋天竺國窮年轉法華經未離妄想情塵不見<lb/>
本來面目有右佛子為人道師不由心外千開直指言<lb/>
下一路金箆刮膜更無隔地懸天黄葉止啼祗在拈搥<lb/>
舉拂方今聖神紹述海宇熈平共傾臣子之一心願祝<lb/>
君王之萬壽徧闗梵刹大暢宗風兼收善利之功永作<lb/>
無疆之福恭惟觀公和尚惠林麟鳳覺路梯航携隻履<lb/>
以遊方警紫雲而駐錫頋惟敝里乆仰髙風薝蔔花開<lb/>
<pb n="KR4d0116_WYG_024-2a"/>
欣逢此日醍醐味羙未副夙心伏望憐惻有情敷揚妙<lb/>
㫖登師子坐作海潮音華亭手中篙臨濟坐上喝衝風<lb/>
巻浪送巨艦於長川强弩發機斃群鹿以一箭然後雲<lb/>
收霧散同觀自在之天虎嘯龍吟競唱太平之曲聖君<lb/>
賢相長轉法輪百辟庶民供依福地毋懐謙黙幸副懇<lb/>
祈<lb/>
　　天寧請化老住持䟽<lb/>
逹磨傳心特來震旦曹溪得法終返南州各有因緣共<lb/>
<pb n="KR4d0116_WYG_024-2b"/>
成契㑹化公和尚辨才無礙行業素髙駿馬一鞭萬縁<lb/>
俱斷寳花纔出四衆同傾揚睂大振於宗風隨器盡霑<lb/>
於法雨間遊京輦暫寄叢林黄檗清凉須垂巨䕃牛頭<lb/>
氣象為指真棲永懐佛祖之恩不忘父母之國某乆沉<lb/>
迷網夙乏利根幸枌社之相依愧潮音之禾接老之至<lb/>
耳敢逃抱足之譏聞斯行諸猶希刮膜之賜<lb/>
　　天寧請首座賛直傳法開堂䟽<lb/>
伏以雲出岫以時行終歸無住火傳薪而迭照本自相<lb/>
<pb n="KR4d0116_WYG_024-3a"/>
生天寜和尚系出黄龍化流上國錘鑪不倦夏臘寖髙<lb/>
坐却天下舌頭養得窟中獅子將忘言於宴坐毎寄相<lb/>
於中林授此信依囑吾嫡嗣大川得濟舟楫方閒利劍<lb/>
不呈煙塵俱息首座大師求心無墮見道不疑胷前猛<lb/>
得一椎豁開宿障肋下連遭三築唤出菩提既從這箇<lb/>
了知當與大家受用比者寳憧圍繞香象奔騰共看出<lb/>
世機縁必有驚人語句莫但掲眉展手戯弄學人便應<lb/>
刮膜開光通流祖意儻許尋蹤見鹿寜辭立雪齊腰多<lb/>
<pb n="KR4d0116_WYG_024-3b"/>
生曾是作緣此日定求得佛大空法界從初不限東西<lb/>
無量度門何處獨無能秀願垂悲濟永脫迷流普集妙<lb/>
因上崇聖筭<lb/>
　　同前<lb/>
伏以空性不遷法縁無盡求佛得佛故葉葉相承以心<lb/>
傳心故燈燈迭照不住常住是無非無窺索根原必自<lb/>
思維外入流通消息終由語句中來雖諸聖有情如人<lb/>
父母而一言不契非我子孫天寧和尚臨濟别支黄龍<lb/>
<pb n="KR4d0116_WYG_024-4a"/>
髙足自曹溪而下薝蔔同林留滄海以西麒麟一角疚<lb/>
心搥拂注想雲泉須要猛脫閒名未可輕論法器千人<lb/>
衮衮罕逢入<hi>闕</hi>將軍四句惺惺獨有當春獠子首坐大<lb/>
師乆親巾錫夙悟機縁曽經虎口捋鬚奪得钁頭在手<lb/>
不待三敵入室便能一㸃成金直透重闗更無遺照比<lb/>
者宻傳空印親奉法衣掛皎月於髙臺鑑洪鍾於廣坐<lb/>
師子出窟百獸吞聲馬駒踏人千里無跡十年趺坐不<lb/>
將拄杖它遊一日花開真見老婆心切自昔張弓捉箭<lb/>
<pb n="KR4d0116_WYG_024-4b"/>
見敵横行從今劈浪鑚風看師自渡伏望以自利利物<lb/>
以先覺覺人開無碍門唱第一義庶使隨根得潤見指<lb/>
知迷上去階梯既許承當大事後來津濟莫教辜負宗<lb/>
門願憑佛子之因共作聖人之祝金輪永御髙視泰平<lb/>
法界無邊一歸清淨<lb/>
　<lb/>
　<lb/>
　樂靜集巻二十四<lb/>
</p>
<p>
</p>
  </div>
<div>
<head>樂静集巻二十五</head> <lb/>
    <p>
<pb n="KR4d0116_WYG_025-1a"/>
欽定四庫全書<lb/>
　樂静集巻二十五<lb/>
　　　　　　　　　　　　宋　李昭玘　撰<lb/>
　　用相<lb/>
有用天下之道者乃可以知相有兼天下之才者乃可<lb/>
以為相今之相古人公是也三公之職上論天道下經<lb/>
人事非涖官行法者也故有其人則置無其人則闕有<lb/>
其人則非六卿所為也王以賓師禮之無其人則六卿<lb/>
<pb n="KR4d0116_WYG_025-1b"/>
各率其屬以佐王而三公之名無害為曠位若夫宰相<lb/>
則處三公之職而兼六卿之事者也故不可一日無其<lb/>
人此固知之者非難而為之者實難也天下安危之勢<lb/>
生民休戚之命始於纎㣲而成於不可禦藏於優游無<lb/>
事而發於不測此制之者君也而相實維之一時之因<lb/>
革百世之利害謀夫争於庭而不一庻人議於道而未<lb/>
諭此决之者君也而相實持之百官之賢否庻事之脩<lb/>
緝衡是非於名實信賞罰於功罪此覆之者君也而相<lb/>
<pb n="KR4d0116_WYG_025-2a"/>
實察之内强中國外鎮四夷經營廟堂而震讋萬里<lb/>
此御之者君也而相實器之故智不足以用天下之變<lb/>
則屈於所不知勇不足以任天下之重則困於所不舉<lb/>
昔人有言曰宰相自有體而不親小事若此者小材之<lb/>
所効也宰相不可以親為至於小事敗弛以亂成法則<lb/>
亦未得為無責矣錢榖固非宰相之所治盜賊固非宰<lb/>
相之所問也各有司存至於國計之不知姦猾之不息<lb/>
此有司不治也則責將誰尸故天下之守在天子天子<lb/>
<pb n="KR4d0116_WYG_025-2b"/>
之責在宰相故曰知之為未昜而為之甚難者也古之<lb/>
人非灼見其臣不敢舉國而與謀非深知其君不敢委<lb/>
身而就責考其文迹之甚明而精意之可見者莫詳於<lb/>
書夫髙宗舉傅説於版築之間一旦加之公卿大夫之<lb/>
上疑若甚昜者然而至誠相感之際丁寜告戒固非中<lb/>
才庸主之所能為也説之告王曰后克聖臣不命其承<lb/>
則望其君者隆王之命説曰㒺俾阿衡專美有商則望<lb/>
其臣者偹知之非難要其上以力行也克邁乃訓示其<lb/>
<pb n="KR4d0116_WYG_025-3a"/>
下以必聼也既俾之有為矣而曰罔不同心故沮議者<lb/>
弗能改既告之以典學矣而曰旁招俊乂故能言者無<lb/>
所容此傅説所以得行其志而髙宗所以能享中興之<lb/>
功者也以豪傑非常之士得聰明有為之君故相與以<lb/>
造事興業創法定規出於庸人辨事已息之餘乘於功<lb/>
利調習甫行之際使續之者非其人因之者隳其事帝<lb/>
王之績困於垂成而官人百吏亦幸而願息此知人者<lb/>
又不可不善於其後也桓公既相管仲欲繕甲兵伐諸<lb/>
<pb n="KR4d0116_WYG_025-3b"/>
侯管仲五諌而五不聼緣陵之封既行其言矣凡五言<lb/>
而五諾之故合諸侯王天下以成覇功者桓公之知人<lb/>
也方管仲之得其君也既以信而後諌量而後入未嘗<lb/>
輕用其事而國之大事固不敢輕屬於人凡此恐遺君<lb/>
憂而為百姓怨也桓公欲用鮑叔管仲以為不可而薦<lb/>
隰朋鮑叔非不才也葢知其善於後者必隰朋也管仲<lb/>
一覇者之佐非天下器也其始則未嘗輕用其身其終<lb/>
則惟恐不善於後况其致君澤民安利萬世復有大於<lb/>
<pb n="KR4d0116_WYG_025-4a"/>
此者乎嘗觀明皇見姚崇於田獵之間咨以天下事而<lb/>
衮衮不倦崇知帝大度鋭於政事先以十事要之使堅<lb/>
開元之間卒見施設至於序次一聼其决擇由是進賢<lb/>
退不肖天下大治方崇以疾移告歸第雖政事必得其<lb/>
言而後定及乎薦宋璟自代帝益以不疑璟承崇之後<lb/>
務刑政官任職而守正過之葢法之始行容有踈緩行<lb/>
之既乆循名責實按事計㓛非少加之以威嚴則不足<lb/>
収歛凝就其勢不得不然也史稱崇能應變以成天下<lb/>
<pb n="KR4d0116_WYG_025-4b"/>
之務璟善守文以持天下之正由是觀之則知相之才<lb/>
既難善其後者亦未昜愚故終誦之<lb/>
　　知人<lb/>
知人者自信知於人者信人道可以治天下則與之謀<lb/>
天下道可以治一國則與之謀一國器大者不拘之以<lb/>
苛細器小者不責之以闊逺能者官其能藝者食其藝<lb/>
使辨士不得以辭勝才士不得以文亂勇士不得以氣<lb/>
激智士不得以機合貪士不得以利摩有徳者居上無<lb/>
<pb n="KR4d0116_WYG_025-5a"/>
徳者居下有功者進無功者退量材而授官按法而麗<lb/>
罪如師曠之不可欺以聲離婁之不可欺以色言之所<lb/>
舉竟以得之貌之所見情已察之姦良憸壬毁譽是非<lb/>
無以逃於我而陟降沮止廢置予奪亦無不自乎我此<lb/>
知人自信者也内無主外無學好惡無别取捨無擇故<lb/>
人觀其倚而潜以應之倚於名髙則䛕説之徒至倚於<lb/>
厚利則聚歛之徒至倚於法術則刻核之徒至倚於計<lb/>
數則譎變之徒至美言獻於前重禄餽於後使夫喜功<lb/>
<pb n="KR4d0116_WYG_025-5b"/>
昜進挾捭闔之謀試揣摩之術排擊於必爭之途譁噪<lb/>
於並趨之地前之既入後則却之昔之既獲今則攘之<lb/>
名器可以餌取威福可以意移此知於人而信人者也<lb/>
知人之君使人畏上之知而不敢為也故勢重而威專<lb/>
知於人之君使人唯恐不為以自侈故勢輕而威奪凡<lb/>
此兩者治亂之所繫而人君之所察者也孔子曰不知<lb/>
言無以知人然則知人之本未始不先乎知言也夫天<lb/>
下無事則欲言者息天下有事則不能言者出故以言<lb/>
<pb n="KR4d0116_WYG_025-6a"/>
擇人以人責事雖堯舜不能廢也言乎經大事興大<lb/>
利舉偏而補弊革舊而造新此必有趨變之功也言乎<lb/>
明憲度謹禁令犯義者黜犯刑者誅此必有制法之功<lb/>
也言乎節財用阜通貨賄使公私無不足之患者此必<lb/>
有富國之功也言乎修車馬偹器械選將厲士使敵人<lb/>
不敢加兵此必有强國之功也言乎稼穯有政農功有<lb/>
時竭人力盡地利此必有養人之功也言乎明道徳逹<lb/>
禮樂人無賢不肖才無愚智學則成不學則棄此必有<lb/>
<pb n="KR4d0116_WYG_025-6b"/>
教人之功也然許人以可用則不可用者無以知億人<lb/>
以不能則能者無以見故因而任之使自事之因而與<lb/>
之使自舉之功當其事事當其言者賞功不當其事事<lb/>
不當其言者誅大臣不能為朋黨之助左右不能為先<lb/>
容之助士大夫不能為游談之助賢不肖是非之迹循<lb/>
其後逐之而已窮矣故好誣者不能詭言言則不實之<lb/>
罪隨之好匿者不能隠言言則不忠之罪隨之好大者<lb/>
不能侈言言則惑衆之罪隨之好毁者不能譛言言則<lb/>
<pb n="KR4d0116_WYG_025-7a"/>
蔽賢之罪隨之度其誠可言則言誠不可言則止知其<lb/>
言之不可㒺而名實之不可揜也昔者齊威王命大夫<lb/>
治即墨而毁言日至使人視即墨則田野闢人民給命<lb/>
大夫治阿而譽言日聞使人視阿則田野不闢人民貧<lb/>
苦故召即墨大夫封之萬家召阿大夫烹之堂下於是<lb/>
齊國震懼人人不敢飾非而務盡其誠雖然此知言者<lb/>
也持此以責人之功未足以盡人之才盡人之才惟聖<lb/>
能知之人之才於此於彼各有所能也不害其所能而<lb/>
<pb n="KR4d0116_WYG_025-7b"/>
用其所不能則所能者悦於見知而所不能者終不<lb/>
敢以非其才而自處唐太宗常謂髙士亷臨難不昜節<lb/>
而所乏者骨鯁唐儉出言可喜而未嘗一言及國家事<lb/>
楊師道自能無過而懦不更事長孫無忌應對機敏而<lb/>
攻戰非所善岑文本敦厚而謀長經逺劉洎堅正而其<lb/>
言有益馬周敏鋭禇遂良竭誠依人太宗知此數人之<lb/>
才而用之數人者亦莫不盡心以應上使夫聖不足以<lb/>
通人知不足以周物疇克之哉故知人者始於試人之<lb/>
<pb n="KR4d0116_WYG_025-8a"/>
言而終於盡人之才凡此者出於聖王獨見非下之所<lb/>
能為也<lb/>
　　省臺寺監<lb/>
昔先王自勤厥徳夙夜不怠惟前代時若然後訓廸厥<lb/>
官而作周官立三公以論道分三孤以洪化公則燮理<lb/>
陰陽孤則寅亮天地皆所以成王道也道則一事則異<lb/>
故設六官各率其屬以象天地四時皆所以成王事也<lb/>
治則簡而嚴故冡宰為天教則詳而親故司徒為地禮<lb/>
<pb n="KR4d0116_WYG_025-8b"/>
和君親以體仁也故宗伯為春政正上下以合禮也故<lb/>
司馬為夏刑主制殺以象義也故司冦為秋事主應變<lb/>
以藏知也故司空為冬上則天地陰陽日時之變中則<lb/>
君臣父子之常下則山林川澤土壤之化繁至於宫室<lb/>
器械飲食衣服之節㣲至於蟲魚鳥獸草木之性莫不<lb/>
有官以治之外有職以辨之増一則有餘虧一則不足<lb/>
内外相屬小大相聫故能國體完具政無不大而阜成<lb/>
兆民者也自周之衰其制變於戰國而大壊於秦漢承<lb/>
<pb n="KR4d0116_WYG_025-9a"/>
秦之後獨用其故號其位無統其事無聫至唐始為省<lb/>
寺䑓監以分處百官使令宿業事事無曠問其名則以<lb/>
職對下其令則以官議司有常守位有定員唐之治<lb/>
績號為甚盛者其致然也謂之省有曰尚書有曰門下<lb/>
有曰中書尚書典領百官庻事所㑹决者也其屬則六<lb/>
其聫則二十四其位則各以其序知百官之功過然後與<lb/>
之以勲級勲級未足以勸賢也又加之以封命此三者未<lb/>
始不先選天下之材而用之也故考課勲封之職則主<lb/>
<pb n="KR4d0116_WYG_025-9b"/>
之以吏部倉廪有所積然後為權衡度量之制既為權<lb/>
衡度量則量嵗計所出而支調之此三者皆出於户口<lb/>
田賦之所入也故錢榖土地人民之職則主之以户部<lb/>
先王之為禮未嘗不謹於賔主之際外則謹於賓主内<lb/>
則嚴於鬼神為之牢禮膳羞之數為之祠祭祀享之節<lb/>
三者皆禮之事也故賓客膳飲祠祭之職則主之以禮<lb/>
部戎噐既有藏車馬既有偹必周知天下之籍鎮戍烽<lb/>
堠之逺近者皆兵之事也故武庫輿輦方域之聫則主<lb/>
<pb n="KR4d0116_WYG_025-10a"/>
之以兵部謹門闗出入之籍以防姦督財物期㑹之責<lb/>
以防偽以此防人猶有犯上違令者則戮辱隨之此三<lb/>
者皆刑之所治也故門闗鉤㑹禁隸之聫則主之以刑<lb/>
部津梁溝洫以時修苑囿山澤以時取屯營之事以時<lb/>
耕此三者皆工徒之所興作也故水利虞衡田作之聫<lb/>
則主之以工部門下之治掌出納帝命而相禮儀者也<lb/>
中書之治掌佐天子而執大政者也故侍從顧問規諭<lb/>
諷諌之左右分更焉故記動史書其起居法度執大政<lb/>
<pb n="KR4d0116_WYG_025-10b"/>
則道揆者也叅議表章草創制命之職在焉故記言<lb/>
史書其詔誥徳音儒學皆有選也圖籍皆有藏也議法<lb/>
制㳂革者其事小故屬之門下求賢才隠滯者其事大<lb/>
故屬之中書此三省之制也監則其所守寺則法度之<lb/>
所出其事則同其主則異若禮樂飲饍宗室蕃夷之所<lb/>
掌圖籍天文學校服御之所司則又禮之别也宿衛工<lb/>
作僕御軍械則又兵之别也治水則工之别也此監寺<lb/>
之制也庻事既有别矣帝命既有掌矣大政既有議矣<lb/>
<pb n="KR4d0116_WYG_025-11a"/>
有守者付之監有法者付之寺朝廷之治略已具矣然<lb/>
而百官之所領萬事之所搃必有責也故特置一職謂<lb/>
之宰相百官之罪惡朝㑹之儀典必有所紏也故特置<lb/>
一官謂之御史則内外各有所察也或不以一名其職<lb/>
唐之致其盛幾與古比隆者任官得其序而已國家設<lb/>
官分職一切用唐制或有職而非其官或有官而非其<lb/>
職或一職而治以數官或一官而兼以數職名分不正<lb/>
而已名分既不正則無能罔上之人盗名而自安喜功<lb/>
<pb n="KR4d0116_WYG_025-11b"/>
勇利之臣犯分而争進今先正其名分而各以所能任<lb/>
職則賢不肖之實昜察而功罪之迹昜知又何患官不<lb/>
得其人人不能行法者哉<lb/>
　　治吏上<lb/>
君主靜臣主動君任逸臣任勞靜而逸則使人動而勞<lb/>
則使於人故動而不辭勞而不怨者義之制也舉天下<lb/>
之物無以昜我者莫大乎身舉天下之人無以先我者<lb/>
莫親乎家既以身事人則身不得而有既以家食人則<lb/>
<pb n="KR4d0116_WYG_025-12a"/>
家不得而懐可予可奪可殺可活莫適而非君也又焉<lb/>
得擇事而後安哉孟子不往見諸侯孔子君命召不俟<lb/>
駕曾子居武城越冦至則去子思居衛齊冦至則未嘗<lb/>
逃以孟子則無官也曽子則師也若孔子之不俟駕子<lb/>
思之不去葢事君之義不可不畏也先王之時大夫使<lb/>
於四方雖四牡之嘽嘽周道之倭遲動至於不敢懐歸<lb/>
憂至於不遑將母其心則非不悲其居則未嘗寜處不<lb/>
以不能忘私之恩勝不敢慢命之義故也非特使臣之<lb/>
<pb n="KR4d0116_WYG_025-12b"/>
如此也至於戍役之士亦然薇既老而不得食歲既暮<lb/>
而不得歸驅之以行道之勞廹之以雨雪之苦告之以<lb/>
靡使歸騁之私心繼之以我行不来之死志義使然也<lb/>
非特戍役之如此也雖婦人猶能勉其夫之勤勞告其<lb/>
夫以不可懐歸之義凡以致其義而已矣夫或生或死<lb/>
或安或危莫之為而為莫之致而致是數者皆天也若<lb/>
夫遇事不茍免臨難不昜節有質直而無流心此士之<lb/>
於君臣之際當自致而已茍為不知義而操富貴之勢<lb/>
<pb n="KR4d0116_WYG_025-13a"/>
憂事物之累惴惴然惟恐其去已則凡可以避患者無<lb/>
不為也臣嘗觀東漢之時班超開通西域立功萬里五<lb/>
十國皆欵闗納質馬援清隴西定嶠南䟦窮域冒毒霧<lb/>
終死蠻徼二人者豈甘心絶域輕萬死一生之計哉忠<lb/>
義所激然也以光武之賢臣能自致如此而陛下聖徳<lb/>
聰睿不自有已優禮公卿大夫輕施爵禄嚮之以樂與<lb/>
之心屈之以不倦之所將以責在位之臣行令而無壅<lb/>
赴功而不墯然而天下之大事社稷之長策古人未盡<lb/>
<pb n="KR4d0116_WYG_025-13b"/>
之遺利當世必行之良法皆出於上之經營注措之先<lb/>
而猶不能奉承趨走以應指顧至於轉徙以避事茍簡<lb/>
以違命懼逺適則以親辭厭繁使則以病告使人之如<lb/>
此孰有為上守節死義者哉何不旌㧞一二忠義之臣<lb/>
與議政事放斥不職之吏錮而勿用以懲偷慢以勵風<lb/>
節使弟兄之臣誠死宗廟法度之臣誠死社稷輔翼之<lb/>
臣誠死君上捍難隠患之臣誠死城郭人君恭已正南<lb/>
面其於責成也何有<lb/>
<pb n="KR4d0116_WYG_025-14a"/>
　　治吏下<lb/>
先王之設官也與之亮天工治天職其人足以任官其<lb/>
官足以行法朝無幸位位無曠事然後可以比羣吏之<lb/>
治収庻績之熈而成王業方其任人也未嘗不勞於所<lb/>
求優其所使葢士之明先王之道逹古今之變者得位<lb/>
則行不得位則立迎之以至㳟則就不恭則去故有爵<lb/>
以貴其德有禄以富其功有冠冕佩服之尊有車服徒<lb/>
御之盛所以立於朝廷長於民上者遇之已至矣屈樛<lb/>
<pb n="KR4d0116_WYG_025-14b"/>
木之髙而引之無遺虚卷阿之中而受之無拒有諌則<lb/>
行有言則聼與之以美意樂之以至誠又已至矣為人<lb/>
臣者因其同寅恊恭正直在位致其道以飬人修其身<lb/>
以行法内盡其心而不欺外竭其力而不懈不擇事辭<lb/>
難知無不為為無不至以服其下之所勞以報其上之<lb/>
所施不能如此而私義以害其公私智以非其上懐禄<lb/>
圖存背公死黨則先王復何以馭焉有刑以治之而已<lb/>
夫刑之所加常在於不善之小人今乃致於公卿大夫<lb/>
<pb n="KR4d0116_WYG_025-15a"/>
之際下則喪亷恥之節上則傷尊賢貴貴之義非所勸<lb/>
也先王之意以謂使之既有禮飬之既有仁在位獨不<lb/>
恤而違上慢命以亂成法所以設官分職復何望於治<lb/>
人哉此刑之不可廢也方其功之所取則晝日三接不<lb/>
嫌於無威罪之所去則肆諸市朝不疑於無恕堯之於<lb/>
舜雖迭為賓主而善善之樂惟恐其不優舜之於四凶<lb/>
雖放流竄殛而惡惡之刑惟恐其不著聖人之情無所<lb/>
茍也其於進賢退不肖之義各從其當而已矣周官太<lb/>
<pb n="KR4d0116_WYG_025-15b"/>
宰以官刑糾邦治大司冦以官刑上能糾職大司徒令<lb/>
於教官曰各供爾職修乃事以聼王命其有不正則國<lb/>
有常刑雖然其刑之也又豈一日而誅之而輕終身之<lb/>
善哉日不至則待之以月月不至則待之以嵗一歲之<lb/>
逺猶以為未也三歳大計然後誅之夫予之則甚厚奪<lb/>
之則不速然猶頑不即工以干上之典此刑之所以無<lb/>
赦也先王之責人也既如此之詳而躬自厚者亦未嘗<lb/>
不謹也成湯不邇聲色不殖貨利檢身若不及然後制<lb/>
<pb n="KR4d0116_WYG_025-16a"/>
官刑以儆於有位者躬自厚之道也主上取人以身修<lb/>
身以道凡謀之所可聼言之所可行陟之不遲舉之<lb/>
不次朝獻其言而暮試其能朝為布韋而暮為卿相<lb/>
用之不違其學與之不求其偹可謂厚於與人矣内則<lb/>
於穆其徳外則勤勞其行敦信以一好惡明義以審是<lb/>
非可謂自厚矣官人百吏猶不能徯上之志行上之令<lb/>
告之以嘉猶示之以周行或乖争以起事或偷慢以違<lb/>
命㒺上而不忠趨利而無義在所察治而已傳曰臨事<lb/>
<pb n="KR4d0116_WYG_025-16b"/>
接民以義應變寛裕有容恭莊以先之政之始也然後<lb/>
中和察斷以治之政之隆也然後進退誅賞之政之終<lb/>
也一年而與之始三年而與之終今之謂歟<lb/>
　<lb/>
　<lb/>
　<lb/>
　<lb/>
　樂静集卷二十五<lb/>
</p>
<p>
</p>
  </div>
<div>
<head>樂靜集巻二十六</head> <lb/>
    <p>
<pb n="KR4d0116_WYG_026-1a"/>
欽定四庫全書<lb/>
　樂靜集巻二十六<lb/>
　　　　　　　　　　　　宋　李昭玘　撰<lb/>
　　重外<lb/>
嘗觀漢唐任刺史或輙親見問退而考其所行以質其<lb/>
言或錄其姓名得才否狀以擬廢置或増秩賜金以勞<lb/>
其成或臨軒受服以光其遣故漢之吏事號為稱職唐<lb/>
之任人所傳十五盖重郡縣之官慎臨人之責自古皆然<lb/>
<pb n="KR4d0116_WYG_026-1b"/>
不特為今日之所急也愚竊論之天下之事有名變而<lb/>
寔存者後世習於名而遂略其寔此名寔所以並廢而<lb/>
事功不立也今之守令視古猶諸侯也非不有境土也<lb/>
獨不得歛其賦爾若勸課之責則在焉非不有城邑也<lb/>
獨不得專其地爾若守禦之責則在焉非不有官府也<lb/>
獨不得置其屬爾若察治之責則在焉非不有學校也<lb/>
獨不得命其士爾若教養之責則在焉非不有軍旅也<lb/>
獨不得專其政爾若簡習之責則在焉或以謂古之諸<lb/>
<pb n="KR4d0116_WYG_026-2a"/>
侯與天子同體而尊故其任重今之諸侯與朝廷異勢<lb/>
而卑故其任輕然不知地土封爵名數儀物雖今日之<lb/>
所輕而重榖阜民養材教士無以異於昔日之所重承<lb/>
今之責者務覈簿書促期㑹以文法吏自處其於詔令<lb/>
之意教化之實玩以為不急嵗時上計茍於文具而已<lb/>
必欲宣徳流行移風昜俗一陶天下之和固亦難矣故<lb/>
勸課不修則耕稼不時田野荒汙水旱無具老壯流徙<lb/>
守禦不修則群小嘯聚屠牛發冡焚燒區落白晝殺人<lb/>
<pb n="KR4d0116_WYG_026-2b"/>
察治不修則吏行貪汚交貨賣法公義不肅私倖爭出<lb/>
教養不修則學舍蕪沒圗籍塵委人材徧野士論淺俗<lb/>
簡習不修則卒伍墮氣器械鈍弊春秋角抵坐作如戲凡<lb/>
此者吏不知其責故也國家頻年以來除徭役興農利<lb/>
聮什伍講學校練軍士其法<graphic n="KR0640" url="https://raw.githubusercontent.com/kanripo/KR-Gaiji/master/images/KR0640.png" mimeType="image/png"/>成其令數下郡縣之吏<lb/>
猶不能盡心率職以稱上意盖其修餙形迹附託名𢾗<lb/>
茍可以奉朝廷之法其寔無至誠惻怛以行朝廷之意<lb/>
此特失於亷按未精而督責太輕爾若三代之時諸侯<lb/>
<pb n="KR4d0116_WYG_026-3a"/>
之見天子也春以受其圗秋以比其事夏以陳其謨冬<lb/>
以恊其慮時以發其禁衆以施其政天子之撫諸侯也<lb/>
諭言語恊辭命諭書名聼音聲同度量成牢禮同器數<lb/>
修法則有撢人以道其政事有掌交以道其徳意故能<lb/>
均政刑合禮樂一道徳同風俗以天下為一家以中國<lb/>
為一人者察治詳故也今夫州為之守邑為之令星列<lb/>
棊布散於四方萬里之逺道不足以一揆法不足以一<lb/>
守無禮以致之無政以合之凡朝廷之政事法度雖時<lb/>
<pb n="KR4d0116_WYG_026-3b"/>
下其詔丁寜告戒而奉承之吏習為茍簡大事則行文<lb/>
檄記條目小事則掛屋壁束髙閣至於獄訟農糓貨幣<lb/>
征租力役之常嵗為一書以上於朝其人之賢不肖其<lb/>
治之得失其事之利害以謂盡在於此是亦踈矣朝延<lb/>
常患其弊而設監司矣委之以亷按付之以督責修職<lb/>
者薦於上不才者罷而去此代天子知人者也然而監<lb/>
司未必皆賢也庇姦則以寛縱為度喜事則以苛細為<lb/>
功惰怯則操鎮靜之說强忍則徼刻薄之利挾氣者輕<lb/>
<pb n="KR4d0116_WYG_026-4a"/>
於沮下幸名者急於趨上取未必中也或出於親戚故<lb/>
舊之先去未必當也或出於怨嫌忿怒之表其情狀之<lb/>
相攻自治且不暇又況治人哉朝廷所望於人者乃止<lb/>
於如此則監司未必為得人也夫郡縣之治視監司指<lb/>
頋為近監司之治望朝廷耳目為逺天下之事嘗勞於<lb/>
總覈難於察治者盖在此也唐制監察御史掌廵按州<lb/>
縣其一察官人善惡其二察户口流散帳籍隠沒其三<lb/>
察農桑不勤倉庫减耗其四察妖猾盜賊不事生業其<lb/>
<pb n="KR4d0116_WYG_026-4b"/>
五察徳行孝悌武材異等藏器晦迹以待時者其六察<lb/>
黠吏豪宗兼并縱暴寃抑不申者方今莫若時詔御史<lb/>
分出而臨遣之使郡縣覈於監司監司覈於御史御史<lb/>
致其狀於宰相則天下郡縣之治可指掌而議可僂指<lb/>
而分庶幾古循吏之風復見於今日矣<lb/>
　　屬民<lb/>
昔先王和同四方連絡萬里使家與家相愛人與人相<lb/>
親保之而不忘合之而不散者有道以維之有政以屬<lb/>
<pb n="KR4d0116_WYG_026-5a"/>
之有法以制之而已以民情為昜辭也故以九兩繫焉<lb/>
牧以地得之則食之者不去長以貴得之則事之者不<lb/>
忘師以賢得之儒以道得之則樂其教者安宗以族得<lb/>
之主以利得之則親其上者服友以任得之則善有以<lb/>
相成薮以富得之則利有以相養以民心為昜危也故<lb/>
又以本俗六安焉媺宫室所以同其生族墳墓所以同<lb/>
其死聮兄弟所以同其恩聮師儒所以同其義同衣<lb/>
服所以同其禮故能上下統一逺近和合父與父言義<lb/>
<pb n="KR4d0116_WYG_026-5b"/>
子與子言孝長與長言友㓜與㓜言弟恩足以合情而<lb/>
相愛文足以餙貌而相接此維之有道者也先王既有<lb/>
以繫其民又有以安其俗猶以為不足恃也故五家為<lb/>
比使之相保五比為閭使之相受四閭為族使之相塟<lb/>
五族為黨使之相救五黨為州使之相賙五州為鄉使<lb/>
之相賓至於守望相助出入相友嫁娶相媒有無相貸<lb/>
疾病相恤祭祀同福死䘮同哀男子不足於耕也相從<lb/>
而助耕婦人不足於績也相從而助績一鄉之事皆通<lb/>
<pb n="KR4d0116_WYG_026-6a"/>
也無求而不得一鄉之情皆同也無為而不知此屬之<lb/>
有政也先王以謂有政以屬於前無法以制於後未足<lb/>
以防民也故徙於國中及郊則從而授之徙於他則以<lb/>
旌節行之無授無節則以圜土納之竄伏者無所匿欺<lb/>
偽者無所容無事而出鄉則鄉必問無事而出闗則闗<lb/>
必譏民不擾於流寓吏不勞於呼索由此而登於司民<lb/>
則可以知其数由此而比於鄉大夫則可以均其力由<lb/>
此而歛於司稼則可以制其食由此而㑹於小司徒則<lb/>
<pb n="KR4d0116_WYG_026-6b"/>
可以用其衆此制之有法也維之既有道屬之既有政<lb/>
制之既有法不幸旱乾水溢民食不足轉流四方則非<lb/>
道之所能維非政之所能屬非法之所能制雖天屬俯<lb/>
仰之間不足以自存又焉有守邑地居室家而不去者<lb/>
哉故為之鄉里之委積以恤艱阨為之縣都之委積以<lb/>
待凶荒又為之荒政十二以聚萬民不必歛其利而利<lb/>
可散不必盡其征而征可薄力則弛其勞刑則緩其責<lb/>
舍禁以赦小害去已以釋小過𤯝禮而使勿充殺哀而<lb/>
<pb n="KR4d0116_WYG_026-7a"/>
使勿致樂則蕃而不用昏則多而不<graphic n="KR0640" url="https://raw.githubusercontent.com/kanripo/KR-Gaiji/master/images/KR0640.png" mimeType="image/png"/>索鬼神以致福<lb/>
除盜賊以去害雖凶年饑嵗民猶安居重家佚居飽食<lb/>
故自少壯以至於老耄老耄以至於死亡食其田飲其<lb/>
井十里之外不知道塗百里之外不傳風俗此先王之<lb/>
保民也可謂至矣自夫仁政不行井地不均民昜其業<lb/>
官失其守内不能制其情外不能知其數此宣王料民<lb/>
於太原仲山甫所以非之也迨夫戰國交侵土地時昜<lb/>
封疆不足以限其遷徙城邑不足以遏其流亡管仲以<lb/>
<pb n="KR4d0116_WYG_026-7b"/>
區區瀕海之齊制國為二十五鄉郊之内自軌以至帥<lb/>
郊之外自邑以至屬以相糾聮以相保合少相居長相<lb/>
游居處相樂行作相知以守則固以戰則服故桓公九<lb/>
合諸侯而號為强國者善保民故也自熈寜之初嘗詔<lb/>
天下行保伍之令此有意於三代之遺法也行之数年<lb/>
法雖具存而民未安土義不足以相守則時有桴鼓之<lb/>
警恩不足以相保則或起父子之訟壯力分於出贅世<lb/>
業入於兼并户口隠於圗版夫家脫於聮伍輕鄉危家<lb/>
<pb n="KR4d0116_WYG_026-8a"/>
逺出千里故秦多晉㓂而魯雜齊語祭祀不從丘壠老<lb/>
死不知子孫罰不及於其友其犯法也輕其背本也衆<lb/>
雖欲均地著之政立土斷之法未昜制也昔三代之時<lb/>
里無閒民民無游業居則皆勸功樂事之人出則為仗<lb/>
節死難之士以守則國富以戰則兵强今天下壯有力<lb/>
之民僑寓雜處散於四方手不服耒耜之勤心不知田<lb/>
畆之樂為淫巧竒技屠販游博其無理之甚者嘯聚不<lb/>
逞殺人于貨邑里不告訐門闗不訶問縣官鄉吏察治<lb/>
<pb n="KR4d0116_WYG_026-8b"/>
無術計户而不得其家計家而不得其人居無與守出<lb/>
無與戰此為國計者未嘗不深惜之也昔者既詔天下<lb/>
置義倉矣義倉設則雖年糓不豐民可仰食貧不至於<lb/>
昜業饑不至於輕家然後禁游手抑末作去舊里者必<lb/>
告入新鄉者無容如此則民無流散之苦吏無逋逃之<lb/>
憂三代之法可漸致而力行矣<lb/>
　　取士<lb/>
璆琳琅玕皆羙質也彫之琢之至於成器而後可施楩<lb/>
<pb n="KR4d0116_WYG_026-9a"/>
楠豫章皆良幹也長之養之至於成材而後可用人受<lb/>
天地之中以生性無不善也充其性以至於成人然後<lb/>
可以治人未能成人也雖公綽之不欲冉求之藝聖人<lb/>
猶不取者禮樂不足故也先生能使人必至於成人固<lb/>
有術焉謹學校以教之而已先王之學皆所以明人倫<lb/>
也能明人倫然後可以盡人道盡人道然後可以治人<lb/>
事故入使長之出使治之道還以同民之善而已方其<lb/>
教之也或三嵗賓興或終身不齒雖庶人之子孫積問<lb/>
<pb n="KR4d0116_WYG_026-9b"/>
學正身行屬於禮義則歸之卿士大夫雖卿士大夫之<lb/>
子孫不能積問學正身行屬於禮義則歸之庶人此所<lb/>
以責人之必成候人之必至也自離經辨志至於敬業<lb/>
樂群自敬業樂群至於博習親師自博習親師至於論<lb/>
學取友自論學取友至於知類通逹强立而不反謂之<lb/>
大成未能通逹則知不足以應物未能强立則仁不足<lb/>
以守身先王責人必至於如此之詳者盖人之行已也<lb/>
自非四十而不惑則是非之理去就之義猶不保其往<lb/>
<pb n="KR4d0116_WYG_026-10a"/>
也升於鄉則升於司徒升於司徒則升於學升於學則<lb/>
升於司馬由秀而選由選而俊由俊而造由造而進不<lb/>
躐等不陵節論定然後官任官然後爵位定然後禄先<lb/>
王之取人必至於如此之乆者盖聽其言觀其行非一<lb/>
日之察也故士知學之可樂不知學之可已知仕之可<lb/>
欲不知仕之可求進取退捨以俟天命人人安於為學<lb/>
而樂於循理之義考之則有成徳任之則有成效三代<lb/>
所以成王業者此道素行也自漢武帝開設學校増置<lb/>
<pb n="KR4d0116_WYG_026-10b"/>
博士廣弟子貟射策決科勸以官禄學者寖盛異端日<lb/>
滋六經之説人自獻於其君而操以為禽犢性命之理<lb/>
䘮於破道之言聖賢之迹滅於浮名之行利禄使然也<lb/>
陛下嘗詔師儒開廣學校修正經義發古人精微之藴<lb/>
祛百年陳腐之説道徳之義性命之理著見簡策使天<lb/>
下學者一其所嚮㑹其歸宿足以見天地之純古人之<lb/>
大體不溺於支離蹇淺之弊而又慎選其官開析餘義<lb/>
使疑斯明窒斯通虚而往實而歸其於教人可謂至矣<lb/>
<pb n="KR4d0116_WYG_026-11a"/>
陛下聰明淵懿出於徳性問學智慮發於天縱萬機之<lb/>
暇周覽墳籍如稽之以驗物又操之以决事天人之道<lb/>
帝王之業固已自得於成心矣間諭大臣專意學校慨<lb/>
然思得豪傑之士與之都俞經畫以躋時於三代之隆<lb/>
凡試言博士上書公車者躬自考覈或擢之以髙第或<lb/>
官之以不次其於好士可謂篤矣然而承學之士經學<lb/>
未甚明德行未甚厚志意不修風義不肅未足以應陛<lb/>
下寤寐虚已之求以其好學之志不能勝其祿利之心<lb/>
<pb n="KR4d0116_WYG_026-11b"/>
故也夫軒冕在前韋褐在後雖子夏不能忘交戰之患<lb/>
利動其心故也子張學干禄孔子告之以言寡尤行寡<lb/>
悔禄在其中矣使漆雕開仕曰吾斯之未能信孔子說<lb/>
蓋有志於學無志於仕然後可以盡心於聖人之道而<lb/>
成士君子之器今之學者弊在利禄之欲速其為道也<lb/>
茍於日月至焉而已矣故經術未甚明德行未甚厚志<lb/>
意不修風義不肅良以此也夫聖人之言非如天之髙<lb/>
逺非如鬼神之不測凡所以明天道治人事者不外吾<lb/>
<pb n="KR4d0116_WYG_026-12a"/>
所性而已故秦焚六經殺學士聖人之言欝而復明者<lb/>
性之在人不可滅故也今之經術皆出於師儒致一之<lb/>
論剗革俗學發明至賾盖天為陛下生其人人為陛下<lb/>
駕其説此士之去聖人千載之逺生於今而幸見者也<lb/>
然而有論然後能議有議然後能辨見近而不及逺聞<lb/>
一而不知二適人之適而不自適其適得人之得而不<lb/>
自得其得是由思索不精爾昔有梓人為鐻者其技甚<lb/>
賤然猶三日而不敢懐慶賞爵禄五日而不敢懐非譽<lb/>
<pb n="KR4d0116_WYG_026-12b"/>
巧拙者致其精也乃若萬物之理萬理之變可以坐觀<lb/>
可以意得必曰思之而已思之所入與神為一非神之<lb/>
使然也精之至也茍能如此利禄不足動也陛下欲取<lb/>
士得人莫若待其教養之乆抑其進取之速使人盡心<lb/>
致志深造而自得然後敷奏以言明試以功庶幾作人<lb/>
與古無愧矣<lb/>
　　政録<lb/>
天下之治渉於道者無患乎至略渉於事者無患乎至<lb/>
<pb n="KR4d0116_WYG_026-13a"/>
詳盖道之所以官天地府萬物役使群動運之以精神<lb/>
感之以㑹通聖人端冕南面恭巳而已事所以應時而<lb/>
造推物而行號而讀之則有名指而議之則有数自其<lb/>
名而舉之則小大先後不可昜也自其数而積之則一<lb/>
二三四不可亂也然而日之來者無窮往者益逺事之<lb/>
方至者常謹㡬成者常忽此所以茍完於耳目之前寖<lb/>
微於嵗月之乆以至曠敗缺漏紛紜倒迕而不可考者<lb/>
常以此也而況政教禁令綱紀法度有屢進而後成有<lb/>
<pb n="KR4d0116_WYG_026-13b"/>
一成而不變或先昜而後難或初因而終革不有圗籍<lb/>
日陳於前操以為驗稽以為決則朝廷上下失於茍簡<lb/>
官人百吏習於惰偷上方信人臣有為之功而矜攬緒<lb/>
餘下亦操人主不自任之説以彌縫罅漏故雖虚心以<lb/>
望成功拱手以迎太平是亦踈矣周之治官也小宰嵗<lb/>
終令羣吏正嵗㑹月終正月要旬終正日成司㑹掌凡<lb/>
在書契版圖者之貳以逆羣吏之治而聽其㑹計以參<lb/>
互考日成月要考月成嵗㑹考嵗成以周知四國之治<lb/>
<pb n="KR4d0116_WYG_026-14a"/>
以詔王及冡宰廢置冡宰嵗終則令百官府各正其治<lb/>
受其㑹聽其政事詔王廢置三嵗大計羣吏而誅賞之<lb/>
不獨官府之治如此也春朝諸侯以受天下之圗籍而<lb/>
行之官以利害為一書禮俗政事教治刑禁逆順為一<lb/>
書凶荒厄貧為一書其康樂和親安平為一書以反命<lb/>
於王以周知天下之故夫内以弊羣吏之治外以周知<lb/>
天下之故舉無遺事事無遺慮其職守之勤怠功利之<lb/>
登下用度之多寡經畫之利害百日之所積者一日而<lb/>
<pb n="KR4d0116_WYG_026-14b"/>
槩舉之百人之所共成者一人而坐見之任事之臣不<lb/>
敢為偷得之利以倖耳目之所不及天下之治常為之<lb/>
不厭通而不倦考覈詳故也後世不知其法以謂帝王<lb/>
之道必無為而用天下無為不逹者無不為之説政教<lb/>
禁令綱紀法度一切曰有司存事常至於偏弊而不救<lb/>
者無術以舉之也故大事幸天子之不問小事幸大臣<lb/>
之不知漢文帝問丞相決獄錢榖𢾗而對之以廷尉内<lb/>
史宣帝時郡國上計簿具文而三公不以為意上下如<lb/>
<pb n="KR4d0116_WYG_026-15a"/>
此則何以督察天下而與之仰成哉今陛下必以朝廷<lb/>
官府已行之法度緝為政錄有凡有目有要有㑹而時<lb/>
自閱覈如裘提領屈五指而頓之不勝其舉矣使官人<lb/>
百吏宿道向方勸功樂職夙夜不惰可謂治術詳矣臣<lb/>
聞五霸不及其臣故委之以能託之以國三王臣主俱<lb/>
賢故合謀相輔五帝其臣不及故親自處事於法宫之<lb/>
中今陛下訓廸厥官緫核名實此聖功成就之時也惟<lb/>
陛下加意而已<lb/>
<pb n="KR4d0116_WYG_026-15b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　樂靜集巻二十六<lb/>
</p>
<p>
</p>
  </div>
<div>
<head>樂靜集巻二十七</head> <lb/>
    <p>
<pb n="KR4d0116_WYG_027-1a"/>
欽定四庫全書<lb/>
　樂靜集巻二十七<lb/>
　　　　　　　　　　　　宋　李昭玘　撰<lb/>
　　試館職策一道<lb/>
問傳曰秦失之彊周失之弱昔周公治魯親親而尊尊<lb/>
至其後世有寖微之憂太公治齊舉賢而上功而其末<lb/>
流亦有爭奪之禍夫親親而尊尊舉賢而上功三代之<lb/>
所共也而齊魯行之皆不免於衰亂其故何與國家承平<lb/>
<pb n="KR4d0116_WYG_027-1b"/>
百年六聖相授為治不同同歸於仁今朝廷欲師仁祖<lb/>
之忠厚而患百官有司不舉其職或至於媮欲法神考<lb/>
之勵精而恐監司守令不識其意流入於刻夫使忠厚<lb/>
而不媮勵精而不刻亦必有道矣昔漢文寛仁長者至<lb/>
於朝廷之間恥言人過而不聞其有怠廢不舉之病宣<lb/>
帝總核名實至於文理之士咸精其能而不聞其有督<lb/>
責過甚之失何修何營可以及此願深明所以然之故<lb/>
而條具所當行之事悉著於篇以備採擇<lb/>
<pb n="KR4d0116_WYG_027-2a"/>
對百王有可變之道而天下無不弊之法古今無一定<lb/>
之時而聖人有應變之術由道而言之堯舜相授一道<lb/>
也由事而言之夏之政忠其失也小人以鬼商之政質<lb/>
其失也小人以野周之政文其失也小人以僿聖人不<lb/>
恃其事之不能弊而必欲强天下之所厭而病人之所<lb/>
不能從所恃者吾善救之而已今夫水之為物也濕其<lb/>
勝則息火火之為物也燥其勝則息水二者其勢不相<lb/>
逮也有智者焉火在上水在下鼎鬲在其間而五味以<lb/>
<pb n="KR4d0116_WYG_027-2b"/>
和此無他善調一故也為天下者能知其善調一之術<lb/>
時有損益而斟酌之至於無偏弊不舉之明則古今一<lb/>
理也萬世之道也又何竊竊然憂天下之不治哉秦人<lb/>
㨿崤函之險擁甲兵之富磨牙揺毒并吞六國及其弊<lb/>
也閭巷匹夫皆攘臂相與起而亡秦徳不足故也周人<lb/>
為千八百之國分民割地使世為藩屏一之以禮樂法<lb/>
度時之以朝覲㑹同上下之勢如臂使指如手足之捍<lb/>
頭目及其弊也征伐號令不出於天子齊桓晉文扶尊<lb/>
<pb n="KR4d0116_WYG_027-3a"/>
周之名終無以興王室威不足故也要之徳非亂天下<lb/>
之術威非亡國之具特用之有善與不善耳親親尊尊<lb/>
仁也仁之效緩而不切故周公期年報政而其勢不能<lb/>
使人無怠惰寖微之憂舉賢尚功義也義之效太明而<lb/>
速故太公五月報政而其勢不能使人無急廹必爭之<lb/>
禍故仁而不義則失之縱義而不仁則失之忍此齊魯<lb/>
親親尊尊舉賢尚功與三代同而受患與聖人異無以<lb/>
救之故也藝祖以武定天下太宗真宗以文致太平仁<lb/>
<pb n="KR4d0116_WYG_027-3b"/>
廟慈愛天下躬履純儉思與天下之民安寜涵養於仁<lb/>
壽之域政令簡昜刑輕賦薄四夷之未服赦而不誅大<lb/>
臣之有過貸而不治恩被四海澤及草木而匹夫無失<lb/>
職之怨常使舒遲樂昜於法度之外而不相促廹百官<lb/>
有司不能體上之美意至於弊玩茍簡相與竊其温厚長<lb/>
者之名而從容於自養之地此上非不勤篤而從事者<lb/>
已甚也神宗以英睿之質奮乾剛之斷一新天下因循<lb/>
不改之弊理財治兵訓官造士賞功不疑罰罪無赦謹<lb/>
<pb n="KR4d0116_WYG_027-4a"/>
簿書督期㑹奉法之吏晝則計功夜則思過奔走竭蹶<lb/>
各盡其力而不敢告勞於上監司守令幸於見知訶及<lb/>
細微責任不量力以苛為明鍥薄之風靡靡馳競而終<lb/>
無以成忠厚之俗此上非不和昜而行法者過也昔演<lb/>
門以親死者以善毁爵為上卿其後黨人以毁死過半<lb/>
察其矜名趨利之心則去本益逺矣夫明王操厲世磨<lb/>
鈍之具以作成天下之材與之同心均力興起萬事昭<lb/>
功業於後世其志之所向亦已勤矣奈何官人百吏不<lb/>
<pb n="KR4d0116_WYG_027-4b"/>
推明徳意以應上之所期悻悻然幸於為己以敗上之<lb/>
法度亦是有罪焉耳夫行百歩不至則止行五十歩中<lb/>
道而止卒至於箕踞偃卧而不進志怠故也一棋既勝<lb/>
而復棋者愈善卒至於智慮搶攘而後已其數廹故也<lb/>
墮者猶可以牽一臂而起之廹者斥於無事而已矣如<lb/>
此則小才淺智常汲汲於日月之不足聰明之士不敢<lb/>
削於繩墨之餘兩得之矣文帝之初天下既定出於兵<lb/>
革誅歛之用與民休戚感一婦人之言去肉刑愛十家<lb/>
<pb n="KR4d0116_WYG_027-5a"/>
之産罷露臺此仁人也吳王不朝錫之几杖疑失之寛<lb/>
宣帝先法律而後詩書重賞罰而輕徳教此霸道也蓋<lb/>
寛饒楊惲一有過失誅之無赦疑失之猛若夫馳射之<lb/>
上林欲親罰匈奴雖寛大長者而有不怒之威思與良<lb/>
二千石共理使民無嗟息雖緫核名實而有不言之憂<lb/>
雖然道將行也非人主所獨能為其臣亦有以與之也<lb/>
故賈誼太息流涕欲以法制詔諸侯明禮義齊風俗所<lb/>
以畧施其說黄覇行循良之政而人服愷悌此文宣之<lb/>
<pb n="KR4d0116_WYG_027-5b"/>
世所以不至於怠惰督察之過者公卿大夫相與明其<lb/>
羙意而篤行之故也愚嘗觀天之道陽主仁隂主義仁<lb/>
善生養義善制割陽常主進隂常主退處於無用之地<lb/>
觀人之道父主義母主慈義則敬而尊之慈則愛而親<lb/>
之由是推之治天下之道不幸過而失之猛寜失之寛<lb/>
故秦人之攻戰不足於周人之徳澤齊人之强富不足<lb/>
於魯人之禮義漢宣之厲精不及於文景之恭儉盖可<lb/>
恃者徳本也可存者厚道也楚人有疑獄三年不决問<lb/>
<pb n="KR4d0116_WYG_027-6a"/>
諸大夫半以為是半以為非或曰陶朱公布衣而富必<lb/>
有竒智使人問焉朱公曰臣不知治獄家有二璧焉一<lb/>
者千金一者五百金其徑相若也澤相若也色相若也<lb/>
側而視之其倍二寸此所以為千金也主上仁孝母后<lb/>
慈愛内之公卿大夫外之守令監司寢掊剋之風布寛<lb/>
大之澤百姓安生業四夷不内擾年榖順成財用不匱<lb/>
大數已得之矣然法之所未善者行之以仁祖之意則不<lb/>
刻意之所已降者約之以神考之法則不偷此三代救<lb/>
<pb n="KR4d0116_WYG_027-6b"/>
弊之道也其或天下之事與天下之政令出於議論之<lb/>
不同利害之不一其意猶未敢出法之外者假之可也<lb/>
子賤為單父宰請善書二人魯君與之至單父則使書<lb/>
子賤從旁而引其肘書醜則怒書好則復引之二人辭<lb/>
以告魯君魯君即以單父付子賤而單父大治由此觀<lb/>
之法終不可以純任必有羙意以作之又何拘焉若夫<lb/>
當行之道廟堂講之已熟姑發其大畧云<lb/>
　樂靜集巻二十七<lb/>
</p>
<p>
</p>
  </div>
<div>
<head>樂静集巻二十八</head> <lb/>
    <p>
<pb n="KR4d0116_WYG_028-1a"/>
欽定四庫全書<lb/>
　樂静集巻二十八<lb/>
　　　　　　　　　　　　宋　李昭玘　撰<lb/>
　　王仲逺墓誌銘<lb/>
君諱彦博字仲逺濟州鉅野人曽祖鄰不仕祖志贈大<lb/>
理寺丞父丕官至大理寺丞妣周氏王姓之岀盖自周<lb/>
靈王太子晋歴戰國秦漢而下世有顯人君之先實居<lb/>
冀州之信都渉五季之亂自曽祖始遷於濟州之任城<lb/>
<pb n="KR4d0116_WYG_028-1b"/>
君之祖又遷鉅野家居力學以其業教授諸子皆以文<lb/>
行著名君之伯父與寺丞公相踵擢進士第鄉閭榮之<lb/>
士族之教子弟者必指王氏為表儀寺丞公年五十冡<lb/>
息未生與周夫人齋戒夜禱夢神告而生君焉君之生<lb/>
也俊惠竒警不與羣兒遊戯嘗以書自隨日誦千言寺<lb/>
丞公棄養哀毁如成人遇父之執挽衣稽顙慟絶見者<lb/>
為之岀涕始受學鄉先生喜為古文頷首揺筆凌厲槃<lb/>
礴頃刻即成初無刻畫礱錯之跡而多得其制作之意<lb/>
<pb n="KR4d0116_WYG_028-2a"/>
性樂昜與人交以善相告露見城宇飲食衣服必與之<lb/>
同使人益親而不欲去士有類於貧乏不能縱心於學<lb/>
者傾所有資業之以成其志嘗諉族人昜産於他邑輙<lb/>
欺其價以偽劵歸之一不問或有告者君曰彼吾屬也<lb/>
不能逆知其所欲而使有是心吾之罪也初應詔以周<lb/>
夫人䘮不逮試有司其後復以疾不赴至和二年八月<lb/>
二十三日終於家享年二十一鄉人弔哭相屬一時名<lb/>
士竟作詩以寫其哀以謂靈苖不實龜毁玊破常岀於<lb/>
<pb n="KR4d0116_WYG_028-2b"/>
人情所甚愛而理之不可尤者其辭為傷君才甚髙巉<lb/>
絶獨岀老師宿學之所謂氣盛而志威滅沒千里後生<lb/>
軰不敢與之並馳方未冠時貴公望人不問年齒樂從<lb/>
其遊許以公輔之器自君之卒更五十年遺文逸句落<lb/>
在人口稱道不已天其或者姑假之年涵潤長養日充<lb/>
其材用則行其所學不用則著書以見志其於天下後<lb/>
世宜如何嗚呼娶孔氏有賢徳宜其家生二男長曰龜<lb/>
齡明悟好古有先人之風度三預薦書未壮蚤卒次曰<lb/>
<pb n="KR4d0116_WYG_028-3a"/>
松齡志行特立以辭學登科今為滑州白馬縣丞二女<lb/>
長適衢州西安縣丞閆師旦次適進士李臨孫男五人<lb/>
曰彬曰<graphic n="KR0034" url="https://raw.githubusercontent.com/kanripo/KR-Gaiji/master/images/KR0034.png" mimeType="image/png"/>曰中曰聿曰串皆舉進士曽孫二人曰恕曰<lb/>
懋将以崇寕四年四月三日葬於濟州任城縣諫議鄉<lb/>
吕材之原松齡予友也状君行實求銘於予為之銘曰<lb/>
物生有才是亦或使誰為不仁乃復戕毁謂有命也智<lb/>
無與争雖死而夀又奚貴生木折非腐水窮非塞扶踈<lb/>
潏洋惟後之日<lb/>
<pb n="KR4d0116_WYG_028-3b"/>
　　榮起之墓誌銘<lb/>
先生諱振字起之其先北平無終人逺祖九思仕唐為<lb/>
給事中自髙祖繼紹避亂因徙居徐州之彭城後為濟<lb/>
州任城令因家焉今為任城人國朝開寳初授博州聊<lb/>
城令卒贈将作少監三子皆擢進士第長曰太素歴殿<lb/>
中侍御史贈諫議大夫先生之曽祖也太素生範用御<lb/>
史恩補太廟齋郎早卒範生翊李文定以外表親奏補<lb/>
試将作監主簿終宿州臨渙令先生臨渙令之次子也<lb/>
<pb n="KR4d0116_WYG_028-4a"/>
少剛潔自重不倚於物務學有本喜兩漢文章耻作雕<lb/>
篆故於辭賦少工而品藻論辨皆遷固材也凢偕計五<lb/>
上試禮部不中以恩補大名府助教束書東歸閉関里<lb/>
巷文史自娯雖老不廢晚苦風痺瘖不得語余嘗以公<lb/>
幹過任候其起居乆之杖而岀以指啄膺欲大呌者數<lb/>
四竟不能吐一言涕淚俱下余亦為之墮睫左右不忍<lb/>
顧反面引去未幾其子以訃聞予哭之慟嘆曰洙泗以<lb/>
西不復有此人矣考其諱日乃元祐二年五月初五日<lb/>
<pb n="KR4d0116_WYG_028-4b"/>
也享年六十有九先生壮時從事科舉郡太守聞其有<lb/>
髙行邀致學校表儀諸生間挾一書册徃來堂上望見<lb/>
儇薄後生軰不學子弟施施而來必靣責之稍不領輙<lb/>
懷書以去不復與語屏居蔬食一錢一米不以取與人<lb/>
富人巨室來則拒之聞先生之名竟不得接其靣目治<lb/>
已嚴正常若不可犯者小夫淺俗竊短以謂狷介不近<lb/>
人而先生固自若也同郡晁公堯民才髙有盛名不妄<lb/>
取友從先生遊館餼甚厚每為文章議論經其可否然<lb/>
<pb n="KR4d0116_WYG_028-5a"/>
後岀於人經傳有疑决於其言而後定遇有須緩急厚<lb/>
薄必得其意而後已至於紉澣衣褐調適飲食皆家人<lb/>
為之不倦也由是一鄉之人始知尊先生矣太守單父<lb/>
馬處厚嘗為治平御史以直諫聞士不敢輕進見先生<lb/>
曳裾長揖升堂就席占對磊落公頗驚之異日召與論<lb/>
歴代治亂由秦漢而下孰得孰失猶數一二激忠疾邪<lb/>
感慨憤懣以不得生於其時為恨徃徃夜分乃罷公曰<lb/>
機辯明鋭馬周之徒歟由是一鄉之士始知先生志太<lb/>
<pb n="KR4d0116_WYG_028-5b"/>
學博平日之自異未可量也後馬公被召為夏官貳卿<lb/>
晁公擢司金郎位寖顯可以推挽時也先生已殂矣天<lb/>
或假之食六品禄冠柱後惠文正色立朝紏正百官凛<lb/>
凛風動一日得行其志無憾也不幸窮老病廢卧破屋<lb/>
下舌梗氣塞奄奄以死嗚呼為文髙古有法度詩句清<lb/>
逺得意皆前人不到處有集十巻藏於家娶句氏子男<lb/>
一人曰亶孝愿可立克奉緒業里人樂稱之孫二人長<lb/>
曰大同次曰大順習貢舉将以政和三年八月二十五<lb/>
<pb n="KR4d0116_WYG_028-6a"/>
日葬先生於任鄉北賈村之原從龜告也亶來乞銘義<lb/>
不得辭為之銘曰<lb/>
直木可支精金可割竟不得施腐爛摧折天既誘之乃<lb/>
復阨之人實知之莫或挽之大鈞茫茫孰與信疑百世<lb/>
不没有此銘詩<lb/>
　　李奉議墓誌銘<lb/>
公諱衆字仲師李姓所岀見四方尤多公之族自五代<lb/>
為鉅野著姓後别葬金鄉今為金鄉人曽祖綰隠徳不<lb/>
<pb n="KR4d0116_WYG_028-6b"/>
仕祖義贈尚書度支郎中考定以儒學起家真宗朝屢<lb/>
上所為文章眷奬甚渥将使數路以風績聞終尚書工<lb/>
部郎中直史館贈金紫光禄大夫妣永嘉郡太夫人馬<lb/>
氏所生仁夀縣太君吕氏金紫棄養公方數嵗哀毁如<lb/>
成人用遺表恩補太廟齋郎旣長力學喜慕名節不茍<lb/>
去就初調大名府朝城縣尉年尚少人多昜之㑹夜有<lb/>
獄變刼吏卒将遁喧聞於外公徒歩徑徃叱之皆辟易<lb/>
就縛再調恩州司理叅軍守武人以氣厭其僚遇事強<lb/>
<pb n="KR4d0116_WYG_028-7a"/>
愎人莫敢争獄有重繫辭說承輙語公易其情公持不<lb/>
可守色厲公徐曰吏有法守安敢以私意輕重不然當<lb/>
自主何必付吏幸得罪去無愠守知其不能奪竟從之移<lb/>
汝州魯山縣令境土多榛萊民力不足時河朔薦饑詔許<lb/>
流民占墾公誘掖安集至者如歸未數月年榖大登百<lb/>
室熈飽公上之輸數倍他邑轉大理寺丞差知棣州商<lb/>
河縣求便親改单州魚䑓推行方田事詳而不攪河北<lb/>
提舉常平司薦公鎮寕軍節度判官管勾常平事遷太<lb/>
<pb n="KR4d0116_WYG_028-7b"/>
子中舎緋魚官制行改通直郎河决小呉坐免繼丁仁<lb/>
夀君憂服除簽書武寕判官事遷奉議郎元祐初秋大<lb/>
雨汴泗暴溢下阨二矼水囘洑不得去薄府東門自城<lb/>
竇中入沸岀平地視府庫尤殆守者倉倅無䇿公為發<lb/>
寳豐監廢鐡錢塞之勢遂息居人避患走丘陵不得下<lb/>
三日無食具糧糗舟檝俾載而歸人頼以免官滿通判<lb/>
潞州潞大府守臣多通貴不親吏事弊滋乆苖莊敏公<lb/>
以疾觧殿帥賜保康軍節領州事至則卧閣自養吏敢<lb/>
<pb n="KR4d0116_WYG_028-8a"/>
慢文移閲月不省動盈几格屬在告公攝事一切懲責<lb/>
不旬日稱治部使者過謂公曰比文報甚速非昔日潞<lb/>
州也倚公良多交章薦其才未幾經略司檄公按㳂邉<lb/>
城寨奔走觸然道得疾歸遂不起元祐五年十二月八<lb/>
日卒於官舎享年五十四娶比部員外郎晁仲淵之女<lb/>
封夀安縣君男公裕公佐公濟公逺公敏公裕累試禮<lb/>
部早卒公祐公濟擢進士第公祐萊州萊陽縣主簿卒<lb/>
於官公濟奉議郎通判潰州餘皆舉進士女適登仕郎<lb/>
<pb n="KR4d0116_WYG_028-8b"/>
晁損之進士卞顧奉議郎崔翰皆卒次適奉議郎魯穫<lb/>
進千之孫十七人以元符二年五月庚申葬於金鄉縣<lb/>
金山里左羊之原從先兆也公魁偉有儀度語氣簡重<lb/>
與人交洞見城宇乆之益驩事親篤孝與仲兄成州相<lb/>
愛老而不衰怡怡如也居官求稱職不取虗譽事至敢<lb/>
决不以利害自謀治獄明恕理可疑必爭辨雪得活者<lb/>
十數人屬吏有過召與欵語使知悔終保任不疑其所<lb/>
存亦逺矣而位卑勢迮不足以行其志中道而殞士論<lb/>
<pb n="KR4d0116_WYG_028-9a"/>
惜之予嘗與公同僚所知為多其子公濟來乞銘輙序<lb/>
其實為之銘曰<lb/>
嗚呼李公有勇有謀不與物流愛人而周我寳自求而<lb/>
命不優俾世益修祉禄是裒乃天爾酬弗庸何尤作銘<lb/>
藏幽以永公休<lb/>
　　成州使君李公墓誌銘<lb/>
士以才自任喜著功名智力俱困而終於蹈患者固常<lb/>
有之若夫強以濟事約以行已始卒一致而安于無悔<lb/>
<pb n="KR4d0116_WYG_028-9b"/>
者吾於李公見之矣公諱兟字世京濟州金鄉人曽祖<lb/>
綰隠徳不仕祖義贈尚書度支郎中父定工部郎中直<lb/>
史館贈金紫光禄大夫妣永嘉郡君馬氏所生仁夀縣<lb/>
太君吕氏公金紫恩補太廟室長授大名府元城簿屬<lb/>
太河决調役夫萬人期㑹甚急令惮其行公請自効初<lb/>
至人以貴家子易之約束旣行無敢犯人倍其力第勞<lb/>
為諸邑最留守良僖李公薦其才可試官滿調泰州司<lb/>
法叅軍發運使以上供綱委公督遣朝廷岀專使且至<lb/>
<pb n="KR4d0116_WYG_028-10a"/>
適嵗大飢民艱食法當賑給官吏束手憂窘公語使者<lb/>
曰民命寄朝夕國計旬月可緩也願先岀榖以活窮民<lb/>
以其餘歸太倉未晚旣而按籍檢括猶僅可支使者服<lb/>
其敏决遷開封府中牟縣尉嘗躬獲強冦或者告以用<lb/>
勞改官公曰幸逃責爾竟不言者上用薦格改大理寺<lb/>
丞南京留守傳求辭改公府司録叅軍鄉民謝徳誠説浮<lb/>
屠法謂能禍福人聞者甚恐祈謁擁門守以為奴且生<lb/>
變捕繫幾百人公白守曰無知之民無大蠧害特㒺衆<lb/>
<pb n="KR4d0116_WYG_028-10b"/>
取財爾即日杖遣之禁卒祖立以逃被捕市人王郝歐<lb/>
妻至死當論如法疑未次公覆訊乃得之立曰初念毋<lb/>
以逃顧母無恙将復歸道遇邏卒曰我寔逃幸執以聞<lb/>
郝曰母詬婦婦反之我不勝忿歐無幾偶以傷死公曰<lb/>
以情自歸何有捕也歐不孝婦非歐妻也皆不當死乃<lb/>
以疑上讞止坐配法鄆州置都作院事始須得人辟公<lb/>
充監官工技精宻諸郡遂以其式行太子中舍賜緋魚<lb/>
官制行改通直郎轉奉議郎通判徐州彭城男子自稱<lb/>
<pb n="KR4d0116_WYG_028-11a"/>
神降其家慿附語言里巷詾詾相告幾不定居公宻捕<lb/>
其首痛懲之斥境外騰口遂息轉運使今武康節度呉<lb/>
公聞之将置獄方乘驛至而事已平矣頃城令受賕枉<lb/>
法監司檄公按劾其罪不可數舉抵讕不承公曰為吏<lb/>
至此尚可免也掇其一二甚明者鞫之以薄治其罪奏<lb/>
上猶竄嶺表将行以餘俸資之丁仁壽君憂服除改承<lb/>
議郎通判兖州奉符有大商死逆旅資萬緍奴軰胠篋<lb/>
已亾其半公追治究詰盡籍於官移其家給之萊蕪富<lb/>
<pb n="KR4d0116_WYG_028-11b"/>
人以獄繫訟狡吏紿作令語受富人金事發誣令教我<lb/>
令幺性不能自解公潜遣人索金於吏家果得之遂正<lb/>
其罪是嵗秋不登羣盗薄境聚落一空道無行迹提刑<lb/>
司聞於朝責公誅剪選驍卒百人先扼其走集焚蕩巢<lb/>
穴禁食飲徃來不旬日斬馘殆盡青州有滯訟情屡變<lb/>
踰年不能决部使者語公曰暫屈此行不然不能無寃<lb/>
人公至盡去縲械具湯沐食物親勞之曰父母妻息孰<lb/>
為收恤資業孰為經理狴犴與廬舍孰樂皆泫然泣下<lb/>
<pb n="KR4d0116_WYG_028-12a"/>
曰今日當吐肺腸墮地敢復囘隠不加一箠盡服其辜<lb/>
㑹濟南守罷去公承乏攝事是時右丞徐公翰林強公<lb/>
方為屬僚相好甚欵公嘗語人曰精金羙玊皆廊廟器<lb/>
也後果貴逹論者服其知人遷朝㪚郎知成州所治偏<lb/>
逺吏無法守屡勤亷使轉運判官㳺師雄曰同谷得疾<lb/>
元祐八年正月二十一日卒于官舍享年五十八娶大<lb/>
中大夫趙恭和之女封蓬萊縣君男五人公享公亷公<lb/>
忠公才公輅公享儒林郎兾州司工曺事公才将仕郎<lb/>
<pb n="KR4d0116_WYG_028-12b"/>
京兆府櫟陽縣尉公亷早卒公忠公輅未仕女三人長<lb/>
適從事郎杭州司理叅軍閭丘珪次適承務郎監磁州<lb/>
昭徳鎮張斁次適通直郎潁昌府司録事劉師文孫男<lb/>
九人尚㓜以政和四年六月二十七日葬于金鄉縣左<lb/>
羊里之原從先兆也公少喜讀書務曉大意性沉毅渾<lb/>
厚若不可犯與人交樂昜無間乆之益歡議論從容中<lb/>
理未嘗餙虗文作竒中以求人知而人寔知之事至耻<lb/>
循黙岀衆敢前事已則逡巡退遜不自言功而無所媢<lb/>
<pb n="KR4d0116_WYG_028-13a"/>
忌故能蹈利害渉險夷常裕如也嗚呼年未及中夀而<lb/>
所試者纔及一州此不可知者余亦莫能言也因叙其<lb/>
事又為之銘以信其可言者銘曰<lb/>
見可則為適當而止不徼福故寡禍不近譽故無毁傳<lb/>
曰樂循理謂為君子尚爾後人服此餘祉<lb/>
　　蓬萊縣君趙氏墓誌銘<lb/>
夫人姓趙氏其先西洛人殿中侍御史孚之曽孫御史<lb/>
中丞尚書右丞追封魏國公謚文定公安仁之孫大中<lb/>
<pb n="KR4d0116_WYG_028-13b"/>
大夫恭和之女母崇徳縣太君孫氏早卒繼母榮徳縣<lb/>
太君閆氏夫人生七嵗聰明警悟過人言語應對了了可<lb/>
喜旣長動容中理不妄笑語擇良士歸之而得上部郎<lb/>
中直史館李公之子兟匹焉李氏諸婦皆年倍而視夫<lb/>
人如女子時不以娣姒齒之夫人執禮無懈凡門内之<lb/>
事祭祀賓客飲食服用必身先焉事其姑仁夀君尤恪<lb/>
問省不易其時調芼紉澣不經其手不以進諸婦相告<lb/>
曰我軰弗如也以夫陞朝封蓬萊縣君仁夀年益髙寢<lb/>
<pb n="KR4d0116_WYG_028-14a"/>
疾滋乆奉湯劑候起居未間潜飲泣不食仁夀曰吾九<lb/>
十人矣瞑目可憾念無以報吾婦亦無如之何惟善助<lb/>
吾児教子孫強立猶有望也後李公以朝㪚郎知成州<lb/>
卒于官夫人䕶其䘮以歸嫠居二十年嚴正有法度誦<lb/>
佛書精進不倦旣得疾告諸婦曰火風将息吾何以逃<lb/>
汝舅仕州縣凡七遷奉法行已吾所賛多矣吾奩篋中<lb/>
物皆嫁時資未嘗更置一物以自奉吾此意亦欲遺諸<lb/>
子孫汝等誌之翌日終於正寢享年七十六大觀四年<lb/>
<pb n="KR4d0116_WYG_028-14b"/>
六月二十九日也男五人公享公亷公忠公才公輅公<lb/>
享儒林郎冀州司工曺事公才将仕郎京兆府櫟陽縣<lb/>
尉公亷早卒公忠公輅未仕女三人長適從事郎杭州<lb/>
司理叅軍閭丘珪次適承務郎監磁州昭徳鎮張斁次<lb/>
適通直郎頴昌府司錄事劉師文孫男九人尚㓜以政<lb/>
和四年六月二十七日将葬朝㪚公而舉夫人祔焉銘<lb/>
曰<lb/>
順以事上無敢咈違正以率下不以笑嘻于鄉于家寔<lb/>
<pb n="KR4d0116_WYG_028-15a"/>
婦之師善善不匱尚克有貽<lb/>
　　晁次膺墓誌銘<lb/>
政和癸巳大晟樂旣成八音克諧人神以和嘉瑞繼至<lb/>
宜徳能文之士作為辭章歌詠盛徳鋪張宏休以傳無<lb/>
窮士於此時秉筆待命願偹撰述以幸附託亦有日矣<lb/>
公相太師蔡魯公知公之才以姓名聞上詔乗驛赴闕<lb/>
公乆廢不試亦冀自見於時鄉人好公者喜公復起相<lb/>
與賛其行去朝天門十里置酒為餞曰異日富貴還故<lb/>
<pb n="KR4d0116_WYG_028-15b"/>
鄉望車馬此道上惟厚自持入都門士大夫聞公來者<lb/>
相告曰晁次膺自此升矣翌日太師召公語曰髙卧三<lb/>
十年復何所得公曰未嘗不欲仕也特以罪負斥伏若<lb/>
将終身不意倒屣掃門乃在今日㑹禁中嘉蓮生分苞<lb/>
合趺夐岀天造人意有不能形容者公效樂府體屬辭<lb/>
以進上覧之稱善未幾中暍感疾更十數醫不得愈命<lb/>
下除大晟府按恊聲律奄奄不克受賀者及門聞哭聲<lb/>
入弔而去八月載其䘮歸前日為餞者岀迎河上顧一<lb/>
<pb n="KR4d0116_WYG_028-16a"/>
舟夷猶而下揭綘帛大書乃銘旌也讀之流涕計去時<lb/>
纔五十日未食太倉一粒粟已為歸人念之尤傷以其<lb/>
年九月十九日葬於任城之魚山從先兆也公諱端禮<lb/>
字次膺世為澶之清豐人後金紫葬濟之任城今為任<lb/>
城人姓氏岀西王子朝系屬漢御史大夫錯之後祥符<lb/>
中文元公以儒學入翰林為文章宗工文莊公有經濟<lb/>
大志叅真宗政事時稱名臣晁氏之族始大著公之曽<lb/>
祖廸贈尚書工部侍郎生宗簡贈特進吏部尚書特進<lb/>
<pb n="KR4d0116_WYG_028-16b"/>
生仲參贈金紫光禄大夫公金紫之第三子也母公孫<lb/>
氏贈永嘉郡太夫人公以熈寕六年擢進士第授單州<lb/>
成武簿遷瀛州防禦推官知洺州平恩縣官滿授泰寕<lb/>
軍節度推官知大名府莘縣事以政和三年七月二十<lb/>
三日卒于東都昭徳坊之外第享年六十八娶梁氏湖<lb/>
州徳清令訪之女男益之觀之州學貢士同之早卒女<lb/>
長適泰州海陵縣丞滕伯竒次適貢士翟光弼次適河<lb/>
南府司工曺事馬承休孫男四人公榮公采餘㓜女二<lb/>
<pb n="KR4d0116_WYG_028-17a"/>
人在室平恩並大河嵗虞决溢公始至諭民具菑石謹<lb/>
防堨増培卑薄疑若無事而擾者元豐末果决小呉浸<lb/>
數州獨平恩百里耕稼自給民至今思之在華縣時嘗<lb/>
董役河上告戒明一㑹頓舎不便號丁夫夜徙部數十<lb/>
人各以隊行無敢譁閧旁縣不知也朝廷行保伍法以<lb/>
寓軍政都閲武人急上功約束苛冗訩訩謀變語聞於<lb/>
外公方視邑事馳馬入行間揮軍大呼曰離立者當斬<lb/>
古者教民戰使守望相助以保其家今小不忍先自棄<lb/>
<pb n="KR4d0116_WYG_028-17b"/>
首領如父母妻子何咸感泣悔罪部使者疑公掠功邀<lb/>
福招以他事坐預支公錢從私貸法奪官罷去流泊淮<lb/>
上寓僧舍中箔門風雨藜羮不屬抵掌談笑豪氣故在<lb/>
後數嵗西還稍經理生事寖饒於財分窮赴急惟恐不<lb/>
及客至飲酒賦詩放浪終日平居杜門避聲跡常困畏<lb/>
不若人方嵗大飢弃小弱道上遣人購歛飲食薪絮澣<lb/>
沐負抱一如家兒寖長物色所生歸之先特進葬開封<lb/>
屬河漲侵嚙幾壊阡壠金紫公嘗語諸族改卜未暇公<lb/>
<pb n="KR4d0116_WYG_028-18a"/>
誌其言一日告於廟禱以先志神寔許之自鉅野徒行<lb/>
四百里奉其柩以歸定於金紫之東曽太夫人從焉或<lb/>
曰古不修墓今遷之何也公曰孝子之葬其親不忍土<lb/>
侵膚不幸棺槨腐敗委諸水中亦何心哉使聖人復生<lb/>
必從吾請矣去下濕宅髙原子孫纍纍相依嵗時<graphic n="KR0904" url="https://raw.githubusercontent.com/kanripo/KR-Gaiji/master/images/KR0904.png" mimeType="image/png"/>掃<lb/>
合食正吾祖之志也又何罪議者然之族弟以醉毆人<lb/>
傷後以疾死傷家挾仇訟是鬭殺持甚急公召其兄諭<lb/>
以引醫為對遂從流議平生嗜佛書暮年一意歸宿口<lb/>
<pb n="KR4d0116_WYG_028-18b"/>
誦手録皆要妙語夜卧目有圎光家人驚之公曰先文<lb/>
元公修清浄惠得無碍觀每有此相今不知何祥也或<lb/>
岀於情想爾公為人博學強記氣韻爽㧞為文清䴡雅<lb/>
自負不以勝人喜道人善如味膾炙與人交開露城宇<lb/>
窺其中不見藩鍵遇事見理明速必奠而後發論人材<lb/>
取大致可法不及所短有文集十巻藏於家嗚呼斯人<lb/>
已徃矣不可作也予既以詞哀之今又銘其墓云銘曰<lb/>
天之生材有命在人乖暌合逢孰職其均我之将行或<lb/>
<pb n="KR4d0116_WYG_028-19a"/>
授之手我行遽顛孰排於後枯楊不春稍復芽蘖雷風<lb/>
呼噓幹㧞何日太阿乆幽䝉靣塵穢旣發其光一折不<lb/>
試㴞㴞大川有艎有舟獨不能濟卒非人謀力善自我<lb/>
如表斯植影寔隨之何有迷滅一氣囘薄不虧不成旣<lb/>
徃不待後者其迎<lb/>
　<lb/>
　<lb/>
　<lb/>
<pb n="KR4d0116_WYG_028-19b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　樂靜集巻二十八<lb/>
</p>
<p>
</p>
  </div>
<div>
<head>樂靜集巻二十九</head> <lb/>
    <p>
<pb n="KR4d0116_WYG_029-1a"/>
欽定四庫全書<lb/>
　樂靜集巻二十九<lb/>
　　　　　　　　　　　　宋　李昭玘　撰<lb/>
　　吳彦律墓誌銘<lb/>
公諱琯字彦律累贈太師中書令諱文祐之曽孫将作<lb/>
監致仕累贈金紫光禄大夫太師諱懷徳之孫資政殿<lb/>
大學士贈太師封秦國公謚文肅諱奎之子母趙氏追<lb/>
贈冀州太夫人繼母張氏累封鄆州太夫人亡家北海<lb/>
<pb n="KR4d0116_WYG_029-1b"/>
自文肅葬汶後為汝人公以文肅遺表恩補将仕郎祕<lb/>
書省正字既冠調監徐州酒稅元豐官制行改承務郎<lb/>
監鄒鎮有巨盗過境上聞公仁而愛人相戒不可犯束<lb/>
手以去就遷承事郎㑹哲宗登極遷承事郎權齊州長<lb/>
清縣地大事叢素難治吏以公貴人子頗易之公漫不<lb/>
省前此囚繫累月不决一日躬自引訊量罪傅法隨决<lb/>
遣之牢户一空旦視事訟者喧沓塞堂下渉筆批解人<lb/>
得其情呌抃岀縣門去吏惴惴負壁立無敢旁睨舊令<lb/>
<pb n="KR4d0116_WYG_029-2a"/>
玩弛積弊頺委具條目戒告凡警偷束姦直寃䘏隠先<lb/>
後張下人畏之如神號曰日新父老至今思之丁母夫<lb/>
人憂免䘮遷宣義郎簽書䕶國軍節度判官公事張太<lb/>
寕提㸃陜西刑獄人憚其嚴州縣望風求勉既至檢法<lb/>
官通判河東令皆以病告公獨舉一府事比次酬對各<lb/>
有條理太寕嘗駁部中具獄委公審閲公曰以人命迎<lb/>
上官指顧如幽責何力分明之張始大悟即日表薦于<lb/>
朝資政蒲公宗孟知府事以前執政自重操下甚急凡<lb/>
<pb n="KR4d0116_WYG_029-2b"/>
參佐治事湏晨入暮歸公曰吏奉公無曠不得恤其私<lb/>
情未安也欲移病去使者重其節使按事他郡蒲去乃<lb/>
還終不為屈檢法官倚文生事侵詆府屬嘗語人曰萬<lb/>
一案牘岀入不當法意必摘聞上公寄聲謝之曰律令<lb/>
餘事爾輕重自有理何至失入如以岀得譴無悔也府<lb/>
有疑獄公岀力平反人謂不寃亦不自為功資政范公<lb/>
百禄繼至每付以綱紀公才髙尤務大體嘗請於范公<lb/>
曰府所以督縣也令偷脱避事屡求决於府府為追呼<lb/>
<pb n="KR4d0116_WYG_029-3a"/>
以擾鄉部是守常代令治也當戒諸邑各事其事毋故<lb/>
不警以自幸更有罪移令痛懲之范行其言境内大治<lb/>
以通直郎通判保徳軍今皇帝即位以恩轉奉議郎賜<lb/>
五品服遷承議郎通判永寕軍民有訟財者躁狠失辭<lb/>
當置于法公命易牒責其償以出是時河北方更制樓<lb/>
櫓公獨請樞府願少緩期責庻益堅乆遷朝奉郎大觀<lb/>
元年年五十四上書請老乃以本官致仕公少有大志<lb/>
剛梗喜有為欲卓卓自見於世嘗上書論河東轉輸便<lb/>
<pb n="KR4d0116_WYG_029-3b"/>
糴利害皆天下大計於書無所不讀論歴代治亂纚纚<lb/>
不倦至古人氣節不撓處輙抵掌歎激為文渾厚敏給<lb/>
雅自好亦不茍作撰南郊大禮賦典䴡雄富人皆稱之<lb/>
嘗有郡太守喜文士登樓燕集曰快哉此風屬公聨賦<lb/>
辭氣警㧞一坐盡傾終身不求人知以義自信雖聲齖<lb/>
不合裕如也所與遊皆一時名卿交口稱薦宜偹獻納<lb/>
退處閭巷不登公門不道官府事客至酌酒賦詩隨意<lb/>
取適悠然終日退而窺其私則蔬食不充不以為病王<lb/>
<pb n="KR4d0116_WYG_029-4a"/>
氏寡姊寝疾累年以亡奉養送終無一不具又買田以<lb/>
活其孤中外有不能自存者多頼公以濟八寳覃恩遷<lb/>
朝散郎又詔許致仕官得再仕諸公欲強起公稍治資<lb/>
産以託身後公曰呉氏世清約自文肅公貴未嘗買屋<lb/>
以居獨有故書在乃亡業田也食於斯足矣不然徒為<lb/>
人書劵爾性至孝自奉甚薄祭享之具尤務豐潔晚年<lb/>
不堪事必扶力薦酌率子弟執禮唯謹同時僚友多在<lb/>
髙位未嘗叙契濶有就見者送迎如平日或誚其太簡<lb/>
<pb n="KR4d0116_WYG_029-4b"/>
公曰彼以知我故來今吾亦故吾也復何貶焉忽夣文<lb/>
肅公曰汝睂目踈秀隂徳在人已而得疾即以後事飾<lb/>
諸子且曰先公有大功于王家不幸年不得下夀小子<lb/>
庸弱不能紹發緒餘茍免罪戾而過先公之年瞑目奚<lb/>
憾病再閲月起居如平生至歛手足不亂以政和四年<lb/>
十一月戊寅終于正寝享年六十一五年正月丁酉葬<lb/>
於東阿縣魚山鄉孟柵村文肅公之兆次公有文集二<lb/>
十巻室人吕氏先公五年卒賢而有禮法公所恃以為<lb/>
<pb n="KR4d0116_WYG_029-5a"/>
助者多矣八男子紹京兆府法曹叅軍早卒結将仕郎<lb/>
繕文林郎給通仕郎絅緬綡縯一女適射法令張子定<lb/>
孫男女十有八人公善教子簡嚴有法度結給繼以經<lb/>
術擢第繕絅綡貢辟雍其餘子與孫皆幼有立余嘗聞<lb/>
自昔有隂徳者必得其報至髙其門以待信不虗矣公<lb/>
之餘澤固未艾也将葬結以状來求銘為之銘曰<lb/>
士以學行志則愛日不謀其身維以始卒我車旣堅服<lb/>
馬云邁中道而休亦保我載有徳在人而命不厚惟徳<lb/>
<pb n="KR4d0116_WYG_029-5b"/>
不亡乃自為夀譬彼嘉谷既種其實生之又生百世之<lb/>
食有蕃子孫克配其澤山囘水長於此歸魄<lb/>
　　傅主簿墓誌銘<lb/>
君諱思齊字至之逺祖良弼仕唐歴沂州刺史其先清<lb/>
河人皇朝初遷徐州豐縣又遷覃州魚臺今為魚䑓人<lb/>
曽祖贍教授鄉里祖圗隠居喜浮屠學父永錫以治産<lb/>
起家三世皆不仕君永錫之次子也樂易有常行好義<lb/>
甚篤與人乆而益親人以善事歸之會河决澶淵經費<lb/>
<pb n="KR4d0116_WYG_029-6a"/>
未給君曰畎畆不忘君卜式獨何人㦲因輦薪芻千萬<lb/>
願濟其役朝廷嘉之授太廟齋郎調劔州梓潼縣主簿<lb/>
以母老無壮子弟就養不赴未㡬母卒號毁屡絶㡬不<lb/>
終䘮服既除或勸從仕君曰家世仕族不幸緒業中墮<lb/>
轉而為民吾志學無所成且復孤弱無力起門户嵗時<lb/>
徭賦吏作威特檄詬呼當関不置竊耻之今日舉手板<lb/>
長揖縣令史過庭下無或睥睨子弟去丁籍免給事公<lb/>
上自幸多矣不願仕也家君無奔走自効猶能坐里門<lb/>
<pb n="KR4d0116_WYG_029-6b"/>
勸人為善裨風教萬一無茍也元豐間大河復溢横流<lb/>
入東部邑有舊防連絡數十里吏玩不治垝缺非一水<lb/>
将至居人大恐編木浮甕逃死甚急君部家僮數十人<lb/>
荷畚鍤號之而趨從者如雲面水衝立舉杖指呼人百<lb/>
其力不數時完塞隠然無虞脱良田數千頃老㓜遮君<lb/>
拜道上曰微君之賜廬舎家墓盡為江湖吾将鼓鬛而<lb/>
遊矣願以功聞上君曰守望相助不敢不勉今日之幸<lb/>
天也吾何預紹聖間将舉大父葬事考卜既宜而地並<lb/>
<pb n="KR4d0116_WYG_029-7a"/>
山行徑窘澁方秋成不敢轥民田岀入父老知之遽請<lb/>
君曰同社小人飲君之惠為乆今逺日将至不能委拱<lb/>
把粟為挽翣除道是無義也惟便宜自擇復戒僮奴曰<lb/>
異日無得縱放馬牛踐塋域百歩無得輙入中林弹射<lb/>
至今松檟修欝過者曰此必傅氏阡也合一門百口資<lb/>
産稍立不以豢養敗子孫即所居闢十数楹左右圗史<lb/>
命布席危坐執經誦習以厚隨計上玷奏籍一名歸過<lb/>
閭巷吾當以一尺之面見鄉人此其志也邑人不甚喜<lb/>
<pb n="KR4d0116_WYG_029-7b"/>
儒患無以倡之距居數里有馬先生之祠人莫知其為<lb/>
東漢融也君齊潔汛掃具樽爼躬薦獻羅諸兒拜庭下<lb/>
觀者如堵退而嘆曰先生以髙才博洽為世儒宗今敝<lb/>
里獨無其人患不為爾後生聞之競警激日奮事業嶄<lb/>
然自見者多矣奉職和育大理少卿王振姑之子也幼<lb/>
孤老窮不能活振移書託君君為治居室料理生事衣<lb/>
食以給育既長以女孫妻之賓州從事王汝輔娣之夫<lb/>
冐瘴死旅殯道傍乆不歸骨厚資遣其子行萬里扶柩<lb/>
<pb n="KR4d0116_WYG_029-8a"/>
以還四方遊士聞義而至者授館餼如在公府舉匕箸<lb/>
堂上如集鳬鴈有所假求不以厚薄無倦窮冬大塞羸<lb/>
老行乞顛踣衢路為屋收之薪火袽絮糜糗飲藥人與<lb/>
之卒嵗得活者㡬百人晚益喜聚書好賔客飾庭榭茂<lb/>
林修竹日渉成趣酌酒笑語無虗日天章閣待制李公<lb/>
師中自汝徃來屢從宴飲嘗有詩曰門無俗客盡清隂<lb/>
家有藏書敵萬金益稱其雅尚户部侍郎馬公㸃與君<lb/>
同郡平昔甚歡既貴君不為俯仰相遇如布衣時後其<lb/>
<pb n="KR4d0116_WYG_029-8b"/>
子以訃聞馬公歎曰自爾輕施重義樂於為善與人無<lb/>
間不易得如此人矣治門内謹約束無寸紙一辭千縣<lb/>
令與人情義明白人亦不忍欺鄉隣有鬬訟先質於君<lb/>
判可否為解譬以理徃徃毁牒而去嗚呼信可謂一鄉<lb/>
之善士矣元符三年九月三日以疾終於家享年七十<lb/>
七娶宋氏先君十三年卒男六人偕舉進士攸将仕郎<lb/>
徳州司理叅軍伸鄉貢新科明法价左侍禁你勅賜青<lb/>
州助教佺鄉貢進士女六人長適宣徳郎呉彦次適鄉<lb/>
<pb n="KR4d0116_WYG_029-9a"/>
貢學究閆友直次適進士李袞次適進士李郊次適通<lb/>
仕郎陳壬次適登仕郎向澐孫男十人激洵洙深漸洄<lb/>
沂濤洞皆舉進士孫女十人皆歸士族曽孫十三人尚<lb/>
幼徳善之報方逶迤衍慶未易量也将以政和四年七<lb/>
月十二日葬於魚䑓縣髙平鄉東單村之原佺以状來<lb/>
乞銘於予為銘曰<lb/>
士不茍作或以見已所願既薄求可而止善善及人何<lb/>
必曰仕身則不酬惟後人之祉<lb/>
<pb n="KR4d0116_WYG_029-9b"/>
　　吕正臣墓誌銘<lb/>
君諱規字正臣世為兖州萊蕪人曽祖日新故任駕部<lb/>
員外郎祖旬教授鄉里故不仕父孜故任淄州司法叅<lb/>
軍妣楊氏君性嚴重簡黙若不可親者人樂與之交事<lb/>
父母盡愛以順待其兄内外無間言博學工文不專記<lb/>
誦務曉大意此所聞大槩嘗為人稱重者竊考其状叅<lb/>
以本末信乎一鄉之善士也司法君棄養門内㡬百口<lb/>
飲食被服滋窘一日兄弟合食堂上議所以託君獨進<lb/>
<pb n="KR4d0116_WYG_029-10a"/>
曰斯事不敢以詒兄憂請任其責稍經理生事異日餬<lb/>
口四方棄廬舎去墳墓妻子流散復何面目望魯東門<lb/>
乎乃募工徒斬木鍛鐵制器利用視他工尤精宻人人<lb/>
予一已獨予三人岀取三我獨取一凢東州之人一農<lb/>
一工家㸑户禦其器皆吕氏作也㑹官議收攉君盡其<lb/>
齊量作程利害嬴約一切并歸之語其族曰吾家世儒<lb/>
學非殖貨者方禍至艱急日計不支倒行逆施何暇擇<lb/>
去就昔一䟽食今兼肉矣昔嵗無褐今重裘矣祭祀以<lb/>
<pb n="KR4d0116_WYG_029-10b"/>
時嫁娶如禮賔至有館有餼可以言義時也不爾使後<lb/>
生軰貪得争利挾氣犯法前日之積正為獄吏資爾因<lb/>
太闢館舍要致一時名士與羣從游以經術講習稍預<lb/>
鄉舉鄉人貧病不能岀門户婚葬失其時四方遊士顛<lb/>
頓道路不得歸力振翼之一日忽得疾子弟左右侍告<lb/>
曰汝知所學又知所以為善矣羙名髙爵行可自知吾<lb/>
少也困賤事為力不暇比幸栖遲田里庶㡬見汝軰冠<lb/>
盖入吾門時有顯者來布衣無憾嗚呼嵗不我與吾今<lb/>
<pb n="KR4d0116_WYG_029-11a"/>
徃矣東臯有黍亦既播之汝食汝收惟力無惰元符三<lb/>
年五月十八日終于正寝享年四十八君先娶王氏兖<lb/>
州朝散郎天錫之女先君十一年卒繼室閻氏濟州承<lb/>
議郎仲約之女男三人長曰黄中秉義郎前淄州長山<lb/>
髙苑两廵檢次早卒次師中縣學生女二人長適郡貢<lb/>
武士孔盤次適鄉貢進士梁元忠孫男二人曰澄曰淳<lb/>
孫女三人在室政和六年十一月十三日葬于萊蕪縣<lb/>
朱郭村孝婦原師中來乞銘其墓為之銘曰<lb/>
<pb n="KR4d0116_WYG_029-11b"/>
士不世官或窘家食養祭不供惟子之責厥初艱憂承<lb/>
父之蠱我幹我謀乃復用裕数粒量帛不資其餘他人<lb/>
阨窮温飫與俱好義則榮知足不辱磨之友師俾自求<lb/>
福富貴利逹天寔為之詔爾後人亦既有詒<lb/>
　　宋故益州路諸州軍水陸計度轉運使直史館<lb/>
　　䕶軍賜紫金魚袋贈尚書工部侍郎李公神道<lb/>
　　碑<lb/>
公諱某始系岀隴西成紀後為齊州金鄉人曽祖某祖<lb/>
<pb n="KR4d0116_WYG_029-12a"/>
某襲儒服恬晦不仕父某閒居讀書教授鄉黨子弟無<lb/>
求於人人敬其有徳累贈度支郎中公即度支之長子<lb/>
也幼聦警篤學有大志初七嵗日持一巻書置几上若<lb/>
有所思羣稚戯走不顧未晡已黙記数百言或問之頗<lb/>
曉大意度支異之曰大吾門必此兒也景徳三年以明<lb/>
經中第釋褐為陳州司户叅軍未幾丁度支憂終䘮再<lb/>
調沂州沂水尉舉進士試禮部偶不如格公曰學行之<lb/>
上也安用虗名遂棄塲屋以祖母䘮去官服除授開封<lb/>
<pb n="KR4d0116_WYG_029-12b"/>
府考城縣主簿嵗大飢朝廷貴尹擇良吏賑給尹状公<lb/>
治行應㫖公躬行饘粥授病者以藥朝暮數問勞如其<lb/>
家人得活者數千人相率謝公曰父母生我能脫吾死<lb/>
者主簿也世為牛馬以償不稱感泣再拜公卿間由是<lb/>
知公有仁術可用薦充大理寺詳㫁官每議獄必平心<lb/>
定氣審閲數十然後䴡法法一定慘惻終日得從輕議<lb/>
喜見顏色暇日一切罷造謁惟學是務客至相與論天<lb/>
下事纚纚然忘倦皆愛其有廟廊之器而不知其為法<lb/>
<pb n="KR4d0116_WYG_029-13a"/>
吏也祥符中朝廷無事四方奏符瑞上方喜弄翰墨圗<lb/>
繪太平公作祥源觀賦夸䴡詼詭放蕩排騁幾数千言<lb/>
卒之以法度并奏䟽以獻上喜納之改太子中書通州<lb/>
判棣州知逹州事並山無井負致良苦公破竹架䨥泉<lb/>
注城中人不病汲㝷遷萊州膠東之士喜誦數略文義<lb/>
公召郡之秀民日與講解執經坐堂上者滿席因奏増<lb/>
嵗貢朝廷從之自是萊之學者數倍他郡有大姦李翼<lb/>
挾貲長雄肆奪為不法隂拾吏短長掣其手使不得鈎<lb/>
<pb n="KR4d0116_WYG_029-13b"/>
擿一日潜縳致庭下件責其罪黥竄逺方人聞之舉手<lb/>
加顙嘆公神明嵗終考課第一撰天聖䇿要四十篇奏<lb/>
於朝其言感慨切直中事情愿急世用五榖絲枲以治<lb/>
飢寒仁宗愛其才召試舎人院賜進士第改屯田員外<lb/>
郎提㸃成都府路州獄代返擢三司度支判官上殿賜<lb/>
金紫出為江西路轉運使夏賊擾邉調度方窘公以本<lb/>
道羡錢二十萬助軍費賜詔奨諭移淮南未行徙兩浙<lb/>
數月除成都路遷工部郎中直祕閣㑹雅州有巨獄罣<lb/>
<pb n="KR4d0116_WYG_029-14a"/>
捝數十人吏滋不决公夙駕馳險行五日至屬道已感<lb/>
病至之日遂卒享年五十九公為部使者務從大體去<lb/>
苛急訊獄平恕不喜深致人罪而示已精明治財有本<lb/>
未嘗操智數掊克以歛民怨前後兩使蜀人狎其愛訃<lb/>
聞官吏慟泣居民為之罷市公以愷悌待物而處已莊<lb/>
重故人樂其易親而畏其不可犯薦吏幾三百員始疑<lb/>
其濶略無節後自州縣躐羙官班班有名績時論稱其<lb/>
知人居家清儉不妄笑語不飲酒俸廪所餘不以入門<lb/>
<pb n="KR4d0116_WYG_029-14b"/>
内周乎族姓之貧者助其嫁娶平生嗜好一寓之墳史<lb/>
有餘力必論事著書不以世不知自廢古今之治亂聖<lb/>
賢之岀處強國义人治身修性其言易知與道同貫至<lb/>
於渉世應事得䘮悲樂吟咏情性發於所感寛而不廹<lb/>
樂而無怨有古詩人之作焉凢論䇿章奏為巻若干雜<lb/>
文古風律詩為巻者若干櫝而藏之異日諸子白大人<lb/>
請治資產公推櫝示之曰懐此待價利不貲能行吾言<lb/>
當如吾不負汝後三十年子孫涖官行已皆有能名通<lb/>
<pb n="KR4d0116_WYG_029-15a"/>
朝籍者二為郎者三舉於鄉者連以文藝中第公之言<lb/>
益騐一時名士大夫遊公之門者多在髙位范蜀公鎮<lb/>
石公揚休皆布衣時從公講學後致身禁從為時名臣<lb/>
公獨奔走四方以死命也以某年月日葬公於某之原<lb/>
公娶扶風馬氏宜家有令徳先公四年卒男四人長曰<lb/>
羣終國子博士次曰安郊社齋郎早亡曰兟右朝奉郎<lb/>
知成州曰衆終右承議郎女一人早亡孫男十六人公<lb/>
夀公度並終虞部貟外郎公約監處州松陽縣髙亭塲<lb/>
<pb n="KR4d0116_WYG_029-15b"/>
公淵公裕舉進士公祐以進士中第萊州莱陽主簿皆<lb/>
卒公濟進士岀身隰州隰川縣尉公立公忠公才公敏<lb/>
未仕孫女十人長適秦州司理閭丘珪次適晁損之次<lb/>
適張斁次適卞之羙次適劉師文皆舉進士次適廣濟<lb/>
軍定陶主簿崔翰次適隰州司法魯永安次幼朝奉君<lb/>
状公行事求文於某晚進竦聞緒餘敢不從命謹考次<lb/>
先後為之銘曰<lb/>
士孰不學寡見淺聞富㢤李公涵養有源取之其身經<lb/>
<pb n="KR4d0116_WYG_029-16a"/>
世道民器大用狹而感子言嵗不我與遺諸子孫餘波<lb/>
渾淪仕學滿門左陽之西為公兆阡人望松檟正其衣<lb/>
冠死亦腐骨其人若存命也不厚徳名則尊始終業履<lb/>
有考斯文大書端首以覺後人<lb/>
　　張純臣墓誌銘<lb/>
君姓張氏諱仲原字純臣濟州鉅野人累世隠徳不仕<lb/>
自君之父鼎始應科舉以行義聞君生數嵗學為文章<lb/>
時有動人語諸老先生多稱之嘗夜讀書不寐其母為<lb/>
<pb n="KR4d0116_WYG_029-16b"/>
起滅燭戒之曰汝父饒於財獨一男子當資取如意無<lb/>
自苦君曰學在致禄将以顯親也願從其志既冠舉進<lb/>
士隨計上試禮部不中居家治館餼厚禮知名士問學<lb/>
日益髙明父得疾累年晝夜憂不交睫旣棄養盡哀毁<lb/>
瘠終䘮不窺門内一日盡舎其科舉所學慨然嘆曰禄<lb/>
不逮親吾將何求宜從吾所好即其居東南闢地種松<lb/>
竹中為大堂環壁架書邀致儔好論說終日時載酒相<lb/>
勞酒酣賦詩人競吐竒弹珠投璧磊落相射以此為樂<lb/>
<pb n="KR4d0116_WYG_029-17a"/>
人亦從之不厭也河朔大荒民流亡委幼弱道上君悉<lb/>
養於家飲哺澣沐與家兒等方春物色父母歸之餓者<lb/>
踵死枕藉相屬募人歛收藏以大冡羅食物弔饗之召<lb/>
浮屠氏用其法呪誦解祓以絶祟厲士貧乏無所依飲<lb/>
食居室隨所須必具間假求折劵不問至有閲嵗月不<lb/>
能去者敬勞如初平生好聚書不計所償掇拾數千巻<lb/>
指以示諸子曰吾為汝曺得良産其利不貲非金玉守<lb/>
無替汝力晋魏以來迄于今以詩名世者凢百餘家徃<lb/>
<pb n="KR4d0116_WYG_029-17b"/>
徃成誦至啟手足時口不能吟猶躡躡自喜所為詩僅<lb/>
五百篇刻意杼柚非一日故雅䴡清逺多古人不到處<lb/>
嗚呼可謂一鄉之良士也元符三年五月十七日以疾<lb/>
終享年五十鄉人皆傷之先有治命語家人曰吾先君<lb/>
欲改卜髙原葬我大父未幾寢疾泣以付我嘗恐奄忽<lb/>
負先君語為恨無窮不幸疾苦逮今彌年甫畢大事若<lb/>
有神助死生命也又何憾焉娶錢氏武肅王之曽孫治<lb/>
内有法後君五年而亡子男五人曰紳三班借職曰詢<lb/>
<pb n="KR4d0116_WYG_029-18a"/>
曰績曰綱鄉貢進士曰紹女三人長適鄉貢進士翟光<lb/>
弼次適鄉貢進士王彤一在室諸孫二十二人男曰彦<lb/>
輔彦忠彦正彦和彦逺彦常彦聖彦誠彦珪彦囘彦覺<lb/>
彦臨彦能女九人並㓜崇寕四年十二月二十一日葬<lb/>
於吕村諫議鄉之原并錢氏祔焉從先兆也昔君之父<lb/>
就養孑立無他昆弟遊膝下逮君年未四十子孫已十<lb/>
數人嵗時拜堂上鴈行進退士族相語以為盛事初閒<lb/>
居不復筮士有相好者告曰君才過人兾及壮時㧞身<lb/>
<pb n="KR4d0116_WYG_029-18b"/>
取髙位何為冺沒閭巷笑而不答後鄉人去仕官奔走<lb/>
四方稍稍重名爵憂<graphic n="KR0629" url="https://raw.githubusercontent.com/kanripo/KR-Gaiji/master/images/KR0629.png" mimeType="image/png"/>疾病其甚者顛頓流落殆不能<lb/>
活妻子君方幅巾林下嘯吟傲睨較其利害得䘮然後<lb/>
服君之髙大父以貲其家獨君數散施寖失生事家人<lb/>
為憂益自信甚篤自君之卒子孫皆力學執經庠序者<lb/>
數人其一升辟雍為貢士借使昔日侈居養無一毫惠<lb/>
善及物士大夫過門不入後生軰無所睹聞庸庸怠惰<lb/>
至於辱身敗門户不能如今日自好無疑此又知其賢<lb/>
<pb n="KR4d0116_WYG_029-19a"/>
於衆人逺矣將葬其子紳來乞銘於予予與君晚同塲<lb/>
屋君之父又兄弟遊也知君尤詳為之銘曰<lb/>
有羙斯人兮好脩滔滔不願浮我舟館餼奉客日與遊<lb/>
圗書潤屋後世謀起羸掩露吾隠憂黄金禍人無乆留<lb/>
千首不見東諸侯從吾所好非所求天寔抑之夫何尤<lb/>
有泉在淵滿則流前日種耘後日收魚岡之蔵其可休<lb/>
　　仁夀縣君藺氏墓誌銘<lb/>
夫人姓藺氏其先開封人左藏庫副使宗道女嫁供偹<lb/>
<pb n="KR4d0116_WYG_029-19b"/>
庫副使木公封仁夀縣建中靖國元年十月十五日卒<lb/>
於寢舎享年七十一夫人性明慧遇事有識取乎中義<lb/>
動有儀矩閨門内外雍容調一而無間言事其夫尤敬<lb/>
未嘗忤辭色木氏族大無世貲夫人既歸於其家婚姻<lb/>
之助岀奩中物無一毫吝嗇踈服之貧者撫存尤渥不<lb/>
繼輙脱簮珥與之察其意得而後已供偹君方謀葬考<lb/>
妣不幸病且卒夫人曰人子之恨莫大於此使長夜不<lb/>
瞑者未亡人之罪也傾其簏為錢二十萬卜得其地於<lb/>
<pb n="KR4d0116_WYG_029-20a"/>
祥符縣栢榆之原奉姑舅以葬并其夫從之負土徒跣<lb/>
以助封築行路嗟惻平居岀納有度儉以自處冠婚祭<lb/>
祀飲食服用不謀於人而皆以時具仕者厲於官學者<lb/>
強於業女即其工婦修其職舂㸑之賤各運其勞而不<lb/>
知化嗚呼夫人之徳可謂賢矣不幸長子早卒哭之甚<lb/>
哀寝疾累月越明年秋疾作如故召諸子促致䘮具親<lb/>
舉佛事衣衾之制手自紉綴疾寖極告諸子曰吾嫠居<lb/>
守節幾二十年綱紀家事一日必葺惟恐貽乃父地下<lb/>
<pb n="KR4d0116_WYG_029-20b"/>
憂汝等方壮而立且復有子矣吾順化無憾然克孝克<lb/>
和以續厥宗猶有望於汝也言竟而逝以其年十二月<lb/>
二十六日舉其柩歸於供偹君之壙禮也子男四人長<lb/>
曰彦輔右侍禁監鄆州都作院先夫人卒次曰彦國彦<lb/>
常彦弼皆舉進士女一人適右班殿直杜士宣孫男三<lb/>
人曰詵曰諤曰說皆幼孫女六人長適三班借職路扶<lb/>
次適進士柴貽序餘在室余事夫人為小功尊而䝉愛<lb/>
尤厚知本末甚詳故為之銘曰<lb/>
<pb n="KR4d0116_WYG_029-21a"/>
夫人之徳寔母婦師内明外正不介以私於義能果霈<lb/>
然克施孤嫠立家有養有歸所願既獲知死不疑木世<lb/>
風顯迨今則㣲惟徳可作祉禄具依尚爾後人勿替爾<lb/>
思<lb/>
　<lb/>
　<lb/>
　<lb/>
　<lb/>
<pb n="KR4d0116_WYG_029-21b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　樂靜集二十九<lb/>
</p>
<p>
</p>
  </div>
<div>
<head>樂靜集巻三十</head> <lb/>
    <p>
<pb n="KR4d0116_WYG_030-1a"/>
欽定四庫全書<lb/>
　樂靜集巻三十<lb/>
　　　　　　　　　　　　宋　李昭玘　撰<lb/>
　　夀安縣君卞氏墓誌銘<lb/>
夫人姓卞氏嫁為故比部郎中陳公仲孫之妻封夀安<lb/>
縣君元祐二年五月十五日以疾終其子以五年正月<lb/>
十九日葬夫人於齊州長清縣和平鄉千秋里潘封之原<lb/>
從比部公之兆前葬狀其行求銘於予因其事為之銘曰<lb/>
<pb n="KR4d0116_WYG_030-1b"/>
卞曹叔後莊以勇聞壼晉侍中忠孝一門後家許昌<lb/>
仕宋滋顯震名能詩終督郵掾袞尚書郎咸太府卿<lb/>
賛計主漕以風力稱三世有庸善徳垂裕是為夫人曽<lb/>
祖祖父夫人㓜警姆傅不煩言動有度徳容閒閒母多<lb/>
子男獨保女厚孰無姬妾願得為婦求<graphic n="KR1275" url="https://raw.githubusercontent.com/kanripo/KR-Gaiji/master/images/KR1275.png" mimeType="image/png"/>君子言卜其<lb/>
因鳯凰鏘鏘盍歸于陳陳世大門屬有䟽宻緝柔惠恭<lb/>
好我如一治内有政如吏治官義不私已人無間言比<lb/>
部守綿民阻凶嵗傾祿哺飢後日不繼請岀匳具以收<lb/>
<pb n="KR4d0116_WYG_030-2a"/>
殆貧婦無外事我寕忍人旁孤無天覆䕶猶已冠笄聘婚<lb/>
偹物如禮不幸中寡克艱于家四方田桑罔有蘖芽率身<lb/>
布蔬履儉時力弗謀于親有祭有食以善教子子不廢書<lb/>
論世辨物霈然士夫感疾告終命諸子侍汝父汝承不惰<lb/>
吾慰夀六十九物數所難天胡嗇斯而不百年實生三子<lb/>
惟燮冡嗣為州椽曺少官蚤世度敏為吏今於須句唐孝<lb/>
友聞始登薦書長女亦天㓜有良配齊之儒冠公輔周氏<lb/>
林林諸孫綽有令姿二女稚孩五男學詩陳氏之先餘澤<lb/>
<pb n="KR4d0116_WYG_030-2b"/>
未匱夫人緝之其後必大清源之南體魄旣歸邦人式<lb/>
瞻我母婦師里名千秋世藉厥祉亦旣有孫孫復有子<lb/>
　　察推閆公行狀<lb/>
公姓閆氏諱某字某濟州鉅野人其先世見於歐陽文<lb/>
忠公所撰贈兵部侍郎曽祖某之神道碑祖某光禄少<lb/>
卿考某贈衛尉卿公少喜讀書未就舉以光禄恩補太<lb/>
廟齋郎主濟州鄆城縣簿臨政明速嚴約束不妄笑語<lb/>
吏持文書踧踧進退庭廡肅如也邑壌素膏沃屬嵗大<lb/>
<pb n="KR4d0116_WYG_030-3a"/>
登勸民裒榖萬斛越明年旱災民不飢多頼公以活改<lb/>
京兆司理叅軍故相晏元獻公以年位持重罕岀治府<lb/>
事僚吏禀白遣親校報可否小人因縁紉閉中外擅移<lb/>
事莫敢與辭公庭叱之堅請入見因從容請元獻公曰<lb/>
朝廷倚尚書勲徳鎮方面執事之吏欲日望風采承教<lb/>
命以布威惠今使之整冠歛版聼指顧於小校其如人<lb/>
望何元獻公曰微君孰教我翌旦語坐客閆君骨梗有<lb/>
識異日不可量遂薦於朝太師潞國文公繼領旄鉞㑹<lb/>
<pb n="KR4d0116_WYG_030-3b"/>
邊邑小警湏輕車數百乗期令頗急議者惶畏公以術<lb/>
克致三日而足潞公愛其才每異禮之鄠縣有富民寗<lb/>
勝<graphic n="KR1196" url="https://raw.githubusercontent.com/kanripo/KR-Gaiji/master/images/KR1196.png" mimeType="image/png"/>酒毆人知其必死紿里人張存曰是嘗惡言詬汝<lb/>
今可逞存不察毆之致死縣索賊勝扳存以告吏受賕<lb/>
誑舉具其獄上於府存不能自明公側知之卒正其罪<lb/>
或有譽公者公曰岀一人死非以邀隂惠但理官之責<lb/>
當如此耳治獄平反皆此類也遷光州軍事推官秩滿<lb/>
將改官坐簽書不當黜兩資再調洋州觀察推官以治<lb/>
<pb n="KR4d0116_WYG_030-4a"/>
平二年五月十二日卒于官舎享年四十六始衛尉棄<lb/>
諸子婦人王性行嚴正躬自教率仕官皆有立公尤以<lb/>
篤孝聞衆兄卒事寡嫂盡禮嫂亡育其孤如己子族人<lb/>
亦不辨也在仕十年所至有聲上官多薦其才若元獻<lb/>
公潞公彰徳太師王公皆深相知不幸坎壈未䆒所施<lb/>
遽褫其夀非命也夫初娶孫氏繼室夫人任氏故叅政<lb/>
安惠公之姪孫男一女一男某舉進士女適某官某孫<lb/>
男三人曰某曰瑀曰瑾<lb/>
<pb n="KR4d0116_WYG_030-4b"/>
　　趙知録墓誌銘<lb/>
君諱滋字道卿其先趙之平棘人後三世葬滏陽從其<lb/>
族居焉曽祖昉太子中舎祖盛太子中舎贈都官郎中<lb/>
父祐殿中侍御史三司户部判官以鯁亮通給為時名<lb/>
臣慶厯中棄養京師君年十二䕶其䘮以歸哀毁如成<lb/>
人以侍御遺表恩授太廟齋郎起家深州安平主簿民<lb/>
力薄嵗役河上多竄避違約束令數以累去君時并饒<lb/>
陽郡分人謂君少怯必敗事逮功休無一人私遺者歡<lb/>
<pb n="KR4d0116_WYG_030-5a"/>
呼從君太守晁公仲約始器君以為可用薦于朝遷蜀<lb/>
州録事叅軍永康有重囚具獄上君疑其寃白守請勿<lb/>
治守怒曰吏敢以私意變獄耶君曰特不敢妄殺人耳<lb/>
㑹部使者始至引訊不復者君造前輙分明之叱君立<lb/>
庭下時天大寒故不問君徐曰奉法無狀願付吏以先<lb/>
屬部使者知不可屈岀濫繫者三十餘人調淮陽司録<lb/>
叅軍到官丁永寕縣君母氏憂遂家於下邳服除授湖<lb/>
州歸安主簿嵗大水田里被害資藉髙者安鄉白給得<lb/>
<pb n="KR4d0116_WYG_030-5b"/>
以時訴免常賦窮下轉徙失期㑹幸而復業里胥追責<lb/>
如數君邀令行境上閲寔録未免者請於州州逹于轉<lb/>
運司使者罪令丞姑息虧公上非法當劾時李公擇知<lb/>
州事喜君強直為君報曰縣為朝廷申惠澤不可劾竟<lb/>
如所請官滿授漢州録事叅軍将行謂其家人曰吾老<lb/>
矣安能俯仰上官睂睫耶蓬廬豆粥以終天年吾所願<lb/>
也竟不行侍御公先葬滏陽負大河嵗苦沮洳改卜于<lb/>
下邳新安里葬云吉嵗月或逆未㡬君得疾且有治命<lb/>
<pb n="KR4d0116_WYG_030-6a"/>
召諸子曰死吾所歸獨先壠未安恐終不得暝無以逃<lb/>
塜訟汝軰勉之無吾罪翌日遂卒寔元祐二年三月二<lb/>
十九日也君四娶張氏孫氏晁氏晁為東州望族夫人<lb/>
即比部郎中仲淵之女以其家法治内甚宜皆先君卒<lb/>
朱氏仁淑善安恤其孤男四人舉進士曰崇厚曰崇烈<lb/>
曰崇徳曰世雄世雄力學早亡崇烈大觀初以行藝貢<lb/>
為辟廱生後君十七年卒女二人長適進士朱訓次適<lb/>
進士朱仁羙君幼竒頴通左氏春秋博覽史傳務曉大<lb/>
<pb n="KR4d0116_WYG_030-6b"/>
意間為小詩以陶寫情性為人倜儻明給内外洞達<lb/>
人初未知一聼其言不復自外情臆赴人急難如救焚<lb/>
溺嘗以事抵京師繋舟河次夜聞哭而哀者訪之乃船<lb/>
商載泉上供者河水五十日糧既絶行者不保皆竊取<lb/>
散去謂君曰吾非死無以塞責念家在逺鄉寄哀一别<lb/>
君聞之惻然曰倒吾槖中冀得五百千可紓君之急勉<lb/>
自持廬社在目中矣商得之悉償于官遂以無罪去旅<lb/>
食安業坊舉子楊澤與君同巷流落不得歸有小人誣<lb/>
<pb n="KR4d0116_WYG_030-7a"/>
澤負百千訟于官拘守甚窘忽暮夜來歸君一見知非<lb/>
終窮者乃潜脱之與同載歸澤涕泣愧謝君曰吾非俠<lb/>
也特哀君之窮耳君自有命故吾謀得行吾何與焉後<lb/>
五年澤登丙科來訪君而已亡矣水部郎王諤被召已<lb/>
促駕妻病亟将委其家以去告君曰吾兒弱萬一失所<lb/>
恃恐不能葬將如何君曰此吾責也弟行無恤數日果<lb/>
卒君時亦卧疾匐匍以徃親為理㐫事皆如禮遊士無<lb/>
託每衣食之客至飲酒笑歌徹旦家事有無不問也嗚<lb/>
<pb n="KR4d0116_WYG_030-7b"/>
呼正色屈人好義能勇如君不可多得不幸無勢以行<lb/>
其志數見於里閭之小節然亦中材所慕薄夫鄙人畏<lb/>
而化者也崇厚將以某年某月日葬君於新安自侍御<lb/>
而下六䘮同舉奔走四方以經大事余昔從君遊最乆<lb/>
又喜君之有子也為之銘曰<lb/>
剛决不詭可以任大事振急如已可以惠百世天不擕<lb/>
其志誰毁誰譽曰放以娯其窮於天而逹於人者歟悲<lb/>
夫<lb/>
<pb n="KR4d0116_WYG_030-8a"/>
　　張廣叔墓表<lb/>
士困於俗習弊于蹇淺汩汩遂棄於常塗者乆矣為能<lb/>
擇賢士大夫從其所教篤好而力行之以自奮於一時<lb/>
亦豪傑之志也南陽張寓字廣叔世為徐州古豐人六<lb/>
世祖太子賔客諱延庶晋天福間徙居金鄉子孫家焉<lb/>
曽祖肅淳化中為監察御史敢言事以亮直聞未四十<lb/>
而謝事家居士論稱其髙祖畋隠徳不仕喜飲酒尤工<lb/>
為詩與石曼卿為㤀年交父孝綽累試進士不中聚書<lb/>
<pb n="KR4d0116_WYG_030-8b"/>
教子弟慷慨氣决輕施重義徃來多顯人母杜氏豐縣<lb/>
令期之女繼室韓氏君即杜所生也五嵗讀退之進學<lb/>
解再過成誦初志學極意墳史兵部侍郎王公汾布衣<lb/>
時從先府君遊館于其家每挾疑以請問詰有理王公<lb/>
竒之曰東州不乏名士此兒吾所畏也縣令河南李公<lb/>
育博洽能文有盛名於時君執子弟禮日造其門求所<lb/>
以學古為文之要李公曰君子學以致其道岀處則有<lb/>
義命存焉司馬遷劉向揚雄制作之淵源也思則得之<lb/>
<pb n="KR4d0116_WYG_030-9a"/>
君踐服其言造適益逺矣既冠四預鄉書連服内䘮十<lb/>
年不得隨計紹聖四年春御試賜進士岀身未調歸省<lb/>
屬幼弟卧病親省方藥調飲餌不暇食息惟恐貽親憂<lb/>
未㡬告卒君曰吾父年益髙不幸有愛子之傷安可去<lb/>
庭闈自今不復言仕矣暇日負几杖奉版輿周覽家園<lb/>
為具肴醴召賓客行觴賦詩君雍容曳綵衣庭下再拜<lb/>
為夀鄉人榮之一日府君曰老人之情重去鄉里懐婚<lb/>
友笑語汝能盡孝以致養所樂多矣汝不聞得禄逮親<lb/>
<pb n="KR4d0116_WYG_030-9b"/>
古人所喜使吾坐官舎食太倉粟霑恩上餘賜時見貴<lb/>
人來知教子之報亦自幸也君始有赴調之行既及國<lb/>
門感疾而卒享年三十五凡鄉人之嘗與交士大夫知<lb/>
其名者莫不傷之娶呉氏定州法曹靖之女男一人曰<lb/>
芻好學有立志女孫一人以元祐七年七月十二日葬<lb/>
於金鄉縣進樂鄉白茅村之原君性明俊外晦詳整自<lb/>
重不妄取友論古今從容中理文辭簡潔不求富艶二<lb/>
三讀益見㣲意施于事業未易量也嗚呼崑崗有五其<lb/>
<pb n="KR4d0116_WYG_030-10a"/>
大盈尺可以禮上帝降福祥追琢既成俄折墮地一歎<lb/>
而置天之生物果何如哉此非人之所可知者若夫器<lb/>
質文行之羙則余能知之敢表其實以諗來世<lb/>
　　閆宗一墓誌銘<lb/>
閆氏世為鄆人自六代祖寳佐唐莊宗取常山以功封<lb/>
太原王周廣順二年改鄆州之鉅野鄆城為濟州今為<lb/>
濟州人濟之諸閻皆王後也君諱某字宗一曽祖某光<lb/>
禄寺少卿祖某楚州録事叅軍父某宣徳郎致仕公少<lb/>
<pb n="KR4d0116_WYG_030-10b"/>
聰警特立讀書能強記人與論事或不中理遽面質之<lb/>
問詰不少屈嘗謂男子之志事無難者自斷不疑可也<lb/>
治平間朝廷以詩賦造士學者或困于所習君方從師<lb/>
授聲律竊笑之曰此女功組織之事耳試操筆為之㸃<lb/>
綴百餘言皆瀏亮中節終不甚好也性至孝就養唯謹<lb/>
家事巨細經強給不見所闕有所湏必時至門外之親<lb/>
間有變故不以告惟恐傷其意少有疾或遇事不悅左<lb/>
右俯仰問省調適必起居如常時歡然笑語然後旁顧<lb/>
<pb n="KR4d0116_WYG_030-11a"/>
却立移就食息里人稱之凡三試禮部不中元祐五年<lb/>
始擢進士第授濟州鉅野主簿先是宣徳君有别業在<lb/>
滏陽晚年尤寄意泉石因卜居焉雖得其好而墳墓之<lb/>
國未嘗忘也君既歸賀者塞門置酒堂上奉觴再拜曰<lb/>
不肖子違負慈訓淹致養之日幾二十年始得一命効<lb/>
官有日将奉版輿東歸志願足矣敢上千嵗夀惟大人<lb/>
無辭坐客勸侑相屬宣徳君意甚歡徑醉觀者指目榮<lb/>
之某月日将赴官感疾甚亟顧謂從子闓曰命也奈何<lb/>
<pb n="KR4d0116_WYG_030-11b"/>
汝既知所立矣無墯吾志二子孤弱為我教之無使不<lb/>
類吾死無憾後幾日卒里人聞之匐匍而至皆前日之<lb/>
客也既傷君之不幸又復念宣徳君之憂無已也哭之<lb/>
甚悲嗚呼斗升之禄未能供一朝之養而七十之老反<lb/>
有哭子之哀天之施報復何頼焉雖然隂陽之理各生<lb/>
於所極不甚廢則不甚興剥復之道也君既有子矣為<lb/>
善之力竟將誰歸娶某氏男某某皆舉進士以某年月<lb/>
日葬公於某鄉闓來乞銘為之銘曰<lb/>
<pb n="KR4d0116_WYG_030-12a"/>
盡孝以事親禄未及酬而殞厥身誰其尸之為此不仁<lb/>
尚克有悔以貽後人<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4d0116_WYG_030-12b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　樂靜集巻三十<lb/>
</p>
<p>
</p>
  </div>
        </body>
</text>\m</TEI>