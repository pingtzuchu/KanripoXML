<?xml version="1.0" encoding="UTF-8"?>
<TEI xmlns="http://www.tei-c.org/ns/1.0">
              <teiHeader>
                  <fileDesc>
                     <titleStmt>
                        <title>Title</title>
                     </titleStmt>
                     <publicationStmt>
                        <p>Information about publication or distribution</p>
                     </publicationStmt>
                     <sourceDesc>
                        <p>Information about the source</p>
                     </sourceDesc>
                  </fileDesc>
              </teiHeader>
              <text>
                  <body>
            
<div>
<head>陶菴全集巻一</head> <lb/>
    <p>
<pb n="KR4e0244_WYG_001-1a"/>
欽定四庫全書<lb/>
　陶菴全集巻一<lb/>
　　　　　　　　　　　　明　黄淳耀　撰<lb/>
　書啟<lb/>
　　上座師王登水先生啟<lb/>
伏念某海壖賤士林草鄙生抗髙標於媚學之塲彈古<lb/>
調於無人之野書忘寢食思起班揚賈董而與遊學論<lb/>
精㣲將求濓洛關閩所未發至若帖經墨義耻爲繪句<lb/>
<pb n="KR4e0244_WYG_001-1b"/>
絺章風變永嘉力追正始功非武事高語廓清坐是浮<lb/>
沉鄉校者廿年因之蹭蹬棘闈者五舉雖年未臻於强<lb/>
仕人方濫數爲時髦顧名已宿於文塲已亦自疑其晼<lb/>
晚不謂雕蟲末技薦諸冰雪聰明叨居摸索之中得騁<lb/>
風雲之氣兹盖恭遇老師臺下誠能體國公以生明龔<lb/>
黄髙漢吏之稱燕許擅玉堂之筆方且五雀六燕平操<lb/>
人物之權衡遂令纎利小材盡入文章之淵府苶然骫<lb/>
骳荷此甄收感乃銘心謝宜重繭然而齎糧千里方嗟<lb/>
<pb n="KR4e0244_WYG_001-2a"/>
趙壹之空囊偕計公車復迫郄詵之獻賦是敢敬修牋<lb/>
記參承之禮用以稍紓髙山仰止之誠雖其跡渉踽凉<lb/>
似永叔之不登階序或者心存永久如任安之獨在門<lb/>
闌謹瀝下情以塵清覧有違此語是負師思<lb/>
　　上座師王登水先生書<lb/>
某蹇淺下材自十有七歲而入膠庠今二十有一年矣<lb/>
生平厭薄陳言獨好泛觀古人之書盖嘗求義理於六<lb/>
藝求事跡於二十一史求萬物之情狀於騷賦詩歌求<lb/>
<pb n="KR4e0244_WYG_001-2b"/>
載道之噐於漢唐宋數十家之文章編剗規橅涵揉櫽<lb/>
括放而之於詩若文之間有一言之合道一篇之追古<lb/>
則欣然以喜至於忘食若今之制舉業固未嘗屑屑以<lb/>
求工然亦以爲繹聖經尊王制無所苟而已矣近則深<lb/>
惟臧氏三不朽之㫖嘗謂古之立言傳世者非其有得<lb/>
於心則莫能爲也夫既有得於心矣雖有言可也如遷<lb/>
固荀揚韓歐之屬是也夫既有得於心而有言者矣雖<lb/>
無言可也如鄙宗之叔度是也某之所見如此則視俗<lb/>
<pb n="KR4e0244_WYG_001-3a"/>
學彌不足好比來敓華踐實玩思性理將求所以悟明<lb/>
其心而剛大其氣以庶幾於古之因文見道者尋繹久<lb/>
之亦復超然有見於文字語言之外始知近代河東餘<lb/>
干新㑹姚江諸君子之理學門庭或殊而歸趨則一世<lb/>
儒舍性命而談事功舍事功而談文章是以事功日陋<lb/>
文章日卑而詖淫邪遁之害浸潯及於政事而不可救<lb/>
盖天下之俇攘數十年於兹矣某也粗有識知上受罔<lb/>
極之恩於孔孟其敢貿貿焉以文人自居以富貴利達<lb/>
<pb n="KR4e0244_WYG_001-3b"/>
之學術自陷也哉重念有親在堂不敢絶意進取是以<lb/>
前此雖經屢刖今年復隨衆入闈屬有天幸得出於執<lb/>
事之門下恭惟執事慈祥温惠之風清剛㢘潔之守仁<lb/>
思義色洽被逺邇精鍳妙裁出於誠一闈中所得率多<lb/>
竒傑卓詭之士而某也誤厠其間雖其才不及韓愈蘇<lb/>
軾萬分之一而執事固今之陸宣公歐陽永叔也世有<lb/>
出於宣公永叔之門而不竭蹙奔走叩首函丈者歟惟<lb/>
是榜放後即入南都台旌已還青陽是時督學有親供<lb/>
<pb n="KR4e0244_WYG_001-4a"/>
之召留江隂者旬日家間復苦京報人乞索無厭乃歸<lb/>
家匄貸以遣之而某窶貧人也計偕在即束裝愈難因<lb/>
思執事所以甄收某者固將望其有所樹立不必責以<lb/>
區區之一見是以不揆狂斐輙敢自述其爲學爲文之<lb/>
本末與其所以不得至前之故熏沐拜書仰塵清覧伏<lb/>
惟執事憫其至誠也教且誨焉而不督其罪戾幸甚幸<lb/>
甚<lb/>
　　寄弟偉恭書<hi>癸未</hi>
<pb n="KR4e0244_WYG_001-4b"/>
日夜盼家信惟得七月中一書心懸旌如也知弟瘧疾<lb/>
此不足爲苦想當旋復矣聞學臺歲試在九月中名次<lb/>
前後不知何如然此直呼盧耳大得失不足介意况小<lb/>
者乎吾廷試傳臚時見鼎甲三君先上不得與者皆嘖<lb/>
嘖稱歎以爲登僊甚者至閉目摇頭不欲觀盖羡之之<lb/>
極也吾此時嘆息無限昔人謂狀元三年一箇何足多<lb/>
慕此至言也天地間自有數千年一箇者數百年一箇<lb/>
者數十年一箇者今人必不肯爲數千年一箇的人而<lb/>
<pb n="KR4e0244_WYG_001-5a"/>
必欲爲三年一箇的人已是可笑况數月一箇又何足<lb/>
言乎我近來意味甚襍皆因終日塵中打滾自然多走<lb/>
失處又胸中横著一箇矜字眼見他人品骨不如我議<lb/>
論不如我意思識見皆不如我便不免有輕蔑時俗之<lb/>
意坐此學力不進然在寵辱塲中壁立如鐵則中庸所<lb/>
謂爵禄可辭也白刃可蹈也吾自信無憾推而言之天<lb/>
下國家可均也惟中庸不可能則過此以往并心一向<lb/>
猶冀天不絶我聖人不棄我我終有一立腳去處不徒<lb/>
<pb n="KR4e0244_WYG_001-5b"/>
然而已弟勿憂我爲俗人所牽俗念所染但我當自憂<lb/>
處正多耳客中無可與語時時仰屋而嘆買得唐詩數<lb/>
冊小鑑一部誦詩至精㣲入妙處讀史至得失分際處<lb/>
窗虚月白風急天髙自歎自嗟自解自㑹真恨千載上<lb/>
人不從吾游也目前諸公赴館選如渴我掩門獨坐既<lb/>
無得理而又懸念吾父吾弟且思昔人三䘮在淺土便<lb/>
汲汲求人以𦵏今吾家二䘮未舉爲人子孫者亦安得<lb/>
曠年於外乎兵寇交訌倐忽不常今趁道路略通時且<lb/>
<pb n="KR4e0244_WYG_001-6a"/>
歸料理一番如可終不謁選竟作隱局否則打叠身子<lb/>
乾淨然後入世鼠肝蟲臂隨所賦予可也不知此念是<lb/>
否大約出月初十前後可以戒行至遲則臘月二十後<lb/>
必到家矣半月中惟有召對一著爲意外覉留之計恐<lb/>
亦未必然矣世間事真不可做十分勘破可做者只有<lb/>
已分内事勉之勉之致意同好諸君厚積德而深養晦<lb/>
乃今日事也<lb/>
　　答歸元恭書<lb/>
<pb n="KR4e0244_WYG_001-6b"/>
相隔經年實以人事牽率心跡乖互知有道者不我棄<lb/>
也承示近著并見教以兩先達之言一宗秦漢一學太<lb/>
僕且欲取决於耀耀於此事所謂力不足者雖其鑽窺<lb/>
之久卜度之艱亦差自謂有見然方思取决於仁兄而<lb/>
未得况敢决仁兄乎又况敢决兩先達之言乎唯下問<lb/>
諄切不敢不有以置對夫謂文必宗漢學昌黎已非其<lb/>
至者宋以下姑置之此説非也夫漢人文章如遷固之<lb/>
史賈誼董仲舒劉向之奏疏七制之君之詔令其雄健飄<lb/>
<pb n="KR4e0244_WYG_001-7a"/>
忽淳深温粹固已極語言之妙而宜爲學者之準則矣<lb/>
然而近代空同大復歴下弇州之宗漢也得其皮毛唐<lb/>
宋諸公之宗漢也得其神髓得皮毛者似之而不似也<lb/>
優孟之學叔敖也得神髓者不必似之而似也九方皋<lb/>
之相馬也試取遷固諸人文字讀之又從而深思其意<lb/>
然後知昌黎所謂師其意不師其辭與所謂古人爲文<lb/>
本自得者真超然獨見之言矣然後知昌黎以下諸公<lb/>
之善於宗漢矣若夫何李諸公之宗漢徒摘其成文章<lb/>
<pb n="KR4e0244_WYG_001-7b"/>
絺而句繪之天呉紫鳳顛倒裋褐而顧自詫其機杼之<lb/>
工真不滿識者之一笑也今欲闢去昌黎及宋以下諸<lb/>
公而直言宗漢其説不爲不髙然不免隂翼空同大復<lb/>
諸公而反操入室之戈以向漢人也且學漢人之文譬<lb/>
如學孔子今生孔子之後而學孔子其能不由師傅一<lb/>
蹴而徑至乎抑必如孟子之私淑諸人乎如不免私淑<lb/>
諸人則昌黎以下諸公固吾所私淑之以學漢者矣又<lb/>
有説焉以唐宋諸公爲學漢猶淺言之也漢人之文從<lb/>
<pb n="KR4e0244_WYG_001-8a"/>
六藝出唐宋諸公之文亦從六藝出以唐宋爲學漢者<lb/>
直謂得其氣脉以行文爾若其議論之髙治擇之精庸<lb/>
有逺出於漢人之上者漢人間或有疵如孔門之有樊<lb/>
須宰我唐宋人間出於漢人之上如後世之有濓溪明<lb/>
道使濓溪明道與樊須宰我之徒差肩而立不問知其<lb/>
優劣所在矣夫漢人之文與唐宋之文既同出於六藝<lb/>
則不學六藝又烏可以學漢哉此説既明則近學太僕<lb/>
之言誠非卑論也盖太僕之學韓歐猶韓歐之學西漢<lb/>
<pb n="KR4e0244_WYG_001-8b"/>
皆所謂師其意不師其辭者也皆所謂自得者也由漢<lb/>
以後有唐宋諸公由唐宋以後有國初方宋諸公國初<lb/>
諸公既沒當刪去何李王李之文而直接以荆川震川<lb/>
諸公欲觀海者必泝江湖欲登㟁者必由津筏此不易<lb/>
之論也放言至此恐爲外人所訶怒幸仁兄一覧即焚<lb/>
去之所示諸作筆高而味長尤善反覆婉折以極其論<lb/>
真善學歐陽者謹據愚見以得失鐫注簡首以復承委<lb/>
詩序因耀近日好靜坐深思不敢妄作欲姑徐之而後<lb/>
<pb n="KR4e0244_WYG_001-9a"/>
發屬計偕忙迫未果然終不敢自外也又承許見贈小<lb/>
序幸即爲之而於大鴻處見寄幸甚幸甚<lb/>
　　答柴集勲書<lb/>
大鴻處得長箋朂我望我比於九鼎大呂之賜然所謂<lb/>
廬陵云云者弟何人斯而敢爲役抑可謂有其志矣唯<lb/>
仁兄篤實輝光之學醇深雅健之才博取而精出厚積<lb/>
而遲發其於古人固當掉鞅而出其前也弟耀學業蕪<lb/>
淺不足爲知己道顧吾家涪翁有云治經欲鈎其深觀<lb/>
<pb n="KR4e0244_WYG_001-9b"/>
史欲馳㑹其事理經史二物真學者之左右手也然不<lb/>
治經而欲觀史譬之持無星之秤不足以衡物不養其<lb/>
心氣以求合於道而欲治經譬藝無根之花生氣盡則<lb/>
萎矣日來端居靜思以求所謂養心治經者而未有得<lb/>
也仁兄其有以教我乎<lb/>
　　答張子灦書<lb/>
尊稿共選四十餘首可謂過刻然此事亦不容不刻也<lb/>
所選皆的的清妙然弟意授梓且緩古人著述多至晚<lb/>
<pb n="KR4e0244_WYG_001-10a"/>
年乃定盖中歲所爲或丰格未成波瀾欠老皆它日遺<lb/>
恨弟望兄爲不朽之業遲之深之將來火候至足自當<lb/>
泚筆慫惥今則姑徐徐云耳荆川集送到此老是歐曾<lb/>
嫡𣲖集中諸傑作如讀春秋周襄敏公傳叙廣右戰功<lb/>
不能指其何字何句是古而逼真古人惜其得意處流<lb/>
入近時道學一路然談理亦多發明詩則必不可法文<lb/>
可談理詩不專談理也弟亦未曾細看一過不過信手<lb/>
所到標出數處亦見其意思所在而已俟他日覆觀之<lb/>
<pb n="KR4e0244_WYG_001-10b"/>
或更有所窺也<lb/>
　　答侯雲俱智含兄弟書<lb/>
審知習靜鈴齋讀書學道之味與時俱深欣羡欣羡僕<lb/>
一春多爲酬應所牽衮衮過日因而動靜兩橛亦多乖<lb/>
張每思古人有不善未嘗不知知之未嘗復行譬諸農<lb/>
皇之嘗藥一遇毒螫不復再嘗今則明知其爲腦子野<lb/>
葛而姑致牙頰間者多矣豈不可嘆哉業已誓心刻骨<lb/>
不徹不已其下手處全在刻刻照顧主人公而已不患<lb/>
<pb n="KR4e0244_WYG_001-11a"/>
念起惟患覺遲此八字訣也若工夫未到自然漫云休<lb/>
去歇去正是服食中之腦子野葛也何如何如五月中<lb/>
與眉聲擕數十巻至陳園屏跡不與人接未㡬聞八月<lb/>
㑹試之㫖未免隨衆一行此實萬萬非本懐而有不得<lb/>
不往之勢陶公所云一形似有制素襟不可易者我之<lb/>
謂矣僕嘗語人云身無濟世安民之才亦無全軀保妻<lb/>
子之志世事如此當養晦十年至舍我其誰而後出此<lb/>
宿志也今乃似馳馬入京應不求聞達科者心跡之間<lb/>
<pb n="KR4e0244_WYG_001-11b"/>
大可憫笑也行期在月之九日爾後當有數月之隔音<lb/>
郵諒不數數前承訊及詩劄已寫至鄭風大約漢宋兩<lb/>
造而已意㣲加讞决焉今擕置行縢中有暇輒續之未<lb/>
能寄往以雲俱智含精解懸悟不須以此對同也近者<lb/>
翼王亦事此學視僕尤詳悉想所欲聞諸唯爲道自力<lb/>
勉旃勉旃<lb/>
　　答侯記原書<lb/>
四方之事鄉邦之憂紛紛然莫知其竟大抵小急即以<lb/>
<pb n="KR4e0244_WYG_001-12a"/>
爲極危小安即以爲無恙萬方聲一槩古今一丘貉耳<lb/>
日欲隱遁而終苦無法前與德符言欲寄跡浮游盖無<lb/>
聊之思究竟不是了局奈何奈何承吾賢至情今小得<lb/>
擺撥便急急以來特未能約日也村居日長作何工夫<lb/>
以消永晝出世經世能并敵一嚮否便中更寄一語爲<lb/>
慰也<lb/>
　　答金孝章書<lb/>
胸中有孝章者十年而未得謀面忽於棘試中聞聲相<lb/>
<pb n="KR4e0244_WYG_001-12b"/>
就作合甚竒此亦吾軰異日一段佳話也弟瓠落既久<lb/>
不復嗟歎偉抱如吾孝章而猶然廻翮文章尚有價乎<lb/>
鱗長來敝邑兩拜手翰初次以鱗長暫歸匆匆不及裁<lb/>
報先後得讀包將軍傳及太夫人志略一表孤忠一揚聖<lb/>
善此即孝章之出師表陳情疏也忠孝大節略見於此<lb/>
矣如命僣爲太夫人哀辭及包將軍楚辭各一章書素<lb/>
冊呈正意滿口重辭不得流惟執事教之亡友閔裴村<lb/>
一生苦吟窮死草間良可哀痛聞其閫中素能攻苦食<lb/>
<pb n="KR4e0244_WYG_001-13a"/>
淡一子亦漸長差可慰意也弟已收得其遺稿稍次第<lb/>
之開歲即當授梓尚欲細商之於左右耳渠存日每道<lb/>
孝章不去口實而孝章可謂古道復形矣鱗長旅况落<lb/>
落㡬成薦福碑弟與同人言及輒歎每舉青蓮詩中空<lb/>
手無壯士窮居使人低二語不勝慷喟宋史一事大有<lb/>
功於學者弟意更欲刪去其不必存之傳而於必存之<lb/>
傳不妨字句稍詳昔人謂校書如落葉掃而愈有則知<lb/>
勒成一書尤難尤難也<lb/>
<pb n="KR4e0244_WYG_001-13b"/>
　　與去非禪師書<lb/>
不肖以傷暑煩悶不便入舟恐復稍遲則瓢笠已去是<lb/>
走急足相問并有所質不肖於先天一段深信其不容<lb/>
擬議無可思爲要在當人直下認取棄邊見而證圓明<lb/>
破頑空而趨正覺然而實無所趨也實無所證也以無<lb/>
趨無證爲主宰此一病也以無趨無證爲妙詣則又一<lb/>
病也二六時中動靜不分兩橛當其動時則即動以觀<lb/>
靜當其靜時則即靜以涵動以本來無拂拭爲本體以<lb/>
<pb n="KR4e0244_WYG_001-14a"/>
時時勤拂拭為工夫如此做去不知有少分相應否伏<lb/>
乞一言教之太虚為室明月為伴開士與不肖未嘗少<lb/>
别何有往來今日謂不肖與開士聚頭磕腦無不可也<lb/>
<hi>首尾節一百字</hi>
　<lb/>
　<lb/>
　<lb/>
　<lb/>
<pb n="KR4e0244_WYG_001-14b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　陶菴全集巻一<lb/>
</p>
<p>
</p>
  </div>
<div>
<head>陶菴全集巻二</head> <lb/>
    <p>
<pb n="KR4e0244_WYG_002-1a"/>
欽定四庫全書<lb/>
　陶菴全集巻二<lb/>
　　　　　　　　　　　　明　黄淳耀　撰<lb/>
　序<lb/>
　　遊横山記序<hi>丁丑</hi>
呉杭接壤吾呉之遊者一放舟輒至武林盖以西湖景<lb/>
物柔淡娟好在人耳目間也余足跡未至湖上然心知<lb/>
竒勝不盡於湖嘗戲謂浙中之有西湖如人之有眉目<lb/>
<pb n="KR4e0244_WYG_002-1b"/>
一望可見而其心腹腎腸則必反覆抉擿而後得之今<lb/>
遊者至湖而止每輒言佳勝其能捫幽歴險與猿鳥爭<lb/>
道者卒亦無有此何異千里擇交一揖而退者乎聞余<lb/>
言者無不大笑今年秋七月馬巽甫先生歸自武林出<lb/>
所作横山遊記視余則自湖上以至此山數十里中氣<lb/>
候之晦明草木之濃淡岑嶺之鬱紆潭澗之㳂泝樓閣<lb/>
之位置鳥獸之飛走幽人竒士之酬酢往來一一在焉<lb/>
讀之神明忽開毛髪盡磔飄飄然不知此身之在塵土<lb/>
<pb n="KR4e0244_WYG_002-2a"/>
也余所尤異者山中之人相親相愛如一家至刻筍爲<lb/>
識而可以禦盗則其淳古淡泊之風迥非人境所能有<lb/>
昔陶徴士作桃花源記後世詩人如摩詰昌黎夢得聖<lb/>
俞諸公皆形之詠歌以爲神僊至坡公則謂淵明所記<lb/>
止言先世避秦亂來此則漁人所見是其子孫非神仙<lb/>
不死者也又引青城山老人村爲比以爲天壤間若此<lb/>
者甚衆不獨桃源坡公之論誠髙矣然余意陶公居晉<lb/>
宋溷濁之間感憤時事寓言桃源以嬴秦况當時以避<lb/>
<pb n="KR4e0244_WYG_002-2b"/>
秦自况如記中所云乃不知有漢無論魏晉及詩中所<lb/>
云淳薄既異源旋復還幽蔽願言躡輕風髙舉尋吾契<lb/>
則其黄唐莫逮之感固可概見而非真有所謂桃源者<lb/>
也疑坡公亦未得其㫖獨其謂老人村道險且逺其人<lb/>
不識鹽醯飲水而壽其後道稍通漸致五味而壽益衰<lb/>
則有至理存焉今觀横山去湖稍逺耳目不雜而山中<lb/>
之人獨能全其淳古淡泊之風如此則亦未識鹽醯之<lb/>
老人村也余故服先生之善遊而又歎西湖一泓爲趙<lb/>
<pb n="KR4e0244_WYG_002-3a"/>
宋君臣般樂之所論者目爲尤物破國至比之西子而<lb/>
横山以榛莽未闢超然於酣歌恒舞之外豈非幸歟異<lb/>
日者松冠芒屨從先生徧遊其間庶㡬爲太平之逸民<lb/>
其亦足矣<lb/>
　　送趙少府還郡詩序<hi>甲申</hi>
崇禎十七年夏六月於潛趙公自嵩江少府來攝嘉定<lb/>
縣事時賊陷京師海内震驚嘉定㳂海不逞之民多結<lb/>
黨伺釁者適村民見弑於僕并其家七人皆被殺於是<lb/>
<pb n="KR4e0244_WYG_002-3b"/>
酒傭竈養皆起爲亂什什伍伍白晝持兵迫脅主父使<lb/>
出劵以獻僕坐堂上飲噉自若主跪堂下搏顙呼號乞<lb/>
一旦之命幸得不殺即燒廬舍敓錢物以去不三日而<lb/>
火及城之南隅公下車適與變㑹而備兵使者程公以<lb/>
他事行縣廼與公日夕計議發兵捕殺二十人懸首以<lb/>
徇衆爲稍定居數日程公以邑事委公而去公多設條<lb/>
教旌善罰惡立保甲申鄉約誘諭之如子弟疏導之如<lb/>
江河期月之間邑以無事説者謂嘉定之變實前此所<lb/>
<pb n="KR4e0244_WYG_002-4a"/>
未有而程公以嚴法制之於前趙公以寛政撫之於後<lb/>
生死而肉骨亦前此治嘉定者所未有也公每旦起坐<lb/>
堂皇民有持訟牒至者閲竟乃受之其瞞讕不可受者<lb/>
立罷去之間一日出俸錢市鮭菜無一錢侵公帑科里<lb/>
役者其强力潔亷皆此類視事僅兩月撫軍祁公以卓<lb/>
異薦公於朝直指周公以公旦夕柄用不可久居下邑<lb/>
遂具疏請以進士嘉善錢公補嘉定令而公遂去嘉定<lb/>
暫還嵩江諸生某某等以公之德不可無頌也相率爲<lb/>
<pb n="KR4e0244_WYG_002-4b"/>
詩若干篇以送其行而屬余序之余昨歳計偕北上遇<lb/>
公漕河公方部糧至京余同行數舟與糧艘爭閘艘發<lb/>
數十人守閘百方諭之不得過勢且後期不得已走訴<lb/>
諸公公徐至一麾而散余嘗私語同人公御下如此將<lb/>
相材也應者皆嘸然既踰年而公來治嘉定其整暇不<lb/>
亂與御數十人不異然後知余言之騐也昔仲山甫之<lb/>
賢以吉甫作頌而傳若漁陽之頌張堪蜀郡之頌亷范<lb/>
則堪范初不以頌而傳也而頌者之詞反以堪范而傳<lb/>
<pb n="KR4e0244_WYG_002-5a"/>
今公治行卓卓如此他日傳循吏者必將以嘉定之詩<lb/>
附見焉是其爲吉甫不足而爲漁陽蜀郡有餘矣余既<lb/>
竊附知公者之末而又幸斯言之得傳也遂援筆爲之<lb/>
序<lb/>
　　張大參元津總持序<lb/>
大參張公伯常所著道書數萬言其篇目曰真言曰元<lb/>
樸曰道符曰要言曰黙語曰的㫖公歿後二十年而公<lb/>
之孫宏經始得刻而傳之嗚呼世之言養生者多矣其<lb/>
<pb n="KR4e0244_WYG_002-5b"/>
髙者誕謾穿鑿率如係風捕影而其卑者至以袵席交<lb/>
接爲神仙之㨗徑此無異狂惑䘮心者身入厠溷指爲<lb/>
丹樓玉堂方將褰裳赴之而不知其身已與蟷蠰俱溺<lb/>
矣公之此書所言皆清淨之㫖尤與彼家相反故其引<lb/>
言曰若不斷淫而學道猶蒸砂爲飯雖歴千刼只名熟<lb/>
砂不得爲飯至哉言乎篇中抉擿奥窔披露鋦鐍洞然<lb/>
無復留藴盖公以此自証自悟而已初不欲出以視人<lb/>
也今宏經一旦付諸剞劂譬猶天禾肉芝陳列市肆豈<lb/>
<pb n="KR4e0244_WYG_002-6a"/>
可以其倖見而驟得遂與菽粟同觀耶公歿後有異識<lb/>
者謂其尸解兹不具書<lb/>
　　張子灦輯感應篇序<lb/>
世之言感應者多推本於佛氏以爲輪迴因果之説著<lb/>
而後有感應儒者無是也余不然其説六經四子之書<lb/>
言感應者非一但未嘗以某事係某應耳攷諸史乗如<lb/>
杜伯之射宣王公子彭生之祟齊襄灌夫之殺田蚡往<lb/>
往而有斯皆佛教未入時事之合於因果者未可謂傅<lb/>
<pb n="KR4e0244_WYG_002-6b"/>
㑹也感應篇本道家言而與佛氏相出入其㫖歸於奬<lb/>
善化惡足以輔翼儒教所不逮行世既久人多樂誦之<lb/>
顧一二髙明自喜者或置不道曰此道家淺説耳嗚呼<lb/>
三教之書之深者有之矣世人見之而不能讀讀之而<lb/>
不能信則亦末如之何矣獨是篇之指事也確而立説<lb/>
也簡簡易讀也確易信也讀而信之悚然如雷電鬼神<lb/>
之交於前相與黽勉驅䇿而不爲惡其利不亦溥乎夫<lb/>
説有依託而可以利天下聖人猶將存之而况的的如<lb/>
<pb n="KR4e0244_WYG_002-7a"/>
操左券者乎余友張子灦取昔人箋註事實隨筆損益<lb/>
授梓人流通之要亦行吾所見而已世有冥心獨契得<lb/>
聖人之心於千載之上始可不讀是篇不然者幸毋淺<lb/>
視之也<lb/>
　　葉石農偶住草序<lb/>
昔僧皎然論詩云有越俗格其道如黄鶴臨風貌逸神<lb/>
王杳不可羇有駭俗格其道如魯有原壤楚有接輿外<lb/>
示驚俗之貌内藏達人之度此二格者吾欲以石農先<lb/>
<pb n="KR4e0244_WYG_002-7b"/>
生詩當之石農詩實自陶韋門中來清迥澄澹不律而<lb/>
法近從武林過疁水視余以達觀樓諸作疾讀數過恍<lb/>
如挾天風淩險絶下視齊州猶九㸃烟耳盖其游戲塵<lb/>
中胸次浩浩如昔人所謂香象擺壊羇鎖而去者宜其<lb/>
語言文字之間超詣若此也<lb/>
　　呉奕季淫鑒録序<lb/>
淫殺二罪於人爲最重書之以戒殺名者多矣而戒淫<lb/>
者絶少豈以淫之罪爲輕於殺與夫殺害物而已匹夫<lb/>
<pb n="KR4e0244_WYG_002-8a"/>
寄豭則足以忘其軀王侯漁色則足以滅其國是淫者<lb/>
自害害人之大者也人無孌童季女之好者其口腹必<lb/>
淡而世所傳羽流禪伯持戒數十年而敗於妖姬惑於<lb/>
炭婦者往往而有然則不淫者固可以不殺而不殺者<lb/>
未必能不淫也世有以筆墨導淫者如詩中之有香奩<lb/>
書中之有豔異裙屐少年嗜若飲食深入肌膚不可除<lb/>
去余常欲勒一戒淫之書以敵之而遷延不果㑹友兄<lb/>
張子灦持一書示予曰此友人呉奕季所作淫鍳録也<lb/>
<pb n="KR4e0244_WYG_002-8b"/>
其有功於世俗甚大子盍以一言助發之予受而卒讀<lb/>
則其書所載先正格言古人懿行與夫世俗之以淫獲<lb/>
禍者班班具焉因謂子灦此書行吾可以輟筆矣抑中<lb/>
人以下此書之所能戒也中人以上此書之所不能戒<lb/>
也胡澹菴上書請斬秦檜遷斥嶺海萬死歸來而猶有<lb/>
情於黎頰之微渦趙清獻壁立千仭而猶屬意一官妓<lb/>
使老卒召之非此卒故遲其事則清獻敗矣世有如胡<lb/>
趙兩公者苟不自悔則非一巻之書所能動奕季且若<lb/>
<pb n="KR4e0244_WYG_002-9a"/>
之何子灦曰然誠有如胡趙兩公者未有不悔者也吾<lb/>
所患者裙屐少年耳彼其人珠玉買笑胡粉㺯姿而世<lb/>
又有書如香奩豔異者以導之非使之知淫者之獲禍<lb/>
其勢不能自悔夫勸其不自悔而使之悔則其能自悔<lb/>
者聽之可也予作而歎曰有㫖哉因題其簡端使歸奕<lb/>
季<lb/>
　　張子翼救荒賑饑録序<lb/>
辛巳壬午歳大饑張子子翼刻救荒賑饑録數千言其<lb/>
<pb n="KR4e0244_WYG_002-9b"/>
心一以上之人宜振廩同食有如趙抃者一以下之人<lb/>
宜分人以財有如李珏者使上之人能心其心必優爲<lb/>
抃使下之人能心其心必優爲珏然而子翼之心則非<lb/>
是書所能載也亦在乎讀是書者惻然動心而已讀是<lb/>
書而不動心者自賊者也動心矣以爲不可見之行事<lb/>
者賊其民者也<lb/>
　　侯記原慧香社冊序<lb/>
侯記原持一冊子視余曰吾於來歳庚辰欲爲一社入<lb/>
<pb n="KR4e0244_WYG_002-10a"/>
社者人持銀錢以來隨力多少逓推一人主之耳有聞<lb/>
也目有擊也或人或物可悲可憫可用財物利濟者取<lb/>
諸社一歳中當數舉焉與社者籍而記之當用銀錢按<lb/>
籍而取之用已復按籍而銷之先生以爲何如余曰善<lb/>
哉侯子之志夫見物有急而心不動者忍也心動而不<lb/>
能濟者吝也心動而能濟之矣取之宫中久而不繼者<lb/>
愚也獨爲君子者隘也繇子之説可以澤物可以廣善<lb/>
矣然則此社宜何名曰子嘗讀六祖壇經乎自心無碍<lb/>
<pb n="KR4e0244_WYG_002-10b"/>
常以智慧觀照自性不造諸惡雖脩衆善心不執著敬<lb/>
上念下矜恤孤貧名慧香此釋典也與吾儒近子之説<lb/>
未嘗不與佛氏近也宜名其社曰慧香慧香社成余亦<lb/>
其中之一人也因序其縁起書之簡首<lb/>
　　陸翼王思誠錄序<lb/>
交道之䘮久矣髙者不過鬭炫詩文下者乃至徴逐酒<lb/>
食其聚㑹也或甘言巧笑以取悦或深情厚貌以相遁<lb/>
求其責善輔仁者盖千百不得一焉予爲之慨然而憂<lb/>
<pb n="KR4e0244_WYG_002-11a"/>
惕然而恐壬午春有同志斯道者十餘人爲直言社前<lb/>
軰則有髙叔英友人則唐聖舉陳義扶蘇眉聲夏啟霖<lb/>
門生則陸翼王張德符髙德邁侯記原幾道研德雲俱<lb/>
智含兄弟暨吾弟偉恭也平居自考咸有日記赴㑹之<lb/>
日各出所記相質顯而威儀之際微而心術之間大而<lb/>
君父之倫小而日用之節講論切偲必求至當之歸而<lb/>
後已諸子奮志進脩日新月異而翼王以敦篤之姿爲<lb/>
精微之學惟日孜孜常若不及苟一言不合乎道一行<lb/>
<pb n="KR4e0244_WYG_002-11b"/>
未得乎中小經指摘立自刻責飲食俱忘今歳之春取<lb/>
思誠名其日記而乞余數語爲朂予惟大哉乾元萬物<lb/>
資始在天之誠也乾道變化各正性命在人之誠也不<lb/>
勉而中不思而得自然之誠也擇善固執弗得弗措勉<lb/>
然之誠也四者雖有不同然由勉然以進於自然盡在<lb/>
人以合乎在天其歸一而已矣今之學者未能反身而<lb/>
誠性與天合漫云不假思爲可以坐臻斯道告以博學<lb/>
審問慎思明辨篤行之説徃往以爲支離而厭去之其<lb/>
<pb n="KR4e0244_WYG_002-12a"/>
亦謬矣夫聖以誠爲本誠以思爲要故洪範曰思曰睿<lb/>
睿作聖昔謝上蔡見伊川稱天下何思何慮程子謂有<lb/>
則有此理賢卻發得太早在上蔡得此一句救㧞自是<lb/>
切問近思理㑹事有不透其顙有泚故後來不至流於<lb/>
禪學劉元城事温公凡五年得一語曰誠請問其目曰<lb/>
自不妄語始元城初易之及退自櫽括日之所行與凡<lb/>
所言自相掣肘矛盾者多矣力行七年而後成夫以上<lb/>
蔡之明敏與元城之剛毅百倍於今之人也然猶精思<lb/>
<pb n="KR4e0244_WYG_002-12b"/>
殫力而不敢髙語自然如此翼王勉乎哉窮理以致其<lb/>
知反躬以踐其實庶幾乎孟子所謂思誠者則劉謝不<lb/>
難逮而於立社之意無負矣翼王勉乎哉<lb/>
　　吳義齋經畬堂詩序<lb/>
余覧前史見古者髙蹈獨往之士心慕尚之以謂近世<lb/>
人材雖不逮古要之吏治武功儒林文苑可與古人方<lb/>
駕者往往而有顧求一真隱者何寥寥也後有良史將<lb/>
遂隱逸傳不立歟或獻疑曰所謂隱者以其不可得而<lb/>
<pb n="KR4e0244_WYG_002-13a"/>
見也使子能見之則已非隱矣且夫灌園磨鏡之流負<lb/>
苓篐桶之客山林城市龍章魚服子安得而遇之雖遇<lb/>
矣安得而知之余不能荅然亦不以其言爲然也一日<lb/>
父友葉石農先生出經畬堂集一巻視余曰此吾鄉吳<lb/>
義齋先生所爲詩也義齋服賈而行儒好隂行善以濟<lb/>
物伏匿韜晦世罕有能知之者所爲詩及小令皆聊以<lb/>
寓意未嘗瞡瞡比儗而音節圓美神彩流煥翛然有塵<lb/>
外致趣子試評之以爲何如也余受讀終巻爲驚歎失<lb/>
<pb n="KR4e0244_WYG_002-13b"/>
聲若義齋非古之所謂隱君子者耶今世爲詩者多矣<lb/>
未有工如義齋者也其工如義齋者有矣未有不以詩<lb/>
自名者也詩工而不以名者有矣未有潛德隱行又髙<lb/>
於所爲之詩者也然則後有良史將求隱逸其人而實<lb/>
之者舍義齋誰歸乎使余未讀義齋詩猝遇義齋於市<lb/>
廛則亦莫知其爲誰何之人矣余是以知今世果未嘗<lb/>
無真隱也余嘗泝錢塘上嚴灘觀新安江水出處山髙<lb/>
峽深慨然欲起方元英謝臯羽之徒相與遊於黄山白<lb/>
<pb n="KR4e0244_WYG_002-14a"/>
嶽之間而不可得今考義齋之本末實生於歙賈於嚴<lb/>
衢之間余庶幾得見其人而已歿矣瞻望林壑緬然長<lb/>
懐者久之<lb/>
　　潘鱗長康濟譜序<lb/>
晉世論人物以温嶠爲第二流之髙者時名軰共談至<lb/>
第一流將盡之間温嘗失色彼所謂第一流者何人哉<lb/>
前之王夷甫後之殷淵源之屬是已天下屬安定此曹<lb/>
子髙自標置嘘枯吹生及四海有㣲風摇之皆周章失<lb/>
<pb n="KR4e0244_WYG_002-14b"/>
據至困踣不振以迄於死而一時竒策儁功乃獨出於<lb/>
太真之徒然則當時所謂第二流者乃第一流也而其<lb/>
第一流固天下之棄材也聚天下之棄材尊之爲第一<lb/>
流至於中原簸蕩生民流離而此論猶牢不可破習俗<lb/>
之深豈不痛哉今天下崇尚經術與晉世之老莊異甚<lb/>
然而科舉之學爛熟敗壊日浸月淫如寒熱之入人肌<lb/>
骨士有談王霸之略者率見詆娸以爲迂怪二十年來<lb/>
<hi>闕十字</hi>拱手圜視而莫之救也然則今日之異於晉世<lb/>
<pb n="KR4e0244_WYG_002-15a"/>
者安在歟國不幸有變容易色之慮太真之徒將誰屬<lb/>
與抑所謂熟爛敗壊者果可以濟世而過此者皆不必<lb/>
談歟嘗與潘子鱗長論而悲之鱗長出所著康濟譜示<lb/>
予其書條分件繫旁行敷落自古人牧民應變之方至<lb/>
近代兵制屯田魚鹽茶馬漕運諸法皆具又與金子孝<lb/>
章詳爲論説以警發當世之憒憒者予讀之未嘗不撫<lb/>
巻而歎也㑹鱗長扁舟泝大江覧衡嶽徘徊故里遇所<lb/>
交通人竒士輒出此書示之爭爲裒金助刻流通四方<lb/>
<pb n="KR4e0244_WYG_002-15b"/>
予戲謂鱗長子之書經世之書也子之身未遇之身也<lb/>
子方搰搰焉以其身爲洴澼絖而獨以其不龜手之藥<lb/>
公人耶鱗長蹙然曰使吾藥誠可用以取封雖終身洴<lb/>
澼絖何憾予作而歎曰大哉潘子之言思深哉潘子之<lb/>
志在天下乎使潘子伏闕上書以布衣召見殿上亦不<lb/>
過潘子自行其學而已惟此書之出使天下知熟爛敗<lb/>
壊之學無可藉賴而喜談大略者亦將有所稽考是潘<lb/>
子之大有救於今日也今天下之可憂者多矣猶恃有<lb/>
<pb n="KR4e0244_WYG_002-16a"/>
潘子之徒區區其間也<lb/>
　　王子堅詩序<lb/>
吾友張子灦嘗示予與王子堅先生唱和之什余問子<lb/>
堅誰何子灦曰此隱君子也篤行好古其詩有孟襄陽<lb/>
韋蘇州之風其食貧如黔婁史雲而嘗有以自樂余聞<lb/>
是言洒然異子堅之爲人盖子灦寡交不妄許與者也<lb/>
然子堅居荒江之上無幾入城而予又以傭書走四方<lb/>
不得乗欵段一至其處坐是予胸中有子堅數年尚未<lb/>
<pb n="KR4e0244_WYG_002-16b"/>
能使子堅知之癸酉之歳始遇於雍瞻所蟬連數日出<lb/>
一帙示予讀之大抵陶冶性靈流連光景之言遇其合<lb/>
作清遠閒肆蕭然得意於筆墨之表甚矣其有襄陽蘇<lb/>
州之風也昔人有言詩非能窮人殆窮者而後工予嘗<lb/>
反之以爲窮矣安能工哉詩人之心蕩滌萬物牢籠百<lb/>
態必其有不窮者而後工也今子堅困踣寂寞宜其有<lb/>
戚戚見於顔色者而子堅泊然此其清逺閒肆之詩所<lb/>
繇出而子灦所以爲知言也與或曰子堅嘗往來東佘<lb/>
<pb n="KR4e0244_WYG_002-17a"/>
山中眉公先生亟稱其詩夫眉公先生知之世之人且<lb/>
將盡知之矣<lb/>
　　閔裴村詩集序<hi>壬午</hi>
嗚呼此吾亡友閔君裴村之詩也君家世力田至君乃<lb/>
學制舉業不就去學詩詩成乃大困然君好之益力詩<lb/>
亦益工嘗往來吳越間以篇詠自娯其居家或爲童子<lb/>
師或田作自給其爲人事母孝撫二弟有恩人有饋之<lb/>
者君未嘗固拒或挾富貴衣食之輒拂衣去終身不見<lb/>
<pb n="KR4e0244_WYG_002-17b"/>
也亦以此取怒於人至推墮溝中跛其一足君詩中所<lb/>
謂嘗切下堂悲者盖指此也所居老屋數椽竹厨土銼<lb/>
餔糜不給君日仰屋梁語雖家人呼之不應其精苦如<lb/>
此君殁於崇禎之十一年歿之前爲醉李故人延致家<lb/>
塾得寒疾歸未至家數里力疾盥櫛堅坐舟中家人驚<lb/>
往逆之已不能言矣扶舁入門一夕卒卒時手執一巻<lb/>
書牢甚家人取視之則其平日所爲詩也嗚呼可悲也<lb/>
已世謂詩能窮人歐陽子則謂詩非能窮人殆窮者而<lb/>
<pb n="KR4e0244_WYG_002-18a"/>
後工也以余論之唐世以詩取士上自王侯有土之君<lb/>
下至武夫卒史緇流羽人伎女優伶之屬人人學詩一<lb/>
篇之工播在人口故詩人易以得名降至貞元以後王<lb/>
澤既竭而劉魯風姚巖傑之徒猶得挾其區區之聲病<lb/>
所至爲諸侯上客其恬淡隱約如方干陳陶者鄉國之<lb/>
人皆愛而敬之則謂詩能窮人者非也今世以帖誦取<lb/>
士士知詩無益固不好即好之亦不能深知雖有能言<lb/>
之士上薄曹劉下追李杜將亦不免於飢寒困踣之憂<lb/>
<pb n="KR4e0244_WYG_002-18b"/>
况其下者乎則謂詩不能窮人者亦非也若君之詩清<lb/>
而不瘠質而不俚一唱三歎有古者衡門詩人之風則<lb/>
所謂窮而後工者其亦信矣夫君生平最善余嘗欲余<lb/>
刪定其詩且爲之序余有逺遊未果既歸而君死矣索<lb/>
其家踰年乃得其臨歿時所手執者一巻爲之出涕因<lb/>
商諸同好二三子裒金刻之嗚呼君之於窮固已不怨<lb/>
不憾矣而猶不能無望於後世之傳其詩傳與否未可<lb/>
必也余之力又非能使君必傳者也則亦攟拾集比以<lb/>
<pb n="KR4e0244_WYG_002-19a"/>
遺所不知何人而已<lb/>
　　小山集序<hi>乙酉</hi>
唐世詩人以李杜並稱至王文公始置軒輊於其間以<lb/>
謂太白辭語迅快然十句九句皆言婦人與酒耳自此<lb/>
論出而子美始獨爲雄霸然考太白元本風騷含嚼漢<lb/>
魏其生平愛君忠國愍時病俗之志方諸少陵無毫髮<lb/>
慙負特以其才高氣雄故精意深識反爲所掩讀者徒<lb/>
得其横被六合飄飄淩雲之致而已今夫朱顔娭光極<lb/>
<pb n="KR4e0244_WYG_002-19b"/>
美人之形容清香凍㱃偹醴齊之妙理而後世卒不聞<lb/>
以酒色病騷人者知其爲寓言也希聖有立絶筆獲麟<lb/>
太白之所挾持何如而可以輕俊目之哉近世詩人學<lb/>
少陵而得其皮毛者頗多學太白而得其天機者絶少<lb/>
盖學可以漸進而才不可以强爲也吾友呉定逺天才<lb/>
獨出其所爲古今諸體詩皆絶類太白余觀其感歎時<lb/>
事則逺别離戰城南之悲壯也游歴山水則廬山瀑金<lb/>
陵臺之清雄也俯仰古蹟則圮橋鸚鵡之作不足爲其<lb/>
<pb n="KR4e0244_WYG_002-20a"/>
激昻也陶暢襟懐則秋浦敬亭之篇不足爲其閒肆也<lb/>
大約不追琢而工不矜飾而豔不逞繁密以爲富不附<lb/>
寒澁以見長如快劍斫陣十歩一人如黄鶴臨風貌逸<lb/>
神王要之區區筆墨畦逕之間誠不足以知之也定逺<lb/>
爲人文武自將自其弱冠時著書數萬言彎弓二百斤<lb/>
既登賢書再上春官不第嘗短衣匹馬往來燕趙間與<lb/>
竒才劍客相追逐歸而閉門距躍慨然欲以鈐略自見<lb/>
時人未之知也故其愛君忠國愍時病俗之志一皆見<lb/>
<pb n="KR4e0244_WYG_002-20b"/>
於詩乃至沉吟眩瞀酣嬉淋漓弄閑於倡條冶葉之間<lb/>
埋照於痛飲狂歌之際不知去古人逺近視餘子蔑如<lb/>
也兹定逺刻其詩爲小山集余僣引篇端以告世之知<lb/>
定逺者其他文辭亦可概見焉<lb/>
　　學古偶刻題辭<lb/>
勝國虞公伯生有言爲文當如浙人之庖者不當如川<lb/>
人之庖者川人之爲庖也麤塊而大臠濃醯而厚醬非<lb/>
不果然屬饜也而飲食之味微矣浙中之庖者則不然<lb/>
<pb n="KR4e0244_WYG_002-21a"/>
凡水陸之産皆擇取柔甘調其湇齊澄之有方而潔之<lb/>
不已視之泠然水也而五味之和各得其所求羽毛鱗<lb/>
介之珍不易其性故爲文之妙惟浙中庖者知之余嘗<lb/>
引此以論今人之文險膚䮞駁華縟纎詭雜然而出譬<lb/>
猶置鴆毒於醍酒之中屑糖糜於粱肉之内雖求如川<lb/>
中之庖已不可得矣王子周臣以古文辭視余乃能黜<lb/>
險膚以爲實去䮞駁以爲醇約華縟以爲質變纎詭以<lb/>
爲雅淵淵乎其有先漢古文之風充充乎其進而未止<lb/>
<pb n="KR4e0244_WYG_002-21b"/>
也周臣其有意於浙中之庖者歟欣賞不已因爲題其<lb/>
簡首<lb/>
　　郁逺士詩文序<hi>壬午</hi>
郁逺士嘗倣韓愈毛穎傳體作小傳三通示人人讀之<lb/>
無不仰天大笑冠纓索絶以爲此古者滑稽之流也既<lb/>
而逺士貧不自聊輒應里中推擇爲掾史日抱簿書立<lb/>
令側令指曰若爲吾書某牘即俯而書牘旦而入暮而<lb/>
出以爲常有識之者曰是固向之爲滑稽者也逺士既<lb/>
<pb n="KR4e0244_WYG_002-22a"/>
溷跡掾史復以其暇削荆握槧矻矻不休如舉子結夏<lb/>
課者前後令廉得其所爲皆器異之而逺士之名亦駸<lb/>
駸聞於四方一日里中有高㑹四方名士盡集主人舉<lb/>
觴屬客請即席賦詩客多欠伸魚睨不能就逺士乗醉<lb/>
操筆立書數十紙竒氣淵然可誦一座大驚其思鋭而<lb/>
學贍皆此類也楚中潘鱗長尤愛逺士詩文嘗搜其篋<lb/>
得若干首刻之呉中而逺士徴余一言爲序余謂古稱<lb/>
善滑稽者莫如東方曼倩今觀其因事納忠直言切諫<lb/>
<pb n="KR4e0244_WYG_002-22b"/>
則自公孫𢎞以下皆不能及視枚臯郭舍人直奴𨽻耳<lb/>
逺士身處窮閻而有當世之志以文爲戲而有憤時嫉<lb/>
俗主文譎諌之風異日待詔金馬門陳農戰强國之計<lb/>
爲東方生有餘矣若其詩之律切清新覧者當自得之<lb/>
兹不具論<lb/>
　　嚴永思先生七十壽序<hi>甲申</hi>
韓愈論史書不可輕爲自丘明遷固陳壽王隱諸家而<lb/>
下皆不免於天刑人禍桞宗元反之以爲前數子者或<lb/>
<pb n="KR4e0244_WYG_002-23a"/>
出於不幸或行事本不合中道非以紀録褒貶之故而<lb/>
然也二家之説以宗元爲得然余嘗妄論之天地間風<lb/>
雲水石禽蟲華蘤無情之物非能有所愛憎報復於人<lb/>
也或者操吟詠之小技穿穴幽隱搯擢𤨏細其得罪造<lb/>
物甚小而猶或以此致窮又况世之人傑鬼雄抱感慨<lb/>
不平之氣生無所遇猶兾死而見伸乃作史者洗垢索<lb/>
瘢抑沒其事則其人之長恨於天壤爲何如哉是宜退<lb/>
之所云亦有未必不然者今夫酷吏文致人罪或不旋<lb/>
<pb n="KR4e0244_WYG_002-23b"/>
踵亡身赤族而惠慈之師明允之吏嘗以多所平反獲<lb/>
報於數世之後作史者苟懐平反之心以處之則其得<lb/>
報亦當與遷固諸人相反非有富貴福澤之加其身亦<lb/>
必康强老壽此又物理之必然者也吾邑嚴永思先生<lb/>
讀史三十年嘗患司馬氏通鑑多所濶略遂爲發凡舉<lb/>
例是正其書闕者補之訛者訂之人有俶詭倜儻者收<lb/>
之文有關係治道者采之美如四皓安劉章章見於馬<lb/>
班之書而爲通鑑所不録惡如華太尉破壁取后僅見<lb/>
<pb n="KR4e0244_WYG_002-24a"/>
於呉人所作曹瞞傳而爲通鑑所輕信皆别白而去取<lb/>
之旁行敷落間見錯出其大㫖歸於成人之美不以成<lb/>
敗論英雄不以聖賢大學之道格一切非常可喜之士<lb/>
盖先生之用心爲至仁矣先生於世泊然無所嗜天亦<lb/>
未嘗以富貴福澤强加之然生長四朝爲太平之遺民<lb/>
家有負郭之田門多載酒之客于于而行陽陽而樂不<lb/>
知老之將至是丘明遷固所深羡而不可得也傳曰仁<lb/>
者夀先生有焉余少懐述作之志牽於時學不暇以爲<lb/>
<pb n="KR4e0244_WYG_002-24b"/>
年近四十始登一第今方請假南還欲終隱林壑與先<lb/>
生卜隣又未知得遂與否儌天之惠買地百弓貯書千<lb/>
巻俯而讀仰而思洗然盡去胸中之癥結然後修明一<lb/>
經傳之無窮於生平之願畢矣猶恐搜竒不力疾惡之<lb/>
心太嚴則於先生之道一無所得而深犯退之之所戒<lb/>
故於先生七十誕辰謹述其生平作史之意以爲夀而<lb/>
亦因以自朂焉先生讀之其爲我听然而釂一觴乎<lb/>
　　歸母陳夫人六十序<hi>代</hi>
<pb n="KR4e0244_WYG_002-25a"/>
當穆皇帝御極之季年上恬下熙朝章漸疎士大夫相<lb/>
習爲奉身資家之學而少司宼歸公自釋褐中翰擢官<lb/>
黄門稍遷尚寳卿晚繇銀臺進貳秋官數十年中清白<lb/>
一節此可謂天下之偉人矣當公之宦成也室廬墊隘<lb/>
田畝不足以給饘粥故衆以爲清雖公之立朝忠精居<lb/>
家孝友學古淹博在它人一莫能至而槩以清蔽之猶<lb/>
之稱國僑以惠稱公叔以文云爾不知者至有平津布<lb/>
被之疑及聞公之夫人糲食敝衣親執家苦無幾㣲見<lb/>
<pb n="KR4e0244_WYG_002-25b"/>
於顔色乃始歎息以爲不可及然居公之時亦僅歸美<lb/>
於公而已夫人之德以公掩猶公之德以清掩也洎公<lb/>
即世長君全卿以才名耿亮遊公卿間時時稱夫人慈<lb/>
撫之惠次君元卿尚幼夫人以嚴代慈朝夕訓以讀書<lb/>
修身睦族信友之道不數年鬱爲儒宗人始知夫人爲<lb/>
母之賢而益追誦其爲婦且歎司宼公之清白一節其<lb/>
得於夫人之所助不淺也夫公之清白一節出於天性<lb/>
所謂騶虞之不殺竊脂之不榖也而以爲得於夫人之<lb/>
<pb n="KR4e0244_WYG_002-26a"/>
助不已過與盖攻苦食淡者人情之所不堪而豪華靡<lb/>
麗者閨閣之所競慕舍閨閣之所競慕就人情之所不<lb/>
堪此在君子能得之於身而不能得之於同室之人夫<lb/>
至不能得之於同室之人則不必身通苞苴而其操固<lb/>
可敗矣昔王荆公以虚名實行傾動天下自其買宅京<lb/>
師必欲得修身齊家事事可法如司馬公者而與之爲<lb/>
鄰而嫁女用錦帳乃出於夫人所爲荆公不知也然則<lb/>
近世賢人砥礪名節而敗於不見之地者可勝道哉謂<lb/>
<pb n="KR4e0244_WYG_002-26b"/>
夫人無助於公吾不信也嘗觀前史傳列女者於潛德<lb/>
則稱孟光謂伯鸞之隱逸光成之也於明達則稱山濤<lb/>
許允之婦謂濤允之出處二婦成之也而清節如胡質<lb/>
吳隠之之流為其室者甚難而姓氏獨不傳豈清者之行<lb/>
固不欲見知於人而并晦其室歟抑所謂至德者固無<lb/>
得而稱也歟不然則其爲子若孫者不能推闡其德以<lb/>
見於世也歟今全卿之才名耿亮既如此而元卿又將<lb/>
進爲世用吾知公之德固不以清掩而夫人之德亦不<lb/>
<pb n="KR4e0244_WYG_002-27a"/>
以公掩也已今孟冬二十八日爲夫人六十之誕辰諸<lb/>
同人千里貽書以介夀之辭見屬余以通家子義不敢<lb/>
辭因爲掇其大者書之爲序而夫人之壽考康寧則諸<lb/>
君子固能言之矣<lb/>
　　陳母張孺人六十序<hi>代</hi>
往者陳靖甫先生以博物好竒聞於四方四方之人自<lb/>
詩翁畫史竒材劍客彈棊格五馬醫灑削之屬挾一技<lb/>
者皆過從先生先生左圖右史旁列三代彞器引客就<lb/>
<pb n="KR4e0244_WYG_002-27b"/>
坐問何所長客前自賛云何輙隨客所長應之客皆遜<lb/>
謝不及已而釃酒擊鮮絲肉間作窮日浹夕以爲常或<lb/>
值先生郊居則輿馬之僦直踴貴其好客如此然先生<lb/>
之家貫不逾中人先生性髙朗絶不問生産生産亦不<lb/>
見其落人多怪之間有私於長君熙孟者熙孟爲具道<lb/>
其母張孺人節衣縮食操執家秉先生即有所需未嘗<lb/>
乏絶即乏絶必拮据以進不使先生知之於是聞者驚<lb/>
歎以爲非孺人之賢不足以成先生之髙也孺人爲大<lb/>
<pb n="KR4e0244_WYG_002-28a"/>
㕘明初公女公深中隱厚閨門肅雍孺人之所得於家<lb/>
教者深矣不偶然也先生既觀化數年孺人始年六十<lb/>
是時長君學益成志益樹吳中推爲諸生祭酒諸孫五<lb/>
人皆賢而有文於是同邑諸君子千里移書以介夀之<lb/>
言屬余且曰君於陳氏稱世講宜知孺人尤詳孺人於<lb/>
古列女誰比也余惟范史所載梁伯鸞夫婦人人能言<lb/>
之以先生方伯鸞所謂易地皆然者也若方孺人亦惟<lb/>
德曜爲可雖然當伯鸞賃舂時所謀者一身耳裘葛於<lb/>
<pb n="KR4e0244_WYG_002-28b"/>
整理饘粥於潔齊一庸婦人能佐之矣德曜之賢於人<lb/>
者特以其必敬必戒也若先生以布衣諸生門内嘗有<lb/>
數十人釂酒門外嘗有數十人仰食米鹽零雜一切責<lb/>
之孺人而孺人皆能給之終其身無倦容無德色非誠<lb/>
與才合者能之乎是故爲德曜易爲孺人難伯鸞既歿<lb/>
史稱妻子歸扶風夫以伯鸞爲之父而其子無聞焉則<lb/>
其人之賢否可知也德曜之所處又可知也夫王霸之<lb/>
妻不以蓬髮歴齒慙其子故與德曜同傳以德曜之明<lb/>
<pb n="KR4e0244_WYG_002-29a"/>
達豈不足以處此然其得於天者或已嗇矣今孺人有<lb/>
熙孟爲之子熙孟之子及猶子又賢也是故爲德曜難<lb/>
爲孺人易夫難者今人之所不可能也易者古人之所<lb/>
不必得也能今人之所不可能得古人之所不必得其<lb/>
亦可樂也已遂書而寄之以復諸君子之請以侑孺人<lb/>
百年之觴以志余不獲躋堂之媿焉<lb/>
　　蘇母金孺人六十序<lb/>
吾邑蘇氏世居湄浦之上以耕稼爲業二百年來士大<lb/>
<pb n="KR4e0244_WYG_002-29b"/>
夫所稱孝友肅雍有德有行之家也至泰醇先生以績<lb/>
學爲鄉祭酒而長次君眉起眉聲繼之眉聲以易經魁<lb/>
鄉薦當世誦習其文擬諸淵雲鼂董之間一上公車罷<lb/>
歸杜門著書日侍母孺人膝下與眉起賡閒居之賦補<lb/>
白華之詩用以燕樂其親而孺人亦康强悦豫左饘粥<lb/>
而右孫子愉愉如也初孺人以名家女幼嫺姆教孝恭<lb/>
慈儉聞於姻族既歸泰醇先生值家道中落孺人椎髻<lb/>
操作攻苦食澹有人情之所不能堪者然祭祀酒食未<lb/>
<pb n="KR4e0244_WYG_002-30a"/>
嘗不潔齊也尊章之養未嘗不具醇醴羞甘毳也盥浣<lb/>
<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>撋之節未嘗不整理也既而先生早殁二子孤露孺<lb/>
人亟延良師傅講授而躬自訓以忠孝大節稍長擇交<lb/>
里中問某某姓名知其人賢者輒喜試於有司小有利<lb/>
鈍不加譙訶眉聲登賢書亦無得色曰吾所喜者在此<lb/>
不在彼也惟孺人以婦道而兼子以母道而兼父辛勤<lb/>
數十年得見其子之樹立爲當世大賢而其身固已老<lb/>
矣淳耀聞古之賢母有樂其子與李杜齊名者有剪髮<lb/>
<pb n="KR4e0244_WYG_002-30b"/>
供饌爲其子延四方竒士者有聞義養不聞禄養許其<lb/>
子不就科目者高風淑行焜燿彤史然亦幸有大賢人<lb/>
焉以爲子故其母得藉之以傳即不幸而其子不賢母<lb/>
之傳與否未可必也孟子推仁義禮智之德皆本於性<lb/>
而又以爲有命焉彼所爲髙風淑行其殆出乎其性者<lb/>
歟有是母適有是子其殆得乎其命者歟世稱君相能<lb/>
造命然又以爲孝子百世之本仁人天下之命則夫孝<lb/>
子仁人盡性以至於命其權固與君相等歟昔漢世有<lb/>
<pb n="KR4e0244_WYG_002-31a"/>
赤眉銅馬之亂而劉平趙孝之徒至信格於盗賊唐至<lb/>
元和之後王澤竭矣而董召南獨隱居行義化及雞狗<lb/>
此皆性命精㣲之極致不可思也不可言也今天下彝<lb/>
倫攸斁豺狼食人河決魚爛幾於不可收拾尚賴有仁<lb/>
人孝子如蘇氏兄弟者本其孝友施於有政在家如董<lb/>
召南出爲公卿大臣如劉平趙孝而孺人内德隆茂將<lb/>
與漢晉以來諸賢母並傳豈不盛哉淳耀與眉聲同學<lb/>
同志又同舉於鄉往歳驅馳南北兩人如左右手也憶<lb/>
<pb n="KR4e0244_WYG_002-31b"/>
舟渡黄河中夜不寐眉聲爲述昔年大雪中徒歩赴試<lb/>
歸自數十里外母氏倚門望之淳耀喟然歎息想見爲<lb/>
人親者之心焉今當孺人六十之誕辰得從侯子雍瞻<lb/>
傅子令融陳子義扶之後敬進一觴因述其世德以爲<lb/>
夀詞無虚美庶幾見而知之者云<lb/>
　　唐翁壽序<lb/>
今年七月七日爲唐宗魯先生六十之誕辰諸辱交於<lb/>
先生之子惟時者某某咸謀所以壽先生而屬某執筆<lb/>
<pb n="KR4e0244_WYG_002-32a"/>
以紀先生之梗概且曰吳俗介夀之辭必託諸貴人鉅<lb/>
公今先生體尚髙素視榮利如土梗諛詞詭説非其所<lb/>
好吾屬以子交於惟時最久其知先生宜悉子當爲一<lb/>
言以侑先生觴且固惟時之志也余唯唯不敢以陋且<lb/>
僣辭余惟唐氏之先世有隱德至先生而早失怙恃廬<lb/>
産蕩析乃慨然屏去儒業居物於家視其時之詘信而<lb/>
操其竒贏不十年竟復其産且加廓焉然生平深耻陶<lb/>
白之術刻意厲行一本禮教不啻如昔人之游於商賈<lb/>
<pb n="KR4e0244_WYG_002-32b"/>
而蹋稱折之者故其家亦終不甚穰也其家政嚴而有<lb/>
法客有過從者見其子弟立不跛倚坐不横肱其與人<lb/>
交衎衎樂易不爲嶄絶之行里中人皆愛而敬之稱唐<lb/>
翁性無喜愠云惟時嘗謂予曰亮工自結童時粗習句<lb/>
讀家大人即訓以忠孝大義聞市肆有佳書必購置塾<lb/>
中已而亮工游鄉校試於有司時有利鈍大人無幾㣲<lb/>
見於顔色每讀書它所旬日歸省大人必舉經史疑義<lb/>
相詰難亮工對稱㫖則命酒爲樂曰子能是吾不羡富<lb/>
<pb n="KR4e0244_WYG_002-33a"/>
貴也是以亮工與世推排十餘年不敢改操盖大人之<lb/>
教也余聞其言喟然歎曰先生之賢於人逺矣昔陶侃<lb/>
之母截髪易酒以燕范逵使其子有當世名史稱其賢<lb/>
予竊非之以爲才如士行何患不達其母既稱明智乃<lb/>
不能教以堅忍靜重而使之汲汲於富貴無論士行有<lb/>
愧茅容其母亦異於尹焞之母矣至若陳萬年之在漢<lb/>
名在于定國杜延年間盖亦一時之偉人也而教讇之<lb/>
言爲笑古今豈非重富貴而輕道義故歟繇此而觀則<lb/>
<pb n="KR4e0244_WYG_002-33b"/>
先生之賢於人逺矣今惟時學成志樹業已祭酒諸生<lb/>
間其它子姓皆詵詵振起克世其業而先生方與四三<lb/>
親故盃酒聚㑹談説山林魚鳥之樂暇則逃於浮屠氏<lb/>
相與推究其㫖吾於是知其心之不嬰於物而可以長<lb/>
年也已若夫世俗所稱駟馬髙盖鳴鐘列鼎之榮宜皆<lb/>
惟時所自有故置不論獨論先生之髙風潛德如此且<lb/>
以識諸子親愛之私云<lb/>
　　陸履長鄉兵議序<hi>己夘</hi>
<pb n="KR4e0244_WYG_002-34a"/>
籍民爲兵其制尚矣唐之抱真德裕能以節度使行之<lb/>
於一方宋之神宗安石不能以天子宰相行之於天下<lb/>
其故何也盖抱真德裕挾節鎮之權其勢非有司所能<lb/>
格而其臨民也近於天子宰相凡蠲徭租給弓矢第能<lb/>
否一切有實意存焉故其法得行於澤潞川蜀神宗安<lb/>
石之意未嘗不善也其去民逺其所倚以行法者有司<lb/>
而已涑水氏云比户騷擾不遺一家王巖叟亦云羈縻<lb/>
之虐鞭笞之苦誅求之無已天子宰相皆不知也而團<lb/>
<pb n="KR4e0244_WYG_002-34b"/>
教未成即又以番上困之故其法不得行於河北諸路<lb/>
今天下之言鄉兵者多矣其説皆原於抱真德裕而度<lb/>
其既行之後當與安石不殊盖亦幸而不見施行以得<lb/>
免於熙寧之擾也雖然内外交訌天下益急練民兵以<lb/>
紓正兵留募兵之費以贍民兵豈非經武强兵之上䇿<lb/>
哉懲有宋之弊而謂此法必不可行是懲噎而廢食也<lb/>
吾友陸子履長著鄉兵議一巻大意以編甲定户爲主<lb/>
八十家而出一人無唐世三丁税一三户擇一之苦每<lb/>
<pb n="KR4e0244_WYG_002-35a"/>
日輸赤仄一二無宋世質衣買弓之苦其它繁碎靡密<lb/>
曲爲之制如貫繩畫局使人一望而曉雖今世無抱真<lb/>
德裕其人吾知其斷斷可行也王新建有言弭盗所以<lb/>
安民而安民又爲弭盗之本故其開府䖍州掃除羣盜<lb/>
一以嚴保甲爲先務保甲嚴而盜無所匿竒功克成夫<lb/>
但行保甲而其效已如此况以鄉兵寓保甲以守寓戰<lb/>
如履長之説之精且變者哉語不云乎如有用我舉而<lb/>
措之可也<lb/>
<pb n="KR4e0244_WYG_002-35b"/>
　　易文自序<lb/>
漢人得一經必聚五經諸儒共讀而詁之余嘗以此意<lb/>
讀易求之於詩得易之性情求之於禮得易之法度求<lb/>
之於書於春秋得易之事業乃至二十一史之記載莊<lb/>
列諸子之㣲言屈宋蘇李以下之詩騷詞賦一巻一篇<lb/>
所見無非易者又恐其溺於文也端居靜思斂耳目聚<lb/>
精神以求焉如是者十有五年而未嘗測易之畔岸間<lb/>
出其餘爲制舉業非余好也前後所得率以之薦几席<lb/>
<pb n="KR4e0244_WYG_002-36a"/>
飽蟫蠧徐子蔚生顧從而掇拾吾後評之隲之猥授梓<lb/>
人流通凡若干首予亦不禁也嗟夫易之道大矣自漢<lb/>
以降言易者無慮千百家其精者發揮理性其觕者爲<lb/>
隂陽術數之言而其至觕者爲今之制舉業今誠以易<lb/>
道視之則其精者去太極已逺而其觕者亦不可以謂<lb/>
之非易譬猶天地之内金玉瓦礫等爲一物而已矣余<lb/>
之此文方之瓦礫固天地之所不棄也<lb/>
　　陳義扶近藝序<lb/>
<pb n="KR4e0244_WYG_002-36b"/>
昌黎之文學孟子者也歐陽子之文學韓子者也二子<lb/>
之似古人者神也非貌也近代之學古人者貌也惟制<lb/>
舉業亦然王唐以機法倡之於前歸胡以理氣振之於<lb/>
後讀思泉之文未有言其似守溪者也予聞思泉日置<lb/>
守溪之文於座右心慕手追久之乃以其博大名家即<lb/>
思泉亦以昌黎學孟自况乃知先輩之嚴於師法而精<lb/>
於用意如此今帖誦家或言古文或言先輩究其所謂<lb/>
古文先輩者襞績而已爾拘牽而已爾拘牽襞績既不<lb/>
<pb n="KR4e0244_WYG_002-37a"/>
足以服天下於是鹵莽者一切反之以陋爲竒以腐爲<lb/>
新以俗爲雅以穢爲華而制舉業之道日以敗壊爲可<lb/>
歎也吾友陳義扶以髙竒之才斂入規矩盖常取機法<lb/>
於王唐取理氣於歸胡矣其言曰軼理而背法非文也<lb/>
墨守理法之中土木據尊位而餓𨽻入嚴家亦非文也<lb/>
於是精之以濓洛關閩性命之書博之以遷固韓歐雅<lb/>
正之文上有所規下有所逮正有所本旁有所㕘然後<lb/>
研精覃思一於制舉業發之讀其文如齊魯大儒揖讓<lb/>
<pb n="KR4e0244_WYG_002-37b"/>
興俯於朝堂也如大將用兵變八門爲六花也如丸投<lb/>
區矢赴的流雲在岫而風出之也如湖江之水藴珠涵<lb/>
璧而吐吞羲娥也於戲若義扶可謂能自名其家者歟<lb/>
可謂得古人之神而遺其貌者歟以王唐歸胡救今文<lb/>
之敝以義扶之文救王唐歸胡之敝其誰能易之義扶<lb/>
浮沉諸生中十年其文益精而其收效與今之陋腐穢<lb/>
俗者等且不若焉論者誹譽相半於是義扶不能自釋<lb/>
以決於余余曰昌黎之文不云大怪小怪乎歐陽子之<lb/>
<pb n="KR4e0244_WYG_002-38a"/>
文小子輩不有議之者乎卒之怪且議者不能使二子<lb/>
不傳以二子之誠於爲文也吾子之文誠矣誠則必傳<lb/>
其何有於一遇義扶起而笑曰善哉黄子之張吾軍也<lb/>
遂刻其稿若干篇以行<lb/>
　　陳義扶文稿序<hi>壬午</hi>
吾友陳義扶嘗刻其稿二十篇問世而余爲序之以謂<lb/>
義扶之文取機法於王唐取理氣於歸胡精之以濓洛<lb/>
關閩性命之書博之以遷固韓歐雅正之文上有所規<lb/>
<pb n="KR4e0244_WYG_002-38b"/>
下有所逮正有所本旁有所參然後研精覃思自名其<lb/>
家出其餘力足以救今文與今之僞爲先正之文之弊<lb/>
而其收效反遜於今人故論者誹譽相半然而義扶之<lb/>
於爲文則可謂誠矣誠則必傳一遇不足道也盖予之<lb/>
推服義扶如此未幾義扶以羲經舉於鄉闈中擬冠多<lb/>
士者數日而姑抑爲第二人墨義既出都人士捧手歎<lb/>
賞以爲斯文之美如珤金虹璧雖抑揚其價而金與璧<lb/>
自如也時余亦與義扶同舉於是義扶彚梓其稿以行<lb/>
<pb n="KR4e0244_WYG_002-39a"/>
復使予序之余惟主者之評義扶也曰無欺人之言無<lb/>
媚人之韻是即予前序之所謂誠也誠於文者必遇予<lb/>
言則既騐矣而誠於文者必傳余言其不騐者乎雖然<lb/>
義扶之誠於文也則以其誠於人者爲之本也今夫唐<lb/>
之有張均蘇涣其詩未嘗不本於風騷宋之有丁謂吕<lb/>
惠卿其文未嘗不本於經術彼其詩若文可謂誠矣而<lb/>
後世卒莫取以爲法者無他以其不誠於爲人也今義<lb/>
扶孝於其親而信於朋友其持已也匑匑然若有所畏<lb/>
<pb n="KR4e0244_WYG_002-39b"/>
其謀道也菑然惟恐失之視名利如脱髮視進取若不<lb/>
得已此所謂誠於其爲人者也以此而爲人亦以此而<lb/>
爲文其視世之抽青嫓白梔言蠟貌以追取時俗之好<lb/>
與夫昔人所云鳳鳴而鷙翰孔子讀而儀秦行者其相<lb/>
去爲何如哉余既自幸其言之有中而又樂與義扶交<lb/>
勉於將來也故亟稱義扶之爲人以告世且自勗焉是<lb/>
爲序<lb/>
　　金懐節時義序<lb/>
<pb n="KR4e0244_WYG_002-40a"/>
東漢諸君子以德行稱者莫如荀季和氏陳太丘氏是<lb/>
二君子皆闇篤無文者也而季和之後有才子八人太<lb/>
丘之後仍世卿宰彬彬乎彧彧乎何其祖父之質而子<lb/>
孫之文也盖文者質之餘也子孫之文祖父之質之餘<lb/>
也祖父以文教文勝則質漓矣夫子孫之質日漓則子<lb/>
孫將不能有其文是故韓愈之文比於荀揚而其子有<lb/>
不識字之誚李杜之詩上規風雅而宗武伯禽無聞焉<lb/>
文勝故也夫惟祖父以質教而子孫以文應則質有其<lb/>
<pb n="KR4e0244_WYG_002-40b"/>
文質有其文則文之行於世也益遠此荀陳二氏之後<lb/>
所以多賢歟吾邑金羣玉先生以孝友至行爲一鄉所<lb/>
宗自學士大夫兒童厮役無異言及其歿也臨哭者皆<lb/>
失聲而子孫不知其姓氏論者方之太丘季和有過之<lb/>
無不及焉其長君爲吾友爾宗而懐節則先生之孫爾<lb/>
宗之子也爾宗之所聞於先生者皆忠信孝友立身事<lb/>
君處朋友之道懐節之所聞於爾宗者皆先生之道也<lb/>
吾嘗與懐節處矣朝而肄業晝而服習夕而計過無憾<lb/>
<pb n="KR4e0244_WYG_002-41a"/>
而後即安其修於身者粹如也其積於學者充如也其<lb/>
發於文辭之間者沛如也是宜其制舉業之文淵竒灝<lb/>
博英華瓌麗爲吾黨所屈服歟異日懐節立朝以經術<lb/>
陳便宜發明家學當如荀氏之慈明仲豫有功於人有<lb/>
紀於史則陳氏之元方長文不足慕也㑹懐節刻其制<lb/>
舉業若干首以行而予爲序之如此先生諸孫七人皆<lb/>
賢有文懐節爲之長<lb/>
　　陸子百義序<lb/>
<pb n="KR4e0244_WYG_002-41b"/>
制義之所言者理與事而已理則古人往矣吾不能面<lb/>
質其然否於毫分之間惟取鎔傳注不爲所汨而後達<lb/>
於文辭者爲至事則比物連類博取約出大足以極萬<lb/>
物之狀而細足以發瑰怪之文此二者未能或舍也然<lb/>
以今之爲制義者觀之則有二弊焉言理而失者拘守<lb/>
繩尺無所發明其弊至於質木痟酸咀之無有言事而<lb/>
失者穿蠧淫辭移此儷彼其弊又如美錦覆阱履之立<lb/>
陷是二者余皆病之且夫六經之後言事者備於史言<lb/>
<pb n="KR4e0244_WYG_002-42a"/>
理者詳於子史之所以推遷固者以其羅絡千載善敗<lb/>
得失的然可見也此以理言事也子之所以推荀揚文<lb/>
中者以其各言所明<graphic n="KR2936" url="https://raw.githubusercontent.com/kanripo/KR-Gaiji/master/images/KR2936.png" mimeType="image/png"/>駁互見而其精者固可施諸萬<lb/>
世也此以事言理也夫事理合而後可以立言合事理<lb/>
以立言而後射策決科之文與古文辭等今人反之乃<lb/>
欲以此譯聖經應王制繆種流傳豈不可歎哉吾友陸<lb/>
道協才髙智多年未及壯讀書盡四庫其意毅然欲追<lb/>
唐宋作者視近代能言之家蔑如也所爲制舉業精於<lb/>
<pb n="KR4e0244_WYG_002-42b"/>
擇理而辨於論事當其震蕩捭闔竒氣鋒出如韓白提<lb/>
百萬衆鏖戰於河山之間定而觀焉則又粹然以清盎<lb/>
然以和盖駸駸乎入古人之室矣㑹道協刻其稿百篇<lb/>
問世屬予序之余爲述其所見如此以告世之讀道協<lb/>
文者若夫道協之爲人寛通靚深貌若子房而志烈恢<lb/>
然有翁歸文武之器此又非余所能測矣<lb/>
　　呉見末行巻序<hi>壬午</hi>
呉子見末以文章鳴江左垂二十年今始舉於鄉余獲<lb/>
<pb n="KR4e0244_WYG_002-43a"/>
與見末同榜相遇金陵極論文章利病風氣開塞之故<lb/>
以及今之離經畔道者因相與推案大笑聲撼江水水<lb/>
鳥皆磔磔飛去呉子執予手言曰吾於時文無所好獨<lb/>
好子文又曰子之文甚似曾王余笑曰子言過矣吾非<lb/>
能似曾王者直好曾王者耳宋潛溪評曾氏之文以爲<lb/>
信口所談無非三代禮樂其評王氏之文謂如海外竒<lb/>
香風水嚙蝕木質俱盡唯真液靳然而存今於制舉義<lb/>
中求足以當此二評者非吳子而誰乎吳子之文舂融<lb/>
<pb n="KR4e0244_WYG_002-43b"/>
而不迫醇質而有光子固氏之作也嚴勁而能裁古雅<lb/>
而有體介甫氏之作也然則曾王之文乃呉子之所自<lb/>
有耳而余何能爲彼哉呉子曰子與余之文無有同乎<lb/>
曰有取理觧於先儒而未嘗墨守訓詁取氣脈於古文<lb/>
而未嘗剽賊陳言取矩法於先軰而未嘗瞡瞡於程尺<lb/>
之内是則我二人之所同也雖然吾與子其可自畫乎<lb/>
哉進此而居省寺則有疏議之文居史館則有制誥之<lb/>
文紀一代事蹟實録直書則當學遷固之文玩思神明<lb/>
<pb n="KR4e0244_WYG_002-44a"/>
嚅嚌聖涯通天地人而爲言則當學六經之文吾與子<lb/>
其可自畫乎哉呉子曰子言善矣吾適有制義百篇問<lb/>
世子即書吾二人往復之言以識交勉之意焉其可乎<lb/>
予唯唯因退而書之<lb/>
　　徐定侯行巻序<lb/>
國家重熙累洽垂三百年一旦有崇禎甲申之變河決<lb/>
魚爛幾於不可收拾逮夫世遘中興天下顒顒思治矣<lb/>
而寇未即殲民未即安者其故何哉士大夫才多而氣<lb/>
<pb n="KR4e0244_WYG_002-44b"/>
弱也才者所以用世也氣者所以用才也氣有餘則激<lb/>
不足則弱激與弱均非所以善其才而弱爲甚昔者東<lb/>
漢之末士大夫競爲危言訐辭汙穢朝廷批抵卿寺卒<lb/>
至以身塞禍而國家之亂亡隨之其氣激也南宋之末<lb/>
士大夫伈伈俔俔拱手圜視以苟歳月陳同父謂之風<lb/>
痺不知痛癢積數十年而國亦亡其氣弱也今天下之<lb/>
患不在於類東漢而在於類南宋吾嘗與一二識者憂<lb/>
之間亦執此意以論文以爲制科之弊庸虚狹陋戍削<lb/>
<pb n="KR4e0244_WYG_002-45a"/>
單疎剽剥割裂冗㳫浮蔓其惡不可勝數一言以蔽之<lb/>
曰弱而已矣善夫昌黎韓氏之言曰氣水也言浮物也<lb/>
水大而物之浮者大小畢浮氣之與言猶是也氣盛則<lb/>
言之短長與聲之髙下者皆宜信斯言也其吾友徐子<lb/>
定侯乎定侯之文於物理事變無所不窮於三代兩漢<lb/>
之能言者無所不倣於性情無所不抒於矩法無所不<lb/>
合森乎如翔鴻班馬之行也渾乎如滄江八月之濤也<lb/>
凛乎如壯士之怒髪上指而色不變也充乎如元夫碩<lb/>
<pb n="KR4e0244_WYG_002-45b"/>
士雍容鳴佩而風采炤爛也牢籠怪竒穿穴險固破豔<lb/>
冶之堅陣擒雕巧之酋帥其殆昔人所謂氣髙天下乃<lb/>
克爲之者矣定侯生長右族髙曾以下至尊大父先生<lb/>
暨尊甫先生皆學有淵源爲世偉人而難弟儀侯復互<lb/>
相師友壯盛之氣全注語言是以年未勝冠即與儀侯<lb/>
同舉於鄉未幾進㨗南宫天下誦習其文咸謂賈生終<lb/>
童復出於世也今定侯筮仕山隂政績之美行將追配<lb/>
趙清獻范希文諸公璽書召用海宇乂安有日矣若其<lb/>
<pb n="KR4e0244_WYG_002-46a"/>
操筆授簡亦必爲天子撰平淮之碑勒摩崖之頌不止<lb/>
見竒制舉業而已也余與定侯稱同年生風期相尚恒<lb/>
有祖生先我之歎兹者定侯版行其國門之文猥以弁<lb/>
詞見屬輙爲道其素所感慨於世者而欲救之以定侯<lb/>
之人與其文余之傾倒於定侯者至矣<lb/>
　　董聖褒房稿序<lb/>
世之論文者恒曰某某能開宗某某能復古余以爲不<lb/>
然夫文未有不復古而能開宗者也詩至於李杜文至<lb/>
<pb n="KR4e0244_WYG_002-46b"/>
於韓栁天下之所稱開宗者也然李杜以前盧駱沈宋<lb/>
雖稱作者而不無尚沿齊梁之餘波至少陵一則曰風<lb/>
騷再則曰陶謝太白亦慨然以大雅不作爲已任是李<lb/>
杜之於詩不過能復古而已前乎韓桞者燕許稱大手<lb/>
筆然其體制駢偶去古甚逺至昌黎始能本原三代兩<lb/>
漢力追孟荀遷固之文而子厚亦云參之榖梁參之孟<lb/>
荀參之莊老國語離騷太史諸書而後爲文是韓桞之<lb/>
於文亦不過能復古而已復古以爲詩文而詩文之能<lb/>
<pb n="KR4e0244_WYG_002-47a"/>
事盡天下後世之言詩文者皆範圍焉吾故曰文未有<lb/>
不復古而能開宗者也二十年來制舉業之文凡數變<lb/>
始剽諸子繼填六經繼又傅㑹諸史近則六朝之丹雘<lb/>
粉澤無不竊焉其作俑者咸自以爲竒創不移時而聲<lb/>
色俱腐讀者嘔噦從之矣此無他惟其不能復古耳毘<lb/>
陵震澤諸先正之文所謂古也得先正之理法氣機而<lb/>
變通生焉所謂復古也董子聖褒起於毘陵其爲文精<lb/>
於理而嚴於法厚於氣而靈於機齋房九莖之芝清廟<lb/>
<pb n="KR4e0244_WYG_002-47b"/>
三歎之瑟神采流渙而音節霏微以方其鄉荆川方山<lb/>
諸公風流彌卲神理一也甚矣聖褒之能復古也今年<lb/>
聖褒舉於鄉其文爲四方所尸祝吾知後數十年學者<lb/>
之宗師聖褒亦如聖褒之宗師前哲無疑也聖褒爲人<lb/>
澹泊堅靜在貧如客頃過疁城與余數共晨夕汪然不<lb/>
見涯涘吾又以知聖褒之文皆本於聖褒之人也然則<lb/>
以聖褒之文爲能開宗能復古者其猶輕量已夫<lb/>
　　州邑文紀序<hi>代</hi>
<pb n="KR4e0244_WYG_002-48a"/>
洪都萬侯來涖吾邑甫踰年邑之管庫清訟獄理徭賦<lb/>
平侯常旅進邑諸生試之其甲等者共以爲宜而其下<lb/>
第者亦黙以服久之太倉州大夫去官上人檄侯往攝<lb/>
其事疁之人惟恐其果攝也婁之人惟恐其不果攝也<lb/>
相與詰難良久侯竟往攝州事數閲月以返其在婁時<lb/>
治績與其所以考較諸士者亦如疁於是侯於聽政之<lb/>
暇彚其州邑試牘及士子平日所䞇之文選而梓之而<lb/>
國門之未懸者名山之未及藏者皆附見焉刻成郵書<lb/>
<pb n="KR4e0244_WYG_002-48b"/>
屬予爲序予惟婁東之重於天下久矣三百年來鴻生<lb/>
碩師後先輩望言文於此邦者譬之粤無鎛燕無函非<lb/>
無鎛與函也夫人而能爲鎛與函也近則海内通經學<lb/>
古之家皆以婁東爲功首士或竊其緒論者輙登巍科<lb/>
四方負笈出遊者有不至婁東而返則慚愧不敢比於<lb/>
人數然則婁東之文震耀鏗鍧宜無所用予之讃述矣<lb/>
獨吾疁人士素稱朴茂科目差少於旁邑天下之稱壯<lb/>
縣者不屬焉然士之讀書嗜古有師法者視旁邑亦差<lb/>
<pb n="KR4e0244_WYG_002-49a"/>
過之言古文者率知泝唐宋以進於秦漢師其意不師<lb/>
其詞其剽剥形摹緝拾字句者則曰此非文也言詩歌<lb/>
者率知泝三唐以進於漢魏以博取爲工以自然爲至<lb/>
其比擬荒澁造作纖巧者則曰此非詩也父以此詔子<lb/>
兄以此訓弟子弟推其㫖以見於時文大抵雅而澤華<lb/>
而不靡尊傳注而不失之拘本經史而不失之雜而其<lb/>
才氣振踔者則又極其奔詣蘄至乎古之立言者而後<lb/>
止徒以吾疁爲天下窮處士子寡交遊逺聲譽故旁邑<lb/>
<pb n="KR4e0244_WYG_002-49b"/>
猥以疁爲少文云於戲觀於侯之此選亦可以知邑治<lb/>
之大都矣予聞先漢循吏首推文翁其治至使人爭欲<lb/>
爲學官子弟蜀地之學比於齊魯可謂盛矣然不能如<lb/>
黄次公以郡守入爲宰相者以孝文方尚黄老也今朝<lb/>
廷加意作人侯之治績既爲天下最而其所以誘進文<lb/>
學者又如此吾知其將來洊膺異數又不但璽書增秩<lb/>
而已也是爲序<lb/>
　　兩徐子合稿序<hi>壬午</hi>
<pb n="KR4e0244_WYG_002-50a"/>
徐蔚生汝馨兄弟以髙文篤行稱於邑中而皆出吾友<lb/>
侯雍瞻之門雍瞻之論文也引繩墨别分寸片善不掩<lb/>
㣲纇必指如漢廷老吏平反疑獄國工診疾見垣一方<lb/>
居平嘗誦言曰凡爲文章必使神理骨法達於氣勢薌<lb/>
澤之間而後止文無氣色是山無烟雲春無草木也又<lb/>
曰吾之斤斤於二三子者非以爲文而已也人能平其<lb/>
心易其氣與聖賢之理相傳而行則爲人之道亦不逺<lb/>
矣是二説者余皆韙之邑中少俊遊雍瞻之門者類能<lb/>
<pb n="KR4e0244_WYG_002-50b"/>
推闡師説彬彬焉彧彧焉讀書削行日有聞矣而兩徐<lb/>
子實爲之首雖同遊者多竒士皆自以爲不及也昔人<lb/>
作唐詩主客圖每推一人爲主則必有數人入室又擇<lb/>
其尤者爲上入室今吾黨論人與文者固必以雍瞻爲<lb/>
之主而其上入室者則兩徐子也夫雍瞻之人與文其<lb/>
雄於壇坫而重於鼎呂者垂二十年則遊於其門而入<lb/>
室焉者其人與文之淵源不亦深且逺哉兩徐子勉之<lb/>
有郭林宗之𢎞奬風流則必有茅容孟敏爲其徒有韓<lb/>
<pb n="KR4e0244_WYG_002-51a"/>
退之之起衰八代則必有李翺皇甫湜承其後是數子<lb/>
者皆以得所依歸而後傳其可傳之本則必有在矣兩<lb/>
徐子方版行其文屬予一言爲序余於蔚生稱僚婿而<lb/>
汝馨與吾弟偉恭同學又皆以予爲與於斯文者也於<lb/>
是乎言<lb/>
　　上谷五子新撰評詞<lb/>
評詩者以深穩端潤爲上以怒張筋脈屈折生柴之態<lb/>
爲下惟文亦然唐之能言者二宋之能言者五皆充然<lb/>
<pb n="KR4e0244_WYG_002-51b"/>
粹然不得已而竒生焉爾余往以此告記原記原不狂<lb/>
余言故其爲文緩急豐約動中精要章止句絶餘思滿<lb/>
衍盖才髙氣竒而能以什一藏千百者視世之求髙求<lb/>
竒而卒於不髙不竒者相去萬萬矣記原博覧墳籍抉<lb/>
精剔華詩古文皆斐然可觀<lb/>
栁子之推昌黎曰猖狂恣睢肆意有所作裴晉公則譏<lb/>
之曰恃其絶足往往奔放不以文立制而以文爲戲余<lb/>
嘗以此論古人之文竒逸者多溢出於理而守法者或<lb/>
<pb n="KR4e0244_WYG_002-52a"/>
不足於竒盖自班馬已然况其他乎若幾道之於時文<lb/>
則可謂竒矣法矣昔評其文如園林雨過雕葩刷芒又<lb/>
如上帝隂兵截然而下今亦無以易斯言<lb/>
研德與幾道同齒其好古力學亦相頡頏評研德之文<lb/>
必也清新俊逸乎秋水芙蓉倚風獨笑清新之謂也千<lb/>
金駿馬注坡驀澗俊逸之謂也昔少陵以此目太白而<lb/>
後世小儒之言以爲少陵輕太白故僅比之庾鮑此囈<lb/>
語耳夫文至於清新俊逸則天下之美盡矣㡬道研德<lb/>
<pb n="KR4e0244_WYG_002-52b"/>
所爲詩古文甚雄富今但論其時義如此<lb/>
雲俱之文吾欲以輕清蔽之或曰雲俱沉思獨往不阡<lb/>
不陌汗瀾卓詭詰曲幽異讀者爲之舌撟而不能下口<lb/>
呿而不能合輕清果足以蔽之乎曰子不見雲之在天<lb/>
乎頃刻百變而不知輕清故也地産之精者莫如金玉<lb/>
瑞者莫如麟鳳然而麟不能爲鳳金不能爲玉者輕清<lb/>
不足也是故輕清而後能變化變化而後謂之竒<lb/>
智含今世之聖童也八九歲時爲文操筆立就淵然有<lb/>
<pb n="KR4e0244_WYG_002-53a"/>
竒氣可誦今其年僅成童耳於經史無不窺於騷賦古<lb/>
文詞無不學即其制舉業亦屢變而益工矣或曰似成<lb/>
𢎞名家或曰似漢魏間文字雖予亦不能異也余聞湯<lb/>
義仍先生傳世之文皆十餘齡時所作然竊怪義仍先<lb/>
生古文詞不能逺過其時義今智含之時義固已突過<lb/>
義仍矣其古學日進如水湧而山出今之君子胡足以<lb/>
方之<lb/>
　　暹社題辭<lb/>
<pb n="KR4e0244_WYG_002-53b"/>
少俊之應童子科者六人曰朱子旭徐汝馨陳求章建<lb/>
純兄弟暨吾弟獻臣偉恭也其齒自弱冠至成童其學<lb/>
各宗一師其人或聚處一室或遥相應和其文瑰富精<lb/>
工清通秀傑不相蹈襲而能彼此相濟雖所詣不必止<lb/>
此然持此示人人已服之矣於是諸子各鋟其文十篇<lb/>
合爲一集以代繕書應索者刻成以質於余余告之曰<lb/>
朱子有言文字有筆力有筆路筆路隨時增益筆力自<lb/>
二十餘已定㫖哉言也子美夔州之詩頓挫沉鬰東坡<lb/>
<pb n="KR4e0244_WYG_002-54a"/>
海外之文精深華妙此筆路也誦雲垂海立之篇觀帶<lb/>
餘馬後之句已知其晩年所造如此矣此筆力也雖然<lb/>
此言乎文爾朝賢而夕佞惡始而美終人之爲人豈有<lb/>
定也哉諸子勉之毋鳳鳴而鷙翰毋孔子讀而儀秦行<lb/>
十年之後質諸是編使人疑其文之無定而信其行之<lb/>
有定也則善矣<lb/>
　<lb/>
　<lb/>
<pb n="KR4e0244_WYG_002-54b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　陶菴全集巻二<lb/>
</p>
<p>
</p>
  </div>
<div>
<head>陶菴全集巻三</head> <lb/>
    <p>
<pb n="KR4e0244_WYG_003-1a"/>
欽定四庫全書<lb/>
　陶菴全集巻三<lb/>
　　　　　　　　　　　　明　黄淳耀　撰<lb/>
　論<lb/>
　　科舉論序<lb/>
　　　三代以後設科取士之法莫善於漢之賢良方<lb/>
　　　正莫不善于唐之詩賦取士宋初稍沿唐制及<lb/>
　　　安石變法始專用經義而詩賦之科終宋世數<lb/>
<pb n="KR4e0244_WYG_003-1b"/>
　　　起數廢要其所謂經義者特安石之新說而已<lb/>
　　　雖紹興以後王學稍衰而河南荆舒對立為兩<lb/>
　　　則學者猶多䮞駁也至我明髙皇帝釐正經術<lb/>
　　　宗濓洛之義理存先漢之注疏使士子有所據<lb/>
　　　依于是釋老莊列影響依附之言廓然盡矣且<lb/>
　　　其制有論有詔誥表判有時務策三塲並重而<lb/>
　　　科舉之外有辟舉有歲貢三途並用故我國初<lb/>
　　　得人之盛雄視西京士子之應科目者無上書<lb/>
<pb n="KR4e0244_WYG_003-2a"/>
　　　覔舉之弊無羣聚京師之擾無請謁舉主之隙<lb/>
　　　規制之善漢唐宋皆不及也自憲皇帝以後所<lb/>
　　　謂三途者遂廢其二而科舉始獨重矣近則三<lb/>
　　　場之所重者止於七義七義之所重者止於三<lb/>
　　　義而科舉之法弊矣或者議欲廢之或又以為<lb/>
　　　國家三百年來文武忠孝之士皆出是科但當<lb/>
　　　遵行無變余竊以為二者之論皆非也廢科舉<lb/>
　　　者其意一出于薦辟而不得其法其弊更有甚<lb/>
<pb n="KR4e0244_WYG_003-2b"/>
　　　于科舉也然科舉之法則誠弊矣易曰通其變<lb/>
　　　使民不倦今誠少變科舉之法參用辟舉歲貢<lb/>
　　　之法何為不可夫天之有象緯一定者也然治<lb/>
　　　厯者非隨時修改則數十年而一差况人才氣<lb/>
　　　運之相推如江河而未有極乎使吾變之而畔<lb/>
　　　違乎祖制無變可也其大者適與我祖制同而<lb/>
　　　其小者質之立法之意而無謬何為不可愚不<lb/>
　　　自揆作為科舉論三篇以俟知言者折衷焉<lb/>
<pb n="KR4e0244_WYG_003-3a"/>
　　科舉論上<lb/>
國家之以經義取士也將以明經乎抑以晦經乎其出<lb/>
於明經也必矣然吾觀今之經義則其弊適足以晦經<lb/>
夫晦經非設科意也蓋宋人之有帖書墨義也離其前<lb/>
後之文以驗其記誦其事至陋才士恥為之至一變而<lb/>
為經義則剖析義理不徒記誦矣故當時名之曰大義<lb/>
而我國朝因之蓋其著為功令者不過以觀士之能通<lb/>
經術與否而初非以此困之使出于不可知之途也今<lb/>
<pb n="KR4e0244_WYG_003-3b"/>
取洪永間經義讀之言約理明渾厚朴直亦何嘗剽剥<lb/>
割裂而為無根之辭乎起昔人于今日而為其剽剥割<lb/>
裂者將或有所不能進今人于洪永而為其渾厚朴直<lb/>
者歲月之間可至矣惟昔之為經義也易而上下之好<lb/>
尚出于一故士子氣完力餘得以究心于天下之實學<lb/>
惟今之為經義也難故士子勞精神窮日夜以求工於<lb/>
無益之空言而不可施于用且為之者益多則其趨益<lb/>
亂趨益亂則上之人無所據以定其取舍而其途益惑<lb/>
<pb n="KR4e0244_WYG_003-4a"/>
趨亂而途惑則士子益咎其文之不工而無暇於實學<lb/>
實學荒則其不遇者文質無所底而其遇者以貪冒為<lb/>
得計以亷恥為迂疎且盡舉其所以徼幸于科名者而<lb/>
推之于政事之間而科舉之法遂大敝夫科舉之法敝<lb/>
則郡縣無循吏疆場無能臣欲寇盜平而四裔服不可<lb/>
得也然而科舉之敝所以至此者無他上之人不知驅<lb/>
士子以出于實學而聽其所趨反相率而從之故也嗟<lb/>
夫如是而猶以科舉之設為明經者其亦不思而已矣<lb/>
<pb n="KR4e0244_WYG_003-4b"/>
吾故以為將驅天下之士而使之出于實學則必宜復<lb/>
祖制五篇之法于七義中減其二道而閲巻必三場通<lb/>
較不以一場為去取經義取辨析義理而已浮華者務<lb/>
在必黜則士子亦安肯故為其難以出于必不利之途<lb/>
哉論則求其馳騁經史表則求其駢麗四六判則求其<lb/>
明習法令策則求其曉暢治道此雖與經義等為空言<lb/>
然工拙易辨也宋人既立經義尚為宏詞科以收詞賦<lb/>
之士以繼古者之制科今獨不可推其意于二三場哉<lb/>
<pb n="KR4e0244_WYG_003-5a"/>
昔黃庭堅在貢院四十六日九人半取一人今主司鑒<lb/>
裁之明或不如古而以數十人取一人又程之于數日<lb/>
之中日力無餘故所棄之巻有不及閲二三場者有不<lb/>
及閲經義者有并不及閲書義者所棄如此則其所取<lb/>
可知也吾又以為當寛其較閲之期使得研覈再四以<lb/>
定其去取至於士子平日所習之書若經若史一以頒<lb/>
諸學宫者課之而盡焚其私刻使耳目不淆此數者行<lb/>
則天下之實學可以漸而復矣<lb/>
<pb n="KR4e0244_WYG_003-5b"/>
　　科舉論中<lb/>
驅天下之士而出于實學則制科之弊可革雖然所謂<lb/>
實學者亦止於言詞之間而已矣吾他日之所取而用<lb/>
者非即用其言詞也夫宋世偉人如富弼而猶以科舉<lb/>
文字為難如司馬光而猶不長于四六近世如陳眞晟<lb/>
胡居仁之流則又不屑為科舉之文矣使吾無以收之<lb/>
則天下篤實之士皆格于科舉而不進而吾之法又敝<lb/>
將救其敝非嚴薦舉之法重歲貢之科不可夫薦舉近<lb/>
<pb n="KR4e0244_WYG_003-6a"/>
固行之矣然而未覩其效者是不得其方也漢世之舉<lb/>
賢良方正也天子臨軒親策至於再至于三其所言上<lb/>
自君身中至貴戚大臣下及宦豎皆直言極論無所忌<lb/>
諱不稱者罪坐舉主有保任之罰夫人情畏罰則不敢<lb/>
妄舉而知上之重已也則不憚于直言故兩漢得才為<lb/>
多然猶曰此往事也我明髙皇帝行薦辟法親自較閲<lb/>
不稱職者輒坐舉主往往至于謫戌故當時文武忠孝<lb/>
之士布滿在位内自卿宰外至藩臬皆是也今則不然<lb/>
<pb n="KR4e0244_WYG_003-6b"/>
名為保舉不復嚴重其事士之被薦詣闕下者吏部試<lb/>
以策論而已天下不知其所謂策論者何等也故其願<lb/>
仕者得一官以去而其不願仕者亦不至彼豈眞不願<lb/>
仕哉知薦舉之重不及科舉故爾而薦人者則仍取諸<lb/>
有聲場屋而不第與其平日所親幸之人薦墨未乾而<lb/>
責任已塞矣夫薦至而不知其稱否姑試之而姑爵之<lb/>
而薦人者又不尸其罰則又安能拒不肖之倖濫而致<lb/>
竒偉非常之人哉且不幾以漢世賢良方正之名而居<lb/>
<pb n="KR4e0244_WYG_003-7a"/>
魏晉九品中正之實哉今如吾說不過兩言而已曰其<lb/>
求直言也必重其罰不稱也必嚴此所謂明薦舉之法<lb/>
者也按國初歲貢之科在薦辟之下科舉之上儒生之<lb/>
居學校者先德行而後文藝歲課月考其法甚嚴成材<lb/>
者循序而進之于國學與察舉之賢並擢為給事中叅<lb/>
政主事等官故南北之二雍與郡國之學校表裏稱盛<lb/>
今自歲貢之科輕而士之廩于學而厯年多者無賢不<lb/>
肖皆得貢既貢則使之為學官歴一二遷至縣令或郡<lb/>
<pb n="KR4e0244_WYG_003-7b"/>
佐輒注下考罷去之故士之為歲貢者齒暮氣衰榮路<lb/>
有限其自待甚輕在學校則壞學校在州郡則壞州郡<lb/>
上之人知其如此復姑寛之曰是齪齪者為可矜憐而<lb/>
已夫舉朝廷之士民姑寄此齪齪可憐之人以塞其無<lb/>
聊豈理也哉竊以為學校所急在選學官學官得人則<lb/>
士子之賢不肖可辨而歲貢之舊可復然所謂學官者<lb/>
不復可求之于今日之貢舉也或取諸薦辟之中或擇<lb/>
諸甲科之内務求其德醇而文髙者俾居其職以行先<lb/>
<pb n="KR4e0244_WYG_003-8a"/>
之以學課之其廩於學者不可專取文詞苟孝友忠信<lb/>
發聞于鄉者學官言于督學覈實而廩之然後教以文<lb/>
學而擇其士之尤異者不待年而貢之闕下而天子即<lb/>
用薦辟之法親試之試可則不待選舉即為録用其次<lb/>
則俟其材成循次貢之國學以待甄叙一如祖宗朝授<lb/>
官之法有文無行者勿貢誤貢有罰此所謂重歲貢之<lb/>
科者也薦舉之法明歲貢之科重則士之實勝者出此<lb/>
兩科文勝者出于科舉不出于此必出于彼矣<lb/>
<pb n="KR4e0244_WYG_003-8b"/>
　　科舉論下<lb/>
嗚呼人才之生于今其能自立也難矣上所以成之者<lb/>
未嘗有法而所以壞之者又不一端吾每見大比之歲<lb/>
禮臣申明學制非嚴限字數即禁用子書以為文體士<lb/>
習蓋在是矣而弊有積之甚久而其實不可以一日安<lb/>
者則概未之及然則人材何由而成耶蓋今有漢唐宋<lb/>
以來所無之弊而不幸有之者有數十年以來名為革<lb/>
弊而其弊彌甚者此皆積于學校而病于科舉吾故盡<lb/>
<pb n="KR4e0244_WYG_003-9a"/>
言之今夫太學者天子所以教化天下之始而禮義之<lb/>
宗也虞周宏逺吾不暇論論後世之尤敝者桓帝以鴻<lb/>
都學生入太學士類恥之夫鴻都者天子之私學其人<lb/>
本以經術相招後為尺牘及玉書鳥篆其在今日則亦<lb/>
材藝過人之士也太學之士以其㣲蔑小道為天子私<lb/>
人則恥之矣宋世立三舍之法朱子吕東萊皆非之夫<lb/>
三舍之法考較藝文參以行實而降升其間其在今日<lb/>
則亦奬誘人才之方也先儒以其試之以浮靡之文誘<lb/>
<pb n="KR4e0244_WYG_003-9b"/>
之以利禄之途則非之矣然則太學之重可知也太學<lb/>
之人才宜有以長養成就之可知也非國子及四方之<lb/>
成材者不宜入太學可知也今自援納例行百餘年來<lb/>
蓫為功令士以廩増附之額分其入粟之等差而其餘<lb/>
則學校之廢棄者入焉紈絝之不學者入焉商賈之多<lb/>
金者入焉此何為乎入粟之後挂名其間有終身未嘗<lb/>
踧胄監之席者問其人則國子生也此何為乎然而士<lb/>
之貢于學舉于鄉者猶施施然與之並列則使東漢之<lb/>
<pb n="KR4e0244_WYG_003-10a"/>
士復興南宋之儒可作吾不知其歎息又當何如也此<lb/>
吾所謂唐宋以來所無之弊而不幸有之者也古者較<lb/>
士有中年比年之法蓋掌教之官視有司不同吕氏謂<lb/>
周禮六官惟學校之官不在官聨官屬其意所當深思<lb/>
者是也今者師儒之說既為具文而督學使者之官其<lb/>
體尊嚴與生徒相去遼絶其所掌有歲試有科試其稽<lb/>
考行義也不過俯聽于學官而其殿最文義也雖試有<lb/>
前後而一人之目無大相逺今使督學官于三年之中<lb/>
<pb n="KR4e0244_WYG_003-10b"/>
科歲各一試士方試歸席未及煖而繼試者又至矣是<lb/>
一歲之中嘗得一再試也然科試則郡縣之官必先去<lb/>
取之而後進于督學是受試無已時也以不甚相異之<lb/>
殿最與不甚稽考之行義而受試無已時乃欲望其敬<lb/>
業樂羣知類通達則亦難矣此吾所謂數十年來名為<lb/>
革弊而其弊彌甚者也吾以為援納之例必當禁絶而<lb/>
一以勲戚命官子弟及士之貢于學舉于鄉者實之妙<lb/>
簡儒臣以為祭酒司業其立教則當以胡瑗之教湖學<lb/>
<pb n="KR4e0244_WYG_003-11a"/>
及朱子分年立課之法為準督學則簡其考較即以科<lb/>
試為歲試合格者使之試于鄉否則黜之而不必又為<lb/>
歲試使士子得休其力以從事于學此二說行然後薦<lb/>
舉歲貢之法可漸施也抑吾又得一說焉可暫罷而徐<lb/>
議之者騎射是也夫射者學宫之古法我明髙皇帝嘗<lb/>
用之以試士矣然前此不習既久一旦舉而責之綴文<lb/>
之士則不便者十九夫將復古制固不論其便否也然<lb/>
吾以為可暫罷者以其本之未立則不可齊其末也或<lb/>
<pb n="KR4e0244_WYG_003-11b"/>
曰考較之簡其法則誠善矣今天下兵寇交訌泥沙用<lb/>
財取之援例入貲足以贍軍且騎射所以習兵也在平<lb/>
世猶不可廢况多難乎曰子以東晉之南渡為盛于今<lb/>
乎東晉猶能立太學徵生徒而謂今世不能者謬也謂<lb/>
藉此以資財用者無術也且學校興人材盛則其所得<lb/>
有過于騎射者矣今雖不罷騎射騎射其有益乎<lb/>
　　科舉論後語<lb/>
　　　余既作科舉論向難余者又曰天之生斯人也<lb/>
<pb n="KR4e0244_WYG_003-12a"/>
　　　如置器然苟生金玉必不置之于泥塗苟生賢<lb/>
　　　才必不使之阨窮于牖下也科名特寄徑耳子<lb/>
　　　何患焉曰金玉之生于山川也制之而後生焉<lb/>
　　　范之而後成焉不遇良工則没于丹矸朽石之<lb/>
　　　下而已矣子何從知之由今之道而不變吾慮<lb/>
　　　人材之日没也難者又曰今朝廷之所求者竒<lb/>
　　　士耳非中人也經義能困中人豈能困竒士乎<lb/>
　　　曰南宫三歲一試士士之釋褐者必三百人不<lb/>
<pb n="KR4e0244_WYG_003-12b"/>
　　　知此三百人者皆竒士乎抑中人襍出其間乎<lb/>
　　　如中人襍出其間則其敗天下士多矣所學非<lb/>
　　　所用所用非所學也又曰賢良方正之科固將<lb/>
　　　器人于文辭之外也信如子說不過嚴責保任<lb/>
　　　而已而取士之法終不能有異于漢世之對策<lb/>
　　　是以行求之而以言取之也曰豈獨漢世哉敷<lb/>
　　　奏以言雖堯舜不外是也今天子赫然震動引<lb/>
　　　見闕廷而親策之假以言色通以問難則人之<lb/>
<pb n="KR4e0244_WYG_003-13a"/>
　　　賢不肖出矣夫人才之赴人主如百鳥之追鸑<lb/>
　　　鷟也又曰學校之官吾何以識其賢而用之乎<lb/>
　　　曰如東漢之先試博士可也如虞集所云令長<lb/>
　　　各自禮聘亦可也其任必久其擢必優所以廣<lb/>
　　　教化隆儒術也又曰凡學之掌教者三人焉試<lb/>
　　　且聘之則不勝其優矣曰固也吾以為三人者<lb/>
　　　可省其二也無已則虛其二焉以待教諭之擇<lb/>
　　　賢者而聘之亦我國初之制也又曰胄監入貲<lb/>
<pb n="KR4e0244_WYG_003-13b"/>
　　　不自今日始也羅圭峰玘嘗以貲入矣已而為<lb/>
　　　文人為名臣近則學校之有文者入焉何必禁<lb/>
　　　也曰玘不足法也為入貲濫觴者未必非玘罪<lb/>
　　　也我國家近有璫禍獻讇頌功者多出太學諸<lb/>
　　　生何無一人如范滂陳東者乎史推東漢之亂<lb/>
　　　而不亡歸功于太學數君子靖康建炎之間三<lb/>
　　　學生義聲震天下彼皆養士之效也今則非止<lb/>
　　　失養而已其溷淆而挫辱之抑亦甚矣有文之<lb/>
<pb n="KR4e0244_WYG_003-14a"/>
　　　士入焉者倦于場屋厭于考較不得已而入焉<lb/>
　　　也非宜入也又曰子之論則美矣然子之論騎<lb/>
　　　射也猶謂待學校興乃可徐議今一旦欲于二<lb/>
　　　三場責經史時務之實學于薦舉責賢良方正<lb/>
　　　之全材于太學鄉學責有道之師儒率教之生<lb/>
　　　徒不已亟乎吾將以子之矛入子之盾也曰宋<lb/>
　　　臣葉適有言今宜暫息天下之多言進舉無親<lb/>
　　　策制舉無記誦無論著稍稍忘其故歩一旦天<lb/>
<pb n="KR4e0244_WYG_003-14b"/>
　　　子自舉之三代之英才未可驟得亦不至如近<lb/>
　　　世之冗長無取也我明髙皇帝已行科舉法仍<lb/>
　　　停至十餘年其時人材益出今能逺採葉適之<lb/>
　　　言上師我髙皇帝通變宜民之意何為不成何<lb/>
　　　求不得余之前論特平平者爾雖然使以余之<lb/>
　　　論告當路則駭笑而目以為狂者不知凡幾矣<lb/>
　　　時勢之變日新月異而天下大事獨曰守常痛<lb/>
　　　乎成俗之難囘也<lb/>
<pb n="KR4e0244_WYG_003-15a"/>
　　范增論<lb/>
蘇氏論范增以其勸羽殺沛公為人臣之分而義帝之<lb/>
立增為謀主羽殺卿子冠軍為弑義帝之漸弑義帝為<lb/>
疑增之本故増之去當于羽殺卿子冠軍之時予獨疑<lb/>
蘇氏之期增太重而未核其實也增智謀之士耳非能<lb/>
以仁義事君者也其勸項氏立楚後非為懷王也為項<lb/>
氏耳天下並起而亡秦秦有可亡之實而我無可亡秦<lb/>
之名故不得不有所挾以令天下増之說項梁立懷王<lb/>
<pb n="KR4e0244_WYG_003-15b"/>
猶張耳陳餘說陳勝立六國後也使勝遂行耳餘之計<lb/>
則耳餘將事勝乎將事六國乎夫人必有相許之素也<lb/>
而後可責其相急之誠增之于懷王非若張良之于韓<lb/>
五世相之而日夜求為之報秦者也彼其視喑嗚叱咤<lb/>
之夫以為可定大事而杖策從之其視懷王直竒貨焉<lb/>
爾羽之謀已集而事已濟則又贅旒焉爾彼豈與懷王<lb/>
同禍福者哉使其心果在懷王必不勸羽殺沛公矣何<lb/>
則沛公與宋義皆懷王所遣也沛公先入闗則其功不<lb/>
<pb n="KR4e0244_WYG_003-16a"/>
啻伯倍髙于義義且以懷王之故不可殺况沛公乎羽<lb/>
即忌而殺之增宜奮起而爭之今羽且不忍于公而增<lb/>
惓惓欲甘心焉是先有無君之心而後動于惡也其尚<lb/>
得為有懷王矣乎夫羽之不殺沛公投鼠忌器也其卒<lb/>
弑義帝蓋增有以啟之也羽以陳平間行故疑增稍奪<lb/>
之權方圍滎陽時尚以增言急攻漢則前乎此者其不<lb/>
聽増計亦鮮矣獨殺沛公之計未行耳置沛公于漢中<lb/>
史固以為增計也使漫不見省則增之發憤而去不待<lb/>
<pb n="KR4e0244_WYG_003-16b"/>
攻滎陽之日也吾又烏知弑義帝之謀非增畫之而羽<lb/>
聽之乎則謂弑義帝爲疑増之本殆亦遠于情矣至殺<lb/>
卿子冠軍増又本不宜去夫卿子冠軍之先鬬秦趙也<lb/>
其名曰乘敝乘敝之師深溝髙壘勿戰使人入敵境絶<lb/>
其餉道然後彼坐困而我可得志漢之於楚是也李左<lb/>
車以此說武安君不用而敗周亞夫用之于梁楚七國<lb/>
而勝蓋其要在於絶敵餉道而不在于不戰明矣今章<lb/>
邯甬道之粟義未嘗出偏師綴之士卒凍饑軍無見糧<lb/>
<pb n="KR4e0244_WYG_003-17a"/>
是自敝爾殺一自敝之將拔數百萬人之命於虎口是<lb/>
羽有㣲罪於懷王有大功於諸侯也若之何以此時去<lb/>
哉羽之言曰王坐不安席掃境而屬將軍今不恤士卒<lb/>
而徇其私非社稷之臣此雖假竊之詞然亦何遽爲弑<lb/>
義帝之兆哉弑義帝之兆盖始於怨義帝之欲如約王<lb/>
沛公于闗中此則增有罪焉而不可以此專責羽也夫<lb/>
増之宜去亦多矣坑秦降卒二十萬人也屠咸陽也殺<lb/>
子嬰也王三秦降將也分封不均也數者無一不足以<lb/>
<pb n="KR4e0244_WYG_003-17b"/>
失天下而增不去吾故曰増非能以仁義事君者蘇氏<lb/>
期增太過而未核其實也<lb/>
　　衞青論上<lb/>
淮南王安將反獨憚大將軍青與汲黯而蔑視丞相𢎞<lb/>
以下大將軍凡七出擊匈奴斬捕首虜五萬餘級一與<lb/>
單于戰収河南地遂置朔方郡其將兵多至五萬騎少<lb/>
或三萬騎未嘗折北而李廣嘗以偏師出塞多不過萬<lb/>
騎少或四千騎往輒無功間爲敵所生得其才器不及<lb/>
<pb n="KR4e0244_WYG_003-18a"/>
青遠甚然司馬遷爲兩人立傳譽廣不啻口出而於大<lb/>
將軍青但記其斬首獲生之數至於壁壘行陣料敵出<lb/>
竒之法闕如也心竊怪之及觀蘇建責大將軍選擇賢<lb/>
士之言及大將軍謝以奉法遵職不敢招士乃釋然曰<lb/>
遷所以不取大將軍之故在此矣蓋自戰國四豪以及<lb/>
漢初張耳陳餘之徒好爲卑躬厚禮籠取天下之豪傑<lb/>
流風餘韻浸淫成俗魏其武安以此搆大獄掇竒禍而<lb/>
卒莫之懲如鄭當時見客無貴賤皆執賓主之禮張湯<lb/>
<pb n="KR4e0244_WYG_003-18b"/>
造請不避寒暑韓安國推舉壺遂臧固之屬爲士論所<lb/>
慕至天子亦以是稱爲國器由三子者推之則西京士<lb/>
大夫二百年之好尚略可見矣彼李將軍死日天下知<lb/>
與不知皆爲盡哀以其結客多而延譽廣也大將軍奮<lb/>
自奴𨽻托身椒房一日赫然威震四裔其意以爲非避<lb/>
勢遠嫌謝絶賓客不能固結人主之心而免於禍患司<lb/>
馬遷窺見其旨則曰是謹身媚上之人而已矣曷足道<lb/>
哉於是并其戰陣方略俱抑没之而獨咨嗟嘆息於李<lb/>
<pb n="KR4e0244_WYG_003-19a"/>
廣然即其實而論之則廣雖有竒氣不過翹闗曲踴之<lb/>
材而青能將數十萬衆而不亂則其爲大將之材終不<lb/>
可得而掩也昔者淮隂侯謂髙帝曰陛下不過能將十<lb/>
萬爾未榮謂兄子兆曰爾不過將三千多則亂矣蓋用<lb/>
兵猶角力然有百鈞之力有數十鈞之力有不能勝匹<lb/>
雛之力大將軍青百鈞之力也李廣父子數十鈞之力<lb/>
也李蔡公孫敖不能勝匹雛之力也數十鈞之力過於<lb/>
能勝匹雛者而亦終不可以舉百鈞今乃曰彼有他長<lb/>
<pb n="KR4e0244_WYG_003-19b"/>
遂并譽其力以爲出於舉百鈞者之上可乎故夫李廣<lb/>
無功誠不可謂之數竒而大將軍之戰法不傳是亦有<lb/>
遺憾爾<lb/>
　　衞青論下<lb/>
嗚呼若衞青者可謂有大將之才矣而吾獨惜其不知<lb/>
大將之道何謂大將之道荀卿有言曰可殺而不可使<lb/>
處不完可殺而不可使擊不勝可殺而不可使欺百姓<lb/>
此所謂大將之道也秦將白起不過一鷙忍之士耳非<lb/>
<pb n="KR4e0244_WYG_003-20a"/>
其有仁義節制爲之根本也然而秦王使起攻邯鄲起<lb/>
眞見邯鄲之不可復攻也則爲之堅卧不起至於干犯<lb/>
嚴主之怒身首分離而終已不悔此無他不勝不完不<lb/>
可以冒而行之也今以武帝用兵言之今年出塞擊匈<lb/>
奴明年匈奴亦入塞寇鈔不可謂之完沙漠之地如石<lb/>
田之不可耕雖驅畜産百萬而還於胡漢之大勢不能<lb/>
增損毫末也不可謂之勝虚内事外使海内蕭然繁費<lb/>
天子卒爲之縱告緡置平準不可謂之不欺百姓此三<lb/>
<pb n="KR4e0244_WYG_003-20b"/>
者皆冒而行之而青以肺腑在行間鳴劒擐甲唯所發<lb/>
縱不聞進一規獻一策以囘天子窮兵黷武之心此可<lb/>
謂之知大將之道者乎今夫陷陣尅敵偏將事也長算<lb/>
遠略大將事也青以大將行偏將之事雖材武優于李<lb/>
廣十倍而其猥陋無術學不知軍國大計較之李蔡公<lb/>
孫敖亦無異矣吾因有感于王忠嗣哥舒翰之事焉唐<lb/>
𤣥宗欲攻吐蕃石堡城忠嗣謂非殺十萬人不可不如<lb/>
休兵秣馬觀釁而動𤣥宗不悅李林甫因媒孽其短忠<lb/>
<pb n="KR4e0244_WYG_003-21a"/>
嗣知之而確守前說雖奉詔以數萬人給董延光而不<lb/>
給軍賞隂奪其謀其謂李光弼曰忠嗣豈以數萬人之<lb/>
命易一官哉未幾爲延光所奏幾陷極刑既而哥舒翰<lb/>
大舉兵伐之死者大半竟如忠嗣之言嗚呼賢哉忠嗣<lb/>
殆矣哉哥舒翰之爲將也其後安禄山反翰守潼闗是<lb/>
時賊利速戰官兵利堅守翰實知之而爲中使所督責<lb/>
不得已引兵出闗遂有靈寶之敗身爲俘虜唐室幾亡<lb/>
由其中有所見而不能死守以輕陷于不勝不完之地<lb/>
<pb n="KR4e0244_WYG_003-21b"/>
也然則爲大將而不知道阿徇人主之意而以兵事僥<lb/>
倖者幸則爲衞青不幸則爲哥舒翰矣悲夫<lb/>
　　諸葛亮論上<lb/>
先主將東征孫權以復荆州之恥羣臣多諫一不從章<lb/>
武二年大軍敗績還住白帝亮嘆曰法孝直若在則能<lb/>
制主上令不東行就令東行必不傾危矣或曰甚矣武<lb/>
侯之處此爲可議也法正之見信于先主孰若武侯運<lb/>
籌帷幄之中決勝千里之外孰若武侯今伐吳之失計<lb/>
<pb n="KR4e0244_WYG_003-22a"/>
羣臣皆能知之武侯既不力諫於前傾危已及而始追<lb/>
思法正何哉黄子曰此以形跡論人而未嘗設身處武<lb/>
侯之地者也古者小臣之諫其君也爭之以是非而不<lb/>
得則爭之以去就爭之以去就而不得則爭之以生死<lb/>
大臣則不然彼其君臣相與之際義已深矣情已戚矣<lb/>
勢不能以一言之不合奉身而去則度其君之不我從<lb/>
也而其言不可以徒發必將權一敢言之人以去就生<lb/>
死爭之於前而吾因而導之則吾之言行而無變色易<lb/>
<pb n="KR4e0244_WYG_003-22b"/>
容之患昔者髙帝入秦宫見其宫室狗馬重寶婦女之<lb/>
美意欲留居之樊噲諫帝出舍帝不聽張良曰夫秦爲<lb/>
無道故沛公得至此爲天下除殘賊宜縞素爲資今始<lb/>
入秦即安其樂此所謂助桀爲虐也且忠言逆耳利于<lb/>
行毒藥苦口利於病願沛公聽樊噲言帝乃還軍霸上<lb/>
人知帝之從良而不知樊噲之言有以爲之先也及即<lb/>
位數欲易太子周昌諫曰臣口不能言然臣期期知其<lb/>
不可陛下雖欲易太子臣期期不奉詔帝欣然而笑叔<lb/>
<pb n="KR4e0244_WYG_003-23a"/>
孫通繼昌而諫至欲以頸血汚地帝曰公罷矣吾直戲<lb/>
耳及張良招四皓從太子入見上乃遂無易太子志人<lb/>
知帝之隂從乎良而不知周昌叔孫通之言有以爲之<lb/>
先也先主孔明相與之際有過乎髙帝留侯而先主股<lb/>
肱虧䘮義在復仇則其理之是非不至如留秦宫中與<lb/>
欲易太子之斷然其不可也度孔明必嘗進諫諌而不<lb/>
聽固無靣折廷諍之理而時又無法孝直佐之者故先<lb/>
主遂行耳且正之爲人權譎多智與孔明好尚不同而<lb/>
<pb n="KR4e0244_WYG_003-23b"/>
以公義相取蓋先主之有孫夫人固肘腋之患也而正<lb/>
爲之輔翼遂使先主翻然翺翔無内顧憂則其爲人可<lb/>
知矣孔明以正法正以竒竒非大臣之所以施於其君<lb/>
而或可以輔大臣之所不及此孔明之所以反覆嘆息<lb/>
於其人也而豈可執此以議孔明爲不諫哉嗚呼古大<lb/>
臣之所以匡君謀國者多存於不可見之間其言與事<lb/>
之載諸史册者什二三而已而世之儒者乃欲執是以<lb/>
議其短長亦多見其不知量也夫<lb/>
<pb n="KR4e0244_WYG_003-24a"/>
　　諸葛論下<lb/>
諸葛亮伐魏與羣下計議魏延欲請兵萬人與亮異道<lb/>
㑹于潼闗如韓信故事亮制而不許延嘗謂亮爲怯嘆<lb/>
恨已才用之不盡黄子曰蜀吳魏血食五六十年先主<lb/>
備大帝權武帝操及漢丞相亮皆命世之傑也三國者<lb/>
皆有事于戰而其意不同魏嘗以戰爲取吳蜀嘗以戰<lb/>
爲守何以明之先主與操頡頏起兵而操得勝勢獨先<lb/>
先主領徐州時操已破南單于降黄巾三十萬屢破陶<lb/>
<pb n="KR4e0244_WYG_003-24b"/>
謙挾天子令諸侯矣先主爲吕布所襲狼狽奔操則固<lb/>
游操彀中者耳及先主得出而操已破吕布袁紹大勢<lb/>
成矣計操之所憚者獨先主而天若杌先主以待操之<lb/>
成及孫劉并力僅足支操故操之戰嘗主于取也孫氏<lb/>
先蜀立國乘間抵巇可以難操而伯符降年速隕襲許<lb/>
之計不成則過此無取操之時矣赤壁雖敗操之根本<lb/>
尚完先主間闗入蜀復挫于吳雖有武侯爲之相而宿<lb/>
將謀臣後先凋盡蜀民輕脆兵力單少則其不能難魏<lb/>
<pb n="KR4e0244_WYG_003-25a"/>
明矣故吳蜀之戰嘗主於守也武侯之屢出祁山所以<lb/>
守蜀也而魏延之計乃欲懸軍深入是所以取魏也夫<lb/>
使魏而可取也武侯豈不欲取之哉昔者曹操欺劉表<lb/>
之不能襲許也冒兵家之忌以攻袁紹而倖勝于官渡<lb/>
欺周瑜之非我敵也冒兵家之忌以攻孫權而卒敗於<lb/>
赤壁故夫行師而不出於什全者非大勝則大敗之道<lb/>
也操敗不可以遽亡蜀敗不可以復存曾是孔明而出<lb/>
於不可復存之地以倖其一勝乎吾觀孔明之告後主<lb/>
<pb n="KR4e0244_WYG_003-25b"/>
曰今不伐賊王業亦亡惟坐待亡孰若伐之又曰今民<lb/>
窮兵疲而事不可息事不可息則住與行勞費正等吾<lb/>
是以知孔明之意常在于守也人之守蜀在劍閣孔明<lb/>
之守蜀在祁山人之守吳在長江孫權之守吳在合肥<lb/>
其意一也呉之諸葛恪破魏於東興遂欲違衆大舉幸<lb/>
而身死吳得以延數年之命蜀之姜維破魏於狄道而<lb/>
仍歲出師不幸而身不死蜀遂爲墟矣恪與維皆不知<lb/>
大帝武侯之深意而從乎魏延之䇿者也吾嘗爲之說<lb/>
<pb n="KR4e0244_WYG_003-26a"/>
曰今有禦盜者於此盜至其門而禦之則無及也持兵<lb/>
出門若將捕之而盜自不至此諸葛武侯之謂也一夫<lb/>
奮梃而追盜此盜卻于前而彼盜入其室執其主以出<lb/>
此姜維之謂也嗚呼後世之守危國者其必以孔明爲<lb/>
法與<lb/>
　　馬謖論<lb/>
天下有可用之才有無所不能之才無所不能之才甚<lb/>
少而可用之才甚多因其爲可用之才也不顧其才之<lb/>
<pb n="KR4e0244_WYG_003-26b"/>
所長而泛用之則才窮于所短而反見爲無才昔者帝<lb/>
舜之廷禹棄契臯陶垂益夷䕫之屬各擇其所長而命<lb/>
之垂以工讓殳斨伯與則殳斨伯與亦必能爲工益以<lb/>
虞讓朱虎熊羆則朱虎熊羆亦必能爲虞夷以禮讓䕫<lb/>
龍則䕫龍亦必能爲禮而帝皆曰俞往哉汝諧是必垂<lb/>
益伯夷較之所讓三人有專長者焉吾就其專長者而<lb/>
命之則雖與之並長而不差及焉者舉可以不用且雖<lb/>
若不用而其人又自有專長者焉則吾又就其專長者<lb/>
<pb n="KR4e0244_WYG_003-27a"/>
而用之已矣故曰及其使人也器之吾觀後世之謀國<lb/>
者用人各當其才則興用人不當其才則亡或當焉或<lb/>
不當焉或萬當而一不當焉則其害皆立發于所不當<lb/>
之處此必然之數也昔諸葛亮以馬謖才器過人好論<lb/>
軍計每引見談論自晝達夜先主嘗戒亮以謖不可大<lb/>
用亮謂不然當亮討雍闓時謖進規曰夫用兵之道攻<lb/>
心爲上攻城爲下心戰爲上兵戰爲下願公服其心而<lb/>
已亮用其言七縱七禽以平孟獲終亮之世夷不復反<lb/>
<pb n="KR4e0244_WYG_003-27b"/>
此謖好論軍計之效也及亮出軍祁山不用舊將魏延<lb/>
呉懿等爲先鋒而以謖督諸軍在前與張郃戰于街亭<lb/>
謖兵大敗亮乃收謖下獄殺之後世咸以謖不可用而<lb/>
亮知人之明不如先帝以余觀之謖可用之才也亮特<lb/>
用之不得其當耳夫蜀之有南夷猶呉之有山越其性<lb/>
不馴易叛難服以孫權之雄才而山越不賓至爲之屈<lb/>
膝稱臣於魏然則南夷不服亮其敢北伐哉使亮强以<lb/>
兵威臨之不服其心而惟絀其力既乃兵挂于祁山之<lb/>
<pb n="KR4e0244_WYG_003-28a"/>
野而不得觧夷叛其内魏攻其外蜀之爲蜀未可知也<lb/>
自謖以心戰爲言亮始執其機而御之雍容翺翔如童<lb/>
牛之加牿于其首而不得肆於是釋然北向無復腹心<lb/>
之憂謖之運籌帷幄可謂精矣使謖但爲謀議之佐豈<lb/>
非龎士元法孝直之流亞哉亮乃絀魏延吳懿不用以<lb/>
謖爲前鋒則是以特將之任予謖也夫將才不可以叅<lb/>
謀議謀議之才亦不可以爲將易之則將才失其勇謀<lb/>
議之臣失其謀譬之牛可服也馬可乘也服馬而乘牛<lb/>
<pb n="KR4e0244_WYG_003-28b"/>
則牛馬兩失其用乃曰彼牛馬者皆棄物豈理也哉謖<lb/>
敗之後衆皆星散惟裨將軍王平所領千人鳴鼓自守<lb/>
張郃疑有伏兵不往偪也于是平徐徐收拾遺迸率將<lb/>
士而還當是之時平能敗而不亂賢于謖多矣然當亮<lb/>
南伐雍闓之時猝然問計于平吾知平之謀議必不能<lb/>
如謖之切中機要也嗚呼人各有能有不能以張子房<lb/>
之智略而但爲髙帝畫策臣未嘗特將謝晦嘗從劉裕<lb/>
征討指麾處分曲盡其宜及宋文帝將討晦檀道濟曰<lb/>
<pb n="KR4e0244_WYG_003-29a"/>
臣昔與晦同從北征入闗十策晦有其九才略明練殆<lb/>
爲少敵然未嘗孤軍決戰戎事恐非其所長未幾道濟<lb/>
遂禽晦向使子房特將豈必能成淮隂之功而謝晦但<lb/>
爲謀臣豈反出道濟之下哉吾故曰謖可用之才也特<lb/>
亮用之不得其當耳<lb/>
　　夏侯𤣥論<lb/>
夏侯𤣥求交于傅嘏嘏不納謂荀粲曰泰初志大其量<lb/>
能合虛聲而無實才逺之猶恐禍及况昵之乎世以嘏<lb/>
<pb n="KR4e0244_WYG_003-29b"/>
爲知人以余論之嘏之策𤣥誠似矣而所以拒𤣥之故<lb/>
則非其無實才也是時曹氏擁虛器于上國政兵謀皆<lb/>
自司馬氏出士大夫策名其間者爲曹氏難爲司馬氏<lb/>
易𤣥蓋爲曹氏者也嘏則爲司馬氏者也夏侯曹氏世<lb/>
爲婚姻𤣥以貴戚之臣名冠四海賣國與人全軀保妻<lb/>
子此非𤣥之所肯爲也而爲𤣥黨者何晏鄧颺李豐張<lb/>
緝之徒皆纖利小材非有沉謀逺識足以集事且兵柄<lb/>
又不在其手然則𤣥之危無智愚皆知之矣方司馬懿<lb/>
<pb n="KR4e0244_WYG_003-30a"/>
死許允謂𤣥曰無復憂矣𤣥嘆曰士宗卿何不見事乎<lb/>
此人猶能以通家年少遇我子元子上不吾容也夫𤣥<lb/>
且自知其不免而况嘏乎𤣥欲交嘏蓋以嘏才名素著<lb/>
欲與同奬公室而嘏方傾心司馬氏則𤣥之來交所謂<lb/>
載禍相餉者也故懼而辭之以見詰于荀粲故又飾爲<lb/>
近似之言以匿其情實耳且鍾㑹奸人之雄以𤣥視之<lb/>
猶奴𨽻也嘏以明智交㑹其所著論㑹又從而集論之<lb/>
嘏不禁也是豈峻于𤣥而通于㑹哉以㑹與已皆司馬<lb/>
<pb n="KR4e0244_WYG_003-30b"/>
氏私人不復能異同也𤣥死之後毋丘儉文欽知司馬<lb/>
氏將簒舉兵於外嘏力勸司馬師將兵自行而身與俱<lb/>
東儉欽破敗嘏有謀焉此嘏黨于司馬翦伐曹氏之驗<lb/>
也嗚呼自古側身危亂之間力不足而忠有餘者吾讀<lb/>
史得三人焉孔融袁粲及𤣥是也融殺于曹粲殺于道<lb/>
成舉世皆知其忠也而𤣥以嘏言故僅見其空虚無實<lb/>
悲夫<lb/>
　　祖逖論<lb/>
<pb n="KR4e0244_WYG_003-31a"/>
祖逖牙門童建害新蔡内史周密遣使降于石勒勒斬<lb/>
之送首于逖曰天下之惡一也叛臣逃吏吾之深讐將<lb/>
軍之惡猶吾惡也逖遣使報謝自是兖豫間壁壘叛者<lb/>
皆不納君子曰逖於是乎失策矣晉世之所以得其民<lb/>
者非有如周漢之隆而所以失其民者亦非有如秦項<lb/>
之虐石勒以無賴嘯聚其間不過乘司馬氏骨肉相殘<lb/>
之隙煽惑逋逃迫而用之耳曏者逖進說元帝以爲遺<lb/>
黎既被殘酷人有奮擊之志大王誠能發威命將使若<lb/>
<pb n="KR4e0244_WYG_003-31b"/>
逖等爲之統主則郡國豪傑必當因風向赴此數言者<lb/>
可謂得其要領矣故其濟江之日所將不過二千餘人<lb/>
未幾而黄河以南盡爲晉土此雖逖之善于撫御然亦<lb/>
人心未忍㤀晉之驗也石勒狡黠多智禽苟晞誘王浚<lb/>
摧劉琨算無遺策而獨差憚于逖者以逖爲人望中州<lb/>
豪傑多歸之顧已以反爲名能合其衆而不能固勢將<lb/>
盡驅而歸逖也故爲逖修墳墓置守冡冀以感逖而又<lb/>
因其叛臣之來斬而送之陽以禮交而隂以愚之逖乃<lb/>
<pb n="KR4e0244_WYG_003-32a"/>
不悟墮其術中以至兖豫間壁壘叛者皆不納於是乎<lb/>
自墮其黨而敺慕義之人以歸賊也豈不惜哉夫天下<lb/>
雄傑智計之士多出于虜掠之餘奔竄之中陳平歸漢<lb/>
而項籍亡許攸歸魏而袁紹破兩人之在當日則亦叛<lb/>
臣逃吏也設漢髙魏武皆拒而不納則兩人者雖有深<lb/>
謀竒計何由而効于明主之前乎且夫慎固封守各保<lb/>
分界斯乃敵國相交之禮如羊祜陸抗之時可爾逖之<lb/>
視勒則賊也語曰名其爲賊敵乃可服背逖而往者逖<lb/>
<pb n="KR4e0244_WYG_003-32b"/>
得目之爲叛臣逃吏棄勒而來者勒固不得而臣且吏<lb/>
之也爲逖計者斬勒使焚勒書正言以諭賊曰向爲石<lb/>
勒詿誤者皆吾赤子自今以後有斬勒首來歸者請於<lb/>
朝廷爵萬戶賜千金㧞身歸命者聽如是則足以寒亂<lb/>
賊之膽鼓忠義之氣而亦示天下有能爲矣惜乎逖之<lb/>
慮不出此也<lb/>
　　李密論<lb/>
漢唐之得天下皆以先定闗中漢高帝之在河南也王<lb/>
<pb n="KR4e0244_WYG_003-33a"/>
離宿重兵於河北其勢可以躡漢兵之後而有項籍綴<lb/>
之故髙帝得以入闗唐髙祖之在晉陽也王世充宿重<lb/>
兵於東都其勢可以躡唐兵之後而有李密綴之故髙<lb/>
祖得以入闗夫項籍李密豈知有漢唐者哉彼各爲其<lb/>
事而適以取天下之機予漢唐所謂真主之興必有爲<lb/>
之驅除難者此爾今夫李密之才雖不足以希太宗然<lb/>
在隋末羣雄之中固亦未有其比也顧其人智足以知<lb/>
天下之竒計而膽不能決爲人謀則長自爲謀則短始<lb/>
<pb n="KR4e0244_WYG_003-33b"/>
楊𤣥感以密爲謀主密陳三策其上以煬帝在遼隔絶<lb/>
千里當長驅入薊扼其歸路其次以闗中四塞天府之<lb/>
國勸𤣥感鼓行而西經城勿攻直取長安其下則謂襲<lb/>
取東都而以百日不克四方兵至爲憂𤣥感從其下計<lb/>
卒攻東都不克而敗此密之所扼腕而嘆也及其身自<lb/>
起兵之時煬帝在江都徐洪客勸密沿流東指執取獨<lb/>
夫此即密之上計也柴孝和說密留翟讓裴仁基等牽<lb/>
制東都自簡精銳西襲長安此即密之中計也從其上<lb/>
<pb n="KR4e0244_WYG_003-34a"/>
計湯武之師也從其中計漢髙之師也密兩皆不從而<lb/>
自用其下計卒兵敗洛水身死桃林是何爲𤣥感謀之<lb/>
工而自爲謀之拙也密之言曰我所將皆山東人見洛<lb/>
陽未下誰肯西入夫漢髙亦嘗將山東人所收陳勝項<lb/>
梁散卒及奪剛武侯軍殆不滿萬而竟以入闗當帝未<lb/>
入闗時攻昌邑未㧞則過髙陽攻開封未㧞則攻潁川<lb/>
汲汲然以批亢擣虚爲事而未嘗一頓兵于堅城之下<lb/>
譬如善奕者然得其大勢則雖有所捐以與人而吾固<lb/>
<pb n="KR4e0244_WYG_003-34b"/>
已勝矣今密散洛倉之粟而不能收席士馬之銳而不<lb/>
能乘棄天下之上游而爭河洛四戰之地雖得東都唐<lb/>
固將折箠使之矣况必不得哉吾嘗謂李密之智髙於<lb/>
英衛項籍之勇過于英彭此兩人者皆可以爲人用而<lb/>
不可以自用爲人用則將相之才自用則獨夫而已矣<lb/>
若夫唐之髙祖則不然卑詞以謝密使之綴東都之兵<lb/>
而我得專意闗中兩從裴寂世民之計分兵以攻屈突<lb/>
通於河南而自引軍西上此二事者雖謂之彷彿漢髙<lb/>
<pb n="KR4e0244_WYG_003-35a"/>
可也<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4e0244_WYG_003-35b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　陶菴全集卷三<lb/>
</p>
<p>
</p>
  </div>
<div>
<head>陶菴全集卷四</head> <lb/>
    <p>
<pb n="KR4e0244_WYG_004-1a"/>
欽定四庫全書<lb/>
　陶菴全集卷四<lb/>
　　　　　　　　　　　　明　黄淳耀　撰<lb/>
　史記評論<lb/>
　　五帝本紀<lb/>
堯舜禹湯或以爲諡或以爲皆名或以堯舜禹爲名湯<lb/>
爲號余謂皆非也諡法起于周公以堯舜禹湯爲諡者<lb/>
固不足據而以有鰥在下曰虞舜及來禹等文證其爲<lb/>
<pb n="KR4e0244_WYG_004-1b"/>
名則亦非也史傳多追稱之詞如左傳石碏稱陳桓公<lb/>
方有寵於王戰國策馮煖謂梁王曰齊放其大臣孟嘗<lb/>
君此類甚多二典亦當時史臣所記舜禹皆追稱耳以<lb/>
來禹爲君稱臣名則禹敷土爲臣書君名乎堯之祖稱<lb/>
藝祖文祖堯稱神宗豈得君臣皆名漫無所别乎孔子<lb/>
于老彭已不斥其名如堯舜禹果名豈得屢見于書乎<lb/>
按秦始皇制曰朕聞上古有號無諡中古有號死而以<lb/>
行爲諡則堯舜禹湯皆號也生爲號死爲諡<lb/>
<pb n="KR4e0244_WYG_004-2a"/>
太史公五帝紀贊以百家言黄帝其文不雅馴又厯叙<lb/>
已所采于長老及春秋國語與他說之足以參古文者<lb/>
而成是篇則凡騎龍鑄鼎諸詭異事乃太史公所謂不<lb/>
雅馴棄如涕唾者也今人乃掇其棄餘而津津艷稱之<lb/>
何哉又太史公史贊皆有超識司馬貞妄譏之以爲不<lb/>
能備論遂别爲述贊櫽括通篇每人置評事雖不遺意<lb/>
見則猥陋矣<lb/>
　　夏本紀<lb/>
<pb n="KR4e0244_WYG_004-2b"/>
帝禹立而舉臯陶薦之且授政焉而臯陶卒封臯陶之<lb/>
後於英六或在許而後舉益任之先舉臯陶後舉益此<lb/>
他書所未及孟子謂禹臯陶見而知之此可證也太史<lb/>
公紀三代以前事多荒忽吾取二三策耳<lb/>
　　殷本紀<lb/>
㣲子去商殷紀及㣲子世家皆謂與太師少師謀太師<lb/>
名疵少師名彊見於周紀世以比干爲少師者誤也<lb/>
　　秦本紀<lb/>
<pb n="KR4e0244_WYG_004-3a"/>
子長爲本紀者三後世皆不與焉秦也始皇也項籍也<lb/>
以是繼五帝三王之後可乎曰不可不可則曷爲紀之<lb/>
曰此即正統之說也歐陽子有言居天下之正合天下<lb/>
於一斯正統矣堯舜夏商周秦漢唐是也蘇子有言孔<lb/>
子刪書而虞夏商周皆曰書湯武王伯禽秦穆公皆曰<lb/>
誓以爲正統之說其誰曰不可子長之本紀其即歐陽<lb/>
子蘇子之論所從出也夫子長豈不知秦項爲天下之<lb/>
公惡也哉以爲政固嘗繼周而有天下矣籍固嘗專天<lb/>
<pb n="KR4e0244_WYG_004-3b"/>
下之約矣吾從其繼周而有天下與夫專天下之約者<lb/>
而爲之本紀非進秦項于三代也雖然秦自始皇以前<lb/>
固西戎附庸之國爾籍雖專天下之約未嘗一天下而<lb/>
稱帝也爲有天下之始皇立紀則可爲西戎附庸之國<lb/>
與未一天下之項籍立紀則不可故秦與始皇宜合而<lb/>
爲一籍宜降而爲傳<lb/>
世以秦爲伯益之後以栢翳伯益爲一人蓋據秦本紀<lb/>
大費輔禹平水土佐舜調馴鳥獸鳥獸多馴服是爲栢<lb/>
<pb n="KR4e0244_WYG_004-4a"/>
翳之語而以尚書孟子之文推之舜時自益外無平水<lb/>
土及調馴鳥獸者遂以爲即益也按杞東樓公世家云<lb/>
栢翳之後至周平王封爲秦項羽滅之垂益夔龍其後<lb/>
不知所封不見也是則益翳爲兩人而秦非伯益之後<lb/>
明矣世儒讀史沿誤此其一端<lb/>
三族之罪始於秦文公而商鞅因之漢祖名爲除秦苛<lb/>
政然始定天下即族信越文帝甫除收孥相坐律令旋<lb/>
族新垣平是後武帝數興大獄而秦法遂終漢世不變<lb/>
<pb n="KR4e0244_WYG_004-4b"/>
吾故謂漢非雜霸也雜秦耳嗚呼秦之遺孽毒甚矣哉<lb/>
秦自穆公三置晉君以後嘗與晉更相强弱至六卿内<lb/>
相攻晉始不能有加于秦然晉尚爲一也至智伯死分<lb/>
其國爲韓趙魏而晉析爲三矣夫以全晉之勢尚與秦<lb/>
更相强弱析而爲三則安望其能支秦哉吾故曰三晉<lb/>
爲諸侯秦取天下之大寲也<lb/>
　　秦始皇本紀<lb/>
左丞相去疾將軍馮刼與李斯同諫二世二世下去疾<lb/>
<pb n="KR4e0244_WYG_004-5a"/>
斯刼吏案責他罪去疾刼曰將相不辱自殺斯卒具五<lb/>
刑夫去疾刼能諫其君又能引分自裁亦賢者也惜其<lb/>
與李斯同事不能早决去就相攜闇朝駢首并命哀哉<lb/>
　　項羽本紀<lb/>
楚之擊漢也非身在行間則不勝田榮反齊地則必自<lb/>
擊之彭越反梁地則又自擊之雖所向摧破而兵力疲<lb/>
矣故漢一舉而覆之垓下自古以弱敵彊者句踐樂毅<lb/>
漢髙皆善用合從之法者也<lb/>
<pb n="KR4e0244_WYG_004-5b"/>
拔興於楚而敗者項梁梁之才非勝廣武臣及也爲秦<lb/>
將而敗者章邯邯之才非司馬欣董翳及也爲項籍將<lb/>
而敗者龍且且之才非薛公曹咎及也梁驕章邯邯破<lb/>
之章邯驕楚楚破之龍且驕韓信信破之驕者敗之媒<lb/>
哉<lb/>
義帝始能奪羽軍將之又能遣沛公入闗而不遣羽故<lb/>
有英氣然非其材足以制羽也羽方起事挾帝爲竒貨<lb/>
以令天下事濟之後自當不免帝蓋遊其彀中而不知<lb/>
<pb n="KR4e0244_WYG_004-6a"/>
也悲夫<lb/>
楚漢之際六國蠭起自立惟田氏最與楚齮齕而隂德<lb/>
於漢甚大初田儋救魏爲章邯所殺儋從弟榮收兵走<lb/>
東阿邯追圍之項梁聞榮急乃引兵擊破章邯邯走而<lb/>
西是榮之復振皆項氏力也㣲梁榮且蟲出矣及梁既<lb/>
追章邯邯兵益盛梁使趣齊兵共擊章邯榮乃要楚趙<lb/>
殺田假一門三人楚趙義不忍殺則終不出兵夫假固<lb/>
齊王建弟也齊人以儋死故立之既已逐之矣又必欲<lb/>
<pb n="KR4e0244_WYG_004-6b"/>
殺之又以楚之義不忍殺也覆用爲讎坐視項梁之敗<lb/>
不義甚矣項羽由此怨榮入闗後分王田都田安榮距<lb/>
都殺安盡并三齊之地羽北伐而漢遂得刼五諸侯兵<lb/>
乘間東向矣雖榮之舉事非以爲漢而實隂爲漢用也<lb/>
吾故曰田氏最與楚齮齕而隂德漢甚大田横死髙帝<lb/>
爲之流涕帝固心德田氏也夫<lb/>
鴻門之㑹項王項伯東向坐亞夫南向坐沛公北向坐<lb/>
張良西向侍按古人尚右故宗廟之制皆南向而廟主<lb/>
<pb n="KR4e0244_WYG_004-7a"/>
則東向主賓之禮亦然儀禮鄉飲酒禮篇賓復位當西<lb/>
序東靣是也韓信得廣武君東向坐西嚮對而師事之<lb/>
項羽得王陵母置軍中陵使至則東向坐陵母欲以招<lb/>
陵周勃不好文學每召諸生說事東向坐責之皆以東<lb/>
爲尊然則鴻門坐次首項王項伯次亞夫次沛公也<lb/>
項王立六國後樹秦敵此入闗以前事非入闗以後事<lb/>
也項羽破秦爲西楚霸王矣復封諸侯王將相此正與<lb/>
酈生立六國後之策暗合後著用前著所以敗也景陵<lb/>
<pb n="KR4e0244_WYG_004-7b"/>
鍾氏論羽如此愚謂不然羽率諸侯兵西入闗不過以<lb/>
破章邯軍爲諸侯冠耳此時諸侯所推戴之懷王尚在<lb/>
楚先入闗有功之沛公不可殺從入闗之諸侯各有功<lb/>
不分王之將置何地乎盜亦有道羽既稱諸侯長能一<lb/>
切以無道行之乎羽失天下正坐背約宰割不平故田<lb/>
榮陳餘首發兵端而沛公乘之于外不可云失在分封<lb/>
也子房雖發八難前勸漢王捐闗以東予信越等後又<lb/>
勸漢王益封信越使人自爲戰其所異於酈生者立六<lb/>
<pb n="KR4e0244_WYG_004-8a"/>
國後則不復爲漢用立信越則漢將也<lb/>
　　髙帝本紀<lb/>
劉辰翁曰自項梁以來攻定陶不下攻外黄未下而通<lb/>
行無忌殆欲汲汲赴要害擣虚邑耳此最兵家要妙令<lb/>
人不及掩耳得敵去爲幸何暇追襲此横行之道也若<lb/>
每邑頓兵得寸失尺畏首畏尾聲實皆䘮故髙祖攻昌<lb/>
邑未拔過髙陽攻開封未抜攻潁川蓋深喻此獨宛强<lb/>
大追敵近復過而西則前後相應非他邑比也故子房<lb/>
<pb n="KR4e0244_WYG_004-8b"/>
憂之云云須溪此言可謂深得楚漢用兵之略矣李密<lb/>
與唐太宗並爭天下徐洪客獻書於密以爲大衆久聚<lb/>
師老厭戰難以立功當乘進取之機因士馬之銳沿流<lb/>
東指直向江都執取獨夫號令天下密壯其言而不用<lb/>
李淵欲引兵西趨長安猶豫未決世民曰兵貴神速吾<lb/>
席累勝之威撫歸附之衆鼓行而西長安之人望風震<lb/>
駭取之若振槁葉耳若淹留自斃於堅城之下坐縻歲<lb/>
月衆心離阻則大事去矣淵從之遂克長安此成敗之<lb/>
<pb n="KR4e0244_WYG_004-9a"/>
機也然亦惟秦隋之弊故漢唐得行其乘間襲取之謀<lb/>
使國猶有人固危道也前髙祖而入秦者周章至戲却<lb/>
矣章豈非推鋒直徃者乎魏延以夏侯楙怯而無謀欲<lb/>
假精兵五千直從褒中出十日可到長安而令孔明從<lb/>
斜谷來與之㑹亮以爲危計不用當時夏侯楙雖怯而<lb/>
司馬懿在朝謀士如林非可以聲勢恐喝取也自子房<lb/>
不敢易宛而延欲以偃兵空虛之國視魏謬哉此兵法<lb/>
所貴於知己知彼也<lb/>
<pb n="KR4e0244_WYG_004-9b"/>
馬疎班密向有定論然亦論其行文耳其叙事處互有<lb/>
疎密如髙帝紀髙祖爲亭長乃以竹皮爲冠令求盜之<lb/>
薛治時時冠之及貴常冠所謂劉氏冠也史記書此似<lb/>
漫然取致爾而班史于髙帝八年中補出爵非公乘以<lb/>
上無得冠劉氏冠此班密于馬也項羽本紀丁壯苦軍<lb/>
旅老弱罷轉餉本以起下挑戰決雌雄母徒苦民父子<lb/>
語遷于髙帝紀中自削之固乃仍其削處而以羽語入<lb/>
列傳兩處皆少生色矣此班疎於馬也他可類推<lb/>
<pb n="KR4e0244_WYG_004-10a"/>
吕公好相人見髙祖狀貌重敬之引入坐上坐蕭何曰<lb/>
劉季固多大言少成事塵埃中識天子酇侯且難之况<lb/>
他人乎髙祖得天下後所封皆故人所愛所誅皆仇怨<lb/>
何不廣也戛羮之怨不忘其嫂亡賴之言必反其父孰<lb/>
謂乃公大度者石勒少時爲李陽所辱僭號後乃能優<lb/>
容之彼且如此而髙帝不能惜哉<lb/>
紀信不侯<hi>辨一則見雜著</hi>
息者男女之總稱俗以女爲弱息蓋本史記吕公謂髙<lb/>
<pb n="KR4e0244_WYG_004-10b"/>
祖臣有息女願爲箕箒妾而誤以息爲女也息訓生戰<lb/>
國策左師公曰老臣賤息舒祺最少不肖祺左師子也<lb/>
　　吕后本紀<lb/>
吕氏死産禄欲爲亂其不敢即發者非獨憚絳侯朱虛<lb/>
也以灌嬰齊王連兵於外故也韋孝寛破尉遲廻於外<lb/>
而楊堅篡周魏元忠破徐敬業於外而武曌篡唐比事<lb/>
觀之嬰之功大矣<lb/>
髙帝憂趙王如意左遷周昌相之豈特以其貴彊故哉<lb/>
<pb n="KR4e0244_WYG_004-11a"/>
昌曾力爭廢太子事爲吕后德庶幾吕后不復作惡也<lb/>
然后殘忍豈復顧念前事一木彊人適速之斃耳劉辰<lb/>
翁謂髙帝托人必得如信布者乃可否則能調䕶兩宫<lb/>
間如滕公輩又否則能以言語㣲意感動如陸生余謂<lb/>
帝處此決無上策果托人如信布必挾趙王爲竒貨摇<lb/>
動天下矣滕公陸生輩居外廷非有如辟陽侯朝夕存<lb/>
側者且以留侯之智吕后使建成侯刼之何滕公陸生<lb/>
之能爲也無已其如齊悼惠王之尊魯元公主乎又無<lb/>
<pb n="KR4e0244_WYG_004-11b"/>
已其如朱虚侯章之妻吕禄女乎<lb/>
　　文帝本紀<lb/>
余讀文帝紀即位將一年乃修代來功羣臣請立太子<lb/>
下詔欲擇諸侯王昆弟及賢有德義者羣臣固請始許<lb/>
之又立趙幽王太子遂王遂弟辟疆及齊悼惠王子朱<lb/>
虛侯章東牟侯興居然後立其三子爲王次第可觀以<lb/>
爲有王者舉動及讀齊王傳始誅諸吕時朱虚侯章功<lb/>
尤大大臣許盡以趙地王章盡以梁地王興居及文帝<lb/>
<pb n="KR4e0244_WYG_004-12a"/>
立聞朱虛東牟之初欲立齊王故黜其功二年王諸子<lb/>
乃割齊二郡以王章興居始知帝所爲假仁者耳射鈎<lb/>
斬袪之恨霸者猶能忘之今乃小嫌黜人大功豈公義<lb/>
乎<lb/>
田横之海島尉佗之蠻夷皆足以爲中國患佗材非弱<lb/>
於横者也髙帝於横則召之怵以不來則加誅至自殺<lb/>
而後已于佗則因而立之何也横與帝俱嘗南靣稱王<lb/>
故以臣之示武佗不起中國故以封之示恩召横時初<lb/>
<pb n="KR4e0244_WYG_004-12b"/>
定天下兵力尚完封佗時征荼征布征信征豨兵力殫<lb/>
矣帝之屈伸操縱如此<lb/>
　　禮書<lb/>
孝文帝好道家之學以爲繁禮飾貌無益於治躬化謂<lb/>
何耳故罷去之是謂有其内而無其外漢武招致儒學<lb/>
之士共定禮儀十餘年不就至太初之元改正朔易服<lb/>
色可謂銳意禮樂矣而神仙土木征伐之事日盛是謂<lb/>
有其外而無其内<lb/>
<pb n="KR4e0244_WYG_004-13a"/>
　　律書<lb/>
律書先謂律爲萬事根本而兵械尤所重以下竟言兵<lb/>
太史公曰一段又言文帝之能息兵突接書曰七正二<lb/>
十八舍則叙律之應厯以原律所自來而後始言律數<lb/>
末復歸之于神爲生數成聲之本其理㣲妙其文簡質<lb/>
變化定非褚先生所能辦也<lb/>
　　封禪書<lb/>
太史公作封禪書此後人所謂謗書者也起云自古帝<lb/>
<pb n="KR4e0244_WYG_004-13b"/>
王曷嘗不封禪爲下文舜禹封禪張本繼云蓋有無其<lb/>
應而用事者矣未有睹符瑞而不臻乎泰山者也爲下<lb/>
文秦始皇封禪張本繼又云雖受命而功不至云爲下<lb/>
文漢髙漢文不及封禪張本又云故其儀闕然湮滅其<lb/>
詳不可得而紀聞云便見封禪爲曠絶之事而非世主<lb/>
所當舉行者也尚書曰一段舜之封禪不過如此禹遵<lb/>
之亦無神仙可記至孔甲失德之君始聽於神而禨祥<lb/>
之說後世紛紛傅㑹如太戊髙宗則不過修德勝災而<lb/>
<pb n="KR4e0244_WYG_004-14a"/>
已至周世郊社之舉亦未始及于神仙此所以爲三代<lb/>
盛隆之際也周衰道廢而西畤鄜畤始興於秦此武帝<lb/>
祠神君親祠竈之濫觴也管仲設辭以拒桓孔子存禘<lb/>
而不論自秦開禱祀之端始皇承之益以八神之說杳<lb/>
渺無稽而齊人奏五德之運燕人爲方仙道則謬悠之<lb/>
說流傳於此二方此武帝時海上燕齊迂怪之士之濫<lb/>
觴也三神山之說極幻而秦皇信之封禪之後十二歲<lb/>
秦亡甚矣封禪之無益後之人主知此亦可以悟矣於<lb/>
<pb n="KR4e0244_WYG_004-14b"/>
是結之曰此豈所謂無其德而用事者耶以見漢武固<lb/>
無德而尋秦皇之覆轍者也以下叙秦時山川百神之<lb/>
祀以見其淫黷無稽而漢興髙祖草創不及釐正漢文<lb/>
稍惑於新垣平之說俄厭怠而止孝景亦無所興以見<lb/>
文景之爲賢君也此下鄭重其辭以接之曰至今天子<lb/>
今天子初即位尤敬鬼神之祀以見古者之封禪不過<lb/>
以告成功而武帝之封禪乃在於求神仙也始于求神<lb/>
仙終則崇信李少君於是燕齊之士翕然來臻競述其<lb/>
<pb n="KR4e0244_WYG_004-15a"/>
嵬談訞說以惑帝而帝終已不悟矣其紀文成五利公<lb/>
孫卿之言皆鄙倍幻誕中人以下皆不信而帝酷喜之<lb/>
茀見而以爲德星天旱而以爲乾封直書其事而已宛<lb/>
然一始皇矣文章之妙如此至其筆法徃徃見於單句<lb/>
隻字之間其屢用或曰字蓋字焉字若云字皆疑辭也<lb/>
茅順甫曰文幾三千言而前後血脉貫串如一句誠然<lb/>
哉<lb/>
太史公封禪書之妙全在叙舜禹三代及秦始皇事爲<lb/>
<pb n="KR4e0244_WYG_004-15b"/>
案而入武帝後隱然見帝之異於舜禹三代而同於始<lb/>
皇褚先生節之自尤敬鬼神之祀以下爲孝武本紀神<lb/>
氣索然矣所謂續鳬截鶴者<lb/>
太史公八書中封禪河渠平準乃耑爲譏武帝而作然<lb/>
河渠書當另㸔蓋塞宣房有憂民之心焉是其倦於神<lb/>
仙時也<lb/>
　　平準書<lb/>
余嘗謂漢之文景能富而不能教蓋每歲下復除蠲恤<lb/>
<pb n="KR4e0244_WYG_004-16a"/>
之令此善政也幾於王矣然漢文從晁錯言輸粟拜爵<lb/>
至得爲大庶長大庶長之官食萬二千石矣乃亦以輸<lb/>
粟得之孝景又募民輸粟贖罪則不軌之民恃富而犯<lb/>
法者固不能無也是以漢武之初雖家給人足至於錢<lb/>
貫朽粟腐敗而兼并豪黨之徒武斷于鄉曲宗室有土<lb/>
公卿大夫以下爭於奢侈室廬輿服僭于上無限度此<lb/>
皆禮義鮮少之故也不待武帝靡耗中國而已知其不<lb/>
可久矣漢有最不可觧者坐酎金失侯之法也夫通侯<lb/>
<pb n="KR4e0244_WYG_004-16b"/>
之先固嘗竭智力與髙帝定天下者也使之出金助祭<lb/>
猶曰包茅縮酒遺意存焉然亦異乎古矣乃至不如斤<lb/>
兩及金色惡輒以此削國所坐者㣲而闕剪功臣之後<lb/>
大無謂也豈漢世封爵太多食邑既廣縣官不能支而<lb/>
設法以削之耶當時坐此法者甚多武帝時至百餘人<lb/>
太史公見之平準書中則朝廷㣲意皦然矣<lb/>
卜式者富人之學黄老者也弟壯出分獨取畜羊百餘<lb/>
田宅財物盡予弟式入山牧十餘年羊至千餘頭買田<lb/>
<pb n="KR4e0244_WYG_004-17a"/>
宅而其弟盡破其業式輒復數分予此在陶白輩優爲<lb/>
之然有長者之意焉漢擊匈奴式上書願輸家之半縣<lb/>
官助邉自人情言之非欲官則言寃而式兩皆無之非<lb/>
果不欲官也彼操老氏欲取故與之術知時主所急在<lb/>
財而細其綸芳其餌投竿跪膝而以釣武帝也乃詘於<lb/>
公孫𢎞久不見報數歲乃罷人之處此亦可以倦而休<lb/>
矣式行之不厭明年又持錢二千萬予河南守以給徙<lb/>
民助貧人者籍天子乃以式終長者而三年中驟躐九<lb/>
<pb n="KR4e0244_WYG_004-17b"/>
卿進官少府居竒貨者孰善於式哉且當式時告緡之<lb/>
事將起式逆知海内財匱天子眈眈富民不久家且破<lb/>
故不如先事輸財不惟免禍又以得官及式相齊而楊<lb/>
可告緡遍天下中家以上大抵皆遇告杜周治之獄少<lb/>
反者使式此舉稍遲必無幸矣未幾以言鹽鐵算船事<lb/>
致天子不悅稍詘其官又因天旱求雨進言曰縣官當<lb/>
食租稅而已今𢎞羊令吏坐市列肆販物求利烹𢎞羊<lb/>
天乃雨斯言也雖謂有大臣之風可也太史公平準書<lb/>
<pb n="KR4e0244_WYG_004-18a"/>
以式語作結雖其意在於譏武帝而亦有取於式也夫<lb/>
　　吳太伯世家<lb/>
傳曰父不受誅子復讐可也子胥之父奢以無罪見殺<lb/>
於平王其兄尚駢首并命爲子弟者有至痛焉員也倒<lb/>
行逆施以快其悁悁之忿君子固不深誅也若曰誅之<lb/>
則傷人子之心與之則悖君臣之義置而不道可也獨<lb/>
員之進專諸於公子光以成其弑僚之謀則吾不能無<lb/>
憾焉諸樊兄弟四人以其先王愛季子札欲立之讓不<lb/>
<pb n="KR4e0244_WYG_004-18b"/>
肯立諸樊乃欲兄弟以次更立必致國於季札及餘昧<lb/>
卒欲授季札季札復讓逃去於是吳人立餘昧之子僚<lb/>
爲王夫光爲諸樊之子季札不立則光當立固也然僚<lb/>
業爲國人所援立而爲君矣札則逃之光則弑之而員<lb/>
也以急欲報吳之故進人於光側而速其弑焉是不亦<lb/>
傷君臣之彛而大逆天道也哉語曰伐國不問仁人如<lb/>
子胥者難與並爲仁矣<lb/>
齊世家中載管晏事吳世家中載子胥事越世家中載<lb/>
<pb n="KR4e0244_WYG_004-19a"/>
范蠡事鄭世家中載子産事蓋皆掇其大者而管晏子<lb/>
胥另立傳范蠡又入貨殖傳子産又入循吏傳太史公<lb/>
之惓惓於五子至矣獨不爲季札地乎豈以其讓國大<lb/>
節已見吳世家中欲别立傳無可稱述乎愚謂管晏事<lb/>
功既詳見齊世家而本傳止摘其一二逸事如札讓國<lb/>
之外豈無可論者即觀樂事已足别立一傳矣札爲聖<lb/>
人所許乃不得與管晏比太史公於此恐失大書特書<lb/>
之義也蘇子由謂春秋諸侯國而不人者三楚始稱荆<lb/>
<pb n="KR4e0244_WYG_004-19b"/>
僖元年稱楚人文九年書楚子自是遂與春秋齒而吳<lb/>
越終春秋不人蓋吳越雖戰勝攻取而無禮義以自將<lb/>
故吳亡而越亦㣲至於楚雖禮義不足道而亦無愧於<lb/>
齊晉故其後遂與戰國相終始由是觀之禮義豈誣也<lb/>
哉按三國皆僭稱王其爲蠻夷等也吳以强陵中國時<lb/>
越志在復讐皆非有仗義之舉獨莊王破陳爲縣從申<lb/>
叔時之諫而復之鄭伯肉袒即麾軍退舍宋華元以情<lb/>
告即罷兵觧圍此三事者信乎其爲霸主也子由所謂<lb/>
<pb n="KR4e0244_WYG_004-20a"/>
禮義當指此使當時能革僭號則桓文何足道哉<lb/>
　　齊太公世家<lb/>
太史公諸世家叙諸侯事而王室始亂伯主代興皆謹<lb/>
書之如厲王之奔宣王之立幽王之弑周東徙雒秦始<lb/>
列爲諸侯小白重耳宋襄楚莊之立卒與申生之殺及<lb/>
敵國相滅各國臣子之弑其君皆三致意焉而於孔子<lb/>
之生卒及相魯尤詳至書魯隱公初立者以爲作春秋<lb/>
地也此等義例皆不媿良史<lb/>
<pb n="KR4e0244_WYG_004-20b"/>
管子天下才也其始委質子糾而事之襄公既弑則惟<lb/>
恐子糾之不得立也而其爲子糾謀則亦有未善焉春<lb/>
秋時列國亡公子之在外而終得反國自立者外必有<lb/>
强國主之内必有强臣應之然後可以得志管子一出<lb/>
即奉子糾奔魯夫魯相忍之國也豈可恃哉彼莒衞爲<lb/>
小白外主髙國爲小白内主莒衞合則足以敵魯而管<lb/>
子在外固不能敵髙國也管子盍求大國如秦晉者而<lb/>
請命焉而隂結其大夫之足以制髙國者以爲腹心然<lb/>
<pb n="KR4e0244_WYG_004-21a"/>
後求入如不得入亟爲逃死之計可也乃竟貿貿然出<lb/>
于于然入儌倖於射鈎之一中而懈不復備遂使子糾<lb/>
生竇之殺如屠豕然豈不惜哉夫晉文當奚齊卓子既<lb/>
弑之後晉人來迎可以入矣其不入者畏内變也及間<lb/>
闗十九年輔之以秦繆之威而後敢入吕省郤芮復懷<lb/>
反側㣲勃鞮之告則文公幾於不免甚矣亡公子自立<lb/>
之難也嚮使子糾幸而先入髙國謀之於内小白攻之<lb/>
於外事猶未可知也况不得入乎有如秦晉主子糾於<lb/>
<pb n="KR4e0244_WYG_004-21b"/>
外則彼小白初立又安敢以不義脅鄰國使殺其兄弟<lb/>
而束縛其臣以歸於已乎吾故曰管仲天下才也而其<lb/>
爲子糾謀則未善也意者子糾非伯才天固將開小白<lb/>
而使之主盟中國歟<lb/>
甚哉郤克之忿戾也使於齊齊君使夫人帷中而觀之<lb/>
夫人笑之笑者固無道矣克連兵東伐至欲得齊君之<lb/>
母以爲快不已甚乎且齊使至晉郤克嘗執四人殺之<lb/>
於河内矣笑人之使而欲執其國母刑人之使者當何<lb/>
<pb n="KR4e0244_WYG_004-22a"/>
如乎宜其無後於晉也<lb/>
齊襄公笞主屨者茀及管至父殺襄茀以身死之齊莊<lb/>
公笞宦者賈舉及崔杼弑莊舉以身助之笞茀者襄公<lb/>
以見公子彭生而失屨茀無罪也笞舉者不知何事笞<lb/>
之當不當未可知也而二人之報其君逆順不同如此<lb/>
人之善惡固天性哉<lb/>
田闞相爭子我殺於成子而齊亡曹馬相軋曹爽殺於<lb/>
仲達而魏亡<lb/>
<pb n="KR4e0244_WYG_004-22b"/>
　　魯周公世家<lb/>
魯公伯禽之初受封之魯三年而後報政周公周公曰<lb/>
何遲也伯禽曰變其俗革其禮䘮三年然後除之故遲<lb/>
太公亦封於齊五月而報政周公公曰何疾也曰吾簡<lb/>
其君臣禮從其俗爲也及後聞伯禽報政遲乃嘆曰嗚<lb/>
呼後世其北靣事齊矣夫政不簡不易民不有近平易<lb/>
近民民必歸之黄子曰此非周公之言今按此說斷乎<lb/>
其爲謬也夫分茅胙土南靣而君一國以長子孫以成<lb/>
<pb n="KR4e0244_WYG_004-23a"/>
教化在周公固當爲百世計其於伯禽必非率爾遣之<lb/>
而已也計魯國之人民風俗與伯禽立政之繁簡報政<lb/>
之遲速皆必有面命而手畫之者伯禽特奉行其意耳<lb/>
豈待報政之後始訝其遲而乃徐問其所以立國之故<lb/>
歟又豈待太公報政之速始服其簡而嘆其子之智不<lb/>
出此歟且國無成俗顧轉移何如耳以朝歌之汚染聖<lb/>
人猶能變之今治魯不至若朝歌之難也何三年之内<lb/>
立法一定遂坐視其後世之北靣於齊而莫之能改歟<lb/>
<pb n="KR4e0244_WYG_004-23b"/>
考魯公之國在成王踐阼之初周公攝政方始也審以<lb/>
太公之法爲善則失之於魯猶可移之于周今乃三年<lb/>
而定東土七年而還政然後營洛邑居九鼎先是官政<lb/>
尚未次序至是乃作周官官别其宜乃作立政以便百<lb/>
姓則其涵濡漸漬更有甚焉而洛誥無逸等篇訓辭諄<lb/>
復卒亦不聞有所謂簡易之說何歟夫三年者報政之常<lb/>
期虞廷三載考績孔子爲政亦曰三年有成伯禽之報<lb/>
政即孔子之成也此而尚以爲遲則必出於一切苟且<lb/>
<pb n="KR4e0244_WYG_004-24a"/>
之法然後可吾不知其何以爲周公與不但此也太公<lb/>
聖人之亞治國必當有法豈有五月報政之理與爲此<lb/>
說者戰國謬悠之談而太史公采之淮南子采之韓詩<lb/>
外傳采之則皆義理不精好竒輕信之故也<lb/>
　　衞康叔世家<lb/>
衞伋壽晉申生事極相類伋壽至性既類申生而晉獻<lb/>
以烝齊姜生申生衞宣以攘伋婦齊女生壽亦相類齊<lb/>
女讒伋驪姬讒申生亦相類申生死無後伋壽死亦無<lb/>
<pb n="KR4e0244_WYG_004-24b"/>
後亦相類獨壽爲齊女所出其母讒伋而壽死之此尤<lb/>
人情所難甚乎哉孝子之不得於頏嚚也<lb/>
　　宋㣲子世家<lb/>
作㣲子世家言而箕子比干附見焉不幾重㣲子而輕<lb/>
箕子比干乎箕子國於朝鮮比干絶無後故二子皆不<lb/>
得别立世家使爲箕比立傳則與㣲子不類設以箕比<lb/>
之故降㣲子而同傳則㣲子爲宋祖又無可降之理故<lb/>
牽連書之而贊復以孔子之言終之此太史公筆法所<lb/>
<pb n="KR4e0244_WYG_004-25a"/>
在<lb/>
蘇子由曰聖人雖與人同處而其中浩然與天地同量<lb/>
彼其食粟衣帛蓋有不得已耳而况與人爭利哉此爲<lb/>
周公而發余最愛此論以爲非坡公所及蓋封武庚於<lb/>
殷封㣲子於宋舉蔡叔之子胡爲卿士周公之心與堯<lb/>
舜一也坡公非武論直是敢於背誕<lb/>
路史云以㣲子之賢吾君之子而商人父師之顧乃使<lb/>
之代商後而邦之宋宋爲故亳商之舊都民之被商之<lb/>
<pb n="KR4e0244_WYG_004-25b"/>
澤者固未忘也使㣲子少異其志則全商之地亦非周<lb/>
矣成王周公方且晏然命之不少爲疑卒以安堵非聖<lb/>
人之盛德能如是乎此論可與子由相發<lb/>
　　晉世家<lb/>
晉世家叙文公入立吕省郤芮作亂事繼以文公修政<lb/>
施惠百姓賞從亡者及功臣大者封邑小者尊爵未盡<lb/>
行賞因襄王以弟帯難出居鄭地來告急於晉晉初定<lb/>
欲發兵恐他亂起是以賞從亡未至隱者介子推推亦<lb/>
<pb n="KR4e0244_WYG_004-26a"/>
不言禄禄亦不及此一段實補左氏所未及子推從亡<lb/>
在狐趙之列不應文公忘之文公方有事圖伯亦不宜<lb/>
忘其功臣使來者聞而觧體也賞未及推者不獨内外<lb/>
倥偬亦以推功大宜受封邑未及區處耳如左氏所載<lb/>
則文公憒憒甚矣安能圖伯<lb/>
晉勝楚於城濮歸而行賞狐偃爲首或曰城濮之事先<lb/>
軫之謀文公曰城濮之事狐偃說我毋失信先軫曰軍<lb/>
士勝爲右吾用之以勝然此一時之說偃言萬世之功<lb/>
<pb n="KR4e0244_WYG_004-26b"/>
奈何以一時之利而加萬世功乎賞則先萬世之利戰<lb/>
則儌一時之功此文公之所以止於伯歟不然雖爲西<lb/>
伯可也戰則儌一時之功賞則先萬世之利此文公之<lb/>
所以終能伯歟不然雖爲宋襄可也<lb/>
晉悼公問治國於師曠師曠曰惟仁義爲本仁義二字<lb/>
自孔孟而外無人能道而曠以一瞽矇發之大哉言乎<lb/>
太史公書之亦是特筆<lb/>
　　楚世家<lb/>
<pb n="KR4e0244_WYG_004-27a"/>
莊王即位三年不出號令日夜爲樂令國中曰有敢諫<lb/>
者死無赦伍舉入諫莊王左抱鄭姬右抱越女坐鐘鼓<lb/>
之間伍舉曰願有進隱曰有鳥在於阜三年不蜚不鳴<lb/>
是何鳥也莊王曰三年不飛飛將冲天三年不鳴鳴將<lb/>
驚人舉退矣吾知之矣居數月淫益甚大夫蘇從乃入<lb/>
諫王曰若不聞令乎對曰殺身以明君臣之願也於是<lb/>
乃罷淫樂聽政所誅者數百人所進者數百人任伍舉<lb/>
蘇從以政國人大悅按楚王之淫樂不聽政乃術也彼<lb/>
<pb n="KR4e0244_WYG_004-27b"/>
隂以此别其臣下從吾於樂又從而諂䛕之者不肖人<lb/>
也苦口力諫者賢臣也故一朝聽政所誅者皆不肖所<lb/>
進者皆賢誅進以數百計而無過舉焉齊威王之烹阿<lb/>
封墨亦然余故謂殷髙宗之三年不言與楚莊之三年<lb/>
不聽政其所操王霸之術不同而其用意相似不然此<lb/>
三年之久以亡國有餘矣<lb/>
同爲人子也伍胥走以報父讐伍尚死以殉之同爲人<lb/>
臣也鄖公弟欲殺昭王以報父讐鄖公以身事之同爲<lb/>
<pb n="KR4e0244_WYG_004-28a"/>
人友也專諸刺王僚以成伍胥之伐楚申包胥哭秦以<lb/>
攻之包胥吾無議矣尚正也胥權也鄖公欲爲胥而不<lb/>
能者也父死不能報仇仇之子蒙難過之而欲剚刃焉<lb/>
非勇也鄖公之弟矯其兄而甚焉者也無爲戎首不已<lb/>
多乎奈何其以身事之也若專諸者小人之雄刺客之<lb/>
靡好勇而不知義者也<lb/>
楚王郟敖名員子胥亦名員郟敖之後爲靈王靈王之<lb/>
後爲平王子胥平王時人相去不逺而犯郟敖名何也<lb/>
<pb n="KR4e0244_WYG_004-28b"/>
如以楚蠻夷無諱則前此晉靖侯名宜臼而周平王亦<lb/>
名宜臼是君同臣名也穆王名滿王孫滿亦名滿是臣<lb/>
同君名也豈世次稍逺便不復諱耶<lb/>
　　越世家<lb/>
句踐反國七年拊循其士民欲用以報吳大夫逢同諫<lb/>
曰國新流亡今乃復殷給繕飾備利吳必懼懼則難必<lb/>
至且鷙鳥之擊也必匿其形今夫吳兵加齊晉怨深於<lb/>
楚越名髙天下實害周室德少而功多必淫自矜爲越<lb/>
<pb n="KR4e0244_WYG_004-29a"/>
計莫若結齊親楚附晉以厚吳吳之志廣必輕戰是我<lb/>
連其權三國伐之越承其敝可克也按同言乃合縱之<lb/>
計也但不以此爲名隂用之耳其後吳與齊晉爭伯兵<lb/>
連於外輕銳盡死越乃乘虚入之同之言無一不騐可<lb/>
謂竒計矣乃不發於種蠡而發於同越多才如此豈可<lb/>
辱乎<lb/>
三家滅智伯燕昭破齊湣亦合縱也漢王破項羽但以<lb/>
已綴其兵而已不與力戰而韓彭英布輩掎角撓之亦<lb/>
<pb n="KR4e0244_WYG_004-29b"/>
合縱也吳蜀之得以抗魏亦合縱也小弱敵强大千古<lb/>
不外此法<lb/>
　　趙世家<lb/>
穆王西廵狩見西王母樂之忘歸譙周曰余嘗聞之代<lb/>
俗以東西隂陽所出入宗其神謂之王父母或曰池名<lb/>
在西域有何據乎徐偃王反穆王日馳千里馬攻徐偃<lb/>
王大破之譙周曰徐偃王與楚文王同時去周穆王逺<lb/>
矣且王者行有周衞豈聞亂而獨長驅日行千里乎此<lb/>
<pb n="KR4e0244_WYG_004-30a"/>
二說並言其事非實也夫荒忽之事固不可以意揣然<lb/>
大約秦以前事自六經以外雖左氏不無浮夸况其他<lb/>
乎秦火之後購書爲難故漢初僞書雜出多繇閭閻小<lb/>
夫肆其狡獪而學士不察雖堯幽囚舜野死太甲殺伊<lb/>
尹亦信爲實然良可歎也<lb/>
趙武靈曰服竒者志淫則是鄒魯無竒行也俗辟者民<lb/>
易則是吳越無秀士也竒行之竒言放僻也苟服竒而<lb/>
民志即淫則鄒魯章縫便可以此必其無竒衺乎苟俗<lb/>
<pb n="KR4e0244_WYG_004-30b"/>
僻而民行皆陋則吳越文身便可以此必其中無秀士<lb/>
乎語意如此索隱訓鄒魯好長纓爲竒服夫冠之有纓<lb/>
法服也何竒之有<lb/>
主父胡服騎射與公子成趙文等議論其辭雄俊博辨<lb/>
勢如河決當其將三軍攻中山攘地北至燕代西至雲<lb/>
中九原欲從雲中九原直南襲秦乃詐自爲使者入秦<lb/>
欲自略地形因覩秦王之爲人也此其膽志才略豈特<lb/>
兒視六國諸君而已哉雖以秦政方之蔑如也使主父<lb/>
<pb n="KR4e0244_WYG_004-31a"/>
不死縱不能取秦亦當與之更相雄長如秦繆晉文之<lb/>
時而六國倚以自固則可以不爲蠶食彼衡人齪齪安<lb/>
所施其謀乎主父之失在於令弱子治國而身略地於<lb/>
外彼公子章之能亂日侍其側而不知肥義非應變之<lb/>
才又使之輔其弱子謬矣又欲分趙以王公子章猶豫<lb/>
不決而沙邱之變起矣自古雄傑非常之主經營四方<lb/>
而内忘其肘腋之禍皆不知大道故也吾感主父之事<lb/>
益嘆聖賢修身齊家窮理知人之學萬萬世不能易也<lb/>
<pb n="KR4e0244_WYG_004-31b"/>
肥義者趙武靈王之先世貴臣而武靈以六尺孤付之<lb/>
者也公子章與田不禮之將爲變也李兌以下皆知之<lb/>
義亦自知之事固有大於此者乎義盍言於武靈亟去<lb/>
田不禮而以他人代之羽翮既鎩凶謀自寢此上策也<lb/>
不然則將順武靈之㫖亟勸其封章於代而徐爲之圖<lb/>
可也又不然則請於主父以盜賊出入爲辭析符爲騐<lb/>
此後主父召王合符則往不合則不往亦妨奸之一法<lb/>
也今義不告於主父徒與信期輩私憂竊嘆其慮奸人<lb/>
<pb n="KR4e0244_WYG_004-32a"/>
矯命召王不過以身嘗之而已卒之身死而禍不得弭<lb/>
豈非不善處死之故哉夫肥義爲主父信臣言之未必<lb/>
不聽即不聽亦當致位而去授政能者未必其不能制<lb/>
章也計不出此遂使沙邱之禍主父父子俱死豈不惜<lb/>
哉彼惠文王之不死特偶耳嗚呼吾讀史得二人焉晉<lb/>
荀息趙肥義皆守咫尺之義而不知大道者也<lb/>
　　魏世家<lb/>
新序云文侯師子夏友田子方敬段干木此名之所以<lb/>
<pb n="KR4e0244_WYG_004-32b"/>
過於桓公也卜相則成與璜此功之所以不及五伯也<lb/>
余謂戰國之主賓友賢士者皆以爲名而已彼以賢人<lb/>
君子之言爲迂緩不切於用而猶欲藉其名以震曜鄰<lb/>
國故厚爲禮貌而不委以事權也夫文侯過矣而國家<lb/>
待浮名之士則當參用其法如諸葛亮之於許靖是也<lb/>
晉之於殷淵源唐之於房次律皆怵其髙名置以台輔<lb/>
事安得不敗乎<lb/>
　　韓世家<lb/>
<pb n="KR4e0244_WYG_004-33a"/>
趙魏攻我華陽韓告急於秦秦不救韓相國謂陳筮曰<lb/>
事急願公雖病爲一宿之行陳筮見穰侯穰侯曰事危<lb/>
乎故使公來陳筮曰未急也穰侯怒曰是可以爲公之<lb/>
主使乎夫冠蓋相望告敝邑甚急公來言未急何也陳<lb/>
筮曰彼韓急則將變而他從以未急故復來耳穰侯曰<lb/>
公無見王請令發兵救韓八日而至策士遊說之言蟬<lb/>
連不竟欲其意之達也此獨三言而畢穰侯已立發兵<lb/>
矣談言㣲中可以觧紛豈不善哉因此悟文章家操筆<lb/>
<pb n="KR4e0244_WYG_004-33b"/>
執簡有纚纚千言究其實不如數語者詩人鋪張物狀<lb/>
作帝京篇長安古意而言盡意餘有不如五七言一小<lb/>
絶者無他指事切情入人胸膈故也<lb/>
　　田敬仲完世家<lb/>
取我田疇而伍之取我衣冠而褚之鄭人之謗子産也<lb/>
大臣之謀國也先威而後惠威折則惠不孚矣德施人<lb/>
之所欲君其行之刑罰人之所惡臣請行之田常之欺<lb/>
齊侯也奸臣之竊國也先惠而後威惠結則威不怨矣<lb/>
<pb n="KR4e0244_WYG_004-34a"/>
諸葛武侯蜀之子産乎司馬仲達魏之田常乎<lb/>
　　孔子世家<lb/>
甚矣王安石之愎而不通狠而不遜也孔子適魯適衞<lb/>
齊宋鄭陳蔡此以何爲哉而安石曰烏在其爲行道太<lb/>
史公作孔子世家附諸侯國之後此特筆也孔子龜䝉<lb/>
布衣據魯親周使列之本紀則非其心也然而大聖人<lb/>
梗概又不可夷於列傳故特爲世家以抗之當西漢儒<lb/>
風尚㣲黄老恣横之日太史公能尊尚孔子不遺餘力<lb/>
<pb n="KR4e0244_WYG_004-34b"/>
如此豈非豪傑之士哉安石乃曰處之世家仲尼之道<lb/>
不從而大置之列傳仲尼之道不從而小甚矣其愎而<lb/>
不通狠而不遜也<lb/>
　　陳渉世家<lb/>
三國時人謂劉𤣥德能亂人而不能治觀陳涉吳廣輩<lb/>
舉事草草軍無紀律涉所遣諸將徇地者輒反他所吳<lb/>
廣爲田臧所殺勝不能討因而將之所信用朱房胡武<lb/>
皆小人無識者以至人情不附六月而敗蓋勝本庸材<lb/>
<pb n="KR4e0244_WYG_004-35a"/>
初不能亂人者也以秦之虐百姓人人思叛獨難其首<lb/>
事者㑹勝攘臂一呼不覺響應耳太史公稱其所置遣<lb/>
侯王將相竟亡秦蓋時勢使然初不繇勝蓋勝生而稱<lb/>
王死而有諡久而血食於碭幸矣抑亦人心惡秦之故<lb/>
而不忍死勝哉<lb/>
　　外戚世家<lb/>
太史公外戚世家首論三代廢興皆本女德而歸之於<lb/>
命今以其世家中所載諸后考之信矣其爲命也吕后<lb/>
<pb n="KR4e0244_WYG_004-35b"/>
取張敖女爲孝惠帝后愛之欲其生子萬方而終無子<lb/>
命也髙帝崩諸御幸姬戚夫人之屬吕后皆幽而殺之<lb/>
獨薄姬以希幸故得出從子之代文帝立遂爲太后亦<lb/>
命也竇太后始以良家子當賜諸王爲家在清河趙近<lb/>
家請其主遣宦者吏必置我籍趙之伍中宦者忘之誤<lb/>
置代中姬涕泣不欲往强之乃行竟爲文帝后亦命也<lb/>
王太后已嫁金王孫生一女其母以卜筮當貴奪之金<lb/>
氏怒而内之太子宫太子幸之太子者景帝也後遂爲<lb/>
<pb n="KR4e0244_WYG_004-36a"/>
景帝后生武帝亦命也衞子夫爲平陽主謳者武帝過<lb/>
主主盛飾良家子十餘人見帝帝弗悅既飲謳者進上<lb/>
望見獨悅子夫幸之遂入宫爲皇后亦命也寵辱推遷<lb/>
禍福倚伏當其賤也塵埃不足以喻其㣲及其貴也天<lb/>
霄不足以喻其逺雖萬乘之君愛憎予奪且莫能自主<lb/>
也而况下之者哉信矣其爲命也<lb/>
　　荆燕世家<lb/>
田生受營陵侯澤金隂爲設謀令其子事吕后所幸大<lb/>
<pb n="KR4e0244_WYG_004-36b"/>
謁者張卿說其順吕后意立吕産爲王以爲張卿功産<lb/>
立吕后喜生乃復說張卿令說吕后立營陵侯澤太后<lb/>
從之乃立澤爲瑯琊王田生勸澤急行毋留出闗太后<lb/>
果使人追之不及按當時吳楚齊代諸王皆就封在國<lb/>
澤雖不出吕后亦不能盡滅劉氏而吕産既王幾亡漢<lb/>
室田生此謀所以爲澤則善矣爲漢則我不知也<lb/>
　　蕭相國世家<lb/>
髙帝多封蕭何故欲首其位次以羣臣推曹參無以難<lb/>
<pb n="KR4e0244_WYG_004-37a"/>
之得鄂君明其功乃定及後帝以何爲民請苑械繫之<lb/>
得王衞尉明其無罪乃釋此兩人皆有功於何者然爲<lb/>
鄂君易爲王衞尉難鄂君當分封時已知帝㫖在何其<lb/>
言雖當阿帝意也衞尉進言在帝盛怒時使小人自爲<lb/>
功名媒孽人短則一言之下何爲虀粉矣今衞尉能反<lb/>
覆明其無罪又譏帝之失眞骨骾臣也鄂君卒以得封<lb/>
而衞尉不聞受賞帝於直言蓋勉强從之者歟<lb/>
蕭何素不善曹參論相則以參爲可此何之所以爲賢<lb/>
<pb n="KR4e0244_WYG_004-37b"/>
也曹參素不爲何所善爲相則一遵何法此參之所以<lb/>
爲賢也<lb/>
十八元功位次蕭何位第一而其封止八千户曹參第<lb/>
二而萬六百户尊何之位所以重謀臣也廣參之邑所<lb/>
以厲戰士也<lb/>
　　留侯世家<lb/>
子房以五世相韓故破産報讎既乃說項羽求韓諸公<lb/>
子横陽君成立之爲韓至矣然當其以太公兵法說沛<lb/>
<pb n="KR4e0244_WYG_004-38a"/>
公沛公善之嘗用其策良爲他人言皆不省曰沛公殆<lb/>
天授此時已心歸沛公矣彼韓王成者冺冺無所表見<lb/>
良豈不知其不足以取天下哉是故横陽既立良仍從<lb/>
沛公入定闗中及羽將擊沛公於霸上良周旋項伯項<lb/>
王亞父間不顧危死沛公主漢中良送至褒中勸其燒<lb/>
絶棧道以固項羽心又說項王曰漢已燒絶棧道無還<lb/>
心矣乃以齊王田榮反書告項王項王以此無西憂漢<lb/>
心而發兵北擊齊此時韓成固在也而良無一不爲漢<lb/>
<pb n="KR4e0244_WYG_004-38b"/>
王者或謂成未死以前良爲韓既死以後始爲漢豈其<lb/>
然哉計成即不死良從之國亦不過教以自固一方保<lb/>
韓血食而已至取天下之圖終以屬漢良必當爲漢外<lb/>
應舉兵撓楚如彭越之徃來梁地燒楚積聚也<lb/>
留侯招致四皓以輔翼太子自楊維禎及胡儼王守仁<lb/>
皆謂四皓隱者不可得致良因髙帝所素重遣人僞飾<lb/>
以誑帝也余讀之笑曰是何待四皓之深而待髙帝之<lb/>
淺哉彼髙帝越國而知栢直馮敬之能否前數十年而<lb/>
<pb n="KR4e0244_WYG_004-39a"/>
知吳王濞之將反此其知人之明不既髙出千古哉使<lb/>
良遣人僞爲四皓不過偉其衣冠敏其應對而已而其<lb/>
眞僞終不可掩事一敗而太子無完理矣彼四皓者特<lb/>
戰國豪傑之士田光先生之流耳意氣刎頸固其常也<lb/>
以髙帝嫚罵輕士故不至以太子卑辭安車故至無足<lb/>
怪者且以帝所至敬無如子房其次則叔孫通又其次<lb/>
則周昌也三人反覆言之而不聽而四皓囘其意於立<lb/>
談之頃此豈徒以其名哉劉曄有言對雄主非精神不<lb/>
<pb n="KR4e0244_WYG_004-39b"/>
接四皓之精神固有以接帝也三子之論謬矣<lb/>
帝遣太子將兵擊英布即晉獻公遣申生伐翟之意也<lb/>
有功位不益無功則受禍四人策之如指掌豈亦僞爲<lb/>
者能如是耶太史公紀四皓說建成侯纚纚數十言使<lb/>
書策不可信則并不信有張良畫策事可也疑四皓非<lb/>
眞則不可也<lb/>
良數以太公兵法說沛公沛公善之嘗用其策良爲他<lb/>
人言皆不省良曰沛公殆天授後分封時帝使自擇三<lb/>
<pb n="KR4e0244_WYG_004-40a"/>
萬戶良曰始臣起下邳與上㑹留此天以臣授陛下留<lb/>
侯始終自負如此孰敢以爲大言哉若曲逆侯則不然<lb/>
曰非魏無知臣安得進良平之髙下於此可見<lb/>
或問張良椎擊始皇博浪沙中誤中副車大索十日不<lb/>
得豈有術與曰非術也秦法太重秦虐太深天下之人<lb/>
重足側目久矣彼始皇直孤立耳當秦滅魏時購求張<lb/>
耳陳餘耳餘乃爲陳里監門反以其名令於里中耳餘<lb/>
且不可得况子房哉漢武任酷吏作沉命法曰羣盜起<lb/>
<pb n="KR4e0244_WYG_004-40b"/>
不發覺覺而捕弗滿品者二千石以下至小吏主者皆<lb/>
死其小吏畏誅雖有盜不敢發恐不能得坐累府府亦<lb/>
使其不言上下相爲匿重誅之不足以督奸如此<lb/>
　　絳侯世家<lb/>
絳侯條侯皆以大功臣下獄絳侯免條侯不免者絳侯<lb/>
以益封更賜盡予薄昭薄昭爲言薄太后太后以冐絮<lb/>
提文帝明絳侯不反而條侯在七國反時以漢委吳楚<lb/>
爲梁王所怨重以沮王信封迕竇太后安得不死哉嗚<lb/>
<pb n="KR4e0244_WYG_004-41a"/>
呼狶膏棘軸所以爲滑也然而不能運方穿淳于髠之<lb/>
所以教騶忌也吾因條侯事爲之三歎<lb/>
　　管晏列傳<lb/>
管子立政盡於與俗同好惡一語晏子立朝盡於節儉<lb/>
力行一語<lb/>
　　老莊申韓列傳<lb/>
太史公曰世之學老子者則絀儒術學儒者亦絀老子<lb/>
道不同不相爲謀按儒之爲道内外合者也老子有内<lb/>
<pb n="KR4e0244_WYG_004-41b"/>
而無外者也是二者皆有竊焉而人之竊老也易竊儒<lb/>
也難今夫儒之爲學有仁義以本之於内有禮樂以制<lb/>
之於外故不仁不義則非内也無禮無樂則非外也内<lb/>
是而外非則并非其内也外是而内非則并非其外也<lb/>
夫惟合其一而離其一者之不可以爲儒故人之竊之<lb/>
也難若夫老子之道則曰無爲自化清静自正而已而<lb/>
其所以用世之具略而不言若曰世有得吾意者則可<lb/>
以自合耳此猶廣厦數十虛其半而不居則庇其廊廡<lb/>
<pb n="KR4e0244_WYG_004-42a"/>
者至矣是故申韓之刑名托之良平之權謀托之漢文<lb/>
帝之恭儉托之曹相國之儻蕩托之汲黯之强直托之<lb/>
田叔之長厚托之鄭當時之任俠托之白圭之貨殖托<lb/>
之其餘爲此學者林立蠭起不可勝數而行事無一相<lb/>
類者則以老氏未嘗爲之外也雖然老子之學隂主於<lb/>
爲我故竊之者多沉刻静悍之士濡柔謙下欲取故予<lb/>
以濟其所欲蓋其體與用皆托於不可見故人之竊之<lb/>
也易嗚呼昔之人竊其易今之人竊其難難者終不可<lb/>
<pb n="KR4e0244_WYG_004-42b"/>
竊也則禹歩舜趨自命曰儒者儒者固如是哉<lb/>
韓非李斯孫臏龎涓蘇秦張儀龎煖劇辛或同師或同<lb/>
學或同遊相善而皆示智相激以成其妬媔之私斯讒<lb/>
非而殺之煖敗辛而殺之涓誘臏而刑之臏又誘涓而<lb/>
殺之秦激儀而用之儀又短秦而反之此數子者大約<lb/>
傾危之士哉獨煖之殺辛各爲其主而辛以輕煖見殺<lb/>
煖差無罪然凶終之禍此爲極矣吾是以嘆管鮑之夐<lb/>
絶千古也<lb/>
<pb n="KR4e0244_WYG_004-43a"/>
　　伍子胥列傳<lb/>
程篁墩以子胥報讐爲處變之定理而責其入郢之後<lb/>
不能投戈觧甲辭呉歸隱何燕泉則以太子建固子胥<lb/>
之君也則從出亡建爲鄭所殺子胥當於入郢之後伐<lb/>
鄭以報讐如此則忠義大著可以塞宰嚭之口卻屬鏤<lb/>
之劍余謂兩公之論非也夫子胥乞食江上幾死昭闗<lb/>
一亡虜耳藉吳之力以報其不共戴天之讎讐既雪矣<lb/>
德獨可無報乎投戈觧甲辭吳歸隱是可以報吳之德<lb/>
<pb n="KR4e0244_WYG_004-43b"/>
乎太子建出亡在鄭鄭人善之建乃甘心爲晉外間欲<lb/>
以滅鄭求封故定公與子産誅殺建其罪當矣即子胥<lb/>
力能伐鄭義且不可况不能乎吾故曰二公之論皆非<lb/>
也<lb/>
　　商君列傳<lb/>
施伯勸魯君殺管仲魯君不從而桓公卒相仲以伯齊<lb/>
齊霸而魯益衰公孫痤勸魏王殺商鞅魏王不從而孝<lb/>
公卒用鞅以强秦秦强而魏益弱夫公孫痤將死之言<lb/>
<pb n="KR4e0244_WYG_004-44a"/>
耳若施伯固在魯何其後竟没没耶將魯廢其言而亦<lb/>
不能用其人耶抑智足以知人而力不逮耶<lb/>
　　白起列傳<lb/>
白起爲秦大將連兵於外所屠戮以百萬計殺氣上干<lb/>
於天雖㣲應侯之譖豈得良死哉然其於秦則可謂有<lb/>
大功者秦負起起不負秦也方起始進有穰侯主之於<lb/>
内故得立功及范雎扼穰侯吭而奪之位則必以起爲<lb/>
穰侯之黨日夜慮其軋已者也不待蘇代之說而殺機<lb/>
<pb n="KR4e0244_WYG_004-44b"/>
已發矣<lb/>
　　孟子荀卿列傳<lb/>
黄子讀孟子荀卿列傳歎曰太史公之尊孔孟闡儒術<lb/>
至矣漢人以孔子墨翟並稱而孟子者當世與說士並<lb/>
稱者也太史公出孔子之道始獨尊而孟子始得以繼<lb/>
孔矣此傳始孟子終荀卿中騶忌騶衍淳于髠愼到騶<lb/>
奭之徒錯見焉而其傳則以孟荀立名孟荀雖並稱而<lb/>
首引孟子書對梁王者先之且以夫子罕言利爲比傳<lb/>
<pb n="KR4e0244_WYG_004-45a"/>
即繼之云受業子思之門人又云孟軻乃述唐虞三代<lb/>
之德是以所如不合又云序詩書述仲尼之意作孟子<lb/>
七篇則孟子之源流較然而此傳之爲尊孟子而作無<lb/>
疑矣其下述騶衍之術迂誕不經重爲時王所尊禮以<lb/>
見孟子言王道而所如不合乃有國者之醜也因復以<lb/>
仲尼之困陳蔡伯夷之餓首陽與孟子之在齊梁間爲<lb/>
比其嘆息爲何如哉繼又曰或曰伊尹負鼎而王云云<lb/>
非以美騶衍也太史公稱或曰者皆甚不然之辭觀封<lb/>
<pb n="KR4e0244_WYG_004-45b"/>
禪書及他傳中可見也蓋當時之稱騶衍其論云云爾<lb/>
此下即接淳于髠數子之學術見時所尊尚不過此類<lb/>
而以荀卿終之荀雖非孟比然其所著書切於事理與<lb/>
騶衍等相反則已爲當世所絀廢死蘭陵矣如孔孟者<lb/>
又何望哉末後叙公孫龍等數家以見羣言殽亂而孔<lb/>
孟之書足爲萬世法也太史公大㫖如此其文捭闔不<lb/>
覊若滅若没讀者類求之於筆墨蹊逕之内故雖以譙<lb/>
允南之精識而猶謂其好竒也人固難與知言哉嗚呼<lb/>
<pb n="KR4e0244_WYG_004-46a"/>
黄老爭鳴之後不眩不亂毅然一之於孔孟豈非豪傑<lb/>
之士哉雖孔子世家仲尼弟子列傳中不無蹖駁君子<lb/>
觀其大意可也<lb/>
　　孟嘗君平原君信陵君春申君列傳<lb/>
四公子之徒信陵君尚矣不可及已其次則平原君而<lb/>
孟嘗春申吾無取焉信陵之用舍去就魏之存亡係焉<lb/>
侯嬴畫竊符之謀毛薛陳歸魏之義此三人者皆天下<lb/>
竒士信陵能用之所以爲賢也平原才識逺不逮信陵<lb/>
<pb n="KR4e0244_WYG_004-46b"/>
其納韓上黨至使邯鄲受圍流血千里趙幾再亡國矣<lb/>
然而區區之心固存於趙也其從李同也有紓國之忠<lb/>
其釋趙奢也有改過之勇至於陷身虎口終匿魏齊不<lb/>
肯出壯哉烈士之風也春申納女以篡楚孟嘗助敵以<lb/>
傾齊一則身死李園一則子孫滅絶皆天道也世多馮<lb/>
煖收責及復孟嘗相位事然愚謂孟嘗與五國破齊時<lb/>
煖曾不能進一正言如毛薛之於信陵者其孜孜三窟<lb/>
小人之謀耳何遽出雞鳴狗盜上乎<lb/>
<pb n="KR4e0244_WYG_004-47a"/>
孟嘗之才孟嘗之得士皆不下信陵也而其在國也專<lb/>
信陵不及也何以知其專也曰孟嘗入秦秦王欲相之<lb/>
既而囚欲殺之孟嘗得以計免歸此於秦直私憾耳乃<lb/>
能以齊爲韓魏攻楚而因使韓魏攻秦且借兵食於西<lb/>
周是孟嘗之意不但能行於齊王而三晉亦且服之矣<lb/>
使信陵之在魏若此何至救趙之義舉久抑不行至竊<lb/>
符而後遂哉吾是以益嘆信陵不失人臣之大節而孟<lb/>
嘗惑於蘇代之言不果伐秦爲可恨也<lb/>
<pb n="KR4e0244_WYG_004-47b"/>
四豪中相士之眼獨信陵爲最平原不能知毛遂孟嘗<lb/>
不能知馮驩春申不能知朱英雖取效不同其不知人<lb/>
一也信陵得一老監門尊爲上客於他國得一賣漿人<lb/>
一博徒歩徃見之卒用其力顯名諸侯而此三人者皆<lb/>
當世狎侮戲笑之餘也不知以何道得之相士若此雖<lb/>
取天下可也<lb/>
如姬竊符舞陽奉使不見下落舞陽爲秦人所誅無疑<lb/>
太史公蓋不屑書耳如姬雖一女子能以報父讐故德<lb/>
<pb n="KR4e0244_WYG_004-48a"/>
信陵君不愛一死可謂有烈丈夫之風矣不知魏王殺<lb/>
之耶抑赦之耶<lb/>
　　范雎蔡澤列傳<lb/>
秦之用穰侯也穰侯之舉白起也戰勝克敵拓地千里<lb/>
自商君以後功未有加焉者也應侯羇旅入秦所欲得<lb/>
者相位耳使其挾富强之說以與穰侯角是自困之道<lb/>
也計穰侯功大驕侈秦王以少主在位所惡聞者莫如<lb/>
太后之專權而穰侯爲宣太后弟太后在則穰侯不可<lb/>
<pb n="KR4e0244_WYG_004-48b"/>
得去故并言太后以去穰侯此范雎之所以巧發竒中<lb/>
也然所言者人主骨肉之間故略見端緒久之而後敢<lb/>
發若蔡澤之於睢則不然睢已譖殺白起所任鄭安平<lb/>
王稽復敗秦王臨朝而嘆睢固日夜欲釋相位久矣然<lb/>
不得其人而釋之則睢不安得其人而釋之而不出於<lb/>
睢睢亦不安故睢姑俟焉及澤宣言將代睢位而睢召<lb/>
之故迕其㫖厲其色以觀澤之能否而澤之所言皆足<lb/>
以中睢之疾反覆連辯而不爲屈則睢固深知其爲辯<lb/>
<pb n="KR4e0244_WYG_004-49a"/>
士而可以動秦王矣於是言之秦王推之相位於已有<lb/>
避賢之美於澤有推轂之恩爲睢計者無出於此此澤<lb/>
之所以巧發竒中也<lb/>
　　樂毅列傳<lb/>
或曰樂毅破齊之事偉矣獨留莒即墨未㧞夏侯太初<lb/>
以爲樂生方恢大綱以縱二城收民明信以待其敝王<lb/>
業可就不幸垂成而敗信有之乎曰樂生摧鋒乗勝盡<lb/>
下齊城至五歲後兵力倦矣强弩之末不能穿縞而即<lb/>
<pb n="KR4e0244_WYG_004-49b"/>
墨則田單在焉莒則太子法章在焉田單死守即墨莒<lb/>
人共立法章爲王以距燕此二城之中人心皆有所屬<lb/>
非向者七十餘城之比故堅守不下耳豈樂生能㧞而<lb/>
故留之乎曰使燕王不聽䜛不以騎刼代生則莒即墨<lb/>
可下乎曰下之而不能有也齊自田常以來小惠之結<lb/>
於民者深矣湣王以兼并之故爲諸侯所怨而不聞有<lb/>
峻刑酷罰加於民者有士如王蠋尚能守死爲齊則民<lb/>
心固未盡忘齊也燕既并齊城拓地千里五國必將忌<lb/>
<pb n="KR4e0244_WYG_004-50a"/>
之矣以復齊爲名一合而軋燕此勢之所必出也曰然<lb/>
則爲樂生者奈何曰破齊戮湣王屍求齊疏屬之賢者<lb/>
而立焉戮湣王則可以雪子噲之讐立疎屬則可以釋<lb/>
兩國之憾旋師而去燕其伯矣惜乎楚莊復陳之後數<lb/>
百年不聞此舉<lb/>
　　亷頗藺相如列傳<lb/>
趙使樂乗代亷頗頗怒攻樂乗樂乗走亷頗遂奔魏之<lb/>
大梁趙使趙蔥及齊將顔聚代李牧李牧不受趙使人<lb/>
<pb n="KR4e0244_WYG_004-50b"/>
㣲捕得李牧斬之頗牧名將也將在軍君命有所不受<lb/>
苟利社稷專之可乎曰否君命有所不受者蓋指軍中<lb/>
之事有所誅殺避就而君從中制之則將守便宜可以<lb/>
不受也若孫武斬莊賈而㬌公赦之亞父以梁委七國<lb/>
而㬌帝督戰此可以無受也若將之用舍則存乎君矣<lb/>
易將而將不受是反也頗牧皆不知大義者也在戰國<lb/>
以樂毅爲正在後世以岳武穆爲正<lb/>
　　田單列傳<lb/>
<pb n="KR4e0244_WYG_004-51a"/>
田單之用火牛妙在先有神師一著彼先聞神師之語<lb/>
以爲此即神助故大驚潰散耳若知其爲牛敵軍不懼<lb/>
矣後世有羣盜用火牛法拒官軍者以鎗中牛鼻牛痛<lb/>
皆反走觸賊賊遂敗<lb/>
太史公叙王蠋事於田單傳後而以齊亡大夫感王蠋<lb/>
之死乃相聚如莒求法章立之是以齊存亡係於一布<lb/>
衣其尊蠋至矣但此傳止以田單立名而蠋若牽連得<lb/>
書者故秦少游譏之如曰田單王蠋列傳則大善矣<lb/>
<pb n="KR4e0244_WYG_004-51b"/>
　　魯仲連鄒陽列傳<lb/>
戰國士大抵皆爲秦用其始終擯秦者虞卿魯仲連兩<lb/>
人而已兩人皆居趙虞卿指畫秦人情僞如掌爲趙約<lb/>
縱於齊奪秦人之氣有功於趙甚大魯連不若也然虞<lb/>
卿所見止於一國而已魯連義不帝秦有儒者之風焉<lb/>
有天下之志焉虞卿不若也虞卿受萬戶印而能輕之<lb/>
仲連不受而逃之故後世獨稱魯連雖然聊城之書是<lb/>
亦不可以已乎奈何教人以反<lb/>
<pb n="KR4e0244_WYG_004-52a"/>
鄒陽獄中上梁孝王書比物連類似從李斯諫逐客書<lb/>
脫出而言重詞複則過之蓋陽爲羊勝公孫詭所譖其<lb/>
人不可直斥故反覆曉譬期於梁王之自悟而已太史<lb/>
公以爲抗直不撓不過指其末數語篇中桀狗吠堯跖<lb/>
客刺由則以狗盜自比不亦甚哉以陽與魯連同傳此<lb/>
太史公之失也<lb/>
　　屈原列傳<lb/>
楚大國也秦王誑懷王以欲㑹屈平諌曰不如無行懷<lb/>
<pb n="KR4e0244_WYG_004-52b"/>
王不聽卒行入武闗秦伏兵絶其後因留懷王以求割<lb/>
地秦之得以執懷王者以其從行無人也趙國强大不<lb/>
如楚而澠池之㑹秦終不能有加於趙者以有藺相如<lb/>
在也楊亷夫責屈子以不能從行然屈子誠臣耳應變<lb/>
之才不及相如徃亦無濟也嗚呼往則危不往則示弱<lb/>
而卒保其君以返此相如之才所以爲大過人也儒者<lb/>
猶訾之不置其亦過刻矣<lb/>
　　李斯列傳<lb/>
<pb n="KR4e0244_WYG_004-53a"/>
秦未亡也爲秦滅六國者先亡矣造作隂謀遣人齎持<lb/>
金玉游說諸侯可下者厚遺之不則利劍刺之離其君<lb/>
臣之計者李斯也爲趙髙所搆卒具五刑家世爲秦將<lb/>
將三十萬衆北逐戎狄收河南築長城者䝉恬也與其<lb/>
弟毅相繼受戮爲秦大將㧞趙破荆降魏定燕齊者王<lb/>
翦也幸獲首邱而其孫王離卒虜於項籍蓋秦以詐力<lb/>
取天下天厭其德故佐秦者無一得免耳彼周召之徒<lb/>
秉德輔世者後裔延八九百年不絶善惡之報何如哉<lb/>
<pb n="KR4e0244_WYG_004-53b"/>
李文饒論亡國之鬼神不平多出妖淫之色破人家國<lb/>
引妹喜驪姬等爲証余謂不獨此也又有佞巧之人焉<lb/>
秦滅六國趙髙以趙氏疎屬得事始皇扶蘇胡亥皆死<lb/>
其手秦之公族大臣名將爲所誅殺略盡而秦遂以亡<lb/>
是亦女戎之類也語曰亡秦必楚吾謂趙亦有力焉<lb/>
　　張耳陳餘列傳<lb/>
張耳陳餘皆反覆之士也當其佐陳涉欲王楚耳餘以<lb/>
爲示天下私不可及從武信君下趙則又勸其自王以<lb/>
<pb n="KR4e0244_WYG_004-54a"/>
塡趙何相背之戾也鉅鹿之事耳責餘以必死及相見<lb/>
時遽收其將印此耳過漢東擊楚使使告陳餘欲與俱<lb/>
餘要以必殺張耳此餘過及耳從韓信擊斬餘泜水上<lb/>
至并殺其故主趙王歇則耳罪之大者也刻木爲人而<lb/>
拜之猶不可以析而爲薪况所常北靣事之者乎始以<lb/>
趙王歇被圍之故責餘以死既乃以惡餘之故并殺趙<lb/>
王歇何相背之戾乎論者止以張陳凶終爲口實而不<lb/>
及耳之殺歇甚矣君臣之義之不明於亂世也<lb/>
<pb n="KR4e0244_WYG_004-54b"/>
　　黥布列傳<lb/>
布所幸姬疾云云至布使人追不及按賁赫即無奸狀<lb/>
亦自可殺蓋事左右求容此齊威之所以烹即墨也布<lb/>
無術學當斷不斷反受其亂雖然布不足惜也爲項王<lb/>
擊殺義帝死有餘辜矣<lb/>
薛公策黥布三計桓譚譬之於奕以取吳楚并齊魯及<lb/>
燕趙爲廣道地之謂以取吳楚并韓魏塞成臯據敖倉<lb/>
爲趨遮要爭利之謂以取吳下蔡據長沙以臨越爲守<lb/>
<pb n="KR4e0244_WYG_004-55a"/>
邉隅趨作罫之謂論甚善然據敖倉塞成臯此在楚漢<lb/>
爭衡爲上計而於布反爲中計何也蓋此時漢之大勢<lb/>
已定不可以巧襲而力爭也故當以游兵略地以示進<lb/>
取得寸則寸得尺則尺而於漢所必爭之地則謹避之<lb/>
也若漢之取秦唐之取隋皆直走闗中者秦隋根本之<lb/>
地皆虚也經營天下各有時勢不可執一如此<lb/>
　　淮隂侯列傳<lb/>
髙帝之於韓信未嘗親見其狀貌熟察其計畫以蕭何<lb/>
<pb n="KR4e0244_WYG_004-55b"/>
一言之故遂拜爲將將又不足而至大將此類兒戲然<lb/>
卒用此得天下何也蓋帝不知信而知何以何之不妄<lb/>
而知信之可用也圖天下者豈能人人耳而目之哉得<lb/>
數人可信者足矣<lb/>
韓信謂漂母曰吾必有以重報母母怒曰大丈夫不能<lb/>
自食吾哀王孫而進食豈望報乎詳母怒信之意蓋謂<lb/>
其落魄至是雖自食且不能豈有富貴之日我但憐汝<lb/>
故食之若云相報知汝不能也後人誤㸔至謂漂母有<lb/>
<pb n="KR4e0244_WYG_004-56a"/>
眼當與黄石老人同類而稱則失太史公意矣大抵太<lb/>
史公於英雄貧困失路無門之日皆極力摹寫發其孤<lb/>
憤如蘇秦張儀皆見笑於其妻陳渉見笑於耕者陳平<lb/>
見笑於其嫂黥布見笑於時人此類甚多至漂母飯信<lb/>
而不望報是以信爲溝壑也其意益深痛不忍讀矣後<lb/>
信就封至楚召所從食漂母賜千金不聞此母卻之則<lb/>
其非異人明矣<lb/>
諸葛武侯出師表有云苟全性命於亂世不求聞逹於<lb/>
<pb n="KR4e0244_WYG_004-56b"/>
當時余嘗歎息其言此濳龍之學也人固有徒步取將<lb/>
相提百萬衆呼吸雷風而不能全其性命者如韓信未<lb/>
遇時凡厯數死丏食淮隂則可以餓而死少年侮之則<lb/>
可以鬭而死亡楚歸漢則可以亡虜死至連厫坐法兵<lb/>
在其頸矣屬有天幸遇滕公故得不死非信之能自必<lb/>
其不死也而功成之後卒以反死嗚呼性命之於人甚<lb/>
矣哉非大賢亞聖其孰能全之<lb/>
龍且爲楚將陳平以骨骾臣稱之以善戰如黥布而且<lb/>
<pb n="KR4e0244_WYG_004-57a"/>
能擊破布計其人亦非淺淺者囊沙之戰且以輕信被<lb/>
殺耳使信威望素髙且有畏心堅壁清野持牢不戰信<lb/>
未必不坐困也秦人伐趙戒士卒無得泄武安君爲將<lb/>
者卒殺趙括坑士四十萬有以夫<lb/>
　　張丞相列傳<lb/>
張丞相傳筆法甚竒因蒼嘗爲御史而周昌趙堯任敖<lb/>
曹窋皆以嘗爲御史大夫故牽連得書本傳以蒼起以<lb/>
蒼結一傳中包數小傳統㸔又仍是一傳蒼傳後係以<lb/>
<pb n="KR4e0244_WYG_004-57b"/>
申屠嘉事見漢相如嘉者即不可多得也然嘉非完人<lb/>
以才能忌晁錯欲生端誅之至反爲所賣故贊語以無<lb/>
術學少之而其題止曰張丞相傳<lb/>
　　酈生陸賈列傳<lb/>
陸賈服儒之服言儒之言而其全身遠害排難觧紛功<lb/>
立而無可指名事成而不爲權首則似深於黄老之學<lb/>
者特外以儒術文之耳賈素善辟陽侯乃勸辟陽侯交<lb/>
朱建者蓋心知辟陽侯所爲不法禍將及已故嫁之於<lb/>
<pb n="KR4e0244_WYG_004-58a"/>
建也及孝文誅辟陽客以建嘗爲畫策捕治之建遂自<lb/>
頸而賈獨全此則學黄老者之㣲巧也先輩多謂陸生<lb/>
有功儒術恐非至論<lb/>
　　劉敬叔孫通列傳<lb/>
婁敬言都闗中之利甚至而髙帝以羣臣言疑未能決<lb/>
及留侯明言入闗便即日車駕西都闗中帝之從留侯<lb/>
如此當在秦宫中時樊噲諫帝急還霸上帝亦不聽噲<lb/>
而聽良夫噲與敬之言皆與良無異兩人又先發而帝<lb/>
<pb n="KR4e0244_WYG_004-58b"/>
必欲決之於良帝與良固終身以之者也明於擇人而<lb/>
簡於應事眞帝王之略哉<lb/>
　　袁盎晁錯列傳<lb/>
賈誼之絀也以絳灌晁錯之死也以竇嬰㣲嬰袁盎固<lb/>
不能殺錯也貴戚大臣之足以操人寵辱生殺之權如<lb/>
此<lb/>
　　張釋之馮唐列傳<lb/>
文帝與馮唐論頗牧之事唐謂帝雖得頗牧弗能用上<lb/>
<pb n="KR4e0244_WYG_004-59a"/>
怒起入禁中良久復出召唐使畢其說唐不過一白首<lb/>
老生耳乃於衆中靣折人主人主虛顔受之如朋友之<lb/>
間相與詰難反覆者且唐之意在發明魏尚無罪使在<lb/>
後世必疑其爲尚私人不惟言不見用身且得罪矣今<lb/>
文帝乃即日令唐持節赦尚推此類也左右近習豈能<lb/>
蔽之哉蓋漢初懲二世深居之蔽故天子與小臣親近<lb/>
如此是時袁盎張釋之輩皆得出入禁中而盎至引郤<lb/>
幸姬之坐則漢以後不復有此事矣非無盎也無文帝<lb/>
<pb n="KR4e0244_WYG_004-59b"/>
親近小臣也嗚呼君臣隔絶則君益尊臣益卑雖開之<lb/>
使言而不敢盡其說天下之不治皆坐此哉<lb/>
　　萬石君張叔列傳<lb/>
萬石君門德可觀而建慶輩立朝獨無矯矯風節使當<lb/>
患難固發䝉振落之類耳魏之王祥吳之孟宗皆稱純<lb/>
孝而於國事獨無匡救皆萬石君類也衞綰婦女之簡<lb/>
柙直不疑道家之小數周文佞倖之氣態雖髙下㣲分<lb/>
君子不取獨張歐以忠厚濟㬌帝之綜核其庶幾乎<lb/>
<pb n="KR4e0244_WYG_004-60a"/>
　　田叔列傳<lb/>
梁孝王使人殺吳相袁盎㬌帝召田叔按梁云云田叔<lb/>
於此可謂善處人骨肉之間矣然國之所恃以立者法<lb/>
也梁王親使人賊殺天子之謀臣而以太后故置不問<lb/>
則法亡法亡則國削夫梁王在議親議貴之例可以無<lb/>
誅而王之幸臣公孫詭羊勝之徒實導王爲邪不可以<lb/>
不殺殺勝詭以塞天下之怒而貰梁王以安大后之心<lb/>
此法意也田叔盡燒獄詞一切不問雖號知大體者而<lb/>
<pb n="KR4e0244_WYG_004-60b"/>
於處事未爲盡善善夫韓安國之說孝王出勝詭也㣲<lb/>
安國則㬌帝母子兄弟之間不全<lb/>
　　李將軍列傳<lb/>
李廣非大將才也行無部伍行陣不擊刁斗人人自便<lb/>
此以將數千騎逐利乘便可耳遇大敵則覆矣太史公<lb/>
叙廣最得意處在爲大郡太守以百騎遇匈奴數千騎<lb/>
射殺其將觧鞍縱卧然此固禆將之器也若夫堂堂之<lb/>
陣正正之旗進如風雨退如山岳廣豈足以與乎此哉<lb/>
<pb n="KR4e0244_WYG_004-61a"/>
衞將軍將數萬騎蹂躙邉廷未嘗挫衂其將略優於廣<lb/>
逺矣且出雁門時廣所將萬騎乃爲敵所得而霍去病<lb/>
以八百騎斬捕過當必謂廣數竒而去病天幸恐非論<lb/>
之得平者也淮南王謀反止憚青與汲黯而不聞及廣<lb/>
太史以孤憤之故叙廣不啻口出而傳衞將軍以姊子<lb/>
夫寵幸若不直一錢者然隨文讀之則廣與青之優劣<lb/>
終不掩<lb/>
　　平津侯列傳<lb/>
<pb n="KR4e0244_WYG_004-61b"/>
主父偃言九事八爲律令其八不傳而其一爲諫伐匈<lb/>
奴引秦皇髙帝之失策而推之於虞夏商周其文辭甚<lb/>
美然至進身之後則又盛言朔方之便以難公孫𢎞上<lb/>
從其言竟立朔方郡是其與先資之言蓋不啻枘鑿而<lb/>
矛盾也然偃也行之不疑而武帝不以此疑偃公孫𢎞<lb/>
不以此詰偃何哉蓋帝之初用偃不過喜其文辭而於<lb/>
窮兵黷武之失未嘗有悟及偃窺帝意竟以置朔方之<lb/>
便迎之則帝固樂其合已而忘其前言矣𢎞非辯不足<lb/>
<pb n="KR4e0244_WYG_004-62a"/>
以詘偃蓋知帝意已堅則絀偃適所以忤帝故佯爲不<lb/>
勝以從之也嗚呼佞邪之臣敢爲誣罔如此<lb/>
　　汲鄭列傳<lb/>
武帝之知汲黯至以古社稷臣許之其敬禮黯過于丞<lb/>
相𢎞大將軍青逺甚然黯之言無一用者黯廷斥公孫<lb/>
𢎞張湯而天子愈貴幸𢎞湯黯言與胡和親無起兵而<lb/>
天子欲征匈奴黯言勿以渾邪王故誅當死者五百餘<lb/>
人上黙然不許及其後棄之淮南黯遂爲諸侯相終其<lb/>
<pb n="KR4e0244_WYG_004-62b"/>
身然張湯之誅天子聞黯嘗勸李息發其罪而息畏湯<lb/>
不言遂按誅息則又未嘗不思黯言也如武帝者可謂<lb/>
善善而不能用矣原黯之迕帝有三曰數直諫也曰褊<lb/>
心怨望也曰帝好儒術黯好黄老也此三者之中惟怨<lb/>
望則黯失也<lb/>
　　酷吏列傳<lb/>
酷吏傳以郅都爲首都公亷有節槩其不從㬌帝救賈<lb/>
姬事雖汲長孺當此不是過也爲治雖先嚴酷然能擊<lb/>
<pb n="KR4e0244_WYG_004-63a"/>
强宗未可竟謂之酷吏惟其扼臨江王於垂死之時不<lb/>
予刀筆作書則其用心過忍而處人父子之間亦逺媿<lb/>
田仁矣且臨江王爲太子以母栗姬失寵故廢非有悖<lb/>
逆不道也而都禁切之如此者所以阿帝意也卒爲竇<lb/>
太后所怒中危法死都固有以取之哉權文公至謂都<lb/>
剛而無虐怒而中節吾不敢以爲信<lb/>
臺諫者權臣之鷹犬也酷吏者人主之鷹犬也夫權臣<lb/>
假臺諫以擊去其所不快者莫甚於宋之秦檜韓侂胄<lb/>
<pb n="KR4e0244_WYG_004-63b"/>
而人主假酷吏以箝制天下者莫甚於漢之武帝唐之<lb/>
武曌帝外事四裔内興土木使海内蕭然繁費盜賊四<lb/>
起而帝又不能無事於興利也故怵民之不服而不得<lb/>
不用張湯杜周之流武曌以女主簒唐多行不義故怵<lb/>
民之不服而不得不用周興來俊臣之流彼湯周之酷<lb/>
所以讇武帝而興俊臣之酷所以讇武曌也嗚呼人臣<lb/>
以阿諛順㫖之故至於賊殺不辜塗炭天下則其處心<lb/>
積慮爲何如哉然漢唐酷吏非刑死即族誅天道之於<lb/>
<pb n="KR4e0244_WYG_004-64a"/>
人亦不逺矣<lb/>
　　大宛列傳<lb/>
張騫爲漢使留夷中十三年歸不失漢節視蘇武少六<lb/>
年耳匈奴與妻有子亦與武相類然天子意在開邉而<lb/>
騫以郎應募奉使君子所不爲也其言大夏可通又以<lb/>
失侯故欲連烏孫斷匈奴右臂以爲己功名之地自是<lb/>
妻烏孫取宛馬迄無窮歲則固蘇武之罪人也雖隕首<lb/>
邉廷亦不得與武比節况生還哉雖然騫有賢孫猛武<lb/>
<pb n="KR4e0244_WYG_004-64b"/>
之後反無聞焉何也<lb/>
　　太史公自序<lb/>
世多謂太史公序六家要指進道德而絀儒術余按此<lb/>
非遷意乃述其父司馬談之言也遷進孔子於世家退<lb/>
老子於列傳左儒右老一覽可知今述其父談之言乃<lb/>
獨推道家者蓋談本學黄老此論必其精神所寄遷不<lb/>
敢没故謹識之爾若其與上大夫壺遂相答問語發明<lb/>
六經大㫖隱然欲繼春秋於五百載之後豈絀儒術者<lb/>
<pb n="KR4e0244_WYG_004-65a"/>
之言哉且其言曰余聞之先人曰伏羲至純厚作易八<lb/>
卦堯舜之盛尚書載之禮樂作焉湯武之隆詩人歌之<lb/>
春秋采善貶惡推三代之德褒周室非獨刺譏而已也<lb/>
是談於六經之㫖亦非牴牾者其謂儒者博而寡要勞<lb/>
而少功蓋是指當時俗學之弊耳以辭害意雖班固且<lb/>
不免况其他哉<lb/>
　<lb/>
　<lb/>
<pb n="KR4e0244_WYG_004-65b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　陶菴全集巻四<lb/>
</p>
<p>
</p>
  </div>
<div>
<head>陶菴全集巻五</head> <lb/>
    <p>
<pb n="KR4e0244_WYG_005-1a"/>
欽定四庫全書<lb/>
　陶菴全集巻五<lb/>
　　　　　　　　　　　　明　黃淳耀　撰<lb/>
　傳<lb/>
　　少司宼歸公傳<hi>名子顧</hi>
少司寇歸公字春陽號貞復蘇州嘉定人其先自唐宣<lb/>
公崇敬與其子憲公登始顯嘉靖中崑山有光先生以<lb/>
文章名天下公其族子也父有陞以至孝聞精韜鈐律<lb/>
<pb n="KR4e0244_WYG_005-1b"/>
厯農圃醫卜之學公幼從其父學博渉經史忠孝㢘潔<lb/>
出於天性萬歴戊戌進士繇中書舍人遷工科給事中<lb/>
㑹有城門樓災公上疏切諌其略曰今天下事之最大<lb/>
而急者無如青宫講學而最可虞者無如章奏不下青<lb/>
宫輟講六年矣中外惶惶輔臣請之不得禮臣請之不<lb/>
得南北臺省諸臣請之亦不得及閹寺出一言利之疏<lb/>
則朝上夕報夕上朝報是不且輕國本而重傷天下之<lb/>
心乎章奏一切寢閣則是非邪正不復有所别白進退<lb/>
<pb n="KR4e0244_WYG_005-2a"/>
予奪不復有所剸裁安危緩急不復有所倚仗遂使政<lb/>
體鬰於上仕路鬰於下財鬰於帑囚鬰於獄此四鬰者<lb/>
非所以滅凶而召和也洪範曰肅時雨若蒙恒風若漢<lb/>
書五行志曰王者嚮明而治則火得其性而不為灾火<lb/>
為鬰攸之神今鬰結成習逺於肅而近於蒙故旱魃未<lb/>
除炎火繼作陛下何不仰體天心一日盡舉實政首令<lb/>
皇太子出閣講學亟發一切章奏以消去天下之鬰如<lb/>
此則何禱不應何災不禳豈不鞏宗社無疆之福哉王<lb/>
<pb n="KR4e0244_WYG_005-2b"/>
文肅見之歎曰眞諌官也時神廟春秋髙福王未之國<lb/>
小人睥睨兩宫間廷臣持禄養交黨論大起畿輔宣大<lb/>
山西河南山東吴蜀仍嵗水旱國力漸屈公連上章請<lb/>
飭紀綱以覈實效釋門户以破嫌疑召致舊臣趙南星<lb/>
鄒元標等以定國論速完福藩府第趣遣之國以一羣<lb/>
心蠲賑灾傷之民以培根本節水衡浮費絶方士冐請<lb/>
以足國用有曰臣常言天下亂形已成陛下豈以臣言<lb/>
為未必騐而不信耶言惟無騐騐則不可為矣榮夷斂<lb/>
<pb n="KR4e0244_WYG_005-3a"/>
怨之言騐而周轍不復西黨錮瞻烏之言騐而漢燼不<lb/>
復然范陽之釁既作而歎九齡之先見則已晚靖康之難<lb/>
既發而繙陳瓘之抗疏則無及人臣甚無樂乎言之一<lb/>
騐而居先見之明人主亦何苦峻卻過計之言而掇必<lb/>
騐之禍哉上雅知公嘗題歸佛子三字於御屏盖京師<lb/>
以公恬澹寡慾呼為佛子語徹禁中故也然疏多留中<lb/>
不下論者惜之公素不樂仕進執政者亦多不喜公故<lb/>
在諫垣九年始陞尚寳司卿繼遷太僕寺少卿熹宗立<lb/>
<pb n="KR4e0244_WYG_005-3b"/>
遷南京太常寺卿旋轉南京通政司使此數官皆冷曹<lb/>
名遷而實抑之時璫禍已萌芽而公亦病且老矣遂上<lb/>
疏乞骸骨歸詔加公刑部侍郎許致仕公歸而璫禍益<lb/>
烈鈎黨徧天下公前言大略皆騐㑹熹廟升遐公聞不<lb/>
勝悲慟疾寢劇今天子嗣位改元強起具冠帶筮易得<lb/>
頤之上九喜曰天子明聖老臣死瞑目矣遂卧不起踰<lb/>
月卒年七十公嘗侍母沈夫人疾母病目失明公跪而<lb/>
䑛之百餘日夢有人語之曰母病以某日痊至日雙眸<lb/>
<pb n="KR4e0244_WYG_005-4a"/>
炯然盖孝感所致也公在朝薦一外吏吏藏千金白粲<lb/>
中進公公得金大恚亟還其金遂與之絶廵視節慎庫<lb/>
清奸竇杜私交嵗成奏上羨餘四千餘金前此例不上<lb/>
羨餘也宦成無屋以居光禄須公之彦以數椽居之公<lb/>
於是始有屋客至麥飯葱汁坐論文史充如也或勸公<lb/>
稍事請托為子孫地公笑曰吾猶婺也子欲令我倚市<lb/>
門耶客慚而退公於書無所不窺為文章師法震川不<lb/>
為琱繪刻琢之辭而正大温粹辭逹理舉所著詩文集<lb/>
<pb n="KR4e0244_WYG_005-4b"/>
若干巻工垣奏疏若干巻删正綱目通鑑三百巻輯天<lb/>
文地理兵厯卜筮諸書為備我集一百巻選歴代古文<lb/>
詩為天絢集二百巻藏於家<lb/>
論曰前史所稱㢘吏多矣或務為名髙或齪齪苛謹無<lb/>
術學若歸公在諌垣時憂國發於至誠所上書援據經<lb/>
術通逹國體直言極諌有賈誼劉向之遺風焉今吾鄉<lb/>
三尺童子皆知公亷然四方知之者鮮矣若其進於亷<lb/>
者鄉之人亦不盡知也予故掇其大義著於篇以授其<lb/>
<pb n="KR4e0244_WYG_005-5a"/>
子鏻使傳焉<lb/>
　　附與歸𤣥卿書<lb/>
　舟中偶讀朱平涵史概中叙梃擊一案云以張差為<lb/>
　非風癲者數十人而先司寇與焉盖張差梃擊實有<lb/>
　主使其以為風癲者小人以為非風癲者君子也此<lb/>
　繫先司寇立朝大節今疏稿中不見或是當時連名<lb/>
　上章疏出他人手未可知然胡澹菴封章亦出他人<lb/>
　筆今但知為澹菴者以其出身任之也此事不可不<lb/>
<pb n="KR4e0244_WYG_005-5b"/>
　増入傳中今更推敲一二如左<lb/>
　　朱君平先生家傳<lb/>
友人朱行節兄弟既葬其父君平先生復集比先生之<lb/>
行事以求能為文辭者而傳之其言曰世之為人子者<lb/>
莫不欲傳其親顧親不可以飾而傳譬諸繪親之像朝<lb/>
夕事之像與親有毫髪不似即子之心不安獨於吾親<lb/>
之行有不及者而為虚羙以飾之則是以不似吾親者<lb/>
為安也珩之述吾親也惟其似之而已余聞而韙之為<lb/>
<pb n="KR4e0244_WYG_005-6a"/>
掇其大略作朱君平家傳先生名邦治字士偉號君平<lb/>
嘉定之羅溪里人父某生五子先生其次也幼出為叔<lb/>
父某後敏而好學宿儒沈玉林號為能抗師法從游者<lb/>
常數十人先生年十二為入室弟子弱冠補學官弟子<lb/>
員徃來婁東鹿城梁溪之間一時賢士大夫皆自以為<lb/>
不及嘗深入七十二峰雪月之夕正衿危坐山中人望<lb/>
而異焉於書博覧強記尤精春秋内外傳莊列馬班諸<lb/>
書解剥脈理分刌節度每灑灑為人道之獨不喜為章<lb/>
<pb n="KR4e0244_WYG_005-6b"/>
句之學屢試京兆不第意泊如也姚江朱憲副少與先<lb/>
生同學先生弟畜之既貴延致先生於官所嘗誤論一<lb/>
死囚先生適見案牘為措示失入處憲副大驚立出之<lb/>
先生終不告所出者以故唯舉以戒子弟曰人命至重<lb/>
爾曹他日居官慎不可忽其為德於陰皆此類也事所<lb/>
後父母本生父母皆竭力孝道葬祭儀節一准朱子家<lb/>
禮遇諸弟有恩見人有急如赴焚溺未嘗以力不足為<lb/>
辭晚年誤為邑令所銜欲中以危法捃摭無所得乃榜<lb/>
<pb n="KR4e0244_WYG_005-7a"/>
諸衢曰訟朱生者投牒過三日竟不得一牒令慚且悟<lb/>
曰朱生善士也待之加禮焉卒時年六十七先生為人<lb/>
莊敬樂易雖盛夏見所狎客未嘗裸袒子弟有逆㫖者<lb/>
㣲示以意悔謝即止人方之萬石君也<lb/>
賛曰今世所號為傳人率指仕宦有聲績及繡其鞶以<lb/>
為文辭者宜先生之名不出於邑也然史稱黄叔度比<lb/>
於顔子而言論風㫖無所傳聞僅取荀淑郭泰諸人相<lb/>
推許之言以為徴騐而已夫宗族鄉黨兄弟朋友之間<lb/>
<pb n="KR4e0244_WYG_005-7b"/>
孔子之所以取士也若朱生者孔子之所謂士矣哉<lb/>
　　黄烈婦傳<lb/>
黃烈婦殷氏死於天啟改元之年距崇禎甲申廿又三<lb/>
年矣初烈婦之家以婦死逼嫁故諱言其死時事烈婦<lb/>
父母家本農也知哀其女之死而不知表其女之節而<lb/>
烈婦之家及父母家皆在黄浦之東去城邑數舍邑之<lb/>
士大夫莫知也里之人有知之者又無能出氣力振暴<lb/>
之以是久而不彰㑹張子錫眉得其内兄黄廷賢所録<lb/>
<pb n="KR4e0244_WYG_005-8a"/>
烈婦本末視予予聞而悲之烈婦嫁黃龍生一子三女<lb/>
子先死嵗餘龍亦死烈婦號哭晝夜不輟聲請於舅姑<lb/>
願立後守節舅姑疑其偽也弗聽里人聞烈婦賢争欲<lb/>
娶之有強委禽者夫家許之烈婦固請守節百方終不<lb/>
聽乃跪謂其姑曰新婦不得已將再嫁幸延吾母及鄒<lb/>
氏姑為别鄒氏姑者龍之母黨龍幼育於鄒烈婦其所<lb/>
聘娶也姑許諾為延烈婦之母與鄒氏姑至烈婦具酒<lb/>
食敬進且拜且泣曰諸大人良食自愛長與膝下辭矣<lb/>
<pb n="KR4e0244_WYG_005-8b"/>
即行哭入房為改服狀久之不出既而磔磔有聲則持<lb/>
刀自刎死矣錫眉曰吾少時徃來黄浦上頗聞烈婦死<lb/>
狀盖頸裂向後若狼顧者由其用刀時惟恐不殊創巨<lb/>
故也又曰廷賢得其事於陸生文濟陸生者館於烈婦<lb/>
家為童子師每言烈婦事為悼嘆不置云余怪烈婦農<lb/>
家女非夙奉姆訓知人倫之不可凟也智以成其謀勇<lb/>
以成其死視刎頸如㧞一毛悲夫國家養士三百年一<lb/>
旦賊䧟京師君死社稷朝士交臂屈膝從而臣僕焉者<lb/>
<pb n="KR4e0244_WYG_005-9a"/>
麻立於燕齊之疆奉表勸進者比比也彼平日之所讀<lb/>
者何書哉且夫衣賊衣綰賊綬其心猶禽獸也俄而賊<lb/>
敗即有背城以歸而論者争<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>洗之曰是固不得已或<lb/>
曰宜加以官回視閭閻之匹婦志烈焯焯與日月争光<lb/>
舍是無宜旌表者乃二十年無聞焉何也以殷氏推之<lb/>
則天下之仁人志士行成而名不傳者多矣夫名之傳<lb/>
非烈婦所慮及也獨於理有不當然者吾是以表而出<lb/>
之以遺張子使傳焉<lb/>
<pb n="KR4e0244_WYG_005-9b"/>
　　先大父經歴公事略<lb/>
先大父經歴公諱世能字濟夫為人忼慨倜儻嗜義若<lb/>
饑渇早孤曾大母老無以為養乃應里中推擇為掾史<lb/>
適他吏舍灾田賦户口之籍皆燼於法失火者當死其<lb/>
人見公長者即向公搏顙涕泣曰縣尹素竒公才今詭<lb/>
云火從公發為我承之必無事而某得以公庇免此身<lb/>
公之身也公憐而許之縣尹不得已即坐公死公懼已<lb/>
諾之又不忍悔聊以事問日者日者卦之起賀曰公免<lb/>
<pb n="KR4e0244_WYG_005-10a"/>
一人於死此陰德也不惟無罪自此當得官既而上官<lb/>
疑其事而釋之以掾史歴三考赴京陞陜西平凉衛經<lb/>
歴時西㓂犯虎山溝兵廵董國光檄指揮李實禦之以<lb/>
公參軍事公與李悉力捍禦三晝夜虜不得入而退時<lb/>
萬厯二十七年也其明年西安府靈臺縣賊殺傷官兵<lb/>
聚衆滿萬董公率大軍至涇州公時在軍自請前行覘<lb/>
賊虚實董公以數百騎授之公辭曰偵賊不宜人多人<lb/>
多則賊必以我為挑戰遇輙迎鬭鬭必死今我以數人<lb/>
<pb n="KR4e0244_WYG_005-10b"/>
徃易為前郤賊亦不以偵騎虞我乃可得其情還報董<lb/>
公拊髀歎曰經歴知兵吾不及也公徃詢土人乃盡得<lb/>
賊要領以歸發兵擊之賊遂破散其倉卒應變多此類<lb/>
董公以公為才常委署崇信縣事縣民獷猂難治多逋<lb/>
糧公視事六月賦足而事辦又委署安定監二年革去<lb/>
浮費八百餘兩皆前吏以入私槖者或謾語公曰今仕<lb/>
宦由科目進雖汙墨猶能通顯由雜流進雖清㢘卒得<lb/>
廢錮公自視豈當至台鼎耶何自苦乃爾公笑曰吾欲<lb/>
<pb n="KR4e0244_WYG_005-11a"/>
行意耳其他吾不知也嘗有宗室數百人撼司道門大<lb/>
罵司道屏息不敢出公亟白韓王捕為首者鎖之宗室<lb/>
怒曰老黃辱我伺其出必衆擊之或勸公宜用衛軍自<lb/>
防公曰是激變也肩輿行自若在官七年宗室終不能<lb/>
有加於公及罷官有出餞數十里外者曰老黄好官前<lb/>
事乃吾屬過耳平凉民愛公及其去也争欲買田宅留<lb/>
公居之公不可乃已先是平凉府推官楊某者忮忍人<lb/>
也常欲坐一人以重辟公召視其人年僅二十許其坐<lb/>
<pb n="KR4e0244_WYG_005-11b"/>
罪以前十年事而所坐罪非童子能作公乃力白其非<lb/>
辜楊某知其不可奪即縱遣之且陽謝曰頼公得不枉<lb/>
法既而陰中公以不謹罷之都御史顧公其志怒曰經<lb/>
歴㢘直吏也今乃為酷吏所中即劾罷楊某公未離平<lb/>
凉而楊已失官矣以經歴持正抗司理司理能罷其官<lb/>
而不能以非罪殺一人而都御史以經歴失職之故至<lb/>
并擊去司理皆近世所無有也歸家貧甚得郭西田一<lb/>
頃耕之暇則追逐里社黄雞白酒相娱樂凡數年而卒<lb/>
<pb n="KR4e0244_WYG_005-12a"/>
得年六十有四公好陰行善不以語人嘉定議折漕公<lb/>
具民疏有勞終不自言又常於涇陽逆旅得遺金二百<lb/>
餘錠物色其主還之不告姓名而去其用意與俗異如<lb/>
此孫男淳耀曰先大父臨財㢘見義勇不卑小官所至<lb/>
能行古人之事使生當正嘉以前所樹立如徐晞况鍾<lb/>
豈足道哉吏道雜而資格拘所蓄藴百不施一白首歸<lb/>
田與庸衆人無異亦足悲也夫為子孫而匿其祖先之<lb/>
羙不以告於人與人飾虚羙以誣其祖先者罪等也用<lb/>
<pb n="KR4e0244_WYG_005-12b"/>
敢節録先大父事實如左以求世之仁人君子奮筆書<lb/>
焉<lb/>
　　僮乙小傳<lb/>
吾生四歲時有人擕一童子售吾家為僕髪鬅鬙覆額<lb/>
其狀穉騃無識知吾家以千錢鬻之問其名曰乙問其<lb/>
姓曰張問其年曰不知也與之錢令記其數自五六以<lb/>
下則能知至七八以外輒<graphic n="KR0787" url="https://raw.githubusercontent.com/kanripo/KR-Gaiji/master/images/KR0787.png" mimeType="image/png"/>眙不知所措雖百方教之<lb/>
終不省家嘗以餅饛豚蹄置一槖中令乙持至數里外<lb/>
<pb n="KR4e0244_WYG_005-13a"/>
餽親串家道遇一舟載巨石以行挽舟者素識乙且知<lb/>
其騃也佯為好語語乙曰若安徃乙告之故挽舟者曰<lb/>
若持槖良苦曷不置吾舟而徒手行乙曰甚善遂舉槖<lb/>
置其舟中行不數歩挽舟者曰若安能無故以槖置吾<lb/>
舟宜助吾挽舟乙曰諾即為負縴挽舟十數里甚力過<lb/>
所遣親串家不止又行數里舟已泊挽舟者始遣乙去<lb/>
辭謝良久乃行其愚無知為人所狎弄皆此類也每至<lb/>
街衢則數童子呼噪逐之撓挑觸擊務得其怒以為笑<lb/>
<pb n="KR4e0244_WYG_005-13b"/>
樂或戯呼之曰仙人盖以世所稱仙人或佯狂游戯人<lb/>
間故以為謾云久之仙人之名徧國中乙亦自喜曰吾<lb/>
仙人也然其跡頗異嘗為猘犬所齧自以意取井苔傅<lb/>
剏處立瘥同時為犬齧者作狗嘷死又嘗梯上岑樓忽<lb/>
失足自樓上倒墜樓下首如杵投臼血瀏灕被面氣絶<lb/>
久之忽躍起取水洗血復操作如故問其所苦不覺也<lb/>
生不知女色或戲問之若欲得妻乎乙笑曰吾手持一<lb/>
把秤不識銖兩用妻何為每入市貿物必預擇去錢之<lb/>
<pb n="KR4e0244_WYG_005-14a"/>
濫惡者曰奈何以惡錢市人物及得物歸良楛相雜責<lb/>
令易之終不可得家人卒無如何久之市人知其愿亦<lb/>
不復與惡物故乙所市物視他僕反贏焉余嘗結夏課<lb/>
患客剥啄使乙司閽夙誡曰客索我必告以他出乙應<lb/>
曰諾客至則笑而不言客測知其故佯謂之曰若主人<lb/>
令若謝他客獨不令謝我亟入白若主乙如客言走入<lb/>
白余叱曰吾向與若言謂何乙曰果爾是誑客也我終<lb/>
不能誑余不得已出見客各道所以相與大笑乙嘗拾<lb/>
<pb n="KR4e0244_WYG_005-14b"/>
遺金若干執而號於市曰誰失金者亟從我取去黠者<lb/>
紿之曰此固吾金也乙即隨手與金不復問得金者反<lb/>
不自慊以數十錢勞之乙大喜誇於人曰使吾不還金<lb/>
安得此錢也偶於演武場西負一屍置城舖以稻草擁<lb/>
之不時而甦其人問姓名不荅而歸乙死時尙不冠髪<lb/>
亦有數莖白者終不知其年先是鄰乏僕者多使乙乙<lb/>
皆為盡力或使乙貰物末酬市價死之前一日亟從鄰<lb/>
人索價酬所貰主越明日死矣生時有一篋扄鐍甚固<lb/>
<pb n="KR4e0244_WYG_005-15a"/>
至是發視之空無所有莫知其意云何也江夏生曰吾<lb/>
嘗讀道家言謂至人入水不濡入火不熱竊疑其言不<lb/>
經及觀乙事始釋也乙非果得道者特以其氣蔽而愚<lb/>
其遇物也格而不入故物莫能戕焉又况於人貎而天<lb/>
遊者哉與吾遊者多識乙乙死數年猶思之每責予為<lb/>
傳因記其略以釋夫思乙者之意焉<lb/>
　<lb/>
　<lb/>
<pb n="KR4e0244_WYG_005-15b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　陶菴全集巻五<lb/>
</p>
<p>
</p>
  </div>
<div>
<head>陶菴全集巻六</head> <lb/>
    <p>
<pb n="KR4e0244_WYG_006-1a"/>
欽定四庫全書<lb/>
　陶菴全集巻六<lb/>
　　　　　　　　　　　　明　黃淳耀　撰<lb/>
　祭文<lb/>
　　祭龔黙思先生文<lb/>
惟昔先生掌教吾邑我方結童雁鶩是執有來鵠袍旅<lb/>
進而揖先生試之有甲有乙顧此骩骳歎為竒逸曰汝<lb/>
他年飛騰可必速令羇剪無使喫蹶我時受教汗出如<lb/>
<pb n="KR4e0244_WYG_006-1b"/>
漿自慚薄劣斯豈敢當既退而思亦以自慶我非黄童<lb/>
師實水鏡江右張公適為司李見余帖經首用嗟羙先<lb/>
生顧余言差騐矣是時衙齋清閟如水兩郎熊熊亦有<lb/>
惲子蘭芽玉茁文藻紛跪遂蒙提攜言偕諸彦握槧懷<lb/>
鉛含毫嘯硯穾奥開通精㣲貫串秋實互垂春霞争絢<lb/>
是惟先生提䇿以然教誨飲食盖兩有焉泰山嶙嶙河<lb/>
水瀰瀰我於先生以管窺之臨事能决守成不回棟梁<lb/>
天骨英雄傑魁下及詩章與其翰墨元白笙簧蘇黄羽<lb/>
<pb n="KR4e0244_WYG_006-2a"/>
翮鼎也柱車器博用淺别駕治中驥足詎展憶昔𤣥冬<lb/>
江空日短一别舟中清塵遂斷側聞歸田辛壬之際又<lb/>
㡬何時奄忽即世隔越在逺日月不聞匍匐斯後我心<lb/>
則慇嗚呼人無賢愚所重師友我雖不才知己敢負聞<lb/>
訃之時方哭我母心死魂傷慶弔何有既當服闋又歴<lb/>
春冬間闗人事灑涕無從茲偕吾友駕言南騖道指西<lb/>
州一哭而去明訓在耳明義在心服以悠久猶恐弗任<lb/>
蕭蕭繐幃沉沉泉扄何以寫誠金石青熒嗚呼尚享<lb/>
<pb n="KR4e0244_WYG_006-2b"/>
　　祭汪無際先生文<hi>戊寅代</hi>
嗚呼先生其有罪於天耶大圭不琢虚舟廓然惟忠與<lb/>
孝道周性全吾知其無罪於天也其有罪於人耶目營<lb/>
四海家乏一囷郎潛白首朝夕恪勤吾知其無罪於人<lb/>
也然而天之於先生也予之以虚名縶之以散地既不<lb/>
得迴翔於館閣之間又降之以大戾人之於先生也禄<lb/>
之不盡其材使之不程其器一朝詿誤浸尋至於不諱<lb/>
反覆思之宜若有罪也然吾觀今之君子處而得志於<lb/>
<pb n="KR4e0244_WYG_006-3a"/>
鄉出而膴仕於朝乘堅齒肥紫綬垂腰名田廣千畝華<lb/>
屋刺雲霄若而人者皆貪殘冐没左攫右剽息偃在牀<lb/>
而以其官為傳舍善事左右而蔑國典如弁髦求之先<lb/>
生無一於是焉則豈先生之高風偉節篤行貞操乃即<lb/>
可指之為罪而其罪至於莫逃者哉吾聞天道有時而<lb/>
不信人事有時而失常曾參無殺人之實而慈母以流<lb/>
言下堂盗跖有人肝之樂而夷齊以窮餓死亡龔生歿<lb/>
而老人失涕楊公逝而大鳥悲傷自古及今盖亦多矣<lb/>
<pb n="KR4e0244_WYG_006-3b"/>
今天子本降生全之賜而先生自罹霜露之殃又何尤<lb/>
乎衆口何憾乎蒼蒼嗚呼哀哉朝章國論誰與謀之老<lb/>
成典型誰與留之鄉邦凋敝誰與憂之丹旐一行漆棺<lb/>
萬里巫咸不存汗青莫紀彼其聞訃而驚撫柩而哭者<lb/>
計必為胡越之人與狂易之子若某等通家世好重以<lb/>
姻連則其深悲極痛又不盡於一哭而已嗚呼哀哉尚<lb/>
享<lb/>
　　祭張子宣文<hi>己夘</hi>
<pb n="KR4e0244_WYG_006-4a"/>
嗚呼惟天生民鼎鼎百年中道夭折有愚有賢以子之<lb/>
賢家寳國琛與愚同盡孰不霑襟憶昨戊寅月惟春首<lb/>
予將遠行子執我手送之吴山梅花盛開鬚眉氷雪巾<lb/>
屨瓊瑰子具濟勝如貙斯勇挾我昇峰我倦而恐十日<lb/>
之飲我舟遂西背春徂夏把劒歸兮君云二豎入我腸<lb/>
胃酒湛空觴食不甘味我察子顔其瘦如琢心竊憂之<lb/>
復恐子覺子有難弟向余亦云勉其服餌懇懇勤勤及<lb/>
今首春子恙加劇我雖杜門遣訊絡繹疇昔之夜子入<lb/>
<pb n="KR4e0244_WYG_006-4b"/>
我夢曰病已痊我喜色動既覺而疑厥祥何歟歘報子<lb/>
訃夢乃反諸嗚呼哀哉昨歲此時子何壯也今甫一期<lb/>
遂成亡者子之送余天涯不遠我今送子曷日而返念<lb/>
子才氣百夫之雄㢘悍鋭發驚鶻試風思子肝膽立談<lb/>
可竭疎明豁逹裂竹見節擾擾鬼録登者苦多使此人<lb/>
死天道云何伊余寡交去皮存真弱冠締結不過數人<lb/>
數人之中已䘮其五閔年倍余陶勇過我五人之中三<lb/>
出君門曰衍曰容皆君弟昆衮衮十年匍匐不暇髙才<lb/>
<pb n="KR4e0244_WYG_006-5a"/>
淩替裋褐長夜子弟畜我我兄事子以弟哭兄有慟無<lb/>
已魂兮歸來釂我一觴瀝以清淚繼此椒漿<lb/>
　　祭周巢軒先生文<lb/>
崇禎十七皇運中否巨盜一呼秦晉風靡京師淪䧟廟<lb/>
社崩圮或臣僕生或纍囚死駘駘籍籍趨向一軌誰歟<lb/>
殉節我師周公歸書片紙一何從容訣父與母引責在<lb/>
躬訣其二弟維氣之同載訣嗣人貽孝與忠衎衎陽陽<lb/>
雉經以終嗚呼哀哉公殁未幾天旋日掲龍興於南光<lb/>
<pb n="KR4e0244_WYG_006-5b"/>
復舊物褒表忠節剗刮逆孽帝曰有臣汝忠汝烈贈官<lb/>
易名顯融昭晰旅櫬之歸適自燕都僕守不去神䕶以<lb/>
趨曲蓋犀軒樸馬素車觀者塞路感嘆欷歔淳也薄劣<lb/>
出公門下知己感恩如生我者憶試南宫榜放之後奮<lb/>
袖而譚公喜頷首課我詩章吟諷在口命我言志期樹<lb/>
不朽剪拂陶埏如器在手我謝館試公容蹙然謂子歸<lb/>
矣我亦將旋奉親板輿課子韋編深之密之水涘山巔<lb/>
拜别金門冬春冉冉奉書不逹端君多感大變鼎來天<lb/>
<pb n="KR4e0244_WYG_006-6a"/>
崩地撼龍髯莫攀紙鳶空颭反覆思公義必自裁剪紙<lb/>
為位北向告哀居無幾何果得凶問我能信公如公自<lb/>
信公之為人道絶淄磷崩山在前目不轉瞬觀公立朝<lb/>
寧淡自將廿年清貫皎如氷霜觀公嗜學無間飲食抱<lb/>
一無愧處三不惑孔孟有言成仁取義積厚養完非襲<lb/>
所致進公鈞軸治世而平退公山林風髙以清不究其<lb/>
施不遂其情身是以亡忠是以成嗚呼哀哉下馬有陵<lb/>
招魂無路匍匐後期我實淹卧萬憤填膺偶未僵仆庶<lb/>
<pb n="KR4e0244_WYG_006-6b"/>
朂將來公歩亦歩西州何在㑹稽山陰山川紆委雲物<lb/>
飛沉愴怳幽黙想像形音為風為霆為露為霖元氣上<lb/>
羾鈞天下臨滌除人疴迴幹氛䘲天下再平如公素心<lb/>
然乎不然長慟江潯嗚呼哀哉尚享<lb/>
　　祭朱敬翁處士文<lb/>
於戲人有近古所罕聞而顧見之於末世行有學校所<lb/>
難得而反遘之於市㕓此在浮薄之夫往往以耳食而<lb/>
以皮相而惟通識之士則深服其處順之隤然是以當<lb/>
<pb n="KR4e0244_WYG_006-7a"/>
其生也如清濟之辨於泥涇而流品有所不能混當其<lb/>
没也如應龍之游於𤣥冥而響象有所不能傳盖油油<lb/>
與偕而其人遠矣泯泯以盡則悲悼生焉如吾敬翁者<lb/>
人貎天遊德周性全大圭不琢虚舟廓然其處於家也<lb/>
秉孝友睦婣之行其偶於衆也無是非同異之愆輕千<lb/>
金之投而所惜者妄語守一畝之宅而所耕者心田無<lb/>
王彦方之高名而德有同於遺布無趙清獻之貴仕而<lb/>
行則可以告天是以閭里歸誠市不二價子弟式化教<lb/>
<pb n="KR4e0244_WYG_006-7b"/>
有三遷長君則敓聲踐實而庸德庸言無忝於古史之<lb/>
所書獨行次君則積學工文而真材真品有過於今世<lb/>
之所稱大賢若此者因翁遺訓之義方而可以卜諸子<lb/>
之昌後因諸子色養之盡善而可以占翁之永年不謂<lb/>
一病不瘥至於沉緜加翁之身者曽不及半通與一命<lb/>
羞翁之前者曾不及五鼎與百籩雖道義相期者迥有<lb/>
判於世俗而傷哉貧也能不為之留連某等情同世講<lb/>
誼比忘年其聆翁之話言撰翁之杖屨雖或以交於次<lb/>
<pb n="KR4e0244_WYG_006-8a"/>
君之故而景仰愛慕則固已在乎其先比者聞翁有疾<lb/>
冀其能痊每因次君而刺探起居以為之加損一飯豈<lb/>
知匍匐相救者雖百身以贖而莫能得其稍延惟是勉<lb/>
翁之嗣人使克有立紀翁之遺事使或有傳一觴為訣<lb/>
告此几筵嗚呼哀哉尚享<lb/>
　　金母徐碩人哀辭<lb/>
徐碩人者友人金孝章母也予讀孝章所撰家乗序其<lb/>
童年疾病母氏推燥居濕長而讀書結友母為脱簪治<lb/>
<pb n="KR4e0244_WYG_006-8b"/>
具輒掩巻不忍竟讀云若其居京師失火母倉卒自免<lb/>
又能全其貲装比舍有仙媪事母能决其為妖孝章有<lb/>
所交母能陰察其人之賢否此三事皆犖犖大者母之<lb/>
仁智有餘矣母之歿也孝章尚未遊鄉校今猶以竒文<lb/>
高行浮沉諸生間雖遇不遇無足道者而揆諸人子之<lb/>
心則可悲也予與孝章交未及拜母知母之賢遂為詞<lb/>
以申其哀焉辭曰維古賢母昭管彤兮才行髙秀女憲<lb/>
崇兮鹿車布裳能固窮兮剪髪還鮓名顯融兮激而為<lb/>
<pb n="KR4e0244_WYG_006-9a"/>
竒曰禮宗兮有如宅平德則庸兮懿哉碩人蹈厥中兮<lb/>
綦縞樂貧織絍工兮親執家苦必敬恭兮陽春玉氷林<lb/>
下風兮知幽察明大義通兮洊雷忽震不失容兮曰有<lb/>
賢子教必躬兮以慈佐嚴朂孝忠兮春暉西傾即幽宮<lb/>
兮孝子枯居心<graphic n="KR0885" url="https://raw.githubusercontent.com/kanripo/KR-Gaiji/master/images/KR0885.png" mimeType="image/png"/>
                    <graphic n="KR0885" url="https://raw.githubusercontent.com/kanripo/KR-Gaiji/master/images/KR0885.png" mimeType="image/png"/>兮渺予思之清淚從兮小人繄桑<lb/>
古我同兮各敬爾儀勵筠松兮音容耿然豈其懵兮天<lb/>
崩地拆此怨終兮<lb/>
　<lb/>
<pb n="KR4e0244_WYG_006-9b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　陶菴全集巻六<lb/>
</p>
<p>
</p>
  </div>
<div>
<head>陶菴全集巻七</head> <lb/>
    <p>
<pb n="KR4e0244_WYG_007-1a"/>
欽定四庫全書<lb/>
　陶菴全集巻七<lb/>
　　　　　　　　　　　　　明　黃淳耀　撰<lb/>
　雜著<lb/>
　　紀信不侯辨<lb/>
或曰紀信有功於高帝甚大帝不贈一爵為寡恩或曰<lb/>
呂后紀襄平侯紀通持節矯内太尉北軍紀通即信子<lb/>
也信子封侯則漢既明信功矣予按紀通實紀成子成<lb/>
<pb n="KR4e0244_WYG_007-1b"/>
從髙祖入漢定三秦戰於好畤死事死同而事不合則<lb/>
成非信也史記髙祖從鴻門脱歸與樊噲夏侯嬰靳疆<lb/>
紀信四人偕漢書改夏侯嬰為滕公紀信為紀成滕公<lb/>
即夏侯嬰故後人謂紀成即紀信此實誤爾然以漢不<lb/>
贈一爵為寡恩則余未敢謂然古者未嘗有追贈賜爵之<lb/>
禮漢初去古未逺故死事之臣但封其子為徹侯而死<lb/>
者不復賜爵終西漢之世皆然不獨信也至東漢之來<lb/>
歙為刺客所害始贈中郎將征𦍑侯前此未有也髙帝<lb/>
<pb n="KR4e0244_WYG_007-2a"/>
時周苛守滎陽罵項籍死子城封高景侯酈食其使齊<lb/>
死子疥封髙梁共侯吕嬰死事子它封俞侯此三人死<lb/>
事雖同而功皆遜信髙帝則固已侯其子矣帝生平於<lb/>
德怨之際甚明若謂厚于苛等三人而薄於信豈有此<lb/>
理哉吾故謂信而無子也則已信而有子則必侯信有<lb/>
子而侯則雖追封不及於信而不可謂之寡恩矣或曰<lb/>
信無子則存而不論矣信有子而侯則高帝功臣年表<lb/>
百四十七人中奈何其逸之也曰漢世功臣之後有罪<lb/>
<pb n="KR4e0244_WYG_007-2b"/>
失侯者不可勝數信子或封未幾而國除則史逸其名<lb/>
矣且高帝封項伯四人等為射陽侯桃侯平臯侯𤣥武<lb/>
侯今年表無𤣥武侯張竦為陳崇草奏有曰公孫戎位<lb/>
在充郎選由旄頭壹明樊噲封二千户今年表無公孫<lb/>
戎此皆有罪國除而史逸其名之騐也漢寡恩誠有之<lb/>
但不可以紀信為証吾虞夫學者之疎於孝索而果於<lb/>
持論故詳辨之如此<lb/>
　　大禮私議<lb/>
<pb n="KR4e0244_WYG_007-3a"/>
本朝大禮之議張桂等傅㑹歐陽濮議何公孟春謂歐<lb/>
陽議尊濮王時兩制議本出司馬公後彭中丞奏又出<lb/>
程子伊川之筆後朱晦菴亦以稱皇考為不是温公王<lb/>
珪議是又曰歐公之説斷不可據此以為道統之傳自<lb/>
有定論忍復行其邪説乎何公以議禮獲罪其所云邪<lb/>
説正指張桂等然余考歐公濮議是非固可兩存張桂<lb/>
則誠邪説矣不得藉歐公為口實也宋兩制禮官議以<lb/>
濮安王稱皇伯韓魏公在中書與歐公定議據儀禮為<lb/>
<pb n="KR4e0244_WYG_007-3b"/>
人後者為其父母服又據開元天寳禮皆云為人後者<lb/>
為其所生父齊衰不杖期為所後父斬衰三年是所後<lb/>
所生皆稱父母而古今典禮皆無改稱皇伯之文盖韓<lb/>
歐初意止欲依漢宣帝諡史皇孫為悼考故事非欲追<lb/>
尊為帝也兩制議稱皇伯實亦無稽古人稱伯兄叔兄<lb/>
伯父叔父則是伯叔之稱諸父昆弟皆稱而加之未有<lb/>
斷然以為本生父之稱者歐公斥為閭閻鄙俚任情顛<lb/>
倒雖云過激然本生父天性之親而稱伯又無明文則<lb/>
<pb n="KR4e0244_WYG_007-4a"/>
知漢宣故事稱考亦何渠不可為訓乎且漢宣之失在<lb/>
於立廟京師不在稱考始議諡時有司奏為人後者為<lb/>
之子也故降其父母不得祭尊祖之義也陛下為孝昭<lb/>
皇帝後承祖宗之祀親諡宜曰悼考曰悼后此當時公<lb/>
議固未嘗以史皇孫稱考為有妨於昭帝則安得以濮<lb/>
王稱考為有妨於仁宗乎然而稱考可也稱皇不可也<lb/>
漢稱悼后盖諸侯王之母皆得稱后非以是為帝匹也<lb/>
英宗以太后旨尊濮安懿王為濮安懿皇則非歐公本<lb/>
<pb n="KR4e0244_WYG_007-4b"/>
意而至是不得不為之辭故引漢書師丹疏云定陶恭<lb/>
皇諡號固已前定又不可復改據此則恭王稱皇乃師<lb/>
丹許以為是云云夫董宏議尊定陶太后為帝太后丹<lb/>
常劾奏董宏以為皇太后至尊之號天下一統宏詿誤<lb/>
聖朝免宏為庶人哀帝以傅太后必欲稱尊號故下詔<lb/>
稱定陶恭王為恭皇此豈師丹之所許乎其云不可復<lb/>
改盖亦既徃不咎云爾而謂丹許以為是此則歐公遂<lb/>
非文過之辭而不可以此并罪其稱考也今張桂議云<lb/>
<pb n="KR4e0244_WYG_007-5a"/>
漢哀宋英立為皇嗣育之宫中猶有父子之道今皇上<lb/>
以倫序當立循繼統之義非為孝宗後也今惟别立興<lb/>
獻王廟隆以帝禮聖母亦以子貴尊與帝匹云云夫世<lb/>
廟入繼雖不如漢哀宋英育之宫中然止可以宣帝為<lb/>
比而不可以光武為比也光武削平禍亂奮然崛起尚<lb/>
以大宗之義承元帝後徙四親廟於章陵故先儒以此<lb/>
斷宣帝立廟京師之失張桂建議不從光武之得而從<lb/>
宣帝之失可乎濮安懿王止於置園即園立廟尚比於<lb/>
<pb n="KR4e0244_WYG_007-5b"/>
諸侯之禮興獻廟用十二籩豆舞八佾則與二祖八宗<lb/>
並為世數是固歐陽之所譏為二統而其徒曽鞏氏之<lb/>
所譏以子爵父以卑命尊也吾故曰歐陽是非固可兩<lb/>
存張桂不得藉為口實也<lb/>
　　擬管幼安責華歆書<lb/>
　　　魏晉間人稱華子魚甚至使果有破壁取后事<lb/>
　　　則其去成濟無幾耳不應同時如陳元龍後世<lb/>
　　　如張茂先者皆盛相推服也此事出曹瞞傳傳<lb/>
<pb n="KR4e0244_WYG_007-6a"/>
　　　於魏武多醜詞因而及歆未必皆實惜無他書<lb/>
　　　辨之者予故設為幼安責歆之辭而於弑后事<lb/>
　　　稍為平反非惜歆也所以見士君子立身一敗<lb/>
　　　而衆惡皆歸不可不慎也<lb/>
寧頓首子魚足下生民不幸大梗殷流足下佐命於新<lb/>
朝鄙人棲竄於海表中間契濶歴數十載既吾間闗西<lb/>
渡偃息州里竊引山木不材之義冀保狐死首丘之願<lb/>
而比年以來徴命屢下又猥被璽書以吾為光禄勛聞<lb/>
<pb n="KR4e0244_WYG_007-6b"/>
命驚悸魂神飛去此青州長吏宣諭詔㫖又盛述足下<lb/>
薦吾於朝欲以自代始知混淆國論汙黯朝聽皆足下<lb/>
之罪也始吾與足下及根矩遊四方之士莫不聞知吾<lb/>
竊視足下居家清潔議論持平以為足下異日必能明<lb/>
於去就慺慺之誠心合意同然周旋未久知足下意在<lb/>
偶時稍復殊趣矣未幾足下為馬太傅所辟涖治豫章<lb/>
始聞豫章吏民稱足下為政清浄不煩心頗韙之然私<lb/>
憂足下無戎旅之才兼值漢業式㣲橫流已及雄豪虎<lb/>
<pb n="KR4e0244_WYG_007-7a"/>
視跨州連城足下職同剖符轉側其間交臂於陵肆之<lb/>
徒接跡於縱横之儒萬一蹉跌進退失據既而孫策弄<lb/>
兵足下惶惑失圖遂自稽服乖明哲之㫖違匪躬之義<lb/>
慚魯連蹈海之節昧宣尼守死之訓吾於此時彈指扼<lb/>
腕自恨不幸言而中矣然聞天子徴還足下則又私幸<lb/>
左右刻心改圖以逭元責顛趾出否聖籍所羙收之桑<lb/>
榆哲王所歎豈意足下猖披至此耶建安十九年吾在<lb/>
遼東客有從許昌來者道足下勒兵入宫事甚悉吾獨<lb/>
<pb n="KR4e0244_WYG_007-7b"/>
明其不然盖足下雖邂逅迷惑乃心尚畏名義當可不<lb/>
爾也語曰君子惡居下流天下之惡皆歸焉足下雖無<lb/>
其事不得不受此名譬諸嘗為胠篋之人忽為大盗所<lb/>
連引雖非其罪人亦不惜也今大魏受命足下與景興<lb/>
長文之徒攝鬚理髯嘘枯吹生談符瑞則以為化溢於<lb/>
軒皇叙征誅則以為道髙於干戚其如寧者不過海内<lb/>
枯窮之人耳不審於足下何與而當窘其餘生也且夫<lb/>
天下至重而潁陽有退耕之夫千乗至輕而秦國有䑛<lb/>
<pb n="KR4e0244_WYG_007-8a"/>
痔之子何者性不可易也吾本匹夫狂狷無當世志力<lb/>
加自越海來歸數履危險衰老頑病年過懸車惟幸四<lb/>
體完具先人之祀不乏飯鬻足以餬口偃仰足以順性<lb/>
暇則吟詠内書行園圃於分足矣實不願富貴也今足<lb/>
下乃以己欲富貴便謂人亦欲之豈不謬哉倘大魏慕<lb/>
明揚之典足下貪薦士之名敦廹就道如獵狐兎則當<lb/>
伏劍而死以頸血濺安車耳不能與足下之徒共事也<lb/>
於易一過為過再為渉三為滅頂今足下薦吾者凡兩<lb/>
<pb n="KR4e0244_WYG_007-8b"/>
已過渉矣伏願永圖昔者周旋之誼内省在已蹉跌之<lb/>
失全丘園之餘生赦無用之一老詳思語黙以戒滅頂<lb/>
寧再拜<lb/>
　　擬漢昭烈皇帝伐孫權告廟文<lb/>
　　　程篁墩集有此文余怪其體純用四六似宋以<lb/>
　　　後文字按三國史所載蜀群臣上先主為漢中<lb/>
　　　王表及先主上獻帝表即帝位告皇天后土文<lb/>
　　　皆爾雅可誦在三國文中最為近古篁墩文不<lb/>
<pb n="KR4e0244_WYG_007-9a"/>
　　　類也輙本其意改為之云<lb/>
嗣皇帝臣備敢昭告於太祖髙皇帝世祖光武皇帝孝<lb/>
愍皇帝七廟神靈臣備聞夷羿簒夏羲和黨惡仲康誅<lb/>
之夏道復興今漢室淩遲曹操簒盗厥惡什倍於羿賊<lb/>
臣孫權竊據江表包藏禍心與操首尾為逆備以權父<lb/>
堅權兄䇿仍世裂土戴履國恩納其信使約為唇齒赤<lb/>
壁之役備親董戎旅撲討於操使權得保其疆土克有<lb/>
遺育而權滔天冺夏恣心極禍日者前將軍闗羽進討<lb/>
<pb n="KR4e0244_WYG_007-9b"/>
國賊圍樊襄陽摧破七軍功在漏刻權不念同仇之憤<lb/>
不惜君父之難乃陰遣賊將吕蒙等掩襲我荆土殺戮<lb/>
我戍士臣羽忠壯一節臨敵致命權方<graphic n="KR0972" url="https://raw.githubusercontent.com/kanripo/KR-Gaiji/master/images/KR0972.png" mimeType="image/png"/>然受操偽爵<lb/>
公為逆賊支黨闕剪王室普天切齒萬姓同恨備惟皇<lb/>
漢歴世二十有四踐年四百二十有六大物未改天命<lb/>
尚在今權侵敗王略罔顧天顯此而不誅社稷將頓格<lb/>
人羣正僉謂曰然臣備謹以章武元年九月二日親率<lb/>
六軍龔行天罰以丞相諸葛亮輔太子禪留守成都以<lb/>
<pb n="KR4e0244_WYG_007-10a"/>
飛騎將軍張飛出閬中虎牙將軍趙雲出江州建威將<lb/>
軍黄權出江北侍中馬良出武陵五溪諸蠻罔不率俾<lb/>
將軍向寵等各率所部擐甲以從即日奮劒東指水陸<lb/>
並進賊徒逆黨是伐是殛惟備闇弱否德庶憑炎精祖<lb/>
宗威靈相助之福所向必克是用告於神靈臣備臨師<lb/>
不勝戰懼之至<lb/>
　　哀岳侯辭<lb/>
竊獨悲夫趙宋之不造兮愍岳侯之精忠死而無罪兮<lb/>
<pb n="KR4e0244_WYG_007-10b"/>
禍又及宗何皇天之不純命兮棄中原之土宇君乃進<lb/>
而揖宼兮退自戕其心膂嗟侯烈烈兮義重於生紉壯<lb/>
武而為佩兮編孤憤以為膺陳兵襄漢兮進規伊洛逆<lb/>
豫待擒兮朔方可蹙<hi>叶</hi>方寢閣之受命兮謂中興其可<lb/>
圖鰲戴山而抃舞兮誠不量其區區臨兩河以礪劒兮<lb/>
斷太行以援枹遭北人之犇走兮夜恐失其頭顱當金<lb/>
牌之奉召兮固知其鄣癰<hi>叶</hi>也思矯命之為利兮顧臣<lb/>
節其尤重也昔穰苴之專戮兮憑君命以威衆也若亞<lb/>
<pb n="KR4e0244_WYG_007-11a"/>
夫之在軍兮雖帝至而回鞚也今不可同於徃事兮身<lb/>
廢而不用也<hi>將在軍君命有所不受盖指軍中之生殺進退如穰苴戮莊賈亞夫堅壁不救梁是</hi>
<hi>也若將之用舍則制於君矣樂毅之受代是也㢘頗李牧之不受代非也</hi>覆又被之以偽名<lb/>
兮實敷天之痛也宏血碧而周替兮牧首刎而趙亡蹇<lb/>
夫子之溘死兮逢思陵之俇攘已矣乎檜既懦而賣國<lb/>
兮浚又勇而忌賢彼桓桓之蘄王兮聲喑啞而失宣無<lb/>
鄂侯之諌諍兮視梅伯之焚煎致偏安之悐悐兮斷潮<lb/>
汐而忽焉鬰松柏於專祠兮泣冬青於廢田<lb/>
<pb n="KR4e0244_WYG_007-11b"/>
　　紀信賛<hi>有序</hi>
提一匕首刼萬乘之君於壇上則其人必死然亦有不<lb/>
死者將羸卒數千人卒遇強敵數萬進無所援退不及<lb/>
避者其人亦必死然亦有不死者其不死亦各有道方<lb/>
漢困滎陽時羽視髙帝猶爼上肉耳信乃詐而脱之此<lb/>
復以何道求不死哉知必死而為之此信之所以為真<lb/>
知忠義烈丈夫也當是時陳平夜出女子數千人於東<lb/>
門外楚兵四面擊之信乗王駕詐為漢王誑楚漢王因<lb/>
<pb n="KR4e0244_WYG_007-12a"/>
以得跳後世以為竒計然㣲信漢王亦必虜信功非陳<lb/>
平所及賛曰<lb/>
君臣義薄爾報爾施遇非國士誰能死之漢方東面士<lb/>
集如雨其遇將軍不過噲伍及圍滎陽智不及謀千金<lb/>
可捐士惜其頭明明將軍意痛義激命自我有致之則<lb/>
力蕭蕭神靈沉沉鬼雄惟帝之休我又何功<lb/>
　　國初羣雄賛<lb/>
韓氏發難動摇中州陳王念鬼王昌偽劉日月既出陰<lb/>
<pb n="KR4e0244_WYG_007-12b"/>
精乃收犀舟欲東載沉載浮<hi>韓林兒</hi>
滁陽鵲起交臂羣雄始基王業屢躓怚中室有許負身<lb/>
侔吕公英靈降升依我沛宫<hi>郭子興</hi>
真逸靡聞乗釁狶突借面雖優窺天則蹶一羊兩狼不<lb/>
死如髪殺械既成其亡也忽<hi>徐夀輝</hi>
偽漢揚塵假署江濱智慚走魏勇亞坑秦狠夫求勝悁<lb/>
悁不已始横當塗終殱左里遺孤銜玉煩我折箠<hi>陳友諒</hi>
明氏之興依阻險要繕兵禮士衆頗鳬藻什一取民彼<lb/>
<pb n="KR4e0244_WYG_007-13a"/>
肱其良通我信使成此畫疆一傳冲齔乃底滅亡<hi>明玉珍</hi>
九四糾族烏鈔吴下奉羯名順為狼心野師無嚴律客<lb/>
不長者衝輣自天䘮其城社<hi>張士誠</hi>
慊慊察罕虎歩中原庫庫繼之不勝而奔太原挺命朔<lb/>
漠歛魂運移智惑事去忠存<hi>庫庫</hi>
友定落魄起於草菅提戈閩海輸粟燕山乳藥不死轘<lb/>
市血殷雷憑王旅天殛民頑<hi>陳友定</hi>
黄巖貪亂聚兵海岸始獻悃誠繼懷瞒讕東莞知時保<lb/>
<pb n="KR4e0244_WYG_007-13b"/>
境迎師屈盤豹略婉孌龍姿<hi>方國珍何真</hi>
　　髙叔英先生像賛<lb/>
崒然而見者髙子之骨遒蒼穆然而藏者髙子之神清<lb/>
泚前觀百世者髙子之洞曉壬竒㨗中秋毫者髙子之<lb/>
精能弓矢若此者舉非高子也必也風光本地描之不<lb/>
成靣目本來畫之不似夫然後謂之髙子<lb/>
　　哀烈士辭<hi>有序</hi>
崇禎乙亥賊起秦楚轉掠廬州鳯陽之間攻下城邑火<lb/>
<pb n="KR4e0244_WYG_007-14a"/>
及陵寢南畿大震包將軍文逹奉撫軍檄偕統兵官四<lb/>
人進援安慶兵械草草人無鬬志將軍知戰必敗欲持<lb/>
重以待賊疲而軍中為間諜所誘謂賊且四㪚速進可<lb/>
收其貨寳婦女他將咸笑將軍為怯以逗撓責之將軍<lb/>
不得已亦進戰伏兵發官軍鳥獸散或勸將軍跳身遁<lb/>
將軍按劒叱之矢盡援絶遂力戰以死將軍字行甫其<lb/>
先江夏人以死事世襲為蘇州衛指揮同知遂家於吴<lb/>
云黄子曰將軍之死非死於賊也死於他將之牽制也<lb/>
<pb n="KR4e0244_WYG_007-14b"/>
夫將軍未戰而先見敗徴可謂知兵矣使專制而徃未<lb/>
必不能滅賊也聞將軍事親孝居軄勤慷慨固其天性<lb/>
非乾没一戰而誤得死節名者之比也友人金孝章傳<lb/>
將軍事甚悉余本孝章意作哀烈士辭一章志悼惜焉<lb/>
辭曰<lb/>
嗟夫子之耿著兮竦長劍於戎行承乃祖之豐烈兮邅<lb/>
慷慨而自卬流民横潰兮中土俇攘赫赫簡書兮肅我<lb/>
斧斨我豈絶裾之人兮訣老母而自傷豺狼衙衙兮驅<lb/>
<pb n="KR4e0244_WYG_007-15a"/>
之以市人風塵澒洞兮天地不仁處飛猱於櫺檻兮雖<lb/>
㨗巧其胡以陳望陵樹之蕭槮兮誠何有乎吾身覧三<lb/>
軍之變態兮抑又重夫持牢遷逡廵以雁行兮徒衆口<lb/>
之囂囂昔許歴之進諌兮遇馬服而采焉鬰周處之文<lb/>
武兮徒見嗤於萬年殷青血於左輪兮貫白刃於右拳<lb/>
遂摺頤折頸而畢命兮餘怒氣之勃然夫豈危死之可<lb/>
懷兮知余生之䧟滯也曰棄甲而遄復兮雖壽考其足<lb/>
愧也乗元氣以上羾兮履欃槍以為綦扈千騎之容容<lb/>
<pb n="KR4e0244_WYG_007-15b"/>
兮逢厲鬼而揖之彼倀倀者如瞽之無相兮今皆在乎<lb/>
軍中吾欲使夫子擊賊兮想魂魄於鬼雄<lb/>
　　䟦李貞孝傳後<lb/>
永思嚴先生取古人之竒節懿行與夫大事之俶詭不<lb/>
恒見者必考証其年月世代以補輯通鑑之中大約司<lb/>
馬文正公之所不及載載而未及詳者先生不獨於史<lb/>
才為優盖表彰遺逸亦其雅好然也常為李貞孝傳示<lb/>
予曰斯人亦何讓於古不可以不入列女傳異日子必<lb/>
<pb n="KR4e0244_WYG_007-16a"/>
為史官其識之毋忽逾年而貞孝之嗣子陳箴言遂以<lb/>
傳紀乞於余嗟夫貞孝不以情死而能定嗣以承宗祧<lb/>
之重此所以見取於先生也然貞孝之志操如是使得<lb/>
為男子而遇今日君父之難豈不能以一死自全其節<lb/>
哉惟能死而後可以不死貞孝之謂夫時甲申之陽月<lb/>
也某讀而有感焉特書於其後<lb/>
　　左翁號説<lb/>
時子聖昭謂余曰吾年已壯而道未成學古人為文章<lb/>
<pb n="KR4e0244_WYG_007-16b"/>
而無所合於世竊自歎其相左也因以左翁自號子幸<lb/>
為號説以廣之余曰子且貴右而賤左乎子且伸右而<lb/>
絀左乎子且以左右之名為一成而不易者乎今夫客<lb/>
見主人主人在左及出而登車則主人虚左以待左同<lb/>
也或以貴或以賤何也古者官制尙左四近之臣左輔<lb/>
右弼周公左召公右及漢設二相周勃為左相位次第<lb/>
一陳平為左相位次第二左一也或以貴或以賤何也<lb/>
北之揖尚左南之揖尚右吾嘗與燕趙之人遇於途吾<lb/>
<pb n="KR4e0244_WYG_007-17a"/>
趨而左彼趨而右各以不讓相訝也或為道其所以乃<lb/>
釋然而去左一也或以貴或以賤何也今且班十人於<lb/>
此子適居四五之間子以左人為左子之右人又以子<lb/>
為左子以右人為右子之左人又以子為右是左右之<lb/>
名幾未有定也而安在左伸而右絀乎且夫世有貴於<lb/>
我者吾右之及吾與之談彼方嗟老嘆卑戚戚然若不<lb/>
可以生世有賤於我者吾左之然彼亦有以自雄其曹<lb/>
也盖未嘗不樂是故重物輕我雖趙孟不樂也重我而<lb/>
<pb n="KR4e0244_WYG_007-17b"/>
輕物雖林類榮啟期樂也雖然是猶不足以朂子我聞<lb/>
天地之位北高南下以東為左故記有之曰天地左海<lb/>
試與子徃而觀焉背負日月胸盪江湖三歲一周流波<lb/>
相薄以一羽投之渺然不知其所泊也子試虚其心實<lb/>
其腹文必揚乎三代兩漢之波而不為干禄學必湛乎<lb/>
孟荀韓子之淵而不惑乎俗是子之道如海而外物之<lb/>
投子者直一羽而已子為之左孰能為之右哉時子作<lb/>
而笑曰汰哉黄子之言思深哉黄子之以此益我也遂<lb/>
<pb n="KR4e0244_WYG_007-18a"/>
書之為左翁號説<lb/>
　　李龍眠畫羅漢記<lb/>
李龍眠畫羅漢渡江凡十有八人一角漫滅存十五人<lb/>
有半及童子三人凡未渡者五人一人值壞紙僅見腰<lb/>
足一人戴笠擕杖衣袂翩然若將渡而無意者一人凝<lb/>
立逺望開口自語一人跽左足蹲右足以手捧膝作纒<lb/>
結狀雙屨脱置足旁廻顧㣲哂一人坐岸上以手踞地<lb/>
伸足入水如測淺深者方渡者九人一人以手掲衣一<lb/>
<pb n="KR4e0244_WYG_007-18b"/>
人左手䇿杖目皆下視口呿不合一人脱衣雙手捧之<lb/>
而承以首一人前其杖廻首視捧衣者兩童子首髪鬅<lb/>
鬙共舁一人以渡所舁者長眉覆頰面怪偉如秋潭老<lb/>
蛟一人仰面視長眉者一人貎亦老蒼傴僂䇿杖去岸<lb/>
無幾若幸其將至者一人附童子背童子瞪目閉口以<lb/>
手反負之若重不能勝者一人貎老過於傴僂者右足<lb/>
登岸左足在水若起未能而已渡者一人捉其右臂作<lb/>
勢起之老者努其喙纈紋皆見又一人已渡者雙足尚<lb/>
<pb n="KR4e0244_WYG_007-19a"/>
跣出其履將納之而仰視石壁以一指探鼻孔軒渠自<lb/>
得按羅漢於佛氏為得道之稱後世所傳髙僧猶云錫<lb/>
飛杯渡而為渡江艱辛乃爾殊可怪也推畫者之意豈<lb/>
以佛氏之作止語黙皆與人同而世之學佛者徒求卓<lb/>
詭變幻可喜可愕之迹故為此圖以警發之與昔人謂<lb/>
太清樓所藏吕真人畫像儼若孔老與他畫師作輕揚<lb/>
狀者不同當即此意<lb/>
　　題楊青之畫冊<lb/>
<pb n="KR4e0244_WYG_007-19b"/>
楊芳青之浮沉里中三十年口無雌黃遇酒輒笑生平<lb/>
喜作畫而不自貴重此冊為耘軒作乃踰年始成滃淡<lb/>
布置絶勝平日知其用意於知已深矣余嘗謂鍳古人<lb/>
書畫當以優劣為真贋鍳故人書畫當以真贋為優劣<lb/>
出於古人者苟劣矣雖真者吾猶黜之况贋者乎出於<lb/>
故人者苟真矣雖劣者吾猶貴之况優者乎耘軒試以<lb/>
吾言思之<lb/>
　　頑山賦<lb/>
<pb n="KR4e0244_WYG_007-20a"/>
　　　黃子遊豫章見水次有山塊然生黝然黒骨然<lb/>
　　　立草木泥土一不得附麗焉徴其名於土人皆<lb/>
　　　不能荅黃子曰噫此頑山也放於寂寞之濱不<lb/>
　　　能出雲雨見怪物感而作賦且責且譽焉<lb/>
茫茫太始厥初生山下根坤軸上薄𤣥間擢草木而為<lb/>
髪涌金銀而發顔含陽吐霧祗包鬼闗三浮瀛海五鎮<lb/>
人寰鳥飛飜兮不極猿狡黠兮難攀峰復峰兮崒嵂澗<lb/>
又澗兮潺湲吾獨怪夫南斗元精西江洪秀割為此山<lb/>
<pb n="KR4e0244_WYG_007-20b"/>
肖形惟陋榮脉不分首脊相瞀側瞰無林平觀失岫合<lb/>
類釜鬵分侔飣餖靈草避而不生雰霞舉而莫就巨靈<lb/>
擘之不能離始皇鞭之不能走吾得謚之曰頑異古初<lb/>
之所授有如鼇岫春過蓮崖雨徧樹合疑屏花開似面<lb/>
樵客往而路迷羽人來而目眩時維此山頽然不變如<lb/>
彼朱門繁華相扇季路原思不離貧賤又若凛秋勁冬<lb/>
千山其空桂枝葱倩松盖寥籠霰雪加而如怒瀑泉激<lb/>
而生風時維此山詘然匑匑如彼亂世干戈相雄黄公<lb/>
<pb n="KR4e0244_WYG_007-21a"/>
綺季保其童蒙至若兩峰竒絶廬岳怪偉翠撲雲端繡<lb/>
鋪谷裏逺喻連衡近同壓壘千巖仰之若附庸萬巘奔<lb/>
之若兒子嗟此山之不朝類海國之負恃彼萬夫之仰<lb/>
觀翳仁者而樂之相陰陽而卜宅奉牲璧而禱祈非亘<lb/>
地而淩轢百國即觸天而雲雨四陲苟其頑也類此復<lb/>
奚取於山為若夫刦火揚灰洪流滅木澤竭伊洛之源<lb/>
鐘響銅山之谷壞碑沉滄海之濱跛羊上廢臺之麓則<lb/>
此山之堅完雖一毫而不縮有鋸齒之雕虎暨修頭之<lb/>
<pb n="KR4e0244_WYG_007-21b"/>
赤精日經營乎窟宅思咀嚼乎含生畏此山之發露乃<lb/>
歘爾而遐征彼蛟龍之跳波雖捧土而莫争立此山於<lb/>
隄岸類比屹然之金城桑沃若而春美黍翼然而秋成<lb/>
合大氣於坯渾配神功之無名吾不知在天地者㡬千<lb/>
萬載豈夫人之所能輕方丈緜邈石閭杳冥吾將游六<lb/>
合而遄返求至道於山英<lb/>
　　請祀張大參公鄉賢狀<lb/>
故宦大中大夫資治少尹江西布政使司右參政張公<lb/>
<pb n="KR4e0244_WYG_007-22a"/>
諱恒由萬歴乙夘科舉人庚辰科進士全忠全孝有守<lb/>
有為學古入官師召杜之循良而器兼方虎立身行道<lb/>
抱閔曾之誠篤而文比淵雲方擢巍科於大廷即以孤<lb/>
立而補外茶陵筮仕治衆如烹小鮮興國守官理艱若<lb/>
批大卻褰賈琮之帷幔使赴愬咸得盡言去子産之蒺<lb/>
藜擊強宗絶無鯁避歲丁凶饉則倣古制社倉如清獻<lb/>
之救災吴越兵弄潢池則殱偽漢遺種如士燮之威震<lb/>
諸蠻既晉職於秋官遂恤刑於兩浙原法意於銖兩輕<lb/>
<pb n="KR4e0244_WYG_007-22b"/>
重之際情可矜罪可疑鐵案不摇真覺操三尺者為律<lb/>
拔人命於詿誤紛糺之中死不寃生不濫讞稿具在奚<lb/>
止活千人者受封兩造不宿舂而半升之謡以興建昌<lb/>
守從無滯事千金捐橋税而中璫之熖以息夏中丞屢<lb/>
有美言為臬副而時相不敢争利於湖轉藩參而士民<lb/>
猶欲借公於郡凡諸卓異簡不勝書他若益藩王折節<lb/>
下交臨政無撓於朱邸吴明卿登壇唱和當官罔貸其<lb/>
伯兄謝顧端文銓席之推不以君子附君子絶陸冡宰<lb/>
<pb n="KR4e0244_WYG_007-23a"/>
重囚之囑不以要人視要人兩卻餽金而暮夜不欺一<lb/>
過鄰封而酷吏改德洎乎辭榮聖世囊止一琴勇退急<lb/>
流年方逾艾羊叔子恩存去後峴山餘墮淚之碑李令<lb/>
伯心切堂前魏闕有陳情之表補過盡忠於畢世承歡<lb/>
聚順者廿年至若三徑就荒長守杜門之轍數椽墊隘<lb/>
時聞還劵之言接後進藹若春風戢家人肅如朝典隻<lb/>
字不通於當路而遇折漕諸議則必盡言一介不取於<lb/>
他人而周族黨緩急略無難色詩歌餘事得風騷漢魏<lb/>
<pb n="KR4e0244_WYG_007-23b"/>
之遺理學至深晰濂洛闗閩之要刻有因明撤蔀合為<lb/>
明志一書總之陰德如耳鳴公不自言故子孫僅傳其<lb/>
什一文章如枝葉世有知者則淵源皆發於性情原其<lb/>
澤及於人止是誠能動物迄今建昌祠為名宦合十三<lb/>
郡而絃頌如新因思疁邑自有鄉賢何二十年之爼豆<lb/>
尚闕伏乞俯從輿論批祀泮宫庶彛好在人江右無獨<lb/>
專之仁義而典型追古海壖有不墜之風聲矣<lb/>
　陶菴全集巻七<lb/>
</p>
<p>
</p>
  </div>
<div>
<head>陶菴全集巻八</head> <lb/>
    <p>
<pb n="KR4e0244_WYG_008-1a"/>
欽定四庫全書<lb/>
　陶菴全集巻八<lb/>
　　　　　　　　　　　　明　黃淳耀　撰<lb/>
　文補遺<lb/>
　　與龔智淵書<lb/>
春闈榜發我兄又遭擯斥刖足之歎賢者不免然我輩<lb/>
不朽原自有著力處科名得失不足攖髙明慮也况時<lb/>
局至斯弟雖倖邀連捷亦仍袖手無為俟臚唱應㸃畢<lb/>
<pb n="KR4e0244_WYG_008-1b"/>
決計束裝歸里向海濱村落中尋塊乾浄土與二三同<lb/>
志讀書談道長為鄉人以沒世而已若使奔走長安趨<lb/>
蹌要路稱為某某入幕之賓某某薦舉之客無論素性<lb/>
不耐煩併非平昔切磨厚意也<hi>此與下三篇俱朱桓覲扆於龔開泰齋中得之</hi>
　　與龔智淵<hi>時乙酉六月十六日</hi>
今早至南闗見我兄區畫謹嚴井井有法所練鄉兵皆<lb/>
俯首承教當由賢昆季忠憤之氣實有以攝服之也而<lb/>
偷生敗節之徒輒哂為螳臂當車自斃身命噫讀孔孟<lb/>
<pb n="KR4e0244_WYG_008-2a"/>
書成仁取義互期無負斯言而已若軰無知一任誚笑<lb/>
可也<lb/>
　　又<hi>乙酉六月二十九日</hi>
松陵消息甚惡舉義諸公盡血肉委地矣銀臺公訂於<lb/>
今晚設祭諒相見不逺當即在旦夕間與諸公晤於地<lb/>
下也<lb/>
　　又<hi>乙酉七月初二日</hi>
聞兵已過太倉漸逼葛隆鎮愁慘之氣城中四起鄉兵<lb/>
<pb n="KR4e0244_WYG_008-2b"/>
閧然欲散北門已有出走者我軰第静以鎮之可耳此<lb/>
刻將造銀臺公所明晨期與兄握手以畢此生師友相<lb/>
知之誼<lb/>
　　荅夏啟霖書<lb/>
弟日來病痛乃是於人倫物則上有透不過處發念雖<lb/>
真且正而求通不已遂成心病如值墻壁者然其弊與<lb/>
膠滯聲色貨利者異趣而同歸信乎無真則妄不立真<lb/>
者妄之媒也惟思善不思惡乃做工夫入手處思善未<lb/>
<pb n="KR4e0244_WYG_008-3a"/>
誠流而為惡故曰苟志於仁矣無惡也自今晨懴悔前<lb/>
過矢不復犯輔仁之益實資至友唯時賜錐劄使其不<lb/>
淪於惡幸之幸也所參庸義大叚精詣自半部以後尤<lb/>
有風行雷動之氣清心細對則兄之浩氣直養汨汨乎<lb/>
來吁可畏也其中小有商略處或在有意建立而語脈<lb/>
不圓過求深㣲而間成穿鑿然亦百中之一無乖全美<lb/>
且弟隔垣而望尤過無當唯不敢蓄之於心而不吐故<lb/>
僣注行間或再一示研德可乎憶昨午晤對時兄謂應<lb/>
<pb n="KR4e0244_WYG_008-3b"/>
試必不望富貴唯順風而呼以為行道之地則此意不<lb/>
能無也弟退思之資今日之科名以為行道決無是處<lb/>
化當世莫如公傳來世莫如書此又不待科名近代陳<lb/>
剰夫胡敬齊之流又何嘗藉科名耶兄應試自無妨且<lb/>
尊大人意也但勿贅此科名意乃大善耳殘冬尚有十<lb/>
餘日有便相晤長冀讜言<hi>此一篇得之毛純齋中</hi>
　　與侯廣成尺牘<lb/>
碑文謹嚴雄整如程不識李光弼之兵後半為太史公<lb/>
<pb n="KR4e0244_WYG_008-4a"/>
㸃睛則尤千年來未經拈破者不敢妄汚佳稾輒述所<lb/>
見以復偶見吕后紀中襄平侯紀通索隐以為信子查<lb/>
史漢諸侯年表皆云紀成子則信不侯無疑矣<hi>以下文集補遺</hi>
<hi>俱得之秦藻齋中</hi>
　序<lb/>
　　寒谿詩草序<lb/>
虞山王古臣先生以清詞麗句聞於吴中所至名山勝<lb/>
水僧忩驛壁可喜可愕之觀輒為詩若文以記之好事<lb/>
<pb n="KR4e0244_WYG_008-4b"/>
家傳寫諷誦以為唐世陸魯望方𤣥英之流實能遺外<lb/>
聲利𤣥對丘壑非夫趿履朱門以終南為㨗徑者比也<lb/>
徃余嘗遊先生里中讀書虞山數聞古臣之名并見其<lb/>
一二詩歌求與之友而不可得今年古臣適以它事過<lb/>
疁余乃得交其人盡讀其前後篇什怳然如歴藤溪陟<lb/>
烏目過破龍澗褩礴於古松流水之間嶔岑峭蒨移人<lb/>
情性甚矣古臣之詩之有得於山水也余昔年嘗經廬<lb/>
阜客歲往返燕齊之間所遇可喜可愕之觀為不少矣<lb/>
<pb n="KR4e0244_WYG_008-5a"/>
觸事感懷不能盡見之於詩詩成又不能如古臣之工<lb/>
豈山水之遇詩人亦有幸不幸邪欣賞之餘因以余之<lb/>
所愧者告之<lb/>
　　葉念菴先生遺稾序<hi>崇禎戊辰</hi>
世之好古辭者多薄時義不為夫時義之與古辭異者<lb/>
邊幅爾若其苦心致力以參古聖賢之㫖六經百家之<lb/>
説涵澹深㣲不誣不游則雖厖然稱古辭者所得未嘗<lb/>
或異焉陸務觀曰前軰以文知人非必鉅篇大筆也殘<lb/>
<pb n="KR4e0244_WYG_008-5b"/>
章斷稾憤譏戲笑之詞皆足知之故時義小物也而為<lb/>
之者之心氣浮實學問淺深可求而得也吾不及見念<lb/>
菴先生閒嘗取先生之文而讀之見其於古聖賢之㫖<lb/>
六經百家之説無之而不涵澹焉無之而不深㣲焉悚<lb/>
然歎曰此非先生之文也先生之人也其人深故其文<lb/>
抑之而奥其人通故其文揚之而明其人寛故其文廓<lb/>
之而大其人潔故其文澄之而清先生之於文可謂禀<lb/>
厚而發遲志慤而得精者矣顧逢掖三十年九獻不售<lb/>
<pb n="KR4e0244_WYG_008-6a"/>
卒之坎壈以歿嗟夫世未有知先生之文者也今出先<lb/>
生之文以示人皆掩巻不欲觀或勉強卒讀皆以為文<lb/>
而已矣嗟夫世未有知先生之人者也熈時曰知吾先<lb/>
子之文與人者一人焉趙定宇先生是已先生在南雍<lb/>
時㧞吾先子於軰俗中敬之愛之毎試必冠其曹伍其<lb/>
與吾先子書牘皆嚴重若先軰古道鬰然可觀也夫趙<lb/>
先生天下伉直使僅知先生以文其愛且敬之必不爾<lb/>
使先生文人也何至為趙先生所重若此故曰天下有<lb/>
<pb n="KR4e0244_WYG_008-6b"/>
一人知己可以不恨趙先生之謂也先生遺稾無慮千<lb/>
百篇今熙時取其十三篇以行盖皆晩年筆云讀是編<lb/>
者勿問為古辭勿問為時義亦視其苦心致力之處而<lb/>
已矣<lb/>
　　徐宗題制義序<hi>庚辰</hi>
嘉隆之間吾疁大宗伯徐公以文章政事名天下公之<lb/>
言曰文自六經至七大家而精髓始盡勦賊者遺其首<lb/>
尾又曰昌黎文不模史漢而得其精神又曰古於辭而<lb/>
<pb n="KR4e0244_WYG_008-7a"/>
不古於意如夏畦之學漢語盖其意以譏當世之鏤琢<lb/>
言語自號秦漢者公與弇州為同年友周旋四十年持<lb/>
論齗齗不為之變弇州晩年頗好唐宋而不薄歸熙父<lb/>
則亦自公發其端云嘗歎公以元老鉅人為世推重即<lb/>
無文章已足不朽乃其砭陋起衰如此此徐氏之家學<lb/>
所以闇而益章久而滋大也宗題於公為曽孫沈篤嗜<lb/>
古壯思湧出嘗以數年下帷盡發其先世藏書讀之所<lb/>
為制舉文上遡經訓下攬諸家旁貫横陳髙翔㨗出模<lb/>
<pb n="KR4e0244_WYG_008-7b"/>
範山海排戛雲霆洗削纎巧藻黼大章固已闖然升作<lb/>
者之堂而嚌其胾矣嗟夫宗題之才誠有大過人者然<lb/>
豈可不謂之得於家學也哉昔陸務觀有言歐王蘇諸<lb/>
公皆科舉之士彼在塲屋時苦心耗力凡陳言淺説之<lb/>
可病者已知厭棄如都市之玊工珉玉雜治積日既久<lb/>
望而識之一旦取荆山之璞以為黄琮蒼璧萬乗之寳<lb/>
珉固不可復欺夫前世科舉之文與今科舉之文不同<lb/>
而其繇科舉之文以進於古文則一也余故讀宗伯公<lb/>
<pb n="KR4e0244_WYG_008-8a"/>
古文而知其珉玉之辨當在為舉子時今宗題於珉玉<lb/>
之辨精矣過此以徃萬乗之寳將出矣㑹宗題刻其稿<lb/>
若干首問世余為序其淵源書之首簡<lb/>
　　陳世祥寄弟小言序<hi>壬午</hi>
吾邑文獻之族近必稱陳氏自潮陽公君陳先生以來<lb/>
子若孫俱有大聲於黌序曽孫世祥尤白眉也其人端<lb/>
雅平恕無年少才髙之氣其文清深秀麗無襞積雕鎪<lb/>
之陋及門之士未有過之者今年八月同射䇿南都予<lb/>
<pb n="KR4e0244_WYG_008-8b"/>
困塲屋久疇昔之飛揚跋扈銷鎔已盡而獨深望於世<lb/>
祥之脱頴及榜出竟不如人意夫文豈真有利鈍哉鈍莫<lb/>
予若而何以忽不鈍於此試世祥可以憬然而悟啞然<lb/>
而笑矣仲冬之朔别予省親常山出所為寄弟小言者<lb/>
乞弁語予讀而竒之彌恐世祥之不能無介介於懷也<lb/>
遂相慰勞曰夫文豈真有利鈍羣千百人而摸索之幸<lb/>
與不幸而已矣使幸則侈然以喜一不幸而即愀然以<lb/>
悲斯其人之深淺為何如也願與吾子兩戒之吾與子<lb/>
<pb n="KR4e0244_WYG_008-9a"/>
亦各求至其所未至而已矣夫文章學問之理譬諸行<lb/>
遠世固有往返於三餐者然亦有歴千里而脂車秣馬<lb/>
未敢輕言乎税駕何者其各所期異也今吾子之所期<lb/>
其規橅大略已足窺豹於此編而可無三月聚糧以極<lb/>
其車轍馬跡之所至也哉子行矣升堂問寢之暇風雨<lb/>
連牀兄弟自相師友待賈而深藏逢年而大穫吾知陳<lb/>
氏累世之文獻於是乎益逺矣<lb/>
　雜著<lb/>
<pb n="KR4e0244_WYG_008-9b"/>
　　尹伯衡先生詩集䟦<lb/>
蒙不知詩而喜言詩詩者持也古之人持此物以為訓<lb/>
非取其廉纎綽約聊有風采而已將必有禆於世者而<lb/>
後言之三代以後詩人之與風人合者晉淵明唐子美<lb/>
自染翰為詩者無不置兩公口齒間乃數千年來學陶<lb/>
者恒失之枯學杜者恒失之累求其神似者幾如咸池<lb/>
之音不可復䦔此無他古之人有所持今之人無所持<lb/>
故也夫賢逹之士竒情浩氣素菀畜於胸中仕則託功<lb/>
<pb n="KR4e0244_WYG_008-10a"/>
名氣節以傳不仕則為詩若文以㣲自表見陶杜兩公<lb/>
之詩大抵從窮入也有陶之挂冠乞食環堵蕭然而後<lb/>
有其恬澹任真超絶六代之詩有杜之流離轉徙浮遊<lb/>
避亂而後有其沉鬰頓挫跨壓三唐之詩豈獨陶杜而<lb/>
已古之人皆然盖窮則閒閒則多讀書多遊名山水交<lb/>
天下幽憂沉廢之士凡國家之治亂人事之得失土風<lb/>
物宜之璅細皆逖覧而周知之故其為詩可興可觀確<lb/>
然有以備一代之風雅嗟夫此豈世之淺淺者所得而<lb/>
<pb n="KR4e0244_WYG_008-10b"/>
䆒與吾師伯衡先生工為制舉業禀經酌雅廿年揣摹<lb/>
亦既老於斵輪矣卒無知先生者先生亦不以不知故<lb/>
有所貶以逢世蒙於衆中覧察之魁閎寛通神宇落落<lb/>
信其中之所得深矣乃其無聊不平之意亦往往見之<lb/>
於詩詩多詠物擬古餘為詶贈凡若干首蒙卒讀之曰<lb/>
窮之益人甚矣哉使先生不窮或未暇為詩即詩亦未<lb/>
必其工至此也今擬古則逼古詠物則肖物政使陶杜<lb/>
復作何必去人有間哉獨惜先生之竒情浩氣僅僅以<lb/>
<pb n="KR4e0244_WYG_008-11a"/>
胸中之萬巻目中之數子了之而語及於山水遊歴則<lb/>
猶有歉焉夫山水者天地之真詩也向使奪陶公之廬<lb/>
山杜老之巴蜀而求其詩如今日之所稱陶與杜者不<lb/>
能也以兩公之所不能而先生當之此其窮有甚於古<lb/>
人者矣雖然古之人不有積書以當卧遊者乎徐仲車<lb/>
杜門不出而四方之事無不知者多讀書故也傳曰知<lb/>
者樂水仁者樂山知仁之於山水豈必身至之而後為<lb/>
樂也哉今先生之所與遊多緇流墨客一丘一壑者能<lb/>
<pb n="KR4e0244_WYG_008-11b"/>
各出其詩鼓吹而陶咏之若其於古人之書則又深探<lb/>
力取如悍將之窮追而未有已也其所持以立言者豈<lb/>
小生世儒所能測邪耀也何知知先生之詩之甚有似<lb/>
乎古人而已<lb/>
　　題袁節母呉孺人霜哺篇<lb/>
嗟予不逢兮適此亂離蹙蹙靡騁兮言歸故閭縱觀今<lb/>
古兮俯仰興悲節義皎然兮厥志罔欺女子事人兮德<lb/>
以為儀一與之齊兮終身以之念茲賢母兮不愧鬚眉<lb/>
<pb n="KR4e0244_WYG_008-12a"/>
殺身何辭兮睠此兩兒泣血明心兮白首為期凡百君<lb/>
子兮視此女師<lb/>
　論<lb/>
　　聖人之心與天為一<lb/>
聖人之所以制天下者無私而已矣聖人之所以能無<lb/>
私者法天而己矣天下之變至無窮也人之心至不可<lb/>
紀也五方之俗異宜五服之民異習而各自以其心為<lb/>
不可已之心積之既久而部居分焉黨與衡焉戰爭生<lb/>
<pb n="KR4e0244_WYG_008-12b"/>
焉如火之燎於原不可撲滅如絲之亂而不可理如海<lb/>
波方怒而風擊之也及其既定而觀之則又皦然以明<lb/>
汰然以清夷然以平若此者葢其人之天也聖人得其<lb/>
天而制之運之於巍巍之上措之於茫茫之中而天下<lb/>
之部居合黨與消戰爭解此豈有他謬巧哉以吾心之<lb/>
天合乎天下人心之天而己矣故曰聖人之心與天為<lb/>
一請究論之天者物之不為妄者也以其不為妄者析<lb/>
為四府則有春夏秋冬播為五行則有水火木金土而<lb/>
<pb n="KR4e0244_WYG_008-13a"/>
統歸於一原則曰太極盖仁之為春而義之為秋禮之<lb/>
為夏而智之為冬與信之為季夏也是人之五常與天<lb/>
之四府為一也貌之為木而言之為金視之為火而聽<lb/>
之為水與思之為土也是人之五事與天之五行為一<lb/>
也因是而肝應甲己心應丙辛脾應戊癸肺應乙庚腎<lb/>
應丁壬則人之五性即天之十干也又因是而好應申<lb/>
子怒應亥夘惡應寅午喜應巳酉樂應辰未哀應戌丑<lb/>
是人之六情即天之十二支也是故日月之盈縮朓朒<lb/>
<pb n="KR4e0244_WYG_008-13b"/>
星行之飛淩厯亂萬有不同而太極不變則天亦不變<lb/>
而人之所以與天為一者亦不變太極者何也曰天之<lb/>
心也聖人居天之位執天之紀觀天之心自其紫極閒<lb/>
堂凝旒充纊以及班朝涖軍分田錫土之間自其前英<lb/>
後傑左輔右弼以及宦官宫妾侏儒優笑之際祇祇乎<lb/>
翼翼乎洪範之所陳丹書之所儆詩之言不顯無斁易<lb/>
之言惕若自強禮之言無為守正慮無不朝思而夕儆<lb/>
之刀劍户牖以銘之也而後聖人始油然自得其心因<lb/>
<pb n="KR4e0244_WYG_008-14a"/>
而得夫天下之人所不言而同然之心立一政焉不咈<lb/>
人以從欲不違道以干譽曰此天理也用一人焉詢功<lb/>
言而甄叙之度材質而高下之曰此天民也養一物焉<lb/>
鳥獸之胎卵不敢不惜草木之陰陽不敢不時曰此天<lb/>
物也刑賞無所私加曰此天命也天討也禮樂無所私<lb/>
作曰此天叙也天和也凡聖人所為無一不推而本之<lb/>
於天而天下之人亦虩虩焉如天帝之臨乎其上也意<lb/>
諭色授則九服承流言傳號渙則萬里奔命不頓一㦸<lb/>
<pb n="KR4e0244_WYG_008-14b"/>
不折一絃不馳一辭不質一訟畏聖人之威如雷輥電<lb/>
決仰聖人之徳如日晶月明於是聖人之徳上及飛鳥<lb/>
下及淵魚無一物不獲其所而天下固己大治矣然則<lb/>
太極者天之心乎聖人者其全體太極而為心者乎嗚<lb/>
呼三代明辟無論矣漢莫盛於文景文帝寛仁恭儉而<lb/>
僅得黄老清浄之遺景帝綜核嚴明而不無刑名深刻<lb/>
之習跡其内治宫庭外修典物盖亦駁乎多可議焉貞<lb/>
觀之治追嫓古烈而十漸不終論者致惜則皆以私意<lb/>
<pb n="KR4e0244_WYG_008-15a"/>
累乎其心故也惟宋藝祖有言曰洞開重門如我心曲<lb/>
稍有邪僻人皆見之斯則幾有類於知道者使稍加以<lb/>
學漢唐諸君不足儷也吾於是重有感焉心猶矩也古<lb/>
帝王之心則猶造矩而能用者也夫矩平之以正繩偃<lb/>
之以望高覆之以測深卧之以知逺環之以為圓合之<lb/>
以為方裁制萬物惟矩所為而已矣後世人主天資雖<lb/>
美入聖不優自非聖信明逹之臣耆艾魁壘之士終日<lb/>
陳天道而以仁義中正迪之終日稱天命而以水旱盜<lb/>
<pb n="KR4e0244_WYG_008-15b"/>
賊戒之則雖欲正心其道無繇此猶曲木之不自正而<lb/>
聴命於櫽栝也故曰木從繩則正后從諌則聖嗚呼漢<lb/>
之蕭曹丙魏唐之房杜姚宋其不足以與乎格心之佐<lb/>
矣韓范諸人幾近而其道未醇也必也伯子之辨王霸<lb/>
乎必也元晦之論正心誠意乎彼二子者不得相位故<lb/>
雖欲格君之心其道亦無繇後有君子可以慨然而作<lb/>
矣<lb/>
　表<lb/>
<pb n="KR4e0244_WYG_008-16a"/>
　　擬上念嵗祲獄繁頒詔中外悉蠲十二年以前未<lb/>
　　　完錢糧特諭輔臣㑹同三法司官清理淹禁務<lb/>
　　　稱好生至意羣臣謝表<hi>崇禎十五年</hi>
伏以帝徳㒺愆啟殷憂於民瘼王心惟一厪清問於時<lb/>
艱道惟約己以裕民心在勝殘而去殺石田茅屋乍見<lb/>
陽春棘木槐㕔共騰嘉氣竊惟禹分九等作貢惟均周<lb/>
訓五刑亭疑不濫月要嵗㑹先計有年無年之殊羑里<lb/>
夏臺並懸重用輕用之典漢世之蠲除有二繇田租以<lb/>
<pb n="KR4e0244_WYG_008-16b"/>
及賑貸史不絶書高帝之約法惟三自盜賊以至殺傷<lb/>
過此皆赦葢當勞止之嵗衾槥且賜於朝廷况秉欽哉<lb/>
之心獄岸敢苛乎崔䑕慨鹽鐵始於敬仲而祖其説者<lb/>
酒酤茶漆無所不算亦無所不征洎督責本於李斯而<lb/>
揚其波者宫墨劓黥有罪必加亦有加必酷起元朔迄<lb/>
延熹得官多在於輸粟前崔實後劉頌議論間主於肉<lb/>
刑海魚増三倍之租木鶴絶千聲之鼔入識貢者熊皮<lb/>
鵰羽即珠飛窮海而必追𨽻刑官者荼苦脂凝雖錢有<lb/>
<pb n="KR4e0244_WYG_008-17a"/>
雇山而㒺貸歴觀唐宋除陌間架青苖手實之文與凡<lb/>
酷吏拂足捎雲突地死豬之法心乎痛矣涕既隕焉盖<lb/>
黄紙放而白紙收不禁品屋圍桑則以頭會繁而刑章<lb/>
益峻赭衣多而畫衣少因之屨貴鼻醜則以金贖重而<lb/>
賦入滋艱不遘聖明何知民病兹盖伏遇仁侔覆載道<lb/>
協禹湯起藩邸入鉤陳二十而以徳盛攬河魁握金鏡<lb/>
千年而快河清嗣王業於千畝之間祈田祖而祀農皇<lb/>
儉勤日著拔元慝於崇朝之頃清掖庭而肅盤水威武<lb/>
<pb n="KR4e0244_WYG_008-17b"/>
彌尊重思昭代之興隆實繋本根之深厚高皇帝念民<lb/>
疾苦始編賦役黄冊而升勺斗合皆自糧長以輸官倉<lb/>
宣皇帝法天好生因讀立政周書而笞杖徒流皆責三<lb/>
司以平寃濫盖嵗漕東南米粟四百萬水旱則蠲更定<lb/>
大明律令六百條矜疑必赦是以農政脩而蠶繭被於<lb/>
山谷馴致斷獄少而鵲巢依於貫城列聖以來淳風茂<lb/>
矣惟天運承平既久暫焉穀貴人荒兼有司訓導不明<lb/>
漸覺麕驚魚亂屑榆無粥家家掘蟄燕於寒山覆日有<lb/>
<pb n="KR4e0244_WYG_008-18a"/>
㿽往往泣黄沙於虎穴楓天棗地之國鵠作面而較枯<lb/>
嘉石圜扉之旁蠱化肝而猶憤召杜既逺于張不生遂<lb/>
使百姓倒懸之悲壅於聞見則朝廷無繇而知朝廷子<lb/>
恵之意格於奉行則百姓無繇而被驅蒼赤作雕題鑿<lb/>
齒積怨愁為雉雊石言禱甚桑林歎深梧象用涣綸音<lb/>
於薄海俾寛籌䇲於大農除積欠㫁自十二年以前軫<lb/>
兵荒極於十三省之内繼降再三之敕并諮不二之臣<lb/>
操丹筆者敬哉無令請室幽魂乞餘靈於渡蟻歎蒼鷹<lb/>
<pb n="KR4e0244_WYG_008-18b"/>
者誰也務使海濵孝婦聞吉語於金雞聖意叮嚀人情<lb/>
抃舞頓使河山千里之外龎眉鮐背盡同酺醵於一堂<lb/>
天威咫尺之間棺絮歐刀立起然灰於白骨若夏税若<lb/>
秋糧知百姓寄財如外府或剪除或減等知王者用法<lb/>
如江河人無卜式之心詎譏平準獄罷臯陶之祭盡是<lb/>
福堂臣等心存撫字意主明清讀孫樵驛壁之題知囊<lb/>
有金錢即是王民之蟊賊詠蘇軾獄中之什念魂飛湯<lb/>
火重干天道之陰陽值兹大誥之重申竊以官箴而自<lb/>
<pb n="KR4e0244_WYG_008-19a"/>
矢穀方秧節麥方弔旗民最苦青黄之不接頭有針薫<lb/>
足有刺剟囚敢言奏報之皆虚永惟周廩漢倉可無長<lb/>
計以足國岩彼鄭書晉鼎實則古人所不談政寜拙於<lb/>
催科文勿深於析律庶幾撫摩瘡痏待疲甿生意之復<lb/>
還亦或接踵循良為聖世太平之一助伏願軒圖廣炤<lb/>
堯鏡増輝因已蠲推所未蠲雖尺帛束<graphic n="KR1469" url="https://raw.githubusercontent.com/kanripo/KR-Gaiji/master/images/KR1469.png" mimeType="image/png"/>皆女織男耕<lb/>
之所積因己赦思所不赦彼青巾白馬豈金科玉律之<lb/>
所寛量其入而出可知殱厥魁而餘罔治將見蝗蝻不<lb/>
<pb n="KR4e0244_WYG_008-19b"/>
敢為虐泠風清畝歌樹桑納稼之休獬豸皆能觸邪潢<lb/>
池緑林邀衅甲銷兵之樂<lb/>
　策<lb/>
執事策士之首即以古帝王之術本於誠一者為問生<lb/>
竊有感焉我皇上日旰求食未明求衣可謂誠矣拔去<lb/>
大憝脩舉祖法京京焉思所以新美天下之風俗者十<lb/>
五年於兹可謂一矣然而敵不靖宼不滅旱蝗洊臻道<lb/>
殣彌望此皆天所以啟翼我皇上而底斯世於綦隆也<lb/>
<pb n="KR4e0244_WYG_008-20a"/>
豈誠一未至之咎哉又豈誠一外别有操持而後可哉<lb/>
盖亦仍就執事所引臯陶之言知人安民者求之而已<lb/>
矣知人者上自元寮下及州縣皆能擠掇而後可安民<lb/>
者内自輦轂外及邊庭皆能扶持安全之而後可二者<lb/>
相提而較則安民必本於知人不易之論也請言知人<lb/>
之法古者三代盛王出則見三公六卿入則御綴衣虎<lb/>
賁㩦僕奄尹之屬無小無大皆朝夕遊處而後能知其<lb/>
為人降至於漢去古已逺然而馮唐袁盎之徒皆郎官<lb/>
<pb n="KR4e0244_WYG_008-20b"/>
小臣或得與人主直言曲譬如朋友然或參處深宫之<lb/>
間至斥言其嬪妾之可否而人主不以為忌其臣不自<lb/>
以為嫌故宫中府中咸若一體耳目不壅而政事疏通<lb/>
也孝武失徳頗多乃其知人之明獨絶千古者亦以霍<lb/>
光日磾諸大臣皆取諸周廬環衛之間也自時厥後若<lb/>
唐太宗於房杜王魏諸臣皆一二評騭深中其隱諸臣<lb/>
亦釋然服之雖太宗之天賦英敏哉亦其君臣之間相<lb/>
與無間而後至此也我皇上聖明首出同符三代不可<lb/>
<pb n="KR4e0244_WYG_008-21a"/>
以文帝太宗為喻生請以祖法言之始置中書省召許<lb/>
元胡翰日㑹食其中輪講治道非聖祖之所以禮耆儒<lb/>
乎徵宋濓劉基章溢葉琛日備顧問非聖祖之所以親<lb/>
法從乎州縣所貢孝亷人材皆得引見長吏以治行稱<lb/>
者召見奬勵賜坐宴而後遣非聖祖之所以接逺臣乎<lb/>
生故以為欲盡誠一之義必極知人之明欲極知人之<lb/>
明必通下濟之義公卿府部召對平臺綸音傳諭未已<lb/>
也必朝夕繼見以詢之州縣小吏卓異奏聞天章褒慰<lb/>
<pb n="KR4e0244_WYG_008-21b"/>
未已也必臨軒清問以察之務使人材賢否邪正之故<lb/>
無不明中外纎悉隱微之情無不逹然後本任官稽成<lb/>
之法設移風易俗之條推之輦轂則輦轂清推之九邊<lb/>
則九邊靖矣是知知人者安民之本也知人安民者治<lb/>
天下之本也誠者誠此者也一者一此者也岩夫玩心<lb/>
神明涵養聖敬則有典謨所載與夫二祖列宗之心法<lb/>
煌煌矣<lb/>
夏后先賞而後罰殷人先罰而後賞賞罰者礪世之砥<lb/>
<pb n="KR4e0244_WYG_008-22a"/>
石也有功不賞有罪不誅雖聖王無以為治雖然懸賞<lb/>
罰以為權而以精神加厲其間則董江都所謂琴瑟不<lb/>
調必解而更張之者倘亦可參用其意乎今天下之精<lb/>
華稍竭矣求之以足國裕民而鑄山煮海泄盈劑虚者<lb/>
未之有也求之以竒謀異勇而飛蒼夫黄捭陰闔陽者<lb/>
未之見也章服不可謂不榮也蕭斧不可謂不凛也然<lb/>
而薾然如病者之未愈矻矻然如芒刃之頓而不行者<lb/>
何也生竊以為足國裕民之無人者士溺於科目之習所<lb/>
<pb n="KR4e0244_WYG_008-22b"/>
學非所用所用非所學也竒謀異勇之不出者士拘於<lb/>
資格之説始以是求之旋以是困之也馬端臨有言以<lb/>
銓曹署官而所按者資格則磨勘小吏得以司升沈之<lb/>
權以科目取士而所程者詞章則操觚末技得以階榮<lb/>
進之路今使漢桑孔唐劉晏曰操三寸柔翰剽剥緝拾<lb/>
一旦處之以大農筦之以國賦其能精思熟計如曩昔<lb/>
乎必不能矣今使謀若孫吴勇如黥彭俯首弭耳奔走<lb/>
諸大吏前稱門下厮役其能安然而為之乎吾又知其<lb/>
<pb n="KR4e0244_WYG_008-23a"/>
不能矣國初三途並用其最重者薦辟與鄉貢次乃及<lb/>
於科目其有茂才異等曉習兵農禮樂天文地理河渠<lb/>
律厯兵陣壬竒諸科者皆不繇場屋一出即為臺閣妙<lb/>
選方面大臣若國初用師則詔總兵官佩將印領之而<lb/>
以文大臣總督參賛其勇智足仗者雖抜起行間亦未<lb/>
嘗鄙之為粗人目之為噲伍也故其時豪傑有義之士<lb/>
既得專意於實學而纎利小才亦趯然思所以自見盖<lb/>
文士之鮮實學也自輕鄉貢罷薦辟而獨崇科目始也<lb/>
<pb n="KR4e0244_WYG_008-23b"/>
謀勇者之不樂自見也自痛抑武弁始也近則薦辟之<lb/>
法稍施行矣而州里不勸駕舉主不連坐邊隅多事曰<lb/>
増武臣而其求之也不精制之也多方古之推轂而命<lb/>
者不如是也誠復國初鄉貢之法責成學臣務重實學<lb/>
不獨以觚槧從事士之華實相副者年書月考學成而<lb/>
貢之朝勿拘限年之例而於薦辟至者稍為隆重其文<lb/>
重之則吾之責之也深而舉主亦甘受不稱之罰士之<lb/>
足國裕民者出矣武弁則開以丹青之信誓以茅土之<lb/>
<pb n="KR4e0244_WYG_008-24a"/>
言有能滅宼平賊者朝廷不中制文墨吏不掣肘但用<lb/>
唐世以裴度督李愬之法節制遥聽於度而兵機進止<lb/>
一㫁於愬彼才氣既伸而飛揚䟦扈之心亦不得作也<lb/>
士之竒謀異勇者出矣夫有燕昭之金臺而何患無樂<lb/>
毅有漢王之拜大將而何患無淮陰苟行此而奇士不<lb/>
出盜寇不平則許綰有言臣請以臣首為徇<lb/>
明道有言一命之士苟存心於物亦必有濟語吏治於<lb/>
今日盖其亟也吏治不越威愛兩端然威愛豈雜用之<lb/>
<pb n="KR4e0244_WYG_008-24b"/>
術並施之方哉古者國僑治鄭有火烈之言董安於理<lb/>
晉陽有峭澗之論黄霸治潁川實以精密行其慈恵孔<lb/>
明治蜀亦云法行而後知恩然則内以愛為本而外以<lb/>
威濟之始以威為導而終以愛拊之吏治止是而已漢<lb/>
之六條唐之四善所以制官方也不可舉而施乎宋璟<lb/>
之爭限年陸贄之議七患所以正銓選也不可擇而避<lb/>
乎卓茂之自密令入為廷臣黄霸之自潁川入為丞相<lb/>
所以優守令之叙也今豈無循良乎唐太宗書刺史縣<lb/>
<pb n="KR4e0244_WYG_008-25a"/>
令之名於屏風宋仁宗之牘記其名臨辭陛見所以嚴<lb/>
守令之課也今豈有異術乎生竊以為今日吏治之弊<lb/>
在考察太寛遷代太亟牽制太多督責太嚴祖制設撫<lb/>
按官巡行州縣考察守令舉其循良清白者劾其貪酷<lb/>
罷軟者又諭吏部考察賢否以牧愛宜民者為最撫按<lb/>
官所舉不稱一體論劾今皆不能舉其實矣所謂考察<lb/>
太寛也先臣周忱繇長史徑陞侍郎陸瑜繇布政徑陞<lb/>
尚書此皆嘉以布聞就加官秩久於其任然後責成今<lb/>
<pb n="KR4e0244_WYG_008-25b"/>
則近在三年逺歴再考輙得美官以去吏視州縣如傳<lb/>
舍耳所謂遷代太亟也等守令而上之有二司等二司<lb/>
而上之有撫按奔走伺候惟恐不力跪拜造請惟恐不<lb/>
䖍昔人喻之衆身而加一臂衆臂而加一指所謂牽制<lb/>
太多也軍興以來催科辦者為能吏轉輸緩者為棄材<lb/>
如祖制所頒祀神恤孤學校諸科皆廢而不舉非其不<lb/>
能實不暇也所謂督責太嚴也誠能申敇考功振刷風<lb/>
紀以救考察之弊壐書慰勞増秩紀功以救遷代之弊<lb/>
<pb n="KR4e0244_WYG_008-26a"/>
慎選方靣大臣具報所行所禁以救牽制之弊旁諮地<lb/>
方水旱量議所征所貸以救督責之弊吏治其有鳩乎<lb/>
抑有説焉吏之威愛皆本於亷亷則不可以不養也古<lb/>
太守禄二千石縣令禄六百石今守令之禄財及古者<lb/>
四之一耳彼内顧父母妻子之養無以為資而退循其<lb/>
耳目口體之際傫然也禮俗之酬應迫之上官之苞苴<lb/>
迫之交游親黨之邪説迫之則其勢不得勉而為善生<lb/>
竊以為國家宜嚴汰冗員稍節水衡工役及燕賞織造<lb/>
<pb n="KR4e0244_WYG_008-26b"/>
諸不急之費而以其所節者量加守令之祿以養其㢘<lb/>
至於奉事上官送往迎來者有禁竿牘遊説之屬有禁<lb/>
私買利田宅盈千畝者有禁而又嚴高皇帝犯賍謫戍<lb/>
之罰則吏治之興日可俟也生請歌羔羊矣<lb/>
積貯者天下之大命也奉上徳意勸農課桑使旱澇有<lb/>
備而百姓給足者守令之事也兼權熟計與周官九式<lb/>
九賦相出入者非守令之事而廟堂之事也今天下豈<lb/>
憂財少哉患所以耗之耗財之患莫大於兵國初九邊<lb/>
<pb n="KR4e0244_WYG_008-27a"/>
糧餉多資鹽引屯田不全藉輓輸也萬厯中九邊始藉<lb/>
京運増至二百餘萬當時已苦其多今自兵寇交訌以<lb/>
來遼餉勦餉嵗増不已新舊幾二千萬兩計額已十<lb/>
倍於萬厯時國初無論矣敵人䦨入或曰將少也則増<lb/>
督増撫増都督増參謀賛畫増副總兵參遊以下諸員<lb/>
不知其計也流賊公行或曰兵少也則増兵二十萬而<lb/>
文武諸臣之在行間者召募家丁挂名幕府不知其計<lb/>
也竭生民之膏血嵗輸九邊適以充債帥之嚢飽乾沒<lb/>
<pb n="KR4e0244_WYG_008-27b"/>
之腹而國計於是乎大病夫金穀相輸猶血脈也日流<lb/>
於身故無疾一或壅之而癰疽生焉疾病作焉今則其<lb/>
壅之之時也雖使守令日搰搰焉以勸農為職其富至<lb/>
於土等黄金谷量牛馬而兵日益加餉日益増則亦拱<lb/>
手圜視末如之何己矣雖曰増兵増將者亦曰顧事體<lb/>
何如不當惜財耳生觀古者大將握兵於外獨出獨入<lb/>
始能成功高仙芝封嘗清之兵敗於中使督戰李臨淮<lb/>
郭汾陽之兵敗於節度不一是將宜擇而不宜多也勾<lb/>
<pb n="KR4e0244_WYG_008-28a"/>
踐伐吳信陵救趙皆下令三日汰其癃弱思歸者過半<lb/>
曲端之對張徳逺亦曰見兵四十萬人必斬二十萬人<lb/>
乃可用也是兵宜擇而不宜多也夫兵與將本不宜多<lb/>
而况重之以冗祿浮餉使中國蕭然繁費哉今宜嚴擇<lb/>
將精練兵汰軍中不必設之官以減冗祿汰軍中不必<lb/>
用之卒以省浮餉則民力寛矣然後師充國孔明羊祜<lb/>
杜預韓重華李抱真之成法以屯田變葉淇之折色以<lb/>
中鹽通宋元以來交子㑹子之意以制錢鈔採晁錯募<lb/>
<pb n="KR4e0244_WYG_008-28b"/>
民入粟塞下之論以通開納則有司之事次第舉行可<lb/>
也雖然四者之中開納亦弊法也不足則行之有餘則<lb/>
直罷之而已矣<lb/>
事固有若不相繫而實相繋者詩頌衛文而曰秉心塞<lb/>
淵騋牝三千頌美魯僖而曰思無邪思馬斯臧夫思之<lb/>
無邪心之塞淵本於幾微而騋牝從焉而馬臧焉此皆<lb/>
有深意至理可繹思也故馬政有得失而世之古今吏<lb/>
之勤惰兵之強弱皆在乎此矣生請略言前代馬政以<lb/>
<pb n="KR4e0244_WYG_008-29a"/>
復明問可乎漢之馬盛於文帝而耗於武帝盖文帝時<lb/>
馬養於官又飬於内郡又養於邊塞至武帝侈心好大<lb/>
青去病窮追幕南士馬恒耗十之六雖其時匿馬之罰<lb/>
甚峻大宛之使益出而於馬政無補也是漢之失不在<lb/>
於求馬之不勤也唐之馬盛於貞觀至麟徳而耗於開<lb/>
元盖唐興養馬於監牧又養馬於飛龍廄張萬嵗實能<lb/>
其職至𤣥宗倦於政事安史祸生而苑監之馬皆沒雖<lb/>
前有王毛仲善牧養後與突厥吐蕃互市而於馬政無<lb/>
<pb n="KR4e0244_WYG_008-29b"/>
補也是唐之失不在於牧馬之無人也宋之馬盛於治<lb/>
平而耗於熈寧盖其初市馬於邊而於河東京西宜馬<lb/>
之地興置監牧至安石散國馬於編户賦監苑於民間<lb/>
民病而馬亦大耗雖文彦博力爭新法於前李綱申復<lb/>
舊制於後而於馬政無補也是宋之失不在於議保馬者<lb/>
之無正論也我國家建監設苑馬事至詳説者謂兩京<lb/>
河南山東牧於民即宋之保馬山陜遼東牧於官即唐<lb/>
之監牧然在邊者病其無實而在民者苦其有害近則<lb/>
<pb n="KR4e0244_WYG_008-30a"/>
春秋二運折色之弊既行西北二邊和市之路并絶京<lb/>
師三大營所需馬三萬匹而倒死兑補之餘嘗不盈數<lb/>
千九邊各鎮所需馬四百餘萬冏寺折色嘗苦其不繼<lb/>
也為今之計如清察草場之侵占者優䘏馬户之窮苦<lb/>
者隴右岐豳宜勘實牧地廣行孛畜養馬丁田宜悉徵<lb/>
租金以召牧圉而又重冏寺之權慎牧卿之選復川陜<lb/>
馬政都憲之舊此皆大略也生則以為兵不強馬政不<lb/>
可得而復也三大營之兵不強各鎮之兵不可得而強<lb/>
<pb n="KR4e0244_WYG_008-30b"/>
也漢初天子不能具淳駟唐初止得突厥馬三千隋馬<lb/>
三千耳而馬卒蕃息豈非南北軍與府兵為之根本乎<lb/>
若今日京營之兵不強雖渥洼汗血之駒驌驦一骨之<lb/>
駿將安用之且夫制蹂躙之邊庭當用古偏箱車搜深<lb/>
山之流賊當用步卒登海防邊楚蜀上流防㓂當用舟<lb/>
師此皆與馬政相維持者譬諸一髮牽而衆髮隨動未<lb/>
有馬政獨強者也聖明在上行將内清銅馬外服屠耆<lb/>
生且言其進於此者而造父非子之事不暇以詳焉<lb/>
<pb n="KR4e0244_WYG_008-31a"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4e0244_WYG_008-31b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　陶菴全集巻八<lb/>
</p>
<p>
</p>
  </div>
<div>
<head>陶菴全集巻九</head> <lb/>
    <p>
<pb n="KR4e0244_WYG_009-1a"/>
欽定四庫全書<lb/>
　陶菴全集巻九<lb/>
　　　　　　　　　　　　明　黄淳耀　撰<lb/>
　擬古樂府<lb/>
　　狡兎窟<lb/>
　　　責馮驩也驩為孟嘗君營三窟以自固於齊其<lb/>
　　　後孟嘗君相魏遂與燕共伐破齊<lb/>
長鋏歸來債畢收一窟已鑿二窟留長鋏歸來重結靷<lb/>
<pb n="KR4e0244_WYG_009-1b"/>
齊王不寐君高枕嗟汝窟成傷汝國他年兎葬元無窟<lb/>
君不見趙城有客賣漿徒慷慨勸君歸舊都古來狐死<lb/>
猶丘首兎窟狺狺皆國狗<lb/>
　　易水行<lb/>
　　　誚荆軻也軻欲生刼秦王得約契以報太子謬<lb/>
　　　矣<lb/>
函谷闗開五國走督亢圖中一匕首樂生久去丹金臺<lb/>
縱殺秦王誰與守危冠壯髪車中去死灰之人見天意<lb/>
<pb n="KR4e0244_WYG_009-2a"/>
劒光飛去白雲高不敵咸陽祖龍氣吁嗟乎趙城楚地<lb/>
詐已多餒虎反肉世有無欲持約契歸燕都惜哉豈止<lb/>
劒術疎<lb/>
　　曹相國<lb/>
　　　譏曹參也參為相國不能興禮立樂<lb/>
相君暇豫何吾吾後園吏舎聞歌呼咄嗟吏人相曉無<lb/>
相君亦是高陽徒戚姬舂如意死縣官宫中醉不起老<lb/>
雉横飛十步裏君聖武臣畫一兩不如<hi>句</hi>酣歌弄白日<lb/>
<pb n="KR4e0244_WYG_009-2b"/>
相君刀筆未有奇膠西長老稱宗師兩生堂堂牖下死<lb/>
相君空爾為<lb/>
　　潁陰侯<lb/>
　　　美灌嬰也嬰與齊襄王連兵於外故産祿之謀<lb/>
　　　不成<lb/>
潁陰侯為呂亦為劉滎陽一出仍逗遛滎陽下為劉不<lb/>
為呂南北兩軍同有主呂家寶玉摧為屑臣功得比清<lb/>
宮列高廟神靈再恱康九州未見炎精缺數千年事屢<lb/>
<pb n="KR4e0244_WYG_009-3a"/>
膠轕饑鷹在臂隨人掣君不見關西男子稱雄傑力掃<lb/>
義兵看國滅唐亦有人誅敬業<hi>韋孝寛破尉遅迴而楊堅之簒成魏元忠破徐</hi>
<hi>敬業而武曌之勢固</hi>
　　刎頸交<lb/>
　　　責張耳也耳餘為刎頸交同立趙王歇及耳餘<lb/>
　　　相惡耳從韓信擊破趙斬餘泜水上追殺趙王<lb/>
　　　襄國<lb/>
刎頸交生年單賤稱雄豪千金購老百金少兩人心知<lb/>
<pb n="KR4e0244_WYG_009-3b"/>
各相笑雲起龍驤愚者驚為陳為趙皆縱横監門憂一<lb/>
死河北怨一生將印爾何物千秋破人情泜水義兵誠<lb/>
失䇿兵敗猶令廣武惜信都趙後襄國俘生者獨慙厮<lb/>
養卒<lb/>
　　平城苦<lb/>
　　　譏漢高帝也帝自平城歸始以宗室女為單于<lb/>
　　　閼氏元封中再以宗室女妻烏孫皆從其國俗<lb/>
平城苦平城苦七日不食能彀弩圍開一角幸有神女<lb/>
<pb n="KR4e0244_WYG_009-4a"/>
嫁蠻中不猶愈錦車千乗送蛾眉玉顔羞殺輿中姬姬<lb/>
雖已羞漢未足烏孫又聽歌黄鵠<lb/>
　　長沙歎<lb/>
　　　譏絳侯也絳侯讒賈誼而信袁盎<lb/>
仕宦去無中人不如車戲雜風塵上書去無相憐不如<lb/>
嗇夫立圏邊男兒有才曜奇世誰識公卿是軍吏蒙君<lb/>
讒救君死<hi>人告周勃謀反逮繫長安獄治卒無事誼上書譏上上深納其言養臣下有節</hi>君心<lb/>
乃在安陵子噫吁嚱古來樹人多樹棘棗樹懷赤心獻<lb/>
<pb n="KR4e0244_WYG_009-4b"/>
君君不食<lb/>
　　首鼠行<lb/>
　　　譏韓安國也安國辨魏其田蚡事實陰左田蚡<lb/>
魏其是丞相否壯士何須問杯酒丞相是灌夫族東朝<lb/>
正爾憐骨肉當年鼠首何曾兩丞相車中怒鞅鞅五百<lb/>
遺金事已往天下何人絶朋黨<lb/>
　　舞陽君<lb/>
　　　惡女謁也何進異母女弟為靈帝后母號舞陽<lb/>
<pb n="KR4e0244_WYG_009-5a"/>
　　　君進欲誅張讓等舞陽君數受宦官賂遺為其<lb/>
　　　障蔽進遂遇害<lb/>
舞陽君家屠羊女入宫暴貴強出入金閨游紫房幸依<lb/>
省内安能忘家有將軍讎段張洪爐不鼓毛髪長張氏<lb/>
子婦何氏殃蚘分兩頭相齕傷昔年文母為妖祥今由<lb/>
南陽國再亡鉤弋之誅誠則剛漢家英斷歸武皇<lb/>
　　哀趙郡<lb/>
　　　惜北齊趙郡王叡也叡欲出和士開為士開所<lb/>
<pb n="KR4e0244_WYG_009-5b"/>
　　　害死於忠也然叡嘗與士開譛殺河南王孝瑜<lb/>
兖州刺史即日發領軍意氣何輕忽珠簾美女聊相紿<lb/>
入宫仍似握槊時數行詔下誰相雪昔何宿留今何决<lb/>
餘珍肯受生者慙死者無聲獨流血華林園良有以死<lb/>
見先王誠已矣寃魂莫恨劉桃枝請問西華門外水<lb/>
　　秦王府<lb/>
　　　責房杜也秦王世民殺建成元吉房杜輩成之<lb/>
　　　李靖李勣皆不與<lb/>
<pb n="KR4e0244_WYG_009-6a"/>
秦王府中力士舞君有父兄臣有主金髙南山視如土<lb/>
拳毛駿馬來揚揚昔年射賊餘大黄一矢痛入慈父腸<lb/>
地下宫中恨無極房公杜公皆有力千古獨誅亡賴賊<lb/>
　　袁氏歎<lb/>
　　　譏劉表也表貽書袁譚袁尚諫其兄弟間事甚<lb/>
　　　切至然詒謀不永後世卒與袁氏同轍<lb/>
帝昔有二子閼伯與實沈其居各參商其釁日相尋降<lb/>
生冀州野厥名尚與譚<hi>叶</hi>交臂仇蠻邦貿首戈㦸林百<lb/>
<pb n="KR4e0244_WYG_009-6b"/>
戰虧股肱一朝竝為禽明明劉荆州憤踊進良箴豈知<lb/>
高樓上冡子已悲吟<lb/>
　　許氏客<lb/>
　　　美許貢客也孫䇿殺吳郡太守許貢貢客亡匿<lb/>
　　　江邊䇿單騎出卒與客遇客擊傷䇿䇿遂卒<lb/>
江東猘兒勇如虎身騎駿馬手擊鼓朝衝强陣偃朱旗<lb/>
暮奮雄譚搖白羽許家奴客草中來飛髇猛射金甲開<lb/>
一死為酬吳郡守九泉不避孫文臺君不見橋邊豫子<lb/>
<pb n="KR4e0244_WYG_009-7a"/>
聳長劒五起不成衣血濺又不見河南小吏懷霜刀閣<lb/>
中董卓怖欲逃此劒此刀不常有阿瞞老死紅顔手<lb/>
　　羊氏女<lb/>
　　　醜羊后也后以高門之女嘗母天下乃至失身<lb/>
　　　劉曜極詆司馬家兒其遺穢靑史視南風殆有<lb/>
　　　甚焉<lb/>
南風吹塵塵暗天洛城犂作黄沙田宫女如花委道邊<lb/>
金墉天人亦瓦全姍笑司馬兒輕薄時世賢八字靑蛾<lb/>
<pb n="KR4e0244_WYG_009-7b"/>
㸃新粉半生博得新主憐君不見龎娥親報父寃孫翊<lb/>
妻殺戴員健婦之名千萬年<lb/>
　　渡瀘篇<lb/>
　　　美諸葛武侯也客有譏侯者曰何不徑伐魏而<lb/>
　　　與南人相持余曰蜀之南蠻猶吳之山越也山<lb/>
　　　越不賔則孫權不能不屈膝於魏南蠻不服則<lb/>
　　　武侯不能不稽討於曹出師表有云思惟北征<lb/>
　　　宜先入南然則渡瀘者伐魏之始也<lb/>
<pb n="KR4e0244_WYG_009-8a"/>
三方鼎立英雄争瓠壺夜縛成都驚丞相渡瀘瀘水淸<lb/>
有蠶可市刀可耕萬井燒鹽卬火赤丞相自臨添火色<lb/>
五丈原頭星化石薄田十頃桑八百<lb/>
　　别主歎<lb/>
　　　美徐元直也元直事劉先主其母為曹操所獲<lb/>
　　　因辭先主而詣曹<lb/>
報讎讎已亡讀書書已精結交天下士仗劒求明君天<lb/>
翻地覆龍戰野疎巾落落輕中夏同心但識鳳與龍國<lb/>
<pb n="KR4e0244_WYG_009-8b"/>
士誰論陳共馬俯首看心心未變去住君親兩悽戀君<lb/>
恩莫謂不如親放歸母子重相見古今忠孝全者誰羔<lb/>
能跪乳烏能慈願向邴公求上藥莫令天水寄當歸<lb/>
　　海東操<lb/>
　　　美管幼安也幼安居遼東廬於山谷晏然若將<lb/>
　　　終焉公孫度父子前後所資遣皆不受晚而西<lb/>
　　　歸魏氏屢下璽書徵之皆上書固辭<lb/>
海水兮羣飛亂離斯瘼兮吾將疇依夷叔高懟兮栁季<lb/>
<pb n="KR4e0244_WYG_009-9a"/>
已卑吾奉先人之烝嘗兮吾不敢受人之食與衣<lb/>
　　惠風歎<lb/>
　　　美愍懷太子妃王氏也妃太尉衍女字惠風劉<lb/>
　　　曜陷洛陽以妃賜其將喬屬妃義不受辱遂死<lb/>
　　　之<lb/>
天家婚絶哭未絶離石兵來汚宫闕青宫元妃太尉息<lb/>
齒劒如歸寧事賊君不見清酒三升書一紙天高漫漫<lb/>
白沙起路人愁歎金墉前還聞勸進排牆年此翁此女<lb/>
<pb n="KR4e0244_WYG_009-9b"/>
何天淵<lb/>
　　悲臺城<lb/>
　　　譏梁武帝也帝雅好奉佛其築淮堰以灌壽陽<lb/>
　　　死者蓋數十萬人<lb/>
王鸞譻譻夾路守帝在講堂僧衆走千緡足陌贖不回<lb/>
幅幅詔書稱頓首石頭城北火酣酣歳在丙寅八十三<lb/>
内科罷供春殿閉鸎飛草長愁江南古來南北本無别<lb/>
不獨湼槃經内說君不見長淮築堰時壽春百萬為魚<lb/>
<pb n="KR4e0244_WYG_009-10a"/>
龞<lb/>
　　王公怨<lb/>
　　　責謝朓也王敬則女為朓妻朓告敬則反後朓<lb/>
　　　為江祏搆害歎曰天道其不昧乎我雖不殺王<lb/>
　　　公王公因我而死<lb/>
拍張王公心不平兒曹彈作懊儂聲東牀快壻文賦手<lb/>
告變歸家慙見婦婦欲復讐讐未復罻羅高張廷尉獄<lb/>
<hi>朓詩寄言罻羅者寥廓已高翔</hi>吁嗟乎三代史中君不遺<hi>朓臨終語門賔曰寄語沈</hi>
<pb n="KR4e0244_WYG_009-10b"/>
<hi>公君方為三代史不得見遺</hi>三代史前君所知生受交親死無負欒<lb/>
布向雄皆我師<lb/>
　　胭脂井<lb/>
　　　弔陳後主也後主起臨春結綺望仙三閣日與<lb/>
　　　張麗華孔貴人等游宴及隋兵至乃逃於井<lb/>
臨春閣高雲不流仙女亭亭居上頭挈壺掌事斷更㸃<lb/>
凝情轉態無時休百舌黄鸝嬌欲語六宫詩學江郎體<lb/>
蠻牋照映珊瑚鉤玉樹陵臨文石陛日旰隐囊停細腰<lb/>
<pb n="KR4e0244_WYG_009-11a"/>
百司奏事紛牛毛手披目覽隨所遭迴身拜謝君王勞<lb/>
吁嗟長江古天險齊兵周兵君莫管隋家伐鼓轟如雷<lb/>
不似後庭歌曲緩緩歌曲待兵來胭脂井裏涴靑苔家<lb/>
亡國破不可道故宫秋雨凋官槐<lb/>
　　石頭城<lb/>
　　　譏褚淵也淵受宋明帝顧托賣國與蕭道成百<lb/>
　　　姓謠曰可憐石頭城寧為袁粲死不作褚淵生<lb/>
石頭城高百尺黄<graphic n="KR1596" url="https://raw.githubusercontent.com/kanripo/KR-Gaiji/master/images/KR1596.png" mimeType="image/png"/>岡付巾幗露車行逢七夕司馬門<lb/>
<pb n="KR4e0244_WYG_009-11b"/>
稱定䇿保妻孥輕竹帛銀柱琵琶在誰席山中何郎笑<lb/>
格格美鬚髯竟何益<lb/>
　　汚貂行<lb/>
　　　譏齊明帝也武陵王曅無寵於帝嘗於御坐曲<lb/>
　　　宴醉伏地貂抄肉柈帝笑曰汚貂對曰陛下愛<lb/>
　　　其羽毛而疎其骨肉<lb/>
大官一柈肉王子千金貂貂汚猶可易忍疎骨肉愛羽<lb/>
毛莫起後堂山莫射東田鵠剖心置地中何異數觔肉<lb/>
<pb n="KR4e0244_WYG_009-12a"/>
君不見蕭家挺藕與杯漿不問典籖不得嘗累葉紅枝<lb/>
皆自剪臨湘别自有蕭郎<lb/>
　　禹川人<lb/>
　　　哀張彪也彪初在若耶山為羣盜後奉表梁元<lb/>
　　　帝及陳文帝據震澤將還據㑹稽彪部將沈泰<lb/>
　　　申進等叛之彪遂敗走獨與妻楊氏及一犬黄<lb/>
　　　蒼入若耶山中陳文帝遣人殺之欲迎其妻其<lb/>
　　　妻誓死不辱遂許為尼彪友人陸山才嗟泰等<lb/>
<pb n="KR4e0244_WYG_009-12b"/>
　　　背叛刋詩吳昌門<hi>云云</hi>
若耶壯士七尺身生死為梁不為陳雖然不及陳興國<lb/>
亦是當時雄傑人萬騎翻城多部曲潛身獨上山巔宿<lb/>
夜半火來争斫頭黄蒼驚叫靑蛾哭一哭田横命何短<lb/>
再哭人心不如犬<lb/>
　　㑹稽隠<lb/>
　　　詠夏綂也綂㑹稽人隠於海濵晉史載賈充遇<lb/>
　　　綂其事甚奇<lb/>
<pb n="KR4e0244_WYG_009-13a"/>
㑹稽先生隠空谷不笑不言心若木朅來市藥洛城遊<lb/>
城中衮衮多王侯曹馬自争儂自隠濁河清濟不同流<lb/>
水嬉未罷狂歌起一合乾坤驚不已晉朝太尉面如灰<lb/>
載得旌旗愁落水太尉魏臣還晉臣子胥之曲聞不聞<lb/>
　　余氏婦<lb/>
　　　美節婦也建州余洪敬妻鄭氏為南唐將王建<lb/>
　　　封所略不屈以獻查文徽文徽欲以薦牀席鄭<lb/>
　　　氏以大義責之文徽慙乃還其夫<lb/>
<pb n="KR4e0244_WYG_009-13b"/>
烈烈建州婦奇節天下驚乍可充庖死難為薦枕生將<lb/>
軍按劒光如水欲殺蛾眉翻自耻㡬回齽齘無奈何却<lb/>
付藁砧歸故里道傍愧殺無限人辱身未得全其身<lb/>
　　念家山<lb/>
　　　弔李後主也後主嘗演念家山舊曲<lb/>
家山破家山破宫中一唱還衆和霓裳曲霓裳曲古時<lb/>
聲慢今時速今時江水古時流六朝不見令人愁新音<lb/>
繁手椒房出花翻葉落如清秋樂工曹生空按譜不比<lb/>
<pb n="KR4e0244_WYG_009-14a"/>
中宫邀醉舞舞殘金縷葬娥皇玉環在臂留悲傷民間<lb/>
傳得家山曲處處歌塵繞畫梁妖淫感召兵戈起興亡<lb/>
只在聲音裏吳苑荒涼走麋鹿石頭蒙羃生荆杞此時<lb/>
的的念家山宫娥散盡無人彈長江遍是黄花水春夢<lb/>
悠悠只暫還<lb/>
　　蚵蚾磯<lb/>
　　　傷汪台符也台符歙人有王佐材以書干南唐<lb/>
　　　烈祖為宋齊丘所忌使人誘台符乗舟痛飲推<lb/>
<pb n="KR4e0244_WYG_009-14b"/>
　　　沈石城蚵蚾磯下<lb/>
蚵蚾磯水瀰瀰磯下醉翁呼不起曾持牋上兩行書寫<lb/>
出胸中萬巻餘長揖陛前論管樂立談當世比嚴徐生<lb/>
平奴視九華叟老語槎牙肯鉗口屈原漁父兩㝠㝠翻<lb/>
憐君醉人盡醒君不來兮醉亦得不見西山漁釣客<hi>同時</hi>
<hi>陳陶亦有台輔之器以齊<graphic n="KR0588" url="https://raw.githubusercontent.com/kanripo/KR-Gaiji/master/images/KR0588.png" mimeType="image/png"/>忌之隠於西山後僊去</hi>
　四言<lb/>
　　題程孝直蘭巻<lb/>
<pb n="KR4e0244_WYG_009-15a"/>
猗與秋蘭植彼中阿有馥其花有黄其葩雖曰幽深厥<lb/>
美彌嘉之子之遠我勞如何<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4e0244_WYG_009-15b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　陶菴全集巻九<lb/>
</p>
<p>
</p>
  </div>
<div>
<head>陶菴全集卷十</head> <lb/>
    <p>
<pb n="KR4e0244_WYG_010-1a"/>
欽定四庫全書<lb/>
　陶菴全集卷十<lb/>
　　　　　　　　　　　　明　黄淳耀　撰<lb/>
　和陶詩<lb/>
　　和飲酒二十首<hi>并引</hi>
　　　辛巳冬杪客海虞榮木樓賓朋不來霰雪蕭然<lb/>
　　　惟蘇氏兄弟和陶詩一帙連日吟諷因舉酒自<lb/>
　　　沃次韻飲酒詩如左葢亦陶公所云閒居寡懽<lb/>
<pb n="KR4e0244_WYG_010-1b"/>
　　　紙墨遂多者也<lb/>
我生勞造化如器陶埏之一入圓方間永離胚渾時縱<lb/>
心觀虞唐履運傷今兹憂樂兩糾纏孤胸積羣疑沃以<lb/>
一樽酒形影相擕持<lb/>
平生麋鹿姿結愛林與山誤懐濟物心汨沒俗中言一<lb/>
經如法律亭疑三十年彼哉曲學生功名已流傳<lb/>
鍾期不常有我自得我情營道亦干禄入世仍逃名蕩<lb/>
蕩宋華子莫知魯儒生如醉被雷燒此骨不受驚清狂<lb/>
<pb n="KR4e0244_WYG_010-2a"/>
幸如初<graphic n="KR1132" url="https://raw.githubusercontent.com/kanripo/KR-Gaiji/master/images/KR1132.png" mimeType="image/png"/>嵼將何成<lb/>
飛鳥銜我髮是夕亦夢飛飛飛遭金丸翼塌心中悲車<lb/>
前有役夫夢醒心依依憶為南面王悔使魂魄歸夢覺<lb/>
兩相羨更迭為盛衰未辨覺非夢飲矣休猗違<lb/>
朝光入山樓棲鳥已驚喧攬裘曝新陽暖氣無頗偏仰<lb/>
視天宇清得我簷前山山中出岫雲變滅何時還我心<lb/>
正惆悵黙與風鈴言<lb/>
聾明而瞽聰尚存一者是是非兩變易乃復成譽毁深<lb/>
<pb n="KR4e0244_WYG_010-2b"/>
居觀物態至竟爾為爾蚊眉棲蟭螟厠床幻錦綺<lb/>
挂書在牛角仰面思豪英虎爭一鴻溝割棄父子情舜<lb/>
禹安在哉所持奪與傾蕭條二千年不見岐陽鳴痛飲<lb/>
呼䜿子斯人豈狂生<lb/>
白雪艷清冬流風送餘姿梅花獨先覺蓓蕾動髙枝巡<lb/>
簷一笑粲所得乃經竒草木有雕鐫我心無思為一悟<lb/>
衆妙門嚗然脱<graphic n="KR0919" url="https://raw.githubusercontent.com/kanripo/KR-Gaiji/master/images/KR0919.png" mimeType="image/png"/>羈<lb/>
吳趨百貨集日中市門開輕重各相得龜貝俱滿懐一<lb/>
<pb n="KR4e0244_WYG_010-3a"/>
夫懐尺璧堅臥與時乖問子何髙尚又復非巖棲什襲<lb/>
誠已勤不如薦塗泥荅言萬乘寳貴與連城諧捉裾使<lb/>
爾觀我寧懐寳迷一市更俳笑拂衣我將回<lb/>
北山頗孱顔陟自城之隅風急毛髮寒四顧多荒塗一<lb/>
笑語山英我至爾勿驅逝汲清冷泉浣此憂患餘髙棲<lb/>
斯可約豈必神麗居<lb/>
戰伐揚兵塵饑荒殣行道懐哉漆室憂髮白豈待老酌<lb/>
此三雅盃如雨洒枯槁枯多雨未足一溉色亦好丹砂<lb/>
<pb n="KR4e0244_WYG_010-3b"/>
何時成天地秘鴻寳置我塵壒間商歌望八表<lb/>
萬馬脱轡頭豈有獨立時舉世尚鞶帨我亦繡其辭顧<lb/>
念古人心將無不在兹微言較分寸中藴邱山疑長嘯<lb/>
上東門恐為時俗欺安得葢世雄障江使東之<lb/>
醉鄉無町畦我亦踐斯境陶令終日醉次公終日醒醒<lb/>
醉盡稱狂醉者得要領生年鈍如槌觴至便脱頴猶嫌<lb/>
醉鄉人身後名炳炳<lb/>
我從疁水來新知喜我至我從琴川歸故友邀我醉新<lb/>
<pb n="KR4e0244_WYG_010-4a"/>
故兩相於何獨安即次本追河汾游不慕主父貴至言<lb/>
如醥醪咽之有雋味<lb/>
逾壯添一丁酒徒飲我宅醉歌尚盈耳殤去杳無迹古<lb/>
來大聖人乃衍螽斯百豈無襄陵鄧亦有香山白此理<lb/>
茫昧然而我何歎惜<lb/>
我有小弱弟授以田何經經史略上口羽毛新欲成與<lb/>
作百里别每歎寒暑更嗟我貧負米嗟汝勤趨庭祝汝<lb/>
勿學我赤霄奮雄鳴孤雲飛寒原鶺鴒有深情<lb/>
<pb n="KR4e0244_WYG_010-4b"/>
至樂走馬獵好之能發風君看日月耀自在金庭中聖<lb/>
人守中規塞極乃得通所以苦縣言天道猶張弓<lb/>
少小味義根探珠云可得嵗月難把玩冉冉向不惑墜<lb/>
緒既微茫賢關屢開塞一室且蕪穢况乃活邦國逝將<lb/>
畊守田稼穡在𤣥黙<lb/>
我友兩三人夭枉皆未仕覃思頗追古苦節洵求已彼<lb/>
貽君房言我懐貢公恥何知彈指間相率赴蒿里使我<lb/>
為塗人學問失綱紀老驥疲欲休脩畛浩無止俯仰百<lb/>
<pb n="KR4e0244_WYG_010-5a"/>
慮煎耿耿或可恃<lb/>
我愛陶夫子逸氣含清真遺民耦柴桑黙語如飲醇有<lb/>
時荷鋤歸悦喜良苗新薄醉便忘天急觴欲椎秦後此<lb/>
李謪仙胸中亦無塵王侯輕蟬翼紀叟獨殷勤以吾學<lb/>
二子頗覺風期親有如桃花源漁子能問津傾壺就釣<lb/>
碣漉酒裁疎巾安用聖人為臣今中聖人<lb/>
　　和形贈影<lb/>
海鯤能化鵬麥有為蝶時當其鵬與蝶故吾豈戀之如<lb/>
<pb n="KR4e0244_WYG_010-5b"/>
何我與爾百年拘繫兹雖非膠漆堅坐臥如有期不見<lb/>
爾去我爾又無留思日月兩跳丸俯仰情悽洏去去躡<lb/>
紫庭愆室恐受疑屋漏如可葺為我商一辭<lb/>
　　和影荅形<lb/>
一鏡持照君盡見君妍拙餘鏡復照我鏡鏡皆肖絶君<lb/>
我同鏡華等無可喜悦念居歴刦中幾聚還幾别君顯<lb/>
我之明君隱我之滅終無至人術水火不濡熱感此相<lb/>
因依微分為君竭木葉將斡殻一視無優劣<lb/>
<pb n="KR4e0244_WYG_010-6a"/>
　　和神釋<lb/>
我在天地間肖貌則斯著刀亡利可滅我獨無新故譬<lb/>
造土偶者泥水相依附泥潰復歸土曽聞昔人語今我<lb/>
與二子假合為同處我動爾豈知爾行我仍住生滅一<lb/>
曙間那復由氣數多君束縛我遣作閑家具冰炭成哀<lb/>
樂波瀾生毁譽如今棄不將不待將不去<hi>禪家有死時將不去之說</hi>
猛虎在山林獨往無怖懼至人如孩提不學兼不慮<lb/>
　　和辛丑嵗七月赴假還江陵夜行塗中口號<hi>崑陽舟中</hi>
<pb n="KR4e0244_WYG_010-6b"/>
　　　<hi>遇雪作</hi>
嵗暮多烈風同雲復冥冥邅迴百里間亦似千里情憶<lb/>
我寒梅花兹晨笑柴荆喧啾下鳥雀剥啄來友生豈知<lb/>
孤篷下一笑雙眼明決決文凘流遥遥巖岫平舟重既<lb/>
晨發路迷且宵征所欣豐嵗祥農鳸可以耕兼悲凍死<lb/>
骨不見蔓草縈一觴酬袁安媿爾千秋名<lb/>
　　和與殷晉安别<hi>送天河令徐孟新</hi>
臨歧多淡然别後心長勤况兹萬里游隔我平生親綵<lb/>
<pb n="KR4e0244_WYG_010-7a"/>
紒入膠庠得子成芳鄰俛仰二十年不異夕與晨循道<lb/>
豈有殊眷此行藏分我居子獻䇿荏苒踰冬春人歸筮<lb/>
盍簪客去詠停雲章縫及銅墨笑談阻清因所願酌貪<lb/>
泉不改吳生貧上言敬皇休下言撫烝人<lb/>
　　和于王撫軍座送客<hi>再送徐孟新</hi>
我昔遊西江春盡花草腓竹間墜猿狖木杪聞催歸子<lb/>
今行此道我夢猶依依夢中與子行既覺乃乖違交淡<lb/>
欲無言事歡宜塞悲羣龍今滿朝火辰揚其暉贏糧兼<lb/>
<pb n="KR4e0244_WYG_010-7b"/>
䇿馬尚恨功名遲贈子青蘭花以當瓊玖遺<lb/>
　　和荅龎參軍<hi>三送徐孟新</hi>
宜陽蠻蜑國頗習中州言蒼山擁縣城隠几如邱園閑<lb/>
咀馬㯽榔靜詠舂陵篇喧喧銅鼓中琴歌獨悠然我欲<lb/>
往從之奮飛無階緣佇聞嘉政聲憤懣當一宣我家老<lb/>
涪翁清風滿江山將子留妙染餘事垂千年<lb/>
　　和乞食<lb/>
方朔雖長身侏儒頗笑之貧欲去揚子避席反遜辭嗟<lb/>
<pb n="KR4e0244_WYG_010-8a"/>
余累口腹此日貿貿來堂下設麄食筵前置殘杯對之<lb/>
騂我顔強詠衡門詩事事遜淵明獨如彼寡才才拙性<lb/>
復剛我窮真自貽<lb/>
　　和連雨獨飲<lb/>
影與我為雙無解此㷀然孤斟勸我影終勝監史間缸<lb/>
花豔深杯起舞聊偏僊欣慼兩何為我上不有天天豈<lb/>
讓一夫久處安排先乘流且安行遇坎當徐還庻幾風<lb/>
波中養此草木年不見桃李花去去無多言<lb/>
<pb n="KR4e0244_WYG_010-8b"/>
　　和詠三良<lb/>
忠臣死社稷忽若鴻毛遺不聞棄髪膚下薦螻蟻微堂<lb/>
堂百夫特殺身奉恩私清血沾便房游魂依繐帷小節<lb/>
亦何有君徳良已虧不見蹇叔徒黄髮各有歸蒼然墓<lb/>
木拱死豈忘塞違遺風既墋黷容悦更相希詐泣與佞<lb/>
哀生作牛山悲吾誠愛吾鼎不願衣人衣<lb/>
　　和詠二疏<lb/>
仕宦如飲酒酒半當辭去環坐式號呼寧復有佳趣二<lb/>
<pb n="KR4e0244_WYG_010-9a"/>
疏昔在漢抗志黄鵠舉天子重元寮儲君惜賢傅蜚遯<lb/>
竟超然歎息動行路便便夸毗子登隴左右顧進慕鐘<lb/>
鼎羶退邀朋黨譽白首纓華簪此豈真急務陶公棄五<lb/>
斗千載符風素髙車感傾覆曠語發深悟伊余老匹夫<lb/>
無復羈絏慮富貴倘不免斯理久昭著<lb/>
　　和詠荆軻<lb/>
六國本蚩蚩弱姬而為嬴前鋒指督亢太子呼荆卿雪<lb/>
泣視日影戴頭入咸京金注豈再擲不待彼客行秦強<lb/>
<pb n="KR4e0244_WYG_010-9b"/>
資盗馬楚霸用絶纓取士以度外能屈四海英憶昨燕<lb/>
市上劍歌有雄聲狗屠與漸離皆足托死生拈掇苦不<lb/>
廣自致匕鬯驚丹誠昧大計軻亦負虚名客中有此竒<lb/>
寄在何門庭早進黄金臺當值數十城在燕非一昔臨<lb/>
發乃經營豈惟劒術踈好謀不好成千秋博浪椎一撃<lb/>
非凡情<lb/>
　　和癸卯十二月中作與從弟敬逺<hi>舍弟偉恭初為博士弟子作此</hi>
　　<hi>示之</hi>
<pb n="KR4e0244_WYG_010-10a"/>
毛義非通人意與當世絶撫兹劬勞願衡門未能閉寄<lb/>
食漂母餐養髙袁安雪進退欲如何終然抱孤潔今朝<lb/>
講肆開爼豆為爾設蹮蹮媚學子游戯亦可悦所願遵<lb/>
周行前修有芳烈既擷三春華仍存貫霜節吾衰甚矣<lb/>
夫邱園將牧拙不見同人爻語默本無别<lb/>
　　和荅龎參軍<hi>送侯生記原游北雍</hi>
養真衡茅我讀我書瑶珠玉璇斐然清娛豈無雅曲駭<lb/>
彼爰居子非侯芭載酒我廬子有羣從維席之珍穆穆<lb/>
<pb n="KR4e0244_WYG_010-10b"/>
醇酒不可疎親草木同臭矧伊喆人一室邈然天涯比<lb/>
鄰嘉運遘會撫情孜孜天閽既開將子謁之䇿爾名驥<lb/>
陳我佹詩嗟老羞卑亦匪我思緩子旬日終當離分子<lb/>
遄行矣謝慼招欣屹屹燕臺亭亭吳雲豈必風翮嘉聲<lb/>
遥聞八音綢繆黄鐘獨鳴梟盧先得陋彼撩零祈祈國<lb/>
胄集於上京鵲起爭髙龍盤靡寧陶陶朱夏颯來雄風<lb/>
六翮既齊在盈宜沖抗手一揖鼓琴三終爰贈爰處各<lb/>
敬乃躬<lb/>
<pb n="KR4e0244_WYG_010-11a"/>
　　和讀山海經<hi>十三首</hi>
　　　陶詩多遊仙語坡公讀抱朴子和之余讀陶隠<lb/>
　　　居真誥有感聊倣兩公之意<lb/>
今日晝景清雨翻蕉葉疎真氣一回薄虚白生我廬緬<lb/>
懐千載人㖟記得竒書中苞仙五品傍載鬼一車華陽<lb/>
有髙隠靈筆動記疏開帙再三歎我豈火宅俱願學張<lb/>
激子闖然遇山圖慧業有先後精誠或相如<lb/>
隠居髙蹈士長揖賔龍顔靈風結遐想駐彼無窮年千<lb/>
<pb n="KR4e0244_WYG_010-11b"/>
秋征虜亭不逺句曲山吾欲劇醪醴誰當餐至言<lb/>
我聞興寧中龍書滿山邱許君及楊羲靈氣相與儔真<lb/>
經有淵源此書導其流逝追長史轍改字為逺遊<lb/>
仙人紫清妃偶景匹陰陽假合夫婦名二曜同久長凡<lb/>
夫想搔背終不見神光咄哉張陵術誤人赤與黄<lb/>
短世積悲愁愆房生愛憐舟車載人罪送入羅酆山髙<lb/>
真發慷喟嚾嚾有苦言世智等蜉蝣不思龜鶴年<lb/>
吾家子陽翁服餌兼草木頹齡九十餘忍死臥空谷朝<lb/>
<pb n="KR4e0244_WYG_010-12a"/>
剥桃皮食暮赴黄水浴丹成入霞門玉晨光照燭<lb/>
阿映初得道百鬼來太隂周魴嚴白虎捕詰紛如林人<lb/>
馬忽驚散空中有佳音火鈴是何物旌此勤苦心<lb/>
荆棘滿人世中藏火棗長剪棘出火棗啖之亦尋常鸞<lb/>
音唱作曲鳳腦剖為糧來去若飛鳥游戯天中央<lb/>
天地昔崩分英雄競馳走秦項與曹劉百戰爭勝負下<lb/>
視山澤臞渺然亦何有豈知賓四明坐落此曹後<lb/>
琅花非一葉丹罏滿山海散形入空虚無在無不在十<lb/>
<pb n="KR4e0244_WYG_010-12b"/>
試一不過退落俄成悔風火誠可惜日月不相待<lb/>
仙釋本一機如月在摽指因煩而領無此事出生死内<lb/>
欲存中黄外不遺踐履三官倘鈎考虚皇信可恃<lb/>
青烏本凡材朱㹠實賤士直以辛勤故飈輪為之止髙<lb/>
人體蕭蕭視彼奴𨽻爾有心如右英得不許斧子<lb/>
浮世真肉人前身忝仙才清都有朋舊聯袂望我來歧<lb/>
塗與素絲舉目堪疑猜過此少味矣我生豈徒哉<lb/>
　　和遊斜川<hi>遊桃源磵觀水作</hi>
<pb n="KR4e0244_WYG_010-13a"/>
山行無前期佳處輒小休愛此巖壑名慰我寂寞遊㳂<lb/>
緣一水曲目運心自流洄洑類修蛇呀呷如驚鷗尋源<lb/>
忽而止惆悵復經邱邱中戴勝鳴關關互相儔農歌隔<lb/>
田水此唱疑彼酬丈人吾師乎知有秦漢不枕流雖未<lb/>
能樂水且忘憂顧慙濠濮趣天機猶外求<lb/>
　　和癸卯嵗始春懐古田舍二首<hi>并引</hi>
　　　沈生隠居城南有地數百弓鑿渠通水雜植珍<lb/>
　　　木余與唐陳二三子以春晴訪之留飲海棠花<lb/>
<pb n="KR4e0244_WYG_010-13b"/>
　　　下遥望夾岸桃花與平疇相映悠然樂之因取<lb/>
　　　陶公語名其亭曰懐新并題詩二首而去<lb/>
在昔聞桃源漁人一來踐躡尋久未得愴恨豈能免番<lb/>
番市南翁迹邇心自緬力穡同齊民傳家師上善手植<lb/>
千樹花春至令人逺我行流水上心蕩不知返游侶亦<lb/>
相忘緣源弄清淺<lb/>
舊榖滿場圃知子良非貧糟牀注春醪酬汝四體勤開<lb/>
軒一笑粲莫適為主人荈芽花乳香鱠縷銀絲新咄嗟<lb/>
<pb n="KR4e0244_WYG_010-14a"/>
行酒炙童僕皆欣欣中原有格鬬行子勞問津不能濟<lb/>
時代甘與農圃鄰逝辭謝景夷來就劉遺民<lb/>
　　和止酒<hi>并引</hi>
　　　與偉恭共申戒殺之禁因戯和陶公此詩詩中<lb/>
　　　有云好味止園葵是公亦學佛作家<lb/>
昔和岐亭詩見殺即勸止欲將不見聞攝入見聞裏邇<lb/>
來縱鸞刀老饕何氏子譬彼剛制酒觸酒復歡喜黙思<lb/>
喪亂來寃魂呼不起糟猪恣咀嚼舂磨無天理<hi>朱粲云醉人肉</hi>
<pb n="KR4e0244_WYG_010-14b"/>
<hi>如糟猪黄巢有舂磨寨</hi>是生皆惡死何分物與己巳物既不分微<lb/>
命亦同矣㫁殺有頓漸<hi>梵□頓制鹿苑以來毗尼漸制</hi>悲力無涯涘從<lb/>
嘲儒入墨殺牛遜禴祀<lb/>
　　和停雲<lb/>
　　　黄文旦敬渝楚産也談理性之學兼通世務以<lb/>
　　　計偕路阻紆軫過疁扺掌而談有詩見贈於其<lb/>
　　　行也和停雲詩荅之<lb/>
密雲在郊<graphic n="KR0579" url="https://raw.githubusercontent.com/kanripo/KR-Gaiji/master/images/KR0579.png" mimeType="image/png"/>其思雨瞻望金臺道路修阻傾葢得朋孤<lb/>
<pb n="KR4e0244_WYG_010-15a"/>
琴載撫爾驂既停我輈斯佇有晦者學千禩㝠濛我障<lb/>
我疏如彼河江月出皎兮談話西窓抗懐古初掉鞅以<lb/>
從春葩曜林秋喪其榮子落華芬孔思周情於古有言<lb/>
斯邁斯征尊聞行知以朂鄙生水有澄波松無改柯輿<lb/>
衛具矣式鳴鸞和嗷嗸蒼生望子實多我亦枕戈如祖<lb/>
生何<lb/>
　　和示周掾祖謝<hi>夏鎮謁先聖廟作</hi>
此邦本尚武絃誦亦可欣投戈拜宣聖感彼歌風人<hi>地屬</hi>
<pb n="KR4e0244_WYG_010-15b"/>
<hi>徐之沛縣有漢髙帝遺跡</hi>我來訪遺黎兵烽嵗相因膠黌隔荆杞狐<lb/>
兔競來臻豪聖兩歇絶英圖竟無聞延頸待賊刃拜跪<lb/>
良已勤<hi>土人云今年流寇以三四騎穿土城而過居人奔避不暇其不及避者皆長跪受刃不復敢以</hi>
<hi>一矢向</hi>吾聞古黔夫牧守祭四鄰淮海未云晏浩歎黄河<lb/>
濱<lb/>
　　和始作鎮軍參軍經曲阿<hi>并引</hi>
　　　過武城泊甲馬營驛村中秈米已熟居民頗有<lb/>
　　　樂生之意偶至野老周渭南家與之談有足異<lb/>
<pb n="KR4e0244_WYG_010-16a"/>
　　　者因誦陶詩云目倦川塗異心念山澤居次韻<lb/>
　　　以贈渭南<lb/>
客行倦永久晨夕無可書此鄉風土佳宛爾吳會如青<lb/>
蘘繞場圃皂槲垂交衢中藏十畝園溝塍自通疏主人<lb/>
種𤓰者銀青莫肯紆丁壯合二耜兒童課三餘我非賈<lb/>
大夫思與季子居冥飛學歸鴻樂游隨鯈魚不知誰迫<lb/>
我心跡乃爾拘驅驅黄金臺愧爾南陽廬<lb/>
　　和九日閒居<hi>癸未九日寓京邸和陶九日二首寄偉恭及諸親舊</hi>
<pb n="KR4e0244_WYG_010-16b"/>
羇心如秋草方枯已旋生良辰過我前端憂乃無名厲<lb/>
厲驚飈嚴皚皚山雪明朔鴈流寒影邊鞞動悲聲古之<lb/>
豪俊人感此多促齡我獨胡為爾樽開且徐傾平吟懐<lb/>
恵連黙對思公榮知音不在側何以訴中情願為雙飛<lb/>
鴻羽翼不可成<lb/>
　　和已酉嵗九月九日<lb/>
晨風鴥北林好音時一交聴之忽不樂庭柯已秋凋搔<lb/>
首望薊邱䇿馬欲登髙終風捲蟲沙萬里曀璇霄沈歎<lb/>
<pb n="KR4e0244_WYG_010-17a"/>
自騷屑斗酒蠲煩勞酒半生清悲焚我腸胃焦遥遥知<lb/>
此心獨有五栁陶浮名棄之去千載同今朝<lb/>
　　和贈羊長史<hi>請假南還經樂毅墓作貽同年二三子</hi>
七雄昔横騖君臣相詐虞明明望諸君丹青照遺書金<lb/>
臺久摧塌邱隴存舊都孰云土一抔峻嶻不可踰我來<lb/>
觀國光艱難撫皇輿寤思明義存寐與精誠俱南轅過<lb/>
良鄉拔劍心躊躇騎刼今在軍巖疆定何如乾坤日蕭<lb/>
索江海多榛蕪問誰列周行翕習乃多娛壯士方虎歩<lb/>
<pb n="KR4e0244_WYG_010-17b"/>
廟謨慎勿疎西當封崤函南請懲荆舒<lb/>
　　和還舊居<lb/>
俶裝已傷離望門反愁歸我生如波瀾流坎皆可悲潛<lb/>
身學閉關巻舌謝百非玩思天地心編剗古所遺真交<lb/>
二三子相見語依依譚諧未及終急景已相催萬境如<lb/>
簷花當盛便有衰童子勿弄影憂樂付一揮<lb/>
　　和嵗暮和張常侍<hi>寒夜與所知者小飲</hi>
朔風鳴枯桑寒冰合井泉萬物皆知時夫我獨何言翳<lb/>
<pb n="KR4e0244_WYG_010-18a"/>
翳掩蘭室心思悁已繁故人一來斯音㫖良未愆問訊<lb/>
我無恙單車度千山笑指青鏡中擕此白髮還暮景來<lb/>
飛騰儒墨兩徽纏坐忘先師訓無聞送華年逝水昧還<lb/>
期菁華知暗遷一觴且盡醉醉醒兩茫然<lb/>
　　和乙已嵗三月為建威參軍使都經錢溪<hi>送侯生智含看</hi>
　　<hi>梅西山</hi>
西崦有佳花首春烟霧積良遊阻塵鞅耿耿懐在昔野<lb/>
寺流晨鐘雲林矯風翮湖山光皎鏡千里如不隔之子<lb/>
<pb n="KR4e0244_WYG_010-18b"/>
天機深平吟謝形役一持金石韻如與清賞易幽悰方<lb/>
悁勤况復蹔離析寄言山中人參取庭前柏<hi>山中有僧談臨濟禪</hi>
<hi>智含將從參學</hi>
　　和詠貧士七首<lb/>
平生蹈孔孟遇物心依依孤燈倚空壁思借寒女輝力<lb/>
少意自多如走不逐飛盛夏賦行役淩冬復來歸﨑嶇<lb/>
何所得所得寒與饑逝展丈夫雄永釋兒女悲<lb/>
我興曠古懐不見羲與軒章韍豈不好未能易邱園疲<lb/>
<pb n="KR4e0244_WYG_010-19a"/>
馬愁路歧破劍銷炎烟曷以抗老饑道書讀且研南鄰<lb/>
不厭余講徳有微言原憲蓬蒿人誰謂賜也賢<lb/>
孫登彈一絃陶有無絃琴宮商雖<graphic n="KR1132" url="https://raw.githubusercontent.com/kanripo/KR-Gaiji/master/images/KR1132.png" mimeType="image/png"/>嵼千載流孤音客<lb/>
有為余言枉尺蘄直尋軒渠聊對客酒貴吾不斟亭亭<lb/>
山上松髙節為衆欽孰云異語黙而不同此心<lb/>
朝得故人書緘題日在婁<hi>鄭同年寄書至</hi>開緘釂十觴天末遥<lb/>
獻酬杞國憂天傾婺婦恤宗周哀哉許氾輩迺懷田舍<lb/>
憂赤風蕩中原飛鳥亡其儔傾筐謀一醉已矣慙苟求<lb/>
<pb n="KR4e0244_WYG_010-19b"/>
坎坎伐檀者乃在河之干山榛有深思退隠於伶官吾<lb/>
道若拱璧豈以貿盤餐應知賢逹人亦迫饑與寒清風<lb/>
灑空虚永慕陋巷顔猪肝累鄉邑去去之河關<lb/>
落花墜茵席其半隨飛蓬繄豈賦命殊無心成化工絳<lb/>
灌排賈生何侯薦兩龔得失自在彼屈伸將無同黙思<lb/>
塞翁旨固窮有餘通逃富豈情歟執鞭未可從<lb/>
好遊非蜀嚴亦歴四五州出處雲無心頗與簾肆儔滅<lb/>
釡燃孤炊投錢酌清流我生如百草遑代春雨憂客來<lb/>
<pb n="KR4e0244_WYG_010-20a"/>
仰屋梁有諮多不酬問我何苦心居貧宜進修<lb/>
　　和雜詩十一首<lb/>
刦風吹南山化作海底塵四大互騰轉忽然有我身狂<lb/>
馳百年中擾擾分怨親豈知冰炭懐靜與虚空鄰有生<lb/>
會歸盡有夜會嚮晨星燈兩翳幻吾將問化人<lb/>
精衛何其愚填海欲成嶺夸父持杖走猛氣逐日景彼<lb/>
為不可成至竟同灰冷余持一寸膠澄彼江漢永鬱儀<lb/>
抉陽烏螢尾滅無影儒門誠淡泊分道貴同騁身中草<lb/>
<pb n="KR4e0244_WYG_010-20b"/>
賊敗信矣烟塵靜<lb/>
細物有蚍蜉撼樹不自量下士笑大道如路擬諸房翼<lb/>
然望觚稜何者為中央河汾稱釋迦龍門紀伯陽信美<lb/>
未探本多歧誤羊腸<lb/>
夸者爭榮名幾人能至老孔翠傷其尾明膏不自保中<lb/>
台星未坼金谷酒將燥此時褰裳去豈非見幾早咄哉<lb/>
彼蜣蜋丸糞死猶抱相牽入禍門歎息復何道<lb/>
拔劍登髙臺曠望悲楚豫誰為虎傳翼餧肉使騰翥厚<lb/>
<pb n="KR4e0244_WYG_010-21a"/>
下有長策兵食急可去如何截足趾而為適屨慮維水<lb/>
載覆舟民情兩相如奔鯨挾駭浪跌蕩安得住平生湖<lb/>
海客髙臥恐無處棟折將壓人國僑能無懼<lb/>
醜者自云妍言醜輒不喜撫鏡百醜呈何與言者事刀<lb/>
蜜不可嘗諫果有深意古來苦硬人我獨不相值飛光<lb/>
轉簷宇流暮何其駛四十嗟無聞百念都棄置<lb/>
正風何沖融楚騷淺以迫元封逮建安祖述遞阡陌波<lb/>
瀾漲庾鮑酋帥雄甫白﨑嶇文章境坐使堂奥窄吾觀<lb/>
<pb n="KR4e0244_WYG_010-21b"/>
道與文不啻分主客永言思無邪性情有真宅<lb/>
漢儒于六經寢食猶農桑千百存什一<graphic n="KR2936" url="https://raw.githubusercontent.com/kanripo/KR-Gaiji/master/images/KR2936.png" mimeType="image/png"/>駁米與糠後<lb/>
人恣揀汰適道資贏糧回斡侔雲漢條通儷陰陽我耕<lb/>
君食之此意勤可傷側聞斲輪言冥會神無方林中日<lb/>
觀易如舉瑶池觴<lb/>
昨預曲江游龍樓拜𤣥端有詔推史才慙愧丘明遷貞<lb/>
女恥自衒硜硜已華顛我豈利齒哉名可噉而飡東方<lb/>
隠金門龎藴空世緣季孟參處之志在淵明篇<lb/>
<pb n="KR4e0244_WYG_010-22a"/>
髙人夏仲御木石隠會稽兒撫賈太尉拂衣歸蒼崖阮<lb/>
公稱曠逹竒志寓詠懷竟造九錫文此穢天可彌君子<lb/>
終日行不使輜重離應龍潛𤣥關曷識剪與覉窢乎飄<lb/>
風旋不消還不虧<lb/>
鑠石始南薫折緜始微涼秋鴻隨陽來春鷰定巢梁喆<lb/>
人見未形如矢來無鄉風詩戒綢繆周易謹履霜此意<lb/>
久欲吐復恐吾言長<lb/>
　　和歸田園居六首<hi>并引</hi>
<pb n="KR4e0244_WYG_010-22b"/>
　　　余欲耕無田欲灌無園偶讀容城先生和陶詩<lb/>
　　　云安得十畝宅背山復臨淵是亦貧者之作也<lb/>
　　　因本其意和之使偉恭諷於座隅以為嬉笑焉<lb/>
家無環堵宮<hi>余隨家大人僦屋以居</hi>所至思買山何異俟河清人<lb/>
壽期千年安得如古人采山復臨淵敬受十賚文賚以<lb/>
北阪田巖棲髙百層老屋餘三間湖江流東西竹木縈<lb/>
後前中央置講堂文史浩如烟歌風復蹈雅樂死忘華<lb/>
顛此意恐蹉蛇飛光去閑閑畫餅不可食詼諧聊復然<lb/>
<pb n="KR4e0244_WYG_010-23a"/>
櫪馬貪棧豆至死困覉鞅涸魚縱老湫豈復有還想物<lb/>
性限通塞喆人矢長往逍遥漆園吏簡潔彭澤長<hi>顔延年陶</hi>
<hi>徵君誄㢘深簡潔</hi>天全不求鑿性褊聊自廣脱略世教外報我<lb/>
以鹵莽<lb/>
菊潭有甘泉飲者壽古稀華陽有真境遊者憺忘歸安<lb/>
得乘飛輪靈風巻行衣選麗盡所惬研神永無違<lb/>
村甿不解事妄意城市娛豈知金閨彦亦復懷村墟超<lb/>
遥至人心適我成安居視世等塵露視身同橛株樂是<lb/>
<pb n="KR4e0244_WYG_010-23b"/>
蓬蒿間中心常晏如東鄰牙籌多西鄰木石餘雅俗更<lb/>
相誚至竟皆空虚爾有倘非有吾無豈真無<lb/>
天道夷且簡人情險而曲乘雲招松喬髙屋翹吾足<hi>蘇躭</hi>
<hi>詩翹足髙屋下見羣兒</hi>柴桑有深意會者唯玉局酣歌豈足恃日<lb/>
月如轉燭冥靈忘春秋朝菌限昏旭<lb/>
吳山如好女姿態浮綺陌往買二頃田飲河心易適梅<lb/>
開玉雪眩楓落霧雨夕五湖白浩浩攬取入簷隙花鳥<lb/>
吾友于文賦爾僕役野老課耕牧家人勤紡績此意信<lb/>
<pb n="KR4e0244_WYG_010-24a"/>
悠哉夢遊果何益<lb/>
　　和擬古九首<lb/>
嚴雪秀松柏勁秋凋蒲栁貞脆各有終金石獨堅久鬰<lb/>
鬰復鬰鬰起坐思親友出門無所見入室斟吾酒山川<lb/>
多白雲契濶兩媿負非無千黄金不敵寸心厚寸心豈<lb/>
云多市道迺無有<lb/>
朝見東日昇暮見西日終咄哉宴安毒懐之劇兵戎大<lb/>
禹惜寸陰卓為天下雄千秋長沙孫榮木悲勁風往古<lb/>
<pb n="KR4e0244_WYG_010-24b"/>
去不極來今浩無窮詎忍學草木悠悠時序中<lb/>
亭亭采桑女清光映城隅羅衣形纎手皎若春荑舒芳<lb/>
風何飄飄薄暮歸重廬行子皆歎息願言與之居空簾<lb/>
隔星漢白露委蘼蕪淵意不可道蹇修定何如<lb/>
歩上姑胥臺悲風來大荒古墳何嶕嶢下有黄金堂寳<lb/>
衣化寒灰月露浩茫茫前朝割據時復作繁華場侯王<lb/>
及厮役聚歛歸北邙感此拔劍舞青山為低昂秉燭方<lb/>
視夜歘忽明東方我非好名人亦起羊公傷<lb/>
<pb n="KR4e0244_WYG_010-25a"/>
秦王索趙璧舉國莫能完相如睨殿柱猛氣衝危冠歸<lb/>
逢㢘將軍煦嫗有好顔兩虎不私鬬丸泥封函闗奄奄<lb/>
曹李徒竟死持兩端如彼千嵗狐伏匿辭抨彈道逺識<lb/>
良驥鳥多知孤鸞惻愴無衣子誰為共嵗寒<lb/>
弱年見承平自謂長如兹一從更事來世已非前時雕<lb/>
虎横井陘黄流混澠淄仗劍出門去行行復狐疑路逢<lb/>
季主儔問彼龜筴辭龜筴不我告黽勉自研思仁義心<lb/>
所安皇天吾不欺㵼水置平地東西任所之撫琴操猗<lb/>
<pb n="KR4e0244_WYG_010-25b"/>
蘭亂之以佹詩<lb/>
華月漾閨景絲管含清和美人如飛鸞楚舞能吳歌歌<lb/>
竟蘭膏滅永夜歡情多嚶嚶巧言鳥榮榮朱槿華華落<lb/>
鳥飛去歈豔其如何<lb/>
萬物互膠轕至人獨天游太倉含稊米稊米含九州心<lb/>
棲無何鄉風定水自流纎塵㸃靈臺蔽翳同山邱堂奥<lb/>
開西竺合轍推莊周斯言有妙理當以寂寞求<hi>吾友夏子云列</hi>
<hi>子近仙莊子近佛</hi>
<pb n="KR4e0244_WYG_010-26a"/>
崇蘭有遺芳幽谷行采采斯須落鮑肆坐覺清芬改脂<lb/>
車適崑邱檥舟濟滄海日短道路長况復堪久待潔清<lb/>
存靈神矢之以靡悔<lb/>
　　和時運<hi>再游城南沈氏園亭作</hi>
翩翩同人藹藹芳朝非駕非舟即彼近郊新蓱泛沚温<lb/>
煦凝宵一雨如絲溪卉皆苗悠悠方塘我纓既濯膴膴<lb/>
清甽載游載矚時節來斯悵如未足寓目成賞式陶且<lb/>
樂昔經魯邦吟咏清沂古人邈矣浩嘆遄歸茝香在懷<lb/>
<pb n="KR4e0244_WYG_010-26b"/>
獨絃是揮豈有榮名投竿以追班荆䕃松指曰吾廬雉<lb/>
雊登壟鷗行炯如弟子撰杖先生提壺物我欣欣一歡<lb/>
在余<lb/>
　　和勸農<lb/>
維我海壖雜居四民兼貧擅富滑其醇真流庸失業旱<lb/>
蝗相因易子而食幾如宋人<hi>辛巳嵗大荒民相毅食</hi>稽古農皇爰<lb/>
及唐稷無有舄鹵而不播殖吉貝麻麥功比力穡孰云<lb/>
療飢必需鼎食有渰春興膏此平陸牛犁整齊男婦悦<lb/>
<pb n="KR4e0244_WYG_010-27a"/>
穆隻雞祭社其至麏逐坐賈行商不如野宿博戲誠樂<lb/>
啙窳難久居有僮指出有鄰偶古稱區種十斛一畝棄<lb/>
稷弗務咄汝游手樂嵗厚積凶猶勤匱有匱靡積汝復<lb/>
奚冀肥磽同疇勞逸異至騐彼收穫惰農斯愧同是烝<lb/>
民或生邊鄙燋爛有期鋒刃是履此焉不思禍災一軌<lb/>
爾耕爾畬一變俗美<lb/>
　　和移居二首<hi>擕家寓邱氏鄉園作</hi>
我營蝸牛廬君乃推大宅暑借竹柏陰寒庇風雨夕一<lb/>
<pb n="KR4e0244_WYG_010-27b"/>
從嬾惰來事事避形役不能理牆屋幸許均茵席身非<lb/>
漆園吏蘧廬如夙昔來此誠偶爾去彼非蕩析<lb/>
鄰翁天機深不讀書與詩我為道今古耳學頗有之日<lb/>
出長營營日入無所思青青舍北松識彼年少時見人<lb/>
無揖讓親踈並如兹祝爾勿入城恐遭童子欺<lb/>
　　和和劉柴桑<lb/>
我經山澤間細行每躊躇今兹荷天力静寄田園居牆<lb/>
連友生家竹映從弟廬流水周屋下雞鳴應遥墟閒訪<lb/>
<pb n="KR4e0244_WYG_010-28a"/>
齊民術精㣲在菑畬井臼時一操習氣通勞劬賔階緑<lb/>
苔長蕭散禮數無去去久如兹人代自相疏黙哂桃源<lb/>
人衣食煩百須彼居既不出我往定焉如<lb/>
　　和庚戌嵗九月於西田穫早稻<hi>并引</hi>
　　　伯父正宇先生老於南畮種樹穿池皆有深意<lb/>
　　　余移居相近日盤桓場圃之間因倣坡公意取<lb/>
　　　淵明詩有及草木蔬榖者次韻五首以呈<lb/>
西郊青冥色在此長林端主人未梳頭先報竹平安風<lb/>
<pb n="KR4e0244_WYG_010-28b"/>
吹雨裛時客來但遥觀獨行籬落中細斬惡竹還今年<lb/>
驚蟄早筍萌破春寒烹煎雜羹臛饋餉周貧難我來吟<lb/>
空庭髙興不可干横空一縞鶴識此清癯顔此君本蕭<lb/>
蕭與世無相闗兩袖清泠風相對亦可歎<lb/>
　　和丙辰嵗八月中於下潠田舍穫<lb/>
旄桃結水濵雀梅出牆隈我涎如饑蛟飽噉兼袖懐園<lb/>
丁裁接時巧與物性諧澆培三四年根髙可棲雞曽愛<lb/>
花萼好提壺賞周回再來見緑葉節序迅可哀舍南葡<lb/>
<pb n="KR4e0244_WYG_010-29a"/>
萄藤滿架微花開清香落巵酒玉山自傾頹野芳遞滋<lb/>
蔓野情無張乖尋玩草木性甘從山澤棲<lb/>
　　和五月旦作和戴主簿<lb/>
村居如修齋缾罍笑艱窮有時思雞豚往預社案中獨<lb/>
有三畝園靃靡無凶豐新蕨養耆齒老韮延温風閉門<lb/>
種蕪菁可禦一嵗終食肉智常昏采山趣彌沖堯禹真<lb/>
父老未謝玉食隆棄機從漢陰礪齒懐碧嵩<lb/>
　　和酬劉柴桑<lb/>
<pb n="KR4e0244_WYG_010-29b"/>
芝菌含雲氣不屑生道周紫蘭本孤芳抽莖待素秋獨<lb/>
有大宛麻扶疎繞西疇八榖性雖良能復勝此不<hi>服胡麻能</hi>
<hi>㫁榖陶𢎞景云八榖之中惟此為良</hi>服食嗤子房赤松豈堪遊<lb/>
　　和和胡西曹示顧賊曹<lb/>
芙蕖開方塘晨朝倚輕颸有如翠幕中秦女卷紅衣𤣥<lb/>
天一滴露夜氣杳微微浮榮笑朱槿假色羞戎葵<hi>鄭樵云女</hi>
<hi>人以葵漬粉傅顔為假色</hi>我來髙栁隂黙坐觀盛衰畏此芳香散卻<lb/>
扇不敢揮魚鳥日親狎怊悵歸田遲蒲荒菱復少池上<lb/>
<pb n="KR4e0244_WYG_010-30a"/>
含空悲<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4e0244_WYG_010-30b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　陶菴詩集卷十<lb/>
</p>
<p>
</p>
  </div>
<div>
<head>陶菴全集巻十一</head> <lb/>
    <p>
<pb n="KR4e0244_WYG_011-1a"/>
欽定四庫全書<lb/>
　陶菴全集巻十一<lb/>
　　　　　　　　　　　　明　黄淳耀　撰<lb/>
　五言古<lb/>
　　詠史二十四首<lb/>
鸞鷟常特棲騕褭辭服箱古來俊傑人不在亡主堂六<lb/>
國昔崩分豈無賢與良青蠅飛竿旌讒妾踞瑶房屈原<lb/>
既放逐楚事以俇攘信陵見猜疑蛙黽遊大梁悠悠狡<lb/>
<pb n="KR4e0244_WYG_011-1b"/>
童心仁義愁我腸逝言空國都啖食恣虎狼往車有折<lb/>
軸後駕宜周防願廻目睫智一為辨圓方<lb/>
至治合柔徳大淵何油油吾觀五千言精意良可求孝<lb/>
文尚清淨我人以和休紱冕事上帝几杖懐諸侯輕税<lb/>
道則貉偃兵世如周雲門雖未作函夏憺忘憂誰歟用<lb/>
趙張網密仍吞舟<lb/>
瓦注自然巧金注自然昏注者豈有異外重亡其存智<lb/>
略逢世資利欲汨本原貧賤生富貴富貴入禍門君子<lb/>
<pb n="KR4e0244_WYG_011-2a"/>
逺凶徳小人惑讇言不見楚春申晩節困李園<lb/>
氾水據帝圖功髙意已怠患此爭功人而難盡葅醢草<lb/>
草叔孫生彌縫雜鄙猥遂令鞅斯毒流漫亘千載漢在<lb/>
井田亡漢亡族誅在卓哉魯兩生抱經竄山海<lb/>
白起善合變首身乃分離䝉氏制險塞骨肉遭參夷李<lb/>
斯非先王門誅矺其屍王翦滅六國三世禍隨之此人<lb/>
徇功名快意無不為斫斬恬飴蜜頭顱積邱坻謂天如<lb/>
覆奩天道竟有知宣尼戒餘殃曲逆悔六竒明明周與<lb/>
<pb n="KR4e0244_WYG_011-2b"/>
召秉徳千載師<lb/>
章邯將烏合禽滅數諸侯蹉跎竟失計刎首於廢邱泣<lb/>
河不溢水負薪無完裘韓白諒不支斯人復奚尤不見<lb/>
陽和至蒼鷹自化鳩<lb/>
皇漢傳八葉殃源始椒房五侯連甲宅旌節夜有光大<lb/>
角纏逆氣三辰失天綱便便文墨士桀犬攻中央勢重<lb/>
賢為佞權移陰脅陽史臣謹災異可以告明王<lb/>
燕昭昔下士樂毅何賢哉雲龍歘然合豈必駿骨媒一<lb/>
<pb n="KR4e0244_WYG_011-3a"/>
説連五國長驅盡東來殘兵哭濟西青社遂成灰戰伐<lb/>
天未厭仁義我所裁明王忽不御貝錦入寧臺鴟夷待<lb/>
國士駃騠賜庸才再拜黄鵠舉遺書使人哀<lb/>
季子過洛陽買臣還會稽當時路人心盡如嫂與妻勢<lb/>
利散淳源陰權生禍梯達心諒先見寡識至今迷上蔡<lb/>
犬可牽牽之若龍驪華亭鶴可聼聽之若天雞<lb/>
建光失神阿貂璫遂盤據根株入紫房日夜興黨錮慷<lb/>
慨二三公奮髯欲收捕虹蜺揚其暉牢獄竟填聚殄瘁<lb/>
<pb n="KR4e0244_WYG_011-3b"/>
憂邦國烽烟逼王輅小人亦剥廬曝骨紛無數清議死<lb/>
不泯劇賊尚瞻顧浸潯娛九錫未敢移漢祚至今襄城<lb/>
野突兀李膺墓憤景入空蒼蕭蕭殺狐兔<lb/>
淮陰萬少年王孫獨鵲起貪狼絆京索批亢無堅壘燕<lb/>
趙既探囊三齊復折箠假王化為真晝繡榮閭里煦嫗<lb/>
命亭長為徳何當爾再拜謝君王小人誠自恥豈知平<lb/>
生言怲怲猶在耳窮鳥空入懐竟負鍾離子明朝走狗<lb/>
烹公亦隨亡矣咄咄魯朱家匹夫猶隠死<lb/>
<pb n="KR4e0244_WYG_011-4a"/>
閼與帳下卒泜水賁軍將立談獻竒䇿決勝良足尚外<lb/>
黄一小兒燕壁一厮養全君與活國傑立萬夫上相馬<lb/>
遺𤣥黄相士收倜儻十歩有芳草斯言豈云妄<lb/>
威獸未入漢郅支方挽強子公仗劍怒一戰殪其王捷<lb/>
書纔視草劾奏已成章大臣衡與顯摇筆侍巖廊臂詘<lb/>
妨射虎聲穨坐貪狼何人泣李廣永毒壯士腸<lb/>
吾觀哀平間二士心相於一士耽荒宴一士敦詩書一<lb/>
士醉投轄一士貧掩廬若云任運妙一士良恢疎若云<lb/>
<pb n="KR4e0244_WYG_011-4b"/>
立徳善一士守其初寧知天下亂性命咸﨑嶇虎咥不<lb/>
擇人鷸饑不擇魚方信古人言亂邦難可居<lb/>
猛虎踐機牙刲屠在鸞刀須㬰決蹯去百夫不敢要伯<lb/>
慎固名士義真亦人豪持節臨中州奮劍清黄妖仲頴<lb/>
小䜿子殺之如燎毛時來生猶豫事往空鬰陶一變萬<lb/>
嵗塢再變當塗髙<lb/>
飾媵為嫁女飾櫝為賣珠女棄珠亦投我賤彼反須鄒<lb/>
生述神怪本與仁義俱王侯駭談端擁篲爭先趨古道<lb/>
<pb n="KR4e0244_WYG_011-5a"/>
委榛莽淫詞濫笙竽遂令燕齊士拭舌談怪迂鮑魚腥<lb/>
沙邱巫蠱亂鼎湖哀哉一言失臚傳多賤儒<lb/>
髙岡至神鳳此跡曠千年明穆豈不會要非彼所賢伯<lb/>
鸞初處室耕織詠遺編容裔來上京超遥觀八埏道消<lb/>
謝尼父心結求魯連避地固知幾賃舂亦中權五噫滿<lb/>
天地散入臯亭烟<lb/>
雲屋豔神仙垂羅隔烟霧玉階夭桃花無情亦見妬婉<lb/>
彼管與趙故年將薄姬逝存貫霜心恥鬬朝日姿雙飛<lb/>
<pb n="KR4e0244_WYG_011-5b"/>
既連娟獨立猶低垂珠玉語塵沙餘光莫照之君前咥<lb/>
咥笑此笑甚於悲䝉恩相顧問貴賤隨聲移感此一寸<lb/>
心為誦王睢詩後世逞淫昏燕燕吁堪危<lb/>
陶公經世士擁懐在田疇如彼江湖濵頻代濟者愁人<lb/>
無訪諸葛我亦傲檀侯寄此醉醒間以聴時運流如何<lb/>
噉名子捷徑横山邱<lb/>
神龍非騰蛇伸屈繇我身天飛苟無時曠世藏其鱗龎<lb/>
公生漢季道與唐虞鄰堂堂劉荆州可望不可親朅來<lb/>
<pb n="KR4e0244_WYG_011-6a"/>
牀下客乃是隆中人嘆息三分畫而後知其因<lb/>
五馬既南渡亂流何滂滂離石方虓闞鄴都復猘狂苻<lb/>
開闗陜境李割庸蜀疆魚羊歌慕容五將讖老羌時來<lb/>
互驤首運去爭履膓南北斷如礪漂流逮隋唐彼以無<lb/>
道得宜以無道亡生靈獨何罪天問莫能詳<lb/>
葦籥本伊耆玉尺傳周鎬化與陰陽流樂由和平造鄭<lb/>
女若飛鸞秦宫象蓬島此時聞正聲覺淡不覺好寳常<lb/>
師古雅妙達逞妍巧同奏楊廣前何人䝉絶倒<lb/>
<pb n="KR4e0244_WYG_011-6b"/>
槐栁羅甲第松柏䕃邱園邱園長寂寂飛葢自過門朝<lb/>
遊子威宅暮入聖卿里結托要路津自謂長如此繁華<lb/>
如激箭禍患無停波衣裾一輕撇悔來當奈何始信蔣<lb/>
詡逕求羊可以過<lb/>
越王戰笠澤兩翼分精兵還憶會稽時此曹多未生丁<lb/>
年懐大辱白首定雄名蚩蚩燕太子剋期遣荆卿<lb/>
　　次韻和東坡岐亭詩五首<hi>并引</hi>
　　　坡公岐亭詩五首其第二首為勸陳季常戒殺<lb/>
<pb n="KR4e0244_WYG_011-7a"/>
　　　而作近代和者頗多友兄張子灦語余曰子姑<lb/>
　　　現老齋公身而為説法余勉應其意如坡詩之<lb/>
　　　數<lb/>
罟師貪得魚不惜魚化汁屠伯恬殺牛不見牛眼濕嗟<lb/>
彼殺業多所以遭汝得彼債既已償汝憂差獨急微性<lb/>
憐朱朱愚仁赦鴨鴨三品戒庖廚百籩謝巾羃獸炭與<lb/>
松明入罏平等赤象髓與韮葅入喉平等白深坐不横<lb/>
參大歡不洿幘敢邀天公憐庻免佛子泣靜念古賢人<lb/>
<pb n="KR4e0244_WYG_011-7b"/>
飢驅食常缺今我餘草蔬猶堪饗嘉客推此告同心暴<lb/>
殄非雅集<lb/>
昔有愚小兒垂死思肉汁世人與彼同談食口常濕大<lb/>
罰方後隨無肴汝猶得胡然一晌甘易此八難急列柵<lb/>
囚雞豚排籖戮鵞鴨驅驅黒業中何由發其羃我喜周<lb/>
生廚堆盤葵蓼赤我念隋帝庖剖蛤毫光白為生雖有<lb/>
累如僧但加幘為帝苟推心何異下車泣所嗟願力㣲<lb/>
不救世界缺鸞刀啟烝嘗折爼供賔客大哉食時觀觀<lb/>
<pb n="KR4e0244_WYG_011-8a"/>
彼諸苦集<lb/>
煉炭辟炊烟屑玉煮㣲汁此人快意時有如魚在濕苦<lb/>
樂更共之麄糲安可得明者勇持戒不異救頭急憐魚<lb/>
如金魚惜鴨比花鴨心心生慈雲大地為之羃念有天<lb/>
地來川原屢殷赤人肉賤於狗斫斬無黒白及今全盛<lb/>
時嬉遊多岸幘當思酒肉臭足感鬼神泣魯叟昔彌縫<lb/>
瞿曇補其缺悲憫共因緣門庭相主客永然捨老饕來<lb/>
同蓮社集<lb/>
<pb n="KR4e0244_WYG_011-8b"/>
嘗酌醍醐漿不貪鮓甕汁嘗挹朝夕池不戀涔蹄濕五<lb/>
戒空外空十善得無得放者尚云非殺者獨何急惜蟲<lb/>
翻縛雞絞狸因飯鴨顛倒生愛憎何異蟹行羃今人遇<lb/>
勞瞪目眩成紫赤及其視根還唯餘鼻端白悟兹空萬<lb/>
緣如風墮輕幘無生自無殺無笑自無泣大明懸三光<lb/>
下照諸陷缺殺心如一塵衆塵合為客暴然冰釋時酒<lb/>
肆許汝集<lb/>
張生靜者流初亦好米汁偶然逢嘉賔澆灌必取濕以<lb/>
<pb n="KR4e0244_WYG_011-9a"/>
余淡蕩人開懐忘失得敲詩銅鉢殷談禪箭鋒急禪頌<lb/>
舉斬猫詩歌追射鴨殺活不可拘俊氣固難羃近知鯨<lb/>
飲非久厭鸞刀赤箴規同周何唱和謝元白願令禽集<lb/>
掌無取獸抱幘緬然雪浪中悵矣楊朱泣誓將一指微<lb/>
堙彼河江缺因舉岐亭詩恬吟諷豪客客勿笑其迂編<lb/>
剗已成集<lb/>
　　秋日過子灦再次岐亭詩韻<lb/>
秋堂展舊題長嘯呼茗汁清吹髙寥寥新桐翠猶濕幽<lb/>
<pb n="KR4e0244_WYG_011-9b"/>
居嬾可恕萬事忘亦得看君掉塵鞅學道心最急髙天<lb/>
瞻龍鸞破竈逺鵞鴨留客酒滿盆蔬果不用羃坐久林<lb/>
月生半酣雙腳赤微吟昔年句俯仰慙虚白似僧餘鬚<lb/>
髯為儒負巾幘漫興無風雅取代四生泣蟲葉鐫忩隂<lb/>
蝸涎篆牆缺念惟酬故人何當問辭客多謝張長公斯<lb/>
文乃遥集<hi>長公謂張元里</hi>
　　再叠前韻寄張元里<lb/>
新詩海上來拍案翻墨汁颼飀清風生泱漭元氣濕想<lb/>
<pb n="KR4e0244_WYG_011-10a"/>
見含毫時妻孥笑相得龎公不解事度物何急急村社<lb/>
散雞豚比鄰㫁鵞鴨落筆無端倪追虚破䝉羃嗟余苦<lb/>
吟多不見龜眼赤何當舉偏師背城搏韓白髙談落麈<lb/>
毛大笑墮巾幘一洗萬古懐不恤真宰泣秋風注糟牀<lb/>
瓶罌幸無缺尚有無味禪差足飽嘉客心與德操期鹿<lb/>
門斯可集<lb/>
　　和坡公嵗暮三詩<lb/>
　　　餽嵗<lb/>
<pb n="KR4e0244_WYG_011-10b"/>
秋禾頃不登糠覈忝為佐村中需半菽市上騰百貨風<lb/>
俗有往來餽遺無小大衮衮迫嵗除禮失安敢臥歎世<lb/>
者賤儒憫黙驚獨座民窮如抽裂官急甚舂磨憂汝雙<lb/>
手空坐看佳節過蘇公在今日鄉風不忍和<hi>蘇詩落句云亦欲舉</hi>
<hi>鄉風獨唱無人和</hi>
　　　别嵗<lb/>
酒人方卜夜顧景患其遲魯戈挽頹陽西逝不可追夙<lb/>
余肆娛弄心情蕩無涯紛然憂患并歘爾移嵗時攬鏡<lb/>
<pb n="KR4e0244_WYG_011-11a"/>
瘦如鶴遥羨雞鶩肥霜日到簷宇攪我三春悲悲來未<lb/>
能遣嵗復與我辭念念不停住能無催早衰<lb/>
　　　守嵗<lb/>
春風破殘臘溪壑驚龍蛇有如胸中物芒角不可遮感<lb/>
此芳嵗遒健者夫如何煦嫗命兒童我靜汝勿譁椒酒<lb/>
未盡傾街鼓已三撾微吟杜陵句可怕暮景斜<hi>杜守嵗詩四十</hi>
<hi>明朝過飛騰暮景斜余今年三十矣</hi>朂哉今夕心十年豈蹉跎一笑問三<lb/>
彭此語將無誇<lb/>
<pb n="KR4e0244_WYG_011-11b"/>
　　書懐寄奉常張篤棐先生<lb/>
昔公理我吳我首未弁冕雕蟲出試席公見為一莞謂<lb/>
此龍之媒可使受覊剪我時先其儔色喜心内赧文章<lb/>
足波瀾經史異關鍵脩途恐喫蹶欲到須重繭退復自<lb/>
思維公言敢不勉况今科目文堂奥甚蹇淺丹雘變空<lb/>
質青紫堪立搴蹉跎遂錯料捫足無可揃踏事防觸蠆<lb/>
閉門學卷臠一鬼笑不休三年涕常泫念彼荷殳者丁<lb/>
年備蒐獮致果敵王愾足使微分踐不然農鳸春竭力<lb/>
<pb n="KR4e0244_WYG_011-12a"/>
事甽畎田毛供粢盛亦免顔狀靦嗟我敦詩書所得較<lb/>
彼鮮邪徑羞偪側古道守<graphic n="KR1132" url="https://raw.githubusercontent.com/kanripo/KR-Gaiji/master/images/KR1132.png" mimeType="image/png"/>嵼捧檄者何人心焉痛如<lb/>
剸側聞公南來車牛已加<graphic n="KR4097" url="https://raw.githubusercontent.com/kanripo/KR-Gaiji/master/images/KR4097.png" mimeType="image/png"/>終如被凍蠅奮翅隔門限<lb/>
仰視滄浪天飛鴻落我眼再拜寄一言心勞未能展<lb/>
　　陳烈婦詩九首<lb/>
　　　烈婦者呉江士人張士相妻夫死守志依中表<lb/>
　　　以居夫兄與市魁徐某善逼令易節不從徐乃<lb/>
　　　篡取至家欲汙之烈婦以死拒得免訟於邑令<lb/>
<pb n="KR4e0244_WYG_011-12b"/>
　　　章某某先受徐愬且有髙下其手者遂誣烈婦<lb/>
　　　曰若適徐三日徐已定情矣今復欲背之耶婦<lb/>
　　　恚憤以語觸令令繫烈婦獄欲逼使歸徐度終<lb/>
　　　不可乃出之會御史路公振飛按呉烈婦偕其<lb/>
　　　父赴愬松江路仍欲下其牒吳江烈婦曰若然<lb/>
　　　者吾節不白不如死公前乃出白刃自剄路亟<lb/>
　　　命救之血已滂然流矣視其衣皆縫紉百結葢<lb/>
　　　先為必死計也余聞而哀之為製陳烈婦詩<lb/>
<pb n="KR4e0244_WYG_011-13a"/>
嚴雪秀松柏芳風扇桃李結根兩不移貞脆互相鄙婉<lb/>
婉吳江婦束身事君子端音夙所尚淑貌豈敢毁永言<lb/>
同二儀作配齊終始<lb/>
歡來無遐期慼至乃兼常翩翩翰林鳥失一難為翔金<lb/>
鏡掩虚室瓊琴謝髙張抱命死有歸故雄安可忘六親<lb/>
既單微匹婦易周章<lb/>
釁生蕭墻邇義動金石固有狐來綏綏無梁速我渡頩<lb/>
爾致素辭爾言何乃酗雨絶無還雲河流豈西注疾風<lb/>
<pb n="KR4e0244_WYG_011-13b"/>
振微綃可裂不可汚<lb/>
共姬方待火公孫強委禽篡取歸其家昏夜相陵臨抗<lb/>
憤呼昊天天髙鬰沈沈如葵終衛足匪石豈轉心欲揕<lb/>
讐人胸而奈力不任<lb/>
握蘭墜鮑肆懐芳復歸來摩娑金錯刀微命待汝裁所<lb/>
未明貞堅黙然良獨悲甘棠有陰訟鉤距聞良才匍匐<lb/>
愬邑宰激涕成瓊瑰<lb/>
節義喪世久羣醜憎孤妍曽史誣以盜蹻跖目以賢矧<lb/>
<pb n="KR4e0244_WYG_011-14a"/>
兹幽闥中没齒誰相宣簡墨置我傍伍伯夾我前舉頭<lb/>
竟戴盆欲雪何因緣<lb/>
盛夏飛嚴霜清晝鳴鵂鶹夫家問新婦爾志可改不一<lb/>
齊空有言二庭迺良謀答言微志存至死明薫蕕挾長<lb/>
復持短餘哇通大幽<lb/>
昧旦起徬徨徬徨復躊蹰煩撋及衣衫縫紉連裙襦側<lb/>
聞繡衣使持斧來東吳薄言偕我親赴愬百里餘懐哉<lb/>
報所天行矣畢賤軀<lb/>
<pb n="KR4e0244_WYG_011-14b"/>
厲厲心如丹皚皚氣成雪峩峩堂上冠渫渫庭下血妾<lb/>
身既分明一瞑從兹決貞風非外奬哀響繇中切聳此<lb/>
道路觀媿彼萬夫傑<lb/>
　　偕子宣子灦啓霖徳符入西山看梅六首<lb/>
漾舟清川涘山氣一以佳朝暾射谷口蕭蕭生烟華左<lb/>
林積繁霜右渚揮白沙客心大無賴耳目生豪奢<lb/>
躧歩虎山橋平湖白浩浩霧斂逺峯岀風輕片㠶好感<lb/>
彼鴟夷皮我生何草草濟勝亦不慙芒鞵足幽討<lb/>
<pb n="KR4e0244_WYG_011-15a"/>
山徑<graphic n="KR2050" url="https://raw.githubusercontent.com/kanripo/KR-Gaiji/master/images/KR2050.png" mimeType="image/png"/>蛇腹花深行每遲籬落互開遮松栝相蔽虧挺<lb/>
挺大夫間秀此冰雪姿獨立信有鄰晩芳豈無時<lb/>
日髙飢鳥囀谷靜疎鐘度梵宇壓孱顔欲上仍倚樹山<lb/>
僧拙逢迎惡草為客具佛日誠可貪奈為春色誤<lb/>
班荆羅酒漿選石坐竒偶四顧萬瓊瑶一朝落我手山<lb/>
農日住山真賞不能有輟耕觀狂夫彼此笑開口<lb/>
巖洞有佳名躋攀生﨑嶇相顧儔侶間清冰戛眉鬚樂<lb/>
憂未云逺歴險良已愚稽首告山英留我雲一區<lb/>
<pb n="KR4e0244_WYG_011-15b"/>
　　望廬嶽<lb/>
我生癖山水蠟屐饒幾兩十載思匡廬髣髴勞意匠揚<lb/>
瀾左里間歸棹今始漾大澤收烟虹青天削屏障堂堂<lb/>
韓白軍落落侯伯狀變化根虚無尊嚴合雄放朝昏無<lb/>
端倪欲語但惆悵三日經潯陽一雨助清漲雨止生白<lb/>
雲山山氣騰上劃然躋巖腰緜亘億千丈如彼萬國琛<lb/>
明堂受無讓傍豁四五峯偃蹇失背向一峯獨中立肅<lb/>
穆類圭瑒忽見白龍飛乃是巖瀑颺想像萬壑雷壯夫<lb/>
<pb n="KR4e0244_WYG_011-16a"/>
色凋喪覉遲千里外心跡兩遰妨近愧猿鶴幽逺慙仙<lb/>
釋曠名山如故人欲别手難抗夜夢騎茅龍陵歴頗奔<lb/>
壯晨興獨長謡懐哉未能暢<lb/>
　　泊舟行江北村落<lb/>
确确田中牛飛飛田上鵲老農分稻針仰視雲影落荷<lb/>
蕖引桔橰麥路通略彴鄰里更呌呼山歌應林薄客本<lb/>
江南人厭聞江北惡牛犢化刀劒雞犬遭殺掠兹焉偶<lb/>
褩礴幽意了可攫舉策數堤栁褰衣弄場藿佇鳴邱中<lb/>
<pb n="KR4e0244_WYG_011-16b"/>
琴靜想林下酌始知干戈地别有耕稼樂居者焉得知<lb/>
悠悠向寥廓<lb/>
　　送友人會試三首<lb/>
坐君新堂中餐君脱粟飯不語知將離浩思一以滿悠<lb/>
悠西笑多渺渺朔塗逺櫪馬嘶有聲青陽近將暖丈夫<lb/>
憂黎元攬轡安得緩悵望東山雲無心已過巘<lb/>
燕雀從風飛劃見孤鳳凰竹實未肯食矧云謀稻粱空<lb/>
名滿東海一金不盈囊魯肅既指囷鄭公方治装拔劍<lb/>
<pb n="KR4e0244_WYG_011-17a"/>
為爾舞飢寒亦何傷髙歌槐臺酒彎弧射天狼<lb/>
交知滿我前有懐未敢吐與子平生言慺慺豈無故古<lb/>
調辭巧彈直躬羞跼歩惆悵梁父吟中宵各狂顧白日<lb/>
曜陽林商颷吹海樹隔我雲與泥相思夢中路<lb/>
　　再和坡公嵗暮三詩<lb/>
　　　餽嵗<lb/>
呼僮賖嵗酒酒至無可佐有客能分甘闖如到竒貨承<lb/>
筐兔首尖挂壁猪肝大旋袪釡上塵聊免雪中臥自念<lb/>
<pb n="KR4e0244_WYG_011-17b"/>
饑荒來怪事傳客座樹皮填腹膓人肉出舂磨安得中<lb/>
山醪頽然千日過感歎故人情獨謡仍獨和<lb/>
　　　别嵗<lb/>
六驥馳九衢驥駛影反遲如何嵗月徂有驥莫能追曰<lb/>
余結髮來意廣心無涯下言砥媚學上言匡危時鼎鼎<lb/>
三十年不慕輕與肥所以濩落久亦無老大悲我如主<lb/>
人留嵗如行客辭願同松柏堅庶免蒲栁衰<lb/>
　　　守嵗<lb/>
<pb n="KR4e0244_WYG_011-18a"/>
火辰曀明暉嵗乃在龍蛇我持人子身聲影兩藏遮此<lb/>
夕飲藍尾親歡復如何座隅有季弟覔棗聲喧譁一脚<lb/>
跳虎子兩頭持鼔撾家督顧之笑起視斗柄斜幼者行<lb/>
復長長者已蹉跎詩成中弟書聊與僮僕誇<lb/>
　　釋褐後以詩代書寄舍弟偉恭<lb/>
崇禎十六載南宫開選塲當春寇未退計車頗徬徨詔<lb/>
用秋八月廣額登俊良帝御皇極殿發䇿垂天章揆日<lb/>
唱甲乙釋褐遵典常余忝平流進法得授曹郎休假未<lb/>
<pb n="KR4e0244_WYG_011-18b"/>
獲請思親淚滂滂今晨南鴈飛數行寄汝旁念與汝别<lb/>
時燂爍侵衣裳斯文蘇陳輩鶼蟨互擕將前登三詔巖<lb/>
慕彼鴻鵠翔既讀客城詩永懐百錬鋼㠶力疾脱兔歘<lb/>
忽過維揚淮水方暴漲訇哮雷聲長長年盡股栗前有<lb/>
覆水航河伯匄我命奪食饑蛟膓亭堠孤屹屹河之水<lb/>
湯湯上有團團天下有古戰場捩舵漕河口十里一澤<lb/>
梁下流若地窖上流若天倉毫髪一失勢叩頭不可禳<lb/>
漸近梁山濼饑民惡如狼進退正惶惑聞賊破武昌故<lb/>
<pb n="KR4e0244_WYG_011-19a"/>
相伏劍死烝黎墮沸湯中夜仰天歎星月無晶光我行<lb/>
將安之魚爛四海瘡稍前過任城濟陰遥在望水木類<lb/>
江表幽探蹔相羊傳聞寇搪突獨畏孔子堂想見絲竹<lb/>
聲魯壁尚洋洋上嘉魯連子下思馬賔王一死誠倜儻<lb/>
萬言亦琅琅陳迹鬰連連清源接幽滄大都焚蕩後物<lb/>
色難具詳入都秋蕭騷疾風捲髙岡挂壁略見蠍鳴籬<lb/>
絶無螿余病嬾終試誰使強激昂友生劇天倫可惜遽<lb/>
分張座主山陰公風神照巖廊清冰絶汁滓大珪不斲<lb/>
<pb n="KR4e0244_WYG_011-19b"/>
方賞我金石韻協以宮與商知我負烈氣勉以桂與薑<lb/>
顧余慙曩賢公乃韓歐陽伏覩天子聖自責如禹湯共<lb/>
吺伏四罪熒惑移災祥臨軒徠茂異皇盼為悦康惕息<lb/>
朝士内曷以贊虞唐眠食今粗安酒釂三四觴赤側漸<lb/>
辭去借貸聊充囊最苦羸馬頭蹀蹀塵沙黄閉户學罄<lb/>
折出戸旋已忘顧惟倔強姿不恥溝壑僵安得棄生平<lb/>
如彼轉糞蜣所以公卿門干謁竟未嘗餘外順坎流不<lb/>
用強論量親前雖奉書苦語總遮藏汝為從容説慎勿<lb/>
<pb n="KR4e0244_WYG_011-20a"/>
使憫傷時方掄史才儲國之梠梁爭門或迮指此態豈<lb/>
可當我欲拂衣歸齎持一月糧舊路不可行匹馬從東<lb/>
方吳雪雖苦寒不敵薊北霜預畜明燈檠照我髭鬢蒼<lb/>
一言先語汝努力學佐王黥刖謀補息如我事已忙泚<lb/>
筆再三歎霑襟涕淋浪<lb/>
　　暑日見耕者歎之<lb/>
我行適田野火雲何盤盤農夫荷鋤過揮汗流食簞側<lb/>
身還讓畔敬我儒衣冠見此發深愧我何良自安憶昨<lb/>
<pb n="KR4e0244_WYG_011-20b"/>
經髙門涼風韻琅玕八珍將九醖暴殄非一端席間行<lb/>
炙人也復沾盤飱豈知力耕者秋至有饑寒鞭扑晝夜<lb/>
加骨肉晝夜剜驅驅六合内數歩殊悲歡天豈賤稼穡<lb/>
此人難復難誰為撫循吏偕之隴上看<hi>右一首見公辛未自鍳録</hi>
　<lb/>
　<lb/>
　<lb/>
　陶菴全集巻十一<lb/>
</p>
<p>
</p>
  </div>
<div>
<head>陶菴全集卷十二</head> <lb/>
    <p>
<pb n="KR4e0244_WYG_012-1a"/>
欽定四庫全書<lb/>
　陶菴全集卷十二<lb/>
　　　　　　　　　　　　明　黄淳耀　撰<lb/>
　七言古<lb/>
　　閻立本畫鎻諫圖歌<lb/>
松圓詩老鑒别殊視我唐人鎻諫圖誰其畫者閻立本<lb/>
絹素完好精神俱畫中髣髴在離石雄姿風氣鍾佳雛<lb/>
白日雷霆縱游獵青春臺殿收名姝刺天甲觀不時起<lb/>
<pb n="KR4e0244_WYG_012-1b"/>
老臣元達昧死趨一陳蒼生愛膏血再陳先業由勞劬<lb/>
三陳兵疲及人怨皇矣漢祖誠師模殿上頳然變顔色<lb/>
横眉力士來虎貙扶將下殿赴砧几速令䑕首懸髙衢<lb/>
可憐此臣亦狡獪鋃鐺先貫腰膂粗攀樹情知勝攀檻<lb/>
震威不得撓其膚怪事宫奴傳入内蛾眉冉冉來椒塗<lb/>
口吟舌話未及竟遥看霽色浮眉鬚我觀此畫三歎息<lb/>
筆之所到與史符畫手生年亦竒士淩烟曽貌英衞徒<lb/>
貞觀致治前代少魏徴直諌天下無田舍老翁恨欲殺<lb/>
<pb n="KR4e0244_WYG_012-2a"/>
明徳一言天笑愉厥後賢妃諌薄伐疏草質直如盤盂<lb/>
惜哉弦在矢已發毫釐一失千年徂玉闗西開瀚海沸<lb/>
馴至邊鎮生憂虞廼知進圖寓譎諫近思逺慮皆區區<lb/>
使知僭國重補闕何况聖朝疎廟謨小臣賤妾蟣與蝨<lb/>
務令一一盡其愚粉墨丹青向千載城傾國破如斯須<lb/>
陵空想隨金椀出蹟真不比蘭亭摹何當持此獻密勿<lb/>
萬有一補良非迂萬有一補良非迂丈人收藏姑自娛<lb/>
　　周文矩嵇康彈琴圖歌<lb/>
<pb n="KR4e0244_WYG_012-2b"/>
蕭蕭摵摵萬木聲月落未落餘古檠窗中一人天骨清<lb/>
好鍛以外琴理精素手明徽相與善彈出生平廣陵散<lb/>
本是孤音世不知未經形解仙猶逺風燈漠漠山精寒<lb/>
聳肩縮頸来路難子期師曠索儔侶凝氷焦火生愁歎<lb/>
影逼窗前復靡徙一燈吹滅去如水他年魑魅晝含沙<lb/>
與子爭明非此鬼君不見孫登有琴唯一弦彈時響像<lb/>
然不然<lb/>
　　少年走馬行<lb/>
<pb n="KR4e0244_WYG_012-3a"/>
秋風入城秋草黄秋天如水秋郊長少年跨馬蹋煙去<lb/>
楚製短衣身手強榼榼銀鞍行道左人馬安閒見者惰<lb/>
側身忽若鵰翅翻纏結鞍韉無不妥城南古水横匹練<lb/>
劃見晴空飛紫電去驚白日追四蹄来羨長風牽一線<lb/>
玉鞭雖長不及催無塵有影真龍媒杜陵野老色惆悵<lb/>
見此何殊天下材去冬萬騎抵京室官軍馬遲渠馬疾<lb/>
大冠脩劍不枝撑血流有似陳陶澤今年形勢轉莫支<lb/>
諸將論功更不疑青禾白豆豢駑馬飽食只怕邊風吹<lb/>
<pb n="KR4e0244_WYG_012-3b"/>
安得少年不愛死驅此萬匹向燕市直出榆闗發三矢<lb/>
走馬歸来只如此<lb/>
　　首春將之江右張子宣徳符拏舟相送入郡西諸<lb/>
　　　山游陟數日因為醉歌<lb/>
春風作花滿江縣行子衣裳帶氷霰黕黕舟鼓不可止<lb/>
朋舊相逢嬾相見張郎十載論膠漆一門國士歡游衍<lb/>
念我遠適勞筋形擕我山中百壺餞山浮濃桑染肌膚<lb/>
花亞繁枝明縞練二儀風霧變斯須已下峰巔猶目眩<lb/>
<pb n="KR4e0244_WYG_012-4a"/>
連夕燈明酒灎灎夢中不憶身貧賤大旗十丈卷樓船<lb/>
銅弩千羣驅驛傳郤看夢醒餘孤舟一望平波去如箭<lb/>
　　小孤山<lb/>
大孤猖披如屨脱小孤崢嶸如角出兩孤爭竒吾取小<lb/>
直上千尋有雄質九江東下雷殷殷九天忽落真將軍<lb/>
舟如單騎偶突過回看樓櫓穿層雲舟人指㸃烟鬟峭<lb/>
翠羽金支出祠廟仰天大笑是虚無卻望彭郎還一笑<lb/>
<hi>彭郎磯與小孤山相對俗稱小姑嫁彭郎蓋誤孤為姑也</hi>
<pb n="KR4e0244_WYG_012-4b"/>
　　送侯氏五子赴省豫章<lb/>
雲山漫漫起座隅千里卻向庭闈趨東辭建業上湖口<lb/>
逺勢欲與青天俱大江簸蕩驪龍珠一水一雲皆可娛<lb/>
白鷗驚飛入寒霧中流擊鼓吹笙竽路經匡廬少躊蹰<lb/>
彩翠可與来時殊撥雲直上問五老丈夫與爾同﨑嶇<lb/>
湖亭轉柁江樓聳一卷竒文壓裝重弛裝再拜嘉慶畢<lb/>
細數合離顔色動此時江海遥相望孤城愁見落日黄<lb/>
天涯應上滕王閣指㸃浮雲何處長<lb/>
<pb n="KR4e0244_WYG_012-5a"/>
　　三絃曲<lb/>
世上三絃聲促促最愛陸生彈一曲良朋珍重君肯来<lb/>
却似風前拾珠玉有時藴拽吳歈聲含商換羽圓而明<lb/>
百萬金鈴一時旋兩三黄鸝相鬭鳴有時正宫出其口<lb/>
鐵柱氷車偏得手塞草秋枯雕鶚飛闗榆夜落風砂走<lb/>
忽然幽咽不可言憶在秋浦聞清猿一一鶴聲呌明月<lb/>
珊珊環佩遊湘魂忽然愁絶變為喜如在吳趨萬花裏<lb/>
笑嬾歌慵螓首娘口吟舌話鳶肩子我問陸生十載前<lb/>
<pb n="KR4e0244_WYG_012-5b"/>
此技誰擅君誰傳荅言少小愛入骨千生萬熟夜不眠<lb/>
絃調手敏曲能訂以譜為師以心聽學成彈向大江南<lb/>
翻怪異雞無敢應我聞生言歎息多萬事真須自琢磨<lb/>
我有一絃挂在壁世無鍾期當奈何<lb/>
　　江南春二首和倪元鎮作<lb/>
緑芒如粟抽蘆笋綵鴛泛泛金塘靜美人同上木蘭舟<lb/>
弱袂長鬟嬌弄影春風滿把春粧冷落紅欲沒胭脂井<lb/>
碧桃花下紫綸巾澹粉樓頭颺素塵鸚歌遲燕語急雙<lb/>
<pb n="KR4e0244_WYG_012-6a"/>
袖能知淚痕濕落花游絲互相及摇蕩春光入空碧六<lb/>
代興亡變陵邑青山無言向人立眼看栁絮飛為萍有<lb/>
酒不飲將何營<lb/>
二月輕花兼嫩笋楊低栁合林中靜春思能生綺陌煙<lb/>
春風吹動西山影濁酒蒼苔山店冷眼花不識吳王井<lb/>
昔時富貴鳥銜巾今作霛巖山下塵世事多流光急競<lb/>
雨爭風游騎濕一片花飛追不及寂寂横塘春草碧鳥<lb/>
啼只在舊吳邑勸君秉燭花間立年来物變如轉萍二<lb/>
<pb n="KR4e0244_WYG_012-6b"/>
豪在側徒營營<lb/>
　　云渡上人别久過訪肯示近詩喜而有作<lb/>
筏師别我嵗屢改勇割天親住南海黒風羅刹不得侵<lb/>
一片袈裟作重鎧今年瓢鉢来叩闗乃知筏也歸吳山<lb/>
為言海浪大如屋金毛玉髻何時攀卻到吳山訪耆宿<lb/>
有茅可誅筍可劚巢烏聒聒競棲簷猛虎依依来暖足<lb/>
以茲卓鍚在山腰忽憶遺民是故交一宿人間桑樹下<lb/>
他年候汝虎溪橋我聼師言深感歎老我猶歌白石爛<lb/>
<pb n="KR4e0244_WYG_012-7a"/>
欲依佛日未離家空誤儒冠難靖亂師言此事且勿論<lb/>
留詩一卷清心魂詩心禪骨良有以得似氷梨沁牙齒<lb/>
江南昔有泐季潭君歩前人從此始<lb/>
　　北客行<hi>闕</hi>
　　何孝童詩<hi>有序</hi>
　　　孝童名萬京字叔鴻松江俞塘里人幼頴異日<lb/>
　　　誦數千言其父以貧故不能延師教之然萬京<lb/>
　　　孝友性成不待教督而自合於善父有疾萬京<lb/>
<pb n="KR4e0244_WYG_012-7b"/>
　　　為衣不解帶久之不瘳萬京告於母曰兒將請<lb/>
　　　於天以身代父之死供養二親有兩兄在其母<lb/>
　　　切禁之然亦不慮萬京果死也萬京每晨興則<lb/>
　　　向日而拜語刺刺不休如是者數日父忽謂曰<lb/>
　　　吾疾不可為矣天方炎歊亟求布殮我萬京即<lb/>
　　　號哭出門走家人咸謂其求布也㑹天大雷雨<lb/>
　　　萬京薄暮不歸其母忽憶前言心動出至溪上<lb/>
　　　得萬京遺履乃知其赴水死久矣善泅者沒水<lb/>
<pb n="KR4e0244_WYG_012-8a"/>
　　　得其屍腹無勺水衆驚異焉其宗人學憲君萬<lb/>
　　　化為作傳惜不載萬京年或曰年十四五矣余<lb/>
　　　惟萬京之志近乎愚萬京之行近乎小過使居<lb/>
　　　聖門漸染禮教其為髙柴之流無疑也或疑萬<lb/>
　　　京死未㡬其父亦死何請代而不得耶夫以周<lb/>
　　　公之聖史稱其齋祓為質請代武王武王有瘳<lb/>
　　　後而崩是周公亦終不得代武王也何疑於萬<lb/>
　　　京蓋萬京之所能為者人也萬京之所不能為<lb/>
<pb n="KR4e0244_WYG_012-8b"/>
　　　者天也余哀其志為賦何孝童詩將以媿世俗<lb/>
　　　之不顧父母者焉<lb/>
何家有童子其年方十餘朝出采楟聊作食暮歸畫荻<lb/>
聊作書白日髙黄泉深郎罷有疾傷兒心淚向黄泉傾<lb/>
身向白日拜郎罷不痊兒請代走㷀㷀兮舍西東翻身<lb/>
投水如投空江魚有情河伯泣孤燈青凝阿母立精衛<lb/>
亡愚公死百身莫贖何家子趙苞温嶠是何人千古煌<lb/>
煌照青史<lb/>
<pb n="KR4e0244_WYG_012-9a"/>
　　贈萬寰中尊師<lb/>
南昌真人天骨竒虬鬚直視靣有威十三工文𨽻博士<lb/>
二十仗劍遊京師金門不能留儒服不可羈丹霄路縹<lb/>
緲萬里登峩眉峨睂老翁憐爾誠天皇一卷披青㝠縑<lb/>
帳風葉葉玉鸞聲琤琤職授星中官名書不死庭朝檄<lb/>
南箕電父下暮持秘咒龍神驚伐狐破古塚返魂通上<lb/>
清只今踪跡遍南國綸巾赤舄人人識或過社樹鬼先<lb/>
逃或立醮壇神被劾有病不求盧扁醫回天那許京焦<lb/>
<pb n="KR4e0244_WYG_012-9b"/>
測上谷書生吾所賢生平異事如羊權一符一水俄寂<lb/>
然我驚此事夜無寐明日從師求學仙<lb/>
　　書懐寄侯廣成學憲<lb/>
廬山蒼蒼戞南斗吐雨洩雲無不有公行較士此山前<lb/>
三見江風變楊栁公堂晝坐如氷壺鵠袍雅拜爭先趨<lb/>
手植楩楠作梁棟人言大匠天下無嗟今國風久衰息<lb/>
塲屋空聞日五色剪綵鏤脂也可憐大臠麤塊何由得<lb/>
文章世變兩滔滔坐看奴僕擁旌旄赤丸夜探文吏死<lb/>
<pb n="KR4e0244_WYG_012-10a"/>
白羽晝插旄頭髙却憶成𢎞比三五政化清平文簡古<lb/>
丘王文様出詞林劉謝時才居政府此日英靈可車載<lb/>
豈唯江右生賢輔雖然皇祖新樸棫要是有司持矱矩<lb/>
我今思得公軰數十人參錯天下如星辰一為斯文斡<lb/>
元氣再為海内清風塵<lb/>
　　虞山喫虎肉作<lb/>
猛虎入山山氣惡腥風倒射巖石落兩三村甿不識虎<lb/>
謂是旄牛未生角扼虎之吭擥虎尾虎驚不及施牙觜<lb/>
<pb n="KR4e0244_WYG_012-10b"/>
東海無煩赤刀制南山已報白額死老夫羇旅春盤空<lb/>
短衣匹馬行山中坐分羔臛飽欲死㧞劍四顧吾何功<lb/>
村甿村甿莫倉卒儒冠為爾頻衝髪人間真有猛於虎<lb/>
勸爾投身依虎窟<lb/>
　　諸同人擕榼来就吾家賀余舉子戲成雜言一章<lb/>
庭樹婆娑生意發一寸春枝出槎枿龎眉書客報添丁<lb/>
酒社詩朋日来聒長腰米斗五百錢破竈濕葦寒無煙<lb/>
煙生爐中正㧞簀<graphic n="KR2276" url="https://raw.githubusercontent.com/kanripo/KR-Gaiji/master/images/KR2276.png" mimeType="image/png"/>酒三缾擕到宅長魚細菜堆滿席<lb/>
<pb n="KR4e0244_WYG_012-11a"/>
塞破茅齋惜不得君不見潯陽五栁翁又不見杜陵詩<lb/>
瘦客名父聲名滿人耳通子驥子無顔色我今老大困<lb/>
泥滓落落長身惟牧豕後進爭呼丈人行<hi>去聲</hi>先生祝作<lb/>
商瞿子以兹懐抱惡無比不望石麟兼鳯觜但求郎罷<lb/>
穩稱呼便覺阿囝勝虫豸侯生張生心相於謂我老蚌<lb/>
真生珠傾筐代作湯餅集折簡遍致髙陽徒坐中夏生<lb/>
吾畏友四十明珠為我夀上言嘉慶溢門閭下謔瓊枝<lb/>
映蒲栁我笑酌君一大盆<hi>阮咸與宗人共酌以大盆盛酒圓坐</hi>君家虎子<lb/>
<pb n="KR4e0244_WYG_012-11b"/>
已飛奔燒燈共持蓬箭舞洗掌獨少犀錢捫忽憶小時<lb/>
劇作惡騎殘竹馬留牆角三十年来駒過隙又以生男<lb/>
煩合醵生男似我已蹉跎他年男大當如何三間老屋<lb/>
須教守十角耕牛未厭多與吾𤣥意表事擕鹿門太早<lb/>
計阿翁嬾惰信天公且向醉鄉謀一醉<lb/>
　　邑中團練土著侯雍瞻要余偕諸人徃觀因集仍<lb/>
　　　貽堂即事有作<lb/>
黄塵直上猛士呼將軍講武城西隅蛇蟠鳥翔八陣圖<lb/>
<pb n="KR4e0244_WYG_012-12a"/>
籠鎗跪坐翼以趨方圓變化爭斯須惜哉卧龍今世無<lb/>
長刀直立數十夫一臂能盤丈二殳白棓手搏無嬴輸<lb/>
較射還持金僕姑蹋騌分騎生馬駒㨗若槁木懸鼪鼯<lb/>
當軒下馬意躊躇似惜好手不可孤龎眉書客歎且吁<lb/>
毛錐一把何為乎連年聞賊窺楚吳中州百姓遭刲屠<lb/>
闌入城墻有雄狐懸軍萬里逋天誅我非閨中靜女姝<lb/>
安得暇豫如鳥烏侯生長笑撚髭鬚顧謂公等何區區<lb/>
即今轅門乍援枹雕青惡少劇虎貙提此十萬横馳驅<lb/>
<pb n="KR4e0244_WYG_012-12b"/>
叩嚢底智成哲謨坐中徐卿勇略殊藏身簾肆同橜株<lb/>
是時技癢不可拘一躍欲攫天狼弧侯於江左稱夷吾<lb/>
徐也夙將無豪粗我偕三四髙陽徒頗解痛飲提壺盧<lb/>
仍貽堂中櫻笋廚春燈照映紅珊瑚酒酣仰面看金樞<lb/>
作詩記事傳通都<lb/>
　　白鸚鵡歌<lb/>
　　　西苑中百鳥房有白鸚鵡一隻潔白如雪其首<lb/>
　　　微帶雜毛慧而善舞唯不肯言耳㫄有飼鳥人<lb/>
<pb n="KR4e0244_WYG_012-13a"/>
　　　曰至萬歲前則言矣<lb/>
出自西域遥遥之壠坻來處上林密密之樊籠翠衿紅<lb/>
嘴非伴侶鶴鶴白鳥輸光容一語一言能黙記聰明學<lb/>
得魚龍戲舞如縞帶亂翻風停似雪花輕委地我來索<lb/>
語貌閒閒不是瘖聾不是姦只知天子賜恩澤肯為旁<lb/>
人轉舌關多少公卿羞見汝帝前不語人前語<lb/>
　　豪鷹歌<lb/>
　　　有鷹在百鳥房意氣肥滿蓋久不出獵日飼以<lb/>
<pb n="KR4e0244_WYG_012-13b"/>
　　　肉而然也此物利在搏擊今既䘮厥勇又靡彼<lb/>
　　　肉於事有足感者因賦豪鷹歌<lb/>
豪鷹見鳥如見血一雙老拳能劃鐡宫監擎來過細栁<lb/>
伏<graphic n="KR0693" url="https://raw.githubusercontent.com/kanripo/KR-Gaiji/master/images/KR0693.png" mimeType="image/png"/>翔鳥那得有不出獵閉深房絛鏇一條磨欲斷鷰<lb/>
雀滿簷戲汝旁旁人嘲鷹是凡鳥不道飬鷹病在飽飽<lb/>
鷹鎖著無風威不如縱去天外飛<lb/>
　　賣棗兒<lb/>
　　　北棗味佳北人顧嗜南棗有黠者取北棗製以<lb/>
<pb n="KR4e0244_WYG_012-14a"/>
　　　為脯詭曰此南棗也北人售之其價什倍北棗<lb/>
燕山棗樹深棗生纂纂懸赤心懸赤心人不喜謂言南<lb/>
方棗如𤓰仙種傳來勝如此市兒狡獪生大貪即將北<lb/>
棗呼為南<graphic n="KR2030" url="https://raw.githubusercontent.com/kanripo/KR-Gaiji/master/images/KR2030.png" mimeType="image/png"/>皮脱核開生面他人得棗皆稱善賣棗兒<lb/>
謂言爾黠爾更癡安得終身挾詐不使旁人知<lb/>
　　燕姬歎<lb/>
　　　北人多蓄女子飾其姿首教以歌舞彈棊陸博<lb/>
　　　諸雜伎仕宦者以多金買為侍兒兒或不樂其<lb/>
<pb n="KR4e0244_WYG_012-14b"/>
　　　主輒用祕術殺之因轉而之它<lb/>
燕中姹女顔如玉腰素盈盈纔一束翠翹寳靨試新籹<lb/>
皓齒顰蛾矜艷曲工迷下蔡城解貨成都酒盧家小字<lb/>
有人知陌上使君争索偶十斛明珠許換歸只言松蕣<lb/>
比心期流蘓帳開珠箔掩破盡工夫與畫眉何知覿面<lb/>
成捐棄只買朱顔難買意北邙蕭瑟白楊風盡與春宵<lb/>
酬秘戲東家寒女方待年眼看琵琶過别船古井波瀾<lb/>
誓不起齞脣厯齒無人憐<lb/>
<pb n="KR4e0244_WYG_012-15a"/>
　　廟燈二市歌<lb/>
　　　京師有廟市燈市一月各兩開開則市聲嘈嘈<lb/>
　　　自朝及夕余欲購杜工部集徧索乃無有暨求<lb/>
　　　它物亦然因笑曰彼固妄有其名也<lb/>
東城燈市聲闐闐西城廟市争臂肩燕姬利屣立不定<lb/>
御史青驄難著鞭經旬盼望只一日明日市門仍寂然<lb/>
東吴儒生覉旅客欲貨珍竒雙手赤那知市貨也尋常<lb/>
只有貂皮與狐腋歸來太息向僮奴東西狂走何其愚<lb/>
<pb n="KR4e0244_WYG_012-15b"/>
憶過豪門真可羨天琛海怪相輝眩遮藏不許路人窺<lb/>
識氣賈胡遥望見<lb/>
　　續麗人行次坡公韻題美人照水圖<lb/>
金塘灔瀲秋波長紅蘭葉葉裙帶香美人照水如照鏡<lb/>
自見清眸自斷腸畫師何處傳深意一㸃靨黄新破睡<lb/>
矯如天際下飛鸞水面落花羞靡靡他時日映桑枝寒<lb/>
東方千騎停金鞍在地願為池沼水只與蛾眉對面看<lb/>
相看脈脈情無底相對終成路傍子君不見漸臺水深<lb/>
<pb n="KR4e0244_WYG_012-16a"/>
鵲駕齊浮槎無路空悲啼<lb/>
　　陶公歸來圖詩次劉静修先生韻<lb/>
典午昔年逢革除濛濛八表沈康衢陶公歸來手荷鋤<lb/>
一辭足化騷為奴致身本期元凱俱滄海漂蕩無黄虞<lb/>
武陵之人有與無柴桑幻出桃源圖容城韞璧不肯沽<lb/>
千載二士遥相呼哀哉赤狐還黒烏<lb/>
　　答武林陸麗京<lb/>
昨識陸子面今同陸子遊落花一片飛巖幽青壁矗起<lb/>
<pb n="KR4e0244_WYG_012-16b"/>
撩雙眸飄然長袖凌飛樓風急天髙如凛秋前望五湖<lb/>
後鉅海元氣欲與胸中流君不見山中舊有巫咸墓突<lb/>
兀至今應有故又不見山中舊有言公祠絃歌寂寞令<lb/>
人思嗟今世路紛如此卧石飲泉翻可恥古人似此山<lb/>
中雲去到人間即為雨而我刺促胡為爾書劍無成困<lb/>
泥滓窮廬悲嘯但聞雞故里浮沈空牧豕以兹來徃深<lb/>
山裏鳳歌欲覓桃花水卻憶西湖上曽躡南屏巔湖山<lb/>
秀色染肌骨緑蘿䝉幕生紫烟東望錢塘一水不可以<lb/>
<pb n="KR4e0244_WYG_012-17a"/>
徑渡中有巨魚奮鬛摩蒼天山川雄傑人磊砢陸子坐<lb/>
秉文章權一門國士互唇齒天下俊杰争差肩風塵泱<lb/>
漭隔君面愛而不見心茫然即今覉旅歡相索大笑髙<lb/>
歌露齦齶百軸新文未入秦滿堂傾蓋如游雒看君畫<lb/>
地成江湖立談真作九邊圖看君抵掌論文物衆星在<lb/>
天明者月乃知君負英霸才釣魚荷畚暫徘徊嵩華拔<lb/>
地差足擬羅立小山何有哉擕我琴為君撫拔君劍為<lb/>
我舞酒酣耳熱山影摇共作歌辭歌猛虎<lb/>
<pb n="KR4e0244_WYG_012-17b"/>
　<hi>右一篇得之麗京子冠周又序一書一皆為麗京作也時公下帷虞山麗京來游相與訂交遂有贈答手</hi>
　<hi>書尚存也</hi>
　<lb/>
　<lb/>
　<lb/>
　<lb/>
　<lb/>
　陶菴全集巻十二<lb/>
</p>
<p>
</p>
  </div>
<div>
<head>陶菴全集卷十三</head> <lb/>
    <p>
<pb n="KR4e0244_WYG_013-1a"/>
欽定四庫全書<lb/>
　陶菴全集卷十三<lb/>
　　　　　　　　　　　　明　黄淳耀　撰<lb/>
　五言律<lb/>
　　京口道中<lb/>
微風山磬落小艇與煙平棹發魚龍氣人隨日月行四<lb/>
維形勝辨一葦古今爭擊楫知何向洪濤薄暮聲<lb/>
　　螢<lb/>
<pb n="KR4e0244_WYG_013-1b"/>
旅夜風燈滅疎螢亦有情對飛開更闔獨坐晦還明書<lb/>
巻如憎少房櫳只益清井闌相似處歸夢最能生<lb/>
　　朱魚<lb/>
為與凡魚異翻令尺水藏數頭成伴侶半豹具文章逺<lb/>
害身長活娛人趣暗傷好投空濶去爾我本相忘<lb/>
　　登石湖諸山<lb/>
春水渾無際吳天總欲浮花疎時近眼栁弱不依洲醒<lb/>
酒山風急看碑野寺幽提擕佳侶在吾豈負雙眸<lb/>
<pb n="KR4e0244_WYG_013-2a"/>
　　半塘寺<hi>寺有勝國善繼上人血書華嚴經</hi>
半塘禪寺古屈鐵變樛枝白業三生力蒼煙六代思法<lb/>
衰龍象至經妙鬼神悲一悟真空理滄江月上遲<lb/>
　　四檜<hi>在虞山道院本七檜今存四焉傳有方士役鬼神移至</hi>
碧殿隂風入蒼蒼四檜存雷燒爭抝怒鬼見盡驚奔雲<lb/>
氣生髙盖龍蛇守直根只愁移卻去何物鎮山門<lb/>
　　松陵晚眺<lb/>
日暮登臨眼孤城也自聊湖多天在水邑小市侵橋芳<lb/>
<pb n="KR4e0244_WYG_013-2b"/>
草歎前路緑楊驚舊條望中惟燕子與客共飄飄<lb/>
　　夜泛鴛湖<lb/>
積水月涓涓月斜舟稍前歸漁摇艇火宿鷺定湖天遥<lb/>
指塔相對暗尋花滿煙峰巒無一㸃吾醉獨蒼然<lb/>
　　水勢<lb/>
水勢沄沄大峰文午午浮春風隨處著花氣逼空流曲<lb/>
岸斜陽轉長天去鳥愁十年疲物役俯首媿滄洲<lb/>
　　泛舟西湖<lb/>
<pb n="KR4e0244_WYG_013-3a"/>
碧水風吹皺朱塵雨浥清纎歌何處接慢舸不知行駿<lb/>
馬盤隄疾珍禽坐樹輕夕陽何淡淡山氣莫能名<lb/>
　　韜光寺<lb/>
鷲嶺摩天碧峰峰虎豹文蛟宮楠木蔽僧竈水筒分石<lb/>
迸林中雨江飛海上雲髙樓吟復笑倘有駱丞聞<hi>見公手書</hi>
<hi>題作鷲嶺</hi>
　　石崖<lb/>
蘇子曾遊處留題剝蘚花春蒸崖腹潤石迮履痕窊童<lb/>
<pb n="KR4e0244_WYG_013-3b"/>
子憂深入山僧許蹔家經竒聊一歎脚腳近龍蛇<lb/>
　　謁于忠肅公祠堂<lb/>
澶淵非旤宋代邸本安劉力竭山河在功成骨肉憂草<lb/>
銜寃血碧江挾怒潮流雪涕荒祠下乾坤正可愁<lb/>
　　渡錢塘江<lb/>
伍相鴟夷去錢王晝錦空英雄如昨日陵谷自春風白<lb/>
鳥沉煙外蒼山立雨中布帆輕轉怒長嘯對魚龍<lb/>
　　富陽城晩眺<lb/>
<pb n="KR4e0244_WYG_013-4a"/>
浙西天漠漠片雨富陽城逺嶂千鬟妙長江一掌平風<lb/>
檣爭薄暮煙栁報清明鄉思縈覃葛萋萋艸又生<lb/>
　　桐君山<lb/>
桐君丹室在天下㡬人閒碧瀨長歸海清風獨滿山花<lb/>
開游子路雲泊野僧關歎息鐘聲内仙禽自去還<lb/>
　　登釣臺<lb/>
石壁漢時煙嚴祠風颯然雨流巖下釣星動澤中天地<lb/>
坼芝英瘦山空鳥跡𤣥一丘難濟世不敢慕前賢<hi>見公墨跡</hi>
<pb n="KR4e0244_WYG_013-4b"/>
<hi>雨流巖下釣句作雨添松頂瀑</hi>
　　七里瀨<lb/>
孤舟落何處山水四周遭水鬭瀠洄急山含寂寞髙中<lb/>
流明彩蛤夾篠墜蒼猱游者非康樂長吟亦自豪<hi>他夲起二</hi>
<hi>句云逆流方緩緩山水忽周遭此刻以公遺稿訂正之</hi>
　　蘭溪道中<lb/>
莽莽蘭溪雨孤帆迷所之㫁崖爭榜急逆水打灘遲身<lb/>
世占風幔山河老鬂絲垂堂聞有戒淹泊迕心期<lb/>
<pb n="KR4e0244_WYG_013-5a"/>
　　龍游驛前大樹數十章美而賦之<lb/>
龍蜕千年骨何人擲道傍合圍猿臂短穿穴兎絲長布<lb/>
葉千家靜交柯六月凉丈夫存節目愛爾亦昻藏<lb/>
　　山村<lb/>
麥秀先吳地花開類楚源農冠裁竹葉山井破桑根斫<lb/>
漆猿爭樹燒林虎決蹯一村驚客過蠻語共喧喧<lb/>
　　停舟<lb/>
停舟屢近山尋歩夕陽間流水將心去空烟與目還對<lb/>
<pb n="KR4e0244_WYG_013-5b"/>
飛沙鳥白低去竹雞斑幽絶無人領峰巒只自閒<lb/>
　　草萍驛有感<lb/>
百年孫燧節一決守仁功箕尾歸天上麒麟入畫中暗<lb/>
苔詩壁古大樹驛亭空無限胸中氣時危哭向風<lb/>
　　玉山道中<lb/>
懐玉山邊路蕭蕭離越中百層嵐挂眼一雨翠連空鳥<lb/>
道危城斾人煙古驛風子規終日響憶殺是江東<lb/>
　　衢州<lb/>
<pb n="KR4e0244_WYG_013-6a"/>
山店依城斗官橋繋艇齊嵐光含野淡灘響隔春低雨<lb/>
暗虬龍宅春濃橘柚隄三衢風物好坦歩不煩藜<lb/>
　　過廣信聞鉛山宼警<lb/>
十年闗陜亂江表不聞兵税急農臣苦年荒米賊生斧<lb/>
柯誰在手牛犢漫多驚失涕蒼生内何時見太平<lb/>
　　月夜與諸子泛舟<lb/>
闔閭城外月帝子閣邊舟悵望前人去經過爛醉休春<lb/>
隂收大澤元氣滿中流勝絶驚飄泊狂歌緩白頭<lb/>
<pb n="KR4e0244_WYG_013-6b"/>
　　過彭蠡湖七首<lb/>
推篷收宿雨送眼入巉巖慢水雙摇櫓横風兩使帆緩<lb/>
行鳬得侶疾走馬辭銜落落中流坐匡廬大不凡<lb/>
梅天風不正白雨一喧豗長日春春去扁舟箇箇来波<lb/>
紅漁火重月黒蚌珠開堅坐看江表湖山亦壯哉<lb/>
牛背飢烏立槎頭戲鱮跳投竿驚欲亂丸飲啄還驕白<lb/>
處拳飢鷺青邊掣怒鵰無心成搏擊偷眼避風颷<lb/>
逆曵風帆過湖中拍浪兒輕儇沙鳥似獰惡海童為百<lb/>
<pb n="KR4e0244_WYG_013-7a"/>
斛舟何重連晨槳未移閒思強弩手一破巨魚鬐<lb/>
楚俗尊祈賽龍神氣色殊分風勤客子割肉醉師巫笳<lb/>
吹殷膠轕雲車颯有無康山遺廟在血食想雄夫<lb/>
大湖流不盡盡處夕陽平山逺皆疑夢天多不覺行髙<lb/>
帆吹嶽影驟鼓發江聲曵曵薫風至南雲一半晴<lb/>
水分南紀盛山挾大湖雄舟楫三苖俗鳬鷖萬里風豫<lb/>
章元自合江漢已先通禹貢猶沿誤書生莫鑿空<lb/>
　　五月端午<hi>是日江右風俗飲蒲酒噉鵞炙因憶吾鄉石首魚了不可得</hi>
<pb n="KR4e0244_WYG_013-7b"/>
三年端午日兩度客中過酒憶金陵美山看彭澤多枕<lb/>
欹書㫁續嚢久艾消磨莫笑鄉心勇黄魚壓子鵞<lb/>
　　泊舟二首<lb/>
單舸時時泊浮雲故故長浪兼鳬拍岸風引燕迴檣榖<lb/>
雨罷收艾田歌聞插秧江南好風景留眼看吾鄉<lb/>
久客知風信江狶善倒奔報晴銅角響占雨紙燈昏官<lb/>
舫人看熟孤村井汲渾東流山縣近徃徃識方言<lb/>
　　反憶<lb/>
<pb n="KR4e0244_WYG_013-8a"/>
漸逺江西道吟詩反憶渠長徽粘巨鯉小甕破浮蛆黄<lb/>
潤絺堪著青勻紙愜書客遊難唾井無奈是匡廬<lb/>
　　舟曉<lb/>
曉帆風力正秋浦望何長飛鳥沉空翠初暾似夕陽江<lb/>
開紫磨鏡山湧白毫光指㸃煩舟子王城一氣傍<lb/>
　　舟晚<lb/>
落日明雕錦山光不可圖青㝠隨逺近飛動入虚無漸<lb/>
背津亭小微分水樹孤船窗招月看江色漾驪珠<lb/>
<pb n="KR4e0244_WYG_013-8b"/>
　　舟夜<lb/>
大風摇獨夜逺夢㫁孤舟不盡江濤湧分明此際愁長<lb/>
身艱負米柔翰想封侯掩盡窮途涕無端更一流<lb/>
　　烏江望霸王廟<lb/>
英雄垓下盡尺土占江濆虎失闗中勢龍嘘覇上雲人<lb/>
憐公百戰鬼閱漢三分薄暮風濤惡疑崩鉅鹿軍<lb/>
　　自建業至京口或行或泊即事成詩六首<lb/>
憶昨龍潭驛山櫻繋馬紅事隨風雨過身復畫圖中白<lb/>
<pb n="KR4e0244_WYG_013-9a"/>
日園陵氣青天江浦烽向来憂樂地草草媿萍逢<lb/>
龍吟江漠漠叠浪隱蠻雷繫䌫吹還解崩沙過復迴蘆<lb/>
人收網去水母劃波開一葉投何所顛危亦甚哉<lb/>
有㟁皆相似無端復一留風蘆藏小店山火伴孤舟隔<lb/>
夜占雲氣從前數傳郵遥遥京口市吳酒滑如油<lb/>
江上復江上盡知洲渚情颶風兼日泊覉思一舟盈夏<lb/>
木早蟬細夕陽歸鳥鳴臨流聽吹角古堞有餘清<lb/>
末季干戈起抽兵及四方西江驚旱魃殺稼到吾鄉士<lb/>
<pb n="KR4e0244_WYG_013-9b"/>
喜交綏免農憂齩骨忙旅懐元易感聞此一傍徨<lb/>
金山勢不羣中流蹴浪分石鏡千帆影浮圖一握雲潮<lb/>
通僧井出鐘過海天聞㡬度登臨客長歌又水濆<lb/>
　　梁溪道中喜雨<lb/>
旱乾逢好雨客路轉清新山碧蛟龍見江渾鯢鮒伸病<lb/>
輕霑手足裝改潤衣巾緩我歸舟樂看他插蒔頻<lb/>
　　送張介兹㑹試二首<lb/>
公超辭下邑平子入西京賦就人爭寫經傳市輙成花<lb/>
<pb n="KR4e0244_WYG_013-10a"/>
濃春走馬風急夜論兵目送雲霄去窮交意氣生<lb/>
十年長帶甲滿野自蜚鴻林草寜無歎當途便不同靜<lb/>
知天下事貧見丈夫雄莫負生平意臨軒答至公<lb/>
　　元日席上詠缾梅二首<lb/>
小院初萌莢深堂已報梅揀枝將畫比留蘂入缾開林<lb/>
逺香微接燈摇影忽来已拚雙鬢似催取百花杯<lb/>
獨笑知無侶頻移惜未安雪留殘嵗白春共一窗寒色<lb/>
借蘭筵靜香連栢葉乾醉来渾爛熳髣髴在林端<lb/>
<pb n="KR4e0244_WYG_013-10b"/>
　　送許子位再遊江右二首<lb/>
章門一水通此去又春風嶽翠疑新長江光只舊空客<lb/>
愁醇酒外鄉夢落花中一路山櫻熟君應馬首東<lb/>
三載南州别翻如憶故鄉風前送知已事後惜流光山<lb/>
雨鈴齋冷檉花驛館香秪應題墨處雲木日蒼蒼<lb/>
　　夀王煙客太常五十三首<lb/>
曼容辭爵禄疏廣入丹青户映珠三樹家傳帶萬釘漁<lb/>
樵新友社猿鸖舊山靈料得金門裏時時望嵗星<lb/>
<pb n="KR4e0244_WYG_013-11a"/>
已成洪上築都棄漢隂機拂席山皆響開厨畫欲飛玉<lb/>
蕤纓篛笠金椀醉漁磯比較牆東老人今遯更肥<lb/>
百嵗方強半其如難老何黒頭明鏡滿頳玉輭顔多上<lb/>
客吟叢桂幽人送好鵞坐繙花萼集樂事許誰過<lb/>
　　寒月和嚴式如韻<hi>時寓京邸</hi>
坐訝一庭雪起看星斗横難窮千里目未減九秋明髙<lb/>
燭剪無焰濁醪吟有情隔簾風不起空際自多聲<lb/>
　　鄭超宗月夜過余旅舍有詩見贈次韻二首<lb/>
<pb n="KR4e0244_WYG_013-11b"/>
芳鄰兼夙好晨夕互敲門共被時人笑彌令古道敦清<lb/>
冰凝素簟寒月湛空罇中夜聞髙咏猶疑謝朓存<lb/>
論心同永夕勸影各三人平子愁何甚嵇康嬾是真計<lb/>
疎慚澗壑交淡得松筠莫負樽前意相期立此身<lb/>
　　超宗見示憶家山櫞樹詩次韻二首<lb/>
維南有珍木想像一林霜日映金膏重風吹荈葉香丹<lb/>
青圖不到欄檻䕶多方擕取雙柑比應輸氣味良<lb/>
枝枝存緑縟顆顆結崢嶸月地看無隙風窗撼有聲采<lb/>
<pb n="KR4e0244_WYG_013-12a"/>
山通逺夢譽樹感嘉名忽憶江梅發鄉心亦暗驚<lb/>
　　題李太白像<lb/>
空梁月色流八極想神遊妙手傳遺像清風灑素秋蠻<lb/>
牋七寳榻紗帽木蘭舟一去人間世茫茫飯顆愁<lb/>
　　白日<lb/>
白日公然瘦青天不復髙頽垣無䑕立廢壘有狐嘷亂<lb/>
過民生賤兵殘賊勢牢遺黎相對語毛髪尚騷騷<lb/>
　　過石門作<hi>即子路宿處</hi>
<pb n="KR4e0244_WYG_013-12b"/>
石門投宿處冠劍想當年時事有今日津梁無此賢蓬<lb/>
飛隂雪上草立勁風前去去逢摇落楊朱涕泫然<lb/>
　　雪中過丹陽不得泊有懐葛蒼公<lb/>
契濶逺相望迴舟一笑妨孤城深雪閉寒鴈暮情長世<lb/>
亂羞刀筆人髙想釣璜可憐雙鐵硯靜倚一繩牀<lb/>
　　銀山寺<lb/>
古寺山之隅天然好畫圖歩隨雙白鳥忽遇一僧雛木<lb/>
落齋鐘逺煙清雪嶼孤不知鄧開士倒立半空無<lb/>
<pb n="KR4e0244_WYG_013-13a"/>
　　得鄭超宗嚴式如寄懐詩次韻二首<lb/>
溪翁來栗里鷗鳥識斜川丈室饒容膝低垣甫及肩無<lb/>
文仍學豹有口不言錢嚴鄭知吾意相思坐隔年<lb/>
一昨長安酒如鯨吸百川權門爭迮指爾輩肻摩肩世<lb/>
事如談虎行藏等意錢山中漏茅屋小住足經年<lb/>
　　送李廣文改任靈壁<lb/>
函丈移何處秋風到宿州戰爭新壁壘絃誦古風流怪<lb/>
石連齋圃清淮遶郡樓獨知濠上意莊恵羨斯遊<lb/>
<pb n="KR4e0244_WYG_013-13b"/>
　　送徐君遊燕<lb/>
吳苑新歸客春風又薊門毳裘經雪暗玉劍揷腰温樓<lb/>
䕶一言重陳遵四座喧男兒意氣在莫漫受人恩<lb/>
　　舟行九峰道中<lb/>
漾舟蒲葉内聒聒水鳴溝緩棹知魚樂看山散客愁漁<lb/>
歌風外接農務雨前修野色紛如此吾行任去留<lb/>
　　冬日<lb/>
我生勞造化尸寢未云寜束帶先朝日褰幃荷早晴同<lb/>
<pb n="KR4e0244_WYG_013-14a"/>
分簷隙照獨見野人情陽氣冬春遍冰霜亦蹔生<lb/>
　　靜夜<lb/>
寂然生衆動風緒到寒林虚室不離我明燈欲照心杯<lb/>
香無晤語書擁信謳吟觸物天機内何須問淺深<lb/>
　　病起書懐<lb/>
閉户凋羣木渺然嵗月過自憐為疾久不復使情多倚<lb/>
樹暮禽集曝簷初日和本無閒散意聊此慰蹉跎<lb/>
舊厭書籖少新知藥味多就閒慚子職因病貴天和道<lb/>
<pb n="KR4e0244_WYG_013-14b"/>
欲依平澹言先戒㳫拖樂幽初見性不獨避風波<hi>右四首見</hi>
<hi>公辛未自鑒録</hi>
　　閒居<lb/>
木落芙蓉笑端居習卧游好風催展卷清旭照梳頭淡<lb/>
蕩操文筆蕭森激素秋劒纓俱未請吾黨自應羞<lb/>
　　遊王氏園亭<lb/>
入門朱夏改取徑緑溪長有地隂常合無風竹亦香獨<lb/>
行前侶誤緩坐後遊忘愛此不能住驅車九陌黄<lb/>
<pb n="KR4e0244_WYG_013-15a"/>
　　李舜良拏舟相送<lb/>
衮衮行相聚愔愔惜此離片帆前日雨斗酒大江湄新<lb/>
漲千重盛孤雲薄暮竒心懐各有以佇子秋風時<lb/>
　　虎疁待濟<lb/>
帆落非難上舟輕不易過漢家財賦重吳市賈人多細<lb/>
雨漁張網斜陽客綻蓑大江前去濶鼓枻聽勞歌<lb/>
　　晚泊示彦舟<lb/>
吳趨今古道江上徃来舟泊處皆如昨余心那不愁雲<lb/>
<pb n="KR4e0244_WYG_013-15b"/>
山瞻北極烽火戒南州與子觀垂釣臨淵亦有謀<lb/>
　　自疊前韻示彦舟<lb/>
童僕吾何得親知子共舟翻因同好聚喚此越鄉愁躍<lb/>
馬輕千里遊山慕九州平生出處意思共曩賢謀<lb/>
　　舟雨<lb/>
小雨蠲炎燠因風灑舳艫鷗喧聼欲亂江碧看如無岸<lb/>
榜遥知重溪漁近覺孤泊舟疑早晚鄰舫更相呼<lb/>
　　舟過梁溪<lb/>
<pb n="KR4e0244_WYG_013-16a"/>
昨路邅迴甚兹晨一鳥過汲泉人語雜陶器野烟和山<lb/>
近城含黛江清水映羅臨風想形勝偽將昔横戈<lb/>
　　登恵山椒望太湖<lb/>
新晴宜縱覽薄暮勇躋攀湖逈浮餘地雲垂接㫁山征<lb/>
帆殊不動落日勢將還擬放扁舟去人今且未閒<lb/>
　　發自段橋至龍潭三首<lb/>
溪谷風何𦂳濃隂亦未收炮車雲出大銀竹雨来稠木<lb/>
末猿呼侶泥中客掉頭人煙一蕭瑟稍喜似凉秋<lb/>
<pb n="KR4e0244_WYG_013-16b"/>
衝雨橋難上捫幽徑别穿偶逢雲過嶺一似釡生煙鳥<lb/>
白林邊識榴紅澗底然旅懐掁觸甚吟穩向江天<lb/>
積鐵崖根擁噴瓊地脈侵江山生處僻車馬入来深虎<lb/>
落三家店漁磯萬栁隂小安成旅次風半復幽尋<lb/>
　　衢雨入石頭宿廣成銓部邸中<lb/>
棧車行石罅急雨勢多端方午戎戎暗如春側側寒来<lb/>
逢闗吏識别喜故人安酒綠燈明裏覉魂尚未乾<hi>右十二篇</hi>
　<hi>見公手書冊子自䟦云丙子季夏偕雍瞻南行途中觸事口占所云書時記朝夕耳非敢自以為詩也方</hi>
<pb n="KR4e0244_WYG_013-17a"/>
　<hi>擬文戰後縱觀秣陵諸勝棲霞牛首皆吾嚢篋間物爾時可得詩數十首乃人事參差不果听頥回視夏</hi>
　<hi>秋之間又成陳迹耳子翼出此卷強余書之手腕生獰真愧紙費奈何九月十有六日松厓識  謹案京</hi>
　<hi>口泛舟載本集題作京口舟中第五句四維形勢辨作形勢在第七句擊楫知何向作知誰是八旬洪濤</hi>
　<hi>薄暮聲作日夜聲兹攷其字句稍異者列如右詩不更録</hi>
　　水仙花<lb/>
小徑誰曾踏寒芳已著花氣清春自逺姿淡月難加不<lb/>
采憐幽素盈畦任整斜彼姝貞未嫁持贈豈云差<lb/>
　　鶴<lb/>
<pb n="KR4e0244_WYG_013-17b"/>
天外一垂翅風霜寄水湄近人猶見野得性未安卑苔<lb/>
雨穿林滑溪氷啄月遲髙人將縱汝謀食亦何為<lb/>
　　晚鐘<lb/>
落日下巖阿疎鐘動夕波一從心地省如向此中過響<lb/>
盡諸天肅縁空半偈多杖藜猶佇立凉月滿煙蘿<lb/>
　　王昭君<lb/>
蛾睂應受妬畫手獨何人一見能生悔君恩此最真微<lb/>
軀甘出塞大計惜和親試向邊城問長纓是漢臣<hi>右四篇得</hi>
<pb n="KR4e0244_WYG_013-18a"/>
　<hi>之菊隱陸氏故籍中</hi>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4e0244_WYG_013-18b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　陶菴全集卷十三<lb/>
</p>
<p>
</p>
  </div>
<div>
<head>陶菴全集巻十四</head> <lb/>
    <p>
<pb n="KR4e0244_WYG_014-1a"/>
欽定四庫全書<lb/>
　陶菴全集巻十四<lb/>
　　　　　　　　　　　　明　黄淳耀　撰<lb/>
　七言律<lb/>
　　早春柬友人<lb/>
東風乾鵲噪簷牙歩愛青天好日華心似早梅能不放<lb/>
事如春水漫無涯文章漸老看飛動朋好相諳恕過差<lb/>
欲共論詩無美酒聞君稚子最能賒<lb/>
<pb n="KR4e0244_WYG_014-1b"/>
　　嵗暮閒居十首<lb/>
燕坐髙齋也自聊長檠短晷兩蕭蕭簷梅背日遲開拆<lb/>
窗竹含風細動摇事外琴書長有寄閒中苜蓿倍難消<lb/>
丈夫豈忘流年歎欲向何門敝黑貂<lb/>
朔風烏鳥噪江村裋褐看來衣線繁獻賦十年思捧檄<lb/>
翳桑三日欲何言雪埋北户驚萱艸春逺南陔續㫁魂<lb/>
中夜五情還剥裂可憐緜絮定竒温<lb/>
攤書曝背小窗中間研氷開宿火融偶好器之真鐵漢<lb/>
<pb n="KR4e0244_WYG_014-2a"/>
兼評龎統半英雄道存一室安能掃世亂歧途只益窮<lb/>
棄置墻東君莫問年来筮易總成䝉<lb/>
睡美茶甘合有魔蘇端酒好亦慵過世情久怕驚蝴蝶<lb/>
病體難移疥駱駝夢少卻占心正定腹便惟為飯摩挲<lb/>
書籖把出風簷讀野馬塵埃日日多<lb/>
見説年豐百榖成四方窮苦更無名錢刀滿地騰魚米<lb/>
銀海何時洗甲兵烽照劍門天下險地爭襄漢古今情<lb/>
<hi>聞賊有窺蜀之志又近宼鄖襄</hi>東南王氣蟠龍虎金翅防江莫漫輕<lb/>
<pb n="KR4e0244_WYG_014-2b"/>
風破林坰野望長故人小隱在寒塘貧来踪跡如溪友<lb/>
老去詩篇似漫郎大布每縫諸弟被天吳近坼小兒裳<lb/>
何時買宅成鄰並十畝春隂共課桑<lb/>
行過宿草也堪悲白水青松好為誰排難祗今無籍福<lb/>
論交自昔長袁絲刺留懐底都忘滅膝炙車中不耐追<lb/>
莫怪書生偏鈍直君房未易許相知<lb/>
頭顱三十但離經多媿吾生見寧馨𤣥未就時堪笑白<lb/>
藍當出處已為青三年鍊賦耽香草一畫忘言想負苓<lb/>
<pb n="KR4e0244_WYG_014-3a"/>
安得百原山雪内破除聞見坐空㝠<lb/>
昨夢深山杖短笻羽人飛歩亦相從峰巒拔地九千仞<lb/>
雲霧攙天五鬛松覺後晨鐘餘几席起来啜粥數遊踪<lb/>
東南名勝何曾領布韈青鞵枉自縫<lb/>
花外欣欣獨撚髭角巾行拂屋簷欹欲尋凍蕋驚先發<lb/>
蹔數飛鴻覺暗移藥裹茶巾隨臘換山樓水檻與春期<lb/>
此心自信無拘束天命由来不我欺<lb/>
　　贈徐將軍<lb/>
<pb n="KR4e0244_WYG_014-3b"/>
竒材劍客古無儔晤語從容即道流塞外聲名傳卧虎<lb/>
吳中結搆比蝸牛萬金良藥隨人乞一卷戎韜為國留<lb/>
我亦生平懐片氣與君髙處望神州<lb/>
　　人日集沈彦深齋次韻<lb/>
臘酒開嘗勝老春春盤縷切鬭鮮新已邀名飲娛佳日<lb/>
旋詠清詩向醉人髙院張燈延素月廣庭積雪禁微塵<lb/>
翛然似泛虚舟去况對長魚憶釣緡<lb/>
　　次韻詶别張子石<lb/>
<pb n="KR4e0244_WYG_014-4a"/>
百丈牽江一線平勞君客裹念歸程即看去住誰能料<lb/>
可是分離莫漫輕白鳥背飛星子驛朱旗遥颭石頭城<lb/>
船窗日把詩篇坐香草含風處處生<lb/>
　　遊石鐘山二首<lb/>
歩追飛鶻過山頭俯見青黄正合流<hi>山下為湖江合處水分青黄二色</hi>
崖劈十尋天色夜江含萬籟客心秋風清陡覺虞韶作<lb/>
石怪頻疑禹貢收五百年来輕李渤只因蘇子夜深遊<lb/>
<hi>南音函胡北音清越渤言亦不可忽葢石質如此故遇水則異聲也</hi>
<pb n="KR4e0244_WYG_014-4b"/>
髙皇親此將元戎百萬紅船落掌中<hi>髙皇帝征偽漢駐蹕此山時我用白</hi>
<hi>船偽漢用紅船</hi>絶壁雲烟動奎藻大江波浪起天風英雄不復<lb/>
歸三户草木猶能助八公獨對洪流玩吞吐月明山響<lb/>
怖漁翁<lb/>
　　采石磯<lb/>
采石磯邊飛艣下斜陽淡淡水粼粼山形怒處蟠龍虎<lb/>
風力強時過鬼神天塹舊知南北限夕烽新動楚吳塵<lb/>
一生心事中流楫媿與朝廷作外臣<lb/>
<pb n="KR4e0244_WYG_014-5a"/>
　　遊甘露寺<lb/>
老木隂森作夏寒岡巒深擁一鵰盤日邊帆去東流盡<lb/>
天末雲移北望難三國旌旗連夕照六朝臺殿壓風瀾<lb/>
英雄去後江山在輸與殘僧抱膝看<lb/>
　　張貞白有離世之志作四别詩示余余反其意作<lb/>
　　　四留詩以尼之<lb/>
𤓰廬小結在塘㘭城市翛然即逺郊谷為愚公寧避辱<lb/>
亭因揚子不辭嘲鳴螿秋盡猶縁砌舞鷰春深亦認巢<lb/>
<pb n="KR4e0244_WYG_014-5b"/>
莫愛雲松棲絶壁山中依舊要誅茅<hi>右代廬舍留</hi>
曾因一擊悟香嚴翠竹黄花不受嫌空際繁華隨意掃<lb/>
閒中色相逐時拈經春抱甕新條長隔日窺園惡木添<lb/>
莫向狙公分橡栗尋常山果共酸甜<hi>右代花木留</hi>
雨雲翻覆世情新晚節松筠轉合親老語脱疎應恕醉<lb/>
濁醪遷次不嫌真蔣生自是憐求仲支遁由来契許詢<lb/>
莫入深山友麋鹿人非麋鹿恐傷神<hi>右代友人留</hi>
諸門可入是清凉有酒何須強𣪚塲丈室已空華鬘影<lb/>
<pb n="KR4e0244_WYG_014-6a"/>
蒜根難損麝臍香天親無著元相友靈照龎公各坐忘<lb/>
莫視怨親成一槩西歸隻履太踉蹌<hi>右代眷屬留</hi>
　　送張子石再遊江右二首<lb/>
章門憶我别君時歘見君歸又解維茅屋閉来春草合<lb/>
鈴齋夢去子規知舟過曲瀨青山擁天近長湖白日遲<lb/>
珍重南州懸一榻少留莫賦四愁詩<lb/>
江介鸎花自接連峭帆何處認歸船瀧分上下元同厯<lb/>
月照悲歡已再圓<hi>時侯生文中新殁其尊人雍瞻將歸取道浙溪即子石徃豫章路</hi>孤<lb/>
<pb n="KR4e0244_WYG_014-6b"/>
舫雨聲温昔夢髙樓春思入新篇慿君莫憶離羣者慙<lb/>
負匡廬又一年<lb/>
　　正月三日飲爾宗齋留宿次韻<lb/>
飲遍屠蘇嵗尚新籃輿衝雨競良辰花香酒釅深更坐<lb/>
弟勸兄酬古屋春閒覺篇章渾跌宕醉逢旗鼔益精神<lb/>
夜闌猶對王戎語木榻翛然布被親<lb/>
　　夏日與同人泛舟尚湖<lb/>
永日扁舟在碧潯停舟徃徃得園林一川魚鳥如相識<lb/>
<pb n="KR4e0244_WYG_014-7a"/>
百態湖山合賞心竹澗靜通碁局響荷花開笑酒杯深<lb/>
紅燈白月城隅晚剰伴先生有醉吟<lb/>
　　九日登虞山遇雨宿興福禪院二首<lb/>
每到林巒覺眼明登髙况是客中情山當木落先疑雨<lb/>
院有僧期不願晴欹枕靜聼鐘鼓報推窗遥指澗泉生<lb/>
可憐一夜清無寐心在前峰夢未成<lb/>
潭影悠悠日夜空一宵雷雨氣鴻濛啜茶共説無生話<lb/>
禮足還瞻盖世雄<hi>僧出紫柏老人像</hi>烏㡌白衣真徃事黄花翠<lb/>
<pb n="KR4e0244_WYG_014-7b"/>
竹想遺風出門獨向秋山笑身在曹溪一滴中<lb/>
　　送嚴式如遊武昌<lb/>
楚中風物待清詩君去樊山問酒旗天外振衣黄鸖逺<lb/>
水心題畫白鷗遲禰衡詞賦留殘照陶侃功名入㫁碑<lb/>
吟向郡西休感慨栁條不似折来時<lb/>
　　次韻寄詶侯生雲俱見懐二首<lb/>
英游絶境兩無窮南鄣烟雲左里風天際一帆如隔世<lb/>
崖巔雙袖欲凌空漏巵飲處思曹植釵脚題来逼魯公<lb/>
<pb n="KR4e0244_WYG_014-8a"/>
老我閉門仍距躍詞壇角逐羨羣雄<lb/>
章門舊雨知余憶吳㑹浮雲見汝心愁裏側身堪涕淚<lb/>
夢中識路蹔登臨鴻當急景飛如昨草入離亭綠至今<lb/>
擬代黄花與君約滿城風雨遲車音<lb/>
　　新春喜葉石農至二首<lb/>
冬杪相期及首春春風送到剡溪人門經積雪寒猶在<lb/>
酒出貧家味較醇髙士有懐觀物變賤儒何力救時屯<lb/>
一樽坐對缸花落消盡胸中十載塵<lb/>
<pb n="KR4e0244_WYG_014-8b"/>
鸎語知春劇可憐簷梅索笑亦幽妍客来扄户如逃債<lb/>
君至論詩似學僊大雅千秋幾寥濶故人今我兩周旋<lb/>
醵金鑄得鍾期否商到遺文共惘然<hi>時料㨂閔裴村遺稿</hi>
　　春風<lb/>
栁向西偏一線斜東風嫋嫋自天涯捲開白日初消凍<lb/>
閣住輕隂為養花駘蕩祗堪嬉燕雀顛狂莫遣動泥沙<lb/>
陌頭吹得韶光去獨有羅敷最歎嗟<lb/>
　　春雨<lb/>
<pb n="KR4e0244_WYG_014-9a"/>
㡬日春光到眼明鳴鳩聒聒又嫌晴霏㣲自潤花間色<lb/>
沾灑虚聞葉上聲蚯蚓上階如得意笋萌穿地欲妨行<lb/>
底須把滑登山去小艇横波也有情<lb/>
　　讀鄭思肖心史<lb/>
一夕厓山巻陣雲百年吳㑹泣斯文人間再見陶徴士<lb/>
地上元無滄海君心入漏泉終化鐵氣填溝壑亦成墳<lb/>
千秋萬古靈均意只有西川杜宇聞<lb/>
　　送張子石遊燕二首<hi>時朝議嘉定復漕子石以伏闕入京</hi>
<pb n="KR4e0244_WYG_014-9b"/>
紫芝一曲舊菰蘆又入燕京問狗屠卿相未堪呼作友<lb/>
流民只欲繪為圖清談藝苑催黄鳥長策中原獵短狐<lb/>
他日平臺訪遺逸應知市上有郇謨<lb/>
荒城百里絶炊烟累繭煩君獨籲天轉漕<hi>去聲</hi>更無韓滉<lb/>
米治裝惟醵沈郎錢空江蟹㫁孤舟外長路魚星匹馬<lb/>
前見説南司新抗䟽不須張目向時賢<lb/>
　　過露筋祠口占<lb/>
白鳥猶疑㸃露光青松長與作幃房玉埋地底終辭汚<lb/>
<pb n="KR4e0244_WYG_014-10a"/>
菊死枝頭尚抱香虀臼有碑詞黯黯投金無瀨水茫茫<lb/>
翠旗明滅知何處巾幗如林最可傷<lb/>
　　京邸送龔智淵南歸二首<hi>時智淵就選為秀水博士</hi>
總是劉蕡迕選塲也應庠序有輝光袖歸綾刺投官長<lb/>
擊碎胡琴出帝鄉家似朗陵傳孝友學依安定舉條綱<lb/>
昔賢晼晚猶卿相况爾虬鬚亦未蒼<lb/>
書劍偕君客上京還憐客裏送君行梟盧得失元無據<lb/>
雨雪雱凉共有情闗出穆陵黄葉暗驛逢清口白波明<lb/>
<pb n="KR4e0244_WYG_014-10b"/>
新詩好為題茅店我到應知隔㡬程<hi>時余將請假南歸</hi>
　　喫黄芽菜作<lb/>
留滯京華噉菜根調治火力似蒸豚芳鮮花乳堆磁碗<lb/>
滑熟油酥沁瓦盆食罷總令腸胃寔味回無復笋蔬存<lb/>
山中舊業曽為圃屬饜清風是國恩<lb/>
　　南還至杜生村阻雪王孟衍見示所和坡公鹽字<lb/>
　　　韻詩次韻八首<lb/>
車中集霰尚亷纖茅店俄驚朔氣嚴似兆豐年將比玉<lb/>
<pb n="KR4e0244_WYG_014-11a"/>
如憂旅食故堆鹽林丘掩冉通孤寺燈火青熒隔小簷<lb/>
却憶君家三泖上竹巾芒屨看峰尖<lb/>
欲去仍迴舞態纖㫁篷髙卷助威嚴隨車剡剡鋪成席<lb/>
揑虎晶晶變作鹽吹面未消欺薄酒壓巾能折凑卑簷<lb/>
無人肯學袁安卧説向東風馬耳尖<lb/>
簾幕爭投不厭纖閉門聊復阻深嚴解將燕市虚堆麫<lb/>
未與吳蓴寔下鹽擁被陡驚寒折絮攬裘誤喜月生簷<lb/>
明朝大地陽和動掃出坡陀放出尖<hi>次日為長至</hi>
<pb n="KR4e0244_WYG_014-11b"/>
濶劍長鎗勢不纎蛇蟠鸛舞陣方嚴黄池夜噪天如墨<lb/>
白帝朝屯峽似鹽堕指竟須憂絶塞映書誰復耐風簷<lb/>
天涯頼與王猷值收拾瓊琚付筆尖<lb/>
亂散天花密且纎坐来塵界得莊嚴不留色相仍生艶<lb/>
能䑛虚空盡是鹽寒氣帶暄回土室暮光連曉入氷簷<lb/>
冷然萬玉吾肝肺鼻白何勞看一尖<lb/>
融融皜皜月華纎禁㫁微塵亦太嚴妙染誰能勝摩詰<lb/>
妍辭終類刻無鹽棗林氷散花千樹檉栁風團絮一簷<lb/>
<pb n="KR4e0244_WYG_014-12a"/>
天遣吳儂看朔雪等閒裁剪出新尖<lb/>
謝庭髙唱脱穠纎坡老還爭筆陣嚴愁至詠詩挑朔雪<lb/>
興来酌水味吳鹽蕪城冰柱衝騾馬破驛風枝瀉屋簷<lb/>
戲問屠沽能觧否百層錦繡裹山尖<lb/>
郢唱非同下里纎吳歈也復亂清嚴詩工不值一杯水<lb/>
人好應酬㡬兩鹽君奮白鬚籌朔漠我歌黄竹盻窮簷<lb/>
相期躍馬收淮蔡肻負風斤運鼻尖<lb/>
　　孟衍有詩見和復叠前韻<lb/>
<pb n="KR4e0244_WYG_014-12b"/>
牛腰雖怯管城纎綺語終輸白戰嚴若也浪題詩是錦<lb/>
何殊誤指雪為鹽寒吹宿火燃衣帯靜寄歸心算屋簷<lb/>
勞動灞橋驢背客批風抹月用毫尖<lb/>
　　雪晴早發杜生村至李家口三首<lb/>
指直難抽韈系纎僕夫湯沐已晨嚴氷生欲助鬚如蝟<lb/>
氣出堪憎笑似鹽一徑鴉乂迷古埭萬條鵞管挿荒簷<lb/>
闗河凍合酸風擊髣髴沙塲射鏑尖<lb/>
映日凝明魯縞纎兼霜的皪劍花嚴藍田烟去唯存玉<lb/>
<pb n="KR4e0244_WYG_014-13a"/>
滄海潮枯盡煮鹽混合路歧埋棘刺分疎雞犬認茅簷<lb/>
逺山誰是華不注我欲飛身石筍尖<lb/>
一陽生處力猶纎隂氣慿陵忽解嚴髙岸白消撞玉斗<lb/>
凍河青出散形鹽喜尋黄獨愁無逕苦憶江梅笑滿簷<lb/>
闗塞漫漫誰奈汝聳肩不覺似山尖<lb/>
　　臨朐道中微雪復疉前韻<lb/>
晴林霏雪故纎纎粧㸃齊城氣色嚴已障髙丘成白壤<lb/>
將消皦日作紅鹽吟垂鼻涕氷衣袖睡放頭風宿㡌簷<lb/>
<pb n="KR4e0244_WYG_014-13b"/>
稍喜征車入圖畫穆陵闗外數峰尖<lb/>
　　遣興<lb/>
萬里霜風笑凍蠅一嚢詩句類游僧新添袍笏兒童喜<lb/>
漸忍饑寒僕𨽻憎車裏炙瘡狂趙壹樓頭湖海老陳登<lb/>
自知合受東山誚便濯塵纓也未能<lb/>
　　道傍見出獵者<lb/>
楚製衣衫箇箇輕晴雷知是拓弓聲塵當駿馬来時住<lb/>
風向豪鷹怒處生繞出林叢齊掩抑搜開原野各紛爭<lb/>
<pb n="KR4e0244_WYG_014-14a"/>
雞棲車裏回頭望一道飛毛雪片明<lb/>
　　觀逐兔作<lb/>
黄蒿白葦遍齊東兔窟經營在此中野老側身来似鬼<lb/>
韓盧㸃首去如風材髙並騖難空返敵狡窮追易見功<lb/>
立馬縱觀悲世事平陽血戰亦英雄<lb/>
　　宿遷入舟作<lb/>
笨車羸馬倦歸程乍入舟航似醉醒天落黄河無日住<lb/>
雲浮吳㑹有時停馮夷縹緲親椒酒風伯招摇過塔鈴<lb/>
<pb n="KR4e0244_WYG_014-14b"/>
目送波瀾成獨笑一杯吟與白鷗聴<lb/>
　　𤓰州阻風遇雪復叠鹽字韻<lb/>
東風五兩白纎纎浪急沙鳴萬騎嚴訪泊正逢山似畫<lb/>
計程爭奈食無鹽衡門翳翳陶潛酒江樹垂垂杜甫簷<lb/>
不見古人惟見雪塔鈴遥語一峰尖<lb/>
　　哭程孟陽先生次金爾宗韻<lb/>
生死茫茫總别離魚書纔到訃音隨凋零耆舊今方盡<lb/>
談話風流轉合思嬴博祗將魂氣接枌榆先與首丘期<lb/>
<pb n="KR4e0244_WYG_014-15a"/>
大招何事偏稱宋唐景由来悵所師<lb/>
西州陳迹黯悠悠淚滴遺文不自收譏評<hi>去聲</hi>小詩如法<lb/>
律提擕晚進勝同游松圓閣在苔應滿花信樓空月自<lb/>
流獨有禪心將得去幻形真作渡神舟<hi>真誥形為渡神舟泊岸將辭去</hi>
<hi>先生晚年棲心禪那故云</hi>
　　過魯獨遊沂水上慨然有作<lb/>
清沂映雪晚無波閒詠思偕㸃也過落葉覆橋沙路細<lb/>
夕陽平岸野烟和巢烏厯厯飛鴻盡獵馬蕭蕭脱兎多<lb/>
<pb n="KR4e0244_WYG_014-15b"/>
水鏡似將行客笑兩行蓬葆一青騾<lb/>
　　寄懐鄭同年<lb/>
郭隗臺前客少雙雄談清夜接麾幢詩分稿草長留篋<lb/>
酒挈缾罌屢過忩歸騎聨翩真似鴈春愁浩蕩有如江<lb/>
因風為問山齋樹多少新隂覆石矼<hi>余嘗和君憶櫞樹詩</hi>
　　偶棲卓鍚菴次程偈菴壁間韻<lb/>
松門荻岸老僧居到此心除境亦除塵夢已隨風籜逺<lb/>
慧香長與日光初沿溪自試撑船手布席分看鬭草書<lb/>
<pb n="KR4e0244_WYG_014-16a"/>
宛是林棲向居士東山何用再躊躇<lb/>
　　長至日再叠前韻<lb/>
舊貧長戀子雲居不與門庭共掃除風颭幃燈蕉破後<lb/>
雨飛藥院草生初看多世變如春夢憶到詩篇似誤書<lb/>
剰有清愁消未盡日長一線倍躊躇<lb/>
　　甲申除夕感懐次廣成先生韻二首<lb/>
風雨南轅憶去年河山北望淚如泉戈揮白日真無力<lb/>
扇隔黄塵也自賢事業雲臺新宛洛畵圖督亢古幽燕<lb/>
<pb n="KR4e0244_WYG_014-16b"/>
山中老宿閒談話擬續離騷一問天<lb/>
廊廟江湖事百端侵尋已覺嵗華殘長鯨自合翻溟渤<lb/>
倦鳥何心刷羽翰家計總輸漁具穩侯封那敵醉鄉寛<lb/>
海翁舊話君知否一與鷗盟更不寒<lb/>
　　乙酉元旦次廣成先生韻兼呈雍瞻<lb/>
薄隂微雪晚開天輭語深杯互接聨嬾嫚那能拘禮數<lb/>
飛騰只合餞流年烟吹小墢梅香動露濕平臯蕙葉眠<lb/>
獻嵗有懐誰賦得謝家兄弟擅新篇<lb/>
<pb n="KR4e0244_WYG_014-17a"/>
　　六日對雨再叠前韻<lb/>
破屋朝来仰見天生憎雨脚太緜聨龍蛇脈脈知春氣<lb/>
花栁遲遲識閏年閱盡後生相次老看多世事只思眠<lb/>
從今㑹得逍遥義别著南華内外篇<lb/>
　　眉聲座上見翼王和元旦詩復叠前韻二首<lb/>
淮左軍書欲揭天江南風物尚蟬聨黄塵一涴燕山雪<lb/>
絳幘重瞻建武年張鎬已甘窮谷老陳登肻作下牀眠<lb/>
知君興寄椒花外大筆摩厓有頌篇<lb/>
<pb n="KR4e0244_WYG_014-17b"/>
酒人跌宕欲忘天興至聊𢋫一兩聨潦倒未須憂白髪<lb/>
亂離猶得見新年臨流白㡌清堪畫帖地籃輿倦即眠<lb/>
山鳥山花日堪惱春遊還有杜陵篇<lb/>
　　新春喜陳嘉自婁東至三首<lb/>
春江容易拔船頭小艇東来恰順流草色苔痕門徑淺<lb/>
葱湯麥飯主賓幽清言斐亹晨將夕古意蕭條樂更愁<lb/>
稇載卻看埀槖去停雲靄靄思悠悠<lb/>
海上扁舟棹月還踏歌曾叩野僧闗文章屢見知精進<lb/>
<pb n="KR4e0244_WYG_014-18a"/>
嵗月頻移覺等閒鶯喜新年聊出谷猿尋舊侶故依山<lb/>
春風似識潛夫意㸃注簷花盡破顔<lb/>
語及君臣涕淚俱上牀堅卧欲何須風塵澒洞驚幽獨<lb/>
衿佩舂容礙走趨野飯雕胡收滿屋水田藷蔗種成區<lb/>
山中鄭敬飄然徃將子能從亦可娛<lb/>
　　送陳元晉分教歙縣<lb/>
澤國春生水接連鸎花相送上瀧舩青山障日如過峽<lb/>
黄海鋪雲欲亘天地襍騂剛從教速官饒紙墨著書便<lb/>
<pb n="KR4e0244_WYG_014-18b"/>
綱常腐爛嗟今日經義還應倣昔賢<lb/>
　　新晴訪桂<lb/>
西顥晴迴積氣開江臯肅肅下疎槐共傷秋草迷天路<lb/>
且折芳椒向水隈池靣日翻寒影去園心風遞古香来<lb/>
興闌歸掩空廬暮獨對烏皮一寸灰<lb/>
　　訪隱者郊居<lb/>
隔溪髙士坐危亭客有棲尋户不扄花似嬋姢邀俗賞<lb/>
松因磊砢受天刑林間宻果藏飛鳥窗外疎梅亂曙星<lb/>
<pb n="KR4e0244_WYG_014-19a"/>
最是道心能及物庭隂病鸖長新翎<hi>右二篇見菊隱陸氏手鈔</hi>
　　張母七十夀詩<lb/>
百年嘉慶及芳辰愛子持觴冡婦親董氏樵漁方飬志<lb/>
茅容蔬果更留賔管彤自接青氊舊機杼常隨白髪新<lb/>
萱草榴花相對發霓裳冉冉下飈輪<hi>右一篇載清河家乗其墨蹟尚存</hi>
　　壽陸春園六十<lb/>
已去風塵未住山暮年幽事滿荆闗家居萬户侯封内<lb/>
人在西京儒俠間青玉案邊椎髻古黄金花下舞衣斑<lb/>
<pb n="KR4e0244_WYG_014-19b"/>
祗應便與林泉約賖盡清娛占盡閒<hi>右一篇見陶圃陸氏家藏墨蹟</hi>
　　贈時用咸入泮<lb/>
國士門風邁等倫明經童子艶傍人文從試席看义手<lb/>
書向前生憶等身出穴長離光照灼食牛乳虎膽輪囷<lb/>
吾衰浪附通門雅恐與寧馨作後塵<hi>右一篇書用咸便面尚存</hi>
　<lb/>
　<lb/>
　陶菴全集巻十四<lb/>
</p>
<p>
</p>
  </div>
<div>
<head>陶菴全集卷十五</head> <lb/>
    <p>
<pb n="KR4e0244_WYG_015-1a"/>
欽定四庫全書<lb/>
　陶菴全集卷十五<lb/>
　　　　　　　　　　　　明　黄淳耀　撰<lb/>
　五言排律<lb/>
　　歸自南都詠懐四十韻寄呈豫瞻銓部<lb/>
壯齡疎世務早嵗慕文章跌宕三冬久儃佪百畝荒燃<lb/>
松明夜火斫屧拓晨牕未覩𤣥文就空令白業妨老親<lb/>
憐疾病良夜念行藏勸勉趨塲屋支持裹糗糧放舩梅<lb/>
<pb n="KR4e0244_WYG_015-1b"/>
雨緑問店麥秋黄陵寢瞻佳氣溪山醉雜光書時頻嘯<lb/>
詠壓韻互雄强稍就秦淮月俄依漢署香覉愁渾撥棄<lb/>
新語得商量炎厲何其甚微軀未覺良帖經殊漫漫對<lb/>
策頗琅琅刺滅禰衡袖錢羞杜甫嚢梟盧隨六博聚散<lb/>
各參商下瀨征帆峭徂秋客貌蒼避人行故里排草入<lb/>
深堂已報劉蕡罷誰知趙壹傷同心贈丹棘閏嵗厄黄<lb/>
楊去去懐吾道寥寥恨未央秦中坑并沸塞上肉猶瘡<lb/>
米賊終殃漢花門必禍唐民生半豺虎國論一蜩螗濟<lb/>
<pb n="KR4e0244_WYG_015-2a"/>
物吾何有憂時意漸忘舊貧唯錦里新好亦柴桑易卦<lb/>
編仍擿戎韜巻在牀調治<hi>平聲</hi>丹竈熟芟剪葛覃長飲用<lb/>
恒常醉愁須澹泊湯更看時溷濁所恃鑑精詳求瘼聞<lb/>
當宁知人總大綱妖氛應蕩滌雲漢佇光芒日者偕吾<lb/>
友論文及令郎著鞭驚士雅閣筆歎元嘗星聚連三月<lb/>
蓬飄遂一方慵魚腮既曝健鶻翅徒張遊想竹林興景<lb/>
看萸菊芳劒鳴龍虎在風卷鶺鴒忙醉否登髙日歸歟<lb/>
舞綵將𤣥除霜欲落烏榜氣先凉惆悵觴難御裁詩報<lb/>
<pb n="KR4e0244_WYG_015-2b"/>
夕陽<lb/>
　　孫母沈宜人六十詩三十二韻<lb/>
忠孝清門事悲歡壽母筵皇天心似鑑良史筆如椽夙<lb/>
昔蘭閨内經承姆教先緹縈情最苦徳曜志何堅箕箒<lb/>
歸袁隗柴車挽鮑宣蘋蘩供婉嬺機杼出煩撋夫子方<lb/>
憂國單車獨首燕箸籌南越系筆換祖生鞭躍馬金源<lb/>
塞笞兵木葉川危城嬰雉堞飛礟貫狼烟此日聲名大<lb/>
將差管葛肩身留天北角家在海東邊辛苦憑閨範艱<lb/>
<pb n="KR4e0244_WYG_015-3a"/>
危寄俸錢桁懸新翟茀裝斥舊金鈿食淡踰甘蔗懐情<lb/>
戒盜泉豈惟成閫外亦以奉堂前廟社雙鼂錯疆塲一<lb/>
李全毒摇齊魯境氛合<hi>闕二字</hi>天戰壘啼妖鵩忠魂泣杜<lb/>
鵑竟聞歸樸馬不見賜犀軒青海銘誰勒蒼生涕盡漣<lb/>
未亡那忍此地下欲從焉念有尊嫜在兼為子姓牽花<lb/>
明長濺淚髪白不由年盥浣儀無闕丸熊教屢遷手封<lb/>
三馬鬛家剰一青氊坎窞時還過松筠算合緜鞶絲開<lb/>
甲子鸞鶴降神仙楚楚思前事踆踆看後賢白華方有<lb/>
<pb n="KR4e0244_WYG_015-3b"/>
述銀管遂成編事久公評見誠存善慶延吾從事講末<lb/>
長語謝雕鐫<lb/>
　　壬午元日對雪二十韻<lb/>
正旦存餘臘同雲比慶霄半明先應朔萬玉下崇朝入<lb/>
户方沾葦侵盤恰㸃椒輕輕仍作片宻宻故封條栁動<lb/>
俄為絮梅新轉學嬌<hi>秦韜玉雪詩縈叢自學小梅嬌</hi>放鳩同艶曵映綵<lb/>
各招摇客至還披氅罇開更索貂雞須銀畫帖燕合粉<lb/>
圖綃漏泄春光甚勾留朔氣饒形鹽粧富貴市麫笑虚<lb/>
<pb n="KR4e0244_WYG_015-4a"/>
囂比屋袁安卧彌天穆滿謡銜枚誰入蔡墮指獨思遼<lb/>
占驗因三白憂愉判此宵追蝗過糞壤積榖賤瓊瑶有<lb/>
喜祥風至<hi>漢天文志東北風為止嵗是日風從東北至</hi>無心六律調披雲斜<lb/>
景見吹靣薄寒消漸放松枝直真如鶴毳飄青邉烟起<lb/>
㸑潤處麥生苖呈瑞思𤣥造勤民荷帝堯賦詩慙郢唱<lb/>
嵗盞或堪陶<lb/>
　　座上賦得石壓笋斜出二十四韻<lb/>
山骨誰能斲龍孫氣力殊遮藏千仞厚迸坼一雷麄抵<lb/>
<pb n="KR4e0244_WYG_015-4b"/>
隙争分寸乗時利走趨風吹難解籜雨溜易垂珠蔓草<lb/>
低相掩垂藤誤見拘安排成列桷撠掖象交蘆角立牛<lb/>
羊觝牙磨虎豹軀題書斜架筆飲羽倒抽砮踧踧髙山<lb/>
仰蕭蕭逐北徂循墻正考父棄甲鋭司徒葭倚誠非伍<lb/>
蓬生歎有扶冠峰皆秀出㧞地獨﨑嶇因勢資奔峭潛<lb/>
身避剔刳折来猶負直遜去或如愚月射雲根遠泉迴<lb/>
洞府迂爬梳稚子拙揠進野人劬詎有驅山鐸難求叱<lb/>
石符圓仍慈母並大與衞丘俱厯落尤多矣檀欒有是<lb/>
<pb n="KR4e0244_WYG_015-5a"/>
夫變蛇終矯尾為馬定過都偃蓋古松敵當門香艸輸<lb/>
髙須名箘簵短亦異王芻物理存貞正人情積歎吁上<lb/>
番来竹下睨視極形模<lb/>
　　孫孝若招同諸人觀梅卧雪亭次翟給諌稼軒二<lb/>
　　　十韻<lb/>
寂寞書空久經過唾地傭東臯移勝事北郭散幽踪載<lb/>
去扁舟好擕来百末重盍簮諧語笑傾盖忝游從初旭浮<lb/>
波彩殘氷綴岸容白邊明一徑青處失羣峰入户無留<lb/>
<pb n="KR4e0244_WYG_015-5b"/>
屐巡簷乍倚笻房廊新蝶領茶鼎野猿供望逺能生思<lb/>
收春併入胸折来知影瘦飄去使心忪搔首煩花匠埋<lb/>
憂對酒龍人偕山崒嵂樹倚玉玲瓏坐媿琅玕贈談増<lb/>
琥珀濃長城尊五字名飲敵千鍾披豁良朋意疎狂野<lb/>
客悰再三惟譽樹百遍踏纎茸林表凝髙晝庭隂報下<lb/>
舂艇摇藤澗影風遞頂山鐘興異剡溪盡詩如㶚岸逢<lb/>
相將留片月却挂草堂松<lb/>
　陶菴全集巻十五<lb/>
</p>
<p>
</p>
  </div>
<div>
<head>陶菴全集巻十六</head> <lb/>
    <p>
<pb n="KR4e0244_WYG_016-1a"/>
欽定四庫全書<lb/>
　陶菴全集巻十六<lb/>
　　　　　　　　　　　　明　黄淳耀　撰<lb/>
　五言絶句<lb/>
　　月下口占二首<lb/>
愛此金翠光招月到林薄昨朝桂花開今朝桂花落<lb/>
海上碧雲盡秋天開素屏懐中餘綵筆無處著丹青<lb/>
　　過彭澤<lb/>
<pb n="KR4e0244_WYG_016-1b"/>
滿目傷時運何心傲督郵南昌有梅尉同是挂冠休<lb/>
　　座上詠弓<lb/>
擬處秋毫準彎時二石强木心元正直持汝獻文皇<lb/>
　　坐友人園中偶題二首<lb/>
蒼蒼縁溪去竹樹自深淺好風如有情迴復不知返<lb/>
燕子遶林戲啄將紅杏飛春風吹去緩接著更銜歸<lb/>
　　對雨<lb/>
天拭遠山貌湖添欹樹痕移牀就殘菊醉此蒼烟根<hi>此一</hi>
<pb n="KR4e0244_WYG_016-2a"/>
<hi>首得之陸氏故籍中</hi>
　六言絶句<lb/>
　　無題<lb/>
放誕風流卓女細酸習氣唐寅人間再見沽酒市上爭<lb/>
傳賣身<lb/>
片雲曾迷楚國一笑又傾吳宮花底監奴得計鸞箆畢<lb/>
竟輸儂<lb/>
人言北阮放達客誚東方滑稽情不情間我軰笑其笑<lb/>
<pb n="KR4e0244_WYG_016-2b"/>
處天機<lb/>
子美詩中伎女岑參句裏歌兒彼似青蠅附驥我如斗<lb/>
酒聽鸝<lb/>
千春不易醉飽百嵗貴行胸懐羨馬為憐神駿燒桐亦<lb/>
辨竒材<lb/>
鯨鏗已肆篇什鰲咳從教詆訶百斛舟中穏坐千尋浪<lb/>
裏無何<hi>右六篇得之陸氏故籍中</hi>
　七言絶句<lb/>
<pb n="KR4e0244_WYG_016-3a"/>
　　田家三首<lb/>
溪南栁古麥風吹跨得烏犍入草遅手挂漢書牛角上<lb/>
縱談劉項與人知<lb/>
鋤𤓰打麥半成閒社案中間有往還頭白不曾離畎畝<lb/>
只疑城市勝田間<lb/>
田泥深處馬蹄奔縣帖如雷過廢村見説抽丁多不懼<lb/>
年荒已自鬻兒孫<lb/>
　　竹枝歌三首<lb/>
<pb n="KR4e0244_WYG_016-3b"/>
鵁鶄鸂䳵飛無數紅白江花開滿烟十嵗吳兒㑹摇櫓<lb/>
一江春水碧于天<lb/>
東湖西湖蓮菂開一日摇船採一廻蓮葉田田無限好<lb/>
只因曾見美人來<lb/>
闔閭城邉月照人真娘墓上草鱗鱗英雄兒女皆塵土<lb/>
忍放香醪不入脣<lb/>
　　閨思<lb/>
栁條不繫玉蹄騧抝作長鞭去路賒春色也隨郎馬去<lb/>
<pb n="KR4e0244_WYG_016-4a"/>
粧樓飛盡别時花<lb/>
　　馬當山感玉勃事<lb/>
鬬雞檄就海南來猶有雄文對客裁一日長風千里閣<lb/>
世間唯有鬼憐才<lb/>
　　夏日戲畫三扇因題三絶句<lb/>
蝴蝶莊周兩不知凉風吹夣出虬枝料應㖟得圖南訣<lb/>
睡到山中暑退時<hi>右畫山中偏袒睡者</hi>
松下風吹酒不酣籦籠一曲正孤拈馬融去後知音少<lb/>
<pb n="KR4e0244_WYG_016-4b"/>
對月停杯只有三<hi>右畫對月吹笛旁置酒鎗</hi>
壺蘆酒盡過村墟腰腹寛如合抱樗睡眼騰騰君莫笑<lb/>
從來牛角不安書<hi>右畫醉士騎牛出林薄中</hi>
　　哭閔裴村四首<lb/>
家世耕畬海岸東半抛田畝為詩工死時幾米存倉内<lb/>
笑倒邨南襏襫翁<lb/>
篛笠遮頭雪片麤長年粧㸃夜歸圖<hi>裴村自畫巳像作風雪夜歸圖</hi>不<lb/>
知地下稱才鬼可有陽春得到無<lb/>
<pb n="KR4e0244_WYG_016-5a"/>
白頭吟詠没蒿萊身後名成也可悲一卷殘詩終在手<lb/>
心肝嘔出欲遺誰<hi>裴村臨没手持其所為詩不釋</hi>
黄河碧海更難言溪澗潺潺總一門莫道光燄歸李杜<lb/>
便驅郊島出乾坤<lb/>
　　哭侯生文中十首<lb/>
吳苑别來花萼背章門望處白雲屯可憐鄉黨淒其日<lb/>
正是天涯語笑辰<lb/>
箕尾妖氛累月纒北來千里斷人煙多君清夜看乾象<lb/>
<pb n="KR4e0244_WYG_016-5b"/>
只在𤣥冬屬纊前<lb/>
夜闌燈燼落虚堂細雨疎花引話長半醉起為鸜鵒舞<lb/>
燈隂鬼伯笑人忙<lb/>
待汝如炊五斗黍逢人那得一刀圭卻想冥途䕫魍魎<lb/>
聞君秘咒等聞雷<hi>先是日者謂文中云木石之怪為孽憂在此冬其言竞騐而殁時則端坐</hi>
<hi>持梵語</hi>
友生伏地盡悲啼蘭艾凋枯等作泥書策自留兒子讀<lb/>
銘旌却付老人題<lb/>
<pb n="KR4e0244_WYG_016-6a"/>
書籖藥盎不曾閒澹泊儒門合斬關萬死得來終有用<lb/>
六塵飛處坐如山<lb/>
偶呼君字作文中天比河汾尚不同再得十年仍是夭<lb/>
元經或可耀無窮<lb/>
詹尹拂龜曾再卜令威化鶴已頻遊刀亡利滅成何語<lb/>
火續燈燋各自謀<lb/>
一昨秋風病未蘇汝曾憂我幸無它比來哭汝添心疾<lb/>
不見人憂可奈何<lb/>
<pb n="KR4e0244_WYG_016-6b"/>
遮須未必生曹植蓬島應難捨戴洋欲賦招魂無準則<lb/>
樂和終竟在何方<hi>文中見夣於其家云今方在樂和之境</hi>
　　西山看梅和老杜江上尋花七絶句<lb/>
黄師塔是吾家有恰有蘇端是酒狂一朶花開儂亦看<lb/>
不分樵逕與僧牀<lb/>
棕亭藥院繞湖濵山鳥山花占斷春湖上老人亦可笑<lb/>
梅花不看看遊人<lb/>
萬條寒玉裹山家兼有棠花與杏花淡白竊丹隨賞愛<lb/>
<pb n="KR4e0244_WYG_016-7a"/>
初英晚節異生涯<lb/>
山家土銼冷疎煙瀹茗留賔也可憐笑指軒忩最髙處<lb/>
傾銀注玉好華筵<lb/>
香溪橋西鄧尉東千樹萬樹摇春風料得李生難寫染<lb/>
花光艶艶日初紅<lb/>
蒼藤翠木暗深谿崖腹花髙水口低新蝶領風隨意舞<lb/>
怪禽爭樹不成啼<lb/>
久與楳花成息壤凝也拏舟俶也催至竟避花如避債<lb/>
<pb n="KR4e0244_WYG_016-7b"/>
秖應花為老夫開<lb/>
　　吕公堂<lb/>
夣醒來看夣裏身百千億夣指為真黄梁自是藏烏喙<lb/>
五百餘年更誤人<lb/>
　　髙郵<lb/>
鵰横平野盻風塵馬蹀殘冰逐路人一曲清淮古城下<lb/>
漁翁搔首看斜曛<lb/>
　　庭中有胡桃樹一株方夏為細蟲食葉濯濯可念<lb/>
<pb n="KR4e0244_WYG_016-8a"/>
　　　既而有萌至秋反成新緑他樹憔悴此獨蓊然<lb/>
　　　因題三絶句<lb/>
已訝饑蟲似雪霜俄廻寒露作春陽道人戲舞庭柯笑<lb/>
疾病真成卻老方<lb/>
譽樹從來譽緑隂婆娑也復見隂森如聞老樹為人語<lb/>
賴是蟲來不食心<lb/>
一番摇落一番愁轉眼須遭兩度秋不見南山霜雪幹<lb/>
火雷燒後似青虯<lb/>
<pb n="KR4e0244_WYG_016-8b"/>
　　題畫<lb/>
深山客至艸亭空只有春雲滿谷中白鷺對飛看不見<lb/>
一時溪雨響潨潨<lb/>
　　乙酉仲春同侯廣成先生入郡西諸山探梅游陟<lb/>
　　　三日勝處略盡舟夜與研德雲俱共讀玻公梅<lb/>
　　　花詩因次韻十首<lb/>
暾暾日氣乍晴和嫋嫋東風拂面多萬樹梅花君不看<lb/>
一聲啼鴂奈春何<lb/>
<pb n="KR4e0244_WYG_016-9a"/>
曲池行盡見髙臺無主梅花次第開種得此花成樹後<lb/>
幾人白骨變青苔<lb/>
游戲人間老萬回口如布穀不曾開眼前指與梅花看<lb/>
不負千山得得來<hi>指剖師</hi>
空香冉冉落匏尊花氣霏微夜氣昏冰雪不留姑射色<lb/>
隂陽難定洛妃魂<lb/>
老幹如虬嬾作花清波白月共疎斜阿誰取次能描貌<lb/>
鐵石心腸有宋家<lb/>
<pb n="KR4e0244_WYG_016-9b"/>
雪勒冰欺合晚開千聲羯鼓未能催海紅一樹花如繡<lb/>
牽惹紅裙拂地來<lb/>
鈎輈路畔茸茸樹合㳫峰前細細枝狂發祗應先乞命<lb/>
詩窮不獨要尋醫<lb/>
日射湖光寳汞飛清冰的皪散瓊枝夕陽芳草煙中路<lb/>
記取籃輿過去時<lb/>
侵陵謝院雪花輕刻琢唐昌碎月明料得雪消兼月上<lb/>
亭臺髙處不勝情<lb/>
<pb n="KR4e0244_WYG_016-10a"/>
溪橋踏月過山家風露離披斗柄斜半醉半醒疑夣寐<lb/>
賸留清影付梅花<lb/>
　　田家<lb/>
五月桑梯傍屋斜蠶絲抽盡響繅車長腰紅女誇身手<lb/>
織作還兼吉貝花<lb/>
　　竹枝歌<lb/>
吳酒傾盆色若無河豚味美壓秋鱸狂夫得醉且須醉<lb/>
十五小姬花下扶<lb/>
<pb n="KR4e0244_WYG_016-10b"/>
　　塞下曲<lb/>
闗榆落盡雁聲稀一望龍堆雪亂飛軍士向南呼萬嵗<lb/>
天家八月賜寒衣<lb/>
黄雲如岸壓孤城邊騎千羣夜扎營衣帶自書忠藎字<lb/>
健兒雖死貴留名<lb/>
匹馬沙塲喚鬬來三時殺氣貫重圍翻身一箭穿雙鶚<lb/>
追騎如雲盡卻回<lb/>
雁門秋曉角聲長湩酪新開酥酒香邏逤東頭無牧馬<lb/>
<pb n="KR4e0244_WYG_016-11a"/>
騂弓白羽射黄羊<lb/>
　　宮詞<lb/>
金輿行樂泥光輝風揭雲韶天上飛怪得御前優諌少<lb/>
内庭章奏有賢妃<lb/>
十三供奉掖庭中天子親知筆扎工近試守宮曾作論<lb/>
銀章三品賜梅紅<lb/>
盤龍髙綰麝煤光暈淡雙蛾半額長生被六宮傳學遍<lb/>
别翻粧㸃侍君王<lb/>
<pb n="KR4e0244_WYG_016-11b"/>
日南天北拱長安一統車書際㑹難馴象火雞新入貢<lb/>
宮監傳寫畫圖看<lb/>
　　閨思<lb/>
苜蓿峰邊明月秋玉闗長照古時愁男兒腰下須龜組<lb/>
切莫加封定逺侯<lb/>
㫁鴻殘月夣金微横笛聲中怨曉幃塞上胡笳應更切<lb/>
狂夫自是不思歸<lb/>
錦段回文窄窄裁多時鸞鏡不曾開侍兒忽訝調鉛粉<lb/>
<pb n="KR4e0244_WYG_016-12a"/>
昨夜漁陽有夣來<lb/>
　　除夕戲占<lb/>
爐火微紅臘酒香笑擕詩巻坐空堂文章自古無慿據<lb/>
閒與三彭細細商<hi>右十五首得之菊隠陸氏故籍中</hi>
　<lb/>
　<lb/>
　<lb/>
　<lb/>
<pb n="KR4e0244_WYG_016-12b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　陶菴全集卷十六<lb/>
</p>
<p>
</p>
  </div>
<div>
<head>陶菴全集卷十七</head> <lb/>
    <p>
<pb n="KR4e0244_WYG_017-1a"/>
欽定四庫全書<lb/>
　陶菴全集卷十七<lb/>
　　　　　　　　　　　　　明　黄淳耀　撰<lb/>
　詩補遺<lb/>
　四言古<lb/>
　　題葉石農聽田水圖<lb/>
儒邪禪邪波瀾莫二絶澗斷潢孰知其意我嘗問之石<lb/>
農之隈笑而不答彼何人哉雲中一鶴擺落華芬浩然<lb/>
<pb n="KR4e0244_WYG_017-1b"/>
天放置丘壑中儒邪禪邪糟粕已夫吾師丈人田水可娛<lb/>
水流花開水窮雲起於傳有之知者樂水<lb/>
　五言古<lb/>
　　題娛拙齋<lb/>
禽巧莫如鵲巢成鳩得居人巧莫如匠身䕃他家廬謂<lb/>
此二物巧斯言豈誠歟拙莫於愚公巧極於衆狙狙詐<lb/>
明所避守拙樂有餘君家黄山中先世多藏書載書到<lb/>
疁水一鄽寄菰蘆尊有濁酒香缾有脱粟儲胸中謝機<lb/>
<pb n="KR4e0244_WYG_017-2a"/>
利日覺心神舒拙用何囂囂拙效姑徐徐我吟娛拙詩<lb/>
詩拙復何如<lb/>
　　送侯豫瞻銓部<lb/>
賢達不妄出忠孝從所務靜為南陔詠春暉滿庭樹遲<lb/>
迴方北征摇裔復南騖曠野臥秔稻嚴城墜霜露舟車<lb/>
奔王命晨昏難久駐大哉豐沛都建立甚完固天塹浩呼<lb/>
洶龍虎鬰盤互選部貴清通英僚接鵷鷺明明水鏡姿<lb/>
觸事展心悟天下今未寧此邦困征賦識者推其源頗<lb/>
<pb n="KR4e0244_WYG_017-2b"/>
謂舉劾誤夫子敬王猷秉哲佐當路既精山公鑒彌深<lb/>
康樂趣游盤值休浣灑落命毫素况聞近養期斑綵及<lb/>
春煦衮衮長安客此樂誰敢妬蹇余方闚觀崢嶸守章<lb/>
句躊躇十年心豈其雕蟲故赤霄奮鸞鳯白水困鯢鮒<lb/>
雖然異賢愚敢不懐散聚天海莽空闊飛沉終一遇此<lb/>
意緬縱横驪歌歌日暮<lb/>
　　送雍瞻南都五首<lb/>
天馬有逸歩大鏞無卑音志士懐令猷穆哉兼濟心俶<lb/>
<pb n="KR4e0244_WYG_017-3a"/>
裝迎修景游矚帶陽林驅驅指京洛文物鬰崟岑<lb/>
崟岑晉城闕窈窕吳山水東南富形勝環海同書軌王<lb/>
風被中區大雅方盈耳義心纂古調神聽唯君子<lb/>
君子共情素結言在貞堅擕持申篤好如彼軫與絃營<lb/>
道賞彌真遭物心詎遷嗟予集於蓼端憂望雲天<lb/>
雲天既開豁雪雰亦囬互悠悠俗化訛睊睊疲當路紛<lb/>
吾漆室憂佇子金門歩磨治鼂賈言滌蕩鄒枚賦<lb/>
鄒枚固懐禄鼂賈亦昧時時哉無巻舒安用賢傑為磷<lb/>
<pb n="KR4e0244_WYG_017-3b"/>
緇既云謝温潤宜有施攬轡良自今古訓以相貽<lb/>
　五言律<lb/>
　　壬午長至日送陳世祥省親常山<lb/>
省覲仍游學天涯只似歸交新移舊雨寒盡接春暉瀧<lb/>
急風帆怒鵑多客思微鈴齋如憶我霰雪滿征衣<hi>以上得之</hi>
<hi>秦藻齋中</hi>
　　登堯峰寺<lb/>
石壇幡影落一徑入堯峰竹暗雲生壁沙虚水應舂鶴<lb/>
<pb n="KR4e0244_WYG_017-4a"/>
聽林外梵猿赴食時鐘風雨天南黒隂崖有伏龍<hi>得之沈秉</hi>
<hi>鐸齋中</hi>
　　宿南有堂有感賦呈龔儉化<lb/>
林黒更初遞牆髙月欲沉長眠留化雨半榻印同心夢<lb/>
憶他年火聼殘屋後禽<hi>堂為我師行之先生講學處淳耀昆季嘗絃誦其中</hi>遺編<lb/>
憂墜絶相與慎追尋<hi>我師易解六脱稿淳耀極為服膺</hi>
　　贈龔得初<lb/>
世澤君宗久疁城第一家傳經擁臯比奏議著清華啟<lb/>
<pb n="KR4e0244_WYG_017-4b"/>
秀文章貴持躬孝弟嘉繼承須努力先業耀青霞<hi>上二首藏</hi>
<hi>龔開泰家</hi>
　七言律<lb/>
　　汝躍潘先生六十初度子灦諸晜弟屬余為侑觴<lb/>
　　　之詞余忝與先生之子雨臣為文字交言雖不<lb/>
　　　文不可得而黙也<lb/>
鶡冠何意老丘園祭酒諸生衆所尊皇甫已尋髙士傳<lb/>
仲長豈羨帝王門一經注就留兒讀儋石空来不自言<lb/>
<pb n="KR4e0244_WYG_017-5a"/>
見説琴書詠三樂秪應秋月滿閒軒<hi>此一首亦於秦藻齋中得之藻家蔵</hi>
<hi>書甚多即秦立之子也</hi>
　　和龔儉化寄懐原韻二首<lb/>
午夜熒熒對影寒客心展轉思多端甘抛松桂周旋久<lb/>
自識風霜閱厯難蝸殻壁枯殊失笑羊腸路轉且為安<lb/>
忽来嶺上梅花信驚起挑燈仔細看<lb/>
歸歟欲賦託空言生計羝羊困觸藩滫瀡未能怡白髪<lb/>
泉䑓無計慰黄昏雞鳴似欲囬殘夢柝擊頻教亂旅魂<lb/>
<pb n="KR4e0244_WYG_017-5b"/>
若問羇愁何處劇夕陽影裏望江邨<lb/>
　　和龔仲和登髙原韻二首<lb/>
征帆十里挂澄湖摇拽斜陽逺欲無騫去長空隨鸛鶴<lb/>
浴来同伴問鷗鳬不嫌日蔽交隂重偏愛臺虚趁客孤<lb/>
回首登髙餘興續那知前路已荒蕪<lb/>
生涯漁釣滿江湖千古升沉事有無何限溪山羣覆鹿<lb/>
不妨天地任歸鳬臺髙獨向蒼茫立目極空涵意象孤<lb/>
落木洞庭波澈底蕭蕭汀畔盡荒蕪<lb/>
<pb n="KR4e0244_WYG_017-6a"/>
　七言絶<lb/>
　　客中與龔智淵登髙<lb/>
一肩襆被值途窮忽漫登髙逆旅中千里暮雲飛不住<lb/>
故山同指鴈聲東<lb/>
　　長安與龔智淵聨句二首<lb/>
萬里中原付夕陽江東雖小足稱王虬髯自向扶餘去<lb/>
珍重臨安當汴梁<lb/>
楊花飄泊歎無家燕子依人感嵗華同向東風嗟薄命<lb/>
<pb n="KR4e0244_WYG_017-6b"/>
傷心原不為琵琶<hi>上七首得之朱桓齋中</hi>
　　登泖塔作<lb/>
拾級上秋旻中流勢不羣地疑吳㑹逺山似潤州分納<lb/>
納歸於海茫茫但一雲滄桑傳舊事風外悟聲聞<lb/>
　偉恭詩附<lb/>
　古今詩<lb/>
　　夜雨過友人宿<lb/>
忽欲與子言春風適多暇方晴偶未行既雨亦難罷散<lb/>
<pb n="KR4e0244_WYG_017-7a"/>
帙就新隂開尊緩良夜晨興踏西村小隱將學稼<lb/>
　　折桂<lb/>
瓊樹山之幽恥與蕭艾伍得近君子前不辭摧折苦罷<lb/>
焚罏中香行拾松上雨息心棲一枝清夢不出戸<lb/>
　　莫秋貽同社<lb/>
朔氣戒川陸蕭瑟臨前川新寒草樹變靄靄浮清暾緒<lb/>
風結虚幌時菊綴衡門年志難久持感慨以煩寃夫君<lb/>
幸同愛欵曲相與言贈之瑶與瓊佩以明深恩終然朂<lb/>
<pb n="KR4e0244_WYG_017-7b"/>
古處興寢期勿諼<lb/>
　　索居喜諸子見過<lb/>
朝旭歛烟華庭階獨行迹春鳥遺好音冰苔見古色讀<lb/>
書覯曩賢或語或復黙時節徃朋舊提擕散愁疾芝蘭<lb/>
各自芳終恐棄遐僻<lb/>
　　田家<lb/>
禾黍盈疇香村樹映門緑主人儉且勤雞犬常肅肅棗<lb/>
熟餉里鄰芋分徧童僕秋穫敢失時負穡返茅屋城市<lb/>
<pb n="KR4e0244_WYG_017-8a"/>
好食新新榖貨相續得錢完官糧餘者為私蓄貧富各<lb/>
成姻藹然自相足緬懐羲皇風庶㡬在此俗<lb/>
　　秋水<lb/>
交秋溪水清厯厯見其底木葉何紛紛白石復齒齒靜<lb/>
言尋其幽蕭蕭雜葭葦水鳥衝人飛遊魚銜藻起轉入<lb/>
荒且寒苔色無乃是遥聞漁者歌前溪暮霞紫<lb/>
　　秋興<lb/>
日落髙秋隂依然在空谷靜觀風葉飛逺見歸鳥逐此<lb/>
<pb n="KR4e0244_WYG_017-8b"/>
時無與言蕭踈對髙木久之山月来所以慰幽獨清籟<lb/>
發古松白露下脩竹四壁多寒蛩唧唧無㫁續所觸象<lb/>
外理俗念邈難宿遲遲夜轉幽秋氣爽耳目<lb/>
　　清夜<lb/>
微月過竹裏虚忩夜亦深此時清且寂爽氣入幽襟獨<lb/>
悟有所念悠然如㑹心燈寒清焰小相與發孤吟<lb/>
　　古寺<lb/>
石蘿生紫花佛坐石蘿下鳥䑕巢空梁松風落敗瓦古<lb/>
<pb n="KR4e0244_WYG_017-9a"/>
壁欲留題蒼苔不能寫秋聲歸莫林遥聞誦經者<lb/>
　　遊鄧尉徐氏山莊<lb/>
發地結菁茅空山映虚白篔簹留清隂梅花若素積湖<lb/>
光照心明滔滔滄溟窄西岑極逺目微茫數峰碧東鄰<lb/>
聖恩寺窅然喧中寂風裏佛香回若為徃来客蹇連困<lb/>
登臨神疲為鎖坼同遊兩三人喜折登山屐佳境難久<lb/>
留反使心不適縈迴出林杪疾去尋幽跡<lb/>
　　同龔得初昆季登恵山和坡公韻二首<lb/>
<pb n="KR4e0244_WYG_017-9b"/>
登山汗如濯清風来迎人疎雨度前嶺俯見林臯新蹇<lb/>
連松徑滑犖确山屐磷忽然淩絶頂下視無一塵震澤<lb/>
浮雲端宿霧浥髙旻嗟哉落塵網常與俗為鄰<lb/>
浮雲靄山麓孤烟上林樾青燈湛芳樽色味兩幽絶吾<lb/>
生如寄耳一醉萬想滅横斜任孤舟清淺流明月蓬忩<lb/>
兩三人酊酩髙興發安得買山資免令徇塵轍<lb/>
　　和昌黎秋懐詩<lb/>
迢迢芳園樹露葉晨薿薿秋風䬃然至摇落勢難已余<lb/>
<pb n="KR4e0244_WYG_017-10a"/>
懐正悱惻蟋蟀偏入耳展轉夜未明或卧或復起仰視<lb/>
朝曦昇與此亦相似一日不再晨時駛安可恃感歎千<lb/>
萬端沉憂惟一軌何以見曩賢一觴且歡喜<lb/>
白露萎百草松柏不凋悴貞脆本性成不由時與地寒<lb/>
蟬聲已寂秋蟲鳴自恣語黙有不同適時固無異我興<lb/>
觀物懐慨然知我貴<lb/>
秋氣何蕭蕭野情空曼曼纖絺常不完三旬九遇飯飢<lb/>
寒非可樂温飽詎足願孤燈湛空樽對影還自勸左右<lb/>
<pb n="KR4e0244_WYG_017-10b"/>
陳良書曠如閱吹萬誰當餐此味芹美不可獻勗哉東<lb/>
隅光桑榆乃多怨<lb/>
蓐收清西陸雲氣髙淩淩悲哉秋蟬號癡甚忩前蠅時<lb/>
去心尚爾徒為俗所憎不見摩空鵰衆鳥欽風稜飛飛<lb/>
遍六合横絶不可罾崩騰各有時蹇退甘無能<lb/>
　　白日<lb/>
仰視白日光皎皎髙且懸踊躍暘谷中照曜無頗偏忽<lb/>
遇驚風飄白雲閉其前天地黯以晦當午入虞泉魯戈<lb/>
<pb n="KR4e0244_WYG_017-11a"/>
不及揮羲和失其鞭陽徳豈虧哉明晦亦偶然微風吹<lb/>
無力浮雲迷有權天道固如此而我何悲焉<lb/>
　　飲酒<lb/>
當空皎皎出素月清輝乍圓還復缺我生決無彭祖年<lb/>
豈能鬰鬰空憂天衆人皆醉我亦醉則予胸中浩浩焉<lb/>
三閭大夫何為者醒然獨卧滄江下我来汨羅喚不起<lb/>
仰天長歎淚盈把劉伶盡日眠酒中醒時雙眼常朦朧<lb/>
陶潛攅睂不入白蓮社捧盃采菊坐籬東古来達士惟<lb/>
<pb n="KR4e0244_WYG_017-11b"/>
有醉求田問舍良可愧丈夫負此七尺軀豈能擾擾攖<lb/>
俗累春日村遊發杏花冬風萬里飛寒沙此時顔色不<lb/>
飲酒坐看兩髩堆霜華開我懐揚君睂夷齊當年空餓<lb/>
死陶猗亦皆齷齪兒請君置此名利於身外頽然終嵗<lb/>
無醒時<lb/>
　　春閨<lb/>
春炙繡簾花氣滿暗風梳草緑短短啼鶯破曉驚妾心<lb/>
金鴨香沉畫衣煖侍妾勻脂催曉粧鏡中烟栁嚲眉黄<lb/>
<pb n="KR4e0244_WYG_017-12a"/>
描罷雙蛾為誰好碎破銅片打鴛鴦<lb/>
　　春日山行<lb/>
隂巖怒石如噴雪處處山家覆松葉古藤三月齊作花<lb/>
瘦樹短垣村㡬折山僧采茶亦種松松籟茶香一室中<lb/>
坐来日淡風亦淡颯然萬壑攢獰龍渡溪越嶺殊衮衮<lb/>
山頭猿鶴時相引潭雲空碧人影稀勝賞未窮行遂歸<lb/>
　　秋齋坐雨<lb/>
秋雲突兀起天際疎雨磊落懸髙空寒潭彷彿細流碧<lb/>
<pb n="KR4e0244_WYG_017-12b"/>
殘花零落堆蘚紅雨脚朦朦向西去孤鶴散歩来長松<lb/>
坐看斜景照羅綺須臾萬片金芙蓉<lb/>
　　喜崑山柴集勲至<lb/>
忩下尋書細門前駐馬輕相看無一語説夢悟三生薄<lb/>
酒吹還醒殘燈暗復明同心相㑹處久與白鷗盟<lb/>
　　懐婁東陳靜孚<lb/>
世已無如假誰能識道真素心聊望古白眼看時人我<lb/>
道猶灰冷君情較酒醇沉沉懐抱積何日得前陳<lb/>
<pb n="KR4e0244_WYG_017-13a"/>
　　秋夜二首<lb/>
疎影入空牀此時秋氣凉白雲松際雪明月石邊霜蘆<lb/>
荻暗潮滿梧桐晚色黄逺聲聼欲近柔櫓過寒塘<lb/>
髙烟空際平落葉犬時行月滿星河失秋深天地清颯<lb/>
然萬籟集黙以㑹微情坐久露華濕猶聞鐘磬聲<lb/>
　　舟行<lb/>
新水正盈盈臨風一棹輕野烟林莽白壊道石梁傾徃<lb/>
徃吟蟬過時時落照明人家修竹裏散髪有餘清<lb/>
<pb n="KR4e0244_WYG_017-13b"/>
　　失題二首<lb/>
東道烟霜信使稀歩看流水念荆扉殊方蹈事多疑畏<lb/>
衰世為人有是非同病尚聞河上曲違時終棄漢隂機<lb/>
吾生志業存風雅勉事刪修力自微<lb/>
髙衢月落曉寒新榆栁蕭疎望去津圖史同舟聊養疾<lb/>
風烟何地敢呈身到家松桂搴幽幌倚棹雲山愧濫巾<lb/>
謔浪自矜吾舌在未隨妻子共憂貧<lb/>
　　伯氏招燕京王敬哉飲<lb/>
<pb n="KR4e0244_WYG_017-14a"/>
避地来尋五栁居閒談國事重欷歔天荒地老君身厯<lb/>
國破家亡我夢餘塵路渾如村酒濁道心還與泛舟虚<lb/>
慿君莫話金門好事到漁樵百不如<lb/>
　　柬龔得初<lb/>
久閉重門細草茸停雲靄靄思溶溶蹉跎共被時人笑<lb/>
嬾慢還推我病同有酒賒来千日醉無錢買得一生慵<lb/>
從君自占消愁法已植陶公三徑松<lb/>
　　甲申除夕次侯廣成先生韻二首<lb/>
<pb n="KR4e0244_WYG_017-14b"/>
即看曉日又明年愁裏流光去若泉冀北天遥成絶塞<lb/>
江南日近賴時賢聞雞舞罷悲今蜀聽鴈飛過憶舊燕<lb/>
長夜悠悠眠未穩解將椒酒送寒天<lb/>
今宵愁起亦無端坐到更殘思亦殘世貴虎皮迷物色<lb/>
余慙鴻羽斂飛翰曉天侵迫冬行促朔氣勾留臘尚寛<lb/>
㑹有東風連夜至茅堂雨積不成寒<lb/>
　　寓卓鍚菴和伯兄韻<lb/>
避世来尋水竹居相將無事可蠲除空階有月閒能看<lb/>
<pb n="KR4e0244_WYG_017-15a"/>
村酒非泥醉亦如與世推排空老世將書滌蕩可焚書<lb/>
陶公豈厭廬山社一笑浮橋意有餘<lb/>
　　再過陳園即事<lb/>
臨風獨徃路晴雨淡相因逺樹紅初見荒畦緑尚勻籬<lb/>
中過流水竹裏出幽人鑒逺寒暄略思深起坐頻厨烟<lb/>
炊帯葉鱠美味専蓴晼晚良時促吁嗟人事新獨逢俱<lb/>
意外瑣語恃情親酒罷開扉出空霜月色真<lb/>
　　即事<lb/>
<pb n="KR4e0244_WYG_017-15b"/>
琴終夜遂深客散主獨酌空香疑有無坐對燈花落<lb/>
　　怨情<lb/>
郎身雖自親郎意不可保素手理瑶琴郎聼不言好<lb/>
　　憶逺曲<lb/>
塞上知無煖寒衣六月裁寄書重拆看莫使逺人猜<lb/>
　　遣興<lb/>
晨鐘殷曉窗明月窺獨坐幽階風自来芙蓉淡如我<lb/>
　　夜坐<lb/>
<pb n="KR4e0244_WYG_017-16a"/>
凉風落栁梢微雲淡河面懐中明月光多賒不為賤<lb/>
　　秋夜漫興<lb/>
倚竹候秋聲閒苔竚明月時聞宿鳥驚微風動林樾<lb/>
　　憶逺曲二首<lb/>
朔方寜逺近夜夜在君傍鐵馬驚歸處人孤月滿牀<lb/>
欲倩秋来鴈傳書塞上飛邊庭春不暖切莫解寒衣<lb/>
　　秋日閒居<lb/>
閒坐青松隂遥看白雲起白雲如孤峰半落青松裏<lb/>
<pb n="KR4e0244_WYG_017-16b"/>
　　泊舟虎山橋<lb/>
春寒風壓酒水滿月平橋何處漁樵客歌聲到暮潮<lb/>
　　題玫瑰<lb/>
新葉烟中冉冉輕香風外離離朱英半染蝶翅緑刺故<lb/>
牽人衣<lb/>
　　百舌<lb/>
花共明粧草帶茵枝頭百舌弄芳春莫嫌此鳥多閒話<lb/>
不是人間掉舌人<lb/>
<pb n="KR4e0244_WYG_017-17a"/>
　　詠松<lb/>
矯矯亭亭骨幹孤風吹霜壓不須扶懸知素有凌雲節<lb/>
肯受秦朝五大夫<lb/>
　　詠梅二首<lb/>
主人為愛梅花好時向鄰家買地栽月影破忩三五㸃<lb/>
冷香時遞暗風来<lb/>
冷淡清幽迥不羣春風開落任紛紛格髙不入時人眼<lb/>
雪裏聞香始識君<lb/>
<pb n="KR4e0244_WYG_017-17b"/>
　　夏日閒居<lb/>
竹裏還兼卧竹樓習書芭葉淨堪收雲来忩薄渾疑雪<lb/>
雨散幽林忽似秋<lb/>
　　約時去華諸同人泛舟<lb/>
莫羨槎頭縮項鯿黄魚味美較芳鮮野夫得醉且須醉<lb/>
一日清狂當一年<lb/>
　<lb/>
　陶菴全集巻十七<lb/>
</p>
<p>
</p>
  </div>
<div>
<head>陶菴全集巻十八</head> <lb/>
    <p>
<pb n="KR4e0244_WYG_018-1a"/>
欽定四庫全書<lb/>
　陶菴全集巻十八<lb/>
　　　　　　　　　　　　明　黄淳耀　撰<lb/>
　　吾師録<lb/>
　　　小引<lb/>
傳曰三人行必有吾師焉擇其善者而從之况吾人乎<lb/>
此録輯於壬申仲冬取古人言行之可法者牽連比附<lb/>
各以類從始於攝心終於養生凡三十二條壬午季夏<lb/>
<pb n="KR4e0244_WYG_018-1b"/>
料簡筆劄得之故紙中因繕書二冊一以自證一朂偉<lb/>
恭<lb/>
　　　攝心一<lb/>
趙清獻公曰吾晝之所為夜必焚香告天所不可告者<lb/>
則不敢為也陸九韶隠居山中晝之所為夜必書之元<lb/>
許魯齋亦然二程遺書張天祺自約數年自上牀便不<lb/>
得思量事不思量事後亦須强把這心寄寓在一箇形<lb/>
象司馬君實言吾得術矣只管念一箇中字朱子語録<lb/>
<pb n="KR4e0244_WYG_018-2a"/>
趙叔平平生用功以一器盛黑豆一器盛白豆中置一<lb/>
虚器才一善念動則取白豆投其中惡念動則取黑豆<lb/>
投其中至夜倒虚器中豆觀其黑白以驗善惡念之多<lb/>
寡初時黑多白少乆之漸平又乆之則白多黑少又乆<lb/>
之則黑亦無國朝張文定公邦竒每日晨興拜天取易<lb/>
詩書要語乾元亨利貞勅天之命惟時惟㡬我其夙夜<lb/>
畏天之威於時保之云云者對天黙誦數遍官翰林時<lb/>
有觀頤録毎夕考過此諸公所行疎密不同皆攝心法<lb/>
<pb n="KR4e0244_WYG_018-2b"/>
也若能直下見性便不須如此捉捺然人日在是非窠<lb/>
臼中寸隂未轉尺波已興故必有神秀之時時拂拭而<lb/>
後有恵能之本無拂拭也<lb/>
　　　思誠二<lb/>
周莱峰先生學道紀言曰思誠字難認杜正獻公曰士<lb/>
君子作事行已當履中道不宜矯飾此誠字别陳了翁<lb/>
謂元城絶欲是真絶欲不動心故此誠字又别韓魏公<lb/>
立朝與士大夫語退息與家人言一出於誠門人或從<lb/>
<pb n="KR4e0244_WYG_018-3a"/>
公數十年記公言行相與反復考究表裏皆合無一不<lb/>
相應此誠字又别曹彬為世祖掌茶酒太祖嘗從求酒<lb/>
彬曰此官酒不敢與自沽酒以飲太祖太祖曰世宗舊<lb/>
吏不欺其主者獨曹彬耳此誠字又别魯簡肅公飲於<lb/>
酒肆中使問當托何事以對公曰飲酒人之常情欺君<lb/>
臣子之大罪竟以實對此誠字又别魏公知永叔不以<lb/>
文中子為可取中書相會累年未嘗與之言及也此誠<lb/>
字又别胡文定謂徐先生曰莫安排此誠字又别元城<lb/>
<pb n="KR4e0244_WYG_018-3b"/>
嘗不快曰司户實有贜而吾不以告吾其違温公教乎<lb/>
後讀揚子云君子避礙通諸理方釋然言不必信此而<lb/>
後可此誠字又别髙允恐負翟黑子此誠字又别以上<lb/>
誠字仔細體認或在言或在事或在言前或在言後或<lb/>
顧行或顧理不知何者可以致力元城言行一致表裏<lb/>
相應遇事坦然常有餘裕其效如此<lb/>
　　　主敬三<lb/>
邵康節百泉山中嘗雪夜人猶見其儼然危坐尹和靖<lb/>
<pb n="KR4e0244_WYG_018-4a"/>
在平江累年凡百嚴整有常遇飲酒聽樂但拱手安足<lb/>
處終日未嘗動康節何等風流人豪而自簡如此朱子<lb/>
謂其心地所以虚眀推得天地萬物之理和靖才識朱<lb/>
子謂是程門中之鈍者只於敬上用力終亦有成人可不<lb/>
以尹自勉乎<lb/>
　　　慎獨四<lb/>
吳顧悌疾篤妻出省之悌命左右自扶起冠幘加襲令妻<lb/>
還南齊劉璡兄瓛夜隔壁呼璡共語不答方下牀著衣<lb/>
<pb n="KR4e0244_WYG_018-4b"/>
立然後應瓛問其乆璡曰向束帶未竟此所謂不欺暗<lb/>
室者非耶吾輩居平謔浪笑傲之時多齋莊肅敬之時<lb/>
少欲求此心不放難矣<lb/>
　　　懲忿五<lb/>
李習之問一禪師如何是黑風吹船飄墮羅刹鬼國師<lb/>
云李翺小子問此何為李怒形於色師笑曰發此惡心<lb/>
即是飄墮鬼國也調心之難如此王巖叟著魏公别録<lb/>
云凡人語及其所不平則氣必動色必變辭必厲唯公<lb/>
<pb n="KR4e0244_WYG_018-5a"/>
不然更說到小人㤀恩負義欲傾已處辭和氣平如說<lb/>
尋常事也噫魏公盖㡬于犯而不較者余賦性素褊往<lb/>
嵗偶有所觸書片紙自緘曰與一物較者其人小甚矣<lb/>
爾時於此覺稍有得力近黙自省乃多留著為累豈楞<lb/>
嚴所謂隔日瘧者耶<lb/>
　　　窒欲六<lb/>
乖崖帥蜀時仕蜀者不挈家止帶給澣濯紉縫二人乖<lb/>
崖恱一姬中夜心動而起繞屋而行但云張詠小人張<lb/>
<pb n="KR4e0244_WYG_018-5b"/>
詠小人後稍令自近及將歸出帖子議親云某家室女<lb/>
房奩五百千以禮遣之果未嘗有犯也趙清獻帥蜀日<lb/>
恱一妓謂直宿老兵曰汝識某妓所居乎曰識之曰為<lb/>
我呼来去已二鼓不至復令人速之旋又令止老兵忽<lb/>
自幕後出公怪問之兵曰某度相公不過一箇時辰此<lb/>
念息矣雖承命實未嘗往夫乖崖之勇也閱道之清也<lb/>
而皆未免强制人欲洵可畏哉然兩公之賢於人者正<lb/>
以其能制也蘇子卿嚙雪冰天猶與胡婦生子胡忠簡飛<lb/>
<pb n="KR4e0244_WYG_018-6a"/>
章逺竄乃為黎倩題詩是皆一念不能自持耳故曰忍<lb/>
過事堪喜<lb/>
　　　平心七<lb/>
趙康靖公槩口未嘗言人短與歐陽文忠公同知制誥<lb/>
後亦同秉政及文忠被謗康靖宻申辨理至欲納生平<lb/>
誥勑而文忠不知也范景仁為諫官趙閱道為御史以<lb/>
論陳公事有隙熙寧中介甫執政恨景仁數毁之於上<lb/>
且曰陛下問趙抃知其為人他日上以問閱道對曰忠<lb/>
<pb n="KR4e0244_WYG_018-6b"/>
臣上曰卿何由知其忠對曰嘉祐初仁宗違豫鎮首請<lb/>
立皇嗣以安社稷豈非忠乎既退介甫謂閱道曰公不<lb/>
與景仁有隙乎閱道曰不敢以私害公夫為徳於人而<lb/>
必欲使人知之與必施諸其所嘗受徳之人皆淺之乎<lb/>
為丈夫耳古人於君父之前進退榮辱之際而能平心<lb/>
忘愛惡若此真學道之驗<lb/>
　　　直心八<lb/>
魏陳元方東郡賣小宅家人將就直矣元方曰此宅甚<lb/>
<pb n="KR4e0244_WYG_018-7a"/>
好但無出水處買者因辭不買晉庾亮所乘馬的顱殷<lb/>
浩以為不利主勸賣之亮曰安有已之不安移於人乎<lb/>
宋司馬温公居西京日令老兵賣所乗馬云此馬夏来<lb/>
有肺病若售者先語之老兵笑其拙噫此釋氏所謂直<lb/>
心道塲也吾人立誠當自不妄語始<lb/>
　　　一心九<lb/>
雜念不勝驅除正坐本心間斷之故間斷既乆介然之<lb/>
頃便欲雜念頓釋雖顔子不能晝夜操持不怠則此心<lb/>
<pb n="KR4e0244_WYG_018-7b"/>
自當漸清盤銘之辭與揚子江宿浪之譬真善喻也每<lb/>
維孟敏墮甑不顧雖是細事亦足以觀人胸中擺脫得<lb/>
下故不知不覺之間自能如此而史臣不知以為有分<lb/>
辨而已此豈林宗之見哉吾輩試自念只與人接㡬句<lb/>
話而將迎之意纒擾不已此其出孟敏下亦逺矣今直<lb/>
於一切世故都打得破自毁譽欣戚以至死生禍福一<lb/>
切視之如一則此心自定易曰艮其背不獲其身行其<lb/>
庭不見其人此學之的也張思叔讀孟子至志士不㤀<lb/>
<pb n="KR4e0244_WYG_018-8a"/>
在溝壑忽然自悟始覺有得力處可見古之有志於學<lb/>
者直是不有其身故能専志於道不然一暴十寒之病<lb/>
且不能免其去不學者㡬何哉此張文定公與魏子才<lb/>
書非真實為已者不能道<lb/>
　　　無心十<lb/>
負苓者謂薛收曰吾子所服者道而猶有歎是五藏六<lb/>
府不能無受也李文靖公庭前藥欄壊如不聞見左右<lb/>
請葺之公曰安可以此事動吾一念乎夫人心虚静則<lb/>
<pb n="KR4e0244_WYG_018-8b"/>
明雜擾則暗蜀山人董五經之類乆居深山遂能前知<lb/>
盖空生明也初機學人動静分作兩橛膠膠擾擾安得<lb/>
正定伊川先生曰說無心便不是只當云無私心夫無<lb/>
私心則無心矣<lb/>
　　　調心十一<lb/>
程子謂洒掃應對與佛家黙然處合見一學者忙廹先<lb/>
生問其故曰欲了㡬處人事曰某非不欲周旋人事者<lb/>
曷嘗似賢急廹朱子論主一無適云主一只是心專一<lb/>
<pb n="KR4e0244_WYG_018-9a"/>
不以他念襍之無適只是不走作如讀書時只讀書著<lb/>
衣時只著衣了此一件又做一件身在這裏心亦在這<lb/>
裏此皆先儒直指調心法示人近周叔夜先生有言因<lb/>
事之煩冗而動躁火也治之有二其一自解云待我逐<lb/>
頭清来其一自解云事完之後卻有何事閑亦何用此<lb/>
躁之在事前者治法如此若在事後者治法亦有二其<lb/>
一自解云人生安能無勞其一自解云此勞未必無益<lb/>
此身不必太惜此治躁之骨髄也推之榮辱禍福皆可<lb/>
<pb n="KR4e0244_WYG_018-9b"/>
以此心對治<lb/>
　　　遷改十二<lb/>
羅仲素與楊龜山講易至乾九四爻云伊川說甚善即<lb/>
鬻田走洛問之胡憲學於譙定初未有得定曰心為物<lb/>
潰故不能有見惟學可明耳憲曰所謂學者非克已功<lb/>
夫耶即日思歸精此學兩賢之従善如流若此朱子言<lb/>
南軒為人明快嘗與閒坐立見什物之類不齊整處謾<lb/>
言之雖昬夜亦即時令人移正敬夫之改過不吝若此<lb/>
<pb n="KR4e0244_WYG_018-10a"/>
易曰風雷益君子以見善則遷有過則改言遷善之速<lb/>
如雷厲風發而後為益也對此宜知自省<lb/>
　　　養量十三<lb/>
周茂叔為合州判官部使者趙抃惑於讒言臨之甚威<lb/>
茂叔處之超然通判䖍州抃守䖍熟視其所為乃大悟<lb/>
執其手曰吾㡬失君矣今而後乃知周茂叔也韓魏公<lb/>
知揚州王荆公為僉判毎讀書達旦畧假寐日已髙亟<lb/>
上府多不及盥潄魏公意其夜飲放逸一日從容謂曰<lb/>
<pb n="KR4e0244_WYG_018-10b"/>
君年少毋廢書不可自棄荆公不答退而言曰韓公非<lb/>
知我者故熙寧日録中短魏公為多毎曰魏公形相好<lb/>
耳作畫虎圗詩詆之及魏公薨作挽詩猶不㤀少年之<lb/>
語夫趙韓皆當世賢者始猶失之二公人固未易知也<lb/>
乃一則臨之以威而猶超然一則勸之以學而遂為憾<lb/>
度量相越如此盖涵蓄深沉此濂溪之所以自得也剛<lb/>
褊躁露此荆公之所以速敗也<lb/>
　　　對境十四<lb/>
<pb n="KR4e0244_WYG_018-11a"/>
有器局人大都胸次不亂所以做事有力若小事便已<lb/>
動心則大事不可為矣後漢孔融為袁譚所攻自春至<lb/>
夏戰士所餘裁數百人流矢雨集戈矛内接融隠几讀<lb/>
書談笑自若晉桓温欲移國祚伏甲設饌廣延朝士因<lb/>
此欲誅謝安王坦之王甚遽問謝曰當作何計謝神意<lb/>
不變相與俱前王之恐狀轉見扵色謝之寛容愈表扵<lb/>
貌望階起席方作洛生詠諷浩浩洪流桓憚其曠逺乃<lb/>
趣解兵古人於生死闗頭整暇如此所謂重内者輕外<lb/>
<pb n="KR4e0244_WYG_018-11b"/>
也<lb/>
　　　澹泊十五<lb/>
范文正公為舉子時讀書南都留守有子居學見公食<lb/>
粥歸告其父以公厨食饋公既而悉已敗矣留守子曰<lb/>
大人聞公清苦故遺以食物而不下筯得非以相凂為<lb/>
罪乎公謝曰非不感厚意但食粥安之已乆今遽享盛<lb/>
饌後日豈能㗖此粥乎石徂徕介讀書南都時侍郎王<lb/>
濟聞其困窮因餉客授以盤餐卻而不受曰今日固好<lb/>
<pb n="KR4e0244_WYG_018-12a"/>
明日如何二賢者使繼得人饋可以不乏美食則從之<lb/>
乎士非可受無功之食者此食豈以為憂於不繼盖以<lb/>
口腹累人君子之所不居也二賢之意盖有在矣<lb/>
　　　清介十六<lb/>
黄子㢘毎飲馬投錢水中范丹嘗看姊病設食丹留錢<lb/>
而去姊追送之里中芻藁僮更相怒曰言汝清髙豈范<lb/>
史雲輩而云不盗吾菜乎丹歎曰吾之微志乃在僮豎<lb/>
之口不可不勉遂棄錢而去宋傅欽之侍郎求介秦觀<lb/>
<pb n="KR4e0244_WYG_018-12b"/>
以見陳師道知其甚貧因懐金以饋之及覩其貌聽其<lb/>
議論竟不敢以出口程伊川見韓侍郎維於潁川韓早<lb/>
晚伴食禮貌加敬一日韓宻謂其子彬叔曰先生逺来<lb/>
無以為意我有黄金藥楪一似可為先生夀未敢遽言<lb/>
之我當以他事使汝侍食従容道吾意彬叔如戒啟伊<lb/>
川曰頤與乃翁道義交故不逺而来奚以此詰朝遂歸<lb/>
持國曰我不敢言正為此耳夫清者士人之大節也然<lb/>
如黄范二君所為則亦近於獵名矣必也其後山乎其<lb/>
<pb n="KR4e0244_WYG_018-13a"/>
伊川乎<lb/>
　　　節儉十七<lb/>
仇泰然守四明與一幕官極相得一日問曰公家日用<lb/>
多少錢對曰十口之家日用一干泰然驚曰何用許多<lb/>
錢對曰早具少肉晚羮菜泰然曰某為太守居常不敢<lb/>
食肉只是吃菜公為小官乃敢食肉定非㢘士自此遂<lb/>
踈司馬文正公答劉䝉言書曰光居家食不敢常有肉<lb/>
衣不敢常衣帛又曰光自結髪以来實不敢錙銖妄取<lb/>
<pb n="KR4e0244_WYG_018-13b"/>
於人取之也㢘則其施之人也靳亦其理宜也今日士<lb/>
大夫服御華侈交際稠疊既不能繼而取諸非分以益<lb/>
之於是名節掃地矣攻苦食淡自是吾輩本色其他拚<lb/>
人嫌怪耳<lb/>
　　　自立十八<lb/>
後漢梁鴻少孤詣太學受業同房先炊已呼鴻童子及<lb/>
熱釡炊鴻曰童子不因人熱者也滅竈更然火范丹嘗<lb/>
使兒捃麥得五斛鄉人尹臺遺之一斛屬兒莫道丹後<lb/>
<pb n="KR4e0244_WYG_018-14a"/>
知即令并送六斛言麥已雜遂誓不取晉王裒嘗自刈<lb/>
麥諸生有宻為裒刈麥者裒遂棄之於是莫敢往佐唐<lb/>
皇甫無逸為益州長史嘗夜宿人家遇燈炷盡主人將<lb/>
續之無逸抽佩刀斷衣帶以為炷此四公者可謂能自<lb/>
樹立矣<lb/>
　　　過厚十九<lb/>
漢劉寛行遇失牛者就寛車中認去寛下車步歸有頃<lb/>
認者得牛送還謝曰慚負長者寛曰物有相類幸勞見<lb/>
<pb n="KR4e0244_WYG_018-14b"/>
歸何為謝之晉朱冲鄰人失犢認冲犢以歸後得犢扵<lb/>
林下大慚以犢還冲冲竟不受夫文饒之行近於中若<lb/>
巨容其猶有未㤀於心者乎君子為行使人無以自容<lb/>
則過矣然以視世之攘袂而争者則二賢皆吾師也<lb/>
　　　恕物二十<lb/>
韓魏公論近世宰相獨許裴晉公又嘗云若晉公簡㸃<lb/>
著亦有未盡處君子成人之美不可言也邵伯温讀文<lb/>
中子至諸葛武侯無死禮樂其有興乎因著論駁之以<lb/>
<pb n="KR4e0244_WYG_018-15a"/>
為孔明霸者之佐雖不死未必能興禮樂康節見之怒<lb/>
曰使汝如武侯尚不可妄論何况萬萬不及乎古人立<lb/>
心忠厚雖論議史冊上事亦不輕置予奪如此其待同<lb/>
時人又可知矣故曰論人當於有過中求無過不當於<lb/>
無過中求有過<lb/>
　　　薄責二十一<lb/>
北齊崔暹好薦人士言邢邵宜親重言論之際邵遂毁<lb/>
暹文襄不恱謂暹曰卿說子才長子才専言卿短此癡<lb/>
<pb n="KR4e0244_WYG_018-15b"/>
人也暹曰子才言暹短暹說子才長皆是實事不為癡<lb/>
也宋盧多遜與李昉相善昉待之不疑多遜知政多毁<lb/>
昉人以告昉昉不信之後太宗語及多遜事昉頗為解<lb/>
釋太宗曰多遜毁卿一錢不直昉始信之太宗由是目<lb/>
昉為善人夫人非聖人自無毎事盡善之理吾業與之<lb/>
親暱則長善救失與有責焉不能匡正乃從而訾訐之<lb/>
以自為直可乎先儒謂無口過易無身過難無身過易<lb/>
無心過難夫其易者且不能况難者乎故君子不談人<lb/>
<pb n="KR4e0244_WYG_018-16a"/>
過一以養徳一以逺怨雖他人有談者正容以止之可<lb/>
也<lb/>
　　　規諷二十二<lb/>
秦氏當國時洪忠宣公鄭亨仲資政胡明仲侍郎朱新<lb/>
仲舎人皆在謫籍分置廣東方務徳為經畧帥待之盡<lb/>
禮秦對一客言曰方滋在廣部凡得罪於朝廷者必加<lb/>
意䕶結得非欲為異日地乎客曰非公相有云不敢輙<lb/>
言方滋之為人天性長者凡於人惟以周旋為志非獨<lb/>
<pb n="KR4e0244_WYG_018-16b"/>
遷客然也秦悟曰方務徳却是箇周旋的人其疑遂釋<lb/>
當時使一憸巧者承其間微肆一言方必得罪而諸公<lb/>
不得安迹矣言者可謂君子嚴陵王大卞赴曲江守過<lb/>
南安謁張先生子韶従容言大卞頃在檢院以羅彦濟<lb/>
中丞章去國其後彦濟自吏書出守嚴遂遷避于蘭溪<lb/>
彦濟到郡遺書相邀曰與君有同年契何為爾不得已<lb/>
復還既見宻語云前此臺評乃朱新仲所作託造物之<lb/>
意以相授一時失於審思至今為悔此事既往今適守<lb/>
<pb n="KR4e0244_WYG_018-17a"/>
韶而朱在彼邂逅有弗惬為之奈何張揣其必將脩怨<lb/>
即云國先為君子為小人皆在此舉王悚然曰謹受教<lb/>
至則降意彌縫終二年不見分毫形迹若本自相善也<lb/>
夫秦客語婉子韶語峻盖所對之人不同耳而一言造<lb/>
福則其為仁人之心一也彼順口諛人者不過求其感<lb/>
恱避其嫌怪而不知貽害多矣奈何以人之生死榮辱<lb/>
為已結納之具耶<lb/>
　　　方便二十三<lb/>
<pb n="KR4e0244_WYG_018-17b"/>
宋大觀中有葛蘩者嘗為鎮江守有士人問其所行蘩<lb/>
曰予始者日行一利人事嗣後或二或三或數四或十<lb/>
餘積十餘年未嘗少廢又問何以為利人事蘩指坐下<lb/>
足杌曰此物置之不正則蹙人足予為正之若人渴時<lb/>
與杯水皆利人事也但随其事而利之上自卿相下至<lb/>
乞丐皆可以為唯在乎常乆而已按葛公所謂利人事<lb/>
即儒者之仁術釋氏之方便也随時可行随人可行随<lb/>
地可行但不宜以此望報耳望報則與世俗無異矣<lb/>
<pb n="KR4e0244_WYG_018-18a"/>
　　　分别二十四<lb/>
韓退之送孟琯序善雖不吾與吾將强而附不善雖不<lb/>
吾惡吾將强而拒崔評事墓銘苟親矣雖不肖收之如<lb/>
賢苟賢矣雖貧賤待之如故人此吾所欲低頭於昌黎<lb/>
處也<lb/>
　　　慎交二十五<lb/>
漢侯霸欲友王丹霸子見丹下車拜丹答拜霸子曰大<lb/>
人方願交歡奈何拜小子丹曰君房有是言丹未許也<lb/>
<pb n="KR4e0244_WYG_018-18b"/>
魏張遼與其䕶軍武周有隙就刺史温恢求交胡質質<lb/>
辭以疾遼出遇質問其故質曰古人之交多取知其不<lb/>
貪奔敗知其不怯聞流言不信是以可終武伯南身為<lb/>
雅士往者將軍稱之不置而今以睚眦成隙如質才薄<lb/>
豈能終好故不願也古人慎交不輕許與如此今人知<lb/>
已滿地疾病相問訊飲食相徵逐及遇毫髪事輙掉臂<lb/>
不顧甚有買酈兄之友彎射羿之弓者故擇而後交勿<lb/>
交而後擇<lb/>
<pb n="KR4e0244_WYG_018-19a"/>
　　　求全二十六<lb/>
郭林宗謂仇季智曰子嘗有過否季智曰吾嘗飯牛牛<lb/>
不良搏牛一下管寧泛海舟覆曰吾嘗一朝科頭三晨<lb/>
晏起過必在此夫二賢之自責如此則其平生無大過<lb/>
可知矣跅<graphic n="KR1375" url="https://raw.githubusercontent.com/kanripo/KR-Gaiji/master/images/KR1375.png" mimeType="image/png"/>士固不脩小節然必在小事上劄定脚做<lb/>
大事始無失耳李彌遜謂胡邦衡曰人生亦不解事事<lb/>
可稱只做得一兩節好便好朱子謂胡後来䘮名節未<lb/>
必非斯言有以入之今人只思做一兩節好事目前當<lb/>
<pb n="KR4e0244_WYG_018-19b"/>
為者漫不簡㸃則并此一兩節亦做不成矣<lb/>
　　　惜隂二十七<lb/>
伊川先生曰今農夫祁寒暑雨深耕易耨播種五榖吾<lb/>
得而食之百工伎藝作為器物吾得而用之介胄之士<lb/>
披堅執銳以守土宇吾得而安之無功澤及人而浪度<lb/>
嵗月晏然為天地間一蠧唯綴緝聖人遺書為有補爾<lb/>
中峰禪師云入世間則忠於君孝於親以盡其義不可<lb/>
不忙出世間則親師擇友朝參暮叩以盡其道又不可<lb/>
<pb n="KR4e0244_WYG_018-20a"/>
不忙惟孜孜以安閒不擾為務而不肯斯須就勞者聖<lb/>
人斥之為無慚人今吾輩既不能為有用之學而於自<lb/>
了漢亦未能究竟所謂夢覺兩愧負也<lb/>
　　　讀書二十八<lb/>
朱子誨門人聖賢言語只在仔細看别無術又云書只<lb/>
貴熟讀别無法又云法在讀了一遍又思量一遍思量<lb/>
一遍又讀一遍先儒讀書法如此向見一書載張安道<lb/>
問蘇明允以子瞻方讀何書答云方温漢書安道驚曰<lb/>
<pb n="KR4e0244_WYG_018-20b"/>
書要讀第二遍耶初以為安道自矜敏㨗耳今思之殊<lb/>
不然盖古人讀第一遍時必須精熟此書未熟更不讀<lb/>
他書不待他日又温也他日坡公有云故書不厭百回<lb/>
讀熟讀深思子自知則豈止讀第二遍耶司馬温公嘗<lb/>
言學者讀書少能自巻首讀至巻尾往往従中或従末<lb/>
随意讀起又多不能終篇光性最専猶患如此從來唯<lb/>
見何<graphic n="KR0881" url="https://raw.githubusercontent.com/kanripo/KR-Gaiji/master/images/KR0881.png" mimeType="image/png"/>學士案上唯置一書讀之自首至尾正錯校字<lb/>
以至終篇未終誓不他讀此學者所難温公所言正安<lb/>
<pb n="KR4e0244_WYG_018-21a"/>
道所謂一遍<lb/>
　　　處困二十九<lb/>
胡忠簡貶時李似之侍郎書十事以贈一曰有天命有<lb/>
君命不擇地而安之二曰唯君子困而不失其所亨三<lb/>
曰名節之士猶未及道更宜進步四曰境界違順當以<lb/>
初心對治五曰子厚居栁築愚溪東坡居恵築鶴觀若<lb/>
將終身焉六曰無我方能作為大事七曰建立功名非<lb/>
知道者不能八曰天者任之必將大有摧抑九曰太剛<lb/>
<pb n="KR4e0244_WYG_018-21b"/>
恐易折須養以渾厚十曰學必明心記問辯說皆餘事<lb/>
余謂此十事豈惟遷謫者所宜佩服凡吾輩書諸紳可<lb/>
也銘諸座右可也余又憶張横浦有言曰為物所逆而<lb/>
動心此怨天也吾輩所遭豈能事事如意要以耐煩為<lb/>
主<lb/>
　　　順運三十<lb/>
伊菴權禪師毎至日暮必流涕曰今一日又過矣未知<lb/>
来日功夫何如韓持國與程子語歎曰今日又暮矣程<lb/>
<pb n="KR4e0244_WYG_018-22a"/>
子對曰此是常理従来如是何歎為公曰老者行去矣<lb/>
曰公勿去可也公曰如何能勿去程子曰不能則去可<lb/>
也余謂誦伊菴語可以惜隂誦正叔語可以順運<lb/>
　　　卻病三十一<lb/>
宋李畋九河公語録云畋苦痁既瘳請謁公曰子於病<lb/>
中曾會得移心法否畋對未也公曰人能於病中移其<lb/>
心如對君父慎之静之自愈金史楊雲翼嘗患風痺得<lb/>
稍愈哀宗問愈之之方對曰但治心耳心和則邪氣不<lb/>
<pb n="KR4e0244_WYG_018-22b"/>
干治國亦然余謂此真刀圭之最良者也未病時得此<lb/>
可以不病已病時得此可以愈病余昔在雲間大病四<lb/>
體如炙此心頗覺忙亂因而自問曰如果此病不起只<lb/>
索委順忙亂無益也遂一念不動至晚汗下如雨病竟<lb/>
痊<lb/>
　　　養生三十二<lb/>
伊川先生曰世間有三件事甚難可以奪造化之力為<lb/>
國而至扵祈天永命養形而至扵長生學而至扵聖人<lb/>
<pb n="KR4e0244_WYG_018-23a"/>
此三事功夫一般分明人力可以勝造化自是人不為<lb/>
耳謂張繹曰吾受氣甚薄三十而寖盛四十五十而後<lb/>
完今生七十二年矣較其筋骨扵盛年無損也又曰人<lb/>
待老而後保生是猶貧而後蓄積雖勤亦無補矣繹曰<lb/>
先生豈以受氣之薄而後為保生耶先生黙然曰吾以<lb/>
㤀生徇欲為深恥他日歸自涪州氣貌容色髭髪皆勝<lb/>
平昔門人問何以得此先生曰學之力也大凡學者學<lb/>
處患難貧賤若富貴榮逹即不須學也觀先生語則知<lb/>
<pb n="KR4e0244_WYG_018-23b"/>
學道養生本是一串事但學道者雖養生亦為學道養生<lb/>
者雖學道亦為養生耳余嘗十日九疾生産作業之事<lb/>
既不能自力而讀書作文亦皆苦不能精思祗坐氣薄<lb/>
耳自今扵喜怒哀樂上理會即病即藥不須外求也<lb/>
　<lb/>
　<lb/>
　<lb/>
　陶菴全集巻十八<lb/>
</p>
<p>
</p>
  </div>
<div>
<head>陶菴全集巻十九</head> <lb/>
    <p>
<pb n="KR4e0244_WYG_019-1a"/>
欽定四庫全書<lb/>
　陶菴全集巻十九<lb/>
　　　　　　　　　　　　明　黄淳耀　撰<lb/>
　　陶菴自監録一<lb/>
　　　愚倣古人遺意作自監録毎日所為夜必書之<lb/>
　　　兼考念慮之純雜語言之得失自辛未三月十<lb/>
　　　一日始勿㤀勿遺勿示他人司馬文正公語晁<lb/>
　　　補之曰吾無過人者但平生所為未嘗有不可<lb/>
<pb n="KR4e0244_WYG_019-1b"/>
　　　對人言者耳陳井巨中勸學文曰凡不可與父<lb/>
　　　兄師友道者不可為也凡不可與父兄師友為<lb/>
　　　者不可道也宇文公諒雖暗室必正衣冠端坐<lb/>
　　　嘗挟手記一冊識其首曰晝有所為夜則書之<lb/>
　　　其不可書則不敢為天地鬼神實聞斯言愚置<lb/>
　　　此冊實倣古人遺意但古人喫𦂳處在知其不<lb/>
　　　可則不為若諱過不書㦯書而不改猶不書也<lb/>
　　　四月十九日又識<lb/>
<pb n="KR4e0244_WYG_019-2a"/>
　　　　<hi>又云自監之名古有之今當以困學紀為名日夕觀此二字庶有所儆</hi>
晦菴曰人若扵日間閒言語省說得一兩句閒人客省<lb/>
見得一兩人也濟事若渾身都在閙塲中如何讀書人<lb/>
若無事用半日静坐半日讀書如此一二年何患不進<lb/>
工夫既不専一慚愧刻責之念復安可少<lb/>
昔有人静坐三年出關卻呆了此象山所謂為善累心<lb/>
也諺云閒時做得忙時用不著何取扵做<lb/>
韓魏公論人為善難在持乆計日計月而為之者甚多<lb/>
<pb n="KR4e0244_WYG_019-2b"/>
也<lb/>
何燕泉有言曰嵗月如流一日減一日一嵗無一嵗少<lb/>
而壯壯而老老必死人豈不知而鮮克知惜人盖有不<lb/>
及老而死者矣子有美酒何不日鼔瑟宛其死矣他人<lb/>
入室此非知自惜者陶侃言大禹惜寸隂今人當惜分<lb/>
隂功名事業一繋扵天道徳文章則在乎已閒散處亦<lb/>
悠悠不得賈島扵驢背上思詩舉手作推敲勢大尹騎<lb/>
従之来竟不見不覺朱子謂推敲二字關甚利害直恁<lb/>
<pb n="KR4e0244_WYG_019-3a"/>
用力所以後来詩極精髙吾人學是何等大事卻全悠<lb/>
悠不肯著𦂳用力反不如彼做沒要𦂳事可謂倒置晦<lb/>
菴之所以䇿勵乎學者至矣<lb/>
羣居謔浪敗徳之尤自後除不得已赴燕外必不得妄<lb/>
自過人淹留竟日<lb/>
楊忠襄為友人誘至伎女家歸而流涕自責取衣冠毁<lb/>
之自守不足者當以忠襄為師昔賢毎燕集值女樂未<lb/>
嘗流眄以拇指搯中指至明日指痕尚在吾輩自檢當<lb/>
<pb n="KR4e0244_WYG_019-3b"/>
如此<lb/>
近日有一事長進處人有争心者總不與之辨已所長<lb/>
不欲使人知<lb/>
謔毁二字近日頗覺消除然充類至盡此二字尚在只<lb/>
為尚在所以復發<lb/>
昔賢别程先生數年問其得力曰止去得矜字爾先生<lb/>
喜曰可謂善學我今亦逐節除去去得一節其餘便可<lb/>
漸減<lb/>
<pb n="KR4e0244_WYG_019-4a"/>
邵子始學扵百原堅苦刻勵冬不爐夏不扇夜不就席<lb/>
者數年人知先生風流人豪豈知其勤苦如此<lb/>
龜山閒居和樂色笑可親臨事裁决不動聲色與之㳺<lb/>
者雖羣居終日嗒然不語飲人以和而鄙薄之態自不<lb/>
形也<lb/>
偶見俗人便有厭而逃之之意未曾主敬故也<lb/>
此事如逆水撐篙行得一尺又退一尺行過的總不算<lb/>
又如快馬收韁常若不及又如千仞峰頭下臨絶澗一<lb/>
<pb n="KR4e0244_WYG_019-4b"/>
失足便到底他人無下手處<lb/>
將聖賢言語作一場話說學者之通病又云學力未能<lb/>
勝舊習正如藥力未能除舊病頃刻學力不至則舊習<lb/>
仍在一日不服藥則舊病復作學力勝則無此疾矣右<lb/>
薛文清語二則讀之通身汗下此二則正指吾輩通病<lb/>
然必是薛公自經體貼出来<lb/>
行第一步心在第一步上行第二步心在第二步上三<lb/>
步四步無不如此所謂敬也如行第一步而心在二步<lb/>
<pb n="KR4e0244_WYG_019-5a"/>
三步之外行第二步而心在四步五步之外即非敬矣<lb/>
䖏事皆然<hi>文清語</hi>
斯須照管不到則外好有潛勾竊引之私不可不察<lb/>
不戲謔亦存心養氣之一端<lb/>
人當危險處疾病處戰陣處祭祀祈禱處則邪心有所<lb/>
攝而不萌若能常如此時何患學道無成<lb/>
醉後省察未嘗無過甚矣酒之為狂藥也<lb/>
識欲沉氣欲銳力欲定膽欲決眼欲明口欲訥<lb/>
<pb n="KR4e0244_WYG_019-5b"/>
不愧屋漏大丈夫之事也吾身心之際可愧多矣過而<lb/>
不改是尚得以為人乎書此自警<lb/>
恥之扵人大矣今人恥其甚不足恥者而甚宜恥者反<lb/>
以為固然誠可憫痛人有至尊至貴在身而為物欲所<lb/>
驅日逐煩惱匆忙所謂莫被他謔是也象山欲髙著眼<lb/>
看破世人為此<hi>莱峰語</hi>
蕩滌塵埃渙然出扵萬物之外常想鳳凰翔扵千仞氣<lb/>
象<lb/>
<pb n="KR4e0244_WYG_019-6a"/>
勿以小小逆順為喜怒勿以小小得失為重輕勿以小<lb/>
小毁譽為榮辱<lb/>
莱峰曰初聞得事来便手忙脚亂到後来亦只如此何<lb/>
須忙得<lb/>
自家所行者正毁譽得失那裏管得許多王西室當言<lb/>
即言當行即行更不顧忌利與害然尋他不是處又沒<lb/>
有<hi>喫𦂳在此句若不知顧忌而行則為介甫之執抝矣其害尤大</hi>
夜来思量了許多明日一些也無用可笑此是妄想底<lb/>
<pb n="KR4e0244_WYG_019-6b"/>
公案<lb/>
昔者文王問扵鬻子敢問人有大忘乎對曰有曰敢問<lb/>
大㤀如何曰知其身之惡而不改也正說著吾輩庸人<lb/>
随来即應隨過即掃應前不動些子掃後不留些子<lb/>
鄧文潔云逐日查已過我輩宜逐刻查已過一刻不查<lb/>
不啻去而萬里<lb/>
日月遄往只思一日易過便知百年猶是<lb/>
應事接物時念頭多為所動豈非欲人敬我愛我耶列<lb/>
<pb n="KR4e0244_WYG_019-7a"/>
子以舎者争席為進境盖多一分周旋即減一分天機<lb/>
也昔人莫安排三字可味<lb/>
欲見其所不見視人所不窺欲得其所不得脩人所不<lb/>
為<lb/>
有韓語余有時流曾㑹余者極相譏切乃至以為極惡<lb/>
初聞之殊復介介噫此等妄人雖善詆訾人亦何異蟋<lb/>
蟀之鳴蒼蠅之聲耶予胸中以此介介要是俗念未㤀<lb/>
須蕩滌剗除勿使毫毛宿留扵庭宇則善矣<lb/>
<pb n="KR4e0244_WYG_019-7b"/>
金貴百鍊唯人亦然若不向閙動䖏打過一番只是兀<lb/>
兀堆堆閉關面壁縦饒閉之又閉面之又面一經閙動<lb/>
便已納了敗缺也為他不曾實厯故<lb/>
予有懶處俗事怕見俗人之病盖自揣志强才弱事事<lb/>
對付不過因思效法古人善蔵若愚者欲待他日身䖏<lb/>
事任猛力做得一二事不枉此生今知此念非也先儒<lb/>
教人變化氣質未有不以勇猛精進為主者應事接物<lb/>
雖㣲小亦不肯放過故云在人情物理事勢上做些工<lb/>
<pb n="KR4e0244_WYG_019-8a"/>
夫若撇卻目前妄圖異日便知異日有做不得處盖一<lb/>
有厭事心心已為事累矣吾向嘗論吕端云小事模糊<lb/>
大事不模糊畢竟是中人勾當真正英雄小事亦不模<lb/>
糊丈夫處事當如獅子捉兎須用全力不然是苟且非<lb/>
善藏也<lb/>
學古人要學第一等古人雖力不能至不敢不勉<lb/>
髙明之士易悟難修初學一有悟入當如窶兒得珠珍<lb/>
重保守若佹得佹失如夜光明月在手中空過一番有<lb/>
<pb n="KR4e0244_WYG_019-8b"/>
何交<graphic n="KR0881" url="https://raw.githubusercontent.com/kanripo/KR-Gaiji/master/images/KR0881.png" mimeType="image/png"/>
做功夫到微宻處著力不得開口不得<lb/>
洪景盧曰士之處世視富貴利禄當如優伶之為參軍<lb/>
見紛華盛麗當如老人之撫節物觀金珠珍玩當如小<lb/>
兒之弄戲劇遭横逆機穽當如醉人之受辱罵<lb/>
在我者有愧焉不可以人之譽我而輙喜也在我者無<lb/>
愧焉不可以人之毁我而輙懼也<lb/>
獨立不懼是何等氣槩<lb/>
<pb n="KR4e0244_WYG_019-9a"/>
濁世之善者難扵古人閭閻之善者難扵士大夫<lb/>
不學無義惟機械變詐之是務雖名為士大夫一市井<lb/>
小人耳何足道哉<lb/>
徐仲車曰言其所善行其所善思其所善如此而不為<lb/>
君子者未之有也言其不善行其不善思其不善如此<lb/>
而不為小人者未之有也<lb/>
澡身虚心曰齋戒深居静室曰安處收心復性曰存想<lb/>
遺形忘我曰坐忘此攝生之大畧也<lb/>
<pb n="KR4e0244_WYG_019-9b"/>
在雲間聞吾邑嵗試案已發而家報未来名次或恐不<lb/>
前今向此處把住念頭莫待臨時又生膠擾<lb/>
只將喜怒哀樂愛惡欲七字微細分别便見通身病痛<lb/>
我兩日不熱而煩不寒而慄㦯為試事㦯為疾病㦯為<lb/>
思家刻刻流轉累心之至乃至累身可以悟矣<lb/>
儉化謂我不耐煩良信耐煩二字余聖藥也<lb/>
養生之理與學道亦不相背<lb/>
盛徳者物不能擾形不能病形不能病以物不能擾也<lb/>
<pb n="KR4e0244_WYG_019-10a"/>
故善學者臨生死而色不變疾痛慘切而心不動由養<lb/>
之有素也非一朝一夕之故也<hi>二程語録宜體認學道若不至此便不成丈夫</hi>
一月来以患瘍故學力俱退向所得力處皆成話說矣<lb/>
豈非以疾痛慘切而動其心者乎推此言之一事做不<lb/>
得一處去不得矣可為猛醒<lb/>
多驚多怒多憂只去一事所偏自正<lb/>
心氣定便和無疾<lb/>
宋史稱横渠先生居南山時左右簡編俯而讀仰而思<lb/>
<pb n="KR4e0244_WYG_019-10b"/>
有得則識之㦯中夜起坐取燭以書其志道精思未始<lb/>
須㬰息亦未始須㬰忘也<lb/>
吾性易怒易憂最宜戒<lb/>
復之三曰頻復厲巽之三曰頻巽吝執持不固之弊如<lb/>
此<lb/>
尹和靖受業伊川門下欲不復應舉伊川謂子有母在<lb/>
未可如此和靖歸白其母云云伊川然後許之朱子在<lb/>
漳州日一士人自泉来謁自言心厭舉業欲従問學朱<lb/>
<pb n="KR4e0244_WYG_019-11a"/>
子以其非父母命令歸得請再来始無所礙夫問學美<lb/>
事然既妨禄仕亦必出扵親命乃可自遂不然不得乎<lb/>
親非所以為學也<hi>餘冬録</hi>
元劉敏中嘗與同儕各言其志曰自幼至老相見而無<lb/>
愧容乃吾志也<lb/>
勝國王紹文處士臨終書示其子孫語云利人之事可<lb/>
周旋處雖獨力亦當自為害人之事於戲謔中一念不<lb/>
可妄發<lb/>
<pb n="KR4e0244_WYG_019-11b"/>
宋胡宿毎語後進富貴貧賤莫不有命當脩身俟時毋<lb/>
為造物者所嗤<lb/>
上蔡語録命雖淺近也要信得真將来做田地就上面<lb/>
下工夫萬事真實有命人力計較不得吾生平未嘗干<lb/>
人在書局亦不謁執政㦯問之對曰他安能陶鑄得我<lb/>
自有命在若信不真風吹草動便生恐懼憂喜枉做却<lb/>
閒工夫枉用却閒心力信得命便養得氣不挫折也張<lb/>
忠定云只一箇信五年方做得成此事誰不當念之<lb/>
<pb n="KR4e0244_WYG_019-12a"/>
周氏紀言記章鄧山自言少年多病後因念聖賢教人<lb/>
理性情遂扵喜怒上調停自此一向無病<hi>余多病當以此自治</hi>
此事本自已事切勿使人知滋味便減了<lb/>
黄昏時須静坐乃睡明日方有精神若一日勞役至晚<lb/>
乗困倦便睡明日精神殊減<lb/>
吳康齋詩云由来氣質已偏枯俗染彌深愈失初扵此<lb/>
不加鏖戰勇卻従何處著工夫<lb/>
楊慈湖云為物所逆而動心此怨天也<lb/>
<pb n="KR4e0244_WYG_019-12b"/>
凡事到前且教胸中泰然急亦無用<lb/>
細思驚憂二字總沒用處盖事之小者既不足用吾驚<lb/>
憂若至生死窮通則又有命矣山谷曰青山白雲江湖<lb/>
之水浩然可復有不足之歎耶<lb/>
莱峰先生記言予喜誦之以其平易切實扵我輩中人<lb/>
以下者尤相近燈下録數則以當座右銘謀身無萬全<lb/>
之䇿不如委命之為安處世無百中之慮不如任理之<lb/>
為適<hi>若能事事信得命過省多少煩惱○已見吾師録一則不復載</hi>
<pb n="KR4e0244_WYG_019-13a"/>
夫子温良恭儉讓五字都要想見其氣象謝安迎桓温<lb/>
時氣象常要想劉寛下車還牛氣象常要想想之者所<lb/>
以變化氣質也不然想也沒用<lb/>
王龍溪去官之日僚友餞送意氣自如若加一分意氣<lb/>
便不自如矣　心本是活物怎教他定得今人流放扵<lb/>
物欲此是樞都不在臼子裏若要拿定此心則是樞都<lb/>
死煞了須是終日開闔而不出臼子方是此龍溪語余<lb/>
春来在有為上用功乃至欲遏捺之使一念不起遂成<lb/>
<pb n="KR4e0244_WYG_019-13b"/>
心疾不惟臨事不得力反受其累觀此語不覺泮然渙<lb/>
然龍溪之學今人病其近禪要之未可輕訾也<lb/>
妄語如因人以宛轉其語便是小人之態只看朱子與<lb/>
人書不肯少有依違便是其心之忠信也依違之病余<lb/>
最恥之然亦時不能免觀此可戒<lb/>
操練軍士正為殺賊遇賊放過操練何用平時講究道<lb/>
理一遇境界便即随波逐流何益之有念此可痛<lb/>
慈湖遺書云學者涵養有道則氣味和雅言語閒静臨<lb/>
<pb n="KR4e0244_WYG_019-14a"/>
事而無事<lb/>
尅日成功如箭筈離絃直造掤的此立志様子也耐心<lb/>
持乆如磨杵作針不計嵗月此用功様子也<lb/>
勞生以徇物不亦愚乎遺物以偷生不亦鄙乎愚則吾<lb/>
不知鄙則不免矣<lb/>
多思預算決定無益聖人所謂思患預防盖是指人事<lb/>
可盡者耳<lb/>
張文定邦竒觀頤録序曰夫人情扵既往之愆孰能無<lb/>
<pb n="KR4e0244_WYG_019-14b"/>
懼懼而復㤀之與不知懼者等耳今日之懼吾又懼其<lb/>
復為前日也於戲以吾方懼之心又懼夫懼之㦯失也<lb/>
朽索之馭六馬不足以喻乃敢放焉而自肆者何哉昭<lb/>
事録序曰予年二十四五官翰林時則有觀頤録毎夕<lb/>
紀過以觀所頤厥後侍養家食窘廹拂抑時攖於中而<lb/>
鄉居僻絶乏朋友之助深用自懼毎日晨興焚香拜天<lb/>
取易書詩要語乾元亨利貞敕天之命惟時惟㡬我其<lb/>
夙夜畏天之威扵時保之云云者對天嘿誦數過盖以<lb/>
<pb n="KR4e0244_WYG_019-15a"/>
天與此心為類師也云云前輩實能畏天省過如此予<lb/>
數月以来無毫髪之益心過日積口過日增嵗月之已<lb/>
去者如火銷膏而不知也精力之已耗者如積水竭扵<lb/>
蟻漏而不覺也於乎困而不學者余之謂夫<hi>張公鄞縣人嘉靖間</hi>
<hi>為兵部尚書卒</hi>
張文定與人書又云外不能不與衆周旋而中竊厚自<lb/>
植立恐恐然惟懼有愧於平日之所誦讀盖亦已艱矣<lb/>
文定公又與人書云君子素位而行當跪而跪當拜而<lb/>
<pb n="KR4e0244_WYG_019-15b"/>
拜苟中乎禮即與饑食渇飲者何異<lb/>
文定中庸傳曰體天之道必法天之强㦯曰何如其能<lb/>
强也曰勗何如其能勗也曰思曰奚思曰思帝命之不<lb/>
易其不容不力矣今夫儕我者之命我也且猶肅然以<lb/>
承之况上帝之命乎人之命入吾耳感吾心而已也而<lb/>
猶惕然念之而况帝命之根吾心而不㧞引翼吾前而<lb/>
不少息乎且大化之往也無窮来也無止往吾弗及而<lb/>
来將不吾復兹吾扵萬古内一受命也而可無勗乎<hi>節三</hi>
<pb n="KR4e0244_WYG_019-16a"/>
<hi>十三字</hi>
昔張天祺自約自上牀後不得思量雜事趙州參禪自<lb/>
云此心扵二六時中惟粥飯兩時為雜用汝今只簡㸃<lb/>
此心一日不雜者有㡬不患念起只患覺遲此至言也<lb/>
富貴不可輕也然人不能輕富貴則不䏸䖏富貴捕虎<lb/>
者未嘗畏其為虎故帖耳妥尾而惟吾之擒知其為虎<lb/>
而畏之則必為所噬矣<hi>正學語</hi>
勿以無益害有益<lb/>
<pb n="KR4e0244_WYG_019-16b"/>
日月易逝陶士行所謂分隂可惜非欺我也在吾輩雖<lb/>
秉燭以繼日猶嫌其速而况堪以謔浪嘯傲荒其日力<lb/>
乎<lb/>
病中思昔人語云曾扵病中會得移心法盖移其心如<lb/>
對君父慎之静之自愈也<lb/>
予生平躁而多怒毎痛戒之嘗觀陶淵明買僕遺其子<lb/>
書曰此亦人子也宜善遇之文中子曰僮僕稱其恩可<lb/>
以従政矣故所畜長鬚赤脚未嘗遽以疾言厲色加之<lb/>
<pb n="KR4e0244_WYG_019-17a"/>
至過従友朋之家讀書夜分蒼頭侍側則必先命之寢<lb/>
而後安今嵗有韓兄不鄙而招我愛我至甚少陵所謂<lb/>
憐君如弟兄不啻過矣季秋之廿一日受風作疾寒熱<lb/>
並作劇扵氷炭幸仲舎兄脈之藥之而廿三日汗猶未<lb/>
發伏枕自念古人扵病中得移心法慎之静之自愈此<lb/>
時藥力已行而心固不亂也廿四日疾少間廿五日能<lb/>
履地矣兩日偶有所需館使不能時應至午後予遂大<lb/>
怒而疾言厲色者稍稍露矣夫予扵無病之時館使嘗<lb/>
<pb n="KR4e0244_WYG_019-17b"/>
聚談謳吟乎其間而予不之怒予至是而怒耶予之怒<lb/>
非所以衛生而養徳也寫至此適有韓出相問因告之<lb/>
故遂不及書竟而止此出一時之忿盖亦因病而躁與<lb/>
庸人無異<lb/>
今夕病中自省能臨事無將迎否事過無沾戀否能喜<lb/>
怒哀樂得其平否能口無雌黄否能重内輕外否能刻<lb/>
刻内顧主人翁否凡此皆耀所知之而不能力行者也<lb/>
數日来已被疾病勘破因思八月廿三日午後大病時<lb/>
<pb n="KR4e0244_WYG_019-18a"/>
却能置生死度外一心不亂畧愈便起雜念打算世情<lb/>
籌量身事細思之畢竟何益若能把持心境常如廿三<lb/>
日午後病當自愈矣<lb/>
讀書須一言一句自求已身方見古人用心處欲進道<lb/>
須謝外慕乃得全功<hi>節十九字</hi>讀書先令心不馳走則言下<lb/>
理會少年志氣方强時能如此事半古之人功必倍之<lb/>
　讀書須精治一經知古人關捩然後所見經傳知其<lb/>
指趣所謂膽欲大而心欲小不以世之毁譽愛憎動此<lb/>
<pb n="KR4e0244_WYG_019-18b"/>
膽欲大也非法不言非道不行此心欲小也文章乃其<lb/>
粉澤要須探其根本本固則世故之風雨不能飄摇古<lb/>
人特立獨行者用此道耳忠信孝友立則見其參扵前<lb/>
在輿則見其倚扵衡當乆而能安之若但繡其鞶<graphic n="KR0868" url="https://raw.githubusercontent.com/kanripo/KR-Gaiji/master/images/KR0868.png" mimeType="image/png"/>安<lb/>
能美七尺之軀哉　學問以自見其性為難誠能見其<lb/>
性坐則伏扵几立則垂扵紳飲則列扵尊彛食則形扵<lb/>
籩豆升車則鸞和與之言奏樂則鐘鼓為之說故見已<lb/>
者無適而不當至扵世俗之事随人工拙君子有所不<lb/>
<pb n="KR4e0244_WYG_019-19a"/>
暇　學問須従治心養性中来濟以學古之功三月聚<lb/>
糧可至千里但勿速成耳　通知古今在勤讀詩書文<lb/>
章壯麗在筆墨追古至扵夜行之行不見之美極須留<lb/>
意畧說人之常病有十種喜論人之過不自訟其過嫉<lb/>
人之賢已見賢不思齊有過不改而必文不稱事而增<lb/>
論與人計較曲直喜窺人之私樂與不肖者逰好友其<lb/>
所教試反已而思一日去其一則十日亦盡去矣數十<lb/>
年先生但用文章提奨後生故華而不實諸生寡過可<lb/>
<pb n="KR4e0244_WYG_019-19b"/>
讀郭林宗傳觀茅季偉田仲乙安用文章也　致逺者<lb/>
不可以無資又當知所向聞其道理之曲折然後必致<lb/>
而無悔鉤深而索隠温故而知新此治經之術所以使<lb/>
人知所向也博學而詳說之别支離以趨簡易此觀書<lb/>
之術所以使人知道理之曲折也夫然後載司南以適<lb/>
四方而不迷懐道鑒以對萬物而不惑曾子曰尊其所<lb/>
聞則髙明矣行其所知則光大矣聞道也不以養口耳<lb/>
之間而養心是謂尊其所聞在父母之側則願如舜文<lb/>
<pb n="KR4e0244_WYG_019-20a"/>
王在兄弟之間則願如伯夷季子是謂行其所知若欲<lb/>
速成患人不知好與不已若者處求賢扵俗人學者之<lb/>
通病無此四病則善矣　好學之士常病人我最難調<lb/>
伏能日三省此事去道不逺矣古人治水九年扵外三<lb/>
過門而不入然而不矜不伐則扵世間知書能文亦不<lb/>
足驕人矣　某人文學當大成但願極加意扵忠信孝<lb/>
友之地甘受和白受采不用文章照映今古乃所望者<lb/>
治經欲鉤其深觀史欲馳會其事理皆須精熟渉獵士<lb/>
<pb n="KR4e0244_WYG_019-20b"/>
朝而肄業晝而服習夕而計過無憾而後即安此古人<lb/>
讀書法也　右黄文節公刀筆數則喜其論文行皆切<lb/>
學人膏盲病中録之無一字不當佩服　心氣不定常<lb/>
如猿猱相似一物来攪便諸念紛起畢竟作何把握能<lb/>
把握得的又只在眼前如何偏主張不得要知只是工<lb/>
夫間斷所謂一暴十寒也到近日則十寒無一暴矣<lb/>
先儒云要如為九層之臺須大著脚始得念之念之<lb/>
多觀古人法言亦只是說話全不濟事只如近日所看<lb/>
<pb n="KR4e0244_WYG_019-21a"/>
古人語録不少摘其一言一句行得徹底亦儘可無愧<lb/>
為人若旋録旋㤀則是枉卻一畨功夫也<lb/>
汝今也莫將精神浪費也莫汲汲皇皇今日讀一書明<lb/>
日要用今日做一事明日要成但該做的事該讀的書<lb/>
只恁做去讀去我友龔儉化說我不耐煩此病誠有之<lb/>
不耐煩生扵欲速欲速甚害事我自知而自不能改可<lb/>
愧也嵗月易逝勿作閒事消費功夫眼前朋友踈也得<lb/>
宻也得毁也得譽也得諸小試前也得後也得只逐日<lb/>
<pb n="KR4e0244_WYG_019-21b"/>
做正經功夫毎夕查一日過失無負學道初念<hi>節五十一字</hi>
向嘗見讀書善養氣語未深見其妙今乃知養氣二字<lb/>
是讀書第一要領我今必須擺脫萬慮使此心清清空<lb/>
空常如十五嵗以前時自然清明来昔人云韓子因學<lb/>
文而見道良不誣也我向来看得語録太多障蔽聰明<lb/>
總是沒幹聖賢一句二句用之不盡何須許多然不讀<lb/>
書時又防此心茅塞山谷所謂對鏡則面目可憎向人<lb/>
亦語言無味者故知書本上義理時時澆灌不為無益<lb/>
<pb n="KR4e0244_WYG_019-22a"/>
但莫作說話過去須如象山毎事要討著落耳<lb/>
前過山積思之但益愧悔愧悔何用只求將来莫如既<lb/>
往耳毎日兀兀地早起轉眼一日已過可為畏懼可為<lb/>
畏懼<lb/>
過字要認明白不是行一過當事說一過當話纔謂之<lb/>
過凡應事接物時存一將迎心留滯心籌算心此心便<lb/>
生種種葛藤雜暗而不光明矣心既雜暗處事便不得<lb/>
當諸惡連類而起矣所謂學人當従本源處用力若末<lb/>
<pb n="KR4e0244_WYG_019-22b"/>
流上縦然補救得一二事畢竟病根尚在他日復發論<lb/>
語所謂克伐怨欲不行焉是也然吾輩初機學人滲漏<lb/>
亦非一處故動時尤須檢㸃先輩云吾輩試自念與人<lb/>
接㡬句閒話而將迎之意纒擾不已其去不學者㡬何<lb/>
細思此種將迎起扵何處須與掃除一空坦然豁然則<lb/>
動静如一而學問有入手處矣若静時惺惺一動便覺<lb/>
忙亂濟得甚事<lb/>
先輩云要人感恱怕人恠此私心也今試従應事接物<lb/>
<pb n="KR4e0244_WYG_019-23a"/>
時静察之若此念洗滌不盡如何便要學道<lb/>
文潞公富貴福夀古今無比致仕歸洛年已八十神宗<lb/>
見其康强問攝生亦有道乎潞公對無他臣但能任意<lb/>
自適不以外物傷和氣不敢做過當事酌中恰好即止<lb/>
神宗以為名言<lb/>
人簡黙最好予毎對平日狎習之友輙信口溢發往往<lb/>
及人短長大不可也前夕女揚先生酒間語余云人有<lb/>
無心之言而受之者大不能堪予嘗見毁扵一達者今<lb/>
<pb n="KR4e0244_WYG_019-23b"/>
終身皆受其累予聞之悚然噫吾輩雌黄雖不足為重<lb/>
輕要之亦是殺機未盡當思以身受毁此中斷未釋然<lb/>
則人之受毁亦猶是也嘗憶一書載一先正語云我看<lb/>
天下無一個不好底人此等胸次直是大不可言<lb/>
與人談論若意有不可即當說出其人未必不以我為<lb/>
是也如度其人意不可回我力不能救正亦當付之黙<lb/>
然莊子所謂正容以悟之亦一道也切不可随順其人<lb/>
以求感恱盖其人意見巳差又得一助自此再無挽回<lb/>
<pb n="KR4e0244_WYG_019-24a"/>
矣韓魏公與歐陽公同在政府知歐公不喜文中子又<lb/>
以繋辭為非孔子書毎會未嘗語及此為可法<lb/>
紫栢云凡天下賢愚交逰淺深人情反復傷心動念皆<lb/>
不可私定臧否盖大家處在無明窟中豈無差謬至言<lb/>
哉常念此言喜憎毁譽何自而起<lb/>
不能銳因以鈍為體不能動因以静為用唐子西語可<lb/>
味<lb/>
陶石簣誌王性海墓載其語云直心易深心難有功之<lb/>
<pb n="KR4e0244_WYG_019-24b"/>
功易無功之功難此進一歩語也彼所謂易者吾尚以<lb/>
為難况其難者乎<lb/>
人能暴吾過者吾師也人能是非吾言者教我者也切<lb/>
不可當面錯過反生嗔忿<lb/>
怕聞俗言怕處俗事怕見俗人皆大病也脫灑人何入不得<lb/>
閒人少見閒話少說自是寡過法門<lb/>
古人不可輕議先輩不可輕詆<lb/>
心逐物移便不中節即怒時驗之可見<lb/>
<pb n="KR4e0244_WYG_019-25a"/>
怕人非笑則好事不敢為要人感恱則不好事不敢不<lb/>
為推之一言一動亦然<lb/>
人之處世如舟行江湖中如余所處盖無風未能行耳<lb/>
尚未遇惡風逆浪檣傾楫摧時也無風時易悶惡風時<lb/>
易怕欲他日不怕且學今日不悶<lb/>
勿與庸人謀事勿與俗人共事<lb/>
吾自察悠悠忽忽畏難而不能持乆懦莫甚焉昔人絃<lb/>
韋之佩吾其從絃乎書以自警<lb/>
<pb n="KR4e0244_WYG_019-25b"/>
清虚則明雜擾則暗心體只是如此朱子大學註以虚<lb/>
靈不昧訓明徳確不可移<lb/>
朱子大學序云俗儒記誦詞章之習其功倍扵小學而<lb/>
無用異端虚無寂滅之教其髙過扵大學而無實數語<lb/>
道得破說得盡<lb/>
聖賢論學知行二者必不相離離之不可以為學近世<lb/>
王伯安拈出良知教人盖以知透處行即在内不知行<lb/>
不到者知亦不到大學之格致即中庸之徳性問學論<lb/>
<pb n="KR4e0244_WYG_019-26a"/>
語之學思也今以為格去之格其謬甚矣今有人端居<lb/>
户庭偶披圗籍見輿地之廣大道里之曲折厯厯在目<lb/>
遂毅然與人言之以為周行四方者莫我若也然欲其<lb/>
出門逺適則東西不辨矣若實曾徧厯者身到之處自<lb/>
然知得鑿鑿他日再往自不待問人矣近世有學者閉<lb/>
關三年出關時却成呆人滿腹見解畢竟何益愚扵良<lb/>
知之說未嘗實見得是斷不敢左象山而右晦翁也<lb/>
聞剥啄聲惡之見雜人厭之心之易動如此<lb/>
<pb n="KR4e0244_WYG_019-26b"/>
管幼安自訟曰一朝科頭三晨晏起蘇明允譏王介甫<lb/>
曰蓬首垢面而談詩書余扵古人長處無一得而短處<lb/>
恒類之可為深戒<lb/>
雜念營營不能當下掃卻此非孟氏之所謂茅塞者耶<lb/>
欲身心輕安難矣<lb/>
行厲而容寂知言而能嘿榮譽弗喜辱毁弗戚此王荆<lb/>
公題元長老像也浮屠人乃能如此吾輩讀聖賢書扵<lb/>
榮辱得失尚未能擺脫何以學道<lb/>
<pb n="KR4e0244_WYG_019-27a"/>
脫灑二字甚麤然學道須従是入<lb/>
周莱峰問林與川少時多病長而反壯用何道而能然<lb/>
與川云只是行其所無事節飲食寡嗜慾而已此外更<lb/>
有一法古人有語云紅杏難禁雨青松耐嵗寒老遲因<lb/>
性慢無病為心寛寡嗜慾是節飲食之本若食少心煩<lb/>
伐命必矣<lb/>
余昔與友人言志余云欲作一好縣令以及民最便也<lb/>
友人云汝性不耐煩做不得余悚然服之大抵不耐煩<lb/>
<pb n="KR4e0244_WYG_019-27b"/>
始扵欲速欲速則不達不達則愈不耐煩矣今早閱周<lb/>
氏紀言有云耐煩二字千古秘方然須辨認引子清切<lb/>
方驗引子者看自己一生立定主意如何如主意在卿<lb/>
相此方便是三斗醋三斗薑是巳主意在仙佛此方便<lb/>
是調火候降火性是巳主意在聖賢此方便是不遷不<lb/>
貳勿助勿忘不厭不倦是已竒方易得真引難求辨之<lb/>
不精鄧綰甘笑罵師徳謁相門益重其病耳<lb/>
洪皓在冷山有詩云一夕之飢不可忍蘇武當時十九<lb/>
<pb n="KR4e0244_WYG_019-28a"/>
年學者遇不堪事當以古人極不堪事自想<lb/>
山谷題跋多名言可誦畧摘三則皆可終身誦之書贈<lb/>
韓秀才曰治經之法不獨玩其文章談說理義而已一<lb/>
言一句皆以養心治性事親處兄弟之間接物在朋友<lb/>
之際得失憂樂一考之扵書書與洪龜父曰龜父筆力<lb/>
可扛鼎他日不無文章垂世須要盡心扵克己全用其<lb/>
輝光以照本心書與姪榎曰視其平居無以異扵俗人<lb/>
臨大事而不可奪此不俗人也<hi>節十二字</hi>
<pb n="KR4e0244_WYG_019-28b"/>
心與事原不相離學者未能即事明心所以静時不失<lb/>
動時便失了程朱格物盡之矣陸象山亦云近日扵人<lb/>
情物理事勢上做些功夫<lb/>
静時最要養未曾養者多不中節<lb/>
遇貴勢則致敬遇貧賤則否遇名人則謹言遇庸衆則<lb/>
否遇强悍則怵懼遇巽輭則否遇得意則發舒遇窮困<lb/>
則否此等皆小人俗人之態又有一等以貧賤驕富貴<lb/>
以後進藐先輩以血氣禦侵侮以激昻䖏窮愁亦皆不<lb/>
<pb n="KR4e0244_WYG_019-29a"/>
學之過只毎事平心何等好<lb/>
子魚翁謂余病當由心鬱昔人謂治病先治心讀書作<lb/>
文只宜随力待時此余要藥也治心之一說余嘗以之<lb/>
勸人亦嘗怪聞初上人臨病不能治心以致不夀今身<lb/>
病乃自不能排遣故是根器下劣可不猛省<lb/>
臨事錯悮處甚多歡喜處恨怒處忙亂處皆宜三思<lb/>
東坡云徐徐而為之十年之後何事不立<lb/>
貪饕損福兼非攝生之道戒之<lb/>
<pb n="KR4e0244_WYG_019-29b"/>
細思此事直須動静交攝然非宴居獨處為静應事接<lb/>
物為動切莫分作兩橛<lb/>
陳仲醇曰丈夫處世談笑言論當防識者在傍至言哉<lb/>
吾嘗衆中察人有以言色恱人者未嘗不心鄙之切勿<lb/>
自蹈此失<lb/>
謝上蔡云透得名利關方是小歇䖏今之士大夫真能<lb/>
言之鸚鵡也吾今扵此二字正未得破切莫嘵嘵多言<lb/>
是夕忽然不樂盖心受外境摇撼故憶子魚翁向余言<lb/>
<pb n="KR4e0244_WYG_019-30a"/>
治心之説甚愧不能盡尤愧聞此言時作平常義觀<lb/>
唐子雅以偶立人簷下被毆盖其人新娶妾慮有窺伺<lb/>
也子雅有佻達名此事無有諒之者𤓰田李下古人言<lb/>
真不可忽<lb/>
時子求述其邑風氣刻薄且席間談鋒甚囂乃知多言<lb/>
固是厭事晉人云豈有名士終日妄語向見朱修能飲<lb/>
次嘿然不言為之自失喧呶中少一語是少一過也<lb/>
既要做好人安得世法圓融又安得世俗人皆愛吾吾<lb/>
<pb n="KR4e0244_WYG_019-30b"/>
求無愧屋漏而已<lb/>
前數日連赴友人招乆病初愈嗜酒顛狂既昧尊生又<lb/>
乖養徳應是讀頤卦未熟耳<lb/>
世味中割捨得浄纔好脫灑多思多憂皆縁未曾割捨<lb/>
若浸尋不出終是俗人而已<lb/>
人事往来扵吾心膠膠擾擾終不能静似此兩日雖詩<lb/>
書亦無處浸灌也可歎<lb/>
心欲安静慮欲深逺<lb/>
<pb n="KR4e0244_WYG_019-31a"/>
二十日来不加檢㸃衮衮應酬甚非静養之道信乎此<lb/>
事一失便不可挽<lb/>
聞人談惡事不加阻遏復従諛使談便如自談一般<lb/>
人有失宜諱之雖過端彰露若無與名教便當優容昨<lb/>
飲中談一友過事此大罪也<lb/>
簡言工夫難做言動相連多動便不能少言<lb/>
閒事少思閒言少說閒人少接閒地少去閒書少看閒<lb/>
文少作若能如此雖終閒也好<lb/>
<pb n="KR4e0244_WYG_019-31b"/>
㪚亂昏沉四字總不易脫離此即就彼二十日内多受<lb/>
散亂之病<lb/>
爽口味多終作疾快心事過反為殃豈獨事哉快心說<lb/>
話不可容易說出<lb/>
信得命過也好比来與大人體勘得命字甚明直是不<lb/>
可力争<lb/>
董子曰積善在身如長日益加而人不知也此言最為<lb/>
有理吾自察向来矜矜把持之日過惡終少近日放弛<lb/>
<pb n="KR4e0244_WYG_019-32a"/>
便覺輕言妄動不可枚舉<lb/>
自念平生病痛苦扵輕言苦扵貪味苦扵忿<graphic n="KR1264" url="https://raw.githubusercontent.com/kanripo/KR-Gaiji/master/images/KR1264.png" mimeType="image/png"/>無含宏<lb/>
之度苦扵懦弱無剛特之操反觀内省何曽脫得小人<lb/>
氣味而今學問更何所求倘能改去此病何樂如之雖<lb/>
死無憾此莱峰先生自儆語也近裏著已真實學問人<lb/>
苦心如此余尤喜其一字一句可作不肖箴砭故書而<lb/>
誦之<lb/>
灌而溉之勿使其蕭索也芟而薙之勿使其蕪穢也山<lb/>
<pb n="KR4e0244_WYG_019-32b"/>
谷曰士大夫三日不讀書則面目可憎語言無味<lb/>
羅近溪曰悉滌塵埃晶光天日大丈夫胸次如此<lb/>
昨酒中露一刻薄語醉後起一邪慾念甚悔甚悔邪念<lb/>
一起輾轉相附而生甚是可畏昔人所謂蔓難圗也<lb/>
凡事口說便不妙自巳做工夫雖生平極宻之友極親<lb/>
之人總與他說不得<lb/>
心清則神清神清則氣清<lb/>
凡事只畏精誠二字精誠而不能立事者未之有也方<lb/>
<pb n="KR4e0244_WYG_019-33a"/>
士說内養總是襲取工夫盖彼所知者無暴其氣而不<lb/>
知持其志也氣一則動志若養到純熟自然有些效驗<lb/>
但臨事用不著一經撓亂便失之耳<lb/>
余遇事不能做徹此是大病<lb/>
余受氣本薄而復以多思敗其氣可為悚惕蘇子云安<lb/>
心是藥更無方<lb/>
人我心得失心毁譽心寵辱心輕輕放下<lb/>
造物安排已定畢竟人算計不得也然須要盡我之事<lb/>
<pb n="KR4e0244_WYG_019-33b"/>
我事未盡如何怨得造物曾見大豐之嵗農夫有不耕<lb/>
而穫者否<lb/>
剛者陽徳也出世入世皆不可無然聖人皆是體剛而<lb/>
用柔故曰天徳不可為首<lb/>
士遇利害窮達若碌碌如衆人便不必讀書<lb/>
　<lb/>
　<lb/>
　陶菴全集巻十九<lb/>
</p>
<p>
</p>
  </div>
<div>
<head>陶菴全集巻二十</head> <lb/>
    <p>
<pb n="KR4e0244_WYG_020-1a"/>
欽定四庫全書<lb/>
　陶菴全集巻二十<lb/>
　　　　　　　　　　　　明　黄淳耀　撰<lb/>
　　陶菴自監録二<lb/>
雲棲蓮池大師記岳忠武降筆事有士人扶乩請仙忠<lb/>
武至或問之曰將在外君命有所不受王當日何以不<lb/>
矯命破金而後歸神以乩振几三下曰君輩真白面書<lb/>
生耳吾不奉君命將士誰奉吾命乎今夕偶讀史至李<lb/>
<pb n="KR4e0244_WYG_020-1b"/>
懐光養子事有感懐光與逆臣朱泚通謀其養子石演<lb/>
芬告之懐光責演芬曰吾以爾為子奈何負我死甘心<lb/>
乎演芬曰天子以太尉為股肱太尉以演芬為心腹太<lb/>
尉既負天子演芬安得不負太尉乎此言足以証忠武<lb/>
之言不謬矣忠孝一理也不忠之人為子者叛之㣲獨<lb/>
養子而已李璀懐光真子也懐光欲反璀宻言扵上懐<lb/>
光敗璀亦自殺夫以璀之賢而不能全其孝扵叛君之<lb/>
父何有扵將士乎即忠武矯命伐金雪不共戴天之恥<lb/>
<pb n="KR4e0244_WYG_020-2a"/>
萬萬不可與懐光同日而語然挟其軍威以抗君命尚<lb/>
得謂臣節乎忠武慷慨通大義平日在軍中必無日不<lb/>
以忠孝勵其下君召不奉詔亦何以示下哉五百年来<lb/>
說者紛紛非忠武自言之誰有見及此者文山云下則<lb/>
為河嶽上則為日星忠武之靈固赫赫在人世也<lb/>
朱子稱周子為政精宻嚴恕此四字足盡政要精宻嚴<lb/>
所以行其恕也<lb/>
未忙先做事至卻閒<lb/>
<pb n="KR4e0244_WYG_020-2b"/>
所謂將在軍君命有所不受者閫外之事不從中制也<lb/>
如穰苴之斬莊賈亞夫約軍中不得馳驅天子按轡徐<lb/>
行是也若夫將之生殺進退則制扵君矣苟將之生殺<lb/>
進退不制扵君是無君也嗚呼宋岳侯元托克托知大<lb/>
義也夫<lb/>
韓魏公遇事劄定脚做張太岳與人書云二十年前有<lb/>
一宏願願以其身為蓐薦使人寢處其上溲溺之垢穢<lb/>
之吾無間焉二公是何等骨力吾嘗謂太岳之才似魏<lb/>
<pb n="KR4e0244_WYG_020-3a"/>
公但彼元氣多此霸氣多耳學行之髙不如王荆公但<lb/>
荆公執著為人所欺太岳卻欺他不得大抵任天下事<lb/>
識以主之膽以輔之强力以濟之缺一不可也我朝方<lb/>
正學是何等骨力何等學術真聖人之徒也惜應變之<lb/>
才是其所少使其處平世遇中材以上之君定有可觀<lb/>
建文時如何濟事因思程正叔朱元晦處建文時不過<lb/>
如方正學耳<lb/>
友人談趙𤣥錫被逮事云吾兩日多憂今思做秀才勝<lb/>
<pb n="KR4e0244_WYG_020-3b"/>
做御史不憂矣余為一笑噫御史美官也一被逮而人<lb/>
遂不願為之榮辱倚伏寧有定耶等而上之李斯相也<lb/>
而至不得牽東門之犬陸機將也而至不得聞華亭之<lb/>
鶴將相之為禍如此世人知將相之禍而不知逺禍扵<lb/>
不為將相之先可謂愚之益愚矣<lb/>
朱子曰學者視天下事以為己所當然而為之則雖甲<lb/>
兵錢榖籩豆有司之事皆為已也以其可以求知扵世<lb/>
而為之則雖割股廬墓敝車羸馬亦為人耳<lb/>
<pb n="KR4e0244_WYG_020-4a"/>
楊椒山年十一嵗即能代兄收糧收納記算夘酉㸃查<lb/>
俱不錯誤我輩獨是何許人<lb/>
苻堅之来其勢決不可當矣而孰知勝負不可料乎所<lb/>
以謝太傅任之為髙院判之至其禍決不可逃矣而孰<lb/>
知倚伏不可必乎所以劉元城安之為得<lb/>
古人膽力直是可畏如覆楚復楚椎秦等事何等堅猛<lb/>
沉摯子胥包胥事皆即成子房事不成而佐漢亡秦則<lb/>
亦終成以三子觀之荆卿不足道矣<lb/>
<pb n="KR4e0244_WYG_020-4b"/>
能為流俗人所不敢為能不為流俗人所不敢不為纔<lb/>
是豪傑<lb/>
所謂豪傑者見得定後猛力做去更不顧人是非毁譽<lb/>
韓魏公是也然須看是非我者為何等人王介甫不分<lb/>
賢愚一以為流俗所以謂之執抝<lb/>
　<lb/>
　<lb/>
　陶菴全集巻二十<lb/>
</p>
<p>
</p>
  </div>
<div>
<head>陶菴全集巻二十一</head> <lb/>
    <p>
<pb n="KR4e0244_WYG_021-1a"/>
欽定四庫全書<lb/>
　陶菴全集巻二十一<lb/>
　　　　　　　　　　　　明　黄淳耀　撰<lb/>
　　陶菴自監録三<lb/>
日間無所用心之時太多則不當用而用者有矣今卻<lb/>
立定課程早起看時義數篇粥後看時義經義十數篇<lb/>
飯後看史記十葉文論二十葉餘功臨舊帖一紙或静<lb/>
坐凡事間斷總不好<lb/>
<pb n="KR4e0244_WYG_021-1b"/>
記誦欲精不欲博此向日誤用功夫今猶不能驅好博<lb/>
之病<lb/>
李習之曰六經創意造言皆不相師故其讀春秋也如<lb/>
未嘗有詩也其讀詩也如未嘗有易也其讀易也如未<lb/>
嘗有書也其讀屈原莊周也如未嘗有六經也如山有<lb/>
岱華嵩衡焉其同者髙也其草木之榮不必均也如瀆<lb/>
有濟淮江河焉其同者出源到海也其曲直淺深不必<lb/>
均也論文有至理<lb/>
<pb n="KR4e0244_WYG_021-2a"/>
山谷與李仲㡬帖云諸經史何者最熟學者喜博而常<lb/>
患不精汎濫百家不若精扵一也有餘力然後及諸書<lb/>
則渉獵亦得其精盖以我觀書則處處得益以書博我<lb/>
則釋巻而茫然朱子深喜之以為有補扵學者誨門人<lb/>
曰讀書理會一件便須精此一件此件看得精其他文<lb/>
字亦易看山谷讀書法甚好又曰人做功課若不専一<lb/>
此心先散漫何由看得道理出須是看此一書只在此<lb/>
一書讀此一章更不看後章讀此一句更不看後句此<lb/>
<pb n="KR4e0244_WYG_021-2b"/>
一字理會未得更不看下字如此則専一而功可成<lb/>
一循序二無欲速<lb/>
或問學書之法對曰今人非不欲字好只是潦草䖏多<lb/>
吾生平雖作一小柬亦不苟且程子謂即此是學<lb/>
王荆石先生與林秀才書曰射策取名一禀扵氣氣者<lb/>
受扵冥冥不可為也不可言也然機在得失之際足下<lb/>
試揣之胸中能老至不憂否能人不知不悔否能獨絃<lb/>
哀歌不落莫否有一扵此皆足折傷壯夫之氣故思將<lb/>
<pb n="KR4e0244_WYG_021-3a"/>
抽而若斷辭欲前而且卻不得不出扵脂韋軟熟以幸<lb/>
無敗而不知騏驥之敝䇿不如覂駕之得路也荆石此<lb/>
言真文章家妙訣不獨為制舉業而已<lb/>
春前看二程書發學道之志遂將舉業看得輕了不知<lb/>
父母之心如何望汝汝卻悠忽如此即此一念便不可<lb/>
以學道<lb/>
張文定公幼時讀書限定課程惟節日稍寛以息其力<lb/>
今我亦限定做去早起看周易一卦随筆録主意看經<lb/>
<pb n="KR4e0244_WYG_021-3b"/>
文選四書文文限閱五十篇看史記蘇文三六九作文<lb/>
兩篇此今嵗課程来嵗尚欲精宻憶謝象三謂三六九<lb/>
作文必宜三題兩篇亦不濟事向来所以不熟者只坐<lb/>
少作之故爾今當次第益之限定不完者罰抄時文十<lb/>
五首勤則不匱<lb/>
吕東莱曰今人讀書全不作有用看且如人一二十年<lb/>
讀聖賢書及一旦遇事與閭巷人無異或有一聞老成<lb/>
人之語便能終身服行豈其語過六經哉只縁讀書不<lb/>
<pb n="KR4e0244_WYG_021-4a"/>
作有用看故也此言切中末學之病可謂深錐痛劄矣<lb/>
余嘗謂今人扵六經四子之書童而習之究其所用則<lb/>
止以應科第而已而扵釋氏書則尊之曰内典嗚乎六<lb/>
經四子外典云乎哉<lb/>
經學之不明自不務實始也近見人有舉扵鄉者聞座<lb/>
主澹泊寧静語刻以遺人予為之一歎彼平日所讀何<lb/>
書豈無一句可行者必至是而始聞此語耶東莱所謂<lb/>
讀書不作有用看者益深有感扵俗學之弊矣<lb/>
<pb n="KR4e0244_WYG_021-4b"/>
朱子曰這一件理會未得又理會第二件第二件理會<lb/>
未得又理會第三件恁地終身不長進<lb/>
先儒論格物義云一事上窮盡他可類推此貫通覺悟<lb/>
之機也吾謂讀書法亦然<lb/>
又云今日既格得一物明日又格一物工夫更不住地<lb/>
如左脚進得一歩右脚又進一歩右脚進得一歩左脚<lb/>
又進接續不巳自然貫通<lb/>
顔之推家訓云吾七嵗時誦魯靈光殿賦至扵今十年<lb/>
<pb n="KR4e0244_WYG_021-5a"/>
一理猶不遺㤀二十年之外所誦經書一月廢置便至<lb/>
荒蕪矣某四嵗誦周興嗣千字文今猶記憶十嵗以往<lb/>
為俗學所困經史大意皆未通曉今欲稍従學問而轉<lb/>
眼便成三十許人矣記曰時過然後學則勤苦而難成<lb/>
追誦顔公之言以為歎息<lb/>
方正學曰日坐静室未嘗樂人談有相過問者可語語<lb/>
之不可語辭謝而已又云自少惟嗜讀書年十餘嵗輒<lb/>
日坐一室不出門當理趣會心神融意暢雖户外鐘鼓<lb/>
<pb n="KR4e0244_WYG_021-5b"/>
鳴而風雨作不復覺也又云習静既乆不能效時俗往<lb/>
復語言文飾之事不復能鳶肩羔膝卑聲詭笑曲身俯<lb/>
首稱誦人美而求其喜恱居則直情任意簡黙而已此<lb/>
三則語深得習静讀書之趣吾與人交既疏節不能委<lb/>
蛇或目為傲而語言任拙又多脫失眼前諸人又鮮與<lb/>
吾同志尚者規過砭疾既無其人而時俗之文又不足<lb/>
多論論亦不解祇應閉户讀書耳覽方先生語歎息乆<lb/>
之讀書至鐘鼓風雨不復覺始為得趣余自覺心雜所<lb/>
<pb n="KR4e0244_WYG_021-6a"/>
以向来少益葉熙時讀書雖呼之不覺其精専亦不可<lb/>
及<lb/>
讀書作文既無果銳精强之力又無優㳺漸漬之功所<lb/>
以日就荒落<lb/>
今日偶取舊日時藝觀之大抵氣多不貫意多深棘詞<lb/>
多冗長此吾向来病也疏通以養氣條達以命意鮮榮<lb/>
以措詞此吾今日治病之藥也<lb/>
用心扵帖括誠可謂作無益之事耗有涯之生然今日<lb/>
<pb n="KR4e0244_WYG_021-6b"/>
進退無據勢不得不濡首扵此且莫當作閒事莫看作<lb/>
難事<lb/>
吾少時為文頗不至底滯惜此時師友不得力年馳嵗<lb/>
流加以人事牽率今遂忽忽無所成就念之可懼自今<lb/>
以往宜刻刻儆醒勿嬉戲過日<lb/>
為文扵未握筆先横一畏難之念扵胸中困苦堙鬱精<lb/>
采氣勢皆消鑠矣安得有文曩日婁子柔先生謂予曰<lb/>
子文太精緻不如放縦為之使氣昌詞流則必勝矣此<lb/>
<pb n="KR4e0244_WYG_021-7a"/>
余良藥也<lb/>
髙山無窮太華削成鸞鳳一鳴蜩螗革音涵古茹今無<lb/>
有端倪鯨鏗春麗驚耀天下栗宻窈眇章妥句適精能<lb/>
之至鬼入神出長江秋注千里一道詭然而蛟龍翔蔚<lb/>
然而虎鳳躍鏘然而韶鈞鳴日光玉潔周情孔思千態<lb/>
萬貌平澤扵道徳仁義炳如也此劉夢得李習之皇甫<lb/>
持正李漢稱誦昌黎之文也握筆時當作此想不可自<lb/>
安凡陋<lb/>
<pb n="KR4e0244_WYG_021-7b"/>
為文固不可以易心掉之若凝斂太過則<graphic n="KR1132" url="https://raw.githubusercontent.com/kanripo/KR-Gaiji/master/images/KR1132.png" mimeType="image/png"/>嵼而乏氣<lb/>
象<lb/>
文章小道耳然以氣為主氣弱者雖為之不至也試看<lb/>
古人擺落萬物髙蹈獨往文章安得不妙<lb/>
張文潛曰學文之端急扵明理如知文而不務理求文<lb/>
之工世未之有也夫決水扵江河淮海也順道而行滔<lb/>
滔汨汨日夜不止衝砥柱絶吕梁放扵江湖而納之海<lb/>
其舒為淪漣鼔為波濤激之為風颷怒之為雷霆蛟龍<lb/>
<pb n="KR4e0244_WYG_021-8a"/>
魚鼈噴薄出沒是水之竒變也水之初豈若是哉順道<lb/>
而決之因其所遇而變生焉溝瀆東決而西竭下滿而<lb/>
上虚日夜激之欲見其竒彼其所至者蛙蛭之玩耳江<lb/>
河淮海之水理達之文也不求竒而竒至矣激溝瀆而<lb/>
求水之竒此無見扵理而欲以言語句讀為竒反覆咀<lb/>
嚼卒亦無有此最文之陋也<lb/>
世俗之學雖鄙陋可厭然今日既未能決去便須扵此<lb/>
汨沒沉浸一番庶㡬有自㧞之日若只如此悠悠過去<lb/>
<pb n="KR4e0244_WYG_021-8b"/>
恐進退失據徒自苦也<lb/>
韓子曰氣盛則言之短長與聲之髙下皆宜言氣得所<lb/>
養則律度自我出文斯妙矣栁子亦曰文以氣為主<lb/>
文字従肺腑中流出自然峻㧞不羣<lb/>
老泉與歐陽子書曰孟子之文語約而意盡不為巉刻<lb/>
斬絶之言而其鋒不可犯韓子之文如長江大河渾灝<lb/>
流轉魚鼈蛟龍萬怪惶惑而抑遏蔽掩不使自露而人<lb/>
望見其淵然之光蒼然之色亦自畏避不敢逼視執事<lb/>
<pb n="KR4e0244_WYG_021-9a"/>
之文紆餘委偹往復百折而條達疏暢無所間斷氣盡<lb/>
語極急言竭論而容與閒易無艱難勞苦之態評三子<lb/>
皆精當讀之亦可得文訣<lb/>
經之以杼軸緯之以情思發之以議論鼔之以氣勢和<lb/>
之以節奏人人之所同也出扵口而書扵紙而巧拙見<lb/>
焉巧者有見扵中而能使了然扵口與手猶善工之工<lb/>
扵染也拙者中雖有見而詞則不能達猶不善工之不<lb/>
工扵染也<hi>蘇伯衡論文</hi>
<pb n="KR4e0244_WYG_021-9b"/>
予歸見友人作時藝有刻意趨時者句摹字放讀之厭<lb/>
憎盖為其義理不明掩題便不知何物也噫士君子有<lb/>
義有命時藝小道勿使至背時可矣何至效顰學歩如<lb/>
此充此一念何所不至<lb/>
杜牧之序兵法謂盤中走丸丸之走盤横斜圜直繋扵<lb/>
臨時不可盡知其必可知者丸不出盤也蘇子瞻論文<lb/>
如萬斛泉原不擇地皆可出扵平地滔滔汨汨一日千<lb/>
里及與山石曲折随物賦形而不可知也所可知者常<lb/>
<pb n="KR4e0244_WYG_021-10a"/>
行扵所當行常止扵所不可不止如是而已矣二公所<lb/>
論事不同而比擬之意甚似知用兵之法則知行文之<lb/>
法矣吾人拘拘為時俗之文觸地罣礙如著敗絮行荆<lb/>
棘中其故安在當思之<lb/>
燈下閱東野集中有讀張碧集詩曰天寳太白歿六義<lb/>
已消歇大哉國風本䘮而王澤竭先生今復生斯文信<lb/>
難缺下筆證興亡陳詞備風骨碧詩固皎皎者耶今其<lb/>
集未見行世當時苦心吟諷安在不同鳥獸好音之過<lb/>
<pb n="KR4e0244_WYG_021-10b"/>
耳也因思唐人能詩而不傳者甚多昔人以徳言功為<lb/>
三不朽夫言固有因其人而不朽者矣言何足以不朽<lb/>
其人哉昔宋末王氏遭亂嚙指題詩清風嶺投嶺下死<lb/>
後毎遇隂雨則血書濆起後人立祠嶺下李孝光為文<lb/>
泰不華書之今其詩傳矣然固王氏傳之也若夫張睢<lb/>
陽之聞笛一篇文宋瑞之正氣諸首今皆炳炳在人耳<lb/>
目然使二公無詩其人不傳耶傳不傳何足深論吾悲<lb/>
夫蹋壁苦吟之士其意本欲有聞扵後而名湮沒不彰<lb/>
<pb n="KR4e0244_WYG_021-11a"/>
者比比也士固有志奈何以小道自處耶<lb/>
空色不映水秋聲多在山昔友人徴上句扵予余未有<lb/>
以應也偶思此句不過言空水如一耳従来作者卻無<lb/>
如此虚妙覺映地為天色逺不逮矣<lb/>
謝康樂池塘生春草得之夢中評詩者或以為尋常或<lb/>
以為淡妙皆就句中求之耳單拈此句亦何淡妙之有<lb/>
此句之根在四句之前其云卧疴對空林衾枕昧節候<lb/>
乃其根也褰開暫窺臨下厯言所見之景而至扵池塘<lb/>
<pb n="KR4e0244_WYG_021-11b"/>
草生則卧疴前所未見者其時流節換可知矣此等處<lb/>
皆淺淺易曉然其妙在章而不在句不識讀詩者何必<lb/>
就句中求之也<lb/>
昔人謂韓退之因學文而見道余謂學詩亦何不可以<lb/>
見道古聖人之論詩曰詩言志又曰思無邪此萬世言<lb/>
詩者之根本準則也詩人各言其志而一本扵仁義忠<lb/>
孝和平淡泊之㫖則無論世代之升降體裁之竒正而<lb/>
均之乎追古之作也彼規摹聲調寸歩不失如優孟之<lb/>
<pb n="KR4e0244_WYG_021-12a"/>
學叔敖而自命曰古既非言志之義乃若蔑棄規矩一<lb/>
憑胸臆其流至扵為險為怪為誕為纎為鑿為俚又安<lb/>
所稱無邪也善夫元次山之論詩曰拘限聲病喜尚形<lb/>
似且以流易為詞不知䘮扵雅正彼則指詠時物會諧<lb/>
絲竹與歌兒舞女生汙惑之聲扵私室可矣若令方正<lb/>
之士大雅君子聽而誦之則未見其可近之為詩者承<lb/>
李何七子之弊或變而之郊島或變而之宋元險怪誕<lb/>
纎無所不至而竟陵二子起而矯之學之者復將至扵<lb/>
<pb n="KR4e0244_WYG_021-12b"/>
為鑿為俚盖其所斤斤自得者不離乎句字之間昔人<lb/>
之所謂激而求竒者非真竒也嗚呼力矯時習一歸雅<lb/>
正如唐之沈千運孟雲卿其人者已不可得况進而之<lb/>
李杜耶又况進而為漢魏三百篇耶<lb/>
讀唐詩至賞心處欣然忘食乃知此道最易沒溺人近<lb/>
鍾伯敬云平生精力什九盡扵詩歸一書此僅賢扵飽<lb/>
食終日者耳<lb/>
作詩文摹畫兒女情態為後生狂藥其罪不細吾今生<lb/>
<pb n="KR4e0244_WYG_021-13a"/>
戒之<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4e0244_WYG_021-13b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　陶菴全集巻二十一<lb/>
</p>
<p>
</p>
  </div>
<div>
<head>陶菴全集巻二十二</head> <lb/>
    <p>
<pb n="KR4e0244_WYG_022-1a"/>
欽定四庫全書<lb/>
　陶菴全集巻二十二<lb/>
　　　　　　　　　　　　明　黄淳耀　撰<lb/>
　　陶菴自監録四<lb/>
陶石簣云世間惟道徳朋友是真餘悉假偽<lb/>
未嘗讀程朱諸先生書與讀而不能精究者其輕毁謾<lb/>
詆固無足恠<lb/>
朱子四書集註中未嘗無病要之後學不可輕議今人<lb/>
<pb n="KR4e0244_WYG_022-1b"/>
讀李杜韓歐諸集其中詩文佳者固不勝舉然而字句<lb/>
之瑕與文義之累理者亦未嘗無之終不以此掩其大<lb/>
美也况朱子為千聖發㣲使盲者得視聾者得聽其功<lb/>
固不在孟子下縦有偏滯不融處功過獨不可相準耶<lb/>
會有無益者五文會無益鬬巧矜長易渉毁譽酒會無<lb/>
益選伎徵歌易渉荒滛逰會無益賞月吟風易渉流蕩<lb/>
談會無益論人長短易渉輕薄交會無益懐刺漫投易<lb/>
渉奔競今人非此五者不會就中文會似屬正業然扵<lb/>
<pb n="KR4e0244_WYG_022-2a"/>
進徳修業畧無毫髪之助而或假此以為下四會之資<lb/>
余深見其無益自後立戒不得輕入<lb/>
習静是第一義讀書是第二義作文是第三義求友是<lb/>
第四義今人奔走徴逐多云篤扵友誼吾實恥之<lb/>
揚子雲云雕蟲小技壯夫不為也杜子美云文章一小<lb/>
道扵技未為尊彼所謂文大者鑽窺微宻小者推敲風<lb/>
騷此後世學文之徒所嘔心不能到者也二公猶輕之<lb/>
若此今人所業者不過應舉時義耳以視二公之文奚<lb/>
<pb n="KR4e0244_WYG_022-2b"/>
啻爝火之扵日月乃至窮年累月疲耗心力扵此中可<lb/>
謂不知務矣<lb/>
陳恒弑君章集註胡氏曰仲尼此舉先發後聞可也雲<lb/>
峰解云先發後聞謂魯也非謂夫子也近聞子將云渠<lb/>
自有全篇晦翁節取四句大畧往往動後人之疑今未<lb/>
見全文若何自當依雲峰說不可使文定有非聖之罪<lb/>
余前閱二程書友人從案頭見之語有韓云渠何故閱<lb/>
此書有韓對以此書宜閱友人摇手不然噫今人讀種<lb/>
<pb n="KR4e0244_WYG_022-3a"/>
種非聖書見者不之怪讀二程書輙怪作種種累理事<lb/>
聞者不之怪學二程為人必怪矣<lb/>
雲間周莱峰先生之為人吾所不知也讀其學道紀言<lb/>
篤實謹宻古好修君子也有韓云雲間人甚稱其惡噫<lb/>
豈有篤實好修如莱峰其人而猶惡者因思先正云要<lb/>
人感恱怕人怪此私心也又云天下事大患只是畏人<lb/>
非笑如莱峰者豈不怕人怪不畏人非笑者耶讀其書<lb/>
不知其人不可也<lb/>
<pb n="KR4e0244_WYG_022-3b"/>
或問蓮池禪師在家人修行恐不及出家者荅曰在家<lb/>
人能扵五慾中證得如火中之蓮後遇水則愈長若水<lb/>
中生者後遇火恐焦耳此語與予今日所見同非實厯<lb/>
不知<lb/>
無樂而豫者淵明也無挟而恃者退之也<lb/>
列子曰心凝形釋骨肉都融不覺形之所倚足之所履<lb/>
随風東西猶木葉榦殻竟不知風乗我邪我乗風乎噫<lb/>
此所謂御風者也此亦列子從心所欲従容中道之日<lb/>
<pb n="KR4e0244_WYG_022-4a"/>
也然畢竟與孔子不相似為他走入為我窠臼中<lb/>
昌黎曰今世之為士者一凡人譽之則自以為有餘一<lb/>
凡人沮之則自以為不足<lb/>
吕温陳先生墓表曰先生行不學之道據不仕之貴負<lb/>
不稱之名達人觀焉斯極矣<lb/>
孟東野詩曰道險不在廣十歩能摧輪心憂不在多一<lb/>
夕能傷神<lb/>
古之髙士饑不可得而食寒不可得而衣余逰扵友朋<lb/>
<pb n="KR4e0244_WYG_022-4b"/>
間人數得而飲食之能無愧乎<lb/>
人說非理語不能救正則當以不荅銷之<lb/>
向讀雲間周莱峰先生紀言實心儀之有韓誤信雲間<lb/>
人云此大惡人余斷謂不然今早與一友談及書畫此<lb/>
友云莱峰書畫極佳余問其人曰古君子也不覺色喜<lb/>
莱峰為人雖不以此友之言而定然而一念之好善有<lb/>
不能已者惟恐莱峰不得一助耳傳曰不知言無以知<lb/>
人也君子與人交聞流言而不信况前輩乎又况古人<lb/>
<pb n="KR4e0244_WYG_022-5a"/>
乎<lb/>
因在舟中聞雷悟得天地間總是一氣<lb/>
餘冬録云韓退之贈崔斯立詩有可憐無補費精神之<lb/>
句王介甫遂用以譏公云力去陳言誇末俗可憐無補<lb/>
費精神然則介甫之新學又何如哉荆公選唐百家詩<lb/>
成序云廢日力扵此良可悔也而不知新學之當悔何<lb/>
也枕上讀至此不覺蹶然驚起嗚呼斯立學詩而退之<lb/>
惜之退之學文而介甫惜之介甫志不為世俗之學乃<lb/>
<pb n="KR4e0244_WYG_022-5b"/>
不免誤用而後人惜之今我飽食終日一無所用而猶<lb/>
不自惜竟亦無有惜之者矣宜勇猛自勵<lb/>
吾嘗見一鄙夫本恡財也而與人書曰生平最惡重財<lb/>
輕義今日見一薄夫本以謗書詆訐人也而曰生平最<lb/>
不喜談人隠慝嗚呼小人之肺腸口頬如此此等人何<lb/>
足道鄙薄二字究竟我何曾脫得乃說人耶<lb/>
嘗讀王伯安羅近溪王龍溪一流語録怪其髙逺之過<lb/>
此後一變而為任侠顔山農何心隠之流種種迂怪世<lb/>
<pb n="KR4e0244_WYG_022-6a"/>
或指為大盜而流弊極矣然伯安之學實祖象山象山<lb/>
之學固従孟子入者也學非不正而流弊至此立教者<lb/>
可不慎乎程子曰墨子之徳至矣而君子弗學也謂其<lb/>
舎正道而之他也至言哉<lb/>
精神力量如此決知非用世之具然境界遭遇逼人入<lb/>
萬斛蟣虱中嵗不我與分隂可惜豈堪閒愁閒悶耗其<lb/>
血氣耶<lb/>
萬事不須閒著意只應随分閱年華<lb/>
<pb n="KR4e0244_WYG_022-6b"/>
大人凝然不動不小家相<lb/>
羅一峰與人書曰近世大儒有下第者其言曰今秋幸<lb/>
不為考官所取得與弟姪研磨義理猶舎荆棘而達康<lb/>
莊猶去野店而居安宅修道崇徳之君子固如是也今<lb/>
乃汲汲科舉之得而以家貧為憂則其念慮之害與世<lb/>
之醉夢富貴者又何異若以家貧親老未免此途以階<lb/>
禄仕固聖賢之所不禁但不可縁以得失置胸中耳又<lb/>
曰若不以得失置胸中則應舉也未甚害<lb/>
<pb n="KR4e0244_WYG_022-7a"/>
看書貪多作事要快皆當戒之貪多則不精要快則多<lb/>
悞此予大病也<lb/>
鐵劍利則倡優拙此語出韓非子而程子語録象山語<lb/>
録皆有之蓋喻為學有實得則外飾不足也<lb/>
正學與人書曰處塵埃中不慣與流俗往還厭其喧閙<lb/>
毎欲縛一椽扵萬山絶頂人迹所不至處従一二友生<lb/>
讀書嘯歌以自樂伐木誅茅非有力者不能非惟古之<lb/>
富貴人不可效欲效畸人静者巖棲谷飲以自快亦莫<lb/>
<pb n="KR4e0244_WYG_022-7b"/>
之遂吾之貧困過古人逺矣噫清福豈易得哉<lb/>
取友難哉泛泛而識之泛泛而交之不待臨利而操戈<lb/>
臨害而下石也<lb/>
吾嘗欲為不愧屋漏之人而未能也徧觀諸同人無一<lb/>
人以此存心者<lb/>
予嘗與一先輩論及程朱先輩極訾伊川為執抝紫陽<lb/>
集註為頗謬予時亦附和之近讀二程書始知伊川不<lb/>
可輕議紫陽註雖有未盡合處然為前輩表章功在後<lb/>
<pb n="KR4e0244_WYG_022-8a"/>
學夫豈淺鮮昔有著書摘歐陽公五代史之失者東坡<lb/>
極訶責之况闡聖人遺經扵千載之下其難易較作史<lb/>
何如豈能一一合符乎盖此先輩究心禪學與宋儒氣<lb/>
味不合予當時妄言至今悔之<lb/>
學韓文者始扵宋初栁開仲塗栁公倜儻負竒氣其文<lb/>
能變五代之習今其集未見行世元郝經伯常文章節<lb/>
義時人比之東坡歸震川集有䟦伯常堯帝碑文云先<lb/>
友吴純甫家有陵川集今亦不存兩公之文皆足以傳<lb/>
<pb n="KR4e0244_WYG_022-8b"/>
其人猶泯泯如此豈顯晦有數耶抑尚有所待耶<lb/>
劉寛羮汙衣韓穉圭玉杯碎不怒其婢若吏出扵無心<lb/>
也若上下嘻嘻雖兩公何以齊家乎近聞陸君履常之<lb/>
子為人誤傷其目置而不挍舟赴金陵為来舟觸其僕<lb/>
墜水死亦不挍盖皆出扵無心也此兩事較劉韓兩公<lb/>
所䖏更難孰謂今人中無古人乎<lb/>
昔賢有聞父叱耕牛聲而泣者曰自傷不能致榮華而<lb/>
使老父未免勤苦吾父雖不業農然一家之事萃焉其<lb/>
<pb n="KR4e0244_WYG_022-9a"/>
勞甚扵為農吾讀書本求顯親今反貽親以憂是尚得<lb/>
為人子乎屈指来嵗距秋闈一載有半揣摹之業足以<lb/>
成矣徼天之靈使疴癢得脫扵躬雜務不撓扵外濡首<lb/>
帖括必有當焉若藝成而復屈便當捐棄陳言供為子<lb/>
職雖求田問舎烈士所譏而學者治生先儒不鄙未能<lb/>
濟世豈可累親昔吾邑張伯常先生二十嵗時與父約<lb/>
三科不中即絶意進取代父理家後至第三科得售盖<lb/>
二十九嵗也余来科亦當其年利鈍決矣崇禎辛未孟<lb/>
<pb n="KR4e0244_WYG_022-9b"/>
冬廿九日我與我約<lb/>
看人詩文不宜違心過譽以求感恱此䖏害亦不細待<lb/>
人不誠亦是心過非但口過也<lb/>
陸象山之教只收得中上人耳收得中下人纔是廣大<lb/>
韓子原道極扵正心誠意而不曰致知格物蘇氏古史<lb/>
舉中庸不獲乎上卻不說明善誠身歐陽子謂聖人教<lb/>
人性非所先皆朱子所謂無頭學問也<lb/>
借書不還大過也而人毎忽之借書遲還亦不可憶楊<lb/>
<pb n="KR4e0244_WYG_022-10a"/>
萬里集中有謂生平未嘗借人書不還而人借之者多<lb/>
不還噫此亦寧人負我無我負人之一事也今後借書<lb/>
當記年月日最遲不得過一年借書不還與借財物不<lb/>
還者何異白晝攫金人謂之盜昏夜胠箧人謂之賊借<lb/>
書無盜賊之名而享其實不大得計乎余向借友朋書<lb/>
委積未還今逐一開列扵後次第還之惟借聞初上人<lb/>
書三四種今已成故物益以重吾過可歎也<lb/>
董思白論畫云畫之道所謂宇宙在乎手者眼前無非<lb/>
<pb n="KR4e0244_WYG_022-10b"/>
生機故其人浩浩多夀至如刻畫細巧為造物忌者乃<lb/>
能損夀盖無生機也此言似漫而有實理推之作文臨<lb/>
事亦然文太工則困而不活事太宻則滯而不通<lb/>
早起梳頭毎落二三莖白髪年未三十血氣如此昔人<lb/>
所謂蒲栁之姿者非耶嵗月逝矣而學業不進可為浩<lb/>
歎<lb/>
朋友聚會是好事然說十句話中少一句合理是以聚<lb/>
則滋過<lb/>
<pb n="KR4e0244_WYG_022-11a"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4e0244_WYG_022-11b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　陶菴全集巻二十二<lb/>
</p>
<p>
</p>
  </div>
        </body>
</text>\m</TEI>