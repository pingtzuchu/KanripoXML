<?xml version="1.0" encoding="UTF-8"?>
<TEI xmlns="http://www.tei-c.org/ns/1.0">
              <teiHeader>
                  <fileDesc>
                     <titleStmt>
                        <title>Title</title>
                     </titleStmt>
                     <publicationStmt>
                        <p>Information about publication or distribution</p>
                     </publicationStmt>
                     <sourceDesc>
                        <p>Information about the source</p>
                     </sourceDesc>
                  </fileDesc>
              </teiHeader>
              <text>
                  <body>
            
<div>
                <head>徂徠集巻一</head>
    <p>
<pb n="KR4d0028_WYG_001-1a"/>
欽定四庫全書<lb/>
　徂徠集巻一　　　　　　　宋　石介　撰<lb/>
　　頌<lb/>
　　　宋頌九首<hi>并序</hi>
　　詩序曰頌者美盛德之形容以其成功告於神明<lb/>
　　者也夫有盛德大業然後著之於文辭有粹文俊<lb/>
　　辭然後見之乎功業德與辭表裏功與文相等然<lb/>
　　後奮為文藻摛為英聲昭為烈光暐暐煜煜如日<lb/>
<pb n="KR4d0028_WYG_001-1b"/>
　　之華鏗鏗訇訇如雷之行暢於無前揚於無上江<lb/>
　　浸海流天髙地厚靡有窮盡若周之文武興起王<lb/>
　　業公旦制作禮樂成康積隆太平宣王繼起中興<lb/>
　　其功偉歟漢之髙祖定禍亂文景尚恭儉孝武却<lb/>
　　攘戎狄光武恢復先業其功偉歟唐之太宗誅李<lb/>
　　宻王世充竇建德薛舉輔公祏明皇除太平公主<lb/>
　　相姚宋開元三十年昇平憲宗斬楊惠琳劉闢吳<lb/>
　　元濟復諸侯地數千里其功偉歟我國家太祖武<lb/>
<pb n="KR4d0028_WYG_001-2a"/>
　　皇帝一駕而下澤潞再矢而定維揚三揖而納荆<lb/>
　　潭四指而収蜀廣五征而平江南太宗文皇帝克紹<lb/>
　　前烈亦既郊祈南致淮海數十州之地纔謀順動<lb/>
　　北縛并元四十五年之寇真宗章皇帝暫臨澶淵<lb/>
　　匈奴喪威墮膽迨今四十年樂我盟好不敢箠馬<lb/>
　　而南今皇帝在明道之初獨臨軒墀躬厥庶政神<lb/>
　　謀睿斷如雷之動六合莫不震焉發號施令如<lb/>
　　風之行萬民莫不仰焉登任哲俊剪鉏姦惡天清<lb/>
<pb n="KR4d0028_WYG_001-2b"/>
　　地明日燭月霽其功也如此鴻烈景鑠乃可作為<lb/>
　　歌詩雅頌流於金石被於管絃報天地而奏宗廟<lb/>
　　感昆蟲而和夷貊矣故周有清廟生民臣工天作<lb/>
　　雝潛勺武漢有中和樂職聖主得賢臣唐有晉陽<lb/>
　　武獸之窮涇水黄奔鯨沛淮夷方城元和聖德諸<lb/>
　　篇臣介竊擬前人輒取太祖太宗真宗陛下功德<lb/>
　　之尤著見者為宋頌九篇臣雖齒髮堅壯未為衰<lb/>
　　老自視材智甚短施之於事無毫髪之長虚生盛<lb/>
<pb n="KR4d0028_WYG_001-3a"/>
　　明之時真以為媿然文采晦昧體格卑脞不足以<lb/>
　　稱述四聖君之耿光亦庶乎萬一有以開太平之<lb/>
　　頌聲云<lb/>
　　　皇祖<lb/>
　　太祖皇帝初用師澤潞誅李筠伐揚州滅李重進<lb/>
　　也<lb/>
皇祖神武疇敢作蠧元年四月筠叛於潞皇祖躍馬至<lb/>
潞城下筠伏其辜擴清中夏皇祖龍驤疇敢猖狂元年<lb/>
<pb n="KR4d0028_WYG_001-3b"/>
九月進叛於揚皇祖揮戈至揚城隅進窘金樓并焚其<lb/>
孥惟我皇祖端拱垂旒應天順人實代有周罔有不<lb/>
同天時人謀四海陶鈞涵濡養撫罔有失所大徳其<lb/>
裕筠胡敢違進胡不隨予匪汝誅汝自取之既剪二盗<lb/>
聖武彌耀荆潭蜀吳如拔腐草<lb/>
　　　　皇祖六章二章八句一章六句三章四句<lb/>
　　　聖神<lb/>
　　太祖皇帝出師援長沙且假道遂取荆潭也<lb/>
<pb n="KR4d0028_WYG_001-4a"/>
不疾而速不怒而威惟聖惟神其幾其微二國之君各<lb/>
保爾土虎憑於山莫予敢取蛟憑於淵莫予敢侮萬斯<lb/>
年兮闗鐍以固聖機神謀天祕地藏風行雷動旦秣我<lb/>
馬夕取其疆二君不知晏眠于床具篙與舟同朝天子<lb/>
一發五豝二君皆至皇祖聖神鴻光丕懿<lb/>
　　　　聖神四章一章四句一章八句一章七句一章<lb/>
　　　　六句<lb/>
　　　湯湯<lb/>
<pb n="KR4d0028_WYG_001-4b"/>
　　太祖皇帝收蜀取孟昶也<lb/>
湯湯其江區區爾孟一夫當闕不知天命蟻固于穴蛙<lb/>
負于井咫尺之地為可以騁彼以險守我以德懷王師東<lb/>
來函谷自開蜀虜授首呼號哀哀蜀人鼔舞與我偕來<lb/>
首時蜀道絶人來往今蜀既平王道蕩蕩尉候一至朝貢<lb/>
相望巍巍皇祖德聲逺暢<lb/>
　　　　湯湯三章章八句<lb/>
　　　莫醜<lb/>
<pb n="KR4d0028_WYG_001-5a"/>
　　太祖皇帝用周渭之策命潘美取廣州也<lb/>
莫醜匪虺莫悍匪兕有鋹在南毒螫不已沸湯熱火暴<lb/>
我赤子皇祖曰吁天生蒸民搃之君長以養以仁乃予<lb/>
不恤匪鋹之嚚乃謀于渭乃將于美王師鷹揚涉江萬<lb/>
里闢其城門鋹號請死皇祖有德乾覆坤容予在弔民<lb/>
不殺以封皇祖慈仁感於昆蟲<lb/>
　　　　莫醜四章章六句<lb/>
　　　金陵<lb/>
<pb n="KR4d0028_WYG_001-5b"/>
　　太祖皇帝命師取李煜也<lb/>
金陵峨峨長江萬里誰為巢穴養此蛇豕天豈作限而<lb/>
險而恃不順不臣敢亢天子帝赫斯怒王師除驅蕞爾<lb/>
螻蟻豈勝誅鉏哀哀窮俘爰叫以呼歸于京師燀哉聖<lb/>
謨<lb/>
　　　　金陵二章章八句<lb/>
　　　聖文<lb/>
　　錢俶以吳越歸也<lb/>
<pb n="KR4d0028_WYG_001-6a"/>
聖文安安聖武桓桓朝貢萬里正朔百蠻無吳之險無<lb/>
蜀之艱無潭之嚚無荆之頑咸予賓順悦色和顔彼俶<lb/>
在杭有地千里皮毁毛落孤睽莫恃懾服聲教慕為臣<lb/>
使携彼人民挈其土地于槖于囊歸于天子天子神聖<lb/>
㒺不懷柔既懷而封恩涵澤流逆予有刑視彼揚州順<lb/>
予有封視此錢侯赫赫宋德有何窮休<lb/>
　　　　聖文三章章十句<lb/>
　　　六合雷聲<lb/>
<pb n="KR4d0028_WYG_001-6b"/>
　　太祖皇帝親征太原取劉繼元也<lb/>
六合雷聲中國有君塗其耳目不使聴聞隔在荒外嗟<lb/>
爾并人匪民之嚚為賊俘虜往弔其民王澤時雨往伐<lb/>
其罪王師虎旅昔時錢俶有國於吳今俶歸我為吾前<lb/>
驅并人望風請為臣奴舊是匈奴為并左臂今附有德<lb/>
不與賊子并人失恃求就戮死撫我則懷并人肯來降<lb/>
旗出城并門夜開并土既平吾王休哉往在藝祖未遑<lb/>
拓㝢遺我聖祖啟此北土取告太廟於皇孝武<lb/>
<pb n="KR4d0028_WYG_001-7a"/>
　　　　六合雷聲六章章六句<lb/>
　　　聖武<lb/>
　　敵犯我疆至於澶淵真宗皇帝親臨六師射殺敵<lb/>
　　酋軍不得歸乞盟請和也<lb/>
聖武惟揚鷹師虎旅至于澶淵執彼醜虜醜虜之來蜂<lb/>
蠆敢怒我師如律不怒以懼既俘其帥請示死所聖仁<lb/>
如天惡殺好生于以耀德匪來觀兵亟命止戈無兹黷<lb/>
刑不𠞰其類戴我以兄屈膝請和畏我威靈棄甲以歸<lb/>
<pb n="KR4d0028_WYG_001-7b"/>
處彼北隩千斯年兮永以為好邊人其安養幼送老民<lb/>
有肥田馬有茂草威德逺兮思我聖考<lb/>
　　　　聖武三章章十句<lb/>
　　　明道<lb/>
　　莊獻明肅皇太后崩今皇帝陛下獨臨軒墀聴决<lb/>
　　萬幾睿謀聖政赫然日新也<lb/>
明肅惟母寔勤養撫有臣有虎有離有附請王禄産請<lb/>
廟考祖古人有之規吕矩武政在房帷小人乗時十年<lb/>
<pb n="KR4d0028_WYG_001-8a"/>
于兹惟幾惟微聖仁如天不識不知龍晦其威神藏其<lb/>
為明道四月睿德明發帝褰簾箔出臨軒榻搃攬萬幾<lb/>
指揮六合聖人之興雷動乾行進退大臣顔色和平誅<lb/>
逐羣䜿左右不驚不怒不威不疾而速百蠻偷息百官<lb/>
整肅土無二主惟辟作福圖任哲乂拔崇賢能旌賁忠<lb/>
臣死生光榮洗刷敝風宮闕清明惟帝之道與時而黙靜則<lb/>
坤闔動則乾闢十年深宫不有其權今日南面退姦進賢宋<lb/>
承大統八十年矣明道之政獨為粹美唐三百年時惟開元<lb/>
<pb n="KR4d0028_WYG_001-8b"/>
猗歟明道開元同年明道之政可以歌舞小臣作頌實慚吉甫<lb/>
　　　　明道十一章二章八句四章六句五章四句<lb/>
　　　慶厯聖德頌<hi>并序</hi>
　　三月二十一日大昕皇帝御紫宸殿朝百官相得<lb/>
　　象殊拜竦樞宻使夷簡以司徒歸第二十二日制<lb/>
　　命昌朝參知政事弼樞宻副使二十六日勅除修<lb/>
　　靖素並充諫官四月八日皇帝御紫宸殿朝百官<lb/>
　　拜衍樞宻使仲淹琦樞宻副使乃用御史中丞拱<lb/>
<pb n="KR4d0028_WYG_001-9a"/>
　　辰御史邈御史平諫官修靖十一疏追竦樞宻使<lb/>
　　勅十三日勅又除襄為諫官天地人神昆蟲草木<lb/>
　　無不歡喜皇帝退姦進賢發於至聰動於至誠奮<lb/>
　　於睿斷見於剛克陟黜之明賞罰之公也上視漢<lb/>
　　魏隋唐五代凡千五百年其間非無聖神之主盛<lb/>
　　明之時未有如此選人之精得人之多進人之速<lb/>
　　用人之盡實為希濶殊尤曠絶盛事在皇帝之德<lb/>
　　之功為卓犖瑰偉神明魁大古者一雲氣之祥一<lb/>
<pb n="KR4d0028_WYG_001-9b"/>
　　草木之異一蹄角之怪一羽毛之瑞當時羣臣猶<lb/>
　　且濃墨大字金頭鈿軸以稱述頌美時君功德以<lb/>
　　為無前之休丕天之績如仲淹弼寔為不世出之<lb/>
　　賢求之於古堯則䕫龍舜則稷契周則閎散漢則<lb/>
　　蕭曹唐則房魏陛下有之諸臣亦幸今天下之人<lb/>
　　望為宰相諫官者陛下盡用之此比雲氣草木蹄<lb/>
　　角羽毛之異萬萬不侔豈可翻無歌詩雅頌以播<lb/>
　　吾君之休聲烈光神功聖德刻於琬琰流於金石<lb/>
<pb n="KR4d0028_WYG_001-10a"/>
　　告於天地奏於宗廟存於億萬千年而無窮盡哉<lb/>
　　臣實羞之臣嘗愛慕唐大儒韓愈為博士日作元<lb/>
　　和聖德頌千二百言使憲宗功德赫奕煒燁昭于<lb/>
　　千古至今觀之如在當日陛下今日功德無讓憲<lb/>
　　宗臣文學雖不逮韓愈而亦官於太學領博士職<lb/>
　　歌詩讃頌乃其職業竊擬於愈輒作慶厯聖德頌<lb/>
　　一首四言凡九百六十字文辭鄙俚固不足以發<lb/>
　　揚臣子之心亦欲使陛下功德赫奕煒燁照于千<lb/>
<pb n="KR4d0028_WYG_001-10b"/>
　　古萬千年後觀之如在今日也臣不勝死罪臣賤<lb/>
　　無路以進姑藏諸家以待樂府之采焉<lb/>
於維慶厯三年三月皇帝龍興徐出闈闥晨坐太極晝<lb/>
開閶闔躬攬賢英手鋤姦枿大聲渢渢震揺六合如乾<lb/>
之動如雷之發昆蟲<graphic n="KR3208" url="https://raw.githubusercontent.com/kanripo/KR-Gaiji/master/images/KR3208.png" mimeType="image/png"/>蠋妖怪藏滅同明道初天地嘉<lb/>
吉初聞皇帝慼然言曰予父予祖付予大業予恐失墜<lb/>
實賴輔弼汝得象殊重慎徽宻君相予久予喜君伐君<lb/>
仍相予笙鏞斯協昌朝儒者問學該洽與予論政傳以<lb/>
<pb n="KR4d0028_WYG_001-11a"/>
經術汝貳二相庶績咸秩惟汝仲淹汝誠予察太后乗<lb/>
勢湯沸大熱汝時小臣危言嶪嶪為予司諫正予門闑<lb/>
為予京兆堲予䜛説賊叛于夏往予式遏六月酷日大<lb/>
冬積雪汝暑汝寒同於士卒予聞心酸汝不告乏予晩<lb/>
得弼予心弼悦弼每見予無有私謁以道輔予弼言深<lb/>
切予不堯舜弼自笞罰諫官一年奏疏滿篋侍從周嵗<lb/>
忠力盡竭契丹亡義檮杌饕餮敢侮大國其辭慢悖弼<lb/>
將予命不畏不懾卒復舊好民得食褐沙磧萬里死生<lb/>
<pb n="KR4d0028_WYG_001-11b"/>
一節視弼之膚霜剥風裂觀弼之心鍊金鍛鐵寵名大<lb/>
官以酧勞渴弼辭不受其志莫奪惟仲淹弼一䕫一契<lb/>
天實賚予予豈敢忽並來弼予民無瘥札曰衍汝來汝<lb/>
實黄髪事予二紀毛秃齒豁心如一兮率履弗越遂長<lb/>
樞府兵政毋蹶予早識琦琦有竒骨其器魁礧豈視扂<lb/>
楔其人渾樸不施剞劂可屬大事敦厚如勃琦汝副衍<lb/>
知人予哲惟修惟靖立朝讞讞言論磥砢忠誠特達禄<lb/>
微身賤其志不怯嘗詆大臣亟遭貶黜萬里歸來剛氣<lb/>
<pb n="KR4d0028_WYG_001-12a"/>
不折屢進真言以補予闕素相之後含忠履潔昔為御<lb/>
史幾叩予榻至今諫疏在予箱匣襄雖小臣名聞予徹<lb/>
亦嘗獻言箴予之失剛守粹慤與修儔匹並為諫官正<lb/>
色在列予過汝言無鉗汝舌皇帝聖明忠邪辨别舉擢<lb/>
俊良掃除妖魃衆賢之進如茅斯拔大姦之去如距斯<lb/>
脱上倚輔弼司予調燮下頼諫諍維予紀法左右正人<lb/>
無有邪孽予望太平日不逾浹皇帝嗣位二十二年神<lb/>
武不殺其黙如淵聖人不測其動以天賞罰在予不失<lb/>
<pb n="KR4d0028_WYG_001-12b"/>
其權恭已南面退姦進賢知賢不易非明不得去邪惟<lb/>
難惟㫁乃克明則不貳斷則不惑既明且斷惟皇之德<lb/>
羣下踧踖重足屏息交相告語曰惟正直毋作側僻皇<lb/>
帝汝殛諸侯危慄堕玉失舄交相告語皇帝神明四時<lb/>
朝覲謹修臣職四夷走馬墜鐙遺策交相告語皇帝神<lb/>
武解兵修貢永為屬國皇帝一舉羣臣懾焉諸侯畏焉<lb/>
四夷服焉臣願陛下壽萬千年<lb/>
　徂徠集巻一<lb/>
</p>
<p>
</p>
  </div>
<div>
                <head>徂徠集巻二</head>
    <p>
<pb n="KR4d0028_WYG_002-1a"/>
欽定四庫全書<lb/>
　徂徠集巻二　　　　　　　宋　石介　撰<lb/>
　　古詩<lb/>
　　　汴渠<lb/>
隋帝荒宴逰厚地刳為溝萬舸東南行四海困横流義<lb/>
旗舉晉陽揚帆入揚州揚州竟不返京邑為墟丘吁哉<lb/>
汴渠水至今病不瘳世言汴水利我為汴水憂利害吾<lb/>
豈知吾試言其由汴水濬且長汴流湍且遒千里泄地<lb/>
<pb n="KR4d0028_WYG_002-1b"/>
氣萬世勞人謀舳艫相属進餽運曾無休一人奉口腹<lb/>
百姓竭膏油民力輸公家斗粟不敢收州侯共王都户<lb/>
租不敢留太倉粟峨峨冗兵食無羞上林錢朽貫樂官<lb/>
求要優吾欲塞汴水吾欲壊官舟請君簡賜予請君節<lb/>
征求王畿方千里邦國足用周盡省轉運使重奉富民<lb/>
侯天下無移粟一州食一州<lb/>
　　　麥熟有感<lb/>
去年經春頻肆赦拜赦人忙走如馬五月不雨麥苗死<lb/>
<pb n="KR4d0028_WYG_002-2a"/>
赦頻不能活窮寡今年經春無赦書十日一雨及時下<lb/>
五月麥熟人民飽一麥勝如四度赦吾願吾君與吾相<lb/>
調和隂陽活元化隂陽無愆元氣活風雨調順苗多稼<lb/>
使麥長熟人不飢敢告吾君不須赦<lb/>
　　　讀詔書<hi>丁亥中作</hi>
闗中有山生虎狼虎狼性虣不可當去歲食人十有一<lb/>
無辜被此惡物傷守臣具事奏聖帝聖帝讀之惻上意<lb/>
乃詔天下捕虎狼意欲斯民無枉死吾君仁覆如天地<lb/>
<pb n="KR4d0028_WYG_002-2b"/>
只知虎狼有牙齒害人不獨在虎狼臣請勿捕捕貪吏<lb/>
　　　待士熈道未至<lb/>
鳯凰饑憶玉山禾鼔翅飛下玉山阿玉山之禾粒未熟<lb/>
饑不得食心如何麒麟渴憶崑山流軒軒直下崑山幽<lb/>
崑山之流流未長渴不得飲予心愁<lb/>
　　　赴任嘉州嘉陵江泛舟<lb/>
中心横大江兩面疊青嶂江山相夾間何人事吟放半<lb/>
樽㟁幘坐永日揚舲望孤棹已夷猶數峰更清向危影<lb/>
<pb n="KR4d0028_WYG_002-3a"/>
倒波流凝光浮水上白鷺答猿啼樵歌應漁唱併生泉<lb/>
石心堪愧庸俗狀江清照人寒江面平如掌有客去逍<lb/>
遥扁舟浮蕩漾逺與城市絶深將泉石向水鳥忽東西<lb/>
溪雲時下上軒冕誰富貴琴樽自閒放酒色照緑波吟<lb/>
聲入秋浪五湖何范蠡磻溪無吕望吾家徂徠下波水<lb/>
有清漲常時夜雨急隨雨來枕上魂魄寒無寐山居得<lb/>
真尚一為塵纓縛不得閒時向兩耳聒欲聾喧囂千萬<lb/>
狀夜雨自潺湲窮途空悲愴劒南四千里地遐接蠻瘴<lb/>
<pb n="KR4d0028_WYG_002-3b"/>
乍聽江水聲聊使心夷暢<lb/>
　　　三豪詩送杜黙師雄<hi>并序</hi>
　　本朝八十年文人為多若老師宿學不敢論數近<lb/>
　　世作者石曼卿之詩歐陽永叔之文辭杜師雄之<lb/>
　　歌篇豪於一代矣師雄學於予辭歸作三豪詩以<lb/>
　　送之<lb/>
曼卿豪於詩社壇髙數層永叔豪於辭舉世絶儔朋師<lb/>
雄歌亦豪三人宜同稱曼卿汩没餘老死殿中丞人雖<lb/>
<pb n="KR4d0028_WYG_002-4a"/>
埋黄泉詩名長如氷永叔亦連蹇病鸞方鶱騰四海讓<lb/>
獨歩三館最後登師雄二十二筆距獰如鷹才格自天<lb/>
來辭華非學能迴顧李賀輩麤俗良可憎玉川月蝕詩<lb/>
猶欲相慿凌曼卿茍不死其才堪股肱永叔器甚宏用<lb/>
之王道興師雄子勉旃勿便生驕矜<lb/>
　　　南山贈胡明復先生<lb/>
我來南山興感悲萬物紜紜宰者誰衆材叢卑無竒姿<lb/>
直轅曲輪皆所宜大木磊磊節幹竒撑岩柱谷無處施<lb/>
<pb n="KR4d0028_WYG_002-4b"/>
我願天子修明堂坐朝諸侯㑹四夷柱要十圍棟百尺<lb/>
日責匠石捜訪之千人用斧萬人拽大根砍㫁山崩欹<lb/>
五郡追牛十縣丁載送上都天子怡般輸駭汗工倕走<lb/>
有目未有曾觀窺黄帝合宫堯衢室周制九筵虞總期<lb/>
聽政朝夕有攸處閨門左右咸以宜天子拱手四輔立<lb/>
坐致四海為雍熈不用直棄用即大短轅曲輪爾胡為<lb/>
　　　河決<hi>乙亥中作</hi>
崐崘山最大峨峨横絶域黄河地下來洶洶不可測河<lb/>
<pb n="KR4d0028_WYG_002-5a"/>
伯一發怒擘開崐崘石水出東北陬浩渺無涯極平地<lb/>
水行疾九州如咫尺湯湯勢滔天黎元多沉溺上貽堯<lb/>
心憂四岳舉鯀塞鯀用汨彞倫九載無成績堯怒不能<lb/>
治遂行羽山殛有子其曰禹命使嗣父職洛中得龜書<lb/>
九疇文甲拆禹乃乗四載周逰視水迹百川各復道九<lb/>
河皆開闢禹功既已成水患方滋息竊思夫禹意河九<lb/>
為逺䇿况云殺其溢聞之孔安國三代逾千年所以無<lb/>
災厄戰國爭土疆諸侯用詐力遷徙無常歲湮淪不可<lb/>
<pb n="KR4d0028_WYG_002-5b"/>
識隄障遏水勢溝渠絶地脉禹道不復究河流有壅隔<lb/>
頻為中國患中國不安席從官徒負薪河伯弗受璧欲<lb/>
盡淇園竹安救瓠子役民力殫將竭國財耗亦劇四方<lb/>
競上疏羣臣爭籌畫田蚡方為相書來多持扼豈顧天<lb/>
下利惟以私田惜賈誼不為用延年亦見斥如何聖人<lb/>
功千載復不得皇宋運熈泰四聖崇道德百蠻皆臣順<lb/>
萬物遂生殖八十餘年間人不聞金革惟兹澶滑郡河<lb/>
患亦云亟常記天禧中山東與河北藁秸賦不充遂及<lb/>
<pb n="KR4d0028_WYG_002-6a"/>
兩京側騷然半海内人心愁慘戚河畔木無㡬隄防有<lb/>
穴隙流入魏博間髙原為大澤良田百萬頃盡充魚鱉<lb/>
食救之成勞費不救悲隠惻吾君為深慮不食到日昃<lb/>
我忝竊寸禄素飱堪自責不負畚一土私輙逃下籍又<lb/>
無一言長萬分有裨益與世同浮沈随羣甘黙黙亦或<lb/>
中夜思斯民苦瘦瘠四年困蝗旱五榖餌蟊賊年來風<lb/>
雨時纔得一秋麥手足猶瘡痍肌膚未豐碩若待四體<lb/>
肥斯民無愁色不然尋九河故道皆歴歴一勞而永逸<lb/>
<pb n="KR4d0028_WYG_002-6b"/>
此成功無斁或可勿復治順其性所適使民就寛肥使<lb/>
水灌鄰敵試聽芻蕘言三者君自擇<lb/>
　　　寄永叔<lb/>
九龍行雨歲在子皇天之命實勤止泓湫水煖皆慾飽<lb/>
七龍嬉戯兩龍睡巻藏宻雲空自膏畜聚甘雨不肯施<lb/>
旱魃妖狂作民虐風伯暴怒興日熾訴號仰天天不聞<lb/>
九州之禾皆乾瘁嗟乎龍職職行雨失職不雨民胡恃<lb/>
騶虞義獸心實仁不忍斯民不食死向龍慢罵數龍罪<lb/>
<pb n="KR4d0028_WYG_002-7a"/>
龍不能答滿面恥偷向上帝䜛騶虞騶虞得罪龍竊喜<lb/>
欲知龍與騶虞分仁與不仁而已矣<lb/>
　　　南霽雲<lb/>
禄山熾亂火焚崐岡炎炎二京鞠為戰場百官奔走萬<lb/>
乗愴惶孰城能守孰地不亡藉彼睢水其流湯湯有城<lb/>
有民在睢之陽逺位廵上廵智我彊以廵守城廵亦克<lb/>
當賊徒西來殺氣堂堂旌旗如林對城而行廵登城守<lb/>
辭毅色康城中之人踴躍倍常賊知城堅坐甲裹糧城<lb/>
<pb n="KR4d0028_WYG_002-7b"/>
中食盡殺愛以嘗士無二志持痛扶瘡寜守城死城不<lb/>
可降霽雲勇烈跳城軼出走泗投賀求兵救乏賀飲霽<lb/>
雲牢醴羅列霽雲避席謂衆人曰睢陽之人饑已一月<lb/>
義不獨飽食不輒咽以刀㫁指左右流血何人妨賢忌<lb/>
忠嫉節心不敢兮賊功害伐不勞一兵坐觀斧鉞霽雲<lb/>
心折寸寸如鐡霽雲據鞍怒髪衝冠一矢以志復來不<lb/>
完路人傍觀涕流如瀾逺近聞者為之辛酸力盡且窮<lb/>
城孤無援至死不屈萬戈來攅精神内發顔色自安身<lb/>
<pb n="KR4d0028_WYG_002-8a"/>
輕鴻毛名重泰山吾執唐刑㒺容於姦未誅禄山先誅<lb/>
賀蘭<lb/>
　　　贈張績禹功<lb/>
李唐元和間文人如蠭起李翺與李觀言雄破姦宄孟<lb/>
郊及張籍詩苦動天地持正不退讓子厚稱絶偉元白<lb/>
雖小道爭名愈弗已卒能伯斯文昌黎韓夫子吾宋興<lb/>
國來文人如櫛比黄州才專勝漢公氣全粹晦之號絶<lb/>
羣平地走虎兕謂之雖駮雜亦文中騏驥白稹洎盧震<lb/>
<pb n="KR4d0028_WYG_002-8b"/>
江沱自為水朱岩兼孫僅培塿對嶽峙卒能伯斯文河<lb/>
東栁開氏吁嗟河東沒斯文乃屯否汩汩三十年淫哇<lb/>
滿人耳粤從景祐後大儒復唱始文人如麻粒樅樅攅<lb/>
戰騎徂徠山磊砢生民寔頑鄙容貌不動人心膽無有<lb/>
比不度蹄涔微直欲觸鯨鯉有慕韓愈節有肩栁開志<lb/>
今讀禹功文矛㦸寒相倚寳光千丈髙飛出破屋裏龍<lb/>
音萬丈長㧞出重淵底雷霆皆藏聲日星或失次我慙<lb/>
年老大才力漸衰矣禹功氣奔壯今方二十二前去吾<lb/>
<pb n="KR4d0028_WYG_002-9a"/>
之年猶有十四歲令讀禹功文魂魄已驚悸更加十數<lb/>
年世應絶儔類卒能伯斯文吾恐不在已禹功幸勉旃<lb/>
當仁勿讓爾<lb/>
　　　西北<hi>乙亥中作</hi>
吾嘗觀天下西北險固形四夷皆臣順二鄙獨不庭吾<lb/>
君仁太厚曠歲稽天刑孽芽遂滋大負固判畦町漸聞<lb/>
頗驕蹇牧馬附郊坰吾恐患巳深為之居靡寜堂上守<lb/>
章句將軍弄娉婷不知思此否使人堪涕零<lb/>
<pb n="KR4d0028_WYG_002-9b"/>
　　　贈孫先生<lb/>
世無伯樂不識馬眼㸔騏驥如駑駘先生今年四十四<lb/>
才似臯䕫胡為哉泰山山下水照石溪聲濊濊白雲堆<lb/>
我居其間構茅屋好與先生歸去來<lb/>
　　　寄李緼仲淵<lb/>
噫吁嘻屈原放賈誼投晦之流子望囚古人今人皆不<lb/>
免才能累身才更優吾友仲淵少學古胸中疎落希孔<lb/>
周㸃毫磨墨作文傳壯哉筆力追羣牛三十青衫得一<lb/>
<pb n="KR4d0028_WYG_002-10a"/>
尉尺澤寸波蟄長虬清㢘愛民復材武一日得罪流逺<lb/>
州噫吁嘻屈原忠臣楚之望賈誼少年才無儔晦之子<lb/>
望具命世麒麟頭角爭崔<graphic n="KR0886" url="https://raw.githubusercontent.com/kanripo/KR-Gaiji/master/images/KR0886.png" mimeType="image/png"/>時不與兮將奈何吁嗟仲<lb/>
淵勿涕流<lb/>
　　　送李先生謁張侯<lb/>
先生長七尺栖栖長自弔一飲酒一石常恨酒甕小一<lb/>
食牛一腔平生未嘗飽負劒出門去滿眼荒榛道行行<lb/>
何所適淚下沾襟抱李生且収涕不足苦悲惱非無咸<lb/>
<pb n="KR4d0028_WYG_002-10b"/>
池音䕫曠世所少不識伯樂氏飛黄編牛皁我聞張侯<lb/>
者其人非草草六經探精微九流得指要荀况或言兵<lb/>
杜牧曾深考縱横文武術難以尋常較磊磊公侯器可<lb/>
以鎮紛擾子將丈二矛試向伊前掉見子伊心喜扶子<lb/>
出泥淖王濟牛心炙李生應得咬<lb/>
　　　乙亥冬富春先生以老儒醇師居我東齋濟北<lb/>
　　　　張洞明逺楚宫李緼仲淵皆服道就義與介<lb/>
　　　　同執弟子之禮北面受其業因作百八十二<lb/>
<pb n="KR4d0028_WYG_002-11a"/>
　　　　言相勉<lb/>
鳯凰飛來衆鳥随神龍逰處羣魚嬉先生道德如韓孟<lb/>
四方學者争奔馳濟北張洞壯且勇楚丘李緼少而竒<lb/>
胸中磊落頗驚俗泰山石介更過之三人堂堂負英傑<lb/>
胸中拳曲蟠蛟螭道可服兮身可屈北面受業尊為師<lb/>
先生晨起坐堂上口諷大易春秋辭洪音琅琅響齒牙<lb/>
鼓簧孔子興伏羲先生居前三子後恂恂如在汾河湄<lb/>
續作六經豈必譲焉無房杜廊廟資吁嗟斯文敝已久<lb/>
<pb n="KR4d0028_WYG_002-11b"/>
天生吾輩同扶持二子勉旃吾不肖先生大用終有時<lb/>
當以斯文施天下豈徒玩書心神疲<lb/>
　　　送路遵謁孔宣公<lb/>
薄田五頃餘纔足供王租慈母八十四髮白牙齒<lb/>
疎服非帛不煖半冬無袴襦食非肉不飽杯案惟<lb/>
一蔬南陔孝心子若何為安居方冬萬木折風裂人肌<lb/>
膚凍死不敢言長途走﨑嶇二百里見我寒荄求吹噓<lb/>
顧我正憔悴念子空勤劬闕里有聖孫佩服詩與書孜<lb/>
<pb n="KR4d0028_WYG_002-12a"/>
孜行仁義隂德及焦枯三縣十萬人其命絶而蘇豈使<lb/>
八十老甘㫖不足歟<hi>聞宣公視瑕丘奉符鄒三縣水災之民令無出今年租饑人得生</hi>
　　　過魏東郊<lb/>
全魏地千里雄大視區宇黄河為血脉太行為筋膐地<lb/>
靈育聖賢土厚含英武堂堂栁先生意氣如猛虎十三<lb/>
㫁賊指聞者皆震怖十七著野史才俊凌遷固三十補<lb/>
二書辭深續堯禹六經皆自曉不㸔注與䟽述作慕仲<lb/>
淹文章過韓愈下唐二百年先生固獨歩投篇動范杲<lb/>
<pb n="KR4d0028_WYG_002-12b"/>
落筆驚王祜四方交豪傑羣公走聲譽一上中髙第數<lb/>
年編士伍五命為御史連出守方土事業過臯䕫才能<lb/>
堪相輔鳯凰世不容衆鳥競嘲訴獄中饑不死特地生<lb/>
爪距貔貅十萬師盟津至北渡塞上諸猛將低頭若首<lb/>
䑕渴憶海為漿饑思鰲為脯兩手拏人肝大牀横牛肚<lb/>
一飲酒一石賊來不怕懼帳下立孫吳樽前坐伊吕笑<lb/>
談韜鈐間出入經綸務匈奴恨未滅獻策言可虜幽州<lb/>
恨未復上書言可取好文有太宗好武有太祖先生文<lb/>
<pb n="KR4d0028_WYG_002-13a"/>
武具命兮竟不遇死來三十載荒草盖墳墓四海無英<lb/>
雄斯文生宗主䜿子敢顛狂黠戎敢慢侮我思栁先生<lb/>
涕淚落如雨試過魏東郊寒鴉啼老樹丈夫肝膽䘮真<lb/>
儒魂魄去瓦石固無情為我亦慘沮<lb/>
　　　蜀道自勉<lb/>
潮陽瘴烟黑去京路八千吏部有大功得罪斥守藩朝<lb/>
衝江霧行夜枕江濤眠蛟蜃作恠變時時攀船舷魚龍<lb/>
吐火焰往往出波間故為相恐怖倐忽千萬端道在安<lb/>
<pb n="KR4d0028_WYG_002-13b"/>
可刼處之自晏然我乏尺寸效月食二萬錢自請西南<lb/>
來此行非竄遷蜀山險可升蜀道髙可縁上無嵐氣熏<lb/>
下無沙濤翻歩覺閣道穏身履劒門安惟懐吏部節不<lb/>
知蜀道難<lb/>
　　　聞子規<lb/>
月上半峰峰樹碧子規啼苦月無色壯士耳邉都不聞<lb/>
兒女眼中淚自滴古人出處非關身處兮事親出事君<lb/>
服勤至死不敢倦避勞擇逸豈所聞我看蜀道誠為難<lb/>
<pb n="KR4d0028_WYG_002-14a"/>
嗟爾子規何云云王尊九折竟叱馭班超萬里圗立勲<lb/>
乗危踏險盡臣節二人至今揚清芬我本魯國一男子<lb/>
少小氣志凌浮雲精神許國貫白日有心致主為華勲<lb/>
位卑身賤難自達滿腹帝典與皇墳有時憤懣吐一言<lb/>
小人謗議已紛紛宰相寛容天子慈八年之中三從軍<lb/>
從軍官清吾何苦嘉州路逺爾勿語地不為我易其險<lb/>
我豈守道不能固子規子規漫啼絶斷無情淚洒向汝<lb/>
　　　哀隣家<lb/>
<pb n="KR4d0028_WYG_002-14b"/>
隣家不選醫醫無救病術朝一醫工入夕一醫工出有<lb/>
加而無瘳遑遑不安室吁嗟隣翁愚予為病者恤瞽醫<lb/>
一日更千人盲藥何能療沈疾<lb/>
　　　送趙澤<lb/>
子來入吾圃纔食一寸苗未足充子腹饑腸猶枯焦玉<lb/>
山米粒大如棗食之令人身肥饒留以待鳯凰不將食<lb/>
鴟梟鳳凰一去何日回遺子一粒換肝膋<lb/>
　　　觀棋<lb/>
<pb n="KR4d0028_WYG_002-15a"/>
人皆稱善奕伊我獨不能試坐觀勝敗白黑何分明運<lb/>
知竒復詐用心險且傾嗟哉一枰上何足勞經營安得<lb/>
百萬騎鐡甲相磨鳴西取元昊頭獻之天子庭北入匈<lb/>
奴域縛戎王南行東逾滄海東射破髙麗城南趨交阯<lb/>
國蠻子輿櫬迎盡使四夷臣歸來告太平誰能慿文楸<lb/>
兩人終日爭<lb/>
　　　贈劉中都<lb/>
吾登泰山上下視何紛紛彼角而走者孰為麟與麏彼<lb/>
<pb n="KR4d0028_WYG_002-15b"/>
茁而生者孰為蕭與芸伯樂不復出駑驥終同羣卞和<lb/>
不再生珉玉將誰分吁哉劉中都髙標凌浮雲諸侯不<lb/>
薦士外府不䇿勲冉冉趨黄綬勤苦徒爾云我愧勢力<lb/>
小不能叫吾君勿改芳蘭性林深須自薰勿隠冲鶴聲<lb/>
天髙當自聞<lb/>
　<lb/>
　<lb/>
　徂徠集巻二<lb/>
</p>
<p>
</p>
  </div>
<div>
                <head>徂徠集巻三</head>
    <p>
<pb n="KR4d0028_WYG_003-1a"/>
欽定四庫全書<lb/>
　徂徠集巻三　　　　　　　宋　石介　撰<lb/>
　　古詩<lb/>
　　　感事<lb/>
吾嘗觀中夏地平如砥石幅員數萬里車馬通轍跡帝<lb/>
宅居土中紫垣當辰極長江㫁其南絶塞經其北東海<lb/>
西流沙天為限夷狄三代千餘年天子雖務德寔以險<lb/>
為恃四夷皆潛匿漢唐德稍衰地勝豈殊昔暫來還亟<lb/>
<pb n="KR4d0028_WYG_003-1b"/>
去不敢窺城壁石晉一失謀六州淪異域天地破扃鐍<lb/>
山川無阻阨貽爾子孫患固知非逺䇿桓桓周世宗三<lb/>
十纂堯厯一歲破河東劉崇喪精魄再歲復秦鳯不庭<lb/>
自柔格三歲出南狩王師拯焚溺江北十四州取之如<lb/>
巻席四歲征關南曽不發一鏑三州相繼降德聲揚蠻<lb/>
貊李昇請臣妾錢鏐脩貢職帝欲因兵鋒乗勝務深擊<lb/>
直取幽州城拓土開疆埸重收虎北口復關閉冦賊是<lb/>
時戰屢克六軍氣呑敵平吳如破竹成功在頃刻惜哉<lb/>
<pb n="KR4d0028_WYG_003-2a"/>
志不就暴疾生中夕帝宋承大寳聲名發丕赫全蜀獻土<lb/>
地舉吳上圗籍荆潭與甌閩助祭來匍匐開城納江俘<lb/>
御樓受晉馘區内一正朔六州獨割剔憤憤栁宗儀才<lb/>
宏包旦奭生長在河朔耳目熟金革旗鼓朝治兵酒肴<lb/>
夜結客握臂説心誠倒囊堆金帛客以豪傑士遇侯頗<lb/>
感激往來達厥誠生死願効力萬徳納我説洞然絶嫌<lb/>
隙事成已有萌侯去何云亟豪傑夜空囘帳中屡嘆息<lb/>
我覽此二事天意終難測撫巻一感傷兩眼淚澘滴<lb/>
<pb n="KR4d0028_WYG_003-2b"/>
　　　送張革從道謁千乗縣田秘丞京<lb/>
張生何人者琅玕滿懐抱三十命未興家貧親且老出<lb/>
門無所適獨守西山操饑寒屡侵凌仁義自充飽手裏<lb/>
璆琳珍不屑徑寸寳足底麒麟文不踏荒榛道十月客<lb/>
中寒霜風鳴浩浩張生氣愈壯勁髪上衝㡌松筠凍不<lb/>
折枝葉轉青好雪深徒三尺麒麟不受淖東方有賢者<lb/>
開廐納騕褭臨風試一鳴應免編牛皂<lb/>
　　　送范曙赴天雄李太尉辟命<lb/>
<pb n="KR4d0028_WYG_003-3a"/>
吾家泰山徂徠間濃嵐潑翠粘衣冠君來訪我茅屋下<lb/>
正值山色含春寒終日把酒對山坐㡬片山色落酒䦨<lb/>
峰頭雲好望無倦篘裏酒多傾不乾臨行再拜慇勤别<lb/>
請我一言披心肝吾貧無錢以贈君門前峨峨横兩山<lb/>
願君節似南山髙眼看富貴如鴻毛伯樂之廏無<lb/>
駑駘豫章之才多瑰材相君新坐碧油幢之子直<lb/>
上黄金臺秋風蕭蕭動笳鼔落葉槭槭鳴樽罍將軍手<lb/>
持十萬騎陣前號令如疾雷從事借籌為决勝運於掌<lb/>
<pb n="KR4d0028_WYG_003-3b"/>
上何恢恢蠢兹元昊命螻蟻西師堂堂難當哉况我賢<lb/>
相賢從事北門無憂宜大開<lb/>
　　　安道登茂材異等科<lb/>
嘗言春官氏設官何齷齪屑屑取於人辭賦為程約一<lb/>
字競新竒四聲分清濁矯矯逸雄才動為對偶縛恢恢<lb/>
晁董䇿亦遭聲病落每嵗棘籬上所得多浮薄嗟哉浮<lb/>
薄流不知王覇畧六經掛東壁三史束髙閣𤨏𤨏事雕<lb/>
篆區區衍述作随行登一第謂身翥寥廓趨衆得一官<lb/>
<pb n="KR4d0028_WYG_003-4a"/>
謂身縻好爵栖栖咫尺地燕雀假安託汲汲五斗米㕍<lb/>
鶩資飲啄壯哉張安道少懐夫子學三就禮部試不肯<lb/>
露頭角恥用衆人遇羞將一戰較甘心搨翼歸豫志本<lb/>
卓犖三賢文章師<hi>大參宋公副樞蔡公使相范公連章稱薦</hi>儒林推先覺百<lb/>
鳥聲喈喈獨能辨鸑鷟玉石方混淆獨能識真璞薦之<lb/>
於天子此材堪輪桷遂得望清光三節近帷幄僚友視<lb/>
萬乗器宇誠嶽嶽願乞數刻景古今可揚𣙜縱横三千<lb/>
言得雋如奪矟上下馳皇王周旋騁禮樂逺推災異源<lb/>
<pb n="KR4d0028_WYG_003-4b"/>
上究星文錯直言補主闕危論針民瘼天子覽其奏嘉<lb/>
賞為嗟愕既嘆相見晩且言同時樂一命校秘書恩澤<lb/>
優且渥追惜漢武世仲舒道磽确再念文宗朝劉蕡命<lb/>
蹇剥有才無其時徒抱此誠慤吾君嗣丕基百王慙景<lb/>
鑠萬物䝉休嘉四夷奉正朔賢良得其時才命不相虐<lb/>
子今乃大遇君臣無隔膜我賀吾君明取士得英卓我<lb/>
賀安道行逢時不踸踔行願入廊廟鈞軸在掌握上使<lb/>
斯文淳下使斯民樸五帝德可追三王豈為邈<lb/>
<pb n="KR4d0028_WYG_003-5a"/>
　　　寄復熈道<lb/>
四五十年來斯文何屯蹇雅正遂凋缺浮薄競相扇在<lb/>
上無宗主淫哇千萬變後生益纂組少年事雕篆仁義<lb/>
近消亡聖經亦離散其徒日已多天下過大半路塞不<lb/>
可闢甚於楊墨患辟之使廓如才比孟子淺患大恐不<lb/>
救有時淚如霰大賢為時生去聖猶未逺昔日到汶上<lb/>
熈道始相見知道在熈道一見不敢慢尊之如韓孟與<lb/>
道作藩翰今春來南都明復去京輦未識心相通所懐<lb/>
<pb n="KR4d0028_WYG_003-5b"/>
恨未展明復無羈縛我有守官限南走三百里訪我殊<lb/>
不倦劇談露胸臆胸臆無畔岸髙文見事業事業著編<lb/>
簡一一皇伯畧縱横小管晏磊磊王佐才上下包周漢<lb/>
二賢信命世實為有道見天使扶斯文淳風應可變我<lb/>
綴二賢末材駑愧欵段<lb/>
　　　詔下勉諸生<lb/>
禮部文章淵波浪百尺髙進士英俊窟蛟龍千萬條吾<lb/>
子欲求濟整子棹與篙吾子欲求勝操子戈與矛勿謂<lb/>
<pb n="KR4d0028_WYG_003-6a"/>
水可狎徒行思逰遨勿謂龍可馴空手揭鬚毛神波忽<lb/>
洶湧怖死填蟹螯龍角忽張怒走同蝦蟇曹茍利篙楫<lb/>
往跳海如溝濠茍操戈矛行壯蛟如猿猱吾言有所勉<lb/>
非徒聲嘈嘈<lb/>
　　　感興<lb/>
村居何所適種木種桑梓田園繞家舎逺不踰十里欵<lb/>
段足乗騎代歩而已矣但識畜駑駘安知有騏驥臘月<lb/>
北風寒太行山色紫君命急如火城頭見烽燧雪深馬<lb/>
<pb n="KR4d0028_WYG_003-6b"/>
僵倒十夫扶不起軍法有明訓後期者誅死倚鞍思駿<lb/>
骨撫轡念緑駬求之不可得觳觫滿眼淚旁聞負薪叟<lb/>
竊語相譏刺居安常念危在險如處易臨難始求濟狼<lb/>
狽徒勞爾有備則無患古人垂深㫖平居無事時華廐<lb/>
深秘䆳嘉穀與豐草秣飼勞廐吏駑駘飽相枕素飱不<lb/>
知愧伯樂能識馬每來加勸説飛兎與騕褭日牽在都<lb/>
市為愛千金資貪吝不肯置今日臨艱難努力自勉勵<lb/>
　　　又送從道<lb/>
<pb n="KR4d0028_WYG_003-7a"/>
常欲飽煖天下人其道未得一寸施子有二親皆七十<lb/>
糠覈不充常寒饑昨日訪我破屋下具雞一隻酒一巵<lb/>
子起却盤筯不舉吾親未省曾食之對我欷噓涕泗下<lb/>
孝子之心真可悲子固與我同一體相間豈復有毛皮<lb/>
顧子之親則吾親吾親凍餒無奈何飽煖天下心徒<lb/>
為送子出門成此詩<lb/>
　　　宻真杜公作鎮於魏天章李公領使於魏明復<lb/>
　　　　先生客於魏熈道宰於魏因作詩寄<lb/>
<pb n="KR4d0028_WYG_003-7b"/>
古魏信名地曹劉遺英躅李唐三百年恨為干戈蹴建<lb/>
安風不還南皮草空緑寥寥千餘祀風流今始續李杜<lb/>
二賢公清猷鎮雅俗詩名占唐代二公本名族聖時還<lb/>
並生聲烈相薰馥朝廷倚金湯天子恃心腹盛德繫物<lb/>
懐威望憬夷服千里無驚烽三軍安食粟休然徳化厚<lb/>
蒼生坐䝉福先生服仁義懐道輕爵禄非其義不取一<lb/>
簞亦自足陳蕃知人明文侯好士篤解榻延徐孺過門<lb/>
識干木今留三公館德修令問淑熈道富天爵孝弟聞<lb/>
<pb n="KR4d0028_WYG_003-8a"/>
鄉曲孔孟信可蹈聖賢良自朂漢庭新射策驟升校書<lb/>
局魏縣方百里君命徃養育三公佐世傑二賢不碌碌<lb/>
相與施禮讓物歸不待宿相與講道義教化神以速賢<lb/>
人時遘㑹間不容薄縠五百年一賢今乃同時生千里<lb/>
猶比肩四賢今連甍相聚誠可樂相得良有情我愧孤<lb/>
且陋徒抱此寸誠處乾比无首在泰非彚征出門皆同<lb/>
人坎坎于郊行獨鶴逺無和栖栖在隂鳴安得雙飛翼<lb/>
一翥鄴都城<lb/>
<pb n="KR4d0028_WYG_003-8b"/>
　　　偶作<lb/>
晉公平淮西兵出速如神崇韜伐西川六十日請臣太<lb/>
祖初受命諸侯未盡賓蜀廣號敵國荆潭為強隣王師<lb/>
討有罪不聞過十旬元昊誠螻蟻有地長一畛詎足汚<lb/>
斧鉞尋當投荆榛是何逾歲月務行含貸仁豈兹將帥<lb/>
間迥無晉公倫張旗發一號豈無李處耘提戈出一戰<lb/>
豈無王全斌客兹井中蛙蕩漾於流津平生讀詩書胸<lb/>
中貯經綸薄田四五畞甘心耕耨勤倚鉏西北望涕淚<lb/>
<pb n="KR4d0028_WYG_003-9a"/>
空沾巾<lb/>
　　　詔罷縣令舉<lb/>
一絃獨不調謂琴皆可廢一目獨不張謂網可皆毁易<lb/>
絃張其目網在琴聲備令舉或非人止當罪舉吏遂令<lb/>
天下不得舉廢琴毁網復何異<lb/>
　　　植萱<lb/>
一人横行武王則羞今西夷之醜抗中國而敝萬乗西<lb/>
夷之服升黄堂而驕諸侯尊於天子滿於九州王法不<lb/>
<pb n="KR4d0028_WYG_003-9b"/>
禁四民不收植萱於階兮庶忘吾憂<lb/>
　　　贈李常李堂<hi>王黄州禹偁張尚書詠髙夫子李相國皆漢人</hi>
顓頊宅帝丘放勲葬咸陽有虞漁雷澤三帝聲汪洋<hi>帝丘</hi>
<hi>咸陽雷澤皆為漢州</hi>聖人遺風烈生民多俊良吾宋八十年賢傑<lb/>
近相望黄州號辭伯兩朝專文章尚書實大臣朝廷畏<lb/>
雄剛堂堂髙夫子立言嫓荀揚凜凜李丞相功業齊蕭<lb/>
張三人名未滅相國方騰驤又生不世才李常與李堂<lb/>
二子皆絶羣鳯凰摩蒼蒼一舉一萬里志氣不可量斯<lb/>
<pb n="KR4d0028_WYG_003-10a"/>
文各白首寒金敲琳琅古音抱淳澹雲和與空桑豪氣<lb/>
邁儔匹騕褭與飛黄千里希一賢四公乃同鄉二子復<lb/>
穎耀士風實深長遥知漢水上千載留聲光<lb/>
　　　愛日勉諸生<lb/>
白日如奔驥少年不足恃汲汲身未立忽焉老將至子<lb/>
試念及此則晝何暇乎食夜何暇乎寐<lb/>
　　　閒興<lb/>
大匠構厦屋取直棄曲木如何官擇人棄直獨取曲養<lb/>
<pb n="KR4d0028_WYG_003-10b"/>
苗除稂莠養民除貪垢存莠苗不碩去貪民自富<lb/>
　　　過潼關<lb/>
昔帝御中原守國用三策上䇿以仁義天下無能敵其<lb/>
次樹屏翰相維如磐石最下恃險固棄德任智力驅馬<lb/>
過潼關覽古淚澘滴開元帝道明百蠻奉周厯田野富<lb/>
農桑邉隅無寇賊紫宸日視朝潼關夜常闢天寳君政<lb/>
荒宫闈養虺蜴恩愛成怨疾腹心生毒螫朝聞發漁陽<lb/>
暮已巻河北鳴鼓渡潼關矢及乗輿側重門徒爾設關<lb/>
<pb n="KR4d0028_WYG_003-11a"/>
吏安所職始知資形勢不如修道德<lb/>
　　　勉師愚等<lb/>
不行一千里安得為良馬不連十五城安得稱善價汝<lb/>
皆有血氣非如木偶者撮髪號男兒肯甘在人下汝不<lb/>
聞圗王不成猶可霸舜與吾俱人學之則舜也汝等但<lb/>
勉旃前賢皆可亞<lb/>
　　　寄弟㑹等<lb/>
吾門何所喜子衿青青多豹常志古道佩服卿與軻平<lb/>
<pb n="KR4d0028_WYG_003-11b"/>
淑號能賦其氣典以和樞從吾日久道德能切磋澤也<lb/>
齒最少已有亭亭柯彰頗通典籍所立不么麽淳乎性<lb/>
源濁今亦為清波就初學誦詩日記十板過材雖有髙<lb/>
下異日俱甲科㑹汝少俊異美若玉山禾㸔汝辭林中<lb/>
枝條漸婆娑合亦稍純茂知不隨身矬其流雖涓涓可<lb/>
導為江沱視汝器磊磊淳流皆蚌螺我有堇山錫欲鑄<lb/>
為太阿誠能勉就學穎利如銛磨翹翹數子間可與相<lb/>
肩摩<lb/>
<pb n="KR4d0028_WYG_003-12a"/>
　　　五月十日雨<hi>明道二年</hi>
鞭土不見血頑石雲不蒸鞭龍不至痛六合雷不升吾<lb/>
君與吾相威德震八紘萬物各修職雨師獨敢寧<lb/>
　　　送李堂病歸<lb/>
春風汶水温曉日徂徠寒之子御病歸請予開一言予<lb/>
知去病術為子陳大端予嘗學聖人試將道比論道病<lb/>
非一日善醫惟孔韓賞罰絶於周孔筆誅其姦春秋十<lb/>
二經王道復全完佛老熾於唐韓刀㫁其根原道千餘<lb/>
<pb n="KR4d0028_WYG_003-12b"/>
言生民復眠飡道病由有弊邪偽容其間身病由有隙<lb/>
風邪來相干子欲治斯道絶弊道乃存子欲治子身杜<lb/>
隙身乃安此理近古醫吾言有本原<lb/>
　　　二子以食貧困於藜藿為詩以勉之<lb/>
吾世本寒賤吾身守貧約家徒立四壁無田負城郭終<lb/>
嵗服一衣無裝貯囊槖吾雖得一官官微月俸薄况屬<lb/>
嵗荒凶饑民填溝壑吾幸有寸禄不至苦殞穫隨分且<lb/>
飽煖不然亦流落爾等勤初學無恥衣食惡仁義足飽<lb/>
<pb n="KR4d0028_WYG_003-13a"/>
飫道德堪咀嚼二者肥爾軀不同乳與酪爾勿嫌粗糲<lb/>
爾勿厭藜藿富貴自努力青雲路非邈<lb/>
　　　蜀地多山而少平田因有云<lb/>
五穀無種處蜀地土田窄癡岩頑石長不休詵詵赤子<lb/>
將何食<lb/>
　　　彼縣吏<lb/>
嗟乎嗟乎彼縣吏剥膚椎髓民將死夏取麥兮秋取粟<lb/>
笞匹紅兮杖匹紫酒臭甕兮肉爛床馬餘粱兮犬餘餼<lb/>
<pb n="KR4d0028_WYG_003-13b"/>
雀腹䑕腸容㡬何虎噬狼貪何無已<lb/>
　　　蝦蟇<lb/>
夏雨下數尺流水滿池泓蝦蟇為得時晝夜鳴不停㡬<lb/>
日飽欲死腹圎如瓶<graphic n="KR0902" url="https://raw.githubusercontent.com/kanripo/KR-Gaiji/master/images/KR0902.png" mimeType="image/png"/>巨吻自開闔短項或縮盈時於<lb/>
土坎間突出兩眼睛是何癡形骸能吐惡音聲嗟哉爾<lb/>
肉膻不中為犧牲嗟哉爾聲粗不中和人情殊不自量<lb/>
力更欲睥睨横海之鱣鯨自謂天地間獨馳善鳴名萬<lb/>
物聒皆聾不知鐘鼓欽欽雷霆閎閎應龍戢腦入海底<lb/>
<pb n="KR4d0028_WYG_003-14a"/>
鳯凰舉翼摩青㝠此時各黙黙以避蝦蟇鳴何時雨歇<lb/>
水澤涸青臭泥中露醜形失水無能為兩脚不解行乾<lb/>
渴以至死盡把枯殻填土坑<lb/>
　　　劉生病歸<lb/>
泰山山前有瓊圃其中不樹蕨與薇千頭緑竹瑤實甘<lb/>
百畝玉芝丹粒肥麒麟彳亍鳯凰飽鼓趐奮翼揚清輝<lb/>
徂徠山下少耕耡蒿藜滿圃無芳菲騶虞不住鸞鳥去<lb/>
日暮啁啾燕雀飛嗟哉劉生失所投不住泰山徂徠依<lb/>
<pb n="KR4d0028_WYG_003-14b"/>
經年採掇不得飽正是新春癭瘠歸<hi>明復先生居泰山</hi>
　　　久旱<lb/>
風伯且須戢頭角放出龍喙萬文長喙垂一尺雨一丈<lb/>
得雨萬丈成豐穰<lb/>
　　　永伯仲淵在獄作此以傷之<lb/>
吁嗟惡獸羣蹄踏麒麟如死麏吁嗟惡鳥啅噪鳯凰伏<lb/>
中林我願爪牙如鋒鍔牙可噬爪可搏直入深山驅虎<lb/>
狼䕶取麒麟好頭角又願身生兩羽翼一夕長就萬丈<lb/>
<pb n="KR4d0028_WYG_003-15a"/>
長直入林中䕶鳯凰不使毛羽膚寸傷吾願兩未遂中<lb/>
夜涕沾裳<lb/>
　　　送進士髙拱辰<lb/>
韓門有李漢栁氏得晦之其道卒無患二子為藩籬吾<lb/>
才誠駑弱十年空孜孜韓閫與栁閾豈敢輙潛窺二氏<lb/>
方肆行斯文日巳衰手持萬丈斧欲往㫁其枝以次及<lb/>
根柢使不復蕃滋髙生吾之壻乃肯從吾為示我文一<lb/>
編言辭不葳蕤趐羽雖尚短已堪摩尾箕氣力雖未全<lb/>
<pb n="KR4d0028_WYG_003-15b"/>
已能搏蛟螭吾日覺老大韓栁難企斯吾子年始壯勇<lb/>
若熊與羆李漢不足慕晦之當並馳<lb/>
　　　讀韓文<lb/>
渺焉五帝上嘗觀二典辭煥乎三王間嘗觀二雅詩道<lb/>
德既淳厚聲光何葳蕤烈烈日精散閎閎雷聲施施焉<lb/>
如飛龍潛焉如蟠螭祖述兼憲章後世惟吾師永言二<lb/>
帝往羣言或隳離亦既二雅末六義多凌遲寥寥千餘<lb/>
年顛危誰扶持揭揭韓先生雄雄周孔姿披榛啟其途<lb/>
<pb n="KR4d0028_WYG_003-16a"/>
與古相追馳沿波窮其源與道相濱涯三墳言其大十<lb/>
翼暢其微先生書之辭包括無孑遺春秋一王法曲禮<lb/>
三千儀先生載於筆巨細成羈縻楊墨乃淪胥曠然彰<lb/>
其媸佛老亦顛躋茫然復於夷婉婉平蔡畫淮西獲以<lb/>
依凌凌逐鱷文潮民䝉其禧將無造化合功與天地齊<lb/>
洋洋治世音磊磊王化基悖之則幽厲順之則軒羲<lb/>
　<lb/>
　<lb/>
<pb n="KR4d0028_WYG_003-16b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　徂徠集巻三<lb/>
</p>
<p>
</p>
  </div>
<div>
                <head>徂徠集巻四</head>
    <p>
<pb n="KR4d0028_WYG_004-1a"/>
欽定四庫全書<lb/>
　徂徠集巻四　　　　　　　宋　石介　撰<lb/>
　　近體詩<lb/>
　　　讀安仁學士詩<hi>曼卿舊字安仁</hi>
齊梁無駿骨李杜得秋毫後世益纂組變風堪鬱陶奔<lb/>
道少驥逸充棟如牛毛試㸔安仁詠秋風有怒濤<lb/>
　　　寄雷澤張從道<lb/>
不知有凍死一室心恬如臘盡妻未褐天寒子讀書澆<lb/>
<pb n="KR4d0028_WYG_004-1b"/>
風與世薄古道於時踈事事皆同我憶君春草初<lb/>
　　　竹書筒二首<lb/>
截竹功何取為筒妙可談長猶不盈尺青若出於藍浮<lb/>
薄瓤皆去嶔崟節獨堪誰言但空洞自是貴包含虛受<lb/>
殊招損多藏不類貪巾箱經漫五謗牘篋空三淚有湘<lb/>
妃洒書疑禹穴探質曾冒霜雪價本擅東南隕籜遺輕<lb/>
粉移根破凍嵐龍吟終不死鳯實尚餘甘朴陋我為貴<lb/>
雕鎪彼合慙居常置几案出或係騑驂唱和友朋倦提<lb/>
<pb n="KR4d0028_WYG_004-2a"/>
攜童僕諳純姿斥丹漆美幹敵楩柟其直如周道虛心<lb/>
學老耼吾徒正得用詩筆戰方酣<lb/>
　　　又<lb/>
達者創竒製雙魚㫁竹尋蒼琅破雲色蕭瑟移風音徑<lb/>
寸不為短探幽乃覺深中間自空洞枝幹何<graphic n="KR0706" url="https://raw.githubusercontent.com/kanripo/KR-Gaiji/master/images/KR0706.png" mimeType="image/png"/>崟投恐<lb/>
成龍去吹還作鳯吟稜稜人有節竅竅物無心儉朴功<lb/>
難比提攜力易任純姿古皇道虚受聖人經或貯諫官<lb/>
草多收女史箴筒兮用可貴吾不換南金<lb/>
<pb n="KR4d0028_WYG_004-2b"/>
　　　訪田公不遇<lb/>
主人何處去門外草萋萋獨犬睡不吠幽禽閒自啼老<lb/>
猿偷果實稚子弄鋤犁日暮園林悄春風吹藥畦<lb/>
　　　蘇唐詢秀才晩學於予告歸以四韻勉之<lb/>
憐我山中卧半年相伴吟道傳諸子後易得數爻深㸑<lb/>
或經年絶書猶盡日尋惜哉未終業親老忽沾襟<lb/>
　　　獵<lb/>
騎士千人集綏旌四面張凝隂慘羣物殺氣結飛霜雉<lb/>
<pb n="KR4d0028_WYG_004-3a"/>
守一節死兔縁三穴藏石慙羊質見狐嘆虎威亡獸困<lb/>
猶思鬭鴻驚不亂行惟當縱猛鷙盡使食貪狼意務除<lb/>
田害誰言事外荒非熊得吕望祝網遇成湯近念魏知<lb/>
古深思夏太康吾君戒馳騁凡事合經常<lb/>
　　　大寒早行<lb/>
萬動皆休迹五更獨鳴鞭星霜結凄色風霰過長川草<lb/>
煖犬猶睡河氷馬不前城牆多有穴林屋半無烟餓虎<lb/>
寒猶吼妖狐怪不眠山空亂猿叫樹折一雞顛㡬處爐<lb/>
<pb n="KR4d0028_WYG_004-3b"/>
薰炭何人坐有氊﨑嶇轉行路凛冽逼窮年脚指兩箇<lb/>
落衫裳百孔穿嘘唏鼻纔潤僵直手難拳身固凍不死<lb/>
老當窮且堅四方丈夫事誰為淚潺湲<lb/>
　　　逰虚泉山寺<lb/>
寺逺離朝市同逰並結軨堦根盤石磴殿影落青冥地<lb/>
勝松筠衆山名草藥靈洞門深數里檜樹夀千齡疑有<lb/>
神仙聚寜容魑魅停年多養龍虎早已蟄雷霆石上生<lb/>
苔蘚岩阿長茯苓晴雲出幽竇隂霧滑疎櫺露滴茶芽<lb/>
<pb n="KR4d0028_WYG_004-4a"/>
潤烟蒸竹汗青飡霞充道味採术騐丹經直擬升髙處<lb/>
何妨陟絶陘遐觀際寥廓下視何羶腥自被利名染無<lb/>
因肺腑醒晨興㸔案牘夜坐守牕螢齪齪遵前訓兢兢<lb/>
視此銘沉冥若籠鳥囚係似拘囹有願棲雲壑相隨歩<lb/>
翠坰平生山野性暫喜據梧瞑<lb/>
　　　至日早離張村<lb/>
北闕千官集南山萬夀長何人踐文石獨客踏寒霜指<lb/>
凍且憂落馬羸時恐僵豐凶卜來嵗猶喜矞雲黄<lb/>
<pb n="KR4d0028_WYG_004-4b"/>
　　　嵗晏村居<lb/>
嵗晏有餘糧杯盤氣味長天寒酒脚落春近臛頭香菜<lb/>
色青仍短茶芽嫩更黄此中得深趣真不羡膏粱<lb/>
　　　病起吟殘菊<lb/>
病起重陽過東籬菊尚黄慇勤擷寒蕋仔細嗅清香老<lb/>
梗防閒蝶清油䕶暁霜叢邉強一酌聊不負秋光<lb/>
　　　和馬寺丞秋日寄明復先生<lb/>
秋隂間秋色何處動悲凉有叟傅岩隠明時皤鬢蒼殘<lb/>
<pb n="KR4d0028_WYG_004-5a"/>
書㡬篋蠧寒菊半籬荒惟學春秋者時時到草堂<lb/>
　　　嶽色<lb/>
春近滿魯甸雨餘堆汶河濃雲映不盡殘照射來多髙<lb/>
與天垂野閒臨月上波特開西北户愛此鬱嵯峨<lb/>
　　　宿村舎<hi>明道癸酉嵗</hi>
去去都城逺蕭蕭村落稠饑鴟啄死鹿鳴犢随孳牛轉<lb/>
徙多空屋荒榛有亂丘狐狸競恐怖雀鼠仍啁啾鬼火<lb/>
時明滅旋風乍巻收吾心不吐茹忠信待姦仇<lb/>
<pb n="KR4d0028_WYG_004-5b"/>
　　　和奉符知縣馬寺丞永伯捕蝗囘有作<lb/>
天道不可詰吾當責爾螟方今絶䜛慝何故播羶腥野<lb/>
草離離盡秋禾穗穗零知君恤民意鬂滅數莖青<lb/>
　　　泰山<lb/>
七百里魯甸北瞻何巖巖諸山知峻極五嶽獨尊嚴寰<lb/>
宇登來小龜䝉視覺凡此為羣物祖草木莫鋤芟<lb/>
　　　留守待制視學<lb/>
藝祖興王地諸侯布教宫冠纓臨仗集文雅與時隆泮<lb/>
<pb n="KR4d0028_WYG_004-6a"/>
水差差緑春芹習習風袍輝子衿動旗映講紗紅節鉞<lb/>
來門外聲容播國中分庭等威殺更僕宴談終亹亹聞<lb/>
諄誨拳拳激懦衷武昌尊庾亮蜀郡樂文翁王化周南<lb/>
始儒縫魯俗通四方觀表則後學發童䝉木鐸㽞遺韻<lb/>
緇衣纉舊功願公持此道黄閣弼清躬<lb/>
　　　其二<lb/>
演道開談席觀文降使轓水寒芹葉薄春早杏隂繁喜<lb/>
動青青佩親聞亹亹言孤生荷樂育終始託丘園<lb/>
<pb n="KR4d0028_WYG_004-6b"/>
　　　其三<lb/>
開府雍容甚輕裘博雅存席間閒布帙鈴下晝無喧首<lb/>
喜隆儒術諸生接討論馬融南郭學齪齪豈堪言<lb/>
　　　其四<lb/>
春早沂風煖芹生泮水深前旌拂講樹垂佩耀青衿郁<lb/>
郁彌文化循循善誘心恭王不壊宅金石有遺音<lb/>
　　　其五<lb/>
翼翼取則地菁菁樂育篇使轓臨學舎台席俯談筵韋<lb/>
<pb n="KR4d0028_WYG_004-7a"/>
相傳經舊文翁倡教先諸生動觀嘆門外卓卿旃<lb/>
　　　其六<lb/>
泮水緑猶淺春芹葉始敷旌旗久停駐衿佩儼相趨庾<lb/>
亮親臨學哀公不詬儒茲為表則地風教自王都<lb/>
　　　寄趙庶明推官<lb/>
四十年來賛太平君王耳畔管簫聲定襄地域俄聞震<lb/>
萊牧男兒忽議兵明日邉烽髙百丈同時御府出三旌<lb/>
將軍請用多多筭能向當初見未萌<lb/>
<pb n="KR4d0028_WYG_004-7b"/>
　　　寄沛縣梁子髙<lb/>
南海怒蛟三尺角埋藏水底嘆吟呻明時直道難干禄<lb/>
白首躬耕力養親醉讀兵韜鬭龍豹閒抽寳劒舞星辰<lb/>
官齋東是留侯廟定有英靈還往頻<lb/>
　　　送殿院還臺<lb/>
老栢森森節貫冬頭冠獬豸號清雄側堦簪筆書王法<lb/>
當路埋輪有祖風白簡剛嚴重入府皂封切直舊留中<lb/>
長安豪貴應相避又識當年御史驄<lb/>
<pb n="KR4d0028_WYG_004-8a"/>
　　　徂徠山齋熟寢家童報征西府從事田集賢元<lb/>
　　　　均張著作與文趙推官庶明書至開緘讀之<lb/>
　　　　因題書後<lb/>
滿徑蓬蒿懶自鋤何人日午叩茅廬徂徠山下一枕睡<lb/>
經畧府中三紙書兵謀貴勝縱横出海鳥忘機飲啄餘<lb/>
惟有華夷雅頌作文章兼不讓當初<lb/>
　　　元均首登賢良科因寄<lb/>
宏辭等甲賢良貴二美翩翩落个中<hi>今之御試用三題即唐宏辭科也</hi>
<pb n="KR4d0028_WYG_004-8b"/>
虎子得來山穴泣驪珠探去海濤空三千字獨陳當宁<lb/>
十七人甘坐下風<hi>試者十八人</hi>曾向當年競頭角直從此日<lb/>
决雌雄<hi>予與元均同年登進士科禮部御前姓名皆相隣</hi>
　　　安道再登制科<lb/>
雄辭磅礴壓羣英再戰戈矛鋭更精裴度韜鈐無失律<lb/>
武侯節制是神兵千人盡服徂共議九合誰干小白盟<lb/>
帝宋開基八十載連登科目獨為榮<lb/>
　　　送奉符監酒税孟執中借職<hi>蜀主之後</hi>
<pb n="KR4d0028_WYG_004-9a"/>
東西兩處各天涯去國還鄉喜又嗟鄒嶧山藏孟子宅<lb/>
<hi>自言孟軻後</hi>海棠花落蜀王家深知周道非彛酒可罪唐臣<lb/>
乞税茶三載此心無一事聞經絳帳日常斜<hi>事退日就孫明復先</hi>
<hi>生問道</hi>
　　　嘉州讀邸報見張叔文由御史臺主簿改著作<lb/>
　　　　佐郎依舊在臺<lb/>
驚聞除目到遐荒病眼偏明喜倍常古節如爭臺栢直<lb/>
青衫新惹閣芸香中廬夜宿羣經蠧北户朝趨滿簡霜<lb/>
<pb n="KR4d0028_WYG_004-9b"/>
主簿雖卑官漸𦂳近來應有諌書嚢<lb/>
　　　予與元均永叔君謨同年登科永叔尋入館閣<lb/>
　　　　元均今制䇿髙第君謨後磨勵元均事業獨<lb/>
　　　　予駑下因寄君謨<lb/>
網羅當日得英雄文陣三人各立功海裏赤鯨疑有角<lb/>
雲中騏驥欲追風尋聞館閣英聲出又見賢良大對通<lb/>
亦説年來畜竒業蟭螟何計逐飛鴻<lb/>
　　　赴任嘉州初登棧道寄題姜潛至之讀易堂<lb/>
<pb n="KR4d0028_WYG_004-10a"/>
我不從官君下第其間險易兩何如連雲棧外四千里<lb/>
讀易堂中一帙書慈母含飴垂禿髮先生懐道接茅廬<lb/>
莫將清淚頻頻灑蜀道之難欲上初<lb/>
　　　入蜀至左綿路次水軒暫憩<lb/>
水軒聊得恣吟哦拂拭衣裳塵土多蜀道三千里巇險<lb/>
官途五十驛風波暫休又作故山夢閒唱還成勞者歌<lb/>
㡬斗米牽歸未得空憐滿眼是烟蘿<lb/>
　　　寄叔文<lb/>
<pb n="KR4d0028_WYG_004-10b"/>
㡬年持筆事征西未省尊前略展眉草檄朝慵腕勞脫<lb/>
論兵夜苦舌瘡痍報君自說心如石憂國人言髩欲絲<lb/>
若紀成功鏤金板能文韓愈自相随<lb/>
　　　左綿席上呈知郡王虞部<hi>王與介前任同在睢陽</hi>
何事相逢悲喜并倐然相别二周星主人鬂髪無多白<lb/>
幕府藍衫依舊青目極同思故山㫁涕洟共在異鄉零<lb/>
階前絲竹雖嘈雜不似南湖湖上聽<hi>睢陽南湖宴游之所也</hi>
　　　嘉州寄左綿王虞部<lb/>
<pb n="KR4d0028_WYG_004-11a"/>
江山如畫望無窮况屬昇平嵗屢豐萬樹芙蓉秋色裏<lb/>
千家砧杵月明中㫁霞半著燕支木零露偏留筀竹叢<lb/>
只欠流杯曲水宴風流未與左綿同<hi>左綿新創流杯</hi>
　　　士廷評相㑹梓州<lb/>
道視荀揚雖未至分於管鮑已知深一千二百日離别<lb/>
五十六驛外相尋重欲同君注周易且來共我聽胡琴<lb/>
月留屋角不下去似與清風憐苦吟<lb/>
　　　鄭師易秀才詩奔騰遒壯殆有石曼卿學士風<lb/>
<pb n="KR4d0028_WYG_004-11b"/>
　　　　骨作四韻以勉之<lb/>
曼卿續得少陵絃絃絶年來又一年驚起聽君諷新句<lb/>
洒如開集味遺篇一家氣骨疑無偶萬丈光芒欲拂天<lb/>
好向風騷尤著意他時三箇地詩仙<lb/>
　　　送李堂伯升病歸<lb/>
經年𤣥圃採珠璣無限愁腸對落暉緑竹實疎鳯凰瘦<lb/>
玉芝粒小麒麟饑不因勞草傷春哭正是飄蓬感疾歸<lb/>
只有文章滿君腹身雖癯瘠道全肥<lb/>
<pb n="KR4d0028_WYG_004-12a"/>
　　　伯升病歸君逢遵道送歸<lb/>
朝來何事苦顰眉一客越吟三子歸河渚徘徊感春草<lb/>
山齋寂寞背斜暉知心古道誰相得洒淚東風自覺非<lb/>
早到茅廬慰孤淡易爻重待共參微<lb/>
　　　喜雨<lb/>
學作昇平喜雨吟東臯微破滿犁深已聞萬乗焦勞慮<lb/>
應解三公燮理心天捉乖龍鞭見血雷驅和氣泄為霖<lb/>
農夫隴上閒論價一寸甘膏一寸金<lb/>
<pb n="KR4d0028_WYG_004-12b"/>
　　　留題敏夫隠居<lb/>
三廻到此尋逋客杯案蕭疎氣味長午飯半甌橡子熟<lb/>
春蔬一筯术苗香四時泉石應無夏滿谷雲霞别是鄉<lb/>
終待共君結隣里竹邉相並兩間房<lb/>
　　　訪竹溪呈孟節兼有懐熈道<lb/>
到頭泉石是吾家坐石聽泉日已斜一片青衫非富貴<lb/>
千竿緑竹好生涯君曾覽照頭皆雪我試㸔書眼亦花<lb/>
便好結為山伴侣教他䕫益佐勲華<lb/>
<pb n="KR4d0028_WYG_004-13a"/>
　　　招張洞明道<lb/>
君言下第我西飛執手都門淚滿衣萬里得歸頭半白<lb/>
經年相别道應肥火鑚欲遍龜難死竹實猶多鳳不饑<lb/>
暫到東山慰愁抱春秋之學説深微<lb/>
　　　攝相<lb/>
惜無百里地封君攝相區區道屢伸少正將身膏斧刃<lb/>
侏儒流血汙車輪方令魯國知王法自此齊侯畏聖人<lb/>
昔放四凶誅二叔舜周功業始同倫<lb/>
<pb n="KR4d0028_WYG_004-13b"/>
　　　寄孔中丞<lb/>
諌署崢嶸有舊名侯藩偃息政方成張綱昨日彈梁冀<lb/>
文帝今朝召賈生古節未慙臺栢直仙風應對簡霜清<lb/>
人言賤子叨知已試把塵冠一振纓<lb/>
　　　送弟及之就彭門侍養<lb/>
城南車騎曉駸駸欲去重留酒屢斟惜爾浪浪辭我淚<lb/>
感予切切戀親心庭闈最樂無妨學風月餘閒豈廢吟<lb/>
别後不憂書信少但聞為善是佳音<lb/>
<pb n="KR4d0028_WYG_004-14a"/>
　　　村居<lb/>
幽居一卧枕溪稜堦下杉松纒古藤常愛園林深似隠<lb/>
不嫌門戸冷如僧麥宜過社猶催種山近經秋却懶登<lb/>
已把壯心閒頓置少年莫要苦相憎<lb/>
　　　燕支板浣花牋寄合州徐文職方<lb/>
合州太守鬢將絲聞説歡情尚不衰板與歌娘拍新調<lb/>
牋供狎客寫芳辭木成文理差差動花映溪光瑟瑟竒<lb/>
名得只從嘉郡樹<hi>燕支木嘉州出</hi>様成仍自薛濤時<hi>有薛濤牋</hi>竒章<lb/>
<pb n="KR4d0028_WYG_004-14b"/>
磊磊馳聲價江令翩翩落酒巵㡬首詩成巻魚子<hi>有魚子牋</hi>
誰人唱罷泣燕支紅牙管好同牀置紫竹笙宜一處施<lb/>
直助風流向樽席杏花况是未離披<hi>司空圖有杏花辭文頃在睢陽多命</hi>
<hi>唱之</hi>
　　　御史臺牒督光臺錢牒云以慿石柱鐫名因戱<lb/>
　　　　書呈通判寺丞景元<lb/>
幕中久次無他術銜内兼官帶憲司石柱鐫名誠似是<lb/>
豸冠加首竟何為㡬曾執簡抨彈去空被光臺督責隨<lb/>
<pb n="KR4d0028_WYG_004-15a"/>
一起鴛鴦戛雲漢應嗤燕雀守藩籬<lb/>
　　　送馮司理之任彭州<lb/>
李白詩中蜀道難把詩試讀淚汍瀾江形詰曲千囘折<lb/>
岑路崚嶒萬屈盤登陟去年腰欲折追思今日鼻猶酸<lb/>
<hi>予去年罷嘉州歸</hi>此行君不同屯蹇五馬相知舊長官<hi>彭牧與君常同</hi>
<hi>官</hi>
　　　赴任嘉州待闕左綿七十日通判吕國博日相<lb/>
　　　　從吟酌至嘉陽因成四韻寄之<lb/>
<pb n="KR4d0028_WYG_004-15b"/>
鼎來豈敢道能詩一見何因便解頥鄉國三千里離别<lb/>
杯盤七十日相知送人江外馬駝妓垂釣寺中魚竭池<lb/>
别後中秋又重九與誰賞月詠東籬<lb/>
　　　顔魯公太師<lb/>
唐家六世樹威恩外建藩翰禦不賓二十三州同陷賊<lb/>
平原猶有一忠臣<lb/>
　　　又<lb/>
聖賢道在唯顔子忠烈名存獨杲卿甘向賊庭守節死<lb/>
<pb n="KR4d0028_WYG_004-16a"/>
不羞吾祖與吾兄<lb/>
　　　禇遂良僕射<lb/>
先皇執手未多時受託誠深誓不違終向君前還此笏<lb/>
一身視死喜如歸<lb/>
　　　陽城諌議<lb/>
衆口喑喑血噤牙獨將忠謇敵姦邪德宗若用延齡相<lb/>
敢有陽城壊白麻<lb/>
　　　袁髙給事<lb/>
<pb n="KR4d0028_WYG_004-16b"/>
擲毫不肯草絲綸宰相逡廵命别人明日執囘盧杞制<lb/>
始知唐室有忠臣<lb/>
　　　温造御史<lb/>
一言膽落折藩臣倔強何人敢恃勲闕下惟聞温御史<lb/>
蔡州自是李將軍<lb/>
　　　劉栖楚拾遺<lb/>
此節寜甘剛則折平生不肯曲如鈎革嚢裹血將何用<lb/>
一汙龍墀死即休<lb/>
<pb n="KR4d0028_WYG_004-17a"/>
　　　讀五王傳<lb/>
聖賢用策寧相逺千載毫釐竟不差四皓當年安漢嗣<lb/>
五王今日復唐家<lb/>
　　　讀晉魯二公傳<lb/>
節似魯公猶被陷忠如裴度亦遭讒上無明主姦邪勝<lb/>
我讀遺編淚滿衫<lb/>
　　　李英公勣<lb/>
一言容易廢忠謀徇主從昏可自尤今日始知孤負託<lb/>
<pb n="KR4d0028_WYG_004-17b"/>
當時齧指血空流<lb/>
　　　漢成帝<lb/>
鬱鬱朱雲志不伸上方寳劒欲生塵空留折檻旌忠直<lb/>
左右何甞去佞臣<lb/>
　　　文中子<lb/>
龍蟄河汾道不行訏謨經濟授諸生由來房魏皆卿相<lb/>
共輔文皇致太平<lb/>
　　　又<lb/>
<pb n="KR4d0028_WYG_004-18a"/>
獨將禮樂付程仇房杜無才闡大猷可惜唐家三百載<lb/>
聲明文物愧宗周<lb/>
　　　初過潼關值雨<lb/>
二十年來憶華山揚鞭西笑入秦川浮雲何苦深遮閉<lb/>
豈是三峰不好賢<lb/>
　　　雨晴賦一絶<lb/>
過關何事懶搖鞭酷愛三峰落馬前天氣清明新雨後<lb/>
山光日色滿秦川<lb/>
<pb n="KR4d0028_WYG_004-18b"/>
　　　過温湯<lb/>
驪山山下水洋洋一勺之多解破唐敢告後人商鑑近<lb/>
温湯今日是唐湯<lb/>
　　　初過大散關馬上作<lb/>
奈何山色牽吟思旋被江聲破睡魔吟思睡魔兩相戰<lb/>
誰知馬上有干戈<lb/>
　　　過飛仙嶺二首<lb/>
入蜀牽吟景象濃雲山萬疊與千重癡岩頑壑無竒觀<lb/>
<pb n="KR4d0028_WYG_004-19a"/>
不似飛仙數朶峰<lb/>
　　　又<lb/>
御愛數峰非㧞秀當時駐蹕欲忘還飛仙急過無真賞<lb/>
始信明皇不識山<lb/>
　　　峽中<lb/>
路狹纔容飛鳥過山將生合奈山何不知天外山長短<lb/>
何事窺來一管多<lb/>
　　　劒門讀賈公疎詩石<lb/>
<pb n="KR4d0028_WYG_004-19b"/>
劒門駐馬立踟蹰讀盡新篇味有餘關令多情兼好事<lb/>
詩名留得賈公疎<lb/>
　　　予自南京留守推官循資為掌書記由將仕郎<lb/>
　　　　超階至朝奉郎得蜀嘉州友人相賀者因答之<lb/>
一循資走五千里四遇恩超十六階自顧非才已過分<lb/>
誰言英俊尚沉埋<lb/>
　　　蜀道中念親有作<lb/>
東望庭幃魂欲銷層層雲棧上岧嶤江聲山色情多少<lb/>
<pb n="KR4d0028_WYG_004-20a"/>
相伴西來慰寂寥<lb/>
　　　泥溪驛中作<hi>嘉陵江自大散與予相伴二十餘程至泥溪背予去因有是作</hi>
山驛蕭條酒倦傾嘉陵相背去無情臨流不忍輕相别<lb/>
吟聽潺湲坐到明<lb/>
　　　栁池驛中作<lb/>
二十二餘程鳥道一千一百里江聲聽盡行盡不覺逺<lb/>
西去出山猶七程<hi>至羅江出山</hi>
　　　訪栗園有感<lb/>
<pb n="KR4d0028_WYG_004-20b"/>
逰困歸來訪栗園栗園樹老再生孫莫驚頭上見白髮<lb/>
拾栗兒童長㡬畨<lb/>
　　　離鄆州至夀張南邨舍中有老姥八十餘出拜<lb/>
老姥龍鍾八十三猶能指㸃認青衫自言老婦嘗䝉恵<lb/>
白首相將出戶參<lb/>
　<lb/>
　<lb/>
　徂徠集巻四<lb/>
</p>
<p>
</p>
  </div>
<div>
                <head>徂徠集巻五</head>
    <p>
<pb n="KR4d0028_WYG_005-1a"/>
欽定四庫全書<lb/>
　徂徠集巻五　　　　　　　　宋　石介　撰<lb/>
　　雜文<lb/>
　　　怪説上<lb/>
三才位焉各有常道反厥常道則謂之怪矣夫三光代明<lb/>
四時代經天之常道也日月為薄蝕五星為彗孛可怪也<lb/>
夫五嶽安焉四瀆流焉地之常道也山為之崩川為之竭<lb/>
可怪也夫君南面臣北面君臣之道也父坐子立父子之<lb/>
<pb n="KR4d0028_WYG_005-1b"/>
道也而臣抗於君子敵於父可怪也夫中國聖人之所常<lb/>
治也四民之所常居也衣冠之所常聚也而髠髪左袵不<lb/>
士不農不工不商為夷者半中國可怪也夫中國道德之<lb/>
所治也禮樂之所施也五常之所被也而汗漫不經之教行<lb/>
焉妖誕幻惑之説滿焉可怪也夫天子七廟諸侯五廟大夫<lb/>
三廟庶人祭於寢所以不忘孝也而忘而祖廢而祭去事<lb/>
逺裔之鬼可怪也夫法施於民則祀之以死勤事則祀之<lb/>
以勞定國則祀之能禦大菑則祀之能捍大患則祀之棄<lb/>
<pb n="KR4d0028_WYG_005-2a"/>
殖百穀祀以為稷后土能平九州祀以為社帝嚳堯舜禹湯<lb/>
文武有功烈於民者及夫日月星辰民所瞻仰也山林川<lb/>
谷丘陵民所取財也非此族也不在祀典而老觀佛寺徧<lb/>
滿天下可怪也人君見一日蝕一星縮一風雨不調順一草<lb/>
木不生殖則能知其為天地之怪也乃避寢減膳徹樂恐<lb/>
懼責已修德以禳除焉彼其滅君臣之道絶父子之親棄<lb/>
道德悖禮樂裂五常遷四民之常居毁中國之衣冠去祖<lb/>
宗而祀逺裔汗漫不經之教行妖誕幻惑之説滿則反不<lb/>
<pb n="KR4d0028_WYG_005-2b"/>
知其為怪既不能禳除之又崇奉焉時又見一狐媚一鵲<lb/>
噪一梟鳴一雉入則能知其為人之怪也乃啟咒祈祭以<lb/>
厭勝焉彼其孫其子其父其母忘而祖宗去而父母離而<lb/>
常業裂而常服習夷教祀夷鬼則反不知其怪既厭勝之又<lb/>
尊異焉愈可怪也甚矣中國之多怪也人不為怪者幾少矣噫<lb/>
一日蝕一星縮則天為之不明一山崩一川竭則地為之不<lb/>
寧釋老之為怪也千有餘年矣中國蠧壞亦千有餘年矣不<lb/>
知更千餘年釋老之為怪也如何中國之蠧懷也如何堯舜<lb/>
<pb n="KR4d0028_WYG_005-3a"/>
禹湯文武周公孔子不生吁<lb/>
　　　怪説中<lb/>
或曰天下不謂之怪子謂之怪今有子不謂怪而天下<lb/>
謂之怪請為子而言之可乎曰奚其為怪也昔楊翰<lb/>
林欲以文章為宗於天下憂天下未盡信已之道於是<lb/>
盲天下人目聾天下人耳使天下目盲不見周公孔子<lb/>
孟軻揚雄文中子吏部之道使天下耳聾不聞有周公<lb/>
孔子孟軻揚雄文中子吏部之道周公孔子孟軻揚雄<lb/>
<pb n="KR4d0028_WYG_005-3b"/>
文中子吏部之道堯舜禹湯文武之道也三才九疇五<lb/>
常之道也反厥常則為怪矣夫書則有堯舜典皋陶益稷<lb/>
謨禹貢箕子之洪範詩則有大小雅周頌商頌春秋則<lb/>
有聖人之經易則有文王之繇周公之爻夫子之十翼<lb/>
今楊憶窮研極態綴風月弄花草淫巧侈麗浮華纂組<lb/>
刓鎪聖人之經破碎聖人之言離析聖人之意蠧傷聖<lb/>
人之道使天下不為書之典謨禹貢洪範詩之雅頌春<lb/>
秋之經易之繇十翼而為楊億之窮研極態綴風月弄<lb/>
<pb n="KR4d0028_WYG_005-4a"/>
花草淫巧侈麗浮華纂組其為怪大矣是人欲去其怪<lb/>
而就於無怪今天下反謂之怪而怪之嗚呼<lb/>
　　　怪説下<lb/>
吾既作怪説二篇或曰子之怪説上篇言佛老下篇言<lb/>
楊億佛老楊億信怪矣然今舉中國而從佛老舉天下<lb/>
而學楊億之徒亦云衆矣雖子之説長又豈能果勝乎<lb/>
子不唯不能勝萬億千人之衆以萬億千人之衆反攻<lb/>
子且恐子不得自脱將走於蠻夷險僻深山中而不知<lb/>
<pb n="KR4d0028_WYG_005-4b"/>
避也子亦誠自取禍矣余聞之輒躍起身數尺瞋目變<lb/>
色應之曰孔子大聖人也手取唐虞禹湯文王武王周<lb/>
公之道定以為經垂於萬世矣堯舜禹湯文王武王周<lb/>
公之道萬世常行不可易之道也佛老以妖妄怪誕之<lb/>
教壊亂之楊億以淫巧浮偽之言破碎之吾以攻乎壊<lb/>
亂破碎我聖人之道者吾非攻佛老與楊億也吾學聖<lb/>
人之道有攻我聖人之道者吾不可不反攻彼也盗入<lb/>
主人家奴尚為主人挾戈持弓以逐盗反為盗所擊而<lb/>
<pb n="KR4d0028_WYG_005-5a"/>
至於死且不避其人誠非有利主人也蓋事主人之道<lb/>
不得不爾也亦云忠於主而已矣不知其他也吾亦有<lb/>
死而已雖萬億千人之衆又安能懼我也<lb/>
　　　原亂<lb/>
周秦而下亂世紛紛何為而然也原其故盖有由矣由<lb/>
亂古之制也夫天子君也諸侯臣也君南面臣北面上<lb/>
下之制也故天子負斧扆南嚮而立朝諸侯於明堂明<lb/>
堂者明諸侯之尊卑也明諸侯之尊卑者明君不可降<lb/>
<pb n="KR4d0028_WYG_005-5b"/>
於臣臣不可擬於君也周至夷王王室弱矣不敢自尊<lb/>
於諸侯與諸侯下堂而相見則君臣之禮夷王亂之也<lb/>
君臣之禮亂則朝覲之禮廢而諸侯不臣矣天下無王<lb/>
矣吁亂是以作古者什一而税故夏五十而貢商七十<lb/>
而助周百畆而徹蓋什一者天下之中正也周室寖微<lb/>
王道絶矣諸侯專征伐擅賦役兵革不息興作無時而<lb/>
用度窘魯先公於是始税履畆成公於是始作丘甲則<lb/>
什一之制宣公成公亡之也什一之制亡則聚斂之名<lb/>
<pb n="KR4d0028_WYG_005-6a"/>
起而國日以削矣民日以貧矣吁亂是以作古者為井<lb/>
田一夫一婦受田百畆公田二十畆廬舎二畆半凡為<lb/>
田一頃二畆半八家而九頃共為一井田有定分賦有<lb/>
常出而民無爭秦孝公專務富國彊兵用商鞅計廢井<lb/>
田制阡陌任其所耕不限多少則井田之制秦孝公廢<lb/>
之也井田之制廢而經界不正井地不均穀禄不平矣<lb/>
吁亂是以作夫男正位乎外女正位乎内天子聽男教<lb/>
后聽女教天子理陽道后理隂道天子聽外治后聽内<lb/>
<pb n="KR4d0028_WYG_005-6b"/>
治三代不易之道也秦襄王太后出閨闥而臨軒户以<lb/>
女子而朝羣臣則隂陽之序男女之職秦太后亂之也<lb/>
男女之職亂則隂陽之序失隂陽之序尖則日月逆行<lb/>
而天地反覆矣吁亂是以作古者封建諸侯藩屏王室<lb/>
天下治與諸侯守之天下亂與諸侯持之三代享國或<lb/>
八九百年或四五百年由茲道也秦始皇既呑六國并<lb/>
諸侯思欲獨立天下乃改封建置郡縣則封建之制秦<lb/>
始皇壊之也封建之制壊而天下微矣王室弱矣天子<lb/>
<pb n="KR4d0028_WYG_005-7a"/>
孤矣吁亂是以作古者一后三夫人九嬪二十七世婦<lb/>
八十一御妻后妃之數也秦漢帝母稱皇太后祖母稱<lb/>
太皇太后適稱皇后妾皆稱夫人外又有美人良人八<lb/>
子七子長使少使婕妤姬娥容華充衣昭儀之號凡一<lb/>
十五等則后妃之數秦漢亂之也后妃之數亂則品秩<lb/>
雜而女色盛品秩雜則上下瀆矣女色盛則邦國殆矣<lb/>
吁亂是以作周禮閽者掌守王宫中門之禁而已寺人<lb/>
掌王宫之内人及女宫之戒命而已漢武帝數宴後庭<lb/>
<pb n="KR4d0028_WYG_005-7b"/>
或潛逰離館奏請機事多以宦官主之宦官始預政焉<lb/>
則宦官之權武帝啟之也宦官之權啟則巧邪入而佞<lb/>
倖進巧邪入則正人廢矣佞倖進則君政敗矣吁亂是<lb/>
以作夫君臣之禮廢則僣奪簒弑作矣什一之制亡則<lb/>
暴賦重斂行矣井田之制廢則豪强兼并興矣噫甚矣<lb/>
不封建也陳渉一倡而嬴秦亡亂男女也吕后專制而<lb/>
炎漢中否暱后妃也戚姬進倖而太子綦危飛燕躭寵<lb/>
而成帝致夭用宦官也恭顯用事而前朝大損曹張執<lb/>
<pb n="KR4d0028_WYG_005-8a"/>
政而劉氏終滅嗚呼秦漢而下敗亂繼踵皆由是也夫<lb/>
古聖人為之制所以治天下垂萬世也而不可易易則<lb/>
亂矣後世不能由之而又易之以非制有不亂乎夫亂<lb/>
如是何為則可止也曰不反其始其亂不止<lb/>
　　　明禁<lb/>
國家之禁疎宻不得其中矣今山澤江海皆有禁鹽鐡<lb/>
酒茗皆有禁布綿絲枲皆有禁關市河梁皆有禁民去<lb/>
其君則不禁男去耒耜則不禁女去織紝則不禁工作<lb/>
<pb n="KR4d0028_WYG_005-8b"/>
竒巧則不禁商通珠貝則不禁士無仁義則不禁<lb/>
淫文害正則不禁市有游手則不禁官有游食則<lb/>
不禁衣服踰制則不禁宫室過度則不禁豪强兼<lb/>
并則不禁權要横暴則不禁賄行於上則不禁吏<lb/>
貪於下則不禁夫民去其君則叛也男去耒耜女<lb/>
去織紝則離其業也工作竒巧商通珠貝士無仁<lb/>
義則棄其本也淫文害正則經籍息也市有游手<lb/>
官有游食則公私墮也衣服踰制宫室過度則上<lb/>
<pb n="KR4d0028_WYG_005-9a"/>
下僣也豪強兼并權要横暴則善人困也賄行於上吏<lb/>
貪於下則公道缺也如是而不禁彼山澤江海人所取<lb/>
財也鹽鐡酒茗人所取資也布綿絲枲人所取用也關<lb/>
市河梁人所取濟也而禁豈先王之法乎三代之制乎<lb/>
哉或曰如何則先王之法也三代之制也曰禁其不禁<lb/>
而弛其禁則先王之法也三代之制也<lb/>
　<lb/>
　<lb/>
<pb n="KR4d0028_WYG_005-9b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　徂徠集巻五<lb/>
</p>
<p>
</p>
  </div>
<div>
                <head>徂徠集巻六</head>
    <p>
<pb n="KR4d0028_WYG_006-1a"/>
欽定四庫全書<lb/>
　徂徠集巻六　　　　　　　　宋　石介　撰<lb/>
　　雜文<lb/>
　　　是非辨<lb/>
天子將舉人而任之問於宰相宰相一人是之一人非之<lb/>
宰相將推人而舉之問於百官百官一人是之一人非之<lb/>
則將誰質曰質於其言之賢者賢者是非公也小人不黨<lb/>
則謗矣曰問於朝廷問於天下朝廷非之天下是之朝廷是<lb/>
<pb n="KR4d0028_WYG_006-1b"/>
之天下非之則將誰質曰質於天下天下是非公也朝廷不<lb/>
讐則疾矣去黨與謗棄讐暨疾人皆能是是非非也在黨與<lb/>
謗懷讐暨疾未可與言是非矣嗚呼余觀能是是非非推於<lb/>
天下而人不以為私更乎萬世而人不可以易古獨有三人<lb/>
堯也舜也孔子也堯舜知朱均之不肖而不與其子知舜禹<lb/>
之賢而以天下讓是非著矣孔子為春秋是非二百四十二<lb/>
年當時無一人妄受其惡無一人謬享其善是非當矣次則<lb/>
孟軻韓愈也孟軻是湯武非桀紂韓愈是周孔非佛老是非<lb/>
<pb n="KR4d0028_WYG_006-2a"/>
判矣自堯舜至於今凡㡬千百年有此五人是非之難<lb/>
也如此凡人愛憎以情善惡由已千載朽骨九泉腐肉<lb/>
猶以好惡升黜於秃毫枯竹間况與之比肩而事主接<lb/>
武而趨朝乎則知人無堯舜孔子孟軻韓愈之心皆不<lb/>
可與言是非矣吁今亦有以一飯厚薄而為愛且憎者<lb/>
劉工部在南京有士不自脩劉不禮之退而怨且怒逢<lb/>
人罵劉語不休孔大諌在兖州有人不得善遇退而怨<lb/>
且怒到處謗孔辭甚醜然二子者是亦不為榮非亦不<lb/>
<pb n="KR4d0028_WYG_006-2b"/>
為辱何懼哉余懼冕旒之前軒陛之下有以姦為賢有<lb/>
以賢為姦有以佞為忠有以忠為佞有以詐為直有以<lb/>
直為詐有以邪為正有以正為邪亂吾君之聽眩吾君<lb/>
之目惑吾君之心者以賢為姦則龍逄見誅矣以忠為<lb/>
佞則比干見殺矣以直為詐則周公見疑矣以正為邪<lb/>
則屈原見疎矣以姦為賢則飛㢘見進矣以佞為忠則<lb/>
靳尚見信矣以詐為直則趙髙見任矣以邪為正則王<lb/>
莽見用矣如是豈不亂天下乎豈不危社稷乎余是以<lb/>
<pb n="KR4d0028_WYG_006-3a"/>
懼故作是非辨<lb/>
　　　復古制<lb/>
厥初生人無君臣無父子無夫婦無男女無衣服無飲<lb/>
食無田土無宫室無師友無尊卑無冠昏無喪祭同乎<lb/>
禽獸之道也伏羲氏神農氏黄帝氏陶唐氏有虞氏夏<lb/>
后氏商人周人作然後有君臣有父子有夫婦有男女<lb/>
有衣服有飲食有田土有宫室有師友有尊卑有冠昏<lb/>
有喪祭噫聖人之作皆有制也非特救一時之亂必將<lb/>
<pb n="KR4d0028_WYG_006-3b"/>
垂萬代之法故君臣之有禮而不可黷也父子之有序<lb/>
而不可亂也夫婦之有倫而不可廢也男女之有别而<lb/>
不可離也衣服之有上下而不可僣也飲食之有貴賤<lb/>
而不可過也田土之有多寡而不可奪也宫室之有髙<lb/>
卑而不可逾也師友之有位而不可遷也尊卑之有定<lb/>
而不可改也冠昏之有時而不可失也喪祭之有經而<lb/>
不可忘也皆為萬世常行不可易之道也易則亂之矣<lb/>
夫禮樂刑政制度難備也久矣始伏羲氏歴於神農黄<lb/>
<pb n="KR4d0028_WYG_006-4a"/>
帝堯舜禹湯文武周公孔子十有一聖人然後大備矣<lb/>
夫十一聖人思之亦已深矣經之亦已逺矣其巧亦已<lb/>
至矣其智亦已盡矣後人有作乃欲以一時之能逞一<lb/>
時之欲而廢古人之制故君臣相亂父子相賊夫婦相<lb/>
殺男女相害衣服相僣飲食相侈田土相奪宫室相誇<lb/>
師友相叛尊卑相悖冠昏失而喪祭廢於今千有餘年<lb/>
矣而不能止吁且伏羲神農黄帝堯舜禹湯文武周公<lb/>
孔子十一聖人為之制信可以萬世常行而不易也後<lb/>
<pb n="KR4d0028_WYG_006-4b"/>
世有伏羲神農黄帝堯舜禹湯文武周公孔子則請更<lb/>
作制後世無伏羲神農黄帝堯舜禹湯文武周公孔子<lb/>
則請起今之亡而復古之制<lb/>
　　　明四誅<lb/>
王制曰析言破律亂名改作執左道以亂政殺作淫聲異<lb/>
服竒技竒器以疑衆殺行偽而堅言偽而辨學非而博<lb/>
順非而澤以疑衆殺假於鬼神時日卜筮以疑衆殺此<lb/>
四誅者不以聽大哉四誅誠首王制也明王制以用四<lb/>
<pb n="KR4d0028_WYG_006-5a"/>
誅用四誅以靖天下者惟舜周公孔子乎舜誅四凶周<lb/>
公誅管蔡孔子誅少正夘王制明矣吁王制絶已二千<lb/>
年矣而天下皆干乎四誅無誅之者夫佛老者異端之<lb/>
人也而佛老以異端之教法亂儒者之教法異端之衣<lb/>
服亂儒者之衣服異端之言語亂儒者之言語罪莫大<lb/>
焉而不誅夫不以堯舜禹湯文武周公之道事其君者<lb/>
皆左道也而有以楊朱墨翟之言進於其君者有以蘇<lb/>
秦張儀之説進於其君者有以韓非商鞅之術進於其<lb/>
<pb n="KR4d0028_WYG_006-5b"/>
君者有以聲色狗馬之玩進於其君者罪莫大焉而不<lb/>
誅夫不道先王之法言而辯詐相勝不服先王之德行<lb/>
而竒譎相矜不為孔子之經而淫文浮辭聾瞽天下後<lb/>
生之耳目罪莫大焉而不誅夫不誦詩以諷而倡優鄭<lb/>
衛之戯以亂君耳不執藝事以諌而雕麗淫巧之器以<lb/>
蕩君心罪莫大焉而不誅夫不脩大中至正之福而記<lb/>
隂陽巫鬼卜筮以惑天下之民罪莫大焉而不誅夫天<lb/>
下皆干乎四誅而不誅吾故明之<lb/>
<pb n="KR4d0028_WYG_006-6a"/>
　　　擊蛇笏銘<hi>并序</hi>
天地至大有邪氣干於其間為凶暴為殘賊聽其肆行<lb/>
如天地卵育之而莫禦也人生最靈或異類出於其表<lb/>
為妖怪信其異端如人蔽覆之而莫露也祥符年間寜州<lb/>
天慶觀有蛇妖極怪異郡刺史日兩至於其庭朝焉人<lb/>
以為龍舉州人内外逺近㒺不駿奔於門以觀恭莊肅<lb/>
祗無敢怠者令龍圖待制孔公時佐幕在是邦亦隨郡<lb/>
刺史於其庭公曰明則有禮樂幽則有鬼神是蛇不已<lb/>
<pb n="KR4d0028_WYG_006-6b"/>
誣乎惑吾民亂吾俗殺無赦以手板擊其首斃於前則<lb/>
蛇無異焉郡刺史曁州内外逺近庶民昭然若發䝉見<lb/>
青天覩白日故不能肆其凶殘而成其妖惑易曰是故<lb/>
知鬼神之情狀公之謂乎夫天地間有純剛至正之氣<lb/>
或鍾於物或鍾於人人有死物有盡此氣不滅烈烈然<lb/>
彌亘億萬世而長在在堯時為指佞草在魯為孔子誅<lb/>
少正卯在晉為董狐良史筆在漢武朝為東方朔㦸<lb/>
在成帝朝為朱雲劍在東漢為張綱輪在唐為韓愈論<lb/>
<pb n="KR4d0028_WYG_006-7a"/>
佛骨表逐鱷魚文為段太尉擊朱泚笏今為公擊蛇笏<lb/>
故佞人去堯徳聰少正卯戮孔法舉罪趙盾晉人懼辟<lb/>
崔子齊刑明距董偃折張禹劾梁冀漢室乂佛老微聖<lb/>
徳行鱷魚徙潮患息朱泚傷唐朝振怪蛇死妖氣散噫<lb/>
天地鍾純剛至正之氣在公之笏豈徒斃一蛇而已軒<lb/>
陛之下有罔上欺民先意順㫖者公以此笏指之廟堂<lb/>
之上有蔽賢䝉惡違法亂紀者公以此笏麾之朝廷之<lb/>
内有諛容佞色附邪背正者公以此笏撃之夫如是則<lb/>
<pb n="KR4d0028_WYG_006-7b"/>
軒陛之下不仁者去廟堂之上無姦臣朝廷之内無佞<lb/>
人則笏之功也豈止在一蛇公以笏為任笏得公而用<lb/>
公方為朝廷正人笏方為公之良器敢稱德於公作笏<lb/>
銘曰<lb/>
至正之氣天地則有人惟靈物笏乃能受笏之為物純<lb/>
剛正直公惟正人公乃能得笏之在公能破淫妖公之<lb/>
在朝讒人乃消靈氣未竭斯笏不折正道未止斯笏不<lb/>
藏惟公寳之烈烈其光<lb/>
<pb n="KR4d0028_WYG_006-8a"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4d0028_WYG_006-8b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　徂徠集巻六<lb/>
</p>
<p>
</p>
  </div>
<div>
                <head>徂徠集巻七</head>
    <p>
<pb n="KR4d0028_WYG_007-1a"/>
欽定四庫全書<lb/>
　徂徠集巻七　　　　　　　　　宋　石介　撰<lb/>
　　　雜文<lb/>
　　　　可嗟貽趙<graphic n="KR1395" url="https://raw.githubusercontent.com/kanripo/KR-Gaiji/master/images/KR1395.png" mimeType="image/png"/>
飲食者所以輔性命上古人未飲食故多夭疾殘折而死<lb/>
伏羲作網罟以畋以漁神農教之種黍稷人始知飲食得<lb/>
以不夭死今之嗜為佛者日一食為仙者累年不食日一<lb/>
食者病瘠累年不食者餓死吁可嗟矣自古皆有死而莫不<lb/>
<pb n="KR4d0028_WYG_007-1b"/>
飲食今不飲食以求長生惑之甚矣且為黄帝乎百五嵗而<lb/>
死為少昊乎百嵗而死為顓頊乎九十八嵗而死為帝嚳乎<lb/>
一百五嵗而死為帝堯乎百一十八嵗而死為帝舜乎百有<lb/>
十嵗而死為禹乎百嵗而死為湯乎亦百嵗而死為文王乎<lb/>
九十七嵗而死為武王乎九十三嵗而死為孔子乎七十二<lb/>
嵗而死兹十一聖人者聖人之至也猶皆有死彼匹夫乃欲<lb/>
求長生夫命於天地之間無不死松栢固也亦死龜鶴靈也亦<lb/>
死大凡有血氣有性命飛走生植衣服飲食皆死血氣有<lb/>
<pb n="KR4d0028_WYG_007-2a"/>
多少性命有虧實飛走有倦生植有㧞衣服飲食有窮<lb/>
何得不死唯元氣不死元氣大為天地小為日星融為<lb/>
川瀆結為山嶽天猶有時裂地猶有時陷日猶有時虧<lb/>
星猶有時隕川瀆猶有時涸山嶽猶有時崩人乃獨得<lb/>
不死斯實誑予此出於方士怪妄之説後生不知聖人<lb/>
大道愚惑至此趙<graphic n="KR1395" url="https://raw.githubusercontent.com/kanripo/KR-Gaiji/master/images/KR1395.png" mimeType="image/png"/>者始受業於魯石介鄆士建中又<lb/>
學於泰山先生三人之道一出於孔氏離孔氏未嘗有<lb/>
一言及之者不知<graphic n="KR1395" url="https://raw.githubusercontent.com/kanripo/KR-Gaiji/master/images/KR1395.png" mimeType="image/png"/>得妖誕荒悖之説於誰而亦甘心<lb/>
<pb n="KR4d0028_WYG_007-2b"/>
樂死求所謂神仙長生之道吾三人嘗力距之距終不<lb/>
去噫<graphic n="KR1395" url="https://raw.githubusercontent.com/kanripo/KR-Gaiji/master/images/KR1395.png" mimeType="image/png"/>陷深穽大塹逢吾三人者援之不出<graphic n="KR1395" url="https://raw.githubusercontent.com/kanripo/KR-Gaiji/master/images/KR1395.png" mimeType="image/png"/>其命矣<lb/>
乎予故作可嗟以貽之<lb/>
　　　畫箴貽君豫<lb/>
吾家君豫才敏而少學為文字辭句健跳學為丹青形<lb/>
物微妙噫作無益而害有益古人所箴不有博奕言其<lb/>
飽食而無所用心禹為聖人又承堯舜之緒足以無為<lb/>
端居猶汲汲惜乎寸隂汝乃佚安嬉戯不務功名之如<lb/>
<pb n="KR4d0028_WYG_007-3a"/>
前人甘容身於牛蹄之涔吾浪浪而沾襟吁爾有采章與其丹青<lb/>
草木豈若丹青乃身式昭金玉爾有文藻與其丹青馬牛豈若丹<lb/>
青爾德勉為騫由聖有周孔次有孟韓孝有曾子忠有<lb/>
比干清和夷惠德行閔顔周吕伊召其立桓桓蕭張房<lb/>
杜謇峭直端其人雖死千載如存想其行事英風夏寒<lb/>
容貎日月德音琅玕爾以筆傳人神徒耳鼻衣冠豈如<lb/>
心傳聖賢髙蹈逺攀爾以手寫蟲鳥徒口啄羽毛豈如<lb/>
筆寫六經往行前言傳之於墨墨久則昏傳之於心心<lb/>
<pb n="KR4d0028_WYG_007-3b"/>
久益丹繪之於帛帛裂則殘繪之於身身死不刋女嗜<lb/>
於畫其名日刓女嗜於學其徳日完嗟夫易女嗜畫之<lb/>
心為嗜學之心聖賢何難女聽吾言馨如芝蘭擲膠折<lb/>
筆無汚輕紈<lb/>
　　　　二大典<lb/>
周禮春秋萬世之大典乎周公孔子制作至矣周自夷<lb/>
王以下寖衰寖㣲京師存乎位號而已然五六百年間<lb/>
綿綿延延不絶如線而諸侯卒不敢叛者周禮在故也<lb/>
<pb n="KR4d0028_WYG_007-4a"/>
王室益弱諸侯日彊又二百年亂臣賊子如麻然而畏<lb/>
未敢發者春秋作故也自堯舜三代唯周得八百有餘<lb/>
年雖后稷公劉積德自逺實以二大典矣嗚呼周禮明<lb/>
王制春秋明王道可謂盡矣執二大典以興堯舜三代<lb/>
之治如運諸掌後人無行之者悲夫董仲舒以春秋對<lb/>
其知王道之宗矣王仲淹以周禮對其知王制之本矣<lb/>
惜夫漢武孱弱隋文侮慢二君子卒不用二大典卒無<lb/>
施吾於此尤傷焉<lb/>
<pb n="KR4d0028_WYG_007-4b"/>
　　　讀原道<lb/>
書之洪範周禮之六官春秋之十二經孟子之七篇原<lb/>
道之千三百八十八言其言王道盡矣箕子周公孔子<lb/>
之時三代王制尚在孟子去孔子且未逺能言王道也<lb/>
不為艱矣去孔子後千五百年間歴楊墨韓莊老佛之<lb/>
患王道絶矣雖曰洪範曰周官曰春秋曰孟子存而千<lb/>
歧萬徑逐逐競出詭邪淫僻荒唐放誕之説恣行於天<lb/>
地間無有禦之者大道破散銷亡睢睢然惟楊墨之歸<lb/>
<pb n="KR4d0028_WYG_007-5a"/>
而佛老之從吏部此時能言之難然推明洪範周禮春秋孟<lb/>
子之書深惟箕子周公孔子孟軻之功則吏部不為少<lb/>
矣余不敢厠吏部於二大聖人之間若箕子孟軻則余<lb/>
不敢後吏部<lb/>
　　　辨易<lb/>
王績為負苓者傳載薛收之言曰伏羲畫八卦而文王<lb/>
繫之不見省文矣以為文王病也負苓曰文王焉病伏<lb/>
羲氏病甚矣昔者伏羲氏之未畫八卦也三才其不立<lb/>
<pb n="KR4d0028_WYG_007-5b"/>
乎四序其不行乎百物其不生乎萬象其不森乎以為<lb/>
伏羲氏泄道之密漏神之機為始兆亂者吁可怪也夫<lb/>
易之作救亂而作也聖人不得已也亂有深淺故文有<lb/>
繁省亂萌於伏羲故八卦已矣漸於文王故六十四已<lb/>
矣極於夫子故極其辭而後能止伏羲後有神農氏黄<lb/>
帝氏少昊氏顓頊氏髙辛氏唐堯氏虞舜氏禹湯皆聖<lb/>
人也豈獨不能繫易之一辭無亂以救也文王豈獨能<lb/>
過九聖人亂不可不救也作易非以為巧救亂也文王<lb/>
<pb n="KR4d0028_WYG_007-6a"/>
孔子非以僻辭明易也易不作天下至今亂不止文王<lb/>
孔子無述易至今不明薛收負苓者不達易甚矣<lb/>
　　　尊韓<lb/>
道始於伏羲而成終於孔子道已成終矣不生聖人可<lb/>
也故自孔子來二千餘年矣不生聖人若孟軻氏揚雄<lb/>
氏王通氏韓愈氏祖述孔子而師尊之其智足以為賢<lb/>
孔子後道屢塞闢於孟子而大明於吏部道已大明矣<lb/>
不生賢人可也故自吏部來三百有年矣不生賢人若<lb/>
<pb n="KR4d0028_WYG_007-6b"/>
栁仲塗孫漢公張晦之賈公疎祖述吏部而歸尊之其<lb/>
智實降噫伏羲氏神農氏黄帝氏少昊氏顓頊氏髙辛<lb/>
氏唐堯氏虞舜氏禹湯文武周公孔子者十有四聖人<lb/>
孔子為聖人之至噫孟軻氏荀况氏揚雄氏王通<lb/>
氏韓愈氏五賢人吏部為賢人之卓不知更㡬千萬億<lb/>
年復有孔子不知更㡬千數百年復有吏部孔子之作<lb/>
春秋自聖人以來未有也吏部原道原仁原毁行難禹<lb/>
問佛骨表諍臣論自諸子以來未有也嗚呼至矣<lb/>
<pb n="KR4d0028_WYG_007-7a"/>
　　　釋汝墳卒章<lb/>
汝墳卒章曰魴魚赬尾王室如燬箋云君子仕於亂世<lb/>
其顔色瘦病如魚勞則尾赤所以然者畏王室之酷烈<lb/>
是時紂存且末句云雖則如燬父母孔邇箋云此勤勞<lb/>
之處或時得罪父母甚近當念之以免於害不能為疏<lb/>
逺者計也子夏序曰汝墳道化行也文王之化行乎汝<lb/>
墳之國婦人能閔其君子猶勉之以正也其末句云父<lb/>
母孔邇康成謂此勤勞之處或時得罪父母甚近當念<lb/>
<pb n="KR4d0028_WYG_007-7b"/>
之以免於害夫紂之虐政亦甚矣烈如猛火不可嚮邇<lb/>
雖慈父慈母又豈能恤其子哉以為父母指文王之言<lb/>
王室雖酷烈民不堪其苦文王之化行乎汝墳之國被<lb/>
文王之德厚戴之如父母也詩曰愷悌君子民之父母<lb/>
傳曰春秋愛之如父母此慰勉其君子之辭言雖仕於<lb/>
亂世若紂之虐政紂之亡日可待也民望文王不逺矣<lb/>
亦如桀之民望湯曰徯我后后來其蘇康成似未達詩<lb/>
人之㫖故釋之<lb/>
<pb n="KR4d0028_WYG_007-8a"/>
　　　録蠧書魚辭<lb/>
蠧書魚曰吾嘗㳺於文字間文字有所殘缺者人則曰<lb/>
吾蠧之故目予曰蠧書魚夫書豈吾蠧之耶昔者孔子<lb/>
修春秋明帝王之道取三代之政述而為經則謂之書<lb/>
其文要而簡其道正而一所以扶世而祐民亦萬世常<lb/>
行不易之道也後世人悖之者則其書或息其書息則<lb/>
聖人之道隳也壊也斯得不謂之蠧乎文中子曰九師<lb/>
興而易道微三傳作而春秋散齊韓毛鄭詩之末也大<lb/>
<pb n="KR4d0028_WYG_007-8b"/>
戴小戴禮之棄也又楊墨之言出而孔子之道塞佛老<lb/>
之教行而堯舜之道潛斯則易其九師為蠧乎春秋其<lb/>
三傳為蠧乎詩其齊韓毛鄭為蠧乎禮其大戴小戴為<lb/>
蠧乎孔子道其楊墨為蠧乎堯舜道其佛老為蠧乎魏<lb/>
百以降迄於今又有聲律對偶之道雕鏤文理刓刻典<lb/>
經浮華相淫工偽相衒劘削聖人之道離析六經之㫖<lb/>
道日以刻薄而不修六經之㫖日以解散而不合斯文<lb/>
其蠧也書之蠧有自來矣而謂予曰蠧書魚予敢辭<lb/>
<pb n="KR4d0028_WYG_007-9a"/>
　　　歸魯名張生<lb/>
道士張生擲黄冠頂章甫衣服襜如趨吾階升吾堂請<lb/>
吾易其名夫求聖人之道者必自魯始魯周公之所封<lb/>
也孔子之所出也聖人之道盡在魯矣之於魯然後聖<lb/>
人之道可得而見也今夫人不之於魯而之於秦之於<lb/>
楚之於吳之於越去聖人之道不亦逺乎嗚呼甚矣亦<lb/>
有之於夷狄者去魯益為逺夫秦楚吳越將復於魯不<lb/>
逾月遂可至焉爾如此其易也吾未見其能復者焉夷<lb/>
<pb n="KR4d0028_WYG_007-9b"/>
與狄將復於魯窮時卒嵗不能至焉爾如此其難也吾<lb/>
今見其能復者焉春秋之義夷狄則夷狄之進於中國<lb/>
則中國之况能自至於魯者乎吾請以歸魯名張生歸<lb/>
魯所以宗聖人之道也生其勉之<lb/>
　　　宗儒名孟子<lb/>
予向以春秋授諸生學中孟生衣道士服升吾堂上預<lb/>
諸生列受吾説焉日薫灼乎聖人之道久之相説以解<lb/>
於是大寤聖人之道一出於孔子遂棄其師事吾儒師裂<lb/>
<pb n="KR4d0028_WYG_007-10a"/>
其服被吾儒服斥其禮行吾儒禮擲其書讀吾儒書予<lb/>
願以宗儒名孟生嗚呼君臣父子皆出於儒也禮樂刑<lb/>
政皆出於儒也仁義忠信皆出於儒也生誠能宗儒生<lb/>
為君子矣<lb/>
　<lb/>
　<lb/>
　<lb/>
　<lb/>
<pb n="KR4d0028_WYG_007-10b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　徂徠集巻七<lb/>
</p>
<p>
</p>
  </div>
<div>
                <head>徂徠集巻八</head>
    <p>
<pb n="KR4d0028_WYG_008-1a"/>
欽定四庫全書<lb/>
　徂徠集巻八　　　　　　　　宋　石介　撰<lb/>
　　雜文<lb/>
　　　貴謀<lb/>
天下有大憂危國家有大菑患聖賢發至誠運至智定至<lb/>
謀以扶安之聖賢之誠誠矣聖賢之智明矣聖賢之謀果<lb/>
矣如機之發如蓍之占如節之合作於此而應於彼言於近<lb/>
而騐於逺不差毫釐噫聖賢之謀必行則自古無喪身無<lb/>
<pb n="KR4d0028_WYG_008-1b"/>
敗家無亡國無傾天下喪身敗家亡國傾天下由聖賢之<lb/>
謀不用也桀從伊尹之謀安有南巢之放紂從比干箕子<lb/>
之謀安有太白之誅項從范増之謀安有楚江之亡漢從<lb/>
劉向之謀安有王氏之簒唐髙祖從遂良之謀安有武氏<lb/>
之禍明皇從九齡之謀安有禄山之難陳不從洩冶之謀<lb/>
故亂晉不從宣子之謀故殺虞不從宫之竒之謀故亡秦<lb/>
不從蹇叔之謀故喪殽函之師趙不從藺相如之謀故失<lb/>
長平之衆成安君不從廣武之謀故死汦水之上漢髙皇<lb/>
<pb n="KR4d0028_WYG_008-2a"/>
不從建春之謀故困平城之中堯能用舜禹之謀是以光<lb/>
宅天下舜能用夔契之謀是以濬哲文明禹能用益稷之<lb/>
謀是以祇承湯能用伊尹之謀是以克夏文武能用吕望<lb/>
周召之謀是以革商髙祖能用三傑之謀是以有漢惠帝<lb/>
能用子房之謀是以定位光武能用耿鄧之謀是以復乃<lb/>
堂構劉備能用葛亮之謀是以撫有巴蜀文帝能用髙熲<lb/>
之謀是以創始有隋太宗能用房杜之謀是以光亨於唐梁<lb/>
公之謀行則李氏再祀姚宋之謀行則開元升平裴度之謀<lb/>
<pb n="KR4d0028_WYG_008-2b"/>
行則元和靖武大哉聖賢之謀至矣用之則生不用則死用<lb/>
之則存不用則亡死生存亡大矣彼不能用愚闇甚矣嗟乎<lb/>
　　　救説<lb/>
道大壊由一人存之天下國家大亂由一人扶之周室<lb/>
衰諸侯亂道大壊也孔子存之孔子没楊墨作道大壊<lb/>
也孟子存之戰國盛儀秦起道大壊也荀况存之漢祚微<lb/>
王莽簒道大壊也楊雄存之七國弊王綱隳道大壊也文<lb/>
中子存之齊梁以來佛老熾道大壊也吏部存之管蔡之<lb/>
<pb n="KR4d0028_WYG_008-3a"/>
亂則周公扶之也諸吕之亂則周勃扶之也江左之亂<lb/>
則謝安扶之也武氏之亂則梁公扶之也禄山之亂則<lb/>
汾陽扶之也朱泚之亂則西平扶之也淮西之亂則晉<lb/>
公扶之也五代之亂則太祖扶之也故道卒不壊天下<lb/>
國家亂卒止古之人有言曰大厦將顛非一木所支是<lb/>
棄道而亡天下國家也孔子曰危而不持顛而不扶則<lb/>
將焉用彼相易大過上六滅頂凶無咎以救衰拯弱也<lb/>
大厦將顛一木柱之或得不顛顧顛而不支坐而俟其<lb/>
<pb n="KR4d0028_WYG_008-3b"/>
顛斯亦為不智者矣道將大壊天下國家將大亂而不<lb/>
救坐視其壊亂斯亦不仁者矣大凡聖人之道有菑害<lb/>
以身當之賢人之分也天下國家有患難以死殉之忠<lb/>
臣之節也而曰見可而進量力而動其全身茍生者歟<lb/>
　　　責臣<lb/>
大過上六君子矣心在救時至於滅頂凶而无悔且當<lb/>
棟撓之世居無位之地而過渉以扶衰拯弱可謂君子<lb/>
矣今國家有西北邉之憂聖君夙夜勤勞日旰不食重<lb/>
<pb n="KR4d0028_WYG_008-4a"/>
擇大臣付以專征大官以寵之富禄以厚之節旄以崇<lb/>
之宜竭智力以幹乃任盡謀策以濟厥事智力竭矣謀<lb/>
䇿盡矣然後以死繼之可也乃偃蹇君命優㳺私家謂<lb/>
聞金皷之震天下不若聞絲竹之淫耳謂見羽旄之翳<lb/>
目不若見趙魏之侍前謂若被甲胄不若服輕紈謂若<lb/>
冐矢石不若御重裘不竭智力不盡謀䇿乃稱才不稱<lb/>
任飲食加多筋力完壯乃謂病不任事上以㒺於君下<lb/>
以欺於人以圗其身之安噫國家宴安無事爾相爾公<lb/>
<pb n="KR4d0028_WYG_008-4b"/>
爾侯貪榮取寵不知休止聚財積貨不知紀極飽而嬉<lb/>
醉而眠間則陳功勞叙閥閲矜材能薦智畧恨爵位之<lb/>
不髙任使之不先曾不曰才不稱任病不任事國家一<lb/>
日有邉鄙之憂聖君倚之以安而曰臣病臣不才至於<lb/>
兩銓三班院除人往西北邉云多不肯行嗚呼食人之<lb/>
禄死人之事况聖君英威睿武仁行如春義行如秋敢<lb/>
茲不肅是臣得以慢君君不能以使臣也天子之命豈<lb/>
可行乎傳曰四郊多壘卿大夫之辱也又曰主憂臣辱<lb/>
<pb n="KR4d0028_WYG_008-5a"/>
大官以被其身富禄以厚其家四郊多壘則曰非我之<lb/>
辱也主憂則曰非我之事也有官責而不勤其官矧在<lb/>
於無位之地乎吾是以責斯人而賢上六也嗚呼頼聖<lb/>
君洪覆如天不以置諸法若有如孔子者出則當以春<lb/>
秋亂臣同誅矣<lb/>
　　　録微者言<lb/>
曉皷後諸曹既抱書退公舎岑寂如私庭焉日將曛予<lb/>
中榻坐軒窓下有府吏職執法丁其姓簡其名者袖短<lb/>
<pb n="KR4d0028_WYG_008-5b"/>
幅急馳而來授於予且曰天子念東南之民薦罹饉饑<lb/>
渙然散汗漫之澤除其田租以緩民命順氣和聲油然<lb/>
向令然鄉墅有不占田之民借人之牛受人之土傭而<lb/>
耕者謂之客戸人嵗輸其緡錢數百於有司以其不地<lb/>
而征無名而取謂之乾食鹽錢比民年豐尚不逃饑與<lb/>
寒嵗凶穀價髙朝夕且恐死乃不得與占田之民同除<lb/>
其賦官人幸有位亦嘗聞孳孳有濟蒼生之心豈能書<lb/>
其事馳聞於天子之庭乎介矍然而駭悚然而恭抗聲<lb/>
<pb n="KR4d0028_WYG_008-6a"/>
大叫語其人曰此衣食天子者之所宜思也牧養天子<lb/>
之民者之所宜憂也刺史巖巖坐於堂縣令申申處其<lb/>
家庶臣晏然髙枕而卧使臣諠譁攬轡而馳曾不及是<lb/>
思曾不及是憂爾何人思及是吾徒食而魚出而車朝<lb/>
服逶迤處爾之上亦何施其面目哉予將傳爾言達於<lb/>
上傳曰詢于芻蕘又曰狂夫之言聖人擇焉嘉其人有<lb/>
所興起座有筆硯因書之牘背云<lb/>
　　　辨私<lb/>
<pb n="KR4d0028_WYG_008-6b"/>
儒者好稱説孔子之道非大言也非私於其師之道也<lb/>
孔子之道治人之道也一日無之天下必亂如粟米不<lb/>
可一日少少則人饑如布帛不可一日乏乏則人凍死<lb/>
孔子之道君臣也父子也夫婦也朋友也長幼也天下<lb/>
不可一日無君臣不可一日無父子不可一日無夫婦<lb/>
不可一日無朋友不可一日無長幼萬世可以常行一<lb/>
日不可廢者孔子之道也離孔子之道而言之其道雖<lb/>
美不致於逺其言雖切無補於用猶錦繡不可以待寒<lb/>
<pb n="KR4d0028_WYG_008-7a"/>
珠玉不可以療饑故儒者稱説不及焉非遺之也<lb/>
　　　書淮西碑文後<lb/>
淮西之賊五十年王師屢戰無功天下之兵百十萬之<lb/>
将過時不下天啟神算以授裴度度克恭行天罰以夷<lb/>
不靖度建大謀以任李愬愬克先登賊城以殱元兇淮<lb/>
西以平蔡人以生天人相與乎君臣協心乎上下同力<lb/>
乎推其用則度得天也愬得人也計其功則度任智也<lb/>
愬任力也曰燥者曰潤者人止知其風雨也曰生者曰<lb/>
<pb n="KR4d0028_WYG_008-7b"/>
成者人止知其春秋也然不動而運其用者天也曰戰<lb/>
者曰勝者人止知其愬也光顔也重裔也然無為而任<lb/>
其謀者度也漢髙帝取天下蕭何無汗馬之勞韓信攻<lb/>
必取戰必勝曹參身被七十創而功居何次豈不曰發蹤<lb/>
指示者人也追殺獸者狗也度與愬之功亦猶是乎文<lb/>
公豈昧此者辭於碑優度功誰曰不實也初度輔政以<lb/>
郡賊未除亦延接竒士共為籌畫乃請於私第接延賓<lb/>
客自是天下賢俊得以効計議於丞相則取蔡之謀已<lb/>
<pb n="KR4d0028_WYG_008-8a"/>
落於彀中矣諸將連年出兵玩冦相視持以嵗月未有<lb/>
成功而羣臣皆欲罷兵度獨倡堅議與上協心計定意<lb/>
㫁衆不能破請身自督戰且曰誓不與此賊偕全則得<lb/>
勝之算已運於掌上矣及至郾城巡撫諸軍宣達上㫖<lb/>
士皆賈勇時諸道兵皆有中使監之軍陣進退不由主<lb/>
帥勝則先使獻捷偶衂則凌挫百端度至行營並奏去<lb/>
其柄專制之於主將衆皆喜悦軍法嚴肅號令畫一則<lb/>
將軍之令專行於閫外矣以天下取蔡之謀掌上得勝<lb/>
<pb n="KR4d0028_WYG_008-8b"/>
之算閫外將軍之令合而用之一而行之易曰師貞丈<lb/>
人吉有不利乎七月度出十月賊平成天下之務通天<lb/>
下之志不疾而速不怒而威非惟㡬惟深惟神其孰能<lb/>
與於此乎故曰度得天也其功無敵於天下矣<lb/>
　　　責素餐<lb/>
狗當吾戸猫捕吾鼠雞知天時有功於人食人之食可<lb/>
矣犀象麋鹿鸚鵡鷹鶩無功於人而食人之食孟子所<lb/>
謂率獸而食人也噫無功而食禽獸猶不可彼素餐尸<lb/>
<pb n="KR4d0028_WYG_008-9a"/>
位將狗猫雞之不若乎<lb/>
　　　辨謗<lb/>
介讀青州劉槩韓吏部傳論曰憲宗迎佛骨羣臣無敢<lb/>
言者獨吏部論之走南荒八千里此豈利於身利於道<lb/>
也介於此知吏部之功也潮陽之湫鱷魚為害潮人患<lb/>
之吏部至投文以逐之一夕盡去鱷魚厥性暴戾無識<lb/>
猶感其化而去焉使吏部立巖廊輔元首施其道而化<lb/>
天下之暴戾無識復有如鱷魚者乎必無者也鱷魚可<lb/>
<pb n="KR4d0028_WYG_008-9b"/>
化况於人乎介於此知吏部之道也曰史臣謂公排釋<lb/>
老於道未大不知大其道者復何也介於此知吏部之<lb/>
尊也曰諱辨其㫖不獨為賀也有激於時爾凡人怠於<lb/>
敦孝而亟於避諱甚無取也介於此知吏部之孝也曰<lb/>
鯀無德於民猶有靈於晉國宗元有德於民豈無靈於<lb/>
羅池者乎吏部碑之何所不可介於此知吏部之是也<lb/>
曰平蔡碑非不善也信一婦人而磨之焉知實録不類<lb/>
碑介於此知吏部之受誣也則是吏部之誣由槩而釋<lb/>
<pb n="KR4d0028_WYG_008-10a"/>
吏部之道由槩而明槩亦可稱為端直良士天聖四年<lb/>
秋詔郡國舉進士時故諫議大夫滕公渉守青州謂槩<lb/>
能明吏部之道特為首送槩少則為古文專意聖人之<lb/>
道性僻野以介特自守常居深山中或逾年一下山未<lb/>
嘗一造權豪門先兩為青州舉送以是名字不得髙至<lb/>
是首送青人皆大怒滕之所為以滕不知人或謂槩有<lb/>
化丹砂為黄金術滕意得之特為首送或以為槩得當<lb/>
塗力故得首送滕於是被此謗已八九年矣介昨日架<lb/>
<pb n="KR4d0028_WYG_008-10b"/>
上整亂書得槩韓吏部傳論讀之知吏部之大道知槩<lb/>
之名不虚得知滕之被謗噫吏部之道二三百年得槩<lb/>
則伸之劉槩之名二三十年得滕公發之滕公之謗八<lb/>
九年得石介明之故作辨謗云<lb/>
　　　朋友解<lb/>
姜潛至之被水害苦甚奉符縣尉李緼仲淵與至之交<lb/>
且通家義甚厚濟至之之困災為借力營救之或以私<lb/>
役之人罪之察盗賊捍水火縣尉之職也又朋友之義<lb/>
<pb n="KR4d0028_WYG_008-11a"/>
也患難相恤緼得其職又得朋友之義反得罪大懼朋<lb/>
友之道絶因解之夫父子兄弟以親愛君師朋友以義<lb/>
合也入則事父兄出則事君師朋友君臣之際猶有爵<lb/>
禄焉師友之分非道義不合夫所謂道者親而不可離<lb/>
者也夫所謂義者合而不可解者也古之管仲鮑叔王<lb/>
陽貢禹以義始而以義終者也張儀蘇秦陳餘張耳以<lb/>
利始而以利終者也義無不克終利無有克終今夫人<lb/>
之趨權利熱則蜂來寒則鳥去平生握手把酒叙懽忻<lb/>
<pb n="KR4d0028_WYG_008-11b"/>
肝膽吐在地一旦急難危患則掉臂緩趨而過若越人<lb/>
視秦人之疾不獨不一顧又從而排陷之朋友之道薄<lb/>
也如此有人反其薄而就於厚則以為罪今奉符縣尉<lb/>
李緼與進士姜潛同師受業有升堂拜母之義潛居奉<lb/>
符之太平鎮今嵗夏六月七日乙夜水大至太平之人<lb/>
死者五人其一則𣙜酒使臣張借職也在太平三四百<lb/>
家濳被水尤苦夜風雨震電天大黒水且暴來濳左手<lb/>
扶老母右手扶嬰兒妻子弟妹纍纍随其後出沒於水<lb/>
<pb n="KR4d0028_WYG_008-12a"/>
中僅得脱死走太平四里餘就髙阜以避濳之居廬邸<lb/>
店并其所以待嵗時佐伏臘之用㡬百萬與所藏書數<lb/>
千巻盡為水害緼於濳交義甚厚濳之患難不細緼不<lb/>
足為有勢力可以庇濳而操本縣尉權略足以施於濳<lb/>
倘更退顧其身愛惜礙國家禁茍逃錙銖罪不為濳致<lb/>
毫髮力思晏安坐視此誠無知禽獸之不為也東家火<lb/>
西家焦髮爛額為撲滅赤子入井路人不弛負擔匍匐<lb/>
走救之濳之水甚於東家火也濳之將至於死猶赤子<lb/>
<pb n="KR4d0028_WYG_008-12b"/>
之入井也緼少被仲兄故龍圖之教長師泰山孫明復<lb/>
先生及親慕士建中而交石介識周公孔子之道知仁<lb/>
義忠信且與潛交厚反顧身愛惜乃不如無知禽獸乎<lb/>
不如西家路人乎以古朋友之道責之緼猶負大罪潛<lb/>
之窮且困如此纔能借九日力遺一囊麵未足以解潛<lb/>
昏墊之災然以今人推之緼能不退顧其身愛惜其官<lb/>
抵冐刑禁以濟夫朋友危患是能以義始終者也故舊<lb/>
不遺者也患難相恤者也法網凝密乃籠緼而繩之以<lb/>
<pb n="KR4d0028_WYG_008-13a"/>
微文寘之於深典此不惟傷朋友之道亦以害國家教<lb/>
化之本國家設禁所以禁小人非施之於君子也小人<lb/>
大為之禁亦或喻之君子則有禮樂而已矣使緼狥國<lb/>
家之常禁則廢朋友之大義禁者權也權者有時而用<lb/>
制小人不以權則壊法亂民為害必滋義者常也常者<lb/>
道之中也中常用待君子不以中是示天下無君子矣<lb/>
緼為君子而以小人制之豈其宜也緼亦不足深惜惜夫<lb/>
朋友之道遂絶矣天下風俗更薄矣噫州縣吏貪墨殘<lb/>
<pb n="KR4d0028_WYG_008-13b"/>
毒者滿目曾不聞罪一人緼奉公守法緼特愛民緼有<lb/>
文行緼有節義緼孝以事親緼忠於事上緼信於朋友<lb/>
反得罪悲夫<lb/>
　　　辨惑<lb/>
吾謂天地間必然無者有三無神仙無黄金術無佛然<lb/>
此三者舉世人皆惑之以為必有故甘心樂死而求之<lb/>
然吾以為必無者吾有以知之大凡窮天下而奉之者<lb/>
一人也莫崇於一人莫貴於一人無求不得其欲無取<lb/>
<pb n="KR4d0028_WYG_008-14a"/>
不得其志天地間茍所有者惟不索焉索之莫不獲也<lb/>
秦始皇之求為仙漢武帝之求為黄金蕭武帝之求為<lb/>
佛勤已至矣而秦始皇帝逺逰死蕭武帝餓死漢武帝<lb/>
鑄黄金不成推是而言吾知必無神仙也必無佛也必<lb/>
無黄金術也<lb/>
　<lb/>
　<lb/>
　<lb/>
<pb n="KR4d0028_WYG_008-14b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　徂徠集巻八<lb/>
</p>
<p>
</p>
  </div>
<div>
                <head>徂徠集巻九</head>
    <p>
<pb n="KR4d0028_WYG_009-1a"/>
欽定四庫全書<lb/>
　徂徠集巻九　　　　　　　　　宋　石介　撰<lb/>
　　　雜文<lb/>
　　　　明隠<lb/>
孫明復先生學周公孔子之道而明之者也周孔之道非<lb/>
獨一身而兼利天下者也先生畜周孔之道於其身茍畜<lb/>
而不施徒自膏潤肥碩而已萬物則悴枯瘠病而自膏潤<lb/>
肥碩豈周公孔子之道也歟是以先生凡四舉進士則是先<lb/>
<pb n="KR4d0028_WYG_009-1b"/>
生非茍畜其道以膏潤肥碩於其身將以利天下也潤萬物<lb/>
也四舉而不得一官鬢髪皆皓白乃退而築居於泰山之陽<lb/>
聚徒著書種竹樹果盖有所待也且以為堯舜在上必不使<lb/>
賢人而至糟糠饑餓以死兹先生有所待之意也禮曰君子<lb/>
居易以俟命斯之謂歟世之浮近輩不達先生之心謂先生隠<lb/>
爾又不達隠之義隠者當毁面汙身杜門絶跡與鳥獸麋鹿<lb/>
為羣裂衣冠屏飲食棄人事去妻子寒則衣葛饑則茹草先<lb/>
生不如是則相與謗誹喧喧謂先生不得隠之道且人之<lb/>
<pb n="KR4d0028_WYG_009-2a"/>
大道莫大於繼嗣故聖人重之子以繼父孫以繼子相<lb/>
繼而萬世不絶故宗廟常血食而四時無廢饗古之聖<lb/>
人莫如伏羲莫如神農莫如黄帝莫如堯舜莫如禹湯<lb/>
文武周公孔子茲十一聖人要皆所以重繼嗣且聖人<lb/>
之道非他人道也人道非他君臣也父子也夫婦也不<lb/>
娶則是滅父子也滅父子則是滅君臣也夫婦父子君<lb/>
臣滅則人道滅矣先生娶所謂世之浮近者喧喧誹謗<lb/>
曰既隠矣隠則不得有妻子乃娶先生於是戾道矣吁<lb/>
<pb n="KR4d0028_WYG_009-2b"/>
先生學周公孔子之道者也茍周公孔子之不娶先生<lb/>
不娶可矣而周公孔子娶先生何得而不娶先生不娶<lb/>
則是滅人道也舜為大孝告父則不得娶不告父而娶<lb/>
孟子是之大舜聖人也孟子大賢人也舜娶孟子言是<lb/>
一聖一賢必非有差謬矣彼浮近者豈可與之言哉古<lb/>
之賢人有隠者皆避亂世而隠者也若箕子隠於奴吕<lb/>
望隠於釣四皓先生隠於山蕭何隠於吏韓信樊噲隠<lb/>
於屠市嚴君平隠於卜隠以逺害也亦非如彼所謂隠<lb/>
<pb n="KR4d0028_WYG_009-3a"/>
者也彼所謂隠者有匹夫之志守硜硜之節者之所為<lb/>
也聖人之所不與也孔子謂長沮桀溺則曰吾非斯人<lb/>
之徒與而誰與謂伯夷叔齊虞仲夷逸朱張栁下惠少<lb/>
連則曰我則異於是無可無不可若賢人如先生者遭<lb/>
堯舜之盛未得進用姑盤桓山谷以待時也非隠者也<lb/>
如説之築於傅巖公孫之牧於海上陽城之居於中條<lb/>
説終相髙宗中興於商公孫終相武帝丕光於漢城終<lb/>
起於唐以諫諍顯先生之道無少於説而過於公孫城<lb/>
<pb n="KR4d0028_WYG_009-3b"/>
他日聖君聘而用之吾君軼髙宗而登堯舜矣先生舟<lb/>
楫於巨川而霖雨於旱嵗矣噫先生豈真隠者哉<lb/>
　　　賢李<lb/>
予嘗謂相國李公賢於孟嘗平津孟嘗養客三千人平<lb/>
津開東閣自食脱粟飯推以養士然皆不聞有賢者相<lb/>
國養士固不若孟嘗之多平津之厚然其表山東文<lb/>
人之傑則有賈公疎髙公儀劉子望孫明復在公疎則<lb/>
相國師友之公儀則相國姻睦之子望則相國賓客之<lb/>
<pb n="KR4d0028_WYG_009-4a"/>
明復則相國以其弟之子妻之公疎著書本孟子有山<lb/>
東野録數萬言公儀子望明復皆宗周公孔子公儀有<lb/>
常刑三篇子望有輔弼明對四十巻明復有春秋尊王<lb/>
發微十七卷皆荀卿之述作也四人可謂魁賢大儒相<lb/>
國俱收之則相國之賢視孟嘗平津逺矣曰相國固為<lb/>
賢矣而明復寒餓山谷相國推衣食以養之可也屈致<lb/>
門下待以賓師之禮可也薦諸朝廷尊之公相之位可<lb/>
也以山谷寒餓之士不辭相國之婚則不可介曰明復<lb/>
<pb n="KR4d0028_WYG_009-4b"/>
非榮相國之姻成相國之賢也明復窮居泰山之陽乾<lb/>
枯憔悴鬢髮盡白相國來泰山見明復曰五十始衰又<lb/>
五十異粻明其衰則養要厚也先生五十矣一室獨居<lb/>
不幸風寒食飲誰事左右吾觀吾女可以奉先生箕箒<lb/>
主先生醫藥先生起固辭相國曰吾女捨先生不過為<lb/>
一官人妻先生盛徳為李氏榮矣先生固辭是先生以<lb/>
德自貴陋吾族也吾不以兩為宰相髙先生吾雖德劣<lb/>
而能知先生亦庶㡬矣先生母固辭先生退而自解曰<lb/>
<pb n="KR4d0028_WYG_009-5a"/>
宰相之女不以妻王家戚里貴卿少侯予寒餓山谷鬢<lb/>
髮皆白乾枯憔悴藜藿不充相國於予何取而固婿予<lb/>
况予道未至於古人即如予之道過於古人他人誰予<lb/>
顧相國不愛一女以妻予古之賢者無有也予不可不<lb/>
成相國之賢遂不敢辭先生非榮相國之姻成相國之<lb/>
賢也噫相國賢也受一愛女豈為泰相國不賢也一簞<lb/>
食一豆羮先生不受矣<lb/>
　　　明孔<lb/>
<pb n="KR4d0028_WYG_009-5b"/>
一飯三吐哺一沐三握髮起以待士予聞之周公而不<lb/>
見其人故御史中丞孔明之待明復先生至矣以諌議<lb/>
大夫龍圗閣學士知兖州髙先生道徳每見先生䕫䕫<lb/>
以謹恂恂以懌如執弟子禮然終日談惟堯舜周孔之<lb/>
道不敢及他先生居泰山公兩就見於山作詩親書刻<lb/>
石畱於屋壁嵗時送衣服肴醴薪芻麥稻不闕人言公<lb/>
事君事父盡禮其以師尊先生孚在三之義惟公備焉<lb/>
世之論公以聖師之公孫履蹈仁義能讜言極諌有王<lb/>
<pb n="KR4d0028_WYG_009-6a"/>
臣謇謇之風由正言至大夫歴三諫官又待制龍圗閣<lb/>
及為直學士再為御史中丞其操守甚堅始終不渝天<lb/>
下之論無缺惟以公剛嚴髙亢簡於待士為少此為不<lb/>
知公者故明<lb/>
　　　題鄆州學壁<lb/>
沂公之賢人不可及初罷相知青州為青立學移魏為<lb/>
魏立學再罷相知鄆州為鄆立學兩罷相為三郡建三<lb/>
學沂公之賢人不可及夫水之不涸以其有源也木之<lb/>
<pb n="KR4d0028_WYG_009-6b"/>
不㧞以其有本也學為教化之源仁義之本歟為國家<lb/>
濬源而殖本公之心原也<lb/>
　　　釋疑<lb/>
故僕射孫公致政歸月再期以病終於家初公在兖州<lb/>
旣得請起西鄉謝因泣下數行人或謂公之請老蓋逼<lb/>
乎禮耳非誠然也公之泣有所恨矣及公病終於家郡<lb/>
士大夫藉藉稱公飲恨而死吁公逮事三朝侍講二后<lb/>
至禮部尚書君臣之分可謂深矣一旦辭去豈能忘情<lb/>
<pb n="KR4d0028_WYG_009-7a"/>
耶公泣可謂有禮矣彼小人者孰知也乎且夫凡人一<lb/>
日相聚一飯相樂將去猶踟蹰不忍别或摻裾執袪流<lb/>
涕咨嗟公豈不動心耶而謂公云云何厚誣也公家世<lb/>
為農發憤力學起徒歩至顯位實有知足之心居常語<lb/>
人曰吾仕已逾望禮經犬夫七十而致仕吾年及是則<lb/>
請老矣年且六十有九其年果命門人郭稹草疏三通<lb/>
引年告歸其辭激切明年春以三疏連上天子不許去<lb/>
詔㫁來章公既不得謝亦不欲留又上兩封求守故郡<lb/>
<pb n="KR4d0028_WYG_009-7b"/>
遂遷工部尚書知兖州雖得偃息外藩公終以違其志<lb/>
不樂至魯之明年夏復命郡人石介作奏兩本公實康<lb/>
寧無疾病期於必得請託以老且病其辭激切過於前<lb/>
疏秋將奏上㑹國有大災不果上明年春遂請奏入天<lb/>
子察公之誠度不可奪乃以太子少傅致仕奏初上東<lb/>
平相國訪於郭稹曰孫公累章告老果由衷乎稹對以<lb/>
平生無妄語此之所陳可謂誠慤東平曰若然願與孫<lb/>
公成此美事天子以下不能奪東平又賛之公故得謝<lb/>
<pb n="KR4d0028_WYG_009-8a"/>
公初歸鄆州也里中諸老縱觀公馬上自得喜動顔色<lb/>
及三日宴於故宅顧謂賓友曰白傅有言多少朱門鎻<lb/>
空宅主人到老不曾歸老夫今日幸得歸矣本末如此<lb/>
明著固可以取信於人矣而云云謂公不足而死何厚<lb/>
誣也公通明經術服行道義為世醇儒為國碩輔當祥<lb/>
符間上書十不可請停西祀在河陽飛疏乞斬朱能焚<lb/>
天書真宗方崇大老教迎禮方士公屡言神仙非實請<lb/>
以秦始皇漢武帝為戒對今上説論語至天何言哉直<lb/>
<pb n="KR4d0028_WYG_009-8b"/>
引光朝佞臣輩作妖言造竒字謂之天書云天不能言<lb/>
豈有書哉公之道如是彼淺近者不知君子仕以行道<lb/>
非以利禄小人貪寵榮溺富貴皆常情也乃以已度人<lb/>
紛紛然謗公予懼謗者日勝而天下或疑為公作釋疑<lb/>
　　　孫少傅致政小録<lb/>
太子少傅樂安孫公致政歸鄆州鄉老故人從觀於路<lb/>
公馬上色自得甚三日宴郡寮於私第樂中闋起飲茶<lb/>
於致政堂出真宗御製詩上飛白書客觀拜舞復坐公<lb/>
<pb n="KR4d0028_WYG_009-9a"/>
顧客曰白公有言多少朱門鎻空宅主人到老不曾歸<lb/>
老夫今日歸矣喜動於外終食客退留通判張駕部舜<lb/>
元觀察推官石介復於向所謂致政堂中潔罍滌斚别<lb/>
陳酒張與公鄉里道舊欵曲仍顧介諷易離卦九三爻<lb/>
辭且曰樂以忘憂自得小人之志歌而鼓缶不興大耋<lb/>
之嗟酒數行公親舉雅令張和諸孫皆立後亦令繼之<lb/>
曛夕罷明日乗小駟從諸孫逰觀北園笑語衎衎復終<lb/>
日即徧召故人鄰里散金帛皆厭其意有宿負不還悉<lb/>
<pb n="KR4d0028_WYG_009-9b"/>
復其劵月餘公感疾篤公謂子瑜曰吾無身後憂諸經<lb/>
傳中吾有未了者此遺恨爾初公疾避暑居西㕔一日<lb/>
晨起忽索就正寢明日呼瑜及家人總至公曰今五月<lb/>
二十日也辰在已明日當是時吾終因口占曰致政得<lb/>
請歸<hi>上五字公之辭也</hi>明道二年五月二十五日啟手足於正<lb/>
寢禮也是故君子謂之知命也復命瑜曰明日吾易簀<lb/>
之際勿令婦人至吾所惟爾與諸孫侍因復慨然曰所<lb/>
貴不死於婦人之手<hi>上九字公之辭也</hi>又呼其壻范曙謂曰不<lb/>
<pb n="KR4d0028_WYG_009-10a"/>
意便至於此然死生有命富貴在天大數不足以介意<lb/>
<hi>上二十二字公之辭也</hi>又命瑜曰請石介草遺表俱叙平生感遇<lb/>
勿復陳乞恩澤瑜能行其治命故瑜遷殿丞制云覧遺<lb/>
奏之盡忠故推恩而及嗣此梗槩也餘在國史<lb/>
　　　兵制<lb/>
夫萬物皆有制不得其制則反為害也周之制失在諸<lb/>
侯大漢之制失在諸侯彊唐之制失在將怙國家之制<lb/>
失在兵驕何以言之三代以前爵有五等天子之田方<lb/>
<pb n="KR4d0028_WYG_009-10b"/>
千里公侯百里伯七十里子男五十里地小易制也力<lb/>
弱易使也周公始大其域廣其封公侯五百里伯三百<lb/>
里子男百里周之諸侯矜大臣而不服非諸侯之罪也<lb/>
失在周公也漢封功臣王子弟猶以周制輕而地薄又<lb/>
增益之大者乃數千里少者亦三四十縣漢之諸將恃<lb/>
彊而多反亦非諸侯之罪也失在髙祖也開元無事日<lb/>
久明皇好拓疆㝢寵倖邉臣寵髙而心汰故禄山叛自<lb/>
禄山叛天下兵革連年不戢肅宗代宗無長䇿逺馭不<lb/>
<pb n="KR4d0028_WYG_009-11a"/>
能以法律繩之反用姑息寛貸藩臣唐之將怙而好亂<lb/>
非將之罪也失在明皇肅宗代宗德宗也國家自太祖<lb/>
太宗亟用兵故賞賚厚焉天下既平兵革不用或老卧<lb/>
京師或飽食塞下或逸處郡邑或散居亭郵未嘗荷一<lb/>
戈也而賞賚不削於太祖太宗亟用兵時復且有加焉<lb/>
謂國家無事而益貴我無功多賞我豈非懼我乎於是<lb/>
日益驕而不可少下茲非兵之罪也失在謀國家者也<lb/>
周漢諸侯之彊且大唐之將怙吾不復言之也國家之<lb/>
<pb n="KR4d0028_WYG_009-11b"/>
兵驕不為用如何使之不驕而且為用使之不驕而且為<lb/>
用急治之恐背我矣持日以久使之不知也持日以久使<lb/>
之驕少殺可矣驕少殺也持日又久使之不驕可矣不驕<lb/>
則可為用也然則如何為之而可也無他道也慎擇主<lb/>
帥不時無功勿賚焉茍有猖獗叫呼搖動朝廷者盡孥<lb/>
戮之倖望之心息而覬覦之路絶有驕者則鋤之自不<lb/>
敢驕矣無如明道半年四肆赦而寛縱之務商姑息而<lb/>
愈驕前年聞府州相賊殺去年聞魏害官吏今聞單父<lb/>
<pb n="KR4d0028_WYG_009-12a"/>
火輒奪兵甲故作兵制云<lb/>
　　　養説<lb/>
古之養士也薄今之養士也厚噫養薄所以清其原養<lb/>
厚所以責其薄君子之於教也有心哉夫德厚而養從<lb/>
之則養居後焉養厚而德從之則養在先焉養之後與<lb/>
先皆要足於德而已矣易之頤曰貞吉觀頤自求口實<lb/>
彖曰貞吉養正則吉也觀頤觀其所養也自求口實觀<lb/>
其自養也夫養以要夫德所養正也德厚而養從自養<lb/>
<pb n="KR4d0028_WYG_009-12b"/>
吉也古之人厚不以薄而居其厚故養薄焉今之人薄<lb/>
不以厚則不能敦其薄故養厚焉而養之意深矣<lb/>
　　　記永康軍老人説<lb/>
永康老人為予説今三司副使工部郎中劉公隨祥符<lb/>
中為永康判官受職之三日當躬謁諸祠輒遺去吾先<lb/>
聖且言先聖不在永康祀典從來舊矣公則首詣之至<lb/>
其廟庭誠湫隘蕪穢復為邑人任惟翰從王中康請取<lb/>
其祠内地將作居舎公親移文責其有司其移文曰國<lb/>
<pb n="KR4d0028_WYG_009-13a"/>
家覃敷文治欽奉聖師故曲阜舊堂近嵗親臨於詔蹕<lb/>
成均行禮每年咸命於上公昨奉睿謨别加徽號是以<lb/>
申明列郡祗肅嚴祠潔牲牢玉帛之羞制籩豆簠簋之<lb/>
器當今廟貌雖設堂廡猶卑顧茲庭檐亦甚湫隘將欲<lb/>
增修廊廡敞闢閈閎必使人序有倫繪素無闕俾㳺夏<lb/>
之外攝齊盡列於師門服鄭之徒配享咸遵於祀典則<lb/>
有内通函丈之地外連數仞之墻當仲由鼓瑟之門為<lb/>
封人請見之所儻容占侵俾出租課有傷善教之宏不<lb/>
<pb n="KR4d0028_WYG_009-13b"/>
便上下之體遂復度其地廣其廟髙明顯敞使蜀人知<lb/>
有聖人蜀人生西偏不得天地中正之氣多信鬼巫妖<lb/>
誕之説有灌口祠其俗事之甚謹春秋常祀供設之盛<lb/>
所用萬計則皆取編户人也然官為之聚斂蓋公私受<lb/>
其利焉民苦是役過於急征暴斂公曰聰明正直之謂<lb/>
神彼果能神則是既聰明且正直也豈有聰明正直之<lb/>
神推剥萬靈之膚血以為已奉哉果不能神又何祀焉<lb/>
遂止之永康舊無井頼而食之者遵江而已冬則江水<lb/>
<pb n="KR4d0028_WYG_009-14a"/>
凍涸人去永康城二十里就有水而取資焉其難也如<lb/>
此人以是飲食不時或生疾多死亦無以肥馬牛畜雞<lb/>
犬城中茍火發焚公帑害儲粟如焦丘滅都何方得一<lb/>
勺水灑之永康尤以此為患公亦患之黙思所以𨗳水<lb/>
利有魚龜山俯永康城山下出泉進則困險退則閡山<lb/>
未知所適公徒歩登山親視之周覽經時潛得其術引<lb/>
入永康城水於是足用民於是不乏愈汲愈生取之無<lb/>
竭當魚龜山朽泉絶源水之利常歇不意至於千萬世<lb/>
<pb n="KR4d0028_WYG_009-14b"/>
而無窮休也岷沱與馬綺江合則成都與蜀江郡十三<lb/>
縣皆被害時未相合者尋丈之地爾公獨危之於是謀<lb/>
防之功未就公遭逐去公雖非罪逐去曾不自理猶以<lb/>
為成都與蜀郡十三縣於公家之事為不了後倅成都<lb/>
卒就其功成都與蜀郡十三縣遂無虞矣永康西與蕃<lb/>
夷接四海一統夷夏相通蕃人之趨永康市門日千數<lb/>
又道出西山鬱盤峻極上見青天下臨深淵夷夏同苦<lb/>
之則為開西山之路一旦巉巖險絶削為砥路往來行<lb/>
<pb n="KR4d0028_WYG_009-15a"/>
李安如坦途夷夏同受其福永康在國之西陲既僻且<lb/>
陋去聲教甚逺其民不知有法度禁令之設大姦酋猾<lb/>
及豪强兼并之家任其制服奴使奪其土疆暴其妻妾<lb/>
莫敢與争亦不知有理所公治數月威德大布彊宗不<lb/>
復凌弱暴怯民或有跳出山谷中敢直入衙門趨㕔前<lb/>
號寃哭枉者自是豪人斂跡民得所養導江令出一人死<lb/>
罪入一人死罪公收入獄劾得其情本路轉運使李士<lb/>
衡庇導江令為極力救之公不許卒正其罪國家嘗大<lb/>
<pb n="KR4d0028_WYG_009-15b"/>
酺而永康屠羊豢豕之家尤苦其役蓋官以峻刑急責<lb/>
而强取其利頃嘗有輸家既匱無以供上苛吏逼之至<lb/>
鬻愛女以償者及是復酺公先言屠人出公帑錢平易<lb/>
之是年屠人樂輸公初出帑中錢也有司執之以為不<lb/>
可公斥去獨行後朝廷亦不問公來成都吏請於公願<lb/>
聞其説公曰國家大酺布德澤流愷樂於萬民反苦民<lb/>
以取充非聖君之意也拜服而去<hi>永康肉五十斤向時官給二十五公給五</hi>
<hi>十故人樂輸</hi>永康舊無城壘嵗修鹿角寨吏縁為姦民如被<lb/>
<pb n="KR4d0028_WYG_009-16a"/>
盗且多火災公到自署訪問民間利弊一切倉廩營舎<lb/>
悉使樹楊如櫛比焉樹長枝葉相蔽一以禦火一以為<lb/>
塞故永康至今賴之寒食所司科民具秋千公科民砍<lb/>
官山木為之一日公出城見雙樹俱髙五六十尺其枝<lb/>
幹修直甚可愛公賞之移時徐有叟拜於樹下且曰此<lb/>
樹年年為人擇為秋千木老夫則以數十緡錢贖之計<lb/>
已輸錢百餘緡矣獨今年獲免公忤李士衡㫖誣以不<lb/>
練事邉人不安逐去公既去本路轉運使與提㸃刑獄<lb/>
<pb n="KR4d0028_WYG_009-16b"/>
相次按俗至永康有蕃人數千跳出市中持馬轡不得<lb/>
行且大呼曰我劉父何處去也還我劉父則已勉慰之<lb/>
方肯去本路具以聞公事得洗舊是蕃人嵗來永康市<lb/>
馬永康人輒欺之公到待之以信復為開西山路故蕃<lb/>
人懐之云老人語未既淚垂垂下魯國石介聞是説起而<lb/>
舞曰夫嚴先配廟尊聖人也斥灌口祠禁淫祀也鑿山<lb/>
通井設防欄江利萬世也去猾姦勇也綏鰥獨義也辨<lb/>
枉獄明也拒豪勢强也安屠人息秋千樹楊開路可謂<lb/>
<pb n="KR4d0028_WYG_009-17a"/>
公家之利知無不為噫蕃人性獷猂難服頑梗不化公<lb/>
能懐之公之道用於天下宜更何如也永康之政老人<lb/>
之説不敢墜他日送於史官是説請書循吏傳首<lb/>
　　　趙延嗣傳<lb/>
今三司副使工部郎中劉公隨常稱趙鄰㡬舎人死遺<lb/>
三孤女一老乳母而已内無兄弟以禦其侮外無期功<lb/>
之親女稚弱衣服飲食須人何怙何恃不以凍餒死則<lb/>
為強梁暴之矣有趙延嗣者僕於舎人顧是諸孤義不<lb/>
<pb n="KR4d0028_WYG_009-17b"/>
可去竭力庇養之舎人死無一區宅一㕓田延嗣為營<lb/>
衣食之資身為負擔霑體塗足不避寒暑如是凡數十<lb/>
年如一日未嘗少有懈倦之色事三孤女如舎人生時<lb/>
孤女自幼至長使其女與同處女之院延嗣未嘗至其<lb/>
門女皆適人延嗣終不識其面初寓於宋三女俱長延<lb/>
嗣晨起白堂前將西走京師趙氏始不知謂舎去皆哭<lb/>
延嗣以女長未婚將訪舎人之舊求所以嫁至京師見<lb/>
朱翰林白楊侍郎徽之因發聲哭哭止具道趙氏之孤<lb/>
<pb n="KR4d0028_WYG_009-18a"/>
且言長將嫁二公驚媿謝曰吾不及汝吾被儒衣冠讀<lb/>
誦六經學慕古人况與舎人交舎人之孤吾等不能恤<lb/>
汝能養之吾不及汝不及汝逺矣二公因為迎入京師<lb/>
與宅居之徐相與求良士為壻長配樞宻直學士戚公<lb/>
綸猶子職方郎中維之子太廟齋郎舜卿次並適屯田<lb/>
貟外郎張君文鼎之子鄉貢進士季倫三女皆于歸延<lb/>
嗣始去趙氏門延嗣可以謂之賢僕夫矣石介曰若然<lb/>
則延嗣有古君子之行古烈士之操古仁人之心豈<lb/>
<pb n="KR4d0028_WYG_009-18b"/>
特僕夫之賢天下之賢也昔在漢有為翟公之客者翟<lb/>
公免客皆去延嗣獨不去復為養其孤雖去千載客視<lb/>
延嗣亦當羞於地下矣魯有顔叔子者嘗獨居一室中<lb/>
夜暴風雨鄰家女投叔子使執燭達曉以免其嫌後人<lb/>
稱其賢延嗣親養三孤女長且適人終不識其面其節<lb/>
豈下叔子哉唐韓吏部凡嫁内外及朋友孤子若而人<lb/>
天下服其義延嗣嫁趙氏三女無少吏部者意翟公之<lb/>
客皆當時士大夫視延嗣逺不及也叔子魯賢者吏部<lb/>
<pb n="KR4d0028_WYG_009-19a"/>
唐大儒延嗣為賤僕夫其風操凛焉其行義卓焉與顔<lb/>
侔韓並延嗣可謂僕名而儒行者矣吁僕名儒行見之<lb/>
延嗣夫儒名而僕行者或有其人焉得毋愧於延嗣哉<lb/>
延嗣所為如此有可以勵天下因傳之云延嗣以令終<lb/>
　<lb/>
　<lb/>
　<lb/>
　<lb/>
<pb n="KR4d0028_WYG_009-19b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　徂徠集巻九<lb/>
</p>
<p>
</p>
  </div>
<div>
                <head>徂徠集巻十</head>
    <p>
<pb n="KR4d0028_WYG_010-1a"/>
欽定四庫全書<lb/>
　徂徠集巻十　　　　　　　宋　石介　撰<lb/>
　　論<lb/>
　　　漢論上<lb/>
噫嘻王道其駮於漢乎湯革夏改正朔易服色以順天<lb/>
命而已其餘盡循禹之道周革商改正朔易服色以順<lb/>
天命而已其餘盡循湯之道漢革秦不能盡循周之道<lb/>
王道於斯駮焉夫井田三王之法也什一三王之制也<lb/>
<pb n="KR4d0028_WYG_010-1b"/>
封建三王之治也鄉射三王之禮也學校三王之教也<lb/>
度量以齊衣服以章宫室以等三王之訓也三王市㕓<lb/>
而不税關譏而不征林麓川澤以時入而不禁用民之<lb/>
力歲不過三日五十者養於鄉六十者養於國七十者<lb/>
養於學孤寡鰥獨皆有常餼周衰王道息秦并天下遂<lb/>
盡滅三王之道漢革秦之祚已矣不能革秦之弊猶襲<lb/>
秦之政而井田卒不用也什一卒不行也鄉射卒不舉<lb/>
也學校卒不興也度量卒不齊也衣服卒不章也宫室<lb/>
<pb n="KR4d0028_WYG_010-2a"/>
卒不等也市㕓而税關譏而征林麓川澤不以時而入<lb/>
用民之力無日五十六十七十者不養孤寡鰥獨無常<lb/>
餼三王之道不復非秦之罪也漢之罪也桀滅夏道湯<lb/>
亦受命克承禹烈故夏之民歸於湯不見桀之政而見<lb/>
湯之政秦滅周道漢亦受命不襲周之政而沿秦之弊<lb/>
立漢之政故秦之民歸於漢見漢之政而不見周之政<lb/>
蓋以漢之禮樂易三王之禮樂也以漢之制度易三王<lb/>
之制度也以漢之爵賞易三王之爵賞也以漢之法律<lb/>
<pb n="KR4d0028_WYG_010-2b"/>
易三王之法律也以漢之政令易三王之政令也噫順<lb/>
天應人以仁易暴以治易亂三王之舉也其始何如此<lb/>
其盛哉其終何如此其卑哉三王大中之道置而不行<lb/>
區區襲秦之餘立漢之法可惜矣<lb/>
　　　漢論中<lb/>
或曰漢改三王之道作之者其誰歟曰曹參陸賈叔孫<lb/>
通之罪也漢髙祖以干戈而定天下陸賈曰陛下馬上<lb/>
得之不可馬上治之於是賈著秦所以失天下及古今<lb/>
<pb n="KR4d0028_WYG_010-3a"/>
成敗之故名新語十二篇每奏一篇帝輒稱善髙祖已<lb/>
平天下羣臣飲爭功或妄呼㧞劍擊柱上患之叔孫通<lb/>
乃與弟子百餘人雜採古禮與秦儀以為漢儀帝用之<lb/>
曰今日知為皇帝之貴也漢髙祖豁達大度聰明聖神<lb/>
温恭濬哲英威睿武其資材固不下禹湯與文武道之<lb/>
使為帝則帝矣使為王則王矣方平定禍亂思為漢家<lb/>
改正朔定禮樂立制度明文章施道德張教化一風俗<lb/>
興太平以垂於萬世賈若能逺舉皇帝之道致於人君<lb/>
<pb n="KR4d0028_WYG_010-3b"/>
施於國家布於天下通若能純用三王之禮施於朝廷<lb/>
通於政教傳於後世以髙皇帝之材而不能行之乎齪<lb/>
齪進夫當時之近務王霸之猥略貴乎易行孜孜舉夫<lb/>
近世之野禮亡秦之雜儀求夫疾效使髙祖上視湯武<lb/>
有慙德漢家比蹤三王為不侔可惜也哉初蕭何為相<lb/>
天下未甚乂而死曹參代之參以為蕭何之規當守之<lb/>
勿失日飲醇酒寛縱不治事雖復惠帝求治參不能竭<lb/>
才輔之直以髙祖之初定禍亂蕭何之草創律令民僅<lb/>
<pb n="KR4d0028_WYG_010-4a"/>
出塗炭為已太平國僅成法式為已大備當髙祖之既<lb/>
平禍亂蕭何之既定律令惠帝之方求治參能竭伊尹<lb/>
致君如堯舜之心周公輔成王致太平之道以事惠帝<lb/>
制度之未修者修之教化之未格者格之文章之未備<lb/>
者備之禮律之未明者明之刑政之未和者和之盡循<lb/>
三王之道而行之賈與通既施之於前參復行之於後<lb/>
漢豈有不及三王之治乎故曰陸賈叔孫通曹參之罪<lb/>
也<lb/>
<pb n="KR4d0028_WYG_010-4b"/>
　　　漢論下<lb/>
或曰時有澆淳道有升降當漢之時固不同三代之時<lb/>
也盡行三王之道可乎曰時有澆淳非謂後之時不淳<lb/>
於昔之時也道有升降非謂今之道皆降於古之道也<lb/>
夫時有治亂道在聖人非有先後耳桀紂興則民性暴<lb/>
湯武興則民性善湯之時固在桀之後武之時固紂之<lb/>
後也而湯武之時豈有不淳於桀紂之時其道亦已降<lb/>
其民亦已難教乎時治則淳時亂則澆非時有澆淳也<lb/>
<pb n="KR4d0028_WYG_010-5a"/>
聖人存則道從而隆聖人亡則道從而降非道有升降<lb/>
也民厭周久矣苦秦甚矣秦之政檻穽也民得出檻穽<lb/>
也雖使之從三王之政非如檻穽之深閉可畏也既得<lb/>
出檻穽而得適非檻穽人皆樂焉從之也况使從三王<lb/>
大中之道躋於泰然安樂乎當髙祖提秦之民於千萬<lb/>
丈不測深淵中置之於平地若示之以三王之政革之<lb/>
以三王之化鼓之以三王之號令明之以三王之律度<lb/>
民有不肯從之乃曰不如在千萬文不測深淵中之樂<lb/>
<pb n="KR4d0028_WYG_010-5b"/>
耶吾未之信也當乎天下初定也民未有富兼地民未<lb/>
有強凌弱民未有衆吞寡民未有大并小因定之經界<lb/>
因為之井田民有爭乎國未有巡行之費國未有兵衆<lb/>
之動國未有土木之耗因為之什一之法因立之中正<lb/>
之道國闕用乎封建以域之鄉射以仁之庠序以教之<lb/>
養老以厚之秦之民不為漢之民為三王之民也民不<lb/>
見漢之政見三王之政也伊尹俾其君不及堯舜其心<lb/>
媿恥若撻於市湯去堯舜數百年矣而又承桀之大亂<lb/>
<pb n="KR4d0028_WYG_010-6a"/>
其時固亦澆漓矣且能以堯舜之道事其君使其君如<lb/>
堯舜曹參陸賈叔孫通乃獨不能以三王之道事於漢<lb/>
使漢不及三王誠可罪也或曰漢之輔政者前有蕭張<lb/>
中有平勃後有霍光魏相公孫博陽侯韋賢父子而<lb/>
獨責於賈與通暨曹相國不亦偏乎曰易之革曰天地<lb/>
革而四時成湯武革命順乎天而應乎人君子以治厯<lb/>
明時鼎曰君子以正位凝命當髙祖定天下乃革故鼎<lb/>
新之日也曹參陸賈叔孫通正當君子以治厯明時正<lb/>
<pb n="KR4d0028_WYG_010-6b"/>
位凝命之際也㑹其時乘其際不能創制度明律令以<lb/>
垂萬世法適當其罪也至於後世法令已定矣條章已<lb/>
著矣制度已行矣朝廷循之已成熟矣百姓信之已慣<lb/>
習矣而遽更之得無亂乎富者已連田兼地矣強已凌<lb/>
弱矣衆已吞寡矣大已并小矣而遽正之以經界居之<lb/>
以井田民肯從乎後嗣奢縱日作土木不息内畜嬪侍<lb/>
外躭畋逰殫天下之財疲天下之力猶供億不足而遽<lb/>
行中正之道取什一之賦罷關市開山澤國其不乏乎<lb/>
<pb n="KR4d0028_WYG_010-7a"/>
故晁錯請削國地而被誅仲舒請限民田而不用霍光<lb/>
魏相公孫韋賢愽陽侯雖有其才豈復能為漢家革制<lb/>
度乎適不當其時也故吾罪曹參陸賈叔孫通也<lb/>
　　　中國論<lb/>
夫天處乎上地處乎下居天地之中者曰中國居天地<lb/>
之偏者曰四夷四夷外也中國内也天地為之平内外<lb/>
所以限也夫中國者君臣所自立也禮樂所自作也衣<lb/>
冠所自出也冠昏祭祀所自用也縗麻喪泣所自制也<lb/>
<pb n="KR4d0028_WYG_010-7b"/>
果蓏菜茹所自殖也稻麻黍稷所自有也東方曰夷被<lb/>
髮文身有不火食者矣南方曰蠻雕題交趾有不火食<lb/>
者西方曰戎被髮衣皮有不粒食者北方曰狄毛衣穴<lb/>
居有不粒食者其俗皆自安也相易則亂仰觀於天則<lb/>
二十八舎在焉俯察於地則九州分野在焉中觀於人<lb/>
則君臣父子夫婦兄弟賔客朋友之位在焉非二十八<lb/>
舎九州分野之内非君臣父子夫婦兄弟賓客朋友之<lb/>
位皆外裔也二十八舎之外干乎二十八舎之内是亂<lb/>
<pb n="KR4d0028_WYG_010-8a"/>
天常也九州分野之外入乎九州分野之内是易地理<lb/>
也非君臣父子夫婦兄弟賓客朋友之位是悖人道也<lb/>
茍天常亂於上地理易於下人道悖於中國不為中國<lb/>
矣聞乃有巨人名曰佛自西來入我中國有龎眉曰耼<lb/>
自胡來入我中國各以其人易中國之人以其道易中<lb/>
國之道以其俗易中國之俗以其書易中國之書以其<lb/>
教易中國之教以其居廬易中國之居廬以其禮樂易<lb/>
中國之禮樂以其文章易中國之文章以其衣服易中<lb/>
<pb n="KR4d0028_WYG_010-8b"/>
國之衣服以其飲食易中國之飲食以其祭祀易中國<lb/>
之祭祀雖然中國人猶未肯樂焉而從之也其佛者乃<lb/>
説曰天有堂地有獄從我㳺則升天堂矣否則擠地獄<lb/>
其老亦説曰我長生之道不死之樂從我㳺則長生矣<lb/>
否則夭死且又有為耒耜以使人農也為詩書以使人<lb/>
士也為器材以使人工也為貨幣以使人商也臣拜乎<lb/>
君弟事乎兄幼順乎長冠以束乎髮帶以繩乎腰履以<lb/>
覊乎足妻子以待養賓師以須乎奉縗麻喪泣之制使<lb/>
<pb n="KR4d0028_WYG_010-9a"/>
人為哀禋祀祭享之位使人為孝爾之勞也如是我皆<lb/>
無是之苦於是人或懼之或悦之始有從之者既從之<lb/>
也人則曰莫尊乎君與之抗禮無兄以事也無長以從<lb/>
也無妻子以養也無賓師以奉也無髮以束也無帶以<lb/>
繩也無縗麻喪泣以為哀也無禋祀祭享以為孝也中<lb/>
國所為士與農工與商者我皆坐而衣食之我貴也如<lb/>
此故其人歡然而去之也靡然而趨之也噫今不離此<lb/>
而去彼背中國而趨佛老者㡬人或曰如此將為之奈<lb/>
<pb n="KR4d0028_WYG_010-9b"/>
何曰各人其人各俗其俗各教其教各禮其禮各衣服<lb/>
其衣服各居廬其居廬四夷處四夷中國處中國各不<lb/>
相亂如斯而已矣則中國中國也四夷四夷也<lb/>
　<lb/>
　<lb/>
　<lb/>
　<lb/>
　徂徠集巻十<lb/>
</p>
<p>
</p>
  </div>
<div>
                <head>徂徠集巻十一</head>
    <p>
<pb n="KR4d0028_WYG_011-1a"/>
欽定四庫全書<lb/>
　徂徠集巻十一　　　　　　宋　石介　撰<lb/>
　　論<lb/>
　　　季札論<lb/>
夫殣一身以存萬代君臣上下之分者夷齊也墟一國<lb/>
以存萬代父子兄弟之親者季札也噫夷齊非茍義也<lb/>
札非茍讓也以夷齊之明且智豈不知紂之不仁塗炭<lb/>
天下武王順乎天而應乎人以至仁而伐至不仁提民<lb/>
<pb n="KR4d0028_WYG_011-1b"/>
塗炭中至於安樂泰然也蓋以謂堯禪舜舜禪禹禹傳<lb/>
子天下之大公也而舜賢也禹賢也啓賢也堯舜之禪<lb/>
讓禹之傳嗣皆與賢也可以法湯伐桀武伐紂雖天下<lb/>
之大義而桀紂君也湯武臣也以臣伐其君不可以訓<lb/>
頃堯舜禹皆傳乎賢而湯始以兵伐桀湯既以臣伐桀<lb/>
而自為君武王又以臣伐紂而自為君且大懼後世不<lb/>
知有堯舜禹之以大公之命而傳乎賢但知湯武之以<lb/>
大義伐桀紂而將有假大義之名戕賊簒弑其君者故<lb/>
<pb n="KR4d0028_WYG_011-2a"/>
諫於馬前死於首陽噫夷齊非茍義也存萬代君臣上<lb/>
下之分也以季札之明且智豈不知吳國以季子則存<lb/>
以諸樊則亡豈不以能保其先人之國則為孝覆絶其<lb/>
先人之祀則為不孝蓋以謂父與子天下之大親也兄<lb/>
與弟天下之大倫也周室既衰王政絶矣天子爭立諸<lb/>
侯簒奪弟殺其兄子殺其父無國無之且大懼後世不<lb/>
知有父子之親兄弟之愛皆以為子得以簒其父弟得<lb/>
以奪其兄則親愛滅矣故託以子臧讓於諸樊噫季札<lb/>
<pb n="KR4d0028_WYG_011-2b"/>
非茍讓也存萬代父子兄弟之親也且非夷齊則後世<lb/>
弑君接踵矣非季札則後世殺父繼踵矣獨孤及作季<lb/>
札論云云者豈知季札之所存也吁及徒知廢先君之<lb/>
命非孝滅其國不仁獨不知奉先君以為孝孝之末也<lb/>
全一國以為仁仁之小矣與其奉先君已没之命孰若<lb/>
存先王大中之教與其全一國將墜之緒孰若救萬世<lb/>
簒弑之禍嗚呼季札之意逺哉及豈知之也故孔子稱<lb/>
伯夷叔齊曰古之賢人也謂季札曰吳之習禮者也<lb/>
<pb n="KR4d0028_WYG_011-3a"/>
　　　伊吕論<lb/>
人稱之曰伊吕以其道相近心相合功相同也余以為<lb/>
伊吕之功則同其道與心則有異者其君無道其國將<lb/>
必亡於畎畝之中不以其君無道而遂忘其君不以其<lb/>
國將必亡而遂棄其國五往就之見其君進其説欲其<lb/>
君之克念兾其國之不亡使禹不泯祀者伊尹之心也其君無<lb/>
道其國將必亡遂棄其國不往就之見其君進其説晏<lb/>
安坐於磻溪之中忍其君不道俟其國將亡者吕望之<lb/>
<pb n="KR4d0028_WYG_011-3b"/>
心也然伊尹卒不得見聽桀卒不能知善夏卒不能復<lb/>
存終歸於湯而放桀滅夏先就其君而君不從不忍其<lb/>
民之塗炭然後歸湯得君子去就之道矣向若桀能納<lb/>
伊尹之謀克念作聖夏之祀未殄矣望之心曷嘗及於<lb/>
此乎君暴虐於上民塗炭於下國之祀日且墜矣不一<lb/>
起往説其君救其民存其國祀直以歸於文王佐武伐<lb/>
紂滅商不一就見其君進其説安知其君之不受其説<lb/>
之不行直棄絶之望之心不如伊尹之心望之道不若<lb/>
<pb n="KR4d0028_WYG_011-4a"/>
伊尹之道萬分之一紂有悔亂改過之心以望為太公<lb/>
黜其惡政而從於善湯之社未遷矣惜乎望之不一往<lb/>
也<lb/>
　　　憂勤非損壽論<lb/>
文王世子鄭康成注曰文王以憂勤損壽武王以安樂<lb/>
延年余謂憂勤所以延年非損壽也安樂所以損壽非<lb/>
延年也若曰憂勤損壽則自堯舜禹湯皆憂且勤四凶<lb/>
在朝丹朱不肖堯不憂乎親睦九族平章百姓欽若昊<lb/>
<pb n="KR4d0028_WYG_011-4b"/>
天歴象日月星辰分命羲和平秩四時堯不勤乎堯壽<lb/>
一百二十嵗矣父頑母嚚象傲舜不憂乎耕於歴山陶<lb/>
於河濱漁於雷澤慎徽五典時叙百揆考七政類上帝<lb/>
禋六宗廵四嶽舜不勤乎舜壽一百有一十嵗矣洪水<lb/>
九年父鯀殛死禹不憂乎乗四載隨山刋木櫛風沐雨<lb/>
勞身焦思啟呱呱而泣過門不入禹不勤乎禹壽百嵗<lb/>
夏桀敷虐萬方罹其荼毒湯不憂乎東征西夷怨南征<lb/>
北狄怨自葛凡十一征而天下服既即位旱七年則剪<lb/>
<pb n="KR4d0028_WYG_011-5a"/>
爪以為犧牲湯不勤乎湯壽百嵗周公作無逸亦曰中<lb/>
宗髙宗祖甲不敢荒寧中宗享國七十有五年髙宗享<lb/>
國五十有九年祖甲享國三十有三年自時厥後立王<lb/>
生則逸不知稼穡之艱難不聞小人之勞惟耽樂之從<lb/>
亦㒺或克壽或十年或七八年或五六年或四三年是<lb/>
知憂勤延年安樂損壽明矣康成以為文王以憂勤損<lb/>
夀且文王享年九十有七所不至禹湯者三嵗豈為損<lb/>
夀乎又謂武王以安樂延年且武王繼父之事受天之<lb/>
<pb n="KR4d0028_WYG_011-5b"/>
命順人之心與八百諸侯同伐紂以生萬民以啟天下<lb/>
天下有一夫横行武王則羞為安樂乎康成之妄也如<lb/>
此夫憂勤天下者聖人之心安樂一身者匹夫之情也<lb/>
心憂乎天下則驕奢淫佚邪亂非僻之志無自入也驕<lb/>
奢淫佚邪亂非僻之志無自入則性情安而血氣盈性<lb/>
情安血氣盈則夀命固矣樂在乎一身則驕奢淫佚邪<lb/>
亂非僻之志有自入矣驕奢淫佚邪亂非僻之志入則<lb/>
性情亂而血氣耗性情亂血氣耗則夀命夭矣嗚呼如<lb/>
<pb n="KR4d0028_WYG_011-6a"/>
康成之言其害深矣後世人君以為安樂延年也則盤於<lb/>
逰畋躭於逸樂湎於酒淫於色連宵奏鐘鼓日宴不視<lb/>
朝曰安樂可以延年以為憂勤損夀也則怠於庶政弛<lb/>
於萬幾天下將亂而不之憂生民甚苦而不之顧朝廷<lb/>
隳壊而不之省宗社覆亡而不之慮曰憂勤懼其損夀<lb/>
東漢而下至於魏晉梁隋唐五代其人君皆躭於逸樂<lb/>
荒於酒色敗德失度傾國喪家夀命不長享國不永者<lb/>
康成之罪也康成之言其害深矣<lb/>
<pb n="KR4d0028_WYG_011-6b"/>
　　　牛僧孺論<lb/>
唐文宗皇帝既承父兄奢弊之餘而踐阼孜孜政道有<lb/>
意貞觀開元之治一日延英對宰相曰天下何由太平<lb/>
卿等有意如此乎宰相僧孺對曰臣等待罪輔弼無能<lb/>
康濟然臣思太平亦無象今四夷不至交侵百姓不至<lb/>
流散上無淫虐下無怨讟私室無强家公議無壅滯雖<lb/>
未及至理亦謂小康陛下若别求太平非臣等所及退<lb/>
至中書謂同列曰吾輩為宰相天子責成如是安可久<lb/>
<pb n="KR4d0028_WYG_011-7a"/>
處茲地乎旬日間三上章請退悖哉僧孺之不忠也伊<lb/>
尹恥致其君不及堯舜魏文公願為臯䕫夫湯與太宗<lb/>
又豈本有堯舜之資伊尹魏文公致之遂如堯舜焉吾<lb/>
觀文宗夙夜勤治身履恭儉英智聰睿有聖人之資僧<lb/>
孺若以堯舜之道輔之必為堯舜矣若以帝王之道語<lb/>
之必能行帝王之道矣凡人臣以道事君竭已之才以<lb/>
致於君惟恐君不能行盡已之道竭已之才以致於君<lb/>
君不能行猶晝夜孜孜夙夜勉勉左輔右弼庶㡬行之<lb/>
<pb n="KR4d0028_WYG_011-7b"/>
僧孺何嘗以堯舜之道語其君文宗何嘗有聞道而不<lb/>
能行者而僧孺遽止僧孺不忠也且君可以為開元之<lb/>
君也則以開元之政啟之君既能為開元之政也則以<lb/>
貞觀之政啓之君既能為貞觀之政也則以三王之政<lb/>
啓之君既能為三王之政也則以五帝之道啓之君既<lb/>
能行五帝之道也則以三皇之道啓之然後致其君卓<lb/>
然在於羲軒之上躋其民沛然納乎仁夀之域此不為<lb/>
盛乎直指大和之間謂之太平可嗟矣夫唐自天寳以<lb/>
<pb n="KR4d0028_WYG_011-8a"/>
後藩臣倔强不順中官驕悖撓權至文宗承穆宗敬宗<lb/>
之後履長慶寳厯之亂四海奢弊彛倫攸斁萬㡬隳曠<lb/>
庶政不緝當是時中官王守澄用事僉人得進幽州軍<lb/>
亂方逐其帥成都失守復陷於蠻而又姦黨横行申錫<lb/>
遭構興元兵亂李濟被害疾疫相仍民罹夭殤水旱仍<lb/>
臻年嵗凶歉而僧孺謂四夷不至交侵百姓不至流散<lb/>
上無淫虐下無怨讟私室無強家公議無壅滯不亦面<lb/>
欺其君乎復且怨君責成於已輒旬日三上章求退其<lb/>
<pb n="KR4d0028_WYG_011-8b"/>
悖亦甚矣大臣之禮固如是乎噫其後鄭注干政李訓<lb/>
亂國邪謀得行狂狡並進大和之治不及貞觀開元之<lb/>
太平過在僧孺也惜乎文宗有君而無臣矣悲夫<lb/>
　　　周公論<lb/>
或問曰周公相成王制禮作樂一飯三吐哺一沐三握<lb/>
髪起以待士何汲汲也如此沐與飯且不暇舜相堯禹<lb/>
相舜益相禹伊尹相湯傅説相髙宗皆不如周公之勤<lb/>
且勞也豈周公之德不及舜禹益伊尹傅説乎曰周公<lb/>
<pb n="KR4d0028_WYG_011-9a"/>
不得不然也堯聖人也舜聖人也髙宗聖人也舜禹伊<lb/>
尹傅説勤且勞復何為哉周公則不得不然也成王孺<lb/>
子也方在襁褓之中知成王果聖人耶且后稷公劉古<lb/>
公王季文王武王積千餘年以得天下武王死成王幼<lb/>
弱武王以后稷公劉古公王季文王之天下及成王以<lb/>
託周公周公受武王之託負天下之重茍成王不似墜<lb/>
覆其業則是后稷公劉古公王季文王武王之天下周<lb/>
公失之也周公豈得不勤且勞乎又何暇乎沐且飯也<lb/>
<pb n="KR4d0028_WYG_011-9b"/>
周公之不如舜禹益與伊尹傅説所相君所逢時異也<lb/>
孰謂周公之德不及耶噫予觀周公相成王之心至矣<lb/>
成王嘗刻桐葉以為珪戱言遂以國封唐叔周公相成<lb/>
王之心也至矣成王為戱言以國封人成王復敢戯乎<lb/>
戯且不敢敢荒寧乎敢逸豫乎敢侮敖乎敢惑亂不道<lb/>
乎敢驕淫無禮乎周公相成王之心也至矣唐栁宗元<lb/>
以為唐叔小弱弟不當封周公成其不中之戯以地與<lb/>
人以小弱弟為之主其得為聖乎不達周公之心也已<lb/>
<pb n="KR4d0028_WYG_011-10a"/>
　　　王爵論<lb/>
古者聖人之立制也爵禄有差衣服有章車旗有數宫<lb/>
室有度上不可以偪下下不可以擬上所以防夫僣奪<lb/>
而塞貪亂也三代天子稱王已夏曰禹王商曰湯王周<lb/>
曰武王成王康王西伯猶追諡為文王三代諸侯無稱<lb/>
王者崇親勲强根本莫大於周公也太公也皆不封王<lb/>
晉鄭曹衛陳蔡七十餘國其爵公侯伯子男而已亦無<lb/>
稱王者周衰諸侯驕侈吳與楚始僣而稱王然為聖人<lb/>
<pb n="KR4d0028_WYG_011-10b"/>
夷之稱曰人稱曰子亦不稱為王周益下削諸侯皆自<lb/>
稱為王斯蓋衰微之世臣强君弱竊號為王也漢興襲<lb/>
亡秦之弊喪三代之制髙祖初王而自稱曰皇帝功臣<lb/>
子弟或封為王故有齊王有吳王有楚王有韓王有梁<lb/>
王有荆王有代王有燕王有淮南王有膠東王有膠西<lb/>
王有濟南王有菑川王有衡山王皆稱王者之號行王<lb/>
者之禮衣服制度非典宫室竊擬於王於是僣奪之心<lb/>
生而貪亂之志萌故吳楚七國連兵稱反韓彭盧相繼<lb/>
<pb n="KR4d0028_WYG_011-11a"/>
叛亂大者族小者誅功臣子弟罕有全者由亡古之制<lb/>
也由上誘之為亂也孔子曰必也正名乎名者爵也器<lb/>
者車服也惟名與器不可假人小人乗王者之號易曰<lb/>
負且乘致冦至後世宗室相殺伐諸侯爭亂不能勝止<lb/>
可哀也<lb/>
　　　隂德論<lb/>
夫天辟乎上地辟乎下君辟乎中天地人異位而同治<lb/>
也天地之治曰禍福君之治曰刑賞其出一也皆隨其<lb/>
<pb n="KR4d0028_WYG_011-11b"/>
善惡而散布之善斯賞惡斯刑是謂順天地天地順而<lb/>
風雨和百榖嘉惡斯賞善斯刑是謂逆天地天地逆而<lb/>
隂陽乖四時悖三才之道不相離其應如影響禍福刑<lb/>
賞豈異出乎夫人不達天地君之治昧禍福刑賞之所<lb/>
出行君威命執君刑柄發號布令代君誅賞而硜硜焉<lb/>
守小慈蹈小仁不肯去一姦人刑一有罪皆曰存隂德<lb/>
其大㫖謂不殺一人不傷一物則天地神明之所福也<lb/>
茍不以已之喜怒殺傷雖多天地神明福之矣茍不以<lb/>
<pb n="KR4d0028_WYG_011-12a"/>
天下之喜怒而害一人損一物天地神明固禍之矣且<lb/>
天地能覆載而不能明示禍福於人樹之以君假其刑<lb/>
賞以明善惡人君能刑賞而不能親行黜陟於下任之<lb/>
以臣假其威權以進退貪良良者進之君賞之也天福<lb/>
之也奚其德哉貪者退之君刑之也天禍之也奚其仇<lb/>
哉以進退於人謂德仇在已乎欺天而無君也州方千<lb/>
里牧非其人千里受弊邑方百里宰非其人百里受弊<lb/>
使一牧一宰有罪而罹其誅孰多千里百里無其辜而<lb/>
<pb n="KR4d0028_WYG_011-12b"/>
受其弊是仁一牧宰而不仁於千里百里也暴我鰥寡虐我<lb/>
惸獨天地君所欲除而存之違天地君也違天地君而<lb/>
曰存隂德禍斯及矣白額虎暴而害物周處殺之而獲<lb/>
福兩頭蛇見而人死叔敖斬之而得報尸而官塗而民<lb/>
其害豈特白額虎兩頭蛇之比也而能除之隂德隆隆<lb/>
而無窮矣<lb/>
　　　水旱責三公論<lb/>
漢以水旱責三公後世論者兩出一以為三公燮理隂<lb/>
<pb n="KR4d0028_WYG_011-13a"/>
陽之官也責是一以為水旱繫乎君不當責三公予謂<lb/>
二者皆有偏也責三公則君怠責君則相怠夫君者天<lb/>
下之治無不統主其大者天地隂陽也在堯則曰欽若<lb/>
昊天厯象日月星辰在舜則曰璇璣玉衡以齊七政人<lb/>
君統治天地隂陽者也三公佐人君以燮理天地隂陽<lb/>
之道與政通政道序則隂陽之道序政道忒則隂陽之<lb/>
道忒天地隂陽序而風雨時天地隂陽忒而風雨不時<lb/>
若然三公與君同體也政道得風雨時君三公同享其<lb/>
<pb n="KR4d0028_WYG_011-13b"/>
利政道失風雨差君三公同當其責以水旱責三公不<lb/>
專於三公也天譴於君君惟當惕懼脩德改行厲善以<lb/>
答天譴君責三公則有罷免者若水旱君則罪已三公<lb/>
則免官不能逃其責也彼責專三公三公佐君以燮理<lb/>
天地隂陽者也佐者且得罪君可坐視灾譴晏然安樂<lb/>
曰彼三公之責也吾何與焉是引君於荒且怠矣彼責<lb/>
專於君三公佐君燮理天地隂陽者也君則惕懼不敢<lb/>
安寧三公乃申申廟堂飽食宴坐曰彼君之責也我何<lb/>
<pb n="KR4d0028_WYG_011-14a"/>
與焉是接臣於驕且慢矣荒與怠政疵癘也驕與慢國<lb/>
殃灾也若是水旱君則罪已三公則免予之説長<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4d0028_WYG_011-14b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　徂徠集巻十一<lb/>
</p>
<p>
</p>
  </div>
<div>
                <head>徂徠集巻十二</head>
    <p>
<pb n="KR4d0028_WYG_012-1a"/>
欽定四庫全書<lb/>
　徂徠集巻十二　　　　　　宋　石介　撰<lb/>
　　書<lb/>
　　　上范中丞書<lb/>
五月九日鄆州觀察推官將仕郎試秘書省校書郎石<lb/>
介聞新除中執法乗疾置趣歸闕且過於鄆走遣僕夫<lb/>
持書數幅見長旄大斾至則以書跪於馬前而宣其書<lb/>
中言曰今天子命河陽舊相李公入平章中書事命青<lb/>
<pb n="KR4d0028_WYG_012-1b"/>
州牧天章閣待制范公為御史中丞四海之望洽矣三<lb/>
靈之心協矣人主聰明一朝獨運於萬幾之上沖然發<lb/>
乎宸慮既已於四月十七日天子憲法行革近朝敝政<lb/>
七條事又於二十一日罷八御藥官思掃除頽風一新<lb/>
庶政乾坤上下日月寰海莫不清潤乃躬引忠鯁亮直<lb/>
恢閎博達之士一立於巖廊以和天下之政令一領於<lb/>
中司以持天下之紀綱夫巖廊之上政令所出政令一<lb/>
不善則天下無政令矣中司之任紀綱所在紀綱一不<lb/>
<pb n="KR4d0028_WYG_012-2a"/>
正則天下無紀綱矣内外官府百餘局惟中書憲臺為<lb/>
天子腹心耳目為朝廷總領為天下都㑹國家官人千<lb/>
數貟宰相中丞執天子憲法行天子誥命布天子教化<lb/>
故天子特重其任周禮有太宰小宰太宰則今之宰相<lb/>
也小宰則今之中丞也居黄扉青𤨏坐而論道絳服白<lb/>
簡㑹常專席蓋以嚴其地也尊其人也示臣寮不得而<lb/>
並也衆人不得而為也惟主上英智神武睿略雄㫁能<lb/>
内修其徳外取賢傑以自輔相惟相國耆德宿望忠誠<lb/>
<pb n="KR4d0028_WYG_012-2b"/>
正氣能耐久不變終升大輔惟中丞大節直道危言敢<lb/>
諫能守正不撓自結明主簡在帝心符於物望人神上<lb/>
下胥相協慶窮天之垠合億萬口并億萬心如一心如<lb/>
一口無一人異辭者初成命出士走諸朝吏走諸府商<lb/>
走諸市農夫走諸野皓白之老三尺之童鼓舞歡欣騰<lb/>
躍道路曰天地久不序隂陽久不和風雨久不時寒暑<lb/>
久不節其待吾天子吾相國吾中丞而調乎淫靡蠧人<lb/>
文佛老害正教興作奪農時土木耗民財其待吾天子<lb/>
<pb n="KR4d0028_WYG_012-3a"/>
吾相國吾中丞而救乎刺史多輕授縣令多非人良直<lb/>
多泥埋奸贓多旌擢其待吾天子吾相國吾中丞而闢<lb/>
乎中貴人黨盛千餘年口含天憲手握王爵出入内外<lb/>
權傾四海天子之命不出於軒墀之上而出於房闥天<lb/>
下之政不出於廊廟之間而在於閹寺其待吾天子吾<lb/>
相國吾中丞而禁乎嵗旱久不雨螟蟲久為災天下民<lb/>
阻饑而且將死其待吾天子吾相國吾中丞而食乎鰥<lb/>
寡惸獨不能自養者怯懦困窮不能自存者聞之曰我<lb/>
<pb n="KR4d0028_WYG_012-3b"/>
其為吾天子吾相國吾中丞所生乎窮海之隅荒山之<lb/>
徼覆盆之下日月有不照臨者聞之曰我其為吾天子<lb/>
吾相國吾中丞所提乎天子之明之聖擬於堯舜侔於<lb/>
禹湯過於文武相國中丞之功之德格於皇天被於四<lb/>
海暨於草木蟲魚故能感於人心懐於民情壯偉哉以<lb/>
相國中丞同德協心左右成聖天子天下太平可延頸<lb/>
翹首而待也唐太宗得房魏明皇得姚宋故李唐十八<lb/>
世三百年獨貞觀開元為太平以我聖天子亦唐太宗<lb/>
<pb n="KR4d0028_WYG_012-4a"/>
明皇也以相國中丞亦太宗之房魏明皇之姚宋也豈<lb/>
知明道不為貞觀開元乎閣下無曰吾位為中丞致太<lb/>
平宰相之事閣下雖則中丞天子之任閣下也以宰相<lb/>
天下之待閣下也其以中丞行宰相之事乎况天子注意<lb/>
天下屬心踐登公槐正位巖廟在旦暮矣惟相國中丞<lb/>
為天子為天下致太平焉且夫聖人乗運運乗氣天地<lb/>
間有正氣有邪氣聖人生乗天地正氣則為真運氣正<lb/>
天地萬物無不正者矣故其君為明君臣為賢臣民為良<lb/>
<pb n="KR4d0028_WYG_012-4b"/>
民百物無札瘥夭殤隂陽順序風雨時降昆蟲草木各<lb/>
遂其生植不有變怪蓋至正之氣行於天地間東西南<lb/>
北中央上下無容髮隙妖孽惑邪之氣無自入矣自毛<lb/>
髮之隙容邪氣干之正不純一矣故運氣正必有聖人<lb/>
乗之而王聖人必有賢人起焉而輔黄帝之六相唐堯<lb/>
之舜禹有虞之十六相湯之伊尹仲虺髙宗之傅説文<lb/>
王之太公閎夭成王之周公召公漢祖之蕭曹光武之<lb/>
耿鄧唐太宗之房魏明皇之姚宋憲宗之裴度皆應期<lb/>
<pb n="KR4d0028_WYG_012-5a"/>
運而生也易曰同聲相應同氣相求水流濕火就燥雲<lb/>
從龍風從虎聖人作而萬物覩言各從其類今天子乗<lb/>
正氣而王今相國今中丞逢真運而生聖賢符合千載<lb/>
旦暮在此時也惟相國不以十三四年間取華塗顯仕<lb/>
充其素量直以得真主逢真運如舜禹十六相佐唐虞<lb/>
伊尹傅説之佐湯髙宗太公閎夭周公召公之佐文武<lb/>
成王房魏姚宋裴度之佐太宗明皇憲宗俾我聖天子<lb/>
六五帝而四三王太平之基丕丕與髙天厚地而比崇永<lb/>
<pb n="KR4d0028_WYG_012-5b"/>
三靈之心四海之望也文中子曰君子之於帝制并心<lb/>
一氣而得也傾耳而聽拭目而視太康之始書同文車<lb/>
同軌君子曰帝制可作矣而不克振太熈之後而君子<lb/>
息心焉今區域混一文軫遐暨聖天子春秋鼎盛盛德<lb/>
日新天下傾耳拭目日以待堯舜之治斯亦帝制可作<lb/>
之時也相國中丞當竭王佐之才罄忠臣之節以副人<lb/>
主急太平之意符天下傾耳拭目之望無如太康之際<lb/>
帝制遂不克振使天下君子息心耳介生二十九年在<lb/>
<pb n="KR4d0028_WYG_012-6a"/>
貧賤寒餒中胸臆鬱不得舒散一旦見聖人龍行雷動<lb/>
於六合之上賢臣躍起雲㑹耳目如豁聾瞽心意如祛積<lb/>
滯踴躍奮悚不能制其喜以筆墨寫胸中事布之於旌<lb/>
麾下擯焉納焉惟命不宣介頓首<lb/>
　　　上郭殿院書<lb/>
百拜獻書於殿院執事天聖末太后出閨闥坐軒墀上<lb/>
手握天下柄恩威刑賞自已出宰相百官重足屏息不<lb/>
敢動充貟備位而已恩厚宗屬禄賞過差惟器與名假<lb/>
<pb n="KR4d0028_WYG_012-6b"/>
於厮役非勲非德濁亂品流宰相不能復持其綱紀輒<lb/>
以太祖太宗真宗三世之成憲弛之憲臺四御史舉其<lb/>
職曰天下綱紀既不在宰相堂則當在吾府宰相既弛<lb/>
之吾屬又不能持之賞罰其誰明名器其誰正天下其<lb/>
誰屬朝廷其誰倚我太祖太宗真宗之垂法遂隳矣乃<lb/>
削牘公車請於上前言直意切觸龍逆鱗宫中赫然震<lb/>
怒廹責逐出以暴露其過天下想望四御史風采頌歎<lb/>
四御史聲烈而歌舞之曰以直道進復以直道退得所<lb/>
<pb n="KR4d0028_WYG_012-7a"/>
退矣今年四月一日皇帝始親决萬機革故鼎新萬物<lb/>
皆覩乾行雷動六合聲聞既已革近朝弊政七條事又<lb/>
罷八御藥官思與天下潔濯洗然清明端正治本建隆<lb/>
皇極以河陽舊相李公先朝元老四海具瞻乃召歸中<lb/>
書執政事又以青州牧天章閣范公忠亮骨鯁本朝名<lb/>
臣乃引入御史府為中丞以河北轉運使李公剛簡直<lb/>
烈周行正人乃延登御史府知雜以陳州同判范仲淹<lb/>
敢言極諌縉紳端士乃擢在諌署為諍臣又還四御史<lb/>
<pb n="KR4d0028_WYG_012-7b"/>
以起廢滯以旌良直太平之政赫然以新三王之風延<lb/>
頸可待天下復想望四御史風采歎頌四御史聲烈而<lb/>
歌舞之曰以直道退復以直道進得所進矣惟四御史<lb/>
天資忠直魁閎偉傑之氣應時運而生當太后朝能烈<lb/>
烈持綱紀為國家盡死節擯斥千里外頓挫摧辱㡬至<lb/>
死而曾不避信忠誠亮節貫白日矣今人主聰明神聖<lb/>
英威睿武增諌貟廣言路黜僉人用壯士任人不疑聽<lb/>
納如流諫者不懼言者無罪傳曰邦有道則危言危行<lb/>
<pb n="KR4d0028_WYG_012-8a"/>
御史今得其時也朝廷復有遺有闕待他人補之乎待<lb/>
他人拾之乎補之不盡其責他人乎盡在於御史矣夫<lb/>
百錬不耗良金也千里不跌良驥也夷險不改其操窮<lb/>
達不易其行真賢人也詩曰靡不有初鮮克有終唐相<lb/>
元微之初拜左拾遺即日獻教本書數月間上封事六<lb/>
七授監察御史劾奏東帥違詔過賦數百萬又奏塗山<lb/>
甫等八十餘家寃事東諸侯不奉法東御史府不治事<lb/>
命分臺董之時有河南尹房式坐罪稙舉劾之監軍使<lb/>
<pb n="KR4d0028_WYG_012-8b"/>
死其柩乗傳入郵郵吏不敢詰内園擅械繫人踰年臺<lb/>
府不得知飛龍使匿趙氏亡命奴為養子主不敢言浙<lb/>
右帥封杖杖安吉令至死子不敢訴稹或奏或劾或移<lb/>
皆舉正之聲名揭然聳動内外風望凛凜天下延想既<lb/>
為權臣所擠黜江陵徙通判移越州凡八九年復歸朝<lb/>
忠骨轥為佞氣正色揉為䛕容乃變節從權附勢以媒<lb/>
身事雖得進用始齷齪自保卒不能復見嘉謨立竒節<lb/>
以禆國家君子鄙之史臣譏之萬世之下為後人賤其<lb/>
<pb n="KR4d0028_WYG_012-9a"/>
得㡬何其失㡬何御史其初既蹈元之躅其終無躡元<lb/>
之迹君子曰不欺闇室又曰十目所視十手所指今天<lb/>
下傾耳拭目以觀御史之舉朝廷之上一言出一善布<lb/>
天下聞之天下見之一言失一善廢天下伺之天下窺<lb/>
之其欺豈特闇室也其視其指豈特十目十手也惟御<lb/>
史能有其初能有其終社稷幸甚四海幸甚不宣介頓<lb/>
首<lb/>
　　　上趙先生書<lb/>
<pb n="KR4d0028_WYG_012-9b"/>
謹上書先生足下介間居嘗讀唐文粹及昌黎集觀其<lb/>
述作炳然有三代兩漢遺風殊不類今之文曰詩賦者<lb/>
曰碑頌者曰銘賛者或序記或書箴必本於教化仁義<lb/>
根於禮樂刑政而後為之辭大者驅引帝王之道施於<lb/>
國家及於人民以佐神靈以浸蟲魚次者正百度叙百<lb/>
官和隂陽平四時以舒暢元化緝安四方今之為文其<lb/>
主者不過句讀妍巧對偶的當而已極美者不過事實<lb/>
繁多聲律調諧而已彫鎪篆刻傷其本浮華縁飾喪其<lb/>
<pb n="KR4d0028_WYG_012-10a"/>
真於教化仁義禮樂刑政則缺然無髣髴者易曰文明<lb/>
以正觀乎人文化成天下春秋傳曰經緯天地曰文堯<lb/>
則曰欽明文思禹則曰文命敷於四海周則曰郁郁乎<lb/>
文哉漢則曰文章爾雅訓辭深厚今之文何其衰乎去<lb/>
唐百餘年其間文人計以千數而斯文寂寥缺壊久而<lb/>
不振者非今之人盡不賢於唐之人盡不能為唐之文<lb/>
也蓋其弊由於朝廷敦好時俗習尚漬染積漸非一朝<lb/>
一夕也不有大賢奮袂於其間崛然而起將無革者乎<lb/>
<pb n="KR4d0028_WYG_012-10b"/>
唐之初承陳隋剥亂之後餘人薄俗尚染齊梁流風文<lb/>
體卑弱氣質叢脞猶未足以鼓舞萬物聲明六合逮章<lb/>
武皇帝負羲軒之姿懐唐虞之材卓然起立於軒墀之<lb/>
上武功戰定四海内政刮疵剔瑕乾清坤寧以文德化<lb/>
成天下驚潛燭幽雷動日烜韓吏部愈應期㑹而生學<lb/>
獨去常俗直以古道在已乃以空桑雲和數百年希濶<lb/>
冺滅已亡之曲獨唱於萬千人間衆人耳慣所聽唯鄭<lb/>
衛惉懘之聲忽然聞其太古之上無為之世雅頌正始<lb/>
<pb n="KR4d0028_WYG_012-11a"/>
之音恍惚茫昧如喪聰如失明有駭而亟走者有陋而<lb/>
竊笑者有怒而大罵者叢聚嘲噪萬口應答聲無窮休<lb/>
愛而喜前而聽隨而和者唯栁宗元皇甫湜李翺李觀<lb/>
李漢孟郊張籍元稹白樂天輩數十子而已吏部志復<lb/>
古道奮不顧死雖擯斥摧毁日百千端曾不少改所守<lb/>
數十子亦皆協賛附㑹能窮精畢力効吏部之所為故<lb/>
以一吏部數十子力能勝萬百千人之衆能起三數百<lb/>
年之弊唐之文章所以坦然明白揭如日月渾渾灝灝<lb/>
<pb n="KR4d0028_WYG_012-11b"/>
浸如江海同於三代駕於兩漢者吏部與數十子之力<lb/>
也今天子繼明守成道德髙厚功業巍然直與唐並今<lb/>
卿士大夫垂紳曵組森森布列行義超然直與唐比獨<lb/>
斯文邈乎不可視於唐居上者㸃畫語言組織章句如<lb/>
彼畫工不知繪事後素以為質但誇其藻火之明丹漆<lb/>
之多如彼追師不知良玉不琢以為美但誇其雕刻之<lb/>
工文理之縟載毫囊筆窮山刋木模刻其文字布於天<lb/>
下以為後進式後進耳所習聞聲名赫奕位望顯盛<lb/>
<pb n="KR4d0028_WYG_012-12a"/>
者惟是不知前人有孟軻揚雄董仲舒司馬相如賈誼<lb/>
韓吏部栁宗元之才之雄也目所常見制作淫麗文辭<lb/>
侈靡者唯是不知前世有三代兩漢鉅唐之文之懿也<lb/>
父訓其子兄教其弟童而朱研其口長而組繡於手天<lb/>
下靡然向風寖以成俗吁無變之者有以待先生也如<lb/>
唐之弊變之待吏部也繼唐之文章紹吏部之至雄先<lb/>
生無與讓先生識與天地相際接學臻古今藴奥名節<lb/>
德範人倫師表所謂有臯䕫之才伊吕之志周公之道<lb/>
<pb n="KR4d0028_WYG_012-12b"/>
軻雄之文施之於一國之間和風仁聲油然其洽矣施<lb/>
之於廊廟之上皇猷帝功卓然其成矣而命與才戾四<lb/>
十始登一第仕纔得上農夫之祿料不能得居廟堂之<lb/>
上調燮元化訏謨百度堯舜其君仁夀其民也天豈虛<lb/>
生先生於世哉傳曰五百年一賢人生孔子至孟子孟<lb/>
子至揚子揚子至文中子文中子至吏部吏部至先生<lb/>
其騐與孔子孟子揚子文中子吏部皆不虛生也有厥<lb/>
德於億萬世迄於今而道益明也名不朽也今淫文害<lb/>
<pb n="KR4d0028_WYG_012-13a"/>
雅世教隳壊扶傾持危當在有道先生豈得不危乎仲<lb/>
尼冇云吾欲託之空言不如見之行事深切著明也先<lb/>
生如果欲有為則請先生為吏部介願率士建中之徒<lb/>
為李翺李觀先生唱於前介等和於後先生擊其左介<lb/>
等攻其右先生掎之介等角之又豈知不能勝茲萬百<lb/>
千人之衆革茲百數十年之弊使有宋之文赫然為盛<lb/>
與大漢相視鉅唐同風哉語曰當仁不讓於師孔子不<lb/>
曰天之未喪斯文也孟子不曰我欲正人心息邪説距<lb/>
<pb n="KR4d0028_WYG_012-13b"/>
詖行放淫辭以承三聖揚子不曰後之塞路者有矣竊<lb/>
自比於孟子文中子不曰千載之下有紹宣尼之業者<lb/>
吾不得而讓也吏部不曰釋老之害過於楊墨吾欲全<lb/>
之於已壊之後使其道由愈而粗傳蓋知其道在已不<lb/>
得而讓也今也道實在於先生先生豈得讓乎介竊痛<lb/>
斯文衰道不充力不足不能救世有賢儒君子天下所<lb/>
屬意豈特區區小子竊有望乎左右先生留意焉<lb/>
　　　上杜副樞書<lb/>
<pb n="KR4d0028_WYG_012-14a"/>
九月十二日奉髙大夫遣人叩山扉疾叫稱賀曰京兆<lb/>
尹杜公拜樞宻副使凡在海㝢之内魚蝦之細草木之<lb/>
微猶且慰喜吾曹衣冠之流視魚蝦草木為靈號有知<lb/>
識宜知杜公之賢能才美天子聰明神聖知人不疑擢<lb/>
在樞輔將以富夀生人萬世鴻業敢不賀介既聞驚起<lb/>
盥潄具冠帶頓首西望拜曰吾聖天子睿武濬哲在黄<lb/>
帝堯舜禹湯之上能自得賢人而任之宜祿宜夀宜有<lb/>
天下萬千年我公魁礧骨鯁純忠大節有䕫龍周召之<lb/>
<pb n="KR4d0028_WYG_012-14b"/>
姿能自得明主而佐之宜康寧宜福祉宜翊輔聖天子<lb/>
萬千年君堯臣䕫千載同時既西鄉又再拜賀曰公昔<lb/>
為御史中丞以去咎應不在已悵然有恨色公今職筦<lb/>
樞機位亞台宰可以舉賢矣可以去不肖矣天下之賢<lb/>
者進矣不肖者退矣又公與曹諫議<hi>脩古</hi>鞠天章<hi>詠</hi>劉<lb/>
待制<hi>隨</hi>李龍閣<hi>絃/</hi>孔給事<hi>道輔</hi>為友且同道自曹而下<lb/>
五人皆足不得踏兩府門下而死雖履歴清塗踐更劇<lb/>
任嘉謨嘉猷匪躬之節稱於君子書於國史尚未得罄<lb/>
<pb n="KR4d0028_WYG_012-15a"/>
輸其忠而大行其道齎志以沒地銜恨於九原不獨五<lb/>
人者以為恨朝廷天下亦為五人痛之痛五人者道不<lb/>
大行也痛天下之人被福澤之淺也惟公康寧福夀優<lb/>
游大僚得志於兩府是五人之道盡行於公矣伸五人<lb/>
之志釋五人之恨矣不獨朝廷天下受公福澤五人實<lb/>
歡舒快喜於泉下矣二者又重為公之賀也雖然難逢<lb/>
者時難得者位道至難也可以學之而至時與位非力<lb/>
能至也古聖賢急行道逢其時得其位不待終日而誅者<lb/>
<pb n="KR4d0028_WYG_012-15b"/>
懼時之亟去而位之亟失也故孔子為魯司冦七日而<lb/>
誅少正夘其不待八日九日而誅者安知八日不遭逐<lb/>
而九日不失位也此聖人行道之心至矣得一司寇區<lb/>
區諸侯之國且舉大惡而誅之噫司寇小官也諸侯列<lb/>
國也位輕國小不足以行道道行不出千里今公為天<lb/>
子柄輔親在宥宻位足以行道道行及於天下被於萬<lb/>
物非小也公於此時宜副天子注任之意酬昔日中丞<lb/>
之心舒曹孔五人之恨舉孔子七日誅少正夘之事則<lb/>
<pb n="KR4d0028_WYG_012-16a"/>
外不尸君寵内不孤已志近無憾亡友逺不負孔子介<lb/>
不任拳拳之心介再拜<lb/>
　　　上張兵部書<lb/>
介嘗讀易至序卦曰剥者剥也物不可以終盡故受之<lb/>
以復今斯文也剥且三百年矣剥之將盡其終必有復何<lb/>
者堯舜禹之道剥於癸天授之湯堯舜禹之道復湯之<lb/>
道剥於辛天授之文武周公湯之道復文武周公之<lb/>
道剥於幽厲天授之孔子文武周公之道復孔子之道<lb/>
<pb n="KR4d0028_WYG_012-16b"/>
始剥於楊墨中剥於莊韓又剥於秦莽又剥於晉宗隋<lb/>
梁陳五代終剥於佛老天授之孟軻荀卿揚雄王通韓<lb/>
愈孔子之道復今斯文也剥已極矣而不復天豈遂喪<lb/>
斯文哉斯文喪則堯舜禹湯周公孔子之道不可見矣<lb/>
嗟夫小子不肖然每至於斯未嘗不流涕横席終夜不<lb/>
寢也顧已無孟軻荀卿揚雄文中子吏部之力不能亟<lb/>
復斯文其心亦不敢須㬰忘此惟執事憐之不宣介頓<lb/>
首<lb/>
<pb n="KR4d0028_WYG_012-17a"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4d0028_WYG_012-17b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　徂徠集巻十二<lb/>
</p>
<p>
</p>
  </div>
<div>
                <head>徂徠集巻十三</head>
    <p>
<pb n="KR4d0028_WYG_013-1a"/>
欽定四庫全書<lb/>
　徂徠集巻十三　　　　　　　宋　石介　撰<lb/>
　　書<lb/>
　　　上蔡副樞書<lb/>
夫聖賢不徒生也四凶在朝堯德不明舜起佐堯流共<lb/>
工於幽州竄三苗於三危放驩兠於崇山殛鯀於羽山<lb/>
洪水方割下民其咨禹乗四載隨山刋木决九川距四<lb/>
海成王幼周公踐阼制禮作樂世衰道微邪説暴行有<lb/>
<pb n="KR4d0028_WYG_013-1b"/>
作王道失叙禮壊樂崩三綱將絶彛倫攸斁夫子作春<lb/>
秋明易象刪詩書定禮樂祖述堯舜憲章文武楊墨塞<lb/>
路儒㡬病矣孟子作十四篇而闢之新莽簒漢道斯潛<lb/>
矣揚雄作凖易五萬言法言十三章而彰之晉宋齊梁<lb/>
陳並時而亡王綱毁矣人倫棄矣文中子續經以存之<lb/>
釋老之害甚於楊墨悖亂聖教蠧損中國吏部獨力以<lb/>
排之故四凶去堯德明洪水息蒸民粒禮樂作周太平<lb/>
六經就堯舜禹湯文武周公之道存楊墨闢孔教行法<lb/>
<pb n="KR4d0028_WYG_013-2a"/>
言脩莽惡顯續經成王綱舉釋老微中國乂是知時有<lb/>
弊則聖賢生聖賢生皆救時之弊也唐季之荒頓五代<lb/>
之欃槍太祖一戎而夷之錢塘之不朝并州之未貢太<lb/>
宗傳檄而賓之真宗脩其制度明其法律章其物采和<lb/>
其政令正其禮樂通其教化陛下嗣興制度既修矣法<lb/>
律既明矣物采既章矣政令既和矣禮樂既正矣教化<lb/>
既通矣然則時無弊乎曰何得而無之今之時弊在文<lb/>
矣夫有天地故有文天尊地卑乾坤定矣卑髙以陳貴<lb/>
<pb n="KR4d0028_WYG_013-2b"/>
賤位矣動靜有常剛柔㫁矣方以類聚物以羣分吉㐫<lb/>
生矣在天成象在地成形變化見矣文之所由生也天<lb/>
垂象見吉㐫聖人象之河出圗洛出書聖人則之文之<lb/>
所由見也觀乎天文以察時變觀乎人文以化成天下<lb/>
文之所由成也三皇之書言大道也謂之三墳五帝之<lb/>
書言常道也謂之五典文之所由迹也四始六義存乎<lb/>
詩典謨誥誓存乎書安上治民存乎禮移風易俗存乎<lb/>
樂窮理盡性存乎易懲惡勸善存乎春秋文之所由著<lb/>
<pb n="KR4d0028_WYG_013-3a"/>
也文之時義大矣哉故春秋傳曰經緯天地曰文易曰<lb/>
文明剛健語曰逺人不服則脩文德以來之三王之政<lb/>
曰救質莫若文堯之德曰煥乎其有文章舜則曰濬哲<lb/>
文明禹則曰文命敷於四海周則曰郁郁乎文哉漢則<lb/>
曰與三代同風故兩儀文之體也三綱文之象也五常<lb/>
文之質也九疇文之數也道德文之本也禮樂文之飾<lb/>
也孝悌文之美也功業文之容也教化文之明也刑政<lb/>
文之綱也號令文之聲也聖人職文者也君子章之庶<lb/>
<pb n="KR4d0028_WYG_013-3b"/>
人由之具兩儀之體布三綱之象全五常之質叙九疇<lb/>
之數道德以本之禮樂以飾之孝悌以美之功業以容<lb/>
之教化以明之刑政以綱之號令以聲之燦然其君臣<lb/>
之道也昭然其父子之義也和然其夫婦之順也尊卑<lb/>
有法上下有紀貴賤不亂内外不瀆風俗歸厚人倫既<lb/>
正而王道成矣今夫文者以風雷為之體花木為之象<lb/>
也辭華為之質韻句為之數聲律為之本雕鎪為之飾<lb/>
組繡為之美浮淺為之容華丹為之明對偶為之綱鄭<lb/>
<pb n="KR4d0028_WYG_013-4a"/>
衛為之聲浮薄相扇風流忘返遺兩儀三綱五常九疇<lb/>
而為之文也棄禮樂孝悌功業教化刑政號令而為之<lb/>
文也聖人職之君子章之庶人由之君臣何由明父子<lb/>
何由親夫婦何由順尊卑何由紀貴賤何由叙内外何<lb/>
由别而化日以薄風日以淫俗日以僻此其為今之時<lb/>
弊也時有弊必有聖賢生而救之者豈非吾明君與吾<lb/>
賢弼哉主上天資英威乃神乃聖剛健中正有乾之元<lb/>
德聰明睿智有古之神武恭居淵黙則人不見其機龍<lb/>
<pb n="KR4d0028_WYG_013-4b"/>
興神悚則天下知其變如藝祖之武如神宗之英如真<lb/>
宗之仁信乎明君也閣下射䇿冠天下士斯文未喪蔚<lb/>
為宗工人其代之承帝理物夙夜宥宻彌綸天地之化<lb/>
惟時惟㡬則成天地之道如䕫益如稷契信乎賢弼也<lb/>
以明君賢弼相與救乎斯文之弊易如反掌矣然而斯<lb/>
文重器也舉之者在乎衆力斯文大弊也革之者必爭<lb/>
逾時也天下有志憤斯文之弊力求斯文之本其身履<lb/>
道心守正閣下豈不欲引之使施力焉竊見鄆州鄉貢<lb/>
<pb n="KR4d0028_WYG_013-5a"/>
進士士建中其人孜孜於此者二十年矣其道則周公<lb/>
孔子之道也其文則栁仲塗張晦之之文其行則古君<lb/>
子之行也仲塗沒晦之死加之公踈繼往子望亦逝斯<lb/>
文其無歸矣建中獨能得之建中一布衣耳貧且賤栖<lb/>
栖鄉閭間父母㫖甘不繼豈能振起哉上有明君倡之<lb/>
賢弼和之使建中承㫖接響得施之天下匪朝伊夕聲<lb/>
光盈於宇宙矣文不正弊不革未之有也斯百數十年<lb/>
之弊彫刓元化之文物傷亂風教莫斯之甚閣下一日<lb/>
<pb n="KR4d0028_WYG_013-5b"/>
能救之則閣下之功與舜禹周公孔孟揚雄文中子吏<lb/>
部並美閣下幸留意焉噫建中其天下賢乎豈止於文<lb/>
而已其器識備而材用定智謀周而宇範逺施之於事<lb/>
王佐材也識時運知進退審出處明顯晦言必信行必<lb/>
果喜過服義閑邪存誠其近古之中庸者乎安貧守節<lb/>
非其義一介不取於人非其人未嘗與之往還㢘介清<lb/>
慎不屈權貴不畏强禦今如舉孝㢘建中其首當之介<lb/>
嘗與之逰入齋中竊得其文十篇皆化成之文也若夫<lb/>
<pb n="KR4d0028_WYG_013-6a"/>
言帝王之道則有道論明性命之理稱仁德之貞則有<lb/>
夀顔論根善惡之本窮慶殃之自則有善惡必有餘論大<lb/>
聖人之言辨法者之誤則有畏聖人言論舉五常之本<lb/>
究禍福之謂則有原福上下篇明鬼神之理存教化之<lb/>
大則有原鬼篇守正背邪遺近趨逺則有随時解達聖<lb/>
人之時廣夫子之道則有夫子得時辨擇賢養善察姦<lb/>
除惡則有莠辨今皆獻之此其小者也未得其一二建<lb/>
中在京師可令盡寫㸔則見其人矣亦知介不妄也昨<lb/>
<pb n="KR4d0028_WYG_013-6b"/>
本州李屯田若䝉曾狀其實聞上乞特召試策今聞依<lb/>
例禮部就試萬一失其人是失天下之賢也亦可為國<lb/>
家惜之伏惟閣下時畱意焉介官州縣也身卑賤也名<lb/>
微且昧也建中至單薄也至渺小也閣下至貴重也至<lb/>
顯崇也以州縣卑且賤微且昧之人薦至單薄至渺小<lb/>
於至貴重至顯崇不亦僣乎蓋知建中之深今走天下<lb/>
求知建中者惟閣下矣捨閣下則建中無歸矣故不敢<lb/>
逃僣越之罪直冐大賢以聞干瀆鈞嚴<hi>云云</hi>不宣介再<lb/>
<pb n="KR4d0028_WYG_013-7a"/>
拜<lb/>
　　　上孔中丞書<lb/>
夫子之道不行於當年傳於其家直四十餘世以俟子<lb/>
孫如此其逺也夫子沒後世有子思焉安國焉穎達焉<lb/>
止於發揚其言而已有漢相光唐相緯雖得位亦不能<lb/>
盡行其道夫子之道其肯鬱然蟠伏於其家乃躍起奮<lb/>
出散漫於天下天下人皆可以得之漢髙祖唐太宗能<lb/>
得之於上以之有天下三百年孟軻揚雄文中子韓愈<lb/>
<pb n="KR4d0028_WYG_013-7b"/>
能得之於下以之有其名於億萬世惟孔氏子孫無有<lb/>
得之者俟四十餘世近二千年閣下乃得之今夫子之<lb/>
道不專在於天下在於閣下也閣下又且赫然有聲烈<lb/>
於天下復得位於朝見用於天子閣下既能得夫子之<lb/>
道其將以夫子之道事於聖君施於天下俾國家為二<lb/>
帝為三王為兩漢為鉅唐矣夫子之志曰吾志在春秋<lb/>
天子之事也世衰道微邪説暴行有作臣弑其君者有<lb/>
之子弑其父者有之夫子懼之而又時無君已無位不<lb/>
<pb n="KR4d0028_WYG_013-8a"/>
能誅不能正乃作春秋焉所以正王綱舉王法故春秋<lb/>
成亂臣賊子懼為司冦則七日而誅少正夘於兩觀之<lb/>
下攝相事則齊終不敢窺兵於魯當時之君則昏也當<lb/>
時之位則攝也尚不及閣下得明君有大位爲中丞踰<lb/>
月而未聞有舉焉閣下在朝廷尚有姦臣敢在位天下<lb/>
蠧賊未悉除是夫子道猶未克盡舉夫夫子傳四十餘<lb/>
世近二千年以俟閣下宜念之且天子之設御史府尊<lb/>
其位崇其任不與他府並舊有大夫則中丞亞大夫而<lb/>
<pb n="KR4d0028_WYG_013-8b"/>
領其屬今大夫闕則中丞其長也故中丞之任特重焉<lb/>
中丞之責尤重焉君有佚豫失德悖亂亡道荒政咈諌<lb/>
廢忠慢賢御史府得以諌責之相有依違順㫖蔽上㒺<lb/>
下貪寵忘諫專威作福御史府得以糾繩之將有驕悍<lb/>
不順恃武肆害玩兵棄戰暴刑毒民御史府得以舉劾<lb/>
之君至尊也相與將至貴也且得諫責糾劾之餘可知<lb/>
也御史府之尊嚴也如軒堦之下廟堂之上進退百官<lb/>
行政教出號令明制度紀賞罰有不如法者御史得言<lb/>
<pb n="KR4d0028_WYG_013-9a"/>
之御史府視中書樞密雖若卑中書樞密亦不敢與御<lb/>
史府抗威爭禮而反畏悚而尊事之御史府之重其無<lb/>
與比然須得如閣下者居之始貴矣易曰茍非其人道<lb/>
不虛行禮曰人存則政舉閣下聖人之後又能得聖人<lb/>
之道以方重剛正公忠清直烈烈在於朝為天子獻可<lb/>
替否賛謀猷持綱紀天下想望其風采者十五年間簡<lb/>
於清衷期將大用且歴試於外更觀其能連更三大藩<lb/>
皆卓然有治聲聞於天宇浹於日下御史府中丞虛位<lb/>
<pb n="KR4d0028_WYG_013-9b"/>
日班於紫宸殿下佩金煌煌行聲鏘鏘且有百數天子<lb/>
弗録之乃南走三百里以驛召閣下直入其府登其位<lb/>
來自階下獨决萬幾登崇俊良黜逐纎人革故鼎新百<lb/>
度脩舉太平之望日月以隆然而天人之心猶欝然不<lb/>
大舒釋者以閣下尚稽大任也至是天人之心始大舒<lb/>
釋矣閣下自初及終皆以直道進詩曰靡不有初鮮克<lb/>
有終介嘗聞朝大夫語曰有某官為某官時忠鯁直讜<lb/>
謇謇敢言觸龍逆鱗不避誅死由是人主知之聲名藹<lb/>
<pb n="KR4d0028_WYG_013-10a"/>
然聳動朝野不四五年取顯仕今為某官位彌髙身彌<lb/>
貴祿厚惠渥私庭曳青綬者五六人門前炎炎可炙手<lb/>
顧此勢力榮寵有所惜也如用物塞其耳如有葉蔽其<lb/>
目如有鉗緘其口朝廷有闕政國家有遺事若不聞若<lb/>
無覩而不復言則向之忠鯁讜直謇謇敢言乃沽名耳<lb/>
其以為速進之媒乎噫士之積道德富仁義於厥身蓋<lb/>
假於權位以布諸行事利於天下也豈有屑屑然謀夫<lb/>
衣食者歟正色直已立於朝以行其道乃使天下有此<lb/>
<pb n="KR4d0028_WYG_013-10b"/>
論庸無傷乎古今君子少小人多君子常不勝小人小<lb/>
人不惟常勝君子而又不能容之惡直醜正嚚嚚實繁<lb/>
幸而有一君子在於朝則百小人排之非鐡心石腸剛<lb/>
正不折未有不從而靡者小人不容君子也如是而不<lb/>
能死節以永終譽中途晩節稍有渝變宜其為小人之<lb/>
所排也今有人位未顯身在下能堅正不顧其身敢直<lb/>
言極諌犯天子顔色封章抗疏論天下利害羣小人必<lb/>
叢立指㸃曰此人速進也沽虚名也非以行道也吁吾<lb/>
<pb n="KR4d0028_WYG_013-11a"/>
徒不見容於小人也不取信於天下也固若是乎學周<lb/>
公孔子之道不用則巻而懐之用之則肯已乎寔將施<lb/>
及國家布於天下以左右吾君綏吾民矣羣小人排毁<lb/>
不已無足怪也閣下亦當大警戒之勿使天下有所論<lb/>
則君子幸甚天下幸甚不宣介再拜<lb/>
　　　上范思逺書<lb/>
介再拜以為古者天子能赫然建功烈垂基統揭於億<lb/>
萬世下稱為聖明者未有不得賢傑以為相者也黄帝<lb/>
<pb n="KR4d0028_WYG_013-11b"/>
之六相堯舜之八元八凱湯之伊尹髙宗之傅説周之<lb/>
十亂漢之三傑唐太宗之房魏杜如晦明皇之姚宋憲<lb/>
宗之裴度是也恭惟陛下神聖聰明天資英武深謀睿<lb/>
㫁進退大臣挺然不疑雄才大畧裁决庶務皆自意出<lb/>
資材豈下於前代數君哉自獨臨軒墀親總萬務圖任<lb/>
元老詳定正人或在於朝或在於野有魁閎博達卓犖<lb/>
英偉之士登崇其人㧞置左右以光輔萬世丕丕之業<lb/>
故今相庭洎樞府數公與中丞皆不次進任居在宻近<lb/>
<pb n="KR4d0028_WYG_013-12a"/>
又自河北召李為知雜自陳州取范為諫官復三命御<lb/>
史位中外胥忭人神相歡皆以為得人海内耳目清明<lb/>
復見堯舜之治實陛下能自得古天子取賢傑以為輔<lb/>
相之道也天下欲不嘉享太平基緒欲不洪永不可得<lb/>
也天子既能自得賢傑輔相則賢傑亦各宜援引天下<lb/>
英俊咸臻於朝同德協力弼翼天子萬幾之務昌明國<lb/>
家萬世之業中丞公能為之求之於朝不足乃復求於<lb/>
野南京張方平閎俊竒穎有逸羣之材青州田直諒智<lb/>
<pb n="KR4d0028_WYG_013-12b"/>
辯通敏有適時之用則俱薦之於帝顯用其人國家方<lb/>
革故鼎新更脩百度宵衣旰食以急太平而能薦擢天<lb/>
下英雄國家輔治宣化其道最大其功最盛中丞於是<lb/>
有大勲於國家矣然而於京師南三百里㧞一竒又於<lb/>
東二千二百里取一賢則為天下之賢無遺矣今於青<lb/>
州之東六百里宋都之東五百里有一士建中其人能<lb/>
通明經術不由注疏之説其心與聖人之心自㑹能自<lb/>
誠而明不由鑚研而至其性與聖人之道自合故能言<lb/>
<pb n="KR4d0028_WYG_013-13a"/>
天人之際性命之理隂陽之説鬼神之情其器識具而<lb/>
才用足學術通而智畧明故能言帝皇王霸之道今古<lb/>
治亂之由生而志道束髮嗜古學為文必本仁義凡浮<lb/>
碎章句淫巧文字利誘勢逐寜就於死曾不肯為故能<lb/>
存周公孔子孟軻揚雄文中子吏部之道信義忠孝乃<lb/>
其天性中庸正直厥從氣稟精誠特達操履堅純不以<lb/>
利動心不以窮失節若蒞大事凜然不可犯若操大義<lb/>
毅然不可奪若得其人用於朝廷其道施於天下不能<lb/>
<pb n="KR4d0028_WYG_013-13b"/>
及三王猶可兩漢此建中之長此建中之實介固敢謂天<lb/>
下之賢也鄆州道倅屯田李貟外一見稱服謂之絶倫<lb/>
李亦有引㧞天下英賢之心輔翼國家太平之道已於<lb/>
今月一十九日狀其實奏上得特召試今聞乞令試䇿<lb/>
慮朝廷不悉知願得中丞一言聞於相府俾遂其事建<lb/>
中得用於朝得行其道國家幸甚天下幸甚建中昨晩<lb/>
偕計西去得見足下觀其人始知介不妄也建中有秋<lb/>
賦所投文十篇論一首上李屯田書一首九十二篇僅<lb/>
<pb n="KR4d0028_WYG_013-14a"/>
數萬言今封去惟熟讀之從可知矣近復有新文三十<lb/>
篇寫未竟西去必攜獻左右介酷愛建中文謂其與道<lb/>
合以為自吏部崇儀來一人而已思逺以為如何古聖人<lb/>
之道榛荆已久其不墜於地也所去㡬何建中能持之<lb/>
思逺方大起之建中以此道訪人則恐天下無顧者思<lb/>
逺獨宜留意焉天下淫文輩盛於時視吾徒嫉之如仇<lb/>
幸與二三同志極力排斥之不使害於道建中若不勝<lb/>
則吾徒果衰弱不振矣聖人之道其將如何思逺豈不<lb/>
<pb n="KR4d0028_WYG_013-14b"/>
念之其奏草一通亦封去介賢思逺常以道千思逺知<lb/>
之罪之在思逺<lb/>
　　　上劉工部書<lb/>
留守工部閣下介前日從公入學中公索觀佛氏畫像<lb/>
以為佛與老氏與吾聖人為三教三教皆可尊也明日<lb/>
從公政事㕔同公觀伏羲神農黄帝堯舜像公讚三皇二<lb/>
帝之盛稱所謂佛者則伏羲也神農也黄帝也堯也舜<lb/>
也介殊不曉公之㫖何為而為是言也當日不敢面責<lb/>
<pb n="KR4d0028_WYG_013-15a"/>
公夫道之盛莫盛乎皇黄帝而上㡬千百君獨伏羲神農<lb/>
黄帝為稱首德之崇莫崇乎帝少昊而下萬有餘祀獨<lb/>
堯舜為聖人禹湯文武周公猶不及其號而為王後世<lb/>
能躋二帝三皇之懿者真吾師乎夫禹湯文武周公猶<lb/>
不能及而佛夷狄之人乃過禹湯文武周公與伏羲神<lb/>
農黄帝堯舜等則是公欲引夷狄之人加於二帝三王<lb/>
之上也欲引夷狄之道行於中國之内也夫自伏羲神<lb/>
農黄帝堯舜禹湯文武周公孔子至於今天下一君也<lb/>
<pb n="KR4d0028_WYG_013-15b"/>
中國一教也無他道也今謂吾聖人與佛為三教謂佛<lb/>
與老伏羲神農黄帝堯舜俱為聖人斯不亦駭矣乎介<lb/>
不曉公之㫖何為而為是言也前日公在學觀書於東序<lb/>
謂非聖人之書不可留懼後生讀之惑且亂也公之心<lb/>
可謂正矣噫非聖人書猶不可觀老與佛反可尊乎夫<lb/>
佛之為患佛之悖道佛之壊亂佛之逆人理佛之亂中<lb/>
國唐則有姚崇言之於前韓吏部言之於後本朝如<lb/>
王黄州輩亦嘗極言之數賢言之人皆知數賢之言是<lb/>
<pb n="KR4d0028_WYG_013-16a"/>
也茍數賢之言是則佛果不足尚公之知識固不下於<lb/>
前數賢誠不識公何為而為是言也朝廷天下名公為正<lb/>
人出一言作一事朝廷天下皆以為法言其何容易哉<lb/>
伏惟重之不宣介頓首<lb/>
　　　與楊侍講書<lb/>
萬象森然紛錯觀諸天則見其序焉羣子之言蔓引淆<lb/>
亂觀諸聖則見其宗焉夫書之典謨訓誥誓命詩之風<lb/>
雅頌春秋之經易之卦爻彖象周公之典禮皆聖人之<lb/>
<pb n="KR4d0028_WYG_013-16b"/>
書也聖人沒七十子散微言絶異端出羣子紛紛然以<lb/>
白黒相諭是非相正學者不知所趨僕射孫公雖去聖<lb/>
人千有餘年其人㳺聖人之途能得聖人之道如親授<lb/>
之為聖朝儒宗文師承事三帝授經兩朝哲乂耆明冠<lb/>
於百辟國朝聲明禮樂並於三代觀乎人文化成天下<lb/>
公有助焉公沒天下士皇皇失其宗師六經之道羣子<lb/>
之言無所取衷矣天不使斯文之不傳也故執事嘗親<lb/>
炙於公且能傳公之道今執事日侍講崇政殿是又踐<lb/>
<pb n="KR4d0028_WYG_013-17a"/>
公之職能傳公之道復公之職亦能紹公之休望聲烈<lb/>
天下幸甚矣陳言以諷傳經以對開發聖德增光文猷<lb/>
天下有望於侍講介材質不肖拘攣於外竊聞新命嘆<lb/>
嗟欣蹈之不足繼之百千言豈能盡一二聊布意爾不<lb/>
宣介再拜<lb/>
　　　上轉運明刑部書<lb/>
轉運刑部執事天聖編敕今皇帝取太祖太宗真宗三<lb/>
聖之垂憲成法立為大中之典俾萬世常行而不敢易<lb/>
<pb n="KR4d0028_WYG_013-17b"/>
其當世之要凡二十有六若夫寛賦役遏貪暴止妖俗<lb/>
禁浮民去淫祠息幻法皆三王之教也賦役寛則民樂<lb/>
貪暴遏則下安妖俗止則風淳浮民禁則本正淫祠去<lb/>
則教厚幻法息則道明矣夫樂民安下淳風正本厚教<lb/>
明道誠聖王當留意賢人宜用心者也國家所在方册<lb/>
坦然明白守失其守弛而不行非書所謂王言惟作命<lb/>
臣下㒺攸禀令易所謂后以施命誥四方者也執事往為<lb/>
貟外郎顧天下之冗有六猶嘗憤然扼腕欝欝不平足<lb/>
<pb n="KR4d0028_WYG_013-18a"/>
踏天扉手攀帝階仰首引臆叫吾君而言之是時能用<lb/>
執事之䇿則天下不終日而太平矣今執事為京東十<lb/>
八州轉運使十八州其地非不廣也其民非不多也治<lb/>
務去十八州之冗以富其地肥其民則十八州富且肥<lb/>
矣執事之帥十八州而十八州富且肥異日執事陶宰<lb/>
天下天下皆富且肥矣前陳二十六條蓋修舊舉廢而<lb/>
已其亦輔治之功萬一惟執事施之若其大者又未可<lb/>
一日而談也不宣介頓首再拜<lb/>
<pb n="KR4d0028_WYG_013-18b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　徂徠集巻十三<lb/>
</p>
<p>
</p>
  </div>
<div>
                <head>徂徠集巻十四</head>
    <p>
<pb n="KR4d0028_WYG_014-1a"/>
欽定四庫全書<lb/>
　徂徠集巻十四　　　　　　宋　石介　撰<lb/>
　　書<lb/>
　　　上杜副樞書<lb/>
樞宻侍郎閣下一夫不獲若已内於溝中伊尹相湯之<lb/>
志也夫父不得暖其子不獲也兄不得飽其弟不獲也<lb/>
夫不得養其婦不獲也然此為不獲特匹夫爾若夫學<lb/>
堯舜孔孟之道懐伊尹周召之志文足以綏武足以來<lb/>
<pb n="KR4d0028_WYG_014-1b"/>
仁足以恩義足以教用其術國可以反覆手霸霸可以<lb/>
反覆手王被其風薄夫皆可以敦貪夫皆可以㢘懦夫<lb/>
皆可以立行其教風俗可以反古天下皆可以如嬰兒<lb/>
而乃窮餓布衣蟠卧巖石上不得施一毫一髮以致於<lb/>
其君下不得施一毫一髮以及於其民貧賤厄縛氣不<lb/>
得須㬰舒心不得一日樂抱堯舜孔孟之道伊尹周召<lb/>
之志老於蓬蒿此為不獲甚矣噫難其人哉泰山孫明<lb/>
復先生其人矣先生道至大嘗随舉子於科名希朝廷<lb/>
<pb n="KR4d0028_WYG_014-2a"/>
進用以行其志三退於禮部一黜於崇政殿知其道不<lb/>
與時合不敢復進乃築室泰山之陽聚徒著書閒以取<lb/>
適易曰樂天知命故不憂先生是也夫萬物不得其宜<lb/>
皆為不獲責工以商之事強農於士之業負隂者使之<lb/>
在陽就濕者使之仰髙山者使之居澤翼者使之反角<lb/>
此不得其宜也如先生宜左右天子發舒其事業流福<lb/>
澤於四海樹功名於無窮年四十七而髮盡白棲遲於<lb/>
山阿豈其宜也故曰此為不獲也伏惟閣下之心伊尹<lb/>
<pb n="KR4d0028_WYG_014-2b"/>
之心也有伊尹之心得伊尹之位豈容海内有不獲者<lb/>
乎一夫不獲伊尹如已内於溝中如先生大賢而憔悴<lb/>
巖野閣下宜當如何种放隠終南當時公卿間若故相<lb/>
張公齊賢翰林王公禹偁集賢錢公若水皆極力援薦<lb/>
故太宗一降鶴板之命真宗三詔遂起至今以為國家<lb/>
希曠之事先生之道無謝明逸閣下之心豈讓於數公<lb/>
哉惟閣下留意先生山中所與往來游好者故王沂公<lb/>
蔡二卿李秦州孔給事今李丞相范經畧張雜端明子<lb/>
<pb n="KR4d0028_WYG_014-3a"/>
京富彦國士建中張方平祖無擇執弟子禮而事者石<lb/>
介劉牧張洞姜潜李緼明子京頃年罷京東轉運使入<lb/>
朝在殿上舉先生經術道德乞賜召用沂公蔡孔意尤<lb/>
厚未及言而沒雜端安撫廻嘗許論奏閣下今能薦之<lb/>
於上數公之美收於閣下矣州縣吏麄俗可憎鄙不知<lb/>
經不渉道但能任巧智辨一獄用材力幹一務如介等<lb/>
輩者閣下所舉㡬百人矣舉一有道上有以佐君父裨<lb/>
政教下可以厚天下風俗勸有德而懲貪薄為利不細<lb/>
<pb n="KR4d0028_WYG_014-3b"/>
閣下無忽狂言不次介頓首<lb/>
　　　上李雜端書<lb/>
雜端執事魏文公曰願為良臣不為忠臣良臣身獲美<lb/>
名君受顯號子孫傳福世世無疆忠臣身受誅夷君陷<lb/>
大惡家國並䘮空有其名蓋樂得堯舜而事之也夫稷<lb/>
契皋陶能得其時其道易行也龍逄比干不得其時其<lb/>
道難行也以堯舜為之君稷契咎陶為之臣朝立敢諌<lb/>
鼓進善旌誹謗木闢四門達四聰明四目言有不從之<lb/>
<pb n="KR4d0028_WYG_014-4a"/>
乎諫有愎乎故身獲美名君受顯號桀紂為之君雖龍<lb/>
逄比干為之臣滅德作威敷虐萬方焚炙忠良刳剔孕<lb/>
婦言有從之乎諌有納之乎故身受誅夷君陷大惡然<lb/>
堯舜為之君其道易行也必有稷契咎陶而為之臣其<lb/>
道乃行故身受美名而不讓桀紂為之君其忠難行也<lb/>
必有龍逄比干而為之臣其忠乃立故身受誅夷而不<lb/>
避稷契咎陶非擇其美名也龍逄比干非欲其誅夷也<lb/>
盡為臣之定分惟忠是求守事君之大義惟禮是蹈雖世<lb/>
<pb n="KR4d0028_WYG_014-4b"/>
有治亂君有昏明為臣之分事君之義有去就乎忠可<lb/>
廢乎故龍逄比干效死而不廢忠書曰為君難為臣不<lb/>
易文公於此所以惕懼而極言也今天子神明睿武負<lb/>
羲軒之姿道德過堯舜雄毅似禹湯静專而動闢淵黙<lb/>
而雷聲一朝崛然立起於軒墀之上獨任萬幾視前日<lb/>
政有紊綱紀者一發號令正七條事越五日又罷八御<lb/>
藥官頽風掃焉權臣屏焉教化政令自天子出焉又三<lb/>
日引河陽舊相公居廊廟以總大政任元老也取青州<lb/>
<pb n="KR4d0028_WYG_014-5a"/>
牧天章閣范公領中司以執憲法用正人也召閣下自<lb/>
河北轉運使入霜臺以知雜事求直臣也留太常博士<lb/>
范仲淹為諌官以司獻替開言路也倬哉雄㫁睿畧深<lb/>
謀大智其三王之舉也執事懐王佐材畧魁閎亮直揭<lb/>
於朝右得堯舜之主而事之其道固易行也使身獲美<lb/>
名君受顯號獨讓稷契咎陶乎願為良臣獨無魏文公<lb/>
之盛心乎舜舉皋陶不仁者逺執事冠獬豸簮白筆執<lb/>
天子法繩内外九品官無使不仁在君側春秋傳曰見<lb/>
<pb n="KR4d0028_WYG_014-5b"/>
無禮於其君者如鷹鸇之逐鳥雀焉夫日月天之目也<lb/>
日月沒氛祲掩六合天為之昏日月升烟霧卷四遐天<lb/>
為之明御史君之日也御史曠厥職佞邪蔽九重君為<lb/>
之昏御史舉厥職姦宄竄四夷君為之明執事職彈舉<lb/>
日正色立於朝持天下綱紀肅正朝序無使佞邪蔽君<lb/>
之明天下綱紀在一臺之正臺綱正則朝廷正朝廷正<lb/>
則天下四海無不正者矣惟執事思厥職知所任既克<lb/>
思既克知又克行其事易曰鼎折足覆公餗其形渥凶<lb/>
<pb n="KR4d0028_WYG_014-6a"/>
言不勝其任也孔子曰惟名與器不可以假人執事始<lb/>
以直道進亦以直道終善之善者也無干大易折足覆<lb/>
餗之罪使天下有名器假人之議所望於執事也介嘗<lb/>
聞於稠人廣衆中舉天下忠謇骨鯁之士則以執事為<lb/>
首天子聰明睿智察搢紳中能直言敢諌剛正不撓亦<lb/>
謂無過執事故天子發於精誠外取執事處於憲臺以<lb/>
持天子綱紀天下聞之皆曰天子能得人亦曰執事能<lb/>
稱職介忝嘗被大賢半顧之遇懼萬一有所不副天子<lb/>
<pb n="KR4d0028_WYG_014-6b"/>
意失天下名俾天子暨天下皆失知人則哲之明敢告之<lb/>
於初惟執事聽納焉<lb/>
　　　與士建中秀才書<lb/>
四月四日徂徠石介謹致書士君茂才足下洪水方割<lb/>
下民其咨禹乗四載随山刋木櫛風沐雨以安横流以<lb/>
平九州武王既定禍亂紂之餘民瘡痍未合周公踐阼<lb/>
攝政方一飯三吐哺一沐三握髮下白屋之士制禮作<lb/>
樂以成太平幽厲失道天下凌遲孔子絶糧於陳削迹<lb/>
<pb n="KR4d0028_WYG_014-7a"/>
於衛伐樹於宋歴聘七十國而不得用删詩書定禮樂<lb/>
賛易象修春秋以祖述堯舜憲章文武斯三聖人固巳<lb/>
勤矣固已勞矣然而卒不憚者息民患也行聖道也孔<lb/>
子既沒微言遂絶楊墨之徒充塞正路孟子正人心息<lb/>
邪説距詖行放淫辭以闢楊墨説齊宣梁惠王七國之<lb/>
君以行仁義炎靈中歇賊莽盗國衣冠墜地王道盡矣<lb/>
揚雄以一木支扶之著太𤣥五萬言以明天地人之道<lb/>
作法言十三篇以闡揚正教魏晉迄陳隋帝王之道掃<lb/>
<pb n="KR4d0028_WYG_014-7b"/>
地而無遺矣生人之命遂絶而不救矣文中子以太平<lb/>
之䇿十有三篇干隋文帝不遇退居河汾之間續詩書<lb/>
正禮樂修元經讃易道九年而六經大就佛老之教蠧<lb/>
於中國千百年矣韓愈憤然於千百年下孤力排毁不<lb/>
避其死論佛骨貶潮州八千里而志彌慤守益堅斯四<lb/>
賢者亦以勤矣亦以勞矣然而卒不憚者亦以息民患<lb/>
也行聖道也蓋古聖賢方其天下未寧生人未安聖道<lb/>
未明以為職在於巳不敢安其居也方今正道缺壊聖<lb/>
<pb n="KR4d0028_WYG_014-8a"/>
經隳離淫文繁聲放於天下佛老妖怪誕妄之教楊墨<lb/>
汗漫不經之言肆行於天地間天子不禁周公孔子之<lb/>
道孟軻揚雄之文危若綴旒之㡬絶先生不救吾徒豈<lb/>
得而安居乎雖不逮古聖賢逺矣亦當窮精畢力而後<lb/>
已庶㡬其道由吾徒而粗存猶愈於不為也足下生民<lb/>
之先覺者也適水者天下之人西而足下獨東矣蓋滄<lb/>
海之所在也適山者天下之人之秦之越而足下獨之<lb/>
魯矣蓋泰山之所處也適於東須至於海至於海必渉<lb/>
<pb n="KR4d0028_WYG_014-8b"/>
其深然後知水矣之於魯須登泰山登泰山必窮其髙<lb/>
然後知山矣適於東不至於海如不東矣至於海不渉<lb/>
其深如不渉矣之於魯不登泰山如不之魯矣登泰山<lb/>
不窮其髙如不登矣况其有中道而將止者乎介幸而<lb/>
不從天下之人之秦之越而獨随足下其援我乎我其<lb/>
躡足下履牽連挽引庶能至焉慎無為半塗而廢者不<lb/>
宣介再拜<lb/>
　　　與張洞進士書<lb/>
<pb n="KR4d0028_WYG_014-9a"/>
六經皆出孔子之筆然詩書止於刪禮樂止於定易止<lb/>
於述春秋特見聖人之作褒貶當時國君世臣無位而<lb/>
行誅賞不得如黄帝伐蚩尤舜流四㐫禹戮防風周公<lb/>
殺管蔡明示天子之法於天下也故其辭危其㫖逺其<lb/>
義微雖七十子莫能知也左氏公羊氏榖梁氏或親孔<lb/>
子或去孔子未逺亦不能盡得聖人之意至漢大儒董<lb/>
仲舒劉向晉杜預唐孔頴達雖探討甚勤終亦不能至<lb/>
春秋之藴六經詩易春秋為深詩有文武之政周召之<lb/>
<pb n="KR4d0028_WYG_014-9b"/>
迹列國之風卜商之説易有伏羲文王之叙推之差易<lb/>
見獨春秋專出孔子之筆故曰君子之於春秋終身而<lb/>
已矣明逺始受業於子望又傳道於泰山孫先生得春<lb/>
秋最精近見所為論十數篇甚善黜三家之異同而獨<lb/>
㑹於經予固已拳拳服膺矣明逺纔三十二嵗已能斬<lb/>
稂莠而搴菁英出紅塵而磨蒼蒼討尋不倦智識日通<lb/>
異日於春秋其將為諸子師明逺勉之不宣介再拜<lb/>
　　　上王沂公書<lb/>
<pb n="KR4d0028_WYG_014-10a"/>
九月一日南京留守推官將仕郎試秘書省校書郎石<lb/>
介謹頓首百拜獻書於資政僕射沂國公閣下頃年相<lb/>
公鎮守青土介嘗一拜麾下後一年相公移城大魏道<lb/>
出於鄆介時為鄆吏復一謁路左相公自洛還京首拜<lb/>
樞府介時在睢陽實曾妄納芻蕘相公再歸政府介復<lb/>
冒陳狂簡在青與鄆相公俱賜燕坐教以仕宦為政之<lb/>
大方及後兩肆瞽言進愚説相公亦廓然見容不賜罪<lb/>
戮介又嘗上疏天子妄議赦書帝赫斯怒禍在不測相<lb/>
<pb n="KR4d0028_WYG_014-10b"/>
公從容救解不置於法斯介受相公陶鈞長養實為厚<lb/>
矣犬馬猶知有報恩况頂天履地手執巻口誦書被仁<lb/>
義忠信之名知堯舜周孔之道反不能竭區區之心効<lb/>
鄙夫之知答其一二又念相公初事先朝皆以直道爰<lb/>
相今主罄於忠心一登鴻樞再居冢宰兩罷政事佩侯<lb/>
印終始一節貫於金石君臣同德人無間言史官禿毫<lb/>
刓硯書功不足儒生磨石灑墨紀德非暇豈復容不肖<lb/>
之介有所進説於前也雖相公運大鈞執大柄通二十<lb/>
<pb n="KR4d0028_WYG_014-11a"/>
年賢者獲進不肖者退鄉里獨有一趙師民相公待之<lb/>
素厚知之素深竟不得進一階天下之士竊有怪之者<lb/>
或曰相公陶養萬物平均四時顧天下有一夫不獲一<lb/>
物失所若已内於隍中豈獨遺於師民也蓋嘗聞於相<lb/>
公以與師民同鄉里逺嫌避謗故不敢薦非相公遺之<lb/>
也介聞之甚疑决知非相公之語夫廟堂之上舉制度<lb/>
出教化施誥命行賞罰進百官退百官宰相之任也一<lb/>
言得失繫四海之安危一令臧否繫社稷之休戚舉一<lb/>
<pb n="KR4d0028_WYG_014-11b"/>
制度不合天下之大公不敢舉出一教化不合天下之<lb/>
大公不敢出施一誥命不合天下之大公不敢施行一<lb/>
賞罰不合天下之大公不敢行况進百官退百官耶合<lb/>
天下之大公也雖其親昵人不謂之私用一人之私也<lb/>
雖曰疏逺人不謂之公令其子弟苟有如稷契皋陶曰<lb/>
吾避嫌不敢舉豈公天下之心乎是私已而㤀國家顧<lb/>
一身而遺四海也今但蠻夷僻陋取一人舉之其人不<lb/>
賢曰吾不私親豈公天下之心乎是私已而忘國家顧<lb/>
<pb n="KR4d0028_WYG_014-12a"/>
一身而遺四海也夫天子端居深宫不能盡知天下之<lb/>
賢不肖乃與宰相進退之進賢退不肖皆歸諸天子而<lb/>
今相公乃謂恩與怨皆在於已其私甚矣相公服膺古<lb/>
人之道豈不知進賢退不肖歸諸天子而謂舉一師民<lb/>
以同鄉里為嫌介故曰决知非相公之語也且師民天<lb/>
下知其有學問有實行師民昔未仕居臨淄故曹大尉<lb/>
瑋滕給事陟今彭門相國與今大參韓侍郎相次領青<lb/>
州皆謁見其人遣客敦勉願一致門下識其面目及召<lb/>
<pb n="KR4d0028_WYG_014-12b"/>
試禮部時故翰林劉承㫖馮侍講及今叅政公韓石二<lb/>
禮部同司衡四公久籍師民聲譽特署師民坐席俯都<lb/>
堂下來一見其標采師民每行通衢間四方之士環繞<lb/>
觀之入試貢闈則諸生皆閣筆從其後求釋其題義李<lb/>
冠廣塲中傑傑然露角頭者也就師民質疑焉冠剛褊<lb/>
自伐未嘗許可人毎談師民不容口故僕射孫公號為<lb/>
鴻儒碩老服師民學問博以為已所不及今南京夏尚<lb/>
書自謂當世人傑尤少所許與每稱師民以為盛德君<lb/>
<pb n="KR4d0028_WYG_014-13a"/>
子孫則嘗辟師民在魯學中夏在青州以兩子受經師<lb/>
民在南都又奏入幕府南都之奏有曰文學德行罕有<lb/>
倫比當改安撫之任時又以京東士吏之賢者徧稱之<lb/>
於上獨師民得文學之目張諌議傳恭謹畏慎亦嘗薦<lb/>
師民之長至若明刑部鎬張工部錫程職方賁宋按察<lb/>
夏實有風采並舉師民之學請備天子顧問然則上至<lb/>
公卿大臣下及逺方士人莫不知師民之有學問有行<lb/>
實也相公當天子前昌言其人之能請天子置在文林<lb/>
<pb n="KR4d0028_WYG_014-13b"/>
書殿中師民之博學多識廣聞强記其不負相公之舉<lb/>
明矣公卿大臣亦必皆曰相公舉賢也非私鄉里也相<lb/>
公宜舉而不舉竊有惑焉介狂狷好妄言而有位不見<lb/>
聽納但得沽激好名躁進之論父兄教戒親友勉諭以<lb/>
為未得其政不若畜之於身待其當位然後施之於事<lb/>
介省思之亦深以為是今復不能黙者竊念師民五十<lb/>
嵗矣有書萬巻腐於腹中凡百工至賤學得一技人未<lb/>
知之猶鬱鬱抱歎伸吟屋下思呈露於天子前以不負<lb/>
<pb n="KR4d0028_WYG_014-14a"/>
其夙昔之心况師民腹周公孔子孟軻之書懐堯舜禹湯<lb/>
文武之道三四十年拳攣蟠蟄於東海濱未得對天子<lb/>
一啟齒其人之心何如也介深痛師民已老東州文人<lb/>
如田詔君諒賈殿丞司髙端公弁劉節推顔皆連蹇當<lb/>
時至老不達後生有師民其蹤迹復如此縱天不祐斯<lb/>
文相公其忍棄之竊謂師民孤薄前六七人極力援引<lb/>
竟不得進若非相公洪鑪鉅鎚莫能成就介故復冐前<lb/>
所言沽激好名躁進言於相公前干凟台嚴恭俟誅戮<lb/>
<pb n="KR4d0028_WYG_014-14b"/>
不宣介惶恐戰汗頓首百拜<lb/>
　　　上王狀元書<lb/>
狀元舎人君貺執事人在憂患則哭號叫訴以求恤於<lb/>
人然憂患有緩急若夫墜而入井非憂患也走而蹈於<lb/>
火非憂患也陷於鋒刃值於寇亂非憂患也罹於凍饑<lb/>
竄於蠻荒非憂患也沒於河溺於海非憂患也覆於巖<lb/>
石投於湯鑊非憂患也何者夫入井蹈火鋒刃冦亂凍<lb/>
饑蠻荒投河溺海巖石湯鑊不過暴一身於死爾自古<lb/>
<pb n="KR4d0028_WYG_014-15a"/>
皆有死胡憂患之云哉而乃哭號叫訴以求恤於人是<lb/>
苟避死耳丈夫羞為嗚呼石氏自周漢以來至於吾宋<lb/>
之八十一年百餘祀自髙祖以降至於六世孫七十喪<lb/>
咸未改𦵏此真可以謂之憂患矣不哭號叫訴以求恤<lb/>
於人則無以能濟茲介所以數百千里之外聲盡氣絶<lb/>
而繼之以泣以告於執事也嗚呼諸侯五月大夫三月<lb/>
士逾月而𦵏謂之禮經是故春秋譏緩𦵏石氏之𦵏可<lb/>
謂緩矣先人三十年營之至於今年之八月志未就而<lb/>
<pb n="KR4d0028_WYG_014-15b"/>
先人沒當將終之時制淚忍死執介手以命於介且曰<lb/>
汝不能成若翁之志吾不瞑矣故介自受命以來十有<lb/>
七月矣未嘗敢一飯甘一寢安一衣暖一飲樂坐不敢<lb/>
正席行不敢正履終日戰戰慄慄若懐氷炭若負芒刺<lb/>
大懼墜先人之命移天下不孝之罪集於厥躬小子受<lb/>
譴於明先人抱恨於幽七十喪之魂無所依歸是用今<lb/>
年八月先人之吉嵗嘉月也以圗襄事嗚呼石氏自髙<lb/>
曾以來以農民家居東附徂徠西倚汶有故田三百畝<lb/>
<pb n="KR4d0028_WYG_014-16a"/>
附徂徠者磽确種不入倚汶者雖肥墳閲嵗汶溢為害<lb/>
逢嵗大有囷不滿三百石食常不足賴先人祿賜介又<lb/>
幸有秩始逃於凍餒之患先人沒祿賜絶介服喪秩亦<lb/>
闕專以田三百畝衣食夫五十之口去年平原出水蝗<lb/>
為灾三百畝之田不饜水則飫蝗死者固不可㤀生者<lb/>
又不可不養先人三十年營所𦵏之資已為五十口衣<lb/>
食之用今茲大事當五十萬不干於有道終不克𦵏嘗<lb/>
聞昔郭代公為太學生家信至寄錢四十萬為學糧有<lb/>
<pb n="KR4d0028_WYG_014-16b"/>
縗服叫門云五代未𦵏代公即命以車一時載去畧無<lb/>
留者亦不問姓氏代公其年絶糧不能成名栁河東布<lb/>
衣時坐酒肆中有書生在其側言貧無以𦵏栁即搜於<lb/>
其家得白金百餘兩錢數萬遺之夫人皆有施也施之<lb/>
宜謂之義夫人皆有恤也恤之逺謂之仁二公之施至<lb/>
於漏泉可謂義矣二公之恤及於枯骨可謂仁矣夫德<lb/>
莫大於仁義德厚者流必逺故代公富貴功業光隆於<lb/>
唐河東文章聲名照映本朝今介之窮過於彼縗服與<lb/>
<pb n="KR4d0028_WYG_014-17a"/>
書生者執事能以代公河東仁義㧞介之窮而成介之<lb/>
𦵏執事之施固不求報而介德執事也當如何焉惟執<lb/>
事念之不次介叩頭泣血再拜<lb/>
　　　上孔徐州書<lb/>
徐州諌議閣下聖人之道不行久矣魯周公之國也閣<lb/>
下聖師之後也道將興必自魯始魯將復聖人之教必<lb/>
自閣下先故天下常引領望於魯常一心屬於閣下今<lb/>
觀閣下於聖人之道可謂能篤勤服行而不倦者也魯<lb/>
<pb n="KR4d0028_WYG_014-17b"/>
之人則猶有儒言而墨行未盡入聖人之道者魯且如<lb/>
是遽然望天下之一師於道豈可得也嗚呼周公死數<lb/>
千年矣聖師沒亦數千年矣經於秦歴於晉宋梁隋至<lb/>
於五代魯㡬何不被髮而左袵矣遭乎老汩於莊韓亂<lb/>
於楊墨逼於佛道㡬何不絶紐而墜地也今魯國儒衣<lb/>
冠口誦聖人書者不絶周公孔子之道未盡泯滅閣下<lb/>
復能力行之則前謂道將興必自魯始魯將復聖人之<lb/>
教必自閣下先其不然乎介亦魯人也有志於道亦常<lb/>
<pb n="KR4d0028_WYG_014-18a"/>
凜然思有以佐閣下患乎其未能也顔太初魯人也實<lb/>
能焉則閣下已得之矣有姜潛故史館與之姪也介素<lb/>
所畏服其人存心篤道好學服善樂死忠義能守志節<lb/>
亦能佐閣下行道者也閣下俱收之使介三人佐閣下<lb/>
道其不行乎然則道之興果自魯始魯能復聖人之道<lb/>
果自閣下先惟大賢少留意焉近所著文字數萬言實<lb/>
無可觀亦以見其用心也編寫成輒敢寄去輕冐台嚴<lb/>
不任戰悚之至不宣介頓首<lb/>
<pb n="KR4d0028_WYG_014-18b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　徂徠集巻十四<lb/>
</p>
<p>
</p>
  </div>
<div>
                <head>徂徠集巻十五</head>
    <p>
<pb n="KR4d0028_WYG_015-1a"/>
欽定四庫全書<lb/>
　徂徠集巻十五　　　　　　　宋　石介　撰<lb/>
　　書<lb/>
　　　上孫少傅書<lb/>
百拜獻書於少傅閣下古之人有不幸而生孔子既沒<lb/>
之後孟軻尚未生之前前不得師孔子後不得師孟軻<lb/>
不歸楊則歸墨矣雖有生當孔子孟軻之時不幸而居<lb/>
戎狄之外夷蠻之間去中國逺不得就聖賢而學之服<lb/>
<pb n="KR4d0028_WYG_015-1b"/>
終左袵而言終侏離矣今有人生幸而值如孔子孟軻<lb/>
者同其時居幸而遭如孔子與孟軻者同其里則是生遇<lb/>
孔孟親見聖賢不隔數千年得其人而師之不走數萬<lb/>
里獲其師而學之也噫孔子沒七十之徒隨喪聖人之<lb/>
道無鍵鑰扃鐍以固也半有人壊墉撤扉挈之而去則人<lb/>
人各由其門戶自出處焉不幸又有穿窬之盗盗之而<lb/>
出於中國之内放諸四夷之外故有楊墨佛老氏之教<lb/>
作焉楊墨佛老之下諸子且數百家乖而離之合諸妖<lb/>
<pb n="KR4d0028_WYG_015-2a"/>
妄邪誕之説復有縱横家者雜家者刑名家者小說家者<lb/>
儀秦商鞅韓非莊周之徒蠭起而莫之禦也譬諸水出<lb/>
瀆溢於防浩然汗漫或入於沱或淪於漢無所屬焉譬<lb/>
諸塗背諸夏由諸徑紛然支離或之於夷或之於貊無<lb/>
所㑹焉雖孟軻揚雄文中子韓吏部相與止其横流頽<lb/>
波㑹於宗源夷其荒棘蕪梗由諸大路一人防之萬民<lb/>
失之奔溢流散常不勝防矣一人闢之萬人塞之蕪沒<lb/>
榛莽常不勝闢矣故聖人之途多梗韓愈死又且數百年<lb/>
<pb n="KR4d0028_WYG_015-2b"/>
大道之荒蕪甚矣六經之缺廢久矣異端乖離放誕肆<lb/>
行而無所畏邪說枝葉蔓引寖長而無所收挈正經之<lb/>
㫖崩析而百分支離先儒之言叛散而各守之春秋者<lb/>
孔氏經而已今則有左氏公羊榖梁氏三家之傳焉周<lb/>
易者伏羲文王周公孔子而已今則說者有二十餘家<lb/>
焉詩者仲尼删之而已今則有齊韓毛鄭之雜焉書者<lb/>
出於孔壁而已今則有古今之異焉禮則周公制之孔<lb/>
子定之而巳今則有大戴小戴之記焉是非相擾黒白<lb/>
<pb n="KR4d0028_WYG_015-3a"/>
相渝學者茫然恍惚如盲者求諸幽室之中惡覩夫道<lb/>
之所適從也孔子曰就有道而正焉揚子曰萬物紛錯<lb/>
則諸經衆言淆亂則諸聖伏惟閣下濳心於仲尼適於<lb/>
堯舜文王明於天地人之際濳心於仲尼適於堯舜文<lb/>
王則為正道明於天地人則為真儒然則聖人之道果<lb/>
不在他人在於閣下也昔孔子居於洙泗之間七十子<lb/>
與三千之徒就之而不肯去也孟軻則有公孫丑萬章<lb/>
之徒揚雄則有侯芭之徒文中子則有程元薛收房魏<lb/>
<pb n="KR4d0028_WYG_015-3b"/>
之徒韓吏部則有皇甫湜孟郊張籍李翺之徒随之而<lb/>
師皆能受其師之道傳無窮已顧介何人獨不能從閣<lb/>
下而學乎顧閣下獨不欲傳授於其徒乎洪範曰凡厥<lb/>
庶民有猷有為有守汝則念之弗協墮極弗罹于咎皇<lb/>
則受之而康而色余攸好德汝則錫之福又孟子曰以<lb/>
先知覺後知以先覺覺後覺互鄉難與言童子見曰與<lb/>
其進也不與其退也與其潔也不保其往也茅容耕於<lb/>
野等輩夷踞相對容獨危坐愈恭孟敏荷甑墮地不顧<lb/>
<pb n="KR4d0028_WYG_015-4a"/>
而去郭林宗異之因勸令學皆成德明知介至愚且甚<lb/>
不肖比之互鄉童子危坐愈恭墮地不顧者庶㡬其可<lb/>
勉而至於道也惟閣下進退之小子狂狷愚闇懵所知<lb/>
肆其說於大賢人君子其罪不容誅固甘心受戮而無<lb/>
悔焉朝聞道夕死可矣豈復逃其誅殛云不宣介皇悚<lb/>
戰汗頓首再拜<lb/>
　　　答歐陽永叔書<lb/>
同年永叔學士足下獻臣過駐舟上岸見訪以永叔書<lb/>
<pb n="KR4d0028_WYG_015-4b"/>
為貺且驚且愉介嘗自以駑下不敢輒託賢俊之㳺絶<lb/>
望光輝久矣豈意永叔猶殷殷勤勤數幅逺致以相遺<lb/>
有以見同年之義彌久而益篤也珍荷珍荷書中且曰<lb/>
頻見僕所為文僕文字實不足動人然僕之心能專正<lb/>
道不敢跬歩叛去聖人其文則無悖理害教者斯亦鄙<lb/>
夫硜硜然有一節之長也若曰文則未能至作者之髣<lb/>
髴豈足當君子之談哉媿畏媿畏書中言自許太髙詆<lb/>
時太過其論若未深究其源此則自蔽塞目有所未見<lb/>
<pb n="KR4d0028_WYG_015-5a"/>
也永叔論得僕當朝聞而不俟終日去也有須辨論亦<lb/>
當復之書中又言僕書自怪且異古亦無今亦無為天<lb/>
下非之此誠僕之病也自幼學迨於弱冠至於壯積三<lb/>
十年矣嵗月非不久也功非不專也心非不勤且至也<lb/>
獨於書訖無所成此亦不能强其能也豈非身有所不<lb/>
具乎僕常深病之實無可奈何少時鄉里應舉禮須見<lb/>
在仕者未嘗能自寫一刺必倩能者及為吏嵗時當以<lb/>
書記通問大官亦皆倩於人有無人可倩時則廢其禮<lb/>
<pb n="KR4d0028_WYG_015-5b"/>
或時急要文字必奔走鄰里祈請於人此為之不能也<lb/>
今永叔責我誠是然永叔謂我特異於人爾取髙爾似<lb/>
不知我也夫好為詭異竒怪以驚世人者誠亦有之皆<lb/>
輕浮者所為也則非行道正人篤行君子之所為也介<lb/>
深病世俗之務為浮薄不敦本實以喪名節以亂風俗<lb/>
思有請於吾聖天子吾賢宰相願取天下輕浮險怪放逸<lb/>
竒民投諸四夷絶其本源以長君子名教以厚天下風<lb/>
俗今反肯自為之乎僕誠亦有自異於衆者則非永叔<lb/>
<pb n="KR4d0028_WYG_015-6a"/>
之所謂也今天下為佛老其徒嚚嚚乎聲附合應僕獨<lb/>
挺然自持吾聖人之道今天下為楊億其衆嘵嘵乎一<lb/>
倡百和僕獨確然自守聖人之經凡世之佛老楊億云<lb/>
者僕不惟不為且常力擯斥之天下為而獨不為天下<lb/>
不為而獨為茲是僕有異乎衆者然亦非特為取髙於<lb/>
人道適當然也苟必欲取髙於人古之聖人莫如周公<lb/>
孔子古之大儒莫如孟軻揚雄古之賢聖莫如皋陶伊<lb/>
尹天下之所尊莫如德天下之所貴莫如行今不學乎<lb/>
<pb n="KR4d0028_WYG_015-6b"/>
周公孔子孟軻揚雄皋陶伊尹不脩乎德與行特屑屑<lb/>
致意於數寸枯竹半握秃毫間將以取髙乎又何其淺<lb/>
也且夫書乃六藝之一耳善如鍾王妙如虞栁在人君<lb/>
左右供奉圗寫而已近乎執枝以事上者與夫皋陶前<lb/>
而伯禹後周公左而召公右謨明弼諧坐而論道者不<lb/>
亦逺哉古之聖人大儒有周公有孔子有孟軻有荀卿<lb/>
有揚雄有文中子有韓吏部古之忠弼良臣有皋陶有<lb/>
伊尹有蕭張有房魏皆不聞善於書數千百年間獨鍾<lb/>
<pb n="KR4d0028_WYG_015-7a"/>
王虞栁輩以書垂名今視鍾王虞栁其道其德孰與荀<lb/>
孟諸儒皋䕫衆臣勝哉夫治世者道書以傳聖人之道<lb/>
者也能傳聖人之道足矣奚必古有法乎今有師乎永<lb/>
叔何孜孜此乎又謂介端然於學舎以教人為師有率<lb/>
然筆札自為學者所法噫國家興學校置學官止以教<lb/>
人字乎將不以聖人之道教人乎將不以忠孝之道教<lb/>
人乎將不以仁義禮智信教人乎永叔但責不能書我<lb/>
敢辭乎責我以此恐非我所急急然者介日坐堂上則<lb/>
<pb n="KR4d0028_WYG_015-7b"/>
以二帝三王之書周公之禮周時之詩伏羲文王孔子<lb/>
之易及孔子之春秋與諸生相講論堯舜禹湯文王周<lb/>
公孔子之道不嘗離於口也三才九疇五常之教不嘗<lb/>
違諸身也教諸生為人臣則以忠教諸生為人子則以<lb/>
孝教諸生為人弟則以恭教諸生為人兄則以友教諸<lb/>
生與人交則以信勉焉率諸生以道納諸生以善敺諸<lb/>
生以成人諸生不學乎堯舜禹湯文武周公孔子之道<lb/>
不服乎三才九疇五常之教不思乎忠於君孝於親恭<lb/>
<pb n="KR4d0028_WYG_015-8a"/>
於其兄友於其弟信於朋友而拳拳然但吾之書法是<lb/>
習豈有是哉僕之書實不能也因永叔言僕更學之永<lb/>
叔待我淺不知我深故畧辨之云餘俟君子之教不宣<lb/>
介白<lb/>
　　　上范青州書<lb/>
三月十五日鄆州觀察推官將仕郎試秘書省校書郎<lb/>
石介謹直書悃愊於青州知府待制閣下新臨朐縣令<lb/>
將行其子介竊躍而喜曰大人所治臨朐所屬青州青<lb/>
<pb n="KR4d0028_WYG_015-8b"/>
州之牧是天章閣范公公朝之正人雅儒名臣冕旒之<lb/>
前廟廊之上議論軒墀肆直而敢言者有公殿閣之間<lb/>
朝野之内風采巖巖凝峻而可瞻者有公公牧青州法<lb/>
令簡而一條教寛而宻禁網踈而不漏刑賞清而民服<lb/>
體大而易守制嚴而易行濶達不苛細公日晨坐㕔上<lb/>
據几横膝與諸寮讌語襟度夷雅神情閒曠若無事視<lb/>
凡在庭下立而聽趨而走以百數公臆决頤指在俄頃<lb/>
間各各辦其理而去諸曹戢以翕巻舌趨走承命而巳<lb/>
<pb n="KR4d0028_WYG_015-9a"/>
屬縣束手無事供諭應教而已臨朐僻在州南四十里<lb/>
荆榛荒磧之中邑小易治民少易養上承指顧奉行條<lb/>
令其無不逮乎大人可安矣曰吾雖守吾㢘躬吾勤夙<lb/>
夜匪懈其庶㡬不廢職然而吾老矣精力衰耗减於前<lb/>
日思慮昏憒不及當年家貧累重猶未能棄官歸田里<lb/>
靦然面目尸其事竊其祿以飽而宗族其罪大矣苟太<lb/>
守不責吾不能掩匿保全不失其位則太守之仁於吾<lb/>
也實厚矣介不佞嘗以庸鄙一被大君子之顔色天性<lb/>
<pb n="KR4d0028_WYG_015-9b"/>
之間悃愊逼切雖冗賤踈逺不佞尚敢鋪之於左右閣<lb/>
下將罪之乎雖罪之亦不敢辭不勝人子之職誠干冐<lb/>
威嚴惶悚不宣介頓首再拜<lb/>
　　　與祖擇之書<lb/>
濟南通理廷尉評事足下自周以上觀之聖人之窮者<lb/>
唯孔子自周以下觀之賢人之窮者唯泰山明復先生<lb/>
自周以上聖人若伏羲黄帝堯舜禹湯文王武王皆有<lb/>
天下獨孔子無位身為旅人聘七十國卒不遇乃遭厄<lb/>
<pb n="KR4d0028_WYG_015-10a"/>
陳畏匡削迹伐樹之困自周以下賢人若孟軻後車數<lb/>
十乘從者數百人以傳食於諸侯荀况三為祭酒再為<lb/>
蘭陵令揚雄仕至執㦸仲淹河汾之間有田有廬吏部官<lb/>
登侍郎立淮西功甚矣獨先生四十九嵗病卧山阿衣<lb/>
弗充食弗給日抱春秋周易讀誦探伏羲文王周公孔<lb/>
子之心上無升斗祿以養妻子中無諸侯名卿賢相以<lb/>
相慰薦下無一夫之田五畝之桑以供伏臘可謂窮矣<lb/>
然孔子之窮窮於無祿不窮於所以為孔子者先生之<lb/>
<pb n="KR4d0028_WYG_015-10b"/>
窮窮於身而不窮於道烏得謂之窮乎今夫衣弗充食<lb/>
弗給不足以逃饑寒之憂而且再世未𦵏亟謀襄事彼<lb/>
衣衾棺槨不具日夜涕泣仰天悲嗟此所謂先生之窮<lb/>
也先生窮於身而吾曹窮於勢力不能致先生於泰擇<lb/>
之以文章命世登甲科通理列郡有富貴之基公相之<lb/>
望在吾曹間擇之若有勢力者故敢以先生之窮告於<lb/>
擇之惟擇之窮勢力而後已無使先生終否不宣介再<lb/>
拜<lb/>
<pb n="KR4d0028_WYG_015-11a"/>
　　　與君貺學士書<lb/>
狀元監丞閣下介守官在鄆及來南都客車粼粼從京<lb/>
師來說皇帝親臨軒第一牓狀元君馳文章聲軒軒壓<lb/>
南制宗老儒師明道二年皇帝舉數十年已墜之典紹<lb/>
神宗丕赫之盛禮躬行東郊耕籍田典籍之臣翰墨之<lb/>
士逮天下濡毫奮英稱文人者属属接踵趨丹鳯門上<lb/>
長幅鉅軸㳺揚歌頌今上之休烈偉蹟者十有餘篇殿<lb/>
中第其次狀元君在第一昨日潘公佐見過又袖閣下<lb/>
<pb n="KR4d0028_WYG_015-11b"/>
與嚴上人臺集序相示淵深純粹雄壯髙㧞格如唐栁<lb/>
宗元劉禹錫意若到韓退之吏部栁仲塗崇儀唐去今<lb/>
百餘年獨崇儀克嗣吏部聲烈張景僅傳崇儀模象王<lb/>
黄州孫公亦未能全至崇儀賈公踈劉子望又零丁羇<lb/>
孤不克振故本朝文章視於唐差别復自翰林楊公倡<lb/>
淫辭哇聲變天下正聲四十年眩迷盲惑天下瞶瞶晦<lb/>
晦不聞有雅聲嘗謂流俗益弊斯文遂喪恐恐焉大<lb/>
懼聖人之道絶於地欲以一毫髮一縷絲維持之誰其<lb/>
<pb n="KR4d0028_WYG_015-12a"/>
能施一毫髮一縷絲力且道之重也不以非常力莫能<lb/>
舉之孔子下千有餘年能舉之者孟軻氏荀卿氏揚雄<lb/>
氏文中子吏部崇儀而已豈一毫髮一縷絲力所能維<lb/>
持之哉故常思得如孟軻荀揚文中子吏部崇儀者推<lb/>
為宗主使主盟於上以恢張斯文而不知有盟主在目<lb/>
前乃汲汲焉狂奔浪走數千里外而訪以尋之未得且<lb/>
臨飡忘食中夜泣下謂斯文必墜下能使聖人之道大<lb/>
開通而無榛塞也狀元力排貶斥淫辭哇聲獨以正音<lb/>
<pb n="KR4d0028_WYG_015-12b"/>
鼓唱乎羣盲衆迷將廓然開明乎天下耳目而早以文<lb/>
章得狀元於天子今文章聲琅琅落天下不三四年翺<lb/>
翔入西掖代天子作訓辭制命號令乎天下鼓動乎萬<lb/>
物年不過三十當論道巖廊凝猷鼎席熈帝謨代天工<lb/>
躋海内太平主盟斯文非狀元而誰噫孟軻荀卿揚雄<lb/>
文中子吏部能得聖人之道止能維持之而不絶乎地<lb/>
時無君已無位何嘗施其道一二於斯民哉豈若狀元<lb/>
親得赫赫聖天子復旦暮當宰理天下則又能施其道<lb/>
<pb n="KR4d0028_WYG_015-13a"/>
於吾君致吾君卓然在乎三五之上施其道於斯民薰<lb/>
然游乎至和之中嗚呼物極則反斯文之弊極矣非陛<lb/>
下聰明神聖如堯舜如禹湯非狀元恢閎偉傑如荀孟<lb/>
如韓栁斯文不復矣吾知夫三代兩漢之風追還在於<lb/>
朝夕矣區區李唐豈足稱舉哉介不佞學斯文好斯道<lb/>
有年矣幸綴狀元之末聞之喜不勝急寫數百言致於<lb/>
閽寺以賀斯文不墜於地矣且賀聖天子親臨軒第一<lb/>
牓之得人矣不宣介再拜<lb/>
<pb n="KR4d0028_WYG_015-13b"/>
　　　上孫先生書<lb/>
先生座前王十二來辱恵長歌褒借過實豈所克當讀<lb/>
之赧然汗下且曰攘臂欲操刀仗戈力與熈道攻浮偽<lb/>
此得介之心誠不敢讓然熙道淳深介實淺近若筆力<lb/>
雄壯俊偉坐周公之堂奥鼓軻雄之文辭則俱不敢望<lb/>
先生斯道使先生與熙道為元帥介與至之明逺被甲<lb/>
執銳摧堅陣破强敵佐元戎周旋焉雖三戰三挫於罇<lb/>
爼之間介知必克㨗矣然後梟豎子輩首至於麾下使<lb/>
<pb n="KR4d0028_WYG_015-14a"/>
斯文也真如三代兩漢過於李唐萬萬使斯道也廓然<lb/>
直趨於堯舜禹湯文武周公孔子介嘗自視身不滿七<lb/>
尺見人語呐呐不出諸口被服儒衣冠舉歩趨蹌為書<lb/>
生於斯也身自視若八九尺長方目廣額體被犀甲頭<lb/>
戴鐡鍪前後馳十萬騎膽氣雄烈無所畏恐故嘗自道<lb/>
吾年纔三十吾心已不動誰謂石介剛勇過於孟軻此<lb/>
誠敢自許也然主斯文明斯道宗師固在先生與熈道<lb/>
前書見戒又見先生之存心深且逺矣昔熈道常見誨<lb/>
<pb n="KR4d0028_WYG_015-14b"/>
去其不得於中而就於中去者常五六而合者僅一二<lb/>
有知之甚熟不能即去之也近又得劉公公之道與公<lb/>
之心如熈道公亦常以此相教去者八九而合者或六<lb/>
七先生直斥其不合使去之求合於中其言深切著明<lb/>
又過於劉公與熈道也今自視可盡去而合者㡬八九<lb/>
介所謂擇乎中庸得善拳拳服膺者也顔子㡬自誠而<lb/>
明也能拳拳服膺乃亞於聖人介豈敢視前人拳拳服<lb/>
膺庶㡬異不能期月守無忌憚者矣顧賢人未得進生<lb/>
<pb n="KR4d0028_WYG_015-15a"/>
民未得泰道未得行如坐塗炭之上不得須臾安火將<lb/>
及皮膚不覺時疾叫大號叫與號無他將以救天下之<lb/>
皮膚也彼不仁者已旣不能救之復怒其叫且號先生<lb/>
何如介後始知其叫且號之無益也黙焉而巳嘗與熈<lb/>
道說先生逾四十未有室嗣先大夫之遺體可不念也<lb/>
近又得曹二書復言及斯事逺來論之相對泣下非先<lb/>
生之事也朋友門人之罪也因思得與數君子同力成<lb/>
先生一日事矣今當且與先生足奉祀祭養妻子之具<lb/>
<pb n="KR4d0028_WYG_015-15b"/>
亦且為先生擇善良以侍巾櫛然後為先生築室於泰<lb/>
山徂徠問周公孔子之道輔聖君先生如終不起泰山<lb/>
徂徠泉石松竹可吟可賞以周公孔子之道而自樂焉<lb/>
先生亦何少春夏交許見臨不勝忭喜之至介頓首<lb/>
　　　與范十三奉禮書<lb/>
思逺足下辱書謂熈道言天感應為失天至髙也在蒼<lb/>
蒼而可仰者知其天也而不可就而測之也天感應不<lb/>
感應不可得而知若取子厚天説為説曰天地大果蓏<lb/>
<pb n="KR4d0028_WYG_015-16a"/>
也元氣大癰痔也隂陽大草木也其烏能賞功而罰禍<lb/>
乎功者自功禍者自禍則似不合聖人六經中㫖書曰<lb/>
天福善禍淫皇天無親惟德是輔非天私我有商惟天<lb/>
祐于一德天作孽猶可違自作孽不可逭作善降之百<lb/>
祥作不善降之百殃易曰自天祐之吉無不利樂天知<lb/>
命故不憂語曰君子畏天命果不能賞功而罰禍乎天<lb/>
説曰致雨返風蝗不為災虎負子而趨所謂偶然者則<lb/>
書曰肅時雨若乂時暘若哲時燠若謀時寒若聖時風<lb/>
<pb n="KR4d0028_WYG_015-16b"/>
若狂僣豫急䝉則反是桑榖共生於朝雉雊于鼎禾異<lb/>
畝同穎天大雷電以風大木斯㧞王出郊天乃雨反風<lb/>
禾則盡起詩曰貽我來麰火流于屋春秋時周室弱王<lb/>
道壊五行相沴彛倫攸斁經書星隕日蝕水災螟傷稼<lb/>
皆偶然也子厚直取堯水湯旱而為之説後世昏主暴<lb/>
君虐民賊物肆情恣惑天為譴告以示警懼曰堯與湯<lb/>
大聖人也猶且見九潦七旱天豈警戒我乎不惕厲不<lb/>
修德窮所欲益耗荒天豈不亡之乎見災而懼髙宗所<lb/>
<pb n="KR4d0028_WYG_015-17a"/>
以中興不畏天命桀紂所以覆滅如子厚之説汩彛倫<lb/>
矣天感應不感應吾則不知六經夫子所親經手吾取<lb/>
聖人之言而言之子厚之説是耶聖人之言是耶下至<lb/>
乃謂人自人天自天天人不相與㫁然以行乎大中之<lb/>
道行之則有福異之則有禍非由感應也夫能行大中<lb/>
之道則是為善善降之福是人以善感天天以福應善也<lb/>
不能行大中之道則是為惡惡則降之禍是人以惡感<lb/>
天天以禍應惡也此所謂感應者也而曰非感應吾所<lb/>
<pb n="KR4d0028_WYG_015-17b"/>
未達也人亦天天亦人天人相去其間不容髮但天隂<lb/>
隲下民不如國家昭昭然設爵賞刑罰以示人善惡書<lb/>
曰天工人其代之易曰兼三才而兩之文中子曰三才<lb/>
之道不相離又乾卦曰先天而天弗違後天而奉天時<lb/>
揚雄曰天辟乎上地辟乎下君辟乎中天人果不相與<lb/>
乎熈道通天地人者故言人必言天言天必言人文中<lb/>
子曰春秋其以天道終乎元經其以人事終乎天人相<lb/>
與之際甚可畏也故君子備之言人而遺乎天言天而<lb/>
<pb n="KR4d0028_WYG_015-18a"/>
遺乎人未盡天人之道也足下思之不宣介頓首<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4d0028_WYG_015-18b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　徂徠集巻十五<lb/>
</p>
<p>
</p>
  </div>
<div>
                <head>徂徠集巻十六</head>
    <p>
<pb n="KR4d0028_WYG_016-1a"/>
欽定四庫全書<lb/>
　徂徠集巻十六　　　　　　宋　石介　撰<lb/>
　　書<lb/>
　　　上韓宻學經畧使書<lb/>
經畧宻學閣下有非常之事然後有非常之人有非常<lb/>
之人然後有非常之功近自唐觀之武氏變唐為周非<lb/>
常也梁公立非常之功禄山竊據兩京非常也汾陽立<lb/>
非常之功朱泚之亂非常也西平立非常之功淮西之<lb/>
<pb n="KR4d0028_WYG_016-1b"/>
賊非常也晉公立非常之功今元昊猖狂敢侮天子以<lb/>
夷狄而慢中國以螻蟻而亢至尊亦非常也求非常之<lb/>
人立非常之功莫若閣下聖君聰明能知人故自興師<lb/>
以來閣下獨當上注意曾未期嵗由中諫升為樞宻直<lb/>
學士是急非常之功於閣下也得不留意焉今用兵之<lb/>
處誠已得人然建大厦者非一材維泰山者非一繩為<lb/>
梁公猶取張柬之桓彦範五人為之助為晉公亦以韓<lb/>
吏部馬揔栁公綽諸君子為之佐然後功立成也前竊<lb/>
<pb n="KR4d0028_WYG_016-2a"/>
見閣下言貝州人<hi>闕</hi>三郎者深州人李七郎者彼徒以武<lb/>
力可伍閣下尚且不遺之况於天下之士哉泰山布衣<lb/>
孫明復沛縣布衣梁某天平布衣姜潛任城布衣張洞<lb/>
皆有文武資才仁義忠勇計䇿謀畧可膺大任國家無<lb/>
事時足容偃蹇山林嘯傲雲霞今邉宼内侮牽朝廷露<lb/>
師轉粟之勞煩吾君宵衣旰食之慮復等豈得申申燕<lb/>
居飽食髙枕也閣下經畧陜西苟得四人實可助成閣<lb/>
下非常之功不次介再拜<lb/>
<pb n="KR4d0028_WYG_016-2b"/>
　　　與董秀才書<lb/>
董君足下四月中辱書其辭何髙而其禮何降也介今<lb/>
之不肖人也足下待之且如此有張晦之者足下以為<lb/>
如何人也介視晦之數百里有孫漢公者足下以為如<lb/>
何人也介視漢公數千里有栁河東者足下以為如何<lb/>
人也介視河東數萬里有韓吏部者足下以為如何人<lb/>
也介視吏部又數萬里介如此其不肖足下拳拳焉勤<lb/>
勤焉猶將以為不可得而見者設若晦之漢公在足下<lb/>
<pb n="KR4d0028_WYG_016-3a"/>
當如何待之也晦之漢公猶足得設若河東吏部在足<lb/>
下當如何待之也足下好賢服道之心誠篤世有如介<lb/>
者且為拳拳焉勤勤焉慕之如不及今有如河東者如<lb/>
吏部者未信足下果能待之如河東吏部乎富春明復<lb/>
先生潛心堯舜禹湯文武周公孔子三十年矣其心盡<lb/>
究堯舜禹湯文武周公孔子之用而毫髮無有遺憾其<lb/>
道髙於天下而窮於身其文出於千古而否於當時其<lb/>
行齊乎古人而輕於衆俗年四十有四而兩髪盡白今<lb/>
<pb n="KR4d0028_WYG_016-3b"/>
既走泗上又走京師窮負其王母暨先君先夫人之<lb/>
骨將藏於泰山徂徠之間而貧無以具棺槨先生朝夕<lb/>
仰天而哭先生則河東吏部也足下果能以河東吏部<lb/>
待先生而足下豐於財又富於義宜卒成先生之葬然<lb/>
知足下好賢服道心實篤足下願交於介而思聞於道<lb/>
以是觀足下矣不宣介再拜<lb/>
　　　與張秀才書<lb/>
魯人石介十月二十六日復書張君秀才足下始遺舊<lb/>
<pb n="KR4d0028_WYG_016-4a"/>
文兩編中遺長書千餘言今復示新文二十篇足下之<lb/>
待吾不亦勤且至乎中心非石能不感激然觀足下待<lb/>
吾之勤且至始終遺吾文凡五六萬言必非與吾求勝<lb/>
也亦將以吾能有益於足下者為之揚㩁也吾豈敢黙<lb/>
焉無發吾觀足下之文五六萬言如觀於天吾見萬象<lb/>
森布羅列於上吾不見日行之有道焉月行之有次焉<lb/>
星行之有躔焉其水汗漫中夏其泛也其廣也其出必<lb/>
有源焉其歸必有海焉出不於其源歸不於其海則為中<lb/>
<pb n="KR4d0028_WYG_016-4b"/>
國之患焉豈得所以為水之道哉伏羲神農黄帝堯舜禹<lb/>
湯文武周公孔子之道也由是道則為中國之正人矣<lb/>
離是道不夷則狄矣不佛則老矣不莊則韓矣足下為<lb/>
文始宗於聖人終要於聖人如日行有道月行有次星<lb/>
行有躔水出有源亦歸於海盡為文之道矣不宣介白<lb/>
　　　與士熈道書<lb/>
介頓首熈道仁兄祕校四月十二日明復至十八日石<lb/>
曼卿學士來始得兄書發讀之凡數復熈道之心知我<lb/>
<pb n="KR4d0028_WYG_016-5a"/>
厚愛我至聞我有疾施其針與灸而攻醫之饋其藥而<lb/>
救利之不苦口不瞑眩疾不愈兄之言深切而直中吾<lb/>
病病雖膏肓亦可及焉况吾病未至膏肓兄之藥苦吾<lb/>
心腹瞑眩吾疾有不瘳乎吾病今愈矣熈道寛焉吁天<lb/>
以剛正直烈授於我而不納吾於中蓋所得偏爾夫剛<lb/>
正直烈之氣偏而不中其弊如何吁天不能全與我使<lb/>
我罹不協於中之咎於今之世矣㡬禍我哉天不能全<lb/>
與我熈道以中範我剛正直烈之氣得中道衛之我其<lb/>
<pb n="KR4d0028_WYG_016-5b"/>
全乎天不能全我也而熈道全我吾受剛正直烈於天<lb/>
受中於熈道剛正直烈得中然後謂之道不得中無所<lb/>
成人我今而後知自㡬於道近於成人矣熈道於我不<lb/>
啻於天也我德熈道其如何也劉公亦嘗教我明復又<lb/>
激切戒我我非石之無心土之無情能不為感發而少<lb/>
寤焉吾今非特少寤也蓋知前日所為之非巳刮去無<lb/>
纎髮存者也嗚呼吾道之難行也如此將為奈何嘗以<lb/>
為位者行道之器也得其非能行道之位不行矣如何<lb/>
<pb n="KR4d0028_WYG_016-6a"/>
之位可能行乎道介自顧形質短陋恐終不得所以行<lb/>
道之位不得其位肯將已乎不得行之於上當存之於<lb/>
下不得施之於天下當畜之於一身不得利於當世當<lb/>
垂之後人則當退去泰山矣泰山吾居也且周公孔子<lb/>
之道雖大壞魯周公孔子之道常不絶况今天下大治<lb/>
聖人之道大行魯大為可居矣吾且審度之終不得進<lb/>
則與明復偕往矣區區之心盡此而已京東河朔異屬<lb/>
我守官東南即在此或有幸㑹恐二年間未得相見也<lb/>
<pb n="KR4d0028_WYG_016-6b"/>
盛暑為道自重不宣介再拜<lb/>
　　　與裴貟外書<lb/>
裴君貟外足下前日專使至厚貺長書目駭心悚流汗<lb/>
竟趾非所當非所當夫大章韶夏至樂也不奏於䕫牙<lb/>
之府而奏於鄙俚惡能審其聲而知其音也飛兎騕䮍<lb/>
逸馭也不騁於王樂之前而鬻於市人惡能審其駿而<lb/>
知其良也然而餒甚者人饋之以太牢雖食之不知其<lb/>
㫖而知貪乎味也如渴甚者人飲之以㫖酒雖啜之不<lb/>
<pb n="KR4d0028_WYG_016-7a"/>
知其醇而知嗜其㫖也固亦心腹飽飫而靈府浹洽也<lb/>
噫文之弊巳久自栁河東王黄州孫漢公輩相随而亡<lb/>
世無文公儒師天下不知所凖的猶學夫樂者不知六<lb/>
律之有統五音之有㑹而淫哇之聲百萬變徒嚵嚵陷<lb/>
人心噪噪聒人耳終莫能適夫節奏而和於人神文之<lb/>
本日壊枝葉競出道源益分波汎彌多天下紛紛其誰<lb/>
與歸輕薄之流得以自騁故雕巧纂組之辭徧滿九州<lb/>
而世不禁也妖怪詭誕之説肆行天地間而人不禦也<lb/>
<pb n="KR4d0028_WYG_016-7b"/>
今天下大道榛塞人無所由趨而之於堯舜周孔之聖<lb/>
人唯詰屈一徑而已吾常思得韓孟大賢人出為芟去<lb/>
其荆棘逐去其孤徑道大闢而無荒磧人由之直之於<lb/>
聖不有徑曲小道如依大塗而行憧憧往來舟車通焉<lb/>
適中夏之四海東西南北坦然廓如動無有阻礙往年<lb/>
官在汶上時始得士熈道今春來南郡又逢孫明復韓<lb/>
孟茲遂生矣斯文之弊吾不復為憂斯道之塞吾不復<lb/>
以為懼也然則吾願與足下協施其力而助二人焉來<lb/>
<pb n="KR4d0028_WYG_016-8a"/>
書過稱將走六服之外至於百萬里而避之也豈敢當<lb/>
惟足下無中道叛去幸甚不宣介再拜<lb/>
　　　與范思逺書<lb/>
思逺足下大江可渉也有黿鼉蛟螭横焉泰山可登也<lb/>
有虎豹豺狼當焉不斬其黿鼉戮其蛟螭江中不可渉<lb/>
也已不殛其虎豹殄其豺狼山中不可登也已聖人之<lb/>
道猶大江也猶泰山也今之為榛塞者其害何啻黿鼉<lb/>
蛟螭虎豹豺狼夫欲聖人之道大通四海上下流行而<lb/>
<pb n="KR4d0028_WYG_016-8b"/>
無阻礙必也先闢去其榛塞者距退楊墨然後孟子之<lb/>
功勝也排去佛老然後吏部之道行也思逺亦嘗思之<lb/>
乎介嘗謂他日有功如此者必在思逺與士建中熈道<lb/>
耳故去年冬曾以書暨熈道文字十二篇附致思逺書<lb/>
中言熈道非有過實者但思逺未嘗深與之語自是迄<lb/>
於今凡六七月不聞命疑思逺不深以介為然介雖甚<lb/>
無識嘗與家人童孺言亦未嘗妄毁譽人敢誣於大君<lb/>
子乎思逺今欲追復古聖之道非熈道恐無可與同闢<lb/>
<pb n="KR4d0028_WYG_016-9a"/>
去榛塞者未知終以為如何<lb/>
　　　與漢州王都官魚屯田書<lb/>
鮮于同年來出書兩函詩二首且具道盛意介不肖人<lb/>
也何以當二賢公之竒遇哉嘗念今之州郡聖於古人<lb/>
列國逺矣孔子聖人也以聖人而歴聘於七十國之君<lb/>
與其大夫無一人能知孔子之聖者孟軻荀卿聖人之<lb/>
徒也以聖人之徒游説於當時卒亦不遇而况當孔孟<lb/>
荀卿之時列國各自為政能用一賢人則彊於鄰國伯<lb/>
<pb n="KR4d0028_WYG_016-9b"/>
於諸侯如孔子用則又豈至是而已哉用聖人之徒利<lb/>
於其國若是而皆忽焉不用今夫政一出於朝廷州郡<lb/>
守天子土地養天子民人執天子教條畏天子法令功<lb/>
賞刑罰大小歸諸天子毫髪不敢有諸已雖其國有如<lb/>
孟子孔子之徒於我何利焉况孔子孟子荀卿之徒曠<lb/>
㡬千百年而後有一人生而今之州郡禮布衣下白屋虚<lb/>
懐勞已吐哺握髪孜孜不怠晝夜且古之用一賢人則<lb/>
彊國伯諸侯今得一賢士無分寸利於其國又况萬無<lb/>
<pb n="KR4d0028_WYG_016-10a"/>
孔子孟荀之徒接引如是之勞禮貌如是之隆推是而<lb/>
言賢於古人列國逺矣如明公者則賢於今之州郡所<lb/>
禮士亦必以其人有可取然後以禮接之雖其人有可<lb/>
取亦必以其人朝趨其門暮候其館念其勞且恭矣然<lb/>
後待之若介者旣無可取又未嘗一叩門下而明公走<lb/>
書見招飾館相待汲汲援致若不及者斯知又賢於今<lb/>
之州郡矣一國之君一國大夫以禮遇之者庸陋之介<lb/>
輒當一賢公遇以國士之重以是又知生亂世為聖人<lb/>
<pb n="KR4d0028_WYG_016-10b"/>
不若為庸人之生治世也不宣介再拜<lb/>
　　　徐州張刑部書<lb/>
四月二十七日哀子石介以在喪戚中言不能文謹直<lb/>
書情懇頓首拜於知府刑部閣下介生十年失母氏之<lb/>
愛繼以兩母今皆何恃而所恃者獨父嘗自痛不能報<lb/>
三母劬勞鞠育之恩今父實老而家貧族累重頼禄廩<lb/>
為養生之資未得還所掌於君退休於家猶煩勞於官<lb/>
職之事有子壯且仕於州縣進無才能取大官美禄以<lb/>
<pb n="KR4d0028_WYG_016-11a"/>
為尊親顯榮退無智力謀豐貲餘粟以供朝夕甘㫖使<lb/>
其親老而不得佚旣不才也又不孝也今復有重於此<lb/>
者大人景祐三年九月用京東提㸃刑獄耿承制從政<lb/>
審刑詳議劉殿丞京知齊州李職方遜通判齊州王虞<lb/>
部隲通判明州吕虞部日新舉狀改大理寺丞知單州<lb/>
碭山縣事審官循國朝之制就徙於蜀道之難從來舊<lb/>
矣少年輕健者猶且瘦乏弗克勝豈老君所堪任也為<lb/>
人子旣不才又不孝使父老不得休佚復將如是而苦<lb/>
<pb n="KR4d0028_WYG_016-11b"/>
之若然生子安用乎是畜犬馬之不若也犬馬猶能吠<lb/>
乘為其子反無所能豈若犬馬哉介讀六經知尊君事<lb/>
父臣子忠孝之大節不能逺希古人竊自比於犬馬故<lb/>
去年請於吏部得蜀嘉州一官以免大人之行抵嘉州<lb/>
僅月母氏訃至本免大人之行者以介故也今介解來<lb/>
大人故不得免其行矣重介不才不孝之罪矣然犬馬<lb/>
之心終不已也遂請於上願俟終制復行以免大人之<lb/>
行狀上而旣不得報且大人年齒衰而蜀道逺又不可<lb/>
<pb n="KR4d0028_WYG_016-12a"/>
卒行乃别擇佚泰之地而求安樂之徐在東夏為近輔<lb/>
處列藩為天府通江淮之運來吳楚之貨义為㑹津而<lb/>
况土膏地潤足蒲魚宜稻菱實為樂土介聞閣下以王<lb/>
府之邇臣臺閣之宿望鎮撫綏飬為土守長尚清浄躬<lb/>
儉約事不撓民不煩吏得守其司官安其職斯可謂佚<lb/>
泰之地也為人之子得置其親於佚泰之地寢處安矣<lb/>
食味嘉矣嗚呼木依於山魚依於淵山有巖壑之深雲<lb/>
霧之潤木誠得其養矣淵有澤府之奥蒲藻之美魚得<lb/>
<pb n="KR4d0028_WYG_016-12b"/>
其所矣苟斧斤不以時入山林網罟不以時而入澤木<lb/>
得生乎魚得安乎豈不繫於仁政乎今徐雖為近輔天<lb/>
府㑹津樂土夫欲求佚泰其親安樂其親豈不繫於閣<lb/>
下乎仁政之廣及於草木魚焉况人之親乎介知寢處<lb/>
安矣食味嘉矣不勝人子慺慺之誠伏惟閣下哀憐之<lb/>
不次介百拜<lb/>
　<lb/>
　徂徠集巻十六<lb/>
</p>
<p>
</p>
  </div>
<div>
                <head>徂徠集巻十七</head>
    <p>
<pb n="KR4d0028_WYG_017-1a"/>
欽定四庫全書<lb/>
　徂徠集巻十七　　　　　　宋　石介　撰<lb/>
　　書<lb/>
　　　上范經畧書<lb/>
夫天生時聖人乘時君子治時易之家人後有睽睽後<lb/>
有蹇蹇後有解人之家窮必乖故暌睽故難生不可以<lb/>
終難故受之以解解以解其難也然則天下無事國家<lb/>
無不有難在治之矣黄帝之蚩尤舜之苗民禹之防風<lb/>
<pb n="KR4d0028_WYG_017-1b"/>
周之管蔡漢之諸吕七國唐之安史諸侯不能累黄帝<lb/>
疵舜禹痼周瘡漢病唐能治之也聖朝八十年始有賊<lb/>
昊之患國家無賊為家人今與我始乖故樹孽境上則<lb/>
正合大易之時也治此時也實屬於閣下蹇之繇曰利<lb/>
見大人貞吉彖曰蹇難也險在前也見險而能止知矣<lb/>
哉利見大人往有功也當位貞吉以正邦也其説謂非<lb/>
大人不能濟蹇非知者不能止險不當位與當位失貞<lb/>
無以正邦故六二王臣蹇蹇匪躬之故議與五應二居<lb/>
<pb n="KR4d0028_WYG_017-2a"/>
臣位五居君位不以五在難中私身逺害而蹇蹇以進<lb/>
志扶王室故九五大蹇朋來解之繇亦曰有攸往夙吉<lb/>
言有難而往以速為吉也賊昊犯順之明年天子則用<lb/>
閣下經畧矣殆一年未見成功讒害日進乃罷閣下而<lb/>
專任夏曁陳二公又半年賊昊轉暴熾宗廟社稷之靈<lb/>
寤於上遂罷二公而復閣下經畧初賊昊猖獗閣下常<lb/>
請守於吳人皆曰不用閣下賊不可破及劉石敗此論<lb/>
益喧然滿都下矣天子乃釋閣下罪益官進職與夏韓<lb/>
<pb n="KR4d0028_WYG_017-2b"/>
同節制陜西路閣下之謀未盡見用故成功緩且有間<lb/>
遂罷閣下今復起閣下專一面雖未足以極閣下之才<lb/>
亦聊足以施閣下之智矣噫閣下智施之四海有餘况<lb/>
一隅哉人將見賊昊之首置汴門矣生是時也必生是<lb/>
人也人與時相遇故曰有非常之時然後有非常之事<lb/>
有非常之事然後有非常之功用兵四年卒無尺寸功<lb/>
此功歸於閣下矣淮西之賊五十年功卒歸裴度當時<lb/>
賊揣唐之公卿可任者晉公矣遂隂使賊害之天地神<lb/>
<pb n="KR4d0028_WYG_017-3a"/>
祇扶持守䕶刀斫不死卒收蔡功賊昊揣境上諸將可<lb/>
任者閣下矣遂以書間在朝公卿果有請誅閣下者頼<lb/>
天子聰明聖神英武閣下獲全晉公刀斫不死乃相憲<lb/>
宗平元濟閣下書間不入乃復大任其亦卒破元昊乎<lb/>
介又觀兵興以來人多辭勞就逸憚險苟安獨閣下不<lb/>
愛其身不顧其家不惜其祿位極誠盡節以必得賊昊<lb/>
後歸為心此得王臣蹇蹇之節有攸往夙吉之善天以<lb/>
征西之任歸於閣下知閣下實有取元昊之才而復能<lb/>
<pb n="KR4d0028_WYG_017-3b"/>
盡忠臣之節區區元昊有不平乎介不才國家無事也<lb/>
不能有一言以助衣裳之治國家有事也不能率一旅<lb/>
以効干戈之用如閣下諸公皆暴露霜雪衣不敢煖食<lb/>
不敢飽士卒皆被甲胄冒鋒鏑入萬死出一生民家皆<lb/>
輪流轉粟饑渴道路介獨夕而臥宴而起恬愉休逸<lb/>
飽水肥草自比於山鹿野麋豈心所安乎然自視不肖<lb/>
無毫毛可施用竊為閣下得山東豪傑三人負罪而有<lb/>
才者二人沛縣梁某兖州姜潜任城張洞皆負文武之<lb/>
<pb n="KR4d0028_WYG_017-4a"/>
才有英雄之氣習於兵勇於用智識通敏精力堅悍若<lb/>
使各當一隊必能得士卒心先諸將立大功若使守一<lb/>
城捍一路必能策敵制勝夫人知其無以進於時而信<lb/>
於人終將廢矣則思効用以自補立功以自贖故兵書曰<lb/>
王臣失位思其功者聚為一隊言必能决死以戰是以<lb/>
漢武帝賢良之詔求跅弛之士奔踶之馬取是道也緼<lb/>
與起宜先收而不宜見棄閣下幸當留意晉公平淮西<lb/>
吏部馬揔栁公綽諸人實助其功今閣下幕中固不乏<lb/>
<pb n="KR4d0028_WYG_017-4b"/>
人矣介以為明堂所賴者惟一木然衆材附之乃立大<lb/>
勲所任者惟一人然羣謀濟之乃成閣下幕中雖不乏<lb/>
人如<hi>闕</hi>潛洞三人亦不可不取緼等二人實宜備驅䇿<lb/>
介自視無毫毛可施用苟得五人者與朝廷立尺寸功<lb/>
足以贖介不肖之罪是敢冒將軍鈇鉞之威言茲五人<lb/>
取舎惟閣下命介不任拳拳之誠不次介頓首再拜<lb/>
　　　代張顧推官上銓主書<lb/>
夫銓衡大柄任也其造物大化權也其出禄也大司命<lb/>
<pb n="KR4d0028_WYG_017-5a"/>
也其萃材也大林藪也其任器也大匠石也夫朝持貨<lb/>
而出者曰金銀曰珠玉曰犀象曰綺縠曰絲枲曰布幣<lb/>
犀象馬牛羊豕犬雉魚鼈之屬蝦蠏之細米鹽之品葅<lb/>
醢之多東曁日際西曁月竁南極丹崕北極朔陲相㑹<lb/>
而湊於五都之市朝而聚夕而虚大小無不用也鉅細<lb/>
無不取也貴賤無不納也長短無不收也今夫銓管收<lb/>
天下之才也亦猶市焉顧今飾固陋之姿操尋常之具<lb/>
往立於銓管之下猶鹽絺絲枲游於都市矣豈以其細<lb/>
<pb n="KR4d0028_WYG_017-5b"/>
而遺之乎亦從其貴賤而取之乎都市待百貨而後盈<lb/>
廣夏待羣材而後成朝廷待衆人而後治必金銀珠玉<lb/>
然後受市常虚矣必杞梓楩柟然後取大厦不立矣必<lb/>
傑士賢俊然後用官常曠矣顧頑材凡質以片文隻<lb/>
字随羣隊而取一第亦且三十五而無聞焉亦近乎夫<lb/>
子所謂不足畏者策名乃七八年纔成三考無一絲之<lb/>
勞半銖之績施於國及於民夫復何為者固當碌碌随<lb/>
衆人出處甘退守乎無用之軀猶離所分與衆人争頭<lb/>
<pb n="KR4d0028_WYG_017-6a"/>
露腦進説於執政者前計不得已也願借容足地乞半<lb/>
刻景使畢其辭而後就誅戮竊念顧天聖五年登第初<lb/>
命通判軍事推官未行有先兄之憂未滿秩逢先君之<lb/>
喪自江左扶䕶靈櫬挈提藐諸孤來鄉里渉履艱苦備<lb/>
極㐫屯喪制未闋又失母氏天窮如此生意若何而况<lb/>
先人遺其清白家世傳於儒素無洛陽二頃田可耕而<lb/>
取利又屬頻歳荒歉百物翔貴行服通四五年聚族㡬<lb/>
五十口騃稚圍繞衣食煎熬心如石焉積溜亦穿腸如<lb/>
<pb n="KR4d0028_WYG_017-6b"/>
鐡焉百鍊亦耗局局焉若置身檻穽焉能不動也噫人<lb/>
有血氣以動乎内智勇以守乎外有其時得乎用誰不<lb/>
能立功名也若虎兕豈服於檻穽也得出焉萬里敢前也<lb/>
顧胸臆盤折久雖未脱夫窮塞湮厄其不甘聖時明世<lb/>
晦晦瞶瞶埋棄草萊不能與夫耀耀者争光明矣故有<lb/>
是説進於銓管之下將雪夫屯邅而求通亨惟閣下念<lb/>
之再拜<lb/>
　　　代髙長官上轉運書<lb/>
<pb n="KR4d0028_WYG_017-7a"/>
運使郎中執事天久不雨則暴尫者曰尫者面鄉天覬<lb/>
天哀而雨之天至髙明也至嚴畏也作其旱以咎殃於<lb/>
物百物草木皆焦枯五榖瘁欲死民無以為食尫者至<lb/>
愚而疾不成人者也面鄉天天猶哀之而雨天之於人<lb/>
物其至矣今有腐糧脱粟不能充朝夕日暴其愛子稚<lb/>
女十餘口於窮餒間則為一發聲大叫於當塗者雖其<lb/>
人至賤且甚懦弱不肖人也其窮若是當塗者獨不哀<lb/>
之乎某世農家曾髙以降力田為生遭時右文輒去從<lb/>
<pb n="KR4d0028_WYG_017-7b"/>
學因以明經中御前第釋褐服職﨑嶇州縣将三十年<lb/>
矣知不適用僅効一官孤拙自持粗懐㢘節故亦無大<lb/>
過前年罷徐州錄事參軍上課赴調待補銓衡端居食<lb/>
貧凡一周嵗去年九月到雷澤席未煖當徙今徙之邑<lb/>
俟八月始許往鄉里在趙州方屬㐫饑歸無所依寓於<lb/>
雷澤旅貧何託稚騃十數口朝夕嗷嗷相對以泣與夫<lb/>
窮而無告者類也執事方操大柄任處大權職京東十<lb/>
九州之内可死生之可休戚之莊子曰涸轍之魚斗升<lb/>
<pb n="KR4d0028_WYG_017-8a"/>
之水可活某雖老朽無所用至於專一局分一職亦庶<lb/>
㡬可無敗廢矣唯執事使之得上農夫之祿活此十數<lb/>
口如已墜千萬文不測之深淵執事與之千萬丈縻綆<lb/>
便得縁而出也何以報德<lb/>
　　　上徐州扈諫議<lb/>
知府諫議閣下夫父道也者君道也者乾道也首萬物<lb/>
者乾則以君况焉尊萬邦者君則以父擬焉蓋君也者<lb/>
天下之達貴也父也者天下之達親也貴故天下慕之<lb/>
<pb n="KR4d0028_WYG_017-8b"/>
親故天下愛之一國之内足慕者君也一家之内足愛<lb/>
者親也是以人臣以近君為榮人子以事親為樂夫一<lb/>
日三接便蕃寵錫孰榮如之朝夕左右承順顔色孰樂<lb/>
如之然内外之事不可一也出入之任不可擇也入以<lb/>
奉謀猷出以守疆埸臣之義也内以調甘㫖外以服勤<lb/>
勞子之道也内者蓋不以守疆埸為憚而忠臣憂君之<lb/>
志以為苦也外者蓋不以服勤勞為辭而孝子念親之<lb/>
心以為傷也大人七十有一嵗矣而以五代未葬卜後<lb/>
<pb n="KR4d0028_WYG_017-9a"/>
年辛已吉凡衣衾棺槨之具待祿而後辦未能遂歸林<lb/>
泉以取休佚猶獨僶俛於官職之事且大人旣老矣介<lb/>
則當晨昏定省日親上食謹視寒煖之節而乃逺違几<lb/>
杖虧一日三至寢門之禮人子之義得無虧乎誠罪人<lb/>
矣誠罪人矣然前所謂内以調甘㫖外以服勤勞蓋亦<lb/>
不得而憚也介家四十口曾髙以來耕田為業田薄牛<lb/>
弱常居貧寠嵗盡天之時窮地之利竭人之力賴大人<lb/>
與介兩人祿四十口僅得飽食今介祿缺大人獨食不<lb/>
<pb n="KR4d0028_WYG_017-9b"/>
足乃泣别庭闈老來四逺學老圃老農之事勤稼樹桑<lb/>
庶㡬四十口衣夫帛食夫粟而免寒餒之憂矣事不兩<lb/>
遂不得朝夕左右承順顔色噫前年去蜀五千里今又<lb/>
在此其孝子念親之心亦可憫矣恭惟閣下輟七人之<lb/>
近列開千里之大邦惟此徐方蒙受其福語曰老者安<lb/>
之少者懐之閣下之福施之必有先後之次以大人所<lb/>
稱為老者矣則受閣下之福宜在先矣用是將有以釋<lb/>
孝子念親之心一二瞻望門㦸不勝歡抃欣躍之至介<lb/>
<pb n="KR4d0028_WYG_017-10a"/>
頓首再拜<lb/>
　　　與奉符知縣書<lb/>
子游為武城宰孔子曰女得人焉爾乎曰有澹臺滅明<lb/>
者行不由徑非公事未嘗至於偃之室至哉子羽之慎<lb/>
賢哉子游之容由今言之為慎易為容難慎以逺嫌容<lb/>
以避謗嫌逺謗不至安身之道也是為易夫犁是國之<lb/>
田食是國之穀為是國之民征發教命皆出是國是國<lb/>
之君則不覲不謁在禮近於傲與慢容之為難介為奉<lb/>
<pb n="KR4d0028_WYG_017-10b"/>
符民前奉符大夫馬君永伯下車逾月先就見介於徂<lb/>
徠草廬中介懼得傲與慢之罪不敢蹈子羽之節因一<lb/>
謝馬大夫於縣焉曰吾治君邑吾聞君賢且與君為天<lb/>
聖八年同門生民之病政之疵君以告予病予疵君勿諱是<lb/>
君若以病與疵遺我也自兹屢招介過縣介遂不能守<lb/>
子羽之節豈不知足及公門而嫌與忌輒随之凡四五<lb/>
招勉强一往焉且以謂政雖出大夫而及於吾民病雖<lb/>
在於民苟有養民之心者皆病政之疵民之病不敢不<lb/>
<pb n="KR4d0028_WYG_017-11a"/>
告雖然未及於私焉有山陽道德之老孫明復先生世<lb/>
不我用退居蓽茅闔扉著書不接人事馬大夫事之尊<lb/>
之以執弟子禮求得其道焉天平鎮進士姜潛倜儻有竒<lb/>
節馬大夫重之時引在坐講論古今治亂得失及馬大<lb/>
夫陷於籠網苛致其罪怒馬者以為介三人嘗與馬公<lb/>
事具以惡名加焉噫不能行子羽之節時以足踐公門<lb/>
宜乎以為嫌也宜乎被惡名也詩曰心苟無瑕胡恤乎<lb/>
人言雖然不可不慎也執事臨縣介因欲遂蹈子羽之<lb/>
<pb n="KR4d0028_WYG_017-11b"/>
節不為懼得傲與慢之罪且詩人桑梓之敬不可忘也<lb/>
一拜執事於縣之庭得禮而退然後願守子羽之節終<lb/>
焉惟執事容之<lb/>
　　　上潁州蔡侍郎書<lb/>
侍郎閣下夫物生而性不齊裁正物性者天吏也人生<lb/>
而材不備長育人才者君宰也裁正而後物性遂故曲<lb/>
者直者酸者辛者仆者立者皆得其和易曰乾道變化<lb/>
各正性命是也長育而後人材美故剛者柔者恭者舒<lb/>
<pb n="KR4d0028_WYG_017-12a"/>
者急者各得其中洪範曰㑹其有極歸其有極是也和<lb/>
謂之至道中謂之大德中和而天下之理得矣介者正<lb/>
所謂不合其中而不得其和者也喜怒哀樂未發謂之<lb/>
中喜怒哀樂之将生必先㡬動焉㡬者動之㣲也事之<lb/>
未兆也當其㡬動之時喜也怒也哀也樂也皆可觀焉<lb/>
是喜怒哀樂合於中也則就之如喜怒哀樂不合於中<lb/>
也則去之有不善知之於未兆之前而絶之故發而皆<lb/>
中節也易吉之先見者也易不言㐫而言吉者其能知善不<lb/>
<pb n="KR4d0028_WYG_017-12b"/>
善於㡬微之時善則行之不善則改之㐫何由而至也<lb/>
介見天下之人有未得其治則憤悶發於内而言語形於<lb/>
外已暴著於外猶不知協於中邪咈於事邪欲其吉之<lb/>
先見發而皆中節其得能乎故㐫悔吝常随之冬至集<lb/>
闕下有人宻道閣下之語於介者箴規訓誡丁寜切至<lb/>
如聽箕子皇極之義若聞孔思中庸之篇釋然大覺前<lb/>
日之非噫天以剛方直烈之性授於介不納介於中夫<lb/>
剛方直烈不以中輔之暴殘戕折日可待矣今閣下敺<lb/>
<pb n="KR4d0028_WYG_017-13a"/>
介歸之於中是天以剛方直烈付於介閣下納之令德<lb/>
也天欲暴殘戕折於介而閣下賜之更生也介荷閣下<lb/>
仁育陶鈞為至厚矣今西走蜀四千里不敢以䟦渉為<lb/>
勞以平生未得一登閣下之門為恨引首南望不勝拳<lb/>
拳之心不宣介再拜<lb/>
　　　與張安石書<lb/>
嵗庚辰十一月五日奉符大夫馬君永伯下吏奉符民<lb/>
如赤子之失慈父母自十一月五日至二月十九日凡<lb/>
<pb n="KR4d0028_WYG_017-13b"/>
百有六日延頸引首南望大夫之來若在大暑思滌清<lb/>
風若坐赤炭思濯寒波二十一日大夫被免民以千數<lb/>
環立大哭若以久餒方食而奪其餔大寒始衣而刼其<lb/>
纊哭已感曰吾大夫奉身儉行已㢘守法平操心公養<lb/>
民舒閒約吏急速自大夫來吾曹安於閭里晏眠飽食<lb/>
老息壯作不奪吾種殖之時不害吾生養之道經嵗<lb/>
行巷雞不驚犬不吠盗賊不入吏胥不至州縣之政賦<lb/>
税為患鄰縣督責煩數敲扑之聲相聞里胥纍纍道路<lb/>
<pb n="KR4d0028_WYG_017-14a"/>
流血滿令㕔階猶剋期不已吾大夫但斂手坐席上<lb/>
時召老叟至其前與之相約所謂里胥者皆放於田畝<lb/>
嚴禁戒不得與民相見不遣一吏走不施一杖笞常先<lb/>
期賦登數治吾邑者育吾曹可謂勤且至矣可謂義且<lb/>
惠矣吾曹在下觀吾大夫無絲髪辜天子治民無分寸<lb/>
過失枉道欺心而無罪免去兹非吾大夫之不幸也吾曹<lb/>
之不幸也於是相與環立又哭且慟旣而又聞大夫無<lb/>
資不能行盡貨易其帷襜之屬乃能行雖能行聞其寓<lb/>
<pb n="KR4d0028_WYG_017-14b"/>
魯之西任城無環堵之室無一畝之田生計空空也夫<lb/>
人若女若兒若姨監皂𨽻十數口衣不續而炊不繼朝<lb/>
訴饑而暮啼寒吾大夫至此吾曹德大夫甚深忍坐視<lb/>
之乃羣走隊趨就徂徠下繞石介泣告之曰吾嘗聞昔<lb/>
田横能養士當横之難五百人死之今大夫之憂幸未<lb/>
至横吾曹亦未當從五百人者以死然吾大夫朝夕有<lb/>
饑寒之慮吾曹編民無智力為營其衣食君在吾鄉號<lb/>
為有智力者君宜念吾曹區區之心圗救吾大夫之窮<lb/>
<pb n="KR4d0028_WYG_017-15a"/>
介聞之大羞媿且惻然悼之悼者悼馬大夫之窘媿者<lb/>
媿此民之義雖悼且媿而方連遭大憂在困躓憔悴中<lb/>
旦暮自虞就死何得錙銖勢力解馬大夫憂慰此民之<lb/>
勤勤然大夫之憂深矣此民之勤勤至矣皆義不可已<lb/>
安石讀周孔之書知周孔之道富仁義之文有仁義之<lb/>
心豈不有意乎介白<lb/>
　<lb/>
　<lb/>
<pb n="KR4d0028_WYG_017-15b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　徂徠集巻十七<lb/>
</p>
<p>
</p>
  </div>
<div>
                <head>徂徠集巻十八</head>
    <p>
<pb n="KR4d0028_WYG_018-1a"/>
欽定四庫全書<lb/>
　徂徠集巻十八　　　　　　宋　石介　撰<lb/>
　　序<lb/>
　　　三朝聖政錄序<lb/>
今天下太平八十年物遂其生人樂其業我太祖太宗<lb/>
真宗憂勤養理之功歟唐自天寳迄於天祐百五十年<lb/>
間祿山朱泚黄巢秦宗權相接為寇中原擾亂生民荼<lb/>
苦簒唐者非有拯溺撥亂之心殘暴愈甚連綿五代干<lb/>
<pb n="KR4d0028_WYG_018-1b"/>
戈日尋戎馬生郊戰血流野繼唐訖周天下塗炭實二<lb/>
百年我太祖武皇帝受禪之五月誅李筠於潞州十一<lb/>
月殺李重進於揚州四年取荆渚下湖南六年平蜀又<lb/>
六年收廣州又四年定江南太宗文皇帝承天位紹先<lb/>
烈南致淮海北降并汾蠻夷戎狄震懾請貢海内自此<lb/>
始一矣則太平之業二祖基之真宗章聖皇帝於是承<lb/>
二祖之基以格於久大隆二祖之業以臻乎富有禮樂<lb/>
文物煥然而章明教化刑政淳然而太和太祖作之太<lb/>
<pb n="KR4d0028_WYG_018-2a"/>
宗述之真宗繼之太平之業就矣若太祖之英武太宗<lb/>
之神聖真宗之文明授受承承以興太平可謂跨唐而逾<lb/>
漢駕商周而登虞夏者也臣生三十四年目不識干戈<lb/>
之事耳不聞金革之聲唯是草茅之下閭里之中聽田<lb/>
父農叟歌詠三聖之德盈溢乎耳及登仕路以來時接<lb/>
搢紳大夫語其説三聖之政益詳然三聖之德三朝之<lb/>
政國史載之備矣但臣以為三聖致太平之要道或慮<lb/>
國史紀之至繁書之不精聖人一日萬㡬不能徧覧唐<lb/>
<pb n="KR4d0028_WYG_018-2b"/>
史臣吳兢嘗為貞觀政要臣竊效之作三朝聖政錄且<lb/>
人之言聖人者必曰堯舜人之稱治世者必曰夏商周<lb/>
臣觀太祖武皇帝之神武太宗文皇帝之睿聖真宗章<lb/>
聖皇帝之仁孝豈復讓於堯舜乎觀建隆開寳之平定<lb/>
興國雍熈之樂康至道咸平之醇醲豈復羡於夏商周<lb/>
乎恭惟景懿欽文聰武聖神仁明孝德皇帝陛下有太<lb/>
祖太宗真宗之資則當法建隆開寳興國雍熈之道咸<lb/>
平之政以阜萬民以繼太平以丕於三聖之光以樹乎<lb/>
<pb n="KR4d0028_WYG_018-3a"/>
萬民之基伏惟陛下聰明聖神皆自天縱言語動作暗<lb/>
與理合雖不師於古不法於今固已髙視軒農逺超羲<lb/>
昊苟更斟酌祖宗垂憲効而行之可謂韶盡美矣又盡<lb/>
善也伏惟聖主留意<lb/>
　　　唐鑑序<lb/>
夫前車覆後車戒前事之失後事之鑑湯以桀為鑑故<lb/>
不敢為桀之行而湯德克明隆祀六百周以紂為鑑故<lb/>
不敢為紂之惡而周道至盛傳世三十漢以秦為鑑故<lb/>
<pb n="KR4d0028_WYG_018-3b"/>
不敢為秦之無道而漢業盛茂延洪四百年唐以隋為<lb/>
鑑故不敢為隋之暴亂而唐室攸乂永光十八葉國家<lb/>
雖承五代之後實接唐之緒則國家亦當以唐為鑑臣<lb/>
逖覧往古靡不以女后預事而喪國家者臣觀唐甚矣<lb/>
武氏變唐為周韋庶人安樂公主酖殺中宗太平公主<lb/>
潛謀逆亂楊貴妃召天寳之禍臣歴觀前世鮮不閹官<lb/>
用權而傾社稷者臣視唐尤傷矣代宗遭輔國之侮蔑<lb/>
憲宗被陳慶之弑逆昭宗為季述之囚辱臣𣺌尋歴代<lb/>
<pb n="KR4d0028_WYG_018-4a"/>
無不以姦臣專政而亂天下者臣視唐至極矣祿山之<lb/>
禍則林甫國忠為之也朱泚之亂則盧杞為之也陳慶<lb/>
之弑則皇甫鎛為之也嗚呼姦臣不可使專政女后不<lb/>
可使預事宦官不可使任權明皇始用姚崇宋璟則治<lb/>
終用林甫國忠則亂德宗始用崔祐甫陸贄則治終用<lb/>
皇甫鎛則亂自武后奪國迄於中睿暨天寳末年政由<lb/>
女后而李氏㡬喪自肅宗踐位歴於代宗德宗順宗憲<lb/>
穆文武宣懿僖昭權在中官而唐祚終去詩曰赫赫宗<lb/>
<pb n="KR4d0028_WYG_018-4b"/>
周褒姒烕之然則巍巍鉅唐女后亂之姦臣壊之宦官<lb/>
覆之臣故採摭唐史中女后宦官姦臣事迹各類集作<lb/>
三巻謂之唐鑑噫唐十八帝惟武德貞觀開元元和百<lb/>
數十年禮樂征伐自天子出女后亂之於前姦臣壊之<lb/>
於中宦官覆之於後顛倒﨑危綿綿延延乍傾乍安若<lb/>
續若絶僅能至於三百年何足言之後之為國者鑑李<lb/>
氏之覆車勿專政於女后勿假權於中官勿任委於姦<lb/>
臣則國祚延洪歴世長逺當傳於子傳於孫可至千萬<lb/>
<pb n="KR4d0028_WYG_018-5a"/>
世豈一齷齪十八帝局促三百年者哉伏惟明主戒之<lb/>
　　　石曼卿詩集序<lb/>
詩之作與人生偕者也函愉樂悲鬰之氣必舒於言能<lb/>
者述之傳於律故其流行無窮可以播而交鬼神也古<lb/>
之有天下者欲知風教之感氣俗之變必立官司採掇<lb/>
而監聽之由是張弛其務以足其所思乃能享世長久<lb/>
弊亂無由而生厥後廢官詩不傳在上者不復知民之<lb/>
所嚮故政化顛悖治道亡矣詩之於時亦可見大道於<lb/>
<pb n="KR4d0028_WYG_018-5b"/>
文字習為故常但作者才致鄙迫不能深入其域耳國<lb/>
朝祥符中民風豫而泰操筆之士率以藻麗為勝惟曼<lb/>
卿與穆参軍伯長自任以古道作為文必經實不放於<lb/>
世而曼卿之詩又特震竒秀發蓋能取古之所未至託<lb/>
諷物象之表警時動衆未嘗徒設雖能文者累數千百<lb/>
言不能卒其義獨以勁語蟠泊㑹而終於篇而復氣横<lb/>
意舉飄出章句之外學者不可尋其屏閾而依倚之其<lb/>
詩之豪者與曼卿資宇軒豁遇事輒詠前後所為不可<lb/>
<pb n="KR4d0028_WYG_018-6a"/>
計其遺亡而存者纔三百餘篇古律不異分為二册一<lb/>
日觴予酒作而謂予曰子賢於文而又知詩能為我序<lb/>
詩乎予應曰諾遂有作欲使觀者知詩之原施之於用<lb/>
而巳矣<lb/>
　　　送龔鼎臣序<lb/>
山陽龔輔之學為古文問文之㫖於魯人石介對曰夫與<lb/>
天地生者性也與性生者誠也與誠生者識也性厚則<lb/>
誠明矣誠明則識粹矣識粹則其文典以正矣然則文<lb/>
<pb n="KR4d0028_WYG_018-6b"/>
本諸識矣聖人不思而得識之至也賢人思之而至識<lb/>
之機也詩易書禮春秋言而為中動而為法不思而得<lb/>
也孟荀揚文中子吏部勉而為中制而為法思之而至<lb/>
也至者至於中也至於法也至於中至於法則至於孔<lb/>
子也至於孔子而為極矣其不至焉者識雜之也甚者<lb/>
為楊墨為老莊為申韓為鬼佛識雜之為害也如此輔<lb/>
之為學為文厚乃性明乃誠粹乃識確乎不可移嚴乎<lb/>
不可譁也直乎不可屈也一志於聖人則妖惑邪亂之<lb/>
<pb n="KR4d0028_WYG_018-7a"/>
氣無隙而入焉於斯文也其庶㡬矣然道知之不為難<lb/>
守之為難守之不為難行之為難行之不為難久之為<lb/>
難夫知之守之行之久之不為難篤之為難知之不篤<lb/>
不能守也守之不篤不能行也行之不篤不能久也久<lb/>
之不篤不能終也守之以誠而持之以篤惟輔之勉矣<lb/>
輔之且往仕於孟州因以為離别之贈云<lb/>
　　　送祖擇之序<lb/>
擇之罷濟南將歸聞自歴山東走三百里别明復先生<lb/>
<pb n="KR4d0028_WYG_018-7b"/>
暨於㤗山徂徠相與講道德究經術躭雲霞玩水石舉<lb/>
觴賦詩五日而後去以所坐乗馬為明復之贈為予書<lb/>
先君之銘於石以為别擇之以文章登科甲天下之望<lb/>
甚盛不十年當輔相天子為宋大臣為人資材已髙又<lb/>
自能知堯舜周公孔子之道顧明復與予饑寒山谷中<lb/>
何有毫髪利於擇之而甘苦辛傾肝膽予二人豈有求<lb/>
邪明復謂無以謝擇之發聖人之藴明王道之極擇之<lb/>
拜而受之嗚呼春秋賞罰二百四十二年至矣仲尼之<lb/>
<pb n="KR4d0028_WYG_018-8a"/>
心獨撥衰周一世之亂反之於正十二經揭如日月照<lb/>
明於天後之聖賢得之多者帝得之少者王不得者覇<lb/>
明復之報為不輕矣予經學淺不能希明復然義不可<lb/>
嘿夫趨時物之情也徇道人之難也噫諸侯郊迎傾國<lb/>
封之枉尺直尋吾死不為見之孟軻尋邑三公舜歆髙<lb/>
爵不作符命甘投於閣見之子雲潮州八千㡬死瘴烟<lb/>
歸來京兆不肯嬋姢見之吏部嗟嗟李勣徇主從昏咄<lb/>
咄宗元附權邀官觀而始節豈為不完弗能有終至今<lb/>
<pb n="KR4d0028_WYG_018-8b"/>
痕瘢擇之與予相知深矣此去近天子得與我相磨切<lb/>
天下是非亦得時見上講道君政得失天子宰相曰是<lb/>
擇之曰是天子宰相曰非擇之曰非擇之官日進而寵<lb/>
日深矣天子宰相曰是擇之曰非天子宰相曰非擇之<lb/>
曰是擇之前有鼎鑊而後有鈇鉞矣古之君子辭官職<lb/>
而遺寵祿趨鼎鑊而就鈇鉞非以官職寵祿為憂而以<lb/>
鼎鑊鈇鉞為樂也道適當然也擇之於道安之者非利<lb/>
而行之者也非畏罪而強之者也予所以云姑為報之<lb/>
<pb n="KR4d0028_WYG_018-9a"/>
資爾康定二年七月十五日序<lb/>
　　　送張勣李常序<lb/>
孔子之大道為異端侵害不容於世實三千年諸公能<lb/>
維而持之不能排而去之維之持之道不絶矣不去其<lb/>
害道終病矣韓文公所謂不塞不流不止不行是也予<lb/>
不自揣度乃奮獨力宣斥其人而攻之我寡彼衆反攻<lb/>
予者日以千數一日之内虎動吻而狼磨牙賴聖君天覆<lb/>
地容得免於禍濮人張禹功李遵道者其居與予不相<lb/>
<pb n="KR4d0028_WYG_018-9b"/>
逺耳目接於予固熟則其宜知予之所為如是得禍如<lb/>
是輙不憚直以身冒予之禍來山中而助予揚子雲稱<lb/>
軻之勇若禹功遵道者其勇者與太史正崔杼之罪殺<lb/>
之其弟又書杼又殺之南史聞之執簡以往太史初正<lb/>
杼之罪知為史當然猶未知必得誅於杼若南史聞巳<lb/>
殺二人矣又執簡以往是真不畏死者矣予攻害孔子<lb/>
者予知為孔子當然亦未知必得罪於害孔子之徒若<lb/>
禹功遵道已見予之所得禍如是又來助予是真勇者<lb/>
<pb n="KR4d0028_WYG_018-10a"/>
矣予今年三十七而髪白半然心益壯而氣不衰禹功<lb/>
少予十四嵗遵道少十五嵗其文如進六軍而作鼓者<lb/>
嚴猛齊厲張皇奮施可式可畏當與予周旋焉逹也以<lb/>
孔氏之道窮也以孔氏之道達而萬物不通乎窮而垂<lb/>
之於後世不明乎窮達之間綽然有餘裕其有能動心<lb/>
乎禹功藏用於神其得天下之㡬與遵道直道而行其<lb/>
明天下之治與㡬近易治近春秋二子之道皆道也與<lb/>
世不甚迂其必達矣去舉進士予醉之以酒復贈之以<lb/>
<pb n="KR4d0028_WYG_018-10b"/>
言以釋相離之懐辛巳夏五月二日石介序<lb/>
　　　送劉先之序<lb/>
予友先之將適魏之館陶請於予曰館陶之政孰為大<lb/>
曰館陶魏邑也聖朝大儒栁仲塗實魏人自唐吏部下<lb/>
三百年得孔子之道而粹者惟仲塗居魏東郊著數萬<lb/>
言皆堯舜三王治人之道未大用而死其道纔施其一<lb/>
二介聞栁氏之子孫尚有賢且肖者魏之人猶能記<lb/>
識仲塗之居亦或有能讀其書者仲塗之道則未聞有<lb/>
<pb n="KR4d0028_WYG_018-11a"/>
人知之先之至館陶取仲塗書為栁氏子孫及魏之人<lb/>
講釋指明其義使知仲塗之道仲塗之道孔子之道也<lb/>
夫人能知孔子之道施於天地間無有不宜以之治民<lb/>
以之事君以之化天下皆得其序先之能使栁氏子孫<lb/>
及魏之人知仲塗之道栁氏子孫既能知之而肯緘藏<lb/>
於其家乎必能傳之人魏之人亦必能傳之鎮冀邢趙<lb/>
自鎮冀邢趙而傳之將河之北皆知仲塗之道矣由河<lb/>
之北而傳之仲塗之道將盈於天地之間矣館陶之政<lb/>
<pb n="KR4d0028_WYG_018-11b"/>
此為大若夫行乎仁義使百里之内咨而嬉癯而肥瘡<lb/>
而良匱而昌兹縣令之事也先之固能行之矣豈待予<lb/>
告<lb/>
　　　吕虞部士龍字序<lb/>
虞部貟外郎東平吕君嘗訪字於介因名士龍易曰雲<lb/>
從龍言龍吟則雲出龍乃乗之游於六合作為膏澤潤<lb/>
液萬彚濟物之德也大矣請字曰兼濟兼濟之義又不<lb/>
徒然也巻收其雲畜宻不雨不得兼矣大旱而為霖雨<lb/>
<pb n="KR4d0028_WYG_018-12a"/>
不崇朝而徧天下兼濟之義於是乎在先朝為侍讀學<lb/>
士烈烈有名稱者君之先君也君不忝爾祖能濟其美<lb/>
今年四十三作虞部貟外郎賜緋魚袋借三品服知邛<lb/>
州邛州要藩矣襟帶巴蜀作固王家有社有民地方千<lb/>
里君能簡削苛政懐以仁惠舒我王澤浸其幽遐是亦<lb/>
兼濟於一方也異日得大位行其志兼濟天下可矣字<lb/>
曰兼濟豈無意哉名以定體字以表德苟不克稱則貽<lb/>
名之羞公其戒之苟保祿位以利其妻子苟殖貨財以<lb/>
<pb n="KR4d0028_WYG_018-12b"/>
肥而家厚而身不思忠吾君利吾民則獨善之行也雖<lb/>
在千萬里外必走就君操吾矛持吾戈以擊君奪此字<lb/>
矣月日序<lb/>
　<lb/>
　<lb/>
　<lb/>
　<lb/>
　徂徠集巻十八<lb/>
</p>
<p>
</p>
  </div>
<div>
                <head>徂徠集巻十九</head>
    <p>
<pb n="KR4d0028_WYG_019-1a"/>
欽定四庫全書<lb/>
　徂徠集巻十九　　　　　　宋　石介　撰<lb/>
　　記<lb/>
　　　祥符詔書記<lb/>
祥符二年翰林學士楊億知制誥錢惟演秘閣校理劉<lb/>
筠唱和宣曲詩述前代掖庭事辭多浮艷真宗訓之曰<lb/>
辭臣學者宗師也安可不戒於流宕乃下詔曰國家道<lb/>
涖天下化成域中敦百行於人倫闡六經於教本冀斯<lb/>
<pb n="KR4d0028_WYG_019-1b"/>
文之復古期末俗之還淳而近代以來屬辭多弊侈靡<lb/>
滋甚浮艷相髙忘祖述之大猷競雕刻之小巧爰從物<lb/>
議俾正源流咨爾服儒之人示乃為學之道夫博聞強<lb/>
識豈可讀非聖之書修辭立誠安可乖作者之制必思<lb/>
教化為主典訓是師無尚空言當遵體要仍聞别集衆<lb/>
製刻鏤已多倘許攻乎異端則是誤於後學式資誨誘<lb/>
宜有甄明今後屬文之士有辭渉浮華玷於名教者必<lb/>
加朝典庶復古風其古今文集可少垂範欲雕印者委<lb/>
<pb n="KR4d0028_WYG_019-2a"/>
本路轉運使選部内文士詳其可否即具本以聞又天<lb/>
章閣待制劉公随常言故楊翰林少知古道故孫漢公<lb/>
集中有送楊序説其言十一月自建州召試授秘書省<lb/>
正字詔褒之有精彩神助文字生知之語是時名聞天<lb/>
下道路拭目或勸以歌功上美更祈清貫者則掉臂不<lb/>
顧或以其早成夙悟比前代王勃輩者則愀然曰吾將<lb/>
勉力庶㡬子雲退之長驅古今豈止於詞人才子乎又<lb/>
崖掾初覧其㫁文數十篇大竒之持以示漢公曰皇甫<lb/>
<pb n="KR4d0028_WYG_019-2b"/>
持正栁州少年時正當如是本朝文人稱孫丁而皆推<lb/>
尊之則楊為少知古道明矣然以性諳浮近不能古道<lb/>
自立好名事勝獨驅海内謂古文之雄有仲塗黄州漢<lb/>
公謂之輩度巳終莫能出其右乃斥古文而不為逺襲<lb/>
唐李義山之體作為新制楊亦學問通博筆力宏壯文<lb/>
字所出後生莫不愛之然破碎大道雕刻元質非化成<lb/>
之文而古風遂變時執政馮文懿與二三朝士竊病之<lb/>
又黄州漢公皆巳死他人柔弱無以摧楊雄鋩惟胡大<lb/>
<pb n="KR4d0028_WYG_019-3a"/>
監繼周在且以罪廢屏居廬江乃相與延譽徐言於上<lb/>
乞召知制誥以拉楊之虎牙繼周旣至真宗命上殿賜<lb/>
坐從容延問曰知卿雖謫官猶不廢學今復用卿知制<lb/>
誥繼周以久去班行朝禮多廢即拜謝於殿上真宗亦<lb/>
不之罪繼周旣退直趨舍人院箕倨坐㕔上睥睨言曰<lb/>
適來見上上金口命胡旦復知制誥胡旦老矣豈能重<lb/>
入此小兒隊裏知得它制誥矜傲輕忽旁如無人真宗<lb/>
以繼周素無行尚疑之潛令小黄門一人随其後觀之<lb/>
<pb n="KR4d0028_WYG_019-3b"/>
黄門盡以告明旦真宗見文懿具道其事乃曰胡旦終<lb/>
未可用觀其言語亦似詖傾文懿以繼周自為之亦無<lb/>
如之何繼周但得通判襄州去楊遂肆然無復回避矣<lb/>
介讀祥符二年詔書知真宗皇帝真英主矣聞劉待制<lb/>
之説知文懿真賢相矣易曰觀乎人文化成天下為天<lb/>
子能知乎文之本而思復於古非英主與為宰相能悼<lb/>
乎風之變而思救其弊非賢相與介竊懼聖君賢相之<lb/>
事異日冺落因私記之<lb/>
<pb n="KR4d0028_WYG_019-4a"/>
　　　宋城縣夫子廟記<lb/>
天地吾知其易毁也一德不修則裂日月吾知其易喪<lb/>
也一政不行則缺山嶽吾知其易壊也一化不明則崩<lb/>
河洛吾知其易涸也一令不善則竭大哉吾聖人之道<lb/>
彌亘億千萬世而不傾横維四方上下而不絶莫亂於<lb/>
戰國莫妖於楊墨莫毒於秦嬴莫逆於莽賊司馬譎詐<lb/>
宋齊㐫慝虐神猾夏曰聰曰勒倡誕邪教曰耼曰釋<lb/>
于唐接踵五季昏君暴徳莫不滅裂衣冠隳棄法則焚<lb/>
<pb n="KR4d0028_WYG_019-4b"/>
燒詩書芟刈禮易吁吾聖人之道受戕害被攻擊斯亦<lb/>
多矣而巍然中居竟不可毁良由根柢堅而枝榦茂也<lb/>
淵源濬而流𣲖逺也三才五常為根柢不亦堅乎堯舜<lb/>
禹湯為枝榦不亦茂乎六籍九疇為淵源不亦濬乎孟<lb/>
荀揚韓為流𣲖不亦逺乎故天地有裂焉日月有缺焉<lb/>
山嶽有崩焉河洛有竭焉吾聖人之道無有窮也夫天<lb/>
地日月山嶽河洛皆氣也氣浮且動所以有裂有缺有<lb/>
崩有竭吾聖人之道大中至正萬世常不可易之道也<lb/>
<pb n="KR4d0028_WYG_019-5a"/>
故無有虧焉宋有天下純用文治制度禮樂一出儒術<lb/>
吾聖人之道大行君君而臣臣父父而子子京師達於<lb/>
郡縣皆崇嚴廟貌而尊祀之宋城在南京為赤縣夫子<lb/>
祠宇尚闕春秋則釋奠於令之㕔事噫其為䙝亦甚矣<lb/>
李大夫堯俞以儒學仕能知聖人為尊不敢黷慢於是<lb/>
拆佛宇淫祠十數區取其材作廟於縣署之右棟宇壯<lb/>
焉丹雘麗焉穹穹闢陽耽耽闔隂夫子被王衮冕執珪<lb/>
尺有二寸負斧依當宁而坐顔淵閔子騫十一人列侍<lb/>
<pb n="KR4d0028_WYG_019-5b"/>
翼如有嚴有威廟成俾予記之嗚呼異哉李大夫作是<lb/>
廟有三善焉撤佛宇弱夷法也毁淫祠革邪俗也尊聖<lb/>
師明大道也有是三善不可不記故敢承命而不敢讓<lb/>
景祐四年五月一日<lb/>
　　　泰山書院記<lb/>
自周以上觀之賢人之達者皋陶傅説伊尹吕望召公<lb/>
畢公是也自周以下觀之賢人之窮者孟子揚子文中<lb/>
子吏部是也然較其功業德行窮不必易達吏部後三<lb/>
<pb n="KR4d0028_WYG_019-6a"/>
百年賢人之窮者又有泰山先生孟子揚子文中子吏<lb/>
部皆以其道授弟子旣授弟子復傳之於書其書大行<lb/>
其道大耀先生亦以其道授弟子既授之弟子亦將傳<lb/>
之於書將使其書大行其道大耀乃於泰山之陽起學<lb/>
舍齋堂聚先聖之書滿屋與羣弟子而居之當時游從<lb/>
之貴者孟子則有梁惠王齊宣王滕文公之屬揚子則有<lb/>
劉歆桓譚之屬文中子則有越公之屬吏部則有裴晉<lb/>
公鄭相國張僕射之屬門人之髙弟者孟則有萬章公<lb/>
<pb n="KR4d0028_WYG_019-6b"/>
孫丑樂克之徒揚則有侯芭劉棻之徒文中子則有董<lb/>
常程元薛收李靖杜如晦房魏之徒吏部則有李觀李<lb/>
翺李漢張籍皇甫湜之徒今先生游從之貴者故王沂<lb/>
公蔡二卿李泰州孔中丞今李丞相范經畧明子京張<lb/>
安道士熈道祖擇之門人之髙弟者石介劉牧姜潛張<lb/>
洞李緼足以相繼於千百年之間矣孰謂先生窮乎大<lb/>
哉聖賢之道無屯泰孟子揚子文中子吏部皆屯於無<lb/>
位與小官而孟子<graphic n="KR2734" url="https://raw.githubusercontent.com/kanripo/KR-Gaiji/master/images/KR2734.png" mimeType="image/png"/>於七篇揚子泰於法言太𤣥文中<lb/>
<pb n="KR4d0028_WYG_019-7a"/>
子泰於續經中説吏部泰於原道論佛骨表十餘萬言<lb/>
先生嘗以為盡孔子之心者大易盡孔子之用者春秋<lb/>
是二大經聖人之極筆也治世之大法也故作易説六<lb/>
十四篇春秋尊王發微十七巻疑四凶之不去十六相<lb/>
之不舉故作堯權防後世之簒奪諸侯之僣偪故作舜<lb/>
制辨註家之誤正世子之名故作正名解美出處之得<lb/>
宜辨傳嗣之有嫡故作四皓論先生述作上宗周孔下擬<lb/>
韓孟是亦為㤗先生孰少之哉介樂先生之道大先生<lb/>
<pb n="KR4d0028_WYG_019-7b"/>
之為請以此説刋之石立於講堂之西壁康定元年七<lb/>
月十八日記<lb/>
　　　青州州學公田記<lb/>
故僕射相國沂公初作青州學成奏天子天子賜學名<lb/>
且頒公田三十頃以入於學公患田少不足又旁學作<lb/>
屋百二十間嵗入於學錢三十一萬逮今十稔學益興<lb/>
而士倍多太守趙集賢廣公之意取南城隙地又作屋<lb/>
凡八十三間别為旁舍六十二間嵗入於學通六十七<lb/>
<pb n="KR4d0028_WYG_019-8a"/>
萬學之公用於是大充而養士之道稱矣學官與諸弟<lb/>
子侈之請記於壁曰立其法萬物不改者道之本也通<lb/>
其變使民不倦者道之中也本故萬世不改也中故萬<lb/>
世可行也若伏羲神農黄帝堯舜氏樹君臣父子上下<lb/>
之制立其法萬世不改者也是之謂本為服牛乗馬上<lb/>
棟下宇弧矢網罟之宜舟楫耒耜之利棺槨之便臼杵<lb/>
之用通其變使民不倦者也是之謂中焉相國法三代<lb/>
明王之制取古者家有塾黨有庠術有序國有學之制建<lb/>
<pb n="KR4d0028_WYG_019-8b"/>
學於青立本也集賢申易大畜養賢頤養正需飲食宴<lb/>
樂兊朋友講習之義推廣於學制其中也大凡舒則人<lb/>
暇局則人困故善教者優游而至道不善教者急速而<lb/>
强人其要在酌夫勞逸之節焉禮曰張而不弛文武不為<lb/>
也一弛一張文武之道也今夫學者六藝經傳千萬言<lb/>
以時而諷之其為功博矣仁義禮智忠信孝弟之道天<lb/>
地隂陽星辰災變之動以時而求之其為業廣矣廣博<lb/>
而難卒勤苦而後能成蚤起夜誦寒暑不廢衣冠不<hi>角</hi>
<pb n="KR4d0028_WYG_019-9a"/>
則是常張之矣嵗有田日有餼勞有休怠有養所以息<lb/>
焉游焉是一張一弛之道也君子謂相國集賢善教矣<lb/>
張而不急弛而不廢初集賢樂學之成經始甚亟乃擇才<lb/>
吏得節度推官蔡君亶用董其役作屋舍凡一百四十<lb/>
五間而但取材於縣官之餘借力於公家之隙不煩於<lb/>
府不擾於民和説而以成予謂相國善作也集賢善述<lb/>
也蔡君善卒相國集賢之志也見託斯文既不得讓因<lb/>
記其嵗月云<lb/>
<pb n="KR4d0028_WYG_019-9b"/>
　　　新濟記<lb/>
天聖十年春知兖州工部尚書翰林侍講學士孫公開<lb/>
新濟成夏汶水暴漲盡壊其坊豬於西澤滿弗受腹背<lb/>
溢出横流湯湯為江為淮轉如天回突如山來勢若吞鄆<lb/>
及夀張東阿人不溺於水如一縷絲一毫髪相維之矣<lb/>
東北注入新濟汶水勢削遂不克患明年京東蝗虫大<lb/>
旱五榖皆不熟自潘水東至於海尤甚州養兵十數萬<lb/>
倉庫空虚公儲不逮百日或出秕稗糞腐為天子養兵<lb/>
<pb n="KR4d0028_WYG_019-10a"/>
食嬴卒餓軍旦夕洶洶發怒色流怨言郡刺史以下焦<lb/>
然疚於懐不知其所為徒拱手俟罪而巳兩轉運使以<lb/>
是失職罷去天子使轉運淮南倉轉輸於南方凡數千<lb/>
艘由淮達於鄆鄆入於新濟新濟而東東方遂濟噫春<lb/>
新濟成夏汶水漲新濟是頼汶水無害鄆人適安今年<lb/>
新濟成明年東方饑新濟是憑兵不匱食國不乏用民<lb/>
不饑死新濟之為功也如此則速成疾效章章著見於人<lb/>
者故畧舉之矣若夫北暨鄆之張澤南暨濟陽郡之鉅<lb/>
<pb n="KR4d0028_WYG_019-10b"/>
野民良田百萬頃水宅焉三十年民不得一壠耕一穗<lb/>
收新濟成疏其水入新濟民得是良田播殖五榖以衣<lb/>
食之新濟之功此益為大中國之有四瀆猶人之有四<lb/>
支四瀆濟其一也濟水壅廢地一支矣今濟水復流地<lb/>
之一支復生也地有血脉也有膋胃也濟不壅絶為地<lb/>
道計也且濟水棄滯塞廢三十年三十年不為濟矣今<lb/>
濟水復為濟矣海不受濟之朝三十年海亡一濟三十<lb/>
年矣今濟水復朝於海海復得一濟矣地生一支濟復<lb/>
<pb n="KR4d0028_WYG_019-11a"/>
為濟海復朝濟其功格於地矣及於濟矣及於海矣功<lb/>
又益為大也當濟源涸此功落成祭法曰能禦大菑則<lb/>
祀之能捍大患則祀之此可謂禦大菑矣捍大患矣則<lb/>
公宜受天百祿世世祀之傳子傳孫寖隆寖昌公盡忠<lb/>
三朝白首彌固勲望風迹終焉允臧在太宗朝講經璧<lb/>
水敷助文治觀學王宫啟發孝德在真宗朝堂上疏陳<lb/>
十不可請停西祀又抗言乞焚天書斬朱能以道事君<lb/>
有犯無隠陛下續服日以孔子之六經堯舜禹湯文武<lb/>
<pb n="KR4d0028_WYG_019-11b"/>
周公之道説於上前以輔聖德歴事三世將逾四統年<lb/>
甫及致政三上章乞骸骨歸葬鄉里不得請又四上章<lb/>
乞解近侍守鄉郡天子重勞以官職之事許之旣告老<lb/>
去猶以鄆人被水患三十年濟不為濟濟不朝海地廢<lb/>
一支在公家之利為不了卒能成功澤生民利萬世及<lb/>
國家被來世春秋傳曰太上有立德其次有立功謂之<lb/>
不朽若公之立德立功可稱於不朽矣宜刻諸石垂之<lb/>
無窮按濟水出於河南府王屋縣溢於東出於陶丘東<lb/>
<pb n="KR4d0028_WYG_019-12a"/>
北㑹於汶入於海當黄河溢并濟為一河水一石其泥<lb/>
六斗泥淤為岸數百尺河水復濟遂失故道不復能流<lb/>
入於海乃停於鄆之西南為大澤作民患垂三十年公<lb/>
久思之又數議外廷衆口嘵嘵為不可至是復白於上<lb/>
請身自行安肅軍觀察留後陳公堯咨時治於鄆受成<lb/>
於公不敢異公議克同於公天聖十年正月以鄆州之<lb/>
須城中都平隂夀張陽榖東阿齊州之歴城長清合三<lb/>
萬人起鄆魚山盡下把四十里齊州接下把而下又五<lb/>
<pb n="KR4d0028_WYG_019-12b"/>
十里疏濟故道通濟入海一月克成厥功督役則有鄆<lb/>
州通判比部貟外郎張舜元齊州通判國子博士<hi>闕</hi>隲平<lb/>
隂知縣國子博士李錫歴城知縣太常丞董儲夀張知<lb/>
縣右侍禁王師顔鄆州駐治右班殿直張政中<hi>闕</hi>縣主<lb/>
簿劉允介自謀始及成功皆預焉故能備述其事景祐<lb/>
元年月日記<lb/>
　　　去二畫本記<lb/>
留守工部彭城劉公随常親來視學於東庫謂非聖人<lb/>
<pb n="KR4d0028_WYG_019-13a"/>
書宜悉去之不可使學者讀之惑亂其心也公之心可<lb/>
謂正矣噫非聖人書猶不可觀之况非聖人畫乎且自<lb/>
伏羲至於神農神農至於黄帝黄帝至於堯舜堯舜至<lb/>
於禹湯禹湯至於文武文武至於周公周公至於孔子<lb/>
中國猶一人治也由一塗出也有老子生然後仁義廢<lb/>
而禮樂壊有佛氏出然後三綱棄而五常亂嗚呼老與<lb/>
佛賊聖人之道者也悖中國之治者也公所謂非聖人<lb/>
之書者也老與佛之書也老與佛之書猶不可使學者<lb/>
<pb n="KR4d0028_WYG_019-13b"/>
見况使學者見老與佛之像乎書庫有舊存三教畫本<lb/>
索觀之則吾聖人與老氏釋氏等使學者趨老與佛亦<lb/>
將同吾聖人也讀其書猶懼惑亂其心使趨老與佛同<lb/>
於吾聖人豈知不易吾衣冠棄吾父子捨吾君親廢吾<lb/>
祭祀相與同歸於夷也三教畫本獨存吾聖人朝夕令學<lb/>
者拜事庶㡬知吾師之尊吾教之一吾道之正所謂老<lb/>
與佛二者吾令悉去之後來者有謂吾不恭職失二畫<lb/>
本吾故書失以告<lb/>
<pb n="KR4d0028_WYG_019-14a"/>
　　　宣化軍新橋記<lb/>
康定二年冬十月戊午宣化軍使虞部貟外郎張景雲<lb/>
作清河橋成河初不通故為之舟則人利舟也及其弊<lb/>
也舟反害人河不復通故為之橋救舟弊也善哉其達<lb/>
變也與聖人之於天下之道有作焉有因焉有變焉未<lb/>
有初也故作未有制也故因制失故變變者救其失也<lb/>
漢董仲舒曰道者萬世無弊非無弊也得捄之之道也<lb/>
毁舟為橋善變者乎易曰通其變使民不倦其是之謂<lb/>
<pb n="KR4d0028_WYG_019-14b"/>
矣河去軍北門數歩其流不絶如縷深不濡軌廣不逾<lb/>
丈非如彭蠡洞庭之險而人病渉則甚於彭蠡洞庭實<lb/>
舟之為也舟有十五人十五人為十五家家率七口為<lb/>
百五口百五口之衣與食皆取於舟晨起十五家磨牙<lb/>
動吻伸頭奮距以搏以噬憧憧往來人罕完膚吁上下<lb/>
相容州縣無政孽苗遂盛姦府遂成凡此橋歴二年更<lb/>
六人成輙壊者三卒成於君如此其艱孽苗大而難㧞<lb/>
也姦府固而難破也非君之誠與㫁孰克哉初天章閣<lb/>
<pb n="KR4d0028_WYG_019-15a"/>
待制知淄州軍州事郭公勸侍御史京東轉運使張公<lb/>
奎始謀毁舟建橋授謀於縣而郭以憂去張徙河東其<lb/>
後虞部郎中胥君榖繼來為州國子博士霍君某通判<lb/>
州事虞部貟外郎韓君榖為縣雖述二公之志而橋再<lb/>
壊逮吾橋卒成當二公之志橋壊也人咸曰橋不可作<lb/>
也物有數事有廢興廢興存諸時成敗繫於天皆不在<lb/>
人君來代韓聞其説獨以為不然苟興廢成敗皆不在<lb/>
人則救懐襄之患者非禹也與定管蔡之亂者非周公<lb/>
<pb n="KR4d0028_WYG_019-15b"/>
也與平諸吕之難者非勃也與去鱷魚之暴者非吏部<lb/>
也與作一橋不能圗久人無誠也乃推諸天患誠不至<lb/>
而不患功難就視事之日亟至河上且嘆曰州縣之政<lb/>
莫大於是者州之大者方千里縣之大者方百里政之<lb/>
善惡不出千里之内自東自西自南自北孰不由此塗<lb/>
出也苟有利焉天下享之苟有害焉天下被之在周官<lb/>
則曰司險周知其山林川澤之阻而達其道路在孟子<lb/>
則曰十一月徒杠成十二月輿梁成在春秋傳則曰啟<lb/>
<pb n="KR4d0028_WYG_019-16a"/>
塞從時况二公謀於初三君作於後願竭才卒成此橋<lb/>
且舟之為害也逺矣吾為利也豈謀近哉百世後従已不可<lb/>
苟作為百世計也其作之也梓材以新制度以侈夏六月已<lb/>
酉明日落成其夕橋又壊君曰天固助予非有姦橋何壊韓<lb/>
君再為橋橋再壊壊有故也吾一為橋橋一壊壊於姦也吾来<lb/>
討姦者終成吾橋然後信吾之志而奪姦人之心暴姦<lb/>
人之罪益勤不懈日出臨河上工之拙巧材之良惡斧<lb/>
斤之髙下繩墨之曲直必親焉毋不良日入歸如此九<lb/>
<pb n="KR4d0028_WYG_019-16b"/>
十有七日橋乃成凡五虹三十七柱七十八梁皆大木<lb/>
也所以取大壯而圗不朽噫衣乎舟食乎舟者百餘人爪<lb/>
距森森牙齒齗齗相與横跂盤錯於其間崇姦深樹孽<lb/>
大非君智果姦府不破非君特達孽苗不㧞始壊再壊<lb/>
三壊也衆口囂囂咸請罷由於克㫁君聴不亂由於克<lb/>
誠此橋卒成嗚呼君之功茂焉十月初九日記<lb/>
　　　柘城縣廵檢廨署記<lb/>
天下有事也天子日旰而食公卿側坐而謀大夫露宿<lb/>
<pb n="KR4d0028_WYG_019-17a"/>
而行命士晝夜走以赴命况庶人乎天下無事也農閒<lb/>
於野工遊於府商嬉於市士大夫不醇駟不駕不兼味<lb/>
不食髙冠寛衣恬愉舒緩為事况天子公卿乎帝宋有<lb/>
天下八十年矣艱難於太祖勤勞於太宗汲汲於真宗<lb/>
逸於陛下始於胼胝中於癯瘠今至於安樂泰舒内外<lb/>
官萬餘貟無所事事食天子廩祿而巳不矜車輿不飾<lb/>
第宅安為哉右侍禁韋君濤朝廷命擒察南京之宋城<lb/>
楚丘下邑寧陵柘城榖熟虞城盗賊治所在柘城舊是<lb/>
<pb n="KR4d0028_WYG_019-17b"/>
廨宇卑圯風雨弗蔽韋君至則曰天子賜廩祿非獨奉<lb/>
臣身亦將以仰事父母俯庇妻子今居無厚墻完廬日<lb/>
暴濕其身體豈聖君推孝治待臣下之意邪况海㝢富<lb/>
康洊嵗豐稔家給人足盗賊不作幸外無職事内置吾<lb/>
親於康寧不亦可乎舊署之囂塵湫隘者悉更之髙明<lb/>
爽塏於是燕寢有堂飲食有位廐庫井竈㒺不有秩上<lb/>
以荷大君養育内以逸樂其親及於其妻兒韋君中無<lb/>
歉然不足者非我列聖相勤養理宇内無事韋君當如前<lb/>
<pb n="KR4d0028_WYG_019-18a"/>
所述晝夜走赴職弗暇豈及於此乎予吏睢陽韋君以<lb/>
新署成乞文為記因感天下之人各得其所且嘉韋君<lb/>
之能厚於其親遂命筆直書之無罪略焉云爾時景祐<lb/>
四年六月二日記<lb/>
　　　鄆城縣新堤記<lb/>
太祖太宗用武當是時武夫帶一刀負一矢取功名如<lb/>
山嶽書生吐一竒運一䇿闢土地數千里聖勲臣勞告<lb/>
天地宗廟外内文士得取為歌詩頌贊刻於金石播諸<lb/>
<pb n="KR4d0028_WYG_019-18b"/>
筦絃荆潭臣僕甌閩内屬蜀師來降李煜渡江吳人慕<lb/>
化并汾納社天覆地載之内一用宋正朔㒺敢貳志真<lb/>
宗以文守陛下以孝治通五十六年生物鬯遂積榖豐<lb/>
實海内恬嬉閒暇習於爼豆文儒藴藉尚以章句武夫<lb/>
書生莫得如向之取功名闢土地者學史者磨墨濡<lb/>
毫俟以嵗月竟無有卓卓勲烈可稱紀載夏四月予臥<lb/>
睢陽公舍鄆城縣令劉君準遣使致書於予曰故鄆<lb/>
城為水濕敗予作新城於故城西南十五里遷其民而<lb/>
<pb n="KR4d0028_WYG_019-19a"/>
居之兩逾月不止水如故城謀再遷之則重勞吾民且<lb/>
鉅野在天下為大澤之一周視邑内無髙燥旁可居萬<lb/>
家之處雖再遷之水亦随去與其勞民而再遷遷不逺<lb/>
水不若惜是民力擇久安之計民無頻遷水不為患斯<lb/>
亦可也於是環城築長堤千九百歩髙二十丈厚九尺<lb/>
足以捍城矣足以禦水矣堤成予復念曰今雖作堤堤<lb/>
久必壊嵗須補之乃無壊若一嵗一補堤薪芻取於民<lb/>
令苟不恤民吏因縁為姦蠧傷吾民是吾作堤非以為<lb/>
<pb n="KR4d0028_WYG_019-19b"/>
利也反以為害也因即堤上下城裏外楊樹萬有三百<lb/>
栽曰他日堤之薪芻是供可以緩民之憂矣今堤既成<lb/>
且固栁皆青青榮活葉可蔽日太平為吏不從軍邉塞<lb/>
効萬死一生尺寸功求榮名書國史此為績雖細猶愈<lb/>
夫坐而視民溺死不救者焉已從梁山上轉圎石至縣<lb/>
門用匠磨琢成就光滑可書堅厚可存願得君文以記<lb/>
嵗月噫予從事斯文久矣常如向所述不得卓卓勲烈<lb/>
可紀載劉君之功雖非卓卓者刋之於石亦無媿焉遂<lb/>
<pb n="KR4d0028_WYG_019-20a"/>
記之景祐四年六月一日<lb/>
　　　祭堂記<lb/>
周制天子七廟諸侯五廟大夫三廟適士二廟庶人祭<lb/>
於寢唐制三品已上乃許立廟天寳十四年四品清官<lb/>
亦許立廟介今官為節度掌書記在國家官器今從七<lb/>
品説者謂適士上士也官師中下士也庶人則府史之<lb/>
屬也介為庶人則嘗命於天子又未至於適士其官師<lb/>
乎在周制得立廟一唐制則未得立廟今祭於寢則介<lb/>
<pb n="KR4d0028_WYG_019-20b"/>
之烈考嘗為東宫五官且鬼神之道尚嚴於寢實為黷<lb/>
神將立廟則介品賤未應於式貴賤之位不可犯求其<lb/>
中而自為之制乃於宅東北隅作堂三楹以烈考及馬<lb/>
夫人劉夫人楊夫人後劉夫人居焉薦新及於烈考四<lb/>
夫人而已時祭則請皇考皇考妣王考妣咸坐縁古禮<lb/>
而出新意也推神而本人情也慶厯元年辛已十一月<lb/>
十七日建<lb/>
　　　拜掃堂記<lb/>
<pb n="KR4d0028_WYG_019-21a"/>
石氏旣用康定二年辛巳八月八日舉夫王父下為三<lb/>
十三墳𦵏於祖墳塋復立祭堂於宅東北位𦵏之以禮<lb/>
祭之以禮也石氏從周得姓逮於今二千餘年自滄徙<lb/>
居至於今百五十餘年矣祀逺惟介之烈考能談其譜<lb/>
討源及流實為祥盡小子識之烈考終不有識大懼墜<lb/>
落又為石髙五尺廣二尺三寸厚一尺列辭二千三百<lb/>
六十八字表於墓前又思夫千萬世風雨燥濕石久必<lb/>
泐字久必缺不可無蔽覆且嵗時必上冢出必告於墓<lb/>
<pb n="KR4d0028_WYG_019-21b"/>
及拜於墓則皆有祭不可以無次設乃直塋前十四歩<lb/>
為堂三楹一以覆石一以陳祭因謂之拜掃堂云慶厯<lb/>
二年壬午三月五日記<lb/>
　<lb/>
　<lb/>
　<lb/>
　<lb/>
　徂徠集巻十九<lb/>
</p>
<p>
</p>
  </div>
<div>
                <head>徂徠集巻二十</head>
    <p>
<pb n="KR4d0028_WYG_020-1a"/>
欽定四庫全書<lb/>
　徂徠集巻二十　　　　　　　宋　石介　撰<lb/>
　　　啟　表　移　祝文<lb/>
　　　　謝益州張宻學啟<lb/>
右介啟介自八月十日至二十三日兩到府城共住九日<lb/>
五次伏謁旌下一賜食華亭寺每請見皆特優禮待九日<lb/>
費公膳十一及來赴官守而復逺借舟楫盛送饔餼精米<lb/>
喜麵醇酒肥肉率皆豐餘盡室九口在舟四夕日以饜飽猶<lb/>
<pb n="KR4d0028_WYG_020-1b"/>
不盡三之一噫食雖禮之末禮非飲食不將記曰禮始諸飲<lb/>
食易曰物不可不養故受之以需需者飲食之道也又曰頥<lb/>
養正則吉天地養萬物聖人養賢以及萬民然則飲食豈其<lb/>
細與故膰肉不至而孔子行醴酒不置而申公去古人豈專<lb/>
於飲食哉所以為禮也恭惟知府宻學望髙中外德服西南<lb/>
出以奠定四方入將陶宰萬物上養君后必以道道者何忠<lb/>
信之謂也不以道則徒資口腹之欲與飼衆人何異哉下養<lb/>
士類必以禮禮者何仁義之謂也不以禮則徒取豢肥之意<lb/>
<pb n="KR4d0028_WYG_020-2a"/>
與畜犬豕何異哉介所以拜賜以來為榮且喜非榮一<lb/>
巵酒之賜非喜一桉肉之味盖知府宻學養不肖以禮<lb/>
也又府從事嘗以介小詩塵於几閣宻學俯為屬和介<lb/>
雖不獲賜本而親奉玉音是何蕢桴土鼓之疎輒邀咸<lb/>
池大章之作此又介希遇之幸而非常之榮也以州縣<lb/>
賤小吏見國大臣以屬郡下執事見大尹自當畏汗恐<lb/>
懼趨走階下望塵而來拜塵而去何得襜如矩歩以賓<lb/>
客禮進退從容賜坐欵宻奉對聲什唱和飲食衎衎來<lb/>
<pb n="KR4d0028_WYG_020-2b"/>
有勞去有送處具室廬行具舟楫若僚友者焉迥出素<lb/>
望皆逾常夷為榮且喜不亦宜哉宻學旣以禮養士願<lb/>
服勞厥官夙夜勉勉使卒無曠敗以報萬一此則小人<lb/>
以力報上之效也其安敢以怠近瞻府城遥阻旌㦸愚<lb/>
情無任戀恩荷德激切依歸之至<lb/>
　　　謝益州轉運明學士啟<lb/>
介去年赴任嘉州未期月母氏訃至入蜀之計已匱任<lb/>
蜀之計未就而出蜀之計又廹凶喪之家稚騃十餘口<lb/>
<pb n="KR4d0028_WYG_020-3a"/>
寄於五千里外其未墜於淵谷者如以一寸髪維之矣<lb/>
學士賜之大德不惟振其將死之命又從而衣食之使<lb/>
有餘溫餘飽焉當日之凍者今燠而壯當日之匍匐而<lb/>
行者今躍而走當日之孩乳而生者今坐而食堂有親<lb/>
且康寧以逸以樂庭有子孫懽然熈熈石氏閨門之内<lb/>
晏晏如也學士之德也嗚呼夫施之為也有憫其人餓<lb/>
窮而為之者有取其人道德而為之者憫其人猶人見<lb/>
魚鱉卵胎犬彘鳥鼠不忍其無罪而就死地惻焉而憫之<lb/>
<pb n="KR4d0028_WYG_020-3b"/>
為之也施之細也取其人道德而為之者非不忍其無故<lb/>
就死地惻焉而憫之為之也蓋以其人之有智勇焉生<lb/>
之也可使之立功庸以其人之有學術焉生之也可使<lb/>
之輔君子以其人之有仁義焉生之也可使之養蒸民<lb/>
以其人之有忠信焉生之也可使之施教化斯以為施<lb/>
也施之大也施之細也君子不求其報施之大也君子<lb/>
將求其報不求其報者君子之私也將求其報者君子<lb/>
之公也私者私於一物也公者公於天下也魚鱉卵胎<lb/>
<pb n="KR4d0028_WYG_020-4a"/>
犬彘鳥鼠之得生焉不過魚鱉卵胎犬彘鳥鼠之報<lb/>
故君子不求焉智勇學術忠信仁義之得生焉必有智<lb/>
勇學術忠信仁義之報故君子求焉不求焉所以私於<lb/>
物也求焉所以公於天下也立功庸施教化輔君子養<lb/>
蒸民斯非天下之公與學士之施於介非憫其餓窮而<lb/>
慈之也取其道德而為之也學士不求其報於介也是<lb/>
以魚鱉卵胎犬彘鳥鼠待介也求報於介也介則將以<lb/>
智勇學術忠信仁義以報於學士也區區之心盡在此<lb/>
<pb n="KR4d0028_WYG_020-4b"/>
矣蜀雖國家之疆土其風氣不得中國之正伏惟學士<lb/>
履此嚴凝順頥養以持固大中之福不任瞻戀拳拳之<lb/>
心<lb/>
　　　謝兖州李相公啟<lb/>
介頓首百拜資政相公閣下孟冬漸寒伏惟台候萬福<lb/>
介五月中過府中得獲恭覲伏蒙相公恩義如常介不<lb/>
勝感銘之至恭以相公之德兖州之人衣食之矣衣食<lb/>
之厚且足無如介者生景德之乙巳嵗介生之年相公<lb/>
<pb n="KR4d0028_WYG_020-5a"/>
為狀元由大臣丞通判於兖逮今三十五年相公凡四<lb/>
來兖其殖衣食於兖也富且饒矣自相公初殖之介則<lb/>
衣食之介今生三十五年衣食相公三十五年矣先介<lb/>
一年生者衣食多於介一年後介一年生者衣食少於<lb/>
介一年何况有先四十年五十年生者後三十年四十年<lb/>
生者是兖州之人衣食相公最厚兖州與天下衣食相<lb/>
公又厚蓋相公來兖州四矣陶宰天下再矣故衣食之<lb/>
有厚薄焉旦暮相公正三台席推兖州衣食以及天下<lb/>
<pb n="KR4d0028_WYG_020-5b"/>
天下衣食相公其亦如兖州之人矣夫衣食乎天下福<lb/>
德爵祿寧有窮時伏惟相公倍加慎重<lb/>
　　　謁兖州通判孟虞部啟<lb/>
孟子曰天下有達尊三爵一齒一德一朝廷莫如爵鄉<lb/>
黨莫如齒輔世長民莫如德執事於介言乎爵則貴言<lb/>
乎齒則長言乎德則優斯三者皆宜拜也詩曰維桑與<lb/>
梓必恭敬止執事所治郡則介父母之邦此又一宜拜<lb/>
也禮曰見父之執不謂之進不敢進不謂之退不敢退<lb/>
<pb n="KR4d0028_WYG_020-6a"/>
不問不敢對言敬父同執志如事父執事與介先君同<lb/>
年登科又一宜拜也介於執事宜拜之禮有五而執事<lb/>
聽政逾一時矣介收五代以禮改葬自經始至卒事二<lb/>
百一十日不敢一日怠忽故未及一候門墻今幸㑹車<lb/>
騎過於里中敢俯伏馬前叙孟子詩人禮家之説以修<lb/>
勤拜<lb/>
　　　代鄆州通判李屯田薦士建中表<lb/>
右臣嘗讀漢書毎遇災異則詔三公郡國各舉賢良方<lb/>
<pb n="KR4d0028_WYG_020-6b"/>
正能直言極諌之士上親䇿問之故賈誼晁錯公孫𢎞<lb/>
董仲舒得以極其言所以漢書昌言垂四百年今國家<lb/>
方維新庶政更脩百度日昃不食急於太平而蝗旱相<lb/>
乗仍嵗饑饉朝廷憂勞哀痛若内諸隍聖德日新天災<lb/>
未消躬求讜言庶聞其道臣竊見本州今秋得解進士<lb/>
建中能言天道人事之應能叙三才九疇之義能知太<lb/>
平之道能息災異之術臣且見其實輙敢薦明惟朝廷<lb/>
策焉伏以建中三十六嵗專精畢力勞心苦學積二十<lb/>
<pb n="KR4d0028_WYG_020-7a"/>
餘年性識通敏經術深明讀書不取其語辭直以根本<lb/>
乎聖人之道為文不尚其浮華直以宗樹乎聖人之教<lb/>
故能言天地人之際聖帝明王之道通古今之術識治<lb/>
亂之迹懐經綸之畧有超異之才其家至貧養父母以<lb/>
孝聞躬營甘㫖不避寒暑安貧守節窮能益固未嘗以<lb/>
一介妄干於人持身㢘操心平睦鄉里以仁交朋友以<lb/>
忠内守信義外脩操履不以利動不以妄進古之所謂<lb/>
經明行脩文學孝㢘建中實有之昨秋賦時本州考試<lb/>
<pb n="KR4d0028_WYG_020-7b"/>
得合格已解發姓名入禮部貢院去訖竊以禮部毎春<lb/>
就試進士動有三二千人程式繁宻條制謹嚴言苟小<lb/>
有所誤便當遺落又與衆人浪試復且糊名竊恐偶有<lb/>
所遺則建中不得以名聞天子其人遂不見用於聖朝<lb/>
其道遂不得施於天下文明之代使賢者有不遇之歎<lb/>
千載之下朝廷有失賢之名伏乞聖慈更不送禮部試<lb/>
特詔令試䇿訪以王道之要次以當世之務容其直言<lb/>
毋諱有司必有以禆益國家者如其言可采伏望聖慈<lb/>
<pb n="KR4d0028_WYG_020-8a"/>
特與收擢稍不如舉狀臣甘俟聖典干冒旒扆臣無任<lb/>
激切屏營之至<lb/>
　　　鄆州知州祈雨文<lb/>
黄石之靈夫萬民恃五榖而生也百榖仰膏雨而長也<lb/>
故一日無榖則民困且饑逾月不雨則榖焦且死自去<lb/>
年正月風雨不順序天變乎上嵗凶乎下黎民阻飢皇<lb/>
皇焉日望其新麥曰庶㡬不死矣三月且不雨麥不出<lb/>
壠榖不出土日凄風亢陽旱既太甚其政不修邪其化<lb/>
<pb n="KR4d0028_WYG_020-8b"/>
不流邪刺史不德而民無告邪隂陽逆而不順和氣塞<lb/>
而不來苟以政不脩化不流守吏不德而民無告天示<lb/>
譴則罪在守吏凡有禍有罰宜加守吏守吏且不敢怨<lb/>
不敢辭民何辜而天不雨以絶民之食神聽不明罰不<lb/>
當罪民不肯受而敢咨敢嗟神儼然南面有此土宇厥<lb/>
民嵗供飲食祇事扵神有辠當神罰民其奚辭乎無罪<lb/>
而罹禍民其肯受乎惟神其移於某身而使斯民活且<lb/>
神昔在炎漢曽以三略授子房建萬世基矣人民亟受其<lb/>
<pb n="KR4d0028_WYG_020-9a"/>
福其功略大矣其德略逺矣而有土方千里之内並在<lb/>
神之左右豈不能為作福休以庇覆膏沐之守吏旣不<lb/>
德不明不能養斯民神又其棄諸惟神仁於斯民<lb/>
　　　上南京夏尚書啟<lb/>
惟留守尚書光奉制書來尹畿近伏惟慶慰伏以天子<lb/>
之居則謂之京而汴為東京洛為西京宋為南京其名<lb/>
尊矣王者之興必有其地而堯自唐虞舜自媯汭禹自有<lb/>
夏湯自景亳周自岐山劉自漢中李自晉原國家自歸徳<lb/>
<pb n="KR4d0028_WYG_020-9b"/>
其世長矣洪惟太祖開國授於太宗太宗靈承傳之先<lb/>
廟先廟克光付與皇帝相繼四聖垂乎百年德厚流長<lb/>
本固葉茂重熈累盛以至於億萬世而寖隆寝昌莫不<lb/>
由乎肇迹之有先始封之彌大壯是王氣建為大都保<lb/>
釐東郊居守留鑰常命懿德國老邇臣若今丞相僕射<lb/>
王公等數人迴翔畿甸莫不自此遷入為柄輔中書堂<lb/>
執政者五而三出為南京尹伏惟留守尚書始以賢良<lb/>
方正能直言極諌舉次以大禹益稷皋陶之謨出納誥<lb/>
<pb n="KR4d0028_WYG_020-10a"/>
命次以伊尹伊陟甘盤巫咸之義弼諧機衡名書太常<lb/>
勲在王府今旣承三公而來亦當躡三公而去自兹京<lb/>
邑地望益髙不獨為宋之榮觀可以使天下之聳動也<lb/>
介頃由學官登於幕府天與其幸㑹公之來喜忭交并<lb/>
精爽飛越官守有限不能奔走麾下與公推挽轡轂一<lb/>
日而至慰邦人徯望之心瞻望旌旄不勝踴躍之至<lb/>
　　　移府學諸生<lb/>
賢重也食輕也君子推乎輕以篤乎重故賢隆焉學本<lb/>
<pb n="KR4d0028_WYG_020-10b"/>
也養末也君子厚於本而薄於末故學至焉易曰大畜<lb/>
養賢也又曰頥貞吉則推乎輕以篤乎重之謂也孔子<lb/>
曰君子謀道不謀食又曰食無求飽則厚於本而薄於<lb/>
末之謂也聖人置祿以待百官祿充而後責之以事故<lb/>
事修而國家立矣然則養豈素出也君子養賢以居衆<lb/>
材養優而後責之以道故道至而教化行矣然則養豈<lb/>
空具也講習在堂朋友在序圗籍在府器服在㕔嵗有<lb/>
公田日有常秩内足以樂乎志而外足以進乎道夫志<lb/>
<pb n="KR4d0028_WYG_020-11a"/>
者何謂也志乎所志也道者何謂也道乎所道也志於<lb/>
忠信而忠信立志於孝悌而孝悌成志之謂也道於<lb/>
仁義而仁義隆道於禮樂而禮樂備道之謂也夫如是<lb/>
養果不空具也南京學立於故大諫戚公成於今留守<lb/>
夏公大諫為建學官學之有取無不給惟養士之具未<lb/>
稱留守從天子請田千畝以食於學養士之具又稱則<lb/>
諸生不可以負二公矣噫大諌至留守三十年矣而學<lb/>
乃成豈不以學大本也殖之不深不可以維萬世道重<lb/>
<pb n="KR4d0028_WYG_020-11b"/>
器也舉之不以難不可以格後人殖之深舉之難諸生<lb/>
議之<lb/>
　　　南京夫子廟上梁文<lb/>
日月不盛大星辰不衆多無以昭天之明山嶽不磅礴<lb/>
江海不横瀉無以彰地之載制度不恢廓宫室不壯麗<lb/>
無以示聖人之尊天明不昭衆庶何所仰也地載不厚<lb/>
萬物何所附也聖人不尊羣儒何所法也况藝祖始興<lb/>
之地先皇親狩之都鼎峙為京自四畿相附而先聖廟<lb/>
<pb n="KR4d0028_WYG_020-12a"/>
齷齪僻陋不堪其憂何以壯逺人之望示四方之則哉<lb/>
留守尚書公下車日餘政未及施首嚴聖祠豪人承風<lb/>
偃化相率出錢二百萬取材於河陽咸得大木以新厥<lb/>
居輪焉奐焉京邑翼翼宋人開聾發瞽共知聖師之尊<lb/>
且大廟作凡三月而厥功有成以十二月二日吉請上<lb/>
梁焉公命酒食盛以落之兒郎偉抛梁東夫子之道岱<lb/>
嶽並崇抛梁西夫子之道大華與齊抛梁南夫子之道<lb/>
衡嶽相參抛梁北夫子之道常山比極抛梁上夫子之<lb/>
<pb n="KR4d0028_WYG_020-12b"/>
道如天可仰抛梁下夫子之道如地不瀉伏願抛梁之<lb/>
後留守尚書公即入持國鈞正位台席行聖師之道以<lb/>
致君於堯舜之上下以躋民於仁夀之域萬斯年兮主<lb/>
聖臣直<lb/>
　　　南京知府祈晴文<lb/>
夫天地明則有長牧以治之幽則有神明以官之惟牧<lb/>
也當大克惠養於斯民以流德澤惟神也當大克庇於<lb/>
斯民以作福貺惟牧與神共理者也隂陽以和百榖嘉<lb/>
<pb n="KR4d0028_WYG_020-13a"/>
登皆牧與神之功風雨不時庶物疵癘皆牧與神之羞<lb/>
今天地失度隂極則流作此淫雨害於粢盛牧治明也<lb/>
惟是夙夜祗栗改行修政庶㡬災禍自兹少弭神治幽<lb/>
也亦豈得安平者哉今民咨嗟咸歸咎於守吏固不敢<lb/>
怠惟神念之抑隂扶陽雨不作大沴弗賊天之時弗匱<lb/>
地之利弗絶民之食皆神之福守吏不能邀其功惟神<lb/>
念之<lb/>
　<lb/>
<pb n="KR4d0028_WYG_020-13b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　徂徠集巻二十<lb/>
</p>
<p>
</p>
  </div>
<div>
<head>徂徠集附錄</head> <lb/>
    <p>
<pb n="KR4d0028_WYG_021-1a"/>
欽定四庫全書<lb/>
　徂徠集附錄<lb/>
　　　徂徠石先生墓誌銘<hi>并序</hi>　歐陽文忠公<lb/>
徂徠先生姓石氏名介字守道兖州奉符人也徂徠魯<lb/>
東山而先生非隠者也其仕嘗位於朝矣魯之人不稱<lb/>
其官而稱其德以為徂徠魯之望先生魯人之所尊故<lb/>
因其所居山以配其有德之稱曰徂徠先生者魯人之<lb/>
志也先生貌厚而氣完學篤而志大雖在畎畝不忘天<lb/>
<pb n="KR4d0028_WYG_021-1b"/>
下之憂以為時無不可為為之無不至不在其位則行其<lb/>
言吾言用功利施於天下不必出乎已吾言不用雖獲<lb/>
禍咎至死而不悔其遇事發憤作為文章極陳古今治<lb/>
亂成敗以指切當世賢愚善惡是是非非無所諱忌<hi>一作</hi>
<hi>忌諱</hi>世俗頗駭其言由是謗議喧然而小人尤嫉惡之相<lb/>
與出力必欲擠之死先生安然不惑不變曰吾道固<lb/>
如是吾勇過孟軻矣不幸遇疾以卒既卒而姦人有欲<lb/>
以竒禍中傷大臣者猶指先生以起事謂其詐死而北<lb/>
<pb n="KR4d0028_WYG_021-2a"/>
走契丹矣請發棺以騐頼天子仁聖察其誣得不發棺<lb/>
而保全其妻子先生世為農家父諱丙始以仕進官至<lb/>
太常博士先生年二十六舉進士甲科為鄆州觀察推<lb/>
官南京留守推官御史臺辟主簿未至以上書論赦罷<lb/>
不召秩滿遷某軍節度掌書記代其父官於蜀為嘉州<lb/>
軍事判官丁内外艱去官垢面跣足躬耕徂徠之下葬<lb/>
其五世未葬者七十喪服除召入國子監直講是時兵<lb/>
討元昊久無功海内重困天子奮然思欲振起威德而<lb/>
<pb n="KR4d0028_WYG_021-2b"/>
進退二三大臣增置諫官御史所以求治之意甚鋭先<lb/>
生躍然喜曰此盛事也雅頌吾職其可已乎乃作慶厯<lb/>
聖德詩以褒貶大臣分别邪正累數百言詩出泰山孫<lb/>
明復曰子禍始於此矣明復先生之師友也其後所謂<lb/>
奸人作竒禍者乃詩之所斥也先生自閒居徂徠後官<lb/>
於南京常以經術教授及在太學益以師道自居門人<lb/>
弟子從之者甚衆太學之興自先生始其所為文章曰<lb/>
某集者若干巻曰某集者若干巻其斥佛老時文則有<lb/>
<pb n="KR4d0028_WYG_021-3a"/>
性説中國論曰去此二者然後可以有為其戒姦臣宦<lb/>
女則有唐鑑曰吾非為一世鑑也其餘喜怒哀樂必見<lb/>
於文其辭博辯雄偉而憂思深逺其為言曰學者學為<lb/>
仁義<hi>一有仁急於利物義果於有為十字</hi>惟忠能忘其身惟篤於自信者<lb/>
乃可以力行也以是行於已亦以是教於人所謂堯舜<lb/>
禹湯文武周公孔子孟軻揚雄韓愈氏者未嘗一日不<lb/>
誦於口思與天下之士皆為周孔之徒以致其君為堯<lb/>
舜之君民為堯舜之民亦未嘗一日少忘於心至其違<lb/>
<pb n="KR4d0028_WYG_021-3b"/>
世驚衆人或笑之則曰吾非狂癡者也是以君子察其<lb/>
行而信其言推其用心而哀其志先生直講嵗餘杜祁<lb/>
公薦之天子拜太子中允今丞相韓公又薦之乃直集<lb/>
賢院又嵗餘始去太學通判濮州方待次於徂徠以慶<lb/>
厯五年七月某日卒於家享年四十有一友人廬陵歐<lb/>
陽脩哭之以詩以為待彼謗焰熄然後先生之道明矣<lb/>
先生既歿妻子凍<hi>一作寒</hi>餒不自勝今丞相韓公與河陽<lb/>
富公分俸買田以活之後二十一<hi>一無此字</hi>年其家始克葬<lb/>
<pb n="KR4d0028_WYG_021-4a"/>
先生於其所將葬其子師訥與其門人姜潛杜黙徐遁<lb/>
等來告曰謗焰熄矣可以發先生之光矣敢請銘某曰<lb/>
吾詩不云乎子道自能久也何必吾銘遁等曰雖然魯<lb/>
人之欲也乃為之銘曰徂徠之巖巖與子之德兮魯人<lb/>
之所瞻汶水湯湯與子之道兮逾<hi>一作愈</hi>逺而彌長道之<lb/>
難行兮孔孟<hi>一有亦云二字</hi>遑遑一世之屯兮萬世之光曰吾<lb/>
不有命兮安在夫桓魋與臧倉自古聖賢皆然兮噫子<lb/>
雖毁其何傷<lb/>
<pb n="KR4d0028_WYG_021-4b"/>
　　　讀徂徠集<lb/>
徂徠魯東山石子居山阿魯人之所瞻子與山嵯峨今<lb/>
子其死矣東山復誰過精魄已埋沒文章豈能磨夀命<lb/>
雖不長所得固已多舊藁偶自錄滄溟之一蠡其餘誰<lb/>
付與散失存㡬何存之驚後世古鑑照妖魔子生誠多<lb/>
難憂患靡不罹<hi>音羅</hi>宦學三十年六經老研摩問胡所專<lb/>
心仁義丘與軻揚雄韓愈氏此外豈知他尤勇攻佛老<lb/>
奮筆如揮戈不量敵衆寡膽大身么麽往年遭母喪泣<lb/>
<pb n="KR4d0028_WYG_021-5a"/>
血走岷峨垢面跣雙足鋤犁事田坡至今郷里化孝悌<lb/>
勤蠶禾昨者來太學青衫踏朝靴陳詩頌聖德厥聲續<lb/>
猗那羔雁聘黄晞晞驚走鄰家施為可怪駭世俗安委<lb/>
蛇謗口由此起中之若飛梭上頼天子聖不挂網者羅<lb/>
憶在太學年大雪如翻波生徒日盈門饑坐列雁鵝絃<lb/>
誦聒鄰里唐虞賡詠歌常續最髙第蹇游各名科豈止<lb/>
學者師謂宜國之皤夭夀反仁鄙誰尸此偏頗不知詉<lb/>
詉者又忍加詆訶聖賢要久逺毁譽暫諠譁生為舉世<lb/>
<pb n="KR4d0028_WYG_021-5b"/>
疾死也<hi>一作者</hi>魯人嗟作詩道曾在祠子以為歌<lb/>
　　　重讀徂徠集<lb/>
我欲哭石子夜開徂徠編開編未及讀涕泗已漣漣勉<lb/>
盡三四章收淚輙忻懽切切<hi>一作昭昭一作昭晰</hi>善惡戒丁寧仁<lb/>
義言如聞子談論疑子立我前乃知長在世誰謂已<hi>一作</hi>
<hi>子</hi>沉泉昔也人事乖相從常苦艱今而毎思子開巻子<lb/>
在顔我欲貴子文刻以金石聨金可爍而銷石可碎非<lb/>
堅不若書<hi>一作筆</hi>以紙六經皆紙傳但當書百本<hi>一作傳十以為</hi>
<pb n="KR4d0028_WYG_021-6a"/>
<hi>百</hi>傳百以為千或落於四夷或藏在<hi>一作於</hi>深山待彼謗<lb/>
焰熄放此光芒懸人生一世中長短無百年無窮在其<lb/>
後萬世在其先得長多㡬何得短未足憐惟彼不可朽<lb/>
名聲文行然䜛誣不須辨亦止百年間百年後來者憎<lb/>
愛不相縁公議然後出自然見媸妍孔孟困一時毁逐<lb/>
遭百端後世苟不公至今無聖賢所以忠義士恃此死<lb/>
<hi>一作輕死此</hi>不難當子病方革謗辭正騰喧衆人皆欲殺聖<lb/>
主獨保全已埋猶不信僅免斵其棺此事古未有毎思<lb/>
<pb n="KR4d0028_WYG_021-6b"/>
輙長嘆我欲犯衆怒為子記此寃下紓冥冥忿仰叫昭<lb/>
昭天書於蒼翠石立彼崔嵬巔詢求子世家恨子兒女<lb/>
頑經嵗不見報有辭未能銓忽開子遺文使我心已寛<lb/>
子道自能久吾言豈須鐫<lb/>
　<lb/>
　<lb/>
　<lb/>
　徂徠集附錄<lb/>
</p>
<p>
</p>
  </div>
        </body>
</text>\m</TEI>