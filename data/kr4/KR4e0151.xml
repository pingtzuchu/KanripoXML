<TEI xmlns="http://www.tei-c.org/ns/1.0">
              <teiHeader>
                  <fileDesc>
                     <titleStmt>
                        <title>Title</title>
                     </titleStmt>
                     <publicationStmt>
                        <p>Information about publication or distribution</p>
                     </publicationStmt>
                     <sourceDesc>
                        <p>Information about the source</p>
                     </sourceDesc>
                  </fileDesc>
              </teiHeader>
              <text>
                  <body>
            
<div>
<head>山齋文集巻一</head> <lb/>
    <p>
<pb n="KR4e0151_WYG_001-1a"/>
欽定四庫全書<lb/>
　山齋文集巻一<lb/>
　　　　　　　　　　　　　明　鄭岳　撰<lb/>
　　五言古詩<lb/>
　　　立春和林見素韻<lb/>
人生百嵗期荏苒十踰四春陽布徳新花鳥各自媚鬢<lb/>
髮日以種歡悰與昔異寢食淡無營絪緼䕶元氣朝雨<lb/>
洗春痕南山已堆翠幽勝愜素期糾紛傷往事所貴一<lb/>
<pb n="KR4e0151_WYG_001-1b"/>
身存儻來物皆寄破屋城南隈百需無一備雲莊結比<lb/>
鄰時往佳章遺諷詠激微衷懐哉邈髙致<lb/>
　　　秋齋為周彦通侍御題<lb/>
午夢忽驚覺呼童開竹扉借問客為誰青驄束金羈手<lb/>
持巻一握錯落瓊琚詞展玩重太息遐心将在兹二氣<lb/>
互翕張真宰執𤣥機物盛不可過斂舒各以時露凝天<lb/>
宇浄樹變郊原稀芝蘭抱孤芳鷹隼奮髙飛齋居感深<lb/>
念流光倏如馳及時當自勵毋令華髮滋<lb/>
<pb n="KR4e0151_WYG_001-2a"/>
　　　后峰篇贈黄伯固正郎<lb/>
九峰何崔嵬屹然鎮坤維泉石挹明秀草木含華滋最<lb/>
後有奇峰退讓乃卑卑謙光豈容掩靈淑良在兹髙文<lb/>
合典則懿行無瑕疵歴宦十餘年既罷将安歸悠然念<lb/>
出處戒途仍迂遲經營四方志况當强壯時去去濟時<lb/>
艱終豈好爵縻山中精舍在嵗晏期相依<lb/>
　　　送何子元少宰改任南都<lb/>
夏秋多霪雨沈隂翳晨光積潦㫁衢塗欲濟苦無梁送<lb/>
<pb n="KR4e0151_WYG_001-2b"/>
子出城闉策馬登前岡回颷激流雲顥氣變清商憑髙<lb/>
一舒睇天宇何茫茫感兹物候異鬱鬱情内傷古稱楚<lb/>
多才弱冠已擅場博學富文藻節操誠慨慷兹行豈徒<lb/>
然抗言繫綱常南望鍾山遥白雲懐帝鄉風露日夕清<lb/>
蘭桂發幽芳與子結綢繆望望不得将平生契分深白<lb/>
首相激昂浮榮難久恃萬世一何長願言保終節青簡<lb/>
諒毋忘<lb/>
　　　幽居公署書懐<hi>處憂患能以義命自安詩見之矣</hi>
<pb n="KR4e0151_WYG_001-3a"/>
　　　　寧庶人宸濠久蓄異志予由臬轉藩裁抑逆<lb/>
　　　　萌濠不能堪隂嗾同寮横加誣訐威賂上下<lb/>
　　　　文致其辜逮繫踰年始得罷歸憂患中嘗作<lb/>
　　　　䝉難録兹摘其槩書之<lb/>
咄咄日書空禍階嘅伊始蟻穴昔何微潰川浩無涘數<lb/>
至諒難違修身以順俟明夷古所悲演易在羑里厲貞<lb/>
乃終吉齋心悟𤣥理<lb/>
　　　其二<lb/>
<pb n="KR4e0151_WYG_001-3b"/>
谿壑絶險巇千仞猶可窮人心如其面談笑伏兵戎田<lb/>
灌平生交杯酒不相容魏其力解紛乃并遭禍凶往事<lb/>
昧明訓邈哉㢘藺蹤鷸蚌久相持漁人並收功<lb/>
　　　其三<lb/>
平生相傾慕會合意何敦相期振頽靡撫心憫元元如<lb/>
何自猜忌枝葉傷同根川洛搆黨禍善類鮮安存王導<lb/>
仇伯仁千載抱煩寃古來同嘆息棄置復何言<lb/>
　　　其四<lb/>
<pb n="KR4e0151_WYG_001-4a"/>
鴉鳥棲前楹啞啞動哀鳴須臾雙鵲呼下上如有營既<lb/>
憂還復喜徒亂羈旅情毁譽随愛憎吉凶竟難憑聵聵<lb/>
絶聰聴冥心游太清<lb/>
　　　美女篇<hi>此篇以美女自况讀之悲惋</hi>
美女出瓊閨姿容皎白晳婉孌當盛時丹鉛去華飾豈<lb/>
徒誇靡曼禮度謹修飭少從柯斧言與君結良匹纎手<lb/>
敢自愛辛勤事家室烹餁奉賔祭機杼務組織雞鳴起<lb/>
盥漱昏暮未遑息始時君家貧數嵗頗儲積将諧百嵗<lb/>
<pb n="KR4e0151_WYG_001-4b"/>
歡一朝遭譴斥萋斐成貝錦青蠅間白璧貞性豈善婬<lb/>
蛾眉生妬嫉懊惱難自明撫床時掩泣族里為咨嗟姑<lb/>
嫜誰顧惜娉婷将奚歸皓首不更適祝髮習道經焚香<lb/>
誦晨夕天心如有感庶幾終察識<lb/>
　　　遊俠篇<hi>此篇意以宸濠比吳王濞其事果驗亦詩䜟也</hi>
戰國貴公子孟嘗最稱賢食禄儗萬乗養士滿三千雞<lb/>
鳴與狗盜生死同周旋信誓重然諾服御鬬芳妍一言<lb/>
偶合意不惜千金捐後宫出綺麗歌舞醉華筵晝夜務<lb/>
<pb n="KR4e0151_WYG_001-5a"/>
經營力折王公權殺人報睚眦道路不敢言頽風一以<lb/>
開延蔓彌八埏漢網方疎濶吞舟漏重淵吳濞招死士<lb/>
密置淆澠間豈知真将軍輕車出藍田逆節竟鑕斧明<lb/>
鑒垂簡編<lb/>
　　　復回省城待報幽中書懐<lb/>
重門晝深扃蔓草沒行跡舊侣何寥寥危途轉相逼計<lb/>
功獲深酬蹁躚圖逺適詘辱甘予愚誰為世道惜<lb/>
　　　其二<lb/>
<pb n="KR4e0151_WYG_001-5b"/>
一氣播洪鈞萬物各有適予生亦豈徒知命奚慼慼軒<lb/>
冕儻來物去去無復惜抗志本不髙末路嗟跼蹐從今<lb/>
謝樊籠遥空振六翮<lb/>
　　　其三<lb/>
社櫟辭剪伐蘭膏坐銷鎔巧拙各有宜所貴保初終緬<lb/>
懐見素翁進退何從容盛名難久居林壑寄幽蹤幸兹<lb/>
返初服雲岑老相從<lb/>
　　　林竹田司空自予䝉難屢為救解兹過洪都挈<lb/>
<pb n="KR4e0151_WYG_001-6a"/>
　　　予妻子同歸感而有作<lb/>
司空並鄉國弱嵗挹光儀意義重相許肝膽不復疑名<lb/>
位日以崇詎肯忘賤微臨難力相拯千里歸厚遺縈紆<lb/>
枉川陸為我解纍羈舉家脱虎口相将返柴扉深衷懐<lb/>
感激不覺涕交頤時情轉盼異古道誰復持祁奚免叔<lb/>
向豈為平生私髙情激千古流俗安足希<lb/>
　　　九江阻風泊舟有感<lb/>
白浪起層層峰頭雲正黑迴舟入小港聊兹一憩息路<lb/>
<pb n="KR4e0151_WYG_001-6b"/>
梗難為期滄波浩無極坐觀北來船帆掛千仞直篙工<lb/>
意閒暇津津動顔色緬懐造化心施予難為力往船風<lb/>
宜南來船風宜北南北本異途彼此那俱得物理每循<lb/>
環明朝未可測隠几澹無營冥心悟羲易<lb/>
　　　過水口<lb/>
建溪昔稱險横流多怪石參錯列牛馬㢘利侔劍㦸篙<lb/>
工慣習水禱賽資神力前後互招呼分寸恐或失激盪<lb/>
轟雷鳴沫流飛雪白諦觀毛髮竪一命試輕擲逶迤過<lb/>
<pb n="KR4e0151_WYG_001-7a"/>
水口灘盡溪流碧棹歌發清響貰酒娛西夕患至慮煩<lb/>
紆險過事愉懌物理固其然臨流長太息<lb/>
　　　送吳伯貞還漳<lb/>
青陽布時序游子戒晨裝崎嶇越鄉郡迤邐登我堂感<lb/>
舊一揮涕相視鬢逾蒼念昔縈微禄相遇天一方風濤<lb/>
起奄忽章水鯨鯢揚削地誅晁錯繫獄悲鄒陽戢羽還<lb/>
故棲仰視天茫茫昏霾一朝解日月回精光天人盡紓<lb/>
憤豈伊私願償子獨秉髙義意氣相激昂涓辰集朋舊<lb/>
<pb n="KR4e0151_WYG_001-7b"/>
壺榼宴山莊人生適意耳此會安可常冥鴻謝矰繳去<lb/>
去天路長<lb/>
　　　題頤晦亭<lb/>
結屋城東隅縈紆遞幽境亭榭鬱以深竹石秀而整好<lb/>
鳥鳴春烟芳池湛秋影爐熏對書榻端坐思欲瞑虚室<lb/>
晝生白真機時悟領渾涵謝圭角文字何雋永匡時豈<lb/>
無術素尚事幽屏際世幸黄唐獨兹慕箕潁<lb/>
　　　上清宫修造<lb/>
<pb n="KR4e0151_WYG_001-8a"/>
江國嵗仍饑處處盜尤劇閭里鮮聊生况兹興鉅役土<lb/>
木極工麗輝煌燿金碧各務出新智規恢過疇昔内帑<lb/>
不惜費列郡捐餘積畚鍤役萬人筋力誰顧惜所祀何<lb/>
代鬼杳幻難具識漢季有張陵五斗米中賊干戈幸逋<lb/>
誅遺種復滋息竊據山水勝蔓延徧區域崇奉日轉加<lb/>
勢與闕里逼大道久晦冥爝火何時熄<lb/>
　　　嘉靖二年六月十九日予使事西行夕宿良鄉<lb/>
　　　晨赴涿州即事<lb/>
<pb n="KR4e0151_WYG_001-8b"/>
商颷應時序溽暑倏云徂微凉襲衣襟病骨覺已蘇宵<lb/>
短不遑寐晨興赴前途前途紛交馳縣道直皇都民勞<lb/>
困征徭蔽體無完裾所幸秋稼豐維黍復維稌淫雨不<lb/>
為災旬月當得餔<lb/>
　　　過函闗<lb/>
建都據形勝自昔稱闗中我今歴崤函險絶凌蒼穹一<lb/>
夫當闗守百夫不敢攻秦皇藉餘烈諸侯俱景從漢髙<lb/>
既滅項髙拱洛陽宫婁敬脱輓輅一語回天衷即日幸<lb/>
<pb n="KR4e0151_WYG_001-9a"/>
車駕定鼎垂無窮决機振長策識度誠豪雄<lb/>
　　　發陜城<lb/>
長安古都會弭節暫盤桓羣公日惠顧樽俎接清歡如<lb/>
何别此去遥遥赴臯蘭維時秋已分日夕風露寒清霜<lb/>
肅原野草樹漸摧殘𤣥蟬噤其聲蟋蟀鳴夜闌客子感<lb/>
時序悽然懐永嘆迴望雙闕遥迢遞層漢間清光勞夢<lb/>
寐行役何時還<lb/>
　　　馬嵬之南數百武為逆璫劉瑾故宅噫楊妃以<lb/>
<pb n="KR4e0151_WYG_001-9b"/>
　　　此地沒而瑾復以此地生豈事有適然歟均足<lb/>
　　　示戒<lb/>
明皇西幸蜀嵬坡駐鑾旂六軍不肯發宛轉縊蛾眉悠<lb/>
悠百世下撫跡空嗟咨妖氛豈未散閹豎復生兹懐奸<lb/>
竊大柄國勢欲潛移事頗天寶類幸爾亟誅夷羣奸起<lb/>
嗣虐四海成瘡痍亂階鑒婦寺永垂萬世規<lb/>
　　　秣陵嵗暮<lb/>
閒居近十載風土樂餘生兒曹驩節至嵗事多經營如<lb/>
<pb n="KR4e0151_WYG_001-10a"/>
何從逺役遥遥赴神京旅遊已厭歴况欲競浮榮自昔<lb/>
際遇難幸兹世運亨草澤訪耆彦拔茅以彚征負暄安<lb/>
足獻食芹豈忘情冲抱徒區區蹇拙竟奚成<lb/>
　　　潞河舟中<lb/>
潞水何悠悠日夜東南流東流幾時還到海始云休物<lb/>
性固有然人心亦奚求所求諒非逺庶以道自修憶昔<lb/>
罹横灾十載卧林丘自分亦已矣雲水結綢繆聖皇訪<lb/>
遺耉樗散謬見收省寺屢遷秩愧莫展良猷兢兢循素<lb/>
<pb n="KR4e0151_WYG_001-10b"/>
節庶以效前修萋斐一朝起竟莫詰其由輿論皦日星<lb/>
拊躬本無尤心跡幸已白名位焉足留讒言變白黑世<lb/>
道良足憂<lb/>
　　　謁闕里途中即事十一韻<lb/>
遲遲待明發肅肅戒行輈郊原俯阡陌道途廣且修朝<lb/>
雲結層隂雨澤尚滯流鬱蒸氣未解風露何當秋役夫<lb/>
苦流汗吾行豈漫遊壯齒走四方老至行且休睠兹毓<lb/>
聖鄉欲詣竟無繇於兹不修謁終身抱悔尤迢遞展慇<lb/>
<pb n="KR4e0151_WYG_001-11a"/>
懃闕里暫綢繆秋陽方皜皜緬邈仰風猷倦息杏壇隂<lb/>
渴飲泗水流<lb/>
　　　塞下曲四首<lb/>
邊郡良家子結髮即從軍彎弓射邊月揮戈開塞雲黄<lb/>
河十月氷敵騎日成羣突來犯我壘决戰死生分冒危<lb/>
殺首賊不得敘階勲<lb/>
邊人慣騎射奄忽若星馳朔風吹馬來四面衝我師我<lb/>
師莫輕動持滿以待之徉北勿輕追恐為敵所欺<lb/>
<pb n="KR4e0151_WYG_001-11b"/>
漢皇開五郡本為制匈奴士馬日南侵發卒守邊隅主<lb/>
帥多刻剥軍吏恣徵需一食尚不飽安能執戈殳儻無<lb/>
内顧憂安敢愛微軀<lb/>
豪酋相讐殺奔潰入西畨西畨不能制被驅若孤豚畨<lb/>
夷勢漸合種類日益繁長驅向洮岷千里沙塵昏我兵<lb/>
既寡弱剪滅何敢論<lb/>
　　　隗囂<lb/>
新都滅炎精四海方悲嘆隗囂起秦隴借名圖復漢豪<lb/>
<pb n="KR4e0151_WYG_001-12a"/>
傑多景從生民懼塗炭南陽帝業新羣雄俱解散西州<lb/>
獨阻險偃蹇成僭叛么麽不自量神器豈容濫伏波始<lb/>
識真東廡白幘岸聚米導先驅倉黄西域竄何不效竇<lb/>
融歸朝膺顯宦<lb/>
　　　度闗山<lb/>
昔聞闗山險今作闗山行登危復盤曲十步始一平秋<lb/>
潦混泥途崖石亂縱横仄徑俯頽坡僕馬度凌兢薄暮<lb/>
至絶巔天地劃開明飄風吹暝色凜然寒氣凝慨念兹<lb/>
<pb n="KR4e0151_WYG_001-12b"/>
川嶽設險輔秦京時危資竊據歴代紛戰争昌時久混<lb/>
一六合且休兵憑髙一舒嘯緬懐千載情<lb/>
　　　内丘憫旱<lb/>
内丘數十里磽确環髙原十旬不得雨四野沙塵昏黍<lb/>
粟焦且死艱食憫元元官栁摧為薪煑葉充晨飱老稚<lb/>
出趂食破屋棄荒村公庾素乏儲富室徒勸分鮒魚得<lb/>
斗水猶幸性命存安得沛甘澤萬物回枯根<lb/>
　　　蘭州以山名北枕黄河城之西有唐帽山尤秀<lb/>
<pb n="KR4e0151_WYG_001-13a"/>
　　　特彭司馬幸庵先塋在焉地靈人傑堪輿家之<lb/>
　　　説豈盡誣邪<lb/>
南望臯蘭山北枕大河流山勢相蜿蜒河流去不休華<lb/>
夷界南北闗陜扼襟喉中有唐帽山髙壠鬱松楸靈氣<lb/>
鍾之人元老克壯猶邊事久經畧樽俎運深籌<lb/>
　　　真定會劉南坦中丞以詩巻託和<lb/>
侵晨即長途亭午臨古縣赤日炙肌體黄埃汚顔面神<lb/>
昏思伏枕臂弱强持扇密栁方連隂凉颷時一薦披襟<lb/>
<pb n="KR4e0151_WYG_001-13b"/>
為輸寫暫憩忘饑倦鄉思亂飛雲宦情牽弱線朝廷重<lb/>
綱紀邊鄙罹禍變行役敢辭勞縱觀殊未厭中原多古<lb/>
蹟垂老幸一見西行抵闗塞閲歴行當遍<lb/>
　　　舟中阻風<lb/>
潞河晨解纜即欲抵河西詎為風所阻竟日蟠淺泥暑<lb/>
雨久浸淫四望長蒿藜荒村破茅屋日午不聞雞泊舟<lb/>
此非處日晩風更凄憂心倏如惙孰能究端倪天道易<lb/>
反覆人事常不齊<lb/>
<pb n="KR4e0151_WYG_001-14a"/>
　　　覺衰<lb/>
今年頓覺衰不謂病忽至早春解敝裘酸痛傷左臂伸<lb/>
縮自弗堪拘攣重為累血少失養筋風冷潛入骴藥餌<lb/>
殊罔功針灸亦弗利白髮倩人梳衣帶不自締况能彎<lb/>
騂弓何由拔赤幟嵗月去鮮歡世事老無味衡門歸養<lb/>
疴稽首深拜賜<lb/>
　　　梅峰小隠奉招會友<lb/>
　　　　丁亥之冬林翁孚可汝儀時獻吳翁約中結<lb/>
<pb n="KR4e0151_WYG_001-14b"/>
　　　　為社會予僭為首倡會于梅峰其次年宋翁<lb/>
　　　　良翰林翁以永皆預焉<lb/>
香山與洛濵結社獨名世齒徳相推致名位豈暇計標<lb/>
望重一時文采照來裔吾儕踄世途投老脱羈繫丘園<lb/>
多暇日髙蹤良足繼俯仰愧前修欲舉旋復替友泉亦<lb/>
何為超忽逺行詣人事嘆多忤天機窈難契及時且為<lb/>
歡荏苒嵗将逝籬菊寒始花幽香雜蘭桂眷兹舉一觴<lb/>
梅峰掃荒翳真率循前規山堂登瑣細詰朝幸早臨焚<lb/>
<pb n="KR4e0151_WYG_001-15a"/>
香候輿𨽻<lb/>
　　　秋日偕社友遊溪聲閣<lb/>
凌晨出南郭悠悠衢路長褰幨臨逈野迴颷遞微凉蒸<lb/>
鬱漸以舒顥氣應清商農家收稿秸禾稼已登場幸兹<lb/>
嵗頗熟閭閻得小康凝烟翳林莽鸛雀相翺翔古來賢<lb/>
達士墟墓列道傍感兹起遐念人生安可常涓辰集儔<lb/>
侣迤邐越林岡梵宇隠寥廓溪聲瀉琳琅山㕑登野蔌<lb/>
石鼎炷篆香談諧淹竟日薄晩雨冥濛老至惜頽景駒<lb/>
<pb n="KR4e0151_WYG_001-15b"/>
隙度流光及時恣遊賞毋徒傷慨慷<lb/>
　　　林都憲翠庭邀遊南山登髙隴歴諸名勝有作<lb/>
城郭風塵滿籃輿逺追尋崎嶇歴田埂轉望鳳山岑松<lb/>
柏翳原野中有大夫林斂袵肅下拜㢘退昔所欽山川<lb/>
莽回䕶佳氣鬱以深東岡列僧舍樓閣散清隂推忩延<lb/>
逺景啜茗滌煩襟拜亭倍虚敞深樹響鳴琴時平偃兵<lb/>
革禾黍復森森吾儕幸無事及兹盍朋簪清歡雜嘲笑<lb/>
美酒時共斟嵗月豈久待騄驥已駸駸疇能究縁業且<lb/>
<pb n="KR4e0151_WYG_001-16a"/>
諧塵外心<lb/>
　　　和林汝儀招飲溪閣韻<lb/>
旭日散林霏澄波銜山影離城纔幾許已覺非人境侵<lb/>
階雨氣潤攪樹風力猛采采園中蔬盈盈水中荇更覔<lb/>
前溪魚垂竿移舴艋占年慰夙期刺水秧千頃几杖松<lb/>
壇幽雞犬柴門静幸逢素心人髙談白日永<lb/>
　　　黄仲陽東洲别業<lb/>
北郭亘芳阡延矚鬱幽邃木蘭及使華二水於兹會墟<lb/>
<pb n="KR4e0151_WYG_001-16b"/>
曲藹人烟平疇間溝澮澄潭集漁網沃土供王税結構<lb/>
際交流儼與羣峰對閒庭芳草積隙牖蛛絲綴慮澹物<lb/>
俱忘知寡我為貴兹勝君先得吾駕将焉税磽确多棄<lb/>
壤所求亦易遂衡茅成小築徐徐理荒穢來往話桑麻<lb/>
聊兹閲年嵗<lb/>
　　　鶴峰為蔡君題<lb/>
考亭昔為吏遺愛流清漳世逺道益孤墜緒何茫茫蔡<lb/>
君負英資博學知向方少懐四方志預以試一鄉道義<lb/>
<pb n="KR4e0151_WYG_001-17a"/>
素所敦慕古心如狂龍池卜新居清淑氣攸藏維東有<lb/>
鶴峰嶻嶪臨吾堂朝夕與之對端冕肅以莊山髙猶可<lb/>
梯且欲凌其岡復翁有遺矩千載何能忘<lb/>
　　　題黄孝女刲股愈疾巻<lb/>
儒門白晳女婉孌髮垂眉念父逺行役獨與母相依母<lb/>
病困牀褥家貧莫致醫嘗聞昔人言股肉乃良劑顧念<lb/>
此微軀本是母所遺一死尚可捐何惜方寸肌磨刀試<lb/>
割取肉㫁血淋漓一念格彼蒼神物隂䕶持母疾亦良<lb/>
<pb n="KR4e0151_WYG_001-17b"/>
已族里驚且悲末俗好奇詭昌黎深致譏此女出貞性<lb/>
於世無所希親疾不嘗藥愧死世間兒<lb/>
　　　楊烈婦<hi>國子助教楊孟洪子婦</hi>
白晳名家女婉娩嫻壼儀二十嫁君家與君相唱随君<lb/>
志在青雲偃蹇未得施一朝齎恨歿棄妾忽若遺薄命<lb/>
喪所天何用此生為九原會相從瞑目甘如飴尊嫜相<lb/>
慰藉豈不念恩私嵗月方悠悠世路亦多歧一死吾事<lb/>
畢此心良不欺吁嗟烈婦操千載名永垂<lb/>
<pb n="KR4e0151_WYG_001-18a"/>
　　　湯隂羑里文王廟<lb/>
商辛肆淫虐諸侯多就誅西周秉臣節亦乃遭囚拘憂<lb/>
思鬱以深黙焉悟𤣥虚羲畫闡幽秘至理諒無餘天地<lb/>
豈不寛臣跡不敢踰日月豈不明君怒或可舒進女事<lb/>
解脱遷史何其誣<lb/>
　　　淇縣有殷三仁祠将至衛輝有殷太師比干墓<lb/>
　　　廟<lb/>
秋黍何離離驅馬登殷墟孟門與太行左右相縈紆狡<lb/>
<pb n="KR4e0151_WYG_001-18b"/>
童不我好萬乗為獨夫圖任惟奸回親賢反見疎矢心<lb/>
各自靖揆道豈云殊埋骨邈千年廟貌猶古初孔聖贊<lb/>
一詞永與天壤俱<lb/>
　　　安肅南出有劉伶墓碑<lb/>
鹿車一壺酒荷鍤以自随云死即為埋曠達不可羈如<lb/>
何此墟曲有塚髙纍纍刻石紀道旁無乃好事為沈酣<lb/>
棄禮法車服焉得維遭危故有託舉世人莫窺苦節多<lb/>
湮沒怪爾名獨垂<lb/>
<pb n="KR4e0151_WYG_001-19a"/>
　　　過楊伯起墓<lb/>
自知誠不易知人良獨難薦賢本為公私念安得干暮<lb/>
夜懐金來相對多靦顔傷哉市道交古意何時還幽明<lb/>
寧可欺此心炳如丹千載誦遺言清風墓道寒<lb/>
　　　題黄時簡臺旌孝㢘巻<lb/>
崇仁除目下朝野咸稱難澆俗相糾結積蠧穴其間自<lb/>
昔官於斯鮮能保終完君少出宦門吏治識其端曰兹<lb/>
機在我民性豈終頑氷蘗凜自持晝夜思民艱政平訟<lb/>
<pb n="KR4e0151_WYG_001-19b"/>
亦理田里方相安聞君忽遭喪相顧盡悲酸知君行槖<lb/>
貧相與助清寒君誼一不受徒跣奔訃還觀風賢柱史<lb/>
聞之亦永嘆㢘孝茍不彰何以勵庶官千里遥致奠九<lb/>
原慰親歡兹舉誠異典輿論永不刋士習日趨下砥柱<lb/>
迴狂瀾願君益修飭白首如紅顔<lb/>
　　　題教授黄公悦偕弟公本鳳山遐思巻是其先<lb/>
　　　員外叅藩墓<lb/>
崒嵂鳳凰山上有千年柏誰家卜佳城眠牛雙勝跡有<lb/>
<pb n="KR4e0151_WYG_001-20a"/>
美黄石公於此藏其魄伊人邈何之奕世瞻載徳祥烏<lb/>
止其隅啼猿朝復夕悲哉二子心感焉岵與陟<lb/>
　　大司空林公歸榮<lb/>
四序有代謝巻舒惟其時達人戒止足寵禄豈足縻結<lb/>
髮事明君誓竭股肱為服官歴中外積譽日以馳撫摩<lb/>
育羣生斬刈平諸夷文武時並用嶺海恬以熙宸衷眷<lb/>
勞勣平土陟攸司累章不得謝卧家復懇辭璽書重褒<lb/>
慰㢘退乃其宜輿夫并月俸優老恩復滋桑榆延餘暉<lb/>
<pb n="KR4e0151_WYG_001-20b"/>
山水發幽姿鋤荒步層曲抱杖臨清池泉山諸老翁還<lb/>
往良無期衣纓傾洛社風流将在兹<lb/>
　<lb/>
　<lb/>
　<lb/>
　<lb/>
　<lb/>
　山齋文集巻一<lb/>
</p>
<p>
</p>
  </div>
<div>
<head>山齋文集巻二</head> <lb/>
    <p>
<pb n="KR4e0151_WYG_002-1a"/>
欽定四庫全書<lb/>
　山齋文集巻二<lb/>
　　　　　　　　　　　　　明　鄭岳　撰<lb/>
　　七言古詩<lb/>
　　　畫馬行<lb/>
房星耿耿明碧落神駿墜地走沙漠天閑秣飼列奚官<lb/>
逸氣俛就青絲絡古來神駿豈易畜遺貌至今動人目<lb/>
硉兀争看骨格奇人間萬馬徒多肉汗血染成五色紋<lb/>
<pb n="KR4e0151_WYG_002-1b"/>
碧蹄髙踏秋空雲躞蹀嘶鳴神彩溢此圖疑出曹将軍<lb/>
渥洼異産今寂寞世無伯樂何由識但收遺骨破千金<lb/>
不用按圖逺相索<lb/>
　　　題菜<lb/>
東風一夜吹霡霂園丁揮鋤土膏沃嘉蔬百種葉抽齊<lb/>
甕牖寒窺一畦緑朝來擷芼小鐺鳴山館無殽聊餉客<lb/>
青作寒葅玉糝羮呼酒髙歌還鼓腹貴游之子飫羶葷<lb/>
唶口齚舌咽不得豈知口腹終累人一飯萬錢嗟未足<lb/>
<pb n="KR4e0151_WYG_002-2a"/>
烹熬珍異傷胃腸山中此味苦無毒君不見志士從來<lb/>
甘淡泊人間萬事由此作<lb/>
　　　壬戌九月十八日白湖鎮遇風舟危甚賦此紀<lb/>
　　　事<hi>時承委南都公事就送老母還莆</hi>
陽邏下接白湖鎮十里舟行惟一瞬狂颷奄忽自西來<lb/>
波浪簸空天地震我舟蕩漾載浮沈須臾柁折難復進<lb/>
百尺巨桅忽中斷舟人惶擾争奔遁抱扶老母附岸登<lb/>
雨注泥深風益勁回頭試盼左右舟漂沒中流魚腹殉<lb/>
<pb n="KR4e0151_WYG_002-2b"/>
白湖巡官忽馳至肩輿羸馬聊借乗前村茅屋漁父家<lb/>
掃地焚香候門徑閭閻老稚訝官至奔走邏拜重相慶<lb/>
細燒榾柮燎衣巾炊黍蒸藜頗充饉雨聲淅瀝洒茅簷<lb/>
目睫不交對餘燼大塊噫氣豈適然兀坐冥搜毛骨振<lb/>
晏起科頭尚徵咎况乃吾生事多釁操存黤昧鬼先窺<lb/>
舉錯乖張人或病攬衣晨起當空拜悔悟從今當益慎<lb/>
春秋紀異不紀祥儆示古今垂大訓<lb/>
　　　玉泉院對華峰有懐見素大司寇<lb/>
<pb n="KR4e0151_WYG_002-3a"/>
華峰三面開芙蓉天然秀色浮空中我來坐玩日當午<lb/>
膚雲忽合雨濛濛南峰隠霧不可見東西峙立鬱葱蒨<lb/>
懸巖瀑溜垂千條流出亂石如素練結亭據石出林端<lb/>
極目烟雲渺秦甸雲莊素老性好奇惜未到此一覩之<lb/>
蒼厓千仞意俱往飄飄拄杖凌空飛象外烟霞諧笑語<lb/>
風前咳唾成珠璣生平風格狎林藪垂老跼蹐留京師<lb/>
宿望由來繫朝野屢疏還山未有期使還相見一撫掌<lb/>
請翁和我華山詩<lb/>
<pb n="KR4e0151_WYG_002-3b"/>
　　　暮春邀社友遊東山<lb/>
老至光隂同轉轂今日難将明日卜改嵗幾何忽暮春<lb/>
一夜狂風花漸落東山樵舍巖竇幽十里青山斜帶郭<lb/>
蒼松偃蹇石崚嶒際海東南盡一目杖屨乗閒試共登<lb/>
坐聴鳥聲歌伐木蔬盤草草亦易辦糟床夜注酒初漉<lb/>
家有肥鵞不敢宰巨觥滿引罰頗酷<lb/>
　　　東巖禱雨題林以永寒谷山水障子<lb/>
松壇禱雨東巖宿日餐蔬笋㫁粱肉我心憚暑慘不舒<lb/>
<pb n="KR4e0151_WYG_002-4a"/>
獨據蒼崖䕃林木寒翁知我厭氛埃為索丹青貽巨幅<lb/>
披圖細玩思杳然偃蹇雙松翳雲壑中有一叟頎而長<lb/>
琴書瀟灑從二僕蘄州疏簟疊平蕪短檻髙雲聊寓目<lb/>
綸巾羽扇風飄飄瘦骨清容肖寒谷寒翁寒翁風節奇<lb/>
結芰紉蘭好奇服歴官中外四十年拂袖歸來書幾簏<lb/>
豐年妻子尚苦饑况兹亢旱田盡曝稻粱一飽不自謀<lb/>
猶為蒼生淚盈掬古來賢達類如此杜老秋風賦茅屋<lb/>
吾社安可無是翁東野雲龍每相逐<lb/>
<pb n="KR4e0151_WYG_002-4b"/>
　　　東湖書院為吳亞卿獻臣題<lb/>
大雲山中泉一注東湖先生讀書處先生胸次逈出塵<lb/>
山中草木皆真趣讀書豈徒事鉛槧匡時事業於兹具<lb/>
試出緒餘售於人要使蒼生盡陶鑄平生苦節甘若飴<lb/>
妻子不免於寒饑遇事直前無顧忌終遭坎坷蹈危機<lb/>
達生委命寧自悔萬里生還天所遺山中茅屋依然在<lb/>
洞雲江月與心期湖田荒穢方料理詔書南下君復起<lb/>
百年此道亦何心乗流則行坎則止<lb/>
<pb n="KR4e0151_WYG_002-5a"/>
　　　和吳約中憲副招飲韻<lb/>
蚤年仕版濫登名世路艱虞頗獵涉倦遊歸卧故山廬<lb/>
晝閒殘書時一挾韶光冉冉遞相催坐見春花秋墜葉<lb/>
近來右臂痛莫堪厚擁綈袍施曲袷故人結社在比鄰<lb/>
匝月清容纔一接小齋風景自撩人露酒開樽紅映頰<lb/>
慇懃滿酌泛落英莫遣香風報遊蝶<lb/>
　　　會盟臺<hi>即秦趙澠池會處</hi>
嬴秦日肆虎狼威約趙西來會澠池相如登壇奮怒髮<lb/>
<pb n="KR4e0151_WYG_002-5b"/>
呵叱秦王如豎兒一時詐力相傾軋睦鄰修好非所宜<lb/>
夾谷之會何委蛇汶陽侵田卒見歸長平禍胎從此結<lb/>
區區擊缶亦徒為會盟有臺今寂寞夕陽蔓草封殘碑<lb/>
　　　秋水嘆<lb/>
黄河横溢縣成渠人家半在水中居水邊漁父持空網<lb/>
吁嗟無稻復無魚隣居相望隔河汜借貸無從饑欲死<lb/>
樓船伐鼔晨夜過怒向縣官索夫米<lb/>
　　　南湖喬木圖詩<lb/>
<pb n="KR4e0151_WYG_002-6a"/>
永嘉政衰紛酋虜衣冠避亂入南土湔滌陋習變儒風<lb/>
邑小曹滕俗鄒魯云誰奮振為之先南湖諸老抱遺編<lb/>
結廬弦誦南山下陶冶歐林諸名賢流風遺澤詎云斬<lb/>
玉樹芝蘭多異産吾家一脉分太卿轉徙桃源入蒲坂<lb/>
坂中族庶衍而昌腴田稉稻充烝甞故家門面亦何有<lb/>
緑繞古樹凡千章先憲當年手自植老榦嵳峩蔽天日<lb/>
氷霜飽嚼節如鎗孫枝秀出皆徑直畫工描寫入此圖<lb/>
先輩文字墨未渝篋笥久藏喫蟲䑕上下殘缺半糊塗<lb/>
<pb n="KR4e0151_WYG_002-6b"/>
小弟佑生知愛惜縁舊易新重粧飾凌晨捧帚掃家堂<lb/>
髙掛此圖於素壁先人手澤存豈多棄置将奈愚騃何<lb/>
忩前感此起遐念涕泣更下欲滂沱敬拭下方書數語<lb/>
此意根心難縷縷吾宗衰替理宜復共振先聲時望汝<lb/>
　　　賦長生篇夀表兄林孟聲<lb/>
僊溪之水清且長僊溪山中藥草香何僊尋源昔到此<lb/>
九鯉變化凌空翔山人昔在穀城住素書不與黄石遇<lb/>
挈家迤邐來此溪日分甘泉飲一注胃腸經嵗忘渴飢<lb/>
<pb n="KR4e0151_WYG_002-7a"/>
肌膚玉雪顔如鑄更汲溪流煮石髄丹成便爾飛昇去<lb/>
庭階蓂莢紀生年大棗如𤓰薦夀筵翩躚鶴馭從空下<lb/>
霞裾絳節來羣僊從今願祝百千嵗眼看滄海復成田<lb/>
山齋老子時在會酒酣為賦長生篇<lb/>
　　　杏林春意歌贈方在淵<lb/>
學書費紙醫費人坡翁此言意苦真脉經素問眼未識<lb/>
隂陽表裏何由陳匕劑試投違脉理虚詞恐喝驚人耳<lb/>
俗方幸售責厚酬翦翦逐利活妻子焚券幾人如宋清<lb/>
<pb n="KR4e0151_WYG_002-7b"/>
偶收寸効浪傳名視㿂洗髄自神術三折肱后業始精<lb/>
方君家世本業儒孔顔讀罷讀靈樞丹溪東垣及仲景<lb/>
頗窺堂奥嚌其腴原病檢方非草草小阮並驅名更早<lb/>
四方延置不辭勞立起沈疴濟閼夭董公種杏昔成林<lb/>
今無其地有其心一腔生意何曽息起死回生澤物深<lb/>
峰湖落筆為傳寫幅圖把玩春盈野素翁斫地為長歌<lb/>
一鄉二妙天所假我生蒲栁質最微年未及邁氣先衰<lb/>
眼昏足疲齒揺動時借藥力强支持葛巾幸爾謝世局<lb/>
<pb n="KR4e0151_WYG_002-8a"/>
習静山中欲辟穀六經糟粕徒勞神枕中鴻寶得奇術<lb/>
得奇術能駐顔金丹九還火候足君看他日生羽翰<lb/>
　　　賦五老圖夀戴徳洋七十七<lb/>
黄雲紫水秘夀鄉𤣥鶴随人化日長飲水餐英娛晩節<lb/>
結蟠髙會薦清觴五人眉髮皆皓白問其年華不可得<lb/>
我欲擬之羲皇人羲皇之人無與敵大袖長衫類阮君<lb/>
羽衣霓裳豈僊客嘗聞潛修阮者流草衣木食輕王侯<lb/>
修形煉氣老益固朝烟暮霞頻吞吐笑傲泉石脱塵凡<lb/>
<pb n="KR4e0151_WYG_002-8b"/>
指掌圖書陳列數龜巢蓮葉有餘適鶴舞芝田常自得<lb/>
孝為安宅友為居敬作章程慈作則我懐汝輩意軒舉<lb/>
欲借此會憑誰語莫謂五老擅奇芳蒲坂有人還似汝<lb/>
　<lb/>
　<lb/>
　<lb/>
　<lb/>
　山齋文集巻二<lb/>
</p>
<p>
</p>
  </div>
<div>
<head>山齋文集巻三</head> <lb/>
    <p>
<pb n="KR4e0151_WYG_003-1a"/>
欽定四庫全書<lb/>
　山齋文集巻三<lb/>
　　　　　　　　　　　　　明　鄭岳　撰<lb/>
　　雜體詩<lb/>
　　　黄河篇<lb/>
河渾渾發崑崙張騫蔥嶺跡未到虚持漢節尋真源南<lb/>
流中國見積石雷奔百折趨龍門洑流轉徙浩無垠歴<lb/>
代為患難具陳武帝之時決瓠子萬乗沈璧躬負薪我<lb/>
<pb n="KR4e0151_WYG_003-1b"/>
浮江漢歴南紀白首始一過孟津洪流迅急横絶渡濁<lb/>
浪洶湧凝心神江漢合流清且駛如何此水混泥滓一<lb/>
斛水一斗泥臨流不可汲去岸即須犂往年曽決張秋<lb/>
口萬金纍址成圩堤從此安流循禹跡並岸蒸民盡粒<lb/>
食方今九五登聖神川嶽百靈俱効職嗟爾河伯謹隄<lb/>
防侈心莫縱興望洋蛟龍自爾安窟宅平波帖席一葦<lb/>
航<lb/>
　　　潼闗道<lb/>
<pb n="KR4e0151_WYG_003-2a"/>
秦山矗矗凌紫烟中分一臂來蜿蜒黄河北走觸山麓<lb/>
川塗扼束難夤縁髙厓壁立通一線疑從甕底窺青天<lb/>
盤盤磬折開復閉單車隻騎艱迴旋敵樓突起臨雲表<lb/>
週遭雉堞空中懸惟聞鳥聲逺近相呼應猿猱下上互<lb/>
攀援乾坤設險有如此我初見之不覺神凜然闗中自<lb/>
古帝王宅成周之世多歴年古稱在徳不在險不然秦<lb/>
傳二世胡為不少延方今萬乗都幽燕西顧雍陜寄旬<lb/>
宣犬牙相制意故在一闗之地中州山陜遥相聫城復<lb/>
<pb n="KR4e0151_WYG_003-2b"/>
為隍古所戒咨爾守闗将卒毋以四方無事長晏眠<lb/>
　　　苦雨行<lb/>
我始到闗中赤日背流汗仰示髙雲馳四郊方憫旱飄<lb/>
風颯颯吹行輈西來十日雨不休泥潦逵途成巨壑洪<lb/>
濤澒洞蛟龍浮崖崩石走晝昏瞀莫辨去馬與來牛蕎<lb/>
麥方花穀垂實漂殘委地紛狼籍農家望望今嵗豐頓<lb/>
足咨嗟向阡陌官租私責何從輸饑寒豈免溝中瘠行<lb/>
臺獨處愧髙崇紛紛決溜如亂淙寢食無聊錯昏晝經<lb/>
<pb n="KR4e0151_WYG_003-3a"/>
營燥濕移西東何况茅茨與土屋豈禁上雨復旁風崩<lb/>
摧露處亦何限安得大厦為帡幪豐隆屏翳毋太忍下<lb/>
視九土多疲癃君不見女媧一煉五色石上補天漏全<lb/>
化功<lb/>
　　　送徐山人還臨川<lb/>
會川好奇士遊跡半江湖所在索圖經訪古閲名區南<lb/>
過庾嶺臨廣海西上端溪弔蒼梧五羊仙人不易遇擔<lb/>
簦遥向閩中住木蘭水濶壺山髙竹杖芒鞋入煙霧指<lb/>
<pb n="KR4e0151_WYG_003-3b"/>
㸃羣峰海上來蜿蜒真龍泊何處莆中豪彦多與遊沿<lb/>
洄曲澗歴髙丘流光荏苒客鬢改歸思飄飄竟莫留念<lb/>
予洪都一日故屢枉敝廬攄情愫栁絲歴亂杜鵑啼相<lb/>
送城南白日暮黄花白酒霜鴈鳴望君更踏來時路<lb/>
　<lb/>
　<lb/>
　<lb/>
　山齋文集巻三<lb/>
</p>
<p>
</p>
  </div>
<div>
<head>山齋文集巻四</head> <lb/>
    <p>
<pb n="KR4e0151_WYG_004-1a"/>
欽定四庫全書<lb/>
　山齋文集巻四<lb/>
　　　　　　　　　　　　　明　鄭岳　撰<lb/>
　　五言律詩<lb/>
　　　泰陵望引哀歌<lb/>
山陵功已奏儀衛出都城萬姓驚相弔千官泣從行雲<lb/>
寒移羽葆風慘雜金鉦天道憑誰問人方倚太平<lb/>
　　　其二<lb/>
<pb n="KR4e0151_WYG_004-1b"/>
統極乾坤正垂衣十八年雷霆威不失日月照無偏玉<lb/>
几傳遺訓烏號哭御筵中興還有頌千載播瑶編<lb/>
　　　其三<lb/>
孝道追虞舜寛仁過漢文屢蠲天下賦深却四夷勲郊<lb/>
廟精禋格宫闈問寢勤大臣時賜對左右不曽聞<lb/>
　　　其四<lb/>
十載沾微禄君恩大造同迂狂曽有疏奔走竟無功遺<lb/>
詔江湖外行舟雨雪中傷心違執紼涕淚洒悲風<lb/>
<pb n="KR4e0151_WYG_004-2a"/>
　　　曲江鴈塔<lb/>
曲江㫁流水鴈塔突層空一代豪華地千秋悵望中荒<lb/>
階晴積蘚隂洞晝生風俯仰無窮事青冥一㫁鴻<lb/>
　　　吳門即景<lb/>
短棹下吳門連朝雨色昏青山斜帶郭碧水曲通村香<lb/>
稻秋将熟幽花晩更繁歸途無限意惆悵與誰論<lb/>
　　　送徐用勵侍御赴京<lb/>
深春辭故國積雨滯行裝草色渡頭滿江流天際長花<lb/>
<pb n="KR4e0151_WYG_004-2b"/>
明迎繡斧鳥過避封囊樽酒情無盡雲山故故蒼<lb/>
　　　奉候林見素都憲平蜀寇致仕三首<lb/>
洪都通驛使廬阜候仙舟一水遥相望羣山獨對愁交<lb/>
情憐白首歸興憶滄洲身退功成日川江正急流<lb/>
國步艱難日天書趣赴時金牛新戰壘白帝舊城池羽<lb/>
檄申嚴令鐃歌雜雅詞乖崖留像處聊慰蜀人思<lb/>
幕府功頻上騷壇興每登江揺青嶂影樹入碧雲層陣<lb/>
法依諸葛詩篇出少陵蒼崖看墨蹟長憶漢中丞<lb/>
<pb n="KR4e0151_WYG_004-3a"/>
　　　武功阻雨呈康徳涵狀元三首<lb/>
雍原臨古邑信宿雨淹留樹色沈官舍溪聲傍驛樓懶<lb/>
吟翻舊稿暝坐擁重裘嘉客能相過開樽一散憂<lb/>
雨色終朝暝空堂望眼孤詩篇傳候吏雞黍戒行㕑慷<lb/>
慨談時事迂疎愧腐儒修翰飛不盡萬里睇雲衢<lb/>
闗輔多英俊掄魁逈不凡清樽延欵語細雨濕征衫絶<lb/>
粒離烟火行空脱轡銜西歸仍有約拉我訪雲巖<lb/>
　　　過同年胡伯鍾家留題<lb/>
<pb n="KR4e0151_WYG_004-3b"/>
别離經十載今雨到君家村徑斜穿竹江流曲擁沙魚<lb/>
肥翻細網莧美摘新芽契濶談無盡宵殘更煮茶<lb/>
　　　題陳山人所居<lb/>
山居成小聚野戍襍耕屯雞犬時登屋軒車少過門髙<lb/>
舂含暮景芳樹漏春痕風物居然别桃源何處村<lb/>
　　　江行即事二首<lb/>
閩江江水惡一嵗九經過近午霧方散中流石更多漁<lb/>
樵荒舊路豺虎據深窩最念沿江戍天寒獨枕戈<lb/>
<pb n="KR4e0151_WYG_004-4a"/>
荏苒嵗云暮天涯臘月初夢中鄉路逺病裏鬢毛疎水<lb/>
落灘逾險瘴深草未除獨憐梅樹發偏近野人居<lb/>
　　　分司夜坐<lb/>
急雨鳴空過疏星綴月生露含庭草潤凉入葛衣輕落<lb/>
魄平生念悲歌此夜情南歸定何日寇盜未銷兵<lb/>
　　　春夜不寐<lb/>
耿耿意何如疎燈四壁虚風波淹異域花竹憶吾廬雨<lb/>
洒殘更㫁寒消積雪餘悠然忘世念一枕到華胥<lb/>
<pb n="KR4e0151_WYG_004-4b"/>
　　　宿蒜嶺驛書懐二首<lb/>
信宿人還去乾坤此驛亭皇華随處轉羲馭為誰停鳥<lb/>
帶林光夕雲含海氣腥南歸猶倥偬何日謝山靈<lb/>
冠冕慚吾分勞生亦此官皇圖多逺畧世路乏清歡毒<lb/>
霧迷閩嶺驚雷下建灘經過雖已慣猶遣壯心寒<lb/>
　　　送柯奇純疏病南還<lb/>
李泌名方起休文病轉縈望鄉愁思減去國宦情輕江<lb/>
浄孤帆影天寒落葉聲烏山深築室坐養寸丹成<lb/>
<pb n="KR4e0151_WYG_004-5a"/>
　　　送啓範進士北上<lb/>
超悟年何早吾宗幸有人髙文自機杼厲志任酸辛雲<lb/>
散長亭雨氷消上國春九逵看逸足騰踏出風塵<lb/>
　　　月峰寺次見素韻送陳惟濬正郎時謫戍過此<lb/>
溪聲寒潏潏峰影晝沈沈落日孤臣淚疎砧故國心江<lb/>
村竹葉酒野寺木綿衾邂逅縁非偶山川幸一臨<lb/>
　　　送洪商臣出鎮水寨<lb/>
年少多英畧提兵羨此行柁樓明海色鼙鼓震邊聲浪<lb/>
<pb n="KR4e0151_WYG_004-5b"/>
沒鯨鯢窟雲閒鳥隼旌梅峰清夜月應照水西營<lb/>
　　　楚城端午弔古<lb/>
屈子力扶楚懐王悞信秦浴蘭傳舊俗包黍薦明神奇<lb/>
字終投閣諛文獨美新反騷空有賦千古愧纍臣<lb/>
　　　客路<lb/>
客路經行處今還識舊津短篷懸暮雨㫁鴈沒秋旻草<lb/>
土六年夢乾坤一罪人麥舟懐往事惆悵淚沾巾<lb/>
　　　野望<lb/>
<pb n="KR4e0151_WYG_004-6a"/>
病告捐微禄官閒帶舊銜提攜惟藥裹懶慢廢書緘海<lb/>
濶浮孤嶼天空掛一帆吟眸随處著秋色滿衣衫<lb/>
　　　硤石阻雨<lb/>
積雨滯行裝山坳坐驛堂危岡迴馬首細路遶羊腸躡<lb/>
磴防泥滑添衣覺晝凉客懐正寥落重感鬢毛蒼<lb/>
　　　雨不絶<lb/>
薄晩看晴色中宵復雨聲疎鐘京國夢孤燭異鄉情岐<lb/>
邑勞供應闗山㫁送迎行藏信天道不必問隂晴<lb/>
<pb n="KR4e0151_WYG_004-6b"/>
　　　新嶺望壺山<lb/>
凌晨登絶嶺遥見八壺青屹立撑霄漢盤迴障渤溟為<lb/>
誰還作怪笑我亦鍾靈精舍依深麓相期在暮齡<hi>朱晦翁自</hi>
<hi>新嶺望壺公嘆曰莆許多人物此老作怪也</hi>
　　　古溪亭為盧師陳進士題<lb/>
皛皛湖光净分流到石莊鳥歸山色暝風度雨聲凉秋<lb/>
水茱萸沜烟蘿華子岡小詩供日課幽興一何長<lb/>
　　　送王應時奉使南還二首<lb/>
<pb n="KR4e0151_WYG_004-7a"/>
奉使非君職凄然念死生旅魂迷舊國嫠室寄孤城梅<lb/>
雨南天逈星河北極明筆峰休戀住預計簡書程<lb/>
觸暑臨官道含情對别樽吟懐縁病減旅思及秋繁負<lb/>
郭一犂少遺孤滿眼存知君心力盡人紀古來敦<lb/>
　　　題林汝桓户曹夢槎奇遊巻<lb/>
地盡南溟杳雲横北闕深敢為浮海嘆共識濟川心渴<lb/>
飲萊公井閒聴單父琴扶桑看曉日直上閬風岑<lb/>
　　　竹莊為丁揮使繼卿題<lb/>
<pb n="KR4e0151_WYG_004-7b"/>
煙雨湛寒碧山莊趣更幽将軍日無事步屣一來遊萬<lb/>
壑生虚籟三湘接素秋物華轉銷歇嵗晏為君留<lb/>
　　　過沛縣<lb/>
破屋浮波面輕帆繫樹腰歌風何慷慨擊筑竟蕭條故<lb/>
里英魂戀荒臺霜氣銷向來湯沐地無處問漁樵<lb/>
　　　别豫章<lb/>
時物新驚眼幽居已隔年仳離當盛暑汗漫越長川送<lb/>
客飛江燕移家上楚船西山多秀色相望獨依然<lb/>
<pb n="KR4e0151_WYG_004-8a"/>
　　　陽朔書事二首<lb/>
山城纔半里面面有奇峰虚峒生雲氣清江瀉石淙行<lb/>
臺稀訟牒野戍肅軍容農畝收新稻時聞雲外舂<lb/>
一水鳴環遶羣峰列㦸圍秋髙風動響庭静月流輝客<lb/>
夢悲離合宦途有是非桑榆景将暮游子未能歸<lb/>
　　　冒雨至太平驛<lb/>
隂晴曉未分驅馬出驛門野濶雷聲殷雲低水氣昏旅<lb/>
遊今日味風雨幾家村候吏逢鄉舊慇懃勸酒樽<lb/>
<pb n="KR4e0151_WYG_004-8b"/>
　　　送顧憲副朝京<lb/>
萬里還閩客題詩復送行秋聲聞落葉鴈影度寒城天<lb/>
表瞻依近臺端舉刺明吳門來往路兼慰故鄉情<lb/>
　　　别王顯忠還莆<lb/>
舊族餘風韻辛勤守一經勞生頭共白訪舊眼仍青積<lb/>
雨浮江閣輕鷗落晩汀倦遊将解組先我慰山靈<lb/>
　　　阻雨鳳翔官舍詠竹二首<lb/>
霖潦浮堦漲篔簹滿院隂風髙秋瑟瑟城逈晝沈沈一<lb/>
<pb n="KR4e0151_WYG_004-9a"/>
徑穿苔破孤亭積翠深霜臺移種晩聊閲嵗寒心<lb/>
秋暮雨凄凄開軒萬竹齊震雷驚笋迸積霧壓枝低嶰<lb/>
谷伶倫杳湘江帝子迷岐山回首近還待鳳凰棲<lb/>
　　　清水道中<lb/>
百里闗山隔千林氣候分霜華飛冉冉木葉墜紛紛日<lb/>
照雲根濕溪迴草氣芬澗泉流細響雨過更堪聞<lb/>
　　　棘寺後軒芍藥盛開邀諸同寅小酌<lb/>
棘臺當晝永藥圃過春殘對客偶多興憑軒一試看蛾<lb/>
<pb n="KR4e0151_WYG_004-9b"/>
眉分黛緑鶴頂妬瓊丹開落年年事芳根閲嵗寒<lb/>
　　　通州道中奉柬費湖東石熊峰賈南塢三閣老<lb/>
出晝經三宿吾行未厭遲羣公期出祖滿巻重貽詩天<lb/>
地開晴旭山川耀逺姿去途浄如洗塵土豈容緇<lb/>
　　　雨中憶華山<lb/>
昨日觀西岳奇峰面面環境幽将獨往興盡更遲還雨<lb/>
色冥濛外鐘聲杳靄問使歸仍過此直欲步孱顔<lb/>
　　　野宿<lb/>
<pb n="KR4e0151_WYG_004-10a"/>
浹旬長苦雨今夕月生光影動晴峰雪寒凝碧瓦霜盤<lb/>
飱羅野蔌雞犬静村莊重引還山興題詩寄草堂<lb/>
　　　見氷<lb/>
野次凌晨發前旌阻亂灘峰巖度隴峻氣候近邊寒澗<lb/>
淺氷先結泥深凍未乾北歸愁雨雪迢遞望長安<lb/>
　　　北壇夜坐<lb/>
出郭謝塵鞅幽虚復此軒神清渾少睡心逺不聞喧樹<lb/>
影寒欺燭蛩聲暗到門晨朝助明薦端坐欲忘言<lb/>
<pb n="KR4e0151_WYG_004-10b"/>
　　　春日泛舟木蘭二首<lb/>
南郭曉初霽維舟曲岸傍踏青林莽净修禊水雲長汀<lb/>
霧晴猶濕潭花落更香木蘭知不逺漁唱隔滄浪<lb/>
蘿徑登溪閣憑虚一嘯吟鳥聲林屋逈樹色石壇深春<lb/>
晩催農事人間養道心絶勝風雪夜迢遞訪山隂<hi>同遊蔡希</hi>
<hi>淵郡博山隂人故云</hi>
　　　西洲偶成<lb/>
𤓰圃秋延蔓粳田晩種苗三農逢稔嵗一飯答清朝野<lb/>
<pb n="KR4e0151_WYG_004-11a"/>
曠炎威散人閒世慮消受廛吾計定不待小山招<lb/>
　　　黄伯固起大理寺丞得枯株類石愛而藏之戲<lb/>
　　　題<lb/>
自分委溝壑嵗深始一遭主人愛奇古此物出林皋斑<lb/>
剥深紋㫁崚嶒老氣豪坐看長芝菌生意未蕭騷<lb/>
　　　湘源别妹婿陳徳昭還莆<lb/>
旅館年光暮殊方意緒長束裝辭五嶺並棹下三湘殘<lb/>
雪分歧路飛雲認故鄉三年廢甘㫖為我慰慈堂<lb/>
<pb n="KR4e0151_WYG_004-11b"/>
　　　宿石泉寺修先墓感懐二首<lb/>
石泉舊名寺廢墜亦堪哀巖桂春開落溪雲日去來基<lb/>
荒選佛閣草沒雨花臺世界歸空寂乾坤幾劫灰<lb/>
曲澗依髙坂荒墟帶逺林封培六世壠跋涉兩山岑湖<lb/>
海多年夢松楸此日心昊天何可極老淚洒衣襟<lb/>
　　　送陳生南還<lb/>
榆栁散輕烟春風又别筵帝鄉逢故侣客思入新年鏡<lb/>
裏氷霜色囊中錦繡篇小西湖上月相望幾回圓<lb/>
<pb n="KR4e0151_WYG_004-12a"/>
　　　次前韻送陳山人還莆<lb/>
素紙落雲烟書名動四筵卜居元共巷别路已經年逸<lb/>
少籠鵞興公孫舞劍篇古碑随處見筆意更清圓<lb/>
　　　吳門卧病承同年王敬止枉顧<lb/>
藥餌扶餘病江山負賞心閉門憐獨卧枉駕遇知音澤<lb/>
國鴈聲早吳門秋色深稍須精力健同上虎丘岑<lb/>
　　　嘉興遇同年胡静庵亞卿夜話<lb/>
我即南歸路君當北上時方舟侵夜話聚首積年期兵<lb/>
<pb n="KR4e0151_WYG_004-12b"/>
柄難操切宦途多嶮巇平生重節槩出處復奚疑<lb/>
　　　重陽日經車盤驛<lb/>
迢遞車盤道閩闗望不賒四年憐作客萬里喜還家樹<lb/>
隠山含霧溪明水印沙重陽風日好一任葛巾斜<lb/>
　　　淇縣道中<lb/>
一雨炎歊浄輕隂匝栁堤津亭流亂水轍跡陷深泥餘<lb/>
潤寧翻井荒原盡舉犂農家休嘆晩猶及餉蒸藜<lb/>
　　　秋夜感懐寄邵二泉宗伯二首<lb/>
<pb n="KR4e0151_WYG_004-13a"/>
悄悄空庭暮啼烏集子城疎燈懸夜雨落葉散秋聲遁<lb/>
跡元無累憂時獨繫情何當逢北使欵語及昇平<lb/>
天道開皇極人心望太平八蠻俱入貢四海且休兵獻<lb/>
納多英俊謀謨足老成何當變新局快意較輸嬴<lb/>
　　　乙酉除夜二首<lb/>
荏苒嵗云暮悠悠此夕除城闉人語寂燈火夜堂虚娛<lb/>
老樽餘醁詒謀架有書春來身尚健緑野課耕鋤<lb/>
去國歸輿論還家值嵗和髙談成濩落宿計任蹉跎椒<lb/>
<pb n="KR4e0151_WYG_004-13b"/>
葉熏人醉梅花照鬢皤奚囊檢詩課較與去年多<lb/>
　　　擬古何處難忘酒二首<lb/>
何處難忘酒春風欲暮時蟲魚荒素業鍾鼎負前期白<lb/>
社風烟古滄洲藥草滋此時無一盞奚以慰支離<lb/>
何處難忘酒間闗世路難虚名慚海内孤跡滯江干燕<lb/>
避重簾逺花經宿雨殘此時無一盞寂寞對誰看<lb/>
　　　挽王廷玉乃父<hi>嘗經土木之難</hi>
豈無死綏志慟哭向隂山失險六師破冒圍一士還儀<lb/>
<pb n="KR4e0151_WYG_004-14a"/>
床衣尚赤墓道草空斑邊釁何人啟忠魂繞漢闗<lb/>
　　　挽王存敬郡公<lb/>
海内名流少嗟公又夢楹飄零千里道慟哭萬家城山<lb/>
谷留詩句乖厓足治聲棠梨花發處南國有遺情<lb/>
　　　挽故守潘公舜絃<lb/>
别郡初傳訃因風逺寄悲檢田民不擾判案吏難欺叔<lb/>
度來時頌何公去後思千年輿論定名宦列髙祠<lb/>
　　　西郭經故友陳如賔墓二首<lb/>
<pb n="KR4e0151_WYG_004-14b"/>
徳言猶在耳洒泣忽經春川嶽收光氣氷霜老素臣手<lb/>
營墳域近祀託族枝親物論從前定乾坤只一真<lb/>
考亭遺道脉落落竟誰扶獨立凌千古清風振八區聖<lb/>
心憐最苦時論病猶迂俯仰懐知己空山一束芻<lb/>
　　　李大理仲陽邀遊白水塘夜宿泛波樓有作<lb/>
開軒臨北渚見月上東溟爽氣生衣袂清光溢户庭映<lb/>
空塘水白隔岸海峰青夜静微波起浮槎犯斗星<lb/>
　　　答林侍御時獻招飲流泉<lb/>
<pb n="KR4e0151_WYG_004-15a"/>
開荒臨野浦結屋俯流泉地僻何曽俗人閒即是仙銀<lb/>
絲魚膾美錦籜笋芽鮮雨後添新緑前溪可放船<lb/>
　　　晩秋社會溪閣二首<lb/>
溪閣重遊地秋光欲盡時石崖懸瘦影巖桂媚幽姿野<lb/>
濶雲俱斂波深鳥獨知黄家有盆樹向晩看尤奇<lb/>
勝遊成屢約俗事苦相妨疊石横沙渚清溪進野航稻<lb/>
香仍候雨木落始知霜節物時時變難禁鬢髮蒼<lb/>
　　　約遊次林都憲孚可韻<lb/>
<pb n="KR4e0151_WYG_004-15b"/>
雨深花落盡泥濕燕來新拙性多違物餘年早乞身勝<lb/>
遊懐獨往俗事苦相因在處存調燮微斟竹葉春<lb/>
　　　秋日邀社友泛舟<lb/>
逸老成嘉會今來又一週寒聲催落葉月色近中秋感<lb/>
物時應變勞生事已休滄浪歌鼔枻天地一虚舟<lb/>
　　　暮春社會東山樵舍<lb/>
樵舍東山近僧巖北郭深多時成契濶晦日試登臨春<lb/>
暮花争發林深鳥一吟塵寰應逈隔聊共滌煩襟<lb/>
<pb n="KR4e0151_WYG_004-16a"/>
　　　宿𢎞慈寺<lb/>
暝色下城闉禪闗隔素塵竹枯含舊凍梅放漏先春臧<lb/>
否從時論行藏識古人羈棲猶未定瞑坐養吾真<lb/>
　　　誕日謁先考妣墓<lb/>
九我恩難報悽然感誕辰松楸今日淚天地此生身壯<lb/>
志消蓬矢休祥負紱麟一杯酹黄土肸蠁不無神<lb/>
　　　榕臺<lb/>
過眉方竹杖扶醉上榕臺萬木横空繞羣峰到海迴桑<lb/>
<pb n="KR4e0151_WYG_004-16b"/>
麻懐栗里笙鶴隠蓬萊結社誰同調白蓮花正開<lb/>
　　　避暑梅莊<lb/>
門巷埋深轍軒楹俯淺山百年餘此日萬事近衰顔漆<lb/>
室空憂世鹿門獨閉闗物情各有適日暮鳥飛還<lb/>
　　　春日梅隴書事<lb/>
步屣仍扶杖抛書獨凭闌凝烟迷野望積雨釀春寒麥<lb/>
隴抽新緑花枝綴渥丹韶華不覺換猶作去年看<lb/>
　　　蒲坂構祠書事<lb/>
<pb n="KR4e0151_WYG_004-17a"/>
故里心長繫新祠喜落成好山當面立流水入懐清文<lb/>
獻開先裔公侯復始情衰年頭重白力盡此經營<lb/>
　　　夜宿月峰蘭若<lb/>
道心常自適塵界詎能迷榆景偶多暇禪林時一棲鐘<lb/>
聲風㫁續樹影月髙低萬有皆虚寂晴忩聞曉雞<lb/>
　　　首春邀鄰曲二三友遊梅隴兼卜新兆曠然有<lb/>
　　　懐二首<lb/>
小丘聊試卜髙下屢移籌造物藏深巧人生圖永休決<lb/>
<pb n="KR4e0151_WYG_004-17b"/>
渠分麥隴趂雨種松楸雞黍堪供客無妨信宿留<lb/>
嵗華驚忽改草構喜新成鄰舍舊儔侣吾家老弟兄登<lb/>
臨尋宿約歡笑慰平生明日歸城市悠悠無限情<lb/>
　　　春日山中雜詠三首<lb/>
避俗尋幽壑度閒課小詩城中消息㫁林下起居遲農<lb/>
事鄰翁話機心野鶴知峰頭雲忽變薄暮雨來時<lb/>
一春常苦旱入夏望猶慳薄午雷方震通宵雨未闌溪<lb/>
流分逺碧草色變新斑田父驅牛出簷鳩喚婦還<lb/>
<pb n="KR4e0151_WYG_004-18a"/>
嵗儉人方困春深力未齊平洋初插蒔髙隴欲翻犂雨<lb/>
色連村暗簷聲入户低豐年兹可卜滿意是山栖<lb/>
　　　夏日梅隴雜咏二首<lb/>
樹雜常遮日牆低不礙風髙眠三伏静宴坐一塵空齒<lb/>
豁仍愁痛鬢疎更覺蓬渭濵老漁釣無意夢非熊<lb/>
地曠無拘礙林虚轉寂寥蛛絲懸近户鳥語隠深條多<lb/>
病依農畝餘生荷聖朝獨慚無厚徳閒福恐難消<lb/>
　　　舟夜二首<lb/>
<pb n="KR4e0151_WYG_004-18b"/>
寂歴江村暮歸舟欸乃歌千峰含宿靄一水漾清波揮<lb/>
燭驅蚊去鈎簾待月過老夫興不淺端坐夜如何<lb/>
日斂江光暝風寒水氣凉舟帆低著岸月色近臨牀感<lb/>
慨仍多事棲遲自一鄉古今徒俯仰兩鬢已成蒼<lb/>
　　　曉發建溪<lb/>
夜雨添新漲傍舟與㟁齊漫灘浮亂石疊嶂夾危溪夷<lb/>
險心無累行蔵道豈迷故園覺清曠更好結幽棲<lb/>
　　　八月二十四日雨雪二首<lb/>
<pb n="KR4e0151_WYG_004-19a"/>
門徑絶行蹤晨雞復暮鐘㫁橋深阻客積潦久妨農隂<lb/>
結三秋雪寒生八月冬茫茫真宰意欲問苦無從<lb/>
仲秋交雨雪父老道前無粟穗登場少麥花觸凍枯乾<lb/>
坤存燮理民物重艱虞昨夜傳飛檄河西更戒塗<lb/>
　　　馬嵬<lb/>
割愛苦不早臨危奈若何聞鈴斜谷道埋玉馬嵬坡寶<lb/>
靨銷殘粉霓裳失舊歌千年亡國地惆悵一經過<lb/>
　　　華州郭汾陽故里<lb/>
<pb n="KR4e0151_WYG_004-19b"/>
汾陽舊居里乃在華山阿列岫疑分壘攢峰類偃戈孤<lb/>
忠扶日月百戰奠闗河善處功名際萋斐奈爾何<lb/>
　　　秦州<lb/>
成周仍祀益非子始封秦列國輿圖盡西戎霸業新山<lb/>
川猶故國宇宙一浮塵杜老僑居處詩篇尚有神<lb/>
　　　天津紀勝<lb/>
萬國舟航會諸河渤澥通星躔環極北兵衛控京東人<lb/>
逐魚鹽利天開形勢雄時平仍設戒永不動戈戎<lb/>
<pb n="KR4e0151_WYG_004-20a"/>
　　　九鯉湖<lb/>
擁被宿雲館神清夢亦安水聲喧夜雨山氣挾春寒簷<lb/>
箔明星度溪薌白露團神仙隠名姓厓上不須鑱<lb/>
　　　林見素出殯感傷二首<lb/>
雲莊還舊隠夀水復新阡宅兆青山改精靈白日懸乾<lb/>
坤收正氣朝野失名賢身後無遺表恩波隔九泉<hi>公沒未䝉</hi>
<hi>䘏典故云</hi>
喬嶽頽鄉望悲風動士林三孤酬晩遇再疏遂初心歸<lb/>
<pb n="KR4e0151_WYG_004-20b"/>
老同投笏論文每盍簪追思麗澤處執紼淚沾襟<lb/>
　　　陳石峰出殯感傷<lb/>
輀車垂素幙欲發故遲遲雨濕銘旌冷風寒鼓角悲青<lb/>
丘成永别白首失相知物論從前定無慚郭泰碑<lb/>
　　　方松厓出殯感傷<lb/>
六桂傳芳韻二難振羽儀平生多節槩吾道有光輝十<lb/>
里佳城在三生舊話非客途曽夢我迢遞勸君歸<hi>公在衢州</hi>
<hi>嘗夢予言曰松厓只合歸休公曰何待公言因是歸志益决得正首丘云</hi>
<pb n="KR4e0151_WYG_004-21a"/>
　　　和汝儀招遊溪閣韻<lb/>
溪舫臨門繫茒堂背閣開嵗從忙裏過春向老邊來嚴<lb/>
韻賡新句醇醪酌淺杯烟光延夕景留興未能回<lb/>
　　　次翠庭折柬招飲韻<lb/>
泥雨愁方困緘書喜見招亭臺荒積蘚松桂發新條有<lb/>
酒須傾倒無詩恐寂寥慇懃催早赴語僕戒晨朝<lb/>
　　　贈楊子豐尹河源<lb/>
理郡名猶在移官事頗奇人生應有分世路亦多歧素<lb/>
<pb n="KR4e0151_WYG_004-21b"/>
節看逾壯丹衷諒不移羅浮髙倚劍越井浄流巵<lb/>
　　　題林希虞别駕亭子二首<lb/>
牢落辭名郡棲遲返故山興垂青野逈心與白雲閒茒<lb/>
屋清溪曲鳳毛碧漢間更期燖火候坐見大丹還<lb/>
臨流閒自適寤往未為遲門静雲深鎖天空鳥獨知衣<lb/>
巾還古調歌咏樂清時隔水鄰莊近相過不用期<lb/>
　　　韓忠獻公祠<lb/>
遺像三間屋庭荒碧草春千年人血食一代宋名臣碑<lb/>
<pb n="KR4e0151_WYG_004-22a"/>
古字多缺神幽祀屢新獨憐南渡後苗裔竟誰親<lb/>
　　　曹氏園亭阻雨雜詠<lb/>
地僻人蹤㫁亭幽鶴夢長繁花交短徑瘦竹倚巍牆信<lb/>
宿情猶戀平生意敢忘辛勤三十載無計辦山莊<lb/>
　　　過伏城驛<lb/>
驛舍通幽處紛披花滿畦皇華多駐節素壁盡留題暫<lb/>
爾開塵眼終然愛野棲僕夫促前路去去意還迷<lb/>
　　　題狎野亭<lb/>
<pb n="KR4e0151_WYG_004-22b"/>
黄石烟霞處桑麻十畝多亭前環藥圃榻外即雲坡趂<lb/>
雨耕僮出尋春訪客過主人無俗慮浩浩只長歌<lb/>
　<lb/>
　<lb/>
　<lb/>
　<lb/>
　<lb/>
　山齋文集卷四<lb/>
</p>
<p>
</p>
  </div>
<div>
<head>山齋文集巻五</head> <lb/>
    <p>
<pb n="KR4e0151_WYG_005-1a"/>
欽定四庫全書<lb/>
　山齋文集巻五<lb/>
　　　　　　　　　　　　　明　鄭岳　撰<lb/>
　　五言排律<lb/>
　　　送閻都憲歸朝十二韻<lb/>
江漢上游地安危寄重臣公來惟鎮静公去共悲辛法<lb/>
網收元惡恩波及細民投函頻問俗開閣每延賔惷爾<lb/>
三苖裔囂然七澤濵奉辭平窟穴奏凱動坤垠左轄官<lb/>
<pb n="KR4e0151_WYG_005-1b"/>
資轉薦恩驛召新春江晴漾楚烟樹眇連秦憂國心長<lb/>
赤歸朝鬢未銀中臺持憲度清采肅簮紳霄漢瞻依近<lb/>
江湖夢寐頻因風深祝願早晩畫麒麟<lb/>
　　　夀楊邃菴閣老七十<lb/>
黄閣解機柄青山娯嵗時君王曽幸處草木自恩私存<lb/>
問勤中使名聲播逺夷鄭均仍賜祿裴相重貽資禮樂<lb/>
河汾教丹青洛社儀平章年九十潞國有前期<lb/>
　　　夀喬白巖太宰六十<lb/>
<pb n="KR4e0151_WYG_005-2a"/>
聖代中興日蒼生望治辰洛龜方啟禹嵩嶽復生申魚<lb/>
水君臣會乾坤雨露新百寮資楷範四海望衡鈞峻秩<lb/>
登黄閣清光切紫宸冠裳成雅集庚甲度初巡禁裏春<lb/>
如海朝端鬢未銀願天終祐國永錫老成人<lb/>
　　　贈方文玉左轄南還<lb/>
榜下人還幾天涯意倍親因君謝塵鞅復此嘆參辰戎<lb/>
務時叅畫軍興屢算緡江湖平劇寇越嶲拊罷民禄秩<lb/>
承三錫封章見屢陳官箴恒檢束勢路獨逡巡盡瘁年<lb/>
<pb n="KR4e0151_WYG_005-2b"/>
逾邁圖歸願始伸客途方雨雪故國尚松筠潮汐門通<lb/>
海清輝月近隣山僧遺紫筍漁父薦纎鱗觸事情俱適<lb/>
無為俗轉淳榖齋諸老在結社繼前人<lb/>
　　　冬至上陵經囘龍觀<lb/>
初秋甞過此冬半復重來景物經時别年光轉眼催閒<lb/>
庭聊駐馬勝地且銜盃觀閣烟霄接簷楹斗柄迴瓊枝<lb/>
晴帶雪井幹晝聞雷鶴化多年去龍游幾日囘橋山神<lb/>
御路𤣥圃帝城隈翠栢寒逾勁清泉凍復開卿雲占象<lb/>
<pb n="KR4e0151_WYG_005-3a"/>
闕陽管候葭灰煖色輿臺喜明禋薄劣陪褰幨舒逺望<lb/>
青嶂晩崔嵬<lb/>
　　　過嚴陵釣臺<lb/>
漢室中興日賢人願仕時先生獨不屈此意竟誰窺文<lb/>
叔差増舊君房亦素癡謀謨先已定仁義此奚施即欲<lb/>
助為理尤宜自得師詔書勤往訪諫議處仍卑志士寧<lb/>
相逼髙賢不受羈羊裘終隠去魚釣可忘饑炎祚嘘重<lb/>
熖桐江繫一絲雲臺俱冺沒嚴瀨自清漪遺廟松株古<lb/>
<pb n="KR4e0151_WYG_005-3b"/>
蒼崖壁立危扁舟歸老客悵望讀殘碑<lb/>
　　　同年恵從道憲副邀遊西湖紀興十三韻<lb/>
十年懷夙約及此泛西湖雲斂雨方霽秋深暑却徂躋<lb/>
攀緣寶塔臨眺盡輿圖樹色迷城邑潮聲振海隅累朝<lb/>
香火寺前代帝王都畫舫平臨岸青山近入厨波心静<lb/>
容與水際轉縈紆新廟䖍妥岳長堤尚姓蘇精忠垂異<lb/>
典遺愛繫名區力戰越稱霸偏安宋避胡江山耽富麗<lb/>
士女競歡娯呉會憂難據中原望已孤車書今混一南<lb/>
<pb n="KR4e0151_WYG_005-4a"/>
北此通途<lb/>
　　　望終南山<lb/>
行臺臨渭水隠几對終南面勢殊軒豁晴光更蔚藍憑<lb/>
髙窮隴蜀設險帶崤函異産饒金石明堂具檟楠韓詩<lb/>
甞競態邉徑獨貽慙累代皇圖改明時聖澤覃霜華羣<lb/>
物肅秋氣萬峰含獨往情何劇端居意每貪烟塵凝逺<lb/>
眺巖谷阻幽探擬逐仙人住還從石丈叅山靈遥謝客<lb/>
蕙徑請囘驂<lb/>
<pb n="KR4e0151_WYG_005-4b"/>
　　　華山<lb/>
　　　　華山之勝名天下而遊者鮮陟其巔太宰喬<lb/>
　　　　白巖嘗登焉予行時辱以簪萍錄見示中有<lb/>
　　　　登華山賦讀之飄飄然若欲凌虚而上也顧<lb/>
　　　　力疲興淺使事有程不能逺追遐躅僅一至<lb/>
　　　　山下瞻眺而已詩以志愧凡二十韻<lb/>
五嶽俱名鎮無如泰華雄崑崙分一脉迤邐障關東峰<lb/>
勢連西極河流徑北戎蜿蜒蟠厚地兀突倚層穹日月<lb/>
<pb n="KR4e0151_WYG_005-5a"/>
從升降乾坤並始終四時殊景象一氣混鴻濛秀結隂<lb/>
陽會竒成造化功虚明凌鴈宕縹緲出崆峒青壁疑無<lb/>
路瑶華别有宫雲梯聨斷塹鐡鎻下虚空玊井人誰到<lb/>
雲臺興未窮澗幽泉蕩潏徑合草䝉茸野客憐衰白塵<lb/>
蹤厭軟紅顧瞻徒耿耿佇結更匆匆名字曽先兆精誠<lb/>
或暗通髙崖愁削跡孤翥欲凌風獨往知何日神遊在<lb/>
夢中昌黎曽失路京兆為開䝉意適聊須遣詩成不待<lb/>
工登髙仍有賦深愧白巖翁<lb/>
<pb n="KR4e0151_WYG_005-5b"/>
　　　贈崔都閫移鎮廣東<lb/>
驛騎傳新報除書出尚方嶺南移節近薊北望京長蜃<lb/>
氣浮城櫓霜花拂劍鋩閫嚴施畫㦸權重握銀章寇壘<lb/>
逃官責軍功冒戰塲豈能窮窟穴徒爾費芻糧買犢終<lb/>
銷盗留田足破羗從來邊徼地籌畧在兵防<lb/>
　<lb/>
　<lb/>
　山齋文集巻五<lb/>
</p>
<p>
</p>
  </div>
<div>
<head>山齋文集巻六</head> <lb/>
    <p>
<pb n="KR4e0151_WYG_006-1a"/>
欽定四庫全書<lb/>
　山齋文集巻六<lb/>
　　　　　　　　　　　　　明　鄭岳　撰<lb/>
　　七言律<lb/>
　　　闕<lb/>
<pb n="KR4e0151_WYG_006-2a"/>
　　　贈同年徐必東調官貴州經憲<lb/>
黄鶴樓前繫短橈離魂湘水不須招雲連魏闕瞻猶近<lb/>
路比厓州去未遥一鴈呌霜天欲暝亂山隨馬凍初消<lb/>
河橋欲贈無楊栁獨有松枝最後凋<lb/>
　　　寄贈彭元岳僉憲致仕<lb/>
覆鹿悠悠夢已醒移文深謝草堂靈蓮峰徑繞來求仲<lb/>
木榻年深坐管寧拄杖謾扶頭未白故山慣見眼猶青<lb/>
茅齋静閉横塘上還把餘閒註鶴經<lb/>
<pb n="KR4e0151_WYG_006-2b"/>
　　　宿髙良山和趙栗夫提學韻<lb/>
一徑紆迴萬竹深招提隠隠獨追尋溪山是處供青眼<lb/>
猿鶴他年識素心巖陡樹枝常倒下簷虚峰勢只平臨<lb/>
客途荏苒春將暮坐對鶯花憶故林<lb/>
　　　閘河感事<lb/>
鳥外青山對酒盃扁舟繫纜獨徘徊烟中津樹千重合<lb/>
天際河流一脉來軍國逺輸終易阻滄溟舊道尚能開<lb/>
昇平共享漕渠利怪爾迂疎獨漫猜<lb/>
<pb n="KR4e0151_WYG_006-3a"/>
　　　武夷<lb/>
武夷幾度負清遊此日溪頭訪釣舟病骨秋深持榼去<lb/>
好山日晩為詩留蒼崖天削羣峰異瑤草雲迷小洞幽<lb/>
消息虹橋何足問人間信此是丹丘<lb/>
　　　過常思嶺<lb/>
石厓斗絶力躋攀直上烟霄縹緲間樹撼秋聲遥振谷<lb/>
雲將雨意獨還山禪宫花草明空色客路星霜損鬢顔<lb/>
到此塵懷應暫遣石泉煮茗對僧閒<lb/>
<pb n="KR4e0151_WYG_006-3b"/>
　　　宿東林寺<lb/>
冉冉秋霜鬢脚斜駐顔何處覔丹砂去來世界生生話<lb/>
開落空門嵗嵗花卓錫泉清通地脉芙蓉峰秀削天葩<lb/>
山僧莫訝塵容别白㡌青笻跡未賒<lb/>
　　　寓建寧玉清觀次楊恒叔太僕韻三首<lb/>
浩蕩春流沒岸沙停橈上宿羽人家雲間寶刹三清界<lb/>
洞口碧桃千樹花虛閣坐餘神頓爽危欄倚遍興猶賒<lb/>
長空薄晩雨新歇爛熳晴光映彩霞<lb/>
<pb n="KR4e0151_WYG_006-4a"/>
窻懸石溜徑浮沙洞裏神仙别有家𤣥圃開雲深種玉<lb/>
丹崖向日更移花天垂碧野千峯遶路隔紅塵一水賒<lb/>
昨夜殷雷送山雨半溪新漲浸紅霞<lb/>
上番新竹已穿沙不用垣籬也是家松徑晝長清鶴夢<lb/>
石壇春煖積苔花笙簫縹緲彩雲净雞犬飛昇白日賒<lb/>
便欲棄家從羽客棲真此地飽餐霞<lb/>
　　　訪玊清觀道士祈雨不遇用前韻<lb/>
方舟亭午泊溪沙杖䇿重尋羽士家池涸已荒書帶草<lb/>
<pb n="KR4e0151_WYG_006-4b"/>
庭幽還見木犀花松壇乞雨歸應晩竹屋留詩興獨賒<lb/>
虛閣疎欄宜晩眺溪光十里映晴霞<lb/>
　　　曉行茶洋懷恒叔太僕<lb/>
建溪南下接炎荒八月霜飛草未黄亂石灘頭横劍㦸<lb/>
幽泉石罅奏笙簧輕㠶破浪迴旋疾陡徑開雲應接忙<lb/>
却憶陶園隠君子卧看海日上扶桑<lb/>
　　　春寒次呉東湖獻臣韻<lb/>
驟雨顛風併作寒攪回旅夢倍辛酸春深南國身猶繫<lb/>
<pb n="KR4e0151_WYG_006-5a"/>
客對東湖跡未單無數楊花籠几硯斬新竹笋薦杯盤<lb/>
從來拂意皆佳境謾悔當年不掛冠<lb/>
　　　近秋<lb/>
寒蟲夜雨近清秋華髮偏驚嵗月流景逼桑榆空把翫<lb/>
跡隨蓬梗任浮游幸無軒冕為身累獨有關山滯客愁<lb/>
早晩寛恩釋纍繫駕鴻千里訪浮丘<lb/>
　　　逮赴信州舟行遇雨<lb/>
細雨霏霏灑夜篷泊船猶畏不周風蹴天波浪離江上<lb/>
<pb n="KR4e0151_WYG_006-5b"/>
縮地山川入夢中驛舍荒洲横極浦漁舠逺火亂棲鴻攬<lb/>
衣起坐湖天闊望眼遥隨斗柄東<lb/>
　　　送陳子居天津督餉<lb/>
聊對清樽一放歌百年風韻笑隂何近郊地重留屯合<lb/>
經國籌深積餉多烟雨海樓詩益壯盃盤廨舎客頻過<lb/>
自公退食應多暇萬軸書籖擁雪窩<lb/>
　　　送馬善徵致仕還呉<lb/>
君去洞庭何處住海門迢逓接東甌湖田嵗熟收粳稻<lb/>
<pb n="KR4e0151_WYG_006-6a"/>
烟渚秋髙弄釣舟漫説孔明無將畧早知若水是仙流<lb/>
浮生萬事何時盡都把閒情付白鷗<lb/>
　　　一素亭和見素韻二首<lb/>
千巻儲書作墨莊夢隨春草到池塘涓涓碧井分仙社<lb/>
面面青峰隔女墻丹桂燕山多異種金砂樵谷有遺方<lb/>
接䍦倒著閒臨水照見䰐鬖髮影長<lb/>
郡郭風光此具觀頻來杖屨不辭難花枝詰曲池邊過<lb/>
山色崔嵬雨後看軒冕已抛全世局圗書終不厭儒酸<lb/>
<pb n="KR4e0151_WYG_006-6b"/>
病餘筋力猶供客日課園蔬侑素盤<lb/>
　　　送繼之祠部<lb/>
逸才清骨逈離羣軒冕丘林志未分脚債溪山春夢繞<lb/>
詩逋風雨夜燈聞空齋習静還留客逺道含悲又别君<lb/>
無數瓊琚留篋笥明河烱烱認星文<lb/>
　　　正徳辛巳再起巡撫江西書懷<lb/>
十年落跡舊溪山漱石眠雲秖一閒黄紙到門翻局促<lb/>
白頭臨事重疎頑别懷况值三秋候感遇真超百代間<lb/>
<pb n="KR4e0151_WYG_006-7a"/>
謾向夕陽問飛鳥逈凌霄漢幾時還<lb/>
　　　西陵<lb/>
蜿蜒一脉太行來北遶天都面勢開山水會時龍氣聚<lb/>
華夷限處地維迴神宫月照明樓静馳道風生古栢哀<lb/>
赫赫英靈儼如在雨師先日洗塵埃<lb/>
　　　詠淖泉<lb/>
淖口飛泉玉雪清决渠疏引入秦城民居萬户沾餘瀝<lb/>
客邸三秋解宿酲雲物映來多異態年光流去不停聲<lb/>
<pb n="KR4e0151_WYG_006-7b"/>
臨池且盡杯中醁浪跡乾坤一聚萍<lb/>
　　　寓陜城恭值萬夀聖節謹致頌祝<lb/>
衣冠望闕再山呼紫氣祥光滿舊都卜世更過周歴數<lb/>
統天何啻漢輿圖遙持憲節違仙仗忽憶穹班近御爐<lb/>
萬里天顔應咫尺獨慚金鑑進忠謨<lb/>
　　　和閣老楊石齋公夢中登樓得句韻<lb/>
親到虞淵取日來乾坤氛祲一時開濟川力盡勞推挽<lb/>
補衮功深費剪裁彩筆江淹詩有助錦城司馬夢空囘<lb/>
<pb n="KR4e0151_WYG_006-8a"/>
神遊更向華胥境白首丹衷敢漫猜<lb/>
　　　送李毅齋總督兩淮漕運兼巡撫<lb/>
潞河新水擁樓船江上秋回碧樹鮮軍國轉輸逢嵗歉<lb/>
提封多故仗時賢要途正合舟車會總計仍兼將相權<lb/>
出入均勞山甫事中興今日並周宣<lb/>
　　　陳都憲文鳴以詩見貺次韻奉荅<lb/>
十年林閣聴松風汲鄭真成兩禿翁霧雨自應藏宿豹<lb/>
天門何意覩飛龍三秋按節聞芳譽千里開緘想舊容<lb/>
<pb n="KR4e0151_WYG_006-8b"/>
南臬西曹心話在何時重對一燈紅<lb/>
　　　送陶司馬南京叅贊<lb/>
纔解計臺朝北闕復司留鑰赴南都成周召伯甞分陜<lb/>
晉代陶公亦鎮呉萬里長江天共險六朝遺蹟草空蕪<lb/>
廟謨方爾資黄髮莫羡扁舟范蠡圖<lb/>
　　　過聖夀寺午憩<lb/>
冲沁溪頭泊釣舟並騎羸馬訪山游松簷長宿三春雨<lb/>
麥隴初登四月秋地僻安禪僧欲定時平擊壤我能謳<lb/>
<pb n="KR4e0151_WYG_006-9a"/>
悠悠萬事渾無盡𤓰熟青門有故侯<lb/>
　　　咸陽為秦所都周文武成康陵在焉載之祀典<lb/>
　　　秦遺址蔓沒無可攷矣<lb/>
潼關西下望咸陽四塞山河古帝鄉沃野桑麻環陸海<lb/>
沿邊川徼䕶金湯周陵古廟人猶拜秦殿遺墟草已荒<lb/>
千古是非終自定西風立馬幾徜徉<lb/>
　　　定興行臺<lb/>
赤縣層城列羽旄往來車馬日勞勞水流北去天河近<lb/>
<pb n="KR4e0151_WYG_006-9b"/>
山拱西來禁闕髙長路强驅心已倦清秋悵望首重搔<lb/>
滿篝禾黍斜陽外何處春謳對濁醪<lb/>
　　　保定途中偶成<lb/>
髙栁平堤列兩行柔條拂面引風凉蟬聲逺近鳴相應<lb/>
馬足東西去各忙伏盡相如猶病渴秋來宋玊更悲傷<lb/>
獨憐野叟茅簷外一枕松隂午夢長<lb/>
　　　隴州阻雨<lb/>
幽窻扄雨一燈明獨宿空堂此夜情隴道寒深雙鬢短<lb/>
<pb n="KR4e0151_WYG_006-10a"/>
關山路險寸心驚天連絶塞風烟色秋入荒城鼓角聲<lb/>
却憶馬周投逆旅一樽寂寞對誰傾<lb/>
　　　過岐山<lb/>
西行終日雨冥濛隠約岐山入望中周室餘民猶穴處<lb/>
雍郊舊俗重農功逺離狄難從姜女肇造王基自古公<lb/>
鳳去桐枯何處問離離禾黍起秋風<lb/>
　　　過汧陽<lb/>
濕霧經旬淹白日晴峰今日倚丹霄頽坡荷鍤開榛徑<lb/>
<pb n="KR4e0151_WYG_006-10b"/>
缺岸横槎接野橋玊節北來鴻信斷金城西去馬蹄遥<lb/>
汧陽縣郭居人少風露髙秋夜寂寥<lb/>
　　　謁岳武穆王祠<lb/>
十二金牌一日催三軍慟哭捲旗囘馬前果中書生計<lb/>
河上深孤父老來開闢乾坤無此變古今成敗有餘哀<lb/>
皇明盡復中原土地下忠魂亦快哉<lb/>
　　　内廷讀巻<lb/>
彤廷晝永午風恬冉冉遊絲罥畫簷綺席駢蕃頒内宴<lb/>
<pb n="KR4e0151_WYG_006-11a"/>
麻衣鮮㓗對宸嚴殿前夢筆狀元策日下祥雲太史占<lb/>
三十年前曽濫試白頭供事愧重沾<lb/>
　　　經筵秉燭<lb/>
北極星精午夜懸周廬劍佩候朝天烟開曙色明馳道<lb/>
月帶燈光照御筵災祲每消修政後樞機端繫格心前<lb/>
萬方行覩虞廷化一曲薫風入五絃<lb/>
　　　奉贈蔣師相敬所致仕歸湘源兼簡令兄大司<lb/>
　　　徒二首<lb/>
<pb n="KR4e0151_WYG_006-11b"/>
力辭機柄遂歸田朝野相看意惘然直節舊甞稱宋璟<lb/>
抗言終不負伊川三孤望重台階正八座官髙棣蕚聨<lb/>
相業都歸嘉靖詔他年信史有遺編<lb/>
椿津未老並遺榮禄賜便蕃荷聖明道在行藏均化俗<lb/>
功留宗社更完名黄扉粉署當年夢碧水丹山此日盟<lb/>
潞國平章還故事未應畎畆便忘情<lb/>
　　　送朱必東侍御還莆<lb/>
仍著初衣返故林許身真不愧南金片言悟主情尤切<lb/>
<pb n="KR4e0151_WYG_006-12a"/>
萬死寛恩幸亦深更向一貧看壯節豈容暫蹶負遐心<lb/>
白頭鄉國慚無補却藉多賢振好音<lb/>
　　　嘉靖四年六月十一日得請致仕書感<lb/>
久側班行乏寸裨故山歸去自嫌遲敢從栁下稱三黜<lb/>
偶近關西謝四知適意江湖終逺逝忘機鷗鳥斷深疑<lb/>
滄洲吾道依然在嵗晩藏修副夙期<lb/>
　　　辭朝有感<lb/>
積雨長安塵不飛宫壺漏盡啟嚴扉雲開曙色分馳道<lb/>
<pb n="KR4e0151_WYG_006-12b"/>
風逓鐘聲出禁闈薄劣可能禆衮職衰殘得遂解朝衣<lb/>
江湖此去瞻天逈猶認台星繞紫㣲<lb/>
　　　同年呉白樓宗卿秦鳳山司徒王平川呉紫山<lb/>
　　　二亞卿追餞曹氏園亭賦謝<lb/>
圖史瀟瀟出帝京兩街騶從罷將迎九天氣肅驚先冷<lb/>
六月隂多苦未晴病骨賜歸明主恵芳郊追餞故人情<lb/>
曹家亭子相思處况是今宵聴雨聲<lb/>
　　　奉簡汪閒齋少宰<lb/>
<pb n="KR4e0151_WYG_006-13a"/>
多年結屋山中卧底事移家更入城大隠無心仍避俗<lb/>
幽居何地可逃名朝端佐理誰耆舊海内論心此弟兄<lb/>
迢逓訪君還不遇閩山楚水重為情<lb/>
　　　弋溪訪汪石潭宗卿途中有作<lb/>
迂程百里訪夫君層碧樓髙隠白雲山徑肩輿行窈窕<lb/>
風花衣袖度氤氲師丹典禮誰同議蘇軾文章世共聞<lb/>
黄閣論思需舊學即看玊帛賁江濆<lb/>
　　　廣視堂題湯完之憲長巻<lb/>
<pb n="KR4e0151_WYG_006-13b"/>
倚空長嘯憶孫登澤國風光老客情天盡平蕪吟裏望<lb/>
風迴極浦坐來聲煙嵐掩映山長暝鸛鵲翻飛雨乍晴<lb/>
兩月一臨殊未愜簿書不礙長官清<lb/>
　　　贈白司寇致仕<lb/>
優老恩深特降麻都門設帳共興嗟孤卿位重心逾下<lb/>
法網憂殷鬢盡華負郭有田供社酒候門無吏報朝衙<lb/>
山中欲問神仙宅醉白堂開紫水涯<lb/>
　　　贈王時行赴任東廣兼簡呉獻臣方伯<lb/>
<pb n="KR4e0151_WYG_006-14a"/>
晴莎細草馬頻嘶極浦荒烟眼欲迷野静推篷山色遶<lb/>
天寒度嶺野猿啼五羊分署行新詔九鯉尋真記舊題<lb/>
為語東湖諸舊侣一區雲水足幽棲<lb/>
　　　過南旺<lb/>
龍王廟前泲水渾南旺閘口勢平吞四方貢賦入天府<lb/>
萬國輿圖歸至尊平湖浩渺蛟黿聚沃野沮洳草木繁<lb/>
經理虞衡心力盡漕流千古無狂奔<lb/>
　　　經武夷阻雨不及遊悵然有懷追和舊作<lb/>
<pb n="KR4e0151_WYG_006-14b"/>
武夷九曲慣曽遊暮雨危灘阻去舟雙眼迢遥雲外望<lb/>
羣峰宛轉意中留棲遲講道人應古汗漫尋真事却幽<lb/>
不用登臨恣清賞胷中元自有林丘<lb/>
　　　憩常思嶺用壁間韻<lb/>
常思嶺上駐征軺三日歸程覺尚遥衰疾久懸鄉土夢<lb/>
迂疎無補聖明朝石巖雨過雲猶濕海國秋深草未彫<lb/>
願得四封無一事不妨拂枕卧山椒<lb/>
　　　登麥斜巖<lb/>
<pb n="KR4e0151_WYG_006-15a"/>
麥斜迢逓隠丹丘不用登臨説勝遊怪石盤空開鳥徑<lb/>
晴雲歸洞濕龍湫髙僧老去巖姿變獨客閒來世念休<lb/>
杖策更尋塵外侣題詩聊為壁間留<lb/>
　　　遊紫霄巖<lb/>
紫霄巖在北城陬六十年來始一遊樹色屯雲晴亦雨<lb/>
溪聲逝水夏還秋悠悠世界疑無限擾擾吾生行欲休<lb/>
滿眼煙光吟不就臨風獨倚殿東樓<lb/>
　　　李長者廟<lb/>
<pb n="KR4e0151_WYG_006-15b"/>
風日佳晴每作期扁舟與客泛南陂望洋却念揮金日<lb/>
符䜟曽聞揷竹時澤國桑麻成樂土嵗時俎豆重新祠<lb/>
蒼茫烟水前村暮倚杖溪頭讀舊碑<lb/>
　　　南山讌集簡豐原學學士二首<lb/>
城南五里古招提細草荒烟路欲迷梅谷寒深憐獨往<lb/>
山房嵗晩共誰棲危欄溪閣流雲冷古塔松枝去殿低<lb/>
焚却銀魚無一事奚囊到處有新題<lb/>
蕭寺僧閒晝自扄猿嘷虎嘯日冥冥烟霏近晩山逾紫<lb/>
<pb n="KR4e0151_WYG_006-16a"/>
霜氣凌空樹獨青日侍北扉裁詔草天教南海耀文星<lb/>
壯遊司馬江山助漢史猶堪繼聖經<lb/>
　　　簡姑蘇陳粹之憲副<lb/>
呉苑鸎花滿舊墟先生翻笑出無車一官休去還憂國<lb/>
十口饑來只賣書短屐香生莎逕煖疎欄雲傍草堂虛<lb/>
匆匆登拜慚予晩更報詩筒候起居<lb/>
　　　賀江夜泊簡康總戎<lb/>
茅椽結構倚危峰四面柴籬密密封十里舊墟稀賈客<lb/>
<pb n="KR4e0151_WYG_006-16b"/>
三春沃野廢耕農江心細雨鳴宵柝枕上疎風度曉鐘<lb/>
莫謂儒生無逺畧擬將籌策佐元戎<lb/>
　　　白石草堂為林廷元提學題<lb/>
文鐸遥分雨露邊草堂歸計定何年萬松影落碧窻裏<lb/>
一艇江横白鳥前病卧鄉園逢舊侣興留詩社結清緣<lb/>
樽前惆悵誰家笛吹落黄梅雨後天<lb/>
　　　沈休翁移詩見寄依韻和答<lb/>
郢城白雪入詩寒野水閒雲意緒寛賔舘夜移聴雨榻<lb/>
<pb n="KR4e0151_WYG_006-17a"/>
釣船晴拂相風竿太丘舊徳終囘俗神武先幾早掛冠<lb/>
八十年來精力在逺煩詩札報平安<lb/>
　　　送劉克柔之任南鴻臚<lb/>
鍾山葱鬱鎖青嵐拄笏登臨路舊諳纔見陸機來洛下<lb/>
豈容太史滯周南畫船風送牙檣疾碧碗氷浮紫藕甘<lb/>
典客庭空無一事詩中三昧許誰參<lb/>
　　　寓蘇州送張文相宰潮陽<lb/>
十年朋舊嘆晨星邂逅他鄉眼倍明風雪呉門三日話<lb/>
<pb n="KR4e0151_WYG_006-17b"/>
江湖魏闕百年情亂山雨色連鄉郡列宿晴光動海城<lb/>
到日潮陽春正好綠隂羸馬課農耕<lb/>
　　　關中邂逅王舜卿内翰因其北上贈以詩<lb/>
河汾著述舊専門雷電天池幾化鯤萬里雲霄臨鳳閣<lb/>
五年風雨暗鴒原編摩史館趨嚴召邂逅詩篇與細論<lb/>
渭水秦山秋色晩不堪揺落對芳樽<lb/>
　　　中秋夜康徳涵以詩招飲次韻<lb/>
關塞行行且復休滿天風雨暗城樓怪來客路時多阻<lb/>
<pb n="KR4e0151_WYG_006-18a"/>
幸到君家一散愁四海斯文還此會百年今日是中秋<lb/>
燈前意氣須傾盡别有詩篇醉後留<lb/>
　　　簡周仲瞻大叅<lb/>
玊勒金羈擁翠裾出塵標格照璠璵紫薇官轉無留槖<lb/>
青瑣名存有諫書宦業一門光史牒民風三楚駐軺車<lb/>
相逢湖海輸心地誰道元龍氣未除<lb/>
　　　簡許廷綸尚寶<lb/>
湘源一别幾經年此日重逢已白顛宇宙有身須任責<lb/>
<pb n="KR4e0151_WYG_006-18b"/>
朝廷無事豈遺賢著書嵗晩鶴當户觀物人間雲滿川<lb/>
聞道六經猶剰語天衷妙處祇心傳<lb/>
　　　司徒劉近山邀造别墅之土樓蓬蒿塞徑時有<lb/>
　　　髙二尺五之嘲因贈以詩<lb/>
誅茅南郭託幽棲簇簇烟村路轉迷故壠松楸山下上<lb/>
豐年禾黍屋東西髙官歸第貧如洗速客看山醉似泥<lb/>
韋曲去天元尺五旁人休笑此樓低<lb/>
　　　贈竹田大司空致仕<lb/>
<pb n="KR4e0151_WYG_006-19a"/>
懸車還見古人風憂國年深鬢盡蓬督撫威名清百粤<lb/>
留司位望切三公青天白日心源地玊札丹砂藥籠中<lb/>
老去尚承優寵在也應畎畆有餘忠<lb/>
　　　南山避暑病眼不能赴呈林以乗都憲<lb/>
十里樹隂匝寺門九天鐘磬隔溪聞健臨峰頂窮滄海<lb/>
閒卧松根看白雲多病獨憐時伏枕勝遊無那此離羣<lb/>
朝來强起揩雙眼翻訝前山瘦幾分<lb/>
　　　和自脩大尹寫懷韻<lb/>
<pb n="KR4e0151_WYG_006-19b"/>
竹簟繩床睡起慵凭欄無語對髙峰田塍路曲清溪遶<lb/>
村巷門深細草封東郭吹竽名久濫南柯落枕夢空濃<lb/>
餘生筋力猶粗健敢望還丹氷雪容<lb/>
　　　送族子士望北上<lb/>
芳郊侵曉雨亷纎野店微風動酒帘照乗明珠淹重價<lb/>
剸犀長劍發新銛官資屢轉貧猶在政務多諳性每恬<lb/>
老我亢宗深注望南山廟貌起遐瞻<lb/>
　　　蘭州聞見素致仕用前留别韻奉寄二首<lb/>
<pb n="KR4e0151_WYG_006-20a"/>
手疏連封乞引年夢魂先遶八壺巔雲莊嵗晩還移竹<lb/>
蘭水風清欲放船逺别無緣臨潞渚獨遊何意向秦川<lb/>
老臣去國丹衷在指㸃星河幾廢眠<lb/>
綠野依然一草亭焚香讀易意醒醒九重殊遇憐衰白<lb/>
八座髙名照汗青道在行藏敦士習身猶矍鑠訝仙靈<lb/>
烟霞舊侣他年約拄杖臨滄再勒銘<lb/>
　　　静海即事呈管河錢郎中<lb/>
畫舫牽風去去輕縣官津吏少將迎山林久已容吾拙<lb/>
<pb n="KR4e0151_WYG_006-20b"/>
宦海誰還不世情綠樹蟬聲秋更切碧空山色晩偏晴<lb/>
慇懃却遇錢工部一路相將意最傾<lb/>
　　　三衢郡守林以永招遊柯山時節推李舉南西<lb/>
　　　安丞族子士望俱從紀興二首<lb/>
終日看山意未休偶聞兹勝特來遊雷聲振谷松濤壯<lb/>
虹影横空石洞幽幻跡杳茫何處問禪林瀟洒此時留<lb/>
馮虛更欲凌峰頂歴覽神仙十二洲<lb/>
峰巒如黛雨初收危倚肩輿到上頭千古乾坤留勝跡<lb/>
<pb n="KR4e0151_WYG_006-21a"/>
一時郡邑聚名流松篁落落依溪曲禾黍穰穰映道周<lb/>
如此風光堪一醉不須懷古動遐憂<lb/>
　　　宿大安驛次壁間林利瞻方伯韻<lb/>
肩輿軋軋入閩關盡笑先生鬢髮斑縱浪孤舟終抵岸<lb/>
倦飛髙鳥獨還山病來轉覺風情减老去深知世路艱<lb/>
水陸勞勞猶未了林間打坐是真閒<lb/>
　　　徳州遇王時行大叅夜話<lb/>
十日行舟離帝里一宵秉燭對鄉人足音何啻聞空谷<lb/>
<pb n="KR4e0151_WYG_006-21b"/>
星彩還應照近隣賈傅早能輕利逹范公元亦起孤貧<lb/>
迂疎老我歸林壑佇望來賢意最真<lb/>
　　　訪陶園楊少卿述贈<lb/>
絃歌三徑苦無資安得家聲自太師隔世每懷髙尚節<lb/>
名園特取去來辭槐柯入夢應先寤蝸角分争亦竟癡<lb/>
我也携書歸舊隠郵筒無惜寄新詩<lb/>
　　　訪偲庵楊太宰述贈<lb/>
碧水丹山入武夷太師錫類世多竒獨持季野春秋責<lb/>
<pb n="KR4e0151_WYG_006-22a"/>
久謝關西暮夜知手握銓衡歸物望身依斧扆肅朝儀<lb/>
願公静養和平福且對清樽日賦詩<lb/>
　　　朱必東馬子莘二侍御過訪蒲坂别業<lb/>
芳郊雜樹草堂深忽枉仙舟李郭臨别製衣巾無俗調<lb/>
幽居畎畆有餘心喜看秧稻千家綠倦坐榕岡十里隂<lb/>
正好劇談愁别去空庭月色對誰吟<lb/>
　　　夏日林以吉中丞過訪梅莊<lb/>
静對青山日轉遲多君枉駕話襟期午炊送米城中至<lb/>
<pb n="KR4e0151_WYG_006-22b"/>
露坐傳杯月下移數畆退耕閒曠地十年歸卧太平時<lb/>
人生止足真堪樂蝸角輸嬴總不知<lb/>
　　　和李貳守題梅隴山莊韻兼以道别<lb/>
旭日郊原散煖烟津津物色入新年溪環﨑曲數家住<lb/>
春到梅梢十日先洛社潞公還地主草堂嚴武有詩傳<lb/>
驪駒無那攀轅别北望心懸萬里天<lb/>
　　　社會南郭草堂<lb/>
東山結社十年餘移席城南又一初習静久拚人事廢<lb/>
<pb n="KR4e0151_WYG_006-23a"/>
息交真與世情疎青匀莎徑穿新笋綠漲春江躍細魚<lb/>
麥酒熟時方貯甕暖風復長滿園蔬<lb/>
　　　春仲邀社友宿梅隴晨登壺山有作<lb/>
扶桑東望日暉暉促僕晨裝捲毳衣滄海縱觀情浩渺<lb/>
丹峰遥上思飜飛祇園地冷樹方發膏雨春慳雲已歸<lb/>
豈待冥搜窮物理即從髙曠識天機<lb/>
　　　仲秋社會<lb/>
多年卧病解朝衣疎散心情與世違隴畆雨深禾已長<lb/>
<pb n="KR4e0151_WYG_006-23b"/>
階庭風冷葉初飛四時月色秋偏好一代交遊老漸稀<lb/>
桂魄流輝香滿座誰人髙折一枝歸<lb/>
　　　梅隴山門安扁感事<lb/>
羡門締結已多年新扁門楣翰墨鮮滄海久離名利跡<lb/>
青丘真結死生緣静中觀化物皆幻老至歸全人亦仙<lb/>
不用髙樓重竪表路人惟識茂陵阡<hi>羡門觀化歸全皆扁名</hi>
　　　招社友遊梅隴<lb/>
梅隴昔年曽枉駕山川草木倍光輝里祠臨水増新構<lb/>
<pb n="KR4e0151_WYG_006-24a"/>
石徑移墻闢舊闈共喜筋骸猶健浪况堪時節正芳菲<lb/>
木蘭倚棹須乗興汛掃茆堂望翠微<lb/>
　　　贈林竹田翁進階<lb/>
弭節三山又十春太平無事老經綸重開皇極逢明主<lb/>
再進台階慰舊臣解綬鄭均還賜禄揮金疏傳日娯賔<lb/>
東風吹遍田中竹看長龍孫萬个新<lb/>
　　　秋夕偕社友讌集<lb/>
老至逢秋厭索居百年風景僅留餘宦情流水隨行止<lb/>
<pb n="KR4e0151_WYG_006-24b"/>
世事浮雲任巻舒草際凉生風起處松梢影動月升初<lb/>
杯盤撤去仍清坐共喜兹遊興不孤<lb/>
　　　諸社友枉顧南山新祠<lb/>
舒巻無心雲亦癡石臺閒翫坐移時焚香登座非談釋<lb/>
載酒臨門豈問竒瀕海人文追始倡傾城冠盖賁新祠<lb/>
藻蘋幾掬妥靈地莊誦生民第一詩<lb/>
　　　陳侍御于𢎞亭子<lb/>
積雨茅齋坐轉慵村庄一夢興偏濃短堤浮水株株樹<lb/>
<pb n="KR4e0151_WYG_006-25a"/>
髙閣臨窻面面峰南郭風霜曽攬轡東郊烟雨自明農<lb/>
城堙咫尺招邀地杖屨無嫌日過從<lb/>
　　　别待桀弟還莆<lb/>
阿弟思歸意轉銜髙堂消息不須緘壺公山霽雙螺峙<lb/>
彭蠡湖秋一鏡函力課圭田供黍稷時看墟墓長松杉<lb/>
行藏羞澁那堪贈一道清風送客帆<lb/>
　　　六十誕辰<lb/>
甲子循行數已週小堂開宴及春柔兒童往事渾如昨<lb/>
<pb n="KR4e0151_WYG_006-25b"/>
犬馬殘年忽到頭湖海浪髙曽飽閲乾坤擔重竟難酬<lb/>
從今要省勞生念静向山中卜一丘<lb/>
　<lb/>
　<lb/>
　<lb/>
　<lb/>
　<lb/>
　山齋文集巻六<lb/>
</p>
<p>
</p>
  </div>
<div>
<head>山齋文集巻七</head> <lb/>
    <p>
<pb n="KR4e0151_WYG_007-1a"/>
欽定四庫全書<lb/>
　山齋文集巻七<lb/>
　　　　　　　　　　　　　明　鄭岳　撰<lb/>
　　七言絶句<lb/>
　　　九江分司二首<lb/>
　　　　分司相傳為岳武穆故宅中有石池尚為舊<lb/>
　　　　物秦檜和敵而甘心武穆髙宗賜第葛嶺有<lb/>
　　　　一徳格天閣今其遺址安在哉岳氏一池世<lb/>
<pb n="KR4e0151_WYG_007-1b"/>
　　　　猶愛䕶而不忍廢善惡之報必久而後定邪<lb/>
石耳堆盤薦緑茸白魚紫笋亦時供日長分省無公事<lb/>
坐對廬山雙劍峰<lb/>
石甃方池幾百年岳王故宅世猶傳格天髙閣今安在<lb/>
葛嶺荆榛野雉眠<lb/>
　　　中秋夜宿蒜嶺驛<lb/>
路隔家山只一程驛亭孤坐不勝情可憐今夜中秋月<lb/>
猶作人間兩地明<lb/>
<pb n="KR4e0151_WYG_007-2a"/>
　　　蘭<lb/>
短葉疎莖雜野蒿不隨清廟薦溪毛白頭空谷幽人老<lb/>
夜雨篝燈讀楚騷<lb/>
　　　菊<lb/>
斗絶孤厓倚碧空秋深烟雨寄芳叢林坰寂寞誰相問<lb/>
千載心期栗里翁<lb/>
　　　夏日山中雜咏二首<lb/>
隴上新開百荔莊交枝接葉覆茆堂青林結實殊稀少<lb/>
<pb n="KR4e0151_WYG_007-2b"/>
應笑山人嵗計荒<lb/>
荒郊無雨再經旬豆葉禾苖赤色新宴坐樹隂猶覺暑<lb/>
田中更有踏車人<lb/>
　　　汝寧道中遇雪呈蔣升之太守<lb/>
畿甸一冬愁少雪飛沙滿地麥苖稀黄河南渡春猶淺<lb/>
始見郊原白雪飛<lb/>
　　　北邙山<lb/>
黄河南渡陟平岡迤邐坡陀接北邙一望荒丘秋草裏<lb/>
<pb n="KR4e0151_WYG_007-3a"/>
誰知庶姓與君王<lb/>
　　　過洛陽故城<lb/>
伊闕山髙伊水清洛陽形勝舊曽名累朝遺蹟今俱盡<lb/>
斷塹荒郊只廢城<lb/>
　　　新安縣即函谷關也其地阨塞秦東面以制諸<lb/>
　　　侯故於此設鎮<lb/>
雄關重鎻三秦地隘道曽摧六國師今日驛亭從夜度<lb/>
却非齊客學雞時<lb/>
<pb n="KR4e0151_WYG_007-3b"/>
　　　陜州城有石刻魏野草堂即其舊隠處有司立<lb/>
　　　堂祀之<lb/>
白衣不受羣公薦紫禁曽傳處士詩今日乾坤猶有地<lb/>
為君重作草堂基<lb/>
　　　過貴溪風雨暴至<lb/>
溽暑蒸人一洗空碧天逺影見歸鴻圗書小艇無官况<lb/>
落日溪頭狎釣翁<lb/>
　　　草萍驛<lb/>
<pb n="KR4e0151_WYG_007-4a"/>
蕭疎驛舎繞烟蘿二十年前此地過詩壁舊題無處覔<lb/>
植松庭外已婆娑<lb/>
　　　度分水關二首<lb/>
泉聲鳥語隔溪聞楚越封疆此際分老眼欲窮閩海望<lb/>
午風吹散隴頭雲<lb/>
計偕當日此攀躋曽有狂詞嶺上題治策山河成漫語<lb/>
千峰秋色夕陽西<hi>計偕過此甞題落句莫謂儒生無治策長扶明主鎮山河故今云云</hi>
　　　邊戍馳馬圖詩<lb/>
<pb n="KR4e0151_WYG_007-4b"/>
同雲四野雪霏霏虎韉氊衫去欲飛猛氣衝風能破敵<lb/>
邊烽無警羽書稀<lb/>
　　　登舟<lb/>
常山輿馬玉山舟客路驅人不自由却羡邊江幾家屋<lb/>
柴門斜對白鷗洲<lb/>
　　　重陽日社會梅莊三首<lb/>
老至登髙力不任黄花短髮豈勝簪一年好景莫孤負<lb/>
擬把茱萸滿琖斟<lb/>
<pb n="KR4e0151_WYG_007-5a"/>
小作温公獨樂園頻招几杖泛清樽曲欄短砌花如簇<lb/>
看盡芳菲不出門<lb/>
百卉逢秋半欲殘九天風露動微寒東籬黄菊花開未<lb/>
移向堂前對酒看<lb/>
　<lb/>
　<lb/>
　<lb/>
　<lb/>
<pb n="KR4e0151_WYG_007-5b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　山齋文集巻七<lb/>
</p>
<p>
</p>
  </div>
<div>
<head>山齋文集巻八</head> <lb/>
    <p>
<pb n="KR4e0151_WYG_008-1a"/>
欽定四庫全書<lb/>
　山齋文集巻八<lb/>
　　　　　　　　　　　　　　明　鄭岳　撰<lb/>
　　奏議<lb/>
　先公自筮仕郎署至謝本兵歸遇事執奏不少遜避<lb/>
　疏凡七十二章俱火壬戌城䧟之變今僅於國史中<lb/>
　得疏畧一二梓之亦少暴忠悃之萬一云<lb/>
　　　申明職掌疏畧<hi>時任大理寺卿</hi>
<pb n="KR4e0151_WYG_008-1b"/>
臣惟内臣賈全等侵盗倉庫宜伏正法而特䝉曲貸將<lb/>
使左右效尤恣意侵盗設至敗露又圖幸免其害不可<lb/>
勝言且自皇上即位以來如陵户任文舉法司查例免<lb/>
差乃因太監扶義之請特免全户千户鞠王英法司依<lb/>
律坐徒乃因太監閻洪之奏特調外衛火者邵經分贓<lb/>
滿貫太監傳倫借債鉅萬法應提問俱送司禮監發落<lb/>
夫法者所與天下共者也事涉近倖輒有輕重是法不<lb/>
信於天下矣古人有言法行自近始又曰宫中府中俱為<lb/>
<pb n="KR4e0151_WYG_008-2a"/>
一體故申屠嘉辱鄧通而文帝不以為忤韓琦安置任<lb/>
守忠而英宗不以為専前史書之以為盛事陛下宜逺<lb/>
鑒前代之䂓近守祖宗之法自今内官内使等有犯悉<lb/>
聴部院問擬發本寺審録則可以昭聖朝平明之治矣<lb/>
　　　保聖躬以綏福履疏畧<hi>時任大理寺卿</hi>
臣惟陛下春秋方盛聖體未充尤宜慎重請遵聖祖寡<lb/>
欲勤政之訓宫寢限制進御有時清心省事自然有益<lb/>
退朝之後即御文華殿裁决章奏日暮進宫不惟修身<lb/>
<pb n="KR4e0151_WYG_008-2b"/>
立政所以養壽命之源亦在於此<lb/>
　　　復勘甘肅兵變疏<hi>時任大理寺卿</hi>
臣等頃奉命往勘甘肅兵變事臣等謹與該鎮撫按會<lb/>
鞫原任總兵李隆等謀殺巡撫都御史許銘事具得其<lb/>
實按隆與銘本同里人銘初至鎮每事持正隆不得致<lb/>
私欵而所裁革占役諸弊不少假借隆意其害已及散<lb/>
月糧令依時直折銀隆積有米麥不得冐厚利遂恨銘<lb/>
刺骨密令指揮楊淮嗾諸部卒詣銘復掠治為首者二<lb/>
<pb n="KR4e0151_WYG_008-3a"/>
人隆欲邀結衆心藉此䧟銘遂令諸部卒各備鮮明衣<lb/>
甲具三日糒待操約以告増糧價須劄隊毋還城不聴<lb/>
即殺之詰旦銘及隆與鎮守太監董文忠俱至公議府<lb/>
隆使人約諸部卒今日告必不聴毋散衆遂益恣文忠<lb/>
向隆營解不可得衆圍繞薄暮隆又使人激諸部卒曰<lb/>
事已至此可已邪卒栗不老等遂火大門擁衆進索銘<lb/>
文忠以身蔽之衆拉出文忠門外步脱還府搤銘出亂<lb/>
毆之死集木具火焚其屍衆散隆騎導回府衆卒毁銘<lb/>
<pb n="KR4e0151_WYG_008-3b"/>
所居公署盡掠其衣物銘㓜男許二哥子逃匿文忠處<lb/>
獲免衆復大掠城中釋獄囚刼官軍越三日乃得收殮<lb/>
銘餘骨隆遂迫脅文忠反誣奏銘尅减軍糧激衆致變<lb/>
冀以緩罪臣等謹與該鎮撫按諸臣再三鞫審銘之死<lb/>
實由隆主之隆亦辭服隆當謀殺人造意律斬栗不老<lb/>
比殺祖父律凌遲同惡楊淮等各以差論死流放太監<lb/>
董文忠副總兵李義臨事不能解紛反扶同妄奏罪亦<lb/>
難宥文忠宜罷義宜降調臣等謹具狀以聞<lb/>
<pb n="KR4e0151_WYG_008-4a"/>
　　　復處大同叛卒疏畧<hi>時任兵部右侍郎署部事</hi>
臣頃奉㫖集廷臣會議大同事臣惟往者張文錦之事<lb/>
失於姑息未正國法以故悍卒愈驕屢行稱亂今若又<lb/>
専為撫處則聲威損於九邊紀綱難以復振宜選才望<lb/>
知兵大臣為總制率都督魯綱領營兵三千薊鎮精兵<lb/>
三千并發宣府鋭卒進營大同近地仍先降勅大同鎮<lb/>
巡官令曉諭鎮人擒獻首惡即奏請班師不者整兵進<lb/>
剿無赦號令再三當自有起而應之者户部遣官齎銀<lb/>
<pb n="KR4e0151_WYG_008-4b"/>
八萬兩銀牌五百面縀絹千匹以備賞賚且懸賞格募<lb/>
之令鎮巡官悉受總制官節度不用命者都指揮而下<lb/>
得以軍法從事大同城内親王宗室及鎮巡三司官吏<lb/>
士民兵進恐不能保全固當顧慮然此寇不除則羽翼<lb/>
愈大養亂深將遂不利於國家輕重之際則又自較然<lb/>
况此寇顧戀妻子或冀親王宗室如前疏救必不敢輕<lb/>
犯矣<lb/>
　　　正刑獄失平疏畧<hi>時任大理寺卿</hi>
<pb n="KR4e0151_WYG_008-5a"/>
臣惟王欽罪當誅死贓至百萬今雖發遣合將家産抄<lb/>
沒各營牧馬草塲侵費百萬罪雖遇革贓應入官兩廣<lb/>
總兵朱麒縱僕為患屢經叅奏應合革囘内官石明因<lb/>
追私債毆殺平人法當成獄乃因妄訴寃枉斷發充軍<lb/>
給事中劉㝡御史黄國用主事羅洪載郎中顔如瓌給<lb/>
事中鄧繼曽各所犯罪薄而充軍為民降調似為太重<lb/>
南京署員外郎李棠該守備衙門叅奏逺拏下獄事難<lb/>
追究乞解囘南京法司問擬試監察御史馬明衡朱淛<lb/>
<pb n="KR4e0151_WYG_008-5b"/>
因皇太后聖旦免朝賀輒有論列事雖欠審心亦無他<lb/>
試御史季本陳逅員外郎林應驄列疏論救乃併下獄<lb/>
乞將諸臣早賜寛釋以慰羣情<lb/>
　　　上水利疏畧<hi>時任大理寺卿</hi>
臣勘事陜西道經畿内河南諸處見太行西倚淮關繞<lb/>
懷衛北極燕薊其水皆東注南入于海盧易滹沱流離<lb/>
漳洺衛泌洛瀍其大也宜督居民瀕水開田築提防以<lb/>
障汎溢鑿溝渠以通灌溉其平疇廣土無川洋之利者<lb/>
<pb n="KR4e0151_WYG_008-6a"/>
量鑿洄澮或為陂塘下通水泉之出上取雨潦之入每<lb/>
府増置通判一人以江左人諳水利者居之督率羣邑<lb/>
専理農事則數年之後皆為沃壤而水旱不足憂矣<lb/>
　<lb/>
　<lb/>
　<lb/>
　<lb/>
　<lb/>
<pb n="KR4e0151_WYG_008-6b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　山齋文集巻八<lb/>
</p>
<p>
</p>
  </div>
<div>
<head>山齋文集卷九</head> <lb/>
    <p>
<pb n="KR4e0151_WYG_009-1a"/>
欽定四庫全書<lb/>
　山齋文集卷九<lb/>
　　　　　　　　　　　　　明　鄭岳　撰<lb/>
　　序<lb/>
　　　莆陽文獻序<lb/>
莆之地始闢于秦至漢武帝以其阻險易變也盡徙其<lb/>
民而墟之晉亂中原衣冠避地而南於是有所謂八姓<lb/>
入莆者自後徙居日益衆休養衍庶遂齒上國然當其<lb/>
<pb n="KR4e0151_WYG_009-1b"/>
時人猶未知學也吾祖南湖露公始以其學倡之歴唐<lb/>
而宋遂有海濵鄒魯之稱浸淫至於今日盛亦極矣歴<lb/>
代既久遺文散落顧未有蒐掇而會稡之用備一郡之<lb/>
典豈非大缺事歟鄉望見素林公松厓方公暨后峰伯<lb/>
固甞相與閔惜因授役於予俾從事焉眇焉謭陋大懼<lb/>
弗任爰考郡乗所列諸家著述甚多求之今惟忠恵艾<lb/>
軒後村三四遺集在其散見文稡文鑑諸書者僅數篇<lb/>
雖當代近裔亦或併其先世手澤而亡之可嘆也已立<lb/>
<pb n="KR4e0151_WYG_009-2a"/>
齋宋公甞手錄先輩遺文六册得以為據若藏庵所編<lb/>
岡鳳集則又病其太濫於是更加延訪採擇閲數嵗始<lb/>
克成編凡詩賦銘贊序記題䟦若雜著奏議之類列為<lb/>
若干巻庶幾其可傳者既又仰而嘆曰文以載道也文<lb/>
不本於道藝焉爾矣而深於道者固不屑於文也文可<lb/>
獨傳乎哉迺復取郡乗所載人物事蹟畧加芟潤且為<lb/>
補遺叅用班馬氏義例類編為傳若勲徳若文學若忠<lb/>
孝亷惠之類列為若干巻其家庭之濟美師友之淵源<lb/>
<pb n="KR4e0151_WYG_009-2b"/>
或寒畯而特起班班可攷以是而叅校夫文上下數百<lb/>
年間山川宇宙之精英庶於是乎具噫亦盛矣魯穆叔<lb/>
謂太上立徳其次立功其次立言後世所就要不能如<lb/>
古然擅其一長亦足名世而垂之不朽况兼之乎鄉邦<lb/>
前哲後進軌範有志尚友者不於是而求之將不謂東<lb/>
家丘者類歟或曰子之輯是其用心亦勤矣若掎摭星<lb/>
宿而遺羲娥得燕石輒以為璞又寧不為是輯病歟予<lb/>
曰唯唯是謭陋之罪也然失今不錄其後益至於冺㓕<lb/>
<pb n="KR4e0151_WYG_009-3a"/>
無傳矣輯之弗善固猶愈於己乎若夫因畧致詳由粗<lb/>
致精搜補缺漏而正其訛謬使吾邦文獻永永足徵固<lb/>
將有待於後之君子<lb/>
　　　艾軒先生文選序<lb/>
天地開闢人文之會一見於周再見於宋周之季聖人<lb/>
者出吾道宗師諸賢以次授受其後散之四方各以其<lb/>
道鳴迨其久也寖微以絶越千餘年至宋而周程夫子<lb/>
者出始得不傳之緒倡道濓洛而龜山道南一派遂流<lb/>
<pb n="KR4e0151_WYG_009-3b"/>
入閩由羅仲素李愿中而有考亭由王信伯施廷先而<lb/>
有艾軒與象山南軒東萊並峙一時聚徒講業時艾軒<lb/>
年尤髙號南夫子云考亭之於張吕往來辨析註釋經<lb/>
傳象山則厭拘牽文義直以超悟為髙艾軒甞曰道之<lb/>
全體存乎太虚六經註解固已支離若復増加道愈逺<lb/>
矣故亦未甞著述然至老劬書不倦文公過莆甞與講<lb/>
論及再至嘆曰昔見林謙之方次雲説得道理極精細<lb/>
為之踴躍鼓動退而思之至忘寢食即是觀之艾軒深<lb/>
<pb n="KR4e0151_WYG_009-4a"/>
造獨得要未易窺抑猶在朱陸間乎莆之人士知有濓<lb/>
洛之學艾軒啟之文公實成之也陳復齋甞作仰止之<lb/>
堂以祀文公知軍林元仲祀艾軒於城南舊址湮沒曠<lb/>
焉莫舉兹吾郡邑大夫慨然復古表勵風敎因神祠改<lb/>
立書院以祀文公名以仰止仍其舊也而並祀艾軒以<lb/>
甞與文公講道且為莆道學之祖也顧惟文公之書家<lb/>
傳人誦艾軒以不著書後世莫攷至併其姓字而忘之<lb/>
幸其遺文梓行於宋者僅傳錄本亟圖再梓而詘於力<lb/>
<pb n="KR4e0151_WYG_009-4b"/>
迺屬予擇其尤闗繫者先刻之附以遺事凡若干巻非<lb/>
輒有去取也若其文之髙古陳復齋劉後村俱有定評<lb/>
晩生何敢置喙後之欲知艾軒者覽是集思過半矣<lb/>
　　　彭恵安公文集序<lb/>
古名世之賢操修徳行韜養性靈而充之以學識其或<lb/>
出其緒餘為文固異夫世之文人之文也世之所謂文<lb/>
者模倣以擬古鈎棘以立竒搜抉僻隠以衒博非不足<lb/>
以擅能一時然稽之於道則詭矣施之於政則盭矣甚<lb/>
<pb n="KR4e0151_WYG_009-5a"/>
至飾辨文奸貢諛希寵而為世之大害亦奚取於文為<lb/>
哉吾鄉先正恵安彭公以徳望風節伏一世而志存經<lb/>
濟固未甞數數然刻意於文也然一時名勝號能文者<lb/>
咸推下之養之深積之厚凡其發言成章者皆其趨向<lb/>
踐履之實也公甞序西疇常言有曰即其所行而為學<lb/>
即其所學而為言公盖自道之矣竊甞評公之文於異<lb/>
代固未暇論若國朝一二鉅工其鋪敘詳覈類潛溪法<lb/>
度整㓗類東里其銘贊髙古沈鬱視郁離子遜志齋疑<lb/>
<pb n="KR4e0151_WYG_009-5b"/>
或過之憂時憫俗拳拳於政體民艱欲挽頽風而還之<lb/>
古屢致意焉故雖不規規於古也而部鼎殷敦型範自<lb/>
别雖無意於竒也而風湧石激波瀾疊見其出入經史<lb/>
揚摧古今而卒歸於約又非世之雜博者可擬矣昔司<lb/>
馬溫公學主於誠故其文醇深雅正不涉詞人畦逕論<lb/>
者以為有西漢風公之文得無類是也乎公𦙍嗣單微<lb/>
遺稿散逸侍御陳公時周甞彚輯林公見素序之將梓<lb/>
行未果今撫守丘君主静雅慕先正欲表章之錄公遺<lb/>
<pb n="KR4e0151_WYG_009-6a"/>
文屬余訂正將刻之郡齋其間覺多訛缺乃從其家求<lb/>
公所謂滯稿者詳加校定釐為七巻云若名臣錄贊政<lb/>
訓等書久有専刻兹不復入晩學寡陋管窺蠡測掛漏<lb/>
是咎爰取紀傳贈送凡為公作者附之巻末庶後之讀<lb/>
是文者尚有以考其世也<lb/>
　　　國朝莆陽科第錄序<lb/>
莆自郡縣以來長材秀民由科目出者漸齒上國至宋<lb/>
乾淳以後尤盛時居端揆則正獻陳公正簡葉公莊敏<lb/>
<pb n="KR4e0151_WYG_009-6b"/>
龔公元樞鄭公稱名執政陳侍講士楚劉正字夙朔稱<lb/>
名侍從持節分閫方信孺陳居仁林枅若夾漈湘鄉萍<lb/>
齋後村以問學鳴道南一脉傳自艾軒與考亭上下其<lb/>
議論陳復齋鄭子上方履之親受業於考亭之門仰止<lb/>
東湖世嗣遺響其卒也陳公瓚文龍以忠義與宋祚俱<lb/>
終始元入主中國偏任蒙古色目士氣湮鬱寥寥弗振<lb/>
皇明啟運人文聿興建學設科網羅俊乂粤自洪武庚<lb/>
戌迄今嘉靖戊子凡五十二舉矣士由鄉薦者千一百<lb/>
<pb n="KR4e0151_WYG_009-7a"/>
一十一人其登甲科者三百二十四人狀元及第二人<lb/>
探花四人會元一人會魁七人解元二十五人經魁四<lb/>
十人視宋之盛殆又過之其布列庶位有服大僚徳業<lb/>
所就若文章氣節視宋無不及焉獨其師友淵源未能<lb/>
如艾軒諸賢之盛何歟豈道徳性命之蘊儒先講究已<lb/>
明學者習而由之道固在是所謂徳業文章氣節率皆<lb/>
由是出也夫聖賢之道本於人倫日用之常反躬踐履<lb/>
要皆實地夫豈凌虚蹈空别有一種道理而索之於杳<lb/>
<pb n="KR4e0151_WYG_009-7b"/>
𠖇想像間哉是故學者將以行之也昔人甞論居今之<lb/>
世使孔子復生不免應舉艾軒考亭固皆科目中人顧<lb/>
惟所志不屑於富貴利逹而義理之心足勝爾矣郡庠<lb/>
舊有鄉貢題名二碑弗便省覽正徳初鄉文學林君哲<lb/>
甫甞彚輯為錄授其子郡丞有祿刻之瑞州板留于郡<lb/>
其後莫續今司訓長沙呉君爵慨欲重刻手錄全稿訂<lb/>
正於予方欲登梓而呉君以解官去予憫其志之勤且<lb/>
業已有緒迺屬郡倅王侯萬年郡推郭侯繁相與成之<lb/>
<pb n="KR4e0151_WYG_009-8a"/>
用備一郡士籍若其循名責實即始而考其終臧否低<lb/>
昻黙示鑒戒亦於是乎具<lb/>
　　　西行紀後語<lb/>
予既祇受西役觸暑逺馳所親或為予病白巖喬公獨<lb/>
謂曰壯哉行也恨不能與子偕耳因出示簪萍錄錄其<lb/>
往時登覽之勝一一見之賦詠蓉溪金公蜀産也還往<lb/>
京師道必由是亦為予縷縷道其川塗所經及古聖賢<lb/>
之遺蹟予欣然聴之既由畿甸歴中州遂渡河而望商<lb/>
<pb n="KR4e0151_WYG_009-8b"/>
洛﨑嶇入關復自關以西度隴直抵臯蘭凡其西北山<lb/>
川形勝雖未能盡覽然稽之載籍詢之土人庶幾得其<lb/>
槩矣間遇古帝王所都若名人祠墓輒下馬瞻眺徘徊<lb/>
而後去迺知二公之教不誣且深幸垂老之一遇也爰<lb/>
即所見各紀以詩顧體裁弗工詞語淺俚亟取成篇而<lb/>
已其間感遇懐古亦多出於肺腑之真要非所謂無病<lb/>
而呻吟者讀之亦可以興矣他日歸卧林谷時取舊編<lb/>
而諷詠之則其平生足跡所歴猶可追憶或以語之隣<lb/>
<pb n="KR4e0151_WYG_009-9a"/>
翁田畯寧不為談麈之一助乎因序而藏之詩凡七十<lb/>
七首釐為四巻云<lb/>
　　　築堤林氏族譜引<lb/>
自秦㓕學而氏族之法廢後世譜諜之修所以原受姓<lb/>
之始别族屬之繁孝敬行而人紀繫焉竊怪世之為之<lb/>
者往往傳錄顯門舊譜猥以已之世次附之其誣祖亂<lb/>
屬亦甚矣豈古人類族辨物意邪今觀大司空竹田公<lb/>
於家譜放失之餘獨據先都憲譜圖而續修之斷自六<lb/>
<pb n="KR4e0151_WYG_009-9b"/>
世祖而下名蹟可稽於上則皆缺之傳疑紀實史法也<lb/>
甞見三原王介菴公所修譜亦類是真足以正流俗之<lb/>
失矣夫始信而中微微而復振氣數相乗而人當其會<lb/>
若公穹階厚爵而勲業譽望焜耀一時燕翼永圖足為<lb/>
子孫慿藉亦豈偶然哉世澤之鍾良有自矣禮謂庶姓<lb/>
起於是邦者為始祖築堤之後固當宗公以為百世不<lb/>
遷者矣<lb/>
　　　木蘭陂集序<lb/>
<pb n="KR4e0151_WYG_009-10a"/>
李長者堰木蘭之陂莆人命脉繫焉是陂將與天壤相<lb/>
為無窮也賢守令䕶視是陂猶䕶其家而按部之使究<lb/>
心民事者必詢及之陂事大畧具之郡志若李氏家藏<lb/>
上世誥詞公牘一切䂓例及名公石刻之文讚頌歌辭<lb/>
視郡志特詳其裔孫郡庠生熊甞慮散逸彚編成集林<lb/>
都憲見素序之矣於是求觀者踵至或上官取視愳失<lb/>
故本抄錄甚艱楮墨亦費大尹雷侯孟升惓惓䕶視是<lb/>
陂議刻集以傳顧以巻帙浩繁屬余節取其尤要者付<lb/>
<pb n="KR4e0151_WYG_009-10b"/>
之梓嗚呼自夏史述禹貢周禮有職方氏太史公作河<lb/>
渠書班固溝洫志唐宋而下水利俱有専紀是陂闗一<lb/>
郡之水利可無籍乎然近聞陂多滲漉諸溝填淤受水<lb/>
頗淺而東山石涵蕩無禁閉民之為埭田者私設涵竇<lb/>
且什伯於舊故雨止則水落天旱則溝涸而長者之澤<lb/>
日以耗矣農家作苦嵗比不登莆之患宜無急於是者<lb/>
是固賢守令之責也究其利病而弛張之是集固可考<lb/>
也因僭引其説于篇端<lb/>
<pb n="KR4e0151_WYG_009-11a"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4e0151_WYG_009-11b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　山齋文集巻九<lb/>
</p>
<p>
</p>
  </div>
<div>
<head>山齋文集巻十</head> <lb/>
    <p>
<pb n="KR4e0151_WYG_010-1a"/>
欽定四庫全書<lb/>
　山齋文集巻十<lb/>
　　　　　　　　　　　　　明　鄭岳　撰<lb/>
　　序<lb/>
　　　殊恩優老序<lb/>
嘉靖十五年閏十二月十二日聖天子以郊廟禮成上<lb/>
徽號于兩宫遂覃霈澤下逮臣工凡京官三品以上致<lb/>
仕大臣年八十以上者有司備禮問勞仍量給人夫月<lb/>
<pb n="KR4e0151_WYG_010-1b"/>
米於是吾鄉翠庭先生林公以右副都御史致仕年且<lb/>
八十有三適應詔㫖巡按御史中溪李君仁夫知府事<lb/>
雲泉呉君近光輩祇承殊典議月給食米三石嵗撥人<lb/>
夫四名且厚致銀幣諏日具儀問勞于其家闔郡聚觀<lb/>
以為榮余因是竊考累朝詔赦凡官一品二品致仕者<lb/>
始得恩數及存問之禮三品未有也有之寔自今始可<lb/>
謂異常之典矣然秩未登三品年未滿八十若非京官<lb/>
致仕咸不得預吾閩惟公一人試求之海内亦鮮其人<lb/>
<pb n="KR4e0151_WYG_010-2a"/>
可謂異常之遇矣公少負雋聲年四十七始登進士敭<lb/>
歴中外臺省在望以年及具疏辭迺進秩致仕繼以南<lb/>
京大理卿起又辭不然以公清才碩學理宜早逹貞操<lb/>
雅望理宜柄任夫惟靳於其始也迺盡酬之於桑榆之<lb/>
境夫惟勇於其退也迺卒遺之為山林之榮㝠㝠之中<lb/>
若有劑量豐約而為之乗除者而毫髮弗爽如是吾於<lb/>
是重有感於天人之際焉董仲舒有言為善之極乃與<lb/>
天地流通而往來相應公敦脩於己無責報於天而天<lb/>
<pb n="KR4e0151_WYG_010-2b"/>
永其壽且錫之禄禄出於君亦天也果何負於人而亦<lb/>
豈適然之故哉顧兹盛美庸可無紀述以垂諸後於是<lb/>
辱與公為逸老會者數人圖其事侈以詩歌以余粗習<lb/>
卜氏之學固宜先經以首事也辭不可迺僭為之敘云<lb/>
　　　贈宗彦于成守徽州序<lb/>
莆文獻開先自吾鄭氏梁陳間吾祖露公者始以其學<lb/>
倡于鄉人浸浸日盛歴唐而宋遂為海濵鄒魯矣于時<lb/>
鄭之人才最盛載諸郡乗班班可考也迨入國朝寖若<lb/>
<pb n="KR4e0151_WYG_010-3a"/>
弗競永樂間有叅議公雲成化間有儀制公瑗雖宦學<lb/>
有聞而官未甚顯近十餘年來稍稍復振居法從則栗<lb/>
齋世潤列郎署則雙石于成及成昭儀制之子曰進九<lb/>
萬讀中秘書而余亦濫厠九列相聚京邸若一家然吁<lb/>
亦盛矣然數賢者皆妙年英質卓自樹立居法從則持<lb/>
風裁列郎署則脩官常讀書中秘務博觀約取以求詣<lb/>
極獨余蹇拙實負且乗毎接諸賢未甞不退而發愧也<lb/>
先是雙石以權奸擅柄引疾歸今上御極乃起而待次<lb/>
<pb n="KR4e0151_WYG_010-3b"/>
銓曹適徽州缺守郡大以劇難其人卒以授雙石盖異<lb/>
擢云雙石少孤且貧能奮自力學取科第始服官政若<lb/>
素習然沈毅粹永介然自守不眩能矜名識者皆稱為<lb/>
逺器亦何有於一郡哉吾聞徽地陿人稠善勾股尚氣<lb/>
而喜争其所由來者漸矣善為治者必因其俗而黙運<lb/>
斡旋之機鎮浮以雅鎮躁以静離交搆告訐之習而納<lb/>
之於太和則其政可幾而理也徽前政稱福山孫公究<lb/>
其所以治徽者未聞有卓異可紀之蹟而民卒思之不<lb/>
<pb n="KR4e0151_WYG_010-4a"/>
置要必有其道焉時移勢變不能皆同師其意而不滯<lb/>
其迹道固在是矣揚休聲而邁往烈追孝于前聞人使<lb/>
吾鄭氏稱為益盛者非余之望亦栗齋諸賢之望也而<lb/>
里開交遊之舊亦孰無是望哉雙石其茂加飭勵以終<lb/>
副鄉族之望且以副海内之士之望也<lb/>
　　　送姚君思永進秩致仕序<lb/>
予記始釋褐偕同年髙君一龍晉拜司寇彭恵安公公<lb/>
命坐語鄉故且謂一龍曰莆亦仕國也入國朝父子登<lb/>
<pb n="KR4e0151_WYG_010-4b"/>
第者僅四家然未有及相見者今自君家始盖是時一<lb/>
龍尊府州守公尚無恙故公云爾近十數年來莆之文<lb/>
運日以盛每科登俊視前且倍或又過之而父子相繼<lb/>
者無慮十數家往往得相見者噫亦極盛矣然其間仕<lb/>
止參商尚未有同時登朝者有之又自今姚氏始盖思<lb/>
永君以正徳戊辰進士歴尹徳化入為太僕寺丞其子<lb/>
文炤復登嘉靖癸未進士授刑部主事晨興趨朝則簉<lb/>
羽鵷班退食自公則從容燕語其在京邸如在家然鄉<lb/>
<pb n="KR4e0151_WYG_010-5a"/>
人方羡慕以為榮而君父子澹樸抑畏視其色如在野<lb/>
然居無何君遽有去志予止之曰君年方五十一且資<lb/>
歴已深金緋在望盍少需君曰吾世為儒家自先大夫<lb/>
起鄉貢為文學官先寺丞以勤儉立家獲被恩命不自<lb/>
意復有今日吾何徳以堪之古人謂禄豈須多妨滿則<lb/>
退止足之戒吾自計亦審矣又奚需予愧於其言不復<lb/>
强既而疏入吏部以君志在恬退足勵臣節如例進秩<lb/>
詔加光禄寺少卿致仕陛辭日班行注視相與嘆息其<lb/>
<pb n="KR4e0151_WYG_010-5b"/>
賢鄉人益羡慕以為榮也授簡於予俾舉贈之予因老<lb/>
氏止足之戒而求之易矣乾之上九曰亢龍有悔戒其<lb/>
盈也小畜之上九曰月幾望君子征凶戒其進也盖往<lb/>
而復者天道之常君子與時消息每於其幾而圖之進<lb/>
而至於亢極則有悔矣若昧匪彭之占而蹈㝠升之咎<lb/>
非善體易者也君所處殆謂是矣是可尚也謙而光損<lb/>
而有孚元吉然則天之祚於姚氏者固將未艾哉因書<lb/>
之以為行贈<lb/>
<pb n="KR4e0151_WYG_010-6a"/>
　　　八閩人瑞壽序<lb/>
凡世之不可得常有者謂之瑞景星卿雲瑞于天器車<lb/>
醴泉瑞于地朱草丹鳳麒麟騶虞物之瑞人夀耄期則<lb/>
人之瑞也吾莆自開國以來士之登髙第躋顯仕未有<lb/>
享年九十者今於郡伯蘭庭林公見之以莆仕國而度<lb/>
之七閩殆亦惟公一人而已庸非瑞邪菊月五日寔公<lb/>
誕辰公冡子員外郎應驄輩先期稱夀且徵予言竊甞<lb/>
議公之夀有三曰天曰時曰世徳隂陽絪縕山川磅礴<lb/>
<pb n="KR4e0151_WYG_010-6b"/>
其渾淪醇樸之氣公獨鍾之而得之天者特厚皇極丕<lb/>
建斂福錫民公值熈洽之運應昌期而際於時者特盛<lb/>
林自儋州公暨鄭安人永建乃家足為子孫慿藉至公<lb/>
再舉進士羣從子姓振振然繼起重緋疊組獨冠一時<lb/>
其奕世載徳又如是然公處是三者率由其道平心率<lb/>
物坦洞無他腸闔門千餘指薫以太和以迓延先美壯<lb/>
而仕民有生祠老而歸家無留槖至厪優詔存恤庶無<lb/>
負於明時平生寡嗜欲雖不事鍊氣修形而頥養天和<lb/>
<pb n="KR4e0151_WYG_010-7a"/>
元精不鑿其所受於天者以全故乃耳目聰明飲啖如<lb/>
少壯祀先酬賔猶能以拜跪為禮人望之如列仙然此<lb/>
固公之所以壽也昔孔子射於矍相之圃觀者如堵墻<lb/>
使公罔之裘揚觶言於衆曰㓜壯孝弟耆耋好禮不從<lb/>
流俗者在此位也盖去者半處者半又使序㸃揚觶言<lb/>
曰好學不倦好禮不變耄期稱道不亂者在此位也盖<lb/>
僅有存者公其耆耋好禮者乎耄期稱道不亂者乎在<lb/>
聖人之世猶難其人而况今乎是宜既壽且康而為瑞<lb/>
<pb n="KR4e0151_WYG_010-7b"/>
於世也前十年某甞以文夀公且謂之耄之期當執筆<lb/>
以竢今其言果驗於耄將又不驗於期乎敢用是夀公<lb/>
且每幸竊公之夀以自夀也抑豈特區區一人已邪固<lb/>
姻族知舊諸士夫深致祝願而欲並夀意也容復執筆<lb/>
以竢<lb/>
　　　序東山情話<lb/>
嵗嘉靖丁亥余與林翁翠庭輩凡七人為逸老會甞繪<lb/>
圖肖其貌賦詩紀其事矣越六年壬辰林公省吾謝兩<lb/>
<pb n="KR4e0151_WYG_010-8a"/>
廣總制歸衆請之入會公援司馬氏故事以年未及辭<lb/>
既丁内艱服除衆復强之公乃闢東山樵舎以為旬月<lb/>
讌集之所余辱在姻婭時屢造焉每至則促膝欵語娓<lb/>
娓更僕不能盡甞讀歸去來辭所謂悦親戚之情話非<lb/>
邪於是圖東山之勝獨以命耦公用補前圖之缺將無<lb/>
珠玉在側覺我形穢者邪公修偉特達言議英發能面<lb/>
攻人過人憚之然一霎即解他日遇其人談笑自若遇<lb/>
事盤錯直前負荷不瑣屑顧忌而斤刃之施悉中肻綮<lb/>
<pb n="KR4e0151_WYG_010-8b"/>
盖有古豪傑之風世固有負才跅弛或失之疎公則動<lb/>
以繩墨自檢故歴宦所至有聲其在兩廣摧堅撫順勞<lb/>
伐尤至盖公始筮仕以忤逆閹斥而復起及當柄任又<lb/>
以不能曲事權貴竟以母老乞歸朝野深繫望焉其平<lb/>
生出處宦業所就大致如此是豈區區迂陋之所敢擬<lb/>
然而流行坎止與時消息而一丘一壑之樂垂老而偕<lb/>
遂幸竊附焉圖成諸翁系以詩余序其槩敬以為公夀<lb/>
且將遺之子孫以為他日世講地也<lb/>
<pb n="KR4e0151_WYG_010-9a"/>
　　　廬墓紀行序<lb/>
廬墓非古也親喪寢苫枕塊立喪次於中門之外未聞<lb/>
廬于墓也昔者孔子沒子貢反築室於場獨居三年然<lb/>
後歸後世廬墓其昉於此乎禮以義起固亦孔氏教與<lb/>
吾里王氏自判簿再傳而至驛宰君以耆年長厚重于<lb/>
鄉其子姓亦循循敦謹號稱善門至美璞尤欲勵操節<lb/>
以自見讀書考禮開塾授徒退而治滫瀡以奉二親愉<lb/>
愉如也方其母李氏病亟美璞百方救療欲祈身代不<lb/>
<pb n="KR4e0151_WYG_010-9b"/>
可得泣且言曰母如不可諱請從于墓三年以報母李<lb/>
氏頷之既卒遂治葬於蔡宅之山廬其側三年逮今驛<lb/>
宰君卒美璞復欲往交親慮其貧多阻之者美璞泣曰吾<lb/>
固可薄吾父邪又廬于墓三年旦暮號慟聲震林野聞<lb/>
者哀之余甞造其廬時使人訊之其所居僅尋丈上漏<lb/>
旁穿蓬蒿塞逕烈日嚴霜之酷厲盲風苦雨之浸淫瘴<lb/>
霧侵加毒蛇猛獸蜿蜒號嘯於其側意必有山川鬼神<lb/>
隂相而呵䕶之不然其能免乎始時有一二童丱從之<lb/>
<pb n="KR4e0151_WYG_010-10a"/>
遊已而謝去躬執爨無僮僕以代薪水而家之供餽或<lb/>
乏其窮悴凄楚之狀又可勝道哉余甞以白之郡縣而<lb/>
告之人人時猶有矯俗邀名之譏嗚呼世固有親喪棄<lb/>
之淺土而之逺遊者矣髙堂奥室帷帳綺麗妃妾不離<lb/>
側者矣烹肥擊鮮相從讌集者矣顧不彼之責而於此<lb/>
則揣索而訾議之何邪漢舉孝廉唐以後孝友立傳吾<lb/>
莆若林攢郭義重皆以孝旌至今雙闕巋然禮教既衰<lb/>
民俗日下有志慕古之士得如美璞者數十人相與振<lb/>
<pb n="KR4e0151_WYG_010-10b"/>
作之不為名教之一助乎余以是益歎美璞之難也美<lb/>
璞撤廬將歸其居之鄰於墓者合若干人感其志行請<lb/>
予紀之以言余惟美璞之盡孝鄉人之慕善皆可書也<lb/>
遂書之以為世之事親者勸<lb/>
　　　友泉宋君夀意序<lb/>
友泉宋君良翰起鄉解釋褐為潮陽令有恵政具載王<lb/>
太史宜學所為生祠記以不能曲媚取怒上官適鄉宦<lb/>
陳某者恣横無忌君力裁抑於是二憾搆煽中君以危<lb/>
<pb n="KR4e0151_WYG_010-11a"/>
法卒賴公道得白歸遭内艱甫服闋復以前事逮對于<lb/>
廣人尤危之卒賴公道得益白計君居職僅五年而顛<lb/>
頓坎壈者幾六年盖至是君年六十一矣諸子婿方惟<lb/>
忠夢升呉紹宗輩合圖為夀以余子泓亦婿也來請文<lb/>
余謝絶筆硯久矣念昔為逆濠所搆得禍尤烈濠敗始<lb/>
白跡其所遭頗與君類豈非守正易危直躬多忤要諸<lb/>
天道終不可誣也哉君昔在非所幽憤無聊甞著訴寃<lb/>
錄一編好事者為之刋布遂傳入京師君初意直欲自<lb/>
<pb n="KR4e0151_WYG_010-11b"/>
鳴其寃而已陳既落言職經營復入四讒亂國莫之誰<lb/>
何有得君之訴寃錄者封進上始悟其奸遣官覆按悉<lb/>
讐所録罪當死曲貸除名於是縉紳交慶不啻去一驩<lb/>
兠檮杌仰頌聖明剛斷而君之名遂播於天下矣潮人<lb/>
惜君去為立生祠且市田入祠以供祀事夫世之都顯<lb/>
宦者或竟碌碌無聞君職一令耳其所樹立震耀朝野<lb/>
他日血食于潮與古之循吏并垂史册則君之夀於天<lb/>
地間何其久邪君曽祖澹翁司訓以孝友起家父立齋<lb/>
<pb n="KR4e0151_WYG_010-12a"/>
僉憲醇深博雅卒官廣東提學廣人祀于學宫濟美象<lb/>
賢代有故事噫盛矣哉詩言孝子不匱永錫爾類吾以<lb/>
觀之宋氏尤信<lb/>
　　　夀西圃林翁八十冠帶序<lb/>
古者民各食其力士食於學農食於野商食於市工食<lb/>
於肆非其力不以食也是以伐檀之詩曰彼君子兮不<lb/>
素餐兮後世民失其職而家無常業惰其四肢不昬作<lb/>
勞故弱者坐困强者攖人之所有而食之所謂無勞而<lb/>
<pb n="KR4e0151_WYG_010-12b"/>
獲為身之灾而能永其夀者亦鮮矣若吾中表兄西圃<lb/>
林翁孟聲其殆古之民歟翁為水南士族弱冠從厥考<lb/>
徙仙遊家于縣西始事勾股既乃於城西樊圃雜植桑<lb/>
柘椶櫚果樹若菜茹因號西圃主人既又市田數畆㕓<lb/>
數區而勤力於其間取衣食僅足而已既畢婚嫁飭其<lb/>
三子各治業而不受其養寡嗜慾訥言語精神内蘊筋<lb/>
力弗衰厥配鄭善治内皓首相隨諸姻族以翁明年夀<lb/>
八十且有隠行宜受冠帶翁固讓衆强之力乃以是月<lb/>
<pb n="KR4e0151_WYG_010-13a"/>
十有八日始生之旦拜恩例且畫圖徵詩為夀余惟天<lb/>
保之章曰民之質矣日用飲食若翁是已夫祝嘏於君<lb/>
而必徵於民民之質君之化也其和氣薫蒸永錫難老<lb/>
故曰堯舜之民多夀余兄止齋長翁二嵗余少翁十二<lb/>
嵗幸皆康彊如翁盖皆幸生於熈洽之時也余故朝夕<lb/>
歌誦太平且推美其事以為母家之慶<lb/>
　　　壽南屏佘君七十序<lb/>
莆望族稱鎮江佘氏由饒州郡倅叔炫公起進士歴宦<lb/>
<pb n="KR4e0151_WYG_010-13b"/>
有聲至于今族裕以蕃其晦處篤行克紹前聞若南屏<lb/>
君其人也君少錄邑庠以母老解學籍歸養甞承詔輸<lb/>
粟為散官其禔身刑家睦于族利于鄉者難一二數而<lb/>
其所較著如以族齒日繁而宗祠湫隘乃率衆圖遷捐<lb/>
金為之倡又以祭田嵗入薄供祀或匱復割腴田為之<lb/>
助於是祠聿興而祭以豐祖考顧歆舉族咸䝉其恵可<lb/>
謂賢矣乎世之百慮經營以務植其家其恡者粗衣糲<lb/>
食専為篋笥之藏其侈者纍山鑿池徒供耳目之玩稍<lb/>
<pb n="KR4e0151_WYG_010-14a"/>
涉義舉則一錢靳不肯捨容有捐貲急誼如君之為者<lb/>
乎且夫號為縉紳者官尊祿厚矣顧或靳是而君以布<lb/>
衣為之不其尤難矣乎昔魯人於僖公之修廟也既頌<lb/>
之曰路寢孔碩新廟奕奕則又祝之曰天錫公純嘏眉<lb/>
壽保魯君今年七十矣其族人曰翁之建是祠也殆擬<lb/>
諸新廟而純嘏眉夀天固錫之以保吾宗也庸可無一<lb/>
言以祝頌乎君聞之固讓且曰祠未畢工也迺議以來<lb/>
嵗正月成禮介其弟永受氏詣予請文予老廢鉛槧聞<lb/>
<pb n="KR4e0151_WYG_010-14b"/>
君髙誼不覺空谷足音之喜遂為之執筆盖將表君以<lb/>
風夫鄉邑也<lb/>
　<lb/>
　<lb/>
　<lb/>
　<lb/>
　<lb/>
　山齋文集巻十<lb/>
</p>
<p>
</p>
  </div>
<div>
<head>山齋文集巻十一</head> <lb/>
    <p>
<pb n="KR4e0151_WYG_011-1a"/>
欽定四庫全書<lb/>
　山齋文集巻十一<lb/>
　　　　　　　　　　　　　明　鄭岳　撰<lb/>
　　記<lb/>
　　　立誠書院記<lb/>
宋元時書院領於官賜額割田主以直學山長迨我朝<lb/>
定制併歸于學而書院廢然文化日盛士之鼓篋至者<lb/>
學舎不能容問所業曰科舉文字爾矣而有志復古者<lb/>
<pb n="KR4e0151_WYG_011-1b"/>
欲倣程子學制别出一爐鞴以陶成之限於制未能也<lb/>
兵部郎中后峰黄君鞏粹質淵衷博覽羣籍尤究心濂<lb/>
洛考亭遺緒感時進説奮不顧身以徇君上之急坐是<lb/>
罷歸一時海内傾向之正徳庚辰侍御沈君灼按莆矢<lb/>
諸士曰莆文獻舊矣而今士趣日異豈導率之者非歟<lb/>
抑前輩之典刑日逺歟而賢如后峰者無亦視為東家<lb/>
丘歟吾將為之所居數日有言上生僧寺可以講道者<lb/>
侍御欣然立命有司即其寺改為立誠書院以處后峰<lb/>
<pb n="KR4e0151_WYG_011-2a"/>
俾主教事后峰懇辭既而復以僧寺非便更命有司度<lb/>
寺西曠壤而鼎剏焉於是郡丞李侯縉遷置寺屋一區<lb/>
為居業堂邑宰雷侯應龍前闢講堂前後皆五間堂東<lb/>
西翼為四齋屋凡十間郡守馮侯馴㑹朝歸按觀嘆曰<lb/>
是門垣未備於制弗稱迺作儀門三間門左右各為屋<lb/>
二間以屬之齋儀門之前為道又前為綽楔三間為外<lb/>
門繚以週垣門之外中䂓為臺旁鑿兩池然皆隨事擘<lb/>
畫斂不及民既畢工以請后峰復辭曰是院之成鞏不<lb/>
<pb n="KR4e0151_WYG_011-2b"/>
敢私願領於官而嘉與四方來學共之請立石以垂諸<lb/>
後於是兩庠文學以郡守之命來請記余惟聖人之道<lb/>
誠而已學之者所以求至於誠而已易曰修辭立其誠<lb/>
所以居業也今之士彚知修辭矣抑於誠立乎否也彼<lb/>
抉裂經訓用飭筌蹄而蕩無繩檢其或繩行矩趨立竒<lb/>
詭之行以驚世而跡與心異又或壯齒振厲弗保厥終<lb/>
首尾衡決若二人出要之於誠何如耶故必忠信以立<lb/>
本而謹獨以審其幾言必有物而行必有恒庶幾誠立<lb/>
<pb n="KR4e0151_WYG_011-3a"/>
明通聖學之能事具是矣是役也郡守經理之勤立名<lb/>
垂範之逺固欲一洗俗學之陋於吾黨之士切有望焉<lb/>
夫豈徒曰具觀而已哉<lb/>
　　　南湖鄭氏祠堂記<lb/>
吾始祖太府卿露公與羣從莊公淑公自永泰來居南<lb/>
湖莆之鄭自兹始其時莆人未知學迺搆湖山書堂以<lb/>
道學倡鄉之人化焉莆之學自兹始傳三世敖公生五<lb/>
子鞏公居福州臯公前埭阜公後埭凖公上塘肇公桃<lb/>
<pb n="KR4e0151_WYG_011-3b"/>
源以名皆從丨號五垂針各别為宗肇公官刺史生倉<lb/>
曹公楨楨生瑄公當陳洪進時立砦保境號静邊都宋<lb/>
藝祖登極率衆欵附授静邊都統帥歿因廟食其地其<lb/>
事載之家乗及宋郡志所謂仁暢為使者公長子也終<lb/>
宋之世桃源衣冠最盛厥後蹂於寇子孫散處其轉徙<lb/>
入城者岳與今同知公竒御史洛書是已往嵗偕訪桃<lb/>
源故址歴歴可識都統廟已圯刺史以下墓多墟宋志<lb/>
所書溫湯池故在也退而太息聚族謀之吾伯氏嵎曰<lb/>
<pb n="KR4e0151_WYG_011-4a"/>
桃源荒逺展謁維艱維廣化寺為吾祖露公所捨地寺<lb/>
故有祠前後埭子孫嵗三謁祠桃源昔以地逺故不預<lb/>
今若即南湖别剏一祠掲䖍妥靈于以合族於禮為宜<lb/>
迺相西塔院右偏應聖庵廢址背阜隆然右岡迤邐前<lb/>
抱坐見山椒佳木蒼鬱堪輿家以為勝購之僧定潛等<lb/>
要約歸我迺盡撤古屋僦工庀材中為宗湖堂界其後<lb/>
為寢左右為㕔㕔後界為房旁為厦右厦之前為厨前<lb/>
為庭繚以週垣中為門外為甬路為劵門前通横徑折<lb/>
<pb n="KR4e0151_WYG_011-4b"/>
而東出為外門與山門並棟宇堅整庭户疏豁稱其地<lb/>
焉寢安神座中列四龕以祀露公肇公楨公瑄公嚴所<lb/>
始也左為二龕袝以吾先考大理府君城公公竒先考<lb/>
訓𨗳典公右一龕祀洛書先考教諭祥公重所親也知<lb/>
所始則敬心生知所親則愛心生萃渙合離百代如見<lb/>
方議置祭田以嵗正冬至而致祭焉昔程伊川論禮謂<lb/>
冬至祭始祖立春祭先祖朱子疑其近禘然猶取其言<lb/>
以為世訓盖不立始祖無以合族莆世族皆行之古者<lb/>
<pb n="KR4e0151_WYG_011-5a"/>
盛徳必百世祀吾祖倡學式克至今日休徳莫盛焉鄉<lb/>
賢既秩首祀為子孫者顧可以逺而忘之耶况兹南湖<lb/>
又公倡學地耶是役也費出三家吾伯仲處其半郡丞<lb/>
南海李侯翺捐俸助役典租以充香燈俾僧徒一人主<lb/>
之崇徳象賢以風于一郡者亦於是乎在其建造年月<lb/>
實維皇明嘉靖十年辛卯春二月始工越秋七月告成<lb/>
謹記<lb/>
　　　興化府遷建司獄司記<lb/>
<pb n="KR4e0151_WYG_011-5b"/>
國初興化府治改為衛迺徙今治於城西南隅而獄司<lb/>
仍舊治之左歴政因之正徳丙子岳池馮侯馴由地官<lb/>
來守鋭於舉職視政之利弊立罷行之而尤慎於獄嘆<lb/>
曰今部院司府之獄皆附治所兹獨去數百武防檢惟<lb/>
艱出入縱閉吏卒得乾沒為利呌號痛毒耳目弗逮何<lb/>
以寄民命政之弊莫急於是爰度府儀門外欽恤舘之<lb/>
東撤總舗斥吏舎遷置獄司為宜遂以白之巡按御史<lb/>
程公昌報曰可於是界其地為四區比南其屋首為官<lb/>
<pb n="KR4e0151_WYG_011-6a"/>
吏廨舎次官及女囚又次輕囚又東其屋以處重囚溝<lb/>
道週環樓檻中峙備巡瞭也區各為門為庭為井為圊<lb/>
舒煩鬱也庀工度財而移其舊之未壞者擘畫精勾較<lb/>
嚴僅費白金二百三十餘兩始委事於前府推傅侯朝<lb/>
曰理吾職也府丞李侯縉贊其始今府推朱侯鼐飭其<lb/>
成而莆田縣尹雷侯應龍實相斯役以丁丑六月始工<lb/>
嵗終告成僉謂是舉也繫於政不可無紀兩庠文學謁<lb/>
余請文以督工義官曽良寶具事狀夫物羣而争争而<lb/>
<pb n="KR4e0151_WYG_011-6b"/>
訟凡約束矢坐嘉石者繫以待訊然濫逮滯禁舉室廢<lb/>
業度日如年甚而不幸有瘐死者故有畫地不入之誡<lb/>
而謂智者以囹圄為福堂豈理也哉易象曰山上有火<lb/>
旅君子以明慎用刑而不留獄明慎則無濫不留獄則<lb/>
無滯民之命其瘳乎岳不佞記是役也敢以是為典獄<lb/>
者告<lb/>
　　　郡守黄侯修寧海橋記<lb/>
莆三面皆山東際海去郡治二十餘里曰寧海谿磵會<lb/>
<pb n="KR4e0151_WYG_011-7a"/>
歸潮汐奔突為上下諸郡要津元僧越浦始募緣駕海<lb/>
為橋未幾而圮國朝洪武間别駕徐侯則敬復命僧湘<lb/>
江踵故事分徒逺募十年乃成橋為門十有五長為丈<lb/>
八十有二廣二丈髙視廣差縮䂓制宏壯利於是為永<lb/>
𢎞治戊午夏北二門圮郡守陳侯效措千二百金修之<lb/>
嘉靖辛卯秋風雨潮漲並激中二門又圮趾遂陷為深<lb/>
淵梁之摧者十有二道路既阻舟楫恒罹傾覆之慘癸<lb/>
巳冬掲陽月溪黄侯來守詢而憂之曰是當在余乃往<lb/>
<pb n="KR4e0151_WYG_011-7b"/>
相度物材命能示以期日授成于主簿唐斆河泊黄唐<lb/>
簡民之幹而耆者十一人各授以事實竪石二百餘艘<lb/>
于䧟乃聨巨材為趾疊石為柱作巨舟乘秋髙潮溢次<lb/>
第登石之長四丈二尺廣與厚皆三尺許者為梁翼以<lb/>
扶欄南北設關以備警始事今甲午四月六日訖工九<lb/>
月之望凡為日二百五十而竒金五百七十而竒逺近<lb/>
來觀咸異其工之鉅費之省而成之速意若有神助焉<lb/>
耆幹楊士樸佘永受輩相率請記予曰夫濟大事以人<lb/>
<pb n="KR4e0151_WYG_011-8a"/>
世必有李氷而後有七星有杜預而後有富平有君謨<lb/>
而後有萬安茍有利民之心利一時功一人且為之况<lb/>
濟之衆而利之逺者乎然必主之以識見運之以材畧<lb/>
成之以剛毅否則緩急失宜猷謀莫副先事而怠畏難<lb/>
而阻者多矣惟侯剛明廉介斷之獨而行之果區畫精<lb/>
詳不遺尺寸往來勞來日靡憚勞與遮浪長堤並舉而<lb/>
奏功也固宜侯名一道字唯夫起家辛巳進士尚書户<lb/>
部郎中甞司部章奏及軍國重事故為政而急先務如<lb/>
<pb n="KR4e0151_WYG_011-8b"/>
此相其成者郡丞譚侯鎧别駕施侯繼祖節推雷侯禮<lb/>
莆尹陶侯謨<lb/>
　　　重修三橋記<lb/>
由郡城東出直抵吉了莆禧諸濵海處其塗所經絶溝<lb/>
而梁者有何家橋中渠橋石溪橋先後圮壞嵗久弗克<lb/>
治往來病焉嘉靖八年己丑春余以告郡倅廬江王侯<lb/>
萬年郡推保昌郭侯繁二侯慨然議分治之於是王侯<lb/>
治中渠郭侯治石溪視橋柱之壞者完之薄者培之庳<lb/>
<pb n="KR4e0151_WYG_011-9a"/>
者増之梁之斷者易之墜于水者升之越六月中渠橋<lb/>
成七月石溪橋成橋之東有亭嵗久蠧蝕且墜余盡撤<lb/>
而新之惟何家橋未修郡守葉侯觀曰我其成之更檄<lb/>
呉丞珦督修如前法越次年九月功亦成堅緻壯整經<lb/>
久是圖稽厥費何家橋二十餘金中渠橋半之石溪橋<lb/>
并亭四十餘金然皆隨事擘畫財不出於官庀徒即工<lb/>
勞不及於衆顧其役若不甚鉅而成之獨難焉嗟夫古<lb/>
之人勤已而務博施茍有利物必力成之而况近在一<lb/>
<pb n="KR4e0151_WYG_011-9b"/>
鄉乎使皆避興事之謗専為身圖則天下之事無可為<lb/>
者矣嵗月寢逺事跡易湮庸追述其槩以誌<lb/>
　　　廣元教諭黄先生祠堂記<lb/>
莆黄先生之教諭廣元也法嚴而信教専而勤道立而<lb/>
人化之又戴之又思之則又尸之學祀之寓無已之託<lb/>
見先生之功之末由忘也方是時先生去廣元久故山<lb/>
坏壤栖斷烟翳荒棘閲有許多春秋講堂黌舎已易舊<lb/>
址先生不可作先生故祠有司畧弗舉經生學子熟陶<lb/>
<pb n="KR4e0151_WYG_011-10a"/>
冶以出少者嗣學籍無復舊時門下然第相師承取青<lb/>
紫無能外先生以為明式則先生之功末由忘戴且思<lb/>
未之能已也迺因當道詣學而羣訴之于是叅議喬君<lb/>
縉為立祠御史曽君禄為立石布政使周君瑛為之記<lb/>
其又未之能已也則又羣訴之于是御史俞君諫為立<lb/>
石僉事陳君時憲為求記於岳刻之嗚呼物之成廢弛<lb/>
復無可得而知人心者無可得而强也有可為之勢而<lb/>
無所可恃之實則離宫章華飛廉桂觀竟化為殘甍斷<lb/>
<pb n="KR4e0151_WYG_011-10b"/>
礎埃壒莽蒼之墟况以盈丈之祠久就淪落欲厚望其<lb/>
復之今無難耶前主是教席與後是代至者予不知幾<lb/>
人無聞于位與既去而忘爵里姓名者宜多矣有謀所<lb/>
以祠與記之復如此耶是可見先生之澤系屬人心如<lb/>
是深以固也昔蜀未知學文翁化之故蜀人祀文翁至<lb/>
今胡安定教授蘇湖敦尚實學太學取其法為法故亦<lb/>
記于湖不廢然則廣元之祀先生殆將與斯學相始終無<lb/>
窮也先生名韺字聲叔行實俱載周君記今户部員外<lb/>
<pb n="KR4e0151_WYG_011-11a"/>
郎顒有風望克世家學先生孫云<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4e0151_WYG_011-11b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　山齋文集巻十一<lb/>
</p>
<p>
</p>
  </div>
<div>
<head>山齋文集巻十二</head> <lb/>
    <p>
<pb n="KR4e0151_WYG_012-1a"/>
欽定四庫全書<lb/>
　山齋文集巻十二<lb/>
　　　　　　　　　　　　　明　鄭岳　撰<lb/>
　　記<lb/>
　　　山翁樂丘記<lb/>
壺山莆巨望也余甞陟其巔窮其脉絡其山自西南來<lb/>
近百數十里分為三支其一支北行至木蘭陂而止一<lb/>
支東行突起兩峰狀類壺故名壺山東為梅花山下為<lb/>
<pb n="KR4e0151_WYG_012-1b"/>
梅隴其一支繞出壺之背由柯山為五侯為文峰由石<lb/>
牛為石巖紫泡菩提<graphic n="KR2675" url="https://raw.githubusercontent.com/kanripo/KR-Gaiji/master/images/KR2675.png" mimeType="image/png"/>尾過榖城其水流出山背為磨<lb/>
坑循兩溪下新塘與木蘭之溝會其大勢如是余謝事<lb/>
歸將營一丘自老錦衣徐君元道舊識也善地理一日<lb/>
告余曰梅隴林氏居址可卜也林舊姓中微其地已瓜<lb/>
分僅存古屋一區與以厚直俾徙去屋後為平壠由梅<lb/>
花一脉再起再伏蜿蜒而下其勢専其形厚再起頂而<lb/>
落穴焉坐辛向乙穴之後方若展屏而壺峰尖員髙出<lb/>
<pb n="KR4e0151_WYG_012-2a"/>
其上左右連峰夾䕶而左山直趨新塘與前<graphic n="KR2675" url="https://raw.githubusercontent.com/kanripo/KR-Gaiji/master/images/KR2675.png" mimeType="image/png"/>尾石巖<lb/>
諸山聨絡迴抱其凹處五侯突出與壺峰對峙而文峰<lb/>
榖城亦間出焉其下皆稻田溪水環流又界脉一小溪<lb/>
詰曲流與前溪合溪久淤今設斗門因濬而闢之以通<lb/>
舟楫水口堆土為羅星築長埂遷里社於其上山前後<lb/>
售于他姓者盡復之幅員可六十餘畆於是築墓凡二<lb/>
竁去穴二丈許甃石為祭臺為庭旁列石器前為明堂<lb/>
為三門門左右為屋前後各三楹左為祠右寓守墓之<lb/>
<pb n="KR4e0151_WYG_012-2b"/>
僕又前為甬道界墻路仍南出為重門表以石扁曰山<lb/>
翁樂丘其外復纍細石為週垣開池瀦水取土補山其<lb/>
平處為田為園樹有松榕果有員荔及他雜植難以數<lb/>
計環䕃蓊鬱皆百餘年物也其始有力者屢圖弗就余<lb/>
偶得之豈造物者固有待歟或曰子城居頗隘而務廣<lb/>
其塋無殆非所急乎余曰然莆自唐宋以來名公卿大<lb/>
夫貴顯一時今訪其故居漫不可得惟墟墓纍然獨存<lb/>
至今展掃不廢其或𦙍嗣微弱弗振詔書毎下勑有司<lb/>
<pb n="KR4e0151_WYG_012-3a"/>
葺治禁其樵牧則居與墓也孰永且吾落跡兹山以息<lb/>
以遊生為别業死為永宅又奚往非居邪問者語塞因<lb/>
備述其事鋟梓而碑于門之右以為山翁樂丘記<lb/>
　　　桃源謁廟記<lb/>
桃源去郡城東北六十里許自吾始祖太府卿露公居<lb/>
南湖四傳至唐刺史肇公暨子倉曹楨公徙其地再傳<lb/>
瑄公丁五季之亂立砦保境宋藝祖開基率衆欵附勑<lb/>
受静邊都統帥子仁暢公左兵馬使仁錫公兵馬副使<lb/>
<pb n="KR4e0151_WYG_012-3b"/>
都統公殁廟食其土著靈異焉其事載之家譜及宋郡<lb/>
志所謂静邊都是已自後簮組相承登科甲者四人中<lb/>
特科者六人其他請曹試由諸科進者十餘人盖甞盛<lb/>
矣元季寇發子孫散徙各聚為族而其地遂墟相傳福<lb/>
州之上鄭航頭莆之涵江望江諸鄭皆是出也地隔譜<lb/>
逸未暇遍考其在城中則今御史啟範同知士望及予<lb/>
三家而已予家自先侍御公翛以宋遷蒲坂先理卿府<lb/>
君復遷入城啓範八世祖提舉朝公以元季遷士望曽<lb/>
<pb n="KR4e0151_WYG_012-4a"/>
祖慎思公以國初遷予髙叔祖貢士公廣曽叔祖通判<lb/>
公有傳洎啟範曽叔祖訓導公容進士公華士望祖教<lb/>
諭公重光伯教諭公敏皆甞詣桃源展謁祠墓予懷是<lb/>
念久矣既謝事家居而啟範丁厥考教諭善卿憂士望<lb/>
以遷官歸省其父訓導文學一時良聚遂約偕行以是<lb/>
月六日丁未晨出拱辰門暮宿江口張生思程家明日<lb/>
由舘後經故廟凡四渡溪并山行二十餘里連峰疊巘<lb/>
磥砢多石閴無人居既至則山皆圓曼環峙沿溪盡墾<lb/>
<pb n="KR4e0151_WYG_012-4b"/>
為田荒墟一簇喬木合抱問之土人曰此鄭故居也披<lb/>
草視之階礎宛然稍進則草樹䝉翳不敢深入歴溪阪<lb/>
詰曲渡水覔都統舊廟傾圮已久但存故迹耳土人草<lb/>
構小屋塑二像於中陋甚不稱神棲乃以茅藉牲祇薦<lb/>
祀事徘徊久之循廟側越田埂有泉出地上瀦而為池<lb/>
其清可鑑其溫可浴宋志所謂溫泉是已土人指其上<lb/>
有墟墓譜稱刺史公葬於廟側及倉曹都統兵馬諸墓<lb/>
相去不數里皆未及披尋暝色匆匆僕夫促返夜一鼓<lb/>
<pb n="KR4e0151_WYG_012-5a"/>
始至江口鄭善端家吾族也子姓詵詵猶有故家舊習<lb/>
次日士望北去予與啟範歸因而嘆曰是地之勝以桃<lb/>
源名復以洞名豈神仙家所謂小有洞天邪豈以宅幽<lb/>
勢阻易於避亂如古之武陵邪然盛於宋衰於元之季<lb/>
盛則聚衰則散散之久久又將復興而有數行於其間<lb/>
傳曰公侯子孫必復其始數之復其在今之時乎顧今<lb/>
修墓立廟役甚鉅當以漸而圖之因畧紀山川形勝所<lb/>
經命工為圖標志嵗月家藏一軸用貽後人俾毋忘其<lb/>
<pb n="KR4e0151_WYG_012-5b"/>
所始<lb/>
　　　逸老會圖記<lb/>
合逸老七人為圖并坐聴琹者林翁翠庭呉翁臨淵也<lb/>
據案撫琹者林翁頥晦也稍下坐則為宋翁友泉若林<lb/>
翁他石寒谷對展詩巻讀之搦筆伸紙若締思者余山<lb/>
齋也衣巾古雅鬚髮蒼白徜徉於山雲水石間所謂大<lb/>
塊逸我以老者非邪始余數人者倦遊而歸將如香山<lb/>
睢陽耆英故事結社為樂而人事離合不齊嘉靖丁亥<lb/>
<pb n="KR4e0151_WYG_012-6a"/>
冬余僭為首會賦詩招致于梅峰别業合席列坐殽不<lb/>
過五味菜果羮脯不限酒五七行客不飲亦不强示真<lb/>
率也自是率為定規以次舉行既歴平綠溪閣流泉南<lb/>
山諸勝處復嘆曰莆名山南有壺公北有陳嵒紫霄古<lb/>
囊逺不過二三舎吾儕老且死不一至其處亦太俗矣<lb/>
於是遍遊諸山登髙望逺復得大觀維時李翁壺塘間<lb/>
而羡之以居逺間一預焉且甞招白塘之遊己丑翠庭<lb/>
有大理卿召命懇辭不赴而寒谷適致仕歸預焉因念<lb/>
<pb n="KR4e0151_WYG_012-6b"/>
唐宋諸賢之為會也圖形繪象詩文傳布至今吾莆勝<lb/>
國時呉四輔方時舉輩為壺山文會其詩亦有存者今<lb/>
兹之會漫無紀述可乎於是取累會之詩銓次成帙且<lb/>
命工為是圖以齒最後者宜受役為記余不得辭爰考<lb/>
香山耆英諸老年多八九十以上其次亦滿七十獨司<lb/>
馬溫公以年六十四援狄兼謩例入會耆年碩徳繫望<lb/>
一時今惟翠庭年七十五臨淵頥晦皆六十七友泉他<lb/>
石皆六十五寒谷六十四余年六十三耳幸皆康彊無<lb/>
<pb n="KR4e0151_WYG_012-7a"/>
恙未知來日之壽視昔人何如壽及矣而徳或愧焉非<lb/>
所尚已余不敢望溫公而諸翁亦豈能無意於白杜文<lb/>
富諸人矣乎幸際清時天開夀域吾人所以圖報答者<lb/>
道固在是易不為大耋之嗟衛武公既耄猶箴警於國<lb/>
夫老成典刑風教之助也然則今日豈徒讌遊為邪幸<lb/>
圖其終以毋忘䂓勸<lb/>
　　　雲渠記<lb/>
漢留侯遇老人於圮上其地去莆逺甚莆有山曰榖城<lb/>
<pb n="KR4e0151_WYG_012-7b"/>
地曰黄石何耶山如覆釜巖石竒壯環其下屋居鱗次<lb/>
士多業儒其幽人雅士亦各開家塾結唫社文物爾雅<lb/>
甲諸鄉井故昔之好事者因以仙境名之也陳君宜中<lb/>
世居書街代有聞人君於聲華勢利恬如也於所居之<lb/>
左得地一區繚以週垣雜蒔花果中鑿方渠以蓄水泓<lb/>
涵澄澈時有雲影巻舒往來於其間與水光相為映射<lb/>
君樂之迺面渠為軒扁之曰雲渠因别以自號云軒之<lb/>
前為亭半臨渠上操琹彈棋時扣檻而歌曰渠之水兮<lb/>
<pb n="KR4e0151_WYG_012-8a"/>
漣漪漾白雲兮堆玻璃浮光下上兮鑑鬚眉蒲荇青青<lb/>
兮魚可劙吾將樂此兮皓首以為期於簪纓乎亦何之<lb/>
歌竟引滿大酌既醉不知天壤間何樂可以易此也客<lb/>
有遊者亦屬而和之其子婿王生懋咸請為之記夫雲<lb/>
隂陽之氣也山巔水澨悠揚自適而與幽人雅士興致<lb/>
頗類故悦而玩之而託於雲以終老焉易小畜曰密雲<lb/>
不雨自我西郊夫雲能成雨者也居不得位則不能及<lb/>
物其九五之爻曰有孚攣如富以其隣然則渠之雲亦<lb/>
<pb n="KR4e0151_WYG_012-8b"/>
將有施乎請以是廣君之志其有待於後人耶余每慕<lb/>
君髙風暇日陟榖城訪松隠而求艾軒先生東井講道<lb/>
之處尚欲於雲渠寓目焉君其㵸茗以俟<lb/>
　　　瞻華臺記<lb/>
梅墅方君茂卿治夀藏于九華山之南麓曰歸全背紫<lb/>
霄而面八壺列亭榭置花石延納幽勝詳具見素記之<lb/>
矣維真寄亭東數武有地隆然其髙可隠君時陟其上<lb/>
望九華作而思曰是山之坳先大夫質菴公丘隴在焉<lb/>
<pb n="KR4e0151_WYG_012-9a"/>
曽幾何時松楸蓊鬱荒烟宿草將無狐兔窟穴樵兒牧<lb/>
豎躑躅而嘯歌乎於是悽然悲澘然而淚下也迺因兹<lb/>
丘加土而環甃以石廣二尋袤三廣之二立石表之曰<lb/>
瞻華臺以伯氏松厓之命屬予書于石之隂夫九華雄<lb/>
峙坡陀下屬隠隠而起為歸全歸全固九華之支也若<lb/>
吾身者非親之支乎山行數里迴復眷顧若不忘於其<lb/>
始矧人靈於物顧於親而忘之耶故古之君子僾然見<lb/>
於其位而肅然愾然若接其形聲固弗忘也况於丘隴<lb/>
<pb n="KR4e0151_WYG_012-9b"/>
體魄之藏繫屬尤重其又忍忘之邪魏鄭公獻陵之對<lb/>
一言悟主君之為是盖得鄭公之遺意大而顯親次弗<lb/>
辱凡以慰親之心於地下者將無感於是臺乎松厓孝<lb/>
友天至將無同是感乎孝子不匱永錫爾類是臺卜之<lb/>
矣併書之以詔後之人<lb/>
　　　三峰亭記<lb/>
陳生文瑞於所居之北得隟地焉盖亭鑿池襍置花石<lb/>
色色可喜披經史于亭中日從事焉面挹九華左顧梅<lb/>
<pb n="KR4e0151_WYG_012-10a"/>
峰右盻烏石得三峰之勝因以名亭且别其號也夫以<lb/>
城居闤闠屋宇鱗次偶見一峰争誇詡以為竒以兹亭<lb/>
尋丈之地盡攬三峰而有之亦罕矣以予號山齋固知<lb/>
夫山者請為之記夫山為艮之象見於易者詳矣山上<lb/>
有澤咸山下有澤損山下出泉䝉地中有山謙天在山<lb/>
中大畜君子觀於山有契焉必懲忿窒慾以致其損果<lb/>
行育徳以破其䝉承之以謙受之以咸而多識前言往<lb/>
行以畜之則於山得所助矣且遊息藏修皆古人所謂<lb/>
<pb n="KR4e0151_WYG_012-10b"/>
學也焚膏繼晷日佔畢於汗蠧之餘苦其拘閡而難入<lb/>
而强焉以求之於我無得也惟優游容與以静觀造化<lb/>
之玅黙焉而悟㗳焉而忘則物皆我也若九華之雄峙<lb/>
梅峰之蜿蜒烏石之磥砢起伏異勢向背異宜屹然不<lb/>
見其運用之迹然而寒暑隂晴晨夕變態日相尋於無<lb/>
窮蒸氣成雲觸石而雨其澤物之功亦豈少哉夫惟會<lb/>
之於心無為形迹之拘且存夫静之體冺其用之迹吾儒<lb/>
之學具是矣若徒飾亭榭以為瓌竒之觀將不免於玩<lb/>
<pb n="KR4e0151_WYG_012-11a"/>
物喪志之累矣夫其慎所從焉<lb/>
　　　建巡海道碑記<lb/>
閩東南際大海國初倭寇内侵環海要害地立衛若所<lb/>
若水寨棋錯星列所以備禦之者其制甚嚴厥後倭寇<lb/>
寢熄濵海惡少駕大舶出入風濤中逺通番國近掠商<lb/>
舟而海島居民時罹其害朝廷以為憂迺簡憲臣授璽<lb/>
書往涖之専其任也然憲臣率寓總司嵗一再巡歴猝<lb/>
有警文檄往來動淹旬日嘉靖庚寅都憲淮陽胡公重<lb/>
<pb n="KR4e0151_WYG_012-11b"/>
器奉命巡視閩浙其秋抵漳閲兵弭盗謂憲副四明謝<lb/>
公汝儀曰漳為盗之根柢而遥制于省城非便若巡海<lb/>
職也其開署于漳親臨調度庶克有濟謝公曰然謹奉<lb/>
職以從於是胡公既以聞諸朝即命漳守陸君金曰若<lb/>
為營巡海分司務俾壯觀用寧厥居其費出公帑勿它<lb/>
斂通判陳必升宜相其役迺度地于城東得鎮撫司舊<lb/>
址且復其旁侵地幅員可十餘畆以是冬十一月肇工<lb/>
迺建正堂建後堂堂各五楹䂓制宏敞以出政也中聨<lb/>
<pb n="KR4e0151_WYG_012-12a"/>
以穿堂左右翼以廂房憲史居之堂之前為月臺為甬<lb/>
道中為儀門列左右為舎以宿𨽻兵外為外門列左右<lb/>
為舎以處書椽以宿機快門之外列左右為館以處官<lb/>
屬之有事候謁者立綽楔于前曰控制全閩又前界以<lb/>
屏墻月臺之左别為門以通燕處前堂後寢翼以東西<lb/>
㕔前東為樓外為門為垣䂓制差殺以退休也月臺之<lb/>
右别為門以通射圃其後並為崇樓十有二楹曰鎮寧<lb/>
樓觀徳圖事亦於是乎在庖湢圊所各有位置而繚以<lb/>
<pb n="KR4e0151_WYG_012-12b"/>
周垣越明年閏六月工告成堅礎隆棟髙門夷庭樓觀<lb/>
矗矗階序秩秩周阿峻整丹臒輝煥觀者以分司鉅麗<lb/>
實甲閩中其䂓畫形制皆受指于謝公而後定迺授簡<lb/>
具圖走价于莆請記予老廢鉛槧謝不敏既閲圖作而<lb/>
嘆曰昔馬總節度嶺南也大拓饗軍之堂李衛公之鎮<lb/>
蜀也髙搆籌邊之樓今兹分司實具二美是可書也且<lb/>
以漳為盗區托重憲臣以専制之威聲震疊羣狡消沮<lb/>
則泉興二郡皆得安堵無事矣二公相繼備兵漳南熟<lb/>
<pb n="KR4e0151_WYG_012-13a"/>
知地利故能處置得宜而重繫一方保障如是尤可書<lb/>
也胡公宏才宿望今改江西巡撫謝公以殊異被特薦<lb/>
即擢雲南大叅以去然兹役也二公實致其勤且將為<lb/>
經久之圖嗣是居者尚無忘其所始<lb/>
　<lb/>
　<lb/>
　<lb/>
　<lb/>
<pb n="KR4e0151_WYG_012-13b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　山齋文集巻十二<lb/>
</p>
<p>
</p>
  </div>
<div>
<head>山齋文集巻十三</head> <lb/>
    <p>
<pb n="KR4e0151_WYG_013-1a"/>
欽定四庫全書<lb/>
　山齋文集巻十三<lb/>
　　　　　　　　　　　　　明　鄭岳　撰<lb/>
　　碑<lb/>
　　　呉長官廟修祀碑<lb/>
莆水利南稱李長者北稱呉長官長官名興唐建中時<lb/>
人性慷慨嗜義前時故興化縣諸水東流滙于延壽溪<lb/>
出杜塘趨海長官既塍海為田迺於杜塘築長隄遏大<lb/>
<pb n="KR4e0151_WYG_013-1b"/>
流南入沙塘阪釃之為溝殺之為泄以灌北洋之田約<lb/>
二千餘頃時有蛟為孽長官誓衆持刀入水斬蛟卒與<lb/>
蛟俱斃鄉人廟而祀之宋封為義勇侯於戯長官不階<lb/>
寸柄奮農畆興大利而以身殉焉較之㝠勤其官而水<lb/>
死烈又過之古者水庸田祖皆有祭祭法能捍大患則<lb/>
祀之長官廟於唐封于宋歴元至今五百餘禩而祀廢<lb/>
弗舉庸非郡之曠典與今年春侍御李君元陽按莆兩<lb/>
庠諸生具以事白檄郡丞譚侯鎧覈實乃命所司嵗舉<lb/>
<pb n="KR4e0151_WYG_013-2a"/>
一祭禮如李長者廟譚侯方與郡推沈侯鎜圖飾廟宇<lb/>
以嚴祀事適郡守呉侯逵朝正還式修其役謂予甞贊<lb/>
是舉且肇祀伊始宜有以詔諸後迺稽郡乗謹書其槩<lb/>
而系以詞曰若有人兮江之湄含靈氣兮燿竒姿捐家<lb/>
貲兮千億堰溪流兮成陂何怪物兮為祟赴滄波兮手<lb/>
刃妖螭變斥滷為膏壤兮粳稻離離閲百千祀兮民食<lb/>
其遺廟雜叢祠兮祭久隳涓兹佳辰兮郡侯蒞之堂廡<lb/>
既飾兮殽核維時靈其偃蹇兮芬菲穆將下兮逶迤駕<lb/>
<pb n="KR4e0151_WYG_013-2b"/>
龍輈兮建雲旗慰我民兮不嚬以嘻<lb/>
　　　郡守黄侯修築石隄碑<lb/>
昔賢治蹟若召埭韋隄可考也維莆自唐觀察使裴次<lb/>
元長官呉興始隄海為田延袤數百里若遮浪東角尤<lb/>
當海濤勍敵嵗吞嚙以為民患掲陽黄侯一道來守嘆<lb/>
曰摶柔土以抗狂濤非計也於是殫慮區畫白其事于<lb/>
巡按方君涯報曰可侯迺於遮浪築四石磯外楗松木<lb/>
實以亂石數百艘以殺潮勢迺傅隄疊石髙九尺長一<lb/>
<pb n="KR4e0151_WYG_013-3a"/>
千四百餘丈横亘屹立勢若長城計用石十倍其長之<lb/>
數若木灰徒傭費甚夥給公帑不滿百金税畆以助之<lb/>
且多措置罰贖簡能授算以去嵗五月始工越八月告<lb/>
成於戯侯於兹役固一郡之大計也甞聞洪武永樂間<lb/>
隄兩決矣其時白浪直趨壺山下草木盡死其後積嵗<lb/>
修治茍安目前卒未有計經久議用石者鎮定坤維消<lb/>
弭海禍若侯可謂不世之功矣侯剛果敏逹勞心勤民<lb/>
郡無遺便此特其大爾兩鄉之民議立生祠祀侯取埭<lb/>
<pb n="KR4e0151_WYG_013-3b"/>
田十畆以充香燈且礱石竪碑用紀厥績侯既去郡郡<lb/>
丞譚侯鎧終其役余迺追述其槩刻之碑系以詞曰粤<lb/>
惟遷史河渠有書循吏繼作水利是圖召埭城北韋隄<lb/>
江西眷兹捍海功實與齊狂飈鼓浪長城屹如奠居袵<lb/>
席沃壤秔稌昭掲駿功廟貌翼翼望洋興思永世無斁<lb/>
　　　増修艾軒林先生墓域碑<lb/>
艾軒林先生宋南渡大儒其道徳問學風節載諸國史<lb/>
郡乗可攷也同時若朱晦翁過莆聞其説道理精細為<lb/>
<pb n="KR4e0151_WYG_013-4a"/>
之踴躍忘寐其在後省封駁謝廓然詞頭吕東萊曰此<lb/>
舉過江以來未有也平生保認此老不虚矣其與朱吕<lb/>
陸象山俱以道學倡東南而艾軒年最髙稱南夫子云<lb/>
若夫文逼檀弓詩兼蘇黄迺其餘事耳官終工部侍郎<lb/>
諡文節先生晩嵗講道城南因家焉其卒也郡為立祠<lb/>
有師儒坊今遺跡蔓沒獨墟墓纍然道左前分巡僉事<lb/>
林君克賢提學副使邵君鋭知縣雷君應龍相繼修治<lb/>
復田竪表然嵗久復圮海虞陳君逅由名御史再轉閩<lb/>
<pb n="KR4e0151_WYG_013-4b"/>
臺貞操敏識雅志古人一日按節過墓下既展謁躊躇<lb/>
者久之顧謂知縣陶謨曰先賢墳墓荒穢如是不可不<lb/>
亟治陶子曰諾迺於墓前構亭一區君以為表崇未備<lb/>
爰達之察院白君賁白君喜曰此風教首務也悉如議<lb/>
為之於是檄陶子増闢墓道繚以週垣樹之松栢而封<lb/>
域式完又念無以彰往行以詔來進俾増飾是亭而刻<lb/>
之碑猥以文見屬於戯莆稱文獻舊矣然道南一脉實<lb/>
自艾軒啟之至于今遺澤未斬惟道在人心曠世相感<lb/>
<pb n="KR4e0151_WYG_013-5a"/>
君子見墟墓則哀心生况於賢者之藏乎甞聞過董仲<lb/>
舒之墓者必下馬致恭艾軒其仲舒之流乎朱晦翁守<lb/>
南康訪劉凝之之墓為立門垣君得無晦翁之意歟其<lb/>
風聲振激將必有感而興者矣岳忝鄉國晩生乗兹盛<lb/>
舉亦安得以謭陋自委靳一辭以紀成蹟<lb/>
　　　蒲坂興造碑<lb/>
蒲坂舊為南洋奥區壺山南峙蘭水西下沙溝折北而<lb/>
東分一支逆注坂中昔人甞引沙溝而合之未能也又<lb/>
<pb n="KR4e0151_WYG_013-5b"/>
甞於坂之東北隅為橋垂成而廢於橋之右為佛刹久<lb/>
而圮於是襟壅背虧民居弗寧人文亦幾乎熄矣鄉族<lb/>
父老患之致厚屬於余愸寘之懷嘉靖四年秋余謝事<lb/>
歸適髙安傅侯朝晉丞吾郡爰告以是侯慨然曰水利<lb/>
橋梁有司職也迺議市田率里人鑿渠横亘百二十餘<lb/>
丈引沙溝逹諸坂中轉而東注而溝成迺即橋之舊址<lb/>
纍石横梁改塗東出而橋成迺又即佛刹舊址為屋四<lb/>
楹以祀土榖二神旁祀他神前闢為門後棲巫祝且聚<lb/>
<pb n="KR4e0151_WYG_013-6a"/>
土植木而社又成傅侯躬蒞督率擘畫五十金江丞宇<lb/>
八金助費溝橋余終其凡役里人樂其成礱石請記夫<lb/>
以百千年墜廢畢舉於今固有握其機而綱維之而人<lb/>
事之修適應其會豈非數之然歟紀兹役之成并系以<lb/>
詩曰繫兹蒲坂實惟水鄉東釃一渠直注中央西望沙<lb/>
溝阡陌微茫決而通之其流泱泱前繞東滙搤以鉅梁<lb/>
濁流為清可飲可湘渠道不紆以舟以航即橋為閘旱<lb/>
不能傷維社有神保障一方既奠厥棲降福穰穰百千<lb/>
<pb n="KR4e0151_WYG_013-6b"/>
年來墜廢畢張形勝改觀人文發祥睠兹渥澤曷其敢<lb/>
忘劖辭珉石式垂無疆<lb/>
　　　孝廉陳先生祠堂碑銘<lb/>
正徳丙子冬監察御史如賔陳先生卒維時巡按御史<lb/>
王君應鵬具事行以聞詔以孝廉立坊列祀鄉賢仍優<lb/>
䘏其家王君復别給百五十金為立祠費至是祠成其<lb/>
友山齋鄭岳為之記曰先生諱茂烈字時周先世浙之<lb/>
瑞安人由軍功注興化衛總旗居梅峰先生幼有至性<lb/>
<pb n="KR4e0151_WYG_013-7a"/>
痛失怙奉母太孺人張氏貧苦相安勵志力學舉𢎞治<lb/>
丙辰進士節推吉安俗健訟先生弛敲朴動以至誠訟<lb/>
者皆往往輸情以去以最徵為御史疏糾尚書縱子受<lb/>
賕及道士不宜為尚書者風裁隠然念母老乞歸終養<lb/>
凡十餘年安貧守道不干人以私臺省交薦詔改晉江<lb/>
學諭以便養親辭不拜復詔給月米三石以資孝養又<lb/>
辭不允及是卒特加䘏典皆異數也先生天資近道務<lb/>
為向裏之學甞作省克錄以自考奉使廣東謁陳石齋<lb/>
<pb n="KR4e0151_WYG_013-7b"/>
得聞静一之説晩年造養益深有得即書作静思錄玩<lb/>
心虚明操節堅苦而槩以孝廉稱非其至也始林見素<lb/>
與余議别卜地立祠竟弗就既而林公亦卒余愳祠之<lb/>
墜也迺相厥居屋後餘地考卜形勝指授嗣子逺揚構<lb/>
屋五楹中㕔事左右為房為廡前為抱㕔門中出路折<lb/>
東行適巡按御史聶君豹至助二十餘金迺立門坊逺<lb/>
揚復於㕔事後構數楹為私居而祠益完余惟先生於<lb/>
鄉賢忠孝二祠皆列祀於官矣兹則孝廉専祠而俾其<lb/>
<pb n="KR4e0151_WYG_013-8a"/>
子孫主之崇徳象賢垂風聲於無已固於是乎在謹書<lb/>
其事而系以詞曰漢制近古策舉孝廉州郡鮮應其選<lb/>
尤嚴迨隋設科士以文取浮華是競蕩無繩矩吁嗟如<lb/>
賔天性是敦約身勵行氷寒玉溫體玩既深充養益粹<lb/>
艾軒復齋遺響未墜仕不違親貴而能貧名教巨防帝<lb/>
念純臣生給禄養沒優䘏典憲臣表章廟祀式顯棟宇<lb/>
翼翼籩豆維馨掲䖍妥靈永垂典刑<lb/>
　　　書烏門黄氏碑隂<lb/>
<pb n="KR4e0151_WYG_013-8b"/>
維兹鳳凰山右麓為烏門黄氏直庵易庵父子之墓林<lb/>
司寇見素既為誌銘納諸幽矣易庵之配鄭宜人復念<lb/>
門户弗振墓久或堙不可以無表識余為題其氏里位<lb/>
號于碑且撮其事行大畧勒諸隂曰維黄有諱韺者教<lb/>
授廣元得師道生直庵諱綱字廷立以子顒貴再受封<lb/>
其為人洒洒樂易少不詘於貧晩不張於勢坦洞無他<lb/>
腸顒字伯望號易庵𢎞治庚戌進士為户部屬沈毅内<lb/>
植周司徒經委掌章奏釐革蠧弊部為改觀有戚畹得<lb/>
<pb n="KR4e0151_WYG_013-9a"/>
賜第請更造者君抗疏止之曰臣為朝廷惜法為國家<lb/>
惜財且為張家惜福也朝論韙其言擢守肇慶鋤强植<lb/>
弱濬黄桐之溝革中官市布之擾郡多盗議征君嚴捕<lb/>
斃于獄卒不煩大兵御史欲行其私君持不可啣之攟<lb/>
摭其治盗大酷卒得白復補武昌治蹟益章轉廣東左<lb/>
叅政以卒僅一子應軫天以宗人之子州後嗚呼黄自<lb/>
廣元世有積徳至易庵始大器局端凝有識斷人咸器<lb/>
以公輔竟止於是而祀且中絶天之道非邪抑所值之<lb/>
<pb n="KR4e0151_WYG_013-9b"/>
數適然天固不能違邪雖然生無愧色而沒有令名其<lb/>
天道之終定乎吾故掲而書之俾後之人過而式曰是<lb/>
為黄氏之阡<lb/>
　<lb/>
　<lb/>
　<lb/>
　<lb/>
　山齋文集巻十三<lb/>
</p>
<p>
</p>
  </div>
<div>
<head>山齋文集巻十四</head> <lb/>
    <p>
<pb n="KR4e0151_WYG_014-1a"/>
欽定四庫全書<lb/>
　山齋文集巻十四<lb/>
　　　　　　　　　　　　　明　鄭岳　撰<lb/>
　　行狀<lb/>
　　　故榮祿大夫太子太保刑部尚書見素林公行<lb/>
　　　狀<lb/>
莆望姓稱林氏唐有九牧邵州刺史藴公以忠名傳至<lb/>
公二十二世矣族聚聨桂坊上世以道學名家而仕不<lb/>
<pb n="KR4e0151_WYG_014-1b"/>
甚顯入國朝寧國教諭公圭以耆儒師表一郡是生處<lb/>
士公豫配方氏嚴有家法生揚州教授敬齋公宗亦名<lb/>
師儒配趙繼姚氏生公之父鞠莊公元旭配黄氏㜶徳<lb/>
孕賢以公貴敬齋鞠莊公俱累贈工部尚書配俱贈夫<lb/>
人公名俊字待用號見素晩更號雲莊逸老以景泰三<lb/>
年壬申二月十一日生先是黄夫人夢三神人凌空飛<lb/>
繞中一人手一巻授之姙而生公及生秀朗玉潤甫離<lb/>
襁褓即知孝敬比就傅穎敏異常九嵗時客試以對偶<lb/>
<pb n="KR4e0151_WYG_014-2a"/>
曰宰相本書生公應聲曰忠臣由孝子識者異之年十<lb/>
六岳學士季方為郡守試破題立對岳驚異謂公大父<lb/>
教授公曰是孫不作先生官矣十七祖敬齋病亟方大<lb/>
母欲為之娶公辭明年方又病亟欲為娶公以祖未大<lb/>
祥辭遊郡庠益肆力於學莆士雅工程試之文不事博<lb/>
總公所業雖專尚書而於他經咸讀而通之若諸史子<lb/>
若諸家文集下至稗官小説莫不貫綜稍習為古文詞<lb/>
於諸經義若不屑意而為之輒工一時文名大起成化<lb/>
<pb n="KR4e0151_WYG_014-2b"/>
丁酉舉鄉薦明年戊戌登進士西涯李文正公得公文<lb/>
奇之自是遂托知己己亥授刑部陜西司主事明習刑<lb/>
書議獄率歸平恕事干貴倖不少假而以其暇益力於<lb/>
學擇僚友以相師資陳白沙公甫以薦至京公日與講<lb/>
明理學而造詣益純時當道乆未有處公上書尹太宰<lb/>
謂山林遺逸之路不可自我而塞尹公遂為請試公又<lb/>
勸白沙勿試上疏乞歸養白沙服公有識甲辰陞本部<lb/>
四川司署貟外郎時妖僧繼曉以祕術得幸權璫梁方<lb/>
<pb n="KR4e0151_WYG_014-3a"/>
隂為之援發内帑銀數十萬兩蓋寺舉朝無敢言者公<lb/>
因論陜西荒政遂及二人之罪大畧謂繼曉本一憸邪<lb/>
無賴先以邪術欺誑楚府事敗逃匿潛住京師多方夤<lb/>
縁誤䝉聖慈疊賜異恩五尺兒童切齒唾罵敢復肆無<lb/>
忌憚惑亂聖聰發内帑銀數十萬兩蓋大鎮國永昌寺<lb/>
臣細思之陛下聰眀齊聖斷不為此是必繼曉小人倡<lb/>
為誕説謂此寺一建則聖夀益綿國祚益昌民命益永<lb/>
邊境益寧曽不知以有用之財供無益之費國計且日<lb/>
<pb n="KR4e0151_WYG_014-3b"/>
削矣以陛下超三邁五之資蹈唐憲梁武之轍聖譽且<lb/>
日損矣下人師師爭先事佛聖政且日壊矣居民重遷<lb/>
工役不息人怨且日興矣臣見國事日非天下日促福<lb/>
不可求而禍且至矣又言梁方傾覆隂狠引用邪佞排<lb/>
斥忠良輔之者驟得美官觸之者動遭竄逐數年之間<lb/>
假以進貢買辦為名盜祖宗百餘年之府藏殆盡乃復<lb/>
薦進繼曉隂求蓋寺虚耗内財飛語外人謂其極意不<lb/>
肯為是被陛下逼脅只得屈従夫人臣善則稱君過則<lb/>
<pb n="KR4e0151_WYG_014-4a"/>
歸已今梁方欲文已姦而以過歸陛下即此一事已不<lb/>
容誅矣臣謂不斬繼曉不足以弭他日之禍不治梁方<lb/>
之罪不足以消天下之怨今内而大臣次而百官以及<lb/>
閭巷小夫亦皆痛心饑民之死欲食梁方繼曉之肉卒<lb/>
之不敢以此言進於陛下者所惜者官所畏者死耳臣<lb/>
以為言之則禍止於臣之一身不言則陛下終於不悟<lb/>
其禍有不可勝言者故不敢惜一身之禍而卒為陛下<lb/>
陳之疏上留中不出者數日公自分必死料理家事待<lb/>
<pb n="KR4e0151_WYG_014-4b"/>
罪於直房俄付詔獄加刑公對益厲官校亦為感涕後<lb/>
府張經厯黻上疏論救并下獄責降逺方公得姚州判官<lb/>
黻施宗州知州自是直聲振海内有刑曹御史後府黄<lb/>
門之目人爭傳疏草讀之又擬之鳴鳯有繪圖鬻於都<lb/>
門所至士民求識面為快三原王端毅公在留都上疏<lb/>
申救甚力㑹乙巳元日星變憲廟感悟叙復南部丁未<lb/>
孝宗登極臣寮交薦超擢公雲南按察使副使滇俗雜<lb/>
夷崇釋信鬼鶴慶𤣥化寺稱有活佛元世祖時賜袈裟<lb/>
<pb n="KR4e0151_WYG_014-5a"/>
鉢器水火珠諸物故在嵗時士女㑹集動數萬人爭以<lb/>
金泥其面公按鶴慶命焚之父老言犯之能致雹損稼<lb/>
公與約積薪伺之果雹即止已而無所見遂焚之得金<lb/>
一千二百六十兩悉輸之官嗣是連二嵗無雹田亦比<lb/>
登土人乃不為惑所毁若麗江塔若大理獵神廟若䝉<lb/>
化四柳諸淫祠凡三百六十餘區時所在學校頽敝悉<lb/>
撤其材新之趙州故無城居民數苦冦掠而地貧費無<lb/>
従出公為區畫得盜鑛贜鏹四千餘兩斥而用之民得<lb/>
<pb n="KR4e0151_WYG_014-5b"/>
不擾而城亦遂完民追思為立生祠干崖土官奪印讐<lb/>
殺公諭以至誠遂感送印出竟不煩兵由是芒市孟密<lb/>
緬甸八百諸夷咸懾威信隴川夷兒加儒巾立學教之<lb/>
在滇三年勤於撫綏雖溪山險惡瘴毒深僻之處皆親<lb/>
歴其地所至平反寃獄黜陟官吏深求民隠而興除之<lb/>
若按佘祥岳山釋余文材張忠等尤為章灼鎮守太監<lb/>
王舉卒公白撫按檢其遺財得金一萬八千以聞内臣<lb/>
庇其類多不悦㑹有例京堂官各舉所知尚書劉公璋<lb/>
<pb n="KR4e0151_WYG_014-6a"/>
都御史童公軒交薦童公云文章可以華國而為學益<lb/>
勤政事可以澤人而憂民益切忠貞不佞神眀可鑒其<lb/>
𠂻㢘正不回氷玉莫加其操辛亥擢本司按察使壬子<lb/>
調繁湖廣按察使偉望𢎞才風儀整肅官吏斂戢不敢<lb/>
犯内臣以公幹至者類帶鹽給民取厚直公令兩平交<lb/>
易及還例有厚餽公弗與由是益取忌更兩臬㡬六年<lb/>
癸丑吏部奏為榆林巡撫都御史甲寅奏為江西陜西<lb/>
左右布政使皆不報㑹境内雨雪災異公上疏陳言時<lb/>
<pb n="KR4e0151_WYG_014-6b"/>
政大畧謂貴州借調官軍措運糧餉軍苦戰鬬民疲輓<lb/>
輸又徳安安陸蓋造王府及増修吉府工役浩繁財費<lb/>
鉅萬民命不堪乞循寧㐮徳府故事一切省儉勿用瑠<lb/>
璃及白石雕欄著為定例又言直𨽻河南山陜江浙川<lb/>
貴皆大雪雨雹皆由政刑失中外戚驕恣小人禍君子<lb/>
夷狄窺中華之應時張氏方貴横故疏及之尋又引疏<lb/>
引疾乞休疏上不待報徑歸有㫖准暫回原籍養病故<lb/>
事外官無養病者蓋異數云時公年甫四十有五巡按<lb/>
<pb n="KR4e0151_WYG_014-7a"/>
御史朱文奏公年力未衰可用不報既而南北科道交<lb/>
章論薦最後叢蘭以星變薦公與劉大夏皆一時人望<lb/>
不宜乆廢有㫖起用己未起為廣東右布政使辭不赴<lb/>
又二年起為南京都察院右僉都御史提督巡江兼理<lb/>
操江時火篩犯邊南北有警公不得已起至南京再疏<lb/>
乞歸不許時南京江備頗弛公隨事經理多所緒正正<lb/>
身率物與張簡肅公并名清約都人士化之陜西地震<lb/>
水涌公疏謂變不虚生必有其應考之前古漢和帝永<lb/>
<pb n="KR4e0151_WYG_014-7b"/>
元二年則宫闈之應安帝建康元年則内侍之應晉元<lb/>
帝大興元年則柄臣之應光武時武谿蠻反晉成帝時<lb/>
蘇峻亂宋仁宗時元昊不庭方今邉冦陸梁乆聚河套<lb/>
兵禍之結已兆於斯萬一制勝無常可憂非細臣觀近<lb/>
時用費日奢科差日重人民日貧頗無固志如荆州瑞<lb/>
州九江等處烏合強徒輕竊名號敵殺官軍則不但邉<lb/>
冦可憂而已又言漢宣帝本始年間地震詔問經學賢<lb/>
良方正之士無敢端言其所以然者其後宋儒胡氏謂<lb/>
<pb n="KR4e0151_WYG_014-8a"/>
地道妻道臣道著見如此當時若有眀言使宣帝戒懼<lb/>
善處則霍氏之禍無由成矣夫宣帝賢君也霍光有輔<lb/>
遺之功有房闥之親小心恭慎賢臣也謂帝而不念光<lb/>
家謂光之家而有禍耶事不可料政亦類此則所謂宫<lb/>
闈内侍柄臣者臣望陛下靜思而善處之他如齋醮之<lb/>
設䙝天黷神不惟無福寔足召災南京蘇州織造花様<lb/>
太巧丈尺太長松江大紅布太倉洗白布太細古人謂<lb/>
之服妖費財勞人災或由此至於役占當清冗食當汰<lb/>
<pb n="KR4e0151_WYG_014-8b"/>
工作當止供應當省賞賜當節逺行當戒佞幸當逺賢<lb/>
人君子當親皆陛下所宜留情盡已以回天變者也又<lb/>
言華封人之祝曰多男子詩歌文王后妃之美曰則百<lb/>
斯男今中外人心日願陛下子孫振振昌有支庶而難<lb/>
於言臣亦展轉乆之恐終不言則有負陛下負祖宗負<lb/>
中外之望謝方石見之曰字少意長近時章疏此為第<lb/>
一又疏乞錄正人以端國本大略謂皇太子年踰幼學<lb/>
趨向大機正決於此而多處宫中少就外傅古人之教<lb/>
<pb n="KR4e0151_WYG_014-9a"/>
恐未宜然夫教所以愛之擇正人所以教之也并薦禮<lb/>
部侍郎謝鐸太僕少卿儲瓘光祿少卿楊亷致仕副使<lb/>
曹時中處士劉閔俱堪輔導在南京屢推户禮等部侍<lb/>
郎皆不果亦屢疏乞休且舉曹時中等自代皆不允壬<lb/>
戌江西盜起言者以守臣不職所致宜遣大臣巡視璽<lb/>
書以公素守風力才望不畏強禦委以便宜従事公至<lb/>
榜示盜許自新躬抵其巢新昌賊首王武率衆出迎擒<lb/>
四十餘賊自效其他有名賊首出片紙責令巨姓悉擒<lb/>
<pb n="KR4e0151_WYG_014-9b"/>
之餘黨解散勘覆知府李復貞王塘不職吴叙已改任<lb/>
猶追論之副使李澄暴狠虐傲且恃所親在要路恣肆<lb/>
不法人莫敢問公令致仕去其他貪酷之吏多望風解<lb/>
去既而前都御史韓邦問巽輭不振有詔勒回遂以公<lb/>
代之公上疏引嫌辭避不允於是更定要束處税糧均<lb/>
徭役百凡政務一新又建阜俗三義謂義倉義學義塜<lb/>
也大意謂王政之大養生復性送死而已然官府事汎<lb/>
難以徧施鄉曲情親易以時叩預備有倉未足應朝夕<lb/>
<pb n="KR4e0151_WYG_014-10a"/>
之求郡縣有學不能周鄉閭之化近闗漏澤不足使鄉<lb/>
村下聚各歸其土今立三義示爾齊民胥勸互成以裨<lb/>
我官政人多樂從者寧庶人貪譎忮害本府祿米每石<lb/>
納銀三兩公量時值而優給之使納一兩二錢著為令<lb/>
其他官校害人侵牟民利悉裁抑不令得肆其奏易府<lb/>
殿瑠璃瓦公上疏極言其罪大畧言先年寧府移封之<lb/>
時系至親其時府殿不用瑠璃蓋是賢王崇儉法古獨<lb/>
示質樸垂憲於今傳且數世歴百餘年一旦無故而改<lb/>
<pb n="KR4e0151_WYG_014-10b"/>
之豈孝子順孫承順其先人之意況習性難靜易動難<lb/>
儉易奢操之猶懼或放縦之何往不流賢王春秋方盛<lb/>
徳業方始求之身心自有專務而規規循常文具以毁<lb/>
衊前人法制實未見其可末言乞斷大義特垂善處毋<lb/>
涉吴王几杖之賜叔段京鄙之求時逆濠雖横未有逆<lb/>
萌或以為過後卒如公言人服先見云遍歴州縣察覽<lb/>
風俗禁治豪猾修葺周元公狄梁公二陸及曽南豐諸<lb/>
祠墓斥賣淫祠萬餘區甫八月諸弊盡革庶政一新而<lb/>
<pb n="KR4e0151_WYG_014-11a"/>
母黄夫人訃至號慟㡬絶即奔還守制武宗初政巡按<lb/>
御史宗彜及南北科道交章論薦有㫖起用吏部屢奏<lb/>
都察院左副都御史及南北直𨽻巡撫南北兵刑部侍<lb/>
郎皆報罷江西士民羣訴之吏部必欲得公迺陞右副<lb/>
都御史巡撫江西公上疏力辭寧庶人懼公復來密賂<lb/>
逆瑾特允致仕尋丁鞠莊公憂瑾擅權蓄逆縉紳被禍<lb/>
公憂之嘗草急除大逆以禦大患疏未上忽中批致仕<lb/>
都御史林某舖馬取來用俄改巡撫湖廣又改四川其<lb/>
<pb n="KR4e0151_WYG_014-11b"/>
時藍鄢之冦方劇庚午二月璽書到五日即行至䕫適<lb/>
苗賊刼巫山公撫而散之既乃陳師鞠旅建旌旄頒軍<lb/>
令十事曰心欲齊曰將欲良曰兵欲精曰藝欲閲曰器<lb/>
欲利曰令欲嚴曰士欲飽曰賞欲公曰罰欲當曰恤欲<lb/>
厚將致賊而撫之初駐兵達縣舉行社長社正之法宣<lb/>
布聖恩化盜為民遍諭賊壘兼以撫勦二策時賊號四<lb/>
十萬分四十八營立總小甲甲統一首稱老人公至通<lb/>
江忽報賊將攻保巴即取道救巴倅遇賊於華壠公單<lb/>
<pb n="KR4e0151_WYG_014-12a"/>
輿直抵其營宣朝廷徳意示以禍福賊稽首伏地公厲聲<lb/>
曰吾今撫汝賊羅拜而謝約日詣降既而淫雨谿溢賊<lb/>
失期疑阻遂分黨出刼藍廷瑞廖恵謀據保寧鄢本恕<lb/>
謀據漢中又小支一百三十人流刼神廟岡時土兵未<lb/>
集官兵怯懦不前公取將領杜琮等十人命斬以狥已<lb/>
而貸之許立功自贖於是何定者先登官兵併力擒斬<lb/>
盡之俄大雨通江城被衝公虞有變預發兵四支備之<lb/>
廖賊果來刼縣官兵因追殺七十九人擒二人公聞賊<lb/>
<pb n="KR4e0151_WYG_014-12b"/>
不燒糧必再至催兵前進賊果再來斬賊首九人餘兵<lb/>
繼進擒斬八百餘人跌死五百九十餘人淹死如之通<lb/>
江連戰俱捷各賊披靡殺死人馬重叠溪溝俱滿水流<lb/>
十里為紅斬獲賊首廖麻子麻六兒饒老人李老人生<lb/>
擒廖惠王仲甫擒斬首級三千三百五十餘得馬驢一<lb/>
千三百餘頭匹器械無算捷聞降勅奬勵有素負忠義<lb/>
攄誠効力之褒移駐得漢城為草㕔棘門以翕張有衆<lb/>
因促兵追過大小巴山分兵蹴之于星子于住河于麻<lb/>
<pb n="KR4e0151_WYG_014-13a"/>
栁于齊眉于髙觀山于神廟岡于三十六盤每戰皆捷<lb/>
至繡雞嶺兵奮勇過河衝破賊陣追北二十餘里至修<lb/>
溪又直衝賊梁賊衆大敗前後擒斬一千三百餘人収<lb/>
回被虜六百餘人奪獲驢馬八千頭匹得其偽印及衣<lb/>
械甚多功垂成而江津賊復起蓋播州宣慰楊愛與宣<lb/>
撫楊友讐殺而瀘州故盜曹甫因聚衆謀據江津公聞<lb/>
報馳赴辛未元日乘賊醉無備乃夜半蓐食銜枚而往<lb/>
圍而燒之遂斬曹濬曹洵曹玉等前後斬獲一千三百<lb/>
<pb n="KR4e0151_WYG_014-13b"/>
二十二人燒死九百餘人収回被虜七百二十人時胡<lb/>
盧熟番及渾水祈山等大姓番乘機為變公皆撫平之<lb/>
藍鄢餘冦復熾公提兵追勦擒斬四千餘人賊勢窮聴<lb/>
撫然猶狐疑計緩我師總制尚書洪公誘其渠帥四十<lb/>
八人執之捷聞降勅奬勵晉公右都御史賜以銀幣公<lb/>
辭陞賞不允繼又疏乞賊平容徑回致仕忌者謂盜已<lb/>
衰易為於疏後批允致仕江津餘賊方四等収合數萬<lb/>
人來攻江津提兵追擊大敗賊於大埡擒斬跌殺約萬<lb/>
<pb n="KR4e0151_WYG_014-14a"/>
餘捷聞復有銀幣之賜初楊友者與楊愛爭襲已革宣<lb/>
撫之職至是以萬金賂瑾求復公言官職不可復亂階<lb/>
不可啓奏上人為公危瑾敗乃得無事時瑾雖誅而張<lb/>
永繼用事公復上疏請上還内宫擇取宗室養于别宫<lb/>
収用先朝舊臣劉健謝遷林瀚王鏊韓文以修復舊政<lb/>
并繳上前請誅瑾疏又言瑾雖死權柄猶在宦䜿且本<lb/>
朝王振之後保無振也而有吉祥祥之後保無祥也而<lb/>
有劉瑾安知後無復瑾者其意隠然有所指詞㫖剴切<lb/>
<pb n="KR4e0151_WYG_014-14b"/>
大忤左右用事者先是軍中奏功多為中外權要冒報<lb/>
公一切不許自是諸捷恩典寖薄賊未盡平即與致仕<lb/>
朝論大駭科道保留不果公歸蜀人號哭追送未㡬而<lb/>
兩川之冦復熾矣范御史永鑾為立石紀功癸酉甲戌<lb/>
連推南北掌院事及兵部尚書皆不果己卯寧庶人反<lb/>
科道復薦公有先見之眀慮事之逺亦不用辛巳公年<lb/>
七十今上在藩邸乆熟公名入繼大統首降勅召公云<lb/>
朝廷更化之初方將圖任舊臣輔成新政兹特起用可<lb/>
<pb n="KR4e0151_WYG_014-15a"/>
即日馳驛來京以副簡用至意既乃以先朝任用匪人<lb/>
工部弊孔煩多尤不可以理乃以公為工部尚書公具<lb/>
疏辭荷温㫖卿老成舊徳譽望素隆新政之初特兹起<lb/>
用宜亟來供職以副眷注至意吏部還差官催促九月<lb/>
復與喬宇幷推吏部尚書上用宇壬午正月始就道上<lb/>
輯成論以備議禮疏至濟寧再上辭疏有㫖朕方延竚<lb/>
以伺豈可稱疾固辭尋改刑部尚書公再上疏辭大略<lb/>
謂前者召為工部未赴又改刑部前辭今受似涉擇官<lb/>
<pb n="KR4e0151_WYG_014-15b"/>
有㫖不允促令入覲又上親大臣疏大畧言太祖太宗<lb/>
列聖以來皆親近儒臣與相可否以臻至治且言自古<lb/>
人君未有不親君子而成治者正徳之間羣邪鼓煽蔑<lb/>
我朝綱壊我治體喪我士氣枯竭民財人心已離天命<lb/>
㡬去幸賴聖神入承大統釐革一詔夷夏騰歡而數月<lb/>
之間天人之心似若稍異意者感格之道未至乎傳曰<lb/>
為君難陛下勿謂善始之易尤當計善終之難也又言<lb/>
新詔之革所謂壊極而不得不革者也然貴近之臣或<lb/>
<pb n="KR4e0151_WYG_014-16a"/>
利入官財産或開預事蹊徑不知一革變則諸革盡變<lb/>
未宜以一人之私而壊天下之公也蓋時近倖稍稍有<lb/>
用事者故疏及之疏上温㫖褒美迺以五月四日入京<lb/>
朝見上注視乆之班行皆跂竦以觀諸老動色相慶命<lb/>
侍經筵㑹暑傳罷公上疏言聖學緝熙禹惜分隂傅説<lb/>
告髙宗終始典于學且古之學者教春秋以禮樂冬夏<lb/>
以詩書況經筵聴講頗不為勞文華清燕亦不謂熱平<lb/>
旦未與物接其氣清眀善念易開正言易入又為進學<lb/>
<pb n="KR4e0151_WYG_014-16b"/>
之㑹于時寺觀齋醮漸廣上闢異端疏畿輔差多民困<lb/>
富室盡投陵户免役公奏處陵户以定事體内臣家人<lb/>
私買番貨行勘未報一日忽内批貨物給主公請究請<lb/>
托及營救之人有㫖照舊入官少監王玘等盜内府銀<lb/>
幣以鉅萬計送司禮監發落公謂宜下有司明正其罪<lb/>
司禮監奏補匠役公謂開端啓釁階亂之始決不可従<lb/>
大同軍士因羣譟打毁衙門公謂漸不可長宜正首惡<lb/>
之誅太監崔文寵擅一時其私人李陽鳯以科斂匠作<lb/>
<pb n="KR4e0151_WYG_014-17a"/>
財物及御史㕘奏崔文需索夫錢事下刑部崔文夤縁<lb/>
内降差校尉取李陽鳯等付鎮撫司理問公㨿法執奏<lb/>
不遣有㫖還送鎮撫司問理公又奏言奉詔則廢法守<lb/>
法則違詔然法者祖宗布大信於天下詔者一時之權<lb/>
宜臣寧違詔不敢廢法上怒責以違㫖回話公謂崔文<lb/>
以脱罪之私敢干内降紀綱大紊此途一開禍亂何極<lb/>
臣力欲回天跡若違詔罪當萬死於是言者羣疏文罪<lb/>
上雖不罪公而李陽鳯迄改錦衣獄公乃上疏乞致仕<lb/>
<pb n="KR4e0151_WYG_014-17b"/>
決不可留矣公立朝僅十四月以暮年遭際誓竭忠愫<lb/>
以仰裨新政然尤以保終完名為念故入京權寓朝房<lb/>
屢疏乞休輒温㫖諭留有曰卿才行老成職司邦禁竭<lb/>
盡公勤宜照舊供職有曰卿清忠大節著在先朝每有<lb/>
論奏朕多嘉納如何固欲求去有曰卿以累朝耆舊隨<lb/>
事納忠多所匡救乃累求休致鴻臚寺便往諭朕意宜<lb/>
亟起供職以副眷懐又特免朝㕘在部調理公強出謝<lb/>
又辭不允至是疏八上情詞益懇切上不得已従之加<lb/>
<pb n="KR4e0151_WYG_014-18a"/>
太子太保寫勅馳驛還鄉有司月給食米三石嵗撥人<lb/>
夫四名應用嵗時以禮存問公又辭致仕渥恩不允時<lb/>
束裝已具猶入賀聖節迺行癸未八月十三日陛辭賜<lb/>
勑酒饌寳鏹勑若曰卿稟忠義之資負剛大之氣而能<lb/>
充以問學發之文章初在郎署為小官即抗疏犯顔指<lb/>
斥奸僧沮建寺之役左倅逺州旋復召用敭歴藩臬賢<lb/>
聲益彰擢任都臺出撫重鎮在江西拒逆濠無厭之請<lb/>
在川蜀遏大盜方張之勢皆忘身犯難不恤艱險而屢<lb/>
<pb n="KR4e0151_WYG_014-18b"/>
乞閒退恬於利祿持正抗直始終一節士論髙之朕入<lb/>
紹大統簡任耆舊亟起卿入掌邦禁與圖治化卿慎重<lb/>
法守屢進讜言朕心嘉悦方切委任而乃引疾求去祈<lb/>
請甚堅重違雅尚特賜俞允載加穹秩以示優崇爰給<lb/>
舟車送還鄉里仍命有司嵗時以禮存問月給食米三<lb/>
石嵗撥人夫四名應用於戲完名全節古今所難卿於<lb/>
是蓋無愧矣今歸其頤養天和茂膺夀祉以髙年名徳<lb/>
並古耆英益増我國家之重豈非朕之所望於卿者哉<lb/>
<pb n="KR4e0151_WYG_014-19a"/>
故勅士夫祖餞於都門外輿馬輻輳道路爭嘆息其賢<lb/>
論者以數十年來大臣以禮進退無瑕隙可議者公一<lb/>
人耳閲三月抵家莆雖仕國然未有躋極品者麟袍玉<lb/>
帶鄉人榮之逾年甲申遘末疾具疏預辭身後卹典且<lb/>
及時政數事薦尚書羅欽順王守仁祭酒魯鐸修撰吕<lb/>
柟宜用輔徳不報今年丁亥公年七十有六三月二十<lb/>
二日得疾草遺奏勸上以勤學親賢任人圖政保養聖<lb/>
躬皇儲蕃衍及再辭卹典四月初六日五鼔呼子達授<lb/>
<pb n="KR4e0151_WYG_014-19b"/>
遺言曰吾𦵏雲莊所費不過四五十金毋煩官府科派<lb/>
又曰聖躬曰太子者再自是絶口不及他是夜二鼓卒<lb/>
公未卒前二月有星墜于城南隅卒前一夕屋後通衢<lb/>
有井霧氣下上如龍形俄而雨下如注若公者豈非川<lb/>
嶽英靈之㑹歟公自湖臬歸屢起屢休官皆不及滿考<lb/>
居閒不忘憂國聞進一善人舉一善政則喜其不然蹙<lb/>
額不怡若痌瘝乃身者遇嵗旱率先請禱發廩告災若<lb/>
消弭寇患皆指授所司預為之計或不便於民輒以直<lb/>
<pb n="KR4e0151_WYG_014-20a"/>
告鄉人有曲直不能平者得公一言無不愧感以去性<lb/>
簡儉居官尤亷約不取𨽻金不費公廩蕭然若寒素家<lb/>
居自製角巾野服徜徉山水間一時人士翕然效之客<lb/>
至輒留殽核數品酒數行而止深厭末俗汰侈直欲以<lb/>
身為鄉邦表率至於義所當舉又畧無靳惜鄉族姻舊<lb/>
貧不自存者嵗給以粟殮與衣殯與棺婚嫁與財率以<lb/>
為常期功之親尤篤御家甚嚴事父母曲盡誠孝喪祭<lb/>
一循家禮鞠莊公所遺推與諸弟一弟無子家獨裕公<lb/>
<pb n="KR4e0151_WYG_014-20b"/>
捨子以姪後人尤難之上世墳墓出貲修復而九牧為<lb/>
費尤鉅邵州忠烈祠擇地重建費數百金割田以供族<lb/>
祀鄉先賢如蔡忠惠林艾軒皆言於官為修祠立後一<lb/>
時同徳諸老推先焉海内名流聞風嚮往及門接引有<lb/>
恩凡後進之賢莫不虚懐延納引與俱升若陳侍御時<lb/>
周黄郎中伯固極力奬與卒成大名既没為治後事經<lb/>
紀其家方布政宜約劉孝子閔為請田鄭節婦為續食<lb/>
其在官所禮賢勵俗日惟不給謫官若方給事中向姜<lb/>
<pb n="KR4e0151_WYG_014-21a"/>
御史綰李進士文祥今大司馬李公梧山皆處以賓禮<lb/>
性嗜學既老且病猶日手一編夜御燈火閲細字文追<lb/>
韓栁上遡秦漢本之六經而理趣精純非聖之書絶口<lb/>
不談蓋其踐履之學得自家傳以上遡𤓰山復齋逺有<lb/>
端緒一時學者寄領袖焉褁糧負篋至自千里詩學唐<lb/>
晩叅黄山谷陳無已咀嚼有餘味莆文體為之一變四<lb/>
方購者襍沓于門禮幣多卻有見素詩集見素文集梓<lb/>
行于世岳迂陋誤辱公知最久方将追隨杖屨以畢餘<lb/>
<pb n="KR4e0151_WYG_014-21b"/>
年而公不可作矣嗚呼痛哉達輯公事行累數十紙㕘<lb/>
以所記年譜不能殫述而掇其大畧如此公孝仁端亮<lb/>
以清約勵躬以至誠動物以文章命世以直言敢諫結<lb/>
主知寢逆藩之謀平西蜀之難望重四朝名聞中外謙<lb/>
撝自下斂焉若無世以為闢邪如韓昌黎先憂如范文<lb/>
正忠純如司馬君實廓清如張忠定而其好賢樂善之<lb/>
誠難進易退之節雖歐陽文忠錢宣靖不是過也公交<lb/>
游多名公鉅卿必有能揄揚盛美勒之金石而垂諸史<lb/>
<pb n="KR4e0151_WYG_014-22a"/>
册不腆之詞無足傳信聊用酬知爾矣配方氏出名族<lb/>
内治斬斬有法累封夫人子達南京吏部郎中娶翁進<lb/>
士巖女適郡庠生娶陳知州河女女適李同知伯通之<lb/>
子承恩皆方出週娶鄭司徒紀女側室汪出孫男及南<lb/>
及人及祖及士女十人墓在尊賢里其𦵏以某年月日<lb/>
謹狀<lb/>
　<lb/>
　<lb/>
<pb n="KR4e0151_WYG_014-22b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　山齋文集巻十四<lb/>
</p>
<p>
</p>
  </div>
<div>
<head>山齋文集巻十五</head> <lb/>
    <p>
<pb n="KR4e0151_WYG_015-1a"/>
欽定四庫全書<lb/>
　山齋文集巻十五<lb/>
　　　　　　　　　　　　　明　鄭岳　撰<lb/>
　　行狀<lb/>
　　　資政大夫南京工部尚書致仕進階資徳大夫<lb/>
　　　正治上卿竹田林公行狀<lb/>
嘉靖五年二月初七日南京工部尚書致仕竹田林公<lb/>
以疾終于家享年七十有七其子國子生玉汝走僕至<lb/>
<pb n="KR4e0151_WYG_015-1b"/>
莆告訃且具公履歴事蹟請為行狀嗚呼岳為鄉晩進<lb/>
且嘗為屬吏往在江西為逆濠所搆禍叵測公時在廣<lb/>
嘗力拯之暨遷南部特取道于江挈予妻孥同歸所謂<lb/>
生死肉骨其有徳於我甚厚狀其敢辭公諱廷選字舜<lb/>
舉竹田號也世為福之長樂縣人晉招逺將軍祿之後<lb/>
元季有諱萬原者生子昊生贅于築堤樊氏生二子曰<lb/>
異良曰光榮因從樊姓光榮生汶號巖耕巖耕生宗禮<lb/>
號梅隠俱贈右都御史為公祖若考母鄭氏累贈夫人<lb/>
<pb n="KR4e0151_WYG_015-2a"/>
以景泰元年十一月十五日生公于築堤公少穎異嗜<lb/>
學選補郡庠弟子貟學益力梅隠公病亟以先世譜圖<lb/>
授之意公必顯屬以復姓成化丁酉舉于鄉眀年禮部<lb/>
㑹試第乙榜公雅志欲就教職養母所司偶遺公姓名<lb/>
公訴之主者慰之曰子自是甲科器兹偶遺殆天意乎<lb/>
公亦悟歸益肆力于學辛丑舉進士授蘇州府推官郡<lb/>
劇訟繁悉心法理每為死獄求生有婦誤殺母黨者前<lb/>
官以坐其夫陸士能乆繫未決嘗夢人語之曰爾事必<lb/>
<pb n="KR4e0151_WYG_015-2b"/>
遇林尚書乃白果得公辯其獄公之復姓歴官皆預兆<lb/>
焉屬縣有鄧珙者累年訐訟株連百數人勘官更數輩<lb/>
不能決三原王端毅公為巡撫委公親至其地訊鞠㕘<lb/>
伍悉得其情列狀上報王公訝其速親覆于庭無不欵<lb/>
服始大加奬歎蘇人至有青天之謠桑通判悦作賦以<lb/>
紀之𢎞治改元戊申聞母鄭夫人憂既而吏部以急缺<lb/>
風憲行取辛亥服闋始赴部選山東道理刑壬子實授<lb/>
浙江道監察御史癸丑疏得復姓差巡按廣西時夷㓂<lb/>
<pb n="KR4e0151_WYG_015-3a"/>
犯永安府江道梗亟兼程至謀諸總鎮大臣討平之捷<lb/>
奏孝宗詔加俸一級賜銀幣焉劾罷不職武臣貪墨郡<lb/>
守凡數人還朝考三年最得封贈父母及妻丙辰陞浙<lb/>
江按察司僉事已未轉副使奉勅整飭温處兵備公在<lb/>
浙最久事無劇易處之裕如往來士夫稱譽籍籍前後<lb/>
巡按御史交章薦達南京十三道御史㑹舉天下賢能<lb/>
方面知府十七人公預焉乙丑轉廣東按察使廣俗健<lb/>
訟前官多巧比文致其辜公平法以處之人無寃告正<lb/>
<pb n="KR4e0151_WYG_015-3b"/>
徳戊辰轉江西右布政使已巳轉左浙江尋陞南京大<lb/>
理寺卿晉都察院右都御史總督兩廣軍務兼理巡撫<lb/>
公歴宦其地素知地方險易土酋順逆夷獠巢穴逺近<lb/>
在廣五年以地方多冦連嵗用兵倉卒應變懸合機宜<lb/>
尤惓惓以嗜殺為戒前後擒斬賊級二萬三千有奇撫<lb/>
而復業者甚衆薦受勑諭奬勵者八金幣之賜者五公<lb/>
自以官髙地重連進五疏乞休俱荷温㫖慰留有曰林<lb/>
某處置軍務方有成効有曰卿敭歴中外多效賢勞有<lb/>
<pb n="KR4e0151_WYG_015-4a"/>
曰林某才望素著不准休致壬申公乃上三年績例得<lb/>
誥命進階資政大夫贈祖父父俱右都御史祖母母妻<lb/>
俱夫人癸酉復因病乞休甲戌又乞俱不得允尋陛南<lb/>
京工部尚書先是有甘露降于故里之台石山閲三月<lb/>
果大拜公復疏乞休徑還家俟報武宗察其誠懇特賜<lb/>
勑允致仕其制詞有曰性資清慎才識髙眀撫瘡痍而<lb/>
疲民安堵治軍旅而巨冦咸銷顧委任之方隆乃累章<lb/>
而求退特賜允俞以遂髙尚令有司月給食米一石嵗<lb/>
<pb n="KR4e0151_WYG_015-4b"/>
撥人夫二名應用嗚呼始終之際古今所難惟卿久歴<lb/>
宦途人無訾議功成身退不失其時誠有未易得者蓋<lb/>
是時公年僅六十五同時若太宰林泉山司徒林成齋<lb/>
都憲王新齋皆以耆徳歸休稱為閩中衣冠盛事所司<lb/>
為立三尚書坊于通衢今<hi>原闕</hi>
　<lb/>
　<lb/>
　山齋文集巻十五<lb/>
</p>
<p>
</p>
  </div>
<div>
<head>山齋文集巻十六</head> <lb/>
    <p>
<pb n="KR4e0151_WYG_016-1a"/>
欽定四庫全書<lb/>
　山齋文集巻十六<lb/>
　　　　　　　　　　　　　明　鄭岳　撰<lb/>
　　行狀<lb/>
　　　明旌表孝廉文林郎雲南道監察御史如賔陳<lb/>
　　　君行狀<lb/>
吾莆自林艾軒先生倡明道學一脉相承如綫然士之<lb/>
騖進取者率視之為迂談間知所從事又多矯飾無其<lb/>
<pb n="KR4e0151_WYG_016-1b"/>
實甚至首尾衡決反為羣目之所指笑因噎廢食而盡<lb/>
疑道學之不足信亦過矣若吾友如賔陳君時周真所<lb/>
謂其人哉君諱茂烈貫浙江瑞安縣人聚族大川為著<lb/>
姓高皇帝初君之曽大父諱伯洪者從湯大夫定闗中<lb/>
以功陞興化衞右所總旗䕶印管軍卒子慶四嗣慶四<lb/>
卒子善祥嗣是為君父贈文林郎吉安府推官母張氏<lb/>
封太孺人君幼有至性能勵志自立年十四䘮父繼役<lb/>
晝入公署協書文案夜歸讀書其祖母黄氏憐其孱羸<lb/>
<pb n="KR4e0151_WYG_016-2a"/>
數止之乃韜燈黙誦遂通舉子業年十八嘅然嘆曰善<lb/>
學聖人者莫如顔曽顔之克已曽之日省豈非學之法<lb/>
歟於是作省克録以自考𦵏父於九華山麓親負石為<lb/>
墳間日一至墓所越二年三日一至三年五七日一至<lb/>
至則拜號而返成化丙午授徒臬司憲副胡榮素以古<lb/>
學名與君語大奇之曰吾昔提學廣東見白沙陳公甫<lb/>
始聞道學精切又問及孝子劉子賢之為人君自是逺<lb/>
慕白沙而與子賢相友是年中鄉試十三名㑹試連黜<lb/>
<pb n="KR4e0151_WYG_016-2b"/>
或諷以家貧宜就禄君曰士各有志也入太學試第一<lb/>
四方士及門者甚衆登𢎞治丙辰第三甲進士奉使廣<lb/>
東所司例欲舉贐君謝曰吾窮時嘗授徒兩臬司茍以<lb/>
媚道取之立可致贏豈待今日乎遂至白沙脩弟子禮<lb/>
問以誠敬理氣一切疑詞奥義陳公亦為之傾盡且惓<lb/>
惓以靜一勉之選吉安府推官吉俗喜訟一詞所逮多<lb/>
至數百人往往有累死者君出令曰告者不出則詞不<lb/>
行逮者有干則至無則免不濫刑不久繫至誠懇惻人<lb/>
<pb n="KR4e0151_WYG_016-3a"/>
不忍欺或時散遣則如期而至其時吉守張本以鋤强<lb/>
植弱為治然或失之疎君尤慎密民歌之曰要無寃對<lb/>
陳言有戴佩者迫於債負以田數畝託寺僧以養母誆<lb/>
人一馬迯去債主馬主各分其田君判曰戴佩旣有存<lb/>
田養母之心必無竄身棄母之事且其母年高不可奪<lb/>
其所養民感服而止有方姓者娶妾方娠妻悍不能容<lb/>
逼嫁之果生男及父死歸嗣其業族人争之君取其家<lb/>
女對驗之狀貌無異爭者始服有寡婦某氏豪家利其<lb/>
<pb n="KR4e0151_WYG_016-3b"/>
有而誣訟之君斷令婦守志且為庇䕶其家其辨寃誣<lb/>
敦倫紀有出於法比之外者臺臣屢薦吏部考其政為<lb/>
天下第一召入為御史御史居法從多事矜飾君獨衣<lb/>
淡素借人一牝馬乗之恪慎共職務持風紀時大臣有<lb/>
縦子受賕言官交章劾之夤縁不去君申糾其罪遂致<lb/>
仕崔志端起道士遷為尚書君再疏論之言極剴切輒<lb/>
報罷君乃以母老乞終養或阻以貧君曰老母餘齡甘<lb/>
㫖自給所不足者吾身耳吾奚恤遂歸所居無㕔事増<lb/>
<pb n="KR4e0151_WYG_016-4a"/>
構尋丈門巷蕭然田嵗入甚薄養母外與家人共蔬食<lb/>
畜一蒼頭採薪給爨出則挾一傘自隨卧榻不備布帷<lb/>
器用桷樸或謂其身處膏澤不能自潤君曰視吾往日<lb/>
如何吾足矣吾足矣交際餽遺一毫不茍受授未嘗干<lb/>
人人亦無敢干之者自聞白沙静一之訓盡日危坐斗<lb/>
室以靜觀天地萬物之運考古今聖賢之言行氣象以<lb/>
及古今治亂成敗之迹有契於心輒筆之於靜思錄錄<lb/>
多格言皆體驗身心而獨得者白沙卒與張廷實折柬<lb/>
<pb n="KR4e0151_WYG_016-4b"/>
往來論辨嘗語人曰儒者有向上功夫詩文土苴耳故<lb/>
謝絶不為間不得已酬應必據理立論不為漫語孝廟<lb/>
上賔繼以逆瑾擅政時事大異每得邸報憂憤不自勝<lb/>
時林見素亦家居密草一疏請誅瑾獨與君商議欲進<lb/>
求無一人可齎上相對飲泣而已未幾吏部廉君母老<lb/>
終養清苦自甘足稱孝廉奏改晉江縣學教諭用資祿<lb/>
以養親推文行以教人君具疏辭免御史舒晟福建左<lb/>
布政使陳珂連以孝廉薦吏部議照侍郎潘禮事例月<lb/>
<pb n="KR4e0151_WYG_016-5a"/>
給食米制曰陳茂烈清苦可嘉著有司月給米三石以<lb/>
資孝養君又具疏辭制曰朝廷以孝治天下陳茂烈既<lb/>
家貧親老特給月米以資養贍不准辭君尤不自安欲<lb/>
再辭士大夫力止之乃受君自少飭勵晩年造養尤深<lb/>
靖恭端粹表裏無間其與人不為崖異見之者自然愧<lb/>
慕郷國以為儀範風聲廣被逺方士有負笈而至者及<lb/>
是再被殊恩海内縉紳無不想聞其風采詩歌簡札頌<lb/>
美疊至君方日夜以母老乏嗣為憂太孺人年耄失其<lb/>
<pb n="KR4e0151_WYG_016-5b"/>
常度極意承順躬調湯藥跬步不輟離歸寡妹以悦其<lb/>
心君連産八女僅一存見素曰吾子繼吾彭恵安也宜<lb/>
以女妻其孫輔遂以歸之晩産男顯星顯錫歡動城邑<lb/>
繼殤亡去年春君節縮月米之入手營墓域于城西之<lb/>
書林山去家二里許入夏得目眚服凉劑過多氣益憊<lb/>
卧疾旬月適不幸太孺人棄世君强起號哭寢地疾益<lb/>
甚一日晨起對客語洋洋不亂飯至覺足痺就枕而逝<lb/>
正德丙子十二月十六日距生天順已夘六月二十三<lb/>
<pb n="KR4e0151_WYG_016-6a"/>
日夀五十八卒之日天氣慘淡士類悲慟下至閭閻稚<lb/>
眊婦人女子亦為之咨嗟不能已鎮守内臣三司郡邑<lb/>
及隣封率奔走致賻奠蓋君平生不待蓋棺始定而獨<lb/>
悲其身後之寥落也先是君詣瑞安謁祖取族弟之子<lb/>
逺揚還莆教之至是見素命告先祠立逺揚為後凢殮<lb/>
具皆見素預為之余與方松厓助其凢役君平生尊事<lb/>
見素始終賴其力云以卒之明年丁丑正月六日奉太<lb/>
孺人及君君之前配贈孺人鄭氏窆焉虚其竁為今配<lb/>
<pb n="KR4e0151_WYG_016-6b"/>
封孺人蔣氏副室俞林夀藏顯星顯錫别小竁於右方<lb/>
府衛列君事狀御史王君應鵬具以上聞詔賜坊牌表<lb/>
厥宅里附入鄉賢祠春秋致祭且量優給其家君官秩<lb/>
七品未應䘏典此復殊恩也可謂始終哀榮矣逺揚持<lb/>
君手録泣請予狀嗚呼知君莫如予也君之學識志行<lb/>
不容縷指而世以孝廉稱之特其大者耳故掇其大者<lb/>
書之擲筆推案澘然淚下友人山齋鄭岳撰<lb/>
　　　明詔授莆田縣儒學訓導貞孝劉君子賢行狀<lb/>
<pb n="KR4e0151_WYG_016-7a"/>
劉氏世居城左君大父傳祖始徙黄石原道家焉傳祖<lb/>
生守宗晩未有息禱於仙夢語之曰孝哉閔子騫已而<lb/>
生君因以閔名君果以孝聞蓋亦異云君生有至性三<lb/>
嵗䘮父即能匍匐隨母朱孺人號泣孺人居貧守志遣<lb/>
君從子婿今黄長史英許紀善廷齊學通經典大義孺<lb/>
人每訓之曰自吾為而家婦聞爾祖以孝謹稱于鄉祖<lb/>
母李氏嘗刲股以療親疾爾父言之必流涕爾曹庸無<lb/>
效之乎君感奮自立遂絶意科舉之學求古聖賢禔身<lb/>
<pb n="KR4e0151_WYG_016-7b"/>
訓家之法率而行之大書于堂曰片言忘孝非君子毫<lb/>
髪狥私是小人極力養母家雖貧甘毳必致定省溫凊<lb/>
疾病不解帶母或恚怒則衣冠跪床下竟夕必得命乃<lb/>
起每痛父早䘮不及養父及祖母二䘮權厝他所以情<lb/>
事未伸遂斷酒肉逺房室訓徒隣邑朔望歸則號泣於<lb/>
殯所如是者三年里士鄭廷剛憐之與地族人貴仁助<lb/>
十金以𦵏嵗時祭祀必齋沐䖍率男婦奠獻一如家禮<lb/>
閨門嚴肅鄉人式焉嘗謂文公小學要在敬身張横渠<lb/>
<pb n="KR4e0151_WYG_016-8a"/>
教人必以禮為學基本在是故檢柙尤慎繩行矩趨造<lb/>
次不茍流俗姗笑一不以屑意或疑其偽曰我非偽或<lb/>
病其迂曰我誠迂察之於幽而要之於久始大服賔於<lb/>
坐則衆為肅行於途則衆為起士大夫造其廬必脩容<lb/>
而後進私相語必曰子賢先生或呼為劉孝子云始司<lb/>
徒鄭公紀以史職在告延君入山中考論禮典嵗致穀<lb/>
四十斛以資孝養提學周公孟中屢致餽羅公璟令郡<lb/>
守王侯弼貳守朱侯海建社學城中延君以教子弟迎<lb/>
<pb n="KR4e0151_WYG_016-8b"/>
其母就養給閒田五十畝以充學費遇旱禱雨及丁祭<lb/>
齋宿輒以君俱王侯嘗曰對劉子賢使人躁妄自消其<lb/>
敬禮之如此未幾母卒號慟頓絶既𦵏廬于墓側三年<lb/>
衰絰蔬素哀毁骨立值烈風壊民舍君廬特完既辭學<lb/>
田環堵壁立饔飱或不繼終日欽欽危坐兒啼女號處<lb/>
之裕如也見素林公俊起留臺疏於朝曰劉閔恭慎純<lb/>
粹學行高古詞藻雖不逮其為人而德宇道風人自難<lb/>
及宜徵侍青宮講讀不報御史宗公彜按莆廉君貧甚<lb/>
<pb n="KR4e0151_WYG_016-9a"/>
仍給以前所辭學田三十畝且疏薦之有孝友恭慎言<lb/>
行不茍之語吏部下所司覈實起用君力辭郡守陳侯<lb/>
效又薦君動遵古禮行著郷曲孝親一念上通於天乞<lb/>
旌表録用詔特授本府莆田縣儒學訓導以榮之自是<lb/>
海内名益重逺方士有及門質禮者廣信王郡守瑭遣<lb/>
人致幣圖其像以歸前後行部大吏率降拜鈞禮間致<lb/>
餽遺則以供母及葺先祠分給弟妹無餘伯母貧而寡<lb/>
迎養終身庶弟閩誾始合食弟婦有求異者君效繆肜<lb/>
<pb n="KR4e0151_WYG_016-9b"/>
自撾晩嵗口衆不能支始散就食配陳氏以失愛於母<lb/>
出之外家君時年三十二遂不别娶後以陳無依從二<lb/>
子迎歸終身不共寢食子長大繼次大齊俱娶于林大<lb/>
齊早卒女一適吳文薦孫男六自新自警自立自融自<lb/>
治自開皆質訥力田力書君生正統丁夘十月二十六<lb/>
日夘時至正德丙子年七十夏五月得病日亟問後事<lb/>
曰稱家可矣二十八日辰時命兒扶起端坐而瞑黄長<lb/>
史與地官體行為視殮訃聞士大夫咸嗟惋不置君號<lb/>
<pb n="KR4e0151_WYG_016-10a"/>
艮軒所著有家禮考註昭穆圖説宗子法五倫啟䝉洪<lb/>
範九疇説孝經刋誤訂正鄉飲酒禮養正模範惟禮記<lb/>
類編未成書見素與陳如賔茂烈洎岳同往吊是冬如<lb/>
賔亦卒二君名行相次皆莆間氣而相繼淪謝古道其<lb/>
不可復矣悲夫見素旣為達巡按胡公文靜出賻金率<lb/>
郡守馮侯馴縣令雷侯應龍為治墳以次年正月初二<lb/>
日丑時𦵏于谷清里西山之原且命余為狀而為之銘<lb/>
嗚呼君約身苦行敦尚倫紀上追古人張湛之矜嚴好<lb/>
<pb n="KR4e0151_WYG_016-10b"/>
禮徐仲車之不忍加足于石元魯山不近女色君殆兼<lb/>
之矣漢獨行唐孝友俱有傳君之行固宜列之史官垂<lb/>
之不朽余故摭其事為狀以傳信焉<lb/>
　<lb/>
　<lb/>
　<lb/>
　<lb/>
　山齋文集巻十六<lb/>
</p>
<p>
</p>
  </div>
<div>
<head>山齋文集巻十七</head> <lb/>
    <p>
<pb n="KR4e0151_WYG_017-1a"/>
欽定四庫全書<lb/>
　山齋文集巻十七<lb/>
　　　　　　　　　　　　　明　鄭岳　撰<lb/>
　　墓誌銘<lb/>
　　　明戸部郎中浴江陳士逺墓誌銘<lb/>
戸部郎中陳君士逺諱騰鸞世居黄岡曽祖克讓徙江<lb/>
口故號浴江祖徽祚父允迪贈承德郎戸部主事母方<lb/>
氏贈安人生君兄弟五人君行敬五江口自勝國以來<lb/>
<pb n="KR4e0151_WYG_017-1b"/>
人材絶少江海㑹流靈秀磅礴鬱積而始發於君生有<lb/>
異質書過目輒能牢記初治舉子業輒能脱凢格有竒<lb/>
語正德丙子舉試名第七梓其文庚辰㑹試辛巳廷試<lb/>
第二甲名第七授戸部主事監視芻餉出納不苛晉署<lb/>
員外郎中釐革蠧弊務以利人嘉靖丁亥五月八日以<lb/>
病卒于京邸享年四十有八朝之公卿大夫士咸䀌傷<lb/>
之君無他嗜好獨嗜書訂經質史旁及百家諸子竒辭<lb/>
隠帙靡不獵涉其為文沉鬱奥美至奇澁處殆不可句<lb/>
<pb n="KR4e0151_WYG_017-2a"/>
其後躭翫左氏班馬漸趨古雅成一家言余起廢至京<lb/>
見素林公繼至咸以文委君余脩莆陽文獻君為沃擇<lb/>
惟精尚書九峰孫公鳯山秦公咸器其能使天假之年<lb/>
極所如往掞精振藻固當為吾莆増價顧奪之速何耶<lb/>
嘗讀賈誼鵩賦息夫躬絶命詞迺知古詞人多窮且不<lb/>
夀獨君哉其為人坦易言詞率直好面斥人過故多取<lb/>
忌毁然實無他腸遇事若草草而界畛甚嚴如河西務<lb/>
九江𣙜税皆利權所在部堂亟委俱力辭卒之日囊無<lb/>
<pb n="KR4e0151_WYG_017-2b"/>
粒金部長僚知之為給二十金交游率致賻始克治木<lb/>
殮禭賣屋償責尚多逋負比櫬歸家徒四壁嗚呼傷哉<lb/>
先娶鄭氏贈安人繼許氏封安人皆先卒側室徐氏子<lb/>
男四功劭皆衞庠生能紹家學勸勄女一孫男一峻功<lb/>
劭以貧故久不克𦵏兹卜地于待賔里東山之陽將以<lb/>
明年甲午正月初九日窆焉持郎中方世佩所述事狀<lb/>
拜且泣曰先子文學志操嘗辱公知不肖懼無以掩諸<lb/>
幽也願丐之志余曰浴江平生知友如王時行林以吉<lb/>
<pb n="KR4e0151_WYG_017-3a"/>
郭直夫鄭啓範皆善文抑何取於老朽功劭曰固諸公<lb/>
意也余每危君之不克𦵏兹聞諸公助麥舟而二子極<lb/>
力圖之始克襄事又奚忍弗銘迺叙而銘之曰<lb/>
孰豐厥禀孰柅厥成極其所至藝苑蜚英中道夭閼孰<lb/>
究幽㝠厥嗣烝烝尚克賁于佳城<lb/>
　　　封太淑人林母方氏墓誌銘<lb/>
太淑人方姓大父行人栁東公諱澥廉退執禮父和叔<lb/>
公由郷薦為石城教諭卒無子太淑人生四嵗而孤母<lb/>
<pb n="KR4e0151_WYG_017-3b"/>
朱氏矢志鞠之性幼慧且習染家訓識度逈出女流栁<lb/>
東公特奇愛之曰是女不以與凢子林大姓且聞贈侍<lb/>
郎槐庭公少有異質遂以歸之林家無厚業太淑人躬<lb/>
執爨昧旦即起盥櫛與婢使雜作攻苦茹淡有恒情所<lb/>
不堪者槐庭公中年棄舉業陶情詩酒不問家有無公<lb/>
私百需咸於太淑人任之既舉一男四女男即兵部右<lb/>
侍郎富也娶張氏婦能共甘苦早棄世太淑人念之至<lb/>
今語必出涕繼娶翁娶栁及連歸諸女于士族而先畬<lb/>
<pb n="KR4e0151_WYG_017-4a"/>
不損尺寸人咸難之侍郎始登第官評事忤逆瑾謫官<lb/>
又勒致仕阽危叵測大懼為太淑人戚顧怡然曰仕途<lb/>
利鈍非自我為之又奚尤瑾誅起廢歴郡守方面至今<lb/>
官太淑人不以為喜猶私治産親竈突侍郎跪請曰婦<lb/>
可代勞何自苦乃爾太淑人艴然曰爾林由吾曽太姑<lb/>
鄭安人辛苦立家至今數世食其利吾敢以驕惰遽墜<lb/>
其家法邪其素性嚴憚率類是家衆承事惟謹晩益降<lb/>
詞色為和娓娓道其貧時拮据狀且習見栁東公居家<lb/>
<pb n="KR4e0151_WYG_017-4b"/>
禮法及門高第歴舉為諸孫及孫婦訓念石城公乏祀<lb/>
市祭田若干畝付方氏子孫掌之嵗時燕㑹闔門千餘<lb/>
指女眷充溢堂奥太淑人頎然出其上舉止凝重衆視<lb/>
之若神凢受餉遺必厚謝村嫗以物售每翔以直且飲<lb/>
食之匱乏乞貸蠲恵無或恡疎戚貴賤屬心焉平生强<lb/>
健鮮疾晩得痰証每發昏憒疾已卽起飲啜如常嘉靖<lb/>
癸已五月三日早起猶步屣遍歴諸堂室飯至咽數口<lb/>
投箸而絶享年八十蓋收其全福云先是侍郎在兩廣<lb/>
<pb n="KR4e0151_WYG_017-5a"/>
念母老懇懇連疏乞致仕歸養忤㫖落職歸末週嵗而<lb/>
太淑人果卒足明不欺尋遇詔叙復䘏典未下蓋有竢<lb/>
也太淑人以嵗辛夘覃恩加封號孫萬仭例得䕃叙入<lb/>
太學曽孫兆金登郷舉今嵗甲午孫萬潮繼登萬峰兆<lb/>
恩俱錄學籍萬峰而下萬殊萬言凢五孫兆恩而下兆<lb/>
居兆憲兆誥兆禎兆麟凢七曽孫孫女二曽孫女四𤣥<lb/>
孫女二孫曽諸婦俱出宦門其福澤流衍將百世賴之<lb/>
寧獨哀榮無憾已哉槐庭公先𦵏石門將合𦵏啓封弗<lb/>
<pb n="KR4e0151_WYG_017-5b"/>
利迺改兆于右以是年十二月二十二日合二柩窆焉<lb/>
以萬潮壻于我具狀丐銘迺叙而銘之曰<lb/>
鍾之異維家之祥𦙍之良維國之光振振來昆世永昌持<lb/>
盈萃祉莫與京吁嗟女士兮今則亡石門改兆兮雙玉偕藏<lb/>
　　　明贈承德郎刑部廣東清吏司主事質菴王君<lb/>
　　　墓誌銘<lb/>
王世居沙堤稱著姓元季有諱發者遭兵燹蕩析隨<lb/>
母吳依舅氏耕原以居遂冐吳姓歴五世至御史公諱<lb/>
<pb n="KR4e0151_WYG_017-6a"/>
玉榮曁今知府鳯靈皆以吳著仕籍鳳靈為刑部主事<lb/>
始奏復王姓今為耕原王氏君諱琯字玊和號質菴御<lb/>
史季弟鳯靈父也厥考諱止敬以御史初官太常博士<lb/>
贈博士母林氏封太孺人質菴少從御史治舉子業通<lb/>
大義以考博士蚤逝伯兄玉伯挾貲逰湖湘十餘年不<lb/>
返家遂落口衆食寡公私百責藂委竭力營治拮据撑<lb/>
拄以衣食内外婚嫁其子女以毋貽太孺人憂俾御史<lb/>
得以専志於學及舉進士宦轍往來煩費質菴皆密為<lb/>
<pb n="KR4e0151_WYG_017-6b"/>
之備俾得蠲志于官又念太孺人思伯不置迺裹足走<lb/>
湖湘間闗三年竟迎伯以歸視時貿稍積贏餘則以脩<lb/>
葺先世祠墓置塾延師以教諸子姓中年太孺人憫其<lb/>
勞悴命兄弟分異均給所遺田宅且聽各私其有質菴<lb/>
獨不肯私既異二年兄弟有欲得腴田者慨然易之御<lb/>
史欲廣宅割所分屋數楹與之伯氏子失愛見逐并其<lb/>
妻孥畜之皆近世所難者自御史顯宦未嘗藉聲勢取<lb/>
潤於官輘轢其鄉人聞人善稱慕不置而恵䘏其貧嘗<lb/>
<pb n="KR4e0151_WYG_017-7a"/>
有所親貸白金二十兩持去旋歸告曰適所貸者䘮之<lb/>
途矣質菴曰旣䘮之途將若之何竟不復索晩舉七丈<lb/>
夫子鳯靈最末少始生以星厯卜之曰是兒必貴質菴<lb/>
以正德已巳二月二十六日卒越八年丙子鳯靈與兄<lb/>
鳯儀同舉鄉薦明年鳯靈舉進士歴部屬出守襄陽年<lb/>
纔三十文才吏幹表出流輩余每私異之及得吾宗彦<lb/>
提學御史洛書所為質菴行狀迺嘆曰是固有自哉夫<lb/>
嗇於身而發於其子天之道終定如是爲善者其勸爾<lb/>
<pb n="KR4e0151_WYG_017-7b"/>
矣鳯靈以主事遇恩例贈質菴如其官母林氏安人封<lb/>
生母戴氏太安人其諸兄鳯翔鳯簉鳯偁鳯儼皆早世<lb/>
鳯儀為亳州學正亦卒今在惟鳯澤聴選官孫男大受<lb/>
衛庠生大勲一貫邑庠生大節凢五房之寡幼衣食婚<lb/>
䘮皆鳯靈乎賴其家又素貧既得襄陽奉母戴就養逾<lb/>
年卒歸圖𦵏事卜祔質菴墓不吉卜遷吉乃别治三壙<lb/>
于報恩山之原博士公墓右以嘉靖戊子十二月十七<lb/>
日啓質菴林母墓遷二柩與戴合窆質菴先𦵏未有銘<lb/>
<pb n="KR4e0151_WYG_017-8a"/>
今宜銘銘曰<lb/>
孝弟于人兮道在邇競利傷恩兮俗頽靡幹蠱用譽兮因<lb/>
心則友世若質菴兮其庶矣葆光弗耀兮多委祉惟天祐善<lb/>
兮篤生令子覃恩未艾兮賁九泉改葬勒銘兮徵于野史<lb/>
　　　明中憲大夫雲南按察司副使蘭臯陳公墓誌<lb/>
　　　銘<lb/>
嘉靖乙酉余謝事歸蘭臯陳公亟枉顧語甚驩余故居<lb/>
蒲坂去公錦墩纔二里許余方開渠築室公辱相其成<lb/>
<pb n="KR4e0151_WYG_017-8b"/>
操舟往來相樂也越二年丁亥正月二十四日公遘㣲<lb/>
疾卒余匍匐往吊悲嘅疇昔失此老友蓋公年長余同<lb/>
舉鄉薦仕宦出入同時交莫逆也公初計偕中禮部乙<lb/>
榜為直𨽻獻縣儒學教諭其地材素乏乃嚴立條教以<lb/>
身率之拔其頴異加課督焉由是科第繼起郡長貳皆<lb/>
遣子就學待以賔禮六載例得㑹試登𢎞治巳未進士<lb/>
授直𨽻南樂知縣先時嵗荒民流公為招徠立劵貸溫<lb/>
戸種子令民耕作二年亡者悉歸與民示信竊盜獲者<lb/>
<pb n="KR4e0151_WYG_017-9a"/>
穴狗竇出入且許親屬保領能改惡即復其常由是人<lb/>
恥為盜雖遺物於道亦不敢私嵗辛酉郡雨雹壬戌郡<lb/>
蝗蝝南樂獨免巡按御史遣官覈實條其政蹟殊異上<lb/>
旌癸亥徵入百姓遮留解其鞾懸置于樓立名宦祠昉<lb/>
於公也由戸部主事轉刑部員外郎郎中時逆璫擅威<lb/>
柄邏者獲巨盜獄具欲以賂釋公持不可以直被逮幾<lb/>
不免正德庚午陞山西布政司左參議旬宣所至繩治<lb/>
强梗王府侵冒民田事下推勘奪歸之民撫按交章論<lb/>
<pb n="KR4e0151_WYG_017-9b"/>
薦乙亥轉雲南按察司副使鋤剔奸蠧憲度脩眀嘗掌<lb/>
提學道事考較惟允然嚴於嫉惡卒不免於不悦已者<lb/>
之中傷庚辰始解官歸歸八年卒年七十三矣公軀貌<lb/>
豐偉顧盼有威卽之則樂易欵密性簡重充於學識居<lb/>
官絶機穽巧媚以養交倖進居家不問生産性躭書至<lb/>
老不倦詩文沉鬱有味隠然為郷之望焉配封宜人張<lb/>
氏相安儉素教子孫有法撫孤姪而婚配之在南樂民<lb/>
有獲窖錢者爭輸之官宜人曰天以賜民官何利焉卒<lb/>
<pb n="KR4e0151_WYG_017-10a"/>
畀之民先公五年卒夀七十子男二長肅先卒次懿女<lb/>
二長適李長史仁之子一復次適許長史仁之子淳孫<lb/>
相懿以下俱弟子員曽孫𤣥錫師錫陳居錦墩族久以<lb/>
蕃讀書登第則自公之兄翰林庶吉士邦瑞公始其治<lb/>
尚書有師法一時學者宗之公與從父兄浙江布政使<lb/>
公仁俱從受業聨舉進士一門稱盛曽祖孟岳祖從吉<lb/>
考贈刑部員外郎諱克嗣妣俞氏贈宜人以公貴也公<lb/>
諱邦器字五器别其號蘭皋云公嘗於白杜嶺祖墳之<lb/>
<pb n="KR4e0151_WYG_017-10b"/>
後手營新墳𦵏配張宜人矣懿卜以今年戊子十二月<lb/>
十五日壬午奉公窆焉以御史朱君必東狀請銘誼不<lb/>
得辭乃叙而銘之銘曰<lb/>
于嗟蘭臬倐云徂壺公木蘭跡已孤宦轍所至有美譽<lb/>
莵裘歸老無厚儲杜門却掃日劬書後生考徳式其廬<lb/>
老成典刑日以疎我銘其墓語非諛<lb/>
　　　明淮府左長史進階中憲大夫真白林公曁淑<lb/>
　　　配封宜人吳氏墓誌銘<lb/>
<pb n="KR4e0151_WYG_017-11a"/>
𢎞治初間莆儒碩官于國子者數人若監丞林公子道<lb/>
學正陳公子佩曁吾中表兄林公世祥皆以宿學古行<lb/>
表律後進一時太學稱盛余脩莆陽文獻畧已叙述兹<lb/>
林公之𦵏也孫森等具狀請銘於余前輩典刑公不可<lb/>
作矣公諱稔既入官以祥名林其先有宋進士諱龍者<lb/>
卜居黄石琳井孫夀者遷書街公今徙玉塘曽祖仲頎<lb/>
公祖原脩公皆邑庠造士也考諱亮贈奉政大夫妣宋<lb/>
氏司諫雍公女考蚤卒舅奪母志公幼有志識泣不從<lb/>
<pb n="KR4e0151_WYG_017-11b"/>
遂依叔氏以居稍長勵志力學登成化乙酉鄉薦已丑<lb/>
中乙榜拜博羅學諭日與諸生相講解真意慇懃視諸<lb/>
生如子諸生亦父視之出其型範若張都憲律曽侍御禄<lb/>
終身佩服弗忘歴九載部使者交薦諸生請留不可迺<lb/>
相與立生祠于學宫題其柱曰先生真白日後學仰清<lb/>
風因更號真白云吏部試優等例得遷有司公懇辭太<lb/>
宰尹公面嘆其高資轉江西饒州教授其教如博邑諸<lb/>
生脩脯有無厚薄卒不以介意而賙貧助䘮義無所靳<lb/>
<pb n="KR4e0151_WYG_017-12a"/>
九載考績諸生就學宫立去思碑淮康王親為製文刻<lb/>
之遷國子助教六館生多從講業天部書考行淑教勤<lb/>
超擢淮府左長史實異格也淮康王素重其賢虚心倚<lb/>
毗時内臣有跋扈者公劾罪之康王薨世子未立朝廷<lb/>
勑公輔攝處分國事羣小譸張奏訐公鎮以靜卒以無<lb/>
事嗣王具奏輔導勤勞䝉特恩進階中憲大夫錫以誥<lb/>
詞曰輔相盡匡持之力講經多啓沃之功追贈厥考奉<lb/>
政大夫淮府左長史封淑配宜人吳氏公尋以老乞歸<lb/>
<pb n="KR4e0151_WYG_017-12b"/>
所居闤闠日靜坐一室人莫窺其面吉月嵗節一謁宗<lb/>
祠㑹族衆而已竟不跡城府蓋公寡嗜欲薄世味敦慎<lb/>
好禮在官所五鼓必興盛暑不廢冠裳人未嘗見其科<lb/>
頭晏起者痛父早卒念叔氏撫教恩事之如父先世所<lb/>
遺業惟聴叔命分置以俸資上七品散官為叔榮既而<lb/>
謂母子無絶道拘於制不得伸而猶曲致其孝焉諸伯<lb/>
叔兄弟不能𦵏者十二䘮悉出資為助𦵏墓在榖城之<lb/>
麓施及姻舊咸恩之余昔為湖廣僉憲奉吾母禄養道<lb/>
<pb n="KR4e0151_WYG_017-13a"/>
經饒郡公懇留暫住藩署數日且曰吾幼時受愛於姑<lb/>
今俱老矣語必稱名進酒必長跪召一鍛工以銀器將<lb/>
以致贈為工者侵盜幾半僕與之究競公聞之以雞米<lb/>
遺工去戒其僕曰若旣露其惡誰復任之是絶其藝矣<lb/>
余目擊其事為之嘆息其存心誠厚類是生平於人無<lb/>
忿競不口人過或有欺侮者亦不之較有古君子長者<lb/>
風焉所治經學甚醇嘗同考順天主考浙江多得士吳<lb/>
宜人與公相敬如賔公樂客遇至輒留宜人常洗腆以<lb/>
<pb n="KR4e0151_WYG_017-13b"/>
俟其慈祥好施悉先公意為之卒之日簮珥衣被俱散<lb/>
之盡其在淮藩也宮中姬嬪尊為女師郡主笄及下嫁<lb/>
必請宜人掌行其禮子一諱繼善字乾卿邑庠生抱負<lb/>
甚偉以宿疾不竟所志惜哉娶陳大尹則孔女善治家<lb/>
勤婦道公以正德乙亥十二月二十日卒享年七十有<lb/>
七嘉靖壬午嵗乾卿與陳氏婦繼卒獨宜人夀最高享<lb/>
年九十嘉靖丁亥九月十六日以疾卒女三長適吳外<lb/>
翰孜之子伯和次適李大尹元之子子齊三適贈主事<lb/>
<pb n="KR4e0151_WYG_017-14a"/>
黄守居之子待遂孫男三孟森郡庠生娶楊教授文命<lb/>
女仲彬邑庠生娶黄大尹汝顯女季一栻郡庠生娶周<lb/>
大尹澄女曽孫三爚燁熛墓在安樂里嶺前卜以今年<lb/>
丙申正月十七日奉柩厝焉並乾卿陳氏婦以從之銘<lb/>
曰<lb/>
大樸既散淳風日漓反琢以真典刑在兹古貌古心動<lb/>
不踰禮歴教兩庠入助國學不二其徳師道不孤人曰<lb/>
醇儒式是模範迨相皇藩請共朝夕主少國疑横流䇄<lb/>
<pb n="KR4e0151_WYG_017-14b"/>
立帝念勞勩錫以金緋令徳保終請老以歸温温宜人<lb/>
克相内治嫓徳孕賢聿稱女士葫䕘之原有封若堂爰及<lb/>
子婦二世偕藏揚徳揚休用垂無極慨比有道庶無媿色<lb/>
　　　雷母鄭孺人墓誌銘<lb/>
嘉靖十五年四月初七日吾郡推古和雷侯禮母孺人<lb/>
鄭氏卒于官邸莆諸生素受侯教合如干人助其䘮役<lb/>
凢殮襚悉用布無繒綺之飾諸生出以語余嘆曰昔寇<lb/>
萊公為樞宻直學士賞賜金帛盈積其乳母曰太夫人<lb/>
<pb n="KR4e0151_WYG_017-15a"/>
不幸時家貧求一帛以為襚不可得詎知有今日萊公<lb/>
聞之大慟其事殆與今類余於是善侯守官貧且知孺<lb/>
人之能安於貧也旣數日侯令諸生持林郎中志道所<lb/>
述行狀請銘於虖余尚忍弗銘乎哉按狀豐城之雷始<lb/>
於令煥其事具載張華博物志煥既得劍名曽孫曰鐔<lb/>
志瑞也自晉傳緒久益熾至延平郡守誠智生啓陽啓<lb/>
陽生遂冲娶揭氏是生邦鑑號强恕齋者禮父也始邦<lb/>
鑑卜婚鄭氏本南巷右族處士統女自年十三時母陳<lb/>
<pb n="KR4e0151_WYG_017-15b"/>
病劇每夕稽顙北辰請以身代因茹素三年祈母夀其<lb/>
幼性如是既歸于雷事揭氏姑盡誠孝姑嘗病痢孺人<lb/>
扶抱滌穢衣不解帶連數夕為常姑賴以無苦一日聞<lb/>
寇至衆皆逸孺人獨守姑不忍離旣舉瑚璉又感異夢<lb/>
舉禮方在襁抱叔氏子祐䄓幼孤孺人均乳之至湩竭<lb/>
寧以餅啖禮以是祐䄓咸母孺人强恕翁少業儒再試<lb/>
弗遇遨遊湖湘間孺人獨攻苦茹淡以娶瑚婦丁璉婦<lb/>
揭而歸女于劉廷獻黄澥又為禮聘李氏誡曰待汝學<lb/>
<pb n="KR4e0151_WYG_017-16a"/>
成名迺娶戊子禮果登鄉薦卒業南雍孺人揭李氏婦<lb/>
就婚未幾李卒壬辰禮登進士孺人為續娶張氏婦與<lb/>
俱迨節推命下遂偕之官居無何强恕齋亦來就養敬<lb/>
相待如賔相安澹泊期勉率厥子成逺業侯每出輒為<lb/>
扄重門絶不與外人接旦夕以省刑洗寃為訓侯奉以<lb/>
周旋惟謹持法詳平接士夫質愿不欺暇即與諸生講<lb/>
解經義翁與孺人聞而樂之侯每承檄理劇于他郡在<lb/>
省城聞母病歸視未浹旬遂卒享年六十八澄清濠元<lb/>
<pb n="KR4e0151_WYG_017-16b"/>
寳其孫也孺人自至官邸常嬰疾雖困牀褥一錢寸縷<lb/>
猶手自檢制蓋務儉以助廉云郡人咸誦母賢而又惜<lb/>
侯去也余忍弗銘銘曰<lb/>
古有崔母官無贏資稱好消息亦有雋母獄無枉詞喜<lb/>
進飲食吁嗟孺人式克似之壼儀秩秩守官亷平祿養<lb/>
未豐大故奄及郡人哀之誄以銘辭式垂無極<lb/>
　<lb/>
　山齋文集巻十七<lb/>
</p>
<p>
</p>
  </div>
<div>
<head>山齋文集巻十八</head> <lb/>
    <p>
<pb n="KR4e0151_WYG_018-1a"/>
欽定四庫全書<lb/>
　山齋文集巻十八<lb/>
　　　　　　　　　　　　　明　鄭岳　撰<lb/>
　　墓誌銘<lb/>
　　　明奉議大夫山東按察司僉事榖齋林公墓誌<lb/>
　　　銘<lb/>
莆世族稱姑青林氏宋有回年公者嗜義樂施嘗剙紅<lb/>
泉義學延族子艾軒講授伊洛之學四方學徒至者咸<lb/>
<pb n="KR4e0151_WYG_018-1b"/>
館榖之平居積隂澤以恵利人人至于今子孫獨盛其<lb/>
錫類象賢若榖齋者迺其十二世孫也諱典字汝淳行<lb/>
純五曽大父稔贈㑹州衞經歴大父彀累官揚州府同<lb/>
知進階朝列大夫父憲領郷薦為秀水訓導母黄氏生<lb/>
母姚氏産公于秀庠長娶參政黄公譽女林與黄世授<lb/>
業壁經至公尤精舉成化丁酉郷薦名第十梓其文甲<lb/>
辰㑹試乙榜授冠縣教諭丁母黄氏憂服除改西安教<lb/>
諭其地材素乏公嚴立條教日與諸生講解風雨寒暑<lb/>
<pb n="KR4e0151_WYG_018-2a"/>
不少輟自是科目繼起提學吳公伯通稱為浙師儒第<lb/>
一司寇彭恵安公每舉為司教者式兩京廣西連聘校<lb/>
文所至稱得人擢鄖陽府學教授鄖陽新設郡治材尤<lb/>
乏公擇其年少質敏者悉令改經親為講解如西安時<lb/>
贄儀盡卻或捐俸以資其貧士習為變有曽得禄者遂<lb/>
以書經魁湖省連登甲第而人文漸闢矣主考廣藩謁<lb/>
陳白沙張東所廷實亦來㑹談論理粤累日迺别白沙<lb/>
喜謂人曰自吾與莆人友惟林汝惇天資近道可逺到<lb/>
<pb n="KR4e0151_WYG_018-2b"/>
也撫治都御史陳公清薦為宜城知縣宜城縣小當孔<lb/>
道公儒者素未臨民或難之至則百廢俱舉若素習於<lb/>
吏然治為諸邑最撫巡藩臬交薦擢順天府通判三載<lb/>
書稱最得推恩贈父如已官母黄贈安人姚封太安人<lb/>
配黄安人尋擢都察院經歴各道御史爭圖便差公持<lb/>
資序不曲副多致憾嫉踰年轉中軍都督府經歴遂擢<lb/>
廣西按察司僉事甫蒞任聞姚太安人訃服除改山東<lb/>
奉勑提督北直𨽻屯田兼管糧草嚴限督徴京畿事涉<lb/>
<pb n="KR4e0151_WYG_018-3a"/>
權貴不少假疏乞休不許正德庚辰吏部以年及例與<lb/>
致仕又五年為嘉靖乙酉夀滿七十六月二十日以疾<lb/>
卒逺近聞而悲之蓋公敭歴中外幾四十年於先世田<lb/>
廬未嘗増拓旣致仕家居隘甚屋西稍葺數椽曰西翠<lb/>
小堂日坐其中稽經訂史罕與人接於世故紛華泊如<lb/>
也充養内腴貎温而言確詩文清雋近時郷名輩有古<lb/>
意可範俗者如公邈不可得已悲夫子應文郡庠生側<lb/>
室朱出娶吳孫永熈永燾永鰲女長適黄刑部文器之<lb/>
<pb n="KR4e0151_WYG_018-3b"/>
子瀛次適黄僉憲世英之子國子生觀次適方貳守恒<lb/>
謙之子郷進士從鯤俱黄安人出又次適方方伯文玉<lb/>
之子國子生直側室梁出瀛從鯤俱夭二女守節無玷<lb/>
蓋得之家教云黄安人先卒葬于楊山至是應文卜以<lb/>
嘉靖丁亥十二月二十九日未時奉公柩合窆先期具<lb/>
事狀請銘予曰公與素翁同宗且受知最深是銘宜翁<lb/>
為之曰翁病辭以屬公亦先君意也迺序而銘之曰<lb/>
視官之能徴厥施視官之守徵厥遺始職一校陟臬司歴<lb/>
<pb n="KR4e0151_WYG_018-4a"/>
官三紀守故菑瑩然渾璞絶瑕疵聿求古人其庶幾我<lb/>
銘其藏無愧辭<lb/>
　　　明前文林郎潮陽縣知縣友泉宋公墓誌銘<lb/>
宋氏自節推諱銑者自晉江徙居莆之後埭族久以大<lb/>
國朝沐陽訓導公諱勸國子助教贈禮部主事公諱汝<lb/>
勤仍父子儒職以學行稱主事生立齋公諱端儀博極<lb/>
羣籍逺尋程朱遺緒究其指歸作考亭淵源録其他著<lb/>
述尚多海内推為碩儒官終廣東提學僉事廣人祀于<lb/>
<pb n="KR4e0151_WYG_018-4b"/>
仰高祠是為公父妣封安人黄氏慈而能訓故公德噐<lb/>
夙成𢎞治乙夘郷試名第一卒業太學銓授廣東潮陽<lb/>
縣知縣潮俗豐侈大姓喜武斷持隂罪相搆陷公至朔<lb/>
望矢于神絶苞苴請托開諭以至誠解仇修睦小大咸<lb/>
懐往時民糧差役偏重公總一邑丁糧通融均𣲖民得<lb/>
以紓凢可以省費裕民者悉心為之而尤汲汲於正風<lb/>
俗造就人才㑹兩科供事塲屋多所薦逹因而成名者<lb/>
甚衆有郷宦陳洸者横甚因請托不行啣公嗾監司羅<lb/>
<pb n="KR4e0151_WYG_018-5a"/>
織以重罪指使劇賊曽鈀頭誣以贓賊終不忍加汚民<lb/>
有李戴琥連氏者甘受撻死以直公寃故其事卒得白公<lb/>
久繫無聊嘗作訴寃録㑹洸居言路肆排善類搖國是<lb/>
臺臣有得公訴寃録者封以上聞詔遣官往訊得其實<lb/>
洸夤緣奏辯逮公下詔獄廷鞫洸所奏公事無一驗竟<lb/>
奪職為民初公去潮赴廣民奔走省下者百千人致薪<lb/>
米以賙其乏公再經潮民澒洞出迎爭致金幣為贈却<lb/>
不受迺合所却金建生祠于北衢聨石為巨碑以翰林<lb/>
<pb n="KR4e0151_WYG_018-5b"/>
編修王君思時謫官鄰封知其詳屬為之記里巷刻小<lb/>
碑以十數又於東山穹石大刻清慎仁愛宋公去思洸<lb/>
惡之毁祠與碑洸死衆復脩祠重刻碑時節致水土物<lb/>
候問生慶死賻雖古循吏不能過然公亦坐是忤豪右<lb/>
荐罹大禍瀕九死不悔方被逮時所親送至郊環泣公<lb/>
慷慨言曰聖明在上生還有日何遽生哭人為也一笑<lb/>
而别來逮者錦衣衞千戸韋忠廉公居官貧絲毫無所<lb/>
取且善視之許其子曰敏從當是時權勢赫焰禍叵測<lb/>
<pb n="KR4e0151_WYG_018-6a"/>
卒賴公議扶持不然身家俱碎矣公既幸脱禍時與郷<lb/>
耆舊林翁孚可輩為逸老㑹取樂山水間其於世故泊<lb/>
如也家雖世宦無厚蓄訓導助教祠田薄公割私田以<lb/>
助構専祠以祀立齋且倡脩大宗祠割地租以充祠費<lb/>
脩始祖節推評事公墓而并及先世諸墓割租田以祭<lb/>
蓋悉心致孝於其先而施及姻族舊故率厚無薄其所<lb/>
遺於諸子者衣食僅僅而已立齋公在廣得士心其門<lb/>
徒繼宦吾閩公絶不干以私嘗曰低首下心為兒孫計<lb/>
<pb n="KR4e0151_WYG_018-6b"/>
吾恥之其宅心靜定言有物而行有恒庶幾前輩之風<lb/>
焉名嵩字元翰以字行更字良翰號友泉配黄氏行人<lb/>
司副乾亨公女端靜善持家側室林氏陳氏凢三男四<lb/>
女長曰敏郡庠生娶林長史希瑩女繼娶林次曰徴娶<lb/>
黄主事文器孫女次曰敦娶林貳守克容女先卒女長<lb/>
適方鄉貢思久之孫惟忠次適余子詹事府録事泓次<lb/>
適方尚書簡肅之孫郡庠生夢升次適吳憲副約中之<lb/>
孫紹宗孫男四人大朂大昌大景大亘女六人嘉靖丙<lb/>
<pb n="KR4e0151_WYG_018-7a"/>
申公年七十一矣秋間忽遘疾八月初三日卒於乎傷<lb/>
哉公嘗於文賦里梅庵山營治二壙至是曰敏結砌完<lb/>
固卜以今年已亥正月四日奉公窆焉虚其左為黄氏<lb/>
夀藏同社友林翁以永述行狀余姻且友也為之銘曰<lb/>
惟宋家學世儗河汾衍及立齋益廓有聞公受型範德<lb/>
器融渾首解省闈卒業成均柄授則優薄試一邑式徴<lb/>
往轍矢心舉職爬梳宿垢狂狡帖息撫摩以仁大小悦<lb/>
懌憸人弗利巧事羅織百折艱屯終覯天日祠毁載餙<lb/>
<pb n="KR4e0151_WYG_018-7b"/>
碑毁載立惟潮於公永垂血食考德論世我銘斯石<lb/>
　　　中憲大夫四川按察司副使吳公墓誌銘<lb/>
嘉靖十二年臨淵吳公年七十矣公素彊健倐遘疾彌<lb/>
留亟召諸㑹友屬處分後事少間作詩訣别其落句云<lb/>
而今採藥武夷去流水桃花春鳥聲又詩别其弟取殮<lb/>
衣閲之凢䘮葬事皆預授意以行十一月朔日遂卒嗚<lb/>
呼死生大變也公處之超脱不亂如是其素所造養足<lb/>
徵矣公諱希由字約中號臨淵唐莆田知録公良之後<lb/>
<pb n="KR4e0151_WYG_018-8a"/>
世居可塘後徙泄口俗仍舊名墓兠實泄口云公自其<lb/>
少時從鄭司訓體健學于城中愛其名物爰自蜀歸遂<lb/>
卜居城右然泄口族黨在焉迺與二弟希瞻希平恢拓<lb/>
舊宅往來居之示無忘也始由𢎞治已未進士授南京<lb/>
刑部主事決滯摘伏有聲丁内艱服除擢署員外郎尋<lb/>
晉郎中聲績益振出僉浙江按察司事後改提督兩浙<lb/>
及南直𨽻蘇松等處水利屯田兼督捕盜賊前後凢三<lb/>
奉璽書以行職務繁劇矢殫勞勩濬淤築隄化荒為沃<lb/>
<pb n="KR4e0151_WYG_018-8b"/>
民相率立石紀績都憲俞公特奏旌之復屯田舊額而<lb/>
釐其宿蠧㑹劉賊渡江公以兵屬總制陸公卒成擒擢<lb/>
四川按察司副使備兵威茂其地犬牙番夷時扼險肆<lb/>
掠為患公至宣布威信増堡峙糧謹其間諜番不敢犯<lb/>
㑹巡撫馬公用兵征勦竟以道險失利凢有事于軍者<lb/>
皆逮罪公以不乏軍興獲免然公歴事兩朝宦情已厭<lb/>
適巡按有與公不協者遂上疏致仕而歸巡撫許公移<lb/>
書留之不可僚吏有持金追贐者公矢之曰予所受若<lb/>
<pb n="KR4e0151_WYG_018-9a"/>
贐者覆予舟其人慚而退既抵家杜門養望與林翠庭<lb/>
曁余數人為逸老㑹凢莆山川諸名勝處遊迹殆遍繪<lb/>
圖賦詩詎今六七載而公遽溘然先逝矣於戯悲夫曽<lb/>
祖中允祖光禮父文英贈承德郎南京刑部主事後以<lb/>
僉事階加贈奉政大夫母劉氏封太安人贈宜人公未<lb/>
冠而奉政公卒撫教二弟甚恩而二弟卒賴以有立脩<lb/>
祖墓増祭田葬族之不能葬者十䘮姻族故舊授舘給<lb/>
粲遇旱捐粟濟饑朱郡守衮書公名于義芳亭以示勸<lb/>
<pb n="KR4e0151_WYG_018-9b"/>
遇人曲盡忱欵不虞人欺余嘗戯謂公某嘗紿公以某<lb/>
事某事信有諸公咲曰吾未嘗欺人而人每欺予何邪<lb/>
其渾涵之量長厚之風篤實之操猶不失前輩風度而<lb/>
今不可作矣娶陳氏封宜人教諭徴叙女子長綾舉郷<lb/>
試娶余繼林俱先卒次紳亦舉郷試娶方布政介卿女<lb/>
綾無子公曰大宗不可絶也迺擇從姪之子紹宗後綾<lb/>
割家産之半與之無少顧靳是亦常情所難紹宗娶宋<lb/>
大尹良翰女女三長適鄭教諭貴貞之子珊次適翁少<lb/>
<pb n="KR4e0151_WYG_018-10a"/>
參世用之孫格次適黄郡守弼甫之子日孜孫男三策<lb/>
三聘公嘗手營墓域于澹頭山之麓啟封不吉紳等復<lb/>
改卜焉已亥始葬于城南之鳯山謀以十一月初九日<lb/>
奉公柩窆焉先期奉其族衮光禄卿紹曽氏狀請銘嗚<lb/>
呼是尚忍弗銘乎哉銘曰<lb/>
叔風斯頽亡羊者岐琢雕返朴典型在兹瀦流成淵既<lb/>
沛厥施揚颷激石歛而寂而結壽俊兮娯風熙溘朝露<lb/>
兮日已晞翳考徳于千祀兮劖此珉詞<lb/>
<pb n="KR4e0151_WYG_018-10b"/>
　　　明封承德郎戸部主事長樂鄭君墓誌銘<lb/>
鄭本姬姓五季初有諱攝者自河南光州入閩居長樂<lb/>
長樂之有鄭始此傳十七世至封君諱明允字孔信以<lb/>
字行别號海峰其曽大父棟大父永昭父伯容妣任氏<lb/>
任之䘮封君方九齡哀毁如成人稍長與兄州守孔明<lb/>
並治舉子業名寖寖屈其流輩巳而以父老輟業幹蠱<lb/>
俾兄得顓學州守領鄉薦語人曰弟實任勞成我父疾<lb/>
亟封君憂惶嘗糞祈代歿哀毁幾絶其教諸兒慎擇師<lb/>
<pb n="KR4e0151_WYG_018-11a"/>
凢登降拜揖糞灑下及几研鬟襦之彚皆斬斬授以成<lb/>
法見者不問知其為某家子族子姓肅肅禀進止嵗時<lb/>
聚㑹為誦先世遺事亹亹不忘孤嫠無疎近度力賑給<lb/>
於窶䘮亦然與鄉人期云云即非已所便必力副曰無<lb/>
失然諾也性喜賔客雅為賢達器重大司空林公廷選<lb/>
少參王公有恬皆稱老友鄭少谷善夫亦曰見海峰使<lb/>
人檢過不暇上虞潘君府尹長樂日就封君諮所以振<lb/>
舉風教者行之賔之鄉飲屢不赴其行誼孚於人如是<lb/>
<pb n="KR4e0151_WYG_018-11b"/>
配卓氏贈安人先七年卒繼林氏子男三長慶領鄉薦<lb/>
次寅邑庠生卒季憲舉進士授戸部主事值恩例封如<lb/>
其官憲今改刑部女二適陳某陳某孫男二諟邑庠生<lb/>
易孫女二封君生天順戊寅卒以嘉靖乙酉正月二十<lb/>
二日視生期先一日享年六十八墓在石龜山之下卓<lb/>
安人葬焉憲聞訃奔歸卜將以君合窆持倫太史以訓<lb/>
所述事狀泣而乞余銘余素昧君而識憲也沉粹力學<lb/>
歴二部有稱可以知遺教矣是宜銘銘曰<lb/>
<pb n="KR4e0151_WYG_018-12a"/>
坎為澤以時施家是範鄉是儀維子之遺寵光日逺典<lb/>
刑在兹烏虖石龜盤鬱兮塚累累掲此銘章兮永厥垂<lb/>
　　　明文林郎直𨽻威縣知縣西軒林君墓誌銘<lb/>
往嵗予謝事歸進謁母家舘于中表弟西軒所其時水<lb/>
南士夫仕而休者至十數人日延緣讌集以為樂屈指<lb/>
未十年嚮所與遊者淪謝殆盡而西軒以嵗嘉靖壬辰<lb/>
四月十七日卒自是予水南之跡遂疎時一興慨焉今<lb/>
年乙未西軒之子泓將圖葬事泣請銘於乎予尚忍銘<lb/>
<pb n="KR4e0151_WYG_018-12b"/>
吾西軒也哉西軒諱嵩字朝高姓林氏吾母淑人從姪<lb/>
也曽祖季禮祖原時父學勤母姑青朱氏早卒學勤公<lb/>
質直拙治生晩年家益貧西軒稍長知無世業足恃遂<lb/>
苦志力學晝吟夜誦矻矻不少休以儒士就府縣試提<lb/>
學試輒首其列科塲屢躓正德庚午始以詩經中鄉試<lb/>
第十三名林氏自宋進士諱龍者始居水南之琳井後<lb/>
遷書街稱詩禮舊家至長史世祥公始登賢書以學行<lb/>
聞于時至是西軒繼捷門戸益以振筮仕武强教諭待<lb/>
<pb n="KR4e0151_WYG_018-13a"/>
諸生樂易勤於訓迪隣邑聞其經學不逺鼓篋來從多<lb/>
所成就將九載陞廣平府威縣知縣威雖𨽻畿輔然簡<lb/>
僻頗易治西軒才優為之賦登訟理為畿縣最按部之<lb/>
使喜苛密西軒度不能曲意取容遂解組歸時水南書<lb/>
院新成西軒卜居院旁而與前十數人者朔望為㑹登<lb/>
降周旋衣冠濟楚而西軒姿貌偉特豐下美髯髭風神<lb/>
開朗遇事迎解人亦樂與之親於居後闢一室昭閬淨<lb/>
爽移度花石日邀賔朋為娛老計居無何而大故及之<lb/>
<pb n="KR4e0151_WYG_018-13b"/>
年僅六十人咸為之惜云配孺人戴氏先卒男深濡俱<lb/>
夭泓邑庠生娶楊長史國本女淮側室陳氏出議吳知<lb/>
縣洲女西軒先治墳于湖嶺葬厥父母既又改葬二親<lb/>
于今湖嶺之前以配戴氏男濡祔於左矣兹西軒當祔<lb/>
右卜以是冬十二月二十八日窆焉虚一竁為側室曹<lb/>
氏壽藏為之銘曰<lb/>
既掲而起復從而圮孰握其機而張而弛窮沕穆而莫測<lb/>
具造化之終始嶺前卜兆川流山峙慶澤孔延式徴兹紀<lb/>
<pb n="KR4e0151_WYG_018-14a"/>
　　　明奉議大夫廣西桂林府同知致仕澄溪黄君<lb/>
　　　墓誌銘<lb/>
澄溪黄君濂甫既謝桂林同知府事歸涵江間以事入<lb/>
城府輒偕張大尹文相枉顧余南郭草堂余或逰郡北<lb/>
諸山二君必持榼留欵徃來相好也比余起廢道出涵<lb/>
江辱祖餞及歸復迓于忠烈之祠其時覺澄溪貌稍衰<lb/>
神采異昔心訝之又二年君以疾卒時嘉靖六年丁亥<lb/>
八月二日也享年六十有九其子茶陵州判官桂華奔<lb/>
<pb n="KR4e0151_WYG_018-14b"/>
訃歸聿圖襄事介姻友國子監丞西洲林于石謁余請<lb/>
銘余以老弗任筆硯再辭桂華曰先子遺命必欲得公<lb/>
銘以葬西洲曰公不忘舊好幸恵邀而銘之以姚郎中<lb/>
䝉齋在養所為行狀進按狀君諱守濂字濂甫因號澄<lb/>
溪其世居涵江唐崇文館校書璞公之裔曽祖孟舉祖<lb/>
孚仲考恒仁俱以隠德世其家至君始以書經中𢎞治<lb/>
壬子鄉試第十二名明年禮部㑹試乙榜授六安州訓<lb/>
導嚴課諸生日與講解風雪弗少廢以績登擢知睢寧<lb/>
<pb n="KR4e0151_WYG_018-15a"/>
縣值淮北荐饑多方賑貸人多得全活宿徐二州漕涸<lb/>
舟膠撫臣委君疏導君嘆曰是豈人力所能濟哉乃籲<lb/>
天夜禱雨大注舟行無滯役夫歡呼解散榮府之國道<lb/>
邳撫按以邳守弗任委君供應百需取辦無缺以能擢<lb/>
横州知州横當孔道民夷雜處漢土官兵征調及安南<lb/>
貢使往來旁午隨宜接應民不告擾脩横誌列于名宦<lb/>
再轉桂林府同知𨽻省下尤任冗劇巡按有不悦君者<lb/>
君嘆曰古人謂三宜去吾可不見幾乎遂告致仕歸脱<lb/>
<pb n="KR4e0151_WYG_018-15b"/>
然無繫恡意君諳委世故與人交有禮而識鑒尤精睢<lb/>
素乏材君擇其頴異力加振作遂有高瑁者登第為睢<lb/>
破荒廣西文塲以外簾閲一巻曰是宜為解首及拆巻<lb/>
乃屠楷也果協士論居鄉泛愛嚮往名逹先輩陳公繼<lb/>
之以死難無後率衆白之郡改龍津社為忠烈祠以祀<lb/>
朱郡守以聖妃宮為夀澤書院君力贊其役皆為風教<lb/>
之助兄之子桂芳桂林㓜孤收恤如子遺命桂芳割田<lb/>
租五十石房一區與之桂華及弟靖江王府典膳桂秀<lb/>
<pb n="KR4e0151_WYG_018-16a"/>
女適李道泰者俱元配顧氏出桂叢女適陳萃賢者繼<lb/>
室趙氏出孫男三須因須一須奮女四曽孫男女各一<lb/>
墓在興教里西庵山凢三竁君葬中左顧右為趙夀藏<lb/>
葬年月日為嘉靖八年己丑十二月廿有二日銘曰<lb/>
粤維涵江薄海一㕓士多業儒以進取類或偃蹇以弗宣<lb/>
吁嗟澄溪既貴且夀厥世孔延豈所畜者宏不因俗以<lb/>
遷故獨享其全徴信後人我銘斯阡<lb/>
　<lb/>
<pb n="KR4e0151_WYG_018-16b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　山齋文集巻十八<lb/>
</p>
<p>
</p>
  </div>
<div>
<head>山齋文集巻十九</head> <lb/>
    <p>
<pb n="KR4e0151_WYG_019-1a"/>
欽定四庫全書<lb/>
　山齋文集巻十九<lb/>
　　　　　　　　　　　　　明　鄭岳　撰<lb/>
　　墓表<lb/>
　　　處士張君墓表<lb/>
嘉靖五年丙戌二月二日南坡處士張君惟正卒于家<lb/>
其冡子文鎬方試南宫中式越三月廷試第進士試都<lb/>
察院政五月十七日始聞訃匍匐就道哀毀幾絶既抵<lb/>
<pb n="KR4e0151_WYG_019-1b"/>
家亟圖葬事卜以是冬十二月十二日窆焉其墓在縣<lb/>
北五里許其地即君所取號曰南玻者君嘗手營其麓<lb/>
𦵏其配陳氏兹君之𦵏也文鎬請于方都憲松厓銘之<lb/>
顧未有表碣復於余請泣且言曰二公鄉之望也吾先<lb/>
君得恵儌以垂不朽不肖孤亦得以少逭罪責余謝不<lb/>
可迺受狀而讀之君諱基字惟正世居縣郭蜚鳯山下<lb/>
郷人稱曰縣張蓋仙之著姓也肇居于唐招討副使公<lb/>
濬入國朝有諱鐩者為儀禮序班諱洪者國子上舍君<lb/>
<pb n="KR4e0151_WYG_019-2a"/>
之高曽王父也祖琳早卒祖母王氏以貞節旌于門父<lb/>
炯號水月母周氏生君兄弟三人君其季也家故裕至<lb/>
水月時詘舉贏卒之日舊産多棄而取貸者蝟集母孺<lb/>
人深以為憂君跪曰是毋庸慮兒能任之迺棄舉業治<lb/>
家政綜理節縮動有矩法以嚴御家衆不憚勤瘁久之<lb/>
家漸振棄者復而貸者酬操其餘以拓居第以新祠宇<lb/>
舉三世之䘮而安厝之不令二兄均任其費正德已夘<lb/>
寇入縣居第蕩焚君又獨出貲完構而文鎬適以是秋<lb/>
<pb n="KR4e0151_WYG_019-2b"/>
舉郷薦人以君積孝義宜受其報晩得末疾謝人事於<lb/>
屋西構祠置祭田於南坡置墓田凢為燕翼謀者莫不<lb/>
備舉庶吉士林汝雨所述行狀謂君能光前裕後信不<lb/>
誣矣况有子文鎬駸駸嚮用其顯揚於他日者固未艾<lb/>
也文鎬二弟文鎡著録邑庠文鏌方就學皆秀發五女<lb/>
皆嫁士族孫學澄學浩其詳具墓誌余惟剝而復蠱極<lb/>
當治天道與人事每每相乘若張之中㣲賴君復振所<lb/>
謂幹蠱用譽碩果不食者徴之今尤信余故表其事以<lb/>
<pb n="KR4e0151_WYG_019-3a"/>
為世式<lb/>
　　　明旌表孝廉文林郎雲南道監察御史如賔陳先<lb/>
　　　生墓表<lb/>
先生諱茂烈字時周浙之瑞安人曽祖伯洪功授興化<lb/>
衞總旗世其籍先生少孤且貧親負土葬父事祖母及<lb/>
母曲盡誠愛既得祿迎養母母益老棄而歸養人謂之<lb/>
孝舉進士節推吉安入為御史盡瘁舉職有冰蘖聲廬<lb/>
舍服食如寒畯人謂之廉始治舉業即慕古顔曽氏為<lb/>
<pb n="KR4e0151_WYG_019-3b"/>
省克錄書所獨得者為靜思録又嘗面受陳公甫靜一<lb/>
之訓玩心淵㣲動不渝禮世稱孝廉殆未足以盡之天<lb/>
子聞其賢食以晉江學禄辭特給月米以資孝養辭不<lb/>
獲始受及卒表厥宅里祠郷賢優給其家蓋異數也年<lb/>
五十八無子以族子逺揚後既葬方伯伍公符郡守馮<lb/>
侯馴郡丞李侯縉節推傅侯朝縣尹雷侯應龍立石表<lb/>
墓其友山齋鄭岳括狀中語劖之使觀者式焉<lb/>
　山齋文集巻十九<lb/>
</p>
<p>
</p>
  </div>
<div>
<head>山齋文集巻二十</head> <lb/>
    <p>
<pb n="KR4e0151_WYG_020-1a"/>
欽定四庫全書<lb/>
　山齋文集巻二十<lb/>
　　　　　　　　　　　　　明　鄭岳　撰<lb/>
　　贊<lb/>
　　　頥晦像述贊<lb/>
頥晦林子汝儀系出唐九牧端州刺史葦公二十三世<lb/>
孫中都留守司經歴古惇公季子也卜居于小西湖曲<lb/>
環植花竹構亭臨池上日操琴賦詩悠如也旣又曰是<lb/>
<pb n="KR4e0151_WYG_020-1b"/>
未能逺去塵囂迺為溪閣于木蘭北渠古樹輪囷竒石<lb/>
磊磈開軒臨流日操琹賦詩悠如也稽經訂史旁引百<lb/>
家衆流於古今理亂人情物理之得失輿圖山川形勝<lb/>
無不究竟而各適於用旣又曰是未能去智離形而累<lb/>
於物也迺危坐一龕取子朱子讀書録中調息箴及諸<lb/>
道書而讀之以脩精靜養為事然亦不數數為之也居<lb/>
家以司馬温公雜儀從事閨門内外斬斬僮使什物飲<lb/>
饌皆有矩度以士業付其子而觀其成涇渭内寘而詞<lb/>
<pb n="KR4e0151_WYG_020-2a"/>
氣欵洽未嘗失色於人人亦未有以非意干之者海内<lb/>
名流多以氣味相與每從其族丈見素公遊特器重之<lb/>
日擴所未聞學益精詣詩有頥晦集梓行若干巻大司<lb/>
徒邊公貢諸弟考功逹序其端謂其詩有盛唐人風韻<lb/>
讀之者令人心醉焉余與翠庭嘗與仕而休者數人倣<lb/>
古結社頥晦以屢招獨以布衣預焉古所謂逸民獨行<lb/>
之士若頥晦者非邪蠒袍高帽古貌脩髯瞻其像可以<lb/>
知其人矣贊曰古者士舉於鄉起巖穴而登卿相者有<lb/>
<pb n="KR4e0151_WYG_020-2b"/>
矣漢去古未逺三公察舉公車徴召有孝弟力田賢良<lb/>
文學經明行脩之類亦往往得人而用之自科舉之制<lb/>
興而諸科遂廢士雖有異能足以經世澤物竟阨於不<lb/>
得施若頥晦者使階一命之寄其所建立豈愧科甲之<lb/>
士乎惜哉雖然即其所藴亦足以暴於世而垂之不朽<lb/>
矣<lb/>
　　　黄郡丞如雍巾服像贊<lb/>
頎然玉立容之舒也瑩然丹渥色之愉也候色而言占<lb/>
<pb n="KR4e0151_WYG_020-3a"/>
足以趨儼然禮度之不踰也堆床袍笏君家故物而葛<lb/>
巾野服亦奚慕乎山澤之癯家學淵源文軌道樞惕然<lb/>
而深省思振先烈其獨不懼與其四如與<lb/>
　　　王美璞像贊<lb/>
教不問贄䘮自守廬人集于菀我集于樗故自謂曰東<lb/>
愚儼乎其容之肅溫乎其色之愉衣巾楚楚舉止于于<lb/>
望而知其為讀書考禮之儒<lb/>
　　　陳敦和行樂贊<lb/>
<pb n="KR4e0151_WYG_020-3b"/>
貌偉而豐神清而靜家學得元方之傳世澤衍太丘之<lb/>
盛奚蠖屈而未伸豈遲速而有命左琹右書優游嘯詠<lb/>
維石之竒維竹之勁諦觀物理㑹予情性<lb/>
　　　劉子賢像贊<lb/>
先生未嘗以貌假人疾且革所親挾畵史來視先生背<lb/>
面而寢曰非吾志也今觀是圖果得先生之貌乎不得<lb/>
其貌况於先生之心乎愚嘗考其世纂其言述其行庶<lb/>
幾傳先生之神於千百世之後<lb/>
<pb n="KR4e0151_WYG_020-4a"/>
　　　贊宗衡冠帶<lb/>
藻繪文章璧水流香樹標賢儁立幟科塲聦明天植技<lb/>
藝兼長堪輿得秘衆史亦良是謂不世竒才有儒者氣<lb/>
象以故天朝褒異錫之冠裳<lb/>
　<lb/>
　<lb/>
　<lb/>
　<lb/>
<pb n="KR4e0151_WYG_020-4b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　山齋文集巻二十<lb/>
</p>
<p>
</p>
  </div>
<div>
<head>山齋文集巻二十一</head> <lb/>
    <p>
<pb n="KR4e0151_WYG_021-1a"/>
欽定四庫全書<lb/>
　山齋文集巻二十一<lb/>
　　　　　　　　　　　　　明　鄭岳　撰<lb/>
　　祭文<lb/>
　　　祭尚書林竹田公文<lb/>
昔正德間吾閩諸老同時謝政若太宰泉山林公司徒<lb/>
成齋林公都憲新齋王公與我竹田林公皆以耆德請<lb/>
老家居出入聨輿時節燕㑹人望之若羣仙然泉山坦<lb/>
<pb n="KR4e0151_WYG_021-1b"/>
洞愛人成齋約身勵行新齋英偉敏達公處於其間宅<lb/>
心篤厚勤已務施大彚泉山溫慎自將不露圭角大彚<lb/>
成齋而材識精練較之新齋疑又過之要其所就各能<lb/>
成章為閩一時人物之盛十餘年來泉山諸老相繼淪<lb/>
謝獨公靈光巋然今又已矣國亡耆舊鄉失典刑其誰<lb/>
不悲如岳迂陋誤被深知逆藩搆禍力拯于危去秋一<lb/>
見肝膈相語悽然感懐已覺淚枯詎意淹留遂成永别<lb/>
嗚呼古人炙雞絮酒千里赴䘮兹隔數舍不能匍匐往<lb/>
<pb n="KR4e0151_WYG_021-2a"/>
哭深愧知已之報尚圖文字紀述以垂不朽惟公其歆<lb/>
之<lb/>
　　　又祭竹田公出殯文<lb/>
維年月日南京工部尚書贈太子少保竹田林公賜𦵏<lb/>
妙峯山之原岳以道阻病羈不能往助執紼遣子泓致<lb/>
薄奠而告以詞曰惟公德性冲融宦業炫赫盛滿弗居<lb/>
歸休林壑推厥波餘恵及三族鄉國蓍龜於公焉卜望<lb/>
耋考終神逰寥廓帝念舊臣勞蹟宜録贈官祭𦵏恩數<lb/>
<pb n="KR4e0151_WYG_021-2b"/>
繁縟哀榮始終寔收完局我猥受知恩同骨肉北望心<lb/>
哀心往跡跼束芻遣奠輸此衷曲<lb/>
　　　祭旌忠祠文<hi>正德已夘夏六月十四日寧藩逆賊宸濠叛廵撫都御史孫燧按察</hi>
　　　　<hi>司副使許逵即日同死忠而督儲南京戸部主事馬思聰布政司參議黄宏以械繫囚辱</hi>
　　　　<hi>亦先後卒祠祀四公扁曰旌忠云</hi>
逆藩蓄亂蓋已有年威刼守臣毒流江壖我罹其殃幸<lb/>
全首領永清再謫益驕以逞自古亂賊忠正為仇一朝<lb/>
發難勢不但休孫公許公甘心就戮惟黄及馬義亦不<lb/>
<pb n="KR4e0151_WYG_021-3a"/>
辱生而幸免死而完節不朽者存於今為烈惟皇軫念<lb/>
首詔褒録尚書都憲䘏典瀀溽念惟四公並宜血食少<lb/>
參主政恩當次及我猥起廢復撫是邦瞻拜遺像目瞬<lb/>
心降議餙新祠用稱明詔先兹告䖍撫膺一弔<lb/>
　　　祭時雨叔祖及其子以正叔文<lb/>
惟公之德實殖而豐楷範郷閭嶷然朴茂長者之風爰<lb/>
暨公子聰慧爽闓厄於數竒飛不盡翰而能勤嗣公志<lb/>
以拓公開植之功壺山之南夀水之東凢稱夀俊而享<lb/>
<pb n="KR4e0151_WYG_021-3b"/>
有盛福者必首齒乎公天不愸遺公遽捐館而公之子<lb/>
亦飄泊殷墟不越嵗而返櫬于堂善門寡祐典刑日亡<lb/>
暨獲筮吉爰肇斧封岳沗在宗戚泣視公窆有涕汪洋<lb/>
崇肴于俎載酒于觴臨風一奠文以告衷<lb/>
　　　祭吳臨淵憲副文<lb/>
嗚呼同社七人公今逝矣撫跡傷懐其何能已公資樸<lb/>
茂公性寛慈毋我負人寧人我欺蚤掇巍科迴翔郎署<lb/>
執法臬臺建牙邊戍盡瘁効蹟蓋亦有年丘園繫念拂<lb/>
<pb n="KR4e0151_WYG_021-4a"/>
衣來旋迺拉吾儕歴尋幽勝衣巾古雅優游觴咏斯文<lb/>
情誼篤老彌真睢陽洛濵庶幾昔人公方稀年一疾遂<lb/>
劇迨旣彌留作詩永訣採藥武夷遺世登仙死生超脱<lb/>
夫豈偶然老成忠厚典刑日逺叔風斯頽如水撤揵真<lb/>
率社規永矢弗諼兹辰㑹哭薄奠告䖍<lb/>
　　　祭大理丞李壺塘文<lb/>
惟公系出有唐制幹之裔奕葉流光厥聲世繼公有異<lb/>
禀俊爽踔厲摛辭振策芥拾科第出宰桐郷朱邑高跂<lb/>
<pb n="KR4e0151_WYG_021-4b"/>
入為御史桓驄逺避迺總臺章迺丞棘寺羣僚拱手漢<lb/>
廷老吏人各有能文章政治公實兼之蓄未盡試翠壺<lb/>
白塘莵裘終計招我朋儕歌遊勝地晩忽嬰疾苦於<graphic n="KR0979" url="https://raw.githubusercontent.com/kanripo/KR-Gaiji/master/images/KR0979.png" mimeType="image/png"/>
盭年幾及稀溘爾長逝慨念平生俯仰一世㑹哭寢門<lb/>
澘然出涕<lb/>
　　　祭壻黄君夀文<lb/>
吾與若翁同舉于郷同官于部志莫逆也方若初生吾<lb/>
女在孕誓言結昏成佳匹也若翁不幸中道殞絶吾為<lb/>
<pb n="KR4e0151_WYG_021-5a"/>
若憂未成立也習性沉静儉朴寡言我為若喜無縱佚也<lb/>
連産皆女一男不育吾謂若少俟他日也吾昔起廢相<lb/>
從省下大誼諄諄誨以宻也别始逾年書報若亡殷憂<lb/>
無端朝復夕也兩世一身終鮮兄弟姑婦相依何慘戚<lb/>
也謂有遺腹或存一脉旣又生女望如失也吾囑吾女<lb/>
誓志弗辱撫教嗣子永血食也萬里寄奠搦筆涕零若<lb/>
尚有知鑒予臆也<lb/>
　　　祭同年陳珍之文<lb/>
<pb n="KR4e0151_WYG_021-5b"/>
公為諸生已負竒氣公居學職已負達才大器晩成果<lb/>
射甲科遂擢御史曽汰僧田丰裁凛凛持斧入蜀詔取<lb/>
妖僧公疏止之土畨犯境公毅平之閹寺侵權公槩清<lb/>
之乃出藩臬兩賑浙貧輿論尸公重兹鎮卿馬政頽弛<lb/>
公至一新騋牝蕃息台秩旦榮一朝遘疾忽然僊昇不<lb/>
肖與公叨在年末欲承風㫖公已近櫬式薦陳詞英爽<lb/>
如昔嗚呼哀哉尚享<lb/>
　山齋文集巻二十一<lb/>
</p>
<p>
</p>
  </div>
<div>
<head>山齋文集巻二十二</head> <lb/>
    <p>
<pb n="KR4e0151_WYG_022-1a"/>
欽定四庫全書<lb/>
　山齋文集巻二十二<lb/>
　　　　　　　　　　　　　明　鄭岳　撰<lb/>
　　書<lb/>
　　　報閣老蔣敬所公書<lb/>
聖主眷念策立元功大加封拜此近代所未有也我太<lb/>
祖開基定制與漢唐宋不同文臣不許封公侯是以楊<lb/>
文敏金文靖楊文貞皆有非常之功僅止加官兼俸廕<lb/>
<pb n="KR4e0151_WYG_022-1b"/>
子而已固未嘗受封拜也制勑之下舉朝仰企以觀諸<lb/>
元老所以處此者謂必力辭則朝廷謂大臣體國不䘏<lb/>
其家益敬信而倚毗之矣宦寺勲戚謂儒臣自重不可<lb/>
羅以寵禄益嚴憚而屈服之矣中外臣僚亦咸謂宰執<lb/>
讓功自消其干進速化之念矣其係於國體士風豈細<lb/>
故哉<hi>壬戌郡城陷全書無存僅記中之警語云</hi>
　　　寄謝林竹田書<hi>二</hi>
某不幸遭此竒禍親故背馳公獨惓惓救䘏兼致厚貺<lb/>
<pb n="KR4e0151_WYG_022-2a"/>
自以為莫大之恵矣詎意復枉兹行脱某于危舉家百<lb/>
十指皆得生還田里者皆公賜也途中跋涉委曲周視<lb/>
骨肉至情亦不過是不知何以得此於公固當子孫世<lb/>
世追念于無窮也小兒泓旣返省城遂以二十一日發<lb/>
舟兹過鉛山幸入閩境途暑因往武夷一憇歴覽名勝<lb/>
情趣悠然恐家中懸望遣泓先歸遂至省城叩謝府中<lb/>
相待始末泓能道之統祈垂炤不備<lb/>
某生還故里士夫親舊咸相慰唁且謂此舉非公斡旋<lb/>
<pb n="KR4e0151_WYG_022-2b"/>
安能有是公一舉手而士類咸受其賜矣豈特不肖一<lb/>
身一家之恵哉所喜老母暮齡尚爾康健奉歡膝下以<lb/>
終天年實天假之也知幸知幸乞休前疏此時想已得<lb/>
報後疏曾發行否台候近復何如天氣漸涼人事稍間<lb/>
精力當能復舊强健乞身古人所貴而始終完名尤為<lb/>
盛節某禍變之餘百念俱灰躭玩山水時從見素諸公<lb/>
游了此餘生足矣自抵家即欲遣人奉候起居人事冗<lb/>
奪因循至今愧罪愧罪頑子親期已近且閔其孱弱故<lb/>
<pb n="KR4e0151_WYG_022-3a"/>
不遣之來併希鈞照<lb/>
　　　啟寥雲卿郡伯<lb/>
索居寡便久缺奉問緬惟宦况清嘉為慰莆士習日不<lb/>
如前而氣運亦否一二年間三京堂皆去位其他妙年<lb/>
英畧相繼歸卧今列在朝著者僅三四人耳前無是也<lb/>
如何如何執事碩學清操久處遐荒未見一轉遷又如<lb/>
何如何想冰蘗襟懐亦不以喧寂為意也莆來賢操存<lb/>
堅確終其身可保者執事與陳若寳而己某邇來益覺<lb/>
<pb n="KR4e0151_WYG_022-3b"/>
衰落不堪鞭策眷屬幸皆粗遣令姪世篤甚能儉約立<lb/>
家世行勤學才亦可進想亦欲聞也餘草草不克悉<lb/>
　　　與族祖<lb/>
某在任將滿四年兹當進表北上且圖考滿之便愧無<lb/>
他才能朝夕謹守清苦恐遭廢黜重為祖宗門戸之羞<lb/>
待傑回當能備悉薄有棉花少許將逺情耳<lb/>
　　　與宋良翰大尹<lb/>
恭審科塲畢事得免北行甚善甚善跋涉風寒殆不易<lb/>
<pb n="KR4e0151_WYG_022-4a"/>
堪况又有巨費邪清名籍籍播於嶺表振家聲而副物<lb/>
望亦姻舊所共榮也公道終不負人願自愛願自愛<lb/>
　　　與方思道憲副<lb/>
在衢與寒谷預議託族子士望先容奉屈一㑹急足未<lb/>
至而辱使先臨詞㫖諄復及披閲諸作如入武庫應接<lb/>
不暇自是一種風情絶粒烟火者也特恨無能面領至<lb/>
教仰嘆仰嘆小集并近作漫往雷門布鼓聊博一笑<lb/>
　　　柬陳時周侍御<hi>三</hi>
<pb n="KR4e0151_WYG_022-4b"/>
昔人有言一日養不以三公換而家貧親老則有為禄<lb/>
仕者往時林公長深出於自陳而且逺違其鄉若兄杜<lb/>
門掃軌無求於人而恩數自天尤為難得道尊足以勵<lb/>
俗地近可以養母何樂如之某始至江西訟牒紛然恐<lb/>
綿劣不堪如何如何前示家兄序文甚精當所謂詳而<lb/>
有體者也某始讀之不覺流涕蓋有感于往事也末後<lb/>
數語謹當與兄共勉之<lb/>
近得家信附録尊兄乞歸之疏讀之愴然殆所謂流出<lb/>
<pb n="KR4e0151_WYG_022-5a"/>
肺腑者也古人以善養不以禄養兄得之矣某亦報劉<lb/>
日短之時兼以家姊舍妹相繼䘮逝情不可堪而一官<lb/>
羈縻如何如何中世士大夫以官為家罷則無所於歸<lb/>
兄之篤行安貧處人所難而吾莆名公先輩之風賴以<lb/>
不墜其為士俗之助多矣某嚮往不逮竊亦不敢自棄<lb/>
時幸有以教之瑣瑣不備<lb/>
周長教來恭審尊體漸適太孺人康健如昨足慰足慰<lb/>
充閭尚未有消息未免復為兄慮近者江西有一術者<lb/>
<pb n="KR4e0151_WYG_022-5b"/>
能談貴造方此三年决然有子術者之言多諛而無意<lb/>
之談則為可信天命人事固當久而定也偶聞王方伯<lb/>
明醫雜著所論血病不宜服人參黄蓍以皆氣藥氣盛<lb/>
則血益衰兄之病正坐血耗耳參蓍似不宜服只以四<lb/>
物為主此書不知亦曽見否家兄收有刻本可取觀也<lb/>
昔呂獻可疏云臣本無宿疾偶值醫者用術乖方其言<lb/>
蓋有所託今之疾亦甚矣而醫者豈特乖方而已奈何<lb/>
奈何便中謹此通問無任懇懇伏惟珍衞不宣<lb/>
<pb n="KR4e0151_WYG_022-6a"/>
　　　寄竹田司空<lb/>
數月來缺於奉狀豈勝愧仰去冬小兒畢姻繼以先世<lb/>
荒隴重加脩砌人事匆冗遂爾疎闊然此心未嘗一日<lb/>
不繫戀於左右也亦久不承台札不知出處何如繼所<lb/>
陳疏亦嘗得㫖否尊體近來想益康裕兩廣事情想已<lb/>
處分無足以煩尊慮矣凢此皆切切所欲聞者也黄伯<lb/>
望自赴廣不得手書莫知事已如何淹延尚未得歸而<lb/>
吏部更調竟亦不為之所今為伯望計者只宜決策休<lb/>
<pb n="KR4e0151_WYG_022-6b"/>
致耳臨楮悵悵不盡所欲言人還伏惟示教<lb/>
　　　復于成<lb/>
承手札及疏稿具悉立志不草草且欲退處一步甚善<lb/>
然自來無此例巖翁初聞蹙然不喜區區與素翁亦怏<lb/>
怏不欲為呈也盛价以有命必欲進竟亦立案徽士夫<lb/>
聞之亦力阻第初政未久而風聲已能動人如是幸寛<lb/>
慰大抵治劇須簡而舉其尤要者若一一勞心務求件<lb/>
件如意日不暇給且人之精力有限安得不困且病哉<lb/>
<pb n="KR4e0151_WYG_022-7a"/>
凢事且循舊規不可過激郡中公用只引錢一項别復<lb/>
去之則束手縛脚一事做不得豈不後悔聞同官亦有<lb/>
難處者此固他山之石也盛价回畧此布悃素翁及鄉<lb/>
之知舊皆此致意不具<lb/>
　　　與李子光<lb/>
人自京回道賢親以文學受知公卿而下咸加器重甚<lb/>
忙且勞固不失儒家味也甚慰甚慰令伯年彌高精神<lb/>
未衰屹然為鄉耆彦昕生學加進館中合試多在首列<lb/>
<pb n="KR4e0151_WYG_022-7b"/>
殆不易得逺承書儀及示各起奏札知叙復始末但未<lb/>
見一字行至本省部中之議何如同事胡憲長亦未見<lb/>
處置先母服未闋又值此時大是難出似舊退閒足矣<lb/>
繼聞又有薦者虞伍二繡衣之疏未見全文便間乞録<lb/>
示瑣瑣幸惟照諒<lb/>
　　　與邵提學<lb/>
瞻奉未即無任引領輒有冒干伏乞垂聴舍親林憲副<lb/>
莆後進有志節者其所自待也良厚直少戅若疏耳近<lb/>
<pb n="KR4e0151_WYG_022-8a"/>
聞周玉巖督過其家是蓋憲體宜然而羣言籍籍咸謂<lb/>
因憲副疎戅而致罪也僕竊謂不然玉巖於莆有父母<lb/>
舊恩於當今為第一流人物在憲副所當敬事而終身<lb/>
焉亦何所致罪况大人君子曠度宏量於人何所不容<lb/>
縱有小過亦當包涵而覆育之又况怒及其家邪以此<lb/>
知必不然然莆俗近亦薄苟有宿怨於其家者皆窺伺<lb/>
意向而指害之恐玉巖至是亦難處矣何如何如衣冠<lb/>
之辱亦所宜念也夫子得罪於父母因諸姑伯叔而解<lb/>
<pb n="KR4e0151_WYG_022-8b"/>
之執事非憲副所恃而為之解乎幸委曲一言不勝惓<lb/>
惓至望<lb/>
　　　柬竹田<lb/>
嚮承寄謄黄伏讀具見朝廷優禮大臣始終之義而公<lb/>
平生忠勤備載天語足以垂之後世士君子登仕途完<lb/>
名薦寵如公古今豈多得哉且與冡宰司徒二公鼎峙<lb/>
閩中尤為鄉邦一時之盛仰羨仰羨竊擬獻圖因陳敦<lb/>
賢偶恙頗久未能下筆近瘥又適勅至不免人事紛擾<lb/>
<pb n="KR4e0151_WYG_022-9a"/>
兹方為之見素之文諸公之詩業且就矣稽慢之咎無<lb/>
任悚仄伏惟照貸不宣<lb/>
　　　報竹田<lb/>
廖千兵來備道晉拜左右辱承優待過其涯分感愧無<lb/>
量且審地方意外之擾悚息悚息幸藉天之福掩捕渠<lb/>
魁餘黨詘伏不然其禍可勝言哉省城一搖四方響應<lb/>
矣所委族譜序文謹依原稿稍加修餙自作小䟦於後<lb/>
愧穉陋不足以傳逺耳三代而後無世卿世大夫故大<lb/>
<pb n="KR4e0151_WYG_022-9b"/>
宗之法廢今士夫家所得行者小宗而已然不立一始<lb/>
祖則不能合族原稿所議巖耕公為别子梅隠公為繼<lb/>
别恐於禮不合某意且祀萬原公百世之後固當以公<lb/>
為不遷之祖矣故於跋尾及之蘭階佳兆如何似聞上<lb/>
舍公子即欲上京某與素翁私論今在官者尚欲乞歸<lb/>
終養公僅一子聴其逺去恐於情義想有未安未行可<lb/>
止果行止須求南監寄一名速歸省侍如何恃愛敢爾<lb/>
直突併祈照察<lb/>
<pb n="KR4e0151_WYG_022-10a"/>
　　　與方都憲書畧<lb/>
僧之所憚者公也族之所恃者亦公也公即不言僧且<lb/>
憚之况為之力主者乎向伯固在上清公嘗道其非豈<lb/>
自非之而又蹈之者哉殆不然也且令先公使千金以<lb/>
口舌折强敵今帖帖於淫昏之鬼之後其能安之乎恐<lb/>
非所以處令先公也鄙見如此惟裁之何如<lb/>
　　　復林于成<hi>二</hi>
前數日稍聞尊翁之訃方切悲悼恨不能匍匐往吊深<lb/>
<pb n="KR4e0151_WYG_022-10b"/>
愧古人之報知已也忽承价至得教墨始知疾革時日<lb/>
且以行狀見委此豈敢辭苐恐文字鄙猥不能紀述勛<lb/>
德誌銘素翁雖在病中亦勉為之即欲遣人走致薄奠<lb/>
姑候文字脱稿一併齎上所恵盛儀誼不可受追憶尊<lb/>
翁恩厚愧無以圖報况區區鄙文耶素翁亦用此意价<lb/>
還布悃惟照在不具<lb/>
承委行狀拙筆不足以盡載尊翁勛德聊據所述系而<lb/>
書之中亦參以平生所知未免掛漏素翁之銘則固足<lb/>
<pb n="KR4e0151_WYG_022-11a"/>
傳也幣一端香一炷祭文一軸專人齎奉靈筵庸伸哀<lb/>
感之私區區之情殊未能罄也如何如何輒復有告尊<lb/>
翁平生辛苦創立所以貽後者家事固宜從容善處以<lb/>
全尊翁令名此執事之孝也區區所祝惟在於是幸惟<lb/>
留念<lb/>
　　　柬王時行兵憲<lb/>
嚮於令親處獲覩手札備悉官下動靜及出師勞績甚<lb/>
慰似聞贑州芟刈太慘兩廣之寇如蔓草然今春除去<lb/>
<pb n="KR4e0151_WYG_022-11b"/>
來春又長一畨徒費兵粮而為冐功者地耳撫禦得宜<lb/>
不然設竒以撲其首惡可已如何如何宋良翰居官畏<lb/>
慎地劇人頑比聞該道朱公責以苛禮頗懐恠怒迺以<lb/>
詿誤照提恐有文致之辜渠當考滿未得行所遭如此<lb/>
歸志已决家故裕母老子幼且鑒前車如吳如張俱至<lb/>
傾敗不如蚤退之為高也生與松厓已為作書達之揔<lb/>
督楊公乞放之歸執事幸為鼎言於該道處解釋毋致<lb/>
牽絆幸甚聞予約亦為刁惡所陷贓至六百計其家貲<lb/>
<pb n="KR4e0151_WYG_022-12a"/>
不能償三之一當道亦太深矣林下亦為之憂故附及<lb/>
之餘情萬萬不能悉<lb/>
　　　又<lb/>
行急承賻唁感愧感愧為官謀不為家謀備悉雅志而<lb/>
才力足以張之意不待書考當有以見處矣閏月林廷<lb/>
元朝正回道不肖擬補蜀藩俟俞㫖伎倆若此時候如<lb/>
此籌之士夫莫適進止執事何以教之聖駕北旋海内<lb/>
稍慰千乘萬騎公私益耗矣宋潮陽事勢已減十之七<lb/>
<pb n="KR4e0151_WYG_022-12b"/>
八多謝多謝莆士夫亦咸動色相慰况其家乎大巡恐<lb/>
難再解總督公倘念年家更為末减俾以布衣歸第足<lb/>
矣此於情法似亦無妨然尤望旋斡之力也鄭少參極<lb/>
荷致力崔都閫深於非所照恤均乞致謝私鄉事亦少<lb/>
能道之不瑣瑣<lb/>
　<lb/>
　<lb/>
　山齋文集巻二十二<lb/>
</p>
<p>
</p>
  </div>
<div>
<head>山齋文集巻二十三</head> <lb/>
    <p>
<pb n="KR4e0151_WYG_023-1a"/>
欽定四庫全書<lb/>
　山齋文集巻二十三<lb/>
　　　　　　　　　　　　　明　鄭岳　撰<lb/>
　　説<lb/>
　　　崑字于仰説<lb/>
諸弟崑筮日將冠來致叔氏之命曰崑性猥朴委志鄉<lb/>
俗學竟無成今年幾弱冠矣猶有童心幸字而訓之俾<lb/>
循省策勵以無墜門戸重遺先祖父之辱予曰諾按崑<lb/>
<pb n="KR4e0151_WYG_023-1b"/>
合崙為一山河源出焉漢張騫使大宛窮河源而崑崙<lb/>
實未嘗到爾見悶摩尼謂之崑崙而河有二源東北流<lb/>
至葱嶺而合天下大勢西北多山水循山而下崑崙在<lb/>
西北最高處謂之天柱其高萬一千里背夷而面華天<lb/>
下之山皆祖之方士家謂人首為崑崙亦借其高而言<lb/>
之耳詩曰高山仰止又曰泰山巖巖魯邦所瞻泰山固<lb/>
崑崙之支山也字崑曰于仰可乎夫山之崚嶒峻絶昂<lb/>
霄入雲吾視之以高邁自奮山之廣厚鎮靜横亘古今<lb/>
<pb n="KR4e0151_WYG_023-2a"/>
吾視之以𢎞毅自立支阜而蜿蜒陂陀而聨續若抑而<lb/>
伏也若拱而揖也吾視之以孝弟恭遜守其分之常而<lb/>
不敢肆視其草木之産寳藏之興足以資民用吾可不<lb/>
務生植畜聚而舍所事以嬉乎此皆自山發也抑平地<lb/>
一簣吾自往之豈徒引領於堆青積翠之間已耶崑再<lb/>
拜曰謹受教矣崑之弟崙亦可因而預教之乎余曰可<lb/>
字崙以于瞻義同于仰俟其冠以是命之毋待贅書也<lb/>
請以是而復叔氏之命<lb/>
<pb n="KR4e0151_WYG_023-2b"/>
　　　稼坂黄氏四子字説<lb/>
稼坂黄氏著姓也其先自横山遷稼坂以詩禮世其家<lb/>
吾姑氏歸焉傳再世至桂行慶九者中表姪也慶九祖<lb/>
行六人今傳者四人父行二人今傳者慶九一人而已<lb/>
慶九今生四子矣盛衰相乘理數必然要未即能成立<lb/>
而寖寖向盛矣慶九長子曰雲臺筮日將冠并其季春<lb/>
臺烏臺靈臺請字為訓且曰是固吾祖母一脈之遺也<lb/>
不然豈敢輕凟余惟光武中興英賢翊運明帝追念其<lb/>
<pb n="KR4e0151_WYG_023-3a"/>
功圖形雲臺爰字雲臺曰思勲老氏云衆人熈熈如登春<lb/>
臺隂陽交通萬物咸亨登高望之生意滿睫爰字春臺<lb/>
曰思登烏臺者御史府也漢朱博為御史府中列栢烏<lb/>
集其上當時以為瑞字以思瑞可矣靈臺者文王所作<lb/>
也方其經始庶民子來不日成之文王之政怙冒西北<lb/>
而民心效順如是字以思順可矣幸際明時無所用武<lb/>
囿一世民物於春臺中何其盛也然佚能思初沐浴膏<lb/>
澤而歌詠勤苦義奚敢忘烏為孝鳥昔人以比曽參文<lb/>
<pb n="KR4e0151_WYG_023-3b"/>
王之時厥民時叙若夫豪傑之士雖無文王猶興是在<lb/>
四子者自勉而已各致其思相觀而善以毋忘故家詩<lb/>
禮之澤黄之盛自兹始矣<lb/>
　<lb/>
　<lb/>
　<lb/>
　<lb/>
　山齋文集巻二十三<lb/>
</p>
<p>
</p>
  </div>
<div>
<head>山齋文集巻二十四</head> <lb/>
    <p>
<pb n="KR4e0151_WYG_024-1a"/>
欽定四庫全書<lb/>
　山齋文集巻二十四<lb/>
　　　　　　　　　　　　　明　鄭岳　撰<lb/>
　　雜文<lb/>
　　　感知清頌<lb/>
正德八年某以迂戅積忤禍叵測同時寮舊懼將及已<lb/>
依違避就間怵於勢啗於利落阱下石附和以成文某<lb/>
方坐井無所於告一惟委命於天而已竹田林公自嶺<lb/>
<pb n="KR4e0151_WYG_024-1b"/>
南聞之力為申救至再不已且遺十金為供費明年擢<lb/>
大司空留都乃度嶺而西至洪面啓寧藩釋某家累同<lb/>
歸于閩凢其所以救䘏周防之者殆無遺力某公鄉後<lb/>
進嘗為屬吏非有私厚於公方其危難顛沛之中親與<lb/>
交漠然公獨繫戀救䘏之如此豈易得者哉昔郭令公<lb/>
納官以貰李白王佑以百口保符彦卿史册傳為盛事<lb/>
其後子孫貴顯累世或位至三公論者以為佑賢庇善<lb/>
之報公所存無愧二公平生敭歴中外所以䕶養士氣<lb/>
<pb n="KR4e0151_WYG_024-2a"/>
保全善類又豈特區區一人而已耶以此卜公之植德<lb/>
委祉以貽來世者蓋駸駸乎未可量也某既釋罪歸田<lb/>
圖報無階謹製韻語賡詠成帙幸藉是編之傳俾酬知<lb/>
已於萬一云<lb/>
　　　跋陳古崖詩選<lb/>
汝瀾因刻是集欲附以誌銘等作予曰不類迺蹙然曰<lb/>
誦其詩不知其人可乎予曰詩本性情讀是詩見之矣<lb/>
且近世誌銘類多䛕詞人不之信無已則郡乘之列傳乎<lb/>
<pb n="KR4e0151_WYG_024-2b"/>
其文約其事覈且非一家之書也迺刻二傳<lb/>
　　　族祖清公墓誌銘跋<lb/>
右族祖清公墓誌銘得之桃源洞口董山民家掘地出<lb/>
之宗人御史洛書力致歸我以吾蒲坂物也其石理頗<lb/>
麄刻字小宛宛可讀誌中所載世次甚明有可以正家<lb/>
譜之缺誤者如云露公梁陳時人唐觀察常衮推尊鄉<lb/>
先師表贈太府卿諸家之譜皆無之此必别有所據又<lb/>
謂致政楷公生翛公遷塗坂塗坂即蒲坂也翛公官南<lb/>
<pb n="KR4e0151_WYG_024-3a"/>
臺侍御吾家舊祠神主題云始祖南臺侍御二十二冲<lb/>
逺公舊傳義遜契亦云蒲坂鄭氏南臺二十二侍御之<lb/>
後而家譜乃沒其官是以新祠題主以譜為據又譜云<lb/>
楷公生二子信僖僖公生衍衍公生致一致一公生冲<lb/>
逺公今誌直以楷公生翛公夫以都統瑄公宋藝祖時<lb/>
人副使得南公以景炎丙子𦵏于石門洞則宋末人矣<lb/>
宋歴年三百約以世數不應一十四世今以楷公生翛<lb/>
公僅一十一世且翛與信僖字皆從人而翛字冲逺其<lb/>
<pb n="KR4e0151_WYG_024-3b"/>
義甚合舉此數端先後契勘譜之誤明矣夫疑以傳疑<lb/>
非有的據不敢輕改惟此誌石埋伏百四五十年去之<lb/>
五六十里一旦於荒山古隴中得之且免毁棄缺裂之<lb/>
禍使得有案據上正數十世沿襲之誤其所闗繫豈細<lb/>
哉抑亦精神一脉有所感召固非偶然而出也於是改<lb/>
題神主修正譜牒置此石於祠壁而誌其顛末以詔後<lb/>
人<lb/>
　　　題孝節雙芳巻<lb/>
<pb n="KR4e0151_WYG_024-4a"/>
自大道隠而世崇詭異故劉向稱通儒其傳孝子節婦<lb/>
盡千餘年僅僅如許又多奇絶而鮮純篤豈其遺者多<lb/>
與抑亦特取難甚者以示勸與然奇者或詭於道而純<lb/>
篤者非可以勉而能也壺前鄭君子㑹業儒純孝室張<lb/>
氏士族女也苦節厲行孚浹鄉邦無異議焉并蔕之祥<lb/>
斷指之義蓋咏歌之者非一其子世光繪為圖題曰孝<lb/>
節雙芳請予弁諸首予惟子㑹之孝徴於物又為親而<lb/>
䘮其軀張氏斷指以示信又傾貲以送諸姑皆事之近<lb/>
<pb n="KR4e0151_WYG_024-4b"/>
於異者也然孝子之事親也知有親而不知有已子㑹<lb/>
之孝知有親而已身固弗論也婦之節也不死其夫而<lb/>
已張氏斷指以殉而不敢以家故薄其諸姑妹也是無<lb/>
以有已而惟君子之命而已故守身以事親子㑹之孝<lb/>
未盡焉而心則甚純立孤與死蓋張氏能兼盡之也然<lb/>
使天假以年子㑹得出而用世則以身狥國死生以之<lb/>
必其人也張氏之子弗克自樹則順夫之命適足以替<lb/>
其家而已是又有天者以主乎其間吾聞世光之子讀<lb/>
<pb n="KR4e0151_WYG_024-5a"/>
書過目輒成誦則天又必昌之以廣子㑹之傳而侈張<lb/>
氏之事於無窮顧其所可與者在純篤而不在奇絶故<lb/>
特發衆論所未及而序之如此<lb/>
　　　陳林墳山紀事<lb/>
祖有墳山一所坐陳林落前元時葬我八世祖七十八<lb/>
朝奉公暨八世叔祖八十二朝奉公墳墓二所在上元<lb/>
時立有祭租元季多故租多出售他姓我高祖大七公<lb/>
以僅存祭租二十四石與長房曽孫大五公我第三房<lb/>
<pb n="KR4e0151_WYG_024-5b"/>
曽孫貴一公貴二公貴三公輪收祭掃至今不廢其山<lb/>
原係長房報户永樂元年長房大五公已故絶貴一公<lb/>
收回本山五畝七分入户納糧隨𦵏德十公及貴一公<lb/>
在上至天順六年貴三公之孫時雨公復就大五公妻<lb/>
林二姐户内収回山八畝二分入户納糧成化等年續<lb/>
𦵏貴三公時雨公以下墳墓四所在上近因各房子孫<lb/>
執稱祖山有分時往砍伐松木時雨公之孫舜卿静卿<lb/>
等慮其傷殘風水屢行禁阻且欲因納糧認為己山以<lb/>
<pb n="KR4e0151_WYG_024-6a"/>
此紛紛爭論不平今以事理議斷其山原𦵏朝奉公墳<lb/>
墓經今二百餘年矣今見在四房皆朝奉公𣲖下子孫<lb/>
墳既同祖則山為衆山也明矣且貴一公時雨公二次<lb/>
所收俱是本山不係私買别姓或别房人物業不然豈<lb/>
無文契可證及查成化八年本府丈量條叚内載本山<lb/>
四至實該三十二畝九分明開業主鄭淑清鄭時雨鄭<lb/>
時德三人姓名淑清公則貴二公之孫也其為衆山又<lb/>
復何疑若以丈量畝數論之每房該八畝有零若以報<lb/>
<pb n="KR4e0151_WYG_024-6b"/>
戸納糧論之僅一十四畝貴一公貴三公二房先後葬<lb/>
墳六所合除所報山一十四畝與伊載墳外餘山盡合<lb/>
歸衆但自兹以後再不許各房子孫於本山砌墳各墳<lb/>
切近松木俱要存留遮䕃風水其離墳無碍山所松木<lb/>
每三年一次衆賣與人落楸銀兩入祠公用如有私砍<lb/>
者每一根罰銀一錢示衆毋挾私見變亂舊規毋貪小<lb/>
利破壊大體上以延祖宗覆庇之澤下以全宗族敦睦<lb/>
之風兹特詳述顛末曁今戒約付各房收執存照且備<lb/>
<pb n="KR4e0151_WYG_024-7a"/>
録于烝嘗簿及族譜以示子孫永宜遵守如敢違悖執<lb/>
此鳴官究治族弟輝卿八十二朝奉公八世孫也自其<lb/>
高祖貴四公與我四房輪收烝嘗租致祭祠墓至其祖<lb/>
賢弼公將祭田分去一畝五分遂不預祭其父宜獻又<lb/>
將所分祭田典與族衆故今只作四房輪收然而祠堂<lb/>
墓山尚應有分今議冬至致祭七十八朝奉公墓就請<lb/>
八十二朝奉公祔食輝卿於祠於墓俱當預其祭掃因<lb/>
附記於此<lb/>
<pb n="KR4e0151_WYG_024-7b"/>
　　　族祠祭紀<lb/>
莆右族必有祠祠必有祭祭之豐約視田之所入稍存<lb/>
餘利以優族人禮義興焉吾鄭族祠自吾九世祖副使<lb/>
公始立祭田計租六十石元季政繁大半入他姓吾高<lb/>
祖大七公以僅存田租二十四大石照舊輪收祭掃今<lb/>
扣小石三十三石一斗族衆嘗欲盡賣之賴吾母太淑<lb/>
人阻止遂傳至今嵗冬至祭副使公及朝奉公墓中元<lb/>
舊設醮後改為祭矣正月八日處士百十三公忌祭就<lb/>
<pb n="KR4e0151_WYG_024-8a"/>
掃墓四月初三日供僧初五日妣林氏忌祭獨於始祖<lb/>
先祖合祭顧缺焉程伊川謂冬至祭始祖立春祭先祖<lb/>
朱子晩疑其僭然今族祠既立始祖神位不得不倣程<lb/>
子之意而行之也禮謂厥初生民為始祖吾祠肇祀始<lb/>
遷南湖太府卿公為始祖始遷桃源刺史公始遷蒲坂<lb/>
侍御公皆謂之先祖副使公處士公則嘗立祭田岳不<lb/>
肖賴先世遺慶幸而有今欲圖報本力固未贍迺以田<lb/>
租十四石三斗入祠用補立春之祭兄嵎撥租五石五<lb/>
<pb n="KR4e0151_WYG_024-8b"/>
斗以充冬至之祭嗚呼私田易售祭田獨得久存以其<lb/>
主之者衆也我後子孫茍有人心不得擬賣祭田以滅<lb/>
先祖之祀不孝之大者也族之賢者必能執之以告於<lb/>
官縦有户役宜照丁糧俱辦其或脩祠脩墓義不可已<lb/>
則許抽租或折祭為之子孫仕宦若富而好義續増祭<lb/>
田猶有望也今將房分田叚租額并祭祀月日品物儀<lb/>
式酌豐約立為定規以與各房從事云<lb/>
　　　世祠祭田紀範<lb/>
<pb n="KR4e0151_WYG_024-9a"/>
莆世族祭田逺自唐宋傳至今尚存以族衆相維不得<lb/>
私售若私田不過數世輒為他人有矣以是知祭田最<lb/>
重上以延宗祀下以遺子孫可為經久之圖吾起家艱<lb/>
難鏡觀是事雖私田不多必欲増立祭田居官中外三<lb/>
十年來祿積買置計租一百五十餘石今世祠始建吾<lb/>
兄弟各割租二十石及祖遺麥豆租通計二百三石有<lb/>
奇内取石泉院坑租四十九石五斗為墓田子孫應當<lb/>
軍戸役者給租二十石應當民戸役者給租一十石各<lb/>
<pb n="KR4e0151_WYG_024-9b"/>
與日食餘皆為祠田總名曰祭田祠墓二田分年遞收<lb/>
嵗有豐儉率取十之二别貯木倉至次年三四月易錢<lb/>
入公篋又倣他族䂓例長男生彌月者入銀一兩長男<lb/>
婚而廟見者入銀二兩次男以下各減其半貧則衆議<lb/>
量減公篋所貯主祀者司其數富而知義者司其財凢<lb/>
以備脩祠墓及一切公費子孫能讀書選入學者助銀<lb/>
一兩預秋試者助銀一兩預春試者助銀五兩男女過<lb/>
時不能婚孤子節婦無所依及䘮不能𦵏者俱量為資<lb/>
<pb n="KR4e0151_WYG_024-10a"/>
給其子孫仕宦及積有厚産者量力買租入祠凢祭田<lb/>
糧差伯仲二房均辦向後本房子孫毋以立田自我䂓<lb/>
規藉口致傷和氣甚至侵奪變賣别房子孫亦毋以收<lb/>
租納糧視為共分物業希圖侵沒近見人家不肖子孫<lb/>
指以户役或與人爭訟輒賣祭田殄絶祀典不孝之大<lb/>
者也吾宗不幸有是族衆協力阻執告之官治罪然此<lb/>
特舉其大凢耳尊祖睦族因時處宜固望賢子孫推廣<lb/>
而潤色之兹將祭田段落畝數開列如左<lb/>
<pb n="KR4e0151_WYG_024-10b"/>
　　　鄭汝學壙誌<lb/>
汝學生於成化癸巳四月二十八日卒於嘉靖丁亥三<lb/>
月二十九日享年五十有五辛夘嵗其子質夫始克襄<lb/>
𦵏事獲地於維新里牛眠岡之陽未山丑向即穴以筮<lb/>
貞否悔觀筮者曰吉是為金來居土之象宜稍高承九<lb/>
四之動可也後必有䝉其祉而仕於王朝者既定穴葬<lb/>
未有日又筮貞大壯者大事吉也需者需此以定也且<lb/>
乾金為體震木為用日宜木震變之坎水木相生必壬<lb/>
<pb n="KR4e0151_WYG_024-11a"/>
寅也果壬寅寔為是嵗十二月念三日也諱明德字汝<lb/>
學别號直菴生平篤義好禮勤本厚植曠懐雅度於人<lb/>
不少疑里有枉直者片詞而解又輕財樂施無所吝惜<lb/>
賑窮賙乏汲汲如不及舉先世不能𦵏者四䘮皆極完<lb/>
緻性方嚴治家有度子姪輩見之儼然無敢譁言規模<lb/>
宏闊欲有所創作以恢裕世業竟賫志以歿命也謂之<lb/>
何哉卒之日人皆為之悼惜疾將革衆咸請治命只瞑<lb/>
目答曰吾有後吾有後夫復何言遂終於正寢嗚呼夫<lb/>
<pb n="KR4e0151_WYG_024-11b"/>
以愛親敬兄睦鄰恤族慎終追逺損已益人皆人所難<lb/>
者而享年止此其有後也宜哉矧視履考占無往不吉<lb/>
則宜其言之徴也不其信然矣乎配黄氏子男二長即<lb/>
質夫次亨夫女一適陳學遙孫男二穎頲考琴字宜和<lb/>
大父志字寧紹皆隠德弗耀出唐中郎將莊公後則寔<lb/>
宋漁仲大儒裔云<lb/>
　<lb/>
　山齋文集巻二十四<lb/>
</p>
<p>
</p>
  </div></body>
</text>\m</TEI>