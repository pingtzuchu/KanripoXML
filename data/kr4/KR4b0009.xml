<TEI xmlns="http://www.tei-c.org/ns/1.0">
              <teiHeader>
                  <fileDesc>
                     <titleStmt>
                        <title>Title</title>
                     </titleStmt>
                     <publicationStmt>
                        <p>Information about publication or distribution</p>
                     </publicationStmt>
                     <sourceDesc>
                        <p>Information about the source</p>
                     </sourceDesc>
                  </fileDesc>
              </teiHeader>
              <text>
                  <body>
            
<div> <lb/>
    <p>
<pb n="KR4b0009_SBCK_001-1a"/>
箋註陶淵明集卷之一<lb/>
　詩四言<lb/>
　　　劉後村曰四言自曹氏父子王仲<lb/>
　　　宣陸士衡後惟陶公最髙停雲榮<lb/>
　　　木等篇殆突過建安矣又曰四言<lb/>
　　　尤難以三百五篇在前故也<lb/>
　　停雲<lb/>
　　　停雲思親友也罇湛新醪<hi>湛讀曰沉</hi>園<lb/>
　　　列𥘉榮願言不從歎息彌襟<lb/>
<pb n="KR4b0009_SBCK_001-1b"/>
靄靄停雲濛𪷟時雨八表同昏平路伊阻<lb/>
静寄東軒春醪獨撫良朋悠邈搔首延佇<lb/>
○停雲靄靄時雨𪷟𪷟八表同昏平陸成<lb/>
江<hi>二句盖寓飈囬霧塞陵遷谷變之意</hi>有酒有酒閒飲東牎<lb/>
願言懷人舟車靡從○東園之樹枝條再<lb/>
榮競用新好以招余情<hi>謂相招以事新朝也</hi>人亦有<lb/>
言日月于征安得促席說彼平生○翩翩<lb/>
飛鳥息我庭柯歛翮閒止好聲相和豈無<lb/>
他人念子寔多願言不獲抱恨如何<lb/>
<pb n="KR4b0009_SBCK_001-2a"/>
　　　髙元之曰以停雲名篇乃周詩六<lb/>
　　　義二曰賦四曰興之遺義也<lb/>
　　時運<lb/>
　　　時運游暮春也春服旣成景物斯<lb/>
　　　和偶影獨游欣慨交心<lb/>
邁邁時運穆穆良朝襲我春服薄言東郊<lb/>
山滌餘靄宇曖微霄有風自南翼彼新苗<lb/>
○洋洋平津乃漱乃濯邈邈遐景載欣載<lb/>
矚<hi>矚之欲切視也</hi>稱心而言人亦易足揮兹一觴<lb/>
<pb n="KR4b0009_SBCK_001-2b"/>
陶然自樂○延目中流悠悠清沂<hi>魚衣切水名出</hi>
<hi>泰山</hi>童冠齊業閒詠以歸我愛其静寤寐交<lb/>
揮但恨殊丗邈不可追○斯晨斯夕言息<lb/>
其廬花藥分列林竹翳如清琴横床濁酒<lb/>
半壷黄唐莫逮慨獨在余<hi>史記曰黄帝爲有熊帝堯爲陶</hi>
<hi>唐</hi>
　　　湯東澗曰閒詠以歸我愛其静靜<lb/>
　　　之爲言謂其無外慕也亦庻乎知<lb/>
　　　浴沂者之心矣<lb/>
<pb n="KR4b0009_SBCK_001-3a"/>
　　榮木<lb/>
　　　榮木念將老也日月推遷已復有<lb/>
　　　夏緫角聞道白首無成<lb/>
采采榮木結根于兹晨耀其華夕已䘮之<lb/>
人生若寄顦顇<hi>與憔悴同</hi>有時静言孔念中心<lb/>
悵而○采采榮木于兹托根䌓華朝起慨<lb/>
暮不存貞脆由人禍福無門匪道曷依匪<lb/>
善奚敦○嗟予小子禀兹固陋徂年旣流<lb/>
業不増舊志彼不舎安此日冨<hi>或曰志當作忘荀子</hi>
<pb n="KR4b0009_SBCK_001-3b"/>
<hi>功在不舎詩一醉日冨盖自咎其廢學而樂飲云爾</hi>我之懷矣怛焉<lb/>
内疚○先師遺訓余豈云墜四十無聞斯<lb/>
不足畏脂我名車䇿我名驥千里雖遥孰<lb/>
敢不至<lb/>
　　　趙泉山曰四十無聞斯不足畏按<lb/>
　　　晉元興三年甲辰劉敬宣以破桓<lb/>
　　　歆功遷建威將軍江州刺史鎭潯<lb/>
　　　陽辟靖節參其軍事時靖節年四<lb/>
　　　十也靖節當年抱經濟之器藩輔<lb/>
<pb n="KR4b0009_SBCK_001-4a"/>
　　　交辟遭時不競將以振復宗國爲<lb/>
　　　己任回翔十載卒屈于戎幕佐吏<lb/>
　　　用是志不獲騁而良圗弗集明年<lb/>
　　　决䇿歸休矣<lb/>
　　贈長沙公族祖<lb/>
　　　長沙公於余爲族<hi>一作余於長沙公爲族</hi>祖<lb/>
　　　同岀大司馬<hi>漢髙帝時陶舎</hi>昭穆旣逺巳<lb/>
　　　爲路人經過潯陽臨别贈此<lb/>
同源分流人易丗踈慨然寤歎念兹厥𥘉<lb/>
<pb n="KR4b0009_SBCK_001-4b"/>
禮服遂悠歲月眇徂感彼行路眷然躊躇<lb/>
○於穆令族允構斯堂諧氣冬暄映懷圭<lb/>
璋爰采春花載警秋霜我曰欽哉實宗之<lb/>
光○伊余云遘在長忘同笑言未乆逝焉<lb/>
西東遥遥三湘<hi>寰宇記湘潭湘郷湘源爲三湘</hi>滔滔九江<lb/>
山川阻逺行李時通○何以冩心貽此話<lb/>
言進簣雖微終焉爲山敬哉離人臨路悽<lb/>
然𣢾襟或遼音問其先<lb/>
　　　楊誠齋曰同源分流人易丗踈慨<lb/>
<pb n="KR4b0009_SBCK_001-5a"/>
　　　然寤歎念兹厥𥘉老泉族譜引正<lb/>
　　　淵明詩意而淵明字少意多尤可<lb/>
　　　涵詠<lb/>
　　　西蜀張縯辨證曰年譜以此詩爲<lb/>
　　　元嘉乙丑作按晉書載長沙公侃<lb/>
　　　卒長子夏以罪廢次子瞻之子宏<lb/>
　　　襲爵宏卒子綽之嗣綽之卒子延<lb/>
　　　壽嗣宋受晋禪延壽降爲呉昌侯<lb/>
　　　若謂詩作於元嘉則延壽已改封<lb/>
<pb n="KR4b0009_SBCK_001-5b"/>
　　　呉昌非長沙矣先生詩云伊余云<lb/>
　　　遘在長忘同盖先生丗次爲長視<lb/>
　　　延壽乃諸父行序云余於長沙公<lb/>
　　　爲族或云長沙公於余爲族皆以<lb/>
　　　族字斷句不稱爲祖盖長沙公爲<lb/>
　　　大宗之傳先生不欲以長自居故<lb/>
　　　詩稱於穆令族序稱於余爲族又<lb/>
　　　云我曰欽哉實宗之光皆敬宗之<lb/>
　　　義也如年譜以族祖族孫爲稱乃<lb/>
<pb n="KR4b0009_SBCK_001-6a"/>
　　　是延壽之子延壽已爲呉昌侯其<lb/>
　　子又安得稱長沙公哉要是此詩<lb/>
　　作於延壽未改封之前<lb/>
　　酬丁柴桑<hi>柴桑陽故里</hi>
有客有客爰來爰止秉直司聦于惠百里<lb/>
飡勝如歸聆善若始○匪惟諧也屢有良<lb/>
由載言載眺以冩我憂放歡一遇旣醉還<lb/>
休寔欣心期方從我遊<lb/>
　荅龐參軍<lb/>
<pb n="KR4b0009_SBCK_001-6b"/>
　　龐爲衛軍參軍從江陵使上都過<lb/>
　　　潯陽見贈<lb/>
衡門之下有琴有書載彈載詠爰得我娯<lb/>
豈無他好樂是幽居朝爲灌園夕偃蓬廬<lb/>
〇人之所寳尚或未珍不有同愛云胡以<lb/>
親我求良友寔覯懐人懽心孔洽棟宇惟<lb/>
隣<hi>時新居南里之南村即栗里隣新居隣也</hi>○伊余懐人欣德<lb/>
孜孜我有㫖酒與汝樂之乃陳好言乃著<lb/>
新詩一日不見如何不思○嘉遊未斁誓<lb/>
<pb n="KR4b0009_SBCK_001-7a"/>
將離分送爾于路衘觴無欣依依舊楚邈<lb/>
邈西雲之子之逺良話曷聞○昔我云别<lb/>
倉庚載鳴今也遇之霰雪飄零大藩有命<lb/>
作使上京豈忘宴安王事靡寕○慘慘寒<lb/>
日肅肅其風翩彼方舟容裔江中勗哉征<lb/>
人在始思終敬兹良辰以保爾躬<lb/>
　　勸農<lb/>
悠悠上古厥𥘉生人傲然自足抱朴含眞<lb/>
智巧旣萌資待靡因誰其贍之實頼哲人<lb/>
<pb n="KR4b0009_SBCK_001-7b"/>
〇哲人伊何時爲后稷贍之伊何實曰播<lb/>
殖舜旣躬耕禹亦稼穡逺若周典八政始<lb/>
食○熈熈令音猗猗原陸卉木繁榮和風<lb/>
清穆紛紛士女趍時競逐桑婦宵征農夫<lb/>
野宿○氣莭易過和澤難乆冀缺携儷<hi>左傳</hi>
<hi>僖三十三年舅季使過兾見兾缺耨其妻饁之敬相待如賔與之歸</hi>沮溺結<lb/>
耦相彼賢逹猶勤壟畒矧伊衆庶曵𥚑拱<lb/>
手〇民生在勤勤則不匱宴安自逸歲暮<lb/>
奚冀儋石不儲<hi>儋石言一儋一石應劭曰齊人名甖爲儋石受二斛</hi>
<pb n="KR4b0009_SBCK_001-8a"/>
<hi>漢書音義曰儋一斗之儲</hi>飢寒交至顧爾儔列能不懷<lb/>
愧○孔耽道德樊湏是鄙董樂琴書田園<lb/>
不履若能超然投迹髙軌敢不歛祍敬讃<lb/>
德美<lb/>
　　命子<lb/>
悠悠我祖爰自陶唐邈爲虞賔歴丗重光<lb/>
<hi>陶丗之先曰伊祈氏升唐侯爲天子後遜于虞作游陶立故號陶唐氏而謚曰堯取</hi>
<hi>散冝氏之女曰女皇生丹朱復有庶子九人及舜初郊于唐以丹朱爲尸因封於唐</hi>
御龍勤夏豕韋翼啇<hi>時董父好龍舜命豢龍於陶丘而堯之庶</hi>
<pb n="KR4b0009_SBCK_001-8b"/>
<hi>子奉先之祀於陶丘者或丗業豢龍逮夏帝孔甲時天降雌雄龍二于庭有劉累者</hi>
<hi>實堯之裔累以擾龍事孔甲賜之姓御龍氏龍一雌死帝旣饗復求御龍氏懼迁</hi>
<hi>魯山祝融之後封於豕韋啇武丁㓕之以封劉累之胄</hi>穆穆司徒<hi>左傳</hi>
<hi>載啇民七族陶氏其一也陶氏授民是爲司徒盖豕韋之後陶姓始經見於此</hi>厥<lb/>
族以昌<hi>原陶姓氏族之所自來也</hi>○紛紛戰國漠漠衰<lb/>
周鳯隱於林幽人在丘逸蚪遶雲<hi>蚪竒摎切俗作</hi>
<hi>蛇非無角龍也</hi>奔鯨駭流<hi>二句喻狂暴縱横之乱也</hi>天集有漢<lb/>
眷予愍侯<hi>髙帝功臣表開封愍侯陶舎以左司馬從漢破代封侯</hi>○<lb/>
於赫愍侯運當攀龍撫劒夙邁顯茲武功<lb/>
<pb n="KR4b0009_SBCK_001-9a"/>
<pb n="KR4b0009_SBCK_001-10a"/>
肅矣我祖慎終如始直方二臺惠和千里<lb/>
<hi>陶荗麟譜以岱爲祖按此詩云惠和千里當從晋史以茂爲祖陶茂爲武昌大守</hi>
於皇仁考淡焉虚止寄迹風雲寘兹愠喜<lb/>
<hi>父姿城大守生五子史失載</hi>〇嗟余寡陋瞻望弗及顧<lb/>
慚華鬢負影隻立三千之罪無後爲急我<lb/>
誠念哉<graphic n="KR0561" url="https://raw.githubusercontent.com/kanripo/KR-Gaiji/master/images/KR0561.png" mimeType="image/png"/>聞爾泣〇卜云嘉日占亦良時<lb/>
名汝曰儼字汝求思温恭朝夕念兹在兹<lb/>
尚想孔伋庻其企而<hi>孔伋因求思而言韋玄成詩誰謂華髙企</hi>
<hi>其齊而誰謂徳難厲其庶而</hi>〇厲夜生子遽而求火<hi>莊子</hi>
<pb n="KR4b0009_SBCK_001-10b"/>
<hi>天地篇厲之人半夜生其子遽取火而視之汲汲然惟恐其似己也</hi>凡百有<lb/>
心奚特於我旣見其生實欲其可人亦有<lb/>
言斯情無假○日居月諸漸免于孩福不<lb/>
虚至禍亦易來夙興夜寐願爾斯才爾之<lb/>
不才亦巳焉哉<lb/>
　　　張縯曰先生髙蹈獨善宅志超曠<lb/>
　　　視世事無一可芥其中者獨於諸<lb/>
　　　子拳拳訓誨有命子詩有責子詩<lb/>
　　　有告儼等䟽先生旣厚積於躬薄<lb/>
<pb n="KR4b0009_SBCK_001-11a"/>
　　　取於世其後冝有興者而六代之<lb/>
　　　際迄無所聞此亦先生所謂天道<lb/>
　　　幽且逺鬼神茫昧然者也<hi>靖節之裔不見</hi>
<hi>於傳獨袁郊丼澤謡云陶峴彭澤之後開元中家于崑山</hi>
　　　又曰杜子美嘲先生云有子賢與<lb/>
　　　愚何其掛懷抱此固以文爲戯耳<lb/>
　　　驥子好男兒若以是嘲子美譽兒<lb/>
　　　亦豈不可哉<lb/>
　　　趙泉山曰靖節之父史逸其名惟<lb/>
<pb n="KR4b0009_SBCK_001-11b"/>
　　載於陶茂麟家譜而其行事亦無<lb/>
　　從考見惟命子詩曰於皇仁考淡<lb/>
　　焉虚止寄迹風雲寘兹愠喜其父<lb/>
　　　子風規盖相類<lb/>
　　歸鳥<lb/>
翼翼歸鳥晨去于林逺之八表近憩雲岑<lb/>
<hi>憩起例切息也</hi>和風不洽翻翮求心<hi>託言歸而求志下文豈思</hi>
<hi>天路意同</hi>顧儔相鳴景庇清隂○翼翼歸鳥載<lb/>
翔載飛雖不懐游見林情依遇雲頡頏相<lb/>
<pb n="KR4b0009_SBCK_001-12a"/>
鳴而歸遐路誠悠性愛無遺○翼翼歸鳥<lb/>
馴林徘徊豈思天路欣及舊棲雖無昔侣<lb/>
衆聲毎諧日夕氣清悠然其懷〇翼翼歸<lb/>
鳥戢羽寒條游不曠林宿則森標晨風清<lb/>
興好音時交矰繳奚施<hi>繳之若切矰矢䠶也生絲縷也</hi>巳<lb/>
卷安勞<hi>卷與倦同</hi>
箋註陶淵明集卷之一<lb/>
</p>
<p>
</p>
  </div>
<div> <lb/>
    <p>
<pb n="KR4b0009_SBCK_002-1a"/>
箋註陶淵明集卷之二<lb/>
　詩五言<lb/>
　　形影神<lb/>
　　　貴踐賢愚莫不營營以惜生斯甚<lb/>
　　　惑焉故極陳形影之苦言神辨自<lb/>
　　　然以釋之好事君子共取其心焉<lb/>
　　形贈影<lb/>
天地長不没山川無改時草木得常理霜<lb/>
露榮悴之謂人最靈智獨復不如兹適見<lb/>
<pb n="KR4b0009_SBCK_002-1b"/>
在丗中奄去靡歸期奚覺無一人親識豈<lb/>
相思但餘平生物舉目情悽洏<hi>洏如之切涕流皃</hi>
我無騰化術必爾不復疑願君取吾言得<lb/>
酒莫苟辭<lb/>
　　影荅形<lb/>
存生不可言衛生毎苦拙誠願游崑華邈<lb/>
然兹道絶與子相遇來未嘗異悲恱憩䕃<lb/>
若暫乖止日終不别此同旣難常黯爾俱<lb/>
時㓕身没名亦盡念之五情熱立善有遺<lb/>
<pb n="KR4b0009_SBCK_002-2a"/>
愛胡爲不自竭酒云能消憂方此詎不劣<lb/>
　　神釋<lb/>
大鈞無私力萬理自森著人爲三才中豈<lb/>
不以我故與君雖異物生而相依附結託<lb/>
善惡同安得不相語三皇大聖人今復在<lb/>
何處彭祖壽永年欲留不得住<hi>彭祖姓籛名鏗顓頊</hi>
<hi>厷孫進雉羮於堯堯封於彭城歴夏經殷至周年八百歲</hi>老少同一死<lb/>
賢愚無復數日醉或能忘將非促齡貝立<lb/>
善常所欣誰當爲汝譽<hi>日醉釋前篇立善釋後篇</hi>甚念<lb/>
<pb n="KR4b0009_SBCK_002-2b"/>
傷吾生正冝委運去縱浪大化中不喜亦<lb/>
不懼應盡便須盡無復獨多慮<lb/>
　　　鶴林曰人爲三才中豈不以我故<lb/>
　　　我神自謂也人與天地並立而爲<lb/>
　　　三以此心之神也若塊然血肉豈<lb/>
　　　足以並天地哉末縱浪大化中四<lb/>
　　　句是不以死生禍福動其心㤗然<lb/>
　　　委順養神之道也淵明可謂知道<lb/>
　　　之士矣<lb/>
<pb n="KR4b0009_SBCK_002-3a"/>
　○九日閑居<lb/>
　　　余閑居愛重九之名秋菊盈園而<lb/>
　　　持醪靡由空服九華寄懐於言<lb/>
丗短意常多斯人樂乆生日月依辰至舉<lb/>
俗愛其名露淒暄風息氣澈天象明徃鷰<lb/>
無遺影來鴈有餘聲酒能祛百慮菊爲制<lb/>
頺齡如何蓬廬士空視時運傾<hi>空視時運傾指易代</hi>
<hi>之事</hi>塵爵恥虚罍寒華徒自榮歛襟獨閑謡<lb/>
緬焉起深情棲遲固多娯淹留豈無成<hi>淹留</hi>
<pb n="KR4b0009_SBCK_002-3b"/>
<hi>無成騷人語也今反之謂不得於彼則得於此後棲遲詎爲拙亦同</hi>
　　　古詩云人生不滿百常懷千歲憂<lb/>
　　　而淵明以五字盡之曰世短意常<lb/>
　　　多東坡曰意長日月促則倒轉陶<lb/>
　　　句耳<lb/>
　　歸園田居六首<lb/>
　○其一<lb/>
少無適俗韻性本愛丘山誤落塵網中一<lb/>
去三十年覉鳥戀舊林池魚思故淵開荒<lb/>
<pb n="KR4b0009_SBCK_002-4a"/>
南野際守拙歸園田方宅十餘畒草屋八<lb/>
九間榆柳䕃後園桃李羅堂前曖曖逺人<lb/>
村依依墟里煙狗吠深巷中雞鳴桑樹巔<lb/>
戸庭無塵雜虚室有餘閑乆在樊籠裏復<lb/>
得返自然<lb/>
　　　冷齋夜話曰東坡嘗云淵明詩𥘉<lb/>
　　　視若散緩熟視有竒趣如曰曖曖<lb/>
　　　逺人村依依墟里煙狗吠深巷中<lb/>
　　　鷄鳴桑樹巔又曰採菊東籬下悠<lb/>
<pb n="KR4b0009_SBCK_002-4b"/>
　　　然見南山大率才髙意逺則所寓<lb/>
　　　得其妙遂能如此如大匠運斤無<lb/>
　　　斧鑿痕不知者則疲精力至死不<lb/>
　　　悟<lb/>
　　其二<lb/>
野外罕人事窮巷寡輪鞅白日掩荆扉虚<lb/>
室絶塵想時復墟曲中披草共來徃相見<lb/>
無雜言但道桑麻長桑麻日已長我土日<lb/>
已廣常恐霜霰至零落同草莾<lb/>
<pb n="KR4b0009_SBCK_002-5a"/>
　　其三<lb/>
種豆南山下草盛豆苗稀晨興理荒穢帶<lb/>
月荷鋤歸道狹草木長夕露沾我衣衣沾<lb/>
不足惜但使願無違<hi>前漢王惲傳田彼南山蕪穢不治種一頃</hi>
<hi>豆落而爲箕人生行楽耳湏冨貴何時</hi>
　　　東坡曰以夕露沾衣之故而違其<lb/>
　　　所願者多矣<lb/>
　　其四<lb/>
乆去山澤游浪莾林野娯試携子姪輩披<lb/>
<pb n="KR4b0009_SBCK_002-5b"/>
榛歩荒墟徘徊丘壠間依依昔人居井竈<lb/>
有遺處桑竹殘朽株借問採薪者此人皆<lb/>
焉如薪者向我言死没無復餘一丗異朝<lb/>
市此語真不虚人生似幻化終當歸空無<lb/>
　　其五<lb/>
悵恨獨䇿還崎嶇歴榛曲山澗清且淺遇<lb/>
以濯吾足漉我新熟酒隻雞招近局日入<lb/>
室中闇荆薪代明燭歡來苦夕短巳復至<lb/>
天旭<lb/>
<pb n="KR4b0009_SBCK_002-6a"/>
　　其六<lb/>
種苗在東皐苗生滿阡陌雖有荷鋤倦濁<lb/>
酒聊自適日暮巾柴車路暗光已夕歸人<lb/>
望煙火稚子候簷隙問君亦何爲百年㑹<lb/>
有役但願桑麻成蠶月得紡績素心正如<lb/>
此開徑望三益<lb/>
　　　韓子蒼曰田園六首末篇乃序行<lb/>
　　　役與前五首不類今俗本乃取江<lb/>
　　　淹種苗在東皐爲末篇東坡亦因<lb/>
<pb n="KR4b0009_SBCK_002-6b"/>
　　　其誤和之陳述古本止有五首予<lb/>
　　　以爲皆非也當如張相國本題爲<lb/>
　　　雜詠六首江淹雜擬詩亦頗似之<lb/>
　　　但開徑望三益此一句不類<lb/>
　　　東澗曰但願桑麻成蠶月得紡績<lb/>
　　　則與陶公語判然矣<lb/>
　　問來使<lb/>
爾從山中來早晚發天目<hi>山名在武林</hi>我屋南<lb/>
䆫下今生幾叢菊薔薇葉已抽秋蘭氣當<lb/>
<pb n="KR4b0009_SBCK_002-7a"/>
馥歸去來山中山中酒應熟<lb/>
　　　西清詩話曰此篇獨南唐與晁文<lb/>
　　　元家二本有之<lb/>
　　　東澗曰此盖晩唐人因太白感秋<lb/>
　　　詩而僞爲之<lb/>
　　遊斜川<lb/>
　　　辛丑正月五日天氣澄和風物閑<lb/>
　　　美與二三隣曲同遊斜川臨長流<lb/>
　　　望曽城<hi>駱庭芝云曽城落星寺也殆之晉所有者</hi>魴鯉<lb/>
<pb n="KR4b0009_SBCK_002-7b"/>
　　　躍鱗於將乆水鷗乗和以飜飛彼<lb/>
　　　南阜者名實舊矣不復乃爲嗟歎<lb/>
　　　若夫曽城傍無依接獨秀中臯遥<lb/>
　　　想靈山有愛嘉名<hi>天問崑崙縣圃其尻安在増城</hi>
<hi>九重其髙幾里淮南子崑崙中有増城九重注云中有五城十二樓</hi>
<hi>故云靈山嘉名</hi>欣對不足率爾賦詩悲日<lb/>
　　　月之遂徃悼吾年之不留各䟽年<lb/>
　　　紀郷里以記其時日<lb/>
開歲倐五日吾生行歸休念之動中懐及<lb/>
<pb n="KR4b0009_SBCK_002-8a"/>
辰爲兹游氣和天惟澄班坐依逺流弱湍<lb/>
<hi>湍急頼也</hi>馳文魴閑谷矯鳴鷗逈澤散游目緬<lb/>
然睇曽丘雖微九重秀<hi>九重注見上</hi>顧瞻無匹<lb/>
儔提壷接賓侶引滿更獻酬未知從今去<lb/>
當復如此不中觴縱遥情忘彼千載憂且<lb/>
極今朝樂明日非所求<lb/>
　　　按辛丑歲靖節年三十七詩曰開<lb/>
　　歲倐五十乃義熈十年甲寅以詩<lb/>
　　　語證之序爲悞今作開歲倐五日<lb/>
<pb n="KR4b0009_SBCK_002-8b"/>
　　　則與序中正月五日語意相貫<lb/>
　　示周續之祖企謝景夷三郎<hi>時三人比講礼</hi>
<hi>校書</hi>
負痾頺簷下終日無一欣藥石有時閑念<lb/>
我意中人相去不尋常道路邈何因周生<lb/>
述孔業祖謝響然臻<hi>薦你表羣土響臻</hi>道䘮向千<lb/>
載今朝復斯聞馬隊非講肆校書亦已勤<lb/>
老夫有所愛思與爾爲鄰願言誨諸子從<lb/>
我頴水濱<hi>春秋云堯朝許由於沛澤之中日請属天下於夫子許由遂之</hi>
<pb n="KR4b0009_SBCK_002-9a"/>
<hi>箕山之下頴水之陽</hi>
　　　泉山曰按靖節不事覲謁惟至田<lb/>
　　　舍及廬山游觀舎是無他適續之<lb/>
　　　自社主逺公順寂之後雖隠居廬<lb/>
　　　山而州將毎相招引頗從之游世<lb/>
　　　號通隱是以詩中引箕頴之事微<lb/>
　　　譏之<lb/>
　　乞食<lb/>
飢來驅我去不知竟何之行行至斯里叩<lb/>
<pb n="KR4b0009_SBCK_002-9b"/>
門拙言辭主人觧余意遺贈豈虚來談話<lb/>
終日夕觴至輙傾盃情欣新知歡言詠遂<lb/>
賦詩感子漂母惠愧我非韓才衘戢知何<lb/>
謝冥報以相貽<lb/>
　　　東坡曰淵明得一食至欲以冥謝<lb/>
　　　主人哀哉哀哉此大類丐者口頰<lb/>
　　　也非獨余哀之舉丗莫不哀之也<lb/>
　　　飢寒常在身前功名常在身後二<lb/>
　　　者不相待此士之所以窮也<lb/>
<pb n="KR4b0009_SBCK_002-10a"/>
　　諸人共游周家墓栢下<lb/>
今日天氣佳清吹與鳴弹<hi>吹尺僞切虚也</hi>感彼栢<lb/>
下人安得不爲歡清歌散新聲緑酒開芳<lb/>
顔未知明日事余襟良已殚<lb/>
　　怨詩楚調示龐主簿<hi>遵</hi>鄧治中<lb/>
天道幽且逺鬼神茫昧然結髮念善事僶<lb/>
俛六九年弱冠逢世阻始室䘮其偏<hi>其年二十</hi>
<hi>䘮偶継取翟氏</hi>炎火屢焚如螟蜮恣中田<hi>蔡氏注蜮虫水</hi>
<hi>中含沙射人非食苗桑虫意此蝢蜮當是螟</hi>風雨縱横至収歛<lb/>
<pb n="KR4b0009_SBCK_002-10b"/>
不盈㕓夏日長抱飢寒夜無𬒳眠造夕思<lb/>
雞鳴及晨願烏遷<hi>謂日烏月兎飛走之速也</hi>在已何怨<lb/>
天離憂悽目前吁嗟身後名於我若浮煙<lb/>
慷慨獨悲歌鍾期信爲賢<lb/>
　　　薛易簡正音集云琴之操弄約五<lb/>
　　　百餘名多縁古人幽憤不得志而<lb/>
　　　作也今引子期知音事而命篇曰<lb/>
　　　怨詩楚調庸非度調爲辭欲𬒳絃<lb/>
　　　歌乎<lb/>
<pb n="KR4b0009_SBCK_002-11a"/>
　　　趙泉山曰集中惟此詩歴叙平素<lb/>
　　　多艱如此而一言一字率直致而<lb/>
　　　務紀實也<lb/>
　　荅龐參軍<lb/>
　　　三復來貺欲罷不能自爾鄰曲冬<lb/>
　　　春再交欵然良對忽成舊游俗諺<lb/>
　　　云數面成親舊况情過此者乎人<lb/>
　　　事好乖便當語離楊公所歎豈惟<lb/>
　　　常悲吾抱疾多年不復爲文本旣<lb/>
<pb n="KR4b0009_SBCK_002-11b"/>
　　　不豐<hi>謂癯瘁也</hi>復老病継之輙依周孔<lb/>
　　　徃復之義且爲别後相思之資<hi>楊公</hi>
<hi>楊朱也</hi>
相知何必舊傾蓋定前言有客賞我趣毎<lb/>
每顧林園談諧無俗調所說聖人篇或有<lb/>
數㪷酒閑飲自歡然我實幽居士無復東<lb/>
西縁物新人唯舊弱毫多所宣情通萬里<lb/>
外形跡滯江山君其愛體素<hi>曹子建詩王其爱玉體</hi>
來㑹在何年<lb/>
<pb n="KR4b0009_SBCK_002-12a"/>
　　五月旦作和戴主簿<lb/>
虚舟縱逸棹囬復遂無窮發嵗始俛仰星<lb/>
紀奄將中南䆫罕悴物北林榮且豐神淵<lb/>
冩時雨晨色奏景風<hi>史記律書景風者居南方景者言陽道竟</hi>
<hi>故日景風</hi>旣來孰不去人理固有終居常待其<lb/>
盡曲肱豈傷冲遷化或夷險肆志無窊隆<lb/>
即事如巳髙何必升華嵩<lb/>
　　連雨獨飲<lb/>
運生㑹歸盡終古謂之然丗間有松喬於<lb/>
<pb n="KR4b0009_SBCK_002-12b"/>
今定何間故老贈余酒乃言飲得仙試酌<lb/>
百情逺重觴忽忘天天豈去此哉任真無<lb/>
所先雲鶴有竒翼八表須臾還自我抱兹<lb/>
獨僶俛四十年形骸乆已化心在復何言<lb/>
　　　趙泉山曰按晉傳靖節未嘗有喜<lb/>
　　　愠之色唯遇酒則飲時或無酒亦<lb/>
　　　雅詠不輟飲酒詩云不覺知有我<lb/>
　　　安知物爲貴獨飲詩云試酌百情<lb/>
　　　逺重觴忽忘天天豈去此哉任真<lb/>
<pb n="KR4b0009_SBCK_002-13a"/>
　　　無所先此酒中實際理地也豈狂<lb/>
　　　藥昬醟之語<lb/>
　　移居二首<lb/>
　　其一<lb/>
昔欲居南村<hi>即栗里也</hi>非爲卜其宅聞多素心<lb/>
人樂與數晨夕懐此頗有年今日從兹役<lb/>
弊廬何必廣取足蔽床席鄰曲時時來<hi>指顔</hi>
<hi>延年殷景仁龐通之輩</hi>抗言談在昔竒文共欣賞<hi>竒文</hi>
<hi>見王褒傳</hi>疑義相與析<lb/>
<pb n="KR4b0009_SBCK_002-13b"/>
　　其二<lb/>
春秋多佳日登髙賦新詩過門更相呼有<lb/>
酒斟酌之農務各自歸閑暇輙相思相思<lb/>
則披衣言笑無厭時此理將不勝<hi>音升任也</hi>無<lb/>
爲忽去兹<hi>言此楽不可勝無爲舎而去之韓子亦曰楽之終身不厭何暇</hi>
<hi>外慕</hi>衣食當須紀力耕不吾欺<lb/>
　　和劉柴桑<hi>遺民嘗作柴桑令</hi>
山澤乆見招胡事乃躊躇直爲親舊故未<lb/>
忍言索居良辰入竒懷挈杖還西廬<hi>時遺民約</hi>
<pb n="KR4b0009_SBCK_002-14a"/>
<hi>靖節隠山結白蓮社靖節雅不欲預其社列但時復徃還於廬阜間</hi>荒塗無<lb/>
歸人時時見廢墟茅茨巳就治新疇復應<lb/>
畬<hi>爾雅田三歲曰畬靖節自庚戌徙居南材已再稔矣今秋穫後復應畬也</hi>谷<lb/>
風轉淒薄<hi>爾雅釋天東風謂之谷風</hi>春醪觧飢劬弱女<lb/>
雖非男慰情良勝無栖栖丗中事歲月共<lb/>
相踈耕織稱其用過此奚所須去去百年<lb/>
外身名同翳如<lb/>
　　　趙泉山曰谷風轉淒薄四句雖出<lb/>
　　　於一時之諧謔亦可謂巧於處窮<lb/>
<pb n="KR4b0009_SBCK_002-14b"/>
　　　矣以弱女喻酒之醨薄飢則濡枯<lb/>
　　　膓寒則若挾纊曲盡貧士嗜酒之<lb/>
　　　常態<lb/>
　　酬劉柴桑<lb/>
窮居寡人用時忘四運周櫚庭多落葉慨<lb/>
然已知秋新葵欎北墉嘉穟養南疇今我<lb/>
不爲樂知有來歲不命室携童弱良日登<lb/>
逺游<lb/>
　　和郭主簿二首<lb/>
<pb n="KR4b0009_SBCK_002-15a"/>
　　其一<lb/>
藹藹堂前林中夏貯清隂凱風因時來囘<lb/>
颷開我襟息交遊閑業卧起弄書琴園𬞞<lb/>
有餘滋舊榖猶儲今營巳良有極過足非<lb/>
所欽舂秫作美酒酒熟吾自斟弱子戯我<lb/>
側學語未成音此事真復樂聊用忘華簪<lb/>
遥遥望白雲懷古一何深<lb/>
　　其二<lb/>
和澤周三春清凉素秋節露凝無游氛天<lb/>
<pb n="KR4b0009_SBCK_002-15b"/>
髙風景澈陵岑聳逸峯遥瞻皆竒絶芳菊<lb/>
開林耀青松冠巖列懐此貞秀姿卓爲霜<lb/>
下傑衘觴念幽人千載撫爾訣檢素不獲<lb/>
展厭厭竟良月<lb/>
　　於王撫軍座送客<lb/>
秋日凄且厲百卉具已腓<hi>四月詩云秋日凄凄百卉具腓</hi>
<hi>集本作各傳冩之誤</hi>爰以履霜節登髙餞將歸寒氣<lb/>
冐山澤游雲倐無依洲渚四緬邈風水互<lb/>
乖違瞻夕欲良讌離言聿云悲晨鳥暮來<lb/>
<pb n="KR4b0009_SBCK_002-16a"/>
還懸車歛餘輝<hi>淮南子日至悲泉是謂懸車</hi>逝止判殊<lb/>
路旋駕悵遲遲目送回舟逺情隨萬化遺<lb/>
　　　按年譜此詩宋武帝永𥘉二年辛<lb/>
　　　酉秋作也宋書王弘<hi>名元休</hi>爲撫<lb/>
　　　軍將軍江州刺史庾登之爲西陽<lb/>
　　　太守<hi>今黄州</hi>𬒳徴還謝瞻爲豫章<lb/>
　　　太守<hi>今洪州</hi>將赴郡王弘送至湓<lb/>
　　　口<hi>今潯陽之湓浦</hi>三人於此賦詩叙别是<lb/>
　　　必休元要靖節預席餞行故文選<lb/>
<pb n="KR4b0009_SBCK_002-16b"/>
　　　載謝瞻即席集别詩首章紀座間<lb/>
　　　四人<lb/>
　　與殷晉安别<hi>景仁名鐡</hi>
　　　殷先作晉安南府長史椽因居潯<lb/>
　　　陽後作大尉<hi>劉裕</hi>參軍移家東下<lb/>
　　　作此以贈<lb/>
遊好非乆長一遇盡殷勤<hi>瀬真子云遊好非乆長日本作</hi>
<hi>非少長其意云吾與子非少時長時遊從也但今一相遇故定交耳</hi>信宿酬<lb/>
清話益復知爲親去歲家南里薄作少時<lb/>
<pb n="KR4b0009_SBCK_002-17a"/>
隣負杖肆游從淹留忘宵晨語黙自殊勢<lb/>
亦知當乖分未謂事已及興言在兹春飄<lb/>
飄西來風悠悠東去雲山川千里外言笑<lb/>
難爲因良才不隱丗江湖多賤貧脫有經<lb/>
過便念來存故人<lb/>
　贈羊長史<hi>松齡</hi>
　　　左軍羊長史衘使秦川<hi>関中</hi>作此與<lb/>
　　　之<lb/>
愚生三季後慨然念黄虞得知千載外正<lb/>
<pb n="KR4b0009_SBCK_002-17b"/>
頼古人書<hi>山谷云正頼古人書盖當時語或作上頼甚失語意</hi>賢聖<lb/>
留餘跡事事在中都<hi>洛陽西晋之故郡長安乃秦漢所都</hi>豈<lb/>
忘游心目關河不可踰九域甫巳一<hi>謂宋公裕</hi>
<hi>始平一燕素也</hi>逝將理舟輿聞君當先邁負痾不<lb/>
獲俱<hi>時松齡衘左將軍朱齡石之命詣裕行府賀平関洛原詩意靖節𥘉欲從</hi>
<hi>松齡訪関洛㑹病不果行</hi>路若經啇山爲我少躊躇多<lb/>
謝綺與角精爽今何如紫芝誰復採深谷<lb/>
乆應蕪駟馬無貰患<hi>貰侍夜切賖也貸也</hi>貧賤有交<lb/>
娯清謡結心曲人乗運見踈擁懷累代下<lb/>
<pb n="KR4b0009_SBCK_002-18a"/>
言盡意不舒<lb/>
　　　胡仔曰淵明髙風峻節固已無愧<lb/>
　　　於四皓然猶仰慕之足見其好賢<lb/>
　　　尚友之心<lb/>
　　　湯東澗曰天下分裂而中州賢聖<lb/>
　　　之迹不可得而見今九土旣一則<lb/>
　　　五帝之所連三王之所争冝當首<lb/>
　　　訪而獨多謝於啇山之人何哉盖<lb/>
　　　南北雖合而世代將易但當與綺<lb/>
<pb n="KR4b0009_SBCK_002-18b"/>
　　　角遊耳逺矣深哉<lb/>
　　歲暮和張常侍<lb/>
市朝悽舊人驟驥感悲泉<hi>悲泉見前驟驥言白駒之過隙</hi>
明旦非今日歲暮余何言素顔歛光潤白<lb/>
髮一巳繁闊哉秦穆談旅力豈未愆向夕<lb/>
長風起寒雲没西山厲厲氣遂嚴紛紛飛<lb/>
鳥還民生鮮常在矧伊愁苦纒屡闕清酤<lb/>
至無以樂當年窮通靡攸慮顦顇由化遷<lb/>
撫巳有深懷履運増慨然<lb/>
<pb n="KR4b0009_SBCK_002-19a"/>
　　湯東澗曰陶公不事異代之節與<lb/>
　　子房五丗相韓之義同旣不爲狙<lb/>
　　擊震動之舉又時無漢祖者可托<lb/>
　　以行其志所謂撫巳有深懷履運<lb/>
　　増慨然讀之亦可以深悲其志也<lb/>
　　矣<lb/>
　和胡西曹示顧賊曹<lb/>
㽔賓五月中<hi>史記律書五月也律中蕤賓隂氣㓜少故曰㽔萎陽不用</hi>
<hi>事故曰賓</hi>清朝起南颸<hi>颸息兹/切風也</hi>不駃亦不遲<hi>駃踈</hi>
<pb n="KR4b0009_SBCK_002-19b"/>
<hi>吏切疾也</hi>飄飄吹我衣重雲蔽白目閑雨紛微<lb/>
微流目視西園曄曄榮紫葵於今甚可愛<lb/>
柰何當復衰感物願及時毎恨靡所揮悠<lb/>
悠待秋稼寥落將賖遲逸想不可淹猖狂<lb/>
獨長悲<lb/>
　　悲從弟仲德<lb/>
衘哀過舊宅悲淚應心零借問爲誰悲懷<lb/>
人在九冥禮服名羣從恩曖若同生門前<lb/>
執手時何意爾先傾在數竟未免爲山不<lb/>
<pb n="KR4b0009_SBCK_002-20a"/>
及成慈母沉哀疚二㣧纔數齡雙位委空<lb/>
館朝夕無哭聲流塵集虚坐宿草旅前庭<lb/>
階除曠遊迹園林獨餘情翳然乘化去終<lb/>
天不復形遲遲將囬歩惻惻悲襟盈<lb/>
箋註陶淵明集卷之二<lb/>
<pb n="KR4b0009_SBCK_002-20b"/>
</p>
<p>
</p>
  </div>
<div> <lb/>
    <p>
<pb n="KR4b0009_SBCK_003-1a"/>
箋註陶淵明集卷之三<lb/>
　詩五言<lb/>
　　　文選五臣注云淵明詩晉所作者<lb/>
　　　皆題年號入宋所作但題甲子而<lb/>
　　　已意者恥事二姓故以異之嘗攷<lb/>
　　　淵明詩有題甲子者始庚子距丙<lb/>
　　　辰凡十七年間只十二首耳皆晉<lb/>
　　　安帝時所作也淵明以乙巳秋爲<lb/>
　　　彭澤令在官八十餘日即觧印綬<lb/>
<pb n="KR4b0009_SBCK_003-1b"/>
　　　賦歸去來辭後一十六年庚申晉<lb/>
　　　禪宋恭帝元熈二年也寕容晉未<lb/>
　　　禪宋前二十年輒恥事二姓所作<lb/>
　　　詩但題甲子以自取異哉矧詩中<lb/>
　　　又無標晉年號者其所題甲子盖<lb/>
　　　偶記一時之事耳後人類而次之<lb/>
　　　亦非淵明本意秦少游嘗云宋𥘉<lb/>
　　　受命陶潜自以祖侃晉丗宰輔恥<lb/>
　　　復屈身投劾而歸耕于潯陽其所<lb/>
<pb n="KR4b0009_SBCK_003-2a"/>
　　　著書自義熈以前題晉年號永𥘉<lb/>
　　　以後但題甲子而巳黄魯直詩亦<lb/>
　　　有甲子不數義熈前之句然則少<lb/>
　　　游魯直尚惑於五臣之說他可知<lb/>
　　　矣故著于三卷之首以祛來者之<lb/>
　　　惑云<lb/>
　　始作鎮軍參軍經曲阿<lb/>
弱齡寄事外委懷在琴書𬒳褐欣自得屢<lb/>
空常晏如時來苟冥㑹婉孌憇通衢投䇿<lb/>
<pb n="KR4b0009_SBCK_003-2b"/>
命晨裝暫與園田踈眇眇孤舟逝綿綿歸<lb/>
思紆我行豈不遥登陟千里餘目倦川塗<lb/>
異心念山澤居望雲慙髙鳥臨水愧游魚<lb/>
真想𥘉在襟誰謂形蹟拘聊且慿化遷終<lb/>
返班生廬<hi>班賦求幽貞之所廬</hi>
　　　鶴林曰士豈能長守山林長親簔<lb/>
　　　笠但居市朝軒冕時要使山林簔<lb/>
　　　笠之念不忘乃爲勝耳淵明望雲<lb/>
　　　慙髙鳥四句似此胸襟豈爲外榮<lb/>
<pb n="KR4b0009_SBCK_003-3a"/>
　　　所點染哉山谷曰㑉玉而心若槁<lb/>
　　　木立朝而意在東山亦此意<lb/>
　　庚子歲五月中從都還阻風於規林<lb/>
　　二首<lb/>
　　其一<lb/>
行行循歸路計日望舊居一欣侍温顔再<lb/>
喜見友于<hi>供駒父云以兄弟爲友于歇後語也</hi>鼔棹路崎曲<lb/>
指景限西隅江山豈不險歸子念前塗凱<lb/>
風負我心戢枻守窮湖<hi>枻以制切楫也</hi>髙莾眇無<lb/>
<pb n="KR4b0009_SBCK_003-3b"/>
界夏木獨森踈誰言客舟逺近瞻百里餘<lb/>
延目識南嶺空歎將焉如<lb/>
　　其二<lb/>
自古歎行役我今始知之山川一何曠巽<lb/>
坎難與期<hi>巽順也坎險也或日巽風也坎水也言道路行役之艱難</hi>崩<lb/>
浪聒天響<hi>聒喧語也</hi>長風無息時乆游戀所生<lb/>
如何淹在兹靜念園林好人間良可辭當<lb/>
年詎有幾縱心復何疑<lb/>
　　　趙泉山曰二詩皆直叙歸省意<lb/>
<pb n="KR4b0009_SBCK_003-4a"/>
　　辛丑歲七月赴假還江陵夜行塗中<lb/>
<hi>一作塗口按江圖自沙陽下流一百五十里至赤坼赤坼二十里至塗口</hi>
閑居三十載遂與塵事冥詩書敦宿好林<lb/>
園無俗情如何捨此去遥遥至南荆叩枻<lb/>
新秋月臨流别友生凉風起將夕夜景湛<lb/>
虚明昭昭天宇闊皛皛川上平懷役不遑<lb/>
寐中宵尚孤征啇歌非吾事依依在耦耕<lb/>
投冠旋舊墟不爲好爵縈飬真衡茅下庶<lb/>
以善自名<lb/>
<pb n="KR4b0009_SBCK_003-4b"/>
　　　按是時淵明年三十七中間除癸<lb/>
　　　巳爲州祭酒乙未距庚子參鎮軍<lb/>
　　　事三十載家居矣<lb/>
　　癸卯歲始春懷古田舎二首<lb/>
　　其一<lb/>
在昔聞南畒當年竟未踐屢空旣有人春<lb/>
興豈自免夙晨裝吾駕啓塗情已緬鳥哢<lb/>
歡新節冷風送餘善寒竹𬒳荒蹊地爲罕<lb/>
人逺是以植杖翁悠然不復返即理愧通<lb/>
<pb n="KR4b0009_SBCK_003-5a"/>
識所保詎乃淺<lb/>
　　其二<lb/>
先師有遺訓憂道不憂貧瞻望邈難逮轉<lb/>
欲志長勤秉耒歡時務觧顔勸農人平疇<lb/>
交逺風良苗亦懷新雖未量歲功即事多<lb/>
所欣耕種有時息行者無問津日入相與<lb/>
歸壷漿勞近隣長吟掩柴門聊爲隴畒民<lb/>
　　　東坡曰平疇交逺風良苗亦懷新<lb/>
　　　非古之耦耕植杖者不能道此語<lb/>
<pb n="KR4b0009_SBCK_003-5b"/>
　　　非予之丗農亦不能識此語之妙<lb/>
　　癸卯十二月中作與從弟敬逺<lb/>
寢迹衡門下邈與世相絶顧眄莫誰知荆<lb/>
扉晝常閉<hi>閉必結切闔也</hi>淒淒歲暮風翳翳經日<lb/>
雪傾耳無希聲在目皓已㓗<hi>㓗或作結</hi>勁氣侵<lb/>
襟䄂簞瓢謝屢設蕭索空宇中了無一可<lb/>
恱歴覽千載書時時見遺烈髙操非所攀<lb/>
深得固窮節平津苟不由<hi>漢元朔中武帝詔封公孫弘爲</hi>
<hi>平津侯</hi>栖遲詎爲拙寄意一言外兹契誰能<lb/>
<pb n="KR4b0009_SBCK_003-6a"/>
别<lb/>
　　　鶴林曰傾耳無希聲在目皓已㓗<lb/>
　　　此十字雪之輕虚㓗白盡在是矣<lb/>
　　　後此者莫能加也<lb/>
　　乙巳歲三月爲建威參軍使都經錢<lb/>
　　溪<lb/>
我不踐斯境歲月好巳積晨夕看山川事<lb/>
事悉如昔微雨洗髙林清飈矯雲翮眷彼<lb/>
品物存義風都未隔伊余何爲者勉勵從<lb/>
<pb n="KR4b0009_SBCK_003-6b"/>
兹役一形似有制素襟不可易園田日夣<lb/>
想安得乆離析終懷在歸舟諒哉冝霜柏<lb/>
　　　趙泉山曰此詩大旨慶遇安帝光<lb/>
　　　復大業不失舊物也<lb/>
　　還舊居<lb/>
疇昔家上京<hi>南康志近城五里地名上京亦有渊明故居</hi>六載<lb/>
去還歸<hi>韓子蒼云渊明自庚子始作建威參軍由參軍爲彭澤遂棄官歸是</hi>
<hi>歲己巳故云六載趙泉山云自乙未佐鎮軍幕迄今六載韓說盖誤</hi>今日始<lb/>
復來側愴多所悲阡陌不移舊邑屋或時<lb/>
<pb n="KR4b0009_SBCK_003-7a"/>
非履歴周故居隣老罕復遺歩歩㝷徃迹<lb/>
有處特依依流幻百年中寒暑日相推常<lb/>
恐大化盡氣力不及衰撥置且莫念一觴<lb/>
聊可揮<lb/>
　戊申歲六月中遇火<lb/>
草廬寄窮巷甘以辭華軒正夏長風急林<lb/>
室頓燒燔一宅無遺宇舫舟䕃門前迢迢<lb/>
新秋夕亭亭月將圓<hi>亭亭髙也</hi>果菜始復生驚<lb/>
鳥尚未還中宵竚遥念一盼周九天緫髪<lb/>
<pb n="KR4b0009_SBCK_003-7b"/>
抱孤念奄岀四十年形迹慿化徃靈府長<lb/>
獨閑貞剛自有質玉石乃非堅仰想東户<lb/>
時餘粮宿中田鼔腹無所思朝起暮歸眠<lb/>
旣已不遇兹且遂灌西園<lb/>
　　　按靖節舊宅居于柴桑縣之柴桑<lb/>
　　　里至是屬囬禄之變越後年徙居<lb/>
　　　於南里之南村<lb/>
　　已酉歲九月九日<lb/>
靡靡秋已夕淒淒風露交蔓草不復榮園<lb/>
<pb n="KR4b0009_SBCK_003-8a"/>
木空自凋清氣澄餘滓杳然天界髙哀蝉<lb/>
無歸響叢鴈鳴雲霄萬化相㝷繹人生豈<lb/>
不勞從古皆有沒念之中心焦何以稱我<lb/>
情濁酒且自陶千載非所知聊以永今朝<lb/>
　　庚戌歲九月中於西田穫早稻<lb/>
人生歸有道衣食固其端孰是都不營而<lb/>
以求自安開春理常業歲功聊可觀晨出<lb/>
肆微勤日入負耒還山中饒霜露風氣亦<lb/>
先寒田家豈不苦弗獲辭此難四體誠乃<lb/>
<pb n="KR4b0009_SBCK_003-8b"/>
疲庻無異患于盥濯息簷下斗酒散襟顔<lb/>
遥遥沮溺心千載乃相関但願長如此躬<lb/>
耕非所歎<hi>平声</hi>
　　　觀此詩知靖節旣休居惟躬耕是<lb/>
　　　資故蕭徳施曰安道苦節不以躬<lb/>
　　　耕爲恥<lb/>
　　丙辰歲八月中於下潠田舎穫<hi>潠蘇困切</hi>
貧居依稼穡戮力東林隈不言春作苦常<lb/>
恐負所懷司田眷有秋寄聲與我諧飢者<lb/>
<pb n="KR4b0009_SBCK_003-9a"/>
歡𥘉飽束帶候鳴雞揚擑越平湖汎隨清<lb/>
壑廽鬱鬰荒山裏猿聲閑且哀悲風愛靜<lb/>
夜林鳥喜晨開曰余作此來三四星火頺<lb/>
姿年逝已老其事未云乖遥謝荷蓧翁聊<lb/>
得從君栖<lb/>
　　　蔡寛夫曰秦漢已前字書未備旣<lb/>
　　　多假借而音無反切平仄皆通用<lb/>
　　　自齊梁後旣拘以四聲又限以音<lb/>
　　　韻故士率以偶儷聲病爲工文氣<lb/>
<pb n="KR4b0009_SBCK_003-9b"/>
　　　安得不卑弱惟淵明韓退之時時<lb/>
　　　擺脫俗拘忌故栖字與乖字皆取<lb/>
　　　其傍韻用盖筆力自足以勝之<lb/>
　　飲酒十二首<lb/>
　　　余閑居寡歡兼比夜已長偶有名<lb/>
　　　酒無夕不飲顧影獨盡忽焉復醉<lb/>
　　　旣醉之後輒題數句自娯紙墨遂<lb/>
　　　多辭無詮次聊命故人書之以爲<lb/>
　　　歡笑爾<lb/>
<pb n="KR4b0009_SBCK_003-10a"/>
　　其一<lb/>
衰榮無定在彼此更共之邵生瓜田中寕<lb/>
似東陵時<hi>漢蕭何博邵平者故秦東陵侯秦破爲布衣貧種瓜長安城東</hi>
<hi>瓜美故丗謂東陵瓜</hi>寒暑有代謝人道毎如兹逹人<lb/>
觧其㑹逝將不復疑忽與一觴酒日夕歡<lb/>
相持<lb/>
　　　黄山谷曰衰榮無定在彼此更共<lb/>
　　　之此是西漢人文章他人多少語<lb/>
　　　言盡得此理<lb/>
<pb n="KR4b0009_SBCK_003-10b"/>
　　其二<lb/>
積善云有報夷叔在西山善惡苟不應何<lb/>
事空立言九十行帶索飢寒况當年<hi>列子孔子</hi>
<hi>遊於太山見榮啓期行乎郕之野鹿裘帶索鼓琴而歌孔子曰先生所以楽何也對</hi>
<hi>曰吾楽甚多天生萬物人爲貴吾得爲人一楽也男女之别男尊女卑吾得爲男二</hi>
<hi>楽也人生有不見日月不免襁褓者吾已行年九十矣三楽也貧者士之常死者人</hi>
<hi>之終処常得終當何憂乎哉孔子曰善哉能自寛也</hi>不頼固窮節百<lb/>
世當誰傳<lb/>
　　　詩眼曰近丗名士作詩云九十行<lb/>
<pb n="KR4b0009_SBCK_003-11a"/>
　　　帶索榮公老無依余謂之曰陶詩<lb/>
　　　本非警䇿因有君詩乃見陶之工<lb/>
　　　或譏余貴耳賤目則爲觧曰榮啓<lb/>
　　　期事近岀列子不言榮公可知九<lb/>
　　　十則老可知行帶索則無依可知<lb/>
　　　五字皆贅也若淵明意謂至於九<lb/>
　　　十猶不免行而帶索則自少壯至<lb/>
　　　於長老其飢寒艱苦冝如此窮士<lb/>
　　　之所以可悲也此所謂君子於其<lb/>
<pb n="KR4b0009_SBCK_003-11b"/>
　　　言無所苟而已矣古人文章必不<lb/>
　　　虚設<lb/>
　　其三<lb/>
道䘮向千載人人惜其情有酒不肯飲但<lb/>
顧丗間名所以貴我身豈不在一生一生<lb/>
復能幾倐如流電驚鼎鼎百年内持此欲<lb/>
何成<lb/>
　　其四<lb/>
栖栖失羣鳥日暮猶獨飛徘徊無定止夜<lb/>
<pb n="KR4b0009_SBCK_003-12a"/>
夜聲轉悲厲響思清逺去來何依依自值<lb/>
孤生松歛翮遥來歸勁風無榮木此䕃獨<lb/>
不衰託身已得所千載不相違<lb/>
　　　趙泉山曰此詩譏切殷景仁顔延<lb/>
　　　年輩附麗于宋<lb/>
　　其五<lb/>
結廬在人境而無車馬喧問君何能爾心<lb/>
逺地自偏採菊東籬下悠然見南山山氣<lb/>
日夕佳飛鳥相與還此中有真意欲辯已<lb/>
<pb n="KR4b0009_SBCK_003-12b"/>
忘言<lb/>
　　　王荆公曰淵明詩有竒絶不可及<lb/>
　　　之語如結廬在人境四句由詩人<lb/>
　　　以來無此句<lb/>
　　東坡曰採菊之次偶然見山𥘉不<lb/>
　　　用意而景與意㑹故可喜也<lb/>
　　　敬齋曰前輩有佳句𥘉未之知後<lb/>
　　人尋繹出來始見其工如淵明悠<lb/>
　　然見南山方在籬間把菊時安知<lb/>
<pb n="KR4b0009_SBCK_003-13a"/>
　　　其髙老杜佳句最多尤不自知也<lb/>
　　如是則撞破煙樓手段豈能有得<lb/>
　　耶<lb/>
　　蔡寛夫曰俗本多以見爲望字若<lb/>
　　　尓便有褰裳濡足之態矣一字之<lb/>
　　　誤害理如此<lb/>
　　　張九成曰此即淵明畎畒不忘君<lb/>
　　　之意也<lb/>
　　其六<lb/>
<pb n="KR4b0009_SBCK_003-13b"/>
行止千萬端誰知非與是是非苟相形雷<lb/>
同共譽毀三季多此事<hi>漢叙傳三季之後計云三代之末也</hi>
逹士似不爾咄咄俗中惡<hi>咄丁骨切叱也</hi>且當從<lb/>
黄綺<lb/>
　　　湯東澗曰此篇言季世出處不齊<lb/>
　　　士皆以乗時自奮爲賢吾知從黄<lb/>
　　　綺而已世俗之是非毁譽非所計<lb/>
　　　也<lb/>
　　其七<lb/>
<pb n="KR4b0009_SBCK_003-14a"/>
秋菊有佳色裛露掇其英<hi>裛於汲切掇都奪切</hi>汎此<lb/>
忘憂物逺我遺世情<hi>逺于願切</hi>一觴雖獨進杯<lb/>
盡壷自傾日入群動息歸鳥趍林鳴嘯傲<lb/>
東軒下聊復得此生<lb/>
　　　定齋曰自南北朝以來菊詩多矣<lb/>
　　　未有能及淵明詩語盡菊之妙如<lb/>
　　　秋菊有佳色他華不足以當此一<lb/>
　　　佳字然終篇寓意髙逺皆繇菊而<lb/>
　　　發耳<lb/>
<pb n="KR4b0009_SBCK_003-14b"/>
　　　艮齋曰秋菊有佳色一語洗盡古<lb/>
　　　今塵俗氣<lb/>
　　　東坡曰靖節以無事爲得此生則<lb/>
　　　見役於物者非失此生耶<lb/>
　　　韓子蒼曰余嘗謂古人寄懷於物<lb/>
　　　而無所好然後爲逹况淵明之真<lb/>
　　　其於黄花直寓意耳至言飲酒適<lb/>
　　　意亦非淵明極致向使無酒但悠<lb/>
　　　然見南山其樂多矣遇酒輒醉醉<lb/>
<pb n="KR4b0009_SBCK_003-15a"/>
　　　醒之後豈知有江州太守哉當以<lb/>
　　　此論淵明<lb/>
　　其八<lb/>
青松在東園衆草没竒姿凝霜殄異類卓<lb/>
然見髙枝連林人不覺獨樹衆乃竒提壷<lb/>
挂寒柯逺望時復爲吾生夢幻間何事紲<lb/>
塵覊<lb/>
　　其九<lb/>
清晨聞叩門倒裳徃自開問子爲誰歟田<lb/>
<pb n="KR4b0009_SBCK_003-15b"/>
父有好懷壷漿逺見候疑我與時乖繿縷<lb/>
茅簷下未足爲髙栖一世皆尚同願君汩<lb/>
其泥<hi>汩古没切</hi>深感父老言禀氣寡所諧紆轡<lb/>
誠可學違巳詎非迷且共歡此飲吾駕不<lb/>
可囬<lb/>
　　　趙氏註杜甫宿羗村第二首云一<lb/>
　　　篇之中賓主旣具問荅了然可以<lb/>
　　　比淵明此首<lb/>
　　　趙泉山曰時輩多勉靖節以岀仕<lb/>
<pb n="KR4b0009_SBCK_003-16a"/>
　　　故作是篇<lb/>
　　其十<lb/>
在昔曽逺遊直至東海隅道路<graphic n="KR1199" url="https://raw.githubusercontent.com/kanripo/KR-Gaiji/master/images/KR1199.png" mimeType="image/png"/>且長風<lb/>
波阻中塗此行誰使然似爲飢所驅傾身<lb/>
營一飽少許便有餘恐此非名計息駕歸<lb/>
閑居<lb/>
　　　趙泉山曰此篇述其爲貧而仕<lb/>
　　其十一<lb/>
顔生稱爲仁榮公言有道屢空不獲年長<lb/>
<pb n="KR4b0009_SBCK_003-16b"/>
飢至于老雖留身後名一生亦枯槁死去<lb/>
何所知稱心固爲好客養千金軀臨化消<lb/>
其寶祼葬何必惡<hi>前漢揚王孫臨終令其子曰吾欲祼葬以反吾</hi>
<hi>真死則爲布囊盛尸入地七尺旣下從足引脫其囊以身親土其子遂祼葬</hi>人<lb/>
當觧意表<lb/>
　　　東坡曰客養千金軀臨化消其寳<lb/>
　　　寳不過軀軀化則寳亡矣人言靖<lb/>
　　　節不知道吾不信也<lb/>
　　　東澗曰顔榮皆非希身後名正以<lb/>
<pb n="KR4b0009_SBCK_003-17a"/>
　　自遂其志耳保千金之軀者亦終<lb/>
　　　歸於盡則祼葬亦未可非也或曰<lb/>
　　前八句言名不足頼後四句言身<lb/>
　　　不足惜淵明觧處正在身名之外<lb/>
　　　也<lb/>
　其十二<lb/>
長公曽一仕壯節忽失時杜門不復出終<lb/>
身與世辭<hi>張釋之子張摰字長公官至大夫免以不能取容當世終身不</hi>
<hi>仕</hi>仲理<hi>楊倫</hi>歸大澤髙風始在兹一徃便當<lb/>
<pb n="KR4b0009_SBCK_003-17b"/>
已何爲復狐疑去去當奚道世俗乆相欺<lb/>
擺落悠悠談請從余所之<lb/>
　　其十三<lb/>
有客常同止趣捨邈異境一士長獨醉一<lb/>
夫終年醒醒醉還相笑發言各不領規規<lb/>
一何愚兀傲差若穎寄言酣中客日没燭<lb/>
當炳<lb/>
　　　湯東澗曰醒者與世計分曉而醉<lb/>
　　　者頺然聽之而已淵明盖沈冥之<lb/>
<pb n="KR4b0009_SBCK_003-18a"/>
　　　逃者故以醒爲愚而以兀傲爲頴<lb/>
　　　耳<lb/>
　　其十四<lb/>
故人賞我趣挈壷相與至班荆坐松下數<lb/>
斟已復醉父老雜亂言觴酌失行次不覺<lb/>
知有我安知物爲貴悠悠迷所留酒中有<lb/>
深味<lb/>
　　　張文潜曰陶元亮雖嗜酒家貧不<lb/>
　　　能常飲酒而况必飲美酒乎其所<lb/>
<pb n="KR4b0009_SBCK_003-18b"/>
　　　與飲多田野樵漁之人班坐林間<lb/>
　　　所以奉身而恱口腹者略矣<lb/>
　　　石林詩話曰晉人多言飲酒有至<lb/>
　　　沉醉者此未必意真在酒盖方時<lb/>
　　　艱人各懼禍惟託於醉可以粗逺<lb/>
　　　世故耳<lb/>
　　其十五<lb/>
貧居乏人工灌木荒余宅<hi>灌木叢木也</hi>班班有<lb/>
翔鳥寂寂無行跡宇宙一何悠人生少至<lb/>
<pb n="KR4b0009_SBCK_003-19a"/>
百歲月相催逼鬢邊早已白若不委窮逹<lb/>
素抱深可惜<lb/>
　　其十六<lb/>
少年罕人事游好在六經行行向不惑淹<lb/>
留遂無成竟抱固窮節飢寒飽所更弊廬<lb/>
交悲風荒草没前庭披褐守長夜晨雞不<lb/>
肯鳴孟公不在兹終以翳吾情<hi>前漢陳遵字孟公嗜</hi>
<hi>酒毎大飲賓客滿堂</hi>
　　其十七<lb/>
<pb n="KR4b0009_SBCK_003-19b"/>
幽蘭生前庭含薫待清風清風脫然至見<lb/>
别蕭艾中行行失故路任道或能通覺悟<lb/>
當念還鳥盡廢良弓<lb/>
　　　湯東澗曰蘭薫非清風不能别賢<lb/>
　　　者出處之致亦待知者知耳淵明<lb/>
　　　在彭澤日有悵然慷慨深愧平生<lb/>
　　　之語所謂失故路也惟其任道而<lb/>
　　　不牽於俗故卒能囬車復路云耳<lb/>
　　　鳥盡弓藏盖借昔人去國之語以<lb/>
<pb n="KR4b0009_SBCK_003-20a"/>
　　　喻己歸田之志<lb/>
　　其十八<lb/>
子雲性嗜酒家貧無由得時頼好事人載<lb/>
醪祛所惑<hi>揚雄家貧嗜酒人希至其門好事者載酒肴従㳺斈</hi>觴來<lb/>
爲之盡是諮無不塞有時不肯言豈不在<lb/>
伐國仁者用其心何嘗失顯黙<lb/>
　　　湯東澗曰此篇盖托子雲以自况<lb/>
　　　故以柳下惠事終之五枊先生傳<lb/>
　　　云性嗜酒家貧不能常得親舊或<lb/>
<pb n="KR4b0009_SBCK_003-20b"/>
　　　置酒招之造飲輒盡<lb/>
　其十九<lb/>
疇昔苦長飢投耒去學仕將養不得節凍<lb/>
餒固纒巳是時向立年志意多所恥遂盡<lb/>
介然分終死歸田里冉冉星氣流亭亭復<lb/>
一紀世路廓悠悠楊朱所以止<hi>淮南說林訓楊子見</hi>
<hi>逵路而哭之爲其可以南可以北墨子見練絲而泣之爲其可以黄可以黒</hi>雖<lb/>
無揮金事<hi>文選張恊詠二踈詩云揮金楽當年</hi>濁酒聊可恃<lb/>
　　　按彭澤之歸在義熈元年乙巳此<lb/>
<pb n="KR4b0009_SBCK_003-21a"/>
　　　云復一紀則賦此飲酒當是義熈<lb/>
　　　十二三年間<lb/>
　　其二十<lb/>
羲農去我乆舉世少復真汲汲魯中叟<hi>孔子</hi>
彌縫使其淳鳯鳥雖不至禮樂暫得新洙<lb/>
泗輟微響漂流逮狂秦詩書復何罪一朝<lb/>
成灰塵區區諸老翁爲事誠殷勤如何絶<lb/>
世下六籍無一親終日馳車走不見所問<lb/>
津若復不快飲空負頭上巾但恨多謬誤<lb/>
<pb n="KR4b0009_SBCK_003-21b"/>
君當恕醉人<lb/>
　　　東澗曰諸老翁似謂漢𥘉伏生諸<lb/>
　　　人退之所謂羣儒區區修𥙷者劉<lb/>
　　　歆移太常書亦可見不見所問津<lb/>
　　盖淵明自况於沮溺而歎世無孔<lb/>
　　　子徒也<lb/>
　　　東坡曰但恐多謬誤君當恕醉人<lb/>
　　　此未醉時說也若已醉何假憂誤<lb/>
　　　哉然世人言醉時是醒時語此最<lb/>
<pb n="KR4b0009_SBCK_003-22a"/>
　　　名言<lb/>
　　止酒<lb/>
居止次城邑逍遥自閑止坐止髙䕃下歩<lb/>
止蓽門裏好味止園葵大懽止稚子平生<lb/>
不止酒止酒情無喜暮止不安寢晨止不<lb/>
能起日日欲止之營衛止不理徒知止不<lb/>
樂未知止利己始覺止爲善今朝真止矣<lb/>
從此一止去將止扶桑涘<hi>山海經云黒齒之北曰陽谷有</hi>
<hi>扶木九日居下枝一日居上枝皆戴烏郭璞云扶木扶桑也</hi>清顔止宿<lb/>
<pb n="KR4b0009_SBCK_003-22b"/>
容奚止千萬祀<lb/>
　　　胡仔曰坐止髙䕃下四句余反覆<lb/>
　　　味之然後知淵明之用意非獨止<lb/>
　　　酒於此四者皆欲止之故坐止於<lb/>
　　　樹䕃之下則廣厦華堂吾何羡焉<lb/>
　　　歩止於蓽門之裏則朝市深利吾<lb/>
　　　何趍焉好味止於噉園葵則五鼎<lb/>
　　　方丈吾何欲焉大歡止於戯稚子<lb/>
　　　則燕歌趙舞吾何樂焉在彼者難<lb/>
<pb n="KR4b0009_SBCK_003-23a"/>
　　　求而在此者易爲也淵明固窮守<lb/>
　　　道安於丘園疇肯以此易彼乎<lb/>
　　述酒<lb/>
　　舊注儀狄造杜康潤色之<lb/>
　　　一本云此篇與題非本意諸本如<lb/>
　　　此誤<lb/>
重離照南陸鳴鳥聲相聞秋草雖未黄融<lb/>
風乆已分素礫皛脩渚南嶽無餘雲豫章<lb/>
抗髙門重華固靈墳<hi>豫章宋武始封重華斥恭帝揖遜亊</hi>流<lb/>
<pb n="KR4b0009_SBCK_003-23b"/>
淚抱中歎傾耳聽司晨神州獻嘉粟西靈<lb/>
爲我馴諸梁董師旅羊勝䘮其身<hi>黄山谷云羊勝</hi>
<hi>當是芊勝芊勝白公也沈諸梁葉公也殺白公勝</hi>山陽歸下國<hi>魏降</hi>
<hi>漢献帝爲山陽公卒弑之</hi>成名猶不勤卜生善斯牧安<lb/>
樂不爲君平王<hi>從韓子蒼本舊作生</hi>去舊京峽中納<lb/>
遺薰雙陵甫云育三趾顯竒文王子爱清<lb/>
吹日中翔河汾朱公練九齒閑居離世紛<lb/>
峩峩西嶺内偃息常所親天容自永固彭<lb/>
殤非等倫<lb/>
<pb n="KR4b0009_SBCK_003-24a"/>
　　　黄山谷曰此篇有其義而亡其辭<lb/>
　　　似是讀異書所作其中多不可觧<lb/>
　　　韓子蒼曰余反覆之見山陽歸下<lb/>
　　　國之句盖用山陽公事疑是義熈<lb/>
　　　以後有所感而作也故有流淚抱<lb/>
　　　中歎平王去舊京之語淵明忠義<lb/>
　　　如此今人或謂淵明所題甲子不<lb/>
　　　必皆義熈後此亦豈足論淵明哉<lb/>
　　　惟其髙舉逺蹈不受丗紛而至於<lb/>
<pb n="KR4b0009_SBCK_003-24b"/>
　　　躬耕乞食其忠義亦足見矣<lb/>
　　　趙泉山曰此晉恭帝元熈二年也<lb/>
　　　六月十一日宋王𥙿廹帝䄠位旣<lb/>
　　　而廢帝爲零陵王明年九月潜行<lb/>
　　　弑逆故靖節詩中引用漢獻事今<lb/>
　　　推子蒼意考其退休後所作詩類<lb/>
　　　多悼國傷時感諷之語然不欲顯<lb/>
　　　斥故命篇云雜詩或託以述酒飲<lb/>
　　　酒擬古惟述酒間寓以他語使澷<lb/>
<pb n="KR4b0009_SBCK_003-25a"/>
　　　奥不可指擿今於各篇姑見其一<lb/>
　　　二句警要者餘章自可意逆也如<lb/>
　　　豫章抗髙門重華固靈墳此豈述<lb/>
　　　酒語耶三季多此事慷慨爭此埸<lb/>
　　　忽值山河改其微旨端有在矣類<lb/>
　　　之風雅無愧誄稱靖節道必懷邦<lb/>
　　　劉良註懷邦者不忘於國故無爲<lb/>
　　　子曰詩家視淵明猶孔門視伯夷<lb/>
　　　也<lb/>
<pb n="KR4b0009_SBCK_003-25b"/>
　　　湯東澗曰按晉元熈二年六月劉<lb/>
　　　𥙿廢恭帝爲零陵王明年以毒酒<lb/>
　　　一甖授張偉使酖王偉自飲而卒<lb/>
　　　継又令兵人踰垣進藥王不肯飲<lb/>
　　　遂掩殺之此詩所爲作故以述酒<lb/>
　　　名篇詩辭盡隱語故觀者弗省獨<lb/>
　　　韓子蒼以山陽下國一語疑是義<lb/>
　　　熈後有感而賦予反覆詳考而後<lb/>
　　　知决爲零陵哀詩也昔蘇子讀述<lb/>
<pb n="KR4b0009_SBCK_003-26a"/>
　　　史九章曰去之五百歲吾猶見其<lb/>
　　　人也豈虚言哉<lb/>
　　責子<hi>舒儼宣俟雍份端佚通佟九五人舒宣雍端通皆小名也</hi>
白髮𬒳兩鬢肌膚不復實雖有五男兒揔<lb/>
不好紙筆阿舒<hi>儼</hi>已二八懶惰故無匹阿<lb/>
宣<hi>俟</hi>行志學而不愛文術雍<hi>份</hi>端<hi>佚</hi>年十<lb/>
三不識六與七通<hi>佟</hi>子垂九齡但覔棃與<lb/>
栗天運苟如此且進杯中物<lb/>
　　　黄山谷曰觀淵明此詩想見其人<lb/>
<pb n="KR4b0009_SBCK_003-26b"/>
　　　慈祥戯謔可觀也俗人便謂淵明<lb/>
　　　諸子皆不肖而淵明愁歎見於詩<lb/>
　　　耳所謂癡人前不得說夢也<lb/>
　　有㑹而作<lb/>
　　　舊榖旣没新榖未登頗爲老農而<lb/>
　　　值年災日月尚悠爲患未已登歲<lb/>
　　　之功旣不可希朝夕所資煙火裁<lb/>
　　　通旬日已來始念飢乏歲云夕矣<lb/>
　　　慨然永懷今我不述後生何聞哉<lb/>
<pb n="KR4b0009_SBCK_003-27a"/>
弱年逢家乏老至更長飢菽麥實所羡孰<lb/>
敢慕甘肥惄如亞九飯<hi>惄飢也</hi>當暑厭寒衣<lb/>
歲月將欲暮如何辛苦悲常善粥者心深<lb/>
恨蒙𬒮非嗟來何足吝徒没空自遺斯濫<lb/>
豈彼志固窮夙所歸餒也巳矣夫在昔余<lb/>
多師<lb/>
　　　趙泉山曰此篇述其艱食之悰尤<lb/>
　　　爲酸楚老至更長飢是終身未嘗<lb/>
　　　足食也<lb/>
<pb n="KR4b0009_SBCK_003-27b"/>
　　蜡日<hi>蜡助駕切</hi>
　　　蜡臘祭名伊耆氏始爲蜡蜡也者<lb/>
　　　索也歲十二月合聚萬物而索饗<lb/>
　　　之也<lb/>
風雪送餘運無妨時已和梅桞夾門植一<lb/>
條有佳花我唱爾言得酒中適何多未能<lb/>
明多少章山有竒歌<lb/>
　　四時<hi>此顧凱之神情詩類文有全篇然顧詩首尾不類獨此警絶</hi>
春水滿四澤夏雲多竒峯秋月揚明暉冬<lb/>
<pb n="KR4b0009_SBCK_003-28a"/>
嶺秀孤松<lb/>
　　　劉斯立曰當是凱之用此足成全<lb/>
　　　篇篇中惟此警䇿居然可知或雖<lb/>
　　　顧作淵明摘出四句可謂善擇<lb/>
　　　許彦國詩話曰此詩乃顧長康詩<lb/>
　　　誤入彭澤集<lb/>
箋註陶淵明集卷之三<lb/>
<pb n="KR4b0009_SBCK_003-28b"/>
</p>
<p>
</p>
  </div>
<div> <lb/>
    <p>
<pb n="KR4b0009_SBCK_004-1a"/>
箋註陶淵明集卷之四<lb/>
　詩五言<lb/>
　　擬古九首<lb/>
　　其一<lb/>
榮榮牎下蘭宻宻堂前柳𥘉與君别時不<lb/>
謂行當乆出門萬里客中道逢嘉友未言<lb/>
心相醉不在接杯酒蘭枯柳亦衰遂令此<lb/>
言負多謝諸少年相知不忠厚意氣傾人<lb/>
命離隔復何有<lb/>
<pb n="KR4b0009_SBCK_004-1b"/>
　　其二<lb/>
辭家夙嚴駕當徃志無終問君今何行非<lb/>
啇復非戒聞有田子春節義爲士雄斯人<lb/>
乆已死郷里習其風生有髙世名旣没傳<lb/>
無窮不學狂馳子直在百年中<hi>田疇字子春漢北平</hi>
<hi>無終人時董卓迁帝于長安幽州牧劉虞欲遣使奔問行在無其人聞疇竒士乃署</hi>
<hi>爲從事疇將行道路阻絶遂循間道至長安致命詔拜騎都尉疇以天子蒙塵不可</hi>
<hi>荷㑉榮寵固辝不受得報還虞巳爲公孫瓚所㓕疇謁虞墓哭泣而去瓉怒曰汝何</hi>
<hi>不送章報於我疇荅曰云云瓚壯之疇得此歸遂入徐無山中</hi>
<pb n="KR4b0009_SBCK_004-2a"/>
　　其三<lb/>
仲春遘時雨始雷發東隅衆蟄各潜駭草<lb/>
木從横舒翩翩新來燕雙雙入我廬先巢<lb/>
故尚在相將還舊居自從分别來門庭日<lb/>
荒蕪我心固匪石君情定何如<lb/>
　　其四<lb/>
迢迢百尺樓分明望四荒暮作歸雲宅朝<lb/>
爲飛鳥堂山河滿目中平原獨茫茫古時<lb/>
功名士慷慨争此埸一旦百歲後相與還<lb/>
<pb n="KR4b0009_SBCK_004-2b"/>
北邙<hi>音忙</hi>松柏爲人伐髙墳互低昻頺基無<lb/>
遺主遊魂在何方榮華誠足貴亦復可憐<lb/>
傷<lb/>
　　其五<lb/>
東方有一士𬒳服常不完三旬九遇食<hi>說苑</hi>
<hi>子思三旬九食</hi>十年著一冠辛苦無此比常有好<lb/>
容顔我欲觀其人晨去越河關青松來路<lb/>
生白雲宿簷端知我故來意取琴爲我彈<lb/>
上絃驚别鶴下絃操孤鸞願留就君住從<lb/>
<pb n="KR4b0009_SBCK_004-3a"/>
今至歲寒<lb/>
　其六<lb/>
蒼蒼谷中樹冬夏常如兹年年見霜雪誰<lb/>
謂不知時厭聞世上語結友到臨淄稷下<lb/>
多談士指彼决吾疑裝束旣有日巳與家<lb/>
人辭行行停出門還坐更自思不怨道里<lb/>
長但畏人我欺萬一不合意永爲世笑之<lb/>
伊懷難具道爲君作此詩<lb/>
　　　湯東澗曰前四句興而比以言吾<lb/>
<pb n="KR4b0009_SBCK_004-3b"/>
　　　有定見而不爲談者所眩似謂白<lb/>
　　蓮社中人也<lb/>
　　其七<lb/>
目暮天無雲春風扇微和佳人美清夜逹<lb/>
曙酣且歌<hi>曙東方明</hi>歌竟長歎息持此感人多<lb/>
皎皎雲間月灼灼葉中華豈無一時好不<lb/>
乆當如何<lb/>
　　其八<lb/>
少時壯且厲撫劒獨行游誰言行遊近張<lb/>
<pb n="KR4b0009_SBCK_004-4a"/>
掖至幽州飢食首陽薇渇飲易水流<hi>荆軻爲燕</hi>
<hi>太子丹刺秦王太子及賓客皆送至易水之上</hi>不見相知人惟見<lb/>
古時丘路邊两髙墳伯牙與莊周此士難<lb/>
再得吾行欲何求<lb/>
　　東澗曰首陽易水亦寓憤世之意<lb/>
　　說苑鍾子期死而伯牙絶絃破琴<lb/>
　　知丗莫可爲鼓也惠施卒而莊子<lb/>
　　　深暝不言見世莫可語也伯牙之<lb/>
　　　琴莊周之言惟鍾惠能聽今有能<lb/>
<pb n="KR4b0009_SBCK_004-4b"/>
　　聽之人而無可聽之言此淵明所<lb/>
　　　以罷逺遊也<lb/>
　其九<lb/>
種桑長江邊三年望當採枝條始欲茂忽<lb/>
值山河改柯葉自摧折根株浮滄海春蠶<lb/>
旣無食寒衣欲誰待本不植高原今日復<lb/>
何悔<lb/>
　　東澗曰業成志樹而時代遷革不<lb/>
　　復可騁然生斯時矣奚所歸悔耶<lb/>
<pb n="KR4b0009_SBCK_004-5a"/>
　　雜詩十二首<lb/>
　　其一<lb/>
人生無根蔕飘如陌上塵分散逐風轉此<lb/>
巳非常身落地爲兄弟何必骨肉親得歡<lb/>
當作樂斗酒聚此隣盛年不重來一日難<lb/>
再晨及時當勉勵歲月不待人<lb/>
　　其二<lb/>
白日淪西河素月出東嶺遥遥萬里輝蕩<lb/>
蕩空中景風來入房戸夜中枕席冷氣變<lb/>
<pb n="KR4b0009_SBCK_004-5b"/>
悟時易不眠知夕永欲言無子和揮杯勸<lb/>
孤影日月擲人去有志不獲騁念此懐悲<lb/>
悽終曉不能静<lb/>
　　其三<lb/>
榮華難乆居盛衰不可量昔爲三春蕖今<lb/>
作秋蓮房嚴霜結野草枯悴未遽央日月<lb/>
有環周我去不再陽眷眷徃昔時憶此断<lb/>
人腸<lb/>
　　　湯東澗曰此篇亦感興亡之意<lb/>
<pb n="KR4b0009_SBCK_004-6a"/>
　　其四<lb/>
丈夫志四海我願不知老親戚共一處子<lb/>
孫還相保觴絃肆朝日罇中酒不燥緩帶<lb/>
盡歡娯起晚眠常早孰若當世士冰炭滿<lb/>
懷抱百年歸丘壟用此空名道<lb/>
　其五<lb/>
憶我少壯時無樂自欣豫猛志逸四海騫<lb/>
翮思逺翥荏苒歲月頺此心稍巳去值歡<lb/>
無復娯毎毎多憂慮氣力漸衰損轉覺日<lb/>
<pb n="KR4b0009_SBCK_004-6b"/>
不如壑舟無須臾引我不得住前塗當幾<lb/>
許未知止泊處古人惜寸隂念此使人懼<lb/>
　　　湯東澗曰太白詩云百歲落半塗<lb/>
　　　前期浩漫漫中宵不成寐天明起<lb/>
　　　長歎人生學無歸宿者例有此歎<lb/>
　　　必聞道而後免此此淵明所以惜<lb/>
　　　寸隂歟<lb/>
　　其六<lb/>
昔聞長者言掩耳毎不喜柰何五十年忽<lb/>
<pb n="KR4b0009_SBCK_004-7a"/>
已親此事求我盛年歡<hi>男子自二十一至二十九則爲盛年</hi>
一毫無復意去去轉欲逺此生豈再值傾<lb/>
家時作樂竟此歲月駛有子不留金何用<lb/>
身後置<lb/>
　　　按此詩靖節年五十作也時義熈<lb/>
　　　十年甲寅𥘉廬山東林寺主釋慧<lb/>
　　　逺集緇素百二十有三人於山西<lb/>
　　巖下般若臺精舎結白蓮社歲以<lb/>
　　春秋二節同寅恊恭朝宗靈像也<lb/>
<pb n="KR4b0009_SBCK_004-7b"/>
　　　及是秋七月二十八日命劉遺民<lb/>
　　　撰同誓文以申嚴斯事其間譽望<lb/>
　　　尤著爲當世推重者號社中十八<lb/>
　　　賢<hi>劉遺民張詮雷次宗宗炳周續之張野等預馬</hi>時秘書<lb/>
　　　丞謝靈運才學爲江左冠而負才<lb/>
　　　傲物少所推挹一見逺公遽改容<lb/>
　　　致敬因於神殿後鑿二池植白蓮<lb/>
　　　以規求入社逺公察其心雜拒之<lb/>
　　　靈運晚節踈放不檢果不克令終<lb/>
<pb n="KR4b0009_SBCK_004-8a"/>
　　　中書侍郎范寗直節立朝爲權貴<lb/>
　　　譛忌出守豫章逺公移書邀入社<lb/>
　　　寗辭不至蓋未能頓委世縁也靖<lb/>
　　　節與逺公雅素寕爲方外交而不<lb/>
　　　願齒社列逺公遂作詩博酒鄭重<lb/>
　　　招致竟不可詘按梁僧慧皎髙僧<lb/>
　　　傳逺公持律精苦雖䜴酒米汁及<lb/>
　　　蜜水之㣲且誓死不犯乃欽靖節<lb/>
　　　風槩顧我能致之者力爲之不睱<lb/>
<pb n="KR4b0009_SBCK_004-8b"/>
　　　䘏靖節反麾而謝之或與樵蘇田<lb/>
　　　父班荆道舊于何庸流能窺其趣<lb/>
　　　哉靖節毎來社中一日謁逺公甫<lb/>
　　　及寺外聞鍾聲不覺顰容遽命還<lb/>
　　　駕法眼禪師晚參示衆云今夜鍾<lb/>
　　　鳴復來有何事若是陶淵明攅眉<lb/>
　　　却廻去此靖節洞明心要惟法眼<lb/>
　　　特爲揄揚張啇英有詩云虎溪回<lb/>
　　　首去陶令趣何深謝無逸詩云淵<lb/>
<pb n="KR4b0009_SBCK_004-9a"/>
　　　明從逺公了此一大事下視區中<lb/>
　　　賢略不可人意逺公居山餘三十<lb/>
　　　年影不出山蹟不入俗送<graphic n="KR2639" url="https://raw.githubusercontent.com/kanripo/KR-Gaiji/master/images/KR2639.png" mimeType="image/png"/>游履<lb/>
　　　常以虎溪爲界他日偕靖節簡寂<lb/>
　　　禅觀主陸脩静語道不覺過虎溪<lb/>
　　　數百歩虎輙驟鳴因相與大笑而<lb/>
　　　别石恪遂作三笑圗東坡賛之李<lb/>
　　　伯時蓮社圗李元中紀之足標一<lb/>
　　　時之風致云<lb/>
<pb n="KR4b0009_SBCK_004-9b"/>
　　其七<lb/>
日月不肯遲四時相催迫寒風拂枯條落<lb/>
葉掩長陌弱質與運頺玄鬢早已白<hi>靖節早年</hi>
<hi>髮白</hi>素標挿人頭前塗漸就窄家爲逆旅舎<lb/>
我如當去客去去欲何之南山有舊宅<lb/>
　　其八<lb/>
代耕本非望所業在田桑躬親未曾替寒<lb/>
餒常糟糠豈期過滿腹但願飽粳糧御冬<lb/>
足大布麄絺以應陽正爾不能得<hi>山谷云正爾</hi>
<pb n="KR4b0009_SBCK_004-10a"/>
<hi>不能得乃當時語改作止甚失語法</hi>哀哉亦可傷人皆盡獲<lb/>
冝拙生失其方理也可柰何且爲陶一觴<lb/>
　　其九<lb/>
遥遥從覉役一心處两端掩淚汎東逝順<lb/>
流追時遷日没星與昴勢翳西山巔蕭條<lb/>
隔天涯惆悵念常飡慷慨思南歸路遐無<lb/>
由縁關梁難虧替絶音寄斯篇<lb/>
　　其十<lb/>
閑居執蕩志時駚不可稽驅役無停息軒<lb/>
<pb n="KR4b0009_SBCK_004-10b"/>
裳逝東崖沉隂擬薰麝寒氣激我懷歲月<lb/>
有常御我來淹已彌慷慨憶綢繆此情乆<lb/>
已離荏苒經十載暫爲人所羇庭宇翳餘<lb/>
木倐忽日月虧<lb/>
　　其十一<lb/>
我行未云逺回顧慘風凉春燕應節起髙<lb/>
飛拂塵梁邊鴈悲無所代謝歸北郷離鵾<lb/>
鳴清池渉暑經秋霜愁人難爲辭遥遥春<lb/>
夜長<lb/>
<pb n="KR4b0009_SBCK_004-11a"/>
　　其十二<lb/>
嫋嫋松標崖婉變柔童子年始三五間喬<lb/>
柯何可倚養色含津氣粲然有心理<lb/>
　　　東坡和陶無此篇<lb/>
　　詠貧士七首<lb/>
　其一<lb/>
萬族各有託孤雲獨無依曖曖空中㓕何<lb/>
時見餘暉朝霞開宿霧衆鳥相與飛遟遟<lb/>
出林翮未夕復來歸量力守故轍豈不寒<lb/>
<pb n="KR4b0009_SBCK_004-11b"/>
與飢知音苟不存巳矣何所悲<lb/>
　　　湯東澗曰孤雲倦翮以興舉世皆<lb/>
　　　依乗風雲而巳獨無攀援飛飜之<lb/>
　　　志寕忍飢寒以守志節縱無知此<lb/>
　　　意者亦不足悲也<lb/>
　　其二<lb/>
凄厲歲云暮擁褐曝前軒南圃無遺秀枯<lb/>
條盈北園傾壷絶餘瀝闚竈不見煙詩書<lb/>
塞座外日昃不遑研閑居非陳厄竊有愠<lb/>
<pb n="KR4b0009_SBCK_004-12a"/>
見言何以慰吾懐頼古多此賢<lb/>
　　其三<lb/>
榮叟老帶索欣然方彈琴<hi>見飲酒註</hi>原生納決<lb/>
屨清歌暢髙音<hi>原憲</hi>重華去我乆貧士世相<lb/>
㝷弊襟不掩肘藜羮常乏斟豈忘襲輕裘<lb/>
苟得非所欽賜也徒能辯乃不見吾心<lb/>
　　其四<lb/>
安貧守賤者自古有黔婁<hi>劉向列女傳魯黔娄妻者魯黔</hi>
<hi>婁先生之妻也先生死曽子哭之畢曰何以爲謚其妻曰以康爲謚曽子曰先生在</hi>
<pb n="KR4b0009_SBCK_004-12b"/>
<hi>時食不充曰衣不盖形死則手足不歛何楽於此而謚爲康寕其妻曰昔先生君嘗</hi>
<hi>欲投之政以爲囯相辝而不受是有餘貴也君嘗賜之粟三十鍾辝而不受是有餘</hi>
<hi>冨也彼先生者丼天下之淡味安天下之卑位不戚戚於貧賤不忻忻於冨貴求仁</hi>
<hi>得仁求義得義其謚曰康不亦冝乎</hi>好爵吾不榮厚饋吾不<lb/>
酬一旦壽命盡弊服仍不周豈不知其極<lb/>
非道故無憂從來將千載未復見斯儔朝<lb/>
與仁義生夕死復何求<lb/>
　　其五<lb/>
袁安困積雪邈然不可干<hi>晉書洛陽大雪文餘縣令出見</hi>
<pb n="KR4b0009_SBCK_004-13a"/>
<hi>袁安門無行迹謂其巳死入見安偃卧問其故荅曰大雪人乏食不冝干人令䝨之</hi>
<hi>舉孝廉</hi>阮公見錢入即日棄其官芻藁有常<lb/>
温採莒足朝飡豈不實辛苦所懼非飢寒<lb/>
貧冨常交戰道勝無戚顔至德冠邦閭清<lb/>
節映西關<lb/>
　　其六<lb/>
仲蔚愛窮居遶宅生蒿蓬翳然絶交游賦<lb/>
詩頗能工舉丗無知者止有一劉龔<hi>張仲蔚善</hi>
<hi>屬文好詩賦常居窮素所處逢蒿没人閉門飬性時人莫知惟劉龔知之</hi>此士<lb/>
<pb n="KR4b0009_SBCK_004-13b"/>
胡獨然寔由罕所同介焉安其業所樂非<lb/>
窮通<hi>莊子古之得道者窮亦楽通亦楽所楽非窮通也</hi>人事固以<lb/>
拙聊得長相從<lb/>
　　其七<lb/>
昔在黄子廉<hi>黄蓋傳云南陽大守黃子廉之後也</hi>彈冠佐名<lb/>
州一朝辭吏歸清貧略難儔年飢感仁妻<lb/>
泣涕向我流丈夫雖有志固爲兒女憂惠<lb/>
孫一晤歎腆贈竟莫酬誰云固窮難邈哉<lb/>
此前脩<lb/>
<pb n="KR4b0009_SBCK_004-14a"/>
　　詠二踈<lb/>
　　漢踈廣傳廣字仲翁爲太子太傅<lb/>
　　　兄子受爲太子少傅在位五歲廣<lb/>
　　　謂受曰知足不辱知止不殆今仕<lb/>
　　䆠至二千石名立如此不去懼有<lb/>
　　後悔豈如父子相隨出關歸老故<lb/>
　　　郷不亦善乎即日上䟽乞骸骨宣<lb/>
　　帝許之公卿大夫故人邑子設祖<lb/>
　　道供帳東都門外送者車數百兩<lb/>
<pb n="KR4b0009_SBCK_004-14b"/>
　　觀者皆曰賢哉二大夫廣歸郷里<lb/>
　　　日具酒食故舊賓客與相娯樂<lb/>
大象轉四時功成者自去<hi>蔡澤云四時之序功成者去</hi>
借問衰周來幾人得其趣游目漢廷中二<lb/>
踈復此舉髙嘯返舊居長揖儲君傳餞送<lb/>
傾皇朝華軒盈道路離别情所悲餘榮何<lb/>
足顧事勝感行人賢哉豈常譽厭厭閭里<lb/>
歡所營非近務促席延故老揮觴道平素<lb/>
問金終寄心清言曉未悟放意樂餘年遑<lb/>
<pb n="KR4b0009_SBCK_004-15a"/>
恤身後慮誰云其人亡乆而道彌著<lb/>
　　東坡曰詠二踈詩淵明未嘗出二<lb/>
　　踈旣出而知返其志一也或以謂<lb/>
　　旣出而返如從病得愈其味勝於<lb/>
　　𥘉不病此惑者顚倒見耳<lb/>
　　　東澗曰二踈取其歸三良與主同<lb/>
　　　死荆卿爲主報仇皆託古以自見<lb/>
　　云<lb/>
　詠三良<lb/>
<pb n="KR4b0009_SBCK_004-15b"/>
　　　三良子車氏子奄息仲行鍼虎穆<lb/>
　　　公殁康公從治命以三子爲殉國<lb/>
　　　人哀之賦黄鳥<lb/>
彈冠乗通津但懼時我遺服勤盡歲月常<lb/>
恐功愈微忠情謬獲露遂爲君所私出則<lb/>
陪文與入必侍丹帷箴規嚮巳從計議𥘉<lb/>
無虧一朝長逝後願言同此歸厚恩因難<lb/>
忘君命安可違臨穴罔惟疑投義志攸希<lb/>
荆棘籠髙墳黄鳥聲正悲良人不可贖玆<lb/>
<pb n="KR4b0009_SBCK_004-16a"/>
然沾我衣<lb/>
　　葛常之曰三良以身殉秦穆之葬<lb/>
　　　黄鳥之詩哀之序詩者謂國人刺<lb/>
　　繆公以人從死則咎在秦穆不在<lb/>
　　　三良矣王仲宣云結髮事明君受<lb/>
　　　恩良不訾臨没要之死焉得不相<lb/>
　　隨陶元亮云厚恩固難忘君命安<lb/>
　　　可違是皆不以三良之死爲非也<lb/>
　　　至李德𥙿則謂社禝死則死之不<lb/>
<pb n="KR4b0009_SBCK_004-16b"/>
　　　可許之死欲與梁丘據安陵君同<lb/>
　　　譏則是罪三良之死非其所矣然<lb/>
　　　君命之於前衆驅之於後爲三良<lb/>
　　　者雖欲不死得乎惟柳子厚云疾<lb/>
　　　病命固亂魏氏言有章從邪䧟厥<lb/>
　　　父吾欲討彼狂使康公能如魏顆<lb/>
　　　不用亂命則豈至䧟父於不義如<lb/>
　　　此哉東坡和陶亦云顧命有治乱<lb/>
　　　臣子得從違魏顆真孝愛三良安<lb/>
<pb n="KR4b0009_SBCK_004-17a"/>
　　足希似與柳子之論合審如是則<lb/>
　　　三良不能無罪然坡公過秦穆墓<lb/>
　　詩乃云穆公生不誅孟明豈有死<lb/>
　　　之日而忍用其良乃知三子徇公<lb/>
　　　意亦如齊之二子從田横則又言<lb/>
　　　三良之殉非穆公之意也<lb/>
　詠荆軻<lb/>
燕丹善養士志在報強䇔招集百夫良歲<lb/>
暮得荆卿君子死知己提劒出燕京素驥<lb/>
<pb n="KR4b0009_SBCK_004-17b"/>
鳴廣陌慷慨送我行雄髮指危冠猛氣充<lb/>
長纓飲餞易水上四座列群英漸離擊悲<lb/>
筑宋意唱髙聲<hi>淮南子髙漸離宋意爲擊筑而歌於易水之上</hi>蕭<lb/>
蕭哀風逝淡淡寒波生啇音更流涕羽奏<lb/>
壯士驚心知去不歸且有後世名登軍何<lb/>
時顧飛盖入秦庭凌厲越萬里逶迤過千<lb/>
城圗窮事自至豪主正怔營惜哉劔術踈<lb/>
<hi>魯勾踐聞荆軻之刺秦王曰惜哉其不講於刺劒之術也</hi>竒功遂不成<lb/>
其人雖已没千載有餘情<lb/>
<pb n="KR4b0009_SBCK_004-18a"/>
　　朱文公曰淵明詩人皆說平談看<lb/>
　　他自豪放得來不覺其露出本相<lb/>
　　者是詠荆軻一篇平談底人如何<lb/>
　　　說得這様言語出來<lb/>
　　讀山海經十三首<hi>按讀山海經穆天子傳止題讀山海</hi>
　　其一<lb/>
孟夏草木長遶屋樹扶踈衆鳥欣有托吾<lb/>
亦愛吾廬旣耕亦已種時還讀我書窮巷<lb/>
隔深轍頗廻故人車歡然酌春酒摘我園<lb/>
<pb n="KR4b0009_SBCK_004-18b"/>
中𬞞微雨從東來好風與之俱汎覧周王<lb/>
傳<hi>周穆天子傳者大康二年汲縣民發古塚所獲書也</hi>流觀山海圖<lb/>
俯仰終宇宙不樂復何如<lb/>
　　其二<lb/>
玉臺凌霞秀王母怡妙顔天地共俱生不<lb/>
知幾何年靈化無窮已館宇非一山髙酣<lb/>
發新謡寕效俗中言<lb/>
　　　山海經云玉山王母所居又云處<lb/>
　　　崑崙之丘郭璞註云王母亦自有<lb/>
<pb n="KR4b0009_SBCK_004-19a"/>
　　　離宫别舘不專住一山也穆天子<lb/>
　　傳西王母宴穆王於瑶池之上爲<lb/>
　　　天子謡曰云云<lb/>
　　其三<lb/>
迢遞槐江嶺是謂玄圃丘西南望崑墟光<lb/>
氣難與儔亭亭明玕照落落清瑶流恨不<lb/>
及周穆託乗一來游<lb/>
　　　山海經云槐江之山其上多琅玕<lb/>
　　　實惟帝之平圃南望崑崙其光熊<lb/>
<pb n="KR4b0009_SBCK_004-19b"/>
　　　熊其氣魂魂爰有淫流其清洛洛<lb/>
　　　平圃即玄圃滛流上音遥○穆傳<lb/>
　　　天子銘跡於玄圃之上<lb/>
　　其四<lb/>
丹木生何許廼在峚<hi>音宻</hi>山陽黄花復朱實<lb/>
食之壽命長白玉凝素液瑾瑜發竒光豈<lb/>
伊君子寳見重我軒黄<lb/>
　　　山海經云峚山上多丹木黄華而<lb/>
　　　赤實食之不飢丹水出焉其中多<lb/>
<pb n="KR4b0009_SBCK_004-20a"/>
　　白玉是有王膏黄帝是食是饗瑾<lb/>
　　瑜之玉爲良濁澤而有光君子服<lb/>
　　　之以禦不祥<lb/>
　其五<lb/>
翩翩三青鳥毛色竒可憐朝爲王母使暮<lb/>
歸三危山我欲因此鳥具向王母言在丗<lb/>
無所須惟酒與長年<lb/>
　　山海經云三青鳥主爲西王母取<lb/>
　　食又曰三危之山三青鳥居之<lb/>
<pb n="KR4b0009_SBCK_004-20b"/>
　其六<lb/>
逍遥蕪臯上杳然望扶木洪柯百萬㝷森<lb/>
散覆暘谷靈人侍丹池朝朝爲日浴神景<lb/>
一登天何幽不見燭<lb/>
　　　山海經云大荒之中有山上有扶<lb/>
　　　木柱三百里有谷曰暘谷上有扶<lb/>
　　木註云扶桑在上<lb/>
　其七<lb/>
粲粲三珠樹寄生赤水隂亭亭凌風桂八<lb/>
<pb n="KR4b0009_SBCK_004-21a"/>
榦共成林靈鳯撫雲舞神鸞調玉音雖非<lb/>
世上寳爰得王母心<lb/>
　　　山海經云三珠樹生赤水上其樹<lb/>
　　　如柏葉皆爲珠○桂林八樹在畨<lb/>
　　　隅東八樹而成林言其大也○臷<lb/>
　　　民之國爰有歌舞之鳥鸞鳥自歌<lb/>
　　鳯鳥自舞<lb/>
　　其八<lb/>
自古皆有没何人得靈長不死復不老萬<lb/>
<pb n="KR4b0009_SBCK_004-21b"/>
歳如平常赤泉給我飲貟丘足我糧方與<lb/>
三辰游壽考豈渠央<lb/>
　　　山海經云不死民在交脛國東其<lb/>
　　　人黒色壽不死<lb/>
　其九<lb/>
夸父誕宏志乃與日競走俱至虞淵下似<lb/>
若無勝負神力旣殊妙傾河焉足有餘迹<lb/>
寄鄧林功竟在身後<lb/>
　　　山海經云夸父不量力欲追日景<lb/>
<pb n="KR4b0009_SBCK_004-22a"/>
　　　逮之於禺谷渇欲得飲飲於河渭<lb/>
　　　河渭不足北飲大澤未至道渇而<lb/>
　　　死棄其杖化爲鄧林注夸父者神<lb/>
　　　人之名也其能及日景而傾河渭<lb/>
　　　豈以走飲哉<lb/>
　　其十<lb/>
精衛衘微木將以塡滄海刑天舞干戚猛<lb/>
志故常在同物旣無慮化去不復悔徒設<lb/>
在昔心良晨詎可待<lb/>
<pb n="KR4b0009_SBCK_004-22b"/>
　　山海經云精衛炎帝之少女名曰<lb/>
　　女娃游于東海溺而不反故爲精<lb/>
　　衛常衘西山之木石以堙東海<lb/>
　　曽紘曰余嘗評陶公詩語造平淡<lb/>
　　而寓意深逺外若枯槁中實敷腴<lb/>
　　真詩人之冠冕也平生酷爱此作<lb/>
　　毎以丗無善本爲恨因山海經詩<lb/>
　　云形夭無千歲猛志固常在疑上<lb/>
　　下文義不相貫遂取山海經參校<lb/>
<pb n="KR4b0009_SBCK_004-23a"/>
　　經中有云刑天獸名也口中好衘<lb/>
　　干戚而舞乃知此句是刑天舞干<lb/>
　　戚故與猛志固常在相應五字皆<lb/>
　　訛盖字畫相近無足怪者因思宋<lb/>
　　宣献言校書如拂几上塵旋拂旋<lb/>
　　生豈欺我哉<lb/>
　其十一<lb/>
巨猾肆威暴欽駓違帝旨窫窳<hi>上音軋下音愈</hi>強<lb/>
能變祖江遂獨死明明上天鍳爲惡不可<lb/>
<pb n="KR4b0009_SBCK_004-23b"/>
履長枯固已劇鵕鶚豈足恃<lb/>
　　　山海經云鐘山神其子曰鼓是與<lb/>
　　　欽䲹丕殺祖江于崑崙之陽帝乃<lb/>
　　　戮之欽䲹化爲大鶚鼔亦化爲鵕<lb/>
　　　鳥見即其邑大旱○窫窳龍首居<lb/>
　　　弱水中注云本蛇身人靣爲貳負<lb/>
　　　臣所殺復化而成此物<lb/>
　其十二<lb/>
鵃鵝<hi>當作䲭鴸</hi>見城邑其國有放士念彼懐王<lb/>
<pb n="KR4b0009_SBCK_004-24a"/>
世當時數來止青丘有竒鳥自言獨見爾<lb/>
本爲迷者生不以喻君子<lb/>
　　　山海經云柜山有鳥其狀如鴟其<lb/>
　　　名曰鴸<hi>音株</hi>見則其縣多放士注放<lb/>
　　　逐也青丘之山有鳥狀如鳩<lb/>
　　其十三<lb/>
巖巖顯朝市帝者慎用才何以廢共鯀重<lb/>
華爲之來仲父獻誠言姜公乃見猜臨沒<lb/>
告飢渇當復何及哉<lb/>
<pb n="KR4b0009_SBCK_004-24b"/>
　　擬挽歌辭三首<lb/>
　　其一<lb/>
有生必有死早終非命促昨暮同爲人今<lb/>
旦在鬼録魂氣散何之枯形寄空木嬌兒<lb/>
索父啼良友撫我哭得失不復知是非安<lb/>
能覺千秋萬歲後誰知榮與辱但恨在世<lb/>
時飲酒不得足<lb/>
　　其二<lb/>
在昔無酒飲今但湛空觴春醪生浮蟻何<lb/>
<pb n="KR4b0009_SBCK_004-25a"/>
時更能嘗肴案盈我前親舊哭我傍欲語<lb/>
口無音欲視眼無光昔在髙堂寢今宿荒<lb/>
草郷<hi>一夲有荒草無人眠極視正茫茫二句</hi>一朝出門去歸<lb/>
來良未央<lb/>
　　其三<lb/>
荒草何茫茫白楊亦蕭蕭嚴霜九月中送<lb/>
我出逺郊四靣無人居髙墳正嶣嶤馬爲<lb/>
仰天鳴風爲自蕭條幽室一巳閉千年不<lb/>
復朝千年不復朝賢逹無柰何向來相送<lb/>
<pb n="KR4b0009_SBCK_004-25b"/>
人各自還其家親戚或餘悲他人亦已歌<lb/>
死去何所道託體同山阿<lb/>
　　　祁寛曰昔人自作祭文挽詩者多<lb/>
　　　矣或寓意騁辭成於暇日寛攷㳊<lb/>
　　靖節詩文乃絶筆於祭挽二篇盖<lb/>
　　　出於属纊之際者辭情俱逹尤爲<lb/>
　　　精麗其於晝夜之道了然如此古<lb/>
　　　之聖賢唯孔子曽子能之見於曵<lb/>
　　　杖之歌易簀之言嗟哉斯人没七<lb/>
<pb n="KR4b0009_SBCK_004-26a"/>
　　　百年未聞有稱賛及此者因表而<lb/>
　　　出之附于卷末<lb/>
　　　趙泉山曰嚴霜九月中送我出逺<lb/>
　　　郊與自祭文律中無射之月相符<lb/>
　　　知挽辭乃將逝之夕作是以梁昭<lb/>
　　　明采此辭入選止題曰陶淵明挽<lb/>
　　　歌而編次本集者不悟乃題云擬<lb/>
　　　挽歌辭曽端伯曰秦少游將亡效<lb/>
　　　淵明自作哀挽王平甫亦云九月<lb/>
<pb n="KR4b0009_SBCK_004-26b"/>
　　清霜送陶令此則挽辭决非擬作<lb/>
　　從可知矣<lb/>
　　又曰晋桓伊善挽歌庾晞亦喜爲<lb/>
　　挽歌毎自摇大鈴爲唱使左右齊<lb/>
　　和袁山松遇出遊則好令左右作<lb/>
　　挽歌類皆一時名流逹士習尚如<lb/>
　　此非如今之人例以爲悼亡之語<lb/>
　　而悪言之也<lb/>
　　按蘇劉皆不和豈畏死耶<lb/>
<pb n="KR4b0009_SBCK_004-27a"/>
　　聮句<lb/>
鳴鴈乗風飛去去當何極念彼窮居士如<lb/>
何不嘆息<hi>淵明</hi>雖欲騰九萬扶摇竟何力<lb/>
逺招王子喬雲駕庶可飭<hi>愔之</hi>顧侣正徘<lb/>
徊離離翔天側霜露豈不切務從忘愛翼<lb/>
<hi>循之</hi>髙柯濯條幹逺眺同天色思絶慶未<lb/>
看徒使生迷惑<lb/>
箋註陶淵明集卷之四<lb/>
<pb n="KR4b0009_SBCK_004-27b"/>
<pb n="KR4b0009_SBCK_004-27b"/>
</p>
<p>
</p>
  </div>
<div> <lb/>
    <p>
<pb n="KR4b0009_SBCK_005-1a"/>
箋註陶淵明集卷之五<lb/>
　　桃花源記<hi>并詩桃源經曰桃源山在縣南一十里西北乃沆水</hi>
<hi>曲流而南有障山東帶鈔鑼溪周囬三十有二里所謂桃花源也</hi>
晉太元中武陵人捕魚爲業<hi>漁人姓黄名道真</hi>縁<lb/>
溪行忘路之逺近忽逢桃花林夾岸數百<lb/>
歩中無雜樹芳草鮮美落英繽紛漁人甚<lb/>
異之復前行欲窮其林林盡水源便得一<lb/>
山山有小口髣髴若有光便捨船從口入<lb/>
𥘉極狹纔通人復行數十歩豁然開㓪土<lb/>
<pb n="KR4b0009_SBCK_005-1b"/>
地平曠屋舎儼然有良田美池桑竹之屬<lb/>
阡陌交通雞犬相聞其中徃來種作男女<lb/>
衣着悉如外人黄髪垂髫並怡然自樂見<lb/>
漁人乃大驚問所從來具荅之便要還家<lb/>
設酒殺雞作食村中聞有此人咸來問訊<lb/>
自云先世避秦時亂率妻子邑人來此絶<lb/>
境不復出焉遂與外人間隔問今是何世<lb/>
乃不知有漢無論魏晉此人一一爲具言<lb/>
所聞皆歎惋餘人各復延至其家皆出酒<lb/>
<pb n="KR4b0009_SBCK_005-2a"/>
食停數日辭去此中人語云不足爲外人<lb/>
道也旣出得其船便扶向路處処誌之及<lb/>
郡下詣太守說如此<hi>太守劉歆</hi>太守即遣人隨<lb/>
其徃尋向所誌遂迷不復得路南陽劉子<lb/>
驥髙尚士也聞之欣然親徃未果尋病終<lb/>
後遂無問津者<lb/>
嬴氏亂天紀賢者避其丗黄綺之啇山伊<lb/>
人亦云逝徃迹浸復湮來逕遂蕪廢相命<lb/>
肆農耕日入從所憇桑竹垂餘䕃菽稷隨<lb/>
<pb n="KR4b0009_SBCK_005-2b"/>
時藝春蠶収長絲秋熟靡王稅荒路曖交<lb/>
通雞犬互鳴吠爼豆猶古法衣裳無新製<lb/>
童孺縱行歌班白歡游詣草榮識節和木<lb/>
㐮知風厲雖無紀暦誌四時自成歲怡然<lb/>
有餘樂于何勞智慧竒蹤隠五百一朝敞<lb/>
神界淳薄旣異源旋復還幽蔽借問游方<lb/>
士焉測塵囂外願言躡䡖風髙舉尋吾契<lb/>
　　　唐子西曰唐人有詩云山僧不觧<lb/>
　　　數甲子一葉落知天下秋及觀淵<lb/>
<pb n="KR4b0009_SBCK_005-3a"/>
　　　明詩云雖無紀暦誌四時自成歲<lb/>
　　　便覺唐人費力如此如桃花源記<lb/>
　　　言尚不知有漢無論魏晉可見造<lb/>
　　　語之簡妙盖晉人工造語而淵明<lb/>
　　　其尤也<lb/>
　　　東坡曰丗傳桃源事多過其實考<lb/>
　　　淵明所記止言先丗避秦乱來此<lb/>
　　　則漁人所見似是其子孫非秦人<lb/>
　　　不死者也又云殺雞作食豈有仙<lb/>
<pb n="KR4b0009_SBCK_005-3b"/>
　　　而殺者乎舊說南陽有菊水水甘<lb/>
　　　而芳居民三十餘家飲其水皆壽<lb/>
　　　或至百二三十歲蜀青城山老人<lb/>
　　　村有五世孫者道極險逺生不識<lb/>
　　　<graphic n="KR1069" url="https://raw.githubusercontent.com/kanripo/KR-Gaiji/master/images/KR1069.png" mimeType="image/png"/>醯而溪中多枸𣏌根如龍蛇飲<lb/>
　　　其水故壽近歲道稍通漸能致五<lb/>
　　　味而壽益㐮桃源盖此比也使武<lb/>
　　　陵太守得至焉則已化爲爭奪之<lb/>
　　　埸乆矣常意天壤間若此者甚衆<lb/>
<pb n="KR4b0009_SBCK_005-4a"/>
　　　不獨桃源<lb/>
　　　胡仔曰東坡此論盖辯證唐人以<lb/>
　　　桃源爲神仙如王摩詰劉夣得韓<lb/>
　　　退之作桃源行是也惟王介甫作<lb/>
　　　桃源行與東坡之論合<lb/>
　　　桃花源記言大元中事詩云竒蹤<lb/>
　　　隠五百韓退之桃源圗詩又以爲<lb/>
　　　六百年洪慶善曰自始皇三十三<lb/>
　　　年築長城明年燔詩書又明年坑<lb/>
<pb n="KR4b0009_SBCK_005-4b"/>
　　　儒生三十七年胡亥立三年而㓕<lb/>
　　　於漢二漢四百二十五年而爲魏<lb/>
　　　魏四十五年而爲晉至孝武寕康<lb/>
　　　三年通五百八十八年明年改元<lb/>
　　　太元至太元十二年乃及六百年<lb/>
　　　趙泉山曰靖節退之雖各舉其歲<lb/>
　　　盈數要之六百載爲近實而桃花<lb/>
　　　源事當在孝武帝太元十二年丁<lb/>
　　　亥前數年間任安貧武陵記直據<lb/>
<pb n="KR4b0009_SBCK_005-5a"/>
　　　竒蹤隱五百之語輒改爲太康中<lb/>
　　　彼不知靖節所記劉子驥者正太<lb/>
　　　元時人<lb/>
　　歸去來兮辭<lb/>
　　　余家貧耕植不足以自給㓜稚盈<lb/>
　　　室缾無儲粟生生所資未見其術<lb/>
　　　親故多勸余爲長吏<hi>令長也</hi>脫然有<lb/>
　　　懷求之靡途㑹有四方之事<hi>衘建威命</hi>
<hi>使都</hi>諸侯以惠愛爲徳家叔以余貧<lb/>
<pb n="KR4b0009_SBCK_005-5b"/>
　　　苦遂見用于小邑<hi>當時刺史得自采辟所部縣令</hi>
<hi>而版授之故云</hi>于時風波未靜心憚逺役<lb/>
　　　彭澤去家百里公田之利足以爲<lb/>
　　　酒故便求之及少日眷然有歸歟<lb/>
　　　之情何則質性自然非矯勵所得<lb/>
　　　飢凍雖切違巳交病嘗從人事皆<lb/>
　　　口腹自役於是悵然慷慨深媿平<lb/>
　　　生之志猶望一稔當㰸裳宵逝<hi>詳序</hi>
<hi>意其艱窶就仕可知</hi>尋程氏妹䘮于武昌<hi>任廣</hi>
<pb n="KR4b0009_SBCK_005-6a"/>
<hi>云程氏妹従夫姓也</hi>情在駿奔自免去職仲<lb/>
　　　秋至冬在官八十餘日因事順心<lb/>
　　　命篇曰歸去來兮乙巳歳十一月<lb/>
　　　也<lb/>
歸去來兮田園將蕪胡不歸旣自以心爲<lb/>
形役奚惆悵而獨悲悟巳徃之不諌知來<lb/>
者之可追寔迷途其未逺覺今是而昨非<lb/>
舟遥遥以輕颺風飄飄而吹衣問征夫以<lb/>
前路恨晨光之熹微<hi>日欲暮也</hi>乃瞻衡宇載欣<lb/>
<pb n="KR4b0009_SBCK_005-6b"/>
載奔僮僕歡迎稚子候門三逕就荒松菊<lb/>
猶存<hi>三輔决録云蔣詡舎中竹下開三逕唯故人永仲羊仲従之遊也</hi>携<lb/>
㓜入室有酒盈罇引壷觴以自酌眄庭柯<lb/>
以怡顔倚南牎以寄傲審容膝之易安園<lb/>
日渉以成趣門雖設而常関䇿扶老以流<lb/>
憇時矯首而遐觀雲無心而出岫鳥倦飛<lb/>
而知還景翳翳以將入撫孤松而盤桓歸<lb/>
去來兮請息交以絶游丗與我而相違復<lb/>
駕言兮焉求恱親戚之情話樂琴書以消<lb/>
<pb n="KR4b0009_SBCK_005-7a"/>
憂農人告余以春及將有事於西疇或命<lb/>
巾車或棹孤舟旣窈窕以尋壑亦﨑嶇而<lb/>
經丘木欣欣以向榮泉㳙㳙而始流<hi>始音試</hi>
善萬物之得時感吾生之行休巳矣乎寓<lb/>
形宇内復幾時曷不委心任去留胡爲乎<lb/>
遑遑兮欲何之冨貴非吾願帝郷不可期<lb/>
懷良辰以孤徃或植杖而耘耔豋東臯以<lb/>
舒嘯臨清流而賦詩聊乗化以歸盡樂夫<lb/>
天命復奚疑<lb/>
<pb n="KR4b0009_SBCK_005-7b"/>
　　　歐陽文忠公曰晉無文章惟陶淵<lb/>
　　　明歸去來兮辭一篇而巳<lb/>
　　　李格非曰陶淵明歸去來兮辭沛<lb/>
　　　然如肺腑中流出殊不見有斧鑿<lb/>
　　　㾗<lb/>
　　　朱文公曰其詞義夷曠蕭散雖託<lb/>
　　　楚聲而無尤怨切蹙之病<lb/>
　　　休齋曰詩變而爲騷騷變而爲辭<lb/>
　　　皆可歌也詞則兼詩騷之聲而尤<lb/>
<pb n="KR4b0009_SBCK_005-8a"/>
　　　簡䆳焉者漢武帝作秋風辤一章<lb/>
　　　三易韻其節短其聲哀此詞之權<lb/>
　　　輿乎陶淵明罷彭澤令賦歸去來<lb/>
　　　而自命曰辭迨令人歌之頓挫抑<lb/>
　　　揚自協聲韻盖其詞髙甚晉宋而<lb/>
　　　下欲追躡之不能然秋風詞盡蹈<lb/>
　　　襲楚辭未甚敷暢歸去來則自出<lb/>
　　　機杼所謂無首無尾無終無始前<lb/>
　　　非歌而後非辭欲断而復續將作<lb/>
<pb n="KR4b0009_SBCK_005-8b"/>
　　　而遽止謂洞庭鈞天而不澹謂霓<lb/>
　　　裳羽衣而不綺此其以超乎先秦<lb/>
　　　之丗而與之同範也<lb/>
　　　韓子蒼曰傳言淵明以郡遣督郵<lb/>
　　　至即日觧印綬去而淵明自叙以<lb/>
　　　程氏妹䘮去奔武昌余觀此士旣<lb/>
　　　以違巳交病又愧役於口腹意不<lb/>
　　　欲仕乆矣及因妹䘮即去盖其孝<lb/>
　　　友如此丗人但以不屈於州縣吏<lb/>
<pb n="KR4b0009_SBCK_005-9a"/>
　　　爲髙故以因督郵而去此士識時<lb/>
　　　委命其意固有在矣豈一督郵能<lb/>
　　　爲之去就哉躬耕乞食且猶不恥<lb/>
　　　而恥屈於督郵必不然矣<lb/>
　　　東坡曰俗傳書生入官庫見錢不<lb/>
　　　識或怪而問之生曰固知其爲錢<lb/>
　　　但怪其不在紙褁中耳予偶讀淵<lb/>
　　　明歸去來辭云㓜稚盈室瓶無儲<lb/>
　　　粟乃知俗傳信而有證使瓶有儲<lb/>
<pb n="KR4b0009_SBCK_005-9b"/>
　　　粟亦甚微矣此翁平生只於瓶中<lb/>
　　　見粟也耶<lb/>
　　五桞先生傳<lb/>
先生不知何許人也亦不詳其姓字宅邊<lb/>
有五栁樹因以爲號焉閑靖少言不慕荣<lb/>
利好讀書不求甚觧毎有㑹意便欣然忘<lb/>
食性嗜酒家貧不能常得親舊知其如此<lb/>
或置酒而招之造飲輒盡期在必醉旣醉<lb/>
而退曽不吝情去留環堵蕭然不蔽風日<lb/>
<pb n="KR4b0009_SBCK_005-10a"/>
短褐穿結簞瓢屢空晏如也常著文章自<lb/>
娯頗示巳志忘懷得失以此自終<lb/>
　賛曰<lb/>
黔婁有言不戚戚於貧賤不汲汲於冨貴<lb/>
其言兹若人之儔乎<hi>黔婁註見前</hi>酬觴賦詩以<lb/>
樂其志無懷氏之民歟葛天氏之民歟<lb/>
　　藝苑雌黄曰士人言縣令事多用<lb/>
　　　彭澤五株栁雖白樂天六帖亦然<lb/>
　　　以子考之陶淵明潯陽柴桑人也<lb/>
<pb n="KR4b0009_SBCK_005-10b"/>
　　　宅邊有五栁樹因號五栁先生後<lb/>
　　　爲彭澤令去家百里則彭澤未甞<lb/>
　　　有五栁也予𥘉論此人或不然其<lb/>
　　　說比觀南部新書云晋書陶淵明<lb/>
　　　本傳云潜少懷髙尚博學善属文<lb/>
　　　甞作五栁先生傳以自况先生不<lb/>
　　　知何許人不詳姓字宅邊有五柳<lb/>
　　　樹因以爲號焉即非彭澤令時所<lb/>
　　　㘽人多於縣令事使五栁誤也豈<lb/>
<pb n="KR4b0009_SBCK_005-11a"/>
　　　所謂先得我心之所同然者與苕<lb/>
　　溪漁隱曰沈彬詩陶潜彭澤五株<lb/>
　　栁潘岳河陽一縣花皆誤用也<lb/>
　晋故西征大將軍長史孟府君傳<lb/>
君諱嘉字萬年江夏鄂人也曽祖父宗以<lb/>
孝行稱仕呉司馬祖父揖元康中爲廬陵<lb/>
太守宗葬武昌新陽縣子孫家焉遂爲縣<lb/>
人也君少失父奉母二弟居娶大司馬長<lb/>
沙桓公陶偘第十女閨門孝友人無能間<lb/>
<pb n="KR4b0009_SBCK_005-11b"/>
郷閭稱之冲黙有逺量弱冠儔類咸敬之<lb/>
同郡郭遜以清操知名時在君右常歎君<lb/>
温雅平曠自以爲不及遜從弟立亦有才<lb/>
志與君同時齊譽每推服焉由是名冠州<lb/>
里聲流京邑大尉頴川庾亮以帝舅民望<lb/>
受分陜之重鎮武昌并領江州辟君部廬<lb/>
陵從事下郡還亮引見問風俗得失對曰<lb/>
嘉不知還傳當問從吏亮以麈尾掩口而<lb/>
笑諸從事旣去喚弟翼語之曰孟嘉故是<lb/>
<pb n="KR4b0009_SBCK_005-12a"/>
盛徳人也君旣辝出外自除吏便歩歸家<lb/>
母在堂兄弟共相歡樂怡怡如也旬有餘<lb/>
日更版爲勸學從事時亮崇修學校髙選<lb/>
儒官以君望實故應尚徳之舉大傅河南<lb/>
禇褒簡穆有器識時爲豫章大守出朝宗<lb/>
亮正旦大㑹州府人士率多時彦君在坐<lb/>
次甚逺褒問亮江州有孟嘉其人何在亮<lb/>
云在坐卿但自覔褒歴觀遂指君謂亮曰<lb/>
將無是耶亮欣然而笑喜褒之得君竒君<lb/>
<pb n="KR4b0009_SBCK_005-12b"/>
爲褒之所得乃益器焉舉秀才文爲安西<lb/>
將軍庾翼府功曹再爲江州别駕巴丘令<lb/>
征西大將軍譙國桓温叅軍君色和而正<lb/>
温甚重之九月九日温游龍山叅佐畢集<lb/>
四弟二甥咸在坐時佐吏並著戎服有風<lb/>
吹君㡌墮落温目左右及賔客勿言以觀<lb/>
其舉止君𥘉不自覺良乆如厠温命取以<lb/>
還之廷尉太原孫盛爲諮議叅軍時在坐<lb/>
温命紙筆令嘲之文成示温温以着坐處<lb/>
<pb n="KR4b0009_SBCK_005-13a"/>
君歸見嘲笑而請筆作荅了不容思文辭<lb/>
超卓四座歎之奉使京師除尚書刪定郎<lb/>
不拜孝宗穆皇帝聞其名賜見東堂君辭<lb/>
以脚疾不任拜起詔使人扶入君甞爲刺<lb/>
史謝永别駕永㑹稽人䘮亡君求赴義路<lb/>
由永興髙陽許詢有雋才辝榮不仕毎縱<lb/>
心獨徃客居縣界甞乗舡近行適逢君過<lb/>
歎曰都邑美士吾盡識之獨不識此人唯<lb/>
聞中州有孟嘉者將非是乎然亦何由來<lb/>
<pb n="KR4b0009_SBCK_005-13b"/>
此使問君之從者君謂其使曰本心相過<lb/>
今先赴義尋還就君及歸遂止信宿雅相<lb/>
知得有若舊交還至轉從事中郎俄迁長<lb/>
史在朝隤然仗正順而巳門無雜賔甞㑹<lb/>
神情獨得便超然命駕逕之龍山顧景酣<lb/>
宴造夕乃歸温從容謂君曰人不可無勢<lb/>
我乃能駕御卿後以疾終於家年五十一<lb/>
始自緫髪至于知命行不苟合言無夸矜<lb/>
未甞有喜愠之容好酣飲逾多不亂至於<lb/>
<pb n="KR4b0009_SBCK_005-14a"/>
任懷得意融然逺寄傍若無人温嘗問君<lb/>
酒有何好而卿嗜之君笑而荅曰明公但<lb/>
不得酒中趣爾又問聽妓絲不如竹竹不<lb/>
如肉荅曰漸近自然中散大夫桂陽羅含<lb/>
賦之曰孟生善酣不愆其意光禄大夫南<lb/>
陽劉躭昔與君同在温府淵明從父太常<lb/>
䕫嘗問躭君若在當巳作公否荅云此本<lb/>
是三司人爲時所重如此淵明先親君之<lb/>
第四女也凱風寒泉之思寔鍾厥心謹按<lb/>
<pb n="KR4b0009_SBCK_005-14b"/>
採行事撰爲此傳懼或乖謬有虧大雅君<lb/>
子之德所以戦戦兢兢若履深薄云爾<lb/>
　　賛曰<lb/>
孔子稱進德修業以及時也君清蹈衡門<lb/>
則令問孔昭振纓公朝則徳音允集道悠<lb/>
運促不終逺業惜哉仁者必壽豈斯言之<lb/>
謬乎<lb/>
　讀史述九章<hi>余讀史記有所感而述之</hi>
　夷齊<lb/>
<pb n="KR4b0009_SBCK_005-15a"/>
二子譲國相將海隅天人革命絶景窮居<lb/>
采薇髙歌慨想黄虞貞風凌俗爰感懦夫<lb/>
　　箕子<lb/>
去郷之感猶有遟遟矧伊代謝觸物皆非<lb/>
哀哀箕子云胡能夷狡童之歌悽矣其悲<lb/>
　　管鮑<lb/>
知人未易相知實難淡美𥘉交利乖歲寒<lb/>
管生稱心鮑叔必安竒情雙亮令名俱完<lb/>
　　程杵<lb/>
<pb n="KR4b0009_SBCK_005-15b"/>
遺生良難士爲知巳望義如歸允伊二子<lb/>
程生揮剱懼兹餘恥令徳永聞百代見紀<lb/>
　　七十二弟子<lb/>
恂恂舞雩莫曰匪賢俱映日月共飡至言<lb/>
慟由才難感爲情牽回也早夭賜獨長年<lb/>
　　屈賈<lb/>
進徳修業將以及時如彼稷契孰不願之<lb/>
嗟乎二賢逢丗多疑候瞻冩志感鵩獻辤<lb/>
　　韓非<lb/>
<pb n="KR4b0009_SBCK_005-16a"/>
豐狐隱穴以文自殘君子失時白首抱関<lb/>
巧行居災忮辯召患哀矣韓生竟死說難<lb/>
　　魯二儒<lb/>
易代随時迷變則愚介介若人特爲貞夫<lb/>
徳不百年汙我詩書逝然不顧𬒳褐幽居<lb/>
　　張長公<lb/>
逺哉長公蕭然何事丗路多端皆爲我異<lb/>
㰸轡朅來獨養其志寢跡窮年誰知斯意<lb/>
　　　東坡曰讀史述九章夷齊箕子盖<lb/>
<pb n="KR4b0009_SBCK_005-16b"/>
　　　有感而云去之五百餘載吾猶識<lb/>
　　　其意也<lb/>
　　　葛常之韻語陽秋云淵明讀史九<lb/>
　　　章其間皆有深意其尤章章者如<lb/>
　　　夷齊箕子魯二儒三篇夷齊云天<lb/>
　　　人革命絶景窮居貞風凌俗爰感<lb/>
　　　懦夫箕子云去郷之感猶有遟遟<lb/>
　　　矧伊代謝觸物皆非魯二儒云易<lb/>
　　　代随時迷変則愚介介若人特爲<lb/>
<pb n="KR4b0009_SBCK_005-17a"/>
　　　貞夫由是觀之則淵明委身窮巷<lb/>
　　　甘黔婁之貧而不自悔者豈非以<lb/>
　　　恥事二姓而然耶<lb/>
箋註陶淵明集卷之五<lb/>
<pb n="KR4b0009_SBCK_005-17b"/>
</p>
<p>
</p>
  </div>
<div> <lb/>
    <p>
<pb n="KR4b0009_SBCK_006-1a"/>
箋註陶淵明集卷之六<lb/>
　感士不遇賦<hi>并序</hi>
　　　昔董仲舒作士不遇賦司馬子長<lb/>
　　　又爲之余嘗以三餘之日講習之<lb/>
　　　暇讀其文慨然惆悵夫履信思順<lb/>
　　　生人之善行抱朴守静君子之篤<lb/>
　　素自真風告逝大僞斯興閭閻懈<lb/>
　　廉退之莭市朝驅易進之心懷正<lb/>
　　志道之士或潜玉於當年㓗巳清<lb/>
<pb n="KR4b0009_SBCK_006-1b"/>
　　　操之人或沒丗以徒勤故夷皓有<lb/>
　　　安歸之歎三閭發已矣之哀悲夫<lb/>
　　　寓形百年而瞬息巳盡立行之難<lb/>
　　　而一城莫賞此古人所以染翰慷<lb/>
　　　慨屢伸而不能巳者也夫導逹意<lb/>
　　　氣其惟文乎撫卷躊躇遂感而賦<lb/>
　　　之<lb/>
咨大塊之受氣何斯人之獨靈禀神智以<lb/>
藏照秉三五而埀名或擊壤以自歡<hi>韻語陽秋</hi>
<pb n="KR4b0009_SBCK_006-2a"/>
<hi>曰藝經云壤以朩爲之前廣後㣣長尺四寸濶三寸其形如履將戯先側</hi>
<hi>逺三四十歩以千中壌擊之中者爲上盖古戯也</hi>或大済於蒼生<lb/>
靡潜躍之非分常傲然以稱情世流浪而<lb/>
遂徂物群分以相形宻網裁而魚駭宏羅<lb/>
制而鳥驚彼逹人之善覺乃逃禄而歸耕<lb/>
山嶷嶷而懷影川汪汪而藏聲望軒唐而<lb/>
永歎甘貧賤以辭榮淳源汨以長分美惡<lb/>
作以異途原百行之攸貴莫爲善之可娯<lb/>
奉上天之成命師聖人之遺書發忠孝於<lb/>
<pb n="KR4b0009_SBCK_006-2b"/>
君親生信義於郷閭推誠心而獲顯不矯<lb/>
然而祈譽嗟乎雷同毀異物惡其上妙筭<lb/>
者謂迷直道者云妄坦至公而無猜卒蒙<lb/>
恥以受謗雖懷瓊而握蘭徒芳㓗而誰亮<lb/>
哀哉士之不遇巳不在炎帝帝魁之世獨<lb/>
祗脩以自勤豈三省之或廢庶進徳以及<lb/>
時時旣至而不恵無爰生之晤言<hi>爰盎</hi>念張<lb/>
季之終蔽<hi>釋之</hi>愍馮叟於郎署<hi>唐</hi>頼魏守以<lb/>
納計<hi>尚</hi>雖僅然於必知亦苦心而曠歲審<lb/>
<pb n="KR4b0009_SBCK_006-3a"/>
夫市之無虎眩三夫之獻說悼賈傳之秀<lb/>
㓪紆逺轡於促界悲董相之淵致屢乗危<lb/>
而幸濟感哲人之無偶淚淋浪以灑𬒮承<lb/>
前王之清誨曰天道之無親澄得一以作<lb/>
鍳恒輔善而佑仁夷投老以長飢回早天<lb/>
而又貧傷請車以備槨悲茹薇而殞身雖<lb/>
好學與行義何死生之苦辛疑報德之若<lb/>
兹懼斯言之虚陳何曠丗之無才罕無路<lb/>
之不澀<hi>色立切不滑也</hi>伊古人之慷慨病竒名之<lb/>
<pb n="KR4b0009_SBCK_006-3b"/>
不立廣結髮以從政不愧賞於萬邑屈雄<lb/>
志於戚竪竟尺土之莫及留誠信於身後<lb/>
慟衆人之悲泣啇盡規以拯弊言始順而<lb/>
患入奚良辰之易傾胡害勝其乃急蒼旻<lb/>
遐緬人事無巳有感有昧疇測其理寕固<lb/>
窮以濟意不委曲而累巳旣軒冕之非榮<lb/>
豈緼𫀆之爲恥誠謬㑹以取拙且欣然而<lb/>
歸止擁孤襟以畢歲謝良價於朝市<lb/>
　　閑情賦<lb/>
<pb n="KR4b0009_SBCK_006-4a"/>
　　　𥘉張衡作定情賦蔡邕作静情賦<lb/>
　　　檢逸辭而宗澹泊始則蕩以思慮<lb/>
　　　而終歸閑正將以抑流宕之邪心<lb/>
　　　諒有助於諷諌綴文之士弈代継<lb/>
　　　作並固觸類廣其辭義余園閭多<lb/>
　　　暇復染翰爲之雖文妙不足庻不<lb/>
　　　謬作者之意乎<lb/>
夫何懐逸之令姿獨矌世以秀羣表傾城<lb/>
之艶色期有德於傳聞佩鳴玉以比絜齊<lb/>
<pb n="KR4b0009_SBCK_006-4b"/>
幽蘭以争芬淡柔情於俗内負雅志於髙<lb/>
雲悲晨曦之易夕感人生之長勤同一盡<lb/>
於百年何歡寡而愁殷褰朱幃而正坐汎<lb/>
清瑟以自欣送纎指之餘好攘皓䄂之繽<lb/>
紛瞬美目以流眄含言笑而不分<hi>此章說莊姜容</hi>
<hi>貌之美所冝親幸</hi>曲調將半景落西軒悲啇叩林<lb/>
白雲依山仰晜天路俯促鳴絃神儀嫵媚<lb/>
舉止詳妍激清音以感余願接膝以交言<lb/>
欲自徃以結誓懼冐禮之爲諐<hi>諐祛言切過失也說</hi>
<pb n="KR4b0009_SBCK_006-5a"/>
<hi>文愆字俗作愆</hi>待鳯鳥以致辭恐他人之我先意<lb/>
惶惑而靡寕魂須臾而九遷願在衣而爲<lb/>
領承華首之餘芳悲羅襟之宵離怨秋夜<lb/>
之未央願在裳而爲帶束窈窕之纎身嗟<lb/>
温凉之異氣或脫故而服新願在髪而爲<lb/>
澤刷玄鬢於頽肩悲佳人之屢沭從白水<lb/>
以枯煎願在眉而爲黛隨瞻視以閑揚悲<lb/>
脂粉之尚鮮或取毀於華粧願在莞而爲<lb/>
席安弱體於三秋悲文茵之代御方經年<lb/>
<pb n="KR4b0009_SBCK_006-5b"/>
而見求願在絲而爲履附素足以周旋悲<lb/>
行止之有節空委棄於床前願在晝而爲<lb/>
影常依形而西東悲高樹之多䕃慨有時<lb/>
而不同願在夜而爲燭照玉容於兩楹悲<lb/>
扶桑之舒光奄㓕景而藏明願在竹而爲<lb/>
扇含凄飈於柔握悲白露之晨零顧襟袖<lb/>
以緬邈願在木而爲桐作膝上之鳴琴悲<lb/>
樂極以哀來終推我而輟音考所願而必<lb/>
違徒契契以苦心<hi>契泣結切</hi>擁勞情而罔訴歩<lb/>
<pb n="KR4b0009_SBCK_006-6a"/>
容與於南林栖木蘭之遺露翳青松之餘<lb/>
隂儻行行之有覿交欣懼於中㦗竟寂寞<lb/>
而無見獨悁想以空尋歛輕𥚑以復路瞻<lb/>
夕陽而流歎歩徙倚以志趣色慘悽而矜<lb/>
顔葉爕爕以去條氣凄凄而就寒日負影<lb/>
以偕没月媚景於雲端鳥悽聲以孤歸獸<lb/>
索偶而不還悼當年之晚暮恨兹歲之欲<lb/>
殚思宵夢以從之神飄颻而不安若慿舟<lb/>
之失棹譬縁崖而無攀于時畢昴盈軒北<lb/>
<pb n="KR4b0009_SBCK_006-6b"/>
風凄凄㤯㤯不寐衆念徘徊起攝帶以伺<lb/>
晨繁霜粲於素階雞歛翅而未鳴笛流逺<lb/>
以清哀始妙宻以閑和終寥亮而藏摧意<lb/>
夫人之在兹託行雲以送懷行雲逝而無<lb/>
語時奄冉而就過<hi>宋夲云行雲逝而不我留時亦奄冉而就過</hi>
徒勤思以自悲終阻山而帶河迎清風以<lb/>
祛累寄弱志於歸波尤蔓草之爲㑹誦邵<lb/>
南之餘歌坦萬慮以存誠憇遥情於八遐<lb/>
　　　昭明太子序云白璧微瑕惟在閑<lb/>
<pb n="KR4b0009_SBCK_006-7a"/>
　　　情一賦<lb/>
　　　東坡曰淵明作閑情賦所謂國風<lb/>
　　　好色而不滛正使不及周南與屈<lb/>
　　　宋所陳何異而統大譏之此乃小<lb/>
　　　兒強作觧事者<lb/>
箋註陶淵明集卷之六<lb/>
<pb n="KR4b0009_SBCK_006-7b"/>
</p>
<p>
</p>
  </div>
<div> <lb/>
    <p>
<pb n="KR4b0009_SBCK_007-1a"/>
箋註陶淵明集卷之七<lb/>
　　天子孝傳賛<lb/>
　　　虞舜　夏禹<lb/>
　　　殷髙宗　周文王<lb/>
虞舜父頑母嚚事之於畎畒之間以孝烝<lb/>
烝是以堯聞而授之冨有天下貴爲天子<lb/>
以爲不順於父母若窮而無歸惟聞親可<lb/>
以得意苟違朝夕若嬰兒之思戀故稱舜<lb/>
五十而慕書曰戞擊鳴球搏拊琴瑟以詠<lb/>
<pb n="KR4b0009_SBCK_007-1b"/>
祖考來格言思其來而訓<hi>一作謂</hi>之愛敬盡<lb/>
於事親是以德教加於百姓刑于四海夏<lb/>
禹有天下以奉宗廟然躬自菲薄以厚其<lb/>
孝孔子曰禹吾無間然矣菲飲食而致孝<lb/>
乎鬼神惡衣服而致羙乎黻冕禹之德於<lb/>
是稱聞聖人之德無以加於孝敬孝敬之<lb/>
道羙莫大焉殷髙宗諒隂三年不言百官<lb/>
揔巳而聽於冡宰三年而後言天下咸歡<lb/>
德教大行殷道以興詩曰一人有慶兆民<lb/>
<pb n="KR4b0009_SBCK_007-2a"/>
頼之其此之謂乎周文王之爲丗子也朝<lb/>
於王季日三雞鳴至於寢門問於内竪内<lb/>
竪曰安文王乃喜不安則色憂行不能正<lb/>
履日中暮亦如之食上必視寒温之節食<lb/>
下必問所膳而後退文王孝道光大其化<lb/>
自近至逺刑干寡妻以御于家邦故得萬<lb/>
國之歡心以事其先王矣<lb/>
　　　賛曰<lb/>
至哉后德聖敬自天陶漁致飬菲薄饗先<lb/>
<pb n="KR4b0009_SBCK_007-2b"/>
親瘠色憂諒隂寑言一人有慶千載頼旃<lb/>
　　諸侯孝傳賛<lb/>
　　　周公旦　魯孝公<lb/>
　　　河間惠王<lb/>
周公旦武王之弟成王㓜少周公攝政制<lb/>
禮作樂郊祀后稷以配天宗祀文王於明<lb/>
堂以配上帝是以四海之内各以其職來<lb/>
祭詩曰於穆清廟肅雍顯相言諸侯樂其<lb/>
位而敬其事也仲尼曰孝莫大於嚴父嚴<lb/>
<pb n="KR4b0009_SBCK_007-3a"/>
父莫大於配天則周公其人也貴而不驕<lb/>
位髙彌謙自承文武之休烈孝道通于神<lb/>
明光𬒳四海武王封之於魯備其禮樂以<lb/>
奉宗廟焉魯孝公之爲公子周宣王問公<lb/>
子能道訓諸侯者立之樊穆仲稱其孝曰<lb/>
肅恭明神而敬事耆老賦事行刑必問於<lb/>
遺訓咨於故實不干所問不犯所咨王曰<lb/>
然則能訓理其民矣乃命之於夷宫是爲<lb/>
孝公夫宗廟致敬不忘親也有國不亦冝<lb/>
<pb n="KR4b0009_SBCK_007-3b"/>
乎漢河間惠王獻王之曽孫也西京藩臣<lb/>
多驕放之失其名德者唯獻王而恵王継<lb/>
之漢書稱其能脩獻王之行母薨服喪盡<lb/>
禮哀帝下詔書褒揚以爲宗室儀表増封<lb/>
萬户禮古之人皆然至於末俗衰薄固巳<lb/>
賢矣貴而率禮又難其見褒賞不亦冝乎<lb/>
　　　賛曰<lb/>
貴驕殊途不期而㑹周公勞謙乃成光大<lb/>
二侯承魯遵儉去㤗河間率禮漢宗是頼<lb/>
<pb n="KR4b0009_SBCK_007-4a"/>
　　卿大夫孝傳賛<lb/>
　　　孔子　孟莊子<lb/>
　　　頴考叔<lb/>
孔子魯人也入則事父兄出則事公卿喪<lb/>
事不敢不勉故稱曰孝乎惟孝友于兄弟<lb/>
是亦爲政也君賜腥必熟而薦之雖𬞞食<lb/>
而齊祭如在郷人儺朝服立扵阼階孝之<lb/>
至也至德要道莫大於孝是以曽參受而<lb/>
書之㳺夏之徒常咨禀焉許止不甞藥書<lb/>
<pb n="KR4b0009_SBCK_007-4b"/>
以殺父宰我暫言减喪責以不仁言合訓<lb/>
典行合丗範德義可尊作事可法遺文不<lb/>
朽揚名千載孟莊子魯人也孔子稱其孝<lb/>
其他可能也其不改父之政與父之臣是<lb/>
難能也夫孝子之事親也事亡如事存故<lb/>
當不義則爭之存所不爭則亡亦不敢改<lb/>
父之道猶謂之孝况終身乎頴考叔鄭人<lb/>
也莊公以叔叚之故與母誓曰不及黄泉<lb/>
無相見也既而悔之考叔爲封人聞之有<lb/>
<pb n="KR4b0009_SBCK_007-5a"/>
獻於公公賜之食而舎肉公問之對曰小<lb/>
人有母未嘗君之羹請以遺之公曰汝有<lb/>
母遺繄我獨無考叔曰何謂也公語之故<lb/>
且告之悔考叔曰若掘地及泉隧而相見<lb/>
其誰曰不然公從之遂爲母子如𥘉君子<lb/>
曰頴考叔純孝也愛其母而施及莊公詩<lb/>
云孝子不匱永錫爾類其是之謂乎<lb/>
　　　賛曰<lb/>
仁惟本悌聖亦基孝恂恂尼父固天攸造<lb/>
<pb n="KR4b0009_SBCK_007-5b"/>
<hi>一作導</hi>二子承親式禮遵誥永錫純懿無改<lb/>
遺操<lb/>
　　士孝傳賛<lb/>
　　　髙柴　樂正子春<lb/>
　　　孔奮　黄香<lb/>
髙柴衛人也喪親泣血三年未嘗見齒所<lb/>
謂哭不偯言不文也爲武城宰而化行民<lb/>
有不服其親者改之行喪如禮君子之德<lb/>
風也以身先之而民不遺其親樂正子春<lb/>
<pb n="KR4b0009_SBCK_007-6a"/>
魯人也下堂傷足旣瘳數月不出猶有憂<lb/>
色曰吾聞之曽子父母全而生之巳全而<lb/>
歸之可謂孝矣故君子一舉足一出言不<lb/>
敢忘父母不敢毁傷孝之始也夫能敬慎<lb/>
若斯而災患及者未之有也孔奮扶風人<lb/>
也少以孝行著名州里供飬至謹在官唯<lb/>
母極甘羙妻息菜食歴位以清夫人情莫<lb/>
不欲厚其親然亦有分焉奮則難繼能致<lb/>
儉以全飬者鮮矣黄香江夏人也九歲失<lb/>
<pb n="KR4b0009_SBCK_007-6b"/>
思慕骨立事父竭力以致飬冬無𬒳袴而<lb/>
盡滋味暑則扇床枕寒則以身温席漢和<lb/>
帝嘉之特加異賜歴位㳟勤寵禄榮親可<lb/>
謂夙興夜寐無忝爾所生者也<lb/>
　　　賛曰<lb/>
顯允群士行殊名鈞咸能夙夜以義榮親<lb/>
率彼城邑用化厥民忠以悟主其孝乃純<lb/>
　庶人孝傳賛<lb/>
　　　江革　㢘範<lb/>
<pb n="KR4b0009_SBCK_007-7a"/>
　　　汝郁　殷陶<lb/>
江革齊人也漢章帝時避賊負母而逃賊<lb/>
賢之不害而告其生路竭力傭債以致甘<lb/>
暖和顔恱色以盡歡心欲親之安自挽車<lb/>
以行郷人歸之號曰江巨孝位至五官中<lb/>
郎將天子嘉焉寵遇甚厚告歸詔書褒羙<lb/>
就家禮其終身以顯異行㢘範京兆人也<lb/>
少孤十五入蜀迎父喪遇石舡覆範執骸<lb/>
<hi>一祚抱棺</hi>而没舩人救之僅免扵死遂以䘮歸<lb/>
<pb n="KR4b0009_SBCK_007-7b"/>
及仕郡拯太守於危難送故盡節章帝時<lb/>
爲郡守百姓歌詠之夫孝者人之本教之<lb/>
所由生也是以範之臨危也勇宰民也恵<lb/>
能以義顯也汝郁陳郡人也五歲母病不<lb/>
食郁亦不食母憐之强食郁能察色知病<lb/>
輒復不食族人號曰異童年十五著於郷<lb/>
里父母終思慕致毀推財與兄弟隱於草<lb/>
澤君子以爲難况童齓孝於自然可謂天<lb/>
性也殷陶汝南人也年十二以孝稱遭父<lb/>
<pb n="KR4b0009_SBCK_007-8a"/>
憂率情合禮有長蛇帶其門舉家奔走陶<lb/>
以喪柩在馬獨居廬不動親戚扶持曉喻<lb/>
莫能移之帝號益盛由是顯名屡辤辟命<lb/>
夫智者不惑勇者不懼陶孝於其親而智<lb/>
勇並彰乎弱齡斯又難矣<lb/>
　　　賛曰<lb/>
事親盡歡其難在色彼飬以禄我飬以力<lb/>
義在<hi>一作存</hi>愛敬榮不假飾嗟爾衆庻鑒兹<lb/>
前式<lb/>
<pb n="KR4b0009_SBCK_007-8b"/>
　　扇上畫賛<lb/>
　　　荷蓧丈人　長沮桀溺<lb/>
　　　於陵仲子　張長公<lb/>
　　　丙曼容　鄭次都<lb/>
　　　薛孟嘗　周陽珪<lb/>
三五道邈淳風日盡九流參差牙相推隕<lb/>
形逐物遷心無常凖是以逹人有時而隠<lb/>
四軆不勤五榖不分超超丈人日夕在耘<lb/>
遼遼沮溺耦耕自欣入鳥不駭雜獸斯群<lb/>
<pb n="KR4b0009_SBCK_007-9a"/>
至矣於陵飬氣浩然蔑彼結駟甘此灌園<lb/>
張生一仕曽以事還頋我不能髙謝人間<lb/>
岧岧丙公望崖輒歸匪驕匪吝前路威夷<lb/>
鄭叟不合垂鈞川湄交酌林下清言究微<lb/>
孟嘗逰學天網時踈眷言哲友振褐偕徂<lb/>
羙哉周子稱疾閑居寄心清尚悠然自娱<lb/>
翳翳衡門洋洋泌流曰琴曰書顧盻有儔<lb/>
飲河既足自外皆休緬懷千載託契孤逰<lb/>
<pb n="KR4b0009_SBCK_007-9b"/>
箋註陶淵明集卷之七<lb/>
</p>
<p>
</p>
  </div>
<div> <lb/>
    <p>
<pb n="KR4b0009_SBCK_008-1a"/>
箋註陶淵明集卷之八<lb/>
　　與子<graphic n="KR0770" url="https://raw.githubusercontent.com/kanripo/KR-Gaiji/master/images/KR0770.png" mimeType="image/png"/>等䟽<lb/>
告<graphic n="KR0770" url="https://raw.githubusercontent.com/kanripo/KR-Gaiji/master/images/KR0770.png" mimeType="image/png"/>俟份佚佟天地賦命生必有死自古<lb/>
賢聖誰能獨免子夏有言死生有命冨貴<lb/>
在天四友之人親受音㫖發斯談者將非<lb/>
窮逹不可妄求壽夭永無外請故耶吾年<lb/>
過五十少而窮苦毎以家弊東西游走性<lb/>
剛才拙與物多忤自量爲巳必貽俗患僶<lb/>
俛辭丗使汝等㓜而飢寒余嘗感孺仲賢<lb/>
<pb n="KR4b0009_SBCK_008-1b"/>
妻之言敗絮自擁何慙兒子此旣一事矣<lb/>
但恨隣靡二仲室無萊婦抱兹苦心良獨<lb/>
内愧少學琴書偶愛閑静開卷有得便欣<lb/>
然志食見樹木交䕃時鳥変聲亦復歡然<lb/>
有喜常言五六月中北牎下卧遇凉風暫<lb/>
至自謂是羲皇上人意淺識罕謂斯言可<lb/>
保日月遂往機巧好踈緬求在昔眇然如<lb/>
何疾患以來漸就裵損親舊不遺毎以薬<lb/>
石見救自恐大分將有限也汝輩稚小家<lb/>
<pb n="KR4b0009_SBCK_008-2a"/>
貧毎役柴水之劳何時可免念之在心若<lb/>
何可言然汝等雖曰同生<hi>曰一作不</hi>當思四海<lb/>
皆兄弟之義鮑叔管仲分財無猜歸生伍<lb/>
舉班荆道舊遂能以敗爲成因䘮立功他<lb/>
人尚爾况同父之人哉頴川韓元長<hi>名融</hi>漢<lb/>
末名士身處卿佐七十而終<hi>集本作八十</hi>兄弟<lb/>
同居至于沒齒濟北汜<hi>音凡</hi>稚春<hi>晋書氾毓字稚春</hi>
晋時操行人也七丗同財家人無怨色詩<lb/>
曰髙山仰止景行行止雖不能爾至心尚<lb/>
<pb n="KR4b0009_SBCK_008-2b"/>
之汝其慎哉吾復何言<lb/>
　　　東坡曰吾於淵明豈獨好其詩哉<lb/>
　　　如其爲人實有感焉淵明告<graphic n="KR0770" url="https://raw.githubusercontent.com/kanripo/KR-Gaiji/master/images/KR0770.png" mimeType="image/png"/>等<lb/>
　　　䟽此語盖實録也吾真有此病而<lb/>
　　　不蚤自知半丗出仕以犯大患此<lb/>
　　　所以深愧淵明欲以晚節師範其<lb/>
　　　萬一也<lb/>
　　　趙泉山曰或疑此䟽規規遺訓似<lb/>
　　　過爲身後慮者是大不然且父子<lb/>
<pb n="KR4b0009_SBCK_008-3a"/>
　　　之道天性也何可廢乎靖節當易<lb/>
　　　簀之際猶不忘詔其子以人倫大<lb/>
　　　義欲表正風化與夫素隠行怪徒<lb/>
　　　㓗身而乱大倫者異矣<lb/>
　　　又曰吾年過五十少而窮苦毎以<lb/>
　　　家弊東西游走當作年過三十按<lb/>
　　　靖節從此十一年間自潯陽至建<lb/>
　　　業再返又至江陵再返故云東西<lb/>
　　　游走及四十一歲序其倦游於歸<lb/>
<pb n="KR4b0009_SBCK_008-3b"/>
　　　去來云心憚逺役四十八歲荅龐<lb/>
　　　參軍詩云我實幽居士無復東西<lb/>
　　　縁若年過五十時投閑十年矣尚<lb/>
　　　何游䆠之有<lb/>
　　　東塾燕談曰淵明與子<graphic n="KR0770" url="https://raw.githubusercontent.com/kanripo/KR-Gaiji/master/images/KR0770.png" mimeType="image/png"/>䟽余嘗<lb/>
　　　感儒仲賢妻之言<hi>集本作孺今徙漢書</hi>敗絮<lb/>
　　　自擁何慙兒子此旣一事矣但恨<lb/>
　　　隣靡二仲室無萊婦抱兹苦心良<lb/>
　　　獨内愧按范曄後漢書王覇傳覇<lb/>
<pb n="KR4b0009_SBCK_008-4a"/>
　　　字儒仲又列女傳覇少立髙節光<lb/>
　　　武時連徴不仕覇與同郡令狐子<lb/>
　　　伯爲友後子伯爲楚相而其子爲<lb/>
　　　郡功曹子伯遣子奉書於覇客去<lb/>
　　　而乆卧不起妻怪問其故覇曰向<lb/>
　　　見令狐子容服甚光舉措有適而<lb/>
　　　我兒蓬髪歴齒未知禮則見客而<lb/>
　　　有慚色父子恩深不覺自失耳妻<lb/>
　　　曰君少脩清節不顧榮禄今子伯<lb/>
<pb n="KR4b0009_SBCK_008-4b"/>
　　　之貴孰與君之髙君躬勤苦子安<lb/>
　　　得不耕以養旣耕安得不黄頭歴<lb/>
　　　齒柰何忘宿志而慙兒女子乎覇<lb/>
　　　屈起而笑曰有是哉遂共終身隠<lb/>
　　　遯又嵆康髙士傳求仲羊仲皆治<lb/>
　　　車爲業挫廉逃名蔣元卿之去兖<lb/>
　　　州還杜陵荆棘塞門舎中有三徑<lb/>
　　　不出唯二人從之游時人謂之二<lb/>
　　　仲亦載三輔决録又劉向列女傳<lb/>
<pb n="KR4b0009_SBCK_008-5a"/>
　　　楚老萊子逃丗耕於蒙山之陽莞<lb/>
　　　葭爲墻蓬蒿爲室衣緼飲水食菽<lb/>
　　　懇山播種五榖或言於楚王曰老<lb/>
　　　萊隠士也王使人聘以璧帛不來<lb/>
　　　王遂駕至老萊之門老萊方織畚<lb/>
　　　王曰願先生臨之老萊子曰僕山<lb/>
　　　野之人也不足以守政王復曰願<lb/>
　　　終變先生之志老萊子曰諾王去<lb/>
　　　有間其妻戴畚挾薪而來謂老萊<lb/>
<pb n="KR4b0009_SBCK_008-5b"/>
　　　子曰是何車跡之衆也老萊子曰<lb/>
　　　楚王欲使吾守楚國之政妻曰子<lb/>
　　　許之乎老萊子曰然妻曰妾聞之<lb/>
　　　可食以酒肉者可随以鞭捶可授<lb/>
　　　以官禄者可随以鈇鉞今先生食<lb/>
　　　人之酒肉受人之官禄此皆人之<lb/>
　　　所制也居乱丗而爲人所制能免<lb/>
　　　於患乎老萊子遂随其妻至於江<lb/>
　　　南而止<lb/>
<pb n="KR4b0009_SBCK_008-6a"/>
　祭程氏妹文<lb/>
維晉義熈三年五月甲辰程氏妹服制再<lb/>
周淵明以少牢之奠俛而酹之嗚呼哀哉<lb/>
寒徃暑來日月寖踈梁塵委積庭草荒蕪<lb/>
寥寥空室哀哀遺孤肴觴虚奠人逝焉如<lb/>
誰無兄弟人亦同生嗟我與爾特百常情<lb/>
<hi>謝玄傳痛百常情作迫非</hi>慈妣<hi>庻母</hi>早丗時尚孺嬰我年<lb/>
二六爾纔九齡爰從靡識撫髫相成咨爾<lb/>
令妹有徳有操靖恭鮮言聞善則樂能正<lb/>
<pb n="KR4b0009_SBCK_008-6b"/>
能和惟友惟孝行止中閨可象可傚我聞<lb/>
爲善慶自巳蹈彼蒼何偏而不斯報昔在<lb/>
江陵重罹天罰<hi>晋安帝隆安五年秋七月赴駕還江陵是冬母孟氏</hi>
<hi>卒</hi>兄弟索居乖隔楚越伊我與爾百哀是<lb/>
切黯黯髙雲蕭蕭冬月白雲掩晨長風悲<lb/>
節感惟崩號興言泣血尋念平昔觸事未<lb/>
逺書䟽猶存遺孤滿眼如何一徃終天不<lb/>
返寂寂髙堂何時復踐藐藐孤女曷依曷<lb/>
恃焭焭遊魂誰主誰祀柰何程妺於此永<lb/>
<pb n="KR4b0009_SBCK_008-7a"/>
巳死如有知相見蒿里嗚呼哀哉<lb/>
　　祭從弟敬逺文<lb/>
歲在辛亥月惟仲秋旬有九日從弟敬逺<lb/>
卜辰云窆永寕后土感平生之游處悲一<lb/>
徃之不返情惻惻以摧心淚愍愍而盈眼<lb/>
乃以園果時醪祖其將行嗚呼哀哉於鑠<lb/>
吾弟有操有槩孝發㓜齡友自天愛少思<lb/>
寡欲靡執靡介後巳先人臨財思惠心遺<lb/>
得失情不依世其色能温其言則厲樂勝<lb/>
<pb n="KR4b0009_SBCK_008-7b"/>
朋髙好是文藝遥遥帝郷爰感竒心絶粒<lb/>
委務考槃山隂淙淙<hi>在宗切水声也</hi>懸溜曖曖荒<lb/>
林晨採上藥夕閑素琴曰仁者壽竊獨信<lb/>
之如何斯言徒能見欺年甫過立奄與世<lb/>
辭長歸蒿里邈無還期惟我與爾匪但親<lb/>
友父則同生母則從母<hi>從音縱爾雅曰母之姊妹爲從母</hi>
相及齠齒<hi>齠与齔義同毀歯也家語曰男子八歳而齔齠音條齔音櫬</hi>
並罹偏咎<hi>靖莭年三十七母孟氏卒是偏咎爲失怙也</hi>斯情實<lb/>
深斯愛實厚念疇昔日同房之歡冬無緼<lb/>
<pb n="KR4b0009_SBCK_008-8a"/>
褐夏渇瓢簞相將以道相開以顔豈不多<lb/>
乏忽忘飢寒余甞學仕纒綿人事流浪無<lb/>
成懼負素志歛䇿歸來爾知我意常願携<lb/>
手寘彼衆意毎憶有秋我將其刈與汝偕<lb/>
行舫舟同濟三宿水濵樂飲川界静月澄<lb/>
髙温風始逝撫杯而言物乆人脆柰何吾<lb/>
弟先我離丗事不可尋思亦何極日徂月<lb/>
流寒暑代息死生異方存亡有域候晨永<lb/>
歸指塗載陟<graphic n="KR0561" url="https://raw.githubusercontent.com/kanripo/KR-Gaiji/master/images/KR0561.png" mimeType="image/png"/>
                    <graphic n="KR0561" url="https://raw.githubusercontent.com/kanripo/KR-Gaiji/master/images/KR0561.png" mimeType="image/png"/>遺稚未能正言哀哀嫠<lb/>
<pb n="KR4b0009_SBCK_008-8b"/>
人<hi>寡婦也</hi>礼儀孔閑庭樹如故齋宇廓然孰<lb/>
云敬逺何時復還余惟人斯昧兹近情蓍<lb/>
龜有吉制我祖行望旐翩翩執筆涕盈神<lb/>
其有知昭余中誠嗚呼哀哉<lb/>
　　自祭文<lb/>
歲惟丁卯律中無射天寒夜長風氣蕭索<lb/>
<hi>音瑟</hi>陶子將辭逆旅之館永歸於本宅故人<lb/>
悽其相悲同祖行於今夕羞以嘉𬞞薦以<lb/>
清酌候顔巳冥聆音愈漠嗚呼哀哉茫茫<lb/>
<pb n="KR4b0009_SBCK_008-9a"/>
大塊悠悠髙旻是生萬物余得爲人自余<lb/>
爲人逢運之貧簞瓢屢罄絺綌冬陳含歡<lb/>
谷汲行歌負薪翳翳柴門事我宵晨春秋<lb/>
代謝有務中園載耘載耔廼育廼繁欣以<lb/>
素牘和以七弦冬曝其日夏濯其泉勤靡<lb/>
餘勞心有常閒樂天委分以至百年惟此<lb/>
百年夫人愛之懼彼無成揭日惜時存爲<lb/>
丗珍没亦見思嗟我獨邁曽是異兹寵非<lb/>
巳榮涅豈吾緇捽兀窮廬酣飲賦詩識運<lb/>
<pb n="KR4b0009_SBCK_008-9b"/>
知命疇能罔眷余今斯化可以無恨壽渉<lb/>
百齡身慕肥遁從老得終奚所復戀寒暑<lb/>
逾邁亡旣異存外姻晨來良友宵奔葬之<lb/>
中野以安其魂窅窅我行<hi>窅烏了切深目也</hi>蕭蕭<lb/>
墓門奢侈宋臣儉笑王孫廓兮巳㓕慨爲<lb/>
巳遐不封不樹日月遂過匪貴前譽孰重<lb/>
後歌人生實難死如之何嗚呼哀哉<lb/>
　　　此文乃靖莭之絶筆也<lb/>
　　　東坡曰淵明自祭文出妙語於纊<lb/>
<pb n="KR4b0009_SBCK_008-10a"/>
　　　息之餘豈渉死生之流哉<lb/>
箋註陶淵明集卷之八<lb/>
<pb n="KR4b0009_SBCK_008-10b"/>
</p>
<p>
</p>
  </div>
<div> <lb/>
    <p>
<pb n="KR4b0009_SBCK_009-1a"/>
箋註陶淵明集卷之九<lb/>
　集聖賢群輔録上<lb/>
明由暁升級<hi>宋均曰級䓁差政所先後也</hi>必育受稅<lb/>
俗<hi>宋均曰受賦稅及傜役所冝施爲也</hi>成博受古諸<hi>朱均曰古</hi>
<hi>諸侯職䓁也</hi>隕丘<hi>一作/立</hi>受延嬉<hi>宋均曰延長嬉興也主受</hi>
<hi>此録也</hi>
　　右燧人四佐燧人出天四佐出洛<lb/>
<hi>宋均曰出天天所生出洛地所生也</hi>
金提<hi>一作堤</hi>主化俗<hi>宋均曰爲民除災害也</hi>鳥明主<lb/>
<pb n="KR4b0009_SBCK_009-1b"/>
建福<hi>宋均曰福利民也</hi>視黙主灾惡<hi>宋均曰爲民除灾悪</hi>
<hi>也</hi>紀通爲中職<hi>宋均曰爲田主主内職也</hi>仲起爲海<lb/>
陸<hi>宋均曰主平地兼統海也</hi>陽侯爲江海<hi>宋均曰主江海事一</hi>
<hi>本作江湖</hi>
　　右伏羲六佐六佐出丗<hi>宋均曰宓戯不及燧</hi>
<hi>人故増二佐出丗人所生也</hi>
風后受金法<hi>宋均曰金法言能决理是非也</hi>天老受天<lb/>
籙<hi>宋均曰籙天教命也</hi>五聖受道級<hi>宋均曰級次序也</hi>知<lb/>
命受紏俗<hi>宋均曰紏正也</hi>窺紀受變復<hi>宋均曰有禍变</hi>
<pb n="KR4b0009_SBCK_009-2a"/>
<hi>能𥙷復也</hi>地典受州絡<hi>宋均曰絡維絡也</hi>力墨受準<lb/>
斥<hi>宋均曰準斥凡事也力墨或作力牧</hi>
　　右黄帝七輔州選舉翼佐帝德自<lb/>
　　燧人四佐至七輔見論語摘輔象<lb/>
重　該　脩　熈<lb/>
　　右少昊四叔實能金木及水使重<lb/>
　　爲勾芒該爲蓐収脩及熈爲玄冥<lb/>
　　丗不失職遂濟窮桑見左傳蔡墨<lb/>
　　辭<lb/>
<pb n="KR4b0009_SBCK_009-2b"/>
羲仲　羲叔　和仲　和叔<lb/>
　　右羲和四子孔安國云即尭之四<lb/>
　　岳分掌四岳諸侯鄭玄云尭既分<lb/>
　　隂陽爲四時命羲仲和仲羲叔和<lb/>
　　叔䓁爲之官又主方岳之事是爲<lb/>
　　四岳見鄭尚書注<lb/>
伯夷爲陽伯<hi>楽舞侏離歌曰招陽</hi>羲仲之後爲羲<lb/>
伯<hi>楽舞<graphic n="KR2954" url="https://raw.githubusercontent.com/kanripo/KR-Gaiji/master/images/KR2954.png" mimeType="image/png"/>哉歌曰南陽</hi>棄爲夏伯<hi>楽舞武漫哉歌曰祈慮一無武</hi>
<hi>字</hi>羲叔之後爲羲伯<hi>楽舞將陽歌曰朱華</hi>咎繇爲<lb/>
<pb n="KR4b0009_SBCK_009-3a"/>
秋伯<hi>楽舞蔡淑歌曰零落</hi>和仲之後爲和伯<hi>楽舞</hi>
<hi>歌曰歸來</hi>垂爲冬伯<hi>楽舞丹鳳一曰齊落歌曰齊楽一曰縵</hi>
　　右八伯自羲和死後分置八伯舜<lb/>
　　既即位元祀廵狩每至其方各貢<lb/>
　　兩伯之樂天傳冬伯後闕一人鄭<lb/>
　　玄云此上下有脫辤其說未聞十<lb/>
　　有五祀後又百工相和而歌慶雲<lb/>
　　八伯稽首而進者也見尚書大傳<lb/>
讙兠　共工　鯀　三苗<lb/>
<pb n="KR4b0009_SBCK_009-3b"/>
　　右四凶<lb/>
蒼舒　隤敳　檮戭　大臨　尨降<lb/>
庭堅　仲容　叔逹<lb/>
　　右髙陽氏才子八人齊聖廣淵明<lb/>
　　允篤誠天下之民謂之八凱<lb/>
伯奮　仲堪　叔獻　季仲　伯虎<lb/>
仲熊　叔豹　季貍<lb/>
　　右髙辛氏才子八人忠肅恭懿宣<lb/>
　　慈惠和天不之民謂之八元從四<lb/>
<pb n="KR4b0009_SBCK_009-4a"/>
　　㐫至此悉見左傳季文子辤<lb/>
禹作司空　棄作稷　契作司徒<lb/>
咎繇作士　益作朕虞　埀作共工<lb/>
伯夷作秩宗　龍作納言　作典樂<lb/>
　　右九官舜登帝位所選命見尚書<lb/>
雄陶　方回　續牙　伯陽　東不訾<lb/>
<hi>或云不識</hi>秦不虗<hi>或云不空</hi>靈甫<lb/>
　　右舜七友並爲歴山雷澤之㳺戰<lb/>
　　國筞顔<graphic n="KR2228" url="https://raw.githubusercontent.com/kanripo/KR-Gaiji/master/images/KR2228.png" mimeType="image/png"/>云尭有九佐舜有七友<lb/>
<pb n="KR4b0009_SBCK_009-4b"/>
　　而尸子只載雄陶䓁六人不載靈<lb/>
　　甫皇甫士安作逸士傳云視其友<lb/>
　　則雄陶方回續牙伯陽東不訾秦<lb/>
　　不空靈甫之徒是爲七子與戰國<lb/>
　　䇿相應<lb/>
禹　稷　契　皐陶　益<lb/>
　　右舜五臣見論語巳列九官中<lb/>
禹　稷　契　皐陶　伯夷　垂　益<lb/>
夔<lb/>
<pb n="KR4b0009_SBCK_009-5a"/>
　　右八師見楚辭七諌<lb/>
伯夷　禹　稷<lb/>
　　右三后伯夷降典制民惟刑禹平<lb/>
　　水土主名山川稷降播種農殖嘉<lb/>
　　榖三后成功惟殷于民漢太尉楊<lb/>
　　賜曰昔三后成功臯陶不與焉盖<lb/>
　　吝之也見尚書甫刑後漢書<lb/>
微子　箕子　比干<lb/>
　　右殷三仁論語曰微子去之箕子<lb/>
<pb n="KR4b0009_SBCK_009-5b"/>
　　爲之奴比干諌而死孔子曰殷有<lb/>
　　三仁焉<lb/>
伯夷　太公<lb/>
　　右二老尚書大傳曰太公避紂居<lb/>
　　東海之濵皆率其黨曰盍歸乎吾<lb/>
　　聞西伯昌善飬老此二人者盖天<lb/>
　　下之大老也徃而歸之是天下之<lb/>
　　父歸之也天下之父歸之其子曷<lb/>
　徃孔融曰西伯以二老開王業<lb/>
<pb n="KR4b0009_SBCK_009-6a"/>
閎夭　太公望　南宮适　散冝生<lb/>
　　右文王四友尚書大傳云閎夭南<lb/>
　　宫适散冝生三子學于太公望望<lb/>
　　曰嗟乎西伯賢君也四子遂見西<lb/>
　　伯於羑里孔子曰文王有四臣丘<lb/>
　　亦得四友此四人則文王四隣也<lb/>
伯逹　伯适　仲突　仲忽　叔夜<lb/>
叔夏　季隨　季騧<lb/>
　　右周八士見論語賈逵以爲文王<lb/>
<pb n="KR4b0009_SBCK_009-6b"/>
　　時鄭玄以爲成王時也<lb/>
伯邑考　武王發　管叔鮮<lb/>
周公旦　蔡叔度　曺叔振鐸<lb/>
霍叔武　郕叔處　康叔封<lb/>
聃季載<hi>一本無郕叔處有毛叔圉</hi>
　　右太姒十子太史公曰太姒十子<lb/>
　　周以宗強見史記<lb/>
周公旦　邵公奭　太公望<lb/>
畢公　毛公　閔公<lb/>
<pb n="KR4b0009_SBCK_009-7a"/>
太㒹　南宫适　散冝生<lb/>
文母<hi>太姒也</hi>
　　右周十亂見論語其四人巳列四<lb/>
　　友<lb/>
秦公牙　呉班　孫尤<lb/>
大夫冉賛　公子麋<lb/>
　　右五王並能相焉尸子曰古有五<lb/>
　　王之相廼謂之王其貴之也<lb/>
狐偃　趙衰　顛頡<lb/>
<pb n="KR4b0009_SBCK_009-7b"/>
魏武子　司空季子<lb/>
　　右晉文公從亡五人叔向曰三十<lb/>
　　七年有士五人見左傳及晉太尉<lb/>
　　劉琨詩曰重耳慿五臣<lb/>
奄息　仲行　鍼虎<lb/>
　　右三良子車氏之子秦穆公没要<lb/>
　　以從死詩人悼之爲賦黄鳥見左<lb/>
　　傳毛詩<lb/>
子展賦草蟲<hi>子罕子</hi>子西賦黍苗<hi>子駟子</hi>
<pb n="KR4b0009_SBCK_009-8a"/>
子産賦隰桑<hi>子囯子</hi>公孫段賦桑扈<hi>子豊</hi>
<hi>子</hi>伯有賦鶉之賁賁<hi>子良孫子耳子</hi>子大<lb/>
叔賦野有蔓草<hi>子㳺孫子矯子</hi>印叚賦蟋蟀<lb/>
<hi>子印孫子張子</hi>
　　右鄭七穆謂之七子鄭穆公子十<lb/>
　　有一人罕駟豐印逰國良七人子<lb/>
　　孫並有才名丗任鄭國之政以免<lb/>
　　晉楚之難謂之七穆叔向曰鄭士<lb/>
　　穆氏其后亡乎及諸侯爲宋之盟<lb/>
<pb n="KR4b0009_SBCK_009-8b"/>
　　鄭伯享趙武于垂隴七卿皆從文<lb/>
　　子曰七卿從君以寵武也請皆賦<lb/>
　　以卒君貺亦以觀七子之志見左<lb/>
　　傳又呉質書云趙武過鄭七子賦<lb/>
　　詩<lb/>
仲孫糓文伯<hi>獻子莊子孝伯僖子懿子武伯</hi>叔孫得臣<lb/>
莊叔<hi>穆子昭子成子武子文子</hi>季孫行父文子<hi>武子悼子</hi>
<hi>平子桓子康子</hi>
　　右魯桓公之曽孫丗秉魯政號曰<lb/>
<pb n="KR4b0009_SBCK_009-9a"/>
　　三桓孔子曰三桓之子孫微矣見<lb/>
　　論語左傳<lb/>
趙無恤襄子<hi>趙衰始爲卿至無恤四丗</hi>范吉射昭子<lb/>
<hi>士㑹始爲卿至吉射五丗</hi>智瑶襄子<hi>荀首始爲卿至瑶六丗一</hi>荀<lb/>
寅文子<hi>荀林父始爲卿至寅四丗</hi>魏多襄子<hi>魏絳始爲卿至</hi>
<hi>多四丗</hi>韓不信簡子<hi>韓厥始爲卿至不信四丗</hi>
　　右六族丗爲晉卿並有功名此六<lb/>
　　人實弱晉國淳于越云卒有田常<lb/>
　　六卿之臣劉向亦曰田常復見於<lb/>
<pb n="KR4b0009_SBCK_009-9b"/>
　　今六卿必起於漢見左傳史記漢<lb/>
　　書<lb/>
儀封人　荷蕢　晨門　楚狂接輿<lb/>
長沮　桀溺　荷蓧丈人<hi>一作伯夷叔齊虞仲</hi>
<hi>夷逸朱張柳下恵少連</hi>
　　右作者七人論語曰賢者避丗其<lb/>
　　次避地其次避色其次避言孔子<lb/>
　　曰作者七人見包氏注董威賛詩<lb/>
　　曰洋洋乎盈耳哉而作者七人<lb/>
<pb n="KR4b0009_SBCK_009-10a"/>
德行　顔淵　閔子騫　冉伯牛<lb/>
　　　仲弓<lb/>
言語　宰我　子貢<lb/>
政事　冉有　季路<lb/>
文學　子游　子夏<lb/>
　　右四科見論語<lb/>
顔回　子貢　子路　子張<lb/>
　　右孔子四友文王有胥附奔奏先<lb/>
　　後禦侮謂之四隣孟懿子曰夫子<lb/>
<pb n="KR4b0009_SBCK_009-10b"/>
　　亦有四隣乎子曰吾有四友焉自<lb/>
　　吾得回門人益親是非胥附乎自<lb/>
　　吾得賜逺方之士日至是非奔奏<lb/>
　　乎自吾得師前有光後有輝是非<lb/>
　　先後乎自吾得由惡言不至於門<lb/>
　　是非禦侮乎見孔叢子<lb/>
顔回　冉伯牛　子路　宰我　子貢<lb/>
公西華<lb/>
　　右六侍仲尼志意不立子路侍儀<lb/>
<pb n="KR4b0009_SBCK_009-11a"/>
　　服不脩公西華侍禮不習子貢侍<lb/>
　　辭不辯宰我侍亡忽古今顔回侍<lb/>
　　節小物冉伯牛侍曰吾以夫六子<lb/>
　　自厲也見尸子<lb/>
檀子　盼子　黔夫　種首<lb/>
　　右齊威王疆埸四臣齊威王與魏<lb/>
　　恵王㑹田於郊魏王問威王曰王<lb/>
　　有寶乎威王曰無有魏王曰若寡<lb/>
　　人國雖小猶有徑寸之珠照前後<lb/>
<pb n="KR4b0009_SBCK_009-11b"/>
　　車各十二乗者十枚奈何爲萬乗<lb/>
　　之國而無寶乎威王曰寡人之所<lb/>
　　以爲寶與王異吾臣有檀子者使<lb/>
　　守南城則楚人不敢爲㓂東取泗<lb/>
　　上十二諸侯皆来朝吾臣有盼子<lb/>
　　者使守髙唐則魏人不敢東漁於<lb/>
　　河吾臣有黔夫者使守徐則燕人<lb/>
　　祭北門趙人祭西門徙而從之者<lb/>
　　七十餘家吾臣有種首者使備盗<lb/>
<pb n="KR4b0009_SBCK_009-12a"/>
　　賊則道不拾遺以此爲寶將以照<lb/>
　　千乗豈直十二乗哉魏恵王慙不<lb/>
　　懌而去見史記及春秋後語<lb/>
齊孟甞君田文　魏信陵君无忌<lb/>
趙平原君趙勝　楚春申君黄歇<lb/>
　　右戰國四豪見史記<lb/>
太子少傳留文成侯韓張良<lb/>
相國鄼文終侯沛蕭何<lb/>
楚王淮隂侯韓信<lb/>
<pb n="KR4b0009_SBCK_009-12b"/>
　　右三傑漢髙祖曰此三人人之傑<lb/>
　　也見漢書<lb/>
園公<hi>姓園名秉字宣明陳留襄邑人常居園中故號園公見陳留志</hi>
綺里季　夏黄公<hi>姓崔名廓字少通齊人隱居修道號夏黄</hi>
<hi>公見崔氏譜</hi>甪里先生<lb/>
　　右啇山四皓當秦之末俱隠上洛<lb/>
　　啇山皇甫士安云並河内軹人見<lb/>
　　漢書及皇甫謐髙士傳<lb/>
太子太傳踈廣字仲翁<hi>宣帝本始四年魏相爲御史大</hi>
<pb n="KR4b0009_SBCK_009-13a"/>
<hi>夫薦廣於霍光時年六十以元康三年告退年六十七</hi>
太子少傳踈受字公子<hi>廣兄子也</hi>
　　右二踈東海人宣帝時並爲太子<lb/>
　　師傳毎朝太傳在前少傳在後朝<lb/>
　　廷以爲榮授太子論語孝經各以<lb/>
　　老疾告退時人謂之二踈見漢書<lb/>
重合令子輿<hi>居宋里</hi>櫟陽令子羽<hi>居東觀里</hi>
東海太守子仲<hi>居宜唐里</hi>兖州刺史子明<lb/>
<hi>居西啇里</hi>潁陽令子良<hi>居遂興里</hi>
<pb n="KR4b0009_SBCK_009-13b"/>
　　右郡决曺掾汝南周燕少卿之五<lb/>
　　子號曰五龍各居一里子孫並以<lb/>
　　儒素退讓爲業天下著姓見周氏<lb/>
　　譜及汝南先賢傳<lb/>
龔勝字君賔　龔舎字君倩<hi>或曰長倩</hi>
　　右並楚人皆治清節丗號二龔見<lb/>
　　漢書<lb/>
唐林字子髙　唐尊字伯髙<lb/>
　　右並沛人亦以絜履著名於成哀<lb/>
<pb n="KR4b0009_SBCK_009-14a"/>
　　之丗號爲二唐比楚二龔後皆仕<lb/>
　　王莾見漢書左思曰二唐絜己乃<lb/>
　　點反汙<lb/>
平阿侯王譚　成都侯王啇　紅陽侯<lb/>
王章　曲陽侯王根　髙平侯王逢時<lb/>
　　右並以元后弟同日受封京師號<lb/>
　　曰五侯並奢豪冨侈招賢下士谷<lb/>
　　永樓護皆爲賔客時人爲之語曰<lb/>
　　谷子雲之筆扎樓君卿之唇舌言<lb/>
<pb n="KR4b0009_SBCK_009-14b"/>
　　出其門也見漢書張載詩曰冨侈<lb/>
　　擬五侯<lb/>
北海逢萌字子康　北海徐房字平原<lb/>
李曇字子雲　平原王遵字君公<lb/>
　　右皆懷德穢行不仕亂丗相與爲<lb/>
　　友時人號之四子見後漢書嵇康<lb/>
　　髙士傳<lb/>
求仲　羊仲<lb/>
　　右二人不知何許人皆台車爲業<lb/>
<pb n="KR4b0009_SBCK_009-15a"/>
　　挫㢘逃名<hi>一作丗</hi>蔣元卿之去兖州<lb/>
　　還杜陵荆棘塞門舎中有三逕不<lb/>
　　出惟二人從之游時人謂之二仲<lb/>
　　見嵇康髙士傳<lb/>
太傳髙宻元侯南陽鄧禹字仲華<lb/>
大司馬廣平忠侯南陽呉漢字子顔<lb/>
左將軍膠東剛侯南陽賈復字君文<lb/>
建威大將軍好畤愍侯扶風耿弇字伯<lb/>
昭<lb/>
<pb n="KR4b0009_SBCK_009-15b"/>
執金吾雍奴威侯上谷冦恂字子翼<lb/>
征西大將軍陽夏莭侯潁川馮異字公<lb/>
孫<lb/>
征南大將軍舞陽壯侯南陽岑彭字君<lb/>
然<lb/>
征虜將軍潁陽成侯頴川祭遵字弟孫<lb/>
太常靈壽侯信都邳<graphic n="KR0686" url="https://raw.githubusercontent.com/kanripo/KR-Gaiji/master/images/KR0686.png" mimeType="image/png"/>字偉君<lb/>
東郡太守東筦成侯鉅鹿耿純字伯山<lb/>
上谷太守淮隂侯潁川王覇字元伯<lb/>
<pb n="KR4b0009_SBCK_009-16a"/>
左中郎將朗陵愍侯潁川臧宫字君翁<lb/>
驃騎大將軍櫟陽侯馮翊景丹字孫卿<lb/>
驃騎大將軍參蘧侯南陽杜茂字諸公<lb/>
建義大將軍鬲侯南陽朱祐字仲先<lb/>
驃騎將軍慎靖侯南陽劉隆字元伯<lb/>
揚武將軍全椒侯南陽馬成字君遷<lb/>
大司空阜成侯漁陽王梁字君嚴<lb/>
衛尉安城忠侯潁川銚期字次况<lb/>
左馮翊安平侯漁陽蓋延字巨卿<lb/>
<pb n="KR4b0009_SBCK_009-16b"/>
捕虜將軍楊虗侯南陽馬武字子張<lb/>
驍騎將軍昌城侯鉅鹿劉植字伯先<lb/>
左將軍阿陵侯南陽任光字伯卿<lb/>
豫章太守中水侯東萊李忠字仲都<lb/>
左將軍槐里侯扶風萬脩字君㳺<lb/>
琅邪太守祝阿侯南陽陳俊字子昭<lb/>
積弩將軍昆陽威侯潁川傅俊字子衛<lb/>
揚化將軍合肥侯潁川堅鐔字子伋<lb/>
　　右河北二十八將光武所與定天<lb/>
<pb n="KR4b0009_SBCK_009-17a"/>
　　下見後漢書張衡東京賦云受錢<lb/>
　　四七共工以除<lb/>
武威太守梁統字仲寜<lb/>
金城太守庫鈞字巨公<lb/>
張掖太守史苞字叔文<lb/>
酒泉太守竺曽字巨公<lb/>
焞煌太守辛<graphic n="KR0686" url="https://raw.githubusercontent.com/kanripo/KR-Gaiji/master/images/KR0686.png" mimeType="image/png"/>字大房<lb/>
　　右河西五守是時更始已爲赤眉<lb/>
　　所害隗囂宻有異志統等五人共<lb/>
<pb n="KR4b0009_SBCK_009-17b"/>
　　推竇融爲河西大將軍内撫吏民<lb/>
　　外禦冦戎東伐隗囂歸心丗祖克<lb/>
　　建功業見後漢書及善文<lb/>
太鴻臚韋孟逹　上黨太守公孫伯逹<lb/>
河陽長魏仲逹<lb/>
　　右扶風平陵人同時齊名丗號三<lb/>
　　逹孟逹名彪丞相賢五丗孫明帝<lb/>
　　時人見漢書及决録<lb/>
光禄大夫周舉　光禄大夫杜喬<lb/>
<pb n="KR4b0009_SBCK_009-18a"/>
光禄大夫周栩　尚書欒巴<lb/>
青州刺史馮羡　兖州刺史郭遵<lb/>
太尉長史劉班　侍御史張綱<lb/>
　　右八使漢順帝時政在權官官以<lb/>
　　賄成周舉等議遣八使循行風俗<lb/>
　　同日俱發天下號曰八使見張璠<lb/>
　　漢紀<lb/>
平輿令韋順字叔文<hi>歴位樂平相去官以琴書自娛不應</hi>
<hi>三公之命後爲平輿令吏民立祠社中</hi>
<pb n="KR4b0009_SBCK_009-18b"/>
順弟武陽令豹字季明<hi>友人羅陵犍爲縣丞卒官䘮柩</hi>
<hi>流離豹弃官致䘮歸比辟公府輒弃去司徒劉愷尤敬之</hi>
豹弟廣都長義字季節<hi>少好學不求榮利四十乃仕三</hi>
<hi>爲令長皆有恵化以兄䘮去官比辟公府不就廣都爲立生祠焉</hi>
　　右清河太守韋文髙之三子皆以<lb/>
　　學行知名時人号韋氏三君見京<lb/>
　　兆舊事<lb/>
楊震字伯起<hi>以太常爲司徒遷太尉</hi>
震子秉字叔節<hi>以太常爲太尉</hi>
<pb n="KR4b0009_SBCK_009-19a"/>
秉子賜字伯獻<hi>以光禄勲爲公再司徒一太尉</hi>
賜子彪字文先<hi>以太中大夫爲公一司徒一太尉</hi>
　　右楊氏四公弘農華隂人自孝安<lb/>
　　至獻帝七丗父子以德業相継爲<lb/>
　　三公見續漢書<lb/>
袁安字邵公<hi>以太僕爲司空遷司徒</hi>
安子敞字叔平<hi>以光禄勲爲司空</hi>
敞子湯字仲河<hi>以太僕爲司空遷司徒</hi>
湯子逢字周陽<hi>以屯騎校尉爲司空</hi>
<pb n="KR4b0009_SBCK_009-19b"/>
逢弟隗字次陽<hi>以太常爲司空太尉</hi>
　　右袁氏四丗五公見續漢書<lb/>
處士豫章徐稚字孺子<lb/>
京兆韋著字休明<lb/>
汝南袁閎字夏甫<lb/>
彭城姜肱字伯淮<lb/>
潁川李曇字子雲<lb/>
　　右太傳汝南陳公時爲尚書令與<lb/>
　　諸尚書悉名士也共薦此五人時<lb/>
<pb n="KR4b0009_SBCK_009-20a"/>
　　號五處士見續漢書及善文<lb/>
周子居　黃叔度　艾伯堅　郅伯向<lb/>
封武興　盛孔叔<lb/>
　　右汝南六孝㢘太守李倀選此六<lb/>
　　人以應歲舉受版未行倀死子居<lb/>
　　等遂駐行䘮倀妻於柩側下惟見<lb/>
　　之厲以冝行子居嘆曰不有行者<lb/>
　　莫宣公不有止者莫䘏居於是與<lb/>
　　伯堅即日辭行封黄四人留随柩<lb/>
<pb n="KR4b0009_SBCK_009-20b"/>
　　車見杜元凱女戒<lb/>
大將軍槐里侯扶風平陵竇武字游平<lb/>
<hi>天下忠誠竇游平</hi>
太傳髙陽郷侯汝南平輿陳蕃字仲舉<lb/>
<hi>天下義府陳仲舉</hi>
侍中河間樂成劉淑字仲承<hi>天下德弘劉仲承</hi>
　　右三君<lb/>
少傳潁川襄城李膺字元禮<hi>天下模楷李元禮</hi>
司空山陽髙平王暢字叔荗<hi>天下英秀王叔荗</hi>
<pb n="KR4b0009_SBCK_009-21a"/>
山㒒潁川陽城杜宻字周甫<hi>天下良輔杜周甫</hi>
司隷校尉沛國朱㝢字季陵<hi>天下氷凌朱季陵</hi>
尚書㑹稽上虞魏朗字少英<hi>天下忠貞魏少英</hi>
沛國潁隂荀翌字伯條<hi>天下好交荀伯條</hi>
大司農博陵安平劉祐字伯祖<hi>天下稽古劉伯</hi>
<hi>祖</hi>
太常蜀郡成都趙典字仲經<hi>天下才英趙仲經</hi>
　　右八俊<lb/>
有道太原介休郭泰字林宗<hi>天下和雍郭林宗</hi>
<pb n="KR4b0009_SBCK_009-21b"/>
太常陳留圉夏馥字子治<hi>天下慕恃夏子治</hi>
尚書令河南鞏尹勲字伯元<hi>天下英藩尹伯元</hi>
河南尹太山平陽羊陟字嗣祖<hi>天下清苦羊嗣</hi>
<hi>祖</hi>
議郎東郡發劉儒字叔林<hi>天下珤金劉叔林</hi>
兾州刺史陳國項蔡衍字孟喜<hi>天下雅志蔡孟</hi>
<hi>喜</hi>
潁川太守渤海東城巴肅字恭祖<hi>天下卧虎</hi>
<hi>巴恭祖</hi>
<pb n="KR4b0009_SBCK_009-22a"/>
議郎南陽安衆宗慈字孝𥘉<hi>天下通儒宗孝𥘉</hi>
　　右八顧<hi>後漢書無劉儒有范滂</hi>
御史中丞汝南召陵陳翔字子鱗<hi>海内貴珍</hi>
<hi>陳子鱗</hi>
衛尉山陽髙平張儉字元節<hi>海内忠烈張元節</hi>
太尉掾汝南細陽范滂字孟博<hi>海内謇諤范孟</hi>
<hi>博</hi>
蒙令山陽髙平檀敷字文有<hi>海内通士檀文有</hi>
洛陽令魯國孔昱字丗元<hi>海内才珍孔丗元後漢書</hi>
<pb n="KR4b0009_SBCK_009-22b"/>
<hi>云字元丗</hi>
太山太守渤海重合死康字仲眞<hi>海内彬彬</hi>
<hi>范仲真</hi>
太尉掾南陽棘陽岑晊字公孝<hi>海内珍好岑公</hi>
<hi>孝</hi>
鎮南將軍荆州牧武城侯山陽髙平劉<lb/>
表字景升<hi>海内所稱劉景升</hi>
　　右八及<hi>後漢書無范滂有翟超</hi>
少府東菜曲城王啇字伯義<hi>海内賢智王伯義後</hi>
<pb n="KR4b0009_SBCK_009-23a"/>
<hi>漢書作王章</hi>
郎中魯國蕃嚮字嘉景<hi>海内修整蕃嘉景</hi>
北海相陳留巴吾秦周字平王<hi>海内貞良秦平</hi>
<hi>王</hi>
侍御史太山奉髙胡母班字季皮<hi>海内珍竒</hi>
<hi>胡母季皮</hi>
太尉掾潁川隂劉翊字子相<hi>海内光光劉子相</hi>
兾州刺史東平壽張王考字文祖<hi>海内依怙</hi>
<hi>主文祖</hi>
<pb n="KR4b0009_SBCK_009-23b"/>
陳留相東平壽張張邈字孟卓<hi>海内嚴恪張孟</hi>
<hi>卓</hi>
荆州刺史山陽湖陸度尚字慱平<hi>海内清明</hi>
<hi>度博平</hi>
　　右皆傾財竭巳解釋怨結拯救危<lb/>
　　急謂之八厨<hi>後漢書無劉翊有劉儒</hi>
　　　從三君至此並見三君八俊録<lb/>
太丘長潁川陳寔字仲弓<lb/>
寔子大鴻臚紀字元方<lb/>
<pb n="KR4b0009_SBCK_009-24a"/>
紀弟司空掾諶字季方<lb/>
　　右並以髙名號曰三君見甄表狀<lb/>
　　及邯鄲淳紀碑<lb/>
箋註陶淵明集卷之九<lb/>
<pb n="KR4b0009_SBCK_009-24b"/>
</p>
<p>
</p>
  </div>
<div> <lb/>
    <p>
<pb n="KR4b0009_SBCK_010-1a"/>
箋註陶淵明集卷之十<lb/>
　　集聖賢羣輔録下<lb/>
太尉河南杜喬字叔榮<hi>狀喬治易尚書礼記春秋晚好</hi>
<hi>老子隠居不仕年四十爲郡工曺立朝正色有孔父之風</hi>太常燉煌<lb/>
張奐字然明<hi>狀奐㢘方亮直學該群籍前後七徴十要三爲邊將</hi>
<hi>財貨珍寳一無所取矯王孫祼形宋司馬爲石享幅巾時服無棺而葬焉</hi>侍<lb/>
中河内向詡字甫興<hi>狀詡博覧群籍兼好黄老古虚泊然</hi>
<hi>肆志不慕時倫積三十年</hi>太傳汝南陳蕃字仲舉<hi>狀蕃</hi>
<hi>壊偉秀出稚亮二倫學該墳典忠壯蹇諤又曰明允貞亮與大將軍竇武志匡</hi>
<pb n="KR4b0009_SBCK_010-1b"/>
<hi>社稷機事不宻爲羣邪所害</hi>太尉沛國施延字君子<lb/>
<hi>狀延清公絜白進士許國臨難不顧名著漢朝</hi>少府潁川李膺<lb/>
字元禮<hi>狀膺承三公之後生髙絜之門少履清節非法不言英聲宣於</hi>
<hi>華夏髙名冠於搢紳</hi>司隷沛國朱㝢字季陵<hi>一名詡右</hi>
<hi>一人訪其中正無識知行狀者告本郡訪問耆老識㝢云桓帝時遭難無後</hi>
太僕潁川杜宻字周甫<hi>狀宻清髙雅逹名播四海歴統</hi>
<hi>五郡恩恵化民</hi>大鴻臚潁川韓融字尤長<hi>狀融聦識</hi>
<hi>知機發於岐嶷時人名之曰窮神知化兄弟同居至於没齒處卿相之位且二</hi>
<hi>十年奉身守約不隕厥問</hi>司空潁川荀爽字慈明<hi>狀爽</hi>
<pb n="KR4b0009_SBCK_010-2a"/>
<hi>年十二随父在公府羣公卿校咸丈人也或遣進奏或親候從儒林歸伏究極</hi>
<hi>篇籍</hi>司空清河房植字伯武<hi>狀植少履清苦孝友忠正</hi>
<hi>歴位州郡政成化行旣登三事靖恭衮暇雖季文相魯晏嬰在齊清風髙節不</hi>
<hi>是過也</hi>聘士彭城姜肱字伯淮<hi>狀肱禀履玄知立性</hi>
<hi>純固事親至孝五十而慕學綜六藝窮通究微行隆華夏名播四海</hi>太尉<lb/>
下邳陳球字伯真<hi>狀球清髙忠直孝靈中年欲誅黄門常侍</hi>
<hi>以此遇害</hi>司空山陽王暢字叔茂<hi>狀暢雅性貞實以禮</hi>
<hi>文身居家在朝節行異倫</hi>徴士陳留申屠蟠字子龍<lb/>
<hi>狀蟠年九歲丧父號泣過於成人未甞見齒每至父母亡日三日不食在塚側</hi>
<pb n="KR4b0009_SBCK_010-2b"/>
<hi>致甘露白雉以孝稱州郡表其門閭徴聘不就年七十二終於家</hi>衛尉<lb/>
山陽張儉字元節<hi>狀儉軆性忠直閨門孝友臨官賞罰清亮</hi>
<hi>絶俗</hi>大司農北海鄭玄字康成<hi>狀玄含海岱之純靈</hi>
<hi>躰大雅之洪則學無常師講求道奥敷宣聖範錯綜其數作五經注義窮理盡</hi>
<hi>性也</hi>徴士樂安冉璆字孟玉<hi>狀璆体清純之性蹈髙絜</hi>
<hi>之行前後十五辟皆不就除髙唐令色斯而舉時陳仲舉李元礼仲弓皆難其</hi>
<hi>髙風</hi>太尉漢中李固字子堅<hi>狀固當順桓之際号稱名</hi>
<hi>臣大將軍梁兾惡直醜正害其道桓帝即位遂死於䜛</hi>有道太原<lb/>
郭泰字林宗<hi>狀泰噐量弘深孝友貞固名布華夏學冠群儒州郡</hi>
<pb n="KR4b0009_SBCK_010-3a"/>
<hi>禮命曽不旋軌辟司徙徴有道並不屈</hi>益州刺史南陽朱<lb/>
穆字公叔<hi>狀穆中正嚴恪有才數明見𥘉𥙷豊令政平民和有虙子</hi>
<hi>賤之風上書陳損益辝切情至</hi>尚書㑹稽魏朗字少英<lb/>
<hi>狀朗資純羙之髙亮幹輔國朝忠蹇正直之節播於京師</hi>聘士豫章<lb/>
徐稚字孺子<hi>狀稚妙德髙偉清英超丗前後三徴未甞降志抗名</hi>
<hi>山棲飬志浩然有夷齊之髙蘧伯玉卷舒之術</hi>度遼將軍安㝎<lb/>
皇甫規字威明<hi>狀規少有岐嶷正直之節對䇿指㓨黄門梁兾</hi>
<hi>不能用退隠山谷敦樂詩書</hi>
　　右魏文帝𥘉爲丞相魏王所旌表<lb/>
<pb n="KR4b0009_SBCK_010-3b"/>
　　二十四賢後明帝乃𫐠撰其狀見<lb/>
　　文帝令及甄表狀<lb/>
太常燉煌張奐字然明<hi>爲度遼將軍幽并清静吏民歌</hi>
<hi>之徴拜大司農賜錢除家一人爲郎辤不受願徙居華隂故始爲弘農人</hi>
度遼將軍安定皇甫規字威明<lb/>
太尉武威叚熲字紀明<lb/>
　　右凉州三明並著威名於桓靈之<lb/>
　　丗悉名士也見續漢書<lb/>
韋權字孔衡　弟瓉字孔玉<lb/>
<pb n="KR4b0009_SBCK_010-4a"/>
瓉弟矩字孔規<lb/>
　　右太尉掾韋子才之三子皆修仁<lb/>
　　義兄弟孝友逢盗賊一人病不能<lb/>
　　去兄弟相慕兵至俱死時人稱之<lb/>
　　號韋三義見三輔决録<lb/>
荀儉字伯慈<hi>漢侍中恱之父</hi>儉弟緄字仲慈<hi>濟南</hi>
<hi>相漢光禄大夫或之父年六十六</hi>緄弟靖字叔慈<hi>或問汝南</hi>
<hi>許劭靖爽孰賢邵曰二人皆玉也慈明外朗叔慈内潤靖隠身修學動必以禮</hi>
<hi>太尉辟不就年五十五</hi>靖弟壽字慈光<hi>舉孝㢘年七十</hi>壽<lb/>
<pb n="KR4b0009_SBCK_010-4b"/>
弟汪字孟慈<hi>昆陽令年六十</hi>汪弟爽字慈明<hi>公車</hi>
<hi>徴爲平原相遷光禄勲司空出自巖藪九十三日遂登台司年六十三</hi>爽<lb/>
弟肅字敬慈<hi>守舞陽令年五十</hi>肅弟旉字㓜慈<lb/>
<hi>司徒掾年七十</hi>
　　右朗陵令潁川荀季和之八子並<lb/>
　　有德業時人號之八龍居西豪里<lb/>
　　勃海宛康知名士也時爲潁隂令<lb/>
　　羙之曰髙陽氏才子八人遂改所<lb/>
　　居爲髙陽里見張璠漢紀及荀氏<lb/>
<pb n="KR4b0009_SBCK_010-5a"/>
　　譜<lb/>
公沙紹字子起　紹弟孚字允慈<hi>北海</hi>
<hi>耆舊傳稱浮與荀爽共約出不得事貴勢而爽當董卓時脫巾未百日位至司</hi>
<hi>空後相見以爽違約割席而坐</hi>孚弟恪字允讓<lb/>
恪弟逵字義則　逵弟樊字義起<lb/>
　　右北海公沙穆之五子並有令名<lb/>
　　京師號曰公沙五龍天下無雙穆<lb/>
　　亦名士也見魏明帝甄表狀及後<lb/>
　　漢書<lb/>
<pb n="KR4b0009_SBCK_010-5b"/>
膠東令盧汜昭字興先　樂城令剛<lb/>
戴祈字子陵　潁隂令剛徐晏字孟<lb/>
平　涇令盧夏隠字叔丗　州别<lb/>
駕蛇丘劉彬字文曜<hi>一云丗州</hi>
　　右濟北五龍少並有異才皆稱神<lb/>
　　童當桓靈之丗時人號爲五龍見<lb/>
　　濟北英賢傳<lb/>
孝㢘杜陵金敞字元休<hi>位至兖州刺史</hi>上計掾<lb/>
長陵弟五廵字文休<hi>興先之子興先名種司空伯魚之孫</hi>
<pb n="KR4b0009_SBCK_010-6a"/>
<hi>名士也不詳廵位所至時辟太尉掾</hi>上計掾杜陵韋端字<lb/>
甫休<hi>位至凉州牧太尉</hi>
　　右同郡齊名時人號之京兆三休<lb/>
　　並以光和元年察舉見三輔决録<lb/>
晉宣帝河南司馬懿字仲逹<lb/>
魏司空潁川陳群字長文<lb/>
中領軍譙朱鑠字彦才<lb/>
侍中濟隂呉質字季重<lb/>
　　右魏文帝四友見晉紀<lb/>
<pb n="KR4b0009_SBCK_010-6b"/>
魏歩兵校尉陳留阮籍字嗣宗<lb/>
中散大夫譙嵆康字叔夜<lb/>
晉司徒河内山濤字巨源<lb/>
建威參軍沛劉伶字伯倫<lb/>
始平太守陳留阮咸字仲容<hi>籍兄子</hi>
散騎常侍河内向秀字子期<lb/>
司徒琅邪王戎字濬沖<lb/>
　　右魏嘉平中並居河内山陽共爲<lb/>
　　竹林之游丗號竹林七賢見晉書<lb/>
<pb n="KR4b0009_SBCK_010-7a"/>
　　魏書袁宏戴逵爲傳孫統又爲讃<lb/>
呉範相風<hi>吴人</hi>劉惇占氣<hi>河内/人</hi>趙逹筭<hi>河内</hi>
<hi>人</hi>皇象書<hi>廣陵人</hi>嚴子卿棊<hi>名昭武衛尉畯從子</hi>宋<lb/>
壽占夢<hi>十不失一</hi>曺不興晝<hi>爲孫權畫屏風筆墨悮點因以</hi>
<hi>爲蝇後張御坐權以爲真蠅手彈不去方知其非也</hi>孤城鄭姥相<lb/>
<hi>見王粲於童賤謂仕必主師傳後爲太子太傳</hi>
　　右呉八絶見張勃呉録<lb/>
陳留董昶字仲道　琅琊王澄字平子<lb/>
陳留阮瞻字千里<hi>一云阮八百即瞻弟孚字遥集朗率多通</hi>
<pb n="KR4b0009_SBCK_010-7b"/>
<hi>故大將軍王敦云方瞻有减故云八百</hi>潁川庚凱字子嵩<lb/>
陳留謝鯤字㓜輿　太山胡母輔之字<lb/>
彦國　沙門于法龍　樂安光逸字孟<lb/>
祖<lb/>
　　右晉中朝八逹近丗聞之故老<lb/>
裴徽字文秀<hi>魏兾州刺史</hi>裴楷字叔則<hi>徽弟三子</hi>
<hi>晉光禄大夫</hi>裴綽字季舒<hi>楷弟長水校尉</hi>裴瓉字國<lb/>
寳<hi>楷子中書郎</hi>裴邈字景𥘉<hi>楷孫欽子太傳左司馬</hi>裴<lb/>
遐字叔道<hi>瓉子太傳主簿</hi>裴康字仲豫<hi>徽弟二子太子</hi>
<pb n="KR4b0009_SBCK_010-8a"/>
<hi>左率</hi>裴頠字逸民<hi>揩孫季子晋尚書㒒射</hi>
王祥字休徴<hi>晋太保</hi>王戎字濬冲<hi>父渾凉州刺史</hi>
<hi>祥族子司徒</hi>王澄字平子<hi>衍弟裴綽女壻荆州刺史</hi>王導<lb/>
字茂弘<hi>覽孫裁子敦從弟丞相</hi>王綏字萬子<hi>戎子早亡</hi>
<hi>裴康女壻</hi>王衍字夷甫<hi>父又平北將軍戎從弟太尉</hi>王敦<lb/>
字處仲<hi>覽孫基弟二子大將軍</hi>王玄字眉子<hi>衍子陳留</hi>
<hi>内史</hi>
　　右河東八裴琅邪八王聞之於故<lb/>
　　老<lb/>
<pb n="KR4b0009_SBCK_010-8b"/>
魏司空王昶字文舒　昶子汝南太守<lb/>
湛字處沖　湛子東海内史承字安期<lb/>
承子驃騎將軍𫐠字懷祖　𫐠子安北<lb/>
將軍坦之字文度　魏尚書㒒射杜畿<lb/>
字伯侯　畿子幽州刺史恕字務伯<lb/>
恕子鎮南將軍預字元凱　預子散騎<lb/>
常侍錫字丗嘏　錫子光禄大夫又字<lb/>
弘治<lb/>
　　右太原王京兆杜各稱五丗盛德<lb/>
<pb n="KR4b0009_SBCK_010-9a"/>
　　聞之於故老凡書籍所載及故老<lb/>
　　所傳善惡聞於丗者盖盡於此矣<lb/>
　　漢稱田叔孟舒等十人及田横兩<lb/>
　　客魯八儒史並失其名夫操行之<lb/>
　　難而姓名翳然所以撫卷長嘆不<lb/>
　　能巳巳者也<lb/>
　　　　八儒<lb/>
二子没後散於天下設於中國成百氏<lb/>
之源爲綱紀之儒居環堵之室蓽門圭<lb/>
<pb n="KR4b0009_SBCK_010-9b"/>
竇甕牖䋲樞併日而食以道自居者有<lb/>
道之儒子思氏之所行也衣冠中動作<lb/>
順大讓如慢<graphic n="KR1537" url="https://raw.githubusercontent.com/kanripo/KR-Gaiji/master/images/KR1537.png" mimeType="image/png"/>讓如僞者子張氏之所<lb/>
行也顔氏傳詩爲道爲諷諌之儒孟氏<lb/>
傳書爲道爲踈通致逺之儒漆雕氏傳<lb/>
禮爲道爲恭儉莊敬之儒仲梁氏傳樂<lb/>
爲道以和隂陽爲移風易俗之儒樂正<lb/>
氏傳春秋爲道爲屬辭比事之儒公孫<lb/>
氏傳易爲道爲㓗淨精微之儒<lb/>
<pb n="KR4b0009_SBCK_010-10a"/>
　　　　三墨<lb/>
不累於俗不飾於物不尊於名不忮於<lb/>
衆此宋鉶尹文之墨裘褐爲衣跂蹻爲<lb/>
服日夜不休以自苦爲極者相里勤五<lb/>
侯子之墨俱稱經而背譎不同相謂别<lb/>
墨以堅白此苦獲巳齒鄧陵子之墨<lb/>
靖節徴士誄<lb/>
　　宋金紫光禄大夫贈特進顔延年<lb/>
夫璿玉致羙不爲池湟之寶桂椒信芳<lb/>
<pb n="KR4b0009_SBCK_010-10b"/>
而非園林之實豈其樂深而好逺哉盖<lb/>
云殊性而巳故無足而至者物之藉也<lb/>
随踵而立者人之薄也若乃巢由之抗<lb/>
行夷皓之峻節故巳父老尭禹錙銖周<lb/>
漢而緜丗寖逺光靈不屬至使菁華隠<lb/>
没芳流歇絶不亦惜乎雖今之作者人<lb/>
自爲量而首路同塵輟塗殊軌者多矣<lb/>
豈所以昭末景汛餘波乎有晋徴士潯<lb/>
陽陶淵明南嶽之幽居者也弱不好弄<lb/>
<pb n="KR4b0009_SBCK_010-11a"/>
長實素心學非稱師文取指逹在衆不<lb/>
失其寡處言毎見其嘿少而貧苦<hi>一病</hi>作<lb/>
居無僕妾井臼弗任藜菽不給母老子<lb/>
㓜就飬勤匱逺惟田生致親之議追<hi>一作</hi>
<hi>近</hi>悟毛子捧檄之懐𥘉辤州府三命後<lb/>
爲彭澤令道不偶物棄官從好遂乃解<lb/>
體丗紛結志區外定迹深棲於是乎遂<lb/>
<hi>一作逺</hi>灌畦鬻𬞞爲供魚菽之祭織絇緯<lb/>
蕭以充糧粒之費心好異書性樂酒德<lb/>
<pb n="KR4b0009_SBCK_010-11b"/>
簡棄煩促就成省曠殆所謂國爵屏貴<lb/>
家人忘貧者歟有詔徴著作郎稱疾不<lb/>
赴春秋六十有三元嘉四年月日卒於<lb/>
潯陽縣之某里<hi>一作桑里</hi>柴近識悲悼逺土<lb/>
傷情冥黙福應嗚呼淑貞夫實以誄華<lb/>
名由謚髙苟允德義貴賤何筭焉若其<lb/>
寛樂令終之羙好廉克巳之操有合謚<lb/>
典無愆前志故詢諸友好冝謚曰靖節<lb/>
徴士其詞曰<lb/>
<pb n="KR4b0009_SBCK_010-12a"/>
物尚孤<hi>一作特</hi>生人固介立豈伊時遘曷<lb/>
云丗及嗟乎若士望古遥集韜此洪族<lb/>
蔑彼名級睦親之行至自非敦然諾之<lb/>
信重於布言㢘深簡絜貞夷粹温和而<lb/>
能峻博而不繁依丗尚同詭時則異有<lb/>
一於此而兩<hi>一作兩非</hi>黙置豈若夫子囙心<lb/>
違事<hi>一作逹理</hi>畏榮好古薄身厚志丗覇虚<lb/>
禮州壤推風孝惟義飬道必懐邦人之<lb/>
秉彛不隘不恭爵同下士禄䓁上農度<lb/>
<pb n="KR4b0009_SBCK_010-12b"/>
<pb n="KR4b0009_SBCK_010-12b"/>
痁疾視化如歸臨凶若吉藥劑弗甞禱<lb/>
祠非恤傃幽苦終懐和長畢嗚呼哀哉<lb/>
敬𫐠清<hi>一作靖</hi>節式遵遺占存不願豐没<lb/>
無求贍省訃却<graphic n="KR0608" url="https://raw.githubusercontent.com/kanripo/KR-Gaiji/master/images/KR0608.png" mimeType="image/png"/>輕哀薄歛遭壤以穿<lb/>
旋葬而窆嗚呼哀哉深心追徃逺情逐<lb/>
化自爾介居及我多暇伊好之洽接閻<lb/>
隣舎宵盤晝憩非舟非駕念昔宴私舉<lb/>
觴相誨獨正者危至方則礙哲人卷舒<lb/>
布在前載取鑑不逺吾規子佩爾寔愀<lb/>
<pb n="KR4b0009_SBCK_010-13a"/>
然中言而發遺衆速尤迕風光蹶身才<lb/>
非實榮聲有歇徽<hi>一作叡</hi>音永矣誰箴余<lb/>
闕嗚呼哀哉仁焉而終智焉而斃黔婁<lb/>
旣没展禽亦逝其在先生同塵徃丗旌<lb/>
此靖節加彼康恵嗚呼哀哉<lb/>
　　傳　昭明太子<lb/>
陶淵明字元亮或云潜字淵明潯陽柴<lb/>
桑人也曽祖侃晉大司馬淵明少有髙<lb/>
趣博學善屬文潁脫不羣任眞自得甞<lb/>
<pb n="KR4b0009_SBCK_010-13b"/>
著五柳先生傳以自况曰先生不知何<lb/>
許人也亦不詳姓字宅邊有五柳樹<hi>一本</hi>
<hi>無樹字</hi>因以爲號焉閑静少言不慕榮利<lb/>
好讀書不求甚解毎有㑹意欣然忘食<lb/>
性嗜酒而家貧不能恒得親舊知其如<lb/>
此或置酒招之造飲輙盡期在必醉既<lb/>
醉而退曽不悋情去留環堵蕭然不蔽<lb/>
風日短褐穿結簞瓢屡空晏如也甞箸<lb/>
文章自娯頗示己志忘懐得失以此自<lb/>
<pb n="KR4b0009_SBCK_010-14a"/>
終時人謂之實録親老家貧起爲州祭<lb/>
酒不堪吏職少日自解歸州召主簿不<lb/>
就躬耕自資遂抱羸疾江州刺史檀道<lb/>
濟徃候之偃卧瘠餒有日矣道濟謂曰<lb/>
賢者處丗天下無道則隠有道則至今<lb/>
子生文明之丗奈何自苦如此對曰潜<lb/>
也何敢望賢志不及也道濟饋以梁肉<lb/>
麾而去之後爲鎮軍建威叅軍謂親朋<lb/>
曰聊欲弦歌以爲三徑之資可乎執事<lb/>
<pb n="KR4b0009_SBCK_010-14b"/>
者聞之以爲彭澤令不以家累自隨送<lb/>
一力給其子書曰汝旦夕之費自給爲<lb/>
難今遣此力助汝薪水之勞此亦人子<lb/>
也可善遇之公田悉令吏種秫曰吾常<lb/>
得醉於酒足矣妻子固請種秔乃使二<lb/>
頃五十畒種秫五十畒種粳歲終㑹郡<lb/>
遣督郵至縣吏請曰應束帶見之淵明<lb/>
歎曰我豈能爲五斗米折腰向郷里小<lb/>
兒即日解綬去職賦歸去来徴著作郎<lb/>
<pb n="KR4b0009_SBCK_010-15a"/>
不就江州刺史王弘欲識之不能致也<lb/>
淵明嘗徃廬山弘命淵明故人龐通之<lb/>
齎酒具於半道栗里之間邀之淵明有<lb/>
脚疾使一門生二兒舁<hi>一作㪯</hi>籃輿既至<lb/>
欣然便共飲酌俄頃弘至亦無迕也先<lb/>
是顔延之爲劉抑後軍功曺在潯陽與<lb/>
淵明情欵後爲始安郡經過潯陽日造<lb/>
淵明飲焉毎徃必酣飲致醉弘欲邀延<lb/>
之坐<hi>一作赴坐</hi>彌日不得延之臨去留二萬<lb/>
<pb n="KR4b0009_SBCK_010-15b"/>
錢與淵明淵明悉遣送酒家稍就取酒<lb/>
嘗九月九日出宅邊菊叢中坐乆之滿<lb/>
手把菊忽值弘送酒至即便就酌醉而<lb/>
歸淵明不解音律而蓄無絃琴<hi>一作無絃素琴</hi>
一張毎酒適輙撫弄以寄其意貴賤造<lb/>
之者有酒輙設淵明若先醉便語客我<lb/>
醉欲眠卿可去其真率如此郡將常候<lb/>
之值其釀熟取頭上葛巾漉酒漉畢還<lb/>
復著之時周續之入廬山事釋恵逺彭<lb/>
<pb n="KR4b0009_SBCK_010-16a"/>
城劉遺民亦遁迹匡山淵明又不應徴<lb/>
命謂之潯陽三隠後刺史檀韶苦請續<lb/>
之出州與學士祖企謝景夷三人共在<lb/>
城北講禮加以讎校所住公廨近於馬<lb/>
隊是故淵明示其詩云周生𫐠孔業祖<lb/>
謝響然臻馬隊非講肆校書亦巳勤其<lb/>
妻翟氏亦能安勤苦與其同忘自以曽<lb/>
祖晋丗宰輔耻復屈身後代自宋髙祖<lb/>
王業漸隆不復肯仕元嘉四年將復徴<lb/>
<pb n="KR4b0009_SBCK_010-16b"/>
命㑹卒時年六十三丗號靖節先生<lb/>
箋註陶淵明集卷之十<lb/>
<pb n="KR4b0009_SBCK_010-17a"/>
<pb n="KR4b0009_SBCK_010-18a"/>
</p>
<p>
</p>
  </div></body>
</text>\m</TEI>