<?xml version="1.0" encoding="UTF-8"?>
<TEI xmlns="http://www.tei-c.org/ns/1.0">
              <teiHeader>
                  <fileDesc>
                     <titleStmt>
                        <title>Title</title>
                     </titleStmt>
                     <publicationStmt>
                        <p>Information about publication or distribution</p>
                     </publicationStmt>
                     <sourceDesc>
                        <p>Information about the source</p>
                     </sourceDesc>
                  </fileDesc>
              </teiHeader>
              <text>
                  <body>
            
<div> <lb/>
    <p>
<pb n="KR4c0052_SBCK_001-1a"/>
吕和叔文集巻第一<lb/>
　詩賦<lb/>
　　　繇鹿賦<hi>并序</hi>
貞元巳卯歳予南岀穰樊之間遇野人縶鹿而至者問<hi>作一</hi>
<hi>詰</hi>之荅曰此為由鹿由此鹿以誘致群鹿也備言其状且<lb/>
曰此鹿每有所致輙鳴嘷不飲食者累日余喟然曰虞之<lb/>
即鹿也必以其類致之人之即人也亦必以其友致之寔<lb/>
繁有徒古之<hi>從古一作</hi>然矣嗟夫鹿無情而猶知<hi>有一作</hi>痛傷人<lb/>
與謀而宴安殘酷彼何人斯彼何人斯物微感深遂作賦<lb/>
曰<lb/>
<pb n="KR4c0052_SBCK_001-1b"/>
鹿之生兮亦稟亭毒備齒角而無競循性情而自牧姑有<lb/>
昧於行止尚焉知乎倚伏捨爾崇林輕遊近麓偶巧網之<lb/>
生致蒙主人之全育飲以渫井飼于芳庭寢訛荃柔騰倚<lb/>
蘭馨露徃霜來日安月寧雖矯性而非樂終感恩而不驚<lb/>
曽不知養非玩物用有深意命之曰繇俾䧟其類涼秋八<lb/>
月爽景清氣覊致山阿縻于蹊隧設伏以待翳叢而伺同<lb/>
氣相求誘之孔易將必慕侣豈云貪餌<graphic n="KR0687" url="https://raw.githubusercontent.com/kanripo/KR-Gaiji/master/images/KR0687.png" mimeType="image/png"/>
                    <graphic n="KR0687" url="https://raw.githubusercontent.com/kanripo/KR-Gaiji/master/images/KR0687.png" mimeType="image/png"/>和<hi>聲去</hi>鳴麌麌<lb/>
狎至彼泯慮於猜信此無情於誠偽孰是倉卒禍生所忽<lb/>
毒鏑歘以星貫潜機劃其電發或洞<graphic n="KR0909" url="https://raw.githubusercontent.com/kanripo/KR-Gaiji/master/images/KR0909.png" mimeType="image/png"/>而逹腋或折足而<lb/>
碎骨望林巒兮非逺顧町疃兮未㓕風嘷澤而北至兮<hi>作一</hi>
<hi>風</hi>日掩山而西没走駭侣於巖煙呌飢麛于澗月苟行路<lb/>
<pb n="KR4c0052_SBCK_001-2a"/>
之聞者孰不心摧而思絶相爾由矣野心而仁望純束而<lb/>
驚顧隨獲車而逡巡視鼎中之消爛觀机上之割分忽哀<lb/>
鳴以感類若沉痛之在身雖復處之密邇享以豊珍比檻<lb/>
猿之駭躍同海鳥之愁辛敢擇䕃而後死思走險其何因<lb/>
痛無知以相䧟舎惋毒而莫申客有感而言曰物誠有諸<lb/>
人亦冝乎撫事或比原心即殊借如淮隂構禍寃在神理<lb/>
通説且拒狶謀寕起堂堂蕭公寔曰知巳紿致鍾室寕胡<lb/>
忍此吕禄之難誰非漢臣交則不義賣亦不仁彼美酈生<lb/>
既為交親誘襲軍印豈無他人於戯微獸傷類如不自容<lb/>
伊人賣友以享其功㓕交道兮墜義風曽麋鹿之不若何<lb/>
仁信之可宗巳焉哉諒此世之茫茫吾未見其始終<lb/>
<pb n="KR4c0052_SBCK_001-2b"/>
　　　黄龍負舟賦<hi>克巳勤物大川効靈為韻</hi>
夏后氏奠山䟽川拯溺開泰玄珪錫命既成天下之功黄<lb/>
龍發祥<hi>翔一作</hi>始耀域中之大當其駐軫江甸<graphic n="KR0712" url="https://raw.githubusercontent.com/kanripo/KR-Gaiji/master/images/KR0712.png" mimeType="image/png"/>舟洪川天<lb/>
行徤而時有未濟地設險而瞻之在前思利涉以撫俗遂<lb/>
精誠而告䖍于是雲氣欎起神光爛然奮髯於勿用之窟<lb/>
驤首於或躍之泉安波澄瀾奉天意以顒若拖尾垂鬛夾<lb/>
王舟而負焉合靈符於百代表聖運於千年徒偉夫出無<lb/>
情馳不測如驅風雷若有羽翼観竭誠以効用似就列而<lb/>
陳力電目流光金鱗耀色天呉奔走陽矦屏息巨險迄濟<lb/>
孰假剡木之能潜怪莫逢寧資畫鷁之飾應變化以昭感<lb/>
出沉潜而剛克其慶惟大頼祉福者兆人其觀惟榮執玉<lb/>
<pb n="KR4c0052_SBCK_001-3a"/>
帛者萬國若非平水湮土泣辜罪已菲飲食以昭儉卑宫<lb/>
室而思理徳掩乎生成之初功齊乎開闢之始則安有非<lb/>
常之神物不召而萃止濟其不通而彰其具美者也至如<lb/>
漢横汾水秦扺滄溟寔逞心欲匪崇徳馨生人之盡瘁靡<lb/>
念方士之空言是聼姑幸免於覆溺夫何望乎炳靈於戯<lb/>
動罔軌道言非善教則人雖愚弱或使之而不効其志惟<lb/>
純其徳孔殷則龍雖神化將不役而自勤信矣哉國家俾<lb/>
人其蘇在理無欎超乎大禹不務舟車之勞宛彼黄龍但<lb/>
為宫沼之物而巳<lb/>
　　　白雲起封中詩<hi>題中用韵六十字成</hi>
封間白雲起漢帝坐齋宫望在金泥上疑生秘玉中攅柯<lb/>
<pb n="KR4c0052_SBCK_001-3b"/>
初繚繞布葉漸蒙籠日觀祥光合天開瑞氣通無心已出<lb/>
岫有勢欲凌風儻遣成膏澤欲兹遍大空<lb/>
　　　吏部試樂理心賦<hi>易直子諒油然而生為韻</hi>
道無象天無聲聖不有作曷觀化成于是鼓吹大塊鑑鏘<lb/>
元精因乎心而式是理本形乎器而強為樂名以齊五方<lb/>
之俗以厚萬物之生始積中而發外卒充性而約<hi>卷一作</hi>情<lb/>
樂與心冥則所曰固天之縱心由樂理亦得夫自明而誠<lb/>
至若樂在朝廷君臣叶義一發而陽唱隂和九變而雲行<lb/>
雨施上以見為君之難下以知為臣之不易有國者理心<lb/>
以此必獲儀鳳之嘉瑞若乃樂在閨閫父子静專蓋取諸<lb/>
無荒而樂有節而宣和以嚴濟愛由敬全有家者理心以<lb/>
<pb n="KR4c0052_SBCK_001-4a"/>
此必反天性於自然且夫樂之作也一動一息樂之理也<lb/>
惟清惟直然後能在聽而必聦無入而不得節有序覩貫<lb/>
珠而匪珠聲成文見五色于無色其或惟邪是念惟慝是<lb/>
蒐則雖琴瑟在御管磬聿脩立樂之方既失理心之術何<lb/>
求亦焉望變澆風之浩浩致和氣之油油徒觀其心尚玄<lb/>
通樂資交暢明賛天地之化育幽索鬼神之情状㑹節有<lb/>
極象之則動而時中應變無方擬之則貞而不諒至矣哉<lb/>
至樂希夷俟其禕而聽之以心固不專於子野作不在徳<lb/>
亦無俟於后䕫方今敦和統同反本復始辨六律以分職<lb/>
齊八風而同軌洪鍾虚受我則聞其直言朱絃遺音我則<lb/>
戒夫專美此吾君之以樂理心也冝乎貴為天子<lb/>
<pb n="KR4c0052_SBCK_001-4b"/>
　　　終南精舍月中聞磬聲詩<hi>題中用韻六十字成</hi>
月峰禪室掩幽磬静昬氛思入空門妙聲從覺路聞泠泠<lb/>
滿虚壑杳杳出寒雲天籟疑難辨霜鍾詎可分偶來遊法<lb/>
界便欲謝人群竟夕聴真響塵心自解紛<lb/>
　　　禮部試鑒止水賦<hi>依次用限三五百十字以上成澄虚納照遇象分形為韻任不</hi>
水止矣静之其徐物鍳矣乆而益虚且無情於美悪又奚<lb/>
議夫親踈委質爰來所期乎上善同利忘筌巳悟寕患乎<lb/>
至清無魚若乃廽塘月抱髙岸環合凡滓湛然自沉金沙<lb/>
烱其不雜同道徳之以虗而受異川澤之唯汚是納有匪<lb/>
君子此焉明徵氣隨波息心與源澄端形赴影如木從䋲<lb/>
其表微也挂金鏡而當晝其索隠也隔玉壺而見氷爾其<lb/>
<pb n="KR4c0052_SBCK_001-5a"/>
色必洞激光無滉瀁不蒸蓊欎之氣不激潺湲之響百犬<lb/>
在目千仞指掌悪每自乎中見美寔非乎外奬鍳形之始<lb/>
方似以身觀身得意之間乃同求象忘象徒觀其下倒星<lb/>
漢上披煙雲守其常而性將道合居其所而物以群分君<lb/>
鍳之以平心臨下必簡臣鍳之而厲節在邦必聞妍<graphic n="KR1126" url="https://raw.githubusercontent.com/kanripo/KR-Gaiji/master/images/KR1126.png" mimeType="image/png"/>無<lb/>
形兮唯人所召物我兼遣兮水無私照亷士以之立誠至<lb/>
人以之觀妙豈比夫流若激矢波如建瓴不捨晝夜争輸<lb/>
滄溟徒乖躁静之理莫辨真偽之形者哉國固以賢為止<lb/>
水鑒有餘𥙿群形鱗集衆象景附濫巾竊吹者十手共指<lb/>
研精摭寔者千載一遇夫如是姑自攝其威儀亦何憂而<lb/>
何懼<lb/>
<pb n="KR4c0052_SBCK_001-5b"/>
　　　青出藍詩<hi>題中有韻限四十字成</hi>
物有無窮好藍青又出青朱研方比徳白受始成形袍襲<lb/>
冝從政矜垂可問經當時不採擷佳色幾飄零<lb/>
　　　奉和李相公早朝於中書侯傳㸃書所懷奉呈門<lb/>
　　　下武相公中書鄭相公<lb/>
禁門留騎吹内省正衣冠稍辨旂裳色尚聞鐘漏殘九天<lb/>
爐氣暖六月玉聲寒宿霧開霞觀晨光泛露盤致君期返<lb/>
朴求友得如蘭政出同歸理言成共不刋凖䋲臨百度領<lb/>
袖映千官卧鼓流沙静飛航漲海安盡規酬注<hi>王一作</hi>意偕<lb/>
賦代交歡雅韵人間滿多慙竊和難<lb/>
　　　奉和武中丞秋日臺中寄懷簡諸僚友時西蕃使<lb/>
<pb n="KR4c0052_SBCK_001-6a"/>
　　　廽奉命追和<hi>陸本作小字分注時西蕃巳下九字</hi>
聖朝思紀律憲府得忠賢指顧風行地儀刑月麗天不仁<lb/>
恒自逺為政復何先虚室唯生白閑情却草玄迎霜紅葉<lb/>
早過雨碧苔鮮魚樂翻秋水烏聲隔暮烟舊遊多絶席感<lb/>
物遂成篇更許窮荒谷追歌白雪前<lb/>
　　　吐蕃別館和周十一郎中楊七録事望白山作<lb/>
純精結竒狀皎皎天一涯玉嶂擁清氣蓮<hi>蓬一作</hi>峯開白花<lb/>
半巖晦雲雪髙頂澄煙烟霞朝昏對賔舘隐映如仙家夙<lb/>
聞藴孤尚終欲窮幽遐蹔因行役暇偶得志所嘉明時無<lb/>
外户勝境即中華況今舅甥國誰道隔流沙<lb/>
　　　奉和張舍人閣中直夜思聞雅琴因書事通簡僚<lb/>
<pb n="KR4c0052_SBCK_001-6b"/>
　　　友交朋<lb/>
迢遰天上直寂寞丘中琴憶爾山水韻起予仁智心凝情<lb/>
在正始超想疎煩襟涼生子夜後月照禁垣深逺風藹蘭<lb/>
氣微露清桐隂方襲緇衣慶永奉南薫吟<lb/>
　　　和舍弟恭惜花絶句<hi>時蕃中使囘</hi>
去年無花看今年未㸔花更聞飄落盡走馬向誰家<lb/>
　　　和恭曉聴籠中山鵲<lb/>
掩抑冲天意悽愴觸籠音驚曉一聞䖏傷春千里心<lb/>
　　　和舍弟讓咏籠中鷹<lb/>
未用且求安無猜也不殘九天飛勢在六月目睛寒動觸<lb/>
樊籠倦閑銷肉食難主人憎悪鳥試待一呼㸔<lb/>
<pb n="KR4c0052_SBCK_001-7a"/>
　　　同恭夏日題尋真觀季寛中秀才書院<lb/>
閑院開軒笑語闌江山併入一壺寛微風但覺杉香滿烈<lb/>
日方知竹氣寒披巻最冝生白室吟詩好就步虚壇願君<lb/>
此地攻文字如錬仙家九轉丹<lb/>
　　　同舍弟恭嵗暮寄晋州季六恊律三十韻<lb/>
古人猶悲秋况復嵗暮時急景迫流念窮隂結長悲陽烏<lb/>
下西嶺月鵲驚南枝攬衣步霜砌倚杖臨冰池怳怳若有<lb/>
失悄悄良不怡忽聞晨起吟宛是同所思有美壮感激無<lb/>
何逺悽遟摧藏變化用掩抑扶揺姿時傑豈虚出天道信<lb/>
無欺巨川望汔濟寒谷待潜吹劔匣益精利玉韞<hi>韜一作</hi>寕<lb/>
磷緇戒哉輕沽諸行矣自寵之伊我抱微尚仲氏即心期<lb/>
<pb n="KR4c0052_SBCK_001-7b"/>
討論自少小形影相差池比來胷中氣欲耀天下竒雲雨<lb/>
沛蕭艾烟閣雙萎𬎼㡬年困方枘一旦迷多岐道因窮理<lb/>
命以盡性知事去類絶絃時來如轉規伊吕偶然得孔墨<lb/>
徒爾為早行多露悔強進觸藩羸功名豈身利仁義非吾<lb/>
私萬物自生化一夫何駈馳不如任行止委分<hi>命一作</hi>安所<lb/>
冝勸爾休感歎與余陶希夷明年郊天後慶澤嵗華滋曲<lb/>
水杏花雪香街青栁絲良時且蹔歡樽酒聊共持閑過漆<lb/>
園叟醉㸔五陵兒寄言所思<hi>思隠一作</hi>處不逺來相追<lb/>
　　　青海西寄竇三端公<lb/>
時同事弗同窮節厲隂風我役流沙外君朝紫禁中從容<lb/>
非所羨辛苦竟何功但示酬恩路浮生任轉蓬<lb/>
<pb n="KR4c0052_SBCK_001-8a"/>
　　　蕃中拘留歳餘廽至隴右先寄城中親故<lb/>
蓬轉星霜攺蘭陵色養違窮泉百死別絶域再生歸鏡數<lb/>
成絲髪囊收抆血衣酬恩有何力秪弃一毛微<lb/>
　　　吐蕃別<hi>列一作</hi>館卧病寄朝中親故<hi>諸友一作</hi>
星漢縱横車馬喧風揺玉佩燭花繁豈知羸卧窮荒外日<lb/>
滿深山猶閉門<lb/>
　　　吐蕃列舘中和日寄朝中舊僚<hi>僚舊一作</hi>
清時令節千官㑹絶域窮山一病夫遙想滿堂歌笑䖏㡬<lb/>
人縁我向西隅<lb/>
　　　及第後荅潼関主人<lb/>
本欲雲雨化却隨波浪翻一霑太常第十過潼関門志力<lb/>
<pb n="KR4c0052_SBCK_001-8b"/>
且虗弃功名誰復論主人故<hi>固一作</hi>相問慙笑不能言<lb/>
　　　河中城南姚家浴後贈主人<lb/>
新浴振輕衣滿堂寒月色主人有美酒况是曽相識<lb/>
　　　看渾中丞山桃花初有他客不通晚方得入因有<lb/>
　　　戲贈<lb/>
朝來駐馬香街裏風度遙聞語笑聲無事閉門教日晚山<lb/>
桃落盡不勝情<lb/>
　　　贈友人<lb/>
南山雙喬松擢本皆千尋夕流膏露津朝被青雲隂負雪<lb/>
出深澗揺風倚髙岑明堂乆不搆雲幹何森森匠意方雕<lb/>
巧時情正誇滛生材㑹有用天地豈無心<lb/>
<pb n="KR4c0052_SBCK_001-9a"/>
　　　道州夏日郡内北橋新亭書懷贈何元二處士<lb/>
結搆池梁上登臨日㡬廻晴空交宻葉隂岸積蒼苔爽氣<lb/>
中央滿清風四面來振衣生羽翰髙枕出塵埃齊物魚何<lb/>
樂忘機鳥不猜閑銷炎晝盡静勝火雲開僻逺冝孱性優<lb/>
㳺頼廢材願為長泛梗莫作重燃灰守道窮非過先時動<lb/>
是灾寄言徐孺子賔榻且徘徊<lb/>
　　　道州弘道縣主簿知縣三年頗著亷慎秩滿縣闕<lb/>
　　　中<hi>申一作</hi>使請留將赴衡州題其廳事<lb/>
為理頼同力陟明非所任廢田方墾草新柘未成隂術淺<lb/>
功難就人疲感易深煩君駐歸棹與慰不欺心<lb/>
　　　道州將赴衡州酬別江華毛令<hi>布絹頭及妄行杖此人好書破百姓</hi>
<pb n="KR4c0052_SBCK_001-9b"/>
布帛精麄任土冝疲人識信每先<hi>相一作</hi>期今朝别後無他<lb/>
囑雖是蒲鞭也莫施<lb/>
　　　道州夏日早訪荀參軍林園敬酬見贈<lb/>
髙眠日出始開門竹逕旁通到後園陶亮横琴空有意任<lb/>
棠置水竟無言松窓宿翠含風薄槿院朝花帶露繁山郡<lb/>
本來車馬少更容相訪莫辭喧<lb/>
　　　道州敬酬何䖏士懷郡樓月夜之作<lb/>
清質悠悠素彩融長川逈陸合為空佳人甚近山城閉一<lb/>
夜相望水鏡中<lb/>
　　　新居寺院凉夜書情呈上吕和叔郎中<hi>何玄上峨眉山人</hi>
　庾公念病冝清暑遣向僧家占上方月光似水衣裳濕<lb/>
<pb n="KR4c0052_SBCK_001-10a"/>
　松氣如秋枕簟凉幸以薄才當客次無因弱羽逐鸞翔<lb/>
　何由一示雲霄路腸斷星星兩鬢霜<lb/>
　　　道州敬酬何處士書情見贈<lb/>
意氣曽傾四國豪偶來幽寺息塵勞嚴陵釣處江初滿梁<lb/>
甫吟時月正髙新識㡬人知𣏌梓故園何嵗長蓬蒿期君<lb/>
自致青雲上不用傷心歎二毛<lb/>
　　　戯贈靈澈上人<lb/>
僧家亦有芳春<hi>塵一作</hi>興自是禪心無滯境君㸔池水湛然<lb/>
時何曽<hi>時一作</hi>不受花枝影<lb/>
　　　三月一日是貞元舊節有感絶句寄竇三任黔南<lb/>
　　　盧七任雒陽<lb/>
<pb n="KR4c0052_SBCK_001-10b"/>
同事先皇立玉墀中和舊節又支離今朝各自㸔花䖏萬<lb/>
里遥知掩淚時<lb/>
　　　初發道州荅崔三連州題海陽亭見寄絶句<lb/>
吏中習隐好躋<hi>登一作</hi>攀不擾疲人便自閑聞説殷勤海陽<lb/>
事令人轉憶舜祠山<lb/>
<hi>附</hi>奉陪郎中使君接上夜把火看花<hi>叚弘古郷貢進士</hi>
　城上芳園花滿枝城頭太守夜看時為報林中髙舉燭<lb/>
　感人情思欲題詩<lb/>
　　　荅叚秀才<lb/>
盡日看花君不來江城半夜為<hi>與一作</hi>君開樓中共指南園<lb/>
火紅燼隨花落碧苔<lb/>
<pb n="KR4c0052_SBCK_001-11a"/>
　　　宗禮欲往桂州苦雨因以戲贈<lb/>
農人辛苦緑苗齊正愛梅天水滿堤知汝使車行意速但<lb/>
令騘馬著鄣泥<lb/>
　　　道州奉寄襄陽裴相公絶句<lb/>
悠悠丗路自浮沉豈問<hi>間一作</hi>仁賢待物心最憶過時留宴<lb/>
處艷歌催酒後亭深<lb/>
吕和叔文集卷第一<lb/>
<pb n="KR4c0052_SBCK_001-11b"/>
</p>
<p>
</p>
  </div>
<div> <lb/>
    <p>
<pb n="KR4c0052_SBCK_002-1a"/>
吕和叔文集卷第二<lb/>
　朝議郎使持節衡州諸軍事守衡州刺史上騎都尉　賜緋魚袋吕温<lb/>
　詩<lb/>
　　　吐蕃别舘月夜<lb/>
三五窮荒月還應照北堂迴身向暗臥不忍見圓光<lb/>
　　　望思䑓作<lb/>
浸潤成宫蠱蒼黃弄父兵人情疑始變天性感還生宇縣<lb/>
猶能洽閨門詎不平空令千載後凄愴望思名<lb/>
　　　孟冬蒲津関河亭作<lb/>
息駕非窮途未濟豈迷津獨立大河上北風來吹人霜雪<lb/>
自兹始草木當更新嚴冬不肅殺何以見陽春<lb/>
<pb n="KR4c0052_SBCK_002-1b"/>
　　　鞏路感懷<lb/>
馬嘶白日暮劔鳴秋氣來我心浩無際河上空徘徊<lb/>
　　　題梁宣帝陵二首<lb/>
即雔終自剪覆國豈為雄假號孤城裏何殊在甬東<lb/>
祀夏功何薄尊周義不成凄凉庾信賦千載共傷情<lb/>
　　　岳陽懷古<lb/>
晨飈發荆州落日到巴丘方知刳剡利可接鬼神逰二湖<lb/>
豁南寝九派駃東流襟帶三千里盡在岳陽楼憶昔闘群<lb/>
雄此焉争上遊呉昌屯虎旅晋盛騖龍舟宋齊紛禍難梁<lb/>
陳成冦讎鐘鼓長震耀魚龍不得休風雲一蕭散功業忽<lb/>
如浮今日時無事空江滿白鷗<lb/>
<pb n="KR4c0052_SBCK_002-2a"/>
　　　道州途中即事<lb/>
零桂佳山水滎陽舊自同經途㸔不暇遇境説難窮疊嶂<lb/>
青時合澄湘漫處空舟移明鏡裏路入畫屏中岩壑千家<lb/>
接松蘿一徑通魚烟生縹緲犬吠隔䓗蘢戲鳥留餘翠幽<lb/>
花恡晚紅光翻沙瀬日香散橘園風信美非吾土分憂属<lb/>
賤躬守愚資僻地䘏隐望年豐且保心能静那求政必工<lb/>
課終如免戾歸養洛城東<lb/>
　　　登少陵原望秦中諸川太原王至徳妙有水術因<lb/>
　　　用感歎<lb/>
少陵最高處曠望極秋空郡山噴清源脉散秦川中荷鍤<lb/>
成雲雨由來非鬼功如何盛明代委弃傷豳風涇㶚徒駱<lb/>
<pb n="KR4c0052_SBCK_002-2b"/>
驛漆沮虗㑹同東流滔滔去沃野飛秋蓬大禹平水土吾<lb/>
人得其宗發機廽地勢運思與天通早欲獻竒䇿豊財叙<lb/>
西戎豈知年三十未識大明宫巻爾出岫雲追吾入冥鴻<lb/>
無為學驚俗狂醉哭途窮<lb/>
　　　奉勑祭南嶽十四韻<lb/>
皇家禮赤帝謬獲司封域致齋紫盖下宿設祝融側鳴澗<lb/>
警宵寐清猿逓時刻澡潔事夙興簮佩思盡飾危□象岳<lb/>
趾秘殿翹翬翼豋拜不遑顧酌獻皆累息賛導儀匪繁祝<lb/>
史詞甚直忽覺心魄悸如有精靈逼漠漠雲氣生森森杉<lb/>
栢黑風吹虗簫韵露洗寒玉色寂寞有至公馨香在明徳<lb/>
禮成謝邑吏駕言歸郡職憇桑訪蚕事遵疇課農力所願<lb/>
<pb n="KR4c0052_SBCK_002-3a"/>
風雨時迴首瞻南極<lb/>
　　　經河源軍漢村作<lb/>
行行忽到舊河源城外千家作漢村樵採未侵征虜墓耕<lb/>
耘猶就破羗屯金湯天險長全設伏臘華風亦暗存蹔駐<lb/>
單車空下淚有心無力復何言<lb/>
　　　題河州赤岸村<lb/>
左南橋上見河州遺老相依赤岸頭匝塞歌鐘受恩者誰<lb/>
怜被髪哭東流<lb/>
　　　題陽人城<lb/>
忠驅義感即風雷誰道南方乏武才天下起兵誅董卓長<lb/>
沙子弟最先来<lb/>
<pb n="KR4c0052_SBCK_002-3b"/>
　　　晉王龍驤墓<lb/>
虎旗龍艦順長<hi>天一作</hi>風坐引全呉入掌中孫皓一<hi>小一作</hi>兒<lb/>
何足取便令千載笑争功<lb/>
　　　題石勒城二首<lb/>
長驅到處積人頭大斾連營壓上游建業烏棲何足問慨<lb/>
然歸去王中州<lb/>
天生傑異固難馴應變推枯若有神夷甫自能疑倚笑忍<lb/>
將虚誕誤時<hi>呉一作</hi>人<lb/>
　　　劉郎浦口號<lb/>
呉蜀成婚此水潯明珠歩障握黄金誰將一女輕天下欲<lb/>
換劉郎鼎峙心<lb/>
<pb n="KR4c0052_SBCK_002-4a"/>
　　　自江華之衡陽途中絶句<lb/>
孤棹遟遟悵有違㳂湘数日逗清輝人生隨分為憂喜迴<lb/>
鴈峰南是北歸<lb/>
　　　吐蕃别館送楊七録事先歸絶句<lb/>
愁雲重拂地飛雪亂遥程莫慮前山暗歸人眼自明<lb/>
　　　奉送范司空赴朔方<hi>得遊字</hi>
築壇登上將膝席委前籌虜蔑南侵跡朝分北顧憂抗旌<lb/>
迴廣莫撫劍動旄頭坐見黄雲暮行㸔白草秋山横舊秦<lb/>
塞河繞古靈州善守知兵事唯應獵騎遊<lb/>
　　　送文暢上人東遊<lb/>
隨縁聊振錫髙歩出東城水止無恒地雲行不計程到時<lb/>
<pb n="KR4c0052_SBCK_002-4b"/>
為彼岸過處即前生今日臨岐别吾徒自有情<lb/>
　　　喜儉北至送宗禮南行<lb/>
洞庭舟始泊桂江㠶又開魂從㑹䖏斷愁向笑中來敞怳<lb/>
㸔殘景殷勤祝此柸衡陽刷羽待成取一行迴<lb/>
　　　送段九秀才歸澧州<lb/>
湘南孤白芷幽託在清潯豈有<hi>在一作</hi>馨香發空勞知處深<lb/>
推賢路巳隔賑乏力弗任慙我一言分負君千里心寸義<lb/>
薄聮組片誠敵兼金方期踐氷雪無使弱思侵<lb/>
　　　衡州送李十一兵曹赴浙東<lb/>
慷慨視别劍淒清泛離琴前程楚塞㫁此恨洞庭深文字<lb/>
乆巳廢循良非所任期君碧雲上千里一揚音<lb/>
<pb n="KR4c0052_SBCK_002-5a"/>
　　　臨洮送袁七書記歸朝<hi>人呼為袁師時袁生作僧蕃</hi>
憶年十五在江湄聞說平凉且半疑豈料殷勤洮水上却<lb/>
将家信託袁師<lb/>
　　　江陵醉中留别坐客<lb/>
尋常縱恣倚青春不契心期便不親今日煙波九疑去相<lb/>
逢盡是眼中人<lb/>
　　　道州酬送何山人之容州<lb/>
匣有青萍笥有書何門不可曵長裾應須定取真知者遣<lb/>
對明君説子虗<lb/>
　　　道州送戴簡處士往賀州謁楊侍郎丈<lb/>
羸馬孤僮鳥道微三千客散獨南歸山公念舊偏知我今<lb/>
<pb n="KR4c0052_SBCK_002-5b"/>
日因君淚滿衣<lb/>
　　　春日遊郭駙馬大安亭子<lb/>
戚里容閑客山泉若化成寄逰芳徑好借賞彩船輕春至<lb/>
花常滿年多水更清此中如傳舎但自立功名<lb/>
　　　楚州追制後舎弟直長安縣失囚花下共飲<lb/>
天子収都印京兆責獄囚狂兄與狂弟不觧對花愁<lb/>
　　　衡州嵗前逰合江亭見山櫻葉未拆因賦含彩恡<lb/>
　　　驚春<lb/>
山櫻先春發紅蕋滿霜枝幽䖏竟誰見芳心空自知似羞<lb/>
朝日照疑畏暖風吹欲問含彩意恐驚輕薄兒<lb/>
　　　衡州登樓望南館臨水花呈房戴叚李諸公<lb/>
<pb n="KR4c0052_SBCK_002-6a"/>
夭桃臨芳塘暮色堪愁思託根豈求潤照影非自媚骨挂<lb/>
青柳絲零落緑錢地佳期竟何許時有幽禽至<lb/>
　　　合江亭檻前多髙竹不見逺岸花客命剪之感而<lb/>
　　　成詠<lb/>
吉㓙豈前卜人事何翻覆縁㸔数日花却剪凌霜竹常言<lb/>
契君操今乃妨衆目自古病當門誰言出幽獨<lb/>
　　　道州春遊歐陽家林亭<lb/>
道州城北歐陽家去郭一里占烟霞主人雖朴甚有思解<lb/>
留滿地紅桃花桃花成泥不須掃明朝更訪桃源老政成<lb/>
興足則<hi>即一作</hi>告歸門前便是家山道<lb/>
　　　衡州早春偶逰黄溪口號<lb/>
<pb n="KR4c0052_SBCK_002-6b"/>
偶尋黄溪日欲没早梅未盡山櫻發無事江城閉此身不<lb/>
得坐待花間月<lb/>
　　　衡州夜後把火㸔花留客絶句<lb/>
紅芳暗落碧池頭把火遥看且少留半夜忽然風更起明<lb/>
朝不復上南楼<lb/>
　　　夜半把火㸔南園花招李十一兵曹不至呈座上<lb/>
　　　諸公<lb/>
夭桃紅燭正相鮮傲吏閑齋困獨眠應是夢中飛作蝶悠<lb/>
揚祗在此花前<lb/>
　　　順宗至徳大聖大安孝皇帝挽詞三首<lb/>
遐視輕神寳傳歸厲聖猷堯功終有待文徳本無憂坐受<lb/>
<pb n="KR4c0052_SBCK_002-7a"/>
　　　賦得失群鶴<lb/>
杳杳冲天鶴風排勢蹔違有心長自負無伴可相依萬里<lb/>
寕辭逺三山詎憶歸但令毛羽在何處不翻飛<lb/>
　　　道州南楼換柱<lb/>
洪災起無朕有見非前知蟻入不足䘏柱傾何可追良工<lb/>
操斤斧沉吟方在斯　杯事朽廢曷若新宏規<lb/>
　　　道州北池放鵝<lb/>
我非好鵝癖爾乏鳴雁姿安得免沸鼎澹然逰清池見生<lb/>
不忍食深情固在斯能自逺飛去無念稲梁為<lb/>
　　　迴風有懷絶句<lb/>
銀宫翠島烟霏霏<hi>菲菲一作</hi>珠樹玲瓏朝日暉神仙望見不得<lb/>
<pb n="KR4c0052_SBCK_002-7b"/>
到却逐廽風何處歸<lb/>
　　　蕃中荅退渾詞<hi>撻有譯者訴情於予因而荅之退渾部落盡在而為吐蕃所鞭</hi>
退渾兒退渾兒朔風長在氣何衰萬群鉄馬從奴虜強弱<lb/>
由人莫歎時退渾兒退渾兒氷銷青海草如絲明堂天子<lb/>
朝萬國神島<hi>馬一作</hi>龍駒將與誰<lb/>
　　　上官昭容書楼歌<hi>都買得研神記一卷有昭容列貞元十四年友人崔仁亮于東</hi>
<hi>感歎而作是歌名書縫䖏因用</hi>
漢家媫妤唐昭容工詩能賦千載同自言才藝是天真不<lb/>
服丈夫勝婦人歌䦨舞罷閑無事縱恣優㳺弄文字玉楼<lb/>
寳架中天居緘竒祕異萬卷餘水精編秩緑鈿軸雲母擣<lb/>
帋黄金書風飄花露清旭時綺窓高挂紅銷帷香囊盛烟<lb/>
<pb n="KR4c0052_SBCK_002-8a"/>
綉結絡翠羽拂案青琉璃吟披綉巻紛<hi>終一作</hi>無巳皎皎淵<lb/>
機破研理詞縈彩翰紫鸞迴思耿寥天碧雲起碧雲起心悠哉<lb/>
境深轉若坐自摧金梯珠履聲一斷瑶階日夜生青苔青<lb/>
苔秘空関曽比群玉山神仙杳何許遺逸滿人間君不見<lb/>
洛陽南市賣書肆有人買得研神記紙上香多蠧不成昭<lb/>
容題處猶分明令人惆悵難為情<lb/>
　　　聞砧有感<lb/>
千門儼雲端此地冨羅紈秋月三五夜砧聲滿長安幽人<lb/>
感中懷净聽淚汍瀾所恨搗衣者不知天下寒<lb/>
　　　早覺有懷<lb/>
東方殊未明　室蟲正飛先覺忽先起衣裳顛倒時嚴冬<lb/>
<pb n="KR4c0052_SBCK_002-8b"/>
寒漏長此夜如何其不用思秉燭扶桑有清暉<lb/>
　　　冬日病中即事<lb/>
墻下長安道囂塵咫尺間乆牽身外役暫得病中閒背喜<lb/>
朝陽滿心怜莫鳥還吾　在何䖏南有白雲山<lb/>
　　　病中自戸部員外轉司封<lb/>
羸卧承新命優容獲所安遣兒寜賀客無力拂塵冠偃仰<lb/>
晴軒暖支離曉鏡寒那堪報恩去感激對衰蘭<lb/>
　　　乆病初朝衢中即事<lb/>
沉疴曠十旬還過直城闉老馬猶知路羸童欲怕人又墮<lb/>
三徑計更強百年身許國將何力空生衣上塵<lb/>
　　　道中城北樓觀李花<lb/>
<pb n="KR4c0052_SBCK_002-9a"/>
　　　衡州蚤春二首<lb/>
碧水何逶迤東風吹沙草煙波千萬曲不辨嵩陽道<lb/>
病肺不飲酒傷心不㸔花惟驚望郷䖏猶自隔長沙<lb/>
　　　郡内書懷寄劉連州竇䕫州<lb/>
朱邑何為者桐鄉有古祠我心常所慕二郡老人知<lb/>
　　　偶然作二首<lb/>
栖栖復汲汲忽覺年四十今朝滿衣淚不是傷春泣<lb/>
中夜兀然坐無言空涕洟丈夫志氣事兒女安得知<lb/>
　　　古興<lb/>
越歐百鍊時楚卞三泣地二寳無人識千齡皆弃置空巖<lb/>
起白虹古獄生紫氣安得命世客直來開奥閉劔任刜鍾<lb/>
<pb n="KR4c0052_SBCK_002-9b"/>
㸔玉從投火試必能絶疑惑然後論竒異<lb/>
　　　風詠<lb/>
㣲風生青蘋習習出金塘輕揺深林翠静獵幽逕芳掩抑<lb/>
時未来鴻毛亦無傷一朝乗嚴氣萬里號清霜北走摧鄧<lb/>
林東去落扶桑掃却垂天雲澄清無私光悠然返空寂晏<lb/>
海通舟航<lb/>
　　　道州感興<lb/>
當代知文字先皇記姓名七年天下立萬里海西行苦節<lb/>
終誰辨勞生竟自輕今朝流落處瀟水遶孤城<lb/>
　　　春日與李六舍弟聮句<lb/>
始見花滿枝又㸔花滿地<hi>儉景</hi>且持増氣酒莫滴傷心淚<hi>温</hi>
<pb n="KR4c0052_SBCK_002-10a"/>
　　　道州月歎<lb/>
列館月犁牛氷河金山雪道州月霜樹子規啼是血壯心<lb/>
感此孤劔鳴沉火在灰殊未㓕<lb/>
　　　風歎<lb/>
青海風飛沙射面隨驚蓬洞庭風危檣欲折身若空西馳<lb/>
南走有何事㑹須一决百年中<lb/>
吕和叔集卷第二<lb/>
<pb n="KR4c0052_SBCK_002-10b"/>
</p>
<p>
</p>
  </div>
<div> <lb/>
    <p>
<pb n="KR4c0052_SBCK_003-1a"/>
吕和叔文集卷第三<lb/>
　書序<lb/>
　　　與族兄臯請學春秋書<lb/>
儒風不振乆矣某生於百代之下不顧昧劣凛然有志翹<lb/>
企聖域莫知明從如仰髙山臨大川未獲梯航而欲濟乎<lb/>
深而臻乎極也凢學之道嚴師爲難師資道䘮八百年矣<lb/>
自鳯鳥不至麒麟遇害血流戰國火發暴秦先王之道㡬<lb/>
隕於地頼漢氏勃焉而拯之釃糟粕揚煨燼披雲霧掲日<lb/>
月夫子文章滅而復耀與火德俱朗者四百餘年當時大<lb/>
教中興去聖未逺學士非師説不敢輒言鴻儒碩生樂以<lb/>
<pb n="KR4c0052_SBCK_003-1b"/>
善誘弘道雖為公卿教授不徹其徒大者至千餘人小者<lb/>
亦數百人或升乎堂或入於室洋洋濟濟有古風也夫學<lb/>
者豈徒受章句而巳盖必求所以化人日日新又日新以<lb/>
至乎終身夫教者豈徒愽文字而巳盖必本之以忠孝申<lb/>
之以禮義敦之以信讓激之以亷耻過則匡之失則更之<lb/>
如切如磋如琢如磨以至乎無瑕故無漢多名臣諌諍之<lb/>
風同乎三代盖由其身受師保之教誨朋友之箴誡既知<lb/>
巳之損益不忍觀人之成敗也魏晉之後其風大壞學者<lb/>
皆以不師為天縱獨學為生知譯䟽翻音執疑䕶失率乃<lb/>
私意攻乎異端以風誦章句為精以穿鑿文字為奥至於<lb/>
聖賢之微㫖教化之大本人倫之紀律王道之根源則蕩<lb/>
<pb n="KR4c0052_SBCK_003-2a"/>
然莫知所措矣其先進者亦以教授為鄙公卿大夫耻為<lb/>
人師至使郷校之老人呼以先生則勃然動色痛乎風俗<lb/>
之移人也如是是以今之君子事君者不諌諍與人交者<lb/>
無切瑳盖由其身不受師保之教誨朋友之箴誡既不知<lb/>
巳之損益悪肯頋人之成敗乎而今而後乃知不師不友<lb/>
之人不可與為政而論交矣且不師者廢學之漸也恐数<lb/>
百年後又不及於今日則我先師之道其隕於深泉是用<lb/>
終日不食終夜不寝馳古今而慷慨抱墳籍而太息吾兄<lb/>
吾兄亦曽以是為念乎小子狂簡實有微志藴童䝉求我<lb/>
之願立朝聞夕死之誓所與者不惟鴻碩之老博洽之士<lb/>
與我同志者則為吾師與兄略言其志也其所貴乎道者<lb/>
<pb n="KR4c0052_SBCK_003-2b"/>
六其詩書禮樂大易春秋歟人皆知之鄙尚或異所曰禮<lb/>
者非酌獻酬酢之数周旋裼襲之容也必可以經乾坤運<lb/>
隂陽管人情措天下者某願學焉所曰樂者非綴兆屈伸<lb/>
之度鏗鏘鼓舞之節也必可以厚風俗仁鬼神熈元精茂<lb/>
萬物者某願學焉所曰易者非揲蓍演教之妙畫卦<graphic n="KR1551" url="https://raw.githubusercontent.com/kanripo/KR-Gaiji/master/images/KR1551.png" mimeType="image/png"/>繇<lb/>
之能也必可以正性命觀化元貫衆妙貞夫一者某願學<lb/>
焉所曰書者非古今文字之舛大小章句之异也必可以<lb/>
辨帝王稽道德補大政建皇極者某學願焉所曰詩者非<lb/>
山川風土之狀草木鳥獸之名也必可以警暴虐刺淫昬<lb/>
全君親盡忠孝者某願學焉所曰春秋者非戰争攻伐之<lb/>
事聘享盟會之儀也必可以尊天子討諸侯正華夷䋲賊<lb/>
<pb n="KR4c0052_SBCK_003-3a"/>
亂者某願學焉此於非聖人所論不與於君臣父子之際<lb/>
雖欲博聞不敢學矣吾兄逹者也可不曰然乎嘗閲雅論<lb/>
深於春秋其間所得實曰淵正竊不自揣願以春秋三傳<lb/>
執摳衣之禮於左右童蒙求我兄得辭乎朝聞夕死某可<lb/>
逆乎無以流俗所輕而忽賢聖之所重也其餘五經當今<lb/>
孰可為某師者幸詳鄙志而與擇焉<lb/>
　　　上族叔齊河南書<lb/>
大尹叔父閤下某聞水官脩而龍至官失其方物乃坻伏<lb/>
以章章而言則先進為後進之官也亦宜正褒貶別雅鄭<lb/>
宣六義合三變以修其官使後進之徒靡然向風皦然知<lb/>
方能者勸不能者止於是乎文章之可見也如掃除氛昏<lb/>
<pb n="KR4c0052_SBCK_003-3b"/>
澄定波濤穹天清而日月耀滄海晏而蓬壺出今夫先進<lb/>
之廢官乆矣文猶龍也其可見乎伏惟叔父藴持進之明<lb/>
哀雅頌之缺常欲以三代制度訓斯文前罷鎮南服入侍<lb/>
東掖詞林聳仰如日登觀莫不結轍連駟懷編捧軸差池<lb/>
道路奔走光塵人人自以為齊公之遇矣及乎昌言金馬<lb/>
髙議承明懸大雅之衡以權後進則乃以小子為稱首達<lb/>
勾萌而茂以柯葉翌雛<graphic n="KR1145" url="https://raw.githubusercontent.com/kanripo/KR-Gaiji/master/images/KR1145.png" mimeType="image/png"/>而使之頡頏先逹攺觀同類駭<lb/>
聽譽動朝端聲馳轂下循顧反覆誠非所堪竊料叔父之<lb/>
意豈不欲使濫音竊吹者聞士㑹而西逃秦境敦行守正<lb/>
者望郭隗而北首燕路夫是則小子敢賀天下文章廢而<lb/>
復興不敢自當其遇也然大匠雖哲不能化擁腫之材大<lb/>
<pb n="KR4c0052_SBCK_003-4a"/>
風雖壯不能起凝滯之物曩充郷賦薦辱公議昨詔賢良<lb/>
猥塵清舉叔父以唱高寡和小子以名浮易䘮間關堙欎<lb/>
卒用無成取笑薄徒貽羞左右雖失鵠而知反終胡顔而<lb/>
敢安愧懼慚惶夙夜若厲叔父蹈中庸之德邅兼濟之運<lb/>
荷深知於明主懸大望於蒼生一朝秉唐之鈞埏埴萬物<lb/>
而髙明不奪扵獨見鄙分克彰於日新茫茫前途未敢自<lb/>
料豈遽以一苐為得䘮哉由是思之勃焉増氣遂欲攝迹<lb/>
聲利潜心道藝窮六籍之統紀盡正變之形容使學通天<lb/>
人文正雅俗然後抗衡當代為叔父之榮雖知其難志不<lb/>
可奪謹獻近文七首徒跂聖人之域未臻作者之方姑務<lb/>
自強式酬與進伏願特汚省覧光賜教誨指以逺蹤責以<lb/>
<pb n="KR4c0052_SBCK_003-4b"/>
大成惠何加焉非敢望也<lb/>
　　　代李侍郎與山南嚴僕射書<lb/>
僕射禀天全才受國重寄控全蜀咽喉之地當狂冦奔侮<lb/>
之衝處瘠土而其財甚豐訓羸師而其武可畏少分麾下<lb/>
潜運掌中再開劒閣之扄維獻塩亭之㨗應接制使先假<lb/>
地征犄角王師且為郷導削叛人之跡釋梓州之圍勞實<lb/>
倍多功無與讓聖上神武睿斷注意西南一校之善否必<lb/>
知一夫之勞逸必察况閤下效彰朝論事布人謡精神貫<lb/>
於神祗茂伐懸於日月豈復聽簿書之巧詆笙篁之濫音<lb/>
來示所虞無足介意某以寡薄謬膺重任舉關國計動属<lb/>
軍期夙夜憂慙未知所濟過䝉稱奨愧惕良深唯託方岳<lb/>
<pb n="KR4c0052_SBCK_003-5a"/>
斗門開塞許有商量率先諸侯首賛王度義形九牧忠動<lb/>
三軍意開而逺近承風言發而神明知感况某奉職之分<lb/>
承眷之深受賜懷仁豈同常等銘戴所至無喻下情<lb/>
　　　代李侍郎與徐州張尚書書<lb/>
奉别紙示諭眷待殊異規畧端明究忠義之苦言暢經通<lb/>
之雅㫖皆足以感動朝野光映古今一字之貴可懸於千<lb/>
金終身佩之何啻於三復甚善甚善伏以尚書才膺間出<lb/>
識蘊生知地承勲德行在詩禮自家逹國移孝為忠受任<lb/>
先朝克荷崇構控喉襟之地成節制之師動必勤王志皆<lb/>
憂國忠實彰扵行事義聲感于旁隣布在人謠溢於時論<lb/>
鳴鸖有和鼓鐘必聞聖上神武聦明惟新覆燾勵精戎事<lb/>
<pb n="KR4c0052_SBCK_003-5b"/>
注意蕃隅方仄陋以旁求况勲賢之自著何患乎誠不上<lb/>
逹道不大光宣太阿之利用窮彞鼎之盛烈者乎某以寡<lb/>
薄謬膺重任成賦之重撫事知慙徒欲盡愚衷陳鄙見䇿<lb/>
朽磨鈍庶效涓埃竭誠捐軀少酬恩遇知我者寡同志實<lb/>
難頃在江西過辱厚意常懷慕仰頗歷嵗時昨者以私塩<lb/>
干禁漸耗公利汴州滯運屡稽軍期忝當職司每積憂負<lb/>
輙率誠懇粗申條例網羅盗糴節宣通渠實託衆賢敢專<lb/>
獨見果蒙弘至公之量推急病之心率先侯伯首賛王度<lb/>
許以別設方略大為隄防究絶姦源通利國漕神之聽之<lb/>
言可復於天地有始有卒事必立扵邦家佇觀莫大之功<lb/>
以成不朽之美諸侯師表天子腹心千載一時誠無與讓<lb/>
<pb n="KR4c0052_SBCK_003-6a"/>
某奉職之分受賜孔多拳拳寸誠夙夜欣企幸甚幸甚徐<lb/>
傪冝並在使至口述伏惟昭悉<lb/>
　　　代辛將軍與普閏劉尚書書<lb/>
某性質鄙昧智能無取承籍門緒早蒙驅䇿盡瘁軍府備<lb/>
甞艱難<hi>儉艱一作</hi>徒竭犬馬之勞詎濟弓裘之美家搆未克國<lb/>
恩未酬而謬典禁司職惟侍衛良時自晚宿志莫伸憤血<lb/>
猶剛憂髪先白加以禀性寡合知音實難甘心此生長鳴<lb/>
靡託豈料尚書推弘深之量啟特逹之心愛念不遺眷知<lb/>
益重昨者四牡來覲萬乗虗心旁求將帥之臣佇清至公<lb/>
之鍳然則蕭何之稱必在韓信孝文有問冝薦雲中而丹<lb/>
墀對揚首及庸瑣敷陳本末奬飾逾涯逹其忠義之誠許<lb/>
<pb n="KR4c0052_SBCK_003-6b"/>
某經術無取丘園自屏所期全拙豈敢近名二十五丈汎<lb/>
愛愽容不遺孤陋申以通家之好遇以國士之分禮<hi>分一作</hi>
慙入室契辱忘年偎賜吹噓謬假鱗翼遂得價重江左名<lb/>
聞天朝起家拾遺再命柱史時丁變故命偶屯難孤鱗方<lb/>
困於蹄涔窮鳥再歸於仁德果蒙奏領列郡擢倅三軍不<lb/>
汝疵瑕見容於歲月同我休戚每形于話言身計皆奉良<lb/>
規家事悉資全力然後表逹宸聽推致周行南宫劇曹踐<lb/>
不終歲憲府雄秩㧞于常倫内顧庸虗敢云自致魏賢子<lb/>
夏宣尼之道彌尊漢用淮隂相國之言始重徒以才負知<lb/>
巳名懸古人致逺之效莫彰貽羞之責斯及敢不砥礪微<lb/>
分激昻前途以明君今日之恩資大賢積時之譽庻乎有<lb/>
<pb n="KR4c0052_SBCK_003-7a"/>
立以荅所知豈敢以尸素為榮而負乎生之論伏惟鍳察<lb/>
郡榻諸生戎旃故吏往奬恩重生成感深瞻望門䦨未獲<lb/>
拜謝銘戴兢惕莫知所裁拳拳下情紙墨難具某再拜<lb/>
　　　地志圖序<lb/>
廣陵李該博逹之士也學無不通尤好地理患其書多門<lb/>
歷世䆮廣文詞浩蕩學者疲老由是以獨見之明法先聖<lb/>
之制黜諸子之傳<hi>序一作</hi>記述仲尼之職方㑹源流考同異<lb/>
務該暢從體要倬然勒成一家之説猶懼其奥未足以昭<lb/>
啟後生乃裂素為方儀據書而畫隨方靣以區別擬形容<lb/>
之訓解命之曰地志圖觀其粉㪚百川黛凝群山元氣剖<lb/>
判成乎筆端任土之毛有生之類大鈞變化不出其意然<lb/>
<pb n="KR4c0052_SBCK_003-7b"/>
後列以城郭羅乎陬落内自五侯九伯外自要荒蠻貊禹<lb/>
跡之所窮漢驛之所通五色相宣萬邦錯峙毫釐之差而<lb/>
下正乎封略方寸之界而上當乎分野乾象坤勢炳焉可<lb/>
観與夫聚米擬其端倪畫地陳乎梗㮣固不可同年而語<lb/>
詳略也每虚室燕居薄帷晴褰普天之下盡在屋壁户納<lb/>
四海窓籠八極名山大川隨顧奔走殊方絶域舉意而到<lb/>
髙視華裔坐横古今觀帝王之彊理見宇宙之寥廓出遐<lb/>
入幽曽不崇朝與夫役形神于歲月窮轍跡於區外又不<lb/>
可並軌而論勞逸也且夫刪百代之弊綜群言之首繁而<lb/>
不亂踈而不漏才識以潤之丹青以炳之使嗜學之徒未<lb/>
披文而見義不由户而覩奥斯訓導之明也窮地而述舉<lb/>
<pb n="KR4c0052_SBCK_003-8a"/>
世而載事極鴻纎理通皦昧混一家之文軌張大國之襟<lb/>
帶覈人物之虗實揔山川之要㑹表皇威之有截明王道<lb/>
之無外斯乃功用之大也見蒼梧塗山則思舜禹恤民之<lb/>
艱覩窮荒大漠則悟秦漢勞師之弊覧齊疆晉壤則想桓<lb/>
文勤王之覇觀洞庭荆門則知苖蜀恃險之敗王者于是<lb/>
明乎得失諸侯于是鍳乎興替斯又懲勧之逺也然則本<lb/>
之所以廣學流申之足以資鴻業垂之可以示後世豈徒<lb/>
由近觀逺以智自樂為室中之一物哉而時無知音道不<lb/>
虚行舉地成圖聞天無路此志士儒林所以為之頽息也<lb/>
某乆從君逰辱命叙述庻明作者之意俾好事君子知其<lb/>
所以然<lb/>
<pb n="KR4c0052_SBCK_003-8b"/>
　　　送友人遊蜀序<lb/>
始吾挹至源之貌若隴底積雪聳寒木于雲谿次吾覧至<lb/>
源之文若驪龍相追弄明月于泉窟末吾聽至源之論若<lb/>
泰山欲雨倒雲氣于滄溟如其貌可以振肅周行如其文<lb/>
可以光潤石渠如其論可以感動宣室而淪蕩江海垂二<lb/>
十年則不知天所以生之之意貞元甲乙歲以親故勸勉<lb/>
來遊京師時然後言無辨以動衆樂然後笑無歡以接物<lb/>
義然後取無食以寕居慨然悔之决䇿長往因登紫閣峯<lb/>
而指曰西南青冥色連岷峨吾行何歸山盡則住翌日告<lb/>
别于友人太原王玄運顧謂予曰髙雲出岫無時雨之㑹<lb/>
與風悠揚轉逺而散若至源者其猶雲耶盍亦贈之序予<lb/>
<pb n="KR4c0052_SBCK_003-9a"/>
和女<lb/>
　　　送琴客摇兼濟東歸便道謁王<graphic n="KR0593" url="https://raw.githubusercontent.com/kanripo/KR-Gaiji/master/images/KR0593.png" mimeType="image/png"/>州序<lb/>
東海摇兼濟年十三從淮南大軍有竒童之稱歲既冠歷<lb/>
泗上劇職振能吏之聲而尚氣節重言諾臨財亷見義勇<lb/>
藴崇具美發以雅琴琅琅然若佩玉之有衝牙也貞元丁<lb/>
丑歲觀藝京師冲宇罕窺正聲寡聽道不苟合浩然東歸<lb/>
水流無心遇用則止弘農守御史中丞王公得子最深且<lb/>
東諸侯之望也儻羽翼吾道鏗鏘爾音飛而鳴之一日千<lb/>
里則何公門不可曵長裾乎大丈夫風波未始有極生死<lb/>
且不足問况能離憂乎白露降秋雲起仰見太華壮心勃<lb/>
興若不激徵變商是孤慷慨吾季恭也詩有逸氣盍韻鍾<lb/>
<pb n="KR4c0052_SBCK_003-9b"/>
直命余序述存以編簡俾後之觀者知吾黨所立之濫觴<lb/>
　　　送薛大信歸臨晉序<lb/>
先師曰益者三友吾能得之豈惟直諒多聞而巳可以旁<lb/>
魄天人談堯舜之道則有吾族兄臯可以本情性語顔夷<lb/>
之行則有太原王師簡可以發揚古訓論三代之文則有<lb/>
河東薛大信此三君子或道以樂我或行以約我或文以<lb/>
博我邅時則有光遯丗則無悶其為益也不亦大乎大信<lb/>
與予最舊始以孝悌餘力皆學于廣陵之靈巖寺雲卷其<lb/>
身討論数歲當見大信述作必根乎六經取禮之簡要詩<lb/>
之比興書之典刑春秋之褒貶大易之變化錯落混合峥<lb/>
嶸特立不離聖域而逸軌絶塵不易雅制而瓌姿萬變有<lb/>
<pb n="KR4c0052_SBCK_003-10a"/>
行藏之㫖逹可以濟乎天下窮可以攄其光明無為矻矻<lb/>
筆硯間也行矣大信苟非同志勿失予言<lb/>
　　　道州律令要録序<lb/>
某頃累忝官尚書省御史臺徧觀諸曹多書令式格律於<lb/>
其屋壁苟非以宦遊為情而奉其職者皆得日夕省覧卧<lb/>
起出入目存心悟章章然如貫珠如循環吏無以欺臨事<lb/>
不惑決繁滯舉狂直而叶于大中中人已上固可循致吾<lb/>
不知其誰首之何前賢䖏心䘏事之同也若州縣者卑而<lb/>
近於人逺而切於得失動有懸人命關風俗而墮者委成<lb/>
於一吏望空而署動者撿閲山積神憤氣沮卒無所歸政<lb/>
令之弊不亦冝乎此州法吏何洛庭良士也與撮其要講<lb/>
<pb n="KR4c0052_SBCK_003-10b"/>
其義書于㕔事之左某不深於法猶慮未盡後來君子其<lb/>
究成之此長人者之所急<hi>月二十七日元和五年五</hi>
　　　裴氏海昏集序<lb/>
海昏集者有唐文行之臣故度支郎中專判度支事贈尚<lb/>
書左僕射正平節公裴氏諱某字某考地毓德會友輔仁<lb/>
氣志如神英華發外之所由作也初公違河洛之難以其<lb/>
族行攀大別浮彭蠡望洞庭迴翔于巨湓流盻于海昏海<lb/>
昏有歐山之竒脩江之清陽溪之邃陽泉之靈竹洞花塢<lb/>
仙壇僧舎雞犬鍾梵相間於清嵐白雲中数百里不絶時<lb/>
也俗以逺未擾地以偏而寕開元之遺老盡在猶歌詠乎<lb/>
升平公悠然樂之遂與我外王父故屯田郎中集賢殿學<lb/>
<pb n="KR4c0052_SBCK_003-11a"/>
士河東柳公諱某叔祖故相國冝城伯諱渾洎故太常卿<lb/>
蘭陵蕭公定故秘書少監范陽盧公虛舟故左庶子隴西<lb/>
李公勛為塵外之交極心期之賞唯故給事中汝南袁公<lb/>
髙故將作監河南元公亘以後進預焉江左搢紳諸生望<lb/>
之如神仙邈不可及每賦一泉題一石毫墨未乾傳詠巳<lb/>
遍其為物情所注慕如此無何朝廷命公盈虛東南漕引<lb/>
呉楚中原百萬之衆仰食於公人不堪其煩我若無事往<lb/>
往佩聮印擁大蓋枉道而過舊山林壑之間琴詩不廢心<lb/>
計屈指而軍飫瞻其大雅之全材者歟於戯太尉侍中勤<lb/>
勞王家惠于生人至公再世又以盛德屈於年運慶如壅<lb/>
川其决必大由是焜燿之烈重集于我郇公郇公始以大<lb/>
<pb n="KR4c0052_SBCK_003-11b"/>
孝聞中以大用顯次以大忠升藩屏三朝出入二揆述先<lb/>
職而堂邦賦修祖德而踐台衡理荆之政篆在樂石定蜀<lb/>
之武藏在册府漢南之化方洽于人謡加以優游藝文惇<lb/>
恱經術身被華衮門全素風不畏强禦不侮孤賤久要皆<lb/>
當代長者推轂必一時雋傑海内士大夫如鱗羽之㱕龍<lb/>
鸞君子曰憲公忠憲公之勲德節公之雅道為不忘矣郇<lb/>
公以霜露之感泣編遺文思所以垂諸不朽以為節公消<lb/>
息出處之道始于海昏遂于正集外别次當時唱和遊覧<lb/>
餞勞之作凡九十六篇勒為海昏集上下卷不逺三千里<lb/>
授簡于小生俾酌歸趣而為序引某常備中臺之属實辱<lb/>
至公之遇命以哀敬不敢文為始陳古義用賛風訓昔者<lb/>
<pb n="KR4c0052_SBCK_003-12a"/>
三代陳詩以觀民風信詐滛義躁静柔剛於是乎取之喜<lb/>
怒哀樂吉㓙存亡於是乎觀之兆於此必應於彼成乎終<lb/>
必見乎始詩不可以為偽魏公子為南皮之逰以浮華相<lb/>
髙故其詩傲蕩驕志勝而專勤而不安晋名士為金谷之<lb/>
醼以邪侈相扇故其詩濫溺淫志冶而緩往而不返正平<lb/>
公為海昏之㑹以禮義相誨故其詩恬淡退志莊直立志<lb/>
退以獨全其道立以兼濟於時立而不矜退而不悲適而<lb/>
不放樂而不荒親而不比數而不黷如切如磋婉而有直<lb/>
體曰比曰興近而有深致仁者見之遁世而無憂智者見<lb/>
之愛身而有待曖乎若冬陽之煦油乎若春澤之侵其誘<lb/>
人也易其感人也深卒不知其所以然也夫如是則観南<lb/>
<pb n="KR4c0052_SBCK_003-12b"/>
皮之詩應劉焉得不天魏祚焉得不短觀金谷之詩潘石<lb/>
焉得不誅晉室焉得不亂觀海昏之詩裴氏焉得不興我<lb/>
唐焉得不理詩之時義其大矣哉天人國家之際其至矣<lb/>
哉為節公郇公之子孫者其無忘哉元和五年五月七日<lb/>
朝議郎使持節道州諸軍事守道州刺史上騎都尉賜緋<lb/>
魚袋東平吕某謹述<lb/>
吕和叔文集卷第三<lb/>
</p>
<p>
</p>
  </div>
<div> <lb/>
    <p>
<pb n="KR4c0052_SBCK_004-1a"/>
吕和叔文集卷第四<lb/>
　表<lb/>
　　　代論伐劔南更發兵表<hi>元和元年</hi>
臣某言臣伏見某月日詔㫖更發太原鳳翔及神䇿諸鎮<lb/>
兵赴劔南東川者陛下睿筭無遺神武必斷與人除害順<lb/>
天行誅奮如霆之威乗破竹之勢期於乆逸無憚一勞大<lb/>
正國經永清時祲百王盛事千古英聲天下幸甚天下幸<lb/>
甚然或時事之可否兵家之利病道途之險易將帥之冝<lb/>
稱不可不深圖逺計原始要終狂夫有可擇之言愚者有<lb/>
一得之慮管窺所至願效㣲忠臣竊以古今用兵皆在將<lb/>
<pb n="KR4c0052_SBCK_004-1b"/>
勇師和政齊計勝不必多兵廣衆然後成功今髙崇文等<lb/>
諸將所統巳約一萬五千餘人以整撃亂以順討逆授之<lb/>
廟筭假之天威馘醜摧兇霈有餘力若更多徴征鎮廣合<lb/>
師徒臣竊計之其患有五一則髙崇文素非大將拔自偏<lb/>
鎮忠勇雖著威聲未洽本兵既少兼統則多將皆權隷士<lb/>
非素撫雖是統師勢同烏合居常則猶可脅制臨敵則何<lb/>
以指揮非唯崇文才分有限此亦自古兵家所難臣不敢<lb/>
廣引載籍上煩聖聴請直以近事明之哥舒翰潼關之守<lb/>
郭子儀相州之圍韓全義溵水之役皆以兵多將雜而致<lb/>
敗衂許叔冀之保靈昌李光弼之全河陽李晟之收復京<lb/>
邑皆以兵少將一而建大功成敗昭然而布在人口二則<lb/>
<pb n="KR4c0052_SBCK_004-2a"/>
貞元巳來天下無事四方節將人各懷安陛下覆燾惟新<lb/>
理先清静今以西南小醜乆積天誅自春徂冬徴發巳廣<lb/>
見在兵力破賊有餘若更務濟師屢聞動衆山劔深阻暑<lb/>
隰為沴北人南役誰不憚行去土離家動生愁怨往年涇<lb/>
州叛卒職此之由事繫安危不可不察三則吐蕃盟好未<lb/>
定窺伺在心間諜徃來急於郵傳又必持兩端之計與劉<lb/>
闢交通若聞發兵西南多耿邊鎮秋風即至虜馬巳肥冐<lb/>
隟乗虗必有侵軼事出萬一悔何可追四則劉闢窮冦保<lb/>
險逃死雖禍滛助順天道甚明而兵凶戰危人事難必脱<lb/>
貔武之師少不如意蜂蟻猶聚假息旬時攻守之間動須<lb/>
應援固當潜鋒養鋭以逸待勞今便悉兵後將何繼五則<lb/>
<pb n="KR4c0052_SBCK_004-2b"/>
劔川磽瘠居人食且不充蜀路險艱餉運無由多致今屯<lb/>
兵日費何啻萬金数州米貴糴且將盡千里飛輓所濟㡬<lb/>
何若更加兵實難供贍一夫設有菜色三軍無復鬪心幸<lb/>
可少以成功何必多而成患今大原及神䇿等軍巳上道<lb/>
者其数頗多足辨戎事其鳳翔等鎮未發之兵伏乞聖恩<lb/>
且勒權停續後事冝以議行止臣謬膺重任過䝉恩遇輙<lb/>
率狂瞽輕黷宸嚴苟利國家甘心鼎鑊無任兢惶懇迫之<lb/>
至謹奉表陳奏以聞<lb/>
　　　代李侍郎賀徳政表<lb/>
臣某言臣聞上天垂象當分野者先知元后用心奉職司<lb/>
者方見是以堯稱光𬒳四岳得於疇咨舜號文明九官禀<lb/>
<pb n="KR4c0052_SBCK_004-3a"/>
於分命豈非隨方表忠因事立言陳力自參扵化源造膝<lb/>
難迷於日用伏惟皇帝陛下睿圖濬發玄徳廣運恢纂鴻<lb/>
緒允升大猷振十聖之遺休復百王之墜典至如崇陵盡<lb/>
瘁率禮無違長信歸尊因心則感内成則仁叙九族外平<lb/>
則義協萬方厚俗則寵及髙年廣孝則榮加錫類能刑則<lb/>
朝無隱慝善任則野無遺才修文則戎蠻來王整武則南<lb/>
北繼㨗此皆事光日月聲洽寰區黔首之所謳謌縉紳之<lb/>
所抃歎其或機㕘造物意兆先天事隔於人謡功隠於朝<lb/>
聽者若非奉職之臣官業所及諒無徳而稱焉臣以庸劣<lb/>
謬膺寄任調盈虗而馭輕重関成敗而繫安危職思其憂<lb/>
夕愓若厲毎因罄率彼竭愚忠亟奉温顔累承睿㫖有以<lb/>
<pb n="KR4c0052_SBCK_004-3b"/>
知造化之意有以見天地之心曠若發䝉折如愈疾管窺<lb/>
所至可得而言昨者臣以潮州刺史李璿撓縱私塩耗廢<lb/>
公利請從兎職以儆慢官陛下以為法令更改且當申諭<lb/>
道途悠逺容或未知俾為後圖用緩前責弘恕包於廣大<lb/>
明察貫於精微此則群臣不可望清光者一也江南西道<lb/>
觀察使楊慿奏以支郡旱歉經賦不充請征居地之羡且<lb/>
修税茶之法陛下以為天災流行有時而息人怨滯結貽<lb/>
患則深縱無日新之美忍復已除之弊特令寢奏姑務流<lb/>
通有司知畫一之方販負有昭蘇之望此又群臣不可望<lb/>
清光者二也臣嘗使推官殿中侍御史崔太素奉使淮南<lb/>
臣以其名秩甚卑濬决務重徴令郡縣整訓役徒須示等<lb/>
<pb n="KR4c0052_SBCK_004-4a"/>
威請賜章服陛下以為職任伊始勤効未成必有可觀乃<lb/>
申後命以再陳所切方可其奏雖事從權輿且符濟物之<lb/>
宜而賞不僣行巳見永圖之㫖此又群臣不可望清光者<lb/>
三也臣對揚之日親奉徳音知臣使司支計闕少必擬昭<lb/>
明儉德振起素風率身為天下之先節用自宫中而始又<lb/>
云臺殿舊制已當惕慮經營攺作非所措懷將不崇三尺<lb/>
之階豈復議十家之産發自宸念形于天顔意開而河海<lb/>
自清言出而神祗知感此又群臣不可望清光者四也陛<lb/>
下光臨大寳星嵗將周貴戚之賜與無聞恩幸之霑濡殆<lb/>
絶至于贍軍供國行賞報功則必鴻毛府庫糞土金玉遂<lb/>
使夏州諸將恨效淺而恩深劔外三軍知生輕而義重此<lb/>
<pb n="KR4c0052_SBCK_004-4b"/>
又群臣不可望清光者五也夫唐虞盛烈文武餘風莫不<lb/>
傳諸聲詩布在方册且匹夫匹婦片善必書飛羽沉鱗一<lb/>
祥皆紀况陛下動関教化言在政刑理參至道之精躬行<lb/>
盛德之事而冲虗謙讓鬰而未發將何以光揚藝祖昭示<lb/>
後昆伏請宣付史官永為代法臣幸蒙恩遇獲奉昌期言<lb/>
必親聞事皆目覩分深骨髓義激血誠輕黷宸嚴魂首飛<lb/>
越<lb/>
　　　代國子陸博士進集註春秋表<lb/>
臣聞惟睿作聖觀乎人文逹則化成窮則垂訓先師所以<lb/>
祖述堯舜志在春秋懸衡百王撥亂三季正大冦之本清<lb/>
至公之源通群方以誠貞天下於一動無不順道德之玄<lb/>
<pb n="KR4c0052_SBCK_004-5a"/>
然則堯舜之心非宣尼不見宣尼之志非陛下不行庻因<lb/>
儀鳯之辰永洗獲麟之恨且臣官忝國學思非出位道為<lb/>
家寳罪實欺天謹昧死冩前件書詣東上閤門奉進伏候<lb/>
聖㫖<lb/>
　　　代齊賈二相賀遷二祖表<lb/>
臣伏見今月十四日制命以尊親之義䖍附懿祖獻祖於<lb/>
徳明興聖廟室正太祖元皇帝東向之尊者十五日奉遷<lb/>
事畢十六日祫饗禮成日月貞曜乾坤定紀稱情靡忒合<lb/>
敬有歸百神得受職之方萬國知來祭之本<hi>中謝</hi>臣聞國<lb/>
有事莫大於嚴祀祀有經莫崇於尊祖夏殷得之以繁祉<lb/>
周漢用之而休明爰自魏晉迄於隋氏或以祚短而不及<lb/>
<pb n="KR4c0052_SBCK_004-5b"/>
祧正或以時難而未遑討論絲綸興謝綿曠載祀竟虛盛<lb/>
美允属昌期陛下道冠前王慶殷累聖奉無競之烈克廣<lb/>
洪休瞻有赫之靈思正大典精誠感念旰食疇咨内㫁皇<lb/>
明俯裁群議奉祖宗於常尊之地定昭穆於式序之冝清<lb/>
廟肅雍玄空保祐奔走夷裔鼓舞生靈煥乎觀一代之光<lb/>
盛矣接千年之統臣等自鍾舛薄坐嬰衰瘵不獲躬執籩<lb/>
豆稱慶闕庭誠仰聖敬感深孝理形留神往倍百恒情<lb/>
　　　謝拾遺表<hi>貞元十九年</hi>
伏奉制命授臣左拾遺又中使毛進朝至宅奉宣進止賜<lb/>
臣本官告身者澤濡窮鱗雷起幽蟄塵忝近侍冠軼常倫<lb/>
震驚失圖兢跼罔據<hi>中謝</hi>臣常學舊史承訓先臣皆以奉<lb/>
<pb n="KR4c0052_SBCK_004-6a"/>
上自致為榮附下苟進為恥臣所以既孤之後義不依人<lb/>
賣洛中薄田歸闕下之舊宅退藏其跡私誓于心不邀利<lb/>
於權門不求名扵衆口星霜苦節夙夜精誠准願投軀盛<lb/>
時自結明主愚誠神感人欲天從果蒙陛下自記姓名猥<lb/>
憐孤直振零丁於絶望拔曖昧於無陛獨斷皇明起寘清<lb/>
列俯降中貴内賜官告特違恒例光寵賤臣俾其不出户<lb/>
庭坐生羽翼萬乗知巳一鳴驚人公朝得盡節之方私室<lb/>
無謝恩之䖏顧唯凡瑣叨此殊尤纒激血誠銘鏤膚骨採<lb/>
㧞恩重泥塗感深畢性命以為期裂肝膽而何述唯當竭<lb/>
誠陳力效節明忠使丹心有孚白首無點然後敢望披雲<lb/>
捧日一識天顔則盍門之灰粉如歸百生之至願斯畢無<lb/>
<pb n="KR4c0052_SBCK_004-6b"/>
任感恩榮耀之至<lb/>
　　　御荅<lb/>
卿克修學藝信禀温良是用命官列于近署　惟朝典煩<lb/>
有表章所謝知<lb/>
　　　謝章服表<lb/>
今月二十一日髙品薛盈珍至鳯翔府奉宣進㫖賜臣緋<lb/>
衣魚袋笏并袋紫衣一副者發揚宸念照灼恩光瞻奉自<lb/>
天戰跼無地<hi>中謝</hi>臣孤陋無取過蒙奬録聖慈周洽天造<lb/>
曲成恩重出疆俾諧盡飾九重清秘不忘絶域之單車萬<lb/>
乗憂勤特記微臣之命服衣分内府錫及近藩未申汗馬<lb/>
之勞遽冒濡鵜之㓨在笥増感撫躬若驚殞越兢慙㒺知<lb/>
<pb n="KR4c0052_SBCK_004-7a"/>
攸措<lb/>
　　　代孔侍郎蕃中賀順宗登極表<lb/>
六月十四日入蕃告哀使左金吾將軍兼御史中丞田景<lb/>
度至吐蕃列舘伏承皇帝陛下以正月二十六日明徳奉<lb/>
天纂臨宸極重光昇曜百化維新澤被幽遐慶覃動植中<lb/>
賀臣聞和氣既蒸勾萌必逹時雨將降柱礎猶知臣從單<lb/>
車閉留絶域天臨日照而别䖏幽隂雷動幽隂而兀為聾<lb/>
瞶伏願陛下義敦柔逺體及窮荒始獲䖍奉徳音仰沾聖<lb/>
澤具寮就列無階蹈踴之初庶物效靈獨在飛沉之後舛<lb/>
薄鐘命耻玷自躬疚心厚顔㒺知攸措今月七日自列館<lb/>
迴至河州大夏川即以十二日進發星言夕愓莫敢遑寕<lb/>
<pb n="KR4c0052_SBCK_004-7b"/>
瞻望闕庭載深感躍無任喜抃屏營之至<lb/>
　　　代文武百寮上尊號第三表<lb/>
臣等自管窺天以凡揆聖䖍奉徽號罄陳至誠而再降謙<lb/>
光未廻宸睠慙局㒺據彷徨失圖<hi>中謝</hi>臣聞強名曰道莫<lb/>
體混元之功推大于天豈執大成之徳徒以物観德視人<lb/>
津涯俾其㑹歸有所則象伏惟皇帝陛下克廣睿圖紹休<lb/>
聖緒順考古訓茂宣重光亭毒以佐天和震曜以除人害<lb/>
性與道合身為化光神行六幽威動九服求珠赤水觀玅<lb/>
用于無方撿玉名山告成功而有日豈可過損盛徳不照<lb/>
鴻休弃臣子瀝血之誠阻華夷傾首之望當仁必受乃曰<lb/>
至公與物無私寕嫌在已安卑者地山岳之峻豈慚好謙<lb/>
<pb n="KR4c0052_SBCK_004-8a"/>
者天日月之光何讓道貴傳繼禮从冝稱邦家之舊典不<lb/>
可以廢天人之合應不可以違臣等繆服官常親承至化<lb/>
一披肝胆三清宸嚴殞越為期俯伏以俟實望陛下隨時<lb/>
立教以欲從人逰神于不宰之郷屈已于有名之域潤色<lb/>
大寶發揮皇猷古今一時天下幸甚<lb/>
　　　代文武百寮謝宣示元和觀象曆表<lb/>
<hi>臣</hi>等言伏見今月十三日宰臣奉宣聖㫖以肇建元和惟<lb/>
新寶曆極其幽頥冠以睿文恩示具寮慶昭萬國<hi>中謝</hi>臣<lb/>
聞清濁既判象数相生一元起於帝圖三統成於人道形<lb/>
器之表推步而得恍惚之際錙銖不差有開必先聖作物<lb/>
覩伏惟皇帝陛下誕膺駿命敬授人時爰詔日官底定曆<lb/>
<pb n="KR4c0052_SBCK_004-8b"/>
法啓閉元氣節宣群生役五行于文字貫七曜於珠璧仰<lb/>
觀俯察允恊於神休東作西成永貞於農候感動夷夏歌<lb/>
舞飛沉天子之大政行焉聖人之能事畢矣臣等幸備朝<lb/>
序親奉昌期竊見天心敢迷日用無任蹈詠之至<lb/>
　　　代文武百寮賀放浙西租賦<lb/>
<hi>臣</hi>聞等言伏見今月十五日制命以天下經賦首於東南<lb/>
浙右諸州荐罹災歉全以逋債大敷湛恩人謡勃興朝聽<lb/>
震動<hi>中賀</hi>臣聞三王巳降綿曠千祀為邦之政盡在欲理<lb/>
之主甚衆莫不知傳戒獨豐語稱與足至於愛人節用之<lb/>
際約躬紓國之時則必情隨事遷以欲忘道故曰人鮮克<lb/>
舉行之惟難伏惟皇帝陛下濬發睿圖紹休聖緒躬將慈<lb/>
<pb n="KR4c0052_SBCK_004-9a"/>
儉子育困窮皇明燭幽惠訓不<graphic n="KR0786" url="https://raw.githubusercontent.com/kanripo/KR-Gaiji/master/images/KR0786.png" mimeType="image/png"/>撫臨萬國曽未再周深<lb/>
求疾苦之源屢下蠲除之詔裁戎祀之經費减乗輿之服<lb/>
御雖邦計之有羡入憂于未憂雖生人之所樂輸損之又<lb/>
損風行號令日貫精誠明神聽其徳音和氣生於文字將<lb/>
舟車所及咸升至理之期豈江湖下方獨被曲成之澤臣<lb/>
等尸素有日獻納無聞尚勞聖心軫恤人隠甘同凢品不<lb/>
敢望於清光竊與疲甿共謝生於玄造無任感抃之至<lb/>
　　　代文武百僚謝許遊宴表<lb/>
臣某等言今月二十三日宰臣奉宣進止如聞百寮士庻<lb/>
等親友追逰公私宴集及晝日出城餞送毎慮奏報自今<lb/>
已後各暢所懐者志存必信義切同休令行如春神應若<lb/>
<pb n="KR4c0052_SBCK_004-9b"/>
響寒木暉潤嚴風變和推巳感於人心發生先於天意臣<lb/>
某<hi>中謝</hi>臣聞與人同其樂者不必盡致於韶夏之庭在夫<lb/>
不奪其歡而巳與物致其誠者不必日効於丹青之信在<lb/>
夫不察其細而已况乎縉紳之樂名教聚皆以類臣子之<lb/>
事君父逰必有方豈足輕聳物情遽塵天聴伏惟皇帝陛<lb/>
下光纂十聖威臨萬國神武功就人文化成窮溟無波豐<lb/>
嵗將宴樂奏穆清感深乎共樂之道駕言逰幸思所以適<lb/>
人之方爰詔輔臣式將明命優諭卿士逹於庻人琴筑追<lb/>
遊無憚京轂輜軿送逺勿限嚴城禁吏司之苛察盡朝野<lb/>
之歡泰始覺飛沉之樂宇宙之寛物不自疑人知得所在<lb/>
宗載考夜飲承湛露之恩求友相鳴時宴奉需雲之慶浹<lb/>
<pb n="KR4c0052_SBCK_004-10a"/>
休聲於夷夏蒸喜氣於山川千載之昌運允符百王之遺<lb/>
美斯舉臣等謬膺寄任親奉休明方感生成之徳更蒙優<lb/>
貸之詔恭承睿㫖務竭歡心飽思属厭醉念温克戒竹林<lb/>
之虚誕去金谷之浮華君雖不察於泉魚臣敢有愧於屋<lb/>
漏承歓且懼居寵彌驚稽首知慚殺身何報無任感恩競<lb/>
惕之至<lb/>
　　　代文武百寮進農書表<lb/>
臣某等言臣等伏准故事毎年二月一日以農務方與今<lb/>
百寮具則天太聖皇后所刪定兆人本業託奉進者<hi>中謝</hi>
臣聞不愛牲玉祈穀于圓丘可以致誠未足以勸為躬秉<lb/>
耒耜籍田于千畆可以示勸未足以教人必也殷天地之<lb/>
<pb n="KR4c0052_SBCK_004-10b"/>
和順隂陽之理利其噐用精厥法式變之而不倦動之而<lb/>
不勞四海靡而風行百姓迷其日用弘我政本實惟農書<lb/>
伏惟睿聖文武皇帝陛下徳茂生成道光慈儉捐金而寳<lb/>
榖菲食而粒人考堯典以授時稽禹貢而任土㓗粢盛而<lb/>
大事在祀銷劔㦸而盡力為農豐年屢薦於郊歌嘉瑞繼<lb/>
光於國史而不自滿假惟懐永圖毎至獻歳載陽仲春初<lb/>
吉俯察土膏之候仰観晨正之祥經始嵗功導揚生徳徴<lb/>
有司之舊典奉先后之遺文深居穆清親覧奥妙匪崇朝<lb/>
而盡更田畆不出户而遍洽人情見捽草坯土之艱知寒<lb/>
耕熱耘之苦宸心感念甽畆昭蘇一歎而時雨先飛三復<lb/>
而春雷自起臣等業慙學稼禄過代耕親承務本之風日<lb/>
<pb n="KR4c0052_SBCK_004-11a"/>
奉在勤之訓三時不害觀玉燭於氤氲九扈孔修賀生靈<lb/>
於冨庻謹繕冩前件書凡二十篇共成三巻謹詣東上閣<lb/>
門奉表陳獻以聞<lb/>
　　　代杜司徒謝上表<lb/>
臣某言伏蒙聖恩以臣乆更重職謬踐中台爰詔有司俾<lb/>
撰良日授節冊命備禮莅官當千載之休期復三公之故<lb/>
事俯僂恭命震驚失圖<hi>中謝</hi>臣聞官以昭德物以表功賞<lb/>
不僣行禮無虗設臣識非經逺才乏將明階縁恩遇叨歷<lb/>
寄任澷踰三紀祗事四朝徒竭筋力之勤曽無塵路之効<lb/>
陛下矜其衰疾許釋煩重而猶委代天之務正論道之司<lb/>
拜冊彤庭奉謁清廟被之法服導以羽儀㑹府宿設群官<lb/>
<pb n="KR4c0052_SBCK_004-11b"/>
序送降徳音于中貴分肴醴於御厨事出殊恩動為榮觀<lb/>
禮成而退身驚日月之光寵極自思心醉雲天之澤素髪<lb/>
垂領華衮在躬喜過生悲感深以泣雖志同犬馬願奉主<lb/>
於無疆而年在桑榆將報恩而何力無任感抃屏營之至<lb/>
　　　代杜司徒賀赦表<lb/>
臣某言伏見今月二日制書攺元元和大赦天下新雷雨<lb/>
之澤重日月之光仁被幽遐慶覃動植三元經始萬化惟<lb/>
新臣某誠歡誠抃頓首頓首臣聞羲軒馭宇堯舜為君德<lb/>
莫盛於好生政莫弘於在宥然而事資體要理極精微百<lb/>
王所難千載斯遇伏惟皇帝陛下纂臨大實光啟睿圖當<lb/>
獻嵗之元順陽春之氣朝前殿御正門發徳音布慈㫖明<lb/>
<pb n="KR4c0052_SBCK_004-12a"/>
大孝之本褒至忠之後省徭損税以清疾苦之源蕩累滌<lb/>
瑕以厚亷恥之俗往典之所未舉前代之所未該莫不悉<lb/>
出宸衷咸歸聖政坐聞仁壽之域佇見雍熙之期凡在生<lb/>
靈孰不慶幸况臣陳力嵗乆受恩最深而蒲栁餘年犬馬<lb/>
多疾不獲奉觴丹陛蹈詠康衢猶蒙天眷留　聖慈曲至<lb/>
特降中使俯加慰勉衰憊増氣枯朽生光施重丘山感深<lb/>
骨髓闔門灰粉豈足上報無任喜懼屏營之至<lb/>
吕和叔文集卷第四<lb/>
<pb n="KR4c0052_SBCK_004-12b"/>
</p>
<p>
</p>
  </div>
<div> <lb/>
    <p>
<pb n="KR4c0052_SBCK_005-1a"/>
吕和叔文集卷第五<lb/>
　朝議郎使持節衡州諸軍事守衡州刺史上騎都尉賜緋魚袋吕温<lb/>
　表状<lb/>
　　　代李侍郎賀收西川表<lb/>
臣某言伏見髙崇文奏以九月二十一日官軍入城都府<lb/>
逆賊劉闢走岀見勒兵追捕者臣聞夏震秋落乃觀成物<lb/>
之功善陣有征方見勝殘之禮然則殺之所以生之也動<lb/>
之所以綏之也氣和則歳功早就徳盛則廟筭先期無遺<lb/>
鏃而巨㓂窮奔不血刃而全蜀底定奔走夷裔歌舞生靈<lb/>
騰瑞氣而躍祥風披慶霄而捧白日<hi>中賀</hi>伏以陛下纂臨<lb/>
宸極惟新庻政拓跡開統之始作法定制之初而賊闢敢<lb/>
<pb n="KR4c0052_SBCK_005-1b"/>
犯天威首干大紀恃險與逺窮兇極暴雖禍滛助順誠天<lb/>
道之必然而制勝舉全皆聖謩之自出一昨諸軍旣集鋒<lb/>
鏑争先陛下以爲方暑用兵觸冐害氣與勦人而欲速寧<lb/>
全衆而功遲遂令緩螻蟻之誅抑貔貅之鋭休養磨礪以<lb/>
須秋期由是感恩而思奮者萬心如一又髙崇文疾悪太<lb/>
甚然傷小過陛下推弔伐之義弘覆燾之慈㓂逆是誅吾<lb/>
人何罪遂令逐北者生致爲上脅從者獲則免之且諭鴻<lb/>
私仍加晏慰由是飲澤而囬化者十室而九加以聖慈曲<lb/>
被大信有孚當挾纊之時賜戰士悉出内府開食椹之路<lb/>
賞降者曽不踰晨遂使昏迷革心義勇増氣江山自㧞雷<lb/>
雨長驅渠魁假息而逃威士衆順風而捨杖市不易肆卷<lb/>
<pb n="KR4c0052_SBCK_005-2a"/>
無驚犬人蒙骨肉户解倒懸旌旗導長飬之風金鼓動發<lb/>
生之氣然後知至仁能煞睿略無方大典用彰神武可慰<lb/>
全苞形氣之内有罪必誅旁行天地之間無思不服臣謬<lb/>
膺重寄親奉昌期坐觀氛祲之清日覩鯨鯢之戮手舞足<lb/>
蹈倍萬恒情<lb/>
　　　代李侍郎謝内庫錢充軍資表<lb/>
臣某言今月十三日面奉進旨其南郊賞設錢恐度支支<lb/>
計闕少以内庫錢充者臣聞王者以四海為家君道惟百<lb/>
姓與足象天平施而無别如地生財而不私薄奉已而後<lb/>
奉公重從人而輕從欲知則孔易行之惟艱曠代莫聞今<lb/>
日斯遇伏惟皇帝陛下誕膺駿命冨有焉邦而能寳玄元<lb/>
<pb n="KR4c0052_SBCK_005-2b"/>
慈儉之宗奉列聖憂勤之緒臣謬思禹貢竊見堯心非戎<lb/>
祀之用無急宣非軌物之經無别獻土木之功遂聞於廢<lb/>
息恩幸之賜殆絶於霑濡固已行路謳吟搢紳抃歎者乆<lb/>
矣伏以郊禋有日慶澤自天楚師思挾纊之恩漢将望解<lb/>
衣之惠國存舊典事有恒規在臣職司敢不供集陛下憐<lb/>
江淮甫罹旱歉念庸蜀新罷大兵雖經費有餘而聖慮猶<lb/>
軫昨因伏奏親奉徳音悉擬發内府金錢御服繒綵約躬<lb/>
節用紓國贍軍允叶師和䖍恭祀事必知感神人之徳未<lb/>
酌獻而幽通動天地之誠先燎烟而上逹百祥所降萬福<lb/>
攸冝信可以光洽寰區夐掩圗篆家知自遂戸識至公風<lb/>
人寝抒軸之詩黔首臻冨庻之域微臣何幸獲覩升平至<lb/>
<pb n="KR4c0052_SBCK_005-3a"/>
徳難名載深感躍無任喜抃激切之至謹奉表陳謝以聞<lb/>
　　　代<lb/>
臣某言臣聞周陳洪範王者之首政惟農魯作春秋國家<lb/>
之大事在祀農憂旱之為虐祀戒雨之失容亦由聖感節<lb/>
宣孰云冥數前定臣伏見比者冬陽愆候宿麥未滋陛下<lb/>
减膳撤懸晨興夕惕加以郊禋日近輦路飛塵竊慮増軫<lb/>
聖情微昏羽衛帝誠神應人欲天從果得風雨叶期隂明<lb/>
若契毎至乗輿就次御幄寕居然後助澄掃於前驅効霑<lb/>
潤於清道及夫廟庭金奏則横漢昭囬壇墠烟外則纎蘿<lb/>
不動從容成禮鼓吹還宫御正陽之門施作解之令歡呼<lb/>
夷夏踴躍生靈三代之備物克終百王之能事斯畢神休<lb/>
<pb n="KR4c0052_SBCK_005-3b"/>
坐降瑞氣潜蒸玉鸞僅輟其行音素雪已飛於前殿盈天<lb/>
表慶成花効竒洽萬國之歡心啟千載之昌運若非孝踰<lb/>
聖<hi>一作舜</hi>徳勤過堯心則何以禮一接而幽報隨彰景未移<lb/>
而明徴遽至上辛受福獻歳告豐天地廽動於精誠隂陽<lb/>
變化於宸念始悟竹宮望拜徒神無用之光交門作歌乃<lb/>
為語怪之事臣謬膺重任獲待嚴祠嘉候殊祥愜心在因<lb/>
受恩既深於庻類同休豈止於恒情手之足之罔知攸措<lb/>
無任感躍屏營之至<lb/>
　　　代賀生擒李錡表<lb/>
臣某言臣得某官某乙状報伏承今月十三日夜浙西将<lb/>
士張子良等相率效順生擒李錡者天討有罪國無稽誅<lb/>
<pb n="KR4c0052_SBCK_005-4a"/>
夷夏同歡飛沉咸躍<hi>謝臣</hi>聞飬氣方蒸伏隂不能藏其源<lb/>
必疑戰發洩以彰正陽之功至化方融大姦無隠其慝必<lb/>
凌犯誅夷以耀聖人之武沴不盡消生徳不遂姦不盡發<lb/>
聖功不成盖自然之明徴而必至之恒理伏惟皇帝陛下<lb/>
光膺駿命恢纂鴻休仁育群生義征不憓無與譲而誕修<lb/>
文徳不得已而有此武功日者周歳之間大刑再舉朔陲<lb/>
叛将獻首於九廟之庭益部兇渠伏鑕於萬人之目被髪<lb/>
左袵且猶知懼霄形含氣孰不革心賊錡身齒人倫家承<lb/>
宗籍三朝任遇五族輝光而獨藏禍謀宻聚姦黨梟琳之<lb/>
牙旗尚在忽已發狂戮闢之刃血未乾敢兹拒命陛下重<lb/>
難戎事深愍逺人先示招諭後加討伐方伯嚴兵有司調<lb/>
<pb n="KR4c0052_SBCK_005-4b"/>
食經略纔下形勢巳張果得義勇叶心鬼神假手大斾廽<lb/>
指長㦸合圍兵火之氣天連金鼓之聲海震曽不終夜遂<lb/>
擒元兇巷有居人市無改肆滔天之逆踰月而平去歳西<lb/>
征則善陣不戰今兹東伐則善師不陣有以見睿略天縱<lb/>
神武日新聖道乆而投刃皆虚徳澤深而用力彌寡從此<lb/>
災窮沴盡俗變風移百蠻成冠帶之郷五兵為耒耜之器<lb/>
溥天同軌比屋可封古今一時堯舜何逺臣謬膺重寄特<lb/>
賀殊恩再逢河海之清三覩鯨鯢之戮志深除惡義切同<lb/>
休歎抃之誠倍萬恒品無任手舞足蹈之至謹奉表陳賀<lb/>
以聞<lb/>
　　　代武相公謝槍旗噐甲鞍馬表<lb/>
<pb n="KR4c0052_SBCK_005-5a"/>
臣某言今日中使某乙至臣宅奉宣聖㫖賜臣槍旗甲器<lb/>
鞍馬錦綵等禮殊其数物備其容肅以将威煥以昭寵雲<lb/>
澤濡體天光照門抃駭失圗兢惶罔擄臣某誠荷誠感頓<lb/>
首頓首臣才不可取進不因人陛下憐其小心知其盡節<lb/>
特䊸震睠而謬委台司匡補之益無聞将明之効靡著方<lb/>
俟嚴譴忽蒙殊恩寄重西南任兼中外封聞大郡秩正黄<lb/>
樞登壇於六符之堦被衮爲三軍之帥古今盛典盡在兹<lb/>
日人臣竊貴舉集微躬豈臣孱庸所克負荷非臣殞越所<lb/>
能上報重錦名馬玄甲朱旗王事靡盬儼有行色天顔咫<lb/>
尺忽當逺離感戀彷徨拜受涕咽折衝分閫媿非式遏之<lb/>
才榮耀自天猥辱專政之賜無任感恩激切之至謹奉表<lb/>
<pb n="KR4c0052_SBCK_005-5b"/>
陳謝以聞<lb/>
　　　代武相公謝借飛龍馬表<lb/>
臣某言伏蒙聖慈借飛龍馬若干匹至京兆府界首者臣<lb/>
謬䖏台司将明無効自沗方任恩禮特加奨諭綢繆寵錫<lb/>
輝煥寒衣病藥悉出聖慈匹馬一人咸經御選逺覧圗史<lb/>
近徴耳目如臣蒙幸未見其倫實有何功敢當斯遇盡節<lb/>
竭誠在臣子之本分殺身致命報君親之常道竟将何力<lb/>
上荅殊私空保丹誠以致灰粉王程靡䖏天駟言旋仰服<lb/>
皁之有期恨違顔之方始精䰟自越顧歩莫留權竒之姿<lb/>
向雲闕以獨去悃欵之戀與星彩而共馳瞻望天庭罔知<lb/>
所措無任感戴彷徨之至謹奉表陳謝以聞<lb/>
<pb n="KR4c0052_SBCK_005-6a"/>
　　　代張侍郎起居表<lb/>
臣某言孟秋尚熱伏惟聖躬萬福臣以去月二十一日到<lb/>
薄安山見蕃胡尚綺里徐等固令盈珍等却廽奏事令臣<lb/>
取今月發赴衙帳者伏惟聖澤柔逺皇明　蕃情大歡<lb/>
酋帥知感䖍奉朝㫖實禮使臣迎勞肅恭饋餼豐㓗益明<lb/>
嚮化彌表革心臣恭備單車不勝慶抃嚴程方始絶域未<lb/>
窮白日在天瞻仰如近青蒲之地伏<lb/>
　攸措無任犬馬屏營之至謹因中<lb/>
居以聞<lb/>
　　　代伊僕射謝男宥授安州刺史表<lb/>
臣慎言伏奉某月日制書授臣男宥安州刺史兼侍御史<lb/>
<pb n="KR4c0052_SBCK_005-6b"/>
充武昌軍兵馬留後仍賜紫金魚袋者雷驚里巷日照閨<lb/>
門寵命自天戰跼無地臣誠懼誠感頓首頓首臣聞惟君<lb/>
任臣固無虚授知子者父敢私不才臣頃者伏以聖政惟<lb/>
新時清無事遂絶指縱之望求申戀主之誠陛下以臣所<lb/>
統歳深周旋艱險長三軍之子弟積百戰之瘡痍将有去<lb/>
留念其情義理資感勵事貴使安爰勑臣男試緫戎務臣<lb/>
雖訓之以義教之以忠而朽鈍有涯䇿磨靡及童子代斵<lb/>
每懐傷手之憂小兒在邉曽無折屐之喜将何遽膺寵命<lb/>
荐沐恩光真授竹符就加金組且祁午之為軍尉父已懸<lb/>
車陸抗之将父兵子非綵服豈比臣身居端右男領方州<lb/>
鳴玉㑹朝朱轓行樂焜耀中外冠超古今名数之樂何如<lb/>
<pb n="KR4c0052_SBCK_005-7a"/>
人臣之事斯極千載至公之運獨被殊私萬物咸遂之辰<lb/>
先蒙曲澤瀝肝呈膽莫盡微誠毁族㓕名寕足上報臣無<lb/>
任感恩殞越之至謹奉表陳謝以聞<lb/>
　　　道州刺史謝上表<lb/>
臣某言臣去十月十七日蒙恩授使持節道州諸軍事守<lb/>
道州刺史奉命星馳不敢遑息以今月七日到州上訖祗<lb/>
寵自天戰跼無地臣某誠兢誠感頓首頓首臣謬以孱庸<lb/>
早沗朝序再塵憲府三踐文昌竟不能著稱彌綸賛肅綱<lb/>
紀合行殿黜翻蒙奨任共至公之理分子物之憂自古審<lb/>
官莫斯為重臣才乏吏用識昧政經将何以克副聖心撫<lb/>
寕遐俗惟當勤宣皇<hi>一作王</hi>化䖍奉<graphic n="KR0595" url="https://raw.githubusercontent.com/kanripo/KR-Gaiji/master/images/KR0595.png" mimeType="image/png"/>章苦節勵精少酬萬<lb/>
<pb n="KR4c0052_SBCK_005-7b"/>
一臣無任受恩感激之至謹奉表陳謝以聞<lb/>
　　　賀冊皇太子表<lb/>
臣某言伏見十月十二日敕伏承皇太子以四月二十一<lb/>
日冊命禮畢光紹前典惟懐永圗神人允諧動植咸頼臣<lb/>
某誠歡誠抃頓首頓首臣聞燕翼貽謀帝王之大孝立嫡<lb/>
主器禮易之明訓伏惟皇帝陛下克明駿<hi>一作俊</hi>徳恢纂鴻<lb/>
休武功有成文理既定然後弘三王之教諭建　國之元<lb/>
良凡在生靈熟不慶幸臣守官荒服稱賀無階竊抃嶺隅<lb/>
倍萬恒品無任感悅屏營之至謹奉表陳賀以聞<lb/>
　　　衡州刺史謝上表<lb/>
臣某言伏奉五十一日恩制授臣使持節衡州諸軍事守<lb/>
<pb n="KR4c0052_SBCK_005-8a"/>
衡州刺史散官勲賜如故謹以七月十五日到本州上訖<lb/>
恭承寵命循顧庸虚感抃失圗戰跼無地臣某誠感誠懼<lb/>
頓首頓首臣聞三載陟明虞書盛典六條舉最漢制宏規<lb/>
必在上允帝俞俯諧師錫臣謬領郡務素無吏能䖍守國<lb/>
章布宣皇化匪寧<hi>一作能</hi>夙夜再換炎凉仰奉陛下憂勤以<lb/>
恤逺人凋瘵雖檢身肅下不敢愧於神明而阜俗移風竟<lb/>
未彰於績用将何以特<graphic n="KR0574" url="https://raw.githubusercontent.com/kanripo/KR-Gaiji/master/images/KR0574.png" mimeType="image/png"/>
                    <graphic n="KR0790" url="https://raw.githubusercontent.com/kanripo/KR-Gaiji/master/images/KR0790.png" mimeType="image/png"/>奨簡在宸心當愷悌之旁求<lb/>
辱循良之盛選省躬増惕殞首知慚謹當罄竭精誠䇿磨<lb/>
杇鈍庻立日新之効少酬天覆之恩實望聖慈照臣肝膽<lb/>
臣無任感躍屏營之至謹差某官某乙奉表陳謝以聞<lb/>
　　　代鄭南海謝上表<lb/>
<pb n="KR4c0052_SBCK_005-8b"/>
臣某言臣自違離闕庭晨夜奔涉祗承寵命不敢遑寕謹<lb/>
以某月某日到所部上訖奉宣聖㫖親諭逺人酬恩之効<lb/>
未期戀主之誠已積臣某誠感誠懼頓首頓首臣本章句<lb/>
諸生器用無取徒以小心畏敬謬為先聖所知趨奉禁闈<lb/>
浸踰星紀屬内外危疑之際是非剖判之初實以艱貞自<lb/>
持中立無倚天高聽近愚欵獲申神幽鍳明昌運斯屬遂<lb/>
䝉陛下擢於侍從超冠等倫用其憂國之寸心委以代天<lb/>
之重務俯慺三命炎凉五周登車奏馭朽之懐假寐感宵<lb/>
衣之志徒耗神用莫能将明箧盈謗而方賜駚騠鼎折足<lb/>
而未忘簮履竟以陳乞遂其優容無綺季夏黄之徳而猥<lb/>
當調䕶無竇融賈復之勞而獲奉朝請以此沒齒猶為負<lb/>
<pb n="KR4c0052_SBCK_005-9a"/>
恩豈意曽未踰年忽蒙抽奨廟授鈇鉞廷賜旌旗俾臣懦<lb/>
夫當此大任節制五嶺幅員萬里伏波之銅柱猶在永謝<lb/>
竒功士爕之鼓吹日聞彌慙武幹将何以宣羙皇化振揚<lb/>
國威洗愆責於千齡荅生成於再造唯當舉章脩法苦節<lb/>
清心撫獷俗以思柔酌貧泉而無懼庻㡬萬一仰副憂勤<lb/>
但以白日在天長安不見丹涯限地𬈑海方深顧蒲柳之<lb/>
前衰奉軒墀而尚逺無任感戀屏營之至謹差某官某奉<lb/>
表陳謝以聞<lb/>
　　　代都監使奏吐蕃事冝状<lb/>
右臣前月十四日至清水縣西吐蕃舎人郭至崇来迎便<lb/>
請将書詔先去臣以二十一日到薄寒山西去蕃帥帳幕<lb/>
<pb n="KR4c0052_SBCK_005-9b"/>
二十餘里停止至二十三日方見尚綺里徐撥布論乞心<lb/>
熱奉宣進止兼付賜物莫不祗奉聖恩感悅過望部落歡<lb/>
抃道路謳歌加以接待殷勤供擬豐厚竭誠化歸形状可<lb/>
知臣親覩蕃情不勝慶躍綺里徐等固欲令臣與薛伾領<lb/>
蕃使却歸奏事臣當時苦争請赴衙帳自辰及午意竟不<lb/>
移今日再見懇論盡詞徃後勢既難拒恐失事冝即與今<lb/>
月五日令臣與張荐分背便發彷徨中路憂懼實深心䰟<lb/>
震驚進退無據謹勒某官某乙陳奏以聞謹奏<lb/>
　　　代伊僕射奏請女正度状<lb/>
　　光禄大夫尚書右僕射南充郡王臣女請度尼某乙<lb/>
右臣伏以陛下降誕之辰率土蒙幸臣於含氣之内受恩<lb/>
<pb n="KR4c0052_SBCK_005-10a"/>
獨深思所以稱慶南山獻心北極遂剖骨肉之愛俾歸岑<lb/>
寂之門結幽願於金仙奉勝因於寳壽冐昧上請精誠匪<lb/>
他陛下以釐革初行渙汗無反憐臣罄至之分事與恩違<lb/>
念臣愚魯之忠貸於法外特降中使俯加慰諭臣沗居端<lb/>
右之地首干畫一之文誠雖奉上義乖率下合當嚴譴忽<lb/>
被踈私震驚失圗慙跼罔據荷降鑒之明原情斯在蒙曲<lb/>
全之澤為感則深輕瀆宸嚴伏増殞越謹奏<lb/>
　　　代鄭相公謝賜㦸状<lb/>
門㦸十二竿右今日中使某乙至臣私第奉宣聖㫖賜臣<lb/>
前件㦸者臣伏以國朝之制名器尤慎吏考三十始秩銀<lb/>
青戰勲十二乃號柱國必資具美方錫殊榮於是有命服<lb/>
<pb n="KR4c0052_SBCK_005-10b"/>
以朝加㦸于户将勸勞而責實亦馭貴而崇名上無謬恩<lb/>
下不虚受臣迹非竒致擢自諸生先皇以亷謹賜知宻勿<lb/>
踰於一紀陛下以勤憂過聽委遇首於郡僚叨據樞衡亟<lb/>
移星歲雷霆用武曽無犬馬之勞日月垂文豈有螢燭之<lb/>
助徒以侍祠清廟拜夀鴻名累逢慶頼驟假勲秩禮異其<lb/>
数物盛其容新其閈閎賜之棨㦸衡門燕雀乍相賀於朱<lb/>
楹武庫龍蛇忽追飛於陋巷焜燿當代寵靈自天聚族知<lb/>
慙殺身匪報無任荷懼屏營之至謹奉状陳謝以聞<lb/>
　　　代鄭相公請刪定施行六典開元禮状<lb/>
右臣聞化人成俗莫大於禮樂垂統建中必資於制度然<lb/>
而忠敬有弊質文異数群儒之得失鋒起歷代之沿革絲<lb/>
<pb n="KR4c0052_SBCK_005-11a"/>
棼或榮古而漏今名實交䘮或違經而便事本末相忘或<lb/>
煩䙝以為詳或闊畧以為要未聞折衷以叶通方國家與<lb/>
天惟新改物視聽太宗拯焚溺之餘粗立統紀玄宗承冨<lb/>
庻之後方暇論思爰敕宰臣将明<graphic n="KR0790" url="https://raw.githubusercontent.com/kanripo/KR-Gaiji/master/images/KR0790.png" mimeType="image/png"/>㫖集儒賢於別殿考<lb/>
古訓於秘文以論材審官之法作大唐六典三十卷以道<lb/>
德齊禮之力作開元新禮一百五十卷網羅遺逸芟翦竒<lb/>
邪豆百代以旁通立一王之定制草奏三復祗令宣示中<lb/>
外星周六紀未有明詔施行遂使祭䘮冠婚家猶異禮等<lb/>
威名分官靡成規不時裁正貽弊方逺伏惟<graphic n="KR0790" url="https://raw.githubusercontent.com/kanripo/KR-Gaiji/master/images/KR0790.png" mimeType="image/png"/>聖文武皇<lb/>
帝陛下恢纂鴻業升于大猷雷霆奮有截之威日月廓無<lb/>
私之照三叛就戮四夷來賔牛馬散於農郊兵革藏於武<lb/>
<pb n="KR4c0052_SBCK_005-11b"/>
庫嚴禋上帝祗受鴻名惟懐永圗不自滿假昧爽聽政子<lb/>
夜觀書處成功而弗休求至理若不及毎懐經始則知貞<lb/>
觀之難言念持盈思復開元之盛臣謬沗樞務兼掌圗籍<lb/>
無能匡𥙷已負於恩私有所發明豈先於典禮伏見前件<lb/>
開元禮六典等先朝所制鬰而未用奉揚遺羙允属欽明<lb/>
然或損益之間討論未盡或弛張之間宜稱不同将貽永<lb/>
代之規必侯不刋之妙臣請於常參官内選學藝優深理<lb/>
識通敏者三五人就集賢院各盡異同量加刪定然後冀<lb/>
紓<graphic n="KR0790" url="https://raw.githubusercontent.com/kanripo/KR-Gaiji/master/images/KR0790.png" mimeType="image/png"/>覧特降徳音明下有司着為恒式使公私共守貴賤<lb/>
遵行苟有愆違必正刑憲如此則軄官有制将興濟濟之<lb/>
詩風俗大同坐致熈熈之詠見可而獻知無不為輙瀆宸<lb/>
<pb n="KR4c0052_SBCK_005-12a"/>
嚴伏増殞越謹状<lb/>
　　　故博陵崔公行状<lb/>
曽祖諱承福皇朝太中大夫廣越二府都督祖諱先意皇<lb/>
朝朝議大夫鄧州刺史父諱巘皇朝朝議大夫鄭州長史<lb/>
贈左散騎常侍状斧藻天理立為人極敬終端本彼所以<lb/>
将就誠明褒殁勸存此所以砥礪名教然而以道行已晦<lb/>
而彌光大君子之行也以法考行直而無黨賢有司之職<lb/>
也且曰獻状則唯所知公清荘而和愽厚而敏岐嶷而夙<lb/>
茂覊丱而老成性約情充静專動直出入孝悌周旋忠信<lb/>
始以經明上第調佐夏陽次以詞麗甲科超尉王屋事迫<lb/>
於官而舉言迫於事而揚欲藏智而䝉滯來求不近名而<lb/>
<pb n="KR4c0052_SBCK_005-12b"/>
聲華見逼故相左僕射張公時尹洛京首得才實泊鎮荆<lb/>
蜀致於幕庭再兼理官專領記室徤筆良畫二邦有聞旋<lb/>
遘内艱毁瘠僅立善居得禮族黨稱之免䘮之歲天子南<lb/>
狩大尉西平王大㑹兵車将圗匡復公首膺辟任濬發義<lb/>
心琴未成聲履及於路感激而将星芒怒謨謀而兵祲廓<lb/>
清翠華旣還優典斯及拜殿中侍御史時有寵臣為京兆<lb/>
者政以暴聞吏有冤弊公表陳枉直仗閣待旦言忠主悟<lb/>
事寝風生以䋲違稱職轉侍御史以求瘼慎選為華原令<lb/>
大兵之後旱歳為虐公勞徠不倦弛張以宜復流庸於潤<lb/>
屋闢曠土為多稼俄改歙州刺史地雜歐駱號為難理下<lb/>
車而簡其約束朞月而明其信誓然後破散谿聚剪鋤山<lb/>
<pb n="KR4c0052_SBCK_005-13a"/>
豪旣去害群之姧遂寕埏險之俗徴拜長安縣令威聲先<lb/>
路不肅而理鋩刃餘地所投皆虚擢同州刺史國歉於豐<lb/>
量賑為糴號里倉者三百所而凶年備矣戒以暴骸諭之<lb/>
速朽成薄葬者九百家而奢俗懲矣都人有豪奪郷惸隂<lb/>
持吏失朋<graphic n="KR0799" url="https://raw.githubusercontent.com/kanripo/KR-Gaiji/master/images/KR0799.png" mimeType="image/png"/>汾獄累政所患公㫁以㝷斧破其囊槖人樂<lb/>
其殺而法制行焉郡城自禦㓂之餘復隍殆盡朝貢所經<lb/>
夷夏何仰公悅使襁負大興版築下不知役而扁固立焉<lb/>
其餘則去思有碑詳在篆述可覆視也朝議陟明遷扵陜<lb/>
服封介晉楚寄分凾洛而戒備不脩兵庫虗閉公乃鳩工<lb/>
以利噐閲實以練卒金革中度義勇知方旣而有淮西之<lb/>
役晨令暮具凛然而可觀矣河出城下造舟為梁經始匪<lb/>
<pb n="KR4c0052_SBCK_005-13b"/>
工敗决相繼公乃沉石而雙固中沚省艦而三分巨渠水<lb/>
與意㑹勢若天成既而有奔濤之沴智勝功顯終然而無<lb/>
害矣其餘則三降璽書就加爵秩是明徴也移疾入覲貳<lb/>
職冬官歸載不過圗書留府盈乎粟帛豐公約私於是乎<lb/>
在至旣陳乞以尚書致政室不交要路之賔口不言當代<lb/>
之事就隂委順談者多之公目觧巾至於撒樂思不踰矩<lb/>
動不越思以忠貞為仕模以勤儉為家訓身居侯邸清節<lb/>
如初男降王姬素風愈勵覊孤聚室人各忘其亡布褐分<lb/>
庭士不知其貴體温柔而事至能㫁性坦易而物莫能窺<lb/>
當官不務於名聲所去必遺其功利甿謡尚在時論可徴<lb/>
巳踰書葬之期請舉易多之典謹状<lb/>
<pb n="KR4c0052_SBCK_005-14a"/>
元和三年四月日故銀青光禄大夫守工部尚書致仕贈<lb/>
陜州大都督博陵崔公外生甥朝議郎司封員外郎上騎<lb/>
都尉賜緋魚袋吕温謹上<lb/>
吕和叔文集卷第五<lb/>
<pb n="KR4c0052_SBCK_005-14b"/>
</p>
<p>
</p>
  </div>
<div> <lb/>
    <p>
<pb n="KR4c0052_SBCK_006-1a"/>
吕和叔文集卷第六<lb/>
　朝議郎使持節衡州諸軍事守衡州刺史上騎都尉賜緋魚袋吕温<lb/>
　誌銘<lb/>
　　　三受降城碑銘<hi>并序</hi>
夏后氏遏洪水驅龍蛇能禦大菑以活黔首周文王城朔<lb/>
方逐獫狁能捍大患以安中區若非高岸峻防重門擊柝<lb/>
雖有盛徳曷觀成功然則持璿璣而弛張萬象昊穹之妙<lb/>
用扼勝勢以擒縱八極王者之宏圗道雖無外權則有備<lb/>
變化消息存乎其人三受降城皇唐之勝勢者也昔秦不<lb/>
量力北築長城右扼臨洮左馳碣石生人盡去不足乗障<lb/>
兩漢之後頽為荒丘退居河滸歷代莫進矯亡秦之弊則<lb/>
<pb n="KR4c0052_SBCK_006-1b"/>
可矣盡中國之利則未然唐興因循未暇經啟有拂雲祠<lb/>
者在河之北地形雄坦控扼樞㑹虜伏其下以窺域中禱<lb/>
神觀兵然後入㓂甲不及擐突如其來鯨一躍而吞舟虎<lb/>
数歩而擇肉塞草落而邊甿懼河氷堅而羽檄走爰自受<lb/>
命至于中興國無寕歳景龍二年黙啜強暴瀆鄰<graphic n="KR0799" url="https://raw.githubusercontent.com/kanripo/KR-Gaiji/master/images/KR0799.png" mimeType="image/png"/>怨掃<lb/>
境西伐漢南空虗朔方大搃管韓國公張仁愿躡機而謀<lb/>
請築三城奪據其地跨大河以北嚮制胡馬之南牧中宗<lb/>
詔許横議不撓<hi>時唐休璟建議非之</hi>於是留及瓜之戍斬姦命之卒<lb/>
六旬雷動三城岳立以拂雲祠為中城東西相去各四百<lb/>
里過朝那而北闢斥候迭望㡬二千所損費億計减兵萬<lb/>
人分形以據同力而守東極于海西窮於天納隂山於寸<lb/>
<pb n="KR4c0052_SBCK_006-2a"/>
眸拳大漠於一掌驚塵飛而𤇺火燿孤雁起而刁斗鳴涉<lb/>
河而南門用晏閑韓公猶以為未也方将建大斾提金鼓<lb/>
馳神笇鞠虎旅㸔旄頭明㓕與太白進退小則責琛賮受<lb/>
厥角定保塞一隅之安大則倒狼居竭瀚海空苦塞萬里<lb/>
之野大畧方運元勲不集天其未使我唐無北顧之憂乎<lb/>
厥後賢愚迭任工拙異勢剛者黷武柔者敗律城隳險固<lb/>
㓂得凌軼或驅馬飲河而去或控絃劇壘而旋吾知韓公<lb/>
不瞑目於地下矣今天子誕敷文徳茂育群生戢兵和親<lb/>
七狄右袵然而軍志有受降如敵大易有安不忘危崇墉<lb/>
言言其可㢮柝亦冝鎮以元老授之廟勝劘述舊職而恢<lb/>
遺功外勤撫綏内謹經略使其來不敢仰視去不敢反顧<lb/>
<pb n="KR4c0052_SBCK_006-2b"/>
永讋猛氣無生禍心聳威馴恩禽息荒外安固萬代術何<lb/>
加焉敢勒銘城隅庻復隍而光烈不昧銘曰<lb/>
韓侯受命志在朔易北方之強制以全䇿亘漢橫塞掲兹<lb/>
雄璧如三闘龍躍出大澤並分襟帯各閉風雷俯視隂山<lb/>
仰㸔昭囬一夫登陴萬里洞開日晏秋盡纎塵不來時維<lb/>
韓侯方運神妙觀釁則動乃誅乃弔廓乎窮荒盡日所照<lb/>
天乎未賛不䇿清廟我聖耀德罷扄北門優而柔之用息<lb/>
元元曷若完守推亡固存于㐮于夷永𥙿後昆<lb/>
　　　故太子少保贈尚書左僕射京兆韋府君神道碑<lb/>
山之大者匿峯巒含氣象積髙無倪而不見其險孕粹有<lb/>
物而不知其神此其所以為大也徳之全者毁圭方點皎<lb/>
<pb n="KR4c0052_SBCK_006-3a"/>
厲靈機宻運而智不驚愚遐摽特立而迹無變俗此其所<lb/>
以為全也然則太山髙而可陟全徳近而難知我求其倫<lb/>
見之於少師公矣公諱某字某京兆杜陵人其先帝堯光<lb/>
宅譲德儲慶建國命氏列于夏商相胄卿族繁于漢魏代<lb/>
濟不殞煥為盛門大王父諱某皇朝主客郎中菜濟商三<lb/>
州刺史王父諱某倉部郎中太原少尹贈秘書監烈考諱<lb/>
某檢挍都官郎中嶺南節度行軍司馬贈同州刺史或以<lb/>
瑚璉之器纔施郡政或以巖廊之姿僅及戎佐與時俱息<lb/>
從道而汚屈不試於當年啟莫京於身後公生而岐嶷弱<lb/>
而老成渾粹不散清明虗映朱絃遺音而宫商自韻太圭<lb/>
不琢而符彩溢發邈是天爵爛乎人文鼓鍾之聲日逺卿<lb/>
<pb n="KR4c0052_SBCK_006-3b"/>
典之譽來逼釋褐太子正字與仲弟正卿以賢良偕徴䇿<lb/>
入異等鴻冥雙舉當代榮之授高陵主簿遷監察御史政<lb/>
殿中内供奉東都留守判官即拜東䑓侍御史參畫惟允<lb/>
持䋲不囘河洛之間風聲尚在徳宗躬决庻政本於尚書<lb/>
責成曹郎綜練材實荐出方伯時超貳卿二十年間斯為<lb/>
極選公由是前後遷刑部吏部員外郎吏部郎中奏議推<lb/>
美彌綸成績南宫之故事存焉于時戡復日近勲勤者衆<lb/>
都市惰㳺盡垂金組邦畿豪奪半賜丹書輕禽逸扵踈網<lb/>
悍馬駭於柔轡上思懲抑必挨良能公由是前後歷奉天<lb/>
長安二縣令仁䕶鰥惸智鈴豪右輿人之遺詠在焉望由<lb/>
實濟任以望重選曹未㡬遷給事中旣居駮正之司不撓<lb/>
<pb n="KR4c0052_SBCK_006-4a"/>
當官之論属東南歲歉俾乂惟難出為常州刺史天寳之<lb/>
後中原釋耒輦越而衣曹呉而食一隅重困五紀于兹公<lb/>
臨之清貞結以忠恕固給惠寡務嗇勤分一法以去其侵<lb/>
渙多方以備其灾患以逸道而使繕完允濟以與道而取<lb/>
賦入先期聲聞天朝考績連最轉蘇州刺史二境之間百<lb/>
里而近靈源自出殊派共清膏澤所霑異壌同潤下車朞<lb/>
月報政如初加秩賜金借留累歲無何彭沛䘮師兵驕地<lb/>
偪安危所繫朝議難之乃以公檢校秘書監兼御史中丞<lb/>
賜紫金魚袋充徐泗節度行軍司馬重其威望将委旄鉞<lb/>
而未命程伯徐方之軌旣同不見賈生宣室之徴遽至擢<lb/>
吏部侍郎倫品甄明通簡節適勢有探湯之熱我以静濯<lb/>
<pb n="KR4c0052_SBCK_006-4b"/>
衆有皷簧之喧我以心聽馴致其美闇然日彰不求無失<lb/>
職之人人自以為不失職矣輟拜京兆尹徳刑交修寛猛<lb/>
相濟匪設鈎距物無遁情匪曜鋒鋩機無滯㫁浩穣之理<lb/>
不肅而成不求無不欺之吏吏自以為不能欺矣俄改太<lb/>
子賔客辭劇就閑圗南之勢一息選徳求舊居東之命惟<lb/>
重遷檢挍工部尚書兼御史大夫充東都留守東都畿汝<lb/>
州都防禦使自盗起幽陵兵屯諸夏涉淮而北軍國異容<lb/>
分陜以東古今殊寄公講信修睦外張保釐之政完備訓<lb/>
戎内寓折衝之令予㦸不露徳耀藹然遐邇頓首以承風<lb/>
強暴革心而知懼今上嗣統就加撿挍吏部尚書方入諧<lb/>
僉属毗賛大化不幸嬰疾表求退歸優詔除太子少保兾<lb/>
<pb n="KR4c0052_SBCK_006-5a"/>
其休復将有後命神祗竟昧藥禱無降以元和元年三月<lb/>
十二日薨於東都履信里之私第享年六十有四寵贈尚<lb/>
書左僕射輤車西歸制使賻弔太常褎議謚曰某公哀榮<lb/>
備矣夫人河東裴氏侍中耀卿之孫給事中臯之女徳門<lb/>
<hi>一作行</hi>鍾美淑聞充塞蕣榮早落著兆叶期即以是年五月<lb/>
二十一日合葬於萬年縣高平郷少陵原禮也公孝悌天<lb/>
至行有餘力仁義性徳匪俟服膺不餙表以近名恒縱心<lb/>
而中矩清虗簡淡而應物不<graphic n="KR0786" url="https://raw.githubusercontent.com/kanripo/KR-Gaiji/master/images/KR0786.png" mimeType="image/png"/>通曠夷易而及門無雜不<lb/>
尚意氣而然諾篤志不好臧否而鍳識超倫與故相國齊<lb/>
江西映穆宣州賛賛弟侍御史員爲文章道義之友可以<lb/>
視其所親矣今吏部郎中扶風竇群杭迹毗陵退身進道<lb/>
<pb n="KR4c0052_SBCK_006-5b"/>
公三揖郡榻之上一振天墀之下不數歲間蔚為重噐可<lb/>
以視其所舉矣分正東郊開府辟土則有今右司郎中燉<lb/>
煌叚平仲倉部員外郎安定皇甫鎛禮部貟外郎清河張<lb/>
賈此京兆尹韋嗣隴西李景儉中山衛中行平陽路隨皆<lb/>
群彦之秀出一時之髙選可以觀其所任矣加以志尚幽<lb/>
逺冥搜好古所居苐必有松石之致退公暇日常以圖籍<lb/>
自娯一字愜心金玉不顧片言同趣布褐無間亹亹然若<lb/>
見道之所存陶陶然不知歲之云晏於戯䇿名從事四十<lb/>
餘年朋友罕聞得䘮之言家人莫見喜愠之色怛懐以䖏<lb/>
推分而行無恩於人人亦不怨無猜於物物亦不猜履信<lb/>
順以優㳺保福禄而終始其名教之大雅者歟有九子長<lb/>
<pb n="KR4c0052_SBCK_006-6a"/>
曰元貿前常州義興縣尉次曰糓前邠州司倉次曰璋郷<lb/>
貢進士能修詞立誠克家致美茂揚風訓休有令聞其次<lb/>
某某等皆殊資異識登於童齒慶善之餘也以某獲窺墻<lb/>
仞見託篆述究賢人之業信而無媿申孝子之志直而不<lb/>
文其詞曰利建于啇介圭作寳爰立於漢緇衣改造克昌<lb/>
厥㣧奕世載考亞尹擅名郎中懐道莫躋貴仕莫享難老<lb/>
藴靈儲休以啟少保丕顯少保其徳愔愔有悼遐姿曠哉<lb/>
靈襟顯仁山立藏用淵沉煦如冬陽藹若春隂白圭三復<lb/>
克保明心黄鍾九變莫匪和音静專動直謙進柔克冝踐<lb/>
公輔以禎王國促路頓軌中天墜翼少陵古原拱樹寒色<lb/>
寒壌可弊唯名不失金石垂之以慰罔極<lb/>
<pb n="KR4c0052_SBCK_006-6b"/>
　　　劉公神道碑銘<hi>缺</hi>
　　　南嶽大師逺公塔銘記<hi>英作南嶽彌陀寺承逺和尚碑</hi>
原夫法起於無色生於妄求離於色者未得皆空狥念於<lb/>
無者斯為有著是以至人心無所念念無所求利未動而<lb/>
誰安本不然而何㓕然而利根難植頓詣罕聞不有舟梁<lb/>
孰弘濟度匪因陛級莫踐堂塗必在極力以持其善心惠<lb/>
念以奪其浮想不以身率孰為教先誰其弘之則南嶽大<lb/>
師其人也師諱承逺漢州綿竹縣謝氏之子積修妙性宿<lb/>
起冥因乗報現身應期弘道自天鍾美因地禀靈七尺全<lb/>
軀峨岷與瞻敬之状九漏懸解江漢資清浄之源殊相夙<lb/>
成隠照潜發甫志學始逰郷校驚禮樂之䧟阱覺詩書之<lb/>
<pb n="KR4c0052_SBCK_006-7a"/>
桎梏忽忽不樂未知所逃俄有信士以尊勝真言質疑於<lb/>
學怡然聳聽宛若前聞識契心冥神動意徃遂涕决慈顧<lb/>
行狥幽縁初事蜀郡康禪師禪師學於資州詵公詵公得<lb/>
於東山弘忍堅林不盡秘鍵相傳師乃委質僮役服勤星<lb/>
歲旁窺奥㫖宻悟真乗旣壮遊方㳂浹東下開元二十三<lb/>
年至荆州玉泉寺謁蘭若真和尚荆蠻所奉龍象斯存歷<lb/>
刼方契其幽求一言懸㑹於虗受愛從剃毁始備錙錫昻<lb/>
然古貌森映喬松真公南指衡山俾分法派越洞庭浮沅<lb/>
湘息于天柱之陽從通相先師受聲聞具戒三乗之經教<lb/>
四分之紀律八正之倫要六度之根源莫不更賛神機逓<lb/>
歸心術聞京師有慈敏三藏出在廣州乃不逺重阻星言<lb/>
<pb n="KR4c0052_SBCK_006-7b"/>
覩謁學如不足求所未盡一通心照兩捨言筌敏公曰如<lb/>
來付受吾徒用弘拯救超然獨善豈曰能仁俾依無量受<lb/>
經而脩念佛三昧樹功慈刼以濟群生由是頓息諸縁專<lb/>
歸一念天寳初歲還於舊山山之西南别立精舎號彌陀<lb/>
䑓焉薙草編茅僅蔽經像居靡童侍室無斗儲一食不遇<lb/>
則茹草而過弊衲莫充而歲中自若奉持賛嘆苦劇精至<lb/>
恒於真際静見大身花座踴於意田寳月懸於眼界永泰<lb/>
年有高僧法照者越自東呉逰於廬阜㝷逺公教跡結西<lb/>
方道塲入觀積旬至想傍逹見彌陀座下有老比丘焉啟<lb/>
問何人荅曰南嶽承逺願告吾土勝縁既結真影來現照<lb/>
公退而驚慕徑涉衡峯一披雲水之塵宛契定中之見因<lb/>
<pb n="KR4c0052_SBCK_006-8a"/>
縁昭晰悲喜流涕遂執摳衣之敬願承入室之顧大師徳<lb/>
因感著道以證光逺近聆風歸依載路於是大建法宇以<lb/>
從人欲輪奐雲起丹刻化成走擅記於十方盡荘嚴於五<lb/>
㑹香花交散鍾𣑽相宣火宅之煙熖皆虚慾海之波瀾自<lb/>
定加以寳装祕偈建幢於䑓前玉篆真文掲碑於路左施<lb/>
隨求之印以廣銷業累造輪轉之藏以大備教典勸念則<lb/>
徧牓於崖谷勵學則兼述於縑緗其欲人如身慈惠懇至<lb/>
皆此類也大師峯栖木下六十餘年苦節真脩老而彌篤<lb/>
夙開户牖乆啟津途法界之尊重在焉人天之瞻仰如是<lb/>
常陋䖏方丈志行平等食不重味寒不兼衣王公之珍服<lb/>
盈廂甿庻之金錢布地莫不廽脩佛事贍飬孤老眷言施<lb/>
<pb n="KR4c0052_SBCK_006-8b"/>
者以是報之期頥将及志力無替中鍾㑹食到必先衆夕<lb/>
磬䖍念居恒逹晨其克已錬心慎終如始皆此類也大曆<lb/>
末門人法照辭謁五臺北轅有聲承詔入覲壇塲内殿領<lb/>
䄂京邑託法雲之逺䕃自感初因分慧日之餘光寕忘本<lb/>
照奏陳師徳乞降皇恩由是道場有般舟之號貞元歲某<lb/>
獲分朝寄亷問湘中近照徳輝備探衆妙况靈嶽直午先<lb/>
皇本命冝有上士斯焉䕶持表求興崇詔允誠願臺雖舊<lb/>
號其命維新寺由是有彌陀之額度生二七㑹供干人中<lb/>
貴廵香守臣視饌瑶圗花捧寳字煙開寵降九天暉映三<lb/>
界師亦建不壊之塔以夀君親脩無邊之功以福邦國𣑽<lb/>
王之能事畢矣法門之榮觀備矣貞元十八年孟秋既望<lb/>
<pb n="KR4c0052_SBCK_006-9a"/>
顧命弟子申明教戒掃室趺座恬然化㓕報齡九十有一<lb/>
僧臘六十有五先是忽告門人曰國土空曠各宜勉力數<lb/>
月而災火𣑽寺周歲而吾師觧形此盖寳去山枯龍移水<lb/>
涸空曠之㫖乃明前知法衆崩慟若壊梁木邦人號赴如<lb/>
失舟航以其年九月七日遷神於寺之南岡即安靈塔教<lb/>
也前後受法弟子百有餘人而全得戒珠宻傳心印者盖<lb/>
亦無㡬比丘惠詮知明道偵超然等皆奥室之秀者以瞻<lb/>
奉将逺經行坐蕪永懐宗極見託碑紀移有道於物外真<lb/>
無愧詞比遺爱於人間誠當墮涙銘曰<lb/>
浩浩清塵茫茫逝川大雄作矣救物為先明非有照慈亦<lb/>
無縁不宰功立忘機智全誰其弘之南嶽命代習識虗受<lb/>
<pb n="KR4c0052_SBCK_006-9b"/>
應身圎對理則歸空教惟不昧末摇本静行苦神泰雲跡<lb/>
一㓕天星六周熱惱就濯童蒙來求攝以尊念驅之力脩<lb/>
我法有户誰能不由甘露晨稀香雲夕卷彼岸方濟慈舟<lb/>
忽逺罏煙如在塔樹勿剪刋勒豐碑永想正眼<lb/>
　　　韋公神道碑銘<hi>缺</hi>
吕和叔文集卷第六<lb/>
</p>
<p>
</p>
  </div>
<div> <lb/>
    <p>
<pb n="KR4c0052_SBCK_007-1a"/>
吕和叔文集巷第七<lb/>
　朝議郎使持節衡州諸軍事守衡州刺史上騎都尉賜緋魚袋吕温<lb/>
　誌銘<lb/>
　　　鄭夫人墓誌銘<hi>缺</hi>
　　　大長公主墓誌銘<hi>缺</hi>
　　　李夫人墓誌銘<hi>缺</hi>
　　　栁夫人墓誌銘<hi>缺</hi>
　　　陳先生墓表<lb/>
有唐貞晦先生廣陵郡棠邑郷陳君曰融無字享年七十<lb/>
有二逰不出郷考終厥命嗚呼至哉良玉雖白不受采醴<lb/>
泉自甘非有和貞色縝宻丹青無自入也靈味天成麴蘖<lb/>
<pb n="KR4c0052_SBCK_007-1b"/>
無所資也故先生長而不學大樸不通乎輪轅至音不諧<lb/>
乎宮商曲直渾成巧匠莫能材也清濁一致伶倫莫能器<lb/>
也故先生老而不仕地虚而踐則有跡噐踈而扣則成聲<lb/>
我踐惟實跡不可得而見也我扣惟宻聲不可得而聞也<lb/>
故先生没而不稱若夫為飬克孝居䘮致毁事亡如存朋<lb/>
友孜孜兄弟怡怡於郷恂恂與物熈熈天性人道其盡於<lb/>
兹何必讀書然後為學知命是逹怡神為榮樂天忘憂自<lb/>
寵不驚貴我以道此非禄乎何必入官然後為仕我有信<lb/>
順自天祐之謂天盖髙亦旣知矣謂神盖幽亦旣聞矣何<lb/>
必俗聲然後為名大哉先生行不學之道據不仕之貴負<lb/>
不稱之名逹人觀焉斯亦極矣予貞元初寓居是邑言歸<lb/>
<pb n="KR4c0052_SBCK_007-2a"/>
京國道出其郷始見一郷之人父義子孝長惠㓜敬見乎<lb/>
詞氣發乎顔色不聞忿争之聲不見傲慢之容雍雍穆穆<lb/>
甚足異也因揣之而歎曰芳蘭所生其草皆香美玉所積<lb/>
其山有光此郷之人豈必盡仁其必有賢者生於是矣遂<lb/>
停車累日周訪故老果曰吾里嘗有陳融孝慈仁信不學<lb/>
不仕郷人見也皆自欲遷善逺罪亦不知其所以然今也<lb/>
則亡清風猶在予於是慨然痛先生以純徳至行沉落光<lb/>
耀官闕軾廬之禮士無表墓之文知而不書我執其咎乃<lb/>
披典挍徳謚曰貞晦先生窮徴其實建石於路用告将来<lb/>
之有識者云爾貞元五年秋八月東平吕某述<lb/>
　　　吕府君權殯記<hi>缺</hi>
<pb n="KR4c0052_SBCK_007-2b"/>
</p>
<p>
吕和叔文集卷第七<lb/>
</p>
<p>
</p>
  </div>
<div> <lb/>
    <p>
<pb n="KR4c0052_SBCK_008-1a"/>
吕和叔文集卷第八<lb/>
　朝議郎使持節衡州諸軍事守衡州刺史上騎都尉賜緋魚袋吕温<lb/>
　銘文<lb/>
　　　傅巖銘<hi>幷序</hi>
昔殷高宗恭黙思道至誠動天天将報之以說為瑞王在<lb/>
於寢降神夢中審形旁求實得於此曽不待敷奏以言明<lb/>
試以功脫刑人之衣便被公衮授受之際君不疑臣不慙<lb/>
大哉邈乎殷之所以興也若非武丁之心周乎天地傅說<lb/>
之徳通乎神明何感動訢合如此其易厥後唯文王以兆<lb/>
用太公自漁父而登國師白旄一麾光定天下抑其鄰歟<lb/>
由兹而還莫不先顯後幽右資左徳勒以漢秩束于周行<lb/>
<pb n="KR4c0052_SBCK_008-1b"/>
使特逹自致之士無聞焉吁可歎也夫以天驥之材而造<lb/>
父御之則必翼輕軒凌髙衢風翔電邁一日千里若制非<lb/>
其人服非其車忘權竒務牽束挫盛氣頓逸足使遵乎㝷<lb/>
常之躅則終歲疾驅望駑駘而不及矣遇與不遇又何疑<lb/>
哉嗚呼見賢非難知之難知之非難用之難用之非難特<lb/>
逹難君人者苟以特逹為心假無殷宗之夢必自得説不<lb/>
然則雖使咎䕫稷契盡入其庭亦葉公之見龍反疑惧矣<lb/>
况氤氲之中乎恍惚之際乎貞元九年予自鎬徂洛息駕<lb/>
於虞<graphic n="KR0593" url="https://raw.githubusercontent.com/kanripo/KR-Gaiji/master/images/KR0593.png" mimeType="image/png"/>之間升墟瞰原髣髴其地逺跡雖昧清風若存想<lb/>
說命三篇㡬墜秦火百代之後徳音如何乃作銘曰<lb/>
赫赫湯徳如火不㓕滔滔商祚如海不竭發祥播氣丗作<lb/>
<pb n="KR4c0052_SBCK_008-2a"/>
聖哲國誕武丁野生傅說說始胥靡武丁即阼徳通神交<lb/>
忽夢如悟若帝導我期於顥素有無之間邂逅相遇宵衣<lb/>
而起爰得其人貌符心冥如舊君臣飛龍在天山川出雲<lb/>
感激自致其間無因捨築傅巖脫鱗鵬程作霖時和奮檝<lb/>
川澄金在吾礪木從吾䋲君何言哉殷道中興元凱攀尭<lb/>
微舜曷階阿衡於湯抱鼎徘徊㑹合之際厥惟艱哉何如<lb/>
夢中天授神開惟賢是登道貴特逹匪次易用才其壅遏<lb/>
髙宗得說乃在恍惚掲銘摛光萬古不没<lb/>
　　　望思䑓銘<hi>并序</hi>
望思臺者漢武帝思戾太子之所建也事具漢書夫立人<lb/>
之道本乎情性生而知曰性感而動曰情性雖生情情或<lb/>
<pb n="KR4c0052_SBCK_008-2b"/>
㓕性是以聖人患其然而為之節誠而明之中而庸之建<lb/>
以大倫統以至順倫莫極於父子順莫先於慈孝然而全<lb/>
之者正也慈不得其正則失子孝不淂其正則失親救失<lb/>
之術存乎善教昔者三王之教丗子也如周公乃為太傅<lb/>
如召公乃為太保如太公乃為太師左右前後罔非端士<lb/>
禮以專其目樂以一其耳仁以制其氣義以凝其情故非<lb/>
僻之心無自入也䜛慝之口莫能間父子君臣之道所以<lb/>
全也漢則不然丗子非三代之賢保傅無二南之老左右<lb/>
前後惟刑餘罪人目流於靡慢耳溺於惉懘氣溢於寵渥<lb/>
情蕩於驕奢於是非僻之心得以入矣讒慝之口得以間<lb/>
矣父子君臣之道所以離矣向使太子師友尊嚴左右端<lb/>
<pb n="KR4c0052_SBCK_008-3a"/>
肅雖江充之詐敢以不義而加之耶向使太子孝徳彰聞<lb/>
仁聲茂著雖武帝之惑豈遽以大逆而疑之耶向使太子<lb/>
早服師訓少知教義豈忍以一朝之忿弃其親而忘其身<lb/>
耶由是言之其所以䧟於此者漸矣殆哉當時之勢也國<lb/>
忘冡嗣武老昭弱京師喋血天下疑動若無霍光受負圖<lb/>
之寄秉不奪之節斥昏建明鎮翊洪業則必庻蘖㝷戈起<lb/>
商參之禍姦臣秉舋行羿没之事漢家之厄豈及三七哉<lb/>
此有社稷者之所宜深戒也乙亥歲予經于湖登兹荒䑓<lb/>
望古太息以為遇夫一物有可以正訓於世者秉筆之士<lb/>
未嘗闕焉乃作銘曰<lb/>
人倫大統天性是寳雖曰自然亦資黼藻漢皇父子一失<lb/>
<pb n="KR4c0052_SBCK_008-3b"/>
其道四海為家不能相保荒䑓巋而千古之悲悔目空㫁<lb/>
冤魂不歸疑生於微禍積於基苟有明義誰其間之嗣維<lb/>
邦本本動邦危於呼後王鍳兹在兹<lb/>
　　　東古周城銘<hi>并序</hi>
魯昭公三十二年周萇叔合諸侯之大夫城成周衛彪傒<lb/>
曰天之所壞不可支也萇弘違天必受其咎異歲周人煞<lb/>
萇弘左氏明徴以為丗䂓俾持顛之臣沮其勝氣非所以<lb/>
厲尊王垂大訓也予經其地而作是銘<lb/>
文武受命肇興西土周公作洛始㑹風雨居中正本拓統<lb/>
開祚盛則駿奔衰則夾輔平王東遷九鼎日輕二伯之後<lb/>
時無義聲大夫萇弘言抗其傾坐召諸侯廓崇王城雖微<lb/>
<pb n="KR4c0052_SBCK_008-4a"/>
逺猷實被令名冝福而禍何傷於明立臣之本委質定分<lb/>
為仁不卜臨義不問無天無神唯道是信國危必扶國威<lb/>
必振求而不獲乃以死殉興亡治亂在徳非運罪之違天<lb/>
不可以訓升墟覧古慨焉遐憤勒銘頽隅以勸大順<lb/>
　　　成臯銘<lb/>
茫茫大野萬邦錯峙惟王守圖設險於此呀谷成塹崇顛<lb/>
若壘勢軼赤霄氣吞千里洪河在下太室旁倚崗盤嶺蹙<lb/>
虎伏龍起鏁天中區控地西鄙出必由户入皆同軌拒昏<lb/>
納明閉亂開治昔在秦亡雷雨晦冥劉項分險扼㗋而争<lb/>
漢飛鎬京羽斬東城徳有厚薄此山無情維唐初興時未<lb/>
大同王於東征烈火順風乗髙建瓴擒建係充奄有天下<lb/>
<pb n="KR4c0052_SBCK_008-4b"/>
斯焉定功二百年間大朴旣還周道如砥成臯不關順至<lb/>
則平逆者惟艱敢跡成敗勒銘　顔<lb/>
　　　謁舜廟文<lb/>
唐貞元年一年歲次乙亥十一月一日東平吕某敢盥沐<lb/>
齋㓗敬謁於帝舜之神㳟惟至仁無方大孝不匱徳馨升<lb/>
聞允釐百揆以聖授聖猶言歷試擇人之君良不可易聖<lb/>
功無全相待而宣雷驅四㐫雲起八元火治陶丗璿璣轉<lb/>
天垂衣巖廊萬物浩然是稱至理是曰帝者混成雍熈永<lb/>
錫大嘏乃眷南顧蒼梧之野歸堯鴻名付禹天下茫茫推<lb/>
遷邈萬斯年三代之後誰為聖賢政如頽波俗若壞山韶<lb/>
樂猶在薫風不還於戯道有通變事有同異官帝家王隨<lb/>
<pb n="KR4c0052_SBCK_008-5a"/>
時之義揖讓而禪故非力致所以識者存而不議若輔相<lb/>
之宜裁成之䂓煥乎文章百代可知九官惟舊七政有彛<lb/>
弘道在人太平無時如何後王曽莫是思甚易甚簡捨而<lb/>
弗為歷山巋然河水東注唐虞日逺楊墨誰拒瞻彼清廟<lb/>
薄言往訴庻㡬精誠必我依據俾躍清源俾飛曽雲神行<lb/>
之道以致吾君不然歸来鳥獸為群敢竭微志託於神明<lb/>
　　　華山下酹王景略文<lb/>
唐貞元十二年十一月六日河東男子吕某敬酹于符秦<lb/>
丞相王公景略之墓昔馬氏暴興丗不及三㧞根河洛遺<lb/>
枿東南鋸牙霆聲争逐婪婪天下為血晉猶清談帝命景<lb/>
略被兹文武秉心無親用則為主惟秦悼丗求我草莽振<lb/>
<pb n="KR4c0052_SBCK_008-5b"/>
衣投畚起作雷雨雨莫不潤雷莫不震吸凉吞燕嚼魏<graphic n="KR0877" url="https://raw.githubusercontent.com/kanripo/KR-Gaiji/master/images/KR0877.png" mimeType="image/png"/>
晋海蕩風掃天臨嶽鎮功存生人是曰大順武功成矣文<lb/>
治定矣晏開太平垂及三紀子也無夀秦其不祀日沉天<lb/>
昏水竭龍死時更運徃<hi>一作改</hi>道曆消長屹彼壮骨沉爲朽<lb/>
壌烈氣猶在英風可想雲開華山若見精爽樂毅佐燕功<lb/>
負其名漢猶求後寵號華成曷如夫子翊運而行廓定八<lb/>
州澤流群生歷代王者迨我聖明盛徳未聞荒墳欲平我<lb/>
來于東稅駕釃酒才何敢望数亦未偶終其自致窺于户<lb/>
牖靈魄若存死爲冥友<lb/>
　　　代齊常侍祭樊襄陽文<lb/>
維年月日某官某以清酌之奠敬祭于故㐮陽節度使右<lb/>
<pb n="KR4c0052_SBCK_008-6a"/>
僕射贈司空南陽樊公之靈惟公直方忠厚沉敏肅給通<lb/>
如川流守若山立精風方運垂天難戢建中旁求䇿元帝<lb/>
聦昌言右掖高歩南宫爰<graphic n="KR0574" url="https://raw.githubusercontent.com/kanripo/KR-Gaiji/master/images/KR0574.png" mimeType="image/png"/>使選将命序戎信在言前知<lb/>
行誠中消息其用車書以同㓂逼漢南乃佐戎律偏師靖<lb/>
難全功受鉞兵荒之後政克畫一直䋲威姦柔轡惠物一<lb/>
臨荆門再撫峴陽積徳逾紀闇然彌彰天不慗遺人之云<lb/>
亡朝野震悼豈惟一方清永之後獲同王事相府之舉謬<lb/>
厠公議重以中外綢繆親懿旋觀全才備歸精義交以氣<lb/>
合情由道至循躬雖虚望古無媿嘗言有德必錫永年元<lb/>
聖是毗大猷于宣擊壌鼓腹吾将老焉今則已矣誰其問<lb/>
天日月将葬哀榮式備禮有執紼官無離次闢寝流動哀<lb/>
<pb n="KR4c0052_SBCK_008-6b"/>
何可旣遥申薄奠歆此精意嗚呼哀哉尚饗<lb/>
　　　代宰相祭故齊相公文<lb/>
維年月日某官某等謹以清酌庻羞之奠敬祭於中書侍<lb/>
郎平章事太子賔客贈戸部尚書齊公之靈古人所難有<lb/>
道有時惟公挺生克叶昌期雲引喬幹雷起幽姿禮義誠<lb/>
衡文章元龜學覩儒奥政為吏師金鏘遐音玉立清儀始<lb/>
踐南宮洎參左掖麾幢符竹禮樂圖籍萎𬎼焜燿出入揚<lb/>
歷晦而逾明虛乃受益爰登大任光賛庻績棟材斯全鼎<lb/>
味以適道始交泰志惟匪躬方盡嘉猷以奉時雍疾罷私<lb/>
室寵賔儲宫日兾勿藥再諧至公如何忽焉降命不融竟<lb/>
孤宸睠誰問蒼穹估早辱見知深契風義躭獲同樞近備<lb/>
<pb n="KR4c0052_SBCK_008-7a"/>
得純懿珣瑜三阿交代郢則兩掖聮事氣以正合情由道<lb/>
至視孤有懐慟寝無媿龜兆叶吉素車東轅喉舌追命股<lb/>
肱殊恩魂留魏闕形返周原凡我寮舊舉觴以言神聽不<lb/>
昧知余所敦尚饗<lb/>
　　　祭陸給事文<lb/>
維貞元元年歳次乙酉十月景申朔十日乙巳将仕郎守<lb/>
尚書户部員外郎賜緋魚袋吕某㓗罇罍誠敬祭於故給<lb/>
事中呉郡陸公之靈嗚呼噫<graphic n="KR1077" url="https://raw.githubusercontent.com/kanripo/KR-Gaiji/master/images/KR1077.png" mimeType="image/png"/>道之難行古人所悲有時<lb/>
無人有人無時時可人可則命奪之公初負道年志俱壮<lb/>
巳任致君指掌太平徳宗旁求始賔明庭抜乎其倫聿駿<lb/>
有聲實欲以至公大當之心沃明王之心簡能易知之道<lb/>
<pb n="KR4c0052_SBCK_008-7b"/>
大明主之道難得易失怡然退保或僶俛從事或棲遲却<lb/>
掃二十年間為郎而老嘗言吾雖巳矣道不可巳永懷其<lb/>
人見而後死某以弱齡獲謁于公曠代之見一言而同且<lb/>
曰子非入吾之域入堯舜之域子非覩吾之奥覩宣尼之<lb/>
奥良時未來吾老子少異日河圗出鳯鳥至天子咸臨泰<lb/>
階清問理本其能以生人為重社稷次之之義發吾君聦<lb/>
明躋盛唐於雍熈者子若不死吾有望焉某也不侫謬納<lb/>
大賢其何以充塞所知克當斯言姑用紳而書牘而藏傳<lb/>
於子孫為門户光旣而各淪風波秦吾索居某非出䖏迫<lb/>
屑無餘公乃高翔海郡與道虚徐猶念垂訓研覃厥初作<lb/>
君臣得失之圗成春秋不刋之書今年太皇繼天元聖在<lb/>
<pb n="KR4c0052_SBCK_008-8a"/>
震徴公夕拜侍講古訓皇王秘寳造昔<hi>一作膝</hi>而進以石投<lb/>
水至誠無朕討論未竟公則旣病重光㫒矣公病不起河<lb/>
海晏而航檝自隳禮樂作而龜玉先毁與其時而奪其夀<lb/>
吾未知夫所以嗚呼惜哉某奉使無状閉留昆夷再換炎<lb/>
凉言歸未期公方沉瘵忘已之危念我否隔發言漣洏悉<lb/>
所著書付予稚兒曰道之将興而父其歸懼不果待寓心<lb/>
於斯似有明神感公所敦窮荒生還僅及公存綿頓在牀<lb/>
深堂晝昏舉燭開目握手無言自此及終曽未浹辰凡曰<lb/>
識者孰堪酸辛况予之情豈云他人涕盡一哀痛纏百身<lb/>
禮不忘本卜歸江濵躬執薄酹心摧氣堙儻見期之言可<lb/>
徴平生之志獲申吕氏陸氏戚休惟均魂而有知歆之聽<lb/>
<pb n="KR4c0052_SBCK_008-8b"/>
之嗚呼哀哉尚饗<lb/>
　　　道州祭百姓鄧助費念文<lb/>
維元和五年歲次庚寅五月庚子朔七日丙午刺史吕某<lb/>
遣衙前虞侯蔣沼以酒晡之奠告鄧助費念之靈使君受<lb/>
命牧汝牧汝不能庇護使賊孟鸞等敢作不道酷加殺害<lb/>
是用疚心疾首萬計計擒亷使仁明不貸兇悪窮泉冤痛<lb/>
今日方申慙念無及澘然泣下故令於汝没䖏陳誠之屍<lb/>
魂而有知歆此告酹嗚呼哀哉<lb/>
　　　祭侯官十七房叔文<lb/>
維元和五年歲次庚寅九月戊戍朔三日庚子堂妷男朝<lb/>
議郎使持節衡州諸軍事守衡州刺史上騎都尉賜緋魚<lb/>
<pb n="KR4c0052_SBCK_008-9a"/>
袋某郷貢進士譲致祭十七房叔候官府君之靈私門薄<lb/>
佑終鮮諸父堂從之内唯叔一人少小相依筆硯同學永<lb/>
言素契情實兼常早表誠言見託身事官孤力薄卒用無<lb/>
成慙負幽明興言痛咽叔無㣧嗣後效何伸河中大瑩禮<lb/>
合禮塟祔十五房尚寓淮甸時力未并且於江陵謹議權<lb/>
厝終期通歳异壌同歸皦日在天誓無二事嗚呼哀哉三<lb/>
湖三湘前歲共入孤舟單旐今日何之慟訣江津倍増摧<lb/>
慕式具祖奠伏惟尚饗<lb/>
　　　衡州祭柘里渡溺死百姓文<lb/>
維元和五年歲次庚寅十月戊辰朔十七日甲申刺史吕<lb/>
某遣故衙前虞候何防以豚酒之奠致祭於蘇昇陳　李<lb/>
<pb n="KR4c0052_SBCK_008-9b"/>
</p>
<p>
</p>
  </div>
<div> <lb/>
    <p>
<pb n="KR4c0052_SBCK_009-1a"/>
吕和叔文集卷第九<lb/>
　朝議郎使持節衡州諸軍事守衡州刺史上騎都尉賜緋魚袋吕温<lb/>
　頌讃<lb/>
　　　凌烟閣勳臣頌<hi>并序</hi>
我二后受成命撫興運轉坤軸撼乾樞鼓元氣而雷域中<lb/>
騰百川而雨天下雷收雨霽如再開闢蕩焉與太極同功<lb/>
貞觀十七年太宗以功成理定秉為而不有之道譲徳於<lb/>
祖考推勞于群臣念匡濟於艱難感風雲於疇昔思所以<lb/>
攄之無窮乃詔有司擬其形容圗畫於凌烟閣者二十有<lb/>
四人盖象乎二十四氣之佐天昭勲徳也昔者舜以九官<lb/>
<hi>一作五臣</hi>致理周以十亂返正髙皇以三傑作漢光武以二十<lb/>
<pb n="KR4c0052_SBCK_009-1b"/>
八将中興若夫錯綜勲賢籠絡今古雄四代而髙視者其<lb/>
唯聖唐乎至若唐莒公劉渝公之倫探元符建帝圗首戴<lb/>
神堯舉晉陽而活天下此則大禹之拯溺也魏鄭公以致<lb/>
君爲巳任諌若不及謇謇左右秉心宣猷此則咎陶之颺<lb/>
言也虞永興紏合群儒旁求百代明備王禮克諧帝樂使<lb/>
我大國煥乎其有文章此則夷䕫之制作也長孫趙公舉<lb/>
大義除二兇安宗廟定社稷以振我丕赫無疆之休此則<lb/>
周公之匡救也英衛受天勇知雄武佐聖鼓行海内麾定<lb/>
四方此則太公之鷹揚也房杜玄機朗識並運惟幄神發<lb/>
響效謩成天功此則蕭何之指蹤子房之决勝也尉遲秦<lb/>
程剛毅木訥氣鎮三軍力崩大敵疋馬孤劒爲王前驅此<lb/>
<pb n="KR4c0052_SBCK_009-2a"/>
則呉漢之樸忠賈復之雄勇也其餘皆榱棟殊材黼黻異<lb/>
制儔諸古烈罔有慙徳皇王之際於斯爲盛其始也文爲<lb/>
經武爲緯智斯作忠斯述其末也大不偪小不遏退者全<lb/>
來者逹控而縱之使自用之推而引之使自盡之不設籠<lb/>
檻以觀遼廓之致不煩韁鏁以極權竒之變執一徳而衆<lb/>
力展懸大信而群情竭高祖聚之以義太宗用之以道髙<lb/>
宗終之以仁傳聖萬代享其功利此非盛歟此非盛歟昔<lb/>
陸機袁宏爲晋人而歌功於漢魏作者猶或稱之况乎逰<lb/>
聖代觀國光目睨凌烟而頌聲不作某不揣賤劣有亹<hi>一作</hi>
<hi>斐</hi>然之志輙盡所蓄各爲讃一章上以見王業之艱難中<lb/>
以明聖賢之相須次以朗前哲之光韻末以聳後人之誠<lb/>
<pb n="KR4c0052_SBCK_009-2b"/>
節侯君集張亮負<graphic n="KR0564" url="https://raw.githubusercontent.com/kanripo/KR-Gaiji/master/images/KR0564.png" mimeType="image/png"/>䟦扈自䧟大逆敢没其名用彰天刑<lb/>
使伐勞懐貳者懼春秋之義異姓為後故以河間元王為<lb/>
讃首云<lb/>
　　　河間王孝恭<lb/>
太極<graphic n="KR0799" url="https://raw.githubusercontent.com/kanripo/KR-Gaiji/master/images/KR0799.png" mimeType="image/png"/>天本由一氣大人創業資我族類堂堂河間仁勇<lb/>
是經遹駿有聲為唐宗英暴惰天亡群盗猖狂我代用張<lb/>
時惟哲王武有烈光為瓜翼肺腸經綸八方自南徂東晏<lb/>
侮登江<hi>平蕭侁輔公祐</hi>使父兄帝天下化家為邦用竭爾力寵臻<lb/>
其極言不代色不徳以遜以黙柔嘉惟則佐高祖建大勣<lb/>
如周旦奭與太宗守大成如漢間平冝君冝王盤石無疆<lb/>
　　　房梁公玄齡<lb/>
<pb n="KR4c0052_SBCK_009-3a"/>
梁公先覺龍卧待君長彗流光掃天布新義師雷興公躍<lb/>
其鱗杖䇿千里來排帝閽婉婉梁公實懿實聦實光實融<lb/>
羽義翼忠若鸞若鴻大風動地儒服從容静運胷中弛張<lb/>
折衝左右太宗夷屯廓蒙定髙祖功功告武成翊開太平<lb/>
我心雖勞時靡有争網羅遺賢推轂群英玉不韜輝蘭無<lb/>
沉馨飛鴻出冥振鷺在庭濟濟多士太宗以寕公無事矣<lb/>
闕衮有補惟仲山甫經營四方方叔邵虎大邦鈞軸至則<lb/>
委汝閑居台輔撝黙自處亦莫敢余侮髙朗令終嗚呼梁<lb/>
公<lb/>
　　　杜萊公如晦<lb/>
穆穆萊公竒姿粹靈藴元和氣爲大國禎乗時能恢唐室<lb/>
<pb n="KR4c0052_SBCK_009-3b"/>
大開故人相携<hi>公與房梁公同有匡濟之志也</hi>直上泰階更爲隂陽迭作<lb/>
日月佐明四方賛育萬物王度是欽如玉如金徳音愔愔<lb/>
萬有千古永稱房杜如周申甫<lb/>
　　　魏鄭公徴<lb/>
堂堂魏公崇節大志喬幹直聳摩天自致遭風雲時得覇<lb/>
王器一言委質有死無二撫我則后冬盡其志<hi>甞仕李宻隱太子</hi>
沉浮變通龍戰旣息皇建其極俾𥙷衮職其䋲則直諤諤<lb/>
嶷嶷危言正色保太宗徳弼違替否日月不蝕黜漢覇雜<lb/>
行周王道人或有言秉徳不撓<hi>與封徳彛庭論</hi>禮興樂崇徳洽道<lb/>
豐保合大和昭明有融起四年中復三代風言出化成神<lb/>
哉厥功尹躬佐商有恥于湯公以其心匡扶聖唐爲唐宗<lb/>
<pb n="KR4c0052_SBCK_009-4a"/>
臣致唐無疆致唐無疆永式萬邦<lb/>
　　　長孫趙公無忌<lb/>
趙國之先發祥朔土乃祖乃父受天之祐有女而聖<hi>文徳皇后</hi>
為天下母有子而賢為唐室輔聖賢同氣千載一覩不顯<lb/>
趙公允武允文克忠克仁實有大<graphic n="KR0564" url="https://raw.githubusercontent.com/kanripo/KR-Gaiji/master/images/KR0564.png" mimeType="image/png"/>髙祖受命太宗歸尊<lb/>
翼翼乾乾恪居於藩群孽亂嗣争窺神噐鴻萊将墜公掲<lb/>
大義一匡天地人到於今家受其賜帝将傳聖爰有顧命<lb/>
汝忠汝誠莫與汝京與我聖子守唐太平公相高宗有太<lb/>
宗遺風刑措財豐八荒來同和氣大融妖星襲月禍起中<lb/>
宫公将正之以王帝躬<hi>武氏謀位公以力争</hi>力屈群邪誠阻天聪黜<lb/>
非其尤令聞無窮<lb/>
<pb n="KR4c0052_SBCK_009-4b"/>
　　　唐莒公儉<lb/>
歲寒隂凝氷雪皚皚有鳥擇木先陽春來誰與莒公王佐<lb/>
之材間運未開登潜龍臺代萬姓請命與天為媒扶龍而<lb/>
興振起雲雷權輿帝圗經始唐基始覆一簣勃然巍巍易<lb/>
失曰時難知惟㡬知㡬其神莒公元<graphic n="KR0564" url="https://raw.githubusercontent.com/kanripo/KR-Gaiji/master/images/KR0564.png" mimeType="image/png"/>
　　　劉渝公政㑹<lb/>
河出崑崙來潤中夏連山合沓横擁其派巨靈勃然手拆<lb/>
太華决流東注功並造化粤我聖唐将舉晉陽帝命是将<lb/>
徃拯溺于四方亦旣載斾亦旣秉鉞強兇當路<hi>王威高若雅</hi>拒<lb/>
不淂發渝公慷慨感義激節用竒制變大事立决雷奮電<lb/>
越天衢八逹則莫我敢遏如巨靈破山河勢始豁赫矣渝<lb/>
<pb n="KR4c0052_SBCK_009-5a"/>
公與神齊烈跡如仙掌烱烱不㓕<lb/>
　　　李衛公靖<lb/>
有隋之末群盗熾爇帝怒震發五星從太白煥昭参野将<lb/>
有聖人兵定天下金精下射猛毅感激李公矯矯從此奮<lb/>
跡躍于中原王者則獲壮士不死<hi>初公不利扵我帝欲戮之壮其言而免壮士公</hi>
<hi>自稱</hi>唐威載赫帝曰汝傑致天之罰手付金鉞俾往式遏不<lb/>
庭則煞如飈發發如火烈烈摧枯爍雪應鼓如截逺若荆<lb/>
巫險若江湖強若匈奴莫不率從莫不震恭平書混同氛<lb/>
祲蕩空衛侯之功功則誰何威明惠和䇿勇駕智長驅仁<lb/>
義仁義曠蕩帝王之将萬古曷瞻鐡山巉巉<hi>詔築墳闕象鉄山積石山</hi>
　　　李英公勣<lb/>
<pb n="KR4c0052_SBCK_009-5b"/>
横流莫拯大亂無象英公傑出應運為将與楚楚覇與漢<lb/>
漢王天時人事隨我所向長蛇縱蠧<hi>王充</hi>東㩀河洛婪婪封<lb/>
豕<hi>建徳</hi>來濟同悪號吼連聲如雷如霆萬里震驚時維英公<lb/>
諒我太宗斬豕以鉞取蛇于穴群穢殄㓕乃定九鼎乃開<lb/>
明堂奄有大邦金甲同光告成于皇<hi>太宗獻捷于髙祖與勣俱擐金甲為上下</hi>
<hi>将</hi>皇業用昌帝命英公北伐玁狁雷鼓殷殷旄頭㡬殞掃<lb/>
雪黒山布唐陽春五原草緑不見南牧島夷未庭天子親<lb/>
征其鋒維英莫拒莫抗是震是蕩破東海浪天下旣和解<lb/>
鞍投戈衮服委蛇華髪皤皤終始三朝無玷可磨<lb/>
　　　劉䕫公弘基<lb/>
䕫公峥嶸金虎之精應時而生與運俱行搃帝元戎震唐<lb/>
<pb n="KR4c0052_SBCK_009-6a"/>
天聲瞋目張膽前無金城别建龍節中分虎旅啟行萬里<lb/>
乗氣一鼓劍揮雷霆斾卷風雨先馳威陽鏁定天府天府<lb/>
旣定唐集大命入陽王庭出權兵柄薄伐獫狁朔風不競<lb/>
征徂島夷東海如鏡義始忠卒元勲之盛<lb/>
　　　長孫邳公順徳<lb/>
泰山未明雲鬰幽崖日觀赫開舒為丹霞昔我大原賢傑<lb/>
潜屯帝出於震爛其盈門邳公炳焉寔耀其間功参造物<lb/>
謀恊先天執殳前驅捧轂南轅以勞以舊佐命之元<lb/>
　　　虞永興公世南<lb/>
英英永興華德素行以文冨國以道佐命天下旣平為唐<lb/>
儒宗東觀石渠始出古風乗精驛思假道書圃馳騁百代<lb/>
<pb n="KR4c0052_SBCK_009-6b"/>
出入三古問羲皇心聽堯舜語歸來帝側獻可替否帝告<lb/>
永興與鴻碩之倫闡六籍三墳建樂章禮文先師是宗先<lb/>
聖是崇於廓辟雍辟雍沉沉天子所臨或絃或歌講古述<lb/>
今其徒八千纓弁森森獩貊羗髳咸詠徳音羽林孤兒亦<lb/>
垂青襟洋洋聲教無逺不洎日月所照皆成文字鬰開古<lb/>
始掃蕩澆季寔我群儒成太宗之志英英永興冝曰文懿<lb/>
<hi>公謚</hi>
　　　尉遲鄂公敬徳<lb/>
洸洸鄂公百錬龍鋒沉翳未宣氣衝斗間佩非其人<hi>初事宋金</hi>
<hi>剛</hi>躍入大川神武獲焉提之上天天地之内指麾無前熊<lb/>
威虎力隱居敵國剛毅木訥安劉必勃武徳之屯手拔禍<lb/>
<pb n="KR4c0052_SBCK_009-7a"/>
根掃除氛昏捧出白日耀于天門功成名遂髙謝戎事烈<lb/>
烈猛志化為和氣深地高堂頥性保常屑瓊飲露静奏清<lb/>
商商為臣勵事君鄂公之志之仁<hi>貞觀後公不交人事常鍊氣服食奏清樂商以</hi>
<hi>自泰</hi>
　　　蕭宋公瑀<lb/>
隋氏不君忠賢莫用桐生朝陽有集惟鳯捨彼頽厦欎為<lb/>
新棟路車玄衮開國有宋武徳之暮群孽内蠧巍巍宋公<lb/>
聳節髙歩不吐不茹不來不去屹崛中立為天一柱從容<lb/>
而言社稷遂安持誠秉忠光輔二君激濁揚清欲人如身<lb/>
道至廣莫我敢群境至大不容纎塵雪山倚空氷壑照人<lb/>
耿介絶鄰為唐貞臣<lb/>
<pb n="KR4c0052_SBCK_009-7b"/>
　　　張郯公公謹<lb/>
有倬郯公仡仡而貞洸洸而仁寔太宗信臣太宗守藩内<lb/>
難未夷圗之則安捨之則危帝臨安危機以懼以疑以蓍<lb/>
為有知是筮是咨郯公嶷然排闥折蓍抗憤正詞用人事<lb/>
定天意身為元龜不知不識順義之則以定社稷郯公之<lb/>
力公之云亡帝念其勤若痛在身天懐發中哭不避辰君<lb/>
臣之間夐古未聞<lb/>
　　　屈突蔣公通<lb/>
五運相推土火革期隋化為唐忠臣不知猶驅義徒奮拒<lb/>
王師指心誓天摩頸待時人歸有徳四海皆叛春日滿川<lb/>
孤氷未泮亡家狥國方寸不亂力屈勢窮排空落翰東南<lb/>
<pb n="KR4c0052_SBCK_009-8a"/>
慟哭血盡魂㫁杖忠就擒萬國瞻漢帝曰邇通古之烈士<lb/>
孝于其親誰不欲子俾侯于蔣授以師紀感恩不死宣力<lb/>
如彼佐唐扶隋多教之美<lb/>
　　　高申公士亷<lb/>
維嶽降神佐唐生申忠貞自天孝友如春徳為邦基行厚<lb/>
人倫肅肅雍雍真王者臣慶因歸妹光延天配<hi>文徳皇后之同出也</hi>
婚媾之中雲龍潜㑹建公南海廓我無外諒我撥亂弼文<lb/>
開泰逷彼庸蜀薦鍾澆季文翁之化若掃於地申公攸徂<lb/>
有教無類父子兄弟望風相媿勃興儒雅大復禮義西南<lb/>
頌聲到今未墜名登元勲理冠群吏全材大噐於礫厥懿<lb/>
　　　殷鄖公開山<lb/>
<pb n="KR4c0052_SBCK_009-8b"/>
温温殷公初若懦夫銅印試吏褒衣爲儒大風驅雲忽與<lb/>
之俱連逢真宰参造化謩天地旣闢厥功有赫從王龔行<lb/>
佐帝光宅逺展驥足高憚鳯翮以永終譽垂于竹帛<lb/>
　　　秦胡公叔寳<lb/>
洛汭之役龍戰未决<hi>我師與王充陣於九江</hi>秦公應變臨陣電㧞鋭<lb/>
氣盡來我盈彼竭成敗反掌存亡奄忽虎來風壮鼇轉山<lb/>
没遂作心膂爰從討伐崩圍䧟陣火迸氷裂翕如鄂聳縱<lb/>
若鯨突功成國定萬古壮骨<lb/>
　　　程盧公知節<lb/>
盧公倬然動軼㡬先轉禍爲福<hi>與秦胡公降於九曲</hi>攀龍上天<graphic n="KR0813" url="https://raw.githubusercontent.com/kanripo/KR-Gaiji/master/images/KR0813.png" mimeType="image/png"/>翻<lb/>
鵬翼積風乃聳桓桓将軍大敵則勇雷崩山谷貔虎頓伏<lb/>
<pb n="KR4c0052_SBCK_009-9a"/>
颷到溟波鯨鯢蹉跎見危而進當死不譲干城三朝身老<lb/>
氣壮<lb/>
　　　叚褒公志玄<lb/>
褒公虎臣先運而臻謁帝太原許唐與身擁劔駕氣騰風<lb/>
躍雲積忠累仁光有厥勲建斾北伐細柳宵屯風謐霜凝<lb/>
嚴局逹晨天子之使駐車軍門<hi>軍屯肅章門外壁門以夜不納制使</hi>安衆秉<lb/>
威此真将軍洸洸桓桓克壮有聞<lb/>
　　　許譙公紹<lb/>
群動相食血流中原譙公夷陵豺虎與鄰列境連城火炎<lb/>
烟昏皎其一邦如玉不焚三光忽開萬家皆新誰有天下<lb/>
平生故人<hi>公與髙祖有舊</hi>引忠歸誠豹變蠖伸金石之契移為君<lb/>
<pb n="KR4c0052_SBCK_009-9b"/>
臣奕奕煌煌為龍為光元戎啟行大斾央央式遏大江奄<lb/>
征南方恩斯勤斯兩不可忘<lb/>
　　　皇帝親庻政頌<hi>并序</hi>
臣聞光宅大寳茂育群生神而明之必在上聖然則所同<lb/>
者道所異者時或以垂拱仰成或以勵精自致及乎俗躋<lb/>
仁夀理洽時雍弛張之政不殊勞逸之功則倍我皇帝體<lb/>
至化含元精苞乾剛履坤順誕<graphic n="KR0574" url="https://raw.githubusercontent.com/kanripo/KR-Gaiji/master/images/KR0574.png" mimeType="image/png"/>駿命恢纂鴻休宣八聖<lb/>
之重光集百靈之奥祉如天之燾如地之容鼓義為雷霆<lb/>
奮仁為風雨幹璿衡而轉七曜懸金鏡而納九圍廓氛沴<lb/>
而川澄㳫禎祥而山委昔軒轅氏斬蚩尤㓕火帝功至大<lb/>
矣若非杖風后之助受玄女之符未能尅也陶唐氏誅四<lb/>
<pb n="KR4c0052_SBCK_009-10a"/>
罪定水災徳至厚矣若非大舜之登庸伯禹之盡力未能<lb/>
成也湯以伊尹為相始定殷功武以太公為師乃康周道<lb/>
高祖紹復資傅說啟沃之言宣王中興頼山甫将明之政<lb/>
今陛下大康四海雄軼二紀百姓不知其日用群臣無望<lb/>
於清風而乃業邁乎前王功高乎古烈聖作物覩孰知其<lb/>
源竊以管窺天倪蠡挹溟量庻乎大畧可得而言焉陛下<lb/>
自代天統物之初則以屈已濟人為意䖍臨庻政躬搃萬<lb/>
樞四册賢良六親郊祀勤恤於理本盡瘁於生靈詳曠代<lb/>
之所未詳慮列辟之所未慮夏景大而方食寒星在而求<lb/>
衣寸隂不捨於論思子夜猶觀乎啟事除一物之患而品<lb/>
類獲安伸匹夫之冤而庻獄自息棄瑕而録用含垢而宥<lb/>
<pb n="KR4c0052_SBCK_009-10b"/>
過小善可紀必㧞於宸衷片言有孚不忘於睿聪至如天<lb/>
時之豐約地利之夷險邦賦之盈虗師律之貞暴閭閻之<lb/>
疾苦稼穡之艱難人風之情偽吏理之得失莫不宻歸神<lb/>
筭潜納皇明雖隂陽不能以氣欺雖鬼神不能以形遁何<lb/>
細而不及何大而不苞何秘而不彰何難而不就猶復登<lb/>
䑓念在隂之慘聞樂思向隅之情御裘感短褐之寒臨膳<lb/>
愛單食之餧日慎一日旣泰而不自泰旣安而不自安兢<lb/>
兢乎業業乎此其所以廣運而有成全功之克舉者也然<lb/>
而感覆燾之恩者欲天之彌髙荷容載之徳者欲地之彌<lb/>
厚仰照臨之明者欲日月之彌光微臣被淳風飲玄澤親<lb/>
挹行事目覩升平憂勞誠難願陛下勉之而已美善誠至<lb/>
<pb n="KR4c0052_SBCK_009-11a"/>
願陛下保之而巳若夫雖休勿休玄黙優柔君上之體也<lb/>
遹觀厥成蹈舞頌聲臣下之職也為而不有徳莫至焉知<lb/>
而不稱罪莫大焉臣某敢昧死再拜稽首獻皇帝親庻政<lb/>
頌一首其詞曰<lb/>
出師邁徳玄元儲慶幽而復曜髙祖受命貞觀致理開元<lb/>
殷盛艱而復康皇帝親政受命繼何邈萬斯年親政維何<lb/>
夕惕乾乾天道福謙我則奉天人生在勤我則率先憂堯<lb/>
之心勞禹之形求人之瘼思國之經年亦豐止御膳不馨<lb/>
夜如何其皇寝未寧偃武修文太和氤氲海不揚波天無<lb/>
纎氛鳥章之長椎髻之君㑹朝明庭其從如雲巍巍崇崇<lb/>
於穆昭融冝播大樂以宣皇風鏗鏘盛德蹈舞神功下臣<lb/>
<pb n="KR4c0052_SBCK_009-11b"/>
作頌永示無窮<lb/>
　　　狄梁公立盧陵王傳讃<hi>并序</hi>
梁公以武氏篡盗國命如綴翊安宗祉非我而誰是用蒙<lb/>
大耻履大險聳節振義以持丗心閑髙祖天下於方寸之<lb/>
地盗力雖盛莫之敢闚唐復為唐繄公是頼後代昧者頗<lb/>
歸功公五臣殊不知五臣之功公所授也客有以李北海<lb/>
所傳示予者述廬陵廢立之際見公如生貽諸将來可以<lb/>
不惑敢攄憤而讃之詞曰<lb/>
於休梁公社稷之臣濡跡應變與唐屈伸妖虹横天鳴牝<lb/>
專晨獨立大道指南生人闔闢有期命先我時乃建國本<lb/>
代天張機取日虞泉浣光咸池潜授五龍夾之以飛臨終<lb/>
<pb n="KR4c0052_SBCK_009-12a"/>
指麾皇業再基運起身後功成不知穆若清風嶷然宏規<lb/>
凢為臣者可不度思<lb/>
　　　張荆州畫讃<hi>并序</hi>
中書令始興文獻公有唐之鯁亮臣也開元二十二年後<lb/>
玄宗春秋髙矣以太平自致頗易天下綜覈稍怠推納寖<lb/>
廣君子小人摩肩于朝直聲遂寢邪氣始勝中興之業衰<lb/>
焉公於是以生人為身社稷自任抗危言而無所避秉大<lb/>
節而不可奪小必諫大必諍攀帝檻歷天階犯雷霆之威<lb/>
不霽不止日月㡬蝕為公却<hi>一作却為分</hi>明虎而冠者不敢猛<lb/>
視群賢倚頼天下仰息廩廪乎千載之望矣不虞天将啟<lb/>
幽薊之禍俾姦臣乗釁以速致戎詐成讒勝聖不能保禠<lb/>
<pb n="KR4c0052_SBCK_009-12b"/>
我公衮寘於侯服身雖逺而諫愈切道既塞而誠彌堅憂<lb/>
而不怨終老南國於戯功業見乎變而其變有二在否則<lb/>
通在泰則窮開元初天子新出艱難乆憤荒政樂與群下<lb/>
勵精致理於是乎有否極之變姚宋坐而乗之舉為時要<lb/>
動中上意天光照身宇宙在手勢若舟檝相得當洪流而<lb/>
鼓迅風崇朝萬<hi>一作千</hi>里不足怪也開元末天子<graphic n="KR0786" url="https://raw.githubusercontent.com/kanripo/KR-Gaiji/master/images/KR0786.png" mimeType="image/png"/>於勤而<lb/>
安其安髙視穆清沛然大滿於是乎有泰極之變荆州起<lb/>
而扶之舉為時害動咈上欲日與䜛黨抗衡于交㦸之中<lb/>
勢若微陽戰隂衝宻雲而吐丹氣歘耀而㓕又何歎乎所<lb/>
痛者逢一時事一聖踐其跡執其柄而有可有不可有成<lb/>
有不成况乎差池草茅沉落光耀者復何言哉復何言哉<lb/>
<pb n="KR4c0052_SBCK_009-13a"/>
曹溪沙門靈澈雖脫離丗務而猶好正直攜其圗像因以<lb/>
示予余觀而感之乃作銘曰<lb/>
唐有棟臣徃矣其邈世傳遺像以覺後覺<hi>一作學</hi>徳容恢晏<lb/>
天骨峻擢波澄東溟日照太岳具瞻崇崇起敬起忠貌與<lb/>
神㑹凛然生風氣藴逆鱗色形匪躬當時曲直如在胷中<lb/>
鯤鱗初脫激海以化羊角中頺摩天而下無喜無愠亦如<lb/>
此畫嗚呼為臣儆爾夙夜<lb/>
　　　續羊叔子傳讃<lb/>
天厭鼎峙蜀㓕魏改錫晉羊公以同四海儒衣登壇嶽鎮<lb/>
荆蠻十萬之衆從公而閑逍遥峴陽傲視勍敵用人為間<lb/>
出入無跡呉國雖守呉心已降吞於胸中不見大江勤物<lb/>
<pb n="KR4c0052_SBCK_009-13b"/>
忘已樂天知命留功遺人國愈身病江漢舊域徳膏潜蒸<lb/>
化行兵中兵息化興䇿雖平呉道不相晉永嘉南遷豈曰<lb/>
泯泯<lb/>
　　　藥師如來繡像讃<hi>并序</hi>
藥師如來像者余妻蘭陵蕭氏之所繡也貞元二十年余<lb/>
奉德宗皇帝之命西使吐蕃辭高堂而出萬死介單車而<lb/>
馳不測國故遽至戎情猜閉坎險一遇星霜再周夫人盥<lb/>
饋之餘膏鉛不御日亂蓬首坐銷蕣華異域無期良時自<lb/>
晚始怨冬缸之乆而紅芳已䦨方苦夏景之長而碧樹将<lb/>
落書委塵篋跡淪苔堦漸昧音容孰知存没黷龜不告因<lb/>
夢難徴觸慮成端沿情多緒黄昏望絶見偶語而生疑清<lb/>
<pb n="KR4c0052_SBCK_009-14a"/>
旭意新聞疾行而誤喜循環何極刻舟匪㝷浩隔理求窅<lb/>
非計得如聞東方有金界極樂大雄散琉璃之寳光照恒<lb/>
沙之國土能度衆生出諸幽厄一念必應萬感皆通是用<lb/>
濬發慧根妙求真像㫁鳴機躬織之素染懿筐手繢之絲<lb/>
盡瘁荘嚴彰施綵繡纏苦心於香縷注精意於針鋒指下<lb/>
而露染青蓮思盡而雲開白月然後練時潔室華設珍供<lb/>
夕炬傳照晨爐續煙齊獻至誠泣敷懇願遂得慈舟宻濟<lb/>
覺路潜引當道塲發念之日是荒裔來歸之辰幽感㝠符<lb/>
一何昭焯乃知織廻文之錦無補離憂登望歸之䑓空為<lb/>
廢日與夫心諧妙理手結勝因進則有濟渡之功退不離<lb/>
清浄為本從長擇善豈同日而言哉余感其志効爰用賛<lb/>
<pb n="KR4c0052_SBCK_009-14b"/>
叙雖在妻子亦無媿詞藏諸閨門永以傳信讃曰<lb/>
地萬里兮天一極徃無由兮來不得解脫願兮慈悲力五<lb/>
色繡兮黄金飾澄氛昏兮圎相開湛水月兮蓮花䑓慈眼<lb/>
睠兮獷心廻死别離兮生歸來海為田兮刼為灰身念念<lb/>
兮無窮哉<lb/>
吕和叔文集卷第九<lb/>
</p>
<p>
</p>
  </div>
<div> <lb/>
    <p>
<pb n="KR4c0052_SBCK_010-1a"/>
吕和叔文集卷第十<lb/>
　朝議郎使持節衡州諸軍事守衡州刺史上騎都尉賜緋魚袋吕温<lb/>
　雜著<lb/>
　　　功臣恕死議<lb/>
昔衛蒯瞶以竊國之詐盟其陪臣服冕乗軒三死無與近<lb/>
代惑者為因口號於是乎有功臣恕死之典考諸古訓其<lb/>
異端歟稽諸時事其亂本歟何者有國之柄莫大乎刑賞<lb/>
人生有欲不可以不制天討有罪不可以不刑盖刑者聖<lb/>
王時以佐道徳而齊天下者也功濟乎物不可以不賞賞<lb/>
勸乎功不可以不信盖信聖王所以一號令而惇天下者<lb/>
也然則恕死之典弃信而廢刑何以言之夫立功者自八<lb/>
<pb n="KR4c0052_SBCK_010-1b"/>
元十亂之後非盡能賢或有起屠販壟畆行陣之間乗帝<lb/>
王應天順人之勢用力無㡬遂貪天功超騰風雲各得變<lb/>
化率勞怙寵屈強自負僣冐無厭見利忘義是冝崇威峻<lb/>
法大為之防而反丹書鐵劵許以不死其功大者可以五<lb/>
作亂而十犯上孰不以暴為無傷乎且人君之言如漁汗<lb/>
不反旣與之要天地誓河山卒<hi>倉忽反</hi>一旦失馭有黥韓之<lb/>
罪神怒人怨不得巳而誅是弃信也若恣行兇險隳突憲<lb/>
綱或姦鋒将發亹逼宗社乃念斯言之玷忍而不誅是廢<lb/>
刑也向者纔得其塵涓之効螢燭之助而信弃刑廢将焉<lb/>
用之使賢而有功驚寵懼滿自居無過之地何恕死為使<lb/>
愚而有功巳小人不幸又告以無死是僧驕而啟姦適所<lb/>
<pb n="KR4c0052_SBCK_010-2a"/>
謂賞之禍也雖恕之死其能免乎夫其賢如太公忠如伊<lb/>
尹唯君知臣可以勿貳而遽宥以死罪是疑其不終非所<lb/>
以待之以誠而盡君子之心若乃<graphic n="KR2069" url="https://raw.githubusercontent.com/kanripo/KR-Gaiji/master/images/KR2069.png" mimeType="image/png"/>如狗盗庸如黥徒未<lb/>
有罪而先恕之死是不許其慕生亷恥自周名節非所以<lb/>
導之以徳而勸小人之善也以為明君之䖏勞臣也安之<lb/>
以爵禄護之以紀律明之以好惡聳之以禍福使得遷善<lb/>
逺罪保勲全名剖符傅慶與國終始恩斯勤斯是亦極矣<lb/>
奈何撓權亂法以罪寵人墜信賞必罰之典虧昭徳塞違<lb/>
之道恐非哲王經邦軌物之制也謹議<lb/>
　　　復漢以粟為賞罰議<lb/>
議曰先王賞以飾喜罰以飾怒喜必待功而賞不潜行怒<lb/>
<pb n="KR4c0052_SBCK_010-2b"/>
苟得罪而罰無輕赦其来尚矣漢氏雜覇道而隳王制昧<lb/>
宏規而狃小利俾其納粟除罪拜爵以罰人則廢法以賞<lb/>
人則廢功以儲蓄則廢本是沮勞惠姦而怠弃南畝也何<lb/>
以言之惟名與器不可假人而班爵於并兼之家析圭於<lb/>
滯積之室使屠沽賤隷凌駕英豪苟有懐於亷耻之心豈<lb/>
復致患難之死雖月要天地日誓山河而賞不足以勸矣<lb/>
天討有罪刑兹無赦而撓權於殘賊之徒屈法於姦究之<lb/>
黨使㓙人酷吏言暴無傷苟開必免之門孰懲罔極之悪<lb/>
雖臨以斧鉞驅於鼎鑊而刑不足以威矣且朝縻好爵以<lb/>
粟授受國有常刑以粟出入貪利愛生之孰不願空壠畆<lb/>
而貿圭組竭倉廩而救死亡拜爵者坐等封君遂忘其本<lb/>
<pb n="KR4c0052_SBCK_010-3a"/>
業免罪者室如懸磬曷保其生聚雖使三公九卿躬執耒<lb/>
耜而嗇不可以務矣於戲賞罰者長人之大柄農嗇者有<lb/>
邦之永圗忽而弃焉曽不是念而利乎國儲之蹔實兵食<lb/>
之僅濟其何補歟然而漢承秦弊中國耗弱高惠務厥完<lb/>
緝孝文守以恭儉徳未浹于海外威乗行于四夷邊候猶<lb/>
聞擊柝戎士不淂觧甲眺錯是以有權冝之對救弊之術<lb/>
偷利於當代利成于一時雖曰有因而為終貽識者之誚<lb/>
國家體元立極繼天而作騰軼殷周紹休唐虞率我蒸人<lb/>
登於夀域王一變至於帝帝一變至於皇非正大之慕不<lb/>
聽非盛徳之事不問焉有習近古之失䇿採庸臣之詭論<lb/>
者哉必患國廩猶虚邊餽未繼莫若興李悝之平糴務充<lb/>
<pb n="KR4c0052_SBCK_010-3b"/>
國之屯田練将簡兵以省軍費輕徭薄賦以悅人心東作<lb/>
一興西成再秩則太倉之蓄如京矣塞下之稼如雲矣亦<lb/>
何必虧昭徳塞違之道墜信賞必罰之典恐非聖唐經邦<lb/>
軌物之制也謹議<lb/>
　　　人文化成論<lb/>
易曰觀乎人文以化成天下能諷其言盖有之矣未有明<lb/>
其義者也嘗試論之夫一二相生大鈞造物百化交錯六<lb/>
氣節宣或隂闔而陽開或天經而地紀有聖作則寔為人<lb/>
文若乃夫以剛克妻以柔立父慈而教子孝而箴此室家<lb/>
之文也君以仁使臣臣以義事君予違汝弼獻可替否此<lb/>
則朝廷之文也三公論道六卿分職九流异趣百揆同歸<lb/>
<pb n="KR4c0052_SBCK_010-4a"/>
此則官司之文也寛則人慢紏之以猛猛則人殘施之以<lb/>
寛寛以濟猛猛以濟寛此刑政之文也樂勝則流遏之以<lb/>
禮禮勝則離和之以樂與時消息因俗變通此教化之文<lb/>
也文者盖言錯綜庻績藻繪人情如成文焉以致其理然<lb/>
則人文化成之義其在兹乎而近代謟䛕之臣特以時君<lb/>
不能則象乾坤祖述堯舜作化成天下之文乃以旂裳冕<lb/>
服章句翰墨為人文也遂使君人者浩然忘本沛然自得<lb/>
盛儀威以求至理坐吟詠而待太平流蕩因循敗而未晤<lb/>
不其痛歟必以旂裳冕服為人文則秦漢魏晉聲明文物<lb/>
禮縟五帝儀繁三王可曰煥乎其有文章矣何衰亂之甚<lb/>
也必以章句翰墨為人文則陳後主隋煬帝雍容綺靡洋<lb/>
<pb n="KR4c0052_SBCK_010-4b"/>
溢編簡可曰文思安安<hi>下安字一作矣</hi>何㓕亡之速也覈之以名<lb/>
義研之以情寔旣如彼校之以今古質之以成敗又如此<lb/>
傳不云乎經緯天地曰文禮不云乎文王以文理則文之<lb/>
時義其大矣哉焉可以名数末流雕蟲小技厠雜其間也<lb/>
　　　三不欺先後論<lb/>
昔宓子賤爲單父也人不忍欺之國僑爲鄭也人不能欺<lb/>
之西門豹爲鄴也人不敢欺之此皆爲政不同同歸于理<lb/>
作幹事之稱首貽牧人之經範汪洋古今輝焯圗史窮理<lb/>
而語故有優劣擇善而行豈無先後請試論之子賤仕衰<lb/>
亂之魯而邑偪強齊仗義爲城池倚仁爲干櫓當鯨吞之<lb/>
大敵鳩狼顧之遺黎渙離形檢妙用心術惠訓不<graphic n="KR0786" url="https://raw.githubusercontent.com/kanripo/KR-Gaiji/master/images/KR0786.png" mimeType="image/png"/>乃無<lb/>
<pb n="KR4c0052_SBCK_010-5a"/>
得而稱視民如傷而不有其愛感而動之隂陽運於無言<lb/>
誠而明之日月懸於方寸是則不求欺於人而人不忍欺<lb/>
矣子産攝晋楚之間而靖㳟爾次役智利物飾躬勵俗守<lb/>
之以信行之以禮告之以慈惠臨之以明察如鏡洞照如<lb/>
衡誠懸是則求人不欺而人亦不能欺矣西門當戰國之<lb/>
初而克修茂績身有紀律言有典章剛包其柔威克厥愛<lb/>
權之以法制董之以刑罰火烈人望霜清物心是則責人<lb/>
不欺而人固不敢欺矣夫不忍欺者至誠潜感是曰上徳<lb/>
堯舜之吏也不能欺者明智旁逹是曰有政三王之吏也<lb/>
不敢欺者嚴威允濟是曰能刑五伯之吏也誠不足至於<lb/>
智智不足至於威大小之間朗然可見然而事在折衷理<lb/>
<pb n="KR4c0052_SBCK_010-5b"/>
資漸致徳冝全舉道貴兼通必也修誠而弃智誠未至而<lb/>
致理或虧任智而廢威智未周而暴亂将起不若揔而行<lb/>
之迭收其效一之日二之日刑明威立使人畏而不敢欺<lb/>
三之日四之日智逹政成使人敬而不敢欺五之日六之<lb/>
日志孚誠格使人感而不敢欺以寛濟猛同二氣而和平<lb/>
自邇陟遐比三才而具美苟非全德大器其孰能至於此<lb/>
乎若不睱㑹其源流統其宗極而姑定優劣直論先後則<lb/>
堯舜之吏與王覇不同年而語矣<lb/>
　　　虢州三堂記<lb/>
應龍乗風雲作雷雨退必蟠蟄以全其力君子役智能統<lb/>
機劇退必宴息以全其性力全則神化無窮性全則精用<lb/>
<pb n="KR4c0052_SBCK_010-6a"/>
不竭深山大澤其所以蟠蟄乎髙齋清池其所以宴息乎<lb/>
虢州三堂者居子宴息之境也開元初天子思二南之風<lb/>
並選宗英共持理柄<graphic n="KR0593" url="https://raw.githubusercontent.com/kanripo/KR-Gaiji/master/images/KR0593.png" mimeType="image/png"/>大而近匪親不居時惟五王出入<lb/>
相授承平易理逸政多暇考卜惟勝作為三堂三者明臣<lb/>
子在三之節堂者勵宗室克<graphic n="KR0799" url="https://raw.githubusercontent.com/kanripo/KR-Gaiji/master/images/KR0799.png" mimeType="image/png"/>之義豈從造適寔亦垂訓<lb/>
居徳樂善何其盛哉然當時漢同家人魯用王禮棟宇制<lb/>
度非諸侯居後刺史馬君錫因其頺陊始革基搆豐而不<lb/>
侈約而不陋以琴竹詩書之幽素易綺紈鍾鼓之繁喧雖<lb/>
林池煙景不譲他日觀其廣踰百畆深入重扄廻塘屈盤<lb/>
沓島交映溟渤轉於環堵蓬壺起於中庭浩然天成孰曰<lb/>
智及春之日衆木花拆岸鋪島織况浮照耀其水五色於<lb/>
<pb n="KR4c0052_SBCK_010-6b"/>
是乎襲馨擷竒方舟逶迤樂魚時翻飄蘂雪飛泝㳂環廻<lb/>
隱映差池咫尺迷路不知所歸此武陵仙源未足以極幽<lb/>
絶也夏之日石寒水清松宻竹深大柳起風甘棠垂隂於<lb/>
是乎濯纓漣漪觧帶升堂畏景火雲隔林無光虚甍沉沉<lb/>
皓壁如霜羽扇不揺南軒清凉此則楚襄蘭䑓未足以滌<lb/>
炎欎也秋之日金飈掃林蓊鬱洞開太華爽氣出関而来<lb/>
於是乎絃琴端居景物廓如月委皓素水<graphic n="KR0636" url="https://raw.githubusercontent.com/kanripo/KR-Gaiji/master/images/KR0636.png" mimeType="image/png"/>空虚鳥驚寒<lb/>
沙霜滴髙梧境隨夜深疑與丗殊此則庾公西樓未足以<lb/>
澹神慮也冬之日同雲千里大雪盈尺四眺無路三堂虚<lb/>
白於是乎置酒褰惟慿軒倚楹瑶階如真玉樹羅生日暮<lb/>
天霽雲開月明氷泉潺潺終夜有聲此則子猷山隂未足<lb/>
<pb n="KR4c0052_SBCK_010-7a"/>
以暢吟嘯也於戯不離軒冕而踐夷曠之城不出戸庭而<lb/>
獲江海之心趣近懸觧跡同大隱序閲四時之勝節宣六<lb/>
氣之和貴而居之可曰厚矣若知其身旣安而思所以安<lb/>
人其性旣適而思所以適物不以自樂而忽鰥寡之苦不<lb/>
以自逸而忘稼穡之勤能推是心以惠境内則良二千石<lb/>
也方今人亦勞止上思乂息州郡之選重如廷臣由是南<lb/>
陽張公輟揮翰之任受剖符之寄逰刃而理此焉坐嘯静<lb/>
政令若水木閑人民如魚鳥馴致其道闇然日彰小子以<lb/>
通家之愛獲拜牀下且齒諸子侍坐于三堂見知唯文不<lb/>
敢無述捧筆避席請書堂隂俾後之人知此堂非燕逰亦<lb/>
可以觀清静為政之道云云<lb/>
<pb n="KR4c0052_SBCK_010-7b"/>
　　　諸葛武侯廟記<lb/>
天厭漢徳俾絶其紐群生墜塗四海飛水武侯命丗寔念<lb/>
皇極魏姦呉輕<hi>去聲</hi>未獲心膂胥宇南陽堅卧待主三顧稍<lb/>
晚群雄初定必也彗掃是資鼎立變化消息謀成掌中戰<lb/>
龍玄黄再得雲雨于是右掲如天之府左提用武之國因<lb/>
山分力與水合勢蟠亘萬里張爲龍形亦欲首吞咸鎬尾<lb/>
束河洛翼出中夏飛于<hi>一作躍</hi>天衢然後魚驅勾呉東入晏<lb/>
海大勲未集天奪其魄至誠無忘炳在日月烈氣不散長<lb/>
爲風雷英雄痛心六百年矣於戯以武矦之才知巳付託<lb/>
土雖狹國以勤儉冨民雖寡兵以節制強魏武旣没晋宣<lb/>
非敵而戎車荐駕不復中原或曰竒謀非長則斬将覆軍<lb/>
<pb n="KR4c0052_SBCK_010-8a"/>
無虚舉矣或曰餽粮不繼則築室反耕有成筭矣嘗試念<lb/>
之頗頥其原夫民無歸德以為歸撫則思虐則忘其思也<lb/>
不可使忘其忘也不可使思當漢道方休哀平無罪王莽<lb/>
乃欲慿戚寵造符命脅之以威動之以神使人忘漢終不<lb/>
可淂也及髙光舊德與世衰逺桓靈流毒在人骨髓武侯<lb/>
乃欲開張季丗興振絶緒諭之以本臨之以忠使人思漢<lb/>
亦不可得也向使武侯奉先主之命告天下曰我之舉也<lb/>
匪私劉宗唯活元元曹氏利汝乎吾事之曹氏害汝乎吾<lb/>
除之俾虐魏偪從之民聳誠感動然後經武觀釁長驅義<lb/>
聲咸洛不足定矣奈何當至公之運而強人以私此猶力<lb/>
争彼未心服勤而靡獲不亦冝哉乃知務開濟之業者未<lb/>
<pb n="KR4c0052_SBCK_010-8b"/>
能審時定勢大順人心而克觀厥成吾不信也惜其才有<lb/>
餘而見未至述於遺廟以俟通識唐貞元十四年七月二<lb/>
十五日東平吕某記<lb/>
　　　道州刺史㕔壁記<lb/>
<hi>附</hi>刺史河南元結字次山撰<lb/>
天下太平方千里之内生植齒類刺史能存亡休戚之天<lb/>
下兵興方千里之内能保黎庻能攘患難在刺史耳凢刺<lb/>
史若無文武才略不清亷肅下若不明惠公直則一州生<lb/>
類皆辱災<hi>一作受其</hi>害於戯自至此州見井邑丘墟生民㡬盡<lb/>
試問其故不覺涕下前軰<hi>一作政</hi>刺史或有貪猥惛弱不分<lb/>
是非但以衣服飲食為事数年之間蒼生䝉以私欲侵奪<lb/>
<pb n="KR4c0052_SBCK_010-9a"/>
兼之公家驅迫非姦悪強冨殆無存者問之耆老前後刺<lb/>
史能恤飬貧弱專守法令有徐公履道李公廙而巳徧問<lb/>
諸公善或不及徐李悪有不堪說者故爲此記與刺史作<lb/>
戒自置州以來諸公改授遷絀年月則舊記存焉<lb/>
　　　道州刺史廳後記一首<lb/>
壁記非古也若冠綬命秩之差則有格令在山川風物之<lb/>
辨則有圗諜在所以爲之記者豈不欲述理道列賢不肖<lb/>
以訓于後庻中人以上得化其心焉代之作者率异于是<lb/>
或誇學名数或務工爲文居其官而記者則媚巳不居其<lb/>
官而代人記者則媚人春秋之㫖盖委地矣賢二千石河<lb/>
南元結字次山自作道州廳事記彰善而不黨指悪而不<lb/>
<pb n="KR4c0052_SBCK_010-9b"/>
誣直舉胸臆用為鍳戒昭昭吏師長在屋壁彼貪虐放肆<lb/>
以生人為戯者獨不媿於心乎予自㓜時讀循吏傳慕其<lb/>
為人以爲士大夫立名於代無以高此前年冬由尚書刑<lb/>
部郎中出為此州雖苦劇自課而未能逮其意也往刺史<lb/>
有許子良者輙移元次山記於北牖上而以其文代之復<lb/>
亦有時號君子之清者蒞此孰視焉而莫之改豈是非之<lb/>
際如是其難乎予也魯安知其他即今圬而書之俾復其<lb/>
舊且為後記以廣次山之志云<lb/>
　　　湖南都團練副使廳記<lb/>
湘中七郡羅壓上㳺右振䍧蠻左馳甌越控交廣之户牖<lb/>
擬呉蜀之咽喉翼張四隅襟束萬里半天下安危係焉聖<lb/>
<pb n="KR4c0052_SBCK_010-10a"/>
唐理雖偃草制不去備消息變化必惟其時由是剖分荆<lb/>
衡復古南鎮控其兵徒而重其統帥易其将校而難其參<lb/>
佐所以顯仁藏用明道晦權成師於禮樂之中講武於文<lb/>
章之内雍容易簡四十餘年名跡風流冠於當代始則裴<lb/>
諌議虬以逸材竒略傲視而静荒㓂次則趙相公璟以髙<lb/>
標雅望欎起而為國楨其餘馮郎中嶷之碩重房容州孺<lb/>
復之英逹鄭評事冽張著作季文之美秀洎張和州惟儉<lb/>
盧侍御澥佐我先大夫宣慈明允寔有成績是皆焯於朝<lb/>
論清在人謡者矣元和三年冬天子命御史中丞隴西李<lb/>
公以永嘉之循<hi>一作清</hi>政京兆之懿則廷賜大斾俾綏衡湘<lb/>
威如秋霜無私凋惠如太陽無私煦用人如止水無私鍳<lb/>
<pb n="KR4c0052_SBCK_010-10b"/>
始下車表前副使殿中侍御史扶風竇君常以本官復職<lb/>
於是監察御史河南穆君寂河内司馬君紓范陽盧君璠<lb/>
太常協律郎河東范君存慶前咸陽尉呉郡顧君師閔前<lb/>
太子正字隴西李君礎前太常寺奉禮郎京兆杜君周士<lb/>
前延陵縣尉同郡杜君賞群材響附各以類至文雅器用<lb/>
歲餘大備錯金碧於晴壑綷孔翠於春林遐邇翕然稱為<lb/>
盛府中行感㑹知巳竭其誠能黄鍾音韵調於嶰谷之竹<lb/>
太阿鋒鋩拭以華山之土其集鸞鳯㫁犀兕不足恠也竇<lb/>
氏伯季同時七人一居方伯二列華省四在諸侯之館名<lb/>
教之樂縉紳慕焉以某近守支郡且知故寔得請連帥俾<lb/>
書公堂媿於不文安敢堅譲元和五年七月五日東平吕<lb/>
<pb n="KR4c0052_SBCK_010-11a"/>
<pb n="KR4c0052_SBCK_010-12a"/>
</p>
<p>
</p>
  </div>
<div> <lb/>
    <p>
<pb n="KR4c0052_SBCK_011-1a"/>
　　　故衡州刺史東平吕君誄　柳宗元<lb/>
維唐元和六年八月日衡州刺史東平吕君卒爰用十月<lb/>
二十四日槀葬于江陵之野嗚呼君有智勇孝仁惟其能<lb/>
可用康天下惟其志可用經百世不克而死世亦無由知<lb/>
焉君由道州以陟為衡州君之卒二州之人哭者逾月湖<lb/>
南人重社飲酒是月上戊不酒去樂㑹哭於神所而歸余<lb/>
居永州在二州中間其哀聲交于北南舟船之下上必<graphic n="KR0561" url="https://raw.githubusercontent.com/kanripo/KR-Gaiji/master/images/KR0561.png" mimeType="image/png"/>
<graphic n="KR0561" url="https://raw.githubusercontent.com/kanripo/KR-Gaiji/master/images/KR0561.png" mimeType="image/png"/>然盖嘗聞千古而覩于今也君之志與能不施於生人<lb/>
知之者又不過十人丗徒讀君之文章歌君之理行不知<lb/>
二者於君其末也嗚呼君之文章冝端於百丗今其存者<lb/>
非君之極言也獨其詞耳君之理行冝及於天下今其聞<lb/>
<pb n="KR4c0052_SBCK_011-1b"/>
者非君之盡力也獨其跡耳萬不試而一出焉猶爲當世<lb/>
所重若使幸得出其什二三則巍然爲偉人與丗無窮其<lb/>
可涯也君所居官爲第三品冝得謚於太常余懼州史之<lb/>
逸其辭也私爲之誄以志其行其詞曰麟死魯郊其靈不<lb/>
施濯濯夫子胡㓗其儀冠仁服義干櫓詩書忠貞繼佩智<lb/>
勇承基跨騰商周堯舜是師道不勝禍天固余欺鬼神不<lb/>
怒妖孽咸疑何付之徳而奪其時嗚呼哀哉命姓惟吕勤<lb/>
唐以力輔寕萬邦受胙爾國維師元聖周以降徳丗征五<lb/>
侯伊祖之則嗣濟厥武前書是式至於化光爰耀其特春<lb/>
秋之元儒者咸惑君逹其道卓然孔直聖人有心由我而<lb/>
得敷施變化動無不克推理惟功舒文以翼宣於事業與<lb/>
<pb n="KR4c0052_SBCK_011-2a"/>
古同極道不苟用資仕乃揚進於禮司奮藻含章决科聮<lb/>
中休聞用張署讐百氏錯綜逾光超都諌列屢皁其囊帝<lb/>
殊爾能人服其智戎悔厥禍欵邊求侍盛選邦良難乎始<lb/>
使君登御史賛命承事風動海壖皇威以致來㹅征賦甲<lb/>
兹郎吏制用經邦時推重器諸臣之復周官匪易漢課牋<lb/>
奏鮮云能備君自他曹載出其技筆削自任群倫革議正<lb/>
郎司刑邦憲為貳糺逖佞<hi>一作伊</hi>肅邪䛕其畏遷理道民民<lb/>
服休嘉思踈若昵惕邇如遐實閉其閤而撫於家載其愉<lb/>
樂申以舞歌賦無吏迫威不刑加浩然順風從令無譁繇<lb/>
蠶外邑我蠒盈車雜耕隣邦我黍之華旣字其畜亦藝其<lb/>
麻鼛鼓斯屏人喜則多始冨中教興良廢邪考績旣成王<lb/>
<pb n="KR4c0052_SBCK_011-2b"/>
用興嗟陟於嶽濵言進其律號呼南竭謳謡北溢欺吏悍<lb/>
民先聲如失逋租匿稅歸城自出兼并旣息罷羸乃逸惟<lb/>
昔舉善盗奔于隣今我興仁化為齊人惟昔冨人或賑之<lb/>
粟今我厚生不竭而足邦思其弼人戴惟父善胡召災仁<lb/>
胡罹咎俾民伊怙而君不夀矯矯貪陵乃康乃茂嗚呼哀<lb/>
哉廩不餘食藏不積帛内厚族姻外賙賔客恒是懸罄逮<lb/>
兹易簀僮無凶服葬非舊陌嗚呼哀哉君昔與余講徳討<lb/>
儒時中之奥希聖為徒志存致君笑詠唐虞掲兹日月以<lb/>
耀羣愚疑生所恠怒起特殊齒舌嗷嗷雷動風驅良辰不<lb/>
偶卒與禍俱直道莫試嘉言罔敷王佐之噐窮以郡符秩<lb/>
在三品冝謚王都諸生群吏尚擁良圗故友咨懐累行陳<lb/>
<pb n="KR4c0052_SBCK_011-3a"/>
謩是旌是告永永不渝嗚呼哀哉<lb/>
<pb n="KR4c0052_SBCK_011-3b"/>
<pb n="KR4c0052_SBCK_011-3b"/>
</p>
<p>
</p>
  </div>
        </body>
</text>\m</TEI>