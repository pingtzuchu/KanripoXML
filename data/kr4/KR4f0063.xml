<?xml version="1.0" encoding="UTF-8"?>
<TEI xmlns="http://www.tei-c.org/ns/1.0">
              <teiHeader>
                  <fileDesc>
                     <titleStmt>
                        <title>Title</title>
                     </titleStmt>
                     <publicationStmt>
                        <p>Information about publication or distribution</p>
                     </publicationStmt>
                     <sourceDesc>
                        <p>Information about the source</p>
                     </sourceDesc>
                  </fileDesc>
              </teiHeader>
              <text>
                  <body>
            
<div> <lb/>
    <p>
<pb n="KR4f0063_SBCK_001-1a"/>
原命<lb/>
無形可知乎曰不可知而可知也君子以有形知無形無<lb/>
氣可知乎曰不可知而可知也君子以有氣知無氣夫氣<lb/>
不有嘔然而和者乎穆然而肅者乎其嘔然者非秩然而<lb/>
序無以大其穆然者非攸然而通無以久其序而大通而<lb/>
久者不有其敦然者乎是故仁也義也禮智與信也五者<lb/>
與氣俱者也雖然氣行矣氣之過無以生氣之不及無以<lb/>
生其生形者皆氣之中也人之生形也得中之中得中故<lb/>
無過而仁無柔義無躁禮無飾智無詭信無固也得中故<lb/>
無不及而仁無忍義無葸禮無嗇智無蒙信無岐也是故<lb/>
<pb n="KR4f0063_SBCK_001-1b"/>
五者與形俱者也雖然形生矣天有時焉地有宜焉物有<lb/>
應焉氣之淸者湜焉濁者淖焉淸而濁濁而淸者粈焉於<lb/>
是乎有氣之痼雖然形生矣而渾渾焉而胚肧焉而息息<lb/>
焉嘔然者不行而不止乎穆然者不行而不止乎秩然攸<lb/>
然敦然者不行而不止乎于是乎有氣之流是故五者有<lb/>
過焉而柔而躁而飾而詭而固焉且有不及焉而忍而葸<lb/>
而嗇而蒙而岐焉過不及之至五者互相賊而害仁害義<lb/>
害禮害智害信焉相賊之至五者各相反而滅仁滅義滅<lb/>
禮滅智滅信焉是惡也然其所以生皆中也中皆善也善<lb/>
者所以爲命也命者所以爲性與情也是故知命爲仁義<lb/>
<pb n="KR4f0063_SBCK_001-2a"/>
禮智信之中而性之善見知性爲仁義禮智信之中而情<lb/>
之善見命性情皆形乎氣止乎形者也而形氣之善見知<lb/>
形氣之善而無形無氣之善見矣故曰以有形知無形以<lb/>
有氣知無氣也<lb/>
<pb n="KR4f0063_SBCK_001-2b"/>
<pb n="KR4f0063_SBCK_001-2b"/>
喻性<lb/>
孔子日性相近也習相遠也曰唯上智與下愚不移言性<lb/>
者主孔子之言而已孟子曰人無有不善曰乃若其情則<lb/>
可以爲善矣若夫爲不善非才之罪也宋之程子爲之說<lb/>
曰孔子言氣質之性也性之本卽理也孟子之言性善者<lb/>
此也噫性一而已孔子言其一孟子又言其一聖賢固若<lb/>
是乎哉是說也吾不敢以云吾之言性主孔子之言而巳<lb/>
曰然則孟子之言非歟曰孟子之言卽孔子之言也程子<lb/>
之爲之說非也何以言之性者自乎人而言之者也自乎<lb/>
人而言之蓋郛實乎氣質者也善者自乎性而言之者也<lb/>
<pb n="KR4f0063_SBCK_001-3a"/>
自乎性而言之蓋萌達乎氣質者也孔子孟子之言皆言<lb/>
此性也何以言之性者具於心者也性之發爲情輔情而<lb/>
行者爲才才者知與能是也是如火然烺然而耀心之知<lb/>
灼然而然心之能炎然而上心之性上者火之性也善者<lb/>
人之性也情則自善而之惡其返也自惡而之善才之所<lb/>
至如其情是故烺然者上行而耀下行而耀旁行而亦耀<lb/>
心之知知善能盡知惡亦能盡也灼然者上行而然下行<lb/>
而然旁行而亦然心之能爲善能達爲惡亦能達也唯炎<lb/>
然而上者抑之下則游障之旁則搖其炎然者得隙則越<lb/>
焉何也其性也是故火之性上行之時其性上旁行下行<lb/>
<pb n="KR4f0063_SBCK_001-3b"/>
之時其性亦上也人之性爲善之時其性善爲惡之時其<lb/>
性亦善不爲善不爲惡之時其性亦善也堯舜湯武皆性<lb/>
善也諛蹻蹠者不以爲愚以爲聖蹻蹠受之其性善也若<lb/>
是者孟子之言也其同於孔子奈何曰善也者統乎智與<lb/>
愚言之也近也者別乎智與愚言之也上下也者極乎智<lb/>
與愚言之也其善何也曰性也其近何也曰性也善故近<lb/>
也近故無不善也是故智之性亦善也愚之性亦善也上<lb/>
智下愚之性皆善也其智愚上下何也曰才也其智愚而<lb/>
移何也曰情之遷也其才能赴之也是習之驗者也其智<lb/>
愚上下而不移何也曰才之不遷也其情不能强之也是<lb/>
<pb n="KR4f0063_SBCK_001-4a"/>
習之不驗者也性宥乎才發乎情習動乎情竭乎才移不<lb/>
移者知與能爲之也才也非性也是故才行乎情之善其<lb/>
性之善無銖兩之加也才行乎情之不善其性之善無銖<lb/>
兩之耗也故曰善也孔子曰一陰一陽之謂道繼之者善<lb/>
也成之者性也以命言性而善者也孟子曰惻隱之心人<lb/>
皆有之羞惡之心人皆有之辭讓之心人皆有之是非之<lb/>
心人皆有之以情言性而善者也故曰孟子之言即孔子<lb/>
之言也程子之爲之說非也雖然人之才有智焉有愚焉<lb/>
有上下焉其上下之中抑有大小焉聖與聖十其量賢與<lb/>
賢百其力庸與庸千其用姦與姦萬其爲束藴而庸庸積<lb/>
<pb n="KR4f0063_SBCK_001-4b"/>
薪而㷸炥焚山燎原而萬人皆卻走皆如其分之所至而<lb/>
已是火之才也而豈火之性哉曰堯舜湯武蹻蹠皆性善<lb/>
是無差也無差者理也其何異於程子之說歟曰程子之<lb/>
言善離氣質而言也吾之言善不離氣質而言也夫火之<lb/>
炎然而上非火之氣質爲之耶且如程子之說有氣質卽<lb/>
有不善是與於性惡之說也曰然則由子之說謂氣質無<lb/>
惡可乎曰非也向固言之矣言氣質者兼言知與能各有<lb/>
其善惡火之烺然灼然是也言性之善者不兼言知與能<lb/>
火之炎然是也無智愚上下之殊曰孟子之言性皆言氣<lb/>
質乎曰無氣質是無性也孟子曰命也有性焉性也有命<lb/>
<pb n="KR4f0063_SBCK_001-5a"/>
焉曰形色天性也是也子思子曰天命之謂性率性之謂<lb/>
道卽孟子之言也曰修道之謂敎則與孔子之言若相發<lb/>
然此傳孔子而之乎孟子者也韓子曰性之品有上中下<lb/>
上焉者善焉而已矣中焉者可導而上下也下焉者惡而<lb/>
已矣是以才言性也戾乎孟子卽戾乎孔子者也以爲祖<lb/>
孔子非也<lb/>
<pb n="KR4f0063_SBCK_001-5b"/>
說地<lb/>
凡形附形凡氣合氣土石形也而息氣焉氣液形爲水水<lb/>
亦形也土石水附而地立焉火純氣而見形其形皆氣也<lb/>
凡形之氣亦爲火其合也形不能間則天也形附形是故<lb/>
鳥之翔必止人與獸之走必踐木草之根必植魚泳物也<lb/>
泳於水亦附也氣合氣是故爲土石爲水爲鳥爲人與獸<lb/>
爲草木爲魚其氣皆天也而息焉而液焉而翔且走且植<lb/>
且泳焉雖然上石水形勝而繫乎地者也火氣勝而繫乎<lb/>
天者也萬物形氣均而繫乎天地者也人者首陽而足陰<lb/>
故縱生鳥獸魚腹陰而背陽木草本陰而末陽本陰而末<lb/>
<pb n="KR4f0063_SBCK_001-6a"/>
陽故逆生腹陰而背陽故旁生縱生者首繫天而足繫地<lb/>
焉逆生者末繫天而本繫地焉旁生者背繫天而腹繫地<lb/>
焉其繫天合也繫地皆附也是故地之圜九萬里土石附<lb/>
焉水附焉萬物以其陰陽循而附焉<lb/>
<pb n="KR4f0063_SBCK_001-6b"/>
說山<lb/>
敬前自京師之泰安將爲泰山之遊旣至郭西二十里停<lb/>
車問逆旅主人泰山所在主人指車前翼然者曰主山也<lb/>
最上爲封禪臺敬以爲不然蓋意中東望海西望秦南望<lb/>
吳門之泰山何止若是至縣同年生華君榕端爲之宰誇<lb/>
其有是山北面指曰何如則向之翼然者而已敬大詫以<lb/>
爲泰山負我已而華君具三日糧而登登三之一城郭人<lb/>
民如垤蟻風翏翏然再登徂徠諸山如土封之偃地五汶<lb/>
之交如帶至封禪臺而雲氣可下視矣蓋天下事期之者<lb/>
過甚大率不能如吾之意而遂卑小之則吾之知將反有<lb/>
<pb n="KR4f0063_SBCK_001-7a"/>
所不實焉是故君子不以古人之能槩今人則可以交士<lb/>
大夫不以古人之事槩今事則可以適家國天下之用後<lb/>
以使事自黔返楚舟過彭蠡湖湖之北廬山橫起際天舟<lb/>
行一日山如近接舟首及至星子泊舟支岡下之石隄而<lb/>
山不可見其隄長二里所高數丈舟隱其下爲所障故不<lb/>
復見廬山噫以廬山之高且大拔見數百里之外而障於<lb/>
是隄非舟之近隄過甚歟是故君子無近小人則大人之<lb/>
跡不爲所誣無近小事則大事之方不爲所蔽子由子寛<lb/>
從敬於渝水將就試京師二山皆所道也作說山以吿其<lb/>
行<lb/>
<pb n="KR4f0063_SBCK_001-7b"/>
三代因革論一<lb/>
聖人治天下非操削而爲局也求其罫之方而已必將有<lb/>
以合乎人情之所宜是故中制者聖人之法也其不滿乎<lb/>
中制與越乎中制之外者于人情苟不至甚不便聖人必<lb/>
不違之此三代之道也夫五霸㪅三王者也七雄㪅五霸<lb/>
者也秦兼四海一切皆埽除之又㪅七雄者也漢興百餘<lb/>
年之後始講求先王之遺意蓋不見前古之盛六百餘年<lb/>
矣朝野上下大綱細目久已無存遺老故舊亦無有能傳<lb/>
道者諸儒博士於焚棄殘剝之餘搜拾竈觚蠧簡推原故<lb/>
事其得之也艱故其信之也篤書之言止一隅必推之千<lb/>
<pb n="KR4f0063_SBCK_001-8a"/>
百隅而以爲皆然書之言止一端必推之千百瑞而以爲<lb/>
不可不然嗚呼何其愚也夫禮樂刑政皆世異者也禮樂<lb/>
之微非百姓所能窺也且行之於天子諸侯者十而五六<lb/>
行之於大夫士者十而三四其在野者略焉而巳是故聖<lb/>
人之制作也則自斷之刑者情之百易者也書之策不可<lb/>
盡也是故與諸侯大夫士斷之政者治亂之紀上與下之<lb/>
統也是故與諸侯大夫士百姓共斷之夫所謂共斷之者<lb/>
何也曰中制者聖人之法也其不滿乎中制與越乎中制<lb/>
之外者于人情不至甚不便聖人必不違之是也吾故詳<lb/>
論之求王政之端而究其同異以破諸儒博士之說庶聖<lb/>
<pb n="KR4f0063_SBCK_001-8b"/>
人治天下之道可無惑焉<lb/>
<pb n="KR4f0063_SBCK_001-9a"/>
<pb n="KR4f0063_SBCK_001-10a"/>
三代因革論二<lb/>
孟子曰公侯皆方百里伯七十里子男五十里周官曰諸<lb/>
公方五百里其食者半諸侯四百里諸伯三百里食三之<lb/>
一諸子二百里諸男百里食四之一孟子周人所言周制<lb/>
也而周官與之互異焉鄭氏衆曰其食者半公所食租稅<lb/>
得其半耳其半皆附庸小國也三之一者亦然是說也公<lb/>
之地其半爲附庸侯伯之地其三之二爲附庸子男之地<lb/>
其四之一爲附庸理不可通且五百里之半爲百里者十<lb/>
有二而餘侯伯子所食與孟子之說均不合惟男食四之<lb/>
一爲五十里而已陳氏君舉曰方五百里以圍言其徑百<lb/>
<pb n="KR4f0063_SBCK_001-10b"/>
二十五里是說也男之地徑二十有五里公與伯之地徑<lb/>
百里七十里而餘與孟子之說亦不合惟侯徑百里子徑<lb/>
五十里而已唐氏仲友曰古之爲國有軍有賦軍出于郊<lb/>
者也賦出于遂者也言百里七十五十里者軍制也五百<lb/>
四百三百里者兼軍賦及所轄言之也諸男言百里者兼<lb/>
軍賦言之也噫聖人之書豈若是參錯邪是不可訓之說<lb/>
也惲子居曰古者洪荒之世自民所歸而各立之君其時<lb/>
政刑未備羈縻所及大者百里而已殺于百里者則七十<lb/>
五十里焉聖人準之以差封國之地是故百里七十五十<lb/>
里者聖人之中制也國立矣不能無爭爭矣不能無所并<lb/>
<pb n="KR4f0063_SBCK_001-11a"/>
黃帝之時萬國成湯之時三千餘國武王之時千七百七<lb/>
十二國蓋所并者幾十之七八焉若是則保無有百里而<lb/>
爲五百四百里者乎七十五十里而爲三百二百百里者<lb/>
乎聖人于是定之以所食之數使與百里七十五十里之<lb/>
制不至相絕所以折無厭明有制至明順也又使百里七<lb/>
十五十里之國有可以齊于五百四百三百二百百里之<lb/>
制而山川土田附庸之典行焉武王封太公于齊百里之<lb/>
國也益之至五百里成王封伯禽于魯百里之國也益之<lb/>
亦至五百里于是天子得平其威惠諸侯咸勤于功德亦<lb/>
至明順也是故五百四百三百二百百里者亦聖人之中<lb/>
<pb n="KR4f0063_SBCK_001-11b"/>
制也蓋諸侯之能并地者若反仁滅義以詐力吞噬將不<lb/>
旋踵而覆亡隨之其能及久遠者必自其先世已有不泯<lb/>
之功德又君臣皆有過人之才民庶皆有順令之用然後<lb/>
能滅國而鄰不爭收土而民不叛逮相襲旣久上下爲一<lb/>
各固其疆聖人必履封而裁之計數而割之則天下亂矣<lb/>
是故夏之季世其諸侯并地大者殷仍其國殷之季世其<lb/>
諸侯并地大者周仍其國若興王崛起親賢夾輔其功皆<lb/>
可享茅土之奉其才皆可任方伯連帥之職聖人于封國<lb/>
之後復大啟其地以收大小相維新舊相制之功故曰皆<lb/>
聖人之中制也雖然是中制者非引繩而直之絜矩而方<lb/>
<pb n="KR4f0063_SBCK_001-12a"/>
之布算而乘除之不容岀入增損于其閒也其山川之奥<lb/>
則有畸其鄰國之錯則有畸其都邑之系屬則有畸越于<lb/>
五十七十百里者有之越于百里二百三百四百五百里<lb/>
者有之不滿者亦有之陰陽得其序原隰斥鹵墳壞得其<lb/>
理戰守形勢得其會如是而已故曰越乎中制與不滿乎<lb/>
中制者非人情所甚不便聖人必不違之也是故由吾之<lb/>
說則三代之所以久妥長治可知也不由吾之說則禹湯<lb/>
文武之時已潰裂矣其子孫豈有一日之暇哉此可質之<lb/>
萬世者也<lb/>
　自記曰韓詩外傳百里諸候以三十里爲采七十里諸<lb/>
<pb n="KR4f0063_SBCK_001-12b"/>
　侯以二十里爲采五十里諸侯以十里爲采<lb/>
　本朝惠半農先生據之謂封五百里四百里其采百里<lb/>
　封三百里其采七十里封三百里百里其采五十里欲<lb/>
　合王制周官之說其說據外傳而與外傳歧又封采之<lb/>
　數五等多寡不畫一不可從<lb/>
<pb n="KR4f0063_SBCK_001-13a"/>
三代因革論三<lb/>
孟子曰夏后氏五十而貢殷人七十而助周人百畞而徹<lb/>
曰貢曰助曰徹中制也曰五十曰七十曰百畞亦中制也<lb/>
其名不同其法不同其數又不同惲子居曰先王治田亦<lb/>
有越乎中制不及中制者焉是故貢助徹三者聖人皆先<lb/>
自其國都行之推之于諸侯之可行者而亦行之其不可<lb/>
者待之先代之制其可㪅者㪅之不可㪅且不必㪅者仍<lb/>
之如是而已何以知其然也井田者始于黄帝廢于秦未<lb/>
有井田之前所行者貢而已廢井田之後所行者亦貢而<lb/>
已至行井田之時貢亦不廢者田有不可井與可井而不<lb/>
<pb n="KR4f0063_SBCK_001-13b"/>
及井及上世已來已定溝澮之制者也是故五十而貢夏<lb/>
禹治田之法而其時黄帝井田之在焉夏小正曰初服于<lb/>
公田是也七十而助成湯治田之法而其時公劉之徹行<lb/>
焉詩曰徹田爲糧是也百畞而徹文王治田之法而其時<lb/>
湯之助存焉公羊傳曰古者十一而藉是也若是者何也<lb/>
天下至大民人至衆聖人者期于均其利去其害者也周<lb/>
之有天下也定其可井不可井以九一十一推一王之制<lb/>
仍其五十七十以貢助存先代之法民各安其業樂其政<lb/>
下不擾上不勞如是而已然而尙有進焉者貢者古今之<lb/>
通法井田者聖人因時以均民情貢者自諸夏至絕徼之<lb/>
<pb n="KR4f0063_SBCK_001-14a"/>
通法井田者聖人因地以均民力是故聖人之世以井田<lb/>
爲上治以貢爲通法上治所以見王道之尊通法所以見<lb/>
王道之大揖讓上治也與子通法也揖讓之名至高于事<lb/>
至順非堯得舜舜得禹不可行井田之名至高于事至順<lb/>
非殷受夏周受殷不可行而貢則無不可行故聖人之行<lb/>
井田也以貢輔之而不責人之必行如是而已何以知其<lb/>
然也齊之內政五家爲軌五軌爲里四里爲連十連爲鄕<lb/>
井田以三起數內政以五十起數使齊之封內爲井田者<lb/>
十之九爲貢者十之一齊能三其田而五十其人乎抑破<lb/>
壤其井而五十其田乎是齊之田井者少不井者衆也楚<lb/>
<pb n="KR4f0063_SBCK_001-14b"/>
蔿掩爲司馬度山林鳩藪澤辨京陵表湻鹵數疆潦規偃<lb/>
瀦町原防牧臯隰井衍沃賈逵皆以井數之其說爲誣九<lb/>
地之土惟衍沃可井杜預之說是也是楚之田井者少不<lb/>
井者衆也鄭子駟爲田洫而浸四族田是鄭之田不盡井<lb/>
也魏文侯曰今戸口不加而租賦歲倍是課多也井田非<lb/>
稅畞賦不能加魏未聞有此法乃增其貢也是魏之田不<lb/>
盡井也聖人之行井田也寛大如此豈有方三千里爲田<lb/>
八十萬億一萬億畞之事哉烏乎此求方罫之說也又豈<lb/>
有百里之國必萬井五百里之國必二十五同之事哉烏<lb/>
乎此亦求方罫之說也<lb/>
<pb n="KR4f0063_SBCK_001-15a"/>
三代因革論四<lb/>
井田不可廢之法也而卒廢儒者皆蔽罪商鞅雖然鞅之<lb/>
罪開秦之阡陌也彼自關以東井田之廢非鞅之罪也夫<lb/>
法之將行也聖人不能使之不行法之將廢也聖人不能<lb/>
使之不廢神農氏作民知耕而食之誅草萊摘沙礫各治<lb/>
其田而已黄帝因民之欲別而以經界正之因民之欲利<lb/>
而以溝洫通之因民之欲便于耕鋤饁饟守望而以廬井<lb/>
合之是故井田者黄帝之法也所以井田者天下之民之<lb/>
欲也此井田之所以行也而其所以廢者三代之時山林<lb/>
斥鹵積漸闢治足給其民又以餘者爲圭田餘夫之田士<lb/>
<pb n="KR4f0063_SBCK_001-15b"/>
田賈田後世餘地日少生齒日衆田不敷授一也三代之<lb/>
時吏道湻古歸田受田無上下其手者後世肥瘠不均與<lb/>
奪不時二也三代之時國之大者不過數百里其田悉可<lb/>
按行而差等之後世地兼數圻憑圖書稽核而已必有不<lb/>
能實者三也三代之時私田稼不善則非吏公田稼不善<lb/>
則非民後世吏不可非而民不勝其非四也抑又有甚者<lb/>
十一不足從而增其征則財匱千乘不足從而加其卒則<lb/>
民煩魯之稅畞<graphic n="KR0960" url="https://raw.githubusercontent.com/kanripo/KR-Gaiji/master/images/KR0960.png" mimeType="image/png"/>甲晉之州兵原田其見于書者也是故<lb/>
春秋戰國之民其先世享井田之利不可見也所見者身<lb/>
蒙井田之害而已利遠則易忘害近則其去之也速而又<lb/>
<pb n="KR4f0063_SBCK_001-16a"/>
日見貢之簡略易從爭趨之以爲便我便我于是急公好<lb/>
利之君之大夫狥其民而大變之蓋井田之行也自黃帝<lb/>
至周之初厯一千有餘年而其法大備井田之廢也自春<lb/>
秋戰國漸澌漸泯至秦之始皇五百餘年而後掃地無餘<lb/>
天道之推移人事之進退皆有不得不然者是故秦者古<lb/>
今之界也自秦以前朝野上下所行者皆三代之制也自<lb/>
秦以後朝野上下所行者皆非三代之制也井田其一也<lb/>
然則聖人處此奈何曰聖人者非所能測也雖然其書具<lb/>
在可考而知焉孔子曰行夏之時乘殷之輅服周之冕而<lb/>
已無一言及于兵與農者何也其事當以時變者也貢之<lb/>
<pb n="KR4f0063_SBCK_001-16b"/>
<pb n="KR4f0063_SBCK_001-16b"/>
三代因革論五<lb/>
三代以上十而稅一用之力役用之田獵用之兵戎車馬<lb/>
牛楨幹芻糧器甲皆民供之而民何其充然樂也三代以<lb/>
下三十而稅一力役則發帑田獵兵戎則召募車馬牛楨<lb/>
幹芻糧器甲皆上給之而民愀然怫然若不終日者然何<lb/>
也韓子曰古之爲民者四今之爲民者六古之敎者處其<lb/>
一今之敎者處其三農之家一而食粟之家六工之家一<lb/>
而用器之家六賈之家一而資焉之家六雖然未旣也一<lb/>
人爲貴而數十人衣食之是七民也一人爲富而數十人<lb/>
衣食之是八民也操兵者一縣數百人是九民也踐役者<lb/>
<pb n="KR4f0063_SBCK_001-17a"/>
一縣復數百人是十民也其數百人之子弟姻婭人數十<lb/>
人皆不耕而食不織而衣是十一民也牙者互之儈者會<lb/>
之是十二民也僕非僕臺非臺是十三民也婦人揄長袂<lb/>
躡利屣男子傅粉白習歌舞是十四民也農工商三民爲<lb/>
之十四民享之是以天不能養地不能長百物不能產至<lb/>
于不可以爲生雖有上聖其若之何古者上有田而民耕<lb/>
之後世富民有田募貧民爲傭一傭可耕十畞而贏畞入<lb/>
十取四不足以給傭饑嵗則畞無入而傭之給如故其賃<lb/>
田而耕者率畝入三取一歸田主以其二自食常不足田<lb/>
主得其一又分其半以供稅且困于雜徭亦不足此農病<lb/>
<pb n="KR4f0063_SBCK_001-17b"/>
也古者工皆有法度程限官督之後世一切自爲拙者不<lb/>
足以給身家巧者爲淫巧有數年而成一器者亦不足以<lb/>
給身家此工病也古者商賈不得乘車馬衣綿綺人恥逐<lb/>
末爲之者少故利豐後世一切儕之士人人不恥逐末爲<lb/>
之者衆故利減其富者窮極侈靡與封君大僚争勝勝亦<lb/>
貧不勝亦貧此商病也夫以十四民之衆資農工商三民<lb/>
以生而幾幾乎不得生而三民又病若此雖有上聖其若<lb/>
之何惲子居曰三代之時十四民者皆有之非起于後世<lb/>
也聖人爲天下四民日增其數十民日減其數故農工商<lb/>
三民之力能給十一民而天下治後世四民之數日減十<lb/>
<pb n="KR4f0063_SBCK_001-18a"/>
民之數日增故農工商三民之力不能給十一民而天下<lb/>
敝矣聖人之道奈何曰不病四民而已不病四民之道奈<lb/>
何曰不病農工商而重督士而已夫不病農工商則農工<lb/>
商有餘重督士則士不濫士且不能濫彼十民者安得而<lb/>
濫之不能濫故常處不足十民不足而農工商有餘争歸<lb/>
于農工商矣是故十民不日減不能夫堯舜之時曰汝后<lb/>
稷播時百穀曰疇若予工曰懋遷有無化居所諄諄者三<lb/>
民之生而已殷之盤庚周之九誥皆然此聖人減十民之<lb/>
法也曰三代之時二氏蓋未行也十民之說可得聞乎曰<lb/>
太公之華士孔子之少正卯孟子之許行皆二氏也有遣<lb/>
<pb n="KR4f0063_SBCK_001-18b"/>
戍則已養兵有庶人在官則已顧役有門子餘子則已有<lb/>
富貴之游閒者矣其餘皆所謂閒民惰民是也有天下之<lb/>
貴者其亦于三民之病愼策之哉<lb/>
<pb n="KR4f0063_SBCK_001-19a"/>
<pb n="KR4f0063_SBCK_001-20a"/>
三代因革論六<lb/>
然則三代之養兵可得聞歟曰可周制六鄕爲六軍六遂<lb/>
倅之此民兵之制也三代皆同者也民兵旣同養兵不得<lb/>
不同何也周官司右掌羣右之政令凡國之勇力之士能<lb/>
用五兵者屬焉鄭氏康成曰選右當于中夫選右則皆兵<lb/>
也曰屬焉必非散之井牧者也非養兵而何虎賁氏虎士<lb/>
八百人鄭氏康成曰不言徒曰虎士徒之選有勇力者夫<lb/>
徒皆食于官者也非養兵而何虎賁氏主環衞然武王用<lb/>
之伐殷矣周官八百人而武王三千是必有倅卒也非養<lb/>
兵而何非直此也古者戍皆更代更代必以期期之內皆<lb/>
<pb n="KR4f0063_SBCK_001-20b"/>
不耕者也主芻茭之峙有人主糧糗之供有人主兵甲之<lb/>
用有人主壁壘之防有人與養兵何異乎此兵之守者也<lb/>
周公東征至三年之久穆王西征至萬里之遠皆驅之戰<lb/>
者也與養兵何異乎夫司右虎賁氏周之官也然夏殷不<lb/>
能無勇爵不能無環衛之士可知也采薇出車枤杜周之<lb/>
詩也然夏殷不能無屯守之卒可知也殷餘之難荒服之<lb/>
勤周之所由盛衰也然夏殷不能無觀扈之討鬼方之伐<lb/>
可知也是故民兵旣同養兵不得不同其故何也古者大<lb/>
國不過數百里小國不過數十里疆事之争多而越國之<lb/>
寇少耕耘之氓可以戰守是故以民兵守其常以養兵待<lb/>
<pb n="KR4f0063_SBCK_001-21a"/>
其變至春秋而有踰山海之征連諸侯之役戰國之世抑<lb/>
又甚焉秦漢已降萬里一家一起事或連數十郡一調兵<lb/>
或行數千里是故以養兵持其常以民兵輔其變二者交<lb/>
用各得其宜不可偏廢也且人之受于天也古厚而今薄<lb/>
敎于人也古密而今踈故古者士可以爲農農可以爲兵<lb/>
後世驅士于農則士壞驅農于兵則農壞泛令之則詭入<lb/>
詭岀于二役而無用嚴束之則積怨畜怒于一役而不安<lb/>
情勢之所趨則禁令窮時俗之所積則聖智廢也世之儒<lb/>
者以漢之南北軍爲是而八校爲非唐之府兵爲是而彍<lb/>
騎爲非夫南北軍府兵已非三代之制矣何必此之爲是<lb/>
<pb n="KR4f0063_SBCK_001-21b"/>
而彼之爲非耶况乎郡兵之法未改則八校無害于南北<lb/>
軍屯田之制能行則彍騎無害于府兵宋之保毅義勇明<lb/>
之箭手礦夫則養兵且借助于民兵矣是在養兵者善其<lb/>
制耳不然取後世之民而日以荷戈責之幾何不速其畔<lb/>
也哉<lb/>
<pb n="KR4f0063_SBCK_001-22a"/>
三代因革論七<lb/>
然則三代之顧役可得聞歟曰可周官小司徒會萬氏之<lb/>
卒伍而用之以起軍旅以作田役以比追胥以令貢賦貢<lb/>
賦之外皆役事也起軍旅兵役也田田役也役力役也追<lb/>
胥守望之役也後世兵岀召募而兵役廢兵役廢而田役<lb/>
亦廢守望之役亦廢所不廢者力役而已至并租庸調爲<lb/>
兩稅而力役之征亦廢古之役事無有存焉周官鄕大夫<lb/>
之屬比長閭胥族師黨正鄕官也遂大夫之屬鄰長里長<lb/>
酇長鄙師遂官也漢曰三老曰嗇夫曰游徼皆賜爵同于<lb/>
鄕遂之官唐曰里正曰坊正則役之矣宋曰衞前督官物<lb/>
<pb n="KR4f0063_SBCK_001-22b"/>
曰耆長曰壯丁捕盜賊曰散從曰承符曰弓手任驅使則<lb/>
役之而且虐用之矣是故鄕官遂官卽後世之民役也其<lb/>
祿卽後世之顧役也周官宰夫八職五曰府掌官契以治<lb/>
藏六曰史掌官書以贊治七曰胥掌官序以治序八曰徒<lb/>
掌官令以徵令其制厯代皆行之是故府史胥徒卽後世<lb/>
之官役也其祿卽後世之顧役也鄕官遂官三代之時不<lb/>
爲役三代之顧役當專屬之府史胥徒所顧者官役也宋<lb/>
衙前之役如官役之府史耆長壯丁散從承符弓手之役<lb/>
如官役之胥徒其官中之府史胥徒自若也宋之顧役不<lb/>
專屬之府史胥徒所顧兼民役也其民役之事同于官役<lb/>
<pb n="KR4f0063_SBCK_001-23a"/>
則有其漸焉自唐之中葉天下擾攘官役不足以周事遂<lb/>
取之于民以助之助之旣久則各有職司職司旣定則各<lb/>
有功過是故其始以民役代官役之事而視爲固然其繼<lb/>
以民役供官役之令而亦視爲固然其後以民役任官役<lb/>
之過而亦視爲固然至熙甯之時而民役不可爲生矣是<lb/>
故鄕遂之末流變爲差役差役之末流變爲顧役差役則<lb/>
民勞而財日匱顧役則民逸而業可常天下無無弊之制<lb/>
無不擾民之事當擇其合時勢而害輕者行之後之儒者<lb/>
以熙甯之法而妄意詆諆非知治體者也曰民役之宜顧<lb/>
則然矣官役顧則久久則爲民害無已時如之何而可袪<lb/>
<pb n="KR4f0063_SBCK_001-23b"/>
其害歟曰三代聖人已行之矣賦之祿所以安其身寛之<lb/>
時所以習其事敎之道所以正其向威之刑所以去其私<lb/>
如是而用之豈有虎冠鷹擊蠆螫蜮射之事哉後之治天<lb/>
下者知官役之可顧而宮府修知民役之可顧而閭里甯<lb/>
知官役之可減而苛擾之事除知民役之可盡罷而海內<lb/>
皆樂業矣<lb/>
<pb n="KR4f0063_SBCK_001-24a"/>
三代因革論八<lb/>
由是觀之聖人所以治天下之道蓋可知矣利不十不變<lb/>
法功不十不易器此經常之說也三代不同禮而王五伯<lb/>
不同法而霸此便私挾妄之說也雖然有中道焉先王之<lb/>
道因時適變爲法不同而考之無疵用之無弊此權衡乎<lb/>
前二說而知其重輕俯仰者也夫莫大于封域之制莫要<lb/>
于人民之業莫急于軍國之務而聖人一以寛大行之況<lb/>
乎節目之細尋常之用哉夫人之養生也日取其豐人之<lb/>
趨事也日得其巧聖人節其過甚而已如宮室之度求其<lb/>
辨上下可也夏之世室殷之重屋周之明堂其不同者也<lb/>
<pb n="KR4f0063_SBCK_001-24b"/>
而民之蔭室何必同如冠服之度求其行禮樂可也夏之<lb/>
毋追殷之章甫周之委貌其不同者也而民之裋褐何必<lb/>
同俎豆之華疏不同于廟干戈之琱塗不同于師車旗之<lb/>
完敝不同于朝粟帛之純量不同于市是故聖人之治天<lb/>
下有二倫物之紀名實之效等威之辨授之以一成之式<lb/>
齊之以一定之法天子親率諸侯大夫士以放之于民者<lb/>
必使如絲之在繅陶之在甄無毫黍之溢減而天下之心<lb/>
定焉若其質文之尚奢約之數或以時變或以地更故養<lb/>
生不至于拂戾趨事不至于迂囘于是首岀而天下歸之<lb/>
三代聖人蓋未之能易也彼諸儒博士者過于尊聖賢而<lb/>
<pb n="KR4f0063_SBCK_001-25a"/>
疎于察凡庶敢于從古昔而怯于赴時勢篤于信專門而<lb/>
薄于考通方豈足以知聖人哉是故其爲說也推之一家<lb/>
而通推之衆家而不必通推之一經而通推之衆經而不<lb/>
必通且以一家一經亦有不必通者至不必通而附會穿<lb/>
鑿以求其通則天下之亂言也已<lb/>
<pb n="KR4f0063_SBCK_001-25b"/>
<pb n="KR4f0063_SBCK_001-25b"/>
西楚都彭城論<lb/>
自淮陰侯斥項王不居關中而都彭城史家亦持此說後<lb/>
之言地利者祖之以爲項王失計無有大于此者惲子居<lb/>
曰項王之失計在不救雍塞翟三王而東擊齊不在都彭<lb/>
城何也項王立沛公爲漢王王巴蜀漢中而三分關中王<lb/>
章邯于雍司馬欣于塞董翳于翟所以距塞漢王也夫三<lb/>
人之非漢王敵不必中人以上知之項王起江東敗秦救<lb/>
趙遂霸諸侯業雖不終見豈必出中人下哉吾嘗深推其<lb/>
故而知項王都彭城蓋以通三川之險也通三川蓋以救<lb/>
三秦之禍也以彭城控三川卽以三川控三秦是故都彭<lb/>
<pb n="KR4f0063_SBCK_001-26a"/>
城者項王不得不然之計也何以知其然也乃者項王自<lb/>
王蓋九郡焉自淮以北爲泗水爲薛爲郯爲琅邪爲陳皆<lb/>
故楚地爲碭爲東郡皆故梁地是時彭越未國地屬西楚<lb/>
自淮以南爲會稽會稽之分爲吳灌嬰傳得吳守是也亦<lb/>
故楚地九郡者項王所手定也軍于手定之地不患其不<lb/>
安民于手定之地不患其不習國于手定之地則諸侯不<lb/>
得以地大而指爲不均據天下三分之一以爭中原于腹<lb/>
心之間此三代以來未有之勢也彭城者居九郡之中舉<lb/>
天下南北之脊關外之形勝必爭之地也故曰都彭城者<lb/>
項王不得不然之計也雖然項王之不取關中何也曰項<lb/>
<pb n="KR4f0063_SBCK_001-26b"/>
王非不取關中也乃者漢王先入關義帝之約固宜王者<lb/>
也項王聽韓生之說而都之關中之人安乎不安乎關外<lb/>
諸侯無異議乎項王所手定之九郡將以之分王乎抑自<lb/>
制乎度其勢必自制之矣自制之而一旦有警其將去關<lb/>
中自將而東乎關中者固漢王所手定也舍已所手定之<lb/>
九郡而奪他人所手定之關中旣奪他人所手定之關中<lb/>
又不分已所手定之九郡一旦自將而東天下之人安乎<lb/>
不安乎是故關中者項王所必取之地也取之而名不順<lb/>
勢不便則緩取之取之而名不順勢不便且召天下之兵<lb/>
則以棄之者取之何以知其然也乃者陳涉首難諸侯各<lb/>
<pb n="KR4f0063_SBCK_001-27a"/>
收其地而王之矣三王秦之人也以秦之地付三王此秦<lb/>
漢之際諸侯之法也使三王者據全秦之勝扼全蜀之衝<lb/>
包南山之塞窒棧道之陘終身爲西楚藩衞則朝貢徵發<lb/>
何求而不可若其以百戰之燼生降之虜寄仇讎之號令<lb/>
驅鄕黨之儔匹一有擾動西楚廢其主刈其民若燎毛射<lb/>
縞耳指揮旣定人心自固誠如是也漢王不得援前說以<lb/>
爭秦諸侯不得舉前事以責楚名與勢皆順便矣所謂緩<lb/>
取之也所謂以棄之者取之也是故不付之張耳臧荼者<lb/>
不以關外之將相制關中也不付之共敖黥布者不以西<lb/>
楚之將相制關中也陽示天下以大公而陰利三王之易<lb/>
<pb n="KR4f0063_SBCK_001-27b"/>
取是故三秦者項王之寄地也其吿韓生曰富貴不歸故<lb/>
鄕如衣錦夜行人誰見之此項王之設辭也非項王之計<lb/>
也雖然關中重地也取關中重計也其取之之次第奈何<lb/>
曰項王之計不急于收三秦之地也急于阻漢王之東而<lb/>
已何以知其然也乃者項王之所忌唯漢王也是故未爲<lb/>
取秦之謀先爲救秦之策三川者救秦之要道也以瑕邱<lb/>
申陽據三川而北函谷南武關絜其要領矣以司馬卭輔<lb/>
三川之北而函谷之軍無阻矣以韓成夾三川之南而武<lb/>
關之軍無留矣二王皆趙臣趙睦于楚故道通韓成不睦<lb/>
于楚不使之國而楚制之故道亦通道通矣然而西楚之<lb/>
<pb n="KR4f0063_SBCK_001-28a"/>
都不能朝發夕至則猶之乎未通也彭城者去函谷千有<lb/>
餘里去武關亦千有餘里輕騎數日夜可叩關北收燕趙<lb/>
之卒南引荆邾之師關外可厚集其勢關中可迭批其隙<lb/>
漢王一揺足則章邯先乘之司馬欣董翳疊乘之西楚傾<lb/>
天下之力而急乘之漢何患不衂秦何患不全漢王且不<lb/>
能保巴蜀漢中豈能移尺寸與楚爭一日之利故曰以彭<lb/>
城控三川卽以三川控三秦都彭城者項王不得不然之<lb/>
計也不意四月諸侯就封五月而田榮反齊是月而陳餘<lb/>
反趙六月而彭越反梁西楚之勢不能卽日西兵而漢王<lb/>
已于五月破章邯八月降司馬欣董翳矣蓋項王止策漢<lb/>
<pb n="KR4f0063_SBCK_001-28b"/>
王而田榮陳餘彭越三人非其所忌故有此意外之變此<lb/>
則項王之失計也然使當日者不受漢間東兵擊齊舉三<lb/>
楚之士分兩路㨗走争秦其時申陽司馬卭未敗韓成已<lb/>
廢兵行無人之境函谷破武關必降武關破函谷亦不守<lb/>
淮陰侯挾新造之漢與旋定之秦以當百戰必勝之卒勝<lb/>
負之計必不如垓下以三十萬當十萬之數矣如是則三<lb/>
秦可復三秦復而三川益固九郡益張齊趙燕三國有不<lb/>
折而入于楚者哉而卒棄之不爲此則項王之失計也故<lb/>
曰在不救雍塞翟三王而東擊齊不在都彭城也夫戰爭<lb/>
之事一日十變古人身親其事凡所設施必非偶然不可<lb/>
<pb n="KR4f0063_SBCK_001-29a"/>
以成敗輕量也後世如六朝之割裂如五季之紊亂草澤<lb/>
英雄崛起一時必有異人之識兼人之力爲衆所不及者<lb/>
天下大器置都大事曾是項王而漫付之吾故推其所以<lb/>
然以明得失之實如必以項王爲慮不及此彼亞夫者亦<lb/>
非不審于計者地<lb/>
　自記曰項王王梁楚九郡史記漢書無明文全謝山先<lb/>
　生以爲有南陽黔中楚三郡黔中久入秦非楚地且遼<lb/>
　絕西楚不能越九江衡山而有之南陽卽宛亦久入秦<lb/>
　非楚地西楚定封時王陵在南陽無所屬又宛漢王所<lb/>
　定項王未嘗過兵不能并王始皇二十三年滅楚號楚<lb/>
<pb n="KR4f0063_SBCK_001-29b"/>
　郡二十六年分楚爲泗水爲薛爲郯爲琅邪爲會稽爲<lb/>
　九江共六郡而漢志六安國下注故楚是六郡之外尙<lb/>
　有楚郡如謝山之言然漢六安都陳則楚郡卽陳郡秦<lb/>
　楚之際書陳不書楚則已爲陳郡矣南陽黔中楚三郡<lb/>
　不應列九郡之內姚姬傳先生以爲有陳鄣二郡鄣非<lb/>
　秦置劉原父常言之漢王分西楚地自陳以東與韓信<lb/>
　是漢收陳爲天子郡故後此會諸侯于陳陳本秦郡甚<lb/>
　明宜在九郡之內又灌嬰傳得吳守遂平豫章會稽吳<lb/>
　與豫章會稽參列是西楚以吳開國與會稽分郡矣今<lb/>
　定爲泗水薛郯琅邪陳會稽吳東郡碭俟博雅君子詳<lb/>
<pb n="KR4f0063_SBCK_001-30a"/>
　之<lb/>
　錢竹汀先生據地理志定秦三十六郡內泗水東郡會<lb/>
　稽琅邪碭薛六郡同其郯陳吳三郡不在三十六郡之<lb/>
　內卽先生所謂二世改元之後豪傑並起分置列郡也<lb/>
　先生亦言有吳郡漢復并省焉<lb/>
<pb n="KR4f0063_SBCK_001-30b"/>
辨微論<lb/>
有天下之實人之所樂居也篡天下之名人之所不樂居<lb/>
也可以居有天下之實矣不居篡天下之名可也可以居<lb/>
其實而幾幾乎不能居則進不足以取萬乘而退且至于<lb/>
覆全宗于是乎名有所不顧而篡隨之建安十五年十二<lb/>
月曹操下令曰孤始舉孝廉欲好作政敎以立名譽徵爲<lb/>
典軍校尉意更爲國家討賊立功使題墓道曰漢故征西<lb/>
將軍曹侯之墓此其志也明年正月卽以子丕副丞相去<lb/>
下令止數十日耳十七年而加殊禮十八年而受九錫是<lb/>
故操之爲篡決于下令之時夫篡已決矣而其令如是豈<lb/>
<pb n="KR4f0063_SBCK_001-31a"/>
讆言歟非也凡人之志皆自小而之大積漸成之方曹操<lb/>
入仕之初漢祚雖衰羣雄未起度其心亦不過望中外二<lb/>
千石而已及遇亂離則忠主救民策勲拜爵之心人人所<lb/>
同奸人之雄亦人也何必不同乎人情以是觀之曹操之<lb/>
令皆由中之言也如是則破黃巾討董卓豈常有篡之說<lb/>
在其計中哉迨至邀袁術逼陶謙而事一變朝雒陽遷許<lb/>
下而事又一變東縛呂而北并袁紹南下劉表而天下大<lb/>
半歸曹氏矣然謂操之篡決于此時則大不可何也操之<lb/>
强固天下莫當者也提數十萬之衆乘數百戰之威使一<lb/>
旦孫劉順命吳楚內降孔明公瑾諸人不敢一舉手抗拒<lb/>
<pb n="KR4f0063_SBCK_001-31b"/>
軍威遐暢訖于嶺海固可下視秦項追跡高光卽不然而<lb/>
赤壁之役絕江破敵窮追而豫州走死疾下而討虜面縛<lb/>
于是收江表之豪傑規山南之形勢巴蜀效圖而納土關<lb/>
隴送質而入朝操卽北面逡巡再三退讓天下誰居操之<lb/>
右者何必害茍彧殺崔椽弑皇后皇子至梟獍狗<graphic n="KR3007" url="https://raw.githubusercontent.com/kanripo/KR-Gaiji/master/images/KR3007.png" mimeType="image/png"/>之不<lb/>
若哉不幸水師被燬陸路解散鼎足之形巳成席卷之勢<lb/>
巳壞又況兵敗之後內權動搖肘腋之間悉成機械于是<lb/>
而曹操所處非前日之勢矣其令曰誠恐離兵爲人所祻<lb/>
旣爲子孫計又已敗則國家傾危是以不得慕虛名而受<lb/>
實禍亦由中之言也蓋未敗之前曹操有有天下之志而<lb/>
<pb n="KR4f0063_SBCK_001-32a"/>
不必有篡天下之心旣敗之後曹操有失天下之疑而不<lb/>
得不爲篡天下之與善取不得則惡求緩圖不得則急攫<lb/>
慕義不若貪利之急求福不如避禍之周故篡之事起于<lb/>
喪師而篡之局成于下令斷斷然也夫王莽無功故東郡<lb/>
平而卽眞其勢定也桓温有功故枋頭敗而廢立其勢不<lb/>
定也勢不定者必求所以定之曹操才大故旣敗之後尙<lb/>
伐吳以作其氣桓温力薄故旣敗之後卽徙鎮以蓄其威<lb/>
皆所以求其定也求定而後篡成篡成而後身固然自是<lb/>
而畢生之行盡爲逆資蓋世之功悉成盜道矣若是者勢<lb/>
也而其中有至微之機焉伊尹歸政數十年周公歸政亦<lb/>
<pb n="KR4f0063_SBCK_001-32b"/>
數年無纖微之嫌可疑無毫髪之患可避人人之所知也<lb/>
曹操輔政自比伊尹削平僭亂自比周公赤壁之事勝則<lb/>
以禮制諸侯敗則必以威刼共主而終于不勝而敗者何<lb/>
哉天下爲仁義之言而心懷彼此其言未嘗不仁義也爲<lb/>
忠孝之事而心懷彼此其事未嘗不忠孝也然天道人事<lb/>
必不能使終身爲仁義忠孝之人故必有以激動之使自<lb/>
覆之而自露之如劉裕秦未定而旋師李存朂梁未滅而<lb/>
改號皆是故也是以君子愼于內則防私愼于外則戒僞<lb/>
動四海振千古之事其上至于嫓聖賢其下極于儕盜賊<lb/>
皆于心之至微形之作辨微論<lb/>
<pb n="KR4f0063_SBCK_001-33a"/>
<pb n="KR4f0063_SBCK_001-34a"/>
續辨微論<lb/>
周恭帝元年正月辛丑朔遣檢校大尉領歸德軍節度使<lb/>
趙匡胤率師禦北漢癸卯次陳橋驛將士謀立匡胤爲天<lb/>
子李處耘以事白匡胤弟匡義及趙普部分將士環立待<lb/>
旦遣郭延贇入京報石守信王審琦甲辰黎明將士逼匡<lb/>
胤寢所匡胤被酒臥徐起將士擁還汴乙巳卽皇帝位惲<lb/>
子居曰宋之受命太祖蓋授謀于太宗非一日矣不然以<lb/>
太祖之英武豈有軍中大指揮四出而主將獨𬒳酒臥至<lb/>
亂兵入寢尙徐起之事耶是故太祖之有天下太宗之力<lb/>
也而秦王廷美無勲焉此趙普所親與也宋太祖建隆二<lb/>
<pb n="KR4f0063_SBCK_001-34b"/>
年夏六月宋太后杜氏殂召趙普入受遺命謂太祖曰周<lb/>
有長君汝安得至此汝百歲傳光義光義傳光美光美傳<lb/>
德昭普卽榻前爲誓書於紙尾署曰臣普記惲子居曰此<lb/>
飾說也夫太祖之傳位太宗以太宗與聞乎禪代也與聞<lb/>
禪代不可以示後世則飾爲遞傳之說遞傳之說不可以<lb/>
示後世則飾爲長君之說不然授受大事太后何事真泠<lb/>
時始及之耶蓋此議之定也亦非一日矣是故廷美以無<lb/>
勲之人亦得列于誓書此亦趙普所親與也開寶九年十<lb/>
月帝崩晉王光義卽位太宗太平興國四年五月平太原<lb/>
劉繼元降六月圍幽州與契丹戰敗績軍中常夜驚不知<lb/>
<pb n="KR4f0063_SBCK_001-35a"/>
帝所在有謀立德昭者八月師還久不行太原之賞德昭<lb/>
以爲言帝怒曰汝自爲之賞未晚也德昭退自刎六年春<lb/>
皇子德芳卒九月柴禹錫趙鎔楊守一吿秦王廷美驕恣<lb/>
將有陰謀以趙普爲司徒兼侍中察之帝以傳國訪普普<lb/>
曰太祖已誤陛下豈可再誤廷美遂得罪七年三月罷秦<lb/>
王廷美開封尹爲西京留守勒就第五月貶爲涪陵縣公<lb/>
安置房州雍熙元年涪陵公廷美以憂卒惲子居曰人之<lb/>
生未有不愛其兄及其弟者也下愚且然況于上智乎太<lb/>
宗以絕人之資好學深思明于治亂斷無有處心積慮上<lb/>
負其兄下殺其弟者也而至如此者何也蓋先王之所以<lb/>
<pb n="KR4f0063_SBCK_001-35b"/>
治天下也曰是曰非是非明而褒者知榮貶者知辱矣曰<lb/>
功曰罪功罪明而賞者不驕罰者不怨矣曰利曰害利害<lb/>
明而趨者得生避者免死矣庸人計利害而不計功罪聖<lb/>
人以功罪制之豪傑計功罪而不計是非聖人以是非權<lb/>
之拘儒計是非而不計利害聖人以利害濟之愚民無所<lb/>
知也聖人就其所知之是非功罪利害以導安之此天下<lb/>
之大防也至聖人之治一家則曰親疏而已夫親疏者不<lb/>
可以是非較雖大舜曾參之爲子不能自言其理也不可<lb/>
以功罪衡雖周公召公之爲臣不能自名其勞也不可以<lb/>
利害惑雖累錐刀至富有四海積鄕秩至貴爲天子皆不<lb/>
<pb n="KR4f0063_SBCK_001-36a"/>
足敵吾天屬之愛也此人之所同然也而其壞也庸愚間<lb/>
家庭以利害拘儒薄骨肉以是非而爲豪傑者皆陷于計<lb/>
功罪是故如太宗者其心以爲吾有有天下之功吾受天<lb/>
下于吾兄吾固無愧于天下者也吾兄有一天下之功吾<lb/>
受天下于吾兄而傳之以至于吾兄之子吾尤無愧于吾<lb/>
兄者也觀其怒德昭之言其始念必傳之德昭瞭然矣不<lb/>
意德昭自殺德芳旋卽夭亡于是以爲彼廷美者無尺寸<lb/>
之功何德干之且恐干之而不致之太祖之子孫也于是<lb/>
功罪之念勝而利害益明是非益晦趙普之邪說遂得而<lb/>
入之矣夫兄弟之友愛未有如太祖太宗廷美者也重之<lb/>
<pb n="KR4f0063_SBCK_001-36b"/>
以太后之命宗臣之書其要結不可謂不至也而計功一<lb/>
念遂潰裂之如唐太宗之于建成元吉明代宗之于英宗<lb/>
其始亦必無相排之意也太宗讓太子而計化家爲國之<lb/>
功故有元武門之戕代宗迎上皇而計易危爲安之功故<lb/>
有南內之錮彼數君者何常無孝子悌弟之說在性分中<lb/>
哉勢奪其外理敗其中也夫宋太宗者精敏亞于唐太宗<lb/>
宏豁勝于明代宗未嘗不欲歸國于太祖之子孫以成家<lb/>
世之美談朝廷之盛事也是故太祖卽位卽以太宗爲都<lb/>
虞侯趙普爲樞密直學士賞開國之功也太宗卽位卽以<lb/>
廷美爲開封尹德昭爲武功郡王明傳國之次也其事若<lb/>
<pb n="KR4f0063_SBCK_001-37a"/>
成豈非超漢軼唐千載未有之統緒哉而惜乎其不遂也<lb/>
惟唐明皇有功宋王成器能讓兄弟乃終身無間言蓋人<lb/>
之功不可忘已之功不可不忘此又不可不知也夫<lb/>
<pb n="KR4f0063_SBCK_001-37b"/>
<pb n="KR4f0063_SBCK_001-37b"/>
釋夢<lb/>
晉書樂廣傳衞玠問廣夢廣曰是想玠曰形神不接豈是<lb/>
想邪廣曰因也周禮占夢三曰思夢廣所言想也一曰正<lb/>
夢二曰噩夢四曰寤夢五曰喜夢六曰懼夢廣所言因也<lb/>
後人以因羊念馬因馬念車釋因是亦想耳豈足盡因之<lb/>
義哉然則因之義奈何曰因其正而正焉因其噩而噩焉<lb/>
因其寤而寤焉因其喜懼而夢喜懼焉莊子曰夢者陽氣<lb/>
之精也心所喜怒精氣從之其因乎內者歟列子曰不識<lb/>
感變之所由起者事至則惑其所由然識感變之所起者<lb/>
事至則知其所由然知其所由然則無所怛一體之盈虚<lb/>
<pb n="KR4f0063_SBCK_001-38a"/>
消息皆通于天地應于物類其因之兼乎外者歟古者聖<lb/>
人明于陰陽之故明以治禮樂幽以治鬼神其所餘者卜<lb/>
龜筮蓍占夢所言亦得原始反終之故是故以覺爲夢之<lb/>
所由生以夢爲覺之吉凶所由見其理中正不可易如此<lb/>
若夢與覺粈襍言之列子莊子與淮南子及近世佛氏之<lb/>
書多有其說不可溺也夫覺猶形也夢猶景也有形而景<lb/>
附之有覺而夢從之以形之必敝以爲如景之必亡可也<lb/>
以爲必敝之形卽景必亡之景卽形此不可也若是則何<lb/>
疑于覺之與夢哉作釋夢<lb/>
<pb n="KR4f0063_SBCK_001-38b"/>
釋拜<lb/>
周官九<graphic n="KR0596" url="https://raw.githubusercontent.com/kanripo/KR-Gaiji/master/images/KR0596.png" mimeType="image/png"/>近世多肊說謹以古義正之說文<graphic n="KR0596" url="https://raw.githubusercontent.com/kanripo/KR-Gaiji/master/images/KR0596.png" mimeType="image/png"/>首至地古<lb/>
文拜從二手楊雄說拜從兩手下是故拜從首得義也從<lb/>
手得義也說文跪拜也跽長跪也臣鍇曰伸兩足而跪是<lb/>
故跪從足得義也其曰跪拜也何歟古者拜皆跪也其拜<lb/>
皆跪奈何跪卽古之坐跽卽古之危坐言坐不言拜者跪<lb/>
不拜也坐洗爵坐奠爵是也言拜不言跪者拜皆跪也再<lb/>
拜興是也是故言拜則跪見言跪則拜不見然則肅拜何<lb/>
歟鄭司農曰如今之撎鄭說非也撎不跪肅亦不跪肅拜<lb/>
則跪何以知撎之不跪也說文撎舉手下手也儀禮賓厭<lb/>
<pb n="KR4f0063_SBCK_001-39a"/>
介介厭衆賓注推手曰揖引手曰厭今文皆作揖疏厭或<lb/>
作撎是故撎與揖皆不跪也何以知肅不跪肅拜則跪也<lb/>
左氏傳卻至免胄曰不敢拜命是不拜也不拜則不跪也<lb/>
曰敢肅使者是不拜而肅也不拜而肅則不跪而肅也旣<lb/>
不拜矣而名曰肅拜是贅其拜不可旣拜矣而名曰肅是<lb/>
隱其拜亦不可是故不跪而舉手下手曰撎曰肅跪而舉<lb/>
手下手曰肅拜謂肅如撎可也謂肅拜如撎不可也然則<lb/>
不言稽顙何歟吉拜凶拜皆稽顙也齊衰不杖爲吉拜先<lb/>
拜後稽顙是故手拱至地舉之又博顙也杖齊衰以上爲<lb/>
凶拜先稽顙後拜是故博顙舉之又手拱至地也拜者爲<lb/>
<pb n="KR4f0063_SBCK_001-39b"/>
賓也顙者爲已也公羊傳公再拜顙失國去宗廟故顙非<lb/>
喪非失國無稽顙者其顙非禮也是故顙拜之變也明迫<lb/>
也䭫首頓首空首非拜之變也容皆舒焉其䭫首頓首空<lb/>
首奈何空控也手拱至地首控于手曰空手施之于臣焉<lb/>
說文頓下手也䭫不首也空手而引首至地下于手卽舉<lb/>
曰頓首行于敵焉頓首而不卽舉曰稽首致于君焉䭫稽<lb/>
也說文留止也周公拜手稽首正也王拜手稽首非正也<lb/>
示不臣爾矣振動兩手擊也抃拜也奇拜一拜也褒拜再<lb/>
拜也倚拜持節拜則襍漢儀焉非正詁也是故䭫首頓首<lb/>
空首從首得義也其首皆下衡也稽顙無容變文曰吉拜<lb/>
<pb n="KR4f0063_SBCK_001-40a"/>
凶拜不從首得義也振動奇拜褒拜手皆至地從手得義<lb/>
也其首皆平衡也肅拜手不至地亦從手得義也首俯而<lb/>
已容經俯首曰肅坐是也夫三代之儀亡矣漢徐生以頌<lb/>
爲禮官天下郡國有容史頗講求焉然不盡如古也學者<lb/>
何幸而生三代之盛哉<lb/>
<pb n="KR4f0063_SBCK_001-40b"/>
說弁一<lb/>
弁說文作㝸象形釋名形如人手之弁合漢輿服志度長<lb/>
七寸高四寸其制如覆桮前高廣後卑銳古者桮俱橢長<lb/>
淮南子曰闚于盤水則圓桮水隨隨讀爲橢是也弁制橢<lb/>
故有高廣卑銳之異有高廣卑銳故如人手之弁合焉後<lb/>
世禮家率圖如覆盂不知桮因不知弁况禮樂沿革之大<lb/>
者其轉而相譌甯有旣邪學者甫涉禮書卽有意聚訟庶<lb/>
幾愼其言可也<lb/>
<pb n="KR4f0063_SBCK_001-41a"/>
<pb n="KR4f0063_SBCK_001-42a"/>
說弁二<lb/>
周禮弁師王之皮弁象邸注下柢也古者冠冕弁皆冠于<lb/>
髪取其冠曰冠取其俯曰冕取其槃曰弁以弁有柢知冠<lb/>
與冕皆有柢也其有柢奈何凡冠髪者必堅正柢所以爲<lb/>
堅正也漢之幘晉之巾周之幞頭皆自額以上則用通帛<lb/>
焉陶宗儀曰古者冠自額以上後世設巾幘故止加冠子<lb/>
髪此言非也古者斂髪以纚如後世之巾幘焉皮弁止高<lb/>
四寸施之于額無以覆纚與髪知宗儀之妄也<lb/>
<pb n="KR4f0063_SBCK_001-42b"/>
<pb n="KR4f0063_SBCK_001-42b"/>
說弁三<lb/>
郊特牲委貌周道也章甫殷道也母追夏后氏之道也言<lb/>
玄冠也漢委貌如皮弁章甫母追其諸不相遠歟周弁殷<lb/>
冔夏收言爵弁也詩厥作祼將常服黼冔毛傳夏曰收周<lb/>
曰冕古士以爵弁爲冕冕而祭于公卽爵弁服也三王共<lb/>
皮弁素積言皮弁也噫昔人禮經明正大率如此而後世<lb/>
多紊之皆求深與博之過也<lb/>
<pb n="KR4f0063_SBCK_001-43a"/>
<pb n="KR4f0063_SBCK_001-44a"/>
說鉤<lb/>
古者大帶以禬結鞶帶以鉤楚辭若鮮卑只注滚頭帶卽<lb/>
鉤也晉語鉤近于袪荀卿子縉紳而無鉤帶是也漢鞶帶<lb/>
玉鉤䚢䚢者鉤牝也唐宋定帶銙之制自十三至七爲差<lb/>
然首皆用鉤通考開元中帶鉤穿帶本爲孔宋始周折之<lb/>
是也明制前三銙曰三台鞶帶始廢鉤好事者因以鉤鉤<lb/>
畫今所傳多古帶鉤小者甲帶鉤及佩鉤以爲畫鉤者市<lb/>
井之言耳夫服御以適用而巳後世徒爲美觀如帶之銙<lb/>
于環帶何損益邪君子觀于鉤而知先王之禮樂無虛設<lb/>
者也<lb/>
<pb n="KR4f0063_SBCK_001-44b"/>
<pb n="KR4f0063_SBCK_001-44b"/>
駁史伯璿月不受日光辯<lb/>
中西法皆言月星無光受日光以爲光儒者言天亦主之<lb/>
惟史氏伯璿以爲不然其辯月光非受日光曰物之影必<lb/>
倍于形地與水十萬里對日之衝影當倍此以天度計之<lb/>
一度二千六百里有奇地影二萬里當掩八十餘度如月<lb/>
本無光則月行在日衝八十度內當爲地影所掩望日及<lb/>
望前後月皆無光矣此言非也凡形在光與光所衝之閒<lb/>
以遠近爲影之大小如徑丈之室置火東堵規形之徑三<lb/>
寸者去火五尺而中表焉其影至西堵倍三寸耳何也光<lb/>
與光所衝相去均也引之令去火二尺五寸則去西堵七<lb/>
<pb n="KR4f0063_SBCK_001-45a"/>
尺五寸而影不啻再倍之再引之去火寸則且百十倍之<lb/>
而西堵皆掩矣何也去光近去光所衝遠也若移之去火<lb/>
七尺五寸則去西堵二尺五寸其影如形之徑三寸焉移<lb/>
之去西堵寸影亦如之何也自中表以往去光遠去光所<lb/>
衝近皆如其形以爲之影焉故也今法地周九萬里徑及<lb/>
三萬里日之歲輪距地一千六百萬里又五萬五千里有<lb/>
奇月之歲輪止四十八萬二千里有奇月行在隔地日衝<lb/>
之日地去日至遠去月至近影宜如其形三萬里而月之<lb/>
歲輪其周得三百萬里有奇以不及三萬里之影在三百<lb/>
萬里之中而以月之經緯度與日之經緯度推之地影之<lb/>
<pb n="KR4f0063_SBCK_001-45b"/>
掩月暫矣此月所以不恆食食亦止一二時而復也何至<lb/>
有掩八十餘度之說邪其辯星非受日光曰月受日光自<lb/>
一幾而弦而滿以去日遠近爲差經緯星近日遠日皆滿<lb/>
是星自有光不受日光可知此言亦非也今法以遠鏡測<lb/>
太白光時晦時上下弦時满蓋太白伏見輪附日而行在<lb/>
日下則晦日上則滿日旁則弦與月均爲受日光無疑辰<lb/>
星小于太白伏見輪附日㪅近晦弦滿如太白而合散無<lb/>
常占驗家以爲變化猶龍者其理有三人之視辯乎大惑<lb/>
于小一也光遠則光所爍得圜體之半近則過其半焉光<lb/>
力勝也二也辰星得水之氣太白得金之氣光爍金常得<lb/>
<pb n="KR4f0063_SBCK_001-46a"/>
圜體之半爍水則如無質焉而皆能徹三也金水星與月<lb/>
其歲輪皆在日天之內故各以其度與質受光同不同若<lb/>
此熒惑歲輪去日一千萬里有奇歲星歲輪去日一萬一<lb/>
千萬里有奇塡星歲輪去日二萬四千萬里有奇恒星十<lb/>
九萬萬里有奇皆在日所行輪之外凡在光之外繞光旋<lb/>
行者自中視之所受之光皆滿焉此熒惑歲星塡星恒星<lb/>
無晦弦之故也至星不爲地影所掩亦有說焉凡形在光<lb/>
中其見於光所衝之影必有所絕徑三寸之影法當十二<lb/>
丈而絕地影不及三萬里法當一千二百萬里而絕太白<lb/>
辰星之行附日不居隔地日衝爲地影所不至旣不能掩<lb/>
<pb n="KR4f0063_SBCK_001-46b"/>
熒惑歲星塡星恆星之行有時居隔地日衝之舍其距地<lb/>
皆在一千二百萬里之外地影巳絕亦不能掩此地形能<lb/>
食月不能食星之故也今法多出歐羅巴測經緯星大小<lb/>
及相去里數本不可盡信近又改定之而星體及遠近高<lb/>
庳之大概則信焉故據之以質史氏後之君子必有以知<lb/>
其不誣矣<lb/>
<pb n="KR4f0063_SBCK_001-47a"/>
<pb n="KR4f0063_SBCK_001-48a"/>
駁朱錫鬯書楊太眞外傳後<lb/>
唐書元宗紀開元二十五年四月乙丑廢太子瑛及鄂王<lb/>
瑤光王琚爲庶人皆殺之十二月丙午惠妃武氏薨二十<lb/>
八年十月甲子以夀王妃楊氏爲道士號太眞天寶四載<lb/>
八月壬寅立太眞爲貴妃數事皆大惡皆日之此史家之<lb/>
愼也朱檢討錫鬯據宋敏求唐大詔令謂開元二十三年<lb/>
十二月二十四日册夀王妃二十五年正月二日爲道士<lb/>
號太眞作意與史背敬按唐大詔令非完書傳寫多誤脫<lb/>
其時日本不足爲據又檢討之說于本事皆不相應何也<lb/>
唐制納后凡納采問名納吉納徵皆下制書非册也至册<lb/>
<pb n="KR4f0063_SBCK_001-48b"/>
后之日始宣册授册寶卽吿期其日奉迎皇太子親王納<lb/>
妃亦然檢討謂册夀王妃始納采嗣行六禮非受册卽八<lb/>
夀邸此言非也太眞之號以居內太眞宮如歸眞觀在安<lb/>
仁殿後是也太眞爲道士已入宮元宗欲掩人耳目故遲<lb/>
至天寶四載方册爲貴妃耳檢討謂自道院入宮非自夀<lb/>
邸入宮此言亦非也以是考之卽使如檢討之說二十三<lb/>
年十二月册夀王妃二十五年正月爲道士是迎入夀邸<lb/>
已越一年不能爲太眞諱矣況太眞以惠妃薨後入宮惠<lb/>
妃薨在殺太子二王之後豈有四月方殺太子二王而正<lb/>
月太眞先巳入宮之事哉是太眞爲道士實在二十八年<lb/>
<pb n="KR4f0063_SBCK_001-49a"/>
非二十五年甚明白在壽邸且六年益不能爲太眞諱矣<lb/>
檢討之說于太眞之節不能有絲毫之益徒使天下之人<lb/>
竊意如是大惡千百年後尙有人綠飾之則何憚而不爲<lb/>
惡是決倫紀之閑而長淫穢之志也又厯志武后永昌元<lb/>
年初用周正以十二月爲臘月建寅月爲一月武后紀皆<lb/>
書正月臘月一月至十月此武后改正法也竇后被殺在<lb/>
長夀二年臘月乃建丑之月檢討謂竇后忌辰在建子正<lb/>
月中宗用夏正卽以建寅正月爲忌辰順宗方改建子十<lb/>
一月其說甚荒謬檢討生平多顚倒舊聞以就已說然此<lb/>
風蓋漢宋大儒所不免以致羣經破碎後學迷誤其可惜<lb/>
<pb n="KR4f0063_SBCK_001-49b"/>
千百於檢討所著後之學者可不愼哉舊唐書于二十八<lb/>
年十月不書以夀王妃爲道士而書甲子幸華淸宮卽新<lb/>
書妃爲道士之日于天寶四載八月書册太眞妃爲貴妃<lb/>
太眞道士之號而已稱妃其意益微而顯矣惟舊書事在<lb/>
甲辰與新書壬寅不合蓋新書據下詔之日舊書據禮成<lb/>
之日耳<lb/>
<pb n="KR4f0063_SBCK_001-50a"/>
雜記<lb/>
凡彗孛皆地氣騰至冷際以上天氣攝之合爲形故天運<lb/>
而彗孛隨之所繫之次舍不可易天狗流星之屬也亦地<lb/>
氣所騰火沸金金抱土金土就下故不爲天氣所攝激而<lb/>
墜焉雲氣乍聚乍散不繫次舍以所見之地爲占寶氣埋<lb/>
則聚岀則散亦占所見之地不繫次舍晉書張華傳雷煥<lb/>
日斗牛之閒常有異氣華曰是何祥也煥曰寶劍之精上<lb/>
達于天耳因問曰在何郡曰在豐城卽補煥爲豐城令掘<lb/>
獄得雙劍並刻題一曰龍泉一曰大阿遣使送一劍與華<lb/>
華報書曰詳觀劍文乃干將也莫邪何以不至此陋妄之<lb/>
<pb n="KR4f0063_SBCK_001-50b"/>
說也煥豫章人去豐城百里當以望氣蹤跡得之因干華<lb/>
華托斗牛神其說耳又越絕書楚王使干將歐冶子作劍<lb/>
三曰龍泉太阿工市吳越春秋吳王使干將作劍二曰干<lb/>
將莫邪晉書合之陋妄乃至于此嘉慶十一年四月十九<lb/>
日舟過豐城記此<lb/>
世說殷洪喬作豫章郡臨上都下人因附百許函旣至石<lb/>
頭悉擲水曰沈者自沈浮者自浮殷洪喬不能爲寄書郵<lb/>
世說言石頭皆指秣陵之石頭如王敦住石頭蘇峻至石<lb/>
頭是也豫章之石頭見晉書周訪及侯安都傳今世說此<lb/>
條蒙作豫章郡而曰旣至石頭其豫章之石頭歟其時朝<lb/>
<pb n="KR4f0063_SBCK_001-51a"/>
野多故豫章大鎮或書有不可達者故託辭爲此抑爲州<lb/>
將者以此聳人聽聞豫絶繫援皆未可知世說列之任誕<lb/>
非也八月二十八日過石頭記此<lb/>
甯都民多立廟祀漢高祖州志言州北八十里爲高祖祖<lb/>
墓故祀之此言鄙野無故實地志之謬多此類也漢書高<lb/>
祖紀贊曰高祖卽位置祠祀官則有秦晉梁荆之巫注范<lb/>
氏世祀于晉故有晉巫范會支庶留秦爲劉氏故有秦巫<lb/>
劉氏隨魏徙大梁故有梁巫後徙豐豐屬荆故有荆巫是<lb/>
漢之先世自晉而秦而魏而豐較然可數于甯都不相涉<lb/>
贊又曰豐公蓋太上皇父其遷日淺墳墓在豐鮮焉是豐<lb/>
<pb n="KR4f0063_SBCK_001-51b"/>
公葬豐也太上皇葬櫟陽昭靈夫人葬小黄豐公以前當<lb/>
葬梁甯都無高祖祖墓可斷已漢制郡國皆立廟然必巡<lb/>
幸所至者其時豫章郡治今南昌高祖未嘗至而甯都又<lb/>
未置縣以山谿隷雩都益不宜有廟北漢劉晟南漢劉龑<lb/>
皆號高祖然北漢沙陀人南漢彭城人其時甯都爲楊吳<lb/>
李唐所據與南北漢爲敵國亦不宜有廟唯十國春秋載<lb/>
劉龑之祖自上蔡徙閩或甯都爲道所經有旅葬者故後<lb/>
世祀龑歟龑奢虐爲民害數十年然則甯都凡祀高祖者<lb/>
其廟皆可毀也十一月八日過甯都記此<lb/>
<pb n="KR4f0063_SBCK_001-52a"/>
襍說<lb/>
西域聞見錄言京師望北斗直北少迤西而已而西域望<lb/>
北斗較京師更迤西按西域在京師西南幾三萬里視北<lb/>
斗應迤東矣而反迤西者何哉蓋地之體九萬里地平之<lb/>
上中國所見日岀入東西不及五萬里而黄道邪倚天中<lb/>
日行自東而東南而正南而西南而西以入于地平凡人<lb/>
在地平皆據向日爲南西域當日厯西南而西之道則西<lb/>
域向日之南乃中國之所謂西南矣旣向中國之西南視<lb/>
日則背中國之東北而北斗岀其右故以爲較京師更迤<lb/>
西夫天地有形質可測者也自衆人至聖人其視于天地<lb/>
<pb n="KR4f0063_SBCK_001-52b"/>
無殊目焉而已顚倒轉移若此况人性之深微天道之蕃<lb/>
變衆人之所見必不能同乎聖人者哉故君子觀道必要<lb/>
其備立言必求其安蓋庶幾所見之無眩也<lb/>
職方外記言極北有鳥魚國半年無日其地離南陸甚遠<lb/>
日行南陸爲地氣所障改秋分後無日臺郡雜志言海中<lb/>
有暗嶴亦半年無日蓋在地極南離北陸甚遠日行北陸<lb/>
則爲地氣所障也北史稱北方日入尙見博烹羊胛熟日<lb/>
已東升其地當在鳥魚國之南地氣尙不障日而地之圜<lb/>
體漸迤漸小故日行空中之時多入地平之時少耳觀于<lb/>
此知有形者必有所限隔窮極雖光氣至虛亦有限隔窮<lb/>
<pb n="KR4f0063_SBCK_001-53a"/>
極焉心之靈如光氣耳記曰雖聖人有所不知是也若知<lb/>
之本體則無限隔窮極當以養復之學者不可不察也<lb/>
<pb n="KR4f0063_SBCK_001-53b"/>
<pb n="KR4f0063_SBCK_001-53b"/>
眞人府印說<lb/>
江西貴溪縣眞人府印凡大小四其三皆曰陽平治都功<lb/>
印案宋仁宗時安福縣官林積以張魯敗于陽平故印稱<lb/>
陽平治都功聞于朝毁之林君之識非人所及然其言有<lb/>
未盡者魯弟衞敗于陽平時魯在南鄭非魯敗于陽平且<lb/>
治都功未竟其說敬官江西眞人府以三符至故爲說以<lb/>
通之異苑錢唐杜明師夢人入其館是夕謝靈運生其家<lb/>
送杜治養之注治音稚奉道家靜室也此印文治義也後<lb/>
漢書百官志郡守有功曹主選署功勞通典督郵監屬縣<lb/>
有南西東北中五部功曹之極位前漢書文帝紀遣都吏<lb/>
<pb n="KR4f0063_SBCK_001-54a"/>
巡行注今督郵是也此印文都功之義也三國志張魯傳<lb/>
來學道者初名鬼卒受本道已信號祭酒各領部衆多者<lb/>
爲治頭治都功其卽治頭歟魯之祖道陵本沛人隱鶴鳴<lb/>
山在今四川劍州魯之父衡繼之魯據漢中今漢中府也<lb/>
陽平關卽今府屬褒城縣之陽平驛爲漢中之阨魯旣用<lb/>
鬼道陽平當設治以治之然自魯祖父至魯及子富以降<lb/>
魏入許下無居陽平者惟衞嘗築城于陽平今子孫居貴<lb/>
溪爲其道數千年止用陽平印不可解也其一印中爲交<lb/>
午以達于四際中與四際各圍以朱白圍其方中左右各<lb/>
二左爲文袤置之右爲文平置之有陰陽變化之理乃鬼<lb/>
<pb n="KR4f0063_SBCK_001-54b"/>
道符記也夫眞人府所以惑人者印也而鄙誕不經如此<lb/>
其他可知自東晉以來士大夫奉其道者不可勝數皆附<lb/>
會神仙誇飾變異以神其說亦獨何歟<lb/>
<pb n="KR4f0063_SBCK_001-55a"/>
<pb n="KR4f0063_SBCK_001-56a"/>
得姓述<lb/>
吾惲之初不詳所自岀明洪武中吳沈纂天下姓得一千<lb/>
九百有奇惲姓始著官譜以爲岀于漢平通侯楊惲子孫<lb/>
徙安定遂以名爲姓敬考謝承後漢書平通之孫楊豫自<lb/>
徙所上書乞還本土是未嘗以名爲姓也意者豫之後方<lb/>
易姓歟顔師古匡謬正俗引晉灼漢書音義證楊有盈音<lb/>
意者自楊而之盈自盈而之惲爲音之近歟皆不可知而<lb/>
吳沈之書已五百年舍是別無可依據故言吾惲之得姓<lb/>
必本平通侯敬十世祖東麓府君黃山集載元之季有發<lb/>
冡者得碣曰漢梁相國惲子冬之墓故推子冬爲始祖如<lb/>
<pb n="KR4f0063_SBCK_001-56b"/>
是而已不詳其名不詳其仕時不詳其世次東麓府君生<lb/>
明成化中距元亡不百年事當得實而嘉靖中所輯私譜<lb/>
載子冬府君之名曰貞道考新莽至東漢無二名其附會<lb/>
可知載仕時曰諫梁王劉永曰避王莽之難東遷考劉永<lb/>
爲梁王在王莽伏誅之後其附會亦可知載世次曰自子<lb/>
冬至方直凡四十四世然皆一人耳而展轉垂一千二百<lb/>
餘年于理不可信曰二十六世原爲齊平江路總管曰三<lb/>
十七世　爲唐洪都制史考元始置平江路唐置洪州無<lb/>
洪都此皆事之不可信者故敬竊意惲姓世次自子冬至<lb/>
方直府君當別爲一表于表序詳辨之而表方直府君爲<lb/>
<pb n="KR4f0063_SBCK_001-57a"/>
世次之首方直府君長子曰紹恩府君居河莊爲惲姓北<lb/>
分之祖子孫若而人次子曰繼恩遷上店爲惲姓南分之<lb/>
祖子孫若而人如是則可以示後世矣夫氏族之學自秦<lb/>
漢之世多所淆譌如以國以邑以氏以官爲姓于諸姓中<lb/>
最爲可據然古之民居是國則從其君之姓居是邑則從<lb/>
其大夫之姓所岀已不可問况至後世中外遞更貴賤互<lb/>
易而譜之者必欲强爲之說不至自誣其祖幾何後之事<lb/>
吾譜者庶幾其愼之可也<lb/>
　　　　　　　　　　　無錫宣頴達麗中<lb/>
　　　　　　　　　　　吳縣徐敦仁愛杉<lb/>
<pb n="KR4f0063_SBCK_001-57b"/>
<pb n="KR4f0063_SBCK_001-57b"/>
<pb n="KR4f0063_SBCK_001-1a"/>
春秋說上<lb/>
記曰比事屬辭春秋之敎也鄒氏夾氏其爲說不可知矣<lb/>
左氏公羊穀梁三傳皆於屬辭窺聖人之意所謂比事者<lb/>
舉其畧焉漢唐儒者仍之至宋則比事之說漸廣然取其<lb/>
一而遺其二三取其二三而遺其十百故聖人之意未能<lb/>
觀其備以折衷之<lb/>
本朝儒者乃條春秋之文十百系焉於是聖人之意可以<lb/>
事推可以文合敬以其法讀春秋推之合之得數條列之<lb/>
如左桓十一年夏五月癸未鄭伯寤生卒秋七月葬鄭莊<lb/>
公九月宋人執祭仲突歸於鄭鄭忽出奔衛十二年十有<lb/>
<pb n="KR4f0063_SBCK_001-1b"/>
一月公會鄭伯盟於武父十四年春正月公會鄭伯於曹<lb/>
十五年五月鄭伯突出奔蔡鄭世子忽復歸於鄭秋九月<lb/>
鄭伯突入於櫟莊四年夏齊侯陳侯鄭伯遇於垂十四年<lb/>
冬單伯會齊侯宋公陳侯衞侯鄭伯於鄄十五年春齊侯<lb/>
宋公陳侯衞侯鄭伯許男滑伯滕子同盟於幽三十一年<lb/>
夏五月辛酉鄭伯突卒冬十有二月葬鄭厲公春秋所書<lb/>
鄭事如此中間桓七年高渠彌弑忽立子亹十八年齊殺<lb/>
子亹立子儀皆不書莊十四年鄭殺子儀納突亦不書若<lb/>
是者何哉葢寤生之爲惡也非一日矣至繻葛之戰拒敗<lb/>
王師人人之所得誅也其時天王旣無再舉之師諸侯亦<lb/>
<pb n="KR4f0063_SBCK_001-2a"/>
無勤王之議此非惟齊宋魯東大諸侯皆與寤生交也葢<lb/>
出於祭仲之謀焉旣戰之後卽使勞王勞王者有以賄王<lb/>
也問左右者有以賄左右也古者謂遺曰問王不可言問<lb/>
故言勞也以伐鄭始以賄終賄王事未必濟賄左右則事<lb/>
必濟於是寤生之罪可以不討寤生之國可以不夷而寤<lb/>
生之爵可以不削矣故卒葬如諸侯之書雖然突之書名<lb/>
忽之書名何也其時寤生不能有所達於王且以爲不必<lb/>
達焉是故忽之爲世子未嘗命於王之朝突之爲公子亦<lb/>
未嘗達名於王之朝鄭突書突忽書鄭忽而已雖然突書<lb/>
鄭伯何也其時忽在位三月未及請命可知突以爭國歸<lb/>
<pb n="KR4f0063_SBCK_001-2b"/>
其速請命亦可知盟武父會曹必已命也書曰鄭伯書曰<lb/>
鄭伯突尊王命也雖然忽之書鄭世子何也其時忽在衞<lb/>
突已受命爲君忽之告周也必以嫡正居長爭國而自引<lb/>
爲世子周之報之也旣不能奪突之爵以與忽又不能抑<lb/>
忽之長以從突亦必以嫡正居長稱之爲世子文告之往<lb/>
來傳之於天下藏之於諸侯三年於兹矣於其歸也書之<lb/>
曰鄭世子亦尊王命也夫如是則鄭之受命於王爲鄭之<lb/>
君者突一人而已忽不得而干之子亹子儀豈得而干之<lb/>
哉夫突出奔者也出奔則絶爲君突入櫟者也櫟亦鄭也<lb/>
入櫟則不絶爲君突不絶爲君彼忽與子亹子儀之君鄭<lb/>
<pb n="KR4f0063_SBCK_001-3a"/>
者王不得而命之矣國無二君之義也是故三人之立與<lb/>
弑皆不書亦尊王命也至遇於垂之鄭伯先儒以爲子儀<lb/>
豈有是哉觀與齊陳睦則亦突而已今夫寤生之大逆其<lb/>
子孫皆宜誅者也乃旣赦其身復扶樹其子孫且舍長立<lb/>
幼以亂其國周之政刑可謂傎矣然而失政刑者天下之<lb/>
共主也天下不得不奉其所失之政刑失政刑因以失名<lb/>
號者共主之朝典也史官不得不書其名號一以見權必<lb/>
統於一而不可妄干一以見名必從其正而不可㫄假一<lb/>
以見事必傳其實而不可曲沒且由是推之以寤生及忽<lb/>
與突之敗常亂俗如是而必乞靈於天子之名號以令其<lb/>
<pb n="KR4f0063_SBCK_001-3b"/>
衆則主名號者不可輕以寤生及忽與突之乘强肆悍如<lb/>
是而終不能藉天子之名號以葢其惡則受名號者不可<lb/>
恃夫如是則朱子門人所列不書姓不書官不書爵以爲<lb/>
誅絶之例者豈聖人之意哉定十四年秋衞世子蒯聵出<lb/>
奔宋哀二年夏四月丙子衞侯元卒晉趙鞅帥師納衞世<lb/>
子於戚冬十月葬衞靈公十二年秋公會衞侯宋皇瑗於<lb/>
鄖續經十六年衞世子蒯聵自戚八於衞衞侯輒來奔觀<lb/>
於續經知經書會衞侯亦輒也其書衞世子衞侯皆王命<lb/>
也蒯聵命於出奔之前輒命於旣立之後也此之謂愼名<lb/>
<pb n="KR4f0063_SBCK_001-4a"/>
春秋說下<lb/>
桓三年九月夫人姜氏至自齊十八年春王正月公會齊<lb/>
侯於濼公與夫人姜氏遂如齊夏四月丙子公薨於齊丁<lb/>
酉公之喪至自齊冬十有二月已丑葬我君桓公莊元年<lb/>
三月夫人孫於齊不書姜氏蒙上之辭也夫人享齊侯一<lb/>
如齊師一會齊侯三皆書姜氏知此文不書非貶也書於<lb/>
葬後者已至魯而復孫也先儒以爲畱齊未歸則宜書於<lb/>
喪至之前矣不書復絶之也莊二十四年八月丁丑夫人<lb/>
姜氏入閔二年秋八月辛丑公薨九月夫人姜氏孫於邾<lb/>
公子慶父出奔莒僖元年秋七月夫人姜氏薨於夷齊人<lb/>
<pb n="KR4f0063_SBCK_001-4b"/>
以歸十有二月夫人氏之喪至自齊二年夏五月葬我小<lb/>
君哀姜喪至不書姜者齊桓公討之絶其屬籍故不得稱<lb/>
姜由齊之辭也葬書姜者魯人請之由魯之辭也夫文姜<lb/>
哀姜之惡至矣爲薨爲孫爲享爲如爲會爲奔莒連類書<lb/>
之而其事瞭然可推豈在書姜不書姜書氏不書氏哉雖<lb/>
然自三傳言之文姜哀姜之淫之弑可擢髮而數之也不<lb/>
自三傳言之則春秋所書曰薨曰孫而已文姜哀姜之淫<lb/>
之弑不可擢髮而數之也聖人之經欲以傳信於後世而<lb/>
爲不盡之辭曰可推而知則推而得者有之推而失者亦<lb/>
有之推之而得其全者有之推之而得其半者亦有之矣<lb/>
<pb n="KR4f0063_SBCK_001-5a"/>
聖人之經夫豈若是葢古者史官之掌凡朝廷記載之詳<lb/>
與國文告之繁王朝典章之備皆萃於史官如三傳所言<lb/>
其時故府之牘必且有十倍之數十倍之者韓宣子見易<lb/>
象與春秋曰周禮盡在魯是也然或以年積而放失或以<lb/>
事襍而舛錯是非乖違名實紊亂皆由於此春秋其綱也<lb/>
聖人取其有關於治亂者筆之無當於褒貶者削之由是<lb/>
魯史之放失者可求魯史之舛錯者可正討論之於前垂<lb/>
著之於後而是非大明名實大著故曰春秋成而亂臣賊<lb/>
子懼曰知我者其惟春秋乎罪我者其惟春秋乎先儒乃<lb/>
求之瑣屑之間隘矣是故春秋者魯史之㑹要也魯史者<lb/>
<pb n="KR4f0063_SBCK_001-5b"/>
春秋之實錄也魯史存而三傳作三傳成而魯史亡其不<lb/>
亡者附于三傳後世讀而知之其亡者不附于三傳當時<lb/>
讀而知之聖人豈爲不盡之辭哉抑更有可証之於經者<lb/>
僖六年鄭殺其大夫申侯十年晉殺其大夫里克十一年<lb/>
晉殺其大夫丕鄭父二十八年楚殺其大夫得臣三十年<lb/>
衞殺其大夫元咺文六年晉殺其大夫陽處父九年晉人<lb/>
殺其大夫先都晉人殺其大夫士縠及箕鄭父十年楚殺<lb/>
其大夫宜申宣九年陳殺其大夫洩冶十三年晉殺其大<lb/>
夫先縠十四年衛殺其大夫孔達成八年晉殺其大夫趙<lb/>
同趙括十七年晉殺其大夫郤錡郤犨郤至十八年晉殺<lb/>
<pb n="KR4f0063_SBCK_001-6a"/>
其大夫胥童齊殺其大夫國佐襄二年楚殺其大夫公子<lb/>
申五年楚殺其大夫公子壬夫十九年齊殺其大夫高厚<lb/>
鄭殺其大夫公子嘉二十年楚殺其大夫公子燮二十二<lb/>
年楚殺其大夫公子追舒二十三年陳殺其大夫慶虎及<lb/>
慶寅二十七年衞殺其大夫寗喜昭二年鄭殺其大夫公<lb/>
孫黑五年楚殺其大夫屈申十二年楚殺其大夫成熊二<lb/>
十七年楚殺其大夫郤宛哀二年蔡殺其大夫公子駟夫<lb/>
殺大夫書國書官書氏書公子公孫書名書字其正也有<lb/>
罪無罪皆然美惡不嫌同辭也魯史詳之則美惡見矣或<lb/>
書名或書字從文告之辭名從主人如後世以字行也成<lb/>
<pb n="KR4f0063_SBCK_001-6b"/>
十五年宋殺其大夫山不書氏者山殺魚石亡宋無蕩族<lb/>
也襄二十年晉人殺欒盈出亡非大夫也莊二十年陳人<lb/>
殺其公子禦寇昭十四年莒殺其公子意恢不爲大夫也<lb/>
皆顯然者也莊二十六年書曹殺其大夫僖二十五年書<lb/>
宋殺其大夫文七年書宋殺其大夫何哉其必非闕文可<lb/>
知也先儒以爲殺無罪故不名於是洩冶郤宛皆文致之<lb/>
是春秋之書周內之書也其可歟葢無君命也君名其臣<lb/>
臣不得名其大夫陽處父先都箕鄭父胥童之殺必假君<lb/>
命以赴也慶虎慶寅君討始殺之也文八年書宋殺其大<lb/>
夫司馬宋司城來奔何哉其必非闕文可知也書司馬者<lb/>
<pb n="KR4f0063_SBCK_001-7a"/>
死司馬之節也書司城者致司城之節也其不名亦無君<lb/>
命也是數條者比魯史讀之則所殺所奔之人見不比魯<lb/>
史讀之則所殺所奔之人不見聖人豈爲不盡之辭哉而<lb/>
惜乎三傳所紀或無傳或有傳而妄設例焉是故古之春<lb/>
秋無待於三傳而自明今之春秋有待於三傳而反晦知<lb/>
此者可以讀春秋<lb/>
<pb n="KR4f0063_SBCK_001-7b"/>
<pb n="KR4f0063_SBCK_001-7b"/>
讀大學<lb/>
自陽明先生極推古本大學天下學者翕然從之先生有<lb/>
功于遺經矣而其釋格物也曰去欲如宗門所謂不著一<lb/>
物而已其釋致知也曰良知如宗門所謂自性起念而已<lb/>
聖人之學夫豈若是哉今之學者多不從其說聰明之士<lb/>
千枝萬條互相剖辨而言格物致知也大㫖皆以朱子之<lb/>
言爲宗雖然朱子以爲有闕文而補之此則未厭後人之<lb/>
意者也夫大學之條理燦然者也曰誠意曰正心修身曰<lb/>
修身齊家曰齊家治國曰治國平天下皆一一釋之而格<lb/>
物致知獨無所釋者何哉葢致知者不可釋者也夫所謂<lb/>
<pb n="KR4f0063_SBCK_001-8a"/>
物者何哉天下國家身心意是也所謂格物者何哉天下<lb/>
國家身心意之理之至是也知者知此也致知者致此知<lb/>
也而何以知何以致大學無一辭焉卽要之曰此謂知本<lb/>
此謂知之至也何哉葢知者至廣極大析精剖微不可端<lb/>
倪者也所入之途千百焉所出之途亦千百焉大小相乘<lb/>
緩急相引若以繩尺加之必有閉焉窒焉者矣必有强智<lb/>
以愚强愚以智而不相及者矣是故致知者任人之用力<lb/>
而已其所以用力者雖聖人不能與乎人也是故致知者<lb/>
不可釋者也致知不可釋而格物必舉其事焉是以大學<lb/>
反覆天下國家身心意相因之實相待之要而一以知本<lb/>
<pb n="KR4f0063_SBCK_001-8b"/>
要其至於是天下之人之知皆渙然怡然于聖人之途軌<lb/>
而智者不至于歧愚者不至于㒺高者不至于磒虛卑者<lb/>
不至于閡實矣蓋聖人之于致知也不如儒者之與之梏<lb/>
亦不如異端之决其郛<lb/>
<pb n="KR4f0063_SBCK_001-9a"/>
<pb n="KR4f0063_SBCK_001-10a"/>
讀大學二<lb/>
夫知之體何如哉人之心五性主之曰仁曰義曰禮曰智<lb/>
曰信七情發之曰喜曰怒曰哀曰懼曰愛曰惡曰欲而輔<lb/>
其情之發以行乎性者有二焉曰知曰能能者所以實其<lb/>
知者也情未發之時其知先耀情旣息之後其知尙渟而<lb/>
能皆退聽焉是故知者周乎內外始終者也異端見之卽<lb/>
以之爲心聖人者知爲心之一端而已而其用足以舉心<lb/>
之內外始終故以致知爲入聖之本夫知之用何如哉咸<lb/>
之九三曰憧憧往來朋從爾思往來者思慮之道也憧憧<lb/>
往來者非思慮之道也孔子釋之曰天下何思何慮天下<lb/>
<pb n="KR4f0063_SBCK_001-10b"/>
同歸而殊途一致而百慮天下何思何慮知乎此則非思<lb/>
慮之道息矣復釋之曰日往則月來月往則日來日月相<lb/>
推而明生焉寒往則暑來暑往則寒來寒暑相推而歲成<lb/>
焉往者屈也來者信也屈信相感而利生焉知乎此則思<lb/>
慮之道行矣義止矣無以復加矣然而孔子繼之曰尺蠖<lb/>
之屈以求信也龍蛇之蟄以存身也精義入神以致用也<lb/>
利用安身以崇德也若是者何如哉蓋屈伸之道有有心<lb/>
者焉尺蠖是矣君子之精義入神如之心至則氣動其知<lb/>
以力進也有無心者焉龍蛇是矣君子之利用安身如之<lb/>
氣息則用神其知不以力進也於是孔子又繼之曰過此<lb/>
<pb n="KR4f0063_SBCK_001-11a"/>
以往未之或知也窮神知化德之盛也若是者何如哉葢<lb/>
以力進之知與不以力進之知顯與晦交焉動與靜守焉<lb/>
其積之久也不推所以神而能窮神不求所以化而能知<lb/>
化此非力之所能致也乃德之盛而已窮神知化卽精義<lb/>
入神之至也德之盛卽利用安身之至也此知之用之極<lb/>
也夫有心而知進朱子致知之言已不能盡矣况無心而<lb/>
知亦進又豈言語之所能盡哉故曰致知者不可釋者也<lb/>
知乎此則大學如中庸一以愼獨爲始事而誠意又推本<lb/>
致知其次第均無可疑焉<lb/>
<pb n="KR4f0063_SBCK_001-11b"/>
<pb n="KR4f0063_SBCK_001-11b"/>
讀孟子一<lb/>
眞西山先生因史記言孟子受業子思之門人遂以七篇<lb/>
之言一一比之中庸此宋儒之勤也雖然聖賢之學有所<lb/>
自則可矣若一一比之不爲後世附託而無實者開一徑<lb/>
歟敬觀中庸求端於天命其終篇所言皆性道教也至末<lb/>
章始要之曰上天之載無聲無臭至矣子思此言蓋聖人<lb/>
之至極天地以合萬物以成與異端所言本不同然至此<lb/>
則性道教無可言而歸之命命無可言而歸之天天無可<lb/>
言而歸之無聲無臭矣使後人復附益之何怪異端之揚<lb/>
其波而他流煽其焰而㫄燭哉孟子七篇未嘗一言及之<lb/>
<pb n="KR4f0063_SBCK_001-12a"/>
者蓋不敢導其波之竇而投其焰之薪也此孟子善學子<lb/>
思而正人心息邪說距詖行放淫辭之本故曰功不在禹<lb/>
下<lb/>
<pb n="KR4f0063_SBCK_001-12b"/>
讀孟子二<lb/>
孔子之教曰博文曰約禮曰博學之審問之愼思之明辨<lb/>
之篤行之上智如顏子下愚如哀公教之未有以異也然<lb/>
皆入道之門徑而已非以爲卽道也故復要之曰下學而<lb/>
上達若是則於道豈有不至者邪孟子之教曰學問之道<lb/>
無他求其放心而已矣曰無爲其所不爲無欲其所不欲<lb/>
如此而已矣曰人之所不學而能者其良能也所不慮而<lb/>
知者其良知也孩提之童無不知愛其親也及其長也無<lb/>
不知敬其兄也親親仁也敬長義也無他達之天下也敬<lb/>
少嘗疑焉陸子耳自聰目自明之言不有相若者乎陽明<lb/>
<pb n="KR4f0063_SBCK_001-13a"/>
先生求諸心不求諸事物之言不有相若者乎孟子學孔<lb/>
子者也而孔子之教如彼孟子之教如此是首變孔子醕<lb/>
篤謹愼之尺度以趨簡易使後儒之異說得託之皆由於<lb/>
孟子而其末流之弊將有不勝究者也旣而思之孟子言<lb/>
求放心先之曰仁人心也義人路也言無爲不爲無欲不<lb/>
欲輔之曰人能充無欲害人之心而仁不可勝用也人能<lb/>
充無穿窬之心而義不可勝用也孟子皆以仁義言之言<lb/>
良知良能亦然則言實矣豈如後儒之無畔岸哉且時至<lb/>
戰國人益夸誕巧强不可控抑其視孔子博文約禮之教<lb/>
必以爲卑陋迂小而不爲故孟子就其心之所達可以導<lb/>
<pb n="KR4f0063_SBCK_001-13b"/>
之於聖賢者而示之使之心明意豁翻然有以自悔然後<lb/>
可以反循孔子之教非謂爲學之道可不從博文約禮入<lb/>
也故曰博學而詳說之將以反說約也明儒謂陸子及陽<lb/>
明先生之學出於孟子而盡力附會之亦蔽之甚者已<lb/>
<pb n="KR4f0063_SBCK_001-14a"/>
<pb n="KR4f0063_SBCK_001-15a"/>
說仙一<lb/>
龍以肉飛信之乎曰信之禽以翼飛魚以鬛飛信之乎曰<lb/>
信之若是則仙之冲舉何不信之與有龍大函天地細若<lb/>
蠶蠋信之乎曰信之布穀爲鷂鷂復爲布穀雉爲蜃爵爲<lb/>
蛤蝮育爲蟬竹爲蛇信之乎曰信之若是則仙之幻化何<lb/>
不信之與有有朝夕爲壽夭者蜉蝣是也有三十日爲壽<lb/>
夭者蟬是也有三年爲壽夭者爵是也有三十年爲壽夭<lb/>
者馬是也有百二十年爲壽夭者人是也有千百年爲壽<lb/>
夭者虎象是也信之乎曰信之若是則仙之長生何不信<lb/>
之與有管子曰人水也夫氷之行皆火也水火相守而物<lb/>
<pb n="KR4f0063_SBCK_001-15b"/>
生焉水之需爲肉其堅爲骨而火運焉火之明爲知其炎<lb/>
爲運動而水養焉物之生也氣與形二者而已矣形九而<lb/>
氣一者爲土石形七而氣三者爲草木形五而氣五者爲<lb/>
人與獸形氣等故能行形四而氣六者爲魚形三而氣七<lb/>
者爲禽氣勝形故能飛形一而氣九者爲龍故能藏能見<lb/>
能高能下夫仙純氣也故列子御風而行氣能化形故噓<lb/>
爲風雨畫爲江河氣能固形故高爲星辰堅爲金石然必<lb/>
有不附形而立者而氣始純其諸爲至人眞人化人之極<lb/>
歟<lb/>
<pb n="KR4f0063_SBCK_001-16a"/>
說仙二<lb/>
夫不附形而立者其始皆附於形者也今夫火滅燎而滅<lb/>
之火之形亡矣而熱不亡蓋久之久之而或息焉今夫水<lb/>
隙地而灌之水之形亡矣而濕不亡蓋久之久之而或息<lb/>
焉火與水其形也熱與濕其氣也今夫人其形渺然者也<lb/>
而其氣則薄萬物焉橫古今焉通物我貫幽明焉何也百<lb/>
夫之長其氣暀於百夫合百夫之氣也千乘之相其氣暀<lb/>
於千乘合千乘之氣也觀鬬獸者其氣充觀舞禽者其氣<lb/>
豫靈蠢不能閡也癰可潰之以樹疾可洩之以草動植不<lb/>
能間也祭祀而享吐焉卜筮而從違焉微顯不能隔也若<lb/>
<pb n="KR4f0063_SBCK_001-16b"/>
是則合之於天地充之於古今豈以大小遠近爲彊域哉<lb/>
若是則不附形而立者何哉與天地凖則與天地闔闢與<lb/>
古今齊則與古今流行而已矣是故理大物博莫不尊親<lb/>
此其上也一行之極通於神明此其次也形蛻矣其氣皆<lb/>
不息者也又其次則行有大小而氣亦有遠近焉形蛻矣<lb/>
其氣或百年而息或數百年而息或數千年而息者也方<lb/>
士之術氣未充則積之氣未永則守之其形不可委也於<lb/>
是芝菌導引行焉充矣永矣夫然後可委而去之其氣亦<lb/>
或百年而息或數百年而息或數千年而息者也所謂刼<lb/>
也夫冤之氣不散則存剛戻之氣不散則存取精多用物<lb/>
<pb n="KR4f0063_SBCK_001-17a"/>
宏之氣不散則存皆鬼也陰類也仙則陽類也方士之術<lb/>
養形以制氣得氣以變形攝陰於陽者也陰者尙存而况<lb/>
於陽哉此葢不附形而立之一術而已非至人眞人化人<lb/>
之極也<lb/>
<pb n="KR4f0063_SBCK_001-17b"/>
<pb n="KR4f0063_SBCK_001-17b"/>
說仙三<lb/>
至於附形而立者亦各有其等焉邵子曰百二十年者常<lb/>
數也不及者皆傷也然則聖賢有傷焉者乎曰傷之於天<lb/>
者上古之禀厚中古之禀漸薄也傷之於人者衆人傷於<lb/>
縱已聖人傷於拯人也其不傷者雖衆人亦及數焉能養<lb/>
則逾之倍之惟其力之所至雖然有以養得者卽有以不<lb/>
養得者其骨肉必强固其知其運動必和而勁寶掌禪師<lb/>
李百八等是也此天與之也殊氣也若是者長年而已委<lb/>
形之後有道則合陽而亦爲仙無道則合陰而遂爲鬼氣<lb/>
盛則爲鬼者近於仙氣衰則爲仙者近於鬼因絶則爲鬼<lb/>
<pb n="KR4f0063_SBCK_001-18a"/>
爲仙之氣其終皆合於太虛因不絶則爲仙爲鬼之氣其<lb/>
變復歸於萬物天地自然無足怪也若方士之術則以養<lb/>
得之者也其書多廋詞多歧旨芝菌一術也而以爲麟焉<lb/>
以爲鳳焉道引一術也而以爲龍焉以爲虎焉白石之說<lb/>
累變而益陋黃庭之說屢遷而益誣其上者却疾延年而<lb/>
已其下者且益其疾促其年不可救也惟有道之士不藉<lb/>
其術以治氣而假其術以畱形旣得其術以畱形遂卽其<lb/>
形以治氣是爲方士之至道極功而於仙可漸而至焉然<lb/>
而知之者蓋亦廑矣世之爲其術者或附之於天或附之<lb/>
於日月或附之於易或附之於莊列或附之於釋氏各有<lb/>
<pb n="KR4f0063_SBCK_001-18b"/>
得以眩世之人皆讏言耳君子愼毋爲所惑焉嘉慶十有<lb/>
八年十二月甲寅與建平龔西原說仙因識之<lb/>
<pb n="KR4f0063_SBCK_001-19a"/>
<pb n="KR4f0063_SBCK_001-20a"/>
釋舜<lb/>
說文舛部舜草也楚謂之葍秦謂之藑蔓地連華象形從<lb/>
舛亦聲按鄭風顏如舜華此舜是也說文草部蕣木堇也<lb/>
朝華暮落从草舜聲按月令木堇榮此蕣是也二物也是<lb/>
故鄭風之舜非月令之蕣也其舜之非蕣奈何蕣之榮如<lb/>
戎葵近　黑遠　者微有光曜而已以擬女之顏詩之比<lb/>
物豈若是歟舜之身蔓地步以百計焉舜之榮連華英以<lb/>
億計焉紅而暈暈而善惑焉故曰顏如舜華是故鄭風之<lb/>
舜葍也藑也月令之蕣木堇也二物也是故鄭風之舜非<lb/>
月令之蕣也雖然詩之傳固辨於草木者也其傳鄭風曰<lb/>
<pb n="KR4f0063_SBCK_001-20b"/>
舜木堇何歟按爾雅椵木堇櫬木堇郭注別二名夫爾雅<lb/>
之別名葢有焉唐蒙女蘿女蘿菟絲此別菟絲也一物也<lb/>
芣苢馬曷馬曷車前此別車前也一物也皆重文言之椵<lb/>
櫬無重文鶾天雞螒天雞之類耳二物也則未知舜之木<lb/>
堇爲椵歟櫬歟則未知蕣之木堇爲椵歟櫬歟古者白爲<lb/>
椵爾雅椵柂是也赤爲櫬爾雅櫬梧是也蕣白身其椵歟<lb/>
舜赤身其櫬歟是故鄭風傳之言木堇爲舜言之也櫬木<lb/>
堇也月令之言木堇爲蕣言之也椵木堇也其舜與蕣之<lb/>
皆爲木堇奈何葉堇也身木也皆爲釋草奈何爾雅于木<lb/>
之小而弱弱而灌生者草之舜與蕣皆小也皆弱也皆灌<lb/>
<pb n="KR4f0063_SBCK_001-21a"/>
生也後之釋者以爾雅木堇爲一物於是椵櫬混焉以月<lb/>
令之木堇釋鄭風之木堇於是舜蕣混焉舜蕣混而舜之<lb/>
名不立矣舜之名不立於是蔓地連華之舜遂以檉河柳<lb/>
當之夫檉在釋木非小而弱弱而灌生者也郭注赤莖小<lb/>
楊卽赤楊也高至㝷丈焉豈蔓地連華者哉<lb/>
　嘉慶十六年偕子寛自都還江南見蔓地連華者問之<lb/>
　土人曰日及華也江南名河柳葢木堇華名日及椵櫬<lb/>
　通焉河柳則誤名也其誤名者日及在江北皆蔓地連<lb/>
　花至江南有㝷丈者焉卽赤楊也故牽連及之耳十八<lb/>
　年十二月在吳城作此釋正焉<lb/>
<pb n="KR4f0063_SBCK_001-21b"/>
<pb n="KR4f0063_SBCK_001-21b"/>
釋荍<lb/>
爾雅荍蚍<graphic n="KR1526" url="https://raw.githubusercontent.com/kanripo/KR-Gaiji/master/images/KR1526.png" mimeType="image/png"/>郭云今荆葵也似葵紫色陸云華紫綠色羅<lb/>
云華似五銖錢粉紅有紫文縷之數說皆是也以名荆葵<lb/>
故北方名江西藾藾蒿也唐十道志江南西道北盡鄂岳<lb/>
南極涪黔皆荆境也以紫色紫綠色似五銖錢粉紅有紫<lb/>
文縷之故南方名藍菊藍言色菊言形也然則以爲似葵<lb/>
者何歟古者茹末大曰葵說文葵菜也爾雅莃菟葵芹楚<lb/>
葵終葵繁露皆葵類也其華之名葵者菺戎葵是也郭云<lb/>
今蜀葵也華如木堇華夫戎葵如木堇與荍懸甚矣以爲<lb/>
似葵者何歟葢華如木堇而五色者曰蜀葵華如木堇而<lb/>
<pb n="KR4f0063_SBCK_001-22a"/>
黃者曰秋葵卽黃蜀葵也華如菊而大徑五寸莖及丈者<lb/>
曰黃葵衞足葵也華如菊而大徑一寸莖餘尺者曰荆葵<lb/>
卽荍也似葵者似黃葵非似蜀葵也然則以爲蚍<graphic n="KR1526" url="https://raw.githubusercontent.com/kanripo/KR-Gaiji/master/images/KR1526.png" mimeType="image/png"/>者何<lb/>
歟其　廣其萼蔟如聚蛾子焉故曰蚍<graphic n="KR1526" url="https://raw.githubusercontent.com/kanripo/KR-Gaiji/master/images/KR1526.png" mimeType="image/png"/>也古今注以蜀<lb/>
葵混荆葵後人求所謂蚍<graphic n="KR1526" url="https://raw.githubusercontent.com/kanripo/KR-Gaiji/master/images/KR1526.png" mimeType="image/png"/>而不得遂以紫荆爲蚍<graphic n="KR1526" url="https://raw.githubusercontent.com/kanripo/KR-Gaiji/master/images/KR1526.png" mimeType="image/png"/>謬<lb/>
矣<lb/>
<pb n="KR4f0063_SBCK_001-22b"/>
釋鳴鳩<lb/>
鳴鳩鳴鳩也鳴鳩鴶鵴鴶鵴布穀布穀郭公也羽黑翅尾<lb/>
如反舌有紒焉如鸜鵒其鳴多聲聲二十四轉故曰鳴鳩<lb/>
黃鸝十二轉而已其哺子朝從上下暮從下上故小宛之<lb/>
詩以興懷二人焉夫父于之倫正推之無不正矣鳴鳩之<lb/>
詩大矣哉戴勝戴鵀也大如鴿長喙赤黑雜羽而有白文<lb/>
其勝在首度周尺尺有畸兩銳而中楕如五木亦赤黑而<lb/>
白文古者力所能勝曰任任者任其所能勝也故所任之<lb/>
物名之曰勝戴鵀戴所任戴勝戴所勝也西王母戴勝而<lb/>
處西極之地其國俗以戴任爲業耳豈有仙人之說哉後<lb/>
<pb n="KR4f0063_SBCK_001-23a"/>
　之言勝者至以飾其首非初義矣<lb/>
<pb n="KR4f0063_SBCK_001-23b"/>
釋蟪蛄<lb/>
蟪蛄草居非蟬也而似蟬蟬皆木居也蟪蛄大如幺貝身<lb/>
羽足深綠色羣族菅茅中四月應陰氣千百相和而鳴其<lb/>
聲喧沈畱耳中啾啾然故曰違山十里蟪蛄之聲尙猶在<lb/>
耳蟪蛄鳴兮啾啾爾雅<graphic n="KR0914" url="https://raw.githubusercontent.com/kanripo/KR-Gaiji/master/images/KR0914.png" mimeType="image/png"/>茅蜩注江東呼茅<graphic n="KR0914" url="https://raw.githubusercontent.com/kanripo/KR-Gaiji/master/images/KR0914.png" mimeType="image/png"/>此蟪蛄也<lb/>
知蟪蛄之爲茅蜩而後爾雅釋蜩可別焉蜓蚞螇螰註卽<lb/>
蝭蟧也一名蟪蛄此景純之誤也疏方言　蚞齊謂之螇<lb/>
螰楚謂之蟪蛄此子雲之誤也蝭蟧不居似馬蜩而差小<lb/>
黑黃色其鳴自呼曰蝭蟧夏蟬也非蟪蛄也蜺寒蟬注寒<lb/>
螿也亦木居似蜓蚞而復小黑黃色其聲鏘鏘如舞鐃如<lb/>
<pb n="KR4f0063_SBCK_001-24a"/>
鈴故曰螿非蟪蛄也蚻蜻蜻注方言有文者謂之螓亦木<lb/>
居似蜺而尤小靑赤色其聲札札如繅如丁甯故曰蚻非<lb/>
蟪蛄也後人以蜺爲蟪蛄以蚻爲蜺亦謂之蟪蛄轉而相<lb/>
淆豈有旣耶蜺蚻秋蟬也蜩蜋蜩螗蜩蝒馬蜩皆夏蟬也<lb/>
自其蛻言之曰蟬自其鳴言之曰蜩自其采言之曰蜋具<lb/>
五色也自其蝘言之曰唐首正偃也自其大言之曰馬馬<lb/>
蜀胡皆大也蝒之義如蝘<lb/>
<pb n="KR4f0063_SBCK_001-24b"/>
大過說<lb/>
大過陽過也四陽居二陰之中曰大過九四棟隆上比五<lb/>
故隆也象傳不橈乎下言比乎上也九三棟橈下比二故<lb/>
橈也象傳不可以有輔言二不能輔也凡卦皆以二五爲<lb/>
位觀全卦之德此卦陽之過在中故以中二爻比二五者<lb/>
與卦同辭焉其卦辭獨取棟橈之義何歟棟說文謂之極<lb/>
爾雅謂之桴棟之本末以受節斵之斵之則弱矣巽棟而<lb/>
兌斵也橈與隆中爲之不在本與末而本末有其責焉隆<lb/>
非初上之功而與有功橈非初上之過而與有過故彖傳<lb/>
言本末弱棟多撓而隆者寡大過之時事多凶而吉者寡<lb/>
<pb n="KR4f0063_SBCK_001-25a"/>
也其二與五取夫婦之義何歟二變則爲澤山咸少男少<lb/>
女之感也五變則爲雷風恆長男長女之久也二變則外<lb/>
卦少女不動爲女妻當大過之時艮極而反震爲老夫五<lb/>
變則內卦長女不動爲老婦當大過之時震極而反艮爲<lb/>
士夫大過取義於陰陽陰陽莫見於夫婦夫婦者萬物萬<lb/>
事之始可以觀陰陽之過焉故二爻辭如此老夫女妻陽<lb/>
雖過而就衰過而不過故言无不利而吉在愼始如初之<lb/>
藉用白茅可也老婦士夫陽旣過而方盛過而益過故不<lb/>
言凶而凶在怙終如上之過涉滅頂是也此卦三與四爲<lb/>
對二與五爲對初與上爲對也巽爲楊兌伐爲枯澤潤爲<lb/>
<pb n="KR4f0063_SBCK_001-25b"/>
生稊生於下而能成華生於上而不能成茅巽在下涉兌<lb/>
在上也諸儒釋此卦之義多未盡故申之小過四陰居二<lb/>
陽之外陽盛在中陰盛在外陰包陽陽納陰也頤對大過<lb/>
而取養者陰盛於中口食之義也中孚對小過而取信者<lb/>
陽盛於外化邦之義也<lb/>
<pb n="KR4f0063_SBCK_001-26a"/>
<pb n="KR4f0063_SBCK_001-27a"/>
小過說<lb/>
小過陰過也此卦亦初與上爲對二與五爲對三與四爲<lb/>
對如大過大過象棟小過象飛鳥者陽動而過必靜陰靜<lb/>
而過必動也下止上動飛鳥也中陽爲身外陰爲翼飛鳥<lb/>
之象也飛而遺之音則動之至矣音下振而上浮親上不<lb/>
親下抑高從卑所謂宜下也如象傳行過乎恭喪過乎哀<lb/>
用過乎儉也故大吉也大過三四如卦辭取棟小過初上<lb/>
如卦辭取飛鳥陽自內而充陰自外而斂也大過三凶而<lb/>
四吉小過初凶而上亦凶陽過之卦主吉凶半之陰過之<lb/>
卦主皆凶且小過六爻無吉占也二比初陰比陰陽不用<lb/>
<pb n="KR4f0063_SBCK_001-27b"/>
事故有過祖遇妣不及君遇臣之象二居地之上卦辭所<lb/>
謂下也故無咎五比上亦陰比陰陽不用事故有密雲不<lb/>
雨之象五居天之下得位可有爲卦辭所謂宜下也故弋<lb/>
在穴三內卦主守如事之過防四外卦主有爲如事之過<lb/>
遇也聖人作易六十四卦三百八十四爻如天行之渾成<lb/>
如地勢之安固諸儒乃於一卦六爻卽割裂之以就其說<lb/>
以致卦與爻不相攝爻與爻不相通敬故累舉其端以明<lb/>
三聖人之意有志者能於卦爻一一推之以求其極言易<lb/>
豈有齟齬耶至以理釋易始於十翼不可蔽罪於王輔嗣<lb/>
歸過于程正叔也<lb/>
<pb n="KR4f0063_SBCK_001-28a"/>
困說<lb/>
彖傳曰困剛揜也剛指二五言揜指三上言二五卦主三<lb/>
上揜之一也坎之初二於四象爲少陽兌之初二於四象<lb/>
爲老陽而加一皆陰以揜之二也先儒取坎爲兌揜之義<lb/>
釋彖傳凡陽卦內陰卦外皆可言困矣其諸非聖人之意<lb/>
歟困未有甚於富貴者也故二五以朱紱赤紱言之朱紱<lb/>
君服赤紱臣下之服也二困於三居下卦困未甚神昏於<lb/>
酒氣窒於食而已昏而不敢不飮窒而不敢不食此則貧<lb/>
賤所無也然而不能求息於妻子求息於朋友也何也朱<lb/>
紱且方來焉置傳焉置頓焉饋餼焉饋廩焉困矣然而禍<lb/>
<pb n="KR4f0063_SBCK_001-28b"/>
福且未可知也五困於上居上卦困已甚劓何也曰無以<lb/>
爲顏也俯仰皆慙也刖何也曰無以爲行也進退皆危也<lb/>
其爲赤紱者所困如此無以爲顏必有說以爲顏無以爲<lb/>
行必有說以爲行姑徐之云爾徐則意變意變乃善飾也<lb/>
然而榮辱且未可知也困之至者必有鬼神之事以求助<lb/>
焉故二用享祀五用祭祀也三上皆困人者也困人者必<lb/>
自困困人不可訓也故取自困之義困於石前遇險也據<lb/>
於蒺藜後據險也當困之時父子不相諒兄弟不相慰者<lb/>
妻能釋之不見其妻困之至也於葛藟遇柔而困也於臲<lb/>
卼遇剛而困也三困之中故凶上困可解矣故征吉也初<lb/>
<pb n="KR4f0063_SBCK_001-29a"/>
與二爲體小民之事也困於株木其止不可也古者危坐<lb/>
任膝安坐任足夷坐任臀株木惟夷坐可任焉入於幽谷<lb/>
其行不可也古者大事以三歲焉不覿則終困也四與五<lb/>
爲體諸侯大夫之事也困於金車如求金求車是矣古者<lb/>
以金車爲上下之禮困於金車困矣其終必至俯仰皆慙<lb/>
進退皆危焉是故困未有甚於富貴者也<lb/>
<pb n="KR4f0063_SBCK_001-29b"/>
<pb n="KR4f0063_SBCK_001-29b"/>
明夷說<lb/>
明入地中明夷彖傳象傳同辭離爲明坤夷其明二離主<lb/>
五坤主爲義至顯先儒以上爲坤主而統全卦其諸非聖<lb/>
人之意歟地體如丸地之中乃闇之主其上下皆日所繞<lb/>
也上之辭曰不明晦初登於天後入於地指日之繞言之<lb/>
晦者明之漸入於地者登於天之漸明夷之時日方入而<lb/>
出之理在焉故爻辭兼明晦登天入地言之以爲坤主而<lb/>
統全卦其諸非聖人之意歟五之辭曰箕子之明夷何也<lb/>
葢文王繫明夷慨然有所感而繫之曰利艱貞其時箕子<lb/>
未爲之奴也至周公繫明夷傷文王之意而不忍言是故<lb/>
<pb n="KR4f0063_SBCK_001-30a"/>
二文王也五紂也於紂之最比近者得爲奴之箕子焉繫<lb/>
之曰箕子之明夷微子比干皆夷其明獨繫箕子者於利<lb/>
艱貞之義相附也文王臣也箕子親也文王外諸侯也箕<lb/>
子內諸侯也事益有難言者矣箕子之難見而紂之暴可<lb/>
推紂之暴見而文王之德益可推矣至孔子繫明夷乃達<lb/>
周公之意而曰內文明而外柔順以蒙大難文王以之言<lb/>
羑里也內難而能正其志箕子以之言爲之奴也於是二<lb/>
與五二爻之義始大白焉三聖人之意葢相條貫如此知<lb/>
此則諸爻之辭可釋然矣<lb/>
<pb n="KR4f0063_SBCK_001-30b"/>
明夷說二<lb/>
陽明也陰闇也明之見於天地者日爲之宗日無夷之者<lb/>
故取象於入地明之見於人身者爲目明之見於人心者<lb/>
爲知知之夷不可象也日之夷則全卦象之矣故二四取<lb/>
象於人身左腹者肝與膽之居也肝膽病則目耗此明夷<lb/>
之所以然所謂明夷之心也傳釋之曰獲心意也意者心<lb/>
之所達目耗者肝膽病之所達也獲之則可出於門庭以<lb/>
復其明耳目口鼻皆門庭也四居坤下日旣入則地之下<lb/>
皆明故取復明之象四大臣之位周公於成王伊尹於太<lb/>
甲皆其象也股者陰陽蹻之所行左病則先入肝膽故二<lb/>
<pb n="KR4f0063_SBCK_001-31a"/>
之辭取左股焉讀易如是凡漢宋諸儒所未言者可發其<lb/>
覆所已言者可破其鵠矣<lb/>
　自記曰惠松厓先生曰箕子當從古文作其子劉向云<lb/>
　今易其子作荄滋其與亥子與兹古音義皆同坤終於<lb/>
　亥乾出於子用晦而明明不可息也此論近儒視爲祕<lb/>
　義特恐於孔子彖傳有違耳故前篇畧爲別擇此篇復<lb/>
　推明爻義以附焉<lb/>
<pb n="KR4f0063_SBCK_001-31b"/>
相鼠說<lb/>
此詩一章言無儀三章言無禮禮者儀之幹儀者禮之表<lb/>
也惟二章言無止毛傳止所止息箋云止容止箋別鄭義<lb/>
後儒多從焉夫言容止則一章言儀已盡之矣箋義非也<lb/>
人必忘道然後無儀無儀然後無禮無禮之至則弑君父<lb/>
矣而其禍皆始於無止饜飫之求輕暖之取逸豫之就宮<lb/>
室車馬之擇高爵厚邑不足以償之於是自足恭至於吮<lb/>
癰䑛痔自長傲至於裂冠毁冕自好樂至於上烝旁報自<lb/>
爭權至於刦主遷后皆所謂無止也詩人始窺其端以無<lb/>
儀終要其亂以無禮中發其痼以無止故三章皆以死絶<lb/>
<pb n="KR4f0063_SBCK_001-32a"/>
之不然無儀無禮之人遠之可矣何詩人之嚴如此哉終<lb/>
風無儀也新臺牆有茨鶉之奔奔無禮也衞之滅以此故<lb/>
戴公復國國人深戒焉<lb/>
<pb n="KR4f0063_SBCK_001-32b"/>
東門之枌說<lb/>
朱傳以南方之原爲地桉毛傳原大夫氏箋云以南方原<lb/>
氏之女可以爲上處簡兮箋上處者前列上頭也毛鄭知<lb/>
南方之原非地者本經言宛邱與蕩同地言東門與東門<lb/>
之池東門之楊同地故一章言國之交會民之所聚不復<lb/>
以二章南方之原爲地也子仲爲大夫之氏原亦爲大夫<lb/>
之氏蓋並舉以刺焉此詩一章言男子歌舞也二章言女<lb/>
子歌舞也三章言男女歌舞且往觀歌舞也視爾如荍貽<lb/>
我握椒其諸風人之風乎惲子居曰吾于此詩得性善之<lb/>
義焉荍芘芣也椒芬也傳之釋止此耳箋曰男女交會而<lb/>
<pb n="KR4f0063_SBCK_001-33a"/>
相說曰我視女之顏色如芘芣之華然女乃貽我一握之<lb/>
椒以通情好也夫芘芣紫赤色顏色之美而喻以芘芣左<lb/>
矣葢男女之以禮相接者其授受皆無所慚無所慚者以<lb/>
其無牀第之志也祭享是也男女之不以禮接者其授受<lb/>
皆有所慚有所慚者以其有牀第之志也投報是也慚則<lb/>
顏之色如芘芣矣此一慚充之可以止乎禮義故聖人錄<lb/>
焉不然溱洧之詩前之矣何必復申之哉佗之殺以外淫<lb/>
平國之弑以下淫陳之爲國可知矣而民之是非羞惡無<lb/>
殊焉此删詩之義也<lb/>
<pb n="KR4f0063_SBCK_001-33b"/>
北山說<lb/>
此詩刺大夫不均也役不均則飾之曰是賢焉非斯人莫<lb/>
任此也是賢焉而未老而方將而方剛焉非斯人莫任此<lb/>
也於是乎均之說不得入而惟大夫爲之政矣問之王王<lb/>
以爲宜役也大夫以賢之說進王必曰是大夫也忠問之<lb/>
卿士卿士以爲宜役也大夫以賢之說進卿士必曰是大<lb/>
夫也才今日簡書曰某也稅於某則驅車從之明日簡書<lb/>
曰某也稅於某則驅車從之蓋役之發也其令自上而下<lb/>
王而卿士而大夫役之僎也其政自下而上大夫而卿士<lb/>
而王故曰刺大夫不均也其不均奈何有居息者焉古者<lb/>
<pb n="KR4f0063_SBCK_001-34a"/>
倚几曰居有息偃者焉古者正卧曰偃夫居息息偃皆渠<lb/>
渠沈沈者也有當關焉故不知呌號皆庸庸泄泄者也有<lb/>
適囿焉故棲遲偃仰然而未已也爲淫焉爲酗焉則湛樂<lb/>
飮酒然而未已也爲䜛焉爲譏焉則出入風議夫至於出<lb/>
入風議其人之心志面目可知也皆大夫之所狎也于是<lb/>
居息者康而無事賢者盡瘁焉一時之勞也息偃者卧而<lb/>
自恣賢者于行焉則非一時之勞也不知呌號者人不能<lb/>
謁賢者劬勞焉一事之勞也棲遲偃仰者事不能涉賢者<lb/>
鞅掌焉則非一事之勞也然而未已也或以爲怨謗焉或<lb/>
以爲懈弛焉則慘慘畏咎然而未已也士卒之苦共焉僕<lb/>
<pb n="KR4f0063_SBCK_001-34b"/>
<pb n="KR4f0063_SBCK_001-34b"/>
<pb n="KR4f0063_SBCK_001-34b"/>
碧玉說<lb/>
右碧玉搨本嘉慶二十年十月辛巳謁陳白沙先生祠登<lb/>
碧玉樓其裔孫禮所詒也玉以周尺度之厚半寸袤尺二<lb/>
寸首廣三寸二分微羨下射廣四寸剡之去首二寸强爲<lb/>
孔周二寸弱當孔之左右爲兩珥橫出五分强下迤之以<lb/>
放於射玉之質潛確類書所稱甘淸玉色淡靑而帶黃是<lb/>
也非碧玉碧玉南產倭奴西產于闐皆蒼綠色也玉之澤<lb/>
手近之則津其諸記所稱水玉歟謹按周禮玉人大璋中<lb/>
璋九寸邊璋七寸射四寸厚寸此言璋也黃金勺靑金外<lb/>
朱中此言勺也鼻寸衡四寸有繅此合言璋勺也先鄭謂<lb/>
<pb n="KR4f0063_SBCK_001-35a"/>
鼻爲勺之龍鼻後鄭謂鼻爲勺之龍口若是則駔琮無勺<lb/>
無龍首經言鼻寸不可通矣古者謂紐爲鼻璋之鼻其以<lb/>
系繅歟此玉兩珥各寸如璋之鼻射四寸如璋厚寸亦如<lb/>
璋當兩珥度之衡亦四寸如璋惟袤逾三寸敬觀湻熙古<lb/>
玉圖尺度多過於古者此玉之袤偶異而已經下文云大<lb/>
璋亦如之諸侯以聘女蓋天子大璋中璋邊璋皆有勺故<lb/>
以淉諸侯大璋無勺故以聘女此玉葢古聘女之大璋也<lb/>
敬前在廣州問碧玉樓之故有言明憲宗以聘先生者及<lb/>
至新會考之志乘無其說白沙集碧玉樓諸詩亦無之先<lb/>
生記夢文在成化三年已言卧碧玉樓而憲宗之聘在十<lb/>
<pb n="KR4f0063_SBCK_001-35b"/>
九年其非聘先生之玉無疑義矣先生詩言玉失而復得<lb/>
其諸先人之所畱遺歟<lb/>
　唐書五行志上元二年楚州獻寶玉十三其一曰元黃<lb/>
　天符形如笏長八寸有孔云辟兵疫按唐笏直宋始弓<lb/>
　之笏頭亦微羨與此玉極似唐人妄加之名耳疑卽大<lb/>
　璋也宋程棨三柳軒雜識有片玉長可八寸濶三兩指<lb/>
　如刀有靶名抶衣古帝王旣御袍帶以此抹腰無褶縐<lb/>
　與此玉亦極似二說存之以質之博古者<lb/>
<pb n="KR4f0063_SBCK_001-36a"/>
<pb n="KR4f0063_SBCK_001-37a"/>
散季敦說<lb/>
婺源董文舫明經言其戚鐵樓程君於江右市中得古銅<lb/>
敦敬因索觀之越二日有健足負巨廂頓於地啟之則敦<lb/>
與汪雲海所作圖在焉圖之上下書程讓堂賢良董小查<lb/>
太史所作識考而搨敦銘於其右文舫登敦于几觀之追<lb/>
然古也其尺寸讓堂言之銘及文不合博古考古二圖小<lb/>
查言之而文舫復以說請說曰文王臣散宜生古注家皆<lb/>
以散爲氏宜生爲名近世釋者本大戴禮堯娶於散宜氏<lb/>
之文以散宜爲氏生爲名今以銘考之其諸注家之說是<lb/>
歟然商周之間無二名者惡來名革飛廉以獸名謂之非<lb/>
<pb n="KR4f0063_SBCK_001-37b"/>
名也若是則宜生何以二名其諸初氏散宜子孫去宜氏<lb/>
散歟抑散與散宜爲二氏歟明堂位曰有虞氏兩敦夏后<lb/>
氏四連殷六瑚周八簋釋者皆以爲黍稷器而周禮玉府<lb/>
共玉敦以歃敦之用固不一歟儀禮惟公食大夫言簋婚<lb/>
喪虞特牲爲士禮言敦少牢爲大夫禮亦言敦釋者遂有<lb/>
士用敦之說而於特牲之分鉶簋不可通變言同姓從周<lb/>
制敦與簋之等亦不一歟周禮舍人共簠簋注言方曰簠<lb/>
圓曰簋說文簋方簠圓禮圖言簠外方內圓簋外圓內方<lb/>
鄭許其各據一端言之歟敦以瓦旊人爲簋亦以瓦釋者<lb/>
言天地外神以瓦宗廟以木簋之質亦不一歟其敦簠簋<lb/>
<pb n="KR4f0063_SBCK_001-38a"/>
皆以銅始於何時歟自兩漢至今幾二千年學者依經據<lb/>
傳推明古制以必求其是而終不可得况古器之流傳者<lb/>
有時代之異制有眞贗之異物有全缺之異文而欲據一<lb/>
端以定是非此言金石之大蔽也是故君子之於學也舉<lb/>
其大而畧其小用心於有益而不用心於無益焉程君捐<lb/>
舘舍已一年子孫善藏此敦則古者能守之義也已<lb/>
<pb n="KR4f0063_SBCK_001-38b"/>
<pb n="KR4f0063_SBCK_001-38b"/>
得姓述附說<lb/>
惲氏得姓推本平通無可依據若更他附益非理矣然有<lb/>
可疑者當詳考之亦所以明愼也按新舊唐書藝文志有<lb/>
蔣王惲家譜一卷蔣王太宗第七子也新唐書宗室表蔣<lb/>
王生子十六人第十子爲潯陽郡公爽爽生子三人長爲<lb/>
右長衞將軍森森生子五人第三子爲杭州刺史構構生<lb/>
子七人第二子爲常州司法叅軍稅唐世宗室子孫多籍<lb/>
於官所者稅旣官常州其諸有籍於常者歟新唐書地理<lb/>
志江州潯陽郡本九江郡天寶元年更名是天寶前無潯<lb/>
陽郡也爽爲太宗孫與中宗睿宗同時不應至天寶後始<lb/>
<pb n="KR4f0063_SBCK_001-39a"/>
封若是則宗室表潯陽郡公乃鄱陽郡公之誤也稅爲惲<lb/>
五世孫惲旣於皇唐玉牒外別有譜其諸子孫因是別姓<lb/>
惲歟稅爲爽曾孫其諸卽以封鄱陽爲望歟今惲氏望鄱<lb/>
陽而世居常州敬故詳考之如此若十國時楊再惲名與<lb/>
平通同而世較近然史不載所籍俟廣搜之<lb/>
<pb n="KR4f0063_SBCK_001-39b"/>
得姓述附說二<lb/>
近世道家刻五岳眞形圖中岳姓惲名　無音釋道士<lb/>
僞造也五岳眞形始見于漢武內傳乃六朝人所作未嘗<lb/>
言圖中列姓名止言帝藏之而已河圖曰東方太山君姓<lb/>
圜名常龍南方衡山君姓丹名靈峙西方華山君姓浩名<lb/>
鬱狩北方恒山君姓登名僧中岳嵩山君姓軍壽名逸段<lb/>
柯古酉陽襍俎引河圖而不引眞形圖柯古中唐人意者<lb/>
僞造在唐以後柯古不及見歟自緯書造五帝名道書仿<lb/>
之肆無所忌天地百物皆爲姓名以目之鄙倍拉襍不可<lb/>
名狀後又竄入符籙以誑愚蒙吾惲氏有執姓惲名　之<lb/>
<pb n="KR4f0063_SBCK_001-40a"/>
說爲典要者非也然後世道敎尊于江右而惲氏望鄱陽<lb/>
意者有慕于其說而易姓從之是亦事之未可知者或謂<lb/>
惲氏著于紹興以後其時士大夫多自北方南渡鄆出于<lb/>
邑渾出于部落㑮出于官皆北方姓而與惲皆相近然各<lb/>
望皆于鄱陽無涉也<lb/>
　　　　　　　　　　　無錫宣頴達麗中<lb/>
　　　　　　　　　　　吳縣徐敦仁愛杉<lb/>
<pb n="KR4f0063_SBCK_001-1a"/>
大雲山房文稾<lb/>
　補編目錄<lb/>
　　南宋論<hi>佚</hi>
　　蔣子野字說<lb/>
　　博婦<lb/>
　　答莊珍藝先生書<lb/>
　　與衛海峯同年書<lb/>
　　上秦小峴按察書二<hi>佚</hi>
　　上座主戴蓮士先生書<lb/>
　　上陳笠帆按察書<lb/>
<pb n="KR4f0063_SBCK_001-1b"/>
　　　與王廣信書<lb/>
　　　秋潭外集序<lb/>
　　　沿霸山<lb/>
　　　南華九老會詩譜序<lb/>
　　　莊達甫攝山采藥圖序<lb/>
　　　小河馬氏譜序<lb/>
　　　羅坊鄕塾記<lb/>
　　　西園記<lb/>
　　　曹孝子傳<lb/>
　　　書圖欽寶事<lb/>
<pb n="KR4f0063_SBCK_001-2a"/>
　　　外舅高府君墓志銘<hi>佚</hi>
　　　朱石君尙書梅石觀生圖頌代張皐文<lb/>
<pb n="KR4f0063_SBCK_001-2b"/>
<pb n="KR4f0063_SBCK_001-2b"/>
蔣子野字說<lb/>
鉛山蔣心餘先生之孫權伯名其仲子曰志份字子野而<lb/>
言于陽湖惲子居曰說文份文質備也從人分聲論語曰<lb/>
文質份份臣鍇曰文質相半也今論語從古文作彬志份<lb/>
今之人也今之人與其文勝而史毋甯質勝而野乎故從<lb/>
今文名曰志份字子野先生其爲之說子居曰權伯之言<lb/>
盡矣吾何加無已則請陳字說之始末以爲志份進何如<lb/>
古者冠而字字有字辭卽祝辭也漢之後或移之詩或移<lb/>
之文至南宋而字說遂甚行嘗有一人之集多至數十首<lb/>
者夫一世必有數十人能文一人能文必有字說數十首<lb/>
<pb n="KR4f0063_SBCK_001-3a"/>
何不憚煩若此哉其美者不乏惡者如腐粟然體敗而精<lb/>
銷亡矣將以爲實乎則是如腐粟者自治之不給而焉能<lb/>
給人以爲名乎則自一世而積之自數十人而積之自數<lb/>
十首而積之嘻溢矣然抽卷則知其名掩而問之士人有<lb/>
不知者若夫匹夫匹婦目不與簡牘相接聲不與文章之<lb/>
士相聞至性所爲照耀日月百世聞之皆爲起立是故美<lb/>
言不足以章身美譽不足以飾人君子之道自盡而已心<lb/>
餘先生在乾隆中文質皆有以自見權伯教其子盍於心<lb/>
餘先生求之若吾之碌碌者無足以云感權伯之意故畧<lb/>
陳之如此<lb/>
<pb n="KR4f0063_SBCK_001-3b"/>
博婦<lb/>
武進游民陳以博破產朝夕不繼妻頗有姿首嫁時衣飾<lb/>
久償博負矣陳復泥索之不已妻曰存一銀簪耳昨落牀<lb/>
下陳卽睨牀下得簪笑匍匐入妻隘其出撻之走至母家<lb/>
無何遂死丹陽賀生亦好博妻束氏善持家賀所破產輙<lb/>
陰贖之寄母家後賀產盡從妻之母家居一日于市場縱<lb/>
博輸其裩遂裸而返束氏恥之終身不與言而日治夫饌<lb/>
甚謹衣冠皆手料量之夫死攜其子與寄產還賀宗爲富<lb/>
人<lb/>
惲子居曰吾於束氏見陳平狄仁傑之爲人臣焉雖然二<lb/>
<pb n="KR4f0063_SBCK_001-4a"/>
君子者委虵以適變堅忍以藏用期於復漢唐之祚而已<lb/>
若束氏者卽季札之於吳叔<graphic n="KR2120" url="https://raw.githubusercontent.com/kanripo/KR-Gaiji/master/images/KR2120.png" mimeType="image/png"/>之於衞奚以尙焉後之君<lb/>
子遇難處之故毋謂事不可爲爲之且毁吾之節則或幾<lb/>
于道也已<lb/>
<pb n="KR4f0063_SBCK_001-4b"/>
答莊珍藝先生書<lb/>
珍藝先生閣下往歲八月之下旬得賜書喜甚至所奬云<lb/>
云敬豈敢任邪敬年二十時常有志於古人後年益長大<lb/>
世事益逼頽然俗人耳今又以不<graphic n="KR0570" url="https://raw.githubusercontent.com/kanripo/KR-Gaiji/master/images/KR0570.png" mimeType="image/png"/>强作吏而諸事叢脞<lb/>
至與負販兒爭短長其何以見有道君子邪敬方自慚之<lb/>
不暇而先生大進之敬不得不易慚爲懼非特慮辜先生<lb/>
且慮吾黨以先生之言爲然而深待敬是先生之言不實<lb/>
於天下也雖然不敢以不勉何也敬二十時不知後此之<lb/>
日下有今日也自二十至今二十五年耳又安知後二十<lb/>
五年不日上如二十時邪是先生之言未嘗不可實於天<lb/>
<pb n="KR4f0063_SBCK_001-5a"/>
下也敬不敢不勉也十二月望前回縣行臺省俱以方外<lb/>
待之若束縛少弛敬所以實先生之言將於是乎始春寒<lb/>
惟一切珍攝不盡及<lb/>
<pb n="KR4f0063_SBCK_001-5b"/>
與衞海峯同年書<lb/>
海峯大兄足下十月中得所賜書以年伯六十夀序見屬<lb/>
鮑畹香茂才來書亦屢以爲言敬已諾矣因官事不暇及<lb/>
今兩月餘深以負此諾爲愧然不敏之見有不可不爲足<lb/>
下吿者足下如不以爲狂愚請得畢陳之夀序非古也其<lb/>
原出於唐之中葉天子以所生日爲節賜天下酺而臣之<lb/>
諛者臚功德而頌之今世所傳賀生日表皆諛者之詞也<lb/>
浸假而用之以諛權貴有力者浸假而有位大君子亦諛<lb/>
之浸假而大君子亦受此諛以爲固當於是販夫販婦牛<lb/>
童馬走苟有年必有諛者爲之夀苟爲夀必有諛者爲之<lb/>
<pb n="KR4f0063_SBCK_001-6a"/>
功德之言此非黃帝蒼頡以來書契之不幸也天下之勢<lb/>
也然自唐厯宋元至有明之初其文無一傳者何也違心<lb/>
之言淟涊齟齬必不能工工矣而羞惡之心不冺則逸之<lb/>
而已正德嘉靖以後士大夫文集始有夀序之名爲詞要<lb/>
無可取震川先生有明文格之最正者集中夀序八十餘<lb/>
首皆庸近之言稍善者以規爲諛而已不諛者未之見也<lb/>
本朝魏叔子多結交淡泊奇瑋之士爲夀序抑揚抗墜橫<lb/>
驅別鶩力脫前人之所爲然不諛其事諛其志要之亦諛<lb/>
而已夫震川先生魏叔子近世所推作文之巨擘也而尙<lb/>
如此其他則又何責焉且今之夀序不經之甚者有二曰<lb/>
<pb n="KR4f0063_SBCK_001-6b"/>
名稱曰有事白虎通云伯者長也仲者中也叔者少也季<lb/>
者幼也兄弟長幼之義也父之晜弟爾雅曰世父叔父至<lb/>
漢尙沿之疏廣疏受父子並爲師傅是也晉人始去父稱<lb/>
叔王濟曰始得一叔是也於義爲不可通姪者女子對姑<lb/>
之稱唐人始稱姪男於義亦爲不可通今天下於父之友<lb/>
皆從而伯之叔之姪之同歲者年之同官者寅之同學者<lb/>
世之士大夫之口嘈嘈如市儈之相呼不可訓已尺牘往<lb/>
來苟且從俗已不足稱况筆之於序記雜文是何說也天<lb/>
有十日人有十等至賢不肖相去其等不啻累千萬而上<lb/>
下之今夀草野者非嚴子陵陶元亮不足名其高也朝廷<lb/>
<pb n="KR4f0063_SBCK_001-7a"/>
之臣非㓂忠愍范文正不足爲其任也彼四人者所遇之<lb/>
時所行之事於今之天下何與哉敬與足下交至厚也故<lb/>
敢陳之如此足下如然之則敬向者之諾非季布也以爲<lb/>
岀蘇秦張儀之口可矣如足下以敬稍知作文次第謂年<lb/>
伯高行宜一表白之則是書之力未必不足以垂之于後<lb/>
惟足下裁之<lb/>
<pb n="KR4f0063_SBCK_001-7b"/>
上座主戴蓮士先生書<lb/>
惲敬謹上書蓮士先生閣下敬與弟子籍二十五年於兹<lb/>
矣中更多事從遊之日或及四五年而一遇今且幾及十<lb/>
年前者伏聞騶從南還走千五百里以冀速見在先生久<lb/>
諒其無奔走之習干謁之私敬又非敢妄附古人高義忘<lb/>
其卑陋與國家修政用才之說所以急急如此者何哉竊<lb/>
見先生爲修撰之日有侃然立身之言爲侍郞之日有淵<lb/>
然籌<lb/>
國之言然敬之迂愚未敢遽以爲必如是也及至新喻五<lb/>
年而聞之欣然至瑞金四年而聞之益欣然昔人云欲知<lb/>
<pb n="KR4f0063_SBCK_001-8a"/>
宰相賢愚視天下治亂今天下事已定矣敬以<lb/>
朝廷嘉慶七年後之設施推之先生嘉慶五年前之計議<lb/>
如軍籍之賞罰計簿之裒益刑書之輕重吏職之進退均<lb/>
有可意得其苻騐者固知<lb/>
聖神作述權不下移而陪輔遺忘增繼<lb/>
高厚今無有人居先生之右者夫揣測之心可極至微盡<lb/>
至廣天下後世必以爲知言此敬之所願見願見者也且<lb/>
敬之在門牆蓋無以自拔于衆人者見爲才則投之多齟<lb/>
齬見爲德則守之多差池終至名位後人事業瓦散然而<lb/>
先生視之加於顯名高位盛事大業之上一則號於衆曰<lb/>
<pb n="KR4f0063_SBCK_001-8b"/>
氣節之士再則號于衆曰鴻達之才往者西山中侍坐終<lb/>
日所以期之于道藝者益進之以不敢承不敢冀之言此<lb/>
敬之所以願見願見而爲之至今不安者也慺慺之忱不<lb/>
覺覼縷惟曲諒之囘縣後事尙平甯惟無暇讀書又筋力<lb/>
智慧皆不如前恐終于無成常深悚愧耳七月十九日惲<lb/>
敬謹上<lb/>
<pb n="KR4f0063_SBCK_001-9a"/>
<pb n="KR4f0063_SBCK_001-10a"/>
上陳笠帆按察書<lb/>
瑞金縣知縣惲敬謹上書按察大人閣下曩者敬居京師<lb/>
曾於鹿園檢討處一識淸顔今奔走於下吏十三年矣而<lb/>
所至聞數<lb/>
朝廷君子者大人必居一焉自傷悲遠不得朝夕近左右<lb/>
以盡其慺慺之忱及旌節蒞江西喜甚然不敢遽請見者<lb/>
敬之私意竊以爲漢之陳仲舉唐之李文饒使天下爲善<lb/>
者亟亟然如舉旛於市以相附則君子之異於小人又幾<lb/>
何是以不敢然心之望大人知之如敬之竊自附於知大<lb/>
人未嘗一日不往復也今得手教以爲非流俗之人而開<lb/>
<pb n="KR4f0063_SBCK_001-10b"/>
之以盡言敬不敢遠爲言請就江西之已事比於大人之<lb/>
問言之且卽縣官之可以興其事而敬之所及見者言之<lb/>
夫水旱感召之說雜家之所言皆附會也不足以取信而<lb/>
儒者又疏濶其言庸迂陳陳相因然于理有可信者和則<lb/>
豐戾則凶故或天地之氣先至而人之氣應焉是以水旱<lb/>
之氣亂政也或人之氣先動而天地之氣應焉是以水旱<lb/>
之政亂氣也今<lb/>
皇上嘉慶之七年江西之旱者南昌瑞州所屬數縣耳其<lb/>
時主議者以爲<lb/>
皇上愛民宜通十府爲緩徵夫歳豐而緩徵民之衣食婚<lb/>
<pb n="KR4f0063_SBCK_001-11a"/>
嫁不如歲凶之愼也稍溢之則所緩者盡矣至帶徵之歲<lb/>
有司必嚴督之故民之財緩徵之時不能有餘帶徵之時<lb/>
必至不足且明明豐矣曰吾緩徵戸部之有餘不足不計<lb/>
也倉塲之有餘不足不計也是故江西之政莫弊於七年<lb/>
之緩徵然而且緩徵不足繼之以請糴請糴則米價之貴<lb/>
可<lb/>
上聞是故請糴者所以飾緩徵也然而且請糴不足繼之<lb/>
以臺估臺估則米價之賤不至於<lb/>
上聞是故臺估者所以飾請糴也大人以爲和乎戾乎迨<lb/>
至戸部以爲誤會計倉塲以爲誤支銷<lb/>
<pb n="KR4f0063_SBCK_001-11b"/>
朝廷以及天下之人皆以爲不知事體於是十二年之收<lb/>
歉於七年而勢不得議緩徵矣夫官方懲七年之事而以<lb/>
爲宜徵民又狃於七年之事而以爲斷不宜徵於是督漕<lb/>
者行令如救火辨漕者設法如轉輪而泄泄如故大人以<lb/>
爲和乎戾乎由此觀之敬恐江西之歲日惡江西之民日<lb/>
貧江西之政亦日冗不止如今日之事勢也方今天下之<lb/>
民情無勿達也其患在於屈意以達民情又民情旣達而<lb/>
拂之使不得如其情敬請以瑞金一縣計之共三十三萬<lb/>
人奸民不安分者干餘人而已其餘皆耕耘負販取給足<lb/>
則無他求焉無求達之情也其有匹夫匹婦之銜恤者可<lb/>
<pb n="KR4f0063_SBCK_001-12a"/>
訴之縣縣不允可訴之州訴之院司今<lb/>
皇上以大智大仁臨馭宇内有朝叩闇而夕得<lb/>
旨者何憂其不達邪敬所謂今之患在於屈意以達民情<lb/>
者蓋三代以上民養生之事未備故能生民養民者爲善<lb/>
政三代以下民養生之事已備故聽民自生自養而不擾<lb/>
之者爲善政今部院懼院司之罋民情也而侵院司之權<lb/>
院司懼府州之壅民情也而侵府州之權府州懼州縣之<lb/>
壅民情也而侵州縣之權於是内而幕中賓客外而吏卒<lb/>
皆竊攘而侵所屬之權夫至於如是則吿訐鑽刺之風大<lb/>
行而奸民之不安分者皆起矣卽如瑞金一縣以不安分<lb/>
<pb n="KR4f0063_SBCK_001-12b"/>
之千餘人排笮三十三萬人雖不至遍受其毒然民之失<lb/>
業者不少矣况吿訐鑽刺之風大行則州縣不得不設法<lb/>
以調停之院司府州亦不得不縱州縣設法以調停之遂<lb/>
使民益驕官益弱卽如萬載之部案以<lb/>
大淸之民居<lb/>
大淸之士爲<lb/>
大淸之士本籍士也棚籍亦士也合考已百年矣然而議<lb/>
讞助之曰分考陳言助之曰分考且有詆諆之辭曰羞與<lb/>
爲伍夫科歲考可分江西鄕試不可分則舉人伍矣禮部<lb/>
會試不可分則進士伍矣而於生員曰羞與爲伍是萬載<lb/>
<pb n="KR4f0063_SBCK_001-13a"/>
之生員知廉恥而萬載之舉人進士皆不知廉恥也此不<lb/>
通之說也而萬載之是非悖矣卽如雩都之部案一以爲<lb/>
翁媳之姦不誣一以爲翁媳之姦不實而雩都之是非惑<lb/>
矣卽如樂安之部案一以爲是竊非誣一以爲是誣非竊<lb/>
而樂安之是非惑矣其時當事者或以煆煉之法行其調<lb/>
停或以調停之法行其煆煉其始蓋由於屈意以達民情<lb/>
故弊不至於此不一也敬所謂民情旣達而拂之使不得<lb/>
如其情者耗羨之過加誰不知能卽已乎搶竊之匿報誰<lb/>
不知能盡發乎顧役之盤踞誰不知能變法乎募軍之驕<lb/>
惰誰不知能改律乎黃次公曰凡治道去其太甚者耳此<lb/>
<pb n="KR4f0063_SBCK_001-13b"/>
　古今之通論也敬之所欲言者無窮也而所言者又未必<lb/>
　皆是然而不可以無言也大人如不以爲戅且愚則請繼<lb/>
　自今日日言之大人以爲可用邪不可用邪皆敬之幸也<lb/>
　巳二月二十五日瑞金縣知縣惲敬謹上<lb/>
<pb n="KR4f0063_SBCK_001-14a"/>
與王廣信書<lb/>
簣山先生閣下前月旌斾駐南昌先生所以慰藉敬者良<lb/>
厚甚感甚感承命作西園記幕府豪儁海内賢士大夫衆<lb/>
矣而以屬不肖不肖雖庸劣何敢固辭然竊有復于先生<lb/>
者記之體始于禹貢記地之名也考工記記工作之法也<lb/>
坊記表記樂記檀弓記言記事之法也其體當辭簡而意<lb/>
之曲折能盡之是故退之畫記汴州水門記其正也子厚<lb/>
八記正而之變矣其發也以興其行也以致雜詞賦家言<lb/>
故其體卑其餘唐宋元明諸名家作記如作序如作論而<lb/>
而開其始者亦退之新修滕王閣記是也退之守袁州不<lb/>
<pb n="KR4f0063_SBCK_001-14b"/>
能至洪故爲文不得不如是今先生所築之西園敬未獲<lb/>
于燕間之日與先生銜盃酒彈琴賦詩逶迤遊處其閒若<lb/>
是則所作之記亦如新修退之滕王閣之記而已夫滕王<lb/>
閣一也三王作賦序記于前退之作記于後可言者三王<lb/>
旣言之矣退之恥蹈之故破壞文體而不顧蓋陳陳之惡<lb/>
甚于破壞如不羈之士尙可與言而膩顔帢高齒屐挾<graphic n="KR0693" url="https://raw.githubusercontent.com/kanripo/KR-Gaiji/master/images/KR0693.png" mimeType="image/png"/>
園冊子論古于大雅之堂未有不粲千人之齒者也夫退<lb/>
之于三王若是今敬後退之千餘載西園去滕王閣七百<lb/>
里而爲記乃蹈退之其粲千人之齒又當何如然而西園<lb/>
者敬固未常至也則欲如子厚之八記有所不能如汴州<lb/>
<pb n="KR4f0063_SBCK_001-15a"/>
水門記有所不能如畫記有所不能今所呈本不得已之<lb/>
作也而文采又劣甚先生庶諒其謹愼而有以教正之六<lb/>
月十八日惲敬謹上<lb/>
<pb n="KR4f0063_SBCK_001-15b"/>
<pb n="KR4f0063_SBCK_001-15b"/>
秋潭外集序<lb/>
敬爲縣官於越東及南楚幾及十年常意汲長孺恥爲令<lb/>
其生平伉直而已而古者聖賢豪傑皆屈身爲之於是欲<lb/>
於其閒求深博非常之士以圖爲天下之故夫天下者縣<lb/>
之積也未有不能治小而能爲其大者乃久之而於越得<lb/>
一人曰李賡芸許齋於楚得一人曰彭淑秋潭許齋爲人<lb/>
和而詳其治一以休息爲務秋潭沈毅好切言高論所厯<lb/>
崇仁弋陽瑞金吉水浮梁振綱舉凡釐條捜目祈於大適<lb/>
而後已二人皆喜學問能文章許齋與敬無交獨於衆中<lb/>
察其爲人之所以然秋潭於敬過從無時所言皆相勉以<lb/>
<pb n="KR4f0063_SBCK_001-16a"/>
不及然秋潭獨身在楚十有九年不遷許齋則公卿多引<lb/>
重<lb/>
天子亦不以常吏視之雖止遷軍司馬假守大府不可謂<lb/>
得行其志而秋潭益卑滯矣秋潭得上考且滿三年復不<lb/>
遷奏換臨川其子弟與及門刻其爲縣官雜文曰秋潭外<lb/>
集敬讀而悲之以爲吾秋潭而所施止於如是後之人見<lb/>
其書當亦有所慨然也已<lb/>
<pb n="KR4f0063_SBCK_001-16b"/>
沿霸山圖詩序<lb/>
余少讀退之南山詩及子厚萬石亭記小邱記喜其比形<lb/>
類情卓詭排蕩及長始知其法自周秦以來體物者皆用<lb/>
之非退之子厚詩文之至者也莊子曰芻狗之已陳也行<lb/>
者踐其首脊蘇者取而㸑之而已昔人之已言其諸亦能<lb/>
言者之芻狗乎瑞金多石山往往一石爲一巒一石爲一<lb/>
嶺一厓惟沿霸諸山皆千萬石爲一巒一嶺一厓余數過<lb/>
欲狀之終無以自別于退之子厚之所言者爰使戸曹史<lb/>
賴穀分爲十圖以盡其勢而余與諸同志舉觴而詠之至<lb/>
退之以重望自山陽改官京曹方有大行之志故其詩恢<lb/>
<pb n="KR4f0063_SBCK_001-17a"/>
悅子厚負釁遠謫故其文淸瀏而迫隘余小生樂志下僚<lb/>
所言亦有相稱者焉<lb/>
<pb n="KR4f0063_SBCK_001-17b"/>
南華九老會詩譜序<lb/>
嘉慶元年<lb/>
詔徴孝廉方正之士武進以莊宇逵達甫應達甫辭之不<lb/>
獲自是不應進士舉曰吾愧此名甚無厭是辜<lb/>
詔旨也敬時吏於浙聞而賢之四年敬請檄吏部復往浙<lb/>
就吏過達甫達甫以南華九老會詩譜命敬敘其後九老<lb/>
會者達甫之祖勁菴先生與宗之致仕者共九人皆宜祿<lb/>
夀子孫於燕間爲會以衎之者也敬觀其所爲詩始知九<lb/>
人皆淸白恬退去時俗尙古昔於是知達甫之賢爲有所<lb/>
自矣已而思之士當年少氣壯束修自進曰吾將以爲天<lb/>
<pb n="KR4f0063_SBCK_001-18a"/>
下也一旦宦達矣名溢於朝祿豐於室又相率引去以爲<lb/>
高其進也將以謀其實也而以名飾之其退也實已至矣<lb/>
而名可惟吾之所取此豈聖賢者之所許耶達甫未通籍<lb/>
其高尙宜矣如九老者當求其治民之道勤愼爲國之意<lb/>
所以不愧去者何在不當徒羨其退也已又思之古之纖<lb/>
人其初非有他也不過嗜進不喜退耳君子則進不得已<lb/>
也退常不可已而已是故過於進將爲患失之鄙夫過於<lb/>
退不失爲引身之君子敬今仕宦方始恐進退皆負無以<lb/>
復見達甫自今日以往庶幾其念之哉是達甫之益我也<lb/>
已<lb/>
<pb n="KR4f0063_SBCK_001-18b"/>
莊達甫攝山采藥圖序<lb/>
攝山在金陵迤東四十里江總持棲霞寺碑曰山多藥草<lb/>
可以攝生故名曰攝山莊達甫遊而樂之爲攝山采藥圖<lb/>
其友惲敬子居爲之序序曰吾始聞達甫之名于張臯文<lb/>
臯文不妄譽人而以達甫爲有道之士及見達甫其貌充<lb/>
然其色油然而其神端然若有不可干者更七年復見達<lb/>
甫克然油然者猶是而窮窮然而歛休休然而止達甫於<lb/>
道其益進耶吾聞古之有道者其血脉心志事爲無不治<lb/>
也故年夀可至大齊記曰親親而仁民仁民而愛物曰能<lb/>
盡其性能盡人之性能盡物之性是也至秦漢方士乃有<lb/>
<pb n="KR4f0063_SBCK_001-19a"/>
不死藥之說是故由至人言之以人治物之生也由方士<lb/>
言之以物治人之生也以物治人之生必其生本不全生<lb/>
本不全則物之能治與不能治俱在不可知之數矣是故<lb/>
以金石或暴吾氣以禽獸蟲魚或亂吾神以草木或瘠吾<lb/>
形槁吾藏自有方士以來效可覩也列子曰肆之而已勿<lb/>
雝勿閼莊子曰安時而處順哀樂不能入也彼二子者于<lb/>
道未爲至也然言養生若此無他說也達甫志古之道躬<lb/>
敦潔之行其于二子不相師也而豈爲二子之不爲者耶<lb/>
雖然達甫之于世蓋泊然矣陟山之高循水之深此圖其<lb/>
有所托耶抑性情有得乎此而不能喻之人也是又非吾<lb/>
<pb n="KR4f0063_SBCK_001-19b"/>
之所能盡也已<lb/>
<pb n="KR4f0063_SBCK_001-20a"/>
<pb n="KR4f0063_SBCK_001-21a"/>
小河馬氏譜序<lb/>
敬年十九從先府君授經小河馬氏後十年子寛從而子<lb/>
由復往授經故敬兄弟於馬氏多同舍生及受業弟子嘉<lb/>
慶二年馬氏修其宗支譜徵序於敬按譜明永樂中始輯<lb/>
迄今凡十一修矣敬爲之條其前後去其衍復得若干卷<lb/>
序曰小河著姓王氏馬氏爲最王氏凡二十一望或自殷<lb/>
或自周或自齊自魏今天下多冒太原瑯邪傎矣馬氏專<lb/>
望扶風自趙將馬服君然馬適氏馬師氏乘馬氏騶馬氏<lb/>
馬矢氏世無有行者其諸皆冒馬氏歟今小河馬氏由小<lb/>
河而上之爲臨安由臨安而上之爲和州由和州而上之<lb/>
<pb n="KR4f0063_SBCK_001-21b"/>
爲扶風皆明白有原委其自馬服者爲猶信且其譜自扶<lb/>
風至臨安爲繫以屬之而表不及焉以爲不可盡信也自<lb/>
臨安至小河爲繫以屬之而表及焉以爲可信也夫以遠<lb/>
爲不可盡信以近爲可信則譜信矣譜信而後宗無淆宗<lb/>
無淆而後子孫可以親可以殺可以孝弟此不易之理也<lb/>
蘇洵氏之言曰觀吾譜者孝弟之心可以油然生矣夫所<lb/>
謂孝弟者其究極何哉居田里則率仁義以化其鄕守爵<lb/>
祿則率仁義以化其官如是爾矣敬旣與馬氏交又善其<lb/>
譜之可信故推其義如此<lb/>
<pb n="KR4f0063_SBCK_001-22a"/>
羅坊鄕塾記<lb/>
自北宋以後天下府州縣學之師皆注於吏部弟子則提<lb/>
舉遴而進之期會考課皆束以官中三尺之法故其敝師<lb/>
與弟子相羈縻而已書院盛于南宋師弟子皆有道德者<lb/>
聚同志以爲學其後大者屬之行臺省小者屬府之守州<lb/>
之刺史縣之令長師多得之游揚請謁弟子以當事者之<lb/>
好惡爲去取往來其敝也不歸於盡廢不止新喻緱山書<lb/>
院始於康熙三十二年有屋二十楹田二頃其所入不足<lb/>
以豐學人又以年久規法多損失縣之士李世輔等請建<lb/>
鄕塾於羅坊凡鳩資若干萬買田若干頃爲屋若干楹嗚<lb/>
<pb n="KR4f0063_SBCK_001-22b"/>
呼世輔之意則善矣然有不得不爲世輔進者大率府州<lb/>
縣學官學也書院私而歸之官之學也鄕塾私學也官則<lb/>
其情易疎私則其法易紊豈可不思其卒哉且今之程於<lb/>
學以爲之等者經義詞賦策論而已其善教之則經義詞<lb/>
賦策論皆可以騐其修身齊家治國平天下之所得不然<lb/>
又何取乎是哉爰爲之定其條敎之有益者而爲之記<lb/>
<pb n="KR4f0063_SBCK_001-23a"/>
西園記<lb/>
敬行天下山水浙西嚴陵江上最爲淸遠其山南至衢州<lb/>
西折入廣信衢州之南廣信之西山多赤而瘠無夷猶澄<lb/>
徹之觀唯廣信淸遠如嚴陵江敬前自浙往貴州過廣信<lb/>
樂之今不至已十五年而朝暮之頃開欞拓幔巡廊廡涉<lb/>
籬落常若有廣信之山遇于吾目中者諸城王簣山先生<lb/>
以曹郞岀守是邦因事至南昌過敬言及廣信之山且言<lb/>
治西有廢園周幾五百弓多古樹暇日稍理之窪者爲池<lb/>
高者爲山爲亭一爲廊一爲草堂三左右雜時花藥羅羅<lb/>
然而古樹數十章亦如得知己遇勝遊濯然有異於昔堂<lb/>
<pb n="KR4f0063_SBCK_001-23b"/>
之四圍皆山也顔之曰見山常與有性情能文章者遊詠<lb/>
其閒而以記屬敬敬思子瞻凌虛臺記近于傲子厚永州<lb/>
新堂記近于諛傲與諛皆非也然子厚比政事言之子瞻<lb/>
感慨廢興而已豈非子瞻爲失而子厚爲得邪夫守令未<lb/>
有不宜于民而可自逸于山水者簣山先生至廣信未幾<lb/>
而治行之善達于遠邇敬知四圍之山不騰笑于堂上矣<lb/>
遂書所言而爲之記<lb/>
<pb n="KR4f0063_SBCK_001-24a"/>
曹孝子小傳<lb/>
曹孝子名良輔陽湖人幼孤父遺屋一閒孝子業薙髪養<lb/>
母母病聞人言縣西觀音山有仙人草能治冒大雪走厓<lb/>
下求得之母病愈更十年復病孝子復往求恍惚見僧伽<lb/>
藍所事觀音尊者謂曰汝母不起矣汝孝葯聽持去然無<lb/>
益也此後三年汝當來吾所孝子得葯持歸母已氣絶鬻<lb/>
屋以葬因寓其姊之夫家三年而孝子卒鄭清如先生曰<lb/>
仙人草華于雪中華赤者黃金色爲緣白華青綠生厓石<lb/>
隙子弟妻爲父母爲兄爲夫求皆得之他不能得也<lb/>
論曰世多事觀音尊者敬嘗觀法華普門品直喻言耳元<lb/>
<pb n="KR4f0063_SBCK_001-24b"/>
沙門以爲見優婆夷身益飾妄不可信然孝子所感何哉<lb/>
誠之至則物生焉天地之道也錢塘天竺山自宋祀尊者<lb/>
無虚禱以天下人之心信之至七百餘年其應宜矣敬于<lb/>
是知聖人之所以動天地致萬物者亦非有異道也<lb/>
<pb n="KR4f0063_SBCK_001-25a"/>
書圖欽寶事<lb/>
乾隆四十六年囘子馬明生煽亂事未起就禽送蘭州獄<lb/>
其徒蘇四十三統賊數萬來圍城涼州總兵圖欽寶以兵<lb/>
三千赴援不得入圖欽寶者索倫人從誠謀英勇公大學<lb/>
士阿桂平大小金川宿將也時布政使王廷贊率民兵固<lb/>
守誅馬明生於堞下賊氣懾攻不利退屯城西南黄華山<lb/>
山東塹深澗澗東爲龍尾山尾注澗身環城南迤而東圖<lb/>
欽寶乘賊退入城復岀營龍尾山扼賊衝要賊不敢攻城<lb/>
戸部尙書和珅者始用奉<lb/>
命視師至軍之日促戰圖欽寶諫不聽跪而請曰賊氣尙<lb/>
<pb n="KR4f0063_SBCK_001-25b"/>
盛兵過澗澗斗絕不可退悉糜爛矣總兵已諜探山後路<lb/>
兵得貫賊屯由山後歸乃可今諜未反勢必敗且事重<lb/>
上會遣大將軍來大將軍者大學士阿桂也和珅聞圖欽<lb/>
寶需大將軍遂叱曰汝梗令邪明日不戰吾斬若矣圖欽<lb/>
寶起至軍門泣曰死耳如軍事何旣明日率五百人過澗<lb/>
賊披靡轉戰益深隔山望塵坌益遠賊嘩甚壯勇侯海蘭<lb/>
察遂望塵坌奪入期抜岀圖欽寶圖欽寶已盡没而圖欽<lb/>
寶所遣諜適至乃力戰自山後路還入城是時和珅立馬<lb/>
龍尾山觀戰賊伏精騎襲之龍尾山大營隨和珅入城城<lb/>
復閉後大將軍至斷黃華山汲道賊亂連戰破之禽蘇四<lb/>
<pb n="KR4f0063_SBCK_001-26a"/>
十三而購圖欽寶尸卒不可得得所服禪招魂以殮軍中<lb/>
皆下泣焉<lb/>
<pb n="KR4f0063_SBCK_001-26b"/>
<pb n="KR4f0063_SBCK_001-26b"/>
朱石君尚書梅石觀生圖頌代張臯文<lb/>
有大比邱出閻浮提得自在身于是身中因心爲因緣眼<lb/>
爲緣和合諸色日光月光及燈爥光照上照下大千世界<lb/>
所有衆生生滅顚倒有色住色有想住想無色無想住無<lb/>
色想因生得住因住得生如是生住亦俱變滅如是變滅<lb/>
復爲生住於是比邱發大慈悲隨諸有生觀無生法生旣<lb/>
無有無亦歸無于無無無我生衆生一切自在吾問比邱<lb/>
生旣云無觀于何着眼觀住眼心觀住心心眼住觀復非<lb/>
無義譬如如來住世演教五十六年其住世時生則爲有<lb/>
有則非無若言此生于無無中因無忽有卽此忽有已非<lb/>
<pb n="KR4f0063_SBCK_001-27a"/>
無無若言此生于有執有亦歸無無當其未歸己定爲有<lb/>
若言此生卽有爲無卽無爲有非無非有已將無有對作<lb/>
因緣于無無義亦爲歧誤是知比邱無生之說無有是處<lb/>
有大尊師隨九種仙跨月躡日入人間世于人間世見諸<lb/>
種種不淨因緣守尸鍊尸作逆理法常于屏處授受祕宻<lb/>
妄語坎離作諸譬况令被徒衆如入千門重㬪屋壁迷不<lb/>
得岀豈知有形終于腐朽雀鼠五年鵲兎十年如是相乘<lb/>
及百千年百千萬年各有因緣非可强者其中能智不爲<lb/>
戕損或加節養于定數外得更延久如何祕爲長生妙訣<lb/>
又或矯說殺生長生學死不死以此貪戀遂成墜落心覯<lb/>
<pb n="KR4f0063_SBCK_001-27b"/>
眼遇涉諸魔怪于是尊師發大慈悲隨諸有生觀長生法<lb/>
以形納氣以氣納神神得氣得形得委脫合體虚漠爲性<lb/>
命根先後天地無不存者吾問尊師長生之理旣同虛無<lb/>
虛無無體無形氣住則此形氣必非長生如何又言納形<lb/>
納氣若言形氣歸納虚無形氣旣無已名爲死若言性命<lb/>
不立形氣形氣澌泯性命長生則彼凡夫亦同澌泯如何<lb/>
不言性命常在若言性命必修鍊成始不隨形同歸澌泯<lb/>
則此性命純藉作爲于其本體虛無之說亦爲歧誤是知<lb/>
尊師長生之說無有是處惟吾導師大人先生隨衆生生<lb/>
心生形生無障碍法如微妙華生大雪中胚胎蓓蕾應時<lb/>
<pb n="KR4f0063_SBCK_001-28a"/>
　怒茁上下參差因風動搖日喜露歡一切因緣如是如是<lb/>
　如陂陁石安着大地水沃不入火藏不爇雲蒸濕浮苔妍<lb/>
　草英厯落布濩藴積金寶光怪發鬰一切因緣如是如是<lb/>
　　　　　　　　　　　　　無錫宣頴達麗中<lb/>
　　　　　　　　　　　　　吳縣徐敦仁愛杉<lb/>
<pb n="KR4f0063_SBCK_001-28b"/>
先祖大雲山房古文兩集共八卷咸豐庚申歳家藏原板<lb/>
燬於兵燹今<hi>念孫</hi>重刻於蜀又行笥中携有尺牘一卷附<lb/>
置於後其通例向刻卷末今列於卷首以便省覽同治八<lb/>
年秋七月孫念孫謹記<lb/>
<pb n="KR4f0063_SBCK_001-29a"/>
<pb n="KR4f0063_SBCK_001-30a"/>
<pb n="KR4f0063_SBCK_001-1a"/>
與朱幹臣<lb/>
東垣之遊已二十五年鄙人雖有一日之長然彼此切磨<lb/>
斯道之常耳吾弟前書稱老夫子大人鄙意頗不願從俗<lb/>
何也古者弟子面稱師曰子其爲他人言之不面稱曰夫<lb/>
子顔淵夫子循循然子貢夫子之文章與子太叔吾早從<lb/>
夫子不及此臾駢夫子禮于賈季從同皆非面稱也至戰<lb/>
國時方面稱夫子漢唐亦有此稱然不必弟子明嚴分宜<lb/>
當國其門下諛之始有老夫子之稱後人又加以大人諛<lb/>
而又諛鄙人不願以此施之于人尤不願人以此施之于<lb/>
我雖岀之于口筆之于書人必以爲矯異吾弟必不以爲<lb/>
<pb n="KR4f0063_SBCK_001-1b"/>
矯異也自漢傳經者曰先曰生曰先生皆祖春秋以來之<lb/>
號後唐之韓門宋之程門皆此稱也將來吾弟來書止稱<lb/>
古山先生何如凡同志皆示之<lb/>
<pb n="KR4f0063_SBCK_001-2a"/>
與朱幹臣<lb/>
七載之別如一須臾比聞令德勤修義問宣暢慰甚慰甚<lb/>
敬于先儒之說至四十始樂觀之然無躬行之得故所見<lb/>
惝怳其大端是非則頗能辨之前在都中吾弟問王龍溪<lb/>
天泉成道記得失時未見其書未有以答至瑞金始得見<lb/>
之乃禪之下乘語也沙門如宗杲等已高龍溪數籌然龍<lb/>
溪語錄亦有驚動透快鞭䇿學者之言擇之可也聞湯敦<lb/>
甫深于此事前達一書至今未復殊爲懸望往歲託秋農<lb/>
之事吾弟手爲料量節其所出則僕于所入易檢所全甚<lb/>
大感何如之僕近狀如常詳秋農書中可互觀也<lb/>
<pb n="KR4f0063_SBCK_001-2b"/>
<pb n="KR4f0063_SBCK_001-2b"/>
答秦撫軍<lb/>
古名人畫無不古穆深厚精能奇邁卽逸品亦無率爾之<lb/>
作故一望可知且紙絹必精丹墨必得法再以各家宗法<lb/>
求之可干不失一然骨董牙人尙可顚倒强辨惟以時代<lb/>
制度折之則不能辨矣承示畫卷四匣每匣分考呈還鄙<lb/>
見未必是以大雅垂詢非世俗苟爲藏弆之見敢竭其愚<lb/>
惟原諒之<lb/>
趙千里九如圖下筆謹細人物有古意非吳下俗工所能<lb/>
然結搆平近少士大夫氣絹亦非六七百年之物其裂處<lb/>
皆人力爲之非自然也當是前朝内院所作耳卷尾臣趙<lb/>
<pb n="KR4f0063_SBCK_001-3a"/>
伯駒進上六小字殊不佳千里宗臣不當稱趙伯駒宋亦<lb/>
無欵書進上者千里別畫皆稱臣伯駒奉聖旨畫可證也<lb/>
圖後光堯書天保詩精麗可觀其體甚似光堯然意味凡<lb/>
下以光堯各石刻較之有逕廷焉宋帝王畫多有押書惟<lb/>
手勅有押若冩經語及題畫不必押贗者見光堯各手勅<lb/>
仿爲之不知不合法也光堯書之後記紹興庚申乃紹興<lb/>
十一年范石湖隆興中方遷秘書正字楊誠齋湻熙中方<lb/>
遷右司郎中周益公亦湻熙中方遷起居郞豈有前數十<lb/>
年已官兩府侍從之理卷中各結銜可笑也又進士結銜<lb/>
始于明在宋無之奉旨亦始于明宋多稱奉聖旨贗者大<lb/>
<pb n="KR4f0063_SBCK_001-3b"/>
都不諳故事是以有山谷冩誠齋詩天寶稱年各謬誤也<lb/>
卷後鮮于伯機王元美兩跋更凡下其贗不待言米襄陽<lb/>
山水畫無氣韻已失神矣字係雙鈎印章一手僞刻印色<lb/>
亦一色其<graphic n="KR1149" url="https://raw.githubusercontent.com/kanripo/KR-Gaiji/master/images/KR1149.png" mimeType="image/png"/>褫則高手也趙子昻晝錦堂記子昻一日書<lb/>
萬字何至拒手猙<graphic n="KR3459" url="https://raw.githubusercontent.com/kanripo/KR-Gaiji/master/images/KR3459.png" mimeType="image/png"/>如此書欵及用印均不合法王小癡<lb/>
桃源圖本朝有兩黃璧其一江西人字元白以冩照名其<lb/>
一廣東人卽小癡也此圖有意致而墨非歙製水用嶺北<lb/>
者故氣韻不雅馴其畫樹則形跡矣<lb/>
<pb n="KR4f0063_SBCK_001-4a"/>
<pb n="KR4f0063_SBCK_001-5a"/>
與饒陶南<lb/>
月之三日得手書具知一切吾弟就試至十三科而不與<lb/>
解額此天下不可解之事然有可解者謬種流傳巳數十<lb/>
年夫已氏所錄文瑣猥益甚豈能錄吾弟淵雅雄古之文<lb/>
耶然方元英羅江東之名至今不滅其時成名而去靑紫<lb/>
被體者當不下千萬人胥歸于臭腐天道未嘗不公也敬<lb/>
于古今士君子之所知能者尙有菽麥之辨吾弟當翩然<lb/>
而至商略其然否其樂當不啻如造朝堂進退百司而使<lb/>
天下大治也獻歲于南昌專俟或僕不至南昌吾弟亦買<lb/>
舟南上以踐此諾將使兒子輩受業門下伫望伫望<lb/>
<pb n="KR4f0063_SBCK_001-5b"/>
<pb n="KR4f0063_SBCK_001-5b"/>
與周菊伻<lb/>
軍門客次始識淸顔嗣後彼此投謁均致相左然稠人廣<lb/>
坐未常不心儀閣下及蕭宜黃朱安義諸君子慺慺之誠<lb/>
不可解也春中發棹南還舟駐䖍州大兄奉檄穀山乃成<lb/>
邂逅何快如之貴治山多田少民氣凋敝與敝邑相當然<lb/>
大兄通才遠識定可轉移若敬者坐困五年言之有愧昔<lb/>
人曰東南民力竭矣以今觀之官力其尙有餘耶前倉猝<lb/>
舟行致以瑣事奉托方深惶悚大兄乃給札來人足徵精<lb/>
審所謂謝幼慶使才履屐亦得其任也<lb/>
<pb n="KR4f0063_SBCK_001-6a"/>
<pb n="KR4f0063_SBCK_001-7a"/>
答顧研麓<lb/>
前月接奉手書復示大著敬服敬服敬前客眞定小韓先<lb/>
生方分守淸河常山左右有名士名幕名宦之語敬始知<lb/>
鄕前輩中有如是文章政事不可及者往歲留滯章門知<lb/>
閣下爲先生令子綽有家風然未知淸才遠想能盡空凡<lb/>
跡眞爲喜而不寐也敬于詩文埋頭三十年以頑鈍無所<lb/>
得然好之不已將來萍蓬流轉或得乍合當與閣下窮日<lb/>
夜討論以相證此吾輩未忘之結習也蒙鈔示匡謬正俗<lb/>
兩條而平頭干氊槴中遺失亦由敬之不愼可愧之至希<lb/>
復鈔示爲感<lb/>
<pb n="KR4f0063_SBCK_001-7b"/>
<pb n="KR4f0063_SBCK_001-7b"/>
答顧研麓<lb/>
頃奉手書具知一切委題尊照勉力應命此後題詠者必<lb/>
多但此題不可著跡一著跡非腐卽滯矣同人必以此告<lb/>
庶無冬烘之詞玷佳卷也尊大人詩集略爲詮次未知有<lb/>
當否若付梓之時一切行欵敬當盡其愚葢刻書大忌體<lb/>
例不一也如集首下行載尊名稱恭錄皆不妥葢其地宜<lb/>
載尊大人名與字尊名校刋當在每卷之後不可凌襍又<lb/>
凡<lb/>
御製詩目下書恭錄家集宜避最爲緊要其餘不合法者<lb/>
尙多梓時細定可耳古者一集不再序今時賢屢序徒爲<lb/>
<pb n="KR4f0063_SBCK_001-8a"/>
聲氣而已一何可笑尊大人集已有三序敬意削其不可<lb/>
者二篇留一篇改其不合法字句冠集如敬再作是㬪床<lb/>
架屋深可不必裁之裁之如以鄙意爲然明年省中付梓<lb/>
或石城付梓皆可盡其愚也<lb/>
<pb n="KR4f0063_SBCK_001-8b"/>
與聞茂才<lb/>
往歲聞尊府君捐館深爲駭悼來書以伐石之辭非下走<lb/>
不足以信尊府君之言行下走何人敢當斯語耶此事榛<lb/>
蕪五百餘年近代所稱作者尙各有短長而世之名公鉅<lb/>
卿上牽功令下沿習俗益卑猥不可言狀下走以處下位<lb/>
可以力求古人尺度而才又劣弱不足以達其所見甚愧<lb/>
甚愧也然于尊府君有一日之知誼不敢辭謹序草稿如<lb/>
別紙金石文字一語不可輕下題識尤不可率爾舉人不<lb/>
當結銜止書<lb/>
勅授文林郞可也漢人金石文三公稱公餘皆稱君唐人<lb/>
<pb n="KR4f0063_SBCK_001-9a"/>
則監司以上有稱公者曾爲之屬也尊府君銜應照來式<lb/>
入石至下走列銜宜書見官其餘俗人結銜累累雖一品<lb/>
詒笑大方不可從也<lb/>
<pb n="KR4f0063_SBCK_001-9b"/>
答黎楷屏<lb/>
往歲仁弟移入行省敬奉檄還縣未及言別至今歉然年<lb/>
逼事稠前書乃書記屬草曹史寫送荒陋可弞發春得手<lb/>
報讀之殊增内愧藉悉興居萬福德懋業勤復爲欣慰敬<lb/>
吳下小生未嫻時務名公卿諒其心跡誠直每加意優容<lb/>
敬事過輙悔昔人知四十九年之非敬今知五十年之非<lb/>
矣受事後以柔道拊循而蠧役預請退卯在鄕婪索者聞<lb/>
輿過遺衣物而逃鷹鸇不如鸞鳳斯言當不吾欺治下如<lb/>
此事上能折節行之豈有不諒者耶彌勒贊甚佳此體自<lb/>
諸經偈語發源北宋張無盡等祖禰之至有明益大其流<lb/>
<pb n="KR4f0063_SBCK_001-10a"/>
<pb n="KR4f0063_SBCK_001-11a"/>
與黎楷屏<lb/>
夏間朝夕過從吟琴讀書之外復窺仁弟立身之謹而能<lb/>
斷擇交之和而能別眞令鄙人有珠玉在前之歎至詩之<lb/>
爲道仁弟旣好而習之其意不患不精其才不患不博然<lb/>
仁弟喜禪敬請進以禪言之卽心卽佛者格與調之說也<lb/>
非心非佛者不必格與調之說也這老漢惑亂人憑他非<lb/>
心非佛我這裏是卽心卽佛者格與調皆至不旁睨不格<lb/>
與調之說也近時袁子才有格調增一分則性情減一分<lb/>
之說鄙意以爲無性情之格調必成詩囚無格調之性情<lb/>
則東坡所謂飮私酒喫瘴死牛肉發聲矣蓮水出於子才<lb/>
<pb n="KR4f0063_SBCK_001-11b"/>
之門而其詩渾雅前書所謂無琵琶聲也可知非廢格調<lb/>
專任性情矣試以鄙意商之然乎否乎以禪言詩自嚴滄<lb/>
浪而虞山大之已成窠臼敬復云云者以爲仁弟所喜耳<lb/>
<pb n="KR4f0063_SBCK_001-12a"/>
與吳良園<lb/>
往歲于廖觀察處得手書知有粤中之行當卽作報後竟<lb/>
未聞油旌過嶺殊爲懸繫也敬勞勩一生無所成立可愧<lb/>
可愧待質之事姻朋共引翼之得免隕越竊念敬於口舌<lb/>
之事不能容人而常爲所容仕宦貨財之事不能緩急人<lb/>
而常爲人所緩急如此不悔悟眞敝人矣曉帆并各相知<lb/>
處希用鄙意釋之<lb/>
<pb n="KR4f0063_SBCK_001-12b"/>
<pb n="KR4f0063_SBCK_001-12b"/>
與福子申<lb/>
往歲由九江太守官封遞到手書知仁弟赴官粤東喜慰<lb/>
之至後詢之贛州則騶從早已過山未得一見敘六年中<lb/>
刖愫并不及專遣童奴祗候道周甚爲歉歉由江西各府<lb/>
九江極北贛州極南而瑞金又在贛州之東去九江二千<lb/>
里是以仁弟所發書到瑞金計一月有餘致此差誤今歲<lb/>
得手書亦由九江遞到然自贛州北至九江復自九江南<lb/>
至瑞金往返四千里矣嗣後當止託贛縣邱君可速到也<lb/>
粤東官事如焦原火發非一手所能撲漏防雨潰非一簣<lb/>
所能障雖然天下事皆天下人爲之非仁弟之望而誰望<lb/>
<pb n="KR4f0063_SBCK_001-13a"/>
耶方今制府精鍊撫軍和厚可大有爲之時敬方傾耳而<lb/>
聽也順德近接省會民情土俗仁弟必一一措置得宜無<lb/>
煩進說所念念者張藥房久爲昔友其二子聞甚有才仁<lb/>
弟其有以敎之夫人油幢想同南指令郞君讀書何如京<lb/>
中逋負想不至多多葢此物一累則才爲所局德亦爲所<lb/>
拘敬卽已覆之前車故詢及此耳敬隨常調官爲衣食計<lb/>
無謂之至至瑞金後鬚已蒼白日中昏昏欲卧曉卧不能<lb/>
起已頺然就衰眞無志於世癸甲乙三載連得三女頗能<lb/>
聰慧堂上康强細弱皆安善子寛十一月二十九日到署<lb/>
今歲敎兒子輩讀書子由理内外之事頗爲竭蹶葢瑞金<lb/>
<pb n="KR4f0063_SBCK_001-13b"/>
所入之數公使之銀已去其三之二也目下因三命之案<lb/>
赴南昌如可退不復戀此雞肋矣<lb/>
<pb n="KR4f0063_SBCK_001-14a"/>
<pb n="KR4f0063_SBCK_001-15a"/>
與廖永亭<lb/>
月初侍老母至贛諸蒙厚念感謝感謝舍利䙞子舟中藉<lb/>
禦嚴寒近至縣巳漸和煦而仁弟方將北行今冬出都必<lb/>
需此是以專人奉上非介介也仁弟所示古銅器乃夷矛<lb/>
頭耳敬作古兵器圖考附呈可按圖索之古有以玉石爲<lb/>
兵者自蚩尤以後皆以銅爲兵考工記斧斤戈㦸大刀殺<lb/>
矢之齊皆銅也戰國始兼用鐵而用銅至西漢尙行漢書<lb/>
食貨志收銅勿令作兵韓延壽傳取官銅作刀劎鉤鐔是<lb/>
也所示夷矛頭製甚巧而銅不精其西漢所鑄歟投壺古<lb/>
皆並席危坐手投之矢用棘今京師士大夫削竹爲矢並<lb/>
<pb n="KR4f0063_SBCK_001-15b"/>
足立自上擊矢入壺失古意矣所詢演禽之書此出近世<lb/>
古無是書也以十二生配十二支始于論衡物勢篇以日<lb/>
月五星加二十八宿見於西域宿曜經皆鄙淺無深義至<lb/>
以二十八禽配二十八宿乃自十二生附會之明人方著<lb/>
其說今演禽書中屨舉許眞君當由近世道士所演孔子<lb/>
之時豈有是耶不可信也仁弟不恥下問故一一詳之附<lb/>
上素心兩器惜無磁斗然巳伏盆不必易也<lb/>
<pb n="KR4f0063_SBCK_001-16a"/>
與廖聽橋<lb/>
去歲十二月在贛見大姪行止安詳言語平正甚爲欣喜<lb/>
又見書法大進惟未見近日文字耳承示銅器均非佳者<lb/>
其大雷紋花觚近今俗工所鑄也銅洗無銘識工亦不細<lb/>
大姪能多讀書則自能辨矣敬回縣後悤悤年事殊無好<lb/>
懷幸闔署均安善而巳<graphic n="KR0751" url="https://raw.githubusercontent.com/kanripo/KR-Gaiji/master/images/KR0751.png" mimeType="image/png"/>仙詩稿前曾略窺津涘淸老之<lb/>
作時賢所難至作序之說前諾未忘然此事不可草草苐<lb/>
一須<graphic n="KR0751" url="https://raw.githubusercontent.com/kanripo/KR-Gaiji/master/images/KR0751.png" mimeType="image/png"/>仙不請他人作序及自序方可爲之蓋古法無重<lb/>
序也今時疊狀架屋以爲聲氣不知見笑于大方之家其<lb/>
二須盡讀其所作方有運思遣辭徑路否則公家言耳其<lb/>
<pb n="KR4f0063_SBCK_001-16b"/>
三亦須稍識<graphic n="KR0751" url="https://raw.githubusercontent.com/kanripo/KR-Gaiji/master/images/KR0751.png" mimeType="image/png"/>仙生平踪跡及交遊之人方能不諂不凟<lb/>
葢以言諛人以文諛人皆非君子之事也其四作<graphic n="KR0751" url="https://raw.githubusercontent.com/kanripo/KR-Gaiji/master/images/KR0751.png" mimeType="image/png"/>仙詩<lb/>
集序自當<graphic n="KR0751" url="https://raw.githubusercontent.com/kanripo/KR-Gaiji/master/images/KR0751.png" mimeType="image/png"/>仙專致一書不可大姪代爲請序四者皆不<lb/>
易之理也大姪有俠腸有豪氣有勝情有遠志然每事必<lb/>
須于不易之理斟酌盡善則成大器矣靑面手本乃官場<lb/>
惡模樣敬與大姪如一家骨肉豈可用此兹謹璧還嗣後<lb/>
不可復用也<lb/>
<pb n="KR4f0063_SBCK_001-17a"/>
與徐<graphic n="KR0751" url="https://raw.githubusercontent.com/kanripo/KR-Gaiji/master/images/KR0751.png" mimeType="image/png"/>仙<lb/>
䖍州得晤如見王長史劉尹一流人鄙人塵容俗狀不滌<lb/>
自去矣大集悾愡中稍一涉獵沈著老脫無一語不自古<lb/>
人來無一語似古人非三折肱不能至聞聽橋有付刻之<lb/>
說此天下所快覩也前從聽橋索得夢樓太守集一部舟<lb/>
中反復觀之夢樓詩名五十年豈無所得然敬頗有未當<lb/>
意者以其意太淺詞太華用筆太巧也尊見以爲本朝詩<lb/>
人近體似唐古體多似宋鄙意國風之諷大小雅之正周<lb/>
頌之和魯頌商頌之奮厲皆爲聖人所取唐亦可宋亦不<lb/>
惡惟忽似唐忽似宋進退無據則爲可笑誠如尊見耳<lb/>
<pb n="KR4f0063_SBCK_001-17b"/>
<pb n="KR4f0063_SBCK_001-17b"/>
答曹侍郞<lb/>
去歲吳萬載到江西得奉手書藉悉台侯萬福當卽肅復<lb/>
由姚秋農修撰呈達矣今至章門當局不以爲狂以爲狷<lb/>
和之者亦復不少先生以爲然乎否乎前二十年在都張<lb/>
皋文王悔生諸人目爲亦狂亦狷亦隘亦不恭至今已年<lb/>
五十矣自視茫然豈敢自附于有不爲之說然人人之云<lb/>
必達之先生者先生知我必有以進我也瑞金去章門一<lb/>
千餘里邸鈔數月始一至<lb/>
朝廷政治在下位者聞不聞俱無所輕重惟一二大君子<lb/>
心甚懸懸而先生則敬之所企仰者一切動定望詳悉見<lb/>
<pb n="KR4f0063_SBCK_001-18a"/>
示近得劉海峯先生集筆力淸宕然細加檢點于理多有<lb/>
未足先生以爲何如<lb/>
<pb n="KR4f0063_SBCK_001-18b"/>
與舒白香<lb/>
前登舟之後復得天香館暢飮坐中蓮水楷屏又俱雅流<lb/>
可謂快意越日發棹爲風水所阻不及二十里便泊舟每<lb/>
日如是至前月初三日方至南城十五日方至甯都二十<lb/>
五日至瑞金溽暑奔馳面目可想惟得免分校不致再勞<lb/>
往返而途次廣昌得家慈書精神如常仍能燈下讀書一<lb/>
家細弱俱平善可慰仁弟記注耳文章之事工部所謂天<lb/>
成著力雕鐫便覿面千里儷體尙然何况散行然此事如<lb/>
禪宗篐桶脫落布袋打失之後信口接機頭頭是道無一<lb/>
滴水外散乃爲天成若未到此境界一鬆口便屬亂統矣<lb/>
<pb n="KR4f0063_SBCK_001-19a"/>
是以敬觀古今之文越天成越有法度如史記千古以爲<lb/>
疎濶而柳子厚獨以潔許之今讀伯夷屈原等列傳重疊<lb/>
拉雜及删其一字一句則其意不全可見古人所得矣至<lb/>
所謂疎古乃通身枝葉扶疎氣象渾雅非不檢之謂也敬<lb/>
于此事如禪宗看話頭參知識葢三十年惜鈍根所得不<lb/>
過如此然于近世文人病痛多能言之其最粗者如袁中<lb/>
郞等乃卑薄派聰明交遊客能之徐文長等乃瑣異沠風<lb/>
狂才子能之艾干子等乃描摹沠佔畢小儒能之侯朝宗<lb/>
魏叔子進乎此矣然槍棓氣重歸熙甫汪苕文方靈臯進<lb/>
乎此矣然袍袖氣重能捭脫此數家則掉臂遊行另有蹊<lb/>
<pb n="KR4f0063_SBCK_001-19b"/>
徑亦不妨仍落此數家不染習氣者入習氣亦不染卽禪<lb/>
宗入魔法也恭勤墓志銘及萬公祠記在春州處便中可<lb/>
索觀并正之<lb/>
<pb n="KR4f0063_SBCK_001-20a"/>
<pb n="KR4f0063_SBCK_001-21a"/>
與舒白香<lb/>
前月天香鄰館飮酒之後卽解維東還果堂先生來始知<lb/>
仁弟復有敗意事天始旣置白香于愉適之外今乃置白<lb/>
香于憂患之中如之何如之何稽生有言又讀老莊重增<lb/>
其放敬以爲善老莊者愉適憂患不能于之則性情皆本<lb/>
然者耳得其和則有之豈至增其放哉仁弟于老莊可謂<lb/>
善矣以鄙言爲何如近有調蔣權伯詩無一語是老莊然<lb/>
得老莊至處錄呈是正可爲知者道耳二十三日往潯陽<lb/>
歸途遊天池視壁間第一語卽知爲仁弟詩二僧同行皆<lb/>
大笑也<lb/>
<pb n="KR4f0063_SBCK_001-21b"/>
<pb n="KR4f0063_SBCK_001-21b"/>
與鄧過庭<lb/>
得手書具知一切今年秋闈敬不料能整齊如此方悔前<lb/>
之力辭入簾爲過于避事然夫已氏者素日悉其能榜前<lb/>
已豫料多屈滯矣足下淸才何慮不達遲速命也何足介<lb/>
懷况年力富甚方將遠追賈董近躡歐曾豈效小生俗儒<lb/>
硜硜望售耶丁贊府舊交不可輕吿去温南城爲人詳宻<lb/>
且可近奉晨昏二者望大雅裁奪至寒署荒陋又處嶺徼<lb/>
無可推轂足下如不棄翩然來儀止可商訂古今若溝渠<lb/>
之水圖潤百里足下亦知其力不任此也<lb/>
<pb n="KR4f0063_SBCK_001-22a"/>
<pb n="KR4f0063_SBCK_001-23a"/>
與裘春州<lb/>
前曾與蓮士先生商恭勤墓志其意以未竟用爲綱領兹<lb/>
已擬就錄呈大裁敬卽日錄寄京師矣于文襄所作文達<lb/>
公墓志乃墓表體袁子才所作文達公神道碑又襍墓志<lb/>
體其間書法不合處甚多鄙作雖弇鄙不足以揄揚恭勤<lb/>
然不敢妄下一語也其書法旣以墨圍别之仍標義于行<lb/>
首非敢如東方先生之自譽不過望將來天下操筆墨者<lb/>
不率爾而已奏疏文集附上三江圖考擬欲作一文辨之<lb/>
暫存敬處可也<lb/>
<pb n="KR4f0063_SBCK_001-23b"/>
<pb n="KR4f0063_SBCK_001-23b"/>
答陳雲渠<lb/>
大著淸刻幽雋得山谷誠齋諸老筆意俗人不能措手也<lb/>
鄙見詩文當從一家入至能兼諸家然後自成家高明以<lb/>
爲何如佳處已用墨圍圍之未信者細書卷中一人之論<lb/>
未足槪諸君子暇中自定之敬至貴處已一載今數日内<lb/>
連診三命案復有逆倫者深用自愧至貧乏非所計也彭<lb/>
躬菴文氣甚和而鋒不可犯邱邦士文奇澹不蹈襲前人<lb/>
一語一意明季年多異才吾宗遜菴先生文亦然然皆非<lb/>
正宗擇之可也<lb/>
<pb n="KR4f0063_SBCK_001-24a"/>
<pb n="KR4f0063_SBCK_001-25a"/>
答陳雲渠<lb/>
前過黃安山水淸佳可以遊賞若治形冢之說應於此處<lb/>
求之縣東同登之山土氣麤獷未必善也輿中閱後漢書<lb/>
如馬援袁紹傳不讓孟堅董卓傳閱之殊苦不了了鄙見<lb/>
如是未知高明意中何如承祚三國志魏繁於吳吳繁於<lb/>
蜀地勢事蹟不得不然帝魏之說本不足憑卷帙多寡更<lb/>
不必置論魯肅傳有但諸將軍單刀俱會之言非雜劇妄<lb/>
題然詩文中難用凡經史事世俗所習知習言者宜用意<lb/>
鍛鍊之或暗用或翻用不得不然識之<lb/>
<pb n="KR4f0063_SBCK_001-25b"/>
<pb n="KR4f0063_SBCK_001-25b"/>
答陳雲渠<lb/>
十四日得手書並闈藝三篇首藝前已于貫汀處見之加<lb/>
墨圍寄還矣是必雋之作次藝三藝亦佳深以爲喜不意<lb/>
十五日晩間省中題名錄至則相知中無一人雋者大奇<lb/>
大奇此科文如仲岳之才氣貫汀之淸拔允中之愜適守<lb/>
齋之瀟灑與吾弟之平正駘蕩皆宜雋而不雋豈果有命<lb/>
耶雖然君子盡其在我者而已其他則何尤焉今晨貫汀<lb/>
來適敬讀張雎陽列傳因同讀之爲之氣充神溢如置身<lb/>
靑雲中下視高爵厚祿與糠粃何異况區區一舉哉睢陽<lb/>
豪傑忠義之士能使一干餘年後如此則上自聖賢下及<lb/>
<pb n="KR4f0063_SBCK_001-26a"/>
一技一能之士其有得于後世雖淺深大小不同而引人<lb/>
著勝地則一也少遲當來署中快談數日貴體想可如常<lb/>
敬自八月中旬患手疔至今腕弱頭暈不能自作報書因<lb/>
令小胥抄錄前玉箸篆及草書頗有進境疾後又廢令叔<lb/>
挽聯尙未寫也<lb/>
<pb n="KR4f0063_SBCK_001-26b"/>
答陳雲渠<lb/>
得手書推許過甚不敢當不敢當敬少時詩學太白後漸<lb/>
入香山東坡所嗛嗛不足者太似耳析骨還父割肉還母<lb/>
方能現淸凈身說法詩何獨不然至文亦太似韓曾高深<lb/>
處尙不及未知何時能自立一家也象山之說益不敢當<lb/>
不敢當昨與相知言及近事敬吿以陽明先生曰州之事<lb/>
幾敗于賓僚何况不如陽明者豈敢望象山耶前書所言<lb/>
藥玉卽罐子玉雖精華不可寶漢銅有贗而宋銅無贗故<lb/>
可寶吾弟在縣有翰林公相投契之言恐吾弟眩其所寶<lb/>
故爲此隱語耳<lb/>
<pb n="KR4f0063_SBCK_001-27a"/>
<pb n="KR4f0063_SBCK_001-28a"/>
答陳雲渠<lb/>
得手書知體中違和竟不應舉謹疾之道必當如是今天<lb/>
下淸才正學多矣使皆不應舉如吾弟豈非有心斯世者<lb/>
所當慮耶然家庭大和文史足用仰不愧古仰不愧今吾<lb/>
弟固有以自樂矣敬交代之事籌畫三干有餘可以集事<lb/>
復因多年命案爲大府撦撏幾于車覆少定當北行世路<lb/>
茫茫未知脫駕何地也<lb/>
<pb n="KR4f0063_SBCK_001-28b"/>
<pb n="KR4f0063_SBCK_001-28b"/>
與李守齋<lb/>
得手書辭旨淸妙卽此便非俗人所辨不俗與俗如水火<lb/>
陰陽夫已氏豈有大雅之識耶敬八月中已决饒陶南與<lb/>
足下之不能雋矣闈卷加墨圈奉還勿使俗人見彼方謂<lb/>
吾輩相標榜耳然敬所以吿足下者曰安命曰力學而已<lb/>
固非絶人以不可知亦非求人之必知于天下後世尙然<lb/>
况科名一事耶得閒可來荒署作十日遊敬亦將示以所<lb/>
得也<lb/>
<pb n="KR4f0063_SBCK_001-29a"/>
<pb n="KR4f0063_SBCK_001-30a"/>
答楊貫汀<lb/>
允中來知吾弟與雲渠俱以疾不應舉繼卽得手書所云<lb/>
同同深爲歎惜今歲江西闈又失二奇矣雲渠來書波委<lb/>
雲連動蕩可喜吾弟書緻潔如玉映徹如水晶其人可知<lb/>
其人可知敬古文一支當在綿水左右然老重下筆及一<lb/>
瀉千里之處尙望留意焉是道止爭識力耳<lb/>
<pb n="KR4f0063_SBCK_001-30b"/>
<pb n="KR4f0063_SBCK_001-30b"/>
與鄒立夫<lb/>
前日見過以諸事沓來未得永日談笑深以爲歉昨得手<lb/>
書慰甚然何言之謙耶僕與吾弟爲文章道義之交當每<lb/>
事質言毋過爲推挹也大著一册尙未下籖然已繙竟大<lb/>
都瑞金諸詩人多枯槁之士故邊幅不廣雖極高如南岡<lb/>
極雋如狎鷗皆不免此病吾弟氣逸體縱有不可羈的之<lb/>
槪而風回雨止仍復寂然此得天之最厚者由是而充之<lb/>
排金門上玉堂與時賢頡頏再充之吞曹劉奪蘇李與古<lb/>
人頡頏分内事耳然不可自高自高則所見浮不可自阻<lb/>
自阻則所進淺浮與淺則下筆俳巧甜俗粗率皆來擾之<lb/>
<pb n="KR4f0063_SBCK_001-31a"/>
而且自以爲名家大家矣吾弟用吾所戒久久行之何慮<lb/>
不傳傳何慮不遠以敬爲識途之馬則不敢辭若以敬爲<lb/>
千里之驥而附之恐亦百步而止耳賢于十步幾何今少<lb/>
年人詩集序至四五題辭至數十無謂之至俟吾弟至四<lb/>
十敬不過七十當爲作序今且以此書書之卷首如何<lb/>
<pb n="KR4f0063_SBCK_001-31b"/>
答鄒立夫<lb/>
前席間問及沈休文韻書此久巳亡失明未嶺外妄男子<lb/>
乃僞撰行世朱錫鬯檢討廣韻序常言之世間學問不可<lb/>
盡卽考訂一家巳有僞學俗學僻學種種不同非多讀書<lb/>
親近大君子不能别也吾弟少年自勉而已來書問等韻<lb/>
之學此事近儒江愼修先生四聲切韻表最爲詳愼其勝<lb/>
前人處有數條字母用三十六不妄意增減一也韻用二<lb/>
百六部不用十二攝二也入韻分系各韻皆推明其故三<lb/>
也翻切用音類母位取切之音和不用舌頭舌上輕脣重<lb/>
脣之類隔四也淸濁次淸最濁用字標明不用黑白圍之<lb/>
<pb n="KR4f0063_SBCK_001-32a"/>
暗記五也吾弟守此用力足矣不必他求葢音韻易淆求<lb/>
宻反疎求全反漏取其師承之詳愼者從之可也不然齒<lb/>
牙爲猾甯有旣耶來書問字彚所列之二圖其第一圖自<lb/>
公至鳩四十韻各爲一章緯以四聲經以字母三十二所<lb/>
謂韻法直圖得之新安者也第二圖平上去各爲二章入<lb/>
爲一章上列字母三十六旁列各呼讀所謂韻法橫圖得<lb/>
之宣城者也前一圖删知徹澄孃四母并合敷非二母于<lb/>
微母上增一虚位故不用字母本字而以一至三十二掩<lb/>
之眞　說也來書問字典所列之三圖其第一圖共一章<lb/>
別開口闔口正韻副韻而以十二攝經之第二圖十二攝<lb/>
<pb n="KR4f0063_SBCK_001-32b"/>
各爲一章而以三十六字母緯之與第一圖相發明葢一<lb/>
人之作也第三圖十二攝分爲二十四章而開口闔口分<lb/>
廣狹通侷四門卽第一圖之開闔也十二攝各有内外卽<lb/>
第一圖之正副也字彚字典各圖之義不過如此大抵古<lb/>
人翻切生于雙聲叠韻後因雙聲有字母因疊韻有韻書<lb/>
旣有字母韻書卽可列之爲圖易于標射葢有翻切而後<lb/>
有圖非有圖始可翻切也然方言之不同今古音之各異<lb/>
雖聖人不能齊焉故古人所作各圖人自爲學家自爲書<lb/>
互相攻詆如邵堯夫司馬君實諸大儒所傳之圖尙各有<lb/>
岀入何况近時之學哉善學者求其能詳愼者用之如四<lb/>
<pb n="KR4f0063_SBCK_001-33a"/>
聲切韻及音韻闡微古音表皆可用也來書問三合之說<lb/>
考華嚴四十二字母有三合一音曰揭多羅乃三合爲一<lb/>
母耳古人翻切皆止二合無三合之法三合四合至<lb/>
本朝始大行來書又問發送收之說此一音具三音欲音<lb/>
之準耳非三音合一音如揭多羅也錢辛眉先生日西域<lb/>
字母婆羅門書用十四字湟槃經用二十五字華嚴經四<lb/>
十二字若三十六宇者乃唐末人爲之此通人之論也其<lb/>
集中答問及養新錄論字母者遣曹史寫送可留意焉吾<lb/>
弟爲學愼無速求多當以漸積之則多矣小畜懿文德之<lb/>
義也况君子多乎哉<lb/>
<pb n="KR4f0063_SBCK_001-33b"/>
與邱恰亭<lb/>
乙巳夏首始識尊顔鄙見以爲少年貴公子中年豪客老<lb/>
年巧宦而巳殊有不足之意往歲過贛而二兄適被劾窺<lb/>
二兄意言之間非猶夫豪客巧宦之胸次也然後不以悠<lb/>
悠視二兄及今歲至章門始知二兄之爲人非敬之所能<lb/>
及也二兄才甚奇氣甚高而遇甚蹇不得巳黽勉于君子<lb/>
之所務馳騖于衆人之所爭胸次中其有必不願人知而<lb/>
人亦不能知者乎敬奔走半天下所遇之人多矣今僻處<lb/>
嶺嶠願通言于二兄使知江西有一惲子居則邱怡亭亦<lb/>
非萬萬人不能知者二兄必爲之酣然而笑瞿然而傷也<lb/>
<pb n="KR4f0063_SBCK_001-34a"/>
<pb n="KR4f0063_SBCK_001-35a"/>
與章澧南<lb/>
四月中旬疾中草草叙話卽卧輿中南返旋至雩都至贛<lb/>
幾兩月矣奔馳之苦所不堪言回縣後得書深爲欣慰承<lb/>
見示海峯樓文集二十餘年前在京師一中舎處見之今<lb/>
細檢量論事論人未得其平論理未得其正大抵筆銳于<lb/>
本師方望溪先生而疎樸不及才則有餘于弟子姚姬傳<lb/>
先生矣前閣下以潔目之鄙見太史公之潔全在用意捭<lb/>
落千端萬緒至宇句不妨有可議者今海峯宇句極潔而<lb/>
意不免蕪近非眞潔也姬傳以才短不敢放言高論海峯<lb/>
則無所不敢矣懼其破道也又好語科名得失酒食徵逐<lb/>
<pb n="KR4f0063_SBCK_001-35b"/>
匈中得無滓穢太淸耶狂瞽之言未必有當惟閣下擇之<lb/>
<pb n="KR4f0063_SBCK_001-36a"/>
與湯敦甫<lb/>
春間得復書儒者之氣盎然楮墨及讀其辭益知先生之<lb/>
所養非歲年所能至也瑞金去京師六千里去江西省城<lb/>
一千五百里所傳聞多不實然時于邸抄中見先生名則<lb/>
爲之一喜及閱事實皆先生所齟齬者想有道必不介然<lb/>
然敬辱在下風爲不甯者久之又不詳其事始末何以能<lb/>
乘流雲御飛鴻一盡其拳拳于先生之前耶近作數首在<lb/>
來卿所亦不足觀覽故未寫送舎弟子寛在都惟先生進<lb/>
而敎之如敬身受益也<lb/>
<pb n="KR4f0063_SBCK_001-36b"/>
<pb n="KR4f0063_SBCK_001-36b"/>
與楊鹿柴<lb/>
前所送采菽堂古詩并郭茂倩樂府下走意欲以數日點<lb/>
定病懶未涉筆昨見兒子穀架頭歸愚尙書古詩源其點<lb/>
定頗無大謬足下可照錄一過則所獲多矣貴邑謝南岡<lb/>
先生詩甚佳七言少遜然其格尙在狎鷗亭集之上也足<lb/>
下自號鹿柴主人而欲引鹿門柴桑之事此則甚非龎陶<lb/>
二公皆衰年處亂各有所寄足下方當壯盛侍奉庭闈于<lb/>
二公何所似耶若如王右丞裴蜀州之偃仰輞川是亦曾<lb/>
點異乎三子之意矣下走以此意爲之說足下當亦犁然<lb/>
于心若其他穿鑿之言則非大雅所尙下走理不可陳也<lb/>
<pb n="KR4f0063_SBCK_001-37a"/>
<pb n="KR4f0063_SBCK_001-38a"/>
與余鐵香<lb/>
得書知侍奉萬福興居勝常甚慰甚慰至試事得失不願<lb/>
吾弟介然也君子遇失意爲人必有所進小人遇失意爲<lb/>
人必有所退吾所見人才得天下大半如吾弟天資傑出<lb/>
可以上追古人所不可料者講習無專門之師結契無高<lb/>
世之士以放蕩爲筆墨上流以詭僞爲酬酢公法浮沈于<lb/>
詩盟酒社之中滅沒于高科上爵之内而已今不稱意必<lb/>
反而思起而悔求其是者去其非者方將掉韓歐之鞅叩<lb/>
朱陸之門摩范富之壘而何爲介然耶千里開函當爲氣<lb/>
盛勉之而已<lb/>
<pb n="KR4f0063_SBCK_001-38b"/>
<pb n="KR4f0063_SBCK_001-38b"/>
與胡桐雲<lb/>
前者騶從遠臨甚慰甚慰復蒙惠賜荔枝二盒瓊玉之膏<lb/>
溢于齒頰逮及童稚感何如之昔彭淵才以海棠香國爲<lb/>
善州敬前在渝水聞檄調瑞金賓客皆言過遠不可往敬<lb/>
答以但往可飽噉荔枝乃三年之内荔枝熟時皆不在署<lb/>
今始得償願眞不虚瑞金一行矣大著淸新雅飭惜敬不<lb/>
敢當耳數次泚筆欲爲和章皆爲吏事敗意稍暇當勉强<lb/>
爲之也墨卿太守風流照映不愧昔賢敬常謂翠庭先生<lb/>
爲道學而不迂墨卿太守爲文苑爲循吏而不矜不肆乃<lb/>
甯化必傳之人也墨卿于閣下爲大人行閣下朝夕相從<lb/>
<pb n="KR4f0063_SBCK_001-39a"/>
<pb n="KR4f0063_SBCK_001-40a"/>
與孫蓮水<lb/>
舟中執手不及暢言翼日解維順流東下每逢勝賞追挹<lb/>
高懷安得如先生者數十人分住山水佳處爲惲子居作<lb/>
主人耶十月下旬過金陵見令郞甚英尙可喜略觀制義<lb/>
及排律詩各數首辭意俱有法門氣甚淸暀然鄙意不願<lb/>
其爲作家之文葢少年當以才子之文爲主壯年老年再<lb/>
入作家方得此中法華三昧也令郞挽留作竟日談敬以<lb/>
欲訪覺修吏部卽往城北而竟未遇覺修來舟中又未遇<lb/>
彼此奔馳可弞也十一月至家婆羅巷賃屋已爲主人索<lb/>
去老母寄居江鄉幸大小俱藉庇平安無勞遠念誦贈詩<lb/>
<pb n="KR4f0063_SBCK_001-40b"/>
至還扶白髪看娑羅之句老母甚爲解顔敬歲底中寒大<lb/>
病正月十三日方北行二月初十日過德州吾鄕劉申甫<lb/>
孝廉先行一日屬淵如分巡設饌作痛飮而敬酣卧車中<lb/>
竟行至二十里坡方覺其爲可弞益甚于金陵之事矣申<lb/>
甫文定公之孫治經行文俱冠流輩將來相遇可交也<lb/>
<pb n="KR4f0063_SBCK_001-41a"/>
與瞿秩山<lb/>
一別十三年敬髪已華矣如何如何聞大兄家居之時始<lb/>
終不入州郡此事吾鄕葢難言之得一二有志者挽回甚<lb/>
幸甚幸趙恭毅劉文定去人其間豈甚遠耶曩者同赴禮<lb/>
闈敬與仲甫皆好爲議論大兄退然默然而已然爲部郞<lb/>
則辭賑差爲侍御則劾朝審而家居又能如此是躬行則<lb/>
常在前口語則常在後古人所尙非大兄而誰惜蜀中險<lb/>
遠不得親見設施然可信其必異乎人之爲矣瑞金多頂<lb/>
兇案敬前後六年力反之于是各案皆遲延至銷去加三<lb/>
級紀錄七次罰俸二千三百兩若再回任將何級何紀錄<lb/>
<pb n="KR4f0063_SBCK_001-41b"/>
抵銷眞不可不慮又舊日會匪未淨私硝私磺充斥雖屢<lb/>
次設法淸理而根株難盡望之如畏途兩淮都轉廖復堂<lb/>
先生係敬舉主如維陽有可休息之處便當棄官而歸然<lb/>
古人有言仙人尙肯耶否耶以敬負累欲望之都轉一人<lb/>
亦非易易事也<lb/>
<pb n="KR4f0063_SBCK_001-42a"/>
與秦筠谷<lb/>
半載灌城晨夕過從朋友之樂乃借冠葢之地商確性情<lb/>
慰甚慰甚歸途復藉緩急得無阻滯月丙巳抵縣矣小峴<lb/>
先生未及修書以鄕閭大君子不可一札申候如南華老<lb/>
人所云竿牘而已是以遲遲仁弟必賞契此言也長甯有<lb/>
風調氣格此次過䖍彼此相左竟未得見仁弟北上之事<lb/>
所以處人已甚能得其平然世人必有以爲迂者敬常謂<lb/>
今之士大夫不病其迂病其常不迂且以其不迂排人之<lb/>
迂此吏治之所以日偷士大夫之氣節所以日壞在有志<lb/>
者自免之耳劉于宋之案官吏役皆欲蔽罪此人其冤惟<lb/>
<pb n="KR4f0063_SBCK_001-42b"/>
敬一人知之而不能白之眞可恥然格殺賊盜罪止杖耳<lb/>
敬何必苦爭使再延緩致斃囹圄仁弟顧我厚故敢陳之<lb/>
如此銀三十兩希付司籍敬有所需可再貸也<lb/>
<pb n="KR4f0063_SBCK_001-43a"/>
與左仲甫<lb/>
丙寅秋中曾得手書至今五載有餘矣中間敬一離任三<lb/>
調省其奔走可知兼之賓從雨散傔僕無解事者又時病<lb/>
時起是以不及通問二兄必諒之也去冬舟過皖江遇通<lb/>
判鄒君詢知二兄興居深爲喜幸至都都人士皆道二兄<lb/>
之美比之張趙比之應劉何快如之敬駑下之資露才揚<lb/>
已蹭蹬半生幸老母康强細弱均安善四月中摒擋出都<lb/>
如維揚有可休息之地移家過江與南山南北山北何異<lb/>
若不如願則一身挂帆西上當如武侯出師先爲可退之<lb/>
地也秋間旌斾在皖或可一遇世事日多舊交日少日多<lb/>
<pb n="KR4f0063_SBCK_001-43b"/>
<pb n="KR4f0063_SBCK_001-43b"/>
與陳寶摩<lb/>
前在瑞金兩奉手書均未作答非敢爲無禮及遺忘也敬<lb/>
于大兄言之不誠不如不言言之不盡不如不言誠乎盡<lb/>
乎幕中賓客無任此者况瑞金竟無賓客耶大兄必知我<lb/>
諒我也前書并示懷舊詩後并示全集全集爲人持去昨<lb/>
至都雲伯復以見詒得盡讀之大兄胸次本高故下語翛<lb/>
然自得不求異今人今人自不能及不求避古人古人自<lb/>
不能掩非尋常詩人所解也敬質性粗獷又埋沒風塵之<lb/>
中此事輸大兄一百籌矣雖然古今詩人少年多失之華<lb/>
中年多失之整老年多失之平淺華之中而實寓焉整之<lb/>
<pb n="KR4f0063_SBCK_001-44a"/>
中而變寓焉平淺之中而高與深寓焉斯善矣敬與大兄<lb/>
已近老年宜如何如何望大兄之敎我也二十年前長安<lb/>
道中所遇貴賤死生不可一一數而最相知者皋文竟作<lb/>
古人仲甫雖轉官而泥淖益深無以自樂賓麓朝夕吟咏<lb/>
上游以其方正時以吏事累之惟大兄擅性情之勝得朋<lb/>
友之樂富山水之遊饒魚酒之味人生百年如此足矣爲<lb/>
轅駒爲檻羊于事何益敬前就知縣本意一岀卽還不意<lb/>
牽挽遂至于此上游五次欲調首縣皆爲人所阻敬之迂<lb/>
愚豈任首縣耶五十老翁房中並無侍者而且謗之曰娶<lb/>
同官孤女爲妾三次力辭分校而且謗之曰多門弟子求<lb/>
<pb n="KR4f0063_SBCK_001-44b"/>
薦達者訪獲傳習邪敎之犯而且謗之曰邀功曰日前何<lb/>
以容奸民楞嚴曰因地不眞果招迂曲敬心襍如康樂故<lb/>
内根不淨外塵雖不來而塵之影巳如波之泛火之然不<lb/>
必怨尤亦無可怨尤也子由鬚髪皆白子寛同車入都而<lb/>
一事無成或作中州之遊敬或回江西或別圖去就未定<lb/>
也<lb/>
<pb n="KR4f0063_SBCK_001-45a"/>
<pb n="KR4f0063_SBCK_001-46a"/>
與趙石農<lb/>
前日旌旆入都得快瀉匈臆惲子居又得數日浩落矣而<lb/>
廖永亭適至如飮醇酒酌東西二尊均爲異味大奇大奇<lb/>
仁兄所乘索倫馬幾於周家八尺以上殊有駿氣敬久官<lb/>
南中腰脚疲軟又笨車日行百里單騎隨車不必善馬是<lb/>
以不敢拜惠能於馬庌中擇一中者見賜最得力也薩哈<lb/>
克卽古大宛馬極高然離索倫東西萬里不知索倫薩哈<lb/>
克馬俱高大抑卽薩哈克馬中國誤呼索倫并望示知頤<lb/>
園先生淸望冠世出都時當往一見永亭十八日已出都<lb/>
留朱提爲敬治行裝諸事沓來近日略有端緒矣茫茫天<lb/>
<pb n="KR4f0063_SBCK_001-46b"/>
壤知已幾人以惲子居三十年埋頭故紙中燕齊之士當<lb/>
亦爲之短氣也<lb/>
<pb n="KR4f0063_SBCK_001-47a"/>
與趙石農<lb/>
前送馬圉人回州曾有書奉謝并陳一切想達左右敬羈<lb/>
滯五月戴昆禾大兄假朱提四百子寛別假三百于二十<lb/>
一日料理南行矣拙集文旣不佳刻工以時促甚觕率兹<lb/>
呈已裝者一部大兄存案頭如見惲子居進退抑揚議論<lb/>
指畫于大兄前也外未裝者十部内一部大兄批示見寄<lb/>
餘九部分贈諸同志有能指摘瑕疪千里相告者卽敬之<lb/>
師也勿吝勿吝此事天下公器不可樹門戸近有言漢人<lb/>
文多如經註唐宋文乃漢之變體者吾誰欺欺天乎漢人<lb/>
文如經註者止經師自序之文其他奏疏上書記事言情<lb/>
<pb n="KR4f0063_SBCK_001-47b"/>
之文具在皆與唐宋之文出入者也推而上之聖人之六<lb/>
經文之最𥘉者矣唐宋諸大家悉與之相肖儀禮之細謹<lb/>
考工記之峭宕其相肖者如畫記說車是也若漢之經師<lb/>
肖六經何體耶且文固不論相肖也敬不敢黨伐惟大兄<lb/>
裁之<lb/>
</p>
<p>
</p>
  </div>
<div> <lb/>
    <p>
<pb n="KR4f0063_SBCK_002-1a"/>
九江考<lb/>
禹貢九江之說有三陸氏德明音義引潯陽記曰一烏白<lb/>
二蚌三烏四嘉靡五畎六源七廩八提九箘緣江圖曰一<lb/>
三里二五州三嘉靡四烏土五白蚌六白烏七箘八沙提<lb/>
九廩五州卽畎三里卽源也一名白蜆此一說也其地在<lb/>
潯陽江之北又引太康地記曰九江劉歆以爲湖漢九水<lb/>
入彭蠡也一鄱二餘三修四豫章五淦六盱七蜀八南九<lb/>
彭九水八入湖漢通湖漢爲十水此一說也其地在彭蠡<lb/>
湖之南曾氏旦曰楚地記巴陵在九江之閒今巴陵之上<lb/>
卽洞庭也羅氏泌曰山海經洞庭之山在九江之中吳錄<lb/>
<pb n="KR4f0063_SBCK_002-1b"/>
岳之洞庭荆之九江也一沅二漸三潕四辰五敘六酉七<lb/>
澧八資九湘朱子則去潕澧二水易之以瀟蒸此一說也<lb/>
其地在洞庭湖之南按蔡氏沈書傳曰潯陽九江屬揚州<lb/>
此言非也漢之濤陽治今黃梅縣九江始于鄂陵終于江<lb/>
口㑹于桑落州鄂陵在武昌縣江口在黃梅縣皆荆州也<lb/>
惟桑落州在德化縣爲揚州然至此已合爲大江矣其不<lb/>
合禹貢者導水曰過九江東迤北㑹于滙今彭蠡在潯陽<lb/>
南數百里以潯陽爲九江則禹貢之文歧導山曰至于衡<lb/>
山過九江至于敷淺原今衡山迤東北至敷淺原而潯陽<lb/>
在敷淺原之北西亦數百里以潯陽爲九江則禹貢之文<lb/>
<pb n="KR4f0063_SBCK_002-2a"/>
益歧是以曾氏羅氏不從別主洞庭之說至彭蠡九水源<lb/>
委皆在揚州于荆州無可附㑹不足置辯敬嘗考之潯陽<lb/>
之九江秦始皇之九江也彭蠡之九江王莽之九江也洞<lb/>
庭之九江禹貢之九江也秦九江郡仍楚都治壽春兼有<lb/>
漢九江廬江豫章三郡地而潯陽以大江界南北之中故<lb/>
舉九江而通郡得其要領如治吳而舉會稽治粤而舉蒼<lb/>
梧皆相距百千里此秦始皇之九江也漢分潯陽屬廬江<lb/>
王莽改九江爲延平豫章爲九江而潯陽仍屬廬江非豫<lb/>
章所隸遂以彭蠡九水爲九江是莽臣之諛也如移衡山<lb/>
于天柱卽名南岳移恆山于大茂卽名北岳是也此王莽<lb/>
<pb n="KR4f0063_SBCK_002-2b"/>
之九江也光武興郡國悉還漢名于是彭蠡之九江無聞<lb/>
而潯陽甚著且漢初儒者卽以爲禹貢九江于是地理志<lb/>
郡國志諸書皆主之蓋以今冒古以己意冒聖賢以所知<lb/>
冒所不知說經大率如是曾氏羅氏始大反之今揆之經<lb/>
文洞庭在彭蠡西南于導水之文合衡山並洞庭趨敷淺<lb/>
原于導山之文亦合是據經以折傳據三代以折漢唐不<lb/>
可謂之叛古也故曰禹貢之九江也<lb/>
<pb n="KR4f0063_SBCK_002-3a"/>
康誥考上<lb/>
馬氏融王氏肅皆以康爲國名與孔傳合孔傳僞不足信<lb/>
馬王說不可廢也惟鄭氏元說康爲諡有不可通者二焉<lb/>
左傳祝佗曰命以康誥而封于殷墟如康爲諡是生而賜<lb/>
諡也史記曰康叔卒子康伯立如康爲諡是父子并諡也<lb/>
若是則康爲國名無疑路史曰康叔故城在潁川水經注<lb/>
曰潁水東厯康城寰宇記曰陽翟縣康城少康故邑其諸<lb/>
康叔始封因其地歟管叔封管今鄭州廢管城縣蔡叔封<lb/>
蔡今上蔡縣曹叔封曹今曹縣郕叔封郕今濮州皆在紂<lb/>
封東南與康叔相去不過數百里其諸東方諸侯助殷抗<lb/>
<pb n="KR4f0063_SBCK_002-3b"/>
周武王俘之以其地分建母弟歟馬氏王氏皆言圻內之<lb/>
國其諸殷之圻內後世因周都洛誤以爲周之圻內歟逸<lb/>
周書作雒解曰建管叔于東建蔡叔霍叔于殷地理志曰<lb/>
鄘管叔尹之衞蔡叔尹之邶以封武庚孔晁曰霍叔相武<lb/>
庚霍叔所封在今山西霍州三監蓋去其國而爲殷之監<lb/>
歟作雒解曰王子祿父北奔俾康叔宇于殷詩譜曰成王<lb/>
殺武庚以殷餘民封康叔于衞其諸武王封康叔于康至<lb/>
是始封衞歟夫以千載之下推明千載之上其事勢皆可<lb/>
以理驗之宋儒自胡氏棫謂武王封康叔于衞後之言書<lb/>
者幷爲一辭而不知不中于理夫武庚尙奉殷祀三監分<lb/>
<pb n="KR4f0063_SBCK_002-4a"/>
治殷都及下邑武王何所奪殷之地而封康叔耶是故封<lb/>
康叔于康武王之事也封康叔于衞成王之事也此不易<lb/>
之論也<lb/>
<pb n="KR4f0063_SBCK_002-4b"/>
<pb n="KR4f0063_SBCK_002-4b"/>
康誥考中<lb/>
康誥武王之書也曰孟侯朕其弟曰小子封曰乃寡兄朂<lb/>
皆武王之辭非周公之辭也酒誥梓材成王之書也曰王<lb/>
曰封不曰小子封君臣之辭也曰故我至于今克受殷之<lb/>
命天下終定之辭也曰和懌先後迷民用懌先王受命殷<lb/>
民畔而服服而不復畔之辭也皆成王之辭非武王之辭<lb/>
也然則三誥之相次何歟惲子居曰武王封康叔于康所<lb/>
以誥之者治國之要法聖戒惽之說蓋詳哉乎其言之可<lb/>
以治康卽可以治衞成王與周公無以加也惟朝歌紂都<lb/>
爲逋逃藪數十年奸人負釁藏匿結黨幸禍一旦竊發皆<lb/>
<pb n="KR4f0063_SBCK_002-5a"/>
以予復爲辭而其人皆有朋家之助沈湎之習是以爲惡<lb/>
必始于羣飮今武庚已誅十七國九邑已定微子已封天<lb/>
下大勢已必不可動其人不過跳浪<graphic n="KR1127" url="https://raw.githubusercontent.com/kanripo/KR-Gaiji/master/images/KR1127.png" mimeType="image/png"/>號之徒而已故成<lb/>
王沒其予復之言以安四海之反側正其羣飮之罪以除<lb/>
商邑之奸宄乃事勢必然不可緩者後世說酒誥疑聖人<lb/>
無如是過重之刑何哉至政令法度武王立三監之時已<lb/>
極詳愼周公平殷亂復整齊之康叔因之可也潤澤之可<lb/>
也此梓材之義也是故康誥之言詳而法酒誥之言嚴而<lb/>
隱梓材之言婉而仁是三誥也周公蓋于作雒之日命康<lb/>
叔治衞之始推當日事勢及成王所以望康叔之意爲酒<lb/>
<pb n="KR4f0063_SBCK_002-5b"/>
誥梓材二書以告之而武王之書則康叔終身所受命者<lb/>
也故史臣以康誥冠酒誥梓材均次于大誥之後後世不<lb/>
察謂三誥皆成王之書致義疏割裂幾不可解宋儒復盡<lb/>
反之至元金氏履祥以酒誥梓材與康誥均入武王克殷<lb/>
之年妄爲編錄葢不詳之過也夫酒誥之首曰明大命于<lb/>
妹邦明康誥之非爲妹也若康誥爲妹言史臣當書爲妹<lb/>
誥與粊誓同例矣<lb/>
<pb n="KR4f0063_SBCK_002-6a"/>
<pb n="KR4f0063_SBCK_002-7a"/>
康誥考下<lb/>
康誥文曰惟三月哉生魄周公初基作新大邑于東國洛<lb/>
四方民大和㑹侯甸男邦采衞百官播民和見士于周周<lb/>
公咸勤乃洪大誥治蘇氏軾曰此洛誥之文當在周公拜<lb/>
手稽首之上按召公相宅周公營焉作召誥洛誥惟二月<lb/>
旣望至庶殷丕作度邑之辭也太保乃以庶邦冡君至用<lb/>
供王能祈天永命召公奉幣因周公陳戒成王之辭也周<lb/>
公拜手稽首曰至公其以予萬億年敬天之休周公自洛<lb/>
伻吿吉卜于豐成王諾之之辭也拜手稽首誨言周公達<lb/>
太保奉幣之戒成王納之之辭也今以康誥之文入召誥<lb/>
<pb n="KR4f0063_SBCK_002-7b"/>
洛誥之閒于前後文何所當邪其言作邑與新邑營重文<lb/>
其言朝眾與取幣重文其言大誥治與朕復子明辟及以<lb/>
圖及獻卜不相統是蘇氏之說非也金氏履祥曰此梓材<lb/>
之文當冠于篇首召誥曰周公乃朝用書命庶殷侯甸男<lb/>
邦伯命庶殷之書多士是也命侯甸男邦伯之書梓材是<lb/>
也桉多士曰周公初于新邑洛洛邑已成也召誥自庚戌<lb/>
攻位至甲子用書十五日耳洛邑未成則用書非多土之<lb/>
書也梓材曰王曰封是誥康叔也召誥洛誥無康叔之文<lb/>
則用書非梓材之書也金氏之謬一也王曰封之文金氏<lb/>
以爲孔傳僞文當以周公曰冠之詭稱伏生大傳梓材命<lb/>
<pb n="KR4f0063_SBCK_002-8a"/>
伯禽之文今大傳言周公康叔伯禽商子之事而巳無此<lb/>
文不知金氏所據何本金氏之謬二也梓材多殘闕王啟<lb/>
監至惟其塗丹艧原王封衞之意在安定衞也今王惟曰<lb/>
至永保民原王封衞之意在安定衞以徠天下也此梓材<lb/>
大指也金氏皆以爲程役之辭支離附會而終不可解金<lb/>
氏之謬三也是金氏之說非也自東漢儒者說經始改易<lb/>
經字以從己言宋人遂至刊落本文移彼續此一皆委之<lb/>
錯簡康誥今文書也如其簡錯于伏生以後則鼂錯諸人<lb/>
受天子命數千里受書不應率爾若此如其簡錯于伏生<lb/>
以前則是時秦未焚書先王之風未遠天下博士數十百<lb/>
<pb n="KR4f0063_SBCK_002-8b"/>
家伏生大儒何至一無是正讀是誤書至篤老而不倦如<lb/>
其簡錯于元成之時則劉向方以中古文天子之書校正<lb/>
三家經文何以獨不加是正于理皆不可通是故康誥之<lb/>
文仍之于康誥而已蓋周公始以流言居東後迎歸攝政<lb/>
卽東征武庚授首之後又以徐奄不靖往反安定至是方<lb/>
徙封康叔于衞康誥此文所以序周公代成王收集東士<lb/>
艱勤王室迨太平之日復建邦啟土爲永永年所之計史<lb/>
臣親見其盛揄揚詠歎不能以已故其文詳備雍容若此<lb/>
此史臣所作三誥之序無可疑也堯典之曰若稽古帝堯<lb/>
禹貢之禹敷土隨山刊木奠高山大川盤庚之率籲眾戚<lb/>
<pb n="KR4f0063_SBCK_002-9a"/>
岀矢言皆序也噫史臣旣序之矣孔子又從而序之哉<lb/>
　自記曰書序乃爲僞者增益史記文爲之不知史家敘<lb/>
　述古書自有此例觀王莽傳可見鄭元馬融王肅諸儒<lb/>
　以書序爲孔子作觀疏中依緯文而知一語已瞭然爲<lb/>
　緯家之附㑹矣<lb/>
<pb n="KR4f0063_SBCK_002-9b"/>
<pb n="KR4f0063_SBCK_002-9b"/>
周公居東辯一<lb/>
書金縢周公乃告二公曰我之勿辟我無以告我先王周<lb/>
公居東二年則罪人斯得僞孔氏傳曰辟法也我不以法<lb/>
法三叔則無以成周道告我先王周公旣告二公遂東征<lb/>
之二年之閒罪人斯得夫書東征而沒之曰居東古無此<lb/>
書法也此飾說也宋歐陽氏從之朱子詩傳亦從之漢鄭<lb/>
氏詩箋曰周公遭管蔡流言避居東都宋蔡氏書傳曰二<lb/>
年之後王始知流言之爲管蔡斯得者遲之之辭也元金<lb/>
氏履祥從之朱子文集亦從鄭氏是二說如聚訟而鄭氏<lb/>
之說爲長何也史記周本紀言周公奉成王命東伐魯世<lb/>
<pb n="KR4f0063_SBCK_002-10a"/>
家亦然如成王方疑周公而周公卽東征是矯王命也不<lb/>
然則迫取王命也聖人不爲一也本紀又言唐叔得嘉穀<lb/>
成王以歸周公于兵所是東征之時王于周公無閒然理<lb/>
當在迎周公之後二也且周公避位而出古書多可證者<lb/>
蒙恬傳曰王乃大怒周公旦走而出奔楚竹書紀年曰元<lb/>
年周公岀居于東越絕書曰周公乃辭位出巡于邊竹書<lb/>
紀年越絕書雖戰國秦漢所雜記然與史記合不可盡謂<lb/>
無稽三也是故金縢周公避位之書也大誥周公復位而<lb/>
討亂之書也康誥酒誥梓材周公旣平東土建侯之書也<lb/>
其相次有然七月周公攝政敎成王之詩也鴟鴞周公釋<lb/>
<pb n="KR4f0063_SBCK_002-10b"/>
䜛之詩也東山破斧周公成功之詩也其相次又有然詩<lb/>
書之言明白條貫如此何疑于避位之說邪至唐孔氏穎<lb/>
達謂居東待罪則又不然何也周公宗臣也其避位也必<lb/>
假國事以行也是故于奔楚之說吾知周公有以固南陲<lb/>
焉于出巡之說吾知周公有以和東國焉後此淮徐之興<lb/>
祿父之難不能煽荆舒佚陳鄭皆是故也周公內以紓成<lb/>
王及二公之疑外爲國家集厚其勢使患至而不至于大<lb/>
壞聖人之德用深博葢如此若自投遐遠閉戸却掃君臣<lb/>
之閒如吳越人之相伺而國事益窳敗何如束身司冦之<lb/>
爲愈哉此治鄭氏之說而誤者也曰成王于周公旣疑之<lb/>
<pb n="KR4f0063_SBCK_002-11a"/>
矣何以知其尙與國事耶曰金縢言未敢誚公君臣之禮<lb/>
始終未替可決也彼蒙恬之言傳之過甚者也<lb/>
<pb n="KR4f0063_SBCK_002-11b"/>
周公居東辯二<lb/>
東都洛邑也周公居東之時洛邑未營鄭氏以爲避居東<lb/>
都何邪葢殷之圻北負大行南及于南亳西固于黽洛邑<lb/>
所孕也武王伐紂收圻內地祿父封于朝歌其餘皆王官<lb/>
治之而洛邑實爲天下阨塞周公障東事非是不得形勢<lb/>
其岀巡也殆以之楚爲始事而以之洛爲期會歟出巡則<lb/>
地不一故冒東言之書言居東詩言自東同義也一則書<lb/>
地矣王來自奄太保初至于洛是也是故疑其跡則曰奔<lb/>
楚紀其政則曰出巡括其地則曰居東三書之言皆是也<lb/>
明茅氏坤從僞魯詩之說謂周公避居于魯近日方氏苞<lb/>
<pb n="KR4f0063_SBCK_002-12a"/>
從王巽功臣之說謂周公避居于周若是則與臧孫紇之<lb/>
居防商鞅之居商周勃之居絳其跡何異邪舅氏鄭淸如<lb/>
先生謂周公居文王之墓以寤成王文王葬畢在鎬西豈<lb/>
居東邪是故周公居東居于洛邑也成王迎周公亦親逆<lb/>
于洛邑金氏履祥曰成王以袞衣歸周公而俟于郊夫俟<lb/>
于郊不得爲親逆明矣金縢曰天大雷電以風曰天乃雨<lb/>
反風皆閒日事也周公之歸非閒日所能至也成王不得<lb/>
俟于郊以數周公之至又明矣是故書王出郊非駐于郊<lb/>
也明王首路而天意大明也書二公命邦人明王往東都<lb/>
不在鎬也夫東都去鎬七百餘里耳卜洛之後歲朝㑹諸<lb/>
<pb n="KR4f0063_SBCK_002-12b"/>
侯皆集于此況迎周公之事萬萬非尋常朝會可並說者<lb/>
乃慮七百里勤成王而謂俟于郊邪有以知其不然也僞<lb/>
孔氏曰周公旣誅三監留東未還成王遣使者迎之夫挾<lb/>
近逼之親居讒疑之閒負不世之功推刃同氣之兄弟而<lb/>
<graphic n="KR0972" url="https://raw.githubusercontent.com/kanripo/KR-Gaiji/master/images/KR0972.png" mimeType="image/png"/>然擁兵待人主之致禮周公而非聖人則可周公而聖<lb/>
人也豈爲之哉又有以知其不然也<lb/>
<pb n="KR4f0063_SBCK_002-13a"/>
<pb n="KR4f0063_SBCK_002-14a"/>
顧命辨上<lb/>
或問顧命所書禮歟曰禮也蘇氏子瞻以爲禮之失何歟<lb/>
曰蘇氏所言非先王之意也由乎蘇氏之說則顧命所書<lb/>
非禮矣<lb/>
本朝顧氏甯人從而爲之辭曰顧命蓋有闕文焉狄設黼<lb/>
扆綴衣其前皆成王崩之事也其後皆康王踰年卽位之<lb/>
事也非柩前卽位也其間有闕文焉顧氏之意以爲踰年<lb/>
卽位則禮也喪服可釋也可反也柩前卽位則非禮也喪<lb/>
服不可釋也不可反也夫喪服釋之反之于始成喪與踰<lb/>
年之喪皆未除喪也有以甚異乎無以甚異乎亂聖人之<lb/>
<pb n="KR4f0063_SBCK_002-14b"/>
經以附後世之說莫此爲甚敬請先抉顧氏之妄以定經<lb/>
之本文經之本文定而蘇氏之說蓋可徐理矣顧氏之說<lb/>
曰未沒喪不稱君今書曰王麻冕黼裳是踰年之君也卒<lb/>
哭而祔今書曰諸侯岀廟門俟是旣袝之後也天子七月<lb/>
而塟同軌畢至今書曰太保率東方諸侯畢公率西方諸<lb/>
侯是旣塟之後也顧氏之說大者此數端而已敬按公羊<lb/>
傳始終之義一年不二君故未塟稱子臣民之心不可曠<lb/>
年無君故踰年稱公孝子之心則三年不忍當故諸侯于<lb/>
封內三年稱子天子亦然雖然顧命者布之天下傳之後<lb/>
世者也卽位之首稱子以臨可乎文元年春王正月公卽<lb/>
<pb n="KR4f0063_SBCK_002-15a"/>
位定元年夏六月公之喪自乾侯戊辰公卽位是踰年未<lb/>
塟稱公也昭二十二年夏四月乙丑天王崩六月塟景王<lb/>
劉子單子以王猛居于皇是已塟未踰年稱王也是故卽<lb/>
位不書子則顧命不得不稱王逆予釗稱子王麻冕黼裳<lb/>
稱王皆禮也孔氏曰廟門路寢之門也成王之殯在焉故<lb/>
曰廟且古者寢與廟有同稱焉爾雅曰室有東西廂曰廟<lb/>
是也廟門之說何疑于旣袝乎蘇氏曰諸侯蓋以問疾至<lb/>
者顧氏以爲不然是矣雖然王畿之內非㑹塟遂無諸侯<lb/>
之至者乎其至者皆領于二伯者也諸侯之說何疑于旣<lb/>
塟乎抑塟袝之說顧氏爲踰年卽位證也而于經有不可<lb/>
<pb n="KR4f0063_SBCK_002-15b"/>
通者作諡而塟塟而祔禮也成王三十七年四月崩塟當<lb/>
在十一月塟則舉諡而曰新陟王何歟曰命作册度曰御<lb/>
王册命册命者册康王爲天子之命自皇后憑玉几至用<lb/>
答揚文武之光訓是也書之册而史臣宣之之辭也成王<lb/>
崩卽爲此册遲至一年宣之何歟踰年卽位見于祖廟承<lb/>
先王先公而止陳皇后之命何歟三宿三祭三咤說者以<lb/>
爲奠于殯禮之哀而殺也見于祖廟而行之何歟然則顧<lb/>
命之書非踰年卽位之書也非踰年卽位之書則爲柩前<lb/>
卽位之書無疑矣而何所謂闕文耶葢古者始死東方正<lb/>
嗣子所以別其尊旣殯柩前立嗣君所以傳其統踰年朝<lb/>
<pb n="KR4f0063_SBCK_002-16a"/>
廟改元所以愼其初三年諸侯朝于天子天子見于諸侯<lb/>
所以明其治葢至是而親政矣三年之禮于高宗諒陰明<lb/>
之踰年之禮于春秋書卽位明之柩前之禮于顧命明之<lb/>
皆折衷于孔子始死之禮于士喪禮明之大夫士庶人同<lb/>
者也<lb/>
<pb n="KR4f0063_SBCK_002-16b"/>
<pb n="KR4f0063_SBCK_002-16b"/>
顧命辨下<lb/>
然則春秋不書柩前之卽位何歟曰始死正嗣子之位全<lb/>
乎子者也三年朝天子見諸侯全乎君者也且位之定久<lb/>
矣故不書踰年卽位必朝廟朝廟必改元改元君之首事<lb/>
也故書柩前卽位不改元故不書定公卽位柩前其書者<lb/>
以改元也是故始死全乎子則全乎喪者也三年全乎君<lb/>
則全乎吉者也惟柩前卽位與踰年卽位喪也皆以吉行<lb/>
之葢先王之制禮也自一人㫄推之一家自一家㫄推之<lb/>
一國自一國㫄推之天下自天下而上推之治天下之一<lb/>
人自治天下之一人而上推之于祖推之于天于是乎有<lb/>
<pb n="KR4f0063_SBCK_002-17a"/>
尊尊之義自一身上推之于父于祖于曾高祖下推之于<lb/>
子于孫于曾孫于元孫其㫄推之也視所出爲等殺于是<lb/>
乎有親親之義尊尊者天下之事也親親者一身之事也<lb/>
一身之事可奪于天下天下之事不可奪于一身卽位者<lb/>
尊尊之事以人君爲統服喪者親親之事以人子爲統故<lb/>
天子之服可以天下釋之且天子使天下之人得其生故<lb/>
尊于天下天子之父使天子治天下之人以得其生故尊<lb/>
于天子天子之祖以天下傳之世世子孫使治天下之人<lb/>
以得其生故尊于天子之父天則無不尊者也禮者上可<lb/>
以廢下下不可以廢上故天子之父之服可以天與祖釋<lb/>
<pb n="KR4f0063_SBCK_002-17b"/>
之雖然反喪服而持之終喪則親親之義亦伸矣是故短<lb/>
喪者非聖人所許也曰然則蘇氏之言何如曰蘇氏之言<lb/>
非先王之意也其引冠子有齊衰大功之喪因喪而冠此<lb/>
言非也冠之禮從乎子者也子不加父故不能加于已之<lb/>
齊衰大功以喻卽位不幾于無等乎其引葬晉平公諸侯<lb/>
之大夫欲見新君叔向辭之此言亦非也大夫之欲見新<lb/>
君前不及柩前卽位後不及踰年卽位則賓禮也不可行<lb/>
矣是故舍卽位之禮喪服無時而可釋可反也<lb/>
<pb n="KR4f0063_SBCK_002-18a"/>
<pb n="KR4f0063_SBCK_002-19a"/>
匏有苦葉說<lb/>
衞之賢者知宣公之不可仕而爲此詩一章言徒濟也二<lb/>
章言車濟也四章言舟濟也匏有苦葉言所持不及用也<lb/>
濟有深涉言所遇不可嘗也深則厲淺則揭言治進亂退<lb/>
也雖然有冒然赴之者焉以爲吾之車足恃云爾殷之膠<lb/>
鬲周之正大夫凡伯其不濡軌也幾希葢內淫者必外亂<lb/>
外亂則賢者無所用其賢才者無所用其才此濟盈而聞<lb/>
雉之說也夷姜烝宣姜奪故三章以歸妻之禮言之本正<lb/>
則無不正矣夫匏可游車可乘舟則可絕流矣然非我友<lb/>
則舟之害甚于車與匏焉王陵周昌之于漢五王之于唐<lb/>
<pb n="KR4f0063_SBCK_002-19b"/>
可以觀矣後之君子庶幾其愼之哉<lb/>
<pb n="KR4f0063_SBCK_002-20a"/>
雄雉說<lb/>
此刺忮求之詩隘人之進則忮冒己之進則求忮求生媢<lb/>
媢生嫉嫉生讒讒生亂亂生亡亡者忮求之大積也其端<lb/>
則堯舜禹湯文武之世皆有之不使達而已夫文明者君<lb/>
子之外也而易耀耿介者君子之內也而易午故詩人以<lb/>
雄雉興之耀與午則阻非自詒耶身之計家之計國之計<lb/>
噫危乎哉所謂實勞我心者此也百爾君子不知德行葢<lb/>
如巷伯之卒章諷之耳非勉之也<lb/>
<pb n="KR4f0063_SBCK_002-20b"/>
<pb n="KR4f0063_SBCK_002-20b"/>
桑中說<lb/>
小序曰桑中刺奔也衞之公室淫亂男女相奔至于世族<lb/>
在位相竊妻妾期于幽遠政散民流而不可止子朱子曰<lb/>
樂記曰桑間濮上之音亡國之音也其政散其民流而不<lb/>
可止也桑間卽此篇東萊呂氏曰鄭康成曰濮水之上地<lb/>
名桑閒師曠所言亡國之音于此水岀焉桑閒乃紂樂非<lb/>
桑中之詩也惲子居讀之而嘆曰吾于桑中見所謂發乎<lb/>
情止乎禮義者焉云誰之思思也期我乎桑中思乎期焉<lb/>
要我乎上宫思乎要焉送我乎淇之上矣思乎送焉古人<lb/>
之爲詩也以思言之若曰若是其越也抑之可也後人之<lb/>
<pb n="KR4f0063_SBCK_002-21a"/>
言詩也以事言之若曰若是其亂也絕之可也以思者比<lb/>
乎情以事者比乎欲比乎情禮義之所能制也比乎欲非<lb/>
禮義之所能刷也國風言情之書非紀欲之書也如以事<lb/>
言之彼三孟邪無以爲叔季解也姜弋庸其妻妾于衞邪<lb/>
無以爲諸姬之在室者解也桑中上宫淇上皆淫舍邪無<lb/>
以爲迭至而迭去解也故曰國風言情之書非紀欲之書<lb/>
也溱洧之士女刺相謔而已過此則不逾閾者也<lb/>
<pb n="KR4f0063_SBCK_002-21b"/>
蝃蝀說<lb/>
蝃蝀謂之雩虹也雌曰蜺蜺曰挈貳日之煇五色衝雨則<lb/>
見爲虹陰陽之亂氣也氣亂則有物乘之故有飮于釡飮<lb/>
于井者非虹也物之乘焉者也山之蠱爲虹蛟蜃之氛亦<lb/>
爲虹此詩爲女子之懷婚婣者而言夫婦之父母相謂曰<lb/>
婚婣男女之以禮合者也雖然有信焉二姓之言不可渝<lb/>
有命焉夫婦之恒不可妄雖然婚婣矣行矣父母兄弟其<lb/>
遠乎豳之女子所以及同歸而悲也懷之則奈何父母之<lb/>
命未及也媒妁未至也而有速行之意焉葢不勝其燕眤<lb/>
也夫淫者人之所能知也懷者人之所不能知也雖然天<lb/>
<pb n="KR4f0063_SBCK_002-22a"/>
地之陰陽亂則虹升不勝其燕眤則人之陰陽亂而有善<lb/>
感之容色故詩人以蝃蝀刺之夫懷之是朝叔而暮伯也<lb/>
故曰大無信也懷之是援姬而避姞也故曰不知命也詩<lb/>
之辭止于此而已言詩者曰淫重之曰淫奔豈詩人意邪<lb/>
雖然懷婚婣者不必淫而可以至于淫淫者不必奔而可<lb/>
以至于奔是故刑禁之于已然禮制之于將然詩防之于<lb/>
未然先王之道行則夫婦正矣此蝃蝀之義也<lb/>
<pb n="KR4f0063_SBCK_002-22b"/>
有狐說<lb/>
有狐刺非禮也之子其無裳乎無裳非禮也其無帶無服<lb/>
乎無帶無服非禮之至也先王之制禮也以辨夫婦爲君<lb/>
臣父子兄弟朋友之本以明廉恥爲辨夫婦之本以裳帶<lb/>
服爲明廉恥之本無裳無帶無服是禽獸之道也故憂之<lb/>
噫寡而欲爲室家康成氏之說曷爲來哉石絕水爲梁投<lb/>
亂石絕澗也澗絕則水冒梁而爲瀨梁之隘可施橋焉瀨<lb/>
有廣輪如裳之有幅故以興無裳厲履石渡水也水冒梁<lb/>
則于梁置砥葢步爲一砥焉以達于津其延如帶故以興<lb/>
無帶側懸厂也懸故以興無服世之儒者于名物勿辨也<lb/>
<pb n="KR4f0063_SBCK_002-23a"/>
而妄逆古人之意則益疎也已<lb/>
<pb n="KR4f0063_SBCK_002-23b"/>
黍離說<lb/>
黍離作于已亂者也故其辭哀雖然亂未艾也故其思深<lb/>
其曰謂我心憂何也昔者幽王之禍三代以來所未有也<lb/>
晉文侯衞武公鄭武公輔周而東天下以爲王室復定矣<lb/>
然其時楚起于南齊橫于東秦萌芽于西鄭伏于肘腋天<lb/>
下有潰裂之勢而平王一以高拱揖讓行之不至凌夷以<lb/>
至子亡不止憂也者憂此也不然宗周已棄矣過其城者<lb/>
傷之可也何憂之足云哉其曰謂我何求何也昔者平王<lb/>
之君若臣葢有辭焉作洛之志始于武王平王從先王居<lb/>
諸侯宗之以言君父之仇則犬戎已逐矣以言朝會之故<lb/>
<pb n="KR4f0063_SBCK_002-24a"/>
則昭夷以降已不能及遠矣尙何求哉尙何求哉葢國削<lb/>
必苟安苟安必諱禍其泄泄有如此者作于將亂者爲魏<lb/>
風之園有桃已亂則其人懼將亂則其人偷謂我何求懼<lb/>
而疑也偷則斥之曰士也驕耳已亂則中材之士皆寤矣<lb/>
將亂非上智不能知黍離之詩人曰知我者曰不知我者<lb/>
得半之辭也園有桃之詩人曰其誰知之是國人皆失日<lb/>
也葢世之將亂也天下知其是非進退之謬而朝廷視所<lb/>
施以爲皆宜敵國伺于外權臣伺于內奸臣伺于下而朝<lb/>
廷晏然康樂以爲吾國家無可乘之隙其憒憒有如此者<lb/>
其所以如此者則園有桃所謂彼人主之彼人者如皇父<lb/>
<pb n="KR4f0063_SBCK_002-24b"/>
之專是已如榮夷之好利是已然而黍離之詩人不暇責<lb/>
也一則曰此何人再三則曰此何人此何人葢卽指晉文<lb/>
侯衞武公鄭武公言之何也幽王事起倉卒君滅國殘然<lb/>
四方及畿內諸侯無恙也三君者能同心討賊滅之絕之<lb/>
修城池建社稷宗廟而守之周可以不東而卒東者由鄭<lb/>
桓公死難武公內怛不敢與犬戎抗晉文侯衞武公去西<lb/>
都千里各顧其國不爲王室圖久遠也夫皇父榮夷斵之<lb/>
于方茂者也然且纖才侈欲容悅之徒而已若三君者天<lb/>
下仰望爲聖賢豪傑王室所倚重而乃至于此不重可責<lb/>
邪此黍離詩人之意也<lb/>
<pb n="KR4f0063_SBCK_002-25a"/>
<pb n="KR4f0063_SBCK_002-26a"/>
雞鳴說<lb/>
賢妃之御其心瞿然虞晏安之溺焉雞鳴未明也蒼蠅之<lb/>
聲則將明矣將明故蠅聚而爲聲寐而瞿然曰雞鳴不知<lb/>
已蒼蠅之聲也是遲而誤言早也東方明已明也月出而<lb/>
能有光則未明矣寐而瞿然曰東方明不知尙月出之光<lb/>
是早而誤言遲也葢心之警者其情事之惚恍如此不然<lb/>
蠅無夜聲且蠅之聲非雞鳴可類也詩人之比物豈若是<lb/>
邪是故君子先度物而後言詩<lb/>
<pb n="KR4f0063_SBCK_002-26b"/>
<pb n="KR4f0063_SBCK_002-26b"/>
鴟鴞說<lb/>
爾雅鴟鴞鸋鴂郭注曰鴟類而已玉篇始有鵂鶹之說案<lb/>
爾雅列鵅鵋䳢注云江東呼鵂鶹爲鵋䳢是郭未嘗以鴟<lb/>
鴞爲鵂鶹玉篇之說非也方言陸蔬釋文正義皆言巧婦<lb/>
鳥以詩言綢繆牖戸推之其諸不甚謬歟鴞如鳩一名鵩<lb/>
一名流離是也土鴞食母一名梟鴟是也鴟鴞如雀一名<lb/>
鸋鴂是也鴞土鴞鴟鴞俱名鴞如五鳩名鳩九扈名扈故<lb/>
郭曰鴟類也鴟鴞鴟鴞鳥自呼之聲爲鳥言者皆自呼姑<lb/>
惡姑惡是也取子毁室指下民言之此詩書僞孔傳以爲<lb/>
作于東征之後詩鄭箋以爲作于東征之前史記以爲旣<lb/>
<pb n="KR4f0063_SBCK_002-27a"/>
迎周公遂東征東征西歸乃作詩貽王今取詩言繹之予<lb/>
惟音嘵嘵是成王未寤也成王未寤則史記謂迎周公之<lb/>
後非也曰予未有室家予室翹翹風雨所漂揺是東國未<lb/>
定也東國未定則史記僞孔傳謂東征之後皆非也周公<lb/>
作此詩當以鄭箋爲信然鄭箋謂取子爲成王誅周公之<lb/>
屬黨毁室爲絕其官位奪其土地則甚非夫周公聖人也<lb/>
二公亦聖人也成王大賢人也周公聞流言義宜避二公<lb/>
當周公之避義宜調護朝廷成王者葢不能釋然于周公<lb/>
耳曾是三聖一賢而君臣之間如晉之于荀寅士吉射秦<lb/>
之于穰侯商君乎哉是故旣取我子取管蔡也其時管蔡<lb/>
<pb n="KR4f0063_SBCK_002-27b"/>
未誅取者管蔡已外比武庚也周公葢傷之也毋毁我室<lb/>
者東國有叛志周公虞之之詞也徹土捋荼蓄租周公居<lb/>
東輯侯封繕王旅以障東國也拮据卒瘏周公之勤也夫<lb/>
二公以勳舊勤勞于內周公以太保冡宰出巡旣親且賢<lb/>
勤勞于外故武庚內引管蔡外引徐淮兵興幾半天下不<lb/>
旋踵而埽除之知此則鴟鴞之詩所以開諭成王思往慮<lb/>
來之故皆可以觀矣<lb/>
<pb n="KR4f0063_SBCK_002-28a"/>
<pb n="KR4f0063_SBCK_002-29a"/>
讀晏子一<lb/>
晏子春秋七略錄之儒家柳子厚以爲墨子之徒爲之宜<lb/>
錄之墨家<lb/>
本朝四庫全書錄之史部崇文總目曰晏子春秋八篇今<lb/>
無其書今書後人所采掇其言是也如梁<graphic n="KR0960" url="https://raw.githubusercontent.com/kanripo/KR-Gaiji/master/images/KR0960.png" mimeType="image/png"/>據高子孔子<lb/>
皆譏晏子三心路寢之葬一以爲逢于何一以爲盆成适<lb/>
葢由采掇所就故書中歧誤複重多若此而最陋者孔子<lb/>
之齊晏子譏其窮于宋陳蔡是也魯昭公二十九年孔子<lb/>
之齊至哀公三年孔子過宋桓魋欲殺之明年阨于陳蔡<lb/>
絕糧皆在定公十年晏子卒之後今晏子乃于之齊時逆<lb/>
<pb n="KR4f0063_SBCK_002-29b"/>
以譏孔子豈理也哉其爲書淺隘不足觀覽後之讀書者<lb/>
未必爲所惑然古書奥衍遠出晏子之上而悖于事理者<lb/>
葢多有之不可不愼也<lb/>
<pb n="KR4f0063_SBCK_002-30a"/>
讀晏子二<lb/>
吾州孫兵備星衍爲編修時常校刊晏子春秋釐正次第<lb/>
補綴遺失于是書有功焉而敘中有不可從者二是不可<lb/>
不辯春秋昭公十七年有星孛于大辰史記十二諸侯年<lb/>
表書之于魯左傳昭公二十六年齊有彗星杜注云不書<lb/>
魯不見年表書之于齊葢史記之愼也左傳昭公二十年<lb/>
十二月齊侯至自田晏子侍于遄臺景公有據與我和之<lb/>
言飮酒樂景公有古而無死之言史記齊世家孔子世家<lb/>
及年表俱書田書入魯境在書彗星前六年此事之的然<lb/>
者今兵備據晏子謂遄臺之遊與論禳彗星乃一時事甚<lb/>
<pb n="KR4f0063_SBCK_002-30b"/>
非也其謂彗星實在昭公二十年則益非彗星地氣所騰<lb/>
耳非如經緯星有行度纒次可推何以二千載之後逆知<lb/>
爲二十年之事非二十六年之事邪且謂二十六年因陳<lb/>
氏厚施之事追言災祥陳氏豈至是始厚施邪古今之書<lb/>
眾矣當求可依據者而從之其依據不可考則視著書之<lb/>
人之德與學與其書之條理明白者而從之今舍左邱明<lb/>
司馬遷信後人采掇之晏子吾不敢云是也史記越石父<lb/>
賢在累紲中晏子岀遭之塗解左驂贖之呂氏春秋新序<lb/>
云齊人累之累縲古通卽縲紲也晏子越石父反裘負薪<lb/>
息干塗側曰吾爲人臣僕于中牟見將歸古者惟罪人爲<lb/>
<pb n="KR4f0063_SBCK_002-31a"/>
臣僕爲臣僕之罪皆可贖史記之言與晏子無異也今兵<lb/>
備據晏子謂越石父未嘗攖罪以非史記吾亦不敢云是<lb/>
也<lb/>
<pb n="KR4f0063_SBCK_002-31b"/>
<pb n="KR4f0063_SBCK_002-31b"/>
讀五帝本紀<lb/>
古者有氏有姓別姓者其初皆氏也太史公五帝本紀于<lb/>
黃帝曰姓公孫明其非氏也夏本紀曰姓姒氏商本紀曰<lb/>
賜姓子氏周本紀曰別姓姬氏明其以氏爲姓也然猶虞<lb/>
後人之略之也于是于五帝本紀之未發其凡曰自黃帝<lb/>
至舜禹皆同姓而異其國號以章明德故黃帝爲有熊帝<lb/>
顓頊爲高陽帝嚳爲高辛帝堯爲陶唐帝舜爲有虞帝禹<lb/>
爲夏后而別姓姒氏契爲商姓子氏棄爲周姓姬氏嗚呼<lb/>
可謂愼矣而鄭漁仲詆之不亦淺之乎言之哉後之人于<lb/>
本三代之姓當如太史公之書姓公孫于別三代之氏爲<lb/>
<pb n="KR4f0063_SBCK_002-32a"/>
姓當如太史公書夏商周之姓則文得其所矣<lb/>
<pb n="KR4f0063_SBCK_002-32b"/>
讀管蔡世家<lb/>
太史公著管蔡世家始書曰武王同母兄弟十人母曰太<lb/>
姒文王正妃也其長子曰伯邑考次曰武王發次曰管叔<lb/>
鮮次曰周公旦次曰蔡叔度次曰曹叔振鐸次曰成叔武<lb/>
次曰霍叔處次曰康叔封次曰冉季載最少末書曰伯邑<lb/>
考其後不知所封武王發其後爲周有本紀言管叔鮮作<lb/>
亂誅死無後周公旦其後爲魯有世家言成叔武其後無<lb/>
所見霍叔處其後晉獻公時滅霍康叔封其後爲衞有世<lb/>
家言冉季載其後世無所見以後世史例言之同母兄弟<lb/>
不宜書于周本紀而魯世家宜書太史公不書其懼傷周<lb/>
<pb n="KR4f0063_SBCK_002-33a"/>
公之心歟然必書之管蔡世家者所以見聖人之不幸也<lb/>
且管叔蔡叔均罪而管叔無後不得有世家太史公不書<lb/>
曰蔡世家而曰管蔡世家葢聖人之處兄弟也盡乎當然<lb/>
之仁義而已使管叔有後如蔡仲周公必言于成王如蔡<lb/>
仲之封豈有異哉太史公之智足以知聖如此故曰紹明<lb/>
世正易傳繼春秋本詩書禮樂之際也<lb/>
<pb n="KR4f0063_SBCK_002-33b"/>
讀魯仲連鄒陽傳<lb/>
太史公以鄒陽附魯仲連傳自索隱疑其時代懸隔後人<lb/>
不得附傳之故遂疑漢書鄒陽說王美人兄以解梁孝王<lb/>
之難與魯仲連解邯鄲之厄同夫王美人之事宵人由竇<lb/>
者所爲豈足以辱仲連先生敬葢讀是傳而知太史公之<lb/>
傷之也夫翕訿者據高位愚賤者服先畝天下之士不能<lb/>
待死牖下又不能通籍于天子之庭則挾技以游于諸侯<lb/>
間耳而諸侯者方且曰是吾故豢之是吾故不妨辱之殺<lb/>
之是故如仲連者飄然遠舉不受羈紲爲可耳不然能不<lb/>
如鄒陽之受禍哉今去太史公之時二千年矣凡客游者<lb/>
<pb n="KR4f0063_SBCK_002-34a"/>
不如仲連以策干卽如鄒陽以藝進輕爵祿則如仲連之<lb/>
高懷恩私則如鄒陽之辱由是言之彼四公子之門其擾<lb/>
攘何如當有不可以意推者矣故君子之就也擇地而不<lb/>
違子義去也審幾而不傷于仁<lb/>
<pb n="KR4f0063_SBCK_002-34b"/>
讀張耳陳餘列傳<lb/>
穀梁子曰君子之于物無所苟而已石鶂猶且盡其辭而<lb/>
況于人乎故五石六鶂之辭不設則王道不亢矣古之作<lb/>
史者辯于物析于事愼于文辯于物故名正析于事故理<lb/>
順愼于文故勸懲明史記張耳陳餘列傳廷尉以貫高事<lb/>
辭聞上曰壯士誰知者以私問之壯士意其可以私問也<lb/>
中大夫泄公曰臣之邑子素知之此固趙國立名義不侵<lb/>
爲然諾者也上使泄公持節問之立名義不侵爲然諾不<lb/>
可以私問也使泄公具告之曰張王已出因赦貫高貫高<lb/>
喜曰吾王審出乎貫高之心惟知有王故問岀王不問赦<lb/>
<pb n="KR4f0063_SBCK_002-35a"/>
高也泄公曰然泄公曰上多足下故赦足下泄公之心惟<lb/>
知有高故複言赦高不言岀王也至貫高絕肮死太史公<lb/>
斷之曰當此之時名聞天下如是而已何也家臣知有家<lb/>
而不知有國諸侯之臣知有國而不知有天下皆大亂之<lb/>
道如貫高者足以聳動激昻入人肝膈然而君子不以仁<lb/>
義褒焉孟子曰孔子成春秋而亂臣賊子懼于此可以觀<lb/>
矣<lb/>
<pb n="KR4f0063_SBCK_002-35b"/>
讀貨殖列傳<lb/>
作史之法有二太史公皆自發之其一留侯世家曰所與<lb/>
上從容言天下事甚眾非天下所以存亡故不書此作本<lb/>
紀世家列傳法也而表書亦用之其一報任少卿書曰究<lb/>
天人之際通古今之變此作表書法也而本紀世家列傳<lb/>
亦用之史記七十列傳各發一義皆有明于天人古今之<lb/>
數而十類傳爲最著葢三代之後仕者惟循吏酷吏佞幸<lb/>
三途其餘必力異于人者不歸儒林則歸游俠歸貨殖天<lb/>
下盡于此矣其㫄岀者爲刺客爲滑稽爲日者爲龜策皆<lb/>
畸零之人是故貨殖者亦天人古今之大㑹也鍾伯敬謂<lb/>
<pb n="KR4f0063_SBCK_002-36a"/>
補平準書所未備可以操治天下之故其義乃推而得之<lb/>
其諸非太史公之本義歟<lb/>
<pb n="KR4f0063_SBCK_002-36b"/>
讀霍光傳<lb/>
此傳七千餘言所書者四事耳其一受遺輔政其二殺燕<lb/>
王葢主上官桀其三廢昌邑王立宣帝其四霍氏謀反伏<lb/>
誅而已孟堅之文整贍得大體卽此傳可見而著光之罪<lb/>
則微而顯焉何也昌邑羣臣坐無輔道之誼陷王于惡光<lb/>
悉誅殺二百餘人岀死號呼市中曰當斷不斷反受其亂<lb/>
是昌邑羣臣謀光光因廢王殺羣臣耳光懲于此故立宣<lb/>
帝以起側微無從官及强婣親爲黨也爲人臣而如是卽<lb/>
無弑許后之事豈有不滅族者哉禹山雲皆少年愚騃非<lb/>
能爲惡者孟堅皆詳書之而篇末載徐福抑制霍氏書所<lb/>
<pb n="KR4f0063_SBCK_002-37a"/>
以責宣帝不能全功臣之後載謁見高廟而斷之曰霍氏<lb/>
之禍萌于驂乘所以見不臣之罪不始于禹山雲而在光<lb/>
故曰良史也<lb/>
<pb n="KR4f0063_SBCK_002-37b"/>
讀論衡<lb/>
吾友張臯文嘗薄論衡詆爲鄙穴其問孔諸篇益無理致<lb/>
然亦有不可沒者其氣平其思通其義時歸于反身葢子<lb/>
任稟質卑薄卑薄故迂退迂退故言煩而意近其爲文以<lb/>
荀卿子爲途軌而無其才與學所得遂止此然視爲商韓<lb/>
之說者有逕庭焉卑薄則易近于道高强則易入于術斯<lb/>
亦兼人者所宜知也<lb/>
<pb n="KR4f0063_SBCK_002-38a"/>
<pb n="KR4f0063_SBCK_002-39a"/>
孟子荀卿列傳書後<lb/>
敬十五六時讀史記以孟子荀卿與諸子同傳不得其說<lb/>
問之舅氏淸如先生先生曰此法史家亡之久矣太史公<lb/>
傳孟子曰受業子思之門人曰道旣通葢太史公于孔子<lb/>
之後推孟子一人而已而世主卒不用所用者孫子田忌<lb/>
戰攻之徒耳次則三騶子湻于髠諸人其術皆足以動世<lb/>
主傳中所謂牛鼎之意也而孟子獨陳先王之道豈有幸<lb/>
邪荀卿者非孟子匹也然以談儒墨道德廢況孟子邪葢<lb/>
罪世主之辭也其行文如大海泛蕩不出于厓如龍登玄<lb/>
雲遠視有悠然之跡而已孟堅蔚宗不能至也然世主所<lb/>
<pb n="KR4f0063_SBCK_002-39b"/>
以不用孟子者何也陷于利也而不知卽所以亡故以梁<lb/>
惠王言利發端又引孔子罕言利以明孟子之所祖是以<lb/>
荀卿形孟子以諸子形孟子荀卿故題曰孟子荀卿列傳<lb/>
若孟堅蔚宗當題孟二騶湻于列傳矣此史記所以可貴<lb/>
也後見敬讀文選曰汝知從横之道乎言相並必有左右<lb/>
意相附必有陰陽錯綜用之卽從横也敬思之竟日仍于<lb/>
先生之言史記得之于是讀天下之書皆釋然矣嘉慶十<lb/>
一年敬年五十于南昌道觀爲余生鼎言之十二年于瑞<lb/>
金官舍讀陶菴先生文乃知淸如先生之所本遂書之兼<lb/>
以寄余生<lb/>
<pb n="KR4f0063_SBCK_002-40a"/>
古今人表書後<lb/>
漢書古今人表始太昊宓羲氏終于董翳司馬欣而漢之<lb/>
君臣不與焉顔師古曰但次古人不表今人者其書未畢<lb/>
也惲子居曰顔氏此言非也孟堅爲漢人于漢之君臣將<lb/>
如何而差等之是故次古人卽以表今人也哀平之閒葢<lb/>
多故矣孟堅于身無事功而爲弑與𬒳弑𬒳滅者列之第<lb/>
九等之愚人而有事功者列之第八等所以著哀平王莽<lb/>
之罪也身爲弑而列第七等者惟崔杼慶封陳恒葢莊公<lb/>
下淫景公廢嫡亂不自下始也是故覆漢祚者平帝可原<lb/>
哀帝不可原推而上之成帝亦不可原齊桓公列第五等<lb/>
<pb n="KR4f0063_SBCK_002-40b"/>
秦始皇列第六等而高祖武帝可推而知老子列第四等<lb/>
而文帝可推而知葢古人多以絕人之才識百慮千計而<lb/>
筆之于書讀之者委曲推明尙不能得其十五太史公曰<lb/>
非好學深思心知其意未易爲淺見寡聞道也敬以此法<lb/>
讀三代秦漢之書自魏晉以下則知者鮮矣<lb/>
<pb n="KR4f0063_SBCK_002-41a"/>
書三國志後<lb/>
秀水朱錫鬯氏稱陳承祚削魏氏受禪碑而詳書漢中王<lb/>
武擔山卽皇帝位文并羣臣勸進表爲以統與蜀此承祚<lb/>
意也後人讀史不尋始末較其書法所在據一端之偏卽<lb/>
深文斥之如謂史記尊黃老三國志帝篡竊古人豈任此<lb/>
邪敬反覆觀之復得數端可以發錫鬯氏之說史記漢書<lb/>
之法曰傳曰志曰表曰論曰贊承祚作史有傳無志表何<lb/>
也彼三國者不足當一代之制也蜀得國最後失國最先<lb/>
吳據江表魏以篡終始故皆奪之然蜀用漢儀法無志表<lb/>
亦傳若吳魏之制皆不傳矣此奪之至也其以評易論而<lb/>
<pb n="KR4f0063_SBCK_002-41b"/>
無贊何也吳魏之君若臣皆亂世之雄耳贊之是長亂也<lb/>
蜀以討賊號天下故于楊戲傳載蜀君臣贊以別之是正<lb/>
于吳魏也其目書曰武帝操明帝叡何也與先主備吳主<lb/>
權同書也明魏之非帝而已魏非帝而蜀之宜爲帝人無<lb/>
有知之者故于蜀書曰先主備而于吳書曰吳主權不稱<lb/>
先主權吳者非蜀儕也吳非蜀儕魏又何得以蜀爲寇敵<lb/>
邪此與之至也春秋之義微而顯志而晦史記葢得其意<lb/>
幾十之六七漢書得四五三國志得一二自晉書以下戛<lb/>
戛乎幾無有焉五代史知此法而不能用故書法必自爲<lb/>
論以道達之此史之所以不古若歟<lb/>
<pb n="KR4f0063_SBCK_002-42a"/>
書諸夏侯曹傳後<lb/>
武帝紀注引曹瞒傳及世語以操父嵩爲夏侯氏之子于<lb/>
㥫爲叔父後人謂承祚合傳夏侯曹以此此殊乖刺按傳<lb/>
太祖以女淸河公主妻㥫子楙而淵子衡亦尙太祖弟海<lb/>
陽哀侯女尙適室又曹氏女也操雖鬼蜮何至汙亂若此<lb/>
邪葢二氏世爲婚婣㥫淵有開國勳與仁洪休眞等及其<lb/>
亡也爽與元先後誅夷大權始盡歸司馬氏故合傳之以<lb/>
觀魏氏興衰之所由乃作史定法也賈詡卑雜因諫易世<lb/>
子安卮所係乃得與二荀同傳其諸亦此義歟<lb/>
<pb n="KR4f0063_SBCK_002-42b"/>
<pb n="KR4f0063_SBCK_002-42b"/>
書鈐山堂集<lb/>
分宜萬<graphic n="KR1793" url="https://raw.githubusercontent.com/kanripo/KR-Gaiji/master/images/KR1793.png" mimeType="image/png"/>岡上遴以鈐山堂集見遺凡若干卷其詩文庳<lb/>
陋無足言者序凡十餘皆忸怩之言而湛若水爲最以唐<lb/>
順之之才識所言亦無殊異焉嗟乎士生晚近世而號于<lb/>
天下曰能文其不受此辱者幸也閻立本以畫水禽爲恥<lb/>
章誕題凌雲臺榜至自悔絕筆法以今視之孰若此辱之<lb/>
甚哉<lb/>
<pb n="KR4f0063_SBCK_002-43a"/>
<pb n="KR4f0063_SBCK_002-44a"/>
金剛經書後一<lb/>
金剛經凡六譯今多行鳩摩羅什本通五千二百八十七<lb/>
言敬嘗誦言及之張臯文以敬言爲儒墨混敬何敢然邪<lb/>
且佛氏非墨也凡敬之爲言以明孔子之道如是佛之言<lb/>
與後之爲佛者竊孔子之言以爲言皆莫外乎孔子之道<lb/>
而已因書于是經之後以考其岀入焉經曰應如是住如<lb/>
是降伏其心曰應無所住而生其心曰應無所住行于布<lb/>
施三言而已中庸之言曰經綸天下之大經立天下之大<lb/>
本知天地之化育夫焉有所倚所謂無所住非邪曰肫肫<lb/>
其仁淵淵其淵浩浩其天所謂生其心非邪子貢曰如有<lb/>
<pb n="KR4f0063_SBCK_002-44b"/>
博施于民而能濟眾何如孔子曰何事于仁必也聖乎所<lb/>
謂行于布施非邪大學之言曰心有所忿懥則不得其正<lb/>
有所恐懼則不得其正有所好樂則不得其正有所憂患<lb/>
則不得其正所住之過如此曰心不在焉視而不見聽而<lb/>
不聞食而不知其味不生其心之過如此葢天之生人均<lb/>
是髪膚耳目心志其于道也皆一本焉故心之本然聖人<lb/>
能知其故而言之者佛與爲佛者亦能知其故而言之特<lb/>
不能如聖人之中且正而得實譯者又多以意比附故諸<lb/>
經之言或明或晦或詭或法而是經亦多覆沓卑襍之辭<lb/>
至其精審未有不與聖人之言相當有如此者慧可曰我<lb/>
<pb n="KR4f0063_SBCK_002-45a"/>
<pb n="KR4f0063_SBCK_002-46a"/>
<pb n="KR4f0063_SBCK_002-47a"/>
金剛經書後二<lb/>
金剛經曰若有善男子善女人以七寶滿恆河沙數三千<lb/>
大千世界以用布施得福多否須菩提言甚多世尊佛告<lb/>
須菩提若善男子善女人于此經中乃至四句偈等爲他<lb/>
人說而此福德勝前福德此言財施也又曰若有善男子<lb/>
善女人初日分以恆河沙等身布施中日分復以恆河沙<lb/>
等身布施如是無量百千萬億刼以身布施若復有人聞<lb/>
是經典信心不逆其福勝彼何況書寫受持誦讀爲人解<lb/>
說此言身施也孟子曰中天下而立定四海之民所性不<lb/>
存焉金剛經言受持卽所性也言施財施身卽中天下而<lb/>
<pb n="KR4f0063_SBCK_002-47b"/>
立定四海之民也故其福德不侔如此雖然猶有進于布<lb/>
施必言無住于受持金剛經必言無一法可得孔子曰巍<lb/>
巍乎舜禹之有天下也而不與焉葢于道庶幾矣其異于<lb/>
聖人者聖人以能充本然之知爲用故循性以達情而五<lb/>
倫序萬事備佛以不撓本然之知爲體故返情以合性視<lb/>
五倫爲外附之物而決去之而萬事懈渙矣聖人言物言<lb/>
事而至微至幽者在焉佛以言理言道爲大障而求其無<lb/>
障者故自言而自非其言且自非其非言之言如脫繫蹏<lb/>
而繫益堅如推拲手而拲益酷敎乘宗乘未有能出乎此<lb/>
者此不可不知也<lb/>
<pb n="KR4f0063_SBCK_002-48a"/>
楞伽經書後一<lb/>
周萬載伯藹前令星子于廢招提得楞伽經記明沙門德<lb/>
清戌粤東時所著也其記漫衍頗有不附經旨者敬假之<lb/>
伯藹自南昌至甯都輿中讀之訖一過書後歸之凡佛經<lb/>
之說其辭旨無甚大異此經不立一義而諸義皆立悉與<lb/>
金剛經相比惟艱晦過當達摩至中國埽除一切文字以<lb/>
此經付慧可大師葢艱則難入晦則難岀難入則意識無<lb/>
所用難岀則怡然渙然者皆得之自然乃卽文字中斷文<lb/>
字障法也至鴻忍大師易以金剛經簡直平易人皆樂從<lb/>
故道法大行而禪復流于文字此五宗語錄之所以歧互<lb/>
<pb n="KR4f0063_SBCK_002-48b"/>
也經中開卷斥百八句皆非則全經語句無著爲最勝處<lb/>
葢金剛經先說法後說非法此經先說非法後說法一而<lb/>
已矣其言不離妄想卽見正智與楞嚴無始生死根本無<lb/>
始元清淨體義同與法華經是法非思量分別之所能解<lb/>
惟有諸佛乃能知之義亦同佛法豈在多求邪德淸記此<lb/>
經有四千卷此十分之一以驚愚者耳<lb/>
<pb n="KR4f0063_SBCK_002-49a"/>
楞伽經書後二<lb/>
德清曰楞嚴以阿難入淫舍故唱斷淫楞伽爲夜义王說<lb/>
法故唱斷肉今檢經語疏斷肉之故十有七其義皆陋而<lb/>
最妄者謂一切眾生從本已來展轉因緣常爲六親不應<lb/>
食肉使生怖憫夫親想肉不應食非親想肉應食耶展轉<lb/>
因緣有色無色有想無想皆有之而佛聽穀食并食蔬果<lb/>
何也葢佛經多爲無識者附益故陋而且妄如此<lb/>
<pb n="KR4f0063_SBCK_002-49b"/>
<pb n="KR4f0063_SBCK_002-49b"/>
天發神讖碑跋<lb/>
嘉慶十五年六月丙午歙汪古香于南昌市中購得天發<lb/>
神讖碑摹本二一自藏一詒建平龔西原時西原攜酒飮<lb/>
陽湖惲子居齋中子居書其後此碑相傳爲皇象休明書<lb/>
按吳志趙達傳注象廣陵江都人幼工書時有張子並陳<lb/>
梁甫能書甫恨逋並恨峻象斟酌其間甚得其妙逋卽庯<lb/>
之借通陠屋上平也平曰陠險曰峻此碑書險絕亦恨峻<lb/>
不知休明之斟酌何在官帖中休明文武帖能斟酌逋峻<lb/>
之間書斷言休明八分亞于蔡邕邕八分亦無過逋過峻<lb/>
者則此碑非休明書也金陵瑣事以爲蘇建書書史會要<lb/>
<pb n="KR4f0063_SBCK_002-50a"/>
稱建書與皇象同今建書國山碑與此碑殊不相入後之<lb/>
君子闕疑其庶幾歟<lb/>
<pb n="KR4f0063_SBCK_002-50b"/>
乙瑛碑跋<lb/>
右張子潔所藏乙瑛碑頗有神采其整暇暢美爲唐人分<lb/>
書作嚆矢矣宋張穉圭定爲鍾元常書隸釋考元常生卒<lb/>
與立碑歲月不相及然仳碑韻勝處視元常正書行押書<lb/>
亦相發二王風流始于元常葢東漢之末其風氣漸及六<lb/>
朝可以觀世變也<lb/>
<pb n="KR4f0063_SBCK_002-51a"/>
<pb n="KR4f0063_SBCK_002-52a"/>
孔羨碑跋<lb/>
右魏孔羨碑殘本常熟嚴相君故物相君藏全本身後散<lb/>
落書賈得其三之一以詒陽城張子潔摹搨尙佳可藏也<lb/>
全碑置百石卒以守衞之卒上缺一字隸釋作吏卒後人<lb/>
因漢有百石卒史二百石卒史遂以隸釋爲不然敬按百<lb/>
官表二百石以上爲長吏百石以下爲少吏卒史者將卒<lb/>
之史卽吏也卒者更卒正卒也其不將卒亦稱卒史者五<lb/>
經卒史文學卒史秩比卒史也此碑卒史將守衞之卒止<lb/>
書官稱卒史書官並書所將可稱吏卒故三國志亦書吏<lb/>
卒而乙瑛百石卒史碑碑末書造作百石吏舍可互觀証<lb/>
<pb n="KR4f0063_SBCK_002-52b"/>
焉<lb/>
明人跋此碑多罪魏氏父子乃史論體耳金石之學至<lb/>
本朝大明考正字畫則通㑹小學參次年月則推明史事<lb/>
故其學斷不可廢若如史論讀史足矣何必爲金石耶<lb/>
隸釋于金石有功此碑之說則謬甚魏氏立國殊不足道<lb/>
而隸釋以爲味素王之言行六經之道不止鼎峙之業是<lb/>
奬篡也其論又在明人下矣<lb/>
　　　　　　　　　　　　無錫宣頴達麗中<lb/>
　　　　　　　　　　　吳縣徐敦仁愛杉<lb/>
<pb n="KR4f0063_SBCK_002-1a"/>
姚江學案書後一<lb/>
世說新語愍度道人始欲過江與一傖道人爲侶謀曰用<lb/>
舊義往江東恐不辦得食便共立心無義旣而此道人不<lb/>
成渡愍度果講義積年後有傖人來先道人寄語云爲我<lb/>
致意愍度心無義那可立治此權救饑爾按此術明儒多<lb/>
用之嘗立一義以動天下其才力不及者亦必于師說少<lb/>
變焉如止修諸人是矣而開其始者陽明先生致良知之<lb/>
說也夫言致則不得爲良言良則不得爲致致良知之義<lb/>
豈可立哉孟子兼良能言之愛敬卽能也陽明先生去良<lb/>
能言之良知之義亦不可立矣于是一變而爲良知卽未<lb/>
<pb n="KR4f0063_SBCK_002-1b"/>
發之中未發豈有知耶再變而爲良知卽天理天理豈有<lb/>
知耶及無端自言之則曰人心靈明而已是良知不能該<lb/>
良能矣不能該良能必不能該性與情也又無端自言之<lb/>
則曰是非之心而已是良知不能該惻隱羞惡辭讓矣不<lb/>
能該惻隱羞惡辭讓必不能該性與情也其後及門更多<lb/>
支駢互相矛盾皆由于此大抵先生才高氣盛不受漢唐<lb/>
宋以來諸儒籠絡故能懸旌立幟奔走天下而議論偏窳<lb/>
才氣又足以拯之東擊而西馳南攻而北走不可端倪捉<lb/>
搦及至合前後之說相較其不能相應固有如此者然天<lb/>
下及後世才力聰明之士皆喜徑惡曲喜簡惡煩故爲先<lb/>
<pb n="KR4f0063_SBCK_002-2a"/>
生之說十嘗得八九其斷然能別擇先生之是否者累世<lb/>
不獲一焉若夫守陳腐之言循迂僻之行耳不聞先儒千<lb/>
百年之統緒目不見士大夫四海之淵源而曰吾主朱子<lb/>
吾主敬齋吾主敬軒欲與爲先生之說者力抗至則靡耳<lb/>
况朱子敬齋敬軒揆之聖賢又有其過不及哉雖然黑固<lb/>
不可以爲白也夜固不可以爲晝也是在學者善觀之而<lb/>
已矣<lb/>
<pb n="KR4f0063_SBCK_002-2b"/>
<pb n="KR4f0063_SBCK_002-2b"/>
姚江學案書後二<lb/>
本朝陸淸獻公深斥陽明先生爲禪而欲廢其從祀夫陽<lb/>
明先生之學是非可得而微辨焉若以從祀言之聖人之<lb/>
門豈若是之小哉敬嘗觀禪有近於朱子理在氣先之說<lb/>
者如魯祖茶盞在世界前之言是也有近於朱子知在行<lb/>
先之說者如仰山行履在何處之言是也有近於朱子之<lb/>
論性與氣者如趙州有業識無佛性之言是也有近於朱<lb/>
子之論體與用者如潙山有身無用有用無身之言是也<lb/>
此皆議論之時枝葉波流偶然相及非爲學之本源故雖<lb/>
甚近不可據此謂同於朱子若達磨所言淨智妙圓體自<lb/>
<pb n="KR4f0063_SBCK_002-3a"/>
空寂大鑒所言眞如自性起念六根雖有見聞覺知不染<lb/>
萬境而眞性常自在此皆本源之言與陽明先生良知之<lb/>
說無異故先生之學不得不謂之禪然而有與禪異者亦<lb/>
言戒愼恐懼亦言愼獨亦言禮亦言仁義亦言孝弟此則<lb/>
其異者耳至朱子之學其榘度繩尺與聖人之敎皆一轍<lb/>
焉惟兢兢然孑孑然自㧞於禪甯言之實而不敢高甯言<lb/>
之紆而不敢徑甯言之執而不敢通遂有與聖人不相似<lb/>
者敬嘗謂朱子本出於禪而非禪力求乎聖而未盡乎聖<lb/>
葢此故也夫聖人之道固極其正者也異端不得而混之<lb/>
然其大則如天地之持載覆幬焉冉有宰我之過後人爲<lb/>
<pb n="KR4f0063_SBCK_002-3b"/>
之宋儒所必擯也而以言語政事爲高弟子曾子明孝道<lb/>
其後有吳起子夏好論精微其後有莊周七十子之徒有<lb/>
顏子驕施子恒琴子張諸人若是則聖人及門固非若一<lb/>
人之言一人之行者豈得謂聖門之雜哉天地之道固如<lb/>
是也今觀浮圖之有功力者葢異於衆人矣况其精大者<lb/>
乎是故釋迦達磨大鑒諸人茍世與孔子相及當有所以<lb/>
待之者而謂高朗博大如陽明先生必不收錄在弟子之<lb/>
列此敬之斷不敢信者也<lb/>
<pb n="KR4f0063_SBCK_002-4a"/>
<pb n="KR4f0063_SBCK_002-5a"/>
崇仁學案書後<lb/>
康齋先生其聖門之獧者乎平生刻苦自立所著語錄多<lb/>
返責之身心無後儒恣睢之習其聖門之獧者乎至與弟<lb/>
訟祭田一事世儒多爲先生設辭以解者此未得先生之<lb/>
意也先生爲宗子守祭田而弟鬻之以爲弟得罪於祖若<lb/>
父己不得私焉而巳大抵獧者必褊隘自律嚴律人亦嚴<lb/>
所見一有所執其潰裂必至於此夫家事與國事有不同<lb/>
者管蔡危社稷周公不得不奉王命以討之若家事則以<lb/>
恩彌縫之而已豈可較短長哉事過之後先生必有所欿<lb/>
然也<lb/>
<pb n="KR4f0063_SBCK_002-5b"/>
<pb n="KR4f0063_SBCK_002-5b"/>
靖節集書後一<lb/>
直齋書錄解題載蜀本靖節先生集有吳斗南年譜一卷<lb/>
張季長辨正一卷今坊間本止存年譜一卷而已疎謬處<lb/>
甚多而最悖理不可不辨者則以先生爲受桓元之辟此<lb/>
先生出處大節豈可誣之按昭明太子序曰素愛其文不<lb/>
能釋手故加<graphic n="KR0679" url="https://raw.githubusercontent.com/kanripo/KR-Gaiji/master/images/KR0679.png" mimeType="image/png"/>校粗爲區目是先生之詩並無先後次第<lb/>
也斗南見始作鎭軍參軍經曲阿一章在庚子自都還阻<lb/>
風規林辛丑赴假江陵夜行塗口二詩之前意先生庚子<lb/>
辛丑起官可謂固矣又意其時桓元方當事乃以鎭軍歸<lb/>
之而桓元傳並未爲鎭軍將軍遂意殺殷仲堪後代其任<lb/>
<pb n="KR4f0063_SBCK_002-6a"/>
不知仲堪傳止進冠軍又辭不受並未加鎭軍也是曲折<lb/>
求通而終於不可通也况戊戌七月桓元反陷江州己亥<lb/>
十月桓元反陷江陵皆在庚子辛丑前庚子三月加督八<lb/>
州辛丑十一月桓偉鎭夏口明年桓元大敗王師遂入建<lb/>
康豈先生而爲之參佐以奬逆哉此必無之事也然則先<lb/>
生庚子至都何耶曰先生飮酒詩言遠遊言飢驅言營一<lb/>
飽則非仕事矣其言阻中途卽阻風規林事也是先生以<lb/>
遠遊至都耳乃瞭然者也先生辛丑赴假江陵何耶曰先<lb/>
生本傳曰州召主簿不就先生旣抱羸疾召主簿必以疾<lb/>
乞假至滿則赴之而終以疾辭故本詩言投冠言不縈好<lb/>
<pb n="KR4f0063_SBCK_002-6b"/>
爵是也先生江州人州召主簿應赴江州而赴江陵者是<lb/>
時桓元領江州刺史駐南郡是先生以辭主簿至江陵耳<lb/>
亦瞭然者也合前後觀之先生不汙於元可信矣而斗南<lb/>
於千餘載之後誣之誠何心哉是故先生爲鎭軍參軍當<lb/>
以文選李善注元興三年甲辰參劉裕軍爲是裕建義旗<lb/>
先生從之故自題始作蓋幸之也其經曲阿則裕本始事<lb/>
丹徒當更有收集之事耳庚子辛丑先生未仕則辛丑遊<lb/>
斜川癸卯懷古田舍二詩俱可通不必如斗南改辛丑爲<lb/>
辛酉改癸卯爲辛卯矣宋人讀書好武斷斗南至改年歲<lb/>
以就之可謂怪誕之甚者矣季長辨正他日當更求閱不<lb/>
<pb n="KR4f0063_SBCK_002-7a"/>
　知與敬所見同異何如也<lb/>
<pb n="KR4f0063_SBCK_002-7b"/>
靖節集書後二<lb/>
宋書傳靖節先生言自以曾祖晉世宰輔恥復屈身後代<lb/>
自高祖王業漸隆不復肯仕南史亦同此言此得先生之<lb/>
心矣然未悉當日事勢也何也先生生于晉哀帝興甯三<lb/>
年及壯當安帝之初其時王國寶司馬元顯桓元相更代<lb/>
故先生無宦情一起爲州祭酒卽自免去徵主簿不就蓋<lb/>
不欲與諸人之難也至元興二年桓元簒位三年劉裕復<lb/>
京邑行鎭軍將軍追桓元過潯陽先生乃爲其參軍年四<lb/>
十矣先生附義旗而起以劉裕爲可安晉室耳明年劉裕<lb/>
從兄劉惟肅爲建威將軍先生爲其參軍其秋卽令彭澤<lb/>
<pb n="KR4f0063_SBCK_002-8a"/>
敬思先生與劉穆之王宏徐羨之謝晦同在劉裕幕府其<lb/>
差池不待言而劉裕之懷異志穆之等之附裕先生必微<lb/>
窺得之于是晉室之安無可望故自鎭軍參建威自建威<lb/>
令彭澤然後脫然遠去永遂其不臣二姓之志耳先生去<lb/>
官時劉裕尙未執政以爲王業漸隆者非其實矣先生處<lb/>
已之高見機之決進退之裕皆于此可見其詩淸微通澈<lb/>
雄厲奮發如其人如其人焉楊吳江夢孫亦潯陽人徐知<lb/>
誥表爲秘書郞夢孫乞天長令去其庶幾聞先生之風者<lb/>
歟<lb/>
<pb n="KR4f0063_SBCK_002-8b"/>
陶靖節集書後三<lb/>
敬嘗遊廬山求所謂栗里者得之其地西南距柴桑東北<lb/>
望上京廬山之陽谷也先生始居上京後遷柴桑暫居栗<lb/>
里復還柴桑年月遺落前人考求頗未當敬就晉書本傳<lb/>
並先生詩文推正之遊斜川詩在辛丑懷古田舎詩在癸<lb/>
卯是辛丑至癸卯先生尙居上京無疑甲辰夏爲鎭軍參<lb/>
軍乙巳春遷建威參軍其秋乃令彭澤爲鎭軍詩言與田<lb/>
野疎言返班生廬爲建威詩言田園夢想言懷歸舟皆未<lb/>
遷居之言也本傳先生謂親朋曰聊欲絃歌以爲三徑之<lb/>
資可乎歸去來辭曰三徑就荒曰攜幼入室葢先生未赴<lb/>
<pb n="KR4f0063_SBCK_002-9a"/>
縣時遷家累於柴桑當乙巳之秋至冬罷彭澤遂居之歸<lb/>
田園詩言宅言屋言後園言堂前卽柴桑宅也還舊居詩<lb/>
則自柴桑偶還上京故言周故居而已以爲自彭澤還上<lb/>
京者非也若遷栗里乃在戊申之秋觀遇火詩移居詩可<lb/>
見乃倉卒事耳意其時故人龎通之等居栗里故先生往<lb/>
從之以爲在庚戌者亦非也且不久卽還柴桑觀庚戌西<lb/>
田詩丙辰下潠田詩亦可見也五柳館當在上京先生未<lb/>
仕時事歸云來館當在柴桑先生休官時事今栗里有二<lb/>
館後人之企附也夫古人之事往矣其流傳記載百不得<lb/>
一在讀書者委蛇以入之綜前後異同以處之葢未有無<lb/>
<pb n="KR4f0063_SBCK_002-9b"/>
間隙可尋討者若是則古人之事大著可由其事以求其<lb/>
心焉及古人之心大著可復引其心以斷其事此尙友之<lb/>
道也若任情肆意爲之雖今人朝夕共處之事且不能得<lb/>
要領矣况古人哉<lb/>
<pb n="KR4f0063_SBCK_002-10a"/>
<pb n="KR4f0063_SBCK_002-11a"/>
李氏三忠事蹟考証書後<lb/>
宜興李慶來鹿　采集其先世三忠事蹟爲考証一卷而<lb/>
以諸名人所爲傳志雜文冠之皆明永明王時殉節者也<lb/>
曰用楫官兵部侍郞肇高廉雷瓊巡撫拒<lb/>
大兵於合浦戰敗自沈於靈山之勞家池曰耒用楫同產<lb/>
弟官監軍道<lb/>
大兵敗李定國於肇慶耒走死德慶州曰頎用楫同姓祖<lb/>
父行官江西道監察御史與大學士吳貞毓等十八人謀<lb/>
召李定國誅孫可望可望遣其黨鄭國殺之隆安之馬塲<lb/>
謹案<lb/>
<pb n="KR4f0063_SBCK_002-11b"/>
本朝於明三王死事之臣悉仍其官予之諡所以勵名義<lb/>
也用楫耒抗顏行以死死而未及達其名於<lb/>
本朝議禮之官諡不及焉然其皎然之意如日月也若頎<lb/>
之死則有不可不詳辨者定國可望始皆流賊也繼皆張<lb/>
獻忠養子也其在賊無異也可望流入雲南貴州定國流<lb/>
入廣西皆奉永明王其歸朝亦無異也舎可望就定國於<lb/>
義何居焉葢當日者永明王再返肇慶可望邀秦王封先<lb/>
發難大罪一及走隆安可望下兵貴州脅乘輿大罪二擅<lb/>
殺嚴起恒楊畏知大罪三馬吉翔等謀畫堯舜禪授圖大<lb/>
罪四改國號易印文大罪五此五大罪皆不可赦者也可<lb/>
<pb n="KR4f0063_SBCK_002-12a"/>
望劇盜耳其勢不及王彌秦宗權於曹操司馬懿不能爲<lb/>
其奴隸也然而刼遷易衞殺人望加殊禮皆已爲之矣是<lb/>
故可望必誅者也欲誅可望非召定國不能十三鎭在湖<lb/>
南定國於隆安尙近宜召一湖南兵次第敗散定國能敵<lb/>
可望宜召二各降將朝暮反側定國知尊朝廷宜召三此<lb/>
三宜召皆不可易者也若是則永明王雖無詔書尙當以<lb/>
安國家利社稷爲之况當日之奉命行事哉自江介自立<lb/>
南服播遷諸臣多結黨藉援搆災煽亂馬士英倚黃得功<lb/>
而左良玉反於楚金堡主何騰蛟而鄭芝龍叛於閩吳楚<lb/>
之黨內訌黔粵之師外潰皆由私意彼此流禍無窮若召<lb/>
<pb n="KR4f0063_SBCK_002-12b"/>
定國一事則大義所在國統攸關非諸臣反覆者比也後<lb/>
此可望反於貴州遂降<lb/>
本朝定國始終求出永明王於緬甸不克而死若定國者<lb/>
其可謂晩葢者歟<lb/>
<pb n="KR4f0063_SBCK_002-13a"/>
朱贊府殉節錄書後<lb/>
南城朱茂才以六世祖新城贊府延忠殉節錄求士大夫<lb/>
記載歌詠之茂才從祖父新城校官元錫所撰也徴傳于<lb/>
敬敬吿以大傳非文集體復徴書事敬吿以文集與府縣<lb/>
志不同若累累言忠節乃志體耳而茂才請不已遂取其<lb/>
錄書後歸之贊府聞李自成陷京師棄官後以不下髪被<lb/>
逼自殺其死正矣敬獨悲其未死時巳見夢於妻姜孺人<lb/>
言得從崇禎皇帝此忠臣魂魄死生一致而一家之中其<lb/>
誠足以相及之騐也江右前明殉節諸臣吉水李左都邦<lb/>
華宜春袁僉都繼咸峽江曾文淵櫻淸江楊東閣廷麟爲<lb/>
<pb n="KR4f0063_SBCK_002-13b"/>
最著諸君子忠謀亮節照耀寰宇贊府以位卑所行無他<lb/>
表見然歸命君父如水之百折必東與諸君子艱危戰守<lb/>
死而猶視豈有異耶士大夫幸生平世當求贊府所以能<lb/>
自立之故則知伊周可與龍逢比干易地而所成之事其<lb/>
大小高卑於性分葢無二焉<lb/>
<pb n="KR4f0063_SBCK_002-14a"/>
卓忠毅公遺稾書後<lb/>
瑞安林監州從炯蒐次卓忠毅公遺稾并附各文及詩之<lb/>
傷忠毅者爲三卷刻之而徴辭於敬敬以名與忠毅同不<lb/>
敢附於篇末監州謂古者旣塟而諱恐傷生者之心耳非<lb/>
如字之尊名後世不達此指以不斥名爲禮傎矣又諱必<lb/>
及其世今已去忠毅四百餘年且非臨文之義敬遂不敢<lb/>
辭謹按忠毅授命於建文四年其生平經濟氣節前人已<lb/>
表章之如日月之著矣敬所惜者劉忠愍所作原傳載忠<lb/>
毅著述有遺書十卷詩文五十卷今止存數十首忠毅門<lb/>
人黃潮光所作年譜行狀今悉不存夫古之大人具葢世<lb/>
<pb n="KR4f0063_SBCK_002-14b"/>
之氣全不世出之節者其生平無不謹小愼微事事得其<lb/>
所處若跅弛之士感激一旦竟成其名史書及府縣志紀<lb/>
錄則有之必不能千百年之後人人變色動容有一百折<lb/>
不屈之人如在其心如出其口若忠毅方學士鐵尙書者<lb/>
也故敬嘗喜於詩文集求古人性情之所在年譜行狀求<lb/>
其瑣屑不經意之事以觀其學問之所至而惜乎忠毅之<lb/>
竟歸散落也李將軍名將子長記其被獲卧兩馬間張都<lb/>
督百戰保江淮退之記其不忘名姓段太尉手擊朱泚子<lb/>
厚記其鬻馬償債皆其人精神意氣流露於不及覺者故<lb/>
可以爲觀人之法忠毅本學宋儒其言行必精密有步驟<lb/>
<pb n="KR4f0063_SBCK_002-15a"/>
而竟無可考証豈不重可惜哉然忠毅遺文遺蹟雖散落<lb/>
幸有此數十首及忠愍所作原傳讀者能一一推之未嘗<lb/>
不可以測忠毅此後監州其益蒐次之或更有所得則益<lb/>
幸也<lb/>
<pb n="KR4f0063_SBCK_002-15b"/>
<pb n="KR4f0063_SBCK_002-15b"/>
維摩詰經書後<lb/>
此經亦鳩摩羅什所譯大乘經史稱與釋道安相合白太<lb/>
傅曰證無生忍造不二門住不可思議解脫莫極於維摩<lb/>
經葢指其中精語言之行文則弇陋平襍不足觀也其經<lb/>
之全恉在注明維摩詰示疾爲緣起葢佛敎人出家而維<lb/>
摩詰以居士見身故此經佛道品言煩惱泥中有衆生起<lb/>
佛法乃卽病與藥耳然執藥治病藥卽病矣故下章入不<lb/>
二門品盡掃除之所以爲大乘經也如此義諦惟佛地位<lb/>
能决之諸弟子並大菩薩豈任問此疾耶葢全恉皆出於<lb/>
佛而筆授者非過量人雖釋道安鳩摩羅什無如之何也<lb/>
<pb n="KR4f0063_SBCK_002-16a"/>
<pb n="KR4f0063_SBCK_002-17a"/>
楞伽經續書後<lb/>
盍亦觀車之行於大塗乎引而之乎千里者馬也視乎險<lb/>
夷曲直者人也其載則車也人之心譬之車而載與人馬<lb/>
皆具焉是故性之五情之七心之載也知爲心之人能爲<lb/>
心之馬善不善爲心之險夷曲直其至爲心之千里若是<lb/>
者盍亦觀車之行於大塗乎性善者也情善而之乎不善<lb/>
者也知之體洞然無善無不善者也而其用能知善不善<lb/>
能之體充然可以爲善可以爲不善者也而其用或專於<lb/>
善或專於不善是故孟子性善之言以性言性而舉其全<lb/>
荀子性惡之言以情言性而要其末揚子善惡混之言以<lb/>
<pb n="KR4f0063_SBCK_002-17b"/>
情言性而混其末與初韓子性有三品之言以知能之用<lb/>
言性而忘其體惟浮圖之言則能舉知能之體焉而能者<lb/>
有畔岸者也故多舍能而言知曰常惺惺曰活潑潑皆知<lb/>
之體也以此爲性故其言曰性無善無不善程子朱子引<lb/>
常惺惺活潑潑之說而附之以儒言失其旨矣此經六識<lb/>
分見第七識合見第八識爲性海皆由知之用以推極知<lb/>
之體六識第七識卽楞嚴生死根本也第八識卽楞嚴常<lb/>
淸淨體也其義宏深浩渺細極無際大含無涯陽明先生<lb/>
終身言良知無出是範圍者其徒雖屢變他說又何從出<lb/>
之哉故其言曰良知包括天地夫知之體宏深浩渺如是<lb/>
<pb n="KR4f0063_SBCK_002-18a"/>
若於能之體尺寸推之必有可敵楞伽斯義者而惜乎律<lb/>
家所言不能盡也<lb/>
<pb n="KR4f0063_SBCK_002-18b"/>
<pb n="KR4f0063_SBCK_002-18b"/>
壇經書後一<lb/>
大通禪師偈曰時時勤拭拂不使惹塵埃大鑒禪師反之<lb/>
曰本來無一物何處惹塵埃今壇經所言皆拂拭之功何<lb/>
耶蓋圓頓漸三敎未有不終身拂拭者也未悟之先拂拭<lb/>
導之旣悟之後拂拭養之宗門宿德皆如此然滯於拂拭<lb/>
有漏之因耳故大鑒以無一物救之滯於無一物亦有漏<lb/>
之因耳故大滿以未見性救之湼盤經言佛性常諸法無<lb/>
常大鑒乃言佛性無常諸法有常皆以解黏去縛而已惟<lb/>
如此方可以言拂拭之功壇經所言非止爲接引初機設<lb/>
也<lb/>
<pb n="KR4f0063_SBCK_002-19a"/>
<pb n="KR4f0063_SBCK_002-20a"/>
壇經書後二<lb/>
大鑒禪師臨涅槃次傳授之世自摩訶迦葉尊者至菩提<lb/>
達摩尊者凡二十有八而吉迦夜所譯付法藏記止二十<lb/>
四至師子尊者而絶宋沙門契嵩據三藏記著傳法正宗<lb/>
論定爲二十八祖是矣然契嵩咎彌遮伽多等七尊者無<lb/>
師弟子傳授之義則非也敬觀佛書記師弟子傳授大約<lb/>
附會成之甚鄙誕不可訓不止如朱子所詆用中國音韻<lb/>
聲律而已浮圖稍有識力如元沙備徑山果必不爲是言<lb/>
况諸尊者之超然哉故壇經止次其世無綴辭焉後之人<lb/>
可以無惑於附會之說矣<lb/>
<pb n="KR4f0063_SBCK_002-20b"/>
<pb n="KR4f0063_SBCK_002-20b"/>
文衡山先生詩册跋<lb/>
陽曲李巽宇同年藏文衡山先生詩稿四册揭陽鄭總制<lb/>
家故物也曾歸眞定梁蕉林相公總制官直隸故歸總制<lb/>
凡爲古近體詩若干首皆淸瀏雋上書法則出入顏褚極<lb/>
率意處皆有法可尋眞蹟也古大家名家所作自性情流<lb/>
出故生氣坌涌大小高下如其人之生平贗者支支節節<lb/>
爲之則索然矣衡山先生託志高尙而此册有不可遏如<lb/>
之勢朱子讀陶詩而歎其凌厲葢隱士匈中之氣皆如是<lb/>
也夫事功較之文章異矣然未有不本之性情者總制以<lb/>
治才著乾隆中蕉林相公在<lb/>
<pb n="KR4f0063_SBCK_002-21a"/>
聖祖朝委蛇黼黻極一時之盛二人匈中其亦有不同於<lb/>
俗未易以淺近窺測者歟巽宇必以敬之言爲不謬也巳<lb/>
<pb n="KR4f0063_SBCK_002-21b"/>
黃石齋先生手札跋<lb/>
汀州伊墨卿太守藏石齋先生手札一通與熊魚山書也<lb/>
詳書中所言當在崇禎九年先生起官之後時魚山以事<lb/>
降官牢落在外故辭多隱約耳書後歸心丹訣其有所託<lb/>
而爲之歟古者忠義之士如顏平原及先生皆學仙而得<lb/>
明騐於授命之日者也富鄭公丹訣一匣康節舉而焚之<lb/>
曰先去一大病善學古人者可以互觀焉<lb/>
<pb n="KR4f0063_SBCK_002-22a"/>
<pb n="KR4f0063_SBCK_002-23a"/>
醴泉銘跋<hi>佚</hi>
<pb n="KR4f0063_SBCK_002-23b"/>
<pb n="KR4f0063_SBCK_002-23b"/>
張子實臨徐俟齋尺牘書後<lb/>
右陽城張子實臨俟齋先生尺牘并三家跋語作一卷敬<lb/>
愛其雋宕淸超假歸案頭一月餘第八行爲下食婢汙損<lb/>
數宇不可治因書後歸之敬今秋至南昌首見左忠毅史<lb/>
忠正手札次見董文敏初入翰林時家書次見俟齋尺牘<lb/>
皆眞跡也忠毅之言如苦行沙門眼超語峻必證上果忠<lb/>
正處分軍事謹密當事機俟齋隨手作書莊語謔詞具見<lb/>
格調如接王劉諸人談嘯文敏皆家常語耳劉豫州聞之<lb/>
當自卧百尺樓上矣於此見士大夫性分風尙各有所近<lb/>
而所處之世緩急治亂亦可尙論焉忠毅忠正手札藏桐<lb/>
<pb n="KR4f0063_SBCK_002-24a"/>
　城左氏俟齋尺牘查守樗自廣東攜歸京師文敏家書爲<lb/>
　子實所藏因并識之<lb/>
<pb n="KR4f0063_SBCK_002-24b"/>
記蘇州本湻化帖<lb/>
嘉慶十一年十月敬在南昌於彭臨川處見板本湻化帖<lb/>
十卷卷數下有臣王著摹四字檢卷後仍摹奉聖旨摹勒<lb/>
上石篆書則卷數下四字爲賸矣士大夫必不至此其爲<lb/>
市井所爲僞本無疑十四年八月復於南昌見之知爲瑞<lb/>
州吳司馬故物後至京師見多鬻之者旋過蘇州則賈人<lb/>
以數帙炫賣焉然後知爲蘇州本也六研齋筆記王文肅<lb/>
所藏湻化帖卷數下四字與此同又第二卷鍾繇書第三<lb/>
卷孔琳之書增多處亦同惟文肅本裂文八處此本或見<lb/>
或不見文肅本莆田陳知古王俊刻等字此本皆無之據<lb/>
<pb n="KR4f0063_SBCK_002-25a"/>
此則此本爲翻刻文肅本亦無疑文肅於此事雖未見深<lb/>
嗜其家庭門館多知者何至弆此贗物豈賈人先饋之爲<lb/>
聲價歟抑文肅好廣而漫購之歟文肅本鈎摹不知何如<lb/>
吳司馬本俗則甚然尙是百年前拓本今市中本則更下<lb/>
也<lb/>
<pb n="KR4f0063_SBCK_002-25b"/>
上董蔗林中堂書<lb/>
中堂大人閣下敬前在都不及見吾宗宛平君宛平君有<lb/>
孤女二人中堂爲猶子娶其少者敬欽風義之日久矣然<lb/>
處卑賤不願自通於左右後令富陽爲中堂鄕縣以禮至<lb/>
邸第一投謁而中堂辱存之侍坐之頃妄測淵雅之衷宏<lb/>
通之量葢庶幾唐之張子夀宋之王子明者是用益不敢<lb/>
苟然致獲咎於大君子葢十五年之間未嘗一日忘未嘗<lb/>
一事干此則敬之所以自立於天下士大夫而中堂之所<lb/>
深知深知者也雖然上之於下也知其識知其才知其守<lb/>
皆有迹可求者也故雖以卿相之尊欲知草茅初進之士<lb/>
<pb n="KR4f0063_SBCK_002-26a"/>
難矣而實易下之於上也有奏狀之言有<lb/>
制<lb/>
詔之辭有<lb/>
朝議之公有輿論之詳易矣而實難何也彼在上之庸淺<lb/>
者葢亦有之矣而不爲庸淺者識至遠而不見其識才至<lb/>
大而不見其才守至堅而不見其守皆無迹可求者也而<lb/>
以庸淺測之則惡乎知惡乎不知是以敬之於中堂不敢<lb/>
以庸淺測之則請言敬之所能測者曩者敬以官事久羈<lb/>
浙中中堂歸富陽一切以古禮自處而人人所道者入官<lb/>
寺如甘甯過里中如石建敬以爲此自好者所能不足以<lb/>
<pb n="KR4f0063_SBCK_002-26b"/>
見中堂敬所竊窺者其時海內無事而中堂獨居念之深<lb/>
念之至深處若忘行若遺在堂則循階在室則繞柱且中<lb/>
堂立朝素不以辭色從人者及自富陽至天津至京師而<lb/>
不惜委蛇行之行之而無所圖則向之念之深念之至深<lb/>
者何爲也行之而有所圖則向之念之深念之至深者何<lb/>
不聞一親者之與聞一智者之與議也及數年之後<lb/>
朝廷施大賞用大罰而後使敬渙然而意得之此則中堂<lb/>
之不見其識不見其才不見其守有如是也然而敬尙不<lb/>
敢信以爲如是也及往歲侍坐微及古今相業有旋乾轉<lb/>
坤者中堂悚然惕然言何敢承何敢承而後益信爲必如<lb/>
<pb n="KR4f0063_SBCK_002-27a"/>
是也敬所能測中堂者此一事耳而已如是推之則中堂<lb/>
輔佐<lb/>
兩朝垂四十年其中識之遠才之大守之堅而無迹可求<lb/>
者豈易更僕數哉豈易更僕數哉敬生有狂名而所守皆<lb/>
獧者之事惟好觀古今之大人察其人人之所不諒者此<lb/>
則分外之想分外之志其世人所謂狂歟然性之所喜不<lb/>
能以已敬座主戴文端公於中堂淵源最近道義最深其<lb/>
忠愛勤勞亦有深隱不可驟識如中堂者敬文稿上書一<lb/>
首神道碑文一首庶幾得其大凡不可不呈之中堂古者<lb/>
語必以類故詳敘敬之所以測於中堂者以先之惟畱意<lb/>
<pb n="KR4f0063_SBCK_002-27b"/>
焉正月十八日惲敬謹上<lb/>
<pb n="KR4f0063_SBCK_002-28a"/>
<pb n="KR4f0063_SBCK_002-29a"/>
上舉主笠帆先生書<lb/>
笠帆先生閣下前者旌斾自江西移湖南士聚於庠商吿<lb/>
於市民要於野願一叩首馬前先生豈人人被之澤以要<lb/>
結之哉心之所及足以相信有如是也而其中能詩文者<lb/>
復揄揚其事以獻之左右先生亦深慰藉之後敬追隨至<lb/>
九江先生問獨無詩若文以言别之故敬對而未悉也古<lb/>
者贈送詩若文多規戒之辭至明而盡出於諛悅葢不問<lb/>
其人若何而皆有以諛之悅之者其升擢朝覲則諛悅之<lb/>
辭從同同是故敬集中無是也且詩文集序及題辭亦無<lb/>
之何也五尺之童未知丁倒卽有集此誑科第耳遺種之<lb/>
<pb n="KR4f0063_SBCK_002-29b"/>
叟萬事瓦裂亦有集此無聊賴耳富貴酣養欲爲淸流亦<lb/>
有集此乘豪橫耳序者纍纍焉題辭者纍纍焉一言以爲<lb/>
知一言以爲不知此不必更附其後也况禍福之端一人<lb/>
造之一人當之已末不稱本若以從他人豈不大可惜哉<lb/>
是故敬集中亦無是也先生文章事業出於人人不在鯫<lb/>
生之揄揚敬事先生與人人殊不在隨人人爲揄揚故先<lb/>
生之去亦無之惟先生之去亦無之而後四海之大百年<lb/>
之久無有再以贈送之詩若文責敬者而集中之義例遂<lb/>
如金城之不可攻湯池之不可越矣然而有白之先生者<lb/>
故九江之對請以書進幸得畢其辭焉蘇子由曰古之君<lb/>
<pb n="KR4f0063_SBCK_002-30a"/>
子不用於世必寄於物以自遣敬之庸劣不敢附於古之<lb/>
君子霑竊微祿近二十年不敢謂不用於世然今之天下<lb/>
人才衆矣任鈞軸者有人任疆埸者有人任河渠者有人<lb/>
任漕輓者有人任百執事者有人皆循循然奉功令赴期<lb/>
會較其貴賤則有相懸者矣論其賢不肖之相去其間豈<lb/>
能以寸哉是何也世亂則才勝法世治則法勝才太平旣<lb/>
久無異政無殊俗豪傑與凡庸同功正直與詭隨並譽如<lb/>
洪鑪熾則金鐵雜投而皆鎔大海泛則淨穢疾下而同化<lb/>
也若是則敬雖服卑官二十年豈敢謂用於世卽等而上<lb/>
之再等而上之又豈敢謂用於世哉若是則寄於物以自<lb/>
<pb n="KR4f0063_SBCK_002-30b"/>
遣之說敬何敢辭焉且夫操觚之臂可引六鈞習於射也<lb/>
超距之足可越三丈習於踊也測理之心可達于聖習於<lb/>
文也敬自能執筆之後求之於馬鄭而去其執求之於程<lb/>
朱而去其偏求之於屈宋而去其浮求之於馬班而去其<lb/>
肆求之於敎乘而去其罔求之於菌芝步引而去其誣求<lb/>
之於大人先生而去其飾求之於農圃市井而去其陋求<lb/>
<hi>之於</hi>恢奇弔詭之技力而去其詐悍淘汰之播揚之摩揣之<lb/>
釁沐之得於一是而止是故質諸鬼神而無疑百世以俟<lb/>
聖人而不惑竊有志焉而未逮也<lb/>
本朝作者如林其得正者方靈皋爲最下筆疎樸而有力<lb/>
<pb n="KR4f0063_SBCK_002-31a"/>
惟敘事非所長再傳爲劉海峯變而爲淸宕然識卑且邊<lb/>
幅未化三傳而爲姚姬傳變而爲淵雅其格在海峯之上<lb/>
焉較之靈皋則遜矣其餘諸子得固有之不勝其失也是<lb/>
固有之不勝其非也敬才駑下終其身而已矣若夫文之<lb/>
堅毅者必能斷文之精辯者必能謀文之有始終者必能<lb/>
持正則所謂鈞軸彊場河渠漕輓百執事葢無二道焉然<lb/>
或寓之文而充然寓之事而未必不欿然者則又存乎其<lb/>
人存乎其時而巳敬非敢自矜也茫茫千古如驅羊如履<lb/>
狶如害馬不力辯焉則此事皆爲謬種矣惟先生諒之八<lb/>
月二十一日惲敬謹上<lb/>
<pb n="KR4f0063_SBCK_002-31b"/>
<pb n="KR4f0063_SBCK_002-31b"/>
上舉王陳笠帆先生書<lb/>
笠帆先生閣下本月十六日接奉鈞諭辭恉精審以敬爲<lb/>
可敎而諄諄示之言藝如是言事言道必悉如是此古人<lb/>
所以能日進之道也而簡末及于亭孝廉則知幕府賓從<lb/>
皆見敬前書而幸正之先生知交遍海內幕府之盛幾於<lb/>
裴丞相錢畱守敬以言藝進當始終盡其愚并以質之諸<lb/>
君予焉書日之法始於尙書而詳於春秋春秋書魯大夫<lb/>
之卒穀梁言日者正也不日者惡也公羊則以不日爲遠<lb/>
今考公子牙以後二十三人賢與不肖卒皆日則不日者<lb/>
以遠失之公羊爲是故古者金石文卒皆書日也左傳衆<lb/>
<pb n="KR4f0063_SBCK_002-32a"/>
父卒公不與小斂故不書日孔疏以季孫行父等證之是<lb/>
君臨宜日也文端碑書甲寅<lb/>
皇上親臨喪次其法本此至<lb/>
賜諡<lb/>
賜祀賢良<lb/>
賜祭春秋無明文可比然不日則疑於與<lb/>
臨喪同日矣故謹書之春秋於喪之歸皆書日桓公昭公<lb/>
是也故文端之喪至南昌亦謹書之塟之日不日公羊有<lb/>
渴塟漫塟之說而以不日爲正然春秋書魯公之塟夫人<lb/>
之塟各十皆日則他國之不日者亦以遠矢之非如公羊<lb/>
<pb n="KR4f0063_SBCK_002-32b"/>
之說也故文端之塟亦謹書之數條皆金石文通例也若<lb/>
書三代封贈之法其以一筆書者必官封無異焉今筤圃<lb/>
先生有官階不可沒彭太夫人受夫封亦不可沒是以前<lb/>
後詳書而中以如曾祖如曾祖妣變文以隔之此亦金石<lb/>
文通例也其所以必三代排比書不合書有官無官有封<lb/>
無封而一筆以封贈結之者抑更有說此文自嘉慶元年<lb/>
至如公式以日排比書舉人中書以文端之年排比書<lb/>
賜及第以後以<lb/>
國家年號排比書而於<lb/>
賜及第書文端之年爲上下轉捩葢前後數百言皆排比<lb/>
<pb n="KR4f0063_SBCK_002-33a"/>
法以見謹也若書三代獨不排比則爲文體不純矣史記<lb/>
漢書有排比數千言者其後必大震蕩之此文實在前虛<lb/>
在後所以如此者因通篇不書文端一事故用排比法敘<lb/>
次家世科名官位然後提筆作數十百曲皆盤空擣虛左<lb/>
囘右轉令其勢稽天匝地以極震蕩之力焉此法近日諸<lb/>
家無人敢爲亦無人能爲也東坡司馬公神道碑虛在前<lb/>
實在後所以如此者由一切事業不足以盡文正故竭力<lb/>
推闡在前後列數大事止閒閒指示如浮雲如小石此文<lb/>
正人之大東坡手筆之大也文端雖賢必不敢自儕古人<lb/>
敬才弱不敢犯東坡因顚倒其局用之至變化則竊取子<lb/>
<pb n="KR4f0063_SBCK_002-33b"/>
長嚴整則竊取孟堅也自南宋以後束縛修飾有死文無<lb/>
生文有卑文無高文有碎文無整文有小文無大文韓子<lb/>
詩曰想當施手時巨刃摩天揚南宋以後止於水航之尺<lb/>
寸粗細用心而不想施手時故陵夷至此也婦人稱太始<lb/>
於太姜太任太姒戰國始見太后之稱漢晉以來有太夫<lb/>
人之稱其夫在不稱太乃定制於北宋至今沿之而夫婦<lb/>
皆亡則仍不稱太與厯代升祔不稱太同文端爲修撰之<lb/>
時筤圃先生夫婦相繼而逝故封一品時應去太字于亭<lb/>
之言是也如尙有未當祈卽續示爲幸十月十一日惲敬<lb/>
謹上<lb/>
<pb n="KR4f0063_SBCK_002-34a"/>
<pb n="KR4f0063_SBCK_002-35a"/>
答伊揚州書<lb/>
秋水先生閣下不見二十餘載矣天下不過此數人耳何<lb/>
日忘何日忘今年在椒邱舟中得二月二十二日書喜甚<lb/>
開椷讀之知在粵東見敬文稾過蒙奬借不安殊甚惲子<lb/>
居他日何以副朋友之所期耶不日進卽日退恐文質無<lb/>
所底愧見諸君子則今日之詅癡符亦終歸於覆醬瓿貯<lb/>
敝筐而已藹如其言昱如其光皦如其音先生視敬有一<lb/>
焉否也淸夫徴士時時於往來中知其爲人其文必有過<lb/>
人者往歲敬北下章江先生爲故人子所發書並淸夫徵<lb/>
士集均未寄到至下籖之說敬何人斯敢當斯語然有可<lb/>
<pb n="KR4f0063_SBCK_002-35b"/>
復之先生者曹子建云後世誰相知定吾文劉彥和云善<lb/>
爲文者富於萬篇貧於一字歐陽永叔文成卽黏壁時時<lb/>
讀之蘇子瞻用事必檢出此數人者其用心可以觀矣是<lb/>
故文者私作也必以公行之文者藝事也必以道成之固<lb/>
有賢人君子窮極精慮之所作述而一得之士可以議之<lb/>
者然則淸夫徵士之集敬請得因先生之言而一一籖之<lb/>
天下當不以爲僭也已敬於孟詞爲鄕試同年生孟詞卒<lb/>
後未聞其一事心嘗恤然其生平學問又未得其要領所<lb/>
命云云皆敬心中所朝夕念也然如何而可以不負孟詞<lb/>
惟復命之聞先生明歲有江右之行當可作數日遊所欲<lb/>
<pb n="KR4f0063_SBCK_002-36a"/>
言者無窮極也七月初七日惲敬謹復<lb/>
<pb n="KR4f0063_SBCK_002-36b"/>
<pb n="KR4f0063_SBCK_002-36b"/>
答伊揚州書二<lb/>
秋水先生閣下前奉韶州手書七月中作復并文稾四部<lb/>
由瑞金楊茂才國芸寄李汀州處矣如未達可向署瑞金<lb/>
邵君促之甚便也八月下旬淸夫徵士之少君蘭芳來寓<lb/>
手書并淸夫文集一部始知遲遲之由蘭芳事已與料理<lb/>
矣敬前復書蘭芳錄本奉呈想已達也淸夫爲今之作者<lb/>
先生來書何言之謙耶貴省近日古文推朱梅厓先生淸<lb/>
夫得之梅厓梅厓始終學韓公者也大抵韓公天質近聖<lb/>
賢豪傑而爲文從諸經諸子入故用意深博下筆奧衍精<lb/>
醇梅厓止文人而爲文又從韓公入故詞甚古意甚今求<lb/>
<pb n="KR4f0063_SBCK_002-37a"/>
鍊則傷格求遒則傷調自皇甫持正李南紀孫可之以後<lb/>
學韓者皆犯之然其法度之正聲氣之雅較之破度敗律<lb/>
以爲新奇者已如負靑天而下視矣淸夫猶是也敬與淸<lb/>
夫所學不同若强淸夫之文以從敬是猶毁鼎彝而鑄刀<lb/>
劒舍琴瑟而聽鼓鼙後者未成先者已棄鄙意欲於其目<lb/>
録之不劃一者齊之稱謂之不相當者易之當時語之不<lb/>
合法者删之如是而已望寓書淸夫視所見同否也九月<lb/>
初五日惲敬謹復<lb/>
<pb n="KR4f0063_SBCK_002-37b"/>
答伊揚州書三<lb/>
秋水先生閣下前月得舍弟書知過嶺修謁重蒙嘉惠感<lb/>
謝感謝舍弟蹉跎二十年不得已請書於先生從此或有<lb/>
遇合以成其用皆先生之賜也目下尙在瑞金望後方可<lb/>
至章門所賜家南田畫未得展玩而心之欣然已不成寐<lb/>
矣惠書舍弟先附來昨又得九月二十七日書所以慰藉<lb/>
期待敬者良厚不敢當不敢當敬近日觀尹河南范忠宣<lb/>
所以處患難之言褊心暴氣似有銷釋之漸其餘世事俟<lb/>
大定後與世之大君子權之不敢求進亦不敢言退也光<lb/>
祿公人倫模楷專立祠堂頌述功德敬得附名其間可謂<lb/>
<pb n="KR4f0063_SBCK_002-38a"/>
幸甚惟來示命以作記敬思記體謹嚴唐宋諸名人雖破<lb/>
體爲之不過抑揚唱歎以遠神激蕩而已氏族官位旣不<lb/>
能詳列學問事功又不能實載是以改作祠堂碑銘可以<lb/>
用大筆發揚用重筆結束太夫人祔廟亦於體得書矣先<lb/>
生必以爲宜然宜然也古者講學之人祠堂記多稱號稱<lb/>
先生今用祠堂碑例宜稱官稱公至惠州之事例不宜書<lb/>
太夫人生平之事例不宜書孫曾銜名例不宜書先生亦<lb/>
必以爲宜然宜然也道學異同若入碑文中少涉筆則不<lb/>
透徹多涉筆則辨體論體矣不涉筆則通篇之文如玉巵<lb/>
無當玉盤缺角故起首推明朱子之學後列<lb/>
<pb n="KR4f0063_SBCK_002-38b"/>
高宗之諭及文恭之論君友共証明之遞入銘中可以縱<lb/>
橫往來使銘辭瀏然確然與碑文相照耀乃變法中正法<lb/>
也鄙意如是必屑屑自明者敬以後學爲先進作碑文庶<lb/>
幾愼之又愼或免咎戾先生亦必以爲宜然宜然也敬爲<lb/>
飢寒所迫秋來又病腰脚明春得暇淸夫之文當卒業焉<lb/>
或天假之縁得朝夕晤對則可益盡其愚淸夫必不鄙夷<lb/>
之也龔西原署瑞州周雨亭署南昌同知皆時見巳致盛<lb/>
意矣方茶山在遠未得見也冬寒一切爲道自重不宣十<lb/>
月初五日惲敬謹復<lb/>
<pb n="KR4f0063_SBCK_002-39a"/>
<pb n="KR4f0063_SBCK_002-40a"/>
答伊揚州書四<lb/>
秋水先生閣下二十二日舍弟自瑞金至南昌盛言先生<lb/>
兄弟之樂子姓之謹精神之固問學之勤爲之欣然可以<lb/>
觀所養矣又言秋水園古樹數章修篁數十畝池館位置<lb/>
得疎宕之意兼有近石遠山引人着勝先生何修而得此<lb/>
耶敬在千里外已神游化人之宮矣能繪一圖來當以小<lb/>
賦或小記償之庶幾此山之靈欣然解顏也所惠香山老<lb/>
人畫是其晚年之筆意境超遠體勢雄厚皆以篆籒法爲<lb/>
之惜神已敗矣縁懸挂積年爲塵土所侵裝潢家又以低<lb/>
手壞之也敬過眼雲烟幾數千軸大約以俗冒雅者貴以<lb/>
<pb n="KR4f0063_SBCK_002-40b"/>
雅箴俗者賤以邪干正者賞家多以正排邪者賞家少小<lb/>
道尙如此如何奈何光祿公祠碑銘先生當自書之或用<lb/>
靑石大碑四統如表忠觀碑書徑三寸字四圍以石柱石<lb/>
押束置一處可得五百年不毁五百年後必有再刻之者<lb/>
如此則此碑之獨雄宇內無窮期也先生銜名例應直書<lb/>
已書之矣今人作文卽不書名一節已成大謬也光祿公<lb/>
之曾祖司鐸何地望示知可塡入拙集中不宣十一月二<lb/>
十五日敬謹上<lb/>
<pb n="KR4f0063_SBCK_002-41a"/>
答趙靑州書<lb/>
味辛先生閣下往歲在鄕郡敬將返江右而先生有關中<lb/>
之行千里饑驅彼此同之所慮者敬少壯於先生江右一<lb/>
水可通無多勞勩先生則未免車馬之苦耳今歲十月得<lb/>
印山大兄書知道體違和有南轅之意尙未深悉十二月<lb/>
中孟巖廉使詣部始知其詳并得手書知左手足枯重急<lb/>
切未愈昔之名人多有此疾當由性情耿介中懷時有所<lb/>
不然又多危坐讀書血氣不行所致然關右風高可愈積<lb/>
濕何遽至如此將毋爲甚寒所中耶若是則湯散不可專<lb/>
補血氣也先生自作輓匾輓聯雖佳甚然豈得便議此自<lb/>
<pb n="KR4f0063_SBCK_002-41b"/>
靖節自作輓歌近代名人沿結習爲之或數十年後尙康<lb/>
强逢吉不幾於欺謾當世後世耶閱書至此當乙之以一<lb/>
笑愈疾可也敬嘗觀之古人其畜道德能文章者饑寒之<lb/>
外復多變故或家室違異或朝廷歧阻或毁敗於讒譏或<lb/>
展轉於疾病使厯睽變之人情發幽沈之已志故一旦事<lb/>
權會屬則智力所詣適中機牙而牢落一生者其遺文逸<lb/>
事法書名畫皆能曲折精微鴻懿絶特不類乎人人之所<lb/>
爲孟東野曰身病始知道道尙可進其他所得甯有旣哉<lb/>
甯有旣哉大集之序乃後死之事比之元晏愧何敢當然<lb/>
元晏之才實不及太沖當時皆耳食耳茫茫天下作者幾<lb/>
<pb n="KR4f0063_SBCK_002-42a"/>
人知者幾人此後先生卽不徵敬文敬亦有以報也續刻<lb/>
文稾於原刻多改正附呈一部祈是正之五月六日惲敬<lb/>
謹上<lb/>
<pb n="KR4f0063_SBCK_002-42b"/>
<pb n="KR4f0063_SBCK_002-42b"/>
與宋于廷書<lb/>
于廷孝亷仁弟足下獻歲擾擾過從未盡所欲言居陋意<lb/>
蕪致足下與漁橋登舟北行不及一執手迨正月垂盡因<lb/>
雨霽赴江干旌斾久已東發矣今年會試聞言路又先事<lb/>
及之當事者必加意束縛或藉此可得眞讀書人若是則<lb/>
足下及諸與敬相知者獲雋必倍蓰也敬近况如相見時<lb/>
家慈巳來章門子寬尙在吳城爲舉債計終恐無益耳西<lb/>
原太守時時來夏首可署撫州見懷詩淸宕可諷誦中引<lb/>
嵇中散事極相肖若戴九江事則鄭漁仲所誣也敬久欲<lb/>
雪此言今因足下詩輒分疏之案通志敘次小戴記斥之<lb/>
<pb n="KR4f0063_SBCK_002-43a"/>
曰身爲贓吏子爲賊徒而引漢書何武傳爲證敬求之漢<lb/>
人他書無有言九江事者故漁仲於何武傳之外亦未引<lb/>
他書今止據此分疏可無漏落傳曰九江太守戴聖禮經<lb/>
稱小戴者也行治多不法前刺史以大儒優容之及武爲<lb/>
刺史行部録囚徒有所舉以屬郡聖曰後進生何知乃欲<lb/>
亂人治皆無所决武使從事廉得其罪聖懼自免原文言<lb/>
多不法言得其罪未嘗言受贓也此如以意决事不守功<lb/>
令期會或過誤賞罰科斷乖背皆是觀刺史所舉九江尙<lb/>
敢廢閣殆倚聲望傲然爲之致積愆過而已不當二千載<lb/>
之後懸入以受贓使如漁仲言貢禹以職事爲府官所責<lb/>
<pb n="KR4f0063_SBCK_002-43b"/>
公孫宏以罪免皆可日受贓矣傳又曰後爲博士毁武於<lb/>
朝武聞之終不揚其惡而聖子賓客爲羣盜得繫廬江聖<lb/>
自以子必死武平心决之卒得不死原文言平心決之則<lb/>
武非縱盜也武非縱盜則九江之子非盜黨也此葢漢法<lb/>
連坐其子之賓客爲羣盜故子繫廬江縁漢人市好客名<lb/>
多通輕俠耳漁仲斥之曰賊徒如斥九江受贓失事實矣<lb/>
可哂也北宋以後儒者喜刻深而讀書又不循始終卽妄<lb/>
爲新論專以决剔前人瑕累爲快如諸葛忠武文中子皆<lb/>
詆毁無完膚况九江哉至明程篁墩拾漁仲謬說遂有罷<lb/>
祀之議廢已之耳目隨人之是非益可哂也冉子有聚斂<lb/>
<pb n="KR4f0063_SBCK_002-44a"/>
端木子貢貨殖南宮子容載寶而朝皆記載明確以親受<lb/>
業聖人不敢議於九江則正史所不書者以意加之儒者<lb/>
之言宜如是歟且九江父子果大惡則容贓吏袒賊徒蜀<lb/>
郡何君公何以爲賢刺史也敬前過栗里考陶靖節事知<lb/>
吳斗南言靖節仕桓元甚非事實今九江事得敬此書當<lb/>
大白矣如後此有數十年暇日當遇事爲古人分疏勿使<lb/>
漁仲諸人陷溺昔儒詿誤後學也近十二章圖說首服圖<lb/>
說兵器圖說已定稿寫畢當呈請是正三月十六日惲敬<lb/>
謹上<lb/>
<pb n="KR4f0063_SBCK_002-44b"/>
答張翰豐書<lb/>
翰豐仁弟足下爲別三載矣中間時一通問不盡欲言遼<lb/>
濶之忱如何能置春間書來乃聞蘭畦先生之訃近園孝<lb/>
廉亦前後書來事至於此奈何奈何然悠悠之人至欲歸<lb/>
咎診候藥物長安居眞不易矣五月中近園復有書來以<lb/>
志屬敬敬義無可辭辭則無以對蘭畦先生矣屬草稾之<lb/>
後有知舊者謂不宜作如是言宜言<lb/>
國家恩遇門地貴盛終世無過嗚呼知舊其愛敬者歟然<lb/>
此無過之志銘長安貴人能操筆墨者不下五百人何必<lb/>
江南惲子居千里嘔心起古之揭日月泣鬼神者而質其<lb/>
<pb n="KR4f0063_SBCK_002-45a"/>
然否也敬嘗謂南宋以後爲志銘者如塐畫工凡傳之師<lb/>
授之徒者知衣冠佩帶而巳他非所知也是故所爲顏閔<lb/>
之容無甚相遠也所爲飮光鶖子之容無甚相遠也爲志<lb/>
銘者官閥之外言其和於家言其勤於朝言其惠於朋友<lb/>
千百人皆此數語耳安眉於目上植須於頷下頎頎然團<lb/>
團然去衣冠佩帶孰辨爲顏閔飮光鶖子哉若是者皆可<lb/>
以無過者也夫天下有生平煦煦嘔嘔言行無可指訾而<lb/>
死後不得爲君子之徒者或衆所忌怨生平所爲有得有<lb/>
失千載之後必有仰企之論焉此無他觀其大體而巳敬<lb/>
於蘭畦先生本其性情得其形貌故讀之終篇如見轉盼<lb/>
<pb n="KR4f0063_SBCK_002-45b"/>
而思厲聲而呼高步而望倚几而指揮至於<lb/>
朝廷知人之明用人之當層叠皆見則知舊所謂無過者<lb/>
或亦庶幾焉然而揭日月泣鬼神者未嘗不可見仁弟詳<lb/>
觀之其有以告我秋中彥惟當北行見時爲道念六月十<lb/>
五日惲敬謹上<lb/>
<pb n="KR4f0063_SBCK_002-46a"/>
<pb n="KR4f0063_SBCK_002-47a"/>
答鄧鹿耕書<lb/>
鹿耕先生明府閣下前蒙惠書所陳皆古人之義敬何敢<lb/>
承知卽日舟赴章門可面罄一切未及作報嗣悤悤奉謁<lb/>
先生益有以奬借之敬益用自愧然何幸得此聲於天下<lb/>
士大夫此後不敢不自勉矣使來復奉書及多儀愧甚愧<lb/>
甚尊甫大人名儒循吏伐石之辭敬得操筆墨以揄揚盛<lb/>
美方懼不稱所使何敢濫叨嘉貺詒誚古人然却之則非<lb/>
先生事尊甫大人之心因先生之美遂忘鄙人之陋謹再<lb/>
拜登之前鶴舫先生曾以蟾蜍大研孔雀補見賜亦不敢<lb/>
辭其於他人則未之敢受也古者文人集中所刻時與石<lb/>
<pb n="KR4f0063_SBCK_002-47b"/>
本不同皆由年力俱進積漸更定故致如此尊甫大人志<lb/>
文敬因作意部勒故用筆未得自然下語亦不能堅定心<lb/>
常嗛嗛近塗改數字删易數語較呈西原太守本畧似整<lb/>
齊然未敢信也謹鈔錄奉寄如已諏日可先付鉤摹敬有<lb/>
更定自存集中可也先生論史筆不難於簡難於有餘最<lb/>
爲高識名論敬更有復之先生者王右軍冩樂毅則情多<lb/>
怫鬱書畫讚則意涉瓌奇黃庭經則怡懌虛無太史箴又<lb/>
從橫爭折此如太史公傳儒林循吏皆筆筆內斂與游俠<lb/>
酷吏不同是以敬於尊甫大人志文不敢縱宕行之遂致<lb/>
神太迫氣太勁若儒林循吏神與氣何嘗不有餘此古人<lb/>
<pb n="KR4f0063_SBCK_002-48a"/>
之不可及也先生以爲何如江廣文十載知交札應卽復<lb/>
敬性疎脫過甚竟忘其別字不敢隱於相知又不敢率爾<lb/>
作世俗之稱望示明後報之北上何時路過吳山必留數<lb/>
日是幸不盡及八月十二日惲敬謹上<lb/>
<pb n="KR4f0063_SBCK_002-48b"/>
<pb n="KR4f0063_SBCK_002-48b"/>
答鄧鹿耕書二<lb/>
鹿耕先生明府閣下昨奉賜書知尊甫大人大事誠信無<lb/>
悔敬不能隨執紼諸君子與觀盛禮又葬期在旣禫之後<lb/>
不得復有所附達將其慺慺之忱而先生諄諄然致過分<lb/>
之言愧甚矣承示塋兆形勢極慰意此事自古有之觀孟<lb/>
堅所志各書可見其理與周禮九州爾雅四極相通貫皆<lb/>
氣之變爲之棄骨裹而足疾平穴蟻除而脅疾愈生死一<lb/>
理而已惟小人棄本求末不務脩德止求吉塟無論天道<lb/>
人事不能得善地卽得之必有物以敗焉若君子思安其<lb/>
親其爲造化之所福無疑也鄙見如是先生當必以爲然<lb/>
<pb n="KR4f0063_SBCK_002-49a"/>
敬近况如常家慈精神如五六十人惟向爲濕氣所苦近<lb/>
飮木瓜酒漸輕除矣大箸周禮條考尙未寓目因西原太<lb/>
守於長至日丁內艱不能索觀也古人詩文必各自成家<lb/>
先生儒者之言以和平愼密爲主敬前盡其愚不以見責<lb/>
而反褒之敬何以自安耶壽田茂才進境何如敬與先生<lb/>
交非尋常而賜書過爲謙下敬何敢當自後斷不可見外<lb/>
也十月初三日惲敬謹上<lb/>
　　　　　　　　　　　無錫宣頴達麗中<lb/>
　　　　　　　　　　　吳縣徐敦仁愛杉<lb/>
<pb n="KR4f0063_SBCK_002-49b"/>
<pb n="KR4f0063_SBCK_002-1a"/>
與秦省吾<lb/>
前過府中悤悤就道所言未盡別後復思如有物在匈急<lb/>
欲吐露而棹聲已過梁溪之口矣蓋緣寄暢園中山水淸<lb/>
佳應接不暇侯君妙才同攜遊屐是以遙情違興蒼莽而<lb/>
來而入理切情之言反不能暢也侯君文淸瀏見底波折<lb/>
皆岀天然以初作膽未堅神未固此事如參禪必須死心<lb/>
方有進步所謂絕後再蘇欺君不得及當觀時節因緣是<lb/>
也若止於行墨中求之則章子厚日臨蘭亭一本書格能<lb/>
不日下耶敬甚愛侯君文苦無暇細檢止評數首所言不<lb/>
出行墨中恐侯君止於此等處用意故爲仁弟言其大端<lb/>
<pb n="KR4f0063_SBCK_002-1b"/>
侯君見此書必能萬丈深潭不呼而出千㝷高樹放身而<lb/>
下矣敬事事掣肘而陳明府處三數減爲一數復未知何<lb/>
時事成要之天下豈有餓死惲子居哉仁弟亦信其必無<lb/>
也<lb/>
<pb n="KR4f0063_SBCK_002-2a"/>
與李汀州<lb/>
八月初一日得手書擲還手版命此後并此去之敬當如<lb/>
命去之去之然書中舉簡堂之號繼以先生之稱不敢當<lb/>
不敢當自隋唐學禪者以山名寺名稱其本師南北宋道<lb/>
學諸儒踵行之各舉本師所居之地爲先生之稱後漸行<lb/>
之於非受業者近則公卿大人之門皆此稱矣宋人于朋<lb/>
友稱官漢人稱弟稱兄此亦古法也閣下以爲何如甯化<lb/>
雷副都未得親炙亦未見其著述惟彭二林集中見其事<lb/>
述朱梅厓集中見其墓銘不足以傳學問所得未知其淺<lb/>
深何如墨卿太守雖以詞翰名然大德信其無出入故繼<lb/>
<pb n="KR4f0063_SBCK_002-2b"/>
副都言之閣下并孟詞進士爲之等差不護交不背友可<lb/>
敬也羅臺山與二林交最久旁涉佛氏乃二人性之所近<lb/>
是以二林作臺山身後文持論或過或不及蓋由耽心禪<lb/>
悅障閡未除過推其虚反没其實也顧亭林先生斥明之<lb/>
學者岀入儒釋如金銀銅鐵攪作一爐以爲千古不傳之<lb/>
秘此病今尙遍天下臺山二林皆其人也然趙大州陶石<lb/>
簣諸儒何嘗不立氣節何嘗不建事功何嘗不敦倫紀襍<lb/>
則有之庸則免矣楊鴻臚謹愼無過然非岀格人其近體<lb/>
詩古詩具見雅飭古文則非所長江右乾隆間古文家如<lb/>
魯潔非宋立厓皆識力未至束縛未弛用筆進退略有震<lb/>
<pb n="KR4f0063_SBCK_002-3a"/>
川堯峯矩薙而已鴻臚更未辦此也上杭丞誠如尊見然<lb/>
鄙見責已則攻短論人則取長前書止言其讀宋儒書并<lb/>
涉釋典不及其他可以知敬之置辭矣拙集文旣不佳刻<lb/>
復粗惡祈是正之内羅臺山外傳其人真性情也有宜書<lb/>
之而不書者竊用微顯志晦之義閣下當瞭然焉<lb/>
<pb n="KR4f0063_SBCK_002-3b"/>
<pb n="KR4f0063_SBCK_002-3b"/>
與李汀州<lb/>
自往歲八月下章江時時念先生不能置得手書又五閱<lb/>
月矣春間病足幾百日夏首腹疾綿痼不及作答書非敢<lb/>
懈也先生切磋以千秋之事敢不敬循始終敬前書可謂<lb/>
刻劃無鹽唐突西子矣鹿耕大令來知治益淸文益潔敬<lb/>
賀敬賀士大夫得世間富貴未必可賀此則眞可賀也伊<lb/>
揚州二次書來止達後書其前書不知沈閣何所祈一訊<lb/>
之稚存編修惕菴郞中遺事述不可不呈之左右褒貶不<lb/>
敢卒然編修貶在褒之中郎中褒在貶之外求如其人而<lb/>
已至事蹟多取年譜並折衷<lb/>
<pb n="KR4f0063_SBCK_002-4a"/>
上諭不敢妄飾先生裁之以詒伊揚州何如近詩數首并<lb/>
呈伊揚州祈卽達是幸<lb/>
<pb n="KR4f0063_SBCK_002-4b"/>
與莊大久<lb/>
爲別十三載不得音問七年然私心拳拳如終日侍左右<lb/>
也大兄勤學力行老而彌篤神明之用能不衰耳目之官<lb/>
可以不變未知齒髪尙如昔否敬少而弱壯而病今幸恆<lb/>
言不稱若僭較之稱孝章已爲永年矣酒肉漸漬清虚日<lb/>
往膚充乳發如少年屠沽兒唯有時舊疾復發則吐如銀<lb/>
者數聲手足戰掉胷背寒重爲可虞耳子振改外實出非<lb/>
意大兄于世事得之如雲之來失之如雲之去然恐後日<lb/>
之雲且挾風雨而至子振將車如失落車轍中大兄必洗<lb/>
其泥淖整其韅　方可就道尊性斷不耐此然鄙意必欲<lb/>
<pb n="KR4f0063_SBCK_002-5a"/>
大兄耐此也中州人物與<lb/>
本朝初年何如懷慶當太行黃河之阻朝夕瞻眺定多勝<lb/>
賞何時當入都或南歸敬匏繫江西智竭于胥吏力屈于<lb/>
奴客謗騰於上官怨起于巨室所喜籬落畊氓市墟販豎<lb/>
尙有善言去秋東歸雖臥具未質優于從前然十月無裘<lb/>
則與在都時平等矣正月入都三月引<lb/>
見四月當復出都老母精神如五十人大兒已生孫殊雋<lb/>
快秋間山妻尙有生子消息但得噉飯處世間升沈是非<lb/>
一切不較矣<lb/>
<pb n="KR4f0063_SBCK_002-5b"/>
與李愛堂<lb/>
夏間春明得遇暢寫生平幸甚幸甚旌斾南行之後賤體<lb/>
抱暑疾愈後爲出都事勞弊是以不及通問頃由金閶返<lb/>
棹忽奉手書喜慰無任仁弟交道之篤處事之精開椷具<lb/>
見敬之疎狂能不俯首自愧耶令子之變言之動心然達<lb/>
人用情斷不可過仁弟方在壯年福祿之來未艾勿介介<lb/>
也春麓先生乃天下後學典型不止仕宦上流而已敬初<lb/>
至浙江卽蒙異賞今先生身後得操筆墨以論次功德何<lb/>
樂如之惟是墓表之法止表數大事視神道碑廟碑體不<lb/>
同視墓志銘體亦不同墓志銘可言情言小事表斷不可<lb/>
<pb n="KR4f0063_SBCK_002-6a"/>
神道碑廟碑凡崇宏寛博之言皆可揄揚墓表必發明實<lb/>
事故墓表之善最難今止表浙江二事其二事自爲首尾<lb/>
文卽以之爲首尾而中間櫽栝諸事以隔之此法史記漢<lb/>
書常用之而能使人不見韓公偶用之卽見乃才之大小<lb/>
淺深也昔歐公志尹河南不知者頗有他說歐公至爲文<lb/>
力辨今敬表春麓先生自謂舉一羽而知鳳覩一毛而知<lb/>
麟世閒下手存買菜之見者仁弟必能斥其不然所可慮<lb/>
者指爲忌諱耳然其事皆已奉<lb/>
上諭見邸鈔非一家私言可與頤園先生商之再行上石<lb/>
何如<lb/>
<pb n="KR4f0063_SBCK_002-6b"/>
答方九江<lb/>
前過九江留數日視署舍如山居僚屬循循如如文學掌<lb/>
故甚善甚善然席間時以言挑敬欲觀其酒狂敬前者在<lb/>
浙當事以言利之事魚肉府縣官故與之爭至江西當事<lb/>
决大獄不平且欲芘梟惡無狀之人使久爲民害故與之<lb/>
爭若酒塲花局詩席文壇敬方折節天下士大夫醒固不<lb/>
狂醉亦如醒也遊廬山序格殊卑竟流元明游記習氣然<lb/>
無可奈何如此奇境若圖高簡不下手暢寫山靈有知後<lb/>
日遊山必有風雨之阻矣詩數章并奉呈祈是正之靖節<lb/>
集書後二篇千古之冤雪矣先生必爲之大快書楞伽經<lb/>
<pb n="KR4f0063_SBCK_002-7a"/>
後附呈如此下語人以惲子居爲宋學者固非漢唐之學<lb/>
者亦非要之男兒必有自立之處不隨人作計如蚊之同<lb/>
聲蠅之同嗜以取富貴名譽也秋色漸佳觴詠之興何如<lb/>
旌斾過吳城當攜㕑人并佳醖來庶不至敗興耳<lb/>
<pb n="KR4f0063_SBCK_002-7b"/>
與報國寺沙門無垢<lb/>
前月天池之遊生平未有茶山太守雪鷺茂才雨阻均不<lb/>
得與亦有數存乎其閒耶天池雲最奇松最古石最靈慧<lb/>
特向此中開山當未忘山水結習然<graphic n="KR0743" url="https://raw.githubusercontent.com/kanripo/KR-Gaiji/master/images/KR0743.png" mimeType="image/png"/>頭鷄足又何說處<lb/>
之大師勿笑惲子居傍葛藤樹爲戲論也吁江茂才鄧過<lb/>
庭高才博學其畫由白厂居士來兹送竹一幀乞換靑精<lb/>
一枝爲同參木上坐何如<lb/>
<pb n="KR4f0063_SBCK_002-8a"/>
<pb n="KR4f0063_SBCK_002-9a"/>
與陳薊莊<lb/>
承示絳州重修孔子廟記考明趙子函石墨鐫華記乃宋<lb/>
李垂撰集右軍書子函言懐仁聖敎序集墨蹟故能師後<lb/>
世此記集石刻止形似然敬觀此本并形似失之矣蓋宋<lb/>
人不尙聖敎序此記及晉祠碑亦不行明人尙聖敎序此<lb/>
記及晉祠碑大行故此碑宋人無題跋明人多有題跋也<lb/>
大行故多翻刻敬前開帙卽言明人鈎摹以神理得之記<lb/>
後重立字其證也賈人顛倒其辭截去年號詭作古帖求<lb/>
善價可笑之至今坊中有全碑搨本視此本更下可校對<lb/>
整齊之卽以敬此札書後何如<lb/>
<pb n="KR4f0063_SBCK_002-9b"/>
<pb n="KR4f0063_SBCK_002-9b"/>
與黃香石<lb/>
昨日奔走至日夕方還飯罷相知來談至三鼓今晨草草<lb/>
作同遊海幢寺記又爲客所曠幾一時午後始脫稾無鈔<lb/>
錄者謹將原槀送呈希飭貴高足鈔錄後卽見擲並無底<lb/>
本也此文儒爲主中主禪爲主中賓琴與詩爲賓中主畫<lb/>
與棋與酒爲賓中賓其序次前五節皆以禪消納之爲後<lb/>
半重發無和尙張本而儒止瞥然一見如大海中日影大<lb/>
山中雷聲此子長河渠平凖書伯夷屈原賈生列傳法也<lb/>
海幢形勢佳勝先于獨遊時寫足入同遊後不必煩筆墨<lb/>
此子長項羽本紀李將軍傳法也敬古文法盡出子長其<lb/>
<pb n="KR4f0063_SBCK_002-10a"/>
孟堅以下時參筆勢而已所以屑屑自表者諸君子遇我<lb/>
厚庶幾留古文一支在海南勿使野牛鳴者亂頻伽之聽<lb/>
耳作詩賦襍文其法亦然舍是皆外道也足下當不以爲<lb/>
狂<lb/>
<pb n="KR4f0063_SBCK_002-10b"/>
答姚秋農<lb/>
得沙井建昌兩書知首路平安幸甚敬別後泛月渡江至<lb/>
家始三鼓宅崇大識賓主分義相安已一月矣五兄夢中<lb/>
題孔子廟櫺星門柱聯有泰山北斗景星慶雲之語敬意<lb/>
如此者士之望人之瑞一代不過數人然揆之聖學俱未<lb/>
入門止涉櫺星門耳敬三十後徧觀先儒之書陸王固偏<lb/>
程朱亦不無得此遺彼之說合之大學中庸覺聖賢與程<lb/>
朱陸王下手有偏全大小之分佛道二氏之書不足言矣<lb/>
所稱士之望人之瑞較中天下而立定四海之民如行潦<lb/>
之于河海邱垤之于泰山况所性耶其爲門外斷斷無疑<lb/>
<pb n="KR4f0063_SBCK_002-11a"/>
然能于門内有所得則二者皆門内矣來示說先天圖簡<lb/>
明包孕極妙極妙漢人納甲之說以月之升降方位配八<lb/>
卦雖可比附乃術家之一端假易以傳不知卦氣之自然<lb/>
尊見先天圖位上應日躔之說較納甲用月爲近理大要<lb/>
與卦氣出入總之由陰陽推之四時由四時推之四獸由<lb/>
四獸推之日躔自然吻合無間今人之學者言先天圖則<lb/>
詆之言卦氣則附之不識其匈中何等疆界也子寛到京<lb/>
萬望屬其不可高興乃兄五十無聞屈首下僚子寛亦已<lb/>
三十六矣内反爲要何興之可高耶曉帆處不及作書到<lb/>
瑞金再發也<lb/>
<pb n="KR4f0063_SBCK_002-11b"/>
與姚秋農<lb/>
六月中得手書慰甚因未得來卿書且聞鍾刑曹將歸必<lb/>
有託寄之信是以日復一日不及作答不意鍾刑曹竟因<lb/>
河淺至十月六日方歸亦未攜五兄及來卿書敬甚爲懸<lb/>
念九月中知奉山左主試之<lb/>
命爲彼都人士慶幸又知决意不外轉則爲五兄慶幸將<lb/>
來且爲天下蒼赤慶幸也七月中五兄五十誕辰堂上康<lb/>
强門内雍睦子舍競爽可賀可祝而鄙人之意以五兄言<lb/>
行無愧前人處事則思力深厚能行於逶迤之中庶幾呂<lb/>
聖加之在宋彭純德之在明乃可賀可祝耳薄儀當俟妥<lb/>
<pb n="KR4f0063_SBCK_002-12a"/>
便寄呈勿弞也<lb/>
<pb n="KR4f0063_SBCK_002-12b"/>
與姚秋農<lb/>
敬江右之事如治亂絲千萬頭緒止一人手力是以寓書<lb/>
王奉新之後並未發書往歲十月自滕王閣放舟東下十<lb/>
一月三日抵家老母康强小大均安善毋勞遠注十三日<lb/>
接奉手書具知一切中州人文淵藪昔聖先賢流風在人<lb/>
五兄課士之外必有提唱發揮守先待後之事其餘如考<lb/>
古磧捜碑刻聚周漢器物今世士大夫優爲之然五兄亦<lb/>
不可不爲之其中亦有一種學問也來卿本屬異才又五<lb/>
兄家世多陰德何慮不成其一時弛蕩敬于前八年早知<lb/>
之曾有書至粤中反復數百言五兄當尙能記憶又前還<lb/>
<pb n="KR4f0063_SBCK_002-13a"/>
浙過新喻子由子寛歎其雋上敬卽寓言深規并吿以所<lb/>
攜已多不可復加此處不再加膏秣意欲阻其豪興來卿<lb/>
亦尙能記憶也總之聰明子弟不能無過差在能改不能<lb/>
改耳來卿多好而易動五兄如攜之寓維揚尙有約束或<lb/>
京中士大夫有强直者託之防閑庶知顧忌今遠離膝下<lb/>
上無嚴師中無益友下無幹僕且市井之人引之多事便<lb/>
于銷算故至於此耳敬行年五十有五止一嗣子才雖中<lb/>
人頗能孝謹非但不加責備且未嘗厲色疾言時以不能<lb/>
延師敎之并衣食不使如願爲愧來卿女壻相隔千里別<lb/>
經十年豈能代五兄訓飭耶此不敢承亦不可承之說也<lb/>
<pb n="KR4f0063_SBCK_002-13b"/>
敬二月十六日至都二十三日騐到三月初間可引<lb/>
見後事當續報志意漸灰鬚眉漸老功無毫髪過有邱山<lb/>
又不能豐草長林與麋鹿共息如何如何五兄當原之諒<lb/>
之也<lb/>
<pb n="KR4f0063_SBCK_002-14a"/>
<pb n="KR4f0063_SBCK_002-15a"/>
與姚來卿<lb/>
得正月書後久不得書念甚念甚今歲秋闈未知何如瑞<lb/>
金僻地直隸江南浙江錄均未見然不佞所聖于吾壻者<lb/>
爲文章事功道德中人科名遲速聽之可也蘭畦先生陳<lb/>
柏府皆不佞所願見然趨走之人滚滚塞門乃外官常局<lb/>
不佞俟稍定當請事也正月中家慈五弟歸常州恐有離<lb/>
任處分故先爲此使老人不受驚恐八月中三弟攜弟媳<lb/>
歸明歲春間内人或歸或接家慈來江西暫寓南昌葢瑞<lb/>
金接近閩廣時虞意外又近數年間州縣有一交代則前<lb/>
後相齮齕并及其眷口不如住南昌爲愈耳惟官帑私債<lb/>
<pb n="KR4f0063_SBCK_002-15b"/>
累累相附不知何如處置然不佞鄙性易則使兩弟爲之<lb/>
難則自理如在浙不使五弟算漕帳在江不使三弟送交<lb/>
帳皆是也今瑞金所入不及溝渠曰用必須江海甚難著<lb/>
手非不侫身任而誰其濟則家慈之福其不濟則不佞所<lb/>
自召也豐城極弊之區彭秋潭敗于臨川深可鑒戒或有<lb/>
以不調豐城爲不佞迂闊者此不權禍福緩急大小之數<lb/>
也蓋一至豐城必擔捐襍一萬有餘合之瑞金不下二萬<lb/>
再累數年非五萬不已而民之刁惡足敗官之守决官之<lb/>
防是名與利兩失所得者重耗酷刑之孽如何可行不佞<lb/>
凡事主退不主進主苦不主甘實亦參透世情也八月二<lb/>
<pb n="KR4f0063_SBCK_002-16a"/>
十一日不佞復舉一女行第六矣所謂此亦天地蒼生無<lb/>
可開口而笑亦無可㱀眉而歎三女四女五女强項如其<lb/>
父不知將來如何敎成吾壻如有湖州之行可攜小女至<lb/>
常州見家慈或單車至江西與不侫商確古今亦快事也<lb/>
<pb n="KR4f0063_SBCK_002-16b"/>
<pb n="KR4f0063_SBCK_002-16b"/>
與來卿<lb/>
去步十月曾兩次作書由提塘至京想已收到十一月甫<lb/>
囘任有福建脚子過瑞金立等作書已寫大綱付寄想亦<lb/>
收到矣家母生齯齒髪落復生可喜之至餘一切詳大女<lb/>
書中近作後二僕傳兹寫送一通可釋然其事此種不可<lb/>
入書事體以無大關係也僕人止可作小傳若將陳明光<lb/>
緣起叙入亦非法且筆下糾擾矣吾壻細審之其法皆自<lb/>
史記漢書來無他謬巧不過安放妥當耳觀此便可知前<lb/>
明及<lb/>
國朝諸家僕人傳之非法也張彦遠名畫記曰失于自然<lb/>
<pb n="KR4f0063_SBCK_002-17a"/>
而後神失于神而後妙失於妙而後精精之爲病也而成<lb/>
謹細自然者上品之上神者上品之中妙者上品之下精<lb/>
者中品之上謹細者中品之中不佞之文其精與謹細之<lb/>
間乎然名畫記不列中下品以下者卽所謂近今之畫煥<lb/>
爛而求備錯亂而無旨者是也晝如是文可知矣上曹侍<lb/>
郞書一通亦寫送吾壻并觀之可也<lb/>
<pb n="KR4f0063_SBCK_002-17b"/>
與來卿<lb/>
吾壻來書望尊公得江表一道可相近盤桓商訂古文不<lb/>
佞觀之如有外放之事大半當在廣東相去亦不遠也或<lb/>
得湖北湖南學差亦可至古文之訣歐陽文忠公已言之<lb/>
曰多讀書多作文耳然必有性靈有氣魄之人方能語小<lb/>
則直凑單微語大則推倒豪傑本源穢者文不能淨本源<lb/>
粗者文不能細本源小者文不能大也吾壻干性靈氣魄<lb/>
四字上均不讓人勉之勉之在有恆而已至體裁所在亦<lb/>
不可忽宋景文曰文章必自名一家然後可傳之不朽若<lb/>
體規畫圓准方作矩終爲人之臣僕五經不同體百家奮<lb/>
<pb n="KR4f0063_SBCK_002-18a"/>
興類不相沿前人先得此旨景文此言誠哉作文之要也<lb/>
雖然易有易之體書有書之體各經皆然不相雜也卽百<lb/>
家之體亦不相雜若一切妄爲之豈可藉口景文之說耶<lb/>
譬之橫目縱鼻穢下潔上者人也必橫鼻縱目潔下穢上<lb/>
新則新矣奇則奇矣恐非復人形也凌雜之文何以異是<lb/>
大抵意可新不可奇詞可新可奇文之體文之矩矱無所<lb/>
謂新奇能善用之則新奇萬變在其中矣不佞嘗吿陶南<lb/>
明經以爲字字有本句句自造篇篇變局事事捜根古人<lb/>
不傳秘密法也淸如先生捐館合世間又少一讀書力行<lb/>
之人矣如何如何<lb/>
<pb n="KR4f0063_SBCK_002-18b"/>
答來卿<lb/>
劉會昌至十二月始到任得手書并各件俱已知悉前冬<lb/>
有信寄都下想亦收到秋闈之事前數年常與内人言不<lb/>
在此科不佞與吾壻非世間戚屬可比又不佞頗有知人<lb/>
料事之鑒豈不預知之吾壻當早信之也來書需批本韓<lb/>
文知有事于古文矣然不在乎批本蓋批本卽滯于一隅<lb/>
不如不佞略舉學韓文之指吾壻自繹之如一人獨行其<lb/>
衢路曲折皆<graphic n="KR0851" url="https://raw.githubusercontent.com/kanripo/KR-Gaiji/master/images/KR0851.png" mimeType="image/png"/>
                    <graphic n="KR0851" url="https://raw.githubusercontent.com/kanripo/KR-Gaiji/master/images/KR0851.png" mimeType="image/png"/>可記隨人行則恍惚也作文之法不過<lb/>
理實氣充理實先須致知之功氣充先須寡欲之功致知<lb/>
非枝枝節節爲之不過其心淵然于萬物之差別一一不<lb/>
<pb n="KR4f0063_SBCK_002-19a"/>
放過故古人之文無一意一字苟且也寡欲非掃凈斬絕<lb/>
爲之不過其心超然於萬事之攻取一一不黏著故古人<lb/>
之文無一字一句塵俗也其尺度則文心雕龍史通文章<lb/>
宗旨等書先涉獵數過可以得典型焉若其變化之妙存<lb/>
乎一心而已不佞就韓文言之平淮西碑是摹書詩二經<lb/>
已爲人讀爛不可學南海廟碑是摹漢人文亦不可學如<lb/>
書字摹古之帖若復摹之乃奴婢中重臺也送李愿序淺<lb/>
而近俗與于襄陽書俳而近滯釋言窠臼太甚上宰相書<lb/>
亦有窠臼其後兩篇夭矯如龍矣學韓文先須分別其不<lb/>
可學者乃最要也此外可學者大都識高則筆力自達力<lb/>
<pb n="KR4f0063_SBCK_002-19b"/>
厚則詞采自腴而其用意用法之巧勝有不可勝求者略<lb/>
舉數篇以爲體例如汴州水門記節度使是何官銜隴西<lb/>
公是何人物水門之事則甚小若一鋪敘不成話矣故記<lb/>
止三行詩中詳其事業于水門止一兩語點過此是小題<lb/>
不可大作也有大題亦不可大作者李習之拜禹言是也<lb/>
禹之功德從何處贊揚故止以數言唱歎之知此雖著述<lb/>
汗牛充棟豈有浮筆浪墨耶如殿中少監墓志竟用點染<lb/>
法韓公何以有此種筆墨蓋因少監無事可書北平王事<lb/>
業函蓋天地若不敘北平王于理不可然輕敘則不稱北<lb/>
平王重敘則少監一邊廖落諠客奪主矣是以并敘三代<lb/>
<pb n="KR4f0063_SBCK_002-20a"/>
均用喻言使文體均稱翻出異樣采繪照耀耳目且恐平<lb/>
敘三代有涉形跡是以將納交作連絡存沒作波瀾眞鬼<lb/>
神于文者也如膝王閣記有王子安一篇在前其文較之<lb/>
韓公乃瑜珈僧之于法王㓂謙之杜光廷等于仙伯何足<lb/>
芥蒂然工部所謂當時體也其力亦足及遠旣有此文不<lb/>
可不避故韓公通篇從未至滕王閣用意筆墨皆烟雲矣<lb/>
如貞曜先生施先生墓志不列一事以貞曜詩人施先生<lb/>
經師止此二意便可推衍成絕世之文若列一事體便襍<lb/>
也又如曹成王碑許國公碑盡列衆事以二人均有大功<lb/>
于民生國計其事皆不可削須擇之部署之鋪排之以成<lb/>
<pb n="KR4f0063_SBCK_002-20b"/>
吾之文若一虚摹文與人與官皆不稱也以上意法引而<lb/>
伸之可千可萬可極無量歐公蓋能得之而盡易其面貌<lb/>
故差肩于韓公若各大家各名家均有所得不如歐公所<lb/>
得之多也倘不如此看則歐公之文與凡庸惡軟美之文<lb/>
何別哉吾壻極聰明人能留心於此終身不閒斷定將上<lb/>
下五千年縱橫一萬里望之望之<lb/>
<pb n="KR4f0063_SBCK_002-21a"/>
<pb n="KR4f0063_SBCK_002-22a"/>
答來卿<lb/>
來書言每日讀古文一篇知其法而不知法之所自岀此<lb/>
言可見近日功候然由求之過深反不得灑然稍繚緩之<lb/>
則所自出可知矣又言著意合拍著意收束欲法古人而<lb/>
爲古人所攝伏此言甚是南宋以後文人皆爲此病所誤<lb/>
不過爲古文之見存耳治之之法須平日窮理極精臨文<lb/>
夷然而行不責理而理附之平日養氣極壯臨文沛然而<lb/>
下不襲氣而氣注之則細入無倫大含無際波瀾氣格無<lb/>
一處是古人而皆古人至處矣看文可助窮理之功讀文<lb/>
可發養氣之功看文看其意看其辭看其法看其勢一一<lb/>
<pb n="KR4f0063_SBCK_002-22b"/>
推測備細不可孤負古人讀文則湛浸其中日日讀之久<lb/>
久則與爲一然非無脫化也歐公每作文讀日者傳一遍<lb/>
歐文與日者傳何啻千里此得讀文三昧矣今舉看文之<lb/>
法爲吾壻言之譬如史記李將軍列傳匈奴驚上山陣一<lb/>
山字便是極妙法門何也匈奴疑漢兵有伏以岡谷隱蔽<lb/>
耳若一望平原則放騎追射矣李將軍豈能百騎直前且<lb/>
下馬解鞍哉使班孟堅爲之必先提淸漢與匈奴相遇山<lb/>
下亦文中能手史公則於匈奴驚下銷納之劍俠空空兒<lb/>
也此小處看文法也史記貸殖列傳千頭萬緒忽敘忽議<lb/>
讀者幾于入武帝建章宮煬帝迷樓然綱領不過昔者及<lb/>
<pb n="KR4f0063_SBCK_002-23a"/>
漢興四字耳是史公胸次真如龍伯國人可塊視三山杯<lb/>
看五湖矣此大處看文法也其讀文之妙則無可言當自<lb/>
得之而已<lb/>
<pb n="KR4f0063_SBCK_002-23b"/>
<pb n="KR4f0063_SBCK_002-23b"/>
答來卿<lb/>
四月中得書知小女舉男子喜甚當卽專差囘常州報家<lb/>
慈矣今年吾壻入闈手筆不必求高官卷中無甚出色者<lb/>
有書有筆緊切題目便可望中瑞金私磺之案未知福建<lb/>
曾否咨部望寄信來今年各用更加困乏春閒有諸相好<lb/>
勸刻書彌𥙷尙未動手目下真屬萬難五月至章門蘭畦<lb/>
先生以爲狷者各人便多排擠蓮士先生囘籍不侫無一<lb/>
語干求而各人復多排擠夫知縣之升遷不過同知通判<lb/>
若調美缺不過攘君奪民不侫雖不及古人何至與今人<lb/>
相軋因此速返瑞金幸簾差得免稍爲遂意耳柏府諄諄<lb/>
<pb n="KR4f0063_SBCK_002-24a"/>
下問然政事何可盡言言亦何可盡行不佞非前明諸君<lb/>
子惟以訐直爲事者然柏府之意則厚矣子寛在都未知<lb/>
何如竟無一書寄江西何也前年所寄各銀物詢之經手<lb/>
之巡捕錢君據稱交南城縣温君帶入京而詢之温君又<lb/>
稱專差家人送至鐵門如未收到必係其家人乾没耳人<lb/>
情如此可笑然大富貴人所爲亦有同此者亦可笑也<lb/>
<pb n="KR4f0063_SBCK_002-24b"/>
與來卿<lb/>
往歲新建余生來中州曾寓一書其時公私之迫燕遊之<lb/>
困詩文之煩并來是以屬草稿令余生自寫之余生天質<lb/>
吾壻必深賞嘆然氣未醕學未實于尊公之鑒未知何如<lb/>
余生本有山東河北之行今馬首已東矣便中望一詳蹤<lb/>
跡自前年冬至今不得小女書懸懸之至小女性雖孝謹<lb/>
而負氣好高恐胷中積念深思有不能形之𥿄筆者遂爾<lb/>
疎濶吾壻以爲何如十一月十三日得尊公書辭甚憤激<lb/>
不佞不得不婉辭致復恐小女聞之不樂故也其事不過<lb/>
八千金古之鴻達君子擲若箇物有之矣然吾壻不可爲<lb/>
<pb n="KR4f0063_SBCK_002-25a"/>
此言何也裴公所助者乃張徐州范公所助者乃石學士<lb/>
其人事業文章迴出常輩此爲用財得其當若郭公太學<lb/>
之事必其人氣象風格足以照人故不問姓名而與之至<lb/>
事後終得其報非如滔滔者也不佞常言宋明以來士大<lb/>
夫以儒林之聲氣爲游俠以游俠之勢力爲貸殖以貸殖<lb/>
之贏餘復附于儒林若輩心術事爲盡于此數語吾壻豈<lb/>
可爲所惑耶况市井之人以飮食歌舞爲交遊以鑽營把<lb/>
持爲才智較前所云云之人更下數格吾壻豈可爲所惑<lb/>
耶前過新喻往浙江不佞不助行資反有撙節之言并言<lb/>
枚臯十七上書古人有先我者折吾壻喜心盛氣蓋知吾<lb/>
<pb n="KR4f0063_SBCK_002-25b"/>
壻心性豪奇必有出流之事故痛下鉗錘耳此種作用不<lb/>
佞幾于石霜圓昭覺勤子由子寛不能卽尊公亦不能也<lb/>
然自此知謹於用財明于擇交則可若一變而爲迂鄙之<lb/>
夫非不佞之願矣二月十六日同子寛抵都劉編修芙初<lb/>
處得手書痛自抑損後幅書跡潦草恐因不得意所致不<lb/>
知少年人改過宜急不宜因有過而頽唐進取宜緩不宜<lb/>
因難進而衰颯以可聖可賢可忠可孝可學人可才人之<lb/>
資而以貨財科第之心敗之自待不太小乎望元聞甚英<lb/>
異尊公鍾愛異常不佞引<lb/>
見後當由河南繞道一看小女兼識望元或仍窘乏則先<lb/>
<pb n="KR4f0063_SBCK_002-26a"/>
往維揚部置子寛當來河南也<lb/>
<pb n="KR4f0063_SBCK_002-26b"/>
答來卿<lb/>
八月中得南昌郵筒中書並行省公事狀具知一切因摒<lb/>
擋下省未作復書至省後又無河南差可託帶文稾者遂<lb/>
至遲遲今文稾托硝差生米司巡檢常州丁小山二兄帶<lb/>
行約明年六月到河南恐吾壻懸懸是以仍由南昌遞復<lb/>
書也敬去年出京後竭力求退閑地步請金蘭畦先生書<lb/>
二函欲于蘇州借銀還常州親友並廖復堂先生祈諸事<lb/>
一淸在揚州坐書院可仰事俯畜誰知在蘇州無成而常<lb/>
州言及退閑竟無可借貸不得已仍爲下車之馮婦可謂<lb/>
無謂之至正月至江西三月還瑞金家慈並眷屬留省中<lb/>
<pb n="KR4f0063_SBCK_002-27a"/>
以家慈欲避瑞金山嵐濕氣也五月有調南昌之信已而<lb/>
中止入月至省陳笠帆先生護院委署吳城同知此地稍<lb/>
可息肩養親之暇讀書吾之素願也瑞金前後交務積算<lb/>
一淸應交尙可措置吾壻聞之亦爲我欣喜也家慈濕氣<lb/>
漸輕耳目如前山妻往年之疾悉愈慶官從周先生與七<lb/>
弟竟知用力讀書和尙兄弟頑劣異常柔官姊妹讀書其<lb/>
名頑劣則本色也小婿亦安善唯瀼泉親家捐館廣中渠<lb/>
家事甚掣肘耳五弟在常州與戸外事不佞設法使在揚<lb/>
州不意秋間卽囘常州聞又管開孟河事非吾意也三弟<lb/>
謹愼家用無多易料理也望元認字可卽以說文爲形之<lb/>
<pb n="KR4f0063_SBCK_002-27b"/>
本廣韻爲聲之本則長成後易爲學問宜孫腹中食積三<lb/>
弟能治之小女分娩是否得男可寄信來伫望伫望不佞<lb/>
閱厯多年大抵人在世途有一分聰明享一分聲名有一<lb/>
分度量受一分福澤而根柢自在孝弟其孝弟之道日處<lb/>
于薄者不過偏執已見誤聽人言惟有聰明度量則諸事<lb/>
歸于厚矣能于此用力則天下事業舉而措之可也<lb/>
<pb n="KR4f0063_SBCK_002-28a"/>
<pb n="KR4f0063_SBCK_002-29a"/>
與二小姐<lb/>
前年得手書後至今未得心甚懸懸吾十月十三日江西<lb/>
開船各帳未淸人間非笑之然爲知縣者窮庶自愧處少<lb/>
富則自愧處多吾窮至此無怨悔也十一月初三日到家<lb/>
由奔牛至於巷祖母大人甚是喜歡然見子孫窘迫不能<lb/>
不動念初八日至城汝母居高二舅家卽日賃房玉帶橋<lb/>
移居唯妹妹太多朝夕纏擾柔官略知人事申官瑞官仍<lb/>
居舅家小瑞官甚伶俐與柔官隨汝母過日十三日祖母<lb/>
至玉帶橋悤悤過年今擬同汝母移居顧塘橋管宅矣慶<lb/>
官性情平和吾以官事多故耽誤他讀書然自此有安靜<lb/>
<pb n="KR4f0063_SBCK_002-29b"/>
之日未嘗不可用功也去年四月一家寄居娑羅巷巷對<lb/>
門失火家中孩子方岀痘子驚荒奔走致長孫陳孫夭殤<lb/>
言之可憫所幸汝弟媳安靜能辛苦次孫滎孫相貌英發<lb/>
聲音宏朗或可有成子由弟鬚全白精神則如四十餘人<lb/>
方官巳娶親汝二弟媳亦安靜唯方官信意胡行而子由<lb/>
又極力管敎吾以爲方官本無知不可責之太急也五弟<lb/>
家都好歡喜寶三寶從賀先生讀書弟婦生一妹妹名璋<lb/>
官戚姐生一妹妹名蘭官俱聰明三弟婦亦好唯家事瑣<lb/>
碎耳吾正月十三開船二月十六日到京高二舅借一千<lb/>
二百兩應用寄江西一百兩饋親友二百餘兩留家中七<lb/>
<pb n="KR4f0063_SBCK_002-30a"/>
十兩製皮襖一百餘兩還家中債及賃房過年二百五十<lb/>
餘兩又在鎭江兩次耽閣各用開發之後止餘一百五十<lb/>
兩上路目下又虧空矣來卿科名心急而屢次失意必多<lb/>
鬱結此大不可鬱結則氣不舒氣不舒則與五行之衰氣<lb/>
合非但科名不稱意一切皆齟齬矣吾卽前車之鑒也大<lb/>
抵下塲不中式能平心處之反求諸身其人必不久飛騰<lb/>
而去切記切記又官卷難中人人所知然則官卷者皆受<lb/>
國家深恩享祖父餘福若稍存屈抑怨望之意則上背國<lb/>
家下背祖父于科名更有礙此理動而數隨之騐也來卿<lb/>
聰明以此書示之不久則中式矣五弟同至京得中式固<lb/>
<pb n="KR4f0063_SBCK_002-30b"/>
<pb n="KR4f0063_SBCK_002-30b"/>
答董牧唐<lb/>
前月胡黃海書來道及盛意愧悚無已昨白香處得手書<lb/>
有進於黃海所言者敬何以得此聲於朋好耶益愧悚甚<lb/>
矣先生處已之高進道之勇同志往來久飫聽聞乃以敬<lb/>
之無似而先生千里殷殷欲引而教之計其出處虞其乖<lb/>
合敬不可不一一陳之左右以當介紹之先覼縷之辭幸<lb/>
勿掩耳也敬門族單微先世執君子之行讀書講學不妄<lb/>
干時其時人心和厚百物繁阜爲儒者仰事俯育可以充<lb/>
繼及敬之長而事漸迫矣不揣迂薄欲求升斗之祿以贍<lb/>
其家又恐州縣之官不容疎戅遲之者數載大父棄養先<lb/>
<pb n="KR4f0063_SBCK_002-31a"/>
府君抱疴暑無室可淸寒無衣可禦親知勸駕遂赴微官<lb/>
不意二年之間遠役黔楚遂換須江上事一月聞先府君<lb/>
之訃雖官錢官穀銖粒無虧而前後相持逗遛半載此則<lb/>
呼搶之所不能通竹素之所不能罄也葬事未舉旋至悼<lb/>
亡骨肉戚好亡喪相繼乞米百家之聚求衣五都之庫弟<lb/>
兄奔走不救饑寒半<graphic n="KR1185" url="https://raw.githubusercontent.com/kanripo/KR-Gaiji/master/images/KR1185.png" mimeType="image/png"/>之屋以推叔氏十畝之田歸之小<lb/>
宗孑然三人餬此百口先生觀之敬豈羨九卿之榮冀封<lb/>
君之富者乎不得已耳元黓之夏注官渝水丞尉生隙中<lb/>
部致嫌一牘可以十翻一檄可以百下他人得以扼吭紾<lb/>
臂摶裳奪食初以入闈爲停官之計繼以調繁爲遠貶之<lb/>
<pb n="KR4f0063_SBCK_002-31b"/>
法此四年之中所以無一晷之安一事之定也㫋蒙之春<lb/>
東上象湖士女盛殷禮文亦富中間求盜亭父法獵貧民<lb/>
功令所牽解官就質乃復一夫發難羣懦就殱寺門橫尸<lb/>
都亭流血老母驚爲盜賊入室大府疑爲反側復生自此<lb/>
之後歲上省臺呼之不敢不來揮之不得不去此五年之<lb/>
中所以奔走如救頭然俯仰如止心　也一舉治行五鐫<lb/>
首功都吏舞文意尙未足春明之轉官無望金閶之貸粟<lb/>
復虛無田可歸有債難避所以摒擋家室復上西州犯坑<lb/>
火而夜行攀繩橋而朝渡也大扺敬自服官以來並非作<lb/>
意與世相午不過率性行之以古人之所能望之今人以<lb/>
<pb n="KR4f0063_SBCK_002-32a"/>
士夫之所能望之市井至數四齟齬之後卽不必齟齬之<lb/>
人不必齟齬之事而亦格不入矣事勢至此百舉皆廢馴<lb/>
至烏喙之毒發於繞根鷹視之憤洩於側翅奴隸之所揄<lb/>
揶禽獸之所蹈藉豈一日故哉奇正相循輕重相停極嚴<lb/>
之後必極怠大勝之後必大敗自然之理也然而反身之<lb/>
訓聞之弱年怨天旣不敢尤人又不能冬間料量一切奉<lb/>
母東行行此之機聽之天毁譽之口聽之人而已至敬少<lb/>
喜讀書謬思作述行年五十未得要領先生所推非所敢<lb/>
任也拙集復更定數處意欲并二集及詩改刻之今先呈<lb/>
原刻以求大敎舟車甚便時惠德音伫望伫望<lb/>
<pb n="KR4f0063_SBCK_002-32b"/>
答董牧唐<lb/>
往歲奉手書并徵拙藳適無刷本候西原太守南康來索<lb/>
得一部寄呈並附報書由周西麋處交貴縣俞君澄炯轉<lb/>
寄想采覽矣先生結廬山水勝處嘯歌古人仲長統樂志<lb/>
之言稽叔夜養生之論兼而有之敬從塵埃中仰望眞如<lb/>
天際乃昨者白香見過擕所惠臘月八日書復拳拳於不<lb/>
佞何處已之高而待人之恕如此耶令兄春江孝廉遺詩<lb/>
格正氣和可想見其爲人何以中道淹忽不勝愴然敬幸<lb/>
附靑雲而生平未得一見猶幸得見遺詩於身後如朝夕<lb/>
相接也王悔生係在都中兄事之人觀其序可以知交春<lb/>
<pb n="KR4f0063_SBCK_002-33a"/>
江之道矣敬四十後方學作文海内大君子碑銘以朋舊<lb/>
之故不敢辭然較之古人眞所謂無能爲役朝議公墓志<lb/>
如不棄鄙賤卽寄狀來近作伊光祿祠堂銘錄本奉寄過<lb/>
不及處祈示之今年正月中遣五舍弟侍家慈囘常州秋<lb/>
間或有黃山之遊當圖相見也<lb/>
<pb n="KR4f0063_SBCK_002-33b"/>
與胡竹村<lb/>
昨論及劉君端臨攝齊釋有不可解者二說文攝引持也<lb/>
齊緶徐鍇曰鍬衣下也此爲攝齊正釋劉釋攝爲整與引<lb/>
持義不逕庭耶論語何不書整齊而書攝齊耶古者衣與<lb/>
裳皆有齊衣有大帶束之再加鞶帶齊止掩裳腰不待整<lb/>
裳正幅襞積下垂亦不待整此劉釋于字義不可解也劉<lb/>
釋此章引聘禮今考聘禮賓執圭自門入三揖三讓皆執<lb/>
圭若于公升二等之後賓忽伫立自整其齊此于儀得毋<lb/>
傎耶且聖人左執圭耶右執圭耶此劉釋于禮文不可解<lb/>
也近世學者說經多此類敬竊有疑焉聖人之經豈在立<lb/>
<pb n="KR4f0063_SBCK_002-34a"/>
新義耶敢以復之執事惟留意焉<lb/>
<pb n="KR4f0063_SBCK_002-34b"/>
與胡竹村二<lb/>
蒙詳示劉君端臨攝齊釋學問之事貴相往復來示何言<lb/>
之謙耶敬說經不敢有偏見不敢有爭說請陳其愚惟是<lb/>
正焉士冠禮再醮攝酒注猶整也整酒謂撓之有司徹司<lb/>
宮攝酒注更洗益整頓之有司徹不言猶者蒙士冠禮也<lb/>
是整爲攝借義非正義也凡文正義不可通方用借義酒<lb/>
不可言引持故以猶整釋攝以撓釋整撓于整義不應故<lb/>
復以洗益申之古人釋經精密如是豈可搴擥一借義附<lb/>
之他經耶齊則可引持矣論語何取乎借義耶若可以猶<lb/>
整釋攝齊撓與洗益亦可釋攝齊耶此所不敢從也又士<lb/>
<pb n="KR4f0063_SBCK_002-35a"/>
冠禮有司徹攝酒下皆注曰今文攝爲聶蓋聶有就義故<lb/>
與攝通就有附義故與䐑通若展轉引之豈說經之道耶<lb/>
此所不敢從也聘禮記賓入門皇升堂讓將授志趨下階<lb/>
發氣怡焉再舉足又趨注皆引論語正文此劉君所據也<lb/>
然有不可解者五玉藻賓入不中門不履閾鄭以聘禮言<lb/>
之曲禮大夫士出入君門由闑右不踐閾鄭以朝禮言之<lb/>
是論語此章首節非專爲聘禮言也首節非專爲聘禮攝<lb/>
齊二節何以專屬聘禮不可解也聘禮記執圭入朝鞠躬<lb/>
焉疏入廟門也鄭不引論語以廟門與公門不可混也是<lb/>
論語此章首節益非專爲聘禮言也首節益非專爲聘禮<lb/>
<pb n="KR4f0063_SBCK_002-35b"/>
攝齊二節何以專屬聘禮不可解也過位一節聘禮記無<lb/>
其文以論語次第言之若釋首節爲入廟門則廟門之内<lb/>
賓主皆在位不得言過位若釋首節爲入大門則與鄭注<lb/>
入廟門之釋不應且聘禮庫門内卽東行不過外朝治朝<lb/>
之位過位節指何地不可解也賓入門皇注皇自莊盛也<lb/>
自莊盛不得釋圭而整齊升堂讓注讓舉手平衡也舉手<lb/>
平衡不得釋圭而整齊不可解也聘禮記記升堂之儀如<lb/>
此之詳不記攝齊不可解也記下階與降一等不同文記<lb/>
再三舉足則趨與沒階不同文雖强比之可通其義焉然<lb/>
聖門何必爲此强比之經文不可解也鄙意儀禮各記以<lb/>
<pb n="KR4f0063_SBCK_002-36a"/>
爲出于子夏者未必然自以顔氏七十子後之說爲信夫<lb/>
曰七十子後則通秦漢言之矣其作述豈能與論語本經<lb/>
抗行卽如論語以入公門章爲朝執圭章爲聘甚次第自<lb/>
聘禮記勦入并作聘禮致出降一等之下又追記執圭次<lb/>
第全紊雖注家强爲分別而罅隙顯然論語最精密無此<lb/>
法也其諸古者朝聘之儀多相通故聘禮記勦入公門節<lb/>
并攝齊二節其不相通者則不可勦故過位一節無文也<lb/>
高明以爲何如耶至劉君發此解亦潛心讀書而得之敬<lb/>
指爲立新義者此章包注主朝禮包氏建武時人在鄭氏<lb/>
前二百年自唐宋元明至<lb/>
<pb n="KR4f0063_SBCK_002-36b"/>
本朝諸儒皆承包義故謂鄭氏于包氏立新義劉君于古<lb/>
今各注家立新義耳惟留意焉<lb/>
　　　　　　　　　　　　無錫宣頴達麗中<lb/>
　　　　　　　　　　　　吳縣徐敦仁愛杉<lb/>
<pb n="KR4f0063_SBCK_002-37a"/>
</p>
<p>
</p>
  </div>
<div> <lb/>
    <p>
<pb n="KR4f0063_SBCK_003-1a"/>
與紉之論文書<lb/>
紉之吾宗足下敬與紉之同出于提舉公蓋二十餘世矣<lb/>
不可謂不遠雖然吾宗之能學者不數人能學而行復有<lb/>
儀矩者益不數人敬于紉之心之近之也久矣昨者相見<lb/>
敬所以望紉之者甚博而紉之以古人之所以爲文者問<lb/>
焉紉之之志止乎是耶抑敬之所知者不足以越乎是邪<lb/>
甚非敬之所望也文者小道也而人喜爲之爲之而復喜<lb/>
言之<lb/>
本朝如魏叔子姜西溟邵子湘諸人皆累累言之矣盡矣<lb/>
敬復何所言邪等而上之元明之人言之矣宋之人言之<lb/>
<pb n="KR4f0063_SBCK_003-1b"/>
矣如和鼓然其聲無以甚異也敬復何所言邪雖然紉之<lb/>
之意不可無以應也且敬所謂甚博者未嘗不可于言文<lb/>
推之紉之愼擇之可也夫後世之言文者未有如退之之<lb/>
爲正者也退之之言文則吿尉遲生李生爲最吾少之時<lb/>
蓋嘗讀而樂之若柳子厚李習之與韋中立王載所言視<lb/>
退之相岀入者也紉之求之乎是焉足矣雖然退之子厚<lb/>
習之各言其所厯者也一家之所得也于天下之文其本<lb/>
末條貫有未備者焉敬請合三子者之言爲紉之申言之<lb/>
其是邪其未是邪紉之擇之可也孔子曰辭達而已矣孟<lb/>
子曰詖辭知其所蔽淫辭知其所陷邪辭知其所離遁辭<lb/>
<pb n="KR4f0063_SBCK_003-2a"/>
知其所窮古之辭具在也其無所蔽所陷所離所窮四者<lb/>
皆達者也有所蔽所陷所離所窮四者皆不達者也然而<lb/>
是四者有有之而于達無害者焉列禦冦莊周之言是也<lb/>
非聖人之所謂達也有時有之時無之而于達亦無害者<lb/>
焉管仲荀卿之書是也亦非聖人之所謂達也聖人之所<lb/>
謂達者何哉其心嚴而愼者其辭端其神暇而愉者其辭<lb/>
和其氣灝然而行者其辭大其知通于微者其辭無不至<lb/>
言理之辭如火之明上下無不灼然而跡不可求也言情<lb/>
之辭如水之曲行㫄至灌渠入穴遠來而不知所往也言<lb/>
事之辭如土之墳壤鹹瀉而無不可用也此其本也蓋猶<lb/>
<pb n="KR4f0063_SBCK_003-2b"/>
有末焉其機如弓弩之張在乎手而志則的也其行如挈<lb/>
壺之遞下而微至也其體如宗廟圭琮之不可雜置也如<lb/>
毛髪肌膚骨肉之皆備而運于　也如觀于崇岡深巖進<lb/>
退俯仰而撗側喬墮無定也如見其可以爲能于文者乎<lb/>
若其從入之途則有要焉曰其氣澄而無滓也積之則無<lb/>
滓而能厚也其質整而無裂也馴之則無裂而能變也退<lb/>
之子厚習之能之而言之者也敬未能之而言之者也天<lb/>
下有能之而言不能盡者矣未有未能之而言能盡者也<lb/>
紉之益申之可也十月十五日敬謹上<lb/>
<pb n="KR4f0063_SBCK_003-3a"/>
上秦小峴按察書<lb/>
小峴先生閣下往者敬居京師知先生善詩古文及官富<lb/>
陽先生分巡杭嘉湖三府敬以屬吏見所言者官事耳其<lb/>
他未之敢言何也詩古文者藝事也縣官非言藝之官且<lb/>
敬于先生非故舊也則未知大人之門以言藝進者相率<lb/>
以言藝歟抑不免視所好而投之以是歟如視所好而投<lb/>
之以是是與操瑟之工獻狗馬之客相去無幾何也且視<lb/>
所好而投之者必有所求縣官于分巡其所求非如操瑟<lb/>
之工獻狗馬之客衣食利益而已也夫是以不敢後先生<lb/>
奉<lb/>
<pb n="KR4f0063_SBCK_003-3b"/>
命按察湖南敬知新喻先生道過而辱存之敬所以待下<lb/>
執事者皆天下所謂縣官之事也何也敬于先生知之未<lb/>
深則未知先生于敬亦深知之歟不深知之歟則爲敬者<lb/>
天下所謂縣官而已矣及先生以爲過上事後復移書賜<lb/>
之以善言敬始自悔又聞以引疾去官敬益用自悔何也<lb/>
天下惟賢者能以賢望人亦惟能退者必能進而有所爲<lb/>
是先生非猶夫世之所謂分巡按察而已而敬之兢兢自<lb/>
外淺之乎爲丈夫也蓋敬積十五年而後敢言深知先生<lb/>
其前後審愼如此雖然未之知與知之未深則彼此如途<lb/>
人之偶値可也知矣知之深矣則友也友之道近則相示<lb/>
<pb n="KR4f0063_SBCK_003-4a"/>
以行遠則相示以言皆中于道而後可詩古文藝事也而<lb/>
道見焉今先生所爲詩所爲古文業已集而刻之敬之意<lb/>
以爲宜排次之不宜以多多積之也以多多積之則于道<lb/>
多岐先生所與言藝者仲倫惕甫皆敬友也仲倫達心而<lb/>
懦惕甫强有力而自是仲倫之于道也儉惕甫之于道也<lb/>
越其于先生之詩古文燕閒之見必言之盡力矣然二子<lb/>
所見于道未能盡也敬者于道能知之而不能行之于文<lb/>
能言之而不能爲之然義不可以無言也則請卽二子者<lb/>
之序言而下籖以言之先生以爲異于操瑟之工獻狗馬<lb/>
之客歟抑非然歟然今者敬無所求于先生并不如操瑟<lb/>
<pb n="KR4f0063_SBCK_003-4b"/>
之工獻狗馬之客有衣食利益之志也則又在乎先生知<lb/>
敬之深也已九月十九日惲敬謹上<lb/>
<pb n="KR4f0063_SBCK_003-5a"/>
上曹儷笙侍郞書<lb/>
儷笙先生閣下前者敬在甯都上謁先生過聽彭臨川之<lb/>
言諄然以昔人之所以爲古文者下問侍坐之頃未能達<lb/>
其心之所欲言回縣後竊願一陳其不敏而下官之事上<lb/>
者如古之奏記如牋如啓皆束于體制塗飾巧僞殊無足<lb/>
觀至前明之稟幾于胥隸之辭矣古者自上宰相至于儕<lb/>
等相往復皆曰書其言疏通曲折極其所至而後已謹以<lb/>
達之左右惟先生敎正之古文文中之一體耳而其體至<lb/>
正不可餘餘則支不可盡盡則敝不可爲容爲容則體下<lb/>
方望溪先生曰古文雖小道失其傳者七百年望溪之言<lb/>
<pb n="KR4f0063_SBCK_003-5b"/>
若是是明之遵巖震川本朝之雪苑勺庭堯峯諸君子世<lb/>
俗推爲作者一不得與乎望溪之所許矣望溪謹厚兼學<lb/>
有源本豈妄爲此論邪蓋遵巖震川常有意爲古文者也<lb/>
有意爲古文而平生之才與學不能沛然于所爲之文之<lb/>
外則將依附其體而爲之依附其體而爲之則爲支爲敝<lb/>
爲體下不招而至矣是故遵巖之文贍贍則用力必過其<lb/>
失也少支而多敝震川之文謹謹則置辭必近其失也少<lb/>
敝而多支而爲容之失二家緩急不同同岀于體下集中<lb/>
之得者十有六七失者十而三四焉此望溪之所以不滿<lb/>
也李安溪先生曰古文韓公之後惟介甫得其法是說也<lb/>
<pb n="KR4f0063_SBCK_003-6a"/>
視望溪之言有加甚焉敬當卽安溪之意推之蓋雪苑勺<lb/>
庭之失毗于遵巖而銳過之其疾徵于三蘇氏堯峯之失<lb/>
毗于震川而弱過之其疾徵于歐陽文忠公歐與蘇二家<lb/>
所畜有餘故其疾難形雪苑勺庭堯峯所畜不足故其疾<lb/>
易見噫可謂難矣然望溪之于古文則又有未至者是故<lb/>
旨近端而有時而歧辭近醕而有時而窳近日朱梅厓等<lb/>
于望溪有不足之辭而梅厓所得視望溪益庳隘文人之<lb/>
見日勝一日其力則日遜焉是亦可虞者也敬生于下里<lb/>
以祿養趨走下吏不獲與世之大人君子相處而得其源<lb/>
流之所以然同州諸前達多習校錄嚴考証成專家爲賦<lb/>
<pb n="KR4f0063_SBCK_003-6b"/>
詠者或率意自恣而大江南北以文名天下者幾于昌狂<lb/>
無理排溺一世之人其勢力至今未已敬爲之動者數矣<lb/>
所幸少樂疏曠未嘗捉筆求若輩所謂文之工者而浸漬<lb/>
之其道不親其事不習故心不爲所陷而漸有以知其非<lb/>
後與同州張臯文吳仲倫桐城王悔生遊始知姚姬傳之<lb/>
學岀于劉海峯劉海峯之學岀于方望溪及求三人之文<lb/>
觀之又未足以饜其心所欲云者由是由<lb/>
本朝推之于明推之于宋唐推之于漢與秦齗齗焉析其<lb/>
正變區其長短然後知望溪之所以不滿者蓋自厚趨薄<lb/>
自堅趨瑕自大趨小而其體之正不特遵巖震川以下未<lb/>
<pb n="KR4f0063_SBCK_003-7a"/>
之有變卽海峯姬傳亦非破壞典型沈酣淫詖者不可謂<lb/>
傳之盡失也若是則所謂爲支爲敝爲體下皆其薄其瑕<lb/>
其小爲之如能盡其才與學以從事焉則支者如山之立<lb/>
敝者如水之去腐體下者如負靑天之高于是積之而爲<lb/>
厚焉斂之而爲堅焉充之而爲大焉且不患其傳之盡失<lb/>
也然所謂才與學者何哉曾子固曰明必足以周萬事之<lb/>
理道必足以適天下之用智必足以通難知之意文必足<lb/>
以發難顯之情如是而已臯文最淵雅中道而逝仲倫才<lb/>
弱悔生氣敗敬蹉跎歲時年及五十無所成就必矣天下<lb/>
之大當必有具絕人之能荒江老屋求有以自信者先生<lb/>
<pb n="KR4f0063_SBCK_003-7b"/>
能畱意焉則斯事之幸也附呈近作數首聊以塞盛意愧<lb/>
悚愧悚十月二十日惲敬謹上<lb/>
<pb n="KR4f0063_SBCK_003-8a"/>
答儷笙尙書書<lb/>
儷笙先生閣下九月中得手書欣慰無似先生當代大君<lb/>
子乃肯垂念愚鄙之夫所不足者而敎正之先生所以厚<lb/>
待敬者至矣敬且感且奮思竭力自湔濯以副所期先生<lb/>
亦必許其能改也然往歲之事竊有小人之心二端不敢<lb/>
不爲知已吿者敬家貧無可爲生官事支缺多端又待質<lb/>
幾五閱月意欲棄官歸不肖之身于先生庶幾過貴州就<lb/>
一授經之席使俯仰無虞而道藝亦有所益一也士之處<lb/>
下位者入門戸則終身不能岀而可以罷官可以不罷官<lb/>
之時門戸之界也今歲春首有書與知交言不爲熙甯之<lb/>
<pb n="KR4f0063_SBCK_003-8b"/>
附介甫亦不爲元祐之附司馬公況在往歲豈敢不愼故<lb/>
甯直無曲甯激無隨二也此二端皆私心妄作言之慚甚<lb/>
豈敢自附于古之强項者邪然先生知其外之强項而有<lb/>
以進之卽知其內之并不及强項亦必不鄙之棄之而復<lb/>
有以進之此敬所以敢披露肝膽于左右也正月中秋潭<lb/>
來書述先生之命徵秋潭詩并及鄙文敬以贈送序多讇<lb/>
諛之辭恐獲罪門下未敢率爾執筆三月中聞秋潭被劾<lb/>
四月中而訃至傷哉傷哉撫軍非欲殺秋潭之人而秋潭<lb/>
竟死秋潭非以被劾致病之人其事亦非𬒳劾可致病之<lb/>
事而秋潭竟以病死如之何如之何方秋潭在時人多異<lb/>
<pb n="KR4f0063_SBCK_003-9a"/>
議者今秋潭死矣何處復得一彭秋潭惜其子奔走衣食<lb/>
敬三索行述不得然銘墓之辭敬前與秋潭定交曾以後<lb/>
死自任不負此諾也槀本并近作數首奉呈惟暇中正定<lb/>
之書中名帖不敢當不敢當先王德位崇重下交于奔走<lb/>
之吏先生之道益光矣然天下必有言敬之僭者謹附繳<lb/>
惟先生曲諒之乍寒一切爲道自重七月十一日惲敬謹<lb/>
上<lb/>
<pb n="KR4f0063_SBCK_003-9b"/>
<pb n="KR4f0063_SBCK_003-9b"/>
上汪瑟菴侍郞書<lb/>
瑟菴先生閣下敬奔走塵俗逾二紀矣所治荒遠久不奉<lb/>
敎于賢士大夫竊意迂戇之質百無可爲惟耗升斗祿爲<lb/>
讀書自守之資可以盡年可以長世然未嘗不以弇陋爲<lb/>
懼也古之君子學于古人則思畢其異同學于今人則思<lb/>
正其得失小生之所知下吏之所能其不可自畫明矣然<lb/>
不敢輒以之干人者或好尙不同徒取憎惡或事權所在<lb/>
跡渉梯媒與其過而近毋甯過而遠與其近而人知毋甯<lb/>
遠而人不知此居下之道也然敬嘗觀之古人蓋有自達<lb/>
之于當路者意者或一道歟夫天下未有以自達爲道者<lb/>
<pb n="KR4f0063_SBCK_003-10a"/>
也意者或有其不苟者歟昔者退之上盧邁趙璟賈躭書<lb/>
皆誚責諷刺之言蘇明允上韓樞密富丞相書皆刼持誇<lb/>
誕之言及答李習之與歐陽內翰則大伸其性情學問之<lb/>
所得是故一介之士屏人獨處仰而思俯而書無論富貴<lb/>
酣養者不足與其旨甘分其膏澤卽如韓樞密之瓌傑富<lb/>
丞相之重碩文丞相之敦惠若與之抽毫命牘酬酢古今<lb/>
析毫黍之理舉邱山之事恐未能盡其精微周其博大天<lb/>
之生才各有所尙不可强也若是則所謂不可苟者亦有<lb/>
其不可失者歟先生自通籍時卽以好古力學聞天下然<lb/>
而不知者曰是宗漢儒不宗宋儒是喜治經不喜治史敬<lb/>
<pb n="KR4f0063_SBCK_003-10b"/>
在下風蓋有年矣區區之忱未能無惑及前日上謁而淵<lb/>
然之容雍然之論所謂異同黨伐古今愛薄之說無幾微<lb/>
見于神志語言而後知前之云云者皆淺人附和未能深<lb/>
窺而性情之平頗學問之純襍非親接不足以得大凡也<lb/>
敬五十之年齗齗此事不日進則日退惟得有道敎正之<lb/>
或可不爲流俗人所限謹錄舊作二首近作五首呈之左<lb/>
右惟先生諒焉九月二十五日惲敬謹上<lb/>
<pb n="KR4f0063_SBCK_003-11a"/>
<pb n="KR4f0063_SBCK_003-12a"/>
答吳白厂書<lb/>
白厂二兄足下二十一日使至得手書藉悉興居萬福慰<lb/>
甚蒙惠寄細絹墨竹一幀吳綾仿宣紙墨松各一幀而命<lb/>
敬以一言吿後世之知者敬何人斯敢當斯語邪然常從<lb/>
二兄于舒三白香之所二兄大醉狂呌稱畫則文湖州米<lb/>
襄陽復生詩尙當讓岀一頭地敬觀前人之推湖州者曰<lb/>
富瀟灑之姿逼檀欒之秀而已二兄畫竹堅潤通脫豈惟<lb/>
雁行湖州蓋駸駸乎抗衡齊首而將毋越之襄陽畫擅場<lb/>
人物山水乃二兄所不作者然襄陽自詡謂不使一筆入<lb/>
吳生又謂無一筆關仝李成俗氣是襄陽以高古出塵爲<lb/>
<pb n="KR4f0063_SBCK_003-12b"/>
宗二兄畫松作氣滿前如驟雨如旋風當求之張文通以<lb/>
下惟襄陽爲裕陵書屏反繫袍跳躍便捷不爲富貴所懾<lb/>
二兄當之應無愧昔賢耳湖州襄陽所傳之丹淵集襄陽<lb/>
集其詩如工部之文如記室之賦意趣與俗懸别二兄則<lb/>
揣摩諸家而能洗刷之浩浩乎翛翛乎敬常謂乾隆中江<lb/>
右第一信有湖州襄陽所畏者雖然古人極深極微極正<lb/>
之作何如深而可至微而可探正而可感發之作何如可<lb/>
至而仍超遼可探而仍窅渺可感發而不妨恣詭之作何<lb/>
如此則敬所願望于二兄而畜之于心甚久甚久者也敬<lb/>
于此事雖自八歲卽受法于先人然所得無何故律嚴而<lb/>
<pb n="KR4f0063_SBCK_003-13a"/>
拘思通而近氣盛而易竭響切而易流其境去二兄遠矣<lb/>
今敢率爾有所言者蓋以古人待二兄不得不以古人自<lb/>
待交友之道貴如是也敬回縣後諸事如蝟毛不可爬梳<lb/>
所幸老母康强細弱均安善無勤遠念前過貴郡本欲至<lb/>
草堂而輿夫出城卽取東道以致相左昔者楊少師西遊<lb/>
僕人挽之而東往日之事得毋類此抑又有可釋之二兄<lb/>
者勝公榮者不可不與飮今無其人不如公榮者不敢不<lb/>
與飮敬今之投刺待見屏息雅拜者皆是也惟公榮可不<lb/>
與飮非二兄而誰則敬之不過草堂後世必有引首慨慕<lb/>
舉觴抽紙以歌詠之者二兄其何憾耶附上畫松歌一首<lb/>
<pb n="KR4f0063_SBCK_003-13b"/>
乃章門所作劣甚勿見弞乍寒二切珍重十月十六日惲<lb/>
敬謹上<lb/>
<pb n="KR4f0063_SBCK_003-14a"/>
答蔣松如書<lb/>
松如大兄足下三月中兩得書知于往歲來江右無因得<lb/>
見盡心意所欲言甚惘惘復知得交于梅臯太史多磊落<lb/>
之遊甚喜而書中三致意則以所爲四子書文屬序于敬<lb/>
此敬所不敢辭也數月來爲吏事所苦不得暇鹿耔頗與<lb/>
知顚末是以不及作報五月之望復得書以古君子之道<lb/>
望敬而責其不㳟皆切直敬所未至甚愧感然謂敬不屑<lb/>
爲足下作序則甚非事理也敬與足下初接于州中汪氏<lb/>
奉舅氏淸如先生之命而後相見于都中一握手卽相背<lb/>
去幾十餘年復會飮于州東之園亭今又三易寒暑矣與<lb/>
<pb n="KR4f0063_SBCK_003-14b"/>
足下蹤跡不可謂不䟽然心甚懸懸于足下者則以足下<lb/>
之爲人敬所願交而不敢失者也願交而不敢失則言宜<lb/>
誠故請得盡其愚序者蓋始于史臣之序詩書漢人著書<lb/>
多自序魏晉崇尙詩文始有爲人序專集類集者唐宋人<lb/>
爲贈送序此謂不經明之壽序考察序升擢序又其不經<lb/>
者也是故漢之所無魏晉有之魏晉之所無唐宋明有之<lb/>
文者因事而立體順時而適用而已唐試帖經無經義文<lb/>
宋之經義文皆附于詩文集故無其序自明以來四子書<lb/>
文皆專行矣專行則宜有專序乃今之號爲知古文者曰<lb/>
不得作四子書文序嗟乎誠使陸敬輿司馬君實諸人生<lb/>
<pb n="KR4f0063_SBCK_003-15a"/>
于今日爲四子書文韓退之李習之曾子固諸人爲之序<lb/>
傳之數千載之後其尊于揚雄之僞言劉歆之飾說葢可<lb/>
必也若是則爲足下作序何不屑焉昔者歐陽永叔爲惟<lb/>
儼文集序許其自言曰笞兵走萬里立功海外曰佐天子<lb/>
號令賞罰于明堂後惜其老不得意則曰考其筆墨馳騁<lb/>
文章贍逸之能可以見其志嗟乎惟儼爲浮圖者也永叔<lb/>
序之蓋較梅聖俞江鄰幾有進何也其人非儔人也足下<lb/>
自二十入少年場三十讀古襍家言四十與天下之士相<lb/>
角逐必有位置可以自信者若是則足下之文敬將求而<lb/>
序之又何不屑之與有雖然古人之序序著書之意而已<lb/>
<pb n="KR4f0063_SBCK_003-15b"/>
故一集不再序後世或爲貢諛或附于有大力者則序至<lb/>
十數焉足下文得梅臯太史之序足矣敬又從而附益之<lb/>
其貢諛歟則敬不敢爲爲附于有大力者歟則敬非其人<lb/>
且無以處足下足下其以敬是書附之集末則足下之爲<lb/>
人與敬之所以交于足下者皆有源委可吿之後世惟高<lb/>
明裁之四月初十日惲敬謹上<lb/>
<pb n="KR4f0063_SBCK_003-16a"/>
與湯編修書<lb/>
敦甫先生閣下敬處卑就陋年及五十而無所成常好從<lb/>
天下賢士大夫遊然所交又千百之一二而已往者張臯<lb/>
文寓書盛稱先生高義臯文旋卽捐館舍敬無以自通後<lb/>
秋農自粤過南昌敬以聞于臯文者質之秋農而益知先<lb/>
生之所以自處者敬其可居今之世而不求得當于先生<lb/>
邪臯文爲人其始爲詞章志欲如六朝諸人之所爲而止<lb/>
已遷而爲昌黎廬陵已遷而爲前後鄭已遷而爲虞許賈<lb/>
孔諸儒最後遇先生遷而爲濂洛關閩之說其所學皆未<lb/>
竟而世徒震之非知臯文者也臯文寡欲多思寡欲故言<lb/>
<pb n="KR4f0063_SBCK_003-16b"/>
行多行于自然而有爲者鮮多思故事藝皆岀于必然而<lb/>
無爲者亦鮮自然必然二者合之進道之器也然有爲者<lb/>
鮮則于道易近無爲者亦鮮則于道易遠必也有爲者亦<lb/>
歸于無爲則庶幾于斯道乎雖然敬竊有疑焉者宋人之<lb/>
說至明而變至<lb/>
本朝康熙間而復其變也多歧其復也多仍多歧之說足<lb/>
以眩惑天下之耳目姚江諸儒是也多仍之說足以束縳<lb/>
天下之耳目平湖諸儒是也二者如掲竿于市以奔走天<lb/>
下之人故自近日以來多憗置之憗置之者非也揭竿于<lb/>
市者亦非也且如彼此之相詈前後之相搏益非也夫所<lb/>
<pb n="KR4f0063_SBCK_003-17a"/>
謂濂洛關閩者其是邪其揆之聖人猶有非是者邪其變<lb/>
之仍之者是非其孰多邪知其是非矣何以行其是去其<lb/>
非邪敬交于臯文之時臯文未及此也其所得敬未之知<lb/>
而先生者臯文之與學而引之敬者也則敬之所宜受敎<lb/>
也故陳臯文之行以自通于先生而䘚致其所疑焉先生<lb/>
其有以大益之則幸甚不宣三月二日惲敬謹上<lb/>
<pb n="KR4f0063_SBCK_003-17b"/>
<pb n="KR4f0063_SBCK_003-17b"/>
明儒學案條辯序<lb/>
黄梨州先生明儒學案六十二卷列崇仁白沙河東三原<lb/>
姚江止修泰州甘泉東林九宗而于姚江復分浙中江右<lb/>
南中北方粤閩五宗其崇仁白沙爲姚江之源止修泰州<lb/>
甘泉東林爲姚江之流不相入者河東三原而已若授受<lb/>
在九宗之外者別爲諸儒學案統之表彰前修開引後學<lb/>
爲功甚巨然先生之學出于劉蕺山先生蕺山先生之學<lb/>
大旨悉宗姚江是以先生于河東三原均有微辭而姚江<lb/>
之說則必遷就之以成其是一遷就不得則再遷就三遷<lb/>
就之此則先生門戸之見也敬天禀凡襍人功疏妄于先<lb/>
<pb n="KR4f0063_SBCK_003-18a"/>
生蓋無能爲役而少日所聞于先府君及同學諸君子者<lb/>
質之先生之說頗有異同如水之分合脉絡可沿如山之<lb/>
高卑顚趾可陟非敢强爲是非劃分畛域也因謹循此書<lb/>
之前後分條下籖求其公是如不當者不憚移定以盡彼<lb/>
此蓋三厯寒暑而後㑹而錄之可付寫焉孔子曰博學于<lb/>
文約之以禮此河東三原之學所自岀同于朱子者也然<lb/>
不曰四時行焉百物生焉乎孟子曰人之所不學而知者<lb/>
其良知也不慮而能者其良能也此姚江之學所自岀同<lb/>
于陸子者也然不曰明于庶物察于人倫乎子思子曰自<lb/>
誠明謂之性自明誠謂之敎誠則明矣明則誠矣又曰尊<lb/>
<pb n="KR4f0063_SBCK_003-18b"/>
德性而道問學致廣大而盡精微極高明而道中庸溫故<lb/>
而知新敦厚以崇禮其先後之序並行交致之功庶幾其<lb/>
備焉矣乎夫遊說之士計利而不計害言得而不言失後<lb/>
之人尙引大道以責之若言聖人之道者據其始而攻其<lb/>
終操其末而伐其本則所明者不及所晦之多所守者不<lb/>
及所攻之當何以騐之心身而施之國家天下哉夫善其<lb/>
言所以善其行也請與天下後世諸君子昭然確然言之<lb/>
若攻伐之說敬不敢附惟諸君子諒焉<lb/>
<pb n="KR4f0063_SBCK_003-19a"/>
<pb n="KR4f0063_SBCK_003-20a"/>
五宗語錄删存序<lb/>
敬年十五卽讀道家書後于吳山道院繙道藏鄙倍不可<lb/>
訓者十之七凡下者十之二周秦以來諸子及所存古注<lb/>
家其善者也若魏伯陽張端伯所述亦道之一隅而已至<lb/>
山右始讀佛氏書行江東西時時至佛院讀之爲鄙倍爲<lb/>
凡下有過于道藏者其精博之說微渺汪洋神生智岀道<lb/>
藏視之蓋瞠乎後矣中歲喜讀諸禪師語録于三乘之言<lb/>
本無差歧而其從入之門與從出之徑無轍跡無依持蓋<lb/>
人心之用不能無如此一境非强爲者也惟傳授漸遠積<lb/>
習日深及其末流幾于優伶之辭駔儈之行此則不可之<lb/>
<pb n="KR4f0063_SBCK_003-20b"/>
大者也敬條其可觀者得若干卷行修力積其道自至確<lb/>
然隤然不容一隙者爲第一集機微鋒迅一擊卽解濳魚<lb/>
岀鉤飛鳥墜繳者爲第二集發明天人依附經論渾融包<lb/>
孕條理分晰者爲第三集片辭之設具見性靈一目所存<lb/>
偶涉道要者爲第四集其餘附㑹之陋修飾之工加二十<lb/>
八祖偈言厯代禪師評唱一槪削之以絕龎襍程子曰佛<lb/>
氏之書學者當如淫聲美色遠之夫不涉其藩不登其堂<lb/>
不入其室豈可以斷其是非得失之分數哉朱子曰佛衰<lb/>
于禪禪衰于棓喝夫曹溪之說法豈可謂佛之衰百丈之<lb/>
見大寂臨濟之見大愚豈可謂禪之衰後之君子于此能<lb/>
<pb n="KR4f0063_SBCK_003-21a"/>
自得焉而不爲所眩奪則可矣<lb/>
<pb n="KR4f0063_SBCK_003-21b"/>
<pb n="KR4f0063_SBCK_003-21b"/>
子居決事序<lb/>
太史公曰蜀守馮當暴挫廣漢李貞擅磔人東郡彌僕鋸<lb/>
項天水駱璧推減河東禇廣妄殺京兆無忌馮翊殷周蝮<lb/>
鷙水衡閻奉扑擊賣請何足數哉惲子居曰<lb/>
本朝法皆畫一行臺省大吏權不敵漢郡守州縣吏權不<lb/>
敵漢戸賊曹皆謹奉功令無敢恣意者敬初領縣事太夫<lb/>
人敎之曰縣官得自決笞杖而已折責以四十爲限爾當<lb/>
止三十五其五爾母所貰也先大人曰死刑不可減也雖<lb/>
然斬刑必先比絞律不當而後入斬立決刑必先比監候<lb/>
律不當而後入立決敬謹志之勿敢忘然敬福中遇事輒<lb/>
<pb n="KR4f0063_SBCK_003-22a"/>
任氣擊斷之晨起坐齋中抱牘進者差肩立敬手畫口指<lb/>
毋畱其應聽者翻竟卽擲下如風雨已坐聽事問數語書<lb/>
牘尾輒數十行意張用濟劉元明不過如是而昔友張臯<lb/>
文過縣曰此酷吏也敬大駴就求其說臯文曰凡天下以<lb/>
易心言吏事者與手殺人一間耳不意此事近岀吾儕敬<lb/>
聞此言爲之愧汗今年五十矣精力志意漸不如前始患<lb/>
過者今未必不患不及天道之盛衰人事之進退不可不<lb/>
防其流失也因類前後所決事爲若干卷以自觀省焉其<lb/>
目曰稟以達上官曰批以受民辭宋史大事奏稟畫黃唐<lb/>
有批勅宋有批答皆朝廷之辭其行之官司不知所自始<lb/>
<pb n="KR4f0063_SBCK_003-22b"/>
曰諭卽漢之敎曰斷卽唐之判也<lb/>
<pb n="KR4f0063_SBCK_003-23a"/>
<pb n="KR4f0063_SBCK_003-24a"/>
先塋記<lb/>
孤塵山西厓絕地數十丈鑿厓而窆爲十二世祖恢菴府<lb/>
君之兆西向陳孺人祁孺人再繼陳孺人合葬焉其昭兆<lb/>
葬十一世祖贈戸部山西淸吏司主事存省府君謝安人<lb/>
合葬焉孤塵山之東曰亭子灣爲十世祖明湖廣按察司<lb/>
副使東麓府君之兆東向蕭恭人合葬焉其昭兆葬九世<lb/>
祖全州同知海亭府君嚴安人合葬焉昭兆迤東葬秀水<lb/>
丞愼所府君敬八世祖也吳孺人合葬焉其穆兆迤東葬<lb/>
愼所府君之弟國子監生良卿塋限之外迤東北爲七世<lb/>
祖慶府典儀正敬于府君之兆周孺人合葬焉是爲孤塵<lb/>
<pb n="KR4f0063_SBCK_003-24b"/>
山東西墓地西兆二東兆五石橋灣惲氏歲祭之石橋灣<lb/>
之北路西墓地爲六世祖縣學生繩武府君之兆西向王<lb/>
孺人合葬焉其穆兆葬方顯府君敬高祖考也高孺人合<lb/>
葬焉其昭兆葬府君之弟達初昭兆之南葬府君之兄赤<lb/>
初穆兆前行夾葬赤初之子文元武元蓋墓位紊矣其故<lb/>
不可考同六世祖者歲祭之石橋灣之西牛車基墓地爲<lb/>
曾祖考燮臣府君之兆西南向巢孺人合葬焉其昭兆葬<lb/>
祖考贈富陽縣知縣子渭府君錢孺人合葬焉其穆兆先<lb/>
府君葬焉同曾祖者歲祭之惲氏自南宋以後著譜者多<lb/>
書葬所然墓頗夷失其未夷失及近窆者謹記之如右子<lb/>
<pb n="KR4f0063_SBCK_003-25a"/>
孫庶有考焉傅純曰古不祭于墓者明非神之所處也蔡<lb/>
邕曰古不墓祭今朝廷有上陵之禮始謂可損今見威儀<lb/>
乃知至孝惻隱不可廢也是二說者其可以言古今之禮<lb/>
歟<lb/>
<pb n="KR4f0063_SBCK_003-25b"/>
<pb n="KR4f0063_SBCK_003-25b"/>
石橋灣惲氏祠堂記<lb/>
石橋灣惲氏同出湖廣按察司副使東麓府君副使生全<lb/>
州同知海亭府君同知之冡子曰秀水丞愼所府君丞生<lb/>
典儀正敬于府君始居石橋灣敬七世祖也子孫爲房三<lb/>
同知之次子曰良卿良卿之伯子曰紹先子孫居雷宋村<lb/>
仲曰日森子孫居常州府城之城灣季曰鴻祥子孫居江<lb/>
陰縣之靑陽唯叔子紹憲二傳無後順治中典儀之孫方<lb/>
顯府君招雷宋村紹先之曾孫朝元聯元來居石橋灣朝<lb/>
元之子孫爲房十聯元之子孫爲房五于是石橋灣惲氏<lb/>
凡十有八房乾隆三十八年朝元之曾孫吉滽諏于族爲<lb/>
<pb n="KR4f0063_SBCK_003-26a"/>
祠堂祀副使以下嘉慶三年敬葺其楹宇及庭陳祠堂之<lb/>
制始備惲氏譜自副使上推十一世爲宋提舉方直府君<lb/>
其世次官爵里居皆可考證自提舉上推四十三世爲漢<lb/>
梁相子冬府君代遠多疑似者提舉之冡子爲紹恩府君<lb/>
次子爲繼恩東麓府君紹恩之後也嘗師友李獻吉邊廷<lb/>
實諸人始以忤劉瑾外補終以忤江彬等斥官在湖廣八<lb/>
年北俘羅山竹山流寇南定彬州桂陽州屢叛猺賊東扼<lb/>
甯王宸濠西潰之師蓋終身皆在艱難讒搆崎嶇戎馬之<lb/>
間而確然守道自立不稍爲俯仰依倚者後之子孫尙其<lb/>
念先德乎哉<lb/>
<pb n="KR4f0063_SBCK_003-26b"/>
重建東湖書院記<lb/>
東湖據豫章城之東隅周古步十里有奇東厓爲蘇圃有<lb/>
宋高士蘇雲卿之遺迹其南泮翼然亭臨之祀漢徐孺子<lb/>
故言東湖之故必以徐孺子蘇雲卿爲先南泮之北沙斗<lb/>
入北佩湖南以南泮爲至環三面皆水也宋嘉定中通判<lb/>
豐君有俊建東湖書院館四方游學之士迨明之初以其<lb/>
地爲縣學而書院遂廢今幾五百歲矣羅山黎君來令南<lb/>
昌復卜地于縣學迤東蓋前事以虧帑没入其宅者黎君<lb/>
歸帑于官爲銀若干諸鄕先生任講堂學舍築削之貲爲<lb/>
銀若干脩腵梁糗膏油舟輦之貲復爲銀若干于是深衣<lb/>
<pb n="KR4f0063_SBCK_003-27a"/>
博帶之士揖讓弦誦于其中而書院復興夫聖人之道大<lb/>
矣學者必先去其害道者而後事焉孔子曰行已有恥孟<lb/>
子曰人有不爲也而後可以有爲昔者徐孺子不與陳仲<lb/>
舉鉤黨之難蘇雲卿當宋播越之餘張德遠欲有所圖而<lb/>
雲卿褰裳去之其心皆斷然有不可湼者夫鉤黨爲君子<lb/>
之過且遠之如此況小人歟張德遠處已甚正所圖雖不<lb/>
成其志皆仁人志士所扼腕者且遠之若此況以人國爲<lb/>
徼幸者歟學者能見于此然後依附攻訐之學術苟且之<lb/>
事功不足動其豪末由是而深造之則庶幾矣<lb/>
<pb n="KR4f0063_SBCK_003-27b"/>
新喻東門漕倉記<lb/>
三代之時自諸侯卿大夫士皆其國人而鄰長里宰酇長<lb/>
鄙師卽同井廬以行相推擇者故下之俗易達于上上之<lb/>
風易究于下天子者稽其成而已漢祖秦設郡縣所命官<lb/>
奉三尺法以裁山海千萬里之民於是上之所行有非下<lb/>
之所任者而治日衰然其時三代之制猶不至盡廢鄕亭<lb/>
之官是也迨唐宋以後爲三老嗇夫游徼者苦官中侵辱<lb/>
多避免因悉改爲輪差歸之保正戸長保正戸長以微民<lb/>
與官絶遠不能通閭里之情于郡縣如鄕亭之官與令丞<lb/>
尉相敎令嗚呼此郡縣長吏所以囂然獨行其意于上而<lb/>
<pb n="KR4f0063_SBCK_003-28a"/>
民終不可治也已新喻附城爲五坊坊有坊長鄕爲五十<lb/>
七圖圖有地保坊長地保如保正坊圖皆有十甲甲有管<lb/>
首管首如戸長其輪差之歲則管首迭爲坊長地保獄訟<lb/>
賦稅盜賊皆督之獄訟取居閒及爲佐證盜賊主踐更而<lb/>
賦稅則至時坊長地保以酒食召管首管首召戸丁爲期<lb/>
悉納之坊長地保坊長地保納之官故賦稅無後時者敬<lb/>
蒞縣坊長地保皆以禮訓督之可事事凡縣中有舉置令<lb/>
縉紳先生學弟子諭意于坊長地保揆其平衆從而後行<lb/>
事皆辦漕倉者最初在城之南門康熙閒改建于中城之<lb/>
保房前事鮑君又遷于治之東南隅基峻而隘民不便於<lb/>
<pb n="KR4f0063_SBCK_003-28b"/>
是坊長地保以改建請縣中大姓胡萼有第在東門內門<lb/>
堂廡毬場皆宏整直可錢五千緡以千緡售于衆而旁舍<lb/>
及地不取直大姓章美亦以地益之遂復遷漕倉于東門<lb/>
湖北試用州判黎士煊等任其事加勤無私利三閱月而<lb/>
功竣夫漕所以爲<lb/>
國家也爲<lb/>
國家者必不可病民觀于胡萼章美之好義及在事諸君<lb/>
子之所爲天下豈有不可使之民邪然欲使民必自訓督<lb/>
坊長地保始後之人勿以敬爲古可也<lb/>
<pb n="KR4f0063_SBCK_003-29a"/>
<pb n="KR4f0063_SBCK_003-30a"/>
羅坊漕倉壁記<lb/>
羅霄江自袁東逕臨江入章貢水春夏秋三時得雨漲發<lb/>
萬斛之舟隨流東下疾如弩矢及冬水落瀏然見底散石<lb/>
鱗次而州渚之歧沙石相排擁舟益艱重不可行故袁之<lb/>
屬縣無漕新喻屬臨江漕二萬四千餘石皆道羅霄江自<lb/>
縣顧舟行五十里至羅坊水淺甚自羅坊行九十里至臨<lb/>
江治水差深再下三十里水益深可方舟達南昌兌軍故<lb/>
新喻運漕以羅坊爲便而縣西南北近袁納米多順流縣<lb/>
東附臨江溯流至縣遠者幾百里殊患苦之故縣東納米<lb/>
亦以羅坊爲便嘉慶八年士民請建倉于羅坊凡縣東區<lb/>
<pb n="KR4f0063_SBCK_003-30b"/>
若干圖若干米若干納于羅坊倉計縣漕蓋得三之一減<lb/>
運五十里敬與同官計之僉以爲宜於是請于府及行臺<lb/>
省得允十月倉成十一月漕事畢是役也訓導胡君實左<lb/>
右之其在事者縣東縉紳之士及保正等皆有勞績焉爰<lb/>
書名于左方<lb/>
<pb n="KR4f0063_SBCK_003-31a"/>
沙隴胡氏學田記<lb/>
新喻之南郭曰沙隴胡氏胡生嶺世家焉生之曾大母傅<lb/>
買田于官田灣得畝四十有八租五十石子孫從師及就<lb/>
試所司咸取給事在乾隆之二十八年越年若干傅卒葬<lb/>
峽江又越年若干爲嘉慶元年生與其宗賣官田灣之田<lb/>
以直買峽江溪瀾之田得租四十四石于前額不符又買<lb/>
沙隴之田得租十四石額遂溢而請余爲之記古者士皆<lb/>
授田自井田廢而田私于農故士遂無授田者後世君子<lb/>
于私田之公于族者曰義田義田之給于士者曰學田儻<lb/>
亦古者士田之遺意歟是非特資其身也蓋將養其廉恥<lb/>
<pb n="KR4f0063_SBCK_003-31b"/>
以爲德業之助胡生與其宗勉之可也<lb/>
<pb n="KR4f0063_SBCK_003-32a"/>
重修萬公祠記<lb/>
瑞金踞五嶺尾脊東戸入閩而長汀爲汀州府治所㝛重<lb/>
戍扼之故閩非大亂兵無至瑞金者縣西南越汀州之武<lb/>
平以及于粤多石陘荒絕粤有饑擾卽躪瑞金自前明至<lb/>
本朝凡數十至明宏治中賊循陘夜襲城知縣萬公琛巷<lb/>
戰死縣人立祠祀之其事爲最著蓋瑞金遇大亂則東備<lb/>
閩小亂則南備粤其勢如此而縣之北爲所隸甯都州州<lb/>
負廣昌左挾石城㝛戍不及長汀其溪谷深雜與武平等<lb/>
嘉慶八年廣昌奸民廖幹周聚衆焚掠甯都石城奸民應<lb/>
之瑞金亦有應者大府以兵馳至始勦絕蓋瑞金于閩粤<lb/>
<pb n="KR4f0063_SBCK_003-32b"/>
兵皆外至可臨事偵探其自內起者常連甯都石城必先<lb/>
事部分乃能得要領其勢又如此敬上事瑞金去廖幹周<lb/>
之平一年矣求士夫可與戰守者不可得最後陳君象昭<lb/>
見曰明府君無憂瑞金瑞金聚落無可容五百人起事者<lb/>
若五百人以下聚落中義勇能破之敬行縣時潛勘驗語<lb/>
皆信知可幸無事遂一意吏治暇則以儒術鐫摩之陳君<lb/>
之子雲渠從敬游好治經能詞賦亦喜言兵嶺嶠多好奇<lb/>
之士如陳君父子可尙也已一日酒次與雲渠言萬公祠<lb/>
已就圯雲渠慨然任之葺門垣築階陳塗墉壁設櫺楯事<lb/>
竣爲位以祀萬公敬與同志者左右將事咸偲偲然若有<lb/>
<pb n="KR4f0063_SBCK_003-33a"/>
所感焉因記其事之始卒使刻石于壁間且詳瑞金兵事<lb/>
緩急難易之數以吿後之有責于斯土者<lb/>
<pb n="KR4f0063_SBCK_003-33b"/>
<pb n="KR4f0063_SBCK_003-33b"/>
遊羅漢岩記<lb/>
瑞金陳石山之南曰羅漢岩八月望後一日與楊生鍾生<lb/>
遊焉大石翼然下可列坐千人沙門爲佛屋據其廣之半<lb/>
皆庳陋大石之上爲天池水常滿少溢則漉于石之㫳齒<lb/>
閒無徑可登西行繞岩岩盡而北而東登數嶺有石隘入<lb/>
隘數十丈下過石穴聞水聲琤然天池也岀碞背矣法住<lb/>
記言佛湼盤時以無上法付屬十六大阿羅漢各與眷屬<lb/>
分住世界此世所稱十六羅漢也四分律言佛涅盤後大<lb/>
迦葉差比邱得四百九十九人皆是阿羅漢阿難以愛惠<lb/>
癡怖見屏後阿難聞拔闍子比邱偈得果在王舍城共集<lb/>
<pb n="KR4f0063_SBCK_003-34a"/>
三藏此世所稱五百羅漢也釋氏之言多鄙誕鄙則愚夫<lb/>
婦易知誕則易惑故名山水及荒厓絕壑人多以羅漢觀<lb/>
世音名之嶺北且數十處此其一也觀世音爲三大菩薩<lb/>
之一以普門品言聞聲赴救四天下皆尊事之今士大夫<lb/>
擁高位厚貲不知推所職以及遠而詭談性命相率不讀<lb/>
佛書不奉佛法恐亦未必見錄于孔子也旣以語二生因<lb/>
并記之<lb/>
<pb n="KR4f0063_SBCK_003-34b"/>
東路記<lb/>
南昌城下溯豫章江南至贛州東北折溯貢水至瑞金共<lb/>
一千五百里敬上事及赴行臺省期㑹皆由之此西路也<lb/>
東路止八百九十里嘉慶十一年十月二十六日已亥奉<lb/>
回任檄岀進賢門㝛舒白香天香館寢甚安二十七日下<lb/>
晡發行六十里㝛荏港夜大雨二十八日早發泥濘不可<lb/>
行行六十里㝛進賢大風寒二十九日晴早發行九十里<lb/>
㝛臨川署中秦臨川言于淸端公成龍作縣事甚備三十<lb/>
日上晡發行六十里㝛　樹亭　卽桓山海經註所謂葉<lb/>
似柳子似楝者是也桓音近華華近和漢書尹賞傳注桓<lb/>
<pb n="KR4f0063_SBCK_003-35a"/>
表陳宋之俗言桓聲如和謂之和表師古曰卽華表也和<lb/>
又近何俗遂作　十一月初一日甲辰朔早發行九十里<lb/>
㝛南城過曾香墅鄧蘭士蘭士從弟薌州初二日下晡發<lb/>
取便道吳白厂草堂在城南不及過行四十里㝛揚村初<lb/>
三日行八十里下晡至南豐王南豐滌硯十一閱之渡河<lb/>
復五里㝛楓嶺初四日行八十五里㝛甘竹雨初五日行<lb/>
三十里下晡至廣昌復三十里㝛竹橋初六日行九十里<lb/>
㝛甯都州初八日早發行八十里㝛葛藤凹雨初九日行<lb/>
八十里下晡至瑞金初十日上事南昌至南城皆平道南<lb/>
城之南始山行麻姑山㫄薄有靈氣其西南隱然浮十峯<lb/>
<pb n="KR4f0063_SBCK_003-35b"/>
雲氣界爲三成如仙嶠搖漾不可測最上一成雲氣背落<lb/>
日如紅綃眞奇觀也問之則南豐西之軍封山蓋拔見在<lb/>
三百里之外軍封之南至甯都多石山千幢萬旟皆南指<lb/>
然無如軍封山者廣昌之北旴水北流至新建與豫章江<lb/>
會廣昌之南二十里溪皆南流又三十里復北流又三十<lb/>
里復南流皆不可舟四十里至甯都會梅水可舟甯都之<lb/>
南溪皆北流六十里至九段嶺始南流四十里至嚴阬復<lb/>
北流五十里至麻子隩復南流不可舟三十里至瑞金㑹<lb/>
貢水可舟皆東路也貢水至雩都會甯都之梅水至贛縣<lb/>
入章水合爲豫章江卽西路也豫章江至新建縣北入鄱<lb/>
<pb n="KR4f0063_SBCK_003-36a"/>
陽湖<lb/>
<pb n="KR4f0063_SBCK_003-36b"/>
遊翠微峯記一<lb/>
自甯都西郭外北望羣山有虎而踞者二峯若相負北峯<lb/>
爲翠微峯易堂九子講學之所也背郭十里陟山西折而<lb/>
北過前所望虎而踞之南峯有厓復北有巖夾磴而上西<lb/>
折有岡岡之西爲金精洞北卽翠微峯循岡行有石門木<lb/>
闔背扃之仰視絕壁而已岡之東望果盒山有樓閣於是<lb/>
欲返遊果盒山而闔爲從遊所排遂遊焉過石門有南北<lb/>
厓相去以尺數倚立俯仰相隱閉北厓爲隥以登級三十<lb/>
有六道絶植梯級十有六以出于穴有木構少息爲第一<lb/>
巢復登爲梯隥之級二十有八有巢隘于前巢不可息爲<lb/>
<pb n="KR4f0063_SBCK_003-37a"/>
第二巢級十有七爲第三巢級八十有三爲第四巢皆可<lb/>
息至此始出厓日杲杲然射諸峯峯如相蕩矣復得隥八<lb/>
十有三有坪爲易堂已燬廢其北有屋魏氏居之其㫄後<lb/>
無他道復循故道而下魏氏之先爲避亂計故鑿山無左<lb/>
右折上下皆懸身以難其登登山極勞弊無遊覽之勝然<lb/>
九子窮居是山能各有所守不欺其志是則不可沒者九<lb/>
子甯都魏際瑞際瑞弟禧及禮李騰蛟邱維屏彭任曾燦<lb/>
南昌林時益彭士望惟際瑞爲本朝招吳三桂賊將韓大<lb/>
任𬒳難焉<lb/>
<pb n="KR4f0063_SBCK_003-37b"/>
遊翠微峯記二<lb/>
下翠微峯南西折至金精洞洞北立石三如古敦甗洞構<lb/>
橫閣　之石之奇不見閣前橫術之外石呀然起于櫩際<lb/>
泉自石落散如珠絕境也洞之南石山相倚如服匿地志<lb/>
稱漢仙女張麗英于此上升其言不經下金精洞復西行<lb/>
石山中小者如屋大者皆隱天如鑄精鏐如地不能負渾<lb/>
渾澐澐首銜尾逮肩跂腋附蓋三百步所而北折得平疇<lb/>
數百畝復折而東五百步所出翠微峯之北石山橫蔽之<lb/>
其奇如金精洞之西復三百步所至果盒山石矗起數十<lb/>
丈如冰相附自南而西而北隥而上焉甯都之山界閩粤<lb/>
<pb n="KR4f0063_SBCK_003-38a"/>
逶迤不可盡而城西數十里皆石山益奇古駭心目如此<lb/>
余嘗行太行泰山衡山多㫄薄蘊畜如聖賢豪傑舉事不<lb/>
與人以一端窺測若茲山者其俠徒隱士之流歟是亦可<lb/>
以觀矣<lb/>
<pb n="KR4f0063_SBCK_003-38b"/>
重修瑞金縣署記<lb/>
府州縣用古諸侯禮大門皆臺門瑞金以閣爲大門爲楹<lb/>
三次內曰儀門其名始于唐之節度使後官寺皆冒焉爲<lb/>
楹三左右門卽漢之閤門三公則黄之次內曰大堂爲楹<lb/>
五有東西廊爲楹二十有四左右列八房以應官其名始<lb/>
于唐之中書尙書省後官寺亦冒焉八房者曰承發古都<lb/>
吏曰吏古功曹曰戸曰屯曰工古戸曹曰禮古議曹曰兵<lb/>
古兵曹曰刑古決曹賊曹也次內曰宅門爲楹三後漢書<lb/>
明帝紀云應門擊柝鼓人升堂古者惟路寢有堂鼓其置<lb/>
路門歟應門之鼓曰應鼓其應門亦置鼓歟若是則路門<lb/>
<pb n="KR4f0063_SBCK_003-39a"/>
其亦置柝如鼓之應歟諸侯其以雉門路門應柝與鼓歟<lb/>
鐵磬卽方響南齊代鐘以記漏漏五夜以二十五點節之<lb/>
故名點次內曰二堂爲楹五有東西　爲楹四二堂之前<lb/>
皆治官事之地也其後曰上房爲楹七古謂之小寢上房<lb/>
之東南曰東上房爲楹三有東西　爲楹二古謂之高寢<lb/>
與上房同周垣古謂之宮牆二堂之東曰庫房爲楹三古<lb/>
者庫在庫門藏車甲後世無車甲所藏貨賄而已故內之<lb/>
乃府也而以庫名焉庫房之東曰東院爲楹三東院之南<lb/>
曰後門房以居典謁西向爲楹四二堂之西曰華廳以燕<lb/>
賓爲楹三有東西廊爲楹六玉篇云廳賓廚也唐以後以<lb/>
<pb n="KR4f0063_SBCK_003-39b"/>
聽事之所爲廳傎矣儀禮侯氏聽于天子曰聽事以決事<lb/>
爲聽事亦非也華廳東後室爲籖押房漢曰畫諾君臣同<lb/>
辭唐宋曰畫黃曰押詔君之辭曰輪筆曰判押曰書行臣<lb/>
之辭皆押也宜押者籖之南史籖前直叙所論後云謹籖<lb/>
月日下是也華廳之前曰前華廳爲楹三以上皆燕閒之<lb/>
地也華廳之後有周垣垣以內南北各爲楹三以處賓僚<lb/>
上房之後垣外迤西曰廚房爲楹三自大門至廚房共八<lb/>
十有六楹嘉慶十年四月十一日至瑞金周視多頽損旋<lb/>
葺治之三閱月而功竣後四年去瑞金爲之記以吿後之<lb/>
人焉<lb/>
<pb n="KR4f0063_SBCK_003-40a"/>
<pb n="KR4f0063_SBCK_003-41a"/>
東麓先生家傳<lb/>
先生諱巍字功甫號東麓宏治十六年進士由戸部主事<lb/>
遷刑部員外郞尋遷郞中時武宗任用劉瑾有急獄瑾必<lb/>
欲置之死先生知其冤白之忤瑾意先生在部素廉謹瑾<lb/>
怒無所泄遂以例岀爲湖廣按察司僉事伺其失瑾旋伏<lb/>
誅得免正德六年霸州流賊劉六劉七自河南來入境率<lb/>
師逆擊賊北走其明年賊復來犯先生東擊賈勉兒于羅<lb/>
山敗之劉六劉七乘閒躪武昌執殺巡撫馬炳然掠其家<lb/>
順流趨江西先生旋軍南擊敗之還炳然妻子斬首五百<lb/>
級復旋軍西擊四川流賊藍廷瑞鄢本恕于陜西石泉敗<lb/>
<pb n="KR4f0063_SBCK_003-41b"/>
之追至漢中復敗之以功遷按察司副使十二年從湖廣<lb/>
巡撫秦金討郴州桂陽州叛猺龔福全禽之遂合南贛巡<lb/>
撫王守仁攻江西桶岡叛猺藍友貴夷魚黃寒奏食三品<lb/>
奉十四年甯王宸濠反率師趨黃州宸濠敗罷師先生前<lb/>
後在軍凡八年止進一官不自得欲投劾去㑹侍郎吳廷<lb/>
舉奉命赴湖廣與先生治永順宣慰司彭明輔獄彭明輔<lb/>
者與彭惠姻親惠與保靖宣慰司彭九霄爭兩江口地明<lb/>
輔助惠攻殺懼不直以巨金鬻獄先生拒之廷舉素知先<lb/>
生功以此益知先生特疏薦爲湖廣巡撫有幸臣索賄不<lb/>
遂章上不報後一年罷官罷官後八年卒于家<lb/>
<pb n="KR4f0063_SBCK_003-42a"/>
論曰先生以拒賄受知于吳侍郎卽以不納賄見抑彼江<lb/>
彬等不足責何宰相無一人若是哉正德當有明中葉天<lb/>
下徼幸無事人但爲先生惜耳如高陽孫承宗者廢棄十<lb/>
年天下瓦裂其又何如哉又何如哉<lb/>
<pb n="KR4f0063_SBCK_003-42b"/>
<pb n="KR4f0063_SBCK_003-42b"/>
后谿先生家傳<lb/>
先生諱釡字器之號后谿年十七補縣學生正德五年舉<lb/>
于應天十四年試禮部中式十六年丗宗卽位與張璁同<lb/>
賜進士出身知安陸州時議起興獻王陵爲顯陵達官外<lb/>
戚內侍以事至無時有內侍責供帳鬨擊州通判先生令<lb/>
民擁通判去曰罪在知州毋累若也由是內侍在中持事<lb/>
者皆不悅江夏民陰殺人瘞尸山中讐者訟之民因令兄<lb/>
子竄去反指所瘞誣讐者殺其兄子獄不得決先生承巡<lb/>
按御史檄鞫之曰若兄子年幾何愕曰二十五矣乃發瘞<lb/>
騐之髪盡白獄遂決先生常有德于衞指揮使指揮使轝<lb/>
<pb n="KR4f0063_SBCK_003-43a"/>
盛饌實銀叵羅轝中以暮抵先生先生列吏卒堂下將發<lb/>
轝固請入室不允叩頭復持去自後無干以私者在州二<lb/>
年以憂去後如京師補官張璁爲侍郞方向用欲引先生<lb/>
附已執手謬爲策曰若忤中貴人恐中傷賴天子甚聖若<lb/>
疏其惡暴之渠輩言不得入非特免禍且大用先生以璁<lb/>
等亂政避其黨不對大忤璁復出知均州治如在安陸嘉<lb/>
靖七年擢南京戸部員外郞旋晉郞中調吏部張璁曰吾<lb/>
溫人也溫乏守須得一好官因閱郞官籍指先生名曰是<lb/>
人可吏部卽具疏題補溫州府知府先生至溫一以法治<lb/>
貴游之私人不得逞張璁又曰温海邦幸無事守誠好官<lb/>
<pb n="KR4f0063_SBCK_003-43b"/>
毋乃屈耶吏部卽具疏題補成都府知府先生聞之不怡<lb/>
曰吾不能枉道幸有先人之廬足容賤子也遂不赴官三<lb/>
十五年卒年七十三<lb/>
論曰漢世孝廉重同歲生至唐進士同年益厚然未有若<lb/>
明之徇者也當日人盡如先生朝廷豈受門戸之禍耶先<lb/>
生守溫境內淫祠檄毁幾盡此非隱微無愧不敢爲張璁<lb/>
乃欲羅致之謬矣<lb/>
<pb n="KR4f0063_SBCK_003-44a"/>
<pb n="KR4f0063_SBCK_003-45a"/>
少南先生家傳<lb/>
先生諱紹芳字光世號少南嘉靖二十六年進士由刑部<lb/>
主事洊擢員外郞郞中外轉湖廣按察司僉事福建布政<lb/>
司叅議先生性褊直有同縣人改庶吉士者先生曰一爲<lb/>
史官竟置産百萬耶後其人位顯爲所中罷官<lb/>
論曰先生在刑部時與李于鱗王元美遊今遺集視七子<lb/>
風尙相似可知得力所自矣<lb/>
<pb n="KR4f0063_SBCK_003-45b"/>
<pb n="KR4f0063_SBCK_003-45b"/>
香山先生家傳<lb/>
先生諱本初字道生號香山老人年二十一補常州府學<lb/>
附生以例貢國子監居京師三十年不遇崇禎十七年舉<lb/>
賢良方正除內閣中書棄官歸卒于順治十二年年七十<lb/>
先生與遜菴衷白兩先生爲羣從兄弟相師友棄官後更<lb/>
名向畫學董源南田先生少時師之<lb/>
論曰先生之學襍于浮圖老氏遜菴衷白又甚焉至忠孝<lb/>
之際三先生未有以異也自百氏橫議先王之道崎嶇榛<lb/>
莽分裂歧岀後之爲二氏者得援吾道以附㑹襍亂之是<lb/>
故唐以前言二氏與吾道畫然者也宋元明言二氏皆竊<lb/>
<pb n="KR4f0063_SBCK_003-46a"/>
吾道之近似以支拄排之者之口士大夫益以爲精微可<lb/>
喜通脫自得從而浮其津造其厓雖學道之士不免焉然<lb/>
而顔淸臣蘇子瞻張子韶諸人大節炳然百折不變不爲<lb/>
虛緩頽放之學所誤蓋五倫之道根于天性順推曲致其<lb/>
力皆足以自遂此以見吾道之自然而二氏之爲矯拂也<lb/>
三先生所得豈在彼哉<lb/>
<pb n="KR4f0063_SBCK_003-46b"/>
衷白先生家傳<lb/>
先生諱厥初字伯生號衷白萬厯三十二年進士由行人<lb/>
轉戸部主事天啟元年水西蠻安邦彦反先生以兵部主<lb/>
事受上方劒馳至四川督將吏平之二年魏忠賢子良卿<lb/>
叙慶陵功蔭指揮僉事先生爲郞中宜署牘乃托辭請外<lb/>
補補浙江按察副使轉福建右參議擢湖廣按察使崇禎<lb/>
二年<lb/>
大淸兵自遵化州入口京師戒嚴先生督鎭筸兵三千人<lb/>
勤王是時各省兵大集糧不繼沿途多逗撓先生獨先至<lb/>
且贏三月糧兵部尙書梁廷棟閱師入奏曰惲厥初非書<lb/>
<pb n="KR4f0063_SBCK_003-47a"/>
生大將才也帝遣內侍勞且問方略先生疏陳利害得溫<lb/>
旨然兵部一切調發無如先生言者乃以疾乞休福王稱<lb/>
帝南京召爲光祿寺卿先生曰疆場無勝算而朝黨日爭<lb/>
時事可知且江北四鎭分據地隘兵衆左長玉在上游朝<lb/>
夕有王敦桓溫之禍誰爲王謝諸人哉乃不赴召順治九<lb/>
年卒年八十一<lb/>
論曰吾惲氏仕者先生與東麓先生最號知兵然皆未竟<lb/>
其用後先生多爲浮圖言虞山錢陸燦至比之張無盡豈<lb/>
知先生之不得已哉然先生善觀時變與爲進退必籌可<lb/>
爲而後爲之此則先生終隱之意也已<lb/>
<pb n="KR4f0063_SBCK_003-47b"/>
遜菴先生家傳<lb/>
先生諱日初字仲升號遜菴祖紹芳福建布政司左叅議<lb/>
父應侯國子監生先生由武進縣學生入國子監中崇禎<lb/>
六年副榜貢生遂久畱京師十六年應詔上備邊五策不<lb/>
報先生知時事不可爲乃歸攜書三千卷隱天台山中三<lb/>
年而兩京亾唐王聿鍵入福州自立而魯王以海亦稱監<lb/>
國于紹興吏部侍郞姜垓薦先生知兵魯王遣使聘先生<lb/>
先生意以監國爲不然固辭不起<lb/>
大淸兵下浙避走福州福州破走廣州廣州復破爲浮圖<lb/>
名明曇已復至建甯之建陽是時<lb/>
<pb n="KR4f0063_SBCK_003-48a"/>
大兵席卷浙閩粤三省唐王與弟聿<graphic n="KR2045" url="https://raw.githubusercontent.com/kanripo/KR-Gaiji/master/images/KR2045.png" mimeType="image/png"/>被執死魯王亦敗<lb/>
走海外湖廣何騰蛟江西楊廷麟等皆前破滅而明遺臣<lb/>
民擁殘旅倔彊走拒遙奉永明王由榔金壇人王祈聚衆<lb/>
入建甯屬縣多響應于是建陽士民數百人噪于先生之<lb/>
門固請先生不得已至建甯見王祈非初志也先生曰建<lb/>
甯八閩門戶建甯守則諸郡安然不得仙霞嶺建甯終不<lb/>
守也欲取仙霞嶺宜先取浦城時先生長子楨自常州至<lb/>
與副將謝南雲先趨浦城失利皆死而御史徐雲兵連入<lb/>
數州縣甚銳先生說令夜襲浦城自督後軍繼進會大雷<lb/>
雨人馬衝泥淖行不能速將至城下已黎明軍遂潰<lb/>
<pb n="KR4f0063_SBCK_003-48b"/>
大淸總督陳錦張存仁侍郞李率泰統兵六萬來圍建甯<lb/>
永明王使兵部尙書掲重熙赴援先生復上書重熙請逕<lb/>
取浦城斷仙霞嶺餉道俟餒亂選精卒南下與圍中諸將<lb/>
夾擊之重熙至邵武不能進建甯遂破王祈力戰死先生<lb/>
收散卒走廣信尋入封禁山中糧乏勢益弱喟然曰天下<lb/>
事壞散已數十年如何救正然莊烈帝殉社稷普天率土<lb/>
齧齒腐心小臣愚妄謂卽此可延天命今迺至于此徒毒<lb/>
百姓何益遂散衆獨行歸常州久之張煌言與鄭成功圍<lb/>
江甯敗走訛傳煌言弟鴻翼先生門人從師匿縣官將收<lb/>
捕先生色如常曰吾當死久矣旣而事解卒年七十八康<lb/>
<pb n="KR4f0063_SBCK_003-49a"/>
熙十七年也先生少時與楊廷樞錢禧交爲文章縱麗于<lb/>
百氏無所不窺尤喜宋儒書時商業于同里張瑋後會稽<lb/>
劉念臺先生宗周爲左都御史瑋副之因介先生師宗周<lb/>
學由是益進先生旣不得已歸常州仍服浮圖服而言學<lb/>
者多宗之無錫高世泰忠憲公攀龍從子也重葺東林書<lb/>
院先生與同志習禮其閒知常州府駱鍾麟屢求見不納<lb/>
去官後與一見言中庸要領喜而去曰不圖今日得聞大<lb/>
儒緒論也先生次子桓幼子格避兵時常從後于建甯被<lb/>
略桓不知所終格自有傳<lb/>
論曰先生以高才爲世家子宜任天下事然前旣卷懷不<lb/>
<pb n="KR4f0063_SBCK_003-49b"/>
用矣區區建甯不足當天下千一顧欲藉烏合之衆陸梁<lb/>
進退與天命爭衡先生之知豈出此抑謂據阨死拒割裂<lb/>
畸餘可稍延明朔然大圜鴻覆欲遺一隅何可得也豈忠<lb/>
與知不並行歟抑岀處成敗要由運算有不自主者歟說<lb/>
者斥先生旣改服復爲儒言則一端之論也已<lb/>
<pb n="KR4f0063_SBCK_003-50a"/>
<pb n="KR4f0063_SBCK_003-51a"/>
南田先生家傳<lb/>
先生諱格字壽平後以字行改字正叔少居城東號東園<lb/>
草衣生遷白雲渡號白雲外史旣老號南田老人先生年<lb/>
十三隨父遜菴先生依王祈于建甯陳錦破建甯𬒳略錦<lb/>
無子其妻子之後從錦遊杭之靈隱寺遇遜菴于塗遜菴<lb/>
因與寺主諦暉謀俟錦妻入寺紿言此子宜出家不然且<lb/>
死錦妻畱之寺中泣而去先生始得歸先生以父兄忠于<lb/>
明不應舉惟攻古文詞其于畫天性也山水學王蒙旣與<lb/>
常熟王翬交曰君獨步矣吾不爲第二手也遂兼用徐熙<lb/>
黃筌法作花鳥自爲題識書之世稱南田三絕宋尙書犖<lb/>
<pb n="KR4f0063_SBCK_003-51b"/>
語人曰南田畫吾暗中摹索能辨之世多贗作其至處必<lb/>
不可贗王太常時敏遣使招致先生方出遊不時至至則<lb/>
太常已病喜甚榻前一握手而逝先生家甚貧風雨常閉<lb/>
門餓以畫爲生然非其人不與也卒年五十四子念祖不<lb/>
能具喪王翬葬之<lb/>
論曰昔淮南王敘離騷以爲其志潔故稱物芳蓋深知屈<lb/>
子者先生泥塗軒冕鶉居蟬飮身世之際可謂皭然而世<lb/>
徒以畫知先生末矣然先生之志之潔于畫何嘗不可見<lb/>
哉<lb/>
惲氏作畫自香山先生始遜菴先生以枯墨作山水殊古<lb/>
<pb n="KR4f0063_SBCK_003-52a"/>
簡然非作家後南田先生負重名羣從子弟皆作畫遂成<lb/>
風尙今畫法多流蕩矣敬謹擇其有意者著之于左<lb/>
珝字相白畫學南田先生<lb/>
源濬字哲長善吹鐵簫號鐵簫老人天津縣丞畫法一準<lb/>
徐熙下筆有芒角生氣坌涌如雲展潮行惜稍俗耳爲人<lb/>
爽邁任氣必踐言去官後卒于天津<lb/>
源景字希述冬官正轉工部主事畫法黃筌官京師垂五<lb/>
十年無車馬塵屋敝幃不見厭苦之色<lb/>
冰字淸于父鍾嶐南田先生族曾孫也冰寫生芊眠蘊藉<lb/>
用粉精絕迎日花朶俱有光適同縣毛生鴻調鴻調不應<lb/>
<pb n="KR4f0063_SBCK_003-52b"/>
舉築小樓夫婦居之以吟詩作畫老焉<lb/>
宅仁字原長畫多贗南田先生然質重韻味無絕勝者<lb/>
與三字德三歙縣敎諭能山水華卉筆法淸婉兄弟皆困<lb/>
乏爲敎諭不能贍其家棄去鬻畫京師客雄縣遂卒<lb/>
<pb n="KR4f0063_SBCK_003-53a"/>
羅臺山外傳<lb/>
臺山名有高瑞金人父讓生子三長有京次卽臺山年十<lb/>
六補縣學生三十一充優貢生三十四順天鄕試中式四<lb/>
十六卒子之明縣學生臺山少好技擊兼治兵家言後與<lb/>
雩都宋昌圖同學于贛鄧元昌修儒者之業彬彬然適矣<lb/>
其于書無所不窺精思造微湊隙而出于道大著遂喜佛<lb/>
氏之書自京師歸忽登樓縱火自焚家人驚救得不死臺<lb/>
山遂狂走入深山數月後乃迹得之服沙門服不下髪趺<lb/>
坐與人言孝弟而歌泣無時下揚子度錢塘過甬東多託<lb/>
迹佛寺中奉化快手怪其服意爲盜合曹輩數十百人篡<lb/>
<pb n="KR4f0063_SBCK_003-53b"/>
臺山臺山徒手禦之不可近因詣縣趺坐縣庭與縣官爲<lb/>
禪語縣官憆不解同年生主事邵君洪時家居識臺山乃<lb/>
釋之遂遊普陀寓西湖已復走京師乃歸而卒所著有尊<lb/>
聞居士集行于時<lb/>
論曰敬至瑞金臺山沒二十餘年矣而士大夫多言臺山<lb/>
遺事者臺山于倫甚修所以處之甚厚不得已乃至于如<lb/>
此其諸無愧于爲聖賢之徒者歟昔程子以佛氏爲逃其<lb/>
父欲以中國之法治之夫事在數千載以前數萬里之外<lb/>
又何以知其心之所存與事之所至而爲是論哉如臺山<lb/>
者可以觀矣<lb/>
<pb n="KR4f0063_SBCK_003-54a"/>
謝南岡小傳<lb/>
謝南岡名枝崙瑞金縣學生貧甚不能治生又喜與人忤<lb/>
人亦避去常非笑之性獨善詩所居老屋數閒上垣皆頽<lb/>
倚時閉門過者聞苦吟聲而已㑹督學使者按部斥其詩<lb/>
置四等非笑者益大嘩南岡遂盲盲三十餘年而卒年八<lb/>
十三<lb/>
論曰敬于嘉慶十一年自南昌回縣十二月甲戌朔大風<lb/>
寒越一日乙亥早起自埽除蠧書一册墮于架取視之則<lb/>
南岡詩也有郞官爲之序序言穢腐已擲去旣念詩未知<lb/>
如何復取視之高邃古歰包孕深遠詢其居則近在城南<lb/>
<pb n="KR4f0063_SBCK_003-54b"/>
而南岡已于朔日死矣南岡遇之窮不待言顧以余之好<lb/>
事爲卑官于南岡所籍已二年南岡不能自通以死必死<lb/>
後而始知之何以責居廟堂擁摩節者不知天下士耶古<lb/>
之人居下則自修而不求有聞居上則切切然恐士之失<lb/>
所有以也夫<lb/>
<pb n="KR4f0063_SBCK_003-55a"/>
二僕傳<lb/>
順喜其父孫祥丹陽人賣身于敬族兄用霖用霖賣孫祥<lb/>
及其妻張于子渭府君順喜隨孫祥至始八歲少長一切<lb/>
不肖皆爲之惟事主則勤至岀于至誠先府君臥病十二<lb/>
年順喜日侍至丙夜抑搔折手節解疲肢無倦後與楊和<lb/>
兒溺死采石江中<lb/>
楊和兒河南洛陽人隨董達章超然至京師性戇甚不得<lb/>
超然意遂隨子寛至富陽已復隨至都子寛出都過河間<lb/>
逆旅火跳而行是日覆車于圯幾壓且溺皆仗和兒得免<lb/>
後復事子由嘉慶九年太孺人年七十和兒自鎭江偕順<lb/>
<pb n="KR4f0063_SBCK_003-55b"/>
喜溯江來新喻祝太孺人三月二十八日次采石有沙門<lb/>
丐于舟舟人靳之沙門曰生非我有也財何吝邪舟行至<lb/>
中流而沒和兒于羣僕中最善順喜其不肖多同爲之而<lb/>
事主勤至則同死亦同噫二人之不肖無死法也而卒以<lb/>
非命死觀沙門之言其有數存邪然天下有法宜死而反<lb/>
富壽是數之不平固如是邪且天何不能反此數以爲事<lb/>
主者勸也<lb/>
<pb n="KR4f0063_SBCK_003-56a"/>
後二僕傳<lb/>
嗚呼民之愛其生性也至不愛其生而以戕賊作亂豈一<lb/>
日之故哉瑞金處萬山民性悍喜邪說敬視事期月矣上<lb/>
下無所感動咎其何辭陳明光者世業塐通符錄與湖陂<lb/>
司巡檢比而不喜典史吏卒嘉慶十一年四月十三日庚<lb/>
寅敬以事赴行省明光之族人明偉有婦何私其族人明<lb/>
讀明讀挈而逃明偉訴于明光達巡檢獲之以何付明光<lb/>
明光亦與何私忌明讀相鬬鬩巡檢執械明讀故陳族人<lb/>
惡巡檢而不直明光二十四日族人閧而至明光知巡檢<lb/>
不足倚以刀至頸取少血卽撲地使其妻劉訴縣縣曹付<lb/>
<pb n="KR4f0063_SBCK_003-56b"/>
典史往騐又不直明光而明偉之妻何前爲族人擁去明<lb/>
光旣失何復得不直名于甲夜自起喑噁獨飮酒持刀奔<lb/>
巡檢司殺明讀傷守者一人奔典史署殺皂隸一人傷三<lb/>
人復殺門子一人典史闔門大噪明光反走道縣門念終<lb/>
不得活遂入傷鈴下二人砍閽者孫福傷肩自後戸走避<lb/>
夏淸柳芳避入室無後戸同死方明光殺人時無發聲及<lb/>
與支拒者書手劉懷仁曰其諸爲符錄所禁歟明光赴州<lb/>
審錄于路自恨曰縣官在吾不至是也<lb/>
夏淸仁和人敬知富陽時來從以小失遣去嘉慶元年敬<lb/>
餉軍銅仁道五千里而自武陵以南卽岀入叛苗中幾一<lb/>
<pb n="KR4f0063_SBCK_003-57a"/>
千餘里夏淸願從餉銀十五萬兩爲鞘一百五十皆夏淸<lb/>
主之役旋從至江山敬以先府君之喪去官復遣之而敬<lb/>
貧甚左右無一人夏淸復來遂從入都從至新喻最後從<lb/>
至瑞金前𬒳殺一月敬心忽不樂欲遣之不去而死嗚呼<lb/>
命也夫敬上推八世祖秀水丞愼所府君華卿年五十二<lb/>
始生七世祖典儀正敬于府君紹曾譜不載所自出夏淸<lb/>
常從除祠堂奉祧主一岀于室敬就視之曰夏孺人神主<lb/>
男紹曾奉祀然後知出于夏也夏孺人侍愼所府君當于<lb/>
官浙時而淸籍浙其不偶然歟然輾轉千萬里以死于瑞<lb/>
金何也<lb/>
<pb n="KR4f0063_SBCK_003-57b"/>
柳芳武進人傭書府戸曹不得意嘉慶五年從敬于新喻<lb/>
凡投謁及詩文詞草槀柳芳主之能日書一萬字無塗注<lb/>
前被殺三月已辭去復反而死敬束下素嚴夏淸柳芳皆<lb/>
布衣履言語訥訥然以此得久然卽死因也<lb/>
<pb n="KR4f0063_SBCK_003-58a"/>
紀言<lb/>
嘉慶元年敬以富陽縣知縣餉貴州平苗軍五月丁巳次<lb/>
益陽有大星隕于西南聲隆隆然癸亥次武陵一騎自西<lb/>
南來白衣冠聞嘉勇貝子薨庚午次桃源同餉軍者裘烏<lb/>
程世璘曰吾屬在浙貝子方平林爽文凱旋自三衢方舟<lb/>
下嚴陵江舟設重樓陳百戲中流鼓吹競作從官舟銜舳<lb/>
艫並兩岸疾下頃之有嘩于從官舟者乃一巴圖魯與都<lb/>
司飲爭酒佐貝子岀坐親鞫之色甚和貝子曰汝二人何<lb/>
功叩顙曰花翎通諸羅道<lb/>
賜比旋役各進一官貝子曰今<lb/>
<pb n="KR4f0063_SBCK_003-58b"/>
天子神聖軍以功返汝二人不知謹虧<lb/>
朝廷體邪然重懲汝非優功<lb/>
盛恉也目左右曰花翎不稱去之二人叩顙下卒不問所<lb/>
坐何事方紹興應逵曰吾聞文武事貝子貝子必優以官<lb/>
頃有府經厯三年至同知試用知縣五年至分守道者鍾<lb/>
慈谿德溥曰吾鄕人嘗事貝子官亦分守道矣往歲貝子<lb/>
輿夫與守備爭毆之傷額鄕人杖輿夫四十貝子曰若忘<lb/>
富貴所自邪何<graphic n="KR1011" url="https://raw.githubusercontent.com/kanripo/KR-Gaiji/master/images/KR1011.png" mimeType="image/png"/>我也鄕人懼數月不敢見語有閒敬吿<lb/>
之曰吾聞之張臯文張臯文聞之副都御史方葆巖先生<lb/>
維甸先生曰貝子援諸羅時壯勇公海蘭察前行行約百<lb/>
<pb n="KR4f0063_SBCK_003-59a"/>
里貝子督師夜繼進大雨天黑如覆盤遇土山駐軍山頂<lb/>
貝子中坐隨軍官圍貝子坐外親軍外正軍皆圍坐賊遊<lb/>
兵近山踐泥濘過火炬千萬賊自炬中上窺山黝黑無所<lb/>
見疑有軍發銃礟擊之貝子令曰無岀聲無動久之賊過<lb/>
盡雨霽天益明壯勇公已入諸羅城捷使至軍始起行無<lb/>
一傷視銃礟子厯落入山腹也先生又曰貝子征衞藏有<lb/>
隘道幾一里賊屯軍守隘北甚嚴大軍屯隘南三十里許<lb/>
貝子調軍伏隘東西而以前軍分五軍攻隘迭退迭進戰<lb/>
一日蓋數十勝負貝子在大軍中前軍軍報沓至不動及<lb/>
二更前軍大敗退不止賊逐前軍岀隘南忽銃礟聲大震<lb/>
<pb n="KR4f0063_SBCK_003-59b"/>
火炬盡爇照耀如白晝東西伏軍皆起賊驚退相蹂躪我<lb/>
軍蹙之入隘貝子急上馬萬騎齊足頃刻至隘口前軍伏<lb/>
軍已過隘聞貝子至勇氣百倍大軍乘勢合攻遂夷賊屯<lb/>
追奔五十里而後止<lb/>
<pb n="KR4f0063_SBCK_003-60a"/>
書山東知縣事<lb/>
山東知縣者老矣以進士授知縣在縣八年縣之人有讐<lb/>
大姓者誣以不軌列頭目數十人上變于巡撫巡撫下上<lb/>
變者于獄檄按察使督府都司以三百人馳揜之按察使<lb/>
先令健步夜馳三百里密檄縣爲備知縣得檄驚曰柰何<lb/>
此良民也因問健步兵去縣幾何曰昨發度行不過百里<lb/>
今去當二百里耳於是知縣從健步跨一馬疾迎兵于百<lb/>
里外見按察使曰大人所捕反者非反者也知縣能呼之<lb/>
來若兵往不能無驚竄竄則反實矣按察使怒曰此大事<lb/>
縣何脫爾少誤當坐縱反者斷頭知縣叩頭曰知縣在縣<lb/>
<pb n="KR4f0063_SBCK_003-60b"/>
久此數十人如家之人耳婦稚耕種牧養能悉數之豈不<lb/>
知反不反哉如一人跳去者願以八口殉非直斷頭也大<lb/>
人其馳使白察院急止兵大人單車來此數十人迎馬首<lb/>
矣於是復上馬疾馳反縣親至諸應捕者家曰滅門矣速<lb/>
從我可活乃羣從至縣按察使亦至縣知縣引而前衆皆<lb/>
跪號哭按察使愕然良久令衆至所司投獄具情白于巡<lb/>
撫巡撫以屬司道府司道府治無一騐悉縱之而斃上變<lb/>
者于獄蓋自始變至事白不及十日大吏遂皆以知縣爲<lb/>
能更一年巡撫按察使相繼遷去會大計主者當知縣年<lb/>
老官勒休<lb/>
<pb n="KR4f0063_SBCK_003-61a"/>
書王麗可事<lb/>
陜西華陰縣丞王銑字麗可武進人明御史忠烈公章後<lb/>
也李自成陷京師忠烈公服朝服罵賊死兵部主事金忠<lb/>
節公鉉亦死御河其後湖廣巡按劉忠毅公熙祚死衡州<lb/>
端禮門世稱武進三忠麗可白晳弱而文以四庫館謄錄<lb/>
監生授華陰縣丞居官貧甚又常以介不合上官嘉慶三<lb/>
年白蓮敎往來擾湖北四川陜西三省官軍次第收捕賊<lb/>
蔓延不可驟滅行臺省督軍餉銀甚急麗可承檄餉經略<lb/>
勒保營祖之日祀忠烈公泣已而謂人曰吾此行死矣吾<lb/>
甯能效他人苟且耶二月十三日行至雒南廟溝坡坡迤<lb/>
<pb n="KR4f0063_SBCK_003-61b"/>
高二里所麗可已北下坡而家人吳連押後隊踰坡脊未<lb/>
下背望賊高均德大隊雜遝至坡南探騎二縱轡馳上吳<lb/>
連大呼賊來速下馬避麗可回望不應吳連復大呼而賊<lb/>
探騎已至坡脊吳連下馬叩首賊不顧馳下左右夾麗可<lb/>
疾馳去幾一里復勒騎馳回一騎以矛刺麗可破面墜馬<lb/>
一騎就刺胸及脅五創皆洞過而死年五十九二騎馳會<lb/>
大隊下坡營平地畱賊五人車帳守麗可尸旣一日無議<lb/>
贖者拔刀殘之而去又二日吳連求得尸凡創五十餘以<lb/>
禮殮行臺省上奏<lb/>
賜祭葬子襲雲騎尉其時經略額勒登保禽高均德送京<lb/>
<pb n="KR4f0063_SBCK_003-62a"/>
師伏誅西市<lb/>
<pb n="KR4f0063_SBCK_003-62b"/>
<pb n="KR4f0063_SBCK_003-62b"/>
書獲劉之協事<lb/>
高宗純皇帝乾隆五十九年敎匪大頭目安徽太和劉之<lb/>
協以訟事赴質洞南扶溝十月十五日丁酉聞陜西白河<lb/>
敎匪事發跨黃驘夜走遂入郟縣聚徒衆作賊自稱天王<lb/>
劉之協於是陜西河南湖北四川敎匪皆起官軍勦捕降<lb/>
斬以千萬計戸部轉輸至萬萬<lb/>
皇上嘉慶五年六月二十八日已卯今分巡吉南贛甯道<lb/>
潾水廖公寅莅葉縣捦之協送<lb/>
京師伏誅西市敎匪旣失本師遂解竄經略額勒登保等<lb/>
以次討滅四省乃平先是廖公長公子以省覲至葉葉居<lb/>
<pb n="KR4f0063_SBCK_003-63a"/>
賊衝列兵城門爲守計長公子襍候騎岀五里所于柳樹<lb/>
下見一人貌怪偉露膊坐眉入于鬢即賊黨冀大榮也疑<lb/>
之返以色目吿城門兵朱中林歸署舍脫鞾韈方濯足而<lb/>
大榮已從之協至城門與中林相識踦梱語中林紿使入<lb/>
城大榮指之協曰張掌匱也强之入參飮于肆而陰洩于<lb/>
中林長公子聞報徒跣赴肆中手拉之協佩刀斷其褌繫<lb/>
之協俯護褌遂扼項仆之廖公率吏卒縛之協擁至縣蓋<lb/>
之協敗于鄧州去其衆思迂道入南陽再起故過葉也<lb/>
皇上以廖公功<lb/>
賜花翎<lb/>
<pb n="KR4f0063_SBCK_003-63b"/>
簡放鎭江府知府旋擢今職河南遷官者數人冀大榮亦<lb/>
賜把總銜今益貴矣長公子者名思芳敬前在南昌長公<lb/>
子不以介紹見下馬入門爽拔之氣照左右曰思芳行天<lb/>
下多願交思芳思芳拒之今聞兄高義故至此思芳不喜<lb/>
讀書毋混我然忠孝大節不敢辱知我也其自命如此<lb/>
惲子居曰敬以屬吏事廖公幾七年厚德退讓君子也及<lb/>
交長公子始知公少時常貯米竹簏負走三十里餉二親<lb/>
創背陰雨常㿇㿇然又聞在河南驕帥有索賄者力拒之<lb/>
拔刀砍館垣斷其刃帥氣懾而去蓋仁者之勇發不可遏<lb/>
知長公子之風爲有所自矣<lb/>
<pb n="KR4f0063_SBCK_003-64a"/>
<pb n="KR4f0063_SBCK_003-65a"/>
先賢仲子廟立石文<lb/>
嘉慶十六年七月丁丑江西瑞金縣知縣惲敬謹立石先<lb/>
賢仲子廟之庭中而刻文曰昔者仲子仕于衞大夫孔悝<lb/>
衞靈公岀亡之世子蒯瞶爭其子出公輒之國執孔悝以<lb/>
求立仲子死焉後儒竊有異議者敬以爲不然請爲主客<lb/>
之辭以盡其事之勢與義而折其衷于孔子按史記孔子<lb/>
丗家魯哀公六年孔子自楚反衞此去楚之年也十二諸<lb/>
侯年表哀公八年孔子至衞此至衞之年也其時當岀公<lb/>
之六年岀公之定爲君久矣則試問出公之定爲君義乎<lb/>
不義乎則謹應之曰左傳靈公之謂公子郢也曰予無子<lb/>
<pb n="KR4f0063_SBCK_003-65b"/>
是靈公未赦蒯瞶也蒯瞶不得自爲赦也曰將立女是靈<lb/>
公不以蒯瞶爲世子也蒯瞶不得自居于世子也然則春<lb/>
秋之書衞世子柰何曰蒯瞶之岀亡以將殺南子也靈公<lb/>
蓋爲南子諱焉未嘗以廢吿諸侯也春秋用史官之法蒯<lb/>
瞶之書世子宜也雖然靈公之心則以爲廢之云爾人子<lb/>
者心父母之心斷斷不宜自居于世子是故蒯瞶不宜立<lb/>
者也宜立者岀公而已立公子郢非法也問岀公之拒父<lb/>
何如則謹應之曰岀公未嘗拒父也衞靈公生于魯昭公<lb/>
二年其卒年四十七而蒯瞶爲其子岀公爲其子之子蒯<lb/>
瞶先有姊衞姬度岀公之卽位也內外十歲耳元年蒯瞶<lb/>
<pb n="KR4f0063_SBCK_003-66a"/>
入戚二年春圍戚衞之臣石曼姑等爲之非岀公也岀公<lb/>
長而勢已不可爲矣歸罪出公從君之辭也問石曼姑之<lb/>
拒蒯瞶何如則謹應之曰蒯瞶者非曼姑之所宜拒也蒯<lb/>
瞶得罪靈公靈公可以父絶之岀公不得以子絶之是故<lb/>
蒯瞶不可爲衞之君而可爲衞君之父不可爲衞之君所<lb/>
以定靈公蒯瞶父子也可爲衞君之父所以定蒯瞶岀公<lb/>
父子也孔子曰必也正名乎正靈公父子之名則蒯瞶宜<lb/>
逐宜逐柰何終身不入國可也正蒯瞶父子之名則岀公<lb/>
不宜拒不宜拒柰何蒯瞶在戚岀公以國養可也以是言<lb/>
之出公之定爲君無過也定爲君無過斯仕于岀公者無<lb/>
<pb n="KR4f0063_SBCK_003-66b"/>
過也仕于孔悝者益無過也則試問高子之不死何如則<lb/>
謹應之曰高子者公臣也士師也蒯瞶之入高子無軍師<lb/>
之謀故無死事之義無親䁥之任故無從亡之義孔子曰<lb/>
柴也其來以此也則試問仲子之死何如則謹應之曰仲<lb/>
子者家臣也邑宰也以孔悝爲主君視其禍而不知救禮<lb/>
歟孔子之于衞也蒯瞶與其亡不與其爭岀公與其立亦<lb/>
不與其爭是故蒯瞶之入岀公之亡仲子不與也曰太子<lb/>
焉用孔叔曰必舍孔叔知有孔悝而已所謂食焉不避其<lb/>
難也孔子曰由也其死以此也夫以一聖知二賢豈有不<lb/>
揆于義以其愚而決其來以其勇而決其死哉且夫聖人<lb/>
<pb n="KR4f0063_SBCK_003-67a"/>
之道五倫而已不辨于君臣則父子兄弟夫婦朋友之倫<lb/>
不序不辨于去就死生則君臣之倫不明君臣之始事去<lb/>
就爲大君臣之終事死生爲大仲子之仕孔悝也君子將<lb/>
以推明乎去就之義其死孔悝之難也君子將以求當乎<lb/>
死生之仁顔淵死子曰天喪予天喪予子路死子曰天祝<lb/>
予天祝予曾是去就死生之不辨而冒然爲之者此後儒<lb/>
之過言也世之爲聖人之徒者其視兹刻焉<lb/>
<pb n="KR4f0063_SBCK_003-67b"/>
<pb n="KR4f0063_SBCK_003-67b"/>
新喻縣文昌宮碑銘<lb/>
嘉慶六年九月二十六日江西省臨江府新喻縣奉本府<lb/>
正堂牌開爲移咨事轉奉布政使司奉巡撫部院准禮部<lb/>
咨議奏文昌帝君仿照崇祀關帝典禮致祭一摺奉<lb/>
旨依議欽此移咨遵照辦理等因到縣該縣每年春秋祀<lb/>
文昌帝君動地丁銀二十六兩牛一羊一豕一登一鉶二<lb/>
簠簋各二籩豆各十鑪一鐙二帛一香盤一尊一爵三承<lb/>
祭官朝服行三跪九叩禮祀文昌帝君三代羊一豕一登<lb/>
一鉶二簠簋各二籩豆各八鑪一鐙一帛三香盤三尊三<lb/>
爵九承祭官行二跪六叩禮時敬奉檄襄文武鄕試在南<lb/>
<pb n="KR4f0063_SBCK_003-68a"/>
昌十二月十一日回縣任事與儒學訓導胡君曁縣中同<lb/>
官屬縉紳先生耆老謀所以安神者於是筮地得吉于虎<lb/>
闞山至聖先師廟之西偏爲門三檻東西塾爲殿三楹序<lb/>
夾室階陳皆備祀文昌帝君少後爲殿三楹祀文昌帝君<lb/>
三代爲位于八年四月戊辰越翼曰已巳落其成斲礱丹<lb/>
雘如禮是日肇祀于新宮牲腯酒馨旌旄從風羣執事給<lb/>
敏以暇終事益䖍環門而觀者忻舞相吿喁喁于廣術皆<lb/>
知神之具醉飽而有以福吾喻之人也敬肅受嘉胙爰揚<lb/>
厥美刻之廟石而系以詩詩曰<lb/>
油油淸渝虎闞其坁倚厓爲牆蕩蕩持持黌門居阽煥乎<lb/>
<pb n="KR4f0063_SBCK_003-68b"/>
樓閫其脩五雉畫霞爲畛作宮于㫄維神則宜我父我予<lb/>
協于筵著乃糾乃斂乃削其坪其廷則直乃磶乃楹庖犧<lb/>
肆醴業虡之所自門而階而堂而戸皤皤文學弟子具來<lb/>
役夫不勞不匱于財維神聰明欽其信直登筵憑几强飮<lb/>
强食維吾喻民各服其疇禾麥茂茂滿吾車篝維吾喻民<lb/>
舟車所通伐梓捕鯉以有以豐維神之職厥曰司祿維吾<lb/>
喻士以貞延福<lb/>
天子之德際天並海維神相之便章同軌吾喻一隅如冶<lb/>
待型千山萬水尺鼎先成小大稽首荷神之庥于萬斯年<lb/>
毋怠毋尤<lb/>
<pb n="KR4f0063_SBCK_003-69a"/>
<pb n="KR4f0063_SBCK_003-70a"/>
文昌宮碑陰錄<lb/>
古者天子祀天地社稷宗廟五祀而已祭法有天下者祭<lb/>
百神山林川谷<graphic n="KR0960" url="https://raw.githubusercontent.com/kanripo/KR-Gaiji/master/images/KR0960.png" mimeType="image/png"/>陵是也周官大宗伯以疈辜祭四方百<lb/>
物八蜡是也漢用方士之說祀典多無稽後世佛氏日昌<lb/>
所祀神皆託之西域及所謂四天下焉道士生中土祖方<lb/>
士之言效佛氏爲誑誘陶宏景寇謙之杜光廷諸人妄搆<lb/>
眞靈紀官籑職復舉中土君臣之名跡及叢祠淫鬼錯入<lb/>
徵之其說至後世益乖歧無可信考者文昌帝君之祀不<lb/>
知其所始崔鴻後秦錄姚萇隨楊安伐蜀至梓潼嶺見一<lb/>
神人謂之曰君早還秦秦無主其在君乎萇請其姓氏曰<lb/>
<pb n="KR4f0063_SBCK_003-70b"/>
張惡子也後據秦稱帝卽其地立張相公廟祠之常璩華<lb/>
陽國志梓潼縣善版祠一名惡子民歲上雷杼十枚璩志<lb/>
終于永和三年在萇稱帝前五十餘年是萇之前已祀惡<lb/>
子矣唐封順濟王宋改封英顯王元以道士之說封輔元<lb/>
開化文昌司祿宏仁帝君於是山經地志稗乘外書附㑹<lb/>
不經之辭布滿天下道士悉刺取之以意牽合録爲化書<lb/>
而學士大夫之好怪者竊其妄說捕聲附影瞶聽瞽說嗚<lb/>
呼可謂不祥也已在前明之季年大臣議禮者以爲宜罷<lb/>
其祀是又不然夫王者受命進退羣神之祀凡以爲民已<lb/>
耳其合乎天神地祗人鬼之典法者秩宗之所掌縫掖諸<lb/>
<pb n="KR4f0063_SBCK_003-71a"/>
生之所誦習百世不廢者也其不合乎天神地祗人鬼之<lb/>
典法而能見靈爽爲徵騐捍禦水旱兵革爲天下所奔走<lb/>
王者亦秩而祀之所以從民望也<lb/>
本朝承平旣久上下以休養爲福愚氓積煽遂盜兵戈今<lb/>
全蜀就平楚峽亦靖<lb/>
皇帝以文昌帝君爲蜀之神歸功底定祗閟其祀有司考<lb/>
定禮樂頒之四埏意以天下之集甯則將士之宣力不暇<lb/>
百姓之效順也然以天下之大智者愚者皆赫然于天人<lb/>
之交際百神之呵護則國家之大神百世之所以治安也<lb/>
敬以愚瞀隨肩州縣下吏無以仰輔<lb/>
<pb n="KR4f0063_SBCK_003-71b"/>
朝廷之制作竊以私見鄙識窺測萬一如此若夫道士所<lb/>
言如里巫巷祝視鬼造妖以惑蚩蚩者之視聽豈足信哉<lb/>
豈足信哉敬以其行世已久恐爲大蔽爰取其太甚者條<lb/>
辨之列于左方使天下知<lb/>
朝廷所以祀文昌帝君在彼不在此庶幾后䕫伯夷之倫<lb/>
所是許焉<lb/>
　王氏見聞錄巂州越巂縣張翁畜蛇令欲殺之一夕雷<lb/>
　電縣陷爲巨湫蛇爲陷河神張惡子謹按梓潼嶺卽七<lb/>
　曲山華陽國志五丁迎秦女見蛇抴之山崩卽其地也<lb/>
　因五丁之說附會蛇爲梓潼嶺之神遂取卭都地陷之<lb/>
<pb n="KR4f0063_SBCK_003-72a"/>
　說益之卽見聞錄所傳是也考後漢書西南夷傳武帝<lb/>
　初置卭都縣無幾而地陷爲汚澤因名爲卭池無陷河<lb/>
　神之說卭都至隋始改爲越巂縣見聞錄之言其岀隋<lb/>
　唐閒野人歟又明一統志稱神爲越巂人報讐避居梓<lb/>
　潼蓋始以神附會爲蛇繼復以蛇附會爲人化書又託<lb/>
　之戚夫人趙王如意皆可謂無忌憚也<lb/>
　太平寰宇記濟順王本張惡子晉人戰死而廟存文獻<lb/>
　通考從之謹按華陽國志元和郡國志俱無晉人戰死<lb/>
　之說是後人以秣陵尉蔣子文戰死爲神附㑹之無疑<lb/>
　路史黃帝子揮造弓矢受封于張爲張氏詩傳張仲賢<lb/>
<pb n="KR4f0063_SBCK_003-72b"/>
　臣也箋吉甫之友也化書以張仲著于詩附會神爲張<lb/>
　仲且以爲張㝛之精謹按史記天官書張素爲廚主觴<lb/>
　客晉書天文志張六星主珍寶宗廟所用及衣服于張<lb/>
　氏何與耶于張仲之孝友何與耶酉陽襍俎天翁姓張<lb/>
　名堅竊騎劉天翁白龍至元宮易百官劉天翁失治爲<lb/>
　太山守是張角謀代漢之妖言也竈神姓張名單有六<lb/>
　女皆名察以張爲廚故竈神張姓張六星故神六女皆<lb/>
　妖言不可從<lb/>
　晉書天文志文昌六星在北斗魁前天之六府也四曰<lb/>
　司祿司中司隸賞功進與天官書四曰司命五曰司中<lb/>
<pb n="KR4f0063_SBCK_003-73a"/>
　六曰司祿不同星經又言六曰司法蓋古之言天者以<lb/>
　四獸配四時占生殺其附天樞者皆占宮廷命名徵騐<lb/>
　取近是而已化書旣以文昌帝君爲魁前之司祿又以<lb/>
　爲外垣之上相吾誰欺欺天乎蓋唐宋之時士大夫及<lb/>
　進士過梓潼嶺得送者皆爲宰相得殿魁如鐵圍山叢<lb/>
　談所記多矣妄者遂有司祿之說其尤妄者證以星之<lb/>
　司祿并尊以星之上相以相煽動而不知二星之不相<lb/>
　屬也<lb/>
　本朝朱錫鬯氏求其說而不得謂文昌祀蜀之文翁何<lb/>
　其益誕耶<lb/>
<pb n="KR4f0063_SBCK_003-73b"/>
　說文魁羮斗也從斗鬼聲臣鍇曰謂斗首爲魁柄爲標<lb/>
　也蓋器名耳星象之故北斗南斗小斗中斗同名皆以<lb/>
　首爲魁柄爲標於是轉訓爲首者爲魁漢書里魁黨魁<lb/>
　是也復轉訓試名之冠其曹者爲魁老學菴筆記宋元<lb/>
　憲夢大魁天下揮麈録昌文穆等以大魁至鼎席是也<lb/>
　今乃以斗倚鬼爲魁星之神復以文昌在斗魁之前而<lb/>
　祀之于文昌宮大可弞也其他如化書所言以白騾進<lb/>
　僖宗乃因明皇靑騾入蜀而附會之朱衣神則因歐陽<lb/>
　文忠公而附會之不知鯸鯖錄所言乃刺關節者得售<lb/>
　以誣文忠不可訓也<lb/>
<pb n="KR4f0063_SBCK_003-74a"/>
都昌元將軍廟碑銘<lb/>
天下有形必有神而有血氣者最騐有血氣之中毛羽鱗<lb/>
介並在五蟲而人爲最騐人之骨肉筋血毛髪一體也而<lb/>
心爲最騐人心之神與毛羽鱗介之神推之天地之神昭<lb/>
明肸蠁微分巨合充塞乎無閒是以日月之明山嶽之成<lb/>
江湖之盈其積形之神與有血氣者常往來而人之所接<lb/>
皆以人之事事神爲之像設爲之廟庭爲之牲牢酒醴爲<lb/>
之官爵名號蓋神之依于人道固如此然而神依于人以<lb/>
爲禍爲福而所憑或假之毛羽鱗介者何也其物皆老則<lb/>
血氣聚聚則變其物若有知若無知則血氣專專則通日<lb/>
<pb n="KR4f0063_SBCK_003-74b"/>
月山嶽江湖卽以其神之變與通者憑之故聖人能知萬<lb/>
物之情狀而後能知鬼神之情狀都昌元將軍自明洪武<lb/>
中敕封附祀于左蠡山之湖神廟嘉慶十有四年江西巡<lb/>
撫先福公立廟特祀奏請加號<lb/>
敕封顯應元將軍公用古碑法勒部咨于石敬與都昌知<lb/>
縣陳君煦交過左蠡爲碑文言其所以神以發明<lb/>
朝廷進退百神之義詒陳君使立石于廟庭銘曰<lb/>
萬物之動一道所蕃沄沄渾渾根支萬千其分如沙其合<lb/>
如水神哉神哉何此何彼惟元將軍黑帝股肱雲旗干尋<lb/>
指揮鯨鵬左蠡之山據湖三面爰宅將軍爲門爲殿<lb/>
<pb n="KR4f0063_SBCK_003-75a"/>
天子之命顯應孔昭萬艘安行五兩蕭蕭水之爲波乃氣<lb/>
之浡以理平之微于絲忽上達九天下通九淵將軍所屆<lb/>
其雲沛然吏走民奔擊鮮進旨鼓鐘谹谹將軍歆此<lb/>
天子甚聖百神是懷滌江障海萬福具來<lb/>
<pb n="KR4f0063_SBCK_003-75b"/>
<pb n="KR4f0063_SBCK_003-75b"/>
海會菴放生河碑銘<lb/>
金剛經云應無所住而生其心夫生其心亦無所住而已<lb/>
無所住則生卽無生也此法也不取法乃非法也不取非<lb/>
法乃非非法也如此者心之量一切具足包括天地通徹<lb/>
古今聖人愚人善禽惡獸如大海中浮漚大空中飛塵場<lb/>
焰皆吾心之量所攝受順其生死則道通逆其生死則道<lb/>
窒是故無生之法以有生爲用有生之法以生生爲用無<lb/>
生者性之域有生生生者情之倪此大雄氏所以重能仁<lb/>
而楞伽經必以斷殺爲入門第一義諦也嗚呼四生在天<lb/>
下至水族之愚可謂極可悲憫矣而世反輕殺之何哉蘇<lb/>
<pb n="KR4f0063_SBCK_003-76a"/>
<pb n="KR4f0063_SBCK_003-77a"/>
帝好生極天地殺害生者全生生橫目之民其夀康近自<lb/>
輦轂周環瀛觀物無始互啖食㫄及羽介兼毛鱗<lb/>
至仁惻然不忍言誰徹砧俎袪羶腥其中救一德千萬千<lb/>
萬億命皆圓成公奉<lb/>
德意治江介欲挽殘餮歸淸湻放生之河偶事蕆爲琢貞<lb/>
石垂休銘<lb/>
<pb n="KR4f0063_SBCK_003-77b"/>
<pb n="KR4f0063_SBCK_003-77b"/>
劉先生祠堂壁銘幷敍<lb/>
敬嘗讀史記倉公傳切　辨聲色審經絡藏府皆攝心專<lb/>
氣之言而扁鵲傳言長桑君趙簡子虢太子事殊怪偉不<lb/>
可訓倉公學扁鵲者也何不同若此哉蓋天下之至神皆<lb/>
天下之至精者也神者不可傳精者可傳倉公傳扁鵲之<lb/>
精者也唯精者可以至于神其生也岀明入幽如扁鵲傳<lb/>
所言是矣而其死能出幽入明或食于一鄕或食于一郡<lb/>
一縣或食于天下或時驗或時不驗蓋視其生之時心解<lb/>
之麤密氣用之强弱而應之吾常所祀劉先生雲山者名<lb/>
朝宇江陵人以醫行江淮閒不遇去之都益不遇去之保<lb/>
<pb n="KR4f0063_SBCK_003-78a"/>
定遂死死之後見神于常爲人治病多愈常之人事之已<lb/>
百年矣乾隆之五十一年敬遊太原得胃疾脘時張欲裂<lb/>
夢色揚而髯者進飮覺暴下下數日已巳後復下時下時<lb/>
已幾一年而疾除入都以語常之人常之人曰此劉先生<lb/>
也後五年敬還常拜先生祠而銘其壁焉銘曰<lb/>
世之人用心之靈如耳目之聰明以形爲之扄用耳目之<lb/>
聰明如手足之運行以物爲之程故以之爲道不至而爲<lb/>
術不成耳目手足皆腐者也心如耳目手足而欲死而有<lb/>
知此元氣之所不能已乎哉盍觀之先生<lb/>
<hi>無錫宣頴達麗中吳縣徐敦仁愛杉</hi>同校<lb/>
<pb n="KR4f0063_SBCK_003-78b"/>
<pb n="KR4f0063_SBCK_003-1a"/>
重刻脈經序<lb/>
晉王叔和脈經十卷隋書新舊唐書宋史各經籍志皆有<lb/>
之此本爲明萬厯三年福建布政司督糧道刋本有袁表<lb/>
後序其卷首列宋熙甯元年國子監博士高保衡等請鏤<lb/>
板劄子並校正及進呈各銜名次列廣西漕司重刻陳孔<lb/>
碩序次列元泰定四年江西龍興路重刻移文并柳　謝<lb/>
縉翁序葢此書前後凡四刻矣各序皆斥五代高陽生脈<lb/>
訣歌援勦經說粗工便之致此書傳習不廣此醫學所以<lb/>
日陵夷也袁表後序言第十卷錄載手撿圖二十一部而<lb/>
卷中止復論十二經脈奇經八脈三部二十四脈無手撿<lb/>
<pb n="KR4f0063_SBCK_003-1b"/>
圖高保衡劄子言俗本有二其一分第五卷爲上下卷其<lb/>
一入隋巢元方時行病源一卷爲第十卷意者本經第十<lb/>
卷手撿圖已亡後世據所見或分第五卷或入元方書以<lb/>
足十卷之數歟若是則今之第十卷亦高保衡所改定非<lb/>
本經原文也菽原朱君世藏此書沈南昌重刻行世移卷<lb/>
首徐中行書附之後序之左以從時世并於十卷錄下删<lb/>
夾注十二行以註意見後序中不應復列也若夫是書之<lb/>
精微博大足以發軒岐之奥窔通天地之門戸則四刻各<lb/>
家具言之學者可得其要領矣<lb/>
<pb n="KR4f0063_SBCK_003-2a"/>
誦芬錄序<lb/>
敬於歸安鄭柳門先生爲年家子先生就養星子折行輩<lb/>
交之甚引重也敬每脩起居先生諄諄以所輯誦芬錄命<lb/>
之序後敬居南昌先生以書促之敬禮不敢辭誦芬錄者<lb/>
錄榮陽鄭氏自浦江遷歸安諸先正之言行也古者譜牒<lb/>
之學以明世系定昭穆爲宗後世稍褒集嘉言善行以附<lb/>
益之於以章前功訓後嗣如史書所載英賢錄官族傳是<lb/>
矣然多出著述家非子孫之言若李繁鄴侯家傳韓忠彥<lb/>
魏公家傳王皞沂公言行錄雖出子孫又止一人之事而<lb/>
已惟明粲明氏世錄崔鴻崔氏世傳則通記一姓之人誦<lb/>
<pb n="KR4f0063_SBCK_003-2b"/>
芬錄之體例葢視乎此而所錄言行則以遷浦陽之後爲<lb/>
限斷焉浦陽自南宋以孝友傳家垂數百年義門之名滿<lb/>
天下本源深固支派蕃衍其分散遷徙者俱守義門家法<lb/>
以長其子孫歸安於浦陽分居浙東西風氣相及是以錄<lb/>
之所載大者至兄弟爭死名動萬乘小者推財讓能有益<lb/>
於人以及守一術之微勤一事之細類皆有長者之意不<lb/>
愧其先可謂善矣使鄭氏子孫有得乎此可善其一家若<lb/>
天下士大夫能推而行之相勉以和相厲以節其所成未<lb/>
以可意量也若是則先生之爲此書也其意不甚盛歟敬<lb/>
鄭之所自出系自歙爲南祖之裔與浦陽自北祖者不同<lb/>
<pb n="KR4f0063_SBCK_003-3a"/>
然皆望滎陽舅氏淸如先生家法恂謹敬少時私淑焉故<lb/>
敬於是書樂附名其間且推闡之如此嘉慶十九年十月<lb/>
旣望陽湖惲敬序<lb/>
<pb n="KR4f0063_SBCK_003-3b"/>
<pb n="KR4f0063_SBCK_003-3b"/>
十二章圖說序<lb/>
古者十二章之制始於軒轅著於有虞垂於夏殷詳於有<lb/>
周葢二千有餘年東漢考古定制厯代損益皆十二章亦<lb/>
二千有餘年可謂備矣中間秦王水德上下皆服袀元西<lb/>
漢仍之隔二百有餘年是以諸經師不親覩其制多推測<lb/>
摹擬之辭然搜遺祛妄各有師承考古者必以爲典要至<lb/>
厯代輿服志具載不經之制而冕弁服則兢兢然不忘乎<lb/>
古焉其大臣議禮之說多可采者是故言史不折以經不<lb/>
安言經不推以史不盡也敬自束髮受書頗窺各家禮圖<lb/>
得失今上采箋註下揆史志爲十二章分圖若干合圖若<lb/>
<pb n="KR4f0063_SBCK_003-4a"/>
千厯代圖若干附其說於後世之君子其有以是正之則<lb/>
幸矣<lb/>
<pb n="KR4f0063_SBCK_003-4b"/>
古今首服圖說序<lb/>
古者有冒有冠有纚纚者所以韜髪也士冠禮緇纚是也<lb/>
纚之變爲幘幘之覆爲巾巾之變爲幅巾爲帢三代加冠<lb/>
於纚後世加於幘若幅巾帢則不加焉帢之變爲葛巾幅<lb/>
巾之變爲幞頭常冠也幞頭之變爲翼善冠自纚至翼善<lb/>
冠凡八物皆非冠也而幞頭翼善則冒冠名焉冠者冠也<lb/>
冠於紒也冠之別一曰緇布冠太古冠布齋則緇之是也<lb/>
一曰元冠周委貎殷章甫夏牟追皆元冠也一曰爵弁士<lb/>
冕也周弁殷冔夏收皆爵弁也一日冕夏后氏收而祭商<lb/>
人冔而祭周人冕而祭皆冕也一曰皮弁三壬共皮弁素<lb/>
<pb n="KR4f0063_SBCK_003-5a"/>
積是也一曰韋弁凡兵事韋弁服是也自緇布冠至韋弁<lb/>
凡六物皆冠也而名皆別焉冒者冒也涌典上古冒皮冒<lb/>
之名所繇起是也其制先於冠冕後世庶人無爵者服之<lb/>
北魏朝臣皆服便乘騎也江左君臣則私居服之夫三代<lb/>
之時爲制備矣而首服益嚴觀禮經記載其用劃然者也<lb/>
自漢以後士大夫喜趨於苟簡三代首服之制以意增損<lb/>
之增損旣久與古全乖其燕間所服更無故實牽彼就此<lb/>
以古合今故禮圖所繪不能無失敬考各家經注及史傳<lb/>
參伍始終錯綜正變爲圖說若干卷冠之類從冠以著其<lb/>
儀纚之類從纚以推其等冒之類從冒以盡其便立乎千<lb/>
<pb n="KR4f0063_SBCK_003-5b"/>
載之後以言乎千載之前豈敢謂出於盡是然浮假之說<lb/>
歧雜之言則不敢及焉若夫朝祭之用則經史具有明文<lb/>
考古者可自得之矣<lb/>
<pb n="KR4f0063_SBCK_003-6a"/>
<pb n="KR4f0063_SBCK_003-7a"/>
堅白石齋詩集序<lb/>
靜樂李石農先生爲詩四十年少卽遠遊不遑息曰行行<lb/>
草官西曹曹有白雲亭曰白雲初稾分巡溫處二州曰甌<lb/>
東集提刑雲南曰詔南集謫迪化州曰荷戈集分巡天津<lb/>
曰七十二沽草堂吟草提刑廣束曰訶子林集合爲堅白<lb/>
石齋詩集若干卷陽湖惲敬爲之序序曰言詩於今日難<lb/>
矣哉古近之體備於唐唐之詩人葢數十變焉宋較之唐<lb/>
溢矣亦數十變焉元較之宋歛矣且屢變焉明較之元充<lb/>
矣又屢變焉<lb/>
本朝順治中詩贍而宕康熙則適而遠雍正則瀏而整夫<lb/>
<pb n="KR4f0063_SBCK_003-7b"/>
積千數百年之變而<lb/>
本朝諸名家復變焉於是自乾隆以來凡能於詩者不得<lb/>
不自闢町畦各尊壇坫是故秦權漢尺以爲質古山經水<lb/>
注以爲博雅犛軒竭陀以爲詭逸街彈春相以爲眞率博<lb/>
徒淫舍以爲縱麗然後推爲不蹈襲不規摹是故言詩於<lb/>
今日難矣哉夫詩有六義焉兼之者善也其不兼者必有<lb/>
所偏至而詩之患生焉六義者天下人之性情也性情者<lb/>
給於萬事周於萬形故得性情之至者六義附性情而各<lb/>
見於詩雖合古今而契勘之何虞乎蹈襲何畏乎規摹哉<lb/>
且夫性情者撢之而愈深窒之而愈摯者也石農先生自<lb/>
<pb n="KR4f0063_SBCK_003-8a"/>
髫年及於中歲室家之近羇旅之遠科名之所際仕宦之<lb/>
所値多處憂患之中卽偶有恬適之時亦思往念來不可<lb/>
終日其匈中鬱然勃然之氣悠然繚然之思要以皭然確<lb/>
然之志而又南極滇海西窮𪷟氾久畱幽燕冠葢之塲遠<lb/>
託吳越山水之地故其爲詩淸而不浮堅而不劌不求肆<lb/>
於意之外不求異於辭之中反覆以發其腴揉摩以去其<lb/>
滓何也性之至者體自正情之至者音自餘也今夫思婦<lb/>
之朝吟必長無律呂以節之而未嘗無抗與墜也感士之<lb/>
夜嘯必厲無聲韻以限之而未嘗無調與格也伯奇行邁<lb/>
之篇簡子憂心之什北山之所怨尤何人斯之所刺詈采<lb/>
<pb n="KR4f0063_SBCK_003-8b"/>
葍之孤行弋鳬之獨往揆之皆閎雅之體詠之皆唱歎之<lb/>
音此性情爲之也使彼數詩人者爲遊歌之作燕喜之章<lb/>
何嘗不鏘然如韶鈞蔚然如虎鳳哉是故愁苦可以遣懷<lb/>
歡娛亦可以致感知此者可以讀堅白石齋之詩矣敬於<lb/>
身世之遇未至如石農先生性情亦淺薄無所施惟有生<lb/>
以來不可釋不可言之隱未必諒於他人者有同慨焉故<lb/>
因論詩發之且以質於能詩之君子<lb/>
<pb n="KR4f0063_SBCK_003-9a"/>
香石詩鈔序<lb/>
敬在江右交順德黎仲廷十年仲廷棄官歸嶺南旋復遊<lb/>
吳越過江右與敬會于百花洲甚相樂也仲廷篋中攜香<lb/>
石詩鈔四卷淸瀏蕩漾遠具勝情於是始知香山黃子實<lb/>
之名而子實之友番禺張子樹陽春譚子晉之詩亦得次<lb/>
第讀之子樹之詩高邁子晉之詩渾逸翁覃溪學士目爲<lb/>
粤東三子者也及敬過嶺首與子實定交始知子實尊甫<lb/>
仰山先生以儒名而先世雙槐粤洲泰泉三先生在明之<lb/>
中葉皆爲儒立朝居家具有風範子實持身亦甚謹不背<lb/>
其先人則又歎黃氏之多賢而子實之能繼其門地也夫<lb/>
<pb n="KR4f0063_SBCK_003-9b"/>
聖人之道惟爲儒者可言詩三百篇爲體不同合之易書<lb/>
禮春秋諸經其義無以異也後世爲儒者詩多質勝文詩<lb/>
人則文勝質兩家遂不能相通卽如粤中白沙甘泉之詩<lb/>
世所謂不爲道學所掩者而於近今詩人之意已不能厭<lb/>
飫况其他哉昔仲廷嘗和陸子朱子鵞湖講學詩敬吿以<lb/>
言心性不必爲詩卽爲心性詩不必學陸子朱子此詩葢<lb/>
皆爲此今子實世爲儒善矣而詩又善詩人之詩也由於<lb/>
其爲學也儒與詩分而習之故其爲詩非猶夫爲儒者之<lb/>
詩也夫道一而已矣然必分習之而後得其合故儒可以<lb/>
揚道之華而詩可以旣道之實能如是庶幾通儒與詩兩<lb/>
<pb n="KR4f0063_SBCK_003-10a"/>
家之蔽焉請訊之子樹子晉及粤東諸君子若仲廷則夙<lb/>
以鄙言爲不謬者也<lb/>
<pb n="KR4f0063_SBCK_003-10b"/>
<pb n="KR4f0063_SBCK_003-10b"/>
聽雲樓詩鈔序<lb/>
粤東之詩始盛於南園五先生王彥舉題其集曰聽雨黃<lb/>
庸之搆聽雪篷而題其集曰雪篷葢詩人于蕭閒寥<graphic n="KR1940" url="https://raw.githubusercontent.com/kanripo/KR-Gaiji/master/images/KR1940.png" mimeType="image/png"/>之<lb/>
時多所慨寄故名之如是番禺張子樹題其集曰聽松松<lb/>
之於雨於雪則有間矣其爲蕭閒寥閴則一也陽春譚子<lb/>
晉題其集曰聽雲敬嘗訊之子晉曰此幻也噫天下孰爲<lb/>
幻孰爲非幻哉則請爲子晉畢其辭夫聖人之作也必正<lb/>
名百物焉自百家出而夢可言覺覺可言夢者有之生可<lb/>
爲死死可爲生者有之卵有毛丁子有尾白馬非馬臧三<lb/>
耳皆此說也古人有言爲兩耳甚易而實是也爲三耳甚<lb/>
<pb n="KR4f0063_SBCK_003-11a"/>
難而實非也至佛氏之書沿之而音可觀林木可聞焉未<lb/>
已也自文人沿之而天可問風可雌雄焉自詩人沿之而<lb/>
雲可養日月可沭浴焉近世且有以聽月名者若是則子<lb/>
晉聽雲之說何獨不然雖然雲之中萬籟未嘗息也則所<lb/>
聽者非雲也葢淺之乎言聽也夫天下之動者必有聲形<lb/>
與形値則有聲氣與氣値則有聲形氣相値則有聲雲在<lb/>
形氣之間而動者也夫人之耳不可執不可恃也蟻動而<lb/>
以爲牛鬥蜻蝏翼而以爲曳大木震雷發乎前而聾者不<lb/>
聞使䚦俞師曠之徒側耳於氤氳變滅之中必有如水流<lb/>
之翛然如火炎之爆然者矣若是則子晉聽雲之說何獨<lb/>
<pb n="KR4f0063_SBCK_003-11b"/>
不然然而聖人必正名百物者何也爲兩耳甚易而實是<lb/>
也爲三耳甚難而實非也是故爲詩必言其易與是者勿<lb/>
言其難與非者焉知此則唐宋元明諸詩人之大小得失<lb/>
見矣<lb/>
<pb n="KR4f0063_SBCK_003-12a"/>
<pb n="KR4f0063_SBCK_003-13a"/>
說文解字諧聲譜序<lb/>
本朝言韻學者數十家而顧氏炎武最著其古音表析唐<lb/>
韻二百十部而類從之爲十部字以從韻之部諧聲以定<lb/>
韻之字而古音復明江氏永古韻標準之祖禰也江氏析<lb/>
爲十三部後段氏玉裁復析爲十七部其言時時反攻顧<lb/>
氏以自見其學然綱而紀之笵而圍之者顧氏也吾友莊<lb/>
述祖寶琛析爲十九部以小篆寫之寶琛未竟其業屬之<lb/>
張惠言臯文復析爲二十部臯文寫畢復之寶琛題曰說<lb/>
文諧聲譜以小篆皆用許氏原書不增減也敬桉說文卽<lb/>
五百四十部之文解字卽九千三百五十三之字改題曰<lb/>
<pb n="KR4f0063_SBCK_003-13b"/>
說文解字諧聲譜而爲之序序曰昔者先王虞書名之淆<lb/>
也于是設官以達之書者有形者也其一之猶易也名者<lb/>
無形者也無形則差數生而一之爲難臯文此書書宗許<lb/>
氏於書蓋顜若矣而名則以顧氏爲大凡後世之音悉排<lb/>
之所趨可謂正矣雖然脣齒之差父不能得之於子焉宮<lb/>
徴之易君不能强之於臣焉輕重相承疾徐相生毫釐之<lb/>
間可以千里况廣之以四海引之以千古哉是故聖人之<lb/>
作爾雅也廣輪之變曰釋言山河之隔都鄙之囿是也古<lb/>
今之變曰釋詁歲月之積時代之遷是也其不變者聖賢<lb/>
所錄方策所傳别之曰釋訓經語史論以義爲重故無所<lb/>
<pb n="KR4f0063_SBCK_003-14a"/>
變焉夫釋言之文音之以橫被者也後世於是有方言之<lb/>
書釋詁之文音之以從貫者也後世於是有古今韻之書<lb/>
方言之變有窮而古今韻之變無盡故言韻者必以別古<lb/>
今韻爲要領而方言從之縱得而橫自序之義也夫周公<lb/>
孔子大聖人也子夏諸儒大賢人也而釋言釋詁所收如<lb/>
是未嘗尊雅而屏俗揚遠而抑近也是故言韻者以廣取<lb/>
爲宗用韻者以適時爲大易之韻歸之易詩之韻歸之詩<lb/>
秦漢之韻歸之秦漢唐宋元明之韻歸之唐宋元明爲繇<lb/>
爲頌爲箴吾以從乎易焉爲誄爲銘爲四言詩吾以從乎<lb/>
詩焉爲騷爲賦吾以從乎秦漢焉爲五七言詩吾以從乎<lb/>
<pb n="KR4f0063_SBCK_003-14b"/>
唐宋焉爲詞曲吾以從乎元與明焉若夫成一家之絶學<lb/>
求前人之墜緒開後來之精識臯文此書之所得蓋有末<lb/>
易幾及者學者能潛心於是則書與名之學其亦庶幾焉<lb/>
也已<lb/>
<pb n="KR4f0063_SBCK_003-15a"/>
戒旦圖序<lb/>
秦臨川以戒旦圖寫眞見示爲女曰鷄鳴說序之此詩漢<lb/>
唐宋諸儒之說不同者三其一序主刺朱傳主美變風雅<lb/>
中朱傳多持此論雖然刺詩有可美者焉魚藻之義是也<lb/>
美詩有可刺者焉佩玉晏鳴關雎刺之是也是在讀者自<lb/>
得之而已其一鄭箋主士大夫朱公遷主士庶人按首章<lb/>
言弋鳬與鴈士大夫亦爲之次章言琴瑟靜好末章言雜<lb/>
佩贈之問之報之此非庶人之事也當以鄭箋爲長其一<lb/>
宜言飮酒與子偕老鄭箋主燕樂賓客朱傳及宋人多以<lb/>
夫婦言之按首章言子興次章言與子末章言知子無歧<lb/>
<pb n="KR4f0063_SBCK_003-15b"/>
義也當以朱傳爲長知此三義則詩說與臨川此圖皆可<lb/>
比附焉夫是詩言夫婦各治其事以相和樂而以親賢友<lb/>
善爲保其和樂之本陳義可謂高矣乃毛傳必推之間於<lb/>
政事何哉蓋古之君子上則先國後家下則先民後已先<lb/>
國後家則大倫舉矣先民後已則庶事治矣是故論所操<lb/>
之本末則自身而家而國而天下論所權之輕重則天下<lb/>
重於國故王朝之事先於諸侯國重於家故諸侯之事先<lb/>
於士大夫不問於政事則和樂室家者皆非君子之事也<lb/>
毛傳故推本言之歟臨川自筮仕至令大邑勤勞安靜於<lb/>
所謂先<lb/>
<pb n="KR4f0063_SBCK_003-16a"/>
國後家先民後已者兢兢惟恐失墜而其孺人復能輔相<lb/>
焉若臨川者其可以和樂室家者也至末章之義則近致<lb/>
者贈之遠託者問之先投者報之蓋耽於色者必不說於<lb/>
德和於內者必能宜於外是以卷耳之詩及於官人而此<lb/>
章於朋友之際唱歎往復至於如此臨川不妄交交必有<lb/>
道其亦有得於詩所云者乎若臨川者其可以保其和樂<lb/>
者也敬與臨川相處以誠以禮故能知之詳而深信之遂<lb/>
書於圖之後使兩家子姓不忘斯義焉<lb/>
<pb n="KR4f0063_SBCK_003-16b"/>
<pb n="KR4f0063_SBCK_003-16b"/>
吳城令公廟壁記<lb/>
吳城令公廟者唐御史中丞副河南節度使張公巡之廟<lb/>
也稱令公者自唐之中葉節度使累加中書尙書令其下<lb/>
皆以令公稱之如六代之稱令君後遂爲節度使之稱也<lb/>
明太祖皇帝與陳友諒戰於鄱陽湖得神助歸靈於公封<lb/>
公爲安瀾之神有司以春秋祀至今幾五百年矣漢魏至<lb/>
唐祀宮亭神在湖北之神林浦宋祀順濟王在湖南吳城<lb/>
山之左今祀靖江王在湖中央左蠡山而公之廟在順濟<lb/>
王之右東南北三面臨湖自大門儀門至寢殿凡三成高<lb/>
五十級爲巍煥焉方友諒窺江西劉齊朱叔華趙天麟等<lb/>
<pb n="KR4f0063_SBCK_003-17a"/>
皆死之而趙德勝鄧愈力守洪都以待救至是時浙西及<lb/>
吳東屢失屢復安瀾神之祀其諸爲守臣勸歟考舊唐書<lb/>
李翰等論公蔽遮江淮沮賊勢天下所以不亡此猶以功<lb/>
伐言之耳公之告令狐潮曰君未識人倫焉知天道君臣<lb/>
者人倫之首也守官者死官守土者死土公守睢陽六萬<lb/>
人死亡盡不汙賊則六萬人皆人倫中人矣降固非人倫<lb/>
走亦非人倫之至也且走則江淮以南必有屈於賊者不<lb/>
走則關陜河洛聲應氣接各效馳驅而人倫大明於天下<lb/>
豈止睢陽六萬人哉人倫明則天道自定千萬世忠義之<lb/>
士未有不與天地爲一者也敬嘗修祀事於廟故推論之<lb/>
<pb n="KR4f0063_SBCK_003-17b"/>
以告後之有志者焉<lb/>
<pb n="KR4f0063_SBCK_003-18a"/>
<pb n="KR4f0063_SBCK_003-19a"/>
瑞安董氏祠堂記<lb/>
敬前在浙中登胥山遇泰順董正掦睂伯後於江右章江<lb/>
門舟中復遇之意甚相得也及居百花洲睂伯自大庾來<lb/>
朝夕過從睂伯以六世祖龍溪先生祠堂記請焉先生諱<lb/>
應科明諸生國變後坐卧一小樓者二十餘年其時嘉興<lb/>
徐節之先生以避地來隱縣之天闕山相去五里許兩人<lb/>
皆汐社遺老而不往來不通書問至今稱城南兩先生而<lb/>
已董氏子姓以高節推龍溪先生爲別祖爲祠堂祀之所<lb/>
出皆祔凡爲門若干楹堂若干楹乙丙舍若干楹如功令<lb/>
祠堂式昔有明之季吾鄕鄒衣白先生之麟亦終身坐卧<lb/>
<pb n="KR4f0063_SBCK_003-19b"/>
小樓隱於書畫而吾宗衷白先生厥初閉戸不通賓客隱<lb/>
於禪其心皆皭然可白於天下者也<lb/>
本朝於前明諸死事之臣與專諡通諡者三千餘人皆有<lb/>
官守言責亡軀湛族者也而荒遐榛莽之中引義不屈又<lb/>
多如此可不謂難能而可貴歟然非<lb/>
本朝激揚忠義羣有司奉行得其道諸君子又甯得宴然<lb/>
而爲此歟是故在下可以觀節在上可以觀政也節之先<lb/>
生諱與齡黃石齋先生主浙江考時所取士也睂伯言泰<lb/>
順志逸其事矣子孫何如睂伯至浙中當一訊之嘉慶二<lb/>
十年三月朔陽湖惲敬記<lb/>
<pb n="KR4f0063_SBCK_003-20a"/>
陳白沙先生祠堂記<lb/>
新會小廬山下有白沙先生祠卽舊宅也先世居仁會里<lb/>
至先生始遷小廬山大門之外有石坊曰母節子賢次曰<lb/>
貞節堂吳康齋先生爲林太夫人所題也次爲享堂次曰<lb/>
碧玉樓貞節堂碧玉樓名皆始於先生其宇則子孫所葺<lb/>
治也同年李君巽宇宰新會以修祠未有記令子弟導敬<lb/>
謁祠因記之如右有明以來言學者人人殊矣然未有不<lb/>
致愼於五倫者虞書曰敬敷五教在寛中庸曰天下之達<lb/>
道五所以行之者三孟子曰人倫明於上小民親於下聖<lb/>
賢教人如此而已先生自正統十二年舉於鄕十三年赴<lb/>
<pb n="KR4f0063_SBCK_003-20b"/>
會試景泰二年亦赴會試後更十五年至成化二年始赴<lb/>
會試此何爲哉蓋明代宗之立所以守社稷也於義本甚<lb/>
正然英宗歸而錮之南內則君臣之禮廢而兄弟之恩絶<lb/>
矣易太子則父子之道舛矣至英宗復辟輔之者幾如行<lb/>
簒焉於是而君臣父子兄弟之倫不可復明遂成一攘奪<lb/>
之天下嗚呼此先生之所以不出也憲宗則序宜立者也<lb/>
故先生復出焉魯定公從亡於乾侯後昭公薨季氏扳而<lb/>
立之與明代宗英宗不同故孔子不仕於陽貨執政之時<lb/>
而仕於季斯悔禍之日若先生則非止避徐有貞石亨也<lb/>
人倫明而後道學正故先生爲大儒李君其以示新會之<lb/>
<pb n="KR4f0063_SBCK_003-21a"/>
人且俾先生之子孫咸喻於此義亦教訓正俗之要也嘉<lb/>
慶二十年十一月朔後學惲敬記<lb/>
<pb n="KR4f0063_SBCK_003-21b"/>
<pb n="KR4f0063_SBCK_003-21b"/>
重修松竇菴記<lb/>
敬始至瑞金卽聞有松竇和尙者在<lb/>
本朝初年以詩名嶺南北求其詩讀之蓋灑然有以自得<lb/>
焉及見黎參議所爲塔銘始知和尙初習禪觀於縣東之<lb/>
烏華山得法後縣人營招提以居之環院宇橋道種松千<lb/>
萬樹其山巖谷深奥日月如竇中仰視故名之曰松竇敬<lb/>
心向之而未得卽往也後陳茂才雲渠來談縣西山水之<lb/>
勝皆遠在數十里外以暑不及遊因同遊縣東之松竇陟<lb/>
岡繞澗盤旋於陂陀曲折中意境頗幽寂可喜及望見烏<lb/>
華之麓則偃仰者不過三五樹餘者久摧爲薪其院宇橋<lb/>
<pb n="KR4f0063_SBCK_003-22a"/>
道亦荒落矣淸澗者名悟增和尙之三傳弟子也性淸苦<lb/>
亦爲詩寄居南塔寺聞敬遊松竇請復住持而田屋皆已<lb/>
廢斥州司馬楊家騂茂才楊國芸等悲淸澗之志請於敬<lb/>
謀之數年用公使銀葺佛殿及寮房贖其田歸之而淸澗<lb/>
復住持松竇敬時已去瑞金矣喜淸澗能繼其師而諸君<lb/>
子不廢古昔爲嶺南北勝事雲渠聞之當亦快然撫掌作<lb/>
再遊之計也遂記其始末如此<lb/>
<pb n="KR4f0063_SBCK_003-22b"/>
松竇菴後記<lb/>
松竇山施於顧廷舉其佛宇衆善成之今存者已葺治其<lb/>
頽廢者附記名題及閒架於左方庶後有能復之者焉常<lb/>
住田皆開山時所買後廢斥未贖者四十一畝已贖者三<lb/>
十五畝亦附記於左方<lb/>
　䕶生居三楹有左右廂各一楹<lb/>
　田寮東三楹西三楹<lb/>
　廚房三楹<lb/>
　　右共屋十四楹在烏石山下見存<lb/>
　大殿三楹<lb/>
<pb n="KR4f0063_SBCK_003-23a"/>
　殿東怡雲室三楹卽方丈<lb/>
　殿西齋堂三楹廚房三楹石香樓五楹<lb/>
　殿前甘露閣三楹<lb/>
　殿後嶺上藍浮亭左下古月臺<lb/>
　　右共屋二十楹亭一臺一在烏石山上雍正十三年<lb/>
　　燬於火<lb/>
　民田四十一畝租四十五石<lb/>
　　右楊姓民田康熙十二年十四年前後買至乾隆五<lb/>
　　十六年僧達念峻山空階眞皎空仲出賣未贖<lb/>
　軍田二十五畝<lb/>
<pb n="KR4f0063_SBCK_003-23b"/>
　　右羅姓軍田康熙十五年頂畊乾隆五十七年達念<lb/>
　　等出退已贖囘<lb/>
　軍田十五畝<lb/>
　　右乾隆二十四年僧繼慧報墾乾隆五十七年達念<lb/>
　　等出退已贖還<lb/>
嘉慶十八年八月初八日知瑞金縣惲敬記<lb/>
<pb n="KR4f0063_SBCK_003-24a"/>
<pb n="KR4f0063_SBCK_003-25a"/>
望仙亭記<lb/>
谷鹿州之東接京家山陂陁峛崺具隈蔚之勝其陽爲觀<lb/>
祀純陽眞人相傳爲宋丞相京鏜舊宅曾有眞人之跡焉<lb/>
住持孫霖因之爲望仙亭亭之址高五尺亭爲再成登之<lb/>
西望江北望羣山東南望則高天下垂行雲無極而已亭<lb/>
之下爲脩廊廊之西爲室如舫舫之西復爲亭篔簹之淸<lb/>
樅檜之嚴楓柳之森疎華　之動搖皆若環而侍於望仙<lb/>
者甯化伊墨卿太守過而樂之書其<graphic n="KR0925" url="https://raw.githubusercontent.com/kanripo/KR-Gaiji/master/images/KR0925.png" mimeType="image/png"/>㮄陽湖惲敬爲之<lb/>
記道家之說老子列子莊子所言釋氏之先路也一變而<lb/>
爲徐福欒大再變而爲張道陵三變而爲陶宏景葛洪四<lb/>
<pb n="KR4f0063_SBCK_003-25b"/>
變而爲宼謙之杜光庭五變而爲張伯端邱處機然後復<lb/>
歸於釋氏若純陽眞人求之縉紳先生之撰述未嘗言其<lb/>
學於釋氏也而釋氏必牽挽之道家亦以釋氏日尊以爲<lb/>
吾之師亦有其說學術之弊始則妄相別異終則詭相附<lb/>
託歧之中復有歧互之中復有互九流皆然不足怪也雖<lb/>
然純陽眞人固道家所謂得仙者也昔漢武帝讀大人賦<lb/>
飄飄有凌雲之氣謝仁祖企脚北窗下彈琵琶有天際眞<lb/>
人想李供奉可與神遊八極之表如是則斯亭之上所謂<lb/>
西望江北望羣山者其有御風而過之者耶所謂高天下<lb/>
垂行雲無極者其有翺翔而往來者耶若京鏜之生平眞<lb/>
<pb n="KR4f0063_SBCK_003-26a"/>
人必聞聲覽氣而速去之以爲有其蹟者當時之讆言也<lb/>
是故五倫之道忠佞邪正之辨千古如一無所謂岐與互<lb/>
焉<lb/>
<pb n="KR4f0063_SBCK_003-26b"/>
<pb n="KR4f0063_SBCK_003-26b"/>
艮泉圖詠記<lb/>
步蒙子獨立元覽超然止於浮山之阿浮山者南越志稱<lb/>
浮水所出故名浮與羅山共體故曰羅浮是也徐道覆始<lb/>
有會稽浮來之說袁彥伯以爲蓬萊三島此其一焉艮泉<lb/>
者在浮山山背步蒙子始搜得之名之曰艮泉山志瀑布<lb/>
九百道所未及也羅浮四百三十二峯十五嶺七十二石<lb/>
室步蒙子闢艮泉而廬之如山中梅花千萬樹見爲花之<lb/>
一房而已然一房之中或爲　焉或爲萼焉或爲英焉是<lb/>
故曰楓臺曰修篁徑以物名曰砥行巖曰養正廬以行名<lb/>
曰調琴石曰趺霞處曰代葦舟以事名曰琉黎潭曰游龍<lb/>
<pb n="KR4f0063_SBCK_003-27a"/>
澗曰雲梁以想名而滙瀑亭仍以艮泉名夫山可浮九天<lb/>
九地何所不浮泉可艮九天之上九地之下何所不艮蒙<lb/>
之叟曰昔者莊周夢爲蝴蝶栩栩然蝴蝶也俄而覺蘧蘧<lb/>
然周也不知周之夢爲蝴蝶與蝴蝶之夢爲周與夫艮泉<lb/>
固花之一房也而山中之千萬樹自在也步蒙子遠矣於<lb/>
是古山道人輾然手其圖而起繼諸君子之詠以賡之焉<lb/>
<pb n="KR4f0063_SBCK_003-27b"/>
遊廬山記<lb/>
廬山據潯陽彭蠡之會環三面皆水也凡大山得水能敵<lb/>
其大以蕩潏之則靈而江湖之水吞吐夷曠與海水異故<lb/>
並海諸山多壯鬱而廬山有娛逸之觀嘉慶十有八年三<lb/>
月已卯敬以事絶宮亭泊左蠡庚辰檥星子因往遊焉是<lb/>
日往白鹿洞望五老峯過小三峽駐獨對亭振鑰頓文會<lb/>
堂有桃一株方花右芭蕉一株葉方茁月出後循貫道溪<lb/>
厯釣臺石眠鹿場右轉達後山松杉千萬爲一桁橫五老<lb/>
峯之麓焉辛已由三峽澗陟歡喜亭亭廢道險甚求李氏<lb/>
山房遺址不可得登含鄱嶺大風嘯於嶺背由隧來風止<lb/>
<pb n="KR4f0063_SBCK_003-28a"/>
攀太乙峯東南望南昌城迤北望彭澤皆隔湖湖光湛湛<lb/>
然頃之地如卷席漸隱復頃之至湖之中復頃之至湖壖<lb/>
而山足皆隱矣始知雲之障自遠至也於是四山皆蓬蓬<lb/>
然而大雲千萬成陣起山後相馳逐布空中勢且雨遂不<lb/>
至五老峯而下窺玉淵潭憇棲賢寺囘望五老峯乃夕日<lb/>
穿漏勢相倚負返宿於文會堂壬午道萬杉寺飮三分池<lb/>
未抵秀峯寺里所卽見瀑布在天中旣及門因西瞻靑玉<lb/>
峽詳睇香爐峯盥於龍井求太白讀書堂不可得返宿秀<lb/>
峯寺癸未往瞻雲迂道繞白鶴觀旋至寺觀右軍墨池西<lb/>
行㝷栗里卧醉石石大於屋當澗水途中訪簡寂觀未往<lb/>
<pb n="KR4f0063_SBCK_003-28b"/>
返宿秀峯寺遇一微頭陀甲申吳蘭雪攜廖雪鷺沙彌朗<lb/>
圓來大笑排闥入遂同上黃巖側足逾文殊臺俯玩瀑布<lb/>
下注盡其變叩黃巖寺跐亂石㝷瀑布源溯漢陽峯逕絶<lb/>
而止復返宿秀峯寺蘭雪往瞻雲一微頭陀往九江是夜<lb/>
大雨在山中五日矣乙酉曉望瀑布倍未雨時出山五里<lb/>
所至神林浦望瀑布益明山沈沈蒼　一色巖谷如削平<lb/>
頃之香爐峯下白雲一縷起遂團團相銜出復頃之遍山<lb/>
皆團團然復頃之則相與爲一山之腰皆弇之其上下仍<lb/>
蒼　一色夫雲者水之徵山之靈所洩也足以娛性逸情<lb/>
如是以詒後之好事者焉<lb/>
<pb n="KR4f0063_SBCK_003-29a"/>
<pb n="KR4f0063_SBCK_003-30a"/>
遊廬山後記<lb/>
自白鹿洞西至栗里皆在廬山之陽聞其陰益曠奥未至<lb/>
也四月庚申以事赴德化壬戌侵晨沿麓行小食東林寺<lb/>
之三笑堂循高賢堂跨虎溪卻遊西林寺測香谷泉出大<lb/>
平宮漱寶石池甲子渡江覽湓口形勢乙丑返宿報國寺<lb/>
大雨溪谷皆溢焉丙寅偕沙門無垢藍輿曲折行㵎中卽<lb/>
錦㵎也度石橋爲錦繡谷名殊不佳得紅蘭數本宜改爲<lb/>
紅蘭谷忽白雲如野馬傍腋馳去視前後人在綃紈中雲<lb/>
過道旁草木羅羅然而㵎聲淸越相和答遂躡半雲亭睨<lb/>
試心石經廬山高石坊石勢秀偉不可狀其高峯皆浮天<lb/>
<pb n="KR4f0063_SBCK_003-30b"/>
際而雲忽起足下漸浮漸滿峯盡沒聞雲中歌聲華婉動<lb/>
心近在隔㵎不知爲誰者雲散則一石皆有一雲繚之忽<lb/>
峯頂有雲飛下數百丈如有人乘之行散爲千百漸消至<lb/>
無一縷蓋須臾之間已如是逕天池口至天池寺寺有石<lb/>
池水不竭東出爲聚仙亭文殊巖巖上俯視石峯蒼碧自<lb/>
下矗立雲擁之忽擁起至巖上盡天地爲綃紈色五尺之<lb/>
外無他物可見已盡卷去日融融然乃復合爲綃紈色不<lb/>
可辨矣返天池口東至佛手巖行沈雲中大風自後推排<lb/>
雲氣吹爲雨灑衣袂蹊坐昇仙臺拊御碑亭雲蓋重至半<lb/>
雲亭日仍融融然耳無垢辭去遂獨過鐵塔寺而歸天池<lb/>
<pb n="KR4f0063_SBCK_003-31a"/>
之雲又含鄱嶺神林浦之所未見他日當贏數月糧居之<lb/>
觀其春秋朝夕之異至山中所未至亦得次第觀覽以言<lb/>
紀焉或有發前人所未言者未可知也<lb/>
<pb n="KR4f0063_SBCK_003-31b"/>
<pb n="KR4f0063_SBCK_003-31b"/>
舟經丹霞山記<lb/>
自南雄浮湞水而下過始興江口岸山皆卑扈無可觀行<lb/>
六七十里忽舟首橫土岡數重岡趾相附錯岡之背見大<lb/>
石磊落列天際其氣酣古偉岩在十里外登岸望之有平<lb/>
爲嶂者穴爲岫者重爲巘者沓爲崑崙者立爲厓者俯爲<lb/>
巖者心樂之而無徑可往遂返舟舟行附錯之岡趾間迴<lb/>
旋而達石時見時不見於是有始爲嶂而如岫者始爲巘<lb/>
而如崑崙者始爲厓而如巖者其復爲嶂與巘與厓亦如<lb/>
之行數里出岡趾石不復見水繞沙如半環一灘斗落前<lb/>
有峭壁橫截焉舟人放溜恐觸壁以繂逆挽其舟逶迤投<lb/>
<pb n="KR4f0063_SBCK_003-32a"/>
壁下故得從容其境頃之壁盡而向之石復見石之下皆<lb/>
石岡也二大厓爲之君過大厓則石峯相累而下控於地<lb/>
自大厓囘望石岡舟向厓而近則石岡爲厓蔽如歛而促<lb/>
舟背厓而遠則石岡如引而長異境也敬聞韶有韶石山<lb/>
虞舜南巡奏樂於是以爲是山之奇勝足當之矣及至州<lb/>
按圖經乃仁化之丹霞山也韶石山在其西益奇勝不可<lb/>
狀夫聖人之心華邃鴻遠包孕天地豈若拘儒之規規者<lb/>
哉洞庭可以見天地之大韶石可以見天地之深敬觀於<lb/>
奏樂之地可以推黃帝虞舜之性情矣洞庭前十五年過<lb/>
其東韶石未至蓋先於丹霞山遇之焉<lb/>
<pb n="KR4f0063_SBCK_003-32b"/>
遊六榕寺記<lb/>
東坡先生過陽羨書周孝侯斬蛟之橋敬在常時往求遺<lb/>
蹟橋已易名廣濟先生書石刻藏之敗屋中矣過嶺求六<lb/>
榕寺遺蹟先生書懸門之<graphic n="KR0925" url="https://raw.githubusercontent.com/kanripo/KR-Gaiji/master/images/KR0925.png" mimeType="image/png"/>寺亦易名淨慧廣濟淨慧於<lb/>
先生所名不待智者能决其得失而世人必易之何也六<lb/>
榕已久廢無存院宇爲諸沙門障隔成私寮牆壁縱橫階<lb/>
徑迂曲無可遊憇其舍利塔重建於宋與明頽陋甚先生<lb/>
所書永嘉覺證道歌共四碑面陰皆刻之一碑在塔之左<lb/>
餘三碑不知沒何所可歎也敬前與石農亷訪飮六榕山<lb/>
房語及先生此書後數日過光孝寺天雨新霽望舍利塔<lb/>
<pb n="KR4f0063_SBCK_003-33a"/>
　浮浮然遂與定海藍奉政及二沙門往遊不謂敗意如此<lb/>
　東坡先生年五十九以謫過嶺敬休官後至此亦五十九<lb/>
　文質無所底於先生何能爲役而石農廉訪擁傳來年五<lb/>
　十八方以風節經濟文章自厲求所以不愧古人者若是<lb/>
　則六榕山房之必傳於後如六榕寺無疑特未知世人所<lb/>
　以易之者又何如耳蓋天下是非成毁之數君子所不能<lb/>
　爭亦必不爭而其可信者自在皆如此也<lb/>
<pb n="KR4f0063_SBCK_003-33b"/>
同遊海幢寺記<lb/>
順德黎仲廷善琴而嗜於詩與海幢寺沙門江月爲方外<lb/>
之交海幢寺者長慶空隱和尙經行道塲也在珠江南壖<lb/>
西引花田北東環萬松嶺爲粤東諸君子吟賞之地敬至<lb/>
廣州樂其幽曠嘗獨往焉八月之望與仲廷飮於靖海門<lb/>
之南樓隔江望海幢如在天際意爲之灑然仲廷遂邀同<lb/>
志於後三日集於海幢是日至者皆單衫靑鞵蒲葵扇其<lb/>
齊紈畫水墨數人而已南村麥學博鼓大琴爲關睢塞上<lb/>
鴻之操鳳石鍾孝廉以樂書吹笛定其弦敬獨卧江月房<lb/>
仲廷起之與蒼厓黃提舉聽雲譚孝廉聽焉而靑厓梁中<lb/>
<pb n="KR4f0063_SBCK_003-34a"/>
翰與隱嵐呂明經碁於側若不聞者人心之用固如是歟<lb/>
灃浦謝庶常創意畫元人六君子圖立大石主之其仲退<lb/>
谷上舍及東坪伍觀察墨池張孝廉小樵何上舍香石黃<lb/>
明經爲點筆渲墨隱嵐棊罷亦有事焉灃浦謂石庳不足<lb/>
主六君子退谷增之及㝷丈文園葉比部與其仲雲谷農<lb/>
部謂宜歌以詩於是在坐者皆爲六君子詩且侑之以酒<lb/>
何衢潘比部後至亦爲詩皆性之所近也仲廷香石遂訊<lb/>
子居爲遊記柟山張孝廉書之幀首期後日刻石於方丈<lb/>
之壁間江月空隱下第九世也空隱一傳爲雷峯禔再傳<lb/>
爲海幢無海幢無整齊如百丈靈雋如趙州汪洋如徑山<lb/>
<pb n="KR4f0063_SBCK_003-34b"/>
國初龔芝麓王漁洋諸人俱共吟賞焉夫士大夫登朝之<lb/>
後大都爲世事牽挽一二有性情者方能以文采風流友<lb/>
朋意氣相尙至枯槁寂滅之士無所將迎搖憾故嘗有超<lb/>
世之量拔羣之識如海幢無者蓋佛氏上流敬爲儒家言<lb/>
數十年惜乎未得生及其時與之掃榻危坐各盡其所至<lb/>
也<lb/>
<pb n="KR4f0063_SBCK_003-35a"/>
<pb n="KR4f0063_SBCK_003-36a"/>
遊羅浮山記<lb/>
羅浮山之以致勝者也如見荀奉倩劉眞長諸人如讀張<lb/>
文昌詩如觀王叔明畫山南氣蘊藉如廬之龍眠山山北<lb/>
氣峭蒨如杭之龍井山峯必有泉泉必有谷則二山所無<lb/>
也瀑布以黃龍洞爲最二泉源于山頂重叠走樹石間至<lb/>
黃龍斗落數十丈而交于山之足其東谷復有一泉勢足<lb/>
相敵惟廬山瀑布直下羅浮稍迤邐之爲不同耳西爲浮<lb/>
山東爲羅山遊者山南由浮入羅曰龍華寺曰華首臺曰<lb/>
黃龍洞曰延祥寺曰寶積寺曰白鶴觀復東繞山至北由<lb/>
羅入浮曰冲虛觀曰九天觀曰茶山菴曰酥醪觀皆釋老<lb/>
<pb n="KR4f0063_SBCK_003-36b"/>
之宮也樹與石甚勝其附近名跡可一一㝷之大率前後<lb/>
不出五十里外爲是山瓤腴之地餘諸峯壑漸裹漸遠漸<lb/>
粗惡所謂羅浮五百里者統外山言之也浮山西南距海<lb/>
百里有畸羅山二百里有畸蓋廣東地勢廣州治已傅海<lb/>
而東地又邪入海中也大率地志山經常有所誇飾釋老<lb/>
二氏之書更多荒誕之言愚者往往爲所眩惑以古爲今<lb/>
以虛爲實其一二矯抗之士止求奇偉駭心目者以爲山<lb/>
水之至一邱一壑則委而去之此均非善遊者也三百篇<lb/>
言山水古簡無餘辭至屈左徒肆力寫之而後塊怪之觀<lb/>
遠淡之境幽隩潤朗之趣不名一地不守一意如遇於心<lb/>
<pb n="KR4f0063_SBCK_003-37a"/>
目之間故古之善遊山水者以左徒爲始知此則羅浮之<lb/>
名動天壤幾二千年必有能得其故者矣敬畱山中十日<lb/>
所作詩無可觀若誇飾之說則未嘗附焉<lb/>
<pb n="KR4f0063_SBCK_003-37b"/>
<pb n="KR4f0063_SBCK_003-37b"/>
分霞嶺記<lb/>
羅山之北西接浮山有橫嶺高及千丈而盂頂曰佛子隩<lb/>
隩之南連岡叠巘如靑霞拍天左右䧪䧪然其上卽鐵橋<lb/>
也界羅浮二山如懸畛番禺張子樹易佛子隩之名曰分<lb/>
霞嶺於是遊羅浮者皆以分霞嶺目之嶺之背爲入浮山<lb/>
之徑有門甯化伊墨卿名之曰蓬萊門徑取徐道覆蓬萊<lb/>
左股之語也蓬萊門徑之內曰玉液亭爲義漿以濟行者<lb/>
亭無泉自南之最高峯曲折數里以筧接渠引之滙爲池<lb/>
上爲濯纓池下爲濯足其側爲庲以煑茶酒蔬脯曰雲㕑<lb/>
玉液亭之右爲靈官殿爲土地祠玉液亭之左爲洞賓仙<lb/>
<pb n="KR4f0063_SBCK_003-38a"/>
館祀純陽眞人曰天香室爲憇賞之所種木樨繞之而環<lb/>
分霞嶺種松桄楖梅及千萬樹樹雖稚氣已薄巖谷矣皆<lb/>
酥醪觀住持所營築也夫秦漢方士多鑿空之言而所謂<lb/>
神山玉京閬苑數千載之人如目遊如身踐今分霞嶺則<lb/>
朝夕可至者也諸君子一一名之後世其有未至而思旣<lb/>
至而樂以寤寐歌嘯之者耶住持名本源自號雲濤道人<lb/>
番禺人也<lb/>
<pb n="KR4f0063_SBCK_003-38b"/>
茶山記<lb/>
自分霞嶺以西循浮山之陰入第一谷過小溪爲茶山道<lb/>
士曾復高祀王野人因名曰黃仙洞山中以野人傳者有<lb/>
三東晉葛稚川之隸一也其廬在冲虛觀之南南漢禎州<lb/>
㓨史黃勵二也其廬在水簾洞二人皆居羅山之陽唐處<lb/>
士黃體靚三也其廬在觀源洞居浮山之陽今茶山所祀<lb/>
東晉黃野人也始登多小石及山之半樹參天際大石間<lb/>
之隱隱聞瀑聲伫足䏲望白濤走樹間爲枝葉所障或見<lb/>
數尺或及丈落地北行卽前所過小溪也再登得小堂屋<lb/>
再成依厓立堂之右過石澗有瀑懸巖而下長數丈如雙<lb/>
<pb n="KR4f0063_SBCK_003-39a"/>
練爲前樹間瀑之源谷最深處也山中之洞大率皆谷耳<lb/>
而以洞名焉茶山荒寂杳深蹊徑犖确遊屐不恒至故能<lb/>
全其幽復高棄塵世來山中於山又取其如是者其意可<lb/>
尙也已茶山之西第二谷爲小蓬萊邃而曲第三谷爲艮<lb/>
泉曠而適皆有瀑數十道焉艮泉則步蒙子黎君應鍾隱<lb/>
居也<lb/>
<pb n="KR4f0063_SBCK_003-39b"/>
酥醪觀記<lb/>
茶山小蓬萊艮泉三谷之水滙爲大溪西南奔注曰下陂<lb/>
曰白水砦大溪之中阻與岡阜爲囘合而酥醪觀翼然臨<lb/>
之葛稚川北菴也楹牖廉廡甚飾其樹多松大者數十圍<lb/>
其竹多篔簹龍鍾其花多木芙蓉木犀其鳥多謝豹搗藥<lb/>
鳥時有五色雀集仙傳云安期生與神女會于元邱醉後<lb/>
呼吸水露皆成酥醪此廋詞也取之名觀不知所自始觀<lb/>
之東北隅有樓一楹香山黃子實名之曰浮山第一樓觀<lb/>
之外爲小築亦有樓敬入山居之七日名之曰八龍雲篆<lb/>
之樓觀之前有大坪坪之前有池池有紅白蓮住持度大<lb/>
<pb n="KR4f0063_SBCK_003-40a"/>
坪將爲觀門左右益搆丹室焉浮山之勝會於雙髻符竹<lb/>
蓬萊三峯三峯之勝會於酥醪觀自酥醪觀過下陂背白<lb/>
水砦以登於麓羣峯擁之西至分水嶺卽浮山之外山矣<lb/>
蓋浮山東閾分霞嶺西閾分水嶺也復五十里至增城敬<lb/>
常薄暮過之城牒之上山俱作紺碧色山外落日如盤爲<lb/>
五色蕩之其時眞神遊八極之表矣嘉慶二十年九月癸<lb/>
丑陽湖惲敬記<lb/>
<pb n="KR4f0063_SBCK_003-40b"/>
遊通天巖記<lb/>
巖岸也岸水厓而高者有垠堮者曰厓無垠堮而平曰汀<lb/>
是故巖岸厓皆際水者也其不際水者曰礹礹石山也通<lb/>
天巖不際水皆石山宜名礹而冒巖名者天下石山蓋皆<lb/>
冒焉巖在贛治西二十里敬自粤返與雩都牛君贛吳君<lb/>
往遊背城過迤岡復過欹嶺見通天巖沓諸石山之上縱<lb/>
橫偃仰不可狀其旁皆谿谷也山瀆無所通曰谿泉出通<lb/>
川曰谷望之益谸谸靑也循山脅行下水　以屬于巖蘭<lb/>
若見於林中巖差池相次皆厂也蘭若充之厂人可居也<lb/>
厂之上盤盤然爲墮爲嶘爲崛斵佛像數十百橫爲行叠<lb/>
<pb n="KR4f0063_SBCK_003-41a"/>
之甚敦古引而左宋以後諸題名襍鐫　下復北而左過<lb/>
主巖巖益盤盤然南折而西有岫出巖背曠然也曰忘歸<lb/>
巖自忘歸巖返登主巖鑿石爲隥如大階以及于頂遠山<lb/>
皆見於羣巖之外小山岌大山大山宮小山小山別大山<lb/>
皆有之雲四塞下垂霆霓發於雲足乃反蘭若宿焉雨大<lb/>
至參飮於碓旁亦厂也二君語及柳子厚諸遊記敬以爲<lb/>
體近六朝未爲至凡狀山水莫善於爾雅而說文次之遂<lb/>
記之如右牛君安邑人吳君敬同縣人也<lb/>
<pb n="KR4f0063_SBCK_003-41b"/>
子惠府君逸事<lb/>
金壇進士史悟岡先生所著西靑散記多記山中隱居及<lb/>
四方遊厯瑣事爲詩文性靈往復頗亦灑然其遊孟河則<lb/>
雍正十二年也敬幼侍先祖父子惠府君言先生自孟河<lb/>
偕巢訥齋惲甯溪來善飮酒能畫能作篆分書子惠府君<lb/>
鼓琴多古操卽受之先生者也散記中鄭痴菴常與先府<lb/>
君過從去先生遊孟河時幾四十年矣爲人頎長白須冉<lb/>
攜楖櫪杖有出塵之表見敬嘗令吟詩時亦點定敬文則<lb/>
大笑稱快甚蓋其時天下殷盛士大夫多暇日以風雅相<lb/>
尙所謂非古之風發發者非古之車揭揭者未之有焉故<lb/>
<pb n="KR4f0063_SBCK_003-42a"/>
悟岡先生及其友朋能自逸如此<lb/>
嘉慶十有八年十月戊申望吳城治西錫箔坊火北風大<lb/>
作焰參天際往南走太孺人望火道叩頭忽東風卷火壓<lb/>
山隅隅曠無人居火遂止所全迤南當火道者數百家時<lb/>
敬趨救火還治始知太孺人至懇反火道也太孺人慰勞<lb/>
旋告之曰汝知汝祖子惠府君之德乎往在有明之季七<lb/>
世祖敬於府君遷石橋灣之莊舍其㕔事悉以柟搆飾共<lb/>
九間而三分之乾隆六年四月壬寅㕔事火火初至家人<lb/>
皆避火子惠府君之祖母高孺人年八十矣挾宅劵坐黃<lb/>
荼䕷架中府君冒入屋下求高孺人不得三往始於架中<lb/>
<pb n="KR4f0063_SBCK_003-42b"/>
得之負孺人趨而出出而㕔事下頽皆燼焉後至三十八<lb/>
年東鄰火府君叩頭曰吾生平食祖德無不義財火頽牆<lb/>
焦柱矣而忽滅四十年市屋西鄰火亦如之今爲府君祠<lb/>
堂者是也敬思府君生平詆佛法不信鬼神而所感如是<lb/>
此可以觀天事矣<lb/>
<pb n="KR4f0063_SBCK_003-43a"/>
<pb n="KR4f0063_SBCK_003-44a"/>
前翰林院編修洪君遺事述<lb/>
君諱亮吉字君直一字稚存唐宣歙觀察使宏經綸改姓<lb/>
洪氏子孫世爲歙人君曾祖璟大同知府祖公寀候選直<lb/>
隷州州同贅於武進趙氏武進後分陽湖君爲陽湖左厢<lb/>
花橋里人父翹國子監生母蔣氏君生六年而孤家貧苦<lb/>
身力學由縣學生充副㮄貢生常槖筆游公卿閒節所入<lb/>
以養母母卒君時客處州弟靄吉不敢訃爲書言母疾甚<lb/>
促君歸君亟行距家二十里舍舟而徒方度橋遇賃僕之<lb/>
父仇三問得家狀君號踊失足落水中流數里汲者見髮<lb/>
颺水上攬之得人有識君者共舁至家久之方甦君以不<lb/>
<pb n="KR4f0063_SBCK_003-44b"/>
及視含斂後遇忌日輒不食年三十五順天鄕試中式更<lb/>
十年爲乾隆五十五年會試中式賜第二人及第授編修<lb/>
充文穎館纂修官順天同考官督貴州學政貴州之士向<lb/>
經史之學爲歌詩有格法君有力焉<lb/>
皇上嘉慶元年充<lb/>
咸安宮官學總裁官旋奉<lb/>
旨上書房行走君初第時大臣掌翰林院者網羅人才以<lb/>
傾動聲譽君知其無成欲早自異遂於<lb/>
御試征邪教疏內力陳中外弊政發其所忌隨引弟靄吉<lb/>
之喪乞病假歸後<lb/>
<pb n="KR4f0063_SBCK_003-45a"/>
高宗純皇帝升遐坐主朱文正公珪有書起之復入都供<lb/>
職君長身火色性超邁歌呼飮酒怡怡然每興至凡朋儕<lb/>
所爲皆掣亂之爲笑樂而論當世大事則目直視頸皆發<lb/>
赤以氣加人人不能堪會有與君先後起官者文正公並<lb/>
譽之君大怒以爲輕已遂怏怏不樂君於是復乞病假行<lb/>
有日矣畱書上　成親王并當事大僚言時事　成親王<lb/>
以<lb/>
聞有<lb/>
旨軍機大臣召問卽日覆奏落職交軍機大臣會同刑部<lb/>
治罪君就逮<lb/>
<pb n="KR4f0063_SBCK_003-45b"/>
西華門外都虞司羣議洶洶謂且以大不敬伏法君之友<lb/>
中書趙君懷玉見君縲絏藉稟坐大哭投於地不能言君<lb/>
笑字謂趙君曰味辛今日見稚存死耶何悲也頃之承審<lb/>
大臣至有<lb/>
旨毋用刑君聞宣感動大哭自引罪奏上免死戍伊犂明<lb/>
年<lb/>
京師旱<lb/>
皇上下手詔赦君在戍所不及百日自君獲罪至戍還文<lb/>
正公常調䕶之君與文正各盡其道蓋如此十四年君以<lb/>
疾終於家年六十四君娶於母黨長子飴孫舉人候選知<lb/>
<pb n="KR4f0063_SBCK_003-46a"/>
縣次符孫次胙孫次齮孫君學無所不窺詩文有逸氣所<lb/>
著左傳詁十卷比雅十二卷六書轉注錄八卷漢魏音四<lb/>
卷乾隆府㕔州縣圖志五十卷三國疆域志二卷東晉十<lb/>
六國疆域志六卷詩文集若干卷行於時<lb/>
論曰敬與君同州君多遊四方未得見後敬居京師廢招<lb/>
提中君日晡攜大奴叩戸入曰聞子居在此攜斗酒隻鷄<lb/>
來飮食之不愈於他日酹墓地乎是年君官侍從數往來<lb/>
及出官貴州敬作縣江表至竟未一相遇然君於敬不可<lb/>
謂非深知異待也君之智力足以顚倒英豪激揚權勢獨<lb/>
於名義所在一心專氣以必赴之此非經生文士之所能<lb/>
<pb n="KR4f0063_SBCK_003-46b"/>
企逮而惜乎所見止於如此然君不遇<lb/>
聖主受<lb/>
殊恩非伏鑕稟街則襲棺絶域矣吾州多異才敬於君尤<lb/>
爲惋歎焉<lb/>
<pb n="KR4f0063_SBCK_003-47a"/>
前濟南府知府候補郞中徐君遺事述<lb/>
君諱大榕字向之先世自江陰馬鎭遷武進呂市橋遂世<lb/>
爲武進人曾祖允榮縣學生祖材國子監生父瓚新繁縣<lb/>
知縣從將軍溫福公剿大金川死木果木之難<lb/>
贈兵備道母楊氏君性縱達一切細行多不檢遇大富貴<lb/>
人兀奡臨之如無物者居禮席與少年塲無異興盡則跳<lb/>
去之補縣學生兩試落解遂入都充順天解額乾隆三十<lb/>
七年成進士補戸部浙江司主事旋擢員外郞轉郞中隨<lb/>
原任大學士李公侍堯讞獄湖北李公貴倨有大才而甚<lb/>
奇君才君由是知名君在部有勲家子爲侍郞年未二十<lb/>
<pb n="KR4f0063_SBCK_003-47b"/>
以小事斥司官其事不必爭君睨之不發一語侍郞怒君<lb/>
表立益睨之侍郞無可置言起去君曰兒曹長矣不能如<lb/>
若翁待吾輩也同列皆大笑君逋不貲歲除廳事悉債家<lb/>
君衣冠出曰色寡人者入室坐錢則無且吾豈久負若者<lb/>
遂鬨而散其玩世若此君雖起家掌計而讞獄最長其思<lb/>
無不入能平心察辭氣盤旋左右忽急赴指其情㑹出知<lb/>
萊州府平度州民羅有良者悍而詐伺其姊之夫張子布<lb/>
外出鬻其姊子布歸索婦鬥於室母庇壻趨救之有良拳<lb/>
子布仆地悶絶懼殺人罪遂蹴母腹下斃之大呼曰子布<lb/>
殺吾母吾報仇挩殺子布矣鄰人至而子布適甦方紛拏<lb/>
<pb n="KR4f0063_SBCK_003-48a"/>
時子布不記已力所加格到官遂以殺妻母誣伏獄已具<lb/>
矣君閱原診腹下傷橢方曰吾訊子布跣足鬥而有良納<lb/>
鐵裹鞵今傷橢方乃有良蹴也時行臺省與州官爲首尾<lb/>
反劾君故出入落職下濟南獄君走所親訴之部<lb/>
純皇帝命大臣成之引囚入方嚴冬震雷發於庭聲訇訇<lb/>
數日不止有良盡吐蹴母狀事得白君復原官調知泰安<lb/>
府泰安縣民張培以張子宣爲子娶子婦已而以事積怒<lb/>
子及子婦漸不可解張文成等復間之遂手絞子並子婦<lb/>
磬之桑園以子婦與縣學生薛枝通事發夫婦就縊聞於<lb/>
縣縣如其辭讞之府君曰婦人姦敗死常耳其夫何爲且<lb/>
<pb n="KR4f0063_SBCK_003-48b"/>
縊則傷入耳後手絞者無之易辨也移獄至府治之盡得<lb/>
手絞始末發棺診之皆手絞傷也出薛枝抵培等罪巡撫<lb/>
福甯公過府與君言大喜調知濟南府君旣以能讞獄聞<lb/>
又氣高時持人短長卑侮之自巡撫以下無所忌於是凡<lb/>
有疑獄益埤之卒以是敗有爲盜焚殺者指其仇君疑之<lb/>
而行臺省强君連署後獲盜君與同讞者三人皆落職行<lb/>
臺省內慙欲代君輸貲復官君闞山東有公使銀應輸京<lb/>
者十餘萬自薦攜之行至京沒其大半以十之一周故舊<lb/>
請於部改郞中盡攜所餘而歸買大宅置姬侍通輕俠少<lb/>
年日撃鮮釃酒弄刀劍鬥蟋蟀䳺鶉數年盡散之欲起官<lb/>
<pb n="KR4f0063_SBCK_003-49a"/>
而以痟疾卒年五十七君治事之外不爲雜戲具則碁不<lb/>
碁則作書不作書則爲詩詩至數千首方在濟南獄時山<lb/>
東官吏欲置之死鉗釱之外繫大鐵索苦之方暑環以糞<lb/>
穢君吟嘯自如得詩數十首眞健才也君娶姜氏子維賢<lb/>
襲雲騎尉次維幹<lb/>
論曰君好漫駡人遇禮俗之士未嘗罵翹足搖膝對之或<lb/>
作他語趨去而已所罵者皆鄙妄人也由是觀之君匈中<lb/>
所取與於淸濁大小何嘗無尺度哉世但以跅弛之士目<lb/>
君失其指矣<lb/>
<pb n="KR4f0063_SBCK_003-49b"/>
<pb n="KR4f0063_SBCK_003-49b"/>
楊中立戰功畧<hi>并序</hi>
吾常州唐荆川先生爲沈希儀敘廣右戰功直躪子長孟<lb/>
堅堂奥而無一語似子長孟堅奇作也江西撫標右營遊<lb/>
擊楊光時官河南時從討教匪以偏裨聽指揮與希儀專<lb/>
制一方戰守奇正得自主者不同故功止臨陣斬俘可紀<lb/>
然觀其處患難及進退之際綽然皆有不易之道焉使得<lb/>
處希儀之地之時深謀警策未必讓希儀獨絶如荆川所<lb/>
書也於其乞休而歸用周勃灌嬰傳法爲戰功畧詒之蓋<lb/>
事勢旣殊文體亦異非避荆川就子長孟堅蹈空同于鱗<lb/>
所尙也<lb/>
<pb n="KR4f0063_SBCK_003-50a"/>
楊光時字中立河南唐縣人乾隆四十五年武鄕試中式<lb/>
旋官河北鎭標左營把總升右營干總署衞輝府王祿營<lb/>
守備年四十二歲矣今<lb/>
皇帝嘉慶元年教匪起河南陷新野中立從遊擊揆明戰<lb/>
所將卒斬俘二百人復戰斬五人從巡撫景安戰斬二人<lb/>
從南陽總兵王文雄戰斬三人二年從參將廣福破賊李<lb/>
官橋斬七人破賊都司前斬二人俘四人從參將蔡鼎<graphic n="KR0679" url="https://raw.githubusercontent.com/kanripo/KR-Gaiji/master/images/KR0679.png" mimeType="image/png"/>
內鄕浙川俘三十一人破賊鄷家河斬二人在軍署南陽<lb/>
守備以功加一等時湖北河南教匪次第入陜西陜西教<lb/>
匪亦起王文雄由總兵升固原提督赴陜西中立以河南<lb/>
<pb n="KR4f0063_SBCK_003-50b"/>
兵從之在軍升彰德營守備三年將二十五騎探賊遇賊<lb/>
騎斬三人復戰斬二人俘三人合大隊戰盩厔焦家鎭陷<lb/>
敶斬十人戰圪子邨賊銳甚圍官軍官軍排火器四面擊<lb/>
破之斬俘五十人戰尹家衞陷敶斬五人<lb/>
賜花翎戰渭南厚子鎭俘二人戰盩厔板子房斬一人俘<lb/>
一人追賊南鄭黃官嶺斬二人戰褒城廉水險陷敶斬十<lb/>
人俘九人戰西鄕兩河口陷敶斬十人俘五人戰南鄭鋼<lb/>
厰賊張兩翼來犯伏起敶右澗中銳甚別將奮勇八十八<lb/>
人迎擊澗上破之斬五十人俘七人四年戰西鄕二里亞<lb/>
斬持大白旗賊渠一人追斬四人至老鷹厓復斬五人俘<lb/>
<pb n="KR4f0063_SBCK_003-51a"/>
二人戰分水嶺斬乘馬賊一人戰牛頭山陷敶斬二十人<lb/>
戰鍾家溝斬五人俘一人戰褒城瓦子嶺斬二人戰西鄕<lb/>
堰河口斬三人俘一人戰南鄭烏亞子斬十人俘一人升<lb/>
陳州營都司五年戴家營賊犯周家坎別將於野貓溝迎<lb/>
擊斬二人賊楊開甲掠喬麥灘合大隊迎擊於洋縣之三<lb/>
岔菴俘二十七人迎擊賊唐大信於節草霸賊踰山遁追<lb/>
戰魏家寨破之竟三日夜追戰萬曲灣火石亞山王廟麻<lb/>
柳灣皆破之戴家營賊合烏二馬五犯西鄕宛豆坡追戰<lb/>
破之斬五十人凡在軍六年戰河南十一戰陜西二十八<lb/>
奏首虜功數如前其未<lb/>
<pb n="KR4f0063_SBCK_003-51b"/>
奏者二十八戰首虜功皆沒無可紀前後進官三<lb/>
賜花翎一自中立至陜西提督令將騎每戰當軍鋒素恤<lb/>
士卒糧乏卽以已貲分之至是糧乏四十餘日不能軍兵<lb/>
臨敶失伍歸河南中立追至南陽令歸伍皆大哭言等死<lb/>
耳願以潰師伏法無一人肯西向者遂跳身還營提督劾<lb/>
之聽勘軍方惰賊適大至置敶自山梁馳下眾軍仰禦之<lb/>
忽敶動崩下山不可止賊遂殘提督而河南巡撫吳熊光<lb/>
具潰師始末入<lb/>
奏<lb/>
皇上下其事經畧額勒登保經畧知提督軍情欲中立訐<lb/>
<pb n="KR4f0063_SBCK_003-52a"/>
其實中立曰軍主已没王事矣豈可以一劾嫌使不保令<lb/>
名自脫罪哉對簿七晝夜無異辭經畧爲動容盡以中立<lb/>
前後恤士卒狀并戰功上之<lb/>
皇上免死革花翎并四品頂戴以都司從軍從經畧戰西<lb/>
鄕西渡河破之從固原提督慶成戰馬灣土地嶺皆破之<lb/>
別將防荼鎭口賊渡漢從提督迎擊斬俘二百三十人六<lb/>
年旋師河南別將赴湖北鄖陽駐南化七年駐小蓮灘以<lb/>
守禦功復四品頂戴十一年教匪平積年資擢江西撫標<lb/>
右營遊擊中立守職勤事上有禮與同官溫溫然未嘗自<lb/>
言功忽不自得投劾去當事惜之不能畱也敬前權官吳<lb/>
<pb n="KR4f0063_SBCK_003-52b"/>
城教匪起上江中立將二百人赴湖口陰備之過吳城敬<lb/>
至其舟士卒帶刀立甚整糗糧甲胄旗纛甚備悉藏舟中<lb/>
無知者敬心異之更一年而中立乞休敬適劾官數過從<lb/>
故知之詳如此<lb/>
　　　　　　　　　　　　無錫宣頴達麗中<lb/>
　　　　　　　　　　　　吳縣徐敦仁愛杉<lb/>
<pb n="KR4f0063_SBCK_003-53a"/>
</p>
<p>
</p>
  </div>
<div> <lb/>
    <p>
<pb n="KR4f0063_SBCK_004-1a"/>
前太子少保雲貴總督劉公祠版文<lb/>
嘉慶十有五年二月敬自瑞金以事至南昌前太子少保<lb/>
雲貴總督劉公之孫署餘干縣知縣焜泣而請曰先少保<lb/>
仕<lb/>
高宗朝受<lb/>
殊遇以儒臣節制西封會緬甸兵事方起所遣將失律先<lb/>
少保引罪致其身<lb/>
純皇帝推始終<lb/>
恩禮許歸葬然子孫以先少保未復前資不敢銘墓不敢<lb/>
碑不敢狀于史氏今五十五年矣大懼沒先人之行無以<lb/>
<pb n="KR4f0063_SBCK_004-1b"/>
見先人謹惟先少保自述年譜一卷始康熙四十年終乾<lb/>
隆三十一年書事悉如史法吾子其次爲文焜將書之祠<lb/>
版焜世世子孫願能坐甲執兵爲<lb/>
國家捍守邊徼驅縛狼貙以畢我先少保之志<lb/>
朝廷蠲濯前跡收錄後効當世鴻達君子得由吾子之文<lb/>
而闡揚之焜死且不朽語竟伏地泣不能起敬禮不敢辭<lb/>
按譜公諱玉麟字麐兆姓劉氏世爲兗州府曹州人曹州<lb/>
升府爲曹州府菏澤縣人曾祖捷兗州府學廩膳生<lb/>
貤贈資政大夫祖拱辰父澄淸曹州學歲貢生俱<lb/>
贈資政大夫曾祖妣袁氏祖妣田氏袁氏前妣張氏妣張<lb/>
<pb n="KR4f0063_SBCK_004-2a"/>
氏俱<lb/>
贈夫人公年始十五補兗州府學生二十補廩膳生二十<lb/>
三充拔貢生二十五考取八旗官學敎習二十六補正藍<lb/>
旗官學敎習應順天鄕試中式二十七引<lb/>
見以敎諭用二十八選觀城縣學敎諭<lb/>
純皇帝乾隆元年公舉博學鴻詞<lb/>
御試列二等第三名授翰林院檢討年三十六矣三十八<lb/>
奉<lb/>
特旨改名藻<lb/>
記名以御史用充順天鄕試同考官三十九充會試同考<lb/>
<pb n="KR4f0063_SBCK_004-2b"/>
官升右春坊右中允升侍講轉侍讀<lb/>
上書房行走四十升太常寺少卿轉通政司右通政升都<lb/>
察院左僉都御史自公爲檢討至僉都御史皆<lb/>
純皇帝特簡在廷以爲榮是時<lb/>
純皇帝御極已五年躬節儉以率天下而海內無事物力<lb/>
充殷公虞有以豐豫之說進者凡園囿燕遊<graphic n="KR0591" url="https://raw.githubusercontent.com/kanripo/KR-Gaiji/master/images/KR0591.png" mimeType="image/png"/>御之事屢<lb/>
愷切言之<lb/>
純皇帝悉嘉納四十一升內閣學士充順天鄕試正考官<lb/>
充江蘇學政四十三以失察寶應縣學生劉洞罪狀降三<lb/>
級調用補宗人府府丞至京仍<lb/>
<pb n="KR4f0063_SBCK_004-3a"/>
上書房行走六月以母張大夫人年老乞養親得<lb/>
允五十奔　皇長子定安親王之喪至京<lb/>
賜復內閣學士原銜五十四丁張太夫人憂五十六服闋<lb/>
時<lb/>
純皇帝幸闕里公送<lb/>
駕至德州授陜西布政使公在籍侍養凡十有二年年譜<lb/>
中止載<lb/>
朝廷賜予並所奉<lb/>
温旨敬次至此焜復泣曰先少保在養親假中至德州迎<lb/>
駕者二入都祝<lb/>
<pb n="KR4f0063_SBCK_004-3b"/>
皇太后萬夀者一始奔　皇長子定安親王之喪繼奔<lb/>
孝賢皇后之喪其餘日朝夕侍張太夫人飮食起居皆躬<lb/>
事蓋事親以事<lb/>
君不敢欺如此是時准噶爾豪賊阿睦爾撒納內附復叛<lb/>
官軍剿之公始之官陜西察哈爾吉林兵方由陜西赴軍<lb/>
自潼關廳至長武縣東西八百里設軍臺七所其平道分<lb/>
設車三百輛騎七百匹其山道分設騎千五百五十匹臺<lb/>
設草六十萬斤豆二千石公日與按察使驛傳道釐其事<lb/>
軍行無留直隸送軍前馬萬一百六十匹駱駝千六百頭<lb/>
陜西送軍前驘千二百頭四川送軍前馬千三百九十匹<lb/>
<pb n="KR4f0063_SBCK_004-4a"/>
過陜西亦無留明年定邊將軍兆惠遂連戰破賊阿睦爾<lb/>
撒納走死五十七調湖北布政使升雲南巡撫雲南運京<lb/>
銅下四川峽險甚自乾隆四年至二十一年共沈三百十<lb/>
九萬四千一十五斤戸部奏雲南四正運運原額京銅二<lb/>
加運運廣西停鑄之銅而第二運至峽當四五六前後三<lb/>
月江漲之時多失事議分二運于前後五運以避險公以<lb/>
正運乃解官顧船加運自漢口以上卽地方官撥船合之<lb/>
不便議併四正運爲三運二加運爲一運八月自瀘州開<lb/>
第一運十月開第二運十二月開第三運次年二月開加<lb/>
運每年止四運而四五六七前後四月無銅船出峽于避<lb/>
<pb n="KR4f0063_SBCK_004-4b"/>
險爲益愼奉<lb/>
旨依議六十三署貴州巡撫加太子少保六十四囘雲南<lb/>
巡撫任升雲貴總督六十五加兵部尙書銜雲貴西南二<lb/>
面俱鄰緬甸西爲永昌南爲普洱是時緬甸貴家土司宫<lb/>
裏雁與木疏酋戰敗竄孟坑其妻囊占率衆內附我孟連<lb/>
土司刀派春脇取其貲囊占怒殺派春永昌知府楊重穀<lb/>
遂誘誅宮裏雁囊占走煽緬甸諸土司犯邊公方撥土練<lb/>
守永昌而普洱之孟艮土司有族人召散者糾緬甸賊數<lb/>
千攻掠九龍江等地甚猖獗公馳至普洱遣總兵劉成得<lb/>
參將劉明智往剿焉先是公在雲南雲南無事垂十年<lb/>
<pb n="KR4f0063_SBCK_004-5a"/>
純皇帝倚任無與比一旦東西皆擾公內不自安而參將<lb/>
何瓊詔遊擊明誥守備楊坤違節制擅渡九龍江大敗潰<lb/>
卒還以三人戰沒告方人奏而三人自緬甸遁還公益不<lb/>
自安當三人逗撓律而<lb/>
純皇帝以三人乃臨陣退縮皆斬奉<lb/>
旨降公湖北巡撫公望<lb/>
闕叩首如禮閉戸作書處後事擲筆抽佩刀自刎時乾隆<lb/>
三十一年二月二十三也年六十六後一月部議至雲南<lb/>
以前事革職公娶徐氏繼娶田氏再繼娶李氏長子本菏<lb/>
澤縣附貢生次子木山西蒲州府同知季子林候選布政<lb/>
<pb n="KR4f0063_SBCK_004-5b"/>
司經厯孫焜壬子舉人前知江西南康龍泉縣今署餘千<lb/>
縣次子木出敬於是復于焜曰古者大臣有坐盤水加劍<lb/>
造請室而請罪小罪自弛大罪北面自裁其三公則賜之<lb/>
上尊養牛使者中道因以不起聞若是者雖以禮相切直<lb/>
與取而殺之無異也至蓋寛饒蕭望之朱博皆以下吏就<lb/>
死其畏罪與辱明甚今公始左遷<lb/>
純皇帝遇夙厚可復用而奮不自顧至于如此蓋公事<lb/>
皇上誠至一不得當卽以爲孤負<lb/>
明恩無以自立于天下此蓋古人所難非蓋寛饒蕭望之<lb/>
朱博諸君子等不可以不銘於是系之銘曰<lb/>
<pb n="KR4f0063_SBCK_004-6a"/>
至聖御宇禮及大臣非賄非奸皆釋以<lb/>
恩惟公之咎成于將士<lb/>
天子仁明左遷則已觥觥我公志古臯夔一青不汙星隕<lb/>
山頽命牘抽豪爰攄厥志刻之廷陳告千萬世<lb/>
<pb n="KR4f0063_SBCK_004-6b"/>
<pb n="KR4f0063_SBCK_004-6b"/>
兵部侍郞銜署直隸總督裘公神道碑銘<lb/>
公諱行簡字敬之姓裘氏始祖萬頃仕宋爲大理寺司直<lb/>
自會稽遷新建遂世爲江西南昌府新建縣人曾祖琅歲<lb/>
貢生祖君弼刑科給事中父曰修太子少傅工部尙書諡<lb/>
文達妣一品夫人熊氏文達公生子四長麟翰林院編修<lb/>
次師國子監生皆早卒次卽公次行恕湖北漢陽縣知縣<lb/>
公年二十丁文達公艱服闋<lb/>
高宗純皇帝欽賜舉人內閣中書推文達公<lb/>
舊恩也旋直軍機處遷侍讀擢山西甯武府知府調平陽<lb/>
府以熊太夫人年老請內用補戸部陜西司員外郞仍直<lb/>
<pb n="KR4f0063_SBCK_004-7a"/>
軍機處升刑部福建司郞中<lb/>
本朝之制凡章奏陳達<lb/>
制詔宣降軍機大臣取<lb/>
進止章京行之內閣六部或徑下各直省及外藩公在直<lb/>
二十餘年內<graphic n="KR0570" url="https://raw.githubusercontent.com/kanripo/KR-Gaiji/master/images/KR0570.png" mimeType="image/png"/>掌故外悉四方之政於是朝野之論皆以<lb/>
爲能可大用<lb/>
今上加意人才大臣多以公名舉奏升內閣侍讀學士奉<lb/>
命祭南海是時敎匪未靖經略額勒登保公駐略陽公奏<lb/>
請陜西四川帶兵大臣扼衝嚴守使陜匪不入川川匪不<lb/>
入陜然後逼使東竄經略以大兵蹙之可計日梟縛復<lb/>
<pb n="KR4f0063_SBCK_004-7b"/>
命後升太僕寺少卿奉<lb/>
特旨偕大理寺少卿窩里額公犒軍公奏請自寶雞至褒<lb/>
城棧道兵卡宜復設且於要害設大營隔賊走路兼通大<lb/>
軍糧運而其時經略引嫌請止舉劾麾下功罪公奏請五<lb/>
路帶兵大臣所統將士皆聽舉劾移書四川總督威勤伯<lb/>
勒保公爲陳廉頗藺相如相下之義兩帥大和公論事多<lb/>
中機宜得大體類如此途次鳳縣升太僕寺卿次西安除<lb/>
河南市政使調江甯布政使<lb/>
賜花翎丁熊太夫人艱未禫除福建布政使旋調直隸布<lb/>
政使兼按察使䕶直隸總督先是天下大政事賑貸轉輸<lb/>
<pb n="KR4f0063_SBCK_004-8a"/>
供億皆以州縣爲經由藪滙錢穀出入多未釐正<lb/>
高宗純皇帝欲以曠蕩之恩滌之曁<lb/>
今上登極<lb/>
下詔盡免廢負而地方大吏鉤稽簿領束于成格不能一<lb/>
槪除豁官民或借以爲煩擾之具公以爲非淸帑無以塞<lb/>
僥倖去煩苛遂一以淸帑爲首事福建布政司册目十有<lb/>
一公于中分子目一千五百有畸於是支解者豪黍皆見<lb/>
吏不能欺得銀若干萬兩直隸民逋議分年隨輪官逋議<lb/>
分年罰繳得銀若干萬兩前後兩省凡淸帑若干萬兩旋<lb/>
奉<lb/>
<pb n="KR4f0063_SBCK_004-8b"/>
特旨以兵部侍郞銜署直隸總督嘉慶十一年永定河溢<lb/>
公舟行視堵築九月庚午感急疾卒年五十有三遺表聞<lb/>
予實授總督䘏典<lb/>
賜葬銀五百兩碑銀三百五十兩祭銀二十有五兩諡恭<lb/>
勤配莊夫人禮部侍郞存與公女子六長元善<lb/>
欽賜舉人候補內閣中書次元湻國子監生次元俊副榜<lb/>
貢生候補鹽場大使次元遜候補通判次元穆次元英孫<lb/>
開甲元善出女六皆適名族某年月日元善等奉<lb/>
諭旨葬公于新建慈菇鄕之硃砂岡立碑設祭如禮敬于<lb/>
元善相習知公爲詳謹條其大端碑于墓道之左銘曰<lb/>
<pb n="KR4f0063_SBCK_004-9a"/>
文達蓄德是延恭勤上品之才如擢寒門截鵠斷犀導鋒<lb/>
微至精心一往用其不二遂涉吏事佩乎靑朱囊封之言<lb/>
天子是俞治戎以和治事以肅大將柔心小胥重足甫授<lb/>
節鉞爲方鎭臣祁雨未周已墜其雲幽幽靑原戴吾<lb/>
君賜子孫繩繩于千萬世<lb/>
<pb n="KR4f0063_SBCK_004-9b"/>
前四川提督董公神道碑銘<lb/>
高宗純皇帝乾隆四十一年大小金川平頭人七圖葛拉<lb/>
爾思甲布傳送<lb/>
行在<lb/>
純皇帝命軍機大臣問爲逆狀對甚悉復言陷底木達時<lb/>
四川提督董天弼將所部二百人抽短兵力戰不可敗夜<lb/>
半領兵頭人以鳥槍數百幹環擊殺之先是在軍諸大臣<lb/>
劾董公失守要隘<lb/>
純皇帝徙公之子聯瑴等伊犂至是<lb/>
赦還復聯瑴舉人原資<lb/>
<pb n="KR4f0063_SBCK_004-10a"/>
賜內閣中書聯瑴等乃招魂葬公于城南之兆公諱天弼<lb/>
字霖蒼先世明永樂中自無爲州遷太興遂世爲大興人<lb/>
曾祖大才祖承詔父其倫皆<lb/>
贈明威將軍母劉氏<lb/>
贈淑人公雍正十年武進士授四川提標前營守備從討<lb/>
占對升馬邊營都司從討大金川軍功加三等升峩邊營<lb/>
遊擊大金川旋請降罷師升章臘營參將調綏甯營再調<lb/>
提標中營率師討巴唐平之升維州營副將小金川與黨<lb/>
霸爭地公單騎入其境諭以禍福兩土司皆聽命郭羅克<lb/>
者黑帳房部落也掠衞藏入貢刺麻僧公奉總督檄出黃<lb/>
<pb n="KR4f0063_SBCK_004-10b"/>
勝關察之郭羅克不承公夜合雜谷兵逼賊巢先發鳥槍<lb/>
驚其馬羣馬盡逸賊不得遁生捦其酋麻兹滚布得所掠<lb/>
物事定升松潘營總兵旋<lb/>
賜花翎升四川提督乾隆三十六年小金川酋僧格桑復<lb/>
叛圍沃日土司于達圍公由臥龍關往剿拔密耳賊據斑<lb/>
斕山死守公仰攻八日糧匱士卒拔草茹之不得巳退軍<lb/>
至關大學士温福公自雲南來亦至關公請統大軍堅守<lb/>
自將重慶兵一千循黃草坪救沃日道由金達山較斑斕<lb/>
之斗峻不可上乃下令軍中求間道得近山得勝溝溝在<lb/>
兩厓間厓壁高數仞賊夾溝設守卡厓上會大風雪公將<lb/>
<pb n="KR4f0063_SBCK_004-11a"/>
健卒夜伏馬鞍行溝中賊守者皆不覺遂直抵達圍破賊<lb/>
達圍圍始解乘勝拔日隆關迎大軍會于關下時大軍久<lb/>
不得公軍問諸大臣已劾公逗撓而公以用奇大勝得免<lb/>
死爲卒伍將兵五百人守資利寨參贊額駙王色與公論<lb/>
軍事大奇之入請<lb/>
賜副將銜拔曾頭溝升重慶營總兵拔卓克采復<lb/>
賜花翎拔橫梗山梁抵谷葛復繞坎竹溝閒道進攻燒大<lb/>
木城一旁擊碉寨數十皆下連拔沒藥山大版昭復迎大<lb/>
軍會于布朗郭宗時南路參贊阿桂公亦拔美諾賊巢僧<lb/>
格桑由底木達賊巢竄入大金川大軍拔底木達是役也<lb/>
<pb n="KR4f0063_SBCK_004-11b"/>
公常爲軍鋒而得勝溝坎竹溝之捷冒死入險地以迎大<lb/>
軍功爲最三十八年<lb/>
純皇帝聞大金川酋索諾木嘗助小金川<lb/>
命温福公爲定邊將軍討之<lb/>
擢公爲四川提督守黨霸將軍奏底木達新定乃賊巢且<lb/>
諸軍要隘公宿將宜鎭之與兵五百人守底木達底木達<lb/>
當賊衝勢危甚而將軍復調兵三百赴大營其後路接應<lb/>
兵一千二百亦徹之當是時將軍自屯木果木軍屢勝之<lb/>
後不以賊爲意七圖葛拉爾思甲布等千餘人乘軍惰因<lb/>
先後詭降將軍開軍門納之使雜厮養七圖安堵爾等因<lb/>
<pb n="KR4f0063_SBCK_004-12a"/>
得入大營誘降人爲內應且探知底木達兵弱無後援遂<lb/>
定計先犯底木達道通卽劫木果木大營六月初一日賊<lb/>
自山後擁衆來犯公遂遇害年六十二後九日賊劫大營<lb/>
將軍亦死焉公貌瓌瑋美須髯臨陣常身先士卒所向無<lb/>
前有哈薩克二赤驃馬極雄健將軍常索之公曰天弼上<lb/>
陣倚此二馬金川小醜必蕩平俟手梟二逆并二馬上將<lb/>
軍嗚呼孰知公之志以此竟不遂哉後<lb/>
純皇帝命阿桂公爲定西將軍進戰皆㨗僧格桑死獲其<lb/>
尸攻克索諾木賊巢于葛拉依俘送京師設鎭安營鎭其<lb/>
地如公所預策焉今<lb/>
<pb n="KR4f0063_SBCK_004-12b"/>
皇上御極錄死事後予公世襲恩騎尉公配吳夫人繼田<lb/>
夫人子六長聯瑴由中書爲淮安府裏河同知次聯理與<lb/>
公同死事次聯璽縣學廩生次聯琛聯珩早卒次聯琯國<lb/>
子監生女七俱適名族公殁三十八年陽湖惲敬爲文刻<lb/>
石于公墓之左銘曰<lb/>
天縱<lb/>
高宗收諸逆夷歸四海家將將臣臣罪罪功功慄不敢譁<lb/>
公起遠疏志攫鯨鯢擲之泥沙將尊師微爲賊所窺來蹈<lb/>
其瑕生誣幾死死誣不生孰詫而嗟<lb/>
高宗至明死興其孤生高其牙將士感銜<lb/>
<pb n="KR4f0063_SBCK_004-13a"/>
皇武所周廓無垠涯公神之行沛然江流勢不可遮二馬<lb/>
尙從厯塊蹴塵上躡蒸霞刻石墓左公顧頷之我銘無夸<lb/>
<pb n="KR4f0063_SBCK_004-13b"/>
廣西按察使朱公神道碑銘<lb/>
公諱爾漢字麗江姓朱氏先世自鄞遷餘姚曾祖名進祖<lb/>
大彬不仕父健遷大興官絳州吏目大彬健皆<lb/>
贈朝議大夫前母林氏母熊氏皆<lb/>
贈淑人公神明挺動有識斷能得人死力奴客悉以兵法<lb/>
部之自初入仕卽在行間後遂與敎匪相終始少時吏于<lb/>
戸部以吏目分發甘肅署甯夏典史再署岷州吏目被議<lb/>
輸貲復官借補靖遠典史赴衞藏迎班禪額爾德尼入朝<lb/>
道聞熊太淑人之喪去官服闋赴甘肅候補時平凉鹽茶<lb/>
廳囘豪田五作亂公與通判吳君廷芳知縣黃君家駒守<lb/>
<pb n="KR4f0063_SBCK_004-14a"/>
靖遠城賊仰攻一日引去靖遠囘豪哈得成等一百三十<lb/>
有八人期夜半爲內應公鈎得賊情令守者悉登無驗不<lb/>
得上下漏初下乘馬至哈得成之門陽科其穀餉軍因拘<lb/>
焉所分遣捕賊人亦誘捦城下餘賊而賊雜守者在城上<lb/>
且數十人縣胥鐵光保最爲劇賊公登城紿使獻刀卽反<lb/>
接以布袜其口直掖下城遂令鳴角城上捕賊人聞角聲<lb/>
皆拍賊肩曰視地賊視地則扼而反接之于是無脫者夜<lb/>
將半城外賊復引向城公呼語之復引去於是公以知兵<lb/>
聞升署隆德縣事諭底店據砦降囘徙之補隆德縣知縣<lb/>
升直隸涇州知州預捦敎匪頭目劉松并其孥升鞏昌府<lb/>
<pb n="KR4f0063_SBCK_004-14b"/>
知府嘉慶元年敎匪起陜西白河湖北當陽亦起二年賊<lb/>
大入四川總統宜綿公駐達州檄公參軍事是時賊渠王<lb/>
三槐拒總統于方山坪白岩山者極險固賊渠林亮工樊<lb/>
人傑屯山上與方山坪爲聲援將軍舒亮公提督穆克登<lb/>
布公屯山前之韓彭坳公將成都兵三百募兵三千屯山<lb/>
後之排亞口排亞口之上曰金鳳觀曰草店曰鴨坪公一<lb/>
日盡攻克之復進有木栅當隘不見賊唯一犬號號然我<lb/>
兵有躍而攀栅者賊乃自厓旁引刀斷其指我兵擲火焚<lb/>
栅賊鳴鑼掣所樹旗左右招賊賊大至公慮斷後路退師<lb/>
時九月九日也先是與韓彭拗爲師期而韓彭拗之師中<lb/>
<pb n="KR4f0063_SBCK_004-15a"/>
道而綏賊得專力山後我兵不能克十月奉節賊千餘人<lb/>
援白岩公敗之捦賊渠邱廣福十一月白岩賊久困欲走<lb/>
傾巢來犯戰一晝夜不得路仍退至屯公以親博戰創甚<lb/>
囘鞏昌道遇河州總兵保興公曰君文官乃能爾吾輩當<lb/>
何如後保興公與王三槐戰于三滙遂死事三年公運甘<lb/>
肅麥十萬石餉軍行至成縣賊渠高均德將衆七千窺麥<lb/>
公與涇州知州沈君淸都司馬君良棟敗賊于格樓霸生<lb/>
捦賊軍師李得勝四年賊渠張漢潮犯秦州公赴成縣會<lb/>
剿而鞏昌警至馳還賊已據城東鴛鴦河公夜掠賊卡至<lb/>
城守始固賊不敢攻以功升鞏秦階道生番鐵布者世居<lb/>
<pb n="KR4f0063_SBCK_004-15b"/>
西傾山中凡十餘萬人乘敎匪猖獗時出盜內地主兵內<lb/>
怖四川敎匪謀留軍剿鐵布公以鐵布未叛亂且地險一<lb/>
搆兵非數年不平鐵布奉囘敎公召其阿渾諭曰鐵布非<lb/>
反者然爲惡不已且移軍至奈何其不爲惡知盜蹤者速<lb/>
來首於是來首者踵至公一日出姓名𥿄一曰此鐵布盜<lb/>
也復出圖紙一曰盜巢及出沒要隘盡于此分遣一百數<lb/>
十人捕之其來首者助之縛悉就捦鐵布乃定六年陜西<lb/>
湖北四川敎匪捕斬略盡餘賊多竄甘肅公將千六百人<lb/>
遮尾之前後數十戰而西河砦東溝堖南家渠卷洞溝硝<lb/>
厓厰睡佛洞諸戰皆大勝生捦其渠八年甘肅敎匪平上<lb/>
<pb n="KR4f0063_SBCK_004-16a"/>
功狀第一<lb/>
賜花翎公用兵常分數隊迭前迭後賊不知衆寡隊各就<lb/>
地勢結敶槍箭不妄發賊近在三十步始發之賊陣動則<lb/>
追殺不動結敶而待賊攻則彼此互援常以此獲勝其助<lb/>
戰者鄕勇侯達海侍衞李榮華武舉劉養鵬千總銜鄒<lb/>
桂攀桂皆操刺健兒也旋調肇羅道升廣西按察使署布<lb/>
政使十二年三月十八日卒于按察使任年六十有三配<lb/>
江淑人子長浩江西候補知府次沅浙江候補運判女長<lb/>
適天津知縣黃德棻次適陜西候補縣丞陸溎公葬通州<lb/>
里橋之祖塋銘曰<lb/>
<pb n="KR4f0063_SBCK_004-16b"/>
敎匪之至以萬衆先公所部兵極于三千摧孱蹈弱遂無<lb/>
重堅大將倚之如臂在肩斬蜀之棼決秦之阻敶如撒星<lb/>
戰如集雨手撫瘡痍目馴貔虎帳合千旌城堅萬杵<lb/>
皇帝眷功以擢以褒貂蟬之<lb/>
錫出于兜鍪善哉始終無有瑕尤子子孫孫蒙<lb/>
國之庥<lb/>
<pb n="KR4f0063_SBCK_004-17a"/>
<pb n="KR4f0063_SBCK_004-18a"/>
太子少師體仁閣大學士戴公神道碑銘<lb/>
嘉慶十有六年四月戊申朔太子少師體仁閣大學士戴<lb/>
公薨事聞<lb/>
皇上軫悼己酉榮郡王奉<lb/>
命奠甲寅<lb/>
皇上親臨喪次奠爵三戊午贈太子太師諡文端祀賢良<lb/>
祠壬申禮部遵行<lb/>
諭祭禮是年十二月甲子公之喪至南昌越一年十一月<lb/>
甲申公之子嘉端遵行<lb/>
諭葬禮葬公于南昌岡前嶺之兆立<lb/>
<pb n="KR4f0063_SBCK_004-18b"/>
祭葬碑如令式而神道之左禮宜銘先是公以省墓歸南<lb/>
昌敬見于丙舍公慨然久之仰視日舉酒曰吾身後文屬<lb/>
子矣子無辭時敬起立負牆曰願吾師爲富鄭公文潞公<lb/>
曾幾何時公遽捐館舍言之爲憮然然敬與弟子籍最先<lb/>
在京師視公含斂今復襄窀穸之事其敢自外謹次公之<lb/>
事如左公諱衢亨字荷之一字蓮士曾祖時懋由江都遷<lb/>
大庾<lb/>
誥贈通奉大夫<lb/>
累贈光祿大夫曾祖妣傅氏周氏梁氏<lb/>
誥贈夫人<lb/>
<pb n="KR4f0063_SBCK_004-19a"/>
累贈一品夫人祖佩<lb/>
贈官如曾祖祖妣温氏<lb/>
贈封如曾祖妣父第元太僕寺少卿<lb/>
誥授涌奉大夫<lb/>
累贈光祿大夫妣彭氏<lb/>
誥封夫人<lb/>
累贈一品夫人公年十七本省鄕試中式二十二應天津<lb/>
召試<lb/>
欽賜內閣中書直軍機處乾隆四十三年公年二十四會<lb/>
試中式<lb/>
<pb n="KR4f0063_SBCK_004-19b"/>
賜一甲一名進士及第授翰林院修撰旋充湖北正考官<lb/>
復<lb/>
命後奉<lb/>
旨仍直軍機處充江南副考官督山西學政繼丁內外艱<lb/>
服闋充湖南正考官督廣東學政升右中允累擢侍講左<lb/>
庶子侍講侍讀學士嘉慶元年<lb/>
皇上登極凡大典禮諸巨製悉出公一人公之受<lb/>
深知膺<lb/>
殊眷內贊<lb/>
緝熙之業外宣<lb/>
<pb n="KR4f0063_SBCK_004-20a"/>
康定之猷蓋于是乎始二年<lb/>
賜三品京卿銜隨軍機大臣學習轉少詹事升內閣學士<lb/>
補禮部右侍郞轉戸部四年<lb/>
高宗純皇帝賓天<lb/>
朝廷黜陟誅賞之事甚殷公夙夜攀慕且趨事遂疾乞假<lb/>
假滿兼夷部左侍郞五年轉戸部左侍郞六年敎習庶吉<lb/>
士升兵部尙書十二月敎匪平加太子少保世襲雲騎尉<lb/>
八年調工部十年調戸部充會試總裁直<lb/>
南書房十二年協辦大學士充<lb/>
經筵日講走居注官翰林院掌院學士充順天府鄕試正<lb/>
<pb n="KR4f0063_SBCK_004-20b"/>
考官十三年奉<lb/>
命視南河<lb/>
予假省墓十四年<lb/>
皇上五旬萬夀加太子少師十五年授體仁閣大學士管<lb/>
理工部事務十六年三月<lb/>
皇上以綏懷西北屬國幸五臺公扈從臨發送敬于正寢<lb/>
之門復理前丙舍語敬愕然不敢對辭去閏月<lb/>
囘蹕公途次得疾至正定疾甚奉<lb/>
命歸京師治疾馳至<lb/>
圓明園邸第敬往問公不語二日矣是日遂不起年五十<lb/>
<pb n="KR4f0063_SBCK_004-21a"/>
有七敬允惟唐宋以來羣輔肩背相望然或賢矣而不得<lb/>
其時則節耀而功不曁得其時矣而不得其主則業豐而<lb/>
禮不終若夫功曁禮終朝野動色而世有先賢之狀家藏<lb/>
舊事之錄褒揚過溢漸至攘誣斯亦古者大臣之心所必<lb/>
不敢承者也惟我<lb/>
聖淸一家作述<lb/>
太祖<lb/>
太宗肇造丕基<lb/>
世祖<lb/>
聖祖并包寰海<lb/>
<pb n="KR4f0063_SBCK_004-21b"/>
世宗<lb/>
高宗以勤以養訖于無外厯溯<lb/>
國家創業守成諸大臣皆匑匑粥粥如不勝衣其庥懿之<lb/>
謨鴻讜之論敷陳密微者<lb/>
朝廷時布之遠邇以爲天下光蓋有道之世進退之權毁<lb/>
譽之柄皆自上操之道固如此前敎匪戡定<lb/>
皇上以公知無不言言無不盡<lb/>
詔天下公薨復申繹之而公所面取進止雖同直勲舊大<lb/>
寮及公之親屬無有能知其說者於是而知公之爲<lb/>
國家非淺近所能測識不可没也公性淸通無聲色之好<lb/>
<pb n="KR4f0063_SBCK_004-22a"/>
朝退四坐皆士大夫言人人殊公不置可否而<lb/>
朝廷設施有見之數月數歲之後者其燕間之論則以爲<lb/>
先代黨禍皆驟加摧落有激而成若以事漸去之必無他<lb/>
變論度支主減費守常賦論治河主謹隄防不改道而論<lb/>
三省敎匪則以爲小醜跳梁無遠略當以忠勇將帥驅殄<lb/>
之勿使文臣支格其間此卽公立<lb/>
朝大指也公娶陶夫人子一嘉端徐宜人出年始十一<lb/>
欽賜舉人世襲騎都尉銘曰<lb/>
王澤之和萬物承之芃芃盎盎在于所施河收其洶山斂<lb/>
其崿篤生哲輔如磨如錯始對大策遂冠仙瀛出馳<lb/>
<pb n="KR4f0063_SBCK_004-22b"/>
使車入奉<lb/>
樞庭<lb/>
皇上龍飛試之心膂操圓循規引方合矩蕩乎而升芒乎<lb/>
而作景星在天靑狼自落雲駛月運舟行岸移扁之當楣<lb/>
爲萬事儀如何徂謝曾不崇朝丹旐南來霜冽風蕭兼金<lb/>
之純大玉之粹巧鏤萬變其眞則貴九州四隩視此刻辭<lb/>
後世之公敢吿不欺<lb/>
<pb n="KR4f0063_SBCK_004-23a"/>
張臯文墓誌銘<lb/>
張臯文名惠言先世自宋初由滁州遷武進遂世爲武進<lb/>
人曾祖采祖金第父蟾賓皆縣學生母姜氏臯文生四年<lb/>
而孤姜太孺人守志家甚貧臯文年十四遂以童子敎授<lb/>
里中十七補縣學附生十九試高等補廩膳生乾隆五十<lb/>
一年本省鄕試中式明年赴禮部會試中中正榜例充內<lb/>
閣中書以特奏通榜皆報罷是年考取景山宮官學敎習<lb/>
五十九年教習期滿例得引<lb/>
見聞姜太孺人疾請急歸遂居母喪嘉慶四年今<lb/>
皇帝始親政試天下進士加愼臯文中式時大學士大興<lb/>
<pb n="KR4f0063_SBCK_004-23b"/>
朱文正公珪爲吏部尙書以臯文學行特奏改庶吉士充<lb/>
實錄館纂修官<lb/>
武英殿協修官蓋臯文前後七試禮部而後遇年三十有<lb/>
九矣六年散館奉<lb/>
旨以部屬用文正復特奏改授翰林院編修七年六月辛<lb/>
亥以疾卒年四十二臯文淸羸須眉作靑紺色面有風稜<lb/>
而性特和易與人交無賢不肖皆樂之至義之所在必達<lb/>
然後已其鄕試中式文正以侍郎主考臯文自出其門未<lb/>
嘗求私見以所能自異默然隨羣弟子進退而已文正潛<lb/>
察得之則大喜故屢進達之而臯文齗齗以善相諍不敢<lb/>
<pb n="KR4f0063_SBCK_004-24a"/>
隱文正言<lb/>
天子當以寬大得民臯文言<lb/>
國家承平百餘年至仁涵育遠出漢唐宋之上吏民習于<lb/>
寛大故奸孽萌芽其間宜大伸罰以肅內外之政文正言<lb/>
天子當優有過大臣臯文言庸猥之輩倖致通顯復壞<lb/>
朝廷法度惜全之當何所用文正喜進淹雅之士臯文言<lb/>
當進內治官府外治疆場者與同縣洪編修亮吉于廣坐<lb/>
諍之亮吉後以上書不實遣戍赦歸田里臯文則竟死矣<lb/>
方臯文爲庶吉士時今<lb/>
皇帝加上<lb/>
<pb n="KR4f0063_SBCK_004-24b"/>
列聖<lb/>
尊號<lb/>
盛京<lb/>
太廟舊藏<lb/>
寶例遣官磨治篆所加<lb/>
尊號刻入之臯文以能篆書受廷推言于當事者宜自京<lb/>
師下所司等上上玉刻成遣使奉藏其舊藏<lb/>
寶不得磨治當事者以爲然格于例不果奏又言于當事<lb/>
者翰林院乃<lb/>
皇帝侍從奉<lb/>
<pb n="KR4f0063_SBCK_004-25a"/>
命篆<lb/>
列聖寶宜奏請馳驛不得由部給火牌亦格于例不果奏<lb/>
已而歎曰天下事皆如是邪吾位卑能言之而已臯文篆<lb/>
書初學李陽冰後學漢碑額及石鼓文嘗曰少温言篆書<lb/>
如鐵石陷入屋壁此最精晉書篆勢是晉人語非蔡中郞<lb/>
語也少爲辭賦嘗擬司馬相如揚雄之言及壯爲古文效<lb/>
韓氏愈歐陽氏修言易主虞氏翻言禮主鄭氏元始至京<lb/>
師與王灼賔麓陳石麟子穆及敬友最善嘗曰文章末也<lb/>
爲人非表裏純白豈足爲第一流哉臯文娶于吳子成孫<lb/>
女適國子監生董士錫銘曰<lb/>
<pb n="KR4f0063_SBCK_004-25b"/>
車揱馬攻駕千里隆隆之輪躓于阤勿乎臯文誰訊此銘<lb/>
之幽扄俟來祀<lb/>
<pb n="KR4f0063_SBCK_004-26a"/>
舅氏淸如先生墓志銘<lb/>
先生諱環字淸如一字夢暘自號東里居士而淸如之字<lb/>
特著士之能學者皆稱之曰淸如先生先生少時喜兵家<lb/>
言後出入于縱橫家法家最喜道家雄雌白黑之說推陰<lb/>
陽進退人事盈歉其緒餘爲步引芝菌神鬼誕欺怪迂之<lb/>
術皆好之爲文章峭簡精强必已出讀書條解支劈鑿虛<lb/>
躡空㫄抉曲導必窺意理之所至四十後爲陸象山王陽<lb/>
明二家之言已又以爲未盡反之張子邵子之說蓋先生<lb/>
之學凡五變而精力亦彫涸不足以赴所志矣然好古求<lb/>
是克治彊勉爲之于天下不爲之日有篤老不變者先生<lb/>
<pb n="KR4f0063_SBCK_004-26b"/>
敎人諄諄必數千言反覆之如刳心著地示以必信如旁<lb/>
翼後推必引之康莊坐之奥室不計其人何如亦時或不<lb/>
置一語而意已可喩先生接人腐生賈客田翁皆欲導之<lb/>
于善而責貴人爲甚常言爲已一介不可苟爲天下計不<lb/>
可守苛節無益于時時獨身至海塘河工度地勢求<lb/>
聖祖<lb/>
高宗之所講明者彊䀨之當事一再見屏勿恤湖北敎匪<lb/>
初起先生以爲嘉勇貝子方以剿逆苗駐湖南苗自守賊<lb/>
不足慮宜急徹兵至湖北期一月埽除勿使蔓溢昬暮走<lb/>
大學士誠謀英勇文成公及大學士忠襄伯之門欲白事<lb/>
<pb n="KR4f0063_SBCK_004-27a"/>
門者拒之最後至大學士諸城劉文淸公之門得入文淸<lb/>
公謝不敏遂怒而出而城門巳闔不得巳宿于護軍校之<lb/>
邏舍其拳拳于世如此年二十四補縣學附生二十七補<lb/>
廩膳生五十一充歲貢生五十七本省鄕試中式六十六<lb/>
大挑二等留京師恭與<lb/>
千叟宴七十選甘泉縣訓導嘉慶十一年十一月甲子卒<lb/>
于官年七十七曾祖留耕府君諱垣祖琢菴府君諱章府<lb/>
學生父賓石府君諱之䍐府學生<lb/>
貤贈文林郞甘泉縣訓導前母段孺人母卜孺人皆<lb/>
贈太孺人配朱孺人子二長旦興順天舉人以好奇遠遊<lb/>
<pb n="KR4f0063_SBCK_004-27b"/>
不知所往次旦勲國子監生女一適袁穀孫良弼國子監<lb/>
生旦興出同產姊一適卜師誠妹一敬母太孺人也先生<lb/>
出滎陽鄭氏始遷祖光遠南唐保大中自歙來丞晉陵遂<lb/>
世爲武進人南唐以前系絕無可考其附會皆非也銘曰<lb/>
南宋季葉以儒居奇貿公與卿其下擁徒鈎帶百千或攘<lb/>
而爭有明變學別推波流背古式程于于縫掖爲詭爲迂<lb/>
大道其盲惟我<lb/>
聖淸束天下術收之<lb/>
朝廷士愿而循應科厯官如水地行先生大呼排道學門<lb/>
衆睽且驚如負千鈞夜登崇阿　不得征繄聞先子先生<lb/>
<pb n="KR4f0063_SBCK_004-28a"/>
之學廢人任已任已之極刻思而一通天地始廢人之極<lb/>
外無應者卒隘于理聖門狂狷不逆所稟行乃不違嗚呼<lb/>
先生至勤言勞知者其誰<lb/>
<pb n="KR4f0063_SBCK_004-28b"/>
<pb n="KR4f0063_SBCK_004-28b"/>
前臨川縣知縣彭君墓志銘<lb/>
嘉慶十一年<lb/>
皇帝厪念江西吏治<lb/>
簡刑部侍郞金公光悌巡撫其地金公爲當世鴻達敏毅<lb/>
君子以好士名天下問士于僚佐僉稱臨川縣知縣彭君<lb/>
淑第一金公曰然然臨川吏民訐其縣官事違格非<lb/>
奏請解所任竟其事無以直縣官十二年三月癸卯朔<lb/>
批摺下軍機處奉<lb/>
旨革職挐問是日彭君遊南昌城南適病寒歸邸舍少飮<lb/>
卽僵臥越六日戊申竟不起十八日庚申軍機處<lb/>
<pb n="KR4f0063_SBCK_004-29a"/>
廷寄乃至江西金公爲不怡累日臨川多姦蠧素稱難治<lb/>
知縣屢以訐去官前行臺省擇能者以屬君君引疾敬强<lb/>
起之至縣卽以法發遣黠吏黃河淸等故爲其黨持短長<lb/>
遂敗嗚呼可哀也已君字谷修秋潭其自號也湖北長楊<lb/>
人乾隆三十五年<lb/>
恩科鄕試中式大挑一等分發江西試用知縣委署瑞昌<lb/>
戈陽縣事題署崇仁縣知縣丁本生母劉太孺人憂服除<lb/>
起署瑞金縣事題補吉水縣知縣大計卓異引見奉<lb/>
旨囘任候升旋署浮梁縣事調臨川縣知縣凡爲知縣十<lb/>
九年行臺省以君年勞題署廣信府同知未及引<lb/>
<pb n="KR4f0063_SBCK_004-29b"/>
見而卒年六十一曾祖上達祖廷芝縣學生父商賢本生<lb/>
父祖賢候選教諭妻官氏子二長富柟浙江試用知縣次<lb/>
人檀縣學廩膳生女三長適同縣劉倬次適東湖候選從<lb/>
九品甘淸次君卒後二月乃生側室吳氏出君治縣一意<lb/>
振厲所至皆有聲爲人精悍而言笑儻<graphic n="KR1733" url="https://raw.githubusercontent.com/kanripo/KR-Gaiji/master/images/KR1733.png" mimeType="image/png"/>裘馬室宇皆鮮<lb/>
整酒酣論古今事騰躍揮霍不主故常期可施之于實用<lb/>
詩深峭無近今浮華習氣前署瑞金屏賓佐獨身赴縣途<lb/>
次卽捦治惡少年數十輩一日判一百八十餘牘皆竟召<lb/>
學官弟子登縣東山作重九淋漓飮賦敬至瑞金時人士<lb/>
尙能言之不置也銘曰<lb/>
<pb n="KR4f0063_SBCK_004-30a"/>
宋元郡縣勢積輕鞭械之外無餘刑顧役久踞姦所并丞<lb/>
簿尉史各意行閭豪偷長交縱橫吏卒逐捕無尺兵誑購<lb/>
得姦縛圄囹所犯十罪九息停其一上言獄不平檄催獻<lb/>
狀流如星或竟置對口與爭垂囊長吏儕黔萌一朝掣挽<lb/>
弓絕弸張趙坐罪皆虧名嗚呼彭君古健者收淚勒此幽<lb/>
臺銘<lb/>
<pb n="KR4f0063_SBCK_004-30b"/>
兵部額外主事王君墓志銘<lb/>
君諱育琮字秉玉世爲武進人曾祖滋生祖家梓國子監<lb/>
生父光燮以進士起家終福建連江縣知縣母白氏生母<lb/>
黃氏君自爲諸生好高吟大嘯不循俗流矩度而內行修<lb/>
潔無疵與人交無城府邊幅乾隆五十三年鄕試中式明<lb/>
年會試中式<lb/>
殿試<lb/>
賜進士出身授兵部額外主事武選司行走部中諸曹故<lb/>
事掌印郞中主可否其次郞中員外郞其次主事若額外<lb/>
主事雖同官以後進嘗嚴事諸僚掾史持牘至視已名署<lb/>
<pb n="KR4f0063_SBCK_004-31a"/>
訖不敢問如呈牘于尙書侍郞所隨諸僚刺促行次立俟<lb/>
署已乃退尙書侍郞亦不問一言如未見者君至部意有<lb/>
所否則不署時湖南<graphic n="KR0679" url="https://raw.githubusercontent.com/kanripo/KR-Gaiji/master/images/KR0679.png" mimeType="image/png"/>捕苗匪上功狀不平郞中以下皆<lb/>
已署君曰吾不能爲此尙書命改牘平之諸僚知其誠不<lb/>
忤也京朝官雖倍祿時苦乏君以不治生益困正月朔不<lb/>
能具朝衣冠入<lb/>
殿門陳賀旦日偶驅車過所知駐<lb/>
大淸門外下車九叩首人大非笑之君曰屬者吾發于心<lb/>
不能自已不叩首不能復上車行公等所謂禮非吾所及<lb/>
也噫君之心于<lb/>
<pb n="KR4f0063_SBCK_004-31b"/>
朝廷嚴摯如此使得竟其用肯飾纖芥以欺<lb/>
朝廷哉君能篆書爲文縱麗自喜以嘉慶元年七月甲子<lb/>
卒於京師年四十一娶吳氏繼娶徐氏再娶黃氏無子以<lb/>
仲弟寶雲之子成錦叔弟育璣之子成鉞爲嗣成錦國子<lb/>
監生成鉞順天舉人八年正月丙子葬于城東之原銘曰<lb/>
玉之駹石之硞也無珉之尤也竹之溝節之𦢊也無萑之<lb/>
摎也性壹氣行堅直不可煣也琢之雕之鏃之羽之聖人<lb/>
之求也<lb/>
<pb n="KR4f0063_SBCK_004-32a"/>
<pb n="KR4f0063_SBCK_004-33a"/>
甯都州學正聞君墓志銘<lb/>
乾隆三十一年<lb/>
上命王大臣以身言差天下舉人之久次吏部者一等試<lb/>
知縣二等試學正敎諭訓導著爲令曰大挑更數年一舉<lb/>
行至嘉慶六年而聞君星杰與焉先是海內殷繁<lb/>
朝廷至行省臺皆法令具備知縣但據案行文書而坐擁<lb/>
脂膏不肖者遂以爲囊槖其賢者不日遷去或十年卽建<lb/>
旌節於是舉人皆願爲一等聞君儒者不以爲然當推排<lb/>
位廷中以十人爲班主者援筆曰第七可一等卽有宣聞<lb/>
君名者聞君久之曰星杰第八耳於是改置二等聞君出<lb/>
<pb n="KR4f0063_SBCK_004-33b"/>
語人曰以冒得官雖三公吾不爲也十年授甯都州學正<lb/>
十一年十二月初九日壬午卒于官年五十有五陽湖惲<lb/>
敬聞之曰聞君蓋能不妄進者于法宜銘按狀君諱星杰<lb/>
字羽儀世爲袁州萬載人年二十七充府學生三十七補<lb/>
廩膳生三十八鄉試中式曾祖歸從九品銜祖達國子監<lb/>
生父望光府學生妣易太孺人生妣王太孺人配王孺人<lb/>
子三宗恕宗旭宗弼弼縣學生銘曰<lb/>
靑原沈沈石隒隒中有幽宮白日揜三公何盈君何歉以<lb/>
禮爲室廉爲門彼貴苟得非吾倫子孫勿忘視斯文<lb/>
<pb n="KR4f0063_SBCK_004-34a"/>
袁州府訓導李君墓志銘<lb/>
君諱步廷字瀛仙姓李氏先世自吉州遷甯都世爲贛州<lb/>
府甯都縣人<lb/>
本朝升甯都爲直隸州遂爲州人曾祖成泰祖國良父榮<lb/>
母邱氏君年二十一補州學附學生三十四鄉試中式三<lb/>
赴會試不第大挑二等選袁州府訓導乾隆五十七年卒<lb/>
于官年五十有二君文辭修飭其行事造次必以禮一門<lb/>
之內雍雍然娶曾氏繼娶羅氏子四長彬州學附學生曾<lb/>
出早卒次楨州學廩膳生次作雲國子監生次振玉州學<lb/>
附學生女二長適彭次適邱皆羅出<lb/>
<pb n="KR4f0063_SBCK_004-34b"/>
本朝學校之官府曰敎授州曰學正縣曰敎諭其佐皆曰<lb/>
訓導以師道爲官任儒者多樂居之其不肖者以官冷不<lb/>
可耐常與府州縣官之不肖者比而爲熱熱甚或遷而爲<lb/>
縣以至爲州府官或熱甚而敗或熱未甚而敗而訓導不<lb/>
掌印其熱者常與敎授學正敎諭之掌印者相掎求其以<lb/>
德藝與諸生切<graphic n="KR3919" url="https://raw.githubusercontent.com/kanripo/KR-Gaiji/master/images/KR3919.png" mimeType="image/png"/>能其官往往不可得敬自至新喻去袁<lb/>
州百餘里卽聞李君賢至瑞金去甯都亦百餘里益聞李<lb/>
君賢皆以爲能其官敬分校所取士賴生池有學行復介<lb/>
君之子楨來受經楨復介其從兄諫相見皆知孝友于世<lb/>
事退愼將卜葬李君以銘請敬于是不愧爲李君銘銘曰<lb/>
<pb n="KR4f0063_SBCK_004-35a"/>
其身康其慮定其趨道也徑故君子爲熱不如爲冷也車<lb/>
馳奔與禍隣吾誰歸歸李君<lb/>
<pb n="KR4f0063_SBCK_004-35b"/>
<pb n="KR4f0063_SBCK_004-35b"/>
饒府君墓志銘<lb/>
本朝取士之制監于有明而遞損益之乾隆五十一年<lb/>
定第一場試四子書文三首五言八韻排律詩一首第二<lb/>
場試五經文五首第三場試䇿五道敬嘗言文者精神之<lb/>
所動才力德度之所見故自將相及有司百執事其能不<lb/>
能俱可于三場决之而老師宿儒硜硜如齗齗如守先王<lb/>
之道待後之學者與聖賢大小純駁不同然皆各有得力<lb/>
老死而不自足嗚呼是亦有取士之責者所宜知也敬充<lb/>
江西同考官得卷呈主考三呈三見屏徹闈後來謁爲副<lb/>
榜貢生饒廷訒因得盡讀其文于所謂老師宿儒蓋無愧<lb/>
<pb n="KR4f0063_SBCK_004-36a"/>
焉廷訒復以尊府君狀請銘蓋前後五世皆高才生而皆<lb/>
不遇可感也已按狀府君諱珊字仲節姓饒氏先世自靖<lb/>
江遷彭澤之寶梁阪曾祖萬英祖有任皆縣學生父鞏歲<lb/>
貢生雩都縣訓導母賴氏繼母胡氏府君少力學補九江<lb/>
府學生屢應鄕試不得解而子廷訒補九江府學生遂罷<lb/>
舉嘗告廷訒曰仕以利人度不能不如無仕世之仕者未<lb/>
嘗求名夫名不可求也而世乃求利焉何也府君殁于嘉<lb/>
慶二年六月庚辰年六十有四娶歐陽氏生子四長卽廷<lb/>
訒次廷謹次廷諄國子監生次廷諲謹諲早天女如男之<lb/>
數長嫁府學生曾杰次嫁縣學生周大觀次嫁高鳳次嫁<lb/>
<pb n="KR4f0063_SBCK_004-36b"/>
曾瑛銘曰<lb/>
味也者孰知其正色也者孰知其正吾又烏知貴之非賤<lb/>
富之非貧邪又烏知翕翕者之愈而泠泠之反病也噫<lb/>
<pb n="KR4f0063_SBCK_004-37a"/>
<pb n="KR4f0063_SBCK_004-38a"/>
饒陶南墓志銘<lb/>
狗馬牛皆四足儈牛者察筋骨毛尾蹏角知其強弱之質<lb/>
順逆之性修促之數十不失一然移之馬則不知移之狗<lb/>
益不知移之虎豹犀象則望而走今夫龍亦四足也使龍<lb/>
加首于牖儈牛者驚怖視之其又奚知而四足之外充之<lb/>
爲無足爲多足其又奚知雖然是儈牛者于牛固十不失<lb/>
一也稍下十而失四五焉再下十而失七八焉蓋天下物<lb/>
不可限惟盡性盡人性盡物性者知亦不可限其餘皆限<lb/>
之類如此彭澤饒廷訒爲人端愼能文章最長于江西五<lb/>
家四書文之法奥衍淸瀏無有能得其用意者前後應十<lb/>
<pb n="KR4f0063_SBCK_004-38b"/>
五舉不得解<lb/>
乾隆五十三年<lb/>
恩科已得而復失之充副榜貢生以貧授經南昌嘉慶十<lb/>
四年十月二十四日寄死于橋步街藥肆年五十不能殮<lb/>
其友惲子居與同志殮之歸其喪于彭澤爲之銘使其子<lb/>
禮葬之廷訒字陶南曾祖有任祖鞏父珊母歐陽氏配宋<lb/>
氏子文敷銘曰<lb/>
以貧死以貧葬以賤死以賤祭一客不弔亦不悔魄歸黃<lb/>
泉魂上天爲銘永之千萬年<lb/>
<pb n="KR4f0063_SBCK_004-39a"/>
彭澤縣敎諭宋君墓志銘<lb/>
江西東南並嶺嶠州縣以十數縫掖之士萬人其著于世<lb/>
者于瑞金曰羅君有高于新城曰魯君士驥于雩都曰宋<lb/>
君華國三人皆以贛鄧自軒先生元昌爲本師其學宗子<lb/>
朱子其言守前明薛文淸公<lb/>
本朝陸淸獻公如積矩然後羅君遇家難遁而攻浮屠氏<lb/>
之書魯君奔走令長非其好棄去獨宋君官儒官始終行<lb/>
其意故其爲文羅君奥衍而多俶詭之詞魯君端雅自惜<lb/>
邊幅宋君則冲夷如不欲爲文敬初至江西三人皆已没<lb/>
世得其文讀之常推見其爲人瑞金陳生蓮靑受業于宋<lb/>
<pb n="KR4f0063_SBCK_004-39b"/>
君宋君之子惟駒與陳生交謀宋君窀穸之事因陳生以<lb/>
銘來請按狀君名華國字雨宜自號立厓居士先世由廬<lb/>
陵遷雩都之賴村曾祖敬禧縣學生祖日景早世父啟<lb/>
恩貢生母譚氏君年二十爲縣學附生明年爲廩膳生年<lb/>
三十充拔貢生五十選石城縣敎諭旋丁太孺人艱服闋<lb/>
署吉水縣訓導補彭澤縣敎諭引疾乞長假卒于嘉慶八<lb/>
年十一月戊申年六十有九配劉氏子二長惟駒舉人次<lb/>
惟駰縣學廩膳生君壯歲而孤家貧授經以養母太孺人<lb/>
忘其貧官石城迎太孺人養署舍朝夕無倦容及太孺人<lb/>
卒適大雨山水驟至壞署舍君號于神太孺人柩卒無損<lb/>
<pb n="KR4f0063_SBCK_004-40a"/>
伯兄昌圖艱于子爲三置妾竟舉子季弟光國早世君聞<lb/>
其名則掩耳而走終身皆然官石城吉水敎士以禮毋怠<lb/>
于其業毋訐訟以爲常敬嘗考江西道學之傳子朱子之<lb/>
後一傳爲劉子澄黃直卿子澄臨江人直卿久官于江西<lb/>
皆不愧其師說再傳爲向浯饒魯已離其宗三傳則多爲<lb/>
詭僞之士所託有絶可歎詫者自軒先生奮于百世之下<lb/>
追而從之君與羅君魯君同事自軒先生乃各有其所就<lb/>
蓋志氣之彊弱性情之緩急天時人事之推䄠皆于學有<lb/>
消長進退異同之故其始甚微而其積甚巨大賢以下皆<lb/>
然不可不察也敬于羅君魯君止讀其文于君兼得考其<lb/>
<pb n="KR4f0063_SBCK_004-40b"/>
行事以爲喜幸爰不辭而爲之銘銘曰<lb/>
以問學爲入以文行爲出其于道也至則如晝之日不至<lb/>
則如夜之月然聖人之敎不越路不由徑者車行地無異<lb/>
轍人行地無異跡也不循其轍不蹈其跡是爲無行地之<lb/>
說噫如君者其知之其能知之<lb/>
<pb n="KR4f0063_SBCK_004-41a"/>
甯都營參將博羅里公墓志銘<lb/>
公諱博羅里字祥卿國拉記氏鑲藍旗富明阿佐領下人<lb/>
聖祖仁皇帝康熙十三年發關外精勇實京師公之曾祖<lb/>
松窩羅隨檄入關早卒祖阿里瑪父史達驍騎校母那拉<lb/>
氏公以將家子爲䕶軍擢䕶軍校䕶軍參領先後凡三十<lb/>
八年<lb/>
高宗純皇帝歲幸熱河<lb/>
獮木蘭圍場皆從其他<lb/>
幸所亦從今<lb/>
皇上嘉慶元年兵部舉年勞引<lb/>
<pb n="KR4f0063_SBCK_004-41b"/>
見奉<lb/>
㫖發江西以參將補用是年署建昌營遊擊三年隨剿義<lb/>
甯州敎匪有功旋署甯都營參將營制把總以下升授巡<lb/>
撫總兵官主之干總以上總督主之江西營屬兩江總督<lb/>
故總督兵房吏權極重與副將以下爲兄弟稱公于例當<lb/>
卽補甯都營參將兵房吏以書通公罵其使曰吾<lb/>
皇上領兵大員如苟且何面目見<lb/>
皇上若主胥也吾與若主何兄弟兵房吏遂摭事掎之不<lb/>
得補四年署袁州營副將十年署撫標中軍參將十一年<lb/>
復補甯都營參將去前署甯都營八年矣公曰此命也吾<lb/>
<pb n="KR4f0063_SBCK_004-42a"/>
何尤公短小須眉稜起不讀書天性剛介其嫉惡如不勝<lb/>
如不欲容之于世然能改則歡然相從曰當如是也在官<lb/>
不以家累從自寢室至廳事埽除必潔器必整犁旦卽起<lb/>
自拂牀榻盥潄畢衣鞾危坐日出治軍書接賓已復危坐<lb/>
日晡射矢十日入卽息以爲常奉入之外不侵將士一錢<lb/>
亦不令他人得侵之故將士皆敬公終日侍無懈者凡遇<lb/>
總兵官過所部公出奉銀二百兩葺垣舍峙芻茭以所餘<lb/>
置頓曰<lb/>
朝廷將士冒風雨寒暑來豈可不一餐外此吾不敢所屬<lb/>
都司守備欲助公公不允曰吾多所餘諸君有身家身家<lb/>
<pb n="KR4f0063_SBCK_004-42b"/>
安乃可爲<lb/>
皇上盡力勿以吾故令諸君乏也戰守兵亦有身家諸君<lb/>
能諒之足矣總兵官聞之常先造謝待以殊禮甯都有在<lb/>
籍大官甫識公轝厚儀以進公曰視友之饋無不可雖然<lb/>
若未知吾何如人不可饋吾不知若何如人亦不可受少<lb/>
遲之異日定交後可耳牙中兵夜直千總營千總姣之兵<lb/>
走訴公公訶曰何得汙長官逐出千總喜明日公坐便坐<lb/>
呼軍吏具申文劾千總廢弛請革職而以前訴別書禀同<lb/>
函申三日後千總知上劾闖然至堂皇大詬一營皆不平<lb/>
請杖之公曰彼有老母劾其官罪當矣以此事得杖何面<lb/>
<pb n="KR4f0063_SBCK_004-43a"/>
目復生是殺其子母也于是甯都民大悅公出皆擁觀以<lb/>
得見誇于人刑部尙書金公光悌巡撫江西聞公名調署<lb/>
撫標中軍參將公進退以禮會有急獄繫四人發中軍其<lb/>
一人當繫未得指揮後呼囚止四金公斥之公曰參將不<lb/>
知獄情大人指揮繫四人參將不敢五也如參將面從受<lb/>
大人斥是長大人過大人何用千里調一面從參將爲中<lb/>
軍是日金公下演武廳試騎射公拍刀侍甚久金公勞之<lb/>
曰少休好參將也十三年復署袁州營副將十四年以疾<lb/>
乞長假十五年四月五日卒于南昌私館年六十七是日<lb/>
尙危坐日晡始就臥曰吾不起矣時敬在南昌視公含歛<lb/>
<pb n="KR4f0063_SBCK_004-43b"/>
加詳公娶母氏之黨生子玉福禮部祠祭司拜唐阿孫喜<lb/>
忠喜明七月二十四日玉福來江西扶柩歸京師敬因次<lb/>
公行事素所見知者俾志公之墓銘曰<lb/>
狷之絶物自高如狂而遇所施先峻其防失至于隘我與<lb/>
公同<lb/>
盛明之朝人亦見容啟手啟足公行不復我愧沾沾云何<lb/>
其淑<lb/>
<pb n="KR4f0063_SBCK_004-44a"/>
張府君墓志銘<lb/>
敬始官江西新喻卽聞永豐張瓊英有行能學術新喻鄰<lb/>
永豐而瓊英官瑞金縣學敎諭去千數百里不得見及敬<lb/>
調瑞金瓊英已官安徽天長縣知縣而瑞金士大夫皆賢<lb/>
之飮酒必舉瓊英所居曰鶴舫先生時臨我出其詩曰此<lb/>
所贈也少年必相尙曰我鶴舫先生弟子也後敬以公事<lb/>
赴南昌道出吉安時瓊英以疾去官歸授經靑原山中相<lb/>
遇今年復相遇于南昌瓊英棄知縣願就府敎授敬以此<lb/>
高之瓊英以尊府君狀請志銘敬不敢辭按狀府君名奏<lb/>
勲字匡世縣學廩膳生<lb/>
<pb n="KR4f0063_SBCK_004-44b"/>
勅封修職郞瑞金縣學敎諭世爲永豐人曾祖眉友縣學<lb/>
生祖睿干父振皋拔貢生雩都縣敎諭母郭氏府君性和<lb/>
易喜爲文章敎子弟有禮法生平不佞佛亦不斥佛曰吾<lb/>
爲儒儒之道自盡而已凡道書丹經皆不觀曰修身謹疾<lb/>
而已天下豈有仙人嘉慶十一年七月二十八日卒年七<lb/>
十配聶氏<lb/>
勅封孺人十二年七月十八日卒年七十一是年九月一<lb/>
日葬于東坑之原二十九日聶孺人袝焉子三瓊英字珩<lb/>
賓嘉慶六年進士饒州府敎授次瓊芝次瓊荃皆縣學生<lb/>
銘曰<lb/>
<pb n="KR4f0063_SBCK_004-45a"/>
二氏溺人徧大九州盡未來際居貴當富冀延福命惑同<lb/>
婦寺其中賢智好談精渺雲縱波肆肌血貫注如父子性<lb/>
師師弟弟豈知律敎溢爲禪悅義外立義上昇不驗遁言<lb/>
尸解守尸尸敝全眞之說以仙援佛類彼非類而爲儒者<lb/>
後身先口以諍而誶吁嗟大道爲識所界萬端破碎府君<lb/>
持論能平則正勿謂近易刻之堅石永永無泐爰告後世<lb/>
<pb n="KR4f0063_SBCK_004-45b"/>
<pb n="KR4f0063_SBCK_004-45b"/>
刑部主事曹君墓志銘<lb/>
君諱悳華字迪諧一字山甫姓曹氏宋寶慶中兵部尙書<lb/>
彦約自歙遷都昌十傳至廷賓自都昌遷新建之蘆阬三<lb/>
傳至文寶自蘆阬復遷魯江君曾祖家甲福建龍溪縣知<lb/>
縣祖繩柱福建布政使父頴先候選州同知妣萬氏君年<lb/>
十九爲南昌府學生次年爲廩膳生乾隆四十八年江西<lb/>
鄕試中式五十八年會試中式六十年<lb/>
殿試<lb/>
賜同進士出身以內閣中書用是年考取軍機章京嘉慶<lb/>
二年補內閣中書三年充山東副主考四年充方略館纂<lb/>
<pb n="KR4f0063_SBCK_004-46a"/>
修七年升刑部江蘇司主事九年充方略館提調十一年<lb/>
總辦秋審十二年二月初九日卒于官年五十有七配彭<lb/>
氏子二紳業綈業女長適候選從九品熊文濬次適太學<lb/>
生彭邦彤君貌豐下須眉羅羅然進止語言甚溫雅而耳<lb/>
重聽語非促膝不聞所官內閣及刑部皆繁要又督攝皆<lb/>
天子親信才德重臣故少年厲鋒頴求合反多不得當君<lb/>
以重聽聞于勲舊諸老先生皆加意察之然君從容十餘<lb/>
年無一事齟齬者<lb/>
憲皇帝雍正五年設軍機處論者以爲如宋之樞密院然<lb/>
樞密院止掌兵事與中書省並重而已<lb/>
<pb n="KR4f0063_SBCK_004-46b"/>
本朝軍機處主受天下之成如宋中書平章事主內制如<lb/>
宋翰林學士主徵發賞罰功罪如宋樞密使三者惟明之<lb/>
內閣兼之今內閣在<lb/>
午門不能常見止熛擬進呈軍機處在<lb/>
乾淸門大臣每面取<lb/>
進止益嚴重故軍機章京常急速趨事以爲能然君亦從<lb/>
容十餘年無一事齟齬者嗚呼諸老先生能容君與君能<lb/>
見容于諸老先生足以稱矣先是<lb/>
純皇帝南巡君獻賦<lb/>
行在<lb/>
<pb n="KR4f0063_SBCK_004-47a"/>
賜緞二匹後君外舅彭文勤公元瑞直<lb/>
內廷<lb/>
純皇帝淸問及之朝士以爲君成進士必<lb/>
賜及第而竟列三甲內閣侍讀員缺例用內閣中書一人<lb/>
軍機中書一人故行走者皆洊陟侍讀會直隸總督題十<lb/>
三州縣被水復題誤爲十二君正之<lb/>
皇上嘉其勤朝士以爲君必擢侍讀而竟以平敎匪議敘<lb/>
升主事若是者其命邪然非君能安之何以及此君能詩<lb/>
善篆分不恒作行書正書皆精能畫山水學南宋溢爲花<lb/>
鳥人物草蟲得其意然多偶然爲之不殉貴游請屬自君<lb/>
<pb n="KR4f0063_SBCK_004-47b"/>
之曾祖祖以進士起家羣從悉貴盛而君從父文恪公秀<lb/>
先以待從官六卿君生長世胄始終淸素自守有寒門所<lb/>
不能者君殁後一年紳業綈業自京邸扶柩還新建將卜<lb/>
葬以敬與君爲鄕試同年生請銘銘曰<lb/>
收視者明返聽者聰餘于道則其事習其藝工故形之選<lb/>
非德之充也<lb/>
<pb n="KR4f0063_SBCK_004-48a"/>
<pb n="KR4f0063_SBCK_004-49a"/>
外舅高府君墓志銘<lb/>
府君姓高氏名光啟字曙初世爲武進人曾祖爾傅江浦<lb/>
縣敎諭祖閭江西萬年縣縣丞父希準<lb/>
勅封文林郞妣程氏<lb/>
勅贈孺人文林君推產兄弟洎府君長而家益貧文林君<lb/>
磊落不爲意程太孺人常早起無可炊則危坐鼓琴府君<lb/>
聽之凄然傷不能養脫身走京師就太孺人之弟文恭公<lb/>
景伊于邸第已而太孺人卒因移家依文恭文恭淸厲自<lb/>
守無所餘府君則藉客授所入以養親前後七應順天鄕<lb/>
試不得解四庫館謄錄考滿選山東菏澤縣縣丞署定陶<lb/>
<pb n="KR4f0063_SBCK_004-49b"/>
武城齊河縣事調汶上縣縣丞擢掖縣知縣考最署平度<lb/>
州知州其時大吏有以縱恣伏法者連僚屬多人法至死<lb/>
戍其中有不幸者而府君適以失囚幾上劾急捕得免曰<lb/>
疇官之法可知矣吾豈可危吾親遂乞養歸府君之弟沅<lb/>
陵縣縣丞桂在湖南并呼之歸曰吾宦雖不成然視入都<lb/>
時足以養矣與弟共之可也歸五月而文林君卽世又十<lb/>
年府君終不出卒于家嘉慶五年八月丙寅也<lb/>
勅授文林郞掖縣知縣例授奉政大夫候選同知年六十<lb/>
有五府君性湻篤未嘗以聲色加人而吏事修舉人不能<lb/>
欺少日往來文恭邸第十餘年其時同州如劉文定綸之<lb/>
<pb n="KR4f0063_SBCK_004-50a"/>
淸愼錢文敏維城之警健莊侍郞存與之淵雅皆<lb/>
朝廷偉人文恭則以長者在崇班中能持正無所阿狥府<lb/>
君請益諸君子而言行則性近文恭故能善其始終內外<lb/>
如此敬赴江西時常拜府君于庭後歸而見府君同產妹<lb/>
之夫趙甌北先生翼觀其文章議論邁往無等追思府君<lb/>
之爲人溫然盎然與先生若有逕庭而終身相厚善蓋各<lb/>
安其中之所獨至者使敬得侍文恭其志意氣局又當何<lb/>
如而惜乎其未及見也府君娶孫宜人繼吳宜人子二長<lb/>
德英候選府通判沅陵君子府君子之繼府君卒次德洋<lb/>
候選知縣吳宜人出女三長歸子敬次適國子監生徐士<lb/>
<pb n="KR4f0063_SBCK_004-50b"/>
爔次適劉焜望二十年九月戊子卜葬于城東五路橋之<lb/>
原銘曰<lb/>
宜于已宜于人譽兄弟繩子孫兆于斯奠幽室以甯爲天<lb/>
靈爲日天昭日明永無極<lb/>
<pb n="KR4f0063_SBCK_004-51a"/>
楊貫汀墓志銘<lb/>
明南京國子監博士楊澹餘先生以任爲瑞金文學儒者<lb/>
其七世孫曰縣學廩膳生元申字貫汀能文有行檢敬初<lb/>
至瑞金貫汀學焉兄五人其三人前卒曰元棗字美汀曰<lb/>
元芻字牧汀皆縣學生敬皆得交美汀不久卒敬以計吏<lb/>
入都及返而貫汀已卒問牧汀牧汀亦卒嗚呼瑞金如貫<lb/>
汀方可進于古之學者而兄弟相繼頽落如此澹餘先生<lb/>
年三十五未竟用世之志著述未畢業今貫汀亦年三十<lb/>
五不大可感歟貫汀卒于嘉慶十五年九月十九日曾祖<lb/>
方堅祖于昭皆縣學生父其恂母張氏貫汀娶于賴子會<lb/>
<pb n="KR4f0063_SBCK_004-51b"/>
九銘曰<lb/>
殤非天彭非修如其然吾何尤<lb/>
<pb n="KR4f0063_SBCK_004-52a"/>
徐恭人墓志銘<lb/>
嘉慶八年五月甲辰朝議大夫南昌府知府楊君煒之恭<lb/>
人徐恭人卒于治所之內寢九年子鼎高書高以朝議之<lb/>
命歸葬于陽湖城南之原恭人世爲武進人曾祖永甯大<lb/>
理寺左評事祖朝柱內閣中書候補主事父熊占福建福<lb/>
州府通判前母楊安人母高安人繼母楊安人恭人年十<lb/>
八歸朝議自朝議爲庶吉士及知縣于柘城商邱固始平<lb/>
鄕同知于南安袁州恭人皆從其卒年五十有二<lb/>
勅封孺人進宜人恭人子二鼎高太學生考取實錄館謄<lb/>
錄書高太學生女四長適商邱拔貢生陳彬次適仁和太<lb/>
<pb n="KR4f0063_SBCK_004-52b"/>
學生金孝集次適同縣鹽運分司湯貽恩其季字吳縣太<lb/>
學生張昆元朝議狀恭人曰恭人嫺婦儀事繼母得其歡<lb/>
心逮事先大夫浯州府君而事先太恭人陳太恭人二十<lb/>
餘年以禮如一日好讀書尤悉于史事予性戅當官無所<lb/>
避常讀馮道傳詆之恭人曰長樂老名節埽地矣雖然其<lb/>
所遇之人何如哉虎豹蛇蝎而能使之皆馴當必有道矣<lb/>
惲子居曰大哉此言天下爲君子者能知所以處小人之<lb/>
道則下無鉤黨之旤上無棄賢任佞之敗然惟有名節者<lb/>
方可議處小人而能處小人者其名節又必如泰山大河<lb/>
磊落汪洋可信于天下後世之匹夫匹婦方爲善耳恭人<lb/>
<pb n="KR4f0063_SBCK_004-53a"/>
不可不銘銘曰<lb/>
婦德愉愉氳兮若蘭玉珮鏘鳴以肅以歡紘綖大帶及于<lb/>
<graphic n="KR0949" url="https://raw.githubusercontent.com/kanripo/KR-Gaiji/master/images/KR0949.png" mimeType="image/png"/>
                    <graphic n="KR1329" url="https://raw.githubusercontent.com/kanripo/KR-Gaiji/master/images/KR1329.png" mimeType="image/png"/>蒸蒸之化視斯則已有美碩人宜于厥家敬相夫子<lb/>
如輔在車立朝之要一言日益憎主詢多毋搆于隙鳳凰<lb/>
不擊鷙鳥革心麟之般般嶽嶽在林凡百君子其敬聽之<lb/>
貞珉不泐永此刻辭<lb/>
<pb n="KR4f0063_SBCK_004-53b"/>
<pb n="KR4f0063_SBCK_004-53b"/>
甘宜人袝葬墓志銘<lb/>
甘宜人奉新人曾祖諱汝來太子太保吏部尙書諡莊恪<lb/>
祖諱禾禮部主事父諱立功翰林院編修母熊氏浙江巡<lb/>
撫諱學鵬女也宜人年十九歸南昌曹君庠業曹君以抜<lb/>
貢生授玉山縣訓導厯知浙江武義錢塘福建龍溪諸縣<lb/>
遷知廣西新甯州奉<lb/>
特㫖知四川直隸茂州調瀘州署䕫州府事先宜人卒宜<lb/>
人卒于嘉慶八年六月二十三日年四十有五以十一年<lb/>
二月己丑袝葬于新建城西曹君之兆子二長熊舉人候<lb/>
補內閣中書次熙女二長嫁南昌候選從九品鄔宣諭次<lb/>
<pb n="KR4f0063_SBCK_004-54a"/>
許嫁吳縣國子監生蔣兆鄂江西入<lb/>
本朝大家之守家法者于南昌府所隸曰曹曰甘曰熊曰<lb/>
彭曰裘皆起家侍從至大僚而曹氏自地山先生秀先以<lb/>
重厚端實爲<lb/>
朝廷大君子甘與熊兼著治幹風節宜人熊之自出敎成<lb/>
于甘而女于曹故才質德行皆有儀法昔韓退之志京兆<lb/>
韋夫人援詩碩人之義以敘宗親蓋大家子孫顧惜門第<lb/>
而女子益爲繩矩約束多適于禮者敬爰按中書之狀比<lb/>
其事以銘宜人之幽使後有所考焉銘曰<lb/>
膝下婉婉服于聲詩不幘之言王母色怡言歸于曹重闈<lb/>
<pb n="KR4f0063_SBCK_004-54b"/>
是養緌纓有節燠寒無恙割田而貸脫珥而輸姻族熙熙<lb/>
以義爲腴夫子之型子也是式勿爲秋霜煦之以日綿綿<lb/>
荒原松檟永存宜人之德施于孫孫<lb/>
<pb n="KR4f0063_SBCK_004-55a"/>
<pb n="KR4f0063_SBCK_004-56a"/>
姜太孺人墓志銘<lb/>
本朝之制命婦不得以節旌門所以敎士大夫之家守禮<lb/>
明讓也張臯文曰<lb/>
聖天子整一海內激揚大典輕重以倫法備矣若爲子者<lb/>
之心以爲有列于<lb/>
朝吾母不寵旌門將以邀<lb/>
天子之命不幾于以子之貴加母之節歟其罪與沒親之<lb/>
善等臯文成進士改庶吉士其明年當以<lb/>
高宗純皇帝升袝禮成<lb/>
覃恩海內因亟呈牒禮部爲母姜太孺人請旌門事下府<lb/>
<pb n="KR4f0063_SBCK_004-56b"/>
縣然後復呈牒禮部如庶吉士例<lb/>
賜孺人始卜日改葬臯文師友多大官爲文章宗師顧以<lb/>
敬之言爲不欺後世屬之銘嗚呼臯文可謂能事其親者<lb/>
矣按狀太孺人武進人父本濰縣學增廣生母胡氏太孺<lb/>
人年十九歸臯文尊府君同縣府學廩膳生蟾賓二十九<lb/>
而寡貧甚日不得一食卒守志不易撫孤以訖于成人乾<lb/>
隆五十九年十月十八日卒卒年五十九子二人長卽臯<lb/>
文名惠言孤始四歲翰林院編修次翊遺腹生縣學生女<lb/>
一人適國子監生董達章銘曰<lb/>
之死難甯飢死而不死尤難而甘之及三十年宜其子之<lb/>
<pb n="KR4f0063_SBCK_004-57a"/>
賢也<lb/>
<pb n="KR4f0063_SBCK_004-57b"/>
<pb n="KR4f0063_SBCK_004-57b"/>
李夫人墓志銘<lb/>
嘉慶十年四月乙丑前資政大夫巡撫廣西南康謝公啟<lb/>
昆之叔子學坰葬其嫡母李夫人之柩于新建大山之原<lb/>
去夫人之卒十有九年矣先是資政之仲子學崇與學坰<lb/>
議葬事旣定于正月赴都下補官而孟子學增早卒其孤<lb/>
振晉傅重與季子學培皆幼故夫人之葬惟學坰釐其事<lb/>
加詳且以兄學崇之命爲辭請敬爲之志夫人資政同縣<lb/>
人曾視執中歲貢生祖上謙父逢湛國子監生母王氏夫<lb/>
人年十五歸資政于南康後三十五年爲乾隆五十二年<lb/>
正月甲申南昌私第火夫人卒年五十<lb/>
<pb n="KR4f0063_SBCK_004-58a"/>
誥封恭人晉贈夫人子四學增二品蔭生候選主事繼室<lb/>
劉夫人出學崇嘉慶七年進士翰林院庶吉士學坰候選<lb/>
員外郞皆側室盧孺人出學培候選府同知衞孺人出孫<lb/>
振晉二品蔭生夫人生女一盧孺人生女一管孺人生女<lb/>
三高孺人生女一自資政爲庶常編修夫人常從及資政<lb/>
外爲鎭江知府移揚州甯國亦從其卒也資政以甯國府<lb/>
知府家居用五行家言緩葬後資政由南河河庫道擢浙<lb/>
江按察使遷山西浙江布政使最後巡撫廣西皆遠宦間<lb/>
以上事道出南昌不及葬迨資政卒用形法家言不合葬<lb/>
夫人素賢能逮下及見學增學崇之生學坰學培皆後夫<lb/>
<pb n="KR4f0063_SBCK_004-58b"/>
人之卒始生而學坰竟克葬夫人亦夫人之賢其得于子<lb/>
義與命宜如是也銘曰<lb/>
夫邪子邪貴邪富邪夜宮其晝邪已焉哉<lb/>
<pb n="KR4f0063_SBCK_004-59a"/>
<pb n="KR4f0063_SBCK_004-60a"/>
董孺人權厝志<lb/>
吾常董潯州思駉以戸部員外郞出守卒于官恭人高氏<lb/>
與敬妻爲同高祖姑姪恭人之女董孺人歸國子監生楊<lb/>
鼎高鼎高從其尊府煒守南昌而孺人殁于官舍日者言<lb/>
歲陰所在于法不宜葬遂卜日權厝于城南之原孺人年<lb/>
十七于歸殁以嘉慶八年正月甲子年二十有九去姑徐<lb/>
恭人之喪不及一年去先後丁孺人之喪逾一年蓋南昌<lb/>
與鼎高及鼎高之弟書高二年之間相繼遭此變故是可<lb/>
哀也已而孺人之母高恭人居本貫鼎高亦以事回里均<lb/>
未得臨孺人之喪子三嘉寶應寶三寶女一皆幼小失所<lb/>
<pb n="KR4f0063_SBCK_004-60b"/>
恃重可哀也已敬以姻族知孺人之賢敎于室而宜于楊<lb/>
氏之家爰爲之銘曰<lb/>
生慈于姑死從之心勿悁也先後之不年天爲之不知其<lb/>
所然也母也天只勿損所安也吁嗟所生惟夫子怙之勿<lb/>
棄捐也<lb/>
<pb n="KR4f0063_SBCK_004-61a"/>
亡妻陳孺人權厝志<lb/>
孺人武進陳氏名雲父士甯母鎭氏孺人年十九歸同縣<lb/>
惲敬日纑高昌棉十兩織日得布一匹自先大人太孺人<lb/>
與敬悉衣之二十六敬赴試禮部遂畱京師太孺人以孺<lb/>
人多病禁勿織孺人撚雜線蹙之爲菊牡丹鳳子　鷄數<lb/>
十類俱創意不襲舊式或綴雜綾絹爲之率三日可得白<lb/>
金一兩助甘㫖暇則讀論語孝經蓋如是者十年敬終不<lb/>
成進士就知縣始從官于富陽二年調江山旋聞先大人<lb/>
之喪孺人以疾歸遂不起年三十九時嘉慶二年閏月丙<lb/>
辰也生子以道女玉嬰皆不育烏乎可哀也已先是敬官<lb/>
<pb n="KR4f0063_SBCK_004-61b"/>
富陽時大吏非意侵辱敬以禮拒之適湖南苗擾辰沅間<lb/>
因急檄使護銀十五萬兩餉軍道出賊中孺人聞檄至驚<lb/>
得匈膈疾而代者日求敬公事缺陷欲擠之以快大吏不<lb/>
得則以小事惱敬家口孺人畏憤疾益篤及敬餉軍役返<lb/>
上事江山常小差後卒以是疾死烏乎人孰不願其夫之<lb/>
仕者然未仕不過勤苦而已旣仕乃至如此此豈可盡委<lb/>
之于命邪敬蓋自尤之不暇而暇他尤邪以是年十一月<lb/>
辛未權厝牛車之西阡敬喪先大人始祥禮不宜有所撰<lb/>
著然事恉有非他人所可言者沒之又不忍禮亦宜許自<lb/>
言遂爲之銘曰<lb/>
<pb n="KR4f0063_SBCK_004-62a"/>
名乎有詭成者矣而願之乎而不願之乎宦乎有巧達者<lb/>
矣而善之乎而不善之乎遇乎有日豐者矣而獨歉乎抑<lb/>
吾之歉而歉而乎其若是儉乎噫<lb/>
<pb n="KR4f0063_SBCK_004-62b"/>
<pb n="KR4f0063_SBCK_004-62b"/>
女嬰壙銘<lb/>
惲敬子居之女嬰生于乾隆四十八年七月八日時敬館<lb/>
陽湖橫林之徐氏三月後一歸視之明年正月往京師又<lb/>
二年敬方遊太原五月十六日嬰以痘殤葬居西師子墩<lb/>
屬武進縣通江鄉九月家問至太原後嘉慶二年嬰之母<lb/>
陳孺人卒無子敬蓋年四十矣感奔走之苦身世無所就<lb/>
而焭恤如是追埋銘于嬰之壙前前五步志永傷焉銘曰<lb/>
吾未見嬰之生也而死亦然㠯是爲天屬其疑于薄也盇<lb/>
悔旃<lb/>
<pb n="KR4f0063_SBCK_004-63a"/>
<pb n="KR4f0063_SBCK_004-64a"/>
國子監生周君墓表<lb/>
敬治新喻之三年召鄕三老求孝弟于家恤于里黨者旌<lb/>
其閭于是國子監生爲琳縣學廩膳生爲瓚狀而請曰先<lb/>
人之棄琳瓚在嘉慶五年二月丙申八年十月乙酉葬于<lb/>
西郭之北原分宜林大任銘諸幽今明府君陳高義激揚<lb/>
吾喻之人能哀先人而表其行是賜先人以不朽也敬惟<lb/>
昔者歐陽文忠公爲乾德令表屯田員外郞李仲芳以石<lb/>
隄捍水有功于縣民應山處士連舜賓賙貧匱者卒後二<lb/>
十年文忠公亦表之遂不敢辭按狀周氏世居吉水之泥<lb/>
田十七世祖長卿爲新喻敎授遂家新喻君諱志濂字江<lb/>
<pb n="KR4f0063_SBCK_004-64b"/>
臣入貲爲國子監生處父母兄弟能歡爲祠堂祀元公爲<lb/>
始祖祭器衣服皆備祭田若干畝贏以周宗之人縣有緱<lb/>
山書院燬于火君復置之率縣人修孔子廟以餘力爲屋<lb/>
十二楹館縣之試行省者縣漕二萬四千石君以倉隘增<lb/>
徙之復請于縣爲社倉于雲路門至今貧者得貰其穀蓋<lb/>
君之力于事以施其德多如此曾祖天民祖可從父廷標<lb/>
母傅氏君卒年八十有二娶同縣廖氏子爲琳女適縣學<lb/>
生胡繼良繼娶山陰祁氏子爲瓚女適縣學廩膳生萬介<lb/>
齡敬旣次周君之行乃揚于衆曰人之善性也雖然爲之<lb/>
者必視其分焉世嘗有秉均軸擁摩節所行得罪于天下<lb/>
<pb n="KR4f0063_SBCK_004-65a"/>
後世而鄕之人懷其惠尸而祝之者是不明于大小公私<lb/>
之分而已夫有天下之任者以利天下爲善有一州一郡<lb/>
縣之任者以利一州一郡縣爲善有一鄕之任者以利一<lb/>
鄕爲善如周君所爲令秉鈞軸擁摩節者爲之無增于其<lb/>
身之善亦無減于其身之惡何也大小公私不相敵也今<lb/>
周君處下竭其才量爲善于其鄕皆視其分爲之且周君<lb/>
爲其分之所宜爲訖有事實功効垂之永永蓋非虛辭揖<lb/>
讓取長厚名者所能至其足爲爲善者坊乎遂書之碣而<lb/>
列于墓左<lb/>
<pb n="KR4f0063_SBCK_004-65b"/>
<pb n="KR4f0063_SBCK_004-65b"/>
浙江分巡杭嘉湖道陜西候補道李公墓表<lb/>
國家倚東南財賦而浙江居十之三大府總督浙江福建<lb/>
者行部過浙江所取州縣公使銀且二十萬州縣力匱則<lb/>
盜正帑應徵索而歲稽其<lb/>
上供之數以後歲所供揜之自前協辦大學士覺羅吉慶<lb/>
公巡撫浙江躬廉潔率屬歲裒所餘益帑總督徵索悉不<lb/>
應其爪牙支格者悉以禮遣之行之數年而浙江之財賦<lb/>
大贏其時左右吉慶公提綱舉凡使衆畫一者曰分巡杭<lb/>
嘉湖道李公翮警敏強毅君子也公山東金鄉人字逸翰<lb/>
曾祖怦祖爾傑皆縣學生父來鵬副榜貢生妣周氏公以<lb/>
<pb n="KR4f0063_SBCK_004-66a"/>
乾隆三十八年進士補祠祭司主事升儀制司員外郞郞<lb/>
中改福建道監察御史升禮科給事中轉吏科掌印給事<lb/>
中除分巡杭嘉湖道署布政使一署按察使再以周太恭<lb/>
人年老乞養歸後服闋赴部奉<lb/>
旨發陜西以道員用旋以疾歸卒年六十有六公在禮部<lb/>
以淸謹聞充雲南副考試宫以能得士聞爲御史給事中<lb/>
以敢言聞有列卿之子冒得官公發其罪同官有庇囚者<lb/>
公亦發之<lb/>
高宗純皇帝常下<lb/>
特㫖奬其伉直巡視中城北城明科敎肅姦宄平道塗飭<lb/>
<pb n="KR4f0063_SBCK_004-66b"/>
市城衆不敢犯赴官陜西抵畱霸廳敎匪大至公募鄕勇<lb/>
拒守七晝夜賊始退畱霸獲全移駐興安奏記領兵大臣<lb/>
請鄕勇各守堡無調發有警則互援自是鄕勇心始固敎<lb/>
匪不能侵多解散者在行間與衆共甘苦上下山谷皆單<lb/>
騎厯險阻忍飢渴以致得疾不竟其用論者尤惜焉始公<lb/>
之在浙江也吉慶公知公賢事皆取決而總督以前事銜<lb/>
公會公復署按察使義烏民何世來等倡邪敎相署置造<lb/>
違禁物有以急變告者公曰此愚民耳白吉慶公毋以兵<lb/>
過江自馳至義烏檄府縣官次第縛之以邪敎　奏而總<lb/>
督得守備報具反狀奏之且擁重兵自福建向浙江揚言<lb/>
<pb n="KR4f0063_SBCK_004-67a"/>
浙江縱反者當窮治吉慶公大撓公曰福建摺過浙江屬<lb/>
耳今浙江急驛以邪敎所署置及違禁物續奏可先達<lb/>
至尊<lb/>
至尊知福建邀功不錄也後得<lb/>
㫖令總督還福建毋妄動終公去職總督未嘗能以聲色<lb/>
加公後一年總督之事遂敗敬初仕浙江公已交替嘗謁<lb/>
公公貌循循然如無所能者而浙中大小吏言及公之抗<lb/>
總督皆動色以爲不可及嗚呼屬官不敢犯大府虞其以<lb/>
法相中耳一嚬笑一指揮不敢逆而公乃驟禠其公使銀<lb/>
至二十萬其毒公當何如然大府之技充之至以黨逆中<lb/>
<pb n="KR4f0063_SBCK_004-67b"/>
人止矣而公脫然始終名高身泰雖公之智計足以投抵<lb/>
閒隙摧落機牙然非<lb/>
宸扆之抑邪昊穹之右善何以至此其至此則人理天道<lb/>
之的然可見者也世之俯首終身如檻羊紲犬者亦奚爲<lb/>
哉亦奚爲哉且敬嘗計之一行省可減二十萬十行省卽<lb/>
可減二百萬歲歲儲峙不外靡不私沒朝廷內撫諸夏外<lb/>
御屬國用何患不充事何患不理用充事理則有司取之<lb/>
于民何患不平况乎不狥大府之欲僚屬必不敢汙不屈<lb/>
大府之威政事必不敢暇一事就軌萬理咸備敬均可爲<lb/>
天下决之公之行甚修事甚辦而此一事所係極重又敬<lb/>
<pb n="KR4f0063_SBCK_004-68a"/>
仕浙江時所習知者故推論以表公之阡使後世有所興<lb/>
起焉公配周恭人繼配周恭人側室朱宜人子四庭芬國<lb/>
子監生候選州同知庭禧拔貢生南城兵馬司指揮庭業<lb/>
優貢生正白旗官學敎習庭英幼女三長適候選縣丞周<lb/>
嘉謨次適周之勉次適候選知縣楊大勲嘉慶十五年十<lb/>
一月初九日庭芬等葬公于金鄕小樓庄之兆陽湖惲敬<lb/>
謹表<lb/>
<pb n="KR4f0063_SBCK_004-68b"/>
王盛墓石記<lb/>
嘉慶元年浙江富陽縣知縣惲敬解餉軍銀十五萬兩至<lb/>
貴州銅仁交納役旋經江西豐城隨行民壯王盛物故葬<lb/>
之城西高原五年赴任新喩爲立石墓次盛亦殁于王事<lb/>
也後之君子勿侵毁焉可也<lb/>
<pb n="KR4f0063_SBCK_004-69a"/>
<pb n="KR4f0063_SBCK_004-70a"/>
鸚武冡記<lb/>
惲子居上新喻助前事陸允鐸公錢二百餘萬允鐸報以<lb/>
鸚武一架相隨十年瑞金受代居新建貍撾鸚武傷髀而<lb/>
死余伯維葬之園中紫檀梅花樹下賢愚經曰須達長者<lb/>
有二鸚武一名律提一名賖律提聞阿難說四諦歡喜持<lb/>
誦後爲貍所食展轉生天凡七返復生人中得辟支果嗚<lb/>
呼佛經三藏蓋十之八如賢愚經焉<lb/>
<pb n="KR4f0063_SBCK_004-70b"/>
<pb n="KR4f0063_SBCK_004-70b"/>
祭張臯文文<lb/>
維年月日謹于新喩之崇慶寺設位致祭于吾友張臯文<lb/>
之靈曰四瀛茫茫日月何遒目眢心忳已矣誰儔吁嗟臯<lb/>
文産予同州有唱予和有酢余醻豪攢英族子拔其尤前<lb/>
攀愈翺旁睨師侯百世之行萬人之學雷絶電歇河截其<lb/>
流吁嗟臯文作噩之春同謁文學揖予于門宛兮淸揚其<lb/>
神則尊予弱而狂一語未申單閼之舉子罷予解北上折<lb/>
翼嗷于中野歲舍四遷厥宮巨蟹子偕郡計卸車都下逆<lb/>
旅相値比㦸交弓秦齊一馳屹乎西東志合心齊如金在<lb/>
鎔澄沙汰礫以精爲同聚散之跡垂載十五遇蓼求甘得<lb/>
<pb n="KR4f0063_SBCK_004-71a"/>
薺慮苦春官駮放歸途載阻共職四門艱屯可數籧篨搆<lb/>
屋月僦半千土　炎炎石炭親然其塵刺鼻漲地熇天瀦<lb/>
水橫堂敗壁臨筵鷄栖有車駕<graphic n="KR1042" url="https://raw.githubusercontent.com/kanripo/KR-Gaiji/master/images/KR1042.png" mimeType="image/png"/>以俟伸指論値計錢當<lb/>
里均茵而乘斂衣覆履搖搖凌淖艅艎在水待假而裘待<lb/>
質而炊不肥斯臞母覦于危簸今而友揚古而師一語脫<lb/>
唇萬目暌睽予吏于浙子憂去官視予富渚開余以寛綿<lb/>
綿疾疢言與死隣子决爲活冀道之伸予葬先子子官于<lb/>
朝白璧燿光匪襲可韜公卿側席首乎羣髦予亦來都注<lb/>
官于曹渝水官符朝下夕赴送予闉闍頓軛而語誰知死<lb/>
別成此終古訃來當食投箸吐哺無爲爲善斯言太苦吁<lb/>
<pb n="KR4f0063_SBCK_004-71b"/>
嗟臯文人孰不貴仁義如子之勉焉勿棄予知其難易皚<lb/>
皚之白勿拭則滓吁嗟臯文人孰不願富貴如子之儳焉<lb/>
勿及予知其得失滔滔之轍勿詭則躓吁嗟臯文生不昏<lb/>
惰死其有知千里行匶勿淹勿危妻單子稚內外誰支念<lb/>
此零丁惻愴肝脾葬子崇岡二甫能力伐石之辭惟予是<lb/>
職尙饗<lb/>
　　　　　　　　　　　　無錫宣頴達麗中<lb/>
　　　　　　　　　　　　吳縣徐敦仁愛杉<lb/>
<pb n="KR4f0063_SBCK_004-72a"/>
<pb n="KR4f0063_SBCK_004-73a"/>
<pb n="KR4f0063_SBCK_004-1a"/>
吳城萬夀宮碑銘<lb/>
符錄之法盛行於南北朝道家之支駢溢於神仙神仙之<lb/>
旁劇紛於符錄符錄之用充志壹神以通馭萬靈禁劾百<lb/>
物是故道足者氣勝道歉者氣敗聖人用之而周萬世賢<lb/>
人用之而行一方一州庸人用之而囿一術纖人用之而<lb/>
災其軀邪人用之而亂及天下夫黃帝敎熊羆貔貅貙虎<lb/>
禹驅蛇龍周公驅虎豹犀象射妖鳥殺水神與後世幻人<lb/>
詭士所行其得失豈不逕庭哉然所以能通馭禁劾之故<lb/>
於理無二制焉惟道大則所成者峻博道久則所流者充<lb/>
長不可誣也<lb/>
<pb n="KR4f0063_SBCK_004-1b"/>
吳城萬壽宮者祀<lb/>
勅封靈感普濟之神許眞君之廟也眞君遺跡遍嶺北而<lb/>
在新建者生米游帷觀爲眞君舊宅大中祥符中賜號玉<lb/>
隆改觀爲宮政和中加號萬夀故凡祀眞君之廟皆號萬<lb/>
夀宮吳城處新建之東北陬北臨宮亭湖其東贛江挾餘<lb/>
鄱二水入之西附山爲修水宮亭贛江修水之問有大州<lb/>
隸建昌相傳爲眞君斬蜀精之地宮亭之東爲鄱陽湖北<lb/>
爲潯陽江眞君分遣弟子斬蛟之地也其地勢悉與吳城<lb/>
相附注是以眞君於吳城功最著其食於吳城爲最宜先<lb/>
是來蘇後顯二坊之間爲萬夀宮祀眞君甚庳陋乾隆八<lb/>
<pb n="KR4f0063_SBCK_004-2a"/>
年改作之加侈嘉慶十一年復斥而大之爲日計八年費<lb/>
錢至八百萬有畸而後竣事蓋江西之人欣戴歌抃願副<lb/>
崇高以爲非是不足以飾後觀彰美報也敬權官吳城朔<lb/>
望祇謁殿下仰眙俯惕有以見眞君之得於斯民者於是<lb/>
進縉紳先生而告之曰眞君之功赫矣自晉至今垂一千<lb/>
五百餘年自大庾嶺至潯陽江及二千里自楚塞至閩嶺<lb/>
及七八百里縉紳大僚牛童馬走婦人稚子無不如親事<lb/>
眞君燠其寒飫其嗛又况自今以至千萬年自江西以至<lb/>
薄海振振闐闐日盛日遠此何故也天下萬世之功氣制<lb/>
之天下萬世之氣道貫之道大者德大故肫然而敦溥然<lb/>
<pb n="KR4f0063_SBCK_004-2b"/>
而遠及道久者業久故優然而裕綿然而不窮黃帝禹周<lb/>
公之峻博充長如彼眞君之峻博充長如此敬常意眞君<lb/>
之於道必有望聖人而未及其量率賢人而大得通者故<lb/>
能涵衍古今廓穹天地考眞君事不見於正史其襍見晉<lb/>
唐小說者皆瑣異神靈之說而忠孝之事則以設敎之名<lb/>
附益焉然未有不忠孝而能餘於道不餘於道而能務於<lb/>
功不務於功而神於術而無害於人者至於寇謙之杜光<lb/>
庭之徒依附朝廷驚駭愚賤張角宋子賢劉鴻儒妄作訞<lb/>
訛毒流無旣有斯世之責者方將搔其芽而揠其心窒其<lb/>
源而障其潰豈可隨俗接踵陷於阨阱哉旣以語於衆遂<lb/>
<pb n="KR4f0063_SBCK_004-3a"/>
書而碑之庭銘曰<lb/>
我來斯宮當歲之更天開地除廣場千㝷連翰重牆中周<lb/>
四隅耽耽翼翼扶日掖月上憑天虛之而爲禽鄂不爲華<lb/>
鑿堅彫疏旌旄委蛇帷帟跐豸連璧環琚投體崩角肩摩<lb/>
蹠錯以劬爲愉如核而坼如抱而啄如蟄而蘇神威恪儼<lb/>
德意洽浹不鞭而驅大矣聖人天覆地持不異智愚眞君<lb/>
得之一體具體合性之初若執不祥變怪之端乃爲其餘<lb/>
赫赫明明翼我赤蒼漸濆被嵎<lb/>
天子之命爲羣祀神品其牢菹豈如厯朝仍不經言妄附<lb/>
寶書噫嘻後人率土之臣勿誕而誣<lb/>
<pb n="KR4f0063_SBCK_004-3b"/>
<pb n="KR4f0063_SBCK_004-3b"/>
光孝寺碑銘<lb/>
光孝寺在廣州府治迤西北一里所於晉曰王園於唐曰<lb/>
法性於宋曰乾明於明曰光孝<lb/>
本朝順治十三年東莞長者蔡元眞重建其時靖南王平<lb/>
南王剿李定國駐師粤中主其事後碑文以違<lb/>
詔格毁廢垂一百五十七年今<lb/>
皇帝嘉慶二十年陽湖惲敬至廣州沙門齊方曁諸檀那<lb/>
咸以爲請敬以光孝寺爲粤中大道場多天竺及支那應<lb/>
化之節而大鑒禪師於寺下髮秉戒開最初法浮圖之敎<lb/>
大鑒有功力焉可以發明本末分析源流使後世無所倚<lb/>
<pb n="KR4f0063_SBCK_004-4a"/>
惑於是爲之銘使碑於庭蓋自菩提達摩尊者航海居嵩<lb/>
嶽二傳得大祖而始尊五傳得大滿而始著六傳得大鑒<lb/>
而始大入傳至大寂無際而始變十一傳至臨濟洞仙仰<lb/>
山而始分十三十四傳至雲門法眼而始極大鑒之前皆<lb/>
精微簡直而大鑒有以昌導之大鑒之後皆超峻奧衍而<lb/>
大鑒有以孕括之故敬嘗謂大鑒之於浮圖如孔子之敎<lb/>
之有孟子蓋謂此也大抵西域君與師分治主敎者不治<lb/>
事故浮圖之教引之而愈高推之而愈徵由律而敎由敎<lb/>
而宗宗之始至中國也求道之人皆堅持戒律博涉經論<lb/>
然後竭生平之力歸心正法其意識之障積漸銷除故一<lb/>
<pb n="KR4f0063_SBCK_004-4b"/>
言指示卽契大恉如琴動而弦應山頽而鍾鳴以順得順<lb/>
者也其後江西湖南元風大行人人求一日之悟東西推<lb/>
測皆意識爲用故廣設門庭抑之使不得出截之使不得<lb/>
行庶幾塞極而通閉極而剖如鱗羽之化者必蟄其體草<lb/>
木之坼者必固其孚以逆得順者也至於大鑒遇言則鏟<lb/>
遇見則拔縱橫無碍浩汗無極以縛爲解以相爲空如火<lb/>
之燎不可近如海之泛不可禦兼用順逆者也後世學浮<lb/>
圖之人上下根皆接大小乘俱圓權實皆滙於大鑒此唐<lb/>
宋元明以來其徒所不能易也中國則君與師兼治故孔<lb/>
子之敎以下該高以顯該微其傳之後世也戰國諸子亂<lb/>
<pb n="KR4f0063_SBCK_004-5a"/>
其緒兩漢諸儒拾其膚宋元人以浮圖之實言附孔子而<lb/>
諱其名明人以浮圖之元言攻宋人而紊其次合之聖人<lb/>
遺經各有得失是故戰國之言通達通達久則生厭而浮<lb/>
圖之律乘得行兩漢之言滯執滯執久亦生厭而浮圖之<lb/>
宗乘得入宋元明之言往復變動往復變動則生疑而浮<lb/>
圖之敎乘得以游衍附託此則陰陽之屈伸人心之往來<lb/>
其互相乘除者也其間有大力者於後世儒者之言必求<lb/>
之孟子之書以定其歸浮圖之言必求之大鑒之書以要<lb/>
其會然後本末可明源流可見夫元魏滅沙門而菩提達<lb/>
摩來李唐立南北宗而韓退之李習之出萬物散殊百爲<lb/>
<pb n="KR4f0063_SBCK_004-5b"/>
並起庸人逐其跡聖人明其端庸人爭其小聖人立其大<lb/>
庸人排其虛聖人修其實孔子之敎明人倫定家國天下<lb/>
雖五大州各師其師各弟其弟豈能在範圍之外哉雖中<lb/>
國自漢以來代有浮圖之敎愚者逐其粗智者溺其精又<lb/>
豈能在範圍之外哉故曰譬如天地之無不持載無不覆<lb/>
幬譬如四時之錯行如日月之代明敬故因論大鑒而詳<lb/>
述之焉銘曰<lb/>
有大菩薩來四天力破迷執無重堅巨象行地龍行天有<lb/>
大䕶法居人王爲<lb/>
國驅逆如箠羊劃金銀地還道塲有大長者開寶宫浮雲<lb/>
<pb n="KR4f0063_SBCK_004-6a"/>
　翼霞搖虛空上繼無始垂無終顧山居士目雲漢轉一藏<lb/>
　經止轉半以銘爲筏筏登岸大道無界住色位大法無著<lb/>
　住道位大人無私住法位<lb/>
<pb n="KR4f0063_SBCK_004-6b"/>
潮州韓文公廟碑文<lb/>
潮州韓文公廟有二其一在城南宋元祐中知軍州王滌<lb/>
始建蘇文忠銘之今城南書院是也其一湻熙中知軍州<lb/>
丁允元遷城南廟于城西卽忠祐廟也自前明至<lb/>
本朝春秋祀事皆行於城西嘉慶二年知海陽縣韓君異<lb/>
葺治之陽湖惲敬爲碑文郵之潮州與潮之賢士大夫商<lb/>
公之故且告後世焉公以諫迎佛骨貶潮州去菩提達摩<lb/>
入中國二百八十餘年矣其時關東西則有丹霞然圭峯<lb/>
密河北則有趙州諗臨濟元江表則有百丈海潙山祐藥<lb/>
山儼嶺外則有靈山巓其師友幾徧天下皆以超世之才<lb/>
<pb n="KR4f0063_SBCK_004-7a"/>
智絕人之功力津梁後起以合於菩提達摩之傳而公之<lb/>
生也與之同時公之仕也與之同地嗚呼於此而言不惑<lb/>
不其難歟且其時上無孔子之師下無七十子之友老莊<lb/>
之所流別管墨之所出入馬鄭之所未攻孔賈之所未辯<lb/>
嗚呼於此而言不惑不其難歟是故公之闢佛闢於極盛<lb/>
之時宋人之闢佛闢於旣衰之後宋人之闢佛以千萬人<lb/>
攻佛之一人公之闢佛以一人攻爲佛之千萬人故不易<lb/>
也雖然公之闢佛至矣而佛之敎至今存焉何也蓋聖賢<lb/>
之於天下去其甚而已禹抑洪水而水之氾濫仍世有之<lb/>
周公兼夷狄驅猛獸而夷狄猛獸之侵暴亦仍世有之孔<lb/>
<pb n="KR4f0063_SBCK_004-7b"/>
子成春秋亂臣賊子懼矣然不避於當時不絕於後世孟<lb/>
子距楊墨楊墨息矣然人或竊其行家或傳其書若是者<lb/>
皆然矣然而孔子孟子之功終天地盡日月不可没者以<lb/>
人人知其爲亂臣爲賊子人人知其爲楊墨也今天下三<lb/>
尺童子抱書入塾卽有公闢佛之説據於胸中甲胄之士<lb/>
耒耜之夫行商坐賈皆習其說其宦成名立才行出人而<lb/>
沈溺敎乘者朋友子孫門弟子皆能別擇於其後愚夫愚<lb/>
婦膜手梵唄隨衆經行其心皆知有孔子之敎是故公之<lb/>
德揆之孔子孟子有大小純襍之殊公之功揆之孔子孟<lb/>
子有平頗公私之異而得墜緒於前世收明效於後來未<lb/>
<pb n="KR4f0063_SBCK_004-8a"/>
嘗不如一也且夫天地之道一而已矣而人事自二三以<lb/>
及千萬焉行之於行見之於言施之於敎皆人事也惟聖<lb/>
人與道同其餘皆有出入多寡申不害韓非一術也則傳<lb/>
李悝商鞅一術也則傳孫武吳起一術也則傳王詡一術<lb/>
也則傳張魯鬼道也而亦傳宼謙之杜光庭鬼道之下也<lb/>
而亦傳佛者如中國百家之一耳其徒推演師說下者可<lb/>
以囿凡愚高者可以超形氣故其傳較百家愈遠而愈大<lb/>
屢滅而屢復蓋將與天地終焉是故世有孔子之敎則佛<lb/>
之教亦必行此天道之所以爲大也世有佛之敎則公闢<lb/>
佛之功亦益見此人事之所以爲久也自公斥爲子焉而<lb/>
<pb n="KR4f0063_SBCK_004-8b"/>
不父其父而爲佛者知養其親自公斥爲臣焉而不君其<lb/>
君而爲佛者知拜其君供賦稅應力役未嘗不事其事世<lb/>
之儒者知中國之變而爲佛不知佛之變而爲中國知士<lb/>
大夫之遁於佛而不知爲佛者自托於士大夫人理所同<lb/>
豈能外哉自公之後儒者好爲微言渺論或由孔子之書<lb/>
失其恉而反墮於偏或由佛之書得其會而忽反於正是<lb/>
又在乎善學者焉失者不得妄附聖人之遺經得者亦不<lb/>
必諱言佛乘也嘉慶二十年十月惲敬謹記<lb/>
<pb n="KR4f0063_SBCK_004-9a"/>
<pb n="KR4f0063_SBCK_004-10a"/>
前光祿寺卿伊公祠堂碑銘<lb/>
閩南爲儒者世服朱子緒言雖親受業陽明先生之門如<lb/>
薛行人中離于朱子不敢悖<lb/>
本朝安溪李文貞公漳浦蔡文勤公益推而明之文勤授<lb/>
甯化副都御史雷公雷公授同縣光祿寺卿伊公其爲學<lb/>
以愼獨爲本其推行始於固窮成於成仁取義故其道近<lb/>
而難至其事質重而光明嘉慶十有九年公之子前揚州<lb/>
府知府秉綬爲祠堂於學宮之里以祀公門塾堂室皆備<lb/>
諏日升主於室公之配羅夫人祔焉而寓書於陽湖惲敬<lb/>
請銘古者士大夫立家廟祀曾祖以下有功德則專立祠<lb/>
<pb n="KR4f0063_SBCK_004-10b"/>
堂於禮甚宜其麗牲之石刻之銘亦應古義惟是敬以後<lb/>
學操簡畢與廟廷之事懼勿任爲罪於後世而秉綬請勿<lb/>
暇遂不敢辭公諱朝棟字用侯姓伊氏先世自河南遷福<lb/>
建之甯化縣世爲甯化人曾祖應聚官順昌學訓導<lb/>
贈儒林郞祖爲皋父經邦俱<lb/>
贈中議大夫公縣學拔貢生乾隆二十四年鄕試中式三<lb/>
十四年會試中式<lb/>
殿試<lb/>
賜進士出身厯官刑部安徽司主事河南司員外郞湖廣<lb/>
司郞中掌浙江道監察御史戸科給事中擢光祿寺少卿<lb/>
<pb n="KR4f0063_SBCK_004-11a"/>
通政司參議鴻臚寺卿大理寺少卿光祿寺卿積階中議<lb/>
大夫加封資政大夫<lb/>
予告後就子秉綬養於惠州及揚州卒年七十有九公久<lb/>
官刑曹持法平素不近要人故無推薦公者以小心供職<lb/>
受<lb/>
知<lb/>
高宗純皇帝不及三年卽拔置九列常<lb/>
召見<lb/>
諭曰福建理學之邦汝謹厚守繩尺朕所知也會得末疾<lb/>
未竟其用天下惜焉居家循循然造次必以禮文勤之從<lb/>
<pb n="KR4f0063_SBCK_004-11b"/>
子文恭公新常曰居貧實樂居喪實憂吾於伊比部見之<lb/>
羅夫人同縣人有懿行例<lb/>
封淑人<lb/>
加封夫人卒年八十一子二秉綬其長也次秉徽國子監<lb/>
生古者銘廟之辭多紀勲伐至北宋以後始有推本所學<lb/>
爲後世經程者今公之學旣遠有統宗遇<lb/>
聖天子激揚表暴之誠信不欺如右所紀敬雖淺瞀謹於<lb/>
銘著古今爲儒之所以然秉綬謹下丹加額如碑法以告<lb/>
天下後世之有志於學者其辭曰<lb/>
聖貫天地宙合百家蟲人萬千內外精粗如左右腓相互<lb/>
<pb n="KR4f0063_SBCK_004-12a"/>
而前漢守秦燼負器抱經壘高而堅性天之說波澀瀾渟<lb/>
纎流涓涓人心蓄靈有隙必通汊爲淸言剖精析微沖虛<lb/>
南華意同語元達摩乘之提第一機無聖廓然曹溪始大<lb/>
西江八十眩地熏天帝王民氓至智極愚　身重淵韓公<lb/>
舉幡閧市之中一喙獨拳致彼飾詞淡泊儒門棄爲蹄筌<lb/>
北宋中葉大儒之生渾渾桓桓就彼所言推之吾書極天<lb/>
地先堯舜開明遞及子輿旁薄綿延性天之說此挈其總<lb/>
彼掎其偏如失盜家復已劫資匡綏室田如逋訟人直已<lb/>
折辭<graphic n="KR1281" url="https://raw.githubusercontent.com/kanripo/KR-Gaiji/master/images/KR1281.png" mimeType="image/png"/>竄頑姦雖其所言有過不及軌轍無愆朱子懃懃<lb/>
江滙於海杓攜於躔入聖之要下學上達宣尼所傳存之<lb/>
<pb n="KR4f0063_SBCK_004-12b"/>
存之隱微持之功該本原傳錄漸多遂涉支離溺於言詮<lb/>
陽明閒氣振臂一呼力破攣牽此如夏冬以反爲成六氣<lb/>
乃宣此如吸呼以斷爲續百骸以安上五千載下五千載<lb/>
抑高轉圜新故所代如南北陸如上下弦聖人無我賢者<lb/>
迭勝以扶其顚其中軒輕得失多寡尙可㝷沿朱子之弊<lb/>
極於拘曲不溢他端陽明之弊顚倒狂聖反覆坤乾故爲<lb/>
儒者必始朱子勿怠而遷<lb/>
<pb n="KR4f0063_SBCK_004-13a"/>
資政大夫葉公祠堂銘<lb/>
南海葉氏遷自福建之同安同安遷自福淸其遷南海者<lb/>
曰振德<lb/>
誥封資政大夫<lb/>
欽賜鹽運使銜廷勲之曾祖也資政公命其子姓爲祠堂<lb/>
推振德爲始遷祖配王氏祔祭第二世曰興邦<lb/>
貤贈資政大夫配陳夫人第三世曰長靑<lb/>
晉贈資政大夫配邱夫人第四世卽資政公也配顏夫人<lb/>
嘉慶二十年二月乙亥祠堂成整幄升主如公式陽湖惲<lb/>
敬推明古今之禮而銘之於庭古者別子有二諸侯之庶<lb/>
<pb n="KR4f0063_SBCK_004-13b"/>
子別於爲君之冡子其後世祖之一也始來此國別於本<lb/>
國之宗子其後世亦祖之二也此立宗法也大夫始祖之<lb/>
廟有三諸侯之庶子始爵爲大夫一也始來此國又始爵<lb/>
爲大夫二也別子之後起士庶爲大夫三也此立廟法也<lb/>
自封建廢而天下無諸侯庶子之宗於是始遷祖之禮起<lb/>
自田邑廢而天下無大夫始祖之廟於是祠堂之禮行資<lb/>
政公世濟其勤黽勉於孝弟以昌大其家克襄於軍旅力<lb/>
役之事<lb/>
天子嘉之錫爵進階顯於祖父施於子孫其得爲祠堂以<lb/>
祀其先宜矣自宋以後在朝列者祠堂皆祀及四世資政<lb/>
<pb n="KR4f0063_SBCK_004-14a"/>
公祠堂之制如之允孚於今之人勿違替於古昔禮之盛<lb/>
也自資政以後傳之永永則始遷祖之祀宜勿暇益䖍葢<lb/>
古者諸侯與王國之大夫侯國之大夫皆有始祖之廟後<lb/>
世八品卽當古之再命而祠堂之祭殺於三廟焉是故聚<lb/>
族而祭始遷祖者議禮之君子許之資政公子三長夢麟<lb/>
刑部郞中次夢龍戸部員外郞次夢鯤光祿寺署正孫十<lb/>
有五人銘曰<lb/>
池東流術環之卜其南㙩爲祠翼如堂赫如墀嚴豆籩肅<lb/>
尊罍介爾福無不宜<lb/>
<pb n="KR4f0063_SBCK_004-14b"/>
<pb n="KR4f0063_SBCK_004-14b"/>
贈光祿大夫陳公神道碑銘<lb/>
自古高望華閥品升於朝門地著於天下振振繩繩世服<lb/>
厥家者其始皆以功德拯其民輔其世以功者多享社茅<lb/>
廟鼎崇高焜燿之奉以德者必有賢者爲之子孫顯揚中<lb/>
外不墜其前光今<lb/>
皇帝嘉慶四年<lb/>
高宗升祔禮成<lb/>
覃恩海內於是前<lb/>
賜同賜士出身<lb/>
誥封中憲大夫浙江分巡金衢嚴道陳公<lb/>
<pb n="KR4f0063_SBCK_004-15a"/>
加贈光祿大夫工部右侍郞禮得刻銘於神道敬交公之<lb/>
季子守譽因交公之孫椿冠曾孫效曾敬曾於用光希祖<lb/>
希曾皆有雅故遂不敢以不文辭公諱道字紹洙世稱爲<lb/>
凝齋先生江西新城人也江西自鄒東廓聶雙江諸先正<lb/>
主陽明之學末流放失羅念葊起而正救之爲功於王門<lb/>
者甚巨公始學於廣昌黃靜山永年靜山力主念葊而公<lb/>
之友如雷翠庭鋐祝人齋洤皆主朱子故公之學自陽明<lb/>
入朱子力行以幾於成公之成進士也爲乾隆十三年年<lb/>
四十二孫文定公嘉淦欲以庶吉士薦公公辭讓於同歲<lb/>
生之年少者後其人以文章名公當選於吏部以養親辭<lb/>
<pb n="KR4f0063_SBCK_004-15b"/>
後<lb/>
詔舉經學亦固辭其在家雍雍如也教子孫甚嚴皆以誠<lb/>
感之不加訶譙在鄕黨於所乏無不給也朋友之急難無<lb/>
不赴也死生貴賤如一靜山官常州爲人所排去官旋卒<lb/>
於蘇州公以師禮喪之歸其喪於所籍人齋無子以注禮<lb/>
在公家十餘年生具皆資之有子六歲而人齋始卒其處<lb/>
事遠覩近矚無不周也旣成無矜容其言學能別是非而<lb/>
未嘗黨也公年五十有四卒乾隆二十五年八月已亥也<lb/>
配楊夫人副室雷太恭人子五守誠守詒守中楊夫人出<lb/>
守訓守譽雷太恭人出公<lb/>
<pb n="KR4f0063_SBCK_004-16a"/>
始封以子守誠官<lb/>
加贈以曾孫希曾官公之先世在宋自江州義門遷新城<lb/>
二十餘傳至縣學生諱一翰爲公之曾祖縣學生<lb/>
貤贈奉直大夫諱以汧爲公之祖州同知<lb/>
貤贈資政大夫諱世爵爲公之父始遷縣西之鍾溪自遷<lb/>
鍾溪而有家之業始大公以爲儒顯於世而名始盛公卒<lb/>
後數十年子孫守家法言儒言行儒行各以其列服勤於<lb/>
皇家自立於士大夫且數十人故海內言大家在江西必<lb/>
日新城鍾溪陳氏敬推其所致皆自於公昔漢世碑陰止<lb/>
書立碑姓名而柳子厚爲侍御史府君神道并記先友今<lb/>
<pb n="KR4f0063_SBCK_004-16b"/>
公之子孫房次科第階職不勝書於碑之體又不應詳書<lb/>
謹記之碑陰以見公之遺澤且爲當世勸法而於碑記公<lb/>
之大行因系之以銘銘曰<lb/>
仲尼之道八儒歧之去聖益遐道尊人卑千差萬别迭爲<lb/>
盈虧延及有明遂擾而漓公起嶠西肫然其心得師求友<lb/>
馨我蘭襟油油春陔穆穆秋琴家徵人瑞<lb/>
國貢天琛旣對<lb/>
大廷羣公拭目翩然南返衣縫冠木我息我游我磨我錯<lb/>
是非之公昔言是服軌物者義及物者仁蔚然其施逮乎<lb/>
疎親我懷如晝物氣如春百年慕澤千室歸湻明明天道<lb/>
<pb n="KR4f0063_SBCK_004-17a"/>
厥後大昌五子登<lb/>
朝孫曾鴈行外分絳節內服朱裳訓承柳郢德紹王祥欺<lb/>
者喪名矯者敗節拘者性梏肆者情裂勤勤躬行以刻爲<lb/>
平嘵曉立說以混爲别是皆飾已無德於人勉世而已不<lb/>
及後昆惟公和正所蓄有餘一身觚簡奕世簪𥚑凡百君<lb/>
子視此刻書各敬爾儀毋怠毋渝<lb/>
<pb n="KR4f0063_SBCK_004-17b"/>
新城鍾溪陳氏房次科第階職記<lb/>
光祿房<lb/>
守誠浙江分巡金衢嚴道　誥授資政大夫　晉贈光祿<lb/>
大夫<lb/>
　子四人長元次奉寬次允恭次觀元子三人長希祖次<lb/>
　希曾次希孟奉寛子五人長希賢次希濂次希宋次希<lb/>
　軾次希轍允恭子二人長希範次希岱觀子三人長希<lb/>
　哲次希顏次希榕希祖子一人紀儒希曾子一人綖儒<lb/>
　希賢子一人紱儒<lb/>
　元光祿寺典簿　誥授資政大夫　晉贈光祿大夫<lb/>
<pb n="KR4f0063_SBCK_004-18a"/>
　　奉寬　貤贈奉政大夫<lb/>
　　允恭附貢生　貤贈奉直大夫<lb/>
　　觀乾隆庚子科舉人甲辰科進士工部郞中洊擢江甯<lb/>
　　布政使　誥授資政大夫<lb/>
　　　希祖乾隆丙午科舉人庚戌科進士刑部主事擢員<lb/>
　　　外郞　誥授奉直大夫<lb/>
　　　希曾乾隆已酉　恩科第一名舉人癸丑　恩科第<lb/>
　　三名進士及第翰林院編修洊擢工部右侍郞　誥<lb/>
　　授資政大夫<lb/>
　　希孟乾隆辛酉科拔貢生卽用知縣候選同知<lb/>
<pb n="KR4f0063_SBCK_004-18b"/>
　　　希賢候選主簿<lb/>
　　　希濂國子監生<lb/>
　　　希宋縣學生<lb/>
　　　希軾<lb/>
　　　希轍國子監生<lb/>
　　　希範縣學生<lb/>
　　　希岱國子監生<lb/>
　　　希哲嘉慶甲子科舉人<lb/>
　　　希顏縣學生<lb/>
　　　希榕<lb/>
<pb n="KR4f0063_SBCK_004-19a"/>
　　　紀儒<lb/>
　　　綖儒<lb/>
　　　紱儒<lb/>
陳州中憲房<lb/>
守詒兵部郞中厯官河南陳州府知府　誥授中憲大夫<lb/>
　子三人長煦次繼光次用光煦子二人長蘭祥次蘭森<lb/>
　繼光子一人蘭畦用光子二人長蘭瑞次佛喜<lb/>
　煦　欽賜丙午科舉人候選光祿寺署正<lb/>
　繼光甘肅甯州知州　誥授奉政大夫<lb/>
　用光乾隆庚申　恩科舉人辛酉　恩科進士翰林院<lb/>
<pb n="KR4f0063_SBCK_004-19b"/>
　編修<lb/>
　　蘭祥嘉慶癸酉科拔貢生<lb/>
　　蘭森縣學生<lb/>
　　蘭畦國子監生<lb/>
　　蘭瑞國子監生<lb/>
　　佛喜<lb/>
內閣中憲房<lb/>
守中乾隆乙酉科拔貢生庚寅　恩科舉人候選內閣中<lb/>
書　貤封中憲大夫<lb/>
　子十二人長應泰次銑次旭次燿次湻次彪次沅次炳<lb/>
<pb n="KR4f0063_SBCK_004-20a"/>
　次炕次魁次汾燿子三人長星緯次廷賜次八官湻子<lb/>
　三人長四官次六官次七官彪子二人長慶官次九官<lb/>
　應泰歲貢生候選訓導<lb/>
　銑國子監生<lb/>
　燿附貢生<lb/>
　湻廩貢生<lb/>
　彪國子監生<lb/>
　沅嘉慶戊午科舉人<lb/>
　炳廩貢生候選訓導<lb/>
　沆<lb/>
<pb n="KR4f0063_SBCK_004-20b"/>
　　魁國子監生<lb/>
　　紀國子監生<lb/>
　　汾國子監生<lb/>
　　　星緯府學生<lb/>
　　　廷錫縣學生<lb/>
　　　八官<lb/>
　　　四官<lb/>
　　　六官<lb/>
　　　七官<lb/>
　　　慶官<lb/>
<pb n="KR4f0063_SBCK_004-21a"/>
　　九官<lb/>
通議房<lb/>
守訓刑部郞中厯官江蘇按察使　誥授中憲大夫　晉<lb/>
　授通議大夫子三人長文冕次雲冕次玉冕<lb/>
　　文冕候選布政使經厯　誥封奉政大夫<lb/>
　　雲冕候選縣丞<lb/>
　　玉冕候選縣丞<lb/>
奉直房<lb/>
守譽乾隆辛卯舉人候選內閣中書　誥封奉直大夫<lb/>
　子一人吉冠吉冠子二人進福增福<lb/>
<pb n="KR4f0063_SBCK_004-21b"/>
　吉冠乾隆己酉　恩科舉人候選都察院都事　誥授<lb/>
　奉直大夫<lb/>
　　進福<lb/>
　　增福<lb/>
　右據楊太夫人行述開載皆乾隆五十五年前所增子<lb/>
　姓也今奉直房共子六人孫三人曾孫八人矣宜并五<lb/>
　房嘉慶二十年前所增子姓統開載列於碑陰<lb/>
<pb n="KR4f0063_SBCK_004-22a"/>
<pb n="KR4f0063_SBCK_004-23a"/>
刑部尙書金公墓誌銘<lb/>
嘉慶十有七年十一月辛亥刑部尙書金公卒於位明年<lb/>
正月乙亥公之訃至南昌五月壬午公之孤勇以狀來請<lb/>
銘先見公爲郞中時敬之弟敷試禮部以薦與弟子籍公<lb/>
巡撫江西敬爲縣瑞金以計吏出公門是以敬於公之事<lb/>
最習於公之心推測之最詳謹惟蘇子瞻氏受知於張安<lb/>
道爲之銘韓退之氏在袁州爲屬於王鴻中亦碑其墓於<lb/>
是不敢辭公諱光悌字汝恭姓金氏世爲英山縣人十世<lb/>
祖國寶明太常卿曾祖天爵祖紹偉父序珽進士候選知<lb/>
縣三世皆<lb/>
<pb n="KR4f0063_SBCK_004-23b"/>
贈如公官妣聞氏<lb/>
贈一品夫人公年十六補縣學生二十二鄕試中式旋官<lb/>
內閣中書三十四會試中式<lb/>
殿試<lb/>
賜進士出身厯宗人府主事刑部浙江司員外郞四川司<lb/>
郞中以事降官復起爲浙江廣東司員外郞升陜西司郞<lb/>
中奉滿奉<lb/>
旨以京堂官用有吏人坐贓敗妄引公<lb/>
皇上命待質事白益向用升光祿寺少卿內閣侍讀學士<lb/>
外轉山東按察使升布政使卽升刑部侍郞巡撫江西升<lb/>
<pb n="KR4f0063_SBCK_004-24a"/>
刑部尙書卒年六十有六<lb/>
本朝刑部尙書用人最愼部中司官明愼者方總辦秋審<lb/>
其尙書多取厯總辦並踐中外習故事者擢之公性精敏<lb/>
自爲總辦時一部之事必關公及爲尙書益自力無所阿<lb/>
徇而天下讞獄者承<lb/>
列祖覆育之後以寛厚爲福多稍稍減罪狀上之公以爲<lb/>
不可懸千里推鞫苟引律當毋更議其直下刑部及法司<lb/>
會議者公必持律不得減於是部中多以公爲嚴於用法<lb/>
焉然歲斷獄大小以千百計自同官至羣執事無有能執<lb/>
公所具改從輕比者嗚呼可以觀公矣舊例監守自盜限<lb/>
<pb n="KR4f0063_SBCK_004-24b"/>
內完贓者減等乾隆二十六年改重不減等公主稿奏復<lb/>
舊例後阿克蘇錢局章京盜官錢計贓五百兩以上主者<lb/>
引平人竊盜律當章京絞情實公曰盜官錢當擬斬監追<lb/>
不决絞情實則决矣不得引竊盜律奏平之<lb/>
皇上覽奏曰官盜罪較私盜反薄耶公免冠謝曰與其有<lb/>
聚斂之臣甯有盜臣律意如是也嗚呼此可以觀公矣公<lb/>
爲按察布政巡撫皆如是刑部核名實別功過釐市井飭<lb/>
軍伍多以一人智斷行之葢公仕宦數十年計必達乎至<lb/>
微力必摧乎至巨持成格以繩崎嶇數變之情援古義以<lb/>
削浮沉苟安之習自謂卑獨此心可奉<lb/>
<pb n="KR4f0063_SBCK_004-25a"/>
聖主故嶄然有以自見如此公性好士聞之如恐不見旣<lb/>
見如恐不得當嘗一爲江西副考官廣東正考官兩爲會<lb/>
試同考官得士爲盛多才望大僚而公言門下士必首及<lb/>
故編修張惠言天下之士皆以爲然公疾惡甚不能忍少<lb/>
時遊江南總督幕府有華士負重名公語總督絶之曰名<lb/>
教外人不可使汙階前地也在江西有兵官素瀾浪而無<lb/>
跡可劾求見公公切齒投其謁於地後公旋去官終不見<lb/>
嗚呼此可以觀公矣公娶懷甯丁夫人子三長宗邵內閣<lb/>
中書協辦侍讀次嘉國子監生宗邵嘉皆先公卒次勇舉<lb/>
人女一適山陰李氏孫三震謙泰皆宗邵出公師文成公<lb/>
<pb n="KR4f0063_SBCK_004-25b"/>
阿桂文成奇賞公公常語敬曰欲知文成之爲人乎敬起<lb/>
立拱而俟公乆之曰心地厚復久之曰魄力大十八年九<lb/>
月乙亥勇葬公於祖塋銘曰<lb/>
湛盧之鍔孰咎其銛鞾　之　孰尤其堅如吳育剛如姚<lb/>
崇警淬沼飛雲俯鞍躡景觥觥我公文成之士宿將沈機<lb/>
重臣引體我公得之大水破沙力刷其阻氣吞其涯<lb/>
殊恩特簡拔之庶僚方晉列卿隨卑麾旄聽天下成執憲<lb/>
最久束吏循文治奸斂手好無爾我惡不比人天性所行<lb/>
理無逡巡好者晨星各守一隅光不相及纍纍可吁惡者<lb/>
震霆耳之皆應山通谷合走吿相証幸遇<lb/>
<pb n="KR4f0063_SBCK_004-26a"/>
至仁保全終始生安其位死歸其里兹原之山其石峩峩<lb/>
側行危立有高可歌兹原之水其流泯泯湍旋瀨折有澄<lb/>
可詠兹原之窆鑿之深深我公於宅前道後林兹原之銘<lb/>
故吏所勒日月可移是非不沒<lb/>
<pb n="KR4f0063_SBCK_004-26b"/>
<pb n="KR4f0063_SBCK_004-26b"/>
漢中府知府護漢興道鄧公墓志銘<lb/>
嘉慶十有三年十一月庚辰前漢中府知府鄧公卒於福<lb/>
建羅源縣之署舍時子傳安知羅源公就傳安養也年八<lb/>
十有六十四年八月乙卯公之喪至本貫浮梁十九年十<lb/>
月丙寅傳安卜地葬公於浮梁靑峯之原公之配陳恭人<lb/>
合葬焉先是公以耆德奉<lb/>
命重赴甲子科鹿鳴宴來南昌敬介公之姻江訓導幼光<lb/>
謁公傳安又與敬同出戴文端公衢亨之門至是以銘請<lb/>
敬不敢辭敬觀班孟堅范蔚宗傳循吏皆推本儒術或列<lb/>
所治經舉其科可謂知爲政之要矣然所載多郡國二千<lb/>
<pb n="KR4f0063_SBCK_004-27a"/>
石縣令惟蔚宗傳王渙一人任峻附見傳中且以明發姦<lb/>
伏爲未充德禮之敎夫德禮苟不相應則姦伏之心侈矣<lb/>
何明發之功可紀哉縣令官卑其權不足攝下故爲縣令<lb/>
視二千石爲難而德禮之效則以能明發姦伏爲治縣符<lb/>
騐能如是未有不爲良二千石者也公諱夢琴字虞揮姓<lb/>
鄧氏曾祖國挺自南城遷浮梁祖文諫<lb/>
貤贈朝議大夫父以忠<lb/>
贈朝議大夫母石氏<lb/>
贈恭人繼母吳氏公年十八補縣學附生二十一爲廩膳<lb/>
生二十二鄕試中式三十會試中式以進士候選吏部授<lb/>
<pb n="KR4f0063_SBCK_004-27b"/>
四川綦江縣知縣縣人相沿呼大府胥吏爲老上司橫甚<lb/>
公察其尤者先予杖後申請治罪遂俱歛貴州遵義有巨<lb/>
盜亡命過縣公遣捕人跡至二千里外之萬縣獲之以能<lb/>
署江津江津民宋志聰者與楊在位爭博負在位毆之仆<lb/>
死置尸黃君相之門江津前政比君相殺人罪已庾死矣<lb/>
公鈎距得獄情讞之前政因推事官巧請於按察使掎其<lb/>
獄公力爭按察使遂怒此初獄也而前政在江津事多率<lb/>
爾民周景康盜樹爲樹主斫顱左旋以他事與周秉魯爭<lb/>
傷腹下乃死前政以比樹主公請復診之腹下傷重罪當<lb/>
比周秉魯而按察使挾前怒欲如前政比以傾公此繼獄<lb/>
<pb n="KR4f0063_SBCK_004-28a"/>
也當是時前政已因宋志聰獄去官公復持此獄甚急於<lb/>
是諸黨按察使有氣力者爲蜚語以爲公好排人人已墜<lb/>
坑陷尚下石按察使雖知公直而必洩前怒幸其言公勢<lb/>
危甚會公還綦江定遠民譚學海被殺不得主名縣攝民<lb/>
六人笞服之至府皆不承公奉府檄廉知諸偷鄧理瑤等<lb/>
實殺人一訊獄具此最後獄也公白府分功定遠定遠得<lb/>
免議諸大府益信公非排人者適按察使權布政使周景<lb/>
康獄乃如公讞焉丁吳太恭人艱服闋以<lb/>
贈朝議年老請養家居十二年後服闋選授陜西洵陽縣<lb/>
洵陽處萬山中流民賃山種稞自立下手書曰稞莂取木<lb/>
<pb n="KR4f0063_SBCK_004-28b"/>
石耳曰耳莂燒炭曰炭莂黠者不立期遂多訟公令種稞<lb/>
期五年耳炭期三年民安之山南州縣地日墾大府歲檄<lb/>
升科公言流民開荒食數年之利不可使失所他徙<lb/>
國家賦額已定徒飽吏胥耳終公去洵陽不報升科旋署<lb/>
岐山調寶雞寶雞臨棧道轄陳倉東河二驛冠蓋旁午驛<lb/>
馬多疲損前政以給里民需其値曰領馬有急復摟私馬<lb/>
應官曰里馬公令領馬皆交見馬驛遂充非大差不撥里<lb/>
馬逆囘田五作亂陷通渭公斷仙靈谷石道爲守計後馬<lb/>
文熹屯底店公料丁壯登陴賊未至而罷旋擢商州知州<lb/>
署西安府擢漢中府知府護漢興道因事鐫級大府以敎<lb/>
<pb n="KR4f0063_SBCK_004-29a"/>
匪方熾奏留公後病濕累上記乞休年七十五矣始公家<lb/>
居時知浮梁黃君泌治頗辦而性卞急請益於公公曰聽<lb/>
訟末也雖然有本焉古之人先治已之好惡矣至聽訟則<lb/>
察人之好惡爲好惡焉夫天下固有得其辭而失其意者<lb/>
豈有舍其辭而得其意者哉當官難於愼守官難於和緩<lb/>
求其難焉可也自公爲州爲府所屬皆喻以此意而公持<lb/>
大綱不苛察故皆治公年二十四陳恭人來歸孝謹守婦<lb/>
道年七十有二先公十一年卒子一傳安進士福建羅源<lb/>
縣知縣女一適國子監生吳篤照孫二世疇世畬皆縣學<lb/>
生公爲學自少時以小學近思錄洛學編爲宗後從座主<lb/>
<pb n="KR4f0063_SBCK_004-29b"/>
蔡文恭公新遊窺閩中道學源流終身守師說所著有楙<lb/>
亭文稿十六卷詩稿八卷銘曰<lb/>
養魚勿煩治民勿殘勿煩者淸其池勿殘者察其辭池濁<lb/>
而漚浮魚之仇也辭差而聽惑民之賊也登山不可趨學<lb/>
道不可愚如公者儒術之所與也<lb/>
<pb n="KR4f0063_SBCK_004-30a"/>
<pb n="KR4f0063_SBCK_004-31a"/>
國子監生錢君墓志銘<lb/>
君諱伯坰字魯思自號僕射山人曾祖安世南和縣知縣<lb/>
祖枝起歲貢生工部營繕司行走父勲著國子監生母莊<lb/>
氏繼母高氏君未成童卽孤露力學以至於有成敬幼聞<lb/>
君名後遊京師與張惠言皋文交始見君之書若詩書學<lb/>
顏平原李北海詩學杜陵兼學誠齋石湖有傳君捐館者<lb/>
張皋文曰魯思必不死何也魯思事繼母孝今中歲未有<lb/>
子天豈使之長往傷孝子心哉已而果不死敬再娶於高<lb/>
君之繼母爲敬妻之祖姑敬妻嘗言祖姑之來君扶輿行<lb/>
祖姑下輿則執葢隨之嚶嚶如孺子語嘗日坐臥抑搔之<lb/>
<pb n="KR4f0063_SBCK_004-31b"/>
必得喜語方止弟辛才感末疾君在吳中聞之一夕鬚髮<lb/>
盡白辛才卒大慟曰吾何以慰吾母乎後莊太孺人以九<lb/>
十五卒君年逾七十舉三子矣君性邁往多飮酒高步雄<lb/>
視知交遍天下不問賢不肖皆交之然有爲非禮者未嘗<lb/>
與君從叔父文敏公維城享大名呼吸可致人靑雲君自<lb/>
少依之歉然自退終於國子監生嘉慶十七年六月十七<lb/>
日卒年七十五娶莊氏無出子三山簡小晉又男側室潘<lb/>
氏出銘曰<lb/>
醇行其陳仲弓乎何氣之不可壓也隱節其梁伯鸞乎何<lb/>
與世之狎也書人歟詩人歟何言之狹也<lb/>
<pb n="KR4f0063_SBCK_004-32a"/>
孫九成墓志銘<lb/>
君諱韶字九成自號蓮水居士先世浙江餘姚人曾祖父<lb/>
光官廬鳳兵備道始遷江蘇上元祖必榮官終廣信府知<lb/>
府父蒲上元縣學生妣徐氏君年十八補縣學生爲人和<lb/>
易喜交遊所交皆名公卿而能自矜重無詭隨之習爲詩<lb/>
以淸雅有藴蓄爲宗嘉慶十六年十月二十日卒於江西<lb/>
巡撫先福公署中年六十公自守黃州卽與君交至是殮<lb/>
君助使歸葬君娶楊氏子若霖江甯府學生君少時嘗及<lb/>
錢塘袁枚子才之門子才以巧麗宏誕之詞動天下貴遊<lb/>
及豪富少年樂其無檢靡然從之其時老師宿儒與爲往<lb/>
<pb n="KR4f0063_SBCK_004-32b"/>
復而才辨懸絕皆爲所摧敗不能出氣且數十年敬遊京<lb/>
師時子才巳年老頽退矣而天下士人名子才弟子大者<lb/>
規上第冒膴仕下者亦可奔走形勢爲囊橐酒食聲色之<lb/>
資及子才捐館舍遂反唇睽目深詆曲毁以立門戸聲氣<lb/>
盛衰至於如此亦可歎也子才乆寓白門君生長其地垂<lb/>
髫束紒卽以詩名不能不爲子才所鑒識君爲詩不學子<lb/>
才亦未得子才絲粟之力上階雲霄然君至江西髮已斑<lb/>
白常推子才爲本師不背其初敬與君無間然每見君君<lb/>
必先言子才之美以拄敬平日之論說嗚呼此可以見君<lb/>
之所守不以死生而易師門友席推之君父之事豈有異<lb/>
<pb n="KR4f0063_SBCK_004-33a"/>
耶敬前自江西歸常州與君別於章江之濱後返江西過<lb/>
上元聞疾甚恐有不幸至章江而君之喪已東下矣追惟<lb/>
往昔深用恤然如君者亦吾同好中不數數然者也會若<lb/>
霖以狀來將卜葬爰爲銘以詒若霖使納君之扃焉銘曰<lb/>
嗇其遇昌其詩子居友子才師淄澠之別誰能之<lb/>
<pb n="KR4f0063_SBCK_004-33b"/>
<pb n="KR4f0063_SBCK_004-33b"/>
莊經饒墓志銘<lb/>
莊經饒名雋甲陽湖人曾祖柱浙江按察司副使祖存與<lb/>
禮部侍郞父通敏左春坊中允母錢氏經饒以縣學生乾<lb/>
隆五十一年鄕試中式屢赴會試不第大挑一等試知縣<lb/>
不就改教諭選歙縣教諭在官六年辭歸歸三年卒年四<lb/>
十五嘉慶十三年十月乙亥也與同歲生張惠言皋文交<lb/>
皋文言黃叔度漢末第一流在郭有道之右若經饒者可<lb/>
以觀古人之槪矣娶汪氏子縯濟繽澍銘曰<lb/>
其視端然其立頎然其行圈然其色夷然骨月斃於下陰<lb/>
爲野土魂氣則無不之也萬物之爭百世之日積而成此<lb/>
<pb n="KR4f0063_SBCK_004-34a"/>
　經饒之所知也而又何所疵乎<lb/>
<pb n="KR4f0063_SBCK_004-34b"/>
林太孺人墓志銘<lb/>
林太孺人諱桂福建閩縣人祖及父母皆早世無兄弟幼<lb/>
依族姑之寡者屢徙居稍長求其系姑老耋不復省記遂<lb/>
亡之年十五爲前恭城縣知縣陸君廣霖側室三十年而<lb/>
恭城君卽世又三十年而太孺人卒年七十五嘉慶十有<lb/>
四年六月二十二日也敬與太孺人之子繼輅交繼輅次<lb/>
年譜請銘按譜恭城君以進士官福建廣西屢起仆太孺<lb/>
人所以事恭城君者甚敬恭城君劾官處患難甚勤長子<lb/>
女甚愛理婚嫁喪葬甚肅祭祀甚誠敎繼輅甚嚴皆有事<lb/>
實可紀繼輅泣曰繼輅無似無以顯揚太孺人吾子之力<lb/>
<pb n="KR4f0063_SBCK_004-35a"/>
足以及百世者也願備書之無遺敬謹對曰此太孺人之<lb/>
常德也書之譜足矣若大節則請爲太孺人大明之何也<lb/>
太孺人歸恭城君嫡正夫人莊宜人已没三年矣太孺人<lb/>
六十年中未嘗干嫡正之禮至屬纊時尙以勿歛正寢爲<lb/>
命此始終於禮者也古者人君不再娶夫人卒娣升於嫡<lb/>
其嫡死不更立者祭宗廟則攝焉夫先王之禮一而巳矣<lb/>
何以或升於嫡或不升於嫡哉蓋媵之末及事女君者得<lb/>
爲夫人如聘嫡未往而死媵繼往是也白虎通所謂立其<lb/>
娣尊大國也媵之及事女君者不得爲夫人如元妃死次<lb/>
妃稱繼室是也白虎通所謂明無二嫡防簒殺也太孺人<lb/>
<pb n="KR4f0063_SBCK_004-35b"/>
不及事女君矣殆可升於嫡者歟雖然太孺人非娣姪也<lb/>
敬葢又質之於禮焉古者大夫士皆媵娣姪大夫爲貴妾<lb/>
緦此娣姪也士妾有子則爲之緦此不必姪娣而視娣姪<lb/>
也太孺人有子且賢殆可升於嫡者歟自春秋時以妾爲<lb/>
夫人皆其君夫人之然其端必由妾之自僭始太孺人之<lb/>
志以爲强附於禮之變而求榮不若退守乎禮之常而去<lb/>
辱於以成恭城君之賢爲子若孫之令望此閨門之理所<lb/>
以正推之家國天下而皆順者也太孺人生子繼裴嗣恭<lb/>
城君之弟廣森次卽繼輅本省舉人女三長未嫁卒次適<lb/>
儲次適黃恭城君初娶高宜人生子三繼娶莊宜人生女<lb/>
<pb n="KR4f0063_SBCK_004-36a"/>
　三皆太孺人成立之銘曰<lb/>
　治於讓亂於僭中闈樞蠧不可㼭家如爛魚腹中陷以禮<lb/>
　已僭宜吉祥恭城之後今其昌<lb/>
<pb n="KR4f0063_SBCK_004-36b"/>
萬孺人祔葬墓志銘<lb/>
孺人姓萬氏先世於宋政和中由進賢遷南城之靑綏柳<lb/>
塘遂世爲南城人曾祖維淙祖國甯康熙五十一年武進<lb/>
士仕終福州左營遊擊父選廣西潯州府同知母崔氏孺<lb/>
人年十七歸同縣建昌府學生鄧君渶二十九鄧君卒孺<lb/>
人矢志撫諸孤成立嘉慶十六年九月丁丑卒年八十越<lb/>
明年八月乙丑祔葬於洛硝石羊角山鄧君之兆子三人<lb/>
樹槐國子監生樹齡縣學生樹梅國子監生女三皆適名<lb/>
族古者女史以成法書后夫人之行後世史家外戚傳列<lb/>
女傳其遺意也周秦以來婦人有彝鼎之銘有箴有歌頌<lb/>
<pb n="KR4f0063_SBCK_004-37a"/>
其卒也有葬記有題墓有石闕而志銘之用最廣宋人入<lb/>
家事頗有巧縱不應程式者唐人用漢碑法以美言泛頌<lb/>
之夫婦人教於父母無違於夫宜於家貞於一以順成於<lb/>
子孫言之從同同爾敬故次孺人家世生卒志之石而不<lb/>
爲溢辭焉樹齡之子熾昌從敬遊有才行因并以吿之銘<lb/>
曰<lb/>
是維五十一年守節萬孺人從夫之穴四正四維應之子<lb/>
孫其有興焉者乎<lb/>
<pb n="KR4f0063_SBCK_004-37b"/>
卜孺人墓志銘<lb/>
孺人姓卜氏世爲武進人曾祖一夔祖起鳳父夢齡母賀<lb/>
氏孺人年十九歸同縣鄭旦興敬舅氏淸如先生之子也<lb/>
旦興負異才有大志舉於順天再會試不第單車出都欲<lb/>
遊天下阨塞訪奇士遂不知所之時孺人之子國子監生<lb/>
良弼甫六歲舅淸如先生及姑朱孺人已老而家甚貧淸<lb/>
如先生爲儒一錢不義不取其治家儉而急如吳康齋婁<lb/>
一齋之爲人孺人恆與婢僕之下者同甘苦有加甚焉方<lb/>
暑煬於竈婢僕反得淸甚寒扣冰滌器色怡然未嘗使婢<lb/>
僕以爲舅姑之人也其順於舅姑由於中之誠孺人亦不<lb/>
<pb n="KR4f0063_SBCK_004-38a"/>
自知爲順也自旦興去家垂三十年未嘗敢言其夫於舅<lb/>
姑之前有吿以蹤跡所在者色喜而中夜常與良弼飮泣<lb/>
積久內傷晨起方舂目眩黑抱杵仆地遂失明尙時時舂<lb/>
不止也與敬母太孺人相得太孺人嘗慰之孺人曰命也<lb/>
能與命爭乎且性亦安之無苦也年六十卒嘉慶十五年<lb/>
八月丁酉也淸如先生前已捐館舍惟朱孺人在堂哭之<lb/>
慟復念旦興亦失明是年十一月壬戌良弼葬孺人於河<lb/>
北之祖塋銘曰<lb/>
夫之生不可知夫之死不可知舅殁姑病不可死而竟死<lb/>
吾之子孰恃之<lb/>
<pb n="KR4f0063_SBCK_004-38b"/>
黃太孺人墓表<lb/>
番禺之有學行者推張維屏子樹一日子樹奉行狀頓首<lb/>
於當<graphic n="KR0925" url="https://raw.githubusercontent.com/kanripo/KR-Gaiji/master/images/KR0925.png" mimeType="image/png"/>曰此家君所次先祖妣黃太孺人行狀也家君主<lb/>
講新會道遠不得遽至命維屏爲謁以乞銘更月家君歸<lb/>
治祭事當謹持謁謝敬以子樹賢不敢辭按狀太孺人姓<lb/>
黃氏錢塘人曾祖曙府學生祖鍾官廣州守備始籍番禺<lb/>
父騏國子監生母陳氏太孺人生六年而孤二十四年歸<lb/>
張君元山陰人也張君始娶於王亦山陰人無子早卒張<lb/>
君侍父載呂府君廷望客番禺後亦籍番禺太孺人歸三<lb/>
年而張君卒於潮州卒十日而訃至是時子炳文生十日<lb/>
<pb n="KR4f0063_SBCK_004-39a"/>
矣太孺人號踊絕而蘇迨張君之喪至復號踊絕而蘇始<lb/>
終以載呂府君之命撫孤故不死後八年載呂府君卒期<lb/>
功之戚無可倚遂攜子居母家共室而自爲爨母及兄軫<lb/>
之以爲言則涕泣曰吾母子依吾母吾兄惟母兄保䕶之<lb/>
然苟不自食此髫齡者長無立志矣且張氏之祖宗子孫<lb/>
何以爲門戸乎如是者十二年始異居嗚呼可謂知大體<lb/>
矣太孺人卒於嘉慶十有六年三月二十五日年八十有<lb/>
五奉<lb/>
聖旨旌表節孝建坊於門子一炳文嘉慶六年舉人孫二<lb/>
長卽維屏嘉慶九年舉人次維翰國子監生敬又按狀太<lb/>
<pb n="KR4f0063_SBCK_004-39b"/>
孺人卒之年十有一月葬於番禺柯木朗之原訖今四年<lb/>
矣禮不可埋銘世有刻銘於祠堂者非古也婦人無外事<lb/>
又無表墓之法然古列女之賢者天下皆繪畫之鐫於廟<lb/>
垣刻於墓闕凡以風示後世而已碑碣之禮取可風示後<lb/>
世者表之今太孺人不使其子食於外氏以長以成使張<lb/>
氏至今有卓然之氣此可爲不幸依外氏之式矣能自太<lb/>
孺人之意推之凡行於鄕黨交於公卿立於<lb/>
朝廷其不可苟然而食者皆自此始故特表之以吿後世<lb/>
之有志者嘉慶二十年十月壬子朔陽湖惲敬謹表<lb/>
<pb n="KR4f0063_SBCK_004-40a"/>
<pb n="KR4f0063_SBCK_004-41a"/>
南儀所監掣同知署揚州府知府䕶兩淮鹽運使李公墓<lb/>
闕銘<lb/>
高宗純皇帝御極之初年大臣以淸直重者在山右曰孫<lb/>
文定公嘉淦其在<lb/>
聖祖朝曰于淸端公成龍文定起家侍從天下知其淸而<lb/>
誦言其直淸端以外吏顯天下知其直而誦言其淸皆<lb/>
朝廷偉人也文定同年生而爲婚姻者曰南儀所監掣同<lb/>
知李公暲李公之孫曰今廣東按察使鑾宣按察亦以淸<lb/>
直聞於時懼同知之事勿永述於後之人且没勿章具狀<lb/>
請敬銘之墓闕敬不敢辭按狀公諱暲字闇成姓李氏明<lb/>
<pb n="KR4f0063_SBCK_004-41b"/>
洪武中始祖茂欽自南直隷鳳陽遷山西靜樂縣遂世爲<lb/>
靜樂人曾祖耀然祖室明光祿寺署丞父之檀高郵州知<lb/>
州崇祀名宦鄕賢母劉恭人生母楊恭人公幼有至性長<lb/>
益以孝友自力年二十六鄕試中式三十七以例授汀州<lb/>
府同知旋以采買洋銅輕重不如格吏議革職<lb/>
世宗知公淸參本上卽日<lb/>
特旨授太平府知府榷蕪湖關調池州改調淮安府河決<lb/>
復革職<lb/>
高宗亦知公淸發江南以同知用補揚州水利同知調南<lb/>
儀所監掣同知署揚州府知府旋護兩淮鹽運使乞長假<lb/>
<pb n="KR4f0063_SBCK_004-42a"/>
歸二年卒年六十有九公爲監掣及榷蕪湖關人皆視爲<lb/>
脂膏之地公歲嬴悉歸之官前後且數十萬無入巳者湖<lb/>
北解京木出蕪湖夾私木公如令式稅之其人飾辭愬於<lb/>
湖北巡撫遂劾公奉<lb/>
旨置對欲以侵課罪公使健吏求之無所得後數年公復<lb/>
榷蕪湖關大府令求前事侵課狀公力白之其廉而不刻<lb/>
皆如此守太平時所屬於歲終持金來謁出之槖其封皆<lb/>
布政司印也曰此縣中養亷非取之民者願酬知我公笑<lb/>
曰<lb/>
朝廷以此養公亷今餽我是養吾之貪也飮之酒而歸之<lb/>
<pb n="KR4f0063_SBCK_004-42b"/>
太平治當塗官中謂之首縣嘗朝夕見後其令調含山爲<lb/>
舍山民所愬公奉臺檄治其事令以舊屬遺家奴爲公女<lb/>
治奩公曰汝主貨我巧矣吾發之則含山事雖虛亦實吾<lb/>
不爲也速持去無汙我嗚呼人之能保其節豈易言哉自<lb/>
有史傳以來凡以賄始終者餽者必飾其辭爲可餽之說<lb/>
受者亦必飾其辭爲可受之計是故位可以日增罪可以<lb/>
日脫使權可以日巧取貨可以日工若號於人曰吾行賄<lb/>
曰吾受賄此行道之人所不爲也如公者可以爲居官之<lb/>
法矣敬聞淸端暮年餽人葠少許者必受公有故人子餽<lb/>
之公辭焉蓋淸端<lb/>
<pb n="KR4f0063_SBCK_004-43a"/>
天子大臣宜通下情且數十年取大信於天下無敢干以<lb/>
私者公則自守峻絕不可弛卽謂之善學淸端可也公娶<lb/>
閻恭人繼娶孟恭人子三長翼偗次念祖皆陳孺人出冀<lb/>
偗副貢生嗣公之兄長楊君恂念祖候選州同知娶于孫<lb/>
爲文定公女次學夫沈太恭人出候選司務司務亦娶于<lb/>
孫爲文定公之弟國子監丞揚淦之女是生按察故按察<lb/>
嘗私淑文定焉銘曰<lb/>
府於縣如家人近則習習則親涅不緇磨不磷宜民人昌<lb/>
子孫<lb/>
<pb n="KR4f0063_SBCK_004-43b"/>
<pb n="KR4f0063_SBCK_004-43b"/>
浙江提督李公墓闕銘<lb/>
嘉慶十有二年十二月壬辰浙江提督李公剿洋匪蔡牽<lb/>
於廣東潮州之黑水洋卒於行間<lb/>
皇上軫悼封三等壯烈伯謚忠毅予祭葬十四年公舊部<lb/>
王得祿邱良功殲蔡牽於浙江温州之黑水洋洋匪平二<lb/>
十年前揚州府知府甯化伊君秉綬以公之事請敬銘之<lb/>
墓闕公諱長庚字西巖福建同安人也曾祖思拔祖崇德<lb/>
父希岸皆<lb/>
贈建威將軍母王氏<lb/>
贈一品夫人公乾隆三十六年武進士由藍翎侍衛補衢<lb/>
<pb n="KR4f0063_SBCK_004-44a"/>
州都司升提標前營遊擊太平參將樂淸副將因剿林爽<lb/>
文入福建䕶海壇總兵緣事革職公罄家財募精勇捕洋<lb/>
匪獲戕參將張殿魁之林明灼陳禮禮以遊擊起用署銅<lb/>
山參將丁父憂去官服滿補海壇左營遊擊時浙江福建<lb/>
洋匪北接山東西通廣東西三面數千里皆盜出沒其內<lb/>
地曰洋匪蔡牽最大朱濆次之外地曰夷匪多中國人挾<lb/>
安南人爲之鳳尾最大一艇載數百人洋匪曰匪艇夷匪<lb/>
曰夷艇夷艇至輒數十艇蔡牽百數十艇朱濆亦數十艇<lb/>
其大較也五十九年夷艇始入福建之三澎公敗之嘉慶<lb/>
二年升澎湖副將浙江定海總兵三年擊洋匪於衢港及<lb/>
<pb n="KR4f0063_SBCK_004-44b"/>
普陀敗之四年鳳尾引夷艇入温州洋敗之<lb/>
賜花翎五年浙江巡撫阮公元以公可任奏請總統浙江<lb/>
福建水師得<lb/>
俞旨公申號令嚴標識束部伍信賞罰自偏裨至隊長柁<lb/>
工水手耳目皆一於是水師皆可用能立功鳳尾引夷艇<lb/>
入台州松門遇颶風覆溺幾盡登岸者悉就俘獲安南僞<lb/>
侯倫貴利磔之自後夷艇不敢至鳳尾不知所終是年升<lb/>
福建水師提督調浙江提督先是匪艇皆高大我軍仰攻<lb/>
殊失勢而匪艇用晉石及蠭脂浴帆禦火箭帆下渴烏車<lb/>
發水及數丈滅餘火其舷以餳傅之不能傷故不易敗公<lb/>
<pb n="KR4f0063_SBCK_004-45a"/>
與阮公議造大艇凌匪艇上至是成名曰霆船連敗蔡牽<lb/>
於岐頭東霍獲匪目張如茂徐業兵威大振其明年以霆<lb/>
船大敗蔡牽於定海牽南走福建乞降是時牽已窮蹙糧<lb/>
盡艇亦朽壞公窮追不日可捦而總督以令箭止公兵牽<lb/>
得以其間修艇揚帆去是役也功垂成而中廢天下皆惜<lb/>
焉蔡牽畏霆船厚賂福建商人造大艇高於霆船出洋以<lb/>
被刼歸報牽得之大喜渡橫洋刼臺灣米數千石分餉朱<lb/>
濆遂與濆合九年戕温州總兵胡振聲公追之及於馬跡<lb/>
敗之至盡山復敗之牽以大艇得遁去委敗於朱濆濆怒<lb/>
於是復分公與阮公議禁商人造大艇牽計不行是年敗<lb/>
<pb n="KR4f0063_SBCK_004-45b"/>
朱濆於全厦調福建提督十年敗蔡牽於龍灣復調浙江<lb/>
提督十一年蔡牽合大隊攻臺灣別部屯仔尾州沈舟鹿<lb/>
耳門阻官兵公至不得入諜知南汕北汕大港門可通小<lb/>
舟遣金門總兵許松年澎湖副將王得祿乘澎船攻仔尾<lb/>
州敗之其明年復敗之二月已卯朔松年夜率銳師跐海<lb/>
水登仔尾州焚其寮牽反救公遣師出南汕自後焚其舟<lb/>
松年出仔尾州㚒擊大敗之庚辰復㚒擊大敗之牽棄仔<lb/>
尾州屯北汕以鹿耳門沈舟自塞走路也甲申潮驟漲沈<lb/>
舟漂起牽奪鹿耳門遁去奉<lb/>
旨革翎頂是役也許松年爲軍鋒前後奪舟大小數十焚<lb/>
<pb n="KR4f0063_SBCK_004-46a"/>
寮及舟無算殺賊數萬人尸橫數十里臺灣獲全公所將<lb/>
止三千人耳是年蔡牽復合朱濆走福甯追敗之<lb/>
皇上知公臺灣功復翎頂十二年敗蔡牽於廣東之大星<lb/>
嶼復敗之於福建之浮鷹十二月率福建提督張見升追<lb/>
牽是時朱濆已爲許松年所擊敗死其弟渥降牽亦屢敗<lb/>
羣黨散没止三舟矣初公以謀勇耐辛苦受<lb/>
皇上深知屢立功軍事悉主阮公福建忌之故主招撫後<lb/>
被紿益恚怒而阮公又以事去浙福建益撓阻公公以<lb/>
聞<lb/>
皇上逮治總督代以阿林保公阿林保公初至福建劾公<lb/>
<pb n="KR4f0063_SBCK_004-46b"/>
逗撓<lb/>
皇上以問浙江巡撫淸安泰公公得直於是<lb/>
皇上眷公益厚<lb/>
敕福建不得撓阻責公專捦蔡牽與世職葢公天性忠勇<lb/>
皇上拔之廢棄之中推心委任不使節制大臣得掣其肘<lb/>
至是而公不得不死矣蔡牽雖止三舟皆百戰之餘合死<lb/>
力拒公於黑水洋公自將親軍當蔡牽大艇公前後臨陣<lb/>
多親搏戰至是自攂鼓合戰良久冒煙火麾火船挂蔡牽<lb/>
大艇將焚之忽礟彈掠過傷公喉血湧出不可止遂仆而<lb/>
張見升見中軍舟亂引師退牽得走安南葢見升官福建<lb/>
<pb n="KR4f0063_SBCK_004-47a"/>
毎戰必自全其師不敢縱也然公雖授命後卒遵公部勒<lb/>
滅蔡牽故言水師良將皆推公第一旣明日潮州知府至<lb/>
舟歛公得載槥葢公之誓死非一日矣公無子嗣子廷鈺<lb/>
襲爵葬公於同安之祖塋銘曰<lb/>
妖鯨叩天飛駁雲長鼉大黿紛輪囷刳匈剔腹搜其羣手<lb/>
提雙桴桴不歇天狗奔空襲明月誰甕貯之烈士血煌煌<lb/>
前績銘旗常五等之<lb/>
錫邦家光子孫保之噫勿忘<lb/>
<pb n="KR4f0063_SBCK_004-47b"/>
朝議大夫董君華表銘<lb/>
君諱大鯤字北溟姓董氏系出唐吏部侍郞甲子孫世居<lb/>
銀城自銀城遷婺源者曰成祖至明而族始大曾祖世源<lb/>
登仕郞祖起予拔貢生考授州同知父正台歲貢生<lb/>
誥贈朝議大夫母祝氏<lb/>
誥贈恭人君兄弟八人次居第三兄弟之子孫皆盛而君<lb/>
之子孫取科第厯中外者數十人居東門是爲東門董氏<lb/>
敬與君之孫潮靑同舉於鄕後與鍊金交因過婺源去君<lb/>
之卒四十七年矣鍊金以狀請書君之行於華表敬作而<lb/>
曰太史公爲萬石君傳記一二小事耳其諸子乃記建之<lb/>
<pb n="KR4f0063_SBCK_004-48a"/>
誤書慶之數馬訖今盎然諄然之意尙見於數千年之後<lb/>
蓋孝謹之行累書之皆無奇者也要在得其意而止後人<lb/>
反油然而動焉若後世史家別爲孝義傳事事實之則無<lb/>
所餘矣敬觀董氏羣從皆恂恂如不勝衣於父執進退唯<lb/>
諾必以禮猶可想見朝議之家法而門巷之外朝夕有言<lb/>
朝議之德者董氏之盛不其宜乎且敬行天下故家未有<lb/>
不以浮薄敗而以質行興者則請條朝議爲人之大綱而<lb/>
詳書子孫名爵於左方以實朝議之所以能裕其後亦古<lb/>
者表墓勸善之遺意也按狀君少補縣學生自祖父爲素<lb/>
封家君擇人任時而貲益息凡長者之事皆力爲之以行<lb/>
<pb n="KR4f0063_SBCK_004-48b"/>
其德有天幸終不至損其貲貲且至逾萬而德益行事親<lb/>
定省之節中衣厠牏之役數十年如一日兄弟至老相愛<lb/>
如幼稚時娣似皆能喻其意撫幼弟及孤兄弟子尤有恩<lb/>
遇性喜下士同縣汪君紱江君永爲儒有盛名皆折節交<lb/>
之所著有十三經音畫辨譌二卷春秋四傳合編三十卷<lb/>
喪服圖攷一卷二十一史編年十卷卒年七十八乾隆三<lb/>
十五年也<lb/>
例授朝議大夫候選知府配戴氏<lb/>
封恭人子三兆熊縣學生候選衛千總兆鳳附貢生兆謙<lb/>
例貢生銘曰<lb/>
<pb n="KR4f0063_SBCK_004-49a"/>
雙桓之間朝議之阡也知其德者過而下之其孝謹可賢<lb/>
也<lb/>
　兆熊房孫四人邦超候選布政司理問鍊金舉人授太<lb/>
　常寺博士邦和國子監生朝偉附貢生曾孫十六人桂<lb/>
　秋候選從九品桂山舉人揀選知縣桂中桂先皆縣學<lb/>
　生桂丹國子監生桂洲優貢生候補訓導桂標國子監<lb/>
　生桂莊附貢生桂時桂文桂堂桂海皆國子監生元孫<lb/>
　二十三人來孫五人<lb/>
　兆鳳房孫五人國英縣增生邦直國子監主潮靑舉人<lb/>
揀選知縣朝紱廩貢生銅陵縣敎諭朝勲縣增生曾孫<lb/>
<pb n="KR4f0063_SBCK_004-49b"/>
　十四人桂森舉人揀選知縣桂林拔貢生鑲黃旗敎習<lb/>
　分發山西知縣桂臺縣增生桂敷翰林院編修桂新翰<lb/>
　林院庶吉士桂科縣廩生桂開候選從九品桂春桂榮<lb/>
　皆縣學生元孫二十二人惠笙產彬皆縣學生來孫七<lb/>
　人<lb/>
　兆謙房孫二人之屏例貢生朝端縣學生曾孫十一人<lb/>
　桂攀桂煌皆縣學生元孫六人<lb/>
<pb n="KR4f0063_SBCK_004-50a"/>
<pb n="KR4f0063_SBCK_004-51a"/>
翰林院庶吉士金君華表銘<lb/>
君諱式玉字朗甫姓金氏世爲歙人曾祖茂宣候選州同<lb/>
知祖長溥吏部主事以君從兄應琦官巡撫<lb/>
贈榮祿大夫父杲國子監生以君官庶吉士<lb/>
封文林郞以君之仲兄應城官禮部主事<lb/>
封朝議大夫前母黃氏母鄭氏皆<lb/>
贈恭人君以國子監生應嘉慶五年順天鄕試中式考取<lb/>
景山宮官學敎習明年會試中式<lb/>
殿試<lb/>
賜進士出身改庶吉士是年六月三日卒年二十有八配<lb/>
<pb n="KR4f0063_SBCK_004-51b"/>
黃氏子二長讓恩縣學生次書恩金氏自同知公徒步萬<lb/>
里輦親骨於甘肅之蘭州遂以孝聞於時吏部公與其兄<lb/>
奉直公長洪孝而甚友用閎濟其宗葢有至性而兼能取<lb/>
富貴者也君之伯父養泉先生雲槐以侍從起家檠齋先<lb/>
生榜繼冠多士推文附質引義合禮而君之尊甫朝議公<lb/>
墍茨丹艧贊佑華盛葢不忘其祖而能庇其子孫者也自<lb/>
君之羣從外陟方面內奉省闥玉珂金車照耀門第而君<lb/>
獨單衣陋食誾誾粥粥從事於竈觚蠧簡之間乃未遂其<lb/>
志而君竟死矣君美風儀善談詠其學悉宗本師張惠言<lb/>
臯文君之子書恩爲敬弟敷之子壻敬久交於臯文及君<lb/>
<pb n="KR4f0063_SBCK_004-52a"/>
於養泉檠齋兩先生皆有淵源之誼今過君之里而君之<lb/>
卒十五年矣朝議公尙康甯君之伯兄應瑔叔兄應珪已<lb/>
前卒仲兄官京師弟日瑩日璡應玕黽勉侍養敬心爲恤<lb/>
然爰作銘於華表銘曰<lb/>
朗甫其有知乎朗甫其有知乎銘君者陽湖惲子居也是<lb/>
亦君魂魄之所期而凡親君者之所悲也<lb/>
　　　　　　　　　　　　無錫宣頴達麗中<lb/>
　　　　　　　　　　　　吳縣徐敦仁愛杉<lb/>
<pb n="KR4f0063_SBCK_004-52b"/>
<pb n="KR4f0063_SBCK_004-52b"/>
</p>
<p>
</p>
  </div>
        </body>
</text>\m</TEI>