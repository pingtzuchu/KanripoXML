<TEI xmlns="http://www.tei-c.org/ns/1.0">
              <teiHeader>
                  <fileDesc>
                     <titleStmt>
                        <title>Title</title>
                     </titleStmt>
                     <publicationStmt>
                        <p>Information about publication or distribution</p>
                     </publicationStmt>
                     <sourceDesc>
                        <p>Information about the source</p>
                     </sourceDesc>
                  </fileDesc>
              </teiHeader>
              <text>
                  <body>
            
<div> <lb/>
    <p>
<pb n="KR4f0006_SBCK_001-1a"/>
亭林詩集卷之一<lb/>
　　大行哀詩<hi>巳下閼逢涒灘</hi>
神器無中墜英明乃嗣興紫蜺迎劒㓕丹日御輪升<lb/>
景命殷王及靈符代邸膺天威寅降鑒祖武肅丕承<lb/>
采堊昭王儉盤杅象帝兢澤能囘夏暍心似渉春冰<lb/>
世值頽風運人多比德朋求官逢碩鼠馭將失饑鷹<lb/>
細柳年年急萑苻歲歳增關門亡鐡牡路寢泄金縢<lb/>
霧起昭陽鏡風摇甲觀燈已占伊水竭真遘𣏌天崩<lb/>
道否窮仁聖時危恨股肱哀同望帝化神想白雲乘<lb/>
祕◍歸新野羣心望有◍小臣王室淚無路哭橋陵<lb/>
<hi>太元經紫蜺矞雲朋圍日墨子堯舜禹湯文武之事書於竹帛鏤之金石/琢之盤盂後漢書崔駰傳作杅漢書五行志木沴金成帝元延元年正月</hi>
<pb n="KR4f0006_SBCK_001-1b"/>
<hi>長安章城門門牡自亾函谷關次門牡亦自亾師古曰牡所以下閉者也以鐵爲之庾信哀江南賊序袁安之每念王室自然流涕</hi>
　　感事<lb/>
日角膺符早天枝主鬯臨安危宗社計擁立大臣心<lb/>
舊國仍三亳多方有二斟漢災當百六人未息謳吟<lb/>
縞素稱先帝春秋大復讐吿天傳玉册哭廟見諸侯<lb/>
詔令屯雷動恩波解澤流須知◍軍出一◍定◍州<lb/>
上宰承王命專征指大江出關收漢卒分陜寄周邦<lb/>
日氣生元甲雲祥下赤幢登壇推大將國士定無雙<lb/>
尚録文侯命㴱虞雒邑東千秋懸國恥一旦表軍功<lb/>
蹋鞠追名將乗軒比上公君王多倚託先與賦彤弓<lb/>
<hi>蘇子瞻書傳曰子讀文侯之命篇知東周之不復興也宗國傾覆禍敗極矣平王宜若衞文公越勾踐然今其書乃旋旋焉與平康之世無異春秋傳曰</hi>
<pb n="KR4f0006_SBCK_001-2a"/>
<hi>厲王之禍諸侯釋位以間王政宣王有志而後效官讀文侯之命知平王之無志也史記票騎傳其在塞外卒乏糧或不能自振而票騎尚穿域蹋鞠</hi>
<hi>春秋慱衞甯武子來聘公與之宴爲賦湛露及彤弓不辭又不答賦</hi>
清蹕郊宮寂春遊苑籞荒陵邊屯牧馬闕下駐賢王<lb/>
紫塞連元菟黃河界白羊輿圖猶在眼涕淚已霑裳<lb/>
<hi>史記劉敬傳白羊樓煩王去長安近者七百里輕騎一日一夕可以至</hi>
自昔南朝地常稱北府雄六軍多壘日萬國鼓鞞中<lb/>
聽律音非吉焚旗火乍紅恐聞劉展亂父老泣江東<lb/>
<hi>六月壬午督師標下兵與浙江兵閧於鎭江西門外焚民居數百家</hi>
<hi>周禮大師執同律以聽軍聲而詔吉凶左傳僖十五年火焚其旗/通鑑唐肅宗紀安史之亂兵不及江淮及劉展反田神功討平之其民始罹荼毒</hi>
<hi>矣</hi>
　　京口即事<hi>已下旃䝉作噩</hi>
<pb n="KR4f0006_SBCK_001-2b"/>
<pb n="KR4f0006_SBCK_001-2b"/>
虢略旗初仆函關鼓不鳴遂令纏大角無復埽欃槍<lb/>
合殿焚丹戸金城落畫甍銜哀遺梓椑泣血貫宗祊<lb/>
傾否時須聖扶屯理必亨望雲看五采候緯得先贏<lb/>
渡水收萍實占龜兆大橫舊邦囘帝省耆俊式王楨<lb/>
厯是周正月田踰夏一成雅應歌吉日民喜復盤庚<lb/>
毓德生維嶽分猷降昴精朝稱元老壯國有丈人貞<lb/>
密切營三輔恢張頓八紘塘周淮口柵山繞石頭城<lb/>
未蕩封豨梗仍遺穴鼠爭師從甘野誓人雜渭濱耕<lb/>
四冡懸蚩戮千刀待莽烹柳青依玉勒花發韻金鉦<lb/>
黃石傳三畧條侯總七營虎頭雙劒白猿臂一弓騂<lb/>
會見妖氛淨旋聞阸塞平載<graphic n="KR1060" url="https://raw.githubusercontent.com/kanripo/KR-Gaiji/master/images/KR1060.png" mimeType="image/png"/>歸武烈伊淢築文聲<lb/>
<pb n="KR4f0006_SBCK_001-3a"/>
禮洽封山玉音諧降鳳笙配天歸舊物復國紀鴻名<lb/>
曉集僊庭鷺春遷大谷鶯尊師先太學納誨必延英<lb/>
側席推干鼎囘車載釣璜在隂來鶴和刻石起魚鏗<lb/>
念昔掄科日三陪薦士行帝鄉秋惝怳天闕歲崢嶸<lb/>
賦客餘枚叟文才後賈生飲泉隨渇鹿攀徑落危鼪<lb/>
再見東都禮尤㴱上國情百僚方勸進父老盡來迎<lb/>
宿衞皆勲舊干掫竝禁兵乾坤恩澤大雷雨氣機盈<lb/>
草緑西州晚雲彤北闕晴法宫瞻斗柄別館望金莖<lb/>
玉帛塗山會車書雒邑程海槎天上隔陽卉日邊榮<lb/>
對策年猶少尊王志獨誠小臣摇彩筆幾欲擬張衡<lb/>
<hi>史記天官書大角者天王帝廷杜子美詩大角纒兵氣顔延之皇太子釋/奠詩時屯必亨運蒙則正唐書隋大業十三年六月鎮星贏而旅於參參</hi>
<pb n="KR4f0006_SBCK_001-3b"/>
<hi>唐星也李淳風曰鎭星主福未當居而居所宿國吉書文侯之命罔或耆/壽俊在厥服史記殷本紀帝盤庚之時殷巳都河北盤庚渡河南復居成</hi>
<hi>湯之故居建康志柵塘在秦淮上通古運瀆實録注呉時夾淮立柵號柵塘梁天監九年新作縁淮塘北岸起石頭迄東冶南岸起後渚籬門迄三橋</hi>
<hi>作兩重柵皆施行馬皇覧曰蚩尤冡在東平郡壽張縣闞城中髙七丈民常十月祀之有赤氣岀入如匹絳帛民名爲蚩尤旗肩髀冢在山陽郡鉅野</hi>
<hi>縣重聚大小與闞冡等傳言黄帝與蚩尤戰於涿鹿之野殺之身體異處故別葬之/梁徐陵在齊與楊僕射書四冡磔蚩尤千刀剸王莽梁元帝藩</hi>
<hi>難未靜述懷詩金鉦韻渚宫劉敬叔異苑曰晉武帝時呉郡臨平岸崩岀一石鼓打之無聲以問張華華曰可取蜀中桐材刻作魚形扣之則鳴於是</hi>
<hi>如言聲聞數十里班固東都賦發鯨魚/鏗華鐘鮑照舞鶴賦歲崢嶸而愁暮</hi>
　　金陵雜詩<lb/>
江月懸孤影還窺李白樓詩人長不作千載尚風流<lb/>
塢壁三山古池臺六代幽長安佳麗日夢繞帝王州<lb/>
春雨收山半江天出翠層重聞百五日遥祭十三陵<lb/>
祝版書孫子祠官走令丞西京遺廟在灑掃及冬烝<lb/>
<pb n="KR4f0006_SBCK_001-4a"/>
天居宜壯麗考室自宣王地即周瀍右䂓因漢未央<lb/>
水衡存物力司隷識朝章父老多垂涕還思祖德長<lb/>
正<graphic n="KR2204" url="https://raw.githubusercontent.com/kanripo/KR-Gaiji/master/images/KR2204.png" mimeType="image/png"/>虚椒寢蒼生望母儀國風思窈窕小雅夢熊羆<lb/>
中使頻傳勅臺臣早進䂓願聞姜后戒仍及會朝時<lb/>
<hi>漢書杜欽傳佩玉宴鳴關雎歎之知好色之伐性短年天下將蒙化陵夷而成俗也故詠淑女幾以配上列女傳周宣姜后賢而有德宣王嘗早臥而</hi>
<hi>晏起后夫人不岀於房姜后既岀乃脫簪珥待罪於永巷使其傅母通言於王王復姜后而勤於政事早朝晏退繼文武之迹興周室之業詩會且歸</hi>
<hi>矣無庶予子憎</hi>
記得尚書巷<hi>先兵部侍郎府君官舍所在</hi>于今六十年功名存駕部<hi>先公疏船</hi>
<hi>甲事得請爲南京百年之利事載船政新書</hi>爼豆託朝天<hi>有祠在朝天宫</hi>樹向烏衣直門臨<lb/>
白水偏侍郎遺石在過此一悽然<lb/>
<hi>古樂府青溪小姑曲開門白水側近橋梁唐書薛元超爲中書舎人宏文館學士兼修國史中書省有一盤石元超祖父道衡爲内史侍郎嘗據而草</hi>
<pb n="KR4f0006_SBCK_001-4b"/>
<hi>制元超每見此石未嘗不泫然流涕</hi>
　　千里<lb/>
千里吳封大三州震澤通戈矛連海外文檄動江東<lb/>
王子新開邸將軍舊總戎登壇多忼慨誰復似臧洪<lb/>
<hi>後漢書臧洪傳陳畱太守張邈與諸牧守大會酸棗設壇場將盟既而更相辭讓莫敢先登咸共推洪洪乃攝衣升壇操血而<graphic n="KR0576" url="https://raw.githubusercontent.com/kanripo/KR-Gaiji/master/images/KR0576.png" mimeType="image/png"/>辭氣忼慨聞其言者無</hi>
<hi>不激揚</hi>
　　秋山<lb/>
秋山復秋山秋雨連山殷昨日戰江口今日戰山邊<lb/>
巳聞石甄潰復見左拒殘旌旗埋地中梯衝舞城端<lb/>
一朝長平敗伏尸徧岡巒北去三百舸舸舸好紅顔<lb/>
吳口擁槖駞鳴笳入燕關昔時鄢郢人猶在城南間<lb/>
<pb n="KR4f0006_SBCK_001-5a"/>
<hi>漢書李陵傳於是盡斬旌旗及珍寶埋地中晉書慕容超載記使送吳口/千人戰國策雍門司馬謂齊王曰鄢郢之大夫不欲爲秦而在城南下者</hi>
<hi>以百數</hi>
秋山復秋水秋花紅未巳烈風吹山岡燐火來城市<lb/>
天狗下巫門白虹屬軍壘可憐壯哉縣一旦生荆𣏌<lb/>
歸元賢大夫斷脰良家子楚人固焚麇庶幾歆舊祀<lb/>
句踐棲山中國人能致死歎息思古人存亾自今始<lb/>
<hi>左傳定五年吳師居麇子期將焚之子西曰父兄親暴骨焉不能收又焚之不可子期曰國亾矣死者若有知也可以歆舊祀豈憚焚之焚之而後戰</hi>
　　表哀詩<lb/>
<hi>晉孫綽作表哀詩其序曰余以薄祜夙遭閔凶天覆既淪俯憑坤厚豈悟一朝復見孤棄不勝哀號作詩一首敢冐諒闇之譏以申罔極</hi>
<hi>之痛</hi>
黽勉三遷久間關百戰㴱生慚毛義檄死痛子輿衾<lb/>
<pb n="KR4f0006_SBCK_001-5b"/>
荻字書猶記斑衣舞尚尋淒其天歩蹙荏苒歲華侵<lb/>
密葉凋秋氣貞柯落夜隂國書公父訓女史大家箴<lb/>
未已還閭望仍畱恤緯心霜催臨穴旐風送隔鄰砧<lb/>
白鶴非新表青烏即舊林欲求防墓處戈甲滿江潯<lb/>
<hi>列女傳王孫賈母言女莫出而不還則吾倚閭而望女今事王王出走女不知其處女尚何歸</hi>
　　十二月十九日奉先妣藁葬<lb/>
婁縣百里内牧騎過如織土人每夜行冬㴱月初黑<lb/>
扶柩巳南來幸至先人域合葬亦其時倉卒未可得<lb/>
停車就道右予也聞日食魂魄依祖考即此幽宮側<lb/>
三年卜天道墓檟茂以直黽勉臣子心有懷亦焉極<lb/>
悲風下髙原父老爲哀惻其旁可萬家此意無人識<lb/>
<pb n="KR4f0006_SBCK_001-6a"/>
<hi>禮記曾子問孔子曰昔者吾從老聃助葬於巷黨及堩日有食之老聃曰丘止柩就道右止哭以聽變既明反而后行</hi>
　　延平使至<hi>巳下柔兆閹茂</hi>
春風一夕動三山使者持旌出漢關萬里干戈傳◍<lb/>
札十行書字識◍顏身畱絶塞援枹伍夢在行朝執<lb/>
㦸班一聽◍◍同感激收◍遥待◍◍還<lb/>
　　海上<lb/>
日入空山海氣侵秋光千里自登臨十年天地干戈<lb/>
老四海蒼生痛哭㴱水湧神山來白鳥雲浮仙闕見<lb/>
黃金此中何處無人世秪恐難酬烈士心<lb/>
滿地關河一望哀徹天烽火照胥臺名王白馬江東<lb/>
去故國降旛海上來秦望雲空陽鳥散冶山天遠朔<lb/>
<pb n="KR4f0006_SBCK_001-6b"/>
風廻樓船見說軍容盛左次猶虚授鉞才<lb/>
<hi>隋書五行志梁大同中童謡曰青絲白馬壽陽來其後侯景破丹陽乗白馬以青絲爲羈勒</hi>
南營乍浦北南沙終古提封屬漢家萬里風煙通日<lb/>
本一軍旗鼓向天涯<hi>去夏誠國公劉孔昭自福山◍□◍</hi>樓船已奉征蠻勅博<lb/>
望空乗汎海查愁絶王師看不到寒濤東起日西斜<lb/>
長看白日下蕪城又見孤雲海上生感慨河山追失<lb/>
計艱難戎馬發㴱情埋輪抝鏃周千畆蔓草枯楊漢<lb/>
二京今日大梁非舊國夷門愁殺老侯嬴<lb/>
<hi>楚辭九歌埋兩輪兮縶四馬尉繚子抝矢折矛</hi>
　　不去<lb/>
不去圍城擁短轅棲棲猶自向平原此心未忍輕三<lb/>
<pb n="KR4f0006_SBCK_001-7a"/>
晉願見辛垣盡一言<lb/>
落日江津送伍員秋風壠上別徐君偶來圯下逢黃<lb/>
石便到山中臥白雲<lb/>
欲投海島問田橫却恨三齊路不平記作安平門下<lb/>
客當時曾見火牛兵<lb/>
　　賦得老鶴萬里心用心字<lb/>
何來千歲鶴忽下九臯音一自來凡境推頽已至今<lb/>
臨風時獨舞警露亦長吟乍識人民異還悲歲月侵<lb/>
早寒江上笛秋急戍樓砧木落依空沼雲多失舊林<lb/>
三株天外冷甲子世間㴱尚想蓬萊曉終思弱水隂<lb/>
神州迷再舉碧落杳千尋多少乘軒者知同一寸心<lb/>
<pb n="KR4f0006_SBCK_001-7b"/>
<hi>埤雅鶴性警至八月白露降流於草木上點滴有聲因即髙鳴相警移徙所宿處盧有變害也楚辭惜誓黃鵠之一舉兮知山川之紆曲再舉兮知天</hi>
<hi>地之圓方</hi>
　　贈顧推官咸正<hi>巳下疆圉大淵獻</hi>
上郡天北門一垣接羗氐當年關中陷九野橫虹霓<lb/>
日光不到地哭帝蒼山蹊君持蘇生節冐死决蒺藜<lb/>
揮刀斬賊徒一炬看燃臍東虞勢薄天少梁色悲悽<lb/>
遂從黃冠歸間關策青驪豈知杲卿血已化哀鵑啼<lb/>
<hi>弟錢塘知縣咸建</hi>未敢痛家讐所念除䲔鯢有懷託桑榆焉得<lb/>
巖下棲便蹴劉司空夜舞愁荒鷄春水濕樓船湖上<lb/>
聞鉦鼙勾吳古下國難與秦風齊却望殽潼間山髙<lb/>
別馬嘶◍◍哀忠臣臨軒降紫泥髙景既分符汾隂<lb/>
<pb n="KR4f0006_SBCK_001-8a"/>
亦執珪如君俊㧞才久宜侍金閨會須◍◍原指顧<lb/>
安黔黎<lb/>
<hi>顔延之和謝監靈運詩謁帝蒼山蹊漢光武賜馮異詔曰可謂失之東隅/收之桑榆漢書周苛死滎陽乃拜其弟昌爲御史大夫後以功封汾隂侯</hi>
<hi>苛子成以父死事封髙景侯</hi>
　　大漢行<lb/>
大漢傳世十二葉祚移王莽繇居攝黎元愁苦盜賊<lb/>
生次第諸劉興宛葉一時併起實倉皇國計人心多<lb/>
未拹新市將軍憚伯升遂令三輔重焚刼指揮百二<lb/>
歸蕭王一綂山河成帝業吁嗟帝王不可圖長安天<lb/>
子今東都隗王白帝何爲乎扶風馬生眞丈夫<lb/>
<hi>漢書賈誼傳髙皇帝與諸公併起師古曰併音歩鼎反</hi>
<pb n="KR4f0006_SBCK_001-8b"/>
　　義士行<lb/>
飲此一杯酒浩然思古人自來三晉多義士程嬰公<lb/>
孫杵臼無其倫下宮之難何倉卒賓客衣冠非舊日<lb/>
袴中孤兒未可知十五年後當何時有如不幸先朝<lb/>
露此恨悠悠誰與訴一心立趙事竟成存亾死生非<lb/>
所顧嗚呼趙朔之客眞奇特人主之尊或不能得獨<lb/>
有人兮長歎空山側<lb/>
　　秦皇行<lb/>
秦肉六國啖神州六國之士皆秦讐劍一發亾荆軻<lb/>
筑再舉誅漸離博浪沙中中副車倉海神人無奈何<lb/>
自言王者定不死豈知天意亾秦却在此隕石化山<lb/>
<pb n="KR4f0006_SBCK_001-9a"/>
鬼言天意茫茫安可論扶蘇未出監上郡始皇不死<lb/>
讐人刃<lb/>
<hi>楊子法言始皇方斧將相方刀六國方木將相方肉漢書張良傳東見倉海君晉灼曰海神也</hi>
　　墟里<lb/>
昔有周大夫愀然過墟里時序已三遷沈憂念方始<lb/>
乃知臣子心無可別離此自經板蕩餘一再見桃李<lb/>
春秋相代嬗激疾不可止慨焉歲月去人事亦轉徙<lb/>
古制存練祥變哀固其理送終有時既長恨無窮已<lb/>
豈有西向身未昧王裒旨眷言託風人言盡愁不弭<lb/>
<hi>楊惲報孫會宗書君父至尊親也送其終也有時而既</hi>
　　塞下曲<lb/>
<pb n="KR4f0006_SBCK_001-9b"/>
趙信城邊雪化塵紇干山下雀呼春即今三月鶯花<lb/>
滿長作江南夢裏人<lb/>
<hi>央記衞將軍驃騎傳遂至寘顔山趙信城五代史宼彦卿傳紇干山頭凍/死雀何不飛去生處樂梁邱遲與陳伯之書暮春三月江南草長雜花生</hi>
<hi>樹羣鸎亂飛</hi>
一從都尉生降去夜夜魂隨塞鴈蘆陛下寛仁多不<lb/>
殺可能生入玉門無<lb/>
<hi>央記柴將軍遺韓王信書曰陛下寛仁諸侯雖有畔亾而復歸輙復故位號不誅也</hi>
　　海上行<lb/>
大海天之東其處有黄金之宮上界帝子居其中欲<lb/>
往從之水波雷駭幾望見之以風爲解徐福至彼止<lb/>
王不來至今海上人時見城郭髙崔嵬黿鼉噴沫聲<lb/>
<pb n="KR4f0006_SBCK_001-10a"/>
如宫商日月經之以爲光明或言有巨魚身如十洲<lb/>
長幾化爲龍不可當一旦失水愁徬徨北㝠之鯤有<lb/>
耶無耶又言海中之棗大如瓜棗不實空開花但見<lb/>
鯨魚出沒鑿齒磨牙昔時童男女一去不囘家東浮<lb/>
大海難復難不如歸去持魚竿<lb/>
<hi>史記大宛傳贊日月所相避隱爲光明也晏子春秋景公問晏子曰東海之中有棗華而不實</hi>
　　哭楊主事<lb/>
吳下多經儒楊君實宗匠方其對策時已負人倫望<lb/>
未得侍承明西京俄淪喪五馬遂南來汪黃位丞相<lb/>
幾同陳東獄幸遇明主放牧馬飲江南◍龍起芒碭<lb/>
首獻大横占竝奏北邊狀◍◍◍◍是日◍顔㢠喜<lb/>
<pb n="KR4f0006_SBCK_001-10b"/>
氣浮綵仗◍筆授二官天墨春俱盎<hi>擢兵部主事兼監察御史</hi>魚麗笠<lb/>
澤兵烏合松陵將滅跡遂躬耕猶爲義聲唱松江再<lb/>
蹉跌搜伏窮千嶂竟入南冠囚一死神慨忼往秋夜<lb/>
中論指事竝吁悵我慕凌御史<hi>凌駉</hi>倉卒當絶吭齊蠋<lb/>
與楚龔相期各風尚君今果不食天日情已諒隕首<lb/>
蘆墟村噴血胥門浪唯有大節存亦足酬◍貺灑涕<lb/>
見羊曇<hi>君甥衞向</hi>停毫黙悽愴他日大鳥來同會華隂葬<lb/>
　　推官二子執後欲爲之經營而未得也而二子<lb/>
　　死矣<lb/>
生來一諾比黃金那肯風塵負此心不是白登詩未<lb/>
解菲才端自媿盧諶<lb/>
<pb n="KR4f0006_SBCK_001-11a"/>
<hi>晉書劉琨作詩贈别駕盧諶引鴻門白登之事用以喻意諶素無竒畧以常詞酬和殊乖琨心</hi>
蒼黃一夜出城門白刃如霜日色昏欲告家中賣黃<lb/>
犢松江江上去招魂<lb/>
<hi>古樂府平陵東歸告我家賣黃犢</hi>
　　淄川行<lb/>
張伯松巧爲奏大纛髙牙擁前後罷將印歸里中東<lb/>
國有兵鼓逢逢鼓逢逢旗獵獵淄川城下圍三匝圍<lb/>
三匝開城門取汝一頭謝元元<lb/>
<hi>漢書王莽傳張竦爲劉嘉作奏請滅安衆侯崇莽封嘉爲師禮侯嘉子七人皆賜爵關内侯又封竦爲淑德侯長安爲之語曰欲求封過張伯松力戰鬬</hi>
<hi>不如巧爲奏</hi>
　　哭顧推官<lb/>
<pb n="KR4f0006_SBCK_001-11b"/>
推官吾父行世遠亾譜系及乎上郡還始結同盟契<lb/>
崎嶇鞭弭間周旋僅一歲痛自◍◍淪王綱亦陵替<lb/>
人懷分土心欲論縱橫勢與君共三人<hi>其一歸髙士祚明</hi>獨◍<lb/>
南陽◍誓麾白羽扇一掃天日翳君才本恢宏闊略<lb/>
人事細一◍入人手幾墮◍◍睨乃有◍將隙因掉<lb/>
三寸說主◍非其人◍◍復不濟君來就茅屋問我<lb/>
駕所稅幸有江上舟請鼓鈴下枻別去近一旬君行<lb/>
尚畱滯二子各英姿文才比蘭桂身危更藏亾并命<lb/>
一朝斃巢卵理必連事乃在睂眥一身更前却欲聽<lb/>
華亭唳我時亦出亾聞此輙投袂扁舟來勸君行矣<lb/>
不再計驚弦鳥不飛困綱魚難逝旦日追吏來君遂<lb/>
<pb n="KR4f0006_SBCK_001-12a"/>
見囚繫檻車赴白門忠孝辭色厲竟作戎首論卒踐<lb/>
捐生誓倉皇石頭骨未從九原瘞父子兄弟間五人<lb/>
死相繼嗚呼三吳中巍然一門第尚有五歲孫伏匿<lb/>
蒼山際門人莫將爕行客揮哀涕羣情佇收◍恩䘏<lb/>
延後世歸喪琅邪冡詔策中牢祭後死媿子源徘徊<lb/>
哭江裔他日修史書猶能著凡例<lb/>
<hi>通鑑庾氷奔會稽至浙江蘇峻購之甚急呉鈴下卒引水入船以籧篨覆之吟嘯鼓枻泝流而去/後漢書李固傳門生王成將爕乗江東下伏隆傳</hi>
<hi>詔隆中弟咸收隆喪太中大夫護送喪事詔告琅邪作冡</hi>
　　哭陳太僕<lb/>
陳君鼂賈才文采華王國早讀兵家流千古在胸臆<lb/>
初仕越州理一矢下山賊南渡侍省垣上䟽亦切直<lb/>
<pb n="KR4f0006_SBCK_001-12b"/>
告歸松江上歘見牧馬逼拜◍至◍◍願請三吳◍<lb/>
◍使護諸◍加以太僕職遂與章邯書資其◍◍力<lb/>
幾事一◍◍◍覆天地黑嗚呼君盛年海内半相識<lb/>
魏齊亾命時信陵有難色事急始見求棲身各荆棘<lb/>
君來别浦南我去荒山北柴門日夜扄有婦當機織<lb/>
未知客何人倉卒具糲食一宿遂登舟徘徊玉山側<lb/>
有翼不髙飛終爲罻羅得恥爲南冠囚竟從彭咸則<lb/>
尚媿虞卿心負此一悽惻復多季布柔晦迹能自匿<lb/>
<hi>君出亾時尚僕從三四人服用如平日</hi>酹酒作哀辭悲來氣哽塞<lb/>
<hi>史記季布傳諸公皆多季布能摧剛爲柔</hi>
　　十月二十日奉先妣葬於先曾祖兵部侍郎公<lb/>
<pb n="KR4f0006_SBCK_001-13a"/>
　　墓之左<lb/>
　　　先考葬祖墓左四十年其左有池形家或言<lb/>
　　　兆有水是歲將合葬我母三族皆爲炎武難<lb/>
　　　之炎武念先妣之治命不可以不合葬而四<lb/>
　　　十年之藏又不可以遷萬一有水又不可以<lb/>
　　　徑情而遂葬遲囘者久之及啓壙竟無水訖<lb/>
　　　事無風雨昔重光大荒落之歲葬先王父既<lb/>
　　　祖奠火作於門里人救之遂熄念吾先人積<lb/>
　　　德累仁固不當有水火之菑隂陽之咎而不<lb/>
　　　孝一人所遇之不幸如此天之不遂棄之而<lb/>
　　　曲全之又如此是可以忘先人之志哉<lb/>
<pb n="KR4f0006_SBCK_001-13b"/>
王季之墓見水齧宣尼封防遭甚雨我今何幸獨不<lb/>
然或者蒼天照愁苦昔我先臣葬於此神宗皇帝賜<lb/>
之墓一區六十年間事反覆到今陵谷青糢糊止存<lb/>
松楸八百樹夜夜宿鳥還相呼行人指點侍郎冡戍<lb/>
卒不敢來樵蘇乃知■朝恩寵大易世猶與凡人殊<lb/>
天道囘旋改寒燠公侯子孫久必復歲月日時共五<lb/>
行<hi>先公葬亦以歲丁亥月辛亥日丁亥時辛亥</hi>前岡後舎分昭穆皇天下監臣子<lb/>
心環三百里無相侵先皇弓劒橋山岑山多虎豹江<lb/>
水㴱欲去復止長哀吟<lb/>
<hi>國語越王命環會稽三百里以爲范蠡地曰後世子孫有敢侵蠡之地者使無終沒於越國皇天后土四鄉地主正之</hi>
　　墓後結廬三楹作<lb/>
<pb n="KR4f0006_SBCK_001-14a"/>
偉元居城陽簡之在丹徒古人廬墓有至意獨我未<lb/>
得心煩紆東西南北亦人子豈知天路還崎嶇奮矛<lb/>
躍馬一到此營地半畆先人隅築室三楹戸南向前<lb/>
對日月開䂓模舊栽松樹無觸鹿惟有老栢銜悲枯<lb/>
憶昔曾蒙至尊詔共姜名字懸三呉至今東平冡上<lb/>
木枝枝西靡朝皇都爾來天地春意絶不見◍父重<lb/>
嗚呼一身去◍無所泊類此鴻鴈三秋徂隂風怒號<lb/>
白日孤吁嗟此室千年俱<lb/>
<hi>晉書殷仲堪爲桓玄所害子簡之葬於丹徒遂居墓側後率私僮客隨義軍躡桓元元死簡之食其肉魏書傅永嘗登北邙山奮矟躍馬囘旋瞻望有</hi>
<hi>終焉之志遂買左右地數頃遺勅子叔偉曰此吾之永宅也晉書許孜於墓所列植松栢亘五六里時有鹿犯其松栽孜悲歎曰鹿獨不念我乎明日</hi>
<hi>忽見鹿爲猛獸所殺舊唐書禇無量傳丁憂廬於墓側其所植松恒有鹿犯之無量泣而言曰山中衆草不少何忍犯吾先塋樹哉因通夕守護俄有</hi>
<pb n="KR4f0006_SBCK_001-14b"/>
<hi>羣鹿馴狎不復侵害晉書王裒常至墓所攀栢悲號涕淚著樹樹爲之枯</hi>
　　精衞<lb/>
萬事有不平爾何空自苦長將一寸身銜木到終古<lb/>
我願平東海身沈心不改大海無平期我心無絶時<lb/>
嗚呼君不見西山銜木衆鳥多鵲來燕去自成窠<lb/>
　　吳興行贈歸髙士祚明<lb/>
北風十二月遊子向吳興榜人問何之不言但沾<graphic n="KR0574" url="https://raw.githubusercontent.com/kanripo/KR-Gaiji/master/images/KR0574.png" mimeType="image/png"/>
三年干戈暗鄉國有兄不得歸塋域髙堂有母兒一<lb/>
人負米百里傷哉貧此來海虞兩月日裁得白金可<lb/>
半鎰歸來入門不暇餐直走山下求兄棺湖中雪滿<lb/>
七十峰江山對君凝愁容冬盡月向晦慈親倚門待<lb/>
<pb n="KR4f0006_SBCK_001-15a"/>
果見兄骨歸心悲又以喜如君節行眞古人一門内<lb/>
外唯孤身出營甘旨入奉母崎嶇州里良苦辛君向<lb/>
余太息此事不足言遥望天◍山猶在浮雲間長歎<lb/>
未及往塵沙沒◍◍◍州巳◍◍菽水難爲計豈無<lb/>
季孫粟義不當人惠世無漢髙帝餓殺韓王孫寧受<lb/>
少年侮不感漂母恩時人未識男兒面如君安得長<lb/>
貧賤讀書萬卷佐帝王◍◍一紙定四方拜◍◍◍<lb/>
◍還歸奉髙堂窮冬積隂天地閉知君唯有袁安雪<lb/>
<hi>世說王悅之少厲清操爲吏部郎時鄰省有㑹同者遺之餅一甌辭不受曰所費誠復小小然少來不欲當人之惠</hi>
　　賦得越鳥巢南枝用枝字<hi>已下著雍困敦</hi>
微物生南國㴱情繫一枝寒風羣拉沓落日羽差池<lb/>
<pb n="KR4f0006_SBCK_001-15b"/>
繞樹飛初急尋柯宿轉遲懸氷驚趾滑集霰怯巢危<lb/>
路入關河夜思縈嶺嶠時山川知夙性天地識恩私<lb/>
向日心常在隨陽願未虧寄言幽谷友勿負上林期<lb/>
　　賦得江介多悲風用風字<lb/>
素節乘雲夢淸秋下渚宮哀音生地籟激楚入天風<lb/>
落鴈過山急寒蟬抱樹空傷心干里目愁絶百年中<lb/>
郢路元依北江關久向東有人宗國淚何地灑孤忠<lb/>
<hi>華陽國志巴楚相攻伐故置江關陽關後漢書芩彭傳公孫述遣將乗枋箄下江關</hi>
　　擬唐人五言八韻<lb/>
　　　申包胥乞師<lb/>
辰尾垂天謫亾人惎宼兵舟師通大别獵火照方城<lb/>
<pb n="KR4f0006_SBCK_001-16a"/>
九縣長蛇據三關鑿齒橫君王親草莽微命託宗枋<lb/>
彳亍終南近間關繞<graphic n="KR0764" url="https://raw.githubusercontent.com/kanripo/KR-Gaiji/master/images/KR0764.png" mimeType="image/png"/>平張旜非聘客躡屩一書生<lb/>
雀立庭柯瞑猿啼夜柝驚秦車今已出誓死必存荆<lb/>
<hi>漢書王莽傳繞<graphic n="KR0764" url="https://raw.githubusercontent.com/kanripo/KR-Gaiji/master/images/KR0764.png" mimeType="image/png"/>之固南當荆楚服䖍曰繞<graphic n="KR0764" url="https://raw.githubusercontent.com/kanripo/KR-Gaiji/master/images/KR0764.png" mimeType="image/png"/>隘險之道師古曰謂之繞<graphic n="KR0764" url="https://raw.githubusercontent.com/kanripo/KR-Gaiji/master/images/KR0764.png" mimeType="image/png"/>/者言四面阸塞其道屈曲谿谷之水囘繞而<graphic n="KR0764" url="https://raw.githubusercontent.com/kanripo/KR-Gaiji/master/images/KR0764.png" mimeType="image/png"/>也其處即今之商州界七盤</hi>
<hi>十二繞是也儀禮聘禮及竟張旜/戰國策七日而薄秦王之朝雀立不轉晝吟宵哭</hi>
　　　髙漸離擊筑<lb/>
神州移水德故鼎去山東斷霓夫人劒殘煙郭隗宮<lb/>
身畱烈士後跡混市兒中改服心彌苦知音耳自通<lb/>
沈淪餘技藝忼慨本英雄壯節悲遲晚羈魂廹固窮<lb/>
一吟遼海怨再奏薊丘風不復荆卿和哀哉六國空<lb/>
　　　班定遠投筆<lb/>
<pb n="KR4f0006_SBCK_001-16b"/>
少小平陵縣蕭然一布衣讀書傳父業握管上皇畿<lb/>
太乙藜初降蘭臺露未晞生涯慿筆札甘旨爲慈闈<lb/>
忽見天弧動聊將電鋏揮于闐迎轡靷疏勒候旌旂<lb/>
凍磧軍營轉秋山㨗奏飛封矦來萬里老見錦衣歸<lb/>
<hi>本傳嘗爲官傭書行詣相者曰祭酒布衣諸生耳而當封侯萬里之外</hi>
　　　諸葛丞相渡瀘<lb/>
火山横日幕銅澗亘天徼亂樹雲南國交繩僰外橋<lb/>
枕戈穿偪仄帶甲上岧嶤地汁生淫霧流煙入斗杓<lb/>
七擒依算略一戰定蠻苗信洽炎荒永恩宣益部遥<lb/>
㴱思危大業隆眷切先朝更有親賢表宮廷告百僚<lb/>
<hi>漢書佞幸傳註師古曰東北謂之塞西南謂之徼五經通/義隂亂則爲霧從地汁也楚辭大招霧雨䨙䨙白皓膠只</hi>
<pb n="KR4f0006_SBCK_001-17a"/>
　　　祖豫州聞雞<lb/>
萬國秋聲靜三河夜色寒星臨沙樹白月下戍樓殘<lb/>
擊柝行初轉提戈夢未安沈幾通物表髙響入雲端<lb/>
豈足占時運要須振羽翰風塵懷撫劒天地一征鞍<lb/>
失旦何年補先鳴意獨難凾關猶未出千里路漫漫<lb/>
<hi>呉志周瑜傳使失旦之雞復得一鳴左傳襄二十一年州綽曰臣不敏平隂之役先二子鳴</hi>
　　　陶彭澤歸里<lb/>
結駟非吾願躬耕力尚堪咄嗟聊綰綬去矣便投簪<lb/>
望積廬山雪行㴱渡口嵐芟松初作徑䕃柳乍成菴<lb/>
甕盎連朝濁壺觴永日酣秋籬尋菊蕊春箔理桑𧖟<lb/>
舊德陳先祖遺書付五男因多文義友相與卜村南<lb/>
<pb n="KR4f0006_SBCK_001-17b"/>
　　常熟縣耿侯橘水利書<lb/>
神廟之中年天下方全盛其時多賢侯精心在農政<lb/>
耿侯天才髙尤辨水土性縣北枕大江東下滄溟勁<lb/>
水利乆不修累歲煩雩禜疏鑿賴侯勤指顧川原定<lb/>
百室滿倉箱子女時昬聘洋洋河渠議欲垂來者聽<lb/>
三季饒凶荒庶徵頻隔并誰能念遺黎百里嗟懸磬<lb/>
况多鋒鏑驚早夜常奔迸上帝哀<graphic n="KR1103" url="https://raw.githubusercontent.com/kanripo/KR-Gaiji/master/images/KR1103.png" mimeType="image/png"/>嫠天行當反正<lb/>
必有康食年河雒待明聖自非經界眀民業安得靜<lb/>
願作勸農官廵行比陳靖畎澮徧中原粒食詒百姓<lb/>
<hi>後漢書陳忠傳天心未得隔并屢臻註隔并謂水旱不節也尚書曰一極備凶一極無凶并音必性反/郎顗傳歲無隔并大平可待史記蔡澤傳决</hi>
<hi>裂阡陌以靜生民之業而一其志宋史食貨志至道二年太常博士直史館陳靖上言農田事以靖爲京西勸農使按行陳許蔡頴襄鄧唐汝等州勸</hi>
<pb n="KR4f0006_SBCK_001-18a"/>
<hi>民墾田</hi>
　　偶來<lb/>
偶來湖上已三秋便可棲遲老一邱赤米白鹽猶自<lb/>
足青山緑野故無求柴車向夕逢元亮欵段乗春遇<lb/>
少遊鳥獸同羣終不忍轍環非是爲身謀<lb/>
<hi>南齊書周顒傳衞將軍王儉謂◍曰卿山中何所食◍曰赤米白鹽緑葵紫蓼</hi>
　　浯溪碑歌<lb/>
　　　萬<graphic n="KR0851" url="https://raw.githubusercontent.com/kanripo/KR-Gaiji/master/images/KR0851.png" mimeType="image/png"/>元年先曾祖官廣西按察副使道浯溪<lb/>
　　　得唐元次山中興頌石本以歸爲顔魯公筆<lb/>
　　　字大徑六七寸歷世三四此碑獨傳之不肖<lb/>
　　　歲<graphic n="KR0999" url="https://raw.githubusercontent.com/kanripo/KR-Gaiji/master/images/KR0999.png" mimeType="image/png"/>蒙作噩命工裝潢爲册工人不知碑自<lb/>
<pb n="KR4f0006_SBCK_001-18b"/>
　　　左方起而以年月先之遂倒盭不可讀方謀<lb/>
　　　重裝而兵亂工死不復問者三年碑固在舊<lb/>
　　　識楊生所一旦爲余重裝以來則文從字順<lb/>
　　　煥然一新有感於先公之舊物不在他人而<lb/>
　　　特屬之嗣人之稍知大義者又經兵火而不<lb/>
　　　失且待時而乃成夫物固有不偶然者也爲<lb/>
　　　之作歌<lb/>
昔在唐天寶禄山反范陽天子狩蜀都賊兵入西京<lb/>
肅宗起靈武國勢重恢張二載收長安鑾輿迎上皇<lb/>
小臣有元結作詩頌大唐欲令一代典風烈追宣光<lb/>
眞卿作大字筆法名天下磨厓勒斯文神理遺來者<lb/>
<pb n="KR4f0006_SBCK_001-19a"/>
書過泗亭碑文匹淮夷雅畱此繫人心枝撑正中夏<lb/>
先公循良吏海内推名德驅馬復悠悠分符指南極<lb/>
遐眺道州祠流覧浯溪側如見古忠臣精靈感行色<lb/>
匪煩兼兩載不用金玉裝攜此一𥿄書存之貯靑箱<lb/>
以示後世人髙山與景行天運有平陂名蹟更存亾<lb/>
寶弓得堤下大具歸西房舊物猶生憐何况土與疆<lb/>
却念蒸湘間牧騎已如林西南天地窄零桂山水㴱<lb/>
岣嶁大禹迹萬木生秋隂一峰號囘鴈朔氣焉得侵<lb/>
恐此浯厓文苔蘚不可尋藏之篋笥中寶之過南金<lb/>
此物何足貴貴在臣子心援筆爲長歌以續中唐音<lb/>
<hi>後漢書吳祐傳此書若成則載之兼兩穀梁傳定九年得寶玉大弓惡得之得之堤下</hi>
<pb n="KR4f0006_SBCK_001-19b"/>
　　寄薛開封宷君與楊主事同隱鄧尉山併被獲<lb/>
　　或曰僧也免之遂歸常州<lb/>
别君二載餘無從問君處蒼蒼大澤雲漠漠西山路<lb/>
神物定不辱精英夜飛去只有延陵心尚挂姑蘇樹<lb/>
他日過吳門爲招烈士魂燕丹賓客盡獨有漸離存<lb/>
<hi>張協七命或馳名傾秦或夜飛去呉李善註引越絶書闔廬無道湛盧之劒去之入楚</hi>
　　將遠行作<lb/>
去秋闚東溟今冬浮五湖長歎天地間人區日榛蕪<lb/>
出門多蛇虎局促守一隅夢想在中原河山不崎嶇<lb/>
朝馳瀍澗宅夕宿殽函都神明運四極反以形骸拘<lb/>
收身蓬艾中所之若窮途杖策當獨行未敢憚羈孤<lb/>
<pb n="KR4f0006_SBCK_001-20a"/>
願登廣阿城一覽輿地圖囘首八駿遥悵然臨交衢<lb/>
<hi>莊子夫三子者猶存乎蓬艾之間後漢晝鄧禹傳從至廣阿光武舎城樓上披輿地圖指示禹曰天下郡國如是今始乃得其一</hi>
　　京口<lb/>
異時京口國東門地接畱都左輔尊囊括蘇松儲陸<lb/>
海襟提閩浙壯屏藩漕穿水道秦隋跡壘壓江干晉<lb/>
宋屯一上金山覽形勝南方亦是小中原<lb/>
東吳北翟戰爭還天府神州百二關末代棄江因靖<lb/>
鹵<hi>靖鹵伯鄭鴻逵</hi>當年開土是中山雲浮鸛鶴春空遠水擁蛟<lb/>
龍夜月閒相對新亭無限淚幾時重得破愁顔<lb/>
　　石射堋山<hi>巳下屠維赤奮若</hi>
寒日欲墮石射堋環湖歷歷來漁燈山下蘄王宋時<lb/>
<pb n="KR4f0006_SBCK_001-20b"/>
墓屹然穹碑鎮山路太白天弧見角<graphic n="KR0621" url="https://raw.githubusercontent.com/kanripo/KR-Gaiji/master/images/KR0621.png" mimeType="image/png"/>金山京口又<lb/>
沙塲爾來牧騎方㴱入◍在明州正待王<lb/>
<hi>吳郡志靈巖山在城西三十里一名石射堋山</hi>
　　春半<lb/>
春半雨不絶北風吹荒山江南花不開白日愁生寒<lb/>
登髙望千里苦霧何漫漫◍州七月圍糧盡力亦殫<lb/>
營頭墮軍中旗纛沈江干漢道昔中微白水應圖記<lb/>
晚世得先主亦作三分事干戈方日尋天時自當至<lb/>
一身客荆州毫不以措意流離志不挫終然◍◍器<lb/>
一朝得孔明可以託後嗣撫掌長太息且作南山歌<lb/>
開篋出◍書日夜窮揣摩中原有大勢攻戰不在多<lb/>
<pb n="KR4f0006_SBCK_001-21a"/>
願爲諸◍言不省其奈何<lb/>
<hi>後漢書天文志晝有雲氣如壞山墮軍上軍人皆厭所謂營頭之星也占曰營頭之所墮其下覆軍流血三十里三國志註引漢晉春秋曰曹公自柳</hi>
<hi>城還表謂備曰不用君言故爲失此大㑹備曰今天下分裂日尋千戈事㑹之來豈有終極乎若能應之於後者則此亦未足爲恨也史記畱侯世家</hi>
<hi>良爲他人言皆不省</hi>
　　懷人<lb/>
秋風下南國江上來飛鳶江頭估客幾千輩其中別<lb/>
有東呉船呉兒解作呉中曲扣舷一唱悲歌續乍廻<lb/>
別鶴下重雲一呌哀猿墜㴱木曲中山水不分明似<lb/>
是衡山與洞庭日出長風送舟去祗畱江樹靑㝠㝠<lb/>
湘山削立天之角五嶺盤紆同一握嶔崟七十有二<lb/>
峰紫葢獨不朝衡嶽萬里江天木葉稀行人相見各<lb/>
<pb n="KR4f0006_SBCK_001-21b"/>
沾衣寄言此日南征鴈一到春來早北歸<lb/>
<hi>杜子美望南嶽詩紫葢獨不朝爭長嶫相望蔡◍胡笳十八拍鴈南征兮欲寄邊聲鴈北歸兮爲得漢音</hi>
　　賦得秋鷹<lb/>
青骹初下赤霄空千里江山一擊中忽見晴臯鋪白<lb/>
草頓令涼野動秋風當時遂得荆文寵佐運終成尚<lb/>
父功試向平蕪看獵火六雙還在上林東<lb/>
<hi>陳思王孟冬篇獵以青骹掩以修竿</hi>
　　八尺<lb/>
八尺孤帆一葉舟相將風水到今秋曾來白帝尋先<lb/>
主復走江東問仲謀海上魚龍應有恨山中草木自<lb/>
生愁慿君莫話興亾事舊日長年巳白頭<lb/>
<pb n="KR4f0006_SBCK_001-22a"/>
　　桃花溪歌贈陳處士梅<lb/>
陶君有五柳更想桃花源山廻路轉不知處到今髙<lb/>
士畱空言太邱之後多君子門前正對桃花水嘉蔬<lb/>
名木本先疇海志山經成外史曾作諸生三十年老<lb/>
來自種溪前田四百甲子顔猶少有與疑年但一笑<lb/>
有時提壺過比鄰笑談爛熳皆天眞酒酣却說神光<lb/>
始感慨汍瀾不可止老人尚記爲兒時煙火萬里連<lb/>
江畿斗米三十穀如土春花秋月同遊嬉定陵龍馭<lb/>
歸蒼昊國事人情亦草草桑田滄海幾囘更只今尚<lb/>
有遺民老語罷長謡更浮白七十年來似疇昔與君<lb/>
同是避秦人不醉春光良可惜春非我春秋非我秋<lb/>
<pb n="KR4f0006_SBCK_001-22b"/>
惟有桃花年年開溪水年年流爲君酌酒長無愁<lb/>
<hi>左傳襄二十九年綘縣人或年長矣無子而往與於食有與疑年史記封/禪書老人爲兒時從其大父識其處/詩勞人草草毛傳草草勞心也郊</hi>
<hi>祀歌日出入篇故春非我春夏非我夏秋非我秋冬非我冬</hi>
　　瞿公子元錥將往桂林不得逹而歸贈之以詩<lb/>
不成南去又東還行盡吳山與越山萬里一身天地<lb/>
外五年方寸虎豺間厓門浪拍行人舸桂嶺雲遮驛<lb/>
使關我望長安猶不見愁君何處訪慈顔<lb/>
亭林詩集卷之一終<lb/>
<pb n="KR4f0006_SBCK_001-23a"/>
<pb n="KR4f0006_SBCK_001-1a"/>
亭林文集卷之一<lb/>
　　北嶽辨<lb/>
古之帝王其立五嶽之祭不必皆於山之巔其祭四<lb/>
瀆不必皆於其水之源也東嶽泰山於博中嶽泰室<lb/>
於嵩髙南嶽灊山於灊西嶽華山於華陰北嶽恒山<lb/>
於上曲陽皆於其山下之邑然四嶽不疑而北嶽疑<lb/>
之者恒山之綿亘幾三百里而曲陽之邑於平地其<lb/>
去山趾又一百四十里此馬文升所以有改祀之請<lb/>
也河之入中國也自積石而祠之臨晉江出於岷山<lb/>
而祠之江都濟出於王屋而祠之臨邑先王制禮因<lb/>
地之宜而弗變也考之虞書十有一月朔廵狩至於<lb/>
<pb n="KR4f0006_SBCK_001-1b"/>
北嶽周禮幷州其山鎭曰恒爾雅恒山爲北嶽注竝<lb/>
指爲上曲陽三代以上雖無其迹而史記云常山王<lb/>
有罪遷天子封其弟於眞定以續先王祀而以常山<lb/>
爲郡然後五嶽皆在天子之邦漢書云常山之祠於<lb/>
上曲陽應劭風俗通云廟在中山上曲陽縣後漢書<lb/>
章帝元和三年春二月戊辰幸中山遣使者祠北嶽<lb/>
於上曲陽郡國志中山國上曲陽故屬常山恒山在<lb/>
西北則其來舊矣水經注乃謂此爲恒山下廟漢末<lb/>
喪亂山道不通而祭之於此則不知班氏已先言之<lb/>
乃孝宣之詔太常非漢末也魏書明元帝泰常四年<lb/>
秋八月辛未東廵遣使祭恒嶽太武帝太延元年冬<lb/>
<pb n="KR4f0006_SBCK_001-2a"/>
十一月丙子幸鄴十二月癸卯遣使者以太牢祀北<lb/>
嶽太平眞君四年春正月庚午至中山二月丙子車<lb/>
駕至於恒山之陽詔有司刋石勒銘十一年冬十一<lb/>
月南征逕恒山祀以太牢文成帝和平元年春正月<lb/>
幸中山過恒嶽禮其神而反明年南廵過石門遣使<lb/>
者用玉璧牲牢禮恒嶽夫魏都平城在恒山之北而<lb/>
必南祭於曲陽遵古先之命祀而不變者猶之周都<lb/>
豐鎬漢都長安而東祭於華山仍謂之西嶽也故呉<lb/>
寛以爲帝王之都邑無常而五嶽有定歷代之制改<lb/>
都而不改嶽太史公所謂秦稱帝都咸陽而五嶽四<lb/>
瀆皆幷在東方者也隋書大業四年秋八月辛酉帝<lb/>
<pb n="KR4f0006_SBCK_001-2b"/>
親祠恒嶽唐書定州曲陽縣元和十五年更恒嶽曰<lb/>
鎭嶽有嶽祠又言張嘉貞爲定州刺史於恒嶽廟中<lb/>
立頌予嘗親至其廟則嘉貞碑故在又有唐鄭子春<lb/>
韋虚心李荃劉端碑文凡四范希朝李克用題名各<lb/>
一而碑隂及兩旁刻大歷貞元元和長慶寶歷太和<lb/>
開成會昌大中天祐年號某月某日祭初獻亞獻終<lb/>
獻某官姓名凡百數十行宋初廟爲契丹所焚淳化<lb/>
二年重建而唐之碑刻未嘗毁至宋之醮文碑記尤<lb/>
多不勝録也自唐以上徵於史者如彼自唐以下得<lb/>
於碑者如此於是知北嶽之祭於上曲陽也自古然<lb/>
矣古之帝王望於山川不登其巔也望而祭之故五<lb/>
<pb n="KR4f0006_SBCK_001-3a"/>
嶽之祠皆在山下而肆覲諸侯考正風俗是亦必於<lb/>
大山之陽平易廣衍之地而不在險逺曠絶之區也<lb/>
明甚且一歳之中廵狩四嶽南至湘中北至代北其<lb/>
勢有所不能故爾雅諸書竝以霍山爲南嶽而漢人<lb/>
亦祭於灊禹會諸侯於塗山塗山近灊之地也水經<lb/>
注曰上曲陽故城本嶽牧朝宿之邑也古者天子廵<lb/>
狩常山歳十一月至於北嶽侯伯皆有湯沐邑以自<lb/>
齋潔周衰廵狩禮廢邑郭仍存秦以立縣縣在山曲<lb/>
之陽是曰曲陽有下故此爲上矣而文升乃謂宋失<lb/>
雲中始祭恒山於此豈不謬哉五鎭惟醫無閭最逺<lb/>
自唐於柳城郡東置祠遙禮而宋則附祭於北嶽之<lb/>
<pb n="KR4f0006_SBCK_001-3b"/>
<pb n="KR4f0006_SBCK_001-3b"/>
<hi>此渾源之廟竝無古迹不知作於何時如泰山華山之上亦各有宫而大廟俱在其下特曲陽相距稍逺而今制又分直隷山西二轄人遂因此疑之疏</hi>
<hi>中所云故老傳說正足見其不出於史書而得諸野人之口後人知其不通乃更爲之說云舜北狩大雪止於曲陽有石飛來因而望祀不知此誰見之</hi>
<hi>而誰傳之蓋又文升之蛇足也</hi>
　　革除辨<lb/>
革除之說何自而起乎成祖以建文四年六月已已<lb/>
卽皇帝位夫前代之君若此者皆卽其年改元矣不<lb/>
急於改元者本朝之家法也不容仍稱建文四年者<lb/>
歷代易君之常例也故七月壬午朔詔文一欵一今<lb/>
年仍以洪武三十五年爲紀其改明年爲永樂元年<lb/>
竝未嘗有革除字様卽云革除亦革除七月以後之<lb/>
建文未嘗併六月以前及元二三年之建文而革除<lb/>
<pb n="KR4f0006_SBCK_001-4a"/>
之也故建文有四年而不終洪武有三十五年而無<lb/>
三十二三十三三十四年夫實録之載此明矣自六<lb/>
月已已以前書四年庚午以後特書洪武三十五年<lb/>
此當時據實而書者也第儒臣淺陋不能上窺聖心<lb/>
而嫌於載建文之號於成祖之録於是剏一無號之<lb/>
元年以書之史使後之讀者彷徨焉不得其解而革<lb/>
除之說自此起矣夫建文無實録因成祖之事不容<lb/>
闕此四年故有元年以下之紀使成祖果革建文爲<lb/>
洪武則於建文之元當書洪武三十二年矣又使不<lb/>
紀洪武而但革建文亦當如太祖實録之例書已卯<lb/>
矣今則元年二年三年四年書於成祖之録者犂然<lb/>
<pb n="KR4f0006_SBCK_001-4b"/>
也是以知其不革也旣不革矣乃不冠建文之號於<lb/>
元年之上而但一見於洪武三十一年之中若有所<lb/>
辟而不敢正書此史臣之失而其他奏疏文移中所<lb/>
云洪武三十二三十三三十四年者則皆臣下奉行<lb/>
之過也且實録中每書必稱建文君成祖卽位後與<lb/>
世子書亦稱建文君而後之人至目爲革除君夫建<lb/>
文不革於成祖而革於傳聞不革於詔書而革於臣<lb/>
下奉行者之文是不可以無辯或曰洪武有三十五<lb/>
年矣無三十二三十三三十四年可乎考之於古後<lb/>
漢髙祖之卽位也仍稱天福十二年其前則岀帝之<lb/>
開運三年故天福有十二年而無九十十一年是則<lb/>
<pb n="KR4f0006_SBCK_001-5a"/>
成祖之仍稱洪武豈不闇合者哉<lb/>
　　原姓<lb/>
男子稱氏女子稱姓氏一再傳而可變姓千萬年而<lb/>
不變最貴者國君國君無氏不稱氏稱國踐土之盟<lb/>
其載書曰晉重魯申衞武蔡甲午鄭㨗齊潘宋王臣<lb/>
莒期荀偃之稱齊環衞太子之稱鄭勝晉午是也次<lb/>
則公子公子無氏不稱氏稱公子公子彄公子益師<lb/>
是也最下者庶人庶人無氏不稱氏稱名然則氏之<lb/>
所由興其在於卿大夫乎故曰諸侯之子爲公子公<lb/>
子之子爲公孫公孫之子以王父字若謚若邑若官<lb/>
爲氏氏焉者類族也貴貴也考之於傳二百五十五<lb/>
<pb n="KR4f0006_SBCK_001-5b"/>
年之間有男子而稱姓者乎無有也女子則稱姓古<lb/>
者男女異長在室也稱姓冠之以序叔隗秊隗之類<lb/>
是也已嫁也於國君則稱姓冠之以國江芉息嬀之<lb/>
類是也於大夫則稱姓冠以大夫之氏趙姬盧蒲姜<lb/>
之類是也在彼國之人稱之或冠以所自出之國若<lb/>
氏驪姬梁嬴之於晉顏懿姬鬷聲姬之於齊是也旣<lb/>
卒也稱姓冠之以謚成風敬嬴之類是也亦有無謚<lb/>
而仍其在室之稱仲子少姜之類是也范氏之先自<lb/>
虞以上爲陶唐氏在夏爲御龍氏在商爲豕韋氏在<lb/>
周爲唐杜氏士會之帑處秦者爲劉氏夫槩王奔楚<lb/>
爲堂谿氏伍員屬其子於齊爲王孫氏智果别族於<lb/>
<pb n="KR4f0006_SBCK_001-6a"/>
太史爲輔氏故曰氏可變也孟孫氏小宗之别爲子<lb/>
服氏爲南宮氏叔孫氏小宗之别爲叔仲氏季孫氏<lb/>
之支子曰季公鳥季公亥季寤稱季不稱孫故曰貴<lb/>
貴也魯昭公娶於呉爲同姓謂之呉孟子崔武子欲<lb/>
娶棠姜東郭偃曰男女辨姓今君出自丁臣出自桓<lb/>
不可夫崔之與東郭氏異昭公之與夷昧代逺然同<lb/>
姓百世而昏姻不通者周道也故曰姓不變也是故<lb/>
氏焉者所以爲男别也姓焉者所以爲女坊也自秦<lb/>
以後之人以氏爲姓以姓稱男而周制亾而族類亂<lb/>
作原姓<lb/>
　　郡縣論<hi>一</hi>
<pb n="KR4f0006_SBCK_001-6b"/>
知封建之所以變而爲郡縣則知郡縣之敝而將復<lb/>
變然則將復變而爲封建乎曰不能有聖人起寓封<lb/>
建之意於郡縣之中而天下治矣葢自漢以下之人<lb/>
莫不謂秦以孤立而亾不知秦之亾不封建亾封建<lb/>
亦亾而封建之廢固自周衰之日而不自於秦也封<lb/>
建之廢非一日之故也雖聖人起亦將變而爲郡縣<lb/>
方今郡縣之敝已極而無聖人出焉尚一一仍其故<lb/>
事此民生之所以日貧中國之所以日弱而益趨於<lb/>
亂也何則封建之失其專在下郡縣之失其專在上<lb/>
古之聖人以公心待天下之人胙之土而分之國今<lb/>
之君人者盡四海之内爲我郡縣猶不足也人人而<lb/>
<pb n="KR4f0006_SBCK_001-7a"/>
疑之事事而制之科條文簿日多於一日而又設之<lb/>
監司設之督撫以爲如此守令不得以殘害其民矣<lb/>
不知有司之官凛凛焉救過之不給以得代爲幸而<lb/>
無肯爲其民興一日之利者民烏得而不窮國烏得<lb/>
而不弱率此不變雖千百年而吾知其與亂同事日<lb/>
甚一日者矣然則尊令長之秩而予之以生財治人<lb/>
之權罷監司之任設世官之獎行辟屬之法所謂寓<lb/>
封建之意於郡縣之中而二千年以來之敝可以復<lb/>
振後之君苟欲厚民生强國勢則必用吾言矣<lb/>
　　郡縣論二<lb/>
其說曰改知縣爲五品官正其名曰縣令任是職者<lb/>
<pb n="KR4f0006_SBCK_001-7b"/>
必用千里以内習其風土之人其初曰試令三年稱<lb/>
職爲眞又三年稱職封父母又三年稱職璽書勞問<lb/>
又三年稱職進階益禄任之終身其老疾乞休者舉<lb/>
子若弟代不擧子若弟擧他人者聽旣代去處其縣<lb/>
爲祭酒禄之終身所擧之人復爲試令三年稱職爲<lb/>
眞如上法每三四縣若五六縣爲郡郡設一太守太<lb/>
守三年一代詔遣御史廵方一年一代其督撫司道<lb/>
悉罷令以下設一丞吏部選授丞任九年以上得補<lb/>
令丞以下曰簿曰尉曰博士曰驛丞曰司倉曰游徼<lb/>
曰嗇夫之屬備設之母裁其人聽令自擇報名於吏<lb/>
部簿以下得用本邑人爲之令有得罪於民者小則<lb/>
<pb n="KR4f0006_SBCK_001-8a"/>
流大則殺其稱職者旣家於縣則除其本籍夫使天<lb/>
下之爲縣令者不得遷又不得歸其身與縣終而子<lb/>
孫世世處焉不職者流貪以敗官者殺夫居則爲縣<lb/>
宰去則爲流人賞則爲世官罰則爲斬絞豈有不勉<lb/>
而爲良吏者哉<lb/>
　　郡縣論三<lb/>
何謂稱職曰土地闢田野治樹木蕃溝洫修城郭固<lb/>
倉廩實學校興盜賊屛戎器完而其大者則人民樂<lb/>
業而巳夫養民者如人家之畜五牸然司馬牛者一<lb/>
人司芻豆者復一人又使紀綱之僕監之升斗之計<lb/>
必聞之於其主人而馬牛之瘠也日甚吾則不然擇<lb/>
<pb n="KR4f0006_SBCK_001-8b"/>
一圉人之勤幹者委之以馬牛給之以牧地使其所<lb/>
出常浮於所養而視其肥息者賞之否則撻之然則<lb/>
其爲主人者必烏氏也必橋姚也故天下之患一圉<lb/>
人之足辦而爲是紛紛者也不信其圉人而用其監<lb/>
僕甚者幷監僕又不信焉而主人之耳目亂矣於是<lb/>
愛馬牛之心常不勝其吝芻粟之計而畜產耗矣故<lb/>
馬以一圉人而肥民以一令而樂<lb/>
　　郡縣論四<lb/>
或曰無監司令不已重乎子弟代無乃專乎千里以<lb/>
内之人不私其親故乎夫吏職之所以多爲親故撓<lb/>
者以其逺也使竝處一城之内則雖欲撓之而有不<lb/>
<pb n="KR4f0006_SBCK_001-9a"/>
可者自漢以來守鄉郡者多矣曲阜之令鮮以貪酷<lb/>
敗者非孔氏之子獨賢其勢然也若以子弟得代而<lb/>
慮其專蕞爾之縣其能稱兵以叛乎上有太守不能<lb/>
舉旁縣之兵以討之乎太守欲反其五六縣者肯舍<lb/>
其可傳子弟之官而從亂乎不見播州之楊傳八百<lb/>
年而以叛受戮乎若曰無監司不可爲治南畿十四<lb/>
府四州何以自逹於六部乎且今之州縣官無定守<lb/>
民無定奉是以常有盜賊戎翟之禍至一州則一州<lb/>
破至一縣則一縣殘不此之圖而慮令長之擅此之<lb/>
謂不知類也<lb/>
　　郡縣論五<lb/>
<pb n="KR4f0006_SBCK_001-9b"/>
天下之人各懷其家各私其子其常情也爲天子爲<lb/>
百姓之心必不如其自爲此在三代以上已然矣聖<lb/>
人者因而用之用天下之私以成一人之公而天下<lb/>
治夫使縣令得私其百里之地則縣之人民皆其子<lb/>
姓縣之土地皆其田疇縣之城郭皆其藩垣縣之倉<lb/>
廩皆其囷窌爲子姓則必愛之而勿傷爲田疇則必<lb/>
治之而勿棄爲藩垣囷窌則必繕之而勿損自令言<lb/>
之私也自天子言之所求乎治天下者如是焉止矣<lb/>
一旦有不虞之變必不如劉淵石勒王仙芝黃巢之<lb/>
輩橫行千里如入無人之境也於是有效死勿去之<lb/>
守於是有合從締交之拒非爲天子也爲其私也爲<lb/>
<pb n="KR4f0006_SBCK_001-10a"/>
其私所以爲天子也故天下之私天子之公也公則<lb/>
說信則人任焉此三代之治可以庶幾而况乎漢唐<lb/>
之盛不難致也<lb/>
　　郡縣論六<lb/>
今天下之患莫大乎貧用吾之說則五年而小康十<lb/>
年而大富且以馬言之天下驛逓往來以及州縣上<lb/>
計京師白事司府迎候上官逓送文書及庶人在官<lb/>
所用之馬一歳無慮百萬匹其行無慮萬萬里今則<lb/>
十減六七而西北之馬驘不可勝用矣以文册言之<lb/>
一事必報數衙門往復駁勘必數次以及迎候生辰<lb/>
拜賀之用其紙料之費率諸民者歳不下巨萬今則<lb/>
<pb n="KR4f0006_SBCK_001-10b"/>
十減七八而東南之竹箭不可勝用矣他物之稱是<lb/>
者不可悉數且使爲令者得以省耕歛教樹畜而田<lb/>
功之獲果蓏之收六畜之孳材木之茂五年之中必<lb/>
當倍益從是而山澤之利亦可開也夫採礦之役自<lb/>
元以前歳以爲常先朝所以閉之而不發者以其召<lb/>
亂也譬之有窖金焉發於五逹之衢則市人聚而爭<lb/>
之發於堂室之内則唯主人有之門外者不得而爭<lb/>
也今有礦焉天子開之是發金於五逹之衢也縣令<lb/>
開之是發金於堂室之内也利盡山澤而不取諸民<lb/>
故曰此富國之筴也<lb/>
　　郡縣論七<lb/>
<pb n="KR4f0006_SBCK_001-11a"/>
法之敝也莫甚乎以東州之餉而給西邊之兵以南<lb/>
郡之糧而濟北方之驛今則一切歸於其縣量其衝<lb/>
僻衡其繁簡使一縣之用常寛然有餘又留一縣之<lb/>
官之祿亦必使之溢於常數而其餘者然後定爲解<lb/>
京之類其先必則壤定賦取田之上中下列爲三等<lb/>
或五等其所入悉委縣令收之其解京曰貢曰賦其<lb/>
非時之辦則於額賦支銷若盡一縣之入用之而猶<lb/>
不足然後以他縣之賦益之名爲協濟此則天子之<lb/>
財不可以爲常額然而行此十年必無盡一縣之入<lb/>
用之而猶不足者也<lb/>
　　郡縣論八<lb/>
<pb n="KR4f0006_SBCK_001-11b"/>
善乎葉正則之言曰今天下官無封建而吏有封建<lb/>
州縣之敝吏胥窟穴其中父以是傳之子兄以是傳<lb/>
之弟而其尤桀黠者則進而爲院司之書吏以掣州<lb/>
縣之權上之人明知其爲天下之大害而不能去也<lb/>
使官皆千里以内之人習其民事而又終其身任之<lb/>
則上下辨而民志定矣文法除而吏事簡矣官之力<lb/>
足以御吏而有餘吏無所以把持其官而自循其法<lb/>
昔人所謂養百萬虎狼於民間者將一旦而盡去治<lb/>
天下之愉快孰過於此<lb/>
　　郡縣論九<lb/>
取士之制其薦之也略用古人鄉擧里選之意其試<lb/>
<pb n="KR4f0006_SBCK_001-12a"/>
之也略用唐人身言書判之法縣擧賢能之士間歳<lb/>
一人試於部上者爲郎無定員郎之髙第得出而補<lb/>
令次者爲丞於其近郡用之又次者歸其本縣署爲<lb/>
簿尉之屬而學校之設聽令與其邑之士自聘之謂<lb/>
之師不謂之官不隷名於吏部而在京則公卿以上<lb/>
倣漢人三府辟召之法參而用之夫天下之士有道<lb/>
德而不願仕者則爲人師有學術才能而思自見於<lb/>
世者其縣令得而舉之三府得而辟之其亦可以無<lb/>
失士矣或曰間歲一人功名之路無乃狹乎化天下<lb/>
之士使之不競於功名王治之大者也且顏淵不仕<lb/>
閔子辭官漆雕未能曾晳異撰亦何必於功名哉<lb/>
<pb n="KR4f0006_SBCK_001-12b"/>
　　錢糧論上<lb/>
自禹湯之世不能無凶年而民至於無<graphic n="KR1399" url="https://raw.githubusercontent.com/kanripo/KR-Gaiji/master/images/KR1399.png" mimeType="image/png"/>賣子夫凶<lb/>
年而賣其妻子者禹湯之世所不能無也豐年而賣<lb/>
其妻子者唐宋之季所未嘗有也往在山東見登萊<lb/>
竝海之人多言榖賤處山僻不得銀以輸官今來關<lb/>
中自鄠以西至於岐下則歲甚登榖甚多而民且相<lb/>
率賣其妻子至徵糧之日則村民畢出謂之人市問<lb/>
其長吏則曰一縣之鬻於軍營而請印者歲近千人<lb/>
其逃亾或自盡者又不知凡幾也何以故則有榖而<lb/>
無銀也所獲非所輸也所求非所出也夫銀非從天<lb/>
降也卝人則旣停矣<hi>周禮地官司徒卝人卝古礦字</hi>海舶則旣撤矣中國<lb/>
<pb n="KR4f0006_SBCK_001-13a"/>
之銀在民間者已日消日耗而况山僻之邦商賈之<lb/>
所絶迹雖盡鞭撻之力以求之亦安所得哉故榖日<lb/>
賤而民日窮民日窮而賦日詘逋欠則年多一年人<lb/>
丁則歲減一歲率此而不變將不知其所終矣且銀<lb/>
何自始哉古之爲富者菽粟而已爲其交易也不得<lb/>
已而以錢權之然自三代以至於唐所取於民者粟<lb/>
帛而已自楊炎兩稅之法行始改而徵錢而未有銀<lb/>
也漢志言秦幣二等而銀錫之屬施於器餙不爲幣<lb/>
自梁時始有交廣以金銀爲貨之說宋仁宗景祐二<lb/>
年始詔諸路歲輸緡錢福建二廣易以銀江東以帛<lb/>
所以取之福建二廣者以坑冶多而海舶利也至金<lb/>
<pb n="KR4f0006_SBCK_001-13b"/>
章宗始鑄銀名之曰承安寶貨公私同見錢用哀宗<lb/>
正大間民但以銀市易而不用鑄至於今日上下通<lb/>
行而忘其所自然而考之元史歲課之數爲銀至少<lb/>
然則國賦之用銀蓋不過二三百年間爾今之言賦<lb/>
必曰錢糧夫錢錢也糧糧也亦惡有所謂銀哉且天<lb/>
地之間銀不益增而賦則加倍此必不供之數也昔<lb/>
者唐穆宗時物輕錢重用戸部尚書楊於陵之議令<lb/>
兩税等錢皆易以布帛絲纊而民便之<hi>舊唐書穆宗紀元和十五年八月辛未兵</hi>
<hi>部尚書楊於陵總百寮錢貨輕重之議取天下两税榷酒鹽利等悉以布帛任土所產物充稅竝不徵見錢則物漸重錢漸輕農人見免賤賣匹段請中書門</hi>
<hi>下御史臺諸司官長重議施行從之</hi>呉徐知誥從宋齊丘之言以爲錢非耕<lb/>
桑所得使民輸錢是教之棄本逐末也於是諸税悉<lb/>
<pb n="KR4f0006_SBCK_001-14a"/>
收榖帛紬絹是則昔人之論取民者且以錢爲難得<lb/>
也以民之求錢爲不務本也而况於銀乎先王之制<lb/>
賦必取其地之所有今若於通都大邑行商麕集之<lb/>
地雖盡徵之以銀而民不吿病至於遐陬僻壤舟車<lb/>
不至之處卽以什之三徵之而猶不可得以此必不<lb/>
可得者病民而卒至於病國則曷若度土地之宜權<lb/>
歲入之數酌轉般之法而通融乎其間凡州縣之不<lb/>
通商者令盡納本色不得已以其什之三徵錢錢自<lb/>
下而上則濫惡無所容而錢價貴是一舉而兩利焉<lb/>
無蠲賦之虧而有活民之實無督責之難而有完逋<lb/>
之漸今日之計莫便乎此夫樹榖而徵銀是畜羊而<lb/>
<pb n="KR4f0006_SBCK_001-14b"/>
求馬也倚銀而富國是恃酒而充飢也以此自愚而<lb/>
其敝至於國與民交盡是其計出唐宋之季諸臣之<lb/>
下也<lb/>
　　錢糧論下<lb/>
嗚呼自古以來有國者之取於民爲已悉矣然不聞<lb/>
有火耗之説火耗之所由名其起於徵銀之代乎此<lb/>
所謂正賦十而餘賦三者與此所謂國中飽而姦吏<lb/>
富者與此國家之所峻防而汙官猾胥之所世守以<lb/>
爲子孫之寶者與此窮民之根匱財之源啓盜之門<lb/>
而庸愞在位之人所目覩而不救者與原夫耗之所<lb/>
生以一州縣之賦繁矣戸戸而收之銖銖而納之不<lb/>
<pb n="KR4f0006_SBCK_001-15a"/>
可以瑣細而上諸司府是不得不資於火有火則必<lb/>
有耗所謂耗者特百之一二而已有賤丈夫焉以爲<lb/>
額外之徵不免干於吏議擇人而食未足厭其貪惏<lb/>
於是藉火耗之名爲巧取之術葢不知起於何年而<lb/>
此法相傳官重一官代增一代以至於今於是官取<lb/>
其贏十二三而民以十三輸國之十里胥之輩又取<lb/>
其<graphic n="KR1151" url="https://raw.githubusercontent.com/kanripo/KR-Gaiji/master/images/KR1151.png" mimeType="image/png"/>十一二而民以十五輸國之十其取則薄於兩<lb/>
而厚於銖凡徵收之數兩者必其地多而豪有力可<lb/>
以持吾之短長者也銖者必其窮下户也雖多取之<lb/>
不敢言也於是兩之加焉十二三而銖之加焉十五<lb/>
六矣薄於正賦而厚於雜賦正賦耳目之所先也雜<lb/>
<pb n="KR4f0006_SBCK_001-15b"/>
賦其所後也於是正賦之加焉十二三而雜賦之加<lb/>
焉或至於十七八矣解之藩司謂之羨餘貢諸節使<lb/>
謂之常例責之以不得不爲䕶之以不可破而生民<lb/>
之困未有甚於此時者矣愚嘗久於山東山東之民<lb/>
無不疾首蹙額而訴火耗之爲虐者獨德州則不然<lb/>
問其故則曰州之賦二萬九千二爲銀八爲錢也錢<lb/>
則無火耗之加故民力紓於他邑也非德州之官皆<lb/>
賢里胥皆善人也勢使之然也又聞之長老言近代<lb/>
之貪吏倍甚於唐宋之時所以然者錢重而難運銀<lb/>
輕而易齎難運則少取之而以爲多易齎則多取之<lb/>
而猶以爲少非唐宋之吏多廉今之吏貪也勢使之<lb/>
<pb n="KR4f0006_SBCK_001-16a"/>
然也然則銀之通錢之滯吏之寶民之賊也在有明<lb/>
之初嘗禁民不得行使金銀犯者准奸惡論夫用金<lb/>
銀何奸之有而重爲之禁者蓋逆知其弊之必至於<lb/>
此也當時市肆所用皆唐宋之錢而制錢則偶一鑄<lb/>
造以助其不足耳今也泉貨弱而害金興市道窮而<lb/>
僞物作國幣奪於上民力單於下使陸䞇白居易李<lb/>
翺之流而生今日其咨嗟太息必有甚於唐之中葉<lb/>
者矣<hi>陸䞇上均節財賦六事其二言凡國之賦我必量人之力任土之宜故所入者惟布麻繒纊與百榖而已先王懼物之貴賤失平而人之交易</hi>
<hi>難凖又定泉布之法以節輕重之宜斂散弛張必由於是蓋御財之大柄爲國之利權守之在官不以任下然則穀帛者人之所爲也錢貨者官之所爲也是</hi>
<hi>以國朝著令租出榖庸出絹調出繒纊布曷嘗有以錢爲賦者哉今之兩稅獨異舊章但估資產爲差使以錢穀定稅唯計求得之利宜靡論供辦之難曷所</hi>
<hi>徵非所業所業非所徴遂或增價以買其所無减價以賣其所有一增一減耗損已多李翺集有疏改稅法一篇言錢者官司所鑄粟帛者農之所出今乃使</hi>
<pb n="KR4f0006_SBCK_001-16b"/>
<hi>農人賤賣粟帛易錢入官是豈非顛倒而取其無者耶由是豪家大商皆多積錢以逐輕重故農人日困末業日增請一切不督見錢皆納布帛白居易集有</hi>
<hi>贈友詩云私家無錢鑪平地無銅山胡爲秋夏税嵗歳輸銅錢錢力日以重農力日以殫賤糶粟與麥賤貿絲與綿歳暮衣食盡焉得無飢寒吾聞國之初有</hi>
<hi>制垂不刋庸必算丁口租必計桑田不求土所無不强人所難量入以爲出上足下亦安兵興一變法兵息遂不還使我農桑人顦顇畎畆間誰能革此弊待</hi>
<hi>君秉利權復彼租庸法令如貞觀年</hi>曰子以火耗爲病於民也使改而徵粟<lb/>
米其無淋尖踢斛巧取於民之術乎曰吾未見罷任<lb/>
之倉官寧家之斗級負米而行者也必鬻銀而後去<lb/>
有兩車行於道前爲錢後爲銀則大盗之所睨常在<lb/>
其後車焉然則豈獨今之貪吏倍甚於唐宋之時河<lb/>
朔之間所名爲響馬者亦當倍甚於唐宋之時矣<lb/>
　　生員論上<lb/>
國家之所以設生員者何哉蓋以收天下之才俊子<lb/>
<pb n="KR4f0006_SBCK_001-17a"/>
弟養之於庠序之中使之成德逹材明先王之道通<lb/>
當世之務出爲公卿大夫與天子分猷共治者也今<lb/>
則不然合天下之生員縣以三百計不下五十萬人<lb/>
而所以教之者僅塲屋之文然求其成文者數十人<lb/>
不得一通經知古今可爲天子用者數千人不得一<lb/>
也而嚚訟逋頑以病有司者比比而是上之人以是<lb/>
益厭之而其待之也日益輕爲之條約也日益苛然<lb/>
以此益厭益輕益苛之生員而下之人猶日夜奔走<lb/>
之如鶩竭其力而後止者何也一得爲此則免於編<lb/>
氓之役不受侵於里胥齒於衣冠得以禮見官長而<lb/>
無笞捶之辱故今之願爲生員者非必其慕功名也<lb/>
<pb n="KR4f0006_SBCK_001-17b"/>
保身家而巳以十分之七計而保身家之生員殆有<lb/>
三十五萬人此與設科之初意悖而非國家之益也<lb/>
人之情孰不爲其身家者故日夜求之或至行關節<lb/>
觸法抵罪而不止者其勢然也今之生員以關節得<lb/>
者十且七八矣而又有武生奉祀生之屬無不以錢<lb/>
鬻之夫關節朝廷之所必誅而身家之情先王所弗<lb/>
能禁故以今日之法雖堯舜復生能去在朝之四凶<lb/>
而不能息天下之關節也然則如之何請一切罷之<lb/>
而别爲其制必選夫五經兼通者而後充之又課之<lb/>
以二十一史與當世之務而後升之仍分爲秀才明<lb/>
經二科而養之於學者不得過二十人之數無則闕<lb/>
<pb n="KR4f0006_SBCK_001-18a"/>
之爲之師者州縣以禮聘焉勿令部選如此而國有<lb/>
實用之人邑有通經之士其人材必盛於今日也然<lb/>
則一鄉之中其粗能自立之家必有十焉一縣之中<lb/>
必有百焉皆不得生員以芘其家而同於編氓以受<lb/>
里胥之凌暴官長之笞捶豈王者保息斯人之意乎<lb/>
則有秦漢賜爵之法其初以賞軍功而其後或以恩<lb/>
賜或以勞賜或暜賜或特賜而髙帝之詔有曰今吾<lb/>
於爵非輕也其令吏善遇髙爵稱吾意至惠帝之世<lb/>
而民得買爵夫使爵之重得與有司爲禮而復其戸<lb/>
勿事則人將趨之開彼則可以塞此卽入粟拜爵其<lb/>
名尚公非若鬻諸生以亂學校者之爲害也夫立功<lb/>
<pb n="KR4f0006_SBCK_001-18b"/>
名與保身家二塗也收俊乂與恤平人二術也竝行<lb/>
而不相悖也一之則敝矣夫人主與此不通今古之<lb/>
五十萬人共此天下其芘身家而免笞捶者且三十<lb/>
五萬焉而欲求公卿大夫之材於其中以立國而治<lb/>
民是縁木而求魚也以守則必危以戰則必敗矣<lb/>
　　生員論中<lb/>
廢天下之生員而官府之政淸廢天下之生員而百<lb/>
姓之困蘇廢天下之生員而門戸之習除廢天下之<lb/>
生員而用世之材出今天下之出入公門以撓官府<lb/>
之政者生員也倚勢以武斷於鄉里者生員也與胥<lb/>
史爲縁甚有身自爲胥史者生員也官府一拂其意<lb/>
<pb n="KR4f0006_SBCK_001-19a"/>
則羣起而閧者生員也把持官府之隂事而與之爲<lb/>
市者生員也前者譟後者和前者奔後者隨上之人<lb/>
欲治之而不可治也欲鋤之而不可鋤也小有所加<lb/>
則曰是殺士也坑儒也百年以來以此爲大患而一<lb/>
二識治體能言之士又皆身岀於生員而不敢顯言<lb/>
其弊故不能曠然一舉而除之也故曰廢天下之生<lb/>
員而官府之政清也天下之病民者有三曰鄉宦曰<lb/>
生員曰吏胥是三者法皆得以復其戸而無雜泛■<lb/>
之差於是雜泛之差乃盡歸於小民今之大縣至有<lb/>
生員千人以上者比比也且如一縣之地有十萬頃<lb/>
而生員之地五萬則民以五萬而當十萬之差矣一<lb/>
<pb n="KR4f0006_SBCK_001-19b"/>
縣之地有十萬頃而生員之地九萬則民以一萬而<lb/>
當十萬之差矣民地愈少則詭寄愈多詭寄愈多則<lb/>
民地愈少而生員愈重冨者行關節以求爲生員而<lb/>
貧者相率而逃且死故生員之於其邑人無秋毫之<lb/>
益而有丘山之累然而一切考試科舉之費猶皆派<lb/>
取之民故病民之尤者生員也故曰廢天下之生員<lb/>
而百姓之困蘇也天下之患莫大乎聚五方不相識<lb/>
之人而教之使爲朋黨生員之在天下近或數百千<lb/>
里遠或萬里語言不同姓名不通而一登科第則有<lb/>
所謂主考官者謂之座師有所謂同考官者謂之房<lb/>
師同榜之士謂之同年同年之子謂之年姪座師房<lb/>
<pb n="KR4f0006_SBCK_001-20a"/>
師之子謂之世兄座師房師之謂我謂之門生而門<lb/>
生之所取中者謂之門孫門孫之謂其師之師謂之<lb/>
太老師朋比膠固牢不可解書牘交於道路請託徧<lb/>
於官曹其小者足以蠧政害民而其大者至於立黨<lb/>
傾軋取人主太阿之柄而顚倒之皆此之繇也故曰<lb/>
廢天下之生員而門戸之習除也國家之所以取生<lb/>
員而考之以經義論策表判者欲其明六經之旨通<lb/>
當世之務也今以書坊所刻之義謂之時文舍聖人<lb/>
之經典先儒之注疏與前代之史不讀而讀其所謂<lb/>
時文時文之出每科一變五尺童子能誦數十篇而<lb/>
小變其文卽可以取功名而鈍者至白首而不得遇<lb/>
<pb n="KR4f0006_SBCK_001-20b"/>
老成之士旣以有用之歲月銷磨於塲屋之中而少<lb/>
年㨗得之者又易視天下國家之事以爲人生之所<lb/>
以爲功名者惟此而已故敗壞天下之人材而至於<lb/>
士不成士官不成官兵不成兵將不成將夫然後宼<lb/>
賊姦宄得而乗之敵國外侮得而勝之苟以時文之<lb/>
功用之於經史及當世之務則必有聰明俊傑通逹<lb/>
治體之士起於其間矣故曰廢天下之生員而用世<lb/>
之材出也<lb/>
　　生員論下<lb/>
問曰廢天下之生員則何以取士曰吾所謂廢生員<lb/>
者非廢生員也廢今日之生員也請用辟舉之法而<lb/>
<pb n="KR4f0006_SBCK_001-21a"/>
竝存生儒之制天下之人無問其生員與否皆得舉<lb/>
而薦之於朝廷則我之所收者旣已博矣而其廩之<lb/>
學者爲之限額略倣唐人郡縣之等小郡十人等而<lb/>
上之大郡四十人而止小縣三人等而上之大縣二<lb/>
十人而止約其戸口之多寡人材之髙下而差次之<lb/>
有闕則補而罷歲貢舉人之二法其爲諸生者選其<lb/>
通雋皆得就試於禮部而成進士者不過授以簿尉<lb/>
親民之職而無使之驟進以平其貪躁之情其設之<lb/>
教官必聘其鄉之賢者以爲師而無隷於仕籍罷提<lb/>
學之官而領其事於郡守此諸生之中有薦舉而入<lb/>
仕者有考試而成進士者亦或有不率而至於斥退<lb/>
<pb n="KR4f0006_SBCK_001-21b"/>
者有不幸而死及衰病不能肄業願給衣巾以老者<lb/>
闕至於二人三人然後合其屬之童生取其通經能<lb/>
文者以補之然則天下之爲生員者少矣少則人重<lb/>
之而其人亦知自重爲之師者不煩於教而向所謂<lb/>
聚徒合黨以橫行於國中者將不禁而自止若夫温<lb/>
故知新中年考較以蘄至於成材則當參酌乎古今<lb/>
之法而兹不具論也或曰天下之才日生而無窮也<lb/>
使之皆壅於童生則奈何吾固曰天下之人無問其<lb/>
生員與否皆得舉而薦之於朝廷則取士之方不恃<lb/>
諸生之一途而已也夫取士以佐人主理國家而僅<lb/>
出於一塗未有不弊者也<lb/>
<pb n="KR4f0006_SBCK_001-22a"/>
</p>
<p>
亭林文集卷之一終<lb/>
<pb n="KR4f0006_SBCK_001-1a"/>
亭林詩集校補<lb/>
　亭林先生詩集毓修見一鈔本題蔣山傭詩集與刻本異同甚<lb/>
　多且多詩十數首乃知刻本多爲潘次耕竄改亦當時有所避<lb/>
　忌故也惟刻本五卷而鈔止四卷尙非足本故叢刋中仍以刻<lb/>
　本印行今以鈔本校其異同附於卷後刻本有闕字填以方圍<lb/>
　者又乾隆中禁書事起削去初印本不爾也今亦補之亭林之<lb/>
　詩至是始可讀矣壬戍八月無錫孫毓修<lb/>
蔣山傭詩集卷一<hi>刋本亭林詩集卷一</hi>
<hi>一葉十行</hi>祕讖<hi>◍</hi>有仍<hi>◍十七行</hi>六　軍<hi>◍</hi>一埽<hi>◍</hi>定神<hi>◍</hi>
<hi>二葉三行</hi>城中屠各虜<hi>陵邊屯牧馬</hi>殿上左<hi>闕下駐十三行</hi>神<lb/>
　京<hi>◍◍十四行</hi>匈奴岀塞時<hi>◍原望捷時十五行</hi>月支<hi>◍</hi>
<hi>◍十八行</hi>帝京<hi>京闕/十九行</hi>洪武<hi>江甸</hi>大明<hi>舊京二</hi>
<hi>十行</hi>名三亳<hi>疏封闊</hi>號二京<hi>映□明</hi>
<pb n="KR4f0006_SBCK_001-1b"/>
<hi>四葉十一行</hi>天下想中興<hi>灑掃及冬烝</hi>
<hi>五葉十行</hi>虞裝<hi>北去</hi>
<hi>六葉七行</hi>虞兵<hi>牧騎十三行</hi>李定自延平歸齎至御扎<hi>延平使</hi>
<hi>至十四行</hi>御<hi>◍/十五行</hi>天<hi>◍十六行</hi>綸言<hi>◍◍</hi>京<hi>◍</hi>翠<lb/>
　華<hi>◍◍十九行</hi>鶴<hi>鳥</hi>眞<hi>仙</hi>
<hi>七葉一行</hi>遙聞一下親征詔<hi>樓船見說軍容盛</hi>夢想<hi>左次四行</hi>
<hi>小注</hi>入海<hi>◍◍</hi>
<hi>八葉十一行</hi>天子<hi>◍◍十二行</hi>洗中<hi>◍◍</hi>
<hi>十葉二十二行</hi>冬虞<hi>北邊小注</hi>手詔曰朕甚感楊廷樞之占卦<hi>◍</hi>
<hi>◍◍◍</hi>天<hi>◍</hi>
<hi>十一葉一行</hi>御<hi>◍四行小注</hi>凌駉駉原作駟<hi>六行</hi>帝<hi>◍七</hi>
<hi>行小注</hi>君甥衞向向原作尙<lb/>
<hi>十二葉二行</hi>京師<hi>◍◍三行</hi>奉<hi>◍四行</hi>帝<hi>◍</hi>談笑冬虞空<hi>誓</hi>
<pb n="KR4f0006_SBCK_001-2a"/>
<hi>麾白羽扇五行</hi>疏<hi>◍</hi>猾麌<hi>◍◍一作/旃裘</hi>漢<hi>◍六行</hi>帥<hi>◍</hi>大事<lb/>
<hi>◍◍十五行</hi>京<hi>◍</hi>
<hi>十三葉一行</hi>虞<hi>牧</hi>表<hi>◍</hi>屋京<hi>◍◍一作行朝</hi>勅<hi>◍二行</hi>詔<hi>◍</hi>將<hi>◍</hi>反正<lb/>
<hi>◍口三行</hi>不中反<hi>◍◍◍七行</hi>恥汙東支刀<hi>恥爲南冠囚</hi>
<hi>九行小注</hi>無尙字<hi>十四行</hi>山傭<hi>炎武十五行</hi>山傭<hi>炎武</hi>
<hi>十四葉五行</hi>天<hi>◍十七行</hi>君<hi>◍十八行</hi>國<hi>◍</hi>
<hi>十五葉十四行</hi>壽<hi>◍十五行</hi>中原神<hi>◍◍◍</hi>陸沉<hi>◍◍十八</hi>
<hi>行</hi>傳檄<hi>◍◍</hi>掃十八<hi>◍◍◍十九行</hi>陵<hi>◍</hi>
<hi>十八葉五行</hi>穀<hi>室七行</hi>况此虞寇深<hi>况多鋒鏑驚十七行小</hi>
<hi>注</hi>顒<hi>◍</hi>顒<hi>◍十八行</hi>大唐中興頌歌<hi>浯溪碑歌十九行</hi>道<lb/>
　下無浯溪字有經祁陽三字<hi>二十一行</hi>歷世三四下有家業<lb/>
　已析墓下之田且鬻之異姓而十四字<hi>二十二行</hi>歲上有山<lb/>
　傭字作噩下有山傭之南京五字爲册下無工人字有信工人<lb/>
<pb n="KR4f0006_SBCK_001-2b"/>
<pb n="KR4f0006_SBCK_001-2b"/>
<hi>三葉一行</hi>鄧禹<hi>◍◍七行</hi>異<hi>◍</hi>
<hi>四葉九行</hi>嘑<hi>謼十一十二行</hi>昔在天朝時共剖河山符何圖貳<lb/>
　師貴卒受冬虞屠<hi>我爲◍朝將爾作燕山俘俱推凶門轂各剖</hi>
<hi>河山符嗟公何不死死在淮東郛</hi>
<hi>五葉十六行</hi>天子<hi>◍◍</hi>帝三山<hi>◍◍◍十七行</hi>蹕<hi>口十九行</hi>
一事<hi>◍</hi>天子<hi>◍◍</hi>
<hi>六葉三行</hi>恭惟上中興<hi>國歩方艱危四行</hi>先臣<hi>◍◍</hi>
<hi>七葉五行</hi>西<hi>◍六行</hi>行幸<hi>◍◍/七行</hi>吳<hi>河</hi>國<hi>◍九行</hi>東武<lb/>
　二年八月上岀狩未知所之其先霽陽卽位於肇慶改元梗錫<lb/>
　時太子太師吏部尙書武英殿大學士<hi>臣</hi>路振微在厦元造東<lb/>
　武四先大統錫用文光閤印頒行之九年正月<hi>臣</hi>蔣山傭從振<lb/>
　微子中書舍人<hi>臣</hi>路澤溥見此有作<hi>原刻作路舍人家見東武四先◍◍原作曆</hi>
<hi>十二行</hi>蒙塵七閩<hi>◍◍◍◍十三行</hi>厦<hi>◍十四行</hi>曆<hi>◍</hi>
<pb n="KR4f0006_SBCK_001-3a"/>
<hi>十六行</hi>朔存未信<hi>◍◍◍◍二十二行</hi>禁嶺隈<hi>◍◍◍</hi>
<hi>八葉一行</hi>彤<hi>◍六行</hi>在<hi>於/八行</hi>髯<hi>鬚/十六行</hi>新<hi>今十九</hi>
<hi>行</hi>攻䖍<hi>◍◍二十行</hi>一軍<hi>◍◍</hi>
<hi>九葉十三行</hi>起義不克<hi>◍◍◍◍起一作倡十四行</hi>今下有年字<hi>十五</hi>
<hi>行</hi>無有贈二字有悲歌不能已於言也八字<hi>二十一行</hi>匡<hi>◍</hi>
<hi>十葉十八行臣</hi>山傭於重光大荒落<hi>原刻作重光單閼</hi>
<hi>十一葉九行</hi>傳之下有<hi>臣</hi>山傭稽首頓首謹書九字<hi>十三行</hi>百<lb/>
　人<hi>石人</hi>
<hi>十二葉十九行</hi>得治諸東羌<hi>得以威遐荒二十行</hi>三光下有上<lb/>
　天厭支德神祗顧馨香上追洪武中遣祀明綸將二十字無追<lb/>
　惟定鼎初遣祀明綸將十字<hi>二十一行</hi>乏主<hi>◍◍二十二</hi>
<hi>行</hi>尙無依<hi>◍◍◍</hi>高<hi>◍</hi>
<hi>十三葉一行</hi>何時洗妖氛<hi>何當挽天河</hi>逐<hi>滌</hi>不祥<hi>◍◍七行</hi>賄<lb/>
<pb n="KR4f0006_SBCK_001-3b"/>
　　師<hi>水軍</hi>皇<hi>◍九行</hi>張子房<hi>◍◍◍十行</hi>十年<hi>◍◍</hi>不見<hi>◍</hi>
<hi>◍</hi>王旅<hi>◍◍</hi>燕<hi>◍十一行</hi>子胥<hi>◍◍</hi>况茲蠢逆虞已是天<lb/>
　　亡秋<hi>祖生奮擊楫肯效南冠囚十二行</hi>袍乘時<hi>◍◍◍</hi>
<hi>十四葉十七行</hi>黃屋<hi>黄◍</hi>
<hi>十五葉五行</hi>伐荻<hi>◍◍十六行</hi>錢翁口示所輯方書<hi>小注肅潤之父原刻</hi>
<hi>作錢生肅潤之父出示所輯方書</hi>
<hi>十六葉八行</hi>曆<hi>◍十行</hi>續<hi>績/十五行</hi>上<hi>贈十六行</hi>已下下<lb/>
　　無數首字<hi>十八行</hi>吿余通閩中事<hi>陷余重案十九行</hi>訟之<lb/>
　　下有官以二千金賂府推官無郡行千金四字<hi>二十二行</hi>不<lb/>
　　行下有遂遣刺客伺余六字而余下無有戒心三字<lb/>
<hi>十七葉四行</hi>奸豪<hi>荓峰二十行</hi>無芳績二字<lb/>
<hi>十八葉十五行</hi>左氏<hi>起翦</hi>
<hi>十九葉八行</hi>京<hi>◍九行</hi>支<hi>◍/十四行</hi>溯<hi>遡十八行</hi>王<hi>◍</hi>
<pb n="KR4f0006_SBCK_001-4a"/>
<hi>二十葉七行</hi>謁<hi>詣九行</hi>隖<hi>隝二十二行</hi>兩宮<hi>宮車</hi>日逐<hi>塞馬</hi>
<hi>二十一葉十行</hi>雲昏<hi>奔渾</hi>
<hi>二十二葉十一行</hi>黃<hi>◍十二行</hi>可量<hi>◍◍</hi>
<hi>二十四葉三行</hi>讎國恥<hi>◍◍◍五行</hi>人間若不生之子五岳奔<lb/>
　頽九鼎淪<hi>人寰尙有遺民在大節難隨九鼎淪</hi>
亭林詩集卷三<lb/>
<hi>一葉六行</hi>期<hi>◍</hi>
<hi>六葉四行</hi>學人<hi>英流</hi>自<hi>且</hi>
<hi>七葉一行</hi>遍<hi>適</hi>
<hi>八葉三行</hi>嗚呼<hi>煌煌十四行小注</hi>麌蕭上我先皇帝陵號曰思<lb/>
　陵<hi>先皇帝陵今號思陵</hi>宗子一聯上有中華竟崩淪燔瘞久虛<lb/>
　曠十字<hi>十七行</hi>太息觀今曏下有農<graphic n="KR2150" url="https://raw.githubusercontent.com/kanripo/KR-Gaiji/master/images/KR2150.png" mimeType="image/png"/>苦誅求甲卒疲轉饟且<lb/>
　調入沅兵更造浮海舫索盜窮琅當追亡敝築杖太陰掩心中<lb/>
<pb n="KR4f0006_SBCK_001-4b"/>
　兩日相摩盪火運有轉移虞天亂無象白水燄未然綠林煙已<lb/>
　煬六十字二祖興<hi>舊官儀</hi>
<hi>十一葉九行</hi>胡<hi>塞</hi>七廟<hi>◍◍</hi>
<hi>十三葉十四行</hi>四皇哭帝帝<hi>◍◍◍◍◍十五行</hi>土<hi>◍十七</hi>
<hi>行</hi>運<hi>◍</hi>天<hi>◍十八行</hi>復<hi>◍</hi>
<hi>十四葉十一行</hi>本<hi>◍</hi>
<hi>十六葉八行</hi>宮闕旁<hi>月遊路</hi>獯東<hi>塞塵九行</hi>豈<hi>◍</hi>盜<hi>甘十行</hi>
　社稷<hi>◍◍十一行</hi>乃其<hi>誰共</hi>
<hi>十八葉二行</hi>扶日月摘起旄頭宿<hi>驅五丁一起天柱仆三行</hi>神<lb/>
　州旣陸沉<hi>微誠抱區區六行</hi>我<hi>◍十六行</hi>穹廬<hi>旃裘</hi>
<hi>十九葉二十行</hi>緬<hi>◍二十一行</hi>后<hi>◍</hi>重<hi>◍</hi>
<hi>二十一葉三行</hi>恣奔<hi>◍◍四行</hi>伊<hi>◍</hi>嗚呼<hi>◍◍</hi>
亭林詩集卷四<lb/>
<pb n="KR4f0006_SBCK_001-5a"/>
<hi>一葉二行</hi>十九年元旦<hi>元旦</hi>
<hi>二葉十七行</hi>多日<hi>原刻脫</hi>
<hi>四葉一行</hi>依附半<hi>何意附五行</hi>聞湖州<hi>詠史/六行</hi>胡<hi>弧十</hi>
<hi>五行</hi>千載二句鈔本無<lb/>
<hi>五葉六行</hi>于<hi>干八行</hi>胡<hi>竺九行</hi>僧<hi>乾</hi>
<hi>八葉十六行</hi>橋邊拜單于闕下俘可汗<hi>呼韓拜殿前頡利俘橋畔</hi>
<hi>十葉二行</hi>本<hi>國三行</hi>靚<hi>靜</hi>
<hi>十一葉十六行</hi>欑宮上有先皇帝三字<lb/>
<hi>十二葉十行</hi>凌<hi>陵</hi>
<hi>十五葉十三行</hi>琰<hi>◍</hi>
<hi>二十四葉十三行</hi>顒<hi>◍</hi>
亭林詩集卷五<lb/>
<hi>十一葉十八行小注</hi>顒<hi>◍</hi>
<pb n="KR4f0006_SBCK_001-5b"/>
<hi>十二葉十四行</hi>王<hi>◍</hi>
<hi>十三葉八行</hi>必有<hi>◍◍十九行</hi>思齊獨立<hi>◍◍◍◍</hi>
<hi>十四葉三行</hi>騎<hi>◍四行</hi>同<hi>◍五行</hi>同<hi>◍</hi>
補遺<hi>據鈔本蔣山傭詩集</hi>
　　千官<hi>卷一大行後</hi>
武帝求仙一上天茂陵遺事只虛傳千官白服皆臣子孰似蘇生<lb/>
北海邊<lb/>
一旦傳烽到法宮罷朝辭廟亦匆匆御衣卽有丹書字不是當年<lb/>
嵇侍中<lb/>
　　感事<hi>刻本卷一祗載六首</hi>
傳聞阿骨打今已入燕山毳幕諸陵下狼煙六郡間邊軍嚴不發<lb/>
驛使去空還一上江樓望黃河是玉關<lb/>
　　聞嘯<hi>嘯作詔</hi>
<pb n="KR4f0006_SBCK_001-6a"/>
聞道今天子中興自福州二京皆望幸四海願同仇滅麌須名將<lb/>
尊王仗列侯支方傳尺一不覺淚頻流<lb/>
　　上吳侍郎陽<hi>巳下柔兆閹茂</hi>
烽火臨瓜步鑾輿去石頭蕃文來督府降表送蘇州殺戮神人哭<lb/>
腥汙郡邑愁依山成斗寨保水得環洲國士推司馬戎韜冠列侯<lb/>
師從黃鉞陳計用白衣舟曹沫提刀日田單伏鍤秋春旗吳苑岀<lb/>
夜火越江浮作氣須先鼓爭雄必上遊軍聲天外落地勢掌中收<lb/>
征虜投壺暇東山賭墅優莫輕言一戰上客有良謀<lb/>
　　元日<lb/>
一身不自若竟爾墮虞塵旦起肅衣冠如見天顔親天顏不可見<lb/>
臣意無由申伏念五年來王塗正崩淪東支擾天紀反以晦爲元<lb/>
我今一正之乃見天王春正朔雖未同變支有一人歲盡積陰閉<lb/>
玄雲結重垠是日始開朗日岀如車輪天造不假支支行亂三辰<lb/>
<pb n="KR4f0006_SBCK_001-6b"/>
人時不受支支德違兆民留此三始朝歸我中厤君願言御六師<lb/>
一埽開靑旻南郊答天意九廟恭明禋大雅歌文王舊邦命維新<lb/>
小臣亦何思思我皇祖仁卜年尙未逾眷言待曾孫<lb/>
　　歲九月麌令伐我墓柏二株<lb/>
老柏生崇岡本是蒼虬種何年徙靈根幸託先臣壟長持俊彫節<lb/>
久荷君王寵歲月駸駸不相待漢畤秦宮一朝改刳中流涕要名<lb/>
材乍擬相將赴東海發丘中郎來符牒百道聲如雷斫白書其處<lb/>
須臾工匠來斤鋸持鋸截此柏柏樹東西摧却顧别丘壟辛苦行<lb/>
不辭君不見泰山之廟柏如鐵赤眉斫之嘗出血我今此去去爲<lb/>
船海風四面吹靑天秉性長端正不敢作怪妖東流到扶桑日月<lb/>
相遊遨去爲天上榆留作丘中檟傳與松楸莫歎傷漢家雨露彌<lb/>
天下<lb/>
　　贈于副將元凱<hi>巳下卷二</hi>
<pb n="KR4f0006_SBCK_001-7a"/>
嘗笑蘇季子未足稱英俊雒陽二頃田不佩六國印當世多賢豪<lb/>
斯言豈足信于君太學髦文才冠諸生悵然感時危遂𬒳曼胡纓<lb/>
乍領射聲兵南都已淪傾芒鞋走浙東千山萬水裏飢從猛虎食<lb/>
暮向鳶巢止召對越王宮虞沙四面起間道復西來潛身入吳市<lb/>
崎嶇赭山渡迫阨三江壘七月岀雲間蒼茫東海灣孤帆依北斗<lb/>
幾日到舟山海水鹹如汁海濤觸舟急日夜白浪翻蛟龍爲君泣<lb/>
瀕死達關中關中事不同平虞奉降表虞兵入行宮途窮復下海<lb/>
兩月愁艨艟七閩盡左袵一身安所容攀崖更北走滿地皆山戎<lb/>
歸家二載餘闊絶無音書故人久相念命駕問何如君家本華胄<lb/>
高門徧朱紫囷倉禾百<graphic n="KR1185" url="https://raw.githubusercontent.com/kanripo/KR-Gaiji/master/images/KR1185.png" mimeType="image/png"/>趨走僮千指侍妾裁羅紈中廚膾魴鯉<lb/>
更有龍山園池亭風景繁水聲穿北戶花色蔭南軒有琴復有書<lb/>
足以安丘壑身有處士名不失素封樂何用輕此生久試波濤惡<lb/>
不辭風波惡不避干戈患敝屣棄田園孤遊凌汗漫乃知鴻鵠懐<lb/>
<pb n="KR4f0006_SBCK_001-7b"/>
燕雀安能伴君看張子房不愛萬金家身爲王者師名與天壤俱<lb/>
所貴烈士心曠然自超卓是道何足臧願君大其學異日封侯貴<lb/>
黃金爲帶時知君心不疑無使魯連疑<lb/>
　　江上<hi>刻本祇載一首</hi>
江上傳夕烽直徹燕南垂皆言陽師來行人又奔馳一鼓下南徐<lb/>
遂拔都門籬黃旗　隼張戈船亦魚麗幾令白鷺洲化作昆明池<lb/>
于湖擔壺漿九江候旌麾宋義但高會不知兵用奇頓甲堅城下<lb/>
覆亡固其宜何當整六師勢如常山虵一舉定中原焉用尺寸爲<lb/>
天運何時開干戈良可哀願言隨飛龍一上先于臺<lb/>
　　六言<lb/>
岀郭初投飯店入城復到茶菴秦客王稽至此待我三亭之南相<lb/>
逢問我名姓資中故王大夫此時不用便了只須自岀提酤<lb/>
昔年盟誓告三辰欲爲生人植大倫祭禰不從王氏臘朝正猶用<lb/>
<pb n="KR4f0006_SBCK_001-8a"/>
漢家春阡原處處關心苦几杖年年入夢親一上蔣山東極目南<lb/>
湖煙水自淸淪<lb/>
濩落人寰七十年年來三見海成田生當虞夏神農後夢在壺丘<lb/>
列子前性定自能潛福地機忘眞已入寥天因思千古同昏旦几<lb/>
席羹牆尙宛然<lb/>
順時諏日卜靈氛寶炬名香手自焚斟雉未能觴后帝薨魚聊可<lb/>
事山君尋常伏臘人間共曠代宗祧上界分遂有精誠通要眇儷<lb/>
如飛舄下靑雲<lb/>
九尺身長鬢正蒼兒孫森立已成行才過冰泮烹魚饌未到秋深<lb/>
摘果嘗繞院竹光浮茗椀透簾花氣入書牀只應潔疾猶難化莫<lb/>
學當時費長房<lb/>
門前有客跨靑牛倒屣相迎入便留不覺人間非甲子已知天外<lb/>
是神洲宣尼願在終浮海屈子文成合遠遊笑指八仙皆上座從<lb/>
<pb n="KR4f0006_SBCK_001-8b"/>
君今日老糟丘<lb/>
　　陽麌引<hi>卷三</hi>
今年祖龍死乃至明年亡佛狸死卯年却待辰年戕歷數推遷小<lb/>
嬴縮天行有餘或不足東支跳梁歷三世四十五年稱僞霽牂牁<lb/>
越嶲入輿圖兩戒山河歸宰制佳兵不祥天道好還爲賊自賊爲<lb/>
殘自殘我國金甌本無缺亂之初生自支孽徴兵以願州加餉以<lb/>
願州土司一反西蜀憂妖民一唱山東愁以至神州半流賊誰其<lb/>
嚆矢繇支尤四入郊圻躪魯齊破屠邑城不可數刳腹絶腸折頸<lb/>
摺頤以澤量屍幸而得囚去乃爲支支□呀呀鑿齒鋸牙建蚩旗<lb/>
乘莽車視干城之流血擁豔女兮如花嗚呼支德之殘如此而謂<lb/>
天欲與之國家然則蒼蒼者其果無知也耶或曰完顔氏之興不<lb/>
亦然與中國之弱蓋自五代宋與契丹爲兄與弟上告之神明下<lb/>
傳之子孫一旦與其屬支攻其主人是以禍成于道君而天下遂<lb/>
<pb n="KR4f0006_SBCK_001-9a"/>
以中分然而天監無私餘殃莫贖海水雲昏幽蘭景促彼守緒之<lb/>
遺骸至臨安而埋獄子不見夫五星之麗天或進或退或留或疾<lb/>
大運之來固不終日盈而罰之天將棄蔡以壅楚如欲取而固與<lb/>
力盡敝五材火中退寒暑湯降文生自不遲吾將翹足而待之<lb/>
　　元日<hi>巳下重光赤奮若</hi>
雰雪晦支辰麗日開華始窮陰畢餘節復旦臨初紀<hi>支歷元日先大統一日</hi>
行宮刊木間華路山林裏雲氣誰得窺眞龍自今起天王未還京<lb/>
流離况臣子奔走六七年率埜歌虎兕行行適吳會三徑荒不理<lb/>
鵬翼候扶搖鯤鬐望春水頽齡尙未衰長䇿無中止<lb/>
　　爲丁貢士亡考衢州君生日作<lb/>
　　　記曰君子有終身之喪忌日之謂也世俗乃又以父母之<lb/>
　　　生日設祭而謂之生忌禮乎考之自梁以後始有生日宴<lb/>
　　　樂之事而父母之存固已嘗爲之矣則于其旣亡而事之<lb/>
<pb n="KR4f0006_SBCK_001-9b"/>
　　　如生禮雖先王未之有可以義起也丁君<hi>雄飛</hi>乃追數其<lb/>
　　　考之年及其生日而曰吾父存今八十矣乃陳其酒脯設<lb/>
　　　其裳衣如其存之時而求詩於友人其亦孝思之所推與<lb/>
　　　爲賦近體四韻<lb/>
傷今已抱終天恨追往猶爲愛日歡愾若戶前聞歎息儼如堂上<lb/>
坐衣冠馴烏止樹生多子慈竹緣池長百竿<hi>所居石城門内有池有竹</hi>欲向舊<lb/>
京傳孝友當時誰得似丁蘭<lb/>
<pb n="KR4f0006_SBCK_001-10a"/>
<pb n="KR4f0006_SBCK_001-11a"/>
</p>
<p>
</p>
  </div>
<div> <lb/>
    <p>
<pb n="KR4f0006_SBCK_002-1a"/>
亭林詩集卷之二<lb/>
　　金壇縣南五里顧龍山上有髙皇帝御題詞一<lb/>
　　闋<hi>巳下上章攝提格</hi>
突兀孤亭上碧空髙皇於此下江東即今御筆畱題<lb/>
處想見神州一望中黃屋非心天下計<hi>詞有他日偷閒花鳥娯情山水相關之句</hi>
青山如舊帝王宮丹陽父老多遺恨尚與兒童誦大<lb/>
風<lb/>
<hi>范曅樂遊苑應詔詩黃屋非堯心宋濂大明日歷序元季驛騷奮起於民間以圖自全初無黃屋左纛之念</hi>
　　重至京口<lb/>
雲陽至京口水似巴川縈逶迤見北山乃是潤州城<lb/>
城北江南舊軍壘當年戍卒曾屯此西上青天是帝<lb/>
<pb n="KR4f0006_SBCK_002-1b"/>
京矢邊淚作長江水江水遶城囘山雲傍驛開遥看<lb/>
白羽扇知是顧生來<lb/>
　　榜人曲<lb/>
儂家住在江洲兩槳如飛自䋫金兵一到北岸踏車<lb/>
金山三周<lb/>
<hi>宋史虞允文傳臨江按試命戰士踏車船中流上下三周金山囘轉如飛</hi>
眞州城子自堅京口長江無恙艤舟夜近江南恐有<lb/>
南朝丞相<lb/>
<hi>文信國指南録㪣船滿江百姓無一舟可問與人爲謀皆以無船長嘆而止余元慶遇其故舊爲敵管船遂密叩之許以承宣使銀千兩其人曰吾爲宋</hi>
<hi>朝救得一丞相囘建大功業何以錢爲但求批帖爲他日趨承之證因授以批帖仍强委之白金義人哉使吾無此一遭遇已矣</hi>
　　流轉<lb/>
<pb n="KR4f0006_SBCK_002-2a"/>
流轉呉會間何地爲吾土登髙望九州極目皆榛莽<lb/>
寒潮盪落日雜遝魚鰕舞饑烏晚未棲弦月隂猶吐<lb/>
晨上北固樓慨然涕如雨稍稍去鬢毛改容作商賈<lb/>
却念五年來守此良辛苦畏途窮水陸仇讐在門戸<lb/>
故鄉不可宿飄然去其宇往往歷關梁又不避城府<lb/>
丈夫志四方一節亦奚取毋爲小人資委肉投餓虎<lb/>
浩然思中原誓言向江滸功名會有時杖策追<lb/>
　　秀州<lb/>
秀州城下水日夜生春雲雲含秀州塔鳥下吳江濆<lb/>
我願乘此鳥一見倉海君異人不可遇力士難再得<lb/>
海内不乏賢何以酬六國將從馬伏波田牧邊郡北<lb/>
<pb n="KR4f0006_SBCK_002-2b"/>
復念少遊言憑髙一悽惻<lb/>
　　恭謁孝陵<hi>已下重光單閼</hi>
閏位窮元季眞符啓聖人九州殊夏裔萬古肇君臣<lb/>
武德三王後文思二帝鄰卜年乗王氣定鼎屬休辰<lb/>
江水縈丹闕鍾山擁紫宸衣冠天象遠法駕月遊新<lb/>
正寢朝羣后空城走百神九嵕超嵽<graphic n="KR1110" url="https://raw.githubusercontent.com/kanripo/KR-Gaiji/master/images/KR1110.png" mimeType="image/png"/>原廟逼嶙峋<lb/>
寶祚方中缺災精且下淪郊坰來獵火苑籞動車塵<lb/>
繫馬神宮樹樵蘇御道薪巋然唯殿宇一望獨荆榛<lb/>
流落先朝士間關絶域身干戈逾六載雨露接三春<lb/>
患難形容改艱危膽氣眞天顏杳靄接地勢鬰紆親<lb/>
尚想初陵制仍詢徙邑民因山皆土石用器不金銀<lb/>
<pb n="KR4f0006_SBCK_002-3a"/>
<hi>時有倡開煤之說</hi>紫氣浮天宇蒼龍捧日輪願言從◍◍修謁<lb/>
待西廵<lb/>
<hi>漢書王莽傳贊餘分閏位班固東都賦建武之年天地革命四海之内更/造夫婦肇有父子君臣初建人倫實始史記孝文紀治覇陵皆以瓦器不</hi>
<hi>得以金銀銅錫爲餙太祖實録遺命喪葬儀物一以儉素不用金玉/後漢書鄧禹傳南至長安率諸將齋戒擇吉日修禮謁祠髙廟因循行園陵爲</hi>
<hi>置吏士奉守焉</hi>
　　拜先曾王考木主於朝天宮後祠中<lb/>
晉室丹楊尹猶看古柳存<hi>先公嘗爲應天府尹</hi>山河今◍域瞻拜<lb/>
獨曾孫雨靜鍾山閉雲㴱建業昬自憐襤褸客拭淚<lb/>
到都門<lb/>
<hi>南史劉瓛傳瓛六世祖惔晉時爲丹楊尹袁粲曾於後堂請瓛指聽事前古椰樹謂瓛曰人言此是劉尹時樹每想髙風今復見卿淸德可謂不衰矣</hi>
<hi>瓛與張融王思遠書自謂貧困繿縷衣裳容髪有足駭者</hi>
<pb n="KR4f0006_SBCK_002-3b"/>
　　贈萬舉人壽祺<hi>徐州人</hi>
白龍化爲魚一入豫且網愕眙不敢殺縱之遂長往<lb/>
萬子當代才㴱情特髙爽時危見縶維忠義性無枉<lb/>
翻然一辭去割髪變容像卜築清江西賦詩有遐想<lb/>
楚州南北中日夜馳輪鞅何人詗北方處士才無兩<lb/>
囘首見彭城古是覇王壤更有雲氣無山川但坱莽<lb/>
一來登金陵九州大如掌還車息淮東浩歌閉書幌<lb/>
尚念吳市卒空中弔魍魎南方不可託吾亦久飄蕩<lb/>
崎嶇千里間曠然得心賞會待淮水平清秋發吳榜<lb/>
<hi>西都賦猶愕眙而不能階眙丑吏反驚貌唐書權臯爲/驛亭保以詗北方漢書梅福傳變名姓爲呉市門卒</hi>
　　淮東<lb/>
<pb n="KR4f0006_SBCK_002-4a"/>
淮東三連城其北舊侯府昔時王室壞南京立新主<lb/>
河上賊帥來東南費撐拄詔封四將軍分割河淮土<lb/>
侯時擁兵居千里蹔安堵促觴進竽瑟堂上坎坎鼓<lb/>
美人拜帳中請作便旋舞爲歡尚未畢羽檄來旁午<lb/>
揚舲出廟灣欲去天威怒舉族竟生降一旦爲俘虜<lb/>
傳車詣幽燕猶佩通侯組長安九門中出入黃金塢<lb/>
故侯多嫌猜黃金爲禍胎白日不爾待長夜來相催<lb/>
徬徨闕門前一時下霆雷法吏逢上意羅織及嬰孩<lb/>
具獄阿房宫腰斬咸陽市踟蹰念黃犬太息謼諸子<lb/>
父子一相哭同日歸蒿里有金髙北邙不得救身死<lb/>
地下逢黄侯舉手相捓榆我爲◍朝將爾作燕山俘<lb/>
<pb n="KR4f0006_SBCK_002-4b"/>
俱推凶門轂各剖河山符嗟公何不死死在淮東郛<lb/>
一死畱芳名一死骨已枯寄語後世人觀此兩丈夫<lb/>
　　贈人<lb/>
楊朱見路岐泫然涕沾臆路旁多行人一南一以北<lb/>
南北遂分手去去焉所極南指越裳山北適氊裘國<lb/>
同在天地間合并安可得此去道路長哀哉各努力<lb/>
歩上太行山盤石鬱相抱行人共太息此是摧輈道<lb/>
前路無康莊囘車苦不早聞君將有適念此令人老<lb/>
山下有丈夫窮年折芝草不出巖谷間長得顔色好<lb/>
　　同族兄存愉拜黃門公墓<hi>已下元黓執徐</hi>
　　　公姓顧氏諱野王字希馮以梁臨賀王記室<lb/>
<pb n="KR4f0006_SBCK_002-5a"/>
　　　參軍起兵討侯景入陳官至黃門侍郎墓在<lb/>
　　　今蘇州府呉縣横山東五里越來溪上盧襄<lb/>
　　　石湖志曰墓上有一巨石橫臥可二丈許石<lb/>
　　　上古松一枝似蓋湖上望見之即知爲野王<lb/>
　　　墳今樹與石無恙天啓中有勢家欲奪其地<lb/>
　　　而葬竁已穿矣族兄存愉發憤訟於官得止<lb/>
　　　其勢家所築周垣及樹木皆歸顧氏<lb/>
古墓横山下遺文郡志中才名畱史傳譜系出先公<lb/>
歲月千年邈郊坰百戰空立松標舊竁偃石護幽宮<lb/>
地自豪家奪碑因貴客礱賢兄能發憤陳迹遂昭融<lb/>
念昔遭離亂於今事略同登車悲出走雪涕問臨戎<lb/>
<pb n="KR4f0006_SBCK_002-5b"/>
述記名山業提戈國士風荒祠亾血食汗簡續孤忠<lb/>
山勢仍呉鎭溪流與越通眷言懷往烈感慨意無窮<lb/>
　　贈路舍人澤溥<lb/>
秋鴈違朔風來集三江裔未得遂安棲徘徊望雲際<lb/>
嗚呼先大夫早識◍◍氣謁◍◍◍宮柄用恩禮備<lb/>
汀江失警◍一死魂猶視君從粤中來千里方鼎沸<lb/>
絶跡逺浮名林臯託孤詣東山峙大湖昔日軍所次<lb/>
奉母居其中以待天下◍相逢金閶西坐語一長喟<lb/>
復叙國變初山東竝賊吏長淮限南北支撐賴文帥<lb/>
擒魁獻行朝逆黨皆戰悸江外甫晏然卒墮權臣忌<lb/>
鑠金口未白牧馬彎弓至◍◍呼思官干戈對王使<lb/>
<pb n="KR4f0006_SBCK_002-6a"/>
<hi>◍書曰◍有守困恩官路振飛</hi>感激千載逢一下君臣淚嶺表多炎風孤<lb/>
棺託蕭寺怒聲瀧水急遺策空山閟君才賈董流矧<lb/>
乃忠孝嗣國歩方艱危簡在卿昆季經營天造始建<lb/>
立須大器敢不竭微誠用卒◍◍志明夷猶未融善<lb/>
保艱貞利<lb/>
<hi>左傳昭五年明夷之謙眀而未融其當旦乎</hi>
　　清江浦<lb/>
此地接邳徐平江故蹟餘開天成祖代轉漕北京初<lb/>
牐下三春盡湖存數尺瀦<hi>淮安城西有五牐每歲糧船以春月北上夏初閉牐以防黃水灌入裏河俟秋</hi>
<hi>水退九月開牐囘空牐内所瀦皆髙郵寶應諸湖南來之水</hi>舳艫通國命倉廩峙軍儲陵谷<lb/>
天行變山川物熊疎黃流侵内地清口失新渠米麥<lb/>
<pb n="KR4f0006_SBCK_002-6b"/>
江淮貴金錢帑藏虚蒼生稀土著赤地少耰鋤廟食<lb/>
思封劵河防重璽書路旁看父老指點問舟車<lb/>
　　丈夫<lb/>
丈夫志四方有事先縣弧焉能釣三江終年守菰蒲<lb/>
如何駟隙間流光日已徂矯首望太行努力驅鹽車<lb/>
風吹河北鴈颯沓雲中呼豈無懷土心所羡千里途<lb/>
　　王家營<lb/>
荒坰據淮津彌望徧秋草行人日夜馳此是長安道<lb/>
鷄鳴客車出四野星光早征馬乏青芻山川色枯稿<lb/>
燕中舊日都風景猶自好衣殘苕上繒米爛東吳稻<lb/>
公卿不難致所患無金寶還顧旅舎中空囊故相惱<lb/>
<pb n="KR4f0006_SBCK_002-7a"/>
囘頭問行人路十如何老<lb/>
<hi>通鑑路巖佐崔鉉於淮南爲支使鉉知其必貴嘗曰路十終須作彼一官既而入爲監察御史不出長安城十年至宰相其自監察入翰林日鉉猶在淮</hi>
<hi>南聞之曰路十今已入翰林如何得老後皆如鉉言</hi>
　　傳聞<lb/>
傳聞◍極馬新已下湘東五嶺遮天霧三苗落木風<lb/>
間關◍◍日瘴癘百蠻中不有三王禮誰收一戰功<lb/>
廿載河橋賊於今伏斧碪◍威方一震兵勢已遥臨<lb/>
張楚三軍令尊周四海心書生籌往略不覺淚痕㴱<lb/>
　　路舎人家見東武四先◍<hi>已下昭陽大荒落</hi>
夏后昔中微國絶四十載但有少康生即是天心在<lb/>
歷數歸君王百揆領冡宰路公<hi>文貞公</hi>識古今危難心不<lb/>
<pb n="KR4f0006_SBCK_002-7b"/>
怠屬車乍◍◍◍◍盡戎壘粤西已踰年其歲直丁<lb/>
亥侵尋各自擁廹蹙限厓海◍門絶島中大澤一空<lb/>
礨新◍尚未頒國疑更誰待遂命疇人流三辰候光<lb/>
彩印用文淵閣丹泥勝珠琲龍馭杳安之台星隕衡<lb/>
鼐猶看正◍◍◍◍江山改在昔順水軍光武戰幾<lb/>
殆子顔獨奮然終竟齊元凱叔世乏純臣公卿襍鄙<lb/>
猥持此一册書千秋戒僚采<lb/>
<hi>莊子秋水篇計四海之在天地間也不似礨空之在大澤乎左思呉都賦/珠琲䦨干後漢書光武紀光武北擊尤來大槍五幡於順水北乗勝輕進</hi>
<hi>反爲所敗軍中不見光武或云巳沒諸將不知所爲呉漢曰卿曹努力王兄子在南陽何憂無主衆恐懼數日乃定呉漢傳呉漢字子顔</hi>
　　再謁孝陵<lb/>
再陟神坰下還經◍◍◍精靈終浩蕩王氣自崔嵬<lb/>
<pb n="KR4f0006_SBCK_002-8a"/>
突兀明樓峙呀庨御<graphic n="KR2204" url="https://raw.githubusercontent.com/kanripo/KR-Gaiji/master/images/KR2204.png" mimeType="image/png"/>開◍雲浮苑起碧巘到宫廻<lb/>
鼎叶周家卜符占漢代災蒼松長化石黑土乍成灰<lb/>
城闕春生草江山夜起雷興王龍虎地命世鄂申才<lb/>
瞻拜魂猶惕低佪思轉哀上陵餘舊曲何日許追陪<lb/>
<hi>柳子厚遊朝陽巖詩反宇臨呀庨唐人小說馬湘至永康縣東天寶觀有大枯松湘曰此松後三十餘年即化爲石自後松果化爲石</hi>
　　恭謁髙皇帝御容於靈谷寺<lb/>
肅歩投禪寺焚香展御容人間垂法象天宇出眞龍<lb/>
隆凖符髙帝虬鬚軼太宗掃除開八表盪滌翦羣兇<lb/>
大化乗陶冶元功賴發蹤本支書胙德臣辟記勲庸<lb/>
遺像荒山守塵函古刹供神靈千載後運會百年重<lb/>
痛廹西周烕愁㴱朔漠烽萬方多蹙蹙薄海日喁喁<lb/>
<pb n="KR4f0006_SBCK_002-8b"/>
臣籍東吳産皇恩累葉封天顔仍左顧國難一趨從<lb/>
飄泊心情苦來瞻拜跪恭異時司隷在可許下臣逢<lb/>
　　贈朱監紀四輔<hi>寶應人</hi>
十載江南事已非與君辛苦各生歸愁看京口三軍<lb/>
潰痛說揚州七日圍碧血未消今戰壘白頭相見舊<lb/>
征衣東京朱祜年猶少莫向尊前歎式微<lb/>
　　監紀示游粤詩<lb/>
知君前自廣州來瀧水孤雲萬壑哀兩路◍◍皆不<lb/>
下◍◍守嶺竟空囘同時金李多驍將遺事江山只<lb/>
戰臺獨有臨風憔悴客新詩吟罷更徘徊<lb/>
　　贈鄔處士繼思<lb/>
<pb n="KR4f0006_SBCK_002-9a"/>
市中問韓康藥肆在何許牀頭本草書門外長桑侶<lb/>
每吟詩一篇泠然在雲天笻穿北固雪艇迷京口煙<lb/>
六代江山好愁來恣摉討蘭蓀本獨芳薑桂從今老<lb/>
去去復棲棲河東王伯齊年年尋杜甫一過浣花溪<lb/>
<hi>後漢書第五倫傳客河東變名姓自稱王伯齊載鹽往來太原上黨所過輒爲糞除而去陌上號爲道士親友故舊莫知其處</hi>
　　昔有<lb/>
昔有楚項羽宰割封侯王徙帝都上游殺之於南方<lb/>
大權既分裂海内爭雄彊何况咫尺間嬴秦尚未亾<lb/>
時會互反覆壯盛豈有常感事再三歎令我一徬徨<lb/>
魏政昔濁亂兵甲興爾朱唐臣多險浮全忠肆誅屠<lb/>
貪夫分自當不用重哀吁河隂與白馬千載同一途<lb/>
<pb n="KR4f0006_SBCK_002-9b"/>
奈此國命何大勢常與俱天意未可窺或爲眞人驅<lb/>
　　楊明府永言<hi>雲南人</hi>昔在崑山◍◍◍◍爲僧於華<lb/>
　　亭及吳帥舉事去而之蘭谿今復來吳下感舊<lb/>
　　有贈<lb/>
絶跡雲間日分飛海上秋超然危亂外不與少年儔<lb/>
閱歲空山乆尋禪古寺幽干戈纒粤徼妻子隔寧州<lb/>
乍解桐江纜仍囘谷水舟刀寒餘斗色血碧帶江流<lb/>
舊卒蒼頭散新交白眼休同年張翰在<hi>張行人翂之</hi>賓客顧<lb/>
榮畱海日初浮嶼吳霜早覆洲與君遵晦意不負一<lb/>
◍謀<lb/>
　　送歸髙士之淮上<lb/>
<pb n="KR4f0006_SBCK_002-10a"/>
送君孤棹上長淮千里談經意不乖卜宅巳安王考<lb/>
兆攜書還就故人齋簷前映雪吟徧苦窗下聽鷄舞<lb/>
亦佳此日邴原能斷酒不煩良友數縈懷<lb/>
<hi>三國志邴原傳注原舊能飲酒自遊學八九年酒不向口及臨别師友以原不欲酒會米肉送原原曰本能飲酒但以荒思廢業故斷之耳今當遠别因</hi>
<hi>見貺餞可一飲燕於是共坐飲酒終日不醉</hi>
　　贈劉教諭永錫<hi>大名人</hi>
棲遲十載五湖湄久識元城劉器之百口凋零餘僕<lb/>
從一身辛苦别妻兒心悲漳水春犂日目斷長洲夕<lb/>
鴈時獨我周旋同宿昔看君臥起節頻持<lb/>
　　郝將軍太極滇人也天啓中守霑益余於敘功<lb/>
　　疏識其姓名今爲醫客於吳之上津橋言及舊<lb/>
<pb n="KR4f0006_SBCK_002-10b"/>
　　事感而有贈<lb/>
曾提一旅制黔中水藺諸酋指顧空入楚廉頗猶未<lb/>
老過秦扁鵲更能工風髙劒氣蛉川外水沸茶聲鶴<lb/>
澗東橋畔相逢不相識漫將方技試英雄<lb/>
<hi>隋書史萬歲傳入自蜻蛉川</hi>
　　孝陵圖<hi>有序</hi>
　　　重光單閼二月己巳來謁孝陵值大雨稽首<lb/>
　　　門外而去又二載昭陽大荒落二月辛丑再<lb/>
　　　謁十月戊子又謁乃得趨入殿門徘徊瞻視<lb/>
　　　鞠躬而登殿上中官奉帝后神牌二其後葢<lb/>
　　　小屋數楹皆黃瓦非昔制矣升甬道恭視明<lb/>
<pb n="KR4f0006_SBCK_002-11a"/>
　　樓寶城出門周覽故齋宫祠署遺址牧騎充<lb/>
　　　斥不便攜筆硯同行者故陵衞百戸束帶玉<lb/>
　　　稍爲指示退而作圖念山陵一代典故以革<lb/>
　　　除之事實録會典竝無紀述當先朝時又爲<lb/>
　　　禁地非陵官不得入焉其官於陵者非中貴<lb/>
　　　則武弁又不能通諳國制以故其傳鮮矣今<lb/>
　　　既不盡知知亦不能盡圖而其録於圖者且<lb/>
　　　不盡有恐天下之人同此心而不獲至者多<lb/>
　　　也故寫而傳之<lb/>
鍾山白草枯冬月蒸宿霧十里無立椔岡阜但囘互<lb/>
寶城獨青青日色上霜露殿門逹明樓周遭尚完固<lb/>
<pb n="KR4f0006_SBCK_002-11b"/>
其外有穹碑巍然當御路文自成祖爲千年繫明祚<lb/>
侍衞八石人祗肅候靈輅下列石獸六森然象鹵簿<lb/>
自馬至獅子兩兩相比附中間特崒嵂有二擎天柱<lb/>
排立榛莽中凡此皆尚具又有神烈山世宗所封樹<lb/>
臥碑自崇禎禁約煩聖諭石大故不毁文字猶可句<lb/>
至於土木工俱已亾其素東陵在殿左先時懿文祔<lb/>
云有<graphic n="KR2204" url="https://raw.githubusercontent.com/kanripo/KR-Gaiji/master/images/KR2204.png" mimeType="image/png"/>二層去門可百歩正殿門有五天子升自阼<lb/>
門内廡三十左右以次布門外設兩厨右殿上所駐<lb/>
祠署幷宫監羊房暨酒庫以至各廨宇竝及諸宅務<lb/>
東西二紅門四十五廵鋪一一費搜尋渉目仍迷瞀<lb/>
山後更蕭條兵牧所屯聚洞然見銘石崩出常王墓<lb/>
<pb n="KR4f0006_SBCK_002-12a"/>
何代無厄菑神聖莫能度幸兹寢園存皇天永呵護<lb/>
奄人宿其中無乃致䙝汙陵衞多官軍殘毁法不捕<lb/>
伐木復撤亭上觸天地怒雷震樵夫死梁壓陵賊仆<lb/>
乃信髙廟靈却立生畏怖若夫本衞官衣食久遺蠹<lb/>
及今盡流冗存兩千百户下國有蟣臣一年再奔赴<lb/>
低徊持寸管能作西京賦尚慮耳目褊流傳有錯誤<lb/>
相逢虞子大獨記陵木數未得對東廵空山論掌故<lb/>
<hi>後漢書光武紀流冗道路盧仝月蝕詩地上蟣蝨臣仝告訴帝天皇/後漢書虞延傳光武東廵路過小黃髙帝母昭靈后園陵在焉時延爲部督郵</hi>
<hi>詔呼引見問園陵之事延進止從容占拜可觀其陵樹株蘖皆諳其數爼豆犧牲頗曉其禮帝善之史記司馬相如傳宜命掌故悉奏其義而覽焉漢</hi>
<hi>書音義曰掌故大師官屬主故事者</hi>
　　十廟<hi>鷄鳴山下有帝王功臣十廟後人但謂之十廟</hi>
<pb n="KR4f0006_SBCK_002-12b"/>
我來雞籠下十廟何蒼涼周垣半傾覆棟宇皆頽荒<lb/>
樹木已無有寂寞餘山岡功臣及卞劉竝作瓦礫塲<lb/>
衞國有遺主尚寓五顯堂武惠僅一間廟貌猶未亾<lb/>
蔣廟頗完具欹側惟兩廊帝王殿已撤主在門中央<lb/>
或聞道路言欲改祀三皇眞武竝祠山香火仍相當<lb/>
其南特煥然漢末武安王云是督府修中絶以堵墻<lb/>
陪京板蕩餘百司已更張神人悉異名不改都城隍<lb/>
朔望及雩祈頓首誠恐惶神奉太祖勅得以威遐荒<lb/>
畱此金字題昭示同三光追惟定鼎初遣祀明綸將<lb/>
二百七十年吉蠲存太常三靈俄◍◍一代淪彛章<lb/>
圜丘◍◍◍百神焉得康騎士處◍廟陵闕來牛羊<lb/>
<pb n="KR4f0006_SBCK_002-13a"/>
何當挽天河滌去諸◍◍無文秩新邑人鬼咸廸嘗<lb/>
復見十廟中冠佩齊趨蹌此詩神聽之終古其母忘<lb/>
<hi>漢書王莽傳莽感髙廟神靈遣虎賁武士入髙廟㧞劒四面提擊斧壞户牖桃湯赭鞭鞭灑屋壁令輕車校尉居其中又令北軍中壘居髙寢書洛誥</hi>
<hi>咸秩無文漢書郊祀歌登成甫田百鬼廸嘗</hi>
　　金山<hi>巳下閼逢敦牂</hi>
東風吹江水一夕向西流金山忽動揺塔鈴語不休<lb/>
水軍一十萬虎嘯臨◍州巨艦作大營飛艣爲前茅<lb/>
黃旗亘長江戰鼓出中洲舉火蒜山旁鳴角東龍湫<lb/>
故侯◍◍◍手運丈八矛登髙矚山陵賦詩令人愁<lb/>
沈吟◍◍餘◍◍旌斾浮忽聞◍◍來先聲動◍幽<lb/>
闔廬用◍◍鄢郢不足收祖生奮擊楫肻效南冠囚<lb/>
<pb n="KR4f0006_SBCK_002-13b"/>
願言吿同◍◍◍莫淹畱<lb/>
<hi>晉書佛圖澄傳段末波攻石勒衆甚盛勒懼問澄澄曰昨日寺鈴鳴云明旦食時當禽段末波劉曜攻雒陽勒將救之以訪澄澄曰相輪鈴音云秀支替</hi>
<hi>戾岡僕谷劬秃當此言軍出捉得曜也</hi>
　　僑居神烈山下<lb/>
典得山南半畆居偶因行藥到郊墟依稀玉座浮雲<lb/>
裏落莫金莖淡日初塔葬屬支城外土營屯塞馬<graphic n="KR2204" url="https://raw.githubusercontent.com/kanripo/KR-Gaiji/master/images/KR2204.png" mimeType="image/png"/>
中廬猶餘伯玉當年事每過陵宮一下車<lb/>
<hi>列女傳衞靈公與夫人夜坐聞車聲轔轔至闕而止過闕復有聲公問夫人曰知此爲誰夫人曰此蘧伯玉也其人不以闇昧廢禮是以知之公使人視</hi>
<hi>之果伯玉也</hi>
　　古隱士<lb/>
㓜安遭漢季一身客遼東世亂多傾危築室㴱山中<lb/>
<pb n="KR4f0006_SBCK_002-14a"/>
自非學者流名字罕得通研心易六爻不用希潛龍<lb/>
根矩好清評行止乃未同<lb/>
嘗聞龎德公自守甘窮餓旦率妻子耕不知州牧過<lb/>
關中傕氾攻河上表呂破黙黙似無聞但理芸鋤課<lb/>
獨識諸葛君一言定王佐<lb/>
　　眞州<lb/>
擊楫來江外揚帆上舊京鼓聲殷地起獵火照山明<lb/>
楚尹頻奔命宛渠尚守城眞州非赤壁風便一臨兵<lb/>
　　太平<lb/>
天門采石尚嶙峋一代興亡此地親雲擁白龍來戍<lb/>
壘日隨青葢落江津常王戈甲先登陣花將鬚睂罵<lb/>
<pb n="KR4f0006_SBCK_002-14b"/>
賊身猶是南京股肱郡憑髙懷往獨傷神<lb/>
<hi>呉志孫皓傳注引于寶晉紀庚子歲青葢當入雒陽太祖實録上渡江抵采石磯常遇春舍舟奮戈先登衆皆披靡遂㧞采石陳友諒陷太乎守將</hi>
<hi>樞密院判花雲大罵而死</hi>
　　蟂磯<lb/>
下接金山上小孤一磯中立鎭蕪湖千年形勢分南<lb/>
極萬里梯航逹帝都嶺色遠浮黃◍纛江風寒拂白<lb/>
頭烏髙皇事業山河在畱得奎章墨未枯<hi>廟中有髙皇帝御製詩金字牌</hi>
<hi>一扇</hi>
<hi>三國典畧侯景簒位令餙朱雀門其日有白頭烏萬許集於門樓童謡曰白頭烏拂朱雀還與吳</hi>
　　江上<lb/>
清霜覆蘆花秋向江岸白青山矗江天飛鳥去無跡<lb/>
<pb n="KR4f0006_SBCK_002-15a"/>
行行獨愁思今爲逺行客晨樵水上峰夜釣磯邊石<lb/>
酌水復烹魚可以供日夕且此恣盤桓安能守阡陌<lb/>
江風吹囘波垂鈎魚不上歲旱耕山田抱甕禾不長<lb/>
閒來走磯下輕舟駕兩槳何處是新洲日入秋砧響<lb/>
聞有◍◍人欣然願偕往恐復非英流空結千齡想<lb/>
<hi>南史宋武帝嘗◍◍新洲</hi>
　　久畱燕子磯院中有感而作<lb/>
寄食清江院從秋又渉冬水侵慈姥竹風落孝陵松<lb/>
野宿從晨釣山居傍夕烽相逢徐孺子多謝郭林宗<lb/>
<hi>輿地志慈姥山積石臨江岸壁峻絶岀竹堪爲簫管宋梅聖俞有慈姥山/石崖上竹鞭記後漢書徐穉傳謂茅容曰爲我謝郭林宗大樹將顛非一</hi>
<hi>繩所維何爲棲棲不遑寧處</hi>
<pb n="KR4f0006_SBCK_002-15b"/>
　　范文正公祠<lb/>
先朝亦復愁元昊臣子何人似范公巳見干戈纒海<lb/>
内尚畱冠佩託江東含霜晚穗遺田裏噪日寒禽古<lb/>
廟中吾欲與公籌大事到今憂樂恐無窮<lb/>
　　錢生肅潤之父出示所輯方書<lb/>
和扁日以遥治術多瞀亂方書浩無涯其言比河漢<lb/>
彭鏗有後賢物理恣探玩恥爲俗人學特發仁者歎<lb/>
五勞與七傷大抵同所患循方以治之於事亦得半<lb/>
條列三十餘有目皆可看略知病所起可以方理斷<lb/>
哀哉末世醫誤人已無算頗似郭舎人射覆徒夸誕<lb/>
信口道熱寒師心作湯散未逹敢嘗之不死乃如綫<lb/>
<pb n="KR4f0006_SBCK_002-16a"/>
豈如讀古方猶得依畔岸在漢有孝父仁心周里閈<lb/>
下詔問淳于一篇著醫案如君靜者流嗣子况才彦<lb/>
何時遇英明大化同參贊<lb/>
　　元旦陵下作<hi>巳下旃蒙協洽</hi>
十載逢元日朝陵有一臣山川通御氣節物到王春<lb/>
闕下樵蘇盡江東戰伐新相看園殿切鵠立幾縈神<lb/>
是日稱三始何時見國初風雲終日有兵火十年餘<lb/>
甲子軒庭◍春秋孔壁書幸來京兆里得近帝王居<lb/>
<hi>史記天官書正旦欲終日有雲有風有日</hi>
　　常熟歸生晟陳生芳績書來以詩答之<lb/>
十載江村二子偕相逢每詠歩兵懷猶看老驥心徧<lb/>
<pb n="KR4f0006_SBCK_002-16b"/>
壯豈惜飛龍羽乍乖海上戈船連滬瀆石頭烽火照<lb/>
秦淮先朝舊事君休問鼓角淒其滿御街<lb/>
<hi>金陵志烽火樓在石頭城西南最髙處吳時舉烽火於此</hi>
　　贈路光禄太平<lb/>
　　　巳下數首皆余蒙難之作先是有僕陸恩服<lb/>
　　　事余家三世矣見門祚日微叛而投里豪余<lb/>
　　　持之急乃欲陷余重案余聞亟擒之數其罪<lb/>
　　　沈諸水其壻復投豪訟之郡行千金求殺余<lb/>
　　　余既待訊法當囚繫乃不之獄曹而執諸豪<lb/>
　　　奴之家同人不平爲代愬之兵備使者移獄<lb/>
　　　松江府以殺奴論豪計不行而余有戒心乃<lb/>
<pb n="KR4f0006_SBCK_002-17a"/>
　　　浩然有山東之行矣<lb/>
弱冠追三古中年賦二京一門更喪亂七尺尚崢嶸<lb/>
江海存微息山陵鑒本誠落萁裁十畆覆草只三楹<lb/>
變故興奴隷荓蜂出里閎彌天成夏綱畫地類秦阬<lb/>
獄卒逢田甲刑官屬甯成文㴱從鍛鍊事急費經營<lb/>
節俠多燕趙交親即弟兄周旋如一日忼慨見平生<lb/>
疾苦頻存問阽危得拄撐不侵貞士諾逾篤故人情<lb/>
木向猿聲老江隨虎跡清更承身世畫不覺涕霑纓<lb/>
<hi>呂氏春秋湯見祝網者置四面其祝曰從天墜者從地出者從四方來者皆罹吾網湯曰嘻盡之矣非桀其孰爲此晉傅兀詩夏桀爲無道密網施山阿</hi>
　　詶王生仍<lb/>
故國羈人怨誹㴱感君來往數相尋都將文字銷餘<lb/>
<pb n="KR4f0006_SBCK_002-17b"/>
日難把幽憂損壯心演易已成殷牖𦣱援琴猶學楚<lb/>
囚音黧顏白髪非前似只有新詩尚苦吟<lb/>
<hi>梁庾肩吾詩殷牖爻雖賾</hi>
　　永夜<lb/>
永夜刀鳴動箾中起看征鴈各西東山憐虎阜從波<lb/>
涌路識閶門與帝通待客荆卿愁日晚艤舟漁父畏<lb/>
天風當時多少金蘭友此際心期未許同<lb/>
<hi>晉王珣虎邱山銘虎丘山先名海涌山孫權記注曰吳西郭門曰閶門夫差作以天門通閶闔故名之</hi>
　　詶陳生芳績<lb/>
百里相思路阻紆每承遺札訊何如絶交巳廣朱生<lb/>
論發憤終成太史書笠澤水清連底日虞山葉落到<lb/>
<pb n="KR4f0006_SBCK_002-18a"/>
根初從今世事無煩問但掩衡門學種蔬<lb/>
　　贈路舎人<lb/>
自分寒灰即溺餘非君那得更吹嘘窮交義重千金<lb/>
許疾吏情湥一上書大麓陽飇囘宿草岷江春水下<lb/>
枯魚丁寧未忍津頭别此去防身計莫疎<lb/>
<hi>漢書路温舒傳疾吏之風悲痛之辭</hi>
　　贈錢行人邦寅<hi>丹徒人</hi>
李白眞狂客江淹本恨人生涯從吏議直道託羣倫<lb/>
之子才名重相知管鮑親起風還鷁羽决海動龍鱗<lb/>
孤憤心尤烈窮愁氣未申彫年黃浦雪殘臘玉山春<lb/>
貫日精誠久囘天事業新南徐游歷地儻有和歌辰<lb/>
<pb n="KR4f0006_SBCK_002-18b"/>
<hi>江淹恨賦僕本恨人鮑照舞鶴賦急景彫年</hi>
　　松江别張處士慤王處士煒暨諸友人<hi>巳下柔兆涒灘</hi>
十載違鄉縣三年旅舊都風期嘗磊落節行特崎嶇<lb/>
坐識人倫傑行知國器殊論兵卑起翦畫計小隂符<lb/>
世事陵夷極生涯閱歷枯人情來轥藉鬼語得捓揄<lb/>
郭解多從客田儋自縛奴事危先與手法定必行誅<lb/>
義洩神人憤歡騰里閈呼匣餘剸兕劒櫜解射狼弧<lb/>
卦值明夷晦時逢聽訟孚邑豪方齮齕獄吏實求須<lb/>
裳帛經時裂南冠累月拘槖饘誰問遺衣食但支吾<lb/>
薄俗呉趨最危巇蜀道俱每煩疑載鬼動是泣岐塗<lb/>
畜是樊中雉巢鄰幕上烏霜因鄒衍下日爲魯陽驅<lb/>
<pb n="KR4f0006_SBCK_002-19a"/>
抱直來東土含愁到海隅春生三泖壯雪盡九峰紆<lb/>
異郡情猶徹同人道不孤未窮憐舌在垂死覺心蘇<lb/>
大義摧牙角㴱懷疐尾胡奸雄頻歛手國士一張鬚<lb/>
知巳憐三釁名流重八厨欲將方寸報惟有漢東珠<lb/>
<hi>史記田儋傳田儋詳爲縛其奴從少年之廷宋書薛安都傳小子無宜適卿往與手甚快通鑑宇文化及揚言曰何用持此物出亟還與手胡三省注</hi>
<hi>與手魏齊間人率有是言言與之毒手而殺之也左傳昭公元年叔孫召使者裂裳帛而與之曰帶其褊矣</hi>
　　贈潘節士檉章<lb/>
北◍一崩淪國史遂中絶二十有四年記注亦殘缺<lb/>
中更◍與賊出入五轇轕亾城與破軍紛錯難具說<lb/>
三案多是非反覆同一轍始終爲門戸竟與國俱滅<lb/>
我欲問計吏朝會非王都我欲登蘭臺祕書入東虞<lb/>
<pb n="KR4f0006_SBCK_002-19b"/>
文武道未亾臣子不敢誣竄身雲夢中幸與國典俱<lb/>
有志述三朝并及海宇圖一書未及成觸此憂患途<lb/>
同方有潘子自小耽文史犖然持巨筆直遡明興始<lb/>
謂惟司馬遷作書有條理自餘數十家充棟徒爲爾<lb/>
上下三百年粲然得綱紀索居患無朋何意來金陵<lb/>
家在鍾山旁雲端接觚稜親見髙帝時日月東方升<lb/>
山川發秀麗人物流名稱到今◍氣存疑有龍虎興<lb/>
把酒爲君道千秋事難討一代多文章相隨沒幽草<lb/>
城無絃誦生柱歾藏書老同文化支字刼火燒豐鎬<lb/>
自非尼父生六經亦焉保夏亾傳禹貢周衰垂六官<lb/>
後王有所憑蒼生蒙治安皇祖昔賓天天地千年寒<lb/>
<pb n="KR4f0006_SBCK_002-20a"/>
聞知有小臣復見文物完此人待聘珍此書藏名山<lb/>
顧我雖逢掖猶然抱遺册定哀三世間所歷如旦夕<lb/>
頗聞董生語曾對西都客期君共編摩不墜文獻迹<lb/>
便當挈殘書過爾溪上宅<lb/>
<hi>戰國策吳與楚戰于柏舉三戰入郢君王身出大夫悉屬百姓離散蒙榖結鬭於宮唐之上舎鬭奔郢遂入大宫負雞次之典以浮於江逃於雲夢之中</hi>
<hi>昭王反郢五官失法百姓昏亂蒙穀獻典五官得法而百姓大治蒙穀之功與存國相若</hi>
　　閏五月十日恭詣孝陵<lb/>
忌日仍逢閏星躔近一周空山傳御幄茀路想行騶<lb/>
寢殿神衣出祠官玉斚收蒸嘗憑絶隖鞉磬託荒<graphic n="KR1101" url="https://raw.githubusercontent.com/kanripo/KR-Gaiji/master/images/KR1101.png" mimeType="image/png"/>
薄海哀思結遺臣涕淚稠禮應求草野心可對元幽<lb/>
寥落存王事依稀奉月游尚餘歌頌在長此侑春秋<lb/>
<pb n="KR4f0006_SBCK_002-20b"/>
<hi>國語道茀不可行也漢書孝平紀元始元年二月乙未義陵寢神衣在柙/中丙申旦衣在外牀上寢令以急變聞用太牢祠王莽傳地皇元年七月</hi>
<hi>杜陵便<graphic n="KR2204" url="https://raw.githubusercontent.com/kanripo/KR-Gaiji/master/images/KR2204.png" mimeType="image/png"/>乘輿虎文衣廢藏在室匣中者出自樹立外堂上良乆乃委地更卒見者以聞莽惡之</hi>
　　王處士自松江來拜陵畢遂往蕪湖<lb/>
宵來騎白馬躡電向鍾山忽遇窮途伴相將一哭還<lb/>
君來猶五月不逐秦淮節攜手宿荒郊行吟對宫闕<lb/>
此去到蕪湖山光似舊無若經廵幸地爲我少踟蹰<lb/>
　　桃葉歌<lb/>
桃葉歌歌宛轉舊日秦淮水清淺此曲之興自早晚<lb/>
青溪橋邊日欲斜白土岡下驅虞車越州女子顔如<lb/>
花中官采取來天家可憐馬上彈琵琶三月桃花四<lb/>
月葉巳報北兵屯六合宫車塞上行塞馬江東獵桃<lb/>
<pb n="KR4f0006_SBCK_002-21a"/>
葉復桃根殘英委白門相逢冶城下猶有六朝魂<lb/>
<hi>隋書五行志陳時江南盛歌王獻之桃葉詞詞云桃葉復桃葉渡江不用檝但渡無所苦我自迎接汝及隋晉王廣伐陳置營桃葉山下及韓擒虎渡江</hi>
<hi>大將任蠻奴至新林以導北軍此其應也隋書藝術傳樂人王令言妙逹音律大業末煬帝將幸江都令言之子嘗從於戸外彈胡琵琶作翻調安公</hi>
<hi>子曲令言時臥室中聞之大驚蹶然而起曰變變急呼其子曰此曲興自早晚</hi>
　　黃侍中祠<hi>在南京三山門外柵洪橋</hi>
　　　侍中名觀洪武二十四年殿試第一建文末<lb/>
　　　奉詔募兵安慶聞南京不守自沈於江其妻<lb/>
　　　翁氏及二女爲官所簿録將給配象奴亦赴<lb/>
　　　水死後人即其葬地爲侍中立祠<lb/>
侍中祠下水奔渾有客悲歌叩郭門古木夜交貞女<lb/>
冡光風春返大夫魂先朝侍從多忠節當代科名一<lb/>
<pb n="KR4f0006_SBCK_002-21b"/>
狀元莫道河山今便改國於天地鎭長存<lb/>
<hi>左傳昭公元年秦后子曰國於天地有與立焉</hi>
　　王徴君潢具舟城西同楚二沙門小坐柵洪橋<lb/>
　　下<lb/>
大江從西來東抵長干岡至今號柵洪對城橫石梁<lb/>
<hi>此橋葢古時立柵處本當名柵江後訛爲洪耳猶射江之爲射洪也</hi>落日照金陵火旻生秋涼都城<lb/>
久塵坌出郊且相羊客有五六人鼓枻歌滄浪盤中<lb/>
設瓜果几案羅酒漿上坐老沙門舊日名省郎<hi>熊君開元</hi>曾<lb/>
折帝廷檻幾死丹陛旁天子自明聖畢竟誅安昌南<lb/>
走侍密勿一身再奔亾復有一少者沈毅尤非常<hi>釋名髠殘</hi>
不肯道姓名世莫知行藏其餘數君子鬚睂各軒昂<lb/>
<pb n="KR4f0006_SBCK_002-22a"/>
爲我操南音未言神已傷流賊自中州楚實當其吭<lb/>
出入十五郡南國無安疆血成江漢流骨與灊廬望<lb/>
赫怒我先帝親遣元臣行北落開和門三台動光<graphic n="KR0621" url="https://raw.githubusercontent.com/kanripo/KR-Gaiji/master/images/KR0621.png" mimeType="image/png"/>
一旦霣大命藩后殘荆襄遂令三楚間哀哉久戰塲<lb/>
寧南佩侯印忽焉竟披猖<hi>寧南侯左良王</hi>稱兵據上流以國資<lb/>
東陽豈無材略士忍死奔遐荒落鴈衡北囘窮烏樹<lb/>
南翔可憐洞庭水遺烈存中湘<hi>何騰蛟追封中湘王</hi>連營十三鎭<lb/>
恣肆無朝綱夜半相誅屠三宫離武岡黔中亦楚地<lb/>
君長皆印章國家有驅除往往用土狼積雨閉摩泥<lb/>
毒流漲昆明蠻陬地斗絶極目天茫茫頃者西方兵<lb/>
連歲爭辰陽心悼◍屋逺眼倦烽火忙楚雖三戸存<lb/>
<pb n="KR4f0006_SBCK_002-22b"/>
其人故倔彊崎嶇二君子志意不◍◍鄖公抗忠貞<lb/>
左徒吐潔芳舉頭是青天不見二曜光何意多同心<lb/>
合沓來諸方僕本呉趨士雅志陵秋霜適來新亭宴<lb/>
得共賓主觴戮力事神州斯言固難忘我寧爲楚囚<lb/>
流涕空霑裳<lb/>
<hi>宋史天文志北落師門一星在羽林軍南北者宿在北方落者天軍之藩落也師門猶軍門</hi>
　　攝山<lb/>
徴君舊宅此山中山館孱顏往蹟空藥徑春添千嶂<lb/>
雨松厓夜起六朝風忘情魚鳥天機合適意川巖物<lb/>
象同一入籬門人世别幾人能不拜蕭公<lb/>
<hi>漢書司馬相如傳放散畔岸驤以孱顔顔師古曰孱顔不齊也宫苑記舊京南北兩岸籬門五十六所葢京邑之郊門也江左初立竝用籬爲之故曰</hi>
<pb n="KR4f0006_SBCK_002-23a"/>
<hi>籬門南齊書王儉傳宋世外六門設竹籬建元初有發白虎樽者言白門三重門竹籬穿不完上感其言改立都牆</hi>
　　賈倉部必選說易<lb/>
昔年清望動公車此日耆英有幾家古注已聞傳孟<lb/>
喜遺文仍許授侯芭竹牀排硯頻添墨石屋支鐺旋<lb/>
煑茶更說都城防宼事至今流涕賈長沙<lb/>
<hi>漢書儒林傳蜀人趙賓好小數書後爲易持論巧慧易家不能難云受孟喜喜爲名之</hi>
　　旅中<lb/>
久客仍流轉愁人獨逺征釡遭行路奪席與舎兒爭<lb/>
混跡同傭販甘心變姓名寒依車下草饑糝䥶中羮<lb/>
浦鴈先秋到關雞候旦鳴蹠穿山更險船破浪猶橫<lb/>
疾病年來有衣裝日漸輕榮枯心易感得喪理難平<lb/>
<pb n="KR4f0006_SBCK_002-23b"/>
黙坐悲先代勞歌念一生買臣將五十何處謁承明<lb/>
　　詶王處士九日見懷之作<lb/>
是日驚秋老相望各一涯離懷銷濁酒愁眼見黃花<lb/>
天地存肝膽江山閱鬢華多蒙千里訊逐客巳無家<lb/>
　　送張山人應鼎還江隂<lb/>
舊京秋色轉霏微目送毘陵一鴈飛笑我畏人能久<lb/>
客嗟君懷土便思歸風髙海氣龍王廟水落江聲燕<lb/>
子磯卉布家鄉多已作此行須換芰荷衣<lb/>
　　陳生芳績兩尊人先後即世適皆以三月十九<lb/>
　　日追痛之作詞旨哀惻依韻奉和<lb/>
一生愁恨集今辰尚有微軀繫五倫淚盡宛詩言我<lb/>
<pb n="KR4f0006_SBCK_002-24a"/>
日悲㴱魯史筆王春山頭馬鬛封孤子天上龍髯從<lb/>
二親畱此一絲忠孝在三綱終古不曾淪<lb/>
帝后登遐一忌辰天◍◍◍世無倫那知考妣還同<lb/>
日從此河山遂不春宏演納肝猶報主王裒泣血倍<lb/>
思親人寰尚有遺民在大節難隨九鼎淪<lb/>
<hi>梁書邵陵王綸傳大敵猶强天未雪</hi>
亭林詩集卷之二終<lb/>
<pb n="KR4f0006_SBCK_002-24b"/>
<pb n="KR4f0006_SBCK_002-24b"/>
<pb n="KR4f0006_SBCK_002-1a"/>
亭林文集卷之二<lb/>
　　音學五書序<lb/>
記曰聲成文謂之音夫有文斯有音比音而爲詩詩<lb/>
成然後被之樂此皆出於天而非人之所能爲也三<lb/>
代之時其文皆本於六書其人皆出於族黨庠序其<lb/>
性皆馴化於中和而發之爲音無不協於正然而周<lb/>
禮大行人之職九歲屬瞽史諭書名聽聲音所以一<lb/>
道德而同風俗者又不敢略也是以詩三百五篇上<lb/>
自商頌下逮陳靈以十五國之遠千數百年之久而<lb/>
其音未嘗有異帝舜之歌皐陶之賡箕子之陳文王<lb/>
周公之繫無弗同者故三百五篇古人之音書也魏<lb/>
<pb n="KR4f0006_SBCK_002-1b"/>
晉以下去古日遠詞賦日繁而後名之曰韻至宋周<lb/>
○梁沈約而四聲之譜作然自秦漢之文其音已漸<lb/>
戾於古至東京益甚而休文作譜乃不能上據雅南<lb/>
旁摭騷子以成不刋之典而僅按班張以下諸人之<lb/>
賦曹劉以下諸人之詩所用之音撰爲定本於是今<lb/>
音行而古音亾爲音學之一變下及唐代以詩賦取<lb/>
士其韻一以陸法言切韻爲凖雖有獨用同用之注<lb/>
而其分部未嘗改也至宋景祐之際微有更易理宗<lb/>
末年平水劉淵始倂一百六韻爲一百七元黃公紹<lb/>
作韻會因之以迄於今於是宋韻行而唐韻亾爲音<lb/>
學之再變世日遠而傳日訛此道之亾蓋二千有餘<lb/>
<pb n="KR4f0006_SBCK_002-2a"/>
歲矣炎武潛心有年旣得廣韻之書乃始發悟於中<lb/>
而旁通其説於是據唐人以正宋人之失據古經以<lb/>
正沈氏唐人之失而三代以上之音部分秩如至賾<lb/>
而不可亂乃列古今音之變而究其所以不同爲音<lb/>
論二卷考正三代以上之音注三百五篇爲詩本音<lb/>
十卷注易爲易音三卷辨沈氏部分之誤而一一以<lb/>
古音定之爲唐韻正二十卷綜古音爲十部爲古音<lb/>
表二卷自是而六經之文乃可讀其他諸子之書離<lb/>
合有之而不甚遠也天之未喪斯文必有聖人復起<lb/>
舉今日之音而還之淳古者子曰吾自衞反魯然後<lb/>
樂正雅頌各得其所實有望於後之作者焉<lb/>
<pb n="KR4f0006_SBCK_002-2b"/>
　　音學五書後序<lb/>
余纂輯此書三十餘年所過山川亭鄣無日不以自<lb/>
隨凡五易稾而手書者三矣然久客荒壤於古人之<lb/>
書多所未見日西方莫遂以付之梓人故已登版而<lb/>
刋改者猶至數四又得張君弨爲之考説文采五篇<lb/>
倣字様酌時宜而手書之二子叶增叶箕分書小字<lb/>
鳩工淮上不遠數千里累書往復必歸於是而其工<lb/>
費則又取諸鬻產之直而秋毫不借於人其著書之<lb/>
難而成之之不易如此然此書爲三百篇而作也先<lb/>
之以音論何也曰審音學之原流也易文不具何也<lb/>
曰不皆音也唐韻正之考音詳矣而不附於經何也<lb/>
<pb n="KR4f0006_SBCK_002-3a"/>
曰文繁也已正其音而猶遵元第何也曰述也古音<lb/>
表之別爲書何也曰自作也葢嘗四顧躊躇幾欲分<lb/>
之幾欲合之久之然後臚而爲五矣嗚呼許叔重說<lb/>
文始一終亥而更之以韻使古人條貫不可復見陸<lb/>
德明經典釋文割裂刪削附注於九經之下而其元<lb/>
本遂亾成之難而毁之甚易又今日之通患也孟子<lb/>
曰流水之爲物也不盈科不行記曰不陵節而施之<lb/>
謂孫若乃觀其會通究其條理而無輕變改其書則<lb/>
在乎後之君子李君因篤每與余言詩有獨得者今<lb/>
頗取之而以答書附之於末上章涒灘寎月之望炎<lb/>
武又書<lb/>
<pb n="KR4f0006_SBCK_002-3b"/>
　　初刻日知録自序<lb/>
炎武所著日知錄因友人多欲鈔寫患不能給遂於<lb/>
上章閹茂之歲刻此八卷歷今六七年老而益進始<lb/>
悔向日學之不博見之不卓其中疏漏往往而有而<lb/>
其書已行於世不可掩漸次增改得二十餘卷欲更<lb/>
刻之而猶未敢自以爲定故先以舊本質之同志蓋<lb/>
天下之理無窮而君子之志於道也不成章不達故<lb/>
昔日之得不足以爲矜後日之成不容以自限若其<lb/>
所欲明學術正人心撥亂世以興太平之事則有不<lb/>
盡於是刻者須絶筆之後藏之名山以待撫世宰物<lb/>
者之求其無以是刻之陋而棄之則幸甚<lb/>
<pb n="KR4f0006_SBCK_002-4a"/>
　　左傳杜解補正序<lb/>
北史言周樂遜著春秋序義通賈服說發杜氏違今<lb/>
杜氏單行而賈服之書不傳矣呉之先逹邵氏寶有<lb/>
左觿百五十餘條又陸氏粲有左傳附注傅氏遜本<lb/>
之爲辨誤一書今多取之參以鄙見名曰補正凡三<lb/>
卷若經文大義左氏不能盡得而公穀得之公穀不<lb/>
能盡得而啖趙及宋儒得之者則別記之於書而此<lb/>
不具也<lb/>
　　營平二州史事序<lb/>
昔神廟之初邊陲無事大帥得以治兵之暇畱意圖<lb/>
籍而福之士人郭君造卿在戚大將軍幕府網羅天<lb/>
<pb n="KR4f0006_SBCK_002-4b"/>
下書志畧備又身自行歷薊北諸邊營壘又遣卒至<lb/>
塞外窮濡源視舊大寧遺址還報與書不合則再遣<lb/>
覆按必得實乃止作燕史數百卷蓋十年而成則大<lb/>
將軍已不及見又以其餘日作永平志百三十卷文<lb/>
雖晦澁而一方之故頗稱明悉其後七十年而炎武<lb/>
得遊於斯則當屠殺圏占之後人民稀少物力衰耗<lb/>
俗與時移不見文字禮儀之教求郭君之志且不可<lb/>
得而其地之官長曁士大夫來言曰府志藳已具矣<lb/>
願爲成之嗟乎無郭君之學而又不逢其時以三千<lb/>
里外之人而論此邦士林之品第又欲取成於數月<lb/>
之内而不問其書之可傳與否是非僕所能獨恨燕<lb/>
<pb n="KR4f0006_SBCK_002-5a"/>
史之書不存而重違主人之請於是取二十一史通<lb/>
鑑諸書自燕秦以來此邦之大事迄元至正年而止<lb/>
纂爲六卷命曰營平二州史事以質諸其邦之士大<lb/>
夫世之人能讀全史者罕矣宋宣和與金結盟徒以<lb/>
不考營平灤三州之舊至於爭地構兵以此三州之<lb/>
故而亾其天下豈非後代之龜鑑哉異日有能修志<lb/>
者古事備矣續今可也或曰及營何也曰中國之棄<lb/>
營久矣夫營吾州也其事與平相出入焉焉得不紀<lb/>
若夫合幽幷營以正古帝王之疆域必有聖人作焉<lb/>
余以此書俟之<lb/>
　　金石文字記序<lb/>
<pb n="KR4f0006_SBCK_002-5b"/>
余自少時卽好訪求古人金石之文而猶不甚解及<lb/>
讀歐陽公集古錄乃知其事多與史書相証明可以<lb/>
闡幽表微補闕正誤不但詞翰之工而已比二十年<lb/>
間周遊天下所至名山巨鎭祠廟伽藍之跡無不尋<lb/>
求登危峰探窈壑捫落石履荒榛伐頽垣畚朽壤其<lb/>
可讀者必手自鈔錄得一文爲前人所未見者輙喜<lb/>
而不寐一二先逹之士知余好古出其所蓄以至蘭<lb/>
臺之墜文天禄之逸字旁搜博討夜以繼日遂乃抉<lb/>
剔史傳發揮經典頗有歐陽趙氏二録之所未具者<lb/>
積爲一帙序之以貽後人夫祈招之詩誦於右尹孔<lb/>
悝之鼎傳之戴記皆尼父所未收六經之闕事莫不<lb/>
<pb n="KR4f0006_SBCK_002-6a"/>
增髙五嶽助廣百川今此區區亦同斯指恨生晚不<lb/>
逢名門舊家大半凋落又以布衣之賤出無僕馬往<lb/>
往懷毫䑛墨躑躅於山林猿鳥之間而田父傖丁鮮<lb/>
能識字其或褊於聞見窘於日力而山髙水㴱爲登<lb/>
渉之所不及者卽所至之地亦豈無挂漏又望後人<lb/>
之同此好者繼我而録之也<lb/>
　　鈔書自序<lb/>
炎武之先家海上世爲儒自先髙祖爲給事中當正<lb/>
德之末其時天下惟王府官司及建寧書坊乃有刻<lb/>
板其流布於人間者不過四書五經通鑑性理諸書<lb/>
他書卽有刻者非好古之家不蓄而寒家已有書六<lb/>
<pb n="KR4f0006_SBCK_002-6b"/>
七千卷嘉靖間家道中落而其書尚無恙先曾祖繼<lb/>
起爲行人使嶺表而倭闌入江東郡邑所藏之書與<lb/>
其室廬俱焚無孑遺焉洎萬歷初而先曾祖歷官至<lb/>
兵部侍郞中間蒞方鎭三四淸介之操雖一錢不以<lb/>
取諸官而性獨嗜書往往出俸購之及晚年而所得<lb/>
之書過於其舊然絶無國初以前之板而先曾祖每<lb/>
言余所蓄書求有其字而已牙籖錦軸之工非所好<lb/>
也其書後析而爲四炎武嗣祖太學公爲侍郞公仲<lb/>
子又益好讀書增而多之以至炎武復有五六千卷<lb/>
自罹變故轉徙無常而散亾者什之六七其失多出<lb/>
於意外二十年來<graphic n="KR1151" url="https://raw.githubusercontent.com/kanripo/KR-Gaiji/master/images/KR1151.png" mimeType="image/png"/>幐擔囊以遊四方又多別有所<lb/>
<pb n="KR4f0006_SBCK_002-7a"/>
得合諸先世所傳尚不下二三千卷其書以選擇之<lb/>
善較之舊日雖少其半猶爲過之而漢唐碑亦得八<lb/>
九十通又鈔寫之本別貯二麓稱爲多且博矣自少<lb/>
爲帖括之學者二十年已而學爲詩古文以其間纂<lb/>
記故事年至四十斐然欲有所作又十餘年讀書日<lb/>
以益多而後悔其嚮者立言之非也自炎武之先人<lb/>
皆通經學古亦往往爲詩文本生祖贊善公文集至<lb/>
數百篇而未有著書以傳於世者昔時嘗以問諸先<lb/>
祖先祖曰著書不如鈔書凡今人之學必不及古人<lb/>
也今人所見之書之博必不及古人也小子勉之惟<lb/>
讀書而已先祖書法蓋逼唐人性豪邁不羣然自言<lb/>
<pb n="KR4f0006_SBCK_002-7b"/>
少時日課鈔古書數𥿄今散亾之餘猶數十帙他學<lb/>
士家所未有也自炎武十一歲卽授之以温公資治<lb/>
通鑑曰世人多習綱目余所不取凡作書者莫病乎<lb/>
其以前人之書改竄而爲自作也班孟堅之改史記<lb/>
必不如史記也宋景文之改舊唐書必不如舊唐書<lb/>
也朱子之改通鑑必不如通鑑也至於今代而著書<lb/>
之人幾滿天下則有盜前人之書而爲自作者矣故<lb/>
得明人書百卷不若得宋人書一卷也炎武之遊四<lb/>
方十有八年未嘗干人有賢主人以書相示者則畱<lb/>
或手鈔或募人鈔之子不云乎多見而識之知之次<lb/>
也今年至都下從孫思仁先生得春秋纂例春秋權<lb/>
<pb n="KR4f0006_SBCK_002-8a"/>
衡漢上易傳等書淸苑陳祺公資以薪米𥿄筆寫之<lb/>
以歸愚嘗有所議於左氏及讀權衡則巳先言之矣<lb/>
念先祖之見背已二十有七年而言猶在耳乃泫然<lb/>
書之以貽諸同學李天生天生今通經之士其學蓋<lb/>
自爲人而進乎爲已者也<lb/>
　　西安府儒學碑目序<lb/>
西安府儒學先師廟之後爲亭者五環之以廊而列<lb/>
古今碑版於中俗謂之碑洞自嘉靖末地震而記志<lb/>
有名之碑多毁裂不存其見在者猶足以甲天下余<lb/>
遊覽之下因得考而序之昔之觀文字模金石者必<lb/>
其好古而博物者也今之君子有世代之不知六書<lb/>
<pb n="KR4f0006_SBCK_002-8b"/>
之不辨而旁搜古人之蹟疊而束之以飼蠧鼠者使<lb/>
郡邑有司煩於應命而工墨之費計無所出不得不<lb/>
取諸民其爲害巳不細矣或碑在國門之外去邑數<lb/>
十武而隷卒一出村之蔬米舍之雞豚不足以供其<lb/>
飽而父老子弟相率蹙頞以有碑爲苦又或在㴱山<lb/>
窮谷而政令之無時暑雨寒氷奔馳僵仆則工人隷<lb/>
卒亦無不以有碑爲苦者而民又不待言於是乗時<lb/>
之隙掊而毁之以除其禍余行天下所聞所見如此<lb/>
者多矣無若醴泉之最著者縣凡再徙而唐之昭陵<lb/>
去今縣五十里當時陪葬諸王公主功臣之盛墓碑<lb/>
之多見於崇禎十一年之志其存者猶二十餘通而<lb/>
<pb n="KR4f0006_SBCK_002-9a"/>
余親至其所止見衞景武公一碑已剗其姓名土人<lb/>
云他碑皆不存存者皆磨去其字矣夫石何與於民<lb/>
而民亦何讎於石所以然者豈非今之浮慕古文之<lb/>
君子階之禍哉若夫碑洞之立凡遠郊之石竝舁而<lb/>
致之其中旣便於觀者之畱連而工人麕集其下日<lb/>
得數十錢以給衣食是則害不勝利今日之事苟害<lb/>
不勝利卽君子有取焉予故詳列之以吿眞能好古<lb/>
者若郊外及下邑之碑予旣不能徧尋而恐錄之以<lb/>
貽害故弗具且吿後之有司欲全境内之碑者莫若<lb/>
徙諸邑中而有識之君子愼無以好古之虚名至於<lb/>
病民而殘石也<lb/>
<pb n="KR4f0006_SBCK_002-9b"/>
　　儀禮鄭注句讀序<lb/>
記曰優優大哉禮儀三百威儀三千禮者本於人心<lb/>
之節文以爲自治治人之具是以孔子之聖猶問禮<lb/>
於老聃而其與弟子答問之言雖節目之微無不備<lb/>
悉語其子伯魚曰不學禮無以立鄉黨一篇皆動容<lb/>
周旋中禮之效然則周公之所以爲治孔子之所以<lb/>
爲教舍禮其何以焉劉康公有言民受天地之中以<lb/>
生所謂命也是以有動作禮義威儀之則以定命也<lb/>
三代之禮其存於後世而無疵者獨有儀禮一經漢<lb/>
鄭康成爲之注魏晉巳下至唐宋通經之士無不講<lb/>
求於此自熙寧中王安石變亂舊制始罷儀禮不立<lb/>
<pb n="KR4f0006_SBCK_002-10a"/>
學官而此經遂廢此新法之爲經害者一也南渡已<lb/>
後二陸起於金谿其說以德性爲宗學者便其簡易<lb/>
羣然趨之而於制度文爲一切鄙爲末事賴有朱子<lb/>
正言力辨欲修三禮之書而卒不能勝夫空虚妙悟<lb/>
之學此新說之爲經害者二也沿至於今有坐皐比<lb/>
稱講師門徒數百自擬濂洛而終身未讀此經一徧<lb/>
者若天下之書皆出於國子監所頒以爲定本而此<lb/>
經誤文最多或至脱一簡一句非唐石本之尚存於<lb/>
關中則後儒無由以得之矣濟陽張爾岐稷若篤志<lb/>
好學不應科名錄儀禮鄭氏注而采賈氏陳氏呉氏<lb/>
之說略以巳意斷之名曰儀禮鄭注句讀又參定監<lb/>
<pb n="KR4f0006_SBCK_002-10b"/>
本脱誤凡二百餘字幷考石經之誤五十餘字作正<lb/>
誤二篇附於其後藏諸家塾時方多故無能板行之<lb/>
者後之君子因句讀以辨其文因文以識其義因其<lb/>
義以通制作之原則夫子所謂以承天之道而治人<lb/>
之情者可以追三代之英而辛有之歎不發於伊川<lb/>
矣如稷若者其不爲後世太平之先倡乎若乃據石<lb/>
經刋監本復立之學官以習士子而姑勸之以禄利<lb/>
使母失其傳此又有天下者之責也<lb/>
　　廣宋遺民録序<lb/>
子曰有朋自遠方來不亦樂乎古之人學焉而有所<lb/>
得未嘗不求同志之人而况當滄海横流風雨如晦<lb/>
<pb n="KR4f0006_SBCK_002-11a"/>
之日乎於此之時其隨世以就功名者固不足道而<lb/>
亦豈無一二少知自好之士然且改行於中道而失<lb/>
身於暮年於是士之求其友也益難而或一方不可<lb/>
得則求之數千里之外今人不可得則慨想於千載<lb/>
以上之人苟有一言一行之有合於吾者從而追慕<lb/>
之思爲之傳其姓氏而筆之書嗚呼其心良亦苦矣<lb/>
呉江朱君明德與僕同郡人相去不過百餘里而未<lb/>
嘗一面今朱君之年六十有二矣而僕又過之五齡<lb/>
一在寒江荒草之濱一在絶障重關之外而皆患乎<lb/>
無朋朱君乃採輯舊聞得程克勤所爲宋遺民録而<lb/>
廣之至四百餘人以書來問序於余殆所謂一方不<lb/>
<pb n="KR4f0006_SBCK_002-11b"/>
得其人而求之數千里之外者也其於宋之遺民有<lb/>
一言一行或其姓氏之畱於一二名人之集者盡舉<lb/>
而筆之書所謂今人不可得而慨想於千載以上之<lb/>
人者也余旣尠聞且耄矣不能爲之訂正然而竊有<lb/>
疑焉自生民以來所尊莫如孔子而論語禮記皆出<lb/>
於孔氏之傳然而互鄉之童子不保其往也伯髙之<lb/>
赴所知而巳孟懿子葉公之徒問答而巳食於少施<lb/>
氏而飽取其一節而巳今諸繫姓氏於一二名人之<lb/>
集者豈無一日之交而不終其節者乎或邂逅相遇<lb/>
而道不同者乎固未必其人之皆可述也然而朱君<lb/>
猶且眷眷於諸人而幷號之爲遺民夫亦以求友之<lb/>
<pb n="KR4f0006_SBCK_002-12a"/>
難而託思於此歟莊生有言子不聞越之流人乎去<lb/>
國數日見其所知而喜去國旬月見所嘗見於國中<lb/>
者喜及期年也見似人者而喜矣余嘗遊覽於山之<lb/>
東西河之南北二十餘年而其人益以不似及問之<lb/>
大江以南昔時所稱魁梧丈夫者亦且改形換骨學<lb/>
爲不似之人而朱君乃爲此書以存人類於天下若<lb/>
朱君者將不得爲遺民矣乎因書以答之吾老矣將<lb/>
以訓後之人冀人道之猶未絶也<lb/>
　　朱子斗詩序<lb/>
國家之所以常治而不亂者人材也人材之出於天<lb/>
下者固將愛之重之夫苟人材之出於其宗則尤愛<lb/>
<pb n="KR4f0006_SBCK_002-12b"/>
之而尤重之以文王之明德作人而其用之也常先<lb/>
同姓而後庶姓周公爲太宰康叔爲司宼聃季爲司<lb/>
空成王顧命而六卿之長五爲同姓周公祭公毛伯<lb/>
凡伯之屬每見於春秋而與周相終始漢唐而下以<lb/>
同宗而爲丞相筦中書者不可勝數然則自古以來<lb/>
待宗人之失未有如有明者也庸疏而舍戚内羈而<lb/>
外親旣不得筮仕爲吏而復限之於國城之中若無<lb/>
罪而拘之者故其不肖者怙侈放辟以爲民害而其<lb/>
賢者亦僅僅守巳潔行學爲詞賦以自附於文苑之<lb/>
徒於是舉天子之宗無一人焉任國家之事以生草<lb/>
澤之心而召蠻裔之侮寧以其四海之大宗祧之重<lb/>
<pb n="KR4f0006_SBCK_002-13a"/>
卑之非族者而不恤嗚呼此亦後世有天下者之大<lb/>
監也已余聞萬曆以來宗室中之文人莫盛於秦秦<lb/>
之宗有七子而子斗最少及崇禎之末六子皆先逝<lb/>
而子斗獨年至八十後先帝十一年乃卒故其爲詩<lb/>
多離亂之作有閔周哀郢之意而不敢㴱言余又聞<lb/>
其人孝弟忠信而又明於當世之故蓋宗之賢者也<lb/>
子斗名誼㳆永興王府奉國中尉當天啓時開科舉<lb/>
之途而子斗久以詩文爲關中士人領袖其次子存<lb/>
柘彦衡乃得爲諸生中副榜賊陷西安存柘義不屈<lb/>
投井死長子存杠伯常扶其父逃之村墅得免子斗<lb/>
沒後八年而余至關中訪七子之後其六子皆衰落<lb/>
<pb n="KR4f0006_SBCK_002-13b"/>
不振而伯常年已六十有二獨其家遺書尚存而爲<lb/>
人亦温㳟葸愼以求全於世惟恐人目之爲故王孫<lb/>
者反不若庶姓之人猶得盱衡扼腕言天下之事於<lb/>
朋友之前而無所忌雖時勢則然亦繇國家向日裁<lb/>
抑太過無有彊宗大豪如南陽諸劉得以撓新莽之<lb/>
威而保先人之祚者也余悲夫以子斗之賢使其立<lb/>
朝必能爲天子正紀綱補闕失其在封疆必能秉一<lb/>
節遏宼虣乃終老不用歷變故以卒而僅以其詩著<lb/>
故序而傳之七子者惟㸌伯明惟焢叔融懐　士簡<lb/>
懷　長生懷䨈季鳳誼瀄伯聞與子斗爲七皆號能<lb/>
詩而又有誼眔明遠存樨舂夫二中尉者賊至時同<lb/>
<pb n="KR4f0006_SBCK_002-14a"/>
不屈死明逺中崇禎九年舉人此皆秦宗之有學行<lb/>
者子斗詩中往往及之故竝舉而列之於篇嗚呼孰<lb/>
謂宗室無人材也哉<lb/>
　　程正夫詩序<lb/>
嘗讀商頌之那曰自古在昔先民有作而夫子之稱<lb/>
詩亦曰昔吾有先正其言明且清是以古人之立言<lb/>
也必稱諸祖考而本諸先正先民在朝則稱於朝髙<lb/>
宗之言先正保衡是也與人交則稱於友叔孫豹之<lb/>
言先大夫臧文仲是也降及末世人心之不同既已<lb/>
大拂於古而反諱其行事召旻之詩曰維今之人不<lb/>
尚有舊而周公之戒後王也亦曰乃逸乃諺既誕則<lb/>
<pb n="KR4f0006_SBCK_002-14b"/>
曰昔之人無聞知余自少時侍於先王父其終日言<lb/>
而無擇者大率皆祖考之世德鄉先生之行事既得<lb/>
見於先王父之友則其言亦然既又得見於異邦之<lb/>
名公耆碩則其言亦復然距今三十餘年而邈焉不<lb/>
可作矣貪欲以爲能捷徑以爲巧苟同以爲賢而罔<lb/>
念夫昔之人者天下皆是也余至德州工部正夫程<lb/>
君出其所作於其州之自國𥘉以來士大夫二十一<lb/>
人合爲一章而序之曰先賢詩於其髙祖以下四公<lb/>
各爲一章而序之曰程氏先賢詩是諸君子者行誼<lb/>
不同而無不明於出處取與之分有古賢人之遺焉<lb/>
工部之爲是作也其亦所謂景行行止者乎昔趙文<lb/>
<pb n="KR4f0006_SBCK_002-15a"/>
子觀乎九原而願隨武子之爲人孟僖子述正考父<lb/>
之鼎銘以卜其後之將有逹者故子孫不忘其祖父<lb/>
孝也後人不忘其先民忠也忠且孝所以善俗而率<lb/>
民也是鄉大夫之職也然則工部之爲此也殆古人<lb/>
之義而亦其先大夫之遺訓也夫<lb/>
　　萊州任氏族譜序<lb/>
予讀唐書韋雲起之疏曰山東人自作門戸更相談<lb/>
薦附下罔上袁術之答張沛曰山東人但求祿利見<lb/>
危授命則曠代無人竊怪其當日之風即巳異於漢<lb/>
時而歷數近世人材如琅邪北海東萊皆漢以來大<lb/>
儒所生之地今且千有餘年而無一學者見稱於時<lb/>
<pb n="KR4f0006_SBCK_002-15b"/>
何古今之殊絶也至其官於此者則無不變色咋舌<lb/>
稱以爲難治之國謂其齊民之俗有三一曰逋稅二<lb/>
曰刼殺三曰訐奏而余往來山東者十餘年則見夫<lb/>
巨室之日以微而世族之日以散貨賄之日以乏科<lb/>
名之日以衰而人心之日以澆且僞盗誣其主人而<lb/>
奴訐其長日趨於禍敗而莫知其所終乃余頃至東<lb/>
萊主趙氏任氏入其門而堂軒几榻無改於其舊與<lb/>
之言而出於經術節義者無變其初心問其恒產而<lb/>
亦皆支撑以不至於頽落余於是欣然有見故人之<lb/>
樂而歎夫士之能自樹立者固不爲習俗之所移任<lb/>
君唐臣因出其家譜一編屬余爲之序其文自尊祖<lb/>
<pb n="KR4f0006_SBCK_002-16a"/>
睦族以至於急賦税均力役諄諄言之豈不超出於<lb/>
山東之敝俗者乎子不云乎得見有恒者斯可矣恒<lb/>
者久也天下之久而不變者莫若君臣父子故爲之<lb/>
賦稅以輸之力役以奉之此田宅之所以可久也非<lb/>
其有不取非其力不食此貨財之所以可久也爲下<lb/>
不亂在醜不爭不叛親不侮賢此鄰里宗族之所以<lb/>
可久也夫然故名節以之而立學問以之而成忠義<lb/>
之人經術之士出乎其中矣不明乎此於是乎飲食<lb/>
之事也而至於訟訟不巳而至於師小而舞文大而<lb/>
弄兵豈非今日山東之大戒而若任君者爲之㴱憂<lb/>
過計而欲倡其教於一族之人即亦不敢諱其從前<lb/>
<pb n="KR4f0006_SBCK_002-16b"/>
之失而爲之丁寧以著於譜昔召穆公思周德之不<lb/>
類故紏合宗族於成周而作詩曰几今之人莫如兄<lb/>
弟任君其師此意矣余行天下見好逋者必貧好訟<lb/>
者必負少陵長小加大則不旋踵而禍隨之故推任<lb/>
君之意以吿山東之人使有警焉或可以止横流而<lb/>
息燎原也<lb/>
　　呂氏千字文序<lb/>
呂氏千字文者待詔餘姚呂君裁之之所作也蓋小<lb/>
學之書自古有之李斯以下號爲三蒼而急就篇最<lb/>
行於世自南北朝以前初學之童子無不習之而千<lb/>
字文則起於齊梁之世今所傳天地玄黄者又梁武<lb/>
<pb n="KR4f0006_SBCK_002-17a"/>
帝命其臣周興嗣取王羲之之遺字次韻成之不獨<lb/>
以文傳而又以其巧傳後之讀者苦三蒼之難而便<lb/>
千文之易於是至今爲小學家恒用之書而崇禎之<lb/>
元有仁和卓人月者取而更次之以紀先帝初元之<lb/>
政一時咸稱其巧吕君以爲事止於一年未備也於<lb/>
是再取而更次之而明代二百七十年之事乃略具<lb/>
若夫錯綜古人之文如已出焉不亦進而愈巧者乎<lb/>
蓋吾讀史遊急就篇博之於名物制度浩賾而不可<lb/>
窮而其末歸於漢地廣大萬方來朝中國安寧百姓<lb/>
承德而呂君此文其首曰大明洪武受命配天其末<lb/>
曰臣呂章成頓首敬書則猶史遊之意也史遊在元<lb/>
<pb n="KR4f0006_SBCK_002-17b"/>
帝時爲黃門令日侍禁中當漢室之無事而呂君身<lb/>
爲宰輔之後丁板蕩之秋遯跡山林而想一王之盛<lb/>
匪風之懷下泉之歎有類於詩人而過於齊梁文士<lb/>
之流者也不然崔浩之書改漢彊而爲代彊者今豈<lb/>
無其人乎而呂君棄之不顧曰吾將退而訓於蒙士<lb/>
焉其風節又豈在兩龔下哉夫小學固六經之先也<lb/>
使人讀之而知尊君親上之義則必自其爲童子始<lb/>
故余於是書也樂得而序之<lb/>
　　勞山圗志序<lb/>
勞山在今卽墨縣東南海上距城四五十里或八九<lb/>
十里有大勞小勞其峰數十總名曰勞志言秦始皇<lb/>
<pb n="KR4f0006_SBCK_002-18a"/>
登勞盛山望蓬萊因謂此山一名勞盛而不得其所<lb/>
以立名之義案南史明僧紹隱於長廣郡之嶗山則<lb/>
字或從山又漢書成山作盛山在今文登縣東北則<lb/>
勞盛自是兩山古人立言尚簡齊之東偏三面環海<lb/>
其斗入海處南勞而北盛則盡乎齊東境矣其山髙<lb/>
大㴱阻旁薄二三百里以其僻在海隅故人跡罕至<lb/>
凡人之情以罕爲貴則從而夸之以爲神仙之宅靈<lb/>
異之府其説云呉王夫差登此山得靈寶度人經考<lb/>
之春秋傳呉王伐齊僅至艾陵而徐承率舟師自海<lb/>
道入齊爲齊人所敗而去則夫差未嘗至此而於越<lb/>
入呉之日不知度人之經將焉用之余遊其地觀老<lb/>
<pb n="KR4f0006_SBCK_002-18b"/>
君黃石王喬諸蹟類皆後人之所託名而耐凍白牡<lb/>
丹花在南方亦是尋嘗之物惟山㴱多生藥草而地<lb/>
煖能發南花自漢以來脩眞守靜之流多依於此此<lb/>
則其可信者乃自田齊之末有神仙之論而秦皇漢<lb/>
武謂眞有此人在窮山臣海之中於是八神之祠徧<lb/>
於海上萬乗之駕常在東萊而勞山之名由此起矣<lb/>
夫勞山皆亂石巉巖下臨大海偪仄難度其險處土<lb/>
人猶罕至焉秦皇登之是必萬人除道百官扈從千<lb/>
人擁輓而後上也五榖不生環山以外土皆疎脊海<lb/>
濱斥鹵僅有魚蛤亦須其時秦皇登之必一郡供張<lb/>
數縣儲偫四民廢業千里驛騷而後上也於是齊人<lb/>
<pb n="KR4f0006_SBCK_002-19a"/>
苦之而名曰勞山也其以是夫古之聖王勞民而民<lb/>
忘之秦皇一出游而勞之名傳之千萬年然而致此<lb/>
則有由矣漢志言齊俗夸詐自太公管仲之餘其言<lb/>
霸術已無遺策而一二智慧之士倡爲迂怪之談以<lb/>
聳動天下之聽彼其意不過欲時君擁篲辯士詘服<lb/>
以爲名髙而巳豈知其患之至於此也故御史黃君<lb/>
居此山之下作勞山志未成其長君朗生修而成之<lb/>
屬余爲序黃君在先朝抗疏言事有古人節㮣其言<lb/>
蓋非夸者余獨考勞山之故而推其立名之㫖俾後<lb/>
之人有以鑒焉<lb/>
亭林文集卷之二終<lb/>
<pb n="KR4f0006_SBCK_002-19b"/>
</p>
<p>
</p>
  </div>
<div> <lb/>
    <p>
<pb n="KR4f0006_SBCK_003-1a"/>
亭林詩集卷之三<lb/>
　　元日<hi>巳下彊圉作噩</hi>
晨興自江上踰嶺走鍾山肅然至殿門雙扉護重關<lb/>
初日照宫闕隱映城郭間空山寂無人獨來拜榛菅<lb/>
流轉雖不居咫尺猶天顔喜會牧馬收岡巒乍清閒<lb/>
歲序一更新陽風動人寰佇◍龍虎氣得與春光還<lb/>
復想在宥初蒼生願重攀<lb/>
<hi>杜子美詩武德開元際蒼生豈重攀</hi>
　　萊州<lb/>
海右稱名郡齊東亦大都山形當斗入人質竝魁梧<lb/>
月主秦祠廢沙壇漢蹟孤已無廵狩蹕尚有戍軍郛<lb/>
<pb n="KR4f0006_SBCK_003-1b"/>
漉海鹽千斛栽岡棗萬株鼉梁通日際蜃市接神區<lb/>
轉漕新河格分營絶島迂三方從廟算二撫各兵符<lb/>
<hi>天啓初議三方布置始設登萊廵撫</hi>礟甲初傳造戈鋋已擊屠中丞愁餌賊<lb/>
<hi>謝璉</hi>太守痛捐軀<hi>朱萬年</hi>郊壘青燐出城陴白骨枯危情隨<lb/>
事往㴱慮逐年徂計士悲疵國遺民想覇圖登臨多<lb/>
感槩莫笑一窮儒<lb/>
<hi>史記封禪書成山斗入海又曰八神六曰月主祀之萊山/又曰天子乃/禱萬里沙應劭曰萬里沙神祠也在東萊曲成書大誥天降威知我國有</hi>
<hi>疵</hi>
　　安平君祠<hi>在即墨縣今廢</hi>
太息全齊覇業遺如君眞是一男兒功成棧道迎王<lb/>
日志决危城仗鍤時饑鳥尚銜庭下粒老牛猶飲穴<lb/>
<pb n="KR4f0006_SBCK_003-2a"/>
邊池可憐王建降秦後千古無人解出竒<lb/>
　　不其山<hi>漢不其縣有康成書院今廢</hi>
荒山書院有人耕不記山名與縣名爲問黃巾滿天<lb/>
下可能容得鄭康成<lb/>
<hi>後漢書鄭元傳自徐州還髙密道遇黃巾賊數萬人見元皆拜相約不敢入縣境</hi>
　　勞山歌<lb/>
勞山㧞地九千丈崔嵬勢壓齊之東下視大海出日<lb/>
月上接元氣包鴻𪷟幽巖秘洞難具狀煙霧合沓來<lb/>
千峰華樓獨收衆山景一一環立生姿容上有巨峰<lb/>
景崱屴數載榛莽無人蹤重厓複嶺行未極澗壑窈<lb/>
窕來相通天髙日入不聞語悄然衆籟如秋冬竒花<lb/>
<pb n="KR4f0006_SBCK_003-2b"/>
名藥絶凡境世人不識疑天工云是老子曾過此後<lb/>
有濟北黃石公至今號作神人宅憑髙結構畱仙宫<lb/>
吾聞東嶽泰山爲最大虞帝柴望秦皇封其東直走<lb/>
千餘里山形不絶連虚空自此一山奠海右截然世<lb/>
界稱域中以外島嶼不可計紛紜出沒多魚龍八神<lb/>
祠宇在其内往往碁置生金銅古言齊國之富臨淄<lb/>
次即墨何以滿目皆蒿蓬捕魚山之旁伐木山之中<lb/>
猶見山樵與村重春日會鼓聲逢逢此山之髙過岱<lb/>
宗或者其讓雲雨功宣氣生物理則同旁薄萬古無<lb/>
終窮何時結屋依長松嘯歌山椒一老翁<lb/>
<hi>說文山宣也宣氣散生萬物</hi>
<pb n="KR4f0006_SBCK_003-3a"/>
　　張饒州允掄山中彈琴<lb/>
趙公化去時一琴遺使君五年作太守却反東臯耘<lb/>
有時意不愜來躡勞山雲臨風發宮商二氣相絪緼<lb/>
可憐成連意空山無人聞我欲從君棲山厓與海濆<lb/>
　　淮北大雨<lb/>
秋水横流下者巢踰推百里即荒郊巳知舉世皆行<lb/>
潦且復因人賦苦匏極浦雲垂翔濕鴈㴱山雷動起<lb/>
潛蚊人生只是居家慣江海曾如水一㘭<lb/>
<hi>國語匏苦不材於人共濟而巳</hi>
　　濟南<lb/>
落日天邊見二峰平臨湖上出芙蓉西來水竇縁王<lb/>
<pb n="KR4f0006_SBCK_003-3b"/>
屋南去山根接岱宗積氣蒼茫含斗宿餘波瀺灂吐<lb/>
魚龍還思北海亭中客勝會良時不可逢<lb/>
水翳墻崩竹樹疎廿年重說陷城初荒涼王府餘山<lb/>
沼寥落軍營識舊墟百戰只今愁海岱一麾猶足定<lb/>
青徐經生老却成何事坐擁三冬萬卷書<lb/>
　　賦得秋柳<lb/>
昔日金枝間白花只今摇落向天涯條空不繋長征<lb/>
馬葉少難藏覓宿鴉老去桓公重出塞罷官陶令乍<lb/>
歸家先皇王座靈和<graphic n="KR2204" url="https://raw.githubusercontent.com/kanripo/KR-Gaiji/master/images/KR2204.png" mimeType="image/png"/>淚灑西風夕日斜<lb/>
<hi>南史宋武帝植蜀柳數株於靈和<graphic n="KR2204" url="https://raw.githubusercontent.com/kanripo/KR-Gaiji/master/images/KR2204.png" mimeType="image/png"/>前/唐李商隱詩腸斷靈和<graphic n="KR2204" url="https://raw.githubusercontent.com/kanripo/KR-Gaiji/master/images/KR2204.png" mimeType="image/png"/>先皇王座空</hi>
　　詶徐處士元善昔年新城之陷其母死焉故有<lb/>
<pb n="KR4f0006_SBCK_003-4a"/>
　　此作<lb/>
桓臺風木正蕭辰傾葢知心誼獨親季子巳無觀樂<lb/>
地偉元終是泣詩人愁看落日燕山夜畏見荒江郢<lb/>
樹春<hi>來書勸爲昌平承天之行</hi>踏徧天涯更囘轡欲從吾友卜東鄰<lb/>
<hi>山東名勝志新城縣東有戯馬臺相傳齊桓公歇馬於此</hi>
　　登岱<hi>巳下著雍閹茂</hi>
尼父道不行喟然念泰山空垂六經文不覩西周年<lb/>
七十二君代乃有封禪壇書傳多荒忽誰能信其然<lb/>
既嘗小天下復觀邃古前羲黃與堯舜蕩滅同雲煙<lb/>
社首卑附地徂徠髙摩天下視大海旁神州自相連<lb/>
天地有變虧何人得昇仙遺弓名烏號橋山葬衣冠<lb/>
<pb n="KR4f0006_SBCK_003-4b"/>
末世久澆訛孰探幽明原三萬六千年山崩黃河乾<lb/>
立石既巳刓封松既已殘太陽不東昇長夜何漫漫<lb/>
哀哉一顏淵獨立瞻吳門疲精不肯休計畫無崖垠<lb/>
復有孟子輿眷眷明堂言庶幾大道還民質如初元<lb/>
上采黃金成下塞宣房湍何時一見之太息徒潺湲<lb/>
<hi>易山附于地史記封禪書欒大言臣之師曰黃金可成而河決可塞不死之藥可得仙人可致也</hi>
　　謁夫子廟<lb/>
道綂三王大功超二帝優斯文垂彖繫吾志在春秋<lb/>
車服先公制威儀弟子修宅聞絲竹響壁有簡編畱<lb/>
爼豆傳千葉章逢𬒳九州獨全兵火代不藉廟堂謀<lb/>
老檜當庭發清洙繞墓流一來瞻闕里如得與從遊<lb/>
<pb n="KR4f0006_SBCK_003-5a"/>
<hi>杜子美宿鑿石浦詩斯文憂患餘聖哲垂彖繫</hi>
　　七十二弟子<lb/>
亂國誰知爾孤生且辟人危情嘗過宋困志亦從陳<lb/>
籥舞虞庠夕弦歌闕里春門人惟季次未肯作家臣<lb/>
<hi>一時同人多入官長幕</hi>
<hi>史記仲尼弟子傳公晳哀字季次孔子曰天下無道多爲家臣仕於都唯季次未嘗仕</hi>
　　謁周公廟<lb/>
道化千年後明禋一國中禮猶先世守制比百王崇<lb/>
配食唯元子烝嘗徧列公祠田還割魯氏系獨傳東<lb/>
<hi>有祭田碑言周公之後東野氏今爲東姓</hi>舊史書茅闕新詩采閟宫巋然遺殿在<lb/>
不與漢侯同<lb/>
<pb n="KR4f0006_SBCK_003-5b"/>
　　謁孟子廟<lb/>
古殿依邾邑髙山近孔林游從齊魏老功續禹周湥<lb/>
孝弟先王業耕桑海内心期應過七百運豈厄當今<lb/>
辯說千秋奉精靈故國歆四基岡上柏凝望轉蕭森<lb/>
<hi>大明一統志四基山在鄒縣東北三十里山頂四石狀類臺基其西麓即孟子墓</hi>
　　鄒平張公子萬斛園上小集各賦一物得桔橰<lb/>
鑿木前人制收泉易卦稱天機無害道人巧合成能<lb/>
壤脉涓涓出川流搰搰升入晴常作雨當暑欲生冰<lb/>
菜甲青旉地花容赤繞塍彌令幽興劇頓使化上增<lb/>
坐愛平畦廣行憐曲水澄灌園今莫笑此地近於陵<lb/>
<hi>莊子鑿木爲機後重前輕挈水若抽數如泆湯其名爲橰/易井收勿幕又曰震爲旉</hi>
<pb n="KR4f0006_SBCK_003-6a"/>
　　張隱君元明於園中寘一小石龕曰仙隱祠徴<lb/>
　詩紀之<lb/>
白日浮雲隔幾重三山五嶽漫相逢朅來未得從黃<lb/>
石老至先思伴赤松哲士有懷多述酒英流無事且<lb/>
明農猶憐末俗愚難寤故作幽龕小座供<lb/>
百尺松隂十畆園此中人物似桃源衣冠爼豆猶三<lb/>
代雞犬桑麻自一村垣外白榆隨宿列樹頭青鳥候<lb/>
風翻坐來髣髴疑仙境試問先生笑不言<lb/>
　　濟南<lb/>
湖上荷花嵗歲新客中時序自傷神名泉出地環巖<lb/>
郭急雨連山淨火旻絶代詩題傳子美近朝文士數<lb/>
<pb n="KR4f0006_SBCK_003-6b"/>
于鱗愁來獨憶辛忠敏老淚無端痛古人<lb/>
　　自笑<lb/>
自笑今年未得歸酒樽詩卷欲何依呼僮向曉牽長<lb/>
轡覓嫗先冬綻故衣黃耳不來江表信白頭終念故<lb/>
山薇無因化作隨陽鴈一逐西風笠澤飛<lb/>
　　詶歸祚明戴笠王仍潘檉章四子韭溪草堂聨<lb/>
　　句見懷二十韻<lb/>
異地逢冬節同人會韭溪蒼涼悲一別廓落想孤棲<lb/>
刻燭初分韻抽毫亦共題雪裝吳苑白雲幕越山低<lb/>
清醑傳杯緩哀弦入坐淒詞堪爭日月氣欲吐虹霓<lb/>
寫恨工蘇李攄幽劇吕嵇風流知不墜肝膽幸無暌<lb/>
<pb n="KR4f0006_SBCK_003-7a"/>
掛帙安牛角擔囊逐馬蹄飄颻過東楚浩蕩適三齊<lb/>
息足雩門下停車汶水西岱宗臨日觀梁父躡雲梯<lb/>
洞壑來仍異關河去更迷人看秋逝鴈客喚早行雞<lb/>
臥冷王章𬒳窮餘范叔涕夢猶經冡宅愁不到中閨<lb/>
<hi>來詩有親朋愁帶甲家舎祝添丁之句</hi>問字誰供酒繙書獨照藜雅言開竹徑<lb/>
佳訊發蘭畦遺鯉情偏切班荆意各悽式微君莫賦<lb/>
春雨正塗泥<lb/>
　　濰縣<lb/>
人臣遇變時亾或愈於死夏祚方中微靡奔一人爾<lb/>
二斟有遺跡當日兵所起世人不逹權但拜孤山祀<lb/>
<hi>孤山在昌樂縣東十里有伯夷廟</hi>
<pb n="KR4f0006_SBCK_003-7b"/>
<hi>左傳昭二十年亾愈於死先諸</hi>
我行適東方將尋孔北海此地有遺風其人已千載<lb/>
英名動劉備一爲却管亥後此復何人崎嶇但荒壘<lb/>
　　衡王府<lb/>
賜履因齊國分枝自憲宗能言皆詔予廣斥盡疏封<lb/>
地號東秦古王稱叔父恭穿池通海氣起榭出林容<lb/>
嶽里生秋草牛山見夕烽蛇遊宮内道鳥啄殿前松<lb/>
失國非奔莒亾王不住共雍門今有歎流涕一相逢<lb/>
<hi>史記齊悼惠王世家諸民能齊言者皆子齊王晉書五行志臨淄有大蛇長十餘丈角二小蛇入城北門逕從市入漢城陽景王祠中巳而齊王冏敗</hi>
　　督亢<lb/>
此地猶天府當年竟入秦燕丹不可作干載自悽神<lb/>
<pb n="KR4f0006_SBCK_003-8a"/>
野燒村中夕枯桑壠上春一歸屯占後墟里少遺民<lb/>
　　京師作<lb/>
煌煌古燕京金元遞開剏初興靖難師遂駐時廵仗<lb/>
制掩漢唐閎德儷商周王巍峩大眀門如翬峙南向<lb/>
其陽肇圜丘列聖凝靈貺其内廓乾清至尊儼旒纊<lb/>
繚以皇城垣靚㴱擬天上其旁列兩街省寺鬰相望<lb/>
經營本睿裁斵削命般匠鼎從郟鄏卜宅是成周相<lb/>
穹然對兩京自古無與抗酆宮遜顯敞未央失宏壯<lb/>
西來太行條連天矚崖嶂東盡巫閭支界海看滉瀁<lb/>
居中守在支臨秋國爲防人物竝浩穰風流餘慨忼<lb/>
百貨集廣馗九金歸府藏通州船萬艘便門車千兩<lb/>
<pb n="KR4f0006_SBCK_003-8b"/>
緜延祀四六三靈哀板蕩紫塞吟悲笳黃圖布氈帳<lb/>
獄囚圻父臣<hi>王洽</hi>郊死凶門將<hi>滿桂</hi>悲號煤山縊泣血思<lb/>
陵葬<hi>先皇帝陵今號思陵</hi>宗子洎羣臣鳶岑與黔漲丁年抱國恥<lb/>
未獲居一障垂老入都門有願無繇償足穿貧士履<lb/>
首戴狂生盎愁同箕子過悴比湘纍放縱橫數遺事<lb/>
太息觀今曏空懷赤伏書虚想雲臺仗不覩舊官儀<lb/>
<graphic n="KR1103" url="https://raw.githubusercontent.com/kanripo/KR-Gaiji/master/images/KR1103.png" mimeType="image/png"/>
                    <graphic n="KR1103" url="https://raw.githubusercontent.com/kanripo/KR-Gaiji/master/images/KR1103.png" mimeType="image/png"/>念安傍復思塞上遊汗漫誠何當河西訪竇融<lb/>
上谷尋耿况聊爲舊京辭投毫一吁悵<lb/>
<hi>史記李廣傳以臨右北平盛秋滑稽傳東郭先生久待詔公車貧困飢寒/衣敝履不完行雪中履有上無下足盡踐地後漢書逢萌傳首戴瓦盎哭</hi>
<hi>於市曰新乎新乎</hi>
　　薊州<lb/>
<pb n="KR4f0006_SBCK_003-9a"/>
北上漁陽道隂風倍慘悽窮魚浮淀白孽鳥向林低<lb/>
故壘餘安史居人斗霫奚停驂聊一問幾日到遼西<lb/>
<hi>戰國䇿鴈從東方來更贏以虚發而下之曰此孽也註孽者謂隱痛於身如孽子也舊唐書北狄傳奚國在京師東北四千餘里東接契丹西至突厥南</hi>
<hi>拒白狼河北至霫國</hi>
　　玉田道中<lb/>
我行至北方所見皆一概豈有田子春尚守盧龍塞<lb/>
驅車且東之英風宛然在山中無父老故宅恐荒穢<lb/>
浭水久還流<hi>薊州志浭水在豐潤縣西門外凡水東流而此獨西故名曰還鄉河</hi>盤山仍面内地<lb/>
道無虧崩天行有蒙昧騁目一遐觀浩然發㴱愾可<lb/>
憐壯遊人不遇熈眀代<lb/>
　　永平<lb/>
<pb n="KR4f0006_SBCK_003-9b"/>
流落天涯意自如孤蹤終與世情疎馮驩元不曾彈<lb/>
鋏關令安能强著書榆塞晚花重發後灤河秋鴈獨<lb/>
飛初從兹一覽神州去萬里徜徉興有餘<lb/>
　　謁夷齊廟<lb/>
言登孤竹山愾焉思古聖荒祠寄山椒過者生㳟敬<lb/>
百里亦足君未肯滑吾性遜國全天倫遠行辟虐政<lb/>
甘餓首陽岑不忍臣二姓可爲百世師風操一何勁<lb/>
悲哉尼父窮每歷邦君聘楚狂歌鳳衰荷蕢譏擊磬<lb/>
自非爲斯人棲棲無乃侫我亦客諸侯猶須善辭命<lb/>
終懷耿介心不踐脂韋徑庶幾保平生可以垂神聽<lb/>
　　寄弟紓及友人江南<hi>已下屠維大淵獻</hi>
<pb n="KR4f0006_SBCK_003-10a"/>
仲尼一旅人棲棲去齊衞當其在陳時亦設先人祭<lb/>
㴱哉吿孟言緬矣封防制而我亦何爲遠遊及三歲<lb/>
前年北踰汶頃者東過薊三世但一身南瞻每揮涕<lb/>
未敢廢烝嘗無由辦羊彘粟從仁者求酒向鄰家貰<lb/>
庶幾儻來歆精靈眇天際不知自兹往吾駕焉所税<lb/>
世故多屯邅曰歸未成計疢如切中心沒齒安蔬糲<lb/>
<hi>家語孔子厄於陳蔡七日不食子貢以所齎貨竊犯圍而出告糴於野人得米一石焉顔囘仲由炊之子召顔回曰疇昔予夢見先人豈或啓佑我哉子</hi>
<hi>炊而進飯吾將祭焉北史王慧龍傳自慧龍/入國三世一身至瓊始有四子詩疢如疾首</hi>
吾家有賜塋近在尚書浦前區百畆田後啓重門堵<lb/>
子姓儼成行科名多接武家風萬石傳花竹平泉圃<lb/>
蟬聨二百祀魂魄猶茲土一旦閱滄桑他人代爲主<lb/>
<pb n="KR4f0006_SBCK_003-10b"/>
痛我遊子身中年遭薄祜驅車去關河行行逺豺虎<lb/>
親朋不可見何况予同父碌碌想阿奴耕田故辛苦<lb/>
行者歎四方居者愁門戸豈爲別離哀努力念爾祖<lb/>
<hi>陸士衡贈從兄車騎詩營魄懷兹土精爽若飛沈</hi>
自昔遘難初城邑遭屠割幾同趙卒坑獨此一人活<lb/>
既偷須臾生詎敢辭播越十年四五遷今復客天末<lb/>
田園已侵并書卷亦剽奪尚虞陷微文雉羅不自脫<lb/>
却喜對山川壯懷稍開豁秉心在忠信持身類迂濶<lb/>
朋友多相憐此志貫窮逹雖鄰河伯居未肯求呴沫<lb/>
出國每徒行花時猶衣褐以此報知交無爲久惻怛<lb/>
　　山海關<lb/>
<pb n="KR4f0006_SBCK_003-11a"/>
<graphic n="KR0621" url="https://raw.githubusercontent.com/kanripo/KR-Gaiji/master/images/KR0621.png" mimeType="image/png"/>
                    <graphic n="KR0621" url="https://raw.githubusercontent.com/kanripo/KR-Gaiji/master/images/KR0621.png" mimeType="image/png"/>碣石東此關自天作粤惟中山王經營始開拓<lb/>
東支限重門幽州截垠堮前海彌浩溔後嶺橫岝㟧<lb/>
紫塞爲周垣蒼山爲鎖鑰緬思開創初設險制東索<lb/>
中葉狃康娯小有干王略撫順矢初穿廣寧旗巳落<lb/>
抱頭化貞逃束手廷弼却駸駸河以西千里屯氈幕<lb/>
關外修八城指麾煩内閣<hi>孫承宗</hi>楊公<hi>嗣昌</hi>築二翼東西立<lb/>
羅郭時稱節鎭雄頗折氛祲惡神京既顛隕國勢靡<lb/>
所託啓關元帥降歃血名王諾自此來域中土崩無<lb/>
鬭格海燕春乳樓塞鷹曉飛泊◍◍竟爲灰六州難<lb/>
鑄錯<lb/>
<hi>通鑑羅紹威召朱全忠盡殺魏愽牙軍雖去其逼而魏兵自是衰弱紹威悔之謂人曰合六州四十三縣鐡不能爲此錯也注錯鑢也又誤也羅以殺牙</hi>
<pb n="KR4f0006_SBCK_003-11b"/>
<hi>軍之誤取鑄錯爲喻</hi>
　　望夫石<lb/>
威逺臺前春草萋望夫岡畔夜烏啼九枝白日扶桑<lb/>
上萬疊蒼山大海西國是秪憑三寸舌老謀終惜一<lb/>
丸泥愁心欲共秦貞女目齗天涯路轉迷<lb/>
<hi>山海經陽谷上有扶桑十日所浴居水中有大木九日居下枝一日居上枝新序楚莊王問於孫叔敖曰寡人未得所以爲國是也孫叔敖曰國之有</hi>
<hi>是衆非之所惡也臣恐王之不能定也晉語郤叔虎曰既無老謀而又無壯事何以事君</hi>
　　昌黎<lb/>
彈丸餘小邑固守作東藩列郡誰能比雄關賴此存<lb/>
霜槎春砦出風葉夜旗翻欲問嬰城事聲吞不敢言<lb/>
　　三屯營<lb/>
<pb n="KR4f0006_SBCK_003-12a"/>
三屯山勢鬰崢嶸少保當年此建旌名似北平臨宿<lb/>
將制如河上築降城忠祠日落來山鬼武庫苔封蝕<lb/>
禁兵<hi>三忠祠在城南山上城西小門内有神器庫</hi>一望幽燕人物盡頽垣荒草不<lb/>
勝情<lb/>
　　㳟謁天壽山十三陵<lb/>
成祖昔定都乃省兹山陽羣山自天來勢若蛟龍翔<lb/>
東趾據盧龍西脊馳太行後尻坐黃花前面臨神京<lb/>
中有萬年宅名曰康家莊可容百萬人豁然開明堂<lb/>
維時將作臣奉旨趨傍傍盛德比覇杜宏䂓軼<graphic n="KR2838" url="https://raw.githubusercontent.com/kanripo/KR-Gaiji/master/images/KR2838.png" mimeType="image/png"/>邙<lb/>
雷電驅元㝠白雲升帝鄉三光墜榆木窮北囘輼輬<lb/>
駊騀金粟堆寂寞橋山藏右獻左次景裕茂迤西旁<lb/>
<pb n="KR4f0006_SBCK_003-12b"/>
泰陵在茂西稍折南維康永陵在東南規模特恢張<lb/>
碝石爲元墀丹青煥雕梁昭近九龍池定依昭左方<lb/>
其制亦如永工麗踰孝長慶居獻西隅德奠永東岡<lb/>
環山數十里松栢參天蒼列宗每駕朝百執恒趨蹌<lb/>
一年祭三舉侍從來班揚詩追安世歌典與郊禘光<lb/>
自傷下土臣不睹昭代章天禍降宗國滅我聖哲王<lb/>
渇葬池水南靈宮廹妃殤上無寶城制周帀唯甎牆<lb/>
下有中涓墳陪葬義所當殿上立三主竝列田娘娘<lb/>
問此何代禮哽咽不可詳麥飯提一簞棗榛提一筐<lb/>
村酒與山蔬一一自攜將下階拜稽首出涕雙浪浪<lb/>
主祭非曾孫降假非宗祊重上諸陵間裵囘復彷徨<lb/>
<pb n="KR4f0006_SBCK_003-13a"/>
茂陵樹千株獨立不受戕門闔尚完具上頭安御牀<lb/>
自康以接慶小樹多榆枋殿樓盡黃瓦逶迤各相望<lb/>
康昭二明樓竝遭刼火亾定陵毁大殿以及東西廊<lb/>
餘陵半無門累甓仍支杗尚存宰牲亭暨外諸監房<lb/>
石人十有二袍笏兼戎裝六獸柱則四制與鍾山亢<lb/>
跨以七孔橋峙以白石坊仁宗所製碑<graphic n="KR0886" url="https://raw.githubusercontent.com/kanripo/KR-Gaiji/master/images/KR0886.png" mimeType="image/png"/>萃當中央<lb/>
行宮已頽壊御路徒荒涼每陵二太監猶自稱司香<lb/>
人給地數畮把耒耕山塲春秋祭碑下共用一豕羊<lb/>
皆云牧騎來斫伐尤披猖并力與之爭僅得保界疆<lb/>
有盗貴妃冡斬首竿以槍於時姦宄民瞿然始懲創<lb/>
繞陵凡六口六口各有兵一陵立一衛衛設屯與倉<lb/>
<pb n="KR4f0006_SBCK_003-13b"/>
居庸有總兵昌平有侍郎一朝盡散迸無復陵京防<lb/>
燕山自峩峩沙河自湯湯皇天自髙髙后土自芒芒<lb/>
下痛萬赤子上呼十◍◍◍◍◍不聞籲天天無常<lb/>
幽都蹲◍伯九關飛虎倀日月相蝕虧列宿爲參商<lb/>
自古有殂落劇哉哀姚黃從臣去鼎湖二妃沈江湘<lb/>
倉皇一抔土十五零秋霜天◍未可億◍心未可量<lb/>
仲華◍西京崔損修中唐誰能寄此詩雅頌同洋洋<lb/>
<hi>楊雄甘泉賦崇邱陵之駊騀兮師古注曰髙大之狀司馬相如子虚賊碝/石碔砆注張揖曰碝石白者如冰半有赤色公午傳不及時而日渇葬也</hi>
<hi>注喻急也釋名日月未滿而葬曰渇唐詩德宗紀貞元十四年以左諌議大夫平章事崔損爲修奉入陵使先是昭陵寢殿爲火所焚至是獻昭乾定</hi>
<hi>泰五陵各造屋三百七十八間橋陵一百四十間元陵三十間惟建陵仍舊但修葺而巳陵寢中牀褥帷幄一事以上帝皆親自閱視然後授損送於陵</hi>
<hi>所</hi>
<pb n="KR4f0006_SBCK_003-14a"/>
　　王太監墓<lb/>
先帝賓天日諸臣孰扈從中涓能一死大節獨從容<lb/>
地切山陵閟魂扶輦御恭逺同髙力士陪葬哭元宗<lb/>
<hi>唐書髙力士傳力士配流黔中赦歸至朗州聞上皇厭代北望號慟嘔血而卒代宗以其書宿保護先朝贈揚州大都督陪葬泰陵</hi>
　　劉諌議祠<hi>在昌平舊縣今廢</hi>
皁囊青史漫傳名白日黄泉氣未平自古國亾縁宦<lb/>
者可憐身沒尚書生荒阡草長妖狐出舊驛風寒劣<lb/>
馬行一自德陵升馭後山河祠廟總淪傾<lb/>
　　居庸關<lb/>
居庸突兀倚青天一澗泉流鳥道懸終古戍兵煩下<lb/>
口◍朝陵寢託雄邊車穿褊峽鳴禽裏烽點重岡落<lb/>
<pb n="KR4f0006_SBCK_003-14b"/>
鴈前燕代經過多感慨不關遊子思風煙<lb/>
<hi>魏書常景傳都督元譚據居庸下口亦作夏口北齊書文宣紀築長城自幽州北夏口至恒州九百餘里即今之南口也水經注居庸關山岫層㴱側</hi>
<hi>道褊峽林鄣據險路才客軌曉禽暮獸寒鳴相和羈官游子聆之者莫不傷思矣</hi>
極目危巒望八荒浮雲夕日徧山黃全收朔地當年<lb/>
大不齗秦城自古長北狩千官隨土木西來羣盗失<lb/>
金湯空山向晚城先閉寥落居人畏虎狼<lb/>
<hi>陳江總作魯廣達墓銘曰災流淮海險失金湯</hi>
　　重登靈巖<hi>在長清縣東南九十里</hi>
重來絶巘一攀縁壞閣崔嵬起暮煙山靜鼪猱棲佛<lb/>
地堂空龍象散諸天芟林果熟紅椒後入定僧歸白<lb/>
鶴前<hi>寺有雙鶴泉</hi>莫問江南身世事殘金兵火一淒然<hi>寺自宋以來最</hi>
<pb n="KR4f0006_SBCK_003-15a"/>
<hi>盛金末侯摯屯兵張汝楫據守而寺元墟矣</hi>
　　秋雨<lb/>
生無一錐土常有四海心流轉三數年不得歸園林<lb/>
蹠地每塗淖闚天久曀隂尚冀異州賢山川恣摉尋<lb/>
秋雨合淮泗一望無髙㴱眼中隔泰山斧柯未能任<lb/>
車没斷崖底路轉崇岡岑客子何所之停驂且長吟<lb/>
夸父念西渇精衞憐東沈何以解吾懷嗣宗有遺音<lb/>
<hi>後漢書梁鴻傳冀異州兮尚賢孔子龜山操子欲望魯兮龜山蔽之手無斧柯奈龜山何</hi>
　　與江南諸子别<lb/>
絶塞飄零苦著書朅來行李問何如雲生岱北天多<lb/>
雨水决淮壖地上魚濁酒不忘千載上荒雞猶唱二<lb/>
<pb n="KR4f0006_SBCK_003-15b"/>
更餘諸公莫效王尼歎隨處容身足草廬<lb/>
<hi>杜子美簡王眀府詩行李須相問史記秦始皇八年河魚大上漢書五行/志魚逆流而上也北史劉豐傳王思政據長社民訛言大魚道上行豐建</hi>
<hi>水攻之策遏洧水灌城水長魚鼈皆遊焉城遂陷管輅别傳雞一二更鳴/者爲荒雞晉書王尼傳尼早喪婦有一子無居宅唯畜露車有牛一頭每</hi>
<hi>行輒使御之暮則共宿車上嘗艱曰滄海橫流處處不安也</hi>
　　天津<lb/>
文皇都北平始建天津衞内以輔神京外徹溟海際<lb/>
南北瀉兩河吐納百川細輓漕日夜來貢賦無留滯<lb/>
重臣鎭其間鼎足分宣薊豈惟念輸將隱然存大計<lb/>
孽盗踵巢芝共主非幽厲曾無一矢遺歘啓都城閉<lb/>
馬嵬止元宗曹陽宿獻帝雖云兩日程乘輿豈能詣<lb/>
先帝一出宫洞然知國勢與其蹈危塗不若宮中縊<lb/>
<pb n="KR4f0006_SBCK_003-16a"/>
嗚呼事一乖宇宙遂顚蹶開府固庸才奉頭竟南逝<lb/>
<hi>廵撫馮元颺</hi>侈言曲突謀縱有亦奚濟何人爲史官直筆掃<lb/>
蕪翳登陴望九門臨風灑哀涕<lb/>
　　舊滄洲<lb/>
落日空城内停驂問路岐曾經看百戰唯有一狻猊<lb/>
　　再謁天壽山陵<hi>已下上章困敦</hi>
諸陵何崔嵬不改蒼然色下蟠厚地㴱上峻青天極<lb/>
佳氣鬰葱䓤靈長詎可測云何月遊路坐見塞塵偪<lb/>
空勞牲醴陳微寘神◍食仁言人所欣甘言人所惑<lb/>
小修此陵園大屑我◍◍朅來復仲春再拜翦荆棘<lb/>
臣子分則同駿奔誰共職區區犬馬心媿乏匡扶力<lb/>
<pb n="KR4f0006_SBCK_003-16b"/>
　　送王文學麗正歸新安<lb/>
兩年相遇都門道只有王生是故人原廟松楸頻眺<lb/>
望夾城花蕚屢經廵悲歌絶塞將歸客學劒空山未<lb/>
老身<hi>生舊在金侍郎聲幕府</hi>貰得一杯燕市酒傾來和淚溼車輪<lb/>
　　答徐甥乾學<lb/>
轉蓬枯質自來輕繞樹孤棲尚未成守兔江湄遲夜<lb/>
月飲牛澗底觸秋聲孤單苦憶難兄弟薄劣煩呼似<lb/>
舅甥今日燕壹何邂逅數年心事一班荆<lb/>
<hi>鮑照擬古詩南國有儒生迷方獨淪誤伐木清江湄設罝守毚兔</hi>
　　白下<lb/>
白下西風落葉侵重來此地一登臨清笳皓月秋依<lb/>
<pb n="KR4f0006_SBCK_003-17a"/>
壘野燒寒星夜出林萬古河山應有主頻年戈甲苦<lb/>
相尋從教一掬新亭淚江水平添十丈㴱<lb/>
　　重謁孝陵<lb/>
舊識中官及老僧相看多怪往來曾問君何事三千<lb/>
里春謁長陵秋孝陵<lb/>
　　贈林處士古度<lb/>
老者人所敬於今乃賤之臨財但苟得不復知廉維<lb/>
五官既不全造請無虚時趙孟語諄諄煩亂不可治<lb/>
期頤悲褚淵耄齒嗟蘇威以此住人間動踂爲世嗤<lb/>
嶷嶷林先生自小工文辭彬彬萬歷中名碩相因依<lb/>
髙會白下亭卜築清溪湄同心游岱宗誼友從湘纍<lb/>
<pb n="KR4f0006_SBCK_003-17b"/>
江山忽改色草木皆枯萎受命松栢獨不改青青姿<lb/>
今年八十一小字書新詩方正既無詘聰明矧未衰<lb/>
吾聞王者興廵狩名山來百年且就見况德爲人師<lb/>
唯此耉成人皇天所憗遺以洗多壽辱以作邦家基<lb/>
<hi>漢晝東方朔傳老者人所敬也南史褚淵傳齊受禪拜司徒賓客滿坐其兄炤歎曰彦囘少立名行何意披猖至此門戸不幸復有今日之拜使彦囘</hi>
<hi>作中書郎而死不當是一名士邪名德不昌乃復有期頤之壽隋書蘇威傳大唐秦王平王充坐於東都閭闔門内威請謁見稱老病不能拜起王遣</hi>
<hi>人數之曰公隋朝宰輔政亂不能匡救遂令品物塗炭君弑國亡見李密王充皆拜伏舞蹈今既老病無勞相見也尋歸長安至朝堂請見又不許卒於</hi>
<hi>家年八十八莊子受命於地唯松栢獨也冬夏青青/書康誥汝丕逺惟商耉成人莊子多壽則多辱</hi>
　　贈黃職方師正<hi>建愓人</hi>
黃君濟川才大器晚成就一出事君王牧馬踰嶺岫<lb/>
元臣舉國降羽葆蒙塵狩崎嶇遂奔亾空山侶猿狖<lb/>
<pb n="KR4f0006_SBCK_003-18a"/>
蕭然冶城側窮巷一[門@里]僦數口費經營索飯兼穉㓜<lb/>
清操獨介然片言便拂袖常思驅五丁一起天柱仆<lb/>
微誠抱區區時命乃大謬南望建陽山荒阡餘石獸<lb/>
生違鹿柴居死欠狐邱首矢口爲詩文吐言每奇秀<lb/>
揚州九月中煨芋試新酎猛志雷破山劇談河放澑<lb/>
否終當自傾佇待名賢救落落◍等存一繩維宇宙<lb/>
　　杭州<hi>巳下重光赤奮若</hi>
宋世都臨安江山已失據猶誇天目山龍翔而鳳翥<lb/>
重江險足憑百貨東南聚於此號行都六帝鑾輿駐<lb/>
西輸楚蜀資北擁淮海戍湖光映罘罳山色連宫樹<lb/>
兩國罷干戈君臣日遊豫襄樊一陷沒千里無完固<lb/>
<pb n="KR4f0006_SBCK_003-18b"/>
梵唄響殿庭畨僧抇陵墓天運亦何常以此思其懼<lb/>
浙西錢穀地不以封宗室南渡始僑藩懿親藉丞弼<lb/>
序非涿郡疎德則琅邪匹如何負扆謀蒼黃止三日<lb/>
那肱召周軍北庭王衞律所以敵國人盡得我虚實<lb/>
青絲江上來朱邸城中出一代都人士盡屈㫋裘䣛<lb/>
誰爲斬逆臣一奮南史筆<lb/>
<hi>北齊書髙阿那肱傳後主還鄴侍衛逃散惟那肱及内官數十騎從行後主走度太行令那肱以數千人投濟州關仍遣覘候每奏云周軍未至且在青</hi>
<hi>州集兵未須南行及周將尉遲逈至關肱遂降時人皆云肱表欵周武必仰生致齊主故不逑報兵至使後主被擒肱至長安授大將軍封郡公爲隆州</hi>
<hi>刺史誅</hi>
　　禹陵<lb/>
大禹廵南守相傳此地崩禮同虞帝陟神契鼎湖升<lb/>
<pb n="KR4f0006_SBCK_003-19a"/>
窆石形模古墟宮世代仍探奇疑是穴考典或言陵<lb/>
玉帛千年會山河一氣憑御香來敕使主守付髠僧<lb/>
樹暗巖雲積苔㴱壑雨蒸鵂鶹呼冡柏蝙蝠下祠燈<lb/>
餘烈猶於越分封竝𣏌鄫國詒明德胙人有覇圖稱<lb/>
往者三光墜江干一障乘投戈降北固授孑守西興<lb/>
冲主常虚巳謀臣動自矜暜天皆爵禄無地使賢能<lb/>
合戰山囘霧窮追海踐氷蠡城迷白草鏡沼爛紅蔆<lb/>
樵採岡林徧弓刀塢壁增遺文畱仆碣反徑長荒藤<lb/>
望古頻搔首嗟今更撫膺會稽山色好悽惻獨攀登<lb/>
<hi>史記越世家贊越世世爲公侯蓋禹之餘烈也周語有夏雖衰𣏌鄫猶在/左傳授師孑焉以伐隨通鑑慕容皝攻慕容仁時海凍皝自昌黎東踐</hi>
<hi>冰而進越絶書防塢者越所以遏吳軍也杭塢者句踐杭也二百石長員卒七士人度之㑹夷</hi>
<pb n="KR4f0006_SBCK_003-19b"/>
　　宋六陵<lb/>
六陵饒荆榛白日愁春雨山原互起伏井邑猶成聚<lb/>
偃折冬青枝哀哀呌杜宇海水再桑田江頭動金鼓<lb/>
躡屩一遷逡淚灑欑宫土<lb/>
<hi>楚辭九章遷逡次而勿驅兮聊假日以須時洪祖興補注遷逡猶逡廵行不進貌逡七旬反</hi>
　　顔神山中見橘<lb/>
黃苞緑葉似荆南立雪淩寒性自甘但得靈均長結<lb/>
伴顏神山下即江潭<lb/>
　　三月十九日有事於欑宫時聞◍國之報<hi>巳下元黓攝提格</hi>
此日空階薦一觴軒臺雲氣久芒<graphic n="KR0621" url="https://raw.githubusercontent.com/kanripo/KR-Gaiji/master/images/KR0621.png" mimeType="image/png"/>時來夏◍還◍<lb/>
祀識定凡君自未亾宿鳥乍歸陵樹穩春花初放果<lb/>
<pb n="KR4f0006_SBCK_003-20a"/>
園香年年霑灑頻寒食咫尺龍髯近帝旁<lb/>
<hi>莊子楚王與凡君坐少焉楚王左右曰凡亾者三凡君曰凡之亾也不足以喪吾存夫凡之亾不足以喪吾存則楚之存不足以存存由是觀之則凡未</hi>
<hi>始亾而楚未始存也三輔黃圖安陵有果園</hi>
　　古北口<lb/>
漢家亭障接山南光禄臺空倚夕嵐戍卒耕田烽火<lb/>
寂唯餘城下一茅菴<lb/>
歲歲飛鴻出口廻年年採木下川來川中鹿角都除<lb/>
却便似函關日夜開<lb/>
白髪黃冠老道流自言家世小興州一從移向山南<lb/>
住吹角孤城二百秋<hi>永樂初棄大小興州</hi>
霧靈山上雜花生山下流泉入塞聲却恨不逢張少<lb/>
<pb n="KR4f0006_SBCK_003-20b"/>
保磧南猶築受降城<hi>霧靈山在曹家寨邊外嘉靖初廵撫王大用欲賂三衞取其山城之不果</hi>
　　五十初度時在昌平<lb/>
居然濩落念無成隙駟流萍度此生逺路不須愁日<lb/>
暮老年終自望河清常隨黄鵠翔山影慣聽青驄別<lb/>
塞聲舉目陵京猶舊國可能鐘鼎一揚名<lb/>
　　北嶽廟<lb/>
曲陽古名邦今日稱下縣嶽祠在其中巍峩奉神殿<lb/>
體制匹岱宗經營自雍汴鶴駕下層霄宸香閟㴱院<lb/>
睒䁑鬼目獰盤蹙松根轉白石睇穹文丹楹仰流絢<lb/>
肇典在有虞望秩羣神徧時廵歲即暮歸格牲斯薦<lb/>
自此沿百王彬彬著紀傳恒山跨北極自古無封禪<lb/>
<pb n="KR4f0006_SBCK_003-21a"/>
賴以鎭華戎帝王得南面河朔多彊梁燕雲屢征戰<lb/>
赫赫我陽庚區分入邦甸告祈無闕事降福蒙㴱眷<lb/>
周封喬嶽柔禹别髙山奠疆吏少干城神州◍◍踐<lb/>
祠同宋社亾<hi>時嶽祀移渾源州</hi>祭卜◍川變再拜出廟門◍◍<lb/>
淚如霰<lb/>
<hi>左太冲呉都賦忘其所以睒䁑失其所以去就李善注說文曰睒蹔視也䁑疾視也舊唐書張嘉貞傳爲定州刺史至州於恒嶽廟中立頌自爲文書</hi>
<hi>於石爲碑用白石爲之素質黒文甚爲奇麗今碑在廟中漢書郊祀志周顯王之四十二年宋太邱社亾</hi>
　　井陘<lb/>
水折通燕海山盤上趙陘權謀存史册險絶著圖經<lb/>
瞰下如臨井憑髙似建瓴壑氷當路白窯火出林青<lb/>
頗憶三分國曾觀九地形秦師踰上黨齊卒戍熒庭<lb/>
<pb n="KR4f0006_SBCK_003-21b"/>
獨此艱方軌於今尚固扄<hi>井陘之道春秋戰國用兵未有由之者自王翦韓信伐趙始開此路而魏道武</hi>
<hi>伐燕使公孫蘭于栗磾帥歩騎二萬自太原開井陘關路襲燕慕容寶於中山於今遂爲通塗</hi>連恒開晉索指昴逼<lb/>
虞星乞水投孤戍炊藜舎短亭却愁時不會天地一<lb/>
流萍<lb/>
<hi>左傳襄二十二年齊侯伐晉張武軍於熒庭成郫邵封少水以報平陰之役定四年命以唐誥而封於夏墟啟以夏政疆以戎索</hi>
　　一鴈<lb/>
一鴈度汾河河邊積雪多水枯清澗曲風落介山阿<lb/>
塞上愁書信人間畏網羅覆車方有粟飲啄意如何<lb/>
　　堯廟<lb/>
舊俗陶唐後嚴祠古道邊土階依玉座松棟冠平田<lb/>
霜露空林積丹青彩筆鮮垂裳追上理歷象想遺篇<lb/>
<pb n="KR4f0006_SBCK_003-22a"/>
鳥火頻推革山龍竟棄捐汾方風動壑姑射雪封顛<lb/>
典册淪幽草文章散暮煙滔天非一族猾馬巳三傳<lb/>
歲至澆邨酒人貧闕社錢相逢華髪老猶記漢朝年<lb/>
<hi>符子堯曰余坐華殿之上森然而松生於棟余立櫺扉之内霏然而雲生於牖詩彼汾一方</hi>
亭林詩集卷之三終<lb/>
<pb n="KR4f0006_SBCK_003-22b"/>
<pb n="KR4f0006_SBCK_003-1a"/>
亭林文集卷之三<lb/>
　　與友人論學書<lb/>
比往來南北頗承友朋推一日之長問道於盲竊歎<lb/>
夫百餘年以來之爲學者往往言心言性而茫乎不<lb/>
得其解也命與仁夫子之所罕言也性與天道子貢<lb/>
之所未得聞也性命之理著之易傳未嘗數以語人<lb/>
其答問士也則曰行已有恥其爲學則曰好古敏求<lb/>
其與門弟子言舉堯舜相傳所謂危微精一之説一<lb/>
切不道而但曰允執其中四海困窮天祿永終嗚呼<lb/>
聖人之所以爲學者何其平易而可循也故曰下學<lb/>
而上逹顏子之幾乎聖也猶曰博我以文其告哀公<lb/>
<pb n="KR4f0006_SBCK_003-1b"/>
也明善之功先之以博學自曾子而下篤實無若子<lb/>
夏而其言仁也則曰博學而篤志切問而近思今之<lb/>
君子則不然聚賓客門人之學者數十百人譬諸草<lb/>
木區以別矣而一皆與之言心言性舍多學而識以<lb/>
求一貫之方置四海之困窮不言而終日講危微精<lb/>
一之說是必其道之髙於夫子而其門弟子之賢於<lb/>
子貢祧東魯而直接二帝之心傳者也我弗敢知也<lb/>
孟子一書言心言性亦諄諄矣乃至萬章公孫丑陳<lb/>
代陳臻周霄彭更之所問與孟子之所答者常在乎<lb/>
出處去就辭受取與之間以伊尹之元聖堯舜其君<lb/>
其民之盛德大功而其本乃在乎千駟一介之不視<lb/>
<pb n="KR4f0006_SBCK_003-2a"/>
不取伯夷伊尹之不同於孔子也而其同者則以行<lb/>
一不義殺一不辜而得天下不爲是故性也命也天<lb/>
也夫子之所罕言而今之君子之所恒言也出處去<lb/>
就辭受取與之辨孔子孟子之所恒言而今之君子<lb/>
所罕言也謂忠與淸之未至於仁而不知不忠與淸<lb/>
而可以言仁者未之有也謂不忮不求之不足以盡<lb/>
道而不知終身於忮且求而可以言道者未之有也<lb/>
我弗敢知也愚所謂聖人之道者如之何曰博學於<lb/>
文曰行已有恥自一身以至於天下國家皆學之事<lb/>
也自子臣弟友以至出入往來辭受取與之間皆有<lb/>
恥之事也恥之於人大矣不恥惡衣惡食而恥匹夫<lb/>
<pb n="KR4f0006_SBCK_003-2b"/>
匹婦之不被其澤故曰萬物皆備於我矣反身而誠<lb/>
嗚呼士而不先言恥則爲無本之人非好古而多聞<lb/>
則爲空虚之學以無本之人而講空虚之學吾見其<lb/>
日從事於聖人而去之彌逺也雖然非愚之所敢言<lb/>
也且以區區之見私諸同志而求起予<lb/>
　　與友人論易書<lb/>
承示圖書象數卜筮卦變四考爲之歎服僕嘗讀劉<lb/>
歆移太常博士書所謂輔弱扶微兼包大小之義而<lb/>
譏時人之保殘守缺雷同相從以爲師說未嘗不三<lb/>
復於其言也昔者漢之五經博士各以家法教授易<lb/>
有施孟梁邱京氏尚書歐陽大小夏侯詩齊魯韓毛<lb/>
<pb n="KR4f0006_SBCK_003-3a"/>
禮大小戴春秋嚴顔不專於一家之學晉宋巳下乃<lb/>
有博學之士會稡貫通至唐時立九經於學官孔頴<lb/>
逹賈公彦爲之正義卽今所云疏者是也排斥衆說<lb/>
以申一家之論而通經之路狹矣及有明洪武三年<lb/>
十七年之科舉條格易主程朱傳義書主蔡氏傳詩<lb/>
主朱子集傳俱兼用古注疏春秋主左氏公羊榖梁<lb/>
胡氏張洽傳禮記主古注疏猶不限於一家至永樂<lb/>
中纂輯大全幷本義於程傳去春秋之張傳及四經<lb/>
之古注疏前人小注之文稍異於大注者不録欲道<lb/>
術之歸於一使博士弟子無不以大全爲業而通經<lb/>
之路愈狹矣注疏刻於萬厯中年但頒行天下藏之<lb/>
<pb n="KR4f0006_SBCK_003-3b"/>
學官未嘗立法以勸人之誦習也試問百年以來其<lb/>
能通十三經注疏者幾人哉以一家之學有限之書<lb/>
人間之所共有者而猶苦其難讀也况進而求之儒<lb/>
者之林羣書之府乎然聖人之道不以是而中絶也<lb/>
故曰仁者見之謂之仁知者見之謂之知昔之説易<lb/>
者無慮數千百家如僕之孤陋而所見及寫錄唐宋<lb/>
人之書亦有十數家有明之人之書不與焉然未見<lb/>
有過於程傳者且夫易之爲書廣大悉備一爻之中<lb/>
具有天下古今之大而注解之文豈能該盡若大著<lb/>
所謂此爻爲天子此爻爲諸侯此爻爲相此爻爲師<lb/>
蓋本之崔憬解繫辭二與四三與五同功異位之說<lb/>
<pb n="KR4f0006_SBCK_003-4a"/>
然此特識其大者而已其實人人可用故曰君子所<lb/>
居而安者易之序也所樂而玩者爻之辭也故夫子<lb/>
之傳易也於見龍在田而本之以學問寛仁之功於<lb/>
鳴鶴在陰而擬之以言行樞機之發此爻辭之所未<lb/>
及而夫子言之然天下之理實未有外於此者素以<lb/>
爲絢禮後之意也髙山景行好仁之情也諸姑伯姊<lb/>
尊親之序也夫子之說詩猶夫子之傳易也後人之<lb/>
說易也必以一人一事當之此自傳注之例宐然學<lb/>
者舉一隅而以三隅反可爾且以九四或躍之爻論<lb/>
之舜禹之登庸伊尹之五就周公之居攝孔子之歷<lb/>
聘皆可以當之而湯武特其一義又不可連比四五<lb/>
<pb n="KR4f0006_SBCK_003-4b"/>
之爻爲一時之事而謂有飛龍在天之君必無湯武<lb/>
革命之臣也將欲廣之適以狹之此舉業以來之通<lb/>
弊也是故盡天下之書皆可以注易而盡天下注易<lb/>
之書不能以盡易此聖人所以立象以盡意而夫子<lb/>
作大象多於卦爻之辭之外别起一義以示學者使<lb/>
之觸類而通此卽舉隅之說也天下之變無窮舉而<lb/>
措之天下之民者亦無窮若但解其文義而已韋編<lb/>
何待於三絶哉子所雅言詩書執禮詩書執禮之文<lb/>
無一而非易也下而至於春秋二百四十二年之行<lb/>
事秦漢以下史書百代存亾之迹有一不該於易者<lb/>
乎故曰易有聖人之道四焉以言者尚其辭以動者<lb/>
<pb n="KR4f0006_SBCK_003-5a"/>
尚其變以制器者尚其象以卜筮者尚其占愚嘗勸<lb/>
人以學易之方必先之以詩書執禮而易之爲用存<lb/>
乎其中然後觀其象而玩其辭則道不虚行而聖人<lb/>
之意可識矣不審髙明以爲然否<lb/>
　　與友人論易書二<lb/>
小過之五其辭曰公公亦君也歸妹之五辭曰其君<lb/>
帝女之貴以姪娣視之則亦君也若曰必天子而後<lb/>
謂之君此後人之見耳三代以上分土而治尊卑之<lb/>
埶無大相逺天子諸侯竝稱曰后書曰三后成功先<lb/>
儒以爲象稱先王者惟施於天子稱后者兼諸侯然<lb/>
則后與君公一例也今謂凡五必爲王者而小過之<lb/>
<pb n="KR4f0006_SBCK_003-5b"/>
五爲羣陰脅制乃貶其號曰公然則益之三四其辭<lb/>
何以不曰告王而曰吿公乎豈周公繫爻之前先有<lb/>
一五爲天子之定例乎物之不齊物之情也六十四<lb/>
卦豈得一一齊同易不可爲典要唯變所適執事徒<lb/>
見夫五之爲人君也而不知剥明夷旅之五不得爲<lb/>
人君也徒見夫比家人渙之五之言王也而不知離<lb/>
之上九升之六四特言王用而非五也隨之上六益<lb/>
之六二兼言王用而非五也記曰　言豈一端而已<lb/>
夫各有所當也必欲執一說以槩全經所謂固哉髙<lb/>
叟之爲詩而咸丘蒙疑瞽瞍之非臣者與之同失矣<lb/>
　　與友人論父在爲母齊衰期書<lb/>
<pb n="KR4f0006_SBCK_003-6a"/>
承教以處今之時但當著書不必講學此去名務實<lb/>
之論良獲我心惟所辨父在爲母服一事則終不敢<lb/>
舍二禮之明文而從後王之臆制狥野人之恩而忘<lb/>
嚴父之義也夫爲父斬衰三年爲母斬衰三年此從<lb/>
子制之也父在爲母齊衰期此從夫制之也儀禮喪<lb/>
服傳曰何以期也屈也至尊在不敢伸其私尊也問<lb/>
喪篇曰父在不敢杖尊者在故也喪服四制曰資於<lb/>
事父以事母而愛同天無二日土無二王國無二君<lb/>
家無二尊以一治之也故父在爲母齊衰期者見無<lb/>
二尊也所謂三綱者夫爲妻綱父爲子綱夫爲妻之<lb/>
服除則子爲母之服亦除此嚴父而不敢自專之義<lb/>
<pb n="KR4f0006_SBCK_003-6b"/>
也奈何忘其父爲一家制禮之主而論異同較厚薄<lb/>
於其子哉伯魚之母死期而猶哭夫子聞之曰誰與<lb/>
哭者門人曰鯉也夫子曰嘻其甚也伯魚聞之遂除<lb/>
之伯魚之母孔子之妻也孔子爲妻之服旣除則伯<lb/>
魚不敢爲其母之私恩而服過期之服所謂先王制<lb/>
禮不敢過也喪服子夏傳曰禽獸知母而不知父野<lb/>
人曰父母何算焉都邑之士則知尊禰矣喪服小記<lb/>
曰祖父卒而後爲祖母後者三年是則父在而不得<lb/>
伸其三年者厭於父也祖父在而不得伸其三年者<lb/>
厭於祖父也服之者仁也不得伸者義也品節斯斯<lb/>
之謂禮雖然傳曰父必三年然後娶逹子之志也然<lb/>
<pb n="KR4f0006_SBCK_003-7a"/>
則十五月而<graphic n="KR0941" url="https://raw.githubusercontent.com/kanripo/KR-Gaiji/master/images/KR0941.png" mimeType="image/png"/>之外爲之子者豈忍遂食稻衣錦而<lb/>
居於内乎志之爲言卽心喪之謂以父之尊厭之而<lb/>
又以父之三年不娶者逹之聖人所以處人父子之<lb/>
間者仁之至義之盡矣自禮教不明喪紀廢壞而徒<lb/>
以衰麻之服爲喪宐執事之疑而不敢安也經傳言<lb/>
三年之喪不謂之三年之服也夫三日不怠三月不<lb/>
解期悲哀三年憂者此三年之喪也練而慨然祥而<lb/>
廓然者此三年之喪也泣血三年未嘗見齒者此三<lb/>
年之喪也喪云喪云衰麻云乎哉且執事謂今之父<lb/>
在爲母者果能服三年之服乎卒哭之後固有屈於<lb/>
父而易爲縞白淺淡之衣者矣是則幷其衰麻之服<lb/>
<pb n="KR4f0006_SBCK_003-7b"/>
亦有所不盡行然而二十七月之内不聽樂不昏嫁<lb/>
不赴舉不服官則自周公以來固已如此矣且夫禮<lb/>
有母爲長子三年之文先儒以爲不得以父在屈至<lb/>
期何也從乎父也父除則雖子之爲母而不敢不除<lb/>
父未除則雖母之爲子而不敢除故子有爲母期者<lb/>
母有爲長子三年者孟子曰禮之實節文斯二者是<lb/>
也若但曰父母之親同其愛同其服同則孩提之童<lb/>
無不知之者矣何待聖人爲之制哉曾子問曰竝有<lb/>
喪如之何何先何後孔子曰葬先輕而後重其奠也<lb/>
先重而後輕以父爲重以母爲輕苟非斯言之出於<lb/>
聖人則亦將俗儒之所議矣若夫上元洪武改革之<lb/>
<pb n="KR4f0006_SBCK_003-8a"/>
繇盧履冰元行冲褚無量駁正之說當亦執事舊聞<lb/>
不煩更述惟祈詳詧<lb/>
　　與友人論服制書<lb/>
增三年之喪爲三十六月起於唐宏文館直學士王<lb/>
元感已爲張柬之所駮而今關中士大夫皆行之喪<lb/>
服小記曰再期之喪三年也三年問曰至親以期斷<lb/>
然則何以三年也曰加隆焉爾也焉使倍之故再期<lb/>
也古人以再期爲三年而於其中又有練祥之節殺<lb/>
哀之序變服之漸以其更歷三歲而謂之三年非先<lb/>
有三年之名而後爲之制服也今於禮之所繇生者<lb/>
旣已昧之抑吾聞之君子之所貴乎喪者以其内心<lb/>
<pb n="KR4f0006_SBCK_003-8b"/>
者也居處不安然後爲之居倚廬以致其慕食旨不<lb/>
甘然後爲之疏食水飲以致其菲去餙之甚然後爲<lb/>
之袒括衰麻練葛之制以致其無文今關中之士大<lb/>
夫其服官赴舉猶夫人也而獨以冠布之加數月者<lb/>
爲孝吾不知其爲情乎爲文乎先王之禮不可加也<lb/>
從而加之必其内心之不至也其甚者除服之日而<lb/>
有賀夫人情之所賀者其不必然者也得子也拜官<lb/>
也登科也成室也不必然而然斯可賀也故曰婚禮<lb/>
不賀人之序也以其爲人事之所必然故不賀也喪<lb/>
之有終人事之必然者也何賀之有抑吾不知其賀<lb/>
者將於除服之日乎君子有終身之喪忌日之謂也<lb/>
<pb n="KR4f0006_SBCK_003-9a"/>
是日也以喪禮處之而不可以除將以其明日乎則<lb/>
又朝祥暮歌之類也賀之爲言稍知書者已所不道<lb/>
而王元感之論則尚遵而行之使有一人焉如顏丁<lb/>
子羔之行其於送死之事無不盡也而獨去其服於<lb/>
中月而<graphic n="KR0941" url="https://raw.githubusercontent.com/kanripo/KR-Gaiji/master/images/KR0941.png" mimeType="image/png"/>之日其得謂之不孝哉雖然吾見今之人<lb/>
略不以喪紀爲意而此邦猶以相沿之舊不敢遽變<lb/>
是風俗之厚也若乃致其情而去其文則君子爲教<lb/>
於鄉者之事也<lb/>
　　與友人論門人書<lb/>
伏承來教勤勤懇懇閔其年之衰暮而悼其學之無<lb/>
傳其爲意甚盛然欲使之效曩者二三先生招門徒<lb/>
<pb n="KR4f0006_SBCK_003-9b"/>
立名譽以光顯於世則私心有所不願也若乃西漢<lb/>
之傳經弟子常千餘人而位髙者至公卿下者亦爲<lb/>
博士以名其學可不謂榮歟而班史乃斷之曰蓋禄<lb/>
利之路然也故以夫子之門人且學干祿子曰三年<lb/>
學不至於榖不易得也而况於今日乎今之爲祿利<lb/>
者其無藉於經術也審矣窮年所習不過應試之文<lb/>
而問以本經猶茫然不知爲何語蓋舉唐以來帖括<lb/>
之淺而又廢之其無意於學也傳之非一世矣矧納<lb/>
貲之例行而目不識字者可爲郡邑博士惟貧而不<lb/>
能徙業者百人之中尚有一二讀書而又皆躁競之<lb/>
徒欲速成以名於世語之以五經則不願學語之以<lb/>
<pb n="KR4f0006_SBCK_003-10a"/>
白沙陽明之語録則欣然矣以其襲而取之易也其<lb/>
中小有才華者頗好爲詩而今日之詩亦可以不學<lb/>
而作吾行天下見詩與語録之刻堆几積案殆於瓦<lb/>
釜雷鳴而叩以二南雅頌之義不能說也於此時而<lb/>
將行吾之道其誰從之大匠不爲拙工改廢繩墨羿<lb/>
不爲拙射變其彀率若狥衆人之好而自貶其學以<lb/>
來天下之人而廣其名譽則是枉道以從人而我亦<lb/>
將有所不暇惟是斯道之在天下必有時而興而君<lb/>
子之教人有私淑艾者雖去之百世而猶若同堂也<lb/>
所著日知録三十餘卷平生之志與業皆在其中惟<lb/>
多寫數本以貽之同好庶不爲惡其害已者之所去<lb/>
<pb n="KR4f0006_SBCK_003-10b"/>
而有王者起得以酌取焉其亦可以畢區區之願矣<lb/>
夫道之汚隆各以其時若爲已而不求名則無不可<lb/>
以自勉鄙哉硜硜所以異於今之先生者如此髙明<lb/>
何以教之<lb/>
　　與友人辭祝書<lb/>
昨見子德云明府將以賤辰光臨賜祝竊惟生日之<lb/>
禮古人所無小弁之逐子始說我辰哀郢之故臣乃<lb/>
言初度故唐文皇以劬勞之訓垂泣以對羣臣而近<lb/>
時孫退谷張簣山著論次廢此禮彼居常處順者猶<lb/>
且辭之况鄙人生丁不造情事異人流離四方偷存<lb/>
視息若前史王華王肅陸襄虞茘王慧龍之倫便當<lb/>
<pb n="KR4f0006_SBCK_003-11a"/>
終身布衣疏食不聽音樂不參喜事卽不能然而又<lb/>
以此日接朋友之觴炫世俗之目豈不於我心有戚<lb/>
戚乎知我者當閔其不幸而弔慰之不當施之以非<lb/>
禮之禮使之拂其心而夭其性也用是直攄衷曲布<lb/>
諸執事惟祈鑒之<lb/>
　　病起與薊門當事書<lb/>
天生豪傑必有所任如人主於其臣授之官而與以<lb/>
職今日者拯斯人於塗炭爲萬世開太平此吾輩之<lb/>
任也仁以爲已任死而後已故一病垂危神思不亂<lb/>
使遂溘焉長逝而於此任已不可謂無尺寸之功今<lb/>
既得生是天以爲稍能任事而不遽放歸者也又敢<lb/>
<pb n="KR4f0006_SBCK_003-11b"/>
怠於其職乎今有一言而可以活千百萬人之命而<lb/>
尤莫切於秦隴者苟能行之則陰德萬萬於于公矣<lb/>
請舉秦民之夏麥秋米及豆草一切徵其本色貯之<lb/>
官倉至來年靑黃不接之時而賣之則司農之金固<lb/>
在也而民間省倍蓰之出且一歲計之不足十歲計<lb/>
之有餘始行之於秦中繼可推之天下然謂秦人尤<lb/>
急者何也目見鳳翔之民舉債於權要每銀一兩償<lb/>
米四石此尚能支持歲月乎捐不可得之虚計猶將<lb/>
爲之而况一轉移之間無虧於國課乎然恐不能行<lb/>
也易曰牽羊悔亾聞言不信至於勢窮理極河決魚<lb/>
爛之後雖欲徴其本色而有不可得者矣救民水火<lb/>
<pb n="KR4f0006_SBCK_003-12a"/>
莫先於此病中巳筆之於書而未吿諸在位比讀國<lb/>
史正綂中嘗遣右通政李畛等官糶米得銀若千萬<lb/>
則昔人有行之者矣特建此說以待髙明者籌之<lb/>
　　與李湘北書<lb/>
關中布衣李君因篤頃承大疏薦揚既徴好士之忱<lb/>
尤羨㧞尤之鑒但此君母老且病獨子無依一奉鶴<lb/>
書相看哽咽雖趨朝之義已廹於戴星而問寢之私<lb/>
倍懸於愛日况年逾七十久困扶牀路隔三千難通<lb/>
嚙指一旦禱北辰而不驗廻西景以無期則缾罍之<lb/>
恥奚償風木之悲何及昔者令伯奏其愚誠晉朝聽<lb/>
許元直指其方寸漢主遣行求賢雖有國之經教孝<lb/>
<pb n="KR4f0006_SBCK_003-12b"/>
實人倫之本是用遡風即路瀝血叩閽伏惟執事宏<lb/>
錫類之仁憫向隅之泣俯賜吹嘘仰徼俞允俾得歸<lb/>
供菽水入侍刀圭則自此一日之斑衣卽終身之結<lb/>
草矣若炎武者黃冠蒯屨久從方外之蹤齒豁目盲<lb/>
已在廢人之數而以生平昆弟之交理難坐視輙敢<lb/>
通書輦下布其區區<lb/>
　　答湯荆峴書<lb/>
兩圅併至㴱感注存足下有子產博物之能子政多<lb/>
聞之敏而下問及於愚耄不知臣精銷亾少時所聞<lb/>
十不記其二三矣聞之前輩老先生曰太祖實録凡<lb/>
三修一修於建文之時則其書巳焚不存於世矣再<lb/>
<pb n="KR4f0006_SBCK_003-13a"/>
修於永樂之初則昔時大梁宗正西亭曾有其書而<lb/>
洪水滔天之後遂不可問今史宬所存及士大夫家<lb/>
諱實録之名而改爲聖政記者皆三修之本也然而<lb/>
再修三修所不同者大抵爲靖難一事知棄大寧而<lb/>
幷建立之制及一切邊事書之甚略是也至於潁宋<lb/>
二公若果不以令終則初修必巳諱之矣聞之先人<lb/>
曰實録中附傳於卒之下者正也不係卒而别見者<lb/>
變也當日史臣之微意也王元美先生作信國公詩<lb/>
曰所以恩澤終潁宋乃反是葢謂二公之不得其死<lb/>
而不可謂之誅且以漢事言之武帝之於劉屈氂謂<lb/>
之誅可也成帝之於翟方進謂之誅不可也是史臣<lb/>
<pb n="KR4f0006_SBCK_003-13b"/>
之所以微之也今觀卒後恩典之有無隆殺則舉一<lb/>
隅而三可反矣至於即主位之月日當如來論以實<lb/>
録爲正耳自萬歷以還是非之塗樊然殽亂姑以目<lb/>
所嘗見之書其刻本則如辛亥京察記事遼事實録<lb/>
<hi>王在晉</hi>淸流摘鏡<hi>王/嶽</hi>傃菴野鈔同時尚論録<hi>二書竝/蔡</hi>慤書<hi>蔣德璟</hi>
鈔本則如酌中志<hi>劉若愚</hi>慟餘雜記<hi>史惇</hi>之類皆不可闕<lb/>
而遽數之不能終也蒐羅之博裁斷之精是在大君<lb/>
子而已<lb/>
　　與葉訒菴書<lb/>
去冬韓元少書來言曾欲與執事薦及鄙人已而中<lb/>
止頃聞史局中復有物色及之者無論昏耄之資不<lb/>
<pb n="KR4f0006_SBCK_003-14a"/>
能黽勉從事而執事同里人也一生懷抱敢不直陳<lb/>
之左右先妣未嫁過門養姑抱嗣爲呉中第一奇節<lb/>
蒙朝廷旌表國亾絶粒以女子而蹈首陽之烈臨終<lb/>
遺命有無仕異代之言載於誌狀故人人可出而炎<lb/>
武必不可出矣記曰將貽父母令名必果將貽父母<lb/>
羞辱必不果七十老翁何所求正欠一死若必相逼<lb/>
則以身殉之矣一死而先妣之大節愈彰於天下使<lb/>
不類之子得附以成名此亦人生難得之遭逢也謹<lb/>
此奉聞<lb/>
　　與史館諸君書<lb/>
視草北門紬書東觀一代文獻屬之鉅公幸甚幸甚<lb/>
<pb n="KR4f0006_SBCK_003-14b"/>
列女之傳舊史不遺伏念先妣王氏未嫁守節斷指<lb/>
療姑立後訓子及家世名諱竝載張元長先生傳中<lb/>
崇禎九年廵按御史王公<hi>一鶚</hi>具題奉旨旌表乙酉之<lb/>
夏先妣時年六十避兵於嘗熟縣之語濂涇謂不孝<lb/>
曰我雖婦人身受國恩義不可辱及聞兩京皆破絶<lb/>
粒不食以七月三十日卒於寓室之内寢遺命炎武<lb/>
讀書隱居無仕二姓迄今三十五年每一念及不知<lb/>
涕之沽襟也當日間關戎馬越大祥之後乃得合葬<lb/>
於先考文學之兆今將樹一石坊於墓上藉旌門之<lb/>
典爲表墓之榮而適當修史之時又得諸公以卓識<lb/>
▫▫膺筆削之任共姬之葬特志於春秋漆室之言<lb/>
<pb n="KR4f0006_SBCK_003-15a"/>
獨傳於中壘不無望於闡幽之筆也炎武年近七旬<lb/>
旦暮入地自度無可以揚名顯親敢瀝陳哀懇冀採<lb/>
數語存之簡編則沒世之榮施即千載之風教矣<lb/>
　　與公肅甥書<lb/>
修史之難當局者自知之矣求藏書於四方意非不<lb/>
美而西方州縣以此爲苦憲檄一到卽報無書所以<lb/>
然者正縁借端泒取解費時事人情大抵如此竊意<lb/>
此畨纂述止可以邸報爲本粗具草藁以待後人如<lb/>
劉昫之舊唐書可也<hi>唐武宗以後無實録</hi>憶昔時邸報至崇禎十<lb/>
一年方有活板自此以前竝是寫本而中秘所收乃<lb/>
出涿州之獻豈無意爲增損者乎訪問士大夫家有<lb/>
<pb n="KR4f0006_SBCK_003-15b"/>
當時舊鈔以俸薪别購一部擇其大關目處略一對<lb/>
勘便可知矣吾自少時先王父朝夕與一二執友談<lb/>
論趨庭拱聽頗識根源但年老未免遺忘而手澤亦<lb/>
多散軼史藁之成猶可辯其涇渭今日作書正是劉<lb/>
昫之比而諸公多引洪武初修元史故事不知諸史<lb/>
之中元史最劣以其旬月而就故舛謬特多如列傳<lb/>
八卷速不台九卷雪不台一人作兩傳十八卷完者<lb/>
都二十卷完者㧞都一人作兩傳幾不知數馬足何<lb/>
暇問其驪黃牝牡耶然此漢人作蒙古人傳今日漢<lb/>
人作漢人傳定不至此<hi>亦有如谷林蒼以張延登張華東爲兩人者</hi>惟是奏章是<lb/>
非同異之論兩造竝存而自外所聞別用傳疑之例<lb/>
<pb n="KR4f0006_SBCK_003-16a"/>
庶乎得之此雖萬世公論郤是家庭私語不可告人<lb/>
以滋好事之騰口也<lb/>
　　又<lb/>
所謂大臣者以道事君不可則止吾甥宐三復斯言<lb/>
不貽<graphic n="KR1018" url="https://raw.githubusercontent.com/kanripo/KR-Gaiji/master/images/KR1018.png" mimeType="image/png"/>於後世則衰朽與有榮施矣此中自京兆抵<lb/>
二崤皆得雨隴西上郡平涼皆旱荒恐爲大同之續<lb/>
與其賑恤於巳傷孰若蠲除於未病又有異者身爲<lb/>
秦令而隔河買臨晉之小兒閹爲火者以充僮𥪡至<lb/>
割死一人豈非自陜以西別一丗界乎誠欲正朝廷<lb/>
以正百官當以激濁揚淸爲第一義而其本在於養<lb/>
廉故先以俸禄一議附覽然此今日所必不行畱以<lb/>
<pb n="KR4f0006_SBCK_003-16b"/>
俟之可耳說經之外所論著大抵如此丗有孟子或<lb/>
以之勸齊梁我則終於韞匵而已<lb/>
　　答原一公肅兩甥書<lb/>
老年多暇追憶曩遊未登弱冠之年即與斯文之會<lb/>
隨厨俊之後塵歩楊班之逸躅人推月旦家擅雕龍<lb/>
此一時也已而山嶽崩頽江湖沸<graphic n="KR4659" url="https://raw.githubusercontent.com/kanripo/KR-Gaiji/master/images/KR4659.png" mimeType="image/png"/>酸棗之陳詞慷<lb/>
慨尚記臧洪睢陽之斷指淋漓最傷南八重泉雖隔<lb/>
方寸無暌此又一時也已而奴隷鴟張親朋瀾倒或<lb/>
有聞死灰之語流涕而省韓安覽窮鳥之文撫心而<lb/>
明趙壹終憑公論得脫危機此又一時也凡此三者<lb/>
之人騎箕化鶴多不可追哲嗣聞孫往往而在此即<lb/>
<pb n="KR4f0006_SBCK_003-17a"/>
擔簦戴笠陌路相逢猶且爲之敘殷勤陳夙昔班荆<lb/>
鄭國之野貰酒黃公之壚而况吾甥欲以郡中之園<lb/>
爲吾寓舍尋往時之息壤不乏同盟坐今日之臯比<lb/>
難辭後學使鷄黍蔑具乾餱以愆既乖良友之情彌<lb/>
失故人之望且吾今居關華每年日用約費百金若<lb/>
至呉門便須五倍吾甥能爲辦之否乎又或謂廣厦<lb/>
之歡可以大庇寒士九里之潤亦當施及吾儕而曰<lb/>
吾爾皆同聲氣同患難之人爾有鼎貴之甥可無挹<lb/>
注之誼因罤覓菟見彈求鴞有如退之詩所云偶然<lb/>
題作木居士便有無窮祈福人者吾甥復能副之否<lb/>
乎雖復田文無忌不可論之當今假使元美天如當<lb/>
<pb n="KR4f0006_SBCK_003-17b"/>
必有以處此而如其不然則必以觖望之懷更招多<lb/>
口之議况山林晚暮已成獨往之蹤城市云爲終是<lb/>
狥人之學然則吾今日之不來非惟自適亦所以善<lb/>
爲吾甥地也<lb/>
　　與彦和甥書<lb/>
萬歷以前八股之文可傳於丗者不過二三百篇耳<lb/>
其間却無一字無來處偶爲門人講吳化事君數一<lb/>
節文中有謇諤二字楚辭離騷余固知謇謇之爲患<lb/>
兮忍而不能舎也此謇字之所出也史記商君傳千<lb/>
人之諾諾不如一士之諤諤武王諤諤以昌殷紂墨<lb/>
墨以亾此諤字之所出也陸機辨亾論左丞相陸凱<lb/>
<pb n="KR4f0006_SBCK_003-18a"/>
以謇諤盡規韓文公郾城聨句九遷彌謇諤則古人<lb/>
已用之矣今欲吾甥集門墻多士十數人委之將先<lb/>
正文字注解一二十篇來以示北方學者除事出四<lb/>
書不注外其五經子史古文句法一一注之如李善<lb/>
之注文選方爲合式此可以救近科杜撰不根之弊<lb/>
也<lb/>
　　與施愚山書<lb/>
理學之傳自是君家弓冶然愚獨以爲理學之名自<lb/>
宋人始有之古之所謂理學經學也非數十年不能<lb/>
通也故曰君子之於春秋沒身而已矣今之所謂理<lb/>
學禪學也不取之五經而但資之語録校諸帖括之<lb/>
<pb n="KR4f0006_SBCK_003-18b"/>
文而尤易也又曰論語聖人之語録也舍聖人之語<lb/>
録而從事於後儒此之謂不知本矣髙明以爲然乎<lb/>
近來刋落枝葉不作詩文敬拜佳篇未得詶和而音<lb/>
學五書之刻其功在於注毛詩與周易今但以爲詩<lb/>
家不朽之書則末矣刋改未定作一書與力臣先印<lb/>
詩經幷廣韻奉送有便人可往取之<lb/>
　　答汪苕文書<lb/>
逺惠手書奬挹過甚殊增悚愧至於憫禮教之廢壞<lb/>
而望之斟酌今古以成一書返百王之季俗而躋之<lb/>
三代此仁人君子之用心也然斯事之難朱子嘗欲<lb/>
爲之而未就矣况又在四五百年之後平弟少習舉<lb/>
<pb n="KR4f0006_SBCK_003-19a"/>
業多用力於四經而三禮未之考究年過五十乃知<lb/>
不學禮無以立之旨方欲討論而多歷憂患又廹衰<lb/>
晚兼以北方難購書籍遂於此經未有所得而所見<lb/>
有濟陽張君稷若名爾岐者作儀禮鄭注句讀一書<lb/>
根本先儒立言簡當以其人不求聞逹故無當丗之<lb/>
名而其書實似可傳使朱子見之必不僅謝監嶽之<lb/>
稱許也向見五服異同之書已相歎服竊意出處升<lb/>
沉自有定見如得殫數年之精力以三禮爲經而取<lb/>
古今之變附於其下爲之論斷以待後王以惠來學<lb/>
豈非今日之大幸乎弟方纂録易解程朱各自爲書<lb/>
以正大全之謬而桑榆之年未卜能成與否不敢虚<lb/>
<pb n="KR4f0006_SBCK_003-19b"/>
期許之意而仍以望之君子也<lb/>
　　答俞右吉書<lb/>
所論春秋諸家及胡文定作傳之旨極爲正當在漢<lb/>
之時三家之學各自爲師而范甯注榖梁獨不株守<lb/>
一家之說至唐啖趙出而會通三傳獨究遺經至宋<lb/>
孫劉出而掊擊古人幾無餘藴文定因之以痛哭流<lb/>
涕之懐發標新領異之論其去游夏之傳益以逺矣<lb/>
今陸氏之纂例劉氏之權衡意林竝有其意惟尊王<lb/>
發微未見而後儒之辨春秋其散見於志書文集者<lb/>
亦多鈔録未得會稡成帙若鄙著日知録春秋一卷<lb/>
且有一二百條如君氏卒禘於太廟用致夫人當從<lb/>
<pb n="KR4f0006_SBCK_003-20a"/>
左氏夫人子氏薨當從穀梁仲嬰齊卒當從公羊而<lb/>
三國來媵則愚自爲之說蓋見碩人詩云東宫之妹<lb/>
正義以爲明所生之貴而非敢創前人所未有也因<lb/>
乏寫手一時未得奉寄惟就來書所問二事敬録以<lb/>
上未知合否祈爲正之<lb/>
　　與戴楓仲書<lb/>
大難初平宐反已自治以爲善後之計昔傳說之吿<lb/>
髙宗曰惟干戈省厥躬而夫子之繫易也曰山上有<lb/>
水蹇君子以反身修德孟子曰行有不得者皆反求<lb/>
諸已左傳載夫子之言曰臧武仲之智而不容於魯<lb/>
有由也作不順而施不恕也苟能省察此心使克伐<lb/>
<pb n="KR4f0006_SBCK_003-20b"/>
怨欲之情不萌於中而順事恕施以至於在邦無怨<lb/>
在家無怨則可以入聖人之道矣以向者橫逆之來<lb/>
爲他山之石是張子所謂玉女於成者也至於臧否<lb/>
人物之論甚足以招尤而損德自顧其人能如許子<lb/>
將方可操汝南之月旦然猶一郡而已未敢及乎天<lb/>
下也不務反巳而好評人此今之君子所以終身不<lb/>
可與適道不爲吾友願之也<lb/>
　　與李星來書<lb/>
今春薦剡幾徧詞壇雖龍性之難馴亦魚潛之孔炤<lb/>
乃申屠之跡竟得超然叔夜之書安於不作此則晚<lb/>
年福事關中三友山史辭病不獲而行天生母病涕<lb/>
<pb n="KR4f0006_SBCK_003-21a"/>
泣言別中孚至以死自誓而後得免視老夫爲天際<lb/>
乏㝠鴻矣此中山水絶佳同志之侶多欲相畱避世<lb/>
愚謂與漢羗𤇺火但隔一山彼謂三十年來在在築<lb/>
堡一縣之境多至千餘人自爲守敵難徧攻此他省<lb/>
之所無即天下有變而秦獨完矣未知然否<lb/>
　　答李紫瀾書<lb/>
常歎有名不如無名有位不如無位前讀大教謬相<lb/>
推許而不知弟此來關右不干當事不立壇宇不招<lb/>
門徒西方之人或以爲迁或以爲是而同志之李君<lb/>
中孚遂爲上官逼迫舁至近郊至臥操白刃誓欲自<lb/>
裁關中諸君有以巨遊故事言之當事得爲謝病放<lb/>
<pb n="KR4f0006_SBCK_003-21b"/>
歸然後國家無殺士之名草澤有容身之地眞所謂<lb/>
威武不屈然而名之爲累一至於斯可以廢然返矣<lb/>
或曰君子疾沒世而名不稱何歟曰君子所求者沒<lb/>
丗之名今人所求者當丗之名當丗之名沒則已焉<lb/>
其所求者正君子之所疾也而何俗士之難寤歟城<lb/>
郭溝池以爲固甲兵以爲防米粟芻茭以爲守三代<lb/>
以來王者之所不廢自宋太祖懲五季之亂一舉而<lb/>
盡撤之於是風塵乍起而天下無完邑矣我不能守<lb/>
賊亦不能據而椎埋攻剽之徒乃盡保於山中於是<lb/>
四皓之商顏劉阮之天姥凡昔日兵革之所不經髙<lb/>
眞之所託跡者無不爲戎藪盜區故避丗之難未有<lb/>
<pb n="KR4f0006_SBCK_003-22a"/>
甚於今日推原其故而藝祖韓王有不得辭其咎者<lb/>
矣讀書論丗而不及此豈得爲開拓萬古之心胷者<lb/>
乎<lb/>
　　答曾庭聞書<lb/>
南徐州別三十六年足下髙論王覇屈跡泥塗讀嚴<lb/>
武隗囂之句未嘗不爲之三歎弟白首窮經使天假<lb/>
之年不過一伏生而已何敢望騏驥之後塵而希千<lb/>
里之歩然以用丗之才如君者而猶淪落不偶况硜<lb/>
鄙如弟率彼曠野死於道塗固其宜也奚足辱君子<lb/>
勤而之問乎宣尼有言自南宫敬叔之乗我車也而<lb/>
道加行今之人情則異乎是卽有敬叔之車而季孟<lb/>
<pb n="KR4f0006_SBCK_003-22b"/>
之流不問杏壇之字然一生所著之書頗有足以啓<lb/>
後王而垂來學者日知録三十卷已行其八而尚未<lb/>
愜意音學五書四十卷今方付之剞劂其梨棗之工<lb/>
悉出於先人之所遺故國之餘澤而未嘗取諸人也<lb/>
君子之道或出或處君年未老努力加<lb/>
　　復陳藹公書<lb/>
山史西來得接賜札竝讀井記一門盡節風教凜然<lb/>
誠彤管之希聞中壘所未記者矣弟久客四方年垂<lb/>
七十形容枯槁志業衰隤方且逃名寂寞之鄉混跡<lb/>
漁樵之侶不改效百泉二曲爲講學授徒之事亦烏<lb/>
有所謂門牆者乎若乃過汝南而交孟博至髙密而<lb/>
<pb n="KR4f0006_SBCK_003-23a"/>
訪康成則當世之通人偉士自結髪以來奉爲師友<lb/>
者蓋不乏人而未敢存門戸方隅之見也詩曰風雨<lb/>
如晦鷄鳴不已又曰樂彼之園爰有樹檀其下維榖<lb/>
他山之石可以攻五是則君子所以持巳於末流接<lb/>
人於廣坐者必有不求異而亦不苟同者矣辱承來<lb/>
教實獲我心率此報謝<lb/>
亭林文集卷之三終<lb/>
<pb n="KR4f0006_SBCK_003-23b"/>
<pb n="KR4f0006_SBCK_003-23b"/>
</p>
<p>
</p>
  </div>
<div> <lb/>
    <p>
<pb n="KR4f0006_SBCK_004-1a"/>
亭林詩集卷之四<lb/>
　　元旦<hi>已下昭陽單閼</hi>
平眀遥指五雲看十九年來一寸丹合見文公還晉<lb/>
國應隨蘇武入長安驅除欲淬新硎劒拜舞思彈舊<lb/>
賜冠更憶堯卦千萬里暜天今日望王官<lb/>
<hi>莊子今臣之刀十九年矣所解數千牛矣而刀刃若新發於硎</hi>
　　霍山<lb/>
霍山古帝畿崔嵬據汾左東環太行趨北負恒山坐<lb/>
幽泉迸雷出奇峰挾雲墮百物饒姿容名花獻千朶<lb/>
廟食當山阿重門奠磊砢像設猶古先冠裳蒙堀堁<lb/>
春雪覆松杉堂基對蓬顆主守各散亾空室無一鎖<lb/>
<pb n="KR4f0006_SBCK_004-1b"/>
五鎭稱副嶽亦能降淫禍豈忘帝王朝時陟髙山墮<lb/>
黍稷既非馨趨將况云惰神人一失職庶事交叢脞<lb/>
有寺號興唐近在祠東埵昔日義旗來列宿紛㫊<graphic n="KR4214" url="https://raw.githubusercontent.com/kanripo/KR-Gaiji/master/images/KR4214.png" mimeType="image/png"/>
更念七雄時晉卿特么麽茫然二節竹刻期兆猶果<lb/>
寶命何邇封四荒無不可再拜霍山神惟神實知我<lb/>
<hi>舊唐書髙祖紀師次靈石隋武牙郎將朱老生屯霍邑以拒義師㑹霖雨積旬餽運不給有白衣老父詣軍門曰余爲霍山神使謁唐皇帝曰八月雨止</hi>
<hi>路出霍邑東南吾當濟師髙祖曰此神不欺趙無䘏豈負我哉八月辛巳髙祖引師趨霍邑斬宋老生史記趙世家襄子奔晉陽原過從後至於王澤</hi>
<hi>見三人自帶以上可見自帶以下不可見與原過竹二節莫通曰爲吾以是遺趙母卹原過既至以吿襄子襄子齋三日親自剖竹有朱書曰趙母䘏余</hi>
<hi>霍泰山山陽矦天使也三月丙戌余將使女反滅知氏女亦立我百邑余將賜女林胡之地襄子既并知氏遂祠三神於百邑使原過主霍泰山祠祀</hi>
<hi>左傳昭九年吾何邇封之有爾雅觚竹北戸西王母日下謂之四荒</hi>
　　書女媧廟<lb/>
<pb n="KR4f0006_SBCK_004-2a"/>
吁嗟乎三代以後天傾西北不復補但見悲風淅淅<lb/>
吹終古日月星辰若綴旒赤黃青白交旁午北極偏<lb/>
髙南極低四時錯迕乖寒暑城淪洪水海成田六鼇<lb/>
簸蕩中流柱羲和益稷不任事畫州造歷迷堯禹彎<lb/>
弓不射九日落蒼蒼列象生毛羽仁人志士久鬱邑<lb/>
精衞空費西山土排天門盪地戸見天皇與天姥五<lb/>
色之石空斒孄道旁委棄無人取長人十二來臨洮<lb/>
符姚劉石相雄豪天竺之書入中國三千弟子多其<lb/>
曹涼州龜兹奏宫廟漢魏雅樂隨波濤花門吐蕃日<lb/>
侵軼天子數出長安逃人似魚鰕隨水落世以東南<lb/>
爲大壑一半乾坤長草萊山南代北虚城郭百年舊<lb/>
<pb n="KR4f0006_SBCK_004-2b"/>
跡邈艱記遺宫別寢屯狐貉至今趙城之東八里有<lb/>
冡尚崔嵬不見媧皇來制作里人言是古髙謀萬世<lb/>
昬姻自此開華渚虹藏河馬去三皇五帝愁胚胎奇<lb/>
功異事不可問汾邊山下餘蘆灰惟天生民無主乃<lb/>
亂必有聖人以續周漢如冬復如春日月如更旦剥<lb/>
復相乗除包犧肇爻彖不見風陵之堆髙突兀沒入<lb/>
河中尋復出天廻地轉無<lb/>
<hi>列子龍伯之國有大人一釣而連六鼇於是岱輿員嶠二山流於北極沈於大海/路史古髙禖祀女媧唐書五行志天寶十三載號州闅鄉縣界黃</hi>
<hi>河中女媧墓因大雨晦㝠失其所在乾元元年六月一日夜河濱人家忽聞風雨聲曉見其基湧出上有雙柳樹下有巨石二柳各長丈餘今謂之風陵</hi>
<hi>堆</hi>
　　晉王府<lb/>
<pb n="KR4f0006_SBCK_004-3a"/>
卜雒方遷鼎封唐次翦珪國分河華北星主實沈西<lb/>
攘狄威名重垂昆敬德躋寵光延白屋惠澤暜黔黎<lb/>
別殿俄傳燧㴱宫早聽鼙梯衝臨玉壁戈旝繞銅鞮<lb/>
井竭龍池水梁空燕壘泥圃花游鹿采山木化鵑啼<lb/>
國語春秋志賢王暇日題<hi>壁上大書楚語靈王爲章華之臺一篇</hi>定知慈儉理<lb/>
得與禹湯齊玉葉衣冠盡金刀姓字迷那堪梁苑草<lb/>
春日更萋萋<lb/>
<hi>張衡西京賦左暨河華唐六典元宗所居隆慶坊宅之東有井忽湧爲小池周袤十數丈常有雲氣或黃龍出其中至景龍中潛復出水其沼浸廣里</hi>
<hi>中人悉移居遂鴻洞爲龍池</hi>
　　贈傅處士山<lb/>
爲問明王夢何時到傅巖臨風吹短笛劚雪荷長鑱<lb/>
<pb n="KR4f0006_SBCK_004-3b"/>
老去肱頻折愁㴱口自緘相逢江上客有淚溼青衫<lb/>
　　又詶傅處士次韻<lb/>
清切頻吹越石笳窮愁猶駕阮生車時當漢臘遺臣<lb/>
祭義激韓讐舊相家陵闕生哀囘夕照河山垂淚發<lb/>
春花相將便是天涯侶不用虚乘犯斗槎<lb/>
愁聽關塞徧吹笳不見中原有戰車三戸已亾熊繹<lb/>
國一成猶啓少康家蒼龍日暮還行雨老樹春㴱更<lb/>
著花待得漢庭明詔近五湖同覓釣魚槎<lb/>
<hi>楚辭離騷及少康之未家兮</hi>
　　陸貢士來復<hi>武進人</hi>述昔年代許舎人曦草疏攻鄭<lb/>
　　鄤事<lb/>
<pb n="KR4f0006_SBCK_004-4a"/>
雒蜀交爭黨禍㴱宵人何意附東林然犀久荷先皇<lb/>
燭射隼能忘俠士心梅福佯狂名字改子山流落髩<lb/>
毛侵愁來忽遇同方友相對支牀共越吟<lb/>
<hi>庚信哀江南賦年始二毛即逢喪亂</hi>
　　詠史<lb/>
永嘉一蒙塵中原遂翻覆名弧石勒誅觸眇苻生戮<lb/>
哀哉周漢人離此干戈毒去去王子年獨向㴱巖宿<lb/>
　　李克用墓<hi>在代州西八里</hi>
唐綱既不振國姓賜沙陀遂據晉陽宫表裏收山河<lb/>
朱温一簒弑發憤橫琱戈雖報上源讐大義良不磨<lb/>
竟得掃京雒九廟仍登歌伶官隕莊宗愛壻亾從珂<lb/>
<pb n="KR4f0006_SBCK_004-4b"/>
傳祚頗不長功名誠足多我來鴈門郡遺冡髙嵯峨<lb/>
寺中設王像緋袍熊皮鞾旁有黃衣人年少神磊砢<lb/>
想見三垂岡百年淚滂沱敵人亦太息如此孺子何<lb/>
千載賜姓人流汗難重過<lb/>
<hi>五代史唐本紀存朂克用長子也初克用破孟方立於邢州還軍上黨置酒三垂岡伶人奏百年歌至於衰老之際聲辭甚悲坐上皆悽愴時存勗在側</hi>
<hi>方五歲克用慨然捋鬚指而笑曰吾行老矣此奇兒也後二十年其能代我戰於此乎及克用卒存勗即王位梁人圍潞州王乃岀兵趨上黨行至三垂</hi>
<hi>岡歎曰此先王置酒處也㑹天大霧晝暝兵行霧中攻其夾城破之梁軍大敗凱旋告廟</hi>
　　五臺山<lb/>
東臨眞定北雲中盤薄幽并一氣通欲得寶符山上<lb/>
是不須參禮化人宮<lb/>
　　　詶李處士因篤<lb/>
<pb n="KR4f0006_SBCK_004-5a"/>
三晉阸河山登覽苦不暢我欲西之秦潛身睨覇王<lb/>
一朝得李生詞壇出飛將撝呵斗極廻含吐黃河漲<lb/>
上論周漢初規模迭開創以及文章家流傳各宗匠<lb/>
道術病分門交游畏流宕朋黨據國中雌黃恣騰謗<lb/>
吾道貴大公片言折邪妄論事如造車欲决南轅向<lb/>
觀人如列鼎欲察神姦狀稍存俞咈詞不害千喁唱<lb/>
君無曲學阿我弗當仁讓更讀詩百篇陡覺神采壯<lb/>
<hi>游五臺山諸作</hi>先我入㴱巖嶔崟剖重嶂髙披地絡文下挈竺<lb/>
乾藏大氣槖山川雄風被邊障泚筆作長歌臨岐爲<lb/>
余貺自哂同坎鼃難佐北溟浪惟此區區懷頗亦師<lb/>
直諒竊聞關西士自昔多風尚豁逹貫古今然諾堅<lb/>
<pb n="KR4f0006_SBCK_004-5b"/>
足仗如君復幾人可愜平生望東還再見君牀頭倒<lb/>
春釀<lb/>
　　雨中送申公子涵光<lb/>
十載相逢汾一曲新詩歷落鳴寒玉懸甕山前百道<lb/>
泉臺駘祠下千章木登車衝雨馬頻嘶似惜連錢錦<lb/>
障泥并州城外無行客且共劉琨聽夜雞<lb/>
　　詶史庶常可程<lb/>
伊尹適有夏太公之朝歌吾儕亦此時將若蒼生何<lb/>
跨驢入長安七貴相經過不敢餙車馬資用防其多<lb/>
豈無取諸人量足如飲河顧視世間人夷清而惠和<lb/>
丈夫各有志不用相譏訶君今寓髙都連山阻巍峩<lb/>
<pb n="KR4f0006_SBCK_004-6a"/>
佳詩逺寄將建安激餘波想見蕭寺中抱膝苦吟哦<lb/>
古人尚詶言亦期相切磋願君無受惠受惠難負荷<lb/>
願君無倦游倦游意蹉跎<lb/>
<hi>書序伊尹去亳適夏既醜有夏復歸於亳黃氏日鈔柳子厚平淮夷雅威命是荷音何注引左傳昭七年弗克負荷平聲按後漢書班超傳贊魏嵇康</hi>
<hi>答二郭詩晉潘岳河陽縣作劉琨答盧諶詩竝作平聲</hi>
　　汾州祭吳炎潘檉章二節士<lb/>
露下空林百草殘臨風有慟奠椒蘭韭溪<hi>二子所居</hi>血化幽<lb/>
泉碧蒿里魂歸白日寒一代文章亾左馬千秋仁義<lb/>
在吳潘巫招虞殯俱零落欲訪遺書逺道難<lb/>
<hi>楚辭九辯白露既下百草兮奄離披此梧楸宋書孝義傳王韶之贈潘綜/呉逵詩仁義伊在惟呉惟潘心積純孝事著艱難投死如歸淑問若蘭左</hi>
<hi>傳哀十一年公孫夏命其徒歌虞殯</hi>
<pb n="KR4f0006_SBCK_004-6b"/>
　寄潘節士之弟耒<lb/>
筆削干年在英靈此日淪猶存太史弟莫作嗣書人<lb/>
門戸終還汝男兒獨重身裁詩無寄處掩卷一傷神<lb/>
　　王官谷<lb/>
士有負盛名卒以虧大節咎在見事遲不能自引决<lb/>
所以貴知幾介石稱貞潔唐至昭宗時干戈滿天闕<lb/>
賢人雖發憤無計匡杌隉邈矣司空君保身類明哲<lb/>
墜笏雒陽墀歸來臥積雪視彼六臣流恥與冠裳列<lb/>
遺像在山厓清風動巖穴堂茆一畆㴱壁樹千尋絶<lb/>
不復見斯人有懷徒鬱切<lb/>
　　蒲州西門外鐵牛唐時所造以繫浮橋者今河<lb/>
<pb n="KR4f0006_SBCK_004-7a"/>
　　西徙十餘里矣<lb/>
唐代浮梁處遺牛制尚新一朝移岸谷千載困風塵<lb/>
失水黿鼉沒依城鸛雀鄰<hi>舊有鸛雀樓在城西南黃河中髙阜處時有鸛雀棲其上遂名後爲河流衝沒</hi>
<hi>即城角樓名之以存其蹟</hi>應無丞相問儻與牧童親世變形容老年㴱<lb/>
戰伐頻無窮懷古意舎爾適西秦<lb/>
<hi>竹書紀年周穆王三十七年伐楚起師至於九江叱黿鼉以爲梁江淹恨賦方駕黿鼉以爲梁甯戚飯牛歌吾將舎爾相齊國</hi>
　　潼關<lb/>
黃河東來日西沒斬華作城髙突兀關中尚可一丸<lb/>
封奉詔東征苦倉卒紫髯豈在青城山白骨未收殽<lb/>
澠間至今秦人到關哭淚隨河水無時還<lb/>
<hi>陸游姚平仲傳欽宗即位金人入宼平仲請出死士斫營不利遂乗青騾亾命至青城山上清宫留一日復入大面山乃解縱所乘騾得石穴以居朝廷</hi>
<pb n="KR4f0006_SBCK_004-7b"/>
<hi>數下詔物色求之弗得也乾道淳熙間始出至丈人觀道院自言如此年八十餘紫髯鬱然長數尺</hi>
　　華山<lb/>
四序乘金氣三峰壓大河巨靈雄贔屭白帝儼巍峩<lb/>
地劣窺天井雲㴱拜斗阿夕嵐開翠巘初月上青柯<lb/>
欲摘星辰墮還虞虎豹訶正冠朝殿闔持杖叱羲和<lb/>
勢扼雙崤壯功從駟伐多未歸桃塞馬終負魯陽戈<lb/>
山鬼知秦帝蠻王屬趙佗出關收楚魏浮水下江沱<lb/>
老尚思三輔愁仍續九歌唯應王景略歲晚一來過<lb/>
<hi>華嶽志青柯坪西有峰插天名曰北斗坪葢毛女拜斗得仙之地也楚辭招魂虎豹九關謝眺和王著作八公山詩二别阻漢坻雙崤望河澳水</hi>
<hi>經注湖水出桃林塞之夸父山武王伐紂天下既定王及嶽濱放馬華陽散牛桃林即此處也其中多野馬史記淮隂侯傳漢二年出關收魏河南韓</hi>
<hi>殷王皆降蘇代傳蜀地之甲乗船浮于汶乗夏水而下江五日而至郢漢/中之甲乘船出於巴乗夏水而下漢四日而至五渚晉書王猛隱於華隂</hi>
<pb n="KR4f0006_SBCK_004-8a"/>
<hi>山懷佐世之志希龍顔之主斂翼待時候風雲而後動</hi>
　　驪山行<lb/>
長安東去是驪山上有髙臺下有泉前有幽王後秦<lb/>
始覆車在昔良難紀華清宫殿又何人至今流恨池<lb/>
中水君不見天道幽且㴱敗亾未必皆荒淫亦有英<lb/>
君御區宇終日憂勤思下土賢妃助内詠鷄鳴節儉<lb/>
躬行邁往古一朝大運合崩頽三宫九市橫豺虎玄<lb/>
宗西幸路仍迷宜白東遷事還沮我來驪山中哽咽<lb/>
四顧徬徨無可語傷今弔古懷坎軻嗚呼其奈驪山<lb/>
何<lb/>
<hi>通鑑唐敬宗紀上欲幸驪山温湯左僕射李綘諌議大夫張仲方等屢諫不聽拾遺張權輿伏紫宸<graphic n="KR2204" url="https://raw.githubusercontent.com/kanripo/KR-Gaiji/master/images/KR2204.png" mimeType="image/png"/>下叩頭諫曰昔周幽王幸驪山爲犬戎所殺秦始</hi>
<pb n="KR4f0006_SBCK_004-8b"/>
<hi>皇葬驪山國亡玄宗宮驪山而禄山亂先帝幸驪山享年不長上曰驪山若此之凶邪我宜一往以驗彼言</hi>
　　長安<lb/>
東井應天文西京自炎漢都城北斗崇渭水銀河貫<lb/>
千門舊宫掖九市新㕓閈雲生百子池風起飛廉觀<lb/>
呼韓拜殿前頡利俘橋畔武將把雕戈文人弄柔翰<lb/>
遺跡俱煙蕪名流亦星散愁聞赤睂入再聽漁陽亂<lb/>
論都念杜篤去國悲王粲積雨乍開褰淒其秋巳半<lb/>
惆悵遠行人單衣裁至骭<lb/>
<hi>史記秦始皇紀爲復道自阿房渡渭屬之咸陽以象天極閣道絶漢抵營室也後漢書杜篤傳上奏論都賦</hi>
　　乾陵<lb/>
代運當中絶房幃召女戎誅鋤宗子盡羅織庶僚空<lb/>
<pb n="KR4f0006_SBCK_004-9a"/>
典祏遷新主司筵掃故宫貞符疑改卜大禮竟升中<lb/>
復子仍明兩登遐獲令終彌縫由密勿廻幹賴元功<lb/>
祔廟尊親竝因山宅兆同至今尋史傳猶想狄梁公<lb/>
<hi>周禮司几筵下士二人陸機漢髙帝功臣頌三靈改卜</hi>
　　將去關中别中尉存杠於慈恩寺塔下<lb/>
廓落悲王子棲遲愛友朋荒郊紆策馬獵徑傍韝鷹<lb/>
土室人稀到衡門客少應傾壺頻進酒散帙每挑燈<lb/>
歎昔當憂患先人獨戰兢薄田遺豆麧童阜剰薪蒸<lb/>
疾病嗟年老䖍㳟尚夙興芋魁收蜀郡瓜種送東陵<lb/>
世業爲奴有空名任盗憎幸餘忠厚福猶見子孫承<lb/>
渭水徂年赤岐山一夜崩低頭從竈養脫跡溷林僧<lb/>
<pb n="KR4f0006_SBCK_004-9b"/>
毒計哀阬趙淫刑虐用鄫忠魂依井植碧血到泉凝<lb/>
<hi>賊陷西安令弟存䄷投井死</hi>困鬛時防罟驚禽早避矰屢捫追駟舌莫<lb/>
運擊蛇肱謬沗師資敬<hi>中尉子及甥皆執經千余</hi>多將氣誼憑㴱情占<lb/>
復始積德望髙升子建工詩早河間好學稱堂垣逾<lb/>
舊大國邑與前增九鼎知猶重三光信有徴沈埋隨<lb/>
劒璽變化待鯤鵬樹落龍池雪風懸鴈塔氷更期他<lb/>
日會拄杖許同登<lb/>
<hi>易升大象地中生木君子以順德積小以髙大謝靈運和伏武昌登孫權故城災靈遺劒璽</hi>
　　后土祠<hi>有序已下閼逢執徐</hi>
　　　漢孝武所立后土祠在今榮河縣北十里地<lb/>
　　　名鄈上或曰脽上史所云幸河東祠后土者<lb/>
<pb n="KR4f0006_SBCK_004-10a"/>
　　　葢屢書焉其後宣元成三帝及唐宋二宗皆<lb/>
　　　嘗親幸以及國朝雖不親祀典而歷代相傳<lb/>
　　　宫<graphic n="KR2204" url="https://raw.githubusercontent.com/kanripo/KR-Gaiji/master/images/KR2204.png" mimeType="image/png"/>之巍峩像設之莊靜香火之駢闐未嘗<lb/>
　　　廢也歲閼逢執徐王正五日予至其下廟祝<lb/>
　　　云距此十五年爲黃河所齧神宇圮焉乃徙<lb/>
　　　像於東南二里坡下今所謂行宫者而古柏<lb/>
　　　千章盡伐之以充改造之用廟未成而木盡<lb/>
　　　矣是日大雪令祝引導策馬從之逶迤而登<lb/>
　　　則坊門墀廡宛然東有大寧宫亦存遺址惟<lb/>
　　　正殿及秋風洗粧二摟皆已蕩然爲斷崖絶<lb/>
　　　壑而王文正旦之碑猶臥雪中不能洗而讀<lb/>
<pb n="KR4f0006_SBCK_004-10b"/>
　　　也愴然有感乃作是詩<lb/>
<hi>漢書武帝紀元鼎四年十一月甲子立后土祠於汾隂脽上師古曰脽者以其形髙起如人尻脽故以名云一說此臨汾水之上地本名</hi>
<hi>鄈音與葵同彼鄉人呼葵音如誰故轉而爲脽焉耳故漢舊儀云葵上</hi>
靈格移鄈上洪流圯故宫事同淪泗鼎時接墮天弓<lb/>
古木千章盡層樓百尺空地維疑遂絶皇鑒豈終窮<lb/>
髣髴神光下昭囘治象通雄才應有作灑翰續秋風<lb/>
　　龍門<lb/>
亘地黃河出開天此一門千秋憑大禹萬里下崑崙<lb/>
入廟焄蒿接臨流想像存無人書壁問倚馬日將昬<lb/>
<hi>王逸楚辭天問序仰見圖畫因書其壁呼而問之</hi>
　　自大同至西口四首<lb/>
<pb n="KR4f0006_SBCK_004-11a"/>
舊府荒城内頽垣只四門先朝曾駐蹕當日是雄籓<lb/>
綵帛連樓滿笙歌接巷繁一逢三月火惟弔國殤魂<lb/>
落日林胡夜南風盛樂春地當天北極山是國西鄰<lb/>
冠帶中原隔金繒異域親武靈遺策在猶可制秦人<lb/>
<hi>宋白續通典唐振武軍漢定襄郡之盛樂也在隂山之陽黃河之北後魏所都盛樂是也在唐朔州北三百餘里史記趙世家主父欲從雲中九原直</hi>
<hi>南襲秦</hi>
駿骨來蕃種名荼出富陽年年天馬至歲歳酪奴忙<lb/>
蹴地秋雲白臨壚早酎香和戎真利國烽火罷邊防<lb/>
<hi>禮記月令孟夏天子飲酎注酎之言醇也謂重釀之酒也楚辭大招四酎并孰</hi>
舊說豐州好於今號板升印鹽和菜滑挏乳入荼凝<lb/>
塞北思脣齒河東問股肱獨餘京雒叟終日戍樓憑<lb/>
<pb n="KR4f0006_SBCK_004-11b"/>
<hi>舊唐書唐休璟傳超拜豐州司馬永淳中突厥圍豐州都督崔智辨戰殁朝議欲罷豐州徙百姓於靈夏休璟以爲不可上書曰豐州控河遏賊實爲襟</hi>
<hi>帶自秦漢以來列爲郡縣田疇良美尤宜耕牧隋季喪亂不能堅守乃遷徙百姓就寧慶二州致使戎羯交侵乃以靈夏爲邊界貞觀之末始募人以實</hi>
<hi>之西北一隅方得寧謐今若廢棄則河旁之地復爲賊有靈夏等州人不安業非國家之利也朝廷從其言豐州復存/唐書豐州九原郡貢印鹽漢</hi>
<hi>書禮樂志給大官挏馬酒李竒曰以馬乳爲酒撞挏乃成也</hi>
　　孟秋朔旦有事於欑宫<lb/>
秋色上陵坰新松夾<graphic n="KR2204" url="https://raw.githubusercontent.com/kanripo/KR-Gaiji/master/images/KR2204.png" mimeType="image/png"/>青草㴱畱虎迹<hi>茂陵寳城内獲二虎</hi>山合繞<lb/>
龍形放犢朝登壠司香月掃庭不辭行潦薦髣髴近<lb/>
惟馨<lb/>
　　贈孫徴君奇逢<lb/>
海内人師少中原世運屯微言垂舊學懿德本先民<lb/>
早歲多良友同時盡諍臣蒼黃悲詔獄慷慨急交親<lb/>
<pb n="KR4f0006_SBCK_004-12a"/>
<hi>天啓中左光斗魏大中周順昌三君𬒳逮至京君爲周旋營救不辟禍患</hi>黨錮時方解儒林氣始申明<lb/>
廷來尺一空谷賁蒲輪未改幽棲志聊存不辱身名<lb/>
髙懸白日道大屈黃巾衞國容尼父燕山住子春門<lb/>
人持笈滿郡守式廬頻竹柏心彌勁陶鎔化益醇登<lb/>
年幾上壽樂道即長貧尚有傳經日非無拜老辰伏<lb/>
生終入漢綺里只辭秦自媿材能劣㴱承意誼真惟<lb/>
應從卜築長與講堂鄰<lb/>
　　詶程工部先貞<hi>旃蒙大荒落</hi>
緜上耕山日青門灌圃時懷人初有歎裂素便成辭<lb/>
一鴈陵秋濶雙魚入水遲任城樓突兀大野澤參差<lb/>
物象今來異天心此際疑風沙春氣亂彗孛夜<graphic n="KR0621" url="https://raw.githubusercontent.com/kanripo/KR-Gaiji/master/images/KR0621.png" mimeType="image/png"/>垂<lb/>
<pb n="KR4f0006_SBCK_004-12b"/>
見魃當郊舞聞人呌廟譆頻翻坤軸動乍鬭日輪虧<lb/>
水竭愁魚鼈山空困鹿麋傷心猶賦歛舉目盡流離<lb/>
旅計真無奈朋歡可更追秋吟詶鮑照日飲對袁絲<lb/>
蛬急當軒響花繁繞砌枝朱絃彌唱古白雪每誇奇<lb/>
劒術人誰學琴心爾共知三年嗟契濶隻羽倦差池<lb/>
尚媿劬勞憶<hi>來詩云看君行邁劬勞甚</hi>還添老大悲幾闚尼父室獨近<lb/>
董生帷<hi>相傳德州有董子讀書臺</hi>器沗南金許文承繡段詒清風來彩<lb/>
筆疎韻落芳巵西蜀元方草東周夢未衰會須陪燕<lb/>
笑重和鄴中詩<lb/>
<hi>淮南子麒麟鬬而日月食宋鮑照有園中秋散詩/史記袁盎傳盎兄子種謂盎曰南方卑溼君能日飲母苛</hi>
　　寄劉處士大來<hi>已下柔兆敦牂</hi>
<pb n="KR4f0006_SBCK_004-13a"/>
劉君東魯才頗能䆒經傳時方渾九流發憤焚筆硯<lb/>
久客梁宋間落落無所見棄家走關中自結三秦彦<lb/>
便居公瑾宅直上髙堂宴<hi>館李子德家</hi>憶昨出門初朔風灑<lb/>
氷霰獨身跨一驢力比蒼鷹健崎嶇上太行彳亍甘<lb/>
重趼一過信陵君<hi>陳君上年</hi>下士色無倦贈别寶刀裝賓僚<lb/>
陪祖餞麾檝渡蒲津駿馬如奔電上下五陵間秦郊<lb/>
與周甸花殘御宿苑麥秀含元<graphic n="KR2204" url="https://raw.githubusercontent.com/kanripo/KR-Gaiji/master/images/KR2204.png" mimeType="image/png"/>常過韋杜家早識<lb/>
嚴徐面意氣何翩翩交游良可羡囘首憶故人久滯<lb/>
臨淄縣黃塵汙人衣數舉西風扇山東不足居苦爲<lb/>
相知勸世路况悠悠窮愁儻能遣聊裁一幅書去託<lb/>
雙飛燕<lb/>
<pb n="KR4f0006_SBCK_004-13b"/>
<hi>晉韓延之復劉裕書假令天長喪亂九流渾濁世說庾公在石頭王公在冶城坐大風揚塵王以扇拂塵曰元䂓塵汚人</hi>
　　朱處士彛尊過余於太原東郊贈之<lb/>
詞賦雕鐫老河山騁望頻末流彌宇宙大雅接斯人<lb/>
世業推王謝儒言纂孟荀書能搜五季字必凖先秦<lb/>
攬轡長城下囘車晉水濱秋風吹鴈䳱夜月臥麒麟<lb/>
玉盌人間有珠襦地上新吞聲同太息吮筆一酸辛<lb/>
<hi>盗發晉王墓得黃金數百斤</hi>與爾皆椎結於今且釣緍羈心縈故跡殊<lb/>
域送良辰草沒青驄晚霜浮白墮春自來賢逹士往<lb/>
往在風塵<lb/>
　　屈山人大均<hi>南海人</hi>自關中至<lb/>
弱冠詩名動九州紉蘭餐菊舊風流何期絶塞千山<lb/>
<pb n="KR4f0006_SBCK_004-14a"/>
外幸有清樽十日畱獨漉泥㴱蒼隼沒五羊天逺白<lb/>
雲秋誰憐函谷東來後班馬蕭蕭一敝裘<lb/>
　　重過代州贈李處士因篤在陳君上年署中<lb/>
鴈門春草碧且復過滹沱爲念離羣友三年愁緒多<lb/>
魯酒千鍾意不快龜山蔽目齊都隘却來趙國訪廉<lb/>
頗還到關中尋郭解陳君心事望諸儔吾友髙才冠<lb/>
雍州玉軸香浮鈴閣曉彩毫光照射堂秋人來楚客<lb/>
三閭後賦似梁園枚馬遊句注山邊餘舊壘五原關<lb/>
下臨河水青冡哀笳出漢宫白登奇計還天子窮愁<lb/>
那得一篇書幸有心期託後車又逐天風歸大海好<lb/>
憑春水寄雙魚<lb/>
<pb n="KR4f0006_SBCK_004-14b"/>
　　出鴈門關屈趙二生相送至此有賦<lb/>
一鴈孤飛日關河萬里秋雲橫秦塞白水入代都流<lb/>
烽火傳西極琴樽聚北州登髙欣有賦今見屈千牛<lb/>
趙國佳公子翩翩又一時滿壺桑落酒臨別重相思<lb/>
路絶花驄汗情㴱越鳥枝賢兄煩鎖鑰邊塞寄安危<lb/>
<hi>趙生之兄爲鴈門參將</hi>
　　應州<lb/>
灅南宫闕盡一塔挂青天法象三千界華戎五百年<lb/>
空旛搖夜月孤磬落秋煙頓覺諸縁減臨風獨灑然<lb/>
<hi>城内木塔遼清寧二年建</hi>
<hi>魏書太祖天賜三年六月發八部五百里内男丁築灅南宮門闕髙十餘丈太宗泰常五年四月内寅起灅南宮</hi>
<pb n="KR4f0006_SBCK_004-15a"/>
尚憶沙陀事明宗此郡生艱難當亂世太息軫遺氓<lb/>
鳯彩畱荒井龍文照古城焚香祝天願果得見昇平<lb/>
<hi>五代史唐眀宗應州人志云州有金鳳城明宗生於此有金鳳井</hi>
　　重至大同<lb/>
頻年落落事孤征每到窮邊一寄情馬跡未能追穆<lb/>
后虎頭空自相班生風吹白草桑乾岸月照黃沙盛<lb/>
樂城忽見丹青意惆悵君看曹霸阸才名<hi>代府中尉俊唽能畫</hi>
　　得伯常中尉書却寄并示朱烈王太和二門人<lb/>
岱雲東浮日西晻下有畸人事鉛槧忽來青鳥銜尺<lb/>
書月入軒欞燈吐燄別子三年㫁音問敝裘白髪空<lb/>
冉冉引領常睎圅谷關停驂尚憶終南广瀕行把酒<lb/>
<pb n="KR4f0006_SBCK_004-15b"/>
送余去重來何日當分陜腐儒衰老豈所望感此㴱<lb/>
情刻琬◍擔簦百舎不自量可能再上三峰險君家<lb/>
賢甥與令嗣舞雩歸詠同曾點尚論千秋品竝堪以<lb/>
吾一日年猶沗期君且復慰離愁勿向流光悲荏苒<lb/>
　　淮上別王生略<hi>已下彊圉協洽</hi>
子髙徒抗手君獨淚沾衣送我山東去春空一鴈飛<lb/>
沂山朝靄合淮水夜燈微去去懷知巳愁來不可揮<lb/>
<hi>孔叢子子髙游趙平原君客有鄒文李節者與相友善及將還魯諸故人訣既畢文節送行三宿臨別文節流涕交頤子髙徒抗手而已</hi>
　　贈蕭文學企昭<hi>漢陽人</hi>
生年十五餘即與人事接中更世難嬰書史伹渉獵<lb/>
率爾好爲文蔚然富枝葉終媿康成學乆曠周孔業<lb/>
<pb n="KR4f0006_SBCK_004-16a"/>
日西歲將晏行事苦不立禮堂寫六經庶幾猶可及<lb/>
俗流好鄭衞淫詞自親狎用以扶道眞十無一二合<lb/>
出門游萬里踽踽恒負笈晚得逢蕭君探賾窮魯汲<lb/>
車中服子慎一見語便洽上攷三傳訛獨授尼父法<lb/>
方㴱得朋喜豈料歸歟急黄鶴對青山翩然鼓江檝<lb/>
浮雲翳楚天引領空於邑何時復相從問奇補三篋<lb/>
惟期夕愓心不負朋簪盍<lb/>
<hi>後漢書鄭元傳戒其子益思曰所好羣書率皆腐敝不得於禮堂寫定傳之其人日西方暮其可圖乎/漢書劉歆傳黨同門妒道眞世說鄭元欲注</hi>
<hi>春秋傳尚未成時行與服子慎過宿客舍先未相識服在外車上與人說已汁傳意元聽之良久多與已同乃就車與語曰吾久欲注尚未了聽君向言</hi>
<hi>多與吾同今當盡以所注與君遂爲服氏注</hi>
　　曲周拜路文貞公祠<lb/>
<pb n="KR4f0006_SBCK_004-16b"/>
凌煙當日記形容閩海風飇未得從故里尚畱旋馬<lb/>
宅他鄉遙起若堂封<hi>公葬吳之洞庭山</hi>苔生宋璟祠前碣雪覆要<lb/>
離墓上松借問家聲誰可似只今荀氏有雙龍<lb/>
　　德州過程工部<lb/>
海上乘槎客年年八月來每逢佳節至長得草堂開<lb/>
老桂香猶吐孤鴻影自廻未論千里事一見且銜杯<lb/>
　　過蘇禄國王墓<hi>有序</hi>
　　　永樂十五年九月蘇禄國東王來朝歸次德<lb/>
　　　州病卒遣官賜祭命有司營墳葬以王禮上<lb/>
　　　親爲文樹碑墓道畱其傔從十人守墓其後<lb/>
　　　子孫依而居焉余過之出祝版一通乃嘉靖<lb/>
<pb n="KR4f0006_SBCK_004-17a"/>
　　　年者宛然如故其字體今人亦不能及矣<lb/>
豐碑遙見炳奎題尚憶先朝寵日磾世有國人供灑<lb/>
埽每勤詞客駐輪蹄九河冰壯尨狐出十二城荒白<lb/>
鶴棲<hi>州北有十二連城</hi>下馬一爲郯子問中原雲鳥正淒迷<lb/>
　　赴東六首<hi>有序已下著雍涒灘</hi>
　　　萊人姜元衡訐吿其主黃培詩獄株連二三<lb/>
　　　十人又以吳郡陳濟生忠節録二帙首官指<lb/>
　　　爲余所輯書中有名者三百餘人余在燕京<lb/>
　　　聞之亟馳投到頌繫半年竟得開釋因有此<lb/>
　　　作<lb/>
人生中古餘誰能免尤悔况余庸駑姿側身涉危殆<lb/>
<pb n="KR4f0006_SBCK_004-17b"/>
窫窬起東嵎長鯨翻渤澥斯人且魚爛士類同禽駭<lb/>
禀性特剛方臨難詎可改偉節不西行大禍何繇解<lb/>
<hi>後漢書賈彪傳延熹元年黨事起太尉陳蕃爭之不能得朝廷寒心莫敢復言彪謂同志曰吾不西行大禍不解乃入雒陽說城門校尉竇武尚書霍諝</hi>
<hi>等使訟之桓帝以此大赦黨人</hi>
行行過瀛莫前途憇廣川所遇多親知摇手不敢言<lb/>
爾本江海人去矣足自全無爲料虎鬚危機竟不悛<lb/>
下有清直水上有蒼浪天旦起策青騾夕來至華泉<lb/>
<hi>詩河水清且直猗古樂府東門行上用蒼浪天故下爲黃口小兒</hi>
苦霧凝平臯浮雲擁原隰峰愁不注髙地畏明湖溼<lb/>
客子從何來徬徨市邊立未得訴中情已就南冠縶<lb/>
夜半鵂鶹鳴勢挾風雨急枯魚問河魴嗟哉亦何及<lb/>
<pb n="KR4f0006_SBCK_004-18a"/>
<hi>古樂府枯魚過河泣何時悔復及作書與魴鱮相教慎岀入</hi>
荏苒四五日乃至攀髯時夙興正衣冠稽首向園墀<lb/>
詩人岸獄中不忘㳟敬辭所秉獨周禮顛沛猶在斯<lb/>
北斗臨軒臺三辰照九疑可憐訪重華未得從湘纍<lb/>
羲仲殷東方伶倫和律管隂崖見白日黍谷囘春煗<lb/>
柔艣下流凘輕車度危棧草木皆欣欣不覺韶光晚<lb/>
大造雖無私薰蕕不同産奈此物性何鳩化猶鷹眼<lb/>
天門詄蕩蕩日月相經過下閔黃雀微一旦決網羅<lb/>
平生所識人勞苦云無他騎虎不知危聞之元彦和<lb/>
尚念田晝言此舉豈足多永言矢一心不變同山河<lb/>
<hi>魏書彭城王勰傳孝文之崩咸陽王禧謂勰曰汝非但辛勤亦危險至極勰對曰兄識髙年長故知有夷險彥和握虵騎虎不覺艱難宋史田晝傳鄒</hi>
<pb n="KR4f0006_SBCK_004-18b"/>
<hi>浩諫立劉后得罪竄新州晝迎諸塗浩出涕晝正色責曰使志完隱黙官京師遇寒疾不汗五日死矣豈獨嶺海之外能死人哉願君母以此舉自滿士</hi>
<hi>所當爲者未止此也</hi>
　　子德李子聞余在難特走燕中告急諸友人復<lb/>
　　馳至濟南省視於其行也作詩贈之<lb/>
急難良朋節扶危烈士情平居髙獨行此手爲同盟<lb/>
撫劒來燕市揚鞭走易京黃埃隨馬漲黑水繫船横<lb/>
救宋裳初裹囚梁獄未成盈庭多首鼠中路復怔營<lb/>
已渉平原里遄驅歷下城雲浮泉氣活日麗嶽林明<lb/>
夜樹蟬初引晨巢鵲亟鳴喜猶存卞璞幸不蹈秦坑<lb/>
勞苦詞難畢悲歡事忽并橐饘勤問遺寢息共論評<lb/>
發憤皆公正姱修自㓜清君賢關羽弟我媿季心兄<lb/>
<pb n="KR4f0006_SBCK_004-19a"/>
將伯呼朝士同人召友生詩書仍燼溺禹稷竟冠纓<lb/>
頗憶過從數㴱嗟歲序更川巖句注險池館薊邱平<lb/>
每竝登山屐常隨泛月觥詩從歌伎采辯使坐賓驚<lb/>
禄位楊雄小囊錢趙壹輕與君俱好遯於世本無爭<lb/>
史論悲鉤黨儒流薄近名材能尊選愞仁義怵孤<graphic n="KR1137" url="https://raw.githubusercontent.com/kanripo/KR-Gaiji/master/images/KR1137.png" mimeType="image/png"/>
自得忘年老聊存處困貞不才偏累友有膽尚談兵<lb/>
坎窞何當出虞機詎可攖殷勤申別欵落莫感精誠<lb/>
禽海填應滿鼇山抃豈傾相期非早暮渭釣與莘耕<lb/>
<hi>墨子公輸般爲楚設機械以攻宋墨子聞之自魯往裂裳裏足日夜不休十日十夜而至于郢/後漢書鄧隲傳惶窘怔營史記伯夷傳非公正不發</hi>
<hi>憤楚辭招魂朕㓜清以廉潔兮/史記季布傳布弟季心氣葢關中爲任/俠長事袁絲弟畜灌夫籍福之屬漢書楊雄傳凡人賤近而貴逺親見楊</hi>
<hi>子雲祿位容貌不能動人故輕其書後漢書趙壹傳文籍雖滿腹/不如一囊錢楚辭天問鼇戴山抃張衡思元賦鼇雖抃而不傾</hi>
<pb n="KR4f0006_SBCK_004-19b"/>
　　樓桑廟<hi>巳下屠維作噩</hi>
大雪閉河山停驂阻燕界日出見平岡廟制頗宏大<lb/>
昭烈南面尊其旁兩侯配隂森宫前木蕪沒畦首菜<lb/>
遺像纒風塵荒碑委榛蒯痛惟初平時中原已橫潰<lb/>
跳身向荆益歷險誠不悔終焉嗣漢業上帝居禋類<lb/>
獨此幽并區頻在衣冠外不得比南陽何由望豐沛<lb/>
尚想舊宅桑童童狀車葢黃屋既飄颻霓旌亦杳靄<lb/>
惟有異代臣過瞻常再拜不及二將軍提戈當一隊<lb/>
　　三月十二日有事於欑宫同李處士因篤<lb/>
餘生猶拜謁吾友復同來筋力愁初減天顏佇一廻<lb/>
巖雲隨馭下寢仗夾車開未得長陪從辭行涕泗哀<lb/>
<pb n="KR4f0006_SBCK_004-20a"/>
　　贈李貢士嘉<hi>故城人</hi>時年八十<lb/>
居然漢代表遺民猶向甘陵說黨人乆矣泥塗嗟絳<lb/>
縣不妨漁釣老河濱花香元亮籬前酒雨墊林宗野<lb/>
外巾此日耆英誰得似飲和先作一方春<lb/>
<hi>淮南子不言而能飲人以和</hi>
　　邯鄲<lb/>
趙國地生毛叢臺野火燒平原與馬服纍纍葬枯蒿<lb/>
饑烏啄冬雪獨鴈號寒郊有策無所用拂拭千金刀<lb/>
豈聞蕭王來北發漁陽豪晝卧温明殿蒼生正嗸嗸<lb/>
太息復何言此身隨所遭<lb/>
<hi>史記趙世家民譌言曰趙爲號秦爲笑以爲不信視地之生毛漢書五行志髙后元年五月丙申趙叢臺災</hi>
<pb n="KR4f0006_SBCK_004-20b"/>
　　邢州<lb/>
太行從西來勢如常山蛇邢洺在其間控壓連九河<lb/>
唐人守昭義桀驁不敢過憑此制山東腹心實非他<lb/>
事巳遡悲風芒然吹黃沙乞食向野人從之問桑麻<lb/>
<hi>舊唐書李抱眞傳爲昭義軍節度使時田悅朱滔王武俊相繼反叛及上幸梁州抱眞獨於擾攘傾潰之中以山東三州外抗羣賊内輯軍士羣賊㴱憚</hi>
<hi>之</hi>
　　自大名至保定子德已先一月西行賦寄<lb/>
念爾西歸日嗟余望路岐殊方頻邂逅千里各差池<lb/>
木落燕臺早霜封華掌遲秦郊須置驛莫後鄭當時<lb/>
　　亾友潘節士之弟耒逺來受學兼有投詩答之<lb/>
生平不擬託諸侯吾道仍須歷九州落落關河蓬轉<lb/>
<pb n="KR4f0006_SBCK_004-21a"/>
後蕭蕭行李鴈飛秋爲秦百姓皆黔首待漢儒林已<lb/>
白頭何意故人來負笈艱難千里媿從游<lb/>
十年離別未言還楚水楓林極望間野雀暮歸吳季<lb/>
廟寒濤秋擁伍胥山人琴已逝増哀涕笠屩相看失<lb/>
壯顔獨有士龍年最少一朝詞筆動江關<lb/>
　　述古<hi>已下上章閹茂</hi>
微言既以絶一變爲從横下以游俠權上以刑名衡<lb/>
六國固蚩蚩漢興亦攘攘不有董夫子大道何由明<lb/>
孝武尊六經其功冠百王節義生人材流風被東京<lb/>
世儒昧治本一㮣而相量於乎三代還此人安可忘<lb/>
<hi>楚辭九章懷沙同糅玉石兮一㮣而相量</hi>
<pb n="KR4f0006_SBCK_004-21b"/>
六經之所傳訓詁爲之祖仲尼貴多聞漢人猶近古<lb/>
禮器與聲容習之疑可睹大哉鄭康成探賾靡不舉<lb/>
六藝既該通百家亦兼取至今三禮存其學非小補<lb/>
後代尚清談土苴斥鄒魯哆口論性道捫籥同矇瞽<lb/>
<hi>蘇子瞻日喻生而眇者不識日或吿之曰日之光如燭捫燭而得其形他日揣籥以爲日也</hi>
五國竝時亾世道當一變掃地而更新三王功可見<lb/>
鼓琴歌有虞釣者知其善區區山澤間道足開南面<lb/>
天步未囘旋九州待龍戰空有濟世心生不逢堯禪<lb/>
何必會風雲弟子皆英彦俗史不知人寥落儒林傳<lb/>
<hi>文中子書五國竝時而亾葢傷先王之道書墜故君子大其言極其敗於是乎掃地而求更新也子游汾亭止鼓琴有釣者曰美哉琴心也傷而和怨</hi>
<hi>而靜在山澤而有廊廟之志子驟而歌南風釣者曰嘻非今日事也道能利生民功足濟天下其有虞氏之心乎不如舜自鼓也聲存而操變矣</hi>
<pb n="KR4f0006_SBCK_004-22a"/>
　　德州講易畢奉柬諸君<lb/>
在昔尼父聖韋編尚三絶况於章句儒未曉八卦列<lb/>
相看五十餘行事無一逹坐見悔吝叢舉足防磋跌<lb/>
日昃乃研思猶幸非大耋微言詎可尋斯理庶不滅<lb/>
寡過殊未能豈厭丁寧說是時秋雨開涼風起天末<lb/>
蟋蟀吟堂階疎林延夕月草木得堅成吾人珍晚節<lb/>
亮哉歲寒心不變霜與雪憂患自古然守之俟來哲<lb/>
　　輓殷公子岳<lb/>
憶昔過從日偏承藻鑑殊堂中延太守門外揖王符<lb/>
木葉空郊晚魚鱗大澤枯邈如人世隔無復問黃壚<lb/>
八俊名空大千秋事已違嶺雲縁旐下溪鳥夾棺飛<lb/>
<pb n="KR4f0006_SBCK_004-22b"/>
薏苡當含具桄榔待復衣寂寥漳水上猶望楚魂歸<lb/>
　　寄張文學弨時淮上有築堤之役<hi>已下重光大淵獻</hi>
冬來寒更劇淮堰比何如遙憶張平子孤燈正勘書<lb/>
江山雙鬢老文字六朝餘<hi>得所寄瘞鶴銘辨</hi>愁絶無同調蓬飄<lb/>
久索居<lb/>
<hi>南史康絢傳天監十四年築浮山堰是冬寒甚淮泗盡凍士卒死者十七八</hi>
　　雙鴈<lb/>
雙鴈東北飛飛飛向城闕聲含海上飇影帶吳山月<lb/>
有客從南來遺我一書札上寫召旻詩如彼泉池竭<lb/>
下列周鼎文食人象饕餮書成重密緘一字一泣血<lb/>
傳之與貴人相視莫敢發所計一身肥豈望天下活<lb/>
<pb n="KR4f0006_SBCK_004-23a"/>
<hi>呂氏春秋周鼎著饕餮有首無身食人未咽害及其身</hi>
　　夏日<lb/>
首夏多恒風塵霾蔽昏旦舞雩吿山川白𥿄催州縣<lb/>
未省答天心且望除民患黍苗不作歌碩鼠徒興歎<lb/>
仗馬適一鳴身名已塗炭貝玉方盈朝此曹何所憚<lb/>
博士有正先實趣秦時亂<lb/>
<hi>漢書京房傳昔秦時趙髙用事有正先者非刺髙而死髙威自此成故秦之亂正先趣之</hi>
末俗無恒心疾貧而好勇不能事田園何况談周孔<lb/>
出門持尺刀鑄錢兼掘冡矧此大東謠齊民半流冗<lb/>
不見瓜寧男死猶被天寵鳴弓宿鳥驚躍馬浮埃動<lb/>
顧謂同行人王侯寧有種<lb/>
<pb n="KR4f0006_SBCK_004-23b"/>
<hi>漢書王莽傳上谷儲夏自請願說瓜田儀莽以爲中郎使出儀儀文降未出而死莽求其尸葬之爲起冡祠室謚曰瓜寧殤男幾以招來</hi>
　　秋風行<lb/>
白露早下秋風涼誰家置酒開華堂秦國丞相南面<lb/>
坐三川郡守趨奉觴燕娥趙女調清瑟六博彈棋費<lb/>
白日致富應多文信金論功詎足穰侯匹莫欺張耳<lb/>
鬢如絲及見夷門大會時車中公子常虚左上客侯<lb/>
生衣弊衣人生富貴駒過隙唯有榮名壽金石嗟嗟<lb/>
此曲難重陳柱摧絃齗長愁人<lb/>
<hi>史記李斯傳長男由爲三川守告歸咸陽李斯置酒於家百官長皆前爲壽門廷車騎以千數張耳傳張耳者大梁人也其少時及魏公子無忌爲客</hi>
<hi>古詩奄忽隨物化榮名以爲寶</hi>
　　靜樂<lb/>
<pb n="KR4f0006_SBCK_004-24a"/>
邑枕汾川首城分并塞支馬于遺牧地材木剰山陲<lb/>
冱澤魚空後腥風虎下時樓煩雖善射不救漢王危<lb/>
　　太原寄王髙士錫闡<lb/>
游子一去家十年愁不見愁如汾水東不到吳江岸<lb/>
異地各榮衰何繇共言宴忽睹子綱書欣然一稱善<lb/>
<hi>王君尺牘多作篆書</hi>知交盡四海豈必無英彦貴此金石情出處<lb/>
同一貫太行氷雪積沙塞飛蓬轉何能久不老坐看<lb/>
人間換惟有方寸心不與元鬒變<lb/>
<hi>三國志注張絃字子綱好文學又善楷篆與孔融書皆自書融報絃曰前勞手筆多篆書每舉篇見字欣然獨笑如復覩其人也</hi>
　　盂縣北有藏山云是程嬰公孫杵臼藏趙孤處<lb/>
空山三尺雪匹馬向荒榛窈洞看冰柱危峰遲日輪<lb/>
<pb n="KR4f0006_SBCK_004-24b"/>
水邊寒啄鶴松下晚樵人恐有孤兒在尋幽一問津<lb/>
　　讀李處士◍襄城紀事有贈<hi>有序已下元黓困敦</hi>
　　　處士之父可從崇禎十五年以壯士隷督師<lb/>
　　　汪公喬年麾下以五千人勦賊至襄城死之<lb/>
　　　處士年十六貧甚與其母彭氏并日而食力<lb/>
　　　學有聞越二十九年始得走襄城爲汪公及<lb/>
　　　其父設祭招魂以歸余與處士交爲之作詩<lb/>
躑躅荒郊酹一樽白楊青火近黃昏終天不返收崤<lb/>
骨異代仍招復楚魂湛阪愁雲隨獨鴈頴橋哀水助<lb/>
啼猿五千國士皆忠鬼孰似南山孝子門<lb/>
<hi>左傳襄十六年楚公子格帥師及晉師戰於湛阪</hi>
<pb n="KR4f0006_SBCK_004-25a"/>
　　寄楊髙士瑀<lb/>
廿載江南意愁來更渺茫友朋嗟日損雞犬覺年荒<lb/>
水歷書池淨山連學舎長但聞楊伯起弦誦夜琅琅<lb/>
　　齊祭器行<hi>歳重光大淵獻臨淄發地得古祭器數十事監司攫而有之</hi>
太公封齊廿八世春禘秋嘗長有事猶從三代識遺<lb/>
聲每見九夷朝祭器器歷商周制度工相傳丁癸及<lb/>
桓公花紋不似莱人物法象仍疑兩敦同牛山下涕<lb/>
何悲苦歲久光華方出土夏后璜偏入向魋魯宫寶<lb/>
又歸陽虎歷下秋風動夕螢古來神物亦飄零誰知<lb/>
柏寢千年器異日還陳漢武庭<lb/>
<hi>禮記樂記齊者三代之遺聲也齊人識之故謂之齊左傳襄六年陳無宇/獻萊宗器于襄宫/禮記明堂位有虞氏之兩敦左傳哀十四年向魋出</hi>
<pb n="KR4f0006_SBCK_004-25b"/>
<hi>於衞地公文氏攻之求夏后氏之璜焉與之他玉而奔齊史記封禪書少君見上上有故銅器問少君少君曰此器齊桓公十年陳於柏寢巳而案其</hi>
<hi>刻果齊桓公器</hi>
　　題李先生矩亭<hi>有序</hi>
　　　德州東二十五里矩亭故鄉舉思伯李君誠<lb/>
　　　明讀書處天啓中權奄柄國聞君通隂陽象<lb/>
　　　緯之學遣使徴之辭疾不就潔志以終其子<lb/>
　　　源修是亭以表遺躅余爲之詩<lb/>
董生祠畔子雲亭澗雨巖虹望獨扄門外曉寒縈帶<lb/>
草林端秋散照書螢長畱直道扶千載自見遺文表<lb/>
六經今日似君還肯構應知家學本趨庭<lb/>
　　瓠<lb/>
<pb n="KR4f0006_SBCK_004-26a"/>
瓠實向秋侵呺然繋夕林不材畱苦葉槁死亦甘心<lb/>
偶伴嘉蔬植還依舊圃尋削瓜輸上爼剥棗遜清斟<lb/>
衞女河梁逈涇師野渡㴱未須驚五石應信直千金<lb/>
作器疑無用隨流諒不沈試充君子佩聊比國風吟<lb/>
<hi>左傳襄十四年諸侯之大夫從晉侯伐秦及涇不濟叔向見叔孫穆子穆子賦匏有苦葉叔向退而具舟魯人莒人先濟</hi>
　　土門旅㝛<hi>在獲鹿縣西南十里</hi>
歲歲征驂詎有期棲棲周道欲安之尼公匪兕窮何<lb/>
病尚父維鷹老未衰市酒薄驅冬宿冷山麰輕壓曉<lb/>
行饑從知宇宙今來闊不似園林獨臥時<lb/>
<hi>漢書平帝紀追謚孔子曰襄城宣尼公</hi>
　　燕中贈錢編修秉鐙<hi>巳下昭陽赤奮若</hi>
<pb n="KR4f0006_SBCK_004-26b"/>
一别秦淮將廿載天涯垂老看猶在斷煙愁竹泣蒼<lb/>
梧秃筆悽文來漲海燕市鷄鳴動客輪九門馳道足<lb/>
黃塵相逢不見金臺侶但說荆軻是酒人<lb/>
　　先妣忌日<lb/>
風木凋零已過時一經猶得僃人師聞絲欲下劉<graphic n="KR0934" url="https://raw.githubusercontent.com/kanripo/KR-Gaiji/master/images/KR0934.png" mimeType="image/png"/>
泣執卷方知孟母慈秋雨秀連中野蔚夕陽光起北<lb/>
園葵無窮眀發千年慨豈獨杯棬忌日思<lb/>
<hi>顔氏家訓荒亂以來雖寒畯之子能讀孝經論語者尚爲人師雖奕葉冠冕不曉書記者莫不耕田養馬/南齊書劉<graphic n="KR0934" url="https://raw.githubusercontent.com/kanripo/KR-Gaiji/master/images/KR0934.png" mimeType="image/png"/>傳母沒十餘年每聞絲竹之聲</hi>
<hi>未嘗不欷歔流涕晉陸機園葵詩種葵北園中葵生鬱萋萋</hi>
　　自章邱囘至德州則程工部逝巳三日矣<lb/>
髙秋立馬鮑山旁旅鴈初飛木葉黃十載故人泉下<lb/>
<pb n="KR4f0006_SBCK_004-27a"/>
別交情多媿郅君章<hi>時張文學弨自燕中來視其舍歛</hi>
<hi>後漢書獨行傳范式字巨卿與汝南張劭為友劭字元伯後元伯寢疾同郡郅君章殷子徵晨夜省視元伯臨盡歎曰恨不見吾死友子徵曰吾與君章</hi>
<hi>盡心於子是非死友復欲誰求元伯曰若二子者吾生友耳山陽范巨卿所謂死友也元伯尋卒式往奔喪未及到而喪已發引柩不肯進停柩移時見</hi>
<hi>有素車白馬號泣而來其母望之曰是必范巨卿也式執紼引柩於是乃前</hi>
　　有歎<lb/>
少小事苟卿佔畢更寒暑慨然青雲志一旦從羈旅<lb/>
西游到咸陽上書寤英主門庭正翕集車騎來千數<lb/>
復有金石辭粲爛垂千古如何壯士懷但慕倉中鼠<lb/>
家世二千石結髪常自修譬如寡婦心本慕共姜儔<lb/>
不幸汙盜賊遂忘淫佚羞念彼巨先語撫心悼遷流<lb/>
如登千仞岡失足竟不收勉哉堅自持無遺朋友憂<lb/>
<pb n="KR4f0006_SBCK_004-27b"/>
<hi>漢書游俠傳原渉字巨先或譏渉曰子本結髪自修以行喪推財禮讓爲名正復讐取仇猶不失仁義何故遂自放縱爲輕俠之徒乎渉應曰子獨不見</hi>
<hi>家人寡婦邪始自約敕之時意廼慕宋伯姬及陳孝婦不幸壹爲盗賊所汚遂行淫佚知其非禮然不能自還吾猶此矣後漢書馬援傳居髙堅自持</hi>
　　哭歸髙士<lb/>
弱冠始同遊文章相砥厲中年共墨衰出入三江汭<lb/>
悲㴱宗社墟勇畫澄清計不獲騁良圖斯人竟云逝<lb/>
峻節冠吾儕危言驚世俗常爲扣角歌不作窮途哭<lb/>
生耽一壺酒沒無半間屋惟存孤竹心庶比黔婁躅<lb/>
太僕經鏗鏗<hi>君曾祖諱有光字熙甫世稱震川先生</hi>三吳推學者安貧稱待詔<lb/>
<hi>君叔祖諱子慕字季思</hi>清風播林野及君復多材儒流嗣弓冶已矣<lb/>
文獻亾蕭條玉山下酈生雖酒狂亦能下齊軍發憤<lb/>
吐忠義下筆驅風雲平生慕魯連一矢解世紛碧雞<lb/>
<pb n="KR4f0006_SBCK_004-28a"/>
竟長鳴悲哉君不聞<lb/>
<hi>禮記儒行近文章砥厲廉隅後漢書儒林傳說經鏗鏗揚子行左傳文十八年卜楚邱占之曰齊侯不及期非疾也君亦不聞</hi>
亭林詩集卷之四終<lb/>
<pb n="KR4f0006_SBCK_004-28b"/>
<pb n="KR4f0006_SBCK_004-1a"/>
亭林文集卷之四<lb/>
　　答李子德書<lb/>
三代六經之音失其傳也久矣其文之存於世者多<lb/>
後人所不能通以其不能通而輒以今丗之音改之<lb/>
於是乎有改經之病始自唐明皇改尚書而後人往<lb/>
往效之然猶曰舊爲某今改爲某則其本文猶在也<lb/>
至於近日鋟本盛行而凡先秦以下之書率臆徑改<lb/>
不復言其舊爲某則古人之音亾而文亦亾此尤可<lb/>
歎者也開元十三年敕曰朕聽政之暇乙夜觀書每<lb/>
讀尚書洪範至無偏無頗遵王之義三復兹句常有<lb/>
所疑據其下文竝皆協韻惟頗一字實則不倫又周<lb/>
<pb n="KR4f0006_SBCK_004-1b"/>
易泰卦中无平不陂釋文云陂字亦有頗音陂之與<lb/>
頗訓詁無别其尚書洪範無偏無頗字宐改爲陂蓋<lb/>
不知古人之讀義爲我而頗之未嘗誤也易象傳鼎<lb/>
耳革失其義也覆公餗信如何也禮記表記仁者右<lb/>
也道者左也仁者人也道者義也是義之讀爲我而<lb/>
其見於他書者遽數之不能終也王應麟曰宣和六<lb/>
年詔洪範復舊文爲頗然監本猶仍其故而史記宋<lb/>
丗家之述此書則曰母偏母頗呂氏春秋之引此書<lb/>
則曰無偏無頗其本之傳於今者則亦未嘗改也易<lb/>
漸上九鴻漸於陸其羽可用爲儀范諤昌改陸爲逵<lb/>
朱子謂以韻讀之良是而不知古人讀儀爲俄不與<lb/>
<pb n="KR4f0006_SBCK_004-2a"/>
逵爲韻也小過上六弗遇過之飛鳥離之朱子存其<lb/>
二説謂仍當作弗過遇之而不知古讀離爲羅正與<lb/>
過爲韻也雜卦傳晉晝也明夷誅也孫奕改誅爲昧<lb/>
而不知古人讀晝爲注正與誅爲韻也楚辭天問簡<lb/>
狄在臺嚳何宐玄鳥致詒女何嘉後人改嘉爲喜而<lb/>
不知古人讀宐爲牛何反正與嘉爲韻也招魂魂兮<lb/>
歸來北方不可以止些增氷峨峨飛雪千里些歸來<lb/>
歸來不可以久些五臣文選本作不可以久止而不<lb/>
知古人讀久爲几正與止爲韻也老子朝甚除田甚<lb/>
蕪倉甚虚服文采帶利劒厭飲食財貨有餘是爲盜<lb/>
夸楊愼改爲盜竽謂本之韓非子而不知古人讀夸<lb/>
<pb n="KR4f0006_SBCK_004-2b"/>
爲刳正與除爲韻也淮南子原道訓以天爲蓋以地<lb/>
爲輿四時爲馬陰陽爲騶乘雲陵霄與造化者俱縱<lb/>
志舒節以馳大區後人改騶爲御<hi>據呉才老韻補引此作騶</hi>而不知古<lb/>
人讀騶爲邾正與輿爲韻也史記龜策傳雷電將之<lb/>
風雨迎之流水行之侯王有德乃得當之後人改迎<lb/>
爲送而不知古人讀迎爲昂正與將爲韻也太史公<lb/>
自序有法無法因時爲業有度無度因物與舍今漢<lb/>
書司馬遷傳亦正作舎而後人改爲合不知古人讀<lb/>
舎爲恕正與度爲韻也栢梁臺詩上林令曰去狗逐<lb/>
兔張罝罘今本改爲罘罝又改爲罘罳而不知古人<lb/>
讀罘爲扶之反正與時爲韻也楊雄後將軍趙充國<lb/>
<pb n="KR4f0006_SBCK_004-3a"/>
頌在漢中興充國作武﨣﨣桓桓亦紹厥後五臣文<lb/>
選本改後爲緒而不知古人讀後爲戸正與武爲韻<lb/>
也繁欽定情詩何以結相於金薄畫搔頭後人改於<lb/>
爲投而不知古人讀頭爲徒正與於爲韻也陸雲答<lb/>
兄平原詩巍巍先基重規累構赫赫重光遐風激鶩<lb/>
今本改鶩爲鷲而不知古人讀構爲故正與騖爲韻<lb/>
也齊武帝估客樂昔經樊鄧役阻潮梅根冶㴱懷悵<lb/>
往事意滿辭不敘今本改冶爲渚不知宋書百官志<lb/>
江南有梅根及冶塘二冶而古人讀冶爲墅正與敘<lb/>
爲韻也隋書載梁沈約歌赤帝辭齊醍在堂笙鏞在<lb/>
下匪惟七百無絶終古今本改古爲始不知長無絶<lb/>
<pb n="KR4f0006_SBCK_004-3b"/>
兮終古乃九歌之辭而古人讀下爲戸正與古爲韻<lb/>
也詩曰汎彼栢舟在彼中河髧彼兩髦實惟我儀之<lb/>
死矢靡他則古人讀儀爲俄之證也易離九三日昃<lb/>
之離不鼓缶而歌則大耋之嗟則古人讀離爲羅之<lb/>
證也張衡西京賦徼道外周千廬内附衞尉八屯廵<lb/>
夜警晝則古人讀晝爲注之證也詩曰君子偕老副<lb/>
笄六珈委委佗佗如山如河象服是宐子之不淑云<lb/>
如之何則古人讀宐爲牛何反之證也又曰何其久<lb/>
也必有以也又曰吉甫燕喜旣多受祉來歸自鎬我<lb/>
行永久則古人讀久爲几之證也左思吳都賦橫塘<lb/>
查下邑屋隆夸長干延屬飛甍舛互則古人讀夸爲<lb/>
<pb n="KR4f0006_SBCK_004-4a"/>
刳之證也漢書敘傳舞陽鼓刀滕公廐騶頴陰商販<lb/>
曲周庸夫攀龍附鳳竝乘天衢則古人讀騶爲邾之<lb/>
證也莊子不將不迎應而不藏故能勝物而不傷又<lb/>
曰無有所將無有所迎則古人讀迎爲昂之證也曲<lb/>
禮將適舎求無固離騷余固知謇謇之爲患兮忍而<lb/>
不能舎也指九天以爲正兮夫惟靈修之故也則古<lb/>
人讀舎爲恕之證也秦始皇東觀刻石文常職既定<lb/>
後嗣循業長承聖治羣臣嘉德祗誦聖烈請刻之罘<lb/>
則古人讀罘爲扶之反之證也詩曰予曰有疏附予<lb/>
曰有先後予曰有奔走予曰有禦侮則古人讀後爲<lb/>
戸之證也史記龜策傳今寡人夢見一丈夫延頸而<lb/>
<pb n="KR4f0006_SBCK_004-4b"/>
長頭衣元繡之衣而乘輜車則古人讀頭爲徒之證<lb/>
也荀子肉腐出蟲魚枯生蠧怠慢忘身禍災乃作彊<lb/>
自取柱柔自取束邪穢在身怨之所構作束竝去聲<lb/>
則古人讀構爲故之證也馬融廣成頌然後緩節舒<lb/>
容裴徊安歩降集波籞川衡澤虞矢魚陳罟兹飛宿<lb/>
沙田開古冶翬終葵揚關斧刋重冰撥蟄戸測潛鱗<lb/>
踵介旅則古人讀冶爲墅之證也詩曰於以奠之宗<lb/>
室牖下誰其尸之有齊季女則古人讀下爲戸之證<lb/>
也凡若此者遽數之不能終也其爲古人之本音而<lb/>
非叶韻則陳第已辨之矣若夫近日之鋟本又有甚<lb/>
焉阮瑀七哀詩㝠㝠九泉室漫漫長夜臺身盡氣力<lb/>
<pb n="KR4f0006_SBCK_004-5a"/>
索精魂靡所能今本改能爲廻不知廣韻十六咍部<lb/>
元有能字姚寛證之以後漢書黃琬傳欲得不能光<lb/>
禄茂才以爲不必是鼈矣張說隴右節度大使郭知<lb/>
運神道碑銘河曲廻兵臨洮舊防手握金節魂沈玉<lb/>
帳千里送喪三軍悽愴唐文粹本改防爲址以叶上<lb/>
文喜祉諸字不知廣韻四十一様部元有防字而峻<lb/>
岨塍埓長城豁險吞若巨防已見於左思之蜀都賦<lb/>
矣<hi>盧照鄰奉使益州詩峻岨埒長城髙標吞巨防正用蜀都賦語今本盧詩改防爲舫</hi>李白日夕山中有懷詩<lb/>
久臥名山雲遂爲名山客山㴱雲更好賞弄終日夕<lb/>
月銜樓間峰泉潄階下石素心自此得眞趣非外借<lb/>
今本改借爲惜<hi>杜甫鄭典設自施州歸詩同</hi>不知廣韻二十二昔部元<lb/>
<pb n="KR4f0006_SBCK_004-5b"/>
有借字而傷美物之遂化怨浮齡之如借已見於謝<lb/>
靈運之山居賦矣凡若此者亦遽數之不能終也<hi>其詳竝見</hi>
<hi>唐韻正本字下</hi>嗟夫學者讀聖人之經與古人之作而不能通<lb/>
其音不知今人之音不同乎古也而改古人之文以<lb/>
就之可不謂之大惑乎昔者漢西平四年議郞蔡邕<lb/>
奏求正定五經文字乃自書丹於碑使工鐫刻立於<lb/>
太學門外後儒晚學咸取正焉魏正始中又立古文<lb/>
篆隷三字石經自是以來古文之經不絶於代傳寫<lb/>
之不同於古者猶有所疑而考焉天寶初詔集賢學<lb/>
士衞包改爲今文而古文之傳遂冺此經之一變也<lb/>
漢人之於經如先後鄭之釋三禮或改其音而未嘗<lb/>
<pb n="KR4f0006_SBCK_004-6a"/>
變其字子貢問樂一章錯簡明白而仍其本文不敢<lb/>
移也注之於下而已所以然者述古而不自專古人<lb/>
之師傳固若是也及朱子之正大學繫辭徑以其所<lb/>
自定者爲本文而以錯簡之說注於其下已大破拘<lb/>
攣之習後人效之周禮五官互相更易彼此紛紜召<lb/>
南小雅且欲移其篇第此經之又一變也聞之先人<lb/>
自嘉靖以前書之鋟本雖不精工而其所不能通之<lb/>
處注之曰疑今之鋟本加精而疑者不復注且徑改<lb/>
之矣以甚精之刻而行其徑改之文無怪乎舊本之<lb/>
日微而新說之愈鑿也故愚以爲讀九經自考文始<lb/>
考文自知音始以至諸子百家之書亦莫不然不揣<lb/>
<pb n="KR4f0006_SBCK_004-6b"/>
寡昧僭爲唐韻正一書而於詩易二經各爲之音曰<lb/>
詩本音曰易音以其經也故列於唐韻正之前而學<lb/>
者讀之則必先唐韻正而次及詩易二書明乎其所<lb/>
以變而後三百五篇與卦爻彖象之文可讀也其書<lb/>
之條理最爲精密竊計後之人必有患其不便於尋<lb/>
討而更竄併入之者而不得不豫爲之說以吿也夫<lb/>
子有言齊一變至於魯魯一變至於道今之廣韻固<lb/>
宋時人所謂菟園之册家傳而戸習者也自劉淵韻<lb/>
行而此書幾於不存今使學者睹是書而曰自齊梁<lb/>
以來周○沈約諸人相傳之韻固如是也則俗韻不<lb/>
攻而自絀所謂一變而至魯也又從是而進之五經<lb/>
<pb n="KR4f0006_SBCK_004-7a"/>
三代之書而知秦漢以下至於齊梁歷代遷流之失<lb/>
而三百五篇之詩可弦而歌之矣所謂一變而至道<lb/>
也故吾之書一循廣韻之次第而不敢輒更亦猶古<lb/>
人之意且使下學者易得其門而入非託之足下其<lb/>
誰傳之今鈔一帙附往而考古之後日知所無不能<lb/>
無所增益則此之書猶未得爲完本也<lb/>
　　答子德書<lb/>
老弟雖上令伯之章以我度之未必見聽昔朱子謂<lb/>
陸放翁能太髙跡太近恐爲有力者所牽挽不得全<lb/>
其志節正老弟今日之謂矣但與時消息自今以往<lb/>
別有機權公事之餘尤望學易吾弟行年四十九矣<lb/>
<pb n="KR4f0006_SBCK_004-7b"/>
何必待之明歲哉更希餘光下被俾暮年迂叟得自<lb/>
遂於天空海濶之間尤爲知巳之愛也<lb/>
　　答子德書<lb/>
接讀來詩彌增愧側名言在兹不啻口出古人有之<lb/>
然使足下蒙朋黨之譏而老夫受虚名之禍未必不<lb/>
由於此也韓伯休不欲女子知名足下乃欲播吾名<lb/>
於士大夫其去昔賢之見何其遠乎人相忘於道術<lb/>
魚相忘於江湖若每作一詩輙相推重是昔人標榜<lb/>
之習而大雅君子所弗爲也願老弟自今以往不復<lb/>
掛朽人於筆舌之間則所以全之者大矣<lb/>
　　與潘次耕書<lb/>
<pb n="KR4f0006_SBCK_004-8a"/>
著述之家最不利乎以未定之書傳之於人昔伊川<lb/>
先生不出易傳謂是身後之書即如近日力臣札來<lb/>
五書改正約有一二百處詩祈父靡所厎止小旻伊<lb/>
于胡厎誤作底注云十一薺而不知其爲五旨也五<lb/>
經無底字皆是厎字惟左傳襄二十九年處而不底<lb/>
昭元年勿使有所壅閉湫底以露其體乃音丁禮反<lb/>
耳今說文本厎字有下一畫誤也字當從氏詩周道<lb/>
如砥孟子引之作厎以砥厎音同而古亦可通也今<lb/>
本誤爲底字童而習之幷詩之砥字亦讀爲邸矣商<lb/>
頌烈祖詩上云以假以享下云來假來饗石經上作<lb/>
享下作饗歐陽氏曰上云以享者謂諸侯皆來助享<lb/>
<pb n="KR4f0006_SBCK_004-8b"/>
於神也下云來饗者謂神來至而歆饗也享饗二義<lb/>
不同享者下享上也書曰享多儀是也饗者上饗下<lb/>
也傳曰王饗醴是也故周頌我將我享作享既右饗<lb/>
之作饗魯頌享以騂犠作享是饗是宐作饗今詩經<lb/>
本周商二頌上下皆作享非矣舉此二端則此書雖<lb/>
刻成而未可刷印恐有舛漏以貽後人之議馬文淵<lb/>
有言良工不示人以璞今丗之人速於成書躁於求<lb/>
名斯道也將亾矣前介睂札來索此原一亦索此書<lb/>
幷欲鈔日知録我報以詩易二書今夏可印其全書<lb/>
再待一年日知録再待十年如不及年<hi>此年字如趙孟不復年之年</hi>則<lb/>
以臨終絶筆爲定彼時自有受之者而非可豫期也<lb/>
<pb n="KR4f0006_SBCK_004-9a"/>
詩云如切如磋如琢如磨此之謂也<lb/>
　　答次耕書<lb/>
來書北山南史一聯語簡情至讀而悲之旣已不可<lb/>
諫矣處此之時惟退惟拙可以免患吾行年已邁閱<lb/>
丗頗㴱謹以此二字爲贈子德書來云頃聞將特聘<lb/>
先生外有兩人此語未審虚實君子之道或出或處<lb/>
鄙人情事與他人不同先妣以三吳奇節蒙恩旌表<lb/>
一聞國難不食而終臨沒丁寧有無仕異朝之訓辛<lb/>
亥之夏孝感特柬相招欲吾佐之修史我答以果有<lb/>
此命非死則逃原一在坐與聞都人士亦頗有傳之<lb/>
者耿耿此心終始不變幸以此語白之知交前札中<lb/>
<pb n="KR4f0006_SBCK_004-9b"/>
勸我無入都門及定卜華下甚感此意廻環中腑何<lb/>
日忘之<lb/>
　　與次耕書<lb/>
於天空海濶之中一旦爲畜樊之雉才華累之也雖<lb/>
然無變而度無易而慮古人於逺別之時而依風巢<lb/>
枝勤勤致意願子之勿忘也自今以往當思中材而<lb/>
渉末流之戒處鈍守拙孝標策事無侈博聞明逺爲<lb/>
文常多累句務令聲名漸減物縁漸疎庶幾免於今<lb/>
之丗矣若夫不登權門不渉利路是又不待老夫之<lb/>
灌灌也<lb/>
　　與次耕書<lb/>
<pb n="KR4f0006_SBCK_004-10a"/>
大家續孟堅之作頗有同心巨源吿延祖之言實爲<lb/>
邪説展讀來札爲之愴然吾昔年所蓄史事之書竝<lb/>
爲令兄取去令兄亾後書既無存吾亦不談此事久<lb/>
客北方後生晚輩益無曉習前朝之掌故者令兄之<lb/>
亾十七年矣以六十有七之人而十七年不談舊事<lb/>
十七年不見舊書衰耄遺忘少年所聞十不記其一<lb/>
二又當年牛李洛蜀之事殊難置喙退而修經典之<lb/>
業假年學易庶無大過不敢以草野之人追論朝廷<lb/>
之政也然亦有一得之愚欲吿諸良友者自庚申至<lb/>
戊辰邸報皆曾寓目與後來刻本記載之書殊不相<lb/>
同今之修史者大段當以邸報爲主兩造異同之論<lb/>
<pb n="KR4f0006_SBCK_004-10b"/>
一切存之無輕刪抹而㣲其論斷之辭以待後人之<lb/>
自定斯得之矣割補兩朝從信録尚在吾弟處看完<lb/>
仍付來此不過邸報之二三也<lb/>
　　與李中孚書<lb/>
衰疾漸侵行須扶杖南歸尚未可期久居秦晉日用<lb/>
不過君平百錢皆取辦囊橐未嘗求人過江而南費<lb/>
須五倍舟車所歷來往六千求人則喪已不求則不<lb/>
逹以此徘徊未果華令遲君謀爲朱子祠堂卜於雲<lb/>
臺觀之右捐俸百金弟亦以四十金佐之七月四日<lb/>
買地十日開土中秋後卽百堵皆作然堂廬門垣備<lb/>
制而已不欲再起書院惟祠中用主像遵足下前諭<lb/>
<pb n="KR4f0006_SBCK_004-11a"/>
主題曰太師徽國文公朱子神位像合用林下冠服<lb/>
敢祈足下考訂明確示之太夫人祠已建立否委作<lb/>
記文豈敢固辭以自外於知已顧念先妣以貞孝受<lb/>
旌頃使舍姪於墓旁建一小祠尚未得立日夜痛心<lb/>
若使不立母祠而爲足下之母作祠文是爲不敬其<lb/>
親而敬他人矣足下亦何取其人乎貴地髙人逸士<lb/>
甚不乏人似不須弟若謂非弟不可則時乎有待必<lb/>
鄙願已就方可泚筆耳<lb/>
　　與李中孚書<lb/>
先生已知盩屋之爲危地而必爲是行脫一旦有意<lb/>
外之警居則不安避則無地有焚巢喪牛之凶而無<lb/>
<pb n="KR4f0006_SBCK_004-11b"/>
需沙出穴之利先生將若之何至云置死生於度外<lb/>
鄙意未以爲然天下之事有殺身以成仁者有可以<lb/>
死可以無死而死之不足以成我仁者子曰吾未見<lb/>
蹈仁而死者也聖人何以能不蹈仁而死時止則止<lb/>
時行則行而不膠於一孟子曰大人者言不必信行<lb/>
不必果於是有受免死之周食嗟來之謝而古人不<lb/>
以爲非也使必斤斤焉避其小嫌全其小節他日事<lb/>
變之來不能盡如吾料苟執一不移則爲荀息之忠<lb/>
尾生之信不然或至幷其斤斤者而失之非所望於<lb/>
通人矣承惓惓相愛之切故復爲此忠吿別有札與<lb/>
憲尼囑其懇畱先生也<lb/>
<pb n="KR4f0006_SBCK_004-12a"/>
　答王山史書<lb/>
仲復之言自是尋常之見雖然何辱之有小星江汜<lb/>
聖人列之召南而紀叔姬筆於春秋矣或謂古人媵<lb/>
者皆姪娣與今人不同誠然然記曰父母有婢子甚<lb/>
愛之雖父母沒沒身敬之不衰夫愛且然而况五十<lb/>
餘年之節行乎使鄉黨之人謂諸母之爲尊公媵者<lb/>
其位也其取重於後人而爲之受弔者其德也易曰<lb/>
利幽人之貞未變常也諸母當之矣君子以廣大之<lb/>
心而裁物制事當不盡以仲復之言爲然將葬當以<lb/>
一牲告於尊公先生而請啓土及墓自西上不敢當<lb/>
中道旣窆再吿而後反其反也虞於别室設座不立<lb/>
<pb n="KR4f0006_SBCK_004-12b"/>
主期而焚之先祖有二妾炎武所逮事其亾也葬之<lb/>
域外此固江南士大夫家之成例而亦周官冡人或<lb/>
前或後之遺法也今諸母之喪爲位受弔加於常儀<lb/>
以報其五十餘年之苦節足矣若遂欲祔之同穴進<lb/>
列於左右之次竊以爲非宜追惟生時實命不同莫<lb/>
敢當夕之情與夫今日葬之以禮沒身敬之不衰之<lb/>
義固不待宋仲幾魯宗人釁夏之對也謹復<lb/>
　　與王山史書<lb/>
朱子祠堂之舉適有機縁今同令弟及諸君相視形<lb/>
勢定於觀北三泉之右擇平敞之地二水合流之所<lb/>
建立一堡止用地四五畆繚以周垣引泉環之幷通<lb/>
<pb n="KR4f0006_SBCK_004-13a"/>
流堂下前爲石坊列植松栢内住居民三四家守之<lb/>
雖所費不訾但有百金卽便興工不患無助春仲弟<lb/>
自來視工望作一家報凡擇地委人一切託之令弟<lb/>
允塞仍移書報弟速爲措辦可也<lb/>
　　與王仲復書<lb/>
華隂王君無異有諸母張氏年二十六其君與小君<lb/>
相繼歾無異以兄子爲後方四齡張氏獨守節以事<lb/>
太君二十五年太君亾又三十餘年年八十一及見<lb/>
無異之曾孫而終無異感其節將爲之發喪受弔而<lb/>
疑所服僕以免服吿之讀來教與無異書未之許也<lb/>
竊惟禮經之言免者不一而詳其制有二焉其重也<lb/>
<pb n="KR4f0006_SBCK_004-13b"/>
自斬至緦皆有免其輕也五丗之親爲之袒免夫五<lb/>
服之制有冠有衰免則無冠也鄭氏曰以布廣一寸<lb/>
自項中而前交於額上卻繞紒如著幓頭矣是故有<lb/>
免而衰者有免而袒者在五服之内則免而衰五服<lb/>
之外則免而袒袒者非肉袒也無衰故謂之袒也傳<lb/>
言晉惠公獲於秦穆姬使以免服衰絰逆是免而衰<lb/>
者矣史言漢髙爲義帝發喪袒而大哭兵皆縞素是<lb/>
無衰而袒者矣今張氏之卒無異將爲之表其節而<lb/>
報其恩其可以無服乎哉童汪踦㓜而勿殤縣賁父<lb/>
卑而有誄國固有之家亦宐然請爲之免而布素既<lb/>
葬而除敢以質之君子若曰汏哉叔氏專以禮許人<lb/>
<pb n="KR4f0006_SBCK_004-14a"/>
則吾豈敢<lb/>
　　復張又南書<lb/>
華下有晦翁舊事歷五百餘年始得山史爲之表章<lb/>
又十二年而炎武重遊至此及今不剏更待何人今<lb/>
移買山之資先作建祠之舉若改歲之初旌騶至止<lb/>
當於華下奉迎白石淸泉共談中愫慰二載之濶悰<lb/>
訂千秋之大業幸甚幸甚至鄙人僑居之計且爲後<lb/>
圖而其在此亦非敢擁子厚之臯比坐季長之絳帳<lb/>
倘逖聽不察以爲自立壇坫欲以奔走天下之人則<lb/>
東林覆轍目所親見有斷斷不爲者耳<lb/>
　　與三姪書<lb/>
<pb n="KR4f0006_SBCK_004-14b"/>
新正已移至華下祠堂書院之事雖皆秦人爲之然<lb/>
吾亦須自買堡中書室一所水田四五十畆爲饔飱<lb/>
之計秦人慕經學重處士持淸議實與他省不同黃<lb/>
精松花山中所產沙苑蒺藜止隔一水終日服餌便<lb/>
可不肉不茗然華陰綰轂關河之口雖足不出戸而<lb/>
能見天下之人聞天下之事一旦有警入山守險不<lb/>
過十里之遙若志在四方則一出關門亦有建瓴之<lb/>
便今年三月乘道塗之無虞及筋力之未倦出崤圅<lb/>
觀伊雒歷嵩少亦有一二好學之士聞風願交但中<lb/>
土飢荒不能久畱遂旋車而西矣彼中經營方始固<lb/>
不能久畱於外也<lb/>
<pb n="KR4f0006_SBCK_004-15a"/>
　　與李霖曕書<lb/>
猶子衍生前歲曾蒙靑盼今已隨其師至關中稍知<lb/>
禮法不好嬉戲竟立以爲子而崑山從弟子嚴連得<lb/>
二孫又令荆妻抱其一以爲殤兒之後桑榆末景或<lb/>
可囘三舎之戈此間風俗大勝東方雖未卜居亦有<lb/>
安土之懐矣<lb/>
　　與王虹友書<lb/>
流寓關華已及二載幸得棲遲泉石不與弓旌而此<lb/>
中一二紳韋頗知重道管㓜安之客公孫惟說六經<lb/>
之旨樂正裘之友獻子初無百乘之家若使戎馬不<lb/>
生弦歌無輟即此可爲優遊卒歲之地矣惟是筋力<lb/>
<pb n="KR4f0006_SBCK_004-15b"/>
衰隤山川緬邈獲麟西野粗成撥亂之書化鶴東州<lb/>
未卜歸來之日言念邦族憬然如何<lb/>
　　與周籀書書<lb/>
昔年過訪尊公於江村寓舍中其時以去國孤蹤相<lb/>
逢話舊遇聲子於鄭郊久諳家丗和漸離於燕市竊<lb/>
附風流雹散蓬飄忽焉二紀東西南北音信闕如爲<lb/>
天涯獨往之人類日暮倒行之客乃者發圅伸𥿄如<lb/>
見故人問道論文益徴同志信後生之可畏知斯道<lb/>
之不亾至於鄙俗學而求六經舎春華而食秋實則<lb/>
爲山覆簣當加進往之功祭海先河尤務本原之學<lb/>
老夫耄矣何足咨詢而况二十年前已悔久焚之作<lb/>
<pb n="KR4f0006_SBCK_004-16a"/>
乎重違來㫖輙布區區<lb/>
　　與人書一<lb/>
人之爲學不日進則日退獨學無友則孤陋而難成<lb/>
久處一方則習染而不自覺不幸而在窮僻之域無<lb/>
車馬之資猶當博學審問古人與稽以求其是非之<lb/>
所在庶幾可得十之五六若旣不出戸又不讀書則<lb/>
是面墻之士雖子羔原憲之賢終無濟於天下子曰<lb/>
十室之邑必有忠信如▫者焉不如▫之好學也夫<lb/>
以孔子之聖猶須好學今人可不勉乎<lb/>
　　與人書二<lb/>
聖人所聞所見無非易也若曰埽除聞見幷心學易<lb/>
<pb n="KR4f0006_SBCK_004-16b"/>
是易在聞見之外也六十四卦三百八十四爻皆所<lb/>
以吿人行事所謂擬之而後言議之而後動者也若<lb/>
夫墮枝體黜聰明此莊周列禦宼之說易無是也<lb/>
　　與人書二<lb/>
孔子之刪述六經卽伊尹太公救民於水火之心而<lb/>
今之注蟲魚命草木者皆不足以語此也故曰載之<lb/>
空言不如見諸行事夫春秋之作言焉而已而謂之<lb/>
行事者天下後丗用以治人之書將欲謂之空言而<lb/>
不可也愚不揣有見於此故凡文之不關於六經之<lb/>
指當丗之務者一切不爲而旣以明道救人則於當<lb/>
今之所通患而未嘗專指其人者亦遂不敢以辟也<lb/>
<pb n="KR4f0006_SBCK_004-17a"/>
　　與人書四<lb/>
詩三百篇卽古人之韻譜經之與韻本無二也病在<lb/>
後之學者執韻而論經其不能通則改經而就韻夫<lb/>
道若大路然安用此多岐乎休文之四聲神珙之翻<lb/>
切三代之所未有也顏師古章懐太子始有叶韻之<lb/>
說而漢以前亦未之有也乃援今而議古焉得不圓<lb/>
鑿而方枘乎且經學自有源流自漢而六朝而唐而<lb/>
宋必一一攷究而後及於近儒之所著然後可以知<lb/>
其異同離合之指如論字者必本於說文未有據隷<lb/>
楷而論古文者也已僭成一書今先刻音論附往<lb/>
　　與人書五<lb/>
<pb n="KR4f0006_SBCK_004-17b"/>
君子將立言以垂於後則其與平時之接物者不同<lb/>
孔子之於陽貨葢以大夫之禮待之而其作春秋則<lb/>
書曰盜又嘗過楚見昭王當其問答自必稱之爲王<lb/>
而作春秋則書楚子軫卒黜其王削其葬其從衆而<lb/>
稱之也不以爲阿其特書而黜之也不以爲亢此孔<lb/>
子所以爲聖之時也孟子曰庸敬在兄斯須之敬在<lb/>
鄉人今子欲以一日之周旋而施諸久逺之文字無<lb/>
乃不知春秋之義乎<lb/>
　　與人書六<lb/>
生平所見之友以窮以老而遂至於衰頽者十居七<lb/>
八赤豹君子也久居江東得無有隕穫之歎乎昔在<lb/>
<pb n="KR4f0006_SBCK_004-18a"/>
澤州得拙詩㴱有所感復書曰老則息矣能無倦哉<lb/>
此言非也夫子歸與歸與未嘗一日忘天下也故君<lb/>
子之學死而後已<lb/>
　　與人書七<lb/>
每接談論不無感觸夜來夢作一書與執事曰過蒲<lb/>
而稱子路之平陸而責距心嗟乎夢中之心覺時之<lb/>
心也匹夫之心天下人之心也今將暫別貴地民生<lb/>
利病望悉以見教人雖微言雖輕或藉之而重<lb/>
　　與人書八<lb/>
引古籌今亦吾儒經丗之用然此等故事不欲令在<lb/>
位之人知之今日之事興一利便是添一害如欲行<lb/>
<pb n="KR4f0006_SBCK_004-18b"/>
沁水之轉般則河南必擾開膠萊之運道則山東必<lb/>
亂矣<lb/>
　　與人書九<lb/>
目擊丗趨方知治亂之關必在人心風俗而所以轉<lb/>
移人心整頓風俗則教化紀綱爲不可闕矣百年必<lb/>
丗養之而不足一朝一夕敗之而有餘<lb/>
　　與人書十<lb/>
嘗謂今人纂輯之書正如今人之鑄錢古人采銅於<lb/>
山今人則買舊錢名之曰廢銅以充鑄而已所鑄之<lb/>
錢旣已麤惡而又將古人傳世之寶舂剉碎散不存<lb/>
於後豈不兩失之乎承問日知録又成幾卷蓋期之<lb/>
<pb n="KR4f0006_SBCK_004-19a"/>
以廢銅而某自別來一載早夜誦讀反復尋究僅得<lb/>
十餘條然庶幾采山之銅也<lb/>
　　與人書十一<lb/>
頃過里第見家道小康諸郞成立甚慰然自此少遊<lb/>
之計多而伏波之志減矣况局守一城無豪傑之士<lb/>
可與共論如此則志不能帥氣而衰鈍隨之敢以一<lb/>
得之愚獻諸執事某雖學問淺陋而胷中磊磊絶無<lb/>
閹然媚世之習貴郡之人見之得無適適然驚也<lb/>
　　與人書十二<lb/>
吾輩學術丗人多所不逹一二稍知文字者則又自<lb/>
媿其不如不逹則疑不如則忌以故平日所作不甚<lb/>
<pb n="KR4f0006_SBCK_004-19b"/>
傳之人間然老矣終當刪定一本擇友人中可與者<lb/>
付之爾<lb/>
　　與人書十三<lb/>
讀來論爲之感歎自北平南昌二變以後一代䂓模<lb/>
於宗子維城四字竟不復講至崇禎之時人心已去<lb/>
雖使親王典兵其能者不過如漢之陳王寵下者則<lb/>
唐之覃王嗣周延王戒丕而已積輕之勢固不能有<lb/>
所樹立而變故萌生難可意料誰肯獨創非常建房<lb/>
琯之策者哉雖然苻堅不過氐酋僞主而其疏屬尚<lb/>
有苻登誠得此論而用之未必無一二才傑之士自<lb/>
兹而奮發也<lb/>
<pb n="KR4f0006_SBCK_004-20a"/>
　　與人書十四<lb/>
每接髙談無非方人之論子曰三人行必有我師焉<lb/>
擇其善者而從之其不善者而改之執事之意其在<lb/>
於斯乎然而子貢方人子曰賜也賢乎哉夫我則不<lb/>
暇是則聖門之所孳孳以求者不徒在於知人也論<lb/>
語二十篇惟公冶長一篇多論古今人物而終之曰<lb/>
已矣乎吾未見能見其過而内自訟者也又曰十室<lb/>
之邑必有忠信如某者焉不如某之好學也是則論<lb/>
人物者所以爲内自訟之地而非好學之㴱則不能<lb/>
見已之過雖欲改不善以遷於善而其道無從也記<lb/>
此二章於末其用意當亦有在願與執事詳之<lb/>
<pb n="KR4f0006_SBCK_004-20b"/>
　　與人書十五<lb/>
古之疑衆者行僞而堅今之疑衆者行僞而脆其於<lb/>
利害得失之際且不能自持其是而何以致人之信<lb/>
乎故今日好名之人皆不足患且以凡人視之可爾<lb/>
　　與人書十六<lb/>
初爲此詩不過具賓主一夕之談爾後之作者遞相<lb/>
祖襲無乃失壽陵之本歩乎海内不乏能言之士區<lb/>
區何足相師惟自出已意乃敢許爲知音者耳<lb/>
　　與人書十七<lb/>
君詩之病在於有杜君文之病在於有韓歐有此蹊<lb/>
徑於胷中便終身不脫依傍二字斷不能登峰造極<lb/>
<pb n="KR4f0006_SBCK_004-21a"/>
　　與人書十八<lb/>
宋史言劉忠肅每戒子弟曰士當以器識爲先一命<lb/>
爲文人無足觀矣僕自一讀此言便絕應酬文字所<lb/>
以養其器識而不墮於文人也懸牌在室以拒來請<lb/>
人所共見足下尚不知邪抑將謂隨俗爲之而無傷<lb/>
於器識邪中孚爲其先妣求傳再三終已辭之蓋止<lb/>
爲一人一家之事而無關於經術政理之大則不作<lb/>
也韓文公文起八代之衰若但作原道原毁爭臣論<lb/>
平淮西碑張中丞傳後序諸篇而一切銘狀槩爲謝<lb/>
絶則誠近代之泰山北斗矣今猶未敢許也此非僕<lb/>
之言當日劉义已譏之<lb/>
<pb n="KR4f0006_SBCK_004-21b"/>
　　與人書十九<lb/>
彈琵琶侑酒此倡女之所爲其職則然也苟欲請良<lb/>
家女子出而爲之則艴然而怒矣何以異於是<lb/>
　　與人書二十<lb/>
某君欲自刻其文集以求名於世此如人之失足而<lb/>
墜井也若更爲之序豈不猶之下石乎惟其未墜之<lb/>
時猶可及止止之而不聽彼且以入井爲安宅也吾<lb/>
已矣夫<lb/>
　　與人書二十一<lb/>
鄭康成以七十有四之年爲袁本初强之到元城卒<lb/>
於軍中而曹孟德遂有鄭康成行酒伏地氣絶之語<lb/>
<pb n="KR4f0006_SBCK_004-22a"/>
以爲本初罪狀後之爲處士者幸無若康成其待處<lb/>
士者幸無若本初<lb/>
　　與人書二十二<lb/>
井叔於崇福宫故址建祠築垣以祀宋提舉崇福宫<lb/>
十有四公可謂合禮<hi>韓公維吕公誨司馬公光程公頤顥劉公安世范公純仁楊公時李公綱李公邴朱公熹倪公</hi>
<hi>思王公居安崔公與之</hi>今介石復建一堂於此祠之前而遷二程朱<lb/>
子之位於中奉之以爲一院之主其尊師重學之意<lb/>
非不甚至但其中若韓公吕公司馬公劉公皆與二<lb/>
程同時而官品多在二程之上以朱子視之則皆前<lb/>
輩也楊龜山先生又朱子師之師也同一祠秩非有<lb/>
所分别也而儼然獨處於前堂使諸公竝世而生必<lb/>
<pb n="KR4f0006_SBCK_004-22b"/>
不安於其位也夫鬼神之情人之情也子曰未能事<lb/>
人焉能事鬼竊謂宜仍井叔之舊而別建一祠以奉<lb/>
程朱庶乎得之<lb/>
　　與人書二十三<lb/>
能文不爲文人能講不爲講師吾見近日之爲文人<lb/>
爲講師者其意皆欲以文名以講名者也子不云乎<lb/>
是聞也非逹也默而識之愚雖不敏請事斯語矣<lb/>
　　與人書二十四<lb/>
頃者東方友人書來謂弟盍亦聽人一薦薦而不出<lb/>
其名愈髙嗟乎此所謂釣名者也今夫婦人之失所<lb/>
天也從一而終之死靡慝其心豈欲見知於人哉然<lb/>
<pb n="KR4f0006_SBCK_004-23a"/>
而義桓之里稱於國人懷淸之臺表於天子何爲其<lb/>
莫之知也若曰必待人之强委禽焉而力拒之然後<lb/>
可以明節則吾未之聞矣<lb/>
　　與人書二十五<lb/>
君子之爲學以明道也以救世也徒以詩文而已所<lb/>
謂雕蟲篆刻亦何益哉某自五十以後篤志經史其<lb/>
於音學㴱有所得今爲五書以續三百篇以來久絶<lb/>
之傳而別著日知録上篇經術中篇治道下篇博聞<lb/>
共三十餘卷有王者起將以見諸行事以躋斯丗於<lb/>
治古之隆而未敢爲今人道也向時所傳刻本乃其<lb/>
緒餘耳<lb/>
<pb n="KR4f0006_SBCK_004-23b"/>
</p>
<p>
亭林文集卷之四終<lb/>
</p>
<p>
</p>
  </div>
<div> <lb/>
    <p>
<pb n="KR4f0006_SBCK_005-1a"/>
亭林詩集卷之五<lb/>
　　廣昌道中<hi>已下閼逢攝提格</hi>
匹馬去燕南易京大如礪五㢠春雪㴱淶上孤城閉<lb/>
行行入飛狐夕駕靡遑稅融氷見晛流老樹陵寒霽<lb/>
啄鵲馴不驚臥犬安無吠問客何方來幽都近如沸<lb/>
出車日轔轔戈矛接江裔此地幸無兵山田隨樹藝<lb/>
且偷須臾閒未敢謀卒歲<lb/>
<hi>後漢書公孫瓚傳前此有童謠曰燕南垂趙北際中央不合大如礪水經注代郡廣昌縣東南有大嶺世謂之廣昌嶺嶺髙四十餘里二十里中委折</hi>
<hi>五囘方得逹其上嶺故嶺有五囘之名左傳昭元年趙孟曰吾兄弟比以安尨也可使無吠</hi>
久客燕代間遂與關山老流連王霸亭躑躅劉琨道<lb/>
枯荑春至遲落木秋來早獨往兹愴然同遊昔誰好<lb/>
<pb n="KR4f0006_SBCK_005-1b"/>
三楚正干戈沅湘彌浩浩世乏劉荆州託身焉所保<lb/>
縱有登樓篇何能盪懷抱思因塞北風一寄南飛鳥<lb/>
<hi>昔年與李子德同宿此縣</hi>
<hi>後漢書王霸傳將弛刑徒六千餘人與杜茂治飛狐道堆石布土築起亭障自代至平城三百餘里晉書劉琨傳率衆赴段匹磾從飛狐入薊</hi>
　　寄問傅處士土堂山中<lb/>
向平嘗讀易亦復愛名山早跨青牛出昬騎白鹿還<lb/>
太行之西一遺老楚國兩龔秦四皓春來洞口見桃<lb/>
花儻許相隨拾芝草<lb/>
<hi>晉書陶淡結廬於長沙臨湘山中養一白鹿以自偶親故有侯之者輒移渡澗水莫得近之</hi>
　　與胡處士庭訪北齊碑<lb/>
春霾亂青山卉木苞未吐繞郭號荒雞中田散野䑕<lb/>
<pb n="KR4f0006_SBCK_005-2a"/>
䇿杖向郊坰幽人在巖戸未逹隱者心聊進蒼生語<lb/>
一自永嘉來神州久無主十姓迭興亾髙光竟何許<lb/>
棲棲世事廹草草朋儕聚相與讀殘碑含愁弔今古<lb/>
　　詠史<lb/>
王良既策馬天弧亦直狼中夜視北辰九野何茫茫<lb/>
秦政㓕六國自謂過帝皇豈知漁陽卒狐鳴叢祠旁<lb/>
誰爲刑名家至今怨商鞅<lb/>
<hi>史記天官書王良策馬車騎滿野宋史天文志弧矢九星在狼星東南天/弓也矢不直狼爲多盗鹽鐡論商鞅峭法長利秦人不聊生相與哭孝公</hi>
商紂爲黎蒐遂啓東夷叛楚靈一會申俄召乾谿患<lb/>
甲兵豈不多人人欲從亂惟民國所依疾乃盈其貫<lb/>
皇矣監四方得民天所贊<lb/>
<pb n="KR4f0006_SBCK_005-2b"/>
　　路光禄書來敘江東同好諸友一時徂謝感歎<lb/>
　　成篇<lb/>
削迹行吟久不歸修門舊館露先晞中年早巳傷哀<lb/>
樂死日方能定是非彩筆夏枯湘水竹清風春盡首<lb/>
山薇斯文萬古將誰屬共爾衰遲老布衣<lb/>
<hi>楚辭招魂魂兮歸來入修門些晉書王羲之傳謝安嘗謂羲之曰中年傷於哀樂與親友别輒作數日惡太史公報任少卿書要之死日然後是非</hi>
<hi>乃定</hi>
　　過矩亭拜李先生墓下<lb/>
人生無賢愚大節本所共蹉跎一失身豈不負弦誦<lb/>
卓哉李先生九流稱博綜心鄙馬季長不作西第頌<lb/>
屏居向郊坰食淡常屢空清修比范丹聰記如應奉<lb/>
<pb n="KR4f0006_SBCK_005-3a"/>
力學不求聞終焉老家衖同時程中丞一疏亦驚衆<lb/>
玉璽安足陳亟進名臣用<hi>中丞名紹德州左衞人廵撫河南時漳河旁得玉璽上疏言秦璽不足珍國家</hi>
<hi>以賢爲寶薦黨籍諸臣十餘人不納遂謝病歸</hi>黨論正紛挐中朝竝嚚訟世推山東<lb/>
豪三李尤放縱祠奄與哭典後先相伯仲<hi>名竝見欽定逆案</hi>初踰<lb/>
士類閑竟折邦家棟悲哉五十年風塵尚澒洞我來<lb/>
拜遺阡增此儒林重雖無謦咳接猶有風流送自非<lb/>
隨武賢九原誰與從<lb/>
<hi>後漢書馬融傳爲梁冀作大將軍西第頌以此頗爲正直所羞應奉傳少/聰明自爲童兒及長凡所經履莫不暗記讀書五行竝下漢司隷校尉魯</hi>
<hi>峻碑休神家衖</hi>
　　潘生次耕南歸寄示<lb/>
知君心似玉壺清未肯緇塵久雒京若到吳閶尋舊<lb/>
<pb n="KR4f0006_SBCK_005-3b"/>
跡五噫東去一梁生<lb/>
　　子房<lb/>
天道有盈虚智者乘時作取果半青黃不如待自落<lb/>
始皇方侈時土宇日開拓海上標東門長城繞北郭<lb/>
欲傳無窮世更乞長生藥子房天下才是時無所託<lb/>
東見倉海君用計亦疎略狙擊竟何爲煩彼十日索<lb/>
譬之虎負嵎矜氣徒手搏歸來遇赤精奮戈起榛薄<lb/>
嶢關一戰破藍田再麾却嘖嘖軹道旁共看秦王縛<lb/>
既已執韓仇此志誠不怍遂赴赤松要無負圯橋諾<lb/>
<hi>通鑑慕容農言於慕容垂曰夫取果於未熟與自落不過早晚旬日之間然其難易美惡相去遠矣南史陸法和傳侯景之圍臺城也或問之曰事將何</hi>
<hi>如法和曰凡人取果宜待熟時不撩自落</hi>
<pb n="KR4f0006_SBCK_005-4a"/>
　　刈禾長白山下<lb/>
載耒來東國年年一往還禾垂墟照晩果落野禽閒<lb/>
食力終全節依人尚厚顔黃巾城下路獨有鄭公山<lb/>
<hi>齊乘北齊以黃巾城立章邱縣其東有黌山鄭康成注書其上</hi>
　　歲草<lb/>
平生慕古人立志固難滿自覺分寸長用之終已短<lb/>
良友日零落悽悽獨無伴流離三十年苟且圖飽煖<lb/>
壯歲尚無聞及今益樗散治蜀想武侯匡周歎微管<lb/>
願一整頽風俗人謂迂緩孤燈照遺經雪㴱坐空館<lb/>
一歲倐遒盡我行復何如何爲窮巷中悄然日閒居<lb/>
未敢聽輪扁且讀堂上書糟粕雖已陳致治良有餘<lb/>
<pb n="KR4f0006_SBCK_005-4b"/>
典謨化刀筆衣冠等猿狙孰令六代後一變貞觀初<lb/>
四海皆農桑弦歌徧井閭我亦返山中耦耕伴長沮<lb/>
<hi>莊子今取猿狙而衣以周公之服彼必齕齧挽裂盡去而俊慊</hi>
　　兄子洪善北來言及近年吳中有開淞江之役<lb/>
　　書此示之<hi>已下㫋蒙單閼</hi>
淞江東流水波緩王莽之際尤枯旱平野雲㴱二陸<lb/>
山荒陂草沒吳王館五十年來羮芋魁頓令澤國生<lb/>
蒿萊豈無循吏西門豹停車下視終徘徊少時來往<lb/>
江東岸人代更移年紀換即今海水變桑田况於爾<lb/>
等皆童丱乍看畚鍤共歡呼便向汚邪祝一壺豈知<lb/>
太平之世飴甘荼川流不盈澤得瀦風雨時順通祈<lb/>
<pb n="KR4f0006_SBCK_005-5a"/>
雩春祭三江秋祭五湖衣冠濟濟郊壇趨歲輸百萬<lb/>
供神都江頭擔酒肴江上吹笙竽吏無𫾣扑民無逋<lb/>
嗟余已老何時見久客中原望鄉縣那聞父老復愁<lb/>
兵秦關楚塞方酣戰忽憶秋風千里蓴淞江亭畔坐<lb/>
垂綸還歸被褐出負薪相逢絶少平生親怪此傖夫<lb/>
是何人<lb/>
<hi>漢書翟方進傳汝南有鴻郤陂王莽末常枯旱易水流而/不盈越絶書春祭三江秋祭五湖因以其時爲之立祠</hi>
　　閏五月十日<lb/>
重逢閏五日澶漫客山東郡國戈鋋裏園陵灌莽中<lb/>
草穿新壘緑花隔舊京紅更憶王符老飄淪恨不同<lb/>
<hi>王徵君潢昔日同詣孝陵行香今年七十七矣</hi>
<pb n="KR4f0006_SBCK_005-5b"/>
<hi>杜子美詩澶漫山東一百州</hi>
春秋書魯月猶是謂文王舊國還豐鎬遺民自夏商<lb/>
神遊弓劒逺天與卦爻長此日追休烈於戲不可忘<lb/>
<hi>公羊傳隱公元年春王正月王者孰謂謂文王也</hi>
　　過張貢士爾岐<lb/>
緇帷白室覩風標爲歎斯人久寂寥濟水夏寒清見<lb/>
底石田春潤晚生苗長期六籍傳無絶能使羣言意<lb/>
自消竊喜得逢黃叔度頻來聽講不辭遙<lb/>
<hi>莊子孔子遊乎緇帷之林休坐乎杏壇之上又曰瞻彼闋者虚室生白</hi>
　　送程工部葬<lb/>
文獻巳淪亾長者復云徂一往歸重泉百年若須臾<lb/>
<pb n="KR4f0006_SBCK_005-6a"/>
寥寥楊子宅惻惻黃公壚揮涕送故人執手存遺孤<lb/>
末俗雖衰漓風敎猶未渝願與此邦賢修古敦厥初<lb/>
　　路舎人客居太湖東山三十年寄此代柬<lb/>
翡翠年㴱伴侣稀清霜憔悴減毛衣自從一上南枝<lb/>
宿更不囘身向北飛<lb/>
　　孫徴君以孟冬葬於夏峰時僑寓太原不獲執<lb/>
　　紼適呉中有傳示同社名氏者感觸之意遂見<lb/>
　　乎辭<lb/>
老不越疆弔吾衰况疎慵遙憑太行雲迢遰過夏峰<lb/>
泉源日清泚上有百尺松憶叨忘年契一紀秋徂冬<lb/>
常思依蜀莊有懷追楚龔不得拜靈輀限此關山重<lb/>
<pb n="KR4f0006_SBCK_005-6b"/>
會葬近千人來觀馬鬛封儻有徐孺子隻鷄逺奔從<lb/>
一時諸生間得無少茅容俗流騖聲華考實皆凡庸<lb/>
淄澠竟誰知管華稱一龍我無人倫鑒焉敢希林宗<lb/>
惟願師伯夷寧隘母不㳟嗟此衰世意往往纒心胷<lb/>
囘首視秋山肅矣霜露濃<lb/>
<hi>禮記檀弓下五十無車者不越疆而吊人楊子法言蜀/莊沈冥呂氏春秋孔子曰淄澠之水合易牙嘗而知之</hi>
　　漢三君詩<hi>巳下柔兆執徐</hi>
父老苦秦法願見除殘兇三章布國門企踵咸樂從<lb/>
雖非三王仁寛大亦與同傳祚歷四百令名垂無窮<lb/>
　　　右髙祖<lb/>
文叔能讀書折節如儒生一戰摧大敵頓使海㝢平<lb/>
<pb n="KR4f0006_SBCK_005-7a"/>
改化名節崇磨鈍人才清區區黨錮賢猶足支危傾<lb/>
　　　右光武<lb/>
卓矣劉豫州雄姿類髙帝一身寄曺孫未得飛騰勢<lb/>
立志感神人風雲應時至翻然遂翶翔二豪安得制<lb/>
　　　右昭烈<lb/>
　　楚僧元瑛談湖南三十年來事作四絶句<lb/>
共對禪燈說楚辭國殤山鬼不勝悲心傷衡嶽祠前<lb/>
道如見唐臣望哭時<lb/>
<hi>宋史朱昂傳父葆光當梁氏篡唐與唐舊臣顔茺李濤輩挈家南渡寓潭州每正旦冬至必序立南嶽祠前北望號慟殆二十年</hi>
孤墳一徑楚山尖鐡石心肝老孝廉流落他方餘惠<lb/>
遠撫琴無語憶陶濳<hi>先兄同年友長沙陶君汝鼐</hi>
<pb n="KR4f0006_SBCK_005-7b"/>
督師公子竟頭陀詩筆崢榮浩氣多兩世心情知不<lb/>
遂待誰更奮魯陽戈<hi>武陵楊公子山松</hi>
夢到江頭橘柚林衲衣桑下愜同心不知今日滄浪<lb/>
叟鼓枻江潭何處㴱<lb/>
　　賦得簷下雀<lb/>
力小不成巢翾飛無定上所謀但一枝徬偟靡可恃<lb/>
曾窺王謝堂不作銜泥壘雖依簷下宿無異㴱林裏<lb/>
豈不慕髙眀其奈驚丸餌唯應罷官時殷勤數來此<lb/>
<hi>漢書楊雄傳髙明之家鬼瞰其室鄭當時傳先是下邽翟公爲廷尉賓客塡門及廢門外可設爵羅</hi>
　　薊門送子德歸關中<lb/>
與子窮年長作客子非朱顔我頭白燕山一别八年<lb/>
<pb n="KR4f0006_SBCK_005-8a"/>
餘再裹行幐來九陌君才如海不可量竒正縱橫勢<lb/>
莫當彈筝叩缶坐太息豈可日月無弦望<hi>望字作平聲用阮籍詩是時鶉</hi>
<hi>火中日月正相望</hi>爲我一曲歌伊涼挈十一州歸大唐竒材劒客<lb/>
今豈絶奈此舉目都茫茫薊門朝士多狐鼠舊日鬚<lb/>
睂化兒女生女須敎出塞籹生男要學鮮卑語常把<lb/>
漢書掛牛角獨出郊原更誰與自從烽火照桑乾不<lb/>
敢宫前問禾黍子行西還渡蒲津正喜秋氣髙嶙峋<lb/>
華山有地堪作屋相與結伴除荆榛<lb/>
<hi>李陵與蘇武詩安知非日月弦望自有時唐書大中五年沙州人張義潮/以瓜沙伊肅鄯甘河西蘭岷廓十一州歸於有司顔氏家訓齊朝一士夫</hi>
<hi>嘗謂吾曰我有一兒年已十七頗曉書疏教其鮮卑語及彈琵琶稍欲通解以此伏事公卿無不寵愛吾時俛而不答</hi>
　　李生符自南中歸檇李三年矣追惟壯遊兼示<lb/>
<pb n="KR4f0006_SBCK_005-8b"/>
　舊作<lb/>
一卷别南中孤帆自歸去文飛鶴拓雲墨染且蘭樹<lb/>
丈夫行萬里投分各有遇明發著萊衣未肯朱門住<lb/>
相送驛路旁落英連古戍儻有舊遊人北望懷徐庶<lb/>
　　二月十日有事於欑宮<hi>已下疆圉大荒落</hi>
靑陽囘軒邱白日麗蒼野封如禹穴平木類湘山赭<lb/>
不忍寢園荒復來奠樽斚彷彿見威神雲旗導風馬<lb/>
當年國步蹙實歎謀臣寡空勞宵旰心拜戎常不暇<lb/>
賊馬與邊烽相將潰中夏頽陽不東升節士長喑啞<lb/>
及今擐甲兵無復圖宗社飛章奏天庭謇謇焉能舎<lb/>
華隂有王生<hi>宏撰</hi>伏哭神牀下亮矣忠懇情咨嗟傳宦<lb/>
<pb n="KR4f0006_SBCK_005-9a"/>
者遺臣日以希有願同誰寫<lb/>
<hi>左傳昭十五年王靈不及拜戎不暇楚辭離騷余固知謇謇之爲患兮忍而不能舎也</hi>
　　贈獻陵司香貫太監宗<lb/>
蕭瑟昌平路行來十九年清霜封殿瓦野火逼山阡<lb/>
鎬邑風流盡邙陵歲月遷空堂論往事猶有舊中涓<lb/>
　　陵下人言上年冬祭時有聲自寶城出至祾恩<lb/>
　　<graphic n="KR2204" url="https://raw.githubusercontent.com/kanripo/KR-Gaiji/master/images/KR2204.png" mimeType="image/png"/>食頃止人皆異之<lb/>
昌平木落髙山出仰視神宫何崒嵂昭陵石馬向天<lb/>
嘶誰同李令心如日有聲隆隆來隧中駿奔執爵皆<lb/>
改容萇宏自信先君力獨拜秋原御路東<lb/>
<hi>李商隱復京詩天敎李令心如日可要昭陵石馬來漢書五行志成帝河/平二年正月沛郡鐵官鑄鐵鐵不下隆隆如雷聲左傳昭二十三年南宫</hi>
<pb n="KR4f0006_SBCK_005-9b"/>
<hi>極震萇宏謂劉文公曰君其勉之先君之力可濟也僖三十二年晉文公卒將殯於曲沃岀絳柩有聲如牛卜偃使大夫拜</hi>
　　過郭林宗墓<lb/>
路畔纍纍墓石多中郎遺愧定如何應憐此日知名<lb/>
士到死猶穿吉莫鞾<lb/>
<hi>北齊書恩倖傳有開府薛榮宗常自云能使鬼帝信之經古冡榮宗問舎人元行恭是誰冡行恭戯之曰林宗冡復問林宗是誰行㳟曰郭元貞父榮</hi>
<hi>宗因前奏曰向見郭林宗從冡出著大㡌吉莫鞾操馬鞭問臣我家阿貞來否</hi>
　　介休<lb/>
淡霓生巖際奔泉下石間龍蛇方起陸雀鼠尚爭山<lb/>
<hi>縣西南三十里有雀鼠谷</hi>雨靜前村市秋凋故國顔介君祠廟在風義<lb/>
夐難攀<lb/>
　　靈石縣東北三十五里神林晉介之推祠<lb/>
<pb n="KR4f0006_SBCK_005-10a"/>
古人有至心不在狷與忍國禄既弗加吾身可以隱<lb/>
去矣適其時耕此荒山畛更與賢母偕邱壑情同允<lb/>
卓哉鸞鳳姿飄飄髙自引嚮使屬戎行豈其遜枝軫<lb/>
出處何必齊此心期各盡末世多浮談有類激小忿<lb/>
割股固荒唐焚山事可哂微哉仲子廉立操同蚯蚓<lb/>
遺祠君故鄉父老事惟謹牡丹異凡花春㴱洗鉛粉<lb/>
况此黃蘆林晚送秋風緊厲彼頑鈍徒英名代無隕<lb/>
<hi>賈誼弔屈原賦鳳漂漂其髙逝兮夫固自引而逺去</hi>
　　霍北道中懷關西諸君<lb/>
苦雨淹秋節屯雲擁霍州蟲依危石響水出斷崖流<lb/>
驛路愁難進山亭悵獨惡遙知關令待計日盻青牛<lb/>
<pb n="KR4f0006_SBCK_005-10b"/>
　　河上作<lb/>
龍門下雷首自古稱西河入自積石來出塞復逶迤<lb/>
吕梁懸百仞孟門髙峩峩逺矣大禹功山澤得所宜<lb/>
靈跡表華巖金行鎭西垂黃虞日已逺奰怒尋干戈<lb/>
去年方鬭爭掘壕守朝那車騎如星流衣裝兼橐駞<lb/>
狼弧動箭鏃參伐揚旂麾嗟此河上軍來往何時罷<lb/>
今年暫寢兵邏卒猶譏訶手持一尺符予錢方得過<lb/>
追惟狄泉陷地底生蒼鵞窫窬來攫人逵路横長蛇<lb/>
寰區恣刀爼飛走窮網羅萬類不足飽螻蟻其奈何<lb/>
仰希神明眷下戢陽侯波行將朝白帝一訴斯民罹<lb/>
猿鳥既長吟窮人亦悲歌歌止天聽囘勿厭辭煩多<lb/>
<pb n="KR4f0006_SBCK_005-11a"/>
<hi>水經注晉永嘉元年雒陽東北歩廣里地陷有二鵞出蒼色者飛翔冲天白色者止焉後五年劉曜王彌入雒帝居平陽</hi>
　　雨中至華下宿王山史家<lb/>
重尋荒徑一衝泥谷口牆東路不迷萬里河山人落<lb/>
落三秦兵甲雨淒淒松隂舊翠長浮院菊蕋初黃欲<lb/>
照畦自笑漂萍垂老客獨騎羸馬上關西<lb/>
　　過李子德<lb/>
憶昔論交日星霜一紀更及門初拜母讓齒沗爲兄<lb/>
樹引流泉細山依出月明<hi>居在月明山下</hi>相看仍慰藉均不負<lb/>
平生<lb/>
積雨秋方漲相迎到華隂水驚龍鬭駛泥怯馬蹄㴱<lb/>
尚阻東軒佇多煩瀨口尋白雲清渭色聊足比君心<lb/>
<pb n="KR4f0006_SBCK_005-11b"/>
<hi>晉陶淵明停雲詩靄靄停雲濛濛時雨八表同昬平路伊阻靜寄東軒春醪獨撫良朋悠邈搔首延佇文選任彦升有詩云贈郭桐廬出谿口見候余</hi>
<hi>既未至郭仍進村</hi>
拜跪煩兒女追陪有弟昆<hi>今弟廸篤</hi>雲開王翦廟風起魏<lb/>
公原俠氣凌三輔哀思呌九閽向來多感激不覺倒<lb/>
清罇<lb/>
擬卜南山宅先尋北道鄰關河愁欲徧縞紵竟誰親<lb/>
異國逢矜式<hi>郭君傳芳時爲富平令</hi>同人待隱淪<hi>李處士◍</hi>便思來嶽頂<lb/>
揮手謝風塵<lb/>
　　皁帽<lb/>
皁㡌冬常著青山老自看鳥憐池樹靜雲近嶽天寒<lb/>
淡食隨人給藜牀任地安閒來過道院不爲訪金丹<lb/>
<pb n="KR4f0006_SBCK_005-12a"/>
　　采芝<lb/>
采芝來谷底汲水到池㘭不礙風塵際常觀氣化交<lb/>
晨光明虎跡夕霧隱鳶巢昔日幽人住攀厓此結茅<lb/>
　　寄李生雲霑時寓曲周僧舎課子衍生<lb/>
歲晚漳河朔雪霏僕夫持得尺書歸三冬文史常堆<lb/>
案一室弦歌自掩扉古廟薪殘燒粥冷荒陂水少食<lb/>
魚稀何如長白山中寺莫使匡時雅志違<lb/>
　　春雨<hi>已下著雍敦牂</hi>
平生好修辭著集逾十卷本無鄭衞音不入時人選<lb/>
年老更迂疏制行復剛褊東京耆舊盡羸瘵畱餘喘<lb/>
放跡江湖間猶思理墳典朝來閱徵書處士多章顯<lb/>
<pb n="KR4f0006_SBCK_005-12b"/>
何來南郡生心期在軒冕幸得比申屠超然竟獨免<lb/>
春雨對空山流泉傍清畎枕石且看雲悠然得所遣<lb/>
未敢慕巢由徒誇一身善窮經待後◍到死終黽勉<lb/>
<hi>顔氏家訓吾家世文章甚爲典正不從流俗梁孝元在藩邸時撰西府新文史記無一篇見録者亦以不偶於世無鄭衞之音故也後漢書申屠蟠傳</hi>
<hi>黃瓊卒歸葬江夏四方名豪會帳下者六七千人互相談論莫有及蟠者唯南郡一生與相酬對既别執蟠手曰君非聘則徴如是相見於上京矣蟠勃</hi>
<hi>然作色曰始吾以子爲可與言也何意乃相狥效樂貴之徒邪因振手而去不復與言/又曰黨錮之禍唯蟠超然免於評論唐錢起詩初服傍清畎</hi>
　　寄同時二三處士被薦者<lb/>
關塞逾千里交遊更幾人金蘭情不二猿鶴意相親<lb/>
鄴下黃塵晚商顔緑草春與君成少别知復念蘇純<lb/>
<hi>後漢書蘇純字桓公性切直士友咸憚之至乃相謂曰見蘇桓公患其教責人久不見又思之</hi>
　　井中心史歌<lb/>
<pb n="KR4f0006_SBCK_005-13a"/>
　　　崇禎十一年冬蘇州府城中承天寺以久旱<lb/>
　　　浚井得一圅其外曰大宋鐵圅經錮之再重<lb/>
　　　中有書一卷名曰心史稱大宋孤臣鄭思肖<lb/>
　　　百拜封思肖號所南宋之遺民有聞於志乗<lb/>
　　　者其藏書之日爲德祐九年宋已亾矣而猶<lb/>
　　　日夜望陳丞相張少保綂兵外來以復土宇<lb/>
　　　至於痛哭流涕而禱之天地盟之大神謂氣<lb/>
　　　化轉移◍◍一日於是郡中之人見者無不<lb/>
　　　稽首驚詫而廵撫都院張公國維刻之以傳<lb/>
　　　又爲所南立祠堂藏其圅祠中未幾而遭國<lb/>
　　　難一如德祐末年之事嗚呼悲矣其書傳至<lb/>
<pb n="KR4f0006_SBCK_005-13b"/>
　　　北方者少而變故之後又多諱而不出不見<lb/>
　　　此書者三十餘年而今復睹之富平朱氏昔<lb/>
　　　此書初出太倉守錢君肅樂賦詩二章崑山<lb/>
　　　歸生莊和之八章及浙東之陷張公走歸東<lb/>
　　　陽赴池中死錢君遯之海外卒於瑯琦山歸<lb/>
　　　生更名祚眀爲人尤慷慨激烈亦終窮餓以<lb/>
　　　沒獨余不才浮沈於世悲年運之日往值禁<lb/>
　　　罔之逾密而見賢◍◍◍◍不懼故作此歌<lb/>
　　　以發揮其事云爾<lb/>
有宋遺臣鄭思肖痛哭元人移九廟獨力難將漢鼎<lb/>
扶孤忠欲向湘纍弔著書一卷稱心史萬古此心心<lb/>
<pb n="KR4f0006_SBCK_005-14a"/>
此理千尋幽井置鐵圅百拜丹心今未死厄運應知<lb/>
無百年得逢聖祖再開天黃河已清人不待沈沈水<lb/>
府畱光彩忽見奇書出世間又驚牧◍滿江山天知<lb/>
世道將反覆故出此書示臣鵠三十餘年再見之◍<lb/>
心◍調復同時陸公已向厓門死信國捐軀赴燕市<lb/>
昔日吟詩弔古人幽篁落木愁山鬼嗚呼蒲黃之輩<lb/>
何其多<hi>宋末蒲壽庚黃萬石</hi>所南見此當如何<lb/>
<hi>禮記射義爲人臣者以爲臣鵠</hi>
　　夏日<lb/>
渇日出林表炎風下髙山火旻雲去微谷井泉來慳<lb/>
晨露薄不濡夕氛橫空殷百卉變其姿蕉萃侔榛菅<lb/>
<pb n="KR4f0006_SBCK_005-14b"/>
㴱居廢寢興無計離人寰而况蚩蚩氓謀食良已艱<lb/>
眷此負耒勤羡彼濯流還素月方東生易忍桑榆間<lb/>
乃悟處亂䂓無營心自閒詎如觸熱人未老毛髪班<lb/>
坐須爽節至一尊散襟顏<lb/>
<hi>淮南子聖人之處亂世若夏暴而待暮桑榆之間逾易忍也</hi>
　　梓潼篇贈李中孚<lb/>
<hi>後漢書獨行傳李業字巨游廣漢梓潼人也元始中舉明經除爲郎去官杜門不應州郡之命王莽以業爲酒士病不之官遂隱藏山谷</hi>
<hi>絶匿名迹終莽之世及公孫述僣號素聞業賢徵之欲以爲博士業固疾不起數年述羞不致之乃使其大鴻臚尹融持毒酒奉詔命以</hi>
<hi>刼業若起則受公侯之位不起賜之以藥融譬㫖勸之業乃歎曰危國不入亂國不居親於其身爲不善者義所不從君子見危授命何</hi>
<hi>乃誘以髙位重餌哉融見業辭志不屈復曰宜呼室家計之業曰丈夫齗之於心久矣何妻子之爲遂飲毒而死述聞大驚又恥有殺賢</hi>
<hi>之名乃遣使弔祠賻贈百匹業子翬逃辭不受蜀平光武下詔表其閭益部紀載其髙節圖畫形像</hi>
<pb n="KR4f0006_SBCK_005-15a"/>
益部尋圖像先襃李臣游讀書通大義立志冠清流<lb/>
憶自黃皇臘經今白帝秋井蛙分駭浪嵎虎拒巖幽<lb/>
譬㫖鴻臚切徴官博士優里人榮使節山鳥避車騶<lb/>
篤論尊尼父清裁企仲由當追君子躅不與室家謀<lb/>
獨行長千古髙眠自一邱聞孫多好學師古接姱修<lb/>
忽下弓旌召難爲澗壑畱從容懷白刃決絶郤華輈<lb/>
介節誠無奪微言或可投風囘猿岫敞霧卷鶴書收<lb/>
隱痛方童丱嚴親赴國仇尸饔常并日廢蓼擬塡溝<lb/>
歲逐糟糠老雲遺富貴浮幸看兒息大敢有宦名求<lb/>
相對銜雙涕終身困百憂一聞稱史傳白露滿梧秋<lb/>
　　和王山史寄來燕中對菊詩<lb/>
<pb n="KR4f0006_SBCK_005-15b"/>
雪滿河橋歸轡遲十行書札寄相思楚臣終是餐英<lb/>
客愁見燕臺落葉時<lb/>
　　關中雜詩<lb/>
文史生涯拙關河歲月勞幽情便水竹逸韻老蓬蒿<lb/>
獨鴈飛常迅寒雞宿愈髙一闚西華頂天下小秋毫<lb/>
皇漢山樊久興唐洞壑餘空嗟衣劒滅但識水煙疎<lb/>
寥落三都賦棲遲萬卷書西京多健作儻有似相如<lb/>
<hi>時寓富平朱文學樹滋齋中藏書甚多</hi>
<hi>宋王僧逹和瑯邪王依古詩隆周爲藪澤皇漢成山樊梁江淹從建/平王游紀南城詩年積衣劒滅漢書楊雄傳有薦雄文似相如者</hi>
谷口耕畬少金門待詔多時清尊筆札吾道失弦歌<lb/>
夜月辭雞樹秋風下雀羅尚畱園綺跡終古重山阿<lb/>
<pb n="KR4f0006_SBCK_005-16a"/>
<hi>漢書王貢兩龔鮑傳谷口鄭子眞不詘其志耕於巖石之下名震干京師樓護傳與谷永俱爲五侯上客長安號曰谷子雲筆札樓君卿脣舌三國</hi>
<hi>志注引世語劉放孫資共典機任夏侯獻曺肇心内不平<graphic n="KR2204" url="https://raw.githubusercontent.com/kanripo/KR-Gaiji/master/images/KR2204.png" mimeType="image/png"/>中有雞棲樹二人相謂曰此亦久矣其能復幾</hi>
徂謝良朋盡雕傷節士空延陵虚寶劒中散絶絲桐<lb/>
名譽蓀蘭竝文章日月同今宵開敝篋猶是舊華風<lb/>
<hi>與李生雲霑次第亾友遺詩</hi>
<hi>史記屈原傳推此志也雖與日月爭光可也</hi>
緬憶梁鴻隱孤髙閲歲華門西吳會郭橋下伯通家<lb/>
異地情相似前期道每賒請從關尹住不必向流沙<lb/>
<hi>山史新構小齋将延子住</hi>
　　過朝邑王處士建常<lb/>
黃鵠山川意相隨萬里翔誰能三十載龜殻但支牀<lb/>
<pb n="KR4f0006_SBCK_005-16b"/>
<hi>史記龜筴傳南方老人用龜支牀足行二十餘歲老人死移牀龜尚生不死龜能行氣導引唐王維詩鳩形將刻杖龜殻用支牀</hi>
　　寄子嚴<hi>弟紓字已下屠維協洽</hi>
二紀違脊令撫心悲如何惟爾㓜孤㷀十畆安江沱<lb/>
不幸喪厥明猶能保天和今年已六十與吾亦肩差<lb/>
里人推祭酒品行無譏訶昔年遣兒來省我桑乾河<lb/>
兒言家頗温歲得數囷禾厨中列酒漿籬下羣雞鵝<lb/>
常時比鄰叟農談一相過亦有賦役憂未妨藝桑麻<lb/>
頃報得兩孫青蔥滿庭柯媿我半生來飄泊隨干戈<lb/>
偶至渭水濱垂釣臨洪波春雲開三峰秀出千丈荷<lb/>
行止雖聽天懷土情則那反躬計所獲孰與吾仲多<lb/>
顧此暮年心尚未甘蹉跎寄爾詩一篇當使兒子歌<lb/>
<pb n="KR4f0006_SBCK_005-17a"/>
　　寄次耕時被薦在燕中<lb/>
昨接尺素書言近在呉興洗耳苕水濱叩舷歌採菱<lb/>
何圖志不遂策蹇還就徴辛苦路三千裹糧復贏幐<lb/>
夜驅燕市月曉踏盧溝冰京雒多文人一貫同淄澠<lb/>
分題賦淫麗角句爭飛騰關西有二士立志粗可稱<lb/>
雖赴翹車招猶知畏友朋儻及雨露濡相將上諸陵<lb/>
定有南冠思悲哉不可勝轉盻復秋風當隨張季鷹<lb/>
歸詠白華詩膳羞與晨增嗟我性難馴窮老彌剛棱<lb/>
孤跡似鴻㝠心尚防弋矰或有金馬客問余可共登<lb/>
爲言顧彦先惟辦刀與繩<lb/>
<hi>郭璞江賦詠採菱以叩舷楊子法言辭人之賦麗以淫/晉書顧榮傳與州里楊彦眀書曰吾爲齊王主簿恒慮禍及見刀與繩每欲自殺</hi>
<pb n="KR4f0006_SBCK_005-17b"/>
　　次耕書來言時貴有求觀余所著書者答示<lb/>
年來行止類浮萍雖有畱書未殺青世事粗諳身巳<lb/>
老古音方奏客誰聽兒從死父傳楹語帝遣生徒受<lb/>
壁經投筆听然成一笑春風緑草滿階庭<lb/>
<hi>晏子春秋晏子病將死鑿楹納書焉謂其妻曰楹語也子壯而示之梁吳均邊城將詩畱書應鑿楹傳功須勒社</hi>
　　雲臺觀尋希夷先生遺跡<lb/>
舊是唐朝士身更五代餘每懷淳古意聊卜華山居<lb/>
月落巖阿寂雲來洞口虚果哉非荷蕢獨識太平初<lb/>
<hi>書墁録希夷先生陳摶後唐長興中進士也既而棄科舉之武當山又止房陵年七十餘至華山葺雲臺廢觀居之</hi>
　　硤石驛東二十里有西鵶路繇趙保白楊樹二<lb/>
　　百五十里至臨汝以譏察之嚴築垣封閉過此<lb/>
<pb n="KR4f0006_SBCK_005-18a"/>
　　有題<lb/>
行人愁向汝州來前月西鵶禁不開弔古莫言秦法<lb/>
峻雞鳴曾放孟嘗囘<lb/>
　　雒陽<lb/>
澗水成周宅邙山漢代京三川通地絡鶉火叶星精<lb/>
文軌同王朔蒐畋會卜征東門迎九鼎北闕望璣衡<lb/>
象魏雲常紫龍池水自清尊師延國老聽講集諸生<lb/>
金谷荒煙合銅駞蔓草縈曲多羗笛韻縣有陸渾名<lb/>
鶴望將焉屬鯨吞未息爭詎忘修禮樂何計偃戈兵<lb/>
赤伏看猶在蒼鵞起莫驚停驂觀雒汭微禹動㴱情<lb/>
<hi>後漢書隗囂傳斷截地絡郡國志雒陽東城門名鼎門帝王世紀曰九鼎/所從入雒陽伽藍記次北曰閶闔門漢曰上西門上有銅璇璣五衡以齊</hi>
<pb n="KR4f0006_SBCK_005-18b"/>
<hi>七政東京賦建象魏之兩觀/雒陽伽藍記九龍殿前有九龍吐水成一/海左傳僖二十二年秦晉遷陸渾之戎于伊川注允姓之戎居陸渾在秦</hi>
<hi>晉西北二國誘而徙之伊川遂從戎號至今爲陸渾縣也三國志張飛傳思漢之士延頸鶴望</hi>
　　三月十九日行次嵩山㑹善寺<lb/>
獨抱遺弓望玉京白頭荒野淚霑纓霜姿尚似嵩山<lb/>
柏舊日聞呼萬歲聲<lb/>
　　少林寺<lb/>
峩峩五乳峰奕奕少林寺海内昔橫流立功自隋季<lb/>
宏構類宸居天衣照金織清梵切雲霄禪燈晃蒼翠<lb/>
頗聞經律餘多亦諳武藝疆塲有艱虞遣之扞王事<lb/>
今者何寂寥<graphic n="KR1940" url="https://raw.githubusercontent.com/kanripo/KR-Gaiji/master/images/KR1940.png" mimeType="image/png"/>矣成蕪穢壞壁出游蜂空庭雊荒雉<lb/>
答言新令嚴括田任汚吏增科及寺莊不問前朝賜<lb/>
<pb n="KR4f0006_SBCK_005-19a"/>
山僧闕飱粥住守無一二百物有盛衰囘旋儻天意<lb/>
豈無材傑人發憤起頽廢寄語惠瑒流勉待秦王至<lb/>
<hi>唐武德四年太宗以陜東道行臺雍州牧秦王率諸軍攻王世充寺僧惠瑒曇宗等執世充姪仁則來歸賜地四十頃水碾一具</hi>
　　嵩山<lb/>
位宅中央正髙疑上界鄰蓄波含潁汝吐氣接星辰<lb/>
二室雲長擁三呼響自臻淳風傳至德孤隱祕靈眞<lb/>
世敝將還古人愁願質神石開重出啓嶽降再生申<lb/>
老柏搖新翠幽花茁晚春豈知巢許窟多有濟時人<lb/>
<hi>白虎通中央之嶽獨加髙者何中央居四方之中可髙故曰嵩髙山唐李/林甫嵩陽觀頌抱汝含潁風交雨會/後漢書文苑傳多士響臻中庸質</hi>
<hi>諸鬼神而無疑</hi>
　　測景臺<hi>在登封縣東南三十里故告成縣</hi>
<pb n="KR4f0006_SBCK_005-19b"/>
象器先王作靈臺太室東隂陽求日至風雨會天中<lb/>
考極三辰正封畿萬國同吾衰今已甚猶一夢周公<lb/>
　　卓太傅祠<hi>在密縣東三十五里大騩鎮</hi>
拱木環遺寢空山走部民循良思舊德執節表淳臣<lb/>
几杖中興禮丹青御座親至今傳爼豆長接大騩春<lb/>
<hi>後漢書卓茂傳光武詔曰前密令卓茂束身自修執節淳固今以茂爲太傅封褒德侯食邑二千戸賜几杖車馬衣一襲絮五百斤朱祜傳永平中圖</hi>
<hi>畫二十八將于南宮雲臺其外又有王常李通竇融卓茂共三十二人</hi>
　　梁園<lb/>
梁園詞賦想遺音雕繢風流遂至今縱使鄒枚仍接<lb/>
踵不過貪得孝王金<lb/>
　　海上<lb/>
<pb n="KR4f0006_SBCK_005-20a"/>
海上雪㴱時長空無一鴈平生李少卿持酒來相勸<lb/>
　　五嶽<lb/>
五嶽何時徧行游二十春誰知禽子夏昔是去官人<lb/>
<hi>漢書王貢兩龔鮑傳北海禽慶子夏儒生去官不仕於莽</hi>
　　贈張力臣<lb/>
張君二徐流篆分特精妙獨坐淮水濆臨池伴魚釣<lb/>
京口躡寒蕪彭城搴荒藋扁舟浮漢江一攬關山要<lb/>
西上定軍山咨嗟武侯廟旋車下秦棧絶谷隨奔峭<lb/>
昭陵圖駿骨漢闕悲殘照石鼔在燕山望諸可慿弔<lb/>
還登尼父堂禮器存遺詔囊中金石文一室供長嘯<lb/>
諸子竝多材筆畫皆克肖削柎追宜官俗書嗤逸少<lb/>
<pb n="KR4f0006_SBCK_005-20b"/>
尤工蒼雅學㴱鄙庸儒剽郤思舊游國轉瞬分疆徼<lb/>
古堠出夕烽平林延野燒惟此數卷書鳴琴對言笑<lb/>
持以勗兒曺四海有同調莫浪逐王孫但從諸母漂<lb/>
<hi>蜀志諸葛亮傳葬漢中定軍山景䊮六年詔爲立廟集古録有後漢修孔/子廟禮器碑晉衞恒書勢師宜官甚矜其能或時不持錢詣酒家飲因書</hi>
<hi>其壁雇觀者以讐酒討錢足而滅之每書輒削而焚其柎梁鵠乃益爲版而飲之酒候其醉而竊其柎韓退之石鼓歌羲之俗書趂姿媚</hi>
　　子德自燕中西歸省我于汾州天寧寺<lb/>
一載燕臺別頻承注問書天空烏鳥去秋到鴈行初<lb/>
共識班衣重偏憐皁帽疎輕身騎欵段一徑訪樵漁<lb/>
　　寄次耕<lb/>
入雒乘軒車中宵心有愠儻呼黃耳來更得遼東問<lb/>
<hi>易夬九三若濡有愠</hi>
<pb n="KR4f0006_SBCK_005-21a"/>
六鼇成簸蕩夜宿看星河相對愁珠桂流民輦下多<lb/>
嘗披秋興篇欲作東臯計聞有二毛人年纔三十二<lb/>
　　歲暮西還時李生雲霑方讀鹽鐵論<lb/>
積雪凍關河我行復千里忽聞弦誦聲逺岀衡門裏<lb/>
在漢方盛時言利宏羊始桓生書一編恢卓有㴱㫖<lb/>
發憤刺公卿嗜利無廉恥片言折斗筲篤論垂青史<lb/>
矧乃衰亂仍征歛橫無紀轉餉七盤山骨滿秦川底<lb/>
太息問朝紳食粟斯已矣幸哉荀卿門尚有苞邱子<lb/>
<hi>鹽鐵論引春秋曰其政恢卓恢卓可以爲卿相其政察察察察可以爲匹夫又曰李斯與苞邱子俱事荀卿苞邱子飯麻蓬藜修道白屋之下</hi>
　　送康文學乃心歸郃陽<hi>巳下上章涒灘</hi>
子夏看書室臨河四望開山從雷首去浪拂禹門廻<lb/>
<pb n="KR4f0006_SBCK_005-21b"/>
大道疑將廢遺經重可哀非君真好古誰爲埽莓苔<lb/>
<hi>水經注徐水東南逕子夏陵北東入河又曰東南北有二石室臨側河崖名子夏室</hi>
　　友人來坐中口占二絶<lb/>
不材聊得保天年便可長棲一壑邊寄語故人多自<lb/>
愛但辭青紫即神仙<lb/>
昨過河東望首陽空山煙靄尚蒼蒼傳聞髙士燕中<lb/>
返料理牀頭皁莢囊<lb/>
<hi>隋書五行志梁末童謡云黃塵汚人衣皁莢相料理</hi>
　　送李生南歸寄戴笠王錫闡二髙士<lb/>
華山五粒松寄向江東去白雲滿江天髙士今何處<lb/>
憶昔過湖濱行吟兩故人潛龍猶在水別鶴已來秦<lb/>
<pb n="KR4f0006_SBCK_005-22a"/>
江海多翻覆林泉異棲宿驚聞東市琴涕隕堂前筑<lb/>
去去逐征蓬隨風西復東風吹蘭蕙色一夜落關中<lb/>
五陵生蔓草愁絶咸陽道平生四海心竟作終南老<lb/>
送子出圅關南山望北山洞庭多桂樹折取一枝還<lb/>
　　詶族子湄<lb/>
二紀心如昨詩來覺道同微禽難入海寒木久生風<lb/>
谷口青門外沙頭白蜆東不知耆舊里何處有龎公<lb/>
<hi>郭璞游仙詩淮海變微禽吾生獨不化史記正義三江在蘇州東南三十里一江東南上七十里白蜆湖</hi>
　　朱處士鶴齡寄尚書埤傳<lb/>
昔我適濟南曾過伏生祠青山對虚楹零露寒髙枝<lb/>
精靈竟何往再拜空階墀廹怵秦火焚豈意逢漢時<lb/>
<pb n="KR4f0006_SBCK_005-22b"/>
此書立博士天下亦一治嗟彼九十翁俟河未爲遲<lb/>
不厭文字譌百王賴蓍龜後人失其傳巧文患多師<lb/>
忽見吾友書一編逺來貽緬想江上村弦歌類齊淄<lb/>
白首窮六經夢寐親臯伊百家紛綸說爬羅殆無遺<lb/>
論及禹貢篇九州若列睂上愁法令煩下慨淳風衰<lb/>
君今未大耋正可持綱維煙艇隔吳門臨風苦相思<lb/>
爲招陽鳥來寄此懷人辭<lb/>
　　哭李侍御灌谿先生模<lb/>
故國悲遺老南邦憶羽儀廵方先帝日射策德陵時<lb/>
落照辭烏府秋風散赤墀<hi>君以崇禎十四年左遷南京國子監典籍南渡復官稱病不出</hi>行年<lb/>
逾八十當世歷興衰廉里居龔勝緜山隱介推清操<lb/>
<pb n="KR4f0006_SBCK_005-23a"/>
侔白璧直道叶朱絲圅杖天涯逺杓衡歲序移無繇<lb/>
承問訊秪益歎差池水沒延州宅山頽伍相祠傳家<lb/>
唯疏草累德有銘碑灑涕瞻鄉社論心切舊知空餘<lb/>
歲寒誼不敢負交期<lb/>
<hi>漢書龔勝傳勝居彭城廉里周禮大祝作六辭六曰誄注誄謂積累生時德行以賜之命</hi>
　　華下有懷顧推官<lb/>
秋風動喬嶽黃葉辭中林策杖且行游息此空亭隂<lb/>
伊昔吾宗英賦詩一登臨爾來閱三紀斯人成古今<lb/>
邈矣越石嘯悲哉嵇生琴鐘呂久不鳴乾坤盡聾喑<lb/>
爲我呼蓐收虎爪持霜金起我九原豪獮彼田中禽<lb/>
下見采薇子舊盟猶可尋神理儻不暌久要終此心<lb/>
<pb n="KR4f0006_SBCK_005-23b"/>
<hi>晉語虢公夢在廟有神人面白毛虎爪執鉞立於西河召史嚚占之對曰如君之言則蓐收也天之刑神也易師六五田有禽利執言</hi>
　　華隂古蹟二首<lb/>
　　　平舒道<lb/>
何處平舒道西風卷夕雲空畱一片璧爲遺滈池君<lb/>
　　　囘谿<lb/>
囘谿非故隘九虎失西東惟有黃金匱依然又省中<lb/>
　　悼亾<hi>上章涒灘</hi>
獨坐寒牕望藳砧宜言偕老記初心誰知游子天涯<lb/>
別一任閨蕪日夜㴱<lb/>
<hi>江淹悼亾詩牕塵歲時阻閨蕪日夜㴱</hi>
北府曾縫戰士衣酒漿賓從各無違虚堂一夕琴先<lb/>
<pb n="KR4f0006_SBCK_005-24a"/>
斷華表千年鶴未歸<lb/>
廿年作客向邊陲坐歎蘭枯柳亦衰傳說故園荆棘<lb/>
長此生能得首邱時<lb/>
貞姑馬鬛在江村送汝黃泉六歲孫地下相煩吿公<lb/>
姥遺民猶有一人存<lb/>
摩天黃鵠自常饑但惜流光不可追他日樂羊來舊<lb/>
里何人更與斷機絲<lb/>
　　冬至寓汾州之陽城里中尉敏泘家祭畢而飲<lb/>
　　有作<lb/>
歲時常祭祀朝夕自饔飱尚是先人祚誰非故國恩<lb/>
枯畦殘宿雪凍樹出初噋奠醊求何所鄰家借小園<lb/>
<pb n="KR4f0006_SBCK_005-24b"/>
流離踰二紀愴怳歷三都墮甑煤還拾承槽酒旋沽<lb/>
荒庭依老檜空谷遺生芻白髪偕宗叟相看道不孤<lb/>
<hi>呂氏春秋顔回對曰嚮者煤室入甑中棄食不祥回攫而飯之/劉伶酉德頌於是方捧<graphic n="KR1125" url="https://raw.githubusercontent.com/kanripo/KR-Gaiji/master/images/KR1125.png" mimeType="image/png"/>承槽</hi>
王孫猶自給一頃豆萁田今日還相飯千秋共爾憐<lb/>
青門餘地窄白社舊交偏傳與兒曺記無忘漢臘年<lb/>
　　寄題貞孝墓後四柿<hi>重光作噩</hi>
四柿先人種旁臨一畆池霜彫萱草色日映女貞枝<lb/>
舊業從飄蕩非材得憖遺清隂常不散勿使衆禽窺<lb/>
<hi>爾雅翼柿有七絶一壽二多隂三無鳥巢四無蟲蠧五霜葉可玩六嘉實七落葉肥火</hi>
　　贈衞處士蒿<lb/>
拘疾來河東息此澮水旁寒禽繞疎枝百卉沾微霜<lb/>
<pb n="KR4f0006_SBCK_005-25a"/>
幸逢同方友典墳共相將逢萌既解冠范丹亦絶糧<lb/>
弦歌足自遣感慨論百王王赧遂頓首孝獻封山陽<lb/>
一身殉社稷自古無先皇與君同歲生中年歷興亾<lb/>
衰遲數儔輩落落晨星行旅懷正鬱邑矧乃多病妨<lb/>
著書陳治本庶以囘穹蒼遙遙千載心眷眷桑榆光<lb/>
　　詶李子德二十四韻<hi>重光作噩</hi>
戴雪來青鳥開雲見素書故人心不忘旅叟計何如<lb/>
上國嘗環轍浮家未卜居康成嗟耄矣尼父念歸與<lb/>
忽枉佳篇贈能令積思攄柴門晴旭下松徑谷風舒<lb/>
記昔方傾葢相逢便執袪自言安欵段何意辱干旟<lb/>
適楚懷陳軫游燕弔望諸詎驚新寵大肯與舊交疎<lb/>
<pb n="KR4f0006_SBCK_005-25b"/>
不磷誠師孔知非已類蘧老當爲圃日業是下帷初<lb/>
逹夜抽經笥行春奉板輿誅茅成土室闢地得新畬<lb/>
水躍穿氷鯉山榮向日蔬已衰睌學問將隱悔名譽<lb/>
客舎輕彈鋏王門薄曳裾一身長瓠落四海竟淪胥<lb/>
契濶頭雙白磋跎歲又除空山清澮曲喬木絳郊餘<lb/>
不出風威滅無營日景徐但看堯典續莫畏禹隂虚<lb/>
地濶分津版天長接草廬一從聽七發欲起命巾車<lb/>
　　贈毛錦銜<lb/>
來時冬雁飛去日春風度浮雲戀故山翔鳥懷髙樹<lb/>
一別遂西東各言難久駐去去慎所之長安有岐路<lb/>
亭林詩集卷之五終<lb/>
<pb n="KR4f0006_SBCK_005-1a"/>
亭林文集卷之五<lb/>
　　聖慈天慶宫記<lb/>
泰山之西南麓有宋天書觀大中祥符年間建後廢<lb/>
爲碧霞元君之宫前一殿奉元君萬厯中尊孝定皇<lb/>
太后爲九蓮菩薩構一殿於元君之後奉之崇禎中<lb/>
尊孝純皇太后爲智上菩薩復構一殿於後奉之乃<lb/>
更名曰聖慈天慶宫而按察使左佩玹爲之碑宫成<lb/>
於十七年之三月神京淪喪即此月也竊惟經傳之<lb/>
言曰爲之宗廟以鬼享之又曰爲天子父尊之至也<lb/>
孔子論政必也正名昔自明太祖皇帝之有天下也<lb/>
命嶽瀆神祗竝革前代之封正其稱號而及其末世<lb/>
<pb n="KR4f0006_SBCK_005-1b"/>
至以天子之母太后之尊若不足重而必假西域胡<lb/>
神之號以爲崇豈非所謂國將亡而聽於神者耶然<lb/>
自國破以後宗廟山陵之所在樵夫牧䜿且或過而<lb/>
慢焉而此二殿獨以託於泰山之麓元君之宫焚香<lb/>
上謁者無敢不合掌跪拜使正名之曰皇太后固未<lb/>
必其能使天下之人䖍㳟敬畏之若此是固大聖人<lb/>
之神道設教使民由之而不知者乎其與宋之託天<lb/>
書以夸契丹者相去逺矣以其事爲國史之所不及<lb/>
載故序而論之俾後之人有以覽焉<lb/>
　　裴村記<lb/>
嗚呼自治道愈下而國無彊宗無彊宗是以無立國<lb/>
<pb n="KR4f0006_SBCK_005-2a"/>
無立國是以内潰外畔而卒至於亾然則宗法之存<lb/>
非所以扶人紀而張國勢者乎余至聞喜縣之裴村<lb/>
拜於晉公之祠問其苗裔尚一二百人有釋耒而陪<lb/>
拜者出至官道旁讀唐時碑載其譜牒世系登隴而<lb/>
望十里之内邱墓相連其名字官爵可攷者尚百數<lb/>
十人蓋近古氏族之盛莫過於唐而河中爲唐近畿<lb/>
地其地重而族厚若解之桺聞喜之裴皆歷任數百<lb/>
年冠裳不絶汾隂之薛憑河自保於石虎苻堅割據<lb/>
之際而未嘗一仕其朝猗氏之樊王舉義兵以抗髙<lb/>
歡之衆此非三代之法猶存而其人之賢者又率之<lb/>
以保家亢宗之道胡以能久而不衰若是自唐之亾<lb/>
<pb n="KR4f0006_SBCK_005-2b"/>
而譜牒與之俱盡然而裴樞輩六七人猶爲全忠所<lb/>
忌必待殺之白馬驛而後簒唐氏族之有關於人國<lb/>
也如此至於五代之季天位幾如奕碁而大族髙門<lb/>
降爲皂隷靖康之變無一家能相綂帥以自保者夏<lb/>
縣之司馬氏舉宗南渡而反其里者未百年也嗚呼<lb/>
此治道之所以日趨於下而一旦有變人主無可仗<lb/>
之大臣國人無可依之巨室相率奔竄以求苟免是<lb/>
非其必至之埶也與是以唐之天子貴士族而厚門<lb/>
䕃蓋知封建之不可復而寓其意於士大夫以自衞<lb/>
於一旦倉黃之際固非後之人主所能知也予嘗歷<lb/>
覽山東河北自兵興以來州縣之能不至於殘破者<lb/>
<pb n="KR4f0006_SBCK_005-3a"/>
多得之豪家大姓之力而不盡恃乎其長吏及至河<lb/>
東問賊李自成所以長驅而下三晉之故慨焉傷之<lb/>
或言曰崇禎之末輔臣李建泰者曲沃人也賊入西<lb/>
安天子臨朝而歎建泰對言臣郡當賊衝臣請率宗<lb/>
人鄉里出財百萬爲國家守河上大喜命建泰督師<lb/>
親餞之正陽門樓舉累朝所傳之御器而酌之酒因<lb/>
以賜之未出京師平陽太原相繼陷建泰不知所爲<lb/>
師次眞定而賊已自居庸入矣此其人材之凡劣固<lb/>
又出於王鐸張濬之下<hi>二人皆唐末宰相綂師出討而敗績者</hi>而上之人無權<lb/>
以與之無法以聯之非一朝一夕之故矣乃欲其大<lb/>
臣者以區區宰輔之虚名而繫社稷安危之命此必<lb/>
<pb n="KR4f0006_SBCK_005-3b"/>
不可得之數也周官太宰以九兩繫邦國之民五曰<lb/>
宗以族得民觀裴氏之與唐序亾亦略可見矣夫不<lb/>
能復封建之治而欲藉士大夫之埶以立其國者其<lb/>
在重氏族哉其在重氏族哉<lb/>
　　齊四王冡記<lb/>
自靑州而西三十餘里淄水之東牛山之左大道之<lb/>
南穹然而髙者四大冡焉酈道元水經注曰水南山<lb/>
下有四冡方基圓墳咸髙七尺東西直列是田氏四<lb/>
王冡也余考田氏之稱王者五而王建遷於共以死<lb/>
所謂四王則威宣湣襄是矣威宣二王當齊全盛之<lb/>
日其厚葬固宜獨是湣王殺死於莒齊之七十餘城<lb/>
<pb n="KR4f0006_SBCK_005-4a"/>
皆巳爲燕田氏之絶而無主者五年而田單以一邑<lb/>
之兵一戰破燕收數千里之地而迎王子於城陽之<lb/>
山中其時君臣新立人民新定死者未弔傷者未起<lb/>
反故王之喪於莒而葬之其制不少殺於威宣二王<lb/>
之舊吾是以知襄王之孝田單之忠而三代以下之<lb/>
爲人臣子者莫能及也吾嘗考地理之志有周厲王<lb/>
之墓在霍州東北王流於彘卒且葬焉宣王即位而<lb/>
未之能復也詩人志之曰韓侯取妻汾王之甥厲王<lb/>
也而謂之汾王刺宣王也故厲王稱汾而湣王不稱<lb/>
莒也是襄王之孝也或曰厚葬非禮也子奚取焉曰<lb/>
此常論也乃齊之二王既以爲故事矣宋元公吿其<lb/>
<pb n="KR4f0006_SBCK_005-4b"/>
羣臣請無及先君而仲幾不可又况於處變之日乎<lb/>
然則後之人君不幸而遇國家之變其如齊之襄王<lb/>
其如周之宣王請擇於斯二君者<lb/>
　　五臺山記<lb/>
五䑓山在五臺縣東北一百二十里西北距繁峙縣<lb/>
一百三十里史炤通鑑注曰五臺山在代州五臺縣<lb/>
山形五峙相傳以爲文殊示現之地華嚴經疏云淸<lb/>
涼山者卽代州鴈門五臺山也歲積堅氷夏仍飛雪<lb/>
曾無炎暑故曰淸涼五峰聳出頂無林木有如壘土<lb/>
之臺故曰五臺余考昔人之言五䑓者過侈有謂環<lb/>
基所至五百餘里有謂四埵去中臺各一百二十里<lb/>
<pb n="KR4f0006_SBCK_005-5a"/>
東埵爲趙襄子所登以臨代國南埵爲帝堯遭洪水<lb/>
繫舟之處北埵夏屋山後魏孝文駐蹕之所西埵天<lb/>
池隋煬帝避暑之龍樓鳳閣者皆太廣逺而失其實<lb/>
惟今山志所言五臺者近是北臺最髙後人名之叶<lb/>
斗峰有龍湫其東二十里爲華嚴嶺又東二十里爲<lb/>
東臺上可觀日出其東爲龍泉關路自北臺而南二<lb/>
十里爲中臺其巔西北有太華泉又西十五里爲西<lb/>
臺其西疊嶂數十里北有祕魔崖東南有淸涼嶺惟<lb/>
南臺稍遠去中臺可五十里五峰周遭如城其巔風<lb/>
甚烈不可居而佛寺之大者五六皆在谷中其地寒<lb/>
不生五穀木有松無栢亦有民人以樵採射獵爲業<lb/>
<pb n="KR4f0006_SBCK_005-5b"/>
在古建國時當爲林麓之地中代以下而吾人之逃<lb/>
於沸者居焉於是山始名而亦遂爲其教之所有然<lb/>
余考之五臺在漢爲慮虒縣而山之名始見於齊其<lb/>
佛寺之建當在後魏之時而彼教之人以爲攝摩騰<lb/>
自天竺來此即居是山不知漢孝明圖像之淸涼臺<lb/>
在雒陽而不在此也余又考之北齊書但言突厥入<lb/>
境代忻二牧馬數萬匹在五臺山北柏谷中避賊隋<lb/>
書但言盧太翼逃於五臺山地多藥物與弟子數人<lb/>
廬於巖下蕭然絶世以爲神仙可致而已至唐書王<lb/>
縉傳始言五臺山有金閣寺鑄銅爲瓦塗金於上照<lb/>
耀山谷費錢巨億萬縉爲宰相給中書符牒令臺山<lb/>
<pb n="KR4f0006_SBCK_005-6a"/>
僧數十人分行郡縣聚徒講説以求貨利於是此山<lb/>
名聞外夷至吐蕃遣使求五臺山圖見於敬宗之紀<lb/>
而五代史則書有胡僧遊五臺山莊宗遣中使供頓<lb/>
所至傾動城邑又書五臺山僧繼○爲劉承釣鴻臚<lb/>
卿能講華嚴經四方供施多積蓄以佐國用五臺當<lb/>
契丹界上繼○常得其馬以獻號添都馬元史則書<lb/>
武宗至大二年二月癸亥皇太后幸五臺山三月巳<lb/>
丑令髙麗王隨太后之五臺山英宗至治二年五月<lb/>
甲申車駕幸五臺山庚寅禜星於五臺山夫以王縉<lb/>
之爲相莊宗武宗英宗之爲君其事亦可知矣然此<lb/>
皆山志所不載問之長老亦無有知其跡者此在三<lb/>
<pb n="KR4f0006_SBCK_005-6b"/>
四百年之間而不能記述已如是矣而况於摩騰之<lb/>
始來文殊之示現乎其山中雨夜時吐光燄易曰澤<lb/>
中有火革㴱山巨壑無佛之處亦往往有之不足辨<lb/>
嗚呼韓公原道之作至於人其人火其書廬其居而<lb/>
李文饒爲相能使張仲武封刀付居庸關而不敢納<lb/>
五臺之逃僧蓋君子之行王道者其功至於如此而<lb/>
吾以爲當人心沈溺之久雖聖人復生而將有所不<lb/>
能驟革則莫若擇夫荒險僻絶之地如五臺山者而<lb/>
處之不與四民者混猶愈於縱之出沒於州里之中<lb/>
兩敗而不可禁也作五臺山記<lb/>
　　拽梯郞君祠記<lb/>
<pb n="KR4f0006_SBCK_005-7a"/>
忠臣義士性也非慕其名而爲之名者國家之所以<lb/>
報忠臣義士也報之而不得其名於是姑以其事名<lb/>
之以爲後之忠臣義士者勸而若人之心何慕焉何<lb/>
恨焉平原君朱建之子罵單于而死而史不著其名<lb/>
田横之二客自剄以從其主而史幷亾其姓錄其名<lb/>
者而遺其晦者非所以爲勸也謂忠義而必名名而<lb/>
後出於忠義又非所以爲情也余過昌黎其東門有<lb/>
拽梯郞君祠云方東兵之入遵化薄京師下永平而<lb/>
攻昌黎也俘掠人民以萬計驅使之如牛馬是時昌<lb/>
黎知縣左應選與其士民嬰城固守而敵攻東門甚<lb/>
急是人者爲敵舁雲梯至城下登者數人將上矣乃<lb/>
<pb n="KR4f0006_SBCK_005-7b"/>
拽而覆之其帥磔諸城下積六日不㧞引兵退城得<lb/>
以全事聞天子立擢昌黎知縣爲山東按察司僉事<lb/>
丞以下遷職有差又四年武陵楊公嗣昌以廵撫至<lb/>
始具疏上請邑之士大夫皆蒙褒敘民兵死者三十<lb/>
六人立祠祀之而楊公曰是拽梯者雖不知何人亦<lb/>
百夫之特乃請旨封爲拽梯郞君爲之立祠嗚呼吾<lb/>
見今日亾城覆軍之下其被俘者雖以貴介之子弦<lb/>
誦之士且爲之刈薪芻拾馬矢不堪其苦而死於道<lb/>
路者何限也而郞君獨以其事著吾又聞奢寅之攻<lb/>
成都也一銃手在賊梯上得間向城中言曰我良民<lb/>
也賊以鐵索繫我守梯我仰天發銃未嘗向官軍也<lb/>
<pb n="KR4f0006_SBCK_005-8a"/>
今夜賊飲必醉可來救我官軍如其言夜出斫營火<lb/>
其梯賊無得脫者而銃手死矣若然忠臣義士豈非<lb/>
本於天性者乎郞君之祠且二十餘年而幸得無毁<lb/>
不爲之記無以傳後張生莊臨親其事者也故以其<lb/>
言書之<lb/>
　　復菴記<lb/>
舊中涓范君養民以崇禎十七年夏自京師徒歩入<lb/>
華山爲黃冠數年始克結廬於西峰之左名曰復菴<lb/>
華下之賢士大夫多與之遊環山之人皆信而禮之<lb/>
而范君固非方士者流也㓜而讀書好楚辭諸子及<lb/>
經史多所涉獵爲東宮伴讀方李自成之挾東宫二<lb/>
<pb n="KR4f0006_SBCK_005-8b"/>
王以出也范君知其必且西奔於是棄其家走之關<lb/>
中將盡厥職焉乃東宫不知所之而范君爲黃冠矣<lb/>
太華之山懸崖之巔有松可蔭有地可蔬有泉可汲<lb/>
不稅於官不隸於宫觀之籍華下之人或助之材以<lb/>
剏是菴而居之有屋三楹東向以迎日出余嘗一宿<lb/>
其菴開戸而望大河之東雷首之山蒼然突兀伯夷<lb/>
叔齊之所采薇而餓者若揖讓乎其間固范君之所<lb/>
慕而爲之者也自是而東則汾之一曲綿上之山出<lb/>
沒於雲煙之表如將見之介子推之從晉公子既反<lb/>
國而隱焉又范君之所有志而不遂者也又自是而<lb/>
東太行碣石之間宫闕山陵之所在去之茫茫而極<lb/>
<pb n="KR4f0006_SBCK_005-9a"/>
望之不可見矣相與泫然作此記畱之山中後之君<lb/>
子登斯山者無忘范君之志也<lb/>
　　貞烈堂記<lb/>
古之人所以傳於其後者不以其名而以其實不以<lb/>
其天而以其人以其名以其天者世人之所以爲榮<lb/>
以其實以其人者君子之所脩而不敢怠也晉生文<lb/>
煜關中之通士也名其堂曰貞烈而請爲之記其言<lb/>
曰余之祖妣臨潼王府鎭國中尉懷墀女也歸於晉<lb/>
生余考及二姑年十九而余祖考亾余考方四歲守<lb/>
節不二迄六十有八而終崇禎末廵按御史金公毓<lb/>
峒以事上聞請行旌表命未下而宼至二姑死焉故<lb/>
<pb n="KR4f0006_SBCK_005-9b"/>
堂以貞烈名也余又讀朝邑李君楷所爲傳則二姑<lb/>
者一適西安右衛昭信校尉王宏祖一適臨潼王府<lb/>
奉國中尉誼濋竝封安人早寡寇至之日各自投於<lb/>
井長姑之子寅年十三從焉蓋三世而其節不隕可<lb/>
無媿其名也已史言郭昌娶眞定㳟王女號郭主主<lb/>
雖王家女而好禮節儉有母儀之德生光武郭皇后<lb/>
此特居室之常行爾而當時稱之史冊載之其後郭<lb/>
后雖出而東海㳟王猶得保其餘慶以垂於後嗣乃<lb/>
晉氏之先祖妣其治家如郭主加以栢舟之節其女<lb/>
與外孫守死不辱有卓絶之殊軌焉屬當岸谷之變<lb/>
門戸衰微無能光大其業使聲聞烜赫傳之彤管而<lb/>
<pb n="KR4f0006_SBCK_005-10a"/>
僅以一堂之名託之文字以示子孫不忘此又其遇<lb/>
之懸於天寔命不同而可爲悲悼者也然君子之爲<lb/>
教於家有百世之規而不以一時之所遇爲興替易<lb/>
不云乎家人利女貞自今以往晉氏之爲女者必貞<lb/>
以宜其家爲子者必孝於親必忠於君以顯於其國<lb/>
則受介福於王母以大其門者不在其身將在其子<lb/>
孫而斯堂之名永世弗墜必有繼中壘而修列女之<lb/>
傳者焉余濡筆俟之矣<lb/>
　　楊氏祠堂記<lb/>
天下之事盛衰之形衆寡之數不可以一定而君子<lb/>
則有以待之所以撫盛而合衆者中人以上之所能<lb/>
<pb n="KR4f0006_SBCK_005-10b"/>
若夫爲盛於衰治衆於寡孑然一身之日而有萬人<lb/>
百世之規非大心之君子莫克爲之矣古之君子慮<lb/>
先人之德久而弗昭於是爲之祠堂以守之其盛者<lb/>
及於始祖古之君子慮宗人之渙而無綂於是歲合<lb/>
子姓於祠而敎之孝奠爵獻爼畢而餕食以教之禮<lb/>
其子孫之衆或至於數千百人此祠堂之所由興而<lb/>
祭法之所由傳也常熟楊子常先生通經之士於先<lb/>
朝之末由訓導除都昌知縣未任以疾歸而遭國變<lb/>
至於今先生年七十有二矣先有一子年二十餘以<lb/>
卒晚得一子又殤而其兄子亦中歲夭折今其族孫<lb/>
之在者不過二十餘人其先世自關中來祖父竝爲<lb/>
<pb n="KR4f0006_SBCK_005-11a"/>
農風尚朴質髙祖以上不能舉其諱字自遷常熟以<lb/>
來復無顯者及先生始仕宦今白首老矣無親子孫<lb/>
夫人之情於身且若此遑恤其後乎而先生曰不然<lb/>
吾父雖農在里中頗能言民疾苦以逹於縣吏而除<lb/>
其菑當不至於無嗣以五服之間得一二十人以合<lb/>
其歡而教之以孝以禮豈必其中無能學以大其宗<lb/>
者以吾之年雖老且獨而幸有薄田之入爲先祖父<lb/>
所遺可以舉先人未行之事而傳之其後人於是即<lb/>
祖墓之旁建屋三楹爲祠堂以奉其先人竝諸父兄<lb/>
子姓之亾者其下爲田若干畆以供歲時之祭定其<lb/>
儀秩其品簡而文約而不陋曰及吾身存與諸孫行<lb/>
<pb n="KR4f0006_SBCK_005-11b"/>
禮其中使諸孫之繼我如今日焉先德其母墜已又<lb/>
於其墓之旁植木開河通水凡世俗所爲安死利生<lb/>
之法無不備此非所謂衰而有盛之心寡而能衆之<lb/>
事者乎易曰可大則賢人之業傳曰人定能勝天吾<lb/>
以卜楊氏之昌於其後必也承先生之命而爲之記<lb/>
　　華隂王氏宗祠記<lb/>
昔者孔子既沒弟子錄其遺言以爲論語而獨取有<lb/>
子曾子之言次於卷首何哉夫子所以教人者無非<lb/>
以立天下之人倫而孝弟人倫之本也愼終追遠孝<lb/>
弟之實也甚哉有子曾子之言似夫子也是故有人<lb/>
倫然後有風俗有風俗然後有政事有政事然後有<lb/>
<pb n="KR4f0006_SBCK_005-12a"/>
國家先王之於民其生也爲之九族之紀大宗小宗<lb/>
之屬以聯之其死也爲之䟽衰之服哭泣殯葬虞附<lb/>
之節以送之其遠也爲之廟室之制禘嘗之禮鼎爼<lb/>
籩豆之物以薦之其施之朝廷用之鄉黨講之庠序<lb/>
無非此之爲務也故民德厚而禮俗成上下安而暴<lb/>
慝不作自三代以下人主之於民賦歛之而已爾役<lb/>
使之而巳爾凡所以爲厚生正德之事一切置之不<lb/>
理而聽民之所自爲於是乎教化之權常不在上而<lb/>
在下兩漢以來儒者之效亦可得而攷矣自二戴之<lb/>
傳二鄭之注專門之學以禮爲宗歷三國兩晉南北<lb/>
五季干戈分裂之際而未嘗絶也至宋程朱諸子卓<lb/>
<pb n="KR4f0006_SBCK_005-12b"/>
然有見於遺經而金元之代有志者多求其說於南<lb/>
方以授學者及乎有明之初風俗淳厚而愛親敬長<lb/>
之道逹諸天下其能以宗法訓其家人而立廟以祀<lb/>
或累世同居稱之爲義門者亦往往而有十室之忠<lb/>
信比肩而接踵夫其處乎雜亂偏方閏位之日而守<lb/>
之不變孰勸帥之而然哉國亂於上而教明於下易<lb/>
曰改邑不改井言經常之道賴君子而存也嗚呼至<lb/>
於今日而先王之所以爲敎賢者之所以爲俗殆澌<lb/>
滅而無餘矣列在搢紳而家無主祏非寒食野祭則<lb/>
不復薦其先人期功之慘遂不制服而父母之喪多<lb/>
畱任而不去同姓通宗而不限於奴僕女嫁死而無<lb/>
<pb n="KR4f0006_SBCK_005-13a"/>
出則責償其所遣之財昏媾異類而脇持其鄉里利<lb/>
之所在則不愛其親而愛他人於是機詐之變日㴱<lb/>
而廉恥道盡其不至於率獸食人而人相食者幾希<lb/>
矣昔春秋之時弑君三十六亾國五十二而秉禮之<lb/>
邦守道之士不絶於書未若今之滔滔皆是也此五<lb/>
帝三王之大去其天下而乾坤或幾乎息之秋也又<lb/>
何言政事哉吾友華隂王君宏撰鄰華先生之季子<lb/>
而爲徵華先生後者也遊婺州二年而歸乃作祠堂<lb/>
以奉其始祖聚其子姓而告之以尊祖敬宗之道其<lb/>
郷之老者喟然言曰不見此禮久矣爲之兆也其足<lb/>
以行乎孟子有言惻隱之心仁之端也夫躬行孝弟<lb/>
<pb n="KR4f0006_SBCK_005-13b"/>
之道以感發天下之人心使之惕然有省而觀今世<lb/>
之事若無以自容然後積汚之俗可得而新先王之<lb/>
教可得而興也王君勉之矣<lb/>
　　書孔廟兩廡位次考後<lb/>
予居蘇之崑山崇禎初先師廟東西兩廡壞予時爲<lb/>
博士弟子一日過之見神位在瓦礫中與同學二三<lb/>
生拾取命工修完奉之東齋告於邑之長官越二年<lb/>
始復其故因考史記家語及今代闕里之書多有不<lb/>
同以大明會典爲定而友人歸生莊作兩廡位次考<lb/>
一通受而藏之幾五十年來關中得郃陽甯生浤丁<lb/>
祭考義亦崇禎中作大略相同然兩廡位東西相對<lb/>
<pb n="KR4f0006_SBCK_005-14a"/>
以次列及門弟子畢而後及左氏公羊穀梁三子暨<lb/>
漢以下諸儒此舊制也嘉靖九年采諸臣之議有黜<lb/>
者有改祀者於是東廡之弟子三十三而西廡二十<lb/>
九左丘明躋秦非之上伏勝躋顏噲之上孔安國躋<lb/>
穀梁赤之上而自此以下時代先後大率倒誤當日<lb/>
東西之位仍如舊次雖有闕者而不復更移蓋亦知<lb/>
二鄭賈服諸儒傳經之功不可沒而有待於異日之<lb/>
重議此秉禮者之微意也予恐後之人不知而欲循<lb/>
時代以正東西之次又悲夫亾友之遺墨猶存而不<lb/>
獲共論此也乃書其末以俟後人歸生名莊更名祚<lb/>
明工草隷爲東呉髙士<lb/>
<pb n="KR4f0006_SBCK_005-14b"/>
　　書廣韻後<lb/>
余既表廣韻而重刻之以見自宋以前所傳之韻如<lb/>
此然惜其書之不完也路史曰周有井伯廣韻曰子<lb/>
牙後今井下無此文又曰廣韻云漢有䣙城後今䣙<lb/>
字灰等二韻兩收而亦無此文又引䣙下云鄉名在<lb/>
右扶風而今灰韻注但鄉名二字困學記聞曰廣韻<lb/>
以賁爲姓古有勇士賁育今賁下但亦姓二字又曰<lb/>
廣韻云後蜀録有法部尚書屯度又曰廣韻引何氏<lb/>
姓苑有况姓廬江人今屯下况下但又姓二字禮部<lb/>
韻略引廣韻佊字注云論語子西佊哉軻字注云孟<lb/>
子居貧轗軻故名軻字子居今竝無此文又注鼮字<lb/>
<pb n="KR4f0006_SBCK_005-15a"/>
云漢光武得此鼠竇攸識之廣韻以爲終軍誤今亦<lb/>
無終軍之文也太原傳山曰宋姚寛戰國策後序引<lb/>
廣韻七事晉有大夫芬質芊干者著書顯名安陵丑<lb/>
雍門中大夫藍諸晉有亥唐趙有大夫肁賈齊威王<lb/>
時有左執法公旗蕃蓋注中凡言又姓者必以其人<lb/>
實之而今書皆無其文又史炤通鑑釋文所引廣韻<lb/>
其不載於今書者亦多也十干皆引爾雅歲陽而戊<lb/>
下不引著雍又考之玉海言廣韻凡二萬六千一百<lb/>
九十四言注一十九萬一千六百九十二字今僅二<lb/>
萬五千九百二言注一十五萬三千四百二十一字<lb/>
則注之刪去者三萬八千二百七十一而正文亦少<lb/>
<pb n="KR4f0006_SBCK_005-15b"/>
二百九十二言矣又文獻通考曰有陸法言長孫訥<lb/>
言孫愐三序今止愐序又言首載景德祥符敕牒今<lb/>
亦無之則亦後人刪去之矣其幸而存者天之未喪<lb/>
斯文也嗚呼惜哉<lb/>
　　讀宋史陳遘<lb/>
吾讀宋史忠義傳至於陳遘史臣以其嬰城死節而<lb/>
經制錢一事爲之滅損其辭但云天下至今有經總<lb/>
制錢名而不言其害民之罪又分其咎於翁彥國愚<lb/>
以爲不然鶴林玉露曰宣和中大盜方臘擾浙東王<lb/>
師討之命陳亨伯<hi>宋人諱髙宗嫌名稱其字曰亨伯</hi>以發運使經制東南七<lb/>
路財賦因建議如賣酒鬻糟商税牙稅與頭子錢樓<lb/>
<pb n="KR4f0006_SBCK_005-16a"/>
店錢皆少增其數別<graphic n="KR0851" url="https://raw.githubusercontent.com/kanripo/KR-Gaiji/master/images/KR0851.png" mimeType="image/png"/>收繫謂之經制錢其後盧宗<lb/>
原頗附益之至翁彦國爲總制使倣其法又收贏焉<lb/>
謂之總制錢靖康初詔罷之軍興議者請再施行色<lb/>
目寢廣視宣和有加焉以迄於今爲州縣大患初亨<lb/>
伯之作俑也其兄聞之哭於家廟謂剝民歛怨禍必<lb/>
及子孫其後葉正則作外稿謂必盡去經總錢而天<lb/>
下乃可爲治平乃可望也然則宋之所以亾自經總<lb/>
制錢而此錢之興始於亨伯雖其固守中山一家十<lb/>
七人爲叛將所害而不足以償其剥民之罪也孔子<lb/>
述古書之文凡紂之臣附上而讎歛者雖飛亷之死<lb/>
不得與於三仁之列若亨伯之爲此也其初特一時<lb/>
<pb n="KR4f0006_SBCK_005-16b"/>
權宜之計而遺禍及於無窮是上得罪於藝祖太宗<lb/>
下得罪於生民而斷脰决腹一暝於中山不過匹夫<lb/>
匹婦之爲諒而巳焉得齒於忠義哉知此然後天下<lb/>
之爲人臣者不敢懷利以事其君而但以一死自託<lb/>
於忠臣之列矣<lb/>
　　汝州知州錢君行狀<lb/>
崇禎十四年二月辛亥賊陷汝州知州錢君死之君<lb/>
諱祚徵字君遠其先呉越王裔居池之靑陽國初遷<lb/>
於萊爲掖縣人君七歲出嗣其從叔父一䕫爲之子<lb/>
事其嗣大母杜氏如其父母大母之黨有煩言君言<lb/>
於大母施子諸姻屬甚周以是大母安之中天啓元<lb/>
<pb n="KR4f0006_SBCK_005-17a"/>
年舉人大母終哀毁如父喪署恩縣教諭三年除汝<lb/>
州知州汝爲流賊出入孔道又有土賊聚至萬人依<lb/>
山爲巢百姓苦之君至則簡鄉勇衙兵得千餘人佯<lb/>
爲城守計忽夜半開門出從間道踰山谷步行抵其<lb/>
巢賊方縱酒不爲備急擊大破之君策賊衆難盡誅<lb/>
乃釋其俘招之仍令民千家立一寨有警相救賊屢<lb/>
失利其頭目魯加勒等遂詣州降南召登封諸賊聞<lb/>
之亦來降君簡其驍健送軍門效用餘給牛種遣之<lb/>
汝人少休君守汝三年多善政及是年正月賊陷河<lb/>
南府遂犯汝州君斬麾下之言𣢾賊者以狥率兵嬰<lb/>
城固守賊攻城君中流矢力疾乗城督戰數日二月<lb/>
<pb n="KR4f0006_SBCK_005-17b"/>
庚戌大風霾賊以火箭射城上城上發礟應之風逆<lb/>
火反樓堞盡焚賊乘之入君被執大罵不屈被擊仆<lb/>
地加以炮烙一宿死年四十七弟祉徴從子靑僕十<lb/>
餘人皆死無一還者廵撫臣髙名衡以聞奉旨下部<lb/>
議䘏未覆子大受縣學生痛父節未表於先朝懼後<lb/>
世之沒而無傳也乃質言其事以吿於余而爲之狀<lb/>
　　呉同初行狀<lb/>
自余所及見里中二三十年來號爲文人者無不以<lb/>
浮名苟得爲務而余與同邑歸生獨喜爲古文辭砥<lb/>
行立節落落不苟於世人以爲狂已而又得呉生呉<lb/>
生少余兩人七歲以貧客嘉定於書自左氏下至南<lb/>
<pb n="KR4f0006_SBCK_005-18a"/>
北史無不纎悉强記其所爲詩多怨聲近西州子夜<lb/>
諸歌曲而炎武有叔蘭服少兩人二歲姊子徐履忱<lb/>
少吳生九歲五人各能飲三四斗五月之朔四人者<lb/>
持觥至余舍爲母壽退而飲至夜半抵掌而談樂甚<lb/>
旦日别去余遂出赴楊公之辟未旬日而北兵渡江<lb/>
余從軍於蘇歸而崑山起義兵歸生與焉尋亦竟得<lb/>
脱而吳生死矣余母亦不食卒其九月余始過呉生<lb/>
之居而問焉則其母方煢煢獨坐吿余曰呉氏五世<lb/>
單傳未亾人惟一子一女女被俘子死矣有孫二歲<lb/>
亦死矣余旣痛呉生之交又念四人者持觥以壽吾<lb/>
母而吾今以衰絰見呉生之母於悲哀其子之時於<lb/>
<pb n="KR4f0006_SBCK_005-18b"/>
是不知涕淚之橫集也生名其沆字同初嘉定縣學<lb/>
生員世本儒家生尤夙惠下筆數千言試輙第一風<lb/>
流自喜其天性也每言及君父之際及交友然諾則<lb/>
斷然不渝北京之變作大行皇帝大行皇后二誄見<lb/>
稱於時與余三人每一文出更相寫録北兵至後遺<lb/>
余書及記事一篇又從余叔處得詩二首皆激烈悲<lb/>
切有古人之遺風然後知閨情諸作其寄興之文而<lb/>
生之可重者不在此也生居崑山當抗敵時守城不<lb/>
岀以死死者四萬人莫知屍處以生平日憂國不忘<lb/>
君義形於文若此其死豈顧問哉生事母孝每夜歸<lb/>
必爲母言所與往來者爲誰某某最厚死後炎武嘗<lb/>
<pb n="KR4f0006_SBCK_005-19a"/>
三過其居無已則遣僕夫視焉母見之未嘗不涕泣<lb/>
又幾其子之不死而復還也然生實死矣生所爲文<lb/>
最多在其婦翁處不肯傳傳其寫録在余兩人處者<lb/>
凡二卷<lb/>
　　書呉潘二子事<lb/>
先朝之史皆天子之大臣與侍從之官承命爲之而<lb/>
世莫得見其藏書之所曰皇史宬每一帝崩修實録<lb/>
則請前一朝之書出之以相對勘非是莫得見者人<lb/>
間所傳止有太祖實錄國初人樸厚不敢言朝廷事<lb/>
而史學因以廢失正德以後始有纂爲一書附於野<lb/>
史者大抵草澤之所聞與事實絶逺而反行於世世<lb/>
<pb n="KR4f0006_SBCK_005-19b"/>
之不見實錄者從而信之萬㦄中天子蕩然無諱於<lb/>
是實録稍稍傳寫流布至於光宗而十六朝之事具<lb/>
全然其卷帙重大非士大夫累數千金之家不能購<lb/>
以是野史日盛而謬悠之談徧於海内蘇之呉江有<lb/>
吳炎潘檉章二子皆髙才當國變後年皆二十以上<lb/>
竝棄其諸生以詩文自豪旣而曰此不足傳也當成<lb/>
一代史書以繼遷固之後於是購得實錄復旁搜人<lb/>
家所藏文集奏疏懷𥿄吮筆早夜矻矻其所手書盈<lb/>
牀滿篋而其才足以發之及數年而有聞予乃亟與<lb/>
之交二子皆居江村潘稍近每出入未嘗不相過又<lb/>
數年潘子刻國史考異三卷寄予於淮上予服其精<lb/>
<pb n="KR4f0006_SBCK_005-20a"/>
審又一年予往越州兩過其廬及余之昌平山西猶<lb/>
一再寄書來會湖州莊氏難作莊名廷鑨目雙盲不<lb/>
甚通曉古今以史遷有左丘失明乃著國語之說奮<lb/>
欲著書其居鄰故閣輔朱公國楨家朱公嘗取國事<lb/>
及公卿誌狀疏草命胥鈔録凡數十帙未成書而卒<lb/>
廷鑨得之則招致賓客日夜編輯爲明書書冗雜不<lb/>
足道也廷鑨死無子家貲可萬金其父允城流涕曰<lb/>
吾三子皆已析產獨仲子死無後吾哀其志當先刻<lb/>
其書而後爲之置嗣遂梓行之慕吳潘盛名引以爲<lb/>
重列諸叅閱姓名中書凡百餘帙頗有忌諱語本前<lb/>
人詆斥之辭未經刪削者莊氏旣巨富浙人得其書<lb/>
<pb n="KR4f0006_SBCK_005-20b"/>
往往持而恐嚇之得所欲以去歸安令吳之榮者以<lb/>
贓繫獄遇赦得出有吏教之買此書恐嚇莊氏莊氏<lb/>
欲應之或曰踵此而來盡子之財不足以給不如以<lb/>
一訟絶之遂謝之榮之榮告諸大吏大吏右莊氏不<lb/>
直之榮之榮入京師摘忌諱語密奏之四大臣大怒<lb/>
遣官至杭執莊生之父及其兄廷鉞及弟姪等幷列<lb/>
名於書者十八人皆論死其刻書鬻書并知府推官<lb/>
之不發覺者亦坐之發廷鑨之墓焚其骨籍沒其家<lb/>
產所殺七十餘人而呉潘二子與其難當鞫訊時或<lb/>
有改辭以求脫者呉子獨慷慨大罵官不能堪至拳<lb/>
踢仆地潘子以有母故不罵亦不辨其平居孝友篤<lb/>
<pb n="KR4f0006_SBCK_005-21a"/>
厚以古人自處則兩人同也予之適越過潘子時余<lb/>
甥徐公肅新狀元及第潘子䂓余愼無以甥貴稍貶<lb/>
其節余謝不敢二子少余十餘歲而予視爲畏友以<lb/>
此也方莊生作書時屬客延予一至其家子薄其人<lb/>
不學竟去以是不列名獲免於難二子所著書若干<lb/>
卷未脫藳又假子所蓄書千餘卷盡亡予不忍二子<lb/>
之好學篤行而不傳於後也故書之且其人實史才<lb/>
非莊生者流也<lb/>
　　歙王君墓誌銘<lb/>
王君以崇禎十四年卒後三年國變王君之子璣流<lb/>
寓於呉又一年而不孝始識王生因以知王生之人<lb/>
<pb n="KR4f0006_SBCK_005-21b"/>
與其丗德之槪與王生交一年而王生以狀請銘不<lb/>
孝以母未葬弗敢作也又一年卜葬葬有日而王生<lb/>
復來請銘不孝不獲辭而銘之君諱時沐字惟新其<lb/>
先歙之澤富人在唐曰祕閣校正希羽十七傳至名<lb/>
關者避元亂徙而東爲龍溪始祖又八傳至於君君<lb/>
大父諱福鳳始業行鹽父諱正寵承其業以至於君<lb/>
君以其故不克讀書然君雖業鹽而孝友急公好施<lb/>
有逺見能自樹乃過於丗之君子若所云事其慈母<lb/>
與父妾盡禮而友愛弟時洸終其身則其孝友也祖<lb/>
墓之木爲不肖者伐且鬻其旁地君爲捐金贖之澤<lb/>
富有宗祠君重作之龍溪其急大義也叔正完客杭<lb/>
<pb n="KR4f0006_SBCK_005-22a"/>
而病曰於我葬外舅卒遺孤一人曰於我長其他䘏<lb/>
人窮振人困多類是是其好施也同事欲因君請院<lb/>
司據西龍爲鹽窩君止之無何竝抵罪西龍商獨免<lb/>
其有逺見也好從士君子而恥謁貴人邑有司欲賓<lb/>
之不就其能自樹也凡此皆余之所信於王生者也<lb/>
君享年六十有七娶朱氏子四長璣杭州府錢塘縣<lb/>
學生員次文秩次文秋次文䄫孫六曾孫二以卒之<lb/>
年十二月甲子葬於其里象山之麓蓋王氏中丗爲<lb/>
商而通經義思用之天下者自璣始自君之沒而家<lb/>
益落璣遂走京師歷薊抵寧遠觀列邊之大勢每以<lb/>
大計干當事者不用轉客東萊而聞京師之變哭先<lb/>
<pb n="KR4f0006_SBCK_005-22b"/>
皇帝於萊山之陽馳至南都而公卿又無下士者遂<lb/>
僦居於呉著信書一編以示余而爲之太息焉此固<lb/>
宋之遺臣所隱晦而不敢筆之書者也而王生之不<lb/>
撓於時若此其抱濟物之才而發憤於大義又若此<lb/>
非丗德之遺而能然乎銘曰<lb/>
不知其人視其子子爲信人爲節士嗚呼君兮永宅<lb/>
此<lb/>
　　山陽王君墓誌銘<lb/>
往余在呉中常鬱鬱無所交出門至於淮上臨河不<lb/>
度徬徨者久之因與其地之賢人長者相結而王君<lb/>
起田最與余善自此一二年或三四年一過也王君<lb/>
<pb n="KR4f0006_SBCK_005-23a"/>
與余同年月生而長余二十餘日其行事雖不同而<lb/>
意相得凡余心之所存及其是非好惡無不同者雖<lb/>
不學古而闇合於義仁而愛人樂善不倦其天性然<lb/>
也生八歳而孤事母孝事其兄㳟其居財也有讓少<lb/>
爲帖括之學及中年遂閉戸不試家頗饒每受人之<lb/>
負折劵不較以是其產稍落而四方賓客至者未嘗<lb/>
不與之周旋當余在太原而余友潘力田死於杭係<lb/>
累其妻子以北少弟耒年十八孑身走燕都介余一<lb/>
蒼頭以見王君王君曰我固聞之寧人嘗與我言潘<lb/>
君力田賢士也不幸以非命終而寧人之友之弟則<lb/>
猶之吾弟也迎而舍之比其歸也則曰家破矣可奈<lb/>
<pb n="KR4f0006_SBCK_005-23b"/>
何吾有女年且笄將壻子間二年耒遂就昏王君與<lb/>
耒非素識也特以寧人之友故而余在遠弗及爲之<lb/>
從臾也每爲余言子行遊天下二十年年漸衰可已<lb/>
矣幸過我卜築一切居處器用能爲君辦之逡廵未<lb/>
果而別君之日持觴送我大河之北留一宿視余上<lb/>
馬爲之出涕若將不復見者乃明年余遂有山東之<lb/>
戹而海岱以南地大震君亦爲里中兒所齮齕意不<lb/>
自得又明年六月庚午君卒惟君生平以朋友爲天<lb/>
倫其待余如昆弟而余以窮戹蹇連無能申大義於<lb/>
詐愚凌弱之日者以十九年之交再三之約而不獲<lb/>
與之分宅卜鄰同晨共夕其終也又不獲視其含歛<lb/>
<pb n="KR4f0006_SBCK_005-24a"/>
而撫其遺孤吁可悲矣君諱略字起田淮安山陽人<lb/>
家淸江浦之南卒時年五十七娶方氏子一寛將以<lb/>
卒之某年某月某日葬於某地之先塋而子壻耒以<lb/>
狀及寛書來是不可以無銘銘曰<lb/>
少而孝長而㳟好禮而敦樂善而從爲義勇而與人<lb/>
忠胡天不弔而降此鞠凶士絶絃人罷舂以斯銘吿<lb/>
無窮<lb/>
　　富平李君墓誌銘<lb/>
關中故多豪傑之士其起家商賈爲權利者大抵崇<lb/>
孝義尚節㮣有古君子之風而士人獨循循守先儒<lb/>
之説不敢倍嘉靖中高陵三原爲經生領袖其後稍<lb/>
<pb n="KR4f0006_SBCK_005-24b"/>
衰而一二賢者猶能自持於新說横流之日以余所<lb/>
聞李君蓋可謂篤信好學而不更其守者邪李氏之<lb/>
先山西之洪洞人元時遷美原洪武初縣廢爲富平<lb/>
人數傳至君之曾祖諱朝觀者爲邊商以任俠著關<lb/>
中與里豪爭渠田爲齮齕以死而君之祖諱希奎走<lb/>
闕下上書愬天子直其事大猾以次就法報父讐名<lb/>
動天下乃其家遂中落至君之考諱效忠中武舉稍<lb/>
復振君始以文補邑諸生君少而剛方績學不怠當<lb/>
萬曆之末士子好新說以莊列百家之言竄入經義<lb/>
甚者合佛老與吾儒爲一自謂千載絶學君乃獨好<lb/>
傳注以程朱爲宗旣得事㳟定馮先生學益大進君<lb/>
<pb n="KR4f0006_SBCK_005-25a"/>
事親孝其於諸父昆弟㳟而有讓侍人以嚴而引之<lb/>
於道治家冠婚喪祭一如禮法以是年雖少鄉人重<lb/>
之如王彥方黃叔度焉崇禎七年四月壬午以疾卒<lb/>
年二十七君卒之三月而關中大亂君之考武舉君<lb/>
以哭子繼君以沒而寇至里中妣楊氏與族人登樓<lb/>
竝焚死李氏之門合良賤死者八十有一人嗚呼㦧<lb/>
矣而孤子因篤方三歲廸篤二歲從其母田氏走之<lb/>
外家以免其後因篤旣長乃折節讀書巳爲諸生旋<lb/>
棄之爲詩文有聞於時而尤潛心於傳注之書以力<lb/>
追先賢蓋近年以來關中士子爲大全蒙引之學者<lb/>
自君父子倡之君沒越十有三年十月癸酉因篤始<lb/>
<pb n="KR4f0006_SBCK_005-25b"/>
葬君於韓家村東南之新阡因篤旣與崑山顧炎武<lb/>
爲友且數年而曰吾先人之墓石未立將屬之子炎<lb/>
武不敢辭乃爲之撰次其詳則困篤之狀存焉君諱<lb/>
映林字暉天其沒也鄉人私謚曰貞孝先生孫男三<lb/>
人漢渭泗銘曰<lb/>
李氏之先以節俠聞及至於君乃續斯文刋落百氏<lb/>
以入聖門好義力行鄉邦所尊何不永年遭室之焚<lb/>
有封若堂于韓之原惟德繩繩在其後昆<lb/>
　　謁欑宮文一<lb/>
伏念臣草野微生干戈餘息行年五十慨駒隙之難<lb/>
畱渉路三千望龍髯而愈遠兹當忌日袛拜山陵履<lb/>
<pb n="KR4f0006_SBCK_005-26a"/>
雨露之方濡實㴱哀痛睠松楸之勿翦猶藉神靈敢<lb/>
陳于沼之毛庶格在天之馭臣某謹言<lb/>
　　謁欑宮文二<lb/>
自違陵下即度太行遠歷關河再更寒暑兹以孟秋<lb/>
之望重修拜奠之儀身先旅鴈過絶塞而南飛跡似<lb/>
流萍隨百川而東下感河山之如故悲灌莽之方㴱<lb/>
庶表忱思伏祈昭鑒<lb/>
　　謁欑宮文三<lb/>
臣炎武臣因篤江左䜿儒關中下士相逢燕市悲一<lb/>
劒之猶存旅拜橋山痛遺弓之不見時當春暮敬擷<lb/>
村蔬聊攄草莽之心式薦園陵之事告四方之水旱<lb/>
<pb n="KR4f0006_SBCK_005-26b"/>
及此彌年乗千載之風雲未知何日伏惟昭格俯鑒<lb/>
丹誠<lb/>
　　謁欑宫文四<lb/>
自違陵下今又八年濩落關河差池烽火想遺弓而<lb/>
在望懐短策以靡前每届春秋獨泣蒼梧之野多更<lb/>
甲子仍憐絳縣之人朔氣初收光風漸轉敬羞蕰藻<lb/>
重展松楸雖鼎爼之久虚幸罘罳之未壞黃圖如故<lb/>
乍驚失鹿之辰白首無歸終冀攀龍之日仰憑明命<lb/>
得遂㴱祈<lb/>
　　華隂縣朱子祠堂上梁文<lb/>
葢聞宣氣爲山衆阜必宗乎喬嶽明徵在聖羣言實<lb/>
<pb n="KR4f0006_SBCK_005-27a"/>
總於眞儒自夫化缺三雍風乖四始兩漢而下維多<lb/>
保殘守缺之人六經所傳未有繼往開來之哲惟絶<lb/>
學首明於伊雒而微言大闡於考亭不徒羽翼聖功<lb/>
亦乃發揮王道啓百世之先覺集諸儒之大成然而<lb/>
代運當屯蓍占得遯官方峻直難久立於朝端祠禄<lb/>
優遊每自安於林下睠此雲臺之側實爲寄禄之邦<lb/>
子靜書中羡希夷之舊隱啓蒙序末題眞逸之新名<lb/>
雖風聲遠隔於殊方而道德實同乎一綂家傳戸誦<lb/>
久已無間寰區春祀秋嘗獨此未瞻廟貌於是邑之<lb/>
薦紳耆舊以及學士青衿無不博考遺編㴱嗟闕典<lb/>
睇琳宮之絢爛悲木鐸之幽沉爰有廷揆張君山史<lb/>
<pb n="KR4f0006_SBCK_005-27b"/>
王君蒐採於前子德李君適之宋君宣揚於後而㑹<lb/>
炎武跋渉關河畱連原巘發遐情於五嶽尋墜緒於<lb/>
千年即雲臺舊院之西度香火專祠之地重邀茂宰<lb/>
<hi>華陰令遲維城</hi>贊此良圖萃人力以作新捐緍錢而倡導卜神<lb/>
涓吉庀村效工右帶流泉來惠風之習習前憑嶽麓<lb/>
狀盛德之峩峩將使爼豆增崇章逢無絶敬泚衰蕪<lb/>
之筆式陳邪許之辭<lb/>
亭林文集卷之五終<lb/>
</p>
<p>
</p>
  </div>
<div> <lb/>
    <p>
<pb n="KR4f0006_SBCK_006-1a"/>
亭林文集卷之六<hi>補遺</hi>
　　軍制論<hi>乙酉歳作</hi>
法不變不可以救今巳居不得不變之勢而猶諱其<lb/>
變之實而姑守其不變之名必至于大弊今日之軍<lb/>
制可謂髙皇帝之軍制乎其名然其實變矣而上下<lb/>
相與守之至于極而因循不改是豈創制之意哉髙<lb/>
皇帝云吾養兵百萬不費民間一粒自今言之費乎<lb/>
不費乎百萬之兵安在乎而猶以爲祖制則然此所<lb/>
謂相蒙之説也嘗考古春秋周禮寓兵于農之説未<lb/>
嘗不喟然太息以爲判兵與農而二之者三代以下<lb/>
之通弊判軍與兵而又二之者則自國朝始夫一民<lb/>
<pb n="KR4f0006_SBCK_006-1b"/>
也而分之以爲農又分之以爲兵是一農而一兵也<lb/>
弗堪一兵也而分之以爲軍又分之以爲兵是一農<lb/>
而二兵也愈弗堪一兵也而分之以爲衛兵又分之<lb/>
以爲民兵又分之以爲募兵是一農而三兵也又益<lb/>
弗堪不亟變勢不至盡敺民爲兵不止盡敺民爲兵<lb/>
而國事將不忍言矣二祖之制京師設都督府五衞<lb/>
七十二畿甸設衞五十各省設都指揮使司二十一<lb/>
畱守司二衞百九十一守禦屯田羣牧千户所二百<lb/>
十有一邊徼設宣慰安撫長官司九十五畨夷都司<lb/>
衞所百有七以五千六百人爲衞千一百二十人爲<lb/>
千户所百十有二人爲百户所給軍田立屯堡且耕<lb/>
<pb n="KR4f0006_SBCK_006-2a"/>
且守人受田五十畆賦糧二十四石半贍其人半給<lb/>
官俸及城操之軍有儆朝發夕至若是天下何病乎<lb/>
有兵而又烏乎復立兵久安弛備政圯伍虚正綂末<lb/>
始令郡縣選民壯宏治中制里僉二名若四五名有<lb/>
調發官給行糧正德中計丁糧編機兵銀人歳食至<lb/>
七兩有奇悉賦之民此謂之機快民壯而兵一增制<lb/>
一變又久備益弛盗發雍豫蔓延數省民兵不足用<lb/>
募新兵倍其糈以爲長征之軍而兵再增制再變屯<lb/>
衞者曰我烏知兵轉漕耳守禦非吾任也故有機壯<lb/>
而屯衞爲無用之人民壯曰我烏知兵給役耳調發<lb/>
非吾任也故有新募而民壯爲無用之人臣嘗合天<lb/>
<pb n="KR4f0006_SBCK_006-2b"/>
下衞所計之兵不下二百萬國家有兵二百萬可以<lb/>
無敵而曾不得一人之用二百萬人之田不可謂不<lb/>
贍而曾不得一升一合之用故曰髙皇帝之法亾矣<lb/>
然則將盡衞所之軍而兵之官而將之乎曰不能抑<lb/>
將盡衛所之軍而廢之田而奪之乎曰不能請于不<lb/>
變之中而寓變之之制因已變之勢而復創造之規<lb/>
舉尺籍而問之無缺伍乎缺者若干人收其田以新<lb/>
兵補之大集伍而閱之皆勝兵乎不勝者免收其田<lb/>
以新兵補之五年一閱汏其羸登其銳而不必世其<lb/>
人若然則不費公帑一文而每衞可得若干人之用<lb/>
推之天下二百萬之兵可盡復也矧今日駐蹕南中<lb/>
<pb n="KR4f0006_SBCK_006-3a"/>
輓漕之卒歳省數倍以爲兵則强以爲農則富而不<lb/>
及時之宜一爲變通俾此百十萬人襲兵之名糜兵<lb/>
之食而不能張弮注矢爲國家毫毛之用是國家長<lb/>
棄此百十萬人竝此百十萬人之田而終世不復也<lb/>
則物力烏得不詘軍政烏得不窳又何以兆謀敵愾<lb/>
成克復之勲哉<lb/>
　形勢論<lb/>
昔之都于南者呉東晉宋齊梁陳南唐南宋凡八代<lb/>
當呉之世三方鼎峙西以巴邱北以皖城濡須爲境<lb/>
迨其亾也則以長江之險先爲晉有永嘉南渡荆豫<lb/>
靑兖及徐之半入于劉石梁益入於李雄以合淝淮<lb/>
<pb n="KR4f0006_SBCK_006-3b"/>
陰壽陽泗口角城爲重鎭至苻姚慕容之亂始得靑<lb/>
兖梁益而宋因之及元嘉北伐碻磝喪師佛狸之馬<lb/>
屯於瓜歩於是乎守江矣拓跋奄有中原齊梁嗣主<lb/>
江左淮南北竝爲戰塲太淸内禍承聖尋兵齊略淮<lb/>
南魏收蜀漢而江陵淪陷陳氏軼興西不得蜀漢北<lb/>
失淮淝以長江爲境于是乎守江矣幅員日狹國祚<lb/>
彌短采石京口同時竝濟卒幷於隋南唐既失淮南<lb/>
亦以江爲境國遂不支宋都臨安與金人盟中淮流<lb/>
爲界西拒大散關端平滅金蔡州挑兵蒙古寶祐失<lb/>
蜀咸淳失襄樊元兵南下㓜主銜壁豈非大勢然耶<lb/>
嘗歷考八代興亾之故中天下而論之竊以爲荆襄<lb/>
<pb n="KR4f0006_SBCK_006-4a"/>
者天下之吭蜀者天下之領而兩淮山東其背也蜀<lb/>
據天下之上流昔之立國於南者必先失蜀而後危<lb/>
仆從之蜀爲一國而不合於中原則猶可以安孫呉<lb/>
之於漢東晉之於李雄是也蜀合於中原而并天下<lb/>
之力資上流之勢以爲我敵則危王濬自巴丘東下<lb/>
劉整謀取蜀以規宋是也故守先蜀若輯蜀之人因<lb/>
其富出兵秦鳯涇隴之間以撼天下不難故戰先蜀<lb/>
趙鼎言經營中原自關中始經營關中自蜀始幸蜀<lb/>
自荆襄始陳亮言荆襄據江左上流西接巴蜀北控<lb/>
關洛楚人用之虎視齊晉與秦爭帝東晉以來設重<lb/>
鎭以扼中原孟珙言襄樊國之根本百戰復之當加<lb/>
<pb n="KR4f0006_SBCK_006-4b"/>
經理葢宋人之論如此及元取宋果自襄陽樊城以<lb/>
度鄂故以天下之力圍二城者五年及其渡江不二<lb/>
年而取臨安矣故無蜀猶可以國東晉是也無荆襄<lb/>
不可以國楚去陳徙壽春是也無淮南北而以江爲<lb/>
守則亾陳之禎明南唐之保大是也故厚荆襄急古<lb/>
之善守者所慿在險而必使力有餘於險之外守淮<lb/>
者不於淮于徐泗守江者不于江于兩淮此則我之<lb/>
戰守有餘地而國勢可振故阻兩淮急或曰髙皇帝<lb/>
嘗以南取北矣而何厪厪守之謂愚曰固也夫取天<lb/>
下者必居天下之上游而後可以制人英雄無用武<lb/>
之地則事不集且人知髙皇帝之都金陵而不知髙<lb/>
<pb n="KR4f0006_SBCK_006-5a"/>
皇帝之所以取天下當江東未定先以大兵克襄漢<lb/>
平淮安降徐宿而後北畧中原此用兵先得地勢也<lb/>
且楚之霸也在邲漢髙之起自沛入秦自南陽析酈<lb/>
光武起自南陽宋武滅南燕自淮入泗滅秦自汴入<lb/>
河此皆古來以南伐北之明證有地利而後動者也<lb/>
如愚之策聯天下之半以爲一用之若常山之蛇則<lb/>
雖有符秦百萬之師完顏三十二軍之衆不能闚我<lb/>
地而蓄威固銳以伺敵人之暇則功可成也此戰守<lb/>
兼得之謀而用兵之上術也<lb/>
　　田功論<lb/>
天下之大富有二上曰耕次曰牧國亦然秦楊以田<lb/>
<pb n="KR4f0006_SBCK_006-5b"/>
農而甲一州烏氏橋姚以畜牧而比封君此以家富<lb/>
也棄頴栗而邰封非子蕃息而秦胙此以國富也事<lb/>
有策之甚迂爲之甚難而卒可以幷天下之國臣天<lb/>
下之人者莫耕若嘗讀宋魏了翁疏以爲古人守邊<lb/>
備塞可以紓民力而老敵情唯務農積穀爲要道又<lb/>
言有屯田有墾田大兵之後田多荒萊諸路閒田當<lb/>
廣行招誘令人開墾因可復業則耕穫之實效往往<lb/>
多於屯田葢竝邊之地久荒不耕則穀貴貴則民散<lb/>
散則兵弱必地闢耕廣則穀賤賤則人聚聚則兵强<lb/>
請無事屯田之虚名而先計墾田之實利募土豪之<lb/>
忠義者官爲給助隨便開墾畧計所耕可數千頃明<lb/>
<pb n="KR4f0006_SBCK_006-6a"/>
年此時便收地利可食賤粟况耕田之甿又皆可用<lb/>
之兵萬一有警家自爲守人自爲戰比于倉卒遣戍<lb/>
亦萬不侔無屯田之名而有屯田之實無養兵之費<lb/>
而又可潛制驕悍之兵不惟可以制虜而又以防他<lb/>
盜之岀入不數年間邊備隱然以戰則勝以守則固<lb/>
愚以爲此正今日之急務夫承平之世田各有主今<lb/>
之中土瀰漫蒿萊誠田主也疾力耕不者籍而予新<lb/>
甿不可使吾國有曠土若是人必服一易屢豐之日<lb/>
視粟爲輕今干戈相承連年大饑人多艱食必勸於<lb/>
耕二易古之邊屯多於沙磧今則大河以南厥土塗<lb/>
泥水田揚州陸田頴夀修羊杜之遺跡復上元之舊<lb/>
<pb n="KR4f0006_SBCK_006-6b"/>
屯三易久荒之後地力未洩粟必倍收四易然而有<lb/>
三難大農告絀出數十萬金錢求利於四三年之後<lb/>
一難朝不能久任人不甘獨勞蘄以數年之力專任<lb/>
一人二難天有旱澇歳有豐凶若何承矩之初年種<lb/>
稻霜早不成幾於阻格三難愚請捐數十萬金錢予<lb/>
勸農之官毋問其出入而三年之後以邊粟之盈虚<lb/>
貴賤爲殿最此一人者欲邊粟之盈必疾耕必通商<lb/>
必還定安集邊粟而盈則物力豐兵丁足城圉堅天<lb/>
子收不言利之利而天下之大富積此矣<lb/>
　錢法論<lb/>
莫善於國朝之錢法莫不善於國朝之行錢考之史<lb/>
<pb n="KR4f0006_SBCK_006-7a"/>
景王鑄大錢周錢葢一變漢承秦半兩已爲莢錢爲<lb/>
四銖爲三銖爲五銖爲赤仄爲三官逮於靈獻爲四<lb/>
出爲小錢漢錢凡九變唐鑄開通已更鑄大錢則有<lb/>
乾封乾元重稜唐錢凡四變宋倣開通舊式西事起<lb/>
鑄大錢崇寧鑄當十嘉定鑄當五又雜用鐵錢交子<lb/>
㑹子而法彌弊宋錢亦三四變每錢之變貨物騰躍<lb/>
輕重無常而民苦之國朝自洪武至正德十帝而僅<lb/>
四鑄以後帝一鑄至萬歷而制益精錢式每百重十<lb/>
有三兩輪郭周正字文明潔葢倣古不愛銅惜工之<lb/>
意而又三百年來無改變之令市價有恒錢文不亂<lb/>
民稱便焉此錢法之善也然至於今物日重錢日輕<lb/>
<pb n="KR4f0006_SBCK_006-7b"/>
盜鑄雲起而上所操以衡萬物之權至於不得用何<lb/>
哉葢古之行錢者不獨布之於下而亦收之於上漢<lb/>
律人出算百二十錢是口賦之入以錢管子鹽筴萬<lb/>
陣之國爲錢三千萬是鹽鐵之入以錢商賈緡錢四<lb/>
千而一算三老北邊騎士軺車一算商賈軺車二算<lb/>
船五丈以上一算是關市之入以錢令民占賣酒租<lb/>
升四錢是榷酤之入以錢隆慮公主以錢千萬爲子<lb/>
贖死是罰鍰之入以錢晉氏南渡凡田宅奴婢馬牛<lb/>
之劵每直一萬稅四百是契税之入以錢張方平言<lb/>
屋廬正税茶鹽酒醋之課率錢募役靑苗入息之法<lb/>
以歛天下之錢而上之賚予禄給慮無不用錢自上<lb/>
<pb n="KR4f0006_SBCK_006-8a"/>
下自下上流而不窮者錢之爲道也今之錢則下而<lb/>
不上僞錢之所以日售而制錢日壅未必不由此也<lb/>
請畧倣前代之制凡州縣之存畱支放一切以錢代<lb/>
之使天下非制錢不敢入於官而錢重錢重而上之<lb/>
權重賈山有言錢者無用器也而可以易富貴富貴<lb/>
者人主之操柄也令民爲之是與人主共操柄不可<lb/>
長也故計本程息之利小權歸於上之利大今市肆<lb/>
之錢惡而制錢亦與俱惡以故市肆之錢賤而制錢<lb/>
亦與俱賤是上無權以下爲權也上亦何利之有此<lb/>
無他上不收錢錢不重也愚故曰莫不善於今之行<lb/>
錢是賈生所謂退七福而行博禍者也<lb/>
<pb n="KR4f0006_SBCK_006-8b"/>
　　子胥鞭平王之尸辨<lb/>
人之大倫曰君臣曰父子臣事君猶子事父也苟爲<lb/>
父報讐則必甘心焉而後已甘心焉而後已者于凡<lb/>
人可也于君則有不得以行之者矣太史公言子胥<lb/>
鞭楚平王之尸春秋傳不載而予因以疑之疑春秋<lb/>
以前無發冡戮尸之事而子胥亦不得以行之平王<lb/>
也鄭人爲君討賊不過斵子家之棺而已齊懿公掘<lb/>
邴歜之父而刖之衞出公掘褚師定子之墓焚之于<lb/>
平莊之上傳皆書之以著其虐是春秋以前無發冡<lb/>
戮尸之事也平王固員之父讐而亦員之君也且淫<lb/>
刑之罪孰與簒試一人之讐孰與暜天報怨之師孰<lb/>
<pb n="KR4f0006_SBCK_006-9a"/>
與討賊唐莊宗尚不加於朱温而子胥以加之平王<lb/>
吾又以知其無是事也考古人之事必于書之近古<lb/>
者穀梁傳云吳入楚撻平王之墓賈誼新書亦云吕<lb/>
氏春秋云鞭荆平之墓三百越絶書云子胥操捶笞<lb/>
平王之墓淮南子云闔閭鞭荆平王之墓舍昭王之<lb/>
宫而季布傳亦言此伍子胥所以鞭平王之墓也蓋<lb/>
止于鞭墓而傳者甚之以爲鞭尸使後代之人蔑棄<lb/>
人倫讐對枯骨趙襄子漆智伯之頭王莽發定陶恭<lb/>
王母丁姬之冡慕容雋投石虎尸于漢水姚萇倮撻<lb/>
苻堅薦之以棘王頒發陳髙祖陵焚骨取灰投水而<lb/>
飲之楊璉眞珈取宋諸帝之骸與牛馬同瘞或快意<lb/>
<pb n="KR4f0006_SBCK_006-9b"/>
於所仇或肆威於亾國未必非斯言取之也然則鞭<lb/>
墓可乎亦曰員之所以爲員而已矣<lb/>
　　顧與治詩<lb/>
與治之先自吳郡洪武中以貲徙都下遂爲金陵人<lb/>
從曾祖華玉先生官至南京刑部尚書以文章聞于<lb/>
代至與治亦號能詩當崇禎之世天下多故陪京獨<lb/>
完得以餘日賦詩飲酒極意江山流連卉木聘筆墨<lb/>
之長寫風騷之致晚値䘮亂獨身無子迫於賦役困<lb/>
躓以終今讀其詩鬱行悽惻有郊島之遺音焉余兄<lb/>
事與治曩北行時謂與治曰兄平生作詩多散軼今<lb/>
老矣可無傳乎與治曰有一編在故人沈子遷所其<lb/>
<pb n="KR4f0006_SBCK_006-10a"/>
他藁雜舊笥中病未理也余行三歲乃歸次揚州而<lb/>
與治卒宣城施尚白欲集其詩刻之未果明年冬余<lb/>
過六合子遷出其一編並所搜輯者共二百六十首<lb/>
余爲刪其大半授子遷刻之嗚呼士之生而失計不<lb/>
能取舍至有負郭數頃不免饑寒以死而猶幸有故<lb/>
人錄其遺詩以垂名異日君子之所以貴乎取友也<lb/>
如是與治名夢游前貢士其書法尤爲時所重云<lb/>
　　方月斯詩草序<lb/>
與方子定交自單閼之歲今且六年余客鍾山而方<lb/>
子亦僑居雲間不數數見頃冬春之際余以仇家之<lb/>
松至雲間逆旅中困不自聊而方子時時相過慰藉<lb/>
<pb n="KR4f0006_SBCK_006-10b"/>
與余用旋兩月因出其詩草示余讀之如聽河上之<lb/>
歌令人感慨欷歔而不能止也方子生於楚長於吳<lb/>
以繩羣之姿遭离困戹發而爲言磊塊厯落自其所<lb/>
宜余獨喜方子之詩在楚無楚人剽悍之氣在吳無<lb/>
吳人浮靡之風不獨詩也其人亦然天方子以妙年<lb/>
軼才當天下有事之日明習掌故往往爲設方累可<lb/>
見之行豈獨區區稱能言之士哉子曰誦詩三百授<lb/>
之以政不達使於四方不能與對雖多亦奚以爲若<lb/>
方子者吾望其能從政繼先公爲名臣矣<lb/>
　　　天下郡國利病書序<lb/>
崇禎已卯秋閳被擯退而讀書感四國之多虞恥經<lb/>
<pb n="KR4f0006_SBCK_006-11a"/>
生之寡術於是歷覽二十一史以及天下郡縣志書<lb/>
一代名公文集及章奏文册之類有得即録共成四<lb/>
十餘帙一爲輿地之記一爲利病之書亂後多有散<lb/>
佚亦或增補而其書本不曾先定義例又多往代之<lb/>
言地勢民風與今不盡合年老善忘不能一一刋正<lb/>
姑以初藁存之篋中以待後之君子斟酌去取云爾<lb/>
　　肇域志序<lb/>
此書自崇禎已卯起先取一統志後取各省府州縣<lb/>
志後取二十一史參互書之凡閱志書一千餘部本<lb/>
行不盡則注之旁旁又不盡則別爲一集曰備録年<lb/>
來餬口四方未遑刪訂以成一家之書歎精力之已<lb/>
<pb n="KR4f0006_SBCK_006-11b"/>
衰懼韋編之莫就庶後之人有同志者爲續而傳之<lb/>
俾區區二十餘年之苦心不終冺沒爾<lb/>
　　下學指南序<lb/>
今之言學者必求諸語録語録之書始于二程前此<lb/>
未有也今之語錄幾于充棟矣而淫于禪學者寔多<lb/>
然其説葢出于程門故取慈谿黃氏日鈔所摘謝氏<lb/>
張氏陸氏之言以别其源流而衷諸朱子之說夫學<lb/>
程子而渉于禪者上蔡也橫浦則以禪而入于儒象<lb/>
山則自立一説以排千五百年之學者而其所謂收<lb/>
拾精神掃去階級亦無非禪之宗㫖矣後之説者遞<lb/>
相演述大抵不出乎此而其術愈深其言愈巧無復<lb/>
<pb n="KR4f0006_SBCK_006-12a"/>
象山崖異之迹而示人以易信苟讀此編則知其說<lb/>
固源于宋之三家也嗚呼在宋之時一陰之姤也其<lb/>
在于今五陰之剥也有能繇朱子之言以逹夫聖人<lb/>
下學之㫖則此一編者其碩果之猶存也孟子曰能<lb/>
言距楊墨者聖人之徒也得不有望于後之人也夫<lb/>
　　呉才老韻補正序<lb/>
余爲唐韻正已成書矣念考古之功寔始於宋吳才<lb/>
老而其所著韻補僅散見于後人之所引而未得其<lb/>
全頃過東萊任君唐臣有此書因從假讀之月餘其<lb/>
中合者半否者半一一取而注之名曰韻補正以附<lb/>
古音表之後如才老可謂信而好古者矣後之人如<lb/>
<pb n="KR4f0006_SBCK_006-12b"/>
陳季立方子謙之書不過襲其所引用別爲次第而<lb/>
已今世甚行子謙之書而不知其岀于才老可歎也<lb/>
然才老多學而識矣未能一以貫之故一字而數叶<lb/>
若是之紛紛也夫以余之謭陋而獨學無朋使得如<lb/>
才老者與之講習以明六經之音復三代之舊亦豈<lb/>
其難而求之天下卒未見其人而余亦已老矣又焉<lb/>
得不于才老之書而重爲之三歎也夫<lb/>
　　書故總督兵部尚書孫公淸屯䟽後<lb/>
國家當危亂之日未嘗無能任事之人而嘗患千不<lb/>
用用矣患不專用之專且效矣患千輕徒其官使之<lb/>
有才不得遂其用以至于敗而國隨之若總督兵部<lb/>
<pb n="KR4f0006_SBCK_006-13a"/>
尚書孫公之事可悲矣方崇禎朝流賊爲秦患且五<lb/>
六年天子一旦用公廵撫陜西于是兵且日增而餉<lb/>
絀公以爲國家之所以足軍食者屯田也承平既久<lb/>
而額設之田乃爲權豪有力者所據以至隱占侵沒<lb/>
弊孔百出而軍食虧軍食虧而國家且不得一軍之<lb/>
用是國家之患不在賊而在隱占侵沒之人也于是<lb/>
下令清屯健丁一授田百畆免其租課其餘地分爲<lb/>
三等徵糧濟餉先行之于西安三衞而軍果大譁斬<lb/>
李進成等七人而後定持之不變期月之閒所淸釐<lb/>
而歸之天子者計兵得九千餘餉銀一十四萬天子<lb/>
爲降詔褒賞進秩而關中之賊或斬或擒或撫三年<lb/>
<pb n="KR4f0006_SBCK_006-13b"/>
關中幾無賊矣而東邊告急天子用武陵楊公之言<lb/>
召公入援遂用之督師薊州又移之保定而公請陛<lb/>
見不許因以病辭且得罪下獄及賊陷襄雒復出公<lb/>
總督軍務公至關中而事已不可爲矣使當日用他<lb/>
將綂勤王之師而自陜以西悉委之公十年而奏其<lb/>
效則他邊方雖潰敗而公必能爲國家保有關中以<lb/>
待天子且使賊不得關中必不敢長驅而向闕也一<lb/>
詔移公而國之存亾乃判于此予讀公清屯疏及文<lb/>
移而㴱有感焉公之子世瑞世寧請爲公立傳而功<lb/>
狀缺佚不得其詳故特舉其大者書之于此以見公<lb/>
以一身而係天下之重然則天下未嘗無人而患于<lb/>
<pb n="KR4f0006_SBCK_006-14a"/>
不用又患于用之而徙用徙之閒無幾何時而大事<lb/>
已去此忠臣義士所以追論而流涕者嗚呼先帝末<lb/>
年之事可勝嘆哉<lb/>
　廣師<lb/>
苕文汪子刻集有與人論師道書謂當世未嘗無可<lb/>
師之人其經學脩明者吾得二人焉曰顧子寧人李<lb/>
子天生其内行淳備者吾得二人焉曰魏子環極梁<lb/>
子曰緝炎武自揣鄙劣不足以當過情之譽而同學<lb/>
之士有苕文所未知者不可以遺也輙就所見評之<lb/>
夫學究天人確乎不㧞吾不如王寅旭讀書爲已探<lb/>
賾洞微吾不如楊雪臣獨精三禮卓然經師吾不如<lb/>
<pb n="KR4f0006_SBCK_006-14b"/>
張稷若蕭然物外自得天機吾不如傅靑主堅苦力<lb/>
學無師而成吾不如李中孚險阻備嘗與時屈伸吾<lb/>
不如路安卿博聞强記羣書之府吾不如呉任臣文<lb/>
章爾雅宅心和厚吾不如朱錫鬯好學不倦篤于朋<lb/>
友吾不如王山史精心六書信而好古吾不如張力<lb/>
臣至于逹而在位其可稱述者亦多有之然非布衣<lb/>
之所得議也<lb/>
　　與盧某書<lb/>
夙仰鴻名未獲奉教良㴱傾仰兹有白者閶門外義<lb/>
學一所中奉先師孔子旁以寒宗始祖黃門公配食<lb/>
黃門呉人而此地爲其讀書處是以歷代相承未之<lb/>
<pb n="KR4f0006_SBCK_006-15a"/>
有改嘗爲利濟寺僧所奪寒宗子姓訟而復之史郡<lb/>
伯祁撫臺記文昭然可據非若鄉賢祠之列置前獻<lb/>
可以逓增也近日瞻拜間忽添一盧尚書牌位不勝<lb/>
疑訝問之典守則云有令姪欲爲奉祀生員而借託<lb/>
於此者夫尚書爲君家始祖名德著聞與我祖黃門<lb/>
豈有優劣然考尚書當日固嘗從祀學宮而嘉靖九<lb/>
年奉㫖移祀其鄉矣尚書之鄉爲涿郡涿縣則今之<lb/>
涿州也尚書之官爲九江廬江二郡太守則今之廬<lb/>
州壽州也漢史本傳尚書當日足跡從未至吳既非<lb/>
呉人又非吳官爲子孫者欲立家祠自當別剏一室<lb/>
特奉一主而偪處異姓之卑官援附無名之血食於<lb/>
<pb n="KR4f0006_SBCK_006-15b"/>
義何居夫呉中顧陸河北崔盧竝是名門各從本望<lb/>
天下之忠臣賢士多矣國家之制止于名宦鄉賢是<lb/>
以蘇州府志載本郡氏族一卷有顧無盧載本郡祠<lb/>
廟一卷有顧野王而無盧某府志出自君家教諭所<lb/>
修乃猶不敢私爲出入豈非前哲之公心史家之成<lb/>
法固章章若此乎夫國乗不書碑文不紀憲冊不載<lb/>
邦人不知既非所以章先德而崇大典又况几筵不<lb/>
設爐供不具而以尺許之木主側置先師之坐隅於<lb/>
情爲不安於理爲不順寒宗子姓嘖有繁言不佞謂<lb/>
范陽大族豈無知禮逹孝之士用敢直陳於左右伏<lb/>
祈主持改正使兩先賢各致其尊崇而後裔得免于<lb/>
<pb n="KR4f0006_SBCK_006-16a"/>
爭訟所全實多矣臨楮翹切<lb/>
　　答友人論學書<lb/>
大學言心不言性中庸言性不言心來教單提心字<lb/>
而未竟其說未敢漫爲許可以墮于上蔡橫浦象山<lb/>
三家之學竊以爲聖人之道下學上逹之方其行在<lb/>
孝弟忠信其職在灑掃應對進退其文在詩書三禮<lb/>
周易春秋其用之身在出處辭受取與其施之天下<lb/>
在政令教化刑法其所著之書皆以爲撥亂反正移<lb/>
風易俗以馴致乎治平之用而無益者不談一切詩<lb/>
賦銘頌贊誄序記之文皆謂之巧言而不以措筆其<lb/>
于世儒盡性至命之說必歸之有物有則五行五事<lb/>
<pb n="KR4f0006_SBCK_006-16b"/>
之常而不入于空虚之論僕之所以爲學者如此以<lb/>
質諸大方之家未免以爲淺近而不足觀雖然亦可<lb/>
以弗畔矣夫楊子有云多聞則守之以約多見則守<lb/>
之以卓少聞則無約也少見則無卓也此其語有所<lb/>
自來不可以其出于子雲而廢之也世之君子苦博<lb/>
學明善之難而樂夫一超頓悟之易滔滔者天下皆<lb/>
是也無人而不論學矣能弗畔于道者誰乎相去千<lb/>
里不得一面敢率其胸懷以報嘉訊幸㪅有以教之<lb/>
　　與友人辭往教書<lb/>
覉旅之人疾病顚連而託跡于所知雖主人相愛時<lb/>
有蔬菜之供而饔飱一切自給在我無怍于彼爲厚<lb/>
<pb n="KR4f0006_SBCK_006-17a"/>
此人事之常也若欲往三四十里之外而赴張兄之<lb/>
請則事體逈然不同必如執事所云有實心向學之<lb/>
機多則數人少則三四人立爲課程兩日三日一會<lb/>
質疑問難冀得造就成材以續斯文之綂即不能盡<lb/>
依白鹿之規而其遺意須存一二恐其未必辦此則<lb/>
徒餔啜也豈君子之所爲哉一身去就係四方觀瞻<lb/>
不可不愼廣文孫君與弟有舊同張兄來此劇論半<lb/>
日當亦知弟爲硜硜踽踽之人矣<lb/>
　　規友人納妾書<lb/>
董子曰君子甚愛氣而謹遊于房是故新壯者十日<lb/>
而一遊于房中年者倍新壯始衰者倍中年中衰者<lb/>
<pb n="KR4f0006_SBCK_006-17b"/>
倍始衰大衰者以月當新壯之日而上與天地同節<lb/>
矣炎武年五十九未有繼嗣在太原遇傅靑主凂之<lb/>
診脉云尚可得子勸令置妾遂于靜樂買之不一二<lb/>
年而衆疾交侵始思董子之言而瞿然自悔立姪議<lb/>
定即出而嫁之嘗與張稷若言青主之爲人大雅君<lb/>
子也稷若曰豈有勸六十老人娶妾而可以爲君子<lb/>
者乎愚無以應也又少時與楊子常先生最厚自定<lb/>
夫亾後子常年逾六十素有目青買妾二人三五年<lb/>
間目遂不能見物得一子已成童而天亾究同于伯<lb/>
道此在無子之人猶當以爲戒而况有子有孫又有<lb/>
曾孫者乎有曾孫而復買妾以理言之則當謂之不<lb/>
<pb n="KR4f0006_SBCK_006-18a"/>
祥以事言之則朱子斗詩有所謂好人歎者即西安<lb/>
府人殷鑒不逺也伏念足下之年五十九同于弟有<lb/>
目疾同于子常有曾孫同于西安之好人故舉此爲<lb/>
規未知其有當否<lb/>
　　答徐甥公肅書<lb/>
㓜時侍先祖自十三四歳讀完資治通鑑後即示之<lb/>
以邸報泰昌以來頗窺崖畧然憂患之餘重以老耄<lb/>
不談此事已三十年都不記憶而所藏史錄奏狀一<lb/>
二千本悉爲亾友借觀中郞被收琴書俱盡承吾甥<lb/>
來札惓惓勉以一代文獻衰朽詎足副此既叨下問<lb/>
觀書柱史無妨往還正未知絳人甲子郯子雲師可<lb/>
<pb n="KR4f0006_SBCK_006-18b"/>
備趙孟叔孫之對否耳夫史書之作鑒往所以訓今<lb/>
憶昔庚辰辛巳之間國歩阽危方州瓦解而老成碩<lb/>
彥品節矯然下多折檻之陳上有轉圜之聽思賈誼<lb/>
之言每聞于諭㫖烹宏羊之論屢見于封章遺風善<lb/>
政迄今可想而昊天不弔大命忽焉山嶽崩頽江河<lb/>
日下三風不儆六逆彌臻以今所覩國維人表視昔<lb/>
十不得二三而民窮財盡又倍蓰而無算矣身當史<lb/>
局因事納規造䣛之謨沃心之告有急于編摩者固<lb/>
不待汗簡奏功然後爲千秋金鏡之獻也關輔荒涼<lb/>
非復十年以前風景而雞肋𧖟叢尚煩戎略飛芻輓<lb/>
粟豈顧民生至有六旬老婦七歳孤兒挈米八升赴<lb/>
<pb n="KR4f0006_SBCK_006-19a"/>
營千里于是强者鹿鋌弱者雉經闔門而聚哭投河<lb/>
併村而張旗抗令此一方之隱憂而廟堂之上或未<lb/>
之㴱悉也吾以望七之齡客居斯土飲瀣餐霞足怡<lb/>
貞性登巖俯澗將卜幽棲恐鶴唳之重驚即魚潛之<lb/>
非樂是以忘其出位貢此狂言請賦祈招之詩以代<lb/>
麥丘之祝不忘百姓敢自託于魯儒維此哲人庶興<lb/>
哀于周雅當事君子倘亦有聞而嘆息者乎東土饑<lb/>
荒頗傳行旅江南水旱亦察輿謠涉靑雲以逺遊駕<lb/>
四牡而靡騁所望隨時示以音問不悉<lb/>
　　與楊雪臣<lb/>
想年來素履康豫盛德日新而愚所㴱服先生者在<lb/>
<pb n="KR4f0006_SBCK_006-19b"/>
不刻文字不與時名至于朋友之中觀其後嗣象賢<lb/>
食舊頗復難之郞君博探文籍而不赴科塲此又今<lb/>
日教子者所當取法也人苟徧讀五經略通史鑑天<lb/>
下之事自可洞然患在爲聲利所迷而不悟耳向者<lb/>
日知錄之刻謬承許可比來學業稍進亦多刋改意<lb/>
在撥亂滌汚法古用夏啓多聞于來學待一治于後<lb/>
王自信其書之必傳而未敢以示人也若音學五書<lb/>
爲一生之獨得亦足羽翼六經非如近時拾瀋之語<lb/>
而亦不肯供他人捉刀之用已刻之淮上矣平生志<lb/>
行知已所詳惟念昔歳孤生漂搖風雨今兹親串崛<lb/>
起雲霄思歸尼父之轅恐近伯鸞之竈且九州歷其<lb/>
<pb n="KR4f0006_SBCK_006-20a"/>
七五嶽登其四未見君子猶吾大夫道之難行已可<lb/>
知矣爾乃徘徊渭川畱連仙掌將營一畆以畢餘年<lb/>
然而霧市雲巖人煙斷絶春畦秋圃虎跡縱橫又不<lb/>
能不依城堡而架椽向鄰翁而乞火視古人之棲山<lb/>
飲谷者何其不侔哉世既滔滔天仍夢夢未知此生<lb/>
尚得相見否輒因便羽附布區區<lb/>
　　與戴耘野<lb/>
一別廿載每南望鄉關屈指松陵數君子何嘗不緬<lb/>
想林宗長懷仲蔚音儀雖闊志嚮靡移其如一鴈難<lb/>
逢雙魚莫寄而故人良友存亾出處之間又不禁其<lb/>
感涕矣遙審素履無恙風節彌髙巳成三輔之書獨<lb/>
<pb n="KR4f0006_SBCK_006-20b"/>
表千秋之躅晨星碩果非君而誰弟生罹多難淪落<lb/>
異邦長爲率野之人無復首丘之日然而九州歷其<lb/>
七五嶽登其四今將卜居太華以卒餘齡百家之說<lb/>
粗有闚于古人一卷之文思有禆于後代此則區區<lb/>
自矢而不敢惰偷者也關中詩五首寄次耕詩一首<lb/>
呈覽可以徴出處大概昔年有纂録南都時事一本<lb/>
可付既足持來尊著流宼編年殉國彚編聞已脱藁<lb/>
所恨道逺無從披讀敬佇德音以慰懸企<lb/>
　　與潘次耕<lb/>
接手扎如見故人追念痛酷其何以堪古人于患難<lb/>
之餘而能奮然自立以亢宗而傳世者正自不少足<lb/>
<pb n="KR4f0006_SBCK_006-21a"/>
下勉㫋毋怠承諭負笈從遊古人之盛節僕何敢當<lb/>
然中心惓惓思共晨夕亦不能一日忘也而頻年足<lb/>
跡所至無三月之淹友人贈以二馬二騾裝䭾書卷<lb/>
所雇從役多有步行一年之中半宿旅店此不足以<lb/>
累足下也近則稍貸貲本于鴈門之北五臺之東應<lb/>
募懇荒同事者二十餘人闢草萊披荆棘而立室廬<lb/>
于彼然其地苦寒特甚僕則遨遊四方亦不能畱住<lb/>
也彼地有水而不能用當事遣人到南方求能造水<lb/>
車水碾水磨之人與夫能出資以耕者大抵北方開<lb/>
山之利過于墾荒蓄牧之獲饒于耕耨使我有澤中<lb/>
千牛羊則江南不足懷也列子盗天之説謂取之造<lb/>
<pb n="KR4f0006_SBCK_006-21b"/>
物而無爭于人若今日之江南錐刀之末將盡爭之<lb/>
雖微如蠛蠓亦豈得容身于其間乎文淵子春竝於<lb/>
邊地立業足下倘有此意則彼中亦足以豪但恐性<lb/>
不能寒及家中有累耳徐介白久不通書爲我以此<lb/>
字逹之知區區未死宇内猶有一故人也<lb/>
　　答毛錦銜<lb/>
異姓爲後見于史者魏陳矯本劉氏子出嗣舅氏呉<lb/>
朱然本姓施以姊子爲朱後惟此二人爲賢而賈謐<lb/>
之後充則有莒人滅鄫之議矣惟晉書有一事與君<lb/>
家相類云呉朝周逸博逹古今逸本左氏之子爲周<lb/>
氏所養周氏自有子時人有譏逸者逸敷陳古事卒<lb/>
<pb n="KR4f0006_SBCK_006-22a"/>
不復本姓學者咸謂爲當然亦未可引以爲据以經<lb/>
典別無可証也<lb/>
　　與毛錦銜<lb/>
比在關中略倣橫渠藍田之意以禮爲教夫子嘗言<lb/>
博學于支約之以禮而劉康公云民受天地之中以<lb/>
生所謂命也是以有動作禮義威儀之則以定命也<lb/>
然則君子之爲學將以修身將以立命舎禮其何由<lb/>
哉吾之先元歎丞抇在吳先主朝以嚴見憚先主每<lb/>
言顧公在坐使人不樂吾見近來講學之師專以聚<lb/>
徒立幟爲心而其教不肅故欲反其所爲衞詩言武<lb/>
公之德曰瑟兮僴兮雖不能至然心嚮往之倘有如<lb/>
<pb n="KR4f0006_SBCK_006-22b"/>
阮藉之徒猖狂妄行而嫉禮法爲仇讐者則亦任之<lb/>
而已憶昔萬歷庚申吾年八歳今年元旦作一對曰<lb/>
六十年前二聖升遐之歳三千里外孤忠未死之人<lb/>
便中有字與呉門可代爲錄此與一二耆舊知心者<lb/>
觀之知此迂拙之叟猶在人間耳一詩并附<lb/>
亭林文集卷六終<lb/>
<pb n="KR4f0006_SBCK_006-23a"/>
</p>
<p>
</p>
  </div></body>
</text>\m</TEI>