<TEI xmlns="http://www.tei-c.org/ns/1.0">
              <teiHeader>
                  <fileDesc>
                     <titleStmt>
                        <title>Title</title>
                     </titleStmt>
                     <publicationStmt>
                        <p>Information about publication or distribution</p>
                     </publicationStmt>
                     <sourceDesc>
                        <p>Information about the source</p>
                     </sourceDesc>
                  </fileDesc>
              </teiHeader>
              <text>
                  <body>
            
<div>
                <head>法藏碎金錄卷一</head>
    <p>
<pb n="KR4d0007_WYG_001-1a"/>
欽定四庫全書<lb/>
　法藏碎金錄卷一　　　　　宋　晁逈　撰<lb/>
定慧之法宜知至理仍令均濟二者相資何謂也凡言<lb/>
　定者貴乎澄明之定勿入頑空之定定而無慧譬如<lb/>
　石人木偶雖不動而奚為凡言慧者貴乎安詳之慧<lb/>
　勿肆輕狂之慧慧而無定譬如雲電風燈於久照而<lb/>
　何有混而為一曲盡其妙<lb/>
至信發外之著者可以貫金石蹈水火宻行積中之深<lb/>
<pb n="KR4d0007_WYG_001-1b"/>
　者可以動天地感鬼神其次權實隨宜外順世間之<lb/>
　法得中而不失其正者上也<lb/>
凡諸識想之數内妄也名物之飾外妄也人能去二妄<lb/>
　之惑詣一真之理久於其道何以加焉<lb/>
良將御兵多多而益辦方畧有餘也大士御情亦多多<lb/>
　而益辦智慧有餘也萬縁紛紜一心曉了道馴致而<lb/>
　善應徳日新而無窮黙識𡨕符豈凡庸之可及<lb/>
啄食之禽善驚畏而疾起虞繫捕之奄及也渉境之心<lb/>
<pb n="KR4d0007_WYG_001-2a"/>
　善驚覺而疾止防流宕之忘返也内習之士宜乎知<lb/>
　此此言雖小可以喻大<lb/>
大乗四法經云求菩提者當修四法一者發大菩提心<lb/>
　寧失身命不應退轉予今於此四法之中止舉第一<lb/>
　之法詳其語意因知菩提心至精至妙雖身命至親<lb/>
　至切若比菩提心猶是外物予久知菩提心之義即<lb/>
　是真正本覺之心也唯此心字方是真我其餘我所<lb/>
　節次踈逺窮到此際弥歎己之道孤矣<lb/>
<pb n="KR4d0007_WYG_001-2b"/>
東方之教以言行為本言顧行行顧言處世之第一義<lb/>
　西方之教以理性為本理合性性合理出世之第一<lb/>
　義擬象經語垂文導意古今之人一也勿以榮陋為<lb/>
　蔽<lb/>
予觀寳積經第一百四臨末有語云若彼比邱於一切<lb/>
　法但取一行極隨順者所謂無生是為禪行予詳此<lb/>
　語若有的然明禪理而學佛法者止用此一科足矣<lb/>
　諦觀悠悠萬事無不是空智者一以貫之歸於無物<lb/>
<pb n="KR4d0007_WYG_001-3a"/>
　事来干我我皆應之以無生無生謂心不起念譬如<lb/>
　物觸虚空有何妨礙隨順謂物我皆如無所違逆故<lb/>
　圓覺經云照了諸相猶如虚空此名如来隨順覺性<lb/>
　是也此無生法是禪中一行簡當臻極之處何必以<lb/>
　多為貴者<lb/>
無上妙道夐超諸有上上智人了達一切法不住一切<lb/>
　相心如虚空自然無礙何以故心住於相即屬有法<lb/>
　予厯觀經㫖大率以此為根極<lb/>
<pb n="KR4d0007_WYG_001-3b"/>
議處世之士當以才行兼偹議出世之士當以理性相<lb/>
　符此外云為資其崇飾者也<lb/>
順違二境俱為纏縛順則生愛結細業而難觧違則生<lb/>
　憎結麤業而易觧有大智力行方能擺脱之也<lb/>
學道之人須由觀行息心達本貫微洞宻謂之觀收視<lb/>
　反聴忘情契理謂之行觀行明偹根力堅深入道法<lb/>
　門此當樞要<lb/>
諦觀物情大率以偽為智邪為樂不知至人以真為智<lb/>
<pb n="KR4d0007_WYG_001-4a"/>
　正為樂偽邪多真正少自古而然豈非流轉浩刼中<lb/>
　宿習猶存耶<lb/>
忘自身之至親營他事之至重狥不急之多欲踐不測<lb/>
　之畏途非智眼觀焉能洞見<lb/>
夫日月有晦明隂陽有舒惨天之常道不得不爾施之<lb/>
　于人亦其𩔖也其樂滿志理或難勝間以鬱然固當<lb/>
　如是<lb/>
釋迦氏捨去王宮入雪山脩道六年而成不戀富貴之<lb/>
<pb n="KR4d0007_WYG_001-4b"/>
　樂其果决也如此慧可斷臂立雪求法於達摩不顧<lb/>
　支體之苦其懇切也又如此因原佛理精真殊勝可<lb/>
　歸仗也何如哉<lb/>
人愛萬金資用以為我所何如萬行莊嚴以為佛士夫<lb/>
　深於妙道者始可與之談此理茍失言於不知者必<lb/>
　大笑其迂濶也定矣<lb/>
窮理盡性易義具矣予甞因此四字别有所陳夫剖析<lb/>
　至理有淺深次第淺者及於名深者及於身深之又<lb/>
<pb n="KR4d0007_WYG_001-5a"/>
　深者及於心心由性生必若窮其理之盡處極於性<lb/>
　而後已故曰窮理盡性<lb/>
予有法喻宻獲二寳其一曰如意浄明珠圓而照能破<lb/>
　一切昏暗而珠無染著此喻不惑之智其一曰降魔<lb/>
　金剛杵堅且利能破一切障礙而杵無虧損此喻不<lb/>
　退之志持用二寳天下無敵何往而不至哉其後因<lb/>
　看寳積經第一百二十内有金剛杵如意珠二物之<lb/>
　名予喜暗合<lb/>
<pb n="KR4d0007_WYG_001-5b"/>
衆生之心本有空寂安樂之體臻其極者此名涅槃本<lb/>
　有靈明照了之用臻其極者此名菩提既是本有何<lb/>
　假外求又縁棄本逐末迷失久矣固當啓廸懐柔須<lb/>
　有頴悟之人師資授受<lb/>
一切之形形本無無而有生有生則有化滅有化滅則<lb/>
　復歸於無也定矣一真之性性本有有而無象無象<lb/>
　則無化滅無化滅則常存其有也定矣不有之有名<lb/>
　曰妙有不空之空名曰真空妙有真空其體一也<lb/>
<pb n="KR4d0007_WYG_001-6a"/>
夫良藥所以去病加之信重則易服必由誠感而其效<lb/>
　彌應妙法所以去迷加之信重則易入必由誠感而<lb/>
　其道彌勝是故切於去迷而見性亦如切於去病而<lb/>
　保命<lb/>
儒教之法以正身為深切勿求其名而名自得矣道教<lb/>
　之法以養生為深切勿求其功而功自成矣佛教之<lb/>
　法以復性為深切勿求其證而證自知矣是三者率<lb/>
　以無心而然也<lb/>
<pb n="KR4d0007_WYG_001-6b"/>
中智以降得地成勢下必趨勢而動色上亦乗勢而變<lb/>
　態其理所至自然而然達觀了知不當驚異<lb/>
儒教本於名與情佛教本於理與性儒教大意修己成<lb/>
　美善之徳不許伐其徳佛教大意清心得微妙之相<lb/>
　不許住於相至論概舉深學當知<lb/>
夫萬𩔖萬形形必不同斯可見矣萬𩔖萬情情亦不同<lb/>
　固當然歟人心如面安可同也有一不同於己己即<lb/>
　非之若以理斷曲反在己<lb/>
<pb n="KR4d0007_WYG_001-7a"/>
前漢書有陳大道之要去健羨黜聰明予甞三復其言<lb/>
　深以為然夫去健羡則無貪欲黜聰明則反其素人<lb/>
　能行此六字亦足為越世出塵之士矣<lb/>
予有宿志者二焉其一欲得解去名利之塲獨歸自得<lb/>
　之塲不被仕宦所拘今則已遂志矣其一欲得觧去<lb/>
　分段之身别生意生之身不被造化所拘未知果能<lb/>
　然乎<lb/>
予常愛白樂天詞旨曠達沃人胸中有詩句云我無奈<lb/>
<pb n="KR4d0007_WYG_001-7b"/>
　命何委順以待終命無柰我何方寸如虚空夫如是<lb/>
　則造化隂隲不足為休戚而况時情物態安能刺鯁<lb/>
　其心乎<lb/>
夫形之壯衰隨時而變理之常也萬一不變此乃神仙<lb/>
　之流情之順違隨勢而變亦理之常也萬一不變此<lb/>
　乃聖賢之流形之與情若責以盡與神仙聖賢為比<lb/>
　不亦難乎<lb/>
予自問曰晚年學道日課何如哉自對曰動則觀書以<lb/>
<pb n="KR4d0007_WYG_001-8a"/>
　廣智求出世之階差静則息念以存誠恐渉境而流<lb/>
　宕如此而已餘無所能<lb/>
昔向子平有言曰吾已知富不如貧貴不如賤但未知<lb/>
　死何如生耳予因思莊子云以生為附贅懸疣以死<lb/>
　為決疣潰癰列子云善哉古之有死也仁者息焉不<lb/>
　仁者伏矣斯亦可知矣<lb/>
晋山濤不知山簡父不知其子也王濟不知王湛猶子<lb/>
　不知其叔父也而况他人之踈逺乎士之屈於不知<lb/>
<pb n="KR4d0007_WYG_001-8b"/>
　已據理當然何恨之有哉<lb/>
觀練之法我今自陳其觀也見諸相之本同色空如一<lb/>
　其練也勤守中而不失心息相依率是而行以為日<lb/>
　用<lb/>
吾常諦觀一切因縁有合有離一切情識有起有滅親<lb/>
　踈順逆愛憎是非雜然交并混而成世新新之事與<lb/>
　日無窮身心之苦何有紀極其或萬萬數中有一大<lb/>
　達之人越世髙蹈特立獨行出此方域之外者其人<lb/>
<pb n="KR4d0007_WYG_001-9a"/>
　智力何如哉<lb/>
彼至人者角立傑出智了一真餘惑不能障其明心住<lb/>
　一境諸念不能奪其志不挂名利之綱不齅嗜欲之<lb/>
　餌我今誓願師之服膺終老而已<lb/>
有名有色隨造化而遷革無色無名亘古今而靈明誰<lb/>
　曽䆒此徒自負於豪英<lb/>
人間有三大事皆無可奈何須歸委順而已謂身也世<lb/>
　也刼也人之自身生之始不能知化之終不能知無<lb/>
<pb n="KR4d0007_WYG_001-9b"/>
　可奈何此委順之大者一也處於世則有因縁之善<lb/>
　惡身心之苦樂無可奈何此委順之大者二也又説<lb/>
　浩刼運數中則有䧟厯陽之地居人變水族之𩔖鑿<lb/>
　昆明之池胡僧辨刼灰之理無可奈何此委順之大<lb/>
　者三也唯聞别有至神至聖之人超出此三事之外<lb/>
　無能及者故謂之大雄氏<lb/>
顛倒之心反掌成菩提譬如迷路之人忽爾醒然見其<lb/>
　路覺背所趣即時旋踵先迷後悟之速非反掌而何<lb/>
<pb n="KR4d0007_WYG_001-10a"/>
　苦惱之心反掌成涅槃譬如憂事之人忽爾聳然聞<lb/>
　其事得遂所志即時開懐先憂後喜之速非反掌而<lb/>
　何<lb/>
一氣幻化而生形形之妍醜不一也一性幻化而生情<lb/>
　情之善惡不一也自古而然無可奈何唯聞大雄氏<lb/>
　之法至深至大至微至妙超出二幻化之外此明復<lb/>
　其理性之根本非在末迹孰有智識論議之勝過於<lb/>
　此乎吾不敢以區區所見臆㫁其事也<lb/>
<pb n="KR4d0007_WYG_001-10b"/>
佛書中説安樂行予今引儒書比𩔖儒書云君子居易<lb/>
　以俟命此是安樂行小人行險以徼幸此是不安樂<lb/>
　行<lb/>
夫學道之人在乎智力兼偹何謂也設使觀慧明了見<lb/>
　法指歸此名智也須得妙心精宻入佛境界此名力<lb/>
　也智力相濟為兩足尊茍或止務髙談斯則未為了<lb/>
　義<lb/>
西方聖人垂法詳悉有大善利不可非也於幻化中明<lb/>
<pb n="KR4d0007_WYG_001-11a"/>
　一切空不執為有雖賢愚異貫皆見其空矣於虚空<lb/>
　中立一切法不落於空深智之士信知其法妙矣終<lb/>
　使人離空有二邉之見出輪環大苦其理如此其能<lb/>
　仁也何如哉不逹之人若以世間法比方致詰何可<lb/>
　與之論議哉<lb/>
吾自省已頗能推窮至理直詣精深之處唯有情累緜<lb/>
　緜未到豁然安稳之處力量如此<lb/>
盡工之格致髙妙有能注思落筆傳神寫照而逼真者<lb/>
<pb n="KR4d0007_WYG_001-11b"/>
　文士之格致髙妙有能注思落筆窮理盡性而臻極<lb/>
　者此二事頗相𩔖也吾常覽唐賢著述有陳心法宗<lb/>
　趣而立言頴利明白鑿出大意使其曉暢文義者了<lb/>
　了見妙道之源信知才俊精敏有資助發揚之力<lb/>
今之僧俗所談分禪辨律互相矛盾各執其末不究其<lb/>
　本但目作者之詞曰文章也非禪話也吾所不取吾<lb/>
　能大和㑹一以貫之爾<lb/>
吾能了知身心世三者本從虚妄中有而終歸於空此<lb/>
<pb n="KR4d0007_WYG_001-12a"/>
　則吾自斷之以智也既知之則一切念慮徒有憂勞<lb/>
　而無所濟者當令不生此則吾自濟之以力也此是<lb/>
　出世智力與世間智力不同若霄壤矣<lb/>
予自陳頓悟漸修之説各有二焉予知一切之有都屬<lb/>
　幻化者無不終變滅此為頓悟之一也唯一真法界<lb/>
　散而為萬靈者決定無變滅此為頓悟之二也此二<lb/>
　頓悟既明而不昧者也憂悲苦惱之念無人無之自<lb/>
　省了達已久今求日損當以理遣此為漸修之一也<lb/>
<pb n="KR4d0007_WYG_001-12b"/>
　常樂我浄之道唯大雄氏能然自省信重已久今求<lb/>
　日益當務馴致此為漸修之二也此二漸修有進而<lb/>
　無退者也内省詳求樂欲所趣如是得非宿習使然<lb/>
　乎<lb/>
予觀釋氏之書而有一經一論各言無生之法簡妙大<lb/>
　同合而敷演可以足用寳積經中有説云若彼比邱<lb/>
　於一切法但取一行極隨順者所謂無生是為禪行<lb/>
　摩訶止觀論中有説云小乗對治如應病用藥藥必<lb/>
<pb n="KR4d0007_WYG_001-13a"/>
　兼偹大乗對治秪用第一義諦如阿竭陀藥能治衆<lb/>
　病其語云空無生中誰是煩惱誰是能治但以無生<lb/>
　一方徧治一切此文極畧須善取意予博考諸經諸<lb/>
　論大約盡是修行出世之法若得其樞要之處何須<lb/>
　廣覧今據此經指陳極隨順之理又據此論指陳善<lb/>
　取意之理並在無生之法而已其為精當何以加焉<lb/>
　必能觸境無生則所謂盡善臻極矣<lb/>
世間俗士而為名利纏縛嗜慾纏縛其身不得自在而<lb/>
<pb n="KR4d0007_WYG_001-13b"/>
　致敗壊小乗人又為空纏縛法纏縛其心不得自在<lb/>
　而有障礙唯大乗上乗人免此二纏縛謂之觧脱身<lb/>
　心俱自在無敗壊障礙得出世之樂名曰涅槃<lb/>
人之談禪好以隱晦為深宻予之談禪好以顯暢為親<lb/>
　切雖談者隱顯不同而道之本源則無異也<lb/>
予今自思晚年内習雖窮理盡性務極於精研而澄神<lb/>
　定靈未臻於純熟疑善根之宿植期勝果以圓成聊<lb/>
　用披陳亦非矜伐<lb/>
<pb n="KR4d0007_WYG_001-14a"/>
衆縁之累須以道㫁理遣一真之妙須以馴致冥㑹畧<lb/>
　舉大端智者善自求之也<lb/>
夫醉者墜奔車而不傷全其外也乗蕩舟而不懼全其<lb/>
　内也故先賢頌酒徳贊酒功稱其美利盖非徒然茍<lb/>
　或遂肆沈湎自貽諸失前言作戒抑又深切<lb/>
或問予曰先生不從遊賞之朋不設歡娛之具闔扉燕<lb/>
　處何以銷日予對曰老夫致政之後適意居多觀練<lb/>
　薰修獲温尋於妙道棲遲偃仰遂頥養於天和自便<lb/>
<pb n="KR4d0007_WYG_001-14b"/>
　衰軀更無他想至寒暑之来往嵗時之代謝任彼運<lb/>
　行而已與予了不相關<lb/>
約已自修立為條教所學無生之法或遇習氣欻爾而<lb/>
　生我當記之即時而止所學安住之法未果全然安<lb/>
　住我當隨其緩急量力而住新新之智其理可書而<lb/>
　旋復忘失惜而求之再縈心緒我願不復追思又欲<lb/>
　禮必逮情常念彌縫其闕斯乃世間之法耳學出世<lb/>
　法抑亦相妨自今亦宜無可無不可縱心浩然而已<lb/>
<pb n="KR4d0007_WYG_001-15a"/>
予於晚節勝進彌堅厯觀荘子㣲言兼采楞伽妙法吉<lb/>
　祥止止但務於心齋正智如如自符於成相道釋二<lb/>
　典責實同歸夫何末流妄有分别<lb/>
我立一志自學無生法忍入道權輿此乃小乗獨善之<lb/>
　利也佛度四生盡入無餘涅槃成功臻極此乃如来<lb/>
　兼濟之利也力量殊致固當如是<lb/>
儒家之書大易為首有象本乎乾坤道家之書老子居<lb/>
　最無名始於天地二家之説率以此為造極矣若引<lb/>
<pb n="KR4d0007_WYG_001-15b"/>
　佛書言之空生大覺中如海一漚發又據譬喻則天<lb/>
　地乾坤沙界之一沙也<lb/>
學道不易為師亦難學道之人性有優劣上根之士来<lb/>
　學則師逸而功多下根之人来學則師勞而功少譬<lb/>
　如良駒駿利見鞭影而疾行駑馬鈍頑受錐鋒而不<lb/>
　動<lb/>
予於悟修自能和㑹研覃乎定慧之學叅騐以老荘之<lb/>
　書設使遵老聃之言練谷神之粹契荘子之説發天<lb/>
<pb n="KR4d0007_WYG_001-16a"/>
　宇之光二教指歸有何差别<lb/>
夫事君者不可以二心唯一至忠而已矣至忠則名光<lb/>
　而衆仰學道者亦不可以二心唯一至誠而已矣至<lb/>
　誠則神㑹而自知<lb/>
昔向子平讀易至損益二卦乃曰吾已知富不如貧貴<lb/>
　不如賤予讀荘子至巧者勞而智者憂予又知巧不<lb/>
　如拙智不如愚矣此與常情不同唯有深達妙道者<lb/>
　可與言之耳<lb/>
<pb n="KR4d0007_WYG_001-16b"/>
夫天地中空虛生成萬物而不妨有日月照臨而盡見<lb/>
　身心中空虚含容萬法而無礙有智慧觀察而盡知<lb/>
　真學之人當須具此知見<lb/>
易曰龍蛇之蟄以存身也吾思據定以寧志又曰精義<lb/>
　入神以致用也吾思乗慧以立法從事於道唯變所<lb/>
　適吾能然爾不求人知<lb/>
予嘗自思獲其法利少分焉何謂也凝然不動定力也<lb/>
　了然常明慧用也鏘然聞和天樂也翛然自得道情<lb/>
<pb n="KR4d0007_WYG_001-17a"/>
　也合此四妙歸乎一真世間富貴功名未可爭其勝<lb/>
　負耳<lb/>
夫學法之人尤宜洞達雖發蒙辨惑始務於從師若榮<lb/>
　古陋今則乖於適變予於此道灼然了知精思而究<lb/>
　前言觸𩔖而生新意開示悟入佛存方便之門收合<lb/>
　凝融自得修行之要但懐宗趣安可講求<lb/>
予偶自思而言曰夫有財而不能用與無財同有學而<lb/>
　不能行與無學同予今照了其事不欲落二者之失<lb/>
<pb n="KR4d0007_WYG_001-17b"/>
姚秦時釋僧肇初以莊老為心要後見古維摩經歡喜<lb/>
　曰始知所歸矣予今信以為然予初讀南華真人之<lb/>
　書因齊物之理自得一法目之曰逍遥大同觀且無<lb/>
　一事可爭後讀西方聖人之書因無我之理又得一<lb/>
　法目之曰平等大空觀兼無一物可齊由是省己之<lb/>
　所學有增長二家之書有淺深矣<lb/>
夫學法之人必在乎破相觀空見性行道此四次第端<lb/>
　如貫珠與我同志應作是念知而能爾斯所謂入佛<lb/>
<pb n="KR4d0007_WYG_001-18a"/>
　境界者也<lb/>
初學道人念念須有所法觸正念如不及渉智地也如<lb/>
　此觸邪念如探湯避諸趣也如此<lb/>
予自覺者㳙毫法利安住無念之念或時能然獨聞無<lb/>
　聲之聲未甞有絶脗然相契翛然自得而已予自以<lb/>
　為粗得少分殊勝但覺聞性彌聰妙音無窮猶未得<lb/>
　心如大空中有日月昭融若能到此吾道方隆見可<lb/>
　見非常見我見無色之妙聞可聞非常聞我聞無聲<lb/>
<pb n="KR4d0007_WYG_001-18b"/>
　之和雖如是言亦無所有也得者當自得不可以言<lb/>
　宣<lb/>
世間法或能捨去大權位者有語云如釋重負出世間<lb/>
　法有語云菩薩㫁除五事所謂五音能令衆生生死<lb/>
　相續不離重擔因思二重之累予且於世間法中不<lb/>
　當重負矣猶於出世間法中欲得離其重擔自念具<lb/>
　足凡夫未知智力志願果何如哉<lb/>
涅槃經云譬如芭蕉生實則枯一切衆生亦復如是噫<lb/>
<pb n="KR4d0007_WYG_001-19a"/>
　予之生子身相已衰又見生孫衰可知矣去身逾逺<lb/>
　復憂於孫以道眼觀悠悠斯甚<lb/>
老馬識路猶歸國而不迷老夫識道豈還源而有失雖<lb/>
　云耄及自憐智生<lb/>
施肩吾三住銘序云心常御氣氣與神合圓覺經圓覺<lb/>
　章注云心息相依息調心浄予觀兩處之説因知道<lb/>
　家言神仙之術釋氏明禪那之法其理大同矣<lb/>
已往事勿追思未来事勿迎想見在事勿留念隨覺而<lb/>
<pb n="KR4d0007_WYG_001-19b"/>
　止習以為常久久彌堅不煩多學<lb/>
世間所愛者不過富貴功名而已若以道眼觀之豈能<lb/>
　勝第一義諦<lb/>
老子云道冲而用之或不盈淵兮似萬物之宗又云湛<lb/>
　兮似或存予詳文意所云或似者不敢決定言之此<lb/>
　於世智中得為髙邈唯西方古先生直指顯説無非<lb/>
　臻極可謂出世殊勝之智也<lb/>
予甞有晚年勤道自修詩云老来何故惜分隂如月明<lb/>
<pb n="KR4d0007_WYG_001-20a"/>
　虧魄漸侵進道不遑求廣智隨時隨處且㝠心因思<lb/>
　自説冥心二字盖言四威儀中不拘閑忙毎遇意到<lb/>
　即時隨分檢情攝念是也晋書隱逸辛謐傳云㝠心<lb/>
　至趣而與吉㑹唐賢白樂天寄詶常州陳使君詩㫁<lb/>
　句云勿使問榮枯㝠心無不可近代僧俗有名者詩<lb/>
　僧貫休懐香鑪峰道人詩景聨句云㝠心同槁木掃<lb/>
　雪𢃄微陽又齊己山寺喜道者至詩㫁句云知住南<lb/>
　岩下㝠心坐綠苔又吳融寄貫休詩㫁句云若得重<lb/>
<pb n="KR4d0007_WYG_001-20b"/>
　相見㝠心學半銖如此之𩔖不可具舉大約㝠心二<lb/>
　字謂以其心向晦宴息善入無為潜符妙道之理也<lb/>
我願得天聰明入佛知見以決定信致精進力到涅槃<lb/>
　域無退心也<lb/>
或問予曰子甞言不求功名不求富貴何謂也予對曰<lb/>
　予不求富貴而取樂樂變則苦不求功名而干譽譽<lb/>
　變則毁夫至樂無樂至譽無譽此道家之閫域也可<lb/>
　以意到不可以言宣問者曰妙矣哉虚往而實歸矣<lb/>
<pb n="KR4d0007_WYG_001-21a"/>
儒家以名教為親切而道書云士以身殉名道家以壽<lb/>
　命為親切而佛書云壽者見度長挈大窮理盡性若<lb/>
　非允臻其極何名第一義諦<lb/>
大覺聖人推為無上尊者何謂也以其豁達大觀洞見<lb/>
　形質空言語空文字空名器空大約無數空如是真<lb/>
　見無人能及故曰無上尊夫淺識滯泥挾私而争彼<lb/>
　我者亦如夢中所争及其覺也方知盡空矣而此聖<lb/>
　人又特見空中不空此則别論<lb/>
<pb n="KR4d0007_WYG_001-21b"/>
予思鑑圍燈帝網珠光影重重交相渉入此喻諸佛妙<lb/>
　契心心混融非異非同之相也<lb/>
予晚嵗自修恊用二法止觀也導引也止念令静觀理<lb/>
　令明念静理明無生可成導氣令和引體令柔氣和<lb/>
　體柔長生可求此二法内外相資之法也<lb/>
予有二有餘一不足演法無盡意聞和無盡音此二有<lb/>
　餘既盡美矣未得無念心此一不足若得此心又盡<lb/>
　善矣<lb/>
<pb n="KR4d0007_WYG_001-22a"/>
世間人有二大怖而不怖何謂也在則必有渉畏途觸<lb/>
　禍機以貪冒而致死者事可信亦可見此既可怖而<lb/>
　不怖歿則必有落隂崖入苦海以昬㝠而流轉者事<lb/>
　可信不可見此又可怖而不怖夫如是觀其根性以<lb/>
　擇法器萬中無一而與之議出世之法不亦難乎<lb/>
詳夫止觀二字但以文順而言用隨便宜不拘先後或<lb/>
　先止而後觀也有如臨池俯視對止水而影象可觀<lb/>
　或先觀而後止也又如秉燭夜行觀險路而車徒乃<lb/>
<pb n="KR4d0007_WYG_001-22b"/>
　止譬喻易曉明敏當知<lb/>
夫開示悟入錫智則由乎師觀練薰修致力則由乎己<lb/>
　與我同志當如是觧<lb/>
吾今自約當以先覺智無生忍奉為頓教實教又以對<lb/>
　治法方便門奉為漸教權教二者並用其理偹矣<lb/>
予初觀老莊之書其心豁然包太虚而不礙次觀釋梵<lb/>
　之書其心脗然貫微塵而深入所以安貧佚老蔚為<lb/>
　羲皇上人也<lb/>
<pb n="KR4d0007_WYG_001-23a"/>
吾居靜境可比華胥國之境吾為逸民可比葛天氏之<lb/>
　民吾聞和聲可比鈞天樂之聲飲食節約無求所嗜<lb/>
　之滋味寢興順適何須外助之嬉戯不改其樂永錫<lb/>
　難老動與吉㑹其如予何<lb/>
眼中不可有一物有則不安心中不可有一法理亦如<lb/>
　是是故佛佛所傳無一法可得<lb/>
罪人出枷名為釋放智人出家名為觧脱與其免有限<lb/>
　之拘繫曷若免無窮之拘繫乎<lb/>
<pb n="KR4d0007_WYG_001-23b"/>
百骸導引貴乎動久久必和柔此道家之妙用也一心<lb/>
　檢攝貴乎静久久必凝明此禪家之妙用也非二妙<lb/>
　用吾何所歸<lb/>
内外二定有深淺吾得其淺者矣外有捨名利之心已<lb/>
　能得定内有學禪觀之心未能得定此心若定可謂<lb/>
　卓然而獨立者也<lb/>
世人貪於我所種煩惱根我願常於佛所種諸善根此自<lb/>
　然智不從外得<lb/>
<pb n="KR4d0007_WYG_001-24a"/>
孔子云富貴如可求雖執鞭之士吾亦為之如不可求<lb/>
　從吾所好予謂先聖所言外富貴耳予之所求内富<lb/>
　貴也予欲得華嚴藏百鍊金以此為富又欲佩祕宻<lb/>
　王三昧印以此為貴未知可求不可求吾所好也<lb/>
榮啓期三樂則甞聞之矣予又别愛三樂以儒家言之<lb/>
　予愛顔氏子簞瓢陋巷不改其樂以道家言之予愛<lb/>
　莊氏子栖遲一邱天下不易其樂以佛家言之予愛<lb/>
　釋氏子生滅滅已寂滅為樂是三者由外以及内自<lb/>
<pb n="KR4d0007_WYG_001-24b"/>
　淺而至深矣<lb/>
天聖六年戊辰嵗予年七十八矣身輕安心清爽竊謂<lb/>
　之自覺身心境界但未知楞伽經中所説自覺聖智<lb/>
　境界何如耳<lb/>
佛書之言菩提如道書之言大覺莊子云有大覺而後<lb/>
　知此其大夢是也佛書之言涅槃如道書之言至樂<lb/>
　莊子云至樂無樂至譽無譽是也吾好旁達於理也<lb/>
　如此<lb/>
<pb n="KR4d0007_WYG_001-25a"/>
向子平讀易至損益二卦乃曰吾已知富不如貧貴不<lb/>
　如賤但未知死何如生耳予詳子平學而知之者也<lb/>
　而學不兼該止曽汎覽儒書知富貴之為累不及肥<lb/>
　遯之超絶未甞深究佛書不知生死之為累不及寂<lb/>
　滅之觧脱所以有所知而有所不知矣<lb/>
夫出世入道之法廣大微妙之臻極者非世人所能知<lb/>
　故隱君子之書有語云不可致詰古先生之書有語<lb/>
　云不可思議豈可以世人情量測度哉智人不當與<lb/>
<pb n="KR4d0007_WYG_001-25b"/>
　之是非鋒起而争勝負耳<lb/>
予以為煩惱性空不當過執須以智慧燭理勿與愚夫<lb/>
　混同故佛書云以智慧劒破煩惱賊又云以智慧力<lb/>
　裂煩惱網又云以智慧火燒煩惱薪是也<lb/>
禪門樞要唯以無念為宗甞有學人與予談云不怕念<lb/>
　起唯恐覺遲予深以為然因而依韻别作四句續之<lb/>
　以自規云覺速止速二妙相宜知非改過蘧顔可師<lb/>
唐刺史李繁述𤣥聖蘧廬十六篇其序有云冀深信照<lb/>
<pb n="KR4d0007_WYG_001-26a"/>
　之能度苦厄又知有以常相見不在於眼界予因思<lb/>
　白樂天有詩云東宮白庶子南寺逺禪師何處遥相<lb/>
　見心無一事時是知至人之相見在心不在眼也<lb/>
吾今諦觀人倫一切之形一切之情一切之聲一切之<lb/>
　名重重虚妄唯一真之靈謂之實際固當隨緣而過<lb/>
　以順外事如理而住以辨内事獨㫁在己無以詢于<lb/>
　衆論盖由殘年迅景不可以踈而害親以小而妨大<lb/>
　也<lb/>
<pb n="KR4d0007_WYG_001-26b"/>
吾有二失與道為累觸境小忿熖熖成炎嬰情𨼆憂緜<lb/>
　緜不㫁改之為貴唯力是視琢磨至此吾道庶幾<lb/>
論者言飬生之道身貴乎勞心貴乎逸予因思之得正<lb/>
　為妙身貴乎勞盖謂勞動之勞非勞役之勞心貴乎<lb/>
　逸盖謂優逸之逸非放逸之逸智人當知其理如是<lb/>
白樂天酷好遊觀形于吟詠有詩句云留春不住登城<lb/>
　望惜夜相将秉燭遊又有詩句云眼看筋力減逰得<lb/>
　且須遊如此之𩔖不可具舉予謂樂天所好者常遊<lb/>
<pb n="KR4d0007_WYG_001-27a"/>
　耳予所好者遊可遊非常遊予好列子之遊列子曰<lb/>
　人之遊也觀其所見我之遊也觀其所變謂凡人唯<lb/>
　覩榮悴殊觀以為休戚未覺與化俱往勢不暫停予<lb/>
　又好壺丘子之遊壺丘子曰務外遊不如務内觀外<lb/>
　遊者求偹於物内觀者取足於身取足於身遊之至<lb/>
　也求偹於物遊之不至也予詳其意謂人身取象二<lb/>
　儀無有不偹大約貴乎反躬觀理心遊於大道足矣<lb/>
　故予好之予於遊觀又好莊子云假道於仁託宿於<lb/>
<pb n="KR4d0007_WYG_001-27b"/>
　義以遊逍遥之墟又好老子云常無欲以觀其妙予<lb/>
　以立意為宗觸𩔖而長唯變所適下筆不休也<lb/>
吾獲三勝之利其理超然知寡欲之道無大疾疢而獲<lb/>
　康勝見正念之法無大濁亂而獲清勝居不競之地<lb/>
　無大咎悔而獲吉勝此三者自得而已<lb/>
身相日日變衰心相念念遷謝汨沒浮世誠宜自惜洞<lb/>
　見至真之源梵語謂之菩提安住至樂之境梵語謂<lb/>
　之涅槃上智兼該當如是觧<lb/>
<pb n="KR4d0007_WYG_001-28a"/>
予因汎覧䆒觀具知世為幻也人為幻也心為幻也智<lb/>
　為幻也何以明之白樂天有詩云幻世春来夢浮生<lb/>
　水上漚此言世為幻也又有詩云生去死来都是幻<lb/>
　幻人哀樂繫何情此言人為幻也圓覺經云衆生幻<lb/>
　心還依幻滅諸幻盡滅覺心不動此言心為幻也圓<lb/>
　覺道塲修證儀云佛運如幻智慧出谷響音聲説空<lb/>
　中風畫言教救攝夢想苦惱衆生還令悟入法性此<lb/>
　言智為幻也夫如是則從凡至聖無不是幻誰能於<lb/>
<pb n="KR4d0007_WYG_001-28b"/>
　此重重夫幻化之中妄執有法以自苦耶而今而後<lb/>
　予當遇物而應無所將迎順緣而過無所固必未知<lb/>
　果能然乎而志願如此<lb/>
吾甞覽儒書禮記禮運云人者天地之徳隂陽之交鬼<lb/>
　神之㑹五行之秀氣也又甞覽道書列子冲虚至徳<lb/>
　真經云一體之盈虚消息皆通於天地應於物𩔖吾<lb/>
　久未感悟及引年致政之後閑居於浚都之舊廬至<lb/>
　天聖六年戊辰嵗季春月一日之中忽爾先降細雹<lb/>
<pb n="KR4d0007_WYG_001-29a"/>
　後作宻雪一旬之内而多風不雨吾見本族卑幼屢<lb/>
　有微爽康寧者或有咽喉壅閉不利皆經信宿而愈<lb/>
　復聞鄰里之家亦如之盖愆玉燭之和而使然也二<lb/>
　書之言信不虚矣豈敢自謂學際天人但明氣𩔖果<lb/>
　同决定無疑耳因而諦思由於天者既了知而無悶<lb/>
　由於人者當調䕶而攸宜偶書其事徧示諸兒孫俾<lb/>
　之詳究且表古聖垂文設教灼然有據又表吾老年<lb/>
　之學重增精至非孟浪而言也<lb/>
<pb n="KR4d0007_WYG_001-29b"/>
姚秦時釋僧肇初以荘老為心要後見古維摩經始知<lb/>
　所歸吾已甞述之矣復有緒餘之意今續書之再明<lb/>
　理之淺深焉道家所説猶渉世間之法貴乎混然大<lb/>
　同外無一迹可識釋氏所説直是出世之法貴乎豁<lb/>
　然大空内無一法可得具此知見者必能自信自足<lb/>
　彼此無往来定矣<lb/>
佛書中意不許人偏計之心為其悞認虚妄無窮重増<lb/>
　太煩也道書中意不許人逆計之心為其預生勞慮<lb/>
<pb n="KR4d0007_WYG_001-30a"/>
　過當未必果然也二計之失吾當自戒<lb/>
畏苦愛樂當修福業出世入道當修慧業修慧業者固<lb/>
　不可得修福業不失其正者亦鮮矣<lb/>
夫悲哀感恚成其性習者道家不許以為幽隂之病也<lb/>
　鼓發狂閙恣其娛樂者禪家不許以為放逸之咎也<lb/>
　離邉得中由己之智<lb/>
用智之道精之至者可洞貫於人神其道有為故有成<lb/>
　有敗有所不偹焉不用智之道誠之至者必洞貫於<lb/>
<pb n="KR4d0007_WYG_001-30b"/>
　人神其道無為故有成無敗無所不偹焉此則大槩<lb/>
　而言不可剖析者也<lb/>
向子平所云富不如貧貴不如賤予甞立理為文因言<lb/>
　及此者多矣而未始引證其事有所明據夫二不如<lb/>
　之事厯代尤多難以具舉今且以古人富貴之極灼<lb/>
　然易見者陳其二人以為騐焉昔晉石季倫奢豪角<lb/>
　勝可以言富矣及乎孫秀矯詔季倫遇害乃歎曰奴<lb/>
　軰利吾財此則富不如貧信有之矣隋越王侗留守<lb/>
<pb n="KR4d0007_WYG_001-31a"/>
　東都及乎唐公起義而東都之臣立侗為帝仍號皇<lb/>
　太主可以言貴矣而遭王世充威勢所廹乃焚香發<lb/>
　願從今以去不生尊貴家此則貴不如賤信有之矣<lb/>
我於一念二念三四五念乃至百千萬念於念念中存<lb/>
　其覺慧即是一佛二佛三四五佛乃至百千萬佛於<lb/>
　佛佛所種諸善根圎頓之宗貴簡而速其有妄想氷<lb/>
　執當使應時融液不厯僧祗獲法身其理如此<lb/>
世間法厯任之身則一也考其官業而陟降各各不同<lb/>
<pb n="KR4d0007_WYG_001-31b"/>
　出世間法厯生之性則一也隨其行業而升沉各各<lb/>
　不同世間法麤或容規求規避出世間法妙如影響<lb/>
　之應形聲決定無差也<lb/>
吾今立言明學人頓悟漸修之喻頓悟如燈来照物入<lb/>
　闇室即時而洞分漸修如春至融氷積和氣移晷而<lb/>
　消盡其理親切誰曰不然<lb/>
唐相裴公休所作勸僧俗發菩提心文各有條目内有<lb/>
　一條勸通圎頓經典有句云金剛圎覺簡妙通明華<lb/>
<pb n="KR4d0007_WYG_001-32a"/>
　嚴涅槃廣大具足予於簡妙二經最所留意因思金<lb/>
　剛經云須菩提聞說是經深觧義趣涕淚悲泣又思<lb/>
　圭峰宻禪師初為僧在蜀隨衆齋于民家居下位以<lb/>
　次受經遇圓覺了義卷末終軸感悟流涕是知二經<lb/>
　殊勝大同貫心逹性感動之深切也如此予今止采<lb/>
　二經名義决定總持以為智力先以圎覺浄明之體<lb/>
　為其智此則識心達本其智永不迷永不昧矣又以<lb/>
　金剛堅利之用為其力此則有進無退其力不可礙<lb/>
<pb n="KR4d0007_WYG_001-32b"/>
　不可壊矣得此二法守而弗失可自號曰無敵公也<lb/>
我願以無所住心退蔵於宻令人不可窺測有如季咸<lb/>
　善相不能相壺丘子末後之相<hi>在列子第二荘子第三</hi>又如大<lb/>
　耳三蔵得他心通不能觀慧忠國師末後之心<hi>在景徳𫝊</hi>
　<hi>燈錄第三</hi>此相此心無迹可尋故也<lb/>
予因看景徳傳燈錄第十五筠州洞山良价禪師有語<lb/>
　云若不體此意何超始終之患直須心心不觸物歩<lb/>
　歩無處所常不間㫁稍得相應予三復怡然冥符宿<lb/>
<pb n="KR4d0007_WYG_001-33a"/>
　志乃錄於此以為法要<lb/>
勸農墾荒勿責近利責近利則闢土不成何以廣滋殖<lb/>
　之業立法垂裕勿定深文定深文則殘人無極何以<lb/>
　贊生成之徳賢良翼聖明恕居最非其明不能達佐<lb/>
　治之本非其恕不能逃始禍之罪唯濟世安民之主<lb/>
　暨論道經邦之臣同心而行方期集事<lb/>
古語有云見恠不恠恠自壊予因擬之别為兩句語云<lb/>
　見魔非魔魔自和<lb/>
<pb n="KR4d0007_WYG_001-33b"/>
幻身諸病須以藥攻幻意諸病須以理攻病既去矣其<lb/>
　攻即止<lb/>
諦觀吾身身之未生不知預喜身必有化如何預憂此<lb/>
　是覺慧此是理㫁其次緣累抑亦浸踈<lb/>
予問覺道之人曰此物大包太虚為何百歩視秋毫之<lb/>
　眼不能覩輕無一毛羽為何擘太華山之力不能舉<lb/>
　彼但熟視於予嘿然而已<lb/>
學道之人雖曰有心心常在定非同猿馬之未寜雖曰<lb/>
<pb n="KR4d0007_WYG_001-34a"/>
　無心心常在慧非同株塊之不動理性體用至論如<lb/>
　此<lb/>
身隨一氣而聚散孰能制也心應衆緣而起滅孰能避<lb/>
　也唯燭理之明者善以智力委順裁遣耳<lb/>
予自謂曰爾能總持三事可以足用讀儒書若能樂天<lb/>
　知命不以世故貽憂讀佛書若能識心達本不以外<lb/>
　緣致撓讀道書若能遺物離人不以衆人同趣既明<lb/>
　且守夫復何求<lb/>
<pb n="KR4d0007_WYG_001-34b"/>
吾今直指顯説心法簡妙精微之理取其正真但得明<lb/>
　了安静到純熟而已<lb/>
物有生化心有起滅事有變遷天下古今理之大常者<lb/>
　也達觀熟者不當驚異<lb/>
　　　　凡一百三十八章<lb/>
　<lb/>
　<lb/>
　法藏碎金錄卷一<lb/>
</p>
<p>
</p>
  </div>
<div>
                <head>法藏碎金錄卷二</head>
    <p>
<pb n="KR4d0007_WYG_002-1a"/>
欽定四庫全書<lb/>
　法藏碎金錄卷二　　　　　宋　晁逈　撰<lb/>
一念照了一念之菩提也一念宴息一念之湼槃也三<lb/>
　心日夕趣向依止欲念念常然故或黙或語而匪疾<lb/>
　匪徐夫如是雖曰㣲細善緣儻積習純熟何憂失之<lb/>
　淪墜哉<lb/>
深根固蔕長生久視道家保身之要也生滅滅已寂滅<lb/>
　為樂釋氏清心之要也上智明了可以足用<lb/>
<pb n="KR4d0007_WYG_002-1b"/>
吾老矣而能生一智執一志何謂也外順世間法無固<lb/>
　無必以此為無所礙之智内學出世間法有初有終<lb/>
　以此為不可奪之志志與智交相濟久而彌堅吾之<lb/>
　道其殆庶幾乎<lb/>
開示悟入大事之因縁也由乎師觀練薫修大事之功<lb/>
　用也由乎己若止務空言則必貽後悔<lb/>
摩訶止觀有語云躡躡而入𤣥聖蘧廬有語云溶溶而<lb/>
　進人多閑好禪談罕見實知妙用<lb/>
<pb n="KR4d0007_WYG_002-2a"/>
天台教止觀二法法華經悟入兩字入字最後濟覺之<lb/>
　力也予自得此精意不能剖析而言<lb/>
有客謂予曰甞觀吾子落筆成言不求功名不求富貴<lb/>
　奚獨如此蒙竊惑馬予對曰夫拜將拜相處世之榮<lb/>
　名學仙學禪出塵之妙事各從所好復何疑哉<lb/>
予引古佛名號人多笑其迦談因思以理和㑹之也莊<lb/>
　子云至徳之人無聲之中獨聞和焉豈非觀音佛之<lb/>
　法門乎又云宇泰定者發乎天光豈非定光佛之名<lb/>
<pb n="KR4d0007_WYG_002-2b"/>
　相乎予於二者覺有至㣲朕兆茍或膠固致詰予當<lb/>
　黙然而已<lb/>
予甞歴覧釋教經論所說有二生滅一寂滅若具引本<lb/>
　書即文繁隔越難為直指予今節略裁成俾人易曉<lb/>
　二生滅者其一是分叚生滅即今一切衆生相續有<lb/>
　情是也其一是變易生滅即所謂阿羅漢菩提薩埵<lb/>
　随意生身出沒自由是也一寂滅者謂如來覺利自<lb/>
　他兼濟功畢入于圓寂不復生滅是也<lb/>
<pb n="KR4d0007_WYG_002-3a"/>
古人有言為善最樂吾亦有言學禪最樂此理大同而<lb/>
　小異自淺而及深者也為善世間法學禪出世間法<lb/>
　知者自知說則難說<lb/>
予老矣人多見稱言其面色紅潤神氣清健此以發外<lb/>
　而可知也而不知予入道深宻抗心髙逺此以積中<lb/>
　而不知也<lb/>
予覧羅什荅慧逺書加之一偈其首云既已捨染樂心<lb/>
　得善攝否若得不馳散深入實相否予愛此語但能<lb/>
<pb n="KR4d0007_WYG_002-3b"/>
　深入實相安住妙境何假叅禪問法耶<lb/>
髙僧𫝊云晉司徒王謐致書於廬山慧逺有語自陳曰<lb/>
　年始四十衰同耳順逺答書曰古人不愛尺璧而重<lb/>
　寸隂觀其所存似不在長年檀越乗佛理以御心復<lb/>
　何羡於遐齡耶予因思之夀長不及於道勝况諸悠<lb/>
　悠之事豈勝於道乎<lb/>
釋道常<hi>此字本是雷風卦名予避廟諱權改</hi>秦姚興敦逼欲奪其法服令<lb/>
　居翼賛之任固辭得免乃嘆曰古人有言曰益我貨<lb/>
<pb n="KR4d0007_WYG_002-4a"/>
　者損我神生我名者殺我身於是竄影岩壑畢命幽<lb/>
　藪𬞞食味禪緬迹人外予因思向子平云富不如貧<lb/>
　貴不如賤殆相𩔖乎<lb/>
顧此法但能識心達本無微細之疑忘情契理到純熟<lb/>
　之地其道成矣安用繁云<lb/>
塊處清閑自誨曰迹務退藏避虛名之為累心勿馳散<lb/>
　入實相以増深善縁既獲㝠符餘景豈宜空過古人<lb/>
　輕尺璧重寸隂良有以也<lb/>
<pb n="KR4d0007_WYG_002-4b"/>
浮雲或聚或散豈碍太虛之清曠浮漚或成或破豈損<lb/>
　寒潭之湛浄浮想或起或滅豈壊真心之靈照念念<lb/>
　不息人皆有之勿以其然遂虧進道<lb/>
予以決志辭榮閑居佚老躋仁夀之域樂育無彊闚衆<lb/>
　妙之門勝進不退翛然自得何必求之<lb/>
身如翔鴻不可籠心如蓮華不著水身心所樂已出世<lb/>
　間何况純修别有妙處<lb/>
晉書𨼆逸𫝊云嵇康從孫登㳺三年問其所圖終不荅<lb/>
<pb n="KR4d0007_WYG_002-5a"/>
　康每嘆息將别謂曰先生竟無言乎登乃曰子識火<lb/>
　乎火生而有光不用其光而果在於用光人生而有<lb/>
　才不用其才其果在於用才故用光在乎得薪所以<lb/>
　保其耀用才在乎識真所以全其年今子才多識寡<lb/>
　難乎免於今之世矣子無求乎康不能用果遭非命<lb/>
　乃作幽憤詩曰昔慙栁下今愧孫登予詳識真二字<lb/>
　愛之重之以為明哲保身之法也賢逹詣道之見也<lb/>
　有智之士可不務乎<lb/>
<pb n="KR4d0007_WYG_002-5b"/>
莊老之書理有明㨿嗜欲深而天機淺道徳髙而下士<lb/>
　笑真𨼆寡偶自古而然塊處逍遥亦足為樂<lb/>
今有文士目莊子曰碎金多采先生之語以資應用章<lb/>
　句耳予亦耽味其書求理綴文以為助道之品入此<lb/>
　法藏碎金錄中名同而實異者也<lb/>
又晉𨼆逸𫝊云董京字威輦至洛陽行吟常宿白社中<lb/>
　時乞於市得殘碎繒絮結以自覆全帛佳緜則不肯<lb/>
　受或見推排罵辱曽無怒色孫楚貽書勸仕京不從<lb/>
<pb n="KR4d0007_WYG_002-6a"/>
　答以古詩其末有句云萬物皆賤惟人為貴動以九<lb/>
　州為狹静以圜堵為大予詳最後二句明知足常足<lb/>
　鵬鷃逍遥之意也又詳其少欲忍辱渉于梵行得非<lb/>
　髙僧髙士倫𩔖相參而流轉乎<lb/>
范喬字伯孫稟徳真粹立操髙潔以父粲有疾侍養衡<lb/>
　門至于白首凡一舉孝亷八薦公府再舉清白異行<lb/>
　又舉寒素一無所就予覧此愛之重之古人純孝髙<lb/>
　節有如此者與夫名實相違者異矣<lb/>
<pb n="KR4d0007_WYG_002-6b"/>
譙秀字元彦巴西人也祖周以儒學著稱顯名蜀朝秀<lb/>
　少而静黙不交於世知天下將亂預絶人事雖内外<lb/>
　宗親不與相見郡察孝亷州舉秀才皆不就遇亂避<lb/>
　難宗族依憑之者以百數秀年出八十衆人欲代之<lb/>
　負擔秀曰各有老弱當先營䕶吾氣力猶足自堪豈<lb/>
　以垂朽之年累諸君也年九十餘卒予讀秀𫝊美其<lb/>
　有清節有先見推分克己無所干擾而獲康强夀考<lb/>
　乃福報之使然乎<lb/>
<pb n="KR4d0007_WYG_002-7a"/>
莊子云大浸稽天而不溺大旱金石流土山焦而不熱<lb/>
　注云無往而不安則所在皆適死生無變於己况溺<lb/>
　熱之間哉故至人之不嬰乎禍難非避之也推理直<lb/>
　前而自然與吉㑹又晉書𨼆逸辛謐𫝊云賢人君子<lb/>
　雖居廟堂之上無異於山林之中斯窮理盡性之妙<lb/>
　豈有識之者耶是故不嬰於禍難者非為避之但冥<lb/>
　心至趣而與吉㑹耳予以二書意同乃合而書之<lb/>
索<graphic n="KR0670" url="https://raw.githubusercontent.com/kanripo/KR-Gaiji/master/images/KR0670.png" mimeType="image/png"/>字偉祖敦煌人也虛靖好學不應州郡之命舉孝<lb/>
<pb n="KR4d0007_WYG_002-7b"/>
　亷賢良方正皆以疾辭敦煌太守隂澹竒而造焉經<lb/>
　日忘返澹曰世人之所有餘者富貴也目之所好者<lb/>
　五色也耳之所玩者五音也而先生棄衆人之所收<lb/>
　收衆人之所棄味無味於恍惚之際兼重𤣥於衆妙<lb/>
　之内宅不彌畆而志忽九州形居塵俗而棲心天外<lb/>
　因詳隂澹之言予以為古之賢人君子道徳内充而<lb/>
　自得者其實沛然滿足不可以常情擬議也<lb/>
張忠字巨和中山人也永嘉之亂𨼆于泰山恬靖寡欲<lb/>
<pb n="KR4d0007_WYG_002-8a"/>
　清虛服氣餐芝餌石修導養之法以至道虛無為宗<lb/>
　其教以形不以言弟子受業觀形而退年在期頥視<lb/>
　聴無爽予味先生所授之道有似禪師宻𫝊心印者<lb/>
　也又以為窒嗜慾之源居清曠之域夀長神王固當<lb/>
　然歟<lb/>
宋纎字令艾少有逺操沈靖不與世交𨼆居于酒泉南<lb/>
　山不應州郡辟命酒泉太守馬岌具威儀鳴鐃鼓造<lb/>
　焉纎拒而不見岌歎曰名可聞而身不可見徳可仰<lb/>
<pb n="KR4d0007_WYG_002-8b"/>
　而形不可覩先生人中之龍也年八十篤學不倦後<lb/>
　張祚遣使者備禮徴為太子友尋遷太子太傅頃之<lb/>
　上䟽曰臣受生方外心慕太古生不喜存死不悲沒<lb/>
　素有遺屬屬諸知識在山投山臨水投水處澤露形<lb/>
　勿告我家今當命終乞如素願遂不食而卒年八十<lb/>
　二謚曰𤣥虛先生予詳逹人大觀形骸為外物族𩔖<lb/>
　為妄縁不以形累性不以族嬰情與夫大禪師臨終<lb/>
　勿塔勿悲之言何異之有<lb/>
<pb n="KR4d0007_WYG_002-9a"/>
郭瑀字元瑜敦煌人也少有超俗之操精通經義雅辯<lb/>
　談論多才藝善屬文𨼆于臨松薤谷鑿石窟而居服<lb/>
　柏實以輕身張天錫遣使者孟公朙持節以蒲輪𤣥<lb/>
　纁備禮徴之遺瑀書曰先生潜光九臯懐真獨逺心<lb/>
　與至境冥符志與四時消息豈知蒼生倒懸四海待<lb/>
　拯者乎孔聖車不停軌墨子駕不俟旦皆以黔首之<lb/>
　禍不可以不救先生懐濟世之才故遣使者虛左授<lb/>
　綏鶴企先生乃眷下國公明至山瑀指翔鴻以示之<lb/>
<pb n="KR4d0007_WYG_002-9b"/>
　曰此鳥也安可籠哉遂深逃絕迹予讀瑀𫝊愛張天<lb/>
　錫遺瑀書云心與至境冥符此一句入道之門也<lb/>
祁嘉字孔賓酒泉人也少清貧好學年二十餘夜牕中<lb/>
　有聲呼曰祁孔賓祁孔賓𨼆去來𨼆去來修飾人間<lb/>
　事甚苦不可諧所得未毛銖所䘮如山崖旦而逃去<lb/>
　西至敦煌依學官誦書遂慱通經𫝊精究大義西㳺<lb/>
　海渚教授門生百餘人張重華徴為儒林祭酒天錫<lb/>
　謂為先生而不名之竟以夀終予讀祁嘉𫝊異其牕<lb/>
<pb n="KR4d0007_WYG_002-10a"/>
　中呼者盖神人也所言得喪利害之殊堪為鍳誡耳<lb/>
吾今逼大耋之年已老之身舉止輕健不為惡欲之所<lb/>
　敗已老之心觀照明了不為邪見之所昧必因宿習<lb/>
　何憂後縁此真實語非増上慢<lb/>
晉書謝鯤𫝊中多說鯤規諫王敦之事是時朝望被害<lb/>
　皆為其憂而鯤推理安常時進正言而敦不能用予<lb/>
　讀鯤𫝊愛此推理安常凡四字蔚為心要夫自古及<lb/>
　今有無數之人無數之情無數之事是非曲直得失<lb/>
<pb n="KR4d0007_WYG_002-10b"/>
　利害憂恚苦樂種種不同理之常而大者也若以道<lb/>
　斷但推而安之都為夢幻如觀羣動終歸乎空不用<lb/>
　鼓發於言下㽞滯於胸中此乃無礙法門之最也予<lb/>
　嘗為安順大常略論意亦如此今重言之<lb/>
出世大聖人具有一切智能行一切行不住一切相此<lb/>
　是佛功徳以世間法如何擬議<lb/>
夫齋戒沭浴清浄身之法也滌除䟽㵸清浄心之法也<lb/>
　必若識真㧞俗退居進道之士可用此外内二清净<lb/>
<pb n="KR4d0007_WYG_002-11a"/>
　潔其身心以為資助爾<lb/>
顧此法自悟自得契真不殊可目之曰同文印覺他利<lb/>
　他照闇相繼可目之曰無盡燈在上上之智謹授受<lb/>
　之理不可輕也<lb/>
我自立一科法言欲得已心至空至明以為體善利萬<lb/>
　物不求其報以為用亦不分屬名家<lb/>
論語云子張問行子曰言忠信行篤敬雖蠻貊之邦行<lb/>
　矣言不忠信行不篤敬雖州里行乎哉子張書諸紳<lb/>
<pb n="KR4d0007_WYG_002-11b"/>
　予因思内典教中有語云衆生無邊誓願度煩惱無<lb/>
　邊誓願㫁法門無盡誓願學無上佛道誓願成如此<lb/>
　言句豈止書紳銘肌鏤骨可也<lb/>
解脫門三親切方便而出纒縳良以次第相成也湼槃<lb/>
　路一直截坦蕩而歸寂㓕不由岐逕致迂也我如是<lb/>
　言人謂我何<lb/>
予詳教中所說之意謂小乗著空是心住於相而起見<lb/>
　障盖言空之為法執亦成礙而况外道之學别作異<lb/>
<pb n="KR4d0007_WYG_002-12a"/>
　計種種邪妄為病也可知矣<lb/>
自顧晚年信道彌䔍南華經髓逰逍遥之墟西聖書心<lb/>
　泛寂㓕之海盡攝大千沙界無蔕芥於胸中深入不<lb/>
　二法門非剖析於言下所好如此誰為同人<lb/>
法華經云諸佛世尊唯以一大事因縁故出現於世其<lb/>
　下陳列欲令衆生開示悟入佛之知見予嘗率意立<lb/>
　言云開示由乎師悟入由乎已其後因覧唐李繁著<lb/>
　書十六篇名曰𤣥聖蘧廬内有心宗第十一不動第<lb/>
<pb n="KR4d0007_WYG_002-12b"/>
　十二夢覺第十三聞思第十四有說云經言開示悟<lb/>
　入而不說開示悟入之方因著此四篇開心宗之性<lb/>
　示不動之體悟夢覺之真入聞思之寂予詳四篇所<lb/>
　述咸有妙㫖就中悟夢覺之真入聞思之寂暗合予<lb/>
　即今朝夕趣向事理親切由是忻然自得以為天奬<lb/>
　㝠符爾不復一一具載之也<lb/>
白樂天有自詠詩云鬭閑僧尚閙較痩鶴猶肥予因自<lb/>
　思抑亦如此仍叙餘意可資清談爰自引年挂冠攝<lb/>
<pb n="KR4d0007_WYG_002-13a"/>
　生修道居深迹晦絶無汎交行健聴聰覺有所得乃<lb/>
　復為兩句以擬前詩云介居僧尚襍警聴鶴猶聾<lb/>
初讀老莊之書入大觀之理見世間夢幻盪胸中蔕芥<lb/>
　後讀釋梵之書得上乗之法啓我明徹之智無窮而<lb/>
　不昧銳我堅利之志無窮而不壊根力次第有如此<lb/>
　者<lb/>
法止一乗日常三省幻身虛假雖悟有涯之生本覺空<lb/>
　明未歸無念之體然於淨信不忘真修<lb/>
<pb n="KR4d0007_WYG_002-13b"/>
文殊表信觧之智普賢明周徧之徳合而為一是謂毗<lb/>
　盧遮那華嚴名曰三聖圓融觀信妙矣哉<lb/>
予覺晚年益甘道味酷好含華𨼆曜收視反聴優㳺何<lb/>
　有之鄊放曠自得之塲從造物者為師友而世間幻<lb/>
　累其如予何宜乎三徑就荒一室不掃凝塵滿席其<lb/>
　心湛然<lb/>
圓覺經義有云從本起末為出攝末歸本為入又云迷<lb/>
　之則出悟之則入予因知悟入二字理合相連又知<lb/>
<pb n="KR4d0007_WYG_002-14a"/>
　既能覺悟而乃攝其妄念入于無念斯為法要而况<lb/>
　聞中靈應助發道縁豈非天瑞冥符資其宿習俾我<lb/>
　䇿勵何法喜之深乎<lb/>
夫恬愉相資成長久之道喜怒不節傷隂陽之和顧已<lb/>
　暮年尤宜知明而力勝也<lb/>
予覧二教之書有所惬當而能唯變所適推而廣之釋<lb/>
　氏經旨予愛其見空而度苦厄一見其空則一一皆<lb/>
　空矣自然目之所及見其無全物無全事無不是空<lb/>
<pb n="KR4d0007_WYG_002-14b"/>
　何能障礙于目哉老氏經旨予愛其知常而益明了<lb/>
　一見其常則一一皆常矣自然心之所及知其天時<lb/>
　之慘舒晦明人身之災福苦樂世故之順逆成敗無<lb/>
　不是常何能刺鯁于心哉二者對治可以足用<lb/>
身心之法舉要而言一真是本名之為道萬縁是末名<lb/>
　之為累不可棄本逐末以累妨道如此逹觀謂之初<lb/>
　學<lb/>
人之學禪率多隨其影和其嚮效為語立為文予之學<lb/>
<pb n="KR4d0007_WYG_002-15a"/>
　禪無不貫於心逹于性發以智濟以力其理如此何<lb/>
　必繁云<lb/>
有道友嘗說考驗修行功課之法令置白黒二碁子每<lb/>
　有一善念投一白子入於一器中每有一惡念投一<lb/>
　黒子别入一器中至夜比較其數即知善惡之念増<lb/>
　减多少矣予竊謂此法太迂闊誰能細碎致煩予又<lb/>
　自思但性急耳除有觸境小忿未能頓除外且無故<lb/>
　心造惡之念不當如斯拘執筭數也唯知務在静勝<lb/>
<pb n="KR4d0007_WYG_002-15b"/>
　於動最為要切宜於日夕四威儀中不計情境如何<lb/>
　隨分量力常習静念而已不可廢也<lb/>
莊子所說有以死生為小變我與變俱而無失為大常<lb/>
　此則深契佛書所明理性真常之道夫如是則知身<lb/>
　外悠悠愈不足以介意也昭然矣<lb/>
莊子云百里奚爵祿不入於心故飯牛而牛肥使秦穆<lb/>
　公忘其賤與之政也有虞氏死生不入於心故足以<lb/>
　動人吾因思之若或即今有人二者不入於心吾當<lb/>
<pb n="KR4d0007_WYG_002-16a"/>
　推而尊之曰至人真人道人也<lb/>
予省已方期耄及似覺智生切欲内習絶倫離人而獨<lb/>
　立外順晦迹虛縁而葆真確乎彌堅怡然自得<lb/>
荀卿有言曰志意脩則驕富貴道義重則輕王公予謂<lb/>
　此世間法也予别作二句語云逹觀深則遺情累内<lb/>
　習至則還天真此出世間法也<lb/>
中乗之人能觀根本十二縁轉為生死輪不煩更述予<lb/>
　今又觀枝末三縁結為煩惱網謂身縁家縁世縁是<lb/>
<pb n="KR4d0007_WYG_002-16b"/>
　也續說三者該括盡矣此縁此理古今大常既知大<lb/>
　常足以消遣<lb/>
昔老𣆀於新沭之餘凝然逰心於物之初且云不能知<lb/>
　不能言我亦於新悟之餘凝然逰心於聞之初亦不<lb/>
　能知不能言引𩔖而書以明殊勝<lb/>
佛書云湏菩提觧空第一予於觀空之智亦得少分然<lb/>
　而不入斷滅又知有不空如來藏也<lb/>
一切凡夫終日念念營致五欲樂具不知萬中有一真<lb/>
<pb n="KR4d0007_WYG_002-17a"/>
　大丈夫廻向一乗妙法如此勝事與誰交談<lb/>
楞嚴經云情想均等不飛不墜生於人間想明斯聰情<lb/>
　幽斯鈍竊詳此語信不虛矣予今年近八旬而覺耳<lb/>
　聰心爽每於清宵静卧虛白堂中或聞左右前後兒<lb/>
　孫列宇言音所及辨其誰何故有效白體詩云介居<lb/>
　僧尚襍警聴鶴猶聾之句是知想明斯聡予得萬一<lb/>
　因思貫休之詩有以楞嚴為禪髓樂天之詩有以壇<lb/>
　經為佛心凡此𩔖例子最稱美<lb/>
<pb n="KR4d0007_WYG_002-17b"/>
予觀世界倫𩔖都是衆多幻化因縁生滅假合而成其<lb/>
　中情氣各各㣲細分别遂有紛擾無窮之事新陳相<lb/>
　續隨時運任造化古今常然無如之何然而到了虛<lb/>
　妄唯有一種妙說目曰一真法界非但少有到者抑<lb/>
　亦少有知之予愛如此而言曲盡其理<lb/>
莊子襍篇有云長生安體樂意之道予愛此語因而簡<lb/>
　省聨貫目之曰長安樂之法竊謂此三者無賢不肖<lb/>
　皆愛之雖愛之之心同而致之之道異所以利害相<lb/>
<pb n="KR4d0007_WYG_002-18a"/>
　反矣予若形于文言則淺近而犯時忌人能自以意<lb/>
　取則深逺而得天機今故不復具陳智者詳之可也<lb/>
予自謂心逰瓌瑋之書所以慕髙逺目想清曠之域所<lb/>
　以遺繁華於道雖非大成於理亦為小善<lb/>
道集虛吾所信仁者静吾所師無聲之聲聲成文非因<lb/>
　叩寂無學之學學日益止務棲真不作聖心安住妙<lb/>
　境有如此者謂之何哉<lb/>
唐圭峰宻禪師有指示學人最後安心方便之法先有<lb/>
<pb n="KR4d0007_WYG_002-18b"/>
　叙述之言云諸修行人但將不認不随之智照於身<lb/>
　心自然覺疾病時痛惱時或暫安樂時侍者乖意時<lb/>
　喜事適情時所有種種念慮千般萬𩔖皆如幻化影<lb/>
　像皆是他緣靈靈一心如鏡之明未曾不照斯為真<lb/>
　我我既本無病健無死生誰能勞神而憂他妄緣乎<lb/>
　已曾千萬億刧妄憂之竟何所益非惟無益仍展轉<lb/>
　招於妄苦今但自保靈明免遭妄執所繫即捨此身<lb/>
　趣後身時無所慮也<hi>云云</hi>予詳宻公之言雖僧俗不同<lb/>
<pb n="KR4d0007_WYG_002-19a"/>
　而縁累一也乃至族之蕃衍因而縁亦増多固當如<lb/>
　是但依此教誠以覺智斷之慎勿一向憂撓若能如<lb/>
　此便是得親切法門也<lb/>
觀諸文字之中有使棲心棲神棲真棲禪大約秪是檢<lb/>
　情攝念之意有如鳥之棲宿不飛不動是也予以為<lb/>
　明正學人但於一切時中随分止息思慮凝然宴寂<lb/>
　而已復何疑焉<lb/>
列子所說周之尹氏大治産心營世事慮鍾家業資財<lb/>
<pb n="KR4d0007_WYG_002-19b"/>
　有餘心形俱疲夜則昬<graphic n="KR0629" url="https://raw.githubusercontent.com/kanripo/KR-Gaiji/master/images/KR0629.png" mimeType="image/png"/>而寐夢為人僕趨走作役<lb/>
　而尹氏之趨役者晨昬弗息有老役夫筋力竭矣而<lb/>
　使之彌勤夜亦昬憊熟寐夢為國君其樂無比此章<lb/>
　立理大約齊物以明覺夢不異苦樂各適一方未足<lb/>
　分勝負予於此外别得新意以為尹氏家雖富盛心<lb/>
　有營運之勞故有夢中之苦役夫身雖貧賤而心無<lb/>
　營運之勞故有夢中之樂若復有人晝無役夫之勞<lb/>
　苦夜無尹氏之勞苦其享福也何如哉予又獨斷以<lb/>
<pb n="KR4d0007_WYG_002-20a"/>
　為勞心之苦苦甚於勞身之苦也如何分勝負<lb/>
五鼓夢迴緣念未起靈響清徹聞和逹聰凝聴静専頗<lb/>
　資禪恱安住妙境何勝如之<lb/>
阿育王經云優波笈多宿世為獼猴學縁覺坐禪證阿<lb/>
　羅漢果又𤣥聖蘧廬心法篇云東都有人養鸚鵡以<lb/>
　其慧甚而施於僧僧教之能念經徃徃架上不言不<lb/>
　動問其故對云身心俱不動為求無上道及其死焚<lb/>
　之有舎利洛人為之作塔予詳二者得道皆自宴寂<lb/>
<pb n="KR4d0007_WYG_002-20b"/>
　中入夫如是則華嚴經云心佛及衆生是三無差别<lb/>
　信不虛語矣唯人為萬物之貴者茍不知此道乃猨<lb/>
　鳥之不若也知之者安可自輕棄乎<lb/>
晉劉毅對武帝之言比帝為漢之桓靈尤為不遜晉武<lb/>
　能笑而容之此事有人君之量情之所難也因思為<lb/>
　人臣者忍受惡言於理差易而不自抑制於理可乎<lb/>
　受人凌辱畏其勢而忍之者不足為忍無可畏之勢<lb/>
　而能忍之者真為忍也<lb/>
<pb n="KR4d0007_WYG_002-21a"/>
教中說煩惱即菩提予甞比方而可曉夫人之為惡一<lb/>
　變成善譬如盜賊亦有勸諭感悟翻然改圖便為良<lb/>
　民者即盜賊本良民也煩惱即菩提固當無二<lb/>
無益之言自戒勿發無益之事自戒勿思<lb/>
世間法以讓為徳然亦有不可讓者故儒書有云君子<lb/>
　不争必也射乎又曰當仁不讓於師出世間法尤不<lb/>
　可讓古徳有偈云十方法界諸有情念念以證善逝<lb/>
　果彼既丈夫我亦爾何得自輕而退屈<lb/>
<pb n="KR4d0007_WYG_002-21b"/>
談者曰蠅能縁物不能縁火若能縁火與火為一人能<lb/>
　縁事不能縁道若能縁道與道為一<lb/>
聞人談論但且虛受恱服慎勿鋒起求勝詳究取捨在<lb/>
　我而已<lb/>
老子曰不争而善勝予欲加此而行非止不争亦不取<lb/>
　其善勝之勝<lb/>
有故人嘗説人自無始以來情性相合欲遣其情有如<lb/>
　親戚之人同居已久相别之際戀戀難去予以為世<lb/>
<pb n="KR4d0007_WYG_002-22a"/>
　間法貴乎情日厚出世間法貴乎情日薄然聖人忘<lb/>
　情者非木石之無情也無偏愛之仁耳故有縁之慈<lb/>
　以親親而慈其慈小無緣之慈不以親親而慈其慈<lb/>
　大<lb/>
予嘗自立兩句語云欲可從于人不可從于物上句取<lb/>
　儒書以欲從人則可以人從欲鮮濟之義是屈已以<lb/>
　濟事也下句取佛書若能轉物即同如來之義是不<lb/>
　令真随妄轉也<lb/>
<pb n="KR4d0007_WYG_002-22b"/>
予自說云因言會意謂之悟道忘情詣理謂之修道至<lb/>
　寂洞照謂之得道<lb/>
易遯卦䷠上九肥遯無不利肥者饒裕之義也以其無<lb/>
　應於内故曰肥遯予今以人心比之若有人其心既<lb/>
　静而能無應於外亦可謂之肥静矣内心外迹厥理<lb/>
　何殊<lb/>
孔子曰克己復禮天下歸仁焉予擬之别立句克情復<lb/>
　性衆妙歸本焉<lb/>
<pb n="KR4d0007_WYG_002-23a"/>
予自立言云神氣相守道家存有心息相依禪功造㣲<lb/>
　其理一揆吾能貫之<lb/>
竊為口訣二句云湏有智斷方修止觀因自觧云有智<lb/>
　照了乃能决定信有斷猛利乃能决定行<lb/>
諦觀無明如醉醉人起諸惡展轉為過咎以至禍敗無<lb/>
　明生衆支展轉為因緣以至老死<lb/>
佛書云寂㓕者名為一心謂無念也自一起念則為二<lb/>
　矣予因獨㫁人二心為念字似得此理<lb/>
<pb n="KR4d0007_WYG_002-23b"/>
佛書云本覺曰如心住曰如不變易曰如予因觸𩔖演<lb/>
　之曰性與理合曰如物我混一曰如<lb/>
予謂小乗初學者也大乗功成者也故釋迦佛云我念<lb/>
　過去諸佛方便力皆以小乗引誘然後令入究竟一<lb/>
　乗是也予又謂亦如世間法童法蒙與老成之學量<lb/>
　次第不同矣<lb/>
覺了一切法如幻化者如悟杯中蛇影豁然而疾愈知<lb/>
　其疾妄想結成也<lb/>
<pb n="KR4d0007_WYG_002-24a"/>
唐陸象先嘗謂人曰天下本無事祗是庸人擾之始為<lb/>
　繁耳予又以為心間本無事率由妄念擾之始為煩<lb/>
　耳<lb/>
入道之門湏用止觀二法何以故夫理障礙正知見事<lb/>
　障續諸生死非大觀之法安能除理障非大止之法<lb/>
　安能除事障<lb/>
楞嚴經有云非因縁非自然子常疑其兩無所歸一日<lb/>
　忽自悟夫因縁者虛妄假合凡夫世間法也自然者<lb/>
<pb n="KR4d0007_WYG_002-24b"/>
　撥無因果外道不了義也唯出世了義不堕二邊耳<lb/>
　亦可自謂得無師智也<lb/>
老子云不見可欲使心不亂此小乗之力也若見可欲<lb/>
　而心亦不亂此大乗之力也亦如牛頭山慧融禪師<lb/>
　云有二種用心一者不見一切物得空唯見於空不<lb/>
　見一切物二者一切物得空了了見一切有不住於<lb/>
　有了了見一切空不住於空是也<lb/>
昔晉王濟有馬癖和嶠有錢癖杜預有左𫝊癖予亦有<lb/>
<pb n="KR4d0007_WYG_002-25a"/>
　耽味禪悅遺忘機心之癖<lb/>
習偽智矯性狥時損天真取世資考其得失至人弗為<lb/>
　也<lb/>
有客謂子曰欲求妙道從何門而入予因决擇徑直而<lb/>
　答曰當須悟人法二空斷事理二障學止觀二法去<lb/>
　沈掉二病四者純熟有進無退勿問符應久而自知<lb/>
　此法簡要親切而言之也<lb/>
學法之人有聞談道而豁然頓悟者亦是宿世修習之<lb/>
<pb n="KR4d0007_WYG_002-25b"/>
　功而不自知也譬如學世間文章曾經諷誦嵗深遺<lb/>
　忘或有舉其端緒復能記之又如久别之人相逢不<lb/>
　識彼若話及姓字此乃忽爾悟焉亦猶是也<lb/>
世間愽聞强記洪筆麗藻之士視其暴威武而不識姓<lb/>
　名㸃畫者何如哉逹人大觀窮理盡性視其懵然不<lb/>
　知者亦𩔖於此<lb/>
禮以檢其迹樂以和其心予又别得無體之禮檢攝之<lb/>
　至者南華莊真人所著書中述其心齋是也無聲之<lb/>
<pb n="KR4d0007_WYG_002-26a"/>
　樂和暢之妙者襄陽龎居士所集詩中述其智樂是<lb/>
　也<hi>此樂音落</hi>
人多止好神仙之事而不知禪功造極者合至神之神<lb/>
　為仙中之仙也<lb/>
枹朴子曰辭千金之重聘忽卿相之貴位者無所修為<lb/>
　猶尚如此况加以知神仙之道必不肯役身於世矣<lb/>
　予以為脱落世網致禪功之深妙者比諸神仙又增<lb/>
　殊勝也<lb/>
<pb n="KR4d0007_WYG_002-26b"/>
外身出纒小自在内身出纒太自在如如不動寂為體<lb/>
　了了常知照為用<lb/>
智者知也深知其理勿復悮為行者行也力行其道勿<lb/>
　復虛過<lb/>
楞伽阿䟦多羅寳經云縁自得勝進相逺離言說文字<lb/>
　虛妄趣無漏界自覺地光明輝發是名宗通此一科<lb/>
　合論語云古之學者為己又經云說種種教法以巧<lb/>
　方便隨順衆生令得度脫是謂說通此一科又合論<lb/>
<pb n="KR4d0007_WYG_002-27a"/>
　語云今之學者為人於其本教又合自覺覺他自利<lb/>
　利他<lb/>
脫世網避畏途簡妄緣甘静居小寂㓕之樂也塵事無<lb/>
　所拘勞慮悉已除心如大虛清逺恬愉大寂㓕之樂<lb/>
　也但趣此境何必廣求異論哉<lb/>
詳佛法所明之理有二殊勝與凡情對背有以親為踈<lb/>
　謂五藴皆空形相是外物此智之深者也有以踈為<lb/>
　親謂一切衆生皆如己子此仁之大者也此智與仁<lb/>
<pb n="KR4d0007_WYG_002-27b"/>
　何如哉茍有敏識不當輕議<lb/>
予以不貪之故獲善利者三不渉畏途不履危機一也<lb/>
　量入自足身閑氣和資養生之道二也習静悟空深<lb/>
　知理性之法三也<lb/>
二姓之親因媒而成親成而留媒不遣媒反為擾一真<lb/>
　之道因智而合道合而留智不遣智反為礙<lb/>
古徳云有所知者有所不知無所知者無所不知予甞<lb/>
　設喻以明此理上八字有似夜有其燭燭不及而有<lb/>
<pb n="KR4d0007_WYG_002-28a"/>
　所不見下八字有似晝無其燭燭不用而無所不見<lb/>
形質全具人之外美繋乎天耳目手足是也行實全具<lb/>
　人之内美繋乎人道徳仁義是也其外幸而全具不<lb/>
　能内修以相稱誠堪自惜誠堪自責且夫外不全具<lb/>
　無如之何内不全具可以修補而鮮克能然堪惜堪<lb/>
　責豈虛語哉<lb/>
世人但見有之有不見有之空如此者無數或見有之<lb/>
　空不見空之有如此者甚多既見有之空又見空之<lb/>
<pb n="KR4d0007_WYG_002-28b"/>
　有如此者甚少若能空有並見智行相資䐇合深入<lb/>
　謂之得道<lb/>
名器權利虛中之虛夀康給足虛中之實詳擇所急馴<lb/>
　致天倪踰量躁求道家深忌<lb/>
心者身之本也心不生㓕則身不生㓕定矣故荷澤法<lb/>
　門有語云雖備修萬行唯以無念為宗無念即無生<lb/>
　之法也千經萬論但廣敷揚法之根源止在無念念<lb/>
　增緣起乃入輪㢠廻<lb/>
<pb n="KR4d0007_WYG_002-29a"/>
古人云燕雀焉知鴻鵠之志此於世間法中志之大者<lb/>
　也予因擬之别有語云醯鷄焉知雲龍之志此出世<lb/>
　間法中志之大者也<lb/>
人物志云晉楚帶劒逓相詭反注云自晉視楚則笑其<lb/>
　右自楚視晉則笑其左因思好道徳者避權利之地<lb/>
　修安樂之行無傍觀之榮免切身之苦好富貴者大<lb/>
　笑之好富貴者據權利之地失安樂之行得傍觀之<lb/>
　榮被切身之苦好道徳者亦竊笑之與帶劍相笑其<lb/>
<pb n="KR4d0007_WYG_002-29b"/>
　事雖殊其理相𩔖<lb/>
予好推求妙理念念増新落筆成文編綴未已有如心<lb/>
　府之内衆寳莊嚴又如百鍊之金轉加明净以此自<lb/>
　慰不亦然乎<lb/>
萬事貴乎得中夫日過午則昃月過盈則虧物過盛則<lb/>
　衰器過滿則溢必然之理也世人升髙位積羡財不<lb/>
　務得中貪極致禍者多矣宜乎自戒之也唯有學道<lb/>
　之志貫㣲臻極精修宻詣使太過此則無妨<lb/>
<pb n="KR4d0007_WYG_002-30a"/>
世間法不失其正者究竟猶虛若更邪偽紛擾此又虛<lb/>
　中之虛也不知至真至妙之理枉用其心與物化滅<lb/>
　者但可嗟憫而已何足貴乎<lb/>
妙法功行勿憚難成譬如瓦礫易取珠玉難求自然之<lb/>
　理也若不登山渉海安得此寳莫同瓦礫輕視之耳<lb/>
　得之則其利甚愽<lb/>
後漢孟敏字叔逹荷甑堕地不顧而去郭林宗見而問<lb/>
　之答曰甑已破矣顧之何益林宗異之勸令學業果<lb/>
<pb n="KR4d0007_WYG_002-30b"/>
　著其名予謂斯人明理而有斷者也為事敏逹稱其<lb/>
　名焉以此推之人所失當以既往不咎勿復介懐有<lb/>
　若更追思不已亦猶顧惜破甑何所益乎<lb/>
佛教說因果道教說自然說因果則有懲勸說自然則<lb/>
　無懲勸夫萬事若皆謂自然撥無因果則䧟人於不<lb/>
　修而虛生浪死多入惡趣之中也殊不知於其自然<lb/>
　亦有因果試舉一端以明之耳人有樹蓻之功則有<lb/>
　采收之利自然之理也樹蓻者豈非因乎采收者豈<lb/>
<pb n="KR4d0007_WYG_002-31a"/>
　非果乎<lb/>
人有未壯之子而為薄徒所誘習以成非罹于深刑者<lb/>
　多矣唯㓜敏而殊常者乃能不近薄徒人有可欲之<lb/>
　心而為塵境所誘習以成迷堕于惡趣者亦多矣唯<lb/>
　夙悟而殊常者乃能不逐塵境配而設喻殆相𩔖乎<lb/>
予欲自規并勸學道之人修四常行謂常不障常不礙<lb/>
　常不動常不退上二行在乎智明而量大也次二行<lb/>
　在乎志堅而力勝也<lb/>
<pb n="KR4d0007_WYG_002-31b"/>
昔向子平所言富不如貧貴不如賤予又知顯不如𨼆<lb/>
　盖以𨼆近道家之㫖老聃大聖人史氏止謂之𨼆君<lb/>
　子然而𨼆者亦有竊吹濫巾之士釣聲華希寵利而<lb/>
　已若能名迹俱𨼆乃為真𨼆古人有詩云始知真𨼆<lb/>
　者不必在山林又有云禪師示我真𨼆心月在中峰<lb/>
　葛洪井又出處一貫為通𨼆古人有詩云禪門有通<lb/>
　𨼆喧寂共忘機如此之𩔖是也<lb/>
　　　　凡一百二十六章<lb/>
<pb n="KR4d0007_WYG_002-32a"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4d0007_WYG_002-32b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　法藏碎金錄卷二<lb/>
</p>
<p>
</p>
  </div>
<div>
                <head>法藏碎金録卷三</head>
    <p>
<pb n="KR4d0007_WYG_003-1a"/>
欽定四庫全書<lb/>
　法藏碎金録卷三　　　　　宋　晁逈　撰<lb/>
論語云子絶四毋意毋必毋固毋我予詳義理謂孔子<lb/>
　絶去四事與常人異也毋意者常人師心狥惑自任<lb/>
　己意孔子以道為度故不任意毋必者常人行藏不<lb/>
　能隨時用舍好自專必孔子用之則行舍之則藏故<lb/>
　無專必毋固者常人之情可者與之不可者拒之好<lb/>
　堅固其所行也孔子則無可無不可故無固行毋我<lb/>
<pb n="KR4d0007_WYG_003-1b"/>
　者我謂身也多制作自異以擅其身孔子則述古而<lb/>
　不自作處羣萃而不自異和光同塵唯道是從故不<lb/>
　有其身予於四者似得百分之一每希馴致其道未<lb/>
　甞縱心所欲此近無意昔仕宦之日不茍求進用此<lb/>
　近無必友交汎交不偏執一此近無固好為文立理<lb/>
　而無所自衒此近無我因思儒宗孔聖四絶之德比<lb/>
　夫釋氏經教有陳大乘四法大乘四行同歸善利抑<lb/>
　亦何殊哉予今又以四絶之德各以其𩔖分而合之<lb/>
<pb n="KR4d0007_WYG_003-2a"/>
　其一其四無意無我混而爲一以屬於内其二其三<lb/>
　無必無固混而爲一以屬於外内習出世之法事事<lb/>
　無意無我外順世間之法事事無必無固若能觸𩔖<lb/>
　融攝果决盡然此爲樞會可目之曰無礙法門矣<lb/>
白樂天有詩云慙將理自奪不是㤀情人竊思理奪二<lb/>
　字正是予切用之法夫御世之道求理而已出世之<lb/>
　道理可廢乎以理奪情率由智勝以理復性率由力<lb/>
　勝若能智力兼備理性相符眞學指歸曲盡善矣<lb/>
<pb n="KR4d0007_WYG_003-2b"/>
逹摩說大乘四行其三曰無所求行予甚慕之奈何廹<lb/>
　於情累未能免此雖求之在我而可否在彼既或應<lb/>
　或違須無固無必因别持一行勿以順逆自起忻恚<lb/>
　自爲所求無固必行<lb/>
梁氏删定止觀第一内有説云意之所起卽修三昧謂<lb/>
　之覺意三昧行者心數起時反照不見動轉根原故<lb/>
　名覺意又窮諸法本皆由意造故以意爲言端未對<lb/>
　境覺知異乎木石名為心次心籌量名為意照了分<lb/>
<pb n="KR4d0007_WYG_003-3a"/>
　别名爲識如是辯别堕心想見倒中予讀此一科愛<lb/>
　之重之尤喜精要因而崇重其名立爲一法以備自<lb/>
　修目曰覺智平意識法門凡有意識所起卽時以覺<lb/>
　智平之而自㫁曰教中說身心於真性皆爲幻垢則<lb/>
　表意識諸念又屬身心之餘事乃是重重疏逺之妄<lb/>
　顛倒之見不知此理則無智者也旣知此理豈可與<lb/>
　無智之人混同汨没當觀意識是眞我之賊来卽殺<lb/>
　之不復容縱在我明鑑利刃而已<lb/>
<pb n="KR4d0007_WYG_003-3b"/>
昔向子平讀易至損益二卦因而發歎謝絶塵寰又老<lb/>
　子有日損日益之言予漸老矣夙好棲眞禪寂而鈍<lb/>
　根重障旣不能速成圎頓之理若不策勵精修勝進<lb/>
　更俟何時乃約已而自立損益二法門用爲入道樞<lb/>
　要但省已不當復爲者一一而日損之憂恚二病居<lb/>
　先也省已即今切用者一一而日益之明住二妙居<lb/>
　先也自出於心固難縷述<lb/>
楞嚴經中所說如來命文殊師利法王子較量二十五<lb/>
<pb n="KR4d0007_WYG_003-4a"/>
　無學諸大菩薩及阿羅漢各陳從初入道法門何者<lb/>
　最爲圎通令將來學者易得成就時文殊辨白最許<lb/>
　觀音聞中入流圎照三昧其對佛偈中有六句云我<lb/>
　今白世尊佛出娑婆界此方眞教體清净在音聞欲<lb/>
　取三摩提實以聞中入予愛重此法形於贊詠多矣<lb/>
　又獨聞靈響殊常清妙凝聽融怡乃是天賜神竒吉<lb/>
　祥助發樂欲俾成大事因縁也何慶如之自今了逹<lb/>
　天時人事世態物情徃古以來不可齊一但委順而<lb/>
<pb n="KR4d0007_WYG_003-4b"/>
　過勿介於懐凡諸魔境我當以觀空覺妄之智平定<lb/>
　於外唯此佛境我當以聞和攝念之力修詣於内决<lb/>
　定不退轉不復别求入道法門也<lb/>
予甞作心禱六符詩云恬和端潔及虚明六妙均融道<lb/>
　法成願考此祥皆宻契不求知己浪傳名今復追觧<lb/>
　其意意欲己心恬静和暢端眞潔清虚白明了妙妙<lb/>
　相應若得心之體用如此畢備不必廣求禪學之法<lb/>
　亦不求衆人知己也<lb/>
<pb n="KR4d0007_WYG_003-5a"/>
白氏詩云自從苦學空門法消盡平生種種心予因此<lb/>
　語曉悟學空之理乃是無礙法門何以故夫學人有<lb/>
　明智有果㫁諦觀在外隨時過去者事事盡空不執<lb/>
　其事則身無礙也在内隨時過去者念念盡空不執<lb/>
　其念則身無礙也身心外内無礙無縛更去何處别<lb/>
　求觧脱譬如雲翔之鳥在空中自然自在人若不能<lb/>
　以空破有自取罣閡乃是凡愚知見於已有何所利<lb/>
　所以佛許須菩提觧空第一斯人足可景慕若能於<lb/>
<pb n="KR4d0007_WYG_003-5b"/>
　空不著空此又妙之又妙也<lb/>
衡山石頭希遷大師有僧問如何是觧脫師曰誰縛汝<lb/>
　又問如何是浄土師曰誰垢汝又問如何是湼槃師<lb/>
　曰誰将生死與汝予知禪家問答有兹體勢最為切<lb/>
　當予能觸類適變則而象之設使有人問予如何得<lb/>
　心地清凉當答曰誰令汝熱惱又問如何得心地安<lb/>
　静予答曰誰令汝煩動予非但能學其語類又能悟<lb/>
　其法意直臻要妙之處盖明一切煩惱起滅只由於<lb/>
<pb n="KR4d0007_WYG_003-6a"/>
　己巳能照了諸法性空不以為礙便是菩提湼槃之<lb/>
　體用豈待如來慧以三昧必無此理智者當如是觧<lb/>
　勿與愚人混同也頋此法至簡至易其如知之者至<lb/>
　少行之者至難矣<lb/>
今自清審决擇居常進道之功莫若齋心服形收視反<lb/>
　聽退藏於宻直在其中住無所住得無所得堅久之<lb/>
　志日復一日其餘法塵煩動亦宜稍稍休息矣<lb/>
國家法要則有任賢勿貳去邪勿疑予因擬之而立言<lb/>
<pb n="KR4d0007_WYG_003-6b"/>
　曰身心法要則有任真勿貳去邪勿疑二者大同唯<lb/>
　改一字而已<lb/>
學法之人或未能深入妙境但且師老子之日損莊子<lb/>
　之鞭後蘧子之知非顔子之改過若能致力悉僃自<lb/>
　然暗合于道<lb/>
子今申明圎覺楞嚴二經之旨趣夫圎覺經一味精純<lb/>
　要妙專説心起之真妄悟修之頓漸以利鈍根故分<lb/>
　辨學法之次第楞嚴經於真心正法之外又説種種<lb/>
<pb n="KR4d0007_WYG_003-7a"/>
　事相有邪有魔有升有堕令人曉㑹不至差殊<lb/>
梁氏删定止觀第五内有語云若善修三昧道力所持<lb/>
　何罪不滅何業不轉予於此法素有信心樂欲每覧<lb/>
　如是語句令人倍加策發<lb/>
即此第五卷内又有語云夫慧觧眞正則不為諸相所<lb/>
　惑然後鞭心入理業不能礙若本無觧心又發意邪<lb/>
　僻見相生愛則魔得其便入示吉㐫生為鬼禪死堕<lb/>
　鬼界必然之理也予知有一𩔖之人多作此見是思<lb/>
<pb n="KR4d0007_WYG_003-7b"/>
　引證為戒因復采而書之<lb/>
又有語云當安忍内外諸障使不滯礙又不起法愛自<lb/>
　然流入清浄之地得無上報得自在業返本還源智<lb/>
　照圎極故名無上普門示現無徃不應故名自在予<lb/>
　愛斯言蔚為妙法若能詳求其理力行其道此可足<lb/>
　用何勞博訪空談<lb/>
又第六内有語云夫幻術法猶能變轉示人亦如流金<lb/>
　結氷變化不一定力所轉理固宜然予因思入道至<lb/>
<pb n="KR4d0007_WYG_003-8a"/>
　論必須致力但無為與有為異耳<lb/>
天時之順序天文之垂象本乎天也據理則有常而或<lb/>
　有不常人身之安否人事之得失本乎人也據理則<lb/>
　有常而或有不常是則常中有不常古今如此亦可<lb/>
　以為大常矣予甞為安處大常略論今復意及而書<lb/>
　之姑務修已此意乃自然而然也<lb/>
予甞自作禪門法語四言五句二十字云正修行心以<lb/>
　破為修以住為行非正修行其心反是<lb/>
<pb n="KR4d0007_WYG_003-8b"/>
周易正義序云江南義疏十有餘家皆辭尚虚𤣥若論<lb/>
　住内住外之空就能就所之說斯乃義渉於釋氏非<lb/>
　為教於孔門也又後漢書西域傳論佛教云詳其清<lb/>
　心釋累之訓空有兼遣之宗道書之流也此皆儒書<lb/>
　正經之疏正史之語該說所及證據公矣但以内外<lb/>
　之法理難相參故各行其教焉後人更相排斥未為<lb/>
　通論<lb/>
人有所作之夢洎至明日或有忽然聞見與所夢相應<lb/>
<pb n="KR4d0007_WYG_003-9a"/>
　者世俗謂之觧夢吾因此似得二理一則表事有所<lb/>
　定一則表神有所通必若澄心至清則能知未來之<lb/>
　事其理不虚也<lb/>
吾有一事終未曉其由嘗與人對談或至一處所忽然<lb/>
　記憶有似已曽如此言已曽如此見倐然復㤀之耳<lb/>
　自壯嵗及老年相識故舊歴遇五經及第人于澈直<lb/>
　集賢院范貽孫知制誥路振此三人亦説其事與吾<lb/>
　暗合因追思而記之<lb/>
<pb n="KR4d0007_WYG_003-9b"/>
孔子罕言命與仁易稱窮理盡性以至於命竊詳命者<lb/>
　正是佛書所説理性之法也人鮮能及之又仁為五<lb/>
　徳之首正是佛書所説能仁之事此亦人鮮能及故<lb/>
　皆罕言非全不言也又對門人云未知生焉知死未<lb/>
　能事人焉能事鬼盖為力行世教不欲言人所不及<lb/>
　之理非不知也逹識之士宜體至聖宻意<lb/>
今為己立法者二夫處世之法如謝鯤之率性也推理<lb/>
　安常而已出世之法如阿難之迴心也息縁反照而<lb/>
<pb n="KR4d0007_WYG_003-10a"/>
　已<lb/>
楞嚴經云空生大覺中如海一漚發圎覺經云無邉虚<lb/>
　空覺所顯發予今引此二經配而明之盖言見空見<lb/>
　色皆不離覺性之中也又色空二法相對立名空相<lb/>
　在覺性之中亦為障礙故般若心經云空即是色盖<lb/>
　言但有空相空卽色也色卽為其障礙矣<lb/>
予甞獨㫁以其無為而大者謂之道有為而小者謂之<lb/>
　術道之神妙無為而自然也術之神妙有為而精至<lb/>
<pb n="KR4d0007_WYG_003-10b"/>
　也學其道者可名道士學其術者可名術士道德技<lb/>
　術不可同日而言<lb/>
古人有云寧我負人無人負我此乃姦雄之魁圖取之<lb/>
　志大也予别有語正與此背却云寜人負我無我負<lb/>
　人此勸仁智之士趣受之理大也又云寧天負我無<lb/>
　我負天此則但信福善禍淫之格言勿疑其應與未<lb/>
　應也<lb/>
昔子夏唯學素王之道而義與利交戰於胷中終義勝<lb/>
<pb n="KR4d0007_WYG_003-11a"/>
　而肥所學之道必成也今予兼學法王之道而信與<lb/>
　疑交戰於胷中終信勝而喜所學之道豈有不成哉<lb/>
冲虛至德眞經云孔子能廢心而用形注中所觧之意<lb/>
　謂對接世務止用形迹而已其心則泊然不動也予<lb/>
　謂臨世間之法固當如此如此則事濟而不勞矣又<lb/>
　貫休寄山中伉禪師詩云舉世遭心使吾師獨使心<lb/>
　萬縁冥目盡一句不言深其詩意謂舉世之人被心<lb/>
　所役使而伉師獨能制服其心也予又謂學出世之<lb/>
<pb n="KR4d0007_WYG_003-11b"/>
　法亦宜如此如此則道成而不悞矣<lb/>
了三空之盡空知一眞之至眞此大觀也卽時而萬念<lb/>
　都息此大止也若能練之純熟道學成矣何必更尚<lb/>
　多談妄求異見哉<lb/>
人所分别者名相也不可分别者體性也若能不著名<lb/>
　相而直歸體性者何諍論之有<lb/>
經教中說一種外道作無所有想如兎無角謂一切法<lb/>
　亦復如是經教中又有説未得謂得名増上慢予觀<lb/>
<pb n="KR4d0007_WYG_003-12a"/>
　今之談禪者多云知之則已更何修也故鄙其看經<lb/>
　論求方便者以為滯於名相予謂執此見者可惜悞<lb/>
　人深矣譬如以兵力討賊兵力勝而賊退然後罷兵<lb/>
　理之常也故法要有云如人入賊心不决定不能破<lb/>
　賊破亂想軍亦復如是修行致力其喻如此吾輩看<lb/>
　經論詳求旨趣以濟覺力又不得與課數希洪福尋<lb/>
　文起狂慧者一槩視之也<lb/>
予今集諸經妙言貫而為文共成四句曰求自然智住<lb/>
<pb n="KR4d0007_WYG_003-12b"/>
　無礙行成不壊業名决定相<lb/>
古語云臨淵羡魚不如退而結網予以為尋文好禪不<lb/>
　如坐而進道<lb/>
止觀論有云帖帖安穏楞伽經有云上上升進此二者<lb/>
　皆謂入道之相也<lb/>
道家流謂黄庭内境夐超外境予以為尚屬有法未出<lb/>
　幻魔之界豈知夫自覺聖智空寂靈明絶妙之境乎<lb/>
　若有悟四相之非我知一眞之大同始可與言此境<lb/>
<pb n="KR4d0007_WYG_003-13a"/>
　矣<lb/>
榮啓期自云有三樂予觀乎域中象外别有三樂焉聲<lb/>
　色之樂樂之下者也名教之樂樂之中者也禪寂之<lb/>
　樂樂之上者也<lb/>
予但得宴坐之室静日渉之園幽分恬智以均和合端<lb/>
　虛而進道飬太和之氣棲天真之心適我願兮無出<lb/>
　於此<lb/>
常安了了之心常合深深之息諸念不動静勝而樂斯<lb/>
<pb n="KR4d0007_WYG_003-13b"/>
　入道之妙門也<lb/>
莊子内篇齊物論注云夫是非者生於好辯而休乎天<lb/>
　均予詳大意人好横議分别道家所忌當息其言奈<lb/>
　何所見各異禀於自然固難一揆責之也因思辯是<lb/>
　與非唯有涖官為政分曲直之訟事國治家成䂓誨<lb/>
　之道如此則明是非可矣若或真學之流閒談之際<lb/>
　未能頓絶商確評品斯亦有妨道行者也左氏春秋<lb/>
　云人心如面焉盖言各各不同不可齊一爾若也須<lb/>
<pb n="KR4d0007_WYG_003-14a"/>
　責人心之非令皆歸於是斯則何異須責人貎之陋<lb/>
　令皆同於美乎自今力戒此事為吾日損之一<lb/>
夫學道之人若能無事靜居清心調息雖云宴坐贏得<lb/>
　飬生故圎覺經注中説道塲修證之法有云遇善境<lb/>
　界得心輕安謂身心調暢輕利安和神爽氣清支體<lb/>
　柔潤予以為有此愛𣗳但令本根深固則枝葉自然<lb/>
　茂盛也<lb/>
予吏隠洛中之留臺忽踰六稔詳周易之樂天知命暨<lb/>
<pb n="KR4d0007_WYG_003-14b"/>
　荘子之安時處順省躬契理庶乎得其少分焉而燕<lb/>
　居之際與令順子孫之随侍者徃徃談道適意甚歡<lb/>
　於世論則為福猶愛善慶有餘之故也於迦談則為<lb/>
　累未到湼槃無餘之故也<lb/>
權公之文有云精修宻詣盖明修詣之功也白公之文<lb/>
　有云隂利潛益盖明利益之徳也教門功徳其在兹<lb/>
　乎<lb/>
士有學素王之行行有枝葉學空王之心心無罣閡若<lb/>
<pb n="KR4d0007_WYG_003-15a"/>
　令冠以道號方可目為真君<lb/>
予今指陳佛書之簡要者有二經焉般若心經圎覺了<lb/>
　義經是也般若心經凡三百餘言佛為舎利子說人<lb/>
　空法空破一切相遣虚妄之情盡更有何事予謂以<lb/>
　正智為目見之而悟其理定其志而趣於道此乃妙<lb/>
　法之心也圎覺了義經凡二十八紙佛為文殊菩薩<lb/>
　等各説入道之門與圎成之性合更有何事予謂以<lb/>
　浄行為足行之而還其原臻其極而成於道此乃妙<lb/>
<pb n="KR4d0007_WYG_003-15b"/>
　本之體也若人於此經中自足相資始終如一信觧<lb/>
　修證光嚴住持其人殊勝超絶不可稱量也<lb/>
方内之教原情而立法方外之教原性而立法二教淺<lb/>
　深有異内外兼濟若能和㑹而公共不以勝負而交<lb/>
　爭然後臻乎大通也<lb/>
予好渉獵内典研覃了義自謂種諸善根雖有之矣逮<lb/>
　得已利則未能然<lb/>
夫妙道非形噐言意所能區别其有教門逐末矛盾交<lb/>
<pb n="KR4d0007_WYG_003-16a"/>
　争者不出名利之塲也試思未有書契之時孰分主<lb/>
　宰而求勝乎<lb/>
教文中有言云靈靈不昧了了常知此乃妙性之本體<lb/>
　也又有言云怗怗安隱躡躡而入此乃進道之法門<lb/>
　也若更習性未已而好多聞慱覽此亦於道無所損<lb/>
　於智有所益也<lb/>
予今年近八旬矣保身自覺安而輕澄心自覺虚而明<lb/>
　飬氣自覺和而清得法自覺真而精予有四覺覺如<lb/>
<pb n="KR4d0007_WYG_003-16b"/>
　此不問道之成不成<lb/>
今之講師率多傳文之狂慧今之禪師率多傳口之空<lb/>
　言唯有該明之士洞曉其理更不疑也<lb/>
釋梵之書謂人屬地水火風終非堅久故破之耳本為<lb/>
　破虚幻之身而歸於實相也老莊之書謂人稱聖智<lb/>
　仁義終非純一亦破之耳本為破小善之名而歸於<lb/>
　大道也方内之士多駭其言以為破毁身名盖局見<lb/>
　一隅不能㑹通至理矣<lb/>
<pb n="KR4d0007_WYG_003-17a"/>
道經云恍兮惚其中有物窈兮𡨕其中有精其精甚真<lb/>
　其中有信此則約信相之源而罔測周易云精氣為<lb/>
　物遊魂為變是故知鬼神之情状此則言生滅之法<lb/>
　而未盡唯内典有一真靈妙三世流轉之說理最詳<lb/>
　悉夫鴻明之士得意忘言然後可以心到<lb/>
先賢有清畏人知者謂潔已而不求名也吾則妙畏人<lb/>
　知欲進道而亦不求名也<lb/>
先師孔子晚而好易讀之韋編三絶夫易者窮理盡性<lb/>
<pb n="KR4d0007_WYG_003-17b"/>
　之書也予亦晚而好讀上乘内典因而發為演勸筆<lb/>
　不停綴良由見其旨趣極陳理性之法曲盡其妙雖<lb/>
　設教不同而㑹歸於善是則區區力學不背先師之<lb/>
　道明矣教識洞鑒當以為然<lb/>
古德有云前念迷是凡後念覺是聖予因思之或有人<lb/>
　念念不迷乃是以覺濟覺以聖繼聖者也若能守此<lb/>
　常覺之念深固長乆日新無極者此可為入道之人<lb/>
　也<lb/>
<pb n="KR4d0007_WYG_003-18a"/>
予於理性漸得㑹同之意謂出世定慧之均用如世間<lb/>
　禮樂之相須夫禮勝則離故和之以樂樂勝則流故<lb/>
　節之以禮予以為定之過恐成於沉住故照之以慧<lb/>
　慧之過恐成於動亂故制之以定禮樂相須然後盡<lb/>
　美矣定慧均用然後盡善矣擬議二法出於陋衷<lb/>
内省吾心動不忘於觀照静不忘於止息今自覺動多<lb/>
　而静少觀多而止少然不䧟於邪觀惡慧昬住癡禪<lb/>
　者也<lb/>
<pb n="KR4d0007_WYG_003-18b"/>
教文中有言云薄伽常在定無有不定時亦旣内省居<lb/>
　常以觀照在念因自謂予心常在慧無有不慧時若<lb/>
　於已分言之慧者燭理之謂也定者忘情之謂也覺<lb/>
　其燭理易而忘情難耳<lb/>
夫枉道則心苦直道則身危守直道者所以甘於恬退<lb/>
　而不争趣㨗之徑也<lb/>
自顧旣老猶健視日影一分分一寸寸轉移不迴則所<lb/>
　發道心亦宜一念念一息息常在止觀二法方是正<lb/>
<pb n="KR4d0007_WYG_003-19a"/>
　勤之功耳此事常己書之矣而復書之者惜日之志<lb/>
　深也<lb/>
予素尚禪觀日惜暮年天禧中乃固辭近職求退居散<lb/>
　地遂得分臺於洛都輿論以為勇退人之難事而予<lb/>
　獨恬然以為甚易既而聞有呉中僧藴賢者年始三<lb/>
　十餘幽棲嵩頂之石室不交聲利幾乎絶食屏迹宴<lb/>
　息已越數稔如此孤潔未之有也予是以精進之志<lb/>
　彌堅焉豈非天資其助歟因自喜曰起予者賢也始<lb/>
<pb n="KR4d0007_WYG_003-19b"/>
　可與言禪已矣<lb/>
凡分彼我皆是妄心妙一真心元無彼我<lb/>
浮生可見如夢幻泡影雖有象而終無妙本難窮謂真<lb/>
　信靈明雖無象而常有<lb/>
古賢著書垂法心存利澤而後人務求言意之齟齬横<lb/>
　生駁議似是而非者余目之曰文訟<lb/>
吾著文立意欲如國寳莊嚴為妙器求法練心欲如國<lb/>
　工鍜鍊成真金此比别欲不亦優乎<lb/>
<pb n="KR4d0007_WYG_003-20a"/>
諦觀常情於彼虚名冗利有取無捨是以麤暴之勇明<lb/>
　入死地而不顧姦偽之智暗踐畏途而不慮必謂至<lb/>
　理無有勝於此乎<lb/>
洪覆之内無數之人人人所覩各有一天地世界互不<lb/>
　相妨苦其法性歸真又不同分叚之身自然混融攝<lb/>
　入何有彼我哉<lb/>
夫萬物有象皆於大道無象中生此則無為無不為之<lb/>
　理故聖人之道貴混然無迹凡有迹者雖美善名著<lb/>
<pb n="KR4d0007_WYG_003-20b"/>
　亦未合於大道也<lb/>
吾日三省吾心自知性之串習尚有悠哉之浮想事之<lb/>
　違忤尚有<graphic n="KR1941" url="https://raw.githubusercontent.com/kanripo/KR-Gaiji/master/images/KR1941.png" mimeType="image/png"/>然之小忿愛法成縛未免披文染翰之<lb/>
　動作若能盡去此累吾亦庶㡬於道而獲逍遥也<lb/>
予於佛法中精勤詳練浸乆浸深研覃㑹同徃徃有得<lb/>
　因知人有兩種悟予謂小者智通大者神通且如古<lb/>
　顔囘之改過蘧瑗之知非及諸臨事見機觀書逹理<lb/>
　之𩔖此小悟者易到盖由智之通也又有龎居士詩<lb/>
<pb n="KR4d0007_WYG_003-21a"/>
　云羅漢若悟空擲鉢騰空<hi>闕</hi>縁覺若悟空醒見三生<lb/>
　事止觀論云憶三世事不忘名觧脱無減自然覺悟<lb/>
　不同二乘名觧脱知見無減予謂此自得聖力而然<lb/>
　耳維摩經中説富樓那為新學比丘説小乗法時維<lb/>
　摩詰謂富樓那言此比丘久發大乘心中忘此意如<lb/>
　何以小法而教導之時維摩詰即入三昧令此諸比<lb/>
　丘自識宿命曽於五百佛所殖衆徳本卽時豁然還<lb/>
　得本心予謂此假彼聖力而然耳此大悟者難到盖<lb/>
<pb n="KR4d0007_WYG_003-21b"/>
　由神之通也圭峰宻禪師亦有言云迷時煩惱悟時<lb/>
　神變此悟亦是神通之悟也予又思此大悟者已渉<lb/>
　佛境六通之數其宿命通具如上說其漏盡通予因<lb/>
　設喻以為漏盡通如月之除雲雲漸除而光漸出雲<lb/>
　盡除而明盡現又如鑑之除垢垢漸除而明漸現垢<lb/>
　盡除而明盡現亦如始覺小而有所覺有所不覺本<lb/>
　覺大而無所覺無所不覺予剖析雖繁貴其理之曲<lb/>
　盡矣<lb/>
<pb n="KR4d0007_WYG_003-22a"/>
維摩經云舉足下足皆從道塲来予因自思晝心夜心<lb/>
　常逰法苑去<lb/>
學道之人不能少思寡欲澄神定靈雖未得應圎覺之<lb/>
　妙心亦可入楞嚴之外分矣<lb/>
予詳華嚴經大意明法性圎通無所不至如教中說須<lb/>
　彌納芥子芥子納須彌之義盖言大無不包細無不<lb/>
　入者也甞試論之譬如含識之靈流轉受生先為鯤<lb/>
　鵬非随其形而増大後為蟭螟非随其形而減小本<lb/>
<pb n="KR4d0007_WYG_003-22b"/>
　性元一不變易而分洪纎也所以華嚴之義有云一<lb/>
　㣲塵中包含法界以明一真之性本無分叚區限矣<lb/>
莊子云能體純素謂之真人甞試論之斯乃人中之人<lb/>
　也教文中有以竺乾古先生為仙中仙天中天也盖<lb/>
　以仙人天人已在世人之上而古先生义於其中角<lb/>
　立傑出尤為殊勝者也覆載之内中古之氓紛擾無<lb/>
　筭形與名則然矣以道以實求相應者則不可知不<lb/>
　可見也夫人以幻化之身又常為虚偽之行是則表<lb/>
<pb n="KR4d0007_WYG_003-23a"/>
　裏非真重疊冐名而已深思其理豈不内愧逹識公<lb/>
　論當以為然<lb/>
居常自誨撥去外事外物不用計著務置身心扵安穏<lb/>
　之所其有浩浩茫茫不能前知者無必然之理不當<lb/>
　虚勞過慮耳莫若歸乎大委順誦無可柰何之歌而<lb/>
　已矣<lb/>
了了見一真之體如掌珠圎明悠悠覺萬有之空似天<lb/>
　雲變㓕<lb/>
<pb n="KR4d0007_WYG_003-23b"/>
談賔有云辯不如訥語不如黙動不如静忙不如閒予<lb/>
　愛之重之因作五言二句云不言成吉慶無事是神<lb/>
　仙<lb/>
繫心一縁文殊之妙德入流亡所觀音之法門合此天<lb/>
　機為吾日用能長且乆得意忘言而况獨聞和焉又<lb/>
　盡善也名决定相其在兹乎<lb/>
一切凡夫皆是迷人内有廽心起信詢求妙理者此是<lb/>
　迷中悟人也其中却有細分名義或空務對答流宕<lb/>
<pb n="KR4d0007_WYG_003-24a"/>
　而不返者此又是悟中迷人也若有悟而不迷此是<lb/>
　通人可以學道<lb/>
吾甞獨㫁名義夫非過非不及謂之中也事是理當謂<lb/>
　之正也此二字循名責實難矣哉<lb/>
夜犬虚警不辨姦良而吠有之矣衆犬傳吠愈逺愈踈<lb/>
　夫昧道束教響和流謗亦類此也<lb/>
智人有求有樂有憂道人無求無樂無憂<lb/>
寳積經云常行清澄㣲妙之法予因經意自立其法據<lb/>
<pb n="KR4d0007_WYG_003-24b"/>
　圎覺經有注云心息相依息調心静竊詳心净即清<lb/>
　澄之類也息調即㣲妙之類也今以緜緜之息合深<lb/>
　深之心心浄息調日益純熟此則清澄㣲妙之法乃<lb/>
　禪那之本體也<lb/>
人之常情所慣習者當云習性而又云習氣者何也予<lb/>
　㨿莊子釋文有注云許慎云人心以上氣所徃來予<lb/>
　謂心常御氣而動故心順而喜則氣和平心逆而怒<lb/>
　則氣結滯必然之理也性與氣同體故亦云習氣<lb/>
<pb n="KR4d0007_WYG_003-25a"/>
多殺以恣充口腹者神仙之人目之為啄腐吞腥善佞<lb/>
　以過求富貴者髙尚之士比之以吮癰䑛痔視其羙<lb/>
　惡何如哉<lb/>
予於觀慧大略已知物本無物當復道之混茫空中不<lb/>
　空當入佛之知見<lb/>
莊子襍篇原憲之觧病孔子之辨窮通與凡情不同故<lb/>
　聖賢適天均而不憂也吾軰静而省已禀賦之性望<lb/>
　聖賢絶逺幸而有祿不至於樺冠縰履藜羮不糝資<lb/>
<pb n="KR4d0007_WYG_003-25b"/>
　用之屬反優豐於古德足外有餘復何憂乎<lb/>
純動者躁人也純静者道人也動静相濟者吉人也夫<lb/>
　人在仕宦之途固難純静即須動中息之以静故白<lb/>
　氏有動静交相飬賦莊子有恬智交相飬言論語云<lb/>
　文質彬彬然後君子予擬之而成句云動静均均然<lb/>
　後吉人<lb/>
人多盛車服外修潔身之容鮮克尚道義内修潔心之<lb/>
　行其倒置也率皆如此<lb/>
<pb n="KR4d0007_WYG_003-26a"/>
老子曰君子終日行不離輜重予以為不離輜重則資<lb/>
　用無闕也予亦終日居不離静室不離静室則虛極<lb/>
　可致也每念爰從引退但覺恬愉位髙金多畏官途<lb/>
　之叵測息調心浄宗禪學以彌深人不我知兹唯自<lb/>
　得<lb/>
蠶之有絲絲染成色色之明暗由工之力人之有思思<lb/>
　作成德德之吉㐫由己之識<lb/>
噫歴觀羣迷趣向背一真無有之郷營四海他人之事<lb/>
<pb n="KR4d0007_WYG_003-26b"/>
　智者獨㫁豈無親踈<lb/>
予自思之日日深窮天理廣立文意終是分别名相營<lb/>
　為事迹不如静坐息心也<lb/>
若欲貫人天而膺福報必在乎隂德宻行清心素節圎<lb/>
　滿具足而已矣若欲超色空而入佛境必在乎大止<lb/>
　妙觀浄定真慧圎滿具足而已矣悠悠之説何假多<lb/>
　云<lb/>
予有四句雅言中含八字深旨上智黙而自識中智說<lb/>
<pb n="KR4d0007_WYG_003-27a"/>
　之乃知其言曰欲得保身道訣莫若閒静介潔要知<lb/>
　出世禪功無如照收凝融<lb/>
事不師古匪予攸聞心閑道尊仰髙風於䟽傅名遂身<lb/>
　退遵格訓於老𣆀非云自矜是足為樂<lb/>
常患禪宗所說名相階差頗多繁細卒難凑泊一日忽<lb/>
　自悟焉此是漸門權教譬如病有多方故藥有多種<lb/>
　罪有多名故律有多條若無病無罪何用藥律夫大<lb/>
　禮無體因思大道無為大法無説何必須在分别名<lb/>
<pb n="KR4d0007_WYG_003-27b"/>
　相企及階差乎但自守一而已一之之義亦不能更<lb/>
　煩觧説唯空無二當自契焉寳積經云求自然智破<lb/>
　無明殻吾其庶㡬<lb/>
趨㨗徑者悞渉穢地足之所汙心無再徃素所更事心<lb/>
　之所惡不當追思亦復如是<lb/>
佛書説生老病死人所共有夫生死二者今不復言甞<lb/>
　思富貴多欲之人乃至清浄不惑之士於此四數之<lb/>
　中頗見各闕其一富貴多欲之人頗見有病而無老<lb/>
<pb n="KR4d0007_WYG_003-28a"/>
　清浄不惑之士頗見有老而無病較其得失何如哉<lb/>
子好和㑹經旨發明義趣竊以為佛書所云正受者有<lb/>
　類毛詩云思無邪左氏春秋云弗納於邪也又以為<lb/>
　物我如如定之體也吉祥止止慧之兆也若執膠柱<lb/>
　則同面墻<lb/>
般若心經所説觀自在深般若見五藴皆空華嚴經所<lb/>
　説菩提心如快箭破一切苦的學法者若能如是觧<lb/>
　孺子可教矣<lb/>
<pb n="KR4d0007_WYG_003-28b"/>
麟之獨角則居瑞之首人之獨覺則居士之上獨覺表<lb/>
　自然之智獨學失外奨之益獨之名理有所不同<lb/>
孔子曰如有周公之才之美使驕且吝其餘不足觀也<lb/>
　己意才美如周公猶不可驕吝而况不及者乎故孫<lb/>
　叔敖位益髙而禮益恭禄愈厚而施愈博所以三相<lb/>
　楚而無罪者不驕吝也<lb/>
覺之一字予有三説随其淺深而分也一者覺觸之覺<lb/>
　謂一切含靈凡有自身之所觸無不知也二者覺悟<lb/>
<pb n="KR4d0007_WYG_003-29a"/>
　之覺謂一切明哲凡有事之所悟無不辨也三者覺<lb/>
　照之覺謂一切大聖凡有性之所至無不通也前二<lb/>
　覺名曰俗覺一凡一智後一覺名曰真覺入神之見<lb/>
　亦名正覺大覺圎覺謂十方三世之中無數之物無<lb/>
　不見之也無數之事無不知之也<lb/>
予甞窮理盡性自問真性之理根本如何自答曰無邉<lb/>
　法界真空性又問即今之心如何又自答曰有限凡<lb/>
　軀妄想心<lb/>
<pb n="KR4d0007_WYG_003-29b"/>
世間法出世間法皆以酌中為妙且夫禪門之理大約<lb/>
　心要不勞用意除滅妄想但覺塵念所起勿復恣其<lb/>
　相續而已亦如敵人侵疆不可窮追盡殺但禦扞之<lb/>
　勿縱其深入吾地而已事上亦然上之所欲不可斥<lb/>
　言干忤必不能止也徒以自觸禍機但不将迎求媚<lb/>
　而已<lb/>
儒家言百行道家言三千功行佛家言萬行大約舉其<lb/>
　衆多之數今詳楞嚴經所説乾慧地十信十住十行<lb/>
<pb n="KR4d0007_WYG_003-30a"/>
　十廻向四加行十地等妙二覺共五十七心足矣<lb/>
或問予佛之功行如何予對曰能除百千萬刼障頓超<lb/>
　五十七階心<lb/>
白氏有詩句云夢中說夢兩重虛今畧就改别作上句<lb/>
　云影外影為三等妄夢中夢是兩重虛白氏又有詩<lb/>
　云紫綬朱紱青布衫顔色不同而已矣予乂擬之别<lb/>
　作兩句云三台八座九品官名目不同而已矣<lb/>
學道之人深入妙境仍不得起見觧之礙譬如燈以照<lb/>
<pb n="KR4d0007_WYG_003-30b"/>
　暗燈且不言其功湯以消氷湯亦不見其跡此喻親<lb/>
　切者也<lb/>
圓覺經注中述禪那處言心息之相依南華經注中述<lb/>
　心齋處言氣性之自得妙理同也<lb/>
莊子注云凡非真性皆塵垢也予因觸𩔖而言之曰凡<lb/>
　非實相皆夢幻也<lb/>
儒書論語云君子無所争又云君子矜而不争禮記儒<lb/>
　行篇云道塗不争險易之利冬夏不争隂陽之和道<lb/>
<pb n="KR4d0007_WYG_003-31a"/>
　書老子云上善若水水善利萬物而不争又云夫唯<lb/>
　不争故無尤又云以其不争故天下莫能與之争又<lb/>
　云善勝敵者不争又云天之道不争而善勝又云聖<lb/>
　人之道為而不争大矣哉古先聖哲垂不争之訓丁<lb/>
　寕周至也如此予今更引佛書和㑹發明㨿金剛經<lb/>
　須菩提言佛説我得無諍三昧人中最為第一僧肇<lb/>
　注云湏菩提得六萬三昧無諍最勝善防衆生心不<lb/>
　與違諍也予以為湏菩提觧空第一既能洞曉萬縁<lb/>
<pb n="KR4d0007_WYG_003-31b"/>
　虛妄自然不肯争空其心大定故名無諍三昧竊詳<lb/>
　三教之書大略同矣夫學法之人若能遵儒道書中<lb/>
　不争之言合佛書中無諍之行此一法首出於萬法<lb/>
　也予於此法亦似得萬分之一爾<lb/>
證道歌云心是根法是塵則知愛法之心亦是塵也又<lb/>
　有修行方便名為樂欲欲即愛也若非愛欲妙道豈<lb/>
　肯歸心乎由有諸法助發愛性是故能令慧觀相續<lb/>
　俟其勝進純熟拂去愛塵可矣智之通局繋乎人焉<lb/>
<pb n="KR4d0007_WYG_003-32a"/>
學道之人但且用五勝之法亦可為資助之品矣此予<lb/>
　自立名數謂令五者之力皆勝耳清勝於濁静勝於<lb/>
　動㤀勝於思黙勝於語性勝於情五勝習熟乃入道<lb/>
　之漸門也<lb/>
人倫生化大幻也世事新陳大夢也寒暑徃來大瘧也<lb/>
　中外歴職大采選也官曹决事大襍戱也作是觀者<lb/>
　名為大觀<lb/>
古人以義而死猶謂之得死所而况以道而退以吏而<lb/>
<pb n="KR4d0007_WYG_003-32b"/>
　隱辭劇就閒棲真飬素適願自樂何以加焉亦可謂<lb/>
　得其所矣<lb/>
予甞作四禪體要偈因再思之大約物理成壊勢數至<lb/>
　四而極夫心念則生住異滅身相則生老病死噐界<lb/>
　則成住壊空此世間必壊之理勢数至四而極者也<lb/>
　亦如四時之次焉禪定之功是出世間必成之理勢<lb/>
　數至四而極亦復如是修行之人但凖四禪而行斯<lb/>
　可矣况華嚴論亦言四禪為佛境界不然者何以不<lb/>
<pb n="KR4d0007_WYG_003-33a"/>
　言五禪六禪乎<lb/>
究觀其妙得二無礙法湏菩提無諍三昧推為最勝外<lb/>
　無礙也維摩詰不二法門貴乎深入内無礙也内外<lb/>
　無礙可至於道因而又得三無之名次第愈勝謂無<lb/>
　諍三昧無生法忍無上菩提是也<lb/>
有故舊之交以子老退貧居憂其不足而問念者予對<lb/>
　以不然夫資用有闕或可以求而致之也形質有闕<lb/>
　必不可求而致之也不可求致者予一無所闕可以<lb/>
<pb n="KR4d0007_WYG_003-33b"/>
　求致者亦不甚闕其天幸也如此又何憂不足之有<lb/>
夫鳥雀啄食疾視而遽起畏擊捕之患鴻雁啣蘆而飛<lb/>
　以避矰繳耳人有冐禁行險多取致禍者雀雁之不<lb/>
　若也<lb/>
飲食味美太多則傷權利過求亦復如是<lb/>
習乎定則當澄念不動如道經之云徐清是也生乎慧<lb/>
　則當燭理無盡如易卦之云久照是也茍能如此其<lb/>
　道成矣<lb/>
<pb n="KR4d0007_WYG_003-34a"/>
在分叚形軀盡生分别到虛無靈妙熟可思量彼我之<lb/>
　情夫復何有<lb/>
白樂天詩云識行妄分别智隱迷是非若轉識為智菩<lb/>
　提其庶㡬予詳識之與智同體而異用耳識是智之<lb/>
　迷者也常尋妄境而生愛智是識之悟者也獨辨真<lb/>
　理而有歸<lb/>
詳究禪宗之法有想妄作入於邪見也無想癡定落於<lb/>
　頑空也若以虚融之體含㣲妙之用乃合中道耳<lb/>
<pb n="KR4d0007_WYG_003-34b"/>
論精深之理直須到此其或意幽語峻習為宗風者不<lb/>
　必根究反致迷悶其間膠柱之瑟濫吹之竽抑亦甚<lb/>
　衆焉<lb/>
教文中有言云佛境界如又云魔境界如予因思之此<lb/>
　以隂為魔耳正覺之念即佛境界也邪見之念即魔<lb/>
　境界也固當同體但由人心正邪而已知其要者莫<lb/>
　若破五隂之區宇復一真之本源則混并其二境矣<lb/>
淳而不敏則失入於愚敏而不淳則失入於猾愚猾畢<lb/>
<pb n="KR4d0007_WYG_003-35a"/>
　備其何以堪淳而復敏旣静且明静明者定慧之異<lb/>
　名寂照之根性也禪兼照了非守黙之癡禪慧復澄<lb/>
　凝非尋文之狂慧<lb/>
　　　　凡一百二十八章<lb/>
　<lb/>
　<lb/>
　<lb/>
　<lb/>
<pb n="KR4d0007_WYG_003-35b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　法藏碎金録卷三<lb/>
</p>
<p>
</p>
  </div>
<div>
                <head>法藏碎金録卷四</head>
    <p>
<pb n="KR4d0007_WYG_004-1a"/>
欽定四庫全書<lb/>
　法藏碎金録卷四　　　　　宋　晁逈　撰<lb/>
證道歌云無罪福無損益寂寞性中莫問覔予嘗獨㫁<lb/>
　此謂真性無物廓然虛明究極三空何有一法罪福<lb/>
　損益皆屬妄情若有横生疑惑謂其為善無福為惡<lb/>
　無罪為學無日益為道無日損斯則悮矣逹理之士<lb/>
　必無此疑<lb/>
古徳有言曰今人㸔古教不免心中閙欲免心中閙但<lb/>
<pb n="KR4d0007_WYG_004-1b"/>
　知㸔古教予因擬之而言曰今人學宴坐不免尋思<lb/>
　過欲免尋思過但知學宴坐<lb/>
諦思内身外事因縁資畜統而言之都為我所悉欲如<lb/>
　意理不當然設使皆然諒難克荷間以不爾却恐易<lb/>
　勝有智之人冝乎消遣<lb/>
予所趣動静之境不越兩端趣動境志在内典愛讀鮮<lb/>
　潔句趣静境志在内身愛入清白處同志深者方明<lb/>
　此說<lb/>
<pb n="KR4d0007_WYG_004-2a"/>
凡諸有思有為倒置也却行也無思無為正受也勝進<lb/>
　也名相分别則有異也理性臻極則無異也明智之<lb/>
　士當知此法<lb/>
金剛三昧經云無住菩薩聞佛所說一味真實不可思<lb/>
　議専念諦聴入清白處身心不動予因援老莊之言<lb/>
　配觧清白二字所謂清者得非老子云熟能濁以静<lb/>
　之徐清乎所謂白者得非莊子云瞻彼闋者虛室生<lb/>
　白乎但能到此徐清虛白之地亦可謂之入清白處<lb/>
<pb n="KR4d0007_WYG_004-2b"/>
　矣予又思宜作水月觀水月定令其心如水之澄清<lb/>
　月之潔白亦可謂之清白處矣<lb/>
白傅有詩云攝動是禪禪是動不禪不動即如如此言<lb/>
　定體之深者也予擬之别作二句云破暗用明眀是<lb/>
　用非明非暗即惺惺此言慧用之深者也<lb/>
華嚴論云一念相應一念佛一日相應一日佛但自了<lb/>
　三界業空即是佛矣何必湏歴阿僧祗刧然後成之<lb/>
　乎予謂此説包含宻意是權實相兼之教也夫久迷<lb/>
<pb n="KR4d0007_WYG_004-3a"/>
　忽悟悟即覺也覺即佛也一念成佛其理在此必要<lb/>
　稱真合體理湏有漸故以一念一日以言其始若能<lb/>
　積久增多所獲法利即可知矣此乃實教也亦慮志<lb/>
　弱之人患其歴刧緜逺直謂不可希及甘心永退故<lb/>
　偏舉圓頓之說云不湏歴刧所以獎勸之此乃權教<lb/>
　也随其根器俱可用之耳大士方便如此予之管窺<lb/>
　亦李逸人之知音也<lb/>
定如大空自然清曠慧如皦日自然光明均定慧以凝<lb/>
<pb n="KR4d0007_WYG_004-3b"/>
　融等空明之混合茲為内習何必多聞<lb/>
吾愛後漢書中有清心釋累之言吾今行此四字而已<lb/>
　内澄諸念漸清其心外簡諸縁漸釋其累過此以徃<lb/>
　未能自知<lb/>
人以一心而為靈道以一真而為體諸念雖異同是一<lb/>
　心之縁起衆生雖異同是一真之法界所以千經萬<lb/>
　論多説人空法空必然窮理盡性何彼我之有哉<lb/>
善惡有報此决定理在陽之報踈而速在隂之報宻而<lb/>
<pb n="KR4d0007_WYG_004-4a"/>
　遲敢告仁賢信而無忽<lb/>
内修本真當如養雞成其木雞之狀是也外順物性當<lb/>
　如養虎不以生物與之之𩔖是也<lb/>
宻禪師語句云靈靈自覺元無物擾擾他縁盡是空又<lb/>
　云勿認紛紛境唯觀了了心白少傅詩云一性自了<lb/>
　了萬縁徒紛紛一宿覺證道歌云一切數句非數句<lb/>
　與吾靈覺何交渉莊子注云凡非真性皆塵垢也夫<lb/>
　學法之人但自了悟靈明之心是謂本源所有念念<lb/>
<pb n="KR4d0007_WYG_004-4b"/>
　妄想皆是塵垢勿令染著久當證知清淨法身也<lb/>
外身雖見而元無譬如水上之泡暫起而還滅也内身<lb/>
　不見而元有譬如木中之火求之而可得也<lb/>
此世界者釋教謂之五濁惡世然而不當厭之何以故<lb/>
　夫煩惱者菩提之本根居此世界中若有智力眀果<lb/>
　照了練習可以學出世之法也不同在天逸樂因而<lb/>
　自恣反淪墜耳譬如髙原陸地不生蓮花蓮花生於<lb/>
　淤泥濁水之中矣<lb/>
<pb n="KR4d0007_WYG_004-5a"/>
花有榮落果有甘苦木品之常也年有盛衰情有憂樂<lb/>
　人倫之常也人若愛盛懼衰厭憂戀樂偏曲在己未<lb/>
　離於貪<lb/>
龎居士詩云世人重珍寳我貴刹那静金多亂人心静<lb/>
　見真如性予因擬之成四句云人愛貴而富我愛白<lb/>
　而虛富貴榮辱㑹虛白吉祥居<lb/>
老子云大道甚夷而民好徑予知其理所以自戒偏邪<lb/>
　之見華嚴經云深心不動成不壊業予知其理所以<lb/>
<pb n="KR4d0007_WYG_004-5b"/>
　務守堅眀之志<lb/>
人多忙中切於辦閑事我獨閑中切於辦忙事此理可<lb/>
　以智識及不可以言説到<lb/>
兩儀萬物之父母不能免寒暑成嵗之怨咨二親諸子<lb/>
　之父母不能免懲責成人之忿恨其理必爾自當釋<lb/>
　然<lb/>
予嘗自作兩句語云古今無始終虛空無邊際因㸔老<lb/>
　子云迎之不見其首随之不見其後此語有似古今<lb/>
<pb n="KR4d0007_WYG_004-6a"/>
　無始終莊子云至精無形至大不可圉此語又似虛<lb/>
　空無邊際予之語但謂時代方所無以窮也經文之<lb/>
　語盖言妙道體用不能詰也<lb/>
牧羣羊者加之以鞭驅其落後之行懲不及也釣巨魚<lb/>
　者縱之以綸收其有漸之勢戒欲速也約已進道得<lb/>
　中為妙韋弦自警理亦如斯<lb/>
周易之樂天知命老子之少思寡欲莊子之安時處順<lb/>
　釋氏之背塵合覺若能四者不失久而彌堅斯亦非<lb/>
<pb n="KR4d0007_WYG_004-6b"/>
　常之人也<lb/>
佛書華嚴經中說六通謂天眼天耳他心智宿命念神<lb/>
　足通漏盡智道書南華真經中説六徹謂目徹為眀<lb/>
　耳徹為聡鼻徹為顫口徹為甘心徹為知知徹為徳<lb/>
　徹即通也佛書則無以加矣道書之文予因更增其<lb/>
　二云情徹為聖性徹為神聖屬於外外為世間之法<lb/>
　也神屬於内内為出世之法也<lb/>
一氣分而為萬物一真分而為萬靈萬物化而還一氣<lb/>
<pb n="KR4d0007_WYG_004-7a"/>
　萬靈復而合一真無數稱我以同為異仍計我所迷<lb/>
　妄何窮<lb/>
華嚴經云菩提心如快箭破一切苦的予因思漢將軍<lb/>
　李廣出獵見草中石以為虎而射之中石沒矢視之<lb/>
　石也他日射之終不能入矣其故何哉予以廣之前<lb/>
　心是精誠果敢無分别不動之心也所以射而能入<lb/>
　廣之後心是猶豫畜縮有分别已動之心也所以射<lb/>
　而不入夫學道之人發菩提心若能真純决定如李<lb/>
<pb n="KR4d0007_WYG_004-7b"/>
　廣之前心此乃聖心又超彼凡心逺矣破一切苦的<lb/>
　何難之有耶<lb/>
予今於儒書釋典中各引一端之語可以包舉世間法<lb/>
　及出世間法精要悉備曲禮云愽聞强識而讓敦善<lb/>
　行而不怠此則東魯之教眀古君子盛徳之全者也<lb/>
　維摩經云能善分别諸法相於第一義而不動此則<lb/>
　西域之教眀古先生妙道之全者也若能兼而有之<lb/>
　則内外相應盡善盡美矣學者當知不煩縷述豈容<lb/>
<pb n="KR4d0007_WYG_004-8a"/>
　易而企及哉<lb/>
内典甚深之道非與世教故為仇敵自是後人分彼我<lb/>
　角勝負而云云也其實竺乾古先生理性之說曲盡<lb/>
　其妙所謂窮理盡性之書焉試舉大意之簡當者且<lb/>
　如世教中仁徳本乎施濟而有偏恩之在私愛也謙<lb/>
　徳本乎恭順而有飾情之隔純誠也佛法則不爾行<lb/>
　必歸於無縁慈言必歸於决定信包含衆善若洪溟<lb/>
　之納細流混而為一其廣大有如此者愽聞洞曉之<lb/>
<pb n="KR4d0007_WYG_004-8b"/>
　士當以斯言為然<lb/>
道佛二家各述心要其理之大小淺深余今又舉大端<lb/>
　以眀之道家謂心如虛舟委順而逰此屬於外外屬<lb/>
　世間之法也佛家謂心如太虛觸境皆如此屬於内<lb/>
　内屬出世之法也<lb/>
妙道難說深學乃知必須盡破諸結等金剛之堅利不<lb/>
　染五欲比蓮花之清浄受想行識如消湯裏之氷爽<lb/>
　利虚眀似得握中之寳若能到此可謂竒人<lb/>
<pb n="KR4d0007_WYG_004-9a"/>
深於妙法之人當知方便門者是謂有餘說不了義真<lb/>
　實相者是謂無餘湼槃無上菩提<lb/>
予愛諸佛語心上乗經㫖得圓融之寳覺六根混同發<lb/>
　眀妙之心華十方照了如斯如勝何以加焉謂之無<lb/>
　上菩提信不虛矣<lb/>
白樂天有詩其末句云窮通不由己懽戚不由天命即<lb/>
　無奈何心可使泰然且務由己者省躬諒非難勿問<lb/>
　由天者天髙難與言予因擬之别作八句云求位不<lb/>
<pb n="KR4d0007_WYG_004-9b"/>
　由己求道不由天位即無以求道可使進焉且務由<lb/>
　己者己能盡心源勿問由天者天髙擅化權又擬之<lb/>
　别作八句云順逆不由己喜怒不由他他即無奈何<lb/>
　己可存太和且務由己者克己諒非多勿貴由他者<lb/>
　他心是我魔<lb/>
智悟不迷智有所見此名智人智人之心達理之聖心<lb/>
　也神徹無礙神無不見此名神人神人之心圓覺之<lb/>
　妙心也又言行相顧儒家之常徳也理性相符佛家<lb/>
<pb n="KR4d0007_WYG_004-10a"/>
　之妙道也<lb/>
儒家立一切法以為規檢目曰名教此於佛家門中有<lb/>
　如相宗道家破一切法貴乎混一復歸虛無此於佛<lb/>
　門中有如空宗若乃立一切法不礙真空破一切法<lb/>
　不妨妙有并包廣大唯佛法之性宗焉<lb/>
予讀魏志見髙柔所上䟽有句云育精養神専静為寳<lb/>
　頗愛此語因采而書之<lb/>
進道之方亦資外獎檢迹攝念二者相須自謂浮想猶<lb/>
<pb n="KR4d0007_WYG_004-10b"/>
　存且非邪惡分别名相未能頓除雖不及學禪精奪<lb/>
　趣定之前令萬縁盡閉亦可比奉祭恭肅致齋之日<lb/>
　唯祀事得行<lb/>
東漢史論有言佛法云清心釋累之訓空有兼遣之宗<lb/>
　所云空有兼遣盖謂著有著空二俱為病故兼遣之<lb/>
　也夫逹道之人於有法中不同凡夫之癡愛於空法<lb/>
　中不同小乗之偏局予嘗較量二病著有之病小而<lb/>
　淺著空之病大而深何以故著有多慮或有發慧之<lb/>
<pb n="KR4d0007_WYG_004-11a"/>
　因免成斷滅之見著空定性而無適變之智遂失菩<lb/>
　提之心故無上依經云佛言若有人執我見如湏彌<lb/>
　山大我不驚恠若執著空見如一毛髪我不許可予<lb/>
　謂我見猶可柔服空見絶方便之行也<lb/>
古聖經典大意頗同自是後人妄分彼此因㸔論語一<lb/>
　科其有語句聨貫正是佛之智行矣孔子曰黙而識<lb/>
　之學而不厭誨人不倦何有於我哉予以為黙而識<lb/>
　之頓悟之理也學而不厭漸修之理也誨人不倦自<lb/>
<pb n="KR4d0007_WYG_004-11b"/>
　覺覺他自利利他之理也何有於我哉亦如佛之真<lb/>
　實語不以餙情而妄謙也<lb/>
憂與喜相參錬成之福福必久也魔與定相敵鍊成之<lb/>
　心心必堅也學道之士當知此理<lb/>
維摩經云是身如芭蕉中無有堅僧肇注云芭蕉之草<lb/>
　唯葉無幹予詳大意止喻人身不堅實也今又别得<lb/>
　新意可喻人心亦不堅實往年自作芭蕉詩句云葉<lb/>
　外應無葉心中更有心盖言草木之葉無有長大於<lb/>
<pb n="KR4d0007_WYG_004-12a"/>
　芭蕉葉者故言葉外應無葉而又抽心其葉漸展復<lb/>
　有葉從中而出故言心中更有心芭蕉葉展重重盡<lb/>
　非堅實世人心生念念悉為虚幻予以身心對比豈<lb/>
　不二理俱然<lb/>
世間人中二顛倒者十有七八其一少而當勤以圖身<lb/>
　計而反自放逸老而無成故古人有詩云少年經嵗<lb/>
　月不觧早媒身晚嵗成無益低眉向世人其一老而<lb/>
　當逸以就便安而反自勞役老而彌苦故古人有詩<lb/>
<pb n="KR4d0007_WYG_004-12b"/>
　云可憐八九十齒堕雙眸昬朝露貪名利夕陽憂子<lb/>
　孫唯此二事知之不難而知者尚少何况深妙之事<lb/>
　乎<lb/>
凡夫之心常動而不住如來之心常住而不動如來之<lb/>
　心有時而動動以應用未用雖動而本體不動如空<lb/>
　中之雲雲動而空不動凡夫之心無時不動動皆過<lb/>
　用未用既動而本體亦動如風中之雲雲動而風亦<lb/>
　動退省狂言庶幾屢中<lb/>
<pb n="KR4d0007_WYG_004-13a"/>
唐賢梁肅作隋智者修禪道塲碑銘其序有云自縉雲<lb/>
　至左溪𤣥珠相付向晦宴息而已予據周易随卦象<lb/>
　曰君子以嚮晦入宴息其義明萬物皆說豫相随不<lb/>
　勞眀鍳故君子象之鄭康成云晦㝠也猶人君既夕<lb/>
　之後入於宴寢而止息楞伽經云初中後夜當自覺<lb/>
　悟修行方便圓覺經云欲求如來淨圓覺心應當正<lb/>
　念逺離諸幻先依如來奢摩他行堅持禁戒安處徒<lb/>
　衆宴坐静室予詳肅之立言假彼文句而已予今引<lb/>
<pb n="KR4d0007_WYG_004-13b"/>
　二經之文以相配合方見向晦宴息之意<lb/>
垢淨念無容起滅善惡事都莫思量内不覺其一身外<lb/>
　不知其天地予詳入道此語最親<lb/>
儒佛二聖之道洞逹本源者親矣滯泥末流者踈矣何<lb/>
　謂也儒門以禮樂為事禮在檢其迹樂在和其心斯<lb/>
　為儒門之本也夫惟升降揖讓之容采章形器之物<lb/>
　繁㑹節奏之音鼓舞蹈厲之狀以為禮樂者斯乃儒<lb/>
　門之末者也佛家以定慧為事定以復其性慧以神<lb/>
<pb n="KR4d0007_WYG_004-14a"/>
　其用斯為佛門之本也夫惟取三十二相八十種好<lb/>
　目之曰佛已踈矣至其虛飾土木濫希福報踈之又<lb/>
　踈斯乃佛門末之甚者也<lb/>
吾觀世人擾擾營為不出循環之趣冉冉遷謝皆歸入<lb/>
　闇之塗因而作偈歎佛曰起滅心不停生化形無數<lb/>
　竒哉大丈夫自在空中住又觀生物無窮知一氣之<lb/>
　㝠造含靈相續見一真之常存有能深觧來起予者<lb/>
　始可與言道已矣<lb/>
<pb n="KR4d0007_WYG_004-14b"/>
觀二儀而為始見一漚之初生指八極以窮邊分一沙<lb/>
　而立界此中稱我不亦小哉<lb/>
湼槃經云智者言出息入息之頃我當於中精勤脩道<lb/>
　中隂經頌云一意一念頃斷垢自不為垢本勝於我<lb/>
　墜我於三趣今我勝於垢滅汝入湼槃襄陽龎居士<lb/>
　詩云世人重珍寳我貴刹那静金多亂人心静見真<lb/>
　如性以此叅詳吾當隨時少分方便增修斷在不疑<lb/>
　矣<lb/>
<pb n="KR4d0007_WYG_004-15a"/>
僧文詡所談云佛所說法不離五法三印若離於此即<lb/>
　非佛説五法謂無常一也苦二也空三也無我四也<lb/>
　湼槃五也就此五法分為三印無常苦空一印也無<lb/>
　我二印也湼槃三印也予詳其說因而觸𩔖觧釋别<lb/>
　立三法之名以濟其說三法謂之智力果也夫言無<lb/>
　常苦空者破事相也謂世間事非常也是妄也非樂<lb/>
　也是苦也非實也是空也若能見此三者予以為智<lb/>
　又言無我者破心相也謂心本無我妄為主宰乃是<lb/>
<pb n="KR4d0007_WYG_004-15b"/>
　一真流散未得還源者也若事相破則無我無我則<lb/>
　心相破也能破心相予以為力又言湼槃者事與心<lb/>
　外内之相皆破則了無結使罣礙而快樂矣無窮自<lb/>
　然之樂謂之湼槃獲此樂者予以為果其理相符至<lb/>
　人信受故謂之印當法不讓於師幸勿責予管見<lb/>
佛書中有偈云一切業障海皆從妄想生若欲懴悔者<lb/>
　端坐念實相予以自得因而擬之别作一四句偈云<lb/>
　一切是非藪皆從外聴成我是厭聞者反聴存靈響<lb/>
<pb n="KR4d0007_WYG_004-16a"/>
　既而乗興求已又飜成五言四句詩云收視契無我<lb/>
　㝠心合太虛消融浮想盡名曰小無餘<lb/>
世間富貴之外别有出世富貴而人多不知且夫人之<lb/>
　身中元有無價寳珠若自認得以為己用則所求如<lb/>
　意莊嚴具足此即出世之富也又若能了逹自在不<lb/>
　被無明郎主恩愛魔王之所役使此即出世之貴也<lb/>
　此之富貴比夫貪冗利争虛名自致憂勞悲苦者不<lb/>
　亦勝乎<lb/>
<pb n="KR4d0007_WYG_004-16b"/>
顧已晚年味道逾至分别諸法尚多見想㳺戱三昧未<lb/>
　住妙境聊以自娱猶勝别勞心也<lb/>
學法之人直須頴利便學最上乗法夫英雄之士圖王<lb/>
　不成猶足為霸馳騁之人逐鹿弗獲尚能得兎學上<lb/>
　乗法設使未成必勝人天之福<lb/>
孔子曰予欲無言子貢曰子如不言則小子何述焉子<lb/>
　曰天何言哉四時行焉百物生焉天何言哉予詳此<lb/>
　意有似維摩詰黙然之義因擬之别作四句語云佛<lb/>
<pb n="KR4d0007_WYG_004-17a"/>
　何言哉一乗行焉萬物生焉佛何言哉予又詳孔子<lb/>
　自比於天亦如佛之真實語不同人之飾讓情也<lb/>
學法者得色空如一之心住凡聖平等之境是也若以<lb/>
　此法為有有復為病<lb/>
吾得聞中自然之音是樂也又得禪悅自然之味是餌<lb/>
　也又得日新自然之智是過客也此三者與老子之<lb/>
　說不可同日而言之矣<lb/>
大乗經典中說信解修證之四法理勢當然予因思更<lb/>
<pb n="KR4d0007_WYG_004-17b"/>
　立四法以濟其用謂智志力量是也非智不能知非<lb/>
　志不能求非力量不能成<hi>力量是二事</hi>此舉其大意若更<lb/>
　細說又渉繁文<lb/>
世間萬法皆以得中為妙乃至出世之法亦當如是予<lb/>
　觀四禪天此是佛境界而在三界之中色界之内詳<lb/>
　究其理夫不及者固不可也過猶不及亦不可也色<lb/>
　界既能超六欲之有染又不入四空之不還得其中<lb/>
　道乃是佛之行處也<lb/>
<pb n="KR4d0007_WYG_004-18a"/>
莊周之書雅士多讀而其所取不過潤彩毫之華藻資<lb/>
　玉柄之清談而已予則不然别有所得詳其書中所<lb/>
　述聞和見曉超老氏之希夷神静心眀契釋宗之定<lb/>
　慧與予同者復何人哉<lb/>
列子所說人之身形性命皆非已有乃是天地委積和<lb/>
　氣而生莊子所說大冶鑄金金踊躍曰我且必為鏌<lb/>
　鎁大冶必以為不祥之金譬喻造化中偶得為人輒<lb/>
　自矜而有我造化必以為不祥之人也因而思之更<lb/>
<pb n="KR4d0007_WYG_004-18b"/>
　若計我我所滋蔓無已一切外物逮諸權利皆為己<lb/>
　有豈非重疊不祥乎<lb/>
時情物態奔勢競利常理必爾不當訝之譬如祁寒附<lb/>
　炎盛暑䕃樾人之所趣其可已乎<lb/>
白樂天有詩云是非都付夢語黙不妨禪予因擬之稍<lb/>
　加増易别為七字句云色空辨相何妨道語黙由心<lb/>
　不礙禪<lb/>
世間之法戒人貪多常宜知足唯有出世之法則獨不<lb/>
<pb n="KR4d0007_WYG_004-19a"/>
　然不許得少為足渉於増上慢而自貽懈怠之咎也<lb/>
士所著文千章萬句皆以立理為本佛所說法千章萬<lb/>
　句皆以眀心為本事有體統可以𩔖知至如才力之<lb/>
　變態神化之應物亦各随其作用矣<lb/>
古人善别味者知黒白之鵞辨淄澠之水竒則竒矣有<lb/>
　何所濟予知道中之淡為無味之味禪中之恱為有<lb/>
　味之味較其優劣何如哉<lb/>
古人有以故車輪為樵爨者或目之曰勞薪予謂此乃<lb/>
<pb n="KR4d0007_WYG_004-19b"/>
　無情之勞為人所用耳夫有情之勞為人所用又甚<lb/>
　於此而終歸滅絶則同矣<lb/>
般若心經者心是樞要之義亦如文之樞要者名文心<lb/>
　律之樞要者名律心此則般若之樞要是為智心其<lb/>
　末言神明等呪者盖眀正法之語以破邪心之惑如<lb/>
　彼禁呪之義耳故謂之呪予之獨斷欲人易曉<lb/>
唐張燕公陳州龍興寺碑文云言語之不到者心識心<lb/>
　識之不到者真如予今觸𩔖窮理更増其句於前别<lb/>
<pb n="KR4d0007_WYG_004-20a"/>
　序事云文字之不到者言語因謂心識者真如之影<lb/>
　也言語者心識之影也文字者言語之影也去道彌<lb/>
　逺斯可知矣故輪扁謂齊威公所讀之書古人之糟<lb/>
　粕耳信如是哉所以敏悟之人雖憑文字言語往徃<lb/>
　别得深㫖又不可好竒自是失中過當反成見障也<lb/>
　予又謂意為心影言為心響離真即妄終非本體若<lb/>
　得道於言意之表此不同影響之踈也<lb/>
學佛法之人要入無餘入無餘則其漏有盡營世財之<lb/>
<pb n="KR4d0007_WYG_004-20b"/>
　人常欲有餘有餘則其貪無極<lb/>
隂物晦㣲影響眹兆不當疑怪過有推窮夫甚於此者<lb/>
　尚不能曉至如日月之出没雷電之震耀風雨之飄<lb/>
　洒草木之榮落究其所以果知之乎是則疑於小而<lb/>
　不疑於大怪於少而不怪於多人之形軀亦是幻化<lb/>
　若能悟此物物皆如真心湛然外境自謝<lb/>
維摩經中長者子寳積歎佛偈頌云能善分别諸法相<lb/>
　於第一義而不動予詳其意盖以讃美佛心定慧<hi>闕</hi>
<pb n="KR4d0007_WYG_004-21a"/>
　一理事混融成無礙之法界也因擬此别作二句以<lb/>
　為自心量力所依之道云善思委順世間法於本真<lb/>
　心而不動<lb/>
白氏詩云富貴亦有苦苦在心危憂貧賤亦有樂樂在<lb/>
　心自由予因擬之别作詩云權要亦有苦苦在當憂<lb/>
　責閑慢亦有樂樂在無縈廹<lb/>
學古入官自知名宦視履考祥自知禍福勿萌貪欲之<lb/>
　心悞問姦人瞽者受其承迎誑惑也<lb/>
<pb n="KR4d0007_WYG_004-21b"/>
吾重西方聖人大雄氏所說之理無超於此者形容擬<lb/>
　議終莫能及今且以十字稱賛云此法廣大殊勝真<lb/>
　正深逺要妙者也<lb/>
儒書但說世間云為之事而節制之内典說人身心之<lb/>
　理生滅去來曲盡其妙儒書不能到此慎勿以世間<lb/>
　法比𩔖而非之自貽聾瞽其實不可非也<lb/>
古之髙賢道充於内者物空於外是以一簞一瓢鼎食<lb/>
　任列於他庖一丘一壑天下不易其自樂世人情塵<lb/>
<pb n="KR4d0007_WYG_004-22a"/>
　厚重翳之不見其性而况至虛至静之中至真至妙<lb/>
　之理霄壤殊絶何由能知<lb/>
一切法師廣𫝊佛語以眀設教到詳偹處一切禪師直<lb/>
　指佛心以眀還源到簡妙處是故長者子寳積歎佛<lb/>
　頌云能善分别諸法相此一句法師之體也又云於<lb/>
　第一義而不動此一句禪師之體也後人當二師之<lb/>
　號不亦難乎<lb/>
古之病人身變為虎而食其兄者但聞牛哀而已孰不<lb/>
<pb n="KR4d0007_WYG_004-22b"/>
　驚異其事乎今之迷人恃權挾私肉視於人容易殺<lb/>
　其非辜自矜竒特以取殊寵者有之矣乗勢睚眦以<lb/>
　攄宿憾者有之矣斯則心變為虎也鮮有驚異其事<lb/>
　者世情之慣習也如此噫身變不由己心變不由天<lb/>
　夫病者識随形變本無害人之心止可同於過失若<lb/>
　怙威枉殺有欲心以取寵有忿心以攄憾於理自斷<lb/>
　罪合如何報應影響非無至論<lb/>
圓覺經句我記妙言當知身心皆為幻垢因知大覺豁<lb/>
<pb n="KR4d0007_WYG_004-23a"/>
　然性空不執身心有何挂礙<lb/>
老子曰雖有拱壁以先駟馬不如坐進此道予因擬之<lb/>
　别作四句語云雖能致位一品營利百倍不如四威<lb/>
　儀中常進妙道<lb/>
古徳有語云戒生定定生慧有經文云尸羅不清浄三<lb/>
　昧不現前此則戒生定之理也又有經文云淨極光<lb/>
　通逹寂照含虛空此則定生慧之理也寂照含虛空<lb/>
　又似經文云心精徧圓含裹十方予之管見也如此<lb/>
<pb n="KR4d0007_WYG_004-23b"/>
摩訶止觀論云憶三世事不忘名觧脱無減又龎居士<lb/>
　詩云縁覺若悮空醒見三生事予以為出纒在纒繫<lb/>
　乎真妄之心也夫眀静之性彌深者雖宿生事亦漸<lb/>
　能記憶昬亂之情益厚者雖今生之事亦轉多遺忘<lb/>
　考其物理固當然乎吾欲澡雪柔挺斷無疑也<lb/>
一宿覺永嘉集中所說枝條念吾願學人無使滋繁李<lb/>
　逸人華嚴論中說根本智吾願學人務令深固若能<lb/>
　了悟此理是入妙用之門又若能得法出於意表廻<lb/>
<pb n="KR4d0007_WYG_004-24a"/>
　心逰於物初是登勝進之路<lb/>
一宿覺云初修心人湏識五念一故起念二串習念三<lb/>
　接續念四别生念五即静念得此五念停息之時名<lb/>
　為一念相應予以為照見五藴皆空如服藥去病之<lb/>
　始得其一念相應如覺藥勝病之初觀練純深心地<lb/>
　安適又如藥力漸勝厥疾頓瘳<lb/>
深於神仙之學者見衆人逆知未來之狀既哂且憫曰<lb/>
　滿目紛紛無非行尸走骨深於定慧之學者見衆人<lb/>
<pb n="KR4d0007_WYG_004-24b"/>
　亦知未來之狀既哂且憫曰滿目紛紛無不随心變<lb/>
　形夫行尸走骨在世之見也人皆可知随心變形出<lb/>
　世之見也人不能知<lb/>
第十四祖龍樹尊者嘗至南印度為衆說法遂於坐上<lb/>
　現自在身如滿月輪大衆唯聞法音不覩師相衆中<lb/>
　有長者子名迦那提婆謂其衆曰此是尊者現佛性<lb/>
　體相盖以無相三昧形如滿月佛性之義廓然虛明<lb/>
　言訖輪相即𨼆尊者復居本坐予因詳究今之像塔<lb/>
<pb n="KR4d0007_WYG_004-25a"/>
　頂上以銅為相輪必因取象於此<lb/>
菩提者慧解能覺至眀之因也湼槃者空寂成功至樂<lb/>
　之果也此二者之名不離煩惱情根本性非同非異<lb/>
　混然為一求之者不可捨動取静避焚<graphic n="KR0556" url="https://raw.githubusercontent.com/kanripo/KR-Gaiji/master/images/KR0556.png" mimeType="image/png"/>溺道無不<lb/>
　在在無所有但志於其妙不擇時不擇所自可洞曉<lb/>
　馴致譬如頑鑛出真金淤泥生嘉蓮必然之理更勿<lb/>
　疑也况佛經多說凡諸清浄國土人皆放逸不能修<lb/>
　行不及五濁世中却有勇猛精進出世之力倍勝於<lb/>
<pb n="KR4d0007_WYG_004-25b"/>
　彼故古語謂南閻浮提為選佛塲信不虛矣真學勉<lb/>
　旃<lb/>
陶淵眀讀書不求甚解白樂天亦有詩云書不求甚解<lb/>
　琴聊以自娱予則不然嘗思圭峰宻禪師有語句云<lb/>
　觀空直遣空於色觧義湏教解入神予每讀書詳味<lb/>
　文理觸𩔖而長唯變所適徃往别得新意人患觧少<lb/>
　予患觧多亦常以此為勞然而亦勝别勞心矣<lb/>
吾觀大雄氏之智力虛眀廣大如太清視一切妄想如<lb/>
<pb n="KR4d0007_WYG_004-26a"/>
　㳺雲㳺雲其能蔽太清乎解脱自在如象王視一切<lb/>
　妄縁如㳺絲㳺絲其能繫象王乎妄相不能蔽妄縁<lb/>
　不能繫智力如此所以謂之大䧺氏懵然不知者乍<lb/>
　聞斯言宜乎大笑之也<lb/>
自始覺證本覺都名菩提得菩提者湏有大智識失菩<lb/>
　提者良由癡迷蔽翳局束滯泥也自初安樂至寂滅<lb/>
　樂都名湼槃得湼槃者湏有大志力失湼槃者良由<lb/>
　因循放蕩鹵莽滅裂也若能學二心法去二心病此<lb/>
<pb n="KR4d0007_WYG_004-26b"/>
　人無敵於天下也<lb/>
論者曰至人體道自然心無主宰予謂此言雖嘉其理<lb/>
　未盡予别有二說其一謂世間之法其或人之多僻<lb/>
　浸以成俗雖欲忿嫉規正必不能敵自禍無益何如<lb/>
　卷懐此可心無主宰矣若見其效尤徼利風行草靡<lb/>
　或争先迎合有靦胡顔而我弗往朋從此則心有主<lb/>
　宰矣其一謂出世之法一切妄縁不可不忘此宜心<lb/>
　無主宰矣一乗真理不可暫忘此宜心有主宰矣智<lb/>
<pb n="KR4d0007_WYG_004-27a"/>
　者詳之可也<lb/>
予於老莊之㫖自得新之又新之理所云視之不見聴<lb/>
　之不聞謂凡夫也至人則不然視於冥冥見夷中之<lb/>
　有曉聴於寂寂聞希中之有和見可見非常見聞可<lb/>
　聞非常聞天地不可同其曉天地不可同其和此以<lb/>
　至寂而成至妙耳茍非其人安可與之交談哉<lb/>
佛也者離相窮理反情合性之総名也夫人迷一切事<lb/>
　本從自心悟一切事亦從自心起一切事本由自心<lb/>
<pb n="KR4d0007_WYG_004-27b"/>
　止一切事亦由自心佛心則悟而不迷止而不起了<lb/>
　逹深逺浄眀純熟胸中大空不礙諸有萬行盡善神<lb/>
　化無極其法如此何闗外求<lb/>
廬山歸宗寺慧誠禪師有答僧問之語云祖師西来秪<lb/>
　道見性成佛其餘所説不及此説予因黙而識之推<lb/>
　而廣之竊以為世人縱情背性未始覺悟故曰凡夫<lb/>
　也智人眀了至理識心逹本知其佛是覺義見性見<lb/>
　覺覺了真性便是佛也故曰見性成佛如師之言固<lb/>
<pb n="KR4d0007_WYG_004-28a"/>
　當不煩别說也<lb/>
諦觀浮世凡諸人倫迷失一真如遂成三差别何以眀<lb/>
　之唐相裴休所著之文眀菩提心體云十方諸佛一<lb/>
　切衆生與我此心三無差别子謂從無出有自然含<lb/>
　識始有差别之形一也踵事増餙因而辨等次有差<lb/>
　别之名二也乗勢肆意極于私已又有差别之情三<lb/>
　也轉喪鴻蒙漸分罔兩如此三者滔滔皆是必使和<lb/>
　㑹三差别同歸一真如不亦難乎哉或於萬萬之中<lb/>
<pb n="KR4d0007_WYG_004-28b"/>
　有一不以為難者不亦異乎哉<lb/>
習定之光聞和之音自然而然天之義也予自謂神逰<lb/>
　於光音天束教之士無庸致詰<lb/>
圓覺經威徳章中有注云一切衆生夀命但為浮想任<lb/>
　持予因擬之别作十二字語云一切世間名數皆是<lb/>
　妄情交立<lb/>
如來有出世智照了窮盡至聖悉備故推其法為大明<lb/>
　咒如來有出世力奮迅超絶自在無礙故推其名為<lb/>
<pb n="KR4d0007_WYG_004-29a"/>
　大䧺氏世智測度未可輕議<lb/>
寳積經云知苦斷集證滅修道余詳此四諦之法並依<lb/>
　次叙粗得指歸苦集二諦不必更説既云證滅復云<lb/>
　修道余謂此是自體起用覺利及他亦如既云解脱<lb/>
　又有解脱知見是也<lb/>
諦思一真法界無始終無邊際自然神妙不知其所以<lb/>
　然孰得指名而形容哉古今智人雖能窮理盡性立<lb/>
　語言文字擬議而目之曰法亦為外事唯有忘情脗<lb/>
<pb n="KR4d0007_WYG_004-29b"/>
　合者是矣此一真散而為萬靈萬靈中秀出者目之<lb/>
　曰人人中秀出者目之曰賢賢中秀出者目之曰聖<lb/>
　聖賢之於一真太虛之電光也聖人之秀出者智力<lb/>
　臻極而能歸合一真之源目之曰道天竺之語又名<lb/>
　佛陀<lb/>
予在洛中避暑燕居有風泠然而至因私語曰意随無<lb/>
　事適風愛自然清又閑㸔史𫝊難得文行具美者又<lb/>
　私語曰予欲一見具美才賢西漢之文格東魯之儒<lb/>
<pb n="KR4d0007_WYG_004-30a"/>
　行正自不可得也<lb/>
學法者舉要言之但學道家宗㫖清虛澹泊佛家宗㫖<lb/>
　㣲妙寂静如此足矣其清虛澹泊出前漢書叙𫝊第<lb/>
　七十說莊子之事其㣲妙寂静出楞伽阿跋多羅寳<lb/>
　經及大般若經中是也<lb/>
佛書立法本乎性儒書立法本乎情道書立法該渉二<lb/>
　書該渉佛書不盡復性之理該渉儒書不耴飾情之<lb/>
　容<lb/>
<pb n="KR4d0007_WYG_004-30b"/>
吾之所貴者三焉身貴安而輕氣貴和而清心貴靈而<lb/>
　眀三者備矣莫之與京何羡重重規冗利久久計虛<lb/>
　名<lb/>
教文中說大乗菩薩亦有出世貪瞋謂不以得少為足<lb/>
　而乃直趣最上乗位有此貪也又訶責小乗之人智<lb/>
　力狹劣不能如己超邁不羣有此瞋也予亦有在世<lb/>
　貪瞋夫身縁之事欲得夀考且寧子孫逢吉有此貪<lb/>
　也世縁之事又欲得除惡務本去邪勿疑有此瞋也<lb/>
<pb n="KR4d0007_WYG_004-31a"/>
予知菩提者梵語也原其理具正徧知非世間覺知之<lb/>
　知也湼槃者亦梵語也原其理得寂滅樂非世間悅<lb/>
　樂之樂也<lb/>
色即是空非無色之空原其至理恐人執色為礙空即<lb/>
　是色非有色之色原其至理恐人執空為礙色空雙<lb/>
　泯心境一如無纎塵可拂方是曠然了逹<lb/>
自念已臨大耋之年尚愛知新之學渉獵書記雍容藝<lb/>
　文吟詠情性諧和律吕時或有作未能頓除盖宿習<lb/>
<pb n="KR4d0007_WYG_004-31b"/>
　之使然也<lb/>
老子曰名與身孰親我知之矣我當既眀且哲深根固<lb/>
　蔕以保其身不取虛名也因復擬之别立五字句者<lb/>
　二其一曰情與性孰親我亦知之我當懲忿窒欲割<lb/>
　慈忍愛以遣其情自全真性也又一曰事與道孰親<lb/>
　我亦知之我當息縁反照背塵合覺無營於事獨歸<lb/>
　妙道也智之適變觸𩔖如此覽之者以為何如哉<lb/>
莊子云舊國舊都望之暢然注云得舊猶暢然况得性<lb/>
<pb n="KR4d0007_WYG_004-32a"/>
　乎釋文云暢然喜悅貎予嘗渉歴人事因知經㫖信<lb/>
　然徃嵗使于龍荒回及彊塲逺望䧺州喬樹目眀心<lb/>
　喜故行程詩中有橋過涿水心先喜路入䧺州眼更<lb/>
　眀之句並經進御蒙降手詔優答焉是知望郷歸國<lb/>
　猶得暢然喜悅而况還源復性合如何哉<lb/>
後秦符堅時有僧曰鳩摩羅什與佛陀耶舍接座交談<lb/>
　堅問何謂第一義二師相顧而不答意眀不可以言<lb/>
　宣也予謂然則然矣若且随時而答云元不動者是<lb/>
<pb n="KR4d0007_WYG_004-32b"/>
　第一義元不二者是第一義堅有道眼自可黙而識<lb/>
　之若無道眼必當随答更問如是問答則無有窮盡<lb/>
　譬如年長喪眀問物之狀說其形象彼必知之若有<lb/>
　初生即盲未嘗識物問物答狀其問何窮<lb/>
吾常謂開示悟入雖假於道師觀練薫修不由於朋執<lb/>
　自宜為道日損見善則遷奉以周旋不敢失墜是也<lb/>
予壯嵗之前聞道流所說云學道之人目有神光耳有<lb/>
　靈響予始志於道自耆年之後乃思勤而行之而於<lb/>
<pb n="KR4d0007_WYG_004-33a"/>
　澄神定靈有之矣未得精至將及從心之年而夜視<lb/>
　或時熠熠有光又聞靈響未嘗暫歇嵗久益清𦂳意<lb/>
　其神靈澄定而光響彰聞理必當然難加異議<lb/>
吾嘗究觀世人心念日夜所到境界大率不離於幻中<lb/>
　分别幻夢中分别夢影外認㣲隂聲外尋餘響如此<lb/>
　而已若要箇回心來知有深深處妙妙處空空處靈<lb/>
　靈處但恐萬中無一設使萬一有知者若要箇必能<lb/>
　觀照萬境起於一真而妄有又能止息萬念歸於一<lb/>
<pb n="KR4d0007_WYG_004-33b"/>
　如而大同但恐萬中無一<lb/>
　　　　　凡一百十六章<lb/>
　<lb/>
　<lb/>
　<lb/>
　<lb/>
　<lb/>
　法藏碎金錄卷四<lb/>
</p>
<p>
</p>
  </div>
<div>
                <head>法藏碎金録卷五</head>
    <p>
<pb n="KR4d0007_WYG_005-1a"/>
欽定四庫全書<lb/>
　法藏碎金録卷五　　　　　宋　晁逈　撰<lb/>
賔談可采予皆書之甞有一雜五品常參官與予談道<lb/>
　引易為證云復卦次以無妄卦者盖縁返本還源方<lb/>
　為無妄予聞之深以為然因檢周易序卦云復則無<lb/>
　妄矣故受之以無妄又無妄卦有注云有妄之道滅<lb/>
　無妄之道成予自思之而見暗合之理楞嚴經云妙<lb/>
　性圎明離諸名想本來無有世界衆生因妄有生因<lb/>
<pb n="KR4d0007_WYG_005-1b"/>
　生有滅生滅名妄滅妄名真予詳之始自真性起一<lb/>
　切情念云為此皆名妄妄情復性性乃真源自然無<lb/>
　妄也内外之教立言明理各有歸趣者也<lb/>
予甞讀唐書因采述孫思邈言盧齊卿未來之事予以<lb/>
　為目見二理其一見事有前定之理其一見人有預<lb/>
　知之理及㸔傳燈録有菩提逹摩付慧可傳法偈云<lb/>
　吾本來兹土傳教救迷情一花開五葉結果自然成<lb/>
　竊詳逹摩為一花下至六祖為五葉不復傳衣又是<lb/>
<pb n="KR4d0007_WYG_005-2a"/>
　前定預知之一也<lb/>
梁氏所删止觀云明者難晦辨者難黙予因觸類増語<lb/>
　云慧者難定是三者皆妨入道學者當知<lb/>
逹理之人所學之法舉要而言且依二法足矣一謂其<lb/>
　動也依伽陁經四句偈首云諸惡莫作衆善奉行一<lb/>
　謂其止也依施肩吾三住銘序云心常御氣氣與神<lb/>
　合二法交濟乆當自知<lb/>
古聖設教宗旨各有攸宜但以淺深不同而已聊舉其<lb/>
<pb n="KR4d0007_WYG_005-2b"/>
　一儒書所云蒙飬正晦而明渉於外事其著有迹聖<lb/>
　之淺者也佛書所云定生慧寂而照主於内事其妙<lb/>
　入神聖之深者也<lb/>
道釋宗旨但其華竺之言有異也考其大畧意同耳且<lb/>
　如莊子有云大覺者予謂釋氏菩提之義也又有云<lb/>
　至樂者即釋氏湼槃之義也<lb/>
一切凡夫常於四大五藴六入十二縁中輪迴汨没終<lb/>
　而復始如循環之無窮其間行得其倫則随善受報<lb/>
<pb n="KR4d0007_WYG_005-3a"/>
　居髙勝處行失其倫則随惡受報墜諸惡趣自三界<lb/>
　而下凡五岐路其一升諸天其四沉苦海彼聖人者<lb/>
　有大智力特立獨行能超出之故楞嚴經云佛子住<lb/>
　持善超諸有是也以其勇猛神妙強名大雄氏此非<lb/>
　文言之可擬議非心識之可測度中士以降宜乎不<lb/>
　甚信乃至有大咲者也<lb/>
般若心經云觀自在菩薩行深般若波羅蜜多時照見<lb/>
　五藴皆空度一切苦厄予因觸類而長唯變所適擬<lb/>
<pb n="KR4d0007_WYG_005-3b"/>
　之而别立語云意無盡居士行深般若波羅蜜多時<lb/>
　照見一真不空成一切妙德夫照見五藴皆空猶是<lb/>
　半偈義第二義照見一真不空方是全偈義第一義<lb/>
　凡諸上智之人必不陋今榮古<lb/>
予觀三聖立言言無枝葉質略雄重純正明白而以理<lb/>
　垂範於世者聊舉一端而三家之言次第彌簡儒教<lb/>
　之書三句凡十六字孔子孝經云要君者無上非孝<lb/>
　者無親非聖人者無法道教之書二句凡十三字老<lb/>
<pb n="KR4d0007_WYG_005-4a"/>
　子德經云罪莫大於可欲禍莫大於不知足佛教之<lb/>
　書三句凡十三字釋伽文金剛經云如筏喻者法尚<lb/>
　應捨何况非法噫三聖之書語直事大也如此比夫<lb/>
　今之所作或雕篆侈靡作艶冶䡖浮之語或摘裂詭<lb/>
　異作𤨏碎隱㣲之語自分古律而無益於理道者何<lb/>
　如哉<lb/>
楞嚴經云瑠璃光法王子觀世間衆生皆是妄縁風力<lb/>
　所轉觀世動時觀身動止觀心動念諸動無二等無<lb/>
<pb n="KR4d0007_WYG_005-4b"/>
　差别此羣動性來無所從去無從至十方㣲塵顛倒<lb/>
　衆生同一虛妄一世界内所有衆生如一噐中貯百<lb/>
　蚊蚋啾啾亂鳴於分寸中鼓發狂閙予參詳之作是<lb/>
　觀者誠為大觀然其大觀之性比一蚊蚋之性亦無<lb/>
　差别故華嚴法界觀有云一塵含容空有遍盖明真<lb/>
　性惟一不同世間法而分限量也彼法王子於虚妄<lb/>
　中猶渉妄有分别妄自尊大之迹耳<lb/>
予甞謂明智之士若有洞分法要却以息心為難遂廢<lb/>
<pb n="KR4d0007_WYG_005-5a"/>
　祕宻之學深可惜也昔優波笈多宿世為獼猴因學<lb/>
　縁覺坐禪後證阿羅漢果夫䡖狂不定莫若獼猴戯<lb/>
　學坐禪猶能成定故唐賢王維遊悟真寺詩云猛虎<lb/>
　同三徑愁猿學四禪是也而况人為萬物之靈氣禀<lb/>
　五行之秀志習妙道豈有不成之理乎<lb/>
小乘執空反成空病既取空相空復為有此所謂空即<lb/>
　是色也且據三界名為三有夫無色界有四空天列<lb/>
　為三有之数豈非執空相而生空天乎故范曄所論<lb/>
<pb n="KR4d0007_WYG_005-5b"/>
　謂佛法為空有兼遣之宗盖不許著有著空也<lb/>
禪師之説意多不同然而采聴咸有所益譬如藥性有<lb/>
　𦂳慢凉煖各治一色之病善服食者當自省病受藥<lb/>
　其餘空傳影響濫以師道自處者亦猶不曉方脉之<lb/>
　肓醫也其理如此<lb/>
人倫在三界之末五濁之世茫茫煩惱海中欲免煩惱<lb/>
　無有是處譬如泅浮洪濤之内欲求無濕可乎若得<lb/>
　遇浮嚢浮木抱之勿捨或勉力拍水而浮既濟而先<lb/>
<pb n="KR4d0007_WYG_005-6a"/>
　登於岸者不可多得<lb/>
予讀三聖之書而能混而為一自成法要所謂殊途而<lb/>
　同歸者也讀佛書圎覺經愛威德章中一句云寂静<lb/>
　䡖安止此一句可以存心可以入道讀儒書周易愛<lb/>
　乾卦中一句云剛健中正止此一句可以辟邪可以<lb/>
　降魔予之讀書志趣如此<lb/>
思益梵天所問經第三之首談論品云不二者終不為<lb/>
　二雖種種分别為二然其實際無有二相予詳所云<lb/>
<pb n="KR4d0007_WYG_005-6b"/>
　二者非定謂一二三数之二盖言本體元空者有一<lb/>
　一則同也自一起相者為二二則異也即今演説語<lb/>
　言文字以明真性者理本歸一而語言文字種種分<lb/>
　别離於黙然真性亦是二也<lb/>
翰林承旨李尚書維有書垂問云神氣相主為道家之<lb/>
　妙門物我皆如乃禪宗之極致道兄所得其在兹乎<lb/>
　予覽之尤加珍重因而荅之曰神氣相主其殆庶㡬<lb/>
　乎物我皆如僕病未能也<lb/>
<pb n="KR4d0007_WYG_005-7a"/>
予甞見禪師説話有語太質而甚峻者然而其理確的<lb/>
　并𦂳切而已其語云學禪入道之人湏得毒眼晴硬<lb/>
　脊梁予黙而識之以為毒眼睛謂其妙見精深覷破<lb/>
　一切空相不能為障礙如文殊之智是也硬脊梁謂<lb/>
　其道力堅壯辦於大事克荷付嘱之重如普賢之行<lb/>
　是也取要而言學人直湏善照了無退敗二者交相<lb/>
　濟最為根本乆久成就名曰兩足尊<lb/>
佛書中有云苦海苦厄藴又有云甘露門甘露味飯苦<lb/>
<pb n="KR4d0007_WYG_005-7b"/>
　有人能知甘苦之味見空實之相逹真妄之理而有<lb/>
　所歸趣者亦不可多得<lb/>
唐相權德輿送𤣥上人歸天竺寺序有語云師早誦大<lb/>
　乘㣲言数萬言曉得觀門之學今則色空如一哀樂<lb/>
　不入矣予非止愛此文而益愛此意因而自得簡要<lb/>
　具足法門當令凡諸憂悲苦惱喜怒疑悔貪愛一切<lb/>
　之情不可盡言者悉不入於心中惟一真性是道矣<lb/>
　何煩多學又自智㫁茍不能然試熟思之於己何益<lb/>
<pb n="KR4d0007_WYG_005-8a"/>
今我真修引諸經㨿於一切時中息㣲細流注鞭心入<lb/>
　理撮念而住日久功深自到覺知之處<lb/>
庶品紛然佛教之書目之曰衆生儒教之書目之曰蒼<lb/>
　生道教之書目之曰浮生勞生非謂䡖蔑而言之其<lb/>
　實如此者多也<lb/>
金剛經云離一切相則名諸佛南華真經云能體純素<lb/>
　謂之真人學法者合此二經四句足矣何必廣求經<lb/>
　㨿妄分教門哉<lb/>
<pb n="KR4d0007_WYG_005-8b"/>
予知觀自在菩薩度一切苦厄竺乾古先生善入無為<lb/>
　皆以深智大力而然予與誰談哉<lb/>
釋氏教文中有云佛名能仁仁字儒家孔子切言之矣<lb/>
　别書中謂佛為竺乾古先生善入無為無為字道家<lb/>
　老子切言之矣云何後人過有分别<lb/>
天禧末予在西京判留臺日曽到魏家園見杏實爛熟<lb/>
　自落滿地因悟物理者三焉其一見萬物勢数必有<lb/>
　終極之時人合安時處順是也其二見果之杏實純<lb/>
<pb n="KR4d0007_WYG_005-9a"/>
　熟則味乃甘美人之杏實純熟亦如之其三見老人<lb/>
　食杏愛其全熟者壯夫食杏愛其半熟者童子食杏<lb/>
　方當酸澁亦以為美也人之性識生熟次第其類如<lb/>
　此<lb/>
有一説云禪是思惟檢攝之義予以為此説最當非思<lb/>
　惟何以得窮理盡性之智非檢攝何以致澄神定靈<lb/>
　之切二妙相成可以入道彼但以問答為事者不亦<lb/>
　謬乎<lb/>
<pb n="KR4d0007_WYG_005-9b"/>
佛行以怨親平等此最難事予以為其次且能逆順或<lb/>
　義利之類平等抑亦非易<lb/>
毛俗之猛者虎弱者䑕皆觸機而䧟身止為求所食不<lb/>
　得已此可憫也人而最靈以過貪求觸機自䧟此可<lb/>
　責不足憫也<lb/>
吾有二洪願其一願智眼善照了諸相如無盡燈長明<lb/>
　長在經毗嵐風不動不㓕其一願志力能幹辦大事<lb/>
　如金剛寳至利至堅到真實際不礙不壊混而為一<lb/>
<pb n="KR4d0007_WYG_005-10a"/>
　守而勿失<lb/>
予自得一法强名曰三合應天機法門三者謂心息音<lb/>
　也其初先見圎覺經注中有八字云心息相依息調<lb/>
　心净予以為此正是禪那入道之門遂引别書加乎<lb/>
　演潤重其事也心字引莊子云至人之心若鑑取其<lb/>
　寂而照不將迎於物息字又引莊子云真人之息以<lb/>
　踵取其深而細從根本中來其後耳中甞聞妙音殊<lb/>
　勝不可名状正是觀音入流之處又契莊子云無聲<lb/>
<pb n="KR4d0007_WYG_005-10b"/>
　之中獨聞和焉每當日暝宴坐心息相依之際而其<lb/>
　妙音清逺聽之而凝湛融怡有以見天然妙吉<graphic n="KR1444" url="https://raw.githubusercontent.com/kanripo/KR-Gaiji/master/images/KR1444.png" mimeType="image/png"/>助<lb/>
　其樂欲三者相合所以激勵讃歎形於文言多矣此<lb/>
　則予之自知貴者也<lb/>
空五藴度一切苦厄奉三寳成一切妙德若能究觀洞<lb/>
　曉馴致㝠符學道之人更有何事<lb/>
予自作五言四句名曰具足觀修訣云三空一不空悟<lb/>
　入勢孤雄得道加殊稱超天自在公因而自觧之云<lb/>
<pb n="KR4d0007_WYG_005-11a"/>
　三空謂名也身也情也觀此三者外則自外而及内<lb/>
　内則自親而及疏種種因縁終畢歸空此是三空唯<lb/>
　一真空則至精無形大無不包細無不入古今不能<lb/>
　窮此是一不空若能先覺悟是觀也後順入是修也<lb/>
　而又竒特勇猛得道必矣超出人天而造化不能拘<lb/>
　目曰自在公此非戯論<lb/>
白公有詩句云富貴亦有苦苦在心危憂貧賤亦有樂<lb/>
　樂在身自由又有詩句云閒傾三数酌醉詠十餘聲<lb/>
<pb n="KR4d0007_WYG_005-11b"/>
　便是羲皇代先從心太平予因省已而言之爰以引<lb/>
　年致政闔扉燕居雖非富貴亦非貧賤月尸優禄無<lb/>
　<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>掌之事可以言身自由也日養天和獲逍遥之樂<lb/>
　可以言心太平也二者備矣何以加焉由是較量不<lb/>
　譲白公之所得何况慶幸有餘也<lb/>
予以退居佚老得三無三有合為六幸矣於族無饑寒<lb/>
　之憂一幸也於心無營欲之事二幸也於時無勢利<lb/>
　之交三幸也於已有夀康之福四幸也於後有肯堂<lb/>
<pb n="KR4d0007_WYG_005-12a"/>
　之緒五幸也於道有悟入之門六幸也此六者幸何<lb/>
　樂如之<lb/>
予覽唐詩人張蠙送南海僧逰蜀詩云真修絶故鄕一<lb/>
　衲度暄凉此世能先覺他生豈再忘因見真修之理<lb/>
　不拘處所又喜縁熟必無他虞次覽周賀贈四門蘭<lb/>
　若寂禪師詩云夕雨生眠興禪心少話端信有之矣<lb/>
　夫吉人猶寡辭而况真禪子固無逰談戯論矣<lb/>
唐賢杜牧集有登池州九峰樓寄張祜詩其句云睫在<lb/>
<pb n="KR4d0007_WYG_005-12b"/>
　眼前長不見道非身外更何求予因思之此兩句比<lb/>
　類佛書中衣珠之意有何差别圎智之人自能和㑹<lb/>
覺妄遣情明真指體安心入道此六次第吾當分門屬<lb/>
　類集為一書以備已之詳覽<lb/>
善入無為名曰先生即佛也能體純素名曰真人即仙<lb/>
　也外争像教不亦踈乎<lb/>
唐白氏詩中頗有遣懐之作故近道之人率多愛之予<lb/>
　友李公維録出其詩名曰飬恬集予亦如之名曰助<lb/>
<pb n="KR4d0007_WYG_005-13a"/>
　道詞語盖於經教法門用此彌縫其闕而直截曉悟<lb/>
　於人也予記其有詩云此身是外物何足苦憂愛又<lb/>
　有句云已共身心要約定窮通生死不驚忙夫如是<lb/>
　則身外悠悠不合意事何用介懐<lb/>
世間之事有極力而求者有不可求者由人而不由己<lb/>
　故也人多固必而求之出世之事極力而必可求由<lb/>
　己不由人故也而罕有固必而求之者人之大迷也<lb/>
　如此若有迷中忽悟則疾如反掌<lb/>
<pb n="KR4d0007_WYG_005-13b"/>
予諦觀三寳之義止在乎心夫佛者覺之義也有出世<lb/>
　之智而能覺悟真理覺即佛也法者行之義也於其<lb/>
　覺悟之中而見種種浄妙之行行即法也僧者和合<lb/>
　之義也能以覺悟之心和合浄妙之行和合即僧也<lb/>
　此説最為精要若不知根源而外取名相者中智以<lb/>
　下逐末之人也此則非予自矜伐顧其理難奪之也<lb/>
内聽凄鏘之妙音順恊融怡之賞心堅凝浸深無容念<lb/>
　侵勝於天賜之黄金我惜餘年而日尋<lb/>
<pb n="KR4d0007_WYG_005-14a"/>
照見五藴皆空可破妄情矣能令一念相應可辦大事<lb/>
　矣若於身外詢求此則悠悠悠悠<lb/>
楞嚴經中説三無漏學謂戒定慧也予自謂於戒定得<lb/>
　百一於慧得百二何謂也憶念我昔将及縱心之年<lb/>
　知非改過之外特立一法以辦所作且以間日食素<lb/>
　仍於旦旦焚修善禱有暇則時習宴坐逮今越十稔<lb/>
　矣此是於戒定得百分之一而於弄翰之間多住佛<lb/>
　事常立言以自勗致力加倍此是於慧得百分之二<lb/>
<pb n="KR4d0007_WYG_005-14b"/>
　今已宻邇大耋而乃加以晝課般若心經外凡諸觸<lb/>
　境情氣之不順者力習制禦以濟乎戒夜増数息觀<lb/>
　門復随時随分不計多少專切寕心以濟乎定庶乎<lb/>
　三學之稍均耳雖未能卓然殊絶然而區區之心務<lb/>
　在宿植善根也如此<lb/>
宵征縁崖不覺落瞽者吹火不覺着昧懵則貪冒窮極<lb/>
　則變㓕失慮奄及亦復如是<lb/>
夫般若經云心住為如吾因自思年漸老矣宜乎不以<lb/>
<pb n="KR4d0007_WYG_005-15a"/>
　情意之苦樂不限時景之少多不擇處所之喧静常<lb/>
　湏随分學其心住而已何以故據湼槃經所説大意<lb/>
　一切衆生皆有念心發心念念生滅相續不㫁亦名<lb/>
　修道此經又有説云智者言出息入息之頃我當於<lb/>
　中精勤修道又㐮陽龎居士詩云世人重珍寳我貴<lb/>
　刹那静金多亂人心静見真如性以此参詳則知随<lb/>
　分住心不失真修之理<lb/>
吾好以無師智分别諸法相忽然得意自立小大二寂<lb/>
<pb n="KR4d0007_WYG_005-15b"/>
　照之説其一小寂照謂學道之初階常湏寂静其心<lb/>
　照了於理入菩薩境界也其一大寂照成功之極致<lb/>
　而能圎寂普照入佛境界也<lb/>
圎覺經注云心息相依息調心净荘子云無聲之中獨<lb/>
　聞和焉二者不可致詰伊予混而為一守而勿失退<lb/>
　藏於宻<lb/>
予之宿志求慶幸之大者三也已遂者二而未遂者一<lb/>
　何謂也老年致政今生悟道若合符契此二者已遂<lb/>
<pb n="KR4d0007_WYG_005-16a"/>
　也萬事前知如指諸掌此一者未遂耳<lb/>
吾愛習定慧久矣以晚年故切務増修今不擇時景處<lb/>
　所且於生㓕心中就少頃即静念以為不生滅之心<lb/>
　且於虚空法中就随時無盡意而究不虚空之法不<lb/>
　問獲果如何但自致力而已<lb/>
心之日用莫先乎智止令防一身效一官而不能者尚<lb/>
　多何况周萬物照五藴度一切苦厄不亦難乎哉不<lb/>
　亦難乎哉<lb/>
<pb n="KR4d0007_WYG_005-16b"/>
學道之人初入三净境<hi>先净三業</hi>次歴四禪天終復一真法界<lb/>
　此乃得道之臻極者也<lb/>
唐詩人有詩云終日昬昬醉夢間忽聞春盡强登山因<lb/>
　過竹院逄僧話又得浮生半日閑又有詩云南随越<lb/>
　鳥北燕鴻松月三年别逺公無限心中不平事一宵<lb/>
　清話又成空且夫半日一宵接僧談成法藥猶得遂<lb/>
　閒情平宿憾而况予今退居佚老獲終身之閒日覽<lb/>
　佛書道書耽味古聖賢要妙之語其為適恱也何如<lb/>
<pb n="KR4d0007_WYG_005-17a"/>
　哉<lb/>
予愛般若心經其中語意有云照見五藴空能除一切<lb/>
　苦此語意以理遣情足矣又愛𤣥聖蘧廬篇中語意<lb/>
　有云身心俱不動為求無上道此語意存誠入道足<lb/>
　矣<lb/>
予自演述德行道共三字之意而日用之其初以德者<lb/>
　得也凡一切法善自得於心者而為己德其次以行<lb/>
　者行也既得善法而自行之其終以道者導也不止<lb/>
<pb n="KR4d0007_WYG_005-17b"/>
　獨善於已而復開道於人以成兼濟之利爾<lb/>
予詳求其貪字之義釋名曰貪探也探入他分因而思<lb/>
　之盖表踰涯而取爾凡人以手探取穴中之物謂之<lb/>
　探此乃見利忘害者也故吳吕蒙有言曰不探虎穴<lb/>
　安得虎子夫如是則探虎穴者不畏乳虎之暴怒探<lb/>
　龍頷者不畏睡龍之忽寤儒書有云君子居易以俟<lb/>
　命小人行險以徼幸盖謂此也佛書又云種種貪欲<lb/>
　故有輪回是知貪欲之弊於有騐法中見有騐之禍<lb/>
<pb n="KR4d0007_WYG_005-18a"/>
　敗於無窮法中入無窮之循環此理深逺要切古聖<lb/>
　人垂訓多矣若非中智以上未可與之䡖議焉法門<lb/>
　名義過患品貪在三毒之首夫古賢有以不貪為寳<lb/>
　者其意可知也<lb/>
老夫耄矣急於勝進方便自立一法名曰近事三學何<lb/>
　謂也力行朝課積習夜坐俾無大過是也夫焚誦肅<lb/>
　容力行朝課此近乎戒恬宴攝心積習夜坐此近乎<lb/>
　定采述修身俾無大過此近乎慧三者不廢可以入<lb/>
<pb n="KR4d0007_WYG_005-18b"/>
　道<lb/>
三菩提者經䟽中有解釋云三為正也菩提為覺也已<lb/>
　謂佛法為正覺矣予詳教文别得新意亦可名曰三<lb/>
　菩提有説三品菩提謂聲聞菩提小乘也辟支菩提<lb/>
　中乘也佛菩提大乘也唯佛菩提為無上菩提二乘<lb/>
　不及故有語云唯有佛菩提是真歸伏處<lb/>
因習定希凝寂忽見神光睒爍可曰定光佛因内觀存<lb/>
　照了常聞妙音清徹可曰觀音佛體有大小理無差<lb/>
<pb n="KR4d0007_WYG_005-19a"/>
　殊雖知强名亦非戯論<lb/>
辦戎事之大大将也有多多方略以御師師和而戰必<lb/>
　克辦佛事之大大士也有種種方便以御意意正而<lb/>
　道必勝非尚屬辭是為求理<lb/>
我願生生世世作居士身學菩薩行不求報不取相不<lb/>
　退轉自然而然而已<lb/>
至人學道先須得天錫大明智則於虚幻中無挂礙次<lb/>
　湏得天資勇進力則於真妙中到源底此得非常得<lb/>
<pb n="KR4d0007_WYG_005-19b"/>
　此説不可説<lb/>
白樂天有詞句云靖節先生樽長空廣文先生飯不足<lb/>
　噫予今陶融太和如飲醇酎自以為不空樽大雅杯<lb/>
　耽味道腴如享太牢自以為法喜食甘露飲去彼取<lb/>
　此既醉又飽沛然充足其如予何<lb/>
予甞作三言自曉存心訣云心息音混融深智先覺念<lb/>
　無侵随辦及即温尋用此法存於心此八句予自了<lb/>
　知言簡意偹而興猶未已推而演之云此法正念圎<lb/>
<pb n="KR4d0007_WYG_005-20a"/>
　覺經中圎覺菩薩所學禪那法門又合楞嚴經中觀<lb/>
　音菩薩所學圎照法門合二法門有三清妙其一謂<lb/>
　心之清妙也成恬愉其二謂息之清妙也入深細其<lb/>
　三謂音之清妙也發聰瞻恊用三法而進於道惬心<lb/>
　至當自以為禪師法要無有出其右者奉為祕印乃<lb/>
　目之曰清妙三和合入流三昧<lb/>
予以晚年内習期乎若坐若卧務安其心或黙或語不<lb/>
　離於道亦不求應任彼自然<lb/>
<pb n="KR4d0007_WYG_005-20b"/>
出世之法不知之者固無筭萬有一知而人多無㫁予<lb/>
　謂敏識之士無知則已茍能知之安可自棄何不果<lb/>
　㫁而行之哉此法比世間法何者為急且夫人之情<lb/>
　累自古而然有何窮極有何利益終畢了不相干是<lb/>
　以唐圭峰宻禪師直示學人方便尤為親切嘗云種<lb/>
　種念慮皆如幻化影像皆是他縁靈靈一心如鑑之<lb/>
　明未曽不照斯為真我誰能勞神而憂他妄縁乎已<lb/>
　曽千萬億刼妄憂之終有何益非惟無益仍展轉招<lb/>
<pb n="KR4d0007_WYG_005-21a"/>
　於妄苦予謂古德訓導懇切無出於師予當佩服遵<lb/>
　守以為祕印勇猛精進脫落癡㝠之網羅爾<lb/>
歴觀内典章句頌歎佛之功德有云善入無為有云善<lb/>
　入空寂有云能善分别諸法相於第一義而不動但<lb/>
　詳語意可見佛心噫學禪之人何必湏問傳言比丘<lb/>
　躡其陳迹徒以法為戯論耶<lb/>
煩惱障無損於菩提心譬如日月翳於烟雲中而日月<lb/>
　必無損也珠玉落於泥滓中珠玉無損亦如之爾莫<lb/>
<pb n="KR4d0007_WYG_005-21b"/>
　管煩惱障但存菩提心<lb/>
予謂此法藏碎金録有如聚畜百藥随方而用種種之<lb/>
　疾而治之也<lb/>
予所録碎金之一内有六句語云不怕念起唯恐覺遲<lb/>
　覺速止速二妙相宜知非改過蘧顔可師予今擬之<lb/>
　復為六句之語語或宗經意唯克己其語云不怕忿<lb/>
　生却貴懲速懲勝忿平轉禍為福明明佛子智以自<lb/>
　牧<lb/>
<pb n="KR4d0007_WYG_005-22a"/>
無念為宗法之樞要不住於相然後臻極上智學人必<lb/>
　知理也<lb/>
維摩經云菩薩示行瞋恚於諸衆生無有恚門又云示<lb/>
　行瞋恚而常慈忍予因自思時或禁諸違慢不能無<lb/>
　忿怒而乘勢暴發既而悔之本非殘忍今詳經㫖亦<lb/>
　可除疑悔之益也<lb/>
經又云示行諸煩惱而心常清浄又云當知一切煩惱<lb/>
　為如來種譬如不下巨海終不得無價寳珠如是不<lb/>
<pb n="KR4d0007_WYG_005-22b"/>
　入煩惱大海則不能得一切智寳予因参詳法意獨<lb/>
　㫁斯事以為智人不當厭煩惱夫有煩惱鍜鍊則必<lb/>
　憤悱䇿發菩提心也若以如意優足則慣習驕恣䧟<lb/>
　於怠惰失菩提心也<lb/>
因覽維摩經不二法門品妙臂菩薩云觀心相空如幻<lb/>
　化予自得新意法門夫内觀心相空如幻化外觀世<lb/>
　縁亦空如幻化既見内外之事俱非真的誰能堅執<lb/>
　以為挂礙<lb/>
<pb n="KR4d0007_WYG_005-23a"/>
經又云浄觧菩薩曰有為無為為二若離一切数則心<lb/>
　如虚空以清浄慧無所閡者是為入不二法門予今<lb/>
　和㑹諸經大意而裁决之夫真性之外一切妄情皆<lb/>
　為塵垢若能悟心宜空虚無容一塵坌汙即是清浄<lb/>
　慧也既能發之以清浄之慧便能應之以清浄之行<lb/>
　此則妙道具足貫統諸法不煩多學也<lb/>
諦思經教中有二法除過去不復言而見在未來皆為<lb/>
　妙用其一曰無生法忍未有不復有凝寂還真空此<lb/>
<pb n="KR4d0007_WYG_005-23b"/>
　未來也又一曰無礙法門在有即為無圎融得自在<lb/>
　此見在也智者當自了知吾不能曲而暢之耳<lb/>
夫洞曉無明是障蔽者此謂之明若取相於明則復䧟<lb/>
　於無明非上智孰能知之<lb/>
予觀白氏詩凡有惬心之理者每好依據而沿革之徃<lb/>
　徃得新意以自規耳白氏詩中有題目云遣懐其詩<lb/>
　七言四韻予今擬其語句聊加變易入於别韻前四<lb/>
　句依舊意述時景之迅遷後四句立新意述世態之<lb/>
<pb n="KR4d0007_WYG_005-24a"/>
　不一而終篇亦㫁之以不驚也白氏詩云羲和走馭<lb/>
　趂年光不許人間日月長遂使四時都似電争教兩<lb/>
　鬂不成霜榮銷枯去無非命壯盡衰來亦是常巳共<lb/>
　身心要約定窮通生死不驚忙予擬之而作詩云羲<lb/>
　和走馭趂年華不許人間嵗月賖春正艶陽春即老<lb/>
　日方停午日還斜時情莫測深如海世事難齊亂似<lb/>
　麻已共身心要約定古今如此勿驚嗟<lb/>
真人能體純素如來善入空寂此二者俱為妙道但其<lb/>
<pb n="KR4d0007_WYG_005-24b"/>
　理有淺深耳知者當自知之也<lb/>
予自㣲細揣摩晚節薫修馴致厥功之状生觀慧滋多<lb/>
　結善縁漸熟而其久來習氣未盡除新持定力未全<lb/>
　固憂喜戰酣覺喜勢差勝耳唯妙境深處則未能知<lb/>
　之也<lb/>
人所好者虚名客氣冗具羡財予所好者心印衣珠真<lb/>
　乘寳所各從所好而不相知<lb/>
白氏有詩句云華簮與髙盖復在外物外入莊子宗㫖<lb/>
<pb n="KR4d0007_WYG_005-25a"/>
　以軒冕為得志而喪已失性者謂之倒置之民予歴<lb/>
　觀羣趣軒冕之外更加五欲樂具重複冗飾伐徳禍<lb/>
　深而不悟者又何如哉<lb/>
凡夫住有為小乘住無為大乘俱不住上乘<lb/>
維摩經云菩薩深發一切智心而不忽忘注云什曰志<lb/>
　求佛道其心深固譬如種𣗳根深難㧞故歴刼愈明<lb/>
　不暫失也予因覽此而喜誓将秉心内習堅久不退<lb/>
　後身縁熟必成勝果爾<lb/>
<pb n="KR4d0007_WYG_005-25b"/>
人心計我我所無不太甚而不當但思為巳有不悟終<lb/>
　畢非巳有不思為巳用不思巳用是巳有可哂可憫<lb/>
　今畧記大端誓将敷演以為法利<lb/>
白氏有詩句云是非都付夢語嘿不妨禪予愛此語惬<lb/>
　心精當因而叙述其意云是非都付夢南華真人指<lb/>
　歸也語嘿不妨禪竺乾先生指歸也和㑹發明西鄂<lb/>
　居士指歸也導揚推演出於深衷勿誚僣差庶㡬有<lb/>
　補<lb/>
<pb n="KR4d0007_WYG_005-26a"/>
維摩經説菩薩不住無為不盡有為予申其意若住無<lb/>
　為則功德不具若捨有為則智慧不具<lb/>
予詳佛書如字之義經論中各有所解大約意同然未<lb/>
　有能和㑹直説令人易曉予今發明如之本體是真<lb/>
　性均一之義至人依理學法令其性合於理理合於<lb/>
　性同於本體故曰如如不動此兩如字上䡖下重謂<lb/>
　其心之所學如其本如之理<lb/>
維摩經云如自觀身實相觀佛亦然注云見實相法為<lb/>
<pb n="KR4d0007_WYG_005-26b"/>
　見佛也若謂巳與佛接為得見者則以巳與佛異相<lb/>
　去逺矣予謂此明一真同歸也<lb/>
吾今直截用三無漏學依次對治三毒以戒治貪禁貪<lb/>
　心令不生以定治嗔鎮嗔心令不起以慧治癡曉癡<lb/>
　心令不執<lb/>
吾又倒用此三學為修道次第以慧觀為見道智以定<lb/>
　力為入道功以戒條為助道品勢當然也<lb/>
維摩經云同真際等法性不可稱不可量予詳大意謂<lb/>
<pb n="KR4d0007_WYG_005-27a"/>
　佛之虚妙也如此<lb/>
人性緩急各有所禀予以觸境而動<graphic n="KR1941" url="https://raw.githubusercontent.com/kanripo/KR-Gaiji/master/images/KR1941.png" mimeType="image/png"/>然厲聲雖未能<lb/>
　頓除且随時而覺今立一法應用對治比之電光谷<lb/>
　響既過即止勿使留礙豁然自規<lb/>
予今獨㫁自立三師維摩經中所言柔順忍立之為戒<lb/>
　師楞嚴經中所言不動尊立之為定師寳積經中所<lb/>
　言自然智立之為慧師<lb/>
我發二願夫維摩經中所言襍句文飾之事此世間之<lb/>
<pb n="KR4d0007_WYG_005-27b"/>
　事也我願外順從權寳積經中所言清澄㣲妙之法<lb/>
　此出世之法也我願内修致力<lb/>
予晚學權輿安於所習習其心清也樂其所欲欲其靈<lb/>
　澈也自强名曰初安樂行<lb/>
教文有言云在家而出家吾今在家而山居嘗讀圎覺<lb/>
　經愛宴坐静室此外室也讀荘子愛虚室生白此内<lb/>
　室也此吾外内二室豈譲嵩山太室少室乎<lb/>
天聖六年十二月十五日夜予於夢中琢磨律詩對屬<lb/>
<pb n="KR4d0007_WYG_005-28a"/>
　盖以宿好該渉而然也偶成七言兩句云芃芃麥壠<lb/>
　驚翬起灼灼桃園舞蝶來既寤尋思獨㫁其理夫如<lb/>
　是彫章<graphic n="KR0866" url="https://raw.githubusercontent.com/kanripo/KR-Gaiji/master/images/KR0866.png" mimeType="image/png"/>句縁情合意猶能入夢而常存則知其妙<lb/>
　道天機貫心逹性固當經刼而無失因之竊喜必續<lb/>
　勝縁<lb/>
有念無覺凡人境界有念有覺賢人境界無念有覺聖<lb/>
　人境界無念有覺臻極者上上聖人境界智者可了<lb/>
　知説則難為説<lb/>
<pb n="KR4d0007_WYG_005-28b"/>
天聖六年十二月十七日夜夢獨㸔書䇿其中見有義<lb/>
　兎兩字因而節出予記憶大意謂乎渉獵文史得其<lb/>
　義理有如獲兎而歸也寤而思之此乃宿學性習浸<lb/>
　久浸益豈非根深縁熟為來生張本必無差别而枉<lb/>
　入諸趣所以竊喜逾多也<lb/>
酉陽襍俎云竹六十年一易根易根則結實楛死予昔<lb/>
　於真宗朝同修太祖太宗國史時中書首㕔虚位而<lb/>
　史官奉詔就此㕔位中畢集修撰予舊日巳曽見㕔<lb/>
<pb n="KR4d0007_WYG_005-29a"/>
　後有藂竹碧潤尤盛至修史時當大中祥符六年秋<lb/>
　九月此竹結實如粳米粒其後竹乃枯裂親見盡除<lb/>
　之付庖人為薪又聞京中諸處竹皆如此因知前言<lb/>
　不謬信乎物必有数也<lb/>
荷澤法門唯以無念為宗又曰樂天詩云唯吟一句偈<lb/>
　無念是無生噫無念之理至矣哉大約人之憂悲苦<lb/>
　惱及一切種種之情皆屬縁念所攝學人若能知其<lb/>
　至簡至當之法以照了智見五藴皆空之後以揔持<lb/>
<pb n="KR4d0007_WYG_005-29b"/>
　力到一念不生之時智力相資久而不退當自覺知<lb/>
　此外無法可及也<lb/>
圎覺道塲修證儀中有偈句云無累無所欲是名真湼<lb/>
　槃又有句云数息在静定是名頭陁行予詳句意最<lb/>
　為勝進之法<lb/>
李白廬山東林寺夜懐詩云我㝷青蓮宇獨徃謝城闕<lb/>
　霜清東林鐘水白虎溪月天香生虚空天樂鳴不歇<lb/>
　宴坐寂不動大千入毫髮湛然㝠真心曠刼㫁出没<lb/>
<pb n="KR4d0007_WYG_005-30a"/>
　又貫休山居詩云自古浮華能㡬㡬逝波終日去滔<lb/>
　滔漢王廢苑生秋草吳主荒宮入夜濤滿屋黄金機<lb/>
　不息一頭白髪氣猶髙豈知知足金仙子霞外天香<lb/>
　滿毳𫀆予因思静勝境中當有自然清氣名曰天香<lb/>
　自然清音名曰天樂予故以所聞靈響自為天簧亦<lb/>
　取天籟之義此盖唯變所適不可致詰也<lb/>
鋭意鉤深每得無師之智强力致逺遂忘進道之勞人<lb/>
　固不知我亦難説<lb/>
<pb n="KR4d0007_WYG_005-30b"/>
白樂天有詩云此身不欲全強健全健多生人我心又<lb/>
　于良史有詩云僻居人事少多病道心生是知體中<lb/>
　㣲苦未可心情不足<lb/>
吾自得三天之法可對治三毒之病而廻其次第也存<lb/>
　天真之性常自知其明可以去癡飬天和之氣常自<lb/>
　知其平可以去嗔樂天均之分常自知其足可以去<lb/>
　貪用此三法去彼三病其為親切如羿基之射中的<lb/>
　也習之初者則甚難久而精熟自然漸易<lb/>
<pb n="KR4d0007_WYG_005-31a"/>
萬物自萬物兩儀中空虚本無礙萬念自萬念一心中<lb/>
　空虚亦無礙深悟入者智力第一<lb/>
儒書生而知之者即今之頓也佛書云宿殖德本者云<lb/>
　歴刼之漸也頓漸之理智圎自曉<lb/>
予覧太平廣記第一百七十六噐量事類引國史異纂<lb/>
　云盧尚書承慶總章初考内外官有一官督運遭風<lb/>
　失米盧考之三監運損粮考中下其人容止自若無<lb/>
　一言而退盧重其雅量改注曰非力所及考中中既<lb/>
<pb n="KR4d0007_WYG_005-31b"/>
　無喜容亦無愧詞又改曰寵辱不驚考中上予既重<lb/>
　此人雅量又重承慶藻鑑故録之<lb/>
凡夫心量不出情塵小乘心量不出法塵大乘上乗出<lb/>
　塵彌逺<lb/>
予甞諦觀而直説文殊是見理周圎之妙智普賢是契<lb/>
　理周圎之妙行合而為一強名曰毘盧遮那<lb/>
予詳普眼謂明一切智普賢謂具一切行是也<lb/>
金剛三昧經云心不幻化則無所見予謂一氣生萬物<lb/>
<pb n="KR4d0007_WYG_005-32a"/>
　即幻化也一真生萬靈亦幻化也一心生萬念亦幻<lb/>
　化也一一知空有何罣礙<lb/>
以無思之心合無物之音随時随處逾久逾深獨為法<lb/>
　樂不在禪林<lb/>
予覽太平廣記第一百八十引摭言云費冠卿元和二<lb/>
　年及第以禄不及親永懐㒺極之念遂隠於池陽九<lb/>
　華山長慶中殿中侍御史李行修舉冠卿孝節拜右<lb/>
　拾遺制曰前進士費冠卿甞與計偕以文中第禄不<lb/>
<pb n="KR4d0007_WYG_005-32b"/>
　及於榮飬恨每積於永懐遂乃屏身丘園絶跡仕進<lb/>
　守其至性十有五年峻節無朋清飈自逺夫旌孝行<lb/>
　舉逸人所以厚風俗而敦名教也宜承髙奨以儆薄<lb/>
　夫擢叅近侍之榮載佇移忠之効可右拾遺冠卿竟<lb/>
　不應徵命予重費冠卿之思孝李行修之知人唐室<lb/>
　之善敦風唐賢之能演誥四美具矣有補清談采而<lb/>
　書之式資汎覽<lb/>
予好擬諸文句以為法樂周易乾卦文言曰雲從龍風<lb/>
<pb n="KR4d0007_WYG_005-33a"/>
　從虎聖人作而萬物覩予擬之而為文句曰動為慧<lb/>
　静為定妙用成而百祥應唐權文公二踈賛曰静專<lb/>
　動直惟乾之徳酌用不窮君子中庸予又擬之為文<lb/>
　句曰定堅慧正惟佛之性酌用不窮佛子深功<lb/>
美服厚味非寡欲之宜草衣木食非飬老之具得其中<lb/>
　者何樂如之<lb/>
我知三静關進道之權輿我知四禪天人佛之境界唯<lb/>
　當日省心自到深深處<lb/>
<pb n="KR4d0007_WYG_005-33b"/>
道勝之智日用新福㑹之因天奨偹唯兹樂欲為吾願<lb/>
　王<lb/>
儒書中所云子絶四吾能和㑹裁决入於二教之理無<lb/>
　意無我合於道書中所云不宰宗㫖無固無必合於<lb/>
　佛書中所云無礙法門<lb/>
有客謂予曰近知一隂陽家流深於三命之學可能召<lb/>
　而問之乎予對曰予自别得三命之理不随俗也常<lb/>
　以為自然之分謂之天命樂天不憂謂之知命推理<lb/>
<pb n="KR4d0007_WYG_005-34a"/>
　安常謂之委命三者偹矣一以貫之不能逆計未來<lb/>
　妄分憂喜復何問哉客既笑且愧唯唯而退<lb/>
　　　　凡一百二十三章<lb/>
　<lb/>
　<lb/>
　<lb/>
　<lb/>
　<lb/>
<pb n="KR4d0007_WYG_005-34b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　法藏碎金録卷五<lb/>
</p>
<p>
</p>
  </div>
<div>
                <head>法藏碎金録卷六</head>
    <p>
<pb n="KR4d0007_WYG_006-1a"/>
欽定四庫全書<lb/>
　法藏碎金録卷六　　　　　宋　晁逈　撰<lb/>
夫曲士束教不能宏達予好和㑹敷演庶有開悟焉據<lb/>
　佛書楞嚴經説三無漏學謂戒定慧也予於儒書周<lb/>
　易中各取一句則象其理亦無差别今取損卦之文<lb/>
　一句四字云懲忿窒欲用之以為戒又取繫辭一句<lb/>
　四字云寂然不動用之以為定又取繫辭一句七字<lb/>
　云精義入神以致用用之以為慧唯變所適有何不<lb/>
<pb n="KR4d0007_WYG_006-1b"/>
　可<lb/>
維摩經云安處道塲圓覺經云宴坐静室予重兹語句<lb/>
　而怡然惬心<lb/>
圓覺道塲修證儀第十一并本經清浄慧章注并引華<lb/>
　嚴初地文云得經論智予因自喜看經論生智思入<lb/>
　道之初也<lb/>
寳積經云諸魔平等煩惱為先又云現住煩惱魔煩惱<lb/>
　無所有又云智者於苦樂不動如虚空善觀察煩惱<lb/>
<pb n="KR4d0007_WYG_006-2a"/>
　我我所俱離予究經文重複言説足表無人無之當<lb/>
　知煩惱性空既過即止無使留礙是其法也又聞之<lb/>
　惟要畧法中説心想住者見有種種色光從身而出<lb/>
　又有經中説自覺聖智境界予因思素聞靈響久而<lb/>
　増勝亦可謂種種妙音從耳而聞乃目之曰自覺妙<lb/>
　音境界荘子首篇名曰逍遥遊予今動則臨文求智<lb/>
　縱觀於法苑英華謂之外逍遥遊静則反聽聞和凝<lb/>
　神於妙音境界謂之内逍遥遊其趣尚也如此<lb/>
<pb n="KR4d0007_WYG_006-2b"/>
詳究寤時之想性所存也寐時之夢亦性所存也夢中<lb/>
　所為之事皆巳素所習者所見之人多巳素所識者<lb/>
　自念世間之法屬意浮沉偶經耳目猶得存於性中<lb/>
　而不失況乎出世之法屬意深切洞貫心府固當存<lb/>
　於性中其可失乎今生結緣既熟必為来生張本定<lb/>
　矣<lb/>
易曰積善之家必有餘慶予因擬之而言曰學道之心<lb/>
　必有餘應何謂也夫家之積善此外事也善力延及<lb/>
<pb n="KR4d0007_WYG_006-3a"/>
　猶為後嗣之慶心之學道此内志也道力延及豈失<lb/>
　来生之應形聲影響又何疑乎<lb/>
三教之人皆有修行要法而人不能知不能行正相反<lb/>
　夫居易俟命儒教修行要法也而多冒行於險徑深<lb/>
　根固蔕道教修行要法也而多縱伐於元命息緣反<lb/>
　照釋教修行要法也而多外役於正性順此三法其<lb/>
　為利也可知矣反此三法其為害也可知矣全得之<lb/>
　者上也得其二得其一者次之又次也全不得之者<lb/>
<pb n="KR4d0007_WYG_006-3b"/>
　民斯下矣固無算也<lb/>
予嘗夢中有如侍從遊觀之際不見巳之僕馬方在憂<lb/>
　煩忙廹計無所出忽爾夢覺豁然而喜因思楞嚴經<lb/>
　云浄極光通達寂照含虚空却来觀世間猶如夢中<lb/>
　事此喜可知也<lb/>
幻質無堅定隨化徃靈心有覺須從静来洞曉詳求斯<lb/>
　為上智<lb/>
干将之劍利可刜鐘柙其鋒鋩則全也豫章之木髙可<lb/>
<pb n="KR4d0007_WYG_006-4a"/>
　凌雲䕶其根幹則成也聖賢之徳䝉養正晦養明恬<lb/>
　養智抑亦全成之道是以荘子辭千金重聘列子避<lb/>
　五漿先饋姑務含華𨼆曜者意在此也<lb/>
前言有云三代之将道家所忌予因續為兩句語曰四<lb/>
　大之相智人所避<lb/>
學道者戒貪瞋癡具聞思修導氣令和引體令柔心静<lb/>
　而明息細而幽習頭陁行與逍遥遊不驚不怖無喜<lb/>
　無憂㡬乎出世名為入流<lb/>
<pb n="KR4d0007_WYG_006-4b"/>
恬智相養定慧之權輿也定慧均濟恬智之臻極也上<lb/>
　根圓觀當如是解<lb/>
見聞為外㓂意識為内應内外交締刼吾道寳吾知之<lb/>
　矣自兹戒嚴<lb/>
伊予内應慧悟増新由己性也道力深固由己志也慶<lb/>
　緣畢㑹由天應也願出三福成吾一心<lb/>
予似記憶李白有詩句云野禽啼杜宇山蝶舞荘周後<lb/>
　又見潘佑有感懐詩句云幽禽喚杜宇宿蝶夢荘周<lb/>
<pb n="KR4d0007_WYG_006-5a"/>
　席地一樽酒思與化元浮但莫辜明月何必秉燭遊<lb/>
　予謂才思暗合古今無殊不可恠也<lb/>
自念餘生得㡬何固當隨時隨處於世間法中就隨分<lb/>
　適意於出世法中就隨分㝠心夫復奚云<lb/>
修道之法譬如金不鍊不精水不澄不清燈不燃不明<lb/>
　榖不種不生其理必爾何以不信<lb/>
逆計而憂憂而無益況未必爾即悟而斷不如去憂觸<lb/>
　境而怒怒而無益況多偶然即悟而斷不如去怒隨<lb/>
<pb n="KR4d0007_WYG_006-5b"/>
　意立法出自然智<lb/>
出世有法此法難全全同聖賢接武差肩導之以仙而<lb/>
　入於禪仙中之樂髙蹈雲烟禪中之樂夐超人天處<lb/>
　世有法此法易致致養情氣含和孕粹導之以醉而<lb/>
　入於睡醉中之樂陶陶茂遂睡中之樂栩栩遨戯酌<lb/>
　用隨宜消憂釋恚<lb/>
見道學法之人當令照了之智如明鑒之明果決之斷<lb/>
　如利刄之利次第相應久久純熟自到大安樂處<lb/>
<pb n="KR4d0007_WYG_006-6a"/>
極見聞於外而周知者處世之明聖也反見聞於内而<lb/>
　周知者出世之明聖也<lb/>
智明斷利力勝志堅四次第全可以入道<lb/>
周身之防外辦之事固鞭心入理内習之誠篤世故萬<lb/>
　變推為大常<lb/>
有外官寓書于予有語云仰燕居之申申諒吉祥之止<lb/>
　止此雖奨飾之詞而暗合予意中天機也因之竊喜<lb/>
　而書於此<lb/>
<pb n="KR4d0007_WYG_006-6b"/>
荘子有云兩臂重於天下予謂一身即可知也而有貪<lb/>
　虚榮冗利據權門畏途恃力固守卒致覆族之禍者<lb/>
　較其輕重何如哉斯為智乎<lb/>
大妙之道不在名相深智自明辯才難説<lb/>
立不易方行不由逕允執厥中不失其正口無擇言身<lb/>
　無擇行餐和履順樂天知命見賢思齊同聲相應清<lb/>
　心釋累収視反聽澄神定靈窮理盡性從吾所好於<lb/>
　兹為盛<lb/>
<pb n="KR4d0007_WYG_006-7a"/>
文中子中説有語云子曰變風變雅作而王澤竭矣變<lb/>
　化變政作而帝制衰矣吾愛其言雅而理大因采而<lb/>
　書之<lb/>
文中子謂賈瓊等曰諸生何樂賈瓊曰樂閑居子曰静<lb/>
　以思道可矣予覽之信以為然<lb/>
文中子謂房𤣥齡曰好成者敗之本也願廣者狹之道<lb/>
　也予覽此因思隂符經云生者死之根老子云福兮<lb/>
　禍所伏殆相𩔖乎自然之理也<lb/>
<pb n="KR4d0007_WYG_006-7b"/>
文中子中説云賈瓊曰甚矣天下之知子也子曰爾願<lb/>
　知乎哉姑修焉天将知之而況於人乎予覽此因自<lb/>
　言云予所修唯願天知不願人知也<lb/>
文中子曰廣仁益智莫善於問乘事演道莫善於對非<lb/>
　明君孰能廣問乎非達臣孰能專對乎其可因㫖引<lb/>
　𩔖鈎深致逺無不終乎鼂董公孫之對洋洋乎其對<lb/>
　之宗乎其得王道之綱乎予覽此乃知逺祖西漢大<lb/>
　夫公其才智之大已經文中子盛稱之矣<lb/>
<pb n="KR4d0007_WYG_006-8a"/>
周易繫辭云精氣為物老子道經云恍兮惚其中有物<lb/>
　窈兮㝠其中有精噫精物兩字孔老二氏言之矣此<lb/>
　乃妙用之本體也而釋氏但謂之實相而復教人不<lb/>
　取於相是故人倫不能窮其理鬼神不能見其迹也<lb/>
唐權文公二疎賛有句云優游衡門棲息化源日飲醇<lb/>
　酎身閑道尊予愛其文美其事然而猶是處世之事<lb/>
　也予重出世之事因而同韻别為四句以擬象之述<lb/>
　己意云觀光妙門探奥真源日味禪悦情忘志存<lb/>
<pb n="KR4d0007_WYG_006-8b"/>
文中子燕居董常<hi>真宗廟諱權改為常</hi>竇威侍子曰常也<hi>謂董生也</hi>其<lb/>
　殆乎坐忘静不證理而足用焉思則或妙予詳此説<lb/>
　因知董生㡬乎知出世之道也而云静不證理者言<lb/>
　其行未至未得其所應耳佛書勝思惟經有語云繫<lb/>
　念住一處名為具足禪定心盖明入道之法必以坐<lb/>
　忘為始坐忘即繫念住一處之𩔖也故云足用焉其<lb/>
　於發慧遲速各由力致之分限又云思則或妙者此<lb/>
　欲其窮理盡性而入於神不欲其沉空住寂而已矣<lb/>
<pb n="KR4d0007_WYG_006-9a"/>
　予所億度自証而已<lb/>
出世之道極于寂照寂雖固不可著空以實無照雖明<lb/>
　不可取相而渉有妙理如是不亦難乎<lb/>
束教之士多笑迦談予非迦談不盡其意如見由基射<lb/>
　徹札似得麻姑痒處抓是也<lb/>
老年所學心法隨時隨處且依觀音菩薩聞其音聲而<lb/>
　得解脱又依數息頭陁抖擻煩惱歸於涅槃此皆巳<lb/>
　所了知不能委細而説<lb/>
<pb n="KR4d0007_WYG_006-9b"/>
夫智人安而利之及于國及于天下斯固難者而止及<lb/>
　于身及于家亦鮮矣<lb/>
文中子曰疑滯者智之蝥忿憾者仁之螣纎恡者義之<lb/>
　蠧予覽之深重其言堪為鑒戒<lb/>
文中子曰吾不仕故成業予因自思之不致仕無以成<lb/>
　其味道之志古今賢愚雖異其理一也<lb/>
文中子曰君子不貴得位予覽此因原其意而繼之以<lb/>
　言曰君子貴乎得道<lb/>
<pb n="KR4d0007_WYG_006-10a"/>
文中子中説云賈瓊曰徳不在年道不在位予因而言<lb/>
　之夫青衿之子性或㓜敏不可以童䝉小之也白衣<lb/>
　之士志或髙簡不可以布素輕之也<lb/>
文中子曰以静失之者寡矣予詳此語有似孔子曰以<lb/>
　約失之者鮮矣予謂静也非止寡失亦可學道而有<lb/>
　得也<lb/>
或問道之説文中子曰泯其迹絶其心然可以神㑹難<lb/>
　以事求吾不知其説曰敢問其㫖子曰非禮勿言非<lb/>
<pb n="KR4d0007_WYG_006-10b"/>
　禮勿動非禮勿視非禮勿聽或曰此仁者之目也子<lb/>
　曰道在其中矣予詳此説大約古聖之教名言則異<lb/>
　而體用同也文中子所陳雖非内典之文而其理暗<lb/>
　合故云吾不知其説而但引言動視聽必以理者此<lb/>
　如釋氏之戒戒生定定生慧其勢必然故曰道在其<lb/>
　中矣<lb/>
前言有云得全於詩者得全於酒者予亦自謂得全於<lb/>
　道腴法喜禪悦之味也<lb/>
<pb n="KR4d0007_WYG_006-11a"/>
文中子曰智者樂其存物之所為乎仁者夀其忘我之<lb/>
　所為乎予詳此説推演仲尼之意也論語云智者樂<lb/>
　鄭曰智者自役得其志故樂仁者夀包曰性静者多<lb/>
　夀考竊謂斯言𨼆㣲非夫嗜欲淺志趣逺不能知而<lb/>
　明之也茍當公論不譲於師可也予以為存物是得<lb/>
　理性之深者也易家人卦象曰言有物而行有常此<lb/>
　云存物是此有物之𩔖也得此理性之深者自然得<lb/>
　志而樂矣又以為忘我是去封累之至者也論語云<lb/>
<pb n="KR4d0007_WYG_006-11b"/>
　無固無我此云忘我是此無我之𩔖也去此封累之<lb/>
　至者自然性静而夀考矣<lb/>
予頗好觀書立言常在真理而暢悦迨及耋耄之嵗退<lb/>
　處恬愉而輕安所以信其果驗而申明之也<lb/>
文中子謂顔延之王儉任昉有君子之心焉其文約以<lb/>
　則予又云古之文也約而達今之文也繁而塞噫予<lb/>
　也何人晚嵗為文唯求簡當<lb/>
學妙道者若有智明行果志堅福㑹悉備臻極何勝如<lb/>
<pb n="KR4d0007_WYG_006-12a"/>
　之予嘗屢言意深所及<lb/>
文中子之食去生與冷酸醎必適果菜非其時不食曰<lb/>
　非天之道也非其土不食曰非地之道也餌藥必輔<lb/>
　性命者曰吾無他疾也予詳此説非唯立教亦善攝<lb/>
　生大約與論語相𩔖予心所至多渉於此豈非宿習<lb/>
　之然乎<lb/>
芮城府君起家召為御史将行謂文中子曰何以贈我<lb/>
　子曰清而無介直而無執曰何以加焉文中子曰太<lb/>
<pb n="KR4d0007_WYG_006-12b"/>
　和為之表至心為之内行之以恭守之以道予詳此<lb/>
　説曲盡其妙常見世有㧞俗者清而多介直而多執<lb/>
　先生之言至矣哉<lb/>
文中子曰中和之為徳盛矣我未見體之而樂也子曰<lb/>
　訾過而好怒唯利是得愚矣哉子曰我未見仁而好<lb/>
　利者也子曰好忿嗜利愛名詭利小人哉予詳此説<lb/>
　因而省巳有所樂有所懲有所勸是故取而書之以<lb/>
　為巳法<lb/>
<pb n="KR4d0007_WYG_006-13a"/>
文中子曰輕譽茍毁好憎尚怒小人哉予詳此説意亦<lb/>
　同上垂訓深切謹書諸紳<lb/>
文中子謂薛収善接小人逺而不疎近而不狎予詳此<lb/>
　説子之知人甚精收之接物甚妙竊以為接君子易<lb/>
　接小人難収於難能而能也善接小人是謂明哲之<lb/>
　深者矣<hi>俗語云畏虎不畏佛倣此</hi>
文中子不相形不禱疾不卜非義予雖愚亦如此<lb/>
上所録薛収善接小人予雖言其接物甚妙而言不盡<lb/>
<pb n="KR4d0007_WYG_006-13b"/>
　意夫不善接君子止有過不善接小人必有禍蜀志<lb/>
　闗羽張飛之事可知矣<lb/>
仲長子光曰<hi>子光字不耀元和姓纂有姓仲長</hi>在險而運竒不若宅中<lb/>
　而無為文中子以為知言也予愛之重之因而曲解<lb/>
　文中子所云知言者盖謂知道之言也<lb/>
文中子曰其名彌消其徳彌長其身彌退其道彌進古<lb/>
　之人其知之矣予詳此理固難得知所以傷今而思<lb/>
　古然而焉知来者不如今也<lb/>
<pb n="KR4d0007_WYG_006-14a"/>
文中子謂北山黄公善醫先寝膳而後針藥汾隂侯生<lb/>
　善筮先人事而後為卦説予服先生精鑒無不及兼<lb/>
　明事理本末垂為教也<lb/>
洞澈天真之靈廓然虛明陶融太和之氣薰然茂遂於<lb/>
　兹有得孰曰無修<lb/>
虞世基使謂文中子曰盍仕乎子見其使者曰通也適<lb/>
　有風瞀之疾不暇也飲其使者歌小明而送之世基<lb/>
　聞之曰吾徒特遊矰繳之下亦怨乎若夫子飛㝠㝠<lb/>
<pb n="KR4d0007_WYG_006-14b"/>
　矣予詳此説有以見先生髙尚不仕宿素能然所歌<lb/>
　之詩以表其志小明者小雅之詩其序云小明大夫<lb/>
　悔仕於亂世也噫予仰先生越世清塵邈不可及而<lb/>
　且自喜歴仕重熈之世引年而退不失其正抑又次<lb/>
　焉比夫傴僂入金門者幸無深愧耳然而先生曠逹<lb/>
　無所顧避歌詩致意亦渉危言刺譏失於韜晦予所<lb/>
　慎也<lb/>
予志於無上妙道久矣桑榆之光浸暮金石之誠尤固<lb/>
<pb n="KR4d0007_WYG_006-15a"/>
　必冀天從善願神介景福盡此報身之數不失勝緣<lb/>
　之㑹是所禱也其可退乎<lb/>
吾今退身居静境収心入静境餘無所求唯願道應至<lb/>
　妙止之以吉祥神聽至靈介之以景福勝緣畢㑹何<lb/>
　樂如之<lb/>
明哲保身大雅也聞勤行道上士也二者備矣不亦善<lb/>
　乎予殆庶㡬留心於此<lb/>
韓詩外傳云凡草木花多五出雪花獨六出予之所居<lb/>
<pb n="KR4d0007_WYG_006-15b"/>
　有迎春花桃花因閑觀之二花多五出亦有六七出<lb/>
　者百中之一爾譬如千萬人中或有一人生六指物<lb/>
　理如此不足恠荘子云枝指是也萬一有反常之事<lb/>
　固當無執定之理<lb/>
曲士有三執著謂意言事三者於迷中成滯固達人有<lb/>
　二脱灑謂身心二者於悟中免拘繫上智當黙識吾<lb/>
　不能縷𫐠之也<lb/>
白氏集中有詩題云期李二十文畧王十八質夫不至<lb/>
<pb n="KR4d0007_WYG_006-16a"/>
　獨宿仙遊寺其詩云文畧也從牽吏役質夫何故戀<lb/>
　囂塵始知解愛山中宿千萬人中無一人予詳詩意<lb/>
　此猶言外境之清勝者而更有内境之清勝者用而<lb/>
　擬之别為四句詩云角勝勞生不足云濫傳僧語亦<lb/>
　非真始知解愛禪中樂萬萬人中無一人<lb/>
予嘗究觀人倫大槩夢本緣想夢是想之幻化固無窮<lb/>
　極予嘗患未能豁然無想所以未到恬然無夢又謂<lb/>
　言本析理言亦理之幻化亦無窮極嘗患未能㝠然<lb/>
<pb n="KR4d0007_WYG_006-16b"/>
　契理所以未到嘿然無言予今有此二病若得二病<lb/>
　俱瘳晁氏之叟其殆庶㡬乎<lb/>
西漢書賛畧有云世稱張湯陷嚴助石顯譖捐之察其<lb/>
　行迹嚴賈出入禁門招權利死皆其所也亦何排陷<lb/>
　之恨哉予嘗披詳本傳此謂嚴助賈捐之也助事武<lb/>
　帝為中大夫在左右與大臣辯論因使淮南與王相<lb/>
　結而還後淮南王来朝厚賂遺助交私論議及王反<lb/>
　事與助相連上欲勿誅而廷尉張湯争以為助出入<lb/>
<pb n="KR4d0007_WYG_006-17a"/>
　禁門腹心之臣而外與諸侯交私如此不誅後不可<lb/>
　治助遂棄市元帝時捐之上疏言得失召待詔金馬<lb/>
　門數召見言多納用時中書令石顯用事捐之數短<lb/>
　顯以故不得官後稀復見捐之乃與長安令楊興共<lb/>
　議為奏更相延薦欲以興為京兆尹捐之為尚書令<lb/>
　石顯聞知白之上乃下興捐之獄令顯推治而捐之<lb/>
　坐棄市興減死髠鉗為城旦予因究觀人事不必當<lb/>
　鈞軸凡居待問之列不以才之能否行之淑慝已渉<lb/>
<pb n="KR4d0007_WYG_006-17b"/>
　危疑之地矣雖存誠守正猶有忌克而誣謗者焉而<lb/>
　況嚴賈或過貪重賂結諸侯而無嫌或交締偽情恃<lb/>
　抗言之有力所云招權利者盖謂此也死皆其所抑<lb/>
　亦信然是知禍福之来先宜自考履祥不當但委天<lb/>
　命<lb/>
合身心息三者凝然之相强名曰不動尊聞金泉蟬三<lb/>
　者自然之聲强名曰内觀音吾無師智獲此法印混<lb/>
　而為一用之不匱<lb/>
<pb n="KR4d0007_WYG_006-18a"/>
白樂天有詩云心不擇時適足不揀地安窮通與逺近<lb/>
　一貫無兩端予愛其語因而擬之别為四句以述已<lb/>
　意云心不擇時息書不擇時觀達理意無礙豁如天<lb/>
　地寛<lb/>
分叚之身非大身也起滅之心非本心也知此身心者<lb/>
　㡬何人哉未有證之者也<lb/>
予嘗静思獨斷欲求無上菩提須學無生法忍夫無上<lb/>
　菩提次第之理不離觀也慧也照也無生法忍次第<lb/>
<pb n="KR4d0007_WYG_006-18b"/>
　之理不離止也定也寂也凡諸曲士多笑迦談若不<lb/>
　迦談何由到此<lb/>
孟子曰養心莫善於寡欲雖有不存焉者寡矣趙氏注<lb/>
　云雖有少欲而亡者謂遭横暴若單豹卧深山而遇<lb/>
　饑虎之𩔖然而寡少也又章指言清浄寡欲徳之髙<lb/>
　者予愛此説録而斷之舉一𩔖諸其理皆爾智者推<lb/>
　究不必條陳<lb/>
入道從權當依佛事衆人禮念歸有相智人禮念歸無<lb/>
<pb n="KR4d0007_WYG_006-19a"/>
　相知須自知説則煩説<lb/>
無思之心若存之息自然之音三者相合凝而融之用<lb/>
　為法印得寳多矣<lb/>
寳積經云於一刹那盡一切相及諸所緣故得名忍又<lb/>
　楞伽阿䟦多羅寳經云一切法譬如電光刹那頃現<lb/>
　現已即滅予因檢證刹那之理如電光睒爍之頃也<lb/>
　今詳此寳積經文之意但於至少時間止息心之妄<lb/>
　緣猶可名為法忍而況如此息念時日増多其資勝<lb/>
<pb n="KR4d0007_WYG_006-19b"/>
　利可知矣是故唐太原李逸人作華嚴合經論有云<lb/>
　一念相應一念佛一日相應一日佛予以考求經論<lb/>
　重重相照不覺私喜彌加䇿勵雖造次顛沛之際自<lb/>
　願力學正念之法必有所濟耳洞曉古聖賢善誘之<lb/>
　仁也金剛經云有持戒修福者於此章句能生信心<lb/>
　當知是人不於一佛二佛三四五佛而種善根已於<lb/>
　無量千萬佛所種諸善根予自此方於此法門宿有<lb/>
　至心抑亦知其歴刼以来不於一二三四五刹那時<lb/>
<pb n="KR4d0007_WYG_006-20a"/>
　而歸正念已於無量千萬刹那時歸於正念矣不然<lb/>
　者何以自壮及老志於道也愈切安可自輕自棄哉<lb/>
博覽智可以資見性内見自然之理静居力可以資聞<lb/>
　性反聞自然之音二者交濟伊予所得<lb/>
白氏集中有詩題云題贈定光上人其詩云二十身出<lb/>
　家四十心離塵得徑入大道乘此不退輪一坐十五<lb/>
　年林下秋復春春花與秋氣不感無情人我来如有<lb/>
　悟潜以心照身誤落聞見中憂喜傷形神安得遺耳<lb/>
<pb n="KR4d0007_WYG_006-20b"/>
　目㝠然反天真予愛此詩因而别作七言八句述己<lb/>
　意云孟子四十心不動定光四十心離塵我到明年<lb/>
　加一倍如何此際尚因循已喜自逃名宦網猶患長<lb/>
　隨造化鈞記得前賢有詩句祖師元是世間人<lb/>
四威儀中一刹那頃得心法無住之住猶為妙用而況<lb/>
　習熟時多理可知也<lb/>
江南才子潘佑有詞句云凝神入混沌浙中詩僧貫休<lb/>
　有詞句云融神出空寂予愛其語該渉道釋凝融出<lb/>
<pb n="KR4d0007_WYG_006-21a"/>
　入之理因而采取相合書之<lb/>
自定純修之法但於一切時中隨其辦及止習無住之<lb/>
　住足矣金剛經云應生無所住心是也僧肇五論有<lb/>
　云聖人之心住無所住其住解云安住無為名之為<lb/>
　住住無方所故名無住六祖壇經云我此法門無住<lb/>
　為本坐忘論樞翼云不依一物而心常住如此之𩔖<lb/>
　不可具舉佩為宻印何煩别求<lb/>
觀一切境順違無不空勿失無礙法於一切時閑忙無<lb/>
<pb n="KR4d0007_WYG_006-21b"/>
　不可勿失無念法協用堅久吾事濟矣<lb/>
予以無師智自明無上道以觀練薰修之心入正真圓<lb/>
　妙之覺其名有四意分次第夫洞分至理不入邪見<lb/>
　名曰正覺靈徹而見名曰真覺覺之大成無所不備<lb/>
　名曰圓覺此覺以其馴致臻極所云等覺者是也等<lb/>
　覺之上名曰妙覺即本覺也此覺之理盡性之處其<lb/>
　上更無一法故曰無上道也<lb/>
陸龜䝉復友生論文書有云僕少不攻文章讀古聖人<lb/>
<pb n="KR4d0007_WYG_006-22a"/>
　書誦其言思行其道而未得者也每涵咀義味獨坐<lb/>
　日昃案上一杯藜羮如五鼎七牢饋於左右加之以<lb/>
　撞金石萬羽籥也予以讀經妙趣得法喜之味又以<lb/>
　習静靈應聞天簧之音其為殊勝超彼自樂尤深也<lb/>
動則臨文求理任意記忘無固必静則㝠心息念隨時<lb/>
　多少無固必日復一日不期符應<lb/>
古人有欲碎其首為保連城璧伊予却愛熟其心令如<lb/>
　百鍊金較量得失何如哉<lb/>
<pb n="KR4d0007_WYG_006-22b"/>
唐醉吟先生有詩斷句云歸去卧雲人謀身計非誤又<lb/>
　有詩斷句云迴首語秋光東来應不錯人謂先生率<lb/>
　爾成章予謂先生的然有理<lb/>
予年臻耋耄而所好之學益務精至深逺竊謂抗志肥<lb/>
　遯不嬰矰繳之累故曰㝠鴻演道合變不挂名迹之<lb/>
　網故曰猶龍出世無敵不屬造化之鈞故曰大雄㝠<lb/>
　鴻賢人之状也猶龍聖人之状也大雄神人之状也<lb/>
　予皆愛之重之畧述形容而言不盡意者也<lb/>
<pb n="KR4d0007_WYG_006-23a"/>
太宗朝端拱年予偶與進士劉安國同舟出京師安國<lb/>
　酷愛庾信哀江南賦是時凌晨舟行髙聲誦之自言<lb/>
　每誦此賦雖日旰未食而不饑予亦素曽披覽美其<lb/>
　雄富晚嵗之學志趣髙邈因追思安國好此賦者以<lb/>
　其詞氣鼓動快哉惬心而已矣不知前賢評品有云<lb/>
　南朝徐庾體乃是風雅之變而流宕之勝者也昔予<lb/>
　方壮樂遊文苑之洪麗今老矣唯於㣲言妙道回向<lb/>
　深切文章中有白樂天求𤣥珠賦髙邁長明燈頌一<lb/>
<pb n="KR4d0007_WYG_006-23b"/>
　宿覺證道歌每一讀誦非但忘饑有如食其品膳侑<lb/>
　以國樂比較安國所好𩔖乎野人美芹以為至味也<lb/>
予嘗汎覽羣書及諸文章内有潜心游心棲心息心如<lb/>
　此字者頗愛重之唯願潜心游心常在於覺海棲心<lb/>
　息心不離於禪林亦如池魚籠鳥有江湖山藪之思<lb/>
　也<lb/>
我之讀易唯變所適取其文句恢為法門剛健中正可<lb/>
　閑邪以成定窮理盡性可鈎深以成慧言外得意有<lb/>
<pb n="KR4d0007_WYG_006-24a"/>
　何不可<lb/>
定力如天慧用如日月日月得天而能久照慧用得定<lb/>
　力而能盡妙吾何以知厥理之然哉以此<lb/>
晉時孫登答嵇康之問有説云火用其光人用其才用<lb/>
　光在乎得薪所以保其耀用才在乎識真所以全其<lb/>
　年今子才多識寡難乎免於今之世矣予因之演暢<lb/>
　而言云才識兼備可以為佐時之器定慧均濟可以<lb/>
　辦出世之事<lb/>
<pb n="KR4d0007_WYG_006-24b"/>
予憶少年日嘗見凡人中有及耆艾之年者遇壮夫發<lb/>
　怒侵凌而能不答且曰我昔年似汝少壮時必不奉<lb/>
　容今則不能也予因思之凡夫年長猶善改徃而況<lb/>
　吾徒太老矣深究内典或對不順之境比彼耆艾忍<lb/>
　事得不加其一等乎<lb/>
予能諦觀古人今人心之情又得處世出世法之髓非<lb/>
　謂如目前掌中物盡見之但知其理必然也<lb/>
大耳三藏不能知慧忠國師最後之心者盖以前心是<lb/>
<pb n="KR4d0007_WYG_006-25a"/>
　有念妄心動而有迹故可知之後心是無念真心止<lb/>
　而無迹故不可知之夫有念心如物象可思量也無<lb/>
　念心如虚空不可思量也<lb/>
吾謂知出世之法者合大喜合力行觀世間法無以比<lb/>
　而未見有大喜力行與我同者<lb/>
吾今自思所得者已得經論智又得因緣㑹若除瞋恚<lb/>
　閡更除疑悔盖未及道超升且致心恬泰<lb/>
或問予閑居何樂予對曰條暢太和之氣適悦天真之<lb/>
<pb n="KR4d0007_WYG_006-25b"/>
　味研覃㣲宻之言依游上妙之道以此為樂此外之<lb/>
　樂則不知也<lb/>
予自㣲細揣摩巳之三毒貪癡殆盡矣唯有餘嗔未殄<lb/>
　故宗尚老子之日損周易之懲忿立言自規者多矣<lb/>
　偶看圓覺道塲修證儀第十三第二十葉有注云一<lb/>
　念嗔起具八萬障門因思已漸老矣而於去嗔之法<lb/>
　尤宜力行又看維摩經之初佛國品列五十二菩薩<lb/>
　名號内有喜根菩薩什公注云於實相法中生喜及<lb/>
<pb n="KR4d0007_WYG_006-26a"/>
　隨喜也又有喜王菩薩什公又注云清浄喜故言王<lb/>
　也予謂習喜成性是菩薩行修證儀又説得經論智<lb/>
　是入初地予於内典詳覽已多既得經論智若持歡<lb/>
　喜行可以竊名歡喜地也習之成熟非徒懲忿亦足<lb/>
　銷憂矣<lb/>
祥瑞冠五靈之首唯有獨覺之麟竒持冠五行之秀唯<lb/>
　有獨覺之人彼上人者不可多得<lb/>
髙邁作寳融寺經藏院所置長明燈頌據序中説其燈<lb/>
<pb n="KR4d0007_WYG_006-26b"/>
　以䥫盆盛膏而序之語句其畧云佛有燃燈名法有<lb/>
　傳燈義長明燈是其藴乎日中則昃昃則沒長明燈<lb/>
　不没月滿則虧虧則盡長明燈不盡四維上下虚空<lb/>
　不可思量長明燈功徳亦復如是邁願銘頌之數年<lb/>
　間廹賤事未致鄙思一朝忽染目疾瞢瞢然不自審<lb/>
　從何得之也㑹夜夢神人謂邁曰子於長明燈不有<lb/>
　負乎邁應聲而寤寤而起起而作頌明日而目愈予<lb/>
　謂長明燈以喻佛法即維摩經中無盡燈是也無盡<lb/>
<pb n="KR4d0007_WYG_006-27a"/>
　燈以法喻燈長明燈以燈喻法予竒其説以邁踐言<lb/>
　𥙷過之速有如此者靈應疾愈之速又有如此者可<lb/>
　以警勸信士存至誠結勝緣耳因而采述入於法録<lb/>
事以理遣明而深可以為慧用心以道寧純而固可以<lb/>
　為定力久於相濟何有不臧<lb/>
予已自定純修之法録之於前自為無住法門今又見<lb/>
　寳積經中所説菩薩安住無所住之念非憶非忘所<lb/>
　安住念即名法界予詳之㝠契前法重増忻慰而思<lb/>
<pb n="KR4d0007_WYG_006-27b"/>
　䇿勵也<lb/>
予得理性之髓而形於言曰破幻妄而見精真習虚静<lb/>
　而成寂照從簡盡妙立法存誠<lb/>
㝠心静慮之學深逆計追思之念息二者不失何勝如<lb/>
　之我願書紳常為巳法<lb/>
大般若經第三百八十四内有語云名是分别妄想所<lb/>
　起亦是衆緣和合假立予因此語究觀人世之事灼<lb/>
　然如此彌重教法精深茍能知之而大決了何有休<lb/>
<pb n="KR4d0007_WYG_006-28a"/>
　戚之心乎<lb/>
予今知足寡欲既合人天之業觀書弄翰又得經論之<lb/>
　智私喜緣熟固非自矜<lb/>
究彼前聞勇於獨斷身非已有是天地之委形性命非<lb/>
　已有是天地之委順姑務乎心靈靈而不昩息緜緜<lb/>
　而若存何必尋師然後為學<lb/>
真歸伏處竊仰天人師學而知之粗得經論智油然法<lb/>
　喜與日増新<lb/>
<pb n="KR4d0007_WYG_006-28b"/>
予知法要不離定慧定可定非常定是對境不動之定<lb/>
　非用力制之之定慧可慧非常慧是見性不迷之慧<lb/>
　非役心求之之慧學定慧者當如是解<lb/>
景徳傳燈録第二十六内説杭州報恩光教寺通辨明<lb/>
　達禪師紹安上堂有語曰一句染神萬刼不朽予愛<lb/>
　其法語因自推而演之云夫真學之流得第一義諦<lb/>
　薰修浸漬貫心達性是人不可惑之智至信至悟不<lb/>
　可奪之志至堅至固自然生生世世無復忘失矣予<lb/>
<pb n="KR4d0007_WYG_006-29a"/>
　先宻訪契勘屢同亦既融怡彌資策勵<lb/>
直上一路絶妙一句罕有知者茍有知者若能御三清<lb/>
　浄輪入三解脱門此勝因緣不是小事<lb/>
華嚴法界其用也神妙無窮圓覺道塲其體也凝虚不<lb/>
　動言意及此誰與我同<lb/>
南史何㸃字子晳性𨼆退而名重當時齊豫章王曽命<lb/>
　駕造焉㸃從後門遁去竟陵王子良聞之曰豫章王<lb/>
　尚望塵不及吾當希岫息心也後於法輪寺遇之子<lb/>
<pb n="KR4d0007_WYG_006-29b"/>
　良忻説不已予美其事因成文句云望風懐想雖仰<lb/>
　於清塵希岫息心慮煩於髙徳<lb/>
事君有二心不可為忠臣事佛有二心不可為法器唯<lb/>
　當一心於忠一心於法是也<lb/>
吾今退居養老隨分充足寛床穏枕以便支體清心静<lb/>
　慮以養神氣如斯可矣誰能委細分别禪機道法以<lb/>
　自煩乎<lb/>
佛書法華經説安樂之行道書荘子有恬愉之言其理<lb/>
<pb n="KR4d0007_WYG_006-30a"/>
　同出而異名本乎心者也然而不住于相方為盡妙<lb/>
　非止此法他皆倣此<lb/>
世間法禍機忽發之甚者聞有甘露事出世間法妙藴<lb/>
　難闚之深者聞有甘露門可畏可愛無大於此上智<lb/>
　之人洞然明了<lb/>
正其定心北辰之不動均其慧照南日之方中妙覺之<lb/>
　尊體用如是<lb/>
宋宗炳字少文常遊名山老疾還江陵歎曰老疾俱至<lb/>
<pb n="KR4d0007_WYG_006-30b"/>
　名山恐難遍覩唯澄懐觀道卧以遊之凡所遊履皆<lb/>
　圖之於室予覽之愛見雅趣自謂登山臨水固不能<lb/>
　然澄懐觀道庶乎可及<lb/>
晝觀良書采㣲妙之言而窮理盡性夜習宴坐入凝寂<lb/>
　之道而澄神定靈伊予晚節未為虚過<lb/>
晉隗炤善於易臨終書版授其妻曰吾忘後當大荒窮<lb/>
　雖然慎勿賣宅却後五年春當有詔使姓龔来頓此<lb/>
　亭此人負吾金以此版徃責之炤亡後其家大困乏<lb/>
<pb n="KR4d0007_WYG_006-31a"/>
　欲賣宅憶夫言輙止至期果有龔使者止亭中妻遂<lb/>
　齎版徃責之使者初惘然不知所以沉吟良久而悟<lb/>
　謂曰賢夫何善妻曰善於易而未曽為人卜也使者<lb/>
　曰噫可知矣乃命取蓍筮之卦成撫掌而歎曰妙哉<lb/>
　隗生含明𨼆迹可謂鏡窮達而洞吉凶者也吾不負<lb/>
　金賢夫自有金耳知亡後當窮困故藏金以待太平<lb/>
　所以不告兒婦者恐金盡而困無巳也知吾善易故<lb/>
　書版以寄意金有五百斤盛以青瓮覆以銅柈埋在<lb/>
<pb n="KR4d0007_WYG_006-31b"/>
　堂屋東頭去壁一丈入地九尺妻還掘之皆如卜焉<lb/>
　予覽此而歎隗龔易卜精至有如此者而隗生未嘗<lb/>
　為人卜因思此藝若中人以上學之則入正真彼妙<lb/>
　道可致中人以下學之則入邪偽唯姦利是取夫卜<lb/>
　筮之流如隗炤龔使者及嚴君平者㡬何人哉而又<lb/>
　知事有前定之理人有預知之理此乃數術有為之<lb/>
　法學之精深猶能神異而況禪觀無為之法茍能盡<lb/>
　妙何以比方乎<lb/>
<pb n="KR4d0007_WYG_006-32a"/>
忘情之心不住於相如湯消冰冰湯俱盡無可分别觸<lb/>
　境之心未能不動如響應聲即應即止無復有餘二<lb/>
　法詳熟妙用足矣<lb/>
白樂天詩云昨日制書臨郡縣不該愚谷醉鄉人予謂<lb/>
　此語自述其情而於愚谷醉鄉理有未盡因而别作<lb/>
　二十字推演其意云貌愚愚谷䆳道醉醉鄉春愚醉<lb/>
　無迷謬伊予意又新<lb/>
前賢有以樽長空飯不足形於詠歎者予則不然但醉<lb/>
<pb n="KR4d0007_WYG_006-32b"/>
　道飽徳亦自充足此則味外之味也<lb/>
每覽前輩詞章予心惬當者必采而書之有句云凝神<lb/>
　入混沌予以為學道之初從宴息也又有句云融神<lb/>
　出空寂予以為學道之成得自在也枚卜同人未遇<lb/>
　知者<lb/>
布武輕安反聞清警益新經論之智宻奉天人之師絶<lb/>
　其交遊老於禪觀怡然自得夫復何言<lb/>
一簞一瓢顔子不改其樂一丘一壑荘子不易其樂去<lb/>
<pb n="KR4d0007_WYG_006-33a"/>
　五鼎而食豐屋而居果得勝兹樂乎<lb/>
李華作荆州南泉故蘭若和尚慧真塔碑文中語云有<lb/>
　問師修行功徳逺近答曰滴水下岩則知朝海予因<lb/>
　而自悟但能刹那際㝠心半銖亦是古先生善入無<lb/>
　為之法𨼆君子歸根復命之道積習經久不止不退<lb/>
　自然有臻極之理<lb/>
予以開悟於法觸如灌頂沃心佩服其妙言若銘肌鏤<lb/>
　骨諦思所習寧無自慶<lb/>
<pb n="KR4d0007_WYG_006-33b"/>
見外境而迷者繼踵競進居怨府蹈畏途觸禍機懵然<lb/>
　不知見内境而悟者拂衣獨徃躋夀域棲天真養太<lb/>
　和翛然自得髙卑夐絶何啻霄壤<lb/>
義學禪學理須兼備非義學何以開其智非禪學何以<lb/>
　成其行予之趣向立志如此<lb/>
史記孔子謂老子其猶龍耶寳積經謂佛為龍中之太<lb/>
　龍予思聖功神化有以見其彌髙矣<lb/>
唐李華作故中岳禪師常越塔記首句云智之深者反<lb/>
<pb n="KR4d0007_WYG_006-34a"/>
　照人之大者無思予愛重其語深入法門欲援證據<lb/>
　觸𩔖滋廣今聊舉一端而已前言有云阿難多聞總<lb/>
　持積嵗不登聖果息緣反照暫時即證無生予謂止<lb/>
　引此一事明之足矣然而不離止觀二法息緣即止<lb/>
　也反照即觀也凡夫之心終日趣外逾逺逾背唯反<lb/>
　照者向真合覺至簡至速者也所云無思即無生也<lb/>
　前言又有云若能忍者即名為有力大人予謂反照<lb/>
　無思者亦可名為深智大人矣<lb/>
<pb n="KR4d0007_WYG_006-34b"/>
　　　　凡一百三十八章<lb/>
　<lb/>
　<lb/>
　<lb/>
　<lb/>
　<lb/>
　<lb/>
　法藏碎金録卷六<lb/>
</p>
<p>
</p>
  </div>
<div>
                <head>法藏碎金錄卷七</head>
    <p>
<pb n="KR4d0007_WYG_007-1a"/>
欽定四庫全書<lb/>
　法藏碎金錄卷七　　　　　宋　晁逈　撰<lb/>
禪源都序上卷有語云性如虚空不增不减何假添𥙷<lb/>
　但随時随處息業養神聖胎增長顯發自然神妙此<lb/>
　即是為真悟真修真證也予愛此語簡要純<graphic n="KR0640" url="https://raw.githubusercontent.com/kanripo/KR-Gaiji/master/images/KR0640.png" mimeType="image/png"/>追思<lb/>
　巳所立言多合此意<lb/>
予自耆而耋習静不已或於夜坐刹那見光及聞靈響<lb/>
　愈覺清徹後看維摩經云有以菩提樹而作佛事僧<lb/>
<pb n="KR4d0007_WYG_007-1b"/>
　肇注云佛於下成道樹名菩提此樹光無不照香無<lb/>
　不薫形色微妙随所好而見樹出法音随所好而聞<lb/>
　此如來報應樹也衆生過者自然悟道又看楞嚴經<lb/>
　說二禪界分有光音天因思二經所陳菩提樹光音<lb/>
　天於我猶為外境而况己所見聞以作佛事法喜殊<lb/>
　勝亦可知矣乃述五言六句偈以自讚歎云身是菩<lb/>
　提樹名合光音天如斯妙吉祥信為希有事我無取<lb/>
　相心豈非善境界<lb/>
<pb n="KR4d0007_WYG_007-2a"/>
李白廬山東林寺夜懐詩有句云宴坐寂不動大千入<lb/>
　毫髪潘佑獨坐詩有句云凝神入混沌萬法成虚空<lb/>
　予愛二才子吐辭精敏之力等入道深宻之状同合<lb/>
　而書之聊資已用<lb/>
有客謂予曰先生塊居一畝之宫不延三徑之客何以<lb/>
　銷日何以資道予對曰非不欲師友名德而異趣寡<lb/>
　合不逢投分者耳况乎出世之法人罕樂欲獨覺孤<lb/>
　進古今常然譬如大鵬怒飛寕求於接翼獨象無侣<lb/>
<pb n="KR4d0007_WYG_007-2b"/>
　豈惜於離羣哉客笑而無答須臾吿退<lb/>
佛書云一切分别無非障礙予因續為二句以廣其意<lb/>
　云一切尋思亦復如是<lb/>
我思心要但於四威儀中一刹那際常令自心正而一<lb/>
　安而虚靜而明亦足為法利而况乆習理可知矣<lb/>
予讀列子之書見兩科之說其一云齊人有清旦入市<lb/>
　見所鬻之金攫之而去者志在取金不見人也又其<lb/>
　一云愚公欲平所居之山約以子孫相承平而後已<lb/>
<pb n="KR4d0007_WYG_007-3a"/>
　心之至也感神動天天帝率神力以移之予詳所說<lb/>
　雖知寓言而皆以立意為本可資入道之法㨿世間<lb/>
　之理則金不可取山不可平因而别得出世新意若<lb/>
　以此取金之果决不見衆人之所非以此平山之志<lb/>
　願不見衆人之所艱求無上道世世不退豈有不成<lb/>
　者乎<lb/>
識心逹本貫㣲妙以精深息業飬神守靜安而堅固但<lb/>
　無違失勿用希求<lb/>
<pb n="KR4d0007_WYG_007-3b"/>
晉書陸機陸雲傳後詞其略有云衒美非所罕有常安<lb/>
　韜竒擇居故能全性觀機雲之行已也智不逮言自<lb/>
　以智足安時才堪佐命不知運鍾方否而奮力危邦<lb/>
　生在已而難長死因人而易促覆宗絶祀良可悲夫<lb/>
　予覽諸書再見垂為規戒者未嘗不濟之以言噫老<lb/>
　子云名與身孰親茍有務貪虚名而害身及族者吾<lb/>
　弗與也<lb/>
究觀法門中道不可落於二邉偏宗於頓則有鹵莽滅<lb/>
<pb n="KR4d0007_WYG_007-4a"/>
　裂失勝進之方便也偏宗於漸則有繁𤨏滯固失直<lb/>
　造之頴利也唯上根圓智之士自能和會法擇而用<lb/>
　之耳<lb/>
定慧之理吾今直言譬如明珠在盤盤不動而珠光圓<lb/>
　照滿月臨沼沼既澄而月影洞分體此存心何勞問<lb/>
　法<lb/>
髙測韻對第一内有云晉張澄将葬其父郭璞為占墓<lb/>
　地曰葬某處年過百歲位至三司而子孫不蕃於某<lb/>
<pb n="KR4d0007_WYG_007-4b"/>
　處年减半位纔卿校而累代貴盛澄乃葬其年减處<lb/>
　後位至光禄勲年六十四而子孫果昌焉予素不好<lb/>
　襍學偶㸔此說乃知葬師學世間之法精妙者猶能<lb/>
　如此若有禪師學出世之法能精妙者殊勝可知矣<lb/>
　又見古人之意有以子孫蕃昌最為盛事而且不獨<lb/>
　擅其福應務在慶流後嗣仁德之至者也予因自思<lb/>
　見為太子少保致仕今歲七十有九自覺康寕而資<lb/>
　用粗充即今子孫十七人咸有肯堂之材子四人并<lb/>
<pb n="KR4d0007_WYG_007-5a"/>
　升朝列諸孫十三人十人已為京官延䕃及弟姪姪<lb/>
　孫不遑具載超於晉張澄遠矣於今之世亦無有其<lb/>
　比者自身及族各奉名教而積善之報未易可量其<lb/>
　天幸也如此云何不樂<lb/>
余深知法要合空假二觀為中道觀起動靜二相為大<lb/>
　寂相予能言之而未能至<lb/>
予好道之心老而彌壮觀練深熟决定有理觀之深則<lb/>
　出世法洞見源底練之熟則世間法無所障礙言不<lb/>
<pb n="KR4d0007_WYG_007-5b"/>
　可及唯自了知<lb/>
予之退居飬老務在安其身遂其性成其進道之志此<lb/>
　外悠悠不復分别也<lb/>
㑹佛法者當存真體用如待真花結真果若立妄能所<lb/>
　如欲假花結真果其理如此<lb/>
吾所了知者無為之事無生之法無住之相不測之神<lb/>
　不空之真不動之尊若是而已<lb/>
西漢丞相王嘉屢上封事於哀帝有斥言嬖倖之事切<lb/>
<pb n="KR4d0007_WYG_007-6a"/>
　直忤㫖終致召詣詔獄相府掾史涕泣共和藥進嘉<lb/>
　主簿曰将相不對理陳寃相踵以為故事君侯宜引<lb/>
　决嘉不從而繫獄二十餘日不食歐血而死噫由是<lb/>
　言之則知士有髙蹈物表不攖世網者安可不以為<lb/>
　貴乎<lb/>
揚子法言有問神篇云或問神答曰潜天而天潜地而<lb/>
　地天地神明而不測者也心之潜也猶将測之况於<lb/>
　人乎况於事倫乎有注云測于天地之情者潜之乎<lb/>
<pb n="KR4d0007_WYG_007-6b"/>
　心也心測乎天地之情則入乎神矣予今覽之而自<lb/>
　得法意因思潜者謂心游其間也予早年潜心於物<lb/>
　情見其理已多矣晚歲潜心於道奥惟精惟一期有<lb/>
　所至必不枉其存誠也<lb/>
外順虚縁俾無結閡内觀實相期于混㝠有洞曉於斯<lb/>
　言可精修於妙道<lb/>
晉張翰任心自適或謂之曰卿縱適一時獨不為身後<lb/>
　名耶答曰使我有身後名不如即時一杯酒又梁吳<lb/>
<pb n="KR4d0007_WYG_007-7a"/>
　規頗有才學邵陵王綸引為賔客深相禮遇時張纉<lb/>
　出鎮湘州王餞之於南浦見規在坐意甚不平忽舉<lb/>
　杯曰吳規此酒慶汝得陪今宴規尋起還其子翁孺<lb/>
　見父不恱氣結而卒規恨纘慟男俄而致死規妻慟<lb/>
　夫及子翌日又亡時人謂張纉一杯酒殺吴氏三人<lb/>
　予詳覽二張事迹皆因出意杯酒間翰之曠逹自遂<lb/>
　其性也如此纘之輕傲致害於人也如此吳規之器<lb/>
　小哉可哀可咍儒書云不見是而無悶佛書云毀譽<lb/>
<pb n="KR4d0007_WYG_007-7b"/>
　不動如須彌規於此理大遠矣其妻子情苦會集又<lb/>
　如此不知宿因何故也因為六句語吿諸大逹之士<lb/>
　云我許張翰一杯酒不求千載空垂名不許張纉一<lb/>
　杯酒害及三人俱䘮生如何合得酒中趣洪量深深<lb/>
　上智明<lb/>
八元三傑著名迹以無窮四皓七賢逸身心而自得同<lb/>
　歸不了知者難言<lb/>
悟精真之本一入理彌深見幻化之皆空觸境無礙作<lb/>
<pb n="KR4d0007_WYG_007-8a"/>
　是觀者謂之聖人<lb/>
無戀亦無厭始是逍遥人此道書中意行之稍易無怨<lb/>
　亦無親始是平等法此佛書意行之甚難<lb/>
道家者流姑務長生乆視夫處世之長生不及出世之<lb/>
　無生乆視於外以勞幻身不如反視於内以證法身<lb/>
　此雖迦談而有真理<lb/>
道家者流所著方書多以氣之作用為事業條陳淘鍊<lb/>
　閉嚥之法煩於鼓動頗渉有為内有一法名曰委氣<lb/>
<pb n="KR4d0007_WYG_007-8b"/>
　盖取委順之意有說云體和心平神氣調暢或委身<lb/>
　於床或兀然而坐神識沉寂心同大空又有歌訣云<lb/>
　欲知委氣妙寂湛自無思手足縱如醉心神兀似癡<lb/>
　予詳此說最近無為之理因而𩔖舉自立三委三然<lb/>
　之法一曰委氣浩然二曰委心恬然三曰委命自然<lb/>
　恊用為常其妙備矣智者可曉不能剖精析微也<lb/>
老子曰不可得而親不可得而踈其注云元同無私故<lb/>
　不可得而親汎然和衆故不可得而踈予詳大意此<lb/>
<pb n="KR4d0007_WYG_007-9a"/>
　謂體道之人其德如此又别書中有說至德之人亦<lb/>
　有云不可得而親不可得而踈予以為假此二句而<lb/>
　其理小異不可得而親謂其絶迹而高邈也不可得<lb/>
　而踈謂人景仰而歸之也<lb/>
華嚴奥㫖有語云大止妙觀摩訶止觀論有語云觀練<lb/>
　薰修予愛觀練二字今取而增之自立一名名曰明<lb/>
　觀精練法門觀謂觀照也練謂練習也觀照令其至<lb/>
　明練習令其至精此法最為簡妙何謂也夫佛書所<lb/>
<pb n="KR4d0007_WYG_007-9b"/>
　說入道要切之理小異大同固難具引予今和㑹宗<lb/>
　㫖且約自心現量徑直言之當先觀照一切因縁所<lb/>
　起之情念念相續了知生滅終空然而未能觸境不<lb/>
　動次湏用練習繼之但以智斷此皆是魔是賊如夢<lb/>
　如幻視其過去便休勿復追思是也至於大運之事<lb/>
　不必虚憂唯存根本寂靜㣲妙之體性如是觀練乆<lb/>
　於正定其道成矣在已分中此乃以一御多是為百<lb/>
　法之王也<lb/>
<pb n="KR4d0007_WYG_007-10a"/>
唐賢筆語有作名僧之碑其首句云百億三昩無非度<lb/>
　門於覺照中而得自在予因此語而乃簡徑獨斷令<lb/>
　人易曉大凡種種方便之説可為入道法門而成正<lb/>
　定者皆曰三昩是也<lb/>
揚子法言有先知篇其篇目之下注云圖難於易求大<lb/>
　於細為之乎其未有治之乎其未亂如斯而已其文<lb/>
　曰先知其㡬於神乎其注云㡬近也神以知來探未<lb/>
　兆也逆識先知追於神也文又曰敢問先知曰不知<lb/>
<pb n="KR4d0007_WYG_007-10b"/>
　其注云答以不知者神悟則先知非問之所及文又<lb/>
　曰知其道者其如視又其注云舉目便見予詳其說<lb/>
　此謂智斷而得之者有如善射注物十中八九若以<lb/>
　神徹而見之者有如明鑑對物無不洞分<lb/>
揚子法言十三篇以學行篇為始孝至篇為終學行篇<lb/>
　首句云學行之上也言之次也孝至萹首句云孝至<lb/>
　矣乎一言而該聖人不加焉李軌栁宗元注云夫學<lb/>
　者所以行其性命之本本立而道生是故冠乎衆篇<lb/>
<pb n="KR4d0007_WYG_007-11a"/>
　之首始於學行而終於孝至始終之義人倫之事畢<lb/>
　矣一言而孝兼該百行聖人無以加之是至德也予<lb/>
　覽此書因知昔賢著述蔚有深㫖盖明士之所學以<lb/>
　能行為上也人之立德以率孝居先也予於觀書非<lb/>
　止務乎屬辭而切貴乎求理矣<lb/>
予老矣約巳居常性習自立一法名曰交修動靜無遺<lb/>
　時法决定揔持何謂也動則觀書求入道之智靜則<lb/>
　㝠心成息念之功不拘晝夜處所無復廢時是也其<lb/>
<pb n="KR4d0007_WYG_007-11b"/>
　餘一切事之違順身之苦樂推為大常之理不以為<lb/>
　礙爾<lb/>
吾有三大法一曰圓明觀智之大者也二曰堅剛斷力<lb/>
　之大者也三曰馴柔幹志之大者也三大相承歸無<lb/>
　上道何有不至者乎<lb/>
陳虞寄字次安少篤行造次必於仁厚前後所居官未<lb/>
　曾至秩滿便求解退曰知足不辱予重古人有如此<lb/>
　者故采而書之以其深知道家所忌老子曰知足不<lb/>
<pb n="KR4d0007_WYG_007-12a"/>
　辱又曰禍莫大於不知足是知過貪而不知足者有<lb/>
　辱有禍自然之理聖人之言不虚也<lb/>
維摩經云毘耶離大城中有長者名維摩詰雖為白衣<lb/>
　奉持沙門清凈律行雖處居家不著三界亦有妻子<lb/>
　常修梵行現有眷屬常樂遠離圓覺道塲修證儀第<lb/>
　十六云一切衆生為此無明起諸愛結役使驅馳身<lb/>
　心破裂無明若滅三界都盡以是因縁名出世人予<lb/>
　因覽此而和會獨斷之云若有清信省事之人明了<lb/>
<pb n="KR4d0007_WYG_007-12b"/>
　家縁之繫縳而誓願觧釋不必落髭髪被儀制已是<lb/>
　在家出家者也頓悟世情之迷執而志趣超絶不必<lb/>
　具相好現神異已是在世出世者也但其事有始終<lb/>
　理有淺深不同耳<lb/>
唐圭峰宻公有言云外事内身了不相闗予又覺氣質<lb/>
　心識亦不相闗自覺氣質年年减心識年年增何謂<lb/>
　也氣質屬外非由巳善能保守心識屬内則由巳善<lb/>
　能觀鍊此必終之理也<lb/>
<pb n="KR4d0007_WYG_007-13a"/>
若得無戀無厭之道逍遥以平其情又得不生不滅之<lb/>
　法寂定以正其性均濟純熟何樂如之<lb/>
佛書中有語云寂湛生光道家流語有云虚明含元吾<lb/>
　皆愛之斯樂欲之所至也<lb/>
我愛學蒙莊髙情師友造化竺乾妙㫖澡練神明雖未<lb/>
　見功必不成過行有餘力雍容藝文<lb/>
前言有云習禮之家名為聚訟予謂説禪之家名為起<lb/>
　諍夫禪觀之理無言而自識者上也無心而自得者<lb/>
<pb n="KR4d0007_WYG_007-13b"/>
　上之又上也<lb/>
逹凝明而是體均觀練以為功勿取相而有求當不期<lb/>
　而自至厥理如是伊予了知<lb/>
吾老矣自為入道精深之法二而决定率從之其一曰<lb/>
　大明之智識其二曰彌堅之志力何謂也大明之智<lb/>
　識者取權公之語云一氣暫聚白公之語云萬縁皆<lb/>
　空用此破相而不昩彌堅之志力者取什公之語云<lb/>
　深入實相宻公之語云安住妙境用此復性而不退<lb/>
<pb n="KR4d0007_WYG_007-14a"/>
　二法均濟殊勝第一吾自知之而日用焉未能為人<lb/>
　演說也因復集書其句云一氣暫聚萬縁皆空深入<lb/>
　實相安住妙境上二句了逹而無礙也下二句修詣<lb/>
　而無違也<lb/>
趣虚名之髙者萬萬皆然入實相之深者萬萬無一知<lb/>
　而言及復何人哉<lb/>
前科所集古德四句語以為上二句大明之智識下二<lb/>
　句彌堅之志力予思餘說未盡今復追書𥙷之一氣<lb/>
<pb n="KR4d0007_WYG_007-14b"/>
　暫聚人空也萬縁皆空事空也用此觀照焉深入實<lb/>
　相勝進也安住妙境勝定也用此揔持焉此一法簡<lb/>
　妙備盡無有出其閫域者予當奉行<lb/>
外見一切有而能空其有内見一切法而不有其法内<lb/>
　外不住相根力日深固虚融成寂照理盡禪宗妙<hi>立名</hi>
　<hi>曰禪門簡要圓成偈</hi>
莊子有說假修混沌金剛經有説真是菩薩予謂去假<lb/>
　就真是為要妙<lb/>
<pb n="KR4d0007_WYG_007-15a"/>
東晉庾闡嘗為零陵太守有逰衡山詩云北眺衡山道<lb/>
　南瞻五嶺末寂坐抱虚恬運目情四豁翔虬凌九霄<lb/>
　陸鱗困濡沬末體江湖逰安識南溟濶予覽此詩因<lb/>
　見古人之意懐虚静之趣以樂其内賞清曠之境以<lb/>
　奬其外予愛而書之抑亦自得<lb/>
吾嘗諦觀大雅明哲之士千百中無一二大覺了達之<lb/>
　士億萬中無一二或有一二然猶得天機而渉淺入<lb/>
　聖域而未優自視視他喜與悲等<lb/>
<pb n="KR4d0007_WYG_007-15b"/>
予常愛唐賢白樂天有詩句云未得無生心白頭亦為<lb/>
　天及看韻對第四有説宋蕭惠開嘗為益州刺史有<lb/>
　所取求而不得遂誣告其人訕毁朝政先戮而後奏<lb/>
　孝武稱快及明帝即位惠開同四方反叛後雖歸順<lb/>
　負舋不得志每謂人曰人生不得行胸臆雖百嵗猶<lb/>
　為夭未幾發病歐血吐物如胏肝而死因詳白蕭二<lb/>
　人之言各歎人生心無所得雖夀亦為夭而善惡智<lb/>
　愚相背絶逺何啻霄壤之殊也<lb/>
<pb n="KR4d0007_WYG_007-16a"/>
夫物我皆如不見身相空有兼遣不染法塵真學能然<lb/>
　方為脫洒<lb/>
天機之淺者以富貴功名為第一天機之深者以志行<lb/>
　理性為第一各從其好兩不相妨<lb/>
予以深心樂欲晚節彌堅惜分寸光隂常逰法苑著百<lb/>
　千章句皆為度門此表存誠固非伐德<lb/>
唐白樂天詩云自學坐禪休服藥從他時復病沉沉我<lb/>
　身不欲全强徤强徤多生人我心予嘗擬之别作詩<lb/>
<pb n="KR4d0007_WYG_007-16b"/>
　云自學養恬休用智從他名迹日衰㣲我身不欲全<lb/>
　高貴髙貴多乗禍敗機<lb/>
予塊處獨覺因經論智得無所得法住無所住心不可<lb/>
　思不可説其理如此何必羣居然後為學<lb/>
予看佛經有說凈名居士深逹實相而又素聞竺乾先<lb/>
　生善入無為予愛之重之而願宻盡至誠而奉之從<lb/>
　心法之要也<lb/>
智明無不周處世之聖人也神徹無不周出世之聖人<lb/>
<pb n="KR4d0007_WYG_007-17a"/>
　也次聖有等賢人也背賢所趣愚人也<lb/>
入道之法随用有說因理著名予究其極皆須不取相<lb/>
　不留迹方臻妙處<lb/>
吾讀易愛鈎深致遠凡四字而能適變為用吾當如無<lb/>
　師智鈎深以求法又當馭不退輪致遠以進道有如<lb/>
　此者不亦樂乎<lb/>
予詳經論大意若有云我是凡夫佛是聖人豈可以凡<lb/>
　夫之心學聖人之事此名斷滅見又有云我心即佛<lb/>
<pb n="KR4d0007_WYG_007-17b"/>
　本無有異何用更求佛果此名增上慢唯有上智宏<lb/>
　逹之人無此二邉障礙<lb/>
人能善避大權利如避網羅檻穽而行坦夷道路者此<lb/>
　名初修安樂行也人能善避大嗜慾如避圊圂湯火<lb/>
　而逰清涼園沼者此名初入禪定門也了逹之士必<lb/>
　信必果<lb/>
以智慧眼見五藴皆空此名菩提以方便力解六結盡<lb/>
　散此名觧脱既了然而知永不迷也即安然而住永<lb/>
<pb n="KR4d0007_WYG_007-18a"/>
　不動也此名湼槃其諸辯才苦行不能到此圓頓法<lb/>
　門<lb/>
夫人質性挺特建㧞俗之標志力堅深有濟勝之具可<lb/>
　期出世不當自輕<lb/>
無相之相實相也我思深入而但未至無聲之聲希聲<lb/>
　也我喜獨聞而將大和世智不知妙德自得<lb/>
酉陽襍俎云許州有一老僧自四十夏以後每寐熟即<lb/>
　喉聲如鼓簧若成均節許州伶人伺其寝即譜其聲<lb/>
<pb n="KR4d0007_WYG_007-18b"/>
　按之絲竹皆合古奏僧覺亦不自知已二十餘年如<lb/>
　此予因自思所聞靈響清徹殊勝因目之曰天簧似<lb/>
　合此理聞之者雖各别言之則皆甚竒亦可謂妙而<lb/>
　不測者也<lb/>
吾自得三常法立為入道三門期年觀練純深而已渉<lb/>
　一切之境常如不礙已者境常空捍一切之魔常為<lb/>
　不勝已者魔常退平一切之事常比不及已者事常<lb/>
　樂因而歎曰妙哉三常云胡弗臧卓立冠絶為三昧<lb/>
<pb n="KR4d0007_WYG_007-19a"/>
　王<lb/>
常平等心如地廣大妙觀察智如日光明體用及此是<lb/>
　佛境界<lb/>
金剛三昧經中說無生禪予愛之重之因而演述夫攝<lb/>
　動之禪是已動之心制之於末也無生之禪是未動<lb/>
　之心鎮之於本也若且以麤法比之則燋頭爛額之<lb/>
　勞豈勝曲突徙薪之智耶<lb/>
至論以身為外物者非輕其身也但要知身從幻化而<lb/>
<pb n="KR4d0007_WYG_007-19b"/>
　生當知有還源之道不可執妄以累真也以世間法<lb/>
　為外道者非薄其世間法也但要知外事以治世則<lb/>
　非出世之法也不可以不了義為究竟法上智之士<lb/>
　必無致詰<lb/>
白樂天有詩句云恬然不動處虚白在胸中予因擬之<lb/>
　别作二句云昭然不昧處靈照在胸中白公之詩言<lb/>
　定也予之詩言慧也<lb/>
孔子所舉一言曰思無邪孟子自謂四十而心不動予<lb/>
<pb n="KR4d0007_WYG_007-20a"/>
　謂思無邪者正也心不動者定也若能以至正成至<lb/>
　定以此為入道法門何以加焉至如佛書所說不許<lb/>
　羣邪干善境界不許八風動妙高山其意大同允為<lb/>
　深切而曲士以迦談障隔如何和會而了逹哉<lb/>
予所居京師道院中有僮豎閑植草花樷生滋多葉似<lb/>
　竹葉花小而碧其蕋黄稍𩔖飛蟲之狀俗謂之碧胡<lb/>
　蝶花予觀其花至晚而歛縮将及夜而盡結視之不<lb/>
　見暨乎晨朝則其花漸出日升彌髙而花復盛開因<lb/>
<pb n="KR4d0007_WYG_007-20b"/>
　知物理隂慘陽舒自然有盛衰予以其随昏明而卷<lb/>
　舒近乎智而强名之曰近智花<lb/>
士之有智不可無學夫佛書所云無學者其理無别若<lb/>
　誤會此器因循自棄尤可惜也予觀三教之書粗見<lb/>
　必學之意儒教之書周易云君子進德修業欲及時<lb/>
　也道教之書老子云上士聞道勤而行之釋教之書<lb/>
　寳積經有叙大士成功之語云猶如大龍所作已辦<lb/>
　捨於重擔逮得已利予因㑹同𠫭䆒雖知其文句不<lb/>
<pb n="KR4d0007_WYG_007-21a"/>
　𩔖而必從於學斷可知矣加以老年之志深信於最<lb/>
　後一說不復疑也<lb/>
天者自然之義也佛者覺義也自然無蔽塞可曰天聰<lb/>
　明豁然大覺悟可曰佛知見人能啓天聰明入佛知<lb/>
　見此為上智安可輕議予之獨斷如此覽之者以為<lb/>
　何如哉<lb/>
有能觀空見性悟妄識真真心入理决志成道此何人<lb/>
　哉此何人哉吾不可得逢之而交談也<lb/>
<pb n="KR4d0007_WYG_007-21b"/>
善惡事都莫思量是非言都莫分别亦是資修之一法<lb/>
　然而易知而難行者也<lb/>
白樂天有詩云已共身心要約定窮通生死不驚忙予<lb/>
　因擬之别為二句曰已共身心要約定險艱情偽不<lb/>
　傷嗟白公所云知天均不定之大常也予之所云知<lb/>
　世縁本妄之大常也<lb/>
予今省已晚節勤道夫名宦之網障於外能自决開而<lb/>
　恩愛之魔纒於内未善釋縛比其懵學亦既知方自<lb/>
<pb n="KR4d0007_WYG_007-22a"/>
　謂智雖明而力未勝也<lb/>
予讀道家之書得大逹觀已了知情境幻妄不復𤨏細<lb/>
　分别讀釋氏之書得最上乗又了知理性淵妙當思<lb/>
　精㣲悟入唯此法門自能曉會<lb/>
予好讀内典非以課誦為功必也詳求入道之要讀圓<lb/>
　覺經得禪那數息之門讀楞嚴經得觀音入流之法<lb/>
　随時而用亦不甚精至雖未到自覺之境而獨聞無<lb/>
　聲之和積歳彌加清勝不知所以然而然也<lb/>
<pb n="KR4d0007_WYG_007-22b"/>
或問予曰先生於内典之中盛稱楞嚴圓覺何謂也予<lb/>
　對曰廣分性相之差别布在楞嚴專明體用之精真<lb/>
　歸乎圓覺<lb/>
百骸之動動而去病道家之法用資保命期於康勝百<lb/>
　慮之靜靜而見性禪家之法用資趣定期於妙應伊<lb/>
　此二法吾日用之而人不知也<lb/>
予以所聞靈響目曰天簧而凝聴逾新終不知其所以<lb/>
　乆於詳䆒似有所得得非積習歸根之靜靜既由中<lb/>
<pb n="KR4d0007_WYG_007-23a"/>
　獨聞無聲之和和非發外理近於此書以明之<lb/>
列子之書云欲辨夢覺唯黄帝孔丘竊詳二者聖人淳<lb/>
　質之時也而莊子之書云廣成子謂黄帝曰自汝治<lb/>
　天下雲不待族而雨草木不待黄而落<hi>言澤少殺氣多</hi>日月<lb/>
　之光益以荒矣佞人之心翦翦者<hi>淺短狹小之貌</hi>又奚足以<lb/>
　語至道論語云孔子曰聖人吾不得而見之矣得見<lb/>
　君子者斯可矣善人吾不得而見之矣得見有常者<lb/>
　斯可矣噫世質民淳之日猶有此說則知情偽之態<lb/>
<pb n="KR4d0007_WYG_007-23b"/>
　百端浸以乆矣理亦是常不必驚嗟可也<lb/>
魔境佛境不離於心心之所迷者為魔境心之所覺者<lb/>
　為佛境當知魔境如夢從妄想生魔境如幻從邪法<lb/>
　成佛境如大空如晝日清曠明白不可蔽虧學人體<lb/>
　此為定法而觀練之令符契純熟何必多聞博覽然<lb/>
　後為學<lb/>
元聖蘧廬不動章云童稚觀百戲有舞破陣攻戎城貙<lb/>
　摶牛鯨吞舟皆以為真初則甚懼見之熟則無畏况<lb/>
<pb n="KR4d0007_WYG_007-24a"/>
　乎成人之心知見又熟安有動之哉予詳之頗得其<lb/>
　理乃知不動之心可以習成也<lb/>
漢祖威加四海武不殺也蕭相功居三傑文無害也所<lb/>
　以創業垂統君臣相得而然也<lb/>
孔子以不義富貴視如浮雲莊子謂真性之外皆為塵<lb/>
　垢夫如是則悠悠之事何足介意<lb/>
孔仲尼魯之聖人也五十而讀知命之書蘧伯玉衛之<lb/>
　君子也五十而有知非之言予自謂心師古聖人古<lb/>
<pb n="KR4d0007_WYG_007-24b"/>
　君子乆矣而年將八十若不勇猛精進重增觀練知<lb/>
　命知非學道學法更俟何時哉<lb/>
予素景重子罕不貪之寳并逹摩無所求行昔壮歳不<lb/>
　甚貪求而老年自戒彌篤内省於此法門似得百分<lb/>
　之一二今試言之自思於已有八不求不求功名不<lb/>
　求貨利不求富貴不求神仙不求黄白之術不求巫<lb/>
　覡之禱不求卜命之者不求據要之人此語由𠂻非<lb/>
　為伐德<lb/>
<pb n="KR4d0007_WYG_007-25a"/>
種種著於有起諸妄想者此名顛倒之見種種落於空<lb/>
　都無所悟者此名斷滅之見無此二病而能洞曉空<lb/>
　趣者此名正真之見<lb/>
吾以文章為佛事得自然智以音聲為佛事得自然聞<lb/>
　非敢超於天人㡬乎逮得己利<lb/>
吾老矣不能叅禪問道但依歸根之靜知常之明湛兮<lb/>
　似或存無必取於相確乎不可㧞無輙易其志日復<lb/>
　一日如斯而已矣<lb/>
<pb n="KR4d0007_WYG_007-25b"/>
照五藴皆空真見也得一念相應妙慧也真見妙慧乆<lb/>
　而相資何必多談横分名相<lb/>
内典中有偈云淨極光通逹寂照含虚空却來觀世間<lb/>
　猶如梦中事此是菩提之名理菩提之體用菩提者<lb/>
　覺照之義也又有偈云諸行無常是生滅法生滅滅<lb/>
　已寂滅為樂此是湼槃之名理湼槃之體用湼槃者<lb/>
　安樂之義也釋氏經論真乗宗㫖雖千章萬句廣大<lb/>
　㣲妙原其臻極之意不離明此二法今予直指盡矣<lb/>
<pb n="KR4d0007_WYG_007-26a"/>
　此外分彼我之品𩔖成私而心乖平等言華竺之敎<lb/>
　相不同而力爭勝負者自是世間物情於虚妄中强<lb/>
　生分别唯上根圓智能了知而和會也<lb/>
杜荀鶴春感詩云浮生七十今三十已是人間半世人<lb/>
　予因擬之而作賦云浮生七十今踰九已是超羣越<lb/>
　世人<lb/>
處世之法三綱五常大端也出世之法四諦六度大端<lb/>
　也并用交濟其道備矣<lb/>
<pb n="KR4d0007_WYG_007-26b"/>
予性本愚直今則太老緜歴浸多洞見時情物態求與<lb/>
　己意合者款宻交談不可得也愈增歎息不樂者乆<lb/>
　之不平之事不願聞知而不可避一旦忽爾自悟而<lb/>
　開懐焉譬如行多露之徑者孰不霑衣入鮑魚之肆<lb/>
　者豈免聞臭事之常者復何怪哉<lb/>
人之所切名與利予之所切道與義予不戰而成功自<lb/>
　以道義之志勝而為肥也<lb/>
善入無為西域先生之妙道也能體純素南華真人之<lb/>
<pb n="KR4d0007_WYG_007-27a"/>
　格言也予愛之重之混而為一潜資日用於何弗臧<lb/>
予謂故交曰名位愈髙禄利愈厚我不如君觀練日深<lb/>
　根性日熟君不如我出處進退各從其宜<lb/>
予有語曰自見真理此為佛眼自契真行此為佛心心<lb/>
　眼同符更求何法<lb/>
莊子至樂篇說富貴夀者以其不知道而身各有苦其<lb/>
　致三失之名謂外䟽遠也予因推演而言之曰富者<lb/>
　之失其蔽也吝妄保餘財而不得成周急之仁貴者<lb/>
<pb n="KR4d0007_WYG_007-27b"/>
　之失其蔽也貪妄認虚名而不得遂無虞之安夀者<lb/>
　之失其蔽也愚妄歴多憂而不得享永年之樂能反<lb/>
　是者幾何人哉<lb/>
國語云髙位疾顛厚味腊毒杜牧和州絶句詩云歴陽<lb/>
　前事知虚實髙位紛紛見䧟人噫予今聊舉其一蘇<lb/>
　秦位高金多如何如何<lb/>
詩云不忮不求易云無咎無譽是吾心也<lb/>
崇高富貴居權要但可旁觀逍遥㳺燕樂清閑兹惟自<lb/>
<pb n="KR4d0007_WYG_007-28a"/>
　得言之無妄乆而當知<lb/>
聞是非之交攻聰不如聾見傾奪之相圖知不如愚吾<lb/>
　之趣向大率如此<lb/>
易卦出師之初必先以律是知學道之初必先用戒故<lb/>
　予年及大耋而加之焚誦以自撿攝亦非志樂小法<lb/>
　安敢自謂大逹而不拘小莭乎<lb/>
詣道之樞味道之腴觀練薫修潜資日用恬愉羙妙益<lb/>
　茂禪支有此勝縁豈非宿習<lb/>
<pb n="KR4d0007_WYG_007-28b"/>
予自深思獨斷身當處世湏避不測之禍機心期出世<lb/>
　須學無生之法要此外世態率皆悠悠故我端居塊<lb/>
　然寡偶<lb/>
老子云名與身孰親予嘗推而演之云身與心孰親心<lb/>
　與性孰親故予窮理盡於性而後已<lb/>
如何得一大士適變如大龍克荷如大象法門之利知<lb/>
　無不為内習之力所作已辦吾将師之<lb/>
老子云杳兮㝠其中有精予素聞靈應漻兮清其中有<lb/>
<pb n="KR4d0007_WYG_007-29a"/>
　聲予覺歳乆益多殊勝因而自謂不著外聲塵而反<lb/>
　聞聞妙音其心凝然助定力可目為不動尊此即普<lb/>
　賢之一行也而又不著外名相而反思思妙事其心<lb/>
　油然生慧用可目為無盡意此即文殊之一智也<lb/>
儒家之言云寂然不動道家之言云歸根曰靜禅家之<lb/>
　言云息縁反照人能洞曉三家之言同歸一真之理<lb/>
　吾當目之為㑹三歸一之智<lb/>
莊子云富者多積財而不得盡用其為形也亦外矣予<lb/>
<pb n="KR4d0007_WYG_007-29b"/>
　因内省自以為學者多立言而不得盡行其為心也<lb/>
　抑亦如是自今以此為戒且務温故不必知新今㣲<lb/>
　細揣摩動心不如息心之利也<lb/>
孔子家語云楚昭王出㳺亡烏號之弓左右請求之王<lb/>
　曰楚人亡弓楚得之又何求焉孔子聞之曰惜乎其<lb/>
　志不大也不曰人亡之人得之何必楚也予因思之<lb/>
　凡計我我所之人有積財至多而無毛銖之利以濟<lb/>
　困窮者彼何人哉<lb/>
<pb n="KR4d0007_WYG_007-30a"/>
予今采集諸經敷演大意别立一説以為消除煩惱之<lb/>
　法不避重復有渉舊述者也有經云諸魔平等煩惱<lb/>
　為先又云現住煩惱魔煩惱無所有又云智者於苦<lb/>
　樂不動如虚空善觀察煩惱我我所俱離又云無障<lb/>
　大悲觀諸衆生所有煩惱皆從虚假妄想而生知諸<lb/>
　煩惱體性自離何以故是諸煩惱等趣了義無少煩<lb/>
　惱可積可集如是随覺即是菩提煩惱之性即菩提<lb/>
　性又曰煩惱性是佛境界觀煩惱性空是正修行又<lb/>
<pb n="KR4d0007_WYG_007-30b"/>
　有經云欲除煩惱當行正念其所觧云煩惱出私情<lb/>
　耳便應觀察法理以遣之又有經云有一法門名無<lb/>
　量義應普觀察一切諸法性相空寂而諸衆生虚妄<lb/>
　横計是此是彼是得是失輪迴六趣備是苦毒無量<lb/>
　億刧不能自出復次諦觀一切法諸念念不住新新<lb/>
　生滅無量義者從一法生其一法者即無相也如是<lb/>
　無相名為實相如有通逹義已雖有煩惱如無煩惱<lb/>
　出生入死無怖畏想又僧肇五論中有言經云不離<lb/>
<pb n="KR4d0007_WYG_007-31a"/>
　煩惱得湼槃注云悟煩惱性空即為湼槃予今𠫭䆒<lb/>
　經㫖因而直說大約謂煩惱性空勿為窒礙觀如梦<lb/>
　幻不用介懐設使觸境情動如響應聲既應即止是<lb/>
　也且夫愚癡之人被諸煩惱之事有熈熈然者此非<lb/>
　悟道其實如木偶而已若或中根之事而以煩惱為<lb/>
　苦是則智慧不如愚癡也不亦謬乎固當勿存于心<lb/>
　茍不能然學道何用於已有何所利須令智慧力勝<lb/>
　可矣故又有經云以智慧劒破煩惱賊以智慧力裂<lb/>
<pb n="KR4d0007_WYG_007-31b"/>
　煩惱網以智慧火燒煩惱薪以智慧斧伐煩惱樹故<lb/>
　予曾為䆒觀直說遣情詞云身同夢幻非真有事比<lb/>
　風雲不乆留古徃今来盡如此此中堅執大悠悠既<lb/>
　能洞逹湏剛斷煩惱魔空過便休予今单用此法<lb/>
凡夫貪著世間榮利之樂無止足者勞苦或禍敗此致<lb/>
　不復論至如大士學出世之法若耽禪恱此亦為味<lb/>
　病未能盡善脫洒夫知之者㡬何人哉欲其决定迴<lb/>
　向不亦難乎<lb/>
<pb n="KR4d0007_WYG_007-32a"/>
上古聖人有觀察一切音聲前賢為文遂云以音聲為<lb/>
　佛事予自思素聞靈響亦所謂以音聲為佛事而尢<lb/>
　知殊勝夫外音聲而或慆心堙耳致蕩然之動予所<lb/>
　聞内音聲而乃清心驚耳致凝然之靜又前賢作名<lb/>
　僧碑文云師以儒墨者般若之笙簧詞賦者伽陀之<lb/>
　鼓吹故博通外學時復著文在我法中無非佛事予<lb/>
　亦如之晚年著述好為禪家偈頌又與随順世間文<lb/>
　章不同以此比方沛然多得<lb/>
<pb n="KR4d0007_WYG_007-32b"/>
大心衆生㳺如來大寂滅海入如來大光明藏予知此<lb/>
　言孰以為然聞之而大笑者多矣<lb/>
予於三家之書各得一法儒家之法用明智以保慶仙<lb/>
　家之法用靜安以永命禪家之法用清㣲以正性三<lb/>
　者并用卓然殊勝<lb/>
荘子南華真經有說自得之塲此世間法也予已得之<lb/>
　矣楞伽阿䟦多羅寳經有說自覺聖智境界此出世<lb/>
　間法也予未覺之爾<lb/>
<pb n="KR4d0007_WYG_007-33a"/>
采諸經論随意多少資其智於四威儀随時多少息其<lb/>
　意老當益壮乎志亦不考求功利<lb/>
予喜既夀且康應縁具福而獨觀妙音求菩提率以為<lb/>
　常不住於相老而益壮乆而彌堅宻印已定愈覺清<lb/>
　勝書而自奨難卜同符之交<lb/>
不嬰榮利之縁已逃世網慱考身心之法漸見天機雖<lb/>
　非絶倫粗殊流俗<lb/>
仁王䕶國經下卷内説第九善慧地菩薩得無礙觧法<lb/>
<pb n="KR4d0007_WYG_007-33b"/>
　義詞辨演說正法無斷無盡予因自思此碎金録采<lb/>
　綴增多皆是勝縁妙事不同無記之性亦足私喜也<lb/>
予因經論智得反照之慧修轉依之業必信必果老心<lb/>
　益壮者惜餘年之迅景也<lb/>
觀空見性悟妄歸真常習靜明知魔不動當令既照而<lb/>
　寂寂而復照勿或誤㑹無修枉入因循之失<lb/>
樂器中有簧者器動即有聲而不見其形人所為也吾<lb/>
　所聞靈響耳中有聲亦不見有物之使爾自然而然<lb/>
<pb n="KR4d0007_WYG_007-34a"/>
　故予強名曰天簧其音成文清妙超勝合奏之樂昔<lb/>
　晋魏綘善和獷悍戎情國所賜以國樂今予善和麤<lb/>
　動心相天所賜以天簧由此樂欲助發愛性深慶善<lb/>
　縁之符會也<lb/>
入流得觀音之門數息練頭陁之行惟日不足學然後<lb/>
　知聞中吉祥助發樂欲時予自覺夫復何言<lb/>
予覽杜牧詩和州絶句云江湖醉度十年春牛渚山邉<lb/>
　六問津歴陽前事知虚實髙位紛紛見䧟人予因别<lb/>
<pb n="KR4d0007_WYG_007-34b"/>
　作一句偏對末句所得者三其一云妄縁擾擾知縈<lb/>
　已又云宴居寂寂堪修道又一云明心了了思超世<lb/>
　夫如是則老生之志非昬亂也<lb/>
生老病死誰逃大播之鈞觀練薫修自有不奪之志我<lb/>
　今如此人其謂何<lb/>
易蠱卦曰上九不事王侯髙尚其事象曰不事王侯志<lb/>
　可則也予詳所觧謂最處事上而不累於位志則清<lb/>
　虚高尚可法則也遯卦曰上九肥遯無不利象曰肥<lb/>
<pb n="KR4d0007_WYG_007-35a"/>
　遯無不利無所疑也予詳所觧謂最處外極無應於<lb/>
　内超然絶志心無疑顧憂患不能累矰繳不能及荘<lb/>
　子第十有注云夫事下然後功髙功高然後禄重故<lb/>
　髙遠恬淡者遺榮也予今歴覽詳求有以見事之為<lb/>
　上者事之為下者統而論之歸乎獨斷則知顯而居<lb/>
　亢者未足矜𨼆而自得者尤可重也<lb/>
若坐若卧時行時止未嘗於一刹那頃志不在道吾之<lb/>
　晚節如此孰謂今生虚過耶<lb/>
<pb n="KR4d0007_WYG_007-35b"/>
觀古佛之音超動靜之相其音由寂寞而彰調真人之<lb/>
　息融麤細之住其息自根本而來二法交修一志已<lb/>
　定<lb/>
如何得見一了逹至道之人而能洞曉欲色空三界大<lb/>
　虚幻之迹又能克荷開示悟入四字大因縁之事與<lb/>
　之交談結為真友噫吾今生不得見之矣<lb/>
黄老清靜之言竺乾空妙之法非上上智豈能深知茍<lb/>
　有深知不當自失<lb/>
<pb n="KR4d0007_WYG_007-36a"/>
予晚節勤道自謂由至誠感真應因立天簧天瑞二殊<lb/>
　勝之名何謂也素聞靈響浸歴星紀矣老年彌覺清<lb/>
　徹聰警以其耳中自然之音不見有物如樂器中簧<lb/>
　故曰天簧日夕常然而於五鼓後夢覺時坐待清旦<lb/>
　聞之尤可愛寂然凝聴而心益專不生縁慮怡然樂<lb/>
　欲而神逾爽不入昏住以其自然符信妙契心法故<lb/>
　曰天瑞自喜宿習所致慶幸之多而不可得而言之<lb/>
　於人也<lb/>
<pb n="KR4d0007_WYG_007-36b"/>
予以年臻大耋之期日修無上之道靜中宴坐非怠非<lb/>
　速屏氣似不息反聞自性和順積而安以樂英華發<lb/>
　而聲成文斯可聊以自娱何必鼓缶而歌也<lb/>
吾所聞靈響𨼆隠如雷初動浩浩如潮将至或如行軒<lb/>
　百子鈴或如風蝉曵緒聲随時有變新新不停其聰<lb/>
　警清徹聴外聲彌審終莫知所以然<lb/>
　　　　　凡一百三十九章<lb/>
　法藏碎金録卷七<lb/>
</p>
<p>
</p>
  </div>
<div>
                <head>法藏碎金録卷八</head>
    <p>
<pb n="KR4d0007_WYG_008-1a"/>
欽定四庫全書<lb/>
　法藏碎金録卷八　　　　　宋　晁逈　撰<lb/>
圓覺經中所説禪觀法門粲然該備吾今約已隨宜决<lb/>
　擇其一以為入道之權輿威徳章中説三種觀門今<lb/>
　取其三觀之初者經云以浄覺心取静為行由澄諸<lb/>
　念覺識煩動静慧發生身心客塵從此永滅便能内<lb/>
　發寂静輕安由寂静故十方世界諸如來心於中顯<lb/>
　現如鏡中像此方便者名奢摩他其次辨音章中説<lb/>
<pb n="KR4d0007_WYG_008-1b"/>
　二十五種清浄定輪今亦取其二十五輪之初者經<lb/>
　云唯取極静由静力故永斷煩惱究竟成就不起於<lb/>
　坐便入湼槃此名單修奢摩他予詳二説其理一也<lb/>
　予愛所言不起于坐便入湼槃可以且從此去禪源<lb/>
　都序有云隨時隨處息業養神正是此矣<lb/>
恊用恬愉養天和以適性宻扣真寂乗佛理以御心殊<lb/>
　勝法門吾從此入<lb/>
身居一室安之則具足逍遥身也心住一境安之則具<lb/>
<pb n="KR4d0007_WYG_008-2a"/>
　足禪定心也身心俱安動静相養宴息法空之坐優<lb/>
　游自得之塲今我能然云何不樂<lb/>
智曉了性真純學澄凝成證應自立此意如貫四珠委<lb/>
　細名理分配收攝用為法要復何以加<lb/>
儒家之言率性道家之言養神禪家之言修心其理一<lb/>
　也何煩諍論<lb/>
昔魏太祖曹操嘗謂蜀先主劉備曰天下英雄唯使君<lb/>
　與操耳予以為此乃世間之事也固不足云若有言<lb/>
<pb n="KR4d0007_WYG_008-2b"/>
　天下大逹唯君與我此乃出世之事也何以超此未<lb/>
　知有人言之乎<lb/>
真學之士若能順天和以調息乗佛理以御心亦可目<lb/>
　之曰調御丈夫矣大雄氏則調御法中大調御可尊<lb/>
　之曰大調御丈夫矣<lb/>
夫能堅固金石之志詳求寳玉之書窮盡天人之理有<lb/>
　此三善可無愧於心矣<hi>有以佛書為寳書道書為玉書</hi>
予今於圓覺經普賢章辨音章共采四句凡十六字合<lb/>
<pb n="KR4d0007_WYG_008-3a"/>
　為一法約已足用文簡理備可即時而行自以意求<lb/>
　無煩筆解其語云知幻即離不作方便不起於坐便<lb/>
　入湼槃<lb/>
羣誙誙而趣死獨熈熈而養生智識之殊天壤斯絶不<lb/>
　可説莫能知莊生至樂之言信乎自得而已<lb/>
情因事觸未能不動當使情之所動動如電光光即時<lb/>
　滅動之所應應如谷響響即時絶動情應觸如斯而<lb/>
　已如斯之善己為難得若能如蘓迷盧山八風不動<lb/>
<pb n="KR4d0007_WYG_008-3b"/>
　此則卓爾絶倫矣<lb/>
心歸妙理學西域之無生迹避畏途得南華之至樂此<lb/>
　二殊勝復何加焉<lb/>
似動不動真人深深之息似用不用如來空空之心心<lb/>
　息相依息調心浄混融純熟名曰精修<lb/>
真𨼆之深者身心俱𨼆身𨼆之深則人倫不能見其迹<lb/>
　心隐之深則鬼神不能察其意陶然得天和䐇然與<lb/>
　道合我願如此孰知之耶<lb/>
<pb n="KR4d0007_WYG_008-4a"/>
夫逹士者不入智籠異羣愚也獨扣道樞知所歸也窮<lb/>
　當益堅勇於㧞俗老當益壯勤於行道具四竒節孰<lb/>
　能比方我願師之庻㡬踵武<lb/>
禪源所云隨時隨處息業養神者予因解之云不拘晷<lb/>
　刻之多少不擇處所之喧静但能攝念安心皆是禪<lb/>
　功分限<lb/>
雅善之名雖有百分之一亦勝於無何謂也夫鄭衛之<lb/>
　聲曲將終而奏雅猶勝於終不奏雅姦慝之人命將<lb/>
<pb n="KR4d0007_WYG_008-4b"/>
　終而言善猶勝於終不言善<lb/>
一氣散結而為身一靈分宅而為神神身合而為人人<lb/>
　所起而為事事相續而為世世事無窮紛紜其中種<lb/>
　種不可説一一旋成空唯有萬一真知獨能和而不<lb/>
　同<lb/>
權利是外貪愛若不能鑒戒而知止足則不免事有變<lb/>
　衰之祻患恩情是内貪愛若不能覺了而求出離則<lb/>
　不免身有生化之輪環迷悟兩端有直有枉迷則天<lb/>
<pb n="KR4d0007_WYG_008-5a"/>
　壤悟則反掌<lb/>
天地中萬物人倫中萬情世界中萬事吾以道眼觀之<lb/>
　無不知其大槩種種是常何煩分别<lb/>
吾自諦思黒業殆盡白業增多唯未到無業有覺之深<lb/>
　深處若能到此吾道成矣<lb/>
予自思即今常修三無漏學粗得百分之一焉何謂也<lb/>
　奉焚課小法又間日食素懲忿窒欲應日損之師以<lb/>
　此為戒學隨時隨處息業養神以此為定學得經論<lb/>
<pb n="KR4d0007_WYG_008-5b"/>
　智因以文章為佛事命筆立言多明觀照之理以此<lb/>
　為慧學<lb/>
清曠域逍遥遊外境殊勝避世髙士知之華嚴法界金<lb/>
　剛浄土内境殊勝出世大士知之知之行之而能深<lb/>
　入造極者不可及也<lb/>
諦觀人世身有病健勞逸心有憂喜苦樂事有吉凶成<lb/>
　敗相恭混然大槩如此若能推理安常亦是逹人之<lb/>
　一法耳<lb/>
<pb n="KR4d0007_WYG_008-6a"/>
夫鯫生不可與議逺圖曲士不可與談大道故予塊然<lb/>
　獨處聊以自娛研味典墳師友聖賢而已<lb/>
經教中説四大之四色為四虵六根之六入為六賊身<lb/>
　心為幻垢附離真性綂名曰我其理如此而於此外<lb/>
　悠悠更欲求備如意不亦踈乎不亦過乎<lb/>
自古聖賢發大菩提心學大調御法成大湼槃果彼安<lb/>
　能説俗安能知嘿然自得而已<lb/>
經教中所説住心一境名為具足禪定心予因自言存<lb/>
<pb n="KR4d0007_WYG_008-6b"/>
　心衆妙名為具足智慧心又有所説繋心一縁以習<lb/>
　定如發箭也發多則中多乆乆而箭箭不失予因又<lb/>
　言遊心萬法以增慧如分燈也分多則明多乆乆而<lb/>
　燈燈無盡推𩔖適變伊予能然<lb/>
吾諦觀人心於世間法不及於情者大約言萬數於出<lb/>
　世法不及於性者又巨萬數噫吾誰與言<lb/>
自省吾心而有三寡剛而寡欲不由勢利之徑訥而寡<lb/>
　辭不接游戲之談介而寡合不須友汎之交三者無<lb/>
<pb n="KR4d0007_WYG_008-7a"/>
　相妨自便於從道<lb/>
見在之身慶大耊而康健未來之性願隔生而誠明世<lb/>
　智所圖非吾願也<lb/>
予以罷留滯於西臺求退居於上國歸乎舊地松菊猶<lb/>
　存易以𨼆裝衣冠甚偉挂車不出讀書自娛絶無榮<lb/>
　利之心洞究正真之道此唯自得何必人知<lb/>
予有二不求六自覺名不求虚榮利不求太盈修身自<lb/>
　覺輕澄心自覺明調氣自覺清為文自覺精顧行自<lb/>
<pb n="KR4d0007_WYG_008-7b"/>
　覺平學道自覺生去彼取此莫之與京<lb/>
人人各有四因縁盖起於身心事世者也自止三數由<lb/>
　於己最下之一則不然何謂也身可使無侵損心可<lb/>
　使無惑亂事可使無繋縛此皆由己者也其唯衆共<lb/>
　成世有可安之理則不由己此固無可奈何而三者<lb/>
　由己亦罕能自保有之噫人之大迷也如此何必讀<lb/>
　書然後乃知而未嘗見人言及於此<lb/>
予嘗内思自壯及老志辭權利懼貽氷炭之懐欲寡私<lb/>
<pb n="KR4d0007_WYG_008-8a"/>
　邪免罹針艾之苦率由己見不俟他言<lb/>
列子第七楊朱篇第四葉有注云夫不謀其前不慮其<lb/>
　後無戀當今者徳之至也予愛其語可以銷憂釋結<lb/>
　予當奉持又能不失中正者也<lb/>
三歸五戒初法其師出以律四諦六度終濟於曲盡其<lb/>
　妙此從方便門漸進修行路<lb/>
吾嘗究觀人世大情於其稟賦有限光景之中志在求<lb/>
　取無窮愛欲之事者萬萬皆然萬中有一自保天均<lb/>
<pb n="KR4d0007_WYG_008-8b"/>
　不致大患者已為明哲若又能别得悟入之理此則<lb/>
　巨萬中或有一人乃希世絶倫者也衆人不可得而<lb/>
　知之而此人亦不可得自言之耳<lb/>
予以觀書得意聊舉三家之所宗孔氏之書云有殺身<lb/>
　以成仁無求生以害仁此以名為宗不顧其身者也<lb/>
　老氏之書云名與身孰親此以身為宗不顧其名者<lb/>
　也釋氏之書云妙性圓明離諸名相此以性為宗不<lb/>
　顧其名與身者也源流實繁難以廣記而備言之爾<lb/>
<pb n="KR4d0007_WYG_008-9a"/>
予自引年退居日用有定酒藥隨宜扶衰養疾身心隨<lb/>
　時息縁反照以經論為智地以文章為佛事止此四<lb/>
　者餘無所云<lb/>
夫學道入理之心有如翔禽度空而不留跡又如閑雲<lb/>
　出岫而不著物經教中所説無住法門無礙法門其<lb/>
　自在也如此復何疑乎<lb/>
處世之道亞聖鄰於至聖出世之道等覺鄰於妙覺唯<lb/>
　變所適始可與言道已矣<lb/>
<pb n="KR4d0007_WYG_008-9b"/>
予退居養老有清遐髙潔之意恬和適悦之味殊勝超<lb/>
　絶之志自知而已<lb/>
予所見所踐所願不求名譽福報若其理有如影響自<lb/>
　應者抑亦非予所貪也<lb/>
予承多士美談見推清健自詳内典所説似得輕安只<lb/>
　此清健輕安不羡華腴充盛<lb/>
自念退身漸老脱俗彌殊無所圖無所拘不好圍碁不<lb/>
　好呼盧立法之言信必書服藥之酒斷缾沽日得新<lb/>
<pb n="KR4d0007_WYG_008-10a"/>
　新經論智知有孤雄大丈夫<lb/>
自覺隨宜真應之兆乆聞靈響清徹透三静闗未得心<lb/>
　華發明照十方刹此善境界鄰妙吉祥<lb/>
吾志在圓覺經得普眼上根之觀門行在楞嚴經得觀<lb/>
　音入流之法要姑務相濟積習勝縁<lb/>
剛健中正予取韋編之言以為定觀練薫修予取具典<lb/>
　之言以為慧大槩如此餘自詳求之也<lb/>
真修法門次第有四智觀道斷志守力行此但開端詳<lb/>
<pb n="KR4d0007_WYG_008-10b"/>
　求在己或該己録意孰増深<lb/>
清心釋累予取後漢書息業養神予取禪源序二句足<lb/>
　矣用不必多<lb/>
身心不動坐圓覺道塲權實㑹歸入法華三昧從吾所<lb/>
　好何必求人<lb/>
予思壯嵗歴官之日嘗見公館之壁上有題詩云猛風<lb/>
　㧞大𣗳其𣗳根已露上有寄生草青青猶未悟不審<lb/>
　何人之作也因知物理自昔而然先覺形言警戒多<lb/>
<pb n="KR4d0007_WYG_008-11a"/>
　矣<lb/>
解脱三門見空虚而有覺湼槃一路云寂滅以無餘廣<lb/>
　説異端吾不取也<lb/>
偉兹靈響發我天機乗妙妙之聞心入如如之成相欽<lb/>
　哉瑞應蔚為道師<lb/>
人之多欲三聖同誠周易損卦云懲忿窒欲老子道經<lb/>
　云少私寡欲釋氏湼槃經云離於愛欲垂訓并著豈<lb/>
　合縱心<lb/>
<pb n="KR4d0007_WYG_008-11b"/>
言行動天地儒教之極致也此法有為寂照含虚空佛<lb/>
　理之極致也此法無為二法俱正其用則别<lb/>
人間有畏途内外共二皆速死之地也舉世誙誙然趣<lb/>
　之而不能避安知有一路湼槃門乎茍聞斯言大笑<lb/>
　者多矣<lb/>
南史中有説梁時劉歊者幼敏特髙長而博學有文才<lb/>
　不娶不仕隐居學道忽有老人無因而至謂歊曰君<lb/>
　心力堅猛必破死生彈指而去尋之莫知其所予因<lb/>
<pb n="KR4d0007_WYG_008-12a"/>
　追師獨斷其理夫人分段之身乃一幻累之藴耳此<lb/>
　人能破之而出所謂有自然智破無明役超於天人<lb/>
　者也豈世網之可嬰乎<lb/>
孔子學禮辨其俎豆之名品此則典儀之職也孔子賛<lb/>
　易演其卜筮之象數此則執藝之職也然孔子所學<lb/>
　此有司之職乃是體大而不失其正者耳若以妙道<lb/>
　超乎形器之上出乎言意之表固不可同日而論也<lb/>
　而輙問禮於老𥅆故老𥅆荅以他辭形於教誡而孔<lb/>
<pb n="KR4d0007_WYG_008-12b"/>
　子遽有猶龍之歎焉是知宣尼主善為師聞義則服<lb/>
　有如此者<lb/>
予别得一對治之法矣言簡意備可以足用先思己之<lb/>
　切於身心次及庶事之不如意者摠名為苦而歴觀<lb/>
　甚於己者至多又思己之切於身心次及庻事之得<lb/>
　如意者總名為樂而歴觀不及己者亦至多夫如是<lb/>
　以己方人有何不足<lb/>
予惜暮年壯心不已所修功徳頗異於常作不退輪銘<lb/>
<pb n="KR4d0007_WYG_008-13a"/>
　且志之於己而勿失自警策於胷中作無盡燈頌又<lb/>
　傳之於人而漸多期照耀於天下自覺自利覺他利<lb/>
　他言念此生不為虚過<lb/>
南史内有説梁劉歊志行甚髙竒嘗有異人謂歊曰君<lb/>
　心力堅猛必破死生予慨然慕之而志氣雄偉願超<lb/>
　造化抗心希古唯力是視<lb/>
諦思人倫自凡及聖分為四種知見夫唯貪所欲都無<lb/>
　覺悟此是凡夫知見超凡有覺屑屑然樂於小法或<lb/>
<pb n="KR4d0007_WYG_008-13b"/>
　沈空住寂此是小乗知見夫傑出此𩔖而不落小乗<lb/>
　二邊獨得中道此是大乗知見雖得中道亦不住於<lb/>
　相此是上乗知見出此四等之外更有上上乗知見<lb/>
　無不了知不可以限量對待為比而妙覺周圓此是<lb/>
　佛之知見<lb/>
南華之書有説逍遥遊盖明大小雖殊而能隨己自足<lb/>
　不越涯分而過貪西域之書有説解脱門盖明次第<lb/>
　皆空而能見理無著免罹虚幻之所縛誓將乗逍遥<lb/>
<pb n="KR4d0007_WYG_008-14a"/>
　遊入解脱門予茍能然豈有不當二教參用有何相<lb/>
　違<lb/>
士若宿植善根將成勝果練一心之凝寂期五眼之圓<lb/>
　明馭不退輪行無上道有如此者何以加焉<lb/>
予之引退志本真純三徑就荒願無客到五漿先饋常<lb/>
　畏人知自然而然不可致詰<lb/>
今得自生巧慧事甚近而意甚新夫化導於人猶為種<lb/>
　種方便而况於己豈不能然此乆迷而忽悟者也<lb/>
<pb n="KR4d0007_WYG_008-14b"/>
自今或值一切不如意事當即時而先覺屹然不動在<lb/>
　我而已茍不能然於己何益<lb/>
化民成俗之學儒門之事也長生乆視之道道門之事<lb/>
　也清心釋累之訓佛門之事也予以此三事為貴名<lb/>
　同而實異者也<lb/>
今偶得一論一經之中四字各一句采而合之以為道<lb/>
　家心體之四相茍或能然何須廣求入理之法坐忘<lb/>
　論云心安而虚南華經云水静猶明予謂但令心體<lb/>
<pb n="KR4d0007_WYG_008-15a"/>
　安虛静明即是真人至人爾忽自追省曾作静深生<lb/>
　四妙詞其序具述静中生四妙謂安虛明樂是也今<lb/>
　之所説該渉其四矣且表志趣純深自然暗合故不<lb/>
　避重複而書<lb/>
若有人功名富貴如唐之裴度郭子儀我不愛之若有<lb/>
　人琢磨道徳師友造化合於天倫名出世人我愛之<lb/>
　重之願以至誠效之<lb/>
持金剛經者若有人了知住無所住心得無所得法者<lb/>
<pb n="KR4d0007_WYG_008-15b"/>
　此名慧業若有人日積課誦之功希求豐報之利者<lb/>
　此名福業二者相去絶逺如霄壤矣<lb/>
周易云知進退存亡而不失其正者其唯聖人乎老子<lb/>
　云見素抱樸少私寡欲又云知足不辱知止不殆湼<lb/>
　槃經云於世間中得名聖者少欲知足亦名清净夫<lb/>
　如是則三教之書有何相戾勸戒之道有何不同讀<lb/>
　書之人何不聼信<lb/>
寳積經云猶如大龍所作已辦湼槃經云如空野象獨<lb/>
<pb n="KR4d0007_WYG_008-16a"/>
　一無侣予因思之大士智力如大龍獨象竒特超絶<lb/>
　也如此若望有朋自逺方來不亦難乎<lb/>
定如壁立不動也慧如珠明圓照也定慧相合體用備<lb/>
　矣到此體用何必多談<lb/>
若有人於世間法中不嬰於網罟不犯於鍖斧於出世<lb/>
　間法中知出世之道路見入理之門户如是之人可<lb/>
　謂獨歩我自思之誰將晤語<lb/>
予嘗作願成四勝深心偈云豁然悟空了然見性凝然<lb/>
<pb n="KR4d0007_WYG_008-16b"/>
　不動寂然無思今又以此四句偈自為己説用之為<lb/>
　法要焉豁然悟空者照破幻藴情累不留苦惱也了<lb/>
　然見性者洞曉相續有情都是一真法界也凝然不<lb/>
　動者任其外縁所觸如八風之吹妙髙山也寂然無<lb/>
　思者如晏海澄湛絶識浪之騰躍也四法純熟其利<lb/>
　甚博<lb/>
古人古事過去空今人今事即今空未來人事决定空<lb/>
　不悟則已既深悟之豈可於此大虚空幻妄之中一<lb/>
<pb n="KR4d0007_WYG_008-17a"/>
　一執為有法執之為有則有礙有礙則有害視之為<lb/>
　空則無礙無礙則無害以理斷之何者為勝茍不見<lb/>
　此理何以得為上上智茍不能以理奪情於己何益<lb/>
　又何以得為大丈夫哉行之由己何必求人<lb/>
動揺支體無積滯之氣融練情性無結閡之念修行之<lb/>
　要最為親切予今老年所學如此<lb/>
儒門中所尊推之曰龍周易云龍徳而隐者也道門中<lb/>
　所尊亦推之曰龍史記孔子曰老子其猶龍耶釋門<lb/>
<pb n="KR4d0007_WYG_008-17b"/>
　中所尊亦推之曰龍寳積經中稱述無生大士云猶<lb/>
　如大龍所作已辦予因思凡諸俊彦有以人龍士龍<lb/>
　自負者一何容易哉<lb/>
吾今佚老自謂方知身心世洞見大空佛道儒㑹歸真<lb/>
　理涪然氣暢但保太和之和油然心新當成至樂之<lb/>
　樂以兹度日豈曰虛生<lb/>
志於道者必在乎抗心希古雄節邁倫窮當益堅老當<lb/>
　益壯脱落儔侣如獨象之絶羣超騰風雲如大龍之<lb/>
<pb n="KR4d0007_WYG_008-18a"/>
　辦事噫我有此願而世無同人<lb/>
才智為佛事文殊之法門也行實為佛事普賢之法門<lb/>
　也聲響為佛事觀音之法門也求自然智唯變所適<lb/>
　吾能獨斷何必諮詢<lb/>
慧可初師事逹摩告其師曰我心不安逹摩曰將心來<lb/>
　與汝安慧可曰我心不可得逹摩曰吾與汝安心訖<lb/>
　予謂人之心也若此其身乃是至真至親之處然亦<lb/>
　無物可得况乎虚名至假至疎而乃自矜其有不亦<lb/>
<pb n="KR4d0007_WYG_008-18b"/>
　謬哉設有人曰我得好官予當告之曰將官來與汝<lb/>
　看彼或曰我官衆縁所成强名曰官亦如數輿無輿<lb/>
　不可得取而看之也予當答曰吾與汝㸔官訖<lb/>
予因泛覽諸書又得三種之師尚書云主善為師夫宏<lb/>
　逹之士不當止學一先生之言凡有一善皆能師之<lb/>
　則其智廣矣又列子云子列子師壼丘子林注云日<lb/>
　損之師老子云為道日損夫人若能知非改過日思<lb/>
　減損有去非之善居無過之地乃幾於道也又唐賢<lb/>
<pb n="KR4d0007_WYG_008-19a"/>
　白樂天有詩云澹然無他念虛静是吾師莊子云唯<lb/>
　道集虛老子云歸根曰静夫人若能虚静其心則於<lb/>
　道最為親切此三種理有淺深俱為入道之門故予<lb/>
　采而師之<lb/>
彌陁之浄土法華之化城權教也漸教也金剛之無所<lb/>
　住心圓覺之普眼觀門實教也頓教也㸔内典者當<lb/>
　如是戒<lb/>
吾於二教之書各得法要之一老氏之書云深根固蔕<lb/>
<pb n="KR4d0007_WYG_008-19b"/>
　此乃長生之法也釋氏之書所云息縁反照此乃無<lb/>
　生之法也名相之談不煩多取<lb/>
予自視所履進退不失其正應儒教之宗㫖也動静之<lb/>
　養其命應道教之宗㫖也定慧均適其性應釋教之<lb/>
　宗㫖也合此三善之法奉今一報之身與衆不同於<lb/>
　己有得<lb/>
二獸濟渡壯獨象之絶流四果超升嘉大龍之辦事甘<lb/>
　從曲士見誚迦談<lb/>
<pb n="KR4d0007_WYG_008-20a"/>
入道之要先戒嗜欲吾口不恣其所嗜得老氏之㫖淡<lb/>
　乎無味心不恣其所欲得大易之㫖寂然不動能戒<lb/>
　嗜欲故㡬於道<lb/>
予素愛重唐圭峯禪師宗宻所述法要之書尤為詳備<lb/>
　竊心師之乆矣天聖八年正月十八日夜忽夢見一<lb/>
　老僧或云此即宻公也予乃再拜稽首自叙宿昔歸<lb/>
　依之志云弟子㓜不狎好弄之侣長不學無益之藝<lb/>
　唯於妙道乆留深意夙欽禪徳願為門人擕缾洗鉢<lb/>
<pb n="KR4d0007_WYG_008-20b"/>
　服勤問法而已公亦有荅見器之深而不一一記省<lb/>
　其語寤而思之雖知因心成夢固當然歟亦喜妙事<lb/>
　同符斯可見矣<lb/>
中觀論云因縁所生法我説即是空予自别有語云因<lb/>
　果所成法我説不是空何以故予謂善惡真妄皆有<lb/>
　報應故不為空也然而善惡真妄其理不同夫人心<lb/>
　之根本為因也心之所起為縁也所成為果也當知<lb/>
　惡縁妄縁可以除去有如左氏之語云無使滋蔓蔓<lb/>
<pb n="KR4d0007_WYG_008-21a"/>
　難圖也善縁真縁可以封植有如白公之詩云前嵗<lb/>
　種桃核今嵗為花𣗳其理决然耳智人宜乎詳擇之<lb/>
　也<lb/>
自古以駕馭英雄乃威柄之極致莊子之師友造化在<lb/>
　人倫而何如超絶卓然殊非擬議<lb/>
威儀動止有節身隨宜也收合凝融有叙心隨宜也飲<lb/>
　㗖服餌有法物隨宜也詳擇應順有理事隨宜也我<lb/>
　之四隨宜日用人不知<lb/>
<pb n="KR4d0007_WYG_008-21b"/>
設使絶倫才逸賞之曰天上謫仙人何如出世道髙推<lb/>
　之為法中大調御<lb/>
凡夫之心動而昏聖人之心静而明深智之士志於道<lb/>
　者詳究此言足用矣<lb/>
身世二事罕有悟者世有世網之患難身有身藴之苦<lb/>
　厄二俱出離方名解脱<lb/>
季子觀樂觀諸國之樂知其各有興衰此外事也予之<lb/>
　觀音觀獨聞之音知其最為殊勝此内事也觀音之<lb/>
<pb n="KR4d0007_WYG_008-22a"/>
　名亦非無謂<lb/>
予於世間法本以薄藝自結人主未嘗依權倖而茍進<lb/>
　也於出世間法亦思以至誠合天道未嘗信巫祝之<lb/>
　妄求也自然而然無助我者<lb/>
迷人既貪存日虛榮虛利此乃有中之空也又貪歿後<lb/>
　虚名虚餙此乃空中之空也皆由自執為我不悟我<lb/>
　是虛妄幻累之根本孰能思之<lb/>
予覽唐書文苑傳云司空圖退居中條山别墅自稱耐<lb/>
<pb n="KR4d0007_WYG_008-22b"/>
　辱居士予因思佛法中有六度而忍辱是其一耐辱<lb/>
　即忍辱之義也夫如是則釋迦文曾為忍辱仙人司<lb/>
　空圖自稱耐辱居士噫言之斯無難唯受辱俾如流<lb/>
　是唯難哉經教中謂能忍者名為有力大人予獨斷<lb/>
　其理夫人不能忍者則有惡事發作譬如暴風起濤<lb/>
　坐致覆沒能忍之者必得惡事消滅譬如沸湯沃雪<lb/>
　不暫停留圖若誠如所稱予謂耐忍辱居士便是有<lb/>
　力大人<lb/>
<pb n="KR4d0007_WYG_008-23a"/>
學法之要見性居先槩舉大端諦觀可曉佛經云非幻<lb/>
　不滅道經云其精甚真難遇至人欵談妙理<lb/>
老莊道奥既見其清虚能秀禪宗又知其頓漸晚年真<lb/>
　學自顧多然<lb/>
天時人事物理道樞舉四大端該括盡矣予於四者靡<lb/>
　不經心鋭意詳求悉見崖畧撫已自得豈曰虚生卜<lb/>
　此談交罕逄深契<lb/>
予讀圓覺經愛普眼觀門理事無礙讀華嚴經愛普賢<lb/>
<pb n="KR4d0007_WYG_008-23b"/>
　觀行智力相資若夫優柔而求厭飫而趣是吾心也<lb/>
　云誰知之<lb/>
自思性分稍應佛書引車避仇得須菩提無諍三昧忘<lb/>
　言合意入維摩詰不二法門竊冀涓塵積成海岳是<lb/>
　於妙道粗結勝縁<lb/>
隋珠彈雀荆玉抵鵲外物也人猶惜其所失而况精神<lb/>
　内寳也棄而不收過求虚冗之榮利者吾惜之深也<lb/>
禪心之體不可不住不可有住當住乎無所住之住金<lb/>
<pb n="KR4d0007_WYG_008-24a"/>
　剛經云應生無所住心坐忘論樞翼云不依一物而<lb/>
　心常住是也若住此住安稳深固可以到自覺聖智<lb/>
　境界之處此其大畧也至要也<lb/>
出是非域見莊子之道樞破煩惱賊用維摩之慧劔學<lb/>
　也如此人其何謂<lb/>
徐寅律賦體格浮華内有可采予亦收之有賦述神僊<lb/>
　之道約畧記其大意明乎道不易致其語有云上不<lb/>
　在天不可以翼翥下不在地不可以身到不在乎近<lb/>
<pb n="KR4d0007_WYG_008-24b"/>
　不可以耳目審不在乎逺不可以車馬造又有云在<lb/>
　乎破塵網清心源出嗜欲之千里入希夷之一門予<lb/>
　亦以為然<lb/>
禮記有云七嵗曰悼八十九十曰耄悼與耄雖有罪而<lb/>
　不加刑予今年八十矣因而自思非但不作世間有<lb/>
　刑之罪又欲力學出世間無為之道以此比方怡然<lb/>
　自是<lb/>
吾老矣自設常用疾力之法譬如金鐵之器可以速辦<lb/>
<pb n="KR4d0007_WYG_008-25a"/>
　湯飲者名曰急須子是也今自約於其四威儀中不<lb/>
　管情境之順違不管晷刻之多少且即時而入至人<lb/>
　無何有之鄉放懐而遊不計近逺又即時而泛如來<lb/>
　大寂滅之海㝠神而渉不計淺深量收功用此法定<lb/>
　矣禪源都序云隨時隨處息業養神正是此也所宜<lb/>
　罷諸演説之煩爾<lb/>
予以文章為佛事者自然道心好陳法要非世間之隨<lb/>
　順也又以音聲為佛事者自然靈響暗資法樂非耳<lb/>
<pb n="KR4d0007_WYG_008-25b"/>
　外之鏗鏘也言念勝因何求益友<lb/>
予記得齊已詩句云心清檻底瀟湘月骨冷禪中太華<lb/>
　秋又記得似是陳陶詩句云髙僧示我真隐心月在<lb/>
　中峰葛洪井予愛誦之令人氣格爽㧞<lb/>
夫人生之所值遇者大槩凡有四種焉世運之治亂事<lb/>
　理之順違氣質之盛衰情意之苦樂皆有勢數而不<lb/>
　能出矣唯有大覺力聖人至明至勇鍊成不二性還<lb/>
　源深固者獨能出之予所見如此復與誰言<lb/>
<pb n="KR4d0007_WYG_008-26a"/>
圓覺經普眼觀門被上根而如來告普眼菩薩言欲求<lb/>
　如來浄圓覺心應當正念逺離諸幻先依如來奢摩<lb/>
　他行堅持禁戒安處徒衆宴坐静室予詳真學當從<lb/>
　此始夫安處徒衆則非吾事所云堅持禁戒實資外<lb/>
　奬又云宴坐静室最為要切維摩經云不於三界現<lb/>
　身意是為宴坐予嘗擬之而言云不令一事礙方寸<lb/>
　是為虚室然而此皆言其臻極之理必未能爾自思<lb/>
　力量且宜從漸雖不及苾蒭受具足戒且以嚴持小<lb/>
<pb n="KR4d0007_WYG_008-26b"/>
　法檢迹正儀可也雖未能頓虛方寸之地以為吉祥<lb/>
　之室且虚方丈之室専於静居可也吾之老年屬意<lb/>
　如此<lb/>
學而欲求外事者唯恐人不知欲求内事者唯恐人知<lb/>
　之吾有此言已泄天機<lb/>
諦觀貪欲有二大患固權寵而觸禍機飾私邪而渉畏<lb/>
　途知之善避百無一二古今之大情也如是<lb/>
自謂暮年急於無學之學不必須俟從容固當隨時抖<lb/>
<pb n="KR4d0007_WYG_008-27a"/>
　擻一切塵念㝠心絶境便是入至人無何有之鄉泛<lb/>
　如來大寂滅之海此但至小至淺者也古徳所言之<lb/>
　理乃是至大至深者也<lb/>
服雲母粉不如我自得法門甘露味之妙也聼清商樂<lb/>
　不如我獨聞性域天籟音之和也五鼓夢㢠廻聰警甚<lb/>
　樂福㑹靈應超然絶倫<lb/>
習定如習射射多則中多中多則分寸無失如此則定<lb/>
　心熟矣益慧如益燈燈多則明多明多則毫芒必照如<lb/>
<pb n="KR4d0007_WYG_008-27b"/>
　此則慧心廣矣非曰狂言悉因經據吾求自然智切<lb/>
　問近思唯變所適他皆倣此<lb/>
儒家之文雅道家之清浄禪家之宴寂吾登耊耄之年<lb/>
　彌加樂欲之意自喜性習之天然也如此<lb/>
左氏春秋有語曰老將智而耄及之予今年登八旬而<lb/>
　演法成文其意無盡常患才多以為增上縁然而年<lb/>
　及耄而智日新度越古人亦足自慶即非妄有矜伐<lb/>
　也加以夀康給足似續蕃衍使我勝修益壯耳<lb/>
<pb n="KR4d0007_WYG_008-28a"/>
予讀楞嚴經知動静不生之相讀圓覺經見理事無礙<lb/>
　之門非止讀經而皆得法<lb/>
予讀𩔖書有云隋時髙潔之士張文詡愽覽文籍以灌<lb/>
　園為業州郡頻舉皆不應也以其貧素而賑給之又<lb/>
　輙辭不受每歎曰老冉冉而將至恐修名之不立予<lb/>
　見古人之行如此因而省已夫服勞有養自免學老<lb/>
　圃之事賜禄足用豈待致公家之䘏年登大耋精爽<lb/>
　不昧慶幸畢集超於先賢固當激勵志莭亦加先賢<lb/>
<pb n="KR4d0007_WYG_008-28b"/>
　一等今不復修飾更求虚名且歎曰老冉冉而已至<lb/>
　惜渉道之未深爾<lb/>
予自冠及耄好讀書未省一日而廢棄亦既大耄尤嗜<lb/>
　竺墳酷信所説行之因報如影響不差慨然有挺㧞<lb/>
　出塵之想猶患前言博而寡要因為四字六句以定<lb/>
　積習之法自曉而已其語云知幻識真去邪住正㝠<lb/>
　心攝念入流聞和不失不勞法要盡矣<lb/>
人倫有三大苦未見有丁寧形言而戒懼者仕宦之間<lb/>
<pb n="KR4d0007_WYG_008-29a"/>
　暗觸禍機衽席之上宻渉畏途輪環之中枉入諸趣<lb/>
　夫第一第二之苦可以目覩第三之苦可以心知若<lb/>
　能嚴持至行善避此苦者其唯有智力大人乎<lb/>
人之所惜愈增愈踈予之所惜愈減愈親智者可以意<lb/>
　取予不能以言陳<lb/>
離名相精真體用難為力致不思議解脱境界率由神<lb/>
　㑹故惟道侣非尚談交<lb/>
時君御極舊有至言書云任賢勿貳去邪勿疑予因思<lb/>
<pb n="KR4d0007_WYG_008-29b"/>
　之法王御心亦復如是依華嚴經信用普賢依楞嚴<lb/>
　經勿受羣邪是也<lb/>
大道人事物理動息各有自然時數若能洞曉臻極而<lb/>
　無蔕芥於胷中者可推之曰賢哉大丈夫<lb/>
禄位神物也求者不可得有有者不可得守守者不可<lb/>
　得乆所以然者不知其道也抑亦數有定分也<lb/>
心之所起念念名為塵垢念之所屬事事名為夢幻當<lb/>
　如是觀如是斷勿復分别牽纒<lb/>
<pb n="KR4d0007_WYG_008-30a"/>
大千沙界尚為空裏之空名鉅萬金錢固是末中之末<lb/>
　事非上上智無了了心<lb/>
我自得二大觀法門觀一切動植之形來觸目者悉謂<lb/>
　之夢幻觀一切差别之情來觸心者悉謂之魔賊此<lb/>
　二者事𩔖繁細不可件析從無始以來與我為仇敵<lb/>
　非我獨然而人皆然非止於今已徃未來無窮亦皆<lb/>
　然我知之矣彼來觸我我當觀之令精審而不迷練<lb/>
　之令純熟而不動難則至難未必能爾然比夫全不<lb/>
<pb n="KR4d0007_WYG_008-30b"/>
　知觀練者則殊矣<lb/>
我視富貴如秋風之過如浮雲之變視身世如幻化之<lb/>
　相如夢想之狀是故我心無所住而住亦不見其無<lb/>
　所住之住<lb/>
吾晚年之學住無所住故不為住修無所修故不為修<lb/>
　得無所得故不為得説不可説所以無説是故徑荒<lb/>
　交絶介然自守而已<lb/>
吾嘗諦觀多士求其傑出若乃博聞强記洪筆麗藻學<lb/>
<pb n="KR4d0007_WYG_008-31a"/>
　洞天人之際才堪將相之科根器得中或有之矣必<lb/>
　要中根以上自然智生知髙蹈之大方見還源之妙<lb/>
　性超出世表卓然獨存者吾不得而見之矣<lb/>
莊子外篇有虛縁葆真之説圓覺經普眼章有理事無<lb/>
　礙法門予嘗究觀其體一也夫順縁而不失真與應<lb/>
　事而不妨理有何差别宏逹之士適變㑹同固當如<lb/>
　此若偏執一家之言而意成隔閡者非也<lb/>
南華之經有所評品謂之蔽䝉之民倒置之民天之戮<lb/>
<pb n="KR4d0007_WYG_008-31b"/>
　民予歎士大夫為何不知此言可愧可畏又西域之<lb/>
　經有所尊奬謂之開士大士無上士為何不知此言<lb/>
　可貴可愛而但蠢蠢然紛紛然與萬物同化滅欲何<lb/>
　為哉<lb/>
夫聖人作易窮神知化窮理盡性此乃數術之大者也<lb/>
　數術雖大而有限量惟世雄妙覺之理不可以數術<lb/>
　窮之獨出限量之外固非偏見孤説角其勝負者也<lb/>
金剛齊云我不依有住而住不依無住而住如是而住<lb/>
<pb n="KR4d0007_WYG_008-32a"/>
　予因續之以言云我願於造次顛沛之際逆情乖意<lb/>
　之時亦不失安然而住<lb/>
采集内典四句以明己意云宴坐静室㝠神絶境凡所<lb/>
　有相夢幻泡影<lb/>
道家之言虚無但得其體佛教之言寂照體用兼備真<lb/>
　學之流所宜具此知見分其半滿<lb/>
清心釋累姑務息縁澄神定靈居常宴坐用之不匱其<lb/>
　如予何<lb/>
<pb n="KR4d0007_WYG_008-32b"/>
儒書之要仁與義道書之要恬養智佛書之要定生慧<lb/>
　兼而有之廣大悉備<lb/>
非理外至當如逄虎即時而避勿恃格獸之勇非理内<lb/>
　起當如探湯即時而止勿從染指之欲大率如此不<lb/>
　煩具陳<lb/>
老子云有物混成先天地生此乃釋教所説一真法界<lb/>
　是也周易云精氣為物遊魂為變此乃釋教所説羣<lb/>
　有從一真起滅名為生死隨其因報輪環各入諸趣<lb/>
<pb n="KR4d0007_WYG_008-33a"/>
　是也若非大和㑹不凝滯何以到窮理盡性之處不<lb/>
　以時刻之少多處所之喧静情境之違順冥心息念<lb/>
　常存揔持<lb/>
夫道家法要氣為元也調柔順適自覺氣之和禪家法<lb/>
　要性為宗也空明洞徹自覺性之靈二法相符其妙<lb/>
　盡矣<lb/>
多藏厚亡不如積而能散髙位疾顛不如卑以自牧是<lb/>
　以古人有言富不如貧貴不如賤者識之深者也<lb/>
<pb n="KR4d0007_WYG_008-33b"/>
内學之人但依道家流所説真人至人體純素之理禪<lb/>
　家流所説大乗上乗入空妙之法恊用臻極誰窮智<lb/>
　力<lb/>
修證儀中已説須具五縁予嘗思之尚未該備今自立<lb/>
　一説須具四縁第一具心縁深信樂欲此為根本其<lb/>
　次具身縁無諸疾瘴事役其次具資縁有物足用有<lb/>
　人善奉其次具世縁運歴平寧是也最先由已次第<lb/>
　委命<lb/>
<pb n="KR4d0007_WYG_008-34a"/>
予愛經教中所言棲心聖境冥心絶境安住妙境若能<lb/>
　知而宻契語嘿一致其要備矣何假外求於人<lb/>
予讀經得楞嚴圓通法門圓覺無礙法門維摩不二法<lb/>
　門與夫誦其經而籍其數者異矣<lb/>
學道者但得寐無夢而寤無憂譽不喜而毁不怒脗色<lb/>
　空而如一即動静而皆如練此純深其道成矣<lb/>
歸心聖境上有古先生蕆事私庭下有𨽻子弟吾之慶<lb/>
　幸灼然居多<lb/>
<pb n="KR4d0007_WYG_008-34b"/>
圓覺經中叙普眼之觀重重是幻冲虚經中辨争鹿之<lb/>
　訟重重是夢是知即今之我是幻也即我之所是夢<lb/>
　也見此大空已是真智猶名半智又此普眼章中言<lb/>
　非幻不滅如老子云其精甚真此則不空若能洞曉<lb/>
　非空非不空超絶混融方名全智<lb/>
予已大耋之年矣尚多游心文章愈愛體勢混融格力<lb/>
　雄重才學典雅語句清㧞内視靈府殊未有昬濁之<lb/>
　狀<lb/>
<pb n="KR4d0007_WYG_008-35a"/>
法華之悟入圓覺之隨順吾思詳練兼該以盡致力之<lb/>
　妙斯亦無得之得<lb/>
信正説作正觀志在超絶洞曉無為之理者名為逹道<lb/>
　信邪説作邪觀志在貪得増上有為之事者名為侫<lb/>
　佛此二人心霄壤殊致<lb/>
予好㸔内典若要學出世聖人圓寂妙湛之心固不可<lb/>
　及然而觀練增深了逹世間之幻妄銷去胷中之蔕<lb/>
　芥比不知者亦獲法利萬分之一也<lb/>
<pb n="KR4d0007_WYG_008-35b"/>
人所愛欲大率有二有聲無形謂之名或物或事謂之<lb/>
　利殊勝反是亦有其二美善自得謂之徳美善可蹈<lb/>
　謂之道條目繁細此舉宏綱<lb/>
前輩有詩句云兩輪日月般興廢一合乾坤夾是非有<lb/>
　以見是非之頗多也如此今人著文褒貶古人以為<lb/>
　論有以見是非之有餘也又如此故莊生之書以環<lb/>
　中之空為道樞釋氏之書以心言路絶名曰不可思<lb/>
　議解脱真學之士若不到此則其言意未有休歇之<lb/>
<pb n="KR4d0007_WYG_008-36a"/>
　地<lb/>
真學之士且能言不出是非色不形喜愠意不存愛憎<lb/>
　積習純深亦不易得<lb/>
寂然不動定體也志以道寧油然而生慧用也心華發<lb/>
　越混而為一何慮何營<lb/>
人生而静天之性也此為因地感物而動性之欲也此<lb/>
　為縁起息縁反照是為要妙<lb/>
一真法界本自常然三世妄心了不可得<lb/>
<pb n="KR4d0007_WYG_008-36b"/>
始覺之覺名曰聖胎難忍能忍謂之有力大人觀練交<lb/>
　深所作辦矣<lb/>
予讀𩔖書相術門有説唐時事初髙智周來濟郝處俊<lb/>
　孫處約同遊寓於揚州而江都人石仲覽傾産以待<lb/>
　之嘗引相工視濟等相工曰此四人皆宰相也來公<lb/>
　早貴而末途屯躓髙公晚逹而最為夀考夫速登者<lb/>
　易顛徐進者少患天之道也而濟等皆如所言又有<lb/>
　説五代周時趙廷乂世為星官仍於𡊮許之鑒長於<lb/>
<pb n="KR4d0007_WYG_008-37a"/>
　氣色清泰未廷乂待詔内庭嘗與樞宻學士吕琦同<lb/>
　行琦從容宻問國家運祚廷乂曰來年厄㑹之期俟<lb/>
　過别論琦敦訊不已廷乂曰保邦在刑政保祚在福<lb/>
　徳於刑政則術士不敢言奈何際㑹諸公罕有卓絶<lb/>
　福徳者下官實有恤緯之僣尋而晉髙祖入洛予因<lb/>
　思藝術之士亦如此言是知天時人事必以理道居<lb/>
　先耳<lb/>
維摩經疏中有説云文字般若謂名句文三者平顯般<lb/>
<pb n="KR4d0007_WYG_008-37b"/>
　若故又圓覺道塲修證儀中説修行初地得經綸智<lb/>
　予因自思好看佛書道書得意著文亦不失學法之<lb/>
　巧慧耳<lb/>
酷嗜於道談乎無味之味也獨聞其和天然無聲之聲<lb/>
　也有如此者名决定相<lb/>
不齅驕餌則免五鼎之烹不入智籠則免四隅之觸古<lb/>
　人髙蹈肥遯其見如此若復别得妙道何以加焉<lb/>
學仙至要無越於深根固蔕長生乆視安養神氣自求<lb/>
<pb n="KR4d0007_WYG_008-38a"/>
　獨善之利學禪至要無越於定慧相合合而後明化<lb/>
　導生靈曲成兼濟之名其意則已備矣其言則無窮<lb/>
　也<lb/>
予讀内外經典咸有所得讀法華經信入佛知見為大<lb/>
　事所以依正覺觀其妙不使心昬迷讀周易信蒙以<lb/>
　養正為聖功所以履正道晦其迹不求人見知協用<lb/>
　交濟何徃弗宜<lb/>
内學之士智明而無為行於正道者是也識暗而有作<lb/>
<pb n="KR4d0007_WYG_008-38b"/>
　行於邪道者非也大率如此法門樞要<lb/>
澡雪靈明之心道可致也固存幻化之身道所寄也牽<lb/>
　制重複之縁道有累也於此觀練尤宜純熟<lb/>
蒙以正功乃聖其直貫天必無愆應晦而明用乃靈其<lb/>
　照對物必無遁形我如是言亦不立名<lb/>
今采經録之語配為四句諸幻盡滅覺心不動照體獨<lb/>
　立物我皆如法相及此吾道成矣<lb/>
儒家燕居閑暇和舒顯放懐之容止禪家宴坐澄心空<lb/>
<pb n="KR4d0007_WYG_008-39a"/>
　寂晦入道之指歸理有淺深説難窮盡<lb/>
道書言真人至人佛書言大乗最上乗者其理大同小<lb/>
　異若執所説則難為和㑹<lb/>
　　　　凡一百八十一章<lb/>
　<lb/>
　<lb/>
　<lb/>
　<lb/>
<pb n="KR4d0007_WYG_008-39b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　法藏碎金録卷八<lb/>
</p>
<p>
</p>
  </div>
<div>
                <head>法藏碎金録卷九</head>
    <p>
<pb n="KR4d0007_WYG_009-1a"/>
欽定四庫全書<lb/>
　法藏碎金録卷九　　　　　宋　眺逈　撰<lb/>
吾諦觀人世誙誙然趣死者如百川東注也其死所有<lb/>
　二焉觸名位之禍機冐衽席之畏途能不爾者萬萬<lb/>
　中或有一二<lb/>
梁劉慧斐解官寓居於廬山東林寺人稱之為離垢先<lb/>
　生唐司空圖辭榮退𨼆於中條山王官谷自號曰耐<lb/>
　辱居士夫如是則出塵之想自古而然故予亦立居<lb/>
<pb n="KR4d0007_WYG_009-1b"/>
　士之名曲士相譏出何典記<lb/>
道家之導引本乎動者也禪家之宴寂本乎静者也夫<lb/>
　動静交相養吾從事於斯矣<lb/>
身端心虚美妙恬愉無戀無厭非智非愚今我如此塊<lb/>
　然而孤<lb/>
味道逾深晚年自覺矛盾對敵舉世多然針芥相投㑹<lb/>
　意難得伊予晦迹非愛絶交<lb/>
人愛寵禄之重厚我愛身心之輕安情既相暌道固難<lb/>
<pb n="KR4d0007_WYG_009-2a"/>
　合所以人不我知我亦不求人知<lb/>
窮理盡性了然而洞分澄神定靈湛然而不動道人智<lb/>
　力大率如此<lb/>
予之眼根晱爍見妙光耳根鏗琤聞妙音意根惺惚知<lb/>
　妙法三妙不失久而純熟亦可入精㣲之境界<lb/>
唐中岳𨼆士栖真子施肩吾作三住銘及靈響詞皆叙<lb/>
　述習静而聞其妙音謂之小兆盖言道家真應之朕<lb/>
　兆也予今年八十而耳中素聞靈響越一紀矣今益<lb/>
<pb n="KR4d0007_WYG_009-2b"/>
　清𦂳每凝聽之際音息混融身心條暢非止為小兆<lb/>
　之符契抑亦資大事之因緣喜而復書聊以自警<lb/>
前輩有詩云塵海茫茫萬古深是非波浪至於今其中<lb/>
　名利為香餌釣盡人間不了心又有詩句云舉世盡<lb/>
　遭名利染何人不帶是非行因知名利之生是非如<lb/>
　形聲之有影響古今皆然若有天賦至竒大士豁然<lb/>
　而悟理挺然而抗志躍出此四者之域特立獨行於<lb/>
　妙妙之道者吾當尊之曰大人先生<lb/>
<pb n="KR4d0007_WYG_009-3a"/>
涅槃經云智者言乃至出息入息之頃我當於中精勤<lb/>
　修道䕶持禁戒説法教化利益衆生予詳此説夫出<lb/>
　息入息之頃何暇説法教化利益衆生哉大約以修<lb/>
　行激切無暫廢時之意也予太老矣雖不能為利他<lb/>
　之利且以此語為凖而急於自利息息之頃時最少<lb/>
　者我當於中檢情攝念澄神定靈依觀音入流圓照<lb/>
　法門隨分増修不令虚過而已時之更多即可知也<lb/>
　亦不計其應驗亦不更有詢求予志如此定矣<lb/>
<pb n="KR4d0007_WYG_009-3b"/>
立至理奪妄情奪而勝也事日銷去存至誠住妙境住<lb/>
　而安也道日深固二法交濟為具足智<lb/>
自得思修之慧爰資決定之志究觀萬萬空了知一不<lb/>
　空期於八面受敵巍巍而不動百慮致力多多而益<lb/>
　辦唯不空之一不令起二無辭外禦之勞如増富有<lb/>
　之利老用此法沒齒而已<lb/>
反聽無聲之聲清警而徹不容有念聨綿而生隨時隨<lb/>
　處詳練純熟耄年自得切於斯矣<lb/>
<pb n="KR4d0007_WYG_009-4a"/>
可損之事即日而改自生之智即時而書撫已諦思亦<lb/>
　足為學道之人矣<lb/>
予讀三家之書各有所得而愛之讀儒家流之書得大<lb/>
　雅之法愛其所説行之端確而無邪讀道家流之書<lb/>
　得大觀之法愛其所説智之曠達而無滯讀禪家流<lb/>
　之書得大覺之法愛其所説性之圓融而無礙是三<lb/>
　法者闕一不可曷争勝負而分彼我哉<lb/>
究觀自古以来明道之淺者髙士也且不願以官拘其<lb/>
<pb n="KR4d0007_WYG_009-4b"/>
　身明道之深者聖人也又不願以身拘其神噫伊予<lb/>
　此説中智以下覽之必大驚疑中智以上覽之必稍<lb/>
　忻沃或有踊躍讃歎者復何人哉<lb/>
有客問予曰丈夫年甚髙矣不當虚過浮生夫世間諸<lb/>
　事人皆臻湊盍亦取之以為利樂而杜門不出手不<lb/>
　釋卷無乃自勞乎䝉竊惑焉予答曰闔扉觀書性之<lb/>
　宿好不覺其勞讀古聖人之書味其言見其意知其<lb/>
　道深入其奥但惜乎日太促力不足未果行之安能<lb/>
<pb n="KR4d0007_WYG_009-5a"/>
　更營他事乎客愕然不復致誥亦不稱善俄而告退<lb/>
若有人志於道者但能不失聞思修三慧不留貪嗔癡<lb/>
　三毒已不可多得或更超勝於此善莫大焉予於此<lb/>
　中似得百分之一<lb/>
予之耄年切於真學愛道經之虚極暨覺論之清升雖<lb/>
　未有成必應無失<lb/>
聞中入道古聖妙門我獨聞和助發清興豈非靈貺所<lb/>
　及致合天人之理乎愈惜殘年切於修詣<lb/>
<pb n="KR4d0007_WYG_009-5b"/>
求處世之利太甚者不知紀極横致殺身之大苦此為<lb/>
　迷徒宵征於險路也求出世之利太甚者不顧毁滅<lb/>
　自甘趣死之大苦此亦迷徒相㳂於邪見也予洞曉<lb/>
　焉而獨雍容優游於二見之間渉道得中有若乘白<lb/>
　晝而遵大路也<lb/>
五鼓夢初廻羣動聲未有而無思之心覺惺惚無作之<lb/>
　氣方冲融無物之音聞玲瓏三者混同恬愉何窮而<lb/>
　我游戯於其中<lb/>
<pb n="KR4d0007_WYG_009-6a"/>
御兵之數多多益辦者為将有餘力也御心之數多多<lb/>
　益辦者學道有餘力也吾方致力於道當此不譲於<lb/>
　師<lb/>
用智以燭理勿至於煩致力以成道勿至於勞簡逸居<lb/>
　中在我而已<lb/>
外禦侵疆百戰百勝邊将之功居最也對治攪心百法<lb/>
　百中道人之力自强也畏懦畜縮非大丈夫<lb/>
浮名冗利假貴虚榮過求而致横死者莫知其數天機<lb/>
<pb n="KR4d0007_WYG_009-6b"/>
　元吉妙用清升了知而能迴向者未見其人古徳明<lb/>
　諭而不聞斯固無如之何也<lb/>
予自獨清獨覺以来塊然獨處常獨行獨坐獨思獨語<lb/>
　或時乘興獨酌非由介僻成性斯盖出門無同人凡<lb/>
　百豪英欲大非吾偶也<lb/>
觸善念如不及觸不善念如探湯積習久之至於純熟<lb/>
　者深心之美利也<lb/>
衆人無不從事於妄心俗緣中至人獨能從事於真心<lb/>
<pb n="KR4d0007_WYG_009-7a"/>
　勝緣中至人所從者事益真而益親衆人所從者事<lb/>
　益虚而益疎終日相背而交馳何由㑹而而論心哉<lb/>
予覺蕭灑出塵之心髙髙然排虚凌煙如戞摩於雲天<lb/>
　又覺精㣲入理之心深深然研㡬造極如洞貫於金<lb/>
　石夫耄年力學有志於妙道也如此予何憂哉予何<lb/>
　憂哉<lb/>
自喜耄年益壮法器晚成固䕶深心宴坐虚白之室優<lb/>
　游妙境按轡清真之途逺期三浄輪終達一乘地尚<lb/>
<pb n="KR4d0007_WYG_009-7b"/>
　多祖述咸有指歸<lb/>
了知太虚妄廻向甚精真扣圓頓之門入聖優之域茍<lb/>
　有知我必無相輕<lb/>
夫强學之士當志於大者逺者縱不能果如其志亦不<lb/>
　失小者近者譬如圖王不成猶足為霸本期逐鹿獲<lb/>
　兎而歸是也此猶是世間之學若有志於出世之學<lb/>
　者當更加於人一等縱不及圓頓之門亦不失階漸<lb/>
　之次縱未得無生亦可得長生縱未見法利必不嬰<lb/>
<pb n="KR4d0007_WYG_009-8a"/>
　世累為善自强其理如此<lb/>
耄年真學協用大端觀世緣苦空為上上智以静念堅<lb/>
　凝為上上行如是純修無虚晚景<lb/>
出世之道必由乎學光明有煒鍊精金而見佛心温潤<lb/>
　無瑕琢美玉而成法器茍虧此志是曰虛生<lb/>
予自叙一説名為六委順委形而生順造化也委質而<lb/>
　仕順器業也委心而退順典法也委氣而和順調御<lb/>
　也委命而樂順安處也委蜕而代順勢數也次第六<lb/>
<pb n="KR4d0007_WYG_009-8b"/>
　委斯為六順茍乖其一乃道中之罪人也去順效逆<lb/>
　自貽伊戚敢告同志無或忽諸<lb/>
予今耄年學道逾切何故也夫朝聞夕死猶垂聖人之<lb/>
　言而日就月将寧非老夫之幸寳惜餘景豈下新進<lb/>
　少年乎<lb/>
究觀常情而有帶隨求執如意者未離於貪盖欲物隨<lb/>
　求而皆得事如意而不愆不亦難乎哉予愛達摩四<lb/>
　行而内有無所求行宣尼絶四而首言毋意此内外<lb/>
<pb n="KR4d0007_WYG_009-9a"/>
　徳教宗㫖何如哉<lb/>
宗𨼆逸而臻極者榮辱不能及宗神仙而臻極者寒暑<lb/>
　不能侵宗禪智而臻極者造化不能拘三者次第殊<lb/>
　勝而究羣倫所趣了不相闗<lb/>
自叙耄年日用之功云清晨焚課以小法助端誠良宵<lb/>
　宴坐以無念念實相其間白書隨意渉獵寳玉之書<lb/>
　得其義味直取㝠神絶境為至要凡知其已徃之非<lb/>
　者勤勤日損所以闔扉而居絶無交游自然而然也<lb/>
<pb n="KR4d0007_WYG_009-9b"/>
　如是積習貫心達性雖未能入聖域而優深亦可結<lb/>
　勝緣而宻緻種善根而深固矣設使至他生何憂何<lb/>
　患乎<lb/>
夫外顧他緣其事疎而小内辦已作其事親而大心茍<lb/>
　明達安可以疎間親小妨大吾今了知以此為決定<lb/>
　智期於惜日餘光行已親切之事自省天賦宿習從<lb/>
　少至老好讀敷陳理性之書每得其意輙著為文皆<lb/>
　立法自規耳耄年愈篤而克壮悟修之志確乎不可<lb/>
<pb n="KR4d0007_WYG_009-10a"/>
　㧞<lb/>
前賢所説有以文章為佛事予思之竊喜且知素所好<lb/>
　尚貫入骨髓必無退失何以明之凡心之所及者夢<lb/>
　中亦如之予之夢中所見者多渉慧業暨諸妙事情<lb/>
　之常然者也譬如北人必不夢具舟楫以閑遊南人<lb/>
　必不夢騁騎射以為樂是知己之身心至他生亦必<lb/>
　如今世此是智慧之種種諸善根善巧之緒結為勝<lb/>
　緣更不疑也吾何憂哉吾何憂哉<lb/>
<pb n="KR4d0007_WYG_009-10b"/>
人有日日親揮彩筆援引經據開陳衆妙之門剖析精<lb/>
　㣲直貫天人之際以為身謀者猶悔其煩又有日日<lb/>
　自執牙籌勾稽文簿収藏悖入之貨根窮瑣細不捨<lb/>
　錐刀之末以為身謀者不知其勞較其所見明昩優<lb/>
　劣勝負得失損益利害果以孰是孰非乎<lb/>
猗歟古聖蔚為世雄練性超諸天㝠真成正覺至靈周<lb/>
　含識之識大空合太虚之虚仰之彌髙妙而不測教<lb/>
　興因利之利法有至仁之仁豈可以世智區區耳目<lb/>
<pb n="KR4d0007_WYG_009-11a"/>
　所及輕易品量而加指名哉<lb/>
吾愛南華真人著書以明理有説東郭順子虚緣而葆<lb/>
　真此法印吾心自以為善利<lb/>
宗儒書致力之臻極者吾取周易中言行動天地宗佛<lb/>
　書致力之臻極者吾取楞嚴經中寂照含虚空此皆<lb/>
　殊勝之文自有淺深之理<lb/>
法學窮理道學栖神二者交修久而不失吾事辦矣孰<lb/>
　果知之言約意周無煩綺飭<lb/>
<pb n="KR4d0007_WYG_009-11b"/>
究觀妙典濬發天機灌頂沃心既資大悟書紳銘座安<lb/>
　可暫忘一一形於文言句句植其種智也<lb/>
詳求古教大啓深心仁不可造次而違道不可須㬰而<lb/>
　離故我不起於坐便入涅槃斯乃隨時隨處息業養<lb/>
　神之理也<lb/>
唐賢白樂天有詩句云濟世才無取謀身道不周應須<lb/>
　共心語萬事一時休予自引年退處絶無交游約已<lb/>
　趣向因而擬象其句増多其意而書之云應須共心<lb/>
<pb n="KR4d0007_WYG_009-12a"/>
　語共書語共道語昔晉阮瞻時人謂之三語掾予今<lb/>
　自目之曰三語翁其三語名則略同而理全異耳名<lb/>
　僧貫休有詩斷句云豈知知足金仙子霞外天香滿<lb/>
　毳袍予因擬之自述所得别成二句云豈知習静知<lb/>
　常子塵外天聲滿耳根<lb/>
圓覺經所説建立道塲三期修行感應之兆有云遇善<lb/>
　境界得心輕安為何不言身輕安而言心輕安予以<lb/>
　為心者身之本即法身也所言輕者謂去其心之垢<lb/>
<pb n="KR4d0007_WYG_009-12b"/>
　累重濁而得空虚故心輕也所言安者謂澄其心之<lb/>
　諸念煩動而得寂静故心安也是以禪家之言空寂<lb/>
　道家之言虚静心體之相其理一也<lb/>
我願心如河直貫於髙天其上達也如此又願心如海<lb/>
　旁吞衆川其并容也如此上達欲以精妙道并容欲<lb/>
　以消苦惱克踐願言何往不可<lb/>
世間之事與心期者多苦於不足與天期者常樂於有<lb/>
　餘何謂也夫心之所期而自固必或不遂心故多苦<lb/>
<pb n="KR4d0007_WYG_009-13a"/>
　於不足天謂自然也任其自然而至者出於意外故<lb/>
　常樂於有餘予今得此二期之説自為心要之法<lb/>
白公名居易盖取禮記中庸篇云君子居易以俟命字<lb/>
　樂天又取周易繫辭云樂天知命故不憂予觀公之<lb/>
　事迹可謂名行相副矣故情動於中而形於言集中<lb/>
　有詩云朝見日上天暮見日入地不覺明鏡中忽年<lb/>
　三十四勿言身未老冉冉行将至白髪雖未生朱顔<lb/>
　已先悴又云貧賤非不惡道在何足避富貴非不愛<lb/>
<pb n="KR4d0007_WYG_009-13b"/>
　時来當自致所以達人心外物不能累噫公年方壮<lb/>
　而作是詩予今年八十比公賦此詩章之年已加一<lb/>
　倍更餘一紀矣安得不如公之曠達哉故予抗心希<lb/>
　古以公為師多作道情詩粗合公之詞理爾<lb/>
荘子云賊莫大乎徳有心而心有眼及其有眼也而内<lb/>
　視内視而敗矣夫荘生大意謂分别是非探射幽𨼆<lb/>
　喪真徳也自是道教之一説若據内典金剛經中説<lb/>
　五種之眼除肉眼天眼謂在面之眼其次三種皆謂<lb/>
<pb n="KR4d0007_WYG_009-14a"/>
　在心之眼也觀一切法空為慧眼見空中有一切法<lb/>
　為法眼并包大備為佛眼荘生之説亦不相妨<lb/>
千聖不傳之路問之則難説萬刼不朽之語得之則無<lb/>
　失既知之矣復何憂乎羣疑消於雪霜一志貫於金<lb/>
　石伊予學道其誰與同<lb/>
學道之要予謂無出於動静恬智交相養故予動而觀<lb/>
　書窮理盡性養智也静而息心澄神定靈養恬也若<lb/>
　言更有妙者予則未能知之<lb/>
<pb n="KR4d0007_WYG_009-14b"/>
徐寅律賦有句云易伏猛獸難降寸心眼看西晉之荆<lb/>
　□猶矜白刃身屬北邙之狐兔尚惜黄金此雖文詞<lb/>
　麤壮抑亦快人心胷故予采而書之<lb/>
予偶自思即今之學姑務以理奪情未到忘情復性若<lb/>
　能理常勝情亦甚善也<lb/>
夫博學多識窮理盡性是謂知道収視反聽澄神定靈<lb/>
　是謂修道道法之利不可以言宣可以意取中智以<lb/>
　上必能學而致之爾<lb/>
<pb n="KR4d0007_WYG_009-15a"/>
自念聖胎初養於圓覺經有起信之心靈音内觀於楞<lb/>
　嚴經契入流之法伊此二妙慶悦交深<lb/>
儒家所貴貴乎有法以成徳故周易云君子言有物而<lb/>
　行有常道家所忌忌乎有機而喪道故荘子云賊莫<lb/>
　大乎徳有心而心有眼宗趣各别兩不相妨<lb/>
寓身虛白之堂或出或處身自在也寓心清羸之軀或<lb/>
　黙或語心自在也寓言優游之文或律或古言自在<lb/>
　也强名三自在混為一逍遥<lb/>
<pb n="KR4d0007_WYG_009-15b"/>
入道之法宴坐静室居先也自顧耄年惜日尤切隨時<lb/>
　隨處息業養神古教如此耳俟時之静餘生㡬何前<lb/>
　賢有詩句云如今休去便休去若覔了時無了時因<lb/>
　而擬之别為二句以自規云可能宴坐即宴坐待全<lb/>
　静無全静時<lb/>
予覺靈心之惺惚真氣之冲融妙音之玲瓏今且優游<lb/>
　雍容於其中自目之曰熈怡逍遥翁<lb/>
神光發明或𨼆或顯真氣流行或開或塞勢數自然委<lb/>
<pb n="KR4d0007_WYG_009-16a"/>
　順而已不生疑怪是無挂礙<lb/>
心足則常足道勝者自然而足心樂則常樂道勝者自<lb/>
　然而樂道力清壮物無以敵<lb/>
所讀之書窮理盡性所得之法貫心達性所愛之事怡<lb/>
　神養性人不我知苟有知我者以我為何如人也又<lb/>
　謂薰修善利合何如哉<lb/>
孔氏之教以忠恕為宗老氏之教以道徳為宗釋氏之<lb/>
　教以覺利為宗舉其宏綱盡在此矣内外同濟闕一<lb/>
<pb n="KR4d0007_WYG_009-16b"/>
　不可<lb/>
道唯自覺人不我知澄凝一心逮得已利照了諸幻其<lb/>
　如予何深入精㣲重増懇激<lb/>
孔氏之教在乎名器如釋氏之相宗也老氏之教在乎<lb/>
　虚無如釋氏之空宗也唯釋氏之教本乎理性而兼<lb/>
　該二教之事方為臻極然而孔老二教亦有渉乎理<lb/>
　性空有之迹而不到窮盡理性之説<lb/>
向上一路吾能自見造㣲一句吾能自記於兹悟入是<lb/>
<pb n="KR4d0007_WYG_009-17a"/>
　大方便是大因緣隨意即書非為戯論<lb/>
天台觀門之教圭峯禪源之法而皆貫㣲洞宻曲盡其<lb/>
　妙若僧若俗談宗風者不能於此書中研精覃思窮<lb/>
　理盡性而但道聽塗説不亦謬乎<lb/>
若有器宇淵邈人倫不能見其邊際心境祕宻鬼神不<lb/>
　能知其朕兆吾當推之為有道之士<lb/>
我今發洪誓願願我今生得本来之心有如雲忽披而<lb/>
　見白日養浩然之氣又如春積暖而消清冰開悟流<lb/>
<pb n="KR4d0007_WYG_009-17b"/>
　暢何樂及此<lb/>
今取荘老二子圓覺楞嚴二經文注之句集成三連珠<lb/>
　為己心要盡其美妙可以專行固守也言意始末該<lb/>
　括虚空盖明二教大同夫馴致妙道當以虚空為體<lb/>
　心息為用其句云唯道集虚虚其心心息相依息調<lb/>
　心净净極光通達寂照含虚空<lb/>
甘醴淖糜可以扶衰養老良書妙典可以求智葆真此<lb/>
　外悠悠不能介意<lb/>
<pb n="KR4d0007_WYG_009-18a"/>
白公有詩句云澄江深淺好最愛夕陽時予自有所得<lb/>
　因而擬之别為二句云耳音清亮好最愛夢醒時事<lb/>
　雖不同而句相𩔖也<lb/>
譯經院僧首惟浄恵訪欵談及于三施謂財施法施無<lb/>
　畏施也仍言無畏之施善利最深謂人有憂危恐怖<lb/>
　而其心未決仁者姑務慰悦令得安穏是也予思仁<lb/>
　人之言惠而不費力行其法夫何難哉因而書之永<lb/>
　為吾事<lb/>
<pb n="KR4d0007_WYG_009-18b"/>
自念已登耋耄之年彌耽經論之學或窮理盡性觀妙<lb/>
　道之本源或抗心希古服先賢之景行天必鑒我我<lb/>
　無愧焉<lb/>
獨覺自奮舉世焉知醉象逼人墜丘井而惕息大龍辦<lb/>
　事乘風雲而騰凌凡聖殊途其理如此<lb/>
自覺反聽致聰已如警露鶴又欲㝠心致浄有如辟塵<lb/>
　犀又欲澄渟重濁有如清水珠又欲發見光明有如<lb/>
　輝山玉内省狂言必貽大笑<lb/>
<pb n="KR4d0007_WYG_009-19a"/>
大功厚賞相嫉必衆隂徳宻行獲報宜深惟道與仁君<lb/>
　子所見<lb/>
太平廣記第四百五竒物門𩔖説李徳裕東都平泉荘<lb/>
　去洛城三十里卉木臺榭若造仙府荘東南隅即徵<lb/>
　士韋楚老拾遺别墅楚老風韻髙邈雅好山水李公<lb/>
　居廊廟以白衣累擢今居諫署公後至平泉造門訪<lb/>
　之楚老避於山谷間逺其勢也予重韋生深識采而<lb/>
　書之别資詳覽<lb/>
<pb n="KR4d0007_WYG_009-19b"/>
予觀出世之法而得四種之無也無所求行無生法忍<lb/>
　無礙法門無上菩提比夫世間之法有取求有生滅<lb/>
　有挂礙有法超出於其上何者殊勝乎<lb/>
天竺古先生獨行首出是謂世雄證果之初六種震動<lb/>
　説法之際四花飛洒妙道至仁絶不可及其大威徳<lb/>
　為天人師故我歸心自感悟爾<lb/>
諦思入道之法無有勝於養恬智也非㝠心宴坐何以<lb/>
　養其恬非觀書博學何以養其智我當從事於斯始<lb/>
<pb n="KR4d0007_WYG_009-20a"/>
　終如一期於没齒而已矣<lb/>
大雄氏推為無上士其道無上又曰古先生其法無生<lb/>
　夫世間區區之智不當以此絶倫之聖而於有為局<lb/>
　分中容易比擬而致交争<lb/>
噦噫嚏咳隨其氣之有常行住坐卧隨其意之有常知<lb/>
　其有常可以無悶而我於此意氣有常之中未嘗瞬<lb/>
　息之頃暫忘思修無上妙道因而内省亦足自慰<lb/>
疾驅駟馬争先於覆車之轍枉用七寳加飾於伐性之<lb/>
<pb n="KR4d0007_WYG_009-20b"/>
　斧古今同迷滔滔皆是唯上智之人但能知之而自<lb/>
　戒雖大辯之士不能規誨於人也<lb/>
或謂予曰丈夫儒林之士披尋釋老之書何用何益予<lb/>
　對曰予讀釋氏之書得三解脱門不二法門無礙法<lb/>
　門讀老氏之書得衆妙之門夫如是則蔚為心師法<lb/>
　利居最況於儒術亦不相妨<lb/>
有念有為有生之業無念無為無生之法浄明可致理<lb/>
　在其中一一言之則不能盡自喜達道具緣漸老加<lb/>
<pb n="KR4d0007_WYG_009-21a"/>
　信觀練深切在我而已<lb/>
予以學而知之今自得一法可以敵百該渉易意萬變<lb/>
　雖殊可以執一御也又足以并包荘子虚緣而葆真<lb/>
　之㫖謂乎性生情情生緣緣生事性為本而情緣事<lb/>
　次第為末情緣事當思順理而動而性不動譬如衆<lb/>
　星有轉移而北辰不動浮雲自飛揚而南山不動觀<lb/>
　練純熟道必成矣予常因一事立一法唯此一法可<lb/>
　以足用譬如大藥之一而蠲百疾<lb/>
<pb n="KR4d0007_WYG_009-21b"/>
唐中宗朝神龍初有同州刺史孟詵致仕歸於伊陽之<lb/>
　山第年雖晚暮志力如壮嘗謂所親曰若能保身養<lb/>
　性者常須善言莫離口良藥莫離手予思言意有所<lb/>
　未備因而擬之别成語句云若有明道志學者常須<lb/>
　善念莫離心良書莫離手<lb/>
夫清言妙道之人必以聞思修三慧發天機又以戒定<lb/>
　慧三學辦大事固當究觀馴致臻極自覺若有妄起<lb/>
　異端而云此外别有一法吾不取也<lb/>
<pb n="KR4d0007_WYG_009-22a"/>
自念養老具緣推分易足或以宴坐静室棲心聖境或<lb/>
　以圓經了論窮理盡性日復一日率以為常内自省<lb/>
　躬有何憂患<lb/>
吾有觀空眼見夢虛幻妄又有入理心覺智明力勝是<lb/>
　故加老益壮而志不可奪<lb/>
天聖八年十一月十七日夜夢有如對於尊貴大人令<lb/>
　立而賦詩口誦而成七言八句在青字韻止能記憶<lb/>
　二句云文昭豈異天垂象澤布還同雨灑溟斯大人<lb/>
<pb n="KR4d0007_WYG_009-22b"/>
　其意未曉凝然以思予因即時承意解釋之云古詩<lb/>
　曰雲根臨八極雨足灑四溟有此故事斯大人方以<lb/>
　為然予既寤不復以占夢考祥為意但悟人生性習<lb/>
　之事隨其志趣常存耳追思曩昔夢中所為無非己<lb/>
　之好尚藝文之𩔖未嘗夢為騎射戈矛角勝之事夫<lb/>
　形神不接而識想如故則知纓情結念善惡由己影<lb/>
　響因報世世不失舊緣也定矣適足私喜明哲之士<lb/>
　固當慎其所習為来生張本<lb/>
<pb n="KR4d0007_WYG_009-23a"/>
閑居有禄大耋無嗟視聽不衰發神靈之光響思修愈<lb/>
　切窮理性之根源比於羣倫怡然自得<lb/>
我安身心已得其所杜門不出三徑就荒環堵蕭然四<lb/>
　顧滿志不知我者謂我何求<lb/>
吾自引年退居身閑心喜異於他等身之閑非簡傲縱<lb/>
　逸之閑是端荘不動之閑心之喜非世間荒狂之喜<lb/>
　是法中清浄之喜夫如是則視履考祥吾有何患<lb/>
御多益辦吾知其大将斵妙難傳吾知其大匠負重濟<lb/>
<pb n="KR4d0007_WYG_009-23b"/>
　深吾知有大象澄撓如一吾知有大量吾當體此四<lb/>
　者之大合而為一志奮勇力決重障入方便門歸真<lb/>
　實相如是而廻向如是而歸依<lb/>
若能逍遥於荘子無何有之鄉又能遊戯於如来大寂<lb/>
　滅之海優深快樂無礙自在何如人也更有一法加<lb/>
　於此乎<lb/>
予以年登耋耄事歴見聞以決定信中之心學決了教<lb/>
　中之法必諧勝利復何自疑<lb/>
<pb n="KR4d0007_WYG_009-24a"/>
眼前白石爛南山夀非可久身後黄金拄北斗富亦何<lb/>
　為過務貪求誰能覺了<lb/>
身之所值有安有疾心之所值有順有違事之所值有<lb/>
　得有失或由於已或不由己靡不皆然若求一一從<lb/>
　其所欲必無此理曉諭消遣曲盡至論<lb/>
擁腫之材匠者不顧免見伐於斤斧欵叚之馬騎士不<lb/>
　馭免致疲於道路人不才而有飽食遨遊者亦以無<lb/>
　能之故<lb/>
<pb n="KR4d0007_WYG_009-24b"/>
意為心之足足逢穢地皆即時而避意渉欲境當即時<lb/>
　而廻内習之心大率如此<lb/>
或有人云心無可修何用修心此皆誤㑹其言凡言無<lb/>
　修者本謂為無為也誤㑹之人遂成怠惰恣縱與諸<lb/>
　凡夫不殊若心無修則前言所云洗心清心澄心安<lb/>
　心虚心㝠心栖心息心凡此之𩔖為何事而言之耶<lb/>
夫真學道人當以覺智忍力勇進堅守四者相成如貫<lb/>
　珠連環而持之不失復何憂乎<lb/>
<pb n="KR4d0007_WYG_009-25a"/>
寳積經言煩惱性是佛境界觀煩惱性空是正修行予<lb/>
　謂學人但止依此觀練精至更求何法<lb/>
無生法忍大力也無上菩提圓覺也無餘涅槃至樂也<lb/>
　三者備矣何以加乎<lb/>
髙僧傳廬山慧逺所著論有語云㝠人絶境謂之泥元<lb/>
　又東晉孫綽老子讃云李老無為而無不為道一堯<lb/>
　孔跡入靈竒塞闗内鏡㝠神絶涯永合元氣長契兩<lb/>
　儀予據此古徳之言言釋氏則云冥神絶境言老氏<lb/>
<pb n="KR4d0007_WYG_009-25b"/>
　則云㝠神絶涯詳其入理體用有何差别而後裔妄<lb/>
　分彼我不亦謬乎<lb/>
予觀荘老之書而見妙道本體荘子云至精無形至大<lb/>
　不可圍老子云其精甚真其中有信予因合而言之<lb/>
　推而求之夫其至精至大無形而有信者是何物也<lb/>
　濬哲之士而有意及於此果能知之乎<lb/>
寳積經第一百二其卷首列諸菩薩名號數十臨末相<lb/>
　連者云無攀緣菩薩無著意菩薩常笑菩薩喜根菩<lb/>
<pb n="KR4d0007_WYG_009-26a"/>
　薩除諸障盖菩薩予因省已若能以此五者名理協<lb/>
　用而為法要久久精至可以入道必矣<lb/>
寳積經第一百三其卷首列其大衆有云善住意天子<lb/>
　善寂天子予謂善住意者盖言善能止息其念不令<lb/>
　馳散善寂者盖言能静其心寂然不動大凡學人有<lb/>
　智不必求多秪此顧名思義無非法門<lb/>
讀古人書共古人語雖不見古人面而却見古人心比<lb/>
　夫交雜妄談戯談不可以相參<lb/>
<pb n="KR4d0007_WYG_009-26b"/>
寳積經第一百四内有句云能作難作予因演而續之<lb/>
　云能作難作是名為作能忍難忍是名為忍皆菩薩<lb/>
　之行<lb/>
我觀人倫形之與情如幻化如夢想言之與聲如風鳴<lb/>
　如谷響歴刼久癡㝠不能逃世網<lb/>
養老之具求理之書所食者淖糜黄葅不羨八珍之膳<lb/>
　所讀者圓經了論如聞九奏之音何必多圖沛然已<lb/>
　足<lb/>
<pb n="KR4d0007_WYG_009-27a"/>
一心二妙西聖能然屹如妙髙之山八風不動晏如妙<lb/>
　湛之海萬象斯分一名山持一名海印山持表定力<lb/>
　之固海印表慧明之深予觀世雄體用如此<lb/>
荘子云虚緣而葆真予因擬之作儒書之言云應務而<lb/>
　存誠又作佛書之言云在夢而常覺其理一也<lb/>
予自問曰吾子修真日益何如哉自答曰草裏冬𤓰應<lb/>
　暗長又問曰悟妄日損何如哉又答曰庭中春雪必<lb/>
　潜消勿謂戯談無非至理<lb/>
<pb n="KR4d0007_WYG_009-27b"/>
夫人但見徃日即日紛紛之緣不知身前身後茫茫之<lb/>
　事唯出世大聖人一一了知如視掌中之果而曲士<lb/>
　貢髙豈可自以為賢而非之乎但以身心之所不及<lb/>
　者疑而非之果能斷之以理而令人信服乎<lb/>
大象渡河直絶洪流自利也大龍辦事廣布膏雨兼濟<lb/>
　也法此二者名大丈夫<lb/>
寳積經第一百十五其卷首名號有云無比喻心菩薩<lb/>
　又云無盡慧菩薩予黙而識之自有所得<lb/>
<pb n="KR4d0007_WYG_009-28a"/>
樂記云樂樂其所自生予謂樂本生於人心然後成於<lb/>
　形器故作樂者足以自樂也予每觀書得意而形於<lb/>
　筆皆演法門之事為利益故不下於樂固當自樂而<lb/>
　無愧不可輕已述作須重其法也<lb/>
夫一真是道萬物皆空道勝於内則内無所刼物空於<lb/>
　外則外無可欲故我所得唯在乎灌頂沃心不在乎<lb/>
　娱耳悦目<lb/>
大乘小乘知頓漸之名理麤住細住得宴息之法門雖<lb/>
<pb n="KR4d0007_WYG_009-28b"/>
　未應一真亦不入諸趣<lb/>
列子注有云檢情攝念禪源序有云息業養神此凡八<lb/>
　字合而言之則與坐忘論収心章所説大槩其理一<lb/>
　也隨時隨處可為常凖其諸深妙之法難湊泊者無<lb/>
　煩過有思惟姑務量力而已<lb/>
前言有云此身不向今生度更向何生度此身予因擬<lb/>
　而言之曰此心不向今生了更向何生了此心<lb/>
吾嘗諦觀人倫大槩迷者誙誙而趣死悟者孜孜而學<lb/>
<pb n="KR4d0007_WYG_009-29a"/>
　道迷悟相反衆寡全殊如彼牛毛之對麟角矣古今<lb/>
　悉爾無如之何<lb/>
觀身無物從幻化緣生觀心無物從顛倒想生夫天機<lb/>
　深者洞見此重重之空而不落於空又見空中之不<lb/>
　空照體獨存存存之道由大覺力不可以言宣筆演<lb/>
　者也<lb/>
周孔經制之術黄老清静之教釋梵薰修之法歴觀體<lb/>
　用各無相妨人多取舎妄分憎愛<lb/>
<pb n="KR4d0007_WYG_009-29b"/>
吾於貝典詳求多矣了知身心皆為幻垢身心之外夫<lb/>
　復何思一切分别無非障礙<lb/>
要切法門須從觀練觀也者照以明融之智練也者習<lb/>
　成恬宴之心二妙相資不可廢也<lb/>
知一真之本有不執於有知萬緣之本空不落於空明<lb/>
　而融之在我而已<lb/>
稽古適變處世之上智也貫㣲臻極出世之上智也條<lb/>
　分則繁此為綱要<lb/>
<pb n="KR4d0007_WYG_009-30a"/>
多言不如無言多思不如無思若有人善於清言深於<lb/>
　正思而能與我欵宻交談更相導諭者是名福㑹<lb/>
傳無盡燈此乃燭理之智也御不退輪此乃進道之力<lb/>
　也兼而有之逮得已利<lb/>
禪家之言有云心息相依息調心浄若以道家之言言<lb/>
　之乃是神氣交合氣和神清於十二時在四威儀何<lb/>
　煩别求用兹足矣<lb/>
吾之所愛讀良書飲美酒接髙人談妙道在心為志四<lb/>
<pb n="KR4d0007_WYG_009-30b"/>
　者難并<lb/>
宻依禪觀内習也嚴持禁戒外䕶也内外交濟復何言<lb/>
　哉<lb/>
予好克己正身而不求名譽量力濟人而不求福報由<lb/>
　真素之所尚非勸戒之能然<lb/>
吾好力學真乘老而益壮所得心要無非度門所立法<lb/>
　言無非佛事日復一日不知其他<lb/>
出世聖人善入真實際臻極混融處世凡夫常在虚妄<lb/>
<pb n="KR4d0007_WYG_009-31a"/>
　中析㣲規奪其相反也甚矣<lb/>
衆所好者虚名客氣冗具羨財予所好者天機道眼法<lb/>
　要度門人心不同各從其志<lb/>
酒力之勝也消憂釋結其樂有限道力之勝也貫心達<lb/>
　性其樂無極不有二法吾将疇依<lb/>
身心安樂一幸也資緣備具二幸也時世清平三幸也<lb/>
　老年三幸復何求乎<lb/>
人身有病健人心有憂喜人事有違順古今皆然不足<lb/>
<pb n="KR4d0007_WYG_009-31b"/>
　怪也<lb/>
資給隨宜足其用子孫多材服其勞所讀者窮理盡性<lb/>
　之書所學者清心釋累之法究觀自得天幸居優加<lb/>
　以年及耄而智益生故思罙而入於道<lb/>
自定髙年進道之法但且隨時隨處冥目冥心便入凝<lb/>
　虚之境界不計安住之㡬多不分情況之如何唯務<lb/>
　積習為常日日増修而已矣<lb/>
迷已逐物一切愚人之見也息緣反照萬一智人之見<lb/>
<pb n="KR4d0007_WYG_009-32a"/>
　也若能頓悟丕變此則疾如反掌<lb/>
無形而常有者真也有形而終無者妄也唐賢白樂天<lb/>
　所演八漸偈而有句云真妄茍辨覺生其中此一覺<lb/>
　字佛心之初也<lb/>
身有安全敗壊者事之報也即世而可見性有超升淪<lb/>
　墜者行之報也異世而不知譬如形聲之有影響必<lb/>
　然之理也<lb/>
予思自少及老真學逾深量處世奉身之宜沛然而知<lb/>
<pb n="KR4d0007_WYG_009-32b"/>
　足悟出世存心之要渙然而不疑得一卷演道之書<lb/>
　如収至寳聞一句達理之言如嘗甘露從吾所好聊<lb/>
　以自娱<lb/>
人之賦象順造化之造而不知始造之前順造化之化<lb/>
　而不知終化之後唯上上聖智得道大成者一一知<lb/>
　之夫如是則深識之人安可不信重其法乎<lb/>
圭峰禪源之序永嘉證道之歌天台觀門之學並為法<lb/>
　要學宜兼該久味道腴知其美妙<lb/>
<pb n="KR4d0007_WYG_009-33a"/>
天時有風雨晦明人事有吉凶悔吝舒休常少慘戚常<lb/>
　多自古而然其理一也<lb/>
嚴持不退之心日誦無生之句雖未得解脱且稍息塵<lb/>
　勞願結勝緣世世相續<lb/>
真學大成之士其心寂寂不同昬住而成無記其心惺<lb/>
　惺不同緣慮而生亂想至静至明體用如是<lb/>
思致無生之身兹事體大歴刼方成但習無生之心隨<lb/>
　宜恬宴即今由已恬宴之境入道之初門也<lb/>
<pb n="KR4d0007_WYG_009-33b"/>
水不大無以養大鯤横海之鱗風不大無以舉大鵬垂<lb/>
　天之翼志不大無以辦大事出世之緣我當濬心雄<lb/>
　成大道<lb/>
知非不如去非改過不如無過明恕之士於此法門隨<lb/>
　其淺深能行其一者亦不可多得<lb/>
唐有名賢香山居士白公所著章句云一性自了了萬<lb/>
　緣徒紛紛又有名僧圭峰禪師宻公所著章句云靈<lb/>
　靈自覺元無物擾擾他緣盡是空二人同時而詞意<lb/>
<pb n="KR4d0007_WYG_009-34a"/>
　亦同今並書之予所愛也<lb/>
予今以妙觀察智知不思議事三世無始終十方無邊<lb/>
　際惺惺㝠㝠混成法器<lb/>
以物為藥療身之病也以法為藥療心之病也故予檢<lb/>
　討方書詳求經論俱非徒然<lb/>
人事有吉凶悔吝生乎動者也雖有吉之一而凶悔吝<lb/>
　三者隨之天時有風雨晦明生乎静者也雖有風雨<lb/>
　晦之三而終歸於明是故生乎動而得少失多者道<lb/>
<pb n="KR4d0007_WYG_009-34b"/>
　家所忌生乎静而終明者㡬乎道<lb/>
今我油然有得别為二就法門佚老開懐且就了知而<lb/>
　適悦棲真入理且就凝寂而輕安日用參同成決定<lb/>
　志<lb/>
吾今之年八十一矣身之所至無虧傷心之所主無昬<lb/>
　亂隨緣養老常知足著文演法常患多静而思之云<lb/>
　何不樂<lb/>
宴坐静室栖心聖境寂然不動怡然自得獲大安穏可<lb/>
<pb n="KR4d0007_WYG_009-35a"/>
　樂如之<lb/>
心不□亂禪定根也心不癡㝠智慧根也但令深固能<lb/>
　久勿思證驗如何<lb/>
知同歸之法而能大和㑹居不競之地而獲大安穏雖<lb/>
　未還源且非失道<lb/>
坦然明白為大道精義入神為妙道當耋耄之年學大<lb/>
　妙之道予之歸趣何如哉<lb/>
論語云子絶四謂毋意毋必母固毋我予因采集典言<lb/>
<pb n="KR4d0007_WYG_009-35b"/>
　而擬之云予慎四謂慎齋慎獨慎㣲慎終何故而然<lb/>
　夫慎齋者即心齋爾洗心齋潔是也慎獨者即不欺<lb/>
　闇室是也慎㣲者謂禍患生於所忽先慎於未兆之<lb/>
　初是也慎終者謂有初鮮終當思慎終如初是也此<lb/>
　四法在儒書屬禮義所攝在佛書屬戒律所攝學道<lb/>
　之人斯為善䕶<lb/>
情可理奪見理由智道可力行壮力由志書不盡言言<lb/>
　不盡意吾自得之日用而人不知也<lb/>
<pb n="KR4d0007_WYG_009-36a"/>
究觀物理油清則燈明油濁則燈暗水静則影定水動<lb/>
　則影亂因知人心當以清静為本<lb/>
諦觀大覺大雄之名理大覺者神道也寂照於内萬象<lb/>
　洞分澄湛海大雄者神力也降伏於外八風不動妙<lb/>
　髙山内外如此殊勝可知吾思學其百億分之一而<lb/>
　不可以言及姑務歸心而已<lb/>
詩有大雅小雅章酒有大雅小雅杯夫雅士好詩酒之<lb/>
　樂與諸好不同何愧於人乎<lb/>
<pb n="KR4d0007_WYG_009-36b"/>
非盤根錯節何以知攻木之利刄非貫石飲羽何以明<lb/>
　射虎之純誠我今極其智力破煩惱魔多多益辦亦<lb/>
　復如是適足以道勝而私喜也<lb/>
習定存一如善射之箭中的無失鋭意破堅如良庖之<lb/>
　刀投刄皆虚内學貴精其理如此<lb/>
任其慣習者名為増上慢明其因報者名為決定相是<lb/>
　故荘生之言繕刻釋氏之言薰修至理昭然非無謂<lb/>
　也<lb/>
<pb n="KR4d0007_WYG_009-37a"/>
翼翼小心求處世之多福恢恢大心辦出世之勝緣小<lb/>
　心獨可及大心不可及此理尤為要切孰能知而思<lb/>
　之乎<lb/>
古人有言置器安處則安危處則危予因思之而況安<lb/>
　置身心合如何哉豈得不及於器而自輕其身心耶<lb/>
觀煩惱性空是正修行法知恬宴味腴是初安樂行或<lb/>
　有賦之以頴利加之以精進卓然挺特超乎羣萃而<lb/>
　能自至於道此則繫乎人者也<lb/>
<pb n="KR4d0007_WYG_009-37b"/>
吾今自集無住之法金剛經云不應住色生心不應住<lb/>
　聲香味觸法生心應生無所住心又傳燈錄有説金<lb/>
　剛齊菩薩云我不依有住而住不依無住而住如是<lb/>
　而住又壇經六祖云我法以無住為本又坐忘論樞<lb/>
　翼云不依一物而心常住如此𩔖例固難具引且從<lb/>
　此四者備矣一以貫之隨時隨處不計情之休戚舒<lb/>
　慘即當徑入無住之法如升太虚空中無礙自在久<lb/>
　久如初不用較量應驗之功耳<lb/>
<pb n="KR4d0007_WYG_009-38a"/>
夫上智真學之人於處世法中修身慎行不求名而名<lb/>
　自應於出世法中清心釋累不求道而道自證能知<lb/>
　能然何憂何慮<lb/>
詳夫心心宻印之法無一言可説無一事可作無一物<lb/>
　可得而其空明靈妙不可推測但因豁然而覺信有<lb/>
　決定之相若能鈎深以智又能致逺以力智照力行<lb/>
　而其道可渉者也<lb/>
左氏春秋云三折肱知為良醫又楚辭云九折臂而成<lb/>
<pb n="KR4d0007_WYG_009-38b"/>
　醫此皆言其更歴方藥以試病故能觸𩔖敷演夫真<lb/>
　學之人百練心可目之以大士予嘗著書而名之曰<lb/>
　自擇增修百法篇其殆庶㡬乎<lb/>
澄凝一性養恬也渉獵羣書養智也恬智並進日夕常<lb/>
　然内省勝因足以自樂<lb/>
大匠化材所以成受用之器大龍辦事所以施涵濡之<lb/>
　利大士傳法所以示悟入之智伊予宿習與此㝠契<lb/>
　在心為志唯力是視每思窮當益堅老當益壮造次<lb/>
<pb n="KR4d0007_WYG_009-39a"/>
　必於是顛沛必於是<lb/>
讀䝉荘之書得道腴之味愛其棲遲丘壑脱落朝市不<lb/>
　挂聖人之網不齅驕君之餌茍有詰難斯言吾弗與<lb/>
　之輕議<lb/>
白樂天為翰林學士時有室名曰松齋自題其詩云非<lb/>
　老亦非少年過三紀餘非賤亦非貴朝登一命初才<lb/>
　小分易足心寛體長舒充腸皆美食容膝即安居況<lb/>
　此松齋下一琴數帙書書不求甚解琴聊以自娱夜<lb/>
<pb n="KR4d0007_WYG_009-39b"/>
　直入君門晚歸卧吾廬形骸委順動方寸付空虚持<lb/>
　此将過日自然多宴如昬昬復黙黙非智亦非愚又<lb/>
　詩僧貫休有山居詩云一庵暝目在穹㝠菌枕松床<lb/>
　蘚陣青乳鹿暗行檉徑雪瀑泉㣲濺石樓經閑行不<lb/>
　覺過天井長嘯深能動岳靈應恐無人知此意非凡<lb/>
　非聖獨惺惺予以致政閑居居常逍遥因覽二公詩<lb/>
　而知二公意是知道同者無𨼆顯無古今遽自抽毫<lb/>
　合而書之得趣欽味逌然適悦<lb/>
<pb n="KR4d0007_WYG_009-40a"/>
　　　　凡一百九十四章<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4d0007_WYG_009-40b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　法藏碎金録卷九<lb/>
</p>
<p>
</p>
  </div>
<div>
                <head>法藏碎金録卷十</head>
    <p>
<pb n="KR4d0007_WYG_010-1a"/>
欽定四庫全書<lb/>
　法藏碎金録卷十　　　　　宋　晁逈　撰<lb/>
合世態者由乎飾情感神道者由乎至誠有妄有真各<lb/>
　以𩔖應必然之理也君子時權以適變小人幸權而<lb/>
　失正大智明照物無遁形<lb/>
予自引退就第乆於佚老闔扉宴息交遊殆絶門閑室<lb/>
　静身端心虚餌藥扶衰讀書廣智味老莊之語體真<lb/>
　素而不雜究宗雷之學增觀練而匪懈凡有所述率<lb/>
<pb n="KR4d0007_WYG_010-1b"/>
　由自規感悟福縁放懐私喜而已<lb/>
觀神道之設教教極精㣲乗佛理以御心心彌洞逹覺<lb/>
　大虚妄是正修行伊予于兹耄年益壯<lb/>
真修正勤斯為急務清升妙徹布在㣲言自有勝因勿<lb/>
　疑至理<lb/>
自省年髙為學功倍所讀之書唯務游聖門味道腴所<lb/>
　著之文無復解客嘲荅賔戯何求外奬率由天至<lb/>
吾撫已諦觀自艾越耆逮兹九九之嵗增上内外之學<lb/>
<pb n="KR4d0007_WYG_010-2a"/>
　未始荒墜雖耄年已及而智思益生今試聊陳梗槩<lb/>
　得其三焉其一曰觀書啓覺心智其二曰觸𩔖發天<lb/>
　機智其三曰則象演文言智必使條分𣲖别則不可<lb/>
　悉數若其自以意取即此三智該括大端足矣<lb/>
釋氏所明妙性非幻老氏所明真精有信其言雖異其<lb/>
　理則同云何妄分别不能大和㑹<lb/>
内則無一息之頃輙離於道外則雖萬物之衆不忤其<lb/>
　志撫已環顧非甚缺然<lb/>
<pb n="KR4d0007_WYG_010-2b"/>
一切之妙自以觀照一切之苦自以智度凡諸駭俗之<lb/>
　談華而誕者不願聞之爾<lb/>
予嘗以喫食後道院中徃復閑行数及五百歩而止偶<lb/>
　㸔文選第十一有鮑明逺行藥至城東橋詩注云昭<lb/>
　因疾服藥行而宣導之遂至建康城東橋見游宦之<lb/>
　子而作是詩也其詩有句云擾擾游宦子營營市井<lb/>
　人予因服藥後别行五百歩而不賦詩但擬之立二<lb/>
　名曰行食行藥此亦素所自謂有則象智之一端也<lb/>
<pb n="KR4d0007_WYG_010-3a"/>
黄老之言聿遵於清静宗雷之學式重於薫修吾今於<lb/>
　此存誠豈不謂之善利<lb/>
道家所言虚心者去妄情也禪家所言實相者明真性<lb/>
　也能如是解何用多言<lb/>
先師孔聖有言所慎者三謂齋戰疾也此三者人之重<lb/>
　事固當慎之垂為敎誡仁者之利予因立言别有所<lb/>
　慎者三爾謂仕宦之禍機嗜欲之畏塗因報之惡趣<lb/>
　智者必以為然矣<lb/>
<pb n="KR4d0007_WYG_010-3b"/>
儒敎五常以仁為首道敎三寳以慈居先釋敎所演能<lb/>
　仁大慈倍百深至考其同歸斯則一揆必也儗倫則<lb/>
　當異日而言之<lb/>
予歴觀典籍之中各有歎美三教聖人之言今試概舉<lb/>
　以明限量論語云逹巷黨人曰大哉孔子博學而無<lb/>
　所成名顔淵喟然嘆曰仰之彌髙鑚之彌堅瞻之在<lb/>
　前忽焉在後史記云孔子適周見老子老子告之以<lb/>
　言孔子謂弟子曰鳥吾知其能飛魚吾知其能游獸<lb/>
<pb n="KR4d0007_WYG_010-4a"/>
　吾知其能走走者可以為㒺游者可以為綸飛者可<lb/>
　以為矰至於龍吾不能知其乗風雲而上天吾今日<lb/>
　見老子其猶龍耶又莊子云孔子見老子之談道出<lb/>
　以告顔囘曰丘之於道也其猶醯鷄與㣲夫子之發<lb/>
　吾覆也吾不知天地之大全也華嚴經中歎佛偈云<lb/>
　十方大雄最無上譬如虚空無等等境界廣大不可<lb/>
　測功徳第一超世間又云如人持尺量虚空復有行<lb/>
　計筭其數虚空邊際不可得如來境界亦如是予觀<lb/>
<pb n="KR4d0007_WYG_010-4b"/>
　内典偈頌如此甚多今但舉其一端而已<lb/>
夫真正學道之人但能頽然嗒然混冥而同於外翛然<lb/>
　陶然融暢而樂於内莫貪殊勝之閫域且入逍遥之<lb/>
　境界一無所為而得自在<lb/>
凡云樂道者道不同世間法可以名狀但且以順性合<lb/>
　理而成適悦者强名曰樂道<lb/>
莊子所云心齋者性之自然戒也孟子所云我四十不<lb/>
　動心者性之自然定也孔子所云吾四十而不惑者<lb/>
<pb n="KR4d0007_WYG_010-5a"/>
　性之自然慧也内典綂而名之曰三無漏學夫識敏<lb/>
　智圓之士方能和㑹不滯於一隅爾<lb/>
<graphic n="KR1941" url="https://raw.githubusercontent.com/kanripo/KR-Gaiji/master/images/KR1941.png" mimeType="image/png"/>然之忿出於天性非素藴畜既過即已不用存其乆<lb/>
　悔止可思其漸戒人有疾苦或多偶爾非因所作無<lb/>
　如之何歷觀幻化之軀而有甚於己者推此二理足<lb/>
　以自寛<lb/>
夫人心境清浄是佛國浄土心境濁亂是魔國穢土此<lb/>
　至論也若有舍此外取則非真智<lb/>
<pb n="KR4d0007_WYG_010-5b"/>
人性處世有限量周一身之所觸能自覺爾佛性出世<lb/>
　無限量盡一真之法界無不知之小大絶倫有如此<lb/>
　者逹理之士當如是解<lb/>
不能攻堅木何以見大匠之利刃不能行難事何以見<lb/>
　大士之利根我今耄及之年未見道勝之力深自惜<lb/>
　也更俟何人警勸哉<lb/>
左氏春秋云祁奚請老晉侯問嗣焉稱解狐其讎也將<lb/>
　立之而卒又問焉對曰午也可君子謂能舉善矣稱<lb/>
<pb n="KR4d0007_WYG_010-6a"/>
　其讐不為謟立其子不為比禮記儒行曰儒有内稱<lb/>
　不避親外舉不避怨予謂祁奚直道至誠不起憎愛<lb/>
　非儒行而何内典多云怨親平等祁奚非佛行而何<lb/>
　若夫曲士偏私有以教法更相是非者豈可與言大<lb/>
　逹至公之理乎<lb/>
吾嘗特立獨行考求於衆而未嘗見有同心如己者竊<lb/>
　謂人不出吾之右吾不在人之後非為伐徳是曰至<lb/>
　論<lb/>
<pb n="KR4d0007_WYG_010-6b"/>
入道初門先除我相一切倫品從無始際自認四顛倒<lb/>
　不得三解脱<lb/>
耄年深思入道之要調御其性常無動亂斯可以為定<lb/>
　觀照其理常無蔽䝉斯可以為慧知衆縁之必空隨<lb/>
　縁而勿礙知一真之不空冥真而勿失止此足矣何<lb/>
　必多求<lb/>
時属歊蒸性躭禪悦究慧能南宗之法可以雪煩當元<lb/>
　亮北窻之風可以禦暑道院虛曠塵事蠲除内外清<lb/>
<pb n="KR4d0007_WYG_010-7a"/>
　凉朝晡暢適佚老所得不亦多乎<lb/>
無牽纒者即為解脱除熱惱者便獲清涼雖未成静定<lb/>
　之功而且得逍遥之趣<lb/>
無中出有名曰造有復歸無名曰化造化之中倫𩔖萬<lb/>
　品而最靈者名之曰人百億人中或有一上上智力<lb/>
　能超出造化之外者大聖人也立言垂法救拯焚溺<lb/>
　善利無疆吾罕見有確論而深知者噫悠悠之徒何<lb/>
　所用心哉<lb/>
<pb n="KR4d0007_WYG_010-7b"/>
古教中有説云一切善惡事都莫思量一切分别心無<lb/>
　非障礙予今耄年惜日急於真學再思得一條簡備<lb/>
　方畧立為標凖且先用此古教二説不思量不分别<lb/>
　浄其意業然後日夕溶溶勝進不計開塞之胷臆不<lb/>
　計延促之晷刻即時即處直以㝠神絶境為大事乆<lb/>
　於融練習以成性此法至當何以加焉<lb/>
吾道寡合吾心自知佚老扶衰養至人之浩素凝懐入<lb/>
　理辦大事之因縁無以僉謀出於獨斷<lb/>
<pb n="KR4d0007_WYG_010-8a"/>
推理安常此法外禦冥真體寂此法内習同符足用吾<lb/>
　事濟矣自以意取不復言宣也<lb/>
吾嘗諦觀學人根氣之小者析色明空根器之大者即<lb/>
　色明空根器之小者到空而斷滅根器之大者到空<lb/>
　而靈照無窮<lb/>
今我裁定進道之心如鳥飛空即飛即起無所礙也觸<lb/>
　境之心如響應聲即應即止無所餘也不復援據立<lb/>
　名徑直如此而已<lb/>
<pb n="KR4d0007_WYG_010-8b"/>
伊予有大志學大雄辦大事如大龍何物而能障礙哉<lb/>
　自念志氣既如此多福亦符㑹又當大耄之年安可<lb/>
　虚廢餘景乎彼鼓缶而歌是何末事<lb/>
後周韋<graphic n="KR1509" url="https://raw.githubusercontent.com/kanripo/KR-Gaiji/master/images/KR1509.png" mimeType="image/png"/>以髙尚而貴時論推之曰逍遥公前唐韋嗣<lb/>
　立以寵遇而貴君命封之曰逍遥公吾自引退合禮<lb/>
　國朝優待夀康慶幸無不如意順縁於外取晉書中<lb/>
　一句云推理安常養性於内取周易中一句云樂天<lb/>
　知命夫如是亦足以為逍遥矣不敢竊君公之名顧<lb/>
<pb n="KR4d0007_WYG_010-9a"/>
　已大耄之叟耳可在二韋季孟之間因自目之曰太<lb/>
　平逍遥翁循揣乆之未為忝冐<lb/>
吾今八十一嵗矣而獨雍容優游熈怡逍遥日渉藝文<lb/>
　之芳潤益躭道味之甘腴而又於法句禪心罙入深<lb/>
　深之處何樂如之<lb/>
内典有所譬喻賢者易為曉悟夫水之澄渟經乆則至<lb/>
　清至清則照物無不明金之鍜鍊經多則至精至精<lb/>
　則造器無不成學道如此復何疑乎<lb/>
<pb n="KR4d0007_WYG_010-9b"/>
吾嘗謂己得自然智大綱有三内有其一名曰觸𩔖發<lb/>
　天機智今於此𩔖中又得一條因見像設有千手千<lb/>
　眼之狀吁可怪也吾忽了悟不當以相好取當以真<lb/>
　理取夫真理難名言難形容故假外狀以明之耳竊<lb/>
　謂千眼者觀照必普千手者辦作必大能如是解則<lb/>
　幾於道雖然楞嚴經中有千臂千目之説予之獨斷<lb/>
　亦不失理<lb/>
自然開發謂之天聰明自然了逹謂之佛知見我願得<lb/>
<pb n="KR4d0007_WYG_010-10a"/>
　天聰明入佛知見此意重出志之深也<lb/>
悟妄識真覺智也冥心入理道行也不擇時不擇處不<lb/>
　擇情急於勝進耄年志力可知矣<lb/>
吾今徑直辨明佛有三身之名夫真性妙空並無一物<lb/>
　者謂之清浄法身具一切莊嚴萬行者謂之圓滿報<lb/>
　身隨機設教善利無窮者謂之千百億化身智人崇<lb/>
　飾演潤增華則有之矣然而大槩至理不離如此<lb/>
一念覺了此乃菩提之本初一念止息此乃湼槃之權<lb/>
<pb n="KR4d0007_WYG_010-10b"/>
　輿始毫末而成大𣗳由跬歩而遵長途茍有動天之<lb/>
　異何愧移山之愚匹夫之志猶不可奪而况大士之<lb/>
　心乎<lb/>
慱古知今以理遣情而無惑息縁反照以道存誠而有<lb/>
　常恊用乆之吾事畢矣<lb/>
儒門以事為主成乎名也道門以氣為主固乎形也釋<lb/>
　門以法為主練乎性也此其大綱咸有條目<lb/>
吾今太老急於内習謹依貝典法言離一切分别網超<lb/>
<pb n="KR4d0007_WYG_010-11a"/>
　一切障礙山力學第一調順奢摩他隨時隨處即於<lb/>
　四威儀中挺然脱灑深入實相安住法界乆乆觀練<lb/>
　俾致純熟此中該括殆盡自以意求而已<lb/>
圓悟頓修抗出塵之大志清升妙徹見入理之天機我<lb/>
　思其流不可得也<lb/>
以經綸為智地以文章為法言以思修為妙事我今如<lb/>
　此人其謂何逌然私喜<lb/>
觀一切窮理盡性之書吾能奉持自為道具得一切冥<lb/>
<pb n="KR4d0007_WYG_010-11b"/>
　真體寂之智吾能琢磨自成法器諦思慧業其殆庻<lb/>
　幾<lb/>
吾益加老切於進道不計十二時不計四威儀不計情<lb/>
　順違即乗勇志徑入無有鄉脱去覊縻又入寂光土<lb/>
　混冥融怡自作絶倫之竒不求人知<lb/>
我今所願但得寢無夢覺無憂道無妨志無退止此足<lb/>
　矣復何求歟<lb/>
菩提者㣲妙之智圓明也湼槃者寂静之樂臻極也其<lb/>
<pb n="KR4d0007_WYG_010-12a"/>
　理深廣言之無窮<lb/>
吾以精進心學無生之法以决定心期無生之報從今<lb/>
　耄年至於沒齒<lb/>
白樂天有詩云沈憂竟何益只自勞懐抱不如放身心<lb/>
　冥然任天造予因擬之别為四句以相對曰多圖果<lb/>
　何益只自勞奔競不如收身心凝然成静定一放一<lb/>
　收各有歸趣<lb/>
逍遥墟是仙境界寂光土是佛境界我思游戱於其中<lb/>
<pb n="KR4d0007_WYG_010-12b"/>
　無憂資裝即意而辦<lb/>
爰當大耄之年景慕大心之士詳求大乗之法顧已能<lb/>
　然私自慰悅<lb/>
撫心自諭但於一切時中周視所履無染著無繫縛無<lb/>
　縱逸無障閡或觀文理宏濬未能忘法愛但以隨宜<lb/>
　曉暢勿至煩勞<lb/>
外避虚榮以安身内平妄情以安心内外同安則樂在<lb/>
　其中矣此名逹觀不得其人不可言也<lb/>
<pb n="KR4d0007_WYG_010-13a"/>
從權道以順俗推至理以遣情求妙智以冥真量能仁<lb/>
　以濟物四法修已百勝絶倫<lb/>
人有愛其内勝於外者此則强其本以制其末渉馴致<lb/>
　之道也人有愛其外勝於内者此則縱其末以攻其<lb/>
　本獲可欲之罪也愛内勝者至少愛外勝者至多茍<lb/>
　有能斷大事者較其明昧之見得失之理果以孰為<lb/>
　優乎<lb/>
入道之法虚心最妙虚心之利内外恊吉外則如虚舟<lb/>
<pb n="KR4d0007_WYG_010-13b"/>
　觸物而人不怒内則如虚室生白而吉祥止此不妄<lb/>
　語學者詳之可知也<lb/>
老𥅆沭髪之次逰心於物之初吾當不擇動息處所隨<lb/>
　時冥心於性之本際<lb/>
約已自揭立修道六變之法云變褊忿為寛恕變麤獷<lb/>
　為調柔變放逸為精嚴變感傷為適悦變熱惱為清<lb/>
　暢變憂怖為愷康一切之情悉知虚妄六變之法吾<lb/>
　當摠持夫樂以六變之和而天神降吾以六變之法<lb/>
<pb n="KR4d0007_WYG_010-14a"/>
　而道心生事雖不同名數同矣<lb/>
多聞嚴持此學為基復性離相此法難狀自以心見不<lb/>
　可言宣<lb/>
古人有詩句云醉遇春秋社閑因雨雪天唐賢白樂天<lb/>
　閑醉俱多故自稱閑樂公又稱醉吟先生吾自引年<lb/>
　退居閑樂有之矣雖愛詩酒之美不至耽於醉吟而<lb/>
　思福慶之縁竊比尢勝<lb/>
吾今諦思二空一不空即今身世觀徃知來三際必同<lb/>
<pb n="KR4d0007_WYG_010-14b"/>
　矣此則空之一也道家以逆旅為喻夫逆旅不可占<lb/>
　而有之也不可毁而闕之也人身不可戀而固存也<lb/>
　不可厭而自壊也即今事縁隨時而過過即歸無此<lb/>
　即空之二也道家貴虚縁葆真但順應而無撓勿故<lb/>
　引而自縈也伊此二空我之外妄不可得守唯一不<lb/>
　空我之内真不可不守守之之道上智能求焉名為<lb/>
　决定相<lb/>
齋心服形嚴持紀律冥真體寂深入精㣲恊用常然無<lb/>
<pb n="KR4d0007_WYG_010-15a"/>
　法勝此<lb/>
論者有以老氏為釋氏中小乗人吾聞其語矣未見其<lb/>
　理也今自得之老子云不見可欲使心不亂有似儒<lb/>
　書非禮勿視之意可比小乗堅持禁戒之人此於大<lb/>
　妙法中行之差易者也釋氏之大乗人最上乗人非<lb/>
　但歴渉一切可欲之事心常在定而又於其歴渉之<lb/>
　中力行化導自他俱利若不爾者則非徳施周普也<lb/>
　此於大妙法中行之至難者也而能行之其為殊勝<lb/>
<pb n="KR4d0007_WYG_010-15b"/>
　也何如哉<lb/>
自念非富非貧非貴非賤非吏非隐非智非愚萬慮息<lb/>
　機四顧滿志居中悉備夫復何求<lb/>
有思有議則以意言為繫縳而浄名居士所説法是不<lb/>
　思議解脱有戀有厭則以身世為挂礙而香山居士<lb/>
　所詠篇是無戀厭逍遥吾才患多多此新説<lb/>
論語云瞻之在前忽焉在後老子云迎之不見其首隨<lb/>
　之不見其後周易云範圍天地之化而不過莊子云<lb/>
<pb n="KR4d0007_WYG_010-16a"/>
　至精無形至大不可圍夫如是原其語意分限者束<lb/>
　教之儒不當輕議老莊之書也<lb/>
今直截剏立一法是謂漸中之頓頓中之漸何謂也隨<lb/>
　時隨處便以勇健果斷志力頓息一切之念徑入大<lb/>
　空之域令心安住此是漸中之頓也初習則難乆習<lb/>
　必易此是頓中之漸也不煩以經據引證我决了心<lb/>
　定則定矣<lb/>
予約已而思得外禦二法内習一法可以足用矣一切<lb/>
<pb n="KR4d0007_WYG_010-16b"/>
　事已多逆計而過憂者非也當依古教除其患慮一<lb/>
　切事已多乗勢而積忿者非也當依古教平其恚閡<lb/>
　此外禦之二法也然後専志妙道當依古教日夕存<lb/>
　心務致虚而安静而明志人乆於道而其道大成此<lb/>
　内習之一法也亦勿預思符應終當自知<lb/>
天聖九年八月二十八日夜夢見一僧相好圓滿衣紫<lb/>
　方袍威容整肅升髙座將講經聼衆雲臻列坐未定<lb/>
　予亦隨喜赴㑹自以為未嘗輕易致拜於僧今以聼<lb/>
<pb n="KR4d0007_WYG_010-17a"/>
　法之故當於狻猊坐前拜訖而坐私念此僧必為我<lb/>
　起而側立當言廻禮諸聖未及如此而忽窹焉因思<lb/>
　法華經所言夢中見妙事盖其𩔖也<lb/>
人皆以即時稱我者為己身夢中亦然一生之中其夢<lb/>
　無數定以何者為我身是以古人有作普示道俗用<lb/>
　心偈云莫認紛紛境唯觀了了心知身不是我煩惱<lb/>
　更何侵又以即時所居之宇為己家或士或庻改卜<lb/>
　經營不定果以何處所居之宇為己家又以先世相<lb/>
<pb n="KR4d0007_WYG_010-17b"/>
　承生育之地為己鄉亦有遷移隔絶别成故里者果<lb/>
　以何處之地為己鄉復有舟居之民舟中生子其子<lb/>
　但以舟為家舟之徃來不停亦有改造易換其舟者<lb/>
　此舟中所生之子果以何舟為家何處為鄉耶故白<lb/>
　樂天有自誨之詞云無妄喜無浪憂此中是汝家此<lb/>
　中是汝鄉汝何捨此而去自取其遑遑又有詩云我<lb/>
　生本無鄉心安是歸處白公大逹能警覺迷妄堅執<lb/>
　之人也<lb/>
<pb n="KR4d0007_WYG_010-18a"/>
了知諸念無非妄縁開眼觀窮理盡性之書閇目習㝠<lb/>
　神絶境之法晝坐夜卧一向栖心無所希求至於沒<lb/>
　齒<lb/>
法華經初安樂行致定之權輿者也佛菩提真歸仗處<lb/>
　致慧之臻極者也二妙相應一體混成<lb/>
自獲道符不由師授法行所起我相先除五藴皆空一<lb/>
　言以蔽<lb/>
龍圖閣待制燕公肅嘗謂予五福之外復有餘慶子孫<lb/>
<pb n="KR4d0007_WYG_010-18b"/>
　詵詵世濟其美雖愧燕公特相推重然而内省亦非<lb/>
　妄言自謂福之增多符㑹成六夫古人獲六國之印<lb/>
　縱詭辯而力取後之有報者事可見也伊予獲六福<lb/>
　之符守直道而天與後之有報者理合如何影隨響<lb/>
　應固當必爾<lb/>
於法見妙妙之相不取於相豈有受羣邪乎於心得了<lb/>
　了之明猶晦其明豈有入諸趣乎卓然獨立吾之志<lb/>
　也覺路坦坦復何憂疑<lb/>
<pb n="KR4d0007_WYG_010-19a"/>
詳覽寳書之説夫真學入流之士修集三昧樂境界者<lb/>
　不説心識外諸境界噫予觀一切凡夫貪著世間名<lb/>
　相分别無窮極者比此不同有若胡越之人習俗異<lb/>
　心也安可與之欵談哉故予所居宜乎三徑就荒凝<lb/>
　塵滿席塊然獨處人不我如但逍遙自得而已<lb/>
予思昧爽之際起而晏坐目光睒爍耳音清徹和氣融<lb/>
　液静心凝虚即此少時亦非常之境界<lb/>
吾今自思在天地造化之中萬物之一耳始於無物而<lb/>
<pb n="KR4d0007_WYG_010-19b"/>
　忽有物自稱曰我物極則反反則復歸於無物其理<lb/>
　必爾何用驚疑昔當無物之時㝠然未覺而任天造<lb/>
　造乃為生之始夫未生之前自知生期而預喜乎今<lb/>
　當有物之時造而未化化乃為生之終未知化期安<lb/>
　得虚增其預憂哉我欲造而不化於理可乎人各稱<lb/>
　我其我無數悉如此欲造而不化則當充塞無所容<lb/>
　或説有術可使重濁之質上升輕清之天於理又可<lb/>
　乎自古上德之人善於其中以智决擇而去取之以<lb/>
<pb n="KR4d0007_WYG_010-20a"/>
　道消融而委順之無齟齬於心胸不亦樂乎孰能勝<lb/>
　此大達至當之論耶此外别有超出造化之法精微<lb/>
　廣大又非言意之可窮也豈能容易而書之<lb/>
内典所説聞中入流名為圓照法門其法殊勝第一予<lb/>
　知而習之迨今十五年矣而聞自然之聲清亮交徹<lb/>
　嵗久愈甚尤資反聴之樂譬如世王與外國交戰戰<lb/>
　勝而王迴奏凱樂之樂以為前導其喜可知矣因而<lb/>
　對比其理今予之心王與外境交戰戰勝而心迴有<lb/>
<pb n="KR4d0007_WYG_010-20b"/>
　此清聲潛發助其歸趣殆相𩔖也亦非貪着善境界<lb/>
　且欲賛揚微妙音此音微妙又與形氣之樂不同也<lb/>
自得正修行之法但持無念之心堅自然無礙之性熟<lb/>
　久則無生之道成道成乃自在無拘繫洞照無障蔽<lb/>
　一一當自知言之不可及<lb/>
有善吉解空之眼見外物皆空叩觀音入理之門致内<lb/>
　音相應妙而不測怡然自得馴致其道適我願兮<lb/>
自古宗風爰分頓漸允臻其極任彼談髙習則生常須<lb/>
<pb n="KR4d0007_WYG_010-21a"/>
　吾力到以决定智除猶豫情<lb/>
見諸相之非相外無所障知一真之至真乃有所親具<lb/>
　此知見庶幾乎與道為鄰<lb/>
清明在心節槩如山法施將啟有志必堅私自慶喜孰<lb/>
　能若此<lb/>
處世之法推理安常出世之法息心達本㕘同順入圓<lb/>
　頓消融臻極含虚獲大安𨼆用一而足其在兹乎<lb/>
欲其妙道當發至心掘地及泉定知見矣鑚燧改火孰<lb/>
<pb n="KR4d0007_WYG_010-21b"/>
　曰無之願力有加善根必植<lb/>
難忍能忍殊勝之力也可行必行决定之行也二法相<lb/>
　濟其道混成<lb/>
一氣散而成形為萬物一性分而含識為萬靈寂然不<lb/>
　動混而為一復歸於無强名曰道<lb/>
遊心於世諦中者率多巧宦遊心於真諦中者亦有巧<lb/>
　慧巧宦謂巧於仕宦巧慧謂巧於智慧夫道不同不<lb/>
　相為謀此二知見之人終身異路而行<lb/>
<pb n="KR4d0007_WYG_010-22a"/>
遇善境界得心輕安道芽已生也有佛菩提是真歸依<lb/>
　道果將成也如此之事誰可與説<lb/>
繄我甘休退仕宦情銷落如出深谿壑如解久纒縳所<lb/>
　以潛抃躍人多恐休退仕宦情貪著如捨寳樓閣如<lb/>
　失金囊槖所以不歡樂此理有安危迷人無忖度<lb/>
至愚之人有如衆卉蒼蒼然生植又如昆蟲蠢蠢然動<lb/>
　息豈可與之談妙道哉<lb/>
學成道心得無所得本體大空無秋毫挂礙妙用大明<lb/>
<pb n="KR4d0007_WYG_010-22b"/>
　無微塵㸃翳然後為得也<lb/>
導引而勤四體本乎動者也晏寂而息諸緣本乎靜者<lb/>
　也動靜交相養其是之謂乎<lb/>
予自得心法者三謂無分别無固必無挂礙三者足用<lb/>
　矣列而言之其理詳備若更要簡省則無挂礙之一<lb/>
　足包餘二蓋緣無分别無固必都在無挂礙之域中<lb/>
　耳<lb/>
水靜而清久之益明心靜而清久之益靈諸有智者譬<lb/>
<pb n="KR4d0007_WYG_010-23a"/>
　喻得解予雖不敏其殆庻幾<lb/>
深於相宗者初及門深於空宗者次升堂深於性宗者<lb/>
　終入室得法階漸其理如此<lb/>
吾從學道以來歴年浸乆得箇休歇處得箇安樂處世<lb/>
　間夢境之交争胸中幻累之相縈吾皆洞見源底不<lb/>
　用折螽之力而勝之矣<lb/>
吾思古人言不渉於是非色不形於喜愠者此乃士行<lb/>
　也若能心不存於愛憎者此乃道行也<lb/>
<pb n="KR4d0007_WYG_010-23b"/>
學古入官布在前言學古入道出於予意則象之智何<lb/>
　所不可是故博覽詳求未嘗廢墜<lb/>
影外有影之像浸㣲而踈夢中説夢之言重增其妄貪<lb/>
　人所惑覺心自知<lb/>
身之有無既委順於造化事之得失當委順於因縁吾<lb/>
　心浩然歸二委順<lb/>
心無障難無不悟身無障難無大苦世無障難無多故<lb/>
　幸㑹之尤者三比𩔖之同者少故予大耄之年而道<lb/>
<pb n="KR4d0007_WYG_010-24a"/>
　學彌深矣<lb/>
予於三教之書各取八字綂為法要儒教之書毛詩大<lb/>
　雅云既明且哲以保其身道教之書老子道經云歸<lb/>
　根曰静静曰復命釋教之書湼槃經云悟諸法性成<lb/>
　無師覺予自視所得本末符契因目曰三和合法門<lb/>
結交游識今人面覽傳記識古人心識今人多有損益<lb/>
　識古人多有勸戒<lb/>
心息相依混㝠融怡息緜緜而若存心了了而常知非<lb/>
<pb n="KR4d0007_WYG_010-24b"/>
　音之音亦聞和而成文焉何勝如之<lb/>
諦觀人倫之衆受生各有涯分含識各有限量不可以<lb/>
　一理責之勿復追思分别此幾於道<lb/>
義天垂象而參羅性海含空而妙湛混而為一粲然可<lb/>
　觀天瑞海印於兹備矣<lb/>
積金帛而為富不如廣藝文而為富據權位而為貴不<lb/>
　如守道徳而為貴吾之好尚有如此者<lb/>
吾有則象智今於宴寂之法自立一名夫僧家謂之入<lb/>
<pb n="KR4d0007_WYG_010-25a"/>
　定道家謂之入静吾以五鼓之際方當夢醒諸念之<lb/>
　前未有縁起此時神氣翛然最清宜乎攝心直造真<lb/>
　際因目之曰入清金剛三昧經云無住菩薩入清白<lb/>
　處身心不動正是入清之理也<lb/>
内典有云百千三昧予於法意無盡而所作章句聨翩<lb/>
　患多因自謂之曰百千法門以理言之有何差别<lb/>
楞嚴經有説圓融清浄覺南華經有説放曠逍遥遊此<lb/>
　二者貫心逹性表裏相應禪機道用何煩别求<lb/>
<pb n="KR4d0007_WYG_010-25b"/>
酒是禄之美者詩為樂之心也清聖之醇酎風雅之髙<lb/>
　格助道餘品何以勝此<lb/>
外䕶其身如惜干霄茂樹勿縱一斧之刃伐傷内䕶其<lb/>
　行如惜渡海浮嚢勿容一針之鋒穿破真修妙道之<lb/>
　士當知二䕶之法<lb/>
不擇情興處所隨時隨分常用入清之法<lb/>
誙誙然趣死而不廻者如牛毛之多了了然見性而獨<lb/>
　覺者如麟角之少麟之獨角猶以為瑞人之獨覺豈<lb/>
<pb n="KR4d0007_WYG_010-26a"/>
　不為貴有時諦思私自喜慰<lb/>
諦觀己之情理有順有不順而欲人之情理皆順者非<lb/>
　也又觀人之體候有和有不和而欲已之體候常和<lb/>
　者亦非也反照對治是方便法<lb/>
予偶追思從壯及老己身之髪膚未嘗用一針己心之<lb/>
　法則自用百千箴字音雖同而名理有異<lb/>
公平之舉無怨親上下之交無謟瀆此儒行也<lb/>
人之身有如意有不如意厥理惟均是常也人之事有<lb/>
<pb n="KR4d0007_WYG_010-26b"/>
　如意有不如意厥理惟均亦是常也<lb/>
前言有云信順可以祈福慶夫逹道之士若有既明且<lb/>
　果而能信而順之則福慶可致决定之理也<lb/>
予之志願求善利者二焉身心恬愉善利之常常者也<lb/>
　神明清徹善利之深深者也其有大妙臻極不可以<lb/>
　思議而速致者姑務存誠而匪懈是也<lb/>
昧旦之前入清之際神清氣清音清境清衆清和㑹為<lb/>
　清淵府乗乎髙邈之興而有融怡之情孰知之耶孰<lb/>
<pb n="KR4d0007_WYG_010-27a"/>
　知之耶<lb/>
既有覺心仍多義學老年壯志未始暫忘獨蹈大方安<lb/>
　敢自謂枉入諸趣必無此憂<lb/>
入道之要唯覺與力覺能照了而不迷力能堪忍而不<lb/>
　動不迷不動恊致無生<lb/>
入不空空三昧到無住住境界此妙妙之心也<lb/>
智慧有淺深人倫有分限肥遯髙蹈雖為㧞俗之標妙<lb/>
　徹清升自是應真之道<lb/>
<pb n="KR4d0007_WYG_010-27b"/>
十二時中有晝夜十二縁中有生死正覺大明之人洞<lb/>
　分真妄故有决定歸心之處<lb/>
自定晚年簡徑常行之法隨時隨處或坐或卧冥目冥<lb/>
　心直入清徹妙音之境界乗興而然興盡而止<lb/>
吾嘗諦觀上上智人求大雄正覺之道其法是無修之<lb/>
　修無學之學無作之作無事之事無生之生無住之<lb/>
　住無念之念無受之受無得之得無用之用其道是<lb/>
　無體之體無相之相出世超絶與在世正對背宜乎<lb/>
<pb n="KR4d0007_WYG_010-28a"/>
　世人不知不見不信不重自然之理也<lb/>
六度之名忍辱在其數夫真學之人若值人所毁辱而<lb/>
　能堪忍不動此乃道力勝而徳量大也當喜而不當<lb/>
　怒盖聞釋迦文嘗為忍辱仙人司空圖自稱耐辱居<lb/>
　士雖非等倫而忍之大槩一也杜牧詩云忍過事堪<lb/>
　喜理亦相符<lb/>
迷心之縁起於無明展轉貪着重增盖纒悟心之縁起<lb/>
　於始覺展轉觀練重増曉逹叩此兩端洞分真妄入<lb/>
<pb n="KR4d0007_WYG_010-28b"/>
　道之初門也<lb/>
觀練精至修奉嚴恭期一報之歸全庶終天幸超三界<lb/>
　而獨立仍存大心人不我知其志如此<lb/>
内外二典悉知宗㫖福慧二業咸有端緒年踰八旬益<lb/>
　志於道予自能然非妄言也<lb/>
吾有二愛自謂天然至理貫心愛清澄㣲妙之法善利<lb/>
　垂世愛廣大教化之言難求欵談逆甘塊處<lb/>
吾於耄年自見二法徳行隂宻貫天地而著誠明理性<lb/>
<pb n="KR4d0007_WYG_010-29a"/>
　精真練身心而成寂照斯為至理斷在深𠂻<lb/>
吾於耄年又獲四愈支體愈輕神氣愈清祖述愈精觀<lb/>
　照愈明人多見推吾亦自覺足以私喜夫復何憂<lb/>
窮理盡性鉤深出重淵之魚進道忘勞致逺乗千里之<lb/>
　馬真學之士有如此焉<lb/>
人多愛功名富貴在世之事也我自愛禪定智慧出世<lb/>
　之事也大槩如此言不能細分别<lb/>
神仙之事於凡人中殊勝禪智之事於妙道中親功誰<lb/>
<pb n="KR4d0007_WYG_010-29b"/>
　同此意與之欵談<lb/>
隨時隨處隨其情况限量姑務存心但令不動不思不<lb/>
　迷不著積習純深而已此法最為簡徑也<lb/>
人之所好富貴權勢榮利嗜欲沒齒而已矣吾之所好<lb/>
　閑適宴息清暢恬愉復性而已矣各從其志無由㑹<lb/>
　議<lb/>
古聖人有不思議解脱之法得以消融而釋其累古賢<lb/>
　人又有無可奈何之歌得以曠逹而養其和吾於此<lb/>
<pb n="KR4d0007_WYG_010-30a"/>
　中須求力勝<lb/>
昔孫登謂晉嵇康曰子才多識寡難免於今之世矣予<lb/>
　復思之又謂康得定力而失慧用何以名之耶傳述<lb/>
　康之梗槩有竒才大量含垢匿瑕心師老莊善説養<lb/>
　生之道斯則可矣無何縱情輕忽貴公子故觸禍機<lb/>
　自貽誣謗而致害焉何慧用之有暨乎臨刑顧視日<lb/>
　影索琴彈之而辭氣不撓非定力而何予於孫登言<lb/>
　外得此新意因書其事以補闕文<lb/>
<pb n="KR4d0007_WYG_010-30b"/>
釋氏書説如來之心起相而性不動道家書説至人之<lb/>
　心順縁而真不失得意忘言其歸一揆<lb/>
道心貫㣲真入真際士風逐末止尚清談於兹洞分方<lb/>
　為至鑒<lb/>
體道自愛率有常凖量飲美酒滌其煩慮何須大醉間<lb/>
　讀異書味其新意不求甚解服衰佚老務養天和力<lb/>
　竭外縁非吾所欲<lb/>
追思壯年筮仕之初秉筆作氣好為張皇奮發之詞比<lb/>
<pb n="KR4d0007_WYG_010-31a"/>
　彼擊水摶風之翰飛刷燕秣楚之疾馳今兹大耋以<lb/>
　道眼觀之是何顛倒想是何虛妄言此自知非之深<lb/>
　者也<lb/>
夫局束蹇淺蔽翳滯溺智不明也鹵莾滅裂因循遷延<lb/>
　力不勇也能反是者大士之全徳也<lb/>
身老形必衰心老智必盛决定之理也形衰吾無懼智<lb/>
　盛吾有喜人不知之自知之耳<lb/>
圓覺經説身心為幻垢維摩經説煩惱為客塵我能知<lb/>
<pb n="KR4d0007_WYG_010-31b"/>
　之誰復如我<lb/>
見五藴空虚為深般若得一心寂滅是大湼槃此法綱<lb/>
　宗資吾觀練<lb/>
予年八十有二矣未嘗以針艾攻肌膚未嘗以几杖扶<lb/>
　坐起老徤同者幾何人哉<lb/>
諦觀縁起端緒結為魔羅綱吾當以勇健力揮智慧劔<lb/>
　即時深去徑入清白處住鮮明法更不作方便漸次<lb/>
　也<lb/>
<pb n="KR4d0007_WYG_010-32a"/>
修證儀中發願偈有云且願此生無障難免令來世乏<lb/>
　資糧臨終了了不昏迷自在隨心寄生處予因概舉<lb/>
　障難之極者嬰於重病廹於全乏罹於大亂若無此<lb/>
　三者是謂洪慶其諸悠悠細故不如意者何足蔕芥<lb/>
　於胷中以為障難乎<lb/>
歴觀世人少者老者四支六根其中或有虧廢者已獨<lb/>
　不然又有資用大乏者全不得宗屬之力者已又不<lb/>
　然省已之福居多矣其餘瑣瑣失志不當介懐何足<lb/>
<pb n="KR4d0007_WYG_010-32b"/>
　妨吾進道之心乎此乃對治之法親切者也<lb/>
水静則清清而後明明則照物物無遁形至人觀之得<lb/>
　為心印入理樞要莫尚於斯<lb/>
處世之法以主善為師而允執厥中出世之法以惟道<lb/>
　是從而不住於相至理備矣上智詳之<lb/>
我心宴息既非逐境攀縁我心慧明亦免沈空住寂獨<lb/>
　覺獨斷何須問禪<lb/>
内典所説髙原陸地不生蓮華糞壤之中種植滋茂因<lb/>
<pb n="KR4d0007_WYG_010-33a"/>
　知苦惱之㑹正是練心之處也<lb/>
因㸔維摩經注本第七卷内説菩薩通逹佛道之理詳<lb/>
　其大意盖謂菩薩之心在苦不以苦為挫衂在樂不<lb/>
　以樂為貪欲種種之事一一如此可謂入平等大空<lb/>
　之法也茍不能然則非佛道是一切凡夫之情耳<lb/>
自覺耄年道心益壯以功名富貴為妄認之物以觀練<lb/>
　薫修為力行之事塊然寡合固當然與<lb/>
息縁任運觀妙練真入道大端此為綱要<lb/>
<pb n="KR4d0007_WYG_010-33b"/>
處世間上善之事莫若抗心希古出世間上善之事莫<lb/>
　若澄神定靈摠持宏綱兩端足矣<lb/>
法華經云諸有智者以譬喻得解今舉一法麤相易曉<lb/>
　而要害者内典以貪瞋癡名為三毒夫人衣中有三<lb/>
　毒蟲不去之可乎食中有三毒藥不去之又可乎人<lb/>
　於心中有此三毒藥尤在親切之處而常存留試審<lb/>
　思之得曰智乎去此三毒比漢壽亭侯命醫破臂刮<lb/>
　骨去流矢之毒何者為難<lb/>
<pb n="KR4d0007_WYG_010-34a"/>
世間之法大妙者謂之數術盖以物有成壊之數推窮<lb/>
　以至根極者能然也出世間之法大妙者謂之神道<lb/>
　盖以心有聖神之道脩練以至明徹者能然也道與<lb/>
　術以大小分名可以智曉不可以言宣<lb/>
吾於妙道天機積年窮理㑹則深㑹其體不别説則難<lb/>
　説其法無窮萬一神交相視莫逆<lb/>
心法都如大空即可矣夫處世之心以道家逹觀評之<lb/>
　但有一塵沙許障礙未行到逍遥之墟出世之心以<lb/>
<pb n="KR4d0007_WYG_010-34b"/>
　禪家妙觀評之但有一絲毫許縈挂未得入解脱之<lb/>
　門不在引喻證據直用此言明理<lb/>
諦思真性之外一切之形皆夢幻也一切之情皆塵垢<lb/>
　也一切之縁皆影響也胡足為累是名逹觀恢為度<lb/>
　門唯明入道之深心可致還源之妙用<lb/>
自念立心無疑而信真功徳大調御學道有應而覺善<lb/>
　境界妙吉祥超然絶倫云何不樂<lb/>
當師大逹逍遥於無何之鄉勿逐羣迷汨沒於夢幻之<lb/>
<pb n="KR4d0007_WYG_010-35a"/>
　境意取足用吾皆了知<lb/>
吾今特立安心之法凡三焉大畧兼該包舉已述重重<lb/>
　教中之理次第足用耳第一無思第二觀空第三對<lb/>
　治自向意中推演不能筆下敷陳<lb/>
　　　　凡一百七十七章<lb/>
　<lb/>
　<lb/>
　<lb/>
<pb n="KR4d0007_WYG_010-35b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　法藏碎金録卷十<lb/>
</p>
<p>
</p>
  </div></body>
</text>\m</TEI>