<TEI xmlns="http://www.tei-c.org/ns/1.0">
              <teiHeader>
                  <fileDesc>
                     <titleStmt>
                        <title>Title</title>
                     </titleStmt>
                     <publicationStmt>
                        <p>Information about publication or distribution</p>
                     </publicationStmt>
                     <sourceDesc>
                        <p>Information about the source</p>
                     </sourceDesc>
                  </fileDesc>
              </teiHeader>
              <text>
                  <body>
            
<div>
                <head>芳谷集卷上</head>
    <p>
<pb n="KR4d0468_WYG_001-1a"/>
欽定四庫全書<lb/>
　芳谷集卷上　　　　　　元　徐明善　撰<lb/>
　　序<lb/>
　　　贈唐君序<lb/>
人日飲五氣以生猶魚之於水不但得於賦受之初而<lb/>
已或謂氣行於天與吾身不相闗者定非精於性命者<lb/>
也古人有見於此窺五緯推稱以考一身休咎往往十<lb/>
得其六七而醇儒莊士或羞稱之非以是為不足信也<lb/>
<pb n="KR4d0468_WYG_001-1b"/>
貴居易以俟命也近嵗科廢士匱率假是以游往往不<lb/>
能精盱江唐君號庭竹士之業旣精而窺步尢精蓋後<lb/>
漢有唐子産者明易詩書春秋而尤好星占其原深逺<lb/>
矣君將假是以游而不能不以醇儒莊士羞稱為病諗<lb/>
於予予曰子游奚病夫士不得兼善久矣方今富貴者<lb/>
不奪不饜或卒以賈禍拜塵炙手者皇皇然所覬或卒<lb/>
不可得若此者滔滔也未有深明其故者君儻推其定<lb/>
分以告之使一一安之若命而人人皆君子矣窮不獨<lb/>
<pb n="KR4d0468_WYG_001-2a"/>
善君殆庶幾而君奚病君曰是則然矣彼若信不及奈<lb/>
何予曰信不及彼終必病之非君病也姑以誠告可也<lb/>
若夫蓬蒿環堵之中有匡坐而弦曳縰而歌者君不必<lb/>
進君之說懼能病君自失而走但記姓名還以告我<lb/>
　　　從軍詩序<lb/>
軍旅有詩尚矣風有小戎無衣雅有采薇出車是也詩<lb/>
言志志帥氣姑即四詩而論其志氣則采薇出車量敵<lb/>
慮勝者也其氣和以平小戎無衣無懼者也其氣剛以<lb/>
<pb n="KR4d0468_WYG_001-2b"/>
決和平者其漸微弱剛決者其究盛彊誦其詩而天下<lb/>
大勢之所趨可知矣曩時東南士峩冠緩帶軍旅事一<lb/>
付老兵久矣不復有横槊之賦余讀羅逹泉從軍詩芒<lb/>
銳粲發必往無懼卓然特異於寛柔之彊夫不狃於習<lb/>
不拘於地者豈非負過人之才者哉先民有言天下治<lb/>
地氣自北而南抑氣機之觸有不自知其然而然者哉<lb/>
功名隨世而就若君者偉矣雖然清廟我將和平之積<lb/>
也剛決者不足進也方今聖朝偃兵尚文比隆三代將<lb/>
<pb n="KR4d0468_WYG_001-3a"/>
不復煩君以軍旅之事矣佘謂君宜抑剛決而進和平<lb/>
以鳴國家之盛此一時也詩云詩云從軍云乎<lb/>
　　　送黄孟博序<lb/>
葉正則稱黄台州詩詞高妙之語非子耕所能乃魯直<lb/>
遺墨散落收拾未盡爾比來豫章聞見台州文墨一二<lb/>
信如水心言恨生晚不及拜之一日孟博黄君過余形<lb/>
臞而神壯氣和而志肅其詩清麗遒切其結字翹踈家<lb/>
雞之雄也問之則涪翁六世諸孫而台州之曽孫於是<lb/>
<pb n="KR4d0468_WYG_001-3b"/>
亦疑非孟博能此乃子耕遺墨散落收拾未盡爾且祖<lb/>
父之望子孫豈不欲其克肖而往往不能肖者何也詩<lb/>
云無念爾祖不能肖者不知念爾今孟博心聲心畫酷<lb/>
肖如此其念祖之勤何如夫如是雖謂子耕今存可也<lb/>
豈必以子耕文墨散落未盡者疑吾孟博哉君不逺數<lb/>
千里來省丘墓悵然有反築桑梓之志語及萱竹荒涼<lb/>
文獻泯落輒涕出悲之斯念也詩與字之工固其麤迹<lb/>
也涪翁蘇從也台州從朱文公游在高弟子之目其學<lb/>
<pb n="KR4d0468_WYG_001-4a"/>
粹矣君念之久矣君返松陽寓所有日來别且徵言蓋<lb/>
余家東湖公君家自出自忠愍而上丘墓故相鄰余秋<lb/>
半當解組即往拜墓下泝明月酌雙井東望候君君尚<lb/>
及從余於彼乎豈其使余獨也乎<lb/>
　　　送李尚書序<hi>遹祖</hi>
至元二十九年春上將征海南島夷命行省具舟楫戈<lb/>
甲弓矢無敢不善於時東南自曩嵗征日本交趾疲於<lb/>
需役由奉命者挾威濟欲所至侵暴民大懼復然往往<lb/>
<pb n="KR4d0468_WYG_001-4b"/>
重足惴不自保而尚書李公寔來温恵謹潔不亟不徐<lb/>
凡取之民者戒郡縣即予直材隨所産不責以無有工<lb/>
用所長不彊所不習時其飲食而巡督之民忘其勞未<lb/>
三月悉具艨艟完堅犀鐵精良軍無乏興人乃大悅嗟<lb/>
夫使曩者奉命者其意慮設施與公不異安得東南兆<lb/>
庶瘡痏至今未合哉易旣濟曰高宗伐鬼方三年克之<lb/>
小人勿用如公者不惟不侵暴之猶恐傷之斯不謂之<lb/>
君子乎聖主於是有合旣濟之義矣公之來也顓軍旅<lb/>
<pb n="KR4d0468_WYG_001-5a"/>
事宜不遑俎豆而朔風夙駕頖宫展敬禮殿進止不失<lb/>
尺度對諸生誾誾觀公之志尚如此又知躬行君子亶<lb/>
出平素而非苟然異於挾私濟欲者之為也竣事還都<lb/>
諸生服公徳美為歌詩以送之而郡文學徐明善為之<lb/>
序<lb/>
　　　周自昭文集序<hi>徳老</hi>
予友臨川周君自昭父胷懐灑落與之處者怨欲自消<lb/>
其長宗濂帑庾不私毫粟凡經訓傳記上下累千年胷<lb/>
<pb n="KR4d0468_WYG_001-5b"/>
蟠不可量數為文如颷至霰集下筆不能自休閒與予<lb/>
共吟事予哦咀末就而君詩成大好大槩不為竒險而<lb/>
新美渾然使讀者如步春風閱韶景桃李之艷蕙蘭之<lb/>
馥映照迎將初無異覩而賞趣自不可盡也唐人謂心<lb/>
正則筆正豈獨筆哉言者心之聲也聲者言之衍也雅<lb/>
正之文必君子能之爾其義趣氣和其趨偭不差其憂<lb/>
歡得失不異其規矩繩墨不犯斯足尚也若君文是也<lb/>
近比以文鳴者往往浮險蕩譎後進靡然尚之蓋人心<lb/>
<pb n="KR4d0468_WYG_001-6a"/>
之變有足慨者豈文當爾耶予文不逮君序不足増文<lb/>
重而君之心予知之夙也世有不求同俗求同理者讀<lb/>
且評焉予言豈虚也哉<lb/>
　　　送李君序<hi>英</hi>
章甫逢掖之士仕州若縣者得行其志鮮焉獨官於學<lb/>
者在守先聖之道模範後學比於他官無所屈志故賢<lb/>
者求自試不為過今鄱陽教諭李君學富行修詞翰人<lb/>
尢賞重余命季弟受學如大匠之於木立就繩墨知其<lb/>
<pb n="KR4d0468_WYG_001-6b"/>
於教事最習也今年余客金陵君不逺千里來㑹提舉<lb/>
李公檄教諭鄱陽以歸夫學富者不獨善其身行脩者<lb/>
必兼淑其鄉守先聖之道模範後學衆咸推君宜為歌<lb/>
詩餞之君徵余言粤自杜子美有廣文官冷之句後之<lb/>
學官率以自名寄不滿之意余意不然夫已人之師也<lb/>
聖賢已之師也孔孟憲言無富貴之澤典謨大訓非温<lb/>
飽之用飯疏飲水陋巷簞瓢萬世之謨無以加焉則官<lb/>
冷宜然自名以寄其不滿者非也今之為學官者其教<lb/>
<pb n="KR4d0468_WYG_001-7a"/>
不能植其志有所撓往往不堪其冷而然或謂鄱陽學<lb/>
舍舟如學廩罄如懼君習聞官冷之說而未果肥於義<lb/>
勝故以前說進風奚必舞雩有芝山之高浴奚必沂水<lb/>
有鄱川之潔雲移花落妙寄悠然春煦物茁冷復何有<lb/>
余他時泝流而返接鄱之士可以知模範望君眉睫可<lb/>
以知志行矣勉旃<lb/>
　　　送王廷瑞序<lb/>
南粤去京師萬里風氣異中州故仕者輒不樂往以余<lb/>
<pb n="KR4d0468_WYG_001-7b"/>
觀之出而仕者豈為身謀哉去天旣逺雨露偏枯宅土<lb/>
最窮蛇鱷暴横同吾胞與無所困極士大夫安得恝然<lb/>
於此皆曰吾不樂逺宦將如逺民何意必有官數千里<lb/>
外如出户庭知有生民之休戚不計一身之便否者矣<lb/>
聖朝一視同仁加恵逺方四牡咨詢接於卉服慎簡使<lb/>
人及其僚佐而王君廷瑞以廉能選為憲幕長余約同<lb/>
僚餞君先往問行期君據巨艦欣然雖童稚皆躍躍有<lb/>
喜色余送逺宦多矣未見如君者此不待下車運籌帷<lb/>
<pb n="KR4d0468_WYG_001-8a"/>
幄出教條而南粤之民悦極而舞如在目中王君賢矣<lb/>
哉余又聞南粤雖號僻遠然食有海之百物果有蕉荔<lb/>
之屬異香奇卉甲於中州居者不覺其陋况君意輕嶺<lb/>
海以惠遠民山君川后效祥致福夫何患之有昔王子<lb/>
貢行卭郲九折坂叱其馭曰驅之君之慷慨此行不猶<lb/>
是耶乃序以送君以賀粤人<lb/>
　　　送李徳隆僉湖北憲司事序<lb/>
天地恒而已矣四時日月終古不息何恒如之故人有<lb/>
<pb n="KR4d0468_WYG_001-8b"/>
恒心官有恒守不可失也一失其恒為巫醫且不可况<lb/>
天吏乎聖朝地跨四海官倍前古慮郡縣不恒牧而賊<lb/>
不恒廉而墨則改立肅政廉訪司以糾治之所以欽天<lb/>
恤民為萬億年永命之本匪徒新其官稱也然人直謂<lb/>
官稱雖新風采猶故何哉余讀書見武王誥孟侯冦攘<lb/>
姦宄曰速由文王作罰刑茲無赦又曰無或刑人殺人<lb/>
然則諸侯果何據乎蓋有天下者慎罰敬刑播告之修<lb/>
類皆如此决非使諸侯弛罰刑也聖明在上其揆一而<lb/>
<pb n="KR4d0468_WYG_001-9a"/>
已矣由此觀之居是官者儻昧斯義易恒心失恒守異<lb/>
時上赫然震怒斥曠敗汰罷軟豈曰或承之羞云矣哉<lb/>
今僉司恒莊李公必不然公清作玉雪明侔水鑑仇奸<lb/>
疾汙出乎天性剪荆棘搏虎兕視之無難故自筮仕至<lb/>
今常為風憲人物稱首余方慨此一時也居是官者往<lb/>
往仍前懦戢新猛曰非我也安得心恒心守恒守者振<lb/>
而興之而公適被璽書光華之遣自今以往貪吏黠胥<lb/>
沛然以為得時者不可以無忌憚矣公嗜吟多快句乃<lb/>
<pb n="KR4d0468_WYG_001-9b"/>
今按行騷國洞庭九奏沅澧衆芳將悉付筆下然不為<lb/>
公願之者欲人知朝廷清明賢使者得以展竭材力不<lb/>
復自晦於文酒間也公在臺幕掾倚以為重故皆榮其<lb/>
遷惜其去至於遂南陔戒養之喜無四牡將父之歎人<lb/>
尤以為榮為歌詩以餞而屬予曰子宜序余聞之孔子<lb/>
得見有恒者斯可矣今幸得見之雖不幸繼今不得親<lb/>
而炙之深幸聖朝克用常人而湖北之民被有恒之福<lb/>
澤也是為序<lb/>
<pb n="KR4d0468_WYG_001-10a"/>
　　　送趙顯之序<lb/>
至元庚寅余教授洪都顯之趙君亦來長郡幕朔朢必<lb/>
宿駕在泮魁岸秀整如雞羣鶴甚異之往時郡博士與<lb/>
郡官僚數往來為綢繆余最簡出未嘗詣君君過余啜<lb/>
苦茗徑去其交疎矣然洪士議於校者詡君清如出一<lb/>
口故知君之深無過余者明年乃同掾行臺又明年中<lb/>
執法以君風裁絶出剡上為浙東憲幕長華其遷而惜<lb/>
其去者不獨余也將行徵言余謂經紀政令歴閲簡書君<lb/>
<pb n="KR4d0468_WYG_001-10b"/>
之職然爾夫洪都仰觀省閤廉車號為繁劇而君獨甚<lb/>
宜其官清之不可已也如是乃今據一道之上游出令<lb/>
而鮮所受令佩素清以往豈不刃游餘地也哉幕中之<lb/>
辨無過而激也無不及而同也惟其是而已若夫截濁<lb/>
浪之奔鯨驅塞道之長豺固有持神斧者異時海右澄<lb/>
清最諸道民曰使者使者曰元僚實善助我丕休哉余<lb/>
言如此則又為詩四韻以倡凡餞君者詩曰三年氊冷<lb/>
豫章城書眼逢君百倍明憲府已倈新掾重籌帷長説<lb/>
<pb n="KR4d0468_WYG_001-11a"/>
舊僚清蒼官挺挺烏同集碧宇迢迢鶚獨橫我合故山<lb/>
看白石相煩洞裏約初平<hi>余先世自金華徙分寧故云</hi>
　　　送李可行光澤縣尹序<lb/>
天下者一邑之積邑有仁令天下之平不難也今之為<lb/>
令者往往以民為贄而達其身以民為飱而飽其家爾<lb/>
不爾者十無一二焉何獨無不忍人之心邪子曰君子<lb/>
學道則愛人今之學道者不多見則溺於利欲而不知<lb/>
人之當愛又何足異哉至元甲子予為吏行臺可行李<lb/>
<pb n="KR4d0468_WYG_001-11b"/>
君實先予言寡而當於理公退唯子朱子集註孔孟曾<lb/>
思之書研朱自勘而已予歎異之因論涵養省察之要<lb/>
為君自此雨屐夜燈相從以講切為事非他人口耳云<lb/>
者予愛敬焉又明年秩滿令閩之光澤行有日求贈言<lb/>
夫為宰在於學道愛人君講習夙矣必與今之為令者<lb/>
異視民如身恐其傷不以為贄視民如家恐其匱不以<lb/>
為飱政平訟理光澤為治邑放之他邑而準天下可平<lb/>
也予何言哉雖然學不可以已愛人仁之一事非復其<lb/>
<pb n="KR4d0468_WYG_001-12a"/>
初之天而全體不息者未仁也涵養省察須臾有間而<lb/>
仁或幾乎息矣然則君有人民社稷之重未若仁以為<lb/>
已任之尤重也君勉乎哉子夏曰仕而優則學此姑愈<lb/>
於得人爵而棄天爵云爾其言有弊不可不察也君之<lb/>
仕自此始予懼君信斯言而學有須臾之間故瀆告云<lb/>
爾<lb/>
　　　送别劉正卿序<lb/>
今之吏所尚者材也明法律銛刀筆鋭於事而給於言<lb/>
<pb n="KR4d0468_WYG_001-12b"/>
凡官長所欲為如手足之奉腹心不待發聲徵色若此<lb/>
者所謂材也然余求之古設官分職以為民極府史胥<lb/>
徒在焉極者標準之名也民望以取正者也則古之吏<lb/>
又未必專以材選矣古之吏不可見若余友劉君正卿<lb/>
則異乎今之吏也異乎今必同乎古故予獲交劉君雖<lb/>
古之吏不可見不恨矣君溫良清慎余嘗詣君見其穉<lb/>
子有恒飢凄凉之色而不以遡人其臨事從容反覆必<lb/>
叶理應法而後止其與人交未嘗一失聲氣然為和非<lb/>
<pb n="KR4d0468_WYG_001-13a"/>
為比也君之徳可尚如此余與君聯曹案牘視君為簡<lb/>
而嘗若不給異時他掾謁告君兼二文書填委披繹決<lb/>
遣不終日硯席蕭然人或慰君賢勞則俛顔微笑示不<lb/>
足説然則君之材亦不可及矣秦誓截截諞言與休休<lb/>
有容此材徳之辨也夫以小戎無衣好戰用兵之俗宜<lb/>
其所尚者材爾及穆公一旦為子孫黎民長遠慮則其<lb/>
言如此夫子序書而進之典謨訓誥之末他時傳大學<lb/>
平天下者又深取之豈不深切著明也哉然則如君者<lb/>
<pb n="KR4d0468_WYG_001-13b"/>
以之綱紀風憲貪汚之所以革以之布宣徳澤困窮之<lb/>
所以蘇信可以為民極也曾謂聖代而使休休有容者<lb/>
陸沈乎哉余知君最深而懼人之知君淺也故序以驗<lb/>
好徳者因以識别<lb/>
　　　書隠詩集序<lb/>
自墳典丘索以來世益遠書益夥仕者雖欲博不暇也<lb/>
必隠者然後能博出處君子之大端經著其義史錄其<lb/>
人論世尚友得仕與隠之權度焉非時冒進者書有不<lb/>
<pb n="KR4d0468_WYG_001-14a"/>
博爾必博者然後能隠隠而書愈博博而隠愈確萬君<lb/>
之號書隠豈苟然哉君又以書之菁華芳潤釀而為詩<lb/>
灑落曠遠有物外之適讀之使人意消彼戰蝸角官蟻<lb/>
柯者欲求一語近似不可得逋野無間然矣或曰身將<lb/>
隠焉用文之萬君書隠而詩鳴何如余曰子推之隠也<lb/>
有怨焉怨而文宜不可萬君動天機之和鳴獨善之樂<lb/>
慨想夫古之求仁得仁者而永言焉雖聲滿江湖使讀<lb/>
者疾愈傳者紙貴非隠之疵也昔人謂皇甫謐書淫當<lb/>
<pb n="KR4d0468_WYG_001-14b"/>
魏晉間終身不仕所著帝王世紀高士傳等書並重於<lb/>
世吾方於萬君有望不特貴其詩而已<lb/>
　　　送劉季和序<lb/>
古者師不往教今往教矣唯童子未能從師於遠則就<lb/>
而教之雖不槪於古尚宜於今也古之弟子有久不省<lb/>
親者師督之今之弟子不越鄉而得師則無久去其親<lb/>
者獨循陔之念為師者自不能忘則反為官守所拘莫<lb/>
遂也然則往教殆不可哉余鄉校有小學官為置師而<lb/>
<pb n="KR4d0468_WYG_001-15a"/>
劉季和實來居數月一旦貌甚戚叩之曰唯親之思也<lb/>
越月告行期曰必親之省也非有督之者也督之者心<lb/>
也心為嚴師其此之謂乎且庭闈之念人心天命之正<lb/>
也拘攣於官守者遏其命之正也今季和躍然於此可<lb/>
與入徳矣季和嘗從余問中庸大㫖余謂此在深體黙<lb/>
識知行並進駕説無益今觀於此然後余之言可出也<lb/>
中庸曰其次致曲曲能有誠先儒謂從其善端發見之<lb/>
偏推而致之以造其極是亦聖人之誠已且舜武王周<lb/>
<pb n="KR4d0468_WYG_001-15b"/>
公之孝根於天命之性者與季和豈有異乎天不異而<lb/>
人殊何尤君勉矣毋足乎一善而弗擴也毋安乎一能<lb/>
而弗進也千能萬善日亹亹焉而不敢已此中庸之㫖<lb/>
也果能此道則生君之前者且將以君為師有講習之<lb/>
説有朋自遠來之樂其視效一官招諸生不猶外物也<lb/>
哉<lb/>
　　　送傅啟心序<lb/>
班史志陰陽二十一家三百六十九篇而談天衍所著<lb/>
<pb n="KR4d0468_WYG_001-16a"/>
百有五篇然則推序五徳考定正朔明國之所尚民之<lb/>
所宜與所忌畏者達之天下昔者非瑰偉奇佹之士不<lb/>
能創而傳之也周末學廢不復取士獨孔孟與其徒不<lb/>
以窮塞易意講學自若降是則往往棄去為諸家相雄<lb/>
長若衍者是已余里傅君啟心儒家流也聖朝方選士<lb/>
為郡縣學官然爭進者彌衆君度在儒伍中未即滿志<lb/>
乃博習陰陽之書郡舉之部使者加察詳焉中其科里<lb/>
之士方幽槁白屋而君行即待詔金馬門君真奇偉之<lb/>
<pb n="KR4d0468_WYG_001-16b"/>
士乎哉異時志陰陽家君當前列矣君將北上來徵言<lb/>
予言如此客有笑於側者曰末哉子之言也昔天以良<lb/>
弼賚商傳注有言自天而降他時又遺世不死麗乎天<lb/>
上今東維箕尾有星晱睒尚髣髴植鰭之狀也其精氣<lb/>
注毓在乃後人寔能以神靈震動中外徑取穹顯復如<lb/>
夢賚則初菴集賢公是已君其宗英又將繼起今子不<lb/>
以瀛州平步為君願而以稷下高談為君儗彼稷下又<lb/>
何足以稱揚哉予亟起謝客曰非所及乃并著客之言<lb/>
<pb n="KR4d0468_WYG_001-17a"/>
為贈<lb/>
　　　敝帚詩集序<lb/>
景定元祐間雲心龍山兩張公出取科第如彗汎畫塗<lb/>
其文旣使人視若兼金萬鎰之重餘事清吟快句揮灑<lb/>
迅逸爭傳寶之余方童子恨不望塵而拜也厥後龍山<lb/>
翁誤比南容辱收愚陋則雲心翁沒已久而其家如坡<lb/>
潁之有小坡則養晦是已日月幾何雲龍俱遠余獨處<lb/>
林下每與君共誦山谷贈張壎箕帚白頭之句未嘗不<lb/>
<pb n="KR4d0468_WYG_001-17b"/>
凄然也君以其蘭畹敝帚集示余徴言余於君蓋如久<lb/>
與蘭居穆然俱化視前後序者發揚蹈厲不一乃復引<lb/>
卷疾讀則又清風脱至鼻觀深省蓋君有亢爽之韻故<lb/>
其詩超而不卑無華腴之習故其詩潔而不塵自科輟<lb/>
以來攻律絶者蠭出君才豪思熟筆陣獨掃後出往往<lb/>
辟易吟社抄傳紙價不知增幾金則君詩真千金矣豈<lb/>
衒敝帚為千金者然余嘗繹敝帚之義蓋不止如諺所<lb/>
云者物無不敝而帚之敝敝於灑掃也詩曰夙興夜寐<lb/>
<pb n="KR4d0468_WYG_001-18a"/>
灑掃庭内尚其敝也又曰弗灑弗掃譏不敝也吾黨之<lb/>
士推此義以朂已而以聖賢貫道之器内以治心若灑<lb/>
掃然隨塵隨掃必敝吾帚可也新若手未觸奚可哉知<lb/>
此則本原之地日新無窮而君之詩益超益潔矣使雨<lb/>
兮灑塵登天兮撫彗昔之滋蘭九畹者如是是以為君<lb/>
願之云<lb/>
　　　送萬伯亨郴州教授序<lb/>
魯衛多君子互鄉難與言以地論人由來遠矣王勃謂<lb/>
<pb n="KR4d0468_WYG_001-18b"/>
洪都地靈人傑余昔忝都授見其俊秀林立溫文重厚<lb/>
如龍溪萬伯亨甫者蓋彬彬焉信乎靈傑也余索居林<lb/>
下七年輒想其人上下其議論江山悠阻一俛仰如再<lb/>
撫焉癸卯冬來京師邂逅伯亨甫余喜可知明年伯亨<lb/>
甫調教授郴州以歸余又益喜夫洪去郴遠常調而且<lb/>
遠余益喜何也郴之為州昌黎嘗稱其山奇變其水清<lb/>
冩又言金銀丹乳橘柚竹箭千章之名材不能獨當奇<lb/>
也其清淑之氣磅礴鬱積必有魁奇忠信才徳之民生<lb/>
<pb n="KR4d0468_WYG_001-19a"/>
其間由是觀之其人地豈下洪都哉以余之不忘洪都<lb/>
知伯亨甫之不戚戚於郴也教授官卑而任重綂緒吾<lb/>
當傳規矩吾當施其或傳而莫吾受施而莫吾承皆難<lb/>
與言之比雖地近其又足喜耶且古者師不往教今命<lb/>
往教雖有魯衛不得擇而處也乃今其師洪都也其徒<lb/>
郴也其傳易受其施易承吾為伯言甫喜而豈徒哉往<lb/>
年余輔使者之安南舟過郴口恨不得窮其州之觀今<lb/>
伯亨甫之往也將寄吾目焉童冠追隨選幽勝搜偉怪<lb/>
<pb n="KR4d0468_WYG_001-19b"/>
願如栁子厚記其山之最者錄以貽我<lb/>
　　　送黃伯善序<lb/>
東南涵濡聖化三十年矣科輟士散賴命教猶古窮鄉<lb/>
陋閭有不怠士之業者必之都授者講焉蓋前輩星稀<lb/>
後生雲變舍是無與言仁義云爾余里居時必詣都授<lb/>
稱弟子韓子有言生乎吾前其聞道也固先乎吾生乎<lb/>
吾後其聞道也亦先乎吾吾師道也曁來京師或告曰<lb/>
新例年五十五以下者不得為州若府教授余為憮然<lb/>
<pb n="KR4d0468_WYG_001-20a"/>
何也余今年五十五自茲以往生乎吾後而聞道先乎<lb/>
吾者吾不得而師之矣可恨也徳無常師而曰常於老<lb/>
也東南數十州之士年與余相若者不少不忍怠業而<lb/>
講於都授者當亦不少豈不與余同其恨也越日黃君<lb/>
伯善來别將歸栝蒼問故則年四十七而未得為都授<lb/>
者也余語以所恨伯善莞爾言曰吾與子皆無庸恨也<lb/>
方周末學廢不復取士然孔孟與其徒弦歌未嘗絶音<lb/>
學非利達媒也矧今崇校命教其曰年未五十五未得<lb/>
<pb n="KR4d0468_WYG_001-20b"/>
教授此謂之姑徐徐云爾吾以其間益懋吾學是吾得<lb/>
也夫子不云乎學也祿在其中矣又今年少為都授君<lb/>
當在弟子列者其人有幾且孔孟曾思以來周程張朱<lb/>
子之書具在求之有餘師而子奚恨也余方欲寛伯善<lb/>
伯善旣善自寛又求寛余兹非所謂聞道先乎吾者邪<lb/>
非所當從而師之者邪然則謂余不當在弟子之列者<lb/>
特以已之謙蓋人也必不然矣余益有恨矣姑次第其<lb/>
語識别<lb/>
<pb n="KR4d0468_WYG_001-21a"/>
　　　送黃景章序<lb/>
中州士大夫文章翰墨頗宗蘇黄蓋唐有李杜宋有二<lb/>
公遒筆快句雄文高節今古罕儷宗之宜矣愛人及木<lb/>
况其子孫自科廢以來是家不絶如縷乃有鳳毛其文<lb/>
家雞其字不逺數千里游中州士大夫之間吾意其交<lb/>
薦并引不待淹久而脫裋褐服青紫也雙井黄景章太<lb/>
史之後也為詩累百餘篇皆有家法字翩翩久當逼真<lb/>
謂予家先公東湖先生太史之自出扣寓所徵言南歸<lb/>
<pb n="KR4d0468_WYG_001-21b"/>
問其來幾時曰久矣問其謁中州名士賢大夫曰徧矣<lb/>
問其遇合何如曰故吾爾噫豈不命也未必若是恝也<lb/>
昔太史初為葉縣尉有詩云俗學近知囘首晚病身全<lb/>
覺折腰難時荆公當國或傳之公公欣然除南京國子<lb/>
學教授荆公於太史非有雅故也今以荆公况士大夫<lb/>
必曰爾何曾比於是然荆公此舉鮮克舉之何也君歸<lb/>
矣在已者可必在人者不可必文章翰墨必求如太史<lb/>
在已者也或欣然或恝然在人者也矧太史忠信孝友<lb/>
<pb n="KR4d0468_WYG_001-22a"/>
所以為文章翰墨之本君尤宜夙夜繼承者也九衢黄<lb/>
塵雙井清風孰為可樂君歸深求其本則人爵其猶外<lb/>
物也哉<lb/>
　　　送姚照微雲夢教諭序<lb/>
自古名人間出震動四方莫盛於蜀而騷賦雄麗被服<lb/>
芳潔又獨擅於楚今嘗觀子虚夸雲夢之事欲一至其<lb/>
處攬拾餘芳儻有行吟澤畔者可與傾盖而衰晚旣後<lb/>
之矣今姚君照微以蜀産選主雲夢教事可喜也初揚<lb/>
<pb n="KR4d0468_WYG_001-22b"/>
雄文以相如為式後怪屈原文過相如乃有反騷廣騷<lb/>
畔牢愁諸作皆儗屈原是為用楚變蜀者君儻有意乎<lb/>
予遲君矣然君職教事教不止此余遲君亦不止此且<lb/>
君亦知夢雲象教事最切否何則析之曰雲曰夢者易<lb/>
八卦之兌澤也合之曰雲夢者易六十四卦之麗澤也<lb/>
易曰麗澤兌君子以朋友講習予故曰於教事最切也<lb/>
學必知致而格物未易盡道非小成而希聖未易言良<lb/>
朋畏友叩質觀摩潤賴相因精藴庶乎並詣也彼索居<lb/>
<pb n="KR4d0468_WYG_001-23a"/>
僅足者猶潢汙之瀦風日守之塵埃生焉視八九百里<lb/>
之雲夢孰得孰失予故願君觀象於雲夢而已矣講詳<lb/>
而習久知致而道成則悲憤感激之思浮夸詭異之文<lb/>
不足以淫吾道徳性命之粹雲夢將洙泗如矣非楚蜀<lb/>
之材可同日語矣予遲君者在此君家有名父乃予所<lb/>
感從習者其以予言質焉<lb/>
　　　學古文㑹規約序<lb/>
士學孔子者也然聖人言近旨逺行中庸人鮮能非有<lb/>
<pb n="KR4d0468_WYG_001-23b"/>
先覺之士講求指示之則雖願學孔子有未易者若子<lb/>
朱子則講求之精而指示之切者也士不當瞿𥅆其學<lb/>
則自朱氏而學孔子宜無間然矣自至元庚寅至大徳<lb/>
乙巳予於江西凡再至何今之士異乎昔之士也浮艷<lb/>
以為詩鈎棘以為文貪苟以為行放心便已以為學是<lb/>
皆畔於聖人而朱子所斥者旣䧟溺不自拔而詆訾以<lb/>
蓋之此果何理哉進賢龔君幼文獨不然昔之士也大<lb/>
學語孟子中庸詩易儀禮凡朱子所講求指示者旣盡<lb/>
<pb n="KR4d0468_WYG_001-24a"/>
心其間而又思與其鄉竒特之士切磋究之次及乎羣<lb/>
經諸子諸史凡所以致吾之知者一日袖其所為規約<lb/>
過予曰願得一言以勉同志予謂講習討論之要省察<lb/>
克治之方旣詳於朱子之書矣君與同志日以是為學<lb/>
唯心專目在奉以周旋知是理之當然責吾身以必然<lb/>
而聖賢可幾也予奚言之贅然予甚憫夫詆訾者君為<lb/>
我告之曰爾盖望朱子之藩而遽云云爾嘗試與於斯<lb/>
約及其門升其堂徐入其室則寳貨之藏金石之奏筦<lb/>
<pb n="KR4d0468_WYG_001-24b"/>
簟之設珍鮮之具美富莫加受用不盡將無所容而喙<lb/>
也已蓋自漢唐以來文學之士表裏若一等是皮膚學<lb/>
者易於掇拾爭慕趨之獨朱子之學欲掇拾其皮膚了<lb/>
無所得及夫洞膏肓徹腧膸之後則發舒中和吟弄光<lb/>
霽詩不浮艷而工元氣淋漓星宿陳列文不鈎棘而傳<lb/>
此猶餘事也用則不器有沛然及物之功不用則不戚<lb/>
有隠然蒼生之望蓋學莫妙於治心學莫優於為已學<lb/>
莫大於治國平天下是之謂綂緒非朱子自為學以彊<lb/>
<pb n="KR4d0468_WYG_001-25a"/>
人也而可輕議乎哉夫知而不以告告而不以實以學<lb/>
為已私者也君子不為也故索言之亦以為畫而不進<lb/>
者勉也<lb/>
　　　送堵濟川序<lb/>
涉世如川行身如舟是故戰戰兢兢如臨深淵君子終<lb/>
身焉易六十四卦終於未濟旣濟而後未濟何也世故<lb/>
無盡以身涉世亦無盡以一日而觀之雞鳴而興暮夜<lb/>
而收酬酢萬變夕而計之無過不及蓋今日濟矣而來<lb/>
<pb n="KR4d0468_WYG_001-25b"/>
日未也以來月來嵗比來日皆然故聖人曰物不可窮<lb/>
也受之以未濟物事物也蓋謂此也所謂行身如舟者<lb/>
何也今夫舟視其柁與其所載柁正載得其平濟矣柁<lb/>
不正載偏重雖欲濟得乎心猶柁也行事猶所載也心<lb/>
不正事偏重失平然而涉世無患者未之有也蓋濟川<lb/>
之道盡此矣堵君濟川甚賢而文從管楊二御史巡治<lb/>
江西南粤還臺來使告曰子不能言於吾行邪吾叙堵<lb/>
君之賢且文而止也必非堵君所望於予也果堵君不<lb/>
<pb n="KR4d0468_WYG_001-26a"/>
以是望予而予又有以朂君可謂兩得之也乃推明夫<lb/>
川之所以濟否者序以贈之君勗乎哉予老矣將歸休<lb/>
乎鹿坡之下疏線泉放芥舟以為樂他日聞有龍驤萬<lb/>
斛乗長風破巨浪使良弼舟楫不得専美者必君也夫<lb/>
　　　送王仲温湖廣省郎中序<lb/>
元貞元二年予吏行臺始識王公仲温氷清而玉剛風<lb/>
裁肅然貪惰落膽真御史也予歸休林下有年大徳乙<lb/>
巳甫以憲司掌故來江西而公亦以是年來長省幄客<lb/>
<pb n="KR4d0468_WYG_001-26b"/>
有過予者曰王公潔介絶俗剛直守法每獨行一意唯<lb/>
風憲可矣今為省元僚與宗臣近戚參可否撓所守以<lb/>
為同必不為標所守以為異將不安則公之久速與所<lb/>
屬吏民蒙恵澤與否未可知也久之則又過予曰王公<lb/>
不可及也行中書之務劇矣公正言婉導黙贊顯拂能<lb/>
使私不病公情不傷法相臣之名美而政之出皆平王<lb/>
公之志伸而恵之施不難嵗逢大饑興發靡遲羸尫碩<lb/>
肥流逋目歸戢戈櫜弓姦宂消伏爰自江介達於海陬<lb/>
<pb n="KR4d0468_WYG_001-27a"/>
單行獨憩罔有怵戒丕休哉吳粤之人相慶未始有也<lb/>
吾疇昔之言過矣孔子曰君子和而不同周書曰必有<lb/>
忍其乃有濟昔誦而今見矣客出予欣然久之然未嘗<lb/>
以語公也明年璽書命公改佐湖廣省於是兩道師牧<lb/>
守令吏民士大夫之賢惜公去皆愁騷失據如不終日<lb/>
則客之言其弗信矣乎予觀於古晏平仲叔向子産之<lb/>
倫以善調揉諸侯世卿使無失政而愛直恵利洽於國<lb/>
人載在方冊後世唶唶謂不可及以王公能事觀之何<lb/>
<pb n="KR4d0468_WYG_001-27b"/>
不及之有哉乃序客語送公以賀荆粤且願公施之朝<lb/>
廷而天下與其賜也<lb/>
　　　送醫教授方實恵序<lb/>
民有瘼必有醫孰能醫之曰唯仁者能醫之然今之仕<lb/>
者不學此久矣仁之事孰近曰醫最近然則以醫師理<lb/>
民可乎曰若周攷徳行道藝漢舉孝㢘對䇿由此選者<lb/>
以素所講求為設施視民疾苦無不在已而何民瘼之<lb/>
有若魏雜用厮役為令宰則朘民膏血使不聊生固其<lb/>
<pb n="KR4d0468_WYG_001-28a"/>
宜也以醫師理民不猶愈哉今江浙行省以親民薦饒<lb/>
州路醫教授方君方君之學在活人其措心積慮唯人<lb/>
之濱於死是懼推是心以理人於人必有所濟其舉也<lb/>
誠當矣方君家故儒至君以親病故兼讀歧黄之書乃<lb/>
深入微奥人謂君實恵君因以自號其胷懐可以質神<lb/>
明比縣旁州之疾疢不之他醫皆之君惟恐失君也其<lb/>
不負所舉也必矣醫猶函人也若厮役則矢人也使理<lb/>
民者悉出於徳行道藝孝廉對䇿則行省之舉方君為<lb/>
<pb n="KR4d0468_WYG_001-28b"/>
過矣不盡然則進方君而班於令宰之間必有賢於彼<lb/>
者矣方君之之京師也人皆韙省府之舉能選部之陟<lb/>
明且幸方君之實恵而今而後不止於刀圭匕劑之近<lb/>
小也多為歌詩餞之來豫章更求贈言乃序其大槩如<lb/>
此而告之曰聖朝求民之瘼極矣豈有醫能治之而不<lb/>
使<lb/>
　　　送李貴徳大庾縣教諭序<hi>明通之子</hi>
貴徳李君温栗如玉進退成規矩言論簡而文聖賢之<lb/>
<pb n="KR4d0468_WYG_001-29a"/>
質也來豫章齋榻幽獨儉約檢束後進範之矣提學異<lb/>
而舉之憲司試可省檄教大庾歸待次過予徵言子生<lb/>
何其祥家庭坐軻愈予將叩異聞於子而予何言然予<lb/>
聞南安治大庾即周子二程子講習地也子之質可聖<lb/>
賢子之職在教人以聖賢所講習者舍三先生何以哉<lb/>
夫學以明道而學無逺自視聽言動勿非禮至動容周<lb/>
旋中禮不外乎一身文以載道而文無竒六經之作其<lb/>
人與其時爾踈也然推繹其書之言則猶之一人之言<lb/>
<pb n="KR4d0468_WYG_001-29b"/>
而已舍是無以勗子矣質可以聖賢而學迷夫綂緒猶<lb/>
之徑尺之璧析而為博瓊十㝷之棟斲而為櫑具也可<lb/>
無懼哉予於江西凡再至其士多以已所便為學以小<lb/>
異為文三先生之道彼或敢訾畔其習之痼則囂譁之<lb/>
思盎背利欲之意突人人復望其眉睫而厭斁之使畢<lb/>
用於世十必八九敗矣至於藻繪鈎棘以為異者一皆<lb/>
義禮之外觀者不足以畜徳小兒輩或嗜之終當待之<lb/>
風牆雨壁敗醬之冪爾貴徳思有以易其習慎勿為所<lb/>
<pb n="KR4d0468_WYG_001-30a"/>
易可也昔葉正則信三先生之道不及同時朱吕二公<lb/>
之篤也然祠記有確論焉石今無恙貴徳暇日摩挲讀<lb/>
之退又取三先生之書讀之他日教我以所自得者<lb/>
　　　送陳子實郴州教授序<lb/>
大徳丁未夏五聖天子嗣無疆大歴服推恩八表爰及<lb/>
多士綸言誕敷士如墜顛崖得千丈縻如患重痼得萬<lb/>
金藥更生之賜也雖然貴肆其身者上之仁新美其習<lb/>
者士之事必人人有士君子之行不可徒喜樂之而已<lb/>
<pb n="KR4d0468_WYG_001-30b"/>
此則提學職教者所當汲汲也愚方歎教授鮮有能以<lb/>
身範人者而盱江陳君子實適被命教授郴州若子實<lb/>
者其能作新必矣作新貴乎實踐履實也講課虚也如<lb/>
屋室焉棟梁榱桷一皆堅良而後赤白炳明則可以庥<lb/>
人而除風雨苟其屋之材率中蠧内腐而徒丹雘其外<lb/>
豈所謂新也子實行不愧古人其學博而深矣是行也<lb/>
將攄其所藴積吾知其與不模不範者異也維郴以佳<lb/>
山水重昔瑩中伯修二陳公以直道正諫辱居之而山<lb/>
<pb n="KR4d0468_WYG_001-31a"/>
水又以二公重今子實以平日知行之實與其州之士<lb/>
講貫步趨使人有士君子之行則其流風遺思亦將配<lb/>
二公以不磨滅豈不盛哉若夫教孚俗革聲實流聞清<lb/>
資華秩人為子實願之者不贅言焉<lb/>
　　　寜州志序<lb/>
昔漢定四海獨魯不下欲引天下兵屠之為其守禮義<lb/>
卒使之自下夫魯特以羽分地非有世徳可懐也而魯<lb/>
人不輕去就如此君子哉聖朝奄甸東南江之西唯分<lb/>
<pb n="KR4d0468_WYG_001-31b"/>
寧不即下聖天子寛仁卒使之自下當時官吏頗追尤<lb/>
其人豈識有天下者植天常而聖人一揆邪故初特置<lb/>
州二寧之上而民弗便者官吏構言令宰不足以鎮而<lb/>
請之也後即分寧為州不特置者以便民也州昔為縣<lb/>
有志志燬州人陳君孔哲念舊志其先世所撰也且今<lb/>
為州宜有志則奮為之首疆域訖人物凡三十卷鈎參<lb/>
互驗文不靡蔓質不藁略一州之史也於是上接孫吳<lb/>
而善志專陳氏矣志成以書來曰使邦人考風俗企前<lb/>
<pb n="KR4d0468_WYG_001-32a"/>
聞也敢以序發請予聞分寧在太山長谷之中隂陽降<lb/>
升寒暑代易比他州或少異生其間者氣質不盡同由<lb/>
今觀之固已桀視流靡而厚於義矣州昔為邑蕞爾然<lb/>
文章宗四海行義表當世忠節映千古志不一書州人<lb/>
襲其聲猷一其趨向充其去就取舍之正而歸諸道徳<lb/>
性命之純則身足以善風俗而風俗不得以病其身學<lb/>
足以美世運而世運不得以移其學禮行之孫出之沐<lb/>
浴膏澤為今日周公伯禽之魯此邦家之光也明善其<lb/>
<pb n="KR4d0468_WYG_001-32b"/>
先州人也嘉陳君載筆之勤而尤嘉其望州人之厚也<lb/>
乃為序其端云<lb/>
　　　送黄君序<lb/>
昔荀季和見黄叔度曰子吾之師表也時叔度年十四<lb/>
已入師表之目予方慨世無斯人而高安教諭黄君過<lb/>
予頴邁粹温如犀株玉樹瑩絶塵土蓋寺簿公之孫涪<lb/>
山公之子文燈親傳書脉自春一旦試有司範後學予<lb/>
敬愛之政如季和之見叔度也夫教諭云者非戴記所<lb/>
<pb n="KR4d0468_WYG_001-33a"/>
謂教以事而喻諸徳者乎謂之事者非空言也夫子無<lb/>
行而不與二三子是也徳者人之所得於天師非能有<lb/>
所付畀増益之使自喻其所得而已孟子謂以其昭昭<lb/>
使人昭昭是也徳喻於心事軌於身故師道立則善人<lb/>
多而天下受其賜彼講說之扶疎記問之誇衒師道不<lb/>
此乎在彰彰明也漢承周衰及秦滅學之餘百氏雜家<lb/>
與聖人之道並傳學者罕能治心養性知道徳之要而<lb/>
叔度獨有得於此其言論風旨無所傳聞然能使恃才<lb/>
<pb n="KR4d0468_WYG_001-33b"/>
傲世者勞於瞻忽志清當世者消其鄙吝史稱其隤然<lb/>
處順淵乎似道若及門於孔子殆庶幾乎此豪傑特起<lb/>
之士百世之師季和之稱豈虚也哉予是以為君願之<lb/>
君之過予也不彼求贈言顧予言不足薦也君家所有<lb/>
更贈君<lb/>
　　　疎齋盧公文後集序<lb/>
易坤為文而書云天命弗僭賁若草木草木麗乎坤者<lb/>
也春流八埏華映九州雕葩傳色錦重綺錯掇而視之<lb/>
<pb n="KR4d0468_WYG_001-34a"/>
無遺巧焉夫天命即理也斯文理之形著也或者執枯<lb/>
槁以疑穠灼曰理不若是弗思耳矣夫子之言文曰炳<lb/>
曰蔚曰煥曰郁又曰言之無文行之不逺文不賁若乎<lb/>
哉涿郡疎齋盧公天才竒逺評古今文得失如金合範<lb/>
矢破的又絶識也凡為文盡棄古今拙陋之意雖抽英<lb/>
搴藻窮極絢粲而與化工侔巧不失自然兹為妙矣咨<lb/>
諏所至又詩城騷國江山澄麗蘭茝芳潔楚辭晉句領<lb/>
擥未盡若有待也乃游心放目而盡得之故篇什尢超<lb/>
<pb n="KR4d0468_WYG_001-34b"/>
嘗一入翰林復擢外使逢衣之士咸謂宜在朝廷𢎞文<lb/>
佐理必能聳聖代於唐漢之上以追煥郁之盛不但名<lb/>
一家言賁若於儒林文苑而已也公文自為序而明善<lb/>
弟嘉善得公近藁刋為别集疇昔公嘗謂明善曰子知<lb/>
吾文焉得無一言乃識其大槩於集端云<lb/>
　　　送葉士心序<lb/>
至大庚戌卦直姤之月丹泉葉君恵然谷中徵言將北<lb/>
遊予不復辭蓋六合同軌旣歴三紀東南士何可不北<lb/>
<pb n="KR4d0468_WYG_001-35a"/>
遊也予讀禹貢凡建炎後諸解者於河濟與夫積石龍<lb/>
門逾河諸山疏其決復伏見脈絡面勢或不合行不踰<lb/>
淮故也君學旣該洽於數徃知來仰觀俯察一皆務造<lb/>
其極則兹遊何可已也又有不可已者君曩年之宣城<lb/>
部使者援郭子儀例字君以君名予為說祝君志道在<lb/>
思無邪君從祝規不忘方徯得輿俄枉覆盆可謂無妄<lb/>
之災矣夫有無妄之災亦有無妄之吉无妄曰无妄往<lb/>
吉則兹遊其可已乎直不疑長者也馬周王佐才也以<lb/>
<pb n="KR4d0468_WYG_001-35b"/>
盜金棄不疑則破吳楚之功不立矣以嵗月資格待馬<lb/>
周則以明佐聖之美不彰矣在朝之毁有明之者逆旅<lb/>
之困有亨之者長材素履不可冺沒如此斡流而遷或<lb/>
推而還屈伸之相代也遇合之不期也銷熄誣謾發揮<lb/>
藴抱其不在兹遊也哉豈但有得於山河之壯觀而已<lb/>
哉太𤣥之遇以象姤也次五曰田遇禽人莫之禁測曰<lb/>
田遇禽誠可勉也釋者謂猶士遇知已多得天禄無禁<lb/>
止也君行矣以其時占之則可矣故以无妄之初九遇<lb/>
<pb n="KR4d0468_WYG_001-36a"/>
之次五為君勉<lb/>
　　　野嘯吟槀序<lb/>
山房王君吟成集題曰野嘯夫嘯著於詩於春秋戰國<lb/>
漢魏而晉人尤尚之發妙聲於丹唇激哀音於皓齒飄<lb/>
遊雲於太清集長風於萬里誦此則嘯若可得而聞也<lb/>
善嘯者莫若王世將倚柁樓神氣甚逸則嘯故山房君<lb/>
家聲也今而野也何居世將殺徵士皇甫方囘犯清議<lb/>
附處仲失臣節山房君野嘯蓋貴野鶩意也得之矣雖<lb/>
<pb n="KR4d0468_WYG_001-36b"/>
然嘯可野也王仲宣詩為刪後一大宗昔人稱為五言<lb/>
冠冕詩不可以野則舍仲宣安倣哉劉越石善嘯而詩<lb/>
有清拔氣評者謂原於仲宣山房君仲宣其詩而越石<lb/>
其嘯則吟嘯兩得之斯稱其集之名矣集中多佳句諷<lb/>
味旣屬饜至於妙響動林壑如數部鼓吹者暇日當箕<lb/>
坐山房商略終古以請<lb/>
　　　送胡君序<lb/>
歙胡君郁文親喪未竁語及輒澘然予家方左嚬右吟<lb/>
<pb n="KR4d0468_WYG_001-37a"/>
稱貸四出助之不能多也君重請曰親喪固所自盡然<lb/>
不肖孤釁即罰重天不須暇之連二嵗失二親痛鉅力<lb/>
難欲不鳴號於人不可得願重扳子一言儻有哀之者<lb/>
予辭再三而君弗舍則思夫凡民有喪匍匐救之此言<lb/>
何謂也歧人我而言則我於胡君無與也泝乾父坤母<lb/>
而言則我於胡君豈不猶兄弟也哉乾坤以生物為心<lb/>
人得乾坤此心以為心故惻隠之端在人均有而尢易<lb/>
動其推則先胞而後同與怨婦之詩流出天理曰凡民<lb/>
<pb n="KR4d0468_WYG_001-37b"/>
者豈必鄉鄰但耳目所接救之不敢緩也若郭元振范<lb/>
堯夫是已放諸四海此心同此理同而逆謂未必有斯<lb/>
人者則予不獨胡君之罪人也力有餘有不足與有豐<lb/>
有殺奚必錢四十萬麥五百斛凡有以將其惻隠之發<lb/>
者是即郭范也已此乾父坤母厥初生民之本心仁人<lb/>
君子有戚戚焉若斧若堂雲横烟冪胡君得所欲也夫<lb/>
九亰有所感也夫仁人君子有令名也夫<lb/>
　　　送馬貴權江州徳化主簿序<lb/>
<pb n="KR4d0468_WYG_001-38a"/>
不冒貨廉也不倖爵尢廉也今天下真廉固不少亦有<lb/>
矯為廉以要人爵者且冒貨者有懲而倖爵者無沮彼<lb/>
有所懲而不為此無所沮而不處也非廉之尤而何吾<lb/>
見廉士罕見尤廉者則尤罕故丞相馬公之猶子貴權<lb/>
君尤廉之一也至大庚戌君嘗州教授秩滿與君有雅<lb/>
故者適柄用欲擢君而忘君名之下一字則以上一字<lb/>
為君名任太常寺太祝君不就遂調江州徳化簿以歸<lb/>
其冬郊太常掲姓名召執其事則君南歸久矣偉哉凡<lb/>
<pb n="KR4d0468_WYG_001-38b"/>
今遏義命捐廉耻冰須塵面伺候公卿之門皇皇然惟<lb/>
爵之倖者聞君之風可以少愧矣且今之臨民者不徒<lb/>
朘民之膏以為飱且蹙民之力以為梯君有倚雲之梯<lb/>
而不躡其肻以民為梯乎不以為梯肻以為餐乎徳化<lb/>
之民何其幸也君將之官不鄙徵言君度越如此而予<lb/>
何言雖然按志江州治徳化而濂溪周元公故宅距城<lb/>
十里元公初為分寧主簿有獄久不決一訊立辨衆口<lb/>
交稱之凡居是官者所當師仰也元公率性備徳廉特<lb/>
<pb n="KR4d0468_WYG_001-39a"/>
其一爾故黄太史云溪名不足以對茂叔之美今君旣<lb/>
尤廉矣居元公之官未逺元公之世而又近元公之居<lb/>
為政精宻嚴恕務盡道理亦景行之而已廬山雖高可<lb/>
企而齊濂溪雖清可澄而匹也他時金聲玉振一府皆<lb/>
傾厖臣碩輔如吕政獻趙清獻者薦之朝畀使者節君<lb/>
當就勿辭<lb/>
　　　送畢敬甫序<lb/>
千里民社之寄重矣經畫教令歴閱簡書所以佐夫任<lb/>
<pb n="KR4d0468_WYG_001-39b"/>
民社之寄者豈輕哉幸而司牧賢也民嚴之若師保懐<lb/>
之若父母也清映氷雪明侔水鑑也而幕僚又賢則九<lb/>
重徳澤速於置郵列城皆然而天下治平矣其或作牧<lb/>
者徇私忘公利已病民民孰敢與争是非敢與爭是非<lb/>
者獨幕僚爾必幕僚賢也彼雖欲徇私病民也十事或<lb/>
四五沮勿使下則民亦職有利哉否則淪胥以鋪千里<lb/>
阱擭如矣然則經歴之設繫政之臧否民之休戚顧不<lb/>
重歟若畢君敬甫來為饒幕長蓋饒民尤以為幸也君<lb/>
<pb n="KR4d0468_WYG_001-40a"/>
清絶請托明照蠧弊軫民一本衷惻三載未嘗少渝於<lb/>
初其解紱也無有不願其留惜其去者徳興去府逺士<lb/>
民以事接於府者鮮而惓惓若此何歟詩云民之秉彛<lb/>
好是懿徳敬甫所以感觸其性天者豈徒然哉唐史稱<lb/>
畢搆脩潔獨行治術為最天子有璽書袍帶之賜今聖<lb/>
主登庸賢輔將開平治必拔俊良敬甫官箴幕辯彰灼<lb/>
如此佩盛美以往授官益崇庇民益廣而邑士民顧欲<lb/>
歛恵於千里圖其專不圖其咸予知其不可也他日士<lb/>
<pb n="KR4d0468_WYG_001-40b"/>
來告曰民齎咨涕洟欲借留不可得也士則能為歌詩<lb/>
道願留者之心而洩其思也詩旣若干首矣子宜序年<lb/>
月日序<lb/>
　　　送徐文節鷹房提領之黄州序<lb/>
予方休官絶肉思與世外隠君子游而宗人文節奉檄<lb/>
提領鷹房打捕之齊安求詩予不工詩則告之曰蘇文<lb/>
忠公方山子傳云方山子光黄間隠人也前在岐下見<lb/>
方山子從兩騎挾二矢鵲起於前使騎射之不獲方山<lb/>
<pb n="KR4d0468_WYG_001-41a"/>
子怒馬獨出一發得之蘇公落筆如畫方山子豪特不<lb/>
羣之態遂奕奕在人目睫公又謂光黄間多異人往往<lb/>
陽狂垢汙不可得而見傳末深致意焉何代不生才謂<lb/>
齊安今無斯人不可也夫隠人不在城市在林藪君以<lb/>
蒐獮林藪為職將必有所逢得若人焉肯從君游必能<lb/>
開君之見易君之識拓君之器而今所職掌不足以縻<lb/>
君矣予又聞前代聖王不貴熊羆虎貔故田而載渭濱<lb/>
之老我皇撫運聰明齊聖匹休姬文君儻見異人焉以<lb/>
<pb n="KR4d0468_WYG_001-41b"/>
姓名獻比於獻珍禽竒獸以為恭敬者何翅相千萬他<lb/>
時君欲逃薦賢之賞不可得今所職掌必不足以縻君<lb/>
矣予欽遲君故相語如此客有笑者曰子之言迂之甚<lb/>
者今夫詭遇獲禽者謂範我馳驅為迂不獵縣貆者又<lb/>
謂詭遇獲禽為迂人欲無涯凡仕今世者往往偭迂趨<lb/>
巧文節以鷹房打捕為職子乃語以不獮毛羽獮人物<lb/>
况見異人不可必子之言迂之甚者予俛而怍仰而歎<lb/>
曰詭遇獲禽吾不知不獵縣貆吾愈不知知而不告過<lb/>
<pb n="KR4d0468_WYG_001-42a"/>
矣不知而不告吾過易辭也予休官絶肉壹不知仕今<lb/>
世者之如此也客之言是則予言非矣雖然姑筆以授<lb/>
君儻見如方山子者出而就訂焉<lb/>
　　　送董師文山長之齊山序<lb/>
山長董君將之齊山過予徵言夫齊山有長由前代以<lb/>
來為講明道義設也秦漢而下惟董子度越諸子正其<lb/>
誼不謀其利明其道不計其功兩語為後學法程夫道<lb/>
本有功義無不利然欲明正乎此乃謀計乎彼則人欲<lb/>
<pb n="KR4d0468_WYG_001-42b"/>
為主天理為客久之壹是人欲而天理忘矣故日用動<lb/>
静之間學問思辨之際俛焉孳孳惟道誼之為務而通<lb/>
塞得喪不入乎其心雖賢科方開程試之文必本仁義<lb/>
必尚忠孝又皆躬履乎是而非空言夫然故他日由學<lb/>
校出者必正人脩士而功利自足以及物此今昔設長<lb/>
之意君之任也按齊山或曰有十餘峯其高等故名或<lb/>
曰以齊映故名映碌碌得君他時冀復相乃掊斂以中<lb/>
帝欲藩鎮進銀大瓶高不過五尺而映獨八尺其為謀<lb/>
<pb n="KR4d0468_WYG_001-43a"/>
計如此使山果以映名君見山如見映以之内自省可<lb/>
也所思齊者其董子乎君為董子則為士者必見君而<lb/>
思齊矣君家有壽俊為道義表予欲效陳亢請異聞而<lb/>
未暇乃以君家所有贈君贅也予寡陋故也雖然諸峯<lb/>
齊等如是而止岱嵩衡華齊山莫與齊也人與山殊出<lb/>
乎其類拔乎其萃由一人之人為億人之人兆人之人<lb/>
在我而已秦漢而上孔子賢於堯舜誰謂聖逺厲其庶<lb/>
而安敢以醇儒畫君哉<lb/>
<pb n="KR4d0468_WYG_001-43b"/>
　　　槃澗先生文集序<lb/>
宋文章不及唐唐專門多宋惟六一南豐半山二蘇數<lb/>
人而已以文粹比文鑑可見矣然則五星聚奎無乃不<lb/>
驗乎易曰天下文明又曰觀乎人文以化成天下所謂<lb/>
文者禮樂書詩易與夫記事之史是也明者人無不習<lb/>
而粲然日用常行間所謂化成也周程繼孔孟朱子集<lb/>
大成聖經賢傳自漢以來穿鑿傅㑹為之一洗若掲日<lb/>
月宋之所以度越漢唐斷斷在此摛章繪句云乎哉善<lb/>
<pb n="KR4d0468_WYG_001-44a"/>
論文者莫如南豐謂自唐虞以來至秦漢之際異人殊<lb/>
世其文數萬而其所發明更相表裏猶一人之說理當<lb/>
故無二也然則文明而天下化成者其不以此乎後之<lb/>
作文者篇為新說說有新語然觀者不足以畜徳習者<lb/>
遂至於喪志此則建洛之所斥者吾鄉從考亭者三君<lb/>
子而槃澗先生董公猶丑章也其五世孫槃集公文二<lb/>
十卷示予予受而讀之其所發明相表裏者揆朱子猶<lb/>
一人之說也三十年來新說新語益衆甚者詆訾建洛<lb/>
<pb n="KR4d0468_WYG_001-44b"/>
天啓聖明科舉用朱氏四書他經兼用伊川胡蔡氏可<lb/>
謂得成化之本矣公之文遂彰明於世乎欲升朱子之<lb/>
堂而入其室者此猶牖户也雖然知行盡其性得失付<lb/>
之命不患得而習之不旣得而違之然後文明而化成<lb/>
可冀也不然口耳以徼利逹意趣不過符讀書城南則<lb/>
學為何事學者於天下何補其偭考亭甚矣豈聖天子<lb/>
表章之意哉旣以語槃槃拱而請曰幸筆集端繼今讀<lb/>
斯集當益有味不獨槃也<lb/>
<pb n="KR4d0468_WYG_001-45a"/>
　　　送董季真入建刋蔡氏書傳通釋序<lb/>
故鄉先生深山董公壯老劬書筆著甚夥孝經註及九<lb/>
峯蔡氏書傳通釋其尢盡心者令子季真旣走建陽刋<lb/>
孝經註小學快覩矣他日復欲往刋書傳通釋過予徵<lb/>
言當深山著通釋時科舉未復士壯者遷業幼者束書<lb/>
嬉敖深山獨兀兀風櫺雪案邊若無與於世者詎意聖<lb/>
神首出文運丕開命習書者用蔡傳哉昔蜀山人知明<lb/>
日客來消息深山豈亦預知今日開文消息邪予方倦<lb/>
<pb n="KR4d0468_WYG_001-45b"/>
筆墨坐客亦謂季真得意再往先民所慎予跋涉數百<lb/>
里徒手資諸人事未可知季真色不怡予曰盍筮之筮<lb/>
之遇蠱☶☴<hi>巽下艮上</hi>之巽☴☴<hi>巽下巽上</hi>幹父之蠱用譽幹而<lb/>
致譽吉矣蠱互兌震兌金卦震木卦金從木鋟梓象也<lb/>
巽互兌離兌講習離文明傳習象也巽九五曰貞吉悔<lb/>
亡无不利无初有終先庚三日後庚三日吉无初謂著<lb/>
書時有終謂際今日且後嵗丁巳又三嵗庚申又三嵗<lb/>
癸亥所謂先後庚者是三科四方學者吾邑友朋或季<lb/>
<pb n="KR4d0468_WYG_001-46a"/>
真必有資通釋取高科者蓋子之先君子究心此書若<lb/>
先知之今易又告矣於是坐客相與臨䇿而歎咸曰亟<lb/>
往勿疑予乃録其辭為序<lb/>
　　　送汪子中序<lb/>
聖朝建學設科務得真儒臻善治上嘉虞周下陋漢唐<lb/>
丕休哉千載一遇也如陽春布濩隂崖氷谷荄粒無不<lb/>
翹達於是予弟之女之夫汪子中以嚴君仕於京師往<lb/>
省焉且階以學於國學行有日予重告曰四十年來人<lb/>
<pb n="KR4d0468_WYG_001-46b"/>
指金臺為速化地往往慕題柱棄繻之為甫級分寸則<lb/>
傲桑梓棄糟糠若此者未出門而先疚於其心未報國<lb/>
而先害於其家也今子中之往將學於國學則其志念<lb/>
決不類此予聞無為小人儒之謂真儒先自治而後治<lb/>
人之謂善治物未格知未至人之所以為人者百未究<lb/>
一二其敢曰真儒善治邪厥今命教胄子俱第一流人<lb/>
所以教者予不敢躐越而談然傳習居三省之一則弟<lb/>
子事也南軒子張予曰習之有斷絶者心有以害之也<lb/>
<pb n="KR4d0468_WYG_001-47a"/>
心過難防一萌於中而習之功已不續矣旨哉言乎學<lb/>
者效先覺之所為以碩師而傳以心為嚴師而習庶乎<lb/>
君子儒哉其於治人必有補矣子中學篤倫明業精行<lb/>
成日想慈闈之嗟季復辭嚴侍以南征使邑人改視曰<lb/>
國學造士有如此者信可為後秀之準程豈止閭里之<lb/>
榮而已子中勉旃<lb/>
　　　送董仲縝序<lb/>
前代千里之生殺予奪繫乎守守據案操筆吏常離立<lb/>
<pb n="KR4d0468_WYG_001-47b"/>
不敢視百里亦然故擇官而郡縣治今則官與吏參決<lb/>
擇官不擇吏不可官少而吏繁雖慎擇欲其盡才且良<lb/>
難哉天開聖明路府州縣秀才生員充吏此平治大機<lb/>
要也儒生顧惜終身畏法尚義受財鬻獄必大減少又<lb/>
土田市井風俗利害非其少長之所聞則其鄉先生長<lb/>
者之所告一旦出而佐賢守令之設施専慮畢力蠲民<lb/>
瘼之所急不待旁諏熟察而後決郡縣之治不猶運之<lb/>
掌乎吏者官之臂指得良吏則力省而治最賢守令將<lb/>
<pb n="KR4d0468_WYG_001-48a"/>
汲汲焉吾知秀才生員無留良矣吾邑仲縝董君省檄<lb/>
在路吏伍中予知其良也君有母末疾沈痼家貧甘旨<lb/>
藥石無缺如是者有年疾愈人謂孝感去年春邑經理<lb/>
田糧専官每畆加步七十君田糧最少控於朝廷差來<lb/>
官止令百姓自實供報夫事親孝見義勇為為一邑長<lb/>
利非賢何哉君他美甚衆如復初菴書院養士田皆彰<lb/>
灼在人耳目者一日過予言曰僕雖在吏檄中然日聞<lb/>
求補吏者坌集上之人得無厭薄乎進退當何如予曰<lb/>
<pb n="KR4d0468_WYG_001-48b"/>
良吏乃賢守所汲汲也予固言之矣今郡侯之賢聞於<lb/>
東南士民惟恐一日大用不得歛恵兹土子曰居是邦<lb/>
事其大夫之賢者况恭上命而相助為理此亦君所宜<lb/>
汲汲也乃叙以送之從而歌之曰吾侯之公兮水鏡同<lb/>
兮今子不往後將誰逢兮吾侯之偉兮顔范比兮今子<lb/>
不往後將誰事兮氷食葛製子慎毖兮風積霄摶予欽<lb/>
遲兮<lb/>
　　　送李易仲石洞山長序<lb/>
<pb n="KR4d0468_WYG_001-49a"/>
古贈言者躬行之助而非口說之諛後世蔚文新語而<lb/>
已易仲李君為石洞長將行徵言辭不獲則思石洞學<lb/>
者昉得新貢士為之師師在温故知新不在記問予為<lb/>
易仲得標準焉豈無他人莫延平先生若也延平如氷<lb/>
壺秋月瑩徹無瑕考亭從先生游自謂每一去復來則<lb/>
所得必益超絶知新之積成已裕人有如此者然延平<lb/>
未嘗為講解文字其言曰讀書者知其所言莫非吾事<lb/>
而即吾身以求之則凡聖賢所至而吾所未至者皆可<lb/>
<pb n="KR4d0468_WYG_001-49b"/>
勉而進也延平之所以為延平上承河洛下開考亭者<lb/>
在此後世儒者吹文義之毛而染功利之指天理其冠<lb/>
服人欲其鞶囊者可與延平同日語乎四書所以藥凡<lb/>
愚為聖賢然口耳者猶之未嚥而吐卒未能效天啓聖明<lb/>
進士業先四書自漢唐以來未有然為士者身履之以<lb/>
輔世長民則可筆傳之以譁衆取榮則不可雙峯先生<lb/>
不踐場屋今科舉先四書則士者不當自外場屋朱子<lb/>
云非是科舉累人自是人累科舉此一言可深省也條<lb/>
<pb n="KR4d0468_WYG_001-50a"/>
儒先之說以收科而異時賄政市獄無以異於刀筆之<lb/>
仕者豈惟累科舉且累四書矣易仲粹整沈篤前瞻延<lb/>
平可謂有其質者也肄與人同簡而行不與世俗同條<lb/>
學與衆同方而達必與聖賢同域凛氷壺於塵窖皎秋<lb/>
月於暗室果能此道豈止於石洞有光而已<lb/>
　　　西洲詩集序<lb/>
西洲胡君少有詩名東南長而中州鉅公如盧疎齋姚<lb/>
牧菴皆翹企譽贊其得意處落筆數百千言不休如河<lb/>
<pb n="KR4d0468_WYG_001-50b"/>
決海運横放亡極惟盛唐時高適岑參諸人筆力閎贍<lb/>
有此君宜頡頏其間下視郊島寒澁跼步顧影不足道<lb/>
也予嘗論詩自漢魏以降大抵沉浸乎山樞蟋蟀其托<lb/>
物引興以紓長懐寄永慨皆祖離騷蓋變小雅之遺聲<lb/>
也謝安石階庭言詩遏舉楊栁依依以對而安石謂不<lb/>
若訏謨定命逺猶辰告安石之志在廣哉熙熙乎曲而<lb/>
有直體者或者反謂遏為得則非矣又降而唐晚束字<lb/>
五七而雕飾無遺巧於是楊栁依依之遺聲乃復盡散<lb/>
<pb n="KR4d0468_WYG_001-51a"/>
而雅幾乎絶賴唐杜氏韓氏詩行世不冺宋黄山谷陳<lb/>
簡齋曽茶山振微引墜式克至於今日數十年來何地<lb/>
何人不詩若以五七言珠穿綺簇莫能相尚獨西洲君<lb/>
雅麗汪濊如千載一人歌庶幾廣哉熙熙氣象並時者<lb/>
乃始辟易君自謂以選為骨而其高處若不相似予疑<lb/>
君别有根極他日君過予曰僕嗜吟甚不可解於心然<lb/>
謝艮齋有一言為文人無足觀矣未嘗不三復斯言以<lb/>
詩人名豈吾志哉予為竦然敬畏信君詩文之外所造<lb/>
<pb n="KR4d0468_WYG_001-51b"/>
深矣如是則合志安石以邁刪前孰禦何但高岑之與<lb/>
倫<lb/>
　　　余湘甫宜庵序<lb/>
余湘甫星談而市隠號宜庵今年將築宜庵端齋王先<lb/>
生旣諗人以其槩兾多助矣湘甫復徵予言予謂湘甫<lb/>
號宜庵何謂也湘甫曰僕鈎簾坐肆客常滿各語以所<lb/>
宜夫金火剛而水木柔攙槍惡而景星善人禀得其偏<lb/>
而不能矯則害於而身是故剛者語以宜柔柔者語以<lb/>
<pb n="KR4d0468_WYG_001-52a"/>
宜剛惡者語以宜善善者語以宜勿為柔善他皆類此<lb/>
至若長民者宜恵愛執憲者宜明慎躁進者宜徐狂馳<lb/>
者宜静富宜勿歛怨貧宜勿過求子宜孝婦宜順兄弟<lb/>
宜友僕躔星度命觀所禀受審所趨向拳拳語之此所<lb/>
謂宜也若僕之所宜僕不自知也世非弓冶工不可世<lb/>
不耒耜農不可家無十金之儲商又不可昔者嘗吏於<lb/>
縣矣人比之倚市門秣驛廐惡乎可是以在此不知宜<lb/>
否也予聞之竦然曰子之不知乃真知也古人誦往聖<lb/>
<pb n="KR4d0468_WYG_001-52b"/>
道術者不在朝廷必在卜數之中此宋忠賈誼所以一<lb/>
遇其人而忽然自失也天地曠曠物之熙熙或安或危<lb/>
莫知居之子居甚宜又居人以所宜其號宜庵不亦宜<lb/>
乎人宜多助築庵以居子予方宿春逺役雖羞澁姑為<lb/>
之倡云<lb/>
　　　白雲察罕平章賜白氏序<lb/>
賜姓命氏其來自古平章白雲公才猷超卓聖天子眷<lb/>
禮優隆因公告老賜白為氏自今至於永世自一身至<lb/>
<pb n="KR4d0468_WYG_001-53a"/>
萬子孫昭受寵錫河山帶礪苗裔永存丕休哉此人臣<lb/>
非常之遇也中外名公卿大夫士詩而序之旣詳矣僉<lb/>
事黎君介景君來言曰子名能文辭者此獨無言不可<lb/>
予辭不獲命而繹夫子涅而不緇不曰白乎之指而言<lb/>
曰天下之物幹革羽毛絲縷未有涅而不緇者涅而不<lb/>
緇唯玉而已是故玉之貴舉世無以加君子於玉比徳<lb/>
焉乃今聖天子賜公白氏豈非以玉比徳而使其子孫<lb/>
世世不可涅緇也哉予聞公處通顯如韋布一旦致為<lb/>
<pb n="KR4d0468_WYG_001-53b"/>
臣而歸凌雲抱月遺埃壒之溷濁舉凡天下之汚無足<lb/>
以凂公者昔唐白太傅清修忠諒為元和名臣光耀簡<lb/>
冊今白雲公清修同其退又同白傅不得専美其受氏<lb/>
也可謂榮且稱矣雖然此家法也自今以往子子孫孫<lb/>
必也繩武紹徳清白以傳家精白以承君然後不負賜<lb/>
氏之意不墜受氏之美一或涅緇則非白玉之白非白<lb/>
玉之白則白斯下矣由是觀之公之受氏可謂榮且稱<lb/>
而公之子孫可不勉歟黎君要予言夫言不足以禆世<lb/>
<pb n="KR4d0468_WYG_001-54a"/>
教雖工無益故云爾然揚聖天子丕顯休命以勉其子<lb/>
孫者亦豈非公之志也乎<lb/>
　　　贈又元吳君序<lb/>
新安吳君孔亨以相字名江西四十年定猶豫決吉凶<lb/>
成敗蓍龜有不及蓋易卦深幾兆芒微不若孔亨之言<lb/>
明白而易知也夫物生而後有象象而後有滋滋而後<lb/>
有數人作一字象也有所闕不成某字有所増可成某<lb/>
字筆訛乃類某字滋也由是吉凶成敗出焉數也又六<lb/>
<pb n="KR4d0468_WYG_001-54b"/>
書有指事有㑹意有假借此字問某事指事也視其缺<lb/>
與其可増㑹意也筆訛因假借矣子觀孔亨相字大要<lb/>
不外此但孔亨聰悟絶人鋒銛機熟人不及也然此不<lb/>
過程邈王次仲字秦漢以下字爾若籀文若科斗若鳥<lb/>
跡不知何以相之厥今綸綍揚廷符印它官白麻黄牒<lb/>
爛然天書在諸字之右予語孔亨此字敢相不孔亨曰<lb/>
子前所言得吾相字之麤爾世間萬法不出隂陽五行<lb/>
以字畫求之從則上陽而下隂衡則左陽而古隂方平<lb/>
<pb n="KR4d0468_WYG_001-55a"/>
為土曲直為木流動為水横斜而銳者金上騰而銳者<lb/>
火來客有陬隅日辰有休王吾以此相之若籀若科斗<lb/>
若鳥跡皆可而此何不可所不可者一代聖作絶出古<lb/>
今草茅賤士訾相之則罪也予答然愧君言疎齋盧公<lb/>
號君又𤣥由今觀之揚子雲識竒字比參隂陽六甲故<lb/>
𤣥孔亨相古今字究測隂陽五行故又𤣥疎齋真知孔<lb/>
亨者哉君徵言因書以贈<lb/>
　　　送劉君序<lb/>
<pb n="KR4d0468_WYG_001-55b"/>
聖天子開億載太平設科蒐真儒興善治六合詠仁萬<lb/>
世誦聖猗歟盛哉丁巳秋試士如制士歡欣距躍上饒<lb/>
劉君自謙之子埜踵門言曰家君宦役湖海命埜守閭<lb/>
今者母命之曰汝曽祖擢上第汝祖預鄉貢世為儒家<lb/>
宜就舉圖襲世美埜居行將焉從敢決於先生予曰試<lb/>
士詔書也子又重以母命子之母其聞陶孟之風而興<lb/>
起者哉世科宜繼世徳宜懋世業宜修徳懋業修科未<lb/>
有不可繼者子之母其屬子也不淺矣予聞子之家在<lb/>
<pb n="KR4d0468_WYG_001-56a"/>
長川大谷之中英秀清淑之氣磅礴鬱積異甚子之曽<lb/>
大父大父收科䇿名雖其材越軼儔類亦其地靈發洩<lb/>
然也數十年鬱而未洩安知收科䇿名不在子子往勿<lb/>
疑往而捷明年對天庭分天職予之告子又當有進乎<lb/>
此者<lb/>
　　　送董禮存信州儒學教授詩序<lb/>
禮存董君教授廣信儒學君先為初庵書院長邑人士<lb/>
嘗坐講下故為歌詩餞君俾予序所以洪惟聖朝興學<lb/>
<pb n="KR4d0468_WYG_001-56b"/>
崇化思得真儒致善治匹休三代賢科先子朱子四書<lb/>
道至隆也昔子朱子倡道南方難疑答問具集中唯君<lb/>
家宗老槃澗先生穎悟渙然最為高弟君今日泮黌所<lb/>
授受必原昔日雲谷所講明木鐸載揚如久閉之雷坯<lb/>
封皆驚久旱之霖焦巻皆榮此予所以為廣信之士喜<lb/>
也矧君號禮存禮安所存豈不在視聽言動間乎夫四<lb/>
者之不敢忽以正身也未及正人也然卒之身正而人<lb/>
莫不從者蓋天理人心之所同有倡之斯應道之斯行<lb/>
<pb n="KR4d0468_WYG_001-57a"/>
矣此予所以尢為廣信之士喜也然禮存有要道子朱<lb/>
子答槃澗書有曰敬之一字近方見得伊洛拈出真是<lb/>
聖賢端的要妙工夫只於此著實用工不患不入聖賢<lb/>
之域旨哉言乎此非禮之所由以存者乎此君家宗老<lb/>
親傳第一義君應為學者言予不應為君言然四十年<lb/>
來贈言者例尚竒新語若此者指為陳言腐說更詆訾<lb/>
之此子朱子之學所以晦而聖道之所以不明不行也<lb/>
孰知陳言之為精義腐說之有妙味故雖君家所有而<lb/>
<pb n="KR4d0468_WYG_001-57b"/>
予敢更贈焉庶幾廣信之士知精義妙味之可喜則說<lb/>
樂將自此不厭而非徒喜也廣信號英俊所聚義理之<lb/>
宅紹興大魁汪公則子朱子畏友紹定大魁徐公又子<lb/>
朱子門人陳君文蔚高弟徐巖巉絶之境鵝湖清幽之<lb/>
濱必有樂綂緒之學而人不及知者儻肯為君一出其<lb/>
於君之家傳當有不符節而合者則君之喜又當倍於<lb/>
廣信之士之喜也嗚呼真儒善治非口耳筆舌可及也<lb/>
聖明之思治切矣教授之官守治矣尚勉旃哉詩凡若<lb/>
<pb n="KR4d0468_WYG_001-58a"/>
干首是為序<lb/>
　　　送彭皆春序<lb/>
廬陵彭皆春純明篤實君子也扁其齋曰寓橘齋史公<lb/>
書之君最為雪樓程公所賞識然蓬轉於廣右海南北<lb/>
邕管兩江之間得一冷官如獲石田今又萍寄豫章將<lb/>
歸廬陵上章貢靡騁靡定而冉冉老矣客或笑曰君寧<lb/>
終身寓邪名之不可苟也其有今日宜也予曰不然人<lb/>
在宇宙間皆寓也而彭祖乃以久特聞人暫而彭祖久<lb/>
<pb n="KR4d0468_WYG_001-58b"/>
君之寓不有羨於此哉今之靳君者豈不以軒冕之來<lb/>
之晚乎夫軒冕外物之寓乎身也者其來不可却其去<lb/>
不可止不我寓而彊求之於是有負乗而致寇錫帶而<lb/>
三褫者曽是足以為榮乎人有至榮者寓而人弗之省<lb/>
也何也心為郛郭而性寓其中所謂天爵良貴也顔子<lb/>
三月不違所以存此也而身則寄於陋巷原憲克伐怨<lb/>
欲不行懼其汨此也而身則托之環堵二人者終身未<lb/>
嘗軒冕而日月千古其榮無以加焉又安知皆春之寓<lb/>
<pb n="KR4d0468_WYG_001-59a"/>
不有羨於此哉形寓於宇宙流行坎止委順而已性寓<lb/>
於心日問主人翁在不此往聖來哲之望而區區為皆<lb/>
春願之者也異時行方如愚之回壽若久特之祖則君<lb/>
之名齋豈不兩得之也客語塞乃次其語客者為序<lb/>
　　　贈徐義翁北行序<lb/>
虞上下庠夏東西序殷左右學周東膠虞庠皆大小學<lb/>
並建漢擇年十八以上者充博士弟子唐州縣學限年<lb/>
十四以上十九以下而小學無聞宋三舍法行而小學<lb/>
<pb n="KR4d0468_WYG_001-59b"/>
一皆肄簡家塾而已皇元興學崇化陋漢唐追三代外<lb/>
臺勉勵倣古八嵗入小學十五入大學皆訓導之自皇<lb/>
慶以來東南學校誦弦聲風動雷隠矣不休哉然勞倍<lb/>
則功倍勞半則功半逸則罔功者唯今之訓導為然不<lb/>
徒譊譊而已視其眉睫而閑其鴻鵠將至之心如羈騰<lb/>
猿如馭奔驥稍縱則敗羣圯類有矣其視唐宋倚席者<lb/>
唯評其詞藝之高下其優劇相去不亦逺哉初外臺擬<lb/>
訓導滿三嵗與正長旣不果行省擬與諭録又不亟嗟<lb/>
<pb n="KR4d0468_WYG_001-60a"/>
夫倡而不和教而不行未必不由此也此提學者之憂<lb/>
而予末如之何也已予所不得已於言者臨川徐義翁<lb/>
職龍興路學訓導滿三嵗弟子以蒙入者以聦出以鈍<lb/>
入者以銳出其功如此其勞可知矣乃不得被半紙之<lb/>
授霑斗食之禄則慷慨欲北行或曰今朝廷方重名爵<lb/>
義翁之行遇合未可知爾予獨以為不然夫器玉者純<lb/>
於玉則碈知其賤不免於用碈則山石皆待沽矣食功<lb/>
者止於梓匠則路人知其不與不免於饜路人則毁瓦<lb/>
<pb n="KR4d0468_WYG_001-60b"/>
畫墁皆求飽矣今義翁其材玉也其功梓匠也任選舉<lb/>
者不用義翁將器碈而食路人乎非所以重名爵也其<lb/>
必不然明矣其用義翁必矣雖欲勿用珩璜琚瑀尋引<lb/>
規矩其舍諸延祐己未三月甲申<lb/>
　　　送鄭大使之廣東序<lb/>
廉訪使即漢刺史職也漢王陽為益州刺史行部至邛<lb/>
郲九折坂歎曰奉先人遺體奈何數乗此險竟以病去<lb/>
及王尊為刺史至坂叱其馭曰驅之王陽為孝子王尊<lb/>
<pb n="KR4d0468_WYG_001-61a"/>
為忠臣予以為叱馭是也王陽旣為刺史將指行部謀<lb/>
身可哉予所為評其是不者方今庾嶺南談者以為偏<lb/>
且逺風氣異中州仕者不欲往往者又欲不久居故於<lb/>
其職業無憂且勤之心由是民俗日益荒陋倘有賢刺<lb/>
史如王尊者忘其身不怠其職為朝廷剪虵鱷之暴横<lb/>
均雨露之偏枯易其荒陋納諸良馴此誠南粤大幸也<lb/>
予耳目所接者廣東廉訪使者如王陽以病去者多而<lb/>
叱馭者少官吏積玩赤子或為龍虵朝廷乃命河南行<lb/>
<pb n="KR4d0468_WYG_001-61b"/>
省左右司郎中鄭公為使甦息存全之唯公慷慨直前<lb/>
不以偏且逺為疑也夫其恭上命如此軫逺民如此祝<lb/>
融海若效祥介祉必矣而何火堆炎嶠之足憂哉或又<lb/>
言風氣與中州亦不甚異食有海之百物果有丹茘黄<lb/>
蕉花有素馨山丹其人少爭訟喜游樂使者無以南粤<lb/>
視之則嘉政美俗與江東西閩浙不異自公此行始矣<lb/>
　　　送張伯高郎中紹興路總管序<lb/>
江廣地方數千里出鎮者貴戚近臣政令惟元僚得可<lb/>
<pb n="KR4d0468_WYG_001-62a"/>
否之至於和如鹽梅諧如宫商相臣之名美而逺邇迓<lb/>
衡元僚之志展而丞庶蒙澤若此豈易能哉予讀左傳<lb/>
國語見鄭公孫僑凡貴卿顯諸侯獨能開導調揉使底<lb/>
於道意後世未必有繼之者來江西昉得伯高張公公<lb/>
持平守正審情切事中於時病合於人心予非彊附之<lb/>
古人蓋今人旣弗及矣雖然言出而人孚者必行孚於<lb/>
人者也公孫僑曰君子長國家者非無賄之患而無令<lb/>
名之難伯高從事斯語蓋久毫饋縷謁揮斥户外以故<lb/>
<pb n="KR4d0468_WYG_001-62b"/>
上而敬下而順雖有牴牾卒皆信從若此豈易能哉異<lb/>
時雍容廊廟訏謨定命逺猶辰告吾知齊賢士遜輩不<lb/>
足為伯高匹也公被璽書牧㑹稽行有日兩道官吏士<lb/>
民愁蹙失據而相臣尢戀惜之昌黎送陸歙州曰歛此<lb/>
大恵兮施於一州今其去矣胡不為留似為今日發然<lb/>
予謂人之戀公者猶負暄者之戀冬日也方暘谷初升<lb/>
光景下燭則牆隈舍畔有私其燠者倐然正中遐邇畢<lb/>
照則向之私其燠者亦無不被焉江廣㑹稽猶牆舍畔<lb/>
<pb n="KR4d0468_WYG_001-63a"/>
也冬日之愛旣先曝而美矣他日公訏謨廊廟尚得與<lb/>
六合八荒同此美曝而安用齎咨涕洟為哉公之行也<lb/>
俱士為歌詩以著去思而謂某曰予盍序其所以不得<lb/>
辭<lb/>
　　　陳文穆收堂序<lb/>
三代而上書不多而聖賢多三代而下六經諸子百家<lb/>
梓刻日傳萬紙書不少而聖賢少夫何故收書者貯之<lb/>
庫笥而不貯之虚靈之府神明之舍故書自書人自人<lb/>
<pb n="KR4d0468_WYG_001-63b"/>
此大患也饒康山陳氏宋初獻書一監賜號清白處士<lb/>
後嗣子孫決科預薦世為清門收書益富陳君文穆之<lb/>
尊翁扁堂曰收而又以名君之子於是江東西名人勝<lb/>
士題辭賦詩美之甚衆復扳予言予謂書載聖賢之言<lb/>
行為多孟子曰誦堯之言行堯之行是堯而已矣此言<lb/>
豈欺我哉中庸論學而知之者以博學為先則書非兼<lb/>
收不可以篤行為要則徒收烏乎可予嘗陋李淑邯鄲<lb/>
圖書十志五十七類而其所以訓子孫者曰汝曹善承<lb/>
<pb n="KR4d0468_WYG_001-64a"/>
之世守之毋為勢奪毋為賄遷噫豈有博學篤行明彊<lb/>
之君子而可以勢與賄遷奪其書者不飭之以其本而<lb/>
防其末如李氏之云書直玩物爾嗚呼恡矣昔彭世昌<lb/>
謁考亭問所為來曰象山書院陸先生不曽藏書此來<lb/>
為求書考亭曰緊要書能消得幾卷何必役於物此言<lb/>
真有味予老矣不喜為無益之言因君扳予言不覺傾<lb/>
寫及此此以三代人物期陳君父子也豈不得其所欲<lb/>
也夫豈以予言為厲已也夫<lb/>
<pb n="KR4d0468_WYG_001-64b"/>
　　　送陳質夫察院書吏序<lb/>
若稽古漢陳咸以劾石顯聞唐陳公以斥廬杞聞宋陳<lb/>
瓘以彈蔡京聞指佞觸邪一姓擅之為宇宙瑞物盛哉<lb/>
任風憲者可不企齊而况有媯之後乎陳君質夫行介<lb/>
潔而材敏達從事湖南北江西憲治風軌卓然選陟為<lb/>
察院從事六察之柄得玉雪其躬者佐持之斯宜稱矣<lb/>
江南自孫吳來中間自為國前後垂五百年其材非不<lb/>
多然躋世小康亦無幾爾豈物衆地大平治之不易哉<lb/>
<pb n="KR4d0468_WYG_001-65a"/>
聖朝奄甸東南分三行省而一行臺董正之其嚴且重<lb/>
可知也江南之望平治者獨盻盻焉於此又可知也年<lb/>
來冠豸乗驄極天下選人謂鶚横秋鳳鳴陽凡所建明<lb/>
若重名爵澄吏籍令人耳目蘇醒質夫此時執簡泚筆<lb/>
以先後之如王良造父駕輕車就夷途而飛黄騕褭為<lb/>
之驂服也積日月厲操行一旦有官守言責於子康慶<lb/>
復瑩中三君子有光必矣君行有日學校朋游為歌詩<lb/>
送之而虚卷端以告之曰子宜序予知質夫久雅欲薦<lb/>
<pb n="KR4d0468_WYG_001-65b"/>
君家所有以為祝規不復辭<lb/>
　　　寛居胡先生文集序<lb/>
辭所以析理辭修而理明是以謂之文也後乃有追琢<lb/>
組繡以為工者未若四十年來詭經反理鈎棘斷續罵<lb/>
譏調笑之甚也予於江西凡三至慨此久矣若寛居先<lb/>
生之文雅麗光潔激昂曲折理未嘗不亘其間蓋卓然<lb/>
獨異於並時名能文者之文也夫萬形皆有弊而况空<lb/>
言苟無理以本之欲其不朽得乎先生之文族婣旣鋟<lb/>
<pb n="KR4d0468_WYG_001-66a"/>
傳之其外孫羅君扳予題辭予謂不求人知而求天知<lb/>
不求同俗而求同理此先生四十年超然異於人者如<lb/>
愚喜拙綂緒在焉先生賦之此天理融一之驗謂斯集<lb/>
不長留儒林文苑余弗信也<lb/>
　　　送李粲然崇仁丞序<lb/>
聖天子設科擢用海内孝弟忠信文學之士嵗戊午康<lb/>
山李君粲然中其科調撫州崇仁丞蓋自漢至唐宋無<lb/>
不以廷對入官為榮雖尉簿凡刺牧無不興為禮恵利<lb/>
<pb n="KR4d0468_WYG_001-66b"/>
足以及民禄足以逮事育故榮也今頒禄不如古往往<lb/>
空乏其身事涉興利除害官長洎典案牘者輒能拂亂<lb/>
吾所欲為雖苦心志無益他日以事詣府吏摩以肩不<lb/>
顧揖庭立與府史無辨督賦役懼失期㑹則勞筋骨餓<lb/>
體膚無不有矣方李君未收科時饘粥之養魚菽之祭<lb/>
可無外求味先聖之遺言探六藝之微㫖有以足其樂<lb/>
於已乃今一旦去士君子之林而夷於府史之間捨自<lb/>
肆之安而踐乎拘迫之地若此者其足以為榮邪雖然<lb/>
<pb n="KR4d0468_WYG_001-67a"/>
此孟子所謂増益其所不能而異時勝大任者也子夏<lb/>
曰仕而優則學先儒謂當其事者必先有以盡其事而<lb/>
後及其餘予願君暫息乎其已能者而勤乎丞之職業<lb/>
身雖空乏而毫饋縷謁絶之益嚴興利除害彼雖拂亂<lb/>
吾所為吾終不相與得罪於民寧勞筋骨餓體膚而不<lb/>
使失期㑹夫如是則榮雖不足藉而辱旣逺矣天理不<lb/>
可冺公論未嘗瘖錐穎呈露聲實流聞而大任於君乎<lb/>
屬必也夫市獄賄政搰泥揚波四目四聰電視霆怒故<lb/>
<pb n="KR4d0468_WYG_001-67b"/>
設官取士為蒼生一洗之李君可不欽承乎哉唐循吏<lb/>
李素立蒙高祖恩顧特異有司擬雍州司户帝曰要而<lb/>
不清改擬秘書郎帝曰清而不要乃授侍御史後竟封<lb/>
侯此循吏大任之踵武今日之不足於榮者安知異時<lb/>
不赫赫於天下後世乎<lb/>
　　　送方方山教諭序<lb/>
邑教諭方山方君専席五年偶予入湖北憲幕校文江<lb/>
西繼又提舉江西儒學未嘗得從容接緒言也予方致<lb/>
<pb n="KR4d0468_WYG_001-68a"/>
其事而歸則代君者至而君且謁選去矣廣文官冷而<lb/>
邑學尤冷惟講學為宜書言惟斆學半予不知君自程<lb/>
督何如然望眉睫比五年前益和粹篤實且教鄉邑甚<lb/>
不易能使雅人勝友爭為詩以惜其去則講習之相悅<lb/>
可知矣君去此必為正長古者仕而學學而仕相為無<lb/>
窮其學也非章句誦說之謂其仕也非富貴利逹之謂<lb/>
立人達人學即仕也尊美屏惡仕即學也由正長至郡<lb/>
博士非有獄訟求情察辭之勞可以大肆其力於學學<lb/>
<pb n="KR4d0468_WYG_001-68b"/>
進矣仕未進猶進也仕進矣學之進者未至焉猶未進<lb/>
也昔乾淳間方公崧卿由教授越州後累秉麾節葉水<lb/>
心稱其博於儒而以吏得民此仕學兩進之模楷方山<lb/>
君尚企齊哉異時再望眉睫尚得以學古之疑仕今之<lb/>
難質於君而賀君之進也<lb/>
　　　重贈董仲縝序<lb/>
董仲縝初奉省檄補府佐吏也予序贈之詳焉不意小<lb/>
却補州佐史三年未嘗箠楚塵埃間非廉勤疇克爾州<lb/>
<pb n="KR4d0468_WYG_001-69a"/>
乃復舉之府斯舉也可謂不蔽賢州名人勝士詩引筍<lb/>
束俱以介潔材賢稱又可謂賢賢也昌黎謂下不求其<lb/>
上上不顧其下故高材多戚戚之窮盛位無赫赫之光<lb/>
予尚惜其論未大也苟温飽則不戚戚矣豈下求其上<lb/>
之志哉獨范史贊王龔能推士曰士進則世收其器賢<lb/>
用則人獻其能能獻旣已厚其功器收亦理兼天下其<lb/>
利傳而人莫之先豈同折枝為長者以不為為難乎此<lb/>
言真有味也予評仲縝孝似召南不謀利似仲舒彊直<lb/>
<pb n="KR4d0468_WYG_001-69b"/>
似宣能計䇿似昭能獻替似允不特府佐史之器也前<lb/>
太守失於舉用當是時殆同於折枝而不為也然猶可<lb/>
誘曰試其文未試其行今歴試而無不可昭昭矣按王<lb/>
龔為汝南太守好才愛士首舉黄叔度陳仲舉袁奉高<lb/>
獨叔度不屈仲舉後至公輔汝南亦司空太尉以功名<lb/>
終盛位有赫赫之光莫汝南最故併為今太守願之不<lb/>
特為仲縝靳一顧也仲縝將需次於府與客訪予林下<lb/>
將筆此重贈客曰仲縝文儒今秋賦在即子不作之使<lb/>
<pb n="KR4d0468_WYG_001-70a"/>
與鶚書乃贊之使參鶩行子何說以解衆惑邪予曰王<lb/>
諶有言山澤不必有異士異士不必在山澤試之場屋<lb/>
者言也試之官府者事也夙夜之學疇昔之志傾寫於<lb/>
數刻之試而胷中未嘗有一日效官之備也政體諏於<lb/>
吏可不視其僚自受爵之日為學製之始比於試官府<lb/>
者固若駕輕車馳康莊矣禮曰儒以道得民要在均之<lb/>
以道得民爾班史傳循吏六人龔遂召信臣明經甲科<lb/>
而文翁朱邑皆郡太守史後世豈有優劣之者哉客語<lb/>
<pb n="KR4d0468_WYG_001-70b"/>
塞因並著語客者為贈云<lb/>
　　　送汪子磐山長序<lb/>
歙為江左名城汪氏為歙甲族宋炎紹間汪氏秉鈞持<lb/>
樞者接武盛哉蓋黄山秀竒甲天下其靈異英特之氣<lb/>
磅礴鬱積鍾毓如此汪君子磐先大父高文邃學芥拾<lb/>
科第而弗克顯融融在子磐父子不疑也君來長初庵<lb/>
書院凡七年齋榻幽獨簞食瓢飲晏如為文務去陳言<lb/>
劬書劇嗜炙模模範範學者無間言一旦代者至由是而<lb/>
<pb n="KR4d0468_WYG_001-71a"/>
官吏部由是而第奉常蓋七年者其學之嵗月而自今<lb/>
日已往皆仕之嵗月也雖然古之學而仕仕而學如車<lb/>
兩輪不容缺一方其學也非章句誦說而已修齊治平<lb/>
之本禮樂刑政之經觀其㑹通所以仕也及其仕也非<lb/>
富貴利達而已去就進退之節經綸參贊之業時措從<lb/>
宜所以學也若夫學焉而以入仕固今日所不免惟其<lb/>
得之也遂以為旣足而不復知古者之仕而學或知學<lb/>
矣而所學又非古人之所謂學是以植立之卑成就之<lb/>
<pb n="KR4d0468_WYG_001-71b"/>
陋雖貴窮人爵而不足以副蒼生之望厭士大夫之心<lb/>
也然則振起山川之消歇張皇紱冕之缺絶第一等爵<lb/>
雖不可必第一等人在我而已學而仕仕而學古之學<lb/>
者何為古之仕者何施在子磐加之意而已君之解組<lb/>
也邑名人勝士爭為歌詩寓懐賢惜别之意而予拙不<lb/>
能詩姑繹古人學而仕仕而學之㫖以致切偲之助儻<lb/>
不以陳言視之又以其仕之嵗月為學之嵗月則君之<lb/>
所至其可量也哉<lb/>
<pb n="KR4d0468_WYG_001-72a"/>
　　　太原族譜序<lb/>
太原族譜者王君聚翁所作也王以爵為氏虞媯殷子<lb/>
周姬之後皆有王氏而瑯琊太原之王則周靈王太子<lb/>
晋子宗恭之後也其後僑居江左族尤碩蕃今譜斷自<lb/>
歙來徳興者為始祖而繫之太原者著始祖之所自出<lb/>
也禮曰尊祖故敬宗敬宗故收族古有大宗以收族今<lb/>
宗法弛猶賴譜可以收族也人之言曰宗法弛故族不<lb/>
可收以予觀之所謂弛者特無采地之入以世世合食<lb/>
<pb n="KR4d0468_WYG_001-72b"/>
序昭穆而已其異邦來徙居者即所謂别子為祖者也<lb/>
其長子則繼别為宗者也長子之長子世世承之所謂<lb/>
宗子所謂百世不遷之宗也或宗子而無子則族人當<lb/>
擇近屬昭穆相應者不論貧富以之承宗而共宗之宗<lb/>
子沒則族人皆為齊衰三月如古禮可也其始來此邦<lb/>
之祖伊川程子則以立春祭之必宗子而後得祭以予<lb/>
觀之斯祭也族人皆不可不與不可怍於豺獺也莫若<lb/>
三月上旬筮日即墓而祭族人畢集因序昭穆或宗子<lb/>
<pb n="KR4d0468_WYG_001-73a"/>
之力弗及則族人協力具饌而宗子主之胙必均於貧<lb/>
不能具者如此亦足以尊祖敬宗收族矣若小宗則自<lb/>
斬衰而盡於緦麻今之五服之内是也蓋去始祖世數<lb/>
旣逺則不必有小宗四也予平生最病蘇明允族譜引<lb/>
曰無服則親盡親盡則情盡情盡則喜不慶憂不弔則<lb/>
塗人也又申之曰至於塗人者勢也勢吾無如之何也<lb/>
斯言也兒童熟諸其口往往視族人無服者若塗人為<lb/>
當然矣此大不可也譜引又曰唐長史味道刺眉州卒<lb/>
<pb n="KR4d0468_WYG_001-73b"/>
官一子留眉眉之有蘇氏自此始而譜不及者親盡也<lb/>
曾不思此所謂别子為祖子孫百世承之今不特祭不<lb/>
行而譜且不及可乎民吾同胞情可盡於族人乎親可<lb/>
盡於始祖乎今太原族譜出蘇譜逺甚其大宗可考而<lb/>
知也欲植宗法在舉而措之爾王氏自鹿鳴先生以詩<lb/>
禮傳家可齊公又參扣朱吕二公遂悟朱子全盡心體<lb/>
之微㫖為能蛻俗學而探聖傳文獻相承至今弗墜故<lb/>
聚軒君修譜體道君貽書以序引屬予其惇族厚俗之<lb/>
<pb n="KR4d0468_WYG_001-74a"/>
意亹亹不能自已可謂賢也已嗟夫如蠻如髦我是用<lb/>
憂學而不知道者且不免而况流俗之蚩蚩乎風雨如<lb/>
晦雞鳴不已二王君可謂豪傑猶興者豈無聞王君之<lb/>
風而興起者哉人人親其親長其長予因王君於斯世<lb/>
尚有望也不欲以無益之言塞請乃揆夫尊祖敬宗收<lb/>
族可行於今者而併著蘇氏之失使覽者得詳焉其於<lb/>
惇族厚俗或小補云<lb/>
　　　信州路邁珠總管刋陳古靈諭俗文序<lb/>
<pb n="KR4d0468_WYG_001-74b"/>
人之有生雖與物同而四端萬善根於心則與物異或<lb/>
肆情恣欲失其恒性則是天形我以人而我物之也人<lb/>
無以異於物則民彛大冺亂矣帝興王起設官以為民<lb/>
極政欲使斯民率人之道而異於物爾然所以為人之<lb/>
道各具其人之身故曰君子以人治人改而止者教行<lb/>
則刑不用也世逺官媮牧民者惟簿書期㑹以為大故<lb/>
及陷於罪則稽法律以治之豈所謂以人治人者哉廣<lb/>
信總管簡齋公慨然念彛倫之斁不可不叙舊俗之汙<lb/>
<pb n="KR4d0468_WYG_001-75a"/>
不可不新取古靈陳公諭俗文暢闡而警教之以人治<lb/>
人其言反復諄悉可謂得新民美俗之機要矣紹熙庚<lb/>
戌朱文公守漳州嘗刋此以諭其州民簡齋公系出高<lb/>
昌地相逺世相後行乎東南若合符節先儒謂四海之<lb/>
逺此心同此理同千古聖賢未嘗異者豈不信哉矧上<lb/>
饒號稱賢俊所聚義禮之宅扶植遺緒為後生法豈無<lb/>
若徐斯逺韓仲止趙昌父其人今幸得賢師帥警教於<lb/>
其上興仁興讓從今日月冀矣豈但簡齋公匹休朱夫<lb/>
<pb n="KR4d0468_WYG_001-75b"/>
子於此邦有無窮之聞無疆之教思而已哉<lb/>
　　　送彭幼元贊府序<lb/>
幼元彭君丞徳興清標出俗能幹絶羣邑人士揚推美<lb/>
實謠來暮而歌去思渠渠娓娓謂君不負丞至元以來<lb/>
未有也恭惟聖天子越度百王合徳堯舜思得真儒臻<lb/>
至治以孔曾思孟暢闡堯舜禹授受心法俾大漠流沙<lb/>
之外皆得通習而舉任之自有載籍以來未有予忝校<lb/>
文庶幾得不負天子不負所學者今幼元不負丞非不<lb/>
<pb n="KR4d0468_WYG_001-76a"/>
負天子不負所學不能也予評幼元不負丞崔斯立未<lb/>
免負丞何故幼元任理與長官爭可否棘棘不苟同文<lb/>
書行必當理然後涉筆署苟不當署吏睨曰當署幼元<lb/>
鞭之矣斯立一躡敝跡日哦二松間直尸素爾雖然崔<lb/>
斯立未免負丞自謂不負故度越之易也陸敬輿不負<lb/>
所學誠不負故企齊之不易也唐賢宰相多矣獨敬輿<lb/>
者胡致堂推為洙泗之徒真西山斷其有宰相之學惟<lb/>
其所學醇正淵浩故其正已格君謀國用人如發敖倉<lb/>
<pb n="KR4d0468_WYG_001-76b"/>
以賙貧乏如決江河以灌下濕沛然無不足也幼元知<lb/>
企齊之不易而向往步趨之不置豈有不及者哉相天<lb/>
下與丞一邑位雖不同而理同窮理者為學之要任理<lb/>
者為政之本吾知有理而已壓之以丘山而身不屈戰<lb/>
之以虎兕而色不變而况宫室妻妾所識窮乏者之瑣<lb/>
瑣哉此不負所學之大端也不負所學斯不負天子矣<lb/>
四十年來東南士或消聲林藪或未忘爵禄然材學兼<lb/>
茂者亦無有幾人故東南之人望日以輕予甚病之今<lb/>
<pb n="KR4d0468_WYG_001-77a"/>
幸科目搜真儒使得敬輿一二輩則科目重人望丘山<lb/>
東南増氣矣故凡以科第奮者予同一欽遲而尢在幼<lb/>
元也幼元之解組也旣過予别他日以書來曰先生不<lb/>
容無以教之故以尤欽遲者勉焉尚不使予為空言也<lb/>
哉<lb/>
　　　送徐方塘上林簿尉序<lb/>
曾南豐言南越偏且逺與中國通已千餘年而風俗尚<lb/>
陋葢吏者莫致其治教之意此論誠然然以予評之豈<lb/>
<pb n="KR4d0468_WYG_001-77b"/>
獨吏之非賢哉自唐以來猶未免鄙夷其地守令以遷<lb/>
謫往者十六七幸而得韓退之栁子厚則陽山栁州幸<lb/>
甚而不皆二公也非遷謫往者則東西二大府自辟除<lb/>
視情分之昵疎而賢不或不暇擇故居官者大率苟且<lb/>
無憂且勤之心所以入中國千數百年而其俗尚陋也<lb/>
皇元奄甸東南五嶺南無復遷謫往者三嵗則擇胷中<lb/>
有氷鑑者涖以御史擇人而授命旣下則給驛以遣此<lb/>
事度越百王聖人能以天下為一家皇元無閒然矣延<lb/>
<pb n="KR4d0468_WYG_001-78a"/>
祐己未外銓而同姓叔父方塘公以欽州教授轉而簿<lb/>
尉上林公學邃材高幾於君子之不器而不得實用聞<lb/>
命下汎然不為喜聞嶺南風土之異漠然不以為憂聖<lb/>
賢用則行先民老益壯公兼有之昌黎所謂真知輕重<lb/>
大丈夫者公其人矣聖朝所以化民善俗者得公真不<lb/>
負也然則為越人洗其陋俗而同於嶺北其事出千餘<lb/>
年之表在公此行斯越人之幸也夫公之行恒所往來<lb/>
者皆為歌詩餞行而明善猥不能詩故為之序以賀越<lb/>
<pb n="KR4d0468_WYG_001-78b"/>
人云爾<lb/>
　<lb/>
　<lb/>
　<lb/>
　<lb/>
　<lb/>
　<lb/>
　芳谷集巻上<lb/>
</p>
<p>
</p>
  </div>
<div>
                <head>芳谷集巻下</head>
    <p>
<pb n="KR4d0468_WYG_002-1a"/>
欽定四庫全書<lb/>
　芳谷集巻下　　　　　　元　徐明善　撰<lb/>
　　說<lb/>
　　　朱明叟字說<lb/>
朱明叟求字說於余按古文明字從日今文從冏<hi>並見說文</hi>
冏小明也然秦漢以來多從冏蓋失其義久矣天地間<lb/>
大明者日也月星本無光得日乃光爾人體性天地心<lb/>
譬日也目譬月星也目雖待日月與火而實由乎心故<lb/>
<pb n="KR4d0468_WYG_002-1b"/>
曰胸中正則眸子瞭焉又曰心不在焉視而不見非虚<lb/>
語也日恒明食之自外者月也心恒明食之自外者口<lb/>
體也余嘗中夜以興澄慮内照逺而千載大而四海微<lb/>
而户内之煩攘無不見也可謂至明至妙者矣貴勿食<lb/>
之而已叟勉之<lb/>
　　　耐閒說<hi>閒音閑</hi>
余友黄君聖可號耐閒求說於余余曰天行徤君子以<lb/>
自彊不息君顧我我揖君坐語甫一刻天行四千九百<lb/>
<pb n="KR4d0468_WYG_002-2a"/>
餘里聖人察焉故惜分隂君以閒自命不可請更之君<lb/>
曰吾所謂閒不汲汲於富貴利逹云爾子姑聽乎方少<lb/>
時欲芥拾科第曉倚忩夜讀燈不敢頃刻閒也旣已薦<lb/>
於鄉當試禮部惴惴然文墨不足雄其閒勞益甚方是<lb/>
時為士者皆然不意科輟吾思場屋之文於天下國家<lb/>
無補幸甚休其勞而凡士者又往往不堪其閒有去而<lb/>
技術鳴者有去而賈取贏者有去而結綬於刀筆輦金<lb/>
於縱横者是數者吾皆不願獨匡坐蓬蒿環堵之中隤<lb/>
<pb n="KR4d0468_WYG_002-2b"/>
然而已所謂耐閒如此予乃改容謝君曰當世之士得<lb/>
見耐閒者可矣先儒謂科目設而聖賢之學微今科目<lb/>
輟而聖賢之學益微人欲無涯異徑同壑富貴利逹之<lb/>
情不以科目有無為増損也而聖賢綂緒不冺絶無幾<lb/>
矣使凡士者在今日皆如君則斯道猶有望也雖然耐<lb/>
其次也耐久而樂上也予聞内重則見外之輕徳深則<lb/>
見誘之小旣以彼為不當汲汲已則閒為已真適奚耐<lb/>
之足云他日訪君東湖隨栁傍花幸為我賦閒中之樂<lb/>
<pb n="KR4d0468_WYG_002-3a"/>
　　　張伯大字說<lb/>
碩之義大也在詩専言碩其詁則大也兼言碩大則碩<lb/>
以貌言詁曰狀貌佼好也大以徳言詁曰徳美廣博也<lb/>
人貌有碩不碩然人異於物一人足以當兆物雖不碩<lb/>
猶碩也至於徳則其大不可為量在擴而充之故有億<lb/>
人之人兆人之人所謂大人也寅齋張公名其令子曰<lb/>
碩字曰伯大不鄙命余以字之說余不敏嘗聞南豐曾<lb/>
公云人皆欲善其名字而不皆善其行特假借以稱道<lb/>
<pb n="KR4d0468_WYG_002-3b"/>
云爾不誠乎身莫大焉今公父子自為師友孳孳聖賢<lb/>
善其名字者必非假借云也其命余以字之說豈欲縯<lb/>
繹訓詁稱道而已哉夫貌所以著徳也徳所以充貌也<lb/>
大學曰在明明徳明之又明以至於充實光輝所謂大<lb/>
也晬面盎背山立揚休所謂碩也佼好不足云也然徳<lb/>
之大也有要趙文子晉之世家也旣冠徧見諸卿大夫<lb/>
乞言焉范文子告以古者徳旣成又聽於民誦諫獻詩<lb/>
風言考事盡戒之術也趙武歸見張孟而語之孟曰從<lb/>
<pb n="KR4d0468_WYG_002-4a"/>
范叔之教可以大由是觀之先民有言不自大則大其<lb/>
弗信矣乎余於伯大未見顔色然辱愛於張公有加不<lb/>
欲其為千人之人萬人之人而足也故誦所聞如此伯<lb/>
大有取焉他日望其眉睫而知其碩大無朋也已<lb/>
　　　霜筠說<hi>為羅益堅作</hi>
晉人謂羅君華荆楚之材予以禹貢考之荆楚之材竹<lb/>
其一也物適於人用謂之材人適於世用謂之人材今<lb/>
石林董公以霜筠為羅君别號者蓋以有用之材待君<lb/>
<pb n="KR4d0468_WYG_002-4b"/>
也予家故多竹工取材焉必再霜三霜者蓋竹之材在<lb/>
筠筠之堅在霜非但以其不改柯易葉於霜也竹之材<lb/>
甚美而用無不周十二筩用之律而度量衡由此起孤<lb/>
竹隂竹孫竹用之樂篾席笋席用之朝燕籩簋用之宗<lb/>
廟篚筐用之聘享簜用之符節笴用之軍旅而簡用之<lb/>
文字其用莫重焉其功莫鉅焉凡皆以筠也士何可以<lb/>
不如筠哉自科廢三十年榮念摧落亦旣如筠之霜矣<lb/>
或者遂荒其有用之學而暴其材如或知爾則何以哉<lb/>
<pb n="KR4d0468_WYG_002-5a"/>
况人中處乎兩間凡職分所當為者禮樂制度服器無<lb/>
不繫焉必也殺青所載皆考其故而究其極一旦當事<lb/>
在迎刃而解若破竹然如此則不特荆楚之材而天下<lb/>
之材矣亦猶筠之美於東南而材於天下也羅君之先<lb/>
君子材高而不及用其大用將在君君來徵言予聞晉<lb/>
人愛竹清談云爾若器用大備措則正施則行此禮記<lb/>
者論筠本指故揚㩁其說贈焉亦淇澳切磋之義也<lb/>
　　　札法榮甫字說<lb/>
<pb n="KR4d0468_WYG_002-5b"/>
榮甫札法君以字行久矣一日求字說於予予謂世之<lb/>
榮其字者不獨君也夫所為榮其字者豈不欲好爵以<lb/>
榮於身豐屋鼎食以榮於家衣錦晝行以榮於鄉且久<lb/>
榮而無辱乎一榮與一辱古今常相對余自兒時習聞<lb/>
此言唯君子處天下之至榮超然不與辱對夫何故仁<lb/>
義忠信樂善不倦而已矣故人爵之未從也則一鄉一<lb/>
國以及天下莫不尊仰之如王公及其人爵從之也則<lb/>
功在當時澤在後世名在信史百世而下聞者莫不興<lb/>
<pb n="KR4d0468_WYG_002-6a"/>
起無他榮之自外得者未免與辱為對獨自内得者其<lb/>
榮無對焉君勉乎哉君年及彊仕方陸沈臺屬避逺貴<lb/>
要敬狎賢士大夫忠信樂善蓋有之矣仁義可勉而進<lb/>
也昔韋宗見傉檀歎其明智敏識知五經之表復自有<lb/>
人以予觀君殆庶幾乎然則君之榮其字雖與人同而<lb/>
他日之榮於身於家於鄉必有超然獨異於人者矣<lb/>
　　　葉志道字說<lb/>
道惡在人是也人與道不相離凡而事育交際飲食作<lb/>
<pb n="KR4d0468_WYG_002-6b"/>
息皆是也而必曰志於道者終身由之而不知者兆物<lb/>
之物物之人爾匪徒知之又求合乎道之所自出者兆<lb/>
人之人所謂人之人也人而不得謂之人之人惡可已<lb/>
故尚志志之所鄉窮山鉅海不能限銳兵精甲不能禦<lb/>
自不恥惡衣惡食始至飯疏飲水曲肱而樂終焉用之<lb/>
則手代天工身代天事不用則退藏於密此志竟成時<lb/>
葉君名志道字士心廉訪李公為更今字名即字至當<lb/>
歸一而今而後君自謂志道是尋常提起時篤由内也<lb/>
<pb n="KR4d0468_WYG_002-7a"/>
人謂君志道是倉卒喚醒時勵由外也真積力久心即<lb/>
道道即心無所事志而千人之人萬人之人不足以待<lb/>
子矣雖然大道甚夷旁有欲歧什伯其人顛倒相追走<lb/>
疾獲多招子並馳子不人同人謂子癡子行夐夐道逺<lb/>
渴飢人有盈色子或忸怩此時志帥勿棄鼓旗聖有明<lb/>
訓差之毫釐朂子貞心聽我苦辭子思無邪以車伾伾<lb/>
　　　梅林說<hi>為曹仁傑作</hi>
梅比於人其絶徳者歟凡濟人者必有實語以梅林而<lb/>
<pb n="KR4d0468_WYG_002-7b"/>
三軍無渇是則名可以濟人求諸近古郭令公傳呼免<lb/>
胄而逺人羅拜司馬公邵先生居洛而為不善者恐二<lb/>
公知之蓋其大忠倬行孚格逺邇故能如此唯梅似之<lb/>
矣且物以多為貴者少則不足觀以少為貴者多則不<lb/>
足揚獨梅也一枝半樹則見者如遇巢由不覺屈膝至<lb/>
於繁華照昊縹緲無際則又如清白滿朝媚於天子瑞<lb/>
慶開而光霽長也實旣佳而名有補少可喜而多不厭<lb/>
然則梅比於人真絶徳者矣曹君號梅林求贈言夫託<lb/>
<pb n="KR4d0468_WYG_002-8a"/>
於梅者衆而君獨託於梅之林豈不好其實且尚其多<lb/>
邪雖然好尚不可以如是止也必君之好善如火必熱<lb/>
如水必寒如梅必酸則聞君名當有津津然者君之尚<lb/>
清白如梅特出千紅萬紫之上則或環堵離羣或天衢<lb/>
彚征人將愛慕瞻佇有不容已者夫徵言將以畜徳則<lb/>
空言無補對君梅林當有愧色乃為說朂君願實其所<lb/>
好尚有美實必有令名梅雖絶徳吾遲君矣<lb/>
　　　學而時習說<lb/>
<pb n="KR4d0468_WYG_002-8b"/>
學之事大學之條目是也學之義則效先覺之所為而<lb/>
已其曰先覺自孔子言之堯舜禹湯文武周公是也自<lb/>
今學者言之堯舜以下書契以來凡嘉言善行可效法<lb/>
者皆是也而孔子集大成故後覺必效孔子而百聖云<lb/>
為舉在是矣人性皆善先覺所為無不善之雜由體逹<lb/>
用也學者效先覺之所為亦無不善之雜積久與先覺<lb/>
之性不殊因用明體也曰復其初者先覺後覺性本不<lb/>
殊今而後復如其稟受之初也夫子生知未嘗自謂生<lb/>
<pb n="KR4d0468_WYG_002-9a"/>
知故曰吾十有五而志於學曰不如丘之好學曰有顔<lb/>
囘者好學與此章學字非有輕重差等也惟其效先覺<lb/>
之所為故不可以不時習如堯舜稽古我效之堯舜精<lb/>
一執中我效之堯舜親族察倫為古今治平之極我效<lb/>
之深造自得便是堯舜其間多少工程故朱子釋以學<lb/>
之不已又曰時時習之則所學者熟即夫子所謂學不<lb/>
厭不知老之將至也此一章學字該知字時習字該行<lb/>
字故朱子或問中說知行其實知在行先不知則無所<lb/>
<pb n="KR4d0468_WYG_002-9b"/>
據而迷所當行然行其所知大是切要故集註只說行<lb/>
曰效先覺之所為更引謝氏坐如尸立如齋以釋時習<lb/>
則學不在口耳而在躬行明矣程子謂學者將以行之<lb/>
是日可見之行而壯行在其中先覺行之我亦行之日<lb/>
至行熟則所學在我在我者知其固有知也是内外合<lb/>
一也是善已明初已復而成性存存也今人但以讀書<lb/>
考古今作文章為學有能一日用其力於先覺之所為<lb/>
者乎未之見也朱子之言聖人復起必不易之矣陳君<lb/>
<pb n="KR4d0468_WYG_002-10a"/>
立道語以所聞曰或曰時習者當其時則習其所當學<lb/>
謂八嵗十五春秋冬夏也求之不得吾心是何與聖人<lb/>
異㫖哉何以不曰時而學習之也近年辨朱者不一皆<lb/>
此類因立道之言及此書以諗之<lb/>
　　　菊逸說<lb/>
春華似得時秋華似違世得時似軒冕違世似山林晉<lb/>
陶靖節見宋業漸隆不復出仕又甚愛菊故子周子云<lb/>
菊花之隠逸言菊似陶也人知靖節逍遥酣暢不為簪<lb/>
<pb n="KR4d0468_WYG_002-10b"/>
組所勞斯之謂逸然夫子列逸民首夷齊下聖人一等<lb/>
其品級甚高靖節夙志聖賢任重道逺在榮木一詩讀<lb/>
者當有省矣他如古人惜寸隂念此使人懼此意娓娓<lb/>
集中至謂宴安自逸嵗暮奚冀直與七月無逸相表裏<lb/>
此所以貞而不渝窮而愈堅下夷齊一等千載之下未<lb/>
易倫儗也程君以菊逸扁軒題賞旣衆徵予言予念自<lb/>
靖節到今逸居蒔菊代豈無人而磨滅誰紀何哉希賢<lb/>
非自逸可能流芳百世決不但在黄花尊酒間也故以<lb/>
<pb n="KR4d0468_WYG_002-11a"/>
靖節警自逸者塞請後之君子必有取於斯言<lb/>
　　　真文忠公禱雨說<lb/>
紫極王月潭師禱雨必雨其徒言師但危坐黙存而已<lb/>
蓋積誠所感也予寓紫極嘗為師舉西山真公怠愠矜<lb/>
三語欣然有悟屬予抄以寄焉蓋吾之氣即天地之氣<lb/>
其禱雨也猶呵之必有潤也在誠通爾使禱者皆如真<lb/>
公行事者皆如師必雨宜也今之禱者未易語此而行<lb/>
事者不無徼利矜名之心如其俱怠固無感通之理苟<lb/>
<pb n="KR4d0468_WYG_002-11b"/>
含怒藴欲其心焦火則益以暵赫不亦宜乎或謂大旱<lb/>
有數存其間非禱可得若湯七年旱是也予謂誠則必<lb/>
通然雖通也或雲不待簇而雨或雨而不澍或暫澍而<lb/>
繼以杲日卒不能有此之謂數邇者丙午丁未戊申豈<lb/>
不曰三年旱乎七年猶是也必曰非禱可得是人與天<lb/>
不相貫也公言雲蒸雨降從一念中流出豈欺我哉<lb/>
　　誌<lb/>
　　　先樞宻施田真觀院誌<lb/>
<pb n="KR4d0468_WYG_002-12a"/>
佛不耕食而受田人不耕食其田而施之佛何哉佛者<lb/>
之說曰上能祈國永寧次則而父以上法皆超度之又<lb/>
歸而檀越之名有瓜華梵貝之奉於寺不廢然則其報<lb/>
施之厚矣先樞宻東湖居士施田真觀院者紹興四年<lb/>
公辭樞宻思居後起守信州樂旁縣徳興山川風俗之<lb/>
美由豫章東湖徙焉公母韓國黄夫人先忠愍公之室<lb/>
而太史文節公女兄也塟新建縣洪崖鄉大雲塘公念<lb/>
徳興去墓之逺而墓距真觀近佛者之說豈不户牖夫<lb/>
<pb n="KR4d0468_WYG_002-12b"/>
孝而不得直遂者邪乃施田院中寓祠託墓意其報不<lb/>
薄也甫百年而院僧裂所施田以餉豪宦者由是祠亟<lb/>
徹塜宅蓬顆矣嗟夫使凡寺之報施類如此則誰肻施<lb/>
而佛之教何以振行於天下哉又數十年公七世孫明<lb/>
善嘉善元善來拜墓下低囘院中念時享有家廟魂氣<lb/>
無不之祠何必此寓也又念先公之孝之施期於有永<lb/>
山川鬼神與聞之院僧而忘之乎公蓋世藐俗之氣而<lb/>
無憤悒於土中乎後之人而可已乎於是妥其所徹經<lb/>
<pb n="KR4d0468_WYG_002-13a"/>
紀封樹度僧義塤者屬之且鑴其田之見業於院者於<lb/>
石雖不幸蹙削繼得善䕶持者收其入以祝聖人壽於<lb/>
億載而先公之孝尚永垂云大徳丁未嵗十月朔<lb/>
　　　聚逺亭記<lb/>
徳興山水甲旁州而聚逺亭據鹿阜最高勝處復甲徳<lb/>
興幽人韻士几席其間有馭竒翼遊八表之意次則吟<lb/>
者得逸思於天末飲者擴醉鄉於世外至於永日娛遊<lb/>
雖暮色蒼然留不忍去則凡遊者莫不然矣蓋古之君<lb/>
<pb n="KR4d0468_WYG_002-13b"/>
子必有遊息之物高明之具古者長民未有不選勝於<lb/>
地同樂於人而兹邑又山川之美則亭宜不得廢也昔<lb/>
熙寧間余氏剏樓單令名之樓圯而亭不知自何年至<lb/>
思陵又特賞蘇文忠公所題詩親灑宸翰下飾四方聞<lb/>
者莫不想至其處大徳庚子亭燹幾半雖鹿阜形勝固<lb/>
在而亭不足以聚之則山川逺人而耳目陋矣是年冬<lb/>
令尹陳均仲寧來登覽慨然曰吾其可弗葺又明年乃<lb/>
卒葺之翼然如新成門垣徑級旣繚旣闢又命邑士倪<lb/>
<pb n="KR4d0468_WYG_002-14a"/>
均天倪購求自二蘇公而下詩之鑱於石而散逸者置<lb/>
亭壁如舊觀於是均即亭以休其暇日或領客命觴而<lb/>
邑人咸喜遊息之有其所也相與謁於明善曰願有記<lb/>
予謂納鮮碧於一宇窮莽蒼於雙明此單令命扁意也<lb/>
豈復有說乎然牆面者憒如亭天衢者豁如景變乎外<lb/>
心動乎内何也逺者心之休也聚逺者内外合一之妙<lb/>
也本心廓然天無旁際而宇宙之廣山川之勝忽放目<lb/>
而盡得之外觀内體合一無間此遊人之所以有得於<lb/>
<pb n="KR4d0468_WYG_002-14b"/>
亭也然利害得喪一累乎其内則逺者隔聚者離矣斯<lb/>
累也有暫忘者有寡有者有無有者此又有得於亭者<lb/>
所以為高下淺深歟今之君子遊觀之樂尠矣而選勝<lb/>
地同人樂又非俗吏之所為也乃今陳均一旦還二百<lb/>
三十餘年瓌偉之觀不惟於此開爽襟慮以清政源而<lb/>
又使邦人知國遺吏治民務以聚其所欲逺其所見休<lb/>
息而安樂之也豈非賢哉不可以無述遂為之記<lb/>
　　　徳興儒學記<lb/>
<pb n="KR4d0468_WYG_002-15a"/>
曠百世無真儒善治者官不知政而士不知學也學所<lb/>
以修已也學為已事則講學之所士者自圖焉可也而<lb/>
古聖人必設為庠序學校以教之學校不修國人以刺<lb/>
其上蓋官之政有在於是不可誃之士也官知政而士<lb/>
不知學則士有愧矣士知學而官不知政甚者役士以<lb/>
就其一切之政可乎欽惟有元宇亘坤載甫櫜干戈即<lb/>
興學校聖聖相承一是以作成存恤繕完為先此唐虞<lb/>
三代之政也漢高帝以馬上得天下歴恵文景三君至<lb/>
<pb n="KR4d0468_WYG_002-15b"/>
帝武始令天下立學校夫漢承秦弊學校所當汲汲者<lb/>
乃後之如此烏在其知政也然則今之士非千載一遇<lb/>
歟徳興號稱多士而今佐蒞兹土者罔不欽承上㫖大<lb/>
徳九年主簿錢處人旣新禮殿而講堂獨以嵗月久書<lb/>
閣以枘鑿舛蠧圯斜傾聚辨弗宜至大二年丞東平陳<lb/>
得新環視慨然曰是豈不在我即捐俸肇役士歡趨之<lb/>
工良材攻腐更朽易於是圯者崇傾者正矣仰視上覆<lb/>
斯翼斯飛壯好若新成焉役始於至大二年正月戊申<lb/>
<pb n="KR4d0468_WYG_002-16a"/>
畢於九月乙巳又明年正月綸言洊頒勸飭彌渥而徳<lb/>
興之士之學則已存恤繕完應書若陳均者其不謂之<lb/>
知政已乎然士之知學有當勉焉自綂絶學散一轉而<lb/>
尚游說再轉而矜辭章王肅註學而時習之曰學者以<lb/>
時誦習之先儒嘗歎今學校僅有直誦而已周程繼孟<lb/>
朱子翼承然後人知效先覺之所為之謂學覺者體之<lb/>
所以立也為者用所以行也此善治之本也老莊言理<lb/>
而不及事覺而無為也管商言事而不及理為而無覺<lb/>
<pb n="KR4d0468_WYG_002-16b"/>
也是皆不足以善治至於一以誦辭習藝為事則體用<lb/>
俱廢又老莊管商之下爾是弊天下也凡此象服藴之<lb/>
儼然臨之在上曷匪先覺其所為可考而知也覺如先<lb/>
覺所為如先覺真儒善治舍我其誰哉此古聖人設庠<lb/>
序學校而聖朝作成本意也士旣抃舞上恩來謁記以<lb/>
無忘丞之勤明善嘉陳均能知政於先乃著學之名義<lb/>
與士之所當知者於後<lb/>
　　　威武祠記<lb/>
<pb n="KR4d0468_WYG_002-17a"/>
神者氣之伸者也惟義所在義得氣斯伸矣而死生不<lb/>
與存焉昔闗雲長見襲於吕蒙不得全首領以佐漢然<lb/>
天下到于今廟雲長不廟吕蒙何也漢賊不兩立權臣<lb/>
於操則義在雲長故其氣伸而神也予邑廟祀神董端<lb/>
公唐爵御史天佑中為八砦將首一日賊自浙來力戰<lb/>
乃自斷其首天為動威雷電晦㝠如有戈甲旗麾甚盛<lb/>
賊乃潰走神挈其首以歸未至家墮馬死馬不復受他<lb/>
人廐䇿久之亦死里人念保疆奠民功不細也廟神於<lb/>
<pb n="KR4d0468_WYG_002-17b"/>
藕池旱潦札瘥禱輒應至宋崇寧丙戌幾二百年改作<lb/>
新廟神從六世孫博士衝為記事備記中又二十餘年<lb/>
當元至大辛亥里人江夢得重修西林祠堂蓋宋景定<lb/>
壬戌余思中江時所建久而敝也祠旣飭夢得介博士<lb/>
從六世孫真卿來請記按唐宋番陽𨽻淮南時錢鏐據<lb/>
浙附朱温久天祐四年温簒唐改開化即拜鏐吳越王<lb/>
奉梁正朔羅隠諫鏐奈何交臂事賊為終古之羞不聽<lb/>
淮南節度使陽渥聞温簒即傳檄興復淮南稱天祐凡<lb/>
<pb n="KR4d0468_WYG_002-18a"/>
十六年嗚呼番陽與浙地犬牙相入使番陽終始不知<lb/>
有梁封疆捍禦之臣其忠勞豈尠哉正綂裂矣神以正<lb/>
斃廟祀四百餘年望雲長殆庶幾乎或疑天不風雷於<lb/>
神未剄首之先雖動威走賊而無及於神之死是大不<lb/>
然人之氣即天地之塞也神以死捍賊則義氣沛然足<lb/>
以動夫天地之塞故風霆見異雖天所為而實神之所<lb/>
自為此神氣所以無非教也此神之所以能伸也神兄<lb/>
名全福以為人除蛟害水死今廟祀邑之銀港神從七<lb/>
<pb n="KR4d0468_WYG_002-18b"/>
世孫名端忠宋建炎辛亥提舉湖北常平以諭叛將解<lb/>
圍單行犯暑死今廟祀鼎州桃源之千人溪神名全禎<lb/>
曰威烈神君者漢三十八代天師仍私諡而致號者也<lb/>
予旣訂梗槩為記復為歌詩二首使歌以祀神其辭曰<lb/>
大盜竊國兮羣盜繁奔蜂流蟻兮闖我藩力不敵兮氣<lb/>
已吞峙如山兮不反騫剄大首兮言噩噩天晝晦兮風<lb/>
霆作靈旗翻兮𤣥戈爍盜崩殞兮不煩搏廟崇崇兮藕<lb/>
之水捍人患兮宜世祀嗟天不佑兮王室如毁神死疆<lb/>
<pb n="KR4d0468_WYG_002-19a"/>
兮莫可僂指馬猶戀主兮錢氏不恥事賊以生兮不如<lb/>
神死嵗四百兮宇宙方長祠煥儼兮像雄疆里無拘人<lb/>
兮來薦苾香不猶逺孫兮比烝嘗風肅然兮祀者恂慄<lb/>
如聞蹄雹兮神歘然而下入巨人挺劍兮蛟血猶濕袍<lb/>
紫襜如兮常平疑立山川泄靈兮神食此堂旱降澍雨<lb/>
兮潦賓朝陽秔稻露積兮虎虺藏執拘厲鬼兮恵氣流<lb/>
行人欽事兮有求無斁我扳雲長兮用慰忠碧<lb/>
　　題跋<lb/>
<pb n="KR4d0468_WYG_002-19b"/>
　　　陳激齋筆耕集<lb/>
前朝詞科得人最盛而激齋陳先生偶見遺豈其才次<lb/>
於人哉先生儲覽旣富下筆不能自休雖不中其科朝<lb/>
廷猶畀近闕擬後擢盛代作人如此使天假之年當為<lb/>
名卿大夫科之利不利無與也而僅郡博士以沒豈非<lb/>
命哉然其筆耕集序有曰孝悌忠信吾之嘉種學問思<lb/>
辨吾之耘耨若遇不遇固猶嵗之有豐凶聽其在天者<lb/>
而已然則先生雖不為卿大夫豈有憾也其孫洪登搜<lb/>
<pb n="KR4d0468_WYG_002-20a"/>
纂遺文於兵燼之餘得若干篇示予皆根柢理義暢逹<lb/>
明粹觀者可以畜徳蓋乾道人文之盛類如此學之不<lb/>
可無綂也文之不可無宗也是以論其世也洪登寳之<lb/>
　　　胡浩軒正聲集<lb/>
浩然之氣人皆有之孟子善養爾今人知天地之氣乃<lb/>
吾氣者鮮故善養者尤鮮胡君以浩扁其軒可尚也然<lb/>
予聞善養者特完而無害爾若鼓而作之務於蓋世陵<lb/>
物則非所謂盛大流行與天地相似者也君語及世人<lb/>
<pb n="KR4d0468_WYG_002-20b"/>
貪鄙淫邪即眥裂髮豎固知君浩然者形見不自制如<lb/>
此然天下之不仁方不勝疾聖人戒夫疾之已甚者已<lb/>
甚則吾氣先失其平也况彼將應之以亂邪不可不察<lb/>
也夫自反而縮道義充然聖賢各足其浩然之氣而已<lb/>
窮而在下友朋如彼必有内怍而止斯我化之也故無<lb/>
迹達而在上官曹如彼豈無望風而逝斯我正之也故<lb/>
不勞浩然之功用大矣君老益壯斯善養之驗方有當<lb/>
世志予欽遲未已也因君示以大雅正聲輒書其後<lb/>
<pb n="KR4d0468_WYG_002-21a"/>
　　　劉通甫吟稾<lb/>
詩莫工於唐唐詩工且多莫如劉氏夫束字十餘欲五<lb/>
色爛而八音諧未易能也而唐人能之劉氏又多能之<lb/>
異哉若希夷若商若長卿若言史皆精拔竒警膾炙衆<lb/>
口若得仁若滄若威若駕晚出亦皆流麗帖妥如香銷<lb/>
南國美人盡怨入東風芳草多後來者不得望塵焉况<lb/>
夢得沈著痛快雄渾老蒼為盛唐冠冕邪予欲抄諸劉<lb/>
詩為一編供諷詠未暇也匆匆案牘邊閱通甫吟稾愁<lb/>
<pb n="KR4d0468_WYG_002-21b"/>
從蟋蟀聲中得秋向梧桐葉上知娓娓逼滄威矣嗜吟<lb/>
不已當與長卿輩並驅以望夢得不但如今日之所觀<lb/>
而已他時集諸劉詩當虚末卷以俟<lb/>
　　　余文夫刋思齋箋註朱子蔡氏二書及詩集<lb/>
思齋先生游蔡門訂朱學所註感興詩及三問疏事精<lb/>
詳析理明盡先正許其有功斯文信哉至其自為詩清<lb/>
新麗艷則可並傳也梓本旣毁諸孫文夫遍訪舊藏手<lb/>
抄之將復鋟梓永其傳可謂能念祖矣昔范馨留硯與<lb/>
<pb n="KR4d0468_WYG_002-22a"/>
其孫喬喬長執硯以泣人稱之若家集則心聲心畫在<lb/>
焉非硯比也姚察著漢書訓纂孫擬發明祖書舊義人<lb/>
賢之若感興三問則聖賢之綂緒學之本末史之得失<lb/>
著焉非訓纂可倫也余氏祖孫相望於是過范姚氏逺<lb/>
矣雖然聿修厥徳亦不外此何則思齋之所思考亭之<lb/>
所傳進徳上機也文夫思思齋之所思方䇿以恵其人<lb/>
服膺以善其身豈不尤思齋之望哉詩曰繼序思不忘<lb/>
文夫其三復之<lb/>
<pb n="KR4d0468_WYG_002-22b"/>
　　　舒雙峯文集<lb/>
雙峯舒公文見稱於平園行見許於考亭二公文行之<lb/>
宗也所以稱許之者而豈徒哉後學欲贊一辭則僭且<lb/>
贅其五世孫淼龍重刻梓傳之可以見公行修於家而<lb/>
詩書之澤逺也近比之士一於竒晉語曰竒生怪怪生<lb/>
無常是故世道與俱然未有能自拔而返之古者予每<lb/>
見乾淳間文字不覺竦然况斯人斯文為兩公之所稱<lb/>
許者乎<lb/>
<pb n="KR4d0468_WYG_002-23a"/>
　　　湖濱隠士芸忩李君墓銘後<lb/>
予讀湖濱隠士誌銘知其致孝可以移忠知其義讓可<lb/>
以平政厚俗矣今之仕者其制行或無是也隠士少屈<lb/>
折為世用人將有所賴乃終於辟世如此予恨不交隠<lb/>
士而見其子娟秀特出有以得隠之微焉昔荷蓧丈人<lb/>
避世於芸也旣以四體不勤五穀不分為不可則夫二<lb/>
子者必日相從於芸然後可顧乃逸之於家而使於賓<lb/>
客之事則其平居訓授必有出於芸之外者夫可使與<lb/>
<pb n="KR4d0468_WYG_002-23b"/>
賓客言是亦行其義也子路長幼君臣之論殆欲因目<lb/>
擊者勉之爾隠士之託於芸有合乎此矣若夫東湖今<lb/>
雖荒洿猶名四方以南州高士宅焉故也自漢至今幾<lb/>
世幾年士之不仕而家其濱者幾人高士豈有死後餘<lb/>
力可以斥之而卒不得以自附也至宋昉一灌者立下<lb/>
風爾今隠士之神情上與春秋之芸者相綴接則分席<lb/>
其濱庶無訾乎<lb/>
　　　升師紀過集<lb/>
<pb n="KR4d0468_WYG_002-24a"/>
升上人詩文成集題曰紀過予言佛書以大語高語散<lb/>
語低語喜語狂語閒語歌語别離語利害語如是凡六<lb/>
十四種謂之口業上人所著皆是語也其斯之謂過歟<lb/>
予觀唐宋以來詩僧所作與騷人墨客無辨今上人突<lb/>
兀自是叢林筆墨此為不盡變其學雖不能無過所謂<lb/>
薄乎云爾者也或曰過雖薄不如無過紀之則日増其<lb/>
過不如勿紀予謂凡有言即涉六十四種欲不涉六十<lb/>
四種當無言佛以言為贅龎而經論充棟何也無言佛<lb/>
<pb n="KR4d0468_WYG_002-24b"/>
且不能况學佛者乎予家東湖公特重可師外家山谷<lb/>
特愛洪師今上人日増其過使句法響撼視洪與可無<lb/>
不及或少過之將江湖名勝爭先紀録予庶幾觀過加<lb/>
愛重焉若夫解脫六十四種獨領空妙此祖佛付授師<lb/>
當為人言人不當為師言且非微言本意故不言<lb/>
　　　吳昭徳族譜<lb/>
吳姬姓以國氏昭徳君譜其家世自太伯而下八十四<lb/>
世為昭徳之子旭美哉彼葛氏出葛伯刁氏出豎刁聞<lb/>
<pb n="KR4d0468_WYG_002-25a"/>
人出少正卯其子孫見此譜得不竦然有所羨哉雖然<lb/>
稱其家之難吾知其有甚於他氏者矣徳或薄人將曰<lb/>
如至徳何取或傷廉人將曰如三讓何此有善雖大毫<lb/>
末也太伯之後宜然也此有過雖小丘山也太伯之後<lb/>
不得然也古稱盛世必百世祀非特源深而流長政在<lb/>
自葉而流根雖累百世可必也詩曰無念爾祖聿修厥<lb/>
徳此昭徳譜家世昭子孫之意豈引之冠其編首以門<lb/>
第自矜而已<lb/>
<pb n="KR4d0468_WYG_002-25b"/>
　　　進賢縣復學租<lb/>
王文公云古人事一職豈肯苟然為之今不苟然者不<lb/>
多見也古之師職教今之師職養養與教俱不苟然尤<lb/>
難叔志萬君教諭進賢革學田隠沒攬撲之弊學計頓<lb/>
贏碑穹然詩囷如也可謂不苟然已今夫食士不當自<lb/>
謀也然必養士者為之謀可也養士者又不謀以士之<lb/>
食食夫為姦為欺者寧使士朝不食夕不食其過豈特<lb/>
苟而已哉不仁甚矣雖然不苟然義也所以能不苟然<lb/>
<pb n="KR4d0468_WYG_002-26a"/>
勇也人固有見義而無勇者騷心蒿目而卒無所誰何<lb/>
或奮然而起靡然而止者是也然則君之勞烈又不特<lb/>
苟然者愧君也豈非賢哉<lb/>
　　　憲僉郝子明樂壽縣去思碑<lb/>
頌徳政者至父母神明而極然或要名矯情則愷悌於<lb/>
彼而恝然於此明清於前而懵然於後者有矣必心誠<lb/>
求之斯謂父母正直而壹斯謂神明兼之者難哉燕山<lb/>
郝公子明僉江西憲事疾惡如惡惡臭不斥去不慊也<lb/>
<pb n="KR4d0468_WYG_002-26b"/>
列城士民無不徯公咨諏以為快所至貪冒落膽姦詐<lb/>
失魄咸稱神明予旣信其非要名矯情者一日出示宰<lb/>
樂壽時邑人所樹碑則又娓娓曰父母予未敢雷同信<lb/>
之徐而得公建白二事大徳丙午夏大饑官以米貸民<lb/>
期十月輸之倉旣秋而禾不登價視貸時貴一倍堪輸<lb/>
者倍差吏徵急民悔且泣曰不如殍之愈也公建言俾<lb/>
明年冬輸之倉於是民乃破涕解顔如更得貸一也東<lb/>
湖者豫章城中水所溺也湖溢則濱湖之家有沈竈者<lb/>
<pb n="KR4d0468_WYG_002-27a"/>
丙午冬官議濬湖然不思江高於湖湖可濬而深斗門<lb/>
不可闕而下也闕而下則江反入湖不闕而下則湖之<lb/>
泄盡斗門而止爾雖濬之九仞江漲高則湖溢自若也<lb/>
是冬無禾蔬薪倍貴令下計工數十萬民皇駭不知所<lb/>
為公力白主者罷之脫數十萬人風雪泥淖之苦二也<lb/>
二事公不自言予欲徵樂之稱父母者不虚故具爾此<lb/>
可謂若保赤子者也嗟夫父母神明美稱也然固忠國<lb/>
庇民者職分當然爾不父母將立而視其死乎不神明<lb/>
<pb n="KR4d0468_WYG_002-27b"/>
將廢耳目之用乎然且要名矯情者不多見况如郝公<lb/>
者乎安得百子駿吾於子明亦云子明由樂壽為御史<lb/>
擢江西能使所居官大宜然<lb/>
　　　李幼成經史辨疑<lb/>
經史有疑求諸心心有疑斷諸理洪範曰思曰睿睿作<lb/>
聖思純乎理者聖也何疑之有哉學者苟能主敬以治<lb/>
心使心與理一真積力久虚等宇宙靈侔蓍龜不昧如<lb/>
日月則雖時殊世隔書闕文殘亦貫之以吾心之睿聖<lb/>
<pb n="KR4d0468_WYG_002-28a"/>
而已故經史雖有疑而我無疑也昔者夫子去堯舜夏<lb/>
商逺矣而刪定繁作凡斯文悉整比之豈諉耳目之官<lb/>
哉今之學者誦習而已不足言也務探討者可尚已然<lb/>
所通患者特無持敬之小心故無任理之遜志其譁世<lb/>
蓋人之意旣如浮雲之障太空矣於是管見臆說出其<lb/>
間自以為不疑乃所以滋人之大疑此可重歎也李君<lb/>
幼成抄示所著經史辨疑數十條往往十得六七夫人<lb/>
誦習而君探討探討而不謬於是非使持敬任理之功<lb/>
<pb n="KR4d0468_WYG_002-28b"/>
有加無已詎可量哉先儒謂待自家長一格時見得又<lb/>
别君是編他日豈無改評更定者乎<lb/>
　　　冷東齋義役規約<lb/>
予里居時父老為予言疇昔吾邑絃誦相聞大抵皆世<lb/>
胄儒先家也編户居其間十纔三四爾官儒户憚衙前<lb/>
荒其待舉之業編户又喜得官儒户之助而從役也輕<lb/>
故徳興義役最先成石碑可考也方是時字民者皆學<lb/>
道愛人之士豈有嗜利如餓豺狼而不可以義事者哉<lb/>
<pb n="KR4d0468_WYG_002-29a"/>
至元丁丑義莊田沒入官而差役之苦大異疇昔數年<lb/>
來又有大異者守令民父母也曩者民事之唯謹今則<lb/>
餌之訐之視為兩造而等威夷矣體膚父母遺也曩者<lb/>
笞杖自中户以上寧死不受今則凥高呼謷習之不慼<lb/>
而羞惡冺矣若此者自某里某人始而其貲業完然其<lb/>
當役油油然於是東西家子弟皆曰彼能是而我乃不<lb/>
能是何哉科舉廢矣珥筆可也學校具文矣衙前可也<lb/>
吾身非青紫楦矣彼官人也不免箠楚於吾何有此時<lb/>
<pb n="KR4d0468_WYG_002-29b"/>
雖欲聯以義役將不能矣曾子曰民散久矣以汚吏治<lb/>
散民鄉舉里選不復學校名存實亡上不以義使下下<lb/>
不以義事上不知後當何如也吾子識之朅來江右獲<lb/>
觀東齋冷先生義役規約周宻備具一皆徳興數十年<lb/>
前舊規也豈惟東齋急義苦心能庇其鄉人必鄉人樂<lb/>
義者衆官清吏好不同他縣故也所聞里父老之言豈<lb/>
盡信也哉然東齋講畫之嵗實至元甲午於今一紀矣<lb/>
而推行未也何歟抑有故歟尚亟行之使里父老之言<lb/>
<pb n="KR4d0468_WYG_002-30a"/>
終不信可也<lb/>
　　　千户王恭甫詠史并百將詩<lb/>
古者寓兵於農寓將於鄉後世文事武備分而詩書禮<lb/>
樂之帥不多見愈下而披堅執銳者賤毛錐操觚弄翰<lb/>
者卑挽彊非豪傑特起之士不兼能也而王君恭甫兼<lb/>
能可尚已君家世將旄韜畧之暇尊經訂史前代之是<lb/>
非得失良將之成謀勝算覽蓄旣富從而詩之蓋六義<lb/>
之賦非月露風雲刻琢無用之空言比也夫胷中有甲<lb/>
<pb n="KR4d0468_WYG_002-30b"/>
兵者可以將目空千古心睎百將者可以盡䕶諸將如<lb/>
君宜築壇而拜也爵以世踐或者以為屈矣雖然聖神<lb/>
撫運天予太平烽熄塵消六合清晏假為大將亦不過<lb/>
投壺雅歌而已爾然則君之孜孜書程娓娓吟課夫豈<lb/>
有用不極其材之歎乎又安知無采詩者獻於上拔卿<lb/>
於將參錯玉堂金馬間相與鳴國家之盛乎<lb/>
　　　樟隠書院題詠<lb/>
古之隠者非苟然也其統緒之學經濟之具旣備於其<lb/>
<pb n="KR4d0468_WYG_002-31a"/>
身或不得其時則山林巖穴適吾適焉是之謂隠及得<lb/>
時行義則上享其慶下蒙其澤矣若夫箕踞壺觴笑歌<lb/>
游衍不羨珪組者自晉宋以下其稽古用世之長望古<lb/>
之隠者瞠乎後爾號之散人可也號之隠則未也予友<lb/>
李茂實示康山程君樟隠書院記詠徵言夫樟天下之<lb/>
名木也大而寢廟細而雕几無不宜也樟不求用而用<lb/>
之利博焉於吾所謂隠者協矣而程君又闢書院其側<lb/>
夫統緒之學經濟之具書無不備也野耕巖築一旦而<lb/>
<pb n="KR4d0468_WYG_002-31b"/>
開平治胷中素藴蔚然簡冊可讀而思矣時行則行伏<lb/>
荒幽泛遐渺往而不返者非也時止則止呌呼而求合<lb/>
納說而求用者尤非也足以兼善而安於獨善者吾見<lb/>
亦罕矣是所願於程君也勿比散木取諸樟勿為散人<lb/>
求諸書<lb/>
　　　江古心帖<lb/>
葉高士以古調契古心得公心畫四十有六今雖有隋<lb/>
珠荆玉不足貴也公學有淵源文如江河自身死國墟<lb/>
<pb n="KR4d0468_WYG_002-32a"/>
游公門者乃敢詭道反理侮訕建洛廋辭隠語自以為<lb/>
竒而不知其陋也於是公門無傳人矣予不識高士而<lb/>
識其弟子王月潭師有出塵追古意琴復精詣秋堂月<lb/>
寂聽者疑叔夜之不死也予生庚戌月潭師少予一嵗<lb/>
方得帖時師猶未生而能珍襲如此此人琴所以不俱<lb/>
亡歟惟儒之徒好畔而老之徒貴守故守者妍而畔者<lb/>
醜守者昌而畔者否月潭出帖未跋不覺及此後之覽<lb/>
者將必有感於斯<lb/>
<pb n="KR4d0468_WYG_002-32b"/>
　　　姜起翁訪十五世祖墓及譜<lb/>
大宗法蓋古卿大夫之家有采地者也封建壊而大宗<lb/>
法不可復行東坡嘗恨有小宗法而世莫行然非有大<lb/>
宗法以承祀始祖百世不遷族人五世外皆合之宗子<lb/>
之家序以昭穆而但行小宗法則與今之五服何異盡<lb/>
於高祖而忘之矣愚竊謂與其講求廢亡不可復之法<lb/>
不若楙明賦畀不可易之理昔有生燕長楚老還故國<lb/>
厥或誑曰此汝先人之廬塜而哭泣不自禁者天理之<lb/>
<pb n="KR4d0468_WYG_002-33a"/>
呈露也所謂楙明者稽聖法察人倫而已矣詩曰行有<lb/>
死人尚或墐之疏者猶如此也又曰豈無他人不如我<lb/>
同姓而親踈别矣夫無情不如有情有情不如同形此<lb/>
以大君為宗子同天地之體性者也同形不如同姓同<lb/>
姓不如大小宗此以宗子為宗子同一人之身者也由<lb/>
分殊以推理一而所厚者不敢薄也真知愛其親而不<lb/>
厚其親之所出者無之此宗法之本也後有建舉而措<lb/>
之爾起翁以十五世祖為念是宗法廢於他人而不廢<lb/>
<pb n="KR4d0468_WYG_002-33b"/>
於起翁也起翁楙明此理故也予以其徵記吾寧知之<lb/>
　　　真文忠公薦介軒董先生奏檢<lb/>
子朱子之學若鄉邑董公叔重程公正思王公幼觀則<lb/>
見而知之若董公望之後學稱曰介軒先生者則聞而<lb/>
知之先生誨人必以規矩字人必為循良真文忠公褒<lb/>
薦如右有所譽者有所試矣士論莫不以先生見知真<lb/>
公為喜而亦莫不以先生用未極其學為恨也真公入<lb/>
而啓沃出而撫御壹據大學其曰孜孜以求乎下而不<lb/>
<pb n="KR4d0468_WYG_002-34a"/>
敢俟人之求有未嘗識面而舉之者豈有見而不舉舉<lb/>
而不先者哉因思穆陵在位四十年用真魏諸賢則治<lb/>
用丁賈則漸不克終賈迄於僨國彼惟知有私門不知<lb/>
有朝廷天下知有桃李不知有楩楠杞梓惟趨附唯阿<lb/>
是崇是使豈虞覆敗之至此哉然則牘端數語國之所<lb/>
以廢興存亡繫焉誠千萬世之寳龜也先生孫竒翁以<lb/>
示後學徐明善敬記其後<lb/>
　　　讀史要領<lb/>
<pb n="KR4d0468_WYG_002-34b"/>
裳有要衣有領然後服者便之自秦訖五代治亂千三<lb/>
百年具於史必有要領然後觀者便之也太虚一理形<lb/>
為萬物散為萬事合則治離則亂順則正悖則邪所謂<lb/>
要領者亦理而已予友梅境翁為此書嵗有改評迄今<lb/>
乃定蓋理明故見確見確故辭確以史為案以理為斷<lb/>
信乎其得要領也此書若行豈獨通略纂運圖可束之<lb/>
高閣而已哉理之用為知人安民欲之行為内小人崇<lb/>
異端邇便佞古之治亂興衰未有不由此者翁旣熟數<lb/>
<pb n="KR4d0468_WYG_002-35a"/>
之矣以備啓沃可也<lb/>
　　　齊子莘故家大雅集<lb/>
故家大雅者齊君子莘之所集也自王迹熄而南國有<lb/>
騷正綂微而江南有選厥後混一為唐宋然祖騷宗選<lb/>
到於今不異則故家在騷選之域宜也尚論騷選之人<lb/>
則屈與陶其最高乎屈之哀郢郢猶楚陶之賦歸世猶<lb/>
晉粤若前代則子朱子註楚辭湯文清公箋陶詩此故<lb/>
家之鉅子傳人皜皜乎不可尚已更革後傾洞前何地<lb/>
<pb n="KR4d0468_WYG_002-35b"/>
無詩何人不詩鉅子傳人我未多見其間𤣥思幽意排<lb/>
奡刻雕宛轉悽愴要亦可傳昔兩東門之未蕪芬流從<lb/>
兮椒榝亦異乎靈均矣湯公謂淵明說固窮多此深知<lb/>
陶者前之固不早後之固又豈足揚邪君集欲行後世<lb/>
宜不可以無辨舍是則蘭翹玉挺各稱其家惟君所擇<lb/>
可矣嗟夫賁若草木天命也化成天下人文也天命終<lb/>
古不息人文終古不墜儒者舍此何營文明以正正則<lb/>
不蕩不蕩則雅天命弗僭弗僭則無邪無邪則雅熄可<lb/>
<pb n="KR4d0468_WYG_002-36a"/>
光微可昌詩可不亡<lb/>
　　　齊子莘昭代殊珍集<lb/>
昭代殊珍者齊君子莘之所集也君生龎裂而長混一<lb/>
樂逢昭代知文章將復大振故集此編也愚以大化賁<lb/>
草木觀之一陽初動梅粲粲蘭猗猗非不清幽特出然<lb/>
見亦罕矣青規將半紫艷烘霞紅香撲地素光奪月繡<lb/>
林錦野四望如一斯盛觀爾然牡丹富洛陽海棠麗成<lb/>
都一株獨樹此之所見必不彼若矧瓊華瑤草邪然則<lb/>
<pb n="KR4d0468_WYG_002-36b"/>
君此集急就不可也近取不可也昔荆公選唐詩其初<lb/>
人各如干首至李杜韓栁韋蘇州劉白不復去取禹錫<lb/>
所謂大振政此詩也或曰今聖天子以徳行經術詞章<lb/>
采擢海内士子莘學博辭雄不待作中和樂職宣布詩<lb/>
然後光顯也鳥聲花影靡矣唐宋以此取士誠不切此<lb/>
集後當何如愚曰賦者詩之流詩者賦之源自康衢擊<lb/>
壤賡歌猗那清廟至於今不絶豈無故哉六律五聲八<lb/>
音治則雅忽則淫然而不可絶也須之久索之逺君必<lb/>
<pb n="KR4d0468_WYG_002-37a"/>
勉之<lb/>
　　　黄秀伯所得邑人士詩卷<lb/>
人有萬世之長在形體之外予求諸古魯臧武仲伐邾<lb/>
之役國人誦之可見矣齊晏平仲或曰不滿三尺楚葉<lb/>
公子高尢短小不勝衣然其謀言功烈皆信範天下後<lb/>
世蓋形者氣之聚或龎或陋所不可移心者理之㑹為<lb/>
上知大賢在我而已渝川黄君秀伯議論娓娓下筆不<lb/>
能自休蓋豪士也從邑大夫來寓邑人多稱之謂其得<lb/>
<pb n="KR4d0468_WYG_002-37b"/>
通介之中是又有為有守者其恒幹與三大夫相類彼<lb/>
夏之防風氏周之□瞞新莽之巨無霸竟以其長大取<lb/>
顛隕者吾知黄君不羨矣然武仲以知聞平仲以力行<lb/>
聞子高以先見退讓聞所謂萬世之長者要在忘其外<lb/>
而致力其内焉爾故予以三大夫謀言功烈期黄君君<lb/>
思齊焉誦其言行其行服其服是葉公晏子臧孫復出<lb/>
必不但作百里侯客也君得儒先生詩成卷來徵言予<lb/>
雅不工詩乃識卷後以塞請<lb/>
<pb n="KR4d0468_WYG_002-38a"/>
　　　東月師詩文<lb/>
儒者學到至處則其言益平近故百聖之言如出一口<lb/>
足以準天下範後世而未嘗多言學為佛者不然到悟<lb/>
處則其言益峻絶或出一語則悟一人由是汗漫不可<lb/>
涯涘其不同如此予客江西東月師攜詩集謁予頗采<lb/>
用文儒枝葉予謂未若本色語自成一家師以為然他<lb/>
日遊武林來鄱陽出所作不特無假借善樹立而言語<lb/>
漸峻絶所到詎可量哉予返林下六年欲聞平近之言<lb/>
<pb n="KR4d0468_WYG_002-38b"/>
不可得時取乾淳諸老文字諷誦有㑹心處而今世儒<lb/>
者政爾詆娸乾淳可歎也使予不知平近之味而遽與<lb/>
峻絶之言接則今日見東月師不猶昌黎見大顛邪<lb/>
　　　項氏野意吟藁<lb/>
邑外謂之郊郊外謂之牧牧外謂之野紛華之觀至此<lb/>
而絶曠逺之思至此而發故謀國於野則獲同人於野<lb/>
則亨張樂於野則流光其聲而况於吟意無俗牽句若<lb/>
神助宜也予讀此集如久客城市目熟紈綺耳厭箏笛<lb/>
<pb n="KR4d0468_WYG_002-39a"/>
緇塵化衣乃一旦逍遙乎寛閒廣莫風行籟作自然好<lb/>
音而逺樵近牧又欵乃乎歸鴉落照間也比舊觀豈不<lb/>
霄壤哉朱文公云要使方寸中無一字世俗語言意思<lb/>
則其於詩不期高逺而自高逺此論與野意最相近蓋<lb/>
擊壤為詩之初故也予未識君然見梅如見標格况詩<lb/>
揔好丹徒少府不笑後人寂寂矣崌嶺煙霞前村風月<lb/>
造物無盡意亦無盡有新作嗣以寄我<lb/>
　　　項廷實編曾祖詩詞<lb/>
<pb n="KR4d0468_WYG_002-39b"/>
臨清居士有詩名江湖名勝時偕俊髦遍與之游嘗記<lb/>
明善七嵗時山房許先生來訪居士走价呼使拜許公<lb/>
公以乾坤萬里眼為題索二十字明善綴其左云織翠<lb/>
見高軒不愁書眼昏一亭共臨觀萬里豁乾坤許公大<lb/>
稱賞之詩云雙眸萬里乾坤豁五字慇懃當贈言擊甕<lb/>
未妨頌司馬垂髫遮莫賦高軒居士喜甚賜以紙筆今<lb/>
六十年矣居士與許公久為飛仙舊賦詩處軒亭亦非<lb/>
昔甚可慨也居士曾孫林輯居士詩集得四十首蓋林<lb/>
<pb n="KR4d0468_WYG_002-40a"/>
之生也後又當變革散落之餘所得止此而泣硯之意<lb/>
惓惓然居士名一鶚字宏甫又號嘉善旣嗜善又樂人<lb/>
之善貌古而韻和魁然長者也林亹亹經術進未可量<lb/>
嘉善之報其在兹乎<lb/>
　　　項廷實汝南類編<lb/>
廷實旣編族譜又編嘉善居士詩詞又集古今項氏詩<lb/>
文與名賢詩文為項氏作者又自唐訖宋奉廷對貢禮<lb/>
闈補上庠者凡項氏若干人曰汝南類編夫編族譜追<lb/>
<pb n="KR4d0468_WYG_002-40b"/>
逺也編臨清詩詞念祖也至為此編則一姓之故實備<lb/>
矣廷實其亦有亢宗濟美之志哉項氏蕃於江浙之東<lb/>
然其著者唐則子遷宋則平父而已子遷不過詩揔好<lb/>
至平父然後史有佳傳然欲至平父必求之一姓故實<lb/>
之外可也平父所事者朱張呂陸皆繼孔孟之傳者所<lb/>
友者楊敬仲沈叔晦呂子約楊子直皆淵源鄒魯羽翼<lb/>
伊洛者今其書具在廷實讀其書企其人孶孳勉勉忽<lb/>
不自覺其為平父而類編不徒作矣<lb/>
<pb n="KR4d0468_WYG_002-41a"/>
　　　項氏族譜<lb/>
歐陽公云士生於世莫知其所自出其異於禽獸者僅<lb/>
能識其父祖矣誦此語孰不凛然今廷實編項氏族譜<lb/>
本支粲然以别尊卑以傳子孫此為士者第一事有補<lb/>
世教大矣旣自為序又録平菴譜叙於編首復徵予言<lb/>
予不能如范文正公復歸於范言慚矣然宋丞相西澗<lb/>
葉公本陳出也旣貴朝廷恩贈及其本生父母近年鄉<lb/>
先達昌江文伯胡公亦朱出有訓族編訓其兩家子弟<lb/>
<pb n="KR4d0468_WYG_002-41b"/>
事見東澗湯文清公集中姑援此自恕而贅一言可乎<lb/>
今人皆知誦蘇老泉族譜引而少有誦其譜例序者不<lb/>
詳其譜例序之意而但誦其無服則親盡親盡則情盡<lb/>
情盡則視如途人則斯言也豈推而逺之也是薄為道<lb/>
也古之大宗族人宗之五世以外皆為齊衰三月袒免<lb/>
以外皆序昭穆而合食焉數十百世猶然後世宗法雖<lb/>
廢然一姓所居必有始祖其長房則大宗也其次房則<lb/>
小宗也視其譜粲然矣豈有服盡而可以途人視者乎<lb/>
<pb n="KR4d0468_WYG_002-42a"/>
盱江李先生曰祖以世斷逺則忘之族以服治疏則薄<lb/>
之骨肉或如行路吾病焉此語比老蘇為篤矣願與舊<lb/>
鄉尊雅味其語而勉焉<lb/>
　　　董蘭皐段氏詩解<lb/>
曩嵗得廬陵段氏詩解於粥故書者其讐校精甚要領<lb/>
處必傍抹發明處必傍㸃皆㑹予心且使予無丹鉛之<lb/>
勞甚珍之他日掲復紙視所抄先賢詩則蘭皐董公筆<lb/>
知逸出經笥中無疑矣公用是經薦秋闈館東閣膏馥<lb/>
<pb n="KR4d0468_WYG_002-42b"/>
所丐皆收名有以哉方公經笥散逸時次子敬仲君尚<lb/>
幼已乃嗜學有聞知此書在予戚戚然欲得之嗟夫世<lb/>
固有家藏萬卷一朝散棄無遺餘者又有初僅殘編斷<lb/>
簡已而聚連屋者皆人子孫之為也文運休明已然况<lb/>
堙塞不振時乎今之散棄者方來無涯也若敬仲君者<lb/>
斯謂鳳毛非止一家之瑞蓋鄉國天下之瑞矣兹事在<lb/>
綂緒倫紀間非昌黎公畫卷比予期敬仲甚逺乃以歸<lb/>
之而識其後<lb/>
<pb n="KR4d0468_WYG_002-43a"/>
　　　岳徳敏書目<lb/>
隋嘉則殿書三十七萬卷唐宋官私無此也使年及志<lb/>
學者絶人事而讀之日二十卷至七十嵗可了其究為<lb/>
書癡不疑矣子朱子語彭世昌曰緊要書能消得幾卷<lb/>
豈非名言哉然則書無庸多蓄乎是不然書所以蓄徳<lb/>
格致工夫無窮而書為最知言之學詖淫邪遁皆當覽<lb/>
而辨之所貴者自博反約耳蓄書在博蓄徳在約博之<lb/>
則三十七萬卷可也約之則天地古今是謂道日用常<lb/>
<pb n="KR4d0468_WYG_002-43b"/>
行是謂學書筌蹄爾緊要書亦何有哉藏書之家不知<lb/>
反約蓄徳而徒戒其子孫曰毋為勢奪毋為賄遷末矣<lb/>
世世蓄徳世世蓄書徳微而後書不可保李氏晁氏何<lb/>
莫不然今閱岳氏書目知博矣徵經逺之徳敏矣徳敏<lb/>
知嗣徳矣勿替引之子孫永保之<lb/>
　　　俞學正文筆峯賦<lb/>
昔文正范公守饒病郡學陿陋乃睠城東得勝處則今<lb/>
學是也湖光冲融雙塔倒影堪輿家以筆峯硯池名之<lb/>
<pb n="KR4d0468_WYG_002-44a"/>
公不廢其言未基構而公徙守潤後守職方長侯乃克<lb/>
成之然探公徙學之意實以今學於游歌聚辨宜不専<lb/>
為弄筆徼利達也今學正月翁俞君帥正餘暇遊戲翰<lb/>
墨為文筆峯賦繼作者梅邊鄧君而下緫若干篇皆極<lb/>
精綺俞君以示予予筆荒類不能賦獨念范公天章閣<lb/>
條陳天下事此筆可以開太平政事堂勾不才監司此<lb/>
筆可以澤蒼生筆之用莫大於此此後學所當師仰者<lb/>
然學内而筆外學正大則筆謹嚴横渠張子少登公門<lb/>
<pb n="KR4d0468_WYG_002-44b"/>
喜談兵公責之曰名教可學何事於兵因勸讀中庸然<lb/>
則根柢綂緒乃公所謂學其欲徙學於此正以平湖逺<lb/>
空可悟鳶飛魚躍於目前爾寺塔不猶雩壇乎澹津不<lb/>
猶沂水乎必筆峯硯池之似而後可以游歌聚辨也吾<lb/>
黨之士學問不足以彊志壹氣而但以葩文藻語譁世<lb/>
取榮為務豈不猶吳興令夢人授五色筆嵗慆月邁衰<lb/>
颯不振又將夢郭景純索之以去矣可不懼哉因著所<lb/>
見賦後以諗同志且自勵云<lb/>
<pb n="KR4d0468_WYG_002-45a"/>
　　　張氏爐塢記後<lb/>
爐者變化之具也自天地為爐造化為工幾世幾年陶<lb/>
漁化帝胥靡化弼龍漦化佚女簀屍化相國銅山化餓<lb/>
𨽻黥奴化將軍往者其畧如此來者巧歴不能算大人<lb/>
不能占也又有挾炭游其間者其化尢速賈子曰合散<lb/>
消息安有常則倐忽變化未始有極誠知言哉瑤溪張<lb/>
君吾知其非挾炭者將聽造化之所為則亦渥丹化槁<lb/>
黟黑化皜而已爾雖然必有造化之工不能與者則予<lb/>
<pb n="KR4d0468_WYG_002-45b"/>
嘗聞之若孔子鑄顔淵是也是爐也愚化明柔化彊鄙<lb/>
薄化寛厚凡狂化聖哲點雪無痕是成就處然自伊洛<lb/>
建安以來灰寒久矣君安得不委身是間自範以範人<lb/>
乎哉君抄前記寄予徵言養吾先生猶謂不能增一筆<lb/>
而予何言姑繹爐之名義致欽遲云爾<lb/>
　　　埜堂記詠後<lb/>
春者百昌萬有之命脉方寸者四端萬善之郛郭物囿<lb/>
於春人必超然有見可也吾人同此方寸何可使荆棘<lb/>
<pb n="KR4d0468_WYG_002-46a"/>
涉吾地哉然惟曠逺無私者能之非偪仄繫吝者所及<lb/>
也予觀於朝市往往患得患失病夏畦者有矣利來利<lb/>
往亂方寸者有矣觀於野則有擊壤而歌滿懐皆春者<lb/>
有結廬而吟心逺地偏者在同人之彖曰同人於野亨<lb/>
子朱子曰謂曠逺亦無私也春無隠乎爾而蔽於私者<lb/>
不能見方寸我固有之而蔽於私者不能存野之義大<lb/>
矣哉友章程君搆堂而扁之以野樓曰見春燕居曰方<lb/>
寸地名殊而義則貫也彼決性命之情以饕富貴屑屑<lb/>
<pb n="KR4d0468_WYG_002-46b"/>
朝市者孰如君外觀發育内保夷平同於人而有以異<lb/>
於人乎哉予幼往來乎君之里頗記洪巖㠣崌鷹鵠諸<lb/>
山竒矗秀出樵柯耕笠野意悠然今君飛甍厰宇旣有<lb/>
以稱地靈發天趣而又闢塾肄簡諒求先進而從之蓋<lb/>
竹溪晉齋方寸之春柯葉於君而君方寸之春又將根<lb/>
柢乎子孫他日必有賦渭水空留月傅巖深鎖煙舉於<lb/>
野而亨於時者乃筆諸羣公記詠後以俟<lb/>
　　　觀自在像<lb/>
<pb n="KR4d0468_WYG_002-47a"/>
諸佛法身有二種義一者真實二者權應真實者絶妙<lb/>
拘累有感斯應體常湛然自在者真實之體也猶之聖<lb/>
書所謂安安所謂申夭如蓋無思無作而天下歸其慈<lb/>
悲矣彼學佛者苦行精修知幾何年得到如此地位此<lb/>
明道程夫子於觀音所以例敬歟自在未易摹寫兹像<lb/>
得龍眠筆意真實宛然是可珍也<lb/>
　　銘<lb/>
　　　陳直翁墓誌銘<lb/>
<pb n="KR4d0468_WYG_002-47b"/>
有篤學力行之君子曰陳公名友沅字直翁年七十五<lb/>
以卒其友饒君端可狀其言行授公之子養蒙來謁銘<lb/>
予固辭饒君重告曰陳公雅知君君亦知陳公以學也<lb/>
能文章者豈無人得之未必慰陳公地下乃不復辭蓋<lb/>
真好學者之難得久矣太虚一理賦於人而流行於事<lb/>
物在人者必有以存之在事物者必有合焉可也讀書<lb/>
法聖賢則其存之合之也若易然此學之大㫖也公少<lb/>
長習舉子業最後聞石洞饒先生之高弟饒公公實講<lb/>
<pb n="KR4d0468_WYG_002-48a"/>
學西山虎溪之上不逺百里往拜焉饒公語以所得於<lb/>
石洞者公負受昂然推行勉勉然其動悟人莫測也自<lb/>
是不復名他師其用行大要但以質之鄉先達祕閣李<lb/>
公義山尚書陳公仲微而已饒公沒公為之申心喪三<lb/>
年其遺書寳之終身公逮事大父母曰孫善事我事父<lb/>
母無違禮喪以毁聞教弟友端自灑掃應對至成人以<lb/>
是恱其親為擇佳偶為更築爽塏均貲産無毫髮欺與<lb/>
從兄二人聚居扶持急難娛適閒暇見者謂真同氣矣<lb/>
<pb n="KR4d0468_WYG_002-48b"/>
獻嵗迎長㑹拜以序族季春授規以祭墓宰木翦敗痛<lb/>
甚體膚竟以是觸暑控於有司得疾以至不起可謂孝<lb/>
友天至終身皇皇死而後已者也公居家條目整整月<lb/>
朔長幼必序拜旦必序揖為講小學書四書大義祠堂<lb/>
旦朔禮尤謹祭若見所祭者自承學饒公歸即行之五<lb/>
十四年如一日世篤斂儉至公尤苦嗜欲子弟無崇飲<lb/>
侈服雖幼孺無弛然晏寢者臧獲無為欺惰者蓋數十<lb/>
年前賢士大夫家猶鮮能及宜今之人讙以為難矣公<lb/>
<pb n="KR4d0468_WYG_002-49a"/>
延師不特為稚弟計屢為文㑹以激進族里居多穎出<lb/>
公講徳之友皆碩學名人恵然肯來喜不自制質疑訂<lb/>
古之餘舉觴命釂或小車短櫂笑歌遊衍山砠水澨望<lb/>
之如仙可入圖繪每曰家居汨沒多憂患更無朋友之<lb/>
助缺損甚矣非篤信好學者不能及此言也公莊重而<lb/>
舒泰誠篤而坦夷其遏惡揚善憫窮急病之衷天徳也<lb/>
養深守定山峙淵停使見之經濟必有被其澤者矣公<lb/>
以儒先生里居見大人無不就公諏政於救荒經畧其<lb/>
<pb n="KR4d0468_WYG_002-49b"/>
利害隠然有所興除徳佑乙亥里有乗時聚不逞掠鄰<lb/>
境者邑人搖心公毁家給民伍捍之卒渙其羣夷其首<lb/>
惡中州達人繼官是邦聞聲願交謁入驚坐詩書門户<lb/>
無替疇昔蓋忠信篤敬之效流俗皆曰非詭遇難免於<lb/>
今之世胡不視此歟公辛酉鄉貢程文有司驚異晚年<lb/>
筆墨更入古淡務理勝於辭詩一本性情宫商自韻平<lb/>
生造次不廢挾䇿其編纂成書有春秋輯傳讀易先師<lb/>
饒先生家集心開劄記正人文字恵明雅録各若干卷<lb/>
<pb n="KR4d0468_WYG_002-50a"/>
所著有講義詩文若干卷藏於家陳氏上世由臨汝徙<lb/>
豐城今為富州公三世居州之上方曾大父琬大父元<lb/>
勝父伯皐號西軒居士祖妣及妣俱曾氏居士一意迪<lb/>
公於學卒大其家其識有過人者公配胡氏有賢行先<lb/>
公二十五年卒繼孫氏子男二次養頤女三能静能正<lb/>
能定楊允升周天山范淵徳其壻静正先公卒孫男四<lb/>
紘同森仍女二長適徐煌次幼公生於紹定癸巳五月<lb/>
歿於大徳丁未七月屬纊明卓如平常曰吾事畢矣復<lb/>
<pb n="KR4d0468_WYG_002-50b"/>
何求乃逝維公令徳稀年沒寜奚憾然長庚曉月遺老<lb/>
幾何悲夫饒君之狀公也詳矣猶曰厚徳古道不可勝<lb/>
書夫非萬善不成全體非全體不名全歸公旣謂學為<lb/>
何事則終日之間當何言行之不可書也故饒君之狀<lb/>
公非詳而予之叙非畧也公晚掲四迂座右若曰吾出<lb/>
話制事讀書取友寜迂爾嗟夫通塞利鈍晝夜晦明公<lb/>
旣隤然處順而不駭異之矣何哉所謂迂者吾道非邪<lb/>
葬以卒之年十二月庚申墓在正信鄉東山之原銘曰<lb/>
<pb n="KR4d0468_WYG_002-51a"/>
道若大路世或謂迂多歧㨗出飛走豈殊嶷嶷陳公徇<lb/>
人所否廣衷峩冠康莊徐後事功弗有時則我違徳言<lb/>
旣立洛叟同歸瞻彼東原雲暝月晝君子息焉云何再<lb/>
覯其書滿笥來學是資勒銘告幽迂友之辭<lb/>
　　　毛耕道墓誌銘<lb/>
大徳八年秋毛君訪予山中劇談曰用行舍藏唯孔顔<lb/>
有是爾然不用而求行舍之而不藏學者亦惡乎可吾<lb/>
藏久矣所自得者騷逺遊而無屈之悲詩逍遙而非莊<lb/>
<pb n="KR4d0468_WYG_002-51b"/>
之誕不専守環堵也况所至有鉅人正學遺風餘思吾<lb/>
興起多矣故辛丑之匡廬拜白鹿朱祠憩淵明醉石壬<lb/>
寅至徐巖象山癸卯如鵝湖懐先儒聚講之盛山川靈<lb/>
異若仙巖龍虎因寓目焉今所為來者景賢堂張李二<lb/>
公攢眉國事處聚逺樓有二蘇詩何可無吾屐痕且不<lb/>
見子久蓋嵗庚辰始獲交君其談春秋不拘苛文宻例<lb/>
予所服其落筆衮衮無陳言予所羨其詩清警穏鍊予<lb/>
所不及然不知别來養深守定越軼流俗如此留二日<lb/>
<pb n="KR4d0468_WYG_002-52a"/>
送之自崖而返愧君多矣十年秋又訪予洪都迎問曰<lb/>
為南州高士灌園翁來邪曰然明年將櫂武夷恨洙泗<lb/>
逺耳他日與之上滕王閣步龍沙以望西山有鼓枻而<lb/>
前者君長揖就舟去未知别離之可重也明年十一月<lb/>
君子鉉來拜且泣曰先君以七月辛巳棄諸孤卜葬永<lb/>
善鄉榴峯之下敢請銘悲夫君來洪意若起予者而其<lb/>
時未可以速今將巾雲屨月追逐汗漫而君不吾待終<lb/>
愧君矣悲夫按毛氏姬姓國之後晉益州刺史璩來葬<lb/>
<pb n="KR4d0468_WYG_002-52b"/>
太末留者遂為郡人至宋而滂仕鄱從子公大愛其風<lb/>
土定居樂平之石溪為君九世祖曾祖杰好士樂施紹<lb/>
定辛卯大饑倒廩以賑部使者袁公甫奏官之祖鴻漸<lb/>
父天和妣某氏君諱疇字耕道生淳祐庚戌七嵗而孤<lb/>
九嵗能屬文其脩潔出自天質如琅玕玉樹無塵土意<lb/>
至元己卯郡博士齊公夢龍亟招致中州名人無不異<lb/>
待檄教諭餘干至則禮宿儒徠俊秀教有程養不乏聲<lb/>
流甚美凡六年慨然曰可歸矣嘗扁其齋曰求心謂學<lb/>
<pb n="KR4d0468_WYG_002-53a"/>
之要在此又有寓屋郡城非其遊之月日則讀書其間<lb/>
要以胸腹為庫笥博而後約也遺藁詩為多歸舊居五<lb/>
日疾作將逝不亂曰吾如空中之雲翛然而已年五十<lb/>
八娶章氏先卒子男五鼎鉉彜遂良從老耼之役賓仲<lb/>
為他人後女二壻王振徐琳孫男二虎佛女一葬以卒<lb/>
之年十二月癸卯儒者常言學期有用至於獨善不得<lb/>
已爾是不然使有不得已者衡乎胸中是顔子之陋巷<lb/>
幽憂曽氏之風雩外假也如君之安於所遇庶幾見聖<lb/>
<pb n="KR4d0468_WYG_002-53b"/>
賢大意而豈易與俗人言哉銘曰彼放心於富貴利達<lb/>
之場此求心於塵埃渾濁之外或訾以為迂何足以知<lb/>
其内蓋遐睎夫不見知而不悔者邪斯銘昭之永不沫<lb/>
　　　楚宫老人墓誌銘<lb/>
老人張氏諱成高祖單州單父人生四子其仲名福始<lb/>
能植家聚族子五人次曰秀秀生深皆有隠徳深夫人<lb/>
董氏三子長子用季子甲老人其中子也遭金末衰亂<lb/>
軍旅數起凡賦乗索卒相其兄畢力應令人不堪其難<lb/>
<pb n="KR4d0468_WYG_002-54a"/>
老人未嘗有憚色已而單受兵乃西遷曹州楚宫縣之<lb/>
楚宫居之家事承兄貲雖饒未嘗問出入於其弟友愛<lb/>
尤篤性温良夷坦不識詐諼詭薄其退讓若嗜欲有漢<lb/>
張叔長者之風終身不迹官府蓋其真淳不斲倫紀自<lb/>
合不待教而底善者也夫人郭氏官族子八人曰進曰<lb/>
珏曰徳承務郎徳興縣尹曰澤泗水務提領曰汝輔曰<lb/>
汝為曰汝弼曰榮晚又得庶子曰某伯氏無子以進承<lb/>
宗其季亦四男諸孫若干人駸駸事文學老人及見其<lb/>
<pb n="KR4d0468_WYG_002-54b"/>
子仕張氏遂為聞家粤自皇元一六合開太平中州人<lb/>
士攀附濳飛登踐華要於是百餘年間荒墟莽聚一旦<lb/>
豐屋相望駟馬高車相迹人往往歎羨謂世運適然爾<lb/>
以予觀之艱難者興之符也疇昔艱難其先逢之矣惟<lb/>
艱故畏畏故善心生善心旣純祥慶自下亦其理然爾<lb/>
若老人是也昔衛文公徙楚丘去滅絶幾何布衣帛冠<lb/>
卒為彊國老人兄弟以楚宫大不與是類邪是其適然<lb/>
邪老人以至元丙戌七月十九八十一卒郭氏後十有<lb/>
<pb n="KR4d0468_WYG_002-55a"/>
五年八十九卒葬楚宫三鄉朱博村同兆縣尹以從征<lb/>
伐得官以材任治民換文資其治徳興多嘉政人畏愛<lb/>
之屬前進士余君龍光以汪君深所撰楚宫老人傳謁<lb/>
明善銘其墓明善民也不得辭銘曰奮難躍險心兢兢<lb/>
兮恭兄怡弟匪學能兮中平外直衆所程兮善慶不爽<lb/>
家勃興兮子貴孫蕃耄餘榮兮材良繼起詎不卿兮惟<lb/>
長者風在紹承兮我銘斯阡百世徵兮<lb/>
　　　汪縣令墓誌銘<lb/>
<pb n="KR4d0468_WYG_002-55b"/>
公汪氏諱標一名庭堅字國表歙為大州汪氏占籍十<lb/>
九簪組林立為聞家六世祖來家徳興環溪為饒州人<lb/>
曾祖大異有隠徳祖奬早卒父恭亨魁岸豪偉凡名士<lb/>
達人能漑益其子弟者無逺近傾下之築樓扁曰掇桂<lb/>
人號掇桂翁蓋先世有桂林者而掇取月中桂則徐公<lb/>
兢留題語也所以期其後者逺矣公生有異質史稱衛<lb/>
叔寳如玉人觀者傾都使公並時未知叔寳得専美否<lb/>
九嵗能屬文下筆衮衮不休十九入太學從叔父汪公<lb/>
<pb n="KR4d0468_WYG_002-56a"/>
復為博士授以文訣超然領悟雲蒸川流筆態横生癸<lb/>
酉秋貢書題彰厥有常止翕受敷施命意謂天下方在<lb/>
君子福澤中又在聖人度量中主司驚異凡場屋荒速<lb/>
之文精警率如此登咸淳甲戌第授迪功郎隆興府南<lb/>
昌縣尉掇桂翁喜曰吾名樓不虚哉至元丙子郡將常<lb/>
侯福生籍郡歸朝廷侯與掇桂翁交莫逆也即上公名<lb/>
督府檄充徳興縣<hi>闕</hi>　事數月邑人方恃以安而東浙<lb/>
弗靖震鄰及躬公控<hi>闕</hi>　　　歸扁其書室曰虚舟取<lb/>
<pb n="KR4d0468_WYG_002-56b"/>
養空而游之意潛心玩<hi>闕</hi>　　　　　貫穿皆自得未<lb/>
嘗以示人也嵗乙酉郡<hi>闕</hi>　　　　　　　　員予忝<lb/>
與公並公以書來曰漢歴恵<hi>闕</hi>
學校宋至仁宗始詔天下立學今干戈<hi>闕</hi>
　　　墜盛美也古人不卑小官且朋友講習恱<hi>闕</hi>
　　　　　　志乎哉於是分席凡三年其教躍如也<lb/>
<hi>闕</hi>　　　　　　　　俊秀彬彬皆公力也厥後集賢<lb/>
初菴傳公<hi>闕</hi>　　　　　　　與齊公夢龍矜式來學<lb/>
<pb n="KR4d0468_WYG_002-57a"/>
不辭而就猶前意也然未滿嵗歸不復出則大肆力於<lb/>
羣書㑹心處輒抄纂巾箱充牣棐淨櫺疏賓送日月於<lb/>
庭户不知鬚髮之縞也耆舊久故釂觴論文繼日留夜<lb/>
春韶秋爽瘦笻輕檝夷猶山水間如是者餘二十年而<lb/>
終悲夫更二十年人何厭斁之有而造物者乃靳之邪<lb/>
公事掇桂翁生死無違妣故玉牒趙氏公實程氏出而<lb/>
趙夫人尢愛之家事諏<hi>闕</hi>
　<lb/>
<pb n="KR4d0468_WYG_002-57b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　芳谷集卷下<lb/>
</p>
<p>
</p>
  </div></body>
</text>\m</TEI>