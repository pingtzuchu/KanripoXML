<?xml version="1.0" encoding="UTF-8"?>
<TEI xmlns="http://www.tei-c.org/ns/1.0">
              <teiHeader>
                  <fileDesc>
                     <titleStmt>
                        <title>Title</title>
                     </titleStmt>
                     <publicationStmt>
                        <p>Information about publication or distribution</p>
                     </publicationStmt>
                     <sourceDesc>
                        <p>Information about the source</p>
                     </sourceDesc>
                  </fileDesc>
              </teiHeader>
              <text>
                  <body>
            
<div>
                <head>澹菴文集巻一</head>
    <p>
<pb n="KR4d0196_WYG_001-1a"/>
欽定四庫全書<lb/>
　澹菴文集巻一　　　　　　宋　胡銓　撰<lb/>
　　制䇿<lb/>
　　　御試策一道<lb/>
蓋聞治道本天天道本民故視聴從違不急於算數占<lb/>
候而惟民是察持以至誠無逺弗届古先哲王罔不由<lb/>
斯道也朕承宗廟社稷之託於俶擾阽危之後懐父母<lb/>
兄弟之憂於攜貳單微之時念必撫民以格天庶或悔<lb/>
<pb n="KR4d0196_WYG_001-1b"/>
過以靖亂踰年於兹寢興在是故府庫單匱軍費倍滋<lb/>
而賦斂加薄外患未弭盜賊尚多而追胥有程擇守令<lb/>
以厚收養責按亷以戢貪暴命令為民而下者十常六<lb/>
七凡曰聚所欲去所惡者朕未有聞而不恤恤而不行<lb/>
也然而迎親之使接武在道而敵情未孚保國之謀刻<lb/>
意在兵而軍勢未張躬純儉以敦本而奢侈之習未悛<lb/>
擴大公以示訓而私罔之俗尚勝刑賞不足以振偷惰<lb/>
之氣播告不足以革狂悖之心田畆未安旱蝗害嵗豈<lb/>
<pb n="KR4d0196_WYG_001-2a"/>
朕不徳無以動天聴抑政令失宜而民以為病乎何精<lb/>
神之弗效而禍亂之難戡也伊欲復親族奠疆塲清冦<lb/>
攘善風俗使百姓樂業而亹亹迓衡何修而可以臻此<lb/>
子大夫涉艱險以副詳延誠亦勤矣其必有至言欲為<lb/>
朕陳者其悉言之無隠若乃矜空文而無補於實咎既<lb/>
往而無益於今者非朕之所欲聞也其以朕之未聞而<lb/>
切於時者言之朕將親覽焉<lb/>
臣聞國將興聴於民國將亡聴於天湯武聴於民其興<lb/>
<pb n="KR4d0196_WYG_001-2b"/>
也勃焉桀紂聴於天其亡也忽焉方桀紂之未亡也謂<lb/>
已有天命曰我生不有命在天彼以天命為真可恃偃<lb/>
然自謂子孫帝王萬世之業也及其亡也諸侯歸商者<lb/>
三千兹以勝夏則成湯以興諸侯歸周者八百兹以勝<lb/>
商則武王以興湯武聴於民而反以興非民興之也修<lb/>
人事以應天是以興桀紂聴於天而反以亡非天亡之<lb/>
也恃天命而虐於人是以亡興亡之端厥監在民而不<lb/>
在天甚易曉也而中材庸主每反之此忠臣義士所以<lb/>
<pb n="KR4d0196_WYG_001-3a"/>
深悲天下之亂亡相尋而世主不悟也陛下起干戈鋒<lb/>
鏑之間適值天下倥<graphic n="KR1555" url="https://raw.githubusercontent.com/kanripo/KR-Gaiji/master/images/KR1555.png" mimeType="image/png"/>不暇給之秋外亂内訌憸人秉<lb/>
朝邊方有風塵之虞中原有新羈之馬赤子入無知之<lb/>
俗民愁盜起禍稔蕭牆王室揺揺然幾如一髮引千鈞<lb/>
當此之時可謂亂甚矣臣愚謂陛下宜焦心嘗膽聴于<lb/>
民之時也而陛下䇿臣等數十條大概質之於天首曰<lb/>
盖聞治道本天天道本民又曰豈朕不徳無以動天又<lb/>
曰何精神弗效而禍亂之難戡也似皆聴於天者此臣<lb/>
<pb n="KR4d0196_WYG_001-3b"/>
所以深疑而願為陛下直言無諱也伏讀聖䇿曰盖聞<lb/>
治道本天天道本民故視聴從違不急於算數占候而<lb/>
惟民是察持以至誠無逺弗届古先哲王罔不由斯道<lb/>
也臣有以見陛下聴於天而不聴於民之弊也臣銓按<lb/>
春秋禍亂之由與祖宗已然之故事為陛下陳之為春<lb/>
秋之説者曰春次天王次春王者上承天之所為而下<lb/>
以正其所為此漢儒傅㑹之論臣謂不然臣聞聖人作<lb/>
春秋尊一王之法為萬代之訓未嘗有明言天者盖天<lb/>
<pb n="KR4d0196_WYG_001-4a"/>
道難測若深言之則遂以為茫昧莫究而忽於天若淺<lb/>
言之則天下後世遂溺於隂陽灾異而蔽於天聖人推<lb/>
其變於天常與人事雜而書之至其變見禍敗或應於<lb/>
數十年之後甚則或不旋踵而應國家將有失道之敗<lb/>
天乃出灾異以譴告之不知自省又出怪異以警懼之<lb/>
尚不改悔覆敗乃至茍無其事變不虚生若痛自惕懼<lb/>
側身修行則禍灾滅塞禍可轉福此春秋之大凡也以<lb/>
是知天心之愛人君而欲止其亂也自非大亡道之世<lb/>
<pb n="KR4d0196_WYG_001-4b"/>
天盡欲扶持全安之此古先哲王所以持其至誠而不<lb/>
急於算數占候誠知夫天人相與之際甚可畏也我國<lb/>
家自江南平定太祖感宇縣分割生民受弊涕下惻然<lb/>
思布徳以撫養之是時識者知天命固已牢不可解矣<lb/>
且如擇一法官細事也而太祖擇王濟則曰無或有寃<lb/>
濫以致天灾任一憲臺細事也而真宗選諸道提典刑<lb/>
獄則曰一夫受寃即有灾沴夫一夫受寃宜未害也而<lb/>
祖宗惕然動念懼致天罰則民之不可忽而造物之不<lb/>
<pb n="KR4d0196_WYG_001-5a"/>
可欺也明矣陛下龍飛之初傳檄四走天下莫不翕然<lb/>
響應臣愚雖不識天以人事驗之知天意固已有在比<lb/>
來聖慮漸解浸不克終國勢委靡而不振生民愁苦而<lb/>
無聊天意向背殆有不測可勝寒心臣願陛下持以至<lb/>
誠以春秋為戒而謹持之以祖宗為監而力行之毋以<lb/>
草茅之言而罷之則天下幸甚聖䇿曰朕承宗廟社稷<lb/>
之託於俶擾阽危之後懐父母兄弟之憂於攜貳單微<lb/>
之時念必撫民以格天庶或悔過以靖亂踰年於兹寢<lb/>
<pb n="KR4d0196_WYG_001-5b"/>
興在是兹又陛下聴於天而不聴於民之弊也嗚呼陛<lb/>
下興言及此亦知有宗廟社稷之託乎亦知有父母兄<lb/>
弟之憂乎知有宗廟社稷之託則所與任其託者為誰<lb/>
知有父母兄弟之憂則所與分其憂者為誰任其托分<lb/>
其憂一非其人則天下之大勢無復救矣臣聞天下大<lb/>
器得之甚難敗之甚易莫不由夫祖宗辛苦艱難以成<lb/>
立之莫不由夫子孫頑率奢傲以覆墜之成立於百年<lb/>
而覆墜於一日遂使祖宗艱難之業并與祖宗社稷之<lb/>
<pb n="KR4d0196_WYG_001-6a"/>
業一旦成墟是以聖人作春秋於亂君亡國痛以王法<lb/>
繩之謹按昭公二十二年書王室亂劉子單子以王猛<lb/>
居於皇是時新有景王之難王猛以幼沖而嗣大位劉<lb/>
單以庸材而相幼君社稷危如贅疣則王室安得不亂<lb/>
夫王室天下根本根本一亂而播遷於皇則俶擾阽危<lb/>
亦甚矣卒之天王播遷避子朝之難終昭公之世僅復<lb/>
成周至黄池之㑹天下奔潰而聖人獨反覆書之重社<lb/>
稷也陛下單微幼沖之資獨戡多難則危如王猛左右<lb/>
<pb n="KR4d0196_WYG_001-6b"/>
大臣以憸佞之才而佐大計則庸如劉單臣恐王室之<lb/>
難又甚於子朝之難矣安知江都之幸不變為狄泉之<lb/>
脇迫乎是陛下知承宗廟社稷之託於俶擾阽危之後<lb/>
而未知荆卿何乃竊發於肘腋之間願陛下思太祖得<lb/>
天下之難而早圖之監春秋王室之禍而慎守之毋謂<lb/>
懐父母兄弟之憂於攜貳單微之時而遂解體也謹按<lb/>
襄公二十八年書曰公如楚二十九年書曰公在楚又<lb/>
曰公至自楚竊原公如晉如齊如京師皆未嘗書在獨<lb/>
<pb n="KR4d0196_WYG_001-7a"/>
於楚書在何也曰楚虎狼之國也襄公如楚既非常而<lb/>
逾年不返禍且不測書曰在楚者盖臣子痛君之失所<lb/>
在也以今兩宫有沙漠之狩孰與如楚之危哉且襄公<lb/>
二十八年如楚至二十九年而歸春秋深危之况兩宫<lb/>
暴露於穹廬三年於此矣則陛下懐父母兄弟之憂臣<lb/>
愚不知何以處之為陛下計者獨不念在楚之事乎臣<lb/>
願慎擇賢佐惟斷惟果側身憂慮如宣王勵精綜核如<lb/>
孝宣鋤去亂畧如光武剛明果斷如憲宗復讎刷恥如<lb/>
<pb n="KR4d0196_WYG_001-7b"/>
勾踐以春秋為戒而謹持之以祖宗為監而力行之毋<lb/>
以草茅之言而罷之則天下幸甚陛下首䇿以此中則<lb/>
曰府庫單匱軍費倍滋而賦斂加薄外患未弭盜冦尚<lb/>
多而追胥有程擇守令以厚牧養責按亷以戢貪暴命<lb/>
令為民而下者十常六七凡曰聚所欲去所惡者朕未<lb/>
有聞而不恤恤而不行也此又陛下聴於天而不聴於<lb/>
民之弊也臣聞治天下者正如療疾方天下之未受病<lb/>
也府庫單匱軍費倍滋則病在血脉矣外患未弭盜冦<lb/>
<pb n="KR4d0196_WYG_001-8a"/>
尚多則病在腸胃矣客邪干正矣擇守令以厚牧養猶<lb/>
導之以湯液醪醴而助真氣也責按亷以戢貪暴猶投<lb/>
之以砭劑而攻强陽也如使人血脉受病腸胃又受病<lb/>
而導之以湯液醪醴者或失節焉則疾益甚疾既甚而<lb/>
投之以砭劑者又非良焉祗速其死耳醫國者亦然故<lb/>
方天下受病之際府庫竭矣外患熾矣冦盜多矣乃牧<lb/>
之以不賢之守令擾之以不才之按亷是猶疾已深而<lb/>
投之野葛豈不殆哉臣請厯言其弊臣聞府庫單匱軍<lb/>
<pb n="KR4d0196_WYG_001-8b"/>
費倍滋者以兵冗而坐食也以師老而費財也以生寡<lb/>
而食衆也三者今之大弊也自古兵無事則不可使聚<lb/>
聚則不可使無事而食其勢然也昔漢之兵制有踐更<lb/>
之卒而無營田之兵京師亦不過南北期門羽林之兵<lb/>
而止邊境有事諸侯有變則皆以虎符調發郡縣之兵<lb/>
事已輒罷是以其兵雖不知農而天下不困兵甲未嘗<lb/>
聚也唐制十六衛無事則力耕而積粟非但自贍且以<lb/>
廣縣官之儲是以其兵雖聚於京師而天下亦不困者<lb/>
<pb n="KR4d0196_WYG_001-9a"/>
未嘗無事而食也我朝沿近代養兵之法中外一兵衣<lb/>
糧給與嵗約五六十緍太祖得周代之兵中外止有二<lb/>
萬而已至乾徳間中外止有十萬兵耳太宗盡有天下<lb/>
添兵至多亦止三十餘萬真宗當全盛之時乃始五十<lb/>
餘萬而已當時軍數非多尚慮耗蠧調度命汰疲冗周<lb/>
瑩不奉減兵之詔則怒而罷之向敏中奏軍額漸多則<lb/>
反覆詰難之誠知夫兵無事則不可使聚聚則不可使<lb/>
無事而食也臣故曰兵冗而坐食今之最大弊也按兵<lb/>
<pb n="KR4d0196_WYG_001-9b"/>
法興師十萬日費千金以日計之費已如此况今曠日<lb/>
彌年兵連不解百人仰食縣官則挾千夫之名大槩雖<lb/>
數百為輩要歸則無異於數十萬之兵而坐食連年無<lb/>
毫髮功則農之力安得不乏餽餉之卒安得不疲謹按<lb/>
莊公八年春師次于郎夏師及齊師圍郕秋師還春秋<lb/>
書用兵未有厯三時而復返者獨於此書春書夏書秋<lb/>
惡莊公無故勞師興圍郕之役卒之郕降於齊而魯師<lb/>
無功比秋乃還故書曰師還者惡夏已無功秋始班師<lb/>
<pb n="KR4d0196_WYG_001-10a"/>
暴露滯留之甚也是後二十八年有告糴之舉其禍正<lb/>
基於圍郕之役以今征役之乆動至累年較之春秋三<lb/>
時返者不已太甚乎則府庫竭而軍費滋自不足怪臣<lb/>
故曰師老而費財者今之最大弊也兵冗而坐食師老<lb/>
而費財加以生寡食衆入少出多陛下雖賦斂加薄而<lb/>
州縣之追科實厚何則用度既匱則其勢不得不取於<lb/>
民矣臣前所謂追胥有程而外患未弭冦盜尚多者其<lb/>
弊在朝廷多過生靈多怨使朝廷無過生靈無怨則外<lb/>
<pb n="KR4d0196_WYG_001-10b"/>
患冦盜亦何名而動哉盖古姦雄如陳涉吳廣之起於<lb/>
秦赤眉黄巾之起於漢蘇峻之亂晉安史之亂唐本皆<lb/>
巨盜兇渠伺朝廷之過執以為辭幸生靈之怨倡而稱<lb/>
義遂至迭起郡縣刼令殺守相挺為亂今明盛之朝豈<lb/>
有大過竊聞長老之嘆或謂近戚撓權奸臣竊柄刑賞<lb/>
不必行小人不盡除綱紀不勝張此豈過之漸耶何則<lb/>
自古亂天下國家多自近戚撓權始如漢之諸呂竇霍<lb/>
唐之諸武韋張竊弄朝柄一敗赤族國家俱破今乃肺<lb/>
<pb n="KR4d0196_WYG_001-11a"/>
腑領樞柄戚屬將衛兵漢南北軍之禍其監不逺倘不<lb/>
少戢是増朝廷之過而起姦雄之膽大亂之後豈宜復<lb/>
然晉趙王倫石勒之徒心窺人主口責宰相實奸雄伺<lb/>
過而後動不幸因之以飢饉加之以灾荒生民愁苦而<lb/>
無聊則奸人乗隙奮飛血流千里此外患所以未弭冦<lb/>
盜所以尚多是雖追胥有程何以救其亂謹按昭公十<lb/>
一年楚子䖍誘蔡侯般殺之於申蔡般弑逆之賊王誅<lb/>
之所必加春秋反惡楚靈何也曰討蔡般可矣誘而討<lb/>
<pb n="KR4d0196_WYG_001-11b"/>
之此匹夫之賤行春秋所甚惡也前日下詔招納叛亡<lb/>
許以不死此輩皆投戈請命謂陛下示以大信也然而<lb/>
陽示以信隂加以刑是誘討也陛下為人父母奈何以<lb/>
天子詔書為誘人之餌臣恐大信一失則後來以招降<lb/>
為悔自今上下相忌如寇讎聚處得間則更相魚肉惟<lb/>
先發者為雄耳何怪乎冦盜之未弭乎臣前所謂擇守<lb/>
令以厚牧養而守令多不賢者朝廷輕守令也責按亷<lb/>
以戢貪暴而按亷多不才者朝廷輕按亷也守令一不<lb/>
<pb n="KR4d0196_WYG_001-12a"/>
賢則郡縣受禍按亷一不才則守令敢於為姦故擇守<lb/>
令在擇按亷此祖宗之成法太祖太宗注意守令尤切<lb/>
太宗嘗親選諸州長吏又親書其厯戒曰公務刑政惠<lb/>
愛小民奉法除奸方可書為勞績因顧謂錢若水曰朕<lb/>
暑中書豈不勞乎盖謂任官擇人以安百姓耳嗚呼太<lb/>
宗不憚盛暑而親札賜行令守令則未有召對者太宗<lb/>
躬自選擇而延見便殿今乃有赴吏部而注擬者是朝<lb/>
廷輕守令也朝廷輕守令則守令輕郡縣郡縣之職一<lb/>
<pb n="KR4d0196_WYG_001-12b"/>
輕則牧養之方盡廢使要近州縣或非其人彼畏朝廷<lb/>
耳目之近尚憚不敢逞若逺方細民雖使盜跖為之守<lb/>
檮杌饕餮為之令斯民雖千百為輩號呼聚罵朝廷不<lb/>
知其為害豈不大哉臣聞太祖以錢文敏知瀘州戒之<lb/>
曰比聞郭思濟掊斂不法恃其遐逺謂朝廷不知耳至<lb/>
則為朕鞫之夫瀘州去京師四千餘里而郭思濟不法<lb/>
朝廷已盡知之今州縣稍逺者其守令過失朝廷乃不<lb/>
聞則逺如瀘州者陛下必不能知也彼何憚而不為盜<lb/>
<pb n="KR4d0196_WYG_001-13a"/>
耶然則所賴以糾察其弊者尚賴按亷耳如按亷又非<lb/>
其人則其禍可勝言哉臣聞太祖以按亷之職出為朝<lb/>
廷耳目或由聖選或由舉充選之既艱則任之亦重凡<lb/>
寛一按亷是壊一路之事一路不治是使數百萬軍民<lb/>
受殃自太宗即位勵精求治詔轉運使考覈職任之廢<lb/>
舉又遣使亷察官吏之汙潔如劉文質察舉部内官吏<lb/>
則有選移之寵如王徳裔部内不治則有黜削之罰賞<lb/>
罰如此其嚴則按亷振威按亷振威則守令振職厥今<lb/>
<pb n="KR4d0196_WYG_001-13b"/>
守令不職是按亷未得其人也往者遣使撫諭諸道天<lb/>
下想望風采以為行被大惠卒之廚傳騷然賄賂公行<lb/>
甚者責子女於郡縣輦家屬以偕行雖官以撫諭為名<lb/>
而民有供役之苦守令之外復増一蠧夫逺方細民不<lb/>
幸遭不賢守宰終嵗抱寃引領輶軒之出以雪其憤而<lb/>
按亷又不才是使終身懐寃而莫之控愬也則民安得<lb/>
不多怨而易動此奸雄所以竊發也謹按春秋閔公元<lb/>
年齊仲孫來聖人佳而字之重其將命從宜以安鄰國<lb/>
<pb n="KR4d0196_WYG_001-14a"/>
之難方閔之初叔牙慶父媒孽魯禍閔公始立國人危<lb/>
如贅疣齊人可折箠而取之當是時魯之輕重在齊仲<lb/>
孫乃能説其君務寧魯難卒使閔不失國而魯人以安<lb/>
秋毫皆其力也經書仲孫之來喜其出而安民存魯也<lb/>
以今兩河淮甸兵革之餘豈不甚於魯國之難而按亷<lb/>
之出未聞如仲孫以務寧魯難為意者以春秋之法責<lb/>
之則罪人矣臣故曰守令不職是按亷未得人夫以守<lb/>
令既不職按亷又失職如此則陛下命令為民而下雖<lb/>
<pb n="KR4d0196_WYG_001-14b"/>
十常六七而壅遏詔書十常八九矣是陛下有恤民之<lb/>
詔無及民之惠州縣知有守牧之令不聞有天子之詔<lb/>
三數年來邊防用兵凡百科斂不問四方有無物之地<lb/>
但嚴令督責之近海州軍例科鎗榦居山州縣例買鵝<lb/>
翎有司既不辨有無州縣或罕能條奏官取一物而民<lb/>
費數倍且如前日勸誘一事監司責辦於郡郡責辦於<lb/>
縣縣移文於鄉假軍用急迫為名迫若星火小有不至<lb/>
械繫苦楚人皆畏死其敢有辭是名為勸誘而實暴斂<lb/>
<pb n="KR4d0196_WYG_001-15a"/>
之監司郡守但務上供以悦朝廷則忽而不知省宰相<lb/>
大臣但務足用以悦陛下則知而不敢言上下相䝉民<lb/>
窮無訴是陛下恤民之詔雖多於孝文而天下乾耗乃<lb/>
甚於孝武傷和召怨咎將誰歸臣聞咸平中議改元赦<lb/>
書頗多蠲免或謂三司必以惠澤太廣為言真宗責曰<lb/>
非理害民之事朝廷所不可行若赦令既行必使良人<lb/>
受賜矣時方午雷震帝惻然曰豈赦令少及民之惠上<lb/>
天以雷震朕耶嗚呼祖宗以赦令未遍懼速天罰則陛<lb/>
<pb n="KR4d0196_WYG_001-15b"/>
下命令多壅實悖天心其害殆不為細願陛下以春秋<lb/>
為戒而謹持之以祖宗為監而力行之毋以草茅之言<lb/>
而罷之則天下幸甚陛下中䇿以此又念迎親之使接<lb/>
武在道而敵情未孚保國之謀刻意在兵而軍勢未張<lb/>
躬純儉以敦本而奢侈之習未悛擴大公以示訓而私<lb/>
罔之俗尚勝刑罰不足以振偷惰之氣布告不足以革<lb/>
狂悖之心田畆未安蝗旱害嵗豈朕不徳無以動天抑<lb/>
政令失宜而民以為病乎何精神之弗效而禍亂之難<lb/>
<pb n="KR4d0196_WYG_001-16a"/>
戡也此又見陛下聴於天而不聴於民之弊也臣謂陛<lb/>
下躬純儉而驕奢未悛者是陛下未必純儉也擴大公<lb/>
而私罔尚勝者是大公未必能擴也賞罰不足以振偷<lb/>
惰是大柄下移也播告不足以革狂悖是危亂之兆也<lb/>
田畆未安而旱蝗害嵗則生民失職而怨沴並作也乃<lb/>
若遣迎親之使而敵情未孚則臣竊有説焉臣聞慶厯<lb/>
中契丹聚兵境上遣其使蕭英劉六符來聘是時使來<lb/>
非時而兵既壓境中外忿怨仁宗皇帝命宰相擇所以<lb/>
<pb n="KR4d0196_WYG_001-16b"/>
報聘者得左正言富弼片言折六符之謀卒挫敵主自<lb/>
景徳以來北方無事八十餘年於此矣豈惟弼之力哉<lb/>
是時宰相則晏殊參政則范仲淹樞密則杜衍韓琦諫<lb/>
官則余靖歐陽脩皆天下所仰望而北國之所畏憚也<lb/>
彼知朝廷有人故弼之計得行而敵計不得逞以今廟<lb/>
堂之上宰相有如晏殊者乎參政有如范仲淹者乎樞<lb/>
密有如韓琦杜衍者乎諫官有如余靖歐陽脩者乎臣<lb/>
知陛下必無此等人物矣而欲求敵情之孚此臣大惑<lb/>
<pb n="KR4d0196_WYG_001-17a"/>
也臣聞猛虎所以為百獸畏者為爪牙也使棄其爪牙<lb/>
則孤豚特犢皆得摶噬之譬之國無勁兵則蕞爾之冦<lb/>
皆為勍敵故春秋雖惡窮兵之禍至於兵不素養而取<lb/>
具臨時又深惡之謹按僖公二十六年齊人伐我北鄙<lb/>
公子遂如楚乞師公以楚師伐齊取榖説者曰乞重辭<lb/>
也重師也臣謂聖人非惟意在於重師盖惡魯之無備<lb/>
也夫齊為魯難乆已自獻之役齊敗於宋而魯不救是<lb/>
時孝公有切骨之恨至二十六年春侵我西鄙怨已結<lb/>
<pb n="KR4d0196_WYG_001-17b"/>
矣為魯計者正宜蚤夜預防常若冦至乃恬然熟卧養<lb/>
成腹脇之疽報不旋踵而齊人伐我北鄙矣乃至乞師<lb/>
於楚以取榖焉假荆蠻而伐中國不可之最大者也以<lb/>
今金勢大張害甚於齊而兵不素養乃甚於魯議者乃<lb/>
欲借助兵於髙麗何異乞師於楚以伐榖者哉是陛下<lb/>
徒知軍勢之未張而不知兵將之未練也可為陛下痛<lb/>
哭流涕者此也國初劍南交廣各僣大號荆南江廣不<lb/>
通貢奉西戎北狄未盡賔服太祖埀意將帥命李漢超<lb/>
<pb n="KR4d0196_WYG_001-18a"/>
等守關南命郭進禦并冦命姚内斌守慶州以為既得<lb/>
名將非厚通其意無以得其死力故許收逐郡關征酒<lb/>
𣙜之利不惟養犒士卒兼使豐富其家又慮所費不足<lb/>
仍許圖回其家屬在京師者并厚撫之則將帥之心更<lb/>
無私慮但專力於邊事而已又慮奏陳之事未盡機要<lb/>
特許入朝自陳至升殿賜坐又復厚賜遣之以故邊臣<lb/>
多富於財得以養募死力使為間諜盡知蕃夷情狀多<lb/>
致克㨗三十年間無西北之憂平西蜀復湖湘下嶺表<lb/>
<pb n="KR4d0196_WYG_001-18b"/>
克江南盡得東南之地雖諸將之功實太祖馭將之力<lb/>
也以今將士偏裨其雄挺孰與李漢超其才略孰與姚<lb/>
内斌其鎮重孰與馬仁瑀其運籌決敵孰與韓令坤以<lb/>
今陛下駕馭諸將孰與太祖然而借之重權禄之顯秩<lb/>
賜之重賞其恩已過先朝數等矣是陛下擇將不如太<lb/>
祖而恩禮則過之適足以啟諸將之驕心而長姦臣之<lb/>
觖望假令恢復兩河迎還二聖陛下何以加之夫戰勝<lb/>
之兵勇智百倍敗亡之卒没世不復盖所以戰勝者氣<lb/>
<pb n="KR4d0196_WYG_001-19a"/>
也今之士不戰而氣已索此天下之憂也昔者六國之<lb/>
際秦人出兵於山東開關延敵六國之師皆逡巡不敢<lb/>
進然長平之敗亷頗猶能收拾餘燼北摧栗腹西抗强<lb/>
秦振刷磨淬不自屈服是時秦圍邯鄲梁王使新將軍<lb/>
如趙遂欲帝秦而魯仲連慷慨涕泣以為不可非惜帝<lb/>
秦之虚名也惜天下之大勢有所不可也而議者乃謂<lb/>
宜尊奉仇敵不可一觸其意陛下何不以魯仲連抗秦<lb/>
之事諭之然則何怪乎軍勢之未張也夫春秋何為而<lb/>
<pb n="KR4d0196_WYG_001-19b"/>
作也為天下無王而作也周衰天下不知有王陪臣執<lb/>
國命家臣僣大夫聖人有憂之作春秋以代王之賞罰<lb/>
書天子書王書天王則至大之稱天王與周官司服所<lb/>
稱天王皆以嗣君之初君道未著人心未寕正危疑之<lb/>
機大姦之所伺非常之時故大威武以防之稱天王者<lb/>
大威武以防天下之時故曰非常也然則又書天子書<lb/>
王何也曰春秋作王者威權喪矣大政大法諸侯擅而<lb/>
行之怙强恃衆迭相吞據是本末大弱之世名分大亂<lb/>
<pb n="KR4d0196_WYG_001-20a"/>
之時非剛健大過人之才若九四焉不足以震其弱非<lb/>
毒衆窮討之役若唐太宗焉不足以戢其亂故仲尼於<lb/>
春秋凡有出於王為之者皆書天王言於斯世王之所<lb/>
為當大誅賞不可循常道冀後世興王知變也是時吳<lb/>
楚之君皆鴟視虎踞僣號稱王諸蠻羣酋薦據中土如<lb/>
此則文辭之告猶可治之也歟霸侯暴國迭相吞噬伯<lb/>
子之存不能十數如此則誅賞之令猶可治之也歟故<lb/>
曰如有用我者吾其為東周乎東周僅存禮文而已非<lb/>
<pb n="KR4d0196_WYG_001-20b"/>
撥亂反正之道也故春秋書天王者正賞罰於大亂之<lb/>
後也若事非王為但從諸侯之稱只書王者禮之常也<lb/>
其曰天子者所謂至貴以親諸侯也莊王不稱天王以<lb/>
其寵弑逆之人不足以當至大之稱故去天字以重其<lb/>
譏重莊王之譏則魯桓之罪彰矣春秋大逆外始於州<lb/>
吁内始於魯桓聖人著其惡如此若曰世亂則從惡者<lb/>
多趨善者鮮善若不予則是賞不足以有勸大奸大惡<lb/>
不加誅則是罰不足以有懲賞罰不行而能興衰撥亂<lb/>
<pb n="KR4d0196_WYG_001-21a"/>
者無有矣陛下臨御之初正春秋危疑之機書天王以<lb/>
臨下之時大柄大權乃悉竊弄權臣之手太阿倒持救<lb/>
之良難是陛下有春秋之亂而無春秋之賞罰何以駕<lb/>
馭羣雄而平大亂也竊觀太祖太宗所以取天下其大<lb/>
要在賞罰二事而已當時賞則甚薄刑則甚嚴方澶淵<lb/>
之役李繼隆有疾戰破敵之功但加開府階耳臣嘗怪<lb/>
真宗何賞如是之薄也其深意以謂既殺敵將而不能<lb/>
破其衆此將之可責也有將帥之寄而獨賞内臣不可<lb/>
<pb n="KR4d0196_WYG_001-21b"/>
以為後世法此所以薄其賞一也又以自古宦者領兵<lb/>
未嘗不為亂如太宗朝内侍王繼恩出平蜀亂有大功<lb/>
止受宣政使爾謹守先帝之法而不敢違此所以薄其<lb/>
賞二也至馭之以刑則未嘗不嚴且如主將戰没則降<lb/>
黜别將如王繼勲者誅戮親兵如荆罕儒者威令如此<lb/>
嚴則人皆死力求賞故太祖兵法罪在不赦春秋兵法<lb/>
尤嚴於馭軍城濮之役楚師敗績則得臣死之書曰殺<lb/>
其大夫得臣罪在得臣也鄢陵之役楚又敗績則子反<lb/>
<pb n="KR4d0196_WYG_001-22a"/>
死之書曰殺其大夫公子反罪在子反也二子皆以失<lb/>
律喪師不逃重戮則見夷狄用兵其刑賞常嚴而中國<lb/>
常寛此夷狄所以常得志於成襄之後中國累累受制<lb/>
於吳楚者抑有由矣厥今軍勢未張而動見敗衂是有<lb/>
春秋之亂而無春秋之賞罰臣故曰賞罰不足以振偷<lb/>
惰則是大柄下移也如使大柄一移則陛下徒擁虛器<lb/>
而已何怪乎播告不足以革狂悖也然臣愚不識狂悖<lb/>
者為誰謂前日詆忤權臣者為狂悖乎謂左右便嬖為<lb/>
<pb n="KR4d0196_WYG_001-22b"/>
狂悖乎則陛下豈不能斷然而去之哉竊料陛下所以<lb/>
不能去之者則是推委權臣之弊也自古以推委臣下<lb/>
為盛美然亦或以治或以亂漢髙祖委任羣傑則治至<lb/>
其後推委王鳳王音至於王莽則亂光武推委二十八<lb/>
將而取天下則治至其推委后族至于董呂二袁則亂<lb/>
魏委荀彧則治至委司馬懿則亂唐文皇駕馭英豪而<lb/>
取天下則治至明皇推委李林甫楊國忠則亂初以推<lb/>
委而天下治終以推委而天下亂何弊之然哉當推委<lb/>
<pb n="KR4d0196_WYG_001-23a"/>
之際超擢十人上從其九是九分之恩出乎下矣如此<lb/>
則數年間左右前後皆權臣之黨也若黜削十人上從<lb/>
其九是九分之威出乎下矣如此則數年間中外逺近<lb/>
無敢忤權臣者以故忠義解體而上下之勢孤也前日<lb/>
將相大臣放意誅戮寃及無辜陛下不得一舉手此豈<lb/>
推委之弊耶明皇天寶之禍未大逺也此可不為寒心<lb/>
哉厥今天下大體皆壊獨祖宗徳澤未泯人心未厭譬<lb/>
如病羸之人厭厭殆盡獨血氣尚在爾如使人心一離<lb/>
<pb n="KR4d0196_WYG_001-23b"/>
則是血氣又將絶天下無復可言矣而陛下以田畆未<lb/>
安旱蝗害嵗為患則是生民失職人心將離血氣將絶<lb/>
之時也謹按春秋灾異變見常與人事相符灾異見於<lb/>
上則禍變罹於下猶鐵炭之低昻見效可信也凡春秋<lb/>
書蟲者傷旱蝗之害稼也然書蟲凡九而哀公十數月<lb/>
之間凡三書之甚之也甚之者疾其害民之甚也按是<lb/>
時十三年之間而帥師伐某侵某取某戰於某地比他<lb/>
公為特甚干戈至此而糜爛其民矣生民至此而為血<lb/>
<pb n="KR4d0196_WYG_001-24a"/>
肉矣黄池之㑹夷狄主盟中國天下日趨於亡矣乃復<lb/>
暴興田賦民怨禍稔嵗大旱蝗人有艱食之苦聖人於<lb/>
此不一年而三書蟲傷之也是知旱蝗之患實兵戈怨<lb/>
毒之餘所由作也比年以來北冦横行干戈爛熳而不<lb/>
息未嘗一年不戰生民日委頓四夷日熾盛天下不知<lb/>
有生之樂幾年於此矣瘡痍之日肝腦塗地丘隴發掘<lb/>
辜及枯骨此肉腐血流者不知㡬億萬生靈之命陛下<lb/>
不得而見也士卒死邊野之外婦哭其夫母哭其子寡<lb/>
<pb n="KR4d0196_WYG_001-24b"/>
婦弱子抱負輀車望寃哀於千里之外途悲巷泣怨痛<lb/>
徹天陛下不得而聞也陛下不見其所不見不聞其所<lb/>
不聞驅民萬死之地而卒無一毫之利積毁銷骨積寃<lb/>
傷和隂沴作而灾禍興何怪乎田畆之未安旱蝗之害<lb/>
嵗也今者兩河淮甸赤地千里飛蝗蔽天公卿大臣熟<lb/>
視無計而請為遣蝗之舉嗚呼正使蝗而可遣是移腹<lb/>
心之疾而置諸股肱不知他境之民何苦而加之哉臣<lb/>
聞天禧中真宗以再嵗旱蝗秋稼不稔慨然動念寔慮<lb/>
<pb n="KR4d0196_WYG_001-25a"/>
政令闕失有爽天意因詔削鹽茶條禁之峻刻者以懲<lb/>
旱蝗之變以今政令闕違豈惟鹽茶一二事而已臣知<lb/>
旱蝗為害實天意大警陛下也而議者尚謂天灾流行<lb/>
由厯數運㑹非政令失宜之咎嗚呼天下有善則歸諸<lb/>
已天下有禍則歸之天此非聖賢之用心也願陛下少<lb/>
戢誅討少息調發練兵實粟養吾鋭氣而全中國之力<lb/>
以消蝗旱之灾毋以精神弗效而怠荒毋畏禍亂難戡<lb/>
而息志以春秋為戒而謹持之以祖宗為監而力行之<lb/>
<pb n="KR4d0196_WYG_001-25b"/>
毋以草茅之言而罷之則天下幸甚陛下中䇿臣以此<lb/>
又念伊欲復親族奠疆場清冦攘善風俗使百姓樂業<lb/>
而亹亹迓衡何修可以臻此臣於是有以見陛下真欲<lb/>
興衰撥亂以起天下之病也竊覩陛下首懐父母兄弟<lb/>
之憂中念迎親之使至此又以復親族為言是陛下痛<lb/>
念二聖鑾輿暴露而未有迎復兩宫之䇿也夫漢髙祖<lb/>
所以還太公於楚軍豈獨侯生力哉臣嘗料髙帝有勝<lb/>
項王者五以兵强力壯則楚不如漢以三傑為用則楚<lb/>
<pb n="KR4d0196_WYG_001-26a"/>
不如漢以駕馭諸將則楚不如漢以關中廩粟之多則<lb/>
楚不如漢以關中形勝之重則楚不如漢五者皆項王<lb/>
所不如則何若而拘太公哉以今凋疲之餘無漢之兵<lb/>
力無漢之駕馭無漢之三傑無漢之廩粟而又棄違上<lb/>
都棄去兩河則又無關中之形勢而欲求親族之復雖<lb/>
使如侯生等千百輩往焉臣知其無能為也故臣嘗謂<lb/>
欲復親族莫如復兩河不得兩河則親族不可復今陛<lb/>
下以奠疆場為念是欲復兩河也兩河既失係天下輕<lb/>
<pb n="KR4d0196_WYG_001-26b"/>
重唐神堯起晉陽以一旅取天下子孫不能以天下取<lb/>
河北其難如此晉於春秋為大嘗驅役諸侯至秦萃鋭<lb/>
兵加晉乃得韓遂折天下及韓信聨齊有之故蒯通知<lb/>
漢楚之輕重在信宋武號英雄得蜀關中盡有故疆十<lb/>
分之八然不能使一人渡河以窺邊是兩河之地王者<lb/>
不得則不王霸者不得則不霸賊得之則天下不安臣<lb/>
故曰不得兩河則親族不可得而復也咸平中真宗與<lb/>
王濟極論邊事濟言此時敵人敢爾憑陵盖謨謀當位<lb/>
<pb n="KR4d0196_WYG_001-27a"/>
之臣未有昔人之比且國家所恃特一河耳此誠急賢<lb/>
之秋不然臣懼北戎飲馬於河渚矣嗚呼濟之言誠切<lb/>
中今日之病臣謂欲復親族而收兩河亦誠陛下急賢<lb/>
之秋當以濟言為鑒也然當今最大患者親族之未復<lb/>
疆場之未奠冦攘之未清而臣所最大患者風俗之壊<lb/>
敗也風俗天下之筋絡也譬之人身所恃以維持血氣<lb/>
者惟筋絡耳風俗一敗則筋絡又絶矣漢唐之亡其弊<lb/>
皆風俗之大壊也故臣嘗論東漢之亡與李唐大畧相<lb/>
<pb n="KR4d0196_WYG_001-27b"/>
似東漢之季閹童亂政毒被生靈豪傑據郡而起天下<lb/>
遂裂為三國唐末宦者蠧於内藩鎮潰於外天下遂磔<lb/>
為五代然三國之士其好惡去就尚有可觀天厭漢徳<lb/>
而劉氏猶擁虚器亦卒以禪代終五季之亂其臣皆兇<lb/>
狠頑鄙戕賊君親專為梟雄豈天於東漢之季獨多君<lb/>
子而唐末專為小人哉誠風俗漸染然也中原亂亡自<lb/>
古更迭亦天下常事盖未有不亡之國也然當其時有<lb/>
推變於天而言者有以人事前知而言者有握節而死<lb/>
<pb n="KR4d0196_WYG_001-28a"/>
者有衛社稷而死者有憤國破亡奮不顧身并家族破<lb/>
滅者亦有知幾之士挂冠而去之不蹈其禍者我國家<lb/>
涵養天下之乆士大夫受君父之賜亦甚乆一朝國家<lb/>
有難自公卿劍履間以及天子之百執事凡幾人自王<lb/>
畿以達郡邑有位者凡幾人前知而言者為誰死名節<lb/>
者為誰死社稷者為誰推變於天而知其將亡者又復<lb/>
為誰狥國者為誰知幾而掛冠者為誰方晉南渡士流<lb/>
尚有聚於新亭傷國之衰對山河而下泣者周之東遷<lb/>
<pb n="KR4d0196_WYG_001-28b"/>
尚有不恤其緯而憂宗周之殞者今兩宫播越則非直<lb/>
東遷之辱也而陛下倉皇逺狩則非直南渡之迫誰復<lb/>
有泣對江山而憂宗周之殞者哉自晉風俗之壊而海<lb/>
内横潰生靈魚肉幾二百餘載以晉監今其禍可勝言<lb/>
哉昔田横齊之豪士恥北面臣漢遂自殺五百餘人皆<lb/>
死之無一人降漢者諸葛誕魏室之一叛臣及其既敗<lb/>
所養死士三百人就戮皆曰為諸葛公死無憾今之士<lb/>
大夫䝉國厚恩何啻齊卒之受恩於田横死士之就養<lb/>
<pb n="KR4d0196_WYG_001-29a"/>
於諸葛哉而忍恥含垢視君父之僇辱甘心焉嗚呼縱<lb/>
不愧田横之客又獨不愧諸葛之奴耶臣故曰今之最<lb/>
大患者風俗之敗壊也風俗一敗則筋絡又將絶矣願<lb/>
陛下以春秋為戒而謹持之以祖宗為監而力行之無<lb/>
以草茅之言而罷之則天下幸甚雖然陛下䇿臣等數<lb/>
十條皆當今之大弊也臣已極言之矣而聖䇿尚謂子<lb/>
大夫涉艱險以副詳延誠亦勤矣其必有至言欲為朕<lb/>
陳者其悉言之無隠若乃矜空文而無補於實咎既往<lb/>
<pb n="KR4d0196_WYG_001-29b"/>
而無益於今者非朕之所欲聞也其以朕所未聞而切<lb/>
於時者言之朕將親覽焉臣又有以見陛下真有意求<lb/>
苦口之言以救天下之弊也然臣觀陛下求苦口之言<lb/>
雖若甚切而在廷之士必不敢盡言無諱何哉臣聞鵲<lb/>
巢覆而鳳不至直士受禍則忠臣杜口往者從東南來<lb/>
道路藉藉皆謂陛下即位以來旬月之間戮直言者凡<lb/>
三有是乎豈道路之妄議乎倘如所言則傷威損徳為<lb/>
害不淺謹按春秋陳殺其大夫洩冶説者謂洩冶以直<lb/>
<pb n="KR4d0196_WYG_001-30a"/>
諫被誅國之大惡時盖宣公九年也而十年有徴舒之<lb/>
禍十一年楚子入陳不一年而陳國大亂嗚呼戮直言<lb/>
之士而禍至于此然而洩冶被誅權不在陳靈而在徴<lb/>
舒前日義士被誅權不在陛下而在左右專殺之禍春<lb/>
秋大惡而况專殺直言之士惡又甚焉此楚子入陳所<lb/>
以得藉口而誅徴舒也北國乘隙將假討惡之名而躡<lb/>
入陳之軌矣臣是以卜在朝之士不敢盡言無諱也然<lb/>
而臣猶敢區區竭愚者竊自惟念陛下詔臣等無矜空<lb/>
<pb n="KR4d0196_WYG_001-30b"/>
言而陳實務則陛下知前日濫誅為過而改之是陛下<lb/>
樂聞其過矣臣而不言是負陛下言而不聴是陛下負<lb/>
臣抑臣嘗聞太平興國中有布衣皁囊獻書者其辭狂<lb/>
妄太宗覧之弗罪因謂宰相曰比降詔書許言事故雖<lb/>
狂悖弗加罪至淳化中武程上疏狂瞽李昉請加黜削<lb/>
以懲之太宗因責曰曷常以言罪人哉嗚呼太宗樂聞<lb/>
直言如此而大臣尚請黜直言之士幸而太宗不從如<lb/>
使太宗不樂直言而李昉之請得入焉則武程者俎上<lb/>
<pb n="KR4d0196_WYG_001-31a"/>
肉矣今臣累千萬言則其罪過於皁囊之書以臣疎賤<lb/>
則甚於武程而有狂瞽之論使陛下樂聞直讜尚患見<lb/>
忌借使人主一惡直言大臣如李昉者又從而媒孽之<lb/>
則臣言亦危矣幸陛下以祖宗為監而擴太宗納諫之<lb/>
量大臣體陛下之意而無李昉惡直言之心則畏避而<lb/>
不敢言者亦臣之所竊恥也臣故曰願陛下以春秋為<lb/>
戒而謹持之以祖宗為監而力行之無以草茅之言而<lb/>
罷之則天下幸甚臣謹對<lb/>
<pb n="KR4d0196_WYG_001-31b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　澹菴文集巻一<lb/>
</p>
<p>
</p>
  </div>
<div>
                <head>澹菴文集巻二</head>
    <p>
<pb n="KR4d0196_WYG_002-1a"/>
欽定四庫全書<lb/>
　澹菴文集巻二　　　　　　宋　胡銓　撰<lb/>
　　奏疏<lb/>
　　　上髙宗封事<lb/>
紹興八年十一月日右通直郎樞密院編脩官臣胡銓<lb/>
謹齋沐裁書昧死百拜獻於皇帝陛下臣謹按王倫本<lb/>
一狎邪小人市井無賴縁宰相無識遂舉以使敵專務<lb/>
詐誕欺罔天聴驟得美官天下之人切齒唾罵今者無<lb/>
<pb n="KR4d0196_WYG_002-1b"/>
故誘致敵使以詔諭江南為名是欲臣妾我也是欲劉<lb/>
豫我也劉豫臣事北狄南面稱王自以為子孫帝王萬<lb/>
世不拔之業一旦敵人改慮捽而縛之父子為囚商鑒<lb/>
不逺而倫又欲陛下效之夫天下者祖宗之天下也陛<lb/>
下所居之位祖宗之位也奈何以祖宗之天下為仇敵<lb/>
之天下以祖宗之位為仇敵藩臣之位陛下一屈膝則<lb/>
祖宗廟社之靈盡汙草莽祖宗數百年之赤子盡為左<lb/>
衽朝廷宰執盡為陪臣天下士大夫皆當裂冠毁冕變<lb/>
<pb n="KR4d0196_WYG_002-2a"/>
為異服異時敵人無厭之求安知不加我以無禮如劉<lb/>
豫者哉夫三尺童子至無知也指所仇而使之拜則怫<lb/>
然怒今敵國則仇讐也堂堂天朝相率而拜仇讐曽童<lb/>
穉之所羞而陛下忍為之耶倫之議乃曰我一屈膝則<lb/>
梓宫可還太后可復淵聖可歸中原可得嗚呼自變故<lb/>
以來主和議者誰不以此説啗陛下哉而卒無一驗是<lb/>
敵之情偽已可知矣陛下尚不覺悟竭民膏血而不恤<lb/>
忘國大讎而不報含垢忍恥舉天下而臣之甘心焉就<lb/>
<pb n="KR4d0196_WYG_002-2b"/>
令彼決可和盡如倫議天下後世謂陛下何如主况北<lb/>
人變詐百出而倫又以奸邪濟之梓宫決不可還太后<lb/>
決不可復淵聖決不可歸中原決不可得而此膝一屈<lb/>
不可復伸國勢陵夷不可復振可為痛哭流涕長太息<lb/>
也向者陛下間關海道危如累卵當時尚不肯北面臣<lb/>
敵况今國勢稍張諸將盡鋭士卒思奮只如頃者北狄<lb/>
陸梁偽豫入寇固甞敗之於襄陽敗之於淮上敗之於<lb/>
渦口敗之於淮隂較之前日蹈海之危已萬萬矣倘不<lb/>
<pb n="KR4d0196_WYG_002-3a"/>
得已而遂至於用兵則我豈遽出敵人下哉今無故而<lb/>
反臣之欲屈萬乘之尊下穹廬之拜三軍之士不戰而<lb/>
氣已索此魯仲連所以義不帝秦非惜夫帝秦之虚名<lb/>
惜天下大勢有所不可也今内而百官外而軍民萬口<lb/>
一談皆欲食倫之肉謗議洶洶陛下不聞正恐一旦變<lb/>
作禍且不測臣竊謂不斬王倫國之存亡未可知也雖<lb/>
然倫不足道也秦檜以腹心大臣而亦為之陛下有堯<lb/>
舜之資檜不能致陛下如唐虞而欲導陛下如石晉近<lb/>
<pb n="KR4d0196_WYG_002-3b"/>
者禮部侍郎曽開等引古誼以折之檜乃厲聲曰侍郎<lb/>
知故事我獨不知則檜之遂非狠愎已自可見而乃建<lb/>
白令臺諫從臣僉議可否是明畏天下議已而令臺諫<lb/>
從臣共分謗耳有識之士皆以為朝廷無人吁可惜哉<lb/>
孔子曰微管仲吾其被髮左衽矣夫管仲霸者之佐耳<lb/>
尚能變左衽之區為衣冠之㑹秦檜大國之相也反驅<lb/>
衣冠之俗歸左衽之鄉則檜也不惟陛下之罪人實管<lb/>
仲之罪人矣孫近附㑹檜議遂得參知政事天下望治<lb/>
<pb n="KR4d0196_WYG_002-4a"/>
有如饑渇而近伴食中書漫不可否事檜曰敵可講和<lb/>
近亦曰可和檜曰天子當拜近亦曰當拜臣嘗至政事<lb/>
堂三發問近不答但曰已令臺諫侍從議矣嗚呼參贊<lb/>
大政徒取充位如此有如敵騎長驅尚能折衝禦侮耶<lb/>
臣竊謂秦檜孫近亦可斬也臣備員樞屬義不與檜等<lb/>
共戴天區區之心願斬三人頭竿之藁街然後羈留敵<lb/>
使責以無禮徐興問罪之師則三軍之士不戰而氣自<lb/>
倍不然臣有赴東海而死耳寧能處小朝廷求活耶<lb/>
<pb n="KR4d0196_WYG_002-4b"/>
　　　上孝宗封事<lb/>
隆興二年八月日右奉議試起居郎兼權中書舍人兼<lb/>
國史院編脩官國子祭酒侍讀兵部侍郎充淮南東路<lb/>
淮南西路巡邊制置使措置控扼海道㸃檢人船節制<lb/>
兵馬大使臣胡銓奉詔言闕政急務自靖康始迄今四<lb/>
十一年三遭大變皆在和議則敵人之不可與和彰彰<lb/>
矣肉食鄙夫萬口一談牢不可破非不知和議之害而<lb/>
争言為和者是有三説焉曰偷懦曰茍安曰附㑹偷懦<lb/>
<pb n="KR4d0196_WYG_002-5a"/>
則不知立國茍安則不戒酖毒附㑹則覬得美官小人<lb/>
之情狀具在此矣今日之議若成則有可弔者十若不<lb/>
成則有可賀者亦十請為陛下極言之何謂可弔者十<lb/>
真宗皇帝時宰相李沆謂王旦曰我死公必為相勿與<lb/>
敵講和吾聞出則無敵國外患如是者國常亡若與敵<lb/>
和自此中國必多事旦殊不以為然既而遂和海内乾<lb/>
耗旦始悔不用文靖之言此可弔者一也中原謳吟思<lb/>
歸之人日夜引領望陛下拯溺救焚不啻赤子之望慈<lb/>
<pb n="KR4d0196_WYG_002-5b"/>
父母一與彼和則中原絶望後悔何及此可弔者二也<lb/>
海泗今日之藩籬咽喉也彼得海泗且決吾藩籬以瞰<lb/>
吾室扼吾咽喉以制吾命則兩淮決不可保兩淮不可<lb/>
保則大江決不可守大江不可守則江浙決不可安此<lb/>
可弔者三也紹興戊午和議既成秦檜建議遣二三大<lb/>
臣如路允迪等分往南京等州交割歸地一旦叛盟刼<lb/>
執允迪等遂下親征之詔彼復請和其反覆變詐如此<lb/>
檜猶不悟奉之如初事之愈謹賂之愈厚卒有金亮之<lb/>
<pb n="KR4d0196_WYG_002-6a"/>
變驚動輦轂太上謀欲入海行朝居民一空覆轍不逺<lb/>
忽而不戒臣恐後車又將覆也此可弔者四也紹興之<lb/>
和首議決不與歸正人口血未乾盡變前議凡歸正之<lb/>
人一切遣還如程師回趙良嗣等聚族數百幾為蕭牆<lb/>
憂今必盡索歸正之人與之則反側生變不與則敵決<lb/>
不肯但已夫反側則肘腋之變深敵決不肯但已則必<lb/>
别起釁端卒有金亮之謀不知何以待之此可弔者五<lb/>
也自檜當國二十年間竭民膏血以餌冦讐迄今府庫<lb/>
<pb n="KR4d0196_WYG_002-6b"/>
無旬月之儲千村萬落生理蕭然重以蝗蟲水潦自此<lb/>
復和則蠧國害民殆有甚焉者矣此可弔者六也今日<lb/>
之患兵費已廣養兵之外又増嵗幣且少以十年計之<lb/>
其費亡慮數千億而嵗幣之外又有私覿之費私覿之<lb/>
外又有賀正生辰之使賀正生辰之外又有泛使一使<lb/>
未去一使復來生民疲於奔命帑廩涸於將迎瘠中國<lb/>
以肥敵陛下何憚而為之此可弔者七也側聞敵人嫚<lb/>
書欲書御名欲去國號大字欲用再拜議者以為繁文<lb/>
<pb n="KR4d0196_WYG_002-7a"/>
小節不必計較臣竊以為議者可斬也夫四郊多壘卿<lb/>
大夫之辱楚子問鼎義士之所深恥獻納二字富弼以<lb/>
死争之今北冦横行與多壘孰辱國號大小與鼎輕重<lb/>
孰多獻納二字與再拜孰重臣子欲君父屈己以從之<lb/>
則是多壘不足辱問鼎不必恥獻納不必争此可弔者<lb/>
八也臣恐再拜不已必至稱臣稱臣不已必至請降請<lb/>
降不已必至納土納土不已必至銜璧銜璧不已必至<lb/>
輿櫬輿櫬不已必至如晉帝青衣行酒然後為快此可<lb/>
<pb n="KR4d0196_WYG_002-7b"/>
弔者九也事至於此求為匹夫尚可得乎此可弔者十<lb/>
也竊觀今日之勢和決不成倘乾綱獨斷追回使者魏<lb/>
杞康湑等絶請和之議以鼓戰士下哀痛之詔以收民<lb/>
心天下庶乎其可為矣如此則有可賀者亦十省數千<lb/>
億之嵗幣一也專意武備足食足兵二也無書名之恥<lb/>
三也無去大之辱四也無再拜之屈五也無稱臣之忿<lb/>
六也無請降之禍七也無納土之悲八也無銜璧輿櫬<lb/>
之酷九也無青衣行酒之寃十也去十弔而就十賀利<lb/>
<pb n="KR4d0196_WYG_002-8a"/>
害較然雖三尺童穉亦知之而陛下不悟春秋左氏謂<lb/>
無勇者為婦人今日舉朝之士皆婦人也如以臣言為<lb/>
不然乞賜流放竄殛以為臣子出位犯分之戒<lb/>
　　　上孝宗論撰賀金國啟<lb/>
隆興二年七月日臣胡銓奉詔撰大金國賀冬至啟内<lb/>
中用再拜用獻納書御名此三大事也已經二十餘年<lb/>
臣下皆不能正其非今臣年過六十官逾三品收嶺嶠<lb/>
海島之遺骸為陛下侍從之尊職復因循而書不正救<lb/>
<pb n="KR4d0196_WYG_002-8b"/>
之恐天下後世謂陛下何如主謂臣何如人三王之臣<lb/>
主俱賢迄今史臣稱為美談昨宰相湯思退集議中書<lb/>
堂臣終坐以三事為説而思退罔然不答臣竊以為思<lb/>
退又一秦檜也思退不去國體弱矣臣手可斷臣筆不<lb/>
可揺臣頭可去臣筆不可去而臣字不可寫庶使逺夷<lb/>
知中國之有人是亦彊國之一端謹具奏聞乞外而宣<lb/>
示臣章於朝堂使奸夫佞子不敢肆其惡内而宣示臣<lb/>
章於史館使天下後世有所知然後竄臣於海島以為<lb/>
<pb n="KR4d0196_WYG_002-9a"/>
臣子敢言之戒干瀆天威不勝戰慄<lb/>
　　　上孝宗論兵法書<lb/>
起居郎胡銓進故事曰隋文受周禪令賀若弼平江南<lb/>
擒陳叔寳先是弼請沿江防人交代必集厯陽大列旗<lb/>
幟陳人以為大兵至既知防人交代其衆復散後不復<lb/>
備及是弼以大兵濟江陳人弗覺遂平陳臣聞兵法曰<lb/>
兵出詭道又曰兵以竒勝何謂詭變詐百出以計取敵<lb/>
曰詭弼請沿江防人交代必集厯陽是也何謂竒出其<lb/>
<pb n="KR4d0196_WYG_002-9b"/>
不意使人莫測曰竒弼以大兵濟江陳人弗覺是也中<lb/>
國由正道夷狄由詭道中國以正勝夷狄以竒勝由正<lb/>
道者常不得志由詭道者常得志以正勝者常少以竒<lb/>
勝者常多此自古及今中國所以見陵於夷狄也建炎<lb/>
戊申敵人請和聲言提兵百萬有事河北初無窺維揚<lb/>
意宰相黄潛善汪伯彦真以為不吾襲也既而以精兵<lb/>
萬人直𢷬揚州而汪黄安坐中書猶不知敵兵之至也<lb/>
一旦六飛䝉塵倉皇出奔幾不免虎口自靖康迄今凡<lb/>
<pb n="KR4d0196_WYG_002-10a"/>
四十年敵人未嘗不由詭道未嘗不以竒勝而我終不<lb/>
悟也前車覆後車戒前事之失後事之師竊聞道路之<lb/>
言敵人欵我以和潜師窺伺或言多造戰艦由海道以<lb/>
進或言實粟塞下由間道以來雖未必可信然弼之沿<lb/>
江防人必集厯陽前事之驗也彼國之計安知不出於<lb/>
此而陛下前日奮然詔下謂和決不可成有識咸鼓舞<lb/>
以謂聖神逺慮洞見夷狄之情有如蓍蔡近日邊臣遣<lb/>
兵官孫造徃返境上疲於奔命竟不能得敵人要領其<lb/>
<pb n="KR4d0196_WYG_002-10b"/>
愆期爽約亦可見矣臣願陛下堅守前日和不可成之<lb/>
詔力修政事十年生聚十年教訓如越之圖吳則社稷<lb/>
幸甚生靈幸甚<lb/>
　　　辭免寳文閣待制狀<lb/>
右臣伏准三月二十二日尚書省劄子三省同奉聖㫖<lb/>
除臣寳文閣待制提舉江州太平興國宫臣聞命震驚<lb/>
罔知所措臣受杖駕下人不比數太上全之於萬死一<lb/>
生之中陛下擢之於千官百僚之上獲依日月之末光<lb/>
<pb n="KR4d0196_WYG_002-11a"/>
十年於此矣臣非木石豈無犬馬戀主之情而驟乞身<lb/>
者實以年迫桑榆難以勉强遂至屢瀆天聴伏䝉特賜<lb/>
俞允臣得此生以為厚幸而又寵以美職優以祠廩既<lb/>
以光其行又以華其老所以待遇老臣度越常人千萬<lb/>
臣之榮幸足矣尚復何望然臣災患埀三十年人不堪<lb/>
其憂聖慈特達力加親擢全家飽煖盡出天地父母之<lb/>
恩常恐福過灾生瀝誠懇乞欲全晚節而又有此叨冒<lb/>
臣懼必速顛躋伏望皇帝陛下察臣曲衷之欵憐臣孤<lb/>
<pb n="KR4d0196_WYG_002-11b"/>
立之蹤收還成命只守本官致仕庶安愚分所有恩命<lb/>
臣不敢祗受謹録奏聞伏候勅㫖<lb/>
　　　辭免兵部侍郎狀<lb/>
右臣准尚書省劄子六月二十六日三省同奉聖㫖除<lb/>
臣兵部侍郎日下供職者臣聞命震驚罔知所措伏念<lb/>
臣資品妄庸性識魯鈍猥叨卿列復長成均每深非據<lb/>
之慙未免首濡之誚雖屢䝉聖訓有直諒之褒然自愧<lb/>
迂疎無絲毫之補居懐怵惕慮積愆尤驟膺躐等之除<lb/>
<pb n="KR4d0196_WYG_002-12a"/>
益有踰涯之懼陛下勵精為治側席求賢惟文思之明<lb/>
亶上齊於堯舜而武部之選要暗合於孫吳如臣何人<lb/>
濫膺職擢伏望收還成命改畀時髦庶利師貞少安愚<lb/>
分謹録奏聞伏候勅㫖<lb/>
　　　辭免宗正少卿乞賜罷黜狀<lb/>
右臣竄逐嶺海埀三十年太上脱臣於鯨波百艱千險<lb/>
之中陛下起臣於虎口萬死一生之際官九遷於一嵗<lb/>
任六押於七旬方敵騎横肆之時為我國生靈之患九<lb/>
<pb n="KR4d0196_WYG_002-12b"/>
重有不安枕之慮萬姓銜共戴天之寃臺諫痛哭以陳<lb/>
辭忠鯁撫膺而飲恨事至於此臣亦何顔是敢輒貢狂<lb/>
言屢攖鱗逆身寧瀕於九死心實愧於三閭方伏鑕以<lb/>
待斧鉞之誅敢自意得逭雷霆之怒尚叨厚禄猶竊美<lb/>
官雖聖神曲賜於保全在臣子難安於愚分欲望天慈<lb/>
特賜復竄嶺海以為人臣不忠之戒謹録奏聞伏候勅<lb/>
㫖<lb/>
　　表<lb/>
<pb n="KR4d0196_WYG_002-13a"/>
　　　遺表<lb/>
有生必死何足動心無路報恩實不瞑目興言氣鬰戀<lb/>
闕神馳竊念銓奮自孤生早陟膴仕不識忌諱自取顛<lb/>
躋太上赦臣於萬死一生之中陛下擢臣於九卿六官<lb/>
之列曽何補報徒積罪尤乆違闕廷待盡田野屢昇真<lb/>
祠之逸復叨秘殿之崇收召節以遂其愚許挂冠以優<lb/>
其老身塗草野雖自誓於平生命在膏肓恨不獲其死<lb/>
所强支㣲喘更畢餘忠伏願皇帝陛下舍己從人安民<lb/>
<pb n="KR4d0196_WYG_002-13b"/>
和衆大秦襄復讎之義監周公無逸之書任忠直之士<lb/>
而勿親便佞之人守祖宗之法而勿聴紛更之説益堅<lb/>
初志懋建豐功混胡越於一家壯基圖於萬世臣莫瞻<lb/>
九陛行即三泉相如草封禪以貢諛切所不敢張巡為<lb/>
厲鬼以殺賊死亦不忘<lb/>
　　　經筵玉音問答<lb/>
隆興元年癸未嵗五月三日晚侍上於後殿之内閣䝉<lb/>
出示答金人書藁上謂予曰内中有未善處卿宜仔細<lb/>
<pb n="KR4d0196_WYG_002-14a"/>
説出予答曰出於天筆小臣何敢有所妄議䝉賜金鳳<lb/>
箋就所御玉管筆并龍腦墨鳳咮硯又賜以花藤席命<lb/>
予坐於側草換書上謂予曰朕以此禮待卿者恩至渥<lb/>
也金人無禮書中務要得體當不諛不僣頃予以草換<lb/>
書藁進呈上自讀數次又親改數字上曰卿之才識學<lb/>
問可謂過朕又曰當封呈太上皇時將日暮上喚内侍<lb/>
蘭香燃金花燭二炬又喚玉梅取扇上謂予曰今夕熱<lb/>
寢宫逼窄不若中書卿所卧處涼予答曰中書固多涼<lb/>
<pb n="KR4d0196_WYG_002-14b"/>
處然臣老病之軀必擇煖處方可睡幸所寢處有兩槐<lb/>
樹終夕可以不扇但恐砌蛩聒耳可惡㫖喚内侍廚司<lb/>
滿頭花辦酒上坐於中御七寳交椅繡龍曲屏風旨以<lb/>
青玉團椅兀賜予坐於東向之側㫖謂宦子王隆曰胡<lb/>
侍讀年老豈可無椅坐者乃入内取通硃螺鈿屏風至<lb/>
㫖謂予曰此乃朕向來普安邸太上所賜物也上御玉<lb/>
荷杯予用金鴨杯初盞上自取酒令潘妃唱賀新郎㫖<lb/>
令蘭香執上所飲玉荷杯上注酒顧予曰賀新郎者朕<lb/>
<pb n="KR4d0196_WYG_002-15a"/>
自賀得卿也酌以玉荷杯者示朕飲食與卿同器也此<lb/>
酒當滿飲予乃拜謝上自以手扶謂予曰朕與卿老君<lb/>
臣一家人也切不必事虚禮賀新郎有所謂相見了又<lb/>
重午㫖謂予曰不數日矣又有所謂荆江舊俗今如故<lb/>
之説上親手拍予背曰卿流落海島二十餘年得不為<lb/>
屈原之葬魚腹者寔祖宗天地留卿以輔朕也予忽流<lb/>
涕答曰小臣三遷嶺海命出虎口豈期今日再見天日<lb/>
上亦抆淚曰卿被罪許乆可謂無辜天下知之不在多<lb/>
<pb n="KR4d0196_WYG_002-15b"/>
説乃就坐食兩味八寶羮上謂予曰此味極佳内有蚌<lb/>
肉猶可喫飯予答曰臣向在新州日食海味但於此則<lb/>
間嘗上謂予曰此乃前日瓊守張英臣所進者予奏曰<lb/>
酒行食遍恩浹意洽且暑熱不敢久侍清光上答曰今<lb/>
夕之㑹正朕與卿聚㑹之便幸無多辭上謂予曰熱甚<lb/>
朕已去繡紗<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>子訖卿亦可便服予乃更青紗夾深衣<lb/>
以侍㫖言書字予答曰前輩謂凡人書字象其為人今<lb/>
知信然上謂予曰朕在東宫時只習徽祖字更習太上<lb/>
<pb n="KR4d0196_WYG_002-16a"/>
字予答曰此兩字格夐絶前聖上問予曰卿所寫字宛<lb/>
如卿之為人予答曰臣幼習唐朝顔真卿字今自成一<lb/>
家豈應上挂齒頰上曰朕前日侍太上皇於德夀宫閣<lb/>
上治疊書畫因得卿紹興戊午所上封事真本太上與<lb/>
朕玩味久之喜卿辭意精切筆法老成英風義氣凛凛<lb/>
飛動太上自藏之曰可為後代式但其後為秦檜之所<lb/>
批抹汚者朕啟太上令工匠逐行裁去裝褙予乃答曰<lb/>
小臣平生習字多類此豈謂此奏至今塵於聖賢篋笥<lb/>
<pb n="KR4d0196_WYG_002-16b"/>
中且三遭謫逐生不能保獨賴太上及陛下二天之力<lb/>
俾晚復得入侍為幸多矣頃上謂予曰朕無事時思卿<lb/>
赴貶之時心思如何予答曰只是辦著一片至誠心去<lb/>
自有許多好處次琖予執尊立於上前曰臣嶺海殘生<lb/>
誤䝉知遇天詔俾之還鄉足矣復賜之録用寵矣今乃<lb/>
賜之以百世之恩真小臣萬載之幸前杯已誤天手賜<lb/>
之酒矣但禮有施報小臣固不當以草莽之語上瀆神<lb/>
聰適面奉玉音有君臣相聚一堂之説用敢不避萬死<lb/>
<pb n="KR4d0196_WYG_002-17a"/>
輒捧玉巵一則以上陛下萬嵗之夀二則以謝陛下賜<lb/>
酌百世之恩三則以見小臣犬馬之報乃執罇再拜酌<lb/>
酒上再三令免拜亦且微揖潘妃執玉荷杯唱萬年歡<lb/>
此詞乃仁宗親製上飲訖自執罇坐謂予曰禮有報施<lb/>
乃卿所言余再三辭避䝉㫖再三勸勉上乃親唱一曲<lb/>
名喜遷鶯以酌酒且謂予曰梅霖初歇惜乎無雨予乃<lb/>
恭揖飲訖各就坐上謂予曰朕昨苦嗽聲音稍澁朕每<lb/>
在宫不妄作此只是侍太上宴間被上㫖令唱今夕與<lb/>
<pb n="KR4d0196_WYG_002-17b"/>
卿相㑹朕意甚歡故作此樂卿幸勿嫌予答曰方今太<lb/>
上退閒陛下御宇政當勉志恢復然此樂亦當有時上<lb/>
答曰卿頃霎不忘君真忠臣也雖漢之董汲唐之房魏<lb/>
不過是也食兩味鼎煮羊羔胡椒醋子魚上謂予曰子<lb/>
魚甚佳朕每日調和一尾可以喫兩日飯盖此味若以<lb/>
佳料和之可以數日無餒腐之患予答曰陛下貴極天<lb/>
子而節儉如此真堯舜再生上謂予曰朕所為非强乃<lb/>
天性然因舉所服澹黄鋪茸繡鳳汗衫謂予曰朕此領<lb/>
<pb n="KR4d0196_WYG_002-18a"/>
汗衫已著兩年今計尚可得數年又舉所著皁羅鞋謂<lb/>
予曰朕此鞋原是皇后做與太上皇著者覺稍短朕著<lb/>
得及則今已三箇月矣向侍太上時見太上喫飯不過<lb/>
喫得一二百錢物朕於此時固已有節儉之志矣此時<lb/>
秦檜方專權其家人一二百千錢物方過得一日太上每<lb/>
次排㑹内宴止用得一二十千檜家一次乃反用數百<lb/>
千太上與朕一領汗衫著一兩年檜家人一領汗衫止<lb/>
著得數日即棄去朕所以日夜切齒嘆息也又謂予曰<lb/>
<pb n="KR4d0196_WYG_002-18b"/>
太上近日賜朕真紅羅銷金團龍汗衫一領太上親書<lb/>
一批與朕曰此領汗衫乃吾著者已十八年矣但色佳<lb/>
今吾賜兒汝當念之朕藏此領汗衫甚謹朕不輕著只<lb/>
往徳夀宫及朔望臨朝與大祭祀則用此襯衮衣乃太<lb/>
上生平所愛著者是太上所賜朕者遂令貴妃取此領<lb/>
汗衫以示予予進奏曰陛下天性恭儉真太上之賢子<lb/>
小臣之賢君也次盞䝉㫖潘妃取玉龍盞至又令蘭香<lb/>
取明州鰕鯆至特㫖令妃勸予酒予再辭不獲上㫖謂<lb/>
<pb n="KR4d0196_WYG_002-19a"/>
妃曰胡侍讀能飲可滿酌歌聚明良一曲上撫掌大笑<lb/>
曰此詞甚佳正愜朕意上又謂予曰此妃甚賢雖待之<lb/>
以恩然不至如他婦人即唱勸酒事便可見矣上又令<lb/>
妃酌酒上飲訖謂予曰卿可酌一杯以回妃酒予曰内<lb/>
外事殊小臣今夕䝉恩如此使臣殺身以報陛下則所<lb/>
當然欲使臣酌酒以回妃則不可臣恐明日朝臣議臣<lb/>
之非上乃拱手答曰朕知卿此心忠直通於神明此朕<lb/>
之誤言也予遂又取酒再拜勸上躍然滿飲之又自取<lb/>
<pb n="KR4d0196_WYG_002-19b"/>
酒親酌賜予上曰酒後不可不喫龍次予答曰臣向在<lb/>
海外渇甚惟以鷓鴣沈香小片嚼數片却以清茶嚥下<lb/>
非惟齒頰香辣且酒渇頓醒乃以玉匣貯掲龍次數片<lb/>
至上謂予曰此香乃太上去冬自合者上自嚼一片餘<lb/>
悉以賜予凡七餅予乃嚼其一上又喚蘭香取茶以進<lb/>
予亦被賜一杯食兩味胡椒醋羊頭真珠粉及炕羊炮<lb/>
飯上謂予曰炕羊甚美食畢上乃移歩至明逺亭上坐<lb/>
於東向坐板上予立侍䝉㫖令坐就西向坐板上側坐<lb/>
<pb n="KR4d0196_WYG_002-20a"/>
又索茶乃以龍涎香盞遞兩盞至予拜賜一盞訖余乃<lb/>
辭曰夜已三鼓恐聖躬疲倦上曰尚可餘時上㫖喚王<lb/>
先入池取藕蓮實剥去取玳瑁盤以水泛而進上又索<lb/>
酒再酌滿飲予亦滿飲上謂予曰卿向在海南時為詩<lb/>
必多予答曰臣向居嶺海時日率作詩十數首初任福<lb/>
州僉判以詩詞唱和得罪故遷新州及居新州又以此<lb/>
獲譴復徙吉陽軍甚矣詩詞能禍人也如此今既䝉録<lb/>
用静思二十年前為之墮淚上答曰桑田變為大海大<lb/>
<pb n="KR4d0196_WYG_002-20b"/>
海變為桑田古宇今宙多少更易此事非特卿墮淚朕<lb/>
亦不知幾抆淚矣世事殊異無可奈何予又奏曰臣向<lb/>
者謫新州時兄鋒在家生母曽氏在堂臣只攜妻劉氏<lb/>
在任所臣長男泳乃紹興戊午冬生於姑蘇次男澥乃<lb/>
戊辰夏生於新州次男浹乃甲戌生於吉陽軍甲戌春<lb/>
正月八日臣生母曽氏喪於家而臣不知於五月四日<lb/>
方收家問臣惟有朝夕躃踊痛哭恨此身不即死與母<lb/>
相見於黄泉予言之不覺淚下上亦愀然揮淚曰朕向<lb/>
<pb n="KR4d0196_WYG_002-21a"/>
侍太上時聞徽宗訃太上為之不飯食者數日生離死<lb/>
别上下同一懐抱予又奏曰夜已四鼓玉體疲倦上曰<lb/>
未王先復奏曰雞已唱矣上曰朕若與宦官女子酣飲<lb/>
徹旦則不可朕與胡侍讀相聚雖夜以繼日何害焉又<lb/>
與予同凭欄杆曰月白風清河明雲淡這様樂處惟朕<lb/>
與卿同享之頃聞天竺鐘聲池畔栁中鵶噪矣上曰果<lb/>
然天明予乃再拜謝恩上握手謂予曰昨夕之樂願卿<lb/>
勿忘予答曰小臣當圖報陛下且尚有侍宴之日於是<lb/>
<pb n="KR4d0196_WYG_002-21b"/>
侍上入内至候春門予揖退至中書逺望正門已啟百<lb/>
官畢聚候朝梅谿王十朋問曰何來予乃大笑握其手<lb/>
曰老夫夜來終夕不寢今歸自天上此段奇事兄豈容<lb/>
不知於是即盥洗更朝服而見<lb/>
　　　後跋<lb/>
予半生嶺海晚遇聖天子擢用一嵗之間凡九遷其職<lb/>
一月之間凡三拜二千石之命十拜遷秩之㫖至於隆<lb/>
興癸未夏侍宴之恩古今無比予老矣風燭可虞謹親<lb/>
<pb n="KR4d0196_WYG_002-22a"/>
書於後以為後人之徴嗚呼天語諄勤後之子孫當永<lb/>
保之以無墮予志<lb/>
淳熈丁酉七夕澹菴老人胡銓跋之以示男泳澥浹瀳<lb/>
姪孫壻周鐸又云經筵玉音問答乃予隆興癸未侍宴<lb/>
所記也<lb/>
　　　又跋<lb/>
原有予當時親札藁一小册為瀟姪取去日後切不可<lb/>
落付他姓之手又有正本一巻乃吏札也視予親札者<lb/>
<pb n="KR4d0196_WYG_002-22b"/>
反無失天語諄勤後人可以憑信故又以吏札之本精<lb/>
加删潤親手録藏於家使後覽者有所訂焉昔司馬文<lb/>
正公不喜後人寶其祖宗之畫像但喜後人寶其祖宗<lb/>
之字蹟以為心畫也手法也見其字蹟即見其人之手<lb/>
予之後能以文正公之心為心其亦賢矣<lb/>
中元日胡銓又跋時祀先分胙罷喜雨涼而書也<lb/>
　<lb/>
　澹菴文集巻二<lb/>
</p>
<p>
</p>
  </div>
<div>
                <head>澹菴文集巻三</head>
    <p>
<pb n="KR4d0196_WYG_003-1a"/>
欽定四庫全書<lb/>
　澹菴文集巻三　　　　　宋　胡銓　撰<lb/>
　　詩<lb/>
　　　題崖州洗兵亭<lb/>
一帶清波六月涼洗兵安用挽天塘哥舒自愧血貫箭<lb/>
子美宜歌苔卧鎗玉壘塵清閒擂鼓玳筵人好細流觴<lb/>
澹菴臨水空惆悵洛水凌波見未嘗<lb/>
　　　次雷州和朱彧秀才韻時欲渡海<lb/>
<pb n="KR4d0196_WYG_003-1b"/>
何人著眼覷征驂賴有新詩作指南螺髻層層明晚照<lb/>
蜃樓隠隠倚晴嵐仲連蹈海徒虚語魯叟乘桴亦謾談<lb/>
争似澹菴乘興往銀山千疊酒微酣<lb/>
　　　和林和靖先生梅韻<lb/>
感時濺淚幾時乾顧影伶俜獨立難自恐迹孤無與對<lb/>
誰憐族冷不勝寒未應一世供愁斷長願三更秉燭看<lb/>
雨過花邊行更好猶嫌子美借銀鞍<lb/>
風亭小立夢初殘步步凌空對廣寒照眼雙明清可掬<lb/>
<pb n="KR4d0196_WYG_003-2a"/>
閒情一味淡相看曉縈瑞霧黏初潤晴映髙雲暴未乾<lb/>
三嗅臨風思無限蘂宫遙夜酒初䦨<lb/>
瘦吟幽玩有餘妍更向髙人獨樂園無垢未應經露沐<lb/>
不淄寧信受塵昏春風自識明妃面夜雨能清吏部魂<lb/>
挿向膽瓶看更好凜如明水薦靁樽<lb/>
一年佳處早梅時鈎引清風巧釣詩未分霜凌禁瘦朶<lb/>
漸看春入奈愁枝晚尤奇特憐無伴夜更分明不可私<lb/>
冷落便須憑酒暖從今鄒律未消吹<lb/>
<pb n="KR4d0196_WYG_003-2b"/>
紛紛紅紫勿相猜自古騷人酷嗜梅皁盖折花憐老杜<lb/>
黄梅時雨憶方回一生耐凍天憐惜滿世趨炎我獨來<lb/>
桃李争春身老大急須吟醉莫停杯<lb/>
　　　和張慶符題余作清江引圖<lb/>
痛飲從來别有腸酒酣落筆掃滄浪如今却怕風波惡<lb/>
莫畫清江畫醉鄉<lb/>
何人半醉眼花昏畫出江南烟雨村滿世庾塵遮不得<lb/>
聊將醉墨洗乾坤<lb/>
<pb n="KR4d0196_WYG_003-3a"/>
　　　次張伯麟慶符<lb/>
回首渾如一夢中每思吳越意清通雲間别嶺千層碧<lb/>
日落西湖一抹紅上竺留題陳迹在孤山遊賞故人空<lb/>
莫將句攬幽人思我輩縁詩正坐窮<lb/>
　　　答友人<lb/>
竹間野服情意淡細爇沈水開黄庭秋風忽作世情冷<lb/>
山色似慙君眼青<lb/>
　　　除夜次慶符<lb/>
<pb n="KR4d0196_WYG_003-3b"/>
白髮無端苦見尋十年孤負醉花隂可憐獨鶴逺浮海<lb/>
未羡昏鴉長伴林醉眠天末烟雨夜夢遶江南風雪襟<lb/>
一杯遙祝夀慈母清風不改舊時心<lb/>
　　　余戯作水墨四紙張慶符有詩因用其韻<lb/>
姑熟先生方遣化饑食饞涎飡餅畫信知詩必窮乃工<lb/>
忍窮誰復如公者﨑嶇我已羇江湖僂肩如我世恐無<lb/>
從來畫亦窮乃妙兩窮相值真堪吁平生笑坡誇四板<lb/>
只愛丹青非道眼豈如淡墨出天然雪欲來時水雲晚<lb/>
<pb n="KR4d0196_WYG_003-4a"/>
先生一見輒傾倒回觀濁世秋毫小不須更羨釣魚翁<lb/>
已自超然遊漢表<lb/>
　　　乾道三年九月宴罷<lb/>
晚年種徳聴和鸞零落恩深滿菊團金鳳花殘秋欲半<lb/>
木樨香逺晚初寒擬將艾製候朝紱愧把蘆芽易釣竿<lb/>
早與君王乞歸去北途方險戰于鞍<lb/>
萬古雲霄一鳳鸞歸來蓬島月光團平生忠義心中許<lb/>
要使奸雄膽上寒玉露鳴鑾隨儀仗金雞銜赦下長竿<lb/>
<pb n="KR4d0196_WYG_003-4b"/>
天顔催賜黄花酒笑指是翁能據鞍<lb/>
　　　哭趙公鼎<lb/>
以身去國故求死抗疏犯顔今獨艱閣下特書三姓在<lb/>
海南惟見兩翁還一抔孤塚寄瓊島千古髙名屹太山<lb/>
天地只因慳一老中原何日復三關<lb/>
　　　辭朝<lb/>
不踏金堤新築沙却尋寂寞紫雲家一春弦管花間鳥<lb/>
半夜笙歌水底蛙榮瘁安時猶竹柏行藏有待豈匏瓜<lb/>
<pb n="KR4d0196_WYG_003-5a"/>
獨醒正渇杯中物薄薄茅柴亦勝茶<lb/>
　　　家訓<hi>有序</hi>
　　淳熈庚子四月日詔加資政殿學士致仕是月之<lb/>
　　望告之祖考㑹諸姻親暮景至此不亦樂乎頃年<lb/>
　　經筵䝉玉音曰祖宗創門戸之艱難未有不自子<lb/>
　　孫不肖破之朕今保太祖之國家亦猶卿子孫他<lb/>
　　日保卿家門戸也有感於兹斐然縱成古律一通<lb/>
　　以訓予之子孫者願世世子孫努力云<lb/>
<pb n="KR4d0196_WYG_003-5b"/>
悲哉為儒者力學不知疲觀書眼欲暗秉筆手生胝無<lb/>
衣兒號寒絶糧妻啼飢文思苦冥搜形容長枯羸俯仰<lb/>
多迍邅多受胯下欺十舉方一第雙鬢已如絲丈夫老<lb/>
且篤焉用富貴為可憐少壯日適在貧賤時沈沈朱門<lb/>
宅中有乳臭兒狀貌如婦人光瑩膏粱肌襁褓襲世爵<lb/>
門承勲戚資前庭列嬖僕出入相追隨千金辦月廩萬<lb/>
錢供賞支後堂擁姝姬早夜同笑嬉錯落開珠翠艶輝<lb/>
沃膏脂粧飾及鷹犬繪綵至薔微青春付盃酒白日消<lb/>
<pb n="KR4d0196_WYG_003-6a"/>
枰棋守俸還酒債堆金選蛾眉朝從博徒飲暮赴娼樓<lb/>
期逢人説門閥樂性惟珍奇絃歌恣娱燕繒綺飾容儀<lb/>
田園日朘削戸門日傾隳聲色游戲外無餘亦無知帝<lb/>
王是何物孔孟果為誰咄哉驕矜子於世奚所裨不思<lb/>
厥祖父亦曽寒士悲辛苦擢官仕錙銖積家基期汝長<lb/>
富貴豈意遽相衰儒生反堅耐貴游多流離興亡等一<lb/>
瞬焉須嗟而悲吾宗二百年相承惟禮詩吾蚤仕天京<lb/>
聲聞已四馳樞庭皁囊封琅玕肝膽披但知尊天王焉<lb/>
<pb n="KR4d0196_WYG_003-6b"/>
能臣戎夷新州席未暖珠崖早窮羇輒作賈生哭謾興<lb/>
梁士噫仗節擬蘇武𢋫騷師楚纍龍飛覩大人忽詔衡<lb/>
陽移帝曰爾胡銓無事久棲遲生還天所相直諒時所<lb/>
推更當勉初志用為朕倚毗一月便十遷取官如摘髭<lb/>
記言立螭㘭講幄座龍帷草麻賜蓮炬陟爵銜金巵巡<lb/>
邊輒開府御筆親標旗精兵三十萬指顧勞呵麾聞名<lb/>
已宵遁奏功靖方陲歸來笳鼓競虎拜登龍墀詔加端<lb/>
明職賜第江之湄自喜可佚老主上復勤思專禮逮白<lb/>
<pb n="KR4d0196_WYG_003-7a"/>
屋悲非吾之宜四子還上殿擁笏腰帶埀父子拜前後<lb/>
兄弟融怡愉誠由積善致玉音重奬咨資政尊職隆授<lb/>
官非由私吾位等公相吾年將耆頤立身忠孝門傳家<lb/>
清白規但願後世賢努力勤撐持把琖吸明月披襟招<lb/>
涼颸醉墨雖欹斜是為子孫貽<lb/>
　<lb/>
　<lb/>
　<lb/>
<pb n="KR4d0196_WYG_003-7b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　澹菴文集巻三<lb/>
</p>
<p>
</p>
  </div>
<div>
                <head>澹菴文集巻四</head>
    <p>
<pb n="KR4d0196_WYG_004-1a"/>
欽定四庫全書<lb/>
　澹菴文集巻四　　　　　　宋　胡銓　撰<lb/>
　　記<lb/>
　　　廬陵先師孔子廟記<lb/>
吉州廬陵古稱大縣唐貞元時有地三百餘里戸餘二<lb/>
萬至熈豐間戸籍號<hi>闕</hi>萬迨今不啻倍蓰縣當刺史理<lb/>
所凡事難専煩言易生又適兹興法蠭午百姓創罷爬<lb/>
梳不可以夜繼旦為吏牘埋没至皤頭不得出氣政且<lb/>
<pb n="KR4d0196_WYG_004-1b"/>
不舉何暇及敎縣故有先聖廟嵗上丁釋菜府史執事<lb/>
趨如令則正視貌像如土木偶然官之設豈端使然哉<lb/>
今令君老於政事其為治鍵之以勤强練密異時桀黠<lb/>
吏縛不能展手不期月煩言寖聞則笑曰夫其口衆我<lb/>
寡吾知行吾政爾益痛掃溉辦乃公家事小人斬斬逮<lb/>
鰥廩饑以為未至則喟然治黌舍一新廟庭凡宫室不<lb/>
能蔽風雨者自我彫鏤像圖巍然突兀煦映於是廬陵<lb/>
有學可以責士之不來賈生有云移風易俗使天下回<lb/>
<pb n="KR4d0196_WYG_004-2a"/>
心而鄉道類非俗吏之所能為誠有味其言也夫俗吏<lb/>
云者不過曰獄城不得其情刀篋不次於骨箕斂口率<lb/>
不登其時遮迣干掫不中其程吾所汲汲也勸學養士<lb/>
二千石之職也令於何有哉因謂可以無學無學不害<lb/>
則茍而可嗚呼是盖不知教學政之源養其源則末治<lb/>
徴訟誅斂末也夫民性非本惡彼其强有力者嚚暴悍<lb/>
者盜豈專民之罪哉長上不勸學也父母我民不知勸<lb/>
學至其寡亷鮮恥一落檻穽驟以三尺糾繩之可謂大<lb/>
<pb n="KR4d0196_WYG_004-2b"/>
不仁矣誠能隆師尚賢使民知方彼有恥則可以無訟<lb/>
彼知自愛則可使畫地不入彼知愛上則錢可使不趨<lb/>
而辦我無欲而民興亷則可使雖賞不竊如是則前所<lb/>
謂獄城刀篋口率箕斂遮迣干掫雖寢可也反是雖日<lb/>
撻以求治不可也郡太尹李公鋭於養士得梅池萬鍔<lb/>
為之師令君聞其揮鞞尺建鼓而和之於是市井田野<lb/>
往往樵夫談王道將聞絃歌意丁寧俎豆厭戎馬簿書<lb/>
箠楚且其室若荒涼然則使民回心鄉道不在俗吏矣<lb/>
<pb n="KR4d0196_WYG_004-3a"/>
鍔余同年進士也嘉其意不茍屬余記之書賈生之語<lb/>
以諗焉令君成都王昌故祖岐公之世其家盖申鮮虞<lb/>
之傳縶焉<lb/>
　　　周濓溪先生祠堂記<lb/>
舂陵太守直閤向公抵書某曰紹興之初予甞涖兹土<lb/>
壬子春坐諸司誣鑠罷寓豐城僧舍是秋文定胡公自<lb/>
給事中免歸亦館焉得朝夕請益一日謂予濓溪先生<lb/>
舂陵人也有遺事乎對以未聞後讀河南語録見程氏<lb/>
<pb n="KR4d0196_WYG_004-3b"/>
淵源自濓溪出乃知先生學極髙明因傳通書誠説味<lb/>
於其所不知兹幸復假守視事三日謁先聖畢語儒官<lb/>
生徒先生天下後世標望誠説具在後學獨不知尊仰<lb/>
是大漏典請建祠講堂後三元閣上皆應曰諾夏四月<lb/>
辛夘繪事僝工闔郡鄉化翕然子其記之某謂自頃興<lb/>
法搶攘刺郡者悉為吏牘埋没至有難如素王之嘆奚<lb/>
暇教化公下車首尊賢崇雅且懇以誠為言此盛徳事<lb/>
某敢以固為辭况伯氏辱知為舊其又奚辭竊聞韓子<lb/>
<pb n="KR4d0196_WYG_004-4a"/>
曰誠者不欺之名程子曰誠者理之實不誠無物言無<lb/>
實也其説始於易成於禮考之曲禮鬼神以誠考之檀<lb/>
弓慎終以誠考之特牲婚禮以誠考之月令工師以誠<lb/>
考之學記教學以誠考之樂記禮經以誠考之祭統祀<lb/>
享以誠考之中庸事親以誠考之大學治天下國家以<lb/>
誠九者一不誠其至也雖堯舜之誠荀卿猶以為偽堯<lb/>
舜豈偽也哉故曰至誠之誠難也禮至誠有五能盡性<lb/>
也能化也前知如神也無息也知天地之化育也是皆<lb/>
<pb n="KR4d0196_WYG_004-4b"/>
實理之極不欺於人故能盡性不欺於物故能化物不<lb/>
欺於神故能如神不欺於已故能無息不欺於天地故<lb/>
能知天地之化育通書之作盖期學者至於是焉爾其<lb/>
云性者剛柔善惡中而已盡性也云動則變變則化者<lb/>
能化也云寂然不動誠也感而遂通者誠也如神也云<lb/>
君子乾乾於誠者無息也云乾坤交感化生萬物者知<lb/>
天地之化育也知此五者則知禮之所謂誠矣易禮通<lb/>
書其致一也或曰通書叙乾損益動云不息於誠叙家<lb/>
<pb n="KR4d0196_WYG_004-5a"/>
人暌復无妄云无妄則誠是卦皆誠也而漢書又以為<lb/>
易唯乾言誠誠者天之道也然則通書非乎曰否子獨<lb/>
不見夫一六之説乎天以一生水地以六成之一六合<lb/>
而水可見誠則明明則誠誠明合而道可見古之人盖<lb/>
以誠配一也言誠而止於天猶知一而不知六也按誠<lb/>
説乾元誠之源元亨誠之通利貞誠之復夫乾四德為<lb/>
誠坤屯臨隨无妄革亦四徳也不得為誠乎元亨誠之<lb/>
通大有蠱升鼎非誠之通乎利貞誠之復䝉同人大畜<lb/>
<pb n="KR4d0196_WYG_004-5b"/>
離咸遯大壯明夷家人蹇解漸兑渙中孚小過既濟非<lb/>
誠之復乎推此則易非止乾為誠也明矣獨乾言誠者<lb/>
端本之道耳故曰乾元誠之源其㫖微哉公往嵗司風<lb/>
憲湖湘戢吏字民民至今思之以不屈權勢落三十年<lb/>
而所養亦剛大今復觀象濓溪務實去偽豈徒爾空言<lb/>
而已必其由先生之書以明易以合乎曲禮之誠以嚴<lb/>
屏攝合乎檀弓之誠使民送死無憾合乎特牲之誠使<lb/>
民婚姻以禮合乎月令之誠使民器不苦窳合乎學記<lb/>
<pb n="KR4d0196_WYG_004-6a"/>
之誠使民風移俗易合乎樂記之誠使民禮經無偽合<lb/>
乎祭統之誠使民祭則思敬合乎中庸之誠使民養思<lb/>
孝合乎大學之誠使吾政術無頗欺無所不用其誠矣<lb/>
由是而充焉吾知公後日登壇贊元致君堯舜上則盡<lb/>
性也能化也前知如神也無息則久也知天地之化育<lb/>
也宜皆脗合通書之㫖視濓溪其無愧焉濓溪諱敦頤<lb/>
姓周氏紹興二十九年五月日記<lb/>
　　　二友堂記<lb/>
<pb n="KR4d0196_WYG_004-6b"/>
上方側席髙人起左史福唐李公彌遜於釣築間將大<lb/>
用㑹告饑而廬陵特甚詔公作牧以字罷瘵既至櫛垢<lb/>
爬痒民獲甦郡以大理則求所以慰憊懣者於是視廬<lb/>
之偏得古松蔚然對植以竹開軒其下榜曰二友且為<lb/>
松竹主人命郡人胡銓志之僕曰公山林十有三年窮<lb/>
厓怪壑家猿狖而宫魚龍宜於林木飽聞而厭觀者豈<lb/>
少此二物哉是盖有説焉孔子曰巧言令色鮮矣仁夫<lb/>
能牧養小民惠鮮鰥寡必剛毅不回之士盖剛則不奪<lb/>
<pb n="KR4d0196_WYG_004-7a"/>
於慾故曰棖也慾焉得剛而書則曰剛而無虐惟無虐<lb/>
為無慾惟不慾可以言剛惟剛故能行仁公獨有取於<lb/>
松竹焉者非以其德全於剛耶方公閒於簿書日哦其<lb/>
中見夫檀欒膠轕泠風薄人清隂澡慮則思所以大庇<lb/>
我民以澣以濯見夫落落髙標陵轢霜雪有不可犯之<lb/>
色則思所以上列利病與當途要人争可否而不折見<lb/>
夫幽姿勁質鸞鵠對峙而不受鷃雀則思所以擊奸尚<lb/>
賢使君子有所恃而小人有所畏卒之雨暘以時物物<lb/>
<pb n="KR4d0196_WYG_004-7b"/>
得職威令神行惠澤以流仁周乎骫桑義髙乎偃柏曽<lb/>
不旬嵗而民和年豐是豈巧言令色四體若無骨者所<lb/>
能乎至若心逺地偏境與意㑹萬事不到胸次聴號鍾<lb/>
之松風挹寒塘之竹露道歴物表便有濠濮間趣回視<lb/>
軒冕所謂九萬則風斯在下矣是故可友而不可屈雖<lb/>
然公將羽儀天朝固不能屈之使卑卓然特立臨大節<lb/>
而不可奪以措天下於泰山之安則豈惟無愧二友實<lb/>
丘壑䕫龍之友<lb/>
<pb n="KR4d0196_WYG_004-8a"/>
　　　獲麟記<lb/>
説公羊者以為簫韶作而鳳至春秋成而致麟而王沿<lb/>
亦云王道之成乃致天瑞意鳳凰來儀自然而至也西<lb/>
狩獲麟因狩而獲也麟果為瑞而來則當如鳳之儀於<lb/>
庭不應獲而致也獲者得也不曰麟來而曰麟獲以見<lb/>
窮蒐逺討搜原滌藪暴殄天物雖若麟者且不免焉則<lb/>
時可知矣鳳之來儀亦豈如是而見獲耶豈春秋之時<lb/>
亦如舜之時耶使如舜之時則簫韶雖不作而鳳自至<lb/>
<pb n="KR4d0196_WYG_004-8b"/>
如春秋之時雖日奏韶濩而鳳亦逺矣麟自出耶自鳳<lb/>
儀之後舜政日隆自獲麟之後孔子遂卒宗周遂亡然<lb/>
則麟之不為春秋之瑞應彰彰明矣<lb/>
　　　永興觀記<lb/>
銓少時則聞大臯渡所謂永興觀者瀟洒有道山之趣<lb/>
每適城闉過其門則必遊焉住山者王君道貴也與之<lb/>
語類知道者自是相往來為方外友紹興壬戌銓斥嶺<lb/>
表竄海上閲十有三年始内徙合江又五年乃獲自便<lb/>
<pb n="KR4d0196_WYG_004-9a"/>
歸田遊宜春道安成抵螺川涉大臯渡首至永興觀謁<lb/>
王君把酒道舊粲然一笑則謂銓曰自頃一别不知幾<lb/>
寒暑世事如浮雲變滅不可勝紀而吾二人白髮相看<lb/>
如故豈偶然哉請書其事且併記觀之興毁始末以托<lb/>
不腐銓感其言三嘆而遂為之記今夫觀之始自胡君<lb/>
紫槩開山而劉君居明繼之瓦礫之墟變為壇宇百餘<lb/>
年間鐘鼓殷然己酉冬金人長驅江左邑屋一空觀亦<lb/>
煨燼有陳君中陵者披榛剃莽一新土木百廢具舉不<lb/>
<pb n="KR4d0196_WYG_004-9b"/>
十年而陳羽化於是王君奮然大作勝事如里中好事<lb/>
者劉遷吳鑑吳昌劉通出力佐之遂成玉清之居突兀<lb/>
創見而同郡曽仁剰者又出力鳩工揑塑為像既又建<lb/>
三門門側立虎賁之士甚偉逺近聚觀歎息若其殿宇<lb/>
之盛則勢隆崛以崔崒峻峨峨以岋嶪亘修楣之宛紅<lb/>
結枌橑以合沓何其偉也樓觀之盛則隆崇𢎞敷飛櫩<lb/>
䡾䡾望<graphic n="KR0772" url="https://raw.githubusercontent.com/kanripo/KR-Gaiji/master/images/KR0772.png" mimeType="image/png"/>窱以徑庭眇莫窮其所極何其詭也廊廡之<lb/>
盛則途閣雲蔓隠轔鬱嵂隘百版之側陋嫓殊裁於八<lb/>
<pb n="KR4d0196_WYG_004-10a"/>
都何其壯也彫鏤之盛則髮檻文㮰繡栭藻棁叛赫戲<lb/>
以煇煌蔕倒茄之狎獵何其麗也若夫三階重戺琱齒<lb/>
斵墄坻崿嶙峋棧齴巉嶮雖古馺娑駘盪燾奡桔桀枍<lb/>
栺承光暌罛庨豁不足儗其靡僝拱梓於林鬱憲紫宫<lb/>
而摹儗嗃寒暑於邃館矗螮霓而聳峙雖疏龍首以抗<lb/>
殿竦造天之危闕不足放其奇朱栱雲浮雕鑾霧飛對<lb/>
若峻嶽崛起以崨嶫宛若春風舒蜺以埀天雖表嶤闕<lb/>
於鼎門軼太清以上征不足儗其峻雲爵踶甍而矯首<lb/>
<pb n="KR4d0196_WYG_004-10b"/>
綵羽摛鏤於西清雖束廂蚴蟉之龍圜闕欲翔之鳳不<lb/>
足逾其逸蚩尤呵廬虎旅森㦸靈圉暴於前榮耕甫偃<lb/>
於楯軒雖巨靈贔屭髙掌逺蹠如西京之譎河靈矍踢<lb/>
掌華蹈衰如河東之誕不足逞其怪此觀之大凡也雖<lb/>
然予聞道家者流泊乎無為澹乎自持清浄虚無乃其<lb/>
本也今顧為是紛華盛麗之觀無乃非廣成之道乎王<lb/>
君曰然此真董梧之鋤也敢不聞而藥之紹興壬戌七<lb/>
月朔記<lb/>
<pb n="KR4d0196_WYG_004-11a"/>
　　序<lb/>
　　　遯齋集序<lb/>
余里人周召挾其有走行在疏朝廷得失號一時强直<lb/>
他日語余將買書歸築齋以遯且以遯名人其謂何余<lb/>
曰易有遯在象為大過春秋不書盖遯非聖賢之得已<lb/>
也殆如詩考槃考槃賢者不得志退而處窮者作也子<lb/>
以一介草茅一言而善廟堂擇焉使待試禮部則與衛<lb/>
之賢者不得志於時者異矣而欲遯焉左也雖然是固<lb/>
<pb n="KR4d0196_WYG_004-11b"/>
在已衆方炙轂以味進已獨脱屣塵軫作沐猴禪正自<lb/>
不惡請因考槃之義以鍵子之訣考槃賢者處澗阿能<lb/>
成其樂者也其章言永矢弗諼永矢弗過永矢弗告鄭<lb/>
子云弗諼不忘君之意弗過不入君朝弗告不告君以<lb/>
善道也歐陽子云弗諼不忘隠處之樂弗過獨樂不他<lb/>
適也弗告不告人以此樂也伊川子云弗諼不忘君弗<lb/>
過傷不得過君之朝弗告不得告以善也從鄭説則流<lb/>
而為行吟塗笑鬱而獨嗔者之為也從歐陽説則流而<lb/>
<pb n="KR4d0196_WYG_004-12a"/>
為槁木凍炭往而不返者之為也從伊川説則流而為<lb/>
假隠釣名是巖壑而志城闕者之為也是三樂者將安<lb/>
從子歸闡繹優游異不及非怨不及誹有合於吾易嘉<lb/>
好之吉則善矣反是君子或所不取<lb/>
　　跋<lb/>
　　　跋鄭亨仲樞密送邢晦詩<lb/>
紹興丁巳公與銓同為編脩官密院戊午夏又同考較<lb/>
省闈訖事攝都司除殿中侍御史遷中執法冬金人以<lb/>
<pb n="KR4d0196_WYG_004-12b"/>
偽詔授我欲屈無隄之輿下拜以受從之公與銓力争<lb/>
不可言頗訐上震怒詔褫銓爵投昭州公奮然曰吾嘗<lb/>
同僚決不使邦衡獨斥夜半與諫議大夫李誼宜言吏<lb/>
部尚書晏敦復景初戸部侍郎李彌遜似之向子諲伯<lb/>
恭禮部侍郎曽開大猷張九成子韶對便坐引救上稍<lb/>
稍霽威右相秦檜參知政事孫近激公義亦即時入對<lb/>
乞從公等臺諫侍從請上賜可銓得釋謫廣州監鹽倉<lb/>
公又引大義折檜遂有量與録用之請除銓僉書福唐<lb/>
<pb n="KR4d0196_WYG_004-13a"/>
幕辛酉到官壬戌秋閩帥程邁中銓以飛語復投嶺表<lb/>
己巳春新州張棣承廣帥王鈇風㫖劾奏銓移海外未<lb/>
㡬公自泗州宣撫被遣徙桂陽又徙封州亦坐鈇之譛<lb/>
也乙亥夏病不起銓方居海島愧不能效欒布與敞脂<lb/>
之收葬以報公恩抱恨千古丙子夏銓䝉恩徙衡戊寅<lb/>
冬公之壻郴司戸邢晦德昭罷官過鴈峰出示公遺墨<lb/>
讀之澘然出涕屬有悼亡之戚不克繼韻輒書舊所作<lb/>
楚詞於後盖上以為天下慟而下以哭其私也<lb/>
<pb n="KR4d0196_WYG_004-13b"/>
山峩兮水深懐髙風兮涕漸我襟無復若人兮青規黄<lb/>
閣康瓠登庸兮黄鍾攘却死者不可作兮云誰與歸謂<lb/>
斯文之不遭兮莫如我悲恭覽遺墨風雅具體彼羊質<lb/>
䝉臯比兮其顙有泚<lb/>
　　　跋醉鄉圖<lb/>
余既作醉鄉圖或云醉鄉不可名狀圖何有哉余笑答<lb/>
曰子非無功安知無功鄉也吉州僧契崇謁余於澹菴<lb/>
乞一言為别以是遺之可持歸作衣鉢一笑崇師雖浮<lb/>
<pb n="KR4d0196_WYG_004-14a"/>
屠人專以詩律作佛事似亦有意醉鄉卜鄰紹興<hi>闕</hi>
五月癸巳<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4d0196_WYG_004-14b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　澹菴文集巻四<lb/>
</p>
<p>
</p>
  </div>
<div>
                <head>澹菴文集巻五</head>
    <p>
<pb n="KR4d0196_WYG_005-1a"/>
欽定四庫全書<lb/>
　澹菴文集巻五　　　　　　宋　胡銓　撰<lb/>
　　墓誌銘<lb/>
　　　清節蕭先生墓誌銘<lb/>
江左有隠君子曰蕭子荆諱楚號三顧隠客父仲舒死<lb/>
以甥從羅公括學攻苦二十年仕意不汲汲紹興間以<lb/>
母夫人命預螺川賢書不中禮部程留太學時方較聲<lb/>
律已獨窮經於春秋尤深秘淮海孫氏伊川程氏皆以<lb/>
<pb n="KR4d0196_WYG_005-1b"/>
三傳聞授業者常千人先生往質疑焉歸嘆曰政未免<lb/>
著文字相作經辨衆高之謂是將名家乃更北面㑹母<lb/>
老且蔡氏方君圖遂慨然引還入林下其與馮澥書謂<lb/>
蔡氏欺國將為宋王莽誓不復仕澥得之驚今始證其<lb/>
不狂嘗游巴峽甌粤氣愈豪放其寓於詩文者鈎章棘<lb/>
句及閒談清苦然種種譏切不茍作自漢唐迄今家春<lb/>
秋者且千概癖于傳而先生漸以經弟子餘百人傳春<lb/>
秋大義者纔三四如賢良方正趙暘與澥其人也澥以<lb/>
<pb n="KR4d0196_WYG_005-2a"/>
忠鯁名天下初王氏出新學廢麟書士媚進無大畧靖<lb/>
康改元澥驟見與丞相吳公敏白上詔可之復置學官<lb/>
議盖先生出晚以其餘授銓幾十稔偶登甲科為春秋<lb/>
第一歸拜床下先生曰學者非但格一第止耳身可殺<lb/>
學不可辱無禍吾春秋乃佳異時有友坐誣繫大理獄<lb/>
先生冒盛暑往救終得不寃人皆道其義先生性嫉惡<lb/>
至亢聲色數不少卹及見善談不釋口暮年依明徳江<lb/>
陳公及與先君伯仲為方外友以累免應得官不屑就<lb/>
<pb n="KR4d0196_WYG_005-2b"/>
大臣約薦之朝度不可强亦已建炎四年十月二十四<lb/>
日以疾終清風滿床文字枕履茶數串横斜而已享年<lb/>
六十七卜十一月庚申葬於永樂赤岡之原吉門人縗<lb/>
臨且挽因以清節易先生名嗚呼士窮義乃見不幸不<lb/>
生孔子前與叔肸同卒可嘆也初先生壯未有室或以<lb/>
無後為勸先生曰咄舜雖聖不能掩瞽瞍之惡顔淵孟<lb/>
軻無胄嗣而祀典百世益肅如司馬遷揚雄班孟堅輩<lb/>
豈以有後故顯也耶終不娶先生文集百餘巻多發明<lb/>
<pb n="KR4d0196_WYG_005-3a"/>
易春秋與隂陽卜筮占相醫方氏族星經地志字書圖<lb/>
畫九流百家及駁王氏逺至浮圖老子外國之説後宜<lb/>
大行先生前不諱日謂所親江君預凶事曰銓以吾銘<lb/>
僕敢以不佞辭泣銘曰<lb/>
繄古立言不以子傳過者肅之埀千萬年<lb/>
　　　監察御史蕭公墓誌銘<lb/>
崇寧間有疑故宰相張氏私鑄者獄姑蘇連數十百族<lb/>
繫更冬不決死者填狴戸大觀改元則詔監察御史復<lb/>
<pb n="KR4d0196_WYG_005-3b"/>
往正於理引對便無撓公拜手受訓陛辭或諷以用事<lb/>
者意指違且及禍作而言曰宰相富貴可指取吾獨忍<lb/>
肓於心當是時人情危駭重足一迹往往咎繇為不得<lb/>
盡其直公至一日得寃狀以聞既獄以清而張氏得不<lb/>
死流海上公坐鞫案故不實除名竄逺惡則笑曰縁此<lb/>
遣斥死且不朽故公没至今㡬許時猶凜然有生氣嗚<lb/>
呼豈不真能有守大丈夫哉公姓蕭氏字宗甫故長沙<lb/>
人上世逮五季亂家廬陵曽大父良輔贈尚書工部員<lb/>
<pb n="KR4d0196_WYG_005-4a"/>
外郎大父定基故任侍御史贈刑部侍郎考汝奭故任<lb/>
通直郎致仕公始冠學大學凡六年聲壓一時中元豐<lb/>
五年進士第主越州山隂簿移舒州望江令改宣義郎<lb/>
知筠州高安縣乆之覃恩賜五品服知康州未行充燕<lb/>
越楚昭成四宫教授就差撥發江西嵗貢累遷承議郎<lb/>
提舉淮南西路常平等事召為將作少監赴闕下以使<lb/>
事對極諫巧言讒説之害於時人方以言為諱公發其<lb/>
端天子大感悟即其日拜監察御史謇然有直聲臺僚<lb/>
<pb n="KR4d0196_WYG_005-4b"/>
常缺不補自是三院而上凡十人皆備奉詔作崇寧備<lb/>
官記碑於臺以紀得人之盛被放踰年自便又二年召<lb/>
還復籍參軍開封府尹戸曹再閲月除吏部副郎六曹<lb/>
嵗鈎較三人為上等公居髙第㑹北使正旦來賀以少<lb/>
奉常館伴至磁移疾請老疾已朝廷復以郎起公公以<lb/>
通直君髙春秋力求外以便養遂刺蘄州頃之貶秩為<lb/>
宣徳郎公典選時曹吏或過差不究切之及是當國者<lb/>
尚銜前敢異已發公見知故縱故貶秩年五十有六政<lb/>
<pb n="KR4d0196_WYG_005-5a"/>
和二年四月甲子以其官終其年十月己酉葬於郡之<lb/>
吉水縣石牛潭之原始娶何氏女贈蓬樂縣君再娶王<lb/>
氏女封孺人四男子曰宏宥宗寅皆嗜學女一適陳氏<lb/>
壻曰達行鄉貢進士公葬時墓不敢碑上即位累詔追<lb/>
録他日以言獲罪者其孤泣曰先君齎恨九京三十年<lb/>
矣今可以逞紹興戊午以門人左中大夫辛炳狀走行<lb/>
在謁予銘某辭不可則刪取其辭俾刻之墓銘曰<lb/>
執法之官權重主相咎繇平刑堯無以枉腐夫撓權與<lb/>
<pb n="KR4d0196_WYG_005-5b"/>
世蹇産減宣阿洪殺主父偃允義蕭公國之司直淑問<lb/>
不倚寧我竄殛姑成吾是得仁捐軀篆此銘詩以愧非<lb/>
夫<lb/>
　　　宋大理寺丞補授河南參議弟從周墓誌<lb/>
君姓胡諱鎬號文岡字從周銓從父弟也靖康丙午以<lb/>
春秋中國學通榜第十七名擢紹興乙丑劉牽榜進士<lb/>
第調新淦尉令素貪鄙不孫多厲鎬鎬不與較及終更<lb/>
部使者劾其過檄尉羈留之鎬曰雖公禁奈何謂我快<lb/>
<pb n="KR4d0196_WYG_005-6a"/>
意宿望也乃趣之行以前出境反命學士向子諲聞之<lb/>
嘆曰胡尉乃能長者銓上封事高宗不當事北冦言甚<lb/>
切直謫海外由是退居二十年後以張忠獻浚薦當路<lb/>
亦始交章矣既改秩除諸王宫教授樞密劉珙嘉其静<lb/>
退謂當以中祕處之㑹珙出鎮不果遷大理寺簿閲嵗<lb/>
丐外補授湖南參議官終朝列大夫賜緋魚袋銓與鎬<lb/>
同祖諱愷贈承務郎父諱汝明贈宣教郎母任氏羅氏<lb/>
俱贈安人生鎬兄弟有四鎬居二配陳氏封宜人繼劉<lb/>
<pb n="KR4d0196_WYG_005-6b"/>
氏封孺人生子五汲濤泗沔澣孫男十一棫杜汲出栩<lb/>
櫄橒濤出杬桂梗樻沔出棨檵澣出諸孤卜今月十七<lb/>
奉鎬柩葬白蓮堂祖塋右銓記大畧方以為誌<lb/>
　　　先兄民師配安人陳氏墓誌銘<lb/>
安人姓陳氏先兄處士府君諱宗古字民師之配也考<lb/>
世系陳氏自媯姓夏禹封商均於虞城三十二世孫閼<lb/>
父為周陶正武王妻以元女大姬生滿封之於陳賜姓<lb/>
媯以奉舜祀十一世孫敬仲奔齊以國為姓既食邑於<lb/>
<pb n="KR4d0196_WYG_005-7a"/>
田又為田氏十五世孫齊王建三子昇桓軫桓稱王氏<lb/>
軫封頴川侯稱陳氏至嬰凡十八世自嬰至霸先凡二<lb/>
十五世是為武帝厥後子孫散軼曰暉者自金陵徙江<lb/>
西遂為吉之泰和人二子曰承進承逸世未有聞逮國<lb/>
朝建炎戊申曰千齡者始中進士第距承逸世凡七以<lb/>
武帝廟為始祖安人其後也父諱時彦字周輔政宣間<lb/>
三舍法行為二戴禮有聲庠校時府君亦從事舍選公髙<lb/>
其才以安人歸焉安人母邑中曽氏提舉公安强南之<lb/>
<pb n="KR4d0196_WYG_005-7b"/>
族敦厚賢淑故安人鍾母徳事父母孝既笄歸夫家胡<lb/>
氏族大少長率禮法已能移其所以事父母者事姑時舅<lb/>
已不逮事獨姑歐陽夫人在夫人文忠族静順慈惠既日<lb/>
侍側謂婦當孝姑其所趨向目濡耳染以熟嵗時伏臘冠<lb/>
婚喪祭及其所行一切以夫人為準故安人為婦孝夫人<lb/>
凡八男子教戒有法度元豐貢士府君夀不及中夫人訓<lb/>
督朝夕不分賢愚訓子婦亦然嘗語府君兄弟汝輩少孤<lb/>
我家文忠亦如是克自成立為之難豈必父訓當時稱賢<lb/>
<pb n="KR4d0196_WYG_005-8a"/>
安人習聞話言淬礪子姓使就器業曰吾姑如是是故<lb/>
廬陵多賢母豈可不勉府君已下世籍一出脱白丁然<lb/>
後曽祖而降三人中科第少伸夫人之志亦安人教子<lb/>
之效箕入太學餘三十年間嵗一歸省安人每謂箕修<lb/>
身謹行是亦為孝初不以利禄望汝何栖栖為故箕乆<lb/>
而監舉且升舍嵗丁酉孫楷模聫薦書父子將俱試南<lb/>
宫而安人已下世矣及見二孫薦人皆歸之賢祖母故<lb/>
安人為母義而慈安人妯娌七而次居六與叔姒蕭尤<lb/>
<pb n="KR4d0196_WYG_005-8b"/>
睦叔壯年遭亂避地蕭氏病革府君往訪存没至則道<lb/>
梗因留視醫叔竟不起既辦喪而緑林跳梁府君間道<lb/>
歸蕭與二子留乆之而二幼來安人視猶已子蕭亦來<lb/>
歸相與不異平日自爾同居四十年無纎芥失暨其子<lb/>
若女成立就婚嫁生理益饒築室為鄰比而情意依依<lb/>
不一日相捨去族黨義之故安人於妯娌乆而益敬安<lb/>
人以子在仕版該郊恩封太孺人太上皇慶夀七十加<lb/>
封太安人子男五人箕公武符籍篆籍今為宣教郎新<lb/>
<pb n="KR4d0196_WYG_005-9a"/>
知龍興府新建縣女二人長適孟處約次適倪求已中<lb/>
進士第今為迪功郎新永州司戸參軍孫男十二人楷<lb/>
模格椐槔楀槮標柅榛欀棁孫女十四人長適劉徳行<lb/>
次許倪升卿次適鄧執圭皆士族餘尚幼安人嵗時坐<lb/>
堂上子若孫子婦孫婦若女以次為夀拜堂下睟容愉<lb/>
色人稱為夀母初籍中科戒以脱身簿尉乃吾意時陳<lb/>
福公當國除章貢教授秩滿關陞又除教授宜春悉迎<lb/>
侍以行皆安人精誠所致安人之終實淳熈四年十有<lb/>
<pb n="KR4d0196_WYG_005-9b"/>
一月己酉也安人居家極和易馭童僕未嘗大聲色不<lb/>
事鞭朴而家事益理子姓或戾慈訓則移日不食以致<lb/>
家人為之弛鞭朴奴婢既去復來待之如初有老死不<lb/>
忍去者自亂離凡八徙居所至有恩意鄉閭敬其徳至<lb/>
於恤孤保嫠始終不替銓頃聞猶子昌齡云府君仁恕<lb/>
田夫輸租米多濕持概者難之府君曰米雖濕猶可食<lb/>
人推為長者中饋之助為多焉銓甞謂吾宗同堂同薦<lb/>
者有之矣未有同胞同薦如楷模者此又見積善之報<lb/>
<pb n="KR4d0196_WYG_005-10a"/>
云戊戌夏四月箕率諸弟以安人行實來請銘且曰先<lb/>
親平日仁孝慈祥皆可以率世勵俗俱湮没不聞顧今<lb/>
非實不言言必信後果如吾叔願丐一言為不朽託銓<lb/>
泣曰吾受吾兄之教多矣義其可辭銘曰<lb/>
㢲徳惟順婦道之能坤徳惟厚母道之亨懿矣安人既<lb/>
順既厚姑曰孝婦子曰慈母賓祭必躬牢醴黍稷洽比<lb/>
婚姻畏我在側胡不偕夫先其歸堋胡不同藏吁其可<lb/>
悲<lb/>
<pb n="KR4d0196_WYG_005-10b"/>
　　　宋故迪功郎權知袁州分宜縣事李公夫人胡<lb/>
　　　氏墓誌銘<lb/>
孺人廬陵胡氏銓從父處士諱登臣之女嫁李氏為曲<lb/>
江别駕公諱蕡之冢婦前權袁州分宜縣尚仁之孺人<lb/>
從父兩室歐陽文忠公之族孺人與羅氏姊今衡州教<lb/>
授兄份皆歐陽甥也異母而甚相友愛踰笄歸分宜既<lb/>
饋而舅姑皆曰賢大家嚴婢視子舍獨以恬謹見許糜<lb/>
藥非我嘗不御天資慈祥静柔家雌黄不入分宜之耳<lb/>
<pb n="KR4d0196_WYG_005-11a"/>
率亷貞以清畏嘗之官封陽興寧魚鹽沃衍之地分宜<lb/>
無撲滿聲長叔遊天庠孺人鍵其戸使得卒業尋舉進<lb/>
士第歸拜家慶曰嫂氏於我有恩季姊死於嶺表力為<lb/>
庇葬如其舅姑歸及再受室則孺人之姪也姑乏再出<lb/>
力資之以鬻髢飾不靳其姑在興寧時分宜偶以檄出<lb/>
而孺人聞姑疾即日挈其子冒霧先歸姑喜而愈坐是<lb/>
得羸疾者連年紹興辛亥秋哭其姑哀疾益侵俄以毁<lb/>
卒是時姑死纔五月實次年正月二十九日也享年三<lb/>
<pb n="KR4d0196_WYG_005-11b"/>
十有九卜以癸丑十二月甲申葬白茅坑之原二子曰<lb/>
説謨皆讀書初李有族家子幼無依孺人母之劬勞及<lb/>
是喪孺人如己出孺人銓伯姬也分宜以狀來速銘銓<lb/>
聞兄教授言然其銘曰<lb/>
末俗澆漓姑慈婦傲自我來嬪姑嚴婦孝醜彼卿夫視<lb/>
以静好母非巳子亦服厥教尚賁黄壤天可責報<lb/>
　　祭文<lb/>
　　　祭張魏公文<lb/>
<pb n="KR4d0196_WYG_005-12a"/>
建炎戊申駐驆維揚公為春官二卿文昌詳定殿廬多<lb/>
士在庭得銓大對謂如劉蕡擢置第一執政不平遂降<lb/>
在五公驚待罪人為公危公曰何害苗劉變作上皇䝉<lb/>
塵微公捍艱國步實屯復辟之功千祀一人富平之役<lb/>
如鴈門踦日月之更人皆仰之賜環于閩百辟是師時<lb/>
維紹興改元之始有盜在夏曰楊么子羣偷相梴號百<lb/>
萬人湖北搶攘比屋紅巾憂見天顔岳飛授鉞公出視<lb/>
師纔三彀月一鼓賊平妖氛廓清凱旋建康握砥迓衡<lb/>
<pb n="KR4d0196_WYG_005-12b"/>
辨賢不肖黒白大分羣小抵巇飛語上聞當宁致疑蓄<lb/>
怒未發㑹酈瓊叛淮南臲卼白簡交攻中以深文獨公<lb/>
竟坐出帥七閩席不暇温危機復蹈竄徙流離半生嶺<lb/>
嶠飲冰食蘗以身狥道辛巳秋髙敵騎長驅恣意横行<lb/>
飲馬長江埀頭中原謂必無宋百僚竄身轂下洶洶舉<lb/>
朝失色急詔起公遂自長沙拜命總戎膽落敵人不戰<lb/>
而僨逆亮被戕一夕師遁額額淮城萬井相望知幾萬<lb/>
家微公幾亡嗣皇龍飛首請恢復都督諸軍勢如破竹<lb/>
<pb n="KR4d0196_WYG_005-13a"/>
符離之役喑嗚蟾戎遏潰争功師雖崩潰公獨堅卧父<lb/>
子泣違觀者淚墮敵不敢動復全淮南帝命公歸正位<lb/>
具瞻再登鼎司纔四彀朔百不一施讒口頜頜一跌不<lb/>
復羣飛刺天曷不憗遺一朝溘然上嘗語銓朕憂魏公<lb/>
旦旦籲天期公夀隆一離謗鑠卒以癈死謂上不懐言<lb/>
猶在耳民之無禄國喪元龜為天下慟非哭其私公嘗<lb/>
謂人平生相知邦衡子韶始末不移子韶已矣銓獨<lb/>
在此懐禄不去其顙有泚敬遣家奴往致生芻矯首望<lb/>
<pb n="KR4d0196_WYG_005-13b"/>
雲涕泗霑裾嗚呼尚饗<lb/>
　　　祭呂尚書文<lb/>
嗚呼天乎何助桀為虐而不與堯為善乎姦鈇逆鼎逞<lb/>
桀之驁天胡不降之罸忠臣義士助堯為善天胡必殞<lb/>
其元是為善未必福為惡未必禍為造物之茫然嗟嗟<lb/>
我公亦可為大不幸此吾所以疾痛而呼天也天乎痛<lb/>
哉嵗在豕韋有盜在夏脱周鼎之含牛盻長江而飲馬<lb/>
繁冠養威而桀驁旄鉞貪天而竊假額額淮城實襄據<lb/>
<pb n="KR4d0196_WYG_005-14a"/>
者公氣沸膺謂大不可亟往蒞師天子命我是何異以<lb/>
麟將狼而以一簣之區區回狂瀾於既瀉機潰而發變<lb/>
生肘下氣弗壓於岱嵩身遂膏於原野雖引鈎斷舌莫<lb/>
伸橋柱之寃而嚼齒穿齦益厲睢陽之罵天乎痛哉僕<lb/>
在山林公獨我知來赴闕下首加品題致康瓠䝉黄鍾<lb/>
之賞而千金享補履之錐賢人君子方翕然恃以為司<lb/>
命而山崩海竭將魚鳥之何依天乎痛哉公之幼孤墮<lb/>
地纔臘呱呱弗子邊事方割拂劒出門義不還顧㓙訃<lb/>
<pb n="KR4d0196_WYG_005-14b"/>
每至一旦千古誰不碌碌保妻子公獨不暇字其孤誰<lb/>
不保寵死家簀公獨不得全其軀何蘭桂玉折而蕭艾<lb/>
榮敷何姦回軟熟富貴夀考而剛方正直反天厄以﨑<lb/>
嶇信顔跖不相勘而蒼蒼者固不可以曉歟天乎痛哉<lb/>
嗟嗟我公復何為耶行耶止耶昧耶明耶豈形忘生死<lb/>
不忘君些將魂魄不死奄淮上以為家些豈塊然冥漠<lb/>
鬱千古之憤些將上訴天帝泄不平之寃些豈烜赫威<lb/>
靈血食萬世些將裒兵驅鬼以磔反冦些豈變為長虹<lb/>
<pb n="KR4d0196_WYG_005-15a"/>
以吞此鯨鯢些將奮為烈缺霹靂以震蕩敵人之窟穴<lb/>
些不然長雄八公山使草木皆神破苻堅百萬之師些<lb/>
幽冥茫然聞不聞些天乎痛哉哭聲如疾雷破山淚如<lb/>
注海而傾河復何為耶復何為耶痛哉<lb/>
　　　祭蕭清節先生文<lb/>
漢罹莽禍鮑宣死忠蔡將君圖先生道窮火不玉侵隂<lb/>
無日䝉元祐以還新學汶溺嫓花儷葉聖道以熄天未<lb/>
喪文繄啟先生如唐得韓正論以興莊騷班馬郊島籍<lb/>
<pb n="KR4d0196_WYG_005-15b"/>
湜採掇無遺芻狗篇袠百八十年剝華就實粤若崇觀<lb/>
衆恬以嬉覺微孤騫秦鑑宋龜軒組償來脱屣如遺城<lb/>
下之盟中原蹀血彼婉孌者腰頸決裂落落髙標嵗寒<lb/>
見節為彼不清廩作玉屑顧惟馬走昔依洙牆北面遺<lb/>
經箴膏剝肓食實溉根報賜敢忘天不憖遺麟獲鉏商<lb/>
有藁茂陵雷電取將其誰與歸屑涕黄壤嗚呼哀哉尚<lb/>
享<lb/>
　　　祭顔知叙文<lb/>
<pb n="KR4d0196_WYG_005-16a"/>
嗚呼公乎實惟兖國公之苗裔淵也簞瓢公身三圭淵<lb/>
也短命公夀七十淵也無尺寸之地以行其志公嘗參<lb/>
大政事業暴天下較公所得亦已多矣復何所憾凡今<lb/>
為公戚戚者萬里旅櫬無家以歸也將死之言無子以<lb/>
託也以是為可悲耳雖然是處青山可埋骨旅櫬非所<lb/>
悲有兄弟有孫以承家無子非所悲則凡今為戚戚者<lb/>
皆非銓之所悲也銓同里閈嘗同朝有一日之雅膺命<lb/>
來蒞兹土又獲朝夕承顔接辭平生相知如公盖少一<lb/>
<pb n="KR4d0196_WYG_005-16b"/>
日不見而亡吁可悲也尚何言哉尚何言哉百繞黄腸<lb/>
屑涕沾衣盖上以為天下慟而下以哭其私<lb/>
　　傳<lb/>
　　　羅孝逸先生傳<lb/>
羅無競字謙中其先長沙人也遭馬氏亂家廬陵曽祖<lb/>
晟祖亮父允以好善聞州里謙中晳頥豐姿幼穎悟游<lb/>
學南昌且數嵗有塲屋聲三舍法行嵗時鈎較行藝出<lb/>
諸生上疾士風日薄歸杜門㑹有熈河之役上書條利<lb/>
<pb n="KR4d0196_WYG_005-17a"/>
害特㫖褒美授迪功郎親交强之行始為建寧主簿愛<lb/>
民如恐傷御史束濕令魯人黷貨無藝謙中連注其過<lb/>
銜之思有所中傷無毛髮釁罅令卒以貪敗先謙中嘗<lb/>
攝尉鄉民為觳觝令意為盜檄尉縛既得移縣以實則<lb/>
使喻以風指此可超某官笑曰殺人以為梯忍耶遂白<lb/>
郡數十人得不死汀有劇賊衆數千聲讋建寧欲亡者<lb/>
與謀自全謙中曰邑無小召吏民鍵以禍福為守備盜<lb/>
不入境去官百姓遮道歸踰年丁外艱毁甚母不勝悲<lb/>
<pb n="KR4d0196_WYG_005-17b"/>
不得已强食免喪不復仕號遯翁畜書萬巻大蒐其間<lb/>
故人清風觴咏終日家無他贏建炎間金人渡江聚洛<lb/>
府謙中太息吾獨如墨莊何冦過其廬曰儒先家也戒<lb/>
無犯自是避地以歸咸以方義成保一日忽得疾侍母<lb/>
不解憂棘泣數行下謂家人曰吾不得終養矣遂卒年<lb/>
五十三門下私謚曰孝逸先生娶朱氏子良弼良佐謙<lb/>
中喜作詩髙處切風雅平處往往鮑謝性天静易未嘗<lb/>
為汲引而薦者交章待人以和泛然應而終不易其介<lb/>
<pb n="KR4d0196_WYG_005-18a"/>
父事兄友其弟弟義死其孤方襁褓養視數年而夭則<lb/>
以良佐為之後且嫁其女姑若妹窘而窶者給其膳終<lb/>
身死則具禮以葬子姓皆興於學紹興初取士復詩賦<lb/>
良弼為鄉舉首無何上大享合宫恩耄期母年九十封<lb/>
太孺人人謂謙中仰親俯子皆無可恨有集數巻經解<lb/>
數巻注青衿集三巻行於家先君宣教雅與公厚嘗謂<lb/>
某兄弟謙中有佳兒予之師清節先生蕭子荆謙中友<lb/>
也亦云故予兄弟樂與良弼游予登第後讀書山中十<lb/>
<pb n="KR4d0196_WYG_005-18b"/>
年良弼未嘗不來來未嘗不論文終日後某被召大臣<lb/>
舉予應直言極諫等科朋友有助焉良弼為多予其敢<lb/>
忘之頃得給事中李仲謙所為公墓誌又以所聞補之<lb/>
為公傳而竊評其大槩曰為親而仕近毛義詼諧以詭<lb/>
時近東方朔遯以求志近淵明云<lb/>
太史公曰在易之蠱曰幹父之蠱意承考也又曰不事<lb/>
王侯髙尚其事一卦而二戒具聖人之意深矣崇觀以<lb/>
來迄於政宣之間童蔡方君圖門如沸羹人争趨之朝<lb/>
<pb n="KR4d0196_WYG_005-19a"/>
輿臺而暮門兩柱者肩摩於朝而不知其害及靖康之<lb/>
變凡其黨與耄嬰頸血不死刀鋸則死以兵骨相枕於<lb/>
道頭顱有行萬里者謙中是時方白水捲簾而青山隠<lb/>
几也夫然後知公之為高然猶絆名縣掾者天命不可<lb/>
違也進不違義命則合乎承考之義知時不可為而止<lb/>
則合乎高尚之戒謂之孝逸不予欺云<lb/>
　<lb/>
　<lb/>
<pb n="KR4d0196_WYG_005-19b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　澹菴文集巻五<lb/>
</p>
<p>
</p>
  </div>
<div>
                <head>澹菴文集巻六</head>
    <p>
<pb n="KR4d0196_WYG_006-1a"/>
欽定四庫全書<lb/>
　澹菴文集巻六　　　　　　宋　胡銓　撰<lb/>
　　書<lb/>
　　　答譚思順書<lb/>
向者辱牋教扳援河伯海若問答及引孟子觀海難為<lb/>
水遊聖人難為言之論以至正人心之説反覆數百言<lb/>
三復感歎知足下之望於僕也至矣鄉以方有私家戚<lb/>
不即裁答因循至今夫言辭之不酬雖孔子不得行於<lb/>
<pb n="KR4d0196_WYG_006-1b"/>
互鄉况如足下之學識非互鄉之比而又於僕懇懇耶<lb/>
又安得黙黙而但已哉夫自古論聖人之道以江海為<lb/>
喻者多矣而皆未能盡江海之極致何者以其未嘗識<lb/>
海也銓嘗浮於海矣初自謂世之知海之極致者宜莫<lb/>
如銓今夫海之為器也南灔炎荒北洒璇極東演濛汜<lb/>
西薄月<graphic n="KR1208" url="https://raw.githubusercontent.com/kanripo/KR-Gaiji/master/images/KR1208.png" mimeType="image/png"/>渺滄溟與渤澥波黏天以漭沆浟湙㶑灔浮<lb/>
空迷岸襄陵廣漠寫膠漫汗彯沙礐石蕩穹沃日頹雲<lb/>
屑雨崩濤捲雪狀如天轂膠戾而激轉倐若坤輿挺定<lb/>
<pb n="KR4d0196_WYG_006-2a"/>
而輻裂飛流濺沫決背股栗其蟲千怪萬狀而不可悉<lb/>
數其鳥獸詭態殊形而不可致詰其舟如凌空之山其帆<lb/>
如埀天之雲千尋之艬萬斛之<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>巨艦廣<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>若般若䑽<lb/>
若吴之艅艎艂艭若楚之艨艟飛鶻千艘萬舵舳艫相<lb/>
銜翩若鴻驚瞥若鷗没飄風一日踔數千里湧不見畔<lb/>
岸決檣摧撞冏然鳥逝吁可畏哉水怪則有海童邀路<lb/>
馬銜當蹊河伯罔象出没隠見蜃樓忽起突兀萬仭摩<lb/>
雲排空天地黯黯斗變異色則有吞舟之鱷峌<graphic n="KR1160" url="https://raw.githubusercontent.com/kanripo/KR-Gaiji/master/images/KR1160.png" mimeType="image/png"/>孤遊<lb/>
<pb n="KR4d0196_WYG_006-2b"/>
長鬐梢雲巨鬛刺天哆口脩牙劍㦸嵯嵯崇島巨鰲延<lb/>
袤千里擘洪濤榰北斗五岳鼔舞窮世間萬彚舉不足<lb/>
以盡其變態雖極班彪之覽木華之賦酈元之經盧肇<lb/>
之説韓愈之碑雄辭傑識曽莫能詰其髣髴信乎觀於<lb/>
海者難為水乎知海之難為水則知聖門之難為言亦<lb/>
猶是矣今夫源深者流必洪必至之理也有徳者必有<lb/>
言必至之理也難為水者非水之難也其淵源之大為<lb/>
難難為言者非言之難也其徳之盛為難徳水也言浮<lb/>
<pb n="KR4d0196_WYG_006-3a"/>
物也水之大而物之浮者大小必浮徳盛則其言也㫖<lb/>
必逺亦其理也昔者孔子道大而徳博其埀世立教非<lb/>
有心於言也而能言之類莫能加焉門弟子能得其微<lb/>
辭奧㫖者寡矣惟許顔回於吾言無所不説至於商也<lb/>
賜也可與言詩雍也然偃也是於漆雕開則説之曽晳<lb/>
則與之亦庶幾矣然子夏之學流而為田子方田子方<lb/>
流而為莊周莊周之書喜稱子方之為人則商雖可與<lb/>
言詩其失也誕子貢之辯多為聖人之所詘至答原憲<lb/>
<pb n="KR4d0196_WYG_006-3b"/>
之問終身恥之則賜雖可與言詩而其失也躁子游習<lb/>
於禮至論本末而子夏以為過則偃雖言是而其失也<lb/>
誣若夫宰予善為説辭而聖人且有失之子我之譏顓<lb/>
孫師論至恩義善矣而偃也參也皆詆其不仁聖人亦<lb/>
疑其忠信不足有若强識好古能明孝弟善也而於羣<lb/>
弟子之問懵不能對夫數子者皆號升堂入室而不及<lb/>
回也得聖人之所以言其不謂之難乎哉善哉齊太史<lb/>
子與之言曰乃今而後知太山之為高滄海之為大惜<lb/>
<pb n="KR4d0196_WYG_006-4a"/>
乎夫子之道徳不加於民也信乎其知聖人之道也銓<lb/>
也學苦而身益窮何足與論聖人之道而足下不以為<lb/>
可鄙乃至扳援古者以發固陋辭義高逺殆非區區者<lb/>
所宜得此也然僕竊有疑焉惜足下不期至於海而自<lb/>
比於河伯而止也夫沿河而下茍不止雖有疾遲必至<lb/>
於海故學者必慎其所道道於曲學異端而欲究聖人<lb/>
之言誠韓愈所謂航斷港絶潢以望至於海也故欲究<lb/>
聖人之言必自韓子始士固伸於知己足下其母謂嘵<lb/>
<pb n="KR4d0196_WYG_006-4b"/>
嘵不一<lb/>
　　　答陳漢臣書<lb/>
銓白解元陳君昨日䝉惠長書齋戒伏誦覺氣格不類<lb/>
海外人文章因請問師友淵源所自而吾子答以常從<lb/>
張慶符學於是知吾子盖有師承而非若庸庸無模範<lb/>
者僕前在吉陽與伯麟慶符交得慶符詩若文凡百許<lb/>
篇慶符辛未之春自吉陽脱罪罟北歸滯留于瓊者累<lb/>
嵗甲戌春正月忽沿贑復至吉陽相從累月歡甚既别<lb/>
<pb n="KR4d0196_WYG_006-5a"/>
三年而僕䝉恩徙衡意謂到瓊當握手道舊寫三年之<lb/>
悲纔弛擔即訪問慶符安否聞寓村落距城三四十里<lb/>
病不能出為之悵然者乆之兩日前偶於直殿李侯處<lb/>
得書啟兩紙而繼得吾子之書重思慶符而不得見見<lb/>
慶符之所往來者則如慶符焉况吾子親炙其人而其<lb/>
文又有似吾慶符者乎退之見李師錫如見李元賓殆<lb/>
此比也觀吾子之姓名慶符之聲譽恍若夢寐誦吾子<lb/>
之書見慶符之範知師友之不茍也子之言以銓為知<lb/>
<pb n="KR4d0196_WYG_006-5b"/>
命守道不違孔孟者銓豈敢當此盖庶幾焉而未云有<lb/>
得萬分之一徒喜吾子之學慶符而其文有似於吾慶<lb/>
符也故言之吾子其勉焉將復有深於是者歟銓將南<lb/>
鄉酌酒以賀慶符之席得人也吾子其勉之<lb/>
　　　遺從子維寧書<lb/>
古之君子學欲其日益善欲其日加徳欲其日起體欲<lb/>
其日强行欲其日勉心欲其日休道欲其日章以為未<lb/>
也又日知其所亡見其所不見一日不使其躬怠焉其<lb/>
<pb n="KR4d0196_WYG_006-6a"/>
愛日如是足矣猶以為未也必時習焉無一時不習也<lb/>
必時敏焉無一時不敏也必時中焉無一時不中也其<lb/>
競時如是可以已矣猶以為未也則曰夜者日之餘也<lb/>
吾必繼晷焉燈必親薪必燃膏必焚燭必秉蠟必濡螢<lb/>
必照月必帶雪必映光必隙明必借暗則記嗚呼如此<lb/>
極矣然而君子又曰終夜不寢必如孔子雞鳴而起必<lb/>
如大舜坐以待且必如周公然則何時而已耶范甯曰<lb/>
君子之為學也没身而已矣<lb/>
<pb n="KR4d0196_WYG_006-6b"/>
　　　答温彦姪書<lb/>
叔銓告秋爽想與諸幼康健領字甚慰老抱昨辱贈别<lb/>
佳句如南朝欲相身方上北國聞風骨已寒不敢當謹<lb/>
藏十萃以無忘蓼蕭數日前傳姪婦違和未的殊在慮<lb/>
叔此粗常唯侍立脩史無暇奉訊脱然馳想不若是恝<lb/>
未間力職愛厚<lb/>
叔銓告寵寄佳篇如已聴恩波生茗椀更看皇澤下雞<lb/>
竿意味皆妙難甘不是唐工部竊效猶堪艶繡鞍似覺<lb/>
<pb n="KR4d0196_WYG_006-7a"/>
慊然何也近上庠諸俊有見訪者談吾姪不容口董子<lb/>
羽參入亦稱道不置一第直溷子耳何慊乎哉著鞍一<lb/>
來是望是望<lb/>
　　頌<lb/>
　　　後薌山頌<lb/>
猗歟薌城層霄可摩視彼喬岳亦云峨峨徳則降神不<lb/>
知其他刻此頌焉與山不磨<lb/>
　　　月中桂頌<lb/>
<pb n="KR4d0196_WYG_006-7b"/>
月中桂美曽君將折桂也桂枝髙髙曄曄其華紅蕊披<lb/>
離少陵詩葩桂枝髙高有蕡其實鷲峰子落秋半之夕<lb/>
桂枝髙髙其影亭亭仰天而攀我思少陵<lb/>
　　疏<lb/>
　　　蓮花寺脩造疏<lb/>
如來燒亦盡只有一羣僧嘗聞其言今覩斯事誰剗堂<lb/>
前一丈草動是荆榛風捲屋上三重茅難安燕雀要見<lb/>
烟生碧瓦除非血染青蚨且莫笑火裏蓮花也須念雨<lb/>
<pb n="KR4d0196_WYG_006-8a"/>
中泥佛<lb/>
　　　蓮花寺重修造疏<lb/>
清涼寶山眷屬萬人之常在金色世界龍天八部之同<lb/>
居正如月住虚空謾道佛須塔廟然而真智無方則一<lb/>
塵滅幻縁有在則三界瞻况如來適當盡焚在衆僧故<lb/>
應作禮我是以收之煨燼加以莊嚴焚其廬而火其書<lb/>
已是遭他毒手歸依佛而歸依法更願拯我頹風一切<lb/>
見聞大家回向<lb/>
<pb n="KR4d0196_WYG_006-8b"/>
　　　修值夏街疏<lb/>
修心莫如修路路若平即是心平安居須念安行行者<lb/>
穏自然居穏願資衆力共闢坦途<lb/>
　　　泰霄觀修殿疏<lb/>
父析薪其子弗克負荷魯史所誅考坐室厥子乃不肯<lb/>
堂周書攸戒每慟卑室乆瀆髙真况前代之規模其來<lb/>
甚逺宜後昆之率履可不欽承要識箇木作天何必玉<lb/>
真公主如欲見錢流地豈假銀衣道人自有當仁能辦<lb/>
<pb n="KR4d0196_WYG_006-9a"/>
兹事<lb/>
　　　青原山抄題買田疏<lb/>
㕑乏芳飡多誤食時持鉢生有菜色率當齋後聞鐘何<lb/>
曽螺化為炊動輒魚生於釜敢埀涎於白粲徒夢寐於<lb/>
黄粱念一飽之無時遍十方而請命要託心地廣開福<lb/>
田倘種徳之弗深則為仁而不熟惟諸檀越發大慈悲<lb/>
少不嫌貧女一錢多勿吝給孤廣布我欲深耕易耨令<lb/>
居者有積倉剃莽披蓁使世間無寸草一視青原界盡<lb/>
<pb n="KR4d0196_WYG_006-9b"/>
為白望莊稻有麞牙黍多燕頷飽少陵翻匙之雪飡涪<lb/>
翁亂眼之雲必有當仁能辦兹事一犂春雨且剩買埧<lb/>
裏黒牡丹萬頃良田不易喫飯中鐵菱角<lb/>
　　附長短句<lb/>
　　　浣溪紗<lb/>
忽忽春歸没計遮百年都似散餘霞持盃聊听浣溪沙<lb/>
　但覺暗添双髩雪不知落盡一番花東風寒似夜來<lb/>
些<lb/>
<pb n="KR4d0196_WYG_006-10a"/>
　　　轉調定風波<hi>和荅海南統領陳康時</hi>
從古將軍自有真引盃看劍坐生春擾擾介鱗何足掃<lb/>
談笑綸巾羽扇典型新　試問天山何日定佇聽雅歌<lb/>
長嘯静胡塵解道汾陽是人傑見説如今也有謫仙人<lb/>
　　　菩薩蠻<hi>辛未七夕戯荅張慶符</hi>
銀河牛女年年渡相逢未款還憂去珠斗欲䦨干盈盈<lb/>
一水間　玉人偷拜月苦恨匆匆别此意願天憐今宵<lb/>
長似年<lb/>
<pb n="KR4d0196_WYG_006-10b"/>
　　　减字木蘭花<hi>慶符引赦自便已脱去至東界又遭郡中勾回遂有弄璋之喜慶符</hi>
　　　<hi>云嘗夢舅氏知夢吉也予嘗占慶符當弄瓦賭主人慶符來督故詞中具之</hi>
渭陽佳夢瓦變成璋真妙弄不是勾囘湯餅寃家喚得<lb/>
來　不分利市要我開尊真倒置試問坡翁此事如何<lb/>
着得儂<lb/>
　　　醉落魄<hi>辛未九月望和荅慶符</hi>
百年強半高秋猶在天南畔幽懐已被黄花亂更恨銀<lb/>
蟾故向愁人滿　招呼詩酒顛狂伴羽觴到手判無筭<lb/>
<pb n="KR4d0196_WYG_006-11a"/>
浩歌箕踞巾聊岸酒欲醒時興在盧仝盌<lb/>
　　　醉落魄<hi>和荅陳景衛望湖樓見憶</hi>
千巖競秀西湖好是春時候誰知梅雪飄零乆藏白收<lb/>
香空䄂和羔手　天涯萬里情難逗眉峰豈為傷春皺<lb/>
片愁未信花能繡若説相思只恐天應瘦<lb/>
　　　鷓鴣天<hi>癸酉吉陽用山谷韵</hi>
夢遶松江屬玉飛秋風蒓美更鱸肥不因入海求詩句<lb/>
萬里投荒亦豈宜　青箬笠緑荷衣斜風細雨也須歸<lb/>
<pb n="KR4d0196_WYG_006-11b"/>
崖州險似風波海海裡風波有定時<lb/>
　　　鷓鴣天<hi>和陳景衛憶西湖</hi>
一憶西湖太瘦生十年不到夢曾行空濛山色烟霏晚<lb/>
淡沲湖光霧瀫䡖　芳草逺暮雲平雨餘空翠入簾明<lb/>
夢囘一餉難存濟這錯都因自打成<lb/>
　　　朝中措<hi>黄守座上用六一先生韵</hi>
崖州何有水連空人在浪花中月嶼一聲横竹雲帆萬<lb/>
里雄風　多情太守三千珠履二肆歌鐘日下即歸黄<lb/>
<pb n="KR4d0196_WYG_006-12a"/>
覇海南長想文翁<lb/>
　　　採桑子<hi>甲戌和陳景衛韵</hi>
山浮海上青螺逺决眥歸鴻間倚東風叠叠層雲欲蕩<lb/>
胸　弄琴細冩清江引一洗愁容木杪黄封賢聖都堪<lb/>
日日中<lb/>
　　　臨江僲<hi>和陳景衛憶梅</hi>
我與梅花真莫逆别來長恐因循幾年不見嶺頭青栩<lb/>
然蝴蝶夢魂夢竟非真　浪蘂浮花空滿眼愁眉不展<lb/>
<pb n="KR4d0196_WYG_006-12b"/>
長顰此君還似不羈人月邉風伴千里淡相親<lb/>
　　　如夢令<lb/>
誰念新州人老幾度斜陽芳草伏雨欲晴時梅雨故來<lb/>
相惱休惱体惱幾個荔支能好<lb/>
　　　玉樓青<hi>贈李都監侍児是夕歌六么</hi>
十年目斷鯨波濶萬里相逢歌怨咽髻鬟春霧翠微重<lb/>
眉黛秋山烟雨抹　小槽旋滴真珠滑斷送一生花十八<lb/>
醉中扶上木牀兒酒醒夢迴空對月<lb/>
<pb n="KR4d0196_WYG_006-13a"/>
　　清平樂<hi>和曾檢法海棠</hi>
深深花院雨虐風饕遍只欠畫洞簫羽扇誰領畧春風靣<lb/>
　愁須詩酒相禁少陵底事慵吟不是為梅牽興怕渠惱<lb/>
亂春心<hi>王介甫梅詩云少陵為爾牽詩興可是無心賦海棠故云</hi>
　　　青玉案<hi>乙酉重九日葛守座上作</hi>
冝霜開盡秋光老感莭物愁多少塵世難逢開口笑滿<lb/>
林風雨一江烟水颯爽驚吹㡌　玉堂金馬何須道且<lb/>
鬪取尊前玉山倒燕寝香清官事了紫茰黄菊皂羅紅<lb/>
<pb n="KR4d0196_WYG_006-13b"/>
袖花與人俱好<lb/>
　<lb/>
　<lb/>
　<lb/>
　<lb/>
　<lb/>
　<lb/>
　澹菴文集巻六<lb/>
</p>
<p>
</p>
  </div>
        </body>
</text>\m</TEI>