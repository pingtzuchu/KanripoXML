<TEI xmlns="http://www.tei-c.org/ns/1.0">
              <teiHeader>
                  <fileDesc>
                     <titleStmt>
                        <title>Title</title>
                     </titleStmt>
                     <publicationStmt>
                        <p>Information about publication or distribution</p>
                     </publicationStmt>
                     <sourceDesc>
                        <p>Information about the source</p>
                     </sourceDesc>
                  </fileDesc>
              </teiHeader>
              <text>
                  <body>
            
<div>
                <head>麟原前集巻一</head>
    <p>
<pb n="KR4d0577_WYG_001-1a"/>
欽定四庫全書<lb/>
　麟原前集巻一　　　　　　元　王禮　撰<lb/>
　　碑<lb/>
　　　贑州路總管府判官王侯紀勛碑<lb/>
今大郡古侯國也而政令之設施財賦之出納軍民之<lb/>
統治尤為繁浩必長克長貳克貳同徳恊共臂指同運<lb/>
則事無不舉不然雖平世不能以治况搶攘亡紀之日<lb/>
哉贑之政可睹矣兵部尚書全公以選牧兹郡文武並<lb/>
<pb n="KR4d0577_WYG_001-1b"/>
用聲威赫然越二年為至正壬辰蔡穎流毒江右搤于<lb/>
吉安間道由撫以窺贑四月據寧都扵是府判官奉議<lb/>
王侯分兵討之癸亥戰猫兒石得間諜戮之甲子戰小<lb/>
庒冦退乙丑至葛坳三㨗毁其茇舍奪其馬丙寅戰印<lb/>
山㓂奔潰已巳駐兵女冠三方並進七戰大㨗是日復<lb/>
寧都獲首賊范某及徒七十餘人得所奪有司銅印一<lb/>
十有三萬户金虎符一日遣部将跡殘兇掠鬼嶺越果<lb/>
子園斬首數百級擒偽元帥劉萬户賴盡焚其巢一十<lb/>
<pb n="KR4d0577_WYG_001-2a"/>
有六乃命增舊城三尺陂萬斛里以灌濠外置鹿角柵<lb/>
以備設䕶民廵檢募集義民城内廵防者千二百人城<lb/>
外守望者二千四百人節鐘鼓以知緩急未幾冦再至<lb/>
再衂州民始安十一月又檄侯分府事扵興國既至縣<lb/>
即調兵廵捕與冦逆扵方石生擒二百人斬首百六十<lb/>
有竒㲻死者不可勝計始葺城壁象十二次先是冦據<lb/>
方大官兵退次遂用郭鼎計分兵進屯寳石逼方大覘<lb/>
冦實虚卒破之招懐脅従失業者五百餘户稍暇建尊<lb/>
<pb n="KR4d0577_WYG_001-2b"/>
經閣以誘士類曰教不可廢也明年春㑹昌失虞復分<lb/>
治雩都以援之廣設義兵千户所以聨其民習武以備<lb/>
用置斜站以報警棋布三堡扵近郊為外防建鐘樓縣<lb/>
治之左以明禁令瞩奸慝二月復㑹昌三月援瑞金懐<lb/>
徕石城歸正者十五砦調兵餉士賚勤罰愆書牒坌集<lb/>
辰至已决業業然如奉漏巵沃焦釡十一月戊辰賊數<lb/>
千自循梅来攻雩都侯躬率衆扞城上發矢如雨殪其<lb/>
十之一明日㓂益張編竹箕駢負以前矢石不得入于<lb/>
<pb n="KR4d0577_WYG_001-3a"/>
是冶銅液以灼之遂大潰初雩都未有城侯命屬官毛<lb/>
榮胡思恭吴溥龔昂廖謙楊貴徳先後督成之不五月<lb/>
而竣事髙厚為尺十有二周環里計者五為門凡六各<lb/>
為樓繚以甌脫六十有四扵時茍安之民睊睊若可緩<lb/>
者至是賊退乃環拜曰再生我者侯也新城之力也不<lb/>
然吾屬無死所矣既而竊相告語侯頻年勞身竭思使<lb/>
我民得以飲食事育繄侯之徳甚大况雩學之新侯功<lb/>
為多而古者議政必公扵鄉校若琢詞其中足繫無窮<lb/>
<pb n="KR4d0577_WYG_001-3b"/>
之思且庶有勸于後也乎侯聞之曰無以為也討賊吾<lb/>
軄所當為幸而成功者聖天子其仁如天之福也兵部<lb/>
公卧䕶坐籌之勝筭也况寧都之役時則有若府史危<lb/>
誠孚方泰亨千户法昌贑縣主簿巴延徹爾鄭秉忠道<lb/>
拉實興國之役時則有若府知事程瑞㕘謀郭鼎攝邑<lb/>
事孔雀努林昶雩都之役時則有若府史王尚文徐行<lb/>
攝邑事縣丞和卓典史胡思恭務使龔昂敎諭吴溥等<lb/>
皆有折衝之勞供給先後之助焉吾何力之有衆皆再<lb/>
<pb n="KR4d0577_WYG_001-4a"/>
拜稱歎然卒以為不可已乃竊具功状以文屬禮禮惟<lb/>
贑以伉徤之俗雖治世難盡繩以法乃不敢乗昏濁自<lb/>
肆俛首聴約束效智力非兵部公文武威明臨照扵上<lb/>
非侯經營扵外以撫之未易臻此又嘗經其戰伐之地<lb/>
睹山川險壮聞父老道侯行事感其志節故不辭而樂<lb/>
書之侯名榮忠岳州人繫以詩曰帝式萬國深仁久安<lb/>
蠢爾蔡穎猘狺其間民不知兵㤀戰㤀守言言贑城如<lb/>
虎斯吼長有大賢貳克同心匪我王侯提師孰任閩險<lb/>
<pb n="KR4d0577_WYG_001-4b"/>
粤巖倚聲藉勢道逺應遲分府往治既往治之小大是<lb/>
倚爰誓旅徒勿怖勿疑維此羣醜乗時披猖侵掠我土<lb/>
誘奸脅良併力齊心我榮彼辱良者致歸奸者同戮汝<lb/>
搴汝旗汝伐汝鼓賞功聫曹罰過逮伍軍士私語凡言<lb/>
必酧各盡乃力毋俾悔尤斾旌揚揚㦸矛耀光竹矢檿<lb/>
弓洵直且强我師震之谷響川應執訊凱還風息塵静<lb/>
迨我閒暇修我陴墉浚我濠池曷售其兇居安懐危頃<lb/>
刻靡懈衆人嬉嬉視我反怪遷治無常念亂若一弗問<lb/>
<pb n="KR4d0577_WYG_001-5a"/>
弗事民誰與恤子孝臣忠雅言所存行義或虧懼侯有<lb/>
聞山成其髙水就其深為民之氐為國之琛我作銘詩<lb/>
宜志宜史逹扵帝聰用錫蕃祉<lb/>
　　　贑州重修孔子廟碑<lb/>
贑通守楊侯偁叙興學本末遣文學金友徳過廬陵以<lb/>
書屬予曰贑學創于宋慶厯而再造于紹興宏麗甲於<lb/>
江右元元貞丙申復改作之癸未魯侯至道一新舊觀<lb/>
于是廿有五年矣時艱事殊壊于兵亂丙午夏令中書<lb/>
<pb n="KR4d0577_WYG_001-5b"/>
右司郎中張公民瞻来㕘贑衛軍事始至謁先聖先師<lb/>
于廟見其頽弊弗支頋瞻太息慨然思以為已任明年<lb/>
四月即捐已俸鳩工庀徒由禮殿廊廡暨奎文閣撤腐<lb/>
易新盖甃堊丹外之靈星泮池垣墉橋道内之冕服貌<lb/>
像㡩幙秩封靡不完美自先聖配享從祀而下坐列有<lb/>
序五月已卯始事踰月丁未卒工上不勤官下不動民<lb/>
視平時糜廩粟帑財以為文具者相絶矧今贍學之粮<lb/>
移資軍餉非公篤尚儒術營度有方夙夜匪懈曷克臻<lb/>
<pb n="KR4d0577_WYG_001-6a"/>
此䝉等免于勞勩而受其成思琢石視後子其為吾書<lb/>
之余惟古今治亂繫乎風俗醇漓風俗醇漓繫乎學校<lb/>
興廢方其治運休明家給人足固以學校為首政况乎<lb/>
師旅喪亂之餘綱淪法斁之日興學校以正人心豈非<lb/>
先務之急哉公之是役可謂知治本矣抑興學校守令<lb/>
責也公官在戎閫以武備為務茍兵戢民安即不曠其<lb/>
軄乃能汲汲及此則材識過人逺矣使贑之士来㳺来<lb/>
歌懙懙濟濟講遺經以致其知遵聖訓而敏于行興讓<lb/>
<pb n="KR4d0577_WYG_001-6b"/>
興仁為鄒為魯俗無伉徤以不負興國美意實自兹始<lb/>
禮儒士也儒宫之成職所當書况請之勤勤又烏得以<lb/>
固陋辭遂為志之而系以詩詩曰<lb/>
　於穆夫子　師表萬世　天地與參　四時與契<lb/>
　載瞻晬容　有肅其地　召茇猶思　胡此弗治<lb/>
　既曰治之　曷又戾之　侃侃士子　行已是思<lb/>
　四端五典　大道孔夷　曰權曰數　冐邪抵巇<lb/>
　興學之初　崇美廟貌　成徳逹材　聿觀其效<lb/>
<pb n="KR4d0577_WYG_001-7a"/>
　朂哉士子　知至思行　歩超賢聖　見于墻羮<lb/>
　章貢沄沄　空同鬱鬱　倬彼儒宫　埀敎㒺極<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4d0577_WYG_001-7b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　麟原前集巻一<lb/>
</p>
<p>
</p>
  </div>
<div>
                <head>麟原前集巻二</head>
    <p>
<pb n="KR4d0577_WYG_002-1a"/>
欽定四庫全書<lb/>
　麟原前集巻二　　　　　　元　王禮　撰<lb/>
　　誌<lb/>
　　　邵廵檢墓誌銘<lb/>
君諱南字道行其先本姬姓系出召公世為燕人後遷<lb/>
河南在宋堯夫為河南族厥後復徙河北天常至本朝<lb/>
有曰進者僉侍衛後奕軍籍于君為曾大父又家廣平<lb/>
威州古宗城也居郡城西北隅大父諱信娶李氏二男<lb/>
<pb n="KR4d0577_WYG_002-1b"/>
子長公良字政卿次忠良字幹臣又居北門外治先塋<lb/>
于城西驛道之北凡五冢後復遷于城東北上世俱隠<lb/>
徳不仕忠良始受部符任錢榖官配栗繼劉宋李王凡<lb/>
五氏男子四君其長也次庸道中次成道脩次通道亨<lb/>
君由國子監生舉呈翰林院既試捧中書檄充淮安路<lb/>
安東州學正考滿勑授贑州路雩都縣印山廵檢歴兩<lb/>
考代未至卒于官寔至正壬辰十月初五日也生于元<lb/>
貞乙未享年五十有八娶張氏子三人思孝思齊思逺<lb/>
<pb n="KR4d0577_WYG_002-2a"/>
女二人劉嗣古趙秉彛其壻也孫男三人江漢汝君之<lb/>
没也江淮驛騷不得歸祔于先塋權厝贑城之外思齊<lb/>
聞予避地雩陽具状稽顙涕泣而請銘予哀其孝思不<lb/>
敢固辭受状而讀之君平生事父母孝母氏蚤棄世事<lb/>
繼母四人愈謹無間友愛異母弟加厚𦵏族之不能𦵏<lb/>
者十餘䘮仍撫其遺孤性篤厚樂易友誼尤深皆可書<lb/>
遂銘銘曰<lb/>
公奭于周系姬自邵其采邑後為氏由燕跨河幾歴世<lb/>
<pb n="KR4d0577_WYG_002-2b"/>
文獻寥寥屬焉志大賢之後羽林士豐嗇相承君始仕<lb/>
才多齡寡嗟莫致埀慶後昆尚昌熾<lb/>
　　　郭㑹可墓誌銘<lb/>
嗚呼醫能以仁存心若郭君㑹可者真百一千一者耶<lb/>
何可得也前二十年余里永陽有傭于贑之安逺者至<lb/>
雩都病革舟人出之水澨一息未絶如縷君過而憐之<lb/>
舁歸家冐衆口非詆不頋躬眂藥劑飲食之宜既愈給<lb/>
道里費遣還其鄉傭人感更生之賜稱雩郭大醫不離<lb/>
<pb n="KR4d0577_WYG_002-3a"/>
口聞者傳誦謂世誠少斯人也又遲之十五年余舉進<lb/>
士筮仕安逺道雩聞郭明善精于醫同郡太和人也始<lb/>
定交焉其後余僑寓扵雩則與明善日宻矣一日明善<lb/>
求余銘其尊人㑹可之墓昉知傭人所徳雩之郭大醫<lb/>
者實㑹可也使世有仁醫如此余猶将求其名氏而傳<lb/>
之矧有子親厚于余其敢愛一言耶按状君諱元亨字<lb/>
㑹可世家太和鍾歩曾大父諱某大父諱徳慶父諱祥<lb/>
叔俱業醫俱善士㑹可始逰雩其道日行遇故舊傾倒<lb/>
<pb n="KR4d0577_WYG_002-3b"/>
盡歡坐客常滿所識窮乏者間移貸營什一類不能償<lb/>
君亦不較人以疾請不問貧富逺近即馳視之日四五<lb/>
往不懈未嘗責報而或賙之者以為常非獨水澨人也<lb/>
後家日肥迎養其二親親殁歸𦵏故里襄事有豐無儉<lb/>
姻族稱之曰難曉暢地理愛雩之百丈塘有古䜟記語<lb/>
其子曰異日必歸我扵此死之嵗盡會親友與訣居無<lb/>
何得疾蚤作衣冠而坐歴歴區處家事畢曰吾逝矣竟<lb/>
不起至正甲申九月十六日也享年六十有三娶袁氏<lb/>
<pb n="KR4d0577_WYG_002-4a"/>
有婦行後君十六年卒男二人明孫徳孫徳孫明善也<lb/>
女三人壻鄒彭蕭孫男三某某某初以隂陽之忌權厝<lb/>
于里之近今卜某年月日改𦵏遵治命焉銘曰<lb/>
雩山之峯雲油然兮下埀百丈之塘水鱗焉兮淪漪厥<lb/>
蔵既安詔後允宜千嵗之外知其為仁醫之墓尚封崇<lb/>
之<lb/>
　　　照磨王公墓誌銘<lb/>
公諱思道字國賔姓王氏宋紹興間盧溪先生庭珪修<lb/>
<pb n="KR4d0577_WYG_002-4b"/>
譜具載金地長者十一孫大光冢子六承事徙東向以<lb/>
是徴之公東向之系距長者十有九世矣曾大父仲繇<lb/>
修眉豐頬埀手踰膝治生勤儉而家日肥年近百嵗大<lb/>
父必先克承志業慕靖節恬退之風性喜植菊丞相杭<lb/>
山章公鑑字其亭曰晚菊父宗元嘗試藝不偶遭世易<lb/>
思自樹于鄉閭浮榮不復動其心妣某氏公自少誠篤<lb/>
有容語不妄出性至孝弱冠以推擇為吏念一弟逺宦<lb/>
于外祖父髙年不可勞于户役即退而家居日以奉親<lb/>
<pb n="KR4d0577_WYG_002-5a"/>
幹蠱教子為事兄弟聚處無論親逺貧富一不以户役<lb/>
累之而驅馳因控身任其責賔親至者必傾竭盡歡座<lb/>
上常滿不厭儒有懦不自立者奸人従他邑移文媒走<lb/>
卒及群無賴為欺侮公力捍之甚者根拔其風遂熄人<lb/>
蒙其恵到今元初法制未一黠吏復乗之以奸民困徭<lb/>
役公乃義以濟之首捐田五十畆倡以次出有差共得<lb/>
田二百五十畆嵗收粟五百石以供科役未歛時用有<lb/>
不給輙先貸之而後取償不以嵗月規息利公賦首辦<lb/>
<pb n="KR4d0577_WYG_002-5b"/>
而吏弊無所施綱維其間者三十年野無呌囂之卒里<lb/>
多足給之家于是隣境聞義徙宅来依者六七今皆長<lb/>
子老孫矣鄉隣有不平者小而壤地婚姻大而鬭争死<lb/>
事無不詣公求直則悉理以開諭公以處裁無不心服<lb/>
以退無復蹐邑門者凡㳺食無良之徒喜使酒尚鬭然<lb/>
聞公謦欬即逺引避不敢過其前已巳至壬申連嵗旱<lb/>
饑公竭誠禱于延福河江之神每瓢水以歸雲雨随至<lb/>
民賴以全活者衆三江橋興廢不時来往病渉公見富<lb/>
<pb n="KR4d0577_WYG_002-6a"/>
人有欲脩釋典報親者輙諷其莫若捐田贍橋其福田<lb/>
殆甚于彼聞者信従積助田得百四十以共修葺經費<lb/>
謂其本于報親也名之曰白雲橋所居鄰小溪人稱為<lb/>
溪濵居士天歴間有薦其才授東平兩軍照磨適丁父<lb/>
憂制滿越明年卒生宋徳祐乙亥殁扵至順甲戌九月<lb/>
廿三日享年六十配劉安成著姓也弟國輔㳺状元所<lb/>
寄黎公之門從鄉先生羅静山受業學優而仕聲譽蔚<lb/>
然皆公力也子男一人貞以易試連不得志扵有司遂<lb/>
<pb n="KR4d0577_WYG_002-6b"/>
就校官選終平江學正女三人壻劉齊方李所先郭立<lb/>
心孫男五人震允益志同益歴潯州静江敎授補分省<lb/>
掾同羅鬼宣撫司奏差女一人𦵏公扵里之小女坑戍<lb/>
山辰向公卒之後二十年奉訓大夫順元宣慰司副使<lb/>
范公匯嘗狀其行謂公處宗族兄弟極其雍睦而宗族<lb/>
兄弟懐其厚處鄉里姻朋盡友助之道而鄉里姻朋莫<lb/>
不服其義御下以誠而小人輸其情接士以禮而君子<lb/>
尚其徳處事則公正諧世則謙損其孫允力學好修深<lb/>
<pb n="KR4d0577_WYG_002-7a"/>
懼先美不章将冺冺無以示後遂以状来請銘余惟公<lb/>
行義孚于一鄉者隠然與王彦方同科銘其可辭乎銘<lb/>
曰<lb/>
　惟古於民　嵗用三日　世逺風譌　盡瘁徭役<lb/>
　有能義田　卑髙計力　吏弊自除　公賦自給<lb/>
　鋤强植弱　護里如璧　有拂扵膺　望廬求直<lb/>
　誠以折之　鬭忿氷釋　弭災利渉　恵澤非一<lb/>
　嗟嗟彼蒼　胡不憗遺　胡不百年　俾鄉爾師<lb/>
<pb n="KR4d0577_WYG_002-7b"/>
　我銘幽光　孰其齊而　所謂伊人　古之人斯<lb/>
　　　㳺杏隠墓誌銘<lb/>
君諱從善字性初永新人也永新番陽叚為士族有由<lb/>
科第起家至銀青金紫者其近有㳺氏世醫小兒人稱<lb/>
為㳺小兒家君之祖本叚氏贅而後于㳺曾大父某大<lb/>
父明叔父聖傳世守醫業君幼明敏兼精大方脉知義<lb/>
理喜吟詩胸次出乎等夷有以疾苦告輙惻然動中風<lb/>
雪暮夜不避不以貧富異其心于窶者尤加意焉予之<lb/>
<pb n="KR4d0577_WYG_002-8a"/>
藥屢視問不倦既愈退然無徳色常活艱危扵他技窮<lb/>
蹙之後故疾篤者率曰得㳺公一視雖死無憾盖用藥<lb/>
權宜不拘拘泥古如嬰兒患噤口痢食輙吐忽鬻飴者<lb/>
過門兒索餳父母有難色君曰餳本榖蘖所成食無害<lb/>
且恣其滿餐詰旦視之飯無噤矣其于理𠖇㑹多類此<lb/>
君不幸蚤失恃啣哀没齒事父愈竭其情世父髙年食<lb/>
貧君事之如其父存順没寧悉躬任之鄉里尤以是多<lb/>
君平生喜地理家術居屢遷最後得里之大湖山有林<lb/>
<pb n="KR4d0577_WYG_002-8b"/>
泉之勝遂營築以老焉左圖右書古帖名畫輕裾長袖<lb/>
與賔交清談其中或焚香瀹茗或酒酣豪歌亦不自知<lb/>
其樂也一時名勝莫不有湖山歸隠之詠亂定思再構<lb/>
于湖上未遂而寝疾以丁未五月二十三日卒扵湖山<lb/>
之隣寓得年七十有三配吴氏先君二十二年卒子男<lb/>
一人紹曾克世其美女五人適吴適尹適龍皆望族餘<lb/>
幼孫男一欲其繼家學命之曰師岐卒之嵗臘月窆于<lb/>
秋陂河西嶺遵治命也後之八年其嗣子以里之老生<lb/>
<pb n="KR4d0577_WYG_002-9a"/>
胡性仁状君行来請銘余嘗恨未識君尚忍固辭抑余<lb/>
聞㳺之先居烟市通衢往来窮乏者随力賙遺一日有<lb/>
道者来過授以截瘧治瘍二方用之神效居三嵗而去<lb/>
臨别謝曰吾為若累多矣然明年若将有大難吾遺若<lb/>
信香遇難焚之吾将復来明年果嵗大饑殍者求食食<lb/>
之斃里兇猾誣以殺越人于貨公入其詞将驗屍倉皇<lb/>
焚所遺香道者復至閉一净室而坐已而死者更生行<lb/>
歩如飛其禍遂寝開户求道者亦莫之見嗚呼傳記載<lb/>
<pb n="KR4d0577_WYG_002-9b"/>
與仙遇者盖有之矣然類多長者積善之家豈好善優<lb/>
于天下者仙亦願之耶将列天上官府者亦皆古忠義<lb/>
之士耶觀君當䘮亂流離而家獨完人肝腦塗地而獨<lb/>
考終命庸非天之報施善人而仙遇之餘福耶鄉人稱<lb/>
之曰杏隠當矣宜為銘銘曰<lb/>
積善之家誕與仙遇遇仙之人厥後允裕如杏隠君活<lb/>
人孔庶既濬其源亦演而注大湖有榜秋陂有阡子子<lb/>
孫孫慶埀以延<lb/>
<pb n="KR4d0577_WYG_002-10a"/>
　　　羅浮翁墓誌銘<lb/>
嗚呼浮翁先生不可作矣復欲求典刑如浮翁淳篤如<lb/>
浮翁敎不倦如浮翁胡可得也初延祐甲寅科興一時<lb/>
海内之士争自濯磨以効用郡以先生通春秋大義起<lb/>
應詔戰藝失利歸而學易丁已在選中時吴文正公典<lb/>
舉讀其經義歎曰深扵易者于禹鼎賦則云學邃而詞<lb/>
騷氣逸而義正馳騁乎屈宋班揚間賦中髙手也至時<lb/>
務䇿則云學有體用治有本末識時務之俊傑也悉批<lb/>
<pb n="KR4d0577_WYG_002-10b"/>
于巻自是聲譽藹鬱静山翁晚節末路賴以怡恱明年<lb/>
㑹試于京師志未遂當道援例以下第舉人保充江西<lb/>
憲掾先生不就惟思授業以淑後進為養親計而已其<lb/>
誨門弟子也必孝弟謹信志學慎獨也必格物修身親<lb/>
賢信友也必正誼後利崇徳修慝也問辨講切豈徒詞<lb/>
藻之末哉故今年之塾舘甫定而嗣嵗之聘幣又交至<lb/>
矣至正辛夘淮甸弄兵郡守丁中憲梁亞中猶聘先生<lb/>
職敎郡庠以正人心越明年警報日切自書臺移家泮<lb/>
<pb n="KR4d0577_WYG_002-11a"/>
之詩人堂後二年甲午患虚弱之症以卒二月四日也<lb/>
享年六十有九卒之後二十一年代遷世逺其子尚觀<lb/>
始克状先生懿行授禮俾志其墓而銘之竊惟弱冠嘗<lb/>
拜先生知其平生一二既又與尚觀同舉扵鄉好猶兄<lb/>
弟誼不得辭按状先生諱振文字𢎞毅姓羅氏晚字羅<lb/>
浮人稱為浮翁世為安成儒族曾祖某祖某父士琥字<lb/>
西玉號静山俱有隠徳先生性孝父母有疾必置小床<lb/>
侍親側以覘寒燠饑飫而順適之卧不觧帶母彭夫人<lb/>
<pb n="KR4d0577_WYG_002-11b"/>
嗜果與餅嵗得脩奉嘗易以奉之迨二親之殁也姻交<lb/>
㑹𦵏者率數百人娶李氏有婦徳朋田著姓也先其君<lb/>
子廿三年卒後合𦵏扵章塘靣辰背戌子男三人長尚<lb/>
觀贑州龍南敎諭次民觀縣庠訓導次正觀女二人俱<lb/>
蚤世孫男七人繼修繼魁皆襲儒業餘幼所著有大易<lb/>
擬議十巻四書集大成四十巻詩文雜著五巻嗚呼大<lb/>
化之推遷雖參差不可究然近世以来勢力之翕赫者<lb/>
往往随時變滅而詩書之澤綿綿延延将替而復振豈<lb/>
<pb n="KR4d0577_WYG_002-12a"/>
天扵善類終閉惜而睠頋之耶觀之羅氏可騐已抑禮<lb/>
嘗聞静山翁年髙徳邵雖怨家子弟亦深教之有寄以<lb/>
銀酒爵乆而㤀取嵗晚歸之寄者反驚愕歎服其誠一<lb/>
日憩漢江橋有遺雨盖紵絲囊盛楮幣六十千者輙命<lb/>
小僮荷而俟遺者至而徳之其忠厚類此子孫之食其<lb/>
報豈可涯哉銘曰<lb/>
積之豐發之約尚裕其後人星其斗山其嶽<lb/>
　　　孫母髙昌氏墓誌銘<lb/>
<pb n="KR4d0577_WYG_002-12b"/>
孺人輝和爾氏諱額森徳濟系出髙昌敦武校尉雩都<lb/>
縣達嚕噶齊阿勒呼木之女亞中大夫臨江路達嚕噶齊<lb/>
哈斯資善大夫海北道監司道拉齊之媦也初世祖皇<lb/>
帝之下江南也其先與有勞焉簮纓之盛甲于他族雩<lb/>
都君以孺人禀性仁厚擇南士孫庭蘭妻之庭蘭之先<lb/>
以科第起家為縣令雩都稱閥閱者首之適孫三年庭<lb/>
蘭没年甫二十有五植遺腹矢靡他子既入學擇明師<lb/>
奉之盡禮撫同室孤遺如已出經紀家事井井不紊後<lb/>
<pb n="KR4d0577_WYG_002-13a"/>
之三十年屢抱孫矣邑之父老始上其事求旌異以善<lb/>
俗轉聞扵朝屬亂未報而孺人以病終實己亥之嵗二<lb/>
月二十八日也死之日族姻隣巷僕妾無不慟哭失聲<lb/>
得年五十有九男一人本立婦劉氏孫男二人兆元兆<lb/>
麟女二人越三日權厝于城東經堂之北弗靖故也卜<lb/>
某年某月某日改𦵏扵某本立具状稽顙再拜以銘為<lb/>
請余惟女之歸人猶臣之事君従一之義弗可渝也古<lb/>
則然矣今之禄食者果且有取扵此乎果且無取扵此<lb/>
<pb n="KR4d0577_WYG_002-13b"/>
乎銘曰<lb/>
維髙昌有後倬彼姱節維君子有儀式延其澤于嗟二<lb/>
三士也慙徳曷不觀此千載星月陵谷有遷斯文不滅<lb/>
　　　蕭母王氏墓誌銘<lb/>
從甥蕭權以洪武八年某月某日𦵏其母夫人于鄉之<lb/>
<hi>闕</hi>　原涕泣来告曰先母年三十三先父棄世業薄系<lb/>
單人懼其無以自濟先夫人節衣縮食勤儉自持處親<lb/>
族無一間言賔友至者有能誨權以禮談訂經史輙設<lb/>
<pb n="KR4d0577_WYG_002-14a"/>
共具欵留之遇隣媪窮乏寧忍饑推食以食孤燈織絍<lb/>
卒夜分乃寐養舅姑以至扵𦵏祭無不用情盡禮雖冦<lb/>
盗衝斥未嘗廢事移志至正甲辰辟地流江得疾以没<lb/>
權厝于其里日邁月征倐焉一紀始獲妥靈之域于里<lb/>
之近龜䇿習吉念權雖未有樹立以顯揚其親然粗不<lb/>
失士檢鄉人以為子弟矜式皆母力也今幽堂将開而<lb/>
先美無傳人子之罪重矣銘墓之文非舅氏誰託禮嘗<lb/>
欲著夫人行義以傳後埀訓屬遷革靡寧弗果矧兹有<lb/>
<pb n="KR4d0577_WYG_002-14b"/>
請可黙焉不紀其實耶夫人姓王氏曾祖某祖某父桂<lb/>
芳妣蕭氏年未筓歸扵曲山蕭如春俱世族男一人即<lb/>
權女一人蚤夭享年五十有三銘曰<lb/>
老不可偕嬛焉孀居惟勤惟儉載究載圖上有以終其<lb/>
親下有以植其孤俯仰奚怍九原有以報其夫可不謂<lb/>
賢者乎嗚呼<lb/>
　　　李母劉氏墓誌銘<lb/>
唐西平忠武王之十七世孫寧孫既𦵏其母夫人劉氏<lb/>
<pb n="KR4d0577_WYG_002-15a"/>
之後每見余輙戚然道其母平生悲不自勝若無以報<lb/>
㒺極者今年夏五余至其舍竹林夜語跋渉世故汎及<lb/>
其私又蹙然欷歔以歎曰寧孫母劉歸先君子為繼室<lb/>
時大母劉夫人在堂寧孫上有二兄前母朱氏所出母<lb/>
氏事姑盡孝撫諸子諸孫盡恩自闑以内葛裘鹽米醴<lb/>
醪臡醢孰凍孰燔孰社孰臈孰鑿而老孰糲而農孰時<lb/>
以薦孰胙以烝先子未嘗寓目焉饑斯食寒斯衣賔祭<lb/>
斯豆觴共具而已迨寧孫生甫四嵗二兄受室而先子<lb/>
<pb n="KR4d0577_WYG_002-15b"/>
棄諸孤母氏悉以家業付二兄主之常曰寧孫方在幼<lb/>
後来成立與否惡乎前知惟天惟祖宗所以篤祐李氏<lb/>
何如耳吾奚纎芥厚薄之私乎拊育均一族姻稱賢母<lb/>
者母氏弗外焉至今保姆能談往事歴歴然墓草四易<lb/>
矣未有石以紀先美将子是托其毋我辭繼讀前鄉貢<lb/>
士孔君濟所述李氏世節堂事蹟稱夫人年三十而偕<lb/>
老分乖理家有法子孫日就冠婚中更世變黽勉力持<lb/>
至嵗丙午夫人夀六十有六矣臘月五日實逢初度闔<lb/>
<pb n="KR4d0577_WYG_002-16a"/>
門四伯餘指尊卑以次捧觴上夀環拜盛禮群従之長<lb/>
者有進而言曰是日鄉問載清衣冠咸集繩繩蟄蟄堂<lb/>
陛若不能容此髙年盛福天所以報夫人四十年貞苦<lb/>
之節也夫人歛容曰我何能幾是皆太夫人遺澤所及<lb/>
太夫人盛年孀居撫子姪以成立扶持門户五十年而<lb/>
子孫蒙其成以有今日若夫從一之義家範是遵直饑<lb/>
食渇飲然常行之事耳奚足異哉嗟乎若夫人者可謂<lb/>
加于人一等矣銘其可辭夫人漢安成侯之裔世居安<lb/>
<pb n="KR4d0577_WYG_002-16b"/>
福上城曾祖某祖某父某母某氏歸廬陵醪溪李氏則<lb/>
生于<hi>闕</hi>　辛丑之十二月卒于洪武已酉之五月享年<lb/>
六十有九越二秋始克𦵏四年十一月十二日也鄉曰<lb/>
永福原曰白鹿子男三人夀孫元孫寧孫女五人壻髙<lb/>
方升陳西金劉子節彭立賢湯子敏孫男八人曾孫男<lb/>
二人銘曰<lb/>
吁嗟嗣母先後一軌孰無町畦視同一體伯竒休徴百<lb/>
世能幾逆生扵私家政用圮于嗟淑人氏劉嬪李既失<lb/>
<pb n="KR4d0577_WYG_002-17a"/>
所天所従者子何厚何薄哲婦有泚慈孝且貞萃此三<lb/>
美裕後報之彼蒼諶只無媿斯文于以代史<lb/>
　　　夏仲賢墓誌銘<lb/>
夏氏之孤有曰璉者因其塾賔王洵衰絰来見以儒士<lb/>
胡驂所述行状一通稽顙再拜請曰先人不幸今年六<lb/>
月十二日客死青陽璉奉柩来歸窆扵里之石屋則九<lb/>
月廿二日也痛惟先人辛勤以植家正直以禔身而渉<lb/>
亂日深没没無顯于世今雖慎其終矣未得聞士文墓<lb/>
<pb n="KR4d0577_WYG_002-17b"/>
何以綏九京之心而逭不子之罪也敢丐志銘于先生<lb/>
余弔而謝之取其状而讀之君諱日富字仲賢廬陵長<lb/>
樂里人也曾大父以巽大父廷介考志和妣湯氏昆弟<lb/>
三人君倫次居季伯仲二兄蚤世君與叔氏撫其幼孤<lb/>
皆嶷然成立待同居子壻恵愛均平治家勤入儉出未<lb/>
嘗少懈體榦脩聳而退讓若不勝衣然性蹇直為恭不<lb/>
能偽言有弗循理者輙辨折不辟雖所敬畏亦必㣲諷<lb/>
之使免有瑕謫樂江湖善交友北方士大夫喜人質直<lb/>
<pb n="KR4d0577_WYG_002-18a"/>
故亦多君君尤重然諾常訓其子曰吾與其易諾而有<lb/>
負也曷若慎許而言出不食之無咎也璉之侍随扵外<lb/>
聞名公碩儒必使踵門求益人亦稱其善敎子也洪武<lb/>
七年以次子瑜乆在青陽動念往求之既至居三月病<lb/>
未十日而卒青陽簿聶希喆遣子相璉以歸其䘮其得<lb/>
于人人類如此享年五十有七娶韋氏善綜理其家日<lb/>
為興門男二人長為璉次則瑜也女二人壻王志在貳<lb/>
室次胡某孫男某某嗟夫人之生世若仲賢者無困拂<lb/>
<pb n="KR4d0577_WYG_002-18b"/>
于前有華耀于後視世之貴富尠終者不為優乎况王<lb/>
胡二君俱信士言不浮且謂仲賢有子執䘮盡禮非庸<lb/>
衆人所及是足見其家敎矣宜得銘銘曰<lb/>
嗟仲賢何拮拮惟儉勤秉為則慕陶朱濟豐缺守其謙<lb/>
直不訐慈恤孤公應物勝千諾重一黙時之人翕附熱<lb/>
艶浮榮耽冕紱宛兮離蔓纏骨泚行人首丘隔誰如君<lb/>
返鄉國蔵佳原石屋穴面坤流練縈折裕後昆延世澤<lb/>
我銘幽名永掲<lb/>
<pb n="KR4d0577_WYG_002-19a"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4d0577_WYG_002-19b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　麟原前集巻二<lb/>
</p>
<p>
</p>
  </div>
<div>
                <head>麟原前集巻三</head>
    <p>
<pb n="KR4d0577_WYG_003-1a"/>
欽定四庫全書<lb/>
　麟原前集巻三　　　　　　元　王禮　撰<lb/>
　　行状<lb/>
　　　徳慶路郭推官行状<lb/>
公諱某字民則姓郭氏廬陵人也系出汾陽王之第九<lb/>
子金陵府君府君仕于吉因家邑之麻江五世祖某徙<lb/>
葛陂在宋以科第顯内附初科詔未下至大三年公㳺<lb/>
京師集賢院以茂異舉皇慶初筮仕濟南學正既至即<lb/>
<pb n="KR4d0577_WYG_003-1b"/>
訪求碩儒以新學校得張公起岩師表後進延祐科興<lb/>
張以明經進士魁天下士類益服公之知人已而東昌<lb/>
分憲以公性行温純問學博洽保充館閣之職銓曹奉<lb/>
行不力公亦以躐等辭至治間授瀋陽路安撫使司髙<lb/>
麗軍民搃管府儒學敎授歴兩考陞将仕佐郎永豐縣<lb/>
主簿任未滿丁内艱居䘮盡禮弔者恱服服闋或勉之<lb/>
仕則喟然嘆曰始也干升斗之禄為養故也自今以往<lb/>
其無意于斯世矣况敢希榮名之寵乎改兩浙都轉運<lb/>
<pb n="KR4d0577_WYG_003-2a"/>
使長林場司丞竟不赴後選充京城義儲倉使公府催<lb/>
廹上道比到官勤謹自持五侯七貴餼禀之供入薄而<lb/>
出厚隳私以償公處之晏如無幾㣲見于辭色遷福安<lb/>
州判官以鄉里親舊所在杜門息交六載如一日州之<lb/>
長王侯徳貞亷㓗士也無得而少焉後以徴仕郎任興<lb/>
國經歴省臣辟充理問委赴江西求援未報而湖廣䧟<lb/>
遂留豫章朝廷以淮氛滋昏道路壅隔命行省便宜銓<lb/>
注又有徳慶推官之命國歩險艱而公由是勇退矣禮<lb/>
<pb n="KR4d0577_WYG_003-2b"/>
聞公神情蕭散美髭髯孝友根乎天性子弟有片善奨<lb/>
借不離口世慮澹泊而交誼繾綣賔舊過従歌詠傾動<lb/>
于駢儷之文尤敏給使朝廷用舉者言寘之清要必黼<lb/>
黻皇猷克稱其職何至馳驅簿書以老令人有用乖其<lb/>
材之恨哉嗚呼悕矣故老于今落落矣公生于<hi>闕</hi>　丁<lb/>
亥没于<hi>闕</hi>　辛丑享年七十有五父肇慶府君贈從仕<lb/>
郎髙安縣尹母劉氏李氏俱贈髙安縣君妻涂氏封宜<lb/>
人夀八十而終子男三人子年子明子禮女一人在室<lb/>
<pb n="KR4d0577_WYG_003-3a"/>
孫四人諸孤以其年臘月𦵏于里之泉江山五年後余<lb/>
過葛陂公之冢子與余有故幸氛祲之始清慨譜乗之<lb/>
淪落俾状其行以俟求銘于先友之相知者禮惟終慕<lb/>
之孝有不可辭故次第其槩以為之状云前鄉貢進士<lb/>
廣東道宣慰使司都元帥府照磨王禮状<lb/>
　　　澗月居士胡君行状<lb/>
君諱履輝字清翁吉之太和禾溪人也其先五季時由<lb/>
長沙辟地徙于吉𣲖别有三孟為值夏之胡若忠簡公<lb/>
<pb n="KR4d0577_WYG_003-3b"/>
銓其後也仲為南城之胡䇿慶厯六年第仕至朝奉大<lb/>
夫衍者其後也季為禾溪之胡分徙黄漕若進士南城<lb/>
丞箋暨居和溪者多其後也曾祖必舉字伯俊妣龍氏<lb/>
祖士茂字國秀歸附初以豪俊靖邑里人稱古澗先生<lb/>
妣劉氏父元永字宗逺一字東隠妣蕭氏陳氏君初生<lb/>
時大父夢月堕掌中命名曰月比長明敏穎逹幹蠱用<lb/>
裕公私酬酢輕財倜儻弛張合宜遇事即始見終通變<lb/>
不拘語儒不流于迂語吏不期于刻理較曲直不茍挫<lb/>
<pb n="KR4d0577_WYG_003-4a"/>
于人卓然能自樹立思大其家聲居當孔道迎送無虚<lb/>
日不倦力雖後人豐貲富積無逺識者恒下之人謂東<lb/>
隠為不死念父没抱不終養之憾事祖母劉尤竭其力<lb/>
寒燠之候滑甘脩瀡之奉必躬視之母蕭氏先卒奉繼<lb/>
母無幾㣲不用其極兄弟四人君處其次佩服先訓聚<lb/>
居尊禮堂友恭怡怡始終如一季弟履寧實陳氏出也<lb/>
觀光京國屢易寒暑而無離憂者知兄左右盡養猶已<lb/>
在膝下也陳年踰八袠遭承國恩賜帛公率昆弟子姓<lb/>
<pb n="KR4d0577_WYG_003-4b"/>
升堂奉觴為夀潘輿莱衣焜煌後先歡洽三世鄉人榮<lb/>
之胸次和易爽朗如春風秋月不為崖岸險絶與鄉鄰<lb/>
處紛難以觧釁隙以平里有廵徼從政者必賴以為治<lb/>
焉所居郭家渡舊有徒杠横跨洶湧先世所建君繼志<lb/>
修理行者徳之若閑林寺重修清福菴崇道觀特建混<lb/>
元壇割田樹碑立祠奉先以托悠久非求福田利益也<lb/>
中嵗以生齒日蕃先廬不足以容乃求地溪東卜築杜<lb/>
山之下幽蔚夷曠翠合青回儲書有樓彈琴有室又闢<lb/>
<pb n="KR4d0577_WYG_003-5a"/>
南齋以聘師訓子為先務列置誠齋楊文節公福榮堂<lb/>
記煥章閣學士艮齋謝公儒林精舍記及祖若父墓文<lb/>
諸碑刻之存者于庭復輯録誠齋艮齋文信國公湏溪<lb/>
劉太史青山趙先生麟洲龍先生諸名勝與先世往来<lb/>
詞翰序述暨忠簡公遺帖古澗吟藁盡刻梓以傳名曰<lb/>
胡氏流芳集其拳拳詩書門户詒厥孫謀類此晚别字<lb/>
澗月因以名堂示不忘先祖夢兆也搢紳先生喜其名<lb/>
實相副若吴草廬龍麟洲夏果齋虞邵菴而下為詞詠<lb/>
<pb n="KR4d0577_WYG_003-5b"/>
歌之者累百篇又作退菴于居側取趙文敏公子昂所<lb/>
書蓬寓二字榜之性酷嗜古書名畫精于鍳别暇日與<lb/>
子弟擇其尤善者類分而貯之以資玩覽花時月夕觴<lb/>
咏怡神樂其餘年而時殊事異有足興慨者矣于是屬<lb/>
其子弟語之曰古今治亂相乗驗之前史可見承平混<lb/>
一幾百年厥今四郊多壘履霜堅氷其可憂者乎吾氏<lb/>
之居此土忠厚傳世殆非一日逹而在上立乎人之本<lb/>
朝則當抗言極論不避權奸以忠簡公為法窮而在下<lb/>
<pb n="KR4d0577_WYG_003-6a"/>
無民社之責則當保障鄉曲毋縦反側以古澗公為法<lb/>
况我里當義山遂水之衝𠖇頑之斬木掲竿者日相繼<lb/>
也鄉黨宗族之所依祖宗坟墓之所托保庇之責其容<lb/>
可後乎散儲蓄聚丁壮絶奸惡滋蔓為官府籓維正今<lb/>
日事也汝曹試思之君今捐館已十年陵谷之感何限<lb/>
而令子矻然砥柱中流使鄉里按堵如故是豈偶然也<lb/>
哉君娶岳氏宋進士衍之五世孫也子男四人長志楫<lb/>
初以軍功授廵檢次志安繼兄履坦後次志道志徳繼<lb/>
<pb n="KR4d0577_WYG_003-6b"/>
弟履常履寧後女二長適劉次適岳孫男三奎煥倬公<lb/>
生乙未二月九日殁扵至正丁酉四月八日𦵏扵所居<lb/>
之後嗚呼以君之才之識使當賢智馳驅不足之日得<lb/>
效一官任一軄豈不綽綽乎有足觀者而竟齎志以殁<lb/>
為人才世道惜者能不恨恨于斯乎禮之里違和溪一<lb/>
舍而遥知君家世舊矣又嘗與君之子逰益得君平生<lb/>
梗槩故序述其行俾得藉手以請銘焉光幽發潜仁人<lb/>
君子必有哀而賜之者矣謹状<lb/>
<pb n="KR4d0577_WYG_003-7a"/>
　　　李敎授主敬行状<lb/>
　　　　曾祖長翁<lb/>
　　　　祖崇甫<lb/>
　　　　父翔飛懐集敎官<lb/>
　　　　妣劉氏<lb/>
君諱主一字主敬姓李氏廬陵朋田人唐西北忠武王<lb/>
晟生嶺南節度使憲憲生宜春府君㳺㳺家宜春至孫<lb/>
服應南唐三經科始遷廬陵朋田累徴不仕賜號三經<lb/>
<pb n="KR4d0577_WYG_003-7b"/>
處士盖自宜春徙居吉者衆朋田則處士之系也吴文<lb/>
正公題其家乗曰西平十五子南土百千孫墨蹟具在<lb/>
世業儒由科第起家者累累有焉君少負竒才俊氣登<lb/>
祝融歴長沙窺九疑慕聖賢之遺風考載記之往跡一<lb/>
時名士魯樵雲鞏志道貫子素燮元浦楊伯謙輩深器<lb/>
重之邂逅湘潭傾情輸胆揮觴落筆明日傳誦得聲吴<lb/>
楚間豈過情哉尤為廣西元帥章公所敬舉充陽朔校<lb/>
官不就後試吏宣城存心及物上下宜之適丁外艱後<lb/>
<pb n="KR4d0577_WYG_003-8a"/>
復歸湘潭子弟従者益衆方養晦待時而世事有可慨<lb/>
矣壬辰還鄊奉母避地既而母夫人以疾終猶能𦵏祭<lb/>
盡禮扵奔竄之隙人以為難亂定卜築楓林之間以老<lb/>
學者稱之曰楓隠先生登山臨水耕道獵徳若将終身<lb/>
焉已酉春㑹明廷遣使求賢羅山絡澤無逺弗至咸又<lb/>
以君為舉首後郡守王侯君澤以吉為江右名郡非得<lb/>
聞望老成不足師表學校遂力起君為郡博士在軄寛<lb/>
敏屢以公委至京遂感痰暈之症既愈復作卒扵家洪<lb/>
<pb n="KR4d0577_WYG_003-8b"/>
武六年十一月廿六日也享年六十娶胡氏男一人汝<lb/>
善女二人繼胡氏男二人歐生歸生女一人壻安成周<lb/>
某越三日諸孤以君祔𦵏祖塋之側違所居近百歩同<lb/>
邑王禮扵君為斯文契既往哭之其子涕泣請書其行<lb/>
因念君平生劬學思自見扵當世遭時多艱賫志以殁<lb/>
死之日家無以為𦵏傷哉貧也然論其為人非尋常可<lb/>
及而到君事大父極其敬順大父臨終撫其頂曰孝哉<lb/>
順孫吾必隂報汝克昌扵後君親䘮未除二弟淪胥以<lb/>
<pb n="KR4d0577_WYG_003-9a"/>
逝教養從子切扵已子今皆成立重然諾一以意許知<lb/>
已生死不相負經指授者槩可觀輸忠猶恐弗盡自今<lb/>
觀之復求如君晨星霜木矣豈不重可歎哉有集曰秋<lb/>
山樵唱為文随事說理穏穏有至味詩歌發揚清亮寘<lb/>
之髙岑間殆伯仲也藝之末者余嘗取而傳之世躬行<lb/>
之實不無望扵當世立言君子焉姑述其行以授其孤<lb/>
俾得藉手以請云謹状<lb/>
　　　教授夏道存行状<lb/>
<pb n="KR4d0577_WYG_003-9b"/>
　　　　曾祖元巽吉水縣學敎諭<lb/>
　　　　祖雷亨故不仕<lb/>
　　　　父吉先故不仕<lb/>
　　　　妣蕭氏<lb/>
君諱霖字道存吉水人也先世居金陵宋建炎中始祖<lb/>
澤以刑部司門郎從孟太后南遷至吉水因家焉世業<lb/>
儒在宋有父子相繼入胄監者在元有父子同中進士<lb/>
科者故里有聫魁坊君幼穎拔異群兒卓有逺志讀書<lb/>
<pb n="KR4d0577_WYG_003-10a"/>
嘗至夜分父母憂其勞勩止之伺母夫人既寝竊燈燭<lb/>
入帳披吟不輟稍長侍親往敎親有所適即檢攝同輩<lb/>
莫敢嬉戱如親未出人已竒之二親之殁也祭𦵏盡禮<lb/>
僉謂夏氏有子延祐癸亥従兄仲善以易經舉扵鄉君<lb/>
益勵志于學思並驅齊駕遂從季父明徳先生受易大<lb/>
義季父亟稱扵衆曰吾家科第又有人矣所居泮水經<lb/>
門而橋横其西因名其居曰西橋流水之間日與名勝<lb/>
講習其中蜚聲籍甚秘書卿逹公兼善篆其顔御史貢<lb/>
<pb n="KR4d0577_WYG_003-10b"/>
公泰交序其事一時鄉之先逹如觧中正馬成已王與<lb/>
耕輩皆相與莫逆讀其程試之文光明而俊逸暢逹而<lb/>
紆餘莫不以世科期之然試于私輙在前列大比之嵗<lb/>
又往往屢黜扵有司其命也夫天厯已巳従兄再舉及<lb/>
第改㑹稽尹君由㑹稽入姑蘇過廣陵遡大江以逰乎<lb/>
吴楚之交于是四方慕夏氏之易學自安豐自姑熟来<lb/>
従者有焉君亦自負所藴期扵晚成孰知宇宙墋黷而<lb/>
世事日非矣䘮亂以来頻年奔走衣食之不給而未嘗<lb/>
<pb n="KR4d0577_WYG_003-11a"/>
阿附以取容敖惰以取辱惟待人一誠故雖暴夫悍卒<lb/>
亦知敬服偽陳之在九江趨者日衆或諷君以進君曰<lb/>
吾雖不能有為于昔豈不能有守扵今耶遂擇忠襄文<lb/>
節二楊公之里卜築以老焉扵時隣曲親朋齒徳相近<lb/>
者得九人每遇良辰美景必迭為賔主飲酒賦詩以為<lb/>
樂名曰真率㑹好事者繪為九老圖大夫士家莫不欣<lb/>
羡盖山林恬退之趣君于是専之矣故亦自號退菴老<lb/>
人云既而天命耆定文事聿興設科取士無異前代廣<lb/>
<pb n="KR4d0577_WYG_003-11b"/>
東江西以較藝聘者無虛嵗省憲長貳之崇儒者時因<lb/>
行人問安否自是從逰日衆而世故又有不得而辭者<lb/>
矣貳守楊侯𢎞道聘之頖宫太守徐公彦中薦扵省部<lb/>
辭之辭之不獲則受鄉郡教授以歸領職以来易佻達<lb/>
為謹厚起倦厭為勤敏稍稍無愧廬陵時朝廷方尚鄉<lb/>
飲之禮君與博雅君子考之經傳所載㕘之歴代所行<lb/>
酌古凖今不膠不陋由是冠帶濟濟有嚴有泰觀者歎<lb/>
曰郡庠非敎授太守獨能行此曠典者乎越三月得痰<lb/>
<pb n="KR4d0577_WYG_003-12a"/>
疾交㳺問視言笑自若一夕夢至家即動歸與謂子彛<lb/>
曰吾平生未了者惟吾父母改𦵏未安耳汝曹毋㤀吾<lb/>
志言訖就寐翛然而逝實洪武八年六月十四日也享<lb/>
年六十有六没之日太守率僚屬往臨治䘮命載還其<lb/>
里太守而下及士友送祭于城南者數百人莫不痛哭<lb/>
流涕舟發而後返觀者榮之越數日諸孤權殯其柩于<lb/>
里之夏徑明年春彛兄弟具梗槩求禮状其行每一執<lb/>
筆不覺澘焉出涕追惟較藝五羊忝同馳驅鄉飲議禮<lb/>
<pb n="KR4d0577_WYG_003-12b"/>
忝同揚確一話言一動容顯顯猶在心目而九京不可<lb/>
作動隔嵗時能無感扵中者乎知已晨星相繼淪謝前<lb/>
年状李君主敬善行君謂有此可無銘矣曾幾何時復<lb/>
述君生平惡得不動後死者之悲也君盛時未效于用<lb/>
事業未顯然為性寛厚口不論人是非與人言必依于<lb/>
仁義待學者亹亹㤀倦遇有闗扵風敎者必反覆極論<lb/>
使聴者感動常誨子弟曰作文作詩無補扵世雖工何<lb/>
益徒費紙墨耳又曰文者徳行之表徳行之不足而名<lb/>
<pb n="KR4d0577_WYG_003-13a"/>
能文者亦偽焉耳使隣里鄉黨常有斯人與居後生氣<lb/>
質豈不潜改而黙化而不可復得矣若談經則欲探伊<lb/>
洛之㣲妙為文則喜效韓歐之舂容詩賦尤追古人鄉<lb/>
先生劉公桂翁評之曰道存之詩琢清貯澹凝幽拔竒<lb/>
不茍簡一語飄乎如輕雪之度風冷乎如寒泉之落澗<lb/>
澹乎如古罍洗之不可雜衆器也永嘉先生李公孝光<lb/>
亦曰予讀廬陵夏君所為古賦詩和粹雄蔚浸追古之<lb/>
作者今其藁之存者有荷亭集越㳺集金灘集馬田集<lb/>
<pb n="KR4d0577_WYG_003-13b"/>
庄西集振文集尋梅集養正集辭之温厚衍裕要亦類<lb/>
其人焉配蕭氏宋殿中侍御史定基諸孫子男五人已<lb/>
有能纉其學者曰彛曰寅曰貢曰謨幼者未名女二人<lb/>
孫男四人従兄之子曰瓉英年俊發蚤試扵時實君敎<lb/>
也今以監察御史謫居鳯陽嵗時周繼憂形扵色有甚<lb/>
于已子凜凛乎孝友篤行君子之遺風也是為状<lb/>
　　　曠作楫行状<lb/>
君諱某字某姓曠氏廬陵西里人也其先在安成髙洲<lb/>
<pb n="KR4d0577_WYG_003-14a"/>
為著姓五世祖某徙廬陵宣溪蕃衍好善富埒封君焉<lb/>
至君九嵗而孤母夫人鞠養訓誨駸駸有成人意象迨<lb/>
長激卬周宻恨不及事其父事季父盡孝道待族姻以<lb/>
厚處里閈以和見賔友以敬應門接物重輕淹速適宜<lb/>
不輕為然諾毋敢姗侮邑長多藉其視聽為公平喜鋤<lb/>
强梗徐徐析以理咸宛舌無能盡一辭隣邑有猾民習<lb/>
詰告相雄長植黨詐欺事闗節以法律㒺無辜為生涯<lb/>
蔓扵廬陵君曰蟊賊入境矣良植有不被害者乎集饕<lb/>
<pb n="KR4d0577_WYG_003-14b"/>
詖而盡除之濟其事者扵我乎取由是逃責四逸境内<lb/>
靖安君力也居閒無事繕亭榭蒔花竹奉潘輿怡愉其<lb/>
間音樂之奉饔膳之珎雖力足以備養亦可謂左右無<lb/>
違者矣闢齋閣蔵書籍常敎其子曰懵于書者流于俗<lb/>
耽于書者淪于迂不俗不迂斯善學矣或者謂為知言<lb/>
至正壬辰兵釁日開淮冦攻掠郡邑君傾貲以助軍儲<lb/>
里之石門群惡嘯聚左道惑民亦厚賞給募驍壮躪其<lb/>
穴鄉鄰以寧又領府檄紏衆數百人往援永新凡扞禦<lb/>
<pb n="KR4d0577_WYG_003-15a"/>
盡力且知方者皆其平生褢<hi>音懐</hi>誠秉忠之驗也乙未八<lb/>
月十有一日乃以疾没扵家扵戱陵遷霧塞之際正賴<lb/>
英雋以驅馳黎萌庶其有濟而止于此豈不深可痛惜<lb/>
哉君生戊申十二月十二日享年四十有八配永新張<lb/>
氏簮纓世族也繼室中順大夫翰林直學士曾徳裕之<lb/>
女三娶文氏則信國公従孫也男一人曰懐女二人壻<lb/>
楊某王某皆士族孫男二人諸孤權厝扵葯溪之原後<lb/>
之一紀某年月日始謀𦵏于某所懐以禮其父執也求<lb/>
<pb n="KR4d0577_WYG_003-15b"/>
状其行以請銘扵搢紳先生賁其幽竁禮故述所知者<lb/>
俾得藉手往拜云<lb/>
　　　王與京行状<lb/>
廬陵西北鄉多王氏多祖金地長者長者在南唐時以<lb/>
仁厚存心澤物不倦嘗捨宅為寺鄉稱長者子孫蕃衍<lb/>
日盛在宋最賢者瀘溪先生庭珪也二十二世孫有諱<lb/>
彧者字與京生皇慶丙子六嵗而孤與弟茝俱賴大父<lb/>
撫育迄用有成既弱冠堂構數楹兄弟朋友時觴詠其<lb/>
<pb n="KR4d0577_WYG_003-16a"/>
間以為樂本齋王侯字其顔曰怡偲與京嗜學雖浮屠<lb/>
老子之宗醫藥卜筮之伎靡不畢究本齋帥廣東檄為<lb/>
潮州儒學學録以母老辭弗就明年有母之䘮哀慕靡<lb/>
届祭𦵏以禮既而慨然曰人本乎祖譜諜之弗修尚得<lb/>
謂水木本原之思乎謀及季父用賢㕘訪棟溪連嶺茅<lb/>
堂分宜石分諸𣲖崇卑親逺瞭然黒白遂鋟梓以章圖<lb/>
系承㫖邵菴虞公為之序既又慨然曰人生所幸者有<lb/>
後有後而不使親炙名勝以成其材徳猶之無也于是<lb/>
<pb n="KR4d0577_WYG_003-16b"/>
作齋三間以為蔵修㳺息之所以致博雅聞望之士種<lb/>
竹萟蘭焚香煑茗琴瑟在御圖史在前以雪竹名其齋<lb/>
則學士曼碩掲公筆也意謂雪以清其神竹以虚其心<lb/>
子弟之扵學也其庶幾乎于時士之能詩者相與咏歌<lb/>
申齋桂隠二劉先生俱序其事髙州貳守馮君子羽亦<lb/>
造雪竹而為之記焉迨元之季與京屢試藝有司弗利<lb/>
四溟塵昏即仗義募勇擐甲執殳身先戎馬間以殄賊<lb/>
為志謂功業可指取有孰知事有大謬不然乃陣亡于<lb/>
<pb n="KR4d0577_WYG_003-17a"/>
安成實至正丙申九月十三日也噫扵今二十二年矣<lb/>
其子志伸痛念厥考齎志以殁無坏土以寄春秋展省<lb/>
之感䀌然永傷數求予状其行以傳余悲與京卓犖有<lb/>
志而逢時之不淑以至扵斯也不忍違志伸之請嗟乎<lb/>
世之有其材有其志而無其逢者豈獨一與京哉曾大<lb/>
父逢丙字仲父大父展生字正叔父繼宗字用昭母程<lb/>
氏妻蕭氏弟茝字仲芳男一人善繼述即志伸也女一<lb/>
人淑慧適蕭惟臣是為状<lb/>
<pb n="KR4d0577_WYG_003-17b"/>
　　　劉宗海行状<lb/>
先妣劉夫人之族姪曰宗海廬陵永福人也君生三嵗<lb/>
而䘮母既冠䀌然内傷追服齊斬三年事繼母尤恭順<lb/>
迨丁外艱𦵏祭盡禮賦性剛直卓爾自樹非其義不屈<lb/>
念先廬之在中洲湫隘弗足容乃營構扵溪南之雄美<lb/>
岡峻棟夷庭甲扵鄉族臨川郡侯楊公益𨽻書于堂曰<lb/>
海峯美其屹乎波靡之中也生聚于斯聘師誨子為先<lb/>
務待諸子極嚴切左右奉命惟謹不敢少盩小有失雖<lb/>
<pb n="KR4d0577_WYG_003-18a"/>
對客廷辱不宥從學之隙即令幹蠱不使有幾㣲紈綺<lb/>
驕惰意象處家事雖𤨏尾亦井井有法尤善生殖嘗業<lb/>
鐵爐扵金牛大冶煽役者常千人由是髙貲厚積漸擬<lb/>
虞任猶長松百尺雖不自覺而蓬蒿之仰羡扵下者衆<lb/>
矣天歴已巳嵗旱明年道殣相望君為糜粥以濟饑殍<lb/>
存活者衆又運菽粟于淮歸以貸其不能糴者稔則收<lb/>
其直不計其息篤宗族之親明疏戚之系以宋潮州守<lb/>
城山王公孟孫所撰譜序請扵翰林承㫖歐陽文公𤣥<lb/>
<pb n="KR4d0577_WYG_003-18b"/>
題辭扵譜鋟梓以授族之人其尚義類如此初有舉君<lb/>
都水監従事君不屑晚值兵禍延蔓江右君率民義保<lb/>
障鄉井或勸上功大府庶異日一資半級可覬君曰従<lb/>
政而不能忠以報國亷以律已公以澤民往往獲譴有<lb/>
之但得朝野寧謐子孫淳厚傳家不絶詩書之澤足矣<lb/>
焉用仕既而元之國事日益非矣君亦擕家避地流轉<lb/>
無虚月然視鄉之蹀血玉成砦者逺矣非前知之明能<lb/>
自脫耶壬寅之嵗天兵收輯郡邑民間始復故業乙已<lb/>
<pb n="KR4d0577_WYG_003-19a"/>
正月負芻殘孽出没墟里君不幸殞扵家得年六十有<lb/>
六娶蕭氏有賢行相夫持家足為壼範子男五人天佑<lb/>
文佑保佑元佑科佑俱克植立不隤其家天佑先君一<lb/>
年卒女五人壻蕭西有曠作敬楊子言蕭㑹同王文達<lb/>
孫男十三人曾孫男三人以<hi>闕</hi>年<hi>闕/</hi>月<hi>闕/</hi>日𦵏君扵<hi>闕</hi>
　　越十有四年諸孤不㤀先美俾状其行余惟劉氏<lb/>
自南唐駙馬丞亮之四世孫昉徙永福于今有年數矣<lb/>
非世族乎宗海復振扵中㣲為鄉閭所稱慕有過人者<lb/>
<pb n="KR4d0577_WYG_003-19b"/>
故家子弟無論學術所到茍能如君僇力賃殖轉遷有<lb/>
無以利其家則陶朱必屢散以得聲司馬不抱恨而立<lb/>
傳况土國者力有以贖又足全天倫之樂此余誦靖節<lb/>
人生在勤勤則不匱之句深有慕扵君之立身而痛恨<lb/>
子弟無志量者齒扵㳺民也禮扵宗海有兄弟之好死<lb/>
生契濶悲愴何極惡得不取其槩而狀之宗海君字也<lb/>
而諱則海云<lb/>
　麟原前集巻三<lb/>
</p>
<p>
</p>
  </div>
<div>
                <head>麟原前集巻四</head>
    <p>
<pb n="KR4d0577_WYG_004-1a"/>
欽定四庫全書<lb/>
　麟原前集巻四　　　　　　元　王禮　撰<lb/>
　　序<lb/>
　　　贈伯通甫序<lb/>
雩都監邑伯君既上之三月政通民宜譽洽逺邇贑府<lb/>
俾貢方物于京師余來茲邑聞分府捴戎于此者曰使<lb/>
監邑在職則必民事之不我凟也市井之人曰使監邑<lb/>
在職則必力役之可均也田野之民曰使監邑在職則<lb/>
<pb n="KR4d0577_WYG_004-1b"/>
必粟米誅求不襍然而至也及聞其將返躍然以喜交<lb/>
焉以問若子弟契濶于父兄予竊異夫君所以獲乎上<lb/>
下有若此者時其歸也亟徃訪焉語實情真藹乎其厚<lb/>
知其得此于人有由矣退考其私杜門自守請謁無迹<lb/>
凡有不得其平白于公者君究詰得實即令两辭具對<lb/>
務盡其情曲者立罪之略夫按牘曹無所為市豪民有<lb/>
悖官府者誣史胥者即召語之曰汝有冐憲罔尚何辭<lb/>
汝毋耶費軍儲若干某備孔廟圮壊某修各懽然奉命<lb/>
<pb n="KR4d0577_WYG_004-2a"/>
無拒色梅獠侵境援師雲集君酬應適宜恬無侮拂身<lb/>
先士卒攻守不懈晝忘餐夜忘寐視公猶私皆余所目<lb/>
擊者昔張敬夫嘗嘆世之從政號為能者以察為明以<lb/>
刻為公以不卹為能任而號為賢者以姑息為惠以縱<lb/>
弛為寛以摸稜為善處適以賈怨基禍伯君明不苛察<lb/>
公不褊刻以能卹其民惠不姑息寛不縱弛而善處乎<lb/>
事其過人也逺矣雖然邑之佐有史史者承上而通乎<lb/>
下者也而其輩每相比焉余見其掩人之明而蔽人之<lb/>
<pb n="KR4d0577_WYG_004-2b"/>
聡者富矣伯君致審于斯庻絶鮮終之議茍報政不異<lb/>
始至則必有勒金后載信史將無愧循吏于古矣余也<lb/>
樂道人之善故叙所聞見以為從政者勸以俟夫舉賢<lb/>
才者之採擇云<lb/>
　　　贈張仲温序<lb/>
兵興以來郡有㐫嘯必分府從便宜以治之任重事煩<lb/>
非咸得其人不足以集事至正十二年蔡頴道撫冦贑<lb/>
逺近震沸郡守尚書公以判府王侯討之既平留侯分<lb/>
<pb n="KR4d0577_WYG_004-3a"/>
府雩都撫安反側凡上流州邑軍旅事無大小得悉制<lb/>
之置史一人任簿書期㑹其骫骳不事事者應捴府或<lb/>
爽其意待屬邑或乖其宜上縁茲而速謗下因之而召<lb/>
殃懼亦有焉及張君仲温之蒞斯役也練逹明敏周旋<lb/>
捭闔大者咨謀小者立决以已之能承上之賢時雖紛<lb/>
綸而事無不集者矣余視數年間捴府詞訟之科十無<lb/>
一二所急先者錢榖甲兵而已然幕佐者幾人案牘者<lb/>
幾人史之員外設者又幾人智效謀勇效力宜其酧酢<lb/>
<pb n="KR4d0577_WYG_004-3b"/>
從容鮮有敗事乃若分府之為史上缺佐政以提其綱<lb/>
下無共任以分其憂禍福之樞機治亂之槖籥豈不誠<lb/>
重且難哉張君為之三年如一日可謂能勝其任矣既<lb/>
代其徒黄輔曽賢念㳺從感離索求余文以張之其誼<lb/>
有可尚者予言雖不文亦竊嘆君之難能而強叙其概<lb/>
以别云某年　月　日王某序<lb/>
　　　贈劉桂材序<lb/>
十七年春袁冦陸梁于吉贑郡守慮唇齒之勢日募士<lb/>
<pb n="KR4d0577_WYG_004-4a"/>
練卒以備而經用弗支乃屬其僚友而語之曰計將安<lb/>
出有議于列者曰楮幣滯壅咎原于商厥今嶺海之醝<lb/>
經于章貢以逹隣郡者舳艫相啣若収其什一償以楮<lb/>
幣誠養士之權宜也守是其計于是擇亷幹即各隘以<lb/>
知其多寡之數而上于府余訪舊雩陽維舟峽口前尉<lb/>
馮君久戍茲土寔兼斯役而府史劉君桂材督焉馮以<lb/>
余久别斗酒相勞飲酣不覺慨然嘆息語余曰𤨏才守<lb/>
茲峽五年矣漁樵與友鹿豕與㳺知我者謂我心憂今<lb/>
<pb n="KR4d0577_WYG_004-4b"/>
又重𣙜醝之禁少有逋蕩罪不旋踵自劉君來監斯役<lb/>
也奉法嚴待物恕樂易周宻知人艱苦對雲山煙水風<lb/>
檣沙鳥時有句陶冩其胸次又常若恨余之不邅時久<lb/>
淹于此余亦感其相知少慰于寂寞也然監者率三月<lb/>
一易代將至矣而余無以贈之子為我叙其事使得藉<lb/>
手以别嗟乎余聞劉君為故家才子久矣今覩其質濯<lb/>
濯乎玉樹之臨清風也觀其才恢恢乎㳺刄之有餘地<lb/>
也察其志殆將卑以自牧思成其大就其深以不墜其<lb/>
<pb n="KR4d0577_WYG_004-5a"/>
家聲者若人也恨相遇之晚雖無馮君請猶將云云以<lb/>
致余意况聞命矣其敢有愛于言乎劉君勉之余之期<lb/>
子也逺<lb/>
　　　贈劉桂材詩序<lb/>
贑府史劉桂材㑹鹽賦于雩峽三月得代去馮尉得淵<lb/>
徴予文贈之矣後又三月代者且去儒生楊維中輯士<lb/>
君子贈咏詩若干篇寄之復索余序之辭之弗獲則問<lb/>
之曰桂材何以得此于人人哉惟中曰斯人也交君子<lb/>
<pb n="KR4d0577_WYG_004-5b"/>
敬且和待小人嚴且惠其奉法也恪不挾勢以驕其賦民<lb/>
也公不茍利以刻前乎桂材未嘗無人求一日之思如<lb/>
桂材無有也後乎桂材未嘗無人求一言之譽如桂材<lb/>
無有也好徳之誠由中播外烏得以倖致哉余聞而嘆<lb/>
曰詩不云乎涇以渭濁湜湜其沚桂材之謂矣傳曰人<lb/>
之有善若已有之諸君子有焉<lb/>
　　　贈楊維中詩序<lb/>
白下楊生惟中館授雩都峽戍官馮徳淵所扁舟㳂洄<lb/>
<pb n="KR4d0577_WYG_004-6a"/>
常常而見之一日出所吟示余欲聞評洎觀其巻中如<lb/>
客添江外歳人改鏡中顔覊愁老恨備至若古人常道<lb/>
者如烟中踈宻樹橋外两三家得之真景漸近自然如<lb/>
倚松㸔子落隔竹聽泉流又髙人閑趣超然物外瞑失<lb/>
林間樹凉添塞下秋亦清楚可愛他如行路難遣興等<lb/>
作皆非餘子所能及因喟然歎曰生寄迹山巔水涯非<lb/>
有名師勝友以相與而刻苦自修猶能如此使其得詞<lb/>
林尊宿而親炙之其所就又奚止如今所觀乎必且有<lb/>
<pb n="KR4d0577_WYG_004-6b"/>
大過人者矣雖然生惓惓于余葢欲求益者也余可無<lb/>
一言以對生之心耶詩自真情實景便異凡俗然情雖<lb/>
真而不髙景已實而猶濁亦非吟之善者也生以余言<lb/>
思之必有得于景趣之内得于景趣之外矣<lb/>
　　　逺烟空翠亭詩後序<lb/>
右逺烟空翠亭詩若干首叅政全公與其賔從咏監郡<lb/>
一軒公投老之勝也一軒公昔監章貢得壩上為游觀<lb/>
之地及叅政公牧茲郡遊而樂之納爽氣于山間攬秀<lb/>
<pb n="KR4d0577_WYG_004-7a"/>
色于江上朝嵐夕霏引素繚青不可殫狀遂字其亭曰<lb/>
逺煙空翠誠一郡之勝概也然以余觀之林泉之勝遇<lb/>
而樂之者非難專而有之者為難葢遇而樂之者人專<lb/>
而有之者天也不見夫昔之㳺此者乎畵㦸晝森綉筵<lb/>
時肆携謝傅之名妓領桓温之詞客飛觴賦咏明白傳<lb/>
誦詎非文章太守一時之盛哉今焉奉將天討川屯野<lb/>
次憂先天下任重事嚴囬視曩者臨眺之羙為陳迹為<lb/>
舊夢矣而壩上依其如昨風月主人耆艾豫康此天厚<lb/>
<pb n="KR4d0577_WYG_004-7b"/>
之非若一遊一豫之遇者也若乃易而視之使鶴怨猿<lb/>
驚豈公之心也哉廬陵王禮用序其詩後<lb/>
　　　雪洞圖詩序<lb/>
十二年淮孽蔓延江右平章教化公奉㫖南征天未矜<lb/>
民兵威始奮而年弗克永于是行中書以都事吳公領<lb/>
其軍受任以來有張無弛由清江而上如長興諸怙險<lb/>
䟦扈不軌者或肆伐或附致達于廬陵公之力也行省<lb/>
擢陞員外輿論韙之公所乗戰艦皜白晃朗顧謂賔從<lb/>
<pb n="KR4d0577_WYG_004-8a"/>
曰猶雪洞也由是咸稱雪洞將軍舟名雪洞亦猶齋名<lb/>
畫舫云耳或曰公為斯名欲人以寒苦為心卧薪嘗胆<lb/>
意也葢陽和之氣易流于驕逸寒苦之性必至于堅忍<lb/>
昔田單攻狄魯仲逹謂其在即墨織蕢杖鍤為士卒倡<lb/>
所以破燕今有夜邑之奉淄上之娛黄金横帯而騁乎<lb/>
其間未易勝狄此能以寒苦為心與不能者之異也故<lb/>
曰孤臣孽子操心危慮患深故逹余應之曰是或一道<lb/>
也然天下之理生機伏于肅殺方冬寒氣嚴凝則來春<lb/>
<pb n="KR4d0577_WYG_004-8b"/>
動植必至蕃育歳臈温和雪霜不降則品物不暢其生<lb/>
惟人亦然罰一人千萬人懼所殺者少而所生者衆是<lb/>
罰乃生地也寒谷而春貞下而元雪也者翳萬物之大<lb/>
徳而一歳之成功也歟是故采薇遣戍也曰今我來思<lb/>
雨雪霏霏出車勞還也曰今我來思雨雪載塗古人咏<lb/>
戍役之功必歸于雪公之志無亦寓至仁于至惨睹歳<lb/>
功以思戎功之成也乎已而范明理來章貢一具道吾<lb/>
廬陵百姓所以留公者因憶去歳冦由安成永新卷土至<lb/>
<pb n="KR4d0577_WYG_004-9a"/>
城下㣲公力戰郡城有不為墟者乎宜斯人感之深也<lb/>
又數日范出雪洞圖徴言為之展玩而歎曰雪洞者寓<lb/>
言也今乃形似之鑿矣况公事業又豈畫史所能彷彿<lb/>
哉因書答或人辭于圖後俾覧者相繼詠歌以祈戎功<lb/>
之有成也<lb/>
　　　送馬時憲還維揚詩序<lb/>
西域馬君時憲以胄監弟子員舉進士為翰林編修官<lb/>
志不屑也南遊九江泛彭蠡踰梅關拜外父宓公于南<lb/>
<pb n="KR4d0577_WYG_004-9b"/>
雄回棹章貢訪趙蘓諸老遺跡因翺翔而弭節焉性重<lb/>
黙無汎交跡絶權貴之門衆以是竒之一日聞有笑笑<lb/>
道人者何笠披紙衣擊笻行歌于市憇江東雷岡亭飛<lb/>
舞而上馬祖岩歌聲若金石悲壯激越林木為動田翁<lb/>
樵子棄業而衆觀意其散仙也怪而察焉則時憲耳噫<lb/>
其果于忘世若楚狂接輿者耶抑猶豪傑不偶之士雄<lb/>
才莫施輙佯狂詭其迹輕世肆志以泄憤懣無聊之氣<lb/>
耶矧燕趙素多慷慨悲歌之士安知不猶有曩之風烈<lb/>
<pb n="KR4d0577_WYG_004-10a"/>
耶余有以知時憲倜儻不覊之情矣既而道里無虞將<lb/>
還東淮之僑所余友馮詠索士大夫詩歌送之而屬余<lb/>
以序余言何足為君贈哉苐于時憲不能不為當世軄<lb/>
于薦賢者興舉而不能先之嘆也馬君行矣見今時任<lb/>
方叔召虎之事者為我懇切諗之曰生民塗炭極矣聖<lb/>
君如此誰忍負之<lb/>
　　　賀贑守海公拜叅政詩後序<lb/>
詩若干首贑府佐屬曺掾賀大叅海公拜命之作也公<lb/>
<pb n="KR4d0577_WYG_004-10b"/>
以朝臣出守章貢政嚴盗弭邦域完固事聞于京天子<lb/>
嘉之念贑之為郡遥搤閩粤數千里之衝要寔為雄藩<lb/>
于是即授中奉大夫江西等處行中書省叅知政事兼<lb/>
贑州路捴管府逹嚕噶齊兼管内勸農防禦使以鎮䕶<lb/>
之仍賜内府織文光禄上尊以示惓惓注倚誠内朝之<lb/>
寵渥外廷之榮耀睹茲盛美有不舞蹈咏謡也哉雖然<lb/>
春雲藹空繁星麗漢使人耳之神怡目之心豁固諸賢<lb/>
愛敬之至情然公大人也位尊則任重繼茲以徃一號<lb/>
<pb n="KR4d0577_WYG_004-11a"/>
令一設施國體之大係焉非郡國錢榖甲兵庶務比也<lb/>
凡左右先後者計有所當用婉辭以進之議有所未安<lb/>
頓首以請之使大人治績愈章義聞愈著以無負天子<lb/>
羙命庸非愛敬之彌至者乎咸曰唯唯遂摛其説于群<lb/>
言之左為後序<lb/>
　　　贈通守王公祈雨詩序<lb/>
天下之事有適然遇之于天者幸也初非有可必之道<lb/>
也惟其屢試而不移既乆而愈騐則其信于天者非偶<lb/>
<pb n="KR4d0577_WYG_004-11b"/>
然矣贑通守王公祈年于雩陽也前三四年余嘗過之<lb/>
睹士類喜雨之什而序之矣然猶以為是適然耳其後<lb/>
凡禱莫不孚應今年夏不雨公蹙然曰爽報非我憂不雨<lb/>
則無禾深可憂也即具香幣徧走群望俄而風雲隨興<lb/>
甘雨竟日既霑既足近恱逺安然後知公之所以信于<lb/>
天者非幸也有可必之道也若夫適然之感一遇之已<lb/>
耳未嘗有至再至三者至于再三已非可以倖致况至<lb/>
于五六至于八九而無或一爽者乎公之大過人者于<lb/>
<pb n="KR4d0577_WYG_004-12a"/>
斯乎卜矣然嘗觀之信于天者每不諧于人不能不致<lb/>
疑于有物夫以公之連年討賊功亦茂矣而爵不過初<lb/>
命之大夫無以慰國爾忘家之心而棄城全軀之臣秉<lb/>
鈞衡列台鉉比比有焉噫人無不至惟天不容偽彼諧<lb/>
于人者又果能一信于天乎信于天者數數然也則其<lb/>
不諧于人者無足慮矣朱子有言不求人知而求天知<lb/>
公之心也友人吳伯淵得諸賢頌詠獻于公而徴予序<lb/>
余故表公之所以信于天者以告夫庶民小子云<lb/>
<pb n="KR4d0577_WYG_004-12b"/>
　　　送雩都馮縣尉序<lb/>
雩都尉馮君徳淵既代贑府委戍雩峽又五年屢狀求<lb/>
代久始得請去一日府史吳自得劉桂材李君茂等咸<lb/>
集語及君之為人莫不稱歎或曰君之防戍也保甲役<lb/>
丁更休迭用者有警約期畢至無一跡敢後舟楫徃來<lb/>
騐詰無他不使稽滯人咸徳之或曰水陸通衢過者紛<lb/>
若君無貴賤小大無敢慢以故來者曰馮君馮宰率懽<lb/>
然有頃而去其未及盃酒殷勤輙慊然終日將校騎卒<lb/>
<pb n="KR4d0577_WYG_004-13a"/>
絡繹無虛日君酬應盡情各相安戒飭母譁以拂君意<lb/>
民按堵如故或曰君平生敬畏慮譴謫及躬將貽前人<lb/>
羞慄慄如奉盈如履險故善于其職而有令聞或曰聨<lb/>
事者横而多慾馭下峻法不近人情君憂其蔓己也力<lb/>
求退退踰月聨事者以賕敗其知幾有如此者言人人<lb/>
殊而為羙則一余不能盡記也已而君赴行省聽調庻<lb/>
人在官者俱來求文依依不舍因詢其行事皆與前言<lb/>
契最後府史諸君又持巨軸合辭來請嘻馮君其所謂<lb/>
<pb n="KR4d0577_WYG_004-13b"/>
平易近民者耶將存心愛物于人有所濟者耶抑無惡<lb/>
無斁以永終譽者耶自是脫下僚而陞顯要宜矣余奚<lb/>
言哉雖然疇昔諸君之談公論也公論焉可廢乎余輯<lb/>
之為序<lb/>
　　　贈㑹昌常侯方壼序<lb/>
湘江頼惟賢僑寓雩山之陽時過從宴語偶及今之為<lb/>
政者惟賢作而嘆曰若吾州常侯真百一者也曩全公<lb/>
牧贑時于侯敬愛不觧常語左右曰古有建功絶域垂<lb/>
<pb n="KR4d0577_WYG_004-14a"/>
聲來世者今伊邇洪省音耗窅如欲單舸中流徃覘偵<lb/>
之誰足辦者咸曰非侯莫可使者于是㰕十八灘選烝<lb/>
徒峙粻用遥遥馳千餘里如山隂道中四顧悽斷而壯<lb/>
肝烈胆無少□慄必逹使命及官㑹昌也亷正自持噓<lb/>
枯起萎雖深山長谷愚夫惷婦咸安信之若父母然招<lb/>
降符下受任弗辭凡怙險不軌道者理諭誠動轉移其<lb/>
非心不兵而觧秋毫無所利若安逺若信豐若㑹昌若<lb/>
瑞金石城以至循梅遐壤聞風從順者砦三百有竒迨<lb/>
<pb n="KR4d0577_WYG_004-14b"/>
府委徃鎮寜都則蒸庶怨咨遮道猶赤子乍離襁褓無<lb/>
所安其身必止斾尼轅始翕然以定此其槩也他非枚<lb/>
舉可盡余耳熟其言嘗恨有官君子不能皆侯不能不<lb/>
使人寤歎也其後惟賢將還其鄉求余文著侯行事余<lb/>
不能辭也姑序前所聞俾得藉手以事其賢大夫而余<lb/>
也猶將摭四方緯績昂首信眉陳于繡衣玉節進退人<lb/>
才者之側則常侯在所不可略云<lb/>
　　　游羅田巖序<lb/>
<pb n="KR4d0577_WYG_004-15a"/>
雩都邑南山行五里有岩曰羅田自濓溪周子來㳺來<lb/>
歌名聞于後至正乙未余留茲邑數月欲一徃未果丁<lb/>
酉重來憂患中念不及此明年夏允匡以使命抵掌思<lb/>
至其地司征宗楚故家才子友誼尤厚欣然㰕航領客<lb/>
以渡歩至砦近松隂可愛班荆且焉少息峭壁環抱若<lb/>
獅若象若牛馬然入谷清涼襲肌循石徑梯梯而上洞<lb/>
口谽谺湥窈邃若堂奥益以人力佛宮幽敞中有石鼓<lb/>
扣之隆隆外聞折而西五十餘歩有濓溪書院僧以祀<lb/>
<pb n="KR4d0577_WYG_004-15b"/>
西方之教而周程之像寘其隅又折而北四十餘歩仰<lb/>
鐫濓溪聞有山岩即去尋亦躋雲外入松隂雖然未是洞<lb/>
中景且異人間名利心二十八字于其顔其趾石渠九<lb/>
曲則邑人孫氏之先鑿以娛客渠旁泓渟崖溜為小沼<lb/>
佳木異竹樹埀隂相䕃于是序齒列坐命少者從者挹<lb/>
沼注渠流觴而宴用前詩首句分韻賦者六人餘一字<lb/>
則聨句成之于時有苦思者有行吟者箕踞而飲者披<lb/>
腹而卧者㸃筆石角者髙情逸韵雖晉賢無以大過惜<lb/>
<pb n="KR4d0577_WYG_004-16a"/>
乎無畫史彷彿之詩章既就僧茶亦熟歸客于舍子安<lb/>
洗爵緝飲拈題襍咏期客于醉亦狂士也既徹廵簷而<lb/>
東乃履危磴躋絶頂萬山紛其如葉江湖極目傷心問<lb/>
僧所謂虎穴安在則云榛塞不可詣矣因記岳武穆至<lb/>
斯岩嘗有詩云手擕竹杖訪黄龍舊穴空遺虎子踪雲<lb/>
鎻斷崖無覔處半山松竹撼西風恨山間無净壁可書<lb/>
以示來者歌罷黯然不能不為異代頗牧之思也已而<lb/>
餘景度山嘉惠濡翰題同㳺名氏于石壁有言于列曰<lb/>
<pb n="KR4d0577_WYG_004-16b"/>
有宇宙即有斯岩至周子而名斯彰其後㳺者何可勝<lb/>
紀俱無稱可嘆人生清逺逰實難在平世尚愳知己乖<lb/>
晤矧戰争未息勝迹名流暢情邂逅豈可得耶復欲重<lb/>
集參差多矣異時囬思斯遊恍若隔世昔人俯仰之間<lb/>
為之興懐良有以也盍序遊岩之樂使九疑陽華名稱<lb/>
于次山西山石城譽顯于子厚亦千載佳話也予不得<lb/>
辭遂著所歴如此是日㳺者余同郡梁材允匡嚴𤣥子<lb/>
安豫章龔昂宗楚汝南陳罃嘉惠暨允匡猶子助予掃<lb/>
<pb n="KR4d0577_WYG_004-17a"/>
苔引渠行酒磨墨則生徒劉長安檝師劉元海書之報<lb/>
功也至正十八年四月八日廬陵王某序<lb/>
　　　伯顔子中詩集序<lb/>
子中既斷髪自廢為民忠憤邑鬰仰屋浩嘆付之無可<lb/>
奈何而心不能自平時時以其慷慨之情憔悴之色一<lb/>
寓于詩又記其舊作輯為一卷俾予序之余三復而歎<lb/>
曰羙哉渢渢乎殆有唐之正音而陽明之氣也夫文之<lb/>
在天地間二氣之為也葢陽明之氣在天為日月星辰<lb/>
<pb n="KR4d0577_WYG_004-17b"/>
在人為剛直為朴厚為豈弟君子其于物也為金為玉<lb/>
為麟為鳯為龍為虎為後凋木在地為原為阜為岡陵<lb/>
發為文章也英華俊偉明白正大如春陽如海運神妙<lb/>
變化而光彩不可掩抑隂晦之氣在天為雨雪為雲霧<lb/>
在人為諛佞為殘忍其于物也為鈆為石為梟為烏為<lb/>
虺為狐為葭菼在地為汜為巷為窪藪為沮洳得之于<lb/>
文也淺澁塵濁晻昩骳骫如寒螢光如焦糓芽讀之無<lb/>
足快人意者則是氣之為也然二氣升降無常而人之<lb/>
<pb n="KR4d0577_WYG_004-18a"/>
氣質可變而况于文乎自科舉來致力程試之文者雖<lb/>
一詩歌一尺牘徃徃如吃是小技之末且未能變况其<lb/>
大者乎由是觀之子中天賦髙學力至其過人也逺矣<lb/>
雖然詩之為道似易而實難言近指逺者天下之至言<lb/>
也先軰有云詩如鏡中燈水中鹽謂之真不可謂非真<lb/>
亦不可葢所咏在此而意見于彼言有盡思無窮非風<lb/>
人所以感物者乎子中與余同舉于鄉知其業三百篇<lb/>
者日與上下論議故以余嗜好之偏陳之子中今無民<lb/>
<pb n="KR4d0577_WYG_004-18b"/>
社之責將翔于青原白鷴之間肆其力于文字則余也<lb/>
葛巾野服陪乎杖履之末尚取新作玩繹之東野之拜<lb/>
有日矣始書此以志讀稿歳月云時戊戌日南至也<lb/>
　　　嘉林髙氏族譜序<lb/>
先聖王之勤民也井牧以食之比閭以居之庠序以教<lb/>
之徳行以舉之使之安其田里服其教訓出長入師無<lb/>
轉徙無㳺宦故族黨昭穆秩然其不紊自里選廢而井<lb/>
地壊小人失業也或受廛為滕國之氓君子出位也或留<lb/>
<pb n="KR4d0577_WYG_004-19a"/>
滯于桐鄉之愛同源分𣲖人異世踈問其所自三世希<lb/>
不失矣嗚呼此有孝弟之心者所以油然于譜牒也而<lb/>
况名賢之後乎安城髙氏謂自韓王瓊以下歴歴可攷<lb/>
遷其近地嘉林則如心𣲖也如心以里老生所為譜序<lb/>
示余載真宗御製韓王之贊曰冠佩儼然肅以生敬氣<lb/>
貌毅然静而能勝邦家之光社禝之鎮澶淵之功齊名<lb/>
終慗文信國公題其家云澶淵却敵功臣裔元祐簾垂<lb/>
大母家及安城之有髙家井猶魯國之有顔氏巷若然<lb/>
<pb n="KR4d0577_WYG_004-19b"/>
則為簮纓世族信不誣矣抑余願有言焉凡在斯譜者<lb/>
思吾身名賢之後則必仁義存心而不事于鍥薄詩書<lb/>
淑身而不流于庸俗畊桑以殖業而不為㳺末之民使<lb/>
人見之而起敬曰此髙韓王後也信乎合抱之木千金<lb/>
之子非歩仭之丘三家之市所有也斯為不辱其先矣<lb/>
若夫視禮法為虛文議問學為迂濶而諉曰此先訓也<lb/>
則非余所敢知如心作而謝曰吾家子雲老不曉事敢<lb/>
不敬共朝夕以無忘先王之戒詞余也䔍鄉曲之愛與<lb/>
<pb n="KR4d0577_WYG_004-20a"/>
如心邂逅于岑南見其﨑嶇兵亂猶能以譜牒為事既<lb/>
勉其歸復叙其譜而不能不致王道不明民志不一之<lb/>
憾于後世云<lb/>
　　　僊館春集序<lb/>
至正十八年秋有若南霽雲之求援賀蘭者事已無可<lb/>
奈何寄跡嶺南真仙觀觀在岩谷間上有神女祠相傳<lb/>
秦避世而遷者谷中巨石磊落如獅如象如虎豹蹲者<lb/>
如龜出暴如蟾蜍如筍立者或字之曰歩蟾曰書林碧<lb/>
<pb n="KR4d0577_WYG_004-20b"/>
蘿蒼蘚間石刻猶可辨有因其髙下鑿而級之乗其坡琢<lb/>
而席之以為憇息之所泉㶁㶁絡石趾齧樹根隠見而<lb/>
下為瀑濺濺鳴水為樂㸔雲之朝眺月之夕徃來嘯傲<lb/>
其中隠然如散仙而忘其為人間世也明年春末值雨<lb/>
餘霽後嘉木沃若可愛幽禽下上㣲哢生香時來飛塵<lb/>
不到正月既望壇前杏桃盛開嘉客咸集因觴咏以為<lb/>
樂用傍花随桞過前川為韵半酣章或就或不就復掃<lb/>
苔展席樹下幽興愈暢不知日之將夕子中慨然謂予<lb/>
<pb n="KR4d0577_WYG_004-21a"/>
曰鄉也與子躋層崖歴絶谷出入茅葦煙霧間䟦渉數<lb/>
百里啣枚夜渡惟刀劍朔朔有聲曉睇神州青山一髪<lb/>
紅塵莽莽泪堕馬首壯志視馬伏波何讓今乃垂翅飲<lb/>
恨于此忘形爾汝陶情杯酒聊自遣耳非子孰有知吾<lb/>
心者乎不知明年今日與子何處抑馳驅河洛之間輦<lb/>
轂之下有不囬思嶺南之跡者乎况昔之肥遁君子登<lb/>
臨于斯也烏知後來有同其趣然求遺風餘響已漠然<lb/>
雲關岫幌之外矣千載之下有如我者乎不馳情而遐<lb/>
<pb n="KR4d0577_WYG_004-21b"/>
思者乎子序溪壑之姿讌遊之興俾詩繼其後亦佳致<lb/>
也余遂叙其槩而志之曰伯顔子中四舉再魁于江西<lb/>
為分省都事勤于王事者也余則廬陵王禮忝任帥幕<lb/>
與子中同年而同志者也髙恕如心胡坦文奎皆斯文<lb/>
之彦劉厚尚徳始興教諭李敬仲考信豐令尹同寓是<lb/>
山適出城而歸亦賦詩者先輩富州太守梅南劉中孚<lb/>
皆禮同郡也慕吾徒而共樂者里人李國明陳思誠羽<lb/>
士則有故而他適後十日命李敬書于壁俾來者寓目<lb/>
<pb n="KR4d0577_WYG_004-22a"/>
焉<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4d0577_WYG_004-22b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　麟原前集巻四<lb/>
</p>
<p>
</p>
  </div>
<div>
                <head>麟原前集巻五</head>
    <p>
<pb n="KR4d0577_WYG_005-1a"/>
欽定四庫全書<lb/>
　麟原前集巻五　　　　　　元　王禮　撰<lb/>
　　序<lb/>
　　　送呉莘樂遷葬序<lb/>
僕十年前舉于鄉永豐丞呉君校藝湖廣還至九江聞<lb/>
僕在選中而喜曰非倖致也僕由是感其相知其後有<lb/>
四方之役不見者輙三四年而音聞則嗣䘮亂平忽遇<lb/>
于雩陽執手勞苦恍若夣寐連床夜話世態之難國歩<lb/>
<pb n="KR4d0577_WYG_005-1b"/>
之感勤勤忠告汎及其私于是又感其相厚既留旬日<lb/>
思抵永豐省其先府君墓謀歸窆于義山之陽嗟乎㒒<lb/>
于君有深省矣古語有之求忠臣于孝子之門葢言忠<lb/>
孝非二致也乃今觀之益信初君之仕永豐也體聖上<lb/>
之仁子育黎庶抑暴起萎臣之忠也仕而迎養子道之<lb/>
常回首故山白雲伊邇烏知時殊里絶先人魂魄有不<lb/>
得思沛哉迨君之離永豐也生民之禍日烈貲殘舍燬<lb/>
間以身免雖龍驤之塋馬鬛之塜不以怨惡開則以金<lb/>
<pb n="KR4d0577_WYG_005-2a"/>
玉累異鄉杯土抑且奈之何哉而父兄之詔其子弟者<lb/>
則曰縣丞汝父母也先塜在斯邑者春秋可忘祭掃之<lb/>
義乎酋長之戒其部曲者亦曰縣丞我父母也先塜在<lb/>
斯邑者朝夕可忘省視之勤乎違之七年矣而松楸蔽<lb/>
芾蔚如甘棠人心天理之不蝕豈偶然者哉夫納忠于<lb/>
君而獲報于親君子之孝也君今徃省臷忻穉喜感舊<lb/>
談新飯洒酒澆翁仲猶昨死生契濶既慰且安發引江<lb/>
行特易易耳世謂吳君起家為名進士從政為古循吏<lb/>
<pb n="KR4d0577_WYG_005-2b"/>
校藝為明有司或莫知其純孝者故僕因其是行也著<lb/>
所聞以自儆且以為當世士君子勸焉繂維漸開酌酒<lb/>
舉餞而侑之以歌歌曰若有人兮邑中黔堂有弦兮戸<lb/>
無兼金溟渤壒埃兮髙岸以沉南山有丘兮其木孔隂<lb/>
狐兎削跡兮鸞鳯來吟種徳必穫兮良哉此心歌罷抗<lb/>
手别去<lb/>
　　　魏松壑吟藁集序<lb/>
詩大序曰在心為志發言為詩傳曰志之所至詩亦至<lb/>
<pb n="KR4d0577_WYG_005-3a"/>
焉三代古詩何莫非其志之所之也五言起于蘇李其<lb/>
離别贈答中情繾綣藹然詞氣之表下至晉隋陸機之<lb/>
論詩則曰縁情而綺麗而文中子亦云詩者民之情性<lb/>
也故詩無情性不得名詩其卓然可得于後世者皆其<lb/>
善言情性者也奈何世道日降温柔敦厚之教無聞遂<lb/>
啟邵子刪後無詩之歎葢不求其本而誇竒鬪靡者病<lb/>
之也古人托物比興其鳥獸草木之名皆取人所同知<lb/>
者庶幾咏歌有足感發何嘗採掇珍異如丹砂空青金<lb/>
<pb n="KR4d0577_WYG_005-3b"/>
膏水碧山海經所未載博物志所不録皆左抽右擷取<lb/>
青嫓白令人乍見如入武庫駭神盪目不可名狀徐而<lb/>
味之求其纒綿要眇如山陽之笛依依不能去心何可<lb/>
得也嗟乎安得起吾廬陵劉先生九京之下與論風雅<lb/>
之妙哉古燕魏松壑翩翩佳公子也早有能詩聲凡可<lb/>
悲可憤可樂可感輙形謳吟末嘗探賾摭怪而語必不<lb/>
可俗余讀之盡巻快意快意使其不以﨑嶇風塵汨其<lb/>
中所詣殆不止此抑文章者士之末也余于松壑尚有<lb/>
<pb n="KR4d0577_WYG_005-4a"/>
所加敬焉夫名師勝友輔己之藥石也尤宜親近庶幾<lb/>
變化氣質講切問學其或囂囂耻于自下則賢者日逺<lb/>
矣松壑資禀如此而視斯文之友如骨肉人亦孰不傾<lb/>
囷倒廪而竭情焉將見鏃礪括羽之益以成其徳奚獨<lb/>
馳騁乎翰墨之林而已哉余也歸歟青原之下杜門讀<lb/>
書以娛其晚尚取四方名勝之作萃而刻之則松壑在<lb/>
所不可少云<lb/>
　　　雩陽孫母輝和爾氏貞節序<lb/>
<pb n="KR4d0577_WYG_005-4b"/>
易稱有夫婦而後有父子有君臣謂人倫莫能或之先<lb/>
也聖人删詩念夫婦以經斯父子君臣之倫無不得其<lb/>
正掲栢舟冠變風其意顧不深逺哉嗟夫予于雩都孫<lb/>
母之貞節有不得不暴之天下矣孫母輝和爾氏而諱<lb/>
則額森德濟也父諤爾根為雩都縣逹嚕噶齊賢邑士<lb/>
孫庭蘭以其子妻之歸孫三年庭蘭歿年甫二十有五<lb/>
誓守遺腹靡他黙祈熊祥庶庭蘭死猶不死後果得丈<lb/>
夫子榮宗是也鞠字恩勤日深歳積逮從學受室卓然<lb/>
<pb n="KR4d0577_WYG_005-5a"/>
能自樹立則母年已五十餘矣于是里社長老聚而言<lb/>
曰是貞節婦也不白于公旌異之其何以勵俗遂上其<lb/>
事于縣縣令受其詞而察之得其實復上其事于府府<lb/>
公受其詞下而察之得其實又上其事于行省省臣聞<lb/>
之于朝將表其門適以事變寝己亥春余自嶺南還雩<lb/>
見榮宗㷀㷀哀疚則其母亡矣一日泫然謂余曰本立<lb/>
未生先父棄代頼母氏載育載訓以有今日其貞白之<lb/>
節行道之人猶知之旌淑有令遘亂而止本立徳薄才<lb/>
<pb n="KR4d0577_WYG_005-5b"/>
淺無可自見于世以顯揚其親今母氏音容不復接矣<lb/>
罔極莫報而語食自若于天地間尚得為人子乎思得<lb/>
四方能言之士載諸咏歌庶有聞于後不孝之愿也先<lb/>
生以為何如請述其槩余遂志之曰兵興以來父子君<lb/>
臣之間有愧于孫母者衆矣尚徳君子三復斯文知斯<lb/>
人之特行嘉其子之孝思豈無慨然興懐而咏嘆之者<lb/>
　　　送鄭子髙還徽州序<lb/>
至正辛邜古歙鄭君子高來省季父雩陽尹明年江淮<lb/>
<pb n="KR4d0577_WYG_005-6a"/>
繹騷跬歩如在絶域遂僑寓雩邑荏苒十年今茲舟楫<lb/>
始通子髙率其族屬之寓者東還故鄉余聞為子髙慨<lb/>
然人生憂患惟渉世亂離而淪落異鄉者可念有欲歸<lb/>
而力不能自歸者多矣力能歸而諉曰無父母兄弟或<lb/>
白髪倚門而不歸者何限乆飢之先塜尚有能動心乎<lb/>
哉今子髙在鄉無定省攖其懐在外有家室慰其思亦<lb/>
復何所不可而慊焉深恨終養之不待雖泉流世隔瞻<lb/>
慕愈切子髙乎其使余感也將見過家上塜斷垣古木<lb/>
<pb n="KR4d0577_WYG_005-6b"/>
皆異時丱角嬉遊處豈無徬徨而興嘆父母親友斗酒<lb/>
勞苦必有嘉子髙不忘其先不棄其鄉以戒子弟者嗟<lb/>
乎魯無君子斯焉取斯過紫陽夫子之祠可無媿矣然<lb/>
一去一留交情之變茍非言志曷暢離懐舉餞諸賢列<lb/>
賦寵别屬禮序其首簡故著其概如此云<lb/>
　　　送李師昌序<lb/>
太史公傳日者以為古之賢人不居朝廷必在卜醫之<lb/>
中而世之仕宦者相引以勢相導以利枉主法獵農民<lb/>
<pb n="KR4d0577_WYG_005-7a"/>
以官為威以法為機求利逆暴辟無異于操白刄以刼<lb/>
人者也視君子處卑隠以辟衆而以義置數十百錢者<lb/>
豈不深可愧哉予嘗竒其言凡卜筮方藥之士未嘗敢<lb/>
以易心視之懼隠君子或寄迹于斯也然亦罕見其人<lb/>
焉今年秋辟地白沙吾黨李師昌者集生授業餘力為<lb/>
人推五行藥衆症無不竒中視他術相去逺甚家貧親<lb/>
老復欲遨遊公鄉間以給甘㫖若斯人者其太史之所<lb/>
録也乎抑師昌以古木為標榜木而名古余懼其材大<lb/>
<pb n="KR4d0577_WYG_005-7b"/>
難為用矣雖然杞梓連抱而朽數尺良工不棄况木之<lb/>
古者閱歴風霜不知其幾使出而遇司馬其容久乎醫<lb/>
卜間耶師昌行矣與人臣言依于忠與人子言依于孝<lb/>
見從政有如前所云者諭之以命而藥其病可也<lb/>
　　　陳子泰詩藁序<lb/>
余聞辨于味而後可以言詩信也今夫適于口者若醯<lb/>
非不酸也止于酸而已若醝非不醎也止于醎而已以<lb/>
充飢者或輟焉知其醎酸之外醇羙膏腴有所乏耳苟<lb/>
<pb n="KR4d0577_WYG_005-8a"/>
有物焉既充乎飢又適于口豈不饜飫爽快乎人哉江<lb/>
西自徳機范先生用太白風格一變舊習流動開閤舂<lb/>
容條暢音嚮節奏咸赴以合類皆和平之音于是學者<lb/>
翕然從之遂無復濤怒電蹴鰲掀鯨吼鑱空擢壁峥氷<lb/>
擲㦸之態然求其一聨一句之間涵滀<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>永有無窮之<lb/>
思得至足之味使人不知手之舞之足之蹈之則眇見<lb/>
焉泰和陳通子泰故家子弟之淳愿者也為詩業進士<lb/>
遭亂感時傷事發于詠歌劉君子髙又從而維之抑揚<lb/>
<pb n="KR4d0577_WYG_005-8b"/>
瀏亮甚非𤨏𤨏者所能及也自是少加以思將見韵外<lb/>
之致景外之趣超詣沉鬱如藍田日暖良玉生烟可望<lb/>
而不可致之目睫之前斯可名家矣若然醇羙醎酸之<lb/>
味有不備者歟子泰示余詩藁欲聞所益于余最厚故<lb/>
樂題其簡端云<lb/>
　　　贈陳省掾序<lb/>
葢余于省郎陳君之完城竊嘆其有大過人者也士方<lb/>
讀書衡門于古今事未愜意者恒奮袂扼腕抵掌頓足<lb/>
<pb n="KR4d0577_WYG_005-9a"/>
恨不置身其間以少展尺寸及用于世或才不足以稱<lb/>
其位氣不足以赴其志使人致疑于窮經幸而施為稍<lb/>
異于流俗又以未逹國體任重而躓異流俗矣逹國體<lb/>
矣卓卓然古人于今世足為邦國重萬物吐氣矣又或<lb/>
偏于獨見懈于末路嗟乎才難如此于今誰與共論當<lb/>
世事哉君之在永新也或曰規畫有方訓練有法或曰<lb/>
恩義感激得士卒心或曰雍容暇豫時以碁自娛茫乎<lb/>
莫測其涯涘以是觀之非其才足以稱其氣足以赴者<lb/>
<pb n="KR4d0577_WYG_005-9b"/>
歟非窮經果足致用歟非通逹國體者歟非居今之世<lb/>
復見古之人歟宜乎有如主敬雖﨑嶇兵亂間無一瓦<lb/>
之覆以為家而惓惓執鞭事君者葢亦有見也士之頌<lb/>
君者禮嘗序之矣主敬又得若干為一卷君何以得此<lb/>
于人人哉雖然士之屬望于君不永新而止矧永新猶<lb/>
有未奠枕者乎孫子謂兵聞拙速未覩巧之久也吳子<lb/>
則以二重一信為勝之主民之斯命者尚其念之<lb/>
　　　送湯輔徳廣州䝉古字學録序<lb/>
<pb n="KR4d0577_WYG_005-10a"/>
昔我世祖皇帝奄有區夏以遼金及遐方諸國各有字<lb/>
書而本朝尚缺故特命國師創製䝉古字頒之四方期<lb/>
以順言逹事而已于是内則翰林院以總其教外則䝉<lb/>
古教授以董其學可謂備一代制度矣比者江西提舉<lb/>
官推廣上意辟習于茲事者増置諭録以羽翼之由是<lb/>
外弟湯輔徳沿檄録廣州䝉古字學將行别予宣溪之<lb/>
上或謂輔徳簮纓世家階庭才子不明經舉進士顧乃<lb/>
業右學以徼進不幾近耶予語之曰子亦知夫國字之<lb/>
<pb n="KR4d0577_WYG_005-10b"/>
功乎鄭夾漈謂梵音行于中國而吾夫子之經不能過<lb/>
䟦提河一歩者以字不以聲也國書因聲之自然而使<lb/>
無字之聲悉成有聲之字推之于逺豈小補哉輔徳之<lb/>
是役也邇之化民可使嶺海以南誦其語者莫不鼓舞<lb/>
于王言誕敷之下逺之事君則經筵逹帝聰發揮尊主<lb/>
庇民之妙未有不由于此也尚何愧于科第乎矧餘力<lb/>
學文固將並行而不倍也既以觧或人復叙次是語以<lb/>
為輔徳赴廣州䝉古字學録序<lb/>
<pb n="KR4d0577_WYG_005-11a"/>
　　　蕭伯循詩序<lb/>
始余有安逺之役道雙江謁府長伯循過余于旅邸因<lb/>
見其詩後以王事鞅掌邈不相關五六年矣去歲還廬<lb/>
陵遁跡曲溪之上伯循復以詩來訪相對如夣寐詞翰<lb/>
之妙非復疇昔深使余喜也今年余寓東昌伯循之里<lb/>
也又盡見其感時懐古咏物抒情登覧酬贈餞别等作<lb/>
徐而讀之大篇舂容短章峭㓗流麗而無矜持䟽放而<lb/>
有興趣凡意所欲言無不盡逹于筆下如時花吐艶過<lb/>
<pb n="KR4d0577_WYG_005-11b"/>
者屬目如春禽調吭聞者快耳此豈沾沾録録者所可<lb/>
企及哉雖然劉夣得有云心之精㣲發而為文文之神<lb/>
妙咏而為詩司空表聖亦曰文之難而詩尤難二賢深<lb/>
于詩道者也味斯言也詩果可以易視耶伯循嘗誦詩<lb/>
三百矣試舉一二得于余心者談之常棣之于兄弟伐<lb/>
木之于朋友蓼莪罔極之感東山體下之心伯兮之思<lb/>
其君子旄丘之責其隣國小宛之相戒谷風之相怨燕<lb/>
燕恩爱之情黄鳥哀痛之恨何其曲盡人情㣲婉懇至<lb/>
<pb n="KR4d0577_WYG_005-12a"/>
後千百載能言之士莫或及之何哉噫有三代人物而<lb/>
後三代之詞章可覩也人品不古若而欲詞章軼乎秦<lb/>
漢之表豈理也哉學者歩趨乎聖賢涵養其氣質則詩<lb/>
之本立矣本立則其言藹如得乎性情之正不期高逺<lb/>
而自髙逺矣伯循思其難務其本致其思而使之精養<lb/>
其氣而使之平充其學而使之洽異時視東昌談詩之<lb/>
日猶今日視雙江始見之時則伯循殆將超等夷而名<lb/>
家矣勉旃伯循朝滿夕除潢潦也沿委而遡夫源其江<lb/>
<pb n="KR4d0577_WYG_005-12b"/>
漢之流乎<lb/>
　　　胡澗翁樂府序<lb/>
文語不可以入詩而詞語又自與詩别曽蒼山嘗謂詞<lb/>
曲必詞語婉孌曲折乃與名體稱世欲暢意者氣使豪<lb/>
放語直俳伶輩飾婦衣作社舞耳其不茍句者刻鏤綴<lb/>
簇求字工殆宮粧木偶人形存而神不運余深以為知<lb/>
言自花間集後雅而不俚麗而不浮閤中有開急處能<lb/>
緩用事而不為事用叙實而不至塞滯惟清真為然少<lb/>
<pb n="KR4d0577_WYG_005-13a"/>
㳺少晏次之宋季諸賢至斯事所詣尤至姑即鄉國論<lb/>
吾家松竹居士暨胡古潭彭巽吾皆詞林之雄也國初<lb/>
太原元裕之以此擅名其後涿郡盧處道河南張仲美<lb/>
韵度俱非尋常可及親友胡善樂以其季父澗翁詞稿<lb/>
示余無前二者之失而得諸老之遺纒綿依約語意深<lb/>
到令人不能釋手既而謂余曰往者季父詞稿司馬昂<lb/>
夫嘗序之矣鋟梓未完而兵變盡廢捃拾記憶存十一<lb/>
于千百俟力稍舒仍托工人壽之子為序所以顧惟淺<lb/>
<pb n="KR4d0577_WYG_005-13b"/>
陋奚足以窺曹劉之牆苐念胡氏自宋以來詩書閥閱<lb/>
雄長當時澗翁于古潭孫行克傳弓冶不墜家聲又能<lb/>
傲睨凡流得其禮接甚登龍門尚有承平王孫故態今<lb/>
觀其羙製可謂無愧古潭矣囬視松竹清風紹其遺嚮<lb/>
者其抑無愧于澗翁也乎因序其稿歸之并以識余之<lb/>
不武云耳<lb/>
　　　送王録判補憲掾序<lb/>
至正十五年正月江西河東道肅政亷訪使司辟吉安<lb/>
<pb n="KR4d0577_WYG_005-14a"/>
路録判王君叔琰掌憲牘合城士民怛然失色留之不<lb/>
可來諗于予曰兵火凋瘵之餘天以録判惠我遺黎公<lb/>
而能慈而勇利必興害必除革吏弊若鑑詧而隄决也<lb/>
恤民隐若寒煦而饑飫也總府知其才公委日至必求<lb/>
其情斷于理與工容恱者夐異政府數月善譽翕然今<lb/>
為上位所奪去勢不得留計將安出余觧之曰王君居<lb/>
是職則合郡䝉福而止贊治憲幕則吉安四州五邑與<lb/>
列郡之民咸蒙其賜烏得以寡妨衆哉然余因君之行<lb/>
<pb n="KR4d0577_WYG_005-14b"/>
而竊願有言焉夫憲司朝廷之耳目而書吏又憲司之<lb/>
耳目也當今時弊可動心駭目可扼腕抵掌何限起而<lb/>
救之政在今日識時俊傑豈昧先務之當急乎風俗頺<lb/>
敗忽禮讓而崇驕侈人紀人綱其誰與立一宜先各郡<lb/>
有官君子之賢十不一二不次超遷猶懼弗勸二宜先<lb/>
人民鮮少牛畜殆盡東作方興田必荒萊百姓不給何<lb/>
以裕國三宜先楮弊通行官民利頼窒而不流自上壊<lb/>
之物價翔踴民不聊生四宜先忠義之士國爾忘家殺<lb/>
<pb n="KR4d0577_WYG_005-15a"/>
身不悔無貴賤無小大必有以旌異之則人心激五宜<lb/>
先奸暴縱横弱肉强食上下黨結政以賄成岑范久踈<lb/>
無所忌憚六宜先惟侯世臣之裔與國同休戚雖位卑<lb/>
政劇猶惓惓撫民如子矧今贊風紀之司立清要之地<lb/>
有不舉先務以新庶政者乎將見薅稂莠以扶嘉植渙<lb/>
氷雪而囬春陽則深山長谷之民必舉手加額曰憲幕<lb/>
有賢其將復覩唐虞之治于是來者慰悦請書其語為<lb/>
君贈余雖未識君然得其為人矣故敢獻芻蕘之愚云<lb/>
<pb n="KR4d0577_WYG_005-15b"/>
　　　吳伯淵吟稿序<lb/>
余兒時從師學詩辱教之曰吾之道本乎性情寓乎景<lb/>
物其妙在于有所感發茍無得于斯不名為詩因舉古<lb/>
詩優游不廹意在言外者每夜諷咏數語久之真覺淘<lb/>
去塵俗神思清逺于是令録三百篇中可興可怨者及<lb/>
離騷而下蘇李漢魏等作沉潛誦玩叅以盛唐諸名家<lb/>
而止常曰詩在山巔水涯人情物態故紙上踵襲非詩<lb/>
暇日率子弟徜徉臨眺仰掇俯拾無不可誦然後戒以<lb/>
<pb n="KR4d0577_WYG_005-16a"/>
語忌俗意忌陳調忌卑味忌短小者不可使多難者不<lb/>
可使近得之悠然挹之淵然而詩在是矣其後年益上<lb/>
思干禄以養親竭力為舉子業終歳不一吟者有年然<lb/>
舊聞隠隠在耳夢寐猶未忘也近見一二學者喜鋪張<lb/>
而乏變化尚朴厚而無興趣多或未精短或未暢安得<lb/>
起是翁九京之下與共論哉臨川吳君伯淵以其詩示<lb/>
余有舂容而無急廹有藴藉而無斵琱有情景而無典<lb/>
故真可與言詩矣由是遡而求之而盛唐而騷選而三<lb/>
<pb n="KR4d0577_WYG_005-16b"/>
百優柔涵泳之久且將有得于詩教温然為成徳奚啻<lb/>
小技之精而已哉余之期君也逺故以所得于師者竭<lb/>
焉使三復斯言有助我之歡則非吴下阿䝉矣用序其<lb/>
稿俟良㑹之再卜之<lb/>
　　　送楊子牧九江謁吳亷使序<lb/>
凡遊都㑹之地者非有析圭儋爵之想則必貿遷廢舉<lb/>
之徒否則挾其一技一能以自售舍是三者亦無因而<lb/>
至矣今有漫游之士無三者之志而有思賢之心求俶<lb/>
<pb n="KR4d0577_WYG_005-17a"/>
儻瑰瑋之君子一見以自勵衆人訝之余獨竒焉非王<lb/>
謝家子弟有此一徃雋氣哉前憲使吳公以雄辭直道<lb/>
屹立乎邦土離析之際困踣不回萬物吐氣不負乎學<lb/>
不愧其先禮也願為執鞭久矣而衣食于奔走志弗之<lb/>
遂蜀楊樵子牧故宋叅知政事公棟之裔孫其尊父則<lb/>
余氏出也别余將㳺九江問其志則曰曩侍親尉崇仁<lb/>
時嘗一拜憲使公今二十餘年矣懐賢之切嘗夜夣之<lb/>
思少立下風獲聞崇論宏議豈非平生快事哉余聞竊<lb/>
<pb n="KR4d0577_WYG_005-17b"/>
驚嘆焉公一退士耳非有聲利之及乎人而欣慕之者<lb/>
惓惓弗置此豈偶然之故耶係人心者必有在矣而子<lb/>
牧卓越之見殊于尋常余猶為簮纓世族之有賢子弟<lb/>
喜也夫以余慕公之素而依違于日邁月征之餘不得<lb/>
奮飛以奉教于左右今于楊之徃也能不重竦望之情<lb/>
哉雖然九江今都㑹之地也子之徃也異乎三者之志<lb/>
矣抑適滄海者人必示之以其珠入崑山者人必衒之<lb/>
以其玉珠玉在側得無歆動于中乎子牧作而曰樵歸<lb/>
<pb n="KR4d0577_WYG_005-18a"/>
之日倘辱大人先生咳唾之珠玉志願足矣他則非所<lb/>
知也相視一笑而别<lb/>
　　　録事司典史謝宏用羙觧序<lb/>
典史司縣幕佐也持案牘之權與官吏相可否其職任<lb/>
之係不輕然率由吏老將至而始任焉故好興事舞文<lb/>
法乃其常敦篤渾涵之意什不一二也茍有之則人隂<lb/>
受其賜者多矣豈必有建明施設而後為賢哉吾郡録<lb/>
事典史司謝宏用之考滿也城西諸君子謂禮曰謝君<lb/>
<pb n="KR4d0577_WYG_005-18b"/>
佐政三年矣醇謹而無鍥薄也悃愊而無操切也奉法<lb/>
遵職不察察以為明也同寅協恭不斷斷以為任也知<lb/>
録事張公之賢而相之而民莫之知也吾子可無贈言<lb/>
以寄吾黨之情也乎禮復之曰吾得其人久矣彼有所<lb/>
受之也内附初宏用之王大父昌元以故宋儒臣逮事<lb/>
世祖皇帝念二帝三王之治莫備于書進而獻之陳說<lb/>
大義上嘉納焉授吏部尚書于是朝廷議禮制度咸俾<lb/>
與聞當時諸老樂談其事謂隠然與箕子陳洪範者同<lb/>
<pb n="KR4d0577_WYG_005-19a"/>
科眉山楊衡州于吏部公有鄉里親戚之舊嘗為余誦<lb/>
之夫觀人必本之父兄師友宏用敦篤渾涵度越時輩<lb/>
庸非先世之儒術飾吏事耶使仕優益學發揮吏部公<lb/>
所以事君者以臨其民而世濟其羙豈不益有咏嘆君<lb/>
子忠厚之澤于方來哉<lb/>
　<lb/>
　<lb/>
　<lb/>
<pb n="KR4d0577_WYG_005-19b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　麟原前集巻五<lb/>
</p>
<p>
</p>
  </div>
<div>
                <head>麟原前集巻六</head>
    <p>
<pb n="KR4d0577_WYG_006-1a"/>
欽定四庫全書<lb/>
　麟原前集巻六　　　　　　元　王禮　撰<lb/>
　　記<lb/>
　　　重建濓溪書院記<lb/>
太虛之化絪緼升降於兩間發育萬物莫不各有固然<lb/>
之理而仁義禮智之性君臣父子昆弟夫婦朋友之倫<lb/>
則其最大者焉其或明或晦於斯世者係乎人焉耳堯<lb/>
舜禹湯文武周孔之道至孟氏沒而其傳不屬濓溪周<lb/>
<pb n="KR4d0577_WYG_006-1b"/>
元公生於千有餘載之後奮自南服不階師傅超然獨<lb/>
詣以上承洙泗埀絶之緒下啟河洛未發之言其功頋<lb/>
不偉且大歟觀太極圖通書等作根柢領要有以闡夫<lb/>
太極隂陽五行之奥使學者知由中正仁義而主静以<lb/>
為之本决道義文辭禄利之取舍以振起秦漢以來俗<lb/>
學之卑陋此濂溪之功天下咸知尊而慕之章貢之有<lb/>
濓溪書院則非偶然者矣先生為南安司理時䖍之興<lb/>
國宰程公珦假倅南安視先生氣貎非常人令二子師<lb/>
<pb n="KR4d0577_WYG_006-2a"/>
之即明道伊川也迨通判䖍州二程猶徃來在門政樂<lb/>
育英材時也河洛之學實源於此去之數世之下其神<lb/>
其靈未必不飛揚陟降於空同之陽章貢之滙於是表<lb/>
章遺跡以淑學者誰曰非宜爰自宋淳祐戊申提刑翟<lb/>
公繁剏濓溪書院於二水之東門廡殿堂翼翼秩秩有<lb/>
教有養州序未能或之先也朔望惟提刑謁拜稱提刑<lb/>
書院在元悉仍舊貫兵燹以來莽為邱墟贛令崔侯天<lb/>
錫以世族為政有聲念周程講道之所不可廢也遂請<lb/>
<pb n="KR4d0577_WYG_006-2b"/>
於郡而謀新之凡為禮殿十二楹崇三尋一尺有五寸<lb/>
廣四筵有二尺深如廣而去其六尺道立堂十二楹崇<lb/>
三仭有五寸廣四筵二尺有五寸深視廣而去其六尺<lb/>
有五寸儀門之楹如堂之數崇不及七尺有五寸廣四<lb/>
筵有一尺深如崇之數靈星門三各二楹崇二仭有五<lb/>
尺廣一筵有三尺左右為廡皆十楹崇二仭有七寸廣<lb/>
十筵深視廣而去其九堂之西為道國元公祠八楹堂<lb/>
之前東西為諸生肄業之所典教之居列於學側繚以<lb/>
<pb n="KR4d0577_WYG_006-3a"/>
崇墉甃砌丹堊炳然煥然肖像儼如籩豆有序濬池種<lb/>
蓮環植松竹啟剏於洪武二年三月畢工是年九月率<lb/>
諸生行舍菜禮告成噫侯可謂識政治之本矣前郷貢<lb/>
進士金友徳嘗為書院山長亦先後贊襄之命儒士趙<lb/>
敬來請記以昭乆逺凡學於斯者想當時師友氣象而<lb/>
實用其力推其致君澤民之術達之天下將見書院之<lb/>
盛與睢岳嵩廬為五豈不愈有可尚者耶用書以告其<lb/>
邦之人士使知自勉焉<lb/>
<pb n="KR4d0577_WYG_006-3b"/>
　　　重修安福縣學記<lb/>
皇上臨御之初聿興文治思復唐虞三代之盛乃詔中<lb/>
外大小百司之臣崇學校明教化以基之於時海内郡<lb/>
縣翕然向風而廬陵文獻之邦奉宣徳意尤恐或後其<lb/>
屬安福邑長姜君明慨憫是邑久為外暴所據今雖潰<lb/>
靡然欲化俗以復初宜建學為先遂謀及判簿潘君樞<lb/>
斬刈蓬荆爰剏禮殿時經始煩劇公私赤立他則未遑<lb/>
也迨侯君志健繼為政始起明倫堂貳令約爾珠又立儀<lb/>
<pb n="KR4d0577_WYG_006-4a"/>
門皆洪武初元時也四年冬天黨孫君以文學清才起<lb/>
為斯邑令其下車也既撫字其民人即惓惓學校為念<lb/>
於是構材鳩工東西兩廡各為十楹設七十二賢位次<lb/>
儀門東西各增兩楹為師生講肄之齋左曰日新右曰<lb/>
時習堂之前東為廊六楹中祠濓洛道統之賢西為廊<lb/>
六楹中祠鄉國忠節之士殿堂儀門盖甃丹堊凡前政<lb/>
所未備者今皆奐然一新之守禦千户夏侯機湯侯禄<lb/>
知崇先聖之道咸匡輔焉七年仲冬始克竣事一時縉<lb/>
<pb n="KR4d0577_WYG_006-4b"/>
紳耆舊來觀其成僉謂學校繕修之役曩頼以為經費<lb/>
者今無所資矣興作惟此時為難宜勒珉紀實以示逺<lb/>
遂推學之士龍欽具本末來請記竊嘗謂教化實為治<lb/>
之本唐虞三代教民之法班班可考當是時民之由乎<lb/>
禮義免於刑罰者衆是以治隆於上俗美乎下後世道<lb/>
缺學廢宜乎茍偽之風成而雍熙之治不能以復見當<lb/>
在宋也累詔天下郡邑興設學校其後作興風厲之至<lb/>
馴至民間書院義塾日增月益不可枚舉要皆教養之<lb/>
<pb n="KR4d0577_WYG_006-5a"/>
具備而後俊造之實成故能庶幾乎三代之治孫君學<lb/>
古者也首以學校為務其知政治之本哉真不負朝廷<lb/>
育才之心也哉雖然邑長之心勤矣學於斯者使能澡<lb/>
雪涵養以底於成異日膺民社之寄進顯於朝近之踵<lb/>
有宋之休明逺之佐雍熙之盛治以無愧建學初意頋<lb/>
不偉歟孫君名鐸字文振是役也縣丞趙禮主簿湯本<lb/>
洎教諭歐陽蘭訓導龍欽羅觀俱相其成者專董其工<lb/>
則儒生趙宜厚云<lb/>
<pb n="KR4d0577_WYG_006-5b"/>
　　　畫苑記<lb/>
歐陽子云物常聚於所好而常得於有力之强好之而<lb/>
無力雖近且易有不能致之故予雖有所酷好而制於<lb/>
無力悵然以止及見蘇文忠公可寓意於物不可留意<lb/>
於物之語於所好雖得之則喜失之亦不以愠意皆有<lb/>
數存乎其間同邑彭君志髙示余以其所輯畫苑人物<lb/>
林壑泉石烟雲鳥獸魚蟲草木之異態一舉目而得之<lb/>
類皆名工俊士之筆非尋常畫史之所能及雖其嗜好<lb/>
<pb n="KR4d0577_WYG_006-6a"/>
同於予予則不能致而徒羡之者有所制也故予之畫<lb/>
本常在於岷峨巫峽天台海門江湖之間得之不必以<lb/>
力而有力者亦不能奪時艱以來過東西家如適千里<lb/>
惟重人間長畫老去恨空聞之感而已於彭君所輯得<lb/>
不争先睹之為快哉雖然法書名畫皆士君子之雅尚<lb/>
也君之於畫采擷裒積有若苑者焉繼今堙罍沈鼎頺<lb/>
趺仆碣求其餘欵墜刻於寂寞之涯使天下聞碑名蹟<lb/>
舉集几案覽者徐展緗帙而鼒鼐之潤篆籕之光輝映<lb/>
<pb n="KR4d0577_WYG_006-6b"/>
星斗尚太古之遺風可挹也豈不愈可快耶予嘉彭君<lb/>
不象犀珠玉之好而雅尚清致又羡其逺且難者悉能<lb/>
致之而非予所及然而聚散之相尋賞玩之何極慕尚<lb/>
之專者亦不可囿而滯也彭君以為何如題其後以記<lb/>
　　　遂初堂記<lb/>
清江劉公非先生之孫某主簿永新因家邑之三井遂<lb/>
占籍焉迨四世生齒繁盛分處西門之外水牕頭五世<lb/>
有名士曰友益是為水牕先生元初代還邑燬伯仲就<lb/>
<pb n="KR4d0577_WYG_006-7a"/>
邑北舍東别業以居父子兄弟自為師友郷隣羡之尤<lb/>
博洽於史嘗著通鑑綱目書法大行於世有孫十三人<lb/>
而文貫長生於戊申之嘉平水牕喜其同己生之嵗月<lb/>
命之曰同壬辰兵亂闔門奔竄隣境閭左相煽肆虐弱<lb/>
巢强居有年數矣亂定文貫白於公三訴於憲府凶暴<lb/>
伏辜卒復舊業於是相率弟姪聚廬托處而再造之功<lb/>
侔於剏始矣一時士友咸稱詠之提舉雲陽李公一初<lb/>
為書遂初堂而序之文貫復欲禮有以記之既辭弗獲<lb/>
<pb n="KR4d0577_WYG_006-7b"/>
則慨然曰為子孫守成於承平之日易恢復於䘮亂之<lb/>
後難恢復於䘮亂類非有志者不能也惟祖宗經營剏<lb/>
業全付我有家今乃有於强暴使祖宗魂魄倀倀無所<lb/>
棲依庸非為子孫之責乎責之所在雖有登天之難蛇<lb/>
虎之毒水火之厄所不敢避奮然直前無所頋慮卧薪<lb/>
嘗膽思償吾祖宗之所付必使舊物咸復其初而後吾<lb/>
之志始遂而吾之責始塞嗟乎此豈靡靡儢儢懦無立<lb/>
志者所能致哉若文貫非所謂士尚志歟非所謂克負<lb/>
<pb n="KR4d0577_WYG_006-8a"/>
荷者歟姑自永新一邑言之先疇遺構為强暴侵奪者<lb/>
何限而子孫能如文貫者亦罕矣觀其恢復雖家之與<lb/>
國大小則殊而慷慨激烈氣干雲霄隠然與劉文叔披<lb/>
圖撥亂之志同科殆未易與俗人語也文貫方盛時抱<lb/>
負經濟思少效尺寸於當世志與時違﨑嶇風塵以老<lb/>
假令生唐世得效一官於諫議有不移孝為忠揚眉吐<lb/>
氣國爾忘家者乎何至使人有神堯以一旅取天下而<lb/>
子孫不能以天下之嘆噫吾於是有感矣惡得不為斯<lb/>
<pb n="KR4d0577_WYG_006-8b"/>
堂記之<lb/>
　　　雪齋記<lb/>
新安孫君彦能字其讀書之所曰雪齋予聞而異之而<lb/>
莫知其意之所寓既而問之其友或曰孫氏之先有苦<lb/>
學而映雪以誦者君不忘昔人之清苦故名其齋以自<lb/>
勵或曰昔有學於程門者刻苦忘倦退而戸外雪尺君<lb/>
慕其人結齋而題其顔庶常目在之而有發也彦能笑<lb/>
曰是臆辭也非吾意也予昔者游息之宇成而天適雪<lb/>
<pb n="KR4d0577_WYG_006-9a"/>
如瑶林如玉城如水晶域光彩璀璨望之目眩對之神<lb/>
竦即之髪森而骨寒虗室生白如身在蓬島非人間世<lb/>
一時愛而悦之今雖有年數矣此景嘗徃來於懐是以<lb/>
志吾齋况雪之徳有五而世亦罕能知焉無塵清也皓<lb/>
皓一色純也盛隂乃降時也胚胎稔嵗和也不常為人<lb/>
玩髙也清以洗心純以一性時以適道和以利用髙以<lb/>
砥行雪獨非吾之良友耶予得其語而思之自與彦能<lb/>
為友於今三年其為人也嗜樂不同流俗惟琴書自娱<lb/>
<pb n="KR4d0577_WYG_006-9b"/>
善吟善摸𨽻書與人交未嘗以貧富窮達異態汙隆隨<lb/>
遇不膠於物藹然熙然無崖㟁町畦然風致自不可凡<lb/>
不少詭隨由此觀之彦能盖深有得於雪之助也然則<lb/>
齋名以雪君子有不宜之者乎是為記<lb/>
　　　吉安府重修經歴司記<lb/>
郡府自漢以來守皆有佐長史贊務司馬㕘軍名雖不<lb/>
同而為佐一也晉桓冲為刺史命處士劉麟之為長史<lb/>
麟之不肯屈冲親廷迎之孔休源為晉安王長史王深<lb/>
<pb n="KR4d0577_WYG_006-10a"/>
相倚仗嘗於齋中别施一榻云此是孔長史坐人莫預<lb/>
焉由是長史甚見禮重與郡守相可否相唯諾相羽翼<lb/>
而政治以成後世易名經歴始别為司在府之左更化<lb/>
以來廬陵復新郡治而司則仍舊洪武元年㑹稽宋君<lb/>
某以經歴長其司錢塘郝君某以知事贊其長俱宦族<lb/>
俱以儒術飾吏治未期月時和民輯上下翕然於是甃<lb/>
盖繪飾煥爛絢麗登斯堂者心開目明郡守王侯見而<lb/>
樂之頋謂僚佐曰署宇之新過客頋瞻徘徊而不能去<lb/>
<pb n="KR4d0577_WYG_006-10b"/>
居斯宇者能新厥徳以新其政人有不仰望者乎咸曰<lb/>
諾命王禮記其成以俟維新之治云<lb/>
　　　雪隠記<lb/>
嗜其業樂其趣精神心術與之為一而不可須臾離者<lb/>
謂其隠於斯可也而奚庸跡之計哉是故夔隠於韶棄<lb/>
隠於稷鬲隠於魚鹽輪扁隠於斵輪陶朱隠於廢舉皆<lb/>
逃身其中而自得其趣豈必入山之深入林之宻而後<lb/>
謂之隠哉入山之深入林之宻而得名隠則與木石居<lb/>
<pb n="KR4d0577_WYG_006-11a"/>
與鹿豕遊者滔滔皆是也奚獨止稱其作者之七人作<lb/>
者止稱其七人則必得其精神心術之微而非以跡論<lb/>
也宜春朱侯志徳美風儀善談論尤工寫竹梅於是字<lb/>
其遊息之所曰雪隠軒人亦稱以雪隠或曰雪可隠乎<lb/>
予曰子求其粗而未究其精者也盖雪非竹梅無以著<lb/>
其清竹梅非雪亦無以増其韻志徳朝而竹梅與吾心<lb/>
術相謀夕而竹梅與吾精神相接夣魂栩栩又嘗邂逅<lb/>
六出天葩於瀟湘之濵羅浮之野其清韻何如哉逃名<lb/>
<pb n="KR4d0577_WYG_006-11b"/>
爵而歸於竹梅逃竹梅而歸於雪盖得其趣外之趣而<lb/>
其隠也益清絶矣抑予聞李伯時嗜畫馬一日徃見法<lb/>
雲禪師師語之曰君後日必為神駿諷其畫觀音像以<lb/>
離之盖知其心術精神之注乎馬也予觀志徳精神心<lb/>
術與竹梅為一有竹梅之清撡雪趣固在其中矣殆將<lb/>
見竹梅猶見志徳見志徳猶見清水寒露之在玉壺庸<lb/>
非雪隠云乎哉志徳嘆曰子可謂知雪隠者矣請書以<lb/>
筆予軒於是乎記<lb/>
<pb n="KR4d0577_WYG_006-12a"/>
　　　草庵記<lb/>
噫嘻草庵欲記之久矣然遲遲而未酧者有所感也方<lb/>
子英盛年壯志不屑屑窮章句遨遊公卿間類功業可<lb/>
指取有迨夫歲月不貸華髪漸生乃遡南安之上遊訪<lb/>
前人之遺跡於是踰庾闗登韶石以望蒼梧下曲江而<lb/>
觀乎昌樂之瀧弭節於羊城以圖南焉已而省府憐其<lb/>
才俾佐治保昌持以勤儉濟以恢𢎞若可以展其平生<lb/>
梯梯而升以繩祖武孰知日月幾何而風塵眯目世事<lb/>
<pb n="KR4d0577_WYG_006-12b"/>
日非矣尚憶戊戌予以鞅掌留滯雄城四郊回禄光燄<lb/>
燭天城中暗室如晝子英泫然語予曰楊氏簮纓之傳<lb/>
至於先人始無以䕃其後今幸躋攀分寸以似以續而<lb/>
世變若此君子之澤其殆斬於斯乎使含垢忍恥二三<lb/>
其徳尚何面目上祖宗邱墓乎遂相向痛哭予亦不能<lb/>
禁也其後别去不相聞者已二三年有南來者謂子英<lb/>
誅茅為屋左琴右書日明先王之道以待學者而自號<lb/>
草庵道人予聞而竒之於今又十年而子英亦且老矣<lb/>
<pb n="KR4d0577_WYG_006-13a"/>
無復可用於世矣嗟乎貴戚之臣世禄之家匹休埀裕<lb/>
者不少於時宜草庵而不草庵子英以區區邑幕之賔<lb/>
乃能始終一致俛仰宇宙間可無媿矣今年秋余以程<lb/>
士過凌江之驛求所謂草庵而一詣焉至則花卉後先<lb/>
欝有幽趣而弦歌之洋洋盈耳又未嘗不為子英喜也<lb/>
雖然予與子英俱駸駸乎桑榆之域矣已邁之年回首<lb/>
瞬息後此不過一二十年客耳方來光景又奚足控搏<lb/>
耶曷若返乎青原白鷺之間相與角巾鹿裘耕閒釣寂<lb/>
<pb n="KR4d0577_WYG_006-13b"/>
娱孫㑹友以樂餘齒子英曰諾吾將歸矣請書以記草<lb/>
庵遂著疇昔之意如此盖子英之祖母於予為從姑故<lb/>
相望拳切異於常情云<lb/>
　　　曾氏祠堂記<lb/>
祠堂建於郡𤣥妙觀何居曾氏子本中為老子徒憫其<lb/>
先人無主祭者作也曾氏世居邑之膏澤本中㓜失恃<lb/>
遇忌日悲不自勝迨長歸父骨烟濤千里之外世難而<lb/>
家䘮時平而身老於是建祠於觀以祀其先捐田於祠<lb/>
<pb n="KR4d0577_WYG_006-14a"/>
以永其祀而謁記於予嗟乎孝思終慕者幾何人哉執<lb/>
筆於斯庶無愧矣因謂本中曰世之飫膏粱艶文繡樂<lb/>
軒盖堂榭之安榮䝉先業而有者衆矣水木原本之弗<lb/>
思春秋享祀之或懈視本中出類離倫遊方之外猶凜<lb/>
焉宗祀忽諸之懼豈不赧然愧汗也哉本中曰古今絶<lb/>
續之感雖賢聖不能免為此者姑以少慰吾心云耳雖<lb/>
然本中之志則善矣抑予觀王侯將相施田宅於老佛<lb/>
之宫以祈悠永者徃徃而有一再傳之後小失其忌典<lb/>
<pb n="KR4d0577_WYG_006-14b"/>
大忘其像設祠之建改為收儲之塲田之入悉供醲鮮<lb/>
之具於斯時也其將若之何本中悄然以悲而莫予對<lb/>
也則又解之曰反哺跪乳報本之恩禽獸猶然君不忘<lb/>
其本而為斯舉後之人忍忘其本而廢斯舉乎將見一<lb/>
飯之頃必戒其徒曰此某師托先之餘而吾與子之所<lb/>
共食體前人報本之心勿替引之可也又必戒其徒曰<lb/>
吾於此或怠焉有廢焉人將曰彼師奉先之意且弗能<lb/>
守况他人乎將檀施慕善之念日荒矣吾教何由而興<lb/>
<pb n="KR4d0577_WYG_006-15a"/>
乎本中躍然喜曰若子之言庶無隳我之志也請書之<lb/>
將琢詞於石以示後之人遂為記<lb/>
　　　石城縣重修城池記<lb/>
至正十有七年予留雩陽王侯幙中見有上徐君興復<lb/>
石城縣治城池圖狀稱其秉心亷正宣力周至安輯餘<lb/>
民招附外境厥聲籍甚聞之喜而不寐是冬石城儒生<lb/>
温晉老來致其邑父兄子弟之情求文勒石温之言曰<lb/>
石城之為邑尚矣南唐保定十年割䖍化縣石城場置<lb/>
<pb n="KR4d0577_WYG_006-15b"/>
縣於䖍州宋建炎間改䖍為贛䖍化為寧都石城則仍<lb/>
其舊云郡獨僻逺壤地褊小民俗謹畏南東亘閩北界<lb/>
盱江西抵寧都由保定迄今五百餘歲其間城池修壊<lb/>
無可徴者内附國朝以來四海晏然無復外患文崇武<lb/>
弛城復隍平至正十一年淮冦犯江右由撫破寧都至<lb/>
於石城城無可守官民蕩析焚刼幾盡奸變愚從隣仇<lb/>
里怨比比然矣其確乎保有郷曲守正者惟藍田之黄<lb/>
洪石之廖濯龍之潘龍頭之蔡唐臺之魏數氏耳於是<lb/>
<pb n="KR4d0577_WYG_006-16a"/>
邑人劉杰暨其姪權余夀余必安熊曼卿等倡義謀復<lb/>
縣治既平或順或强匪居匪康乃陟其岡域民之良凴<lb/>
二險以居焉十六年秋郡守海公分府王侯審知徐君<lb/>
家本石城地之形勢人之情偽必盡知之俾以府史領<lb/>
兵招諭其怙險懐疑者入其境畫䇿襲下郷之左坑圍<lb/>
破之焚偽萬户府獲其印殱其醜聞風而下者七十砦<lb/>
至縣按兵親詣各所推誠布公開諭之曰爾曹徃歲不<lb/>
審惑於妖言今知其非則宜速改其所以因循不悛者<lb/>
<pb n="KR4d0577_WYG_006-16b"/>
懼不免於誅乎今朝廷布曠恩太守施仁政轉禍為福<lb/>
機不可失予與若等舊同郷井敢忘忠告謂予不信請<lb/>
以身質衆皆感泣歸順者六十餘砦為良復業君乃頋<lb/>
謂耆舊之人曰邑有城邑猶家之有垣墻扄鐍也髙其<lb/>
垣墻固其扄鐍奸心何由而興今是邑有克復之名而<lb/>
無其實非實墉實壑使斯民聚廬托處豈憂深思逺者<lb/>
咸曰唯於是度廣袤較崇卑具楨榦儲糧食立工程嚴<lb/>
懲勸剏始於是年臘月畢工於明年九月周圍若千里<lb/>
<pb n="KR4d0577_WYG_006-17a"/>
髙厚若干丈仰瞻言言俯瞰沉沉樓櫓翬飛四十餘所<lb/>
君曰城茍完矣公廨將若之何又自捐良材百餘章為<lb/>
倡學校倉庫相繼具興躬率官民入此城處耄安倪懐<lb/>
寢恬語嘻向之狐兔穴通市棘荆翳沃壤者屹樓閣之<lb/>
連連靄桑麻之斾斾使我祖父而上數百年養生送死<lb/>
於兹土者不廢其詒謀徐君力也忍忘之耶願一言紀<lb/>
嵗月以示後之人予聞而嘆曰韓城之完詩人美燕虎<lb/>
牢不城春秋責鄭矧君上有保障之托下有桑梓之敬<lb/>
<pb n="KR4d0577_WYG_006-17b"/>
哉跡其行事可謂難矣君名行今以勞陞是邑主簿總<lb/>
制機務協贊其役者攝邑某某是為記<lb/>
　　　種學樓記<lb/>
蕭君鳯岡築樓於義山之隂字之曰種學其友尹又新<lb/>
既為之辭復徴予記之予聞其語而思之不無愴然有<lb/>
感者矣夫種學之說本於學殖諸君易經訓之菑畬者<lb/>
抑嘗究其種之之法乎二帝三王之道載於經學之五<lb/>
穀也楊墨申韓百家者流學之荑稗也不慎擇而種之<lb/>
<pb n="KR4d0577_WYG_006-18a"/>
雖終歲勤動復何益矣予少之時逺覽傍蒐玩常嗜竒<lb/>
方寸之地無所不種及日至之時維莠驕驕而已爾於<lb/>
是賦逺遊涉洙泗周遊齊魯之郊得嘉種而還竭力播<lb/>
種汲汲焉惟恐其後時也惺惺焉惟恐其亂苖也不幸<lb/>
而八月其穫雖我稼之未同而衆且妄推其有秋也至<lb/>
如蕭君其種也先乎我可謂能服勤穡事然不厄於水<lb/>
旱則困於螟蝗矧頻年以來雖不惰之農亦舍耒改業<lb/>
而工商求朝樹而夕隂矣惟無他技能如予者思天下<lb/>
<pb n="KR4d0577_WYG_006-18b"/>
之饑猶已不敢以水旱輟耕而望烝民之粒孰知萬山<lb/>
之間君猶一翁二季凴高眺逺竭力斯事不棄二三十<lb/>
年不獲之壤弊弊而種之嗟乎如予與君其不貽改業<lb/>
者之笑幾希而猶自信如此也雖然水旱之後地力息<lb/>
久則利倍但患種之秕耳予視君所種實堅實好茍舎<lb/>
舊而新是圖則天必憫君之勤而使之受厥明賜矣異<lb/>
時有飶其香邦家之光擊鼓以報田祖則予也青鞋布<lb/>
襪經邱尋壑徃賀於曲江之上與種學老農取斯語誦<lb/>
<pb n="KR4d0577_WYG_006-19a"/>
之未必不掀髯一笑也<lb/>
　　　義塜記<lb/>
義塜者何西域氏旅塋也營之者誰吉安中憲大夫達<lb/>
嚕噶齊也於是可觀徳矣於是可知混一之盛矣何也<lb/>
西域之於中夏言語嗜欲殊焉雖漢唐以來婚媾有之<lb/>
然各懐舊族不能雜處他土頋安有生西域而葬江南<lb/>
者惟我皇元肇基龍朔剏業埀綂之際西域與有勞焉<lb/>
洎於世祖皇帝四海為家聲教漸被無此疆彼界朔南<lb/>
<pb n="KR4d0577_WYG_006-19b"/>
名利之相徃來適千里者如在户庭之萬里者如出隣<lb/>
家於是西域之仕於中朝學於南夏樂江湖而忘郷國<lb/>
者衆矣歲久家成日暮途逺尚何屑屑首邱之義乎嗚<lb/>
呼一視同仁未有盛於今日也至正辛夘公以海北廣<lb/>
東監憲簡在帝心選守名郡實監吉安明年淮冦蔓延<lb/>
頼公仁勇亷明戡定勞來所以父母斯民至矣又以餘<lb/>
力買地一方於水之東西域客死於此皆葬焉築堂三<lb/>
間以享以祀俾特穆爾布色董其後而世守之庶無他族<lb/>
<pb n="KR4d0577_WYG_006-20a"/>
逼處魂魄相安於九京也郡之耆老嘆於里巷曰傳稱<lb/>
親親而仁民仁民而愛物推是心也將掩骼埋胔如恐<lb/>
弗及况士大夫之墓有不封崇之乎饑餓於我土地者<lb/>
有不惠利之乎父兄詔其子弟曰吾儕小人服盡情盡<lb/>
相視途人疾而不持䘮而不救坏土莫讓甚若仇敵聞<lb/>
賢太守之風將不勝其愧悔矣嗚呼民徳歸厚其在斯<lb/>
舉也夫是不可以不記<lb/>
　<lb/>
<pb n="KR4d0577_WYG_006-20b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　麟原前集巻六<lb/>
</p>
<p>
</p>
  </div>
<div>
                <head>麟原前集巻七</head>
    <p>
<pb n="KR4d0577_WYG_007-1a"/>
欽定四庫全書<lb/>
　麟原前集巻七　　　　　　元　王禮　撰<lb/>
　　記<lb/>
　　　雩都沈縣尹祠堂記<lb/>
三代御天下之賢也取之有其道用之稱其才當是時<lb/>
大者靖共豈弟信道不回小者和順正直執徳惟謹君<lb/>
臣之義有死無貳下逮秦漢先王之道幾息然人心尚<lb/>
醇魯地歸楚也曾幾何時即不肯易節於漢非高帝示<lb/>
<pb n="KR4d0577_WYG_007-1b"/>
羽頭彼豈有愧禮義之國哉田横於齊人也一隅之主<lb/>
耳及横歿二客自殺五百人亦自殺何其同心同徳視<lb/>
死如歸有如此者唐宋以來守節死義之士亦屢見焉<lb/>
我元有天下也取人多塗用人一律然國家涵喣幾百<lb/>
年報本之思雖齊民不敢廢况析人珪儋人爵者乎至<lb/>
正十三年淮孽蔓延江右效死勿去者李江州一人耳<lb/>
棄其守土死與冦力戰不敵死屈體折節求免弗獲死<lb/>
等耳而榮辱異不知所决擇何哉兵部全公之牧贛也<lb/>
<pb n="KR4d0577_WYG_007-2a"/>
以忠義固人心以公正為民望故墉壑獨完思欲風厲<lb/>
有官君子以報國素矣夏四月雩都縣尹沈侯野仙死<lb/>
於興國防戍之地仲子紹節死焉家僮二人死焉公聞<lb/>
其罵賊壯而哀之遣吏弔其家率屬候其䘮為文祭之<lb/>
立廟祠之舉官其冡子紹忠以世之於是贛人以為榮<lb/>
奮而從之也輕南唐後主時有淮人李雄憫國城重圍<lb/>
奮力徃救陣於溧陽與宋師遇父子俱歿李氏訖亡不<lb/>
沾褒贈容齋洪氏每痛惜其無傳夫舍生取義者其理<lb/>
<pb n="KR4d0577_WYG_007-2b"/>
正其心安即無憾矣傳不傳非所計也以今較昔沈侯<lb/>
之遇兵部公豈不誠幸矣乎予知其慰於九京也十五<lb/>
年余來雩都紹忠襲官已二年邑人感侯死事欲祠祀<lb/>
之紹忠曰昔我父雖尹兹土然未久而歿生未有以利<lb/>
乎民可以死而有累乎民哉自創祠三間於東南城隅<lb/>
設像以祀買田歲入粟十石贍祠事請記以示後予辭<lb/>
之辭之弗獲遂志思古之意以成沈侯之仁以慰紹忠<lb/>
之心以著兵部公激勸之美若沈侯大節之詳則有兵<lb/>
<pb n="KR4d0577_WYG_007-3a"/>
部公所製廟碑在侯字宗仁紹興人<lb/>
　　　贛州路重修城北黄籙壇記<lb/>
老氏之教有壇安所稽乎古者祀郊廟則壇祀社稷則<lb/>
壇唐祖老子為𤣥元皇帝宜其教之有壇也曷為而屋<lb/>
之其猶祀帝於明堂以人禮事之親之也贛城北有黄<lb/>
籙壇而咸稱曰下壇何也城内壇者三為斯民祈禳之<lb/>
地尚矣順流上中下别之斯在下也此何以獨興昔紫<lb/>
陽張真人治妖猿於梅闗嘗此焉信宿仙真之所過化<lb/>
<pb n="KR4d0577_WYG_007-3b"/>
意必有隂佑而黙相之者誰與新之真常冲静大師周<lb/>
君常静暨其侣孔君道清也成之何時費將焉取我元<lb/>
至順三年里民劉英可禮請二人主壇事二人盡禱祀<lb/>
之誠兼岐黄之術所活既衆人益信之乃竭平日錙銖<lb/>
之積以供興作無求於人於是事神有殿燕居有舎井<lb/>
厨庾廊靡不完繕實至正八年也然則孰主張是太守<lb/>
正議伯都哷丹通守宣威哈都爾也求文於石者何欲<lb/>
來者知興廢在人勿替引之可也噫使凡有名教之責<lb/>
<pb n="KR4d0577_WYG_007-4a"/>
者能如孔周之用心其道有不昌矣乎<lb/>
　　　城南園池記<lb/>
凡營第宅於州里者占臨眺之美什五六具園池之勝<lb/>
什四三并而得之者什有一二焉然好事之士鮮能遇<lb/>
之徃徃奪於髙訾富賈之流辱於委𤨏握齱之目則猶<lb/>
絶倫卓行不遇知己豈不負其平生竒氣哉金川黄某<lb/>
磊落士也卜築得園池臨眺之勝欲予有以記之問其<lb/>
概則曰弊廬久燬矣早夜以思年將半百而寸禄未霑<lb/>
<pb n="KR4d0577_WYG_007-4b"/>
吾志自期於古人吾遇乃不如今人城南可以隠而闔<lb/>
廬庇風雨曽不如桑土之綢繆者乎吾園廣袤數十餘<lb/>
畝倚其池雖結駟連軫可以徑度剏草屋數間其中東<lb/>
以貯妻孥西以待知友無欂櫨節棁之華有竹苞松茂<lb/>
之固以峯巒為障圖以雲霧為屏幙左經右史彼琴此<lb/>
奕暇則藝樹課蔬學尸郷翁從濠梁叟客至山肴野䔩<lb/>
隨意觴酌談笑竟日醉或鼓腹而歌歌曰我園我池其<lb/>
甘維菲其鮮維鯉衎我嘉賔如兄如弟於胥樂兮又歌<lb/>
<pb n="KR4d0577_WYG_007-5a"/>
曰中園有甓兮池有石杠佇立以視兮或潜或洋花之<lb/>
朝月之夕池上乎翺翔誠懙懙施施不知其不可也予<lb/>
聞而喜曰善黄君之樂斯勝也曩君家於驛近齋閣清<lb/>
幽玩好滿案滋蘭臯治蒲石士大夫徃還者輙倒屣迎<lb/>
留引滿舉白盡歡與世之擁婦兒屏間窺者異故賦詠<lb/>
傳誦矧結廬城南又所謂并而得之者勝概有以助發<lb/>
其偉懐名流有以品藻其清致則地若□而幽景若窈<lb/>
而邃予豈惟羡君之得所將賀園池今日之遭矣兵亂<lb/>
<pb n="KR4d0577_WYG_007-5b"/>
以來予避地南荒惟恐山之不深林之不宻清江碧嶂<lb/>
之間無謝公屣者餘十年矣他日停楫東臯或造其勝<lb/>
尚當為君一一詠之<lb/>
　　　石坡記<lb/>
古郢王君彦昭仕於江右也語廬陵王子曰吾舍於石<lb/>
坡之下日履<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>确以遊以眺漢水湯湯其趾一瞬千里<lb/>
而石坡儼然泰華之儀刑矯然廬霍之秀拔友石益久<lb/>
熟察而愛之物無故觸之而物自壊或遷之不輕動以<lb/>
<pb n="KR4d0577_WYG_007-6a"/>
為墉墻倚柱隄防也外暴不為患膩滑離離而色不一<lb/>
噓之雲蒸而霧温叩之羽振而徴應用之砥礪則劍㦸<lb/>
銛鋭中藴玉而人莫之知吾性樂焉因之以自號子以<lb/>
為可不可也王子聞而歎曰天下之物茍適於用者皆<lb/>
可敬也而况於石乎况於石坡之産乎栁子謂楚之南<lb/>
少人而多石烏知石之徳豈庸衆人所及哉物無故觸<lb/>
之而物自壊剛也或遷之不輕動重也以為墉墻倚柱<lb/>
隄防外暴不為患忠也膩滑離離而色不一文也噓之<lb/>
<pb n="KR4d0577_WYG_007-6b"/>
雲蒸而霧濕潤也叩之羽振而徴應直也用之砥礪而<lb/>
劍㦸銛鋭利物也中藴玉而人莫之知謙也之八者君<lb/>
子或未備惡得以石視石耶盖剛而不潤則流於燥重<lb/>
而不直則流於滯忠而不利物則流於朴文而不謙則<lb/>
流於矜兹焉兼盡其美庸非才全徳備者哉或曰水沫<lb/>
為石柔而剛也或曰石乃氣之核陽而隂也王君樂石<lb/>
坡之為徳而身體之予知其寛猛之適中矣夫當蒸黎<lb/>
塗炭之極慨念何使非民急起而救之翕然致善政之<lb/>
<pb n="KR4d0577_WYG_007-7a"/>
稱於談者之口是石坡方由王氏知名天下尚何可不<lb/>
可之難哉詩不云乎惟其有之是以似之即石坡以觀<lb/>
其人君子有不知所敬者乎昔米芾見竒石喜曰此足<lb/>
以當吾拜予於石坡亦云王君笑曰子辯矣子辯矣請<lb/>
事斯語以為進徳之助予故記之俾知君之所以號<lb/>
　　　具慶堂記<lb/>
至正壬辰吾邑郭一魯充洪省行人之職監司康公異<lb/>
視之知其二親耆艾善養無違為書具慶表其事親之<lb/>
<pb n="KR4d0577_WYG_007-7b"/>
堂亦可謂榮矣後之九年﨑嶇兵亂棟宇化為飛烟而<lb/>
親之具慶自若也一魯將謀新之繇章貢訪予雩水之<lb/>
上語及具慶喜動眉睫徴予文記之予聞而歎曰具慶<lb/>
之樂豈易致哉謂其係於天者固也予竊以為亦存乎<lb/>
人焉上焉其親下焉其子無所愧負而後天之厚於我<lb/>
者始不孤矣天下親之具慶滔滔皆是也其間有而樂<lb/>
之者幾何人哉得天為至厚而於人有未盡雖有具慶<lb/>
如無有也今郭氏之堂嚴君徳慶推官與宜人涂氏朋<lb/>
<pb n="KR4d0577_WYG_007-8a"/>
夀一百五十歲矣齊眉偕老鶴髪童顔笑語雍容兒孫<lb/>
環膝此天隲佑之隆非偶然者而徳慶知止足之分杖<lb/>
屨邱壑撫青松以怡顔娱白雲於無心視彼日暮途逺<lb/>
倒行逆施有逕庭矣庸非保有厥慶亦係於其親者乎<lb/>
一魯兄弟馨膳潔飱承顔候色夙夜匪懈惟志之從以<lb/>
適親心有家庭之譽無子弟之過又有以成具慶之樂<lb/>
郷人望廬起敬起慕嗟乎予少之時未嘗少離乎親側<lb/>
人固有羡其具慶者矣其後有四方之徴欲躋攀分寸<lb/>
<pb n="KR4d0577_WYG_007-8b"/>
為父母榮也定省之疎甘㫖之缺間亦有焉由今而思<lb/>
榮不盖愧矣聞一魯具慶之樂不自知涕泗之交頥也<lb/>
古人有云孝子愛日又曰為人子者願為人兄不願為<lb/>
人弟知此有不惕然於具慶之日者乎郭氏能全斯樂<lb/>
予故著其父子間意而深羡之亦以志吾之過云耳<lb/>
　　　詩禮庭記<lb/>
詩禮庭者麻江郭氏之古堂也郭氏莫顯於唐令公第<lb/>
七子嘗佐廬陵廬陵有郭氏自兹始當在宋也有通五<lb/>
<pb n="KR4d0577_WYG_007-9a"/>
經指要三舉於郷號盤軒翁者爰構斯堂於時藏修於<lb/>
時游息於時詒謀他族所莫及也翁三子七孫其孫字<lb/>
洪徳者恭儉慈厚顯用於時予既識之知其有聞於家<lb/>
教矣伯氏𢡟徳邃於易學惜乎未及識其子復過予雩<lb/>
陽舉止雍容談笑又信其不産於三家市也一日請於<lb/>
予曰吾氏自先宋以來莫不兢兢焉詩禮淑身者以曾<lb/>
大父家訓在闔門數百指聚廬托處兵亂以來悉為煨<lb/>
燼惟詩禮庭巋然獨存意者天之佑之善餘之澤或未<lb/>
<pb n="KR4d0577_WYG_007-9b"/>
艾也昨謀於季父將翼以傍舍新之庶幾勿替引之意<lb/>
也願記其概可乎因為言曰詩禮之教聖人數數然言<lb/>
之不厭盖深致其意焉耳平日雅言執守者詩禮也示<lb/>
門人為學亦曰興於詩立於禮也至於過庭之訓二者<lb/>
初不與易於此見聖人心胸公平廣大人知未嘗私其<lb/>
子予以伯魚所聞論之未嘗不厚其子也盤翁取以榜<lb/>
其庭使子孫嘗目在之用意頋不深逺哉游斯庭者愾<lb/>
乎如聞我祖教詔之歎息肅乎如覩聖人獨立之儀刑<lb/>
<pb n="KR4d0577_WYG_007-10a"/>
頋瞻之頃必慨然而興曰温柔敦厚詩教也反求吾身<lb/>
其有一毫弗似否乎恭儉莊敬禮教也反求吾身其有<lb/>
一息或戾否乎慎思之篤行之將見易直子諒和平老<lb/>
成達於政而能言進退揖讓周旋酬酢㑹於理而能立<lb/>
邇不負詒謀之盛心逺不愧埀教之本意豈非吾願望<lb/>
哉舍是予無以助子矣復謝曰善哉敢不服之無斁以<lb/>
無忘先生忠告之賜於是忘其淺陋援筆以為記<lb/>
　　　遊洞巖記<lb/>
<pb n="KR4d0577_WYG_007-10b"/>
予兒時聞郡城士女仲春多遊青原洞巖有暢敘之樂<lb/>
稍長嘗至青原惟洞巖未始有一跡庚子秋與親友龍<lb/>
同翁子元辟地明徳江口李家歩萬載黄鍾鍾英同邸<lb/>
暇日鍾英子元約遊洞巖觀值夏儒生胡章文煥臧夣<lb/>
良尚弼偕行予二兒亦在侍經邱尋壑縈紆而入得遺<lb/>
墓榛莽瓦礫間令人興塵世轉堪哀之歎仙童道予至<lb/>
東巖循谷至尾石壁峭立<graphic n="KR2724" url="https://raw.githubusercontent.com/kanripo/KR-Gaiji/master/images/KR2724.png" mimeType="image/png"/>罅有若掩闗狀相傳唐貞<lb/>
元年中吉郡閻使君寀自表入道暨得戎昱代隠巖下<lb/>
<pb n="KR4d0577_WYG_007-11a"/>
久之石漸合其家人猶見門内桃花半樹不復可得入<lb/>
泉㶁㶁自巔而下自藤蘿埀瀑中類龍須俗號龍須草<lb/>
泉可咽不可𠻳味甘而烈絶頂有玉華壇乃曾仙化處<lb/>
有棋枰藥臼微雨未徃觀西洞清幽通浄居寺釣臺下<lb/>
水所謂六仙者閻君前有謝仙後有彭劉曾皆無名曾<lb/>
此山道童而楊仙師在東山者亦與傳者云昔天師嘗<lb/>
定天下名山三百六十以應天度此居其三百三十五<lb/>
焉觀有徐楷記自寳夀改名朱陵其後忠簡胡公銓丁<lb/>
<pb n="KR4d0577_WYG_007-11b"/>
大中丞公憂服除與兄蓬山居士築栢舍於洞巖從名<lb/>
儒蕭楚講學觀門殊庭叢書閣多忠簡與周文忠公題<lb/>
匾其解牛菴壁題云省菴居士周子充澹菴老人胡邦<lb/>
衡同欵朱陵飯蔬食歠茗聴鳥弄甚適乾道庶子啟前<lb/>
志忠簡又詩云夜久巖壑寂黙坐祠宇岩瓦響松落子<lb/>
磬聲風入簷月晴添澗浄雲散露峰尖對景發遐想莫<lb/>
肩梅與閻屬和賦詠滿壁今皆烟飛影滅諸老聲光無<lb/>
所窺尋矣少焉出山坡外有碾涡磨室乃羽士僑所肅<lb/>
<pb n="KR4d0577_WYG_007-12a"/>
客烹茗因得洞巖初集中有唐戎昱送閻使君入道詩<lb/>
云聞道桃源志塵心忽自悲予當遊宦日君是去官時<lb/>
金汞封仙骨靈津嚥玉池受傳三籙備起坐五雲隨洞<lb/>
裏花常發人間鬂易衰他年㑹相訪莫作爛柯棋又一<lb/>
律云廬陵太守近隳官月帔初朝五帝壇風過鬼神迎<lb/>
受籙夜深龍虎衛燒丹水溶入鏡纎埃静玉液添瓶潄<lb/>
齒寒莫遣桃花迷客路千山萬水訪君難與荒幻之說<lb/>
徃徃合約山朱渙有齊天樂云白雲封斷仙巖路重重<lb/>
<pb n="KR4d0577_WYG_007-12b"/>
洞門深窈翠竹籠烟芥崖濺瀑古木隂森回抱壇空石<lb/>
老鎻一片莓苔幾叢莎草試把桃源較量風景是誰好<lb/>
乗鸞人去已久只今惟有鶴飛猿嘯樹擁青幢泉敲玉<lb/>
珮疑是羣仙重到塵氛可笑久志慕丹臺夣思蓬島願<lb/>
把真遊細㕘梨與棗鶴田李珏詩云苔徑入東西蒼崖<lb/>
不可梯磵分泉脉逺雲䕶石稜低瑶草春烟濕桃花客<lb/>
路迷閻君成道後誰復此幽棲予曾伯祖衡州史君南<lb/>
山翁季雍亦有句云神仙所跡人難詰宇宙初開孰與<lb/>
<pb n="KR4d0577_WYG_007-13a"/>
謀最後須溪劉先生依同年蕭獻可於虎溪與巽吾彭<lb/>
元遜亦有登覽之句劉詩云古木荒烟闔又開洞門無<lb/>
鎻有誰推瀑泉未受徐凝涴石壁猶留叔夜來黯黯蒼<lb/>
苔開寳宇髙髙華盖化人臺日斜鐘動山門雨不見林<lb/>
僮放鶴回又云洞府由來自有真緑扉半闔劣容身山<lb/>
中黄石避逃我城郭令威憔悴人桑海何如麻谷水桃<lb/>
蹊只是正元春道家藏室書何在風雨荒祠認墊巾彭<lb/>
次韻云五百年間石壁開偶然約候不須推古今亂世<lb/>
<pb n="KR4d0577_WYG_007-13b"/>
神仙出風雨空山客子來六士飄颻專洞壑三華離使<lb/>
擁蕭臺御風更上千山頂又見乖龍抱耳回又云從來<lb/>
踈懶任吾真自省三生見在身石室舊書應待我半山<lb/>
長嘯更留人白雲下抱蒼崖雨野草時通洞府春城郭<lb/>
遺民今老矣史君應復識綸巾閱之盡巻子元作而歎<lb/>
曰昔之遊此者名流多矣非藉歌詠何以暢一時之雅<lb/>
懐為異日之佳話况兹遊實濯濯文翰之侣盍賦詩以<lb/>
紀斯㑹於是用江山留勝跡我輩復登臨為韻分賦巻<lb/>
<pb n="KR4d0577_WYG_007-14a"/>
成人藏一通一通授羽士鶴臯草樓予故紀其概以見<lb/>
一時遊心方外仰止先賢之意云<lb/>
　　　友慶堂記<lb/>
安成王尚賔遣其子孜致辭廬陵王禮曰某世家臨川<lb/>
唐同光間有為吉州刺史因家焉名其里曰金溪示不<lb/>
忘始遷故地先祖崆峒先生周顯徳中赴召讀史官之<lb/>
弗就賜號孝友居士諫官楊公徽之榜其燕居曰孝友<lb/>
其後辟地城居既靖大父兄弟復謀歸金溪之里曰是<lb/>
<pb n="KR4d0577_WYG_007-14b"/>
初徙之止基也屋廬尚足庇風雨忍委而去之乎更字<lb/>
其堂曰友慶趙文敏公書之程文憲公記之兵興以來<lb/>
堂燬記逸僑居郡城又十年矣慨念始也思自樹立期<lb/>
不墜家聲孰知命與時離竟沉困卑位無所成名今焉<lb/>
老將至而耄及之復奚能為仍誅茅金溪為待賔課孫<lb/>
之地復以友慶二字掲之楣間庶來者體先祖友于之<lb/>
心榮立家門志願足矣竊聞古以文辭自娱者率能成<lb/>
人之美斯志未有以詔後敢控於執事禮以荒蹇辭久<lb/>
<pb n="KR4d0577_WYG_007-15a"/>
而不獲其知友王季䪫又日賛於側於是因季䪫復之<lb/>
曰髙明祖父以友慶易孝友者非忘孝也友者孝之成<lb/>
也人之於親生事葬祭之外無所用其情惟起處笑語<lb/>
是思杯棬手澤有所不忍以及一草一木之愛皆孝也<lb/>
而與我同親之遺體者乃有䦧墻撡戈之怨則生事𦵏<lb/>
祭之盡情皆偽焉而已耳果得名為人子乎鞠子不哀<lb/>
紾臂不恤死者復生生者有不愧乎夫非為兄弟而友<lb/>
也至友而後孝之道始成古之人友其兄篤其慶或於<lb/>
<pb n="KR4d0577_WYG_007-15b"/>
世三十年八百驗之予則以為友與慶同出異名有其<lb/>
友斯慶存焉慶非在友之外也嘗觀兄兄弟弟之家怡<lb/>
愉雍睦聲孚氣感而父子夫婦長㓜朋友無不各盡其<lb/>
分是已由乎吉祥之中其何慶如之彼或等同氣於途人<lb/>
視手足如胡越則情誼乖戾外務旁觀祚薄門衰再世<lb/>
希不失矣王氏兄弟不忘其同出而友焉王氏子孫又<lb/>
不忘前人之友而友焉將數世之長如一日友未有已<lb/>
其慶焉有涯哉一家仁一國興仁此感彼化是慶又將<lb/>
<pb n="KR4d0577_WYG_007-16a"/>
被於郷國之逺矣登友慶之堂思友慶之理其不戚戚<lb/>
於心也夫尚賔聞之喜而歎曰㫖哉言乎使來者誦斯<lb/>
文而油然孝弟生於心君之賜也敢不拜嘉酌而賦抑<lb/>
之六章曰無言不酧無徳不報季䪫酢而賦杖杜之二<lb/>
章曰豈無他人不如我同姓禮喜其有味於予言而相<lb/>
悅以有成也遂為之記<lb/>
　　　吉安路重修司獄司記<lb/>
至正十二年夏廬陵守臣既復其境土實墉實壑且守<lb/>
<pb n="KR4d0577_WYG_007-16b"/>
且攻其明年冦勢日平庶司咸竭力興廢以還舊觀於<lb/>
是攝司獄王君存義掾史李君徳彦周覽圜宇上落旁<lb/>
通户牖摧敗而器物之廢者過半矣相頋慨然曰責可<lb/>
辭乎遂倡而修理之自春渉冬克底於成丹雘炳炳有<lb/>
如改作徳彦謂予曰子抑知前司獄薛公之居此乎在<lb/>
職九年獄求其情必不可枉非辜以阿上一介無取於<lb/>
人雖屢空恬如也至元三年以俸積剏建弼教堂暨於<lb/>
門廡而内外囚舍之廢者葺之復廣司獄勸田為五十<lb/>
<pb n="KR4d0577_WYG_007-17a"/>
三石以備囚糧之不給者其用力勤而存心厚矣去年<lb/>
冦退舍燬碑仆鞠為荒隅即今日葺之之難知剏者之<lb/>
不易庸忍薛公之美無徴於來世哉子為我志於石嗟<lb/>
乎古者治道隆替騐之囹圄之實虗故刑措不用乃三<lb/>
代極盛之時王政之成也獄之所係大矣任是職者豈<lb/>
徒然哉徳彦始以憲司書徃赴辟於此至是果能欽恤<lb/>
為心經營䘮亂之餘且切切焉前政之美不傳是懼其<lb/>
用心與力可謂無愧厥職矣後之典獄者得於見聞惕<lb/>
<pb n="KR4d0577_WYG_007-17b"/>
然興念官以薛公為師吏以李君為法刑期無刑即一<lb/>
郡之三代也推而放之他郡豈非國家盛美之事哉薛<lb/>
公諱居敬晉寧人李君名宗聖豫章人存義則吾郡尚<lb/>
義之家傾私帑助公室者是為記<lb/>
　<lb/>
　<lb/>
　<lb/>
　麟原前集巻七<lb/>
</p>
<p>
</p>
  </div>
<div>
                <head>麟原前集巻八</head>
    <p>
<pb n="KR4d0577_WYG_008-1a"/>
欽定四庫全書<lb/>
　麟原前集巻八　　　　　　元　王禮　撰<lb/>
　　表<lb/>
　　　鄭氏孝義門表<lb/>
門名孝義者何朝家旌淑之令典也浦江鄭氏有之而<lb/>
他不得者何鄭有孝義之實也余讀揭文安公孝友傳<lb/>
見鄭綺事親孝父以非罪繫獄綺欲見不得以頭觸圜<lb/>
扉出血上書請以代郡守錢端禮偉之為直其事母張<lb/>
<pb n="KR4d0577_WYG_008-1b"/>
氏末疾綺保持若嬰兒雖奏圊必抱就之三十年不懈<lb/>
其四世孫徳珪友其弟徳璋甚至怨家傾徳璋以死罪<lb/>
逮送揚州徳珪以詭計先往當之徳璋比至兄已死獄<lb/>
市中矣未嘗不深羡其孝友萃於一門與古君子同科<lb/>
故至於今十世同㸑無有私財内外翕然一遵先訓宜<lb/>
乎名公碩士播之聲歌著之紀述達之邦國天下洋洋<lb/>
盈耳粲乎簡編以埀耀於後然余猶以為是理之固然<lb/>
也秉彛好徳人心所同孝義同根於是心有不喜談而<lb/>
<pb n="KR4d0577_WYG_008-2a"/>
樂道哉至若養祈泉而井湧𦵏禱霽而雪消馬待齊而<lb/>
茹草犬各雛而均哺然後知孝義之感達之於天而天<lb/>
應之求之於地而地應之被之禽獸而禽獸化至徳通<lb/>
貫豈惟感召同類而已哉及觀其家範朔望家長率衆<lb/>
謁祠堂畢出坐堂上男女分立堂下令子弟一人唱聽<lb/>
唱以儆衆耳一人誦於側曰子道孝養妻道順正兄必<lb/>
愛弟㓜必敬長毋狥私欲以妨公義毋聽婦言以傷和<lb/>
氣毋為非横以干天刑毋躭麯蘖以亂厥性有一於此<lb/>
<pb n="KR4d0577_WYG_008-2b"/>
既殞爾徳復隳爾𦙍勝兹訓辭實係興廢言之再三爾<lb/>
宜深戒於時會揖而男女各堂以序會膳議所當為各<lb/>
趨其事而矜不能冬夏有衣履之給婚𦵏有禮物之助<lb/>
宗族之無歸者生有義宅以居養之死有義祠以烝甞<lb/>
之鄉隣之無後者生有義廪以賑給之死有義塚以安<lb/>
厝之凡數十條焯焯前賢之遺意繼承其良規防範其<lb/>
流弊念慮詳宻而規模宏逺又未嘗不嘆夫天之報施<lb/>
善人必使其有賢子孫世世守之勿替有引故一堂雍<lb/>
<pb n="KR4d0577_WYG_008-3a"/>
穆有如此者然觀世之清門舊族又有彼友而此不恭<lb/>
下順而上弗睦見利達則忌之見清修則汚之若是者<lb/>
抑獨何心余又竊疑夫鄭公之鄉必其山川之美風氣<lb/>
之聚有以助之故後之人同心同徳無有榛梗如是其<lb/>
逺不然何為非他族所能及也嗟乎嗟乎浦江之鄭誠<lb/>
有足敬者矣過其門孰不曰此堯舜之民也此鄒魯之<lb/>
俗也為其子孫者可不以此自待自厚也哉鄭君仲纎<lb/>
溫厚君子也視余以其家集披閲數四起敬起慕遂飾<lb/>
<pb n="KR4d0577_WYG_008-3b"/>
鄙陋之辭綴其巻末以為孝義門表盖表其異於他氏<lb/>
而亦因以自儆發云<lb/>
　　　真定張氏樂丘表<lb/>
洪武庚申前承事郎廣東道宣慰使司都元帥府都事<lb/>
張翀即其所居之右營樂丘焉一日與其友廬陵王某<lb/>
往觀之謂曰人生屈伸聚散猶晝夜猶夣覺誰能免此<lb/>
存順殁寧均托於是吾平生動静惟子能悉片辭為我<lb/>
表之庶及我之見也庸非友朋之高義乎某辭弗獲則<lb/>
<pb n="KR4d0577_WYG_008-4a"/>
以所見所聞所傳聞叙之張氏真定趙州栢鄉右族也<lb/>
上世多聞人膴仕曾祖嘉議大夫户部尚書榮祖承務<lb/>
郎集慶路上元縣尹仁父承事郎言安路萬安縣税課<lb/>
大使彦祥封真定路趙州判官母王氏封宜人翀字鵬<lb/>
舉㓜隨父宦遊於吉時世父皓任吉安路總𬋩喜其頴<lb/>
㧞遣入郡庠從名師後以儒生推擇為吉州水吏陞補<lb/>
隆興路掾檢舉積年無所稽决舊牘凡數十白諸省府<lb/>
之長盡去其籍革絶虗文站赤舊遇馬死站戸輙賂提<lb/>
<pb n="KR4d0577_WYG_008-4b"/>
領之屬遷延不補使櫪上之驛絡繹受困君搜弊問罪<lb/>
馬政一新御史過而悦之大加稱奬壬辰紅巾逼江右<lb/>
省委隆興治中潘景中繕城墉潘猝無所措一夕髭髪<lb/>
盡白總管安謙召君與謀君曰事急矣陶甕何及凡寺<lb/>
觀街衢及縣司各處條石移以起城借民庫磚足之而<lb/>
城以完遷補吉安掾時㓂初退城市煨燼達嚕噶齊丁<lb/>
中憲<graphic n="KR0712" url="https://raw.githubusercontent.com/kanripo/KR-Gaiji/master/images/KR0712.png" mimeType="image/png"/>舟東岸總管梁亞中屯戍大洲墉壑墮寘民無<lb/>
與守府長危之君知真常永興二觀之豐裕召而諭之<lb/>
<pb n="KR4d0577_WYG_008-5a"/>
曰有城斯有民有民斯有觀唇齒相依者也今城漸完<lb/>
其上守鋪百五十所敢以累二觀將真常免戰艦之修<lb/>
永興免户役之累以優此勞二觀風從翕然以就其次<lb/>
修葺倉庫官舍設置險要防禦近逆境者免秋糧罷軍<lb/>
需賑饑勸分停不急之務皆君賛襄力也至若權謀機<lb/>
變雖古智能之士無以大過初丁中憲憂㓂蔓而兵少<lb/>
命典史陳徳威勸義士募丁壯以偹荆時省椽陳允中<lb/>
自長沙辟難至永新民共推之遂典一州兵務義士有<lb/>
<pb n="KR4d0577_WYG_008-5b"/>
憚徳威嚴切賂允中之佐呉以吾罪徳威遲慢軍情擒<lb/>
寘於獄丁公求而弗獲頗銜之委君牓散其兵權允中<lb/>
覺遣其妻之弟額森迓於龍福以羈君君匿於斷岸榛<lb/>
莽避其鋒厚賞募民乘其後也先被禽於是徳威囚釋<lb/>
而以吾就罪丁公又命進士龍元同攝萬安尹龍騐屍<lb/>
鄧林劉季安遣客刺之領衆白尹事聞委君馳驛調㤗<lb/>
和州尹達正道討之達以粗能自守辭君单舸自詣萬<lb/>
安因所識求見季安詭示以按龍泉官典失守檄季安<lb/>
<pb n="KR4d0577_WYG_008-6a"/>
為酒饗宴懽如平生時叅政全普菴薩里留贑遣寧都<lb/>
州尹楊鈞州判蘭生領衆五百駐皂口意在季安而未<lb/>
敢入季安亦疑之君啖以甘言且曰二人吾友舊也願<lb/>
借季安一羜二卣侑懽媛一人吾往與接殷勤覘之驛<lb/>
舫留此季安以二价從我因得其情矣遂至皂口與楊<lb/>
蘭相勞苦飲酣披腹心出全公擒偽尹特勒宗從旁目<lb/>
及焉明日回邑中令勒宗語季安我不欲數露形迹向<lb/>
晚大尹可來商之夙戒烝徒曰劉尹至吾舟燭滅即離<lb/>
<pb n="KR4d0577_WYG_008-6b"/>
岸發櫓矣至昏季安從數人至君請尹登舟而約其從<lb/>
謂謀不可不宻也已而燭滅舟開順流如箭瞬息抵快<lb/>
閣矣逹侯聞之驚倒萬安歸正全公聞而嘆曰吾遣二<lb/>
人領五百衆以往乃不如鵬舉一人使我得一二如鵬<lb/>
舉者何所不濟乎迨君之掾廣東帥府也首掌邊闗於<lb/>
石門口盤詰私鹺官賣文引致糧五萬餘石招安連桂<lb/>
二州及南海三山官窑反側又典選法衰老待次者遄<lb/>
除豪富叠注者追改愬訟咸歸歌謡載道本道憲使伯<lb/>
<pb n="KR4d0577_WYG_008-7a"/>
嘉努暨帥府官薦剡交上至正十九年入京授前職考<lb/>
滿憲使布扎爾布哈復薦於朝君慨然曰海内兵興征<lb/>
伐之權自方伯出其能乆乎吾父母年高僑居於吉定<lb/>
省乆踈子職缺矣乃間道歸覲怡愉色養孰知悦親之<lb/>
志長而待養之日短明年連丁内外艱然三牲之奉五<lb/>
鼎之祭亦不愧人子矣既而築室廬陵城西以老占園<lb/>
林之勝而字其堂曰知止君子莫不高其志云嗟夫若<lb/>
都事君者其亦罕見也乎智足以牢籠百態而所守也<lb/>
<pb n="KR4d0577_WYG_008-7b"/>
正才足以應酬萬變而所見者逺有拯民濟物之心而<lb/>
不逄其時有燭奸捄弊之䇿而不盡其用然而進退不<lb/>
失其宜恬澹以保其節仰有以光乎前俯有以啟乎後<lb/>
亦可謂卓犖不常者矣昔人曠逹之懷固有以自銘其<lb/>
墓今君樂丘成而屬筆於某其亦知某之剛直言足取<lb/>
信於後世歟是為表<lb/>
　<lb/>
　麟原前集巻八<lb/>
</p>
<p>
</p>
  </div>
<div>
                <head>麟原前集巻九</head>
    <p>
<pb n="KR4d0577_WYG_009-1a"/>
欽定四庫全書<lb/>
　麟原前集巻九　　　　　　元　王禮　撰<lb/>
　　傳<lb/>
　　　静春先生傳<lb/>
劉先生清之字子澄吉州廬陵人也年五嵗讀李瀚蒙<lb/>
求至龔遂觀農文翁興學誦不絶口父母因語之曰此<lb/>
二君子教人讀書畊田也人事不過耕學耳自是讀書<lb/>
勤甚比長受業於兄劬學自修孝友誠篤質直好善心<lb/>
<pb n="KR4d0577_WYG_009-1b"/>
廣氣和强敏有立専以儀刑先哲為事博極書傳不耑<lb/>
科舉之習紹興二十七年第進士授袁州宜春簿未上<lb/>
丁外艱服除改嚴州建徳簿欲應博學宏詞科及見新<lb/>
安朱公熹即盡焚所業慨然義理之學罷官嚴陵亟至<lb/>
東萊吕公祖謙書院講論經義留數月乃去廣漢張公<lb/>
栻守嚴陵時未識先生而深知其為人其後書問往復<lb/>
神交而心契矣盖先生天資既髙復與二三君子㳺故<lb/>
所造日益超詣其學以力行為本不事空言燕居端坐<lb/>
<pb n="KR4d0577_WYG_009-2a"/>
非繙閲經史則省察心情見義如渴無所顧慮與人交<lb/>
推誠<graphic n="KR0548" url="https://raw.githubusercontent.com/kanripo/KR-Gaiji/master/images/KR0548.png" mimeType="image/png"/>惻語約理盡見有親者必勉以孝敬見有子者<lb/>
必勉以教子見初仕者必勉以事君澤民為志聞人善<lb/>
樂道不已聞人過慘然如痛在已訓誘後進惟恐失一<lb/>
士繼任瑞州髙安丞撫州宜黄宰俱有善政龔茂良周<lb/>
必大薦於孝宗召對首論民困兵驕大臣退托小臣茍<lb/>
媮數事又言用人四事一曰辨賢否二曰正名寔三曰<lb/>
使才能四曰聽換授稱旨除太常簿啟謝諸公有如懷<lb/>
<pb n="KR4d0577_WYG_009-2b"/>
禄希世將恐初心之遂亡倘或獻諛取容何待知己之<lb/>
不厚未㡬復丁内艱服闋倅鄂州嵗滿歸自武昌日與<lb/>
學者楊炎正黄豹李如圭等三十人於槐隂精舍更相<lb/>
問辨以觀其識向閲時既乆凡去私進徳之方修身應<lb/>
物之道彚集得百餘篇名曰槐隂問答時諸司薦知常<lb/>
州允請得除擬奏事略曰今日之俗惟知得而忘義詔<lb/>
令一下仕者曰増秩乎士曰免舉乎兵曰受賞乎民曰<lb/>
蠲租乎有則欣然奉承否雖良法美意利國而便人視<lb/>
<pb n="KR4d0577_WYG_009-3a"/>
之如無也盖為治之道有政有教理義人心所同謂今<lb/>
世明於理義者難其人不亦誣乎今當精擇百官求明<lb/>
於理義者為監司為學官為守令為將帥則風俗知義<lb/>
上下一心陛下又與大臣端本清源所以儀刑萬邦者<lb/>
不出於他而舉出於禮義将以紹復大業斯無難矣未<lb/>
上又改衡州當路忌之諷言者論罷差主管雲䑓觀寧<lb/>
宗嗣位越月即起知袁州而病已革矣初先生贄晦翁<lb/>
以書其畧曰王承告其子毗學之所入者淺體之所安<lb/>
<pb n="KR4d0577_WYG_009-3b"/>
者深閑習禮學不如式瞻儀刑諷誦文辭不如親承音<lb/>
旨清之讀此未嘗不慨然太息也學之於人切矣宜乎<lb/>
父子至情丁寧而不敢忽也始清之讀語得元祐諸老<lb/>
之説以為世徒有此書耳他日有告以今時諸君子所<lb/>
發明者時坐不安席欲起而從之已而不能則有三焉<lb/>
體弱不能徒行貧無僕馬不可以適逺一也位卑身賤<lb/>
有在上者則不可攀而求之二也世道之衰屈身於勢<lb/>
利者不怪一從學士真儒考徳而問業則曰是好名者<lb/>
<pb n="KR4d0577_WYG_009-4a"/>
三也末云今二三君子之中不幸已死者則無可言幸<lb/>
而執事者在有可見之便其又奚説語曰經師易遇人<lb/>
師難遭願以素絲之質附近朱藍伏惟誨之晦翁復書<lb/>
曰執事盛年壯氣清節直道發軔雅途既有志於當世<lb/>
而悦學好問勤勤有加又將有意古人為己之學及其<lb/>
沒也晦翁為文哭之曰子澄以樂易之資躬篤行之行<lb/>
立志高雅信道堅深處家庭則孝弟逹聞交朋友則信<lb/>
義昭著居閒則講道著書有以樂衆人之所不樂從宦<lb/>
<pb n="KR4d0577_WYG_009-4b"/>
則養民善俗獨能憂衆人之所不憂至於收恤宗党而<lb/>
接引後来盖孜孜焉無不用其至若其樂人之善矜人<lb/>
之惡又汲汲焉惟恐不盡其誠故賢者與之游常幸<lb/>
其有思齊聞過之益不賢者與之處常病其有明汙招<lb/>
過之差然世之賢者少而不賢者多是以子澄得譽寡<lb/>
而蒙毁衆道不得行於一州而齎志以殁是可不為深<lb/>
悲而痛恨也耶覧斯文先生平生大節可見矣享年五<lb/>
十七學者稱為靜春先生云嗚呼山川風氣之通塞固<lb/>
<pb n="KR4d0577_WYG_009-5a"/>
亦各有時哉何其生才前後豐嗇之異也由周以来至<lb/>
於宋千五百餘年矣廬陵始有歐陽子為一代儒宗厥<lb/>
後節義文學之士炳炳琅琅層見而叠出於是四方談<lb/>
忠節之邦文章之藪必歸廬陵然當伊洛之學盛行先<lb/>
生身體力行以與朱吕數君子上下論議故廬陵道學<lb/>
得齒諸任自劉氏始而近時邑人士子鮮有知者豈先<lb/>
生爵位不大顯於世故尊而信之者有不若慕忠節文<lb/>
章者之衆歟抑至道難聞師從者少故其傳有幸不幸<lb/>
<pb n="KR4d0577_WYG_009-5b"/>
歟竊嘗嘆夫由宋而上遡唐與漢世之相去若此其乆<lb/>
也而廬陵未有一名世之士出乎其間將時尚不同雖<lb/>
有之而好者鮮遂因以無聞歟至若道學之正如日麗<lb/>
天無異尚者世之相去又若此其近也乃罕有知先生<lb/>
之名識先生之學者其亦可嘆也夫其亦可感也夫<lb/>
　　　於莵夜兒傳<lb/>
兵興荆楚沔為藪戸口十餘萬富積寳貨男子從征戍<lb/>
家居者率婦女嫗婢而已有皮工蔡姓者出奸計縫虎<lb/>
<pb n="KR4d0577_WYG_009-6a"/>
皮為衣手足着銅距長二寸許遇夜匍匐而行若真虎<lb/>
也踰垣墻破門闗婦人女子悉駭怖竄逸惟害己是憂<lb/>
雖竒貨重寳盡失惴惴不敢視以為神虎一郡相謂曰<lb/>
今之財物悖致也其天降罰因是孽而喪耶不然何出<lb/>
入不常莫能逐也蔡由是日富盡穽其有於床下凡三<lb/>
嵗不敗鄰有袁氏者家惟妾三人一日刺豕蔡市肉不<lb/>
得怒夜蒙虎皮入其室衆妾匿頃之其一妾謂其二人<lb/>
曰恐虎去而不畏者踵後入吾室將盡吾有也吾冐死<lb/>
<pb n="KR4d0577_WYG_009-6b"/>
以覘之緩急汝吾助遂潜往伺於室之奥俄而虎復入<lb/>
人立四顧取虎所不取者妾抱持之大噉虎抉其面躑<lb/>
其脛妾察有異抱持愈謹呼二妾二妾呼四隣四隣集<lb/>
蔡憂弗免褪其皮逃去腰以下未及褪也妾以皮聞之<lb/>
官官命大索得之掘蔡穽室得虎皮半截騐之合籍其<lb/>
家坐其孥梟其首於是君子曰世之肆貪暴以戕害人<lb/>
者盖白晝之於莵者也蒙其皮為奸於昏夜者彼知僇<lb/>
之身為於莵於白晝而弗知己者又將誰僇耶殆袁妾<lb/>
<pb n="KR4d0577_WYG_009-7a"/>
之未遇耳世之畏威俯伏寧虀粉其身而不思除其奸<lb/>
者何智力不妾婦若也嗟夫<lb/>
　　　戅直夫傳<lb/>
戅直夫者㤗和白沙翠竹里人也返徐掛墓劍不以死<lb/>
倍吾心刺廣酌貪泉不以飲易吾㓗皆其先世同姓之<lb/>
顯者至宋科第尤甚升於學者二十二人舉於鄉者五<lb/>
十有七薦於漕者三奏於禮部及精究科賢良科者九<lb/>
而特科恩封世賞拜爵者又三十有四人盛哉丞相文<lb/>
<pb n="KR4d0577_WYG_009-7b"/>
信國公䟦其宗譜可騐厥後中微夫之大父㓜孤辛勤<lb/>
敏給與時轉貨訾以裕其家性宇光霽時扶笻携孫尋<lb/>
芳洲渚間悠然自樂人稱為芳洲居士大父既殁夫年<lb/>
日長知問學為箕裘所從皆一時名士業漸成方思自<lb/>
効而元之國事日益非矣於時舉義者爭欲致夫幕下<lb/>
夫知大厦之傾非一木可支即拂袖歸隠杜門求志亂<lb/>
定由呉楚渉淮泗以觀黄河㤗華之高深過燕趙齊魯<lb/>
之墟訪賢傑遺跡遇悲歌忼慨之士輙狂吟豪飲以洩<lb/>
<pb n="KR4d0577_WYG_009-8a"/>
胸中之磊塊迨還闢故址理閒田蔬果有畦薑芎有區<lb/>
葺屋乎清池之上修竹之間有子二人服勞奉養家事<lb/>
悉不及夫惟娛孫適意而已鄉人招飲率傾其座人初<lb/>
視其貎若愚至論事説理是謂是非謂非能正人之曲<lb/>
又似直者焉於是相謂曰古之愚也直非斯人之謂歟<lb/>
遂目之為戅直夫夫欣然領之謂其知己一日詣踈放<lb/>
翁求傳其事念夫識量有過人者故為論次其概云賛<lb/>
曰漢髙帝謂王陵少戅武帝謂汲黯甚戅而陵黯所樹<lb/>
<pb n="KR4d0577_WYG_009-8b"/>
立卒厝國家於太山磐石之安皆社稷之臣也人之戅<lb/>
烏可少哉史魚病命其子曰吾在衛朝不能進蘧伯玉<lb/>
退彌子瑕是為臣不能正其君他日置屍牖下於我畢<lb/>
矣靈公弔而聞之進伯玉而退子瑕尼父善其以屍諫<lb/>
故能忠感其君而稱之曰直人之直又可少哉世之從<lb/>
俗富貴哫訾慄斯咿嚅喔唲如脂如韋者雖累千百緩<lb/>
急可倚仗乎尼父謂忠臣之諫君有五義焉而二曰戅<lb/>
諫四曰直諫是戅直誠事君之大節矣使是得一命以<lb/>
<pb n="KR4d0577_WYG_009-9a"/>
展所蘊豈不庶幾古人之萬一而顧混跡流俗以老嘻<lb/>
　　賛<lb/>
　　　王公君直畵像賛<hi>有序</hi>
贑貳守奉議王公榮忠分府雩陽之六年有議欲歸公<lb/>
㑹府者雩之人皇皇懼不得私而有之也則無所窺尋<lb/>
其聲光於是合力建生祠於南城之隅設像祝其夀又<lb/>
各繪其容於家猶子弟不忘朝夕見父母之顔色也紫<lb/>
陽道士蕭養素尤敬愛公是時繪者無慮百餘家而養<lb/>
<pb n="KR4d0577_WYG_009-9b"/>
素是幅端重俊偉鸞翔虎踞見之者宛然如侍公側也<lb/>
養素謂予曰數年前紅巾由宜黄䧟寧都是邑將為墟<lb/>
矣頼公力戰復之民有耕鑿之利事育之樂繄誰賜耶<lb/>
其後分府於此築城浚池比城完而㓂至者幾萬非公<lb/>
則殺其父兄虜其婦女有其帑積燬其棟宇又安有今<lb/>
日哉公於雩民徳澤在其心傳於其子孫永永且不忘<lb/>
也非祠與像斯民無以寄甘棠之愛公果何事於此乎<lb/>
余曰顔魯公倅吉時民未嘗立祠公去後民始祠之至<lb/>
<pb n="KR4d0577_WYG_009-10a"/>
於今不廢胡忠簡在新州豈有惠利斯民者而新州人<lb/>
祠之是其秉彛好徳之不可揜又不係利澤之在民否<lb/>
也矧公於雩人生死骨肉其以蜀人事張益州者事公<lb/>
固宜然予聞民不可與慮始而可與樂成使當日城完<lb/>
而㓂不至彼且徳之乎哉将勞民之嘆無已也今日官<lb/>
府勞民於兵勢所不免患未至則功不形得無有忘大<lb/>
徳思小怨者乎養素憮然曰若然非人也長慮却顧者<lb/>
必不爾也噫斯舉奚足為我公報哉苐欲藏之後人使<lb/>
<pb n="KR4d0577_WYG_009-10b"/>
數世之下為政者或聞公之賢拜公之像耻為齷齪汙<lb/>
下而有企其齊焉之思則實斯民子孫之福予嘉養素<lb/>
言不忘本皆民情之真又喜公之有以獲此於雩人也<lb/>
遂為之賛曰<lb/>
其憂民也有元次山之忠其破賊也有賀㧞勝之畧其<lb/>
温然於君子也風日之暄妍其厲然於小人也雷雹之<lb/>
交作識物情於深微濟世變以恢廓倘效用而繡衣將<lb/>
動搖乎山嶽則今之彷彿於紫氣之闗殆後之炳煥乎<lb/>
<pb n="KR4d0577_WYG_009-11a"/>
凌烟之閣者耶<lb/>
　　　二直賛<lb/>
達觀氏胡臨江系儒世變扶義惟奸妖是誅頻年賢勞<lb/>
民因無虞一隳防守斃於袁醜妻嚴聞而自沈匹夫匹<lb/>
婦自致不朽世禄希榮順降恐後夫骨未寒心擬他媾<lb/>
表兹二直彼也顔厚吁嗟義人吁嗟節婦<lb/>
　<lb/>
　<lb/>
<pb n="KR4d0577_WYG_009-11b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　麟原前集巻九<lb/>
</p>
<p>
</p>
  </div>
<div>
                <head>麟原前集巻十</head>
    <p>
<pb n="KR4d0577_WYG_010-1a"/>
欽定四庫全書<lb/>
　麟原前集巻十　　　　　　元　王禮　撰<lb/>
　　題<lb/>
　　　題芳宇弟繫思巻<lb/>
右詩文一巻乃王裕伯叔親友為裕而作也裕殁之明<lb/>
年其父芳宇每見此紙輙堕淚因喟然嘆曰吾若火之<lb/>
則影㓕跡絶日逺日忘又不能恝然以忍不若命工人<lb/>
装緝以為巻時舒時巻誦其詩讀其文猶見斯子於几<lb/>
<pb n="KR4d0577_WYG_010-1b"/>
席之側而吾孫他日稍能識字亦因此可得其父之平<lb/>
生而彷彿其性情也則是巻豈不足以繫其父其子之<lb/>
思乎遂標其上曰繫思而欲予志其後嗟乎父子之天<lb/>
古今所重一體故也見其有寸善則欣然以喜㣲過則<lb/>
戚焉以悲况於裕也有羣玉之譽無嘉賔之咎惡得不<lb/>
繫人無涯之思也哉予猶及芳宇之大父履齋翁埀老<lb/>
有㲻子之慟抱孫割甘以娛末路卒頼芳宇以終其身<lb/>
以亢其門今芳宇復踵祖武蚤失佳兒固人情所不堪<lb/>
<pb n="KR4d0577_WYG_010-2a"/>
然穉孫未及二齡已知拾寸莛㸃唾學書是必冥冥之<lb/>
中有相之道詩書之澤未艾祖宗之佑彌深孤孽之達<lb/>
於此乎卜之雖然予也於裕自不能無感於中者矣初<lb/>
喜其往教又悼其亡至是三秉筆焉則大耋之嗟又豈<lb/>
逺於芳宇矣乎裕字啟後有詩三四十首皆可觀并存<lb/>
於後云<lb/>
　　　題龍雲瑞䨇雞圖<lb/>
兒時聞爾之鳴矍然而起噫今老矣右時夜將唱　使<lb/>
<pb n="KR4d0577_WYG_010-2b"/>
墻下桑隂而多見此非王道之始耶右伏雌抱雛<lb/>
　　　題王仲齊所藏小景<lb/>
小橋流水或後或先踈林平嶼或斷或連熹㣲兮似郵<lb/>
亭之夕照縹緲兮疑仙館之晨烟不知何處有此景亦<lb/>
欲往買二頃田噫我知之矣其王氏之輞川也耶<lb/>
　　　題龍頭<lb/>
乘風雲上天平地三尺水四序以之調三農為之喜海<lb/>
内望龍頭於嗟今老矣<lb/>
<pb n="KR4d0577_WYG_010-3a"/>
　　　題鷹熊圖<lb/>
鷙鳥之秋高摶擊與猛獸之山居冬蟄非動物之傑然<lb/>
者乎然擬之智過萬人之英勇冠一世之雄若張良韓<lb/>
信則霄壤不侔矣畵工托物以喻人其寓筆於彼以歸<lb/>
美乎此也歟亦意匠經營之善也<lb/>
　　　題無詰沅蘭湘竹圖<lb/>
得𧦬公一幅如此懸之髙閣如行沅湘滿目幽致翛然<lb/>
意足復何用隙地丈尺藝蘭種竹哉<lb/>
<pb n="KR4d0577_WYG_010-3b"/>
　　　題蘭<lb/>
擷衆芳而周流兮紛總總其蕭艾遵澧浦以回轅兮㣲<lb/>
幽蘭吾奚佩<lb/>
　　　題蜻蜓螳蜋巻<lb/>
飄乎上也非㸃水伏乎下也非捕蟬如化而生如蜕而<lb/>
仙淡墨所至不自知其所以然此雲巢之筆入於神而<lb/>
出於天也耶<lb/>
　　　題子猷泛剡圖<lb/>
<pb n="KR4d0577_WYG_010-4a"/>
興到舟行興盡轍改倘屑屑乎主人豈髙風於千載<lb/>
　　　題竹林七賢轟飲圖<lb/>
書戒沉<graphic n="KR1196" url="https://raw.githubusercontent.com/kanripo/KR-Gaiji/master/images/KR1196.png" mimeType="image/png"/>詩美温克諸賢曠逹之懷何用爾邪抑諸賢<lb/>
高致衆人未識而畵史姑托之豪飲耶希賢笑此有不<lb/>
廢事者哉孔碩藏之可與友朋同此趣未可使兒孫湛<lb/>
此樂<lb/>
　　　題古木脩篁圖<lb/>
風月襟懷瀟洒者千尋之竹雪霜骨格傲兀者百圍之<lb/>
<pb n="KR4d0577_WYG_010-4b"/>
木托根巻石共此幽獨自常情觀之喜翰墨淋漓之娛<lb/>
目以余觀之殆猶荀陳之相遇千載之下令人仰髙風<lb/>
而慕遐躅也<lb/>
　　　題鍾馗像<lb/>
尊吾瞻視儼吾衣冠正心以正一家則上下莫不一於<lb/>
正而相安復何有邪氣奸其間又奚事乎靈怪呵衛於<lb/>
門闌昌黎五鬼不足慮進士且返終南山<lb/>
　　　題萬竹圖<lb/>
<pb n="KR4d0577_WYG_010-5a"/>
東昌李志髙之父竹所翁性嗜竹嘗得萬竹圖一見心<lb/>
醉賞玩以怡情有年於兹矣翁既沒志髙復命工人完<lb/>
理懸於中堂飲食起處不離其側謝君子方稱揚其孝<lb/>
思既而復徵予言吾想志髙見竹之乘風而軒舉也若<lb/>
翁之起坐而欠伸也見竹之雨雪而偃也猶翁之隠几<lb/>
而臥也見竹萌錦籜之環列也若諸孫綵衣之繞乎翁<lb/>
膝也盖他人視畵竹也志髙視竹親也其昔人思其嗜<lb/>
樂之所致歟余為題其上使後之登斯堂者觀萬竹之<lb/>
<pb n="KR4d0577_WYG_010-5b"/>
圖誦王謝之文有以知志髙之為人<lb/>
　　䟦<lb/>
　　　䟦王與定所藏先府君賢賢翁遺訓<lb/>
吾邑王氏多祖金地長者而棟溪之傳譜系尤著楓墅<lb/>
一派又自棟溪而别也嘗聞其父兄之教子弟之率有<lb/>
典有則詩禮是宗未嘗不想慕而起敬昨過其里惕然<lb/>
淵眀長沙之感遂停車弛任而往訪焉遂識與文與定<lb/>
伯仲以及子姪羣從雍雍乎故家之遺風卓卓乎膺門<lb/>
<pb n="KR4d0577_WYG_010-6a"/>
之偉識又不特子春相知之舊而已也既而與定視予<lb/>
以其先府君遺訓無非舉辛勤孝友務本尚義戒其子<lb/>
孫為之掩巻以歎人之高眀祖父孰無詒謀善後之心<lb/>
然埀訓非難守訓為難故不羡剏始於前而羡繼承於後<lb/>
今其伯仲所自立可謂無忝先訓矣後來者益務封殖<lb/>
其徳則天之報施善人將振耀於鄉國豈獨宗黨之榮<lb/>
哉詩不云乎豈無他人不如我同姓有志者尚其勉之<lb/>
　　　䟦張文忠公帖<lb/>
<pb n="KR4d0577_WYG_010-6b"/>
右諸公但思至公血誠以報國政自不必謝僕僕亦不<lb/>
敢受諸公之謝也養浩覆凡三十字張文忠公示初科<lb/>
諸進士免謝帖也欽惟仁宗皇帝鋭意文治舉百年之<lb/>
墜典設科賔興思盡得天下儒者用之嘗曰使其中得<lb/>
一人如范仲淹朕志願足矣於是慎簡徳望學術之臣<lb/>
俾司文衡而公時在焉進士及第謝座主禮也公之卓<lb/>
行疑其近私批報之帖辭嚴誼正如此某嘗求我朝科<lb/>
目得人之盛無如延祐首榜聖繼神傳累朝叅錯中外<lb/>
<pb n="KR4d0577_WYG_010-7a"/>
聞望之重如張起巖郭孝基文章之懿如馬祖常許有<lb/>
壬歐陽𤣥黄溍政事之美如汪澤民楊景行千文傳軰<lb/>
不可枚舉大者深厚忠貞小者精白卓犖所以黼藻皇<lb/>
猷禆益治道者初科之士為多雖曰一時光嶽之氣鍾<lb/>
為英傑沛然莫之能禦然亦仁廟切於求賢之念上格<lb/>
天心當時碩徳元老足以風厲後進所致也嗚呼於時<lb/>
四十五年矣楊先生之子顯始出是帖以示某某語之<lb/>
曰此先生藥石之訓也楊君其寳之友舊過臨時出以<lb/>
<pb n="KR4d0577_WYG_010-7b"/>
展玩使由科第發身者能銘之心則必自奮以報乎上<lb/>
職校藝者觀之必無美庄之論其於治道豈小補云遂<lb/>
識其巻末歸之楊君以為皇元科目故事<lb/>
　　　䟦李氏族譜後<lb/>
西平李氏自唐至今三百餘年二十餘世而子孫蕃衍<lb/>
愈逺愈光皆前聞人立徳立功之餘澤也噫盛哉其孫<lb/>
尚敬父子猶惓惓有望於立言君子發揮先美何也其<lb/>
意固欲來者知之克勵克紹以無忝其先烈云爾李氏<lb/>
<pb n="KR4d0577_WYG_010-8a"/>
子孫其亦自貴望也哉吾於是乎有感<lb/>
　　　䟦歐陽圭齋所作趙宜厚若愚字説後<lb/>
存心宜厚處世若愚是謂八字之符終身佩服而有餘<lb/>
至若陳言之縷縷豈子所望於予乎<lb/>
　　　䟦中洲劉氏族譜後<lb/>
中洲劉氏於某為母族自安成運使紹之曾孫曰常昉<lb/>
居永福子孫詩禮淑身安於鄉里重於從政鄉稱善家<lb/>
有孫曰躍將繼警軒宗海先志荐修宗譜徴序其意須<lb/>
<pb n="KR4d0577_WYG_010-8b"/>
惟某也筆已老矣序何能為然觀從曾大父潮州府君<lb/>
序其譜曰族之有譜尚矣古存其義而隠其名譜名肇<lb/>
於漢晉盛於隋唐然多以門閥相髙得古義鮮盍思别<lb/>
生分類之訓肇於書不如同父同族之歎載於詩二禮<lb/>
有同姓異姓之述春秋傳言文昭武穆周公祚𦙍之詳<lb/>
是皆使人子孫不忘其初而知尊卑踈戚之叙某雖欲<lb/>
復出一喙豈有加於此哉劉氏修譜者所當知也又觀<lb/>
歐陽文公之序斯譜深幸勝國時江南未遭兵燹故冠<lb/>
<pb n="KR4d0577_WYG_010-9a"/>
盖之族往往治其家譜不知者以為一家私事知者以<lb/>
為升平之氣象可觀於此今劉氏子孫重修於今日其<lb/>
將復覩唐虞之治也乎姑書此於後以記觀譜之嵗月<lb/>
云爾<lb/>
　　　䟦歐陽建寅所藏先世二誥<lb/>
建寅所藏先世二誥乃宋治平二年所贈歐陽文忠公<lb/>
祖偃太師中書令曾祖郴中書令之寵命也文忠以立<lb/>
朝之姱節盖世之雄文所以黼黻王度儀範百僚真大<lb/>
<pb n="KR4d0577_WYG_010-9b"/>
廷之柱石也故上之褒顯其先若此禮亦宜之建寅乃<lb/>
其諸孫收而有之珍藏什襲不啻南金大貝之重﨑嶇<lb/>
兵亂間輙嚢以自隨而他亦不暇顧孰知九江一變僅<lb/>
以身免此誥亦㪚於飄風自是戚戚於懷廣詢博訪日<lb/>
征月邁近始得於金陵蒋氏向非建寅惓惓繫念前朝<lb/>
舊物能復歸歐陽氏哉竊嘗以簪纓之後上之當思如<lb/>
文忠立身揚名以顯祖考次之當如建寅保先代之遺<lb/>
美守君子之餘澤不然何以自異於蚩蚩之氓歟噫大<lb/>
<pb n="KR4d0577_WYG_010-10a"/>
賢之後多寂寞故家喬木可感者多覧巻三嘆<lb/>
　　　䟦馬融忠經後<lb/>
右忠經十八章東觀馬融所製以配孝經者也夫孝之<lb/>
與忠人之大閑而百行之元也違斯二者何以靈萬物<lb/>
而立兩間哉昔者孔聖以曾參盡孝因言其道遂為經<lb/>
而忠則未之及然有曰事父孝故忠可移於君是則君<lb/>
親之分殊故忠孝之名異而義則一也融始擬聖而作<lb/>
此亦有益於名教使人人得其説而遵之施於有政豈<lb/>
<pb n="KR4d0577_WYG_010-10b"/>
不大有可觀余既得朱文公及吳文正公所刋定孝經<lb/>
鋟梓今又得此文雖未敢便列之經然亦托工人以夀<lb/>
其傳誠欲學者玩繹二書之㫖庶㡬處而為孝子出而<lb/>
為忠臣則於國家化民成俗之意豈不深有所助發云<lb/>
　　　䟦越國公鍾紹京像後<lb/>
嗚呼自古女禍之敗人家國可勝道哉於斯時也有能<lb/>
轉危為安真英特之士也嗣聖間韋庶人與武三思升<lb/>
御床博戲中宗從傍典籌唐之國事將日非矣迨臨淄<lb/>
<pb n="KR4d0577_WYG_010-11a"/>
王入誅韋氏劉幽求預叅大䇿翊賛聖儲震殄元惡以<lb/>
存唐室厥功茂矣於時苑總監任左金吾内屯田使鍾<lb/>
紹京以户奴丁夫之衆亦與有勞皆可謂社稷之臣也<lb/>
何可及哉孰知功大難容奸邪搆怨幽求初流封州再<lb/>
貶睦州死於道路而紹京亦左遷果州禮從越國公之<lb/>
逺孫煥獲拜遺像因嘆當時如劉如鍾者幾何人哉而<lb/>
朝廷未知大用為可惜也因題其像之後以致余之不<lb/>
滿云<lb/>
<pb n="KR4d0577_WYG_010-11b"/>
　　　䟦棟頭王氏譜後<lb/>
往余先君子梅洲翁嘗修族譜圖繫以名賢所為諸祖<lb/>
墓志銘等作具載先世自唐仲舒觀察江西子孫因家<lb/>
焉亦以為自金地長者曾伯祖南安教授府君有序謂<lb/>
往在章貢嘗與居七里鎮者通譜而茅堂棟頭亦皆族<lb/>
也禮後驅馳鞅掌於嶺南有王同知者從事幕中詢之<lb/>
七里之族也迨歸章貢邀余至其家視余譜牒棟頭之<lb/>
譜乃亦有焉遂以歸我行李雖偪仄惟棟頭宣溪之譜<lb/>
<pb n="KR4d0577_WYG_010-12a"/>
不敢後抵家問譜於族人無一存者私竊自喜將謀重<lb/>
刋庶㡬後之人觀譜而知序之親踈觀記述而知家之<lb/>
閥閲則必有感嘆興起不肯自同於汙賤乃為同姓之<lb/>
匪人乆假不歸諉曰淪喪使前聞人累世之所樹立没<lb/>
没無徴其亦可悼也夫今棟頭族子志仲能保先譜及<lb/>
家傳因獲觀吾家潮州府君及南安教授䟦語感慨係<lb/>
之謹題所聞於此以志余過歸以復大年兄何如也<lb/>
　　　䟦王子春名字説後<lb/>
<pb n="KR4d0577_WYG_010-12b"/>
禮近留楓墅子春所有一日之聞辱以其先府君及二<lb/>
守馮公子羽所為志伸説洎劉君雲章子春字説示余<lb/>
余閲之盡嘆其言皆可服膺而勿失父之於子也欲其<lb/>
志於學以求其伸之道馮公戒其毋以富貴利達得志<lb/>
為伸當知所以為志劉君則以人物同得天地之心以<lb/>
生天地之心在乾坤曰元在四時曰春在人則仁是也<lb/>
士之希聖賢者必曰求仁日用之間無一事而天地之<lb/>
心不存即無物而非春矣皆藥石之訓也雖然用功之<lb/>
<pb n="KR4d0577_WYG_010-13a"/>
要未有以告之不㡬汎言乎竊聞之格言求仁當自誠<lb/>
敬入先儒嘗曰無妄之謂誠不欺其次也故无妄初九<lb/>
之象曰无妄之往得志也孔聖答仲弓之問仁以出門<lb/>
如見大賔使民如承大祭則在邦家無怨至是非吾志<lb/>
之伸乎子春勉之與物為春實自兹始<lb/>
　　　䟦小溪郭氏隠居記後<lb/>
予觀士之懷材抱藝而隠也或跡有麋鹿而心慕乎軒<lb/>
冕之榮或始居林壑而終簉乎鵷行之列出處寧無可<lb/>
<pb n="KR4d0577_WYG_010-13b"/>
異者哉此䨇清者之為難得也西昌郭君與諒隠居小<lb/>
溪之髙田其林壑之美禽魚之樂樹畜之遂則儀曹劉<lb/>
君國録蕭君濯濯文翰以黼黻之矣諒之言曰予無才<lb/>
與藝之足以用世也髙曾以来世居斯土耕食鑿飲使<lb/>
鄉稱善人足矣惡敢有所傲於當世哉與之語質樸冲<lb/>
澹無一毫紛華外慕其表裏如一者矣豈不尚有古人<lb/>
之風乎<lb/>
　　　䟦劉復之雞肋集<lb/>
<pb n="KR4d0577_WYG_010-14a"/>
復之詩眼前景意中句而深穏有至味如王謝家子弟<lb/>
風流閒雅不失王孫故態如山農野老班荆而坐談桑<lb/>
麻話𠂻曲語語篤實可聽有詩如此何相見之晚耶吾<lb/>
家靖州府君有雞肋集三巻今君亦以是名詩謙辭也<lb/>
謂食之無得固不可謂不足以當尊拳愈不可姑藏之<lb/>
必有嘗鼎臠而知熊掌者<lb/>
　<lb/>
　<lb/>
<pb n="KR4d0577_WYG_010-14b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　麟原前集巻十<lb/>
</p>
<p>
</p>
  </div>
<div>
                <head>麟原前集巻十一</head>
    <p>
<pb n="KR4d0577_WYG_011-1a"/>
欽定四庫全書<lb/>
　麟原前集巻十一　　　　　元　王禮　撰<lb/>
　　説<lb/>
　　　易字子讓説<lb/>
大江之南有士王禮字曰子尚以字行於世㡬四十年<lb/>
矣一日慨然曰君子不欲多尚人吾奚以尚為哉字之<lb/>
有改古有之也叔向而又云叔譽子産而又云子美矧<lb/>
禮之於讓其義孔恊讓之與尚又聲相近而易易易字<lb/>
<pb n="KR4d0577_WYG_011-1b"/>
子讓讓謙徳也顧名思義獨不有益於予乎客有聞而<lb/>
誚之曰子少之時内師周孔外渉孫呉濟經以權脱儒<lb/>
之迂壯志誠可尚矣迨夫事與志違時勢則然既不易<lb/>
其守胡字之遷且子所讓者何焉子讓曰今夫豐服美<lb/>
屋厚味姣色世之所欲也盡吾智力以求焉未必不獲<lb/>
其一二而甘讓之况其外者乎其外者無厭之性功名<lb/>
之累也古人有一國之讓有天下之讓况其功名之𤨏<lb/>
𤨏乎客曰吾子大讓如慢小讓如偽推而至於天下讓<lb/>
<pb n="KR4d0577_WYG_011-2a"/>
讓之至也終亦有不可讓者乎曰有天爵良貴之在我<lb/>
者不能推以與人也不能推以與人豈予之靳哉彼無<lb/>
待於予之讓而亦非予所能讓雖讓不屑予之有者多<lb/>
也客笑曰果子於人也讓乎抑人於子也讓乎予無以<lb/>
答遂次苐斯語為子讓字説<lb/>
　　　賀子亨字説<lb/>
賀君嘉㑹以鄉先生之命易字子亨而問其説於某某<lb/>
聞而嘆曰先生之意㣲矣謂其以亨嘉期人者淺也盖<lb/>
<pb n="KR4d0577_WYG_011-2b"/>
君子之修於身施於事見於言必識亨之意而後可何<lb/>
也亨者陽徳之極盛者也於時為朱眀於卦為離於人<lb/>
為君子今夫人之為人也儲精毓秀繼善成性其光眀<lb/>
正大之體與天地曷嘗少異私欲汨之窒壅塞蔽眀者<lb/>
暗大者小於是君子小人判焉知養善端擴之使火然<lb/>
泉達反身而誠萬物皆偹則其為善也孰禦君子之修<lb/>
於身也若此可不謂亨歟由是處事接物宜厚宜薄宜<lb/>
隆宜汙宜弛宜張宜舍宜趨如破竹如决隄無凝滯齟<lb/>
<pb n="KR4d0577_WYG_011-3a"/>
齬左之宜之右之有之其施於事也若此可不謂亨歟<lb/>
以至論議古今盛衰得失曲盡人情作為文章咏物叙<lb/>
事莫不折旋恣肆辭逹理順探幽造微冥㑹賾到君子<lb/>
之言至於亨如此則其文不可勝用矣竊觀世之人性<lb/>
鑿情昏厚薄易置道不行於妻子吐辭如吃幽澁險譎<lb/>
至不可解若是者尚足與語亨之㣲義哉先儒言之亨<lb/>
者嘉之㑹也亨乎亨乎其君子成徳之時乎賀君為人<lb/>
光眀易直無崖岸隔限真韓子所為青天白日奴𨽻皆<lb/>
<pb n="KR4d0577_WYG_011-3b"/>
知其清明者詩文尤流動可快而讀於是益信先生所<lb/>
以字賀君者為有徴云<lb/>
　　　王生伯温字説<lb/>
楓墅王與文甫恂恂仁厚君子也一日道書臺入郡過<lb/>
焉以予同宗之老命子姓羣從出拜就中長孫溫其如<lb/>
玉可愛旣而謂予曰是孫與予同生良月名之祖良年<lb/>
㡬志學而未有字覬錫之字而惠之辭使有所持循以<lb/>
為進修之地實徼福之厚也禮辭不獲於是揆名之良<lb/>
<pb n="KR4d0577_WYG_011-4a"/>
以伯温為其字進而告之曰詩稱温温恭人維徳之基<lb/>
而孔門高弟弟子之稱聖人亦以温為首邇之事父逺<lb/>
之事君皆在於和顔悦色柔言巽入而不可以粗暴所<lb/>
謂涵養氣質者政在於此故一言之善或可弭睚眦之<lb/>
怨一儀之恭或可得行世之名執事貴於温恭飲酒貴<lb/>
於温克一動一静之間顧名思義豈不大有益於人哉<lb/>
大父老人之所以期爾者至矣伯温其勉之詩云無念<lb/>
爾祖聿修厥徳是為説<lb/>
<pb n="KR4d0577_WYG_011-4b"/>
　　　吳彦琚彦瑀字説<lb/>
居所二子既冠矣求字於予因念近世富家子弟類不<lb/>
能涵養徳性以合乎中和亦由古禮廢失學者未能講<lb/>
而行之之過也於是字其伯曰彦琚仲曰彦瑀二子拜<lb/>
而受之復求其字之説庶㡬聞古禮之彷彿遵而行之<lb/>
不猶賢於求之野乎予喜其慕上之意篤則為之言曰<lb/>
古之君子無故玉不去身其下車也以佩玉為度其制<lb/>
上有折珩下有䨇璜而衝牙則懸䨇璜之中皆貫以組<lb/>
<pb n="KR4d0577_WYG_011-5a"/>
綬上繫於珩又設組左右斜牽之使得因珩之抑揚而<lb/>
衝牙與璜自相擊觸然於二組相交之處用玭珠於其<lb/>
間交納而拘捍之謂之琚瑀故毛傳有云佩有琚瑀所<lb/>
以納間謂納衆玉珩璜上下之間以制其行歩之聲也<lb/>
然則有疾徐疏數之節有角徴宫羽之應趨以采齊行<lb/>
以肆夏所以比於樂周旋中規折旋中矩所以比於禮皆<lb/>
琚瑀之功也果奚適而非道耶春秋傳曰改歩改玉歩<lb/>
有不同則玉聲隨異矣由此觀之涵養徳性固有在於<lb/>
<pb n="KR4d0577_WYG_011-5b"/>
佩玉之功而佩玉之和又有在於琚瑀之力向無琚瑀<lb/>
其間以管轄之則組綬下埀者有不放蕩震掉而衝牙<lb/>
之韻且失之矣何取佩玉之美哉二子誠即吾説而繹<lb/>
思之吾知其能擇地而蹈矣有不為美士之歸乎勉之<lb/>
勉之無負嘉名之錫遂筆之以為字説云<lb/>
　　　劉仲恂字説<lb/>
禾州劉君子衡宏達士也余獲交有年數矣其子實相<lb/>
接於邑庠尤宻與之語靡靡可聽既冠字曰仲恂欲聞<lb/>
<pb n="KR4d0577_WYG_011-6a"/>
其義於余余以踸踔之踪未有以告之茲行語及諾責<lb/>
愧負深矣於是告之曰説文謂恂信心也聖人於鄉黨<lb/>
恂恂釋者以為信寔之貎大學傳言恂慄釋者又以為<lb/>
戰懼故韻書或以為嚴謹或以為温恭要皆信寔之形<lb/>
之外者也予嘗以謂士君子之所以異於人者必有其<lb/>
基也基者何信實之謂也人能信實無徃而不恂恂矣<lb/>
有謙退無浮夸有持重無淺<graphic n="KR0997" url="https://raw.githubusercontent.com/kanripo/KR-Gaiji/master/images/KR0997.png" mimeType="image/png"/>若人也吾知其可大受<lb/>
也人至於聖神極矣然功未有不基於恂恂之信實茍<lb/>
<pb n="KR4d0577_WYG_011-6b"/>
無恂恂信實之資則雖有賁育之勇儀秦之辨良平之<lb/>
智猶五味之本非甘五色之先無素未必有所就於天<lb/>
下也是恂恂雖鄉黨所當先而信實為徳蠻貊之邦行<lb/>
矣仲恂勉之吾告子者若是而已顧名思義他日所至<lb/>
到其可涯哉何俟於予言是為記<lb/>
　　　吳良貴字説<lb/>
人之生也得隂陽之氣以成形健順之理以為性故有<lb/>
人心道心之殊理義道心之所崇富貴人心之所切仁<lb/>
<pb n="KR4d0577_WYG_011-7a"/>
義忠信天之所賦乃良貴也人不得而賤之故也公卿<lb/>
大夫人之所予非良貴也人亦得而奪之故也是以閭<lb/>
巷之人見夫旂旄揚飛車騎赫奕冠裳之輝煌宫室之<lb/>
壯麗莫不咨嗟而羡慕此知有富貴而不知有理義者<lb/>
也學士大夫則知有理義矣國家用之則安富尊榮子<lb/>
弟從之則孝弟忠信然亦有為貴富所移以其所輕棄<lb/>
其所重則惑之甚者也予嘗謂人能知在我者有得於<lb/>
天之良貴其貴無匹於天下非人所能奪亦非人所能<lb/>
<pb n="KR4d0577_WYG_011-7b"/>
賤千駟萬鍾有弗顧也三公九卿有弗屑也况肯昧其<lb/>
輕重以此而易彼哉孔聖謂有無聲之樂無體之禮予<lb/>
亦以為良貴者乃無爵之貴而天下之貴莫能或之先<lb/>
也此所謂天爵而非人爵所宜及矣學者可不審其輕<lb/>
重之辨與予友呉良貴故家才子有志於學其將效用<lb/>
於今時也有日矣故推其字之義作是説以貽之<lb/>
　　　劉仲桓字説<lb/>
劉生健字仲桓問字之説於予冀以私淑其身可與共<lb/>
<pb n="KR4d0577_WYG_011-8a"/>
學者也於是告之曰子亦聞詩書言桓之義乎魯頌之<lb/>
辭曰桓桓於征狄彼東南牧誓之辭曰尚桓桓如虎如<lb/>
羆殆皆美其武勇之意云耳然武勇之為徳豈獨軍旅<lb/>
為然哉凡事莫不皆然士之進徳修業類非委靡柔懦<lb/>
者所能成而發强剛毅之資必能有以造夫道之極故<lb/>
知仁非勇無以終之為事之不力者人亦徃徃謂其不<lb/>
武觀大武之六章頌武王武功之成以桓名篇意可見<lb/>
矣易曰天行徤君子以自强不息噫君子之於學也可<lb/>
<pb n="KR4d0577_WYG_011-8b"/>
不以自强為務也哉雖然若仲桓天資予知其無愧也<lb/>
使之書筆勢矯然有奮㧞有骨力使之琴指法蒼然有<lb/>
發揚有蹈厲是皆自强之功也一藝且然况其逺者大<lb/>
者乎健存之中斯桓見乎外矣傳不云乎士何事曰尚<lb/>
志人一己百人十己千亦自强之道也仲桓懋哉懋哉<lb/>
　　　嘉善字説<lb/>
嘉善名𠂻姓劉氏少事筆硯即聰慧過人迨長為郡府<lb/>
書佐練達明敏牘無留滯又喜從士大夫㳺樂聞經術<lb/>
<pb n="KR4d0577_WYG_011-9a"/>
嘗問其字之説於予予愛其恂恂謹愿於是進而告之<lb/>
曰惟皇上帝降𠂻於下民厥有恒性説者謂𠂻善也人<lb/>
受天地之中以為性故在人之性亦善今子名𠂻而字<lb/>
則嘉善宜矣雖然善固善也而嘉亦善焉將子之行已<lb/>
處事必求無往而不善然後為能盡人之道乎易曰善<lb/>
不積不足以成名是吾之善貴乎積也傳曰在止於至<lb/>
善物物之止在乎善也荘周以天下之所尊者富貴夀<lb/>
善也舉善而與富貴夀同稱則善亦誠可尊矣吾子知<lb/>
<pb n="KR4d0577_WYG_011-9b"/>
善之可尊又知善之當積物之當止晝之所為夜必思<lb/>
之誠善耶抑未善耶改其未善以從其善積之止之有<lb/>
不為善人君子之歸乎𢡟之哉顧諟天之眀命眀吾善<lb/>
以復其初也<lb/>
　　　顧達道字説<lb/>
顧侯文質之戍鎮廬陵也疏通聰察右文下士閲武之<lb/>
暇惟教子為先務有子曰和謙重謹厚嘗從顔先生於<lb/>
郡齋於予有一日之雅别數年矣比者過門神完而氣<lb/>
<pb n="KR4d0577_WYG_011-10a"/>
清言深而慮逺以予嘗有聞於濓洛之學俾説其字達<lb/>
道之説嗟乎達道良友也予敬愛於言乎和也者天下<lb/>
之逹道此子思子發眀羣聖心法之中欲人喜怒哀樂<lb/>
發皆中節則道之見於用者無過不及矣然道而謂之<lb/>
逹者何也以其古今人物所共由故也使其在古可行<lb/>
而在今有所不行在已可行而在物有所不行則不得<lb/>
謂之達矣是道也豈由外至哉亦率吾性中之理而已<lb/>
矣斯理也天命之性也人率之道也有體用動静而非<lb/>
<pb n="KR4d0577_WYG_011-10b"/>
兩事也故周子亦曰中也者和也中節也天下之達道<lb/>
也雖然達道始於五典推而極之皆無乖戾其功用可<lb/>
勝言哉達道其勉之<lb/>
　　　叔慶字説<lb/>
故人劉君子琚既殁之後見夣於其叔子觀曰吾字汝<lb/>
以叔慶觀受而遵行之非冥冥之中深知子弟之能立<lb/>
足為家之慶乎於今十又餘年矣而叔慶承家以來鋭<lb/>
於志敏於事膺門禦侮如霜隼摩天之不可覊臨機應變<lb/>
<pb n="KR4d0577_WYG_011-11a"/>
如轉圜决渠之不可緩户役之譴何身任其責而弗辭<lb/>
上以安其兄下以友其弟亦可謂難也已矣予嘗謂善<lb/>
覘人國之盛衰者以人才而善觀人家之興廢者以子<lb/>
弟子弟退縮委靡非家之福也孟子曰自反而縮雖千<lb/>
萬人吾往矣自反而不縮雖褐寛博吾不惴焉但視理<lb/>
之在我者直與否耳浩然之氣焉可餒哉易曰積善之<lb/>
家必有餘慶盖積善者集義也事事合理之謂也非退<lb/>
讓不較甘於罷軟者也洪範六三徳曰强弗友剛克而<lb/>
<pb n="KR4d0577_WYG_011-11b"/>
六極一曰弱吾觀人以此而自觀亦以此予觀叔也非<lb/>
劉氏之慶乎雖然尊卑長㓜之分不可紊也貧富窮達<lb/>
之機不可測也吾於家庭之間上下秩然安分寡欲和<lb/>
氣藹如則慶在於中矣詩曰豈弟君子干禄豈弟慶豈<lb/>
自天降者哉嘗讀甫田之詩以千斯倉萬斯箱為曾孫<lb/>
之慶皇矣之詩又以因心則友則友其兄為周室之慶<lb/>
叔慶於是兼得之矣故於其請字之義也作是説以貽<lb/>
之<lb/>
<pb n="KR4d0577_WYG_011-12a"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4d0577_WYG_011-12b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　麟原前集巻十一<lb/>
</p>
<p>
</p>
  </div>
<div>
                <head>麟原前集巻十二</head>
    <p>
<pb n="KR4d0577_WYG_012-1a"/>
欽定四庫全書<lb/>
　麟原前集巻十二　　　　　元　王禮　撰<lb/>
　　哀辭<lb/>
　　　王公敏哀辭<hi>有序</hi>
公敏諱穎梅崗王氏之佳子弟也生於永和其父予隠<lb/>
之貳館在焉㓜聰慧讀書輙能記憶稍長下筆清麗可<lb/>
愛愈損抑期進年踰弱冠念山東多魚鹽漆絲之利遂<lb/>
求陶朱積著之理端木廢舉之術因賦逺逰以觀鄒魯<lb/>
<pb n="KR4d0577_WYG_012-1b"/>
聖賢之髙蹤燕趙豪杰之遺烈其志誠可尚也既而白<lb/>
雲在望定省情深方樂綵衣之娛俄有玉樓之召父子<lb/>
天性予隠其能已於摧慟之情乎雖然公敏有弟足以<lb/>
終其養有後足以嗣其傳可無憾也况修短隨化終期<lb/>
於盡堂上之戚亦宜釋矣士友謂古之順於父母足以<lb/>
解人子之憂則稱揚其子弟之美以傳之後或亦足以<lb/>
解嚴君之憂遂相率文翰以哀之禮又烏得不有以慰<lb/>
其親之心乎辭曰<lb/>
<pb n="KR4d0577_WYG_012-2a"/>
璜沉珮委兮瑤氣揜而無光蕙枯蘭殞兮誰與惜此幽<lb/>
芳所謂伊人兮階庭之良倐幽明其相繼兮行道猶為<lb/>
之慘傷親之望子兮其意孔長撫重服之逆就兮增老<lb/>
淚之浪浪明昔喪於西河兮或者謂其不眀嗟彭顔之<lb/>
前賦兮又何怨乎彼蒼衆萬之生不可齊兮終同盡而<lb/>
茫茫吾聞目不瞑於卒養兮夫豈無乎季方存而親者<lb/>
靡滯繫於懷兮已逝亦隨化而飄揚冀解弢而墮袟兮<lb/>
托遺響於九章<lb/>
<pb n="KR4d0577_WYG_012-2b"/>
　　　髙州通守馮公哀辭<lb/>
嗚呼馮公之没也禮既哭之忽忽累日目忘所視手忘<lb/>
所持足忘所適非獨予思之切也士類慨鄉國之無人<lb/>
其眷眷不忘猶余也九原不可作百身不可贖則欲論<lb/>
次其平生庶㡬來者足徴每欲援筆輙懷抱作惡欷歔<lb/>
黯然以止噫可終無言而已耶公詠新人也父子自為<lb/>
師友延祐科興治春秋破去百家傳註發大義數十逆<lb/>
素王之志於千載之後庚申鄉試考官以義與胡氏小<lb/>
<pb n="KR4d0577_WYG_012-3a"/>
異將斥之圭齋歐陽公得所賦科斗文字以蟾兎問荅<lb/>
大驚賞曰大華峯尖忽見秋隼未足以喻竒俊以示麟<lb/>
洲龍公公時主試亦嘆曰空中起五鳯樓若天造神設<lb/>
竒哉亟擢之由是名動逺近試禮部又以不專主胡傳<lb/>
斥癸亥再貢亦必用己意叅先儒㑹試陽燧賦尤冠倫<lb/>
凡為文耻同衆見雖肯綮盤錯皆委折條達無難言者<lb/>
既及第丞漢陽遇事視理曲直雖權要不避老姦宿黠<lb/>
側目之大府知其才委同岳陽興國分修省署公親領<lb/>
<pb n="KR4d0577_WYG_012-3b"/>
官直與物對給不勞一民視二郡任富民司出納者費<lb/>
半而功倍遷鄂省照磨往海北與二司議鹽茶法衆皆<lb/>
悦服布赦恩於澧鼎辰沅靖思播所至無留滯悉却餽<lb/>
贐未一月而返帥臣敬禮稱嘆曰使乎使乎可謂不辱<lb/>
君命矣鼎有猾吏姊歸巨商夫死無嗣吏有其貲財十<lb/>
萬歴十三年冬廵率指為外帑省委督郡官遂直其事<lb/>
瘦其人雖積金不顧尹上猶有鄭廵檢龍泉尉者皆以<lb/>
偽楮事誣人枝開蔓引領吏卒近百人出入數郡民竄<lb/>
<pb n="KR4d0577_WYG_012-4a"/>
田蕪綿數十年不絶公涖政七日盡滌除之後以骯髒<lb/>
不獲乎上因事白而名益彰提學湖廣士恥名浮貳守<lb/>
高凉猺不豪植盖仁而不為姑息義而不為矯激故與<lb/>
人言必信謀必忠樂善疾惡是是非非直言不為吐茹<lb/>
詐者險者不敢迹公庭而疏通坦夷之士日宻姪甥之<lb/>
無怙恃者育而昏之所識窮乏者必有拯焉水忩劉先<lb/>
生著通鑑綱目書法公携詣京師而表章之遂大行於<lb/>
世嗚呼公之文學政事行義人所共知而今猶縷縷及<lb/>
<pb n="KR4d0577_WYG_012-4b"/>
此者感知己之難遇而無所寄其情也猶記兵火之後<lb/>
公還新居齋閣顯敞園池映帯禽魚飛躍顧而樂之謂<lb/>
禮曰來者不可知故舊懸隔在亡無誰語者幸吾廬尚<lb/>
存子時來談笑其中以慰衰老又嘗語其子曰周仲衡<lb/>
王子尚熊伯頴三人吾畏友也每聼其文令人豁然以<lb/>
喜汝善事之嗟乎自今以往善焉而無與識也疑焉而<lb/>
無與質也言何由而知其要徳何由而知其奥也有過<lb/>
西州門之慟有經眠食地之感而已也公諱翼翁字子<lb/>
<pb n="KR4d0577_WYG_012-5a"/>
羽生壬辰年六十三與兄子將先生頡頏科第叅政許<lb/>
公有壬字其堂曰䨇桂云余序其概而哀之以詞詞曰<lb/>
嗟至士之徂謝兮超虚躡空挟飛仙而為曹生無所累<lb/>
其𠂻兮返太初以逰遨風為車霞為盖兮芙容之冠雲<lb/>
錦之袍閔下土之難平兮叩帝閽而永號豺虎鋸牙啄<lb/>
善人兮冥冥磔之焉所逃顧亂濁而鮮歡兮靈剡剡乎<lb/>
崑崙之髙忱逍遙以自適兮我何為乎心怛忉<lb/>
　　　啟後姪哀辭<lb/>
<pb n="KR4d0577_WYG_012-5b"/>
噫嘻慘哉秀而不實宣父深嘆予於啟後姪惡乎不為<lb/>
之䀌傷也啟後年甫弱冠為學知方容止辭氣雍容和<lb/>
緩藹然王謝家意象嘗謂家庭似此雖多奚厭三年三<lb/>
月以毒証殞於蕭氏之館衰老歸自郡城惟見新塚皋<lb/>
如惡乎不為䀌傷也耶既往臨之日邁月征猶顯顯心<lb/>
目不能自釋遂為詞以哀之庶以慰斯子於九京亦以<lb/>
慰其親桑榆之日也詞曰<lb/>
朝暾烜其離海兮隂霾勃勃以翳之嘉木蓊其增楙兮<lb/>
<pb n="KR4d0577_WYG_012-6a"/>
風挟雹以瘁之修短數固有定兮予遐欷歔而不自禁<lb/>
磨牙吮血聞於脱命之叟兮宜驚骨而折心地下塤箎<lb/>
咿嚘兮怜生者之影单莫之為而為者天兮亦何用此<lb/>
控摶知子目不瞑於仰事兮亦懸情乎破鏡之分牽衣<lb/>
之㓜幸堂上身其康强兮獨者自古而多夀<lb/>
　　　反招魂<lb/>
反招魂為羅浮翁作也翁盛年歩蟾宫有子尚觀亦克<lb/>
踵武晚為諸侯賔客白髭紅頬陶然自適處亂日如平<lb/>
<pb n="KR4d0577_WYG_012-6b"/>
世不以毫髪世故經心吾意或者其散仙也一日無病<lb/>
而逝婣舊悲其永隔或謌招魂以歸之王禮聞而非之<lb/>
曰真誥言古聖賢忠義忼慨之士無不列天上官府安<lb/>
知翁不挟飛仙往來於無為之表而以超出險濁之世<lb/>
為快者乎嗟咨涕洟以招之滑其魂矣非出世見也於<lb/>
是為反招魂之詞詞曰君毋招魂天地之性人為貴些<lb/>
氣凝而來渙則鋭些星辰河嶽幽明更逓些昔歩蟾宫<lb/>
出凡類些嫦娥望予撰轡折夫丹桂些㳺戲人間嵗復<lb/>
<pb n="KR4d0577_WYG_012-7a"/>
嵗些下方不可以乆住日興替些人化為獸龍變蝘蜓<lb/>
些朽骨如山蟻穴蔓縈些紫騮文韉粉黛揚聲些兼鱉<lb/>
臑若蔗漿冽馨些困苦乞奴饑鬼伶俜些華屋層臺飾<lb/>
帷束組些沉薰蘭膏不知寒暑些立人簷户卒無抔土<lb/>
些白刄差差弱食强取些負乘揚揚冠履易所些君毋<lb/>
招魂翁豈能與並處些網罟日宻物耗民悴些狐嘯狸<lb/>
號䧟穽滿地些君毋招魂翁何樂乎斯際些嗟今之人<lb/>
瘠世肥予些不有陽譴必隂誅些誰如是翁經訓菑畬<lb/>
<pb n="KR4d0577_WYG_012-7b"/>
些苦淡如甘榘不踰些君子之澤有可怜些似而不似<lb/>
猶斬其傳些誰如是翁有子有孫些子孫既多又賢且<lb/>
能些君毋招魂翁死猶存些一屈一伸知去來些生全<lb/>
其靈逝也必有所為些蓬瀛清安何不可歸些回視下<lb/>
界有足悲些于嗟魂兮四方上下胡為乎招之些馮虚<lb/>
御空升降飛揚些無天可階無施可行些自然之門無<lb/>
為之鄉些返吾太初大且剛些從天不老凋三光些於<lb/>
嗟魂兮毋為聽彼巫陽些<lb/>
<pb n="KR4d0577_WYG_012-8a"/>
　　　張氏五子字辭<lb/>
族弟有倩曰張伯玉果斷有為承家潤屋五丈夫子森<lb/>
森彧彧出就外傳秀眉清目求字請辭因以自朂我思<lb/>
聖門問仁孔淑其答子張五行聯屬今以命子鍚爾景<lb/>
福人之為人筋骸檢束心能主一容則嚴肅處事待人<lb/>
罔有傾覆孟曰士恭守此忠告恢𢎞大度君子之腹噐<lb/>
量褊窄致尤取辱於人有容人亦悦服次曰士寛無爾<lb/>
局促身立於信猶車有轂無轂奚行失信斯恧季路無<lb/>
<pb n="KR4d0577_WYG_012-8b"/>
盟片言折獄仲曰士信言貴可復經綸務勤并力為戮<lb/>
學在敏求機貴神速少有怠忽功遲勢䠞次曰士敏匪<lb/>
解夜夙仁者之澤如水滲漉利濟存心施於孤獨或飲<lb/>
食之或分金粟季曰士惠隂功可卜五者之義譬之竹<lb/>
木人資户用無間伯叔恭而信寛兼偹乃足非謂敏惠<lb/>
各專一曲以是求仁仁道愈熟㑹爾賔親招爾近局時<lb/>
出行之逺邇和睦懋哉懋哉予辭可讀<lb/>
　　　紉蘭軒辭<lb/>
<pb n="KR4d0577_WYG_012-9a"/>
紉蘭軒者吾廬陵太守湯公曩居臨濠所葺也攬物㓗<lb/>
芳興寄髙逺有溪逸巖遁之趣廬陵王某慕其清風為<lb/>
作紉蘭之辭辭曰<lb/>
謇吾好此竒服兮集菲菲於衆芳采芰荷以為衣兮被<lb/>
薜荔以為裳惟茞蘭之為佩兮忱古人之所孰無滋而<lb/>
有刈兮樹九畹於沅湘年既深而日茂兮玉茁芽之琳<lb/>
琅豈藪幽之長處兮占托根乎帝之鄉曰嘉卉之聞世<lb/>
兮待重麗之大眀紉之以佩不負其香不紉於佩於蘭<lb/>
<pb n="KR4d0577_WYG_012-9b"/>
何傷纚纚蘭寔君子之良揚廷彚征邦家之光<lb/>
　　　雲屋辭<hi>有引</hi>
雲屋上人受業白下大雲院簡黙静重真方外士又於<lb/>
院事有所興作不愧佛者與予相好也作雲屋辭以貽<lb/>
之且邀能文事者共賦焉辭曰<lb/>
隂陽聚兮油油出山川兮被於九州其仁如堯兮覆我<lb/>
下土穀我氓兮有年以雨雲之歸兮密奕宿我簷兮依<lb/>
其屋極友方外之無心兮於焉憇息萬物自遂兮繄予<lb/>
<pb n="KR4d0577_WYG_012-10a"/>
何力有華者榱雲分半間號為雲屋何日而還湫有蝮<lb/>
兮林有虦與爾遯思兮無有後難雲屋兮雲屋山中兮<lb/>
多福世洶洶以勞生兮吾將從子於橋之隂於澗之曲<lb/>
　　　陸氏四子字辭<lb/>
客有過予誦陸侯之賢曰兹非豈弟君子干禄豈弟者<lb/>
乎既又及其子弟之美曰兹非維其有之是以似之乎<lb/>
於是厯舉其名若字屬予為之説予應之曰字之有説<lb/>
未古也古者冠而字之三加皆有祝字之辭祈以成人<lb/>
<pb n="KR4d0577_WYG_012-10b"/>
之禮也予請倣其辭以繹其義亦猶行古之道歟客曰<lb/>
唯唯爰叙以辭曰<lb/>
有形有名品彚皆然人炙萬物字以表賢約情尊性毋<lb/>
使或偏顧名思義猶佩韋弦咨爾伯經理貴持循智貴<lb/>
流轉經則守常權則通變人之大經三綱五典入孝出<lb/>
弟堯舜非逺咨爾伯陽乾坤清明萬象開張陽徳君子<lb/>
純粹善良郊麟藪鳳惟時之祥自強不息無怠無荒咨<lb/>
爾伯瞻顒顒敬慎威儀禔身過者屬目㤗華嶙峋争快<lb/>
<pb n="KR4d0577_WYG_012-11a"/>
先覩卿雲景星望而弗畏茂譽曷騰咨爾伯凝道在吾<lb/>
躬學以聚之弗積於己用奚由施凝道之端實本於學<lb/>
俛焉盡力徳修罔覺嗟嗟四子陸氏之英必振其宗必<lb/>
洪厥聲吳有伯言才兼文武唐有敬輿參决可否將相<lb/>
之門必復其初無念爾祖以培慶餘<lb/>
　<lb/>
　<lb/>
　<lb/>
<pb n="KR4d0577_WYG_012-11b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　麟原前集巻十二<lb/>
</p>
<p>
</p>
  </div>
<div>
                <head>麟原後集巻一</head>
    <p>
<pb n="KR4d0577_WYG_013-1a"/>
欽定四庫全書<lb/>
　麟原後集巻一　　　　　　元　王禮　撰<lb/>
　　序<lb/>
　　　白雲圖詩序<lb/>
嘉興王君可及之丞永寧也政清事簡時娛情翰墨形<lb/>
諸咏歌率多懷親之作古酃貳令張君宗顔為作白雲<lb/>
圖縣之官署以寛其離憂而徴言於余余其將何以輔<lb/>
仁哉昔狄仁傑授并州法曹而親在河陽及登太行反<lb/>
<pb n="KR4d0577_WYG_013-1b"/>
顧白雲孤飛曰吾親舍其下於是仕宦而思親者千載<lb/>
以為美談噫吾意梁公於斯時也身縻爵禄而心切定<lb/>
省懷哉懷哉極目天末其思親也當何如哉卒之勲業<lb/>
昭於時聲稱垂於後赫赫在人耳目如昨日由此觀之<lb/>
士君子之含悲茹辛離親戚棄墳墓以效用於當時者<lb/>
志必有在非徒干升斗之禄而已也今王君以儒術起<lb/>
家作宰巖邑偕偕朝夕違親於二千里之外衣冠枕簟<lb/>
之適其宜羶薌滫髓之備其養者皆不得以躬眂如之<lb/>
<pb n="KR4d0577_WYG_013-2a"/>
何勿思雖然忠孝一理也能忠於君者即孝之移故莅<lb/>
官不敬曽子以為非孝可及勉乎哉異日使國人稱願<lb/>
曰幸哉王氏有子如此庸非孝之大者乎逺邇之士得<lb/>
於見聞者咸因圖以詠其孝思余故序其概以為勸云<lb/>
　　　白沙吳氏族譜序<lb/>
大傳曰親親故尊祖尊祖故敬宗敬宗故睦族説者曰<lb/>
人愛其父母則必推其生我父母者祖也又推求其生<lb/>
我祖者則曾祖也尊其所自來故敬宗敬宗故睦族窮<lb/>
<pb n="KR4d0577_WYG_013-2b"/>
困者收而養之不知學者收而教之此宗子法也所以<lb/>
管攝天下人心厚風俗使人不忘本耳今宗法既廢士<lb/>
大夫家亦惟明譜系辨昭穆以廣親親之道而已嘗觀<lb/>
虞夏商周禘郊祖宗其推而上之報本或至於數十世<lb/>
之上推而下之廣骨肉之恩至於無窮故周公兼制天<lb/>
下其稱兄弟之國者十有五人稱姬姓之國者四十人<lb/>
皆爵命之使傳國於後世當其時也有分封之榮有錫<lb/>
財之厚未有專享前人之澤者也欒郤胥原狐續慶伯<lb/>
<pb n="KR4d0577_WYG_013-3a"/>
降在皁隷叔向亦以為晉憂今之欲明譜系表世族者<lb/>
可不以古人之心為心乎西昌白沙之吳源於禾川其<lb/>
為顯族也舊矣名賢之序其譜者衆矣逺孫茂卿又合<lb/>
禾川之譜而重修之此尊祖敬宗之心也茂卿崎嶇兵<lb/>
亂間埀三十年一還故里卓爾有立以無忝所生族姓<lb/>
之在俘虜者悉收完之此叔向之憂也窮乏之不能自<lb/>
振者因可利而利之亦成周分錫之惠也易墓祀祖無<lb/>
間於闔族之間不遺乎數世之上非三代報本追逺之<lb/>
<pb n="KR4d0577_WYG_013-3b"/>
遺意乎茂卿不有古人之心也哉雖然在其族者茍能<lb/>
以茂卿之心為心謹其身亢其宗吳氏有不復興矣乎<lb/>
某於吳婣戚也故序其後以規<lb/>
　　　魏徳基詩稿序<lb/>
古者風俗淳美民情和厚故發於聲詩雖下至閭閻畎<lb/>
畝羇夫愁婦無不由乎衷素當歌而歌當怨而怨其言<lb/>
皆足以動人是故髙者黄河太華低者寒泉絶谷大者<lb/>
鈞天廣樂小者幽琴遺響遇之而神怡聆之而興逸非<lb/>
<pb n="KR4d0577_WYG_013-4a"/>
若後世摹倣步驟仰探乎風雲月露之滋華俯掇乎草<lb/>
木魚蟲之品類及玩而味之求其戚戚於我心者未之<lb/>
有焉何也發之者非其真心也嗟乎安得能吟之士與<lb/>
之誦詩三百以涵養其性情之本哉錢唐魏徳基以清<lb/>
才茂譽出仕於時司征於吾里之永和其為人也一介<lb/>
不取予氷有時而讓其清蘖有時而畏其苦進思忠君<lb/>
而退思報母若是非其本之既立者乎故其為詩也隨<lb/>
意之所欲言而非衆之所能言無摹倣無蹈襲異於世<lb/>
<pb n="KR4d0577_WYG_013-4b"/>
之愛惜情思者逺甚使因吾説而推之涵泳乎國風雅<lb/>
頌以為之本沈浸乎漢魏晉唐以為之佐豈不愈有過<lb/>
人者哉徳基數以詩視余余既得其詩且慕其為人方<lb/>
將采之以觀而余友夏彦琛又以序請余故序其稿如<lb/>
此而深以詩之大成者望於徳基焉<lb/>
　　　贈劉學雲序<lb/>
古稱王謝家子弟盖風氣自與常人殊其階庭之間聞<lb/>
父兄談經訂史評論人物商略世事以至醫藥卜筮衆<lb/>
<pb n="KR4d0577_WYG_013-5a"/>
技之說莫不入耳注心視齪齪之士夐異吾廬陵湏溪<lb/>
劉大博從子雲西先生經濟之外雜學尤博洽晚以利<lb/>
濟為心富蓄良方嗣子學雲以前人心為心多所記憶<lb/>
余友李夀朋嘗患疽腰脅學雲用藥治之拔毒荄去死<lb/>
肌不數日奏功而不伐善因記學雲嘗與予談其尊父<lb/>
以煖木杖贈虞閣老篇章徃復前輩風流依約可見今<lb/>
又因其一技之善而知其他美之得於階庭者有未易<lb/>
窺其涯涘也或曰昔人以主癰疽譏宣父子於學雲何<lb/>
<pb n="KR4d0577_WYG_013-5b"/>
與之深耶余曰否否是疾也豪傑之士懷忠抱憤徃往<lb/>
有之不遇良醫飲恨以沒使學雲生於楚漢爭雄之際<lb/>
而范亞父得一遇之則亞父之生死未可知而楚之存<lb/>
亡未可决可謂其一技而少之哉蘇子曰増不死項羽<lb/>
不亡當時茍有良醫能續一賢之命脈則一賢能續一<lb/>
國之命脈世稱上醫醫國殆此之謂歟夀朋徳之而徴<lb/>
言以報予故著故家子弟之所以異於人而非世俗之<lb/>
以醫名者比也學雲一字龍淵云<lb/>
<pb n="KR4d0577_WYG_013-6a"/>
　　　送王𤣥石序<lb/>
余觀古昔英偉特達之士其乗時立功雖事之至難至<lb/>
重攬為己任而不辭迨夫機㑹既殊察㣲知變則一切<lb/>
棄而去之如委蛻此非識趣之髙深謀逺計過人者哉<lb/>
鴟夷子之寄跡五湖留侯之從赤松子遊可謂晚節末<lb/>
路能自全者矣當斯時也想其視富貴如聚沫視功名<lb/>
事業如石之藴火撃焉而暫發其來也適然其去也脫<lb/>
然豈有幾㣲遲留顧惜意哉袁之古蓱有簮纓之裔曰<lb/>
<pb n="KR4d0577_WYG_013-6b"/>
王氏往余舉於鄊其族𤣥石為江西行省知印邂逅鍾<lb/>
陵逆旅知其意氣奮發志於功名者也後乗時積官至<lb/>
理問人服其能而風塵澒洞不相見者二十餘年矣近<lb/>
嵗乃聞有以地理之術稱於吾郡詢之𤣥石也其貌蒼<lb/>
然其鬢皤然而胸中耿耿者尚在也嗟夫謝圭組之榮<lb/>
樂林泉之趣其登山臨水悠然遐矚不過寄其泛五湖<lb/>
從赤松之興耳時之人豈真知𤣥石哉今年夏留余溪<lb/>
上踰月將歸古蓱贐以言者浮於貨顧何補於𤣥石而<lb/>
<pb n="KR4d0577_WYG_013-7a"/>
猶若有望於余者余故嘆其識趣之髙同符古人因序<lb/>
以贈雖然秋髙氣清尚當攜一筇與子履羣玉之峰以<lb/>
觀乎曠邈㟝嶁之融結也子姑往<lb/>
　　　石門隠居序<lb/>
予舊聞汶原王氏在宋有胄監弟子員曰梅邊先生忠<lb/>
義孝友人也誦其文想其人恨不同時執鞭焉後嘗過<lb/>
其里樹林蓊藹雲烟相滋蔚乎在望知故家喬木尚無<lb/>
恙也又恨階庭蘭玉未嘗挹其清風雖欲訪斷簡遺編<lb/>
<pb n="KR4d0577_WYG_013-7b"/>
以証文獻其道無由近留郡城始識其諸孫子琛温乎<lb/>
其容藹乎其言令人益慕其先内附初帥帥師至安成<lb/>
多子琛之才俾籍民為軍而授之長子琛曰下里喪亂<lb/>
之餘民存者半若復驅之從戎則田卒汙萊閭井為虚<lb/>
推所自來咎將有歸矣吾可貪一日之浮榮而使一鄊<lb/>
受實禍乎於是力請於帥願輸貲以助軍儲以寢籍民<lb/>
之論里中今日耕食鑿飲長子老孫弗離土宇有不徳<lb/>
子琛者哉洪武八年築室於故址既成命其子曰室幸<lb/>
<pb n="KR4d0577_WYG_013-8a"/>
茍完持家詒謀在汝而已石門馬峰先母有丘焉其下<lb/>
山崇而水清境幽而趣逺别營環堵之宅吾將佚老乎<lb/>
其中既又擷其景之勝者有八而賦咏之士友相率遂<lb/>
歌以揚隠居之美而徴余序之予觀子琛志行才業使<lb/>
效用於今世豈無可觀顧乃崇恬退之風以利其鄊人<lb/>
篤孝友之實而繩其祖武若斯人者吾見亦罕矣又惡<lb/>
得愛於一言哉遂為序其槩而復歌之歌曰石門兮崇<lb/>
崇我所思兮在於馬峰緱山瀑瀉兮夏沍桃源花炫兮<lb/>
<pb n="KR4d0577_WYG_013-8b"/>
春融啓逸思兮樵夕唱發深省兮寺曙之鐘山雪霽兮<lb/>
嵗又冬宻賽北嶺兮有梅有松何所獨無佳趣兮我奚<lb/>
逐乎塵蹤于嗟軒冕兮戕子之躬彼咸闖夫寵之門兮<lb/>
孰知余之所從攬勝取適兮隠居以從容離世之士兮<lb/>
逸民之風<lb/>
　　　夏𣲖劉氏族譜序<lb/>
民之初生得姓受氏以來不知歴幾百世顯之極者其<lb/>
後必㣲㣲之極者其後必顯宗法既廢譜系不明雖身<lb/>
<pb n="KR4d0577_WYG_013-9a"/>
為名賢之後不自知也顯者果可羨而㣲者果可忽乎<lb/>
近時勃興者多畔本生而援世族以號於人曰是吾宗<lb/>
也尊者叔之兄之卑者弟之姪之而世族之後艷其勢<lb/>
利而甘於自鬻者亦以為然於是譜牒閥閱有不足信<lb/>
者矣吁可嘆哉夏𣲖劉氏原於安成固岡始祖偃南唐<lb/>
保大間徙廬陵夏𣲖於今四百餘年矣學者薦者累累<lb/>
不乏而仕者類貳令而止仕宦不甚貴業産不甚豐同<lb/>
姓之勃興者鮮有羨而援之而其子孫多嗜學亦不肯<lb/>
<pb n="KR4d0577_WYG_013-9b"/>
艷於勢利貶損以下人譜雖不修吾知其不混淆也審<lb/>
矣其孫述以其尊府楚山公有志未就遂繼述而修之<lb/>
深恨名賢序語燼於宋元之季既而逺宰山陽書問必<lb/>
以徵余序譜戒其弟今山陽又遷洋縣而余未償宿諾<lb/>
愧負多矣雖然族在於廣孝弟之心而不在於譜譜在<lb/>
於明昭穆之次而不在於序予之序斯譜者不冺山陽<lb/>
尊祖敬宗之誠亦使世之人知畔援為可恥而艷於勢<lb/>
利甘自鬻者為可僇也譆<lb/>
<pb n="KR4d0577_WYG_013-10a"/>
　　　湖山雲隠序<lb/>
南昌為江右雄藩湖山之勝甲於他郡然古往今來攬<lb/>
其勝者則殊尚憶承平時東湖百頃泓澄淪漣埀楊匝<lb/>
堤烟雲縹緲亭榭隠映如畫宅其幽者婑媠充於後庭<lb/>
絶塵實於外廏聲樂不絶於堂廡烟火不熄於庖厨雖<lb/>
古金張無以過之然去之二十餘年白紛重遊蕩為虚<lb/>
莽新人無復有知之者迨問孺子亭祠兒童咸指以相<lb/>
告棟宇年深勿替益修因念孺子知漢厦將傾非一木<lb/>
<pb n="KR4d0577_WYG_013-10b"/>
所支躬耕湖畔以食其力與株塊何以異而聲稱至今<lb/>
過其地者挹髙風千載之上思見之而不可得輒遲回<lb/>
俯仰乆而㤀去湖山亦以之而重此其故何哉同邑有<lb/>
曰升雲者予同姓也僑於南昌攬湖山之勝而搆室焉湖<lb/>
光雲影郁然几席於是字其顏曰湖山雲隠大夫士亦<lb/>
有以咏歌之予雖未識升雲而知其志有可尚矣雖然<lb/>
隣湖山而攬勝者非一人也升雲于予前所言者抑知<lb/>
所決擇哉其友庭賓言其善事親喜賓客又繪圖以遺<lb/>
<pb n="KR4d0577_WYG_013-11a"/>
之予故樂而為之序<lb/>
　　　送李學則立孫後重遊㑹昌序<lb/>
曩勝國承平時吾郡儒士之盛往往散而館授贑之屬<lb/>
邑若㑹昌又閩貨之所趨其物産服食資用甲於他邑<lb/>
俗稱小福州士之留滯乆而忘返間亦有焉予嘗於方<lb/>
壺常侯座上識吾郡李君學則恂恂信厚士也時李職<lb/>
教湘江與語數日别去自是八表塵昏友朋聚散雲收<lb/>
雨絶邈不相聞者動累年各奔走性命不暇豈期有今<lb/>
<pb n="KR4d0577_WYG_013-11b"/>
日哉丙辰之春予以訪求遺文至積阜歐陽氏其塾賓<lb/>
仲𢎞來見詢之學則從子也能道季父館授湘江如故<lb/>
前年歸葬母與兄於先人之兆今年復歸命允毅之子<lb/>
為其姪兆誠之後命從弟近仁之子為其子柔之後不<lb/>
以卑踰尊疏踰戚秩然天叙之不紊雖桑梓繫念然湘<lb/>
江人事之宻且乆豈能遽寘於懷哉重遊驪駕發有日<lb/>
矣願先生序其行也予聞惘然既喜學則亂後能歸異<lb/>
乎留滯忘返者之為又喜學則立後協於禮異乎世之<lb/>
<pb n="KR4d0577_WYG_013-12a"/>
以逺間親而啓紛争無窮之事者然後知儒者之處置<lb/>
得宜非流俗庸衆人所可及也盖韶州府君蕡者首以<lb/>
科第開李氏之祥則韶州而下枝枝葉葉孰非其根幹<lb/>
之所發但使生意續續不已益滋培之異時惡覩不凌<lb/>
雲干霄如韶州者乎必復其始實兆斯今予於學則昔<lb/>
有半面之雅而今有交臂之失得無懷舊之情乎故山<lb/>
松楸鬱乎在望階庭玉樹璨若成行學則北還之斾不<lb/>
可不早計也予日望之允毅即仲𢎞云<lb/>
<pb n="KR4d0577_WYG_013-12b"/>
　　　送沙本中入蜀序<lb/>
沙君仲良往尉吾邑時以公委至吾鄊相與徃還論議<lb/>
其子本中侍側尤疎通可人意世情轉燭於今二十餘<lb/>
年而仲良不可作矣本中涉世艱難謙重有守卓然自<lb/>
立可謂難也已矣去年以季父官於長夀不逺數千里<lb/>
往省死生契濶感嘆何極倚門在念急急遄歸示予以<lb/>
季父訓戒之辭猶足以見世家餘韻曽幾何時又以入<lb/>
蜀來告且求一言以自壯予謂蜀道之難天梯石棧百<lb/>
<pb n="KR4d0577_WYG_013-13a"/>
步九折黄鵠猿猱尚憂難度而趨者日衆履馳如夷何<lb/>
哉利欲梏之也本中處有竹林之思出有白雲之想行<lb/>
邁靡靡中心遲遲必聚廬完處骨肉相依而後跋涉險<lb/>
阻之志定則斯役也義也非利也行以利吾無取焉行<lb/>
以義君子所尚也于是序其情以道其行<lb/>
　　　章氏家乗序<lb/>
晉唐以來最尚門閥故當時士大夫家惟譜牒為重以<lb/>
予觀之門第高者初不係仕不仕也孔門四科徳行優<lb/>
<pb n="KR4d0577_WYG_013-13b"/>
於政事氏族而有顔冉之徒則天下古今之論門閥未<lb/>
能或之先也是故荀叔慈陳季方以先生處士班於司<lb/>
空鴻臚譜中而不怍向使司空鴻臚非其人有不自愧<lb/>
矣乎顯者之為榮隠者之為高其重有所在而不在仕<lb/>
不仕也金華章氏之譜逺者不可詳而可徴者今二十<lb/>
世矣在宋得象子厚以仕宦顯其隠徳弗耀可師仰者<lb/>
具於景行篇是章氏之為望族不専係於有官君子尤<lb/>
以第五何必減驃騎也予竊以為顯者必司空鴻臚始<lb/>
<pb n="KR4d0577_WYG_013-14a"/>
無愧於先生處士之高隠者必𤣥行獻文始無藉於司<lb/>
空鴻臚之榮不然則衡門棲遲而已耳富貴利達而已<lb/>
耳奚足起人敬慕哉嗟乎士君子之所樹立在天下後<lb/>
世孝子慈孫百世不能易也若章氏者可覩矣其逺孫<lb/>
道庸丞於吾邑温厚有守示予家乗億其辭色似欲得<lb/>
予言者故以予所見者書其後若其系次譜圖之詳則<lb/>
有諸賢之序在奚容贅<lb/>
　　　義濟方選序<lb/>
<pb n="KR4d0577_WYG_013-14b"/>
醫者所以明一身之造化血脈流行之所以合於隂陽<lb/>
五行者何故非儒者不能通也古之醫神聖之妙雖儒<lb/>
者且不敢企及後世醫乃流於方技出於儒下果何望<lb/>
其明於理以濟人之病哉不明於理而惟方是據則本<lb/>
欲濟之而適以費之矣予友蕭志通儒者也懲創少年<lb/>
不知醫致親悞於藥抱終天之痛發憤參訪奥論廣求<lb/>
良方濟疾苦期於無憾名其集曰義濟方選凡四十八<lb/>
巻盖有所激而為也天下之事凡有所激者其操心必<lb/>
<pb n="KR4d0577_WYG_013-15a"/>
切其用工必深而收效必逺況志通儒以明其理醫以<lb/>
精其術又兼鍼灸以佐其功其於利濟豈不博哉方將<lb/>
類其書鋟梓以傳則惠澤且及於天下矣昔東坡居黄<lb/>
岡與蘄水醫龎安常游亟稱其醫由是名與東坡俱傳<lb/>
龎亦儒家予與志通無能為役也姑述其志以序義濟<lb/>
方選云<lb/>
　　　贈劉本和序<lb/>
古者二帝三王之治天下也一道徳同風俗而已及其<lb/>
<pb n="KR4d0577_WYG_013-15b"/>
教明習成之後雖九有之廣千嵗之逺斯人所守者一<lb/>
道詩書六藝之外豈有他說哉及周之末世則有戰國<lb/>
之游士謀詐用而仁義之用窒先王之遺文遂廢而不<lb/>
講迨秦之禁大道榛塞固然莫知也漢興百氏雜家怪<lb/>
奇可喜之論蠭起於世於是人之嚮末而遺其本者衆<lb/>
矣晉唐以來士大夫多喜游於藝或書或畫或嗜音律<lb/>
自謂清致然視古之為學者愈逺予嘗論之游藝者貴<lb/>
乎動息有養茍朝夕從事而無益於己雖工矣不幾於<lb/>
<pb n="KR4d0577_WYG_013-16a"/>
玩物喪志者乎夫書之與畫於儒者翰墨為近琴之在<lb/>
音律於樂器為古常有志焉而未之能也予友劉本和<lb/>
詩書餘力學琴以養其性而箏笛哇淫之聲不接乎耳<lb/>
畫蘭梅竹石以厲其操而人禽山水宫室器用未嘗寫<lb/>
其形可謂善擇藝者矣予既喜其游藝之精皆時之君<lb/>
子所尚而猶舉古人之所學者告之誠欲其本末兼通<lb/>
内外交養以入賢士之域予之期於友朋豈如斯而已<lb/>
乎<lb/>
<pb n="KR4d0577_WYG_013-16b"/>
　　　送子芳歸隠黄嵎序<lb/>
族孫子芳幼孤而立稍長以推擇為吏奔走承順於長<lb/>
貳於今三年矣廬陵素稱劇縣又附郭供億煩重子芳<lb/>
耐以處之事無不集一日悠然解去歸隠黄嵎之野為<lb/>
邑者留之不可字其室曰嵎隠若將不求聞知以終其<lb/>
身焉問其志則曰人豈不自知才各有能有不能耳不<lb/>
肖之從事於斯也自顧謭才不足以勝叢務猶以壞檣<lb/>
短纜駕小舫於風濤浩渺之中其能必其有濟而先登<lb/>
<pb n="KR4d0577_WYG_013-17a"/>
於岸也乎今不忖量後悔何益況太母髙年八十先人<lb/>
不幸蚤世終養之責在於季父季父又不幸逺役於外<lb/>
太母餘年晨昏疇依奈何舍己所事而汲汲芸人吾懼<lb/>
貽譏於賢者深矣予聞其言而欷則語之曰芳也爾之<lb/>
見加於人一等矣知才之不足以剸繁而退之可不謂<lb/>
一事之智乎知太母之養不可以他屬而思娛不可謂<lb/>
非一行之仁也仁智之不昧謂不為君子之歸吾不信<lb/>
矣芳力行之亦以觀子之確予宗人之耆英者也獨嘉<lb/>
<pb n="KR4d0577_WYG_013-17b"/>
其歸隠作序以贈<lb/>
　　　林泉生字序<lb/>
由宣溪而上入永新之境有林窅鬱而坡陀是曰坪上<lb/>
有泉泓澄而流波實為西江里之劉氏居焉季琳吾故<lb/>
人中子也承家膺門綽有令譽一日謂予曰昌黎韓夫<lb/>
子謂大丈夫不遇知於當時坐茂樹以終日濯清泉以<lb/>
自潔歐陽公亦云䕃長松藉豐草聴山溜之潺湲飲石<lb/>
泉之滴瀝此山林者之樂也毎懷此境泠然如執熱而<lb/>
<pb n="KR4d0577_WYG_013-18a"/>
御清風常欲以林泉生自名先生以為如何無亦因是<lb/>
𢎞我以大道可乎予聞而喜之則告之曰子知木之為<lb/>
林者乎其始也方苞方體或條或喬茍無牛羊之牧斧<lb/>
斤之入則其天者定雨露之所濡風霜之所固斯有干<lb/>
霄蔽日之勢而為當世之大用矣君子之才力似之抑<lb/>
知水之為泉者乎其始也方毖方沸或檻或側茍無泥<lb/>
沙之混蛙黽之汨則其原澄澈妍<graphic n="KR1126" url="https://raw.githubusercontent.com/kanripo/KR-Gaiji/master/images/KR1126.png" mimeType="image/png"/>之可鑑毫髪之可<lb/>
燭及夫合長淮清渭之流而為天下之至潔矣君子之<lb/>
<pb n="KR4d0577_WYG_013-18b"/>
性分似之人能逺取之物以明其理近察之身以盡其<lb/>
道則林泉之㣲妙不在物而在我矣之二物也庸非我<lb/>
進徳之機乎况托生於林泉之下庸非天下之至樂乎<lb/>
季琳聞之津津然喜形於顔面充然若有所得請書其<lb/>
語予惟季琳實進士左君介之倩左氏於予為世姻進<lb/>
士於予為心友故期望季琳為尤切而非常情作林泉<lb/>
生字序以遺之<lb/>
　麟原後集巻一<lb/>
</p>
<p>
</p>
  </div>
<div>
                <head>麟原後集巻二</head>
    <p>
<pb n="KR4d0577_WYG_014-1a"/>
欽定四庫全書<lb/>
　麟原後集巻二　　　　　　元　王禮　撰<lb/>
　　序<lb/>
　　　遊青原詩序<lb/>
青原廬陵山水幽絶處也春秋景霽山礬岩桂其馨滿<lb/>
林士女覽物暢情徃徃遊焉予猶及承平時家殷人足<lb/>
青原之途騎<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>聫人肩摩攜壺荷<graphic n="KR0034" url="https://raw.githubusercontent.com/kanripo/KR-Gaiji/master/images/KR0034.png" mimeType="image/png"/>而來之者如雨必<lb/>
盡興乃返其間雖裕儉不同要亦與禽魚之樂於澗谷<lb/>
<pb n="KR4d0577_WYG_014-1b"/>
者同一自適之機耳惟騷人雅土則不然逸豫酣樂之<lb/>
餘必使山泉之勝烟雲之態人物之趣流寫於翰墨傳<lb/>
誦於人間若有聲之畫雖未至者見之如親臨其處焉<lb/>
予嘗有斯志毎難其侣而力日有未暇也友人王伯允<lb/>
乃能與其徒夏彦琛伯仲及夏之親故崇酒豐饌以極<lb/>
青原之樂又形之咏歌鏘如鳴球可為出乎流俗矣好<lb/>
事者且寫為圖而求予序之予故有感於舊日之盛而<lb/>
嘉其同予之志云<lb/>
<pb n="KR4d0577_WYG_014-2a"/>
　　　夏陽湯氏族譜序<lb/>
族譜者譜其族屬崇卑疏戚使子孫篤尊尊親親之誼<lb/>
而或以之述門望顯畜聚表交遊者也夏陽湯氏本殷<lb/>
仲堪之裔謂荆州之後嘗為安成刺史子孫因家焉今<lb/>
安成羨江尚有殷使君讀書臺足徴宋避廟諱易姓湯<lb/>
可考者自三評事始初居永新前市後徙夏陽其派凡<lb/>
三下墟市江田心也當在宋也有貢於鄊者有典郡庠<lb/>
著讀史㫖要者有與周文忠諸賢友善者是皆不足為<lb/>
<pb n="KR4d0577_WYG_014-2b"/>
湯氏重也予獨喜童年尚識諸老類皆淳朴深厚温恭<lb/>
直諒有長者風宜其詩禮之澤綿綿至今未冺也其族<lb/>
之譜系九世孫思可嘗鋟梓矣今十二世孫敏幸存刻<lb/>
本視予俾序之嗟乎楊惲之於司馬氏叔子之於蔡中<lb/>
郎固自有不容辭者因念六世祖貢士之配在湯為唐<lb/>
臣父之子江文忠公銘其墓曰家之道奚先閨門之間<lb/>
有妻道焉有母道焉近而王母又為祥叔父之子申齋<lb/>
劉先生志其碑曰夫人以真白起家中廢子孫不失舊<lb/>
<pb n="KR4d0577_WYG_014-3a"/>
物可不謂賢乎觀女徳兩世之在寒門湯之家教可知<lb/>
矣嗟乎予之期望於外氏子孫者豈其㣲哉有之似之<lb/>
無念爾祖離孫王某敬書<lb/>
　　　耕讀民序<lb/>
前年予以鄊飲至禾川邑士吳魁吾在焉與之語娓娓<lb/>
忘倦後有稱揚其名謂足為時用魁吾聞之曰僕何人<lb/>
何足以與於斯遂逃之湖湘從遊者益集既而充然若<lb/>
有所得而歸以書抵其友劉宗啓曰僕營數畆橋亭之<lb/>
<pb n="KR4d0577_WYG_014-3b"/>
野將為耕讀之民矣子知我深為請於王生老人一言<lb/>
少序此志予聞而喜因謂其友曰今適南畆或耘或耔<lb/>
攸介攸止烝我髦士甫田之詩也古者士出於農而工<lb/>
商不與管子曰農之子恒為農朴野而不匿其秀民之<lb/>
能為士者必足賴也又稱倉廩實而知禮節有味哉其<lb/>
言也孟子亦云救死不贍奚暇治禮義飽食煖衣逸居<lb/>
而無教則近於禽獸誠知耕讀不可偏廢也子獨不見<lb/>
商之阿衡乎耕於有莘樂堯舜之道亦一耕讀之民耳<lb/>
<pb n="KR4d0577_WYG_014-4a"/>
及其五就之餘自任以天下之重斯民也三代之民也<lb/>
顧可易視哉日用飲食徧為爾徳意魁吾之在隴畆陶<lb/>
然而歌曰朝耕兮暮讀其樂也足足暮讀兮朝耕其樂<lb/>
也弗敢以喻人我酒既㫖我肴既馨衎我賓親亦洽比<lb/>
隣何思何慮其葛天氏之遺民雖然此固其志也然束<lb/>
帛之賁恐終有不容避者矣至若予也既魯且耄自度<lb/>
無益於世戒子若孫力充耘耔誦詩讀書為民之良慢<lb/>
訑之叟時翺翔乎義山之麓禾水之澨嘗冀缺田間之<lb/>
<pb n="KR4d0577_WYG_014-4b"/>
榼閱寗戚牛角之經姑與此民擊壤以相娛可乎不可<lb/>
乎遂書以訂其始<lb/>
　　　郡庠鄊飲酒詩序<lb/>
禮義者人性之所具燕飲者人情之所通通其情而禮<lb/>
義行乎中聖人之設教者然也聖人以民勞於耕穫力<lb/>
於賦役則於尊卑長幼貴賤之節曠矣於是因其閒暇<lb/>
制為飲酒之禮以正齒位此尊讓親睦之俗所以成而<lb/>
陵犯狂暴之風所以息也往讀禮經說者以為飲凡四<lb/>
<pb n="KR4d0577_WYG_014-5a"/>
事三年賓賢能一也鄊大夫飲國中賢者二也州長習<lb/>
射而飲三也黨正蜡祭而飲四也縂謂之鄊飲酒也行<lb/>
之以禮教敬也濟之以樂教和也拜至拜洗拜既者敬<lb/>
之至也請安請坐爵樂無算者和之至也飲食必祭不<lb/>
忘其本隆殺有等不踰所尊序賓以賢斯貴徳也序坐<lb/>
以齒斯貴長也序僎以爵斯貴貴也工歌必獻不忘功<lb/>
也沃洗及冥不遺賤也聞關睢葛覃巻耳而齊家之道<lb/>
形焉聞鹿鳴四牡皇皇者華而事君之忠著焉有令有<lb/>
<pb n="KR4d0577_WYG_014-5b"/>
辭有勸有戒一飲一食一拜一坐皆制之以道而㣲意<lb/>
存焉此仲尼觀之而知王道之易易也此成周之世所<lb/>
以人人有士君子之行也燕飲行而禮義興其於化民<lb/>
成俗豈小補哉洪惟天朝肩振古未有之福威行近古<lb/>
未行之禮樂於鄊飲大典尤惓惓焉於是廬陵郡守徐<lb/>
侯彦中恪遵詔㫖八年季春舉行是禮吉士藹藹賓筵<lb/>
秩秩簡則不苛於煩和則不偏於嚴四方扶老攜幼來<lb/>
觀者數千人盛哉所未有也自今繼繼而行之得於觀<lb/>
<pb n="KR4d0577_WYG_014-6a"/>
感者有不為堯舜之民哉有不為三代孝弟忠信之士<lb/>
哉一時與燕者喜侯之温恭執禮咸為詩賦以詠其事<lb/>
禮非處士之賢而忝賓介故序所聞議禮之槩於其首<lb/>
簡云<lb/>
　　　永新鄊飲詩序<lb/>
鄉飲古禮也三代行之致隆平自秦而降禮廢乆矣漢<lb/>
晉間興遄輟僅為美談奚補於治聖朝治定功成慨然<lb/>
思復古風詔天下郡縣薄海内外下之都鄙悉行鄉飲<lb/>
<pb n="KR4d0577_WYG_014-6b"/>
酒禮庶幾觀感作興民化俗淳徳至渥也特係在職者<lb/>
奉行之耳既而有司或欽崇大典或茍為文具則賢否<lb/>
之異也吉之永新賦煩民伉寛則玩急則怨前政相繼<lb/>
去職未遑斯禮洪武八年冬四明烏侯繼善實為邑長<lb/>
視篆未數月政化大通乃於學宫創行鄉飲教弟子員<lb/>
遵周譜習歌樂章是日也先舍菜於先聖先師乃始迎<lb/>
賓俎豆静嘉威儀棣棣揖讓酬酢隆殺之辨尊卑長幼<lb/>
貴賤之節秩然有章深山邃谷掖老攜幼來觀者千餘<lb/>
<pb n="KR4d0577_WYG_014-7a"/>
人莫不喜且嘆曰幸哉復覩三代之制盖侯仁厚㢘敏<lb/>
動以身教所謂有關雎麟趾之意而後可行周官之法<lb/>
度所謂至誠未有不動者也繼今以往敬讓之俗有不<lb/>
成鬭暴之習有不息者乎一邑之效有不為南邦之式<lb/>
者乎於時逺邇之士咸為詩歌以詠之屬禮為之序顧<lb/>
惟衰邁無足齒録辱侯詒書致之賓席日承温容聆崇<lb/>
論覽雄文令人有見晚之嘆則述兹盛美又惡得以荒<lb/>
陋辭<lb/>
<pb n="KR4d0577_WYG_014-7b"/>
　　　長留天地間集序<lb/>
三代明王之御天下也化先於政知詩之為教本乎人<lb/>
心契乎天理雖賞所未易誘罰所未易禁者而詩能動<lb/>
化之於是設采詩之官以觀風貢之朝廷而達之天下<lb/>
使人咏嘆之間隂有所創艾感發其功顧不逺且大耶<lb/>
周道衰采詩曠厥官而詩教廢由是專任賞罰以為政<lb/>
而治不古若矣治不古若則詩日不如古宜也後人讀<lb/>
杜詩而不究其意乃目為小技豈知詩哉余嘗謂離騷<lb/>
<pb n="KR4d0577_WYG_014-8a"/>
漢魏以來作者非一人其傳而可誦者必其善言情性<lb/>
可興可戒而不偭乎六義之榘矱者也三百篇之有六<lb/>
義猶至圓不能加規至方不能踰矩涵泳之乆自然氣<lb/>
韻音節從容中道而入人者深復何卑卑為論者之所<lb/>
能律哉雖然文章與時升降國朝混一區宇曠古所無<lb/>
以淳龎朴厚之風氣藴為沖淡豐蔚之辭章發情止禮<lb/>
有體有音皆可師法殆將聳元徳以四代軼漢唐而過<lb/>
之惜采録無官文采不盡暴於當世收而輯之庸非為<lb/>
<pb n="KR4d0577_WYG_014-8b"/>
士者之職乎居常無事喜編羣賢美製喪亂迄今百不<lb/>
存十懼其復失思鋟梓廣傳庶來者知一代聲教文物<lb/>
典故之概誦而玩之將人心天理油然感動見善則興<lb/>
聞惡則戒不賞不罰而懲勸多人人有君子長者之行<lb/>
其於風俗禆益豈淺鮮哉使得長留於兩間世道之幸<lb/>
也因名之曰長留天地間集云<lb/>
　　　送稅課湯君秩滿序<lb/>
廬陵稅課副使湯君得代同僚許君不色喜為之躊躇<lb/>
<pb n="KR4d0577_WYG_014-9a"/>
為之惘然為之倀倀耿耿謂禮曰僕與堯佐處此三年<lb/>
矣凡酬答營辦用舍之際宜厚宜涼宜弛宜張宜緩宜<lb/>
急一動一息一言一話此行彼同前舉後濟無枘鑿無<lb/>
猶豫無町畦得寡過於士君子之林非偶然也今先我<lb/>
代去殊難為懷子善文能道人意所欲言者為我序所<lb/>
以為别亦少慰我意繫遐思於無窮也禮既而遊於鄊<lb/>
校則搢紳不樂其去見於辭入於市井則貨殖者不樂<lb/>
其去形於色商旅相與談於津奔走執事之人相與談<lb/>
<pb n="KR4d0577_WYG_014-9b"/>
於巷頌其美而願其乆者衆也則復於許曰使禮為辭<lb/>
勸其留必輿情所喜若為辭餞其去非衆心之所怒乎<lb/>
余懼衆怒之難犯也既再閱月許復貽書曰願其留者<lb/>
人之情也不可止者國之章也堯佐行有日矣吾子斯<lb/>
文之厚可無以榮其往哉因念昔有問政於揚子雲子<lb/>
雲曰思斁湯君洽賦一方人思而不斁若此使得宰一<lb/>
邑典一郡以臨其民其恵澤可思者不相什伯於今乎<lb/>
自是其大用審矣余日望之是為序<lb/>
<pb n="KR4d0577_WYG_014-10a"/>
　　　送吳知縣入覲序<lb/>
禮盛時對䇿嘗言守令爵位於民為最近其政治利害<lb/>
於民為最切必得其人任之而後可人得矣遽易屢遷<lb/>
亦非民之福也大抵初至之嵗不諳其土俗二年始察<lb/>
其情偽虚實方欲少展才志而瓜期近矣是以視居官<lb/>
如傳舍心常茍率尚望其膏澤下於民哉當時司文衡<lb/>
者是其言而居阿衡者不能用孰知去之三十年虞廷<lb/>
三考黜陟之法復行禁於昔而開於今豈偶然之故哉<lb/>
<pb n="KR4d0577_WYG_014-10b"/>
廬陵素稱地廣民稠今則荒蕪死亡過半矣而獄訟繁<lb/>
溢賦役煩重才而賢者乆任且未易使治况中才之士<lb/>
而欲三年報政哉舒城吳侯之為邑長於斯也今考績<lb/>
之年矣其廉介如始至而其智愈明其才愈優豈其才<lb/>
智有今昔之殊盖乆而後得之也故能以民心為己心<lb/>
視公事猶家事古所謂必世百年乆於其道而天下化<lb/>
成於吳侯觀之漸可信矣莫春之吉入覲述職意甚至<lb/>
也縂百揆者必曰廬陵困於兵亂乆矣勞於貢輸至矣<lb/>
<pb n="KR4d0577_WYG_014-11a"/>
斯令也撫摩其民以奉其上烏可使有美政者不竟其<lb/>
功乎銓羣吏者必曰邑令民之師帥上宜於國下宜於<lb/>
民斯無愧負矣是令也事上也忠使民也義烏可奪之<lb/>
使不終恵於邑乎吾民則曰我有疾苦呼我父母今朝<lb/>
於京式遄歸處又曰侯我父母念我孔艱往朝於京不<lb/>
日其還嗟乎某之衰齒六十有六矣閱吾邑之賢令不<lb/>
為不多矣求如吳侯者幾何人哉於是郡邑能文之士<lb/>
為詩歌以餞侯之行而謁某序其首竊惟古人於賢卿<lb/>
<pb n="KR4d0577_WYG_014-11b"/>
大夫之行事雖數十世之下猶稱誦之載於簡䇿矧親<lb/>
沐其治化而黙無紀述豈人情也哉遂作送吳侯入覲<lb/>
序<lb/>
　　　瀛洲圖詩序<lb/>
三年秋某忝校藝閩省同郡蕭自省劉允泰盱江吳尚<lb/>
志㑹稽宋無逸四明桂同徳上饒余從善延平孫永齡<lb/>
諸名士咸與焉章貢劉宗海氏以掾職試事日接顔辭<lb/>
驩如也既竣事宗海持瀛洲圖言於衆曰古稱海上有<lb/>
<pb n="KR4d0577_WYG_014-12a"/>
山曰瀛洲清逺絶塵俗余甚慕焉將以名吾齋能無愛<lb/>
於一言乎咸曰諾各賦詩一章退某為之序因念前十<lb/>
五六年筮仕安逺猥以筆墨留分省日與宗海游於時<lb/>
宗海二親在堂伯仲怡怡良辰暇日輒尋文翰之侶游<lb/>
馬祖巖汎舟埧上觴咏以為樂當其身世兩忘景與神<lb/>
㑹悠然自適於時日之頃者雖不可常然瀛洲方外之<lb/>
樂亦無以過之既而别去事異時殊濶絶如隔世矣孰<lb/>
知此年復得再㑹於三山而宗海為大藩從事惟七閩<lb/>
<pb n="KR4d0577_WYG_014-12b"/>
無他郡兵燹之虐城邑之完人物之富無異平日宗海<lb/>
進而立乎賢相名卿几席之側以討論政治退則羣乎<lb/>
掾曹之彦詞林之秀則有鏃礪括羽之道冠佩容色舒<lb/>
舒愉愉盖身囿乎瀛洲而不自知也雖然仙非有超世<lb/>
之見者不能為宗海於事物之來其納而容之也使若<lb/>
水之於海莫知其所往其可拒也則若潮汐逆捍於千<lb/>
里之外弗與同其波而定見之確乎不可拔者猶是洲<lb/>
屹乎風濤浩渺之中而莫之能動若然宗海殆神仙中<lb/>
<pb n="KR4d0577_WYG_014-13a"/>
人矣况瀛洲乎抑余因是圖又有喜於畫史之妙也天<lb/>
下之物有非人力所致者而畫史能致之某嘗思古豪<lb/>
傑之士於千百載之上恨生不同時而畫史頃刻能致<lb/>
於目睫以慰懷賢之想今宗海慕清逺幽勝於海外不<lb/>
可知之鄊而畫史以意形之一室以成宗海所慕而宗<lb/>
海欣然樂之以為瀛洲在我矣非寓意而不留意者能<lb/>
然乎禮喜宗海興寄髙逺而知其有得於斯焉故著今<lb/>
昔相與之意為之序<lb/>
<pb n="KR4d0577_WYG_014-13b"/>
　　　送楊生逺遊序<lb/>
楊為白下聞姓前二十年余客雩陽與萬全翁為斯文<lb/>
友徃還言論生在侍楚楚異他子弟有勤學好問意繼<lb/>
以所業過從質是否頎乎似求益者余心甚奇之其後<lb/>
又數年兵變孔棘而翁捐館生頻年行乎患難乃能兼<lb/>
藝能以自濟得不乏賢於守章句㳤人逺甚雖然生計<lb/>
則得矣余獨惜其智分而學不得專時邁而名未易立<lb/>
數以惟斆學半勉則慨然曰生向也不得逺遊以親也<lb/>
<pb n="KR4d0577_WYG_014-14a"/>
今惟慈顔而起處安健仲氏且善養又安能侣數童子<lb/>
匏繫富兒之門以老哉抑豈若肆耳目扵通都大邑山<lb/>
奇川秀之間以紓懐緒以致甘㫖哉今年秋余挍藝閩<lb/>
藩生來謁於三山驛舍握手與語而後知其無言不酬<lb/>
如此迨余之歸也送至延平因得睹其近稿則閩之佳<lb/>
山水無不形於咏歌秩秩乎其體裁之正也雍雍乎其<lb/>
音節之和也兹其遊之不可少也哉方將出閩關汎淛<lb/>
江下嚴灘入㑹稽而探禹穴沿洄江淮之交以仰窺京<lb/>
<pb n="KR4d0577_WYG_014-14b"/>
師之壯麗則所歴益多所進益不止此雖然斯言也因<lb/>
生詩而發予之求於生猶有重於詩者昔司馬子長好<lb/>
遊或者以其史記之奇偉得於名山大川嗟乎子長之<lb/>
得於逰豈獨史記哉生今之徃也有若鄭衛之地則退<lb/>
然恧然凜乎視指所加而知戒有若洙泗之鄊則回翔<lb/>
焉想慕焉思古人所以自致不朽者何在而知勸則遊<lb/>
之有益於生也豈有涯哉行矣勉旃明年候歸棹於鷺<lb/>
渚之濱將覘所得於遊者以為生賀<lb/>
<pb n="KR4d0577_WYG_014-15a"/>
　　　贈醫士余以謙詩序<lb/>
去年余校藝三山歸至鍾陵趙仲敬來訪語及醫士余<lb/>
以謙之賢余已心識其人矣今年秋復同曽君希魯挍<lb/>
文東廣同院有爽節適曽君因及以謙之為術余益敬<lb/>
其為人於是求詳於曽君則曰余為章貢世醫而以謙<lb/>
尤精遇人有疾苦不問貧富即趨視之雖震風凌雨不<lb/>
避察脈視證如别黑白如養由基之射然不衒能不伐<lb/>
勞不瑣瑣規利其處心與君子同常人殊病愈者雖不<lb/>
<pb n="KR4d0577_WYG_014-15b"/>
徳之弗問也沂僑寓雙江有年數矣凡老少有疾悉賴<lb/>
調䕶感其不厭而愧其所報雖天之福善必在其子孫<lb/>
顧不能使如宋清<hi>闕</hi>托諸辭藻藉藉至於今我負也歟<lb/>
哉近獲縑軸欲求詩文之能者著其處心濟人之美而<lb/>
子為之倡何如余聞而笑曰以謙之於曽君全其無恙<lb/>
於一家曽君之於以謙冀其有聞於千載盖交相贊者<lb/>
也不求報而報之其皆古人之心也乎余亦樂道人之<lb/>
善者故書其槩於簡首云<lb/>
<pb n="KR4d0577_WYG_014-16a"/>
　　　送蕭韶㑹試詩序<lb/>
學校選舉出於一則真才用而世大治此一道徳同風<lb/>
俗之源而今昔志士之所願見也予嘗溯而求之周兼<lb/>
三代之制於斯為盛禮在瞽宗書在上庠干戈羽籥之<lb/>
習在東序學者積業就材文武一道至於選舉則鄊遂<lb/>
之學三年大比考其徳行道藝而興賢能凡進徳事舉<lb/>
言揚曲藝悉論而誓之或升司馬或升太學是貢士亦<lb/>
取夫學校之異者於是簡不帥教者移之於鄊之左右<lb/>
<pb n="KR4d0577_WYG_014-16b"/>
又移之遂雖受成獻馘亦本於此盖天下無一事不出<lb/>
於學校無一才不起於學校安得不道徳歸一而風俗<lb/>
大同哉官人用吉士之際其詩曰奉璋峩峩髦士攸宜<lb/>
曰有馮有翼有孝有徳藹藹王多吉士為君子使何至<lb/>
若後世由進之多岐哉皇明之有天下也講求古人所<lb/>
以設教使文武萃於一而學校選舉出於一庶幾三代<lb/>
遺風復見今日十有七年甲子秋大比郡縣之弟子員<lb/>
試藝於各省於時泰和蕭韶以詩中前列横翔捷出士<lb/>
<pb n="KR4d0577_WYG_014-17a"/>
類驚駭可謂俊秀之士矣將赴春官友舊咸賦詩贈行<lb/>
而屬予序之故舉三代養士取人之法洎本朝復古之<lb/>
意以告之庶幾擢髙科躋膴仕者忠信成風㢘恥道立<lb/>
以無負於朝廷無愧於三代人人有士君子之行則斯<lb/>
文幸甚<lb/>
　　　霍山十二景詩序<lb/>
余聞平陽堯之所治故其人至於今恭儉克讓和而不<lb/>
怒憂深思逺有聖賢之遺風常欲與之遊而罕遇其人<lb/>
<pb n="KR4d0577_WYG_014-17b"/>
申君良弼司征廬陵有士君子之譽于是益信前聞不<lb/>
妄一日語予以霍山之景凡十有二曰迴巒春早曰介<lb/>
山秋色曰綿嶽雪晴曰箭壑斜陽曰龍洞白雲曰馬跡<lb/>
晴嵐曰抱腹雲梯曰大岩氷柱曰屏風疊嶂曰玉峽飛<lb/>
泉曰三清烟雨曰禅房夜月皆其邑山川之勝且曰某<lb/>
雖逺役於外而故鄊景物常顯顯心目間思得能言之<lb/>
士序其槩而詠歌之公退展巻一誦猶身至乎釣遊之<lb/>
所而目寓乎景物之間也子以為何如予聞而嘆曰良<lb/>
<pb n="KR4d0577_WYG_014-18a"/>
弼之志亦厚矣王師範有云吾敬桑梓所以教子孫不<lb/>
忘本也君其有同於是耶近年求仕者有薄其鄊土詭<lb/>
籍中州以利於進視棄墳墓猶棄敝屣况有繫念於山<lb/>
川景物者乎珠出於淵潭而賤淵潭璧生於荆山而惡<lb/>
荆山視良弼斯舉豈不霄壤懸絶哉各賦三韻以為諸<lb/>
賢之倡<lb/>
　丘隅一雨霽藹藹烟翠好獻嵗曽幾時鳴琴得春早<lb/>
　羨爾迴巒姿陽和轉枯槁　　右迴巒春早<lb/>
<pb n="KR4d0577_WYG_014-18b"/>
　常時介山道慘若寒食節况此風色殊秋髙轉蕭瑟<lb/>
　嗟哉號野翁使我長惻惻　　右介山秋色<lb/>
　綿岳雪岧嶤晨暾光欲滴凄涼一片地狷介有遺跡<lb/>
　彤弓饗既疎茅土復何益　　右綿岳雪晴<lb/>
　箭壑日脚埀平原草如剪世路老行人徃來足忘蹇<lb/>
　返照滿空林長送牛羊轉　　右箭壑斜陽<lb/>
　蟄龍本在淵閔世鱗鬛動功成而不居退宻守幽洞<lb/>
　雲桂碧松枝英英亦藏用　　右龍洞白雲<lb/>
<pb n="KR4d0577_WYG_014-19a"/>
　斯人不可作馬跡尚如故割股情何深還家棄前屨<lb/>
　千載嵐霧中精靈託啼鸒　　右馬跡晴嵐<lb/>
　抱腹巖回合金粟招提境梯梯上層巒靉靆出山頂<lb/>
　此處學無生犁然發深省　　右抱腹雲梯<lb/>
　大岩水晶域玉柱凝氷花貢入廣寒宮煩疴焉敢加<lb/>
　歛兹錫民福歌詠懽劉义　　右大岩氷柱<lb/>
　雲間千萬叠烟嶂如屏風秀色在朝暮奇觀異横縱<lb/>
　何由陟其椒一覽華與嵩　　右屏風叠嶂<lb/>
<pb n="KR4d0577_WYG_014-19b"/>
　砑然蒼玉峽知是何年鑿飛泉濺珠璣觸石響雷雹<lb/>
　誰挽銀河流人間洗炎爆　　右玉峽飛泉<lb/>
　清静老氏宫凡間羨琳宇無為常自化香篆長如縷<lb/>
　塵躅至者希沈沈鎖烟雨　　右三清烟雨<lb/>
　禪定乆已出悠然塵外蹤夜月如流水振衣受涼風<lb/>
　何由裂煩網寄跡觀性空　　右禅房夜月<lb/>
　　　草意詩序<lb/>
昔軒轅氏以神聖之資行施濟之徳察草木之滋鹹酸<lb/>
<pb n="KR4d0577_WYG_014-20a"/>
甘辛蘞蜇以藥人之疾苦於其美惡無所憎愛一視同<lb/>
仁其嘗百草者惻隠之意也至楚之屈子始分辨於其<lb/>
間扈江離擷辟芷搴木蘭攬宿莽雜椒桂紉蕙茝畦留<lb/>
夷滋掲車索胡繩雧芙蓉惟恐衆芳之見棄而薋菉葹<lb/>
榝蕭艾之類深慮其充夫佩幃盖惓惓忠君愛國之誠<lb/>
而懷賢嫉佞自形於比興之表義也迨觀杜少陵除□<lb/>
草之句惡之如蜂蠆若芒刺芟夷不待於髙秋其嫉惡<lb/>
如仇猶屈子之意乎濓溪周元公深探聖賢之奥洞觀<lb/>
<pb n="KR4d0577_WYG_014-20b"/>
造化之原吟風㺯月洒落光霽庭草不除謂與自家意<lb/>
思一般其萬物一體猶軒轅之意乎白下劉君善初蒔<lb/>
衆卉於庭藹然如茵繽然如幄行列奇石而日哦其中<lb/>
以舒浩蕩之懷耿介之氣因字其所曰草意宗工鉅士<lb/>
髦友畯生莫不歌詠之而善初徴序于余余不知善初<lb/>
之草意仁耶義耶客有謂予曰善初業醫而活人之念<lb/>
尤切竊觀其意無亦願學軒轅氏之流歟曰仁與義吾<lb/>
不得而悉也予聞而嘆曰方今公道日淪民風日靡戸<lb/>
<pb n="KR4d0577_WYG_014-21a"/>
服艾以盈要謂幽蘭不可佩與其為少陵之義形於色<lb/>
曷若濓溪一般意思之為髙乎善初曰先生可謂得我<lb/>
心之同然者也請書以為草意詩序<lb/>
　<lb/>
　<lb/>
　<lb/>
　<lb/>
　<lb/>
<pb n="KR4d0577_WYG_014-21b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　麟原後集巻二<lb/>
</p>
<p>
</p>
  </div>
<div>
                <head>麟原後集巻三</head>
    <p>
<pb n="KR4d0577_WYG_015-1a"/>
欽定四庫全書<lb/>
　麟原後集巻三　　　　　　元　王禮　撰<lb/>
　　序<lb/>
　　　送陳仲述赴㑹試序<lb/>
洪武十有七年大比天下賢能之士各試藝於所司於<lb/>
時郡縣學校擇弟子員之俊秀者以充貢客有過予語<lb/>
語因嘆曰盛哉濟濟多士誰與中者予曰若陳仲述當<lb/>
在選中已而果然客服予知人之明且問其故盖其為<lb/>
<pb n="KR4d0577_WYG_015-1b"/>
人也孝而信恂恂有良士之實其為文也簡以達優優<lb/>
得程試之體予以故知之明年春㑹試於京師客復請<lb/>
序其事以壯行色於是酌之酒而告之曰選舉出於學<lb/>
校三代之隆典也而聖朝行之近古所無諸君裒然舉<lb/>
首抑有深究重輕之故而自勉乎周禮以鄊三物教萬<lb/>
民而賓興之三年大比獻賢能之書於王王實受之登<lb/>
於天府觀賓興拜受之言尊士如此其重自漢以來雖<lb/>
不及此然猶州長身勸為之駕諂詐如公孫𢎞亦鄉人<lb/>
<pb n="KR4d0577_WYG_015-2a"/>
固推而來至唐楊綰投牒自進而士始輕矣迨於後世<lb/>
如奪席如棘圍如糊名若防奸盜然何哉是必有由矣<lb/>
三代盛時待士雖甚重而擇之甚嚴論鄊秀士升於司<lb/>
徒曰選士司徒又論其士之秀者而升之學曰俊士然<lb/>
後免其徭役大樂正又論造士之秀者升諸司馬曰進<lb/>
士方可使從政然猶未也司馬又辨論官材論其賢者<lb/>
以告於王而定其論論定然後官之任官然後爵之待<lb/>
其位定始與之以禄前後凡經七級乃始得禄後世專<lb/>
<pb n="KR4d0577_WYG_015-2b"/>
以文辭優劣為去取故有以一日之長而決取終身之<lb/>
富貴者夫象犀珠玉之可貴以不易得也得之既易則<lb/>
不自重惜保之良難今日新進之士一蹴而釋褐食禄<lb/>
臨民榮亦至矣可不亷勤自勵戰兢自持以負朝廷重<lb/>
士之意哉使風俗還淳而士類増重在諸君力行轉移<lb/>
間耳范文正韓忠獻冦萊公文信國之事業光明俊偉<lb/>
磊磊落落夫非科第之士乎子其勉之<lb/>
　　　送王生入蜀迎父序<lb/>
<pb n="KR4d0577_WYG_015-3a"/>
書忩午困方與諸生歌太白蜀道難劍閣等篇以暢胸<lb/>
中磊砢適有王生處厚來謁坐有頃請曰賤子將入蜀<lb/>
仄聞先生髙誼乆矣願賜一言以榮斯行庶江湖識不<lb/>
識不庸衆我也因語之曰而不聞太白之言乎其險也<lb/>
如此嗟爾逺道之人胡為乎來哉則曰家父西遊今七<lb/>
霜矣形單影隻未能遄返竊念走也年已壯矣有親在<lb/>
外定省曠而色養荒不得名為子每念及此涕淚横臆<lb/>
是以徒步勇往以迎其歸盡茆欄菽水之懽志願足矣<lb/>
<pb n="KR4d0577_WYG_015-3b"/>
豈有他覬哉若然則予敢愛於一言乎孝者百行之元<lb/>
也生以天性之重不憚數千里之遙跋涉險阻山靈川<lb/>
后猶將相之王公貴人猶將憐之而况于予也日以討<lb/>
論道徳為事子弟從之則孝弟忠信今處厚迎養誠切<lb/>
而黙無一言贊之豈人情也哉雖然錦城名藩善地也<lb/>
佳麗紛華不減於淛生拜嚴父之後周覽勝槩俯仰徘<lb/>
徊理所必至慎無遲迴宿留玩日愒時忘倚門之望詩<lb/>
云陟彼岵兮瞻望父兮父曰嗟予子行役夙夜無已陟<lb/>
<pb n="KR4d0577_WYG_015-4a"/>
彼屺兮瞻望母兮母曰嗟予季行役夙夜無寐舍軷之<lb/>
際尚當為處厚誦之於時族姻少長咸集以蜀之勝跡<lb/>
分題賦詠以寓同心離居之情咸列於簡之左<lb/>
　　　送蕭子躍逺遊序<lb/>
昔讀傳記見聖門有好廢舉者恒鄙其好尚之異及存<lb/>
魯破吳軒輊諸國傾動王侯乃不在儀秦下然後服其<lb/>
解紛如轉丸乃若挾所嬖汎五湖歴名勝之區屢致千<lb/>
金而屢散得英聲於吳楚又未嘗不羨其為人常欲踵<lb/>
<pb n="KR4d0577_WYG_015-4b"/>
其遺風射什一之利由沅湘溯巫峽弔古秦漢舊都以<lb/>
涉燕趙韓魏之郊跨泰山黄河之壯窮呂梁碣石之險<lb/>
豈不賢於窺陳編而求源委也哉昔焉懼定省之或疎<lb/>
今也惜齒髪之已耗徒有志而未能遂也東昌蕭子躍<lb/>
以盛年銳氣出門萬里趨庭於江淮之間縱目於朔南<lb/>
之廣則所以増益志氣豈有涯哉貨殖解紛如端木千<lb/>
金延譽如陶朱誠可慕也行矣勉之易曰利者義之和<lb/>
子躍其亦有味於斯言也乎<lb/>
<pb n="KR4d0577_WYG_015-5a"/>
　　　贈蕭同禮序<lb/>
胡忠簡公澹菴先生臨大難決大議不負所學於國為<lb/>
忠臣於家為孝子皆其讀書之所致也故平日之所親<lb/>
愛必以讀書勉之嘗隷讀書堂字以遺從弟夀亭余來<lb/>
東昌又見職醫蕭子信家讀書堂亦公筆也故蕭氏子<lb/>
孫多以儒術濟醫道有曰同禮與其兄俱習儒而攻醫<lb/>
札瘥之人謂其燭理之明咸奔走焉儒生彭宰吾嘗患<lb/>
寒疾庸醫危之館人欲舁送其家同禮視之曰無傷也<lb/>
<pb n="KR4d0577_WYG_015-5b"/>
舁則重其疾矣始終調䕶遂以勿藥宰吾徳之酬之一<lb/>
無所受宰吾曰義人也讀書人也吾將求王先生叙其<lb/>
槩以報之屬予弗暇既三年矣請之益堅予然後嘆二<lb/>
君之有嘉徳也雖然非讀書者能之乎昔人有云宰相<lb/>
須用讀書人讀書則良相矣不為良相則為良醫良醫<lb/>
之格物窮理有不由讀書乎蕭氏子孫之良要皆忠簡<lb/>
之賜也豈無自哉予故著之使知自勉云<lb/>
　　　送永新丞夏君東還序<lb/>
<pb n="KR4d0577_WYG_015-6a"/>
以中姑蘓人少有淳明之資輔以强力之志通春秋大<lb/>
義是非不倍於聖人人謂夏氏才子也年既壯觀光於<lb/>
京師洪武三年就試進士蔚然七十二子之列可謂榮<lb/>
耀也已其年九月拜監察御史守法不阿權貴斂跡六<lb/>
年除河南按察僉事既而困於役丁内艱十一年復擢<lb/>
為永新丞十二年又以事去職而以中<graphic n="KR1423" url="https://raw.githubusercontent.com/kanripo/KR-Gaiji/master/images/KR1423.png" mimeType="image/png"/>門退省休休<lb/>
焉安於所遇未嘗有幾㣲見於色日繹思乎聖經賢傳<lb/>
之㣲言以自礪若人也豈世所常見哉以中在永新律<lb/>
<pb n="KR4d0577_WYG_015-6b"/>
已也嚴臨事也恪望之昂昂而即之温温與予雖一再<lb/>
㑹而心相知予亦深慕其為人别之日有不黯然於中<lb/>
也乎雖然昌黎韓子有言子厚斥不乆窮不極雖有出<lb/>
於人其文學詞章必不能自力以傳於後自以中之志<lb/>
觀之今世之士豈盡不古若哉古之君子才發於持滿<lb/>
之餘名顯於獲訕之後往往而是以中傾否之喜予雖<lb/>
老尚或見之姑書此以别<lb/>
　　　秋江送别圖詩序<lb/>
<pb n="KR4d0577_WYG_015-7a"/>
姑蘓曹侯之貳守廬陵也以疏通練達之才膺剸煩治<lb/>
劇之任優優敷政黎庶徳之既而以㣲事去職所謂觀<lb/>
過知仁者矣洎乎霈恩廣被萬物皆春中道言旋復我<lb/>
邦族瞻衡宇而載欣撫松菊其猶昨遂適治所拜家慶<lb/>
於慈闈買扁舟而東下于時無老無少無貴無賤莫不<lb/>
趨庭以賀依依若恐其復去侯之得此於人人豈無自<lb/>
哉惟無愧於人故獲報於天昔儋人爵之榮今盡天倫<lb/>
之樂人生至幸有過此者乎儼行色之已臨慨晤言之<lb/>
<pb n="KR4d0577_WYG_015-7b"/>
難再郡齋士友相率繢送别之圖賦惜别之句以寄離<lb/>
索之情而俾郡之遺老王禮叙其槩於圖後<lb/>
　　　贈唐克謙圖書序<lb/>
自書契代結繩以還人文日宣而大朴日雕以散周之<lb/>
璽節六國之相印又書契之變也漢始有私印以記姓<lb/>
氏視璽節相印正刻者異又節印之變也自是士大夫<lb/>
圖書製述咸以誌焉意圖書之得名昉此隋唐而下舊<lb/>
式漸乖逮於趙宋篆涉於巧制失之夸於是古篆不復<lb/>
<pb n="KR4d0577_WYG_015-8a"/>
見而淮南子所謂方寸之印者殆虚語也元初中朝諸<lb/>
老丕變文風凡圖書篆隷一復於古印廣以寸為度痛<lb/>
革宋季鍾鼎之謬制而尚友千載庶幾皞皞乎淳龎之<lb/>
習矣予嘗翫印刻而思可以得河洛縱横之意焉可以<lb/>
見井田開方之法焉可以存盤鼎鍾鬲之古焉可以識<lb/>
專門名家之學焉可以寫防奸杜偽之智焉是則印刻<lb/>
之古也而所益者廣所益者廣而放乎古非人心世道<lb/>
之還淳哉東昌唐克謙攻文章之印篆古而制雅布置<lb/>
<pb n="KR4d0577_WYG_015-8b"/>
得宜運削匀潔庚庚然如瓷之碎也輝輝然如玉之潤<lb/>
也使益精其説將識者動目如摩挱岐陽石鼓如登嶧<lb/>
山讀秦刻如鴻都門外睹蔡中郎三體書詎非藝苑之<lb/>
快事哉雖然一事之精惡足以盡克謙之美其自牧卑<lb/>
損慕尚清高疏通練達異日且大用於時而予獨叙其<lb/>
印刻之善者喜其有助於已也予於文不工於辭而尚<lb/>
乎古又得印刻之精者以黼黻之豈不足以増重於時<lb/>
人之耳目哉歐陽公嘗言吾文將賴君謨之書而傳予<lb/>
<pb n="KR4d0577_WYG_015-9a"/>
於克謙圖書之印亦云後之覽斯文者有不一握為笑<lb/>
也乎<lb/>
　　　牧夫字序<lb/>
唐季彭公玕系出長沙仕至吉州刺史得廬陵北山之<lb/>
勝因家焉子孫蕃衍二十世矣裔孫子綸仍居山下勑<lb/>
斷家事讀書飯牛於其間以樂其志而自號牧夫焉過<lb/>
予求序其志予以為爾羊爾牛飲池降阿何簔何笠麾<lb/>
之以肱者牧夫之事也説文曰牧養也司也司而養之<lb/>
<pb n="KR4d0577_WYG_015-9b"/>
牧之義也然而州長亦謂之牧何哉非以其司乎民而<lb/>
養乎民歟子綸茍先有以自牧其心則不徒牛羊之牧<lb/>
異日殆將為九州牧以牧乎民矣子綸曰然則牧之道<lb/>
無以異乎曰百里奚爵禄不入於心故飯牛而牛肥卒<lb/>
以相秦而致治卜式為郎於漢致上林之羊肥息嘗曰<lb/>
惡者去之毋令敗羣牧民之道亦猶是也推而行之在<lb/>
子綸矣吾黨欲觀其牧者不必觀於今日而觀於異日<lb/>
可也是為序<lb/>
<pb n="KR4d0577_WYG_015-10a"/>
　　　和溪胡氏族譜序<lb/>
太上立徳其次立功立言其次有爵為公卿大夫世世<lb/>
不絶此之謂門户門户之髙潔非聖賢莫能自致士之<lb/>
有志者知聖賢所自致皆已分内事亦勉力希之以大<lb/>
其門戸何不可者萬一力有不逮則持身於無過之地<lb/>
使鄊稱善人君子亦望族矣此而不務乃欲尊所系於<lb/>
聞人以為榮耀自有識者觀之豈不愧乎西昌和溪之<lb/>
胡系出長沙馬氏僣亂辟地廬陵分為三族伯居值夏<lb/>
<pb n="KR4d0577_WYG_015-10b"/>
資政殿大學士忠簡公銓之祖也仲居南城登慶厯六<lb/>
年第官至朝奉大夫衍之祖也其家和溪或黄漕有以<lb/>
胄監弟子員為南城丞曰箋者皆季出也胡氏自三族<lb/>
為名宗於是言李者悉出隴西言劉者悉出彭城和溪<lb/>
傳世逺矣至清翁昉修譜泝其源於長沙歴歴可考盖<lb/>
和溪之與黄漕地之相去若此其近也世之相後若此<lb/>
其未逺也宜有可信而傳也兵燹之餘家乗靡存其從<lb/>
子志徳慨然興曰上世之逺遺文故老俱不足徴吾未<lb/>
<pb n="KR4d0577_WYG_015-11a"/>
如之何矣自十世可知見於諸賢銘挽者亦足不隤其<lb/>
家聲尚何旁搜逺紹為哉嗟乎胡君可謂加於人一等<lb/>
矣可謂拔乎流俗者矣既新其譜又輯諸賢於先世有<lb/>
所著述者為流芳集可謂善繼其志而不㤀其本者矣<lb/>
噫世固有幸而出於名卿之後乃不能敬謹自持以無<lb/>
忝先世至炫名忘實賣婚沽利寡㢘鮮恥視胡君卓識<lb/>
偉度有不愧汗也哉<lb/>
　　　平上樊氏族譜序<lb/>
<pb n="KR4d0577_WYG_015-11b"/>
世姻中有儒士樊植致書於禮曰四方之欲光顯其戸<lb/>
庭宣昭其譽問者皆有求於先生以傳世埀後矧寒宗<lb/>
於名門姻婭非一日矣譜乗重修而不得一言以志其<lb/>
成非在下風者之咎歟吾世之先由湖南墨造徙永新<lb/>
之里多歴年所至資深居士昉仕於宋授宣徳郎嘗因<lb/>
司馬氏門人劉洙見公於洺公甚愛敬以所聞見叙次<lb/>
為説以贈有家富而官顯好學而積徳等語居士之後<lb/>
又數傳至諱瑚者為潭州推官懸車於平上之山莊去<lb/>
<pb n="KR4d0577_WYG_015-12a"/>
里潺十里許世系源委見於名公銀筆者富燬於兵燹<lb/>
僅記憶其槩耳司馬氏紀録尤詳今亦無存惜哉惟先<lb/>
生述其本原庶他日吾氏知其所自不隤其家聲禮兒<lb/>
時侍先子修家譜見樊氏夫人墓誌者二皆平上派其<lb/>
一楊文節公筆也夫人切於教子自貯其筆墨書籍啟<lb/>
鑰扳厨而取之厨仆而磔其一則陸劍南所作實靖州<lb/>
史君之母載宣溪至平上三十里而近人以純綿麗宻<lb/>
鼎壺甘㫖奉其母朝暮使交於道其銘有曰女也而行<lb/>
<pb n="KR4d0577_WYG_015-12b"/>
則士老也而志不惰敏而好修静以寡過則樊氏内行<lb/>
之賢可知宜其外氏子孫繩繩翼翼守身而不失務學<lb/>
以淑人有異於尋常者矣雖然禮願其後昆出而事君<lb/>
為排闥之壯士處而傳經致門徒之三千又次而稼圃<lb/>
亦自有樂趣使鄊稱善人足矣姑以此序其譜之首以<lb/>
勸植字舉直云<lb/>
　　　西溪八詠序<lb/>
樂樂其所自生禮不忘其本厚之道也禮樂者非君子<lb/>
<pb n="KR4d0577_WYG_015-13a"/>
之所服乎有中形外不倍其原仁賢多有之是故屈原<lb/>
思郢鍾儀南音莊舄執珪而越吟王粲登樓而土思人<lb/>
情懷舊理固然也縉雲應仲彰氏以文學充貢司征於<lb/>
廬陵公退好書樂易文雅故里溪山常接夢寐而歸與<lb/>
之興未諧於是列為八詠求詠歌之以抒其思仲彰之<lb/>
意可謂厚矣予觀曩時銓選薄南士嗜仕進者往往詭<lb/>
籍於北而諱棄父母之邦倍本忘初豈仁人之用心哉<lb/>
視仲彰有不愧汗也歟予嘉仲彰之賢因用法駕導引<lb/>
<pb n="KR4d0577_WYG_015-13b"/>
曲八章為謳吟之<lb/>
　銀蟾好銀蟾好爛爛出東山混沌分時明已有堪輿<lb/>
　盡處照初還良友樂餘閒　　東山明月<lb/>
　雲如彩雲如彩瑞氣北塘邊一片靈芝浮寳盖昔人<lb/>
　逢此慶臚傳平步上青天　　北塘綵雲<lb/>
　琅玕碧琅玕碧千挺匝荆岡掣釣影懸雙鉄鯉裁簫<lb/>
　聲引九苞凰勁節老風霜　　荆岡修竹<lb/>
　蒼松古蒼松古硃嶺秀嚴冬風動潮逥疑舞鸐電飛<lb/>
<pb n="KR4d0577_WYG_015-14a"/>
　厓擘化神龍不肯受秦封　　硃嶺古松<lb/>
　埀綸罷埀綸罷沽酒薦槎頭浦外杜蘅時自采橋南<lb/>
　風月付誰收疎散傲公侯　　橋南晚釣<lb/>
　東皋去東皋去洞口及春時緑野莽平苗似浪黄雲<lb/>
　髙下稼如坻擊鼓御農師　　洞口春耕<lb/>
　岩花滿岩花滿恰似錦屏風覔句詩翁頻指㸃偷閒<lb/>
　年少更從容山色淡還濃　　花岩錦屏<lb/>
　平床墅平床墅滴翠染人衣芳艸如茵共醉臥繁隂<lb/>
<pb n="KR4d0577_WYG_015-14b"/>
　似幄澹忘歸禽鳥樂幽棲　　平床翠黛<lb/>
　　　黄允濟樵唱稿序<lb/>
客有問詩法於予者予應之曰六義之經緯古詩法也<lb/>
而世尠能明之况其㣲妙者乎三代民性淳厚詩之美<lb/>
者無溢辭刺者亦優柔不廹意見言外盖其風化所及<lb/>
涵養所致而然此詩之本也本既立矣音響節奏又各<lb/>
有説焉五言古詩貴乎髙古朴茂如漢魏而淵永有至<lb/>
味七言歌行沈鬱雄渾開闔曲折詞氣如百經戰馬乃<lb/>
<pb n="KR4d0577_WYG_015-15a"/>
為盡善近體律詩又在壯麗痛快首尾意繹如而不雜<lb/>
至若絶句必折旋婉媚悠然樵歌牧唱之有遺音嫵然<lb/>
宮粧院靚之有姿態知此則駸駸乎入作者町畦矣復<lb/>
何法之可言乎里中小友黄允濟以其所吟示予音韵<lb/>
鏗鏘布置縝宻讀之犁然有當於人心可敬可愛而意<lb/>
欲有聞于予者以允濟之才之美何藉予言而予猶惓<lb/>
惓以語客者告之亦愛助之心也允濟勉乎哉予望子<lb/>
者不今日而已也姑題其首簡而歸之<lb/>
<pb n="KR4d0577_WYG_015-15b"/>
　　　贈襄陽稅課司大使詹君序<lb/>
予家先世在宋嘗於郡城之西南湖橋之近因峻岸垠<lb/>
堮結亭曰山月築䑓曰雲端楊文節公為之記大江横<lb/>
碧羣巘疊翠鷗浦鳬汀檣輕颿綿足以游目騁懷盪滌<lb/>
塵歊而立於獨呂忠公謫居嘗寓於此故考亭朱夫子<lb/>
來游來歌焉予偶至郡必履荒址臨眺以抒懷賢之悰<lb/>
倦則即其麓圓通庵而少憩則有寧上人兄弟相與遣<lb/>
世慮而游方外亦一樂也今秋重來忽聞上人再理荆<lb/>
<pb n="KR4d0577_WYG_015-16a"/>
襄之檝急往與别上人曰寧往嵗之游寓襄陽五閱月<lb/>
辱司征詹君伯振傾盖如故凡所以存問予進雖天倫<lb/>
之愛莫能或之先也盖斯人昔以賢才舉於鄉重厚周<lb/>
宻鉅公碩士咸願與之逰酬贈賦咏之作率不肯凡抽<lb/>
思寫物類多春雲態度良時暇日或與名勝登峴山送<lb/>
斜暉迎皓月慨往哲之莫及嗟來者之難期俛仰宇宙<lb/>
飄飄然有出塵之想先生若惠一言使得藉手以報知<lb/>
已非厚幸歟予聞其語因嘆禮也守朱呂之業徒仰止<lb/>
<pb n="KR4d0577_WYG_015-16b"/>
先正髙風於一隅詹君乃能登髙懷古景慕叔子逺韵<lb/>
於千載又感上人寸心千里之篤交而知詹君懷才抱<lb/>
藝之髙致於其行也序其語作贈詹君序<lb/>
　　　鍾子温吟稿序<lb/>
予友鍾子温信厚朴茂人也與人交始卒無間退然似<lb/>
不能言者而胸中黑白了然力學不厭嘗恨不得近予<lb/>
有鏃礪之道而予亦以不能常常見之為慊近昉以所<lb/>
吟稿示予宮商相宣榘矱不偭情景俱備瀏乎山泉之<lb/>
<pb n="KR4d0577_WYG_015-17a"/>
清粲乎野芳之麗真可與言詩矣然子温予心友也非汎<lb/>
汎常情比可不以予所聞者助之乎因憶曩嵗嘗從參<lb/>
政全公幕下與楊君伯謙夜論詩道伯謙曰予得於范<lb/>
先生者其要有四盖詩貴簡古明暢理斷含蓄而大忌<lb/>
俗泛陳腐麄嫩空佻知此則思過半矣伯謙不可作矣<lb/>
而斯語服膺未嘗忘也今舉以語子温有知予山陽聞<lb/>
笛之感者乎因題其稿末歸之子温異日尚刮目以俟<lb/>
　　　贈劉尚文仰霄序<lb/>
<pb n="KR4d0577_WYG_015-17b"/>
劉君尚文何其多才多藝能事鬼神也何其爽朗周宻<lb/>
悅乎人人也尚文家本禾川與伯氏尚𤣥辟地始來太<lb/>
和境上闡老氏之教挾曾楊之術以及醫藥卜筮星數<lb/>
曲藝靡不通解逺邇之人咸信慕之東里未辭而西里<lb/>
之使交踵其門矣在外二三十年如未離鄉井而家日<lb/>
以裕于是退營菟裘于永水之陽以老伯氏養晦授徒<lb/>
樂於丘園而尚文解人之憂赴人之急奔走不暇衆皆<lb/>
稱之予亦羨焉猶以其涉於百家雜業未深與也近與<lb/>
<pb n="KR4d0577_WYG_015-18a"/>
之語則知其於經傳之訓詁文字之偏旁源委極力窺<lb/>
尋搜討而前輩奇文偉製亦往往記録不遺然後嘆其<lb/>
有本者如是而恨相接之晚也盖太山有其高則延而<lb/>
為龜蒙鳬繹嵎夷莫不有其勢黄河有其深則導而為<lb/>
龍門孟津洛汭莫不濬其流人之為學本原既道致知<lb/>
而篤行閑邪以存誠烏往而不達哉嗟乎喪亂以來四<lb/>
顧閴寥人少矣尚文益思盡已之性以此事天饗帝而<lb/>
無怍况酬酢於日用者乎予言廣矣勉旃無忽尚文思<lb/>
<pb n="KR4d0577_WYG_015-18b"/>
仰繩祖武故一字仰霄云<lb/>
　　　送陸知縣美解序<lb/>
廬陵陸侯下車之三月輿人誦曰昔我中田豐草翳之<lb/>
棧車弗休無力易治自侯戾止公役均使迨暇薅耘禾<lb/>
黍薿薿昔我㕓氓送往迎來戎車繹騷耄倪驚猜侯來<lb/>
撫之安堵如故事育感恩杜母召父昔之為政猛則民<lb/>
殘今其優優黎庶以安剛不汝吐柔不汝茹禮以為律<lb/>
教以為度又後之六月侯將入覲報政而代且至矣輿<lb/>
<pb n="KR4d0577_WYG_015-19a"/>
人又歌之曰昔來何遲今去何速恵我弗終昭陽之陸<lb/>
於時業已行矣有埀髫之童諗於戴白之叟曰天恵仁<lb/>
侯曷又奪之我將維其檝使弗得移柅其車使弗得馳<lb/>
何如叟曰童子何知厥問四馳遷擢允宜汝不聞輿人<lb/>
之誦大雅之詩乎不吐剛茹柔如仲山甫侯既有之賦<lb/>
政於外入為喉舌侯惡得辭焉在廬陵則一邑蒙其福<lb/>
在廊廟則天下被其澤惡得以寡妨衆哉童子遂行叟<lb/>
亦逝去於是羣黎百姓輯其語以為陸侯美解歸朝序<lb/>
<pb n="KR4d0577_WYG_015-19b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　麟原後集巻三<lb/>
</p>
<p>
</p>
  </div>
<div>
                <head>麟原後集巻四</head>
    <p>
<pb n="KR4d0577_WYG_016-1a"/>
欽定四庫全書<lb/>
　麟原後集巻四　　　　　　元　王禮　撰<lb/>
　　序<lb/>
　　　滄海遺珠集序<lb/>
予既編次元初以來朝野之詩凡二千三百餘首為長<lb/>
留天地間集行於世四方士友猶交致其所睹記者於<lb/>
予不覺又五百餘首展玩誦之因撫巻嘆曰詩也者其<lb/>
人文之精而元氣之為也歟何其愈出愈有而愈無窮<lb/>
<pb n="KR4d0577_WYG_016-1b"/>
也白樂天嘗言三才各有文天之文三光首之地之文<lb/>
五材首之人之文六經首之就六經言詩又首之自今<lb/>
而觀元氣行乎三光五嶽之間所以烟雲風雪晦明變<lb/>
化山川艸木動植榮悴流轉而常見者皆文也况鍾而<lb/>
為人又得五行之秀宜其能言之士各鳴其所遇以感<lb/>
人心而代不乏焉盖亦乗元氣吐人文往過來續而無<lb/>
盡藏也而亦未易得也抑嘗觀夫滄海之珠乎清圓明<lb/>
麗之可貴孰非元氣之孕也而詩之美似之然求珠於<lb/>
<pb n="KR4d0577_WYG_016-2a"/>
海必腰綆深入乎千尋蛟龍之淵而後得其難也若此<lb/>
乃有委於沙礫泥淖而莫之或收豈不深可慨哉於是<lb/>
復鋟今所得若干篇以補其遺而名其集曰滄海遺珠<lb/>
嗟乎詩之遺落不世見者可勝道哉登是集者可無棄<lb/>
予如遺之嘆矣遂書此以志其首<lb/>
　　　送劉維行序<lb/>
吾邑瀨江劉氏世業小兒醫四方孩穉之病者咸奔走<lb/>
焉予往識日新翁淳慤信實人也嘗徴予序其譜繼又<lb/>
<pb n="KR4d0577_WYG_016-2b"/>
識其從子維行其恂恂篤厚猶其季父人皆稱其異於<lb/>
衆醫而未知其所以異盖其異者儒門也其諸祖有尊<lb/>
經先生博洽經史有才學者未能或之先也湏溪劉大<lb/>
博嘗師事焉於吾家衡州史君南山翁尤莫逆故予稔<lb/>
知其家嗟夫醫之為數人之死生繫焉豈不難哉然小<lb/>
兒醫又其最難者也血氣未充外邪易入啼焉而莫知<lb/>
其所苦問焉而弗能吐其意心誠求之億則庶中非恂<lb/>
恂篤厚者罕能得也予親友劉英逺童幼爽和深自驚<lb/>
<pb n="KR4d0577_WYG_016-3a"/>
慮於是屬之維行維行極力調䕶旋喜勿藥英逺感之<lb/>
深以世俗之所以報者未足副維行之望必求余文以<lb/>
報之數以書來諗衰晚之年懈於搆思而請弗倦因嘆<lb/>
維行及幼之功出於誠而英逺報徳之意亦出於誠皆<lb/>
可敬也予雖老又惡得愛於一言哉<lb/>
　　　送莫慶善歸宜春寓所序<lb/>
莫慶善氏吉文士族也少有俠氣善琴善畫鷹知名一<lb/>
時有縣其所畫中庭雞鶩諤視不敢進亂定喜宜春山<lb/>
<pb n="KR4d0577_WYG_016-3b"/>
水幽絶往游僑居二十餘載名公使客之過宜春者必<lb/>
之莫氏得其一翎半筆寳若大貝去秋暫還廬陵識與<lb/>
不識咸奔走焉罷於筆墨殆甚宜春明年春將復僑所<lb/>
鄉之親舊留行未得飲之酒賦詩為别而屬某序其情<lb/>
酒半某語之曰傳稱士去其國止之曰奈何棄墳墓也<lb/>
韓昌黎稱楊少尹亦以鄉人莫不加敬誡子孫以楊侯<lb/>
不去其鄉為法慶善得無有遲遲之思乎且某聞李伯<lb/>
時畫馬法雲秀禅師曰公業此日乆求其情狀繫念不<lb/>
<pb n="KR4d0577_WYG_016-4a"/>
忘他日必入馬胎伯時愕然遂畫觀音慶善落筆無非<lb/>
暴鷙搏擊之態得無麟鳳儀儀師師之意罕見也夫慶<lb/>
善曰子厚我者也藥石之誨也吾將歸老於忠節之邦矣<lb/>
吾將引洙泗清流以泚筆掇太山巖石以礪墨而寫夫<lb/>
日凖月角河目海口龍形虎掌之表矣相視一笑别去<lb/>
　　　贈愚直隠者序<lb/>
洪武四年秋予校文東廣蔡與善亦省其嚴父立敬翁<lb/>
於五羊暇則侍其親來謁于時觀與善其容顒然其志<lb/>
<pb n="KR4d0577_WYG_016-4b"/>
昂然予竊喜翁之有子也自是别去邈莫相知後聞其<lb/>
游海康溯灘瀧而窺勾漏歴蒼梧之野以至於桂林而<lb/>
歸又鼓枻東游以觀京師之雄麗浙水之清妍益壯其<lb/>
為人今年夏五有稱愚直隠者談星命數學於吾里占<lb/>
候吉凶如養由基之射予聞而異之曰其寄迹於方技<lb/>
而逃名於隠逸者與既而來訪謂昔者嘗拜予於嶺表<lb/>
與之語而熟睨焉前與善也於是濶别一紀而翁亦不<lb/>
可作矣棘欒乍見感嘆乆之與善作而請曰僕歸魯溪<lb/>
<pb n="KR4d0577_WYG_016-5a"/>
之上有年矣築室里之環山粗庇風雨左右田園數畝<lb/>
耕治足以給朝夕親舊過從斗酒談笑亦自暢情而畷<lb/>
翁牧老又時能班荆憩䕃共話桑麻或喜其愚或與其<lb/>
直而吾之心跡亦可隠矣時有稽疑過衡門之下則據<lb/>
愚者之見而直道之否泰禍福之機粲然可睹他何能<lb/>
哉先生與僕雅故願一言序愚直者之志予知蔡乆嘉<lb/>
蔡之多能慕蔡之肥遯又忍違蔡之請乎作贈愚直隠<lb/>
者序<lb/>
<pb n="KR4d0577_WYG_016-5b"/>
　　　思齊堂詩序<lb/>
思齊堂者士原珠湖之肯搆也有詩成巻者騷人才士<lb/>
咏其思齊之志也盖堂也者君子攸躋之地風雨除矣<lb/>
鳥䑕去矣似續妣祖者於斯居處笑語者於斯俛仰之<lb/>
際得無有所思乎人之常情孰不望髙思賢人君子勝<lb/>
已而可敬必願與之齊齊之如何就其如賢人君子者<lb/>
去其不如賢人君子者則人亦安知其孰為賢人君子<lb/>
而孰為我哉此士希賢之功而在實用其力也詩人喜<lb/>
<pb n="KR4d0577_WYG_016-6a"/>
之稱之於以助之非一念相愛之情歟士原本淳溪彭<lb/>
氏其先由科第起家鄊稱右族僑寓珠湖昉三四世父<lb/>
子承中廢而為興門人所難者嘗閱其譜牒歴歴如眂<lb/>
諸掌及觀堂扁與題詠之什又喜士原之勇於從善諸<lb/>
賢之與人為善故為序之詩云誰謂華高企其齊而尚<lb/>
當與為士原而三復誦之<lb/>
　　　送族子朝俊行術序<lb/>
朝俊將行四方辭於予曰易言不家食吉愚末小子之<lb/>
<pb n="KR4d0577_WYG_016-6b"/>
出長者將何以教之予問汝之出也何挟乎曰道本於<lb/>
太一分而為天地轉而為隂陽高明祖父之所以駕風<lb/>
鞭霆興雲致雨利下土福民生傳自劉公動神以迄於<lb/>
今者太一之說也世家宣溪含沖毓和克生賢傑科第<lb/>
簪纓綿綿延延以享夫榮名而䕃其後者由遇夫地仙<lb/>
鍾珏得聚散向背之㣲則隂陽之說也賤子皆與聞之<lb/>
其於出也何有於是進之曰茍卿有云藝之善者不兩<lb/>
能今汝乃兼能之不幾於夸誕乎雖然老氏之稱道家<lb/>
<pb n="KR4d0577_WYG_016-7a"/>
以其近道理也觀山川流峙之形勢者可謂之明地理<lb/>
則於二者可不力學以究其理乎苟能讀書究其理則<lb/>
吾之心正天地之心亦正吾之氣順天地之氣亦順而<lb/>
仰有以動乎天東西為緯南北為經山為積徳川為積<lb/>
形而俯有以察乎地若然則庸巫常師不足汝敵矣朝<lb/>
俊作而謝曰善哉長者之誨也敢不敬從於是因其先<lb/>
祖南齋之號一字南阜又可見其自新之意而南為生<lb/>
育之鄊尤可尚云<lb/>
<pb n="KR4d0577_WYG_016-7b"/>
　　　送士鴻應辟序<lb/>
泰和劉司業之子平原應辟赴京維檝白鷺之渚趨予<lb/>
陋止言别且曰平原甫除喪家政無所經紀病母無所<lb/>
療養學業未有所切摩形單影隻煢煢自悼乃有以名<lb/>
聞檄急於火勢難乆稽觸熱以往先生執友也可無一<lb/>
言啓益我哉聞之黯然因念司業敬我深知我厚嘗以<lb/>
宦游靡定欲屬其子於我以為經已有諾責而時艱人<lb/>
逺未有幾㣲及之如斯以出愧負司業矣夫以世禄之<lb/>
<pb n="KR4d0577_WYG_016-8a"/>
彦才質之美遲之數年使鄧林之植藍田之産經夫斵<lb/>
之礲之以成其美嚴徐之見未為晚也發於持滿必為<lb/>
名士為賢大夫庸非士友所深望雖然人之出處淹速<lb/>
固各有時非人之所能為也愬情而弗獲則禄代以養<lb/>
仕優而學要亦無不可者洛陽年少立經紀之制陳治<lb/>
安之策傳之天下垂於無窮豈亦大早計乎余前言過<lb/>
矣子其勉之平原今字士鴻云<lb/>
　　　伯雨字序<lb/>
<pb n="KR4d0577_WYG_016-8b"/>
王氏子祖霖以大父之命既筮賓以冠僉謂此令器也<lb/>
揆錫以字無踰伯雨一日請於予曰願有所教俾得因<lb/>
名思義以自勉焉予見其執經問難弗明弗措揮毫落<lb/>
紙虎躍鸞翔心甚奇之於是因其字以諗之曰雨者天<lb/>
之霈澤隂陽和暢之所致也古人則藴之為徳行施之<lb/>
為利澤上之恩澤及於已則已之膏澤下於民小畜之<lb/>
辭曰宻雲不雨自我西郊施未行也伯雨之今日以之<lb/>
乾之辭曰雲行雨施天下平也則隂陽和洽而品物暢<lb/>
<pb n="KR4d0577_WYG_016-9a"/>
遂伯雨之他日以之以子之才未有畜而不施藴而不<lb/>
用者也雖然雨固潤澤萬類者也適其時則為甘損於<lb/>
物則為苦用汝作霖雨之際為甘乎為苦乎伯雨曰嵗<lb/>
既大旱將甘之之不暇又焉得以為苦耶予笑曰因此<lb/>
悟彼斯子可與言易矣作伯雨字序以詒之<lb/>
　　　贈無誥師歸隠序<lb/>
前十年前陵驚谷駭平生游好困阨淪謝過半其幸存<lb/>
者或隔絶數千百里外累嵗書教不相移或逐逐珪組<lb/>
<pb n="KR4d0577_WYG_016-9b"/>
干名席寵於當世則不得朝夕常見求其氣味同樂尚<lb/>
近可與晤語抒意者何其不富見也以清修朴簡迹寄<lb/>
釋氏法中若吾無誥師其殆凡卉之猗蘭衆羽之孤鳳<lb/>
也歟其性情文學不與吾儒異道又多藝能逺近所敬<lb/>
慕真栁子所謂雖聖人復生不可得而斥也往承平時<lb/>
師方壯年同兄碧虚游覽淛之名山水過江表從訢公<lb/>
笑隠游故多識一時茂士重客迨歸東山若將終身亂<lb/>
餘起而領袖青原愜輿望甚於今五年矣聲鼓而退或<lb/>
<pb n="KR4d0577_WYG_016-10a"/>
問師故則曰吾曩也振錫而出不自知胡然龍翔之留<lb/>
也歸也解包而歸隠亦不自知胡然而青原之寄也吾<lb/>
止吾行如雲如水隨於時聽於天吾惡乎知惡乎知苐<lb/>
與其有所任於事而役乎心曷若逍遥訑慢以樂吾志<lb/>
乎予聞而嘆曰其有道者歟予固知師之賢於人也雖<lb/>
然古人一池一堂之勝猶以得其人居之則山若髙水<lb/>
若廣况青原聞天下者乎予方為學校出也而氣味同<lb/>
樂尚近如無誥師者乃幡然去之違離契濶吾誰與語<lb/>
<pb n="KR4d0577_WYG_016-10b"/>
能無愴惻於懷者乎𤣥妙韋煉師道沖與予皆知師者<lb/>
韋既采惜别之詞為巻復徴予序之予於無誥舊且厚<lb/>
雖㣲韋請猶將盡吾情况敢負於韋而愛於言哉詩云<lb/>
無金玉爾音而有遐心餞别之頃尚當為師三復誦之<lb/>
　　　閩山樵隠序<lb/>
閩山樵隠者新安汪君士章也方天下無事士章克紹<lb/>
前烈干禄以養志亦少遂矣迨八表塵昏即裂冠毁冕<lb/>
入乎閬山一簔一笠與樵夫野老同其趣非知幾之士<lb/>
<pb n="KR4d0577_WYG_016-11a"/>
哉予觀箕潁以來長往之倫厥類非一或隠居以求其<lb/>
志或避世以全其髙或垢俗以潔其身或守已以鎮乎<lb/>
物類皆表裏一致始終同操使百世之下景慕不已其<lb/>
所謂志意修則驕富貴者歟有如士章道足以𢎞才足以<lb/>
赴而能囊括於寛閒寂寞之地鍾鼎不足為之榮簞瓢<lb/>
不足為之屈宜其樵隠樂趣諸賢詠歌之不足也予初<lb/>
未識士章雲陽進士李君一初亟稱其賢固已耳熟而<lb/>
心往矣今見士章睟乎其容藹乎其言益信李君之知<lb/>
<pb n="KR4d0577_WYG_016-11b"/>
人則於士章已嗟見晚能無情乎雖然仕止在乎隨時<lb/>
士章年强徳立而時方求賢正士君子行志達道之日<lb/>
也惡可乆宅閬山之勝遂忘天下之窮民哉若觀魚鳥<lb/>
玩泉石以自娛乃余衰邁無用於世者之宜而非所望<lb/>
於士章焉他日成名歸榮故鄉而後寓隠於樵未為晚<lb/>
也士章以為何如<lb/>
　　　美王太守祈雨詩序<lb/>
郡太守太原王公君澤莅政廬陵之明年汲汲惟恐黎<lb/>
<pb n="KR4d0577_WYG_016-12a"/>
庶之失所遇利害悉興除之於是政平俗安方千里倚<lb/>
之為泰山為慈父夏五月連旬不雨赫威如爐民無所<lb/>
喙息而苗日槁矣公惻然曰吾郡之民俛焉日給公上<lb/>
之需於常賦外而未嘗有幾㣲怨咨之色形於顔面真<lb/>
良民也今遭時之盭如此將仰無以充國家之賦俯無<lb/>
以為事育之資吾且奈之何哉遂徧禱於老佛之宮神<lb/>
仙之所又遣府史乞靈於龍湫公則齋戒沐浴夜直雩<lb/>
壇以俟遲不得命則不冠不履奉所祀之神周巡闤闠<lb/>
<pb n="KR4d0577_WYG_016-12b"/>
以致罪已意而日竟不曀衆益疑焉禮則知雨之終可<lb/>
必也蒼蒼而上窮阨而呼必可聞隠痛而祈必可感盖<lb/>
形勢高而視聼卑也先是公於歉月寛里役舊輸之虧<lb/>
者數百人歡聲載道上聞於天洗寃澤物之意隠然與<lb/>
東海祭孝婦同科况其素行之孚於上下交於神明而<lb/>
無愧者哉此禮所以知雨之終可必也既而賜履之境<lb/>
靡不沾足于是郡邑之士咸為詩歌以詠太守之德而<lb/>
謁禮為之序禮觀一雨之應國家財賦之出生民事育<lb/>
<pb n="KR4d0577_WYG_016-13a"/>
之資舉有所利賴繄誰力哉賦詠之可也遂歌之可也<lb/>
序而傳之亦可也故書<lb/>
　　　夀歌題辭<lb/>
傳有之食饗之禮非以致味也又曰饗所以昭徳也近<lb/>
年俶擾以來故家舊族慶問闊焉不講况宴㑹之頃覬<lb/>
其藹然徳意粲然禮文哉於此而有能彷髴古訓一二<lb/>
是猶絶壑而聞履聲重隂而暏日月豈不驚見而喜道<lb/>
哉晴溪居士涉險阻艱難於盛年享熾昌夀考於晚節<lb/>
<pb n="KR4d0577_WYG_016-13b"/>
懇懇念箕裘之業惓惓營勤讀之齋志趣固有賢於人<lb/>
者也四月維夏適届初度一時子姓羣從捧觴上夀拜<lb/>
跪有序進退有容各取器物之可以擬夀延夀者悉播<lb/>
之聲歌以抒有慶之悰予覽而笑曰諸生之意逺矣樂<lb/>
記曰歌之為言也長言之也作歌以蘄夀非取長年之<lb/>
同音歟猶晉人尚九日而靖節詩謂舉俗愛其名斯人<lb/>
樂乆生意也長言之永歌之自不知手之舞足之蹈盖<lb/>
歌詠所以養人性情舞蹈所以養人血脈髙年聞歌詠<lb/>
<pb n="KR4d0577_WYG_016-14a"/>
之美自然思暢神怡精力强固豈不賢於偃仰屈伸效<lb/>
彭祖於渺茫哉春酒介夀亦取和適又其次也於是上<lb/>
下之際藹然徳意相洽粲然禮文相接則夀考且寧保<lb/>
我後生也必矣諸生欣然請題辭於簡遂書斯語以與<lb/>
進之亦以勉夫世禄之家事長之禮有未暇者云<lb/>
　<lb/>
　<lb/>
　<lb/>
<pb n="KR4d0577_WYG_016-14b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　麟原後集巻四<lb/>
</p>
<p>
</p>
  </div>
<div>
                <head>麟原後集巻五</head>
    <p>
<pb n="KR4d0577_WYG_017-1a"/>
欽定四庫全書<lb/>
　麟原後集巻五　　　　　　元　王禮　撰<lb/>
　　記<lb/>
　　　石湖鄉校記<lb/>
石湖鄉校曲山巽行藏修遊息之所也其在宋曾大父<lb/>
仁叟為胄監弟子員厥聞四馳大父宏逺克世儒業欲<lb/>
以所居為鄊校聚俊秀以講先王之道御史蕭公泰登<lb/>
為書鄉校二大字養吾劉先生記之而志竟未就世父<lb/>
<pb n="KR4d0577_WYG_017-1b"/>
夀春思繼成之以仁存銘其堂巽行之言曰學莫貴乎<lb/>
得其地李濬之之白鹿洞范文正之長白山山川之秀<lb/>
皆有助於進修於是即其居之北山行五六里得石湖<lb/>
清幽之勝而卜築焉塾堂門序秩秩修潔面端石之峰<lb/>
偃蹇盤礴鑿其麓為沼泓澄鏡開亭其上曰臨清峰之<lb/>
後為芻豢之谷茂草緑縟濈濈濕濕各有以適其性由<lb/>
沼上而東入清涼之巷二百餘步石湖在焉繞堤雜植<lb/>
<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>栁依約如畫栁隂圉圉洋洋衝㟁曳藻或隊而翔或<lb/>
<pb n="KR4d0577_WYG_017-2a"/>
逸而散又折而後循循以升曰西成之坡穫石離立隠<lb/>
隠如聞挃挃音隣曲淳朴有幽人之風稍南直堂後為<lb/>
豁眸之巘數椽翼如其顛可以娛客平疇低岫烟雲相<lb/>
滋縈清繚白環列几席之下轉而西步喬松之隂坐賢<lb/>
樂軒則美茹之圃茂蔚其側山林之清籟常聞士商之<lb/>
屐齒罕至藏修於其中游息於其外所以成徳性而暢<lb/>
文藝者不既多乎於是雲陽希蘧翁聞而悅之題其顔<lb/>
曰石湖鄉校既而來學者屨常滿而巽行之學亦日進<lb/>
<pb n="KR4d0577_WYG_017-2b"/>
而月殊矣予觀蕭氏之鄊校繼志乎數世始得勝而成<lb/>
之則君子之欲化其鄊成其俗者豈可責效於暫而不<lb/>
要其成於乆哉予於鄊校之成嘆其數世之仁而冀石<lb/>
湖之勝有益於學者尚百世之逺也已是為記<lb/>
　　　克復齋記<lb/>
桐廬董君希顔居隣釣臺攬山川之奇勝慕昔賢之髙<lb/>
風人品固可知也而猶日以進修為事間語予曰鄉也<lb/>
嘗闢齋於廬之東字之曰克復書䇿琴瑟秩乎几案芝<lb/>
<pb n="KR4d0577_WYG_017-3a"/>
蘭竹石森乎堦除誠足以養性怡神而未有文辭以昭<lb/>
名齋之義非缺歟子為我記之予復之曰希顔儒者也<lb/>
處而所與游者皆賢師良友出而所與交者皆名公碩<lb/>
卿仁義道徳之懿孝弟忠信之實有之已而施於政矣<lb/>
克復何待於予言然嘗聞之克復非有先後之殊已纔<lb/>
克禮即復其機間不容髪顧力行何如耳况正誼不謀<lb/>
利明道不計功即克復之事而董氏家法也歸而求之<lb/>
有餘師何待於外希顔喜且謝曰㣲子之言吾忘祖訓<lb/>
<pb n="KR4d0577_WYG_017-3b"/>
矣請筆之庶常目在不忘也桐廬有董司徒廟碑載系<lb/>
出漢仲舒希顔豈其裔耶希顔名仁而克復名其齋盖<lb/>
欲以第一等事自任云<lb/>
　　　種花軒記<lb/>
吾廬陵在江西號劇縣其壤地廣以袤其賦稅浩以穰<lb/>
其詞訟煩以夥而豐實不稱焉於今殆且甚矣土田多<lb/>
荒瘠而租益重裕者不一二而窶者常千百故斂不任<lb/>
峻治不任苛又附郭供億居先恤之則安不恤則頑視<lb/>
<pb n="KR4d0577_WYG_017-4a"/>
他邑為難治洪武七年漕運判官王君以材敏出長斯<lb/>
邑本之仁厚以摩撫之訪其土俗而詳覈之政昉二年<lb/>
逺邇和洽廨宇常治也猶以民力罷困後之安其阤陋<lb/>
於是即其西偏為四楹之軒以肅賓客而字之曰種花<lb/>
盖取潘岳河陽意也既成屬邑士王某記之某復於君<lb/>
曰傳有之人道敏政地道敏樹均之易易也且獨不見<lb/>
業種花者之術乎識其隂陽而移之順其性也防其風<lb/>
雪而待之固其本也秋陽之烈蔽之不使枯其幹春雨<lb/>
<pb n="KR4d0577_WYG_017-4b"/>
之淫疏之不使淹其根糞之得其宜培之適其中溉以<lb/>
滋其莖鉏以薅其蔓則其生成長茂可立待也而莫切<lb/>
於去其蠧焉蠧傷其生枝葉必悴吾雖愛惜之勤亦何<lb/>
益矣艸木無情猶必盡其道以養之况吾之赤子可使<lb/>
有不遂於吾政者乎某嘗行夫田畆蹊路間聞畷夫野<lb/>
老之語未嘗不感邑長豈弟之澤茍有傷其生者咨訪<lb/>
以察之勇決以去之則他日生意發育散於民間在門<lb/>
牆為桃李在中阿為菁莪在南山北山為臺萊藹然一<lb/>
<pb n="KR4d0577_WYG_017-5a"/>
邑之間蔚乎四郊之外豈特是軒之前丈尺之地哉君<lb/>
嘆曰子之言㣲而婉托物以喻政也請書於是軒以為<lb/>
座右規君字道亨識趣髙逺盖簮纓忠義之後云<lb/>
　　　藏春軒記<lb/>
古筠在豫章上游山水幽絶其俗儉而静樂獨而息交<lb/>
予嘗游焉於今三十年矣客有談楊氏藏春軒而請記<lb/>
其勝安得不使予惘然舊游之思乎余雖未跡是軒意<lb/>
必繚以周垣藩以叢篠得其門者則覩夫白白紅紅菁<lb/>
<pb n="KR4d0577_WYG_017-5b"/>
菁郁郁生意不斷嘉木交縈樂意相關幽禽對語暖霧<lb/>
融融游絲冉冉必駭然曰春在是矣未得其門者不有<lb/>
牆厚盈咫如隔蓬瀛之感乎不有蛺蝶紛紛春在鄰家<lb/>
之慕乎若然司馬獨樂諒無以過之雖然予聞藏春於<lb/>
一隅者士大夫閒居之所尚獨善者也推而放之四海<lb/>
者大丈夫得志之所為兼善者也楊氏之英有從事大<lb/>
藩將命無違他日皆將有民社之寄茍思於時為春則<lb/>
於人為仁以仁存心施於有政豈不大有過人者哉書<lb/>
<pb n="KR4d0577_WYG_017-6a"/>
曰斂時五福用敷錫厥庶民雖君人者之事而理無上<lb/>
下其揆一也姑以斯語記於藏春暮年倘有過筠之日<lb/>
尚覽其勝而詠之<lb/>
　　　畦樂記<lb/>
凡物茍可以寓吾意者皆有可樂而往往游於物之外<lb/>
者得之不能游於物之外者物且有以累之人惡能有<lb/>
其樂耶吾郡王君與齡僑於豫章東湖之上有年數矣<lb/>
近得地數畝在闤闠中畦之以萟蘭菊蔬果日薅治而<lb/>
<pb n="KR4d0577_WYG_017-6b"/>
滋灌之於是生意蔚乎其前乃築室臨之字之曰畦樂<lb/>
或曰王君之涉是畦也或荷鉏焉或抱甕焉吾見其弊<lb/>
弊焉勞其身而顧曰畦樂何居予應之曰予於是畦喜<lb/>
王君知止足之分矣惟其知止足之分故因時於天求<lb/>
利於地以食於人者有窮而自食其力者無愧無愧斯<lb/>
無咎豈不休休然有可樂哉心既樂惡知身之勞乎盖<lb/>
樂在外而不在物也且子不見昔之貴儗金張者乎第<lb/>
宅之雄冠盖之盛宴㳺之娛聲色之奉亦可樂矣而常<lb/>
<pb n="KR4d0577_WYG_017-7a"/>
戚戚不愉者物之可以足其欲者交戰乎中而不能超<lb/>
乎其外使知止足之分外物豈有以累之哉昔人謂陋<lb/>
巷自有其樂而樂不在於簞瓢予亦謂與齡自有其樂<lb/>
而樂不在於畦特因畦以寓吾意焉耳雖然東湖之上<lb/>
徐孺子髙風蘇雲卿雅操躬耕樂志千載如一日也與<lb/>
齡得無有歆動之思乎與齡性和易顔如渥丹樂意滿<lb/>
容良友也宜為記<lb/>
　　　上猶縣重修譙樓記<lb/>
<pb n="KR4d0577_WYG_017-7b"/>
上猶𨽻南安界於湘廣萬山之間時清則俗淳時異則<lb/>
易以偷已然之迹也縣治舊有麗譙迫於山勢近在眉<lb/>
睫加之下流喧豗如争訟聲致使長民者政化不通民<lb/>
多病之元季燬於兵燹惟治事之㕔僅存於今二紀矣<lb/>
内附初任官惟賢次第修復洪武六年夏邑長余原溥<lb/>
貳令熊文英典史秦文昇滿嵗去職惟君獨任邑事三<lb/>
月之間百廢具興一日屬其耆老而告之曰時茍清矣<lb/>
邑茍完矣更漏猶托廡下於政有缺有能義助木石者<lb/>
<pb n="KR4d0577_WYG_017-8a"/>
乎咸曰唯唯君知民之樂從也營度於心計謀於衆相<lb/>
其風氣蔽虧脫隘就爽臨於通衢不旬日而麗譙以成<lb/>
於是山勢之擁匝者若退水聲之嘈雜者不聞精神疏<lb/>
通襟抱開豁四方來觀莫不欣慕而言曰前六十年乙<lb/>
夘汴梁楊君實新縣治後六十年乙夘平陽皇甫君又<lb/>
新麗譙二賢前所希有宜求文士以詔後人邑之從事<lb/>
耆老合謀曰宜介前江東帥幕楊君璟卿請記刻其上<lb/>
按顔師古於漢書注譙門謂門上為髙樓以望亦呼為<lb/>
<pb n="KR4d0577_WYG_017-8b"/>
巢所謂巢車者於兵車之上為樓以望敵譙巢聲近本<lb/>
一物也上猶邑於遐荒斯樓不可後繼今以往過其邑<lb/>
者聞更鼓分明有不知其善政者乎又喜邑民淳厚樂<lb/>
於從令相與以有成也故不辭而樂書之<lb/>
　　　大隠樓記<lb/>
郡城南行三里許有起傑然閎麗之樓者問誰歟羅其<lb/>
姓宗信其字也一日過之宗信與予登樓縱觀西眺古<lb/>
寺杜司戶審言之祠在焉即詩人堂也今長岡斷隴曼<lb/>
<pb n="KR4d0577_WYG_017-9a"/>
衍相屬令人凄其懷古東俯章貢沄沄順流嶺海財貨<lb/>
之轉輸悉此焉出古今遷客騷人若蘇若黄風帆浪舶<lb/>
南去北來可悲可喜者何限憑闌徙倚於此信可脱凡<lb/>
濁而盪心目也既而謂予曰斯樓之成進士陳君士𢎞<lb/>
字之曰大隠翰林承㫖宋公景濓為篆其顔或謂其在<lb/>
唐肆之區康衢之側非有丹崖翠壁茂林幽壑之勝而<lb/>
加以隠名何居愧未有以對也幸先生適來先生於我<lb/>
有故留為道其可不可也予曰語有之小隠山林大隠<lb/>
<pb n="KR4d0577_WYG_017-9b"/>
朝市此言何謂也心與迹之辨也自其迹觀之世之厭<lb/>
薄名利遯於巖穴影嚮昧昧惟恐入山不深入林不宻<lb/>
者隠也而或借終南為捷徑致北山之移文則其心之<lb/>
隠未可知也其小之也固宜自其心而觀之固有身居<lb/>
鸞臺鳳閣而常懷枕流潄石之思職在獻納論思而時<lb/>
有耕雲釣瀨之想迨夫淵明之戀柴桑六一之懷潁水<lb/>
浮雲富貴世俗泊如類跡未隠而心先之若人也不待<lb/>
棲遲岩谷之間而已超乎方之外矣其為隠也不亦大<lb/>
<pb n="KR4d0577_WYG_017-10a"/>
乎今宗信雖宅於市恂恂然退藏斯樓若無若虚不求<lb/>
聞於人人亦鮮知之者謂其缺山泉之樂則蘭盆蒲石<lb/>
之列几席非匡廬瀑布之泓澄者乎蒼松翠竹之在圖<lb/>
障非㑹稽山隂之美茂者乎表以大隠孰曰不宜宗信<lb/>
謝曰聞先生崇論昭若發矇矣請書於壁以示來者遂<lb/>
為記<lb/>
　　　歐陽氏永思堂記<lb/>
歐陽文忠公天下之士也其文天下之文也在當時曽<lb/>
<pb n="KR4d0577_WYG_017-10b"/>
子固已謂公之賢韓子殁數百年而始有之今同遊之<lb/>
賓客尚未知公之難遇也後百千年有慕公之為人思<lb/>
見之而有不可及之嘆然後知公之難遇也去今二百<lb/>
餘年矣天下學者孰有不思公者哉天下之人猶思之<lb/>
况吾廬陵鄊國之人哉鄉國之人猶思之况夫歐陽同<lb/>
族之子孫哉同族之子孫而不公思則不惟有愧於鄊<lb/>
國之人且有愧於天下之人矣吉文建寅公之族子也<lb/>
盛年銳氣謂功業可指取有留京師十餘年一命未足<lb/>
<pb n="KR4d0577_WYG_017-11a"/>
償其志而崎嶇兵亂以老比年還鄊作堂以奉先中祠<lb/>
文忠而諸祖列祀其次字之曰永思徴記於予建寅所<lb/>
以望其子孫者可謂至矣雖然建寅望其子孫以永思<lb/>
者豈曰徒思也哉後人思公以其賢也思其賢必有企<lb/>
齊之心而後可非思其笑語嗜樂而已也予之斯語豈<lb/>
特蘄夫歐陽之子孫且有蘄於廬陵之學者使歐陽子<lb/>
孫與廬陵學者自修之篤日思齊而内省焉則無愧於<lb/>
公無愧於天下矣予亦廬陵人也當因以自儆云<lb/>
<pb n="KR4d0577_WYG_017-11b"/>
　　　耕讀齋記<lb/>
楓墅違棟谿五里王氏在焉其先棄囂隘而即曠夷離<lb/>
棟谿有年數矣其彦有曰與定美才逺識戡難禦侮與<lb/>
其伯氏弛張相濟迨鄊里綏靖即理舊址堂構翬飛逺<lb/>
邇稱美嘗語予曰泰也曩於居南别業築室三間字之<lb/>
曰耕讀幽林在南沃壤在側書䇿耒耜雜然前陳力作<lb/>
而倦則入息披吟田夫野老幽人處士過從論說以為<lb/>
常油油然不知天之髙地之下日月之代明寒暑之推<lb/>
<pb n="KR4d0577_WYG_017-12a"/>
遷予樂也甫及三年廢於一炬今雖影没而朝耕暮讀<lb/>
之意嘗往來於懷終當即其舊而新是謀子為我記之<lb/>
予復之曰帝舜命官既以黎民阻飢命棄播百榖即以<lb/>
五品不遜命契敷教作司徒詩人之詠后稷粒民率育<lb/>
之後必美其陳常於時夏盖養之與教二者不可偏廢<lb/>
不先於耕則救死恐不贍奚暇治禮義不繼以讀則飽<lb/>
食煖衣逸居無教近於禽獸人事之至切至大孰有先<lb/>
於斯二者哉與定斯舉甚韙宜薦成之他日豈徒一家<lb/>
<pb n="KR4d0577_WYG_017-12b"/>
遵之將一鄊慕之由近而逺雖天下之大有不聞風而<lb/>
興務農力學以致隆平之治者乎與定謝曰命之矣請<lb/>
筆於齋以為訓故為記之而復詠以詩詩曰維南有齋<lb/>
其林幽幽離塵逺嚻耕讀以休其耕維何播種南畝時<lb/>
及力齊荼蓼斯朽奄觀載穫如坻如京以賓以祀百禮<lb/>
告成其讀維何有經有史其善伊儀其惡伊恥變化涵<lb/>
養天秩有常君子之歸邦家之光嗟予王氏系自長者<lb/>
仁厚傳心晝夜不舍曰農曰學聖謨匪今農惰學倦亦<lb/>
<pb n="KR4d0577_WYG_017-13a"/>
獨何心耕勤讀敏厥效伊邇我作戒詩詒爾孫子<lb/>
　　　知止堂記<lb/>
鵬舉吾友也姓張氏其先真定人少之時與吾弟子周<lb/>
同師鄊先生馮奬翁於泮宮既長即推擇為吏有能聲<lb/>
迨丁中憲之治廬陵也君昉得行志盡其才盖丁公以<lb/>
風憲耆徳選為監郡遭時多艱人少可其意者君以練<lb/>
達明敏佐之信任之専雖齊桓之於仲父不是過也既<lb/>
而丁公改除從嶺海取道入京君與偕行以薦積為廣<lb/>
<pb n="KR4d0577_WYG_017-13b"/>
東帥府都事元祚既革即慨然曰世事若此其可以止<lb/>
乎廬陵吾生長之地而忠節之邦也吾其歸老焉遂挈<lb/>
妻孥以還喜城西蕭氏之基頗有幽趣遂請於官而築<lb/>
室焉繚以周垣雜植竹木椒果池可漁圃可蔬樵牧不<lb/>
待外求予嘗過而悦之君指其堂示予曰吾以知止字<lb/>
之矣子為我一言記之嗟乎予將何言哉猶龍子有云<lb/>
知止所以不殆又曰知足不辱知止不殆可以長乆而<lb/>
舉世汲汲於富貴之場者莫之悟鵬舉之見超乎斯世<lb/>
<pb n="KR4d0577_WYG_017-14a"/>
之上矣予復何言哉且獨不見昔之居此者乎其冠盖<lb/>
赫奕粉黛靚麗爵品之榮貨産之富殆金張比肩崇愷<lb/>
並駕也而今安在哉使其知止足之分君惡得而有之<lb/>
甚愛必大費多藏必厚亡不易之論也至若孔門知止<lb/>
之說鵬舉與吾弟昔也聞之鄊先生詳矣何待予言是<lb/>
為記<lb/>
　　　竹所記<lb/>
吾王氏之彦有曰伯輝世居流江流江廬陵之上游也<lb/>
<pb n="KR4d0577_WYG_017-14b"/>
溪山相繆蛟蟠鵠峙縈青繚白鬱為勝區伯輝即其居<lb/>
旁之隙地種竹千枝猗猗翛翛俯而臨之如玻瓈池仰<lb/>
而觀之如翡翠林丹鳳望實而忘飢蒼龍顧影而失色<lb/>
縱酒於中則清風徐來題詩其上則飛塵不涴其塾賓<lb/>
蕭子所氏日造而悅之曰美哉竹之所也既而謂予曰<lb/>
先生以文學知於時驅馳掄材於數千里之外而同里<lb/>
同姓有若伯輝之謙重清整又與其尊父寧都守相伯<lb/>
仲而竹所一室未䎹片言記之豈泄邇忘逺之懼也乎<lb/>
<pb n="KR4d0577_WYG_017-15a"/>
曰既聞命矣何愛於言竹所雖王氏故事然昔人取之<lb/>
以其徳也其質直直則不回君子之公正不阿似之其<lb/>
節勁勁則不屈君子之執理不撓似之其中虚虚則容<lb/>
有謙以受益之徳焉其筠葉貫四時不易有窮達不變<lb/>
之操焉君子之樂於竹也是之取耳以竹為所必其徳<lb/>
無不相似一不類則虚其所矣雖然子所留國學三年<lb/>
閱天下之文多矣倘以予言不戾於古而有益於人歸<lb/>
以視伯輝何如也是為記<lb/>
<pb n="KR4d0577_WYG_017-15b"/>
　　　芳庭記<lb/>
諛非美俗也而有相尊相厚之意焉故聞諛詞則悅不<lb/>
諛則扞格而難入人之交於人也亦何樂乎扞格難入<lb/>
之意哉故其稱人之字也尊之則加堂焉非堂則軒矣<lb/>
厚之則加庭焉非庭則齋矣或以溪谷或山或洲意猶<lb/>
是也夫然則聞者欣然以喜曰是尊我也是厚我也烏<lb/>
可與之疎且外哉嗟乎習俗移人雖賢不免况其下者<lb/>
乎姪孫子芳好事者多稱之以芳庭或求聞人書二大<lb/>
<pb n="KR4d0577_WYG_017-16a"/>
字以遺之子芳告於宗之丈人曰芳也何徳得此於人<lb/>
人哉不表之楣間則負其相尊相厚之情將滋蘭樹蕙<lb/>
蒔杜種菊於前榮以無愧斯名可乎丈人將順其美則<lb/>
朂之曰而奚以多事為哉使三閭大夫盡求䕷蕪揭車<lb/>
之類恒蓺之將不勝其勞矣彼求衆芳之所在者意有<lb/>
屬也惡用根荄枝葉之類求乎哉繼今而後思邇名賢<lb/>
使子弟之佳如芝蘭玉樹生於庭階則芳在是矣且而<lb/>
獨不聞吾家種槐之故乎其芳與徳俱萌必封殖而後<lb/>
<pb n="KR4d0577_WYG_017-16b"/>
成則其隂滿庭宜矣傳曰栽者培之子芳其勉焉予聞<lb/>
君子所以貴其名號者誠以其賢否醜美必常與名字<lb/>
相上下而始終夫茍失其所以為芳則斯庭無君子之<lb/>
迹矣可不懼哉予言如此不知者以為習諛也知之者<lb/>
以為非諛而規也用記於壁<lb/>
　　　樂閒亭記<lb/>
則徽舊居郡城辟地始家今之杜方二十年前予嘗訪<lb/>
焉時得樂閒二大字揭楣間自謂樂閒叟求予記文予<lb/>
<pb n="KR4d0577_WYG_017-17a"/>
謂能閒固難閒而能樂又難則徽亦冀自是少樂於閒<lb/>
矣孰知數年之後運化不齊長子死焉其季庭桂入吏<lb/>
部為書佐則徽隻身僕僕塵埃中曰公曰私靡不躬應<lb/>
求湏臾暇且不可得况望長享此閒乎既而庭桂由書<lb/>
佐為奏差出入乎公卿之門馳騖於淮泗之上鄉里慕<lb/>
之不弛其舊歡僮僕聞之復起其新敬俛仰今昔有可<lb/>
慨矣去冬庭桂自京歸過予於溪上入郡因往問焉而<lb/>
新亭適成朴素爽朗有若蓬者焉有若舫者焉庭桂指<lb/>
<pb n="KR4d0577_WYG_017-17b"/>
以語予曰此樂閒亭也昔得文於先生今逸矣願重記<lb/>
之留予從容竟日觀其圖籍在左壺奕在右杖屨或來<lb/>
於近局衣冠時集於名流廪宇連延騶從敏給即今日<lb/>
意象推之則徽誠可樂其閒矣追惟往作記時於今二<lb/>
十餘載一清閒之福則徽屢得屢失而今遂其志則人<lb/>
之能得閒者非天幸耶世之汲汲於富貴之場日暮途<lb/>
逺倒行逆施不知安閒之可樂者其為人何如也庭桂<lb/>
字仲芳與予同姓云<lb/>
<pb n="KR4d0577_WYG_017-18a"/>
　　　生存堂記<lb/>
予友劉善自樂慨念喪亂以來二親雖存荐歴兵燹無<lb/>
一瓦之覆一壠之殖以為生既而相繼淪亡送死未盡<lb/>
於禮今幸時清屋廬粗可居田疇粗可養而徃而不可<lb/>
還者親也能無䀌然於中乎於是字其奉親之堂曰生<lb/>
存庶幾事死亡如生存亦志遺憾云爾既求永新烏侯<lb/>
繼善篆其顔復欲予有以記之予謂是心也人子不死<lb/>
其親之良心也事死如生事亡如存豈獨烝嘗忌日思<lb/>
<pb n="KR4d0577_WYG_017-18b"/>
慕為然哉一念不忘其親則所以體其心守其枝者無<lb/>
不至矣親雖云歿而吾心之親未殁其音容顯顯陟降<lb/>
庭止吾可以邪放不檢虧體辱身以為父母戮乎吾可<lb/>
不勉强學問進徳修業揚名以顯父母乎死者復生生<lb/>
者不愧則庶乎能子矣將不為善人君子之歸乎嗟夫<lb/>
世道日趨於薄有不忍言者矣鄊之人有視死其親若<lb/>
去贅疣然未踰旬月更張百度以從已之欲由今而觀<lb/>
非斯堂之罪人也哉雖然名之必可言也言之必可行<lb/>
<pb n="KR4d0577_WYG_017-19a"/>
也自樂力行之以無負名堂之意至若劉氏世系之詳<lb/>
則在老生蕭㑹心之記不薦書<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4d0577_WYG_017-19b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　麟原後集巻五<lb/>
</p>
<p>
</p>
  </div>
<div>
                <head>麟原後集巻六</head>
    <p>
<pb n="KR4d0577_WYG_018-1a"/>
欽定四庫全書<lb/>
　麟原後集巻六　　　　　　元　王禮　撰<lb/>
　　記<lb/>
　　　存竹堂記<lb/>
余至東昌客有從余登蕭氏之堂予問堂以存竹名竹<lb/>
惡在客曰非是之謂也蕭氏祖徳祥能守厥考竹軒居<lb/>
士之業猶竹軒未亡嘉之者以存竹稱也然則其詳可<lb/>
聞乎曰當在宋也徳祥之五世祖子信職醫獲交於忠<lb/>
<pb n="KR4d0577_WYG_018-1b"/>
簡胡公公餽之金錫之田薦之官俱弗受問所欲曰但<lb/>
願子孫世世讀書足矣公嘉其志大書讀書二字顔其<lb/>
堂至居士能守此訓以不隤其世業徳祥又能繼其志<lb/>
潛心於學明理於醫逺近疾病者咸歸之證論可為與<lb/>
否或當至劇乃愈或可不療自愈後皆如其言全活者<lb/>
衆而未嘗責報於人貧乏者與藥不問直侑以米炭薑<lb/>
棗濟之士大夫謂其能以竹軒之心存心非徒存其遺訓<lb/>
世業而已謂之存竹也實宜初仕廣州惠民藥局提領遷<lb/>
<pb n="KR4d0577_WYG_018-2a"/>
韶州醫學教授以夀終於家平居惟延師教子為先務<lb/>
世慮澹然雖出入權貴之門未嘗干以私又曰今其子<lb/>
孫信厚文雅資計温裕皆食舊徳所致而斯堂未有記<lb/>
常往來於懷先生辱與其子若孫游能勿靳於一言乎<lb/>
余觀今世豪家大族五世希不失矣贊皇之石魏公之<lb/>
笏其存幾希矧有如韶州教授既存竹軒之世業復存<lb/>
竹軒之世徳者乎宜其子孫詵詵濟濟勿替有引非偶<lb/>
然也昔髙唐趙氏有儒醫篤於利濟𠖇𠖇隂佑釐以孫<lb/>
<pb n="KR4d0577_WYG_018-2b"/>
子青山先生出焉天之報施善人庸有爽哉蕭氏嫓美<lb/>
於趙將必有顯者出以其時考之可矣姑誌於斯堂以俟<lb/>
　　　進脩堂記<lb/>
從弟子充嗜學不厭因舊堂而牖之疏通爽朗名以進<lb/>
修求永新烏侯繼善先生篆於堂顔庶常目之以自勵<lb/>
既而欲聞其方志於屋壁於是語之曰易云君子進徳<lb/>
修業在忠信在修詞立誠釋者曰忠信主於心者無一<lb/>
念之不誠修詞見於事者無一言之不實予謂徳以存<lb/>
<pb n="KR4d0577_WYG_018-3a"/>
之心言也業以著於事言也中心之謂忠以實之謂信<lb/>
無妄之謂誠三者一道也徳言進忠信之積也一念不<lb/>
忠信徳非其徳矣况覬其進乎業言修又言居用力不<lb/>
置猶居其中也脩業而言修辭惟口出好興戎當謹飭<lb/>
其辭主於忠信所謂立誠也言忠信修辭立誠之謂也<lb/>
行篤誠忠信進徳之謂也君子終日乾乾慎斯二者而<lb/>
已矣昔元城事温公五年得一語曰誠請問其目曰自<lb/>
不妄語入元城初甚易之退覺言行矛盾力行七年而<lb/>
<pb n="KR4d0577_WYG_018-3b"/>
後成人之表裏一致豈易得哉夫堂也者君子攸寧之<lb/>
所而日與賓友揖讓進退周旋唯諾於其間者也吾弟<lb/>
賓退之頃即思向之所為果忠信乎所言果誠實乎夜<lb/>
寢之際即思晝之所為所言果無愧乎孜孜力行改過<lb/>
勿憚不為善人君子之歸吾未之信也吾宗簪纓之世<lb/>
雖逺詩禮之澤猶長但在勿替引之耳予老矣何未見<lb/>
子弟篤於進修以無忝爾祖者乎顧名思義尚允蹈之<lb/>
毋徒借聖賢法語以為黼黻庭内之具<lb/>
<pb n="KR4d0577_WYG_018-4a"/>
　　　介石軒記<lb/>
予一日至子充弟介石軒茶餘看菊意頗閒適子充從<lb/>
容言曰是軒得永新烏大夫篆以華之以伯氏也然名<lb/>
非不佞所命也昔曽伯祖城山公為太常寺丞時曽大<lb/>
父韋軒翁侍行由學館授登仕郎當國鄭府之吳潛甚<lb/>
器重之欲薦為東宮屬官適四川制置使某入覲又辟<lb/>
㕘謀軍事曽大父見某黜嘆曰君子道消矣拂衣而歸<lb/>
繕園池作亭字之曰介石日與故舊飲酒賦詩其間楊<lb/>
<pb n="KR4d0577_WYG_018-4b"/>
文節公為書其扁今以名軒不忘前人知幾之意伯氏<lb/>
幸能志其所以豈不因之以自朂哉則復之曰豫之六<lb/>
二介於石不終日貞吉夫子因二以中正自守其介如<lb/>
石而能見幾而作故極言知幾之道謂君子上交不諂<lb/>
下交不凟其知幾乎又曰介如石焉寧用終日斷可知<lb/>
矣夫當宋季奸臣柄國邊釁日開天地閉賢人隠時也<lb/>
而祖有見於君子小人進退之幾歸休乎斯亭盖深於<lb/>
易者也豈知進而不知退者所能及哉雖然彼一時也<lb/>
<pb n="KR4d0577_WYG_018-5a"/>
此一時也今吾弟往教四方無往而非賓主師友之交<lb/>
而欲介焉自處則非吾所知也説文曰介介畫也有分<lb/>
辨意嚴於分辨則不為石徂徠之方峭必為王荆公之<lb/>
執抝矣將處無與居也出無與徒也倡無與和也豈不<lb/>
孤立於天下哉聖不云乎鳥獸不可與同羣吾非斯人<lb/>
之徒與而誰與子充有味於予言也乎抑亦惟祖訓是<lb/>
式歟子充謝曰謹事斯語因筆於是軒以記<lb/>
　　　湖山清隠樓記<lb/>
<pb n="KR4d0577_WYG_018-5b"/>
由永新而南歴坡經丘行三十里有湖山明秀之勝游<lb/>
氏世居焉予嘗至其地徘徊湖上不自知心豁神怡也<lb/>
觀其嵐峰迎日而曉霧縈青瑤浸澄霞而暮烟横紫與<lb/>
夫千巖飛瀑萬樹啼蟬鳬鷖散影於渚坻雊雉交飛於<lb/>
林麓其或桂飄金而風露清梅吐玉而泉石潔物態景<lb/>
光𠖇㑹静得則湖山一日之晦明四時之代謝善畫者<lb/>
亦未盡其趣也是以騷人文士至者或信信始别别而<lb/>
出門在道猶顧瞻徙倚而忘去去年予歸自永寧游氏<lb/>
<pb n="KR4d0577_WYG_018-6a"/>
湖山清隠之樓適成習傳邀予憑闌縱目湖山千態萬<lb/>
狀莫不自獻於几席之外若有大異於疇昔者矣時有<lb/>
歌於湖上者歌曰青迴翠合兮山掩水重英傑以毓兮<lb/>
畜聚與豐攬秀挹爽兮伊誰與同風月無邊兮維子之<lb/>
宮又歌曰湖之山有兔有麂山之湖有鱣有鮪為網為<lb/>
綸兮以賓以祀樂吾之樂兮施於孫子習傳笑顧予曰<lb/>
子為我記之予以為天下湖山之勝非少而有素業以<lb/>
世居其地者不多見今習傳世居斯土而専有其勝非<lb/>
<pb n="KR4d0577_WYG_018-6b"/>
一寓目一暢懷者比天之厚於游氏為何如哉予觀世<lb/>
之嬰情於寵辱之途者變遷於朝夕若蜉蝣之過目曽<lb/>
不得以少適其意視身享一丘一壑之樂而埀裕於後<lb/>
者可倖致耶超曠之識要不以此而易彼也予惡得不<lb/>
為習傳記之後之登斯樓而覽斯文庶亦悠然於山水<lb/>
之間而有悟也<lb/>
　　　樂存堂記<lb/>
予僑寓東昌時尚賢以比隣日相洽知其信厚人也相<lb/>
<pb n="KR4d0577_WYG_018-7a"/>
疎十有餘年矣相視齒髪異於昔矣乃易字樂存以署<lb/>
其堂而謁予志之予聞孟氏君子有三樂王天下不與<lb/>
存焉於子心跡若有不似然者抑亦自有樂處歟曰走<lb/>
也毎療一病誠其意以求之詳其脈以察之或寒也或<lb/>
熱也或寒熱之相薄或元氣之痿孱也為之攻其族通<lb/>
其竅求以復其元及渙然氷釋熙然春融則歡然如釋<lb/>
重負予樂也惟仁以存心樂意未嘗不相干仁存斯樂<lb/>
存矣顧人之癢疴疾痛於我乎安性命夀夭於我乎順<lb/>
<pb n="KR4d0577_WYG_018-7b"/>
知利其利者不知予之樂其樂也舍此焉取所謂樂哉<lb/>
予喟然嘆曰古人有言士一命以上茍存心於愛物於<lb/>
人必有所濟職任民牧者曽思若何使無愁歎之聲若<lb/>
何使無顛連之苦如斯人之用心者乎先天下憂而憂<lb/>
後天下樂而樂相業也語曰不為良相則為良醫觀於<lb/>
蕭氏益信用記於壁庶覽者或有勸焉<lb/>
　　　攬勝亭記<lb/>
予僑寓永和有年矣離去而重來亦數數然矣獨不知<lb/>
<pb n="KR4d0577_WYG_018-8a"/>
陳氏江亭之勝有足覽者今年秋訪隣尋舊子煒兄弟<lb/>
坐予亭上朴而不華雅而不俚規置有若畫舫者焉奇<lb/>
花異木嘉果美蔬雜植左右啟其户牖視之青原洞岩<lb/>
蔽乎其前有化人之幽致仙子之髙風令人動出世離<lb/>
塵之想螺山鷺渚峙乎下流城郭隠隠若往而復前修<lb/>
諸老忠義精爽有不升降飛揚於星月風霆之際者乎<lb/>
贑江横陳東南西之海外國凡百奇玩交廣諸郡鱗介<lb/>
羽毛草木根實之貢與可資於世用者舟楫晝夜不絶<lb/>
<pb n="KR4d0577_WYG_018-8b"/>
又使人重仰止朝宗之思嗟夫昔賢之涉此土若張曲<lb/>
江韓昌黎趙清獻蘓文忠黄文貞輩南去北來俯吟仰<lb/>
嘯曠觀千載今求其影跡已飄忽於斜陽芳艸之外矣<lb/>
而風檣沙鳥不改異日天地真逆旅也耶登斯亭者撫<lb/>
過續之逝川慨推遷之浮世寄懷物表脫略塵凡觴咏<lb/>
相娱攬結勝概豈非曠度逺適之快哉用記於壁朂我<lb/>
同志<lb/>
　　　仁人堂記<lb/>
<pb n="KR4d0577_WYG_018-9a"/>
予訪舊東昌陳氏子煒邀予過其第傑宇夷庭歴刼如<lb/>
故几席静嘉而蘭芷芬郁如其意象為興門坐乆予問<lb/>
昔之字宗仁者於子誰歟曰煒先父也有為上岳知事<lb/>
者於子誰歟曰煒從兄也既而從容言曰里之長老因<lb/>
先父之字嘗以仁人名斯堂而未遇知名之士發其意<lb/>
以埀訓敢以為先生請予惟子弟如煒之兄弟能不遏<lb/>
佚前人光而述之揚之有可尚者矧舊知其父兄又何<lb/>
愛於一言哉苐孔門未嘗以仁輕許亞聖猶難之况常<lb/>
<pb n="KR4d0577_WYG_018-9b"/>
人乎傳稱仁者人也言仁最為親切最須體認盖人受<lb/>
天地生物之心以為生具此生理無往而非仁愛之意<lb/>
西山真氏以為人之所以為人以其有此仁由有此仁<lb/>
而後命之曰人人而不仁則非人矣昔嘗三復斯言惕<lb/>
然深省予告子者豈有加於此哉先儒謂滿腔子皆是<lb/>
仁故拔一毛而舉身為之動者生意之相關也手足痿<lb/>
痺懵不相知者乃生意斷絶醫家謂之不仁也煒之兄<lb/>
弟誠知民吾同胞物吾與也應事接物恒以仁愛存心<lb/>
<pb n="KR4d0577_WYG_018-10a"/>
則推而放之四海而達非特有光於前人亦足埀裕後<lb/>
昆矣有不列於仁人君子之林乎於是序而記之復系<lb/>
以詩詩曰乾父坤母品物囿仁人鍾靈秀同類益親惻<lb/>
隠之徳被物與民各具於已斯之謂人聞過則戒見善<lb/>
則欲四海弟兄况在骨肉相殘相害禽獸弗為靡克靡<lb/>
復念初可悲仁人名堂顧諟深省洞然八荒一視同境<lb/>
詩以颺之玉汝於成夙夜匪解自强自明<lb/>
　　　雅軒記<lb/>
<pb n="KR4d0577_WYG_018-10b"/>
城西周復雅娖娖亷謹人也嘗為府從事獲上官器重<lb/>
而性嗜恬淡辭要而甘閒焉葺廬峻潔字之曰雅軒左<lb/>
圖右書前琴後奕培雙桂於中庭蓺九畹之芳萼客至<lb/>
焚香煮茶或談桑麻或咏風月棣韡光於朝萼萱泛采<lb/>
於春暉客有謂予曰復雅是軒可謂有雅致矣先生可<lb/>
無一言以榮斯所乎予復之曰若所謂雅者得其外未<lb/>
得其内也夫雅者正也復雅能律已以正耳不聽淫聲<lb/>
則耳正以聪目不視邪色則目正以明出處與正人居<lb/>
<pb n="KR4d0577_WYG_018-11a"/>
言動遵正道行故君臣以正則禮而忠父子以正則教<lb/>
而諍兄弟以正則友而敬夫婦以正則義而和朋友以<lb/>
正則切而規古之君子無往而不律已以正故上下觀<lb/>
感悉歸於正未有枉已而能正人者也夫茍堅持雅操<lb/>
有如此者得非博雅之士乎復雅聞而謝曰先生啟我<lb/>
以正言博我以雅道敢不服膺勿失以終身行之請記<lb/>
斯語於屋壁於是乎書<lb/>
　　　徳基堂記<lb/>
<pb n="KR4d0577_WYG_018-11b"/>
徳基堂者何鳳岡精舍講學之堂也講學而以徳基名<lb/>
者何欲學者之實履也易曰履徳之基也徳行於禮有<lb/>
基勿壞又曰履不處也不處則有行之義焉夫學之貴<lb/>
乎行也尚矣修齊治平之道本於躬行心得顧可以口<lb/>
耳從事哉世之學者講非不明也知非不熟也而求其<lb/>
實踐是道百無一二是身與道為二也故曰知之匪艱<lb/>
行之惟艱為已而不為人則身與道一矣庸非斯堂建<lb/>
立之意哉或語予曰鳳岡精舍昔也僻在荒隅士子罕<lb/>
<pb n="KR4d0577_WYG_018-12a"/>
至今稅局副使魏君徳基亷士也而能去淫祠改創於<lb/>
此又作堂殿後以為講習之所魏雖去職而士子不忘<lb/>
其功名堂徳基猶召茇也此蕭君同文有請於子也子<lb/>
知之乎葢以予觀之欲學者從事於踐履之實或人之<lb/>
見欲學者不忘乎改創之人仁者見之謂之仁知者見<lb/>
之謂之知可謂兩得之矣皆善意皆可書<lb/>
　　　琪峰記<lb/>
吾里蕭以琪氏業醫小兒數世矣兼大方脈常曰小兒<lb/>
<pb n="KR4d0577_WYG_018-12b"/>
骨骼未成血氣未充風寒暑濕易以成疾尤不可不慎<lb/>
有以病請即奔走焉不計其人貧富問藥無弗與者既<lb/>
效報則受之不報亦聽之其老老幼幼之心誠可尚也<lb/>
嘗葺其西偏燕息之所篆其顔曰琪峰予問客曰其義<lb/>
何居曰以其宣華諸峰秀絶森列乎前者有若琪花之<lb/>
自獻者乎曰未也抑以家有玉季之弟庭有玉樹之兒<lb/>
而是老巍乎其間有若琪峰之温潤乎曰近矣而猶未<lb/>
也然則敢問義惡乎在曰爾雅記九府美物之所聚東<lb/>
<pb n="KR4d0577_WYG_018-13a"/>
方之美者有醫無閭之珣玕琪焉醫無閭山之名也珣<lb/>
玕琪玉之屬也非以醫道無以相羣侶亦猶珣玕琪之<lb/>
可寳者乎以琪謝曰博哉子之言也敢不蠠没朝夕以<lb/>
求無瑕客曰請記斯語以成其美於是乎書<lb/>
　　　復古齋記<lb/>
郡城西盧務敏予暱友也為人謙而慤無市道毎過其<lb/>
門雖亟迫必坐其齋齋曰復古藻之以詩文者富矣觀<lb/>
其色頻若有望於予者予於務敏豈吝一言哉第惟居<lb/>
<pb n="KR4d0577_WYG_018-13b"/>
今世而求其復古吾憂其難之愈愈也姑即四民言之<lb/>
農於四民中愿也淳也抑觀之壟畝之間或覸其隣之<lb/>
耄倪暨有逺役即侵彼之疆辟此之界或有匽瀦填以<lb/>
廣其壤分水利則專而莫知其他實堅實好者成則私<lb/>
之秕而稗者歸主猶吝而弗足不力穡以長材間罪嵗<lb/>
而輟業農而若此冀其復於古也可乎又嘗觀於百工<lb/>
之肆焉知者創物巧者述之審曲面勢以飭五材而世<lb/>
守之謂之工宮室器物期於適用而經乆非直為觀美<lb/>
<pb n="KR4d0577_WYG_018-14a"/>
也今也髙曽規矩之不遵天時地氣材美工巧之不偹<lb/>
夙修而莫成春用而夏廢蠟梔之鞭眩人攫利而已工<lb/>
而若此可冀其復於古乎貿遷有無通四方之珍異謂<lb/>
之商旅熙熙壤壤為利來往上則富國下則富家故君<lb/>
子富好行其徳古則然矣陶朱通積貯之理子貢好廢<lb/>
舉之術白圭於人棄則我取自足力侔萬乗名顯天下<lb/>
今則隠税昧公間道潛行或至敗露悉喪其有可謂富<lb/>
國富家者乎堅壯真好者不收紕薄偽惡者販粥通儈<lb/>
<pb n="KR4d0577_WYG_018-14b"/>
為姦賤貴貴賤曰度量衡不得其同以之交易猶禦人<lb/>
人也可謂好行其徳者乎商而若是冀其復於古也難<lb/>
矣至若士也所謂秀民冠乎農工商而弗與等夷也宜<lb/>
其知古道者也而逝不古處皇多有之不盡其分不公<lb/>
於言厚已雖慝者穉者附之情異雖尊者良者疵之得<lb/>
勢則趨不究其人處約則棄不思其德操世法以逢迎<lb/>
謂守經為迂繆漸次涅染習以成風士而若此可謂長<lb/>
太息者矣愈趨愈下况望其復古也乎此予於復古有<lb/>
<pb n="KR4d0577_WYG_018-15a"/>
深慨而難於言也務敏曰誠哉是言也豈有憾於世道<lb/>
之不古故以復古顔是齋祈斯世之不逺復也雖然四<lb/>
民之欲變化其子弟書籍也華采其庭户圖畫也皆於<lb/>
我乎賴故四民之躋是齋者屨常滿請書於壁庶來者<lb/>
讀之傷今懷古則於世道不為無助予不得辭於是乎<lb/>
書<lb/>
　　　螺山記<lb/>
吾郡近城之勝有二青原鬱其南螺山峙其北山以螺<lb/>
<pb n="KR4d0577_WYG_018-15b"/>
名謂山形有類於螺也雨霽其顛沙礫中牧童時拾小<lb/>
金螺眩爛可愛友人胡君九成學圃於其側而深有慕<lb/>
於是山焉於是字其游息之所曰螺山予謂螺山稱於<lb/>
人以其秀也秀故為是邑之望環數十里外而趨郡者<lb/>
莫不望是以為歸焉不然生草木而居禽獸豈異於他<lb/>
山也哉九成之胡實<hi>闕</hi>　之裔則為望族其為人也語<lb/>
言辨矣智識深矣儀表偉矣使其浸濡乎禮法之場翺<lb/>
翔乎詩書之府又豈不為鄉邑所望耶至是九成與螺<lb/>
<pb n="KR4d0577_WYG_018-16a"/>
山不可以差殊觀矣雖然人萬物之靈也山塊然之物<lb/>
也不知者謂人借山以為重知之者謂山借重於人也<lb/>
自近者言女江之東山富川之文山雖非培塿丘垤所<lb/>
可同然亦烏有泰華之神秀廬阜之雄傑哉一借重於<lb/>
楊伯子文履善而名聞天下後世九成茍卓犖自異於<lb/>
流俗庸非螺山至幸哉予比過其舍見其醲於親賢取<lb/>
友教子淑身為記螺山之稱於人如此虞邵庵有云子<lb/>
能觀山以成徳其進未可量也九成其亦有味於斯言<lb/>
<pb n="KR4d0577_WYG_018-16b"/>
也乎<lb/>
　　　美岡記<lb/>
英逺中州劉氏之彦也往年予歸自贑易舟神岡英逺<lb/>
與其弟適來相與同載晤言信信而去予固以奇之矣<lb/>
近年來膺門治家有興無替開門延賢志尚愈軼於流<lb/>
俗母家有人其使予喜也嘗志其燕居之室曰美岡志<lb/>
岡之名蘄如岡也而謁記於余余以為岡之所以美者<lb/>
以其草木敷榮也草木敷榮以得其養也梧桐植影於<lb/>
<pb n="KR4d0577_WYG_018-17a"/>
朝陽菶萋必致夫鳴鳳茍斧斤尋之牛羊牧之可以為<lb/>
美乎心性之得其養亦猶是也英逺時涉是岡縱觀南<lb/>
之有臺北之有萊菁菁郁郁有養如是豈不足為進修<lb/>
之助乎昔魏武侯以山河之美固也徳性之美不尤愈<lb/>
於山河之美乎英逺不必視美岡為美岡而視吾身為<lb/>
美岡則美不在彼而在此矣人傑地靈其理一也雖然<lb/>
吾家仲宣之賦登樓以信美而非吾土致不滿焉今英<lb/>
逺以美岡作簾額則専而有之矣豈仲宣之所敢望哉<lb/>
<pb n="KR4d0577_WYG_018-17b"/>
仲宣且不敢望况其後之人哉何時與子振衣千仞之<lb/>
岡以極來遊來歌之興姑書此以為記<lb/>
　　　讀易所記<lb/>
西昌南岡李君汝明食租衣稅之家也代遷物故寄跡<lb/>
於星史卜祝之間以娛其晚節去年邂逅於東昌握手<lb/>
語舊惘然以乆既而語予曰僕葺數椽於故居之側朴<lb/>
陋簡素僅庇風雨時洗心退藏其中以觀四聖人之易<lb/>
而字其顔曰讀易所願先生記之予復之曰以言者尚<lb/>
<pb n="KR4d0577_WYG_018-18a"/>
其辭以動者尚其變以制器者尚其象以卜筮者尚其<lb/>
占此數語讀易之律令也且如乾卦初九潛龍勿用九<lb/>
二見龍在田利見大人辭也初九為乾之姤九二為乾<lb/>
之同人變也潛龍見龍象也勿用利見大人占也然辭<lb/>
之所㑹者淺象之所得者深故聖人假象以盡其辭君<lb/>
子居則觀其象而玩其辭動則觀其變而玩其占必體<lb/>
認辭象變占然後觀其身所處之位其時所遇之事而<lb/>
決其當否吉凶焉此聖人作易教人之本意也而世儒<lb/>
<pb n="KR4d0577_WYG_018-18b"/>
說易往往得其一而遺其二王弼以老莊說易而淪於<lb/>
荒唐漢上以象數說易而失於滯泥誠齋以三百八十<lb/>
四事明三百八十四爻則隣於淺狹皆非知易者也伊<lb/>
川義理精到亦止於辭而無旁通曲暢之妙惟晦菴本<lb/>
義包括甚廣然但引其端而不盡其義是在學者精體<lb/>
而活看耳大概看卦之法有六卦象也卦變也卦徳也<lb/>
卦義也卦位也卦時也看爻之法有四應也比也承也<lb/>
乗也讀者隨時變易以從道則吉凶消長進退存亡之<lb/>
<pb n="KR4d0577_WYG_018-19a"/>
理庶乎其可得矣汝明謝曰先生博我以文𢎞我以道<lb/>
請書於屋壁以備觀省焉於是乎書<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4d0577_WYG_018-19b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　麟原後集巻六<lb/>
</p>
<p>
</p>
  </div>
<div>
                <head>麟原後集巻七</head>
    <p>
<pb n="KR4d0577_WYG_019-1a"/>
欽定四庫全書<lb/>
　麟原後集巻七　　　　　　元　王禮　撰<lb/>
　　記<lb/>
　　　松坪隠記<lb/>
胡忠簡公之鄉沿溪十餘里許平陸蔚然延袤曰松坪<lb/>
王氏士逺家焉士逺聰警嗜學不廢甞充江西行人之<lb/>
任白雲在天懇控以退築室于坪讀書而隠䖏焉因署<lb/>
其顔曰松坪書隠而属予記之予問士逺之隠松坪也<lb/>
<pb n="KR4d0577_WYG_019-1b"/>
何居曰松花可以釀醪艾納可以聚香餌葉令人不老<lb/>
擷菌勝于美蔬脂之淪入地而歲久者為茯苓為琥珀<lb/>
皆足以娛我親而益夀暇則取其肪以代燭而晝夜讀<lb/>
書扵其隂清風時來韶頀交作若與吾伊相和答于是<lb/>
外形骸傲軒冕一觴一咏不知老之將至雖驂鸞鶴而<lb/>
蓬瀛者之道無以過焉此吾有取于松坪而樂之也予<lb/>
聞而笑曰人之心事固有不期而同者乎吾廬之背亦<lb/>
有松坪二三里蜿蜒沃衍植物葱蘢爰作山齋其間聚<lb/>
<pb n="KR4d0577_WYG_019-2a"/>
童冠十數軰與講先王之道以待用因護是林數年之<lb/>
後鬰然蒼然新槱不可勝用矣角濈濈者以雌以雄牧<lb/>
之待其兢兢肥長則歲時烹炰斗酒自勞燕及朋友子<lb/>
前所云乃予齒髪日耗者之所宜䖏至若懐竒才如子<lb/>
負逺志如子見松之凌雲干霄則當慨然曰在物猶然<lb/>
吾可不身為明堂棟梁乎見松之歲寒後凋則當毅然<lb/>
曰在物猶然吾可不身為國家柱石乎此則吾子之當<lb/>
務也異日功成業就歸榮故鄊乗興汎一葉之舟訪予<lb/>
<pb n="KR4d0577_WYG_019-2b"/>
宣溪之上觀予所營以相樂然後治子之松坪行子之<lb/>
素志不後柰何于今逆施乎士逺笑且謝曰命之矣得<lb/>
無松坪之樂老人欲専有也耶予遂援筆録問答語以<lb/>
為記<lb/>
　　　傳心堂記<lb/>
西昌涂君世傳構堂于注陂之上居䖏既順矣不虞負<lb/>
芻之警蕩為莽墟其子伯高繼志重葺宏壯顕敞視昔<lb/>
有加榜其顔曰傳心堂予問其故伯髙曰傳心先子之<lb/>
<pb n="KR4d0577_WYG_019-3a"/>
號也今以堂名庻一舉目儼乎如接先子之音容也願<lb/>
一言以埀訓予復之曰傳心之義大矣㢤曲禮七十曰<lb/>
老而傳說者謂傳家事扵子也傳家事于子千萬人所<lb/>
同傳心于後之人聖賢所獨堯之傳于舜也惟中之一<lb/>
言孔之傳于顔也惟仁之一問人能秉心無過不及執<lb/>
禮而行焉徃而不達哉或讓于予曰堯舜孔顔傳心之<lb/>
說子遽以語伯髙得無躐等之病乎則應之曰予平生<lb/>
期人逺者大者有求予言必樂告以第一之義若使聞<lb/>
<pb n="KR4d0577_WYG_019-3b"/>
下等之語是不誠于伯髙矣况孟軻氏不云乎舜何人<lb/>
予何人有為者亦若是先正亦曰顔何人哉希之則是<lb/>
凃氏子弟以予言思而勉之則無負名堂傳心之意<lb/>
　　　槎軒記<lb/>
洪武十三年夏聖上念股肱之勞勩優在庭之臣四人<lb/>
放歸田里以佚其老于是劉君子髙得致其事既歸榮<lb/>
故郷葺廬舊址朴而不雕雅而不俚字其顔曰槎軒子<lb/>
問客曰何為其然也客曰子髙子窮逹利鈍聼天所命<lb/>
<pb n="KR4d0577_WYG_019-4a"/>
方其讀書山中不自知其官于職方也迨其居職方也<lb/>
今年市駿于嶺海明年理舶於登萊汎汎東南漂揺靡<lb/>
定亦不前知其繡衣于北平也比者倐然而起掌禮于<lb/>
南宫忽焉蒙恩懸車以示後計其身之在天地間猶水<lb/>
上之一槎耳安能預知其抵止流行之故㢤槎之名軒<lb/>
者此也予聞而歎曰古今賢聖之若槎者可勝計㦲魯<lb/>
叟之適周適齊適衛適陳過宋至河如蔡入楚孟軻氏<lb/>
之遊梁至齊皆欲明王道以拯斯民此載道之槎也蘇<lb/>
<pb n="KR4d0577_WYG_019-4b"/>
秦之趙之燕之韓之魏之齊之楚奮舌權變佩六國相<lb/>
印輜重擬于王者此權謀之槎也范蠡既雪㑹稽之耻<lb/>
乃乗扁舟浮扵江湖變名易姓為陶朱公知計然貴上<lb/>
極則反賤賤下極則反貴貴出如糞土賤取如珠玉之<lb/>
䇿乃治産積居以與時逐屢散金以行德此貨殖之槎<lb/>
也張騫奉使絶域留單于亡大宛抵康居達月氐致天<lb/>
馬蒲萄之獻此開邉之槎也司馬子長南逰江淮上㑹<lb/>
稽探禹穴窺九嶷浮沅湘北渉汶泗講業齊魯之都過<lb/>
<pb n="KR4d0577_WYG_019-5a"/>
梁楚使巴蜀南略卭笮昆明以歸此訪古之槎也子高<lb/>
之槎將為鄒魯之鳴道乎抑將傾動列國使萬乗除道<lb/>
以迎之乎將挾粉白黛緑縱一葦之所如乎抑不辱君<lb/>
命窮天之涯極地之角張漢威德使尺地一民盡歸職<lb/>
貢乎抑亦車轍馬跡徧扵朔南挹先王之髙風考賢哲<lb/>
之遺跡著之簡䇿以傳之後乎客曰吾觀子髙子道之<lb/>
不明常以為憂毁如臧倉其心休休遊說金多愧其妻<lb/>
嫂彼則恥之螙我大道翩然見幾西子娛樂罷神貨殖<lb/>
<pb n="KR4d0577_WYG_019-5b"/>
亦其所薄博望開疆固槎之祖黷武殘民尤所弗取或<lb/>
摩秦刻或詁漢志考古覈今乃其所事槎之異同僕實<lb/>
未知樂天知命聞其庶幾予聞斯言感慕油然爰緝其<lb/>
語以記槎軒于是復歌以颺之歌曰<lb/>
槎何世兮離富媪槎何歲兮赴流川杳不知其所自兮<lb/>
歴陵谷之變遷嗟惟爾之無心兮自靈自仙泛泛若鳬<lb/>
兮何有紏纒神交𡨕漠兮惟聖與賢招扶桑以為友兮<lb/>
晞余髪乎虞淵<lb/>
<pb n="KR4d0577_WYG_019-6a"/>
　　　采菽軒記<lb/>
郡南周善政能養龍君子髙嘉之字其事親之軒曰采<lb/>
菽而謁記于予予惟采菽詠扵詩乃天子所以答諸侯<lb/>
也今以名軒何居無亦以采菽可盡菽水之懽乎意或<lb/>
然也抑予聞孝子之有深愛者無徃而不用其情世俗<lb/>
謂三牲之養富者之厚也菽水之養貧者之薄也殊不<lb/>
知菽水而惟其甘有勝于三牲心乎愛矣雖菽水猶惓<lb/>
惓以奉其親况賢于菽水而不以奉乎等而上之若堇<lb/>
<pb n="KR4d0577_WYG_019-6b"/>
豈若薑桂若修瀡橘也筍也羮也魚也皆吾深愛之發<lb/>
見若必待三牲八珍為甘㫖焉得人人而有之而親之<lb/>
養荒矣豈深愛之心㢤善政知此則不負是軒之名矣<lb/>
　　　竹逸記<lb/>
竹植物中之君子也挺直而不阿蔓抗節而有疏數逺<lb/>
近之殺柯葉冐寒暑而色恒青虗中若有容扵物以故<lb/>
晋人多好之而子猷獨植其竹誠以無之則俗非君子<lb/>
之宅也吾宗子春家扵楓墅種竹繞屋青青如簀可愛<lb/>
<pb n="KR4d0577_WYG_019-7a"/>
隐居讀書其中宛在塵外人咸稱之曰竹逸以其質直<lb/>
不阿世守節而固窮渉憂患而不易其<graphic n="KR0757" url="https://raw.githubusercontent.com/kanripo/KR-Gaiji/master/images/KR0757.png" mimeType="image/png"/>謙虗自牧廓<lb/>
兮有容與竹似焉好事者又冩為圖而属予記之嗟夫<lb/>
詩人咏菉竹于淇澳勉君子以切磋琢磨尼父著蒼筤<lb/>
扵震卦戒君子以恐懼修省子春味易與詩言外之㫖<lb/>
則確乎君子之歸而無負于竹矣維其有之是以似之<lb/>
其斯人之謂乎<lb/>
　　　老圃堂記<lb/>
<pb n="KR4d0577_WYG_019-7b"/>
永陽胡氏為著姓于吾門為世姻外弟徳誠當承平時<lb/>
嘗作華堂以奉親輕裘肥馬以羣富兒肥肉厚酒以享<lb/>
佳客亦一時之俊也迨夫八表塵昏時移運易負乗驕<lb/>
而成市閥閱落而為墟徳誠力雖非舊而志不替初凢<lb/>
豪家强族奸民猾吏之相侵凌漁奪無不白于公以直<lb/>
之亦人所難能也浮沉閭里荏苒桑榆乃闢圃以臨池<lb/>
築室以佚老蓮芰菰蒲彌其涯棃棗橘柿亘其奥抱甕<lb/>
荷鋤靡所不植而樂在其中因以老圃自道而索予記<lb/>
<pb n="KR4d0577_WYG_019-8a"/>
之嗟夫士君子遭時不偶始終盛衰之際固有大異不<lb/>
然者矣若徳誠﨑嶇兵亂間而能自立今年踰七十耳<lb/>
目聪明優㳺以老于圃豈非天之福善者耶<lb/>
　　　退宻軒記<lb/>
與文父既賦斯干于堂後之東偏為燕息之軒字之曰<lb/>
退宻以其深窈而安静也天光斜臨飛塵不到委酬酢<lb/>
于兒孫斷紛囂于耳目或休偃于床或欠伸倚杖博山<lb/>
香動石鼎茶鳴屏嗜欲薄浮華尚不愧于屋漏非君子<lb/>
<pb n="KR4d0577_WYG_019-8b"/>
省身寡過之地乎雖然室之宻易見心之宻難知自未<lb/>
始有形之前洎四達無窮之外凢事物之衆必求其故<lb/>
心之用也及巻而藏于宻則寂然太極之初而萬化之<lb/>
源也体用一原顕㣲無間非知易君子孰能與于斯文<lb/>
父淳厚典則省身如不及其必扵宻也有得矣<lb/>
　　　甔麓記<lb/>
徃年友人劉雲章嘗示予芳洲堂記等作因問誰何則<lb/>
請板洲之蕭領學職者累累有焉已知其為士族扵今<lb/>
<pb n="KR4d0577_WYG_019-9a"/>
十五六年矣一日子春語予以其親時舉樸茂和易即<lb/>
芳洲堂後人也聞人碩士之至其家者必能用乎情以<lb/>
故文焉而黼黻之詩焉而宫羽之者成巻比聞成徳之<lb/>
在扵斯也慊然以公賦驅馳未獲承顔接辭又愳繼今以<lb/>
徃金玉爾音而有遐心嘗葺屋數椽以娛賔親以貯經<lb/>
史以其接甔嶺之麓字之曰甔麓欲覬留一言半辭其<lb/>
間以少慰平生仰止之意何如予諾而未有對歲晏請<lb/>
益切則復之曰異㢤時舉之名斯所也異㢤時舉之名<lb/>
<pb n="KR4d0577_WYG_019-9b"/>
斯所也其寄興甔麓亦猶詩人托興于旱麓者乎旱之<lb/>
為山也名素不顕于天下要亦去培塿未甚逺爾自詩<lb/>
人托之以咏豈弟君子而旱麓之名亘萬古以不冺時<lb/>
舉觀崔嵬以厲嚴峻之<graphic n="KR0757" url="https://raw.githubusercontent.com/kanripo/KR-Gaiji/master/images/KR0757.png" mimeType="image/png"/>因平衍以廣寛裕之徳安知<lb/>
甔麓不以人而顕乎子春喜而謝曰是足表甔麓矣于<lb/>
是復系以歌歌曰<lb/>
繄甔麓之延袤兮水白而山緑其澗伊廽兮厥壤伊沃<lb/>
可漁以羮兮可飲以粟山可樵兮洲可牧樂吾生兮無<lb/>
<pb n="KR4d0577_WYG_019-10a"/>
不足嗟權位之娛人兮榮不盖辱岩廊兮岸獄軒冕兮<lb/>
桎梏曷若斯人兮雲山烟水娛心目優㢤㳺㢤兮于甔<lb/>
之麓<lb/>
　　　西爽樓記<lb/>
予訪族潯源踰坡而北將遊上郫過所謂積溪茂林清<lb/>
池岡阜掩映棟宇鱗集一閧若市意必有肥遯之士樂<lb/>
其中因記友生劉孝力館授其地即而問焉謝君徳和<lb/>
肅予入坐情勤語洽傾盖如故少焉觴予新樓軒牖明<lb/>
<pb n="KR4d0577_WYG_019-10b"/>
敞几席净嘉客有舉觴相属請名其顔予字之曰西爽<lb/>
客復請記其槩予因念清爽之氣何人無之何旦無之<lb/>
而西為甚若乃大火西流商飈早驚草木色變蛩韻日<lb/>
生俯顥景于庭户洗肝鬲而澄清徽之㸔山而拄手板<lb/>
張翰懐歸而思鱸蓴其或皓月千里寒光素輝奎璧垂<lb/>
彩離離下垂蕭爽清人無復困迷劉崐之嘯逺庾亮之<lb/>
興不淺皆爽氣之所動也居斯楼者旦暮之間挹彼之<lb/>
爽入我襟懐非一時臨眺之勝乎徳和為性爽朗遇事<lb/>
<pb n="KR4d0577_WYG_019-11a"/>
接物左右適宜無所留滯于名勝過臨必用其情篤義<lb/>
方之教待師友厚視世之齷齪庸陋等儒術于梓匠輪<lb/>
輿𤨏𤨏計工者大相徑庭矣非西山之爽有所助發耶<lb/>
由斯觀之臨眺斯樓不為無益不可以不記也<lb/>
　　　龍泉縣寶福院記<lb/>
龍泉縣北郷有招提曰寶福趙宋時長者王府簽理基<lb/>
剏院買田飯僧峰列澗縈鬰為勝地而不知長者何所<lb/>
何名厥後歲敝歲修弗替益勤于今二百餘年至正壬<lb/>
<pb n="KR4d0577_WYG_019-11b"/>
辰刼灰墟莽過者興嘆其後九年庚子比丘曰顕䕶與<lb/>
其徒契元竭力修復購木于山範瓦于陶二師泊然未<lb/>
嘗强求于世而物情宗之逺近樂施如一人又三年癸<lb/>
夘殿宇法堂廊閣庖廩靡不完具既而門垣峻潔丹堊<lb/>
金碧輝輝煌煌塑像繪軸百器具舉則後人能繼前志<lb/>
者也其後十五年契元念先師之勤復有今日非托之<lb/>
言語文字何以垂後于是具本末請予記之嗟乎䘮亂<lb/>
以來故家世族門冷徑荒求其棟宇復新甚未易也考<lb/>
<pb n="KR4d0577_WYG_019-12a"/>
作室既底法厥子乃弗肯堂構世多有之况望其建一<lb/>
祠闢一塾以為宗族奉先啟後地㢤視師之前規後隨<lb/>
過人逺矣因記七八年前校藝閩省撤棘之後縱觀鼓<lb/>
山禪寺登崱劣峰坐天風海濤亭上睨滄溟如鋪白雲<lb/>
琉球黝其一髪此身宛在天上老禪詗公邀予留文山<lb/>
中歸計廹切賦一詩而去今姪孫俊乃力求記寶福之<lb/>
成而予欣然書豈亦有縁耶護字常存元字如善云<lb/>
　　　重修永豐觀記<lb/>
<pb n="KR4d0577_WYG_019-12b"/>
廬陵郡治之西二舍而遥有華盖山上祀浮丘王郭三<lb/>
仙實臨川大華之别館也里之巨室胡公殿機始基之<lb/>
而命道士李敏中職祠事山之麓江抱溪朝風氣藏蓄<lb/>
宋咸淳己酉李君始即其勝而觀焉李君𣲖自吉文十<lb/>
華之雲怡堂式闢斯土請觀額于朝勑賜曰永豐歲修<lb/>
世葺繼繼承承百事完美元季山顛古殿洎于觀宇燬<lb/>
為虗莽内附初海宇輯寧觀之住持蕭與吾諗于衆曰<lb/>
吾徒朝營暮用曷嘗不給而吾教所事曰天曰帝曰聖<lb/>
<pb n="KR4d0577_WYG_019-13a"/>
曰真乃無殿宇以棲其神不有可愧者乎山顛縱未遑<lb/>
觀亦不可後矣于是咸韙之温務立即貨已田市材與<lb/>
瓦以復舊觀吳元年丁未正殿成丹雘金碧聖像咸具<lb/>
明年曾日昇又求衆施以建法堂而私補其費之半于<lb/>
是門廡廢庖幽室閑院以次各就乃相率謁予以記興<lb/>
復以勵後人予惟昔年讀史見漢初苦秦苛法思與天<lb/>
下更始曹参相齊盡召長老諸先生問所以安集百姓<lb/>
言人人殊參未知所定聞膠西蓋公治黄老言厚幣請<lb/>
<pb n="KR4d0577_WYG_019-13b"/>
之蓋公為言治道貴清静而民自定參遵其教齊國大<lb/>
治其後入相漢廷属其後相曰慎勿擾獄市及擇郡國<lb/>
吏取謹厚長者言文刻深務聲名輙斥去之一遵何法<lb/>
日夜飲酒不事事有頃百姓歌之曰載其清静民以寧<lb/>
壹非得老氏我好静民自正之意與陳平信有智矣亦<lb/>
嘗曰我多隂謀道家所禁吾世即慶亦已矣不能復起<lb/>
以吾多隂禍也嗟乎漢初挾書之律未除民間少見經<lb/>
籍聖人大道概乎未聞一時英傑多事黄老尚清净務<lb/>
<pb n="KR4d0577_WYG_019-14a"/>
簡易猶足助成漢家四百年之治則其功用豈可少哉<lb/>
曹陳所語要亦孔氏尚德化薄譎謀之緒言耳然今之<lb/>
學老子者并忘其本而惟以禍福動人則末流之弊也<lb/>
而能修其宫以興其教又吾儒中或所未及豈不有可<lb/>
敬者耶予言及此者欲其徒知教之本而後之治天下<lb/>
者倘有取焉黎民亦職有利豈敢以道不同而遽廢公<lb/>
論㢤况先子岩泉居士嘗買田山麓仙侣至今猶食舊<lb/>
徳予執筆于斯惡得無情耶是役也其徒王大有周道<lb/>
<pb n="KR4d0577_WYG_019-14b"/>
誠胡悠久葉大觀劉大知劻勷其間是可書<lb/>
　　　竹林小隐記<lb/>
深源頻年順適遂賦斯干葺屋于竹林之中以娛其晚<lb/>
俾予從子穎来告曰吾廬將落成字之曰竹林小隐王<lb/>
生老人可不為我記之松茂栢恱聞之助喜命舟徃賀<lb/>
見其棟宇峻潔櫺牖䟽明背城而臨江臯濯纓而俯清<lb/>
流誠隐士之所棲也有竹百餘挺森立前榮可愛因問<lb/>
之曰桃李君家所種也今乃獨種乎竹何居曰思其中<lb/>
<pb n="KR4d0577_WYG_019-15a"/>
空吾則謙虗以受善言撫其髙節吾則抗義而守禮法<lb/>
見其枝葉四時不改色則足堅吾富不滛貧不移之<graphic n="KR0757" url="https://raw.githubusercontent.com/kanripo/KR-Gaiji/master/images/KR0757.png" mimeType="image/png"/>
是竹吾益友也可不敬㢤嗟乎深源薄紅白粉華之難<lb/>
久喜蒼筤青青之不衰可謂器識宏逺矣然予因之有<lb/>
三愧焉槐竹吾家所尚也曩嘗植槐數株其隂已滿庭<lb/>
矣而人心不同有如其面不能闔廬以受之一可愧槐<lb/>
花黄時子弟争採以遺工人則有之驚試期之廹而忙<lb/>
者罕見二可愧連年種竹老手親移犢角之盟方苞方<lb/>
<pb n="KR4d0577_WYG_019-15b"/>
體不縱牲畜以戕之則狂童饞妾採之以菹洳而渭濵<lb/>
之植在胸中矣尚望其青青如簀㢤三可愧此予不特<lb/>
有愧于深源抑有愧于先世也惡得不樂為深源記之<lb/>
于是復系以歌歌曰<lb/>
竹林兮修修負郭兮幽幽青源在右兮鷺渚中流清風<lb/>
如濯兮良月如鈎良時勝景兮誰吾與儔百壺清醸兮<lb/>
歸與婦謀嘉賔戾止兮珍吾肴饈賞心迨暇兮以敖以<lb/>
逰光隂過客兮富貴浮漚緑鬒一變兮楊花滿頭胡不<lb/>
<pb n="KR4d0577_WYG_019-16a"/>
日以嬉兮懐千載之長憂我勸兮賔醻賔醉兮我謳竹<lb/>
林竹林兮吾托爾以優㳺<lb/>
　　　静淵堂記<lb/>
郡城𤣥妙周以仁受守一𤣥丹之道有年矣元末亷使<lb/>
吳公伯尚以傳稱仁者静篆静淵二字遺之近以薦入<lb/>
朝授官道紀車盖雜沓琳宇增輝霞歩泉音道流欣羡<lb/>
可謂榮耀矣于是出静淵之字以名其堂而属予記之<lb/>
予謂至道之精窈窈𡨕𡨕至道之極昏昏黙黙皆静淵<lb/>
<pb n="KR4d0577_WYG_019-16b"/>
之說也以仁素聞之矣何待予言然予聞張横渠云至<lb/>
静無感性之淵源又曰湛一氣之本是性之與氣本體<lb/>
皆静淵也朱考亭亦曰淵淵静深而有本也知静淵之<lb/>
為本則知道為天地之本天地為萬物之本以天地觀<lb/>
萬物則萬物為萬物以道觀天地則天地亦為萬物静<lb/>
淵㣲妙豈尋常所能窺測㢤何時與子凌三光飡六氣<lb/>
招太和為友而躡乎澹泊之境細論之可也姑為之記<lb/>
　　　三峯隐居記<lb/>
<pb n="KR4d0577_WYG_019-17a"/>
予友任保康别六年矣辟地西昌聞其館蜀江歐陽氏<lb/>
以忠主人仁賢心竊喜之保康曰以忠尚儒術卓犖不<lb/>
羣而别字三峯將予一言為之記予觀蜀江平洲逺岸<lb/>
覧閑演迤風檣沙鳥娛目賞懐不識三峯安在則曰蜀<lb/>
江在武山之麓歐陽氏之先有號皆山其後襲以峰者<lb/>
至以忠而三焉自其地而觀之平原沃野非有峯巒累<lb/>
累乎左右也自其人而觀之厚重弗遷聳㧞自異則峯<lb/>
之似也予何泥其迹而忘其意之求乎噫若然則五峯<lb/>
<pb n="KR4d0577_WYG_019-17b"/>
之胡九峯之蔡皆以忠師表也倘能求諸老所自植立<lb/>
者得其一二以修其身以齊其家以傳之其子孫則三<lb/>
峯之名將必籍甚朂㢤以忠<lb/>
　　　昭然堂記<lb/>
予嘗過道昭之廬愛其軒豁鬯達髙朗洞開山容水色<lb/>
獻于階庭天光雲影入于几席客有謂予曰此堂之所<lb/>
謂昭然而道昭之别字也常欲得聞人記其概而未遇<lb/>
今幸耆徳之臨于斯也敢請則因語之曰子知天人相<lb/>
<pb n="KR4d0577_WYG_019-18a"/>
與之際乎感孚甚昭然也人禀扵天以生以理揆之一<lb/>
貫也天之昭昭日月星辰而所以昭然者不在三光而<lb/>
在主宰也人之神在乎目猶三光也然目之視非能有<lb/>
光必因乎日月火燄而後光存焉晦而幽者目有所不<lb/>
能燭也故以目視以粗而得粗者也以心視以㣲而得<lb/>
㣲者也人之昭然者非此心主宰之㣲乎天之與人猶<lb/>
影響耳禍必以罪降福必以善来若有物的然以主宰<lb/>
之者則凢主宰于吾身者可不使全其夲體之明善善<lb/>
<pb n="KR4d0577_WYG_019-18b"/>
惡惡以契乎在上者㢤懿徳茍昏則彛倫攸斁而事物<lb/>
之衆亦不能察其邪正矣雖然自昭修已也用晦處世<lb/>
也皦皦者易汙水清無潜魚其括囊斯无咎乎詩曰殖<lb/>
殖其庭噲噲其正斯堂之今日爰居爰䖏者宜之昭兹<lb/>
來許䋲其祖武斯堂之後日善繼善述者宜之客喜而<lb/>
謝曰仁人之言其利漙哉聞之昭若發矇矣請筆授之<lb/>
俾無忘嘉言之貺于是乎書<lb/>
　　　樂隐堂記<lb/>
<pb n="KR4d0577_WYG_019-19a"/>
族弟元善少長于母家距故鄉一舍而近雖典刑文物<lb/>
耳濡目染浸以踈曠然辛勤稷稼立身持家堂構翬飛<lb/>
子孫䋲蟄要亦兄弟中之卓然者常曰人之生世也弗<lb/>
仕背君必仕背親二者將安取𠂻㢤惟自量其才力何<lb/>
如耳僕觀後之仕者書律未精印綬已綰惟聲色之是<lb/>
務惟貪冐之是思吏胥縱横而弗禁黎庻愁嘆而弗恤<lb/>
若是者雖萬鍾九遷僕無樂乎此也况可食以酒肉者<lb/>
可隨以鞭捶可授以官禄者可隨以鈇鉞將能免于患<lb/>
<pb n="KR4d0577_WYG_019-19b"/>
乎吾豈若闔閭足以庇風雨田畝足以供伏臘妻孥主<lb/>
饋無飢渴之憂賔朋輔已有啟沃之益兒孫課之以詩<lb/>
禮僮僕督之以樵蔬洽百禮于歲終蚤輸稅于官府雖<lb/>
無贏餘亦無不足逍遥一世之外優游韋布之福此僕<lb/>
所以甘此之熈熈而耻彼之碌碌也于是客有舉酒祝<lb/>
之曰翁其樂于隐乎殆亦吾斯之未能信耳遂咸稱之<lb/>
曰樂隠翁既以此名其堂又三年而元善捐館既而其<lb/>
子某曰先父與伯父齊年而存沒異趣忍無一言記樂<lb/>
<pb n="KR4d0577_WYG_019-20a"/>
隠乎聞之不覺愴然因思少年攻苦毄淡㧞身于塲屋<lb/>
數千人之中近年振翼南溟掄材于閩粤數千里之外<lb/>
士類雖或豔之然白首無成與物多忤視元善所就以<lb/>
裕其後者有弗逮矣然後知其樂隐之髙非惟庸俗罕<lb/>
及老邁亦且瞠乎其後故特著其平昔之言于此以為<lb/>
之記<lb/>
　<lb/>
　<lb/>
<pb n="KR4d0577_WYG_019-20b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　麟原後集巻七<lb/>
</p>
<p>
</p>
  </div>
<div>
                <head>麟原後集巻八</head>
    <p>
<pb n="KR4d0577_WYG_020-1a"/>
欽定四庫全書<lb/>
　麟原後集巻八　　　　　　元　王禮　撰<lb/>
　　銘<lb/>
　　　涂君儀可墓志銘<lb/>
泰和武山邑之望也相傳陶皮二仙洎武姆嘗煉丹其<lb/>
處今年夏孟道出其下觀其雄峙陂陁意其昜其<graphic n="KR0034" url="https://raw.githubusercontent.com/kanripo/KR-Gaiji/master/images/KR0034.png" mimeType="image/png"/>必<lb/>
有隐居求志者焉俄至汪陂涂伯髙兄弟傾盖如故剛<lb/>
止余宿青燈夜話䟦渉世故汎及其私既而請曰弊門<lb/>
<pb n="KR4d0577_WYG_020-1b"/>
冷系𣲖自南昌徙居武山之陽有年數矣五世祖君卿<lb/>
又徙汪陂生功甫功甫取曾氏生大父萬溪翁實至元<lb/>
丙子也大父既冠拓畝肯構思光顕其家于天文地理<lb/>
之學無不研究鄰里有闘争者歸之曰是能排難觧紛<lb/>
以理曉人也官府有征歛者從之曰是能稱停屋簿以<lb/>
公服衆也骯髒鄉曲者讓之曰是勁卉不偃于風也所<lb/>
識窮乏者依之曰是能絶甘分少也性極謙和而人亦<lb/>
莫敢侮拂之居常誡子孫當存心以厚徃歲有飛語大<lb/>
<pb n="KR4d0577_WYG_020-2a"/>
溪山㓂將夜刼武山涂氏於時武山群從昆弟悉以輜<lb/>
重寄予汪陂及㓂至乃掠汪陂而武山無恙詰朝群從<lb/>
聞之涕泣而至謂必䘮所寄矣吾母曾氏謂曰汝衆所<lb/>
寄吾已庋閣之所䘮者皆吾物在下者也其忠直不欺<lb/>
汝等今食其報平生言行大概類此痛惟大父捐舘于<lb/>
至正丙申享年八十有一起家辛勤凢一瓦之覆一壠<lb/>
之殖子孫得蒙業而安皆其力也遭時䘮亂未有聞人<lb/>
顕揚潜徳不肖之罪也敢以墓銘為請先生不菲陋之<lb/>
<pb n="KR4d0577_WYG_020-2b"/>
將山川草木與有榮焉豈徒存殁者之幸予惟孝思之<lb/>
誠可矜而難拒于是序之曰君諱夢龍字儀可萬溪其<lb/>
號也娶朱氏男五人長曰本傳無後性傳之子漢飛芳<lb/>
蘅禮傳之子芳蘭伯髙伯英伯善則世傳之子也季曰<lb/>
泰傳亦無後四子先君相繼而逝送終惟世傳與諸孫<lb/>
也己亥改葬周陂乙山辛向諸孫俱克持家有立萬溪<lb/>
為善之報不在兹乎不在兹乎遂為之銘<lb/>
嶙峋武巘曾降申英靈繼踵鍾逸民涂君得之直且振<lb/>
<pb n="KR4d0577_WYG_020-3a"/>
篤哉務本徂隰畛詩書子姓方溱溱百年俛仰迹已陳<lb/>
周原契龜幽有神丘木雖拱銘則新餘慶流輝垂後人<lb/>
　　　劉君士培墓志銘<lb/>
安成劉君士培既歿之二年禮抱宿草之悲思托之文<lb/>
字以抒吾情而少餘力一日其子倬謀遷其䘮歸葬故<lb/>
鄉狀其槩来請銘嗟乎士培良友也行長命窄不可復<lb/>
見矣見其子戚不自勝銘奚敢辭君平生孝友出乎天<lb/>
性視子姓無踈戚一以慈待族婣不榛梗而寛裕與人<lb/>
<pb n="KR4d0577_WYG_020-3b"/>
交篤于義下至皂𨽻行道之人接之無不盡其誠中更<lb/>
變故遷避無常䖏而俱無怨惡于人腴田沃壤多以遜<lb/>
其鄉黨宗族而弗較惟家廟烝嘗祖塋祭掃無逺近悉<lb/>
身任其責日親名師勝友明經業進士和易爽朗新學<lb/>
徃徃樂從之㳺然語至大經大法又凛然不少假借嘗<lb/>
纂先世遺文洎諸賢所與書翰詠歌傳記銘誄等作為<lb/>
潜光集唯世徳懿行之弗揚是愳比歲朝廷甄㧞賢士<lb/>
守令薦君于行省以足蹇難貢免歸使出為世用膏澤<lb/>
<pb n="KR4d0577_WYG_020-4a"/>
有不下于民㢤嗟乎杞梓連抱不生歩仭之丘士培巽<lb/>
于人人君子必論其世也按劉氏系出西洛至宋始徙<lb/>
安成下村代有顕人其最著者龍雲先生諱弇登元豐<lb/>
進士第繼中博學宏詞科元豐中進南郊大禮賦哲宗<lb/>
覧之動容以為相如子雲復出除祕書正字徽宗改寔<lb/>
録院檢討官周文忠公必大叙其文謂歐陽公以文章<lb/>
續韓文公正傳遂為一代儒宗繼之者龍雲劉弇也從<lb/>
孫澧陽史君夢驥嘉定登第授潭州安化尉有廖道<lb/>
<pb n="KR4d0577_WYG_020-4b"/>
人擎錢于路被刼廖角力而凶人死官不能明誣服為<lb/>
刼尉反其欵時西山真公徳秀帥潭詳讞其刑云當時<lb/>
廖不敵凶人凶人殺廖矣尉得其情目為長者特薦于<lb/>
朝充達州教嘗捧䕫檄防遏北兵招安潰卒九十六萬<lb/>
人為長沙宰又捧冠檄督餉運籌以雪夜擊敗敵騎之<lb/>
妨轉道者觧黄州圍由是諸軍大振知澧州暑行營堡<lb/>
竟歿于王事有子曰子薦融州官滿告休得㫖主管建<lb/>
昌仙都館歸途歴廣西北兵至境上其帥邀與同守遂<lb/>
<pb n="KR4d0577_WYG_020-5a"/>
留敵愾丙子北兵臨城雖衆寡不敵而猶力戰瀕危語<lb/>
其客曰吾頭可斷膝不可屈取袍笏書其上瘞之登城<lb/>
北面再拜而死嗚呼非三君子文章政事忠義烜赫于<lb/>
前後嗣何所儀式以進其才徳士培可謂稱其後昆而<lb/>
竟不得展其所藴天之報施將不在其後之人乎曾祖<lb/>
諱科壬子兄弟四人俱領鄉荐時號一門四賢祖一雷<lb/>
咸淳庚午叔侄三人俱在選中人目為三傑父所學母<lb/>
黄氏君諱培初娶栢溪周氏歸時父命以田歲入粟八<lb/>
<pb n="KR4d0577_WYG_020-5b"/>
百石偕外氏後非昔君仍返其田繼娶東溪李氏俱名<lb/>
族俱有賢行君沒于庚申六月望前二日享年六十有<lb/>
七子男一人倬也女一人未笄銘曰<lb/>
清廟絲桐根于嶧陽瑟瓚葱珩産乎崑岡含冲毓秀尚<lb/>
論其世家匪積慶疇象賢只既鍾世美未究厥施命也<lb/>
柰何時或厄之誕晦于今斯顕其後棠谿千鈞必發于<lb/>
彀我銘墓隂以慰士培潜徳有光賁于書臺<lb/>
　　　即心䖏士鍾君墓志銘<lb/>
<pb n="KR4d0577_WYG_020-6a"/>
嗚呼即心䖏士古之篤行君子也今世顧欲求斯人㢤<lb/>
惡乎得已君諱應麟字祥伯廬陵丹沙里人也其先唐<lb/>
太傅鍾紹京之後由贑縣徙東固東固徙永和曾大父<lb/>
嶽秀字桂卿宋鄉貢進士妣曾氏大父國華字君美隐<lb/>
徳弗耀妣歐陽氏父振祖字成叔業儒通醫又由永和<lb/>
徙丹砂妣朱氏君其長子也聰敏有譽脩然昂立如胎<lb/>
仙志<graphic n="KR0757" url="https://raw.githubusercontent.com/kanripo/KR-Gaiji/master/images/KR0757.png" mimeType="image/png"/>潔髙脱畧世態守先訓罔敢墜寡言笑重然諾<lb/>
疾惡如仇面折不少恕旁究子史博叅方外時與志違<lb/>
<pb n="KR4d0577_WYG_020-6b"/>
乃挾醫敖逰凡求診視者不以賤貧寒暑懈于徃遇窶<lb/>
者且助其不給弟瑞伯館授于外常歸候問怡怡如一<lb/>
篤訓子姓及姻子弟獲親炙者耻為浮薄鄰曲無良亦<lb/>
改悔其平生里有争規以禮讓貧而好施予屢空意泊<lb/>
如也至元丙子郡城内附天兵駐城外夜有以火攻者<lb/>
獲而僇之訊其徒云是寨兵張雲由永和而至明日胡<lb/>
孫總管水陸進兵聲永和之罪將屠焉陳兵王家洲瀕<lb/>
江居者悉奔竄君慮禍及其里獨不去正其衣冠以俟<lb/>
<pb n="KR4d0577_WYG_020-7a"/>
頃之虞候擁君至帳前總管謂曰秀才永和謀叛而今<lb/>
勦之君對曰永和善地但張雲昨偶經過非永和人也<lb/>
有頃邏卒復命曰永和滿地有卓槍痕迹部衆曰是豈<lb/>
得為善地麾兵欲渡君力争曰張雲蹂踐其地而然耳<lb/>
永和無罪而塗炭生靈非天意也宜加撫諭使百姓歸<lb/>
徳于是兵少止君自徃永召其衆急出自白俄而父老<lb/>
率其子弟迎拜馬前具道實不知狀總管大喜執君之<lb/>
手與酒索謳君歌大江東去一曲盡懽罷去永和賴以<lb/>
<pb n="KR4d0577_WYG_020-7b"/>
免禍君力也近壤有巨蟒出沒鄰人見輙呼擊之君止<lb/>
之曰彼不汝害何用擊之蟒徙于君門外叢篁之下穴<lb/>
䖏焉每旦君開門誦道經蟒聞謦欬則昂首出穴相向<lb/>
經罷復匿如此者十餘年君歿蟒入室衆欲撃有曰君<lb/>
甞戒勿擊且視之蟒繞靈柩一匝而去晚營别室于屋<lb/>
之東偏扁曰即心因以為號風晨月夕雅歌清嘯煉丹<lb/>
修藥怡神引年一日清晨冠帶而坐命家人具酒饌召<lb/>
親友談笑而别一語不及家事實有元大徳丙午二月<lb/>
<pb n="KR4d0577_WYG_020-8a"/>
也娶黄氏子男三人某某某女三人孫男四人生宋淳<lb/>
祐甲辰九月享年六十有三卒之踰月歸葬永和石窟<lb/>
祖原衣冠之士會葬者數百人嗚呼若即心䖏士之篤<lb/>
行其罕見也夫時進士静山汪㑹龍賛之曰鸞之翽翽<lb/>
見其翔不見其集驥之閑閑稱其徳不稱其力嗚呼若<lb/>
人寵榮聲利不茍屈兮乗彼清風歸去之倐歘兮其言<lb/>
已足徴矣距今七十七年其孫煥以里之老生姚安仲<lb/>
狀來請銘某以久逺故辭之辭之而弗能絶因念杜工<lb/>
<pb n="KR4d0577_WYG_020-8b"/>
部子美葬未有銘四十餘年之餘其孫嗣業始得㣲之<lb/>
元才子文其墓禮銘處士愧元多矣歴年多而請益堅<lb/>
煥之志獨不賢于嗣業也耶傳曰其先祖有善而不知<lb/>
不明也知而不以傳不仁也煥乎可免矣銘曰<lb/>
于嗟乎君九京不作一視同仁懇求民瘼草昧之初濫<lb/>
刑者多力言釋疑帥用止戈種徳既深化及蟒虺此而<lb/>
感恩鱷宜可徙于嗟已矣曠無斯人斯人不作漓俗曷<lb/>
淳来者聞風興仁歸厚墓久銘新卜爾有後<lb/>
<pb n="KR4d0577_WYG_020-9a"/>
　　　蕭珠秀才墓志銘<lb/>
國録蕭君子所視予祭珠兒文讀之悲不自勝盖嘗傷<lb/>
于虎者也既而欲銘其墓予不忍辭抑以悼斯子受命<lb/>
之不長慰其親繫念之無已也銘曰<lb/>
生蕭珠川毓秀資岐嶷異禀受歲十一外傅就事親孝<lb/>
于弟友經通析文節族踰四稔學益究祖捐館衿領䄂<lb/>
字伯璣居客右蘄深造乃弗夀甫弱冠夭莫救玉損瑜<lb/>
蘭隕茂服報重宛在疚厥配曾未嗣後閟新塘安無咎<lb/>
<pb n="KR4d0577_WYG_020-9b"/>
魂兮歸骨肉又徴我銘垂永久<lb/>
　　　樂安典史楊君墓志銘<lb/>
嗚呼近年來親友日益淪謝聞之心折骨驚况忍銘吾<lb/>
子牧㢤子牧姓楊氏其先蜀人漢太尉震三公十有一<lb/>
相皆𢎞農人廣明之亂國子祭酒膳從駕西幸孫湖州<lb/>
刺史鎰始家眉州七世孫公畿為南安府尹因居廬陵<lb/>
遂為南祖語見陳公黄裳志南安墓文南安有子曰壯<lb/>
行字伯學實為吾宗王潮州孟孫之姪壻衡州判府<lb/>
<pb n="KR4d0577_WYG_020-10a"/>
致仕者也昌文貫道彬文性道俱王氏出也王氏有從<lb/>
歸之壤千畆故其子伯仲渉秋必吾里之留于予好則<lb/>
兄弟情則契友以斯文而尤厚也貫道試藝不利晚以<lb/>
父廕授崇仁尉而以科目望其子故子牧勤勵于學雍<lb/>
雍濟濟誠階庭之秀也已而屢丁憂禍家事異前學術<lb/>
漸廢虞文靖公以書勉之曰出蜀萬里詩書門户之托<lb/>
不輕惟節哀自强以副親友故人之望盖虞楊世婣故<lb/>
也又後之十數年颷囬霧塞八表塵昏俛就太和邑幕<lb/>
<pb n="KR4d0577_WYG_020-10b"/>
干升斗之禄以給其家内附初仍辟為撫州樂安縣典<lb/>
史輔政不虐撫民有恩既而邑有負芻之難官吏被僇<lb/>
郭外之民争䕶子牧以家匿深谷幸免于禍遂寓金溪<lb/>
謀歸廬陵以㓜子馨新在曾氏甥館頋復未忍違俾仲<lb/>
子㑹奉母先歸理舊業乃拳拳以書属予求序其潜虛<lb/>
集明年冬㑹復徃迎養闕焉離索已久企予望之謂不<lb/>
日握手晤言傾竭底裏孰知㑹竟負骨以歸哀㢤斯人<lb/>
不可復見矣既徃哭之㑹即以表墓為請迨將葬請益<lb/>
<pb n="KR4d0577_WYG_020-11a"/>
勤謂不得銘無以紓其不孝之罪盖予于子牧親且故<lb/>
雖不忍銘可終無銘耶銘曰<lb/>
印綬纍纍尚論其世察其所安一鄉善士禄負其能時<lb/>
乖其志得年令終六十有四壼範孔賢厥配彭氏四丈<lb/>
夫子曾㑹晋馨或夭或遥䰟魄曷親宗祧時享惟㑹是<lb/>
承淳溪沙洲山秀水明安靈于兹尚福後昆<lb/>
　　　蕭兩峯墓志銘<lb/>
某年甲子春姻友蕭尚質述其乃父之行而來請銘泣<lb/>
<pb n="KR4d0577_WYG_020-11b"/>
而言曰先君沒踰年未有片言以掩諸幽不子之罪其<lb/>
可逭乎先生當代之能文者言足以取信于人文足以<lb/>
垂示于後敢請一言以昭潜徳庻先君之歿而名永長<lb/>
存也予哀其言目其狀乃知其上世有為長沙令者始<lb/>
祖學以馬殷之亂遂徙居扵禾州之九嶺于君十一世<lb/>
矣君諱崇勲字光謙號兩峯曾祖諱涇祖諱景昌父諱<lb/>
懋俱隠而弗仕母曾氏君性聰慧重厚寡言不事家人<lb/>
生産好讀書習舉子業甞于棘圍未遂其意而歸退䖏<lb/>
<pb n="KR4d0577_WYG_020-12a"/>
閑軒討論墳典終日静坐如泥塑人動止必守禮法聖<lb/>
朝以来常被徴辟以年老辭教授于鄉語人以善暮年<lb/>
尤用意于詩取中峯所賦梅韻和為百篇以示子弟御<lb/>
史易君卜所求而誦之益加稱羡且令鋟梓以傳于後<lb/>
歲丙辰四明烏斯道宰永新舉行鄉飲酒禮延䖏賔席<lb/>
娶詹氏有婦道先君二十九年而卒葬于蒻坑蛇形君<lb/>
生于至元庚戌正月初三日歿于<hi>闕</hi>　癸亥二月初九<lb/>
日享年七十有四子男一人肇基即尚質也女四人<lb/>
<pb n="KR4d0577_WYG_020-12b"/>
俱適人孫男二人譚仲謹仲卜葬于本里之下寺坑嗚<lb/>
呼蕭氏之先樂于為善故其子孫久而弗替是非積善<lb/>
之家而有餘慶者乎且君以孝友聞于鄊信寔稱于時<lb/>
睦宗洽鄰賙窮恤匱宜可銘也銘曰<lb/>
有學有才有年有徳聞于鄉邦雖埋不沒我銘其阡来<lb/>
者是覩為善于家以紹厥祖<lb/>
　　　孫興祥墓磚銘<lb/>
名則興祥質則敦龎斃于豆瘡家人所傷是為廬陵進<lb/>
<pb n="KR4d0577_WYG_020-13a"/>
士王禮之孫殤生癸亥歿甲子既與其生曷促以死于<lb/>
嗟乎彼蒼胡摶戲若此祼𦵏衢路之曲魂歸来兮伊邇<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4d0577_WYG_020-13b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　麟原後集巻八<lb/>
</p>
<p>
</p>
  </div>
<div>
                <head>麟原後集巻九</head>
    <p>
<pb n="KR4d0577_WYG_021-1a"/>
欽定四庫全書<lb/>
　麟原後集巻九　　　　　　元　王禮　撰<lb/>
　　銘<lb/>
　　　廖岡銘<hi>有序</hi>
廬陵之西有廖岡焉相傳李唐時有廖仙姑棲神巖石<lb/>
禱雨輙應四方徼靈無逺弗届紹興二年里士蕭廷珦<lb/>
胡子美重修治之自紹興迄今又四百餘年矣斯民蒙<lb/>
其福澤以有生者不知其幾世神之貺烏可忘耶歲甲<lb/>
<pb n="KR4d0577_WYG_021-1b"/>
寅蕭氏之裔民則暨其姪用和合里族之力市甎甃其<lb/>
内外儼為一室而檻閉之使翼翼綿綿則神之厚我民<lb/>
也愈逺矣岩上嘗産異香良藥亂後嘉植則翠柏十章<lb/>
云明年夏前鄉貢進士王某過之其弟夀春俾從子權<lb/>
来請銘為作銘曰<lb/>
廖岡有仙其原邈悠雨暘失序靡禱弗酧山川出雲烝<lb/>
民乃粒子孫裕蕃莫匪爾極岩構幽幽以永神庥福我<lb/>
祐我天地同流<lb/>
<pb n="KR4d0577_WYG_021-2a"/>
　　　永思堂銘<lb/>
予友蕭志通慟親之殁也有遺憾念<hi>某</hi>不忘字其堂曰<lb/>
永思求予銘予嘉其志為之銘曰<lb/>
岵屺生悲音容身後一旦忽忘豈伊田獸愈逺愈追徳<lb/>
淳俗厚孰拯頹風扁此堂構永思云何盡此餘孝慕終<lb/>
吾身雖老弗撓忌日節令思成靈貌復念吾親思其嗜<lb/>
樂思其所志思其所教既念吾親復念吾身身者親枝盡<lb/>
道乃人髪膚之㣲莫敢遘<graphic n="KR2188" url="https://raw.githubusercontent.com/kanripo/KR-Gaiji/master/images/KR2188.png" mimeType="image/png"/>况在志行肯慙鬼神思而至此厥<lb/>
<pb n="KR4d0577_WYG_021-2b"/>
思始大見賢思齊夙夜匪懈嗟今之人暫思已稀蕭氏<lb/>
有子其殆庶幾<lb/>
　　　雲在軒銘<lb/>
余歸自章貢僑寓永和從龍比鄰也與相接者一二年<lb/>
矣余後歸宣溪從龍館授鄰里日益相踈而于心終不<lb/>
忘去年重尋舊逰從龍聞予至亟持伍先生所為雲在<lb/>
軒記視予欲予為之銘予平昔重違朋友之意不能恝<lb/>
然况于予舊友又豈有愛于一言㢤為作銘曰<lb/>
<pb n="KR4d0577_WYG_021-3a"/>
隂陽聚氣山川流象或祥或異變易殊狀軒轅紀瑞伊<lb/>
祁繫望周觀至分漢喜芒碭陟彼太行孤飛其上孝哉<lb/>
狄公親舍瞻悵自斯以後懷親之勤觸目感中慨焉白<lb/>
雲雲歸于谷親歸于墳永言孝思五内裂分永和余升<lb/>
克孝之子思慕音容陟降庭止木本水源難忘厚恩何<lb/>
以志之雲在有軒悠悠英英集于茂林雲在在林寔勞<lb/>
我心溶溶漠漠入于幽壑雲在在壑寔勞我目宿簷在<lb/>
軒伊邇匪遥不寐有懐載夕載朝孝子不匱君子所予<lb/>
<pb n="KR4d0577_WYG_021-3b"/>
形于咏歌達于國史風移俗美式化里閭我銘斯軒人<lb/>
其舍諸<lb/>
　　　誠正齋銘<lb/>
郡城李樞子容明敏淳篤扁其讀書之所曰誠正齋而<lb/>
來請銘可見其務内之功切矣麟原老人為之銘曰<lb/>
人之為人靈冠萬物心生吾身意乃其發誠則無偽正<lb/>
則無譎惟誠惟正神妙莫測我思誠之其功曷先曰敬<lb/>
曰畏翊人以天我思正之勿怠而飭絶其慾貪戒其縱<lb/>
<pb n="KR4d0577_WYG_021-4a"/>
逸顧諟虗靈俾常惺惺認善惡關截其以分君子小人<lb/>
實判于此既誠且正賢聖同止作此銘詩懸于是齋目<lb/>
擊道存懋㢤懋㢤<lb/>
　　　具翕堂銘<hi>有序</hi>
太和劉君子髙偕其兄子中弟子彦怡怡不榛梗而家<lb/>
日肥子髙既荐之明年治堂于居之後字之曰具翕取<lb/>
常棣既具既翕語庻目擊以固斯樂耳故人王某聞而<lb/>
来㑹頋瞻歎曰兄弟若劉氏其罕見矣夫殆世衰靡俗<lb/>
<pb n="KR4d0577_WYG_021-4b"/>
之砥柱也釋詩者曰具俱也翕合也盖俱言跡合言心<lb/>
也迹俱而心弗合其樂安在况覬其樂之湛乎曩誦詩<lb/>
至戚戚兄弟莫逺具邇與式相好矣無相猶矣為之徘<lb/>
徊諷詠不覺情親惟憂其句之盡今登斯堂不有感于<lb/>
予心也乎銘曰<lb/>
乾父坤母四海弟昆父母在親天叙攸倫情切義深異<lb/>
乎友生一夲分枝共氣殊形既具既翕惟君子有如塤<lb/>
于箎如足于手斯世同生異世則否迹宻情踈顔不有<lb/>
<pb n="KR4d0577_WYG_021-5a"/>
厚繄古之人曷其齊而姜肱盗感王覧母怡嗟今之人<lb/>
厚薄異施不牽于婦則梏于貲三虎在賈三鳳在薛蔚<lb/>
此三荆菶菶堂側詩以聲之君子是則以儆䦧墻以告<lb/>
来哲<lb/>
　　　三省齋銘<hi>有序</hi>
余别峯泉翁乆矣白顛重来義門煥新棟宇宏麗顧瞻<lb/>
彷徨深羡其子肯構之賢克成父志既而止敬請曰成<lb/>
也茍完斯廬復即堂之北葺數椽為游息之齋以三省<lb/>
<pb n="KR4d0577_WYG_021-5b"/>
題其顔庶目擊戒存或有以寡其過先生執友也可無<lb/>
一言垂戒我哉誼不得辭遂為之銘<lb/>
稽古修已信道執徳專心務内實惟郕國卒傳大道千<lb/>
載誰越昔學聖門㒺敢怠忽日日省身三者交察人我<lb/>
同胞否泰異逢來即我謀云胡弗忠必盡已心俾歸于<lb/>
中小有回遹戒其鮮終聲應氣求益友良難心既斷金<lb/>
臭亦如蘭諾重季路陋彼㰱盤尾生不食非義所安傳<lb/>
道扵斯博學約守一暴十寒終非已有為仁在熟習則<lb/>
<pb n="KR4d0577_WYG_021-6a"/>
可久嗟㢤時人徒熟稂莠入道在門積德有基至切者<lb/>
三朝思夕思文江歐陽族大且巍文忠同源𣲖則有支<lb/>
詩禮傳家簮纓垂輝宜爾子孫樂且有儀扁以自儆寓<lb/>
戒于規<lb/>
　　　存心齋銘<lb/>
人之為人虗靈者心衆理斯具萬事是任擴而充之周<lb/>
于四海巻而藏之其宻咸在存之伊何主敬無他皎若<lb/>
明鑑匪滌匪磨日久日存其功孔大隂陽以和天地以<lb/>
<pb n="KR4d0577_WYG_021-6b"/>
泰民胞物與㒺有内外一視同仁瑞慶斯沛蔣氏是齋<lb/>
朴而弗華寓意深逺壮麗孰加銘以聲詩萬鈞匪重懋<lb/>
哉懋哉虞廷大用<lb/>
　　　畊樂堂銘<hi>有序</hi>
歐陽子畊易負郭之田以養其親而樂在其中士友表<lb/>
其堂曰畊樂為作銘曰<lb/>
古之四民士農相通烝則為士䖏則為農是以賢聖耒<lb/>
耜必躬甘食已力耻尚商工粤有歐陽文江之滸諧世<lb/>
<pb n="KR4d0577_WYG_021-7a"/>
善交行已古䖏竭力于田以養父母火畊水耨<graphic n="KR0808" url="https://raw.githubusercontent.com/kanripo/KR-Gaiji/master/images/KR0808.png" mimeType="image/png"/>風沐<lb/>
雨祗見其樂未覩其苦日入則塈日出則作與與翼翼築<lb/>
堂斯穫制既𢎞堅文以丹堊士友所嘉字曰畊樂其樂<lb/>
維何希顔慕伊慈顔以和兄弟以怡錢鎛者外其中孰<lb/>
窺耕道得道藏器待時我銘斯堂于耕有輝<lb/>
　　　一經堂銘<hi>有序</hi>
一經堂者羅士安與弟士剛士明講習教子之地也士<lb/>
安兄弟怡怡而善事其親迨今見先友之至勤勤依依<lb/>
<pb n="KR4d0577_WYG_021-7b"/>
不忘故舊况崇經笥而劣金籯有不克承先志者乎為<lb/>
作銘曰<lb/>
六經行世在天如日名號雖殊其理則一謂之一經六<lb/>
者具該聖心藴奥論道根荄水之滄海山之岱嶽承學<lb/>
帡幪衆說郛郭道寄于經因言以宣經之㣲妙不可言<lb/>
傳善味道腴猶彼斵輪不疾不徐精義入神不善學者<lb/>
指血顔汗矻矻窮年編離簡斷昔之聖賢心與經契口<lb/>
耳之徒心經岐二誦讀庸行夫何益焉經不離道古今<lb/>
<pb n="KR4d0577_WYG_021-8a"/>
正權羅氏斯堂有自来矣景慕前聞慎終如始<lb/>
　　　誠復齋銘<lb/>
余與建中友有年數矣徃在郡城常常而見之逮歸西<lb/>
昌之西不相聞問者累年近聞教授鄊里隠居求志裕<lb/>
如也常欲余銘其誠復之齋諾而未副愧負多矣書來<lb/>
速文乃作銘銘曰<lb/>
於穆太極肇分兩儀卑髙以陳化育始滋厥初流行造<lb/>
化未定今則得之其理各正曰性曰命賦受匪殊收歛<lb/>
<pb n="KR4d0577_WYG_021-8b"/>
凝聚歸藏吾軀保合天和全之在我既利且貞施無不<lb/>
可藴兹太極寂然静專是曰誠復中正無偏成性存存<lb/>
實理斯立體用一源成已成物人之為人不在兹乎鬼<lb/>
神莫欺與天為徒嗟嗟羅君孰察于此顧諟齋銘自求<lb/>
多祉我作銘詩目擊道存表于兹軒詒爾子孫<lb/>
　　　矯輕儆惰二銘<hi>有序</hi>
禮看近思録五巻中矯輕儆惰四字無上下文因嘆朱<lb/>
吕先生用心至矣盖掇取其關于大體切于日用者以<lb/>
<pb n="KR4d0577_WYG_021-9a"/>
為學者求端用力之要故四字之善在所不遺輕惰者<lb/>
世之大病也不幸某亦有之因作二銘以自砭焉<lb/>
人之言行如樞如機胡人未言我唇已翍不錯而失亦<lb/>
厭匪時彼發而中視之忸怩胡人未行我趾已移疾無<lb/>
善步卒堕險巇擇地而蹈何有于危浮躁弗禁禍既莫<lb/>
支無易于物桃蟲拚飛曷其矯之嚴重自持咨爾輕叟<lb/>
坤厚載物君子所儀<lb/>
民生在勤不勤自隳日無停馭川不息馳况人靈物競<lb/>
<pb n="KR4d0577_WYG_021-9b"/>
辰寔宜學務時敏徳業孰齊治生服勞衣食無虧孔席<lb/>
不煖墨突不緇賢聖且然况在群黎奈何無恙弛其四<lb/>
肢習慣成癖固不可醫曷其警之如臨父師咨爾惰夫<lb/>
乾健不息君子體之<lb/>
　　　守拙齋銘<lb/>
郡城之西南湖之上當在宋也吾祖信臣公攬其勝作<lb/>
山月亭誠齋楊文莭公記之吕忠公謪居寓焉代遷亭<lb/>
廢遺址尚存其下有菴曰圓通徑幽勢阻来多顕者余<lb/>
<pb n="KR4d0577_WYG_021-10a"/>
亦嘗假館其中僧曰道林秉心簡實旁通儒書善吟諷<lb/>
齋名守拙邑士王某為作銘亦償夙諾云爾粤觀太初<lb/>
朴素淳重民之質矣飲食日用風氣既開世道愈漓賦<lb/>
予匪初巧偽以滋有上人者字曰守拙不識不知順帝<lb/>
之則驀坑越壑非意所好稳歩徐行擇地而蹈縁絙走<lb/>
簷非情所與棄危即安循規蹈矩巧乃黠慧弄成無能<lb/>
拙本不巧至巧斯存乆厭機心思與拙伍爰銘其齋蘄<lb/>
復于古<lb/>
<pb n="KR4d0577_WYG_021-10b"/>
　　　鐘銘<lb/>
某年甲子華葢山永豐觀道士劉大智化縁衆姓鑄洪<lb/>
鐘于法堂前進士廬陵王某為作銘<lb/>
華盖之山鑄大鏞鞴金煉液丹砂紅伶倫鳬氏奏厥功<lb/>
銑于篆景法制同信善樂施禧無窮千古萬古鎮永豐<lb/>
一撞上徹天九重再撞魑魅難潜蹤三撞呼旦儆群蒙<lb/>
允矣金奏開神通<lb/>
　　　筆銘<lb/>
<pb n="KR4d0577_WYG_021-11a"/>
彦濟朱兄所製毛頴余用之腕倦矣剛如剸犀之鋒而<lb/>
不妨于轉圓如繞指之韋而不嗇于徤以之待詔玉堂<lb/>
頃刻倚馬以之試藝棘圍湏臾出院題詩蠒紙饑蠶食<lb/>
葉草檄轅門飛龍走電其真文房之寶而使人深羡者<lb/>
耶<lb/>
　　　圖書匣銘<lb/>
有圖有書文字繽紛印以識之罔俾亂真<lb/>
　　　三峯水滴銘<lb/>
<pb n="KR4d0577_WYG_021-11b"/>
如眉三峯中容外屹萬斛文泉出自涓滴<lb/>
　　　筯筒銘<lb/>
雖無辛侈焉用良假百里震驚執此不舍<lb/>
　　　香合銘<lb/>
香以徳馨如玉如金氣逹𡨕漠表于克忱<lb/>
　　　鳩杖銘<lb/>
人言鳩性可治噎我獨喜其稟之拙也而專一人言藤<lb/>
杖可扶老吾獨喜其生之柔也而正直予欹女持予<graphic n="KR0629" url="https://raw.githubusercontent.com/kanripo/KR-Gaiji/master/images/KR0629.png" mimeType="image/png"/>
<pb n="KR4d0577_WYG_021-12a"/>
女掖出入相友鮮女予益雖然是手足之所資而非吾<lb/>
身慿藉之實若夫仗禮義以為幹仗忠信以為力則麟<lb/>
原丈人之平日也<lb/>
　　　寅賔軒銘<lb/>
暘谷出日其赤如金萬國晃朗况深山僻林寅而賔之<lb/>
懐徳寔深嘉客戾止如日照臨門户輝光云何不欽啟<lb/>
我沃我如旱得霖以鍼以砭足捄聾瘖振古尊賢受益<lb/>
匪今髙軒之過蛇化龍吟朂哉是軒常存敬心<lb/>
<pb n="KR4d0577_WYG_021-12b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　麟原後集巻九<lb/>
</p>
<p>
</p>
  </div>
<div>
                <head>麟原後集巻十</head>
    <p>
<pb n="KR4d0577_WYG_022-1a"/>
欽定四庫全書<lb/>
　麟原後集巻十　　　　　　元　王禮　撰<lb/>
　　行狀<lb/>
　　　元故梅洲居士王公行狀<lb/>
　　　　曾祖某宋兩浙轉運使司属官<lb/>
　　　　　祖維翰　考公塗　妣湯氏<lb/>
先君諱斯覺字先民姓王氏廬陵宣溪人也楊文節公<lb/>
志其先世之墓謂仲舒觀察江西子孫因家焉先君十<lb/>
<pb n="KR4d0577_WYG_022-1b"/>
一歲而孤太夫人朝夕訓誨十三黠隣欺孤侵其恒産<lb/>
賴舅氏輔翼愬于江西行省鋤其强横由是粗能自立<lb/>
即務從學通知大義無凝滯弱冠以荐剡舉充吉水縣<lb/>
學教諭念母老不忍離膝下辭官治厥家畢三妺一弟<lb/>
婚嫁知太夫人愛㓜子尤篤門户公役悉不以及其弟<lb/>
既長念宋季先人辟地小豅山谷間違宣溪一舍宗族<lb/>
多逃難觧散遂謀之族之能立者復敖城瀟洲闔閭聚<lb/>
䖏于是携弟奉母同族之一二兄弟歸故里剏造稍還<lb/>
<pb n="KR4d0577_WYG_022-2a"/>
舊觀雖不敢跂望上世三太守之盛然鄉黨姻舊莫不<lb/>
稱中興焉敖城居民鱗集有廵徼之司有征商之所而<lb/>
革罷子務市馬遂以敖城所辦課錢數千緡責之三十<lb/>
四三十五兩都職役民以消耗徃徃棄業流亡先君力<lb/>
愬于縂府謂此乃徃来商稅難以重困兩都展轉十餘<lb/>
年始得散加于縣之九十餘都而後兩都之民樂生安<lb/>
業時有外邑之姦人結為黨伍攻訐人之隂私以恐取<lb/>
財物名曰廣涎謂其射影禍人也先君尤深惡之謀于<lb/>
<pb n="KR4d0577_WYG_022-2b"/>
里之大姓曰是曹工扵媒孽人短一旦入吾境非大姓<lb/>
之福也有能助我者吾將先其未發而制之蜃涎之徒<lb/>
聞而宵遁里閈以寜己巳嵗大旱道殣相望先君隨<lb/>
力周繼其隣里之窶乏者不足又請于官以賑之所活<lb/>
者衆明年春虐雪祈寒减米分薪以濟凍餒以倡富室<lb/>
常恨力不贍不能盡已之志歲時祭掃以尊祖燕宗尤<lb/>
拳拳切切有引無替重刋譜牒以聨属族姓章别親踈<lb/>
而以先賢所撰墓志行狀數十篇附其後以激勸後人<lb/>
<pb n="KR4d0577_WYG_022-3a"/>
垂成將卜日㑹族之長㓜祭于祖塋歸燕而給以譜焉<lb/>
未幾燬于蠻㓂此志竟隳先君暮年見禮兄弟能酧酢<lb/>
不墜復作堂以怡慈顔堂成適從寺僧得履齋吳公潜<lb/>
為從祖衡州府君所書耆昌堂扁遂以掲之族之長老<lb/>
題其後曰此扁乃吳相為衡州公築堂奉親而書也今<lb/>
族子先民作奉親之堂而幸獲之非偶然也况上侍慈<lb/>
闈下撫蘭茁斯堂斯扁于先民寔宜先君為之喜署一<lb/>
聨于兩楹間曰脩其孝悌忠信俾爾耆艾熾昌見者稱賛<lb/>
<pb n="KR4d0577_WYG_022-3b"/>
太夫人享年七十有六終于辛未之秋先君葬祭盡禮<lb/>
復求申齋劉先生書其行而銘之墓平居嘗舉大禹克<lb/>
勤克儉以為家法意適神閒輙哦咏陶靖節同源分流<lb/>
人易世踈慨然寤嘆念茲厥初禮服遂悠歲月眇徂感<lb/>
彼行路眷然躊蹰與夫民生在勤勤則不匱宴安自逸<lb/>
歲暮奚兾擔石不儲饑寒交至顧爾儔列能不懐愧之<lb/>
句若有當于其心所居之後有梅洲自謂梅洲居士見<lb/>
子弟嗜學必極口稱譽之且勉之曰科第吾家舊物也<lb/>
<pb n="KR4d0577_WYG_022-4a"/>
工深力到天不汝憐耶至正庚寅禮忝舉于鄉先君深<lb/>
以為喜曰庶幾不媿世科矣迨禮徃任安逺校官則舉<lb/>
范徳機先生為官不必髙髙者乃其賢之句以戒飭之<lb/>
後禮叅謀軍中深入蠻縣招撫狪獠嚮義安業時叅政<lb/>
公全普菴薩里及噶海齊便宜行事版授禮興國縣主<lb/>
簿越明年改授廣東宣慰使司都元帥府照磨以勵忠<lb/>
藎先君聞之愈慰晚節而八表塵昏世事日非矣乙未<lb/>
之冬禮獲歸省見鄉之戍守無偹遂謀于兄弟買舟先<lb/>
<pb n="KR4d0577_WYG_022-4b"/>
奉二親依郡城之近以居明年春㓂燬于里家業一空<lb/>
㓂退復回小豅山左以就口食是年七月十二日先妣<lb/>
虐疾卒先君傷悼得疾遂不起寔至正丙申八月初二<lb/>
日也享年七十有七先妣劉氏有賢行經紀家政輔先<lb/>
君為多子男四人觀豊禮祥庶子一人天禄女二人適<lb/>
劉某廖某孫五人脫頴寶溥華溥賢完哲諸孤慮時艱<lb/>
危即葬二親于小豅山之原餘旬㓂復出凢新舊塜皆<lb/>
發取中藏惟先君先妣墓不少動人以為為善之報又<lb/>
<pb n="KR4d0577_WYG_022-5a"/>
踰一年為洪武改元禮與弟姪合力遷二柩以歸戊申<lb/>
十二月二十日以先君祔葬于峽潭野猿掬水之兆先<lb/>
妣葬蘆富上谷之牛形于今又十年矣未有片石以昭<lb/>
潜徳不子之罪尚可逭乎用摭其平生大畧以乞言于<lb/>
當代之立言君子惟哀而憐之賜以不朽不肖孤之幸<lb/>
也謹狀<lb/>
　　　羅瀘州子父志節狀<lb/>
至正壬辰廣東元帥沙克嘉巴勒以連州有警遣使詣廣<lb/>
<pb n="KR4d0577_WYG_022-5b"/>
西募達爾罕五百人征進至得二千人以歸癸巳夏五<lb/>
月至廣州城下時連州羽書叠至元帥就城外犒賞即<lb/>
調赴軍前諸隊長怒曰我數千里逺来元帥既不容我<lb/>
入城又不令我休息而即赴敵頗生怨言離廣州即肆<lb/>
鹵掠至清逺停不進縣宰渡江避之元帥患之召諸奏<lb/>
差問曰誰能為我起遣廣西逹爾罕赴軍前者奏差羅<lb/>
次丙前甞為靖江潯州郡吏識其隊長二人進曰次丙<lb/>
願徃遂令乗傳徃至清逺郡逹爾罕皆貫弓執矢相向<lb/>
<pb n="KR4d0577_WYG_022-6a"/>
次丙遥謂曰汝勿動我来頒賞而實不持賞也問縣宰<lb/>
安在曰在對江次丙移舟渡江與之謀曰元帥遣我督<lb/>
西軍進討而西軍乃相距我詭言元帥有賞而實無賞<lb/>
縣宰能為辦楮幣錠三百乎縣宰曰諾得二百次丙持<lb/>
楮幣勞軍始得其驩心訢然就道次丙督以赴連州至<lb/>
則正交戰次丙督以助戰㓂稍却西軍深入而不知要<lb/>
害出入為所敗七月初二日次丙被禽㓂施惨酷欲降<lb/>
之次丙不屈十四日被殺事上帥府帥府上之省贈畨<lb/>
<pb n="KR4d0577_WYG_022-6b"/>
禺簿次丙父文節少有逺志年三十三至京師為胄監<lb/>
陪堂生有相者謂曰君兩顴骨入鬂當于邉逺立功名<lb/>
國子先生姚公南禮舉于集賢集賢移咨雲南省授昆<lb/>
明州學正陞孟傑府教授補大理金齒宣慰司令持氷<lb/>
蘖以厲逺人其地産金賂輙數鋌文節輙斥去逺人憚<lb/>
之事多立辦甞以徴賦金至乾崖湎里乃近西日落之<lb/>
地其地十一月方生草二月即以熱枯死諸葛武侯所<lb/>
謂深入不毛者是也其民愚賂使者金常如所徴賦之<lb/>
<pb n="KR4d0577_WYG_022-7a"/>
數兾茍免使者久不去仍如數納所賦金無悔常不肯<lb/>
先納文莭至賂亦如故文節諭之曰汝所賄我金足輸<lb/>
汝賦矣汝何愚不早輸賦徒多費汝金也其人始悟感<lb/>
恱有豪民占人田賂金數鋌文節不受卒奪豪占歸其<lb/>
人後除普定路知事補雲南行省椽史厲<graphic n="KR0757" url="https://raw.githubusercontent.com/kanripo/KR-Gaiji/master/images/KR0757.png" mimeType="image/png"/>愈堅西御<lb/>
史至必加奬予雲南故事驛馬皆中朝給楮幣為買馬<lb/>
費然楮幣至則官吏共分之而以買馬責之土酋文莭<lb/>
曰官給驛馬價而官吏私有之可乎悉以付有司買馬<lb/>
<pb n="KR4d0577_WYG_022-7b"/>
無敢分毫為姦者參政錫勒通以能忤時宰左遷而至務<lb/>
欲立竒功以自見念非亷且能者不足以助成已志擇<lb/>
文節為提控掾取今弊悉更之聲動蠻夷中人多有自<lb/>
逺徼来歸者文節甞喜賦詩有邉臣不識金銅像使者新<lb/>
降鐡甲郎之語儕軰多不便之金銅像者蠻人所用以<lb/>
與貨貝同行者也貨貝亦蠻人所用謂之<graphic n="KR1437" url="https://raw.githubusercontent.com/kanripo/KR-Gaiji/master/images/KR1437.png" mimeType="image/png"/>子事有不<lb/>
便于土官者土官輙以多賄動文莭文節怒斥之其人<lb/>
曰君薩逹克齊耶乃不納我金也葢國初時有平章薩達克<lb/>
<pb n="KR4d0577_WYG_022-8a"/>
齊至亷故其言如此錫勒通悉更庻務文節乃為文上内<lb/>
中書曰國家混一南方自得雲南始是猶髙祖之関中<lb/>
光武之河内也且雲南一縣名不足以重方面而省署<lb/>
曰雲南諸路行中書省不得同内諸省皆非大一統義<lb/>
也願改曰平南等䖏行中書省所以彰國家混一南土<lb/>
所從始也㑹錫勒通除上都留守事寢不行填池有蜦能<lb/>
出雲為風雨歲大旱文節為文檄之大雨然以此多取<lb/>
嫉于省憲兩府後西御史至交䜛之御史搜求訖不得<lb/>
<pb n="KR4d0577_WYG_022-8b"/>
毫髪過但以專任自用劾去文節至京師辨明改龍馬<lb/>
他郎甸長官甸猶縣也長官猶縣令也文節素不善阿<lb/>
匼所至多枘鑿不能展所志年六十二以文林郎重慶<lb/>
路瀘州同知致其事作金土地坡詩以自嘆金土地坡<lb/>
者雲南地産金土人以金鑄土地之神而祀之數為貪<lb/>
夫所戕既悟則曰累土地之神者以其為金也後易以<lb/>
木至今無恙意以為平生為才所累使為土木偶則無<lb/>
嫉之者矣又嫉風紀之司以貪失邉人心作虎神祠詩<lb/>
<pb n="KR4d0577_WYG_022-9a"/>
以譏之虎神祠者雲南之人近百歲徃徃有化為虎者<lb/>
其化也先自尾而身及肩雖子孫不敢近之化成乃山<lb/>
去嵗時歸食其祀子孫設祀于屋後隟地虎夜歸食之<lb/>
而去故其地祠虎神人其衣冠而虎其首意以為饕餮<lb/>
者人其衣冠而虎其勢以脅取之也次丙在兩廣時其<lb/>
父尚留燕數以書戒次丙曰我以齟齬窮然汝勿以我<lb/>
為懲當以亷律己而謹三尺以行之務有所樹立次丙<lb/>
遵父命故所至有聲稱次丙之兄大已字伯剛孝友篤<lb/>
<pb n="KR4d0577_WYG_022-9b"/>
行君子也經誠明行誠修試藝乃不得志于有司未顕<lb/>
于世家故貧教授鄊里以給衣食將老䘮明人猶以其<lb/>
不盲于心争延致以淑其子弟惟一男子前數年客死<lb/>
于外去年大已又與一從弟俱亡傷哉若人之不淑也<lb/>
蘇文忠公有云原憲之貧顔回之短命揚雄之無子馮<lb/>
衍之不遇皇甫士安之篤疾彼遇其一而人哀之至今<lb/>
而茂誠兼之豈非命也哉由大已觀之又有甚于茂誠<lb/>
者矣大已存日甞屢以書属禮書其弟次丙與其尊府<lb/>
<pb n="KR4d0577_WYG_022-10a"/>
瀘州公志節禮未及述愧負深矣偶閲故笥得其手字<lb/>
不勝愴恨念其父子之平生可謂無忝士類而蹇連若<lb/>
此自不知造物者之何心爰序其槩以償夙諾庻幾挂<lb/>
劍之意慰良友于九京也<lb/>
　　　奏差歐陽存逺行狀<lb/>
　　　　曾祖國安湖州路照磨<lb/>
　　　　　祖古明樂安縣典史<lb/>
　　　　　　父逄春故不仕　母劉氏<lb/>
<pb n="KR4d0577_WYG_022-10b"/>
君諱永字存逺吉之吉水人也生而頴茂長而機敏徳<lb/>
性淳厚其接物也從容以和如春陽之温其處事也發<lb/>
言當理如秋月之朗事父母盡孝友兄弟尤篤鄉人信<lb/>
之先達器之有司以薦者言舉為州從事職親案牘視<lb/>
官事如家事為人平恕鞫讞罪囚得免于死則喜苟或<lb/>
未然憂形于色屢反寃獄憲司按臨聞其能聲多有委<lb/>
任徃徃以儒術飾吏事咸稱其職由是遴選充𣙜茶運<lb/>
司奏差時運司多賢士大夫喜其才委以徧歴廵按所<lb/>
<pb n="KR4d0577_WYG_022-11a"/>
至守令敬之如運官之親臨事無不舉民安其生延譽<lb/>
逺邇莫不稱美考績以年勞將陞照磨之職薦剡交上<lb/>
舉叅憲掾而淮潁兵興八表塵昏矣于是慨然曰吾才<lb/>
非不如今人吾志豈不如古人而遇斯時命也自是杜<lb/>
門養晦與世浮沉撫時序之良辰恱親舊之情話滋蘭<lb/>
蒔菊臨水尋丘不知駸駸乎暮景矣君平生不汲汲于<lb/>
名不切切于利流行坎止隨遇而安凡宗族姻親閭里<lb/>
故舊貧困鰥居者助以成其婚孤女無托者助以畢其<lb/>
<pb n="KR4d0577_WYG_022-11b"/>
嫁死而無歸者葬之兄弟耗費其財物者不少毎寛而<lb/>
不較以粟百斛貸里之屠沽負販令經紀以生而㣲沾<lb/>
其息間有久假不歸亦置而不問以故細民多德之洪<lb/>
武七年君一日抱病醫巫紛若相視束手衆皆危之男<lb/>
子耕等哀籲于天夜禮北斗願减已齡以延父夀惟孝<lb/>
動天卒遂更生十有四年十一月君復嬰疾廹于殆子<lb/>
耕刲股以助参术祈病之瘳君聞召而語之曰汝何不<lb/>
智之甚耶夀夭禀于有生之初非禱所能移曩嵗幸而<lb/>
<pb n="KR4d0577_WYG_022-12a"/>
獲宥亦數之未盡耳身體髪膚受之父母何用自苦如<lb/>
此吾年踰八十死亦何憾古人云為善最樂汝曹勉之言<lb/>
訖而逝生扵前元<hi>闕</hi>　己亥終于洪武辛酉享年八十<lb/>
有三越二年癸亥十月葬仁夀鄉黎洞之沙分向則巽<lb/>
已配李氏有賢行善綜理其家子男三人子方子耕與<lb/>
耕女二人長適袁<hi>闕</hi>　㓜在室孫男十人予以甲子之<lb/>
臘重至文江聞其墓有夙草悲愴乆之故老猶歴歴道<lb/>
其于物無競宜垂裕後昆蟄蟄且有立又聞子耕刲服<lb/>
<pb n="KR4d0577_WYG_022-12b"/>
以療父病惻然于懐雖不適中要亦發于誠孝之所致<lb/>
也既而求述君之懿行以俟當世能文辭者銘其藏故<lb/>
即所聞述其槩俾有所藉手以請云<lb/>
　　祭文<lb/>
　　　祭文信國公<lb/>
于嗟夫子之烈烈兮剛獨抱此忠貞死而不朽兮反貴<lb/>
于生忱千載而一人兮與天地比夀日月齊明紛趙宋<lb/>
之末運兮日淪胥而莫挽北風其凉而霰集兮何重任<lb/>
<pb n="KR4d0577_WYG_022-13a"/>
其途逺雖成敗利鈍不容以前知兮盡瘁之死以為期<lb/>
胡賈<hi>餘慶</hi>吕<hi>師孟</hi>之賣國兮羗獨置我于危疑雲惨惨而北<lb/>
征兮路曼曼其何極茍宋徳之未厭兮軌句踐而是力<lb/>
望儀真其匪遥兮脫虎口為後圖藹良苖<hi>耳成</hi>之翼翼兮<lb/>
將飫我而有餘鯈肝胆其弗照兮謂化茅之荃蕙指蒼<lb/>
天以為正兮孰家置夫一喙曰階庭芝<hi>李制置</hi>蘭青青兮<lb/>
佩湘纍而有光倘察吾之中情兮雖死庸何傷揚子淼<lb/>
淼幸濟兮邅天台而遵海朝括蒼而夕閩兮求帝子之<lb/>
<pb n="KR4d0577_WYG_022-13b"/>
所在念神堯一旅有天下兮夫孰非人之所為天命其<lb/>
或未移兮國中興其庶幾橋轅門以飛檄兮咸景從而<lb/>
嚮應水萬折而必東兮金百煉而益勁噫五坡兮嬰禍<lb/>
罹命之窮兮可奈何下沈䧟而無地兮上寥泬而無天<lb/>
夜舊鄉以徑度兮哀首丘之無縁五載依其燕獄兮寜<lb/>
變心而易志幽與明其兩不怍兮亶無雙之國士慨予<lb/>
去之百歲兮過故居而拜祠慕抗行之薄天兮思惝怳<lb/>
其逢之形可瞻而神不可接兮歩兩涯而求索駕風鞭<lb/>
<pb n="KR4d0577_WYG_022-14a"/>
霆何所之兮目熒熒兮而靡得䕫龍從容以獻替兮孰<lb/>
謂其非忠獨罹此以顛越兮萃百惨于一躬立人極于<lb/>
將墜兮掲綱常以為式俗至今而愈薄兮好修悲值夫<lb/>
鬼蜮酌寒泉以蒸鞠兮兾靈降之連蜷奏楚音以代竽<lb/>
瑟兮碩頫鍳予之希賢<lb/>
　　　祭主簿潘景岳<lb/>
嗟嗟潘君何止于此撫大化之参差兮杳莫知其何以<lb/>
謂善未足為兮衆或譏其悖理謂善之果足為兮所活<lb/>
<pb n="KR4d0577_WYG_022-14b"/>
不知其幾方致附之然疑兮等人命于蝼蟻君緩頰于<lb/>
片言兮廽群生于萬死天道報施苟可諶兮隂隲宜濟<lb/>
夫屯否活千人者必封兮胡一仆而莫起曩維余楫章<lb/>
江兮望歸舟夫千里仰雲翮之將翺兮落萬譽于一毁<lb/>
抱幽憤其誰明兮兾鬼神其知已言愈逺而悲長兮老<lb/>
泪泫其如洗䰟降只乎家庭兮歆漬綿之清醴<lb/>
　　　祭縂制俞君文<lb/>
某年月日永新懋齋俞侯靈柩歸于江東舟次宣溪<lb/>
<pb n="KR4d0577_WYG_022-15a"/>
友生廬陵王禮謹以孤鴈斗酒致千古之别而侑以辭<lb/>
曰叔敖之城兮宣水之湄昔公擊楫兮凡幾過之人生<lb/>
百年兮黄粱一炊靈旐重經兮無復来時交游零落兮<lb/>
後死可悲江東暮雲兮云誰之思車過腹痛兮千載交<lb/>
期夜月屋梁兮鍳此一巵<lb/>
　　　祭汪照磨文<lb/>
某年月日王禮謹以清酌庻羞致祭于照磨汪君士章<lb/>
之靈嗟嗟汪君人中鸞鳳既清且和亦謙而重遭世孔<lb/>
<pb n="KR4d0577_WYG_022-15b"/>
艱沈晦弗用寄跡轅門待時以動簮纓蟬連歴唐與宋<lb/>
食租衣税而菲自奉斗粟及繒與朋友共曾幾何時百<lb/>
年一夢旋殯禾川我臨而慟柩經宣水抆淚以送送子<lb/>
傷子知子抱痛母先倚門舉奠無從天耶命耶難平者<lb/>
衆我辭孔哀于以代賵<lb/>
　　　祭趙道夫文<lb/>
惟君堂堂華系磊磊英姿望之鸞鳳即之蘭芝少負銳<lb/>
氣勇于有為志與命殊懐才莫施中更䘮亂按轡不馳<lb/>
<pb n="KR4d0577_WYG_022-16a"/>
弗耀其光益藴其竒懐古隐淪石門我師于時耘耔于<lb/>
時棲遲群蛾赴明咸蹈危機君如林鹿食苹以嬉朝儕<lb/>
暇叟夕侣樵兒白石濯足紫芝療飢允矣養晦賢㢤識<lb/>
時嗟我穉孫泰山是依胡不期頥而止于斯托好絲蘿<lb/>
未覿令儀落日屋梁我心孔悲爰具豆羞抒哀以辭魂<lb/>
無不在尚其鍳兹<lb/>
　　　祭外舅蕭兩峯代叔厚作<lb/>
嗚呼我公學足以啟沃夫後進景既暮而弗佚才足以<lb/>
<pb n="KR4d0577_WYG_022-16b"/>
寄百里之命乃屢辭乎徴辟惟愿慤以自持實鄉閭之<lb/>
矜式天弗憗遺寢簀斯易嗟泰山之將頺將安仰而靡<lb/>
軾念平昔之誨言不自知涕泗之霑臆幽明永隔實在<lb/>
今日奠以叙哀五内如刺<lb/>
　　書<lb/>
　　　與劉叅政書<lb/>
徃歲適然而識面倐焉而分手雖天各一方莫覿光儀<lb/>
然以昔人心友神㑹言之雖疎逺猶左右也後聞敷政<lb/>
<pb n="KR4d0577_WYG_022-17a"/>
浙省威徳並行逺邇具瞻如在天上然遇知行志自我<lb/>
軰分内事耳但當忠君愛民夙夜匪懈以不負所學禮<lb/>
也年踰八袠碌碌何成無足為故人道近以餘力謾緝<lb/>
佳什為滄海遺珠集四巻用奉公退寓目焉相見邈不<lb/>
可期凉風日深惟鼎䄄葆和以膺柄用不宣<lb/>
　　　與子榖弟手帖<lb/>
吾弟既沐天恩便當洗心滌慮國爾忘家公爾忘私以<lb/>
圖報稱在家技倆<graphic n="KR0655" url="https://raw.githubusercontent.com/kanripo/KR-Gaiji/master/images/KR0655.png" mimeType="image/png"/>毫莫用魚與熊掌不可得兼名與<lb/>
<pb n="KR4d0577_WYG_022-17b"/>
利之謂也職事典故有不知者求教于人庶無違誤戰<lb/>
兢自持無貽前人羞慎之慎之不他及<lb/>
　　啟<lb/>
　　　回蕭兩峯啟<lb/>
某慨念平生持循晚節謂優㳺而度日抱膝含飴忽咄<lb/>
咄以書空擬歩如漆太史公以一言受禍千載貽羞蘓<lb/>
東坡為群小所排四海稱屈况如老我素號醇雅惟直<lb/>
道以事人少的學以諧世彼司平于我者既棄周鼎而<lb/>
<pb n="KR4d0577_WYG_022-18a"/>
寶康瓠故嫁禍于人者亦舞鰍鱔而號狐狸毎顧本之<lb/>
中者無愧惶豈以至自外者為榮辱乃厪髙誼叠慰窮<lb/>
愁毎嘆令郎冐風雨泥塗之艱維持者再亦以至親有<lb/>
手足肺腑之誼踈慢則孤自莫叙于謝私又逺勞于存<lb/>
問籠鵝愧黄庭之未冩臘醖覺緑蟻之猶浮豈期座側<lb/>
之明珠亦遣著中之儀物報懐莫罄銘骨逾深千金散<lb/>
盡還來盈虛有素一飯之恩必報遲速待時草率占酧<lb/>
不勝感檝<lb/>
<pb n="KR4d0577_WYG_022-18b"/>
　　　賀醮子<lb/>
兹審醮子而宜室家新偕鴛偶為酒以召僚友逺賁鸞<lb/>
牋喜溢郷里光生庭户花燭阻陪于華宴菲儀聊致于<lb/>
賀私讀書煮茶想自此優㳺于椿府設弧繫紱惟從今<lb/>
祝賛于榴房莫罄懽忻悉祈鍳察<lb/>
　　　賀夏道存教授啟<lb/>
茲諗以鄉先生為郡博士泳仁蹈徳作新樂育之範模<lb/>
刮垢磨光整肅来遊之冠帯幸諧僉論宜貢尺牋竊以<lb/>
<pb n="KR4d0577_WYG_022-19a"/>
黌舍作養俊髦師儒寔為重職胡安定之興湖學治二<lb/>
事者多賢才徐仲車之在楚州誨諸生而為君子必規<lb/>
矩凖䋲先自治庻禮義亷耻非虚言是以洋洋乎絃誦<lb/>
之和濟濟然威儀之盛窮簷委巷甚貧者亦務明經顕<lb/>
族髙門不學者指為俗輩人知趨向意自激昂矧今天<lb/>
下一家喜見書同文車同軌羣黎百姓皆知術有序黨<lb/>
有庠盖齊家治國由大學而知則傳道授業非明師不<lb/>
可睠兹文獻在我郷邦校無魯國之真儒斯文幾䘮郡<lb/>
<pb n="KR4d0577_WYG_022-19b"/>
有蜀川之太守吾道其興虗教職以遲遲採輿情而察<lb/>
察誠以其人之賢否係乎此府之觀瞻必稱其才乃無<lb/>
廢事恭惟詞源浩蕩徳量𢎞深雖賢能歲貢之書讓于<lb/>
伯氏而鄉里月評之論屈此長才同師而必超羣學易<lb/>
以無大過西橋流水棲遲在衡泌之間東閣延賢徴起<lb/>
遇風雲之㑹訓導兩載發揚六經芹藻萃于泮池菁莪<lb/>
育于中沚循循而善誘年彌卲徳彌髙休休如有容學<lb/>
不厭教不倦利禄之際毎如怯夫名教之中自有樂地<lb/>
<pb n="KR4d0577_WYG_022-20a"/>
不圖鶚薦發此鱣祥道之所存孰謂以退為進時不可<lb/>
失要亦由老更成試藝春官了當年之故事低頭座主<lb/>
恐前日之門生歸斯受之在此行矣既専施于化雨宜<lb/>
大拯乎頺風上以答府主之心下以塞士類之口某居<lb/>
常篤于自信老益壮而窮益堅未能俯以為同譽者少<lb/>
而毁者衆所喜耆英之在泮或來暮景之浴沂爰叙㣲<lb/>
𠂻綴茲賀語謹奉啟以聞<lb/>
　　　賀伯逹知縣啟<lb/>
<pb n="KR4d0577_WYG_022-20b"/>
請老挂冠寔人間之偹福遺榮結社昉林下之一人吾<lb/>
黨增輝里閭交慶恭惟大尹先生蚤窮六藝百家之奥<lb/>
銳意榮名晚值四海群雄之争竄身離亂幸大明之當<lb/>
運得就日以分輝有志竟成不負所學五十齡而富貴<lb/>
己聞綬見于㑹稽千萬里以驅馳將見書成于史記又<lb/>
能佩老氏功成身退之訓初非如淵明昨非今是之歸<lb/>
與野老以為隣招門生而立館文字優㳺于晚節何異<lb/>
求仙林泉笑傲以娛情賢于從事某本圖恭賀竟以事<lb/>
<pb n="KR4d0577_WYG_022-21a"/>
牽致令尺牘之後期用貢四詩以為禮深慚踈慢所兾<lb/>
宥原<lb/>
　　　回蕭尚質賀婚孫啓<lb/>
詒厥孫謀不過喜傳家之有道為之有室抑孰知任責<lb/>
之無人由其抱平生不足之悲是以償晚而未了之債<lb/>
雖曰季父視之猶子然亦君子所貴抱孫偶爾隨宜因<lb/>
而成事為酒食召僚友尚缺此情事詩書或絲麻各令<lb/>
自立乃厪厚禮寵以褒辭燈火秋凉或有煮茶之餘福<lb/>
<pb n="KR4d0577_WYG_022-21b"/>
階庭春雨斷無憂草之閑懐報謝語踈感銘心切<lb/>
　　　囬鎦以安賀婚孫啟<lb/>
生子既為之有室孰知暮景乃抱孫婚姻所貴于以時<lb/>
不過貧家之了債豈復有盛時花燭之讌况兼以隆暑<lb/>
草具之難愧無嘉肴㫖酒以速賔親乃厪髙詞厚禮之<lb/>
耀蓬蓽受之深媿却則匪情逸豫優㳺或有一日煮茶<lb/>
讀書之樂功名事業恐乖奕世穿楊射䇿之期率爾占<lb/>
酧藹然莫報<lb/>
<pb n="KR4d0577_WYG_022-22a"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4d0577_WYG_022-22b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　麟原後集巻十<lb/>
</p>
<p>
</p>
  </div>
<div>
                <head>麟原後集巻十一</head>
    <p>
<pb n="KR4d0577_WYG_023-1a"/>
欽定四庫全書<lb/>
　麟原後集巻十一　　　　　元　王禮　撰<lb/>
　　說<lb/>
　　　劉士能已知字說<lb/>
友生劉漢章以避御名易字己知而名曰莫徴予一言<lb/>
說其義以告四方親舊使知今昔稱名之殊而非兩人<lb/>
也予諗之曰生之易字也則是通名而誦之也則非莫<lb/>
已知者得無有怨天尤人之意乎方今朝廷求賢如不<lb/>
<pb n="KR4d0577_WYG_023-1b"/>
及占小善者率以錄名一藝者無不庸以生之才何患<lb/>
無知已者而有斯歎㢤予請因生之字而更生之名可<lb/>
乎夫子嘗言不患莫己知求為可知也又曰君子病無<lb/>
能焉不病人之不已知也夫能者可知之寔士而有能<lb/>
奚病人之不已知也㢤請以士能易生之莫何也禹有<lb/>
治水之能稷有播種之能天下後世言治水播種者必<lb/>
歸之知禹稷之寔能也秋之奕養由基之射輪扁之斵<lb/>
輪伯樂之相馬皆極其能者也故知名于天下後世况<lb/>
<pb n="KR4d0577_WYG_023-2a"/>
君子自修之道可不寔有其能㢤寔有其能則不求人<lb/>
知而人自知之矣劉生喜而從予言故貽是説使知所<lb/>
自勉云<lb/>
　　　李允巽字説<lb/>
宣聖嘗言邦無道危行言孫竊疑此為有言責者發也<lb/>
若夫尋常士庻雖邦有道言亦不可不孫不孫則不相<lb/>
入盖巽與之言能無説乎說則相入矣雖然巽固相入<lb/>
然過于卑巽非恐怯則謟恱皆非正也嘗讀易之巽其<lb/>
<pb n="KR4d0577_WYG_023-2b"/>
辭曰利有攸徃利見大人則巽之功用可見矣聖人以<lb/>
二五陽剛而居卦之中所謂剛巽乎中正而志行故于<lb/>
象詞一則曰紛若之吉得中也一則曰九五之吉位正<lb/>
中也是巽之吉何莫非中也與李氏中氣和而質美辭<lb/>
順而志清雖酬應膠擾中遇士大夫必從容進退以盡<lb/>
其意宜有階庭之譽也予以其兄曰允謙從而字之曰<lb/>
允巽中意亦協矣乃欲聞一言于予于是繹其義以為<lb/>
字之說而重為告曰說卦謂巽為木為長為髙巽之性<lb/>
<pb n="KR4d0577_WYG_023-3a"/>
也其于人也為近利市三倍巽之亨也予望子也逺矣<lb/>
尚其勉之<lb/>
　　　樂村生說<lb/>
予友鄧仲舉英妙人也僑寓城西之歛陸里門俯清池<lb/>
園出修竹或抱甕而灌蔬或編籬而蒔菊城市之跡寡<lb/>
而郊野之興濃于是以樂村生自名焉予問之曰適彼<lb/>
樂國予聞之矣樂彼之國予聞之矣生之樂乎村也何<lb/>
居則曰吾之居于此也耳不聞諠譁呌囂之雜而樵歌<lb/>
<pb n="KR4d0577_WYG_023-3b"/>
牧唱之遥臨目不接隳突輕儇之態而烟簔雨笠之時<lb/>
見務本而不逐末貴樸而不尚竒作則負耒而興倦則<lb/>
班荆而坐熈熈焉有太古之風焉此吾之樂乎村也予<lb/>
聞而歎曰古者市門惟民得入大夫士凢有爵禄者入<lb/>
市有罰盖所謂市者府史胥徒兵戎卜祝百技工巧駔<lb/>
儈負販之軰淆䖏而襍繇之仲舉城市之跡寡而郊野<lb/>
之興濃則其樂乎村也有素矣將見垂髫之童戴白之<lb/>
叟相與謡康衢而歌撃壤其樂豈有涯㢤仲舉之志尚<lb/>
<pb n="KR4d0577_WYG_023-4a"/>
亦可嘉矣作樂村說以貽之<lb/>
　　　伯漢字說<lb/>
大雅之詩曰倬彼雲漢為章于天又曰倬彼雲漢昭回<lb/>
于天為章昭回不及日月星辰而獨言雲漢何也豈以<lb/>
日月星辰有蝕有隕有灾異而雲漢無之其猶善人君<lb/>
子之無咎者與且雲漢不常見必俟秋氣清而後見于<lb/>
箕斗二星之間其猶君子藏器待時而後出者與安成<lb/>
劉君士培之子倬資質淳美嗜學不厭以予父執也定<lb/>
<pb n="KR4d0577_WYG_023-4b"/>
字于予予字之曰伯漢而書是説以貽之<lb/>
　　　務謹字說<lb/>
城西蕭氏之彦曰務謹為人爽爽朗朗有䟽通意磊磊<lb/>
落落有跌宕情幹濟有譽進退適宜達官貴人争欲致之<lb/>
幕下予知其必為時用久矣一日謂予曰先生老矣毋<lb/>
金玉爾音而有遐心倘蹐城府於我乎舍雖累信信無<lb/>
厭射也又云賤子近易名常不識于務謹之義協乎否<lb/>
也予憶其色似欲得予發其字之説務謹良友也予雖<lb/>
<pb n="KR4d0577_WYG_023-5a"/>
耄及奚愛于一言㢤謹之一字聖學之始終係焉不可<lb/>
須㬰離也故聖人于入孝出弟即以謹為戒而扵君子<lb/>
之道未能一焉亦繼以庸徳之行庸言之謹釋者曰庸<lb/>
平常也謹者行之有常也盖朝焉能敬而夕則忽之不<lb/>
得為謹也甲焉能敬而乙則慢之不得為謹也大抵世<lb/>
之人徃徃能致謹于憂患危疑之際而不能致謹于平<lb/>
常動静之間盖君子所以為君子非玩常嗜詭求為甚<lb/>
髙難行之事但即夫目前平常之所行而不忽焉即納<lb/>
<pb n="KR4d0577_WYG_023-5b"/>
身于無過之地矣何也閨門之肅肅身教之初也家庭<lb/>
之怡怡為政之基也大者小之推邇者逺之則能致謹<lb/>
于平常則無徃而不謹矣噫不忽其常而戰兢自持庸<lb/>
非君子之先務乎務謹常逰于江淮所見夫名卿賢大<lb/>
夫不為不衆所聞乎崇論𢎞議不為不多亦何待于予<lb/>
言抑予之惓惓于務謹者惟欲其不忽于平常方為謹<lb/>
之至而無渗漏也茂之茂之予望子也殆猶河華之髙<lb/>
深豈如斯而已乎姑發其字之義以為進徳之助云爾<lb/>
<pb n="KR4d0577_WYG_023-6a"/>
　　　尚絅文輝名字說<lb/>
古之君子問學聚辨孜孜而不怠者非為人也誠以躬<lb/>
行之外無餘事徳有所未修學有所未講皆吾身之憂<lb/>
一言一動惟反求之已以自治而已豈有一毫要譽之<lb/>
心㦲故闇然而日章者美在其中而文見乎外其光輝<lb/>
發越如石韞玉而山輝水含珠而川媚自有不容揜抑<lb/>
矣夫苟務外之心勝而務内之寔亡汲汲焉求知于人<lb/>
而不能有若無實若虗則與古人尚絅之意豈不大相<lb/>
<pb n="KR4d0577_WYG_023-6b"/>
逺絶㢤慈湖楊氏有云昔人以奢為耻今人以不奢為<lb/>
耻此世道之感也西安李君尚絅字文輝以才名弓招<lb/>
將提憲寄謙下力辭再授永新上坪廵徼官與士大夫<lb/>
語和氣滿容退然若不勝衣而詞氣之雍雍威儀之棣<lb/>
棣粲然有文以相接至其短衣匹馬見賊身輕又有貳<lb/>
師之風焉可謂有文事有武偹矣名者實之賔揆其名<lb/>
若字可謂名寔相符矣明廷論功必膺峻擢而施勞之<lb/>
色無幾㣲見于顔面非古之君子乎栁子厚云有其寔<lb/>
<pb n="KR4d0577_WYG_023-7a"/>
者名固從之因其名若字之稱為作是說焉<lb/>
　　　巽權字說<lb/>
巽之為徳和順其于易也六以隂柔䖏初故或進或退<lb/>
意若有疑利用武人之剛貞以立其志至二之與五曰<lb/>
吉无咎曰貞吉悔亡无不利以巽順之得中也六四以<lb/>
隂居隂得巽之正巽于上而巽于下善處如此是猶田<lb/>
獵之獲三品利市之有三倍若九居上之極過于巽而<lb/>
失其剛則反䘮其資斧矣惟巽以行權乃得之也從子<lb/>
<pb n="KR4d0577_WYG_023-7b"/>
巽謙下以與世浮沉而應變機敏進退適其宜輕重合<lb/>
乎節予定其字曰巽權云<lb/>
　　　歐陽止敬字說<lb/>
洪武六年秋予與建寅先生俱以廷議徴辟辭不獲命<lb/>
同載詣省舟次積阜時建寅適携其子來見眉目娟好<lb/>
所謂蘭茁其芽者也明年冬予至其家建寅在邑未歸<lb/>
其子進退揖讓周旋言論儼若老成風格予深喜故人<lb/>
之有子也問其字則曰師友命之以止敬而孩名則未<lb/>
<pb n="KR4d0577_WYG_023-8a"/>
之更也于是進而告之曰聖學成始成終皆由于敬將<lb/>
白于尊父更之曰成何如且止敬之說豈獨為臣者所<lb/>
當止乎大學姑就其重且切者言耳綱常之間動静云<lb/>
為之際舍敬何以行之㢤故逺之事君此敬也邇之事<lb/>
父亦此敬也居致其敬不莊非孝徐行後長正容聽㳟<lb/>
久而益敬晏子善交相待如賔兾缺獲薦出門如見大<lb/>
賔使民如承大祭果可有一之不敬㢤故敬則成不敬<lb/>
則虧欲成吾之學成吾之徳成吾之事慢忽以臨之而<lb/>
<pb n="KR4d0577_WYG_023-8b"/>
收其效者吾未之見也茍事事止于敬是以敬作所矣<lb/>
何為而不底于成㢤䖏而為端人善士出而為賢卿大<lb/>
夫皆自敬之一念始顧名思義敬之敬之故人有子其<lb/>
使予喜也歐陽生謝曰成不敏請佩斯語以為訓予嘉<lb/>
其意遂叙次以為止敬字說<lb/>
　　　仁齋說<lb/>
孟子曰人皆有不忍人之心說者曰天地以生物為心<lb/>
而所生之物因各得夫天地生物之心以為心所以人<lb/>
<pb n="KR4d0577_WYG_023-9a"/>
皆有不忍人之心也盖不忍即是仁忍則非仁矣孟子<lb/>
又曰仁人心也盖仁是中心之生理常流行生生不息<lb/>
終始無間苟無此生理則心即死矣其待人接物㳟敬<lb/>
何自而發必無所謂禮䖏事之際必不能裁斷以合于<lb/>
義至于是非則頑然無所辨别而智亦荒矣是故仁為<lb/>
心之全徳而不忍人者好生之端愛物之理也然惟仁<lb/>
人為能推之而得其宜是義之所存者亦仁也惟仁人<lb/>
為能㳟儉而有節知覺而不昩是禮智之所存者亦仁<lb/>
<pb n="KR4d0577_WYG_023-9b"/>
也此可見其兼包四徳而貫乎其中矣天體物而不遺<lb/>
猶仁體事而無不在禮儀三百威儀三千無一物而非<lb/>
仁也仁乎仁乎大㢤徳乎其人之所以為人者乎府掾<lb/>
蕭子仁氣質踈通儀表魁岸予素竒其人一日至其居<lb/>
愛其雅潔而開豁見其伯仲怡怡競爽因題曰仁齋乃<lb/>
謝而求其說予故發是義以告之<lb/>
　　　子欽字説<lb/>
予友王㳟先既冠賔友字之曰子欽乃欲予發其義于<lb/>
<pb n="KR4d0577_WYG_023-10a"/>
說庻幾終身佩服祈為君子之歸予嘉其志進而告之<lb/>
曰㳟者敬之見于外也欽者敬之主乎中也有諸中形<lb/>
諸外表裏如一非偽為也堯大聖人也史臣賛其徳冠<lb/>
以欽之一字則見聖之為聖亦無出乎此矣盖朝廷郊<lb/>
廟州閭鄉黨事上接下敬則成慢則隳立心之要道蒞<lb/>
事之切務也是以舜于恤刑命官一則曰欽㢤二則曰<lb/>
欽㢤而師尚父告武王丹書之訓首曰敬勝怠者吉宣<lb/>
父亦謂居䖏㳟執事敬雖之夷狄不可棄也其丁寜拳<lb/>
<pb n="KR4d0577_WYG_023-10b"/>
切之意為何如㢤子欽從予逰所欲聞者堯舜周孔之<lb/>
大道故予因其字發其要以勉之欽乎欽乎有一言而<lb/>
可以終身行之者其是之謂乎予言切矣至矣蔑以加<lb/>
矣宜書之座右以自儆<lb/>
　　　伯康字說<lb/>
予甞見世之人有不敢康而獲康從康而不得康者矣<lb/>
服勞以養父母勤生以給公上明發不寐放仁義行不<lb/>
敢少自遐逸如是則理順而心安不敢康而獲康志士<lb/>
<pb n="KR4d0577_WYG_023-11a"/>
之為也書所謂所其無逸是也惰四肢而逸豫委庻事<lb/>
于不理問學就荒而弗憂博奕玩愒以為樂如是則欲<lb/>
縱而身危從康而不得康邪辟之行也詩所戒無巳大<lb/>
康是也吾宗階庭之秀有曰伯康已娶而不忘燈牕之<lb/>
苦己裕而不廢隴畝之勤養志而無違勞生以務本亦<lb/>
有志之士也今年執經于吾門無寒曝之間有足嘉者<lb/>
欲聞字義故以是告之雖然予也老至而耄及世雖妄<lb/>
推之矣而常歉然于古人不可及為之愧汗浹背雖編<lb/>
<pb n="KR4d0577_WYG_023-11b"/>
離簡斷尚不忍釋况年富力强如伯康而可自怠自棄<lb/>
㢤勉旃伯康慎擇而力行之可也<lb/>
　　　孝力字說<lb/>
西愚劉先生之長孫曰孝力自㓜頴悟予見其可人意<lb/>
招致館下俾諸孫有所矜式日與講論先王之道以待<lb/>
用孝力御下莊以厲衿徒多嚴憚之惜予家凉不能久<lb/>
淹也别數年矣學問日益加進踐履日益篤實近一再<lb/>
㑹于其里億其辭色似歎予老邁欲聞其字之説以自<lb/>
<pb n="KR4d0577_WYG_023-12a"/>
儆因念與人子言依于孝况其字有相及予何愛于一<lb/>
言㢤于是進而告之曰古人事父母以服勞奉養為切<lb/>
近第一事而服勞又居其先聼扵無聲視于無形恒若<lb/>
親之有所教使是以大舜之聖完廩浚井惟親所命子<lb/>
路負米百里次翁受傭以供養休徴守柰于風雨石建<lb/>
為郎中令取親中帬躬自浣洒無非竭力服勞以順乎<lb/>
親則已心安矣不自竭其力不足以為孝豈當委之他<lb/>
人伊川亦謂事親若曾子可謂孝矣而孟子僅云其可<lb/>
<pb n="KR4d0577_WYG_023-12b"/>
未甞以曽子之孝為有餘盖子之身所能為者皆所當<lb/>
為也今世子弟自敖自逸為長者折枝猶瞋目語難頒<lb/>
白提挈負荷于前縮手旁觀而不顧秉彛受中以生靈<lb/>
于庻物獨不愧于心乎求如孝力惟恐子道之弗盡百<lb/>
無二三焉何世道之薄也父母之恩如天罔極于所厚<lb/>
者薄無徃而不薄矣嗚呼世道愈趨愈下一至此㢤聞<lb/>
予言者有不惕然于中者耶有不幡然共為子職者耶<lb/>
必將有感于斯文得之<lb/>
<pb n="KR4d0577_WYG_023-13a"/>
　　　誠孚中字説<lb/>
予徃年以故人館授侯城甞宿招提之境羡其歴刼如<lb/>
在桃源鄉衮文信公牓署煥如日星可敬可愛因詠謌<lb/>
題其壁洎記其慈雲道塲而始有斯文之好焉于時主<lb/>
院事者霖公也其季存誠信實爽朗酧應適宜人字之<lb/>
曰孚中孚中欲聞其說于予適以歸廹未有以告之去<lb/>
年夏過其里辱止予宿燈下笑曰先生于孚中二字得<lb/>
毋有諾責乎詰旦又以事牽弗果一語而去于今重遊<lb/>
<pb n="KR4d0577_WYG_023-13b"/>
有愧仲由多矣于是為之說曰中孚在易下兊上巽以<lb/>
一卦言之為中虗虚則無私無私非孚信之本與以二<lb/>
體言之為中實實則無妄無妄非孚信之實與人之為<lb/>
人存心以虚而無所偏倚接物以實而無所㒺欺果何<lb/>
徃而不見信于人哉故彖辭曰信及豚魚之二物也一<lb/>
躁一𡨕至難感者也孚信能感于豚魚則無不至矣而<lb/>
况靈于萬物之人乎雖然孚者潜通黙化于其中而不<lb/>
大聲以色也夫苟形于聲色則所謂孚者非中而昩説<lb/>
<pb n="KR4d0577_WYG_023-14a"/>
以巽之義其為感也淺矣豈存心以虚接物以實之道<lb/>
哉師雖遊乎方之外而理則不踰是也其亦有味乎吾<lb/>
言也乎姑以是釋其字之說孚中尚其勉之<lb/>
　　　劉閒閒字說<lb/>
吾鄉華盖山有道士曰閒閒行混元教法以濟夫人既<lb/>
而䘮明然不盲于其心與人語禍福億中如響逺近有<lb/>
竒疾者争迎致之跨一驢從一僮貿貿自西自東無虚<lb/>
日又喜丈詞得名士一言榮于華衮屢求予發閒聞之<lb/>
<pb n="KR4d0577_WYG_023-14b"/>
義予以為閒者天下之至福也而閒之又閒乃至福之<lb/>
尤者也而未易得也唐人詩曰又得浮生半日閑又曰<lb/>
能觧閒行有幾人皆深羡極慕若不可倖而致也惟遊<lb/>
乎方之外者則庻幾焉蓋出無爵禄之縻以勞其心䖏<lb/>
無妻妾之奉以累其身若可以少自暇逸矣可謂偹天<lb/>
下之至福矣而猶卒卒無湏㬰閒者何哉而又謂之閒<lb/>
閒可乎道士曰天下之理始之不閒者有時而得閒專<lb/>
務于閒者閒終不可得矣詩不云乎不觧于位民之攸<lb/>
<pb n="KR4d0577_WYG_023-15a"/>
暨予之閒閒以衆人之安為一己之安以衆人之閒為<lb/>
一己之閒故語其閒非一言所可盡也予笑曰道士辨<lb/>
矣雖然予昔也聞之漆園吏曰大知閒閒小知間間間<lb/>
間分别町畦者也閒閒則從容自得之意矣夫苟從容<lb/>
自得于其心又奚以泥其迹為嗟夫世之人安于閒者<lb/>
不知閒之為樂而徃徃見小利者之為利而自擾之其<lb/>
于人賢不肖何如也予既書其說以貽道士而亦因以<lb/>
自儆焉<lb/>
<pb n="KR4d0577_WYG_023-15b"/>
　　　歐陽海旭字說<lb/>
盖甞觀夫旭日之離東海者乎其始也出自暘谷次于<lb/>
扶桑烜烜赫赫蒼蒼凉凉衆陽之宗孰齊其光彼夫海<lb/>
氣之鴻濛也既進而升若退而藏故旭有驕鶱之意然<lb/>
剛而精終焉允臧在易卦為離明在陽爻為君子庸非<lb/>
君子徳性之良雖暫蝕于物慾而夲體之明不逺而復<lb/>
則浮翳孰揜乎太陽賢人君子之在世也譬之皦日當<lb/>
空萬民所望歐陽生旦海旭資質開朗學知鄉方以推<lb/>
<pb n="KR4d0577_WYG_023-16a"/>
擇為吾里廵徼司吏周折廽翔未數月慨然曰身體髪<lb/>
膚受之父母吾安能以遲鈍日受責于大府而謀稻梁<lb/>
乎遂求代去行之日過予求一言予嘉其志作海旭字<lb/>
說以貽之使知自强云<lb/>
　　　東旭字說<lb/>
佛者之徒心昶字東旭住儋嶺慈雲道塲為人謹飭嗜<lb/>
詞翰甞從長老雲林定公遊風致自異西愚劉先生欲<lb/>
予為說以貺之予以甞瞻慈雲之嶺㠝岏崱屴意必有<lb/>
<pb n="KR4d0577_WYG_023-16b"/>
勝俟異日逰而悉之為一言未晚也庚申之冬西愚之<lb/>
從子敦復出守潯江予徃賀焉西愚與同登儋嶺以縱<lb/>
目而暢懐良宵劇談而知東旭之襟度藹如也西愚曰<lb/>
東旭之義俟子而發兹非其時乎予媿諾進而告之曰<lb/>
旭者曜靈之光彩也方其升于東也蒼蒼凉凉或揜或<lb/>
彰躍于暘谷隐乎扶桑與雲霞而同出不烜赫而揚光<lb/>
庸非陽徳之養晦者乎方今當宁求賢如渇凡吾儒與<lb/>
二氏之翹楚者莫不登崇授之以政而東旭則寄跡靈<lb/>
<pb n="KR4d0577_WYG_023-17a"/>
山勝地以遯其世茲東旭之所以為東旭也與其寓意<lb/>
㣲而婉矣雖然此用世法也至若明夲然之心見本然<lb/>
之性則當洞洞煌煌無隐之弗燭無逺之弗鍳矣師其<lb/>
勉之㢤東旭謝曰一切出世法應作如是觀稽首而去<lb/>
　<lb/>
　<lb/>
　<lb/>
　<lb/>
<pb n="KR4d0577_WYG_023-17b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　麟原後集巻十一<lb/>
</p>
<p>
</p>
  </div>
<div>
                <head>麟原後集巻十二</head>
    <p>
<pb n="KR4d0577_WYG_024-1a"/>
欽定四庫全書<lb/>
　麟原後集巻十二　　　　　元　王禮　撰<lb/>
　　雜著<lb/>
　　　王氏典郡楷法述<lb/>
竊聞生日稱賀三代秦漢未聞其禮至有唐之盛昉有<lb/>
之盖當是時海内清寜民物殷阜上自宫庭國都下而<lb/>
州里閭巷莫不遇初度崇晏樂以相媚恱沿循至今以<lb/>
為常典于是王公大人之生日門下士争為賦頌以賛<lb/>
<pb n="KR4d0577_WYG_024-1b"/>
功徳四方部属競為瑰竒靡麗之獻以希寵幸果何義<lb/>
㢤吾廬陵守相王公嶽降之辰實六月六日也伏惟登<lb/>
門墻辱顧遇亦一年于兹矣于斯際也道古今而譽盛<lb/>
徳既非固陋之所能為而饋儀物奉殷勤又非事大賢<lb/>
君子之道夫以公篤寔英偉之姿正大亷介之<graphic n="KR0757" url="https://raw.githubusercontent.com/kanripo/KR-Gaiji/master/images/KR0757.png" mimeType="image/png"/>則為<lb/>
此者將寵幸之難希而譴呵之易召也然舍是二者獨<lb/>
無一言忠告之可獻乎自漢而降郡太守之賢者未易<lb/>
枚舉而吾王氏之任郡寄足為二千石楷法亦自代不<lb/>
<pb n="KR4d0577_WYG_024-2a"/>
乏人姑舉其所記憶者為守相誦之王尊為安定太守<lb/>
到官出教告属縣曰令長丞尉奉法守誠為民父母抑<lb/>
强樹弱宣恩廣澤甚勞苦矣太守以今日至府諸君更<lb/>
宜勉力正身王堂拜巴庸太守巴庸清净吏民懐惠為<lb/>
之立生祠王朗為會稽太守舊祀秦始皇刻木為像與<lb/>
夏禹同廟朗到官以為無徳之君不應祀于是除之王<lb/>
導遷丹陽太守加輔國將軍上牋曰今日臨郡不問賢<lb/>
愚皆加重號輙有鼓盖有不得者或為耻辱天官混襍<lb/>
<pb n="KR4d0577_WYG_024-2b"/>
朝望頺毁導忝荷重任不能崇浚山海開剏亂源謹還<lb/>
鼔盖加崇之物請從導始庻令雅俗區别王况為陳留<lb/>
太守以徳化民永平中蝗起彌山遍兖豫至陳留界蝗<lb/>
髙飛不集王居正知婺州大將張浚請于上有田在諸<lb/>
郡丐免征徭居正言兵興以来士大夫及勲戚之家科<lb/>
敷與編户等盖欲上下同力一心共濟國家况將相之<lb/>
臣乃不能體此乎王堯臣知光州歲大旱群盗發民倉<lb/>
廩吏法當死克臣曰此饑民求食耳荒政之所恤乃請<lb/>
<pb n="KR4d0577_WYG_024-3a"/>
以减死論其後遂著為令苟守相行事光明磊落皆如<lb/>
前人則他日名繼一王之後傳之無窮其為夀祉不既<lb/>
多乎因思昔者開元之際千秋令莭侈矣曲江張公不<lb/>
以貴戚近臣之所說者獻其君而以治亂存亡之鑑獻<lb/>
其君端平以来達官慶夀亦云盛矣西山真公不以四<lb/>
方牧守之所獻者賀時相而以諸葛武侯開誠心布公<lb/>
道集衆思廣衆益之説為書以獻自當時觀之疑若違<lb/>
衆自異者由今觀之彼衆人之愛其君相者與張曲江<lb/>
<pb n="KR4d0577_WYG_024-3b"/>
真西山之愛其君相者孰為至耶某之于真真之于張<lb/>
時之相後若此其久而君子愛人以徳之意其揆一也<lb/>
守相誠能即前人之所己行益推其類以盡其所未行<lb/>
則太平盛治將由一郡而放之天下豈不赫赫在人耳<lb/>
目㢤詩曰心乎愛矣遐不謂矣禮之謂也又曰樂只君<lb/>
子邦家之光樂只君子眉夀無疆守相其有焉故述夫<lb/>
羣賢當世行事之迹掲于公堂以為蒞政之助云爾<lb/>
　　　太守雨辨<lb/>
<pb n="KR4d0577_WYG_024-4a"/>
洪武七年夏四月不雨郡太守徐侯嘆曰頻年豐裕民<lb/>
猶無以供賦今禾荄初行而四野塵槁後將若之何遂<lb/>
偕廬陵王君道亨由青原徧走群望詰朝一雨三日優<lb/>
渥沾足于是懽聲載道咸曰此太守雨也或疑其佞王<lb/>
某聞而折之曰是實太守雨也名之者當子惡乎知惡<lb/>
乎知今之郡守古之諸侯也先王疆理天下畫界分境<lb/>
諸侯各祭社稷及境内名山大川是故太守賢則山川<lb/>
鬼神莫不從令盖千里履封之内鬼神民物皆其管攝<lb/>
<pb n="KR4d0577_WYG_024-4b"/>
氣機感通分之所至也太守賢且誠山川之氣有不聚<lb/>
而應之乎况出雲雨者山川之職也太守賢且誠斯山<lb/>
川效職雨暘順序而民物鬯遂矣雨而歸之太守豈佞<lb/>
也㢤昔宋均為九江蝗不入界劉昆為𢎞農虎北渡河皆<lb/>
山川之靈郡守之賢也物之妖者有以拒之氣之祥者<lb/>
有不致之乎作太守雨辨<lb/>
　　　縣令箴<lb/>
廬陵劇邑也平世號難治况今日㢤兵亂以来田莱而<lb/>
<pb n="KR4d0577_WYG_024-5a"/>
賦弗寛民匱而用愈急舒城吳侯為邑長于斯也子視<lb/>
其民衆咸徳之于是徴丈于邑之庶老以寓美報某不<lb/>
得辭賦縣令箴一首<lb/>
粤惟縣令擬男于古奉宣徳化以作民父母和寜慈君<lb/>
汲有信父謂子懐群黎載摩載撫能名赫赫循吏所弗<lb/>
屑為潁川四長並仁善篤誠人自不欺矧茲甫輯宜綏<lb/>
靖是思譬赤子啼饑而乳之以時猶牧牛求芻鞭服少<lb/>
施是用弗轉于殘羸嘗聞醫師療人病既少差又慮<lb/>
<pb n="KR4d0577_WYG_024-5b"/>
夫元氣之㣲猛劑不烝惟参术是資洵美令君蘓枯起<lb/>
萎志在養生得時措之宜允恕且恭民以弗病匪惟上<lb/>
之供而下焉是浚宜此永譽昌于世𦙍爰記諷詞庶朂<lb/>
從政<lb/>
　　　平陽王氏世次志<lb/>
王氏之先出自周靈王太子晋後為太原琅琊二族太<lb/>
原臨于平陽平陽王氏太原之支也平陽之裔宋季因<lb/>
仕家三山有曰復字子陽洪武三年皇明設科求賢閩<lb/>
<pb n="KR4d0577_WYG_024-6a"/>
省欲得公正耆碩者較群試之藝子陽奉命乗傳二千<lb/>
五百里至禮之廬而委幣焉辭不得命至閩既事子陽<lb/>
乃請曰復系出平陽家乗逸于兵亂念累世單門旅人<lb/>
無宗属父兄可訪徃事惟復粗記其槩願一語以志源<lb/>
委俾後無忘某忝同姓不敢以固陋辭叙曰復之先可<lb/>
考者六世祖諱伯大宋某年第進士積階至金紫光禄<lb/>
大夫太師資政殿大學士有學有文人稱留耕先生配<lb/>
姚氏封永國夫人繼鄭氏封榮國夫人值國難太師薨<lb/>
<pb n="KR4d0577_WYG_024-6b"/>
扵閩謚忠文公葬福寜子男四人伯諱積翁字畊存元<lb/>
初内附授榮禄大夫江西行省平章政事政尚簡静尋<lb/>
歿于王事上嘉其忠謚忠敏公賜田三千畝蘆蕩一千<lb/>
畝優其後人建報恩寺主其祠事俾其子都中襲父爵<lb/>
丞相伯顔奏都中年財十七重任非所宜宜使臨民習<lb/>
政于是授平江路治中改浙東副元帥歴福建海北憲<lb/>
累官至正奉大夫江浙行省叅知政事亷介自持篤學<lb/>
下士令譽翕然既殁謚清獻公父子俱𦵏姑蘓子孫因<lb/>
<pb n="KR4d0577_WYG_024-7a"/>
家焉仲諱某仕至朝請大夫循州路同知號竹窻歿葬<lb/>
懐安叔諱剛中由提刑按察使改婺州慶元搃管兼府<lb/>
尹陞中奉大夫江東淮西福建三司宣慰晚號中齋娶<lb/>
洪繼陳亦葬懐安季諱光祖中大夫寶慶路總管號南<lb/>
湖散人殁葬晋寜循州寶慶之後寖以㣲絶惟宣慰公<lb/>
有子曰畿䕃授福安尹改永福尹字雪屋娶黄氏封宜<lb/>
人歿葬懐安永福之子曰譲字仲㳟䕃漳州務提領歴<lb/>
閩安髙泉廵檢長泰簿福建鹽運司監運除敦武校尉<lb/>
<pb n="KR4d0577_WYG_024-7b"/>
上杭簿娶蘇氏祔葬懐安子男二人長即復䕃建寜倉<lb/>
官歴泉州市舶庫提領侯官務大使福州路録判而世<lb/>
易矣次曰友諒兩浙鹽運司奏差早世某惟平陽之族<lb/>
盛衰于漢唐五季之際者不可知而由宋迨元簮纓烜<lb/>
赫在人耳目猶尚如此嗚呼非世徳之隆曷臻是哉子<lb/>
陽謙厚篤實有鄉曲之譽無勢利之競兢兢焉懼隳其家<lb/>
聲惡知漢世以清亷著名者不復見扵今日某故為著<lb/>
述平陽王氏世次志一通俾藏于家使後之覧者重本<lb/>
<pb n="KR4d0577_WYG_024-8a"/>
原之思懐笏組之舊力學以發其身作善以亢其宗異<lb/>
日将門有將相門有相不在兹乎不在兹乎<lb/>
　　　瘞犬志<lb/>
余任贑時寓家于雩有餽黒犬雛者稍長代猫有功動<lb/>
静率觧人意主適外必隨叱之返徬徨帖耳不忍去囬<lb/>
數十歩駐足目逸逺不見冠盖始還舍迨歸俛首俯伏<lb/>
若拜不自休後二年浮家東歸家僮揺樵艇載雞犬器<lb/>
皿尾余舟行下皇恐灘縱之岸忽風順湍駛不得收自<lb/>
<pb n="KR4d0577_WYG_024-8b"/>
斷必失乃穿灌翳望舟疾馳百餘里舟至亦至嚴霜必<lb/>
卧篷上若防警然過家家久墟矣狸獸交跡雖無雞無<lb/>
能畜者自是巷曲晏然時夜繁滋親戚有及門者曰斯<lb/>
犬目深銜濶趾宻而尾輕獵材也惜無人出之負其駿<lb/>
耳假以合圍不獻其技而逃歸數日復求易之余止之<lb/>
曰彼必不肯違舊以從新歸而有阻利他人矣是冬復<lb/>
辟地曲溪永和書畫米粟悉置樓上犬未始登樓䑕引<lb/>
幾夜増竹柝驅之卒莫能禁犬在下呌噉不勝其忿于<lb/>
<pb n="KR4d0577_WYG_024-9a"/>
是令童豎掖之以登樓次夜即不待掖已而升降甚習<lb/>
聞影嚮即至捕獲無遺嚢橐不廢壞皆其力也近病癬<lb/>
赤立憐其寒命女僮衣以廢襁越數日將斃適有山農<lb/>
艘槱至者願輸數擎得之余曰斯犬相從危難之間有<lb/>
功多矣忍令人烹食之耶斃即深瘞墻隂實壬寅臘也<lb/>
嗟乎受𠂻秉彛以生者食君之禄不肯致身以除害又<lb/>
安然違之余惡乎不悼斯犬之䘮予惡乎不悼斯犬之<lb/>
䘮作瘞犬志<lb/>
<pb n="KR4d0577_WYG_024-9b"/>
　　䇿問<lb/>
問仲尼洙泗之教陶冶賢愚初無厚薄增損于其間然<lb/>
　觀其異同之際去取若有可疑者其使漆雕開之仕<lb/>
　也開對以吾斯之未能信則恱其論乗桴浮于海子<lb/>
　路聞之喜則曰由也好勇過我無所取材夫漆雕開<lb/>
　拒夫子之言是與夫子異見者也而夫子反進之子<lb/>
　路喜夫子之言是與夫子同趣者也而夫子反貶之<lb/>
　豈聖人于群弟子不欲其苟同也與然三千之徒顔<lb/>
<pb n="KR4d0577_WYG_024-10a"/>
　子最善學夫子者也歩亦歩趋亦趨終日不違于聖<lb/>
　言無所不恱是亦類乎苟同者也聖人又何為而深<lb/>
　取之耶其必有說願相與辨之<lb/>
問聖學之大原夫子以一貫授曾子盡之矣而曽子之<lb/>
　語門人乃不曰一貫而曰忠恕何與子思子親出曾<lb/>
　氏之門而其言則曰忠恕違道不逺豈忠恕自忠恕<lb/>
　而道自道與師生之說若不相似然其㫖安在夫子<lb/>
　亦甞告子貢以一貫至答終身行之之問而蔽以恕<lb/>
<pb n="KR4d0577_WYG_024-10b"/>
　之一言而忠不與焉其去取殆必有說也孟氏願學<lb/>
　孔子而紹曾子子思之正傳其論自反則釋恕而言<lb/>
　忠其論求仁則釋忠而言恕忠恕果二道耶果可分<lb/>
　而言之耶凢此皆疑而未諭者願明以告我<lb/>
問若聖與仁則我豈敢是其道至大雖聖人有所不敢<lb/>
　居豈他人所能與而周公之制禮列仁聖于智義中<lb/>
　和之間並舉以教人且以此待天下之學者而無所<lb/>
　輕重周孔豈殊道耶孔子答子貢博施濟衆之問曰<lb/>
<pb n="KR4d0577_WYG_024-11a"/>
　何事于仁必也聖乎是仁之與聖有優劣也且仁之<lb/>
　一字夫子所罕言然其立言其問答及于仁者不可<lb/>
　縷數至于聖初非夫子所罕言而載于論語反不若<lb/>
　言仁之多又何也夫子許伯夷以仁止目之以賢孟<lb/>
　子許伯夷以仁遽目之以聖其說復安在耶<lb/>
問語曰窮經將以致用所貴乎致用者必儲實理育實<lb/>
　材而求實效也今之學者論學則宗孔孟論治則主<lb/>
　三代論保民則曰發政施仁省刑薄歛論律身則曰<lb/>
<pb n="KR4d0577_WYG_024-11b"/>
　孝弟忠信禮義亷耻發于言筆于紙非不粲然可觀<lb/>
　也就而索之則冥然而昧也枵然而虚也意者騖干<lb/>
　空言而未甞從事于所以言而求實用耶今姑與諸<lb/>
　君商之孰不言聖學之當明也諸君各指寔見志當<lb/>
　何所期力當何所用孰不言王道之當修也諸君各<lb/>
　條實事何者而為綱何者而為目佛老亂真者也勿<lb/>
　徒曰清虗寂㓕盍的言其亂真者安在申韓害正者<lb/>
　也勿徒曰刑名術數盍確論其害正者孰存凡此數<lb/>
<pb n="KR4d0577_WYG_024-12a"/>
　端具以實告母徒襲先儒之遺言作書生之陳語以<lb/>
　仰稱明天子教養之實徳斯無負諸君之實學其悉<lb/>
　心以對<lb/>
問科目之設三代以上不可詳經典所載莫盛于周大<lb/>
　司徒以六徳六行六藝教萬民而賔興之可謂本末<lb/>
　兼該内外畢舉矣漢興有孝弟力田之舉有賢良方<lb/>
　正之科自時厥後秀才孝亷二科常行唐則秀孝衰<lb/>
　而明經進士獨盛宋因唐舊至王荆公始變其法罷<lb/>
<pb n="KR4d0577_WYG_024-12b"/>
　明經而取進士其法果可常行與或謂漢之選舉有<lb/>
　以啟西都良吏之盛宋之科目有以成慶厯諸君子<lb/>
　之風然與否與歴代制科所以待非常之士將非常<lb/>
　之士必待制科而後出與近代安定胡氏教法則有<lb/>
　經義治事二者之分明道程子奏疏則有經學性行<lb/>
　才能三者之目考亭朱子貢舉私議則有所謂各䖏<lb/>
　觧額半取徳行半取經學三先生之説同乎否乎將<lb/>
　安所折𠂻而可以合于古宜于今願相與究之<lb/>
<pb n="KR4d0577_WYG_024-13a"/>
　　　激孝<lb/>
永新龍潭洲有業<graphic n="KR0757" url="https://raw.githubusercontent.com/kanripo/KR-Gaiji/master/images/KR0757.png" mimeType="image/png"/>舟以食者周其姓酉一其名元季<lb/>
之亂辟地廬陵篁㶚有父年近八十不敢湏㬰離有所<lb/>
適無逺近必禀命乃行歸期無敢晷刻爽父不見即呼<lb/>
之既至了無所云而酉一恂恂侍側無幾㣲厭怒意隨<lb/>
所得必市甘脆以養常戒其姊與妻曰老人體猶枯樹<lb/>
不能飢寒飲食貴及時且宜燠姊與妻亦遵其言而酉<lb/>
一有未及親視猶慊然于中其後父益老病且殆時酉<lb/>
<pb n="KR4d0577_WYG_024-13b"/>
一受人直擬運粮入郡城或勸其留老病者于在岸之<lb/>
舍俾姊與妻時其藥餌在舟倘不測懸隔累人酉一曰<lb/>
吾一時不在親側將親之心與我之心俱有不得其寜<lb/>
者焉遂載以俱至郡城外夜必望斗拜且籲曰細人有<lb/>
父艱食矣度命在朝夕願少延餘息俟歸至篁㶚則不<lb/>
子之罪庻其寡乎果如其禱歸及㶚岸始絶衣衾棺歛<lb/>
順便以葬之人謂其孝感左君齊賢毎見予輙道其事<lb/>
亟嗟歎之且曰今世簮纓之門詩禮之族其宫室妻妾<lb/>
<pb n="KR4d0577_WYG_024-14a"/>
車馬佩服之奉下視酉一之㣲賤曾不若土芥而盡孝<lb/>
不愧扵斯者幾何人哉又曰人之不能事親者多諉曰<lb/>
失學酉一曷甞讀書而純孝若是讀書者或愧之豈讀<lb/>
書者騖于空言而忘其實踐耶又曰父子天性惡有後<lb/>
其親者無亦古人所謂孝衰于妻子歟齊賢永新簮纓<lb/>
詩禮之裔亦僑居篁㶚三世矣故悉酉一之孝行而言<lb/>
之若有所激嗟夫君子取人之善豈以門地哉予特筆<lb/>
之以愧夫蒙鉄爐歩之名而甘落黄㡌郎之下風者且<lb/>
<pb n="KR4d0577_WYG_024-14b"/>
易酉一之字為益友以進之云<lb/>
　　　送吳茂卿東還引<lb/>
茂卿良士吉郡名家少負不覊之才蚤有逺遊之興三<lb/>
十年豪族豈能局促如轅下駒千萬里歸来但覺回翔<lb/>
似遼東鶴孰兩東門之蕪可覩或三荒徑之菊猶存報<lb/>
本追逺而事鬼神尊祖敬宗而修譜牒卓矣超群之見<lb/>
藹然懐舊之心奈于帝王之畿既以占籍是以父母之<lb/>
國亦許駐䄡望并州而是故鄉思潁水以償夙志但親<lb/>
<pb n="KR4d0577_WYG_024-15a"/>
戚慰恱初盍簮于契濶之餘而僕夫倉皇又艤舟乎炎<lb/>
蒸之滸于兹分手亦難為情爰各咏于離聲庶少光乎<lb/>
行色鳳城朝雨不須唱徹于陽関鷺渚秋風更兾有懐<lb/>
于杜曲一言為引多士遂歌<lb/>
　　　訟齲齒文<lb/>
江南生久入耆齡忽患齲齒遇羮虀而俱㧞犯酸堅而<lb/>
輙死飲則釁生飯常中止風耶蠧耶厄我如此昔也排<lb/>
拶今也砑豁齪齪孔開齾齾鋒缺坐觀狼餐枵腹其側<lb/>
<pb n="KR4d0577_WYG_024-15b"/>
骨鯁之舊久踈魚蝦之侣新接當喜而憂不瘖而黙淳<lb/>
于傍觀䄂手無䇿生乃齋沐歛衿叩身之神再拜肅穆<lb/>
兾其垂聼若曰物稟氣偏牙角翹然人靈萬物數齒弗<lb/>
堅厥咎伊何内省其愆豈若豪奪之家弱肉强食弗安<lb/>
其分獨肆已力惟思我肥寜恤彼瘠致天之罰使至斯<lb/>
疾豈若貪冐之吏嚵民膏脂掊剋聚歛並縁為欺磨牙<lb/>
張口如虎如貔溪壑難滿節齫髓搥召身之殃使阽于<lb/>
危顧生所事出入文字非義弗由非禮弗履何罪何辜<lb/>
<pb n="KR4d0577_WYG_024-16a"/>
遭此禍盭明以語我過不可式毋苦㣲躬末疾滛滯時<lb/>
夜將半有風颯然靈兮神兮恍惚言傳謂生之㣲志行<lb/>
莫先齰經嚼史㗖英咀妍逺遡太古旁搜百家唇腐齶<lb/>
爍揺其輔車談王說覇守正斥邪子之疾惡奮怒穿齦<lb/>
子之厲<graphic n="KR0757" url="https://raw.githubusercontent.com/kanripo/KR-Gaiji/master/images/KR0757.png" mimeType="image/png"/>潄石求清皦皦者易汙容容者葆真人之致<lb/>
疾亦各有因胡不此思而忿云云吾將以爾之誠上逹<lb/>
于帝增爾智牙錫爾兒齒使既有年亦受繁祉勑爾天<lb/>
君飽爾仁義播告天下飫爾甘脆生聞是言深省潜砭<lb/>
<pb n="KR4d0577_WYG_024-16b"/>
舌利速殃齒剛有玷懲違改忿形迹靡見閉口藏舌沒<lb/>
齒無怨<lb/>
　　　遣瘧鬼文<lb/>
疎放翁系出太原世為清門總角讀書無他伎能生産<lb/>
不事淡泊無營今者痁神倐爾下顧先寒後熱汗液如<lb/>
注沾衾涴席飲食錯迕顧惟老身何堪頻數敢告尊神<lb/>
試聼吾語牲醪非吝我實寒素謹偹潔粢𡨕錢一筐用<lb/>
愬愚𠂻遣子以行我居此土兎䖏狼窟初喜民淳今苦<lb/>
<pb n="KR4d0577_WYG_024-17a"/>
蟊賊外則强佃田不稅納年深月久報為己物里役受<lb/>
私掩蔽其冊内則强類盗貨産業詭詐百端非罥秦舌<lb/>
恃其裕美欺我老拙暮景艱行蹇驂代歩耕圃不樊獨<lb/>
見嗔怒時夜出閑澤彼鬵釡彼惡弗尋頋我實誤隂府<lb/>
甚明豈容火度吾辭已殫各問津路登舡上車請從此<lb/>
去<lb/>
　　　題蘭竹<lb/>
蘭葳𬎼而下埀竹囬薄以斜起澹與泊其相遭保幽貞<lb/>
<pb n="KR4d0577_WYG_024-17b"/>
乎終始<lb/>
　　　贊紅梅障<lb/>
春動芳郊時莭黙染臙脂香雪休疑冶杏夭桃猶帯氷<lb/>
霜標格<lb/>
　　　贊彭志髙行樂小引<lb/>
其昔也有凌雲之志謂功業為可必其晚也有傲霜之<lb/>
姿以詩書為燕翼脱畧風塵徘徊松石羽扇竹冠逍遥<lb/>
自適使邂逅乎山澤之臞未必不以為竹林之逸也<lb/>
<pb n="KR4d0577_WYG_024-18a"/>
　　　賛龍圖<lb/>
潜則在淵見則在田徳施之普擬聖配乾于嗟龍兮<lb/>
　　　贊虎圖<lb/>
藏或負嵎用或守関感徳渡河叛夫膽寒于嗟虎兮<lb/>
　　　贊忠孝圖<lb/>
道是葵萱障也得道是忠孝圖也得莫言草木無知也<lb/>
具人生大節噫人見此花尠無慚色羡爾傾心向太陽<lb/>
羡爾忘憂樹堂北<lb/>
<pb n="KR4d0577_WYG_024-18b"/>
　　　贊猫犬圖<lb/>
維猫維犬維家之寶䑕竊穿窬莫我敢暴或無寐以防<lb/>
奸或素餐而忘報載繪爾容非資玩好昔圖功于麒麟<lb/>
託久逺乎丹青念爾勞之交修爰用播其芳馨重為告<lb/>
曰有形必神有功必祀蜡典可推有引無替各聼誓言<lb/>
勿荒女事我服我器暨我書契舉切吾身一不可廢毋<lb/>
使嘐嘐聱聱祗攪我睡于嗟乎蒙貴<lb/>
踰垣沃樞栁下之弟罄人所藏欲忽以㳺遇則盡死以<lb/>
<pb n="KR4d0577_WYG_024-19a"/>
囓毋徒聲吠于嗟乎善噬<hi>犬曰善噬</hi>
　　詞<lb/>
　　　喜鶯遷<lb/>
甘霖停霤喜浩蕩湛恩躋民仁夀戌栁拖金海棠染綘<lb/>
報道宰官移綬轉眼積勞三考犬卧更深猶晝最好䖏<lb/>
似氷壺玉露十分清漻　難有㸔里巷此日壯夫都是<lb/>
來時㓜笳鼓迎風旌旗耀日旋築草堂完就自今四時<lb/>
納福遥對溟山如綉願嵗歲共桐鄉父老一巵春酒<lb/>
<pb n="KR4d0577_WYG_024-19b"/>
　　　百字令<hi>夀老妻八十</hi>
晨看婺女正流光垂照耆昌堂裏只為佳人延眉夀影<lb/>
入玉杯迎喜莫道春秋八千八百𤣥逺都難擬人生稀<lb/>
七古来登八能幾　眼見繞膝孫枝烹羊膾鯉也有些<lb/>
肥美淡飯惡衣聊自足多少何能如你夫是謫仙金鑾<lb/>
待詔妻亦尋常比隨縁相守安貧况是王禮<lb/>
　　題疏<lb/>
　　　華盖山題鐘疏<lb/>
<pb n="KR4d0577_WYG_024-20a"/>
永陽之上曰華盖山寔萬姓祝釐之所革命以來缺蒲<lb/>
牢物昧五更深省之時况逄道宇之苟完豈有異氣之<lb/>
可掘敬資檀越謀就工倕結千人縁庶洪爐之一㵼成<lb/>
九乳器將遠韻之咸聞警塵世之昏迷作神天之供養<lb/>
春生筆下霜動人間謹疏<lb/>
　　　東山題疏<hi>為無詰長老作</hi>
伏以東山勝地實野史翁之故基<hi>龍衮七舉不第著江南野史</hi>西域<lb/>
法源有達奚師之遺跡記明月清風之舊<hi>寺有明月閣清風橋</hi>兼<lb/>
<pb n="KR4d0577_WYG_024-20b"/>
茂林修竹之幽豈期大地黒灰空慨前朝黄葉遂歸天<lb/>
竺庻見雨花事有大謬不然乃鵲巢而鳩䖏退將修吾<lb/>
初服或鳥革以翬飛叩諸賢豪發大歡喜莫令龍象久<lb/>
泣所望給孤將見金碧交輝真如兠率謹疏<lb/>
　　　題東陂甃砌橋疏<lb/>
東陂石橋利便非一日矣年深月久橋屋盡頺磚亦散<lb/>
落過者危之習溪菴僧廣無量與東陂橋隣謀擇殘材<lb/>
作亭其畔以休行者而化縁磚石重甃補之整舊為新<lb/>
<pb n="KR4d0577_WYG_024-21a"/>
方便苐一予聞盛舉遂賛一言<lb/>
伏以東陂一派實㑹梅花水源千澗之流此路兩頭逺<lb/>
接茶陵湓浦數郡之境日千萬人商旅願出歲十一月<lb/>
徒杠乃成長者後来遂建石橋為千年之計遐㢤深慮<lb/>
孰知屋瓦亦歴刦而飛今欲磚甃如砥之平必湏工徒<lb/>
如雲而集非資乎力曷底于成况擬擇破䃣之材作亭<lb/>
扵其側庶徃来困<graphic n="KR0629" url="https://raw.githubusercontent.com/kanripo/KR-Gaiji/master/images/KR0629.png" mimeType="image/png"/>之客弛擔乎其間苟于財榖傾囷<lb/>
倒廪而恵然將見子孫髙車駟馬而過此好事好事大<lb/>
<pb n="KR4d0577_WYG_024-21b"/>
家大家謹疏<lb/>
　　　上元院題鐘疏<lb/>
上元為院二百餘年矣代遷世易渉難摧殘近来竭力<lb/>
修葺雖近苟完而奉佛無鐘實為缺典用持矩疏敬叩<lb/>
大檀<lb/>
伏以院曰上元亦數百年而已久俱如鐘器非尋常匠<lb/>
所能成欲求鳬氏之駿功必藉孔方而聚力大檀那除<lb/>
一毫于氊上小和尚鑄千斤于寺中暮暮朝朝長作人<lb/>
<pb n="KR4d0577_WYG_024-22a"/>
天之供養鏜鏜鎝鎝悉令神鬼以皈依功徳無邉民人<lb/>
有賴謹疏<lb/>
　　　雜說二首<lb/>
至正乙未春禮筮仕安逺見有捕鷓鴣以媒與為花園<lb/>
䧟魚者有感于中作二說<lb/>
山鷓鴣雛既長分其所食山谷于雛使各有分地有鳴<lb/>
其界者雛輙徃闘而争焉土人知其性褊而好闘捕他<lb/>
雛養以為媒置其界而設機縶媒鳴聞者聳其項忿然<lb/>
<pb n="KR4d0577_WYG_024-22b"/>
輕身以先竟被縶獲無能脫者惟老雄雖有闘志進若<lb/>
遲上若思其雌又遮道勸沮之故䧟者最寡嗚呼世之<lb/>
褊而好闘不能且遲且思以受勸沮而墮于罟擭者豈<lb/>
惟鷓鴣也㢤<lb/>
漁人編篠為圍罩溪澗中名曰魚花園立橛懸置水之<lb/>
半列石綴其趾設関棙于圍中採稻穗之嫰者餌誘之<lb/>
其始至喁喁圉圉且食且疑不盡而逝再則引群携類<lb/>
洋洋自恣穗日加魚日衆飽食滿意而去以為常如是<lb/>
<pb n="KR4d0577_WYG_024-23a"/>
者旬日始繫穗于関棙魚猶旋繞貪食恐後踴躍如逰<lb/>
龍少焉牽繫而棙發石确然墜圍以下漁者攘臂而至<lb/>
矣余觀斯魚也遇倘来之物飽食滿意而不知止使知<lb/>
快意不可常而中去斯不蹈确然之禍矣而竟殞身以<lb/>
償之噫<lb/>
　<lb/>
　<lb/>
　<lb/>
<pb n="KR4d0577_WYG_024-23b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　麟原後集巻十二<lb/>
</p>
<p>
</p>
  </div>
<div> <lb/>
    <p>
<pb n="KR4d0577_WYG_025-1a"/>
　附録<lb/>
　　元廣東宣慰使司都元帥府照磨王公墓誌銘<lb/>
　　賜進士第中順大夫詹事府少詹事兼左春坊左<lb/>
　　諭徳經筵講官闕里孔公恂撰<lb/>
麟原先生歿于洪武丙寅四月二十六日以戊辰十二<lb/>
月庚申葬於中村其髙祖運属官之墓後距今成化改<lb/>
元乙酉七十有八年其族孫大理公槩以其曾孫謙所<lb/>
奉壙誌來請銘予與大理公舊同寅也誼不可辭按誌<lb/>
<pb n="KR4d0577_WYG_025-1b"/>
先生諱禮字子讓姓王氏世居廬陵之宣溪自號清和<lb/>
道人因所居後有憩麟山學者稱為麟原先生曾祖維<lb/>
翰祖公塗父斯覺俱隠居弗仕母劉氏先生生而聰慧<lb/>
好讀書事親孝五嵗就學揖讓進退儼若成人八歲四<lb/>
書經傳皆通習之十歲即有志于科第出就外傅習舉<lb/>
子業年十五作文<graphic n="KR0757" url="https://raw.githubusercontent.com/kanripo/KR-Gaiji/master/images/KR0757.png" mimeType="image/png"/>筆立就老師宿學皆嘆異焉十八<lb/>
試於有司與群士争衡至正十年庚寅以詩經魁江西<lb/>
有司以名聞十一年授安逺縣教官十三年循民弄兵<lb/>
<pb n="KR4d0577_WYG_025-2a"/>
掠汀州攻龍南于是安逺頑民作亂十五年贑州路總<lb/>
管噶海齊以先生嘗典教是邑令奉詔徃綏之蠻獠礪<lb/>
兵刄弦弓矢以逆于境先生諭其父老曰吾奉詔輯安<lb/>
汝民宜改過自新毋自速咎使妻孥得保首領以歿顧<lb/>
非幸歟若負固肆暴一旦天兵逺臨父母昆弟並遭擒<lb/>
戮悔之何及汝宜思之父老再拜謝曰明公教以生道<lb/>
敢不自悛叱其子弟令各歸舎觧甲為農于是逺近居<lb/>
民悉遵化贑州移文省憲議功十六年授興國縣主簿<lb/>
<pb n="KR4d0577_WYG_025-2b"/>
未幾以親老辭歸江西行省叅政沁布阿咱爾聞而嘉<lb/>
之遂辟叅謀幕府越明年遷廣東道宣慰使司都元帥<lb/>
府照磨十八年噶海齊為江西行省叅政總戎贑州復<lb/>
召先生歸幕府叅賛軍事九月陳兵䧟贑沁布阿咱爾<lb/>
與噶海齊俱死所領兵亦潰先生偕都事巴延子中收<lb/>
餘兵棲天封意圖恢復而世事日非矣乃取道過雩明<lb/>
年挈家下贑又明年歸廬陵而郷里莽為邱墟民不遑<lb/>
䖏二十二年江西内附遂構堂于古城舊址郷郡學者<lb/>
<pb n="KR4d0577_WYG_025-3a"/>
争師之洪武紀元詔興學校郡守王君澤以書幣延至<lb/>
于郡庠為學者師洪武庚戌設科取士于是福建廣東<lb/>
藩臬奉詔禮聘先生為考試官繼又江西湖廣書幣交<lb/>
至皆以疾辭弗徃八年詔行郷飲酒禮郡守徐彦中以<lb/>
先生老于文學固請為賔講明禮法九年四明烏斯道<lb/>
知奉新縣事復迎䖏賔位多所咨問焉先生自少至老<lb/>
嗜學不倦其于六藝之文百家之書靡不閱覧嘗類群<lb/>
賢之詩名曰長留天地集滄海遺珠集行於世復輯官<lb/>
<pb n="KR4d0577_WYG_025-3b"/>
箴一帙名曰為政規範俾官守者得以法焉毎于嚴冬<lb/>
氷凍輙減米以濟貧者郷隣徳之元季以來科舉法廢<lb/>
先生遂工為古文是時前進士江浙提舉雲陽李公祁<lb/>
國子司業西昌劉公崧翰林學士金華宋公濓毎見先<lb/>
生之文咸推重焉亂後文多散逸其所存者百無一二<lb/>
名之曰麟原集生元延祐甲寅正月四日夀七十六配<lb/>
吳氏有賢徳子男三人長楫次樸次樞楫樞先卒女一<lb/>
人適固塘文氏孫男四人士頡景蘧希晏慕僑曽孫男<lb/>
<pb n="KR4d0577_WYG_025-4a"/>
十三人謙其一也銘曰<lb/>
仁者必有後而後未必多賢吁嗟乎先生簮組綿綿徳<lb/>
者必有言而言未必能傳吁嗟乎先生道義兼全道以<lb/>
淑人義以制事惟所在而能安故俯仰而無愧中村之<lb/>
陽有幽其堂勒銘斯藏百祀不忘<lb/>
　<lb/>
　<lb/>
　<lb/>
<pb n="KR4d0577_WYG_025-4b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　麟原後集附録<lb/>
</p>
<p>
</p>
  </div></body>
</text>\m</TEI>