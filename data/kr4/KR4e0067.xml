<TEI xmlns="http://www.tei-c.org/ns/1.0">
              <teiHeader>
                  <fileDesc>
                     <titleStmt>
                        <title>Title</title>
                     </titleStmt>
                     <publicationStmt>
                        <p>Information about publication or distribution</p>
                     </publicationStmt>
                     <sourceDesc>
                        <p>Information about the source</p>
                     </sourceDesc>
                  </fileDesc>
              </teiHeader>
              <text>
                  <body>
            
<div>
<head>斗南老人集巻一</head> <lb/>
    <p>
<pb n="KR4e0067_WYG_001-1a"/>
欽定四庫全書<lb/>
　斗南老人集巻一<lb/>
　　　　　　　　　　　　　明　胡奎　撰<lb/>
　古選<lb/>
　　敬進寧王殿下仙人好樓居三章<lb/>
仙人好樓居乃在靑雲中金窻洞然開咫尺與天通上<lb/>
有太古音被以龍門桐左招廣成子右揖浮丘公憑虚<lb/>
覽八極呼吸凌洪濛壽與天地並逍遥樂無窮<lb/>
<pb n="KR4e0067_WYG_001-1b"/>
仙人好樓居乃在蔚藍天東西九萬里日月相周旋上<lb/>
有飛霞佩五鳯何翩翩左招王子晉右揖洪崖仙含和<lb/>
鍊金魄至眞洞𤣥𤣥無為以淸淨寄傲羲皇前<lb/>
仙人好樓居下瞰凌虚䑓鷄鳴海色動萬里雲霞開上<lb/>
有白玉虯騎之上蓬萊左招梁園客右引鄒與枚吹笙<lb/>
弄明月八鸞以裵回俯視一泓水終古無纎埃<lb/>
　　歩虚詞<lb/>
五氣合大梵三花凝素雲沖妙混真樸𤣥化蕩無垠靈<lb/>
<pb n="KR4e0067_WYG_001-2a"/>
飇遵絳節稽首虚皇君歗歌瓊臺上飄颻鸞鶴羣<lb/>
寥寥蔚藍天曜靈開龍陽黄老維我神𤣥精貫中央氤<lb/>
氲九天炁晃郎七星芒遊燕玉京府逍遥紫極房<lb/>
九炁合大梵鴻濛啓神霄上披三素雲靈宮鬱岧嶤羣<lb/>
真翊羽盖絳節凌回飇粲粲霏玉葩琅琅歌洞謡凝神<lb/>
息萬慮遐齡比松喬稽首無為化永言贊昌朝<lb/>
玉虚運𤣥化曜靈升大羅三景開天根碧落浮空歌仰<lb/>
瞻彌羅館紫雲覆峨峨縹緲金芙蓉御以麒麟車九光<lb/>
<pb n="KR4e0067_WYG_001-2b"/>
分異采萬彚含沖和皈命希夷門超然凌太霞<lb/>
皇朝闡真教慧風覃八埏琅函啓靈篆玉文簡𤣥𤣥授<lb/>
以丹霞衣回翔玉淸天三精飛爽靈五色凝非烟黄老<lb/>
維我神專氣長緜緜逍遥無極君歸真合自然<lb/>
浩劫開隆運鴻靈秉化機雲章結丹篆空洞啓𤣥微九<lb/>
鳯翼羽盖八龍衛金扉授以赤玉文丹霞為之衣<lb/>
迢迢白玉京上通蔚藍天煌煌黍米珠五色浮空懸包<lb/>
括無極際虚明洞𤣥𤣥可望不可即怳惚象帝先得此<lb/>
<pb n="KR4e0067_WYG_001-3a"/>
以為寶逍遥以長年<lb/>
萬化同逆旅百年等浮漚何不學神仙汗漫與天游餐<lb/>
以暘谷霞濯以星漢流左手招安期右手揖浮丘傲睨<lb/>
八紘内逍遥以忘憂<lb/>
東窻緑玉樹鋭葉何離離春秋八千嵗蟪蛄安得知至<lb/>
人有𤣥術靈泉漱華池專氣有真一超然入無為會當<lb/>
保貞素黄髮以為期<lb/>
　　登九天閣製歩虚詞<lb/>
<pb n="KR4e0067_WYG_001-3b"/>
龍漢還蕩蕩瓊宮鬱峨峨九炁結靈篆千月印明河穆<lb/>
穆渝妙容飄飄登大羅仙人緑雲中縹緲回空歌逍遥<lb/>
永無極暘谷駐羲和<lb/>
玉虚啓真境寶閣凌丹穹曜靈洞八窗空響振回風絳<lb/>
節飄颻下𤣥房曲宻通中有古仙人黄公與赤松飛霞<lb/>
為之佩下上隨雲龍<lb/>
　　九日登九天閣<lb/>
曜靈啓暘谷丹霞麗𤣥穹晨朝回絳節羣真集珠宮登<lb/>
<pb n="KR4e0067_WYG_001-4a"/>
高覽八極逸興凌空濛中有古仙人云是商山翁浩歌<lb/>
紫芝曲此意無終窮<lb/>
九日良燕會登高暢余懷憑虚發淸嘯浩蕩天風來金<lb/>
莖逼華葢六符明泰階排雲呌閶闔靈扉洞然開安得<lb/>
金衣鵠乘之上蓬萊<lb/>
朝披碧瑶簪夕登紫極房綺雲紛郁郁龍漢鬱蒼蒼游<lb/>
神九霄外怳忽覲虚皇相從赤松子乃有韓張良安知<lb/>
千載後跨鶴重來翔<lb/>
<pb n="KR4e0067_WYG_001-4b"/>
　　登玉虚閣賦游仙詞<lb/>
五山出東海巨鼇十五頭帝遣戴山足勿使西南流至<lb/>
今雲霞間上有白玉樓琪樹麗陽岡瑶花被𤣥洲麻姑<lb/>
有書信方平或未游㝷真諒不逺悵望凌高秋<lb/>
琳宮倚虚碧瑶海含淸輝翩翩花鳥使日暮雲中歸弱<lb/>
水隔𤣥圃三山横翠微明月為我佩丹霞為我衣天顔<lb/>
覲咫尺晃朗朝金扉<lb/>
　　游仙詞<lb/>
<pb n="KR4e0067_WYG_001-5a"/>
東海有麻姑乃在三山岑去時海水淺來時海水深翩<lb/>
翩三靑鳥結巢琪樹林寄我錦字書泠然空外音何由<lb/>
啓玉齒臨風披素襟<lb/>
　　所思<lb/>
鬱鬱我所思所思在瀛洲黄金以為闕白玉以為樓枯<lb/>
桑漂白日弱水不容舟亭亭三珠樹别來已千秋仙人<lb/>
招我來采藥遊丹丘餉我千嵗桃贈我五雲裘長鯨鼓<lb/>
巨浪欲往無安流因風寄寥廓東望空悠悠<lb/>
<pb n="KR4e0067_WYG_001-5b"/>
鬱鬱我所思所思在泰山黄塵浩無際碧海何漫漫金<lb/>
鴉夜中出照耀靑雲端我欲乘飈輪因之扣雲關飛霞<lb/>
以為佩明月以為環側身望閶闔天語咫尺間懷哉隔<lb/>
遠道鐡鎻何由攀<lb/>
鬱鬱我所思所思在華陽上有仙人掌巉然倚穹蒼玉<lb/>
井湛靈液丹霞生洞房酒母呼子先騎龍入雲翔我欲<lb/>
往從之憑虚覽八荒黄河渺如帶一葦端可航麻姑儻<lb/>
相憶寄我緑雲章<lb/>
<pb n="KR4e0067_WYG_001-6a"/>
鬱鬱我所思所思在衡峰靑雲團紫葢白日開芙蓉上<lb/>
有飛來泉倒掛千尺虹思昔玉字書允符神禹功九州<lb/>
既混一百谷俱朝宗仙人騎白鹿呦呦立雲中何當鍊<lb/>
金液日夕長相從<lb/>
　　寄王鍊師<lb/>
安期入東海采藥三蓬萊東窗緑玉樹嵗嵗見花開弭<lb/>
節崑丘圃吹笙閬風臺翺翔綵雲裏揮手招我來安期<lb/>
雙黄鵠相從凌九垓<lb/>
<pb n="KR4e0067_WYG_001-6b"/>
　　題雪舫餘淸<lb/>
廻櫓泊寒渚雪月澹淸暉嶺雲低欲度沙禽靜不飛悠<lb/>
悠江海心爾獨此忘機<lb/>
　　題稼軒<lb/>
交交桑扈鳴時雨夜來至星言出東臯田舍有生計天<lb/>
時與農功黽勉焉敢棄春耕或少怠何以遂秋刈古人<lb/>
皆食力素餐良可媿伊人沮溺徒遯迹澹忘世父菑子<lb/>
乃播優游以卒嵗余亦林野人與爾頗同志懷哉愜素<lb/>
<pb n="KR4e0067_WYG_001-7a"/>
心南山有真意<lb/>
　　題廬山圖<lb/>
我昔夢五老翺翔緑雲中濯足銀漢水上與天門通仙<lb/>
人坐中峰手持玉芙蓉邀我吹鸞笙相期入空濛淸猿<lb/>
夜啼月夢回迥寥絶遥遥紫霞想忽若千年别昔向夢<lb/>
中見今從堂上㸔林巒如夙契煙翠生高寒天風颯然<lb/>
來頗覺衣裳單怳如陶𢎞景置我長松間此境何時遊<lb/>
我夢難再續悵望九疊屛白雲滿空谷<lb/>
<pb n="KR4e0067_WYG_001-7b"/>
　　學古軒<lb/>
張公志于學古貎又古心尚友古之人自言古猶今古<lb/>
人不復作古道良可欽齋居古以朴悠然澹沖襟手援<lb/>
緑綺琴中有山水音願揚太古調一洗里耳音<lb/>
　　題安分齋<lb/>
鵬鵾運霄漢鷦鷃棲蒿蓬小大各有適動息無不同龍<lb/>
興山出雲虎嘯谷生風達人悟𤣥理卜築大巖中靜閲<lb/>
天地心超然萬慮空齋居安所分永言玉汝躬<lb/>
<pb n="KR4e0067_WYG_001-8a"/>
　　喜友見訪<lb/>
快雨生夕凉逍遥倚虚閣故人適我趣觴至同一酌托<lb/>
兹忘年交真率以為樂何當筋力健桮酒共酬酢永言<lb/>
懷好音東臯有鳴鶴<lb/>
　　水亭燕集<lb/>
微雨散方池迴飈進虚牖故人賞我趣酌此尊中酒淸<lb/>
談愜素心嘉會得良友日暮悵悠悠雲帆一回首<lb/>
　　五里見一堠<lb/>
<pb n="KR4e0067_WYG_001-8b"/>
五里見一堠十里見一亭依依道傍樹相送復相迎相<lb/>
迎數勸酒相送重回首富貴貧賤交孰不念親友送者<lb/>
日以遠迎者日以親夢中不識路何由見故人前者送<lb/>
卿去繫馬長安樹今日復來迎不聞歸馬聲别情何草<lb/>
草淚滿長安道昔如三春花今為㫁根草草枯還再生<lb/>
花落還再榮悲哉二三子一去無音形<lb/>
　　題謙上人聽雪窩次韻<lb/>
幻境依空立初不在營構譬如空中花過眼安得乆上<lb/>
<pb n="KR4e0067_WYG_001-9a"/>
人淸虚室置之無何有心超三觀妙離淨復離垢英英<lb/>
玉生輝况值越之晝前身乃雪峰後身應雪竇夜聞落<lb/>
葉聲滕六肆馳驟朔風號枯桑猛若獅子吼鑪頭懶殘<lb/>
芋邀我速相就我本有髪僧俗縁嗟逗遛昔也求一𤣥<lb/>
今焉白自守寥寥入無聲寂寂破諸漏兹聆陽春曲一<lb/>
洗平生疚載歌白戰詩千軍當却走<lb/>
　　題觀魚圖<lb/>
子非池中魚安識魚心樂池魚非子心此樂竟何托乃<lb/>
<pb n="KR4e0067_WYG_001-9b"/>
知魚與我所樂皆自然升沉各有適動靜同一天北海<lb/>
埀天雲西江斗升水寧知涸轍餘中有扶揺起觀水固<lb/>
有術觀魚意何如我意儻相契煩君寄素書<lb/>
　　出塞<lb/>
出塞復入塞馬鳴何蕭蕭穹廬坐名將云是霍嫖姚氷<lb/>
河馳萬騎雪磧射雙鵰<lb/>
　　出北郭有懷<lb/>
晨出北郭門微雨散晴野花寒鶯尚遲水緑氷初解折<lb/>
<pb n="KR4e0067_WYG_001-10a"/>
芳思寄遠幽蘭未盈把日暮望歸鴻何由疾如馬<lb/>
　　出郭<lb/>
城西值初夏門巷緑隂交吳蠶始登箔越燕已營巢來<lb/>
往索詩句頓忘推與敲路逄林下筍明旦具行庖<lb/>
　　寄震上人<lb/>
踈鐘出古殿月上靑林靜鶴去海雲深龍歸泉石冷秋<lb/>
高萬籟寂此意竟誰領定起下巖扉裵回碧蘿影<lb/>
　　秋懷寄友人<lb/>
<pb n="KR4e0067_WYG_001-10b"/>
去年聞秋聲我友在天末今年秋復至兩地成契濶踈<lb/>
桐不知秋當窗墮斜月寄我瓊琚篇藏之字不滅不信<lb/>
苦相思來㸔鏡中雪<lb/>
　　題芭蕉雙鶴圖<lb/>
雨鳴蕉葉凉頗覺秋聲早階前有雙鶴迥立風塵表夢<lb/>
覺兩無情喧寂各有道持以寄山僧觀心一時了<lb/>
　　度函谷關<lb/>
車行何盤盤靑山碾為土英雄去已逺石色猶太古天<lb/>
<pb n="KR4e0067_WYG_001-11a"/>
低太行樹歴歴靑可數落日照平原黄沙渺煙霧鷄鳴<lb/>
曙星沒大夢誰先悟紫氣不東來悠悠白雲度<lb/>
　　夜泊采石<lb/>
我思謫仙人渴飲江上水神遊八極間隨月忽飛起泠<lb/>
然宮錦袍濯足天河裏<lb/>
　　思悲翁<lb/>
客有思悲翁老大悲明月昨日顔如丹今朝鬢成雪雪<lb/>
色落明鏡所思胡不悲寄言東家子行樂當及時<lb/>
<pb n="KR4e0067_WYG_001-11b"/>
　　節婦吟<lb/>
汲井井水淸彈琴琴弦直弦直節不移水淸心共白夫<lb/>
死舅姑老妾身安所歸燈前形共影獨留三嵗兒願兒<lb/>
日長大他年應門戸莫戀蜜脾甜甘為蓼蟲苦<lb/>
　　題淵明撫松圖<lb/>
淵明與孔明出處各有道乃知歸來辭即是出師表盤<lb/>
桓撫孤松全身以為寶<lb/>
　　納雲軒為海上人作<lb/>
<pb n="KR4e0067_WYG_001-12a"/>
依依度簷隙冉冉通帷幔初騰洗鉢水却繞繙經案去<lb/>
來固無心既聚還復散龍嘘石氣凉月澹蘿窗半室虚<lb/>
如有容超然悟禪觀<lb/>
　　送給事服滿之京<lb/>
剖松見貞心裂竹知直節所以君子交不學兒女别我<lb/>
隨賢王駕聿來古洪都給事偶相見長身美多鬚昻昂<lb/>
九臯鶴淸聲振寥廓三載讀檀弓一朝登鳳閣南浦水<lb/>
如天開帆月正弦風恬鯨浪稳人識孝廉船子乗駟馬<lb/>
<pb n="KR4e0067_WYG_001-12b"/>
車蹴蹋長安道傾盖各有時何須論遲早笑呼麻姑酒<lb/>
送别豫章城願言崇令徳忠孝在兹行<lb/>
　　送王山人之金華<lb/>
昔有牧羊子云是黄初平寄迹金華洞棲真入杳冥山<lb/>
中多白石叱作羣羊行穿雲尋紫术躡雪采黄精子去<lb/>
追仙隠逍遥塵外情登臨愜幽賞吟嘯有餘淸欲往違<lb/>
夙願相思蘿月明<lb/>
　　送人之京<lb/>
<pb n="KR4e0067_WYG_001-13a"/>
我本林下人偶與故人别今旦出門去山明鳥聲悦江<lb/>
花已變春野樹猶含雪佇立送飛鴻依依望丹闕<lb/>
　　黄鵠行<lb/>
東海有黄鵠羽翼何翩翩十里復五里裵回上靑天靑<lb/>
天高無極下視周八埏朝依𤣥圃樹夕飲瑶池泉鳯凰<lb/>
以為匹啄食保長年<lb/>
　　贈張鍊師<lb/>
東海有仙人云是谷神子飢餐暘谷日渴飲玉池水太<lb/>
<pb n="KR4e0067_WYG_001-13b"/>
虚廓無際洞然啓𤣥門陶鎔日月髓灌溉𤣥牝根從事<lb/>
夏黄公逍遥橘中隱三花如可攀共上崑崙頂<lb/>
　　舟過廬山<lb/>
靑山在船頭正對香爐面如何五老人一老不可見臨<lb/>
流問四老相遇何不早一老對我心萬古靑不了<lb/>
我昔過匡廬白雲在其下盤盤封谷口如虎復如馬望<lb/>
之安可招攬之不盈把何人結茅屋此意更瀟灑<lb/>
　　老至<lb/>
<pb n="KR4e0067_WYG_001-14a"/>
今晨對明鏡始知吾老矣五年寓洪都思家二千里江<lb/>
流直如弦風帆疾如矢西山有白石可以礪吾齒<lb/>
　　題山居畫<lb/>
在山不識山出山山在眼移之圖畫間此意更蕭散依<lb/>
依倦鳥還悠悠白雲晚一笑澹忘言逍遥思無限<lb/>
　　題寓菴<lb/>
寓形大化内道寓太極先厚者寓乎地高者寓乎天晦<lb/>
明寓日月流峙寓山川榮悴寓草木飛躍寓魚鳶吾身<lb/>
<pb n="KR4e0067_WYG_001-14b"/>
寓萬事理寓方寸田問子何所寓寓以八九椽大雅寓<lb/>
古意微言寓陳編至味寓𤣥酒希聲寓素弦行寓南山<lb/>
下坐寓白雲邊息寓芳柳隂飲寓佳菊前嗟余隨所寓<lb/>
寓洪今五年賦雪寓梁園烏紗寓白顛歴觀寓世者寓<lb/>
言無不然伊呂寓莘渭巢由寓林泉靜寓惟獨善動寓<lb/>
隘八埏吾亦聊寓耳試歌寓菴篇<lb/>
　　吳江月下汎舟<lb/>
餘霞歛遥岑微靄生近浦江行得凉夜月出鳴柔櫓茫<lb/>
<pb n="KR4e0067_WYG_001-15a"/>
茫天欲浮歴歴星可數水螢乍明滅沙禽或翔舞此意<lb/>
與誰同三高渺千古<lb/>
　　春夜懷友<lb/>
恬澹何所營稍欣人事簡霏微禪榻雨杳靄鐘聲晚獨<lb/>
念華山人聆君廣陵散<lb/>
　　分緑軒<lb/>
涼翠入虛幌紛披散回飇非煙還翳翳不雨亦瀟瀟朝<lb/>
光凝竹簡晚色借山瓢試從明處見復訝暗中消尚擬<lb/>
<pb n="KR4e0067_WYG_001-15b"/>
題名姓因詩寄廓寥<lb/>
　　送人還碧蓮峰聽琴詩巻<lb/>
東海有别鶴孤飛白雲端五里一返顧十里一盤桓盤<lb/>
桓向何所乃在碧蓮山上有千嵗松下有幽澗泉靈飇<lb/>
振逸響宮商自相宣睠此㝠棲士抱琴松下彈一彈白<lb/>
雪操再彈猗蘭篇泠然太古調不在指與弦别鶴眇千<lb/>
載此意無人傳安得跨黄鵠相從凌紫烟<lb/>
　　東園漫興<lb/>
<pb n="KR4e0067_WYG_001-16a"/>
池荷生夕凉快雨飄然至窗虛延竹色林暝散花氣地<lb/>
偏人事簡遂我幽棲志緬懷心所親佇立凝遠思<lb/>
林扉朝雨歇旭日朗以淸花上野禽語竹間藼草生呼<lb/>
兒晚移席觴至時一傾故人偶相慰適此閒居情<lb/>
明月入東園柳影在庭下烱然如水蘋可玩不可把褰<lb/>
裳舞婆娑誰識獨樂者須臾淸籟發怳惚洞庭野軒皇<lb/>
奏鈞天此曲知者寡何當乗飈輪大笑呼白也<lb/>
鑿池以為海疊石以為島游魚行其中倐若萬里道千<lb/>
<pb n="KR4e0067_WYG_001-16b"/>
里復萬里乃在咫尺間不有埀雲翼安知天地寛<lb/>
微風散晨雨落花滿前除振衣延旦氣讀我齋中書沈<lb/>
潛周孔思究竟羲皇初無言永終日逍遥以自娛<lb/>
雨歇林氣淸鳴蜩集高柳癡兒戲我側進此尊中酒御<lb/>
史不在前執法不在後陶然玉山頺竟入無何有<lb/>
塵不可以鏤影不可以吹至道與𤣥合無言亦無思大<lb/>
鈞播萬物總總復蚩蚩天命各有得人事故不齊何當<lb/>
混真樸彈指悟希微<lb/>
<pb n="KR4e0067_WYG_001-17a"/>
炙背坐東軒思欲獻天子由來山野人所寓敬而已安<lb/>
知九重天陽春被遐邇願頌康衢謡相從葛天氏<lb/>
幽蘭生石上楚楚含朝暉微飇度前楹淸芬襲我衣承<lb/>
彼雨露恩采之當及時持以遺君子勿隨秋草萎<lb/>
東園有佳竹云是靑珊瑚當窗互賔主相㸔以自娛如<lb/>
金復如玉靈籟奏笙竽題詩留醉墨不待倒薤書<lb/>
避喧息萬慮習靜喧乃忘賔退掩關卧兀然就空牀鳴<lb/>
禽欲變夏風葉生夕涼頫仰超宇外悠悠傲羲皇<lb/>
<pb n="KR4e0067_WYG_001-17b"/>
洗硯臨淸池愛此鴝眼明今晨無俗事試墨寫黄庭掃<lb/>
地樹隂午超然有餘淸因之悟𤣥牝可以保長生<lb/>
　　東園漫興寄友<lb/>
齋居晨雨歇褰裳渉東園薔薇欲變夏芍藥尚餘寒好<lb/>
風從東來靈鵲一何喧故人枉瓊藻海蛤侑山尊醲鮮<lb/>
適野性頗覺古意存感激謝知己何由同笑言<lb/>
　　東園即事<lb/>
積雪擁柴門不知春社過蕭條花事晚誰共㸔花坐既<lb/>
<pb n="KR4e0067_WYG_001-18a"/>
醉還復醒頺然掩關卧<lb/>
　　漫興<lb/>
皎皎天上月回光照羅幃盈盈窗間女手弄天孫機上<lb/>
有雙鳳皇翺翔綵雲飛願秉古刀尺裁為君子衣君子<lb/>
在遠道無由接容輝裵回不能寐矯首望金扉<lb/>
流雲夜無聲月直南斗間明星爛華采歴歴當高天側<lb/>
身望八極長夜何漫漫鶴鳴知露下蛩響識天寒思欲<lb/>
凌霄漢上接雙飛翰黄鵠絶四海一去何由攀中情不<lb/>
<pb n="KR4e0067_WYG_001-18b"/>
可冩掩抑坐長歎<lb/>
皎皎天上月照我白玉樓列星埀光采河漢西南流不<lb/>
知誰氏女哀歌樓上頭歌聲入雲響思挾鳯凰遊鳯兮<lb/>
翔千仞宛在崐崘丘豈無雲間鳥念之非我儔含情掩<lb/>
羅袂惻愴令心憂<lb/>
采采芙蓉花涓涓弄秋水停君木蘭棹聆我歌聲起采<lb/>
花欲寄逺思君隔千里紅顔能㡬何悲哉遠游子<lb/>
池中有天荷亭亭照秋緑薄言折其莖絲斷不可續欲<lb/>
<pb n="KR4e0067_WYG_001-19a"/>
知别情苦甚於蓮子心棄置勿復念裵回以沈吟<lb/>
孟冬寒欲至珠箔沾微霜冀馬向北鳴燕鴻亦南翔朗<lb/>
月懸中天驚飇吹洞房客從南海來遺我雙明璫何以<lb/>
報區區繫在紅羅裳珍藏篋笥中三載生輝光努力保<lb/>
明哲願言勿相忘<lb/>
黄鵠東南飛乃在霄漢間五里一返顧十里一回旋人<lb/>
生念儔侶况乃隔河關我有緑綺琴為君鼓猗蘭商飈<lb/>
激流響中曲何由宣合并固有時躊躇不能言<lb/>
<pb n="KR4e0067_WYG_001-19b"/>
晝卧北窗下雙蝶何蘧蘧悠然尋夢去變化在須臾蓬<lb/>
萊易淸淺日月無根株魯連東蹈海李斯西上書人生<lb/>
各有適萬事徒區區<lb/>
　　上塜<lb/>
冷食江南節田家改火時桑間鳴戴勝塜上見棠梨冥<lb/>
冥昊天徳渺渺白雲思持觴數行淚重擬輓歌辭<lb/>
　　黄鶴樓<lb/>
湛湛江上水不洗人間愁悠悠江上山無心自浮浮一<lb/>
<pb n="KR4e0067_WYG_001-20a"/>
掬别時淚不隨水東流側身望黄鶴寂寞三千秋凡骨<lb/>
不可蛻大丹還能求願令遠游人慎勿生白頭<lb/>
　　登五岳樓<lb/>
五岳萃靈氣巋然見高標上凌三素雲仰見九層霄玉<lb/>
女啓天關参差紫宸朝羣龍翊殿陛雙鸞夾笙簫倚闌<lb/>
待明月淸露下泬寥游神八表外羽佩何飄飄<lb/>
靈飈吹海雨洗出江南山丹梯倚層漢玉女啓天關秋<lb/>
聲撼雙檜白日波濤還龍駕倐來游空中鳴佩環朝發<lb/>
<pb n="KR4e0067_WYG_001-20b"/>
榑桑涘夕棲若木灣會當凌八表晞髮太霞間<lb/>
　　寓言<lb/>
客從海上來探彼明月珠下沈無底谷不惜千金軀得<lb/>
之驪龍頷行險何其愚君子保明哲榮名安可趨求魚<lb/>
不投餌待兔當守株<lb/>
迢迢漢川上有女麗且閒佩以雙明珠遊戯淸波間翩<lb/>
然若飛鴻可望不可攀贈我以翠羽報之以秋蘭裵回<lb/>
碧雲暮引領空長歎<lb/>
<pb n="KR4e0067_WYG_001-21a"/>
仙人渡弱水云是王方平海上見麻姑為言三淺淸天<lb/>
風吹榑桑魚龍不得寧海水相盪潏五鼇欲頽傾世傳<lb/>
如𤓰棗服之可長生安得謝人世飄飄凌太淸<lb/>
灼灼苑中桃托根瑶池傍丹葩含淑氣豔彩炫青陽常<lb/>
恐玉階樹秋風委朝霜弱水不可渡蓬萊竟茫茫安得<lb/>
跨黄鵠凌風以翺翔<lb/>
夢乗白玉麟遨遊洞庭野明月流高天白雲生其下軒<lb/>
皇張廣樂云是太古者靈妃鼓瑶瑟𤣥音淡而雅此曲<lb/>
<pb n="KR4e0067_WYG_001-21b"/>
遺人間但恐知音寡茍非遇伶倫黄鐘不如瓦<lb/>
世無鍾子期孰知悲與喜聞昔有韓娥歌聲繞梁起一<lb/>
歌令人悲再歌令人喜同為齊中音憂樂如轉指我有<lb/>
太古弦泠泠㵼秋水所願感人心不願感人耳<lb/>
羲和無停車萬物豈長乆顔回一何天盜跖一何壽明<lb/>
鏡䝉埃塵安能别妍醜松柏遭翦伐不如蒲與柳所以<lb/>
劉阮徒沈酣托桮酒<lb/>
女媧鍊白石上補靑天靑搏沙散人世六合何冥冥二<lb/>
<pb n="KR4e0067_WYG_001-22a"/>
氣更變化三才立儀刑篤生聖與賢出言為大經至道<lb/>
不可泯炳然如日星嘆息千載下持蠡測滄溟<lb/>
靑靑百尺桐乃在南山岑朝陽生其顚上有五色禽昔<lb/>
聞有虞氏斲為太古琴一彈南風操可以滌煩襟如何<lb/>
千載下筝笛貴哇淫引領望蒼梧悠悠白雲深<lb/>
神龍啓河圖淸濁自兹判三才由中立萬化歸一貫粤<lb/>
從形氣生遂有人文煥載誦康衢謡令人發深歎<lb/>
　　秋夜<lb/>
<pb n="KR4e0067_WYG_001-22b"/>
東園秋氣淸露坐當夜半月高棲鳥寂雨止流螢亂淸<lb/>
影轉疎桐微凉入虚幔開戸望明星離離度河漢<lb/>
重城罷鳴柝朗月出東山河漢從西流滉漾箕尾間高<lb/>
樹息棲鳥微露浥芳蘭故人期不至良夜何漫漫揮絃<lb/>
發淸唱同心誰與言<lb/>
　　初秋東園夜坐有懷秫庄淸友<lb/>
秋至倐五日微涼入東園河漢西南流月直箕尾間鮮<lb/>
飇啓夕秀露彩汎崇蘭神閒意自愜思其故人言故人<lb/>
<pb n="KR4e0067_WYG_001-23a"/>
期不至中情何由宣<lb/>
　　秋夜懷友<lb/>
沈沈秋夜靜蟋蟀鳴中堂出戸望河漢星辰低復昂念<lb/>
我平生友遠在天一方安能學明月萬里延輝光輝光<lb/>
有時闕此情不可滅願為雙黄鵠翺翔恣超越<lb/>
　　秋夕<lb/>
月出萬井秋商聲在高樹風條絡緯鳴露葉流螢度天<lb/>
河一桮水流向西南去坐念素心人佳期渺何處<lb/>
<pb n="KR4e0067_WYG_001-23b"/>
　　寄趙子竒<lb/>
金氣稍侵閣裵回月東上思君得良夜何由遂真賞螢<lb/>
依露草深蟬曳風條響西池煩暑退神情亦超朗既消<lb/>
文園渴奚戀銅仙掌上方鐘磬餘令人發遐想<lb/>
　　紫薇花下看月寄友<lb/>
娟娟海東月照我紫薇花花月相裵回玉露浮淸華美<lb/>
人如明珠流輝隔綵霞可望不可即玩之令人嗟安得<lb/>
騎黄鵠同游太淸家<lb/>
<pb n="KR4e0067_WYG_001-24a"/>
　　醉後薔薇花下待月有懷<lb/>
林扉待月出醉影忽在地褰衣就花前弄影學兒戱微<lb/>
颸吹我衣淸露散花氣隔水報鐘來故人期不至<lb/>
　　月下懷友<lb/>
西亭文墨暇方塘含夕淸流螢竹間度棲禽沙際鳴脉<lb/>
脉動遥思念之感中情欲鼓猗蘭操流飇激商聲<lb/>
　　雨後待月有懷<lb/>
雨過生夕涼流螢度疎竹褰衣歩明月淸露灑庭緑仰<lb/>
<pb n="KR4e0067_WYG_001-24b"/>
瞻天宇高明漢手可掬城南有故人丰姿美如玉跫然<lb/>
懷足音何由慰空谷<lb/>
　　題鞵山<lb/>
朝行女兒港夕歩小姑山羅襪凌波面金蓮出地間惟<lb/>
應渡銀漢蹴蹋竟忘還<lb/>
　　雜興<lb/>
春風爾何來吹我門前柳呼兒唱吳歌欵乃齊拍手御<lb/>
史不在前執法不在後倒著烏紗巾兀兀但飲酒<lb/>
<pb n="KR4e0067_WYG_001-25a"/>
　　題燕集詩巻<lb/>
城南夏五月碧樹始鳴蜩維時集羣彦觴詠共逍遥憑<lb/>
高望大海俯見萬里潮藻翰發竒思華筵激流飇獻酬<lb/>
各有禮既醉復長謡嵗月忽已邁聚散若雲飄佳期阻<lb/>
良覿關河悵迢迢白鷗戀近渚黄鵠慕層霄寄迹凌浩<lb/>
蕩游神思廓寥習池應不遠折簡會相招<lb/>
　　城南燕集次韻<lb/>
我本丘壑人幸陪金閨彦煌煌處士星分輝照南甸駕<lb/>
<pb n="KR4e0067_WYG_001-25b"/>
言出城東弭節蓬萊殿高雲澄宇宙江氣白如練維時<lb/>
迫重九楚楚集清燕羅袂微風散文采明霞絢繫馬高<lb/>
陽池華觴列豐膳誰為蛻骨仙大藥成九鍊手把黄金<lb/>
花安得長會面滄波浩茫茫坐見桑田變志士多苦心<lb/>
甘許鐡為硯張公人中英倜儻吾所羡海内閲神交目<lb/>
若巖下電良晤欣在兹既醉復留戀偶憑靑鳥使書來<lb/>
疾如箭願言附冥鴻修翼排雲健<lb/>
　　顧况讀書臺<lb/>
<pb n="KR4e0067_WYG_001-26a"/>
朝登紫微寺日出林扉開尋僧訪古迹始見讀書臺嵗<lb/>
月不復考古人安在哉空餘丹井石寂寞生蒼苔<lb/>
東海有蟠桃托根在蓬萊結實三千嵗誰能見花開此<lb/>
樹夀命長世傳王母栽思昔通天觀靈馭排雲來漢苑<lb/>
不可種茂陵非仙才回視三山下淸淺飛黄埃<lb/>
　　寄友人效韋體<lb/>
圓穹倚高盖厚地浮虚舟日月相循環萬古無時休人<lb/>
生大化中何異海一漚嗟彼桃李花豈識芙蓉秋願言<lb/>
<pb n="KR4e0067_WYG_001-26b"/>
桮中物化作長江流普令四海人一洗胷中愁<lb/>
　　送雲季昭<lb/>
西池生夕涼虚閣流螢度援琴發清商離情惨中素夫<lb/>
君瑚璉器相見一何暮鳯鳥及時鳴還依上林樹<lb/>
　　寄何尹<lb/>
翠羽生南海結巢在三山靑鸞與之匹翺翔琪樹間虞<lb/>
羅不相及裵回竟忘還比翼從北飛言度鴈門關霜高<lb/>
百草短長途淒以寒願言同飲啄慎彼五色翰<lb/>
<pb n="KR4e0067_WYG_001-27a"/>
　　陪林叟池上晚酌<lb/>
晚憩池上閣涼飇散沖襟丹丘廣文老卧病力不任論<lb/>
文意自適下榻情逾深諸孫列左右觴至時一斟既醉<lb/>
月在道出戸天沈沈枯桐委㸑下感激謝知音<lb/>
　　西池晚酌<lb/>
方池散文漪微颸坐來爽歸禽各已息華月從東上故<lb/>
人適我趣攜尊共延賞隔水聞踈鐘令人起遐想<lb/>
　　月上<lb/>
<pb n="KR4e0067_WYG_001-27b"/>
朗月上東園照見梨花白裵回東闌下花月同一色飄<lb/>
飄素霓裳可望不可即思欲折瓊芳佳期綵雲隔<lb/>
　　春思<lb/>
白日麗璇霄下照六合間茫茫名利途積塵如丘山朝<lb/>
輪登太行夕轍度秦關大道平若砥誰云有波瀾安得<lb/>
挾飛仙吹笙緱北山飄颻跨黄鶴永接松喬班<lb/>
　　古意<lb/>
煌煌明月珠乃在碧海南下沈無底谷百仞誰能探昔<lb/>
<pb n="KR4e0067_WYG_001-28a"/>
在軒轅世象罔索龍潭少昊徵鳳瑞隋侯感蛇銜安知<lb/>
至珍物翻為薏苡讒蛟人賣綃去勿用淚潸潸<lb/>
靑靑巖畔柏冉冉淇上竹娟娟閨中女粲粲麗春服翩<lb/>
翩若驚鴻盈盈洛川曲昔如出壑氷今如在山玉蹇修<lb/>
期不來空幃成獨宿<lb/>
積雪生暮寒幽禽在空谷夜來忽驚飛翩翩度踈竹擁<lb/>
衣坐方牀呼兒秉明燭念彼遠遊人何由慰衷曲<lb/>
明月流中天列宿相低昂盈盈河東女寒機織流黄靈<lb/>
<pb n="KR4e0067_WYG_001-28b"/>
鵲期不來欲度愁無梁睆彼牽牛星東西兩相望<lb/>
陌頭桑葉稀桑間戴勝飛盈盈東家女染絲上春機手<lb/>
把黄金剪裁為逰子衣可憐天上月中夜照羅幃<lb/>
幽蘭在空谷無人知其芳好風時過之淸芬襲我裳薄<lb/>
言掇其英置之君子堂君子好修潔佩之比珩璜葹薋<lb/>
妒其美寂寞委秋霜托根茍得所棄置庸何傷<lb/>
客從南海來遺我徑寸珠夜光奪明月明月恐不如珍<lb/>
藏三十載思照魏王車王車不待照魚目空相笑持以<lb/>
<pb n="KR4e0067_WYG_001-29a"/>
照人心千秋保貞曜<lb/>
我有龍門桐斲為緑綺琴一彈别鶴操再理孤鸞音中<lb/>
含太古意調高思彌深此曲知者寡山空月沈沈<lb/>
　　題巢雲<lb/>
在山巢白雲出山雲在眼天地同一巢舒巻任蕭散依<lb/>
依雙闕曙渺渺太行晚何當呼謫仙秀色同一覽<lb/>
　　題梅月圖<lb/>
娟娟古時月粲粲江南春美人不可見夢墮梨花雲玉<lb/>
<pb n="KR4e0067_WYG_001-29b"/>
質恒自愛素衣安可塵裵回嵗云暮索笑情相親<lb/>
　　禱雨有感<lb/>
至真運𤣥牝飛神遊大羅雲霞結丹篆紫宮鬱嵯峨靈<lb/>
符檄龍穴甘雨隨滂沱八表滌炎氣四郊蘇槁禾涼飈<lb/>
起寥廓為爾奏空歌<lb/>
　　送友人之京<lb/>
一雨午齋靜澹然忘世情故人别我去迢迢之玉京玉<lb/>
京九天上閶闔春雲生麴黄變江柳關關啼鳥鶯愁懷<lb/>
<pb n="KR4e0067_WYG_001-30a"/>
鬱離思暮角起重城<lb/>
　　輓知事陳仲信妻李氏<lb/>
燕山有雙鳯結巢在濠梁飢食玉山禾渴飲瑶池漿一<lb/>
朝挾其雄羽翼凌風翔㷀㷀遺衆雛遨遊白雲鄉回首<lb/>
謝孤鳯願言應時昌<lb/>
　　送知縣陳仲信之建昌<lb/>
一日白一髪三年白㡬何自子業成均我髪白已多子<lb/>
今窣百里武城試弦歌相見即言别張帆泝江波西望<lb/>
<pb n="KR4e0067_WYG_001-30b"/>
香爐峰秋雲鬱嵯峨豐城有雙劍龍泉與太阿會合各<lb/>
有時精采長不䃺我無晨風翼送子渉關河南雲有來<lb/>
鴈裁書寄煙蘿<lb/>
　　患眼偶述<lb/>
卧病北窗夕澹然忘世情微雨竹間度蕭蕭風葉鳴隱<lb/>
几不知夜燈暈若流星兀坐學枯禪習靜心自淸因之<lb/>
悟𤣥<hi>闕</hi>
　　感興<lb/>
<pb n="KR4e0067_WYG_001-31a"/>
荆山生巨璞安知中有玉卞和持獻之王乃刖其足天<lb/>
不生卞和此玉無人知天不生此玉和足寧刖之但求<lb/>
識者獻刖足復何悲<lb/>
　　送奎上人<lb/>
靑雲覆層巘一徑入幽林山中夜來雨不知雙澗深上<lb/>
人春講罷躡履縱幽㝷寄謝巖頭月還同永夜吟<lb/>
　　擬古<lb/>
客從南海來遺我明月珠感君綢繆意繋在紅羅襦羅<lb/>
<pb n="KR4e0067_WYG_001-31b"/>
襦不可解中情不可改月以明妾心珠以結君愛誰言<lb/>
道路長咫尺隔光采<lb/>
幽蘭生江臯銳葉一何好臨流掇其英持以寄遠道紉<lb/>
為君子佩玩之慰中抱毋令比蕭艾寂寞委秋草<lb/>
晨出北郭門遥見一抔土借問誰家田云是前人墓靑<lb/>
松夾道生薤葉披朝露寂寂蒿萊下但見狐與兔隂陽<lb/>
無停機誰能識其故<lb/>
南山靑桂枝奄忽易生螙榮悴更相共去來同旦暮秦<lb/>
<pb n="KR4e0067_WYG_001-32a"/>
皇與漢武千載終不悟為樂當及時棄置貧與富<lb/>
　　雨後杏花發對酒有懷故人<lb/>
雨後杏花發斗酒思所親愛兹花上月共賞今夕春如<lb/>
何同心者總是他鄉人<lb/>
　　春夜與友飲别<lb/>
高堂秉華燭四座惨無輝鵾弦奏急響商飇吹我衣<hi>闕</hi>
　今夕懽明旦與子違何異林棲鳥凌晨各分飛悠悠<lb/>
空中雲聚散無定期雲出尚有歸此别將何依且盡尊中<lb/>
<pb n="KR4e0067_WYG_001-32b"/>
酒永言長相思<lb/>
　　仙人<lb/>
金鼇十五頭盤盤戴山起仙人居其巔俯視東海水吹<lb/>
笙弄明月翺翔麟鳯洲風車儻可馭飛歩綵雲秋<lb/>
　　房中思<lb/>
紅燭照啼痕當窗伴孤影莎鷄語庭樹長夜心耿耿夢<lb/>
尋關山去不識關山路長亭楓葉秋憶君相别處<lb/>
　　征婦詞<lb/>
<pb n="KR4e0067_WYG_001-33a"/>
商聲振庭樹匹馬鳴蕭蕭念汝出門去關山悵迢遥牀<lb/>
頭無百金焉能買寶刀阿母淚雙下燈前裁戰袍稚女<lb/>
纔倚牀少婦針指勞半年一得書使我心忉忉<lb/>
　　北上行<lb/>
食蜜不知苦衣葛不知寒今晨出門去始知行路難驚<lb/>
飈吹斷蓬沙磧何漫漫羸馬縮如蝟霜花大於錢夜渉<lb/>
黄河凍舟行不得前君腸轆轤轉我腸車輪盤王事有<lb/>
嚴程去去勿憚煩彎弧落旄頭飛箭定天山會賦饒歌<lb/>
<pb n="KR4e0067_WYG_001-33b"/>
曲論功萬里還<lb/>
　　送人之京<lb/>
大江春水滿芳洲蒲葉短黄帽唱吳歌東風吹不斷江<lb/>
君英少年貢入司成館袖有五色毫文藻光纂纂人生<lb/>
意氣合何論相見晚君如千里駒跌蕩走長坂我如九<lb/>
臯鶴長鳴任蕭散去去毋少畱嚴程不容緩欲持一桮<lb/>
酒迢迢碧雲遠明年杏花開待我上林苑<lb/>
　　題槐隂親舍<lb/>
<pb n="KR4e0067_WYG_001-34a"/>
慈烏夜夜啼宛在慈溪西大槐高過屋慈烏來上棲烏<lb/>
雛思返哺啞啞愁日暮白雲飛度江恨不隨雲去雛有<lb/>
青霄翮翺翔霜柏枝慈溪東入海雛心無已時<lb/>
　　送貢士之京<lb/>
一水通震澤張帆挂秋風靄靄天際雲迢迢江上峰朝<lb/>
飲楓橋酒夕聞寒山鐘三年讀禮餘挾䇿還辟廱願言<lb/>
枉尺素時寄南飛鴻<lb/>
　　送人秩滿之京<lb/>
<pb n="KR4e0067_WYG_001-34b"/>
烏啼海門樹旭日生蒼凉秋風櫂歌發起拂帆上霜劉<lb/>
侯忠孝裔三載佐黄堂兹焉報佳政冠佩生輝光祖餞<lb/>
長亭下共酌青霞漿側身睇鴻鵠萬里高翺翔<lb/>
鳳皇出丹穴文采何翩翩朝棲峴山樹夕飲漢江泉一<lb/>
朝銜瑞圖飛鳴凌紫煙雙闕九天上冠盖如星聫朝回<lb/>
有餘暇早寄瓊琚篇<lb/>
　　題硤川佳勝圖<lb/>
昔有紫薇郎登眺東西山持節去不返名留天地間我<lb/>
<pb n="KR4e0067_WYG_001-35a"/>
嘗覽陳迹行尋顧况宅峨峨讀書䑓蒼煙鎻荆棘仙翁<lb/>
葛稚川丹井尚依然井畔長松樹不聞啼杜鵑雞鳴海<lb/>
波赤東望榑桑日六寺發鯨音長林起蕭瑟俱胝天竺<lb/>
來一喝洞門開鑿厓閟靈迹老石封莓苔回㸔山下路<lb/>
超然起黄霧憧憧徃來人日中自旁午關西供奉孫兩<lb/>
峰青到門微風生綺席明月落淸尊乗閒來訪我中流<lb/>
浮一舸手持三尺圖怳如山中坐<lb/>
　　秀州夜泊<lb/>
<pb n="KR4e0067_WYG_001-35b"/>
迴艫泊晚渚暫息嘉樹隂淸飈散狂瀾纎月生遠岑悠<lb/>
悠歸岫雲交交度水禽同舟遂幽賞𤣥談愜素心况兹<lb/>
水凉夕觴至時一斟道合理無忤怡然澹沖襟<lb/>
　　百年寓華屋<lb/>
仙人好樓居乃在南城隅大江從天來白虹繞其廬朝<lb/>
旭麗丹桷凉飈生綺䟽清談落珠唾列坐蹌瓊琚秉心<lb/>
介于石富貴浮雲如寓形百年内逍遥以自娛<lb/>
　　千載居山丘<lb/>
<pb n="KR4e0067_WYG_001-36a"/>
四序更代謝羲和無停輈達人觀大化委順復何憂瞻<lb/>
彼池塘山鬱鬱松與楸棲鳥自回翔歸雲亦悠悠嗟哉<lb/>
泉下人永為長夜遊流澤衍餘慶千載賁兹丘<lb/>
　　送瀾典藏還天界寺<lb/>
大海流不息浮雲無定蹤人生有聚散幻相本來空上<lb/>
人得真傳何别復何同飛錫滄洲上言登第一峰得玉<lb/>
勿抵鵲探珠必求龍定起有餘暇題詩寄南鴻<lb/>
　　題望雲圖<lb/>
<pb n="KR4e0067_WYG_001-36b"/>
何山無白雲游子心獨苦千里萬里間見雲思見母白<lb/>
雲有聚散兒心無已時北風何栗烈吹裂身上衣母居<lb/>
澤山陽倚門懐遠道何以報區區春暉寸心草<lb/>
　　病中謝友見訪<lb/>
春隂散微雨小閣倦登臨萬子偶相過泠然披素襟裵<lb/>
回日將暮負疴力不任王喬有隻履持以謝知音<lb/>
　　雪中懷暠上人<lb/>
高閣暮寒甚不知春雪來急霰鳴竹間頃刻覆靑苔數<lb/>
<pb n="KR4e0067_WYG_001-37a"/>
日寡輪鞅林扉誰與開故人寄禪居雅趣亦悠哉熏鑪<lb/>
與茶鼎真足外形骸坐乆夜鐘過起思重裵回<lb/>
　　清樂軒<lb/>
乾坤有清氣付與賢者樂賢者樂其清所樂應不濁鳴<lb/>
蟬樂飲露聚螘樂慕羶豈不同其樂斯樂有間焉鳶飛<lb/>
樂乎天魚躍樂乎水察彼俯仰間誰能知樂此彼樂或<lb/>
在外此樂乃在中外樂易消歇内樂無終窮蒙也樂濠<lb/>
梁尹也樂莘野欲知聖賢樂孔顔真樂者鄭公樂其天<lb/>
<pb n="KR4e0067_WYG_001-37b"/>
樂清以名軒清與樂俱有動靜無不然山以樂吾仁水<lb/>
以樂吾智居樂適其安行樂隨所寄人知使君樂不知<lb/>
使君心安得穆清風樂哉以長吟<lb/>
　　送人秩滿之京<lb/>
嚴城鐘鼓動曙色明榑桑車騎何駢闐祖帳生輝光荆<lb/>
君英傑士入幕贊黄堂三年主畫諾一日登朝行卿雲<lb/>
麗閶闔玉琯回初陽行當祝萬夀逍遥紫霞觴<lb/>
　　送嵗貢生之京<lb/>
<pb n="KR4e0067_WYG_001-38a"/>
俞生英妙年讀書南城下暇日從兒嬉騎竹當驄馬弱<lb/>
冠入虞庠良金貴陶冶聱牙稽訓誥葩正習風雅譬彼<lb/>
珊瑚器宗廟安可舍今春貢京師如生才亦寡雍雍成<lb/>
均地濟濟文學者縱横三千字寸晷擅揮灑龍門錦先<lb/>
奪鴈塔名須寫有使即寄書停雲念鄉社摛辭繼班馬<lb/>
射䇿希董賈<lb/>
　　覺非詩<lb/>
晨興正冠裳端居儼若思先哲有遺訓兢兢常在兹賢<lb/>
<pb n="KR4e0067_WYG_001-38b"/>
哉蘧伯玉五十始知非是非日相仍何以决羣疑四勿<lb/>
我裘領三省我蓍龜衡以較重輕鑑以别妍媸直者不<lb/>
可枉白者不可緇願言保終始中心毋自欺<lb/>
　　送黄鍊師還天台<lb/>
沖漠混元化形神合自然至人保遐夀虚靈洞𤣥𤣥金<lb/>
鼇戴宮闕此地多神仙絳節凌回飈霞裾飄紫煙安期<lb/>
啖玉棗一笑三千年火烏出東方𤣥兔沒西海萬古復<lb/>
千年出沒互相待蓬萊鶴上仙何曾一人在<lb/>
<pb n="KR4e0067_WYG_001-39a"/>
　　寄萬百戸<lb/>
客從海上來恵我錦字書開緘挹光采字字明月珠藏<lb/>
之懷袖間魚目安能如相見一何晚相望一何逺迢迢<lb/>
河漢流雙星隔清淺<lb/>
　　送人之京<lb/>
李侯西江彦矯矯麒麐駒讀書司成館佐政東海隅會<lb/>
當馳廣陌安可困鹽車兹焉沐清化去謁承明廬霜風<lb/>
淒以寒飄然曳長裾青雲近在望壯志毋踟躇<lb/>
<pb n="KR4e0067_WYG_001-39b"/>
　　題澄心堂<lb/>
人心本清淨湛然井中水井水常自澄波瀾不曾起張<lb/>
子雅好道堂以澄心名賣藥城市間隱居如宋清我昨<lb/>
過其家燕坐接談笑何以效區區操存一言要<lb/>
　　送馬文學之惠安教諭<lb/>
英英馬文學年方三十餘秩然瑚璉器文采玉不如昔<lb/>
也未加冠今焉頗有鬚獻藝上春官司教閩粤墟翺翔<lb/>
南溟下播弄明月珠鴻濤際大海渺在天一隅文光射<lb/>
<pb n="KR4e0067_WYG_001-40a"/>
南斗樂育君子儒願憑青鳥使寄我空中書<lb/>
　　題春暉堂<lb/>
青天何高高中有三春暉母年日已邁兒心嘗依依此<lb/>
心向誰道一寸階前艸宦轍東西馳千里萬里道兒騎<lb/>
青驄馬身著繡羅裳何異五色衣笑舞春暉堂春暉無<lb/>
時已照見東流水水中雙鯉魚朝盤奉甘㫖庭前有高<lb/>
樹慈烏日夕來烏雛思返哺飛繞黄金臺<lb/>
　　題綵煙山人瑞槐堂<lb/>
<pb n="KR4e0067_WYG_001-40b"/>
青青堂下槐乃在綵煙山一本如合璧兩枝若聫環堂<lb/>
中有賢母日行槐樹間槐根兩兄弟綵服何斑斑母今<lb/>
髪已皓人與槐俱好但見槐樹長不知母身老上有返<lb/>
哺烏下有忘憂艸返哺識劬勞忘憂思襁褓槐今高過<lb/>
屋屈指三十年東西或拱揖左右相回旋不有兩兒孝<lb/>
安知慈母賢草木亦微物永錫信蒼天兒今何所願願<lb/>
槐長在目槐花年年開槐葉朝朝緑豈無螻螘夢紛紛<lb/>
鬭蠻觸一笑天地寛白雲滿空谷<lb/>
<pb n="KR4e0067_WYG_001-41a"/>
　　送人還貴州<lb/>
别情何草草傾葢苦不早暌違三十年隔越萬里道憶<lb/>
在東岡日彬彬麗文藻子少我當壯子壯我復老人生<lb/>
百年内安得長美好故交曙星稀先哲流電掃豈無桮<lb/>
中物與子一傾倒昨游𤣥都觀共覔安期棗挂弓榑桑<lb/>
枝洗劍滄海島酒䦨别我去何以慰幽抱楚山鬱叢叢<lb/>
巴水深浩浩願言崇令德黄髪永相保<lb/>
　　送人考滿之京<lb/>
<pb n="KR4e0067_WYG_001-41b"/>
伊昔太昊氏教民以佃漁神禹平水土羣生奠厥居伯<lb/>
益掌山澤立官自唐虞澤梁古無禁庶鮮給朝餔後世<lb/>
務財用輸納窮錙銖吾皇一四海恩波被八區南檣與<lb/>
北柂晏然如坦途英英南昌彦聿來東海隅釣鼇龍伯<lb/>
國簸弄明月珠清於出壑氷置之白玉壺賦稅日以羡<lb/>
聲譽日以敷我家臨江濱里社同枌榆謬登銓曹選獲<lb/>
與吾子俱得錢即相覔有酒即相呼朂哉金石交媿彼<lb/>
勢利途三年當考最駕言之京都京都九天上冠盖如<lb/>
<pb n="KR4e0067_WYG_001-42a"/>
雲趨蜚英大鴻臚攬轡青雲衢豈無伯樂氏顧此千里<lb/>
駒大江秋水落旭日照檣烏柳條不堪折擊缶歌嗚嗚<lb/>
方當維新日羣才應時需子行勿踟躇善保千金軀<lb/>
　　友人邀飲予病不赴作詩答之<lb/>
積雨散煩燠虚閣延清風故人賞我趣觴酒坐從容此<lb/>
意豈不佳老病苦相攻長途足無力憂來鬱忡忡知音<lb/>
有顔李迹異心自同題詩謝不敏恢量還當容<lb/>
　　早朝<lb/>
<pb n="KR4e0067_WYG_001-42b"/>
象魏臨丹闕鉤陳直紫微蜿蜒扶日上夭矯挾雲飛望<lb/>
拜千官集柔懐萬國歸春班隨仗入午漏隔花稀晃朗<lb/>
金銀氣昭回黼黻衣<lb/>
　　次周紀善韻<lb/>
大鵬摶九霄不如海鷗逸白首歸故里心神猶怳忽我<lb/>
足不良行我言竟誰述多君富文藻詞源倒溟渤安流<lb/>
既崩奔坦途亦﨑崛升沉任雲止禍福由中出緬思七<lb/>
閩地云是錦繡窟寄言塞上翁善保千金骨<lb/>
<pb n="KR4e0067_WYG_001-43a"/>
　　次曇師見寄韻<lb/>
高吟寄天末寒繭曳孤篁烱若雙明珠九淵安可藏出<lb/>
戸見明月流光入中堂載彈緑綺琴匡坐白雲牀寥寥<lb/>
太古調誰論虞與唐知音諒非逺我心自憂惶挑燈耿<lb/>
無寐清淚灑淋浪頼有一瓢酒慰兹離别膓<lb/>
　　孫武<lb/>
吾聞孫武子教戰闔廬城美人出後宮百花媚春晴三<lb/>
令復五申約束何分明一鼓玉顔笑再鼓蛾眉傾雷霆<lb/>
<pb n="KR4e0067_WYG_001-43b"/>
肅將令頗覺君命輕西來破楚疆北滅齊晉兵英姿渺<lb/>
千古颯爽悲風生<lb/>
　　孫臏<lb/>
孫臏古名將龎涓俱學兵刖足見齊使始識田將軍指<lb/>
麾輜車中號令若風霆引兵走大梁遂解邯鄲城捄韓<lb/>
示怯戰減竈功乃成馬陵書大木弩發如流星跛鼈信<lb/>
千里刑餘安可輕<lb/>
　　吳起<lb/>
<pb n="KR4e0067_WYG_001-44a"/>
吳起好用兵嘗學曾子法東出衛郭門齧臂與母訣魯<lb/>
君不見用殺妻與齊絶將軍自吮疽士卒甘喋血擊秦<lb/>
㧞五城魏侯尚功烈在徳不在險舟中盡吳越孰云猜<lb/>
忌人千載名不滅<lb/>
　　李牧<lb/>
李牧守邊日屯兵鴈門關槌牛饗士卒十年戎馬閑黄<lb/>
雲覆沙漠白雪漫天山狼烽日以遠騂弓不敢彎後來<lb/>
防秋戍思之應靦顔<lb/>
<pb n="KR4e0067_WYG_001-44b"/>
　　亷頗<lb/>
相如拜上卿豈畏廉將軍兩虎若共鬭其勢不俱生秦<lb/>
兵不加趙功歸吾二人忠臣當殉國志士當殉名不有<lb/>
負荆謝安知刎頸親<lb/>
　　田單<lb/>
田單破燕壁神人為我師鑿城出火牛被以獸文衣壯<lb/>
士五千人銜枚突其圍斬將敗騎劫迎王入臨淄齊城<lb/>
七十餘一旦俱復之雄風千載下英名良不隳<lb/>
<pb n="KR4e0067_WYG_001-45a"/>
　　張良<lb/>
良貎若美婦本圖報韓仇擊秦博浪沙隐迹下邳遊旣<lb/>
進黄石履復運沛公籌關中興漢業天授非人謀謝事<lb/>
從赤松功成願封留一掉三寸舌名高萬户侯<lb/>
　　懷李白<lb/>
日落江水黄雲開楚山碧南風吹大帆倐爾臨采石緬<lb/>
懷謫仙人醉魂招不得頫仰天地寛誰云錦袍窄<lb/>
　　題三桂堂<lb/>
<pb n="KR4e0067_WYG_001-45b"/>
生兒貴生男男可應門戸種樹當種桂桂能耐寒暑君<lb/>
家有三兒一一青瓊枝時來三樹下騎竹相娛嬉大兒<lb/>
眉宇好小兒竒絶倒中兒更可人比兄讀書早願兒讀<lb/>
書早長大俱成名年年桂花發來聽讀書聲<lb/>
　　九日望海觴詠<lb/>
放曠麋鹿性消揺林野娛良時遂傾盖真賞偶聫裾高<lb/>
雲澄泰宇旭日朗以舒亭亭逺峰出靡靡幽花敷凭高<lb/>
倚飛闕遐想入方壺幸陪金閨彦獲與靜者俱何當凌<lb/>
<pb n="KR4e0067_WYG_001-46a"/>
八表飛舄躡雙鳬<lb/>
　　傷思次韻<lb/>
江上雙鴛鴦雙飛復雙起如何南來鴈隻影沈湘水蘆<lb/>
花似朝霜漫漫逐風起欲寄故鄉書悲哉逺游子<lb/>
　　次友人韻<lb/>
青鳥海上來五采何翩翩口銜三素雲滿几生晴煙墨<lb/>
池夜來雨空碧涵漪漣安得王内史一埽九萬牋因風<lb/>
托青鳥寄謝瀛洲仙<lb/>
<pb n="KR4e0067_WYG_001-46b"/>
　　題牧童騎牛圖<lb/>
牛背穏於馬騎過南山下竹鞭三尺長不用紫游繮四<lb/>
郊干戈罷歸放桃林野一曲太平歌爾童奈樂何<lb/>
　　古意<lb/>
皎皎連城璧乃在巨璞中無人辨其真甘與燕石同所<lb/>
以卞和氏抱泣秋山空<lb/>
　　水中蒲<lb/>
青青江上蒲宛宛水中魚楚楚東家女盈盈樓上居泠<lb/>
<pb n="KR4e0067_WYG_001-47a"/>
泠撫瑶瑟粲粲被羅襦昔如崑山玉今如濁水珠美玉<lb/>
尚待價明珠終不汙<lb/>
　　擬今日良宴會<lb/>
今日慘不樂憂來鬱無端華堂秉明燭思奉君子懽南<lb/>
窗撫瑶瑟含情不能彈君情與妾意憂樂轉指間人生<lb/>
非金石流景若飛丸何不返初服英英谷中蘭無言混<lb/>
蕭艾委質霜露間<lb/>
　　得雨<lb/>
<pb n="KR4e0067_WYG_001-47b"/>
夜聞蕉葉聲秋至得涼雨推窗雲氣暝枕簟淨無暑竹<lb/>
間螢火度艸際莎雞語焦原當復榮慰我三農苦<lb/>
　　送嵗貢生之京<lb/>
開嵗倐五日青陽動熹微回塘夜來雨碧水生漣漪明<lb/>
發戒舟航翩翩上京師官曹送子行酌以黄金巵師友<lb/>
送子行載歌鹿鳴詩鄉老送子行夾道迎春旗父母送<lb/>
子行宻縫身上衣子今朝天去翺翔鳳凰池願言登太<lb/>
學肅肅愼其儀尚友古之人明哲以為期<lb/>
<pb n="KR4e0067_WYG_001-48a"/>
　　送張將軍之京<lb/>
曜靈啓暘谷春雲曳華旌將軍奉明詔攬轡出嚴城風<lb/>
吹杏雨白火改榆煙青儀鳯五色羽神駒千里程論功<lb/>
錫重爵遠邇振英聲<lb/>
　　題金蘭圖<lb/>
英英風露姿託根在空谷何人擷其芳置之黄金屋彼<lb/>
美同心者可以慰幽獨<lb/>
　　寄宋紀善<lb/>
<pb n="KR4e0067_WYG_001-48b"/>
東海有黄鵠託巢琪樹間朝浴咸池水夕息三神山翩<lb/>
然上霄漢翺翔白玉關我欲往從之短翮無由攀雄飛<lb/>
諒有道雌伏何足歎<lb/>
幽蘭在空谷無人知其芳天風一披拂置之君子堂擢<lb/>
頴蕭艾間銳葉何輝光盈盈漢臯女拾翠江之傍所思<lb/>
隔逺道欲寄雙明璫明璫不可寄展轉鬰中腸<lb/>
青鳥天上來寄我雲錦書開緘挹華采字字明月珠佳<lb/>
期渺天末悵望心縈紆我無青瓊琚何以報區區願言<lb/>
<pb n="KR4e0067_WYG_001-49a"/>
敦夙好善保千金軀<lb/>
　　佳人折花聯句<lb/>
婉婉水邊來盈盈花畔立霞侵玉指煖露沁羅裳濕刺<lb/>
宻尚遲攀條長詎能及持歸玉臺前自掩紅顔泣<lb/>
　　題琴軒<lb/>
南州有高士手抱龍門桐披襟坐磐石泠泠和松風上<lb/>
弦奏鳴鳯下弦鼓飛鴻寄情山水間所樂無終窮<lb/>
　　效陶<lb/>
<pb n="KR4e0067_WYG_001-49b"/>
晨䇿何所之言往南山陽白雲生其顛歸鳥共回翔采<lb/>
采籬下菊賔至同一觴醉卧北窗下悠然傲羲皇<lb/>
　　效韋<lb/>
我本麋鹿性愛兹林壑幽夕泉分澗落晴嵐出樹浮披<lb/>
襟挹高爽䇿杖散煩憂歸鳥引餘興裵回去復留<lb/>
　　題敬義齋<lb/>
南州有一士卜隱大江濵端居坐終日尚友古之人古<lb/>
人不可作聖遠復言湮出門岐路多何由問通津有客<lb/>
<pb n="KR4e0067_WYG_001-50a"/>
過其家誨語何諄諄集義以飬氣主敬以修身請子事<lb/>
斯語永言書諸紳<lb/>
　　送姪從戎雲南兼柬居掾史<lb/>
我祖自南渡世為鹽官人家傳安定譜子孫多搢紳嗟<lb/>
汝英妙年從戎萬里道斷蓬離本根骨肉豈相保憶汝<lb/>
别家曰婦病在膏肓小妹應門户兩女纔倚牀一年一<lb/>
得書見書如見汝蹉跎十五年閲盡寒與暑昨者奉軍<lb/>
帖倉卒暫還家兩女上堂拜不識去時爺朝紡木棉花<lb/>
<pb n="KR4e0067_WYG_001-50b"/>
夜織機中布裁為身上衣夢繞天南路天南有名將云<lb/>
是漢嫖姚威聲振夷夏勲業著皇朝汝今向前去勿戀<lb/>
故鄉住生入玉門關會當有竒遇烏啼海東樹落月在<lb/>
城頭送汝北郭門霜花滿征裘千金買寶刀豈若聊城<lb/>
箭魯連倜儻生何曾嘆貧賤洞庭秋水落三峽夜猨哀<lb/>
船過瞿唐口還經灔澦堆嚴程不可緩别去關山遠縮<lb/>
地恨無方我腸轆轤轉轅門有知已遠惠白象梳瓊瑶<lb/>
無以報為我謝區區<lb/>
<pb n="KR4e0067_WYG_001-51a"/>
　　送東既白上人之京<lb/>
旭日東方來起送東既白山笠野雲深田衣江水碧去<lb/>
登千里道歸化三生石鶴羽振高飈迢迢望飛錫<lb/>
　　送浙江僉憲金臺王公考滿之京<lb/>
王公希代寶本自金䑓人素抱匡濟畧華年登要津布<lb/>
衣謁萬乘意氣干青雲恩承鳯凰詔擢為烏府臣錢唐<lb/>
古都會一水東西分三年持玉節遠邇勞咨詢氷壺貯<lb/>
秋月藻鑒無纎塵兹焉攷嘉績封章朝紫宸天子坐南<lb/>
<pb n="KR4e0067_WYG_001-51b"/>
面視聽自下民茍乏耳目官上天何由聞公今司獻納<lb/>
一一請具陳某郡山水美某州風俗淳某守貪以墨某<lb/>
吏清以仁某田足禾稼某冶饒金銀某竈可淅滷某營<lb/>
可屯軍某曹奸且黠某士才更文里巷某貞節巖穴某<lb/>
隱淪忠良薦某軰淫祀黜某神虎拜伏闕下正及雞鳴<lb/>
晨天顔動微笑孰不荷陶甄維時晴雪後吳水碧粼粼<lb/>
張帆南斗下伐木大江濵我亦芻蕘者斐詞公勿瞋願<lb/>
言宣大化四海回陽春<lb/>
<pb n="KR4e0067_WYG_001-52a"/>
　　題曉峯<lb/>
在山不見山出山山更好披衣五更起山色入門早空<lb/>
翠落琴牀晴光動林表自有天地來萬仞青不了寄言<lb/>
山中人古今亦昬曉<lb/>
　　送叙班劉南奎還臨江省親<lb/>
日出獅峰頂鵲鳴庭樹枝慈母出門望兒從天上歸一<lb/>
别十三年母子隔遠道不憂嵗月深但恐母年老兒仕<lb/>
大鴻臚母在高堂居有禄不得飬問安徒寄書兒今乞<lb/>
<pb n="KR4e0067_WYG_001-52b"/>
歸省詔許還鄉井暫經洪都門遥指白雲嶺一笑偶相<lb/>
逢論詩鐵柱宮相逄即相别挂席趂回風回風吹五兩<lb/>
南浦春波長就船買鯉魚沿月櫂歌響登堂進流霞更<lb/>
栽萱艸花百嵗母身健願兒長在家<lb/>
　　雪<lb/>
晴響始鳴條寒威稍侵戸聲䋣知雜霰溜宻應兼雨尋<lb/>
燈靡靡飄度隙斜斜舞興極還思剡歌長重和楚寂寞<lb/>
大音希悠然向誰語<lb/>
<pb n="KR4e0067_WYG_001-53a"/>
　　辭世頌<lb/>
　　　先生易簀之際作是頌命其子書而進之頌畢<lb/>
　　　而終此可見忠愛之心始終無替也<lb/>
臣有一寸葵託根空谷間中有向日心炳如九還丹日<lb/>
照葵在地葵傾日在天由來忠義者存殁無不然臣心<lb/>
願如葵日照千萬年<lb/>
　<lb/>
　<lb/>
<pb n="KR4e0067_WYG_001-53b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　斗南老人集巻一<lb/>
</p>
<p>
</p>
  </div>
<div>
<head>斗南老人集巻二</head> <lb/>
    <p>
<pb n="KR4e0067_WYG_002-1a"/>
欽定四庫全書<lb/>
　斗南老人集巻二<lb/>
　　　　　　　　　　　　　明　胡奎　撰<lb/>
　古樂府<lb/>
　　前有千萬年<lb/>
前有千萬年不知是何物後有千萬年變化安可測河<lb/>
中龍馬未生時誰辨東西與南北混沌死七竅生崐崘<lb/>
水源直到海千流萬派何由清但見兩輪日月東西走<lb/>
<pb n="KR4e0067_WYG_002-1b"/>
不息人言火精與水銀鍛冶紅顔凍棃色消磨緑髪如<lb/>
星星人生得意且為樂何用空名留汗青<lb/>
　　有所思<lb/>
脉脉有所思泠泠寄哀弦弦聲久已絶思君聆我彈君<lb/>
情與妾意憂樂轉指間幸隨南風調流響九嶷山<lb/>
落葉隨風飛欲歸在何時人生千里不得㑹空向天涯<lb/>
歌所思黄陵女兒泣湘月蒼梧鳴鳳千年别彈折秋風<lb/>
五十弦妾貌如花命如葉青猿夜啼三峽長望美人兮<lb/>
<pb n="KR4e0067_WYG_002-2a"/>
良可傷回鴈峰前有來使願寄一書還故鄉<lb/>
所思向何方所思今有所食蓼不知辛食蘗不知苦惟<lb/>
有所思愁殺人蓼蘗不能如苦辛<lb/>
　　長相思<lb/>
長相思千萬里相思如車下輪相思如江中水江中之<lb/>
水朝暮流車下之輪何日休胡不斫車輪塞江水車不<lb/>
能行水不流世上相思何時已<lb/>
長相思路遙遙相思如大江水相思如楊栁條楊栁條<lb/>
<pb n="KR4e0067_WYG_002-2b"/>
長尚可剪大江水流不可斷長相思深復深平原莫繡<lb/>
五色綫子期莫鑄雙南金人生知已古亦少相思之心<lb/>
向誰道<lb/>
長相思江悠悠洞庭木落三湘秋夢中不識别時路九<lb/>
嶷雲黯蒼梧樹翠華南去不復還雙娥灑淚愁空山五<lb/>
十哀弦雛鳳語鷓鴣啼處斑斑雨長相思思轉深請以<lb/>
白玉璞琢出相思心三湘之水東入海相思之心終不<lb/>
改<lb/>
<pb n="KR4e0067_WYG_002-3a"/>
三年不見郎萬里夢他鄉江水直到海寸心如許長<lb/>
　　思君恩<lb/>
君恩深似海君德浩如天嵗嵗流紅日山呼億萬年<lb/>
　　千里思<lb/>
五里復十里一日不見心縈紆何況千里别十年五年<lb/>
不得書君如天上雲我如水中泥雲在青霄泥在水相<lb/>
思千里不相知<lb/>
　　静夜思<lb/>
<pb n="KR4e0067_WYG_002-3b"/>
出門月色白如霜静夜所思思斷腸有美人兮天一方<lb/>
碧雲迢迢河漢長河漢長不可越但有一寸心含情託<lb/>
明月明月照人心不移静夜所思誰得知<lb/>
　　思歸引<lb/>
寄聲託明月為我照家鄉十年不得歸今夕在路傍路<lb/>
傍楊栁樹猶記來時路越鳥戀南巢燕鴻懐北度去來<lb/>
南北無了期人生莫作楊花飛<lb/>
　　長歌引<lb/>
<pb n="KR4e0067_WYG_002-4a"/>
短歌歌不足長歌斷復續六龍之車海上來千秋萬古<lb/>
無停轂碾雪推霜入鏡中坐見緑髮如飛蓬滿堂窈窕<lb/>
春花紅長歌一曲歌未終西陵隴樹生秋風<lb/>
　　秋夢引<lb/>
井烏啼月銀牀冷轆轤聲斷青絲綆美人夢逐綵雲飛<lb/>
鸚䳇隔窓呼不醒小鬟臨鏡雙盤鴉熏籠火暖篆煙斜<lb/>
一寸芳心化胡蝶飛來自采芙蓉花<lb/>
　　走馬引<lb/>
<pb n="KR4e0067_WYG_002-4b"/>
千金買駿骨五花散春雲章臺楊栁陌醉蹋落花春烽<lb/>
煙四邊静寳玦腰間冷寄謝少年人男兒當惜身<lb/>
　　估客樂<lb/>
今日采石酒明日廣陵花大帆隨處泊終嵗不思家<lb/>
　　宫中樂<lb/>
初日上蓬萊平明玉殿開春風雙鳳琯吹下世間來<lb/>
　　緑水曲<lb/>
緑水何盈盈方舟出蘭渚美人臨清流相期拾翠羽翠<lb/>
<pb n="KR4e0067_WYG_002-5a"/>
羽不可拾春波蕩人心人心如緑水誰能知淺深<lb/>
　　江南曲<lb/>
江上水生蒲葉短白沙晴卧鳬鷖暖木蘭舟上紫雲娘<lb/>
笑入荷花羞見郎<lb/>
水痕漸緑蒲芽短雪消沙浦雙鳬煖一夜鵝黄著栁枝<lb/>
春愁暗逐春潮滿江上蒲帆鳥翼張船頭槌鼓出回塘<lb/>
吳中女兒不解飲呼酒隔簾催勸郎并州剪刀金兩股<lb/>
不剪人間别離苦<lb/>
<pb n="KR4e0067_WYG_002-5b"/>
湘雲剪舞衣楚月裁歌扇蕩舟蓮葉深羞與郎相見<lb/>
　　江上曲<lb/>
春江水深蒲葉短雙鳬交頸晴沙暖青裙女兒木蘭舟<lb/>
白苧歌回花滿頭<lb/>
郎乘木蘭舟説道長干去長干好女兒留郎再三住郎<lb/>
留豈不好妾思令人老郎心生蒺藜不如女蘿草妾有<lb/>
一掬淚灑向大江流願為西北風吹轉郎船頭<lb/>
蒲葉何短短潮來江水滿豈無金錯刀割水水不斷<lb/>
<pb n="KR4e0067_WYG_002-6a"/>
山下蘼蕪草江邊杜若花采芳思寄逺游子隔天涯<lb/>
　　江臯曲<lb/>
日暮清江上臨流采白蘋微波將逺意寄與弄珠人<lb/>
　　春江曲<lb/>
清江水深蒲葉短野鳬雙浴春波煖吳宫女兒白苧歌<lb/>
一曲春風吹不斷<lb/>
　　春波曲<lb/>
新婦磯頭雨小姑山下雲無情江上水總是别離痕<lb/>
<pb n="KR4e0067_WYG_002-6b"/>
　　金井曲<lb/>
井上青絲綆年深石有痕石痕猶不滅況是感君恩<lb/>
　　大堤曲<lb/>
朝看堤上花暮折堤上栁相送大堤人同傾大堤酒酒<lb/>
酣蹋歌去留郎堤上住翻翻白馬蹄草緑無尋處<lb/>
　　大道曲<lb/>
將軍紫羅襦燕坐城南陌手撥紫檀槽市中人不識<lb/>
　　横塘曲<lb/>
<pb n="KR4e0067_WYG_002-7a"/>
妾家横塘口門前種楊栁春風吹舞腰勸飲桃花酒<lb/>
埀楊千萬縷下蘸横塘水何事織離愁春風吹不起<lb/>
塘上誰家女紅裳白雪衣采菱愁日晚相待月明時<lb/>
妾家住横塘郎過須下馬手把珊瑚鞭挂在埀楊下<lb/>
　　涼州曲<lb/>
曽聞一斗酒換得凉州牧寄語逺征人莫唱涼州曲<lb/>
　　越城曲<lb/>
嘗膽不知苦捧心徒自顰年年江水碧愁殺浣紗人<lb/>
<pb n="KR4e0067_WYG_002-7b"/>
　　城傍曲<lb/>
烏啼城上頭枕戈明月下十年不得歸願放華陽馬<lb/>
　　城門曲<lb/>
城頭烏夜啼月落少城西夜半傳軍令天明祭大旗<lb/>
　　湖中曲<lb/>
外湖湖水濁裏湖湖水清妾不愛濁水長向裏湖行手<lb/>
折芙蓉花佳期碧雲逺臨水照蛾眉盈盈愁日晚日晚<lb/>
當奈何湖中蓮刺多回舟蕩槳去莫唱采蓮歌<lb/>
<pb n="KR4e0067_WYG_002-8a"/>
　　天河曲<lb/>
天河之水向西流雙星夜夜當南樓機中細織雲錦字<lb/>
美人不來生逺愁日夕河邊待靈鵲玉宇高寒露花落<lb/>
愁心飛繞金井闌轆轤牽斷青絲索靈槎一去秋𠖇𠖇<lb/>
白榆千年那得青天上回波還入海東西相望心不改<lb/>
　　七夕曲<lb/>
妾在河東郎在西妾秉機杼郎扶犁夫田秋來不收榖<lb/>
妾織錦雲空滿軸一年一度寄郎衣妾抱苦辛郎不知<lb/>
<pb n="KR4e0067_WYG_002-8b"/>
今宵河畔一相見風露無聲烏鵲飛烏鵲飛來莫飛去<lb/>
借爾河東白榆樹樹頭結巢生子孫不愁填河河水渾<lb/>
百年三萬六千日今日誰云逢七七人言織女嫁牽牛<lb/>
靈鵲作橋天上頭妾是河東天帝女郎司天田妾機杼<lb/>
年年不敢悞秋期願田有黍機有絲絲能煖人黍能飽<lb/>
妾亦何心頻賜巧<lb/>
　　夜夜曲<lb/>
夜夜望明月初若蛾眉彎夜夜望明月今如白玉盤玉<lb/>
<pb n="KR4e0067_WYG_002-9a"/>
盤有時缺蛾眉愁萬結月照閨中人如何有離别<lb/>
　　夜長曲<lb/>
金虯無聲銀箭緩清夜何長晝何短七星斜挂少城西<lb/>
羣烏叫月霜花滿銅盤煖蠟絳紗明胡蝶夢寒龜甲屏<lb/>
三尺牀頭白鷼尾五更又逐雞聲起<lb/>
　　寒夜曲<lb/>
絳河凍合白如霜北斗挂樹天蒼蒼美人裁衣金剪冷<lb/>
夢入梨雲吹不醒玉闗迢迢南燕飛燈花喜報行人歸<lb/>
<pb n="KR4e0067_WYG_002-9b"/>
行人不歸花自落月滿城頭夜吹角<lb/>
玉河回天凍光白流雲作氷飛不得銅龍嘶寒漏聲澁<lb/>
七星離離挂城北美人羅襪妒鉛霜蘭煙喚香歸洞房<lb/>
何人一笛闗山月吹落梅花滿城雪<lb/>
銅龍嘶寒漏聲澁夜半氍毹霜氣入凍蠟凝膏不作花<lb/>
地鑪火煖麒麟泣酸風射入如箭急燕律吹春竟何及<lb/>
平明起視三足烏紅盆刷羽氷花濕<lb/>
　　寒夜曲懐二子<lb/>
<pb n="KR4e0067_WYG_002-10a"/>
城頭烏啼寒夜長北斗挂樹天蒼蒼展轉不寐意徬徨<lb/>
我思二子如鳳凰大兒讀書不下堂小兒冩字能成行<lb/>
我欲挾子翺且翔手揮鳴絃發清商側身西望千仞岡<lb/>
令人懐思不能忘<lb/>
　　采蓮曲<lb/>
湖中女兒眉黛秋采蓮日日唱呉謳何如生長玉井水<lb/>
同擢仙人一葉舟<lb/>
昨日采蓮花今日采蓮子賤妾比紅衣寧教抱香死<lb/>
<pb n="KR4e0067_WYG_002-10b"/>
溪上采芙蓉蘭舟蕩晚風葉如郎意薄花似妾顔紅采<lb/>
花莫臨水水深清見底水有見底時郎心隔千里一去<lb/>
不思家秋風吹若耶只愁霜露重妾貌不如花<lb/>
　　折荷曲<lb/>
折荷莫折莖中有千萬絲秋風吹不斷總是長相思<lb/>
　　結楊栁曲<lb/>
千結江上栁萬結離人心千結與萬結何如結衣襟結<lb/>
襟尚可解結心終不改初結明月環再結同心帶帶以<lb/>
<pb n="KR4e0067_WYG_002-11a"/>
結綢繆環以結歡愛<lb/>
　　花遊曲<lb/>
東闌杏花雨嫋嫋寒食煙相期洛陽陌鬬草賭金錢白<lb/>
玉裝車軸珊瑚作馬鞭章臺年少子走馬緑楊邊<lb/>
　　檳榔曲<lb/>
與郎相别時檳榔高過屋妾有回文錦字詩為郎翻作<lb/>
檳榔曲緑窓沈沈春晝閒金盤鈿合羅兩鬟苦心一寸<lb/>
誰解識中含血淚紅斑斑昨夢郎歸采蔞葉丹髓凝春<lb/>
<pb n="KR4e0067_WYG_002-11b"/>
霞滿頰願封珠唾寄蠻牋郎若見時還念妾<lb/>
　　緑珠曲<lb/>
郎有百斛珠妾有一寸心寧甘墜樓死花落故園深<lb/>
　　田家曲<lb/>
門前一雨秧田緑柘葉重重覆茅屋今嵗籬傍筍最多<lb/>
南風一夜吹成竹趁煖吳蠶已上山繅車聲動水車閒<lb/>
幸喜村深無虎過柴門終夜不曽闗<lb/>
　　蒿里曲<lb/>
<pb n="KR4e0067_WYG_002-12a"/>
蒿里曲春草緑人生百年如轉燭石家美人雙翠蛾尊<lb/>
前妙舞揚清歌一朝豔骨化黄土富貴浮雲可奈何<lb/>
　　出塞曲<lb/>
將軍烏角弓壯士逺從戎劒倚燕雲白旗翻漢日紅雪<lb/>
窖數行淚天山三箭弓鐃歌應有曲報捷未央宫<lb/>
　　登樓曲<lb/>
今夜慿高望青天月色多入窓風露冷開户看星河<lb/>
　　迎客曲<lb/>
<pb n="KR4e0067_WYG_002-12b"/>
陳綺席進華觴主人臨軒客上堂綺席陳瑤觴進清歌<lb/>
緩舞情無盡<lb/>
　　攜手曲<lb/>
攜手復攜手攜手杏花前白玉裝車軸黄金鑄馬鞭容<lb/>
華易消歇流光若逝川寄言貴遊子歡娯當少年<lb/>
　　擣衣曲<lb/>
去年擣衣郎有書今年擣衣郎在途手懸雙杵不敢下<lb/>
只恐夢驚堂上姑<lb/>
<pb n="KR4e0067_WYG_002-13a"/>
　　寄逺曲<lb/>
美人别後闗山長買絲繡得金鴛鴦鴛鴦交頸不飛去<lb/>
與郎縫作征衣裳長長搓綫莫教短短綫恐郎情易斷<lb/>
衣成更寫數行書書中淚是蛟人珠<lb/>
　　懊惱曲<lb/>
懊惱復懊惱懊惱無人知阿婆不嫁女夜夜守空閨<lb/>
　　吟嘆曲<lb/>
王子喬好神仙吹玉笙上青天七月七日緱山顛青鸞<lb/>
<pb n="KR4e0067_WYG_002-13b"/>
白鶴相後先安得金丹蜕凡骨我亦從之凌紫煙<lb/>
　　雙鳬曲<lb/>
江上春生蒲葉短雙鳬晝卧晴沙暖一聲欵乃釣船歸<lb/>
錦翼斑斑相逐飛<lb/>
　　雞鳴曲<lb/>
晨雞初鳴當夜半少婦出房愁思亂晨雞再鳴月入帷<lb/>
少婦出門郎馬嘶晨雞三鳴月在道道上馬嘶聲漸杳<lb/>
馬嘶漸杳雞亂鳴桃燈泣淚天未明後夜聞雞北窓下<lb/>
<pb n="KR4e0067_WYG_002-14a"/>
夢裏雞聲候郎馬<lb/>
一鳴六龍海波赤再鳴暘谷東方白三鳴閶闔參差開<lb/>
紫雲飛繞金銀臺天街夜夜雞鳴早珂佩朝回霜滿道<lb/>
綺疏花影晏眠人夢裏雞聲不知曉<lb/>
晨雞初鳴月在堂少婦挑燈開洞房晨雞再鳴月在樹<lb/>
門前馬嘶郎欲去城西月落雞三鳴出户不聞郎馬聲<lb/>
馬聲已逺雞聲静回首不知郎逺近寄語晨雞休浪啼<lb/>
啼時願郎歸馬嘶<lb/>
<pb n="KR4e0067_WYG_002-14b"/>
　　烏棲曲<lb/>
今夜烏棲向何處啞啞飛繞深宫樹宫中美人醉不醒<lb/>
空勞爾烏啼到明<lb/>
　　烏啼曲<lb/>
秦烏啞啞啼復啼夜夜不離庭樹枝妾聽烏啼識烏意<lb/>
明日官家赦書至<lb/>
　　城烏曲<lb/>
烏啼城上樹飛來復飛去烏去有時來郎今在何處<lb/>
<pb n="KR4e0067_WYG_002-15a"/>
月出女墻頭烏啼碧樹秋啞啞聲不斷啼月過西樓<lb/>
　　别鶴曲<lb/>
縞素作衣丹作頂夜夜月明看舞影今朝童子起開籠<lb/>
不聞戛戛回天風緱山仙人吹鳳琯八極無塵綵雲斷<lb/>
何由振羽當我前借騎一隻蓬萊天<lb/>
　　驄馬曲<lb/>
御史驄青連錢嘶風刷電朝九天昨日街頭人避馬今<lb/>
朝喋血車輪下後夜雞鳴聞曙鐘繡衣又復騎青驄<lb/>
<pb n="KR4e0067_WYG_002-15b"/>
　　迎龍曲<lb/>
朝迎龍暮迎龍旱火燒天龍在宫縣官投牒石潭中山<lb/>
南山北鼓逢逢蜿蜒躍入楊枝水山雲一縷隨龍起龍<lb/>
未離山雨到城城中三日不得晴明朝打鼓送龍去願<lb/>
龍十日行一雨種田有水刈麥乾年年謝龍神亦歡<lb/>
　　送龍曲<lb/>
迎龍來送龍去翠霧紅雲擁龍馭家家買紙謝龍神甘<lb/>
雨應期龍有靈明珠之宫紫貝闕碧潭無聲湛秋月願<lb/>
<pb n="KR4e0067_WYG_002-16a"/>
龍在山雲在天嵗嵗謝龍歌有年<lb/>
　　烏棲曲<lb/>
城頭月明烏夜棲棲到天明啼復啼底事夜棲朝復去<lb/>
不識朝陽鳳凰樹<lb/>
　　迎龍詞<lb/>
鼉鼓逢逢龍在王宫電虩虩雲重重啟貝闕精誠通驅<lb/>
五雷招八風<lb/>
　　送龍詞<lb/>
<pb n="KR4e0067_WYG_002-16b"/>
龍之來兮蜿蜒龍之去兮連蜷沛神澤兮沃秋田雲為<lb/>
車兮電為鞭陳玉醴進瓊筵感神惠兮不可言願五風<lb/>
兮十雨綏萬邦兮屢豐年<lb/>
　　白鸚鵡詞<lb/>
白鸚鵡隴西來金籠馴養無人開綺窓談舌學人語字<lb/>
字分明如處女一朝持入沈香亭玉環自教蜜多經解<lb/>
聽月殿霓裳曲慣識梨園羯鼓聲無端羽化沖霄去𦵏<lb/>
在碧桃花落處隴頭迢遰隴雲深無復重棲舊時樹<lb/>
<pb n="KR4e0067_WYG_002-17a"/>
　　山鷓鴣詞<lb/>
勸郎莫過洞庭湖湘妃廟前啼鷓鴣可恨九嶷山隔斷<lb/>
翠華無處問蒼梧<lb/>
江上有山復有山鷓鴣啼處雨斑斑一聲兩聲行不得<lb/>
南船北船朝暮還<lb/>
　　精衛詞<lb/>
精衛精衛飛且鳴千年填海海不平世傳此是炎帝女<lb/>
不知何年填海水海山石爛海水枯是時精衛安得無<lb/>
<pb n="KR4e0067_WYG_002-17b"/>
如何精衛鳥只填東海水海水尚可填人心浩無底<lb/>
　　鮫人詞<lb/>
并刀翻水凝不流碧綃如煙張素秋蛟人夜織魚鱗屋<lb/>
月色澄澄湛寒緑賣綃來從城市居主翁不識明月珠<lb/>
明珠贈君世無價明年有綃復來賣<lb/>
　　蠶簇詞<lb/>
拜蠶室祭神桑呉蠶在箔神在堂願神佑蠶風日好取<lb/>
繭倍多蠶縷長十日天隂未開箔蠶吐絲遲繭還薄地<lb/>
<pb n="KR4e0067_WYG_002-18a"/>
鑪火煖借春回再禱神蠶須急作繅車易轉繭易抽長<lb/>
絲滿桁晴不收新婦登堂向姑道今嵗衣姑絲不少<lb/>
　　神樹詞<lb/>
田家種田無五行屋西神樹生有靈年年祭樹卜水旱<lb/>
祈雨即雨晴須晴雞豚拜掃無閒日烏鵲羣飛來啄食<lb/>
剪紙作錢挂樹枝祝田有來蠶有絲收麥上場神得食<lb/>
繅絲納官神得衣<lb/>
　　田家詞<lb/>
<pb n="KR4e0067_WYG_002-18b"/>
邨巷深深棗花落少婦繅絲催織作上堂正恐阿婆瞋<lb/>
不憤田頭叫姑惡大兒翻壠牽疲牛小兒作軍邊上頭<lb/>
今年雨多麥穗黒較比上年無半收白頭不願識官府<lb/>
但願有租應門户<lb/>
　　漁父詞<lb/>
家住琴江江上頭拓卦洲前春水流桂枝檝木蘭舟終<lb/>
日忘魚不下鉤<lb/>
儂是煙波一釣徒持竿東海拂珊瑚女兒港番君湖浪<lb/>
<pb n="KR4e0067_WYG_002-19a"/>
静風恬過小孤<lb/>
黄梅嶺下是儂家白石磯邊把釣車友麋鹿侣魚蝦不<lb/>
在山顛即水涯<lb/>
大江西去是廬山雲白山青罨畫間彭蠡澤海門闗莫<lb/>
待風波及早還<lb/>
白石磯頭春水流朝朝暮暮伴沙鷗山渺渺水悠悠笑<lb/>
殺磻谿下直鉤<lb/>
磻溪野老髮埀肩釣得周家八百年魚換酒不論錢醒<lb/>
<pb n="KR4e0067_WYG_002-19b"/>
即長歌醉即眠<lb/>
　　仙人詞<lb/>
金鼇背上蘂珠宫千嵗桃花幾度紅曽見茂陵松柏下<lb/>
銅仙清淚落秋風<lb/>
　　秋胡詞<lb/>
陌頭桑葉春隂隂少婦采桑多苦心朝來出門日已晏<lb/>
蠶飢葉稀姑未飯少年騎馬桑間來黄金不博笑顔開<lb/>
但令人似秋胡婦世上黄金不如土<lb/>
<pb n="KR4e0067_WYG_002-20a"/>
　　呉女詞<lb/>
呉中女兒絶可憐裁得春衫稱少年身未嫁夫無處著<lb/>
至今留在母牀邊<lb/>
二八呉女兒畫槳搖春煖貪看雙鴛鴦采蔆歸日晚<lb/>
　　征婦詞<lb/>
妾身願如弓上弦萬里隨郎長在邊郎身莫如弦上箭<lb/>
一去無還不相見堂上阿婆今白頭妾守空閨郎逺遊<lb/>
請郎看取門前樹上有慈烏不飛去<lb/>
<pb n="KR4e0067_WYG_002-20b"/>
　　去婦詞<lb/>
出户心悄悄中情向誰道吞聲不敢啼又恐傍人笑妾<lb/>
有嫁時鏡請郎留自照鏡裏見新人還思舊人貌<lb/>
東山生兎絲西山生蒺藜二物不相偶美惡人自知妾<lb/>
有堂上姑妾有懐中兒生兒未及長姑老將何依妾今<lb/>
别夫去裴回向何處他日黄泉相見時墓前莫種相思<lb/>
樹<lb/>
妾去何足惜妾留不自安高堂有老姑孰知飢與寒妾<lb/>
<pb n="KR4e0067_WYG_002-21a"/>
昔念有家妾今如風花何如千尺松而不附女蘿哀哀<lb/>
别姑去淚下不能語姑若念妾時看取牀頭女<lb/>
　　老婦歎鏡詞<lb/>
妾有團團古時鏡在匣渾如月端正朝朝持向玉臺前<lb/>
秋水芙蓉兩相映自從十五畫脩蛾白髮相看塵漸多<lb/>
繡得合歡雙寳帶今朝攜上街頭賣滿城新鏡照新人<lb/>
此鏡無人定高價<lb/>
妾有團團嫁時鏡比似青天月端正少年錦帶繡芙蓉<lb/>
<pb n="KR4e0067_WYG_002-21b"/>
照妾顔色如花紅妾今對鏡頭如雪辜負青天端正月<lb/>
　　明鏡詞<lb/>
我有古時鏡照君玉雪顔湛然如止水終古無波瀾世<lb/>
人但照面照心不自見照面不照心妍媸竟何辨所以<lb/>
百鍊精鬼神無遁情願為千里月逺近逐君行<lb/>
　　照鏡詞<lb/>
顔看鏡中紅髮看鏡中白如何一寸心鏡中看不得<lb/>
　　照鏡詞贈鑷工潘郎<lb/>
<pb n="KR4e0067_WYG_002-22a"/>
潘郎買得揚州鏡團團比似揚州月持向揚州住十年<lb/>
旦暮照人頭上雪明月樓前問月人瓊花觀裏賞花春<lb/>
回頭不覺紅顔改對面應嗟白髮新男兒立功當及早<lb/>
莫向潘郎鏡中老<lb/>
　　白苧詞<lb/>
剪氷綃縫雪縷館娃宫人越溪女回風吹雪長袖舉玉<lb/>
階繽紛落花舞白月墮地星河髙流雲巻空翻翠濤宫<lb/>
門魚鑰夜迢迢<lb/>
<pb n="KR4e0067_WYG_002-22b"/>
緑窓櫻桃花亂飛美人當窓縫舞衣纎歌窈窕揚蛾眉<lb/>
鸞停鵠立佩陸離館娃宫深更漏稀北斗斜挂宫門西<lb/>
觚稜漸明烏人啼<lb/>
浣紗女兒顔如花一朝進入呉王家呉王宫中歌白苧<lb/>
水殿芙蓉不知暑翔鸞舞鵠雪滿堂回風吹花響屧廊<lb/>
宫門烏啼更漏長曈曈旭日生榑桑<lb/>
　　焦尾詞<lb/>
龍門千尺桐化為㸑下焦不遇蔡中郎大音終寂寥所<lb/>
<pb n="KR4e0067_WYG_002-23a"/>
以九苞鳳千年鳴一朝<lb/>
　　團扇詞<lb/>
明月有時缺團扇空自圓月缺終還滿扇圓仍棄捐不<lb/>
如秋水鏡長挂玉臺前<lb/>
團扇團如白玉盤玉盤比似月團團早知玉樹秋風近<lb/>
不把閒愁寫素紈<lb/>
　　香風詞<lb/>
洛陽萬花如錦機春風吹上繡羅衣日高走馬章臺路<lb/>
<pb n="KR4e0067_WYG_002-23b"/>
蛺蝶一雙相逐飛<lb/>
　　春夜詞<lb/>
大江春水流湯湯中有萬斛之龍驤南北二斗相低昻<lb/>
泰階六符白煌煌牽牛織女遙相望欲渡不渡河無梁<lb/>
我思美人天一方展轉不寐愁何長<lb/>
　　遊春詞<lb/>
杏雨不沾泥流鶯恰恰啼彎弓馳紫陌躍馬過金堤<lb/>
　　乞巧詞<lb/>
<pb n="KR4e0067_WYG_002-24a"/>
平生甘抱拙何用天孫巧不知栁栁州年年乞多少<lb/>
天孫今夜渡天河人言天上巧最多妾今抱拙不求巧<lb/>
願賜拙多寧巧少東家巧女如鳳凰羅襦繡得金鴛鴦<lb/>
少年嫁夫先得巧明珠論斗金盈箱妾守空閨甘寂寞<lb/>
苦心不戀東家樂却笑天孫長别離縱使巧多徒爾為<lb/>
　　唐宫行樂詞<lb/>
明日内家遊上苑許教鬬草賭金釵怕人先記花名字<lb/>
隔夜潛偷玉篆牌<lb/>
<pb n="KR4e0067_WYG_002-24b"/>
華清賜浴晚涼回水殿芙蓉徹夜開碧盌調氷消酒渇<lb/>
金盤又進荔枝來<lb/>
　　調笑詞<lb/>
楊栁楊栁一夜緑如春酒今朝起送歸人闗山千里暮<lb/>
春暮春暮春春暮目斷天涯煙樹<lb/>
胡蝶胡蝶飛繞碧桃千葉今朝走覓南鄰明日天涯暮<lb/>
春暮春暮春春暮花落蝶歸何處<lb/>
　　刺促詞<lb/>
<pb n="KR4e0067_WYG_002-25a"/>
刺促何刺促夜泊長江曲同是逺遊人何須論遲速<lb/>
刺促復刺促刺促向誰道青青高山樹不如牆下草<lb/>
　　宛轉詞<lb/>
宛宛轉轉車下輪紅紅緑緑百花春紛紛汨汨馬蹄塵<lb/>
寂寂寞寞閨中人<lb/>
宛宛轉轉機上絲紅紅緑緑繡為衣紛紛汨汨胡蝶飛<lb/>
寂寂寞寞人别離<lb/>
宛宛轉轉弦上音紅紅緑緑隴西禽紛紛汨汨愁人心<lb/>
<pb n="KR4e0067_WYG_002-25b"/>
寂寂寞寞春閨深<lb/>
　　采蔆詞<lb/>
江水明于鏡江波皺如縠采蔆溪上頭愛此溪水緑昨<lb/>
日采蔆去蔆多滿載歸今日采蔆去葉多蔆角稀采蔆<lb/>
不采葉空回木蘭檝蔆刺牽人衣江空正愁妾<lb/>
　　采蓮詞<lb/>
秋風昨夜起花落翠房深欲識妾心苦試嘗蓮子心<lb/>
　　浮萍詞<lb/>
<pb n="KR4e0067_WYG_002-26a"/>
半隨波浪半黏沙漂泊東西不戀家莫怪生來無定迹<lb/>
只縁根本是楊花<lb/>
　　新栁詞<lb/>
纎腰嫋嫋春風前十五女兒真可憐天氣困人眉不展<lb/>
也隨蠶事學三眠<lb/>
　　栁花詞<lb/>
迎得春來又送歸被他撩亂撲征衣莫教十字街頭種<lb/>
花到開時四散飛<lb/>
<pb n="KR4e0067_WYG_002-26b"/>
隨風為白雪入水化青萍無限離人意長亭又短亭<lb/>
上天如白雲入水化萍葉雲萍無定蹤如何不愁妾<lb/>
盈盈牆下桃花落子留樹薄命似楊花隨風不知處<lb/>
朝撲綺羅衣夕委黄塵道不知長江上化作浮萍草<lb/>
　　楊栁詞<lb/>
揚子江邊楊栁條風前學舞鬬纎腰來往遊人攀折少<lb/>
也勝種在灞陵橋<lb/>
嫋嫋翠腰柔春來舞到秋郎行莫回顧中有斷腸愁<lb/>
<pb n="KR4e0067_WYG_002-27a"/>
一縷一縷愁千絲千絲苦寧見章臺春莫逢灞陵雨<lb/>
　　栁枝詞<lb/>
一送離人折一枝長條折盡短條衰飛花自是浮萍草<lb/>
莫向尊前怨别離<lb/>
門前楊栁欲藏鴉可恨蕭郎不在家妾有蛾眉如栁葉<lb/>
郎今蹤跡似楊花<lb/>
舊日呉王百尺臺萬株楊栁是誰栽閶門城外春隂裏<lb/>
多少將軍繋馬來<lb/>
<pb n="KR4e0067_WYG_002-27b"/>
　　楊栁枝詞<lb/>
郎聽妾歌楊栁枝明年二月望郎歸栁眉如妾鏡中黛<lb/>
栁色比郎身上衣<lb/>
　　竹枝詞<lb/>
谿北谿南春雪消谿水一夜忽平橋明朝艇子載書畫<lb/>
繋在屋前楊栁條<lb/>
屋前栁色鵝兒黄鵝兒隊隊在林塘栁色似鵝鵝似酒<lb/>
春來自是斷人腸<lb/>
<pb n="KR4e0067_WYG_002-28a"/>
　　博谿舟中賦竹枝二首<lb/>
東谿月出西谿隂谿上蕩舟谿水深郎今唱歌向何處<lb/>
白鳥灣頭高樹林<lb/>
白鳥灣頭高樹林十年相約到如今攏船不怕風波急<lb/>
儂有竹篙知淺深<lb/>
　　西湖竹枝詞<lb/>
荷葉葢頭花拂衣今夜采蓮當早歸昨日小孤回棹晚<lb/>
鴛鴦驚過裏湖飛<lb/>
<pb n="KR4e0067_WYG_002-28b"/>
儂家住在瑪瑙坡與郎湖上采么荷儂比蓮心心最苦<lb/>
郎如藕絲絲更多<lb/>
妾是藕條郎似荷勸郎聽唱竹枝歌藕條抱節絲難斷<lb/>
荷葉留心苦更多<lb/>
妾是浮萍郎似花花隨風去落天涯浮萍只戀池中水<lb/>
花性飄揚不戀家<lb/>
妾是荷花郎是萍萍隨波浪任飄零荷心不離泥中藕<lb/>
花謝明年葉再青<lb/>
<pb n="KR4e0067_WYG_002-29a"/>
郎是天河妾是星與郎相見最分明河流只向西南去<lb/>
抛妾東邊渡不成<lb/>
西子湖邊楊栁花隨風隨雨落天涯莫教飛入湖中去<lb/>
化作浮萍不戀家<lb/>
湖中荷葉緑田田恰似人間子母錢若能買得春愁斷<lb/>
儂亦移家傍水邊<lb/>
　　過浦賦竹枝詞<lb/>
通浦灞前春雨晴大船小船南北行慿仗篙師一問訊<lb/>
<pb n="KR4e0067_WYG_002-29b"/>
歸帆已到秀州城<lb/>
雪後江南春到時鵝黄已染楊栁枝東風不解離别意<lb/>
一日惱人千萬絲<lb/>
　　次韻王繼學灤河竹枝詞<lb/>
灤河嘴頭積雪多山下石子青盤陀儂在江南望江北<lb/>
恰如織女隔天河<lb/>
百兩宫車碾雪泥山前二月春草齊去年羽書星火急<lb/>
婦女上馬小兒啼<lb/>
<pb n="KR4e0067_WYG_002-30a"/>
灤河杏花如雪勻小雨三日不生塵罏頭少婦勸郎酌<lb/>
花如人面草如茵<lb/>
去年大旱氣不蘇道傍行泣婦與姑不似江南連月雨<lb/>
夜夜夜啼山鷓鴣<lb/>
灤陽河畔女如雲生長不識江南春大字青帘賣官酒<lb/>
莫辭注玉更傾銀<lb/>
山前馬嘶苜蓿花山下蔴茹勝蕨芽細肋沙羊割紅玉<lb/>
不識雪水夜煎茶<lb/>
<pb n="KR4e0067_WYG_002-30b"/>
白翎雙飛秋草黄雲沙萬里接天長番僧箇箇楊梅帽<lb/>
日暮聞鐘來上方<lb/>
天上金根回六龍年年田舍及秋舂白頭父老出門拜<lb/>
漢官威儀今載逢<lb/>
薊門闗外故人居十年不見音問疎昨日江頭見來雁<lb/>
寄得灤河一紙書<lb/>
李陵臺西避暑宫穹廬月白夜生風呉儂解唱竹枝曲<lb/>
此調不與江南同<lb/>
<pb n="KR4e0067_WYG_002-31a"/>
　　題梅效竹枝體<lb/>
儂家向南雪一株春後春前常見渠瘦影從教比郎瘦<lb/>
孤山終不似儂孤<lb/>
　　過太湖竹枝歌<lb/>
第四橋頭楓葉青白龍吹雨浪花鯹過橋買酒待月出<lb/>
今夜夜宿埀虹亭<lb/>
青帬女兒雙髻螺唱得呉宫子夜歌酒醒月明眠不得<lb/>
秋風吹落洞庭波<lb/>
<pb n="KR4e0067_WYG_002-31b"/>
西山日落東山黄儂唱竹枝行晚涼十幅蒲帆弓樣滿<lb/>
南風吹過白龍堂<lb/>
　　薤露歌<lb/>
薤上露何離離人生不滿百歡樂當及時東方三足烏<lb/>
啼老榑桑枝古來聖與賢一去無還期薤上露令人悲<lb/>
薤上露何瀼瀼蓬萊變清淺海水漂枯桑有生㑹俱盡<lb/>
寜論弱與强空餘三尺土千年閟幽光薤上露令人傷<lb/>
薤上露何漙漙朝日上隴頭葉上露易乾烏啼松樹間<lb/>
<pb n="KR4e0067_WYG_002-32a"/>
相送入空山白骨委黄壤親朋各自還薤上露令人歎<lb/>
　　雲歌<lb/>
五色承朝日暉暉黼黻衣朝隨黄鶴去暮逐玉龍飛欲<lb/>
知棲息處長是戀金扉<lb/>
　　白日歌<lb/>
燭龍燭龍爾何速三繩莫繋烏三足魯陽之弋徒爾為<lb/>
安得長挂榑桑枝<lb/>
東榑桑西若木中有赤龍口銜燭東馳西走無停轂人<lb/>
<pb n="KR4e0067_WYG_002-32b"/>
生何為苦不足<lb/>
　　子夜歌<lb/>
試問銅壺水今宵幾許深漏長如妾淚水淺是郎心<lb/>
　　呉宫子夜四時歌<lb/>
御栁裊金絲宫鶯拂柘衣簾隂隨日轉漏㸃出花遲<lb/>
雨過太湖上芙蓉水殿開綵舟邀月上玉盌送氷來<lb/>
玉宇夜沈沈天河似海深下階齊拜月纎手學穿針<lb/>
城上七星低宫鴉繞樹啼朔風吹不入自有辟寒犀<lb/>
<pb n="KR4e0067_WYG_002-33a"/>
美人歌竹枝胡蝶傍花飛白日東窓静金刀剪苧衣<lb/>
雨過湖波緑荷花水殿開隔花人似玉船上買氷來<lb/>
秋風昨夜起吹月到房櫳夢入闗山去江楓樹樹紅<lb/>
一尺街頭雪朝來沒馬蹄狐裘不覺煖更有辟寒犀<lb/>
　　襄陽歌<lb/>
襄陽太守白接䍦襄陽兒唱白銅鞮今朝載酒向何處<lb/>
言往習家池上去醉春日歌春風馬上歸花正紅<lb/>
　　呉歌<lb/>
<pb n="KR4e0067_WYG_002-33b"/>
第四橋邊楓葉秋青裙少婦木蘭舟月明打槳唱歌去<lb/>
驚起蘆花雙白鷗<lb/>
　　商歌<lb/>
白日粲粲南山阿長夜漫漫愁奈何停車夜宿郭門外<lb/>
悲風烈烈聞商歌歌云不遭舜與堯單衣短布風蕭蕭<lb/>
人生卑微何可忽後車載之相齊國<lb/>
　　呉人歌<lb/>
江悠悠輓使舟呉人歌歌鄧侯江水東流去不返鄧侯<lb/>
<pb n="KR4e0067_WYG_002-34a"/>
鄧侯舟莫輓<lb/>
　　東鄰美女歌<lb/>
機上鳳凰梭盈盈抹兩蛾謝鯤雙齒折猶不廢鸞歌<lb/>
　　亷叔度歌<lb/>
成都太守㢘叔度三年守城人案堵桑葉隂隂歌滿路<lb/>
不歌一襦歌五袴<lb/>
　　范史雲歌<lb/>
三日不食釜生魚五日不食甑生塵丈夫未遇甘賤貧<lb/>
<pb n="KR4e0067_WYG_002-34b"/>
嗚呼豈無人間范史雲<lb/>
　　五噫歌梁鴻<lb/>
瞻彼洛京兮噫宫闕連城兮噫非我故鄉兮噫鹿車轔<lb/>
轔兮噫歸全其身兮噫<lb/>
　　獨漉歌<lb/>
獨漉獨漉水深沒足水中有泥不見玉世上人心易翻<lb/>
覆<lb/>
　　扊扅歌<lb/>
<pb n="KR4e0067_WYG_002-35a"/>
停趙舞罷秦聲妾歌扊扅君試聽五羖皮西入秦妾烹<lb/>
伏雌君逺行君今富貴忘賤貧<lb/>
燃蠟不如炊扊扅炰鳳不如烹伏雌太官之羊不如五<lb/>
羖皮妾彈秦筝君不知吁嗟乎百里奚<lb/>
　　驪駒歌<lb/>
朝出北郭門驪駒在路傍路傍秋草短江月白如霜歌<lb/>
驪駒唱呉歈千里萬里道三年兩年書願為金絡隨君<lb/>
馬願為雙輪逐君車<lb/>
<pb n="KR4e0067_WYG_002-35b"/>
河之水清泱泱津吏伐鼓聲鏜鏜主當渡河吏乃醉女<lb/>
娟操舟贖父罪持檝中流發櫂歌津吏酒醒女渡河鴛<lb/>
鴦雙飛可奈何<lb/>
　　黄鵠歌<lb/>
太液池水清涓涓金衣菊裳下九天建章宫中生紫煙<lb/>
鳳凰來儀羽翩翩至德廣被千萬年<lb/>
　　鳳凰操<lb/>
鳳凰兮銜圖殷道衰兮周德之符岐山兮蒼蒼五色爛<lb/>
<pb n="KR4e0067_WYG_002-36a"/>
兮朝陽殷日短兮周日長千秋萬嵗兮于彼翺翔<lb/>
　　别鶴操<lb/>
别鶴翩翩結褵五年吁嗟乎欲移我所天中夜倚户心<lb/>
悁悁妾心直如琴上弦為君一彈别鶴篇<lb/>
　　精衛操<lb/>
石磊磊海茫茫白石不可爛海塵何日黄嗟哉精衛爾<lb/>
勿傷昨日麻姑過東海蓬萊弱水又生桑<lb/>
　　越裳操<lb/>
<pb n="KR4e0067_WYG_002-36b"/>
有雉有雉來于越裳文王之德孚于萬方逺人其歸家<lb/>
國永昌<lb/>
　　襄陵操<lb/>
登彼㑹稽兮洪水滔滔嗟我黔首兮百萬嗷嗷胼胝兮<lb/>
乘橇過門不入兮使我心勞<lb/>
　　塗山操<lb/>
有白者狐九尾差差時哉時哉應彼昌期水土底平告<lb/>
功錫圭坤德承乾維王之基<lb/>
<pb n="KR4e0067_WYG_002-37a"/>
　　箕山操<lb/>
箕之山兮潁之陽箕之人兮濯滄浪彼何人兮牽牛吾<lb/>
洗耳兮徜徉<lb/>
　　湘靈操<lb/>
湘之水兮潺潺湘之竹兮斑斑湘之女兮緑雲間望重<lb/>
華兮不復還九嶷兮蒼蒼青猨啼兮夜何長折瓊芳兮<lb/>
寄逺鼓瑤瑟兮心倀倀<lb/>
湘之水清泱泱二妃夜泣青篔簹斑斑清淚流不盡五<lb/>
<pb n="KR4e0067_WYG_002-37b"/>
十哀弦瑤瑟冷鷓鴣啼處數峰青一夜月明悲洞庭<lb/>
　　八公操<lb/>
淮南王好神仙朝餐金盤之玉屑夕鍊寳鼎之神丹騎<lb/>
龍下上超天闗超天闗馭天風山前桂樹青叢叢人間<lb/>
白日西復東安得從之招八公<lb/>
淮山蒼蒼淮水黄桂樹叢生山之陽丹砂成金夀命長<lb/>
身騎飛龍恣翺翔千秋萬古樂未央<lb/>
　　石婦操<lb/>
<pb n="KR4e0067_WYG_002-38a"/>
山頭白石高數尺人言貞婦化為石貞婦化石不回頭<lb/>
俯視千年江水流江水流不可斷行人歸白石爛<lb/>
　　傷殷操<lb/>
麥漸漸黍油油昔日殷墟今日周吞聲不語淚交流玉<lb/>
桮象箸兮何以解憂<lb/>
　　思親操<lb/>
兒陶于河有烏傞傞兒漁于澤有烏翼翼彼烏返哺歴<lb/>
山之下歸哉歸哉慰我父母<lb/>
<pb n="KR4e0067_WYG_002-38b"/>
　　履霜操<lb/>
晨履霜兮河之上考不顧兮兒見放兒飢而寒兮蓐食<lb/>
而荷衣䜛口鑠金兮考胡不知吁嗟命之窮兮于河之<lb/>
湄<lb/>
　　采薇歌<lb/>
西山有薇薄言采之周人有粟弗療我飢寧薇而甘兮<lb/>
毋粟而慙兮維首陽之巖巖兮<lb/>
　　崩城操<lb/>
<pb n="KR4e0067_WYG_002-39a"/>
一哭長城崩誰言土無情至今城下水猶聞嗚咽聲吾<lb/>
皇萬古基太平婦女不哭城不傾城不傾四海寧<lb/>
以妾眼中淚灑向城下土城崩見夫骨始知妾心苦<lb/>
　　君道篇<lb/>
夸娥莫移山精衛莫填海天作高山與海深黄河一清<lb/>
聖人在聖人有道津梁通千門萬户皆春風豈不聞越<lb/>
裳重譯貢白雉萬國歸之若流水<lb/>
　　美女篇<lb/>
<pb n="KR4e0067_WYG_002-39b"/>
有女顔如花生長越王家浣紗白石上何曽知館娃高<lb/>
臺凌青天朝歌暮復絃宫人裁白苧只知長少年日月<lb/>
無停車流光迅於電春風吹落花不到黄金殿<lb/>
　　寳劍篇<lb/>
牀頭有古劒白虹夜流輝炯然三尺雪化作青蛇飛豈<lb/>
無千金直待價將安歸挂向徐君墓時聞鬼母啼<lb/>
　　明珠篇<lb/>
煌煌明月珠乃在龍頷下下沈無底谷得之世無價或<lb/>
<pb n="KR4e0067_WYG_002-40a"/>
人不愛寳彈雀千仞岡得失何足較所嗟無夜光<lb/>
　　君道篇<lb/>
君道天廣大王言出如綸雨露及草木萬物皆陽春九<lb/>
重坐南面四海奉一人禹稷猶已溺唐虞視同仁華葢<lb/>
當中天列星環北辰<lb/>
　　月漉漉篇<lb/>
月漉漉銀塘曲兎影蘸金波龍綃皺文縠越女浣紗歸<lb/>
雙蛾濕秋影移舟明鏡中露下菱花冷<lb/>
<pb n="KR4e0067_WYG_002-40b"/>
　　白馬篇<lb/>
房星夜墜秋河碧夭矯雄姿龍八尺何年飛下九重天<lb/>
自<hi>闕</hi>人間騎不得置之天上白玉闌長鳴直欲趨天闗<lb/>
瑤池碧桃千萬片回風吹雪春斑斑不學開元照夜白<lb/>
西入褒斜走荆棘願逐軒轅凌紫霞逺遊常在太清家<lb/>
　　黄鵠行<lb/>
東海有黄鵠兩雛何翩翩朝戲滄海上暮棲瓊樹顛一<lb/>
朝挾其雛裴回上青天一雛歸故巢一雛委身草莽間<lb/>
<pb n="KR4e0067_WYG_002-41a"/>
黄鵠哀鳴向他山側身東望何時還他山豈無匹鳳凰<lb/>
五色翰渇有醴水飢有琅玕黄鵠不願同飲啄得歸東<lb/>
海心即樂<lb/>
　　野田黄雀行<lb/>
黄雀啄啄野田間飢鷹側目下空山黄雀投虞羅低摧<lb/>
傷羽翰少年拔劒捎羅網黄雀高入青雲上囘首裴徊謝<lb/>
少年虞羅勿令張野田<lb/>
　　日出入行<lb/>
<pb n="KR4e0067_WYG_002-41b"/>
海東之山曰桃都上有三足黄金烏三更烏啼海色動<lb/>
六龍飛出榑桑隅浴暘谷經天衢羲和攬轡無停車吾<lb/>
不知東西相去幾萬里夜入咸池朝復起紫雲紅霧天<lb/>
蒼蒼為天作眼明四方臣願陛下八萬四千嵗日出日<lb/>
沒皆封疆<lb/>
　　月初生行<lb/>
月初生二八蛾眉初畫成漸如弓弦復如鏡一月兩回<lb/>
虧復盈弓弦不射天外信明鏡不照人間情馬上行行<lb/>
<pb n="KR4e0067_WYG_002-42a"/>
屢回首一鈎空挂他鄉栁<lb/>
　　北風行<lb/>
北風蕭蕭寒墮指悲笳一聲淚如水丈夫生出玉門闗<lb/>
回首家鄉數千里<lb/>
　　苦熱行<lb/>
江南五六月無地尋清涼東家少年不怕暑玉盌氷花<lb/>
調蔗漿平頭奴子面如玉紈扇驅風入脩竹安知躍馬<lb/>
走紅塵畏途炎蒸愁殺人<lb/>
<pb n="KR4e0067_WYG_002-42b"/>
　　冬暖行<lb/>
冬日何短短昨日苦寒今日暖不見門前桃李花一時<lb/>
向暖舒春葩花前一雙黄蛺蝶東家飛過還西家明朝<lb/>
嚴霜凋百草蛺蝶不來花又老<lb/>
　　少年行<lb/>
越羅春衫繡鳳凰黄金壓轡青絲繮張緒風流騁年少<lb/>
走馬章臺遊獵場鬬雞五坊白日晚夜宿倡樓不知返<lb/>
白日西飛海倒流紅顔少年春復秋<lb/>
<pb n="KR4e0067_WYG_002-43a"/>
白馬紫游繮行過洛陽道不顧落花飛只道青春好<lb/>
日日青樓醉章臺蹋月歸秋風昨夜起又試越羅衣<lb/>
　　壯士行<lb/>
千金寳刀百金馬稱是人間驍勇者射虎曽過南山前<lb/>
斬蛟復入長橋下何不生出玉門闗為君談笑斬樓蘭<lb/>
漢家得此英雄將塞上琵琶怨莫彈<lb/>
　　從軍行<lb/>
萬里燕山道花開不見春閨中兒在腹何日替爺身<lb/>
<pb n="KR4e0067_WYG_002-43b"/>
　　狹邪行<lb/>
朝行狹邪路暮行狹邪路誰道不容車雙輪竟朝暮路<lb/>
狹尚可過人心易風波相逢不相識如隔萬里河驚飇<lb/>
吹落葉寒衣在故篋莫抱齊門竽且彈馮生鋏虎嘯風<lb/>
出山龍升雲上天狹邪勿云狹王道自平平<lb/>
　　薊門行<lb/>
天上白雪飛將軍朝獵圍大野地椒短草深狐兎肥健<lb/>
兒先報捷生縛樓蘭歸<lb/>
<pb n="KR4e0067_WYG_002-44a"/>
　　步出夏門行<lb/>
步出夏門言登泰山道逢赤松方瞳玉顔飛霞為佩明<lb/>
月為環授我寳訣惠我大丹回視東海黄塵蔽天驂麟<lb/>
翳鳳逍遙永年<lb/>
　　采桑行<lb/>
結髮五日與郎别妾顔如花命如葉桑間五見戴勝飛<lb/>
高堂姑老郎不歸郎歸有黄金妾心終不移若欲知妾<lb/>
心沂水清瀰瀰<lb/>
<pb n="KR4e0067_WYG_002-44b"/>
　　宛轉行<lb/>
宛轉復宛轉一日千萬思宛轉如琴上弦宛轉如機上<lb/>
絲機中别愁安可織弦中别愁彈不得闗河迢迢隔逺<lb/>
天歸路直如琴上弦人間安得并州剪剪斷琴弦與機<lb/>
絲别情庶有窮盡時<lb/>
宛轉復宛轉宛轉如水中波宛轉復宛轉宛轉如機上<lb/>
梭水波流恨去不返機梭織愁可奈河人生託交在知<lb/>
已何論千里與萬里長沙尚謫賈少年東海誰招魯連子<lb/>
<pb n="KR4e0067_WYG_002-45a"/>
豐城雙劒埋泥沙斗間紫氣騰光華當時張雷不識寳<lb/>
千年繡澁生苔花我歌宛轉行使君傾耳聽聖人在位<lb/>
黄河清腰金佩玉皆俊英莫戀山中紫芝好丈夫立功<lb/>
當及早<lb/>
　　宛轉行寄高徵君<lb/>
宛轉復宛轉日沒還上天宛轉復宛轉月破還再圓天<lb/>
道諒如此人情當復然與君雖未遇何用數芳年不見<lb/>
黄河水朝朝入東海東海有時枯思君鎮相待<lb/>
<pb n="KR4e0067_WYG_002-45b"/>
　　相逢行<lb/>
使君馳五馬賤妾在桑隂縱有黄金餅何曽換妾心<lb/>
　　長歌行<lb/>
長歌如繭絲繅之不能斷絲斷尚可續歌長安可短短<lb/>
歌續長歌歌長可奈何願學青松樹千年附女蘿<lb/>
　　豔歌行<lb/>
堂前燕尾差差逺行兄弟不如歸一朝流宕在他縣故<lb/>
衣未補新衣綻主婦敬愛客為補故衣裳夫壻入門來<lb/>
<pb n="KR4e0067_WYG_002-46a"/>
斜昐情内傷請卿勿斜盼門有池水清泱泱水中白石<lb/>
郎自見妾心如石不可轉<lb/>
　　怨歌行效庾信體<lb/>
白白機頭素絲製作呉宫舞衣纎羅不受塵汚細縠常<lb/>
避風吹館娃夜深月色長洲春老花枝秋風樹頭相待<lb/>
隨例承恩幾時<lb/>
　　長門怨<lb/>
燕體徒自輕蛾眉易生妒妾有千黄金不買長門賦<lb/>
<pb n="KR4e0067_WYG_002-46b"/>
　　玉階怨<lb/>
露下瑤階冷流螢濕不飛長門今夜月特地上秋衣<lb/>
　　秋閨怨<lb/>
郎作征車妾作輪闗山逺近得隨君自從别去秋容減<lb/>
絡臂真珠小幾分<lb/>
　　金井怨<lb/>
露下青桐葉滴滴銀牀裏妾淚不曽乾多于井中水<lb/>
　　春怨<lb/>
<pb n="KR4e0067_WYG_002-47a"/>
昨夜春寒冷如水夢入闗山數千里蕭郎近報在凉州<lb/>
一寸心馳邊上頭<lb/>
　　獨處愁<lb/>
脉脉背孤鐙迢迢數長漏下階不見人空帷月如晝<lb/>
　　白頭吟<lb/>
雙魚生水中朝暮不相離鴛鴦在河滸同出復同歸茂<lb/>
陵多姝子新花非故枝請看膝上琴是妾手中絲琴心<lb/>
有時改妾心終不移<lb/>
<pb n="KR4e0067_WYG_002-47b"/>
妾乘油壁車郎騎青驄馬願作雙車輪隨郎馬蹄下<lb/>
成都不可住郎題橋上柱臨卭道上花是妾當罏處<lb/>
門前溝中水日夕東西流上有雙鴛鴦交頸同白頭<lb/>
　　隴水吟<lb/>
隴頭水鳴嗚咽朝洗秦人骨暮流漢人血秦骨化黄土<lb/>
漢血歸黄泉水流如人聲夜哭長城邊<lb/>
　　轆轤吟<lb/>
一轉一回腸再轉腸應斷不愁井水深只恐郎恩短<lb/>
<pb n="KR4e0067_WYG_002-48a"/>
　　百舌吟<lb/>
衆鳥皆一舌爾鳥百舌聲闗闗青春白日鳴花間緑窓<lb/>
佳人怨離别脉脉閒愁向誰説東家鸚鵡鎖金籠讓爾<lb/>
百舌當春風<lb/>
　　絡緯吟<lb/>
唧唧始臨楹嫋嫋復移樹露葉驚虚織風條勞暗度盈<lb/>
盈窓間女皎皎機中素姑寒未得衣先催了官賦<lb/>
唧唧復唧唧絡緯啼東壁如何終夜鳴辛苦勞虛織貧<lb/>
<pb n="KR4e0067_WYG_002-48b"/>
家素絲未了官堂上老姑衣正寒嗟爾年年催嬾婦露<lb/>
績風繅竟何補願妾長勤姑有衣買絲納官先上機<lb/>
　　秋夜吟<lb/>
玉盤墮地天如水露重流螢飛不起頭白老烏城上啼<lb/>
七星斜挂城樓西行人起視河漢低門前蕭蕭班馬嘶<lb/>
十八衛娘羞畫眉笑指鐙花占逺歸<lb/>
秋夜長漏聲緩館娃宫中愁日短十圍畫燭照呉臺花<lb/>
落半天紅纂纂綵雲凝歌吹不斷蹋月雙回小龍管鵶<lb/>
<pb n="KR4e0067_WYG_002-49a"/>
啼金井東方明寳鴨煙籠綺疏煖<lb/>
　　望月吟<lb/>
明明三五月二八還復缺他鄉見月團何如在家懽在<lb/>
家桮酒煖在路衣裳寒淚隨天河水流向海東邊海東<lb/>
有弱流轉首為桑田哀哀精衛鳥寃苦相交煎含情訴<lb/>
明月願月長在天雲來月暫晦雲去月依然瑤琴彈别<lb/>
鶴㑹待知音傳<lb/>
　　花下吟贈友<lb/>
<pb n="KR4e0067_WYG_002-49b"/>
昨日桃花開今朝李花落開落自有時紅顔不如昨手<lb/>
提青絲白玉壺得錢何惜花下沽今日有花明日無<lb/>
　　貧女吟<lb/>
妾年十五處洞房自小何曽出中堂去嵗秋田不收榖<lb/>
今年春月無蠶桑長兄從軍在逺道製衣常恐天寒早<lb/>
但得不離慈母傍玉顔何惜春花老東鄰少女花滿頭<lb/>
日日歌舞倡家樓無端嫁作商人婦却抱琵琶彈别愁<lb/>
　　貧女歎<lb/>
<pb n="KR4e0067_WYG_002-50a"/>
妾年八九齡始知男女别十三學女工穿針向秋月十<lb/>
五繡得雙鴛鴦自小不離慈母傍有髻不簮金雀釵有<lb/>
耳不懸明月璫朝朝畫眉臨古井愛渠百尺波瀾静水<lb/>
底桃花不見春愁心亂若青絲綆東家女兒花滿頭問<lb/>
妾不嫁心焉求鸚鵡願依丹桂老蟪蛄安識青松秋乾<lb/>
坤無情白日短寂寞空閨緑苔滿何當約取許飛瓊月<lb/>
明夜夜吹瓊琯<lb/>
　　越女歎<lb/>
<pb n="KR4e0067_WYG_002-50b"/>
越王城頭箭如雨妾是溪邊浣紗女虜妾軍中兩見春<lb/>
好花開謝春無主將軍重色不重人賤妾如花豈愛身<lb/>
妾豈不知身可惜落葉隨風歸不得妾豈不知節可全<lb/>
白璧一碎何時完妾今但有雙淚血流向曹娥江上月<lb/>
　　巴陵女子辭<lb/>
青楓嶺頭月照見巴陵女兒血血書石上痕不消祠前<lb/>
古木風蕭蕭<lb/>
　　木蘭辭<lb/>
<pb n="KR4e0067_WYG_002-51a"/>
纂纂墻下棗人生不如在家好木蘭夜織流黄機窓間<lb/>
絡緯啼復啼平明軍帖疾如羽阿爺無男止生女木蘭<lb/>
下機換戎裝燈前不灑淚千行髻捐金雀釵耳脱明珠<lb/>
璫左持白羽箭右輓青絲繮一朝姓字上軍籍軍中不<lb/>
知是女郎祁連山前秋草白馬上單于吹篳篥霜花如<lb/>
錢風格格萬里黄雲度沙磧木蘭在邊十二年論功還<lb/>
謁九重天九重敕賜尚書誥木蘭感恩不敢言乞身朝<lb/>
出金門去還家猶記庭前樹入門先解戰時衣明朝復<lb/>
<pb n="KR4e0067_WYG_002-51b"/>
上流黄機木蘭忠孝有如此世上男兒安得知雄雉聲<lb/>
角角雌雉嘴啄啄兩雉上天飛誰能辨我是雄雌<lb/>
　　平戎辭<lb/>
旌旗捲盡渡黄河春滿皇州雨露多直過李陵臺北畔<lb/>
番人皆唱漢鐃歌<lb/>
　　望春辭<lb/>
起登高閣望春來淺白深紅次第開慿仗東風須耐久<lb/>
莫教容易墮塵埃<lb/>
<pb n="KR4e0067_WYG_002-52a"/>
　　捉搦辭<lb/>
華隂山頭井水深女兒照影不照心影可照心莫宣欲<lb/>
知妾心井底天<lb/>
　　白苧辭<lb/>
館娃宫中春日長新裁白苧白如霜纎塵不動響屧廊<lb/>
美人起舞雙鸞翔芙蓉水殿夜生凉飄颻回雪紛滿堂<lb/>
雞人唱籌宫漏淺烏啼金井桐隂轉<lb/>
　　繋馬辭<lb/>
<pb n="KR4e0067_WYG_002-52b"/>
翩翩白鼻騧繋在門前樹莫學楊白花隨風渡江去<lb/>
　　白鷺辭<lb/>
白鷺白且鮮羽翼何翩翩朝飛楓葉雨暮宿蘆花烟一<lb/>
雙潛鱗在密藻安知照影苔磯邊嗟爾鷺兮外潔其色<lb/>
内娠厥凶胡不翔逺海搏高風尺澤之魚不足充爾腹<lb/>
慎勿見覊虞網中<lb/>
　　古謠<lb/>
一東一西天上星一聚一散水中萍一來一去道傍人<lb/>
<pb n="KR4e0067_WYG_002-53a"/>
一顛一倒花下巾<lb/>
一東一西參與商一聚一散鴛與鴦一來一去馬上郎<lb/>
一顛一倒九回腸<lb/>
　　天上謠<lb/>
碧雲團葢凝瑤光龍漢五氣浮蒼蒼絳宫參差十二級<lb/>
鶴背高寒露華濕白榆歴歴東井傍帝子夜織天文章<lb/>
河西牽牛不服箱靈鵲影斷秋無梁一水盈盈河漢長<lb/>
白河雲片龍鱗光六符夜明七斗芒天門無階不可度<lb/>
<pb n="KR4e0067_WYG_002-53b"/>
夢蹋玉虹朝紫皇三更露落黄姑渚鸞背吹笙載秦女<lb/>
東方神人呼赤龍彷彿觚稜絳霞曙<lb/>
　　天上謠<hi>夢中作</hi>
夢飛八翼登天門紫霞紅霧通朝暾星河夜寒銀浪白<lb/>
河東拾得支機石絳節朝回貫月槎瓊樓縹緲太清家<lb/>
虞廷九奏鈞天曲鳳池波煖鵷雛浴<lb/>
　　白雲謠<lb/>
白雲英英在崑丘人間白日如水流穆王八駿去不返<lb/>
<pb n="KR4e0067_WYG_002-54a"/>
碧桃花落三千秋茂陵劉郎不知死阿母曽分七桃子<lb/>
露華夜半泣銅仙白雲英英空在天<lb/>
　　女媧補天謠<lb/>
不周山崩天柱折帝遣媧娥補天裂穹然一葢青團團<lb/>
東南天漏補不完徒令杞國憂日夜摧心肝嗚呼世無<lb/>
仲山甫衮職之闕誰為補<lb/>
天冥冥地冥冥媧娥鍛鍊天地精手摶五色雲上補青<lb/>
天青青天青如石天柱不傾天漏塞黄道星辰明歴歴<lb/>
<pb n="KR4e0067_WYG_002-54b"/>
於萬斯年建皇極<lb/>
　　城中謠<lb/>
螺髻高一尺蛾眉廣半額王言出如絲渙汗收不得<lb/>
　　築堤謠<lb/>
朝鑿西山石暮填東海水西山石可盡海水浩無底水<lb/>
犀莫射潮祖龍莫驅石海水尚可填人心填不得哀哀<lb/>
精衛鳥東飛復西飛填得海波淺愁殺㺯潮兒<lb/>
　　甘棠謠<lb/>
<pb n="KR4e0067_WYG_002-55a"/>
甘棠堤上水平溪野人掘河新築堤春風杏花三十里<lb/>
長城道邊聞馬嘶使君考績朝天去沙堤惟見棠梨樹<lb/>
兒童騎竹待公還父老攀轅願公住公今到京勿久留<lb/>
驄馬重來堤上頭鹽官户口三十萬寒則思衣飢則飯<lb/>
我今試作甘棠歌父兮母兮可奈何<lb/>
　　老父謠送南昌康侯考績如京師<lb/>
我行南昌道相逢白頭老白頭甘老南昌邨一生不識<lb/>
府縣門去年賣劍買黄犢今年納租租易足白頭種栁<lb/>
<pb n="KR4e0067_WYG_002-55b"/>
縣門前願留康侯住數年侯今報政金門下待侯重來<lb/>
繋驄馬<lb/>
　　田婦謠<lb/>
大婦采鳬茨中婦汲湖水少婦晨烹雙鯉魚日上阿婆<lb/>
猶未起長兄築城行不歸西到錢唐百餘里妾家種田<lb/>
三十春輸租不勞官吏瞋去年輸官曽賣屋今年輸官<lb/>
應賣身昨日使君騎白馬過妾門前楸樹下出門長跪<lb/>
謝使君喜得今年徵斂罷生兒不願太官羊願妾身安<lb/>
<pb n="KR4e0067_WYG_002-56a"/>
婆夀長<lb/>
　　禳田<lb/>
坎坎鼓祀田祖新酒在盂豚在簠阿翁呼孫兒饁婦拜<lb/>
跪祈神降田所願神再三聽祝語五日一風十日雨穰<lb/>
穰滿家多黍稌往來野田無雀䑕出入道路無豺虎丁<lb/>
男在家應門户先祈一半輸官府神今有食農有土常<lb/>
年力作甘辛苦春秋報神神莫負<lb/>
　　傷田家<lb/>
<pb n="KR4e0067_WYG_002-56b"/>
低田水深愁沒稻高隴地乾多稗草地勢由來苦不平<lb/>
農家辛苦何時了低田車水出下塘高隴翻江朝夕忙<lb/>
秋來雨多禾耳黒縣吏索租催上倉東家借米依程限<lb/>
剜却心頭醫得眼寧教借米倍還人莫遣打門官吏瞋<lb/>
　　張京兆<lb/>
搖搖珂佩堤上歸朝回無事但畫眉鶯啼落花晝不飛<lb/>
美人照鏡愁春閨<lb/>
　　卓文君<lb/>
<pb n="KR4e0067_WYG_002-57a"/>
郎乘車妾御馬東郭門前緑楊下郎乘馬妾御車長安<lb/>
道邊花滿株馬翩翩車軋軋二月上林花正發<lb/>
　　杞良妻<lb/>
一哭長城裂再哭長城崩長城窟中水夜夜聞啼聲哀<lb/>
哀雙淚血灑向城上月長城若不傾何由見夫骨<lb/>
　　自君之出矣<lb/>
自君之出矣我琴不曽彈弦中哀與樂只在轉指間<lb/>
自君之出矣蛾眉向誰畫思君如明鏡挂在東窓下<lb/>
<pb n="KR4e0067_WYG_002-57b"/>
自君之出矣夜夜卜燈花思君如車輪何時碾到家<lb/>
自君之出矣一望一回頭思君如轆轤展轉何時休<lb/>
　　公無渡河<lb/>
公無渡河河流如雪山出門滔天行路難公不聽妾語<lb/>
被髮徉狂向何許公今渡河妾無主妾彈箜篌淚如雨<lb/>
公無渡河水有黿鼉公今欲渡妾當奈何公無渡河水<lb/>
有蛟龍公今欲渡妾安所從陸則有車水則有舟公今<lb/>
溺流妾彈箜篌<lb/>
<pb n="KR4e0067_WYG_002-58a"/>
　　妾安所居<lb/>
賤妾安所居所居在中堂女子不出門肯離慈母傍十<lb/>
三學織素繡得金鴛鴦十五嫁夫壻佩以雙明璫一朝<lb/>
復一朝芙蓉照秋鏡自倚顔如花不識郎心性嫁雞逐<lb/>
雞飛郎情與妾違願為松栢樹長附女蘿衣<lb/>
賤妾安所居所居在空閨女子不出門顔色無人知一<lb/>
朝嫁夫壻未幾生别離流水逝不返浮雲無定姿妾居<lb/>
非無所妾心良獨苦願如松上蘿不離樹根土<lb/>
<pb n="KR4e0067_WYG_002-58b"/>
　　妾薄命<lb/>
妾薄命何足嗟妾願如墻下草不願學風中花風花漂<lb/>
泊無定所墻下草生長在家<lb/>
　　銅雀妓<lb/>
高高銅雀臺望望西陵墓翠輦不歸來空幃愁日暮花<lb/>
落不返柯水流無回波月初與十五歌舞奈君何<lb/>
高臺悲風生望望西陵道昨日宫中花今朝墓前草<lb/>
　　小埀手<lb/>
<pb n="KR4e0067_WYG_002-59a"/>
朗月生瑤海華星度絳河美人小埀手廣袖舞傞傞歌<lb/>
闌明燭短舞罷落花多平旦臨鸞鏡脩眉抹翠蛾<lb/>
　　沐浴子<lb/>
沐髮惡䝉塵振衣貴自潔何以清我心長空有明月<lb/>
　　望夫石<lb/>
妾心化石石不轉妾身化石石不移身心與石若可轉<lb/>
千里萬里夫當歸<lb/>
　　望鄉臺<lb/>
<pb n="KR4e0067_WYG_002-59b"/>
一登還一望一望復惆悵鄉闗望不見淚落荒臺上<lb/>
　　長安道<lb/>
長安道長安道上多芳草一株楊栁驛門前朝迎官馬<lb/>
暮迎船來船去馬無閒日人笑人歌年復年<lb/>
長安道南北東西塵浩浩車輪朝碾長安花馬蹄暮蹋<lb/>
長安草黄金白璧如丘山買官未得不肯還不及終軍<lb/>
年最少棄繻生出玉門闗<lb/>
　　上留田<lb/>
<pb n="KR4e0067_WYG_002-60a"/>
上留田上有白日與青天人言弟死兄不𦵏他人野祭<lb/>
孤墳前一雁入繒繳羣雁鳴聲哀如何骨肉親棄之委<lb/>
蒿萊淮南徒聞歌尺布田家無復栽荆樹上留田良可<lb/>
憐<lb/>
　　巫山高<lb/>
巫山高青入天丹崖翠谷相鉤連中有玉妃凌紫烟凌<lb/>
紫烟過楚宫葯房蕙幄春融融瓊臺銀闕與天通朝雲<lb/>
暮雨無終窮<lb/>
<pb n="KR4e0067_WYG_002-60b"/>
　　登高丘望逺海<lb/>
登高丘望逺海崑崙桃花千嵗紅阿母蛾眉青不改金<lb/>
鼇戴出三蓬萊徐家樓船安在哉鯨濤無梁不可渡坐<lb/>
見淺淺浮黄埃<lb/>
　　闗山月<lb/>
闗山月昨夜團圓今夜缺他鄉月與故鄉同何苦征夫<lb/>
久離别有客南來報捷音為説良人戍桂林若使仙家<lb/>
能縮地便須一刻比千金<lb/>
<pb n="KR4e0067_WYG_002-61a"/>
明明天上月照妾綺窓間夢隨明月去不省在闗山闗<lb/>
山月若知人意送妾良人及早還<lb/>
　　薤上露<lb/>
薤上露朝日晞昨日相見今日違力㧞山氣如虎朝日<lb/>
晞薤上露<lb/>
　　見新月<lb/>
下階拜新月比妾鏡中眉郎在天涯見莫忘初畫時<lb/>
　　上山采蘼蕪<lb/>
<pb n="KR4e0067_WYG_002-61b"/>
上山采蘼蕪本是王孫草王孫去不歸妾顔為誰好磨<lb/>
磚作明鏡照妾不見容年年湘水上灑淚向春風<lb/>
　　江南可采蓮<lb/>
江南可采蓮中有木蘭船妾愁蓮菂苦郎愛露珠圓珠<lb/>
圓不長好菂苦向誰道願為泥中藕潔身恒自保<lb/>
　　折楊栁<lb/>
一折一斷腸再折再回首平生故人淚併落尊中酒<lb/>
　　折楊栁送人之京<lb/>
<pb n="KR4e0067_WYG_002-62a"/>
江頭折楊栁一枝贈一人去年枝欲盡今年枝又新折<lb/>
栁莫折短短條容易斷如何離别情苦被春風管折栁<lb/>
當折長長條為馬鞭上林春色好相約鳳池邊<lb/>
　　江邊栁<lb/>
朝送木蘭船暮迎征馬鞭非闗離别苦生長在江邊<lb/>
　　雙桐生<lb/>
雙桐生古井井上桐花落妾心如轆轤繋在青絲索<lb/>
　　芳樹<lb/>
<pb n="KR4e0067_WYG_002-62b"/>
青青道傍樹飛花委道傍不戀道傍土一夕隨風翔高<lb/>
飛上青天低飛入流水花性自飄揚孰謂因風起<lb/>
　　東海有珊瑚<lb/>
東海有珊瑚乃在龍伯宫託根蓬萊石丹霞絢晴虹鐵<lb/>
網求之無底谷一朝置在黄金屋石家富兒不識珍如<lb/>
意一擊同飛塵豈如閬苑蟠桃樹一花一實三千春<lb/>
　　秋夜長<lb/>
秋夜長秋月光月色照見羅衣裳美人盈盈立秋霜瓊<lb/>
<pb n="KR4e0067_WYG_002-63a"/>
樓玉宇遙相望明河迢迢鵲無梁天高海濶思茫茫思<lb/>
茫茫秋夜長<lb/>
　　擬一日復一日<lb/>
一日復一日一朝復一朝欲識去來心錢唐江上潮潮<lb/>
去不待送潮來不待招潮來復潮去使我心揺揺<lb/>
　　擬一日白一髮<lb/>
一日白一髮況在九年間請持蟠龍鏡照子氷雪顔髮<lb/>
白何足惜故人難再得有使即寄書無使長相憶<lb/>
<pb n="KR4e0067_WYG_002-63b"/>
　　久别離<lb/>
近别三日尚思家久别萬里令人嗟他鄉春色豈不好<lb/>
那如故園桃杏花故園桃杏去時種花落花開誰與共<lb/>
桃杏今年已過墻良人何事不思鄉久别離愁斷腸<lb/>
　　逺别離<lb/>
逺别離天有參商之二星東西相隔數萬里中有一帶<lb/>
天河横天河水流直到海織女牽牛兩相待早知離别<lb/>
如參商不用靈鵲為河梁寧為參商不相識庶免鬱鬱<lb/>
<pb n="KR4e0067_WYG_002-64a"/>
愁中腸河可填海可塞别離之恨無終極<lb/>
　　逺如期<lb/>
去時愁逺别别久竟忘歸五見門前樹秋風落葉飛落<lb/>
葉縈愁思紛紛若亂絲仙家能縮地莫使阻歸期<lb/>
去時期一載不道又三秋待得郎回日松花滿隴頭<lb/>
　　逺將歸<lb/>
一日白一髪一年三百莖在家梳頭霜滿鏡何況逺歸<lb/>
千里程去時道逺歸漸近人生誰不戀鄉井昨夜青燈<lb/>
<pb n="KR4e0067_WYG_002-64b"/>
寒結花逺人明日當還家<lb/>
朝聞靈鵲語夕見青燈花空閨占吉夢逺客將還家<lb/>
　　行路難<lb/>
出門登山無太行出門涉水無瞿唐太行羊腸九折坂<lb/>
誰道車輪去不返瞿唐虎鬚千丈淵誰道此中能覆船<lb/>
惟有人心不可測當面波瀾與荆棘我欲剪荆棘平波<lb/>
瀾出門莫歌行路難<lb/>
　　車遙遙<lb/>
<pb n="KR4e0067_WYG_002-65a"/>
鴉啼金井東方白起送闗山逺行客前車軋軋後車催<lb/>
莫問東西與南北天上日月無停輪有淚不灑車中塵<lb/>
黄塵如海車如水出門遙遙千萬里相思日夜聽車聲<lb/>
歸時還待鴉啼起<lb/>
車遙遙上青天門前路直如弦茫茫名利途誰斲車輪<lb/>
圓安得兩輪生四角朝朝相見心即樂<lb/>
　　車遙遙送人之京<lb/>
車遙遙雲路長車輪不生角馬蹄安得方英英冠玉車<lb/>
<pb n="KR4e0067_WYG_002-65b"/>
中郎欲行不行官道傍我轅西行無鳥道我轍北上無<lb/>
羊腸平明起拂車上霜金雞叫日升榑桑避塵有巾雨<lb/>
有葢無疾無驅鎮相待<lb/>
　　雨霖鈴<lb/>
雨霖鈴鈴聲雜雨隨車行鳥道西來與天平不聞華清<lb/>
環佩聲白髮梨園吹觱篥望京樓上空相憶惟有張徽<lb/>
識此情御前曽教雨霖鈴<lb/>
　　秦羅敷<lb/>
<pb n="KR4e0067_WYG_002-66a"/>
昔有邯鄲女豔色世無如手提青絲籠采桑城南隅頭<lb/>
上金雀釵耳傍明月珠素手挽柔條風吹繡羅襦使君<lb/>
馳五馬冠葢麗且都桑間問彼姝云是秦羅敷裴回日<lb/>
將夕命妾載後車長跪謝使君妾有堂上姑剖竹節乃<lb/>
直裂松心不枯使君善自愛妾志終弗渝<lb/>
　　五雜組<lb/>
五雜組故園花去復還返哺鴉不獲已逺思家<lb/>
五雜組身上衣去復還梭上機不獲已久思歸<lb/>
<pb n="KR4e0067_WYG_002-66b"/>
五雜組園中花去復還道上車不得已久思家<lb/>
五雜組金縷羅往復還機上梭不得已阻闗河<lb/>
五雜組斑斕衣往復還烏哺兒不得已久思歸<lb/>
　　染絲上春機<lb/>
呉蠶八繭繅長絲玉纎染雲上春機大姑愛織榴花色<lb/>
小姑愛織梨花白小姑回頭語大姑梨花潔白不受汙<lb/>
大姑榴花故自好以色娯人豈長保<lb/>
　　兩頭纎纎<lb/>
<pb n="KR4e0067_WYG_002-67a"/>
兩頭纎纎梭上機半白半黑枰上棋腷腷膊膊啄木兒<lb/>
磊磊落落曙星稀<lb/>
兩頭纎纎月初生半白半黑天未明腷腷膊膊斷腸聲<lb/>
磊磊落落東方星<lb/>
　　莫洗紅<lb/>
莫洗紅洗紅紅漸少郎愛新紅鮮妾憐舊紅好少婦回<lb/>
看機上絲笑言還勝未紅時<lb/>
　　將進酒<lb/>
<pb n="KR4e0067_WYG_002-67b"/>
彈鵾弦調鳳琯玉醅灧灧流霞煖東方風來吹落花隨<lb/>
風漂泊天之涯去年花謝今年發今朝人醉明朝别明<lb/>
朝别去可奈何且盡花前金叵羅<lb/>
四座且勿喧聽我歌長謠百年三萬六千夜百年三萬<lb/>
六千朝三萬六千朝與夜幾度花開與花謝桮行到手<lb/>
請勿辭金盡牀頭莫論價不見洛陽城裏人化為北邙<lb/>
山下塵今朝共飲碧玉醑明日更漉烏紗巾<lb/>
將進酒酒進君莫停我有長歌君試聽地有酒泉天有<lb/>
<pb n="KR4e0067_WYG_002-68a"/>
酒星不持寸鐵直破愁城將進酒酒進君莫止我有長<lb/>
歌君側耳白日西飛滄波東逝古來達人皆止於此將<lb/>
進酒請君聽我歌我欲長繩繋白日精衛填滄波滄波<lb/>
不可填白日不可繋進酒當君莫辭醉<lb/>
　　辭歡伯<lb/>
彼歡伯兮何仇吾將汝兮解憂汝何為兮我尤眵吾之<lb/>
睫兮翳吾之眸我思汝由汝莫我留我不汝謀我目其<lb/>
瘳<lb/>
<pb n="KR4e0067_WYG_002-68b"/>
　　提葫蘆<lb/>
碧酒白玉壺金錢花下沽無情花間鳥更喚提葫蘆提<lb/>
壺勸人但飲酒百嵗稱觴為君夀<lb/>
　　悲銅駝<lb/>
悲銅駝洛陽桃李春風多千乘萬騎陌上過流光衮衮<lb/>
東逝波銅盤露冷銅仙去忍見銅駝埋棘處<lb/>
　　野田雀<lb/>
野田雀鳴啾啾啄我黍何時休我黍半輸官我黍半養<lb/>
<pb n="KR4e0067_WYG_002-69a"/>
家爾雀羣飛無網羅我黍日減雀日多野田雀奈爾何<lb/>
　　艾如張<lb/>
野田黄雀朝暮飛碧雲茫茫艾葉肥少年張羅雀不知<lb/>
誤觸毛羽鳴聲悲鳳凰翺翔千仞岡五色文采鳴朝陽<lb/>
託巢蓬萊白玉樹此生安識艾如張<lb/>
東山有鳳西山有麟張羅于野其心匪仁天池之鵬扶<lb/>
揺直上翼如埀雲安畏爾網<lb/>
　　婆餅焦<hi>鳥名</hi>
<pb n="KR4e0067_WYG_002-69b"/>
婆餅焦阿婆有餅教妾燒妾燒餅焦婆不食上堂見婆<lb/>
無顔色不學姑惡死怨姑深林日夕鳴相呼但願麥黄<lb/>
婆有餅年年喚婆欲婆醒<lb/>
　　姑惡詞<lb/>
姑惡叫青春聲聲惱殺人啼時休近戸妾恐老姑瞋<lb/>
　　雪中烏<lb/>
雪中烏雪中烏城頭積雪白糢糊天寒失其巢啞啞無<lb/>
宇居巢中有雛尾畢逋雛不見母母憶雛雪中烏孤復<lb/>
<pb n="KR4e0067_WYG_002-70a"/>
孤<lb/>
　　瓊州烏<lb/>
瓊州烏夜夜夜啼瓊樹枝一朝雄死遺孤雌為母在秦<lb/>
川日望天南啼復啼如何母與子同天不同棲雛今海<lb/>
南去勿戀瓊州樹秦川故巢不相依母挾子早來歸東<lb/>
海燕燕待子飛<lb/>
　　烏生八九子<lb/>
烏生八九子朝棲城上樹暮飲城下水母昔翩翩引子<lb/>
<pb n="KR4e0067_WYG_002-70b"/>
飛子今啄啄哺母飢子多不愁哺母食夜夜來巢城樹<lb/>
枝<lb/>
　　烏夜啼<lb/>
烏夜啼城上頭城中少婦彈箜篌起聞烏啼生逺愁烏<lb/>
不能言解烏意願烏啼時赦書至<lb/>
　　雉朝飛<lb/>
雉朝飛鳴復止飢食野田粟渇飲野田水繡頸斑斑相<lb/>
逐飛何人感之犢牧子聖人在位歌闗雎吁嗟雉兮今<lb/>
<pb n="KR4e0067_WYG_002-71a"/>
何如<lb/>
　　胡蝶舞<lb/>
東家西家胡蝶飛東家花落胡蝶稀西家明年花又放<lb/>
胡蝶還從花下歸東家還向西家道眼底青春為誰好<lb/>
人生行樂須及時莫遣花前胡蝶少<lb/>
　　孤鴈翔送馬山人歸潁川<lb/>
孤鴈翔潁之陽秦淮十月天雨霜人生豈無兄與弟獨<lb/>
夜哀鳴楚江水潁之陽孤鴈翔爾何為乎不作行明年<lb/>
<pb n="KR4e0067_WYG_002-71b"/>
寄書到東海日日沙頭鎮相待<lb/>
　　鵲失巢<lb/>
雙鵲結巢庭樹枝雌雄飲啄長相依東方風來知太嵗<lb/>
樹高巢重身多累引雛樹問高下飛長見鳴鳩好羽儀<lb/>
豈意爾鳩鳴聒聒白書相期即相奪鵲失巢良可悲高<lb/>
岡鳳凰知不知<lb/>
　　鳩逐婦<lb/>
朝呼晴暮呼雨晴即相求雨相離相求何喜離何怒離<lb/>
<pb n="KR4e0067_WYG_002-72a"/>
合如闗喜怒中青天長願日輪紅不見鴛鴦河水上一<lb/>
生交頸無惆悵<lb/>
屋頭桑子紅纂纂一雙飲啄桑隂煖繡頸斑斑相頡頏<lb/>
此時不道恩情短春雲淡蕩生朝隂爾雄聒聒啼高林<lb/>
豈意相呼即相逐可憐同宿不同心嗟爾孤雌向何處<lb/>
裴回<hi>闕</hi>忍他枝去早識長情不見疑託巢棲傍朝陽樹<lb/>
桑葉隂隂日當午桑下聲聲鳩逐婦喜即相呼怒即離<lb/>
輕薄恩情付晴雨恨爾不見雙鴛鴦一雙頭白在回塘<lb/>
<pb n="KR4e0067_WYG_002-72b"/>
　　銜泥燕<lb/>
銜泥燕尾毿毿昨日銜泥在城北今日銜泥在城南城<lb/>
南華屋故巢改城北故巢無復在裴回不敢離舊棲主<lb/>
翁一别何時歸<lb/>
　　君馬黄<lb/>
君馬黄臣馬白君馬在德臣馬力華山之陽春草長臣<lb/>
今矍鑠馬力强不願相遇王良與伯樂但願老歸田子<lb/>
方<lb/>
<pb n="KR4e0067_WYG_002-73a"/>
　　題貓捕雀圖<lb/>
强之食弱之肉飛者安知行者逐紛紛眼底人貓多雀<lb/>
兮雀兮可奈何<lb/>
　　古樂府<lb/>
妾有青銅鏡置君白玉臺無鹽與西子都入此中來<lb/>
郎采芙蓉花儂采芙蓉葉葉緑比郎衣花紅似儂頰<lb/>
　　古意<lb/>
皎皎蟠龍鏡娟娟秋月暉粲粲東窓女盈盈桃李姿婉<lb/>
<pb n="KR4e0067_WYG_002-73b"/>
婉惜芳年脉脉處香閨昔如璞中玉今如琴上絲玉質<lb/>
恒自愛琴心終不移<lb/>
郎如川上水妾似水中天流水何曽定青天不離川<lb/>
妾手不停織郎車不停輪長憐機上絲長寄車中人<lb/>
　擬唐人十二月樂章并閏月<lb/>
　　正月<lb/>
青陽蕩蕩天門開太乙神君天上回翠旗青仗出蓬萊<lb/>
金花疉鼔鳴春雷黄河氷裂魚龍喜煖緑鱗鱗鳳池水<lb/>
<pb n="KR4e0067_WYG_002-74a"/>
麴塵吹黄上宫栁明日朝天稱萬夀<lb/>
　　二月<lb/>
日照曲江津千葉宫桃紅笑人梨園羯鼓趣花神綵絲<lb/>
五色繡青春金堤軟碧草如茵美人蹋歌停素雲蛺蝶<lb/>
飛上榴花裙翠袖扶春海棠醉絳蠟通宵照花睡<lb/>
　　三月<lb/>
洛陽牡丹頳玉盤宫城落絮春漫漫千輪萬轂晝馳道<lb/>
一日看花心未了黄金買春恐春老錦帳圍天覺天小<lb/>
<pb n="KR4e0067_WYG_002-74b"/>
撞鐘槌鼔白日晏漢宫傳燭千枝爛南園草緑送春歸<lb/>
花落鶯啼綵雲散<lb/>
　　四月<lb/>
稚子斑斑穿碧草呉蠶繅雪車聲早内園中使進櫻桃<lb/>
單羅玉色試宫袍碧殿南薫生五弦高槐夾道團晴煙<lb/>
金溝荷葉緑田田<lb/>
　　五月<lb/>
明月裁團扇榴花照舞衣呉娃木蘭檝日暮采蓮歸龍<lb/>
<pb n="KR4e0067_WYG_002-75a"/>
綃圍水榭湘簟魚波動郎餐九節蒲妾食九子粽<lb/>
　　六月<lb/>
裁紅綃曳白苧館娃宫中催避暑夜凉水殿芙蓉開矯<lb/>
如驚鴻下瑤臺隔花玉盌調氷來<lb/>
　　七月<lb/>
碧落散金氣明河白浮浮鵲鳴知露重螢過學星流紈<lb/>
扇朝辭寵羅衾夜抱愁暑退長生殿凉歸乞巧樓月明<lb/>
吹玉琯開户望牽牛<lb/>
<pb n="KR4e0067_WYG_002-75b"/>
　　八月<lb/>
城頭夜傳柝露脚月中飛羌笛巻葉吹候雁向南歸缸<lb/>
花泣紅淚染絲上寒機莎雞且勿啼妾製邊人衣<lb/>
　　九月<lb/>
桂影離離畫闌曲露重銅盤泣寒玉轆轤軋軋轉金井<lb/>
美人手怯青絲綆鯉魚風高浪花白湘浦芙蓉失顔色<lb/>
七星挂樹長琅玕玉階羅襪生春寒<lb/>
　　十月<lb/>
<pb n="KR4e0067_WYG_002-76a"/>
氷蟾蹋雲烏夜啼銀汞洗空霜倒飛蠟花巧綴蜻蜓眼<lb/>
銅龍無聲停漏板白天凍合玉河乾金井裁衣素手寒<lb/>
北風吹夢度闗山<lb/>
　　十一月<lb/>
緑毛倒挂梨花雲辟寒犀煖蕙幃春玉妃剪水空中墮<lb/>
熏籠不斷沈香火宫中五色添長綫旭日曈曈上瑤殿<lb/>
　　十二月<lb/>
匝地凍雲飛不起翡翠寒欺合歡被何人吹律待春陽<lb/>
<pb n="KR4e0067_WYG_002-76b"/>
三百六旬今復始<lb/>
　　閏月<lb/>
桃之都三足烏三年烏生三十雛東方燭龍夜回車氣<lb/>
朔推遷盈復虛緹室重吹鳳凰琯雌雄十二春聲煖<lb/>
　<lb/>
　<lb/>
　<lb/>
　斗南老人集巻二<lb/>
</p>
<p>
</p>
  </div>
<div>
<head>斗南老人集巻三</head> <lb/>
    <p>
<pb n="KR4e0067_WYG_003-1a"/>
欽定四庫全書<lb/>
　斗南老人集巻三<lb/>
　　　　　　　　　　　　　明　胡奎　撰<lb/>
　五言律詩<lb/>
　　埀虹亭晚泊<lb/>
泊舟埀虹亭水氣秋冥冥氾濫露浮白依㣲天倒青鐘<lb/>
聲臨水度漁唱隔林聽頼得知心友因傾雙玉缾<lb/>
　　池上<lb/>
<pb n="KR4e0067_WYG_003-1b"/>
池上坐來久風荷雜雨聲林虛容鳥度水動見魚行意<lb/>
愜理無忤神閒苧亦清裵回不知晚有待月華生<lb/>
　　秋日喜雨<lb/>
驚雷初動地甘雨最知時石有交飛燕田無再坼龜稻<lb/>
花齊覆水荷葉亂翻池早賽雞豚社秋成信有期<lb/>
　　秋後三日得雨<lb/>
立秋三日後好雨應時來豈但農心悦頻消旱魃災風<lb/>
雷生白晝河漢洗黄埃擬撰豐年頌慙無冠世才<lb/>
<pb n="KR4e0067_WYG_003-2a"/>
　　登大悲閣<lb/>
日照紺園秋登臨閣上頭雲隨飛鳥没天入大江流華<lb/>
盖瞻雙閣金沙見十洲龍王宫裏月夜夜白蓮浮<lb/>
　　過揚子江<lb/>
雨過大江秋蒼茫一葉舟鄉心隨去鳥旅夢學眠鷗水<lb/>
與天同色雲兼月共流誰家歌楚調令我不勝愁<lb/>
　　出揚子江<lb/>
出江風力便買紙賽龍君篷響渾疑雨帆髙不礙雲地<lb/>
<pb n="KR4e0067_WYG_003-2b"/>
維從古險天塹此中分漸近金山寺踈鐘水上聞<lb/>
　　春日東園即事<lb/>
旭日上林扉餘寒入苧衣傍闌移芍藥編竹引薔薇野<lb/>
興同誰領閒身與世違多情雙燕子重覔故巢歸<lb/>
　　東園雨晴即事<lb/>
兼旬積雨聲旭日弄初晴花上野禽語竹間萱草生煑<lb/>
茶尋活火臨水濯煩纓門巷無車轍陶然少俗情<lb/>
　　移芍藥<lb/>
<pb n="KR4e0067_WYG_003-3a"/>
去冬移芍藥日日待花開屈指到三月傍闌看幾回露<lb/>
花滋繭栗春色滿池臺不學魏家紫兒孫無地栽<lb/>
　　輓郭子振<lb/>
閣淚强裁詩臨風詠白圭憑棺猶有僕属纊竟無兒只<lb/>
道歸全璧安知夢一炊我來松樹下哭到月明時<lb/>
　　輓曲江友人<lb/>
羅刹江邉賦慈恩塔上名杏園春寂寞槐國夢分明酒<lb/>
進桮留影詩傳畫有聲哲人今已矣無復見升平<lb/>
<pb n="KR4e0067_WYG_003-3b"/>
　　送百户徐叔之甘州<lb/>
烏啼城上頭白髪夢甘州自是勞行役非關好逺逰邉<lb/>
雲隨雁落河水帯氷流萬里無烽燧功歸定逺侯<lb/>
　　送人歸黄巖<lb/>
黄山高徴士白首解窮經里巷聞弦誦兒童識姓名芸<lb/>
忩山氣暝竹簟水紋清更有佳孫子芝田産玉英<lb/>
　　送人還越<lb/>
閒居多種竹開徑接羊求老去便孤嘯詩來遣百憂鵞<lb/>
<pb n="KR4e0067_WYG_003-4a"/>
羣翻墨沼兎頴滌氷甌毎有登臨興凭闌望越州<lb/>
　　題畫<lb/>
小雨落桐英羣峰出晚晴樹藏茅屋小溪漲野橋平童<lb/>
去因沽酒船回不到城此中真可隱亦足慰吾生<lb/>
　　春思<lb/>
脉脉動春思臨鸞嬾畫眉喚人閒鬭草分子共敲棋舞<lb/>
倦羅衫重歌長玉漏遲纎腰如弱栁渾不似當時<lb/>
　　食新鮓<lb/>
<pb n="KR4e0067_WYG_003-4b"/>
海鱭出銀濤長於金錯刀未書裹鮓帖先壓真珠槽一<lb/>
笑出竒味數桮慚老饕醉歸詩有興坐剪燭花髙<lb/>
　　寄震龍門和尚<lb/>
最憶龍門老高情似逺公胸藏千畝竹手植萬株松林<lb/>
晚牀留虎谿凉盋引龍𤣥關須一扣莫遣白雲封<lb/>
安平池子上不到十餘年石老三生夢茶枯一味禪澗<lb/>
泉通屋下山雨落尊前我亦除煩惱還來了勝縁<lb/>
山臨此地平不改舊時青雙塔雲中見孤鐘雨外聽苔<lb/>
<pb n="KR4e0067_WYG_003-5a"/>
深松有甲笋長竹添丁料得無多事觀心即是經<lb/>
　　送雲季昭<lb/>
夫子才名重丹山出鳳毛九年三閏月千載一蟠桃閶<lb/>
闔青雲近蓬萊紫氣高單羅秋水色裁作上官袍<lb/>
　　輓友人妻李氏<lb/>
結褵從少艾屬纊在今朝寳月空鸞鏡銀河斷鵲橋湘<lb/>
靈安可弔楚些若為招閒却黄金剪誰縫白苧袍<lb/>
　　送陳知縣之建昌<lb/>
<pb n="KR4e0067_WYG_003-5b"/>
三年登太學一日宰南康白鴈連淮逺青山入楚長燈<lb/>
前慈母線花下故人觴儻有南來使因風寄數行<lb/>
　　秋夜懷友<lb/>
朗月生瑶浦流雲度絳河㣲凉通海氣清籟落空歌過<lb/>
鴈分明見飛螢即漸多有懷人不至孤影倚松蘿<lb/>
　　冬夜有懷<lb/>
柴門掩晴雪户外無俗駕悠悠懷故人寂寂坐終夜凍<lb/>
雲歸逺浦朗月生虛榭古意寄氷弦何由共清話<lb/>
<pb n="KR4e0067_WYG_003-6a"/>
　　輓一臂和尚<lb/>
山頂白雲層重來不見僧人多収舍利誰與續傳燈謾<lb/>
説三番呪徒聞最上乘裵回雙樹下何處覔南能<lb/>
幽棲二十年足不到山前麈尾風生海軍持月浸泉字<lb/>
留懐素草社㪚逺公蓮無復論三昧唯應上五天<lb/>
　　舟中懷友人<lb/>
白頭人已老同約不同游寒食他鄉酒春波各自舟見<lb/>
燈思越語聞櫓待呉謳安得須叟見令人㪚百憂<lb/>
<pb n="KR4e0067_WYG_003-6b"/>
夜泊長江上何人笑語同月依臨浦樹雲逐渡江風短<lb/>
髪明燈下浮生大夢中却憐河漢水咫尺不相通<lb/>
　　舟中<lb/>
舟行一水間同泊大江灣白見初生月青憐已過山有<lb/>
家形老夢無酒慰愁顔仰覩雲霄上冥鴻不可攀<lb/>
　　過小姑<lb/>
靈峰倚𤣥穹古殿繐帷冷雲霞冠陽岡雷電蓄隂嶺凭<lb/>
高鬼神㑹直下魚龍静王事有嚴程無由登絶頂<lb/>
<pb n="KR4e0067_WYG_003-7a"/>
　　美妾換馬<lb/>
掩淚整花鈿當階卸錦韉徒誇珠絡臂不及玉連錢一<lb/>
笑千金直長鳴萬里天明妃青塜草遺恨寄嬋娟<lb/>
　　題張真人畫<lb/>
生絹纔一幅云是上清來過雨晴猶濕歸雲晚不開神<lb/>
龍回洞府老鶴識樓臺擬著芒鞋去躋攀紫翠堆<lb/>
　　初夏<lb/>
快雨知春盡鳴禽覺夏初日高槐影直風細竹聲踈簾<lb/>
<pb n="KR4e0067_WYG_003-7b"/>
静惟留燕池清足養魚閒居無雜事㸃檢篋中書<lb/>
　　送馬公肅之潁川<lb/>
讀禮三年後張帆十月初千金司馬賦八法右軍書逺<lb/>
道無來使空山有故廬持竿東海上只釣北來魚<lb/>
　　題永思堂<lb/>
愛日情無已終天志可哀毎於堂上見多是夢中來氷<lb/>
鯉空朝饌寒烏静夜臺十年餘手澤不敢向人開<lb/>
　　送崇徳縣簿之京<lb/>
<pb n="KR4e0067_WYG_003-8a"/>
谿明秋水凉百丈出回塘帆影衝南斗鐘聲别上方三<lb/>
年傳美譽千里沐清光想見迴艫日青袍雨露香<lb/>
　　春山烟雨<lb/>
春雨不作泥春林布穀啼山頭煙羃樹谿上水平堤翳<lb/>
翳巖花重蕭蕭澗竹低平明看野色騎馬過湖西<lb/>
　　舟中積雨<lb/>
一雨復一雨渡江重渡江風雷自動盪水石相衝撞月<lb/>
影忽堕地雨聲猶在忩閒愁千萬斛安得酒盈缸<lb/>
<pb n="KR4e0067_WYG_003-8b"/>
　　舟次番湖風順雨晴柬同舟李紀善<lb/>
潮落大江開春流碧似苔沙明分島嶼山逺出樓臺白<lb/>
日千㠶過青天一鳥來同舟李供奉真有濟川才<lb/>
　　題青山讀書圖<lb/>
咫尺出林下翛然一草亭雲歸天姥白山落鏡湖青月<lb/>
色當忩見秋聲隔樹聽柁樓如有約來寫換鵝經<lb/>
　　城東獲野鹿<lb/>
城東四月交野鹿走林拗本是歸靈囿何因出近郊生<lb/>
<pb n="KR4e0067_WYG_003-9a"/>
無青澗飲死有白茅包猨鶴同驚怨<graphic n="KR0687" url="https://raw.githubusercontent.com/kanripo/KR-Gaiji/master/images/KR0687.png" mimeType="image/png"/>
                    <graphic n="KR0687" url="https://raw.githubusercontent.com/kanripo/KR-Gaiji/master/images/KR0687.png" mimeType="image/png"/>失故巢<lb/>
　五言排律<lb/>
　　五月一日千秋節<lb/>
鳯厯紀初元龍飛御九天賢王開大國宗社鎮長年<lb/>
東井回羲馭南風入舜弦階蓂晴散雨宫樹曉凝烟<lb/>
樂奏彤庭上班齊紫殿前鳴珂穿栁過清漏隔花<lb/>
傳律應蕤賔節星當翼軫躔菖蒲浮玉醴葵萼<lb/>
照瓊筵自媿龍鍾老叨陪雁序聯願言安社稷餘<lb/>
<pb n="KR4e0067_WYG_003-9b"/>
慶福綿綿<lb/>
　　送褚項民之京<lb/>
閶闔青天上蓬萊紫氣中六符隨斗轉一水與天通子<lb/>
抱才華去人稱翰墨工按圖真得駿戱技匪雕蟲𣲖接<lb/>
河南逺羣超冀北空壺分官酒碧衣映苑花紅歳月淹<lb/>
行李江湖念轉篷蹔辭金馬直歸拜白頭翁祿養嗟何<lb/>
及交情恨莫窮兒心徒耿耿王事且匆匆解䌫潮初起<lb/>
停桮曲未終秋聲今夕共月色異鄉同伐木歌鳴鳥揮<lb/>
<pb n="KR4e0067_WYG_003-10a"/>
弦送去鴻忩閒辟螙草池冷換鵝籠慎勿誇燕石須令<lb/>
得楚弓詩成何限恨吟徧木犀風<lb/>
　　送雲季昭<lb/>
有美雲夫子河間好弟兄多才諳世事一見遂交情竒<lb/>
論諸生服雄談四座驚夜吟催燭換晨講候鐘鳴鑿井<lb/>
思泉及為山待簣成圖探河馬秘書贊洛龜靈禮重春<lb/>
秋祀名高月旦評厯經三閏月天轉九周星逺近皆知<lb/>
化西南喜得朋廣文延鄭老同舍識袁宏春郭花邉酒<lb/>
<pb n="KR4e0067_WYG_003-10b"/>
秋忩雨外鐙字臨懐素草詩寄剡溪藤蹋月多尋友看<lb/>
雲或訪僧襟期恒坦坦履踐必兢兢相見嗟何晚先生<lb/>
自此升治安須賈誼授業望陽城祖道歌初發炎天暑<lb/>
尚蒸片㠶懸碧落斗酒醉金陵阿閣思巢鳯天池擬化<lb/>
鵬壯懐今若此離思祗難勝晝漏趨青瑣秋河近玉繩<lb/>
榜看題後墨壺出賜來氷太乙珠聨緯蓬萊翠作層河<lb/>
清還獻頌旭日在觚稜<lb/>
　　患眼偶述<lb/>
<pb n="KR4e0067_WYG_003-11a"/>
幽居氣鬰蒸病眼偶相仍翳翳如迷霧熒熒若亂星無<lb/>
愁眵滿睫不泣淚交膺晨起羞看日宵眠怕見燈金篦<lb/>
那可刮銀海若為澄爽憶銅盤露寒思玉井氷但令心<lb/>
似水寧望酒如澠歡伯從今斷仙方信莫慿披襟從放<lb/>
浪㪚髪任鬅鬙白葛巾休裹烏皮几暫凭坐須臨水竹<lb/>
行必倚山藤即遣三尸去非闗五色瞢宗之元自白阮<lb/>
籍本來青才匪張司業詩慚杜少陵揮毫聊自慰持以<lb/>
謝良朋<lb/>
<pb n="KR4e0067_WYG_003-11b"/>
　　擬呈無為真人二十韻<lb/>
上界金為闕蓬萊玉作城日行黄道正星列泰階平堯<lb/>
帝尊巢父軒皇候廣成真符傳世久公衮賜衣榮屢遣<lb/>
皇華使遙迎碧落卿竹宫祠太乙桂殿禮通明班出三<lb/>
台立身先百辟行琅函宣蕋笈瓊醴進霞觥河應千年<lb/>
潤嵩呼萬歳聲飊車回絳節霜匣祕蒼精鳬墜雲中舄<lb/>
鸞吹月下笙山林皆動色猨鳥亦知名枸杞山籬晚芙<lb/>
蓉野岸晴極知詩有思誰謂道無情草聖超懐素傳家<lb/>
<pb n="KR4e0067_WYG_003-12a"/>
過伯英書籖森戢戢琴石立庚庚梵氣開三景𤣥風被<lb/>
八紘鴻猷資化育鯨海望澄清曼倩偷桃者安期采藥<lb/>
生金丹如可賜凡骨灑然輕<lb/>
　　柬知縣陳善方<lb/>
有美東曹彦科名四海傳長身片玉立髙論大河懸慷<lb/>
慨千人俊驅馳萬里天賀蘭西入夏渤海北通燕劍拂<lb/>
邉霜重弓開壠月圓文章韜虎豹羽翮鎩鷹鸇太華雲<lb/>
隨袂長城雪擁韉黄河秋汨汨黒水夜濺濺旅夢雙胡<lb/>
<pb n="KR4e0067_WYG_003-12b"/>
蝶鄉心五杜鵑倦彈賔館鋏饑囓漢臣氊寒谷空吹律<lb/>
焦桐忽斷弦淚乾慈母綫囊澁水衡錢遂感王門召惟<lb/>
應國士憐所䝉稽古力幸免枕戈眠講殿陳韜畧經帷<lb/>
侍簡編名從西域播詩到外夷傳天地重開闢人材肯<lb/>
棄捐詞林翔鸑鷟學海起蜿蜒飛動關元氣涵濡及逺<lb/>
邉青雲瞻象魏紫氣應龍泉士論爭推擇王言益勉㫋<lb/>
龍香濡露頴風藻濕雲牋杕杜勞還役蒲萄賜别筵玉<lb/>
關歸定逺銀漢送張騫君命不俟駕祖生先著鞭我知<lb/>
<pb n="KR4e0067_WYG_003-13a"/>
清白吏人迓孝亷船大藥丹初就盤根節愈堅郎星呉<lb/>
分野宦轍漢山川蘭秀仍藏谷珠明必媚淵有家供滫<lb/>
瀡無夢屬櫜鞬潘縣花無數莊椿壽八千炙分黄雀美<lb/>
鱠切白魚鮮忠孝原如此升沉合自然錦衣行白晝采<lb/>
服稱華年下榻懷徐孺銜桮笑鄭䖍羣黎勞撫字多士<lb/>
荷陶甄暑雨清炎瘴秋禾滿大田紅収鸚鵡粒青爇鷓<lb/>
鴣煙自笑雷鳴缶深慙雪滿顛續貂吾豈敢聊以致拳<lb/>
拳<lb/>
<pb n="KR4e0067_WYG_003-13b"/>
　　上虞太守<lb/>
有美金閨彦才名海内多古稱清白吏今尚孝㢘科日<lb/>
照黄金節風鳴白玉珂弦歌傳魯頌書法擅虞戈燕寢<lb/>
嚴兵衛賔筵設禮羅清尊開北海烏舫載東坡欲拜車<lb/>
塵下其如鶴髪何未隨童子馬先辱右軍鵝學比雷鳴<lb/>
缶文慙鳯擲梭願公施化雨留意育菁莪<lb/>
　　雲門樂<lb/>
八風開槖籥一氣運鴻濛黄屋尊堯徳𤣥圭錫禹功干<lb/>
<pb n="KR4e0067_WYG_003-14a"/>
羽三苖格車書萬國同醴泉從地出甘澤與天通電繞<lb/>
星樞北春回夀域中雲門齊奏曲彤管紀時雍<lb/>
　　明月篇<lb/>
湛湛復盈盈當秋徹夜清直疑天有塹却訝水無聲隱<lb/>
約箕邉起依微斗外横氣浮華盖動光映泰階平東去<lb/>
遙通海西流澹挂城擬乘蓮一葉萬里泝空明<lb/>
　　聖壽無疆詞<lb/>
至徳乾坤大重華日月光羅圖今有兆寳厯永無疆瑞<lb/>
<pb n="KR4e0067_WYG_003-14b"/>
鳯來丹穴神芝㪚玉房九重春蕩蕩萬國海茫茫𤣥圃<lb/>
安期棗瑤池阿母觴小臣歌盛世何幸際明良<lb/>
　　太平樂<lb/>
玉帛來王㑹山河拱帝京日行王道正星列泰階平人<lb/>
醉笙歌地山圍錦繡城宫花留舞燕御栁著啼鶯蠻獠<lb/>
全歸化羌胡已罷兵願言封禪稿虎拜頌河清<lb/>
　　樂未央<lb/>
天臨丹鳯闕日上翠雲裘社稷安如堵君王百不憂䧿<lb/>
<pb n="KR4e0067_WYG_003-15a"/>
鳴宫掖曙雞唱禁城秋白玉裝車軸黄金絡馬頭鈞天<lb/>
聆廣樂丹扆儼埀旒此樂真無極洪恩被九州<lb/>
　　朝宗引<lb/>
海郡同歌舞神人共贊堯有天皆入貢無地不來朝玉<lb/>
燭調元氣璇璣運斗杓六龍高扈駕五鳯夾吹簫瑞應<lb/>
清河頌歡騰撃壤謡翔南聲教逺干羽格三苖<lb/>
　　百獸舞<lb/>
飛動關元氣音聲感至和石當蘷擊拊琴協舜賡歌海<lb/>
<pb n="KR4e0067_WYG_003-15b"/>
内文麟出朝端振鷺多蹌蹌隨列仗肅肅動鳴珂𤣥圃<lb/>
生朱草丹山産玉禾萬方無一事多士集鑾坡<lb/>
　　沐恩波<lb/>
綵鳯銜圖日金雞放赦時恩波寛似海天語出如絲雨<lb/>
露埀丹扆風雲㑹玉墀沾濡涵宇宙渙汗被華夷金鏡<lb/>
千秋録瑤池萬壽巵朝陽有靈鵲長占上林枝<lb/>
　　蒼龍闕<lb/>
鴻龍排絳闕象魏闢金扉太乙昭黄道勾陳直紫微蜿<lb/>
<pb n="KR4e0067_WYG_003-16a"/>
蜒扶日上夭矯挾雲飛望拜千官集柔懷萬國歸春班<lb/>
隨仗入午漏隔花稀願奏虞廷樂長瞻黼黻衣<lb/>
　　鳯凰城<lb/>
旭日麗金城祥雲䕶玉京九重雙闕近五采百花明縹<lb/>
緲瞻飛盖葳蕤見折旌瓊林生竹實粉蝶墜桐英阿閣<lb/>
思重見岐山待一鳴伶倫裁律吕九奏協天聲<lb/>
　　何本先以天香茶見惠奉賦一首<lb/>
金粟與金芽都収陸羽家候雷春采葉和月夜分花煗<lb/>
<pb n="KR4e0067_WYG_003-16b"/>
焙筠籠火凉敲玉臼砂比圭方不琢如璧瑩無瑕餅制<lb/>
龍團小書封白絹斜竒芬疑入麝古字學盤蛇清可輕<lb/>
肌骨甘須沃齒牙喚醒蟾窟夢直欲佩飛霞<lb/>
　　題雪齋<lb/>
簌簌復翛翛寒齋坐寂寥瓦鳴知雜霰林重想封條白<lb/>
向虛中見聲從静處消忩雞驚曙早廏馬覺寒驕送酒<lb/>
當檐舞隨風入户飄埽門思徃見猶恐碎瓊瑤<lb/>
　　送僧遊補陀<lb/>
<pb n="KR4e0067_WYG_003-17a"/>
上人飛錫處來去即虛空金沙隨地涌碧海與天通凴<lb/>
髙惟鳥道直下是龍宫瀑飛寒澗雨松挾夜濤風度嶺<lb/>
三山鶴横天萬里虹望中秋色逺浩氣入無窮<lb/>
　　題秋江别意圖送人之還南雄<lb/>
在山泉水清出山泉水渾三山通震澤九委派崑崙晚<lb/>
樹依城郭秋潮出海門張㠶臨月窟繫䌫倚雲根大庾<lb/>
黄梅嶺長亭緑酒尊風塵嗟逺道雨露荷深恩<lb/>
　　送判府萬侯秩滿如京<lb/>
<pb n="KR4e0067_WYG_003-17b"/>
漢運興黄祚真人御赤龍將軍雄武畧槐里建侯封奕<lb/>
世功何厚諸孫秀所鍾冥鴻翔大海秋隼立髙峰佐郡<lb/>
勞三載承恩入九重臨風何所贈江上采芙蓉<lb/>
　　賦僧言補陀<lb/>
僧言海上來曽上妙髙臺瑞相天浮月潮音地殷雷沙<lb/>
如金粟布山似碧蓮開雨帯龍鮏過雲隨鶴影回幽探<lb/>
還得寳徑渡不須桮我有登臨興南遊識善財<lb/>
　　送鍾孟振服滿之京<lb/>
<pb n="KR4e0067_WYG_003-18a"/>
宣城禢太守相見内門前為問洪都士言登孝子船張<lb/>
㠶當五月讀禮又三年梅子經旬雨蓬萊咫尺天賢哉<lb/>
鍾子耳寂甚伯牙弦自歎初傾盖那堪在别筵青雲從<lb/>
此去丹鳯覩争先出餞慙衰老題詩在燭邉<lb/>
　　呈卞博士<lb/>
華頂仙人宅瀛洲學士家乾坤鍾間氣江海抱清華禮<lb/>
樂稽三代文章擅五車泰山髙莫極滄海浩無涯夜視<lb/>
明光草朝看上苑花九霞分内醖八餅試春茶職掌絲<lb/>
<pb n="KR4e0067_WYG_003-18b"/>
綸重恩承雨露嘉調髙知寡和言大實非誇自笑鹽車<lb/>
驥真如坎井鼃㑹須逢伯樂振鬛向風沙<lb/>
　　送歳貢生酆叔宏<lb/>
聖代開文運春官選俊英時當王正月歳貢魯諸生辛<lb/>
苦三冬學扶搖萬里程懷才期大用努力在茲行閶闔<lb/>
彤雲曉蓬萊快雪晴掖梧多集鳯宫栁早聞鶯好寄龍<lb/>
河信須題鴈塔名子今遊太學師必見陽城良璞無三<lb/>
獻洪鐘待一鳴相知如見問煩道别來情<lb/>
<pb n="KR4e0067_WYG_003-19a"/>
　　題長江雪霽圖<lb/>
雪壓秦山白雲横隴樹黄二儀分上下一水入滄茫勢<lb/>
接龍門逺寒通鳥道長石猶含凍色林未動晨光歴歴<lb/>
槎頭釣蕭蕭馬上郎若非韓吏部定是孟襄陽漢水魚<lb/>
偏美郫筒酒正香何當凌汗漫萬里共翺翔<lb/>
　　題張氏家譜為硤川張嗣成賦<lb/>
彼美留侯裔傳芳直到今千年遺譜在萬水一源深剖<lb/>
石方知玉淘沙始見金簪纓聯世胄閥閲冠儒林呉郡<lb/>
<pb n="KR4e0067_WYG_003-19b"/>
名猶著車谿迹可尋幽光仍耿耿流景自駸駸霜露孤<lb/>
猨淚乾坤寸草心紫薇山下路佳氣鬱森森<lb/>
　七言律詩<lb/>
　　望紫金山<lb/>
萬年佳氣擁蟠龍秀㧞神京第一峯五色雲中金翡翠<lb/>
九重天上玉芙蓉幸陪周士歌豐鎬敢效封人祝華嵩<lb/>
明旦聞雞趨鳯闕丹霞承日色曈曨<lb/>
　　三月二日侍燕<lb/>
<pb n="KR4e0067_WYG_003-20a"/>
春明侍燕三公府正是龍飛第一年内膳八珍分翠釡<lb/>
上尊九醖出瓊筵簫韶樂奏祥雲外葵藿心馳化日邉<lb/>
白首承㤙何以報願言宗社福緜緜<lb/>
　　三月二日陛辭欽䝉賜賚<lb/>
賢王開國大江西侍從朝辭白玉墀曙色飛回雙闕鳯<lb/>
春聲唱徹五門雞煙霏縹緲凝丹扆天語從容降紫泥<lb/>
慚愧㣲臣䝉賜賚姓名親向御前題<lb/>
　　扈王駕出都城<lb/>
<pb n="KR4e0067_WYG_003-20b"/>
三月三日天宇晴千官扈從出瑤京桃花水動黄龍舫<lb/>
栁絮風揚翠羽旌寳厯萬年宗社固金城百雉瘴塵清<lb/>
白頭奔走慙何後載筆題詩紀逺行<lb/>
　　從祀南郊次韻<lb/>
從官鵠立不知寒先敕飛廉掃玉壇星拱帝居雲澹蕩<lb/>
日賔暘谷雨闌珊禮嚴郊祀天人格恩及臣鄰逺近歡<lb/>
最羡能詩陳奉祀龍旗影裏簉朝班<lb/>
　　次韻觀駕入洪武門<lb/>
<pb n="KR4e0067_WYG_003-21a"/>
遙望觚稜曙色明浮空御氣滿金城象輿前導臨雙闕<lb/>
鳯盖中居集五兵廣樂鈞天雲外奏靈旗太乙日邉行<lb/>
茲晨飲福頒春宴百郡同霑雨露榮<lb/>
　　登玉皇閣<lb/>
玉女開關掃白雲非煙非霧結絪緼蓬萊晴擁金銀氣<lb/>
閶闔晨朝黼黻文歴歴白榆天上見珊珊瓊珮日邉聞<lb/>
空歌一曲無人和驚起松頭鸛鶴羣<lb/>
　　賜胙次何尹韻<lb/>
<pb n="KR4e0067_WYG_003-21b"/>
九天日月繪旂常冠盖如雲擁帝鄉價重黄金求駿馬<lb/>
盤行白玉賜羔羊宫壺敕許千官禄朝佩恩霑兩袖香<lb/>
禮樂光華今復見載歌雅頌美成康<lb/>
　　又用賜胙韻喜何尹還邑<lb/>
杜陵行處非㝷常朝回日醉蓬萊鄉也知揚州跨一鶴<lb/>
絶勝仙家騎五羊雪消江水暮帆健花發驛亭春酒香<lb/>
歸來滿縣種桃李長與野人歌歳康<lb/>
　　送尚書貢先生入閩<lb/>
<pb n="KR4e0067_WYG_003-22a"/>
敬亭山下秋雲飛錢唐江頭風露微三更南斗海底出<lb/>
八月白鴻天際歸椰子㯽榔南去逺茘枝龍眼北來稀<lb/>
明年漕運歸來日好為君王補衮衣<lb/>
　　雪中玉堂夜直次黄清老韻<lb/>
銀河剪水漸霏微供奉承恩直禁闈琪樹有花春不老<lb/>
玉堂無月夜生輝寒催光禄分官酒煗覺歸春入賜衣<lb/>
鈴索聲沈宫漏静巴歌誰共和金徽<lb/>
　　題上清真人送貴谿縣尹詩巻<lb/>
<pb n="KR4e0067_WYG_003-22b"/>
上清之宫仙所都此邦曽剖使君符種來棠樹勿剪伐<lb/>
别去桃花還有無碧落空歌龍作篆丹山文采鳯銜圖<lb/>
何當更換金丹祕長使藏身白玉壺<lb/>
　　送進士㑹試之京<lb/>
十載螢忩不憚勞少年文雅渉風騷已聞蟾窟分丹桂<lb/>
又向龍門釣六鼇一片布帆天上近九重金闕日邉髙<lb/>
文場戰罷承㤙日更賦新詩奪錦袍<lb/>
　　送俞員外歸省如京<lb/>
<pb n="KR4e0067_WYG_003-23a"/>
積雪擁門三尺餘好春來自玉階除郎官近拜回鸞誥<lb/>
父老争迎駟馬車生菜翠盤朝具饌髙花紅燭夜看書<lb/>
出門便是雲泥隔日日江頭候鯉魚<lb/>
　　禱雨有感<lb/>
天壇昨夜秋如水袖裏青蛇作電飛海水立時風乍起<lb/>
畢星臨處月初離仙人誰挾飛霞佩太守還題喜雨詩<lb/>
不用胡麻炊作飯大田有粟可充飢<lb/>
海上炎氛十丈紅仙人曾此有神功雲隨鸞鶴飛丹篆<lb/>
<pb n="KR4e0067_WYG_003-23b"/>
雨挾蛟龍出貝宫星漢水流天上下稻畦香動𤱔南東<lb/>
白頭野老歌仁恵擊壤清時祝歳豐<lb/>
　　題蘇武牧羊圖<lb/>
十九年中仗節旄祁連山下夢勞勞一行書寄邉鴻逺<lb/>
萬里心懸漢月高沙磧塵隨歸日騎河梁淚灑别時袍<lb/>
畫中偶識麒麐像忍見秋霜㸃鬢毛<lb/>
　　和張貞居寄倪雲林韻<lb/>
昔聞公孫渾脱舞今見書法有張顛君能高歌白雲調<lb/>
<pb n="KR4e0067_WYG_003-24a"/>
我欲笑拍洪崖肩玉笙皓鶴久無信青李來禽真可憐<lb/>
洞庭春水碧於酒細雨緑蓑須放船<lb/>
　　題大悲閣<lb/>
寳閣凌空十丈髙倚闌南望際鯨濤天花㪚處皆金地<lb/>
海月生時見玉毫夜氣澄清龍在窟秋聲蕭爽鶴鳴臯<lb/>
丹梯咫尺諸天近香霧霏霏濕苧袍<lb/>
　　壽張河泊<lb/>
三山紫翠壓金鼇琪樹英英長鳯毛正月江南春意早<lb/>
<pb n="KR4e0067_WYG_003-24b"/>
明河天上使星髙王喬應下雙飛舄方朔曾偷兩度桃<lb/>
醉把流霞喚鸚䳇風吹花氣滿宫袍<lb/>
　　春日即事<lb/>
草堂長日無車馬雨後空階長緑苔已見梅花當戶放<lb/>
更移藼草近忩栽引雛沙燕時髙下作伴江鷗自徃來<lb/>
物色於人俱適意詩篇吟罷共誰裁<lb/>
　　鏡中梅<lb/>
日上綺忩啼翠禽臨鸞㸃額曉寒侵一泓自照春風面<lb/>
<pb n="KR4e0067_WYG_003-25a"/>
百鍊方知鐵石心白玉臺前憐影瘦黄金礦内覺情深<lb/>
錦囊収拾餘音去月落空閨何處㝷<lb/>
　　滴翠軒<lb/>
武隆山下望晴暉嵐氣濛濛翠欲飛龍帯晚雲歸夜榻<lb/>
鶴翻朝露濕秋衣石窪承溜泠泠㵼水樂懸崖㸃㸃稀<lb/>
恰似匡廬招五老屏風九疊䕶霏微<lb/>
　　遊葆真觀<lb/>
百尺飛樓接帝青非烟非霧入冥冥雲間雞唱朝迎日<lb/>
<pb n="KR4e0067_WYG_003-25b"/>
海底蛟眠夜見星函谷有關瞻紫氣蓬萊無地問丹經<lb/>
道人肉重不騎鶴一曲空歌醉復醒<lb/>
黄鶴一去不復返紫陽有孫能學仙蓬萊如隔三千里<lb/>
萍水相望四十年煉就大丹金作鼎種來靈草玉為田<lb/>
無端四月枇杷雨不共青鐙一醉眠<lb/>
蓬萊東畔是仙家旭日蒼凉絢紫霞門外黄塵皆海水<lb/>
忩間青鳥識桃花閒㝷墨沼來題竹擬借丹鑪學鍊砂<lb/>
千歳安期吾有約他年同喫棗如𤓰<lb/>
<pb n="KR4e0067_WYG_003-26a"/>
　　苦熱<lb/>
溽暑經旬嬾出門風亭水榭亦昏昏徒聞露下黄姑渚<lb/>
漫想氷生玉女盆筠簟不教眠得穩蔗漿猶覺飲來温<lb/>
故人病起應相憶何日從容共晚尊<lb/>
　　寄樞上人<lb/>
上人年少解言詩應是前身本姓支多病養成丘壑志<lb/>
學書臨得廟堂碑蘿忩翳翳雲封屋繭紙重重墨滿池<lb/>
想得山中三日雨煑茶煙起落花時<lb/>
<pb n="KR4e0067_WYG_003-26b"/>
　　次韻<lb/>
黄花翠竹帯清谿方外詩名恵逺齊鐵鉢夜分鯨海月<lb/>
袈裟晴汚燕巢泥三生石上今重見百丈峰頭擬共躋<lb/>
聞道御前宣教㫖天花如雨㪚龍墀<lb/>
支許論詩已有年還同食蜜味中邉題名正喜芭蕉冩<lb/>
入定從教薜茘纒暮雨踈鐘髙閣外秋雲短錫故山前<lb/>
相過只説無生話似覺浮生絶世縁<lb/>
　　柬直方居士<lb/>
<pb n="KR4e0067_WYG_003-27a"/>
髯翁經夏稀相見絶愛清容似我兄好采紫芝娱晚景<lb/>
更栽紅杏待春耕長安女子應知姓廬阜仙人早得名<lb/>
從此草堂三日雨相過莫厭緑苔生<lb/>
自笑讀書長閉户毎逢清友即同遊柴門可是妨人掃<lb/>
斗酒還能與婦謀任爾雨晴來看竹從渠雪夜竟回舟<lb/>
風流此意誰能識頼有忘機海上鷗<lb/>
墨池昨夜水生波換得山隂道士鵞盖世文章今有幾<lb/>
傳家書譜已無多休糧服得霞千片握髪盤成雪兩螺<lb/>
<pb n="KR4e0067_WYG_003-27b"/>
擬借白雲分半榻醒時言笑醉時歌<lb/>
鶴背東來不待招雲裳霞佩思飄飄語言已覺無煙火<lb/>
襟度還能振泬寥近海玉樓天不逺當階珠樹雪初銷<lb/>
此中别有箕山趣莫為風聲即棄瓢<lb/>
　　采蓮女<lb/>
小小蘭舟櫂晚凉雙雙新浴錦鴛鴦舞回葉底春無力<lb/>
笑入花間水亦香妾恨恰如蓮菂苦郎情應佀藕絲長<lb/>
娉婷却笑東家女換得明珠論斗量<lb/>
<pb n="KR4e0067_WYG_003-28a"/>
　　鞵山<lb/>
一葉青蓮墮碧波美人不見奈愁何天邊有月羞弓様<lb/>
水底無塵汚襪羅五老著來雲氣濕小姑行處露花多<lb/>
足音未許人間識蹴蹋風濤幾度過<lb/>
曽憶蘭舟問二姑何年隻履墮晴湖滿江波浪流不去<lb/>
小龍女兒穿得無只許足音聞谷口不教蹤迹混泥途<lb/>
至今想見凌波襪隔水盈盈不受呼<lb/>
　　送徐千户之甘州<lb/>
<pb n="KR4e0067_WYG_003-28b"/>
春寒初試越羅袍不惜千余買寳刀馬援槖中無薏苡<lb/>
張騫槎上有蒲萄崑崙西去黄河逺函谷東來紫氣髙<lb/>
何事相逢又相别隴雲邉月夢勞勞<lb/>
　　春日東園即事<lb/>
小園今日春意動風目正東來草堂萱草漸抽書帶綠<lb/>
栁條都酸麴塵黄鳥聲近屋啼偏好雨㸃沾衣濕不妨<lb/>
穉子下階頻指㸃去年種竹已過墻<lb/>
東園檢㸃舊生涯春色多情到我家穀雨前頭移菊本<lb/>
<pb n="KR4e0067_WYG_003-29a"/>
清明時節看梨花但求北郭多収秫何待東門更種𤓰<lb/>
今夜月明吹玉苗笑呼兒女進流霞<lb/>
　　寄東岡賈徴君<lb/>
三月三日雨晴初東望東岡無鯉魚杜陵愛酒自多債<lb/>
太傳治安還有書洛中牡丹少閒地江上燕子識吾廬<lb/>
木蘭丹擢桃花水頗怪近來蹤迹珠<lb/>
　　東園春日<lb/>
檢㸃小園無别事清晨汲水自澆花薔薇碧引風前蔓<lb/>
<pb n="KR4e0067_WYG_003-29b"/>
芍藥紅抽雨後芽可是野情忘世故正縁春色属詩家<lb/>
山僧野老時相遇分送菩提寺裏茶<lb/>
　　寄硤山人<lb/>
碣石巖前有隱君草堂分得半間雲兩湖月色當窓見<lb/>
萬壑秋聲隔樹聞墨沼寒通丹井水銀牀暗䕶紫苔紋<lb/>
此身迥出烟霞表長倚青霄㸔鶴羣<lb/>
　　除夕憶京中小弟<lb/>
明朝嵗事又更新應簉鵷行拜紫宸鳷鵲觀前還見雪<lb/>
<pb n="KR4e0067_WYG_003-30a"/>
脊令原上况逢春花占蠟炬憐今夕酒進屠蘇少一人<lb/>
池草夢中深念汝寄來詩句莫辭頻<lb/>
　　雙孔笛<lb/>
混沌誰分濁與清鑿開空翠太分明有聲本自無聲出<lb/>
二氣還從一氣生碧海水寒龍並語瑤臺月白鳯諧鳴<lb/>
依稀黄鶴樓中聽吹落梅花雪滿城<lb/>
　　過貢秘書墓<lb/>
只今學士總奔波不似先生葬薜蘿眼見蓬萊成海水<lb/>
<pb n="KR4e0067_WYG_003-30b"/>
身騎箕尾上星河開元供奉江南少天禄詞臣地下多<lb/>
回首敬亭秋色逺山青雲白奈愁何<lb/>
　　西翠樓為郭醫作<lb/>
北郭仙人十二樓好山多在屋西頭凉隂晚送忩前雨<lb/>
爽氣朝迎笏外秋翡翠半簾分太華鳯凰雙琯下崑丘<lb/>
安期定有如𤓰棗我欲相尋海上遊<lb/>
　　輓髙處士<lb/>
阿翁手種春松樹預卜佳城已十年將老便尋身後計<lb/>
<pb n="KR4e0067_WYG_003-31a"/>
有兒能守墓傍田晚凉就竹安茶具春水當花放酒船<lb/>
如此風流今絶少一回西望一澘然<lb/>
憶昨相尋髙處士回舟醉蹋蕅花風三年别夢來谿上<lb/>
一箇閒身在墓中故老只今俱寂寞浮生方信是虛空<lb/>
哀歌冩罷緘雙淚秋葉離離夕照紅<lb/>
　　失鶴<lb/>
仙人騏驥誰能馭鍊得丹砂頂漸紅不見將軍來射石<lb/>
却瞋童子慣開籠夢閒一曲滄洲月聲斷三山碧落風<lb/>
<pb n="KR4e0067_WYG_003-31b"/>
從此竹林無伴侣洞簫吹徹綵雲空<lb/>
　　賦恵山泉送張徴君之無錫<lb/>
徃年曽識恵山人遺我靈泉一味真水品評來稱第一<lb/>
茶經著就已千春也知陸羽曽分汲信有梁鴻共卜鄰<lb/>
此去茅齋休煑雪山缾還許寄來頻<lb/>
　　題倪元鎮畫<lb/>
徃年曽訪天隨子煙樹微茫過太湖雪色寒鱸臨水買<lb/>
翠毛春鳥隔林呼只今圖畫渾相似如此家山住得無<lb/>
<pb n="KR4e0067_WYG_003-32a"/>
皎皎白駒空谷裏令人搔首憶潛夫<lb/>
　　立春雨<lb/>
今朝占得正東風春在江南好雨中六琯氣從温室候<lb/>
八方雲與泰山通調和草色相將緑沾灑花枝取次紅<lb/>
茅舎一瓢生菜酒自題春帖紀年豐<lb/>
　　過呉江<lb/>
江上凉生白苧袍荻花楓葉晚蕭騷長虹飲澗天在水<lb/>
怒雷劈山風送濤地勢混茫通九澤風流今古屬二豪<lb/>
<pb n="KR4e0067_WYG_003-32b"/>
収㠶暫向楓灣泊喚索呉姫壓小槽<lb/>
第四橋頭夕照紅収㠶買紙謝龍公酒從今夜賖明月<lb/>
船待來朝借順風樹色蒼茫晴雨外江光明㓕有無中<lb/>
今來古徃東流水無限閒情逐去鴻<lb/>
　　和友人韻<lb/>
西望東岡首重囘菩提山在白雲堆烏衣燕去無華屋<lb/>
碧眼僧來有刼灰徃事茫茫何足較流年衮衮莫相催<lb/>
梨花又過清明節載酒無由得蹔陪<lb/>
<pb n="KR4e0067_WYG_003-33a"/>
　　和黄應奉巧夕書懐<lb/>
涼雲如練坐來収此夜家家望女牛列宿總隨天北轉<lb/>
明河不共海東流銅龍漏轉三更月白鴈聲傳兩地秋<lb/>
笑卜蛛絲慿逺信有人相憶鳯凰樓<lb/>
　　夜坐翫月<lb/>
紫薇花滿月團團今夜三更最好看碧海飛來銀作闕<lb/>
青雲髙處玉為盤蛟龍應有含珠淚兎臼寜無換骨丹<lb/>
獨據胡牀吹短笛苧袍風露不勝寒<lb/>
<pb n="KR4e0067_WYG_003-33b"/>
　　江上<lb/>
三湘南去别情多不唱呉歌唱楚歌夜雨滴乾斑竹淚<lb/>
春風吹老白蘋波瑶琴誰和巴人曲錦字空勞織女梭<lb/>
却喜沅陵酒價賤愁來猶得遣詩魔<lb/>
　　九日和應先生韻<lb/>
白髪秋深莫浪悲有酒且醉髙陽池百年知幾從古少<lb/>
一日不見令人思醉來子細看萸佩興劇風流歌柘枝<lb/>
洪範橋西浣花老得錢相覔肯教遲<lb/>
<pb n="KR4e0067_WYG_003-34a"/>
　　悼斷臂禪師<lb/>
禪機山頭一臂禪幽居長在白雲邉已超世網三千刧<lb/>
不出山門二十年壊衲朝陽松下石春茶活火竹根泉<lb/>
法身畢竟無來去隻履還應到五天<lb/>
　　遊雞鳴寺<lb/>
夜半雞鳴海日紅慿虛涌出梵王宫紺園樹色朝含雨<lb/>
寳塔鈴聲晝撼風飛錫神僧西域至㪚花天女上方通<lb/>
曽聞翠輦登臨處御墨留題紫翠中<lb/>
<pb n="KR4e0067_WYG_003-34b"/>
　　送杜𢎞道之㐮陽<lb/>
西閣餘寒入毳袍一尊送别思勞勞路逢寒食花偏好<lb/>
船壓春江水正高漢女隄邉歌芍藥習家池上醉蒲萄<lb/>
穀城令尹如相問為説劉郎又種桃<lb/>
　　寄宋紀善<lb/>
錦里先生两鬢絲曳裾天府際昌時經筵虎豹分重席<lb/>
墨沼龍蛇見大旗白雪久傳梁苑賦清朝新覩漢官儀<lb/>
揮弦頼有知音在欲把黄金鑄子期<lb/>
<pb n="KR4e0067_WYG_003-35a"/>
　　和賈徴君韻<lb/>
不見故人今半年寄我好詩情緒牽朱弦泠泠有古調<lb/>
玉樹濯濯當春妍前身可是韓京兆此地曽逢賈浪仙<lb/>
夢繞鐘聲寺前月推敲兩字至今傳<lb/>
憶昨放舟相見時繫䌫宅前楊栁絲别來晴雲碧冉冉<lb/>
看過秋葉紅離離茶煎雪水同誰喫書到柴門有夢知<lb/>
晴日半忩初睡起水仙花畔和君詩<lb/>
想見南忩日上時硬黄繭紙冩烏絲兎敲玉臼丹應就<lb/>
<pb n="KR4e0067_WYG_003-35b"/>
蛇避金尊影已離司馬時多文字渇伯休誰遣姓名知<lb/>
流年又及春盤菜一度停雲一賦詩<lb/>
　　次郭先生韻<lb/>
南郭先生久不來草堂日日向南開筍已長成髙過竹<lb/>
花都狼籍半為苔渴心誰慰病司馬詩債先償麴秀才<lb/>
聞道放舟苕水上看山自倒白螺桮<lb/>
　　次復柬先生紀行之什<lb/>
丹鳳銜圖振羽儀六龍扶馭躍天池紫垣月轉通明殿<lb/>
<pb n="KR4e0067_WYG_003-36a"/>
黄道星環太乙旗寳鼎香烟穿栁細金壺漏㸃出花遲<lb/>
相如詞賦真無敵行見成都駟馬馳<lb/>
清朝文軌萬方同人在金甌覆槖中五色絲綸頒鳯闕<lb/>
千年珠貝出龍宫碧桃紅杏當霄見若木榑桑與海通<lb/>
寄謝紫薇山下客窮經慎勿歎頭童<lb/>
未明司鑰啓晨閽冠盖如雲謁九門百谷水歸東海大<lb/>
八方星拱北辰尊雞鳴紫禁宫花合馬度金河御栁繁<lb/>
此日儒冠䝉錫賚白頭歌詠荷洪㤙<lb/>
<pb n="KR4e0067_WYG_003-36b"/>
　　晨興七寳山有作<lb/>
晨起登髙望八荒金霞承日上榑桑潮頭白處騰蛟鱷<lb/>
天目青來舞鳯凰萬井人家煙漠漠諸天覺路海茫茫<lb/>
長齋繡佛心如水消得梅花昨夜霜<lb/>
　　題瞻雲圖<lb/>
望望髙雲不可攀鄉心都在畫圖間門前白處皆苕水<lb/>
屋上青來是弁山食禄正思三釡養買舟未省幾時還<lb/>
狄公勲業遺千載莫待馮唐鬢髪斑<lb/>
<pb n="KR4e0067_WYG_003-37a"/>
　　送楊判簿攷績如京<lb/>
我識關西好子孫河源九派出崑崙半生華髪頻看鏡<lb/>
秋夜黄金不到門一曲離歌心事逺三年政績口碑存<lb/>
無端又向明朝别手把茱茰泛緑尊<lb/>
　　送黄將軍分鎮台城<lb/>
夜半雞鳴海日晴將軍東指亞夫營山臨華頂天逾近<lb/>
星應台垣地最靈總道張騫曽泛海况逢黄石共談兵<lb/>
冬來若有長安使只寄黄精與茯苓<lb/>
<pb n="KR4e0067_WYG_003-37b"/>
　海昌八詠<lb/>
　　海門洪濤<lb/>
一花初起白龍堆萬騎長驅石壁開碧海有山都是雪<lb/>
青天無雨只聞雷秋髙鴻鵠排雲去夜静蛟龍出穴來<lb/>
借問乗槎向何處五雲咫尺是蓬萊<lb/>
　　五祠古檜<lb/>
靈祠雙檜鬰䓤葱秀色渾如在魯東竽籟半空來鳯吹<lb/>
波濤中夜撼蛟宫碧雲團盖天門近翠霧當忩日觀通<lb/>
<pb n="KR4e0067_WYG_003-38a"/>
㑹有神明扶正直竒材真與棟梁同<lb/>
　　紫峽秋雲<lb/>
兩峽亭亭拱翠微白雲漠漠澹秋暉飛騰碧落從龍去<lb/>
㸃綴青松待鶴歸夜度鐘聲來梵閣朝浮嵐氣濕僧衣<lb/>
㑹須化作商家雨可是無心出岫飛<lb/>
　　顧況書臺<lb/>
紫㣲之峰林壑幽顧況臺前曽一逰千年古寺白雲外<lb/>
一箇長松丹井頭僧借繙經凉月夜童來掃葉夕陽秋<lb/>
<pb n="KR4e0067_WYG_003-38b"/>
明朝别後登臨處惟有書聲雜澗流<lb/>
　　葛洪丹井<lb/>
聞道仙人句漏令燒丹此地學長生林光毎㪚金銀氣<lb/>
石髓猶含日月精仙藥九還為白雪靈泉一勺勝金莖<lb/>
不須更借三山鶴便碾飊輪上玉京<lb/>
　　安國禪燈<lb/>
白頭僧説唐朝寺舍利猶存率堵波師子座空無所住<lb/>
犀牛扇破竟如何燈懸海月慈光近鐸振天風棾唄多<lb/>
<pb n="KR4e0067_WYG_003-39a"/>
最愛平原好孫子時來坐石看曼陀<lb/>
　　張許雙廟<lb/>
睢陽太守清源令衮冕巍巍共一祠節重長淮堅守日<lb/>
功髙靈武中興時汗青不冺忠臣傳太白長懸大將旗<lb/>
聖代春秋嚴祀典祠臣鵠立見光儀<lb/>
　　虹橋夜月<lb/>
渴虹飲澗不曽収化作飛梁卧碧流銀漢水分天上下<lb/>
白蓮花出海東頭鶴歸華表吹笙夜龍獻明珠解佩秋<lb/>
<pb n="KR4e0067_WYG_003-39b"/>
載酒長安三十里醉呼鸚鵡更停舟<lb/>
　　寄峽川楊司征<lb/>
我愛關西好孫子紫微山水足遨遊千家樹色雙峰曉<lb/>
萬壑鐘聲六寺秋漁唱樵歌通檇李龍光劔氣属揚州<lb/>
老夫儘有登臨興載酒能來倚暮樓<lb/>
　　立春<lb/>
申年春自申時到萬物申申總向榮南畆已沾三日雨<lb/>
東皇能賜一朝晴厯頒夏正乾坤大斗指寅方海宇清<lb/>
<pb n="KR4e0067_WYG_003-40a"/>
白髪野人瞻氣象五雲髙處泰階平<lb/>
　　題玉繡毬花<lb/>
蕋珠宫女夜回鸞一色流蘇玉作團琪樹想從天上見<lb/>
瓊花曽向月中看當場蹴起三春暮信手圍來二尺寛<lb/>
却怪朝來萬蝴蝶隨風飛舞碧闌干<lb/>
蕋珠宫女夜回鸞玉琢流蘇滿畫闌偏稱彩絲懸晝影<lb/>
錯教羅襪立春寒翠雲欲墜風扶起粉蝶交飛雪作團<lb/>
却笑美人驚墮馬瓊花不數廣陵看<lb/>
<pb n="KR4e0067_WYG_003-40b"/>
　　遊峽山寺<lb/>
山氣英英結紫霞上方臺殿布金沙曽尋竺國俱胝石<lb/>
因識唐朝顧况家龍獻珠來天欲雨鶴隨丹去井無砂<lb/>
兩年不到題詩處想得枇杷又著花<lb/>
枇杷著花當仲冬紫薇郎在紫薇峰一尊明月南湖櫂<lb/>
兩峽清霜六寺鐘茶具入林還傍竹經臺坐石更看松<lb/>
此時何限登臨興滿抱風流屬賀公<lb/>
雨後看山罨畫同揮毫不數米南宫半生丘壑藏來久<lb/>
<pb n="KR4e0067_WYG_003-41a"/>
一叚煙霞冩得工絶頂鳥飛空界外右肩僧袒夕陽中<lb/>
懸知意匠經營苦東望停雲思不窮<lb/>
　　送富天源長老<lb/>
二月雪消春水肥慧雲上人明日歸杏花飛送官河櫂<lb/>
木蘭染成田相衣東海蛟龍長聽法南湖魚鳥静忘機<lb/>
何時共話三生石坐聽鐘聲出翠微<lb/>
　　題如舟齋<lb/>
凭虛渾似倚蓬忩况有鱸魚酒滿缸月色半㠶經采石<lb/>
<pb n="KR4e0067_WYG_003-41b"/>
雨聲千里憶湘江闌干影外皆春水欵乃聲中是楚腔<lb/>
借問何人分席坐忘機惟譲白鷗雙<lb/>
　　讀張外史詩<lb/>
海内詩人久寂寥静中披巻即神交函關紫氣長懐李<lb/>
句曲青山本姓茅快雨送晴來竹下淡雲流月過林梢<lb/>
令威若返遼東鶴定擬雲松共結巢<lb/>
　　遊東陳村<lb/>
一灣晴緑轉谿蘋載酒誰家探好春此地久無看竹處<lb/>
<pb n="KR4e0067_WYG_003-42a"/>
他山猶有種桃人泥添燕子巢邉雨雪㸃梨花陌上塵<lb/>
安得移家同卜隱兒孫婚嫁學朱陳<lb/>
　　病起<lb/>
病起科頭傍藥䦨關關幽鳥語春寒看詩頓覺今朝健<lb/>
載酒能忘舊日懽苔受落花當户外筍添新竹過簷端<lb/>
白龍渾上當年月曽泊扁舟看玉盤<lb/>
　　賦石井送呉税使還鄉<lb/>
頭白烏啼井上桐桐花落盡夜來風愁見還鄉呉季子<lb/>
<pb n="KR4e0067_WYG_003-42b"/>
恨無縮地馬仙翁轆轤聲裏腸應斷天柱峰頭思不窮<lb/>
試把丹泉分一掬慈顔猶得駐春紅<lb/>
　　輓趙子竒<lb/>
春襟鬰鬰向誰開别後那知竟不回載酒長憐千里隔<lb/>
看花又少一人來論交有道嗟何及述徳無人更可哀<lb/>
留得平生數行淚秋風灑向菊花桮<lb/>
　　遊天禧寺<lb/>
梵王宫在帝城南一錫秋飛入翠嵐出寺已過潮十八<lb/>
<pb n="KR4e0067_WYG_003-43a"/>
到京還近月初三祗園地布金沙滿香積厨分玉露甘<lb/>
若見黄花潭般若憑歸傳語老瞿曇<lb/>
　　秋夕玩月<lb/>
今夜秋髙月正中白蓮浮出海龍宫地臨𤣥圃三山近<lb/>
潮與銀河一水通白玉桮盛仙掌露黄金花㪚木犀風<lb/>
等閒飛歩天壇上直欲慿凌萬丈虹<lb/>
　　賦石蠏泉送僧游南山<lb/>
上人卓錫風篁嶺應看山中石蠏泉沙晚試聽蒲葉雨<lb/>
<pb n="KR4e0067_WYG_003-43b"/>
水凉况近菊花天暗通雪竇金膏滑清漱雲根玉髓堅<lb/>
寄語無腸好公子待余來候煮茶煙<lb/>
　　久雨書事<lb/>
三月積雨苦淙淙茶鼎熏爐坐北忩墻花半庭渾是雪<lb/>
溝水一夜忽如江醉推愁去粗能解睡遣魔來不可降<lb/>
誰似閒居真伴侣白鷗來徃自雙雙<lb/>
　　雨中答友人<lb/>
春城雨脚宻復踈把釣欲訪東谿漁白酒尚能謀一醉<lb/>
<pb n="KR4e0067_WYG_003-44a"/>
青泥政恐汚長裾鵲鳴花塢來詩卷蝸上苔階學篆書<lb/>
寳鴨沈煙消永日此懐端合為君攄<lb/>
　　答謝友人<lb/>
小東門外野人家昨夜青鐙定結花一片碧雲空在望<lb/>
半規明月可能賖杖扶紫玉過眉瘦巾裹烏紗墊角斜<lb/>
明日更須來看竹山缾汲水自煎茶<lb/>
盤餐麤糲笑貧家頼有東園繭栗花野水白鷗情自狎<lb/>
海天黄鵠志應賖直須放浪超形外更復留連到日斜<lb/>
<pb n="KR4e0067_WYG_003-44b"/>
向晚期看洛神賦十三行畔坐分茶<lb/>
　　寄賈彦徳<lb/>
鳯凰岡頭多碧梧潁川之人安好無十年不寄一書札<lb/>
兩地相思今故吾淮雲羃羃暮天逺楚水茫茫秋鴈孤<lb/>
想得臨池有佳趣軟黄繭紙冩官奴<lb/>
　　輓愚丘老翁<lb/>
十年不見愚丘老千里相望潁水頭挂劒荒凉呉樹晚<lb/>
封書斷絶楚鴻秋長沙不復歸宣室先友空懐記栁州<lb/>
<pb n="KR4e0067_WYG_003-45a"/>
一掬天涯數行淚臨風灑向大江流<lb/>
　　和友人家字韻<lb/>
陶令得錢付酒家杜陵有地只栽花古稱曠達誰能及<lb/>
人賣癡獃我得賖半醉半醒風韻在初三初四月鉤斜<lb/>
足音若許來空谷竹外彈琴竹裏茶<lb/>
　　次顧友常見寄前韻<lb/>
丹井西頭顧况家子規啼處落松花憐余抱疾煙霞久<lb/>
與子論交嵗月賖海燕雨深茅屋小江魚潮上石㠶斜<lb/>
<pb n="KR4e0067_WYG_003-45b"/>
有懐只許詩傳信相見唯應酒當茶<lb/>
　　就韻賦林莊為惟敬作<lb/>
數椽茅屋譲西家屋裏琴書屋外花白酒且㝷彭澤醉<lb/>
青山未許輞川賖鷗邉雨舫春潮急牛背烟蓑夕照斜<lb/>
擬約班荆同話舊蒸梨炊黍坐分茶<lb/>
　　出東郭訪賈惟敬不遇用韻<lb/>
出郭行㝷野老家桑條生葚楝生花别來似有三秋隔<lb/>
到此曽無二里賖白鳥隨人頻徃返黄茅盖屋半欹斜<lb/>
<pb n="KR4e0067_WYG_003-46a"/>
遙知去汲烏龍井細歠菩提寺裏茶<lb/>
　　讀張蜕菴先生詩集用韻<lb/>
仙翁委蛻太清家彤管長留五色花詩到黍離風已變<lb/>
鶴歸華表夢應賖泠泠清廟弦聲古濯濯銅盤露脚斜<lb/>
讀罷令人清徹骨底須學士鳯團茶<lb/>
　　賈先生以熏香見恵用韻<lb/>
甲煎分恵及詩家芳烈渾如百和花雲母石頭熏得薄<lb/>
麻姑書尾寄來賖雨忩煗逼琴弦燥風榻晴看篆縷斜<lb/>
<pb n="KR4e0067_WYG_003-46b"/>
一日所須消一餅從教白絹莫封茶<lb/>
　　送友人之丹丘<lb/>
存心堂上丹丘老笑語煙霞自不凡洗藥毎臨青玉澗<lb/>
讀書長傍白雲巖南州冠冕稱高士大阮文章重阿咸<lb/>
安得麻姑借一鶴時令過海送詩緘<lb/>
　　次觶上人韻<lb/>
上人白毫應壽昌寄来草聖逼鍾王蓮花漏㸃禪心静<lb/>
蕉葉雨聲詩夢長出海神龍還問法上堂侍者慣燒香<lb/>
<pb n="KR4e0067_WYG_003-47a"/>
南州八月尚煩熱渴想一杯甘露凉<lb/>
　　拜祖師墓和韻<lb/>
木桮東渡海門濤鳴鶴翩翩在九臯舍利夜光童子塔<lb/>
袈裟秋影祖師袍三生石在因縁舊兩峽山來氣勢髙<lb/>
今古一鐙傳不盡白雲飛處夢勞勞<lb/>
　　東園晚興<lb/>
平頭奴子揮紈扇一餉微凉坐晚晴歸鳥界天踈復宻<lb/>
殘虹交日斷猶明莎雞欲向階前語螢火多從井畔生<lb/>
<pb n="KR4e0067_WYG_003-47b"/>
月下癡兒閒弄影不知風露已三更<lb/>
　　送何尹男從戎<lb/>
白頭水部在戎行榮辱升沈得此郎萬里蒼黄問家室<lb/>
三年辛苦寄衣裳暮投野店雞聲月朝度關河鴈背霜<lb/>
别去壯年須努力衛青功業有輝光<lb/>
　　觀海雨阻<lb/>
五鼓既作雞三鳴披衣起坐候朝晴無端東海秋潮信<lb/>
又作西忩夜雨聲紅想霞生暘谷樹青憐山近越王城<lb/>
<pb n="KR4e0067_WYG_003-48a"/>
㑹須明日償高興隨意㸔雲稱野情<lb/>
　　秋江聞雨<lb/>
秋夜夜長雨復作虛閣蕭條詩夢清蕉葉半忩敲漸宻<lb/>
燭花一寸落還生不愁屋漏無乾處正喜年豐有頌聲<lb/>
問訊丹丘廣文老朝來病骨也須輕<lb/>
　　寄友人<lb/>
秋隂閣雨冪林梢野舫乗閒出逺郊井就烏龍評水品<lb/>
山尋白鶴借雲巢煮茶榻共高僧坐問字門容弟子敲<lb/>
<pb n="KR4e0067_WYG_003-48b"/>
想得東家好清事竹間松下具行庖<lb/>
東里先生眉最白南州高士眼終青蓬萊弱水三清淺<lb/>
胡蝶莊周一夢醒今日好書封禪草他年還築聘君亭<lb/>
看山樓外秋無際誰識天邉處士星<lb/>
　　送人回餘杭<lb/>
小閣熏鑪㪚午煙論詩愛爾最清妍夜燈三宿無他夢<lb/>
春水明朝各自船茶到山中分榖雨酒從地上品丹泉<lb/>
此行若過棲真洞寄語仙翁葛稚川<lb/>
<pb n="KR4e0067_WYG_003-49a"/>
　　謝惠桂花<lb/>
金佛寺中金粟子黄金布地即金沙兎公邀月來香國<lb/>
龍女凌風㪚寳花撚處從教迦葉笑寄來絶勝趙州茶<lb/>
老夫鼻觀根塵斷遮莫秋風到我家<lb/>
　　送知縣陳仲信之建昌<lb/>
太學儒生三載别建昌令尹九江行中流鵝鸛秋㠶健<lb/>
五色麒麟畫錦榮日照香鑪生曙色河翻瀑布落秋聲<lb/>
清朝樂育菁莪意復見弦歌在武城<lb/>
<pb n="KR4e0067_WYG_003-49b"/>
　　望海<lb/>
元氣洪濛混太虛天呉簸蕩撼坤輿千年木石勞精衛<lb/>
百谷波流㑹尾閭月下明珠蛟女泣雲中飛觀羽人居<lb/>
秋風吹老珊瑚樹不見麻姑錦字書<lb/>
　　寄何山人<lb/>
白髪梁園能賦客近聞卜隱在林塘茶分陸羽評來水<lb/>
藥按桐君著後方雨雜澗聲通墨沼風吹花片落琴牀<lb/>
春來佳趣同誰領擬約詩人坐竹房<lb/>
<pb n="KR4e0067_WYG_003-50a"/>
　　寄幽湖友人<lb/>
幽湖之水清且幽三十年前曽一遊山中伐木歌黄鳥<lb/>
海上忘機想白鷗别去襟期同契濶寄來書信莫沉浮<lb/>
白沙翠竹依然在擬櫂空明一鏡秋<lb/>
　　寄高徴士<lb/>
金水河邉承詔日丹陽郭外買舟時還家咫尺無書問<lb/>
抱被尋常有夢知高適平生孟諸野杜陵人日草堂詩<lb/>
烏巾且漉黄花酒莫遣秋霜上鬂絲<lb/>
<pb n="KR4e0067_WYG_003-50b"/>
　　寒食感懐<lb/>
江栁絲絲㪚碧煙異鄉佳節思緜緜空梁燕子驚三月<lb/>
踈雨棃花又一年魯酒可消官舍冷宫袍初試越羅鮮<lb/>
栝山雲樹無多路空把閒情託杜鵑<lb/>
　　輓大無外<lb/>
上方鐘鼔寂無聲又報茶毗一箇僧丈室不留居士榻<lb/>
隣房空施藥師鐙身離火宅三千刧手輓牛車第一乗<lb/>
清夢定過湖上寺梅花月色澹如氷<lb/>
<pb n="KR4e0067_WYG_003-51a"/>
　　輓沈孟雲居士<lb/>
我識東陽鶴髪翁毎將五采繪虛空浮沉夢落沙鷗外<lb/>
得失機藏塞馬中幻境因縁今日了他生笑語幾時同<lb/>
無端聞訃初三夜哭上青天月半弓<lb/>
　　即事<lb/>
静中得句共誰論數日長吟嬾出門巻幔不教妨燕子<lb/>
掃花長恐損苔㾗小園避地無車馬高竹過墻有子孫<lb/>
莫笑閒居無伴侣興來傾倒是山尊<lb/>
<pb n="KR4e0067_WYG_003-51b"/>
　　題多景樓<lb/>
十載前登多景樓樓中景物最清幽大江入海走其下<lb/>
白日麗天行上頭去雁一聲歸楚信征㠶十幅過淮舟<lb/>
老夫登眺情何限又為題詩得少留<lb/>
　　次韻<lb/>
客裏流年衮衮馳鳥聲如語復如悲破除午夢慿茶鼎<lb/>
鏖戰春愁是酒旗下榻定留徐孺坐敲門還問子雲竒<lb/>
人生何處無知已和得回仙七字詩<lb/>
<pb n="KR4e0067_WYG_003-52a"/>
築得春城似錦官東南烽火喜平安花前起舞還提劔<lb/>
李下行歌莫正冠鉛澒晝開蒼术火羅衣朝試杏花寒<lb/>
鳴笳鼉鼔軍中樂應念高堂菽水懽<lb/>
　　歸來<lb/>
貧居側近曳裾坊老病歸來葺草堂芍藥玉盤花更大<lb/>
枇杷金彈子能黄毎移棋局多依竹自理琴弦不下牀<lb/>
稺子扶持日卓午下階先占樹隂凉<lb/>
　　暮春病起<lb/>
<pb n="KR4e0067_WYG_003-52b"/>
病起不知春已歸餘寒猶滯越羅衣倉庚只向愁中語<lb/>
胡蝶多從夢裏飛閒繞曲闌看芍藥更添修竹架薔薇<lb/>
故人知我逢迎嬾頗覺詩筩近日稀<lb/>
　　招飲答謝<lb/>
緑隂門巷麥秋天欲訪髙齋拜不前詩史少陵元姓杜<lb/>
文章司馬舊名遷竹間只許安茶具花外何煩櫂酒船<lb/>
昨日山庖分盛饌笑看兒女舞回旋<lb/>
　　題雪谿船<lb/>
<pb n="KR4e0067_WYG_003-53a"/>
愛爾雪谿船最好櫂歌聲近野鷗磯人如天上春來坐<lb/>
興比山隂夜半歸當席最宜明月出持杯長見落花飛<lb/>
徃年記得曾相過醉後寒生白苧衣<lb/>
　　輓友人妻<lb/>
白首飛蓬感嵗華不隨句漏飯丹砂一函埋骨知何地<lb/>
千里看雲不是家南國春風懐茘子東䦨暮雨泣梨花<lb/>
傳家有女能全孝屬纊無兒可嘆嗟<lb/>
　　送禇二令<lb/>
<pb n="KR4e0067_WYG_003-53b"/>
大江八月鯉魚風興在烟波浩蕩中雨露自天通百粤<lb/>
山川何處是南雄晚凉歇馬榕隂緑朝日行盤茘子紅<lb/>
袖有相如封禪稿㑹須獻納未央宫<lb/>
　　壽郭文伯<lb/>
蓬萊宫殿壓金鼇南極星明紫氣髙太傅諸郎瓊作樹<lb/>
開元供奉錦為袍逢人惟種林間杏待我來偷海上桃<lb/>
西翠樓前今夜月玉笙誰伴醉春醪<lb/>
　　送人之惠安教諭<lb/>
<pb n="KR4e0067_WYG_003-54a"/>
春朝射䇿鳯凰池一日聲華四海知駟馬橋頭題柱日<lb/>
三鱣堂上校文時晚凉移席臨蕉葉朝日行盤擘茘枝<lb/>
别去應須各努力粤雲呉樹總相思<lb/>
　　柬髙上人物表<lb/>
手揮玉麈坐談空一月不知花信風逺公髙志在物表<lb/>
蘇晋長齋多醉中方池種蓮春水緑虛室坐觀夜燈紅<lb/>
懸知定起了無事煮茶賦詩誰與同<lb/>
　　題玉川草堂<lb/>
<pb n="KR4e0067_WYG_003-54b"/>
古有玉川家洛陽今有玉川開草堂周公夢回日丈五<lb/>
諫議書來天一方野鶴當階似人立春筍過壁比兒長<lb/>
先生閉門無一事花雨茶煙繞石牀<lb/>
　　送南昌𤣥妙呉大節鍊師編書之上清<lb/>
青天白雲如白龍送爾上謁蓬萊宫誰言肉重不騎鶴<lb/>
我識神清能御風丹篆雲霞從地出玉壇星斗與天通<lb/>
芸忩駒影良可惜清夜好分官燭紅<lb/>
仙人宫闕五雲交羽佩翩翩起白茅月下方諸凝墨沼<lb/>
<pb n="KR4e0067_WYG_003-55a"/>
風前脉望出書巢丹臺石室名先到玉檢金編手自鈔<lb/>
想得山中寒食近青精作飲具山庖<lb/>
　　清白軒為都昌縣丞邵譲題<lb/>
楊震當年畏四知君能清白更無私涵空水色原澄淨<lb/>
映雪梅花不受緇百里謳歌欣政化千家絃誦聽唔咿<lb/>
他時秩滿登天府民有甘棠去後思<lb/>
　　送玘大璞還山<lb/>
放生池頭朝雨晴上人買舟明日行飛錫還山雙屐逺<lb/>
<pb n="KR4e0067_WYG_003-55b"/>
渡桮到岸一鷗輕湖西猿鶴心先喜海上蛟龍夢不驚<lb/>
無限送春詩思在盡情都付子規聲<lb/>
　　送恬上人兼柬奎方舟<lb/>
飛來峰頂袈裟影正在長松落照間正月不歸當二月<lb/>
出山未久又還山午階花落茶煙澹春院苔生杏雨斑<lb/>
問訊維摩無恙否幾時能伴白雲閒<lb/>
　　輓慶雲山<graphic n="KR0688" url="https://raw.githubusercontent.com/kanripo/KR-Gaiji/master/images/KR0688.png" mimeType="image/png"/>師<lb/>
白雲飛影度前峰去上諸天第幾重林下經閒春卧鹿<lb/>
<pb n="KR4e0067_WYG_003-56a"/>
谿邉鉢冷夜歸龍傳燈誰續生前火大藥難留病後容<lb/>
積雨長廊苔色滿更無人聽講時鐘<lb/>
　　望海觴咏<lb/>
太常博士金閨彦也愛長齋繡佛前放浪形骸當九日<lb/>
康强筋力稱餘年臨池冩字鵝翻雪隔竹煎茶鶴避煙<lb/>
昨日登髙東海上時人稱是地行仙<lb/>
海國凉生白苧袍年年此日愛登髙不妨更落西風帽<lb/>
想象同持左手螯雨過一江澄晚色空清萬里見秋毫<lb/>
<pb n="KR4e0067_WYG_003-56b"/>
凭闌望逺誰能賦只有元龍氣最豪<lb/>
　　賀人生日<lb/>
蓬萊佳氣接雲髙此日初筵集俊髦二十四人金谷友<lb/>
三千餘嵗玉池桃禎祥自昔符麟紱文采於今見鳯毛<lb/>
一笑後天同介壽薔薇花畔醉春醪<lb/>
　　種竹<lb/>
屋前種得萬篔簹醉日移來傍短墻不礙月華晴照夜<lb/>
最宜雨氣晚生凉此君對酒年年好稺子當階箇箇長<lb/>
<pb n="KR4e0067_WYG_003-57a"/>
手把玉笙吹一曲蹌然如有鳯來翔<lb/>
　　題處静軒<lb/>
聞道仙家多種橘此中佳趣有誰知波瀾不起千年井<lb/>
日月長閒一局棋總道蘇耽能養母也知商皓是吾師<lb/>
寄聲華盖峰頭月静極還應有動時<lb/>
處静軒中好賦詩熏爐茶鼎最相宜夢回啼鳥日髙處<lb/>
坐久落花風定時賣藥仙人多種杏爛柯樵者亦看棋<lb/>
援琴試鼔無絃調流水髙山只自知<lb/>
<pb n="KR4e0067_WYG_003-57b"/>
　　和郭文伯惠筆韻<lb/>
兎頴應從月窟収寄來筠管自湖州題詩毎媿鍾王帖<lb/>
載酒長懐李郭舟鱸出四鰓蓴菜雨蠏分八跪稻花秋<lb/>
十年不飲呉江水安得相從訪舊遊<lb/>
　　題畫<lb/>
空青㸃染入秋毫不用并州快剪刀太華三峰從地出<lb/>
蓬萊千仭倚天髙重重澗壑藏雲氣菶菶梧桐集鳯毛<lb/>
寄語山中騎馬客清時莫種武陵桃<lb/>
<pb n="KR4e0067_WYG_003-58a"/>
　　題海雪軒<lb/>
馬家亭子海雲邉一室空明萬里天閬苑東來花滿樹<lb/>
崑崙西去玉為田珠宫凍合龍鱗濕斗帳寒生鶴夢圓<lb/>
坐釣珊瑚枝上月子猷那肯便回船<lb/>
　　題琴軒<lb/>
借問軒中何所有一琴佳趣少人知但能白首歸元亮<lb/>
何必黄金鑄子期幽澗水聲風静處碧忩蘿影月明時<lb/>
好㝷太古無絃調更賦巴人白雪詞<lb/>
<pb n="KR4e0067_WYG_003-58b"/>
　　望雨<lb/>
一月不雨農心憂兩月不雨田無秋南山空聞雷電作<lb/>
北斗不輓星河流赤龍枯死洞中燕白日叫乾桑下鳩<lb/>
昨夜欣聞月離畢照泥星出屋東頭<lb/>
　　送友人之蜀川<lb/>
山上于今復有山親闈宛在白雲間江㠶直上五千里<lb/>
秋水初生十八灘謝豹叫雲魂魄苦楚娥啼竹淚㾗斑<lb/>
相思若有平安信寄與明年春鴈還<lb/>
<pb n="KR4e0067_WYG_003-59a"/>
　　送人還南雄<lb/>
秋風吹老白蘋花八月歸船定到家重見彭籛生盛代<lb/>
也勝賈誼謫長沙雲㠶入楚輕于鳥江水通巴曲似蛇<lb/>
諸蹇登堂拜郎罷呉音越語共謳啞<lb/>
　　送張將軍之京<lb/>
綵旗嫋嫋動春城千里朝天上玉京諸將論功稱李牧<lb/>
小兒學語識花卿彎弓曾射南山虎立馬還聽上苑鶯<lb/>
江上梨花一桮酒題詩相送若為情<lb/>
<pb n="KR4e0067_WYG_003-59b"/>
　　題涵碧軒圖<lb/>
雲影天光湛碧虛何年卜築傍西湖可憐故老歸泉壌<lb/>
只許兒孫見畫圖秋鴈白邉漁艇小晚山青處草堂孤<lb/>
却思舊日懽娱地花滿樓船酒滿壺<lb/>
　　題秋江别意圖<lb/>
五色綸絲下九關使君指日向南還雲㠶直上五千里<lb/>
江水初生十八灘媿我安能從驥尾如公正合在鵷班<lb/>
到家已是登髙節把菊悠然在看山<lb/>
<pb n="KR4e0067_WYG_003-60a"/>
　　寄貢尚書姪<lb/>
三十年前老秘書故家文獻近何如諸孫總抱連城璧<lb/>
遺稿誰収合浦珠荒塜有人來下馬秋風無樹可棲烏<lb/>
嗣宗子姪唯公在何日相過致束芻<lb/>
呉雲越鳥思悠悠毎憶髙人住沃洲詩法好追元刺史<lb/>
風流還繼白杭州釣船荷雨孤鐙夜禪榻茶煙兩鬂秋<lb/>
莫戀賀家湖一曲行看玉帛賁林丘<lb/>
　　寄嚴州張同知<lb/>
<pb n="KR4e0067_WYG_003-60b"/>
近聞别駕朝天去船過長安問野人聲價已知當代重<lb/>
交情還似向來真月明江上魚龍喜日落山中虎豹馴<lb/>
肯借嚴陵灘畔石持竿來共白鷗鄰<lb/>
　贈醫士長律十首<lb/>
　　上池<lb/>
吾聞上池世莫識扁鵲傳來信有神飲水不過三十日<lb/>
隔垣能見一方人若非沆瀣流金液定是崑崙漱玉津<lb/>
自笑煙霞多病渇願分一勺洗埃塵<lb/>
<pb n="KR4e0067_WYG_003-61a"/>
　　丹竈<lb/>
海上仙人有葛洪騎雲八極杳無蹤十年䑛鼎來雞犬<lb/>
九轉丹成變虎龍玉髓豈無金液鍊絳泥猶有紫苔封<lb/>
只今誰得長生術獨有南州鶴髪翁<lb/>
　　杏林<lb/>
匡廬西望太霞邉種杏仙翁不計年花塢日髙聞虎嘯<lb/>
芝田雲煗借龍眠活人何惜千金藥積榖全勝萬頃田<lb/>
回首紫薇山下路萬株團雪照晴天<lb/>
<pb n="KR4e0067_WYG_003-61b"/>
　　菊潭<lb/>
南陽谷口菊花潭百尺清泉一味甘老去最宜延上壽<lb/>
晚來猶可漱餘酣金英汎濫和雲濕玉液泓渟與海涵<lb/>
擬約柴桑陶處士烏巾漉酒共清談<lb/>
　　龍藏<lb/>
昔年聞有孫思邈曽遇神龍授異方一夕珠宫開海藏<lb/>
千金寳訣啓天章波濤浩蕩秋無際雲漢昭回夜有光<lb/>
徃徃到城騎一虎山童時復佩青囊<lb/>
<pb n="KR4e0067_WYG_003-62a"/>
　　兎臼<lb/>
羿后何年奔入月至今擣藥兎長生一泓鉛澒丹鎔就<lb/>
雙杵雲英玉琢成金粟樹邉秋有影素娥臺畔夜無聲<lb/>
𤣥霜肯駐人間景我亦乗橋出太清<lb/>
　　芝田<lb/>
聞説蓬萊海上洲石田瑤草不知秋安期慣采千年藥<lb/>
徐市曽乗萬里舟丹鳯啄時清露下𤣥龍耕處翠煙浮<lb/>
何當服食尋仙侣直碾飊輪八極遊<lb/>
<pb n="KR4e0067_WYG_003-62b"/>
　　橘井<lb/>
鑿井仙翁夲姓蘇后皇嘉樹翠紛敷一泓碧甃涵雲母<lb/>
萬顆金丸鑄木奴徳洽人心終有濟泉通海眼不曽枯<lb/>
我今亦抱文園病脩綆何由轉轆轤<lb/>
　　蛇珠<lb/>
隋侯當日見蜿蜒徑寸明珠射目前孚及豚魚應有自<lb/>
恩沾鱗爪豈虛傳夜光何啻千金直罔象徒探九仭淵<lb/>
聞道鮫人曽泣涙豈容魚目笑真圓<lb/>
<pb n="KR4e0067_WYG_003-63a"/>
　　雀環<lb/>
雀也當年知報徳至今聞者亦驚猜銜將白玉連環去<lb/>
化作黄衣使者來不是撫摩全羽翼安能翔舞出蒿萊<lb/>
金丸年少那知此楊寳隂功位上台<lb/>
　　題竹西小隠<lb/>
㧞劔王郎歌莫哀竹西今見畫圖開好尋東閣題詩去<lb/>
更約平山載酒來何處玉簫遺曲譜誰家紅藥有池臺<lb/>
十年一覺揚州夢頭白慙無杜牧才<lb/>
<pb n="KR4e0067_WYG_003-63b"/>
　　次韻<lb/>
風生長夏不鳴條好雨知時沃翠苖龍女巻雲歸晚洞<lb/>
鮫人推月上秋潮靈槎正近黄姑渚仙馭初回絳節朝<lb/>
藻翰寄來蘇病骨夜凉神思亦迢遙<lb/>
　　舟至大勝關<lb/>
大勝關前津吏迎南風獵獵動髙旌魚龍水底寒無夢<lb/>
雞犬山中夜不驚在徳豈論天塹險開邦正喜地圖平<lb/>
一鉤月挂西南樹卧聽篙師欵乃聲<lb/>
<pb n="KR4e0067_WYG_003-64a"/>
　　過焦磯<lb/>
中流砥柱壓金鼇上有神宫結構牢豪傑已隨三國盡<lb/>
精靈猶占一山髙雞鳴海樹朝迎日豚挾江風夜涌濤<lb/>
沿月櫂歌祠下過采蘋無計奠春醪<lb/>
　　番湖舟中<lb/>
番君湖上雨晴天水氣㝠㝠生白煙賀老無人惟酒舫<lb/>
中郎有女識琴弦故園桃李春如海逺道風波夜似年<lb/>
笑指洪都無百里今宵須並木蘭船<lb/>
<pb n="KR4e0067_WYG_003-64b"/>
　　左蠡<lb/>
彭蠡之湖深復深月黑夜泊天沉沉波濤時時鬼神㑹<lb/>
風雨徃徃蛟龍吟神禹䟽鑿自開闢篙師徃來無古今<lb/>
千金一壺何足論險易只憑方寸心<lb/>
　　題鐡柱觀<lb/>
何年鐡鎖貫神鼇勢壓西南一柱髙星象上通呉分野<lb/>
石犀長鎮海波濤百靈呵䕶天樞祕八索綱維地軸牢<lb/>
誰信旌陽千載後𤣥都重見種仙桃<lb/>
<pb n="KR4e0067_WYG_003-65a"/>
　　贈鐡柱熊道紀<lb/>
鶴髪仙翁養大還紫霞為佩玉為冠琅函有篆丹書古<lb/>
鐡柱無塵寳劍寒鳯闕恩從天上賜龍宫方向月中看<lb/>
我來欲問長生術一曲空歌月滿壇<lb/>
　　次徐指揮韻<lb/>
賢王開國樹旌幢上將西來鎮大江天上麒麟今有幾<lb/>
斗間龍劍本成雙歌回金縷風生席讀罷青編月到忩<lb/>
頼有麻姑酒價賤興來何惜玉為缸<lb/>
<pb n="KR4e0067_WYG_003-65b"/>
　　松花餅<lb/>
黄雲掃盡挂猿梢不待嵩陽道士教琥珀鑿崖分石蜜<lb/>
醍醐團雪出山庖寳方應似龍宫得金屑何煩兎臼敲<lb/>
我亦明年尋惠逺采花同訪謫仙巢<lb/>
　　鄔子茶<lb/>
鄔子岡頭紫筍生寄來蓓蕾見髙情茶經漫學盧仝賦<lb/>
水品長懐陸羽評雪乳滿甌消午夢風濤一榻起秋聲<lb/>
興來便欲逃禪去繡佛燈前坐到明<lb/>
<pb n="KR4e0067_WYG_003-66a"/>
　　柬僧綱住上人<lb/>
紺園臺殿鬱重重雲去雲來不離峰鶴影毎隨天外錫<lb/>
潮音長和月明鐘一詩何足酬支遁三笑于今識逺公<lb/>
昨日分茶謝相訪絶勝白絹寄斜封<lb/>
午榻春煙試石茶老禪定起具袈裟花飛丈室天埀雨<lb/>
日出東湖地涌沙香積有厨分乳酪藏真無帖掃龍蛇<lb/>
夢中猶記相逢處徐孺亭前一徑斜<lb/>
　　過南昌縣學柬顔司訓<lb/>
<pb n="KR4e0067_WYG_003-66b"/>
徐孺宅前湖水東隔谿遙見素王宫當階樹影風簾碧<lb/>
近浦書聲雨燭紅寳劍毎瞻南斗氣羅衣初試舞雩風<lb/>
多情頼有顔夫子相見無言意已通<lb/>
　　答顔司訓見寄次韻<lb/>
神仙中人不易得髙士亭前相見時碧色湖波春浩浩<lb/>
緑隂門巷晝遲遲閒臨醉草池皆墨老擁臯比鬂已絲<lb/>
海内知音今有幾黄金端合鑄鍾期<lb/>
　　林谿<lb/>
<pb n="KR4e0067_WYG_003-67a"/>
谿上青林林下谿南州卜隱草堂低水生酒舫髙過屋<lb/>
花落樵徑净無泥鄰翁把釣得春鯉童子煮茶聞午雞<lb/>
白頭也欲採芝去好在洪崖丹井西<lb/>
　　寄杭州侯少府<lb/>
小樓聽雨客京華一月春隂勒杏花泥没長途官馬滑<lb/>
風吹深巷酒旗斜青雲北闕初承詔白首西江正念家<lb/>
寄謝錢唐秋月色好分光采照天涯<lb/>
　　贈道士<lb/>
<pb n="KR4e0067_WYG_003-67b"/>
道士誦徹蘂珠經雲裳月佩風泠泠養生自鍊千歳藥<lb/>
勸客毎傾雙玉缾松間清籟作琴響竹下嫩凉催酒醒<lb/>
知子能彈廣陵㪚更約月明來一聽<lb/>
　　題張文顯凝清軒詩巻<lb/>
凝清軒中好賦詩盡収清氣入詩脾千古萬古不常有<lb/>
一人兩人今始知竹裏煎茶風動處琴邉放鶴月來時<lb/>
更歌孺子滄浪曲著我臨流照鬂絲<lb/>
　　新春有作<lb/>
<pb n="KR4e0067_WYG_003-68a"/>
軒轅吹律鳯凰臺春滿乾坤絶㸃埃一夜星隨天左轉<lb/>
八方風自日東來草㾗向煗安排動花信迎陽次第開<lb/>
白髪野人瞻氣象却從雲采望蓬萊<lb/>
　　蒼雪堆<lb/>
種得琅玕三百箇當忩飛翠不曽乾潤浮石榻常疑雨<lb/>
清逼田衣故作寒開徑何煩童子掃敲門只許故人㸔<lb/>
若為消得南州熱借我吹笙坐碧壇<lb/>
　　京中七夕<lb/>
<pb n="KR4e0067_WYG_003-68b"/>
天近蓬萊暑漸凉滿城月色白于霜遙憐此夜雙星㑹<lb/>
只隔明河一水長靈鵲有橋通碧落綵鸞無字到家鄉<lb/>
定知慈母青鐙下暗卜蛛絲坐北堂<lb/>
　　七夕書懐<lb/>
月臨南斗夜生凉見月令人憶故鄉碧海青鸞空有信<lb/>
銀河烏鵲竟無梁二千里外雙星㑹十二時中九曲腸<lb/>
自笑白頭甘守拙錯將工巧擅文章<lb/>
　　題金粟軒<lb/>
<pb n="KR4e0067_WYG_003-69a"/>
阿翁手種黄金粟聞説靈根出廣寒此樹想從天上得<lb/>
何年移傍屋前看故山丘壠多喬木若箇兒孫見牡丹<lb/>
好在百年無剪伐露花凉葉自團團<lb/>
　　題漢水幽居<lb/>
張公江海毎思歸看畫令人説漢谿清夢毎經渝水北<lb/>
白雲多在仰山西脱䙀稚筍年年長返哺慈烏夜夜啼<lb/>
最憶春明花爛漫版輿隨處蹋青泥<lb/>
　　題聽雪<graphic n="KR0810" url="https://raw.githubusercontent.com/kanripo/KR-Gaiji/master/images/KR0810.png" mimeType="image/png"/>
<pb n="KR4e0067_WYG_003-69b"/>
天寒虛室夜蕭蕭談坐蒲團轉寂寥著樹似兼風葉墮<lb/>
窺簾應雜雨花飄色從白處分明見聲入空中即漸消<lb/>
明日庭前詢侍者不知若箇立齊腰<lb/>
　　月食<lb/>
四月十五二更初海上涌出白蟾蜍圓于止水懸金鏡<lb/>
闕若清氷碎玉壺黒處山河還復正明邉桂樹不曽枯<lb/>
中庭額塌泥沙拜蟣蝨微臣本姓盧<lb/>
　　敬賜内侍竹谿道人蔣康之詩巻<lb/>
<pb n="KR4e0067_WYG_003-70a"/>
昔聞蔣詡開三徑今見此君臨一谿月色倒流天上下<lb/>
秋聲多在屋東西路從翡翠巢邉過詩向琅玕節下題<lb/>
好約仙人吹鳯琯髙閒長共碧雲棲<lb/>
　　和友人紀行之作<lb/>
燕山雪花大如手飛繞天家十二闌白戰詩成貂帽濕<lb/>
黄封酒醒毳袍單巴人誰和陽春曲學士應分小月團<lb/>
年少相如最能賦梁園宴罷日三竿<lb/>
　　送呉孝廉分題得石井<lb/>
<pb n="KR4e0067_WYG_003-70b"/>
白石井頭桐始花山瓢春水當流霞仙人縮地今無術<lb/>
孝子看雲正念家聲轉轆轤腸欲斷夢回天柱路應賖<lb/>
好分一勺髙堂上駐景還同葛令砂<lb/>
　　輓祭酒胡儼母徐恭人<lb/>
蕭峽何年輓鹿車恭人懿徳滿京華瀧岡表出歐陽氏<lb/>
太學文傳祭酒家夜月琴牀悲别鶴秋風宰樹感慈鴉<lb/>
梁園一掬宗人淚灑向北堂藼草花<lb/>
　　贈庸信菴上人建盧大夫橋<lb/>
<pb n="KR4e0067_WYG_003-71a"/>
大夫橋頭波浪濶行人那得渡浮杯騎將碧海鯨魚去<lb/>
移得青天螮蝀來野曠最宜呼月出水髙應不礙㠶開<lb/>
豈無一片三生石著我談空坐碧苔<lb/>
　　寄奉祠李光<lb/>
與公契濶已多時媿我耽詩老更癡失馬翁歸還自得<lb/>
亡金郎在不須疑曽從塞北多竒約重向江南話所思<lb/>
一曲陽春真寡和瓊瑤何以謝相知<lb/>
　七言排律<lb/>
<pb n="KR4e0067_WYG_003-71b"/>
　　早朝詩次韻<lb/>
千官聽徹午門鐘咫尺蓬萊有路通山色漸分宫樹碧<lb/>
日華微映御袍紅九成樂奏龍光近萬歳聲傳虎拜同<lb/>
湛露潤浮天上下卿雲晴繞殿西東舍人書詔臨丹扆内<lb/>
侍傳宣出紫宫冉冉鑪烟凝几席重重花影轉簾櫳時<lb/>
當元首賡歌際春在康衢化育中已覩文章資黼黻更<lb/>
思旒纊蔽明聰豈無良牧如龔遂應有儒臣得馬融想<lb/>
見朝回封事少上林吟徧百花風<lb/>
<pb n="KR4e0067_WYG_003-72a"/>
　　送李山人還富春<lb/>
北山佳氣翠冥冥南渡衣冠識地靈龍穴雲歸晴作雨<lb/>
蚌潭珠出夜如星承聞先世傳遺澤復見諸孫守一經<lb/>
空谷白駒何皎皎前朝宰木尚青青騎鯨仙去長懐李<lb/>
化鶴人歸或姓丁進履好探黄石洞吹笙還過赤松亭<lb/>
正期歳晚尋瑤草應許天寒寄茯苓他日鳴騶來入谷<lb/>
待余重勒草堂銘<lb/>
　　題李草堂墓誌<lb/>
<pb n="KR4e0067_WYG_003-72b"/>
螺川東去水冥冥落日烏啼宰樹青三徑就荒陶令老<lb/>
衆人皆醉屈原醒錦袍仙去空懐李華表歸來或姓丁<lb/>
遺墨尚存封禪稿高風誰築聘君亭如公我亦悲先哲<lb/>
有子天教得寜馨百世幽光應不冺草堂長近少微星<lb/>
　　送歳貢生<lb/>
九重宫闕倚天開丁夘年中貢士來晴雪半消鳷鵲觀<lb/>
春風先到鳯凰臺成都司馬真能賦太學何蕃信有才<lb/>
仙仗趨朝聨鷺序神珠照乗出蛟胎熖光二丈應燒杏<lb/>
<pb n="KR4e0067_WYG_003-73a"/>
離思重歌當折梅忠孝致身須努力泰階平處是三台<lb/>
　　閏月九日擬邀秫莊清友<lb/>
今年九日兩登高小雨生寒著苧袍擬約故人將進酒<lb/>
空懐吏部左持螯治安有䇿長沙賈投老無錢處士陶<lb/>
萬頃滄波鷗在渚九天清露鶴鳴臯安排節物饒佳况<lb/>
斷送生涯藉濁醪心悦故交真有託足聞空谷可能逃<lb/>
多才豈愧凌雲賦清論須焚繼晷膏朝日團團行苜蓿<lb/>
秋花采采勝緋桃盤餐未必兼熊掌文采于今見鳯毛<lb/>
<pb n="KR4e0067_WYG_003-73b"/>
竒絶千年金莫鑄歌長一曲繭頻繅鷓鴣香煗鑪堪爇<lb/>
鸚鵡桮深手共操漫道太行多覆轍從教滄海足驚濤<lb/>
蕭蕭短髪慙烏帽秩秩初筵叙燕毛學圃一經甘寂寂<lb/>
詞源三峽任滔滔可容行李催歸櫂須看真珠壓小槽<lb/>
古徃今來同酩酊風流端合属吾曹<lb/>
　　送上竺隱箕山法師<lb/>
五天竺國前朝寺八十三年出世僧月下眼能看細字<lb/>
雲中手不拄枯藤天厨甘露朝朝飯丈室生花夜夜鐙<lb/>
<pb n="KR4e0067_WYG_003-74a"/>
鹿苑證成無上覺牛車説破最初乗春深又送花間鳥<lb/>
湖水都消雪後氷明日逺山遙在望上方臺殿翠層層<lb/>
　　送靈隱明性菴禪師<lb/>
西還隻履已多年一派曹谿有正傳涌出上方為寳所<lb/>
飛來小朶落青天獻珠龍去長聽法合掌狐來或問禪<lb/>
麈尾暫停雲外錫袈裟又上月中船松華餅試清明後<lb/>
石鼎茶分穀雨前無計可留支遁馬有詩須寄薛濤牋<lb/>
　<lb/>
<pb n="KR4e0067_WYG_003-74b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　斗南老人集巻三<lb/>
</p>
<p>
</p>
  </div>
<div>
<head>斗南老人集卷四</head> <lb/>
    <p>
<pb n="KR4e0067_WYG_004-1a"/>
欽定四庫全書<lb/>
　斗南老人集卷四<lb/>
　　　　　　　　　　　　明　胡奎　撰<lb/>
　歌行<lb/>
　　葛洪丹井<lb/>
吾聞句漏仙翁之丹井乃在紫微之陽東山之頂仙翁<lb/>
丹成去不歸但見一泓寒碧涵秋影當年仙翁鍊丹砂<lb/>
呼吸沆瀣餐朝霞陶鎔日月精鍊冶紫河車𤣥液化白<lb/>
<pb n="KR4e0067_WYG_004-1b"/>
雪真胎結黄芽一朝騎龍去翺翔太清家遺此百尺井<lb/>
千古令人嗟轆轤無聲石苔紫子䂓啼老長松花我來<lb/>
汲井凌絶頂夜半飛出黄金鴉直疑此水接東海上通<lb/>
銀漢之靈槎靈槎迢迢貫明月漢使西回持絳節矯如<lb/>
黄鵠摩晴空何待金丹蛻凡骨酌以丹井水載歌仙人<lb/>
篇永言保之合自然勿因離别損顔色此水可以期長<lb/>
年<lb/>
　　松雲歌<lb/>
<pb n="KR4e0067_WYG_004-2a"/>
我思仙人乃在玉塵金鼇之兩峰以松為巢雲作宫白<lb/>
雲松下來夭矯如飛龍仙人騎雲與天通朝遊蓬萊暮<lb/>
崆峒東分斷鼇足西擘三芙蓉興來醉潑金壺汁元氣<lb/>
淋漓鬼神泣八窓虚明白日寒萬壑㟏岈翠濤濕昔年<lb/>
曽畫匡廬山置我采藥山之間别來仿彿三十載杏花<lb/>
落盡青春閒昨日相逢卧雲者因之欲訪長松下白雲<lb/>
悠悠江海空瑶草金芝共誰把山中之人招不來琥珀<lb/>
夜光生紫苔天寒茯苓儻可寄與子跨鶴登瑶臺<lb/>
<pb n="KR4e0067_WYG_004-2b"/>
　　送周應常歸餘杭<lb/>
大滌洞與華陽通中有許郭仙人蹤青山九鎖翠蛟舞<lb/>
明月孤懸天柱峰雷淵子雙青瞳顔如丹砂髮如漆呼<lb/>
吸沆瀣凌空濛手把五色金芙蓉翩然騎雲朝九重天<lb/>
寒猿鶴久相待詔許飛佩還山中太乙真人坐蓮葉銀<lb/>
漢無聲波帖帖滴露軒前夜氣清石函雲冷青瑶笈還<lb/>
山二月春風來玉屏洞口桃花開寄謝山靈儻相許吹<lb/>
笙弄月登蕭臺<lb/>
<pb n="KR4e0067_WYG_004-3a"/>
　　題敬賜内侍桂巖道人李吉之天香深處手巻<lb/>
吹君玉龍管酌我金螺桮聽我歌天香天香何處來廣<lb/>
寒宫闕髙崔嵬黄金布地瓊作臺吾不知當時老桂樹<lb/>
是誰親手栽但見月圎則榮月缺則摧九十萬里顧兔<lb/>
東西走不息歳歳花從天上開請君花下飲一笑舒君<lb/>
懐百年此興能㡬回霓裳歌羽衣舞足蹋虹橋上天府<lb/>
天香吹人千萬古願持此香蘇下土<lb/>
　　題敬賜内侍蘭谷道人蔣怡之詩巻<lb/>
<pb n="KR4e0067_WYG_004-3b"/>
有美人兮山之阿牽白雲兮被女蘿抱鳳凰之緑綺濯<lb/>
氷弦于絳河倚丹崖兮飲山渌采幽芳兮結纕服挹清<lb/>
風于九畹彈廣陵之一曲思美人兮不可招何以報之<lb/>
瑛瓊瑶含奇芬兮承湛露期永好兮同逍遥<lb/>
　　題敬賜内侍鞠大亨梅花洞天詩巻<lb/>
我聞羅浮古洞天縞衣玉骨皆神仙南枝北枝自冷煗<lb/>
古月今月同清圎開元供奉酒一斗孤山先生詩幾聫<lb/>
青鳥窓閒莫啼夢且容老子弄嬋娟<lb/>
<pb n="KR4e0067_WYG_004-4a"/>
　　望廬山陰雨不果<lb/>
平生愛寫廬山圗今朝始識廬山面山靈怪我來何遲<lb/>
涌出白雲千萬片千片萬片雲重重咫尺隔斷香鑪峰<lb/>
東南五老望不見倐忽下上隨飛龍虎谿三笑今何在<lb/>
惠逺東鄰渺煙靄臨風大叫謫仙人九疊屏前定相待<lb/>
若有人兮山之顛手翻銀河下青天金芝瑶艸儻可采<lb/>
我亦跨鶴來林泉<lb/>
　　寄題萬峰閣為越僧作<lb/>
<pb n="KR4e0067_WYG_004-4b"/>
巍巍乎萬峰之閣兮乃在句踐之國梵王之家不知何<lb/>
年始開闢但見層巒疊嶂涌出無數金蓮花想當大禹<lb/>
疏鑿際神輸鬼運紛如麻銜石走精衞補天驅女媧星<lb/>
聫棋布互參錯奇形詭狀何㠂岈踞者如虎豹蟠者如<lb/>
龍蛇斷者如截肪峭者如削𤓰穹然古佛頂螺髻青鬖<lb/>
髿紛若越女鬟一一盤宫鴉又如祗王園中寳樹下諸<lb/>
天旛盖雜遝相紛拏娑竭珠宫夜光白明月照海皆金<lb/>
沙我聞勝景有如此恨不一往乗飊車上人山中來笑<lb/>
<pb n="KR4e0067_WYG_004-5a"/>
語生煙霞中藏萬峰秀文采摛天葩風流逺接許詢輩<lb/>
佳句往往傳中華昔聞支道林好騎神駿騧歴覽山水<lb/>
窟逸思令人嗟我詩無根蔕政如焦穀芽安得從師極<lb/>
登眺東遊雲門與若耶寄謝山靈勿相拒待我一飯餐<lb/>
胡麻<lb/>
　　過吕梁洪次韻<lb/>
吕梁自從開闢來中有崩崖轉石之驚雷不知何年鬼<lb/>
斧鑿一水怒觸龍門開故人張帆渉幽險月出船頭金<lb/>
<pb n="KR4e0067_WYG_004-5b"/>
灧灧重瞳覇氣已丘墟百谷安流㑹江漢徐州城外山<lb/>
重重戲馬臺上生悲風古來豪傑俱寂寞但見水光雲<lb/>
影涵冲融還酹波神一桮酒三弄瓊簫吹龍友秋風吹<lb/>
夢過江南總是離亭折楊柳蘆花霜白鴈秪更天雞啼<lb/>
罷東方明櫂郎捩舵唱歌去衆中誰解呉歈聲人生壯<lb/>
志在萬里大鵬簸蕩東溟水蓬萊石上有金鼇手把絲<lb/>
綸共誰理<lb/>
　　月中桂子<lb/>
<pb n="KR4e0067_WYG_004-6a"/>
廣寒宫殿重重開天妃舞鏡登瑶臺婆娑飛輪上裵回<lb/>
玉龍吐涎雲外來靈鷲峰髙天不老琅玕無光琪樹小<lb/>
赤城洞口如飛沙碧桃藏春不敢花直疑仙人紫霞會<lb/>
靈風吹墮真珠佩猿童蹋雲掃空階天雞驚起雙喈喈<lb/>
綵鸞瓏瓏呼不回<lb/>
　　和嵩岳行<lb/>
吾聞三十六峰青嶙峋仙翁價重連城珍金堂石室不<lb/>
可到紫芝瑶草長清新自笑青春探靈祕望斷蓬萊五<lb/>
<pb n="KR4e0067_WYG_004-6b"/>
雲氣不是丹丘紫鳳凰按圗空想千年瑞使君看山雙<lb/>
眼青題詩曾寄山之靈吹笙每招王子晉采藥或遇安<lb/>
期生錦袍舊是龍門客不怕山靈夜呵責有時笑接浮<lb/>
丘公有時吹笙坐盤石醉騎黄鵠登天門濯足銀河清<lb/>
絶羣鴻龍玉狗森左右大叫閶闔排青雲紫皇授以瑶<lb/>
臺月照見迎風玉壺雪鶴夢寥寥蕙帳空幡然又與煙<lb/>
霞别黄河一千年一清六龍在天當聖明河陽種得花<lb/>
滿樹誰能解此春風情明當髙附埀雲翼直上榑桑望<lb/>
<pb n="KR4e0067_WYG_004-7a"/>
朝日肯信東方有小兒三偷阿母蟠桃實<lb/>
　　立春雨中作<lb/>
春雲陰陰春雨作今日迎春出東郭陌上青泥一尺深<lb/>
雨打牛頭濕牛角兒童奔走看春歸拾得春牛頭上泥<lb/>
阿翁大笑向兒道正應春頭種田好呼兒買酒祀田神<lb/>
大字搏泥寫作春田䑕不生野無雀有租納官心即樂<lb/>
　　題瞻雲軒<lb/>
迢迢東流水悠悠思故里故里日夜思中情無已時中<lb/>
<pb n="KR4e0067_WYG_004-7b"/>
情向誰言白雲在青天青天髙無極相望不踰尺慈烏<lb/>
知返哺越鳥知南巢異郷非吾土瞻雲徒爾勞客從江<lb/>
上來贈以春蠺絲願織春蠶絲裁為游子衣駕言服春<lb/>
衣婆娑舞庭闈上以介眉壽下以㱃春酒<lb/>
　　紫霞甕歌<lb/>
媧娥補天摶五色化作崑崙一拳石神人巧斲秋水骨<lb/>
玉臼敲丹碎蟾魄東方涌出玻瓈盆九氣凝結回鸞文<lb/>
天呉海若不敢受中含萬斛梨花春瓊液流波散成綺<lb/>
<pb n="KR4e0067_WYG_004-8a"/>
照見落花吹不起醉來大笑醯雞天吸盡長鯨百川水<lb/>
　　春夜聽何山人彈琴製烏夜啼曲<lb/>
梨花月白春冥冥城烏夜啼當二更白頭老翁識烏語<lb/>
揮弦彈作烏啼聲初彈翩翩飛遶樹再彈啞啞棲不住<lb/>
雌雄引子復回翔下上呼羣自來去髙逼天門清露寒<lb/>
牽牛蹋浪銀河乾低翻塞草黄雲晚秦女思家玉關逺<lb/>
聫聫緜緜忽作行怳然無聲風滿堂老翁拂袖入門去<lb/>
海日杲杲生東方<lb/>
<pb n="KR4e0067_WYG_004-8b"/>
　　瓢巖歌送人之金華<lb/>
髙人愛瓢得瓢趣在山出山皆樂處十年不酌山中泉<lb/>
濩落江湖隨所寓既不學洗耳翁棄之不耐聆松風又<lb/>
不學懸壺老賣藥藏身以為寳朝騎華亭鶴暮蹋碧海<lb/>
鯨身披紫綺裘手提力士鐺與瓢傾倒如弟兄興來喚<lb/>
明月大瓢小瓢相與傾大瓢一飲累千觴小瓢百觴亦<lb/>
不停明珠走盤落咳唾謔浪好似東方生兀然一醉卧<lb/>
花下月落瓢空還復醒春江水緑花冥冥金華芙蓉天<lb/>
<pb n="KR4e0067_WYG_004-9a"/>
上青持瓢若飲雙谿水我亦相從來濯纓<lb/>
　　張鍊師祈雨歌以贈之<lb/>
蓬萊仙人谷神子夜扣天關與天語玉壇三日走風霆<lb/>
呼雲得雲雨得雨問之此是何人功不歸造化歸太空<lb/>
鹽官令尹䘏民者方寸黙與天心同我田有秋農有飯<lb/>
但願今年租早辦龍瓢馬上倒天河喜雨作亭功更多<lb/>
　　過益陽渡<lb/>
别腸刺刺弓弦急展轉車輪不停息正爾天涯憶故鄉<lb/>
<pb n="KR4e0067_WYG_004-9b"/>
一行過鴈煙中沒益陽渡頭白髮翁野店壓酒松花濃<lb/>
上船露坐待明月月色正與家山同人生進寸還退尺<lb/>
塞馬既亡仍復得洛陽年少謫長沙白也曾為夜郎客<lb/>
徐卿徐卿吾故人寒谷偶被陽春恩此時應有還家夢<lb/>
稚子壺觴正候門<lb/>
　　鵲軒行<lb/>
阿母昔年生子時靈鵲羣飛庭樹枝自從阿母生子後<lb/>
一月一年來上樓人言鵲聲能送喜為報君家得賢子<lb/>
<pb n="KR4e0067_WYG_004-10a"/>
十齡能讀書二十走馬青雲衢三十得官東海隅阿母<lb/>
騎鸞上天去故巢幾度空山雨鵲聲猶繞庭前樹子今<lb/>
逺遊天一方不見白頭在中堂但聞唼唼鳴朝陽唼唼<lb/>
復唼唼風吹庭樹葉葉落枝頭還再生安得母來聞鵲<lb/>
聲<lb/>
　　碧玉連環歌<lb/>
贈君芙蓉之寳帶佩以碧玉之連環寳帶纒緜合歡意<lb/>
連環宛轉雙虯盤雙虯盤無斷絶團團比似青天月月<lb/>
<pb n="KR4e0067_WYG_004-10b"/>
在青天缺復圎我環長圎不曽缺人生離别當奈何贈<lb/>
爾一曲連環歌<lb/>
　　送富陽李孝子<lb/>
秦川之水東南流中有孝子一葉之扁舟借問舟行向<lb/>
何處家在嚴陵灘畔住嚴陵灘畔棲鶴村阿母望兒長<lb/>
倚門兒歸上堂母心喜寸草曷報春暉恩兒有青囊舊<lb/>
時術自信他人傳不得得錢欲買氷上魚卜地翻䥴墓<lb/>
前石兒今何所願願老嚴陵灘不願麒麟臥髙塚但願<lb/>
<pb n="KR4e0067_WYG_004-11a"/>
瓦棺𦵏母山之間千古萬古子母安如山<lb/>
　　白雲歌<lb/>
白雲在青天浩蕩凌髙風丈夫志四海飄颻無定蹤君<lb/>
從冠冕山中住雲亦無心隨所寓吳山越水接荆揚總<lb/>
是當年棲息處九重蕩蕩天門開一朝乗風朝玉臺故<lb/>
山猿鶴無驚猜從龍作雨還歸來<lb/>
　　題畫<lb/>
大山小山芙蓉開雲氣逺從天目來山中六月不知暑<lb/>
<pb n="KR4e0067_WYG_004-11b"/>
雙松如龍嘯如雨磯頭水深三尺許水中石子清可數<lb/>
石子可數易見魚髙人把釣心焉如五湖風髙浪如屋<lb/>
何人同唱滄浪曲滄浪曲欵乃歌細雨有笠斜風有蓑<lb/>
吾誰與歸張志和<lb/>
　　漢武詞<lb/>
通天樓閣排雲開仙掌露寒金作臺八月一日王母降<lb/>
七龍九鳳相裵回手持玉桃獻天子此桃結實三千歲<lb/>
東方小兒忩間笑此兒三偷入瑶島帝欲種核留人間<lb/>
<pb n="KR4e0067_WYG_004-12a"/>
服之可使長朱顔茂陵秋草今何在回首雲霞渺瀛海<lb/>
　　題望雲圗為越人作<lb/>
湛湛越江水胡不一洗九曲之離腸英英越山雲胡不<lb/>
化為五色之衣裳兒今食禄天一方隔江望雲如太行<lb/>
中流一葦信可航父兮母兮不得將春風紅藥花正好<lb/>
不如階下冝男草堂中之人長壽考此圗端比陳情表<lb/>
　　題琴月樓<lb/>
白玉可斲明月輪黄金莫鑄知音人子期一去不復見<lb/>
<pb n="KR4e0067_WYG_004-12b"/>
惟有明月長相親有時月到彈琴處月不能言解琴趣<lb/>
琴非有意招月來月亦無心與琴遇我琴寥寥太古音<lb/>
月色皎皎清人心世上知音有如此鑄之何惜千黄金<lb/>
吾聞山東李翰林金尊有月無鳴琴又聞柴桑陶靖節<lb/>
素琴有酒無明月何如有琴有月有濁醪神交千載李<lb/>
與陶遺世獨立何其髙<lb/>
　　題漁樵問話圗<lb/>
江可漁山可樵山頭白雲手可招出門黄塵浩如海胡<lb/>
<pb n="KR4e0067_WYG_004-13a"/>
不歸來共逍遥何人冩此漁樵子咫尺江山千萬里船<lb/>
繫松根雙石頭山人伐木來相求相求未已還相問問<lb/>
之不答心悠悠子陵何為而辭漢太公何為而歸周買<lb/>
臣何為而晚遇屈原何為而逺遊持我修月斧操君濟<lb/>
川舟天子不知名大臣不見收漁翁向樵還大笑今古<lb/>
同生不同調富貴功名何足論與君盡醉長傾倒<lb/>
　　題楮衾歌<lb/>
任公子釣鼇龍伯宫爛爛五色雲飛出槫桑東海若天<lb/>
<pb n="KR4e0067_WYG_004-13b"/>
呉失顔色河東美人織不得并刀剪斷紫霞綃八繭吳<lb/>
蠶空自白仙人王子晉騎鶴來人間手巻錦鯨去東入<lb/>
蓬萊山相逢㑹稽楮共聽西窓雨滿牀蝴蝶花片飛夢<lb/>
中笑殺秦川女何人視草白玉堂青綾夜對官燭光豈<lb/>
如蓬萊山人醉眠日丈五獨擁八天谿藤霜<lb/>
　　築城歌<lb/>
隋有鹽官城漢無鹽官城唐有鹽官城宋無鹽官城荒<lb/>
城蕪沒知何代唯有東流水長在蓬萊清淺半桑田精<lb/>
<pb n="KR4e0067_WYG_004-14a"/>
衞年年塞東海前年無城禦邊烽去年無城機杼空今<lb/>
年長城髙百尺誰其主者陳元龍重門鐵鎖黄金鑰刁<lb/>
斗無聲夜停柝七星挂城明月低萬戸千門慘清角何<lb/>
當四海車書同蒼生樂育康衢中明年開城看歌舞城<lb/>
南城北春花紅<lb/>
　　題白雲山舍為桑孝子作<lb/>
欲知慈母心磊磊髙山石欲知慈母操青青古巖柏阿<lb/>
母生兒纔十年空山别鶴悲離弦兒今讀書母身健績<lb/>
<pb n="KR4e0067_WYG_004-14b"/>
麻夜坐明鐙前父昔生兒願兒好兒心一寸春暉草母<lb/>
在山中父在天結廬長在白雲邊<lb/>
　　桃花馬<lb/>
吾聞古有穆天子八駿西行日千里何年下浴瑶池泉<lb/>
滿背落花飛不起月氐貢入光明宫天閑十二皆春風<lb/>
東方小兒拍手笑曽識崑崙千歳紅白玉鑿蹄金絡腦<lb/>
一點明霞落煙草征南將軍天上來時人稱是真龍媒<lb/>
房星照地春如海㑹見論功朝玉臺<lb/>
<pb n="KR4e0067_WYG_004-15a"/>
　　舟過采石擬弔謫仙風雨所阻弗遂<lb/>
礮車雲興大風作收帆夜傍沙洲泊春陰遮斷蛾眉亭<lb/>
不見蛾眉鏡中落欲弔開元李謫仙錦袍一去三千年<lb/>
如何古時月不照今人船自從捉月上天去不知月落<lb/>
歸何處月照人間無古今江流不斷天沈沈乾坤清氣<lb/>
古亦少大雅遺音向誰道白也明朝知我來放出蛾眉<lb/>
翠如掃<lb/>
　　舟中醉歌示同舟友人<lb/>
<pb n="KR4e0067_WYG_004-15b"/>
歌越調唱吳謳南風吹過黄蘆洲前船後船相逐起聫<lb/>
聫翩翩鳥銜尾前船相開後船喜不用愁風更愁水采<lb/>
石有酒江有魚買魚沽酒歌嗚嗚歌嗚嗚擊唾壺人間<lb/>
此樂曽有無<lb/>
　　題鐵柱觀<lb/>
鬼斧鑿竅開洪濛平地涌出蛟人宫地脈上與星河通<lb/>
一勺活水藏神龍想當鍛鍊昆吾鐵祝融嘘煙走列缺<lb/>
穹然一柱閉靈穴萬劫天風吹不折旌陽上天去不還<lb/>
<pb n="KR4e0067_WYG_004-16a"/>
安得化鶴來人間西南地折鎖連環永鎮王國安如山<lb/>
　　題松竹軒<lb/>
蒼髯丈人偃蹇而瑰奇此君髙節能配之平生共持金<lb/>
石操晚歳不改氷霜姿閩南劉侯好清古天風吹入洪<lb/>
都府半空清籟奏笙竽九夏涼陰覆窓戸吾聞松根生<lb/>
茯苓服之可以延遐齡又聞竹間棲綵鳳一鳴可以開<lb/>
太平劉侯劉侯世所重大才㑹入明堂用不然截作任<lb/>
公之釣竿金鼇一掣滄溟動<lb/>
<pb n="KR4e0067_WYG_004-16b"/>
　　題徐隠君清樂堂<lb/>
泉泠泠石鑿鑿在山泉清出山濁人生何如在家樂南<lb/>
州髙士不復作北岡有孫甘淡薄卜居長年老丘壑東<lb/>
家買雞雞被縛安識昂昂九霄鶴我來南昌古城郭幾<lb/>
度題詩寄江閣麻姑酒美魚可斫未登公堂同一噱先<lb/>
遣飛廉寄寥廓<lb/>
　　題義鵲圗<lb/>
柬海有二鵲相逐潮頭飛一鵲忽墮水羽翼何紛披一<lb/>
<pb n="KR4e0067_WYG_004-17a"/>
鵲回旋抉不起唶唶叫羣驚未已須㬰二鵲東南來挾<lb/>
之同入青雲裏嗟爾禽鳥尚同心何况朋類不如禽<lb/>
　　送羅生之吏部<lb/>
魯陽莫駐西飛日精衞莫填東逝波滄波無情白日短<lb/>
奈此西飛東逝何南昌城東羅孝子捧檄還家二親喜<lb/>
一夜江頭春水髙片帆又逐南風起兒有冝男草種之<lb/>
北堂前兒有崑崙桃介壽三千年朝盤鯉魚白如玉明<lb/>
年兒歸當食禄白日可駐海可填兒心報恩同昊天<lb/>
<pb n="KR4e0067_WYG_004-17b"/>
　　東汾書舍<lb/>
吾聞天台之山四萬八千丈連岡叠嶂如游龍金鼇屹<lb/>
立東海上東汾更在金鼇東開元謫仙好孫子宦游卜<lb/>
得佳山水讀書聞有宋諸郎遺愛尚傳唐刺史古人不<lb/>
復作悠悠令我思至今東汾月挂在珊瑚枝我來豫章<lb/>
城邂逅龍門客示我東汾之畫圗丹霞翠霧仙凡隔安<lb/>
得與子騎鯨魚拾得東海明月珠試問蓬萊花鳥使弱<lb/>
水清淺今何如<lb/>
<pb n="KR4e0067_WYG_004-18a"/>
　　題罔極詩巻<lb/>
華蓋山頭白雲起孝子呼天淚如水夢隔庭闈四十年<lb/>
心懐丘隴三千里白日短短雲無根有身莫報罔極恩<lb/>
寒食梨花一桮酒幾家墳上見兒孫兒今食禄司成館<lb/>
俯視長江流不斷長江不斷深復深何如孝子罔極心<lb/>
　　題樵雲<lb/>
請樵停斧柯聽我樵雲歌問樵住何所乃在山之阿朝<lb/>
樵林下風暮樵谷中雨林風吹我衣谷雨沾我履何如<lb/>
<pb n="KR4e0067_WYG_004-18b"/>
白雲深處棲采樵不離雲東西有手自操修月斧有足<lb/>
能蹋登天梯山頭膚寸崇朝起從龍化作天瓢水一洗<lb/>
八極黄埃空隨雲復歸巖壑裏若有人兮被女蘿扳崖<lb/>
度嶺無風波世間萬事浮雲過樵雲樵雲奈爾何<lb/>
　　贈揭學士孫和仲<lb/>
劒江之水緑於酒夜夜清光射牛斗龍泉太阿飛上天<lb/>
寳氣千年應不朽揭陽孫子玉無瑕云是前朝學士家<lb/>
藏器待時須努力豈無雷煥與張華<lb/>
<pb n="KR4e0067_WYG_004-19a"/>
　　次韻<lb/>
祈連山頭落日低黄雲萬里天冥迷江南已見雁北向<lb/>
塞上遥聞烏夜啼南北相望春夢杳可憐日月籠中鳥<lb/>
霜髙沙磧劒衣寒月墮穹廬角聲曉憶昨公館春茫茫<lb/>
手援緑綺彈宫商得句共誇何水部知音多識蔡中郎<lb/>
神交有道不可忘至今翰墨留餘香丈夫豈無一掬淚<lb/>
不學兒女情徊徨黄河之水東入海别意更比河流長<lb/>
河中鯉魚有書信時復幸寄瓊瑶章<lb/>
<pb n="KR4e0067_WYG_004-19b"/>
　　壽容齋<lb/>
鉛花洗空霜倒飛金鴉浴海迎朝曦蓬萊宫中青鳥使<lb/>
銜得玉桃天上歸東海仙翁紫霞㑹碧落回風響環佩<lb/>
伶倫玉琯吹鳳皇夜半九地回初陽羲和緩轡紅線長<lb/>
羣仙年年飛羽觴六甲明年重建子六六周天自今始<lb/>
　　題餘慶堂<lb/>
請以漢谿水注我流霞觴奉君以瑶池千年之桃實贈<lb/>
君以玉兎萬杵之𤣥霜春風花開餘慶堂鶴髮倒映青<lb/>
<pb n="KR4e0067_WYG_004-20a"/>
銅光阿翁手種兩松樹黛色已見參天長子今宦游天<lb/>
一方膝下思見斑衣裳豈無雙鯉魚路逺不可將但有<lb/>
一寸心直與漢水流湯湯漢水東流入東海餘慶緜緜<lb/>
鎮長在<lb/>
　　巫山髙<lb/>
巫山髙髙入天峰頭一一相鉤連上有朝雲萬仞之飛<lb/>
鳥下有暮雨三峽之啼猿有美人兮山之顛風裳月佩<lb/>
秋娟娟懸崖歴澗不可見翠霧參差出宫殿須臾吹起<lb/>
<pb n="KR4e0067_WYG_004-20b"/>
大王風朝雲飛散暮雨空依然十二青芙蓉<lb/>
　　壽友人<lb/>
丹丘仙人頭雪白玉宇髙寒棲不得天目之陽多翠微<lb/>
却跨黄鶴江南歸山田有秫澗有水鹿車同輓青山裏<lb/>
龎公以安遺子孫足迹不蹋襄陽市少微之星白煌煌<lb/>
直與南斗相低昂東方小兒骨未鋭玉桃親見三千歳<lb/>
安得左持桃右持觴祝公壽登公堂天台山髙四萬八<lb/>
千丈願公與山同久長<lb/>
<pb n="KR4e0067_WYG_004-21a"/>
　　芝原為富春馮孝子作<lb/>
大樹將軍之子孫何年葬父靈山根仙翁騎鶴去不返<lb/>
但見紫芝燁燁生靈原叢叢一抔土上天應念兒心苦<lb/>
千年石室發幽光得見靈芝如見父人言服之可長年<lb/>
安得靈魄登飛仙芝生在地父在天鶴歸夜夜山之顛<lb/>
　　題桂林榮遇圗<lb/>
白髮劉郎江右住髙堂大字書榮遇借問何因得此名<lb/>
向人指㸃門前樹年年八月金粟開云是仙翁親手栽<lb/>
<pb n="KR4e0067_WYG_004-21b"/>
異本定從天上得清芬應自月中來只今繫馬長安道<lb/>
夢想故園秋色好匡廬青壓九江深翻笑淮南小山小<lb/>
草木之生關盛衰百年培植當清時寄謝子孫毋剪伐<lb/>
青雲留取最髙枝<lb/>
　　金谷園<lb/>
金谷園中春蕩蕩四十里圍紅步障萬斛明珠換緑珠<lb/>
纎歌半落青雲上刀擊珊瑚碎玉飛當時豪俠世所稀<lb/>
撞鐘考鼓夜復晝二十四友相追隨一朝喋血河陽市<lb/>
<pb n="KR4e0067_WYG_004-22a"/>
繁華總逐東流去鸚䳇明朝錯喚人棃花滿地愁如雨<lb/>
　　王子喬<lb/>
天上迢迢白玉京仙人吹笙學鳳鳴七月七日緱氏山<lb/>
身騎白鶴來人間遨遊青天去不還<lb/>
王子喬好神仙呼吸日月凌雲煙吹笙學鳴鳳遨遊太<lb/>
清天翩然跨鶴來緱山七月七日遊其間空歌一曲綵<lb/>
雲外長謝時人去不還<lb/>
　　相逢狹斜行<lb/>
<pb n="KR4e0067_WYG_004-22b"/>
相逢狹斜路借問遊何處男兒不戀家西上長安去大<lb/>
車轔轔朝出關小車已沒雲中山安得兩輪生四角逺<lb/>
遊不及還家樂<lb/>
　　送人之京<lb/>
夜聞秋雨聲朝發鹽官城大帆夾雙櫓長歌泝空明始<lb/>
經語兒谿漸次鴛鴦浦手折芙蓉花含情向誰語吳江<lb/>
渺煙樹七十二峰前三髙祠下泊釃酒晚涼天望月埀<lb/>
虹亭楓橋少延佇寒山夜鐘來鄉夢初回處鳥啼閶門<lb/>
<pb n="KR4e0067_WYG_004-23a"/>
柳鹿走姑蘇臺笑指五湖水鴟夷安在哉且酌惠山泉<lb/>
還過惠山曲煮茶問陸羽遺經有誰續風波不可渡竟<lb/>
舞揚子津回車丹陽道白日無停輪長揖大茅君丹霞<lb/>
滿空谷欲采松根苓況乃嚴程趣逶迆遵廣路浩蕩觀<lb/>
龍河矯首丹鳳闕青雲鬱嵯峨賢臣四方來劇談堯舜<lb/>
學鴻毛遇順風脩鱗縱巨壑夫子天機深常有飢溺心<lb/>
擬獻金鏡録行陳大寳箴拂拭鏡中霜登朝未云晚懐<lb/>
寳固有時勿念關山逺願為瑚璉器為君登廟堂願為<lb/>
<pb n="KR4e0067_WYG_004-23b"/>
松柏姿為君充棟梁西風吹苧衣執手情何極有使即<lb/>
寄書無使長相憶<lb/>
　　送人赴燕山<lb/>
神仙中人不易得三花云是神仙術一花一葉著奇芳<lb/>
説與世人俱不識阿翁生子子生孫南北醫傳良相門<lb/>
一色杏花隨地種百年大樹至今存憶自六飛南渡後<lb/>
玉帶金魚賜髙手虢國曽聞扁鵲來上池何待桑公授<lb/>
鹽官故家遺慶長壎篪迭奏含宫商東漢中郎知郭泰<lb/>
<pb n="KR4e0067_WYG_004-24a"/>
長安女子識韓康仲也敲門來話别大帆直指燕山月<lb/>
星漢遥通析木津關山正及梁園雪紫塞霜髙鴈背寒<lb/>
酒酣上馬駝裘單一七神樓須報捷早憑南使寄書還<lb/>
　　題金罍半峰白雲圗<lb/>
我酤酌金罍遥望金罍山半峰不可見乃在白雲間它<lb/>
山豈無白雲白何言兹山有離色兒在天西母在東千<lb/>
里看雲兩相憶吁嗟乎金之罍兮不可以挹酒漿安得<lb/>
持之登北堂注以阿母流霞觴醉呼仙人魏伯陽授爾<lb/>
<pb n="KR4e0067_WYG_004-24b"/>
寳訣長生方母子相看顔色好不勞望雲悲逺道<lb/>
　　題漢水幽居<lb/>
有地不可縮有山不可移如何孝子心日夜思漢谿漢<lb/>
谿水深清見底中有鯉魚丹砂尾白頭慈母在髙堂汲<lb/>
水煮魚甘且旨兒心願如谿上泉母身願如泉中之青<lb/>
天天蒼蒼兮泉涓涓天泉相依無極年<lb/>
　　一勺泉<lb/>
我池小於盆中有一勺泉泓淳若無底湛然見青天白<lb/>
<pb n="KR4e0067_WYG_004-25a"/>
雲忽飛來下上相回旋引領意無限我心與之然粲粲<lb/>
黄金鱗如藏九重淵數罟不相及縱心濯清漣千古濠<lb/>
梁趣于以樂長年<lb/>
　　劉氏殺虎行<lb/>
劉平婦夫戍零陽夜逢虎婦操白刃向虎前寧與夫死<lb/>
不與虎同天夫死虎口虎亦歸黄泉嗚呼劉平婦壯氣<lb/>
烈烈埀千年<lb/>
　　左顧龜<lb/>
<pb n="KR4e0067_WYG_004-25b"/>
餘不侯放龜餘不谿上頭龜行盤跚向中流裵回三顧<lb/>
謝餘不黄金本是無情物鱗爪感之思報徳孚及豚魚<lb/>
天弗違不然何得三鑄左顧龜<lb/>
　　挂劒歌<lb/>
延陵季子珊瑚鉤徐君見之心欲求千金之重價莫酬<lb/>
季子以心結綢繆徐君在墓劒在腰解劒挂樹風蕭蕭<lb/>
人生知已古亦少吁嗟延陵安可招<lb/>
　　題山水次韻<lb/>
<pb n="KR4e0067_WYG_004-26a"/>
我昨夢入丹霞城山中猿鶴夜不驚仙翁樓觀在咫尺<lb/>
白玉作臺雲作屛中有一人眉宇好翳鳳驂鸞碧雲杪<lb/>
臨風贈我瓊瑶辭朗若華星照秋昊平明起向畫圗邊<lb/>
夢耶非耶心惘然安期先生渡瀛海一笑邂逅東南天<lb/>
别來未覺紅顔老世間萬事邯鄲道安得同登四萬八<lb/>
千丈之天台厯覽西華超東萊玉桃千歳儻可食好寄<lb/>
麻姑書信回<lb/>
　　題鴈圗<lb/>
<pb n="KR4e0067_WYG_004-26b"/>
一鴈觸羅網羣鴻中夜驚彼物尚如此何況弟與兄蘆<lb/>
花霜白天冥冥水寒月黒祗長更豈不聞𤣥圃昆侖有<lb/>
琪樹鳳凰長棲最髙處<lb/>
　　題松石齋<lb/>
撫長松坐盤石松頭白雲如繭白丹光夜夜穿樹林松<lb/>
下千年生琥珀長鑱木柄古苔青定擬天寒斲茯苓一<lb/>
曲瑶琴分半席月明細和風泠泠<lb/>
　　為雲谷隠題謝周小兒巻後<lb/>
<pb n="KR4e0067_WYG_004-27a"/>
登山莫采連城玉雲卿有子萬事足入海莫探明月珠<lb/>
雲卿有子知讀書五男二女古亦少卿家得之如得寳<lb/>
大者筋力强㓜者顔色好問之何能得如是周郎家有<lb/>
長生草雲卿食禄今八千探囊謝醫無一錢此文可比<lb/>
柳州傳報以逺大非空言<lb/>
　　贈魏將軍歌歸餘杭迎母<lb/>
魏將軍乃在碧海之東隅身長七尺頗有須手提昆吾<lb/>
鐵照耀蛟龍居丹心報明主日向轅門趨有家天柱下<lb/>
<pb n="KR4e0067_WYG_004-27b"/>
白髮暮倚閭將軍起聞城上烏夜夜返哺鳴相呼木蘭<lb/>
之舟藍筍輿逺迎阿母同懽娛西海有蟠桃東海有鯉<lb/>
魚南海有珊瑚北海有明珠桃以延母千年之遐壽魚<lb/>
以薦母百味之行㕑珊瑚妝母之寳帶明珠繫母之羅<lb/>
襦歌嗚嗚擊唾壺人間母子曽有此樂無嗚呼人間母<lb/>
子曽有此樂無<lb/>
　　望思圗<lb/>
望雲雲在眼思雲雲在心在眼雲易見在心雲更深雲<lb/>
<pb n="KR4e0067_WYG_004-28a"/>
棲向何處不離墓前樹兒心無時窮雲聚還復去思親<lb/>
貌興言見親插與圈近望見白日逺望悲黄泉兒今在<lb/>
逺道夢想樓居好還山會有時灑飯琦上草<lb/>
　　送雲季昭<lb/>
昔聞軒轅紀官以雲名今見錢塘雲卿之弟兄弟留江<lb/>
南兄在北兩地共坐塞壇青先生豈是悠悠者氣髙不<lb/>
肯居人下黄河倒卷上青又開口何曽讓班馬平生交<lb/>
義重如山汪意傾情不作難男子當圖匡濟事人生豈<lb/>
<pb n="KR4e0067_WYG_004-28b"/>
歎别離問屈捐九年何草草杏花壇上青春好諸生隊<lb/>
隊占籠頭多士翩翩騰鵠表先生與予交有道每一相<lb/>
逢即傾倒負郭寧無二頃田恨身不向盥官老雲大子<lb/>
聴戎歌買臣富貴年己過功名到手苦蹉跎洪濛開天<lb/>
聖人作神龍出河<graphic n="KR2190" url="https://raw.githubusercontent.com/kanripo/KR-Gaiji/master/images/KR2190.png" mimeType="image/png"/>出洛先生奇才玉在璞願如陽城<lb/>
登太學天江水落秋冥<graphic n="KR2261" url="https://raw.githubusercontent.com/kanripo/KR-Gaiji/master/images/KR2261.png" mimeType="image/png"/>送者既醉行者醒請從天上<lb/>
看除目白鴈前頭須寄聲<lb/>
　　題望思圗<lb/>
<pb n="KR4e0067_WYG_004-29a"/>
蒼梧九炭勿言逺不隔孤兒望鄉眼洞庭七澤勿言深<lb/>
不滿孝子思家心孝子改山何所有壠上烏啼白楊柳<lb/>
十年歸夢夜宮銓千里它鄉寒食酒築得樓居近基傍<lb/>
空山落日暮雲黄嵗晏天寒賦歸去雪後北堂意艸長<lb/>
春暉茫茫尺地老一望一思何日了桃花谿上飯胡麻<lb/>
願母長年顔色好<lb/>
　　代道士作<lb/>
鍾嗚鐘考胡豉尊前試作胎仙舞金鼇背上三蓬萊碧<lb/>
<pb n="KR4e0067_WYG_004-29b"/>
恵九見琪花開醉來人叶安期老袖中笑索如瓜策折<lb/>
花送子青雲道别後長令顔色好<lb/>
　　題湘妃和韻<lb/>
白月無聲老蟾死九黠螺璟墮秋水哀絃五十繞青空<lb/>
晚霞明減苗席紅淚痕夜泣幽皇中翠華南廵信不通<lb/>
紙錢獵獵挂霜楓五色雲間回雨龍<lb/>
　　十四日與友人月下共酌<lb/>
好天艮夜不易得今宵月圎當二屯呼兒舉梧沼月飲<lb/>
<pb n="KR4e0067_WYG_004-30a"/>
月落杯中寫瓊液桮行到手君莫停明朝未卜陰與晴<lb/>
但願花前同見月夜夜長圎莫敎闕<lb/>
　　聽沈童子彈琴歌<lb/>
沈童子玉雪顔年十四彈猗蘭手持三尺鳳凰尾南忩<lb/>
一拂南風起明珠落落走瑛盤碧澗泠泠冩秋水近傳<lb/>
一曲度關山變徵移商頃刻間落盡桐花三日雨令人<lb/>
側耳竟忘還<lb/>
　　燕中老人歌<lb/>
<pb n="KR4e0067_WYG_004-30b"/>
桐花半落南忩雨三尺枯桐瘦蛟語燕山老人雪滿顛<lb/>
尊前相見説當年向人解唱清平調玉碎崑崙鳳凰叫<lb/>
一聲飛空過綵雲此曲不許人間聞爾當更為歌一闋<lb/>
贈示西湖歌明月<lb/>
　　題李生環玉軒<lb/>
李公子來自西崑崙于闐河中白石子何年移植蒼山<lb/>
根碧雲四合不見日入忩空翠凉紛紛得非伶倫氏采<lb/>
之貢軒轅軒轅臺上調六琯吹得鳳凰五采相騰騫鳳<lb/>
<pb n="KR4e0067_WYG_004-31a"/>
凰城中鳳之穴結巢下啄青琅玕李公子何翩翩伯也<lb/>
如珪璋如璠璵何不披腹排天閽森然玉筍聫朝班不<lb/>
然借我截為任公之釣竿一掣海水金鼇翻明年二月<lb/>
春水渾我當挐舟扣卿門香風堂上振環佩春雨階前<lb/>
羅子孫卿當贈我青瑶琨何以報之雲錦文卿家令弟<lb/>
未相見寄謝此君須㑹面<lb/>
　　鵲巢行贈博谿姚氏<lb/>
姚家谿南有髙樹雙鵲飛來復飛去年年結巢生好雛<lb/>
<pb n="KR4e0067_WYG_004-31b"/>
雛大還來故巢住主翁朝出見鵲飛主翁暮歸見雛棲<lb/>
鵲聲日報主家喜主翁不惜髙樹枝樹大枝髙鵲巢在<lb/>
驟雨顛風終不改<lb/>
　　送黄千戸還台州衞<lb/>
天台山髙入天此地自古多神仙穀城黄公好孫子豹<lb/>
略龍韜有如此朝餐赤城之紫霞夕飲丹池之玉醴今<lb/>
年分守鹽官城天風嫋嫋吹華旌星河萬里入東海島<lb/>
嶼不聞刁斗聲方秋復上天台去即是桃花舊時路華<lb/>
<pb n="KR4e0067_WYG_004-32a"/>
頂峰頭月正圎依然挂在珊瑚樹鹽官父老紛如雲出<lb/>
城走送黄將軍鳴笳叠鼓動離思一路好山相送迎唱<lb/>
呉歌勸呉酒十里一亭五里一堠天台山髙入南斗將<lb/>
軍之名同不朽<lb/>
　　題蘇武還鄉圗<lb/>
北風何烈烈孤臣持漢節蕭蕭匹馬鳴灑淚河梁别李<lb/>
陵臺北望關山十九年中一日還歸拜茂陵松柏下鄉<lb/>
人驚見鬢毛斑漢兵萬里窮沙漠遣使和戎慙衞霍留<lb/>
<pb n="KR4e0067_WYG_004-32b"/>
得千年太史書中郎将在麒麟閣<lb/>
　　送百戸張文勝之台州時營造城門<lb/>
張將軍乃是留侯之子孫妙年壮氣凌青雲而翁奮迹<lb/>
龍虎衞從戎萬里天南去将軍世禄襲竒勲分鎮夫差<lb/>
射潮處身騎駿馬白雪毛手提三尺昆吾刀天吳海若<lb/>
不敢動馮夷伐鼓回秋濤海昌城頭鳴夜柝海閶門是<lb/>
将軍作我識平生一片心露冩金盤氷出壑昨日城門<lb/>
開将軍躍馬來今言出門去駕言上天台天台山髙四<lb/>
<pb n="KR4e0067_WYG_004-33a"/>
萬八千丈明月挂在瓊臺上回光還照海昌城夜夜東<lb/>
西兩相望<lb/>
　　題沅陵朱指揮蒲萄𤓰圗上有天厯之印<lb/>
博望昔使西南夷蒲萄𤓰實何離離傳來中國數千載<lb/>
天厯畫師曾寫之沅陵将軍好事者此圗本自蒼梧野<lb/>
大宛分種及燉煌何異按圗求駿馬吾聞蒲萄可釀酒<lb/>
𤓰瓞能延年方今王化被八埏将軍将軍今張騫<lb/>
　　送彭仕貞歸漣川省親<lb/>
<pb n="KR4e0067_WYG_004-33b"/>
岸芷兮汀蘭風蕭蕭兮露漙漙彼美人兮于焉盤桓山<lb/>
川悠悠兮路漫漫嗟鴻鴈兮隔雲端　又歌曰汀蘭兮<lb/>
岸芷風蕭蕭兮露瀰瀰彼美人兮于焉棲止山川迢<lb/>
迢兮路千里嗟鴻鴈兮隔雲水<lb/>
　　送張皋百戸之京<lb/>
張将軍真丈夫矯如沖霄决雲之快鵠㨗如追風掣電<lb/>
之神駒昔年倚劒醫無閭披甲上馬擒單于論功分鎮<lb/>
東海隅紫氣直貫蛟人居前年手把金僕姑白日射殺<lb/>
<pb n="KR4e0067_WYG_004-34a"/>
三於菟去年捕賊黄道湖緑林豪客一掃無張将軍才<lb/>
且武奏鳴笳喧叠鼓杏花團雪風雨晴東風夾道吹髙<lb/>
旌我徒我旅馬前拜共愛将軍如父兄長安道上聽馬<lb/>
聲願留将軍再守鹽官城<lb/>
　　禱雨有感<lb/>
去年六月天不雨農家到處憂禾黍縣公一念格天心<lb/>
三尺甘霖蘇下土今年不雨夏徂秋縣公惻怛農心憂<lb/>
西潭朝乞白龍水東井暮檄烏龍湫四山雲興龍出穴<lb/>
<pb n="KR4e0067_WYG_004-34b"/>
一夜滂沱洗炎熱縣公有禄民有租喜雨亭成碑可揭<lb/>
使天雨玉復雨珠飢不可食寒不襦我今歌詠豐年屢<lb/>
大書特書不一書<lb/>
　　夢遊廬山歌<lb/>
我有紫霞想夢遊匡廬峰仙人凌絶頂手掉金芙蓉芙<lb/>
蓉亭亭九天上叠嶂騰騰涌波浪五色雲中白鹿鳴三<lb/>
更海底金雞唱懸崖瀑布從天來匹練倒界青天開髙<lb/>
人似是陸脩靜邀我石磴行莓苔九江秀色可攬結欲<lb/>
<pb n="KR4e0067_WYG_004-35a"/>
跨長鯨捉明月望斷蓬萊青鳥書琪花落盡無人折飛<lb/>
身上挹香鑪煙坐我九叠屏風前翻然拜手招五老一<lb/>
笑彷彿三千年松風泠泠吹夢覺鶴背髙寒露花落早<lb/>
知此境隔塵凡只合棲神向丘壑何人寫此江上山雲<lb/>
山與我心俱閒明當㑹碾飊輪去長謝時人竟不還<lb/>
　　長平箭頭歌<lb/>
戰長平四十萬人同日坑古苔蝕血銅花青千年金簳<lb/>
摧白翎空遺黄金鏃不射秦時鹿西出咸陽門哀哀鬼<lb/>
<pb n="KR4e0067_WYG_004-35b"/>
夜哭<lb/>
　　題羅浮仙人便面圗<lb/>
我有齊紈之扇面大如青天之玉盤中畫羅浮古仙子<lb/>
風裳月佩如飛鸞十月江南花信早孔雀屏前春浩浩<lb/>
願持此扇朝暮看一輪寳月長團團<lb/>
　　貝宫夫人<lb/>
海宫曈曈紫貝光瑶妃叫月歸龍堂金虯蜿蜒翼兩傍<lb/>
手弄真珠白煌煌天寒北渚采瑶芳窈窕宛若驚鴻翔<lb/>
<pb n="KR4e0067_WYG_004-36a"/>
湘南老竹泣娥皇二十五弦秋夜長<lb/>
　　秋思<lb/>
西山日沒東山紅白蟾夜浴天河東望舒逸駕碾晴空<lb/>
銀牀風葉墮疎桐美人團扇辭漢宫流螢稍稍入房櫳<lb/>
空閨搗練夜未終關山夢長啼早鴻<lb/>
　　贈峽川僧<lb/>
玉堂學士文章好夙昔與師交有道朝罷揮毫寫贈言<lb/>
師也得之如得寳我亦前身支許流十年不見紫薇秋<lb/>
<pb n="KR4e0067_WYG_004-36b"/>
白頭未了看山債安得杖藜同一遊<lb/>
　　又<lb/>
吾聞紫微山上應紫微星山中有僧寳趺坐香華亭臞<lb/>
然玉立雙瞳青閱盡西方華藏經潮音動地天籟作海<lb/>
上魚龍皆出聽靈鷲西來有黄鶴重重無盡開樓閣月<lb/>
華先照妙髙臺光明雲繞加沙角<lb/>
　　題了菴道人魏<lb/>
吾聞伯陽鍊丹金罍山丹成上天去不還芙蓉伏火絳<lb/>
<pb n="KR4e0067_WYG_004-37a"/>
泥冷空有寳訣留人間神仙中人不易得今見其孫有<lb/>
仙骨手把參同一卷書此書云是傳家物往年騎鶴上<lb/>
𤣥都袖有龍虎真人之畫圗雲窓霧閣在咫尺萬里何<lb/>
必尋方壺歸去西湖飲山淥一榻了然心自足琪花滿<lb/>
地雨聲寒為爾髙歌洞天曲<lb/>
　　題王繼賢山浦樓詩卷<lb/>
豐城客子王季友復有雲仍繼其後我來五載寓鍾陵<lb/>
毎想憑髙摘星斗樓居宛在城之西中有百尺青雲梯<lb/>
<pb n="KR4e0067_WYG_004-37b"/>
西山南浦望中見飛雲捲雨天暝迷滕王髙閣今何在<lb/>
唯有江山留勝槩昨夜神龍挾雨來洗出波斯萬螺黛<lb/>
我欲笑拍洪崖肩飄然駕鴻凌紫煙俯視東溟一杯小<lb/>
門外黄塵空擾擾<lb/>
　　題王得賢槐陰堂詩巻<lb/>
三槐何鬱鬱云是晉公栽自從栽槐後二郎登上台後<lb/>
世佳孫子買地亦栽槐我願子孫多種徳莫負當年王<lb/>
相國<lb/>
<pb n="KR4e0067_WYG_004-38a"/>
　　種葵<lb/>
東園種葵葵葉長中有寸心傾太陽去年采葵花萼少<lb/>
今年斫葵根本傷但得中天太陽在葵根縱傷心不改<lb/>
　　采蘭<lb/>
陟幽澗兮掇崇蘭葛藟藟兮路巑岏思美人兮淚汍瀾<lb/>
心揺揺兮不能餐采芳兮寄逺望佳期兮日晚日云晚<lb/>
兮霜露多蘭兮蘭兮奈若何<lb/>
　　題馬圗<lb/>
<pb n="KR4e0067_WYG_004-38b"/>
玉花騘氣如雲畫史只數曹将軍将軍畫骨不畫肉韓<lb/>
幹畫肉神不足此圗與曹略相似逸氣雄姿有如此何<lb/>
當掣㫁青絲繮任渠蹴蹋天河水<lb/>
　　題雪心上人畫梅<lb/>
不見雪心人鐵心花更好雪心人寫鐵心花京路緇塵向<lb/>
誰道夜深天女散花來縞衣飛下瓊瑶臺鐵心如石不<lb/>
可轉雪心如玉渾無埃<lb/>
　　送人之京<lb/>
<pb n="KR4e0067_WYG_004-39a"/>
烏啼山頭日杲杲丁蘭井上桐英老徴書催起孝廉船<lb/>
慈母倚門兒在道揚子江邊多鯉魚一日兩潮須寄書<lb/>
五月臨平蕅花發臨風送别意躊躇<lb/>
　　送張稅使<lb/>
朝看長安花暮折長安柳柳條鵝色黄映我桮中酒君<lb/>
車上天去我笠歸山中今朝一分手他日還相逢相逢<lb/>
須下車相見須下馬有使過長安寄書虹橋下<lb/>
　　小姑<lb/>
<pb n="KR4e0067_WYG_004-39b"/>
漠漠山隔霧冥冥水涵天舟人起相報行過小姑前推<lb/>
篷問姑姑不語不省姑年今幾許姑云獨立大江濵一<lb/>
生不蹋名利塵媿爾東西南北人<lb/>
　　送臨海張司訓<lb/>
天台山髙四萬八千丈我昔飛夢遊其間天雞二唱海<lb/>
色動瓊臺銀闕髙磛碞㽞侯之孫江海士磊落襟懐有<lb/>
如此三年把釣掣金鼇文采珊瑚湛秋水子居東越我<lb/>
句呉一朝邂逅青雲衢得魚賔館休彈鋏挾䇿王門且<lb/>
<pb n="KR4e0067_WYG_004-40a"/>
曳裾二月江波緑如酒我亦張帆大江右洪崖山頂望<lb/>
春晴一度相思一回首<lb/>
　　贈别<lb/>
正月二月春風來桃花李花猶未開故人酌我一桮酒<lb/>
恰似漢水蒲萄醅邂逅關西好孫子磊落竒才有如此<lb/>
况有能詩何水曹尊前談笑清風起揚子江頭春水生<lb/>
一帆東指鹽官城明朝我亦南昌去長倚香鑪望晚晴<lb/>
　　落星石<lb/>
<pb n="KR4e0067_WYG_004-40b"/>
落星石何磊磊既不補青天又不填滄海屹立中流竟<lb/>
何待銀河一水夜迢迢胡不上天横作橋<lb/>
　　送萬玉潤徃杭州<lb/>
朝看𤣥都花暮折洪都柳笑拍洪崖肩醉酌麻姑酒槐<lb/>
里堂上好弟兄去年相别鳳凰城却憐春草池塘夢飛<lb/>
過南州孺子亭浩飲酣歌復相見白頭頓覺身強健此<lb/>
地豈無新相知新知何如故交面伯也買牛歸力田仲<lb/>
也又上東呉船我家正在南斗下卜築草堂滄海邉荷<lb/>
<pb n="KR4e0067_WYG_004-41a"/>
葉圎時君定到一段離情向誰道稍待秋風白鴈來便<lb/>
中先寄烏紗帽<lb/>
　　梅竹軒<lb/>
徐卿自是麒麟駒當軒種樹玉不如雪後疎花映脩竹<lb/>
倚竹看花仍讀書縞衣仙人心似鐵翠袖天寒更清絶<lb/>
歲晚能全金石交平生不改氷霜節邇來将跨葛陂龍<lb/>
翻然直上珠崖峰與卿别後相思處好在黄昏明月中<lb/>
　　題扇贈萬玉立<lb/>
<pb n="KR4e0067_WYG_004-41b"/>
枇杷雨足風日清故人别我豫章城相思一日復相見<lb/>
使我白髮生千莖章江碧樹三十里馬蹄蹴蹋青雲起<lb/>
問誰此地最知心槐里堂中好兄弟<lb/>
　　泮浦書堂<lb/>
上山逐翠羽入海探明珠翠羽出南粤何如阿翁築堂<lb/>
兒讀書翁昔有堂臨泮浦羣山如龍青入戸絃歌聲繞<lb/>
五羊城直把番禺作鄒魯仙梯曽躡廣寒宫教鐸來振<lb/>
東湖東昨者王門一相見襟懐磊落生秋風何當借我<lb/>
<pb n="KR4e0067_WYG_004-42a"/>
端溪硯醉墨淋漓寫詩卷生男但學梁伯鸞翠羽明珠<lb/>
何足羡<lb/>
　　送鍾孟振服滿之京<lb/>
豫章城中頭白烏結巢樹頭生好雛一朝雛飛上天去<lb/>
夜夜思歸故巢樹故巢樹老何所依葬烏在山雛乃歸<lb/>
雛歸啞啞不見母三年淚灑墳前土雛今振羽挾青雲<lb/>
五色鳳凰同作羣上林有枝風日好雛兮上天當及早<lb/>
　　贈峽川僧<lb/>
<pb n="KR4e0067_WYG_004-42b"/>
山色谿聲語未終朝天又拜紫泥封薝蔔林中灑甘露<lb/>
犀牛扇低揚清風我亦平生愛山野師今共結東林社<lb/>
稍待枇杷春雪晴乗閒來借支郎馬<lb/>
　　題夏珪畫<lb/>
三日大醉喚不醒夢到九叠芙蓉屏兩崖中斷冩飛瀑<lb/>
匹練界破青天青髙人似是陶與陸坐聽松聲飲山渌<lb/>
覺來忽向畫中看回首秋雲滿巖谷<lb/>
　　送繼甫之京<lb/>
<pb n="KR4e0067_WYG_004-43a"/>
爾祖文章妙天下前朝聲價髙班馬黄金有像鑄莫成<lb/>
白雪無絃和應寡我識若翁東海邊與子論交三十年<lb/>
茅屋蕭蕭坐風雨布衣落落棲林泉九重詔下徴賢士<lb/>
眼中之人得吾子鳳鳥及時當一鳴神駒墮地須千里<lb/>
官船十月渡龍河有信還憑白鴈過聖徳如天無逺近<lb/>
除書早晚定如何<lb/>
　　和朱彦倫教諭題山水障歌<lb/>
蓬萊仙人居五城六鼇戴山波不驚吮豪池頭閻畫史<lb/>
<pb n="KR4e0067_WYG_004-43b"/>
掃霧驅煙移翠屏城中無山愛山好凭軒迥出秋雲杪<lb/>
似有青猿隔薜蘿直疑白鶴回穹昊此中逸興浩無邊<lb/>
流水桃花心杳然括蒼先生偶相過想像石門之洞天<lb/>
石門洞口松花老中有飛泉來一道丹崖拔地千仞髙<lb/>
玉筍凌空衆山抱軒轅騎龍登上台下視培塿皆蒿萊<lb/>
從今慎勿念鄉里一日看畫須千回<lb/>
　　揚子江阻風戲柬同舟諸友<lb/>
金焦兩山青突兀人言下有蛟龍窟颶風吹浪打船頭<lb/>
<pb n="KR4e0067_WYG_004-44a"/>
白日低昂天倒流安得列禦冦三清八極同遨遊<lb/>
　　送王河泊<lb/>
楚人歌竹枝呉人歌白苧寄言黄帽郎停舟向江渚江<lb/>
渚清漣漪江風吹客衣三載一朝别寧無千里思子乗<lb/>
道上車我戴山中笠它日若相逢還當下車揖雩陽好<lb/>
山水三江接龍門願託雙鯉魚時時寄平安<lb/>
　　望雲軒與太學生焦思齊賦<lb/>
白雲何重重乃在蜀川之西芙蓉之峰太學儒生念慈<lb/>
<pb n="KR4e0067_WYG_004-44b"/>
母望雲千里心忡忡朝望雲在西夕望雲在東白雲有<lb/>
聚散此心無終窮兒昔在家時手種冝男草阿母倚堂<lb/>
門看花顔色好兒今兩年不得還夢裏猶懐蜀道難秋<lb/>
風吹夢渡江去飛繞太白峨眉間意匠經營勞畫史别<lb/>
情深似巴江水丈夫當學狄司空讀書莫忘孝與忠<lb/>
　　題文昌圗<lb/>
星中之君號文昌開闢造化分𤣥黄脩髯玉立頎而長<lb/>
黼黻雲漢昭天章駕風鞭霆遊八荒下視九㸃煙蒼蒼<lb/>
<pb n="KR4e0067_WYG_004-45a"/>
我欲從之翺且翔翩然騎雲朝紫皇勾陳𤣥武森在傍<lb/>
呈琅玕兮沐恩光是用作歌孝友張福我壽我期無疆<lb/>
　　一天秋月為侯少府作<lb/>
仙人髙居鵲華峰手把五色金芙蓉驂鸞翳鳳朝九重<lb/>
翩然出入蓬萊宫軒轅上天騎白龍羣臣泣抱烏號弓<lb/>
八年鴻臚賛翊功帝命出佑天南東鳳城百雉盤脩虹<lb/>
海水直與銀河通仙人披錦袍玉立氷壺中笑呼東方<lb/>
白兎公周覧八極氛埃空廣寒三萬六千戸借問誰持<lb/>
<pb n="KR4e0067_WYG_004-45b"/>
修月斧上界清虚隔風雨應知照見顛崖苦兒寒思母<lb/>
衣兒飢思母哺莫向人間照歌舞為天作眼萬萬古<lb/>
　　題蘭雪軒<lb/>
魯連解世紛談笑却秦軍功成蹈東海千載揚清芬皎<lb/>
皎天上雪可以比髙潔英英谷中蘭可以喻清節開元<lb/>
供奉李謫仙神交倜儻知仲連一歌清風灑蘭雪讀之<lb/>
使我神飄然鳳凰山前隠居者水石軒忩亦瀟灑何時<lb/>
酌我葡萄醅大笑長歌呼白也<lb/>
<pb n="KR4e0067_WYG_004-46a"/>
　　望三茅山<lb/>
吾聞句曲三洞天此地往往多神仙三茅兄弟鍊金液<lb/>
何年駕鴻凌紫煙大峰小峰青可愛中峰更在丹霞外<lb/>
似聞碧落度笙簫仿彿泠風振環佩停車一覧心神開<lb/>
忽有白鶴從東來明當借我上天去手把芙蓉朝玉臺<lb/>
　　鴛湖舟中玩月四月十五夜<lb/>
團團三五月挂在鴛湖東方舟泛流光坐我青天中低<lb/>
頭看月月在水倒影嫦娥呼不起三更露下苧袍涼怳<lb/>
<pb n="KR4e0067_WYG_004-46b"/>
然濯足銀河裏城南斗酒真珠紅與月共醉蛟人宫醒<lb/>
來月落不知處張帆且趂清明風<lb/>
　　題梅花村民為嚴司征作<lb/>
我昨夢入梅華邨清晨有客來扣門為言渝川一佳士<lb/>
貌比玉雪清而温平生愛種羅浮樹仿彿羅浮洞中路<lb/>
積雪擁門三尺深漁歌樵唱無尋處主翁杖策何逍遥<lb/>
出門一色皆瓊瑶縞衣仙人夜相訪緑毛么鳳鳴交交<lb/>
寄言渝川士何為自慕邨野人調羮不入商家鼎止渴<lb/>
<pb n="KR4e0067_WYG_004-47a"/>
不給曹公軍蘿窓一榻延素月醉來自卧梨花雲我今<lb/>
尚被微官縛夢中猶想邨中樂憑誰喚起何水曹歲晚<lb/>
題詩寄東閣<lb/>
　　梅月雙清歌為憲司經歴賦<lb/>
羅浮仙人乃在瓊瑶臺炯然玉立無塵埃乾坤清氣不<lb/>
常有白月飛上青天來常時見花不見月一色梨雲萬<lb/>
株雪只今有月復有花幕府芙蓉共清徹吾聞揚州何<lb/>
水曹東閣賦詩清興髙又聞孤山林處士詩名清似西<lb/>
<pb n="KR4e0067_WYG_004-47b"/>
湖水吁嗟今夜月曽照古時人古今同一趣花月長相<lb/>
親氷為神兮玉為質鐵石心腸人不識㑹當弄影舞婆<lb/>
娑花前重冩雙清歌<lb/>
　　壽樂堂為潘上舍題<lb/>
陳綺席進華觴聽我長歌壽樂之髙堂堂中老人壽而<lb/>
康金蘭玉樹森在傍世人但願生兒早兒未成人親已<lb/>
老惟有潘家好弟兄親年未老兒長成綵衣朝朝舞花<lb/>
影紅燭夜夜聞書聲進華觴陳綺席五福之中壽居一<lb/>
<pb n="KR4e0067_WYG_004-48a"/>
明年兒當五鼎食人生此樂無終極<lb/>
　　題具慶堂為趙叅議作<lb/>
日出大梁城照見黄河清黄河清見底四海歌昇平紫<lb/>
垣星髙黄道正積善之家有餘慶平原趙公忠孝門食<lb/>
君之禄承君恩承君恩食君禄白髮髙年膺五福堂前<lb/>
大椿八千歲架上羣書三萬軸請以五色綫為補舜衣<lb/>
裳普令天下人同登具慶堂愛日熙熙舒以長顛崖化<lb/>
為仁壽域萬億蒼生賴蘇息<lb/>
<pb n="KR4e0067_WYG_004-48b"/>
　　題清致軒<lb/>
玉湖清氷清徹底銅盤甘露甘如醴一洗胸中萬斛塵<lb/>
揮毫濯以薔薇水坐中賔客且勿喧聴我長歌清致之<lb/>
髙軒聞道幽居最清絶人物似是瀛洲仙五峰佳氣鬱<lb/>
不散仰見華蓋當中天朝朝拄笏延爽氣空翠飛落軒<lb/>
楹前自從負笈登太學借問不歸今幾年山猿野鶴豈<lb/>
無夢緑蘿夜月秋姢姢萬先生何磊落在山泉清出山<lb/>
濁手把芙蓉朝紫皇下上青雲騎一鶴㑹當四海澄其<lb/>
<pb n="KR4e0067_WYG_004-49a"/>
源白日洗天風雨作<lb/>
　　題雷節婦<lb/>
鳳凰丹山穴雌雄兩相依鳳兮一去不復返孤凰繞樹<lb/>
鳴聲悲堂前有五桂一一青瓊枝雛今文采生光輝飛<lb/>
翔阿閣登天墀瑶池流玉漿𤣥圃産金芝孤凰形影自<lb/>
相弔風雨故巢終不移<lb/>
　　贈張將軍<lb/>
張將軍乃是留侯之子孫英姿卓犖超凡羣帝令洗劔<lb/>
<pb n="KR4e0067_WYG_004-49b"/>
滄海水東踰暘谷西崐崘捷如摶風之快鵠矯若運海<lb/>
之遊鵾我願千萬年海水直與黄河清海為濠山為城<lb/>
四境不聞金革聲<lb/>
　　東旭軒<lb/>
我昨夢見摩尼幢智幢道人忽相過笑指東方海日紅<lb/>
怳如東旭軒中坐浮生擾擾大夢中幾度金雞啼向東<lb/>
百年三萬六千日日出日沒皆虚空道人還家見東旭<lb/>
爾軒何異吾家屋當窓寳樹唱天雞隨地金沙接暘谷<lb/>
<pb n="KR4e0067_WYG_004-50a"/>
我今去蹋東華塵曙色蒼涼朝紫宸萬井轆轤霜滿袖<lb/>
回頭却笑軒中人<lb/>
　　豐城寳劒歌送李判簿之京<lb/>
豐城雙劒如雙龍何年沈伏泥沙中騰輝夜夜射牛斗<lb/>
紫氣化為千丈虹不逢張雷識奇寳至今甘與凡鐵同<lb/>
太阿龍泉雌與雄玩之翕歘生雷風開元供奉佳孫子<lb/>
磊落奇才有如此手提三尺陰山氷鸊鵜膏凝白鷴尾<lb/>
一劒躍入延平津一劒飛騰如有神雙劒相離復相見<lb/>
<pb n="KR4e0067_WYG_004-50b"/>
何況鄉里同心人我歌雙劒篇酌爾一桮酒㑹行髙步<lb/>
上星辰有待雲霄重回首<lb/>
　　椿藼堂為憲史張彦文作<lb/>
吾聞廣成子千二百歳居空同又聞麻姑仙三見清淺<lb/>
蓬萊東此皆荒唐何足道不如靈椿與藼艸靈椿得夀<lb/>
歳月長藼艸忘憂顔色好秀州孝子留侯孫園有靈椿<lb/>
堂有藼歲歲花開黄鵠嘴慈親白髮倚堂門兒昔在家<lb/>
時讀書秋樹根上堂問甘旨下堂候寒温兒今髙步霜<lb/>
<pb n="KR4e0067_WYG_004-51a"/>
臺表回望白雲心懆懆但令一日簡書稀歸著斑衣舞<lb/>
晴昊豈不聞留侯曾進黄公履歲晚相從赤松子千載<lb/>
雲仍有祖風移孝為忠照青史<lb/>
　　題畫<lb/>
逺公昔住廬山下一十八人同結社到寺聞鐘即皺眉<lb/>
只有柴桑姓陶者不知何人寫此圗風致還似東林無<lb/>
阿翁手持九節杖一童抱琴不受呼今人古人同一調<lb/>
虎谿何必傳三笑題詩寄謝香鑪峰待我來躡金芙蓉<lb/>
<pb n="KR4e0067_WYG_004-51b"/>
　　聽雨軒為夏節兄弟作<lb/>
朝聴西窓雨暮聽西窓雨暮暮復朝朝弟兄同笑語雨<lb/>
聲一夜隔天涯兄在它鄉弟在家千里情牽湘水竹三<lb/>
年夢繞錦城花吁嗟人事何草草出門不如在家好在<lb/>
家聽雨聲在牀出門聽雨聲在道原上不須悲脊令堂<lb/>
下不須栽紫荆願言四海皆兄弟來向夏家聽雨聲<lb/>
　　送别峰上人之京<lb/>
我聞澄江淨如練優鉢曇花世稀見千載髙安古道場<lb/>
<pb n="KR4e0067_WYG_004-52a"/>
師來重把犀牛扇先皇在時常引見詔許談經明光殿<lb/>
尚方雲錦賜袈裟甘露天㕑分内膳翩然卓錫雞鳴峰<lb/>
帝遺渡桮來向東神機鼓舌走飛電玉麈到手揚宗風<lb/>
白雲在天無所住塔前雙檜為龍去一夜呼龍入鉢來<lb/>
森然化作唐朝雨五色絲綸下九天師今又蹋大江船<lb/>
山色谿聲何限意緫歸八萬四千言<lb/>
　　題雲海<lb/>
茲上人號雲海一脈曹谿鎮長在何年桮渡東海門拾<lb/>
<pb n="KR4e0067_WYG_004-52b"/>
得海底珊瑚根上有六鼇峰𤣥靈結胚腪置之太華芙<lb/>
蓉盆中有靈響含清温靈泉貯空碧倒影莓苔痕上人<lb/>
臨流築髙軒平地幻出祇陀園繙經灑以甘露言寳花<lb/>
亂落青瑶琨我亦平生好禪者十載夢遊雙樹下正思<lb/>
執熱濯清漣何由借我支郎馬<lb/>
　　峴山樵隠歌為二令劉克和賦<lb/>
劉侯襄陽人自言襄陽好樵居卜隠峴山陽漢水一江<lb/>
流浩浩朝汲江上水暮樵山中雲拂石坐埀釣讀書行<lb/>
<pb n="KR4e0067_WYG_004-53a"/>
負薪笑殺風流晉山簡習家池頭意蕭散小兒拍手唱<lb/>
銅鞮馬上歸來不知晚更憶羊公墮淚碑英雄一代令<lb/>
人思鳴笳叠鼓白日動千載以來如見之漢江之水蒲<lb/>
萄緑日暮行歌大堤曲大堤女兒花滿頭把臂蹋歌歌<lb/>
不足宦轍東西十五年前程如此隔三千夜來夢逐南<lb/>
風去直到龎公舊宅前石田可耕山可屋瑶草金芝滿<lb/>
丹谷功成它日賦歸來我亦相從學樵牧<lb/>
　　贈醫士郜士清<lb/>
<pb n="KR4e0067_WYG_004-53b"/>
丹井西頭山澤癯平生愛讀軒轅書石田有芝養白鶴<lb/>
瑣闥無佩懸金魚前年别我朝天去藥籠參苓隨所寓<lb/>
歸來卜築兩山間繞屋杏花春滿樹木蘭之楫沙棠舟<lb/>
市上孰知韓伯休一水相望五十里峽雲江樹思悠悠<lb/>
　　題望雲圗<lb/>
我家望雲二千里君家只隔一江水北堂豈無藼草花<lb/>
生男不得長在家願兒讀書忠與孝阿母看花長夀考<lb/>
母昔在家時佩以宜男草母今生子後慈顔長不老樹<lb/>
<pb n="KR4e0067_WYG_004-54a"/>
藼北堂下葉葉書帶長兒年日以盛母壽日以康兒有<lb/>
崐崘桃壽母三千歳兒有紫霞觴勸母花前醉富春水<lb/>
有金鯉魚富春山有油壁車有車可乗魚可膾歳歳看<lb/>
花北堂背<lb/>
　　送禢二令秩滿之京<lb/>
我聞南州古南雄梅花庾嶺當春風乾坤旁薄毓神秀<lb/>
乃有文章禢迪功三載作官東海邑頑夫能廉懦夫立<lb/>
胥曹束手戒貪婪醜類革心俱辟易杏花二月春雨晴<lb/>
<pb n="KR4e0067_WYG_004-54b"/>
東風嫋嫋吹華旌今年攷績之瑶京耄倪夾道相送迎<lb/>
使君此行須奏最復見疲氓借河内<lb/>
　　送百戸徐叔平之甘州<lb/>
徐卿有子天馬駒從戎甘州十載餘白雲東望八千里<lb/>
夜夜夢繞鴛鴦湖鴛鴦雙飛復雙宿湖中鯉魚白如玉<lb/>
腰下能懸寳玦還水邊不用金錢卜左持張掖酒右進<lb/>
涼蒲萄上堂舞萊衣暫脫戰時袍别家復向甘州去簡<lb/>
書有程那久住雁落黄雲塞上蘆烏啼白月庭前樹吾<lb/>
<pb n="KR4e0067_WYG_004-55a"/>
聞李牧今守邊邊庭四境俱晏然椎牛饗士開屯田星<lb/>
河逺近同一天願卿父子長壽考壯士不須憂逺道<lb/>
　　送人歸省還京<lb/>
朝望南山雲夕望北山雲游子在逺道時時思見親憶<lb/>
昔别家時父母年未老兒著五色衣上堂顔色好東市<lb/>
買白苧西市買烏紗白苧製寛袍烏紗簮好花三年游<lb/>
太學讀易司成館春暉一何長草心一何短陽城弟子<lb/>
有何蕃優詔特許兒南還堂前靈鵲頻報喜飛傍宜男<lb/>
<pb n="KR4e0067_WYG_004-55b"/>
花樹間父母聞兒歸黄色浮雙眉大兄聞弟歸出郭身<lb/>
欲飛小弟見兄歸持觴細割黄金雞入門快意無不足<lb/>
城中少年徒碌碌大江水落秋風生兒留三月還復行<lb/>
九天閶闔五雲近張帆上拂牽牛星萬方冠冕朝玉京<lb/>
老眼復見黄河清黄河清四海一願保千金軀比之雙<lb/>
白璧<lb/>
　　送黄鍊師還天台<lb/>
吾聞天台山髙四萬八千丈中有玉平之洞天丹霞赤<lb/>
<pb n="KR4e0067_WYG_004-56a"/>
日照林壑此地往往多神仙神仙中人不易得黄公之<lb/>
孫有仙骨放浪江湖四十年春風落盡柳花碧海邊樓<lb/>
觀臨蓬萊何年飛舄從東來絲綸五色詔遺逸手把芙<lb/>
蓉朝玉臺昔我題詩過方丈令我臨風倍惆悵不見遼<lb/>
東一鶴歸步虚聲落青天上我有一掬淚不灑三十春<lb/>
但哭市井交何曽哭仙人我知仙人長不死晝夜循環<lb/>
亦如此<lb/>
　　送道瀾上人還天界<lb/>
<pb n="KR4e0067_WYG_004-56b"/>
道瀾上人好文采舌如波瀾性如海犀牛扇子破多時<lb/>
留得千年公案在别峰禪老日邊來金襕照日天花開<lb/>
皎如一片秋水鏡置在七寳青蓮臺室中弟子多聞道<lb/>
見性無如道瀾早結社曽邀陶令過論詩毎愛支郎好<lb/>
飄然飛錫向何方第一禪林古道場且對黄花談般若<lb/>
更留數日過重陽<lb/>
　　贈觶僧㑹<lb/>
天目之山自西來羣龍回繞青蓮臺千年翠氣鬱不散<lb/>
<pb n="KR4e0067_WYG_004-57a"/>
化成樓閣重重開上人自是僧中寳黄鶴峰前坐來好<lb/>
天風吹動雜花林山色谿聲談未了昨者鳳凰銜紫泥<lb/>
潮音却渡海門西海門月照白毫相濁水倒影澄摩尼<lb/>
我亦前身許𤣥度半生頗有烟霞趣夜來八萬四千言<lb/>
笑對黄花獨無語<lb/>
　　題雙松圗贈司虞趙子瑛<lb/>
吾聞泰華山上有千尺之長松白雲英英出其顛天門<lb/>
日觀遥相通三更雞鳴海水赤羲和攬轡騎飛龍松下<lb/>
<pb n="KR4e0067_WYG_004-57b"/>
髙人坐盤石金芝瑶草青茸茸三年釣鼇東海上奏最<lb/>
去謁明光宫棟梁之材當大用大夫不讓秦時封贈君<lb/>
此圗千里翫長見青青齊魯東<lb/>
　　題太古子為分水縣佐蘇侯賦<lb/>
八風不動地軸寧六合無塵天宇清聖人在位羅羣英<lb/>
干櫓化為絃誦聲蘇侯紹芳徳彌馨邂逅黌宫舒我情<lb/>
笑談霏霏甘露灑意氣落落秋風生為言佐政分水城<lb/>
樓船東下窺滄溟海門山水多奇異西通月窟東髙麗<lb/>
<pb n="KR4e0067_WYG_004-58a"/>
天雞夜半啼一聲璧采金光絢霞氣蓬萊更在天東隅<lb/>
欲跨飊輪遊八區麻姑别去音信斷弱流清淺今何如<lb/>
太阿躍出豐城獄斫斷三山巨鼇足九苞鳴鳳信有神<lb/>
結巢宛在珠樹林雲窓霧閣應可到海若天吳安敢嗔<lb/>
山可登兮水可臨嗟我白髮秋霜侵幸逢昭代寛且仁<lb/>
梯航重譯輸南金自從天地一開闢凡有血氣皆尊親<lb/>
我欲入海攀鯨鱗手探明珠弗顧身安得昌山雙玉琯<lb/>
吹徹太古羲皇心羲皇之心萬萬古且酌百瓮蒲萄春<lb/>
<pb n="KR4e0067_WYG_004-58b"/>
　　題貞婦胡氏貢姑<lb/>
妾薄命向誰道生不學空中花死甘為墻下草墻下草<lb/>
生不離家風中花泊天之涯爺娘早亡阿弟死膝下呱<lb/>
呱遺一子婦守嫠居不二天形影相依心若水<lb/>
　　送判府萬侯秩滿如京<lb/>
南昌萬使君乃是東漢将軍之子孫家有槐里堂世稱<lb/>
忠義門銳如豐城之寳劒矯若滄海之遊鵾一旦雄才<lb/>
際昌運三年出佐東南郡寒谷陽春化日長玉壺夜月<lb/>
<pb n="KR4e0067_WYG_004-59a"/>
清氷瑩鴈背霜髙江水清雲帆曉發鳳凰城長安渡頭<lb/>
喧叠鼓共輓官船留判府判府今年朝玉京心知萬億<lb/>
蒼生苦建子之月梅花開臘後春前侯復來天上應頒<lb/>
五色誥馬蹄重蹋長安道<lb/>
　　題虞太守畫<lb/>
昨夜夢入茅君山<graphic n="KR0685" url="https://raw.githubusercontent.com/kanripo/KR-Gaiji/master/images/KR0685.png" mimeType="image/png"/>明飛落秋堂間一色芙蓉倚天碧<lb/>
千巖萬壑何盤盤蓬萊宫中青鳥使忽寄數行雲錦字<lb/>
玩之使我神飛揚排雲擬接泠風袂虞夫子瀛洲仙自<lb/>
<pb n="KR4e0067_WYG_004-59b"/>
與山别來宦游南北今幾年金堂石室歳月久洞花谿<lb/>
鳥仍依然采芝有田洗术有泉蘿月可席松風可絃山<lb/>
中之樂不可極青壁有路何由縁㑹當攬轡清中原麟<lb/>
符虎節朝九天西尋赤松子東揖魯仲連功成却賦歸<lb/>
來篇寄謝三茅君此時我髪不再𤣥安得騎鸞下上相<lb/>
周旋相周旋鍊金液摩挲老眼望時青更乞還丹生羽<lb/>
翼<lb/>
　　定水歌<lb/>
<pb n="KR4e0067_WYG_004-60a"/>
定水定水何曽定活水源頭本清淨八風不動常自清<lb/>
一片渾如大圎鏡老禪黙坐古盤陀心如定水原無波<lb/>
俯視長江一桮小朝潮夕汐相蕩摩無始以來皆定業<lb/>
擾擾勞生千萬劫白頭它日挂冠歸重見一花開五葉<lb/>
　　題望雲圗為太學生史孟彬作<lb/>
兒昔望雲雲在天兒今望雲雲在泉雲在天邊見有日<lb/>
雲在泉下歸何年兒心一寸春暉草阿母倚門兒在道<lb/>
太學三年歸有程當時恨不還家早白楊日日多悲風<lb/>
<pb n="KR4e0067_WYG_004-60b"/>
兒歸却掃墳上松千駟萬鍾兒不願但願名書忠孝傳<lb/>
　　篆書歌送胡士敬游同安<lb/>
洪濛開天聖人作神龍出河龜出洛自從造化一中分<lb/>
鳥迹蟲魚混冥漠史籀篆刻周宣古李斯書傳和氏璞<lb/>
漢魏以來千百年字體紛紜互參錯我從洪都詢古學<lb/>
宗人邂逅滕王閣千金不售書滿槖燕尾蠶頭古釵脚<lb/>
鉤如强弩㸃如石動為河流靜為嶽親王詔見墨池頭<lb/>
繭紙鸞牋縱揮霍晴窓白晝風雨來蛟龍盤拏虎鳳躍<lb/>
<pb n="KR4e0067_WYG_004-61a"/>
吾宗意氣何卓犖翩然如跨揚州鶴今春别我上同安<lb/>
七星已挂蒼龍角蘭舟暫向章江泊篘酒笑傾銀鑿落<lb/>
人生交游無厚薄快意相知且為樂吳歌一曲寫予懐<lb/>
目送飛鴻起寥廓<lb/>
　　中秋<lb/>
絳河帖帖星不流玉露夜墮芙蓉洲仙家五城十二樓<lb/>
怳然生我氷壺秋龍宫蓮花白浮浮須㬰涌出豫章溝<lb/>
舉觴喚月月少留月不解飲令人愁少年緑髮今白頭<lb/>
<pb n="KR4e0067_WYG_004-61b"/>
六十九度經中秋<lb/>
　　望夫石<lb/>
朝望夫不歸夕望夫不歸化為山頭石夫歸定何時妾<lb/>
身化石尚可轉妾心如鐵無人知<lb/>
　　焦仲卿婦辭<lb/>
黄鵠上青天雌雄相頡頏妾年十四五學繡金鴛鴦父<lb/>
母養妾在洞房寸步何曽出中堂嫁作廬江焦氏婦低<lb/>
眉不離老姑傍春月浴吳蠶秋風織流黄烹魚朝具饌<lb/>
<pb n="KR4e0067_WYG_004-62a"/>
秉燭夜縫裳不知姑何意命妾别廬江梧桐不復生鳳<lb/>
凰不得雙郎心如石不可轉妾如蒲葦不可㫁妾家有<lb/>
㬥兄一旦來相迎玉騘金絡馬軋軋車輪聲遣妾移所<lb/>
天出門無少停㬥兄安能知妾情妾今無故來歸寧女<lb/>
子足不踐二庭廬江之水清泠泠吁嗟乎焦仲卿<lb/>
　　從軍行<lb/>
千金買紫燕百金買龍泉燕紫嘶白日龍泉倚青天凌<lb/>
晨出門去莫忘庭前樹樹上烏生三四雛年年結巢來<lb/>
<pb n="KR4e0067_WYG_004-62b"/>
哺烏<lb/>
　　北山行送人還富春<lb/>
北山山下草堂開北山先生安在哉先生名與山不朽<lb/>
何異魯望尊徂徠子孫世居北山下况爾更多英俊才<lb/>
弟也能通學劍術兄復能起讀書臺邦家之基在今日<lb/>
詩人所宜歌有萊赤松亭前采藥去黄公洞口看花來<lb/>
棲鶴寥寥海天碧白雲南望心裵回<lb/>
　　紫薇花下<lb/>
<pb n="KR4e0067_WYG_004-63a"/>
我非紫薇郎愛種紫薇花紫薇亦愛詩人家今年試花<lb/>
如絳霞清晨看花心自喜中夜裵回月明裏不隨紅日<lb/>
上東廊影過八磚猶未起<lb/>
　　寄宋山人<lb/>
青鳥飛來東海隅銜得雲中雲錦書書中落落三百字<lb/>
一字一顆鮫人珠三年不見蘭臺令别去亳州無好信<lb/>
楚鴻日夜嘆離羣越鳥天寒棲不定近報卜居湖上頭<lb/>
木蘭為檝桂為舟明朝㑹買官缾酒醉眼看山同一遊<lb/>
<pb n="KR4e0067_WYG_004-63b"/>
　　梅窓為凱上人賦<lb/>
凱上人南遊越王之古臺飛錫近自龍谿來雪晴戴笠<lb/>
走相訪為報忩外梅花開大庾嶺頭春信早五葉一花<lb/>
談未了曹谿香水接龍谿鐵石心腸向誰道鐵中有黄<lb/>
金鑄出瑰竒磊落之貞心石中有白璧琢出崒律磛碞<lb/>
之老骨何年移種龍谿旁影落袈裟月到窓維摩帳底<lb/>
定初起天女散花春滿堂凱上人向何處來往虚空本<lb/>
無住二千里外白頭翁三年不蹋西湖路山中猿鶴寄<lb/>
<pb n="KR4e0067_WYG_004-64a"/>
書來我亦相期看花去<lb/>
　　暮春病起<lb/>
春日遲遲出暘谷桃花能紅柳條緑柳上倉庚催夢醒<lb/>
花間胡蝶勸人行緑窓剪刀金兩股剪吳羅對花舞對<lb/>
花舞為花歌百年懽樂能幾何但願長繩繫羲馭把酒<lb/>
留春春莫去<lb/>
　　題風木卷為丁孝子賦<lb/>
風在天木在地暫時㑹合還離異木在地風在天風聲<lb/>
<pb n="KR4e0067_WYG_004-64b"/>
不到九重泉丁蘭肖母曾刻木丁令化鶴歸何年我願<lb/>
風聲長在耳世世人稱丁孝子縱使木髙千萬尋不及<lb/>
孤兒方寸心<lb/>
　　題趙子昂畫西馬為禇奉祠作<lb/>
前朝學士趙王孫畫馬傳得曹將軍此圗骨相何所致<lb/>
萬里來自西崐崘𤣥雲覆身蹄削玉霧鬛風鬃電為目<lb/>
珊瑚絡腦青絲繮逺戎牽來字天育雄姿矯矯當赤墀<lb/>
神駿不許人間騎玉堂揮灑歳月久河南祠官今得之<lb/>
<pb n="KR4e0067_WYG_004-65a"/>
吾皇仁化被八極騕褭驊騮數盈億日出日沒皆封疆<lb/>
求駿何煩畫中索老我衰年髮已蒼惠養毎思田子方<lb/>
何幸生逢太<graphic n="KR0685" url="https://raw.githubusercontent.com/kanripo/KR-Gaiji/master/images/KR0685.png" mimeType="image/png"/>日歸放華山春草長祠官藏之慎勿䙝<lb/>
留取郢中歌白雪<lb/>
　　送寧上人住玉谿<lb/>
寧上人乃是妙喜之雲孫西江一口吸不盡又向玉谿<lb/>
尋白雲玉谿澂澂清見底千年𣲖接曹谿水松風吹作<lb/>
海潮音重重樓閣凌空起到寺欣逢大閏年寳花如雨<lb/>
<pb n="KR4e0067_WYG_004-65b"/>
散諸天有約中秋月明夜待余來問木樨禪<lb/>
　　贈庸信菴上人建盧大夫橋<lb/>
昔聞盧大夫作橋長安市宛如青天虹墮影長河水一<lb/>
朝乗風飛上天公無渡河公莫前老禪白雪埀兩肩金<lb/>
錫擲地風泠然女媧鍊石不受鞭化為飛龍卧晴川我<lb/>
來脚蹋金鼇背歗歌聲落青雲外相如題柱最多情好<lb/>
結天風紫霞佩<lb/>
　　分題得海門洪濤送友人之閩<lb/>
<pb n="KR4e0067_WYG_004-66a"/>
朝登東海門遥望槫桑暾波濤浩無際推出黄金盆河<lb/>
流九派來崐崘百川朝宗皆駿奔但見東南一花起匹<lb/>
練界破青天痕魚龍乗時亦變化珠宫簸蕩珊瑚根初<lb/>
如峨眉山西太古雪驚雷碾空地欲裂又如蓬萊巨鼇<lb/>
十五頭涌起三山白銀闕中有仙人駕飊車遨遊𤣥圃<lb/>
蹋瓊琚長風破浪在咫尺直跨鵬翼凌天衢凌天衢渡<lb/>
南海麻姑儻有寄來書茘子船回早相待<lb/>
　　莫望雲<lb/>
<pb n="KR4e0067_WYG_004-66b"/>
莫望雲望雲雲漸逺故鄉雲在心它鄉雲在眼雲在它<lb/>
鄉眼何如故鄉心雲近尚可望雲逺思轉深人生誰無<lb/>
母子心良獨苦峨眉太白青入天不及家山一抔土<lb/>
　　望雲亭<lb/>
朝望雲在東夕望雲在西如何母與子各在天一涯關<lb/>
中去家數千里夢繞西湖一桮水回看天際白雲飛片<lb/>
片盡從東海起雲近尚可望雲逺思轉深關山夜月三<lb/>
年笛萱草春暉一寸心劒閣縈回接雲棧太白峨眉青<lb/>
<pb n="KR4e0067_WYG_004-67a"/>
在眼安得爾雲化為五色衣朝朝暮暮當庭闈朝朝暮<lb/>
暮當庭闈不勞望雲懐逺歸<lb/>
　　烏程謡<lb/>
我家昔在烏程住三百年來不歸去聞説烏程令尹賢<lb/>
移家欲種烏程田明朝去買烏程酒東白堂前種楊柳<lb/>
柳上啼烏報五更排衙鼔動官馬鳴裹頭丁男應門戸<lb/>
莫待日髙髙丈五<lb/>
　　陽城耕雨歌<lb/>
<pb n="KR4e0067_WYG_004-67b"/>
春雲陰陰釀春雨荷鋤朝出三家墅草滿南坡犢子肥<lb/>
一蓑一笠雨中歸千頃水田飛白鳥雨足泥深稊稗少<lb/>
大樹将軍好子孫輟耕隴上如龎老人間别有方寸心<lb/>
此地可作商家霖先生硯田耕未了屋頭布榖鳴春曉<lb/>
　　題鎮撫扇<lb/>
将軍紫騮馬手輓青絲繮避暑向何處城南風閣涼夜<lb/>
半金雞出暘谷東望槫桑西若木不須强弩射潮頭萬<lb/>
里鯨鯢俱偃伏新裁白苧雪花明手持羽扇清風生壯<lb/>
<pb n="KR4e0067_WYG_004-68a"/>
士吹笳月如晝臥聽城頭報更漏<lb/>
　　贈燕山老妓歌<lb/>
燕山老妓七十餘少小蘇門城下居自言生長太平日<lb/>
蹋徧江南西子湖湖水湖山近城郭五步一樓十步閣<lb/>
春風酒舫載瑶箏夜月歌臺巻珠箔東家胡蝶過西家<lb/>
十里湖波泛落花蘇小門嘶五花馬段家橋碾七香車<lb/>
早年傳得伊州曲翠舞珠歌滿華屋芍藥春明和玉簫<lb/>
海棠夜醉添銀燭一曲清歌一束綾歌聲上遏流雲行<lb/>
<pb n="KR4e0067_WYG_004-68b"/>
韓娥齒讓瓠犀白趙女眉妒春山青轉首繁華何草草<lb/>
不道青春暗中老<lb/>
　　悲白頭翁<lb/>
白頭翁生長太<graphic n="KR0685" url="https://raw.githubusercontent.com/kanripo/KR-Gaiji/master/images/KR0685.png" mimeType="image/png"/>世吳歌楚舞少年時老來猶説歡娯<lb/>
地歡娛地良可悲洛陽牡丹無故主金谷海棠非昔時<lb/>
千金買花豈不好回首池臺變芳草秋霜昨夜鏡中來<lb/>
花枝照眼令人哀<lb/>
　　題母子貓圗<lb/>
<pb n="KR4e0067_WYG_004-69a"/>
大貓斑斑虎豹姿小貓白白如狻猊斑者是母白者兒<lb/>
石苔晝卧春遲遲兒能跳踉母不知牡丹花前胡蝶飛<lb/>
薄荷葉底酣晴暉小鬟谿頭買魚去月下敲盆呼爾歸<lb/>
豈不聞東家韓盧知報主夜深防盜兼捕䑕<lb/>
　　題楚江春曉圗<lb/>
巴水雪消流浩浩三峽猿聲啼不了舟人挂帆南斗低<lb/>
斑竹林深雞唱曉大船小船相逐來小船先待大船開<lb/>
黄陵廟前風浪惡小船還依大船泊共禱龍神抛紙錢<lb/>
<pb n="KR4e0067_WYG_004-69b"/>
珓杯凶惡聽巫言但祝逺人心地好烏紗巾上有青天<lb/>
　　題茅山外史奔月巵歌<lb/>
瑶池羿妃奔入月竊得丹砂鍊金骨何年躍入龍王宫<lb/>
千丈虹光射銀闕茅山外史口懸河長鯨吸海翻白螺<lb/>
夜半銅仙泣秋露化為萬斛黄金波空歌笑落瓊臺表<lb/>
傲睨乾坤一桮小月中若許築糟臺我亦騎鸞天上來<lb/>
　　題馬公肅墓池瑞蓮<lb/>
種花莫種忘憂草馬家池頭花更好去年一柄生兩房<lb/>
<pb n="KR4e0067_WYG_004-70a"/>
兒在潁川歸故鄉兒歸見花不見母一寸心如蓮菂苦<lb/>
也知天與好兒孫戢戢青頭聫牖戸么荷恰似小兒拳<lb/>
迎門索棗當母前勸兒食蓮須食蓼辛苦讀書知味少<lb/>
願花並蒂年年開一度看花兒一來<lb/>
　　題梅圗次胡龍臣韻<lb/>
梁園賔客看花處錦障圍春花滿樹一朝池館彩雲空<lb/>
可恨留春春不住豈若孤山雪後花年年開向老逋家<lb/>
自信貞心同鐵石肯隨凡卉混塵沙明月半窓閒徙倚<lb/>
<pb n="KR4e0067_WYG_004-70b"/>
展畫看詩思無已華表千年鶴不歸霜花滿地天如水<lb/>
　　輓府幕陳友寛妻<lb/>
棠梨花落春沈沈美人隔窓鳴素琴一彈離鸞之古調<lb/>
再理别鶴之哀音百年夫婦願諧老豈信紅顔不常保<lb/>
昔如南山連理枝今作秋風㫁根草牽牛織女兩相望<lb/>
一旦化為參與商願郎長開故篋笥念妾莫換新衣裳<lb/>
　　延月軒<lb/>
延月復延月延月上青天月本無私照流光入我軒八<lb/>
<pb n="KR4e0067_WYG_004-71a"/>
詠樓中好孫子當時月照雙谿水不知千載落誰家只<lb/>
今飛入華堂裏東家延月照綺羅雪兒起舞雪孃歌西<lb/>
家延月照珠翠紅燭花偏錦袍醉何如清夜掃前除留<lb/>
月照我琴與書<lb/>
　　題子猷訪戴圗<lb/>
燕山雪花大如掌沙磧瓊瑶深一丈萬里寒雲鳥不飛<lb/>
驅車北渡河氷上豈識山陰有剡谿白月墮水風吹衣<lb/>
子猷忽爾清興發夜半乗舟訪戴逵此時此興良不惡<lb/>
<pb n="KR4e0067_WYG_004-71b"/>
一幅生綃亦奇作争似蘇卿秉節旄千年圗在麒麟閣<lb/>
　　題望峽軒<lb/>
雙峽何亭亭如弟復如兄紫薇劉郎去已逺山今猶有<lb/>
紫薇名太學儒生未三十玉樹英英向人立堂上有親<lb/>
今白頭晨昏定省嗟何及書往書來春復秋璧水竟作<lb/>
三年留鳳凰臺上一回首千里雲生東海頭東海東頭<lb/>
白雲起望峽之心何日已安得爾雲化為五色衣朝朝<lb/>
暮暮當庭闈朝朝暮暮當庭闈不勞望雲思逺歸<lb/>
<pb n="KR4e0067_WYG_004-72a"/>
　　龍尾山隠者歌<lb/>
龍尾之山青蜿蟺何年躍出東南天夸娥不能為之員<lb/>
祖龍不能為之鞭雷公電母相後先珠光璧采生重淵<lb/>
中有幽人顔色好自采青芝拾瑶草大丹鍊就金芙蓉<lb/>
世人得之如得寳我昨乗閒一訪君清晝柴扉封白雲<lb/>
欲覔仙蹤不知處薜蘿涼月秋紛紛我無隋侯珠何以<lb/>
報區區明當南還大庾嶺青鳥來時須寄書<lb/>
　　贈峽川醫士郜員<lb/>
<pb n="KR4e0067_WYG_004-72b"/>
紫薇山前鶴髪翁古心古貌古人同朝漱玉于葛洪之<lb/>
丹井夕棲雲于顧況之青峰大丹鍊就金芙蓉神方傳<lb/>
自娑竭宫白石可裂黄金可鎔有恒之心天地無窮<lb/>
　　題姜潤華怡老堂圗<lb/>
天目山來錢唐翩如丹霄五鳳下矯若碧海羣龍翔金<lb/>
煇璧采照城郭中有姜家怡老之髙堂有卜不應非熊<lb/>
兆有手不釣磻谿璜堂中阿翁夀而康堂下佳兒聫雁<lb/>
行盤行白玉鱠觴進青霞漿松花落雪髙雲涼松根茯<lb/>
<pb n="KR4e0067_WYG_004-73a"/>
苓如雪香左江右湖流湯湯願言夀比廣成子千二百<lb/>
歳同其長<lb/>
　　題三香圗<lb/>
拾翠羽采明珠美人宛在滄洲居梅為兄礬為弟一笑<lb/>
相逢大江水江水澄澄羅襪寒雙井詩人誰共看<lb/>
秋風雙井芙蓉老太史當年被花惱揮毫曽賦水仙詩<lb/>
礬弟梅兄竒絶倒三香之圗風骨清信知難弟復難兄<lb/>
昨夜月明江水白出門一笑見髙情<lb/>
<pb n="KR4e0067_WYG_004-73b"/>
　　題張文顯梅月山齋詩巻<lb/>
盈盈羅浮華皎皎羅浮月渺渺羅浮雲粲粲羅浮雪我<lb/>
昔夢入羅浮天縞衣仙子神飄然緑毛么鳳隔花語别<lb/>
來仿彿三千年子今贈我雲錦牋何以報之瓊瑶篇相<lb/>
思一夜月如練歳寒長見春風面<lb/>
　　題學釣軒<lb/>
炎祚真人騎赤龍故人傲睨輕王公身披羊裘隠澤中<lb/>
手弄一絲江上風客星夜臨紫極宫釣臺髙並雲臺功<lb/>
<pb n="KR4e0067_WYG_004-74a"/>
復有雲孫千載下讀書豈是煦煦者司征海上六年餘<lb/>
古貌古心知者寡琴江東去水滔滔石上珊瑚明月髙<lb/>
拂衣别我且歸去持竿釣取黄金鼇<lb/>
　　題杏林别墅圗<lb/>
我聞于使君種杏碧山下它山豈無丹杏花不及家山<lb/>
種來者髙堂中有白髮親看花酌酒娱青春兒今去家<lb/>
二千里作官只飲三衢水三衢水清漣漪年年杏花開<lb/>
滿枝㸃綴五色斑斕衣阿翁䄂有金光草令人服之顔<lb/>
<pb n="KR4e0067_WYG_004-74b"/>
色好别墅春風日日來花落花開長不老<lb/>
　　秦駐山殺虎歌<lb/>
秦駐山頭祖龍廟月黒天寒聞虎嘯将軍手挽烏角弓<lb/>
平明入山尋虎蹤叢篁秀木鬱重重陰壑慘淡來悲風<lb/>
山靈白晝驅虎出壮士跳踉與之敵雄牙利爪善搏人<lb/>
大劒長鎗俱辟易我今三箭信有神勇氣不讓飛将軍<lb/>
山中一朝除虎害四境掃蕩無妖紛封章奏徹彤庭上<lb/>
聖主聞知頒内賞安得儲公數十人一時蘇息東南民<lb/>
<pb n="KR4e0067_WYG_004-75a"/>
　　重題涌金門外殺虎歌<lb/>
昔聞堯舜世大禹平水土虎豹犀象驅逺之萬億蒼生<lb/>
皆按堵儲将軍雄且武一朝手輓烏號弓射殺南山白<lb/>
頞虎白頞虎視耽耽朝遊城之北暮遊城之南不有将<lb/>
軍一身膽縱此飛類民何堪豈不聞牛哀七日化為虎<lb/>
獸面不知兄與父縛虎易知人難方今聖徳天地寛但<lb/>
願将軍鎮藩翰人不化虎四海皆清安<lb/>
　　題槐陰書舍<lb/>
<pb n="KR4e0067_WYG_004-75b"/>
天有三台地有三槐云是晉公親手栽三槐如雲復如<lb/>
蓋果應二郎居鼎鼐時當景徳祥符間柱石廊廟安如<lb/>
山世澤傳來三百載復有孫子登朝班槐葉陰陰覆書<lb/>
屋不數鄴侯三萬軸繡衣金節玉花騘行部歸看滿庭<lb/>
緑春暉堂前烏夜啼結巢多在青雲枝青雲枝上烏啼<lb/>
處它年留作甘棠樹<lb/>
　　送憲司知事吳君攷績之京<lb/>
江之水清且漣明如鏡直如弦青騘繫著江邊樹繡衣<lb/>
<pb n="KR4e0067_WYG_004-76a"/>
攷績朝天去津人伐鼓送樓船十丈雲帆南斗邊鯨波<lb/>
帖帖風不起使君之心有如水激濁揚清振綱紀萬歳<lb/>
千秋報天子<lb/>
　　送吳司幕秩滿之京<lb/>
歌南薰調素琴人生㑹合無古今古人不愛暮夜金今<lb/>
人豈無古人心河南吳公好孫子脩<graphic n="KR1046" url="https://raw.githubusercontent.com/kanripo/KR-Gaiji/master/images/KR1046.png" mimeType="image/png"/>如漆心如水三<lb/>
年贊畫簡書勞芙蓉幙下清風起調素琴歌南薰南陽<lb/>
宗資今見君江花冥冥江水春百丈牽船登要津鳳凰<lb/>
<pb n="KR4e0067_WYG_004-76b"/>
池上恩波重天官攷績承天寵冥鴻萬里决浮雲自古<lb/>
有才當大用<lb/>
　　題直翁胡重器詩巻<lb/>
直莫如虞帝之琴弦曲莫如任公之釣鉤直弦可彈太<lb/>
古調曲鉤謾掣金鼇頭人心取舍各有道曲鉤何如直<lb/>
弦好在天勿作彎<graphic n="KR0707" url="https://raw.githubusercontent.com/kanripo/KR-Gaiji/master/images/KR0707.png" mimeType="image/png"/>星在地當為指佞草直翁直翁聴<lb/>
我歌出門紛紛岐路多我願萬斛舟不涉九曲河我願<lb/>
千里足不馳九折坡翁今有子鳴朝珂履道坦坦平不<lb/>
<pb n="KR4e0067_WYG_004-77a"/>
頗董狐之筆如操戈千秋萬古名弗磨翁當餘年養太<lb/>
和子孫世居安樂窩<lb/>
　　題航為俞叔銘作<lb/>
野水兮幽幽野航兮悠悠動吾行兮浮浮靜吾止兮休<lb/>
休逍遥兮中州浩蕩兮安流憑虚兮天遊沿月兮棹謳<lb/>
彼坳堂之杯兮孰若以芥而為舟噫委身大造兮任吾<lb/>
去留<lb/>
　　題朱氏椿藼堂<lb/>
<pb n="KR4e0067_WYG_004-77b"/>
吾聞漆園之木八千秋又聞北堂藼草能忘憂朱卿夫<lb/>
婦俱白頭兒也貢入帝王州口傳天語出丹闕馬蹄蹋<lb/>
徧閩山月兒心何以報春暉回望飛雲隔吳越左手擘<lb/>
荔枝右手持㯽榔它山豈不好不如歸故鄉登朝見天<lb/>
子沐浴承休光龍河雪消春水長願乞還家三釡養入<lb/>
門堂上見椿藼靈柯鋭葉俱無恙讀書椿樹下進酒藼<lb/>
花傍更分白兎所搗之𤣥霜父兮母兮髮蒼蒼金蘭玉<lb/>
樹照庭戸直與竇家五桂同芬芳<lb/>
<pb n="KR4e0067_WYG_004-78a"/>
　　謝南康張少府惠帶<lb/>
南康少府休官日三徑黄花有佳色寄來束帶水犀文<lb/>
令我腰圍較寛窄烏紗髙帽白苧衣繫來穉子道相宜<lb/>
入手御鑪煙氣重知卿來自鳳凰池我亦平生愛疎散<lb/>
可恨與卿相見晚秋來消瘦苦耽詩一日幾回移帯眼<lb/>
湖魚白白湖蟹肥禾黍滿田黄雀飛秋水野航三十里<lb/>
停雲西望思依依<lb/>
　　集杜少陵詩句一首奉寄雲菴法師<lb/>
<pb n="KR4e0067_WYG_004-78b"/>
台州地闊海溟溟南極老人自有星千崖無人萬壑靜<lb/>
老身古寺風泠泠有時自發鐘磬響芝草琅玕日應長<lb/>
昏黒應須到上頭安得仙人九節杖不見旻公三十年<lb/>
清詩句句盡堪傳陶冶性靈存底物晴窓檢㸃白雲篇<lb/>
　　題竹雪山房為王御史作<lb/>
繡衣柱史鐵作冠平生愛種青琅玕山中歳晚讀書處<lb/>
積雪滿庭生翠寒常時見竹不見雪竹雪雙清更竒絶<lb/>
氷壺照徹此君心璞玉鐫成此君節平明四望巖壑間<lb/>
<pb n="KR4e0067_WYG_004-79a"/>
矯如羣龍下瑶壇黄陵女兒騎白鳳風裳月佩鳴珊珊<lb/>
怳然張樂洞庭野倒卷銀河向天寫九重閶闔參差開<lb/>
八極空明不知夜是時繡衣朝紫皇下視九㸃煙茫茫<lb/>
㑹當裁作十二琯坐使寒谷回春陽<lb/>
有竹豈不佳有雪亦自好金聲來戸外玉氣出林表昔<lb/>
聞王子猷夜訪戴安道當時有此君相見必傾倒千載<lb/>
回舟興至今猶未了引領仰髙風何由寫懐抱卓哉歳<lb/>
寒姿貞白永相保<lb/>
<pb n="KR4e0067_WYG_004-79b"/>
　　題李白觀廬山瀑布圗<lb/>
我思仙人乃在南斗之下香鑪之峰手招五老白雲裏<lb/>
掀<graphic n="KR1046" url="https://raw.githubusercontent.com/kanripo/KR-Gaiji/master/images/KR1046.png" mimeType="image/png"/>玉立凌天風不知何年鬼斧鑿破混沌竅絶頂直<lb/>
與銀河通上有奔崖噴壑之飛流下有横江飲澗之長<lb/>
虹白波九道走東海流轉萬古無終窮仙人詞源亦如<lb/>
此天然秋水生芙蓉開元召入黄金屋揮毫醉寫清<graphic n="KR0685" url="https://raw.githubusercontent.com/kanripo/KR-Gaiji/master/images/KR0685.png" mimeType="image/png"/>
曲鳴鳳不棲阿閣巢青蠅翻汚連城玉金雞放赦夜郎<lb/>
回生死託交鸚鵡桮人間斗酒醉不得此水可滌愁懐<lb/>
<pb n="KR4e0067_WYG_004-80a"/>
開酒星在山頭酒泉在山下便當釀作蒲萄醅不費千<lb/>
金之裘五花馬胡為夢落峨眉亭千年一去不復醒畫<lb/>
中仿彿見顔色屋梁落月秋冥冥聞道騎鯨入瀛海神<lb/>
遊汗漫知何在大鵬借我埀天雲八極三清㑹相待<lb/>
　　題王仲序墨客詩巻<lb/>
王郎酒酣當墨池五雲飛落天孫機河東美人織不得<lb/>
仿彿八繭吳蠶絲親王召見蓬萊殿天門白日飛龍見<lb/>
中官傳㫖賜奚囊王郎佩服生輝光絳州陳𤣥最奇絶<lb/>
<pb n="KR4e0067_WYG_004-80b"/>
落手麟膠三日香梁園賦客鄒枚老愛爾尊前一傾倒<lb/>
揮毫為寫錦囊歌願爾千年賛王道<lb/>
　　剪韭亭<lb/>
剪韭復剪韭山園春雨肥昨日韭葉長今朝韭葉稀但<lb/>
令勿傷根日夕生華滋有客過茅屋呼兒剪春緑一箸<lb/>
盤餐惟所須何待髙門行白玉寄言山中人灌畦當及<lb/>
春人間此味良可珍此味不減秋風蓴<lb/>
　　友人紙帳名卧雲求題<lb/>
<pb n="KR4e0067_WYG_004-81a"/>
白雲劈繭春重重仙人卧雲如卧龍天風吹下太古雪<lb/>
平地幻出瓊瑶宫白雲來來還復去何如一榻留雲住<lb/>
胡蝶莊周兩不知誰能解此雲中趣小鬟折花香滿衣<lb/>
霓裳夜半行雲歸周公夢回日丈五此樂人間今古稀<lb/>
梨花散漫春雲煗一色瑶臺月華滿醉倚仙家十二樓<lb/>
夜寒不上珊瑚鉤飛瓊隔花吹小鳳縞衣驚起羅浮夢<lb/>
谿藤剪霜翻素濤翠禽啼煙紅日髙世間萬事邯鄲道<lb/>
人生不及卧雲好<lb/>
<pb n="KR4e0067_WYG_004-81b"/>
　　題李仕亷雪谿詩巻<lb/>
五載西江想東越興來欲蹋山陰雪眼明見此雪谿圗<lb/>
怳若氷壺貯寒月山中之人不可招千崖萬壑皆瓊瑶<lb/>
長空浩浩絶飛鳥深林何處尋漁樵謫仙有孫有佳趣<lb/>
蓬萊移得三珠樹稍待明年春水生借我綸竿釣魚去<lb/>
　　題馬文學之惠安教諭<lb/>
鍧鳴鐘考朗鼓司馬先生敎南土泉州宛在福州南榕<lb/>
葉如雲茘枝甘一路春山當馬首下馬桮行椰子酒門<lb/>
<pb n="KR4e0067_WYG_004-82a"/>
生出郭候谿傍翠盤鈿合進㯽榔蠻雲瘴雨喜無恙衿<lb/>
佩青青趨絳帳<lb/>
　　送黄将軍分鎮台城<lb/>
渥洼之駒走千里雪花凝寒吹不起将軍仗劒出洪都<lb/>
南來手挽天河水天河直與東海通槫桑虯枝挂彎弓<lb/>
旌旗倒射海底日金鴉夜啼華頂峰彼州之人迎我侯<lb/>
此州之人不可留順風吹帆疾如馬緑水蕩漾芙蓉秋<lb/>
九日黄花一尊酒手把茱茰當楊柳将軍自有榖城書<lb/>
<pb n="KR4e0067_WYG_004-82b"/>
勲業傳家埀不朽<lb/>
　　謝何徴君惠麻鞵<lb/>
仙人昔上蓬萊宫十年蹋徧京塵紅仙人今歸東海曲<lb/>
麻鞵但遺雙白足白足麻鞵白似霜紫苔猶帯落花香<lb/>
世人不識飛鳧舄千里煩君逺寄将昨向滄洲拾瑶草<lb/>
雨過沙乾著來好此中不是若耶谿布襪何愁杜陵老<lb/>
知君已謝鵷鷺班尋真來訪白雲間舊時猿鶴應相識<lb/>
好在南山與北山<lb/>
<pb n="KR4e0067_WYG_004-83a"/>
　　題李白觀泉圗<lb/>
我所思兮在匡廬錦袍仙人玉不如香鑪五老半天上<lb/>
旭日照耀金芙蕖仙人倒披雲錦袍浩氣直壓秋崖髙<lb/>
人間斗酒醉不得手挽銀河翻雪濤一朝召入金鑾殿<lb/>
曽與龍顔醉中見誰知白玉㸃青蠅不顧昭陽忤飛燕<lb/>
紫皇案前五色麟掉頭蹋徧名山春若非九天寫下千<lb/>
尺水何以蕩滌胸中塵千年風骨何人畫仿彿屋梁明<lb/>
月夜騎鯨東海若相逢大笑長歌呼白也<lb/>
<pb n="KR4e0067_WYG_004-83b"/>
　　題芝谿送别圗<lb/>
我聞袁安之子孫何年卜隠芝谿邨渭陽舅氏不可作<lb/>
甥乃仗劒登期門芝谿之水清見底中有别情千萬里<lb/>
鳴笳叠鼓送行舟東流有盡情無已芝谿水有雙鯉魚<lb/>
芝谿水有明月珠明珠莫彈山頭雀雙鯉須傳海上書<lb/>
　　送張河泊還鄉<lb/>
清涼逺在南海隅青鳥銜寄雲中書開緘忍見數行字<lb/>
阿母手封雙淚珠為言十載與兒别復報若翁今永决<lb/>
<pb n="KR4e0067_WYG_004-84a"/>
五月兒從闕下還悵望南雲寸心折水有行舟陸有馬<lb/>
無復升堂拜郎罷七月秋風起布帆兒歸笑指青山下<lb/>
兒今無所願願母夀且康上堂進荔枝下堂食㯽榔㯽<lb/>
榔可餐茘可擘玉立亭亭兒在側更種長松當墓前慈<lb/>
烏結巢年復年<lb/>
　　題岐山圗<lb/>
朝望岐山雲夕望岐山雲岐山不可見但見非煙非霧<lb/>
青氤氲上清真人好奇古有山不待夸娥負縮地回天<lb/>
<pb n="KR4e0067_WYG_004-84b"/>
頃刻間蓬萊移得金鼇股吾聞留侯從赤松功成歸老<lb/>
山之中千年復見好孫子出宰况近仙人宫仙人歗歌<lb/>
碧雲裏采掇金芝餐玉髓也知吏隠亦清流兩年只飲<lb/>
薌谿水只今見畫如見山安得置我靈臺間日日凴髙<lb/>
望雲氣㑹待岐陽鳴鳳還<lb/>
　　殺虎歌贈葉将軍<lb/>
朝射虎夕射虎吹鳴笳喧疉鼓去年田禾不得收牛羊<lb/>
不敢放壠頭今年禾黍滿郊野猛虎無聲山月秋白髮<lb/>
<pb n="KR4e0067_WYG_004-85a"/>
老翁卧茅屋敎兒賣劒買黄犢到城明日謝將軍更向<lb/>
轅門分虎肉<lb/>
　　漁隠<lb/>
青青蒲葉短臨平湖水滿嫋嫋柳絲長當門繫野航野<lb/>
航穏於馬坐釣青山下魚我兩相忘無人知釣者百年<lb/>
天地一漁蓑流水桃花意若何得魚換酒篷下醉自誦<lb/>
一曲滄浪歌太公釣西周嚴光釣東漢古來豪傑人出<lb/>
處關治亂<lb/>
<pb n="KR4e0067_WYG_004-85b"/>
　　題山居夏夜讀書圗<lb/>
素月兮流天松風兮奏絃澄夜氣兮泠然寓吾情兮簡<lb/>
編探羲圗兮畫前游吾神兮太古之先<lb/>
　　送馬貢士題春江送别圗<lb/>
大山小山芙蓉開雲氣逺從天目來東風吹散鳳城雪<lb/>
一夜江水青于苔借問舟行向何處馬卿明日朝天去<lb/>
杏園花滿曲江春幽谷鶯遷上林樹方今玉堂皆鉅公<lb/>
手把刀尺青雲中神龍出河龜出洛千載復見明良逢<lb/>
<pb n="KR4e0067_WYG_004-86a"/>
馬卿此行當努力射䇿彤庭期第一龍門奪得錦袍歸<lb/>
先遣雙魚寄消息<lb/>
　　題春山小景圗<lb/>
老夫愛畫入骨髓偶向髙堂見山水不識何人寫此圗<lb/>
怳然坐我春雲裏大山小山青入天嵐氣暝結香鑪煙<lb/>
扁舟夜泊潯陽郭似是當年孟浩然阿翁手持九節杖<lb/>
雙澗流泉玉琴響天風吹帶碧桃花瑶草金芝為誰長<lb/>
南郭先生吾友于招我共讀山中書石田可耕水可釣<lb/>
<pb n="KR4e0067_WYG_004-86b"/>
安得斯人與同調<lb/>
　　謝杜醫士為葉百戸贈<lb/>
浣花老翁好孫子家住鹽官忠義里幼讀神農黄帝書<lb/>
青年賣藥居城市今夏括蒼葉守中卧病兼旬不能起<lb/>
更醫至再復至三孰辨陰陽明表裏城中杜子有家學<lb/>
分得桑君上池水捷如壮士當敵場百步穿楊誇一矢<lb/>
昔也父母及諸弟倉皇驚怕走折趾今也怡然北堂下<lb/>
笑舞萊衣具甘旨五月歸從白玉京瓊玖安能酬木李<lb/>
<pb n="KR4e0067_WYG_004-87a"/>
觸熱敲門求我歌好雨洗秋涼入髓勗哉杜子須努力<lb/>
積土為山自今始而翁天外如有聞化鶴歸來心亦喜<lb/>
　　題羅小川山水圗奉和耆山真人詩韻<lb/>
平生愛畫入骨髓出門萬里皆山川周南太史古轍迹<lb/>
媿我白頭非壯年稚川父子有家法何異萬選青銅錢<lb/>
每于江海見遺墨一紙千金人共憐匡廬秀出南斗傍<lb/>
赤日倒射香鑪煙金光璧采絢林壑使我一覧神超然<lb/>
天雞喈喈而喔喔火龍蜿蜿而蜒蜒東分蓬萊五鼇股<lb/>
<pb n="KR4e0067_WYG_004-87b"/>
西擘太華三峰蓮乃知意匠奪天巧聲價肻讓它人先<lb/>
瀛洲仙子何翩翩霧閣雲窓常晝眠直疑槫桑與若木<lb/>
根盤暘谷通虞淵耆山真人好事者筆勢倒翻三峽泉<lb/>
安期棗如𤓰玉井藕如船何當為我蜕凡骨神游八極<lb/>
齊喬佺<lb/>
　　題賀節婦巻<lb/>
秦烏啼啞啞少婦在邉姑在家婦從萬里拾夫骨恨身<lb/>
不與夫同歿一兎百逐良可憐形影相依今十年鏡中<lb/>
<pb n="KR4e0067_WYG_004-88a"/>
寧使㫁緑髪頭上安可無青天夫入九泉無復見何日<lb/>
登堂見姑面妾無錦字織回文妾無胡笳冩哀怨代妾<lb/>
陳情范子勲放妾還家宋将軍妾年至死何以報願夫<lb/>
再生姑不老<lb/>
　　題張母徐氏貞節詩<lb/>
由拳城外鴛鴦湖鴛鴦交頸依菰蒲雄歿雌存形影孤<lb/>
矢死不學雙飛鳬良人贈妾明月珠嫁時繫在紅羅襦<lb/>
夫今在地妾有雛賣珠日給堂上姑打門無吏夜索租<lb/>
<pb n="KR4e0067_WYG_004-88b"/>
挑鐙有女寒辟纑女工紡績兒讀書妾死不慙泉下夫<lb/>
　　題剡谿書屋<lb/>
朝望青山雲夕望剡谿月我思剡谿人欲載剡谿雪笑<lb/>
殺山陰王子猷一時興盡回扁舟早識山中有羊仲放<lb/>
船也作東吳游羊家結屋谿南住正是好山環碧處門<lb/>
前水漲柳花灣釣船一夜髙于樹阿翁看山不下堂兩<lb/>
兒翩翩如鳯凰大兒才力健射䇿登朝行小兒天姿髙<lb/>
十五工文章至今雙髻亭亭削寒玉玉帯蜿蜒走崖谷<lb/>
<pb n="KR4e0067_WYG_004-89a"/>
讀書聲隔碧蘿間夜夜虹光照秋屋翁今歳晚江上歸<lb/>
有約明年尋剡谿野航載山不載雪繫在屋東楊柳枝<lb/>
　　題金夀堂<lb/>
世間萬物皆可變唯有黄金能百鍊龔家慈母出鄧林<lb/>
貞節可比千黄金黄金善祝慈母壽黄金莫鑄慈母心<lb/>
孝子愛親如愛日百年一刻千金直大書金壽揭髙堂<lb/>
願母與日同其長<lb/>
　　送戴伯聚還天台<lb/>
<pb n="KR4e0067_WYG_004-89b"/>
戴先生住在龍山之下迂江之湄平生讀書忘渇飢三<lb/>
旬九食寒無衣口掉三寸舌不顧人是非前年别華頂<lb/>
來遊東海涯今年還天台去采黄金芝秋風蕭蕭吹苧<lb/>
衣遥望宫前浮雲飛豈不聞蘇季子六國印百里奚五<lb/>
羖皮人生出處各有時子當還山歌我詩<lb/>
　　美妾換馬<lb/>
妾重千金軀君愛千里足共憐逸足疾如飛誰念貞妾<lb/>
美如玉妾今出門去無復侍華堂寸心何以報願作青<lb/>
<pb n="KR4e0067_WYG_004-90a"/>
絲繮<lb/>
　　題具慶堂<lb/>
陳綺席進華觴聽我長歌具慶之髙堂太學儒生忠孝<lb/>
士矯首南雲幾千里堂上雙親八十餘堂下玉立三兄<lb/>
弟東家積得金滿籯何如教子傳一經西家作官金絡<lb/>
馬何如種藼北堂下陳綺席進華觴聽我長歌具慶之<lb/>
髙堂兒在逺道親歸故鄉兒業日以廣親年日以長它<lb/>
年紫誥鸞回紙聖徳如天無逺邇請看進士歐陽詹不<lb/>
<pb n="KR4e0067_WYG_004-90b"/>
在親傍親亦喜<lb/>
　　輓道士<lb/>
有羽人兮在𤣥都白玉為佩青霞裾手掉五色金芙蕖<lb/>
飄然騎雲游紫虚呼吸元氣洪濛初閲盡三洞天皇書<lb/>
江風蕭蕭歳云徂寒月墮澗氷蟾孤玉棺千年𦵏龍且<lb/>
嗟羽人兮不可呼<lb/>
　　贈道士<lb/>
我思仙人乃在三神山何年誤落塵網間浪遊江海不<lb/>
<pb n="KR4e0067_WYG_004-91a"/>
歸去碧桃落盡春風閒春風閒瑶草緑來日燕辭巢歸<lb/>
時鶯出谷黄金之闕白玉城手把芙蓉朝太清安得從<lb/>
師入山去醉騎鸞背吹瑶笙<lb/>
　　贈上清道士<lb/>
天上仙人碧落卿氷弦入手風泠泠一彈山中别鶴操<lb/>
再弄谷口樵歌聲是日同登玉虚閣碧窓片片桃花落<lb/>
怳然坐我鳳麟洲瓊珥瑶環下寥廓師今復上耆山顛<lb/>
洗耳更聽幽澗泉鈞天别有太古調此曲不許人間傳<lb/>
<pb n="KR4e0067_WYG_004-91b"/>
　　題桂菊雙清圗<lb/>
白帝司秋運金氣空山草木皆淒厲嗟爾桂樹青團團<lb/>
直與佳菊凌霜寒貞姿孤潔同晚歳何異幽人逸士棲<lb/>
巖巒我所思兮淮南之小山白石鑿井金為闌手招八<lb/>
公鍊神丹驂鸞翳鳳遊其間側身西望柴桑里南山悠<lb/>
然當面起處士兮歸來尊有酒兮甘且旨石磊磊兮葛<lb/>
緜緜𤣥豹號林兮長鯨阻川折遺芳兮寄逺歌招隱兮<lb/>
期長年<lb/>
<pb n="KR4e0067_WYG_004-92a"/>
　　來鶴亭<lb/>
鶴不來雲悠悠十年無書寄揚州仙人五城十二樓玉<lb/>
簫聲㫁瓊花秋黄埃四塞不可以久留安得從之上瀛<lb/>
洲鶴不來雲悠悠<lb/>
　　東檜軒圗<lb/>
悟空塔前雙檜樹化龍已上諸天去犀牛扇子破多時<lb/>
欲覔牛兒無覔處千年公案重于山還我牛兒竟不還<lb/>
檜樹東邊結廬者亦欲置在犀牛間畫史安能知許事<lb/>
<pb n="KR4e0067_WYG_004-92b"/>
此中真有西來意莫論檜東與檜西且復還我犀牛兒<lb/>
　　題紅梅<lb/>
東方風來吹碧雪羣妃醉蹋瑶池月中有仙人萼緑華<lb/>
珠佩霓裳最清絶别來仿彿三千年綵雲夢隔蓬萊天<lb/>
蓬萊宫中花鳥使幾見海水為桑田東家步障霞綃煗<lb/>
不惜千金買池館春歸紅葉玉簫閒月冷海棠銀燭短<lb/>
何如託根王君家不學人間兒女花昨日劉郎笑相贈<lb/>
天台有約飯胡麻<lb/>
<pb n="KR4e0067_WYG_004-93a"/>
　　還山吟送天台王徴君<lb/>
巍巍乎天台之山四萬八千丈兮聫岡叠障緜亘乎東<lb/>
南神鼇戴山儼不動但見螺髻涌出矗矗青瑶簪三更<lb/>
雞鳴海水赤丹霞紫霧浮晴嵐上方鐘磬落天外白日<lb/>
花飛優鉢曇嗟哉勝境可望不可即兮金堂石室何由<lb/>
探神仙中人王子喬顔如丹砂髮毿毿偶從東海一相<lb/>
見調笑共作煙霞談手持天孫五雲錦氷絲嫋嫋繅吳<lb/>
蠶飄然别我復長往解纓去濯桃花潭天風吹散華頂<lb/>
<pb n="KR4e0067_WYG_004-93b"/>
雪曹娥江水青于藍舵樓晚飯坐天上拂雲鳥翼張髙<lb/>
帆<lb/>
　　夢天<lb/>
夜飛八翼登天門濯髮明河披素雲玉琯雙回白鸞背<lb/>
珠露泠然濕秋佩泰階煌煌明六符東方白榆長不枯<lb/>
拾得天孫機下石何勞問卜過成都<lb/>
　　題竹雪山房<lb/>
吾聞王内史種竹在山陰人見此君節不知此君心昔<lb/>
<pb n="KR4e0067_WYG_004-94a"/>
年讀書脩竹林積雪擁門三尺深一庭夜月瓊瑶色萬<lb/>
壑天風環佩音我知此君最清絶歳晚相看面如鐵正<lb/>
色比公頭上冠爽氣隨公手中節青驄蹋徧江南霜請<lb/>
持玉節朝紫皇裁為鳳凰十二琯坐使寒谷回春陽<lb/>
　　題望雲圗<lb/>
葉先生住在四萬八千丈之天台霞氣直接東蓬萊天<lb/>
雞三鳴海水赤春風幾度桃花開胡為家山看不足剪<lb/>
得匡廬雲一幅春暉在青天寸草在黄土中有一寸心<lb/>
<pb n="KR4e0067_WYG_004-94b"/>
何以報慈母關西余氏母在堂堂下宜男春日長九華<lb/>
西浙宦游處白玉種此雙兒郎兒今長大過三十寸草<lb/>
春暉報何及豈無魯陽戈為駐西飛烏豈無萬丈繩為<lb/>
輓羲和車春暉在天草在地母子同躋太平世更願傳<lb/>
家好子孫大書特書忠孝門<lb/>
　　神石<lb/>
有石有石在空坑宋朝文相避元兵單騎脱急無留行<lb/>
石墮空坑如隕星追兵不及相乃生人言此石山之靈<lb/>
<pb n="KR4e0067_WYG_004-95a"/>
天佑信國全忠貞重為告曰石兮石兮爾之生也甚奇<lb/>
怪胡不鍛鍊五色上補青天青嗚呼共工一觸天柱折<lb/>
孟姜一哭長城崩誰謂土石終無情至今鄉人號神石<lb/>
奸雄過之當屏迹<lb/>
　　義虎<lb/>
有虎有虎在空山孝子夏貴廬其間呼天長號病不起<lb/>
虎銜野鹿活孝子虎也日與孝子親相隨出入三十春<lb/>
孝子起為宋大将專城總督淮西軍将軍一朝思納土<lb/>
<pb n="KR4e0067_WYG_004-95b"/>
虎亦咆哮觸其怒虎死在地魂上天将軍掉尾求生全<lb/>
重為告曰虎兮虎兮爾之生也甚雄偉殺身成仁有如<lb/>
此胡不化為忠義士董狐之筆良可紀萬古千秋照青<lb/>
史<lb/>
　　題畫<lb/>
露華凝寒玉蟾泣張生手潑金壺汁神鼇戴山海水立<lb/>
白龍嘘雲元氣濕毫端妙奪造化功傍人云是米南宫<lb/>
贈爾波斯螺萬斛冩我匡廬看飛瀑<lb/>
<pb n="KR4e0067_WYG_004-96a"/>
　　題恬淡軒為儲都司作<lb/>
淮之水出自桐柏山千盤萬折流入江河間将軍好文<lb/>
兼好武清似流泉出山下手提長劒鎮雄藩馬前奔走<lb/>
皆貔虎龍驤萬斛出海洋西略月窟東槫桑天弧夜半<lb/>
射天狼鯨波帖帖青鏡光歸看山中恬淡水方寸澄清<lb/>
亦如此方寸澂清亦如此萬歳千秋報天子<lb/>
　　長安道<lb/>
長安道上花紛紛紅霧漲天飛作塵東里雕甍燿白日<lb/>
<pb n="KR4e0067_WYG_004-96b"/>
西街駿馬嘶青雲長安少年不知老鳳管龍笙春亦好<lb/>
昨日牡丹何處花今朝鸚䳇誰家鳥韶華過眼易消磨<lb/>
楊柳纎腰愁思多不見古來歌舞地夜深風雨泣銅駝<lb/>
　　題來鶴軒為張僉憲作<lb/>
張君持節洪之都左招洪崖右麻姑仙人騏驥不可馭<lb/>
何以得此當庭除雪作衣裳丹作頂戛然長鳴延素頸<lb/>
夜榻時聞竹下聲午階毎弄花間影九重蕩蕩天門開<lb/>
曽侍玉皇香案來乃知君身有仙骨地位清寒霜滿臺<lb/>
<pb n="KR4e0067_WYG_004-97a"/>
只今籠之往何處為言攜向英山去我亦東歸尋故丘<lb/>
結巢願託三珠樹<lb/>
　　壽友人<lb/>
寄我以中山𤣥兎之秋頴寄君以東海麻姑之錦書仙<lb/>
翁一尺蒼虯鬚昨來海上騎鯨魚翱翔白龍宫簸弄明<lb/>
月珠我欲酌以迎風含露之玉壺仙翁飄然夜回車别<lb/>
來可望不可即緑水蕩漾秋芙蕖絳河彤雲流碧虚仰<lb/>
見南極當天衢星宫之君曳霞裾揮手招我來斯須東<lb/>
<pb n="KR4e0067_WYG_004-97b"/>
方小兒學仙術年年夢想蟠桃實櫂歌聲落蕅花洲今<lb/>
歳玉桃偷不得諸郎一一青瓊枝謝家兄弟田家兒門<lb/>
前紫荆花滿樹數月不見長相思阿翁白頭種丹杏賣<lb/>
杏積榖防年飢諸郎稱觴杏陰裏芙蓉出鼎丹光起豈<lb/>
不聞古來九世張公藝我願仙翁傳百世<lb/>
　　題禮部郎中安公山行詩巻<lb/>
安使君來自蓬萊東手持絳節凌天風水晶宫中好山<lb/>
色七十二弁青芙蓉樹陰暫繋青驄馬行部咨詢到山<lb/>
<pb n="KR4e0067_WYG_004-98a"/>
野傾筐紫蕨小兒拳出網白魚鮮可鮓浮玉山前一葉<lb/>
舟黄帽隔谿歌櫂謳天上神仙思下土行當獻納鳳池<lb/>
頭<lb/>
　　題天台山人山水圗<lb/>
天台之山四萬八千丈我昔飛夢登其顛三更雞鳴海<lb/>
水赤白雲萬頃皆瓊田長松如龍倚絶壁飛瀑懸崖練<lb/>
花白仙人邀我飯胡麻洞府髙寒留不得却從天姥蹋<lb/>
虹霓獨抱明河秋月歸别來此境不復到空谷夜夜青<lb/>
<pb n="KR4e0067_WYG_004-98b"/>
猿啼丹丘有客持束絹使我玩之神不倦林巒暝色隔<lb/>
煙蘿仿彿當年夢中見故山桃花今有無劉郎何不歸<lb/>
仙都劉郎何不歸仙都莫向人間尋畫圗<lb/>
　　題二喬翫月圗<lb/>
皎皎天上月照見大江流江流去無已月色滿髙樓喬<lb/>
家二女在舒州凭髙望月樓上頭金波灧灧綺疏夕玉<lb/>
露盈盈羅襪秋自從嫁得英雄壻不知月落誰家去千<lb/>
古山河影在天江水東流年復年<lb/>
<pb n="KR4e0067_WYG_004-99a"/>
　　題七馬圗為張將軍作<lb/>
七馬來自流沙西二十有八玉鑿蹄時平四海罷征戰<lb/>
華山之陽春草肥一匹齕草兩匹洗刷臨清谿中有兩<lb/>
匹絡青絲奚官傍立不敢騎明當進入天門下一一金<lb/>
鞍蓋黄帕漢家不用千里才只許将軍看畫圗<lb/>
　　送禢二令弟秉徳還南雄迎父<lb/>
買船何之之南雄洞庭木落生秋風大帆中流夾雙櫓<lb/>
南望庾嶺青叢叢禢郎去家五千里白雲日日山頭起<lb/>
<pb n="KR4e0067_WYG_004-99b"/>
浩蕩春暉一寸心深恩較比三湘水湘水有時盡此恩<lb/>
何時忘上堂進甘旨下堂食㯽榔㯽榔可食魚可膾白<lb/>
髮明年過吳㑹長安橋邊楊柳青馬上看花同一醉<lb/>
　　題望峽軒<lb/>
巍巍乎紫薇之山兮雙峰並峙乎西東上干織女之銀<lb/>
浦下瞰蛟人之貝宫天雞三唱海日紅雲窓霧閣風玲<lb/>
瓏俞家兄弟構華屋空翠飛落軒楹中堂上有親顔色<lb/>
好長年服食金光草笑傾阿母九霞觴啖以安期玉文<lb/>
<pb n="KR4e0067_WYG_004-100a"/>
棗三年仲子在成均回望天南多白雲每憑海鶴附書<lb/>
至遥見兩峰如見親俞生俞生忠孝者行看赤車馳駟<lb/>
馬前度劉郎未足誇重來還對紫薇花<lb/>
　　贈太醫院使戴元禮<lb/>
戴先生好神仙朝侍玉皇之香案暮游金華之洞天采<lb/>
藥不上蓬萊船餐青霞鍊丹砂騎雲翱翔太清家九重<lb/>
日月生光華千秋萬年樂無涯<lb/>
　　禱雨歌贈楊鍊師<lb/>
<pb n="KR4e0067_WYG_004-100b"/>
楊鍊師愛神仙乃在碧海之東偏仙人魏伯陽丹成上<lb/>
青天靈符玉文洞𤣥𤣥鍊師得之寳其傳凝神專氣合<lb/>
自然前年在袁州夏秋大旱不得雨山澤草木生炎煙<lb/>
去年海若犯河伯秋潮漲沙龜坼田今年魃也肆惡如<lb/>
火燒平原萬口嗷嗷不自活命如一髮千鈞懸鍊師不<lb/>
笑亦不言仗劒一呼龍出淵手挽天河注長川雷公電<lb/>
母相後先己巳及辛未一歳禱一雨遂令老穉飽飯歌<lb/>
豐年楊鍊師通神明長身玉立方瞳青公田及私秋有<lb/>
<pb n="KR4e0067_WYG_004-101a"/>
成功不自受歸冥冥靈風吹旗海氣鮏醉騎黄鶴吹瑶<lb/>
笙請以海門山前龍眼千尺浪和我一曲空歌聲<lb/>
　　代王奉祠贈别友人之京<lb/>
春風吹江春雪晴茶官放船明日行奉祠過我索長句<lb/>
把酒出餞鍾陵城沈郎有母華亭住三載思家不歸去<lb/>
側身東望白雲飛長繞九龍峰頂樹今年報政上京華<lb/>
還種北堂藼草花不學江州白司馬直将哀怨寄琵琶<lb/>
媿我梁園老賔客與爾從來未相識稍待金芽入貢餘<lb/>
<pb n="KR4e0067_WYG_004-101b"/>
紗帽籠頭共煎喫<lb/>
　　送知縣陳仲信之建昌<lb/>
朝游甘棠堤夕游甘棠堤堤上夜來雨秋風聞馬嘶借<lb/>
問向何處駕言南康去香鑪生紫煙五老欠延佇山中<lb/>
瀑布水散為九江流江流二千里還歸東海頭海中有<lb/>
鯉魚好寄平安字手把釣鼇竿時時候書至<lb/>
　　鐵箭辯<lb/>
鳳凰山下通江門錢王鐵箭今尚存世傳當時有三箭<lb/>
<pb n="KR4e0067_WYG_004-102a"/>
兩箭沈沙俱不見唯留一箭在江頭此箭不隨江水流<lb/>
壮士摩挲撼其鏃根株下貫金鼇足出地曾無一尺髙<lb/>
定知作則捍波濤始豐先生真好辯直指是幢非是箭<lb/>
雨淋日炙四百年孤星煌煌長在天<lb/>
　　題東山清隠圗<lb/>
南山莫采菊北山莫移文西山食薇終不飽聽我且歌<lb/>
東山之白雲白雲宛在山之下卜得陂坑葬郎罷三年<lb/>
返哺學慈烏千里按圗求駿馬關山漫漫霜露多谷口<lb/>
<pb n="KR4e0067_WYG_004-102b"/>
秋風吹女蘿側身南望不歸去白髮倚門愁奈何東山<lb/>
之圗不盈尺時見山頭白雲白山有荔枝江有魚兒在<lb/>
天涯重相憶只今冠佩登鵷行誰種忘憂當此堂安得<lb/>
仙人縮地訣日日稱觴慈母傍<lb/>
　　寒食行<lb/>
江南三月梨花雨寒食鄰家哭兒女阿爺戰死長兄存<lb/>
二十年來别鄉土存無信息死無歸胡蝶春風淚滿衣<lb/>
紙錢空挂枯楊樹存者不知埋骨處一百五日年年來<lb/>
<pb n="KR4e0067_WYG_004-103a"/>
天外遊魂何不回<lb/>
北邙山頭生白雲北邙山下多古墳借問誰家埋白骨<lb/>
此中半是洛陽人陌頭夜夜銅駝哭塚上蕭蕭悲宰木<lb/>
家貧無地葬遺骸忍見烏鳶啄人肉白日短短雲無根<lb/>
翁仲百年當墓門花落春風一杯酒幾家寒食見兒孫<lb/>
　　送丘朝宗還黄岩<lb/>
百年三萬六千日先生行年今半百文章自守一氊寒<lb/>
勲業頻看二毛白我持我酒為君歌四十九年東逝波<lb/>
<pb n="KR4e0067_WYG_004-103b"/>
只今富貴須自致錦衣行晝毋蹉跎我生亦是東方朔<lb/>
往往尊前恣懽謔得錢痛飲即忘形抵掌論交宛如昨<lb/>
呼兒手折薔薇花山缾瀲灔送流霞處士星當霄漢上<lb/>
異鄉吾土挹光華<lb/>
　　題雪雀圗<lb/>
老竹生棘間凍禽來上棲山空雪深相因依相因依歳<lb/>
将暮朝陽别有鳳凰雛長在髙岡碧梧樹<lb/>
　　題三桂堂<lb/>
<pb n="KR4e0067_WYG_004-104a"/>
吾聞戴家三兒翩翩如鴈行家有三桂之髙堂堂中八<lb/>
月風露涼三兒讀書三桂傍黄金月中樹白玉天上郎<lb/>
人言教子有義方東家牡丹好池館何如三樹歳歳凌<lb/>
秋霜<lb/>
　　題琴軒<lb/>
山髙髙水深深中有太古之徽音姚君手抱緑綺琴揮<lb/>
我彈徹天地心絃中一曲南風調千載無人識其妙水<lb/>
深深山髙髙此樂只許柴桑陶<lb/>
<pb n="KR4e0067_WYG_004-104b"/>
　　題古木圗<lb/>
蕭蕭疎疎木葉下歴歴落落霜樹髙丹崖寒深老石裂<lb/>
山風吹月清猿號當年畫史筆最好冩得乾坤秋氣老<lb/>
圗中轉手奪天工始信黄金未為寳<lb/>
　　題氷谿送别<lb/>
氷為谿玉為山芙蓉幕府山水間夫君三載主畫諾云<lb/>
是能詩謝康樂雅懐英英玉在璞清姿皎皎氷出壑玉<lb/>
以比君徳氷以清我心笑呼麻姑酒載歌長短吟春雷<lb/>
<pb n="KR4e0067_WYG_004-105a"/>
送雨章江潯一夜水髙三尺深君今報政朝天闕十幅<lb/>
蒲帆挂明月氷谿迢迢東入浙白頭病起難為别因風<lb/>
寄謝鮑參軍氷玉相期保明哲<lb/>
　　題李将軍九虎圗<lb/>
李将軍家有先世所藏之畫圗圗中大小九於菟一豹<lb/>
馴狎與之俱丹崖翠谷行㩻䧢朝游長林夕負嵎馮婦<lb/>
見之應下車将軍佩以黄金符爪牙捍禦洪崖都願為<lb/>
麒麟與騶虞此圗傳家真不虚<lb/>
<pb n="KR4e0067_WYG_004-105b"/>
　　贈人入浙<lb/>
老夫暮倚襟江樓青山西來當屋頭白雲洗空涼雨過<lb/>
明月不隨銀漢流槐里弟兄交有道季方更比元方好<lb/>
敲門蹋月夜相過玉樹清風滿懐抱笑呼麻姑靑玉漿<lb/>
仰天邀月月在觴須㬰各飲數十月月復挂在天中央<lb/>
伯也尊前重告别明日放舟東入浙我身願為帆上雲<lb/>
我心願作桮中月雲隨帆去不相離月落桮中時見之<lb/>
畫舫西湖載歌舞荷花楊柳總相思老我不歸今四夏<lb/>
<pb n="KR4e0067_WYG_004-106a"/>
近聞湖上多清暇竹雪能臨内史書武唐解冩王維畫<lb/>
故人東老最工詩興繞南枝與北枝若見諸賢煩問訊<lb/>
梁園詞客待多時<lb/>
　　次凱南清見寄詩韻<lb/>
白雲出山無定姿白雲還山無定期乾坤清氣不常用<lb/>
海内復見湯休詩昨夜大江深幾許彈舌沙中作龍語<lb/>
碧桃紅杏滿湖開仿彿雲間散花女上人正自曹谿歸<lb/>
星斗錯落環璿璣揮毫爛冩懐素草霹靂應手蛟龍飛<lb/>
<pb n="KR4e0067_WYG_004-106b"/>
我今已遂三生夢石上因縁何足論明當載汲洪崖泉<lb/>
煮茶談空共棲遯<lb/>
　　奉張公子歌<lb/>
戚里張公子古貌又古心面若一尺玉心如百鍊金碧<lb/>
樹陰陰繞茅屋不惜黄金買書讀有時夢到羲皇前河<lb/>
洛圗書看不足白晝呼童掃落花髙閒真似野人家堂<lb/>
上靈椿八千歳綵服裁為五色霞白頭邂逅洪都市令<lb/>
我見之心即喜今人容貌古人心一曲長歌吾老矣<lb/>
<pb n="KR4e0067_WYG_004-107a"/>
　　余辤老還家作中秋見月歌一章留别張公子<lb/>
我行鍾陵道五見中秋月明月流中天既圎還復缺月<lb/>
圎月缺可奈何今年照見病維摩舉頭見月發大笑白<lb/>
髮較比來時多來時黒髮今盡白玉兎有丹醫不得百<lb/>
年三萬六千朝願照年年好顔色張公子留侯孫臨風<lb/>
共爾傾一樽今古乾坤有清氣此趣勿與它人論明當<lb/>
載月東呉去挂在海門山頂樹唯有相思一寸心夜夜<lb/>
莫忘看月處<lb/>
<pb n="KR4e0067_WYG_004-107b"/>
　　題時習齋<lb/>
天行九十有萬里日月循環若流水人之為學亦猶爾<lb/>
夜以繼日恒不已譬諸行逺必自邇跬步千里自兹始<lb/>
為以九仞一簣止半途而廢良可恥文江有士復質氏<lb/>
人言是父生是子古來聖賢疾沒齒我其銘之吁老矣<lb/>
　<lb/>
　<lb/>
　斗南老人集巻四<lb/>
</p>
<p>
</p>
  </div>
<div>
<head>斗南老人集卷五</head> <lb/>
    <p>
<pb n="KR4e0067_WYG_005-1a"/>
欽定四庫全書<lb/>
　斗南老人集卷五<lb/>
　　　　　　　　　　　　明　胡奎　撰<lb/>
　七言絶句<lb/>
　　簡員外張士諤<lb/>
畫省題詩白晝閒春寒繫馬百花間船頭載得官缾酒<lb/>
來㸔江南雪後山<lb/>
　　題揚州翫月圖<lb/>
<pb n="KR4e0067_WYG_005-1b"/>
好月多情不待招滿江風露夜迢迢分明記得揚州見<lb/>
只欠瓊花與鳳簫<lb/>
　　蔡河聞鴈<lb/>
白鴈南來第一聲蔡州城畔最多情閨中此夜應聞得<lb/>
不道郎行到汴京<lb/>
　　題鉤勒竹<lb/>
誰冩南唐金錯刀秋風葉葉動林皋湘靈昨夜雲中過<lb/>
吹落丹山白鳳毛<lb/>
<pb n="KR4e0067_WYG_005-2a"/>
　　題雙蠏圖<lb/>
公子無腸玉作膏畢生偏稱左持螯畫中偶見十六跪<lb/>
正及黄花秋興髙<lb/>
　　題紅梅<lb/>
葛洪井畔是仙家鍊得芙蓉伏火砂玉骨年來都蛻盡<lb/>
不須更服海東霞<lb/>
　　題釣魚圖<lb/>
萬里清波一鏡開白鷗分占石磯苔客星只在桐江上<lb/>
<pb n="KR4e0067_WYG_005-2b"/>
若箇閒人釣得來<lb/>
　　題桃花流水圖為劉山人作<lb/>
一片飛花水上頭九盤十折澗中流胡麻飯熟千年後<lb/>
卻笑詩人也姓劉<lb/>
　　輓員外張士諤<lb/>
二仙坊裏張員外頭白相逢只論詩今日過門君不見<lb/>
小樓春雨燕歸遲<lb/>
西子湖頭碧草春天留山水葬詩人老逋泉下應相見<lb/>
<pb n="KR4e0067_WYG_005-3a"/>
為説梅花冩得真<lb/>
　　題雪峰<lb/>
湘妃廟前江水深鷓鴣夜啼斑竹林峰頭積雪髙千丈<lb/>
不隔思家一寸心<lb/>
郎家住在雪峰前湘水湘雲若箇邊一片布帆儂㑹使<lb/>
浪平風靜早回船<lb/>
　　避暑圖<lb/>
五月芙蓉水殿涼紅綃新製舞衣裳班姬不用題紈扇<lb/>
<pb n="KR4e0067_WYG_005-3b"/>
咫尺階前玉樹霜<lb/>
　　題雞冠<lb/>
昻然綘幘倚東闌絶勝丹山五色翰想得飛鳴天上去<lb/>
玉皇分賜紫霞冠<lb/>
　　閏三月清明<lb/>
今年又改清明火此地重㸔一月花多費酒錢三十日<lb/>
儘留春色在詩家<lb/>
　　題髙士聽琴圖<lb/>
<pb n="KR4e0067_WYG_005-4a"/>
一彈太古無絃調只有柴桑處士知回首蒼梧呌虞舜<lb/>
南風何日到朱絲<lb/>
　　東園晚興<lb/>
雨晴階下㸔宜男自汲清泉漱晚酣隊隊雲收天一半<lb/>
纎纎月在屋西南<lb/>
　　題武夷圖<lb/>
武夷何處覔仙蹤一一林巒紫翠重世祀乾魚真可笑<lb/>
最髙應是大王峰<lb/>
<pb n="KR4e0067_WYG_005-4b"/>
　　題黄鶴山人畫竹<lb/>
黄鶴仙人去不返可恨此君相見晚髙堂六月生秋風<lb/>
見畫令人意蕭散<lb/>
　　漁舟夜月<lb/>
水底青天洗玉盤一蓑風露夜生寒鷗波不動明如鏡<lb/>
此處停舟最好㸔<lb/>
　　聞樵笛<lb/>
㸔罷仙人一局棋自將短笛晚來吹白雲遮斷無尋處<lb/>
<pb n="KR4e0067_WYG_005-5a"/>
正是東山月上時<lb/>
　　題繫馬圖<lb/>
日日黄塵淹馬足誰能占得午隂涼天閑芻豆無多戀<lb/>
好解青絲八尺韁<lb/>
　　題蕨<lb/>
一拳打得地皮穿握住東風不放拳直待杜鵑啼血後<lb/>
展開鳳尾始朝天<lb/>
　　題銀杏雙鳩圖<lb/>
<pb n="KR4e0067_WYG_005-5b"/>
鴨脚葉青銀杏肥雙鳩和夢立多時日長庭院無人到<lb/>
呼雨呼晴總不知<lb/>
　　題枇杷山鵲圖<lb/>
翠衿丹嘴雪為衣立在盧家雨後枝不是少年金彈子<lb/>
一雙來往莫相疑<lb/>
　　題梅花白頭公圖<lb/>
誰冩羅浮夢裏雲飛來山鳥意相親傍人莫笑頭如雪<lb/>
占得江南第一春<lb/>
<pb n="KR4e0067_WYG_005-6a"/>
　　題桃花山鳥圖<lb/>
楚楚山禽好羽衣小桃枝上立多時樹頭樹底無金彈<lb/>
且向東風自在啼<lb/>
　　夏日偶成<lb/>
雲氣晚従簾外過雨聲涼傍竹邊來魚波小簟清如水<lb/>
北牖南窓面面開<lb/>
　　題紅梨花<lb/>
玉容寂寞倚東闌偷得瑤池换骨丹昨夜酒酣銀燭短<lb/>
<pb n="KR4e0067_WYG_005-6b"/>
綘綃和月䕶春寒<lb/>
　　題紅梅為樞上人<lb/>
散花天女玉姢姢飛落維摩丈室前可是嫣然通一笑<lb/>
自緣醉裏學逃禪<lb/>
　　題雲山圖<lb/>
雨洗千峰栝樹青飛泉落澗晚泠泠仙家只在雲深處<lb/>
長伴天邊處士星<lb/>
若説揚州吳分野好山只數越中多括蒼洞口分明見<lb/>
<pb n="KR4e0067_WYG_005-7a"/>
染出波斯萬斛蠃<lb/>
　　秋夜<lb/>
髙栁疎疎集晚鴉柴門渾似野人家月明露重空堦靜<lb/>
時見芙蓉落一花<lb/>
　　過陸龜䝉書院<lb/>
太湖水落秋冥𠖇七十二峰相送迎扁舟逺訪天隨子<lb/>
日落荒祠楓葉青<lb/>
　　題太真教鸚䳇念心經<lb/>
<pb n="KR4e0067_WYG_005-7b"/>
春寒夘酒睡初醒笑倚東窓小玉屏早悟眼前空是色<lb/>
錯教鸚䳇念心經<lb/>
　　題白鷴圖<lb/>
我家白鷴白如雪朝步落花心自閒價重連城雙白璧<lb/>
當時籠寄謫仙還<lb/>
　　促織<lb/>
月下如抛白玉梭千絲萬縷奈愁何佳人夜半停機杼<lb/>
九曲回腸頭緒多<lb/>
<pb n="KR4e0067_WYG_005-8a"/>
　　題吕仙摘耳圖<lb/>
蓬萊清淺又生塵消息傳來總不真料得耳中無一物<lb/>
先生真是避喧人<lb/>
　　題紅梅為紫微山人作<lb/>
玉顔老去怕風沙學得仙人服片霞丹井西頭曾一見<lb/>
縞衣都染葛洪砂<lb/>
　　題墨梅<lb/>
一夜春寒雪作花緑毛么鳳隔窻紗朝來喚醒詩人夢<lb/>
<pb n="KR4e0067_WYG_005-8b"/>
揀墨留題瘦影斜<lb/>
玉堂仙人氷雪姿幾度月明勞夢思畫中相見好顔色<lb/>
只有鐡心如舊時<lb/>
疎花倒影淨無塵占得江南第一春玉骨近來何太瘦<lb/>
應知飯顆是前身<lb/>
　　謝杏林送酒<lb/>
山缾春日送流霞不用青錢付酒家草閣暮寒成獨酌<lb/>
醉邀明月上梨花<lb/>
<pb n="KR4e0067_WYG_005-9a"/>
　　題漁舟圖<lb/>
山下漁舟逐浪開江平風靜好歸來吳中儘有銀絲鱠<lb/>
莫過瞿塘灧澦堆<lb/>
　　題竹<lb/>
昨夜美人驂彩鸞玉笙吹徹露華寒定應斫却月中桂<lb/>
特地植此青琅玕<lb/>
　　題天台李氏竹石圖<lb/>
秋風昨夜起林皋拾得丹山翠鳳毛擬約仙人吹玉琯<lb/>
<pb n="KR4e0067_WYG_005-9b"/>
九天環佩碧雲髙<lb/>
天台四萬八千丈中有琅玕石上生禹穴南來尋李白<lb/>
丹霞翠雨滿秋城<lb/>
　　題竹石圖<lb/>
蓬萊石上珊瑚樹精衞銜將出海濤昨夜秋風動涼影<lb/>
葉葉南唐金錯刀<lb/>
　　題紅梅<lb/>
西子湖頭快雪消當時曾見董嬌嬈只今畫裏渾相似<lb/>
<pb n="KR4e0067_WYG_005-10a"/>
猶記春風第一橋<lb/>
　　題馬圖<lb/>
五花雲散玉連錢記得回朝下九天不用蓋鞍黄帕子<lb/>
綘袍人立御門前<lb/>
金河春水濯龍媒應是天門立仗回五朶花寒雲氣濕<lb/>
紫衣太僕自騎來<lb/>
　　題玉花驄畫<lb/>
誰冩開元玉雪驄黄門待駕立春風南薰殿上承恩日<lb/>
<pb n="KR4e0067_WYG_005-10b"/>
只説將軍畫最工<lb/>
　　題鞵山<lb/>
一鉤涼影度行雲彷彿湖波隔翠裙弓様任教江月妒<lb/>
足音那許世人聞<lb/>
小姑曾此脫金蓮蹴踏風波不計年夜半星辰都在水<lb/>
直疑平步上青天<lb/>
隻履何年踏巨鼇生來渾不怕風濤問渠那得根株穏<lb/>
只為従前著脚牢<lb/>
<pb n="KR4e0067_WYG_005-11a"/>
　　秋江濯足圖<lb/>
雨餘秋水漲滄浪孺子能來就晚涼寄語東華塵土客<lb/>
馬蹄終日為誰忙<lb/>
　　江上避暑圖<lb/>
梅花道人厭煩熱自冩竹林河朔圖恰似峰頭玉井水<lb/>
晚涼貯在清氷壺<lb/>
　　秋思<lb/>
金井烏啼一葉秋半規纎月挂銀鈎不知天上雙星㑹<lb/>
<pb n="KR4e0067_WYG_005-11b"/>
今夜穿針懶下樓<lb/>
　　出江<lb/>
揚子江頭春霧消南風吹上午時潮白頭思家正無賴<lb/>
隔水桃花人面嬌<lb/>
黄㡌阿郎歌棹謳手牽百丈上山頭上山艱難下山易<lb/>
送得幾多名利舟<lb/>
　　見新月思家有作<lb/>
初三初四月如鈎照見江水向東流家人今夜應望月<lb/>
<pb n="KR4e0067_WYG_005-12a"/>
不知郎在大江頭<lb/>
初三初四月鈎彎郎在船頭望逺山月似蛾眉山似黛<lb/>
如何不念鏡中鬟<lb/>
　　懷李白<lb/>
我憶開元李謫仙蛾眉亭倚大江邊當時苦被蛾眉妬<lb/>
今日蛾眉更可憐<lb/>
　　清明日憶鄉中諸友<lb/>
今朝又改清明火一簇人家處處煙寄語故園桃李樹<lb/>
<pb n="KR4e0067_WYG_005-12b"/>
㸔花載酒是何年<lb/>
　　謝友人逺惠鮮鱭并采石酒<lb/>
江心鮮鱭出銀濤箇箇長於金錯刀未書山隂裹鮓帖<lb/>
先寄采石真珠醪<lb/>
　　過小姑<lb/>
雨後停舟望小姑翠鬟和影落晴湖南風吹作青銅鏡<lb/>
倒浸中天月半梳<lb/>
　　江上漫興<lb/>
<pb n="KR4e0067_WYG_005-13a"/>
江上鯉魚吹白波舟人打槳唱吳歌斜風細雨家千里<lb/>
輸與𤣥真一釣蓑<lb/>
小桃花落雨毿毿桑葉青青試浴蠶好水好山魚米賤<lb/>
人生只合老江南<lb/>
　　大姑廟<lb/>
大姑廟前江樹青老魚吹浪水雲腥神鴉啄食不飛去<lb/>
過客賽神姑有靈<lb/>
　　彭郎磯<lb/>
<pb n="KR4e0067_WYG_005-13b"/>
彭郎磯頭湖水平天寒月黒鴈祗更白頭不作還家夢<lb/>
臥聽風聲與水聲<lb/>
　　答鐡柱觀道友<lb/>
五色雲霞剪作衣長年養得鶴雛肥伐毛洗髓三千歲<lb/>
相逐蓬萊頂上飛<lb/>
南風泠泠吹我衣冩經換得白鵝肥山隂道士休相笑<lb/>
來㸔蛟龍作雨飛<lb/>
中散養生塵滿衣爬搔正想醴泉肥不見麻姑玉指爪<lb/>
<pb n="KR4e0067_WYG_005-14a"/>
漫勞青鳥入雲飛<lb/>
墨池新水長苔衣雨後來禽顆顆肥午榻茶煙應有約<lb/>
鬢絲風颺落花飛<lb/>
　　落星石<lb/>
曾聞博望泛靈槎直到河東織女家載得支機一片石<lb/>
至今遺迹在江沙<lb/>
　　題清碧軒為臨安黄生作<lb/>
濯清曾聞韓吏部棲碧長懷李謫仙欲識黄生清碧處<lb/>
<pb n="KR4e0067_WYG_005-14b"/>
汪汪萬頃到臨川<lb/>
　　題澄碧軒<lb/>
澄碧軒中好賦詩天心水面少人知試㸔風月雙清處<lb/>
正在波瀾未動時<lb/>
慿虛百尺俯清漣淘淨泥沙始見泉一片湛然秋水鏡<lb/>
無人知有鏡中天<lb/>
江湖襟帶自天開日夜風濤滚滚來㸔到水天同一色<lb/>
料應無處著纎埃<lb/>
<pb n="KR4e0067_WYG_005-15a"/>
　　題幻菴禪師鏡空<lb/>
大圓鏡智本來空不比尋常百鍊銅鏡有壞時空不壞<lb/>
月輪長在太虛中<lb/>
　　題扇賀胡鍊師生朝<lb/>
南斗星邊望太霞蓬萊咫尺是仙家昌黎不識韓湘子<lb/>
辜負尊前頃刻花<lb/>
三素雲中禮玉虛琅風吹動紫霞裾月明自蘸秋河露<lb/>
冩得天真一丈書<lb/>
<pb n="KR4e0067_WYG_005-15b"/>
　　日出扶桑<lb/>
榑桑若木是誰栽金柱紅盆出海來恰似寶陀山頂見<lb/>
天雞啼上妙髙臺<lb/>
　　題紅梅為嵩上人作<lb/>
玉骨生來不怕寒多應鍊就葛洪丹散花天女朝酣酒<lb/>
只許維摩帳底㸔<lb/>
　　題畫<lb/>
一谿月色梨花白醉卧船窓夢未醒記得洞庭湖上過<lb/>
<pb n="KR4e0067_WYG_005-16a"/>
夜涼吹笛喚龍聽<lb/>
西塞山前一釣絲此情唯有白鷗知黄塵不上磯邊石<lb/>
坐到風恬浪靜時<lb/>
白龍潭上雨初過鴨嘴灘前秋水多安得仙人綠玉杖<lb/>
月明來和紫芝歌<lb/>
一重一崦小亭臺雨洗山容翠不開燕寢晝長鈴閣靜<lb/>
青天飛下白雲來<lb/>
築得茅堂逺世紛北山無及更移文一株松下茶煙起<lb/>
<pb n="KR4e0067_WYG_005-16b"/>
直過前山化白雲<lb/>
　　題閻仲彬畫<lb/>
餘不谿上閻公子愛冩茅亭碧樹間一雨洗秋青不斷<lb/>
傍人説是道場山<lb/>
　　題山水扇面<lb/>
雨洗嵩丘翠不乾逺分秋色畫中㸔也知東閣詩人意<lb/>
只冩長松伴嵗寒<lb/>
雨過嵩陽玉女峰峰頭雲氣總隨龍至今一片青天月<lb/>
<pb n="KR4e0067_WYG_005-17a"/>
挂在西谿石上松<lb/>
一色芙蓉天上開何人鑿翠結樓臺輞川春色渾相似<lb/>
冩入王維畫裏來<lb/>
　　見螢火<lb/>
東園雨過見流螢飛去飛來不暫停著樹偶沾埀葉露<lb/>
上天渾學照泥星<lb/>
　　題淵明像<lb/>
彭澤之官八十日飄然即賦歸來辭人生出處各有道<lb/>
<pb n="KR4e0067_WYG_005-17b"/>
鄉里小兒那得知<lb/>
　　題谿山圖<lb/>
昨夜苕谿春雨晴山従天目到臨平故人只在雲西住<lb/>
綠樹當窻定長成<lb/>
杉風吹髪苧衣涼琴許家童手自將黄㡌棹郎頻指㸃<lb/>
好山多在藕花鄉<lb/>
　　題漁樵問答圖<lb/>
郎住清江儂在山山風江月意俱閒相逢莫話塵中事<lb/>
<pb n="KR4e0067_WYG_005-18a"/>
恐有秦人到此間<lb/>
　　題山居圖<lb/>
丁寧童子掃苔花有客㸔山定到家昨夜溪頭春水長<lb/>
酒船來繫白漚沙<lb/>
白石橋邊一徑斜碧雲深處是仙家雨晴知有詩人到<lb/>
先遣山童掃落花<lb/>
松風泠泠石齒齒坐㸔南山白雲起髙人有約抱琴來<lb/>
一曲樵歌月明裏<lb/>
<pb n="KR4e0067_WYG_005-18b"/>
數日不踏青林間積雨滿徑苔花斑知音莫道無尋處<lb/>
不在前山即後山<lb/>
鑿翠牽蘿結小亭丹泉落澗作琴聲晚涼騎馬谿南去<lb/>
更㸔前山幾朶青<lb/>
萬方賢俊頌清河底事山翁隠薜蘿定有鶴書來過隴<lb/>
従今莫唱紫芝歌<lb/>
　　題趙太祖蹴踘圖<lb/>
一氣洪濛運化鈞乾旋坤轉不停輪等閒蹴起東方日<lb/>
<pb n="KR4e0067_WYG_005-19a"/>
却是當年大耳人<lb/>
　　題綠隂埀釣圖<lb/>
白鷗分席坐青苔一片涼隂掃不開莫道清漳音信逺<lb/>
鯉魚時上釣絲來<lb/>
　　題攜琴圖<lb/>
松花落粉春晝閒童子抱琴朝出山明朝有意更相訪<lb/>
莫遣白雲深掩關<lb/>
　　題釣魚圖<lb/>
<pb n="KR4e0067_WYG_005-19b"/>
三山空翠壓金鼇釣得珊瑚出海濤定有雙魚傳尺素<lb/>
磯頭春水夜來髙<lb/>
　　枯木竹石圖<lb/>
蓬萊石上珊瑚樹更向琅玕一處栽不是任公釣鼇手<lb/>
如何移得世間來<lb/>
　　題畫<lb/>
白石磯頭春水生南山空翠太分明石南樹下無人到<lb/>
坐㸔漁翁釣晚晴<lb/>
<pb n="KR4e0067_WYG_005-20a"/>
　雩陽十景<lb/>
　　川江秋月<lb/>
江如川字月如盤曾向龍門絶頂㸔三載思家東海上<lb/>
二千里外亦團圓<lb/>
　　三峽暮雲<lb/>
西峽夕陽東峽紅白雲生峽正當中莫道無心作霖雨<lb/>
等閒飛起便従龍<lb/>
　　龍門夜雨<lb/>
<pb n="KR4e0067_WYG_005-20b"/>
兩崖千仞自天開聞道當年手鑿來黒水翻江龍出峽<lb/>
驚濤夜夜作春雷<lb/>
　　雞嶂曉煙<lb/>
暘谷金雞天上啼日髙青嶂樹煙低従教截得山前路<lb/>
一寸鄉心定不迷<lb/>
　　青山瀑布<lb/>
銀漢翻空作雪飛近山渾欲換秋衣月鈎斜挂真珠箔<lb/>
不礙仙人跨鶴歸<lb/>
<pb n="KR4e0067_WYG_005-21a"/>
　　紫陽甘泉<lb/>
靈泉百尺接龍潭一日能酸一日甘笑我交情淡如水<lb/>
従今不必論酸醎<lb/>
　　烏石砂圖<lb/>
烏石岡頭沙似雪古來名勝説雩都雨晴鳥迹分明見<lb/>
畫史驚㸔十縣圖<lb/>
　　羅巖曲水<lb/>
濂溪祠在碧巖前下有流觴九曲泉前代風流遺墨在<lb/>
<pb n="KR4e0067_WYG_005-21b"/>
山隂空費打碑錢<lb/>
　　胡僧竹<lb/>
西域僧來雙眼碧履聲敲碎玉娟娟觸機悟得無生法<lb/>
始信虛心即是禪<lb/>
　　梁山古檜<lb/>
斗巖老檜自梁朝上有飛仙不可招擬借玉笙吹一曲<lb/>
滿天涼月送王喬<lb/>
　　楊子江中有作<lb/>
<pb n="KR4e0067_WYG_005-22a"/>
江風吹浪葛衣單遙認金焦兩㸃山落日片㠶歸鳥疾<lb/>
直隨秋色到龍灣<lb/>
　　喜何使君至雨中有作<lb/>
去年正月出京華馬上㸔燈直到家今嵗歸時春未半<lb/>
滿城風雨又催花<lb/>
江城春雨釀餘寒一尺青泥尚未乾無限故園桃李樹<lb/>
好花留待使君㸔<lb/>
　　襄陽童兒歌<lb/>
<pb n="KR4e0067_WYG_005-22b"/>
髙陽池水綠如苔日日襄陽太守來倒著接䍦扶上馬<lb/>
日斜乗醉㸔花回<lb/>
　　湘妃泣竹<lb/>
湘竹斑斑楚水流湘娥夜泣楚雲秋直教積淚成江水<lb/>
一滴春痕一滴愁<lb/>
　　二喬觀書<lb/>
自小㸔書在繡幃天生國色世應稀曾知醜婦無才貌<lb/>
也向南陽嫁布衣<lb/>
<pb n="KR4e0067_WYG_005-23a"/>
　　嫦娥奔月<lb/>
豈是人間不可居飛身自跨玉蟾蜍祗縁天上無離别<lb/>
織女牽牛莫笑渠<lb/>
　　巫女行雲<lb/>
楚雲如夢夢如雲雲夢相牽兩不分妾若是雲君是夢<lb/>
雲當為妾夢為君<lb/>
　　楊妃病齒<lb/>
侍兒扶起倦㸔花不道春寒入齒牙獺髓縦能醫病頰<lb/>
<pb n="KR4e0067_WYG_005-23b"/>
螙根先長在唐家<lb/>
　　西施捧心<lb/>
妾住西家本姓施越王嘗膽已多時至今獨抱心中苦<lb/>
長向春宫鎖翠眉<lb/>
　　虞姬伏劔<lb/>
當時玉斗碎鴻門碧血空沾楚劔㾗滿地落花皆漢土<lb/>
不知何處著春魂<lb/>
　　文君當罏<lb/>
<pb n="KR4e0067_WYG_005-24a"/>
苦樂相従不厭貧白頭甘守甕頭春茂陵原上多姝子<lb/>
未必新人勝故人<lb/>
　　昭君出塞<lb/>
玉顔一别漢宫花鴈背霜寒萬里沙説與當時邊上將<lb/>
鐃歌只合奏琵琶<lb/>
　　綠珠墜樓<lb/>
花飛金谷綵雲空玉笛吹殘步障風枉費明珠三百斛<lb/>
荆釵那及嫁梁鴻<lb/>
<pb n="KR4e0067_WYG_005-24b"/>
　　題畫扇<lb/>
一月春隂不見山何人移入素紈間積金峰在空青外<lb/>
千仞髙寒不可攀<lb/>
　　送孫府判之重慶<lb/>
五月開船得順風巴江一水與天通此行應有還家夢<lb/>
不隔巫山十二峰<lb/>
一道巴江萬里開暮㠶收雨過陽臺蜀中父老欣相報<lb/>
前度皇華使者來<lb/>
<pb n="KR4e0067_WYG_005-25a"/>
　　出都門有作<lb/>
青龍山前日欲斜一雨水長没鷗沙青裙老嫗索錢去<lb/>
遮口喚船來載車<lb/>
　　丹陽郭外<lb/>
茜裙女兒青髻鬟腰鐮刈麥夕陽間前溪水淺早歸去<lb/>
墨雲將雨過前山<lb/>
　　題兩翁對奕圖<lb/>
綠蘿隂隂覆丹壑玉局仙翁自為樂山中對奕不知年<lb/>
<pb n="KR4e0067_WYG_005-25b"/>
世上塵纓安可縛<lb/>
　　題梅<lb/>
曾過羅浮月下村綠毛么鳳立黄昏如何也作三生夢<lb/>
飛繞梨花一片雲<lb/>
　　題紅梅<lb/>
散花天女笑春風醉倚維摩丈室中任爾山禽偷眼㸔<lb/>
久知顔色本來空<lb/>
祗王園裏有頻迦偶逐春風到我家本是一株無影樹<lb/>
<pb n="KR4e0067_WYG_005-26a"/>
也隨明月作空花<lb/>
夜來天女散天花笑倚春風貌似霞山鳥不須偷眼㸔<lb/>
應無一片著袈娑<lb/>
　　題白梅<lb/>
誰冩江南雪後枝疎花冷蕋玉參差頻迦也管西來意<lb/>
啼到青天月上時<lb/>
雪壓南枝凍未消山禽和夢立寒梢分明一片黄昏月<lb/>
留向禪牀伴寂寥<lb/>
<pb n="KR4e0067_WYG_005-26b"/>
　　題子猷訪戴圖<lb/>
未出門時想戴逵扁舟興盡復何之如何不學袁安臥<lb/>
大雪干人也不宜<lb/>
　　題蘭亭流觴四絶為鄭大尹賦<lb/>
開元供奉侍鑾坡妙墨流傳辨永和定武化身千百億<lb/>
只今刻石已無多<lb/>
永興寺裏蘭亭帖千古髙風不可攀却笑昭陵藏不得<lb/>
又隨金盌出人間<lb/>
<pb n="KR4e0067_WYG_005-27a"/>
前朝畫史李龍眠想像流觴曲水邊四十二人同列坐<lb/>
茂林修竹尚依然<lb/>
鄭公好畫比瓊琚收得山隂褉事圖不向昆明隨刼火<lb/>
却従合浦得還珠<lb/>
　　題雲山圖<lb/>
半是秋隂半是晴數峰雲樹不分明怳然巫峽舟中見<lb/>
只欠猿啼一兩聲<lb/>
　　雪晴寄友<lb/>
<pb n="KR4e0067_WYG_005-27b"/>
快雪晴時竹色勻江南又見一畨春出門苦厭青泥滑<lb/>
十日無由見故人<lb/>
　　除夕過北寺<lb/>
嵗晚行過北寺前枇杷花落雨晴天長齋繡佛従今始<lb/>
僧臘明朝又一年<lb/>
嵗朝萬象最宜春帖子題來醉墨新今夜枇杷花畔雨<lb/>
又添情思到詩人<lb/>
　　人日<lb/>
<pb n="KR4e0067_WYG_005-28a"/>
自笑百年渾是醉不知今日始逢人朝來淨洗醒時眼<lb/>
一一従頭㸔好春<lb/>
　　臨安勝覽<lb/>
臨安老父鬢如絲解説錢王納土時吳越江山留勝概<lb/>
只今惟有表忠碑<lb/>
錢王射潮潮倒流尚遺鐡箭在江頭人言此箭不可拔<lb/>
永鎮東南第一州<lb/>
六飛南渡大江來五月荷花水殿開白塔已荒前代寺<lb/>
<pb n="KR4e0067_WYG_005-28b"/>
紫雲猶繞拜郊臺<lb/>
葛嶺蒼蒼横暮雲旁人指㸃岳王墳㸔取墳前向東樹<lb/>
也知生死不忘君<lb/>
月殿雲窓倚碧霄江聲雷動海鮮橋如何敵騎屯營處<lb/>
三日錢塘不見潮<lb/>
南山北山雲氣浮東澗西澗水交流靈鷲飛來天竺夜<lb/>
白猿啼老洞門秋<lb/>
風篁嶺前煙翠深水樂洞中韶濩音分明一曲無絃調<lb/>
<pb n="KR4e0067_WYG_005-29a"/>
洗盡人間萬古心<lb/>
鳳凰池中十萬家鶯聲燕語度年華笙歌夜月家家酒<lb/>
羅綺春風處處花<lb/>
紅泥亭子赤欄橋二八女兒眉黛嬌手折荷花蓋頭去<lb/>
𤓰皮船不怕風潮<lb/>
八月十八㸔潮生中有吳兒踏浪行青蓋紅旗誇涉險<lb/>
泰山一擲羽毛輕<lb/>
黄霧漲天紅日髙千門萬戸競錐刀當罏少婦勸郎酒<lb/>
<pb n="KR4e0067_WYG_005-29b"/>
自按琵琶金鳳槽<lb/>
元唱白酬詩興豪吳山更比越山髙無端月落潮平夜<lb/>
相送玲瓏别意勞<lb/>
湖上采蓮誰氏女南風吹起櫂歌聲勸郎莫向外湖去<lb/>
外湖水濁裏湖清<lb/>
小雨疎疎不作泥流鶯聲滿綠楊隄少年莫打黄金彈<lb/>
留取慈烏在上啼<lb/>
蘇小門前油壁車玉泉池上金鯉魚車能載酒魚可鱠<lb/>
<pb n="KR4e0067_WYG_005-30a"/>
人生不樂將何如<lb/>
坡翁通守臨安後又復能來綰郡符一段風流付晴雨<lb/>
直將西子比西湖<lb/>
最憶孤山處士家水邊林下見横斜天寒萬木俱搖落<lb/>
鐡石心腸是此花<lb/>
　　清暉軒<lb/>
罨畫谿頭秋水肥倚䦨日日㸔清暉藕花菱葉當窓見<lb/>
鸂鶒鴛鴦作隊飛<lb/>
<pb n="KR4e0067_WYG_005-30b"/>
　　輓僧<lb/>
鹽官國師古道塲犀扇無人再舉揚留得舊時公案在<lb/>
只今拈起話頭長<lb/>
犀牛扇子久塵埃扇破牛兒不見來慿仗禪林玉麈尾<lb/>
宗風重振雨華臺<lb/>
　次復柬先生紀行之什<lb/>
　　淳化<lb/>
金城百雉䕶重關歴盡千山與萬山見説沈郎天上去<lb/>
<pb n="KR4e0067_WYG_005-31a"/>
一車行李賜金還<lb/>
　　陳墳<lb/>
前朝孤塚已多年望帝何心託杜鵑石馬長嘶風雨夜<lb/>
松花如雪滿山田<lb/>
　　句容<lb/>
落照明邊紫翠重停車松下坐従容何由借得瀛洲鶴<lb/>
飛上茅君大小峰<lb/>
　　土橋<lb/>
<pb n="KR4e0067_WYG_005-31b"/>
四月風生白苧衣河豚吹浪荻芽肥白鷗自信閒於我<lb/>
來往都忘海上機<lb/>
　　白土<lb/>
蓽門圭竇倚斜陽榆栁隂隂過屋長下馬試嘗新壓酒<lb/>
楝花風落苧衣涼<lb/>
　　丁莊<lb/>
歸心有底太悤忙此地應非五栁莊野館抱衾謀一宿<lb/>
水流花謝月蒼蒼<lb/>
<pb n="KR4e0067_WYG_005-32a"/>
　　徐村<lb/>
此是徐家第幾村千年老樹有盤根輪囷不入公輸手<lb/>
樗散長䝉造化恩<lb/>
　　練塘<lb/>
山前流水䕶方塘山下孤村落日黄隊隊奚官來洗馬<lb/>
如雲苜蓿滿沙場<lb/>
　　散關<lb/>
山花爛漫鳥間關白首不知行路艱道上兒童頻指㸃<lb/>
<pb n="KR4e0067_WYG_005-32b"/>
先生天上載書還<lb/>
　　丹陽<lb/>
丹陽郭裏夜聞簫無限離情付栁條却憶故人千里外<lb/>
山青月白思遙遙<lb/>
　　奔牛<lb/>
吕城春水與天連黄㡌操舟百丈牽一片征㠶如鳥疾<lb/>
歸心更比鳥爭先<lb/>
　　洛社<lb/>
<pb n="KR4e0067_WYG_005-33a"/>
花滿長堤水滿河一帆風雨夜深過歸心不省春先去<lb/>
洛社亭臺碧樹多<lb/>
　　蘇州<lb/>
船過閶門得順風此身如坐太虛中晚涼移向楓橋泊<lb/>
人在西頭月在東<lb/>
　　吳江<lb/>
七十二峯青可憐白鷗飛處水如天旁人錯認𤣥真子<lb/>
萬頃煙波一釣船<lb/>
<pb n="KR4e0067_WYG_005-33b"/>
　　太湖<lb/>
吳中女兒學畫眉日髙打槳放船遲笑將湖水作明鏡<lb/>
回首問郎宜不宜<lb/>
　　平望<lb/>
江上鱸魚三尺長漁翁撒網立斜陽到城買得真珠酒<lb/>
笑倚蓬窓待月光<lb/>
　　王涇<lb/>
栁花谿上木蘭船只許閒鷗伴我眠乗月到家無百里<lb/>
<pb n="KR4e0067_WYG_005-34a"/>
此時那有别情牽<lb/>
　　秀州<lb/>
繞城官栁碧於雲湖上人家兩處分一曲吳歈歌子夜<lb/>
滿船涼月白紛紛<lb/>
　　常州<lb/>
毘陵春去欲鎖魂紅葉池臺幾處存買得一雙金剪子<lb/>
夢隨蝴蝶到家園<lb/>
　　煑茶圖<lb/>
<pb n="KR4e0067_WYG_005-34b"/>
落花風颺煑茶煙水榭髙閒即是仙想見杭州蘇太守<lb/>
賦成龍井試春泉<lb/>
　　題一天秋月詩卷為侯少府作<lb/>
玉堂學士老東坡載酒西湖逸興多寄語文章侯少府<lb/>
一天秋月夜如何<lb/>
一天秋月夜方中時有南來水面風總是乾坤清意味<lb/>
盡情付與覺非翁<lb/>
一天月照鳳凰城鐘鼔遲遲報五更候吏不來公館靜<lb/>
<pb n="KR4e0067_WYG_005-35a"/>
此時㸔得最分明<lb/>
一天秋月湛氷壺千里家山入畫圖若向湧金門外㸔<lb/>
西湖即是湧金湖<lb/>
一天明月照清秋風露涼生紫綺裘若遣玲瓏歌一曲<lb/>
千年重見白杭州<lb/>
　　見新燕有感<lb/>
東家昨日杏花開西舎今朝燕子來載酒莫辭花下醉<lb/>
春風能得幾時回<lb/>
<pb n="KR4e0067_WYG_005-35b"/>
　　立春<lb/>
今朝試冩宜春帖拾得江南第一花秋水為神玉為骨<lb/>
正疑春色在詩家<lb/>
　　栁塘野艇<lb/>
楊栁青青水一灣隔江數㸃雨餘山釣船好向谿南泊<lb/>
莫待風波及早還<lb/>
　　和靖觀梅<lb/>
水㾗清淺雪初消望過湖邊第一橋處士不來花自發<lb/>
<pb n="KR4e0067_WYG_005-36a"/>
空山鶴去晚蕭蕭<lb/>
　　次詠軒雨夕見寄<lb/>
城頭月黒烏棲夜童子敲門忽送詩醉眼近燈㸔數過<lb/>
上牀吟到雨來時<lb/>
　　次楊鐵笛漫興韻<lb/>
紅泥亭子是誰家白石磯頭人浣紗好事提壺勸美酒<lb/>
一聲飛上合歡花<lb/>
湖上雨乾花片輕鐡笛新翻曲譜成西施鄭旦船尾臥<lb/>
<pb n="KR4e0067_WYG_005-36b"/>
狂殺江南阮步兵<lb/>
南山北山眉黛青日日載酒望湖亭買得湖船十様錦<lb/>
醉倒美人雙玉瓶<lb/>
勸郎杯酒莫放乾與郎裁衣禦春寒明日郎湏過湖飲<lb/>
花旗孑孑樹長竿<lb/>
　　和小遊仙<lb/>
白榆歴歴絳河東清露無聲墮碧空手把玉笙吹一曲<lb/>
月臨南斗正當中<lb/>
<pb n="KR4e0067_WYG_005-37a"/>
曾見天書赤玉文非煙非霧結氤氲羣仙不著飛霞佩<lb/>
自製霓裳月色裙<lb/>
櫻桃窓下夢青春蝴蝶翩翩是幻身山鳥一聲驚夢覺<lb/>
始知身是夢中人<lb/>
　　聽雪<lb/>
虛室寒生一片雲不知窓外白紛紛陽春别有無絃調<lb/>
只許詩人靜處聞<lb/>
　　夢雪<lb/>
<pb n="KR4e0067_WYG_005-37b"/>
夢跨仙家白玉鸞瑤臺髙處太清寒不知誰把并州剪<lb/>
剪得銀河一水乾<lb/>
　　㸔雪<lb/>
去年臘前不見雪今年子月見飛花慿誰說向林和靖<lb/>
莫把梅花擅作家<lb/>
　　過戚姬港作<lb/>
戚姬山下卞家莊花滿林皋水滿塘昨日雞豚賽春社<lb/>
丁男祈麥女祈桑<lb/>
<pb n="KR4e0067_WYG_005-38a"/>
桑葉重重戴勝飛壠頭斜日荷鋤歸柴門不見催租吏<lb/>
隔屋長聞織婦機<lb/>
　　題挾彈圖<lb/>
大堤春草碧茸茸馬上人彎落月弓寄語莫抛金彈子<lb/>
任渠鶯囀百花風<lb/>
　　宿淨上人房<lb/>
八字橋邊一徑斜尋詩來到梵王家平明起㸔門前雪<lb/>
一色都開簷蔔花<lb/>
<pb n="KR4e0067_WYG_005-38b"/>
　　題朗上人聽松軒<lb/>
一片潮音落太空禪餘多在月明中等閒聽到無聲處<lb/>
不是長松不是風<lb/>
　　題慶上人住雲棲<lb/>
應無所住住雲中雲也何曾有定蹤夜半月明天似水<lb/>
了無一㸃礙虛空<lb/>
　　題柯丹丘竹<lb/>
奎章閣下柯亭管學得雲間綵鳳鳴還逐軒皇上天去<lb/>
<pb n="KR4e0067_WYG_005-39a"/>
夜涼吹過闔廬城<lb/>
　　題賀公畫<lb/>
百頃荷花一葉舟賀家湖上汎髙秋南風吹散朝來雨<lb/>
移得青山近屋頭<lb/>
　　題閶門楊栁<lb/>
閶門楊栁鬱金條恰似章臺舞女腰舞到秋來人不見<lb/>
淡煙疎雨晚蕭蕭<lb/>
　　望雨<lb/>
<pb n="KR4e0067_WYG_005-39b"/>
一月不雨農心憂兩月不雨田無秋仰㸔北斗酌元氣<lb/>
安得倒挽天河流<lb/>
大田槁苗一尺長河水乾枯木葉黄似聞昨夜月離畢<lb/>
明日甘霖來沛滂<lb/>
　　立秋<lb/>
六月望後見秋風金井先飄一葉桐便覺人間有涼意<lb/>
三更月在絳河東<lb/>
　　客中除夕<lb/>
<pb n="KR4e0067_WYG_005-40a"/>
守嵗天涯感物華朝盤誰復頌椒花滿城列炬明如晝<lb/>
鐘鼔聲中夜不譁<lb/>
　　題蘆鴈飛鳴宿食圖<lb/>
草草書空不作行相呼相喚過衡陽蘆花月冷應無夢<lb/>
啄盡寒沙一夜霜<lb/>
　　路聞鷓鴣<lb/>
苦竹岡頭一兩聲鉤輈格磔為誰鳴縦行不得湏行去<lb/>
莫道離人不耐聽<lb/>
<pb n="KR4e0067_WYG_005-40b"/>
　　春日書情<lb/>
雨晴山徑淨無苔猶有閒人作伴來滿抱離情濃似酒<lb/>
春風吹上小桃腮<lb/>
鷓鴣啼處雨初收貪㸔青山不下樓縦使山髙千萬丈<lb/>
也應不隔異鄉愁<lb/>
詩瘦非關病折磨野棠花落奈愁何沅陵江水深如海<lb/>
不似徐卿别思多<lb/>
思家千里日如年借得禪房靜處眠靈鵲有聲催夢醒<lb/>
<pb n="KR4e0067_WYG_005-41a"/>
敲門人送買船錢<lb/>
　　宿澧陵山村<lb/>
蠶叢山下澧陵村猶有先農古意存千里閒愁添白髪<lb/>
一鐙瘦影伴黄昏<lb/>
當窓月出猿啼樹刮地風來虎到門賴得主翁多好事<lb/>
地鑪燒竹晚移尊<lb/>
沅水羅紋色正妍今朝風順好開船櫂郎莫説風波險<lb/>
已許江神賽紙錢<lb/>
<pb n="KR4e0067_WYG_005-41b"/>
　　渡江<lb/>
日出江頭春雪消雙鬟蕩漾木蘭橈歌聲唱入武陵去<lb/>
人面桃花一様嬌<lb/>
　　桃源即事<lb/>
桃花源上㸔青春少婦與郎行負薪槲葉覆身花壓鬢<lb/>
相逢不是避秦人<lb/>
　　楊花<lb/>
有意紛紛挽落暉無情衮衮傍人飛莫教化作浮萍草<lb/>
<pb n="KR4e0067_WYG_005-42a"/>
流向天涯忘却歸<lb/>
　　過鞵山<lb/>
一彎弓影落晴湖不見湖邊大小姑大姑化石心不轉<lb/>
小姑已嫁彭郎夫<lb/>
　　春夜遇雨宿辰州古寺<lb/>
春愁如海夜如年茶鼎分泉手自煎白髪老僧同聽雨<lb/>
就牀相伴佛鐙眠<lb/>
　　對月夜坐<lb/>
<pb n="KR4e0067_WYG_005-42b"/>
天際涼風破夕隂松花滿甕共誰斟異鄉月色同千里<lb/>
一紙家書抵萬金<lb/>
　　宿田家<lb/>
村北村南社鼓聲閒尋父老説昇平孤鐙也識離人意<lb/>
落盡寒花却再生<lb/>
　　夏日即事<lb/>
雨深庭樹始鳴蟬小簟魚波午夢圓老鶴一聲修竹外<lb/>
有人來候煑茶煙<lb/>
<pb n="KR4e0067_WYG_005-43a"/>
枇杷子黄山杏肥海榴花發燕雛飛綠窓五月南風起<lb/>
金剪新裁白苧衣<lb/>
　　中秋見月<lb/>
碧落無塵萬籟空月臨南斗正當中何由得似長生兔<lb/>
萬古千秋夜夜同<lb/>
　　觀日<lb/>
夜半雞鳴海日紅六龍飛出五雲中曾従秦望山頭見<lb/>
萬里青天踏彩虹<lb/>
<pb n="KR4e0067_WYG_005-43b"/>
　　枯木竹石圖<lb/>
三日颶風吹海濤蓬萊失却黄金鼇長竿釣得珊瑚樹<lb/>
葉葉南唐金錯刀<lb/>
　　題芍藥花下玉兔畫<lb/>
老蟾不鎖明月宮飛落西河白兔公玉宇清寒不歸去<lb/>
愛此日髙花影重<lb/>
　　題醉翁騎牛圖<lb/>
白頭野老醉騎牛笑引兒孫百不憂安得東華塵似海<lb/>
<pb n="KR4e0067_WYG_005-44a"/>
聽雞人立御橋頭<lb/>
　　紫薇花下<lb/>
天棘移來一尺長呼兒澆水傍南牆柔條盤作青羅蓋<lb/>
借我山窓一夏涼<lb/>
　　輓榮教諭<lb/>
江風山月夢悠悠白髪三年在惠州詩骨梅花兩清絶<lb/>
此身只合葬羅浮<lb/>
辛夘科名海内傳談經不到伏生年明珠徑寸誰收得<lb/>
<pb n="KR4e0067_WYG_005-44b"/>
流落天南海水邊<lb/>
山巾野服鬢絲絲記得南窓病起時白玉蟾蜍銅雀硯<lb/>
日長閒冩廟堂碑<lb/>
大庾山髙隔暮雲哀猿啼處月紛紛何由化作遼東鶴<lb/>
一夕飛來祭酒墳<lb/>
　　題梅花竹雀圖<lb/>
竹外疎花雪半欹山禽偷眼立多時安知千仞髙岡上<lb/>
鳴鳳朝陽有好枝<lb/>
<pb n="KR4e0067_WYG_005-45a"/>
　　題寒雀圖<lb/>
不向雲霄振羽翰蕭條自托一枝安無心更飽秋田粟<lb/>
任爾黄金作彈丸<lb/>
　　題墨菊<lb/>
别來幾度問秋風今日相㸔是夢中獨守太𤣥心不改<lb/>
傲霜髙節有誰同<lb/>
　　題瀛洲學士圖<lb/>
千年一度見河清㸔畫令人憶太平不是當年培養力<lb/>
<pb n="KR4e0067_WYG_005-45b"/>
諸公那得共登瀛<lb/>
鈴索無聲晝漏稀宫袍一色換朝衣院門不鎖松花落<lb/>
知是鑾坡進講歸<lb/>
　　苔錢<lb/>
人迹來稀地自偏閒門無事度年年最憐十日空階雨<lb/>
鑄得青青萬箇錢<lb/>
　　題毛女<lb/>
槲葉重重䕶玉肌蓮花峯下采金芝夜涼月出仙人掌<lb/>
<pb n="KR4e0067_WYG_005-46a"/>
恰似秦宫照鏡時<lb/>
　　送友人之亳州<lb/>
雨中飲散楊梅酒門外水髙三尺餘一路㸔山如畫裏<lb/>
到時須寄亳州書<lb/>
　　和靖觀梅<lb/>
花前立鶴小如童天錫湖山屬此翁留得黄昏舊時月<lb/>
至今長照水仙宫<lb/>
　　吕望釣魚圖<lb/>
<pb n="KR4e0067_WYG_005-46b"/>
磻谿手弄一絲秋夢入非熊雪滿頭釣得周家有何物<lb/>
白魚躍入後王舟<lb/>
　　題平逺圖<lb/>
白白春雲著樹飛望中渾似米元暉數家屋近谿邊住<lb/>
一片帆従日下歸<lb/>
　　題松<lb/>
丹井西頭只一箇香鑪側畔恰千株何當著我坐盤石<lb/>
童子掃花閒讀書<lb/>
<pb n="KR4e0067_WYG_005-47a"/>
　　題桃花畫眉<lb/>
天台山下問劉郎玉女纎蛾畫得長望斷彩雲無信息<lb/>
春風吹落鏡中央<lb/>
　　洞庭吹笛圖<lb/>
洞庭吹笛君山青龍作老翁來一聽夜深龍去笛聲絶<lb/>
但見月白天冥冥<lb/>
　　題鳴鶴山人谿山卷<lb/>
鳴鶴仙人去不歸秋風涼到女蘿衣白雲也是無心物<lb/>
<pb n="KR4e0067_WYG_005-47b"/>
長傍谿山好處飛<lb/>
　　畫鷹<lb/>
搏擊無心到草萊山雞野雉莫相猜昻然立在空青外<lb/>
遮莫人呼不下來<lb/>
金眸玉爪氣雄豪閒向秋風刷羽毛整頓鋒稜十二翮<lb/>
碧天萬里海雲髙<lb/>
羽衣凌亂菊花明白石江頭立晚晴不待將軍臂韝上<lb/>
紅絨絛掣紫金鈴<lb/>
<pb n="KR4e0067_WYG_005-48a"/>
青天擲下决雲兒正是霜髙俊捷時自有鵬雛充一飽<lb/>
山雞野雉莫相疑<lb/>
　　題洗馬圖<lb/>
奚官半脱茜袍紅應是開元白髪翁老去不聞征戰事<lb/>
閒來洗馬栁隂中<lb/>
　　題三笑圖<lb/>
一時行過虎谿頭何事千年笑未休山色水光無限思<lb/>
至今人説晉風流<lb/>
<pb n="KR4e0067_WYG_005-48b"/>
一時行過虎谿東笑倒廬山五老峰説與柴桑陶靖節<lb/>
攢眉不必更聞鐘<lb/>
　　題四皓圖<lb/>
皓首龎眉本在山紫芝歌斷白雲間漢家可是無羅網<lb/>
鴻鵠髙飛自不還<lb/>
　　雪竹<lb/>
黄陵女兒玉一雙天寒灑涙落湘江蒼梧鳴鳳無消息<lb/>
翠影參差雪滿窓<lb/>
<pb n="KR4e0067_WYG_005-49a"/>
　　題竹下美人<lb/>
天寒翠袖立盈盈中有貞心玉琢成明月滿天騎白鳳<lb/>
有人傳是許飛瓊<lb/>
　　紅竹<lb/>
葛令丹砂九轉功夜來化作葛陂龍飛向蒼梧叶虞舜<lb/>
赤霞晴射九疑峰<lb/>
　　牧牛晝睡圖<lb/>
草軟坡平午樹涼人牛此際兩相忘曾知亦有無眠者<lb/>
<pb n="KR4e0067_WYG_005-49b"/>
馬上雞聲滿路霜<lb/>
　　洗馬圖<lb/>
青驄浴罷出金堤草軟沙乾散玉蹄明日早朝催立仗<lb/>
晚涼牽過御溝西<lb/>
　　題賈山人竹雀圖<lb/>
翠竹叢邊棘刺多珍禽獨立意如何朝陽鳴鳳巢阿閣<lb/>
五采何曾觸網羅<lb/>
　　秋夜雨後待月<lb/>
<pb n="KR4e0067_WYG_005-50a"/>
雨後涼雲度絳河秋聲偏著樹頭多呼兒快掃階前葉<lb/>
整頓青天好月過<lb/>
　　題四馬圖<lb/>
聞說唐家五弟兄羈金絡玉出宫城自従一馬為龍去<lb/>
輦路年年春草生<lb/>
　　挾彈圖<lb/>
公子翩翩出大堤紫騮踏碎落花泥少年莫打黄金彈<lb/>
恐有慈烏樹上棲<lb/>
<pb n="KR4e0067_WYG_005-50b"/>
　　桃花流水圖<lb/>
參差煙霧隔樓臺千樹桃花洞裏開春色可憐關不住<lb/>
又隨流水出山來<lb/>
　　暮春東園雨後有作<lb/>
十日春隂一日晴晚來又見照泥星西南風起三更後<lb/>
吹落荼蘼雪滿庭<lb/>
滿庭風落白荼䕷春色三分竟不知睡起北窓閒㸔竹<lb/>
又添無數錦䙀兒<lb/>
<pb n="KR4e0067_WYG_005-51a"/>
　　移竹<lb/>
人言醉日可移竹我愛此君醒日多昨日雨中分數箇<lb/>
不知醒醉復如何<lb/>
山蕉葉畔偏宜竹借我南窓一夏涼八尺簟紋清似水<lb/>
秋聲月色兩相當<lb/>
　　汲井<lb/>
長夏東園無好雨花根土脈不相和朝來試灌銅瓶水<lb/>
也與花神助力多<lb/>
<pb n="KR4e0067_WYG_005-51b"/>
　　掃地<lb/>
林扉東向啓明開雨後呼兒掃綠苔整頓一方無别物<lb/>
夜涼只許月明來<lb/>
　　海棠黄鳥圖<lb/>
誰冩嫣然玉一枝金衣公子立多時曾知斥鷃蓬蒿下<lb/>
不識長安挾彈兒<lb/>
　　題克已齋<lb/>
何物名為克已齋須従偏處克將來等閒雲霧都消㪚<lb/>
<pb n="KR4e0067_WYG_005-52a"/>
蕩蕩青天白日開<lb/>
　　送雲季昭<lb/>
東牆隔樹有書聲晚閣長歌坐月明一隊鄰家小兒子<lb/>
夜涼分得案頭螢<lb/>
道人自是東方朔分得西池玉色桃别後好傳青鳥信<lb/>
大江誰道隔風濤<lb/>
池草青青秋水深杏花壇上坐鳴琴日長自講先天易<lb/>
説破羲皇萬古心<lb/>
<pb n="KR4e0067_WYG_005-52b"/>
素王宫中多種竹每分涼影過西鄰多情只有雲夫子<lb/>
九載彈琴㸔好春<lb/>
别日情多㑹日稀嫩涼昨夜入秋衣除書逺近須相報<lb/>
好付霜前白鴈歸<lb/>
　　有感<lb/>
洛陽無數牡丹開不惜黄金買地栽二十四人金谷友<lb/>
更無一箇㸔花來<lb/>
　　題太真梅邊玩月圖<lb/>
<pb n="KR4e0067_WYG_005-53a"/>
浴罷華清整佩環蛾眉笑比月鈎彎梨園夜半吹羌笛<lb/>
野鹿偷春過玉關<lb/>
　　題桂菊圖<lb/>
送酒白衣來栗里燒丹金井出淮南露花風葉俱寥落<lb/>
見畫令人思不堪<lb/>
　　輓寧州太守<lb/>
有人相見御門前説道腰圍減昔年寄與燒丹句漏令<lb/>
只今誰是地行仙<lb/>
<pb n="KR4e0067_WYG_005-53b"/>
白髪秋風相别後三年不寄一書來書來却是他人字<lb/>
放在牀頭不忍開<lb/>
孟光曾共去時車千里魂歸不是家腸斷綺窓花自落<lb/>
錯教鸚鵡喚琵琶<lb/>
寧州太守近如何不道離家是輓歌昨日把詩㸔醉墨<lb/>
伯牙絃斷淚偏多<lb/>
　　雨中夏日書事<lb/>
冬青花落雨涔涔一日舒晴十日隂也愛東園有生意<lb/>
<pb n="KR4e0067_WYG_005-54a"/>
枇杷鑄得萬丸金<lb/>
　　題水仙<lb/>
洛浦仙人玉佩璫盈盈宛在水中央明珠翠羽芳洲上<lb/>
欲贈佳期逺意長<lb/>
　　題墨菊<lb/>
晚節孤髙也自竒此情惟有墨卿知夜來酒醒寒無佘<lb/>
不覺𤣥霜落硯池<lb/>
　　題竹<lb/>
<pb n="KR4e0067_WYG_005-54b"/>
黄陵女兒佩明璫騎得雲間白鳳凰回首蒼梧渺何處<lb/>
涼隂墮地月如霜<lb/>
　　寒江萬里圖<lb/>
萬里寒江一鏡開棹郎何處放舟來桃花春水明年長<lb/>
浪靜風恬及早回<lb/>
　　題攜琴訪友<lb/>
兩翁何處訪知音澗水松風總是琴識得此中千古意<lb/>
子期端合鑄黄金<lb/>
<pb n="KR4e0067_WYG_005-55a"/>
　　重九<lb/>
今年兩度黄花秋濁醪可漉仍可篘西風任爾吹烏㡌<lb/>
不管傍人笑白頭<lb/>
　　題黄鶴山人畫松<lb/>
黄鶴山頭白雲飛黄鶴仙人去不歸一箇長松深谷裏<lb/>
秋風吹老女蘿衣<lb/>
　　題宋徽廟桑燕圖<lb/>
東風燕子尾毿毿繭館春明試浴蠶回首桑田都變海<lb/>
<pb n="KR4e0067_WYG_005-55b"/>
故巢煙雨滿江南<lb/>
　　題樂工湯子玉琵琶手卷<lb/>
白髪大梁湯子玉偶於畫像見風流鵾絃一曲無人和<lb/>
名落南州與北州<lb/>
推手為琵却手琶東家蝴蝶又西家春風三十年前夢<lb/>
飛繞梁王苑内花<lb/>
梁王苑内歌明月西子臺前醉落花昨夜海棠添蠟燭<lb/>
今朝鸚䳇喚琵琶<lb/>
<pb n="KR4e0067_WYG_005-56a"/>
七尺烏藤手自扶東風吹雪上頭顱梨園傳得龍香撥<lb/>
借問春愁撥得無<lb/>
瓊花髙髻有于娘一曲揚州獨擅場不有詞人龔子敬<lb/>
無人知有賀新凉<lb/>
　　題三笑圖<lb/>
過谿三笑本無心豈意流傳直到今澗水松風都是笑<lb/>
白雲依舊在東林<lb/>
　　題回文梅花美人圖<lb/>
<pb n="KR4e0067_WYG_005-56b"/>
花重妾心氷皎皎妾憐花貌玉盈盈鴉盤翠髻流雲濕<lb/>
瘦影寒依夜月明<lb/>
　　題回文脩竹美人圖<lb/>
寒生翠袖迎風晚黛抹蛾眉妬月彎鸞影舞回秋水逺<lb/>
問人何處九嶷山<lb/>
　　初春<lb/>
江南正月一尺雪南郭門前春水生栁條快染黄金色<lb/>
待我放船溪上行<lb/>
<pb n="KR4e0067_WYG_005-57a"/>
今年臘前不見雪開嵗兩度白紛紛平明推户㸔庭樹<lb/>
一色梨花都是雲<lb/>
急霰打窓鳴不止坐剪紅燭到三更莫笑煑茶無小妾<lb/>
也知掃雪小童清<lb/>
燈花巧綴蜻蜓眼定有何人明日來便借仙翁東郭履<lb/>
谿南谿北㸔花開<lb/>
　　輓知事陳仲信妻<lb/>
無人不道孟光賢結髪相従十九年風雨梨花寒食夜<lb/>
<pb n="KR4e0067_WYG_005-57b"/>
緑窓彈折鳳凰絃<lb/>
芙蓉幕府在錢塘一曲哀歌欲斷腸白髪老姑堂上坐<lb/>
何人洗手作羮湯<lb/>
　　何尹宅牡丹<lb/>
一闌千葉牡丹花移在能詩水部家候吏不來公館靜<lb/>
未知春色屬誰家<lb/>
牡丹花開蝴蝶飛牡丹花落蝴蝶稀河陽無數舊桃李<lb/>
可恨㸔花人不歸<lb/>
<pb n="KR4e0067_WYG_005-58a"/>
　　映水曲<lb/>
江水澄澄照玉容恰如明鏡拭青銅今朝試抹雙眉黛<lb/>
不覺銀釵落水中<lb/>
　　過嘉興南湖<lb/>
湖樹青青湖水流鴛鴦飛過木蘭舟最憐今夜初三月<lb/>
照見行人過秀州<lb/>
　　題雪峰詩卷<lb/>
阿母一雙金剪刀為兒裁作上官袍春夢恰如湘水濶<lb/>
<pb n="KR4e0067_WYG_005-58b"/>
春愁更比雪峰髙<lb/>
　　秋江送友之京<lb/>
天清江樹碧毿毿千里秋風送去㠶飲散廣文官舎酒<lb/>
到京應是月初三<lb/>
　　春曉聞鶯<lb/>
春寒虛幌曙光低睍睆流鶯隔樹啼睡起捲簾尋不見<lb/>
一聲却在杏花西<lb/>
　　春日東園漫興<lb/>
<pb n="KR4e0067_WYG_005-59a"/>
竹裏開門稍向東隔簾吹過杏花風青苔一徑無人迹<lb/>
時有山禽啄晚紅<lb/>
銅瓶汲水灌花根幽事關心懶出門檢㸃棠梨明日放<lb/>
呼兒先擬具山尊<lb/>
社雨晴時燕燕歸牡丹池館故巢非憐渠也愛吾廬好<lb/>
日日銜泥下上飛<lb/>
洛陽二月百花紅金谷春閒步障空何似詩家真富貴<lb/>
薔薇花列錦屏風<lb/>
<pb n="KR4e0067_WYG_005-59b"/>
長日南窓一卷書更慿何物稱閒居睡魔也自相欺得<lb/>
茶鼎熏爐儘破除<lb/>
　　得弟書<lb/>
一度書來一寄衣千迴書到不如歸湖南蘆鴈知兄弟<lb/>
水逺山長作隊飛<lb/>
　　失鶴<lb/>
鍊得丹砂頂漸紅養來馴狎不須籠桐隂立轉三更月<lb/>
尚想聲回碧落風<lb/>
<pb n="KR4e0067_WYG_005-60a"/>
　　題扇示俞生<lb/>
荷葉圓時初見汝木犀落後便相踈秋聲只在庭前樹<lb/>
分寸隂中好㸔書<lb/>
　　贈道士<lb/>
一曲瑤笙鶴背風仙衣初剪絳霞紅碧桃花落春如海<lb/>
歸到天壇月正中<lb/>
　　荷露<lb/>
池上風荷碧玉盤朝來承得露華寒也知此物同欹器<lb/>
<pb n="KR4e0067_WYG_005-60b"/>
早把明珠著眼㸔<lb/>
　　竹風<lb/>
一夜金聲與玉聲鈞天九奏本分明何當截作昭華琯<lb/>
吹作虞廷彩鳳鳴<lb/>
　　過甫里祠<lb/>
秋水初生射鴨闌寺前紅葉樹斑斑洞庭吹散朝來雨<lb/>
放出船頭一半山<lb/>
　　過太湖<lb/>
<pb n="KR4e0067_WYG_005-61a"/>
鴟夷湖上水如空十幅蒲帆得順風七十二鬟㸔不盡<lb/>
捧心人在館娃宫<lb/>
　　月夜聞角送友人别<lb/>
月出城頭海氣涼角聲愁思兩茫茫故人又向明朝别<lb/>
鐡鑄梅花亦斷腸<lb/>
　　畫鷹<lb/>
八月沙平海宇髙角鷹新解緑絨絛曾従太華峰頭見<lb/>
萬仞青雲刷羽毛<lb/>
<pb n="KR4e0067_WYG_005-61b"/>
　　題太真鸚䳇圖<lb/>
愛渠言語太分明放出金籠更好聽立在阿環羅袖上<lb/>
自彈圓舌念心經<lb/>
　　題鴈<lb/>
雲暗蒼梧月影孤一行歸鴈落寒蘆十年四海懷兄弟<lb/>
忍向燈前㸔畫圖<lb/>
　　題望湖亭<lb/>
鷗外清波鴈外山望湖亭下繫歸船夜深起坐占風信<lb/>
<pb n="KR4e0067_WYG_005-62a"/>
龍在珠宫月在天<lb/>
　　題梅竹<lb/>
姑射仙人冰雪姿天寒翠袖立多時分明一片黄昏月<lb/>
照見貞心只自知<lb/>
我愛娟娟玉一枝嵗寒不改雪霜姿如何也學春風面<lb/>
定是今年醉日移<lb/>
　　紅竹<lb/>
蓬萊石上珊瑚樹曾見扶桑海水乾相逐葛陂龍化去<lb/>
<pb n="KR4e0067_WYG_005-62b"/>
何年服得九還丹<lb/>
　　荷花鸂鶒圖<lb/>
西子湖頭荷葉圓一雙鸂鶒傍花眠寄語采花湖上女<lb/>
花邊莫放木蘭船<lb/>
　　桃花畫眉圖<lb/>
人面花紅照水時春愁不遣别人知山禽也學張京兆<lb/>
試畫朝來八字眉<lb/>
　　仙人醉歸圖<lb/>
<pb n="KR4e0067_WYG_005-63a"/>
金碧重重倚翠微玉笙吹徹綵雲飛醉來不借瑤池鶴<lb/>
却跨青鸞月下歸<lb/>
　　題栁塘野艇圖<lb/>
楊栁絲絲拂釣磯野航一箇倚斜暉分明西塞山前見<lb/>
只欠雙雙白鷺飛<lb/>
雨後青山抹黛蛾漁舟渾不怕風波夕陽盪槳不歸去<lb/>
為愛溪南栁色多<lb/>
　　題海棠白頭公十二紅<lb/>
<pb n="KR4e0067_WYG_005-63b"/>
一枝斜倚短牆東上有翩翩十二紅莫怪無情花裏鳥<lb/>
白頭端的愛春風<lb/>
　　太乙蓮舟<lb/>
玉井芙蓉一葉秋絳河清淺向西流夜深自載青天月<lb/>
不用吹燈閣上頭<lb/>
　　題芙蓉圖<lb/>
越王谿上秋風寒浣花女兒渡江干采得花中第一朶<lb/>
恰似仙人掌上㸔<lb/>
<pb n="KR4e0067_WYG_005-64a"/>
　　洛妃圖<lb/>
美人贈我雙明璫何以報之雲錦裳望斷綵雲招不得<lb/>
臨池為冩十三行<lb/>
　　羅浮美人圖<lb/>
翠禽啼處玉娟娟夢入梨雲别有天一夜清寒誰是伴<lb/>
忽隨明月到窓前<lb/>
　　桃花雙鳬<lb/>
沙嘴春明刷羽衣水流花落澹忘機安知萬里河梁别<lb/>
<pb n="KR4e0067_WYG_005-64b"/>
一箇南飛一北飛<lb/>
　　紅梅<lb/>
西湖湖頭第一花不隨凡卉媚韶華自憐玉骨清如許<lb/>
服得朝來一片霞<lb/>
　　日觀葡萄<lb/>
上人愛書懷素草人言畫好書亦好臨池呼得墨龍歸<lb/>
萬顆明珠落秋昊<lb/>
　　題黄子久畫<lb/>
<pb n="KR4e0067_WYG_005-65a"/>
黄公學畫如學仙老兎夜浴箕筲泉直欲移山超北海<lb/>
不勞鍊石補青天<lb/>
　　子美醉歸圖<lb/>
萬里橋西一徑斜白頭亂後得還家經旬出飲向何處<lb/>
黄四娘家㸔好花<lb/>
　　劉伶荷鍤<lb/>
先生自是醉鄉侯傲睨乾坤隘九州萬古青山埋不得<lb/>
生前只合葬糟丘<lb/>
<pb n="KR4e0067_WYG_005-65b"/>
　　吕望釣魚<lb/>
白髪蕭蕭老渭川非熊夢入九重天安知一片溪邊石<lb/>
釣得周家八百年<lb/>
　　次詠軒雨夕見寄<lb/>
巷北巷南纔咫尺一日不可廢言詩柴門誰道無供給<lb/>
雪色荼縻半破時<lb/>
清閟閣中倪處士硬黄繭紙舊題詩恰似仙人掌中露<lb/>
消得文園病渴時<lb/>
<pb n="KR4e0067_WYG_005-66a"/>
　　秫莊許酒不至<lb/>
辛夷開遍又櫻桃不見山缾寄濁醪昨夜好風吹夢去<lb/>
一谿春綠漲葡萄<lb/>
　　得酒奉謝<lb/>
靈鵲聲中午夢回長鬚分送大缾來棠梨花畔呼鸚䳇<lb/>
誰道閒愁洗不開<lb/>
　　寄何尹<lb/>
越人不識燕山雪接得瑤花掌上㸔不是燒丹句漏令<lb/>
<pb n="KR4e0067_WYG_005-66b"/>
如何禁得許多寒<lb/>
薊門六月寄書回少女燈前信手開料得書中無别事<lb/>
離懷只是想歸來<lb/>
秋風吹鴈過灤河槖載行車索價多聖徳如天無逺近<lb/>
江南江北思如何<lb/>
年過富貴鬢斑斑千里戎衣幾日還只有海門西畔月<lb/>
秋風吹過鴈門關<lb/>
織得回文錦字書臨流寄與北溟魚平安定有明年信<lb/>
<pb n="KR4e0067_WYG_005-67a"/>
楝子花開四月初<lb/>
公館蕭條早放衙牡丹今在别人家子期去後知音少<lb/>
猶有離絃寄伯牙<lb/>
十月蘆溝雪正深白狐一腋比千金地椒野韭沙羊軟<lb/>
大甕葡萄取次斟<lb/>
塞北悠悠望斾旌南冠還識曼胡纓題詩定作揚州夢<lb/>
消受梅花一味清<lb/>
中郎有女奏胡笳北度單于萬里沙十八拍中無限思<lb/>
<pb n="KR4e0067_WYG_005-67b"/>
定傳新譜到天涯<lb/>
受降城外雨蕭蕭聞説羌人欵聖朝李牧守邉今第一<lb/>
鐃歌湏製漢家謠<lb/>
　　次詠軒雨夕見寄<lb/>
古銅鳩杖能扶醉小錦奚囊解貯詩雨館蕭條形共影<lb/>
一鐙相待暮鐘時<lb/>
種種愁來都是幻堂堂春去可無詩客中花事都狼籍<lb/>
只有青松似舊時<lb/>
<pb n="KR4e0067_WYG_005-68a"/>
　　聞潮<lb/>
孤城鼔角夕陽紅十日江南起颶風倒挾潮聲天上響<lb/>
只疑牀下是蛟宫<lb/>
　　桃源圖<lb/>
聞道仙源有路通桃花萬樹自春風楚人一炬咸陽火<lb/>
不到金堂石室中<lb/>
　　題明皇吹笛圖<lb/>
天寶年中日正遲沈香亭上㸔花時梨園一曲新翻譜<lb/>
<pb n="KR4e0067_WYG_005-68b"/>
白髪宫中摠不知<lb/>
　　題葡萄畫扇<lb/>
越中老僧禪定餘手撚百八摩尼珠撒向虛空供明月<lb/>
夜半驚落銀蟾蜍<lb/>
　　自遣<lb/>
紅顔養得㸔㸔老白髪梳來種種多却喜算來無酒債<lb/>
最難遣去是詩魔<lb/>
二麥黄時氣似秋冬青花落雨纔收北窓暫假須臾睡<lb/>
<pb n="KR4e0067_WYG_005-69a"/>
又聽鵓鳩啼樹頭<lb/>
落盡飛花滿地紅無端三月雨聲中天心也與人心别<lb/>
纔見東風又北風<lb/>
　　即事<lb/>
不短不長蓮漏㸃乍寒乍暖麥秋時病中正爾無消遣<lb/>
閒㸔柴桑五字詩<lb/>
枇杷一樹是誰栽多謝鄰翁送得來不是王孫金彈子<lb/>
山禽偷眼莫相猜<lb/>
<pb n="KR4e0067_WYG_005-69b"/>
花艷妖嬈偏怕雨栁腰纎弱不禁寒少年慣見無情思<lb/>
何况如今病後㸔<lb/>
餘寒猶殢越羅袍一夜門前春水髙扶病強行庭樹下<lb/>
笑㸔山鳥啄櫻桃<lb/>
　　落梅風<lb/>
二十四畨花信風此風先到夀陽宫若教吹入羅浮洞<lb/>
笑殺江南白髪翁<lb/>
　　惜花<lb/>
<pb n="KR4e0067_WYG_005-70a"/>
一片花辭舊日枝隨風飛去竟何之莫教狼籍凝蛛網<lb/>
願託餘甘在蜜脾<lb/>
　　感興<lb/>
嵗晚還家已暮春㸔花少却二三人城西宋老城南董<lb/>
都作三生夢裏身<lb/>
　　題東家牡丹<lb/>
晴風煗日地無埃最大花頭最晚開留得舊時池館在<lb/>
也應花待我歸來<lb/>
<pb n="KR4e0067_WYG_005-70b"/>
　　寒食<lb/>
七十四年歸老日一百五夜禁煙天却笑山厨無熱火<lb/>
頻將冷酒醉花前<lb/>
一百五日花候至阿母墳前多白雲蓋棺小弟猶未葬<lb/>
淚灑松間斜日曛<lb/>
　　辛夷花<lb/>
望春一樹春前放花様渾如紫兔毫肯借題詩三百管<lb/>
洛陽紙價又增髙<lb/>
<pb n="KR4e0067_WYG_005-71a"/>
　　題白蓮<lb/>
天然容色粉為腮挿向君家玉鏡臺淡掃蛾眉㸔不厭<lb/>
是誰收拾畫中來<lb/>
　　宋徽宗雙鵲圖<lb/>
一雙靈鵲語楂楂飛繞東闌一樹花朔雪南雲天萬里<lb/>
不知傳喜到誰家<lb/>
　　紙鳶<lb/>
只慿一線上青天中有天機合自然莫待風髙收不得<lb/>
<pb n="KR4e0067_WYG_005-71b"/>
宫商别調不如前<lb/>
　　暮春<lb/>
病裏不知春去速纔逢寒食又清明何人作伴共閒話<lb/>
無酒無花慰此生<lb/>
　　月下聞鐘<lb/>
二千餘里故鄉月一百八聲今夜鐘今夜故鄉鐘與月<lb/>
天將聲色付詩翁<lb/>
　　晚涼偶成<lb/>
<pb n="KR4e0067_WYG_005-72a"/>
餘霞淡淡夕陽西碧樹隂中一鳥啼坐愛微涼無事惱<lb/>
手持紈扇向人題<lb/>
　　寄友<lb/>
楝花風落夏云初日日臨流望逺途三十六鱗江上鯉<lb/>
如何不寄一行書<lb/>
　　新鑿池<lb/>
聞道宫中新鑿池多種芙蓉楊栁枝近水芙蓉藏白鳥<lb/>
當窓楊栁著黄鸝<lb/>
<pb n="KR4e0067_WYG_005-72b"/>
　　忘憂花<lb/>
人言萱草可忘憂憂不能忘已白頭若説此花能却老<lb/>
不教慈母葬松楸<lb/>
　　東園紫薇花<lb/>
舊時曾種紫薇花五載歸來感物華石徑升堂苔色滿<lb/>
曳裾坊口第三家<lb/>
　　不出<lb/>
多時斷酒不開尊竟日㸔花懶出門每有良朋來問訊<lb/>
<pb n="KR4e0067_WYG_005-73a"/>
熏爐茶鼎略温存<lb/>
　　病起<lb/>
清晨病起怕臨池池水分明見鬢絲水不照心空照影<lb/>
瘦容勿遣外人知<lb/>
今晨試裹小烏巾束帯圍寛略稱身東舎西鄰走相慰<lb/>
皆言林下一閒人<lb/>
　　晏眠<lb/>
金壺玉漏平分夜絳蠟銅盤欲曙天日出東方髙丈五<lb/>
<pb n="KR4e0067_WYG_005-73b"/>
更添丈五足髙眠<lb/>
　　勸飲<lb/>
有客相過問所須經年不飲竟何如天生佳味扶衰老<lb/>
陸有黄雞海有魚<lb/>
　　答<lb/>
従來好飲桮中物醒即髙歌醉即眠寄謝多情天上月<lb/>
病中辜負二三年<lb/>
　　祝鵲<lb/>
<pb n="KR4e0067_WYG_005-74a"/>
靈鵲簷前聲唼唼報喜當窓驚睡妾明日官家有赦書<lb/>
暗起梳頭出門接<lb/>
　　題慈谿永安寺<lb/>
春來多是為詩忙老去懷山興味長見説寶峰東畔寺<lb/>
鬢絲禪榻落花香<lb/>
石洞龍歸雨氣涼階前立鶴過人長老僧定起日卓午<lb/>
風散滿林薝蔔香<lb/>
象外禪師坐月航迢迢東去水雲長秋髙有約㸔山去<lb/>
<pb n="KR4e0067_WYG_005-74b"/>
爛煑茯苓如雪香<lb/>
白雲為衣山作牀足力苦短情偏長㑹須繡佛鐙前去<lb/>
寒夜同燒清淨香<lb/>
　　題張真人畫<lb/>
仙人手潑金壺汁三十六峰嵐翠濕回香谷口白雲飛<lb/>
歸鳥不知人意急<lb/>
　　題行春圖<lb/>
手挽青絲跨玉驄繡羅衣颺落花風應知田野經行處<lb/>
<pb n="KR4e0067_WYG_005-75a"/>
盡在咨詢一念中<lb/>
　　題孤山<lb/>
昔年買櫂過西湖湖上青螺一㸃孤為問此山誰作伴<lb/>
只留香影付林逋<lb/>
　　書事<lb/>
平生不書乞米帖今日不謝草堂貲寄語故人王錄事<lb/>
癡兒索飯已多時<lb/>
　　題昭君<lb/>
<pb n="KR4e0067_WYG_005-75b"/>
妾無黄金買詞客妾無明珠賂畫師妾有一身能報主<lb/>
六宫不用妬蛾眉<lb/>
　　題太真<lb/>
嵗嵗牡丹庭上開君王不為子孫栽只知解語花長好<lb/>
不悟漁陽結禍胎<lb/>
　　訪僧不遇<lb/>
三月青桐已著花我來欲喫趙州茶應門童子長三尺<lb/>
說道闍黎不在家<lb/>
<pb n="KR4e0067_WYG_005-76a"/>
　　過太湖<lb/>
逆風吹船船不開青山數㸃如煤炲小龍女兒隨母過<lb/>
第四橋邊風雨來<lb/>
　　宫詞次韻<lb/>
五月南風水殿涼紫鸞聲度月中央珠簾碧簟清無夢<lb/>
消受荷花一夜香<lb/>
　　道士歸茅山<lb/>
句曲仙人雙眼碧放浪江湖人不識乗雲歸謁大茅君<lb/>
<pb n="KR4e0067_WYG_005-76b"/>
月滿空山夜吹笛<lb/>
短短踈衣剪鶴翎日長唯誦蘂珠經山中别去須相憶<lb/>
不寄黄精寄茯苓<lb/>
　　題山水為潘簿作<lb/>
落日樓臺紫翠間道人采藥不知還使君莫動歸田興<lb/>
山上於今更有山<lb/>
　　題石圖<lb/>
一片春雲出岫飛長松猶挂女蘿衣蒼苔好䕶山中石<lb/>
<pb n="KR4e0067_WYG_005-77a"/>
留待嚴陵坐釣磯<lb/>
　　題孫奏差墓銘<lb/>
蒼藤古木雨斑斑一鶴東飛去不還樵牧至今能指㸃<lb/>
奏差墳在石帆山<lb/>
　　題董文贈陳道士<lb/>
廬山董奉千株杏太乙真人一葉蓮不有青藜杖頭火<lb/>
人間那得白雲篇<lb/>
　　題扇<lb/>
<pb n="KR4e0067_WYG_005-77b"/>
青天月滿黄金餅碧海風生白雪翎紈扇晚涼清似水<lb/>
秋聲却在兩松聽<lb/>
　　贈莫山人<lb/>
髙人讀書下簾坐門外好山青一朶酌酒不知風雨來<lb/>
滿林紅落楊家果<lb/>
　　題竹<lb/>
我家種竹南窓下慈母朝朝對此君今日臨風倍惆悵<lb/>
題詩况在孟宗墳<lb/>
<pb n="KR4e0067_WYG_005-78a"/>
　　訪戴圖<lb/>
下篷聽雪不見山推篷見雪山更好此時興盡便回舟<lb/>
何必相逢戴安道<lb/>
　　伐木<lb/>
忍聽慈烏返哺兒結巢飛在最髙枝夜來不在髙枝宿<lb/>
啼到西山月落時<lb/>
　　舟過臨平<lb/>
柁樓移月過臨平此是朝天第一程急起推篷與山别<lb/>
<pb n="KR4e0067_WYG_005-78b"/>
可憐夜半不分明<lb/>
　　别友人<lb/>
臨别上船歌竹枝莫忘今朝相㑹時春蠶作繭繅不盡<lb/>
無限長絲與短絲<lb/>
　　昨夜<lb/>
雨聲昨夜送秋來萬里明河匹練開擬借仙人雙玉琯<lb/>
月涼吹上鳳凰臺<lb/>
　　送何山人還金華<lb/>
<pb n="KR4e0067_WYG_005-79a"/>
白下門前歌雨晴䕶龍河畔買車行一雙車輪千萬轉<lb/>
恰似思家千里情<lb/>
越谿女兒能浣紗蕩舟自采白荷花采得荷花休待月<lb/>
滿江風露早回家<lb/>
官河水鳥鳴關關少婦與郎同日還車上綳兒方解語<lb/>
到家不識婺州山<lb/>
　　題宋髙宗畫魚<lb/>
玉殿春明樂有餘萬幾多暇畫神魚白溝池上無消息<lb/>
<pb n="KR4e0067_WYG_005-79b"/>
好與君王寄尺書<lb/>
　　題子美遊春圖<lb/>
歸到成都萬里橋尋春問酒不須招揚鞭指㸃谿南路<lb/>
黄四娘家花正嬌<lb/>
　　戲贈徐博士<lb/>
汲井洗魚魚尾鮮家童吹火突無煙木犀風落半窗雨<lb/>
博士醉來方晝眠<lb/>
　　索茯苓戲贈<lb/>
<pb n="KR4e0067_WYG_005-80a"/>
詩骨従來似鶴形空廊無迹雨苔青人間别有長生術<lb/>
不是黄精與茯苓<lb/>
　　題馬圖<lb/>
萬里西來白玉驄奚官牽浴浪花中傍人莫笑鋒稜骨<lb/>
曾向沙場立戰功<lb/>
龍駒新解紫游韁牽向金溝浴晚涼好用蓋鞍黄帕子<lb/>
平明立仗待明光<lb/>
　　桃花馬<lb/>
<pb n="KR4e0067_WYG_005-80b"/>
曾聞八駿上崑崙越影超光世罕聞留得當時第一匹<lb/>
滿身花影散春雲<lb/>
　　見新燕<lb/>
東家昨夜杏花開茅舎今朝燕子來但使結巢棲得穏<lb/>
何須更覔好樓臺<lb/>
　　寄陳大用<lb/>
小雨疎疎夜放舟朝來白苧不勝秋出門却怪青泥滑<lb/>
定是元龍不下樓<lb/>
<pb n="KR4e0067_WYG_005-81a"/>
　　題雲林畫竹<lb/>
第二泉頭玉一枝淡煙疎雨碧參差葛陂龍去無消息<lb/>
惆悵雲林七字詩<lb/>
　　題髙士鼓琴<lb/>
松下流泉石上琴泉聲松籟是知音世間箏笛非無耳<lb/>
誰識先生太古心<lb/>
　　題𤣥宗按樂圖<lb/>
梨園小隊鬭娉婷一曲霓裳正好聽誰料開元太平曲<lb/>
<pb n="KR4e0067_WYG_005-81b"/>
秋風吹入雨淋鈴<lb/>
　　題明皇遊月宫圖<lb/>
碧天萬丈綵虹秋羽隊傞傞舞未休玉宇髙寒留不得<lb/>
回光却照望京樓<lb/>
　　漁樂圖<lb/>
風漪水荇晚生涼魚我相忘逸興長為愛白鷗眠得穏<lb/>
扣舷不敢和滄浪<lb/>
　　桃花流水<lb/>
<pb n="KR4e0067_WYG_005-82a"/>
一樹春紅倚釣磯水流花落鱖魚肥恰如西塞山前見<lb/>
只欠雙雙白鷺飛<lb/>
　　題梅花水仙<lb/>
夢入羅浮小洞天翠禽啼處月娟娟何人能解明珠贈<lb/>
只有凌波洛浦仙<lb/>
　　題梅<lb/>
雪後曾㸔半樹春素衣渾不染緇塵玉堂故舊無消息<lb/>
惆悵寒煙野水濱<lb/>
<pb n="KR4e0067_WYG_005-82b"/>
姑射仙人玉雪姿天寒瘦影立多時春風半靣曾相識<lb/>
一夜梨雲入夢思<lb/>
　　題扇<lb/>
繞屋黄金杏子肥仙家雞犬隔林扉潮頭推起龍宫月<lb/>
拾得明珠徑寸歸<lb/>
　　題三笑<lb/>
虎谿原只在東林笑入長松落照隂誰信偶然同一笑<lb/>
直教貽笑到如今<lb/>
<pb n="KR4e0067_WYG_005-83a"/>
　　題二馬圖<lb/>
前騎踏花春雨晴後騎渡水春波明此中不是鹽車坂<lb/>
草軟沙乾自在行<lb/>
　　題梅月圖<lb/>
維摩室裏散花人冩得江南第一春本是一株無影樹<lb/>
只教明月伴清真<lb/>
曾向維摩帳底㸔散花天女不知寒黄昏瘦影誰同伴<lb/>
只有青天白玉盤<lb/>
<pb n="KR4e0067_WYG_005-83b"/>
　　題秋江送别<lb/>
黄㡌唱歌江水生逺山相送近山迎晚涼坐待船頭月<lb/>
風順潮平正好行<lb/>
　　天馬辭<lb/>
萬里宛駒入漢家春雲團出五文花武皇空把黄金鑄<lb/>
不見河圖出渥洼<lb/>
　　題碧桃<lb/>
海上仙人萼綠華玉顔不肯服丹砂春風一笑三千嵗<lb/>
<pb n="KR4e0067_WYG_005-84a"/>
長在瑤池阿母家<lb/>
　　題碧桃青鳥圖<lb/>
蓬萊鳥使羽衣青立向花梢側耳聽應是雙成吹笛罷<lb/>
隔花晝誦蘂珠經<lb/>
　　題梨花雙鵲圖<lb/>
一株白雪東闌外正值清明暮雨時靈鵲定知家信到<lb/>
向人傳喜立花枝<lb/>
　　夢種徳翁寄詩<lb/>
<pb n="KR4e0067_WYG_005-84b"/>
秋前别去長相憶三夜分明夢見之手撚白鬚長一尺<lb/>
不談老事只論詩<lb/>
　　題蕉窓夜雨<lb/>
碧窓數葉雨蕭蕭繡佛鐙前伴寂寥我亦靜中聽得慣<lb/>
聲塵都向耳根消<lb/>
　　題半窓梧影<lb/>
本是一株無影樹尚留此影半窓前夜來定起無㝷處<lb/>
水在缾中月在天<lb/>
<pb n="KR4e0067_WYG_005-85a"/>
　　題三香圖<lb/>
明珠翠羽滿芳洲<graphic n="KR0552" url="https://raw.githubusercontent.com/kanripo/KR-Gaiji/master/images/KR0552.png" mimeType="image/png"/>弟梅兄不可求江海風流今見畫<lb/>
露花涼葉思悠悠<lb/>
　　題睡貓圖<lb/>
虎質斑斑臥石苔翻盆黠䑕亦驚猜日髙花影渾如醉<lb/>
應喫東家薄荷來<lb/>
　　詠菊<lb/>
去年地旱菊苗荒今年養得過人長珍重花神不愛寳<lb/>
<pb n="KR4e0067_WYG_005-85b"/>
鑄就金錢萬箇黄<lb/>
一株兩株紫綺袍十朶五朶勝緋桃太真睡起酒㾗淺<lb/>
西子舞回山月髙<lb/>
東家分送玉玲瓏西家邀㸔狀元紅非關白髮被花惱<lb/>
自是詩人興味同<lb/>
九日年年不見花今年秋色在誰家山童踏雨走相報<lb/>
分得仙人鶴頂砂<lb/>
　　題紅桃白頭翁鳥<lb/>
<pb n="KR4e0067_WYG_005-86a"/>
淺紅花片間深紅老眼㸔花似霧中我亦前身花裏鳥<lb/>
頭顱如雪愛春風<lb/>
一灣流水入天台曾有劉郎采藥來山鳥白頭緣底事<lb/>
千年一度見花開<lb/>
　　題盆池白石號崑崙積雪<lb/>
盆池秋水碧涓涓中有崑崙雪一拳若待三年生玉子<lb/>
便呼此地作藍田<lb/>
石甃空明一鏡開直疑鼇首戴蓬萊此中不著任公釣<lb/>
<pb n="KR4e0067_WYG_005-86b"/>
江海風波那得來<lb/>
　　題萬玉圖為姚氏作<lb/>
天妃夜剪銀河水散作江南萬玉花若向洛陽城裏賣<lb/>
牡丹應不讓姚家<lb/>
　　又為徐山人作<lb/>
記得雪晴湖上見三花兩蘂半含春祗今滿樹紛如雪<lb/>
總道徐卿冩得真<lb/>
　　約友東園㸔花<lb/>
<pb n="KR4e0067_WYG_005-87a"/>
故人近有㸔花約説道晴來雨也來昨夜藥闌東側畔<lb/>
海棠一樹向陽開<lb/>
　　角端<lb/>
玉門關外靖邊塵此獸能言即諫臣不向水經圖㒺象<lb/>
好従髙閣畫麒麟<lb/>
　　得雨<lb/>
礮車雲起大風作一雨洗天三日秋江上晚隂吹不散<lb/>
平明遮斷樹梢頭<lb/>
<pb n="KR4e0067_WYG_005-87b"/>
　　題梅花山鳥圖<lb/>
誰冩春風淡墨㾗羅浮石上舊精魂山禽也學三生夢<lb/>
飛繞梨花一片雲<lb/>
　　題山水<lb/>
廬山千仞碧重重日暮何人訪逺公疑是柴桑陶處士<lb/>
扶藜到寺莫聞鐘<lb/>
　　夏夜有作<lb/>
鶴背髙寒露氣清明河斜轉月三更紫薇花畔題詩處<lb/>
<pb n="KR4e0067_WYG_005-88a"/>
笑㸔癡兒拾亂螢<lb/>
　　早朝<lb/>
桃都夜半雞三唱六龍飛出青天上閶闔鐘聲報五更<lb/>
千官齊簇蓬萊仗<lb/>
　　寄峽川僧<lb/>
紫薇山下白雲邊雨過南湖好放船滿壑松聲涼似水<lb/>
我來同坐月中禪<lb/>
　　題折枝桃花<lb/>
<pb n="KR4e0067_WYG_005-88b"/>
劉郎去後綵雲空誰冩深紅間淺紅老我㸔花渾似霧<lb/>
任他人面笑春風<lb/>
　　題采芝圖<lb/>
天上金雞放赦時未央前殿定朝儀不知此老緣何事<lb/>
猶向山中采紫芝<lb/>
　　夏夕<lb/>
綘河清淺露華涼銀箭無聲漏㸃長明月却臨南斗過<lb/>
紫薇分影上東廊<lb/>
<pb n="KR4e0067_WYG_005-89a"/>
紫薇花上月纎纎一㸃流螢過畫檐織女渡河秋已到<lb/>
夜涼不上水精簾<lb/>
　　夏日書事<lb/>
嫋嫋涼風度竹枝卷荷翻雨落盆池疎簾小簟清如水<lb/>
正是南窓夢覺時<lb/>
露坐庭中待月明翛然白苧晚涼生好風吹散西南雨<lb/>
洗出天河萬㸃星<lb/>
碧盌調氷飲蔗漿水仙借我一軒涼魚波小簟清無夢<lb/>
<pb n="KR4e0067_WYG_005-89b"/>
風度荷花作藕香<lb/>
　　秋夕<lb/>
井梧一葉報秋風㸔到三更月正中星宿盡隨天左轉<lb/>
河流直與海相通<lb/>
　　題太乙張騫圖<lb/>
太乙真人坐蓮葉大宛使者泛靈槎偶向天河一相見<lb/>
直到牽牛織女家<lb/>
　　題江山小景<lb/>
<pb n="KR4e0067_WYG_005-90a"/>
何人手把并州剪剪得吳江萬頃秋蓴菜可羮魚可鱠<lb/>
興來也欲上扁舟<lb/>
　　題樸軒<lb/>
祗園雙樹不可見臨濟一株今在兹昨夜青天指明月<lb/>
玉盤挂在最髙枝<lb/>
　　題釣魚圖<lb/>
并刀誰剪半江秋中有𤣥真一葉舟魚我相忘千載下<lb/>
釣絲何事不曾收<lb/>
<pb n="KR4e0067_WYG_005-90b"/>
扁舟放浪五湖間雨笠風蓑忘却還賴有吳興顔太守<lb/>
浮家泛宅稱髙閒<lb/>
　　題杜子美遊春圖<lb/>
拾遺歸隠浣花村日醉田家老瓦盆滿眼好山驢背穏<lb/>
也勝朝扣富兒門<lb/>
　　湖山秋霽<lb/>
南山北山秋氣髙碧天萬里總纎毫湧金門外㸔明月<lb/>
風露涼生紫綺袍<lb/>
<pb n="KR4e0067_WYG_005-91a"/>
　　江天暮景<lb/>
羅刹江頭快雪晴好山多在鳳凰城繡衣行部歸來晚<lb/>
不遣沙邊白鷺驚<lb/>
　　題山翁對奕<lb/>
長夏幽居隠翠巒兩翁對奕坐盤桓靜中黒白分明見<lb/>
肯許傍人局外㸔<lb/>
　　東園對竹<lb/>
去年移竹比兒長今嵗抽梢已過牆不待伶倫裁律管<lb/>
<pb n="KR4e0067_WYG_005-91b"/>
自有天聲諧鳳凰<lb/>
東海拾得青琅玕移向山窓生翠寒手把玉笙待明月<lb/>
吹下青天雙白鸞<lb/>
東園夜涼歌竹枝人影月色兩參差天髙鶴背露花落<lb/>
恰似玉郎清笑時<lb/>
金聲玉聲相和鳴白月皎皎風泠泠軒皇張樂洞庭野<lb/>
記得夢中曾一聽<lb/>
玉立亭亭好弟昆清隂不礙月當門晚涼移席西池上<lb/>
<pb n="KR4e0067_WYG_005-92a"/>
空翠霏霏落酒尊<lb/>
　　即事<lb/>
東方鴉鳴海日紅晨起灌花呼小童開門不省夜來雨<lb/>
吹落滿地薔薇風<lb/>
　　詠子規<lb/>
富貴花深誰肯歸癡心啼到月華西秋風黄落千山葉<lb/>
正好啼時却不啼<lb/>
　　見螢火擬閨怨<lb/>
<pb n="KR4e0067_WYG_005-92b"/>
不見郎歸照六經年年誤妾拾流螢何由飛上天河去<lb/>
化作牽牛織女星<lb/>
　　望夫石<lb/>
山頭日日望郎歸江水悠悠信息稀若使一年能一見<lb/>
便従天上作支機<lb/>
山頭日日望郎來山下長江萬里開郎去不如潮有信<lb/>
朝朝暮暮兩畨回<lb/>
雲作衣裳月作梳化為白石望征夫石頭有轉心無轉<lb/>
<pb n="KR4e0067_WYG_005-93a"/>
不省郎歸得見無<lb/>
　　閨怨<lb/>
繡得鴛鴦錦一雙停針不語倚南窓良人昨夜開船去<lb/>
恨殺門前有大江<lb/>
　　浣紗女<lb/>
苧蘿山下白蘋花西家女兒來浣紗清江白石深見底<lb/>
不省何宫是館娃<lb/>
　　織婦詞<lb/>
<pb n="KR4e0067_WYG_005-93b"/>
聞郎前月過淮河妾在空閨夜織羅腸似亂絲千萬結<lb/>
恨郎來往不如梭<lb/>
　　漁鐙<lb/>
一㸃疎鐙一葉舟夜深移過荻花洲如何不作金蓮炬<lb/>
却向煙波照白頭<lb/>
　　寄柴野愚<lb/>
野愚釣者近如何占得溪山雨一蓑茶竈筆牀天上坐<lb/>
往來渾不怕風波<lb/>
<pb n="KR4e0067_WYG_005-94a"/>
野愚釣者近何如不寄雲中錦字書誰信兩潮東海上<lb/>
老夫日日候雙魚<lb/>
　　題王仲序筠窓詩卷<lb/>
我識山隂王子猷平生好與竹交游夜來醉臥西窓雨<lb/>
一枕涼生葉葉秋<lb/>
幾箇琅玕石上生當窓宜雨復宜晴何當截作昭華琯<lb/>
吹出虞廷綵鳳聲<lb/>
　　到家<lb/>
<pb n="KR4e0067_WYG_005-94b"/>
巷中犬吠樹鳴雞桑柘隂隂繞舎低恰似一雙新燕子<lb/>
舊巢銜補落花泥<lb/>
　　長至<lb/>
太史朝書雲五色野人晝臥日三竿東家分送黄精酒<lb/>
消受梅花一夜寒<lb/>
　　除夕<lb/>
五年為客在洪都紅燭花前酒滿壺今日還家筋力倦<lb/>
笑㸔兒女進屠蘇<lb/>
<pb n="KR4e0067_WYG_005-95a"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4e0067_WYG_005-95b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　斗南老人集卷五<lb/>
</p>
<p>
</p>
  </div>
<div>
<head>斗南老人集卷六</head> <lb/>
    <p>
<pb n="KR4e0067_WYG_006-1a"/>
欽定四庫全書<lb/>
　斗南老人集卷六<lb/>
　　　　　　　　　　　　　明　胡奎　撰<lb/>
　五言絶句<lb/>
　　題白馬圖<lb/>
開元照夜白箇箇玉連錢曾踏流沙雪長嗚上九天<lb/>
　　梳頭得白髪<lb/>
梳頭㸔明鏡中有春蠶絲明鏡不解語少年安得知<lb/>
<pb n="KR4e0067_WYG_006-1b"/>
　　襄陽小兒歌<lb/>
朝出習家池山公倒按羅歸時太守醉笑殺襄陽兒<lb/>
朝㸔襄陽花夕飲襄陽酒馬上倒載歸小兒齊拍手<lb/>
　　題黄公洞<lb/>
石磴古苔青不見圮橋履洞口有樵人渾疑赤松子<lb/>
　　棲鶻巖<lb/>
霜翮排雲開直下孤峰頂四山無鳥飛超然見秋影<lb/>
　　金雞石<lb/>
<pb n="KR4e0067_WYG_006-2a"/>
夜浴黄金盆一鳴天下白何年補青天化作山頭石<lb/>
　　驪珠石<lb/>
不照魏王車不填東海水如何徑寸珍長遺碧山裏<lb/>
　　棲鶴峰<lb/>
仙人王子晉忽作千年别時下碧雲中吹笙弄明月<lb/>
　　題小兒折花圖<lb/>
誰家花下兒采花不采葉行傍玉闌干驚起雙蝴蝶<lb/>
　　鏡天關<lb/>
<pb n="KR4e0067_WYG_006-2b"/>
髙閣倚天碧湛然明鏡中了知身是幻寄傲在虛空<lb/>
　　放鶴坡<lb/>
仙人有騏驥長放白雲中坡前啄瑤草猶勝老樊籠<lb/>
　　蘸筆池<lb/>
夜浴月中兔朝臨池上書定有古文字化為科斗魚<lb/>
　　慿虛樓<lb/>
慿虛倚髙寒不見歸鳥背山猿為主賓並立䦨干外<lb/>
　　道林經室<lb/>
<pb n="KR4e0067_WYG_006-3a"/>
松籟起山頭潮音生屋下空庭白日長不見支郎馬<lb/>
　　内史行軒<lb/>
黄鳥晝隂寂白鵝春草青髙軒如可借著我學黄庭<lb/>
　　𤣥度舊隠<lb/>
晉代有詩家林扉一徑斜苔封山下石松老寺前花<lb/>
　寶林八詠<lb/>
　　飛來峰<lb/>
靈峰解飛來畢竟還飛去如我去來心虛空本無住<lb/>
<pb n="KR4e0067_WYG_006-3b"/>
　　應天塔<lb/>
孤塔倚天起千鐙見佛光夜半風鈴語如聞替戾岡<lb/>
　　羅漢泉<lb/>
踏破山前月鑿開山下泉大千沙界裏隨地見青天<lb/>
　　鰻井<lb/>
鰻魚生井中隨潮時隠見怳然娑竭宫長見真龍靣<lb/>
　　布衣<lb/>
山中大布衣流傳自今古挂在杪羅林不待朝陽補<lb/>
<pb n="KR4e0067_WYG_006-4a"/>
　　鐡盋<lb/>
不遊舎衞城不盛香積飯老僧乞食餘但言所作辦<lb/>
　　竹深處<lb/>
入山但見雲出谷不知路空翠四邊來袈裟濕秋霧<lb/>
　　盤翠軒<lb/>
一重復一崦翠色何盤盤坐久不知夜月髙風露寒<lb/>
　　題芭蕉畫扇<lb/>
昨夜西窓雨不知何樹聲今朝團扇裏㸔得最分明<lb/>
<pb n="KR4e0067_WYG_006-4b"/>
　　題山居圖<lb/>
短短山中樹山人手自栽只今髙過屋猶未出山來<lb/>
　　題人馬圖<lb/>
春草大堤平黄衫照晚晴朝回無一事立馬聽流鶯<lb/>
　　題李白醉歸圖<lb/>
寄語襄陽兒莫唱銅鞮曲春風吹潑醅漢水年年緣<lb/>
日落峴山西風吹白接䍦不騎山簡馬驢背倒馱詩<lb/>
一辭金鑾殿甘作醉鄉侯東華塵似海不及卧糟丘<lb/>
<pb n="KR4e0067_WYG_006-5a"/>
玉皇五色麟不踏京華塵如何捉明月一醉三千春<lb/>
朝醉長安花夕醉襄陽月至今花月間不見醒時節<lb/>
　　春暮有感<lb/>
閉户長聽雨㸔花不當春可憐三二月又别幾多人<lb/>
　　題梅竹圖<lb/>
雪後記曾來疎花竹外開至今雙蠟屐留印在蒼苔<lb/>
　　送友<lb/>
停櫂更須臾盡此一杯酒莫忘相别時鵝黄上楊栁<lb/>
<pb n="KR4e0067_WYG_006-5b"/>
　　題畫<lb/>
久負㸔山約今朝見畫開想従東越去移得過江來<lb/>
　　織婦吟<lb/>
機頭一寸絲手中千萬縷夜夜織春愁梨花半窓雨<lb/>
　　蜘蛛詞<lb/>
朝布一尺網夕縈千縷絲東家雙蛺蝶不敢傍檐飛<lb/>
　　題山居圖<lb/>
行李晚蕭蕭挑雲過野橋料應無别事只是訪漁樵<lb/>
<pb n="KR4e0067_WYG_006-6a"/>
　　濯足圖<lb/>
水清濯吾纓水濁濯吾足不見濯纓人可憐江水綠<lb/>
　　題劉阮圖<lb/>
一自飯胡麻仙蹤隔綵霞空餘雙澗水流出碧桃花<lb/>
　　感遇<lb/>
宋人得燕石藏之以為寶白璧人不知荆山空自老<lb/>
　　題畫石<lb/>
曾聞鬱林石萬里過東吳偶託循良傳千年入畫圖<lb/>
<pb n="KR4e0067_WYG_006-6b"/>
彼美煙霞姿巉然亦竒怪不登竒章門足以當吾拜<lb/>
　　題醉石<hi>昔陶淵明所居栗里醉眠其上故名</hi>
陶公居栗里一去已千秋獨遺秋水骨合謚醉鄉侯<lb/>
　　題平泉醒酒石<lb/>
平泉醒酒石曾置洛陽園却笑醉不醒無由傳子孫<lb/>
　　紅梅<lb/>
姹女過南園曾分換骨丹玉顔春不老禁得雪中寒<lb/>
　　墨梅<lb/>
<pb n="KR4e0067_WYG_006-7a"/>
快雪半消時春波動墨池翠禽啼夢覺拾得向南枝<lb/>
　　東園雜興<lb/>
蝸篆上階苔林扉雨後開夕花知夏過涼葉見秋來<lb/>
蕉心卷復舒此意竟何如相㸔渾不語恐是故人書<lb/>
掃地夕隂滿把桮江月生綠蕉三五葉先已著秋聲<lb/>
偶依城郭住渾似野人家童子朝分菊鄰翁晚送瓜<lb/>
隔花雙喜鵲飛去又飛還知有詩人至柴門不用關<lb/>
古井如明鏡寒泉夜夜添朝來評水品頗覺煑茶甜<lb/>
<pb n="KR4e0067_WYG_006-7b"/>
翩翩五色羽飛上紫薇花此地無繒繳時能到我家<lb/>
　　過江上<lb/>
隔水見江光前山送夕陽歸㠶風力便吹過白龍堂<lb/>
江樹碧迢迢舟行第四橋月涼天在水龍女夜吹簫<lb/>
今宵何處泊七十二峰前記得夜來月江心五度圓<lb/>
　　題賀公畫<lb/>
賀老東湖上空回載酒船美人不可見江水隔涓涓<lb/>
　　題山水畫扇為越人作<lb/>
<pb n="KR4e0067_WYG_006-8a"/>
南望越王臺千峰罨畫開分明團扇裏招得過江來<lb/>
　　槿花有感<lb/>
賦命胡不長朝榮暮還悴安知瑤池桃結實三千嵗<lb/>
　　閏九月<lb/>
百年同一嘆九月兩重陽人似柴桑老花如晉日黄<lb/>
　　巫女<lb/>
妾住陽臺下何曾夢楚宫朝雲吹不散任爾大王風<lb/>
　　西施捧心<lb/>
<pb n="KR4e0067_WYG_006-8b"/>
一痛一眉顰夫差識未真曾知褒姒笑即是捧心人<lb/>
　　湘妃<lb/>
竹上斑斑淚重華去不還鳴條何處是腸斷九嶷山<lb/>
　　楊妃病齒<lb/>
五王同帳日花萼正輝光一自玉環入齒寒唇亦亡<lb/>
　　二喬<lb/>
天下分三國江東美二喬英雄方割據何暇詠桃夭<lb/>
　　綠珠<lb/>
<pb n="KR4e0067_WYG_006-9a"/>
妾墮髙樓日名園花正開如何金谷友不見一人來<lb/>
　　折花寄逺<lb/>
偶出城南去手折半開花青春莫相負全開我到家<lb/>
　　正釵<lb/>
清晨覽明鏡雲鬟正玉釵但得君前舞猶勝香徑埋<lb/>
　　邊城思<lb/>
草綠昭君塚月白李陵臺如何三月暮南鴈未歸來<lb/>
　　送人之揚州<lb/>
<pb n="KR4e0067_WYG_006-9b"/>
送子揚州去共説瓊花開瓊花開未開慿子報春來<lb/>
南浦夜來雨不知深幾尺早晚待歸船纜在沙邊石<lb/>
揚州好明月夜夜照髙樓咳唾風前落笙歌月下遊<lb/>
　　雨夜<lb/>
柴扉春雨深頗覺人事簡紅燭夜結花巧綴蜻蜓眼<lb/>
　　穿雲徑<lb/>
山中夜來雨雲氣不曾收手扶綠玉杖行傍水西頭<lb/>
　　弄月池<lb/>
<pb n="KR4e0067_WYG_006-10a"/>
煌煌明月珠倒影池中水怳然紫綺裘濯足天河裏<lb/>
　　免涉橋<lb/>
涉水免褰裳沿流不用航何人探梅去踏碎五更霜<lb/>
　　養生畦<lb/>
松根生茯苓雲氣白於雪中有采芝人商歌隔林樾<lb/>
　　鳳逸林<lb/>
翩翩五色羽下集青琅玕泠然振環佩天風生翠寒<lb/>
　　蛟蟠堤<lb/>
<pb n="KR4e0067_WYG_006-10b"/>
長堤蟠翠蛟鱗甲欲飛動豈同樗散材㑹待明堂用<lb/>
　　候鳩墅<lb/>
候鳥解鳴春呼晴復呼雨朝耕一壠雲夕息三家墅<lb/>
　　聽雞窓<lb/>
剪燭夜何長隔窓雞戒曉千古聖賢心書囊談未了<lb/>
　　夏夜<lb/>
待月東園夜花隂覆綠苔流螢三四㸃飛過竹間來<lb/>
　　白頭公<lb/>
<pb n="KR4e0067_WYG_006-11a"/>
青春流水去白髪見花羞山鳥緣何事如今也白頭<lb/>
　　寒食有感<lb/>
説向諸兒女行囊有賜錢沽來采石酒不到墓門前<lb/>
一畨寒食雨千里異鄉春賴有同舟侣相㸔笑語真<lb/>
　　襄陽童兒歌<lb/>
朝出襄陽城花間識馬聲春風夜來雨池上縠紋生<lb/>
倒著接䍦歸馬嘶城下路太守醉不醒兒童歌日暮<lb/>
　　夜泊采石<lb/>
<pb n="KR4e0067_WYG_006-11b"/>
缺月在青天抱衾猶未眠鄰燈三五㸃都是别人船<lb/>
　　寒食自遣<lb/>
寒食尊中酒清明陌上花莫教愁送老須仗醉為家<lb/>
　　番湖夜泊不見月又無酒可沽<lb/>
今宵三五月不照異鄉人笑殺陶彭澤空裁漉酒巾<lb/>
　　望海漫興<lb/>
東海珊瑚樹蓬萊石上栽何年沈鐡網移向世間來<lb/>
天寒魚眼紅躍出蛟人宫明珠三萬斛泣贈主人翁<lb/>
<pb n="KR4e0067_WYG_006-12a"/>
祖龍驅白石萬里駕長虹扶桑望不見吹起鮑魚風<lb/>
徐福求仙去樓船竟不還如何白玉樹移不到驪山<lb/>
穆王馳八駿西上崑崙山青鳥無消息碧桃春自閒<lb/>
暘谷種扶桑根株萬里長八風吹不動生在海中央<lb/>
　　題漁樵問話<lb/>
相見長松下勞勞語未閒料應無别事只是説溪山<lb/>
　　題山居圖<lb/>
山雨過臨平當門野樹青釣絲風不定隨意立蜻蜓<lb/>
<pb n="KR4e0067_WYG_006-12b"/>
　　即景<lb/>
暮雨過方池花落回風急信手上簾鈎恐妨歸燕入<lb/>
　　題畫竹<lb/>
昔聞王子猷曾訪戴安道安知千百年復見此君好<lb/>
　　團扇詞<lb/>
當暑恩何厚交秋寵漸衰涼風太情薄玉樹不禁吹<lb/>
　　拜新月<lb/>
下堦拜新月一抹蛾眉彎月若知人意長如白玉盤<lb/>
<pb n="KR4e0067_WYG_006-13a"/>
　　聞鴈<lb/>
故人多在北候鴈又回南知有平安信聲聲語再三<lb/>
　　秋日有懷<lb/>
一水限天河秋來月色多酒船輕似葉何事不相過<lb/>
　　荷花鸂鶒圖<lb/>
荷花澄晚色荷葉蓋秋江無情沙上鳥交頸自雙雙<lb/>
　　秋夜偶成<lb/>
下階見明月起舞一裵回呼兒掃花影月落始能開<lb/>
<pb n="KR4e0067_WYG_006-13b"/>
　　冬夜偶成<lb/>
月白海氣寒烏啼七星落幽人掩關臥城頭夜吹角<lb/>
　　築堤謠<lb/>
朝鑿西山石暮填東海水西山石可盡海水浩無底<lb/>
登登復登登一日千萬杵寸石如寸金化為東海土<lb/>
水犀莫射潮祖龍莫驅石海水尚可填人心填不得<lb/>
哀哀精衞鳥東飛復西飛填得海波淺愁殺弄潮兒<lb/>
　　荷葉露珠<lb/>
<pb n="KR4e0067_WYG_006-14a"/>
既圓仍復碎纔滿又還傾一掬銅仙淚終宵泣到明<lb/>
　　蛛網落花<lb/>
脉脉縈春思依依閣晚紅有情終戀日到底不隨風<lb/>
　　窓間水影<lb/>
朝旭動前池風漪隔窓過紛披覺魚亂散漫知萍破<lb/>
　　苔階蝸篆<lb/>
不従蠻觸戰聊學李斯書莫笑雕蟲技也勝粘壁枯<lb/>
　　銅牛水滴<lb/>
<pb n="KR4e0067_WYG_006-14b"/>
不能開蜀道庶可耕硯田縦横三千字借爾一犁煙<lb/>
　　逺將歸<lb/>
朝聞靈鵲語夕見青鐙花空閨占吉夢逺客將還家<lb/>
　　題蘇李泣别圖<lb/>
孤臣一掬淚歸拜漢庭前白髪三千騎丹心十九年<lb/>
　　燈<lb/>
依微寸草心巧綴蜻蜓眼慎勿伴綺羅長留照編簡<lb/>
　　琴<lb/>
<pb n="KR4e0067_WYG_006-15a"/>
泠泠秋水清湛湛秋月白人間曲中意不似琴絃直<lb/>
　　棋<lb/>
勝覺乗機早輸憐得子遲山中閒日月只許爛柯知<lb/>
　　書<lb/>
秦灰無豕魚孔壁有科斗河洛出龜龍天地同不朽<lb/>
　　畫<lb/>
昔聞詩中畫今見畫中詩芭蕉生雪裏只有輞川知<lb/>
　　新嫁娘<lb/>
<pb n="KR4e0067_WYG_006-15b"/>
窓間挂明鏡頭上百花新羞為郎相見低頭㸔未真<lb/>
　　七夕詞<lb/>
東西分一水音信不通潮寄語河邊鵲明年莫架橋<lb/>
　　雨竹<lb/>
急雨灑髙竹虛齋散微飈泠然金玉音如雜簫與韶<lb/>
　　題射鴈<lb/>
沙磧暮雲平龍駒蹀躞輕彎弓休射鴈中有弟兄情<lb/>
　　雨晴聞鵲寄友人<lb/>
<pb n="KR4e0067_WYG_006-16a"/>
雨晴聞鵲語立近杏花梢知有明朝約㸔花載酒肴<lb/>
　　夕雨有感<lb/>
夕雨振庭柯幽禽棲不定戀戀故巢安無人知野性<lb/>
　　齋居雪詠<lb/>
西窓寒正深推户雪盈尺不見碧苔㾗惟留棲鳥迹<lb/>
　　花上蝶<lb/>
翩翩花上蝶戀花不戀葉葉多花漸稀愁殺空閨妾<lb/>
　　擬古<lb/>
<pb n="KR4e0067_WYG_006-16b"/>
魚戲蓮葉東葉短初出水不學水中萍託根無定止<lb/>
魚戲蓮葉西蓮生不染泥阿婆不嫁女夜夜守空閨<lb/>
魚戲蓮葉南花紅水偏綠采花當及時佳人美如玉<lb/>
魚戲蓮葉北花落蓮子生早知蓮菂苦不有别離情<lb/>
　　漁翁<lb/>
結屋倚晴嵐移舟繫夕潭五湖煙水濶只合老江南<lb/>
　　題山水<lb/>
谷口見桃花飛樓隔翠霞仙家知不逺仿彿是金華<lb/>
<pb n="KR4e0067_WYG_006-17a"/>
　　題寒江獨釣<lb/>
我志不在魚獨把寒江釣却笑剡中人空回雪中櫂<lb/>
　　聾叟聽雨戲題<lb/>
打窓風雨來兩耳驚不入起來覔秋聲但見林葉濕<lb/>
　　送友人之京<lb/>
燈前慈母線時様製春袍未著心先喜蛛絲上剪刀<lb/>
此别意何如人來即寄書聖恩無逺近隨處是安居<lb/>
南風昨夜起吹動木蘭舟底事長江水年年帶别愁<lb/>
<pb n="KR4e0067_WYG_006-17b"/>
　　即事<lb/>
快雨洗庭綠幽禽變春聲薔薇時一落萱草已叢生<lb/>
　　關山月<lb/>
萬里關山月東西共一天遙憐馬上見不是在家圓<lb/>
　　詠燈<lb/>
欲滅又還明花落銀缸裏搔頭不敢挑待卜明朝喜<lb/>
　　春詞<lb/>
江城五更雨催得杏花開小立茅檐下一雙新燕來<lb/>
<pb n="KR4e0067_WYG_006-18a"/>
　　劉伶<lb/>
萬物須臾過沈酣竟不還家童將一鍤不省葬何山<lb/>
　　杜甫<lb/>
獨樹浣花村歸尋老瓦盆秋風吹破屋也勝富兒門<lb/>
　　盧仝<lb/>
不諛墓中人不參京兆尹千年月食詩足以見忠鯁<lb/>
　　賈島<lb/>
姓字聞京兆才名比孟郊欲知詩意味元不在推敲<lb/>
<pb n="KR4e0067_WYG_006-18b"/>
　　孟郊<lb/>
酸寒溧陽尉何不化為龍千古低頭拜無由得再逄<lb/>
　　團扇詞<lb/>
紈扇長門月羅衣别殿秋西風吹玉樹先到玉階頭<lb/>
　　題畫<lb/>
沙明漁浦近水落釣船低野樹長含雨山雲欲渡溪<lb/>
　　夷齊扣馬圖<lb/>
牧野興師日商賢扣馬時要將忠與孝説向後人知<lb/>
<pb n="KR4e0067_WYG_006-19a"/>
　　圯橋進履圖<lb/>
出逄黄石公歸従赤松子漢家四百年功在圯橋履<lb/>
　　季札挂劔圖<lb/>
寶劔千金直英雄一寸心徐君墓前樹風雨作龍吟<lb/>
　　子陵把釣圖<lb/>
一片漢時月長江萬里開只應天上去釣得客星來<lb/>
　　題竹<lb/>
人愛此君節我愛此君心仿彿湘江上天寒龍夜吟<lb/>
<pb n="KR4e0067_WYG_006-19b"/>
一方明月影冩在墨池頭昨夜天風起颯然環佩秋<lb/>
　　聞杜宇<lb/>
蜀國子規鳥入林啼且飛我今還故里莫道不如歸<lb/>
　　即事<lb/>
一日一百刻書漏又添長窓下枕書卧時燒芸草香<lb/>
　　題木石圖<lb/>
乗槎上天去星河風露涼拾得支機石珊瑚二尺長<lb/>
　　過揚子江舟中有作<lb/>
<pb n="KR4e0067_WYG_006-20a"/>
樹暝千峯雨江寒五月秋轉帆山不見移過在船頭<lb/>
　　題林泉讀書圖<lb/>
手把桐君錄林泉即是家數株秋樹葉都染葛丹砂<lb/>
　　題畫<lb/>
雨休松氣涼幽人此中住溪頭鱸正肥持竿放船去<lb/>
家住青山下船頭一釣蓑片㠶儂使慣只是怕風波<lb/>
　　懷友<lb/>
昨日杏花開今朝燕子來相思三百里明月在髙臺<lb/>
<pb n="KR4e0067_WYG_006-20b"/>
　　種萱<lb/>
手種忘憂草都緣耐老親今年花又發不見白頭人<lb/>
　　夏夜<lb/>
月白銀河淡天青玉露微夜涼眠不得花氣襲人衣<lb/>
　　題梁谷才小像<lb/>
迹不逺城市志惟在山林所以梁伯鸞髙名傳至今<lb/>
　　雙吹管<lb/>
瑤臺明月涼玉琯回雙鳳不知誰氏女參差隔花弄<lb/>
<pb n="KR4e0067_WYG_006-21a"/>
　　勸酒<lb/>
且盡今朝酒休憐昨日花相逄須共醉不必問天涯<lb/>
　泰和八景<lb/>
　　澧陂春漲<lb/>
山中夜來雨春水拍天浮野航髙過屋繫在樹梢頭<lb/>
　　香鑪紫煙<lb/>
紫煙浮碧虛鑪峰幾千丈欲持一瓣香安得仙人掌<lb/>
　　雲源仙笛<lb/>
<pb n="KR4e0067_WYG_006-21b"/>
仙人鍊丹處云是杜光庭手持青玉琯月下喚龍聽<lb/>
　　聖容鐘聲<lb/>
西山送夕陽東山迎素月一百八聲鐘迎送何時歇<lb/>
　　龍際曉嵐<lb/>
龍噓石氣浮空翠不曾收松徑朝朝雨蘿窓夜夜秋<lb/>
　　田東暮雨<lb/>
戴笠出東郊白雲如海濤前村風雨急溪水晚來髙<lb/>
　　甘峰飛瀑<lb/>
<pb n="KR4e0067_WYG_006-22a"/>
聞道浮丘伯甘峰㸔瀑飛手翻銀漢水隨手落珠璣<lb/>
　　天寶懸崖<lb/>
蓬萊巨鼇簪此立向天外仙人招我來飛空振環佩<lb/>
　　過田家<lb/>
門外棗花落池中荷葉生越燕雛將乳吳蠶繭已成<lb/>
桑間戴勝飛桑上鵓鳩啼社日聞歌唱田翁醉似泥<lb/>
　　題延月軒<lb/>
呼童掃前除試問月來未月不待人延開軒還自至<lb/>
<pb n="KR4e0067_WYG_006-22b"/>
明月照雙溪東陽有舊題風流千古意若箇子孫知<lb/>
圓魄上青天流光不待延徘徊經席上奄忽到尊前<lb/>
誰言今之人不見古時月古月照今人千年同一轍<lb/>
只除風雨夜特地到吾軒相望若千里相㸔無一言<lb/>
過山來較晚近水得還先好似西湖上飛光落酒船<lb/>
明月落誰家信是無心得出門舞婆娑梨花滿庭白<lb/>
我軒尋丈餘中有天地廣靈臺湛虛明夜氣接髙爽<lb/>
身在瑤臺上不知風露寒錢唐十萬户能得幾家㸔<lb/>
<pb n="KR4e0067_WYG_006-23a"/>
未題延月軒先得廣寒兔喚起沈休文更續東陽賦<lb/>
　　題畫<lb/>
仙翁采芝處只在白雲間童子立松下日斜猶未還<lb/>
　　題水榭納涼圖<lb/>
五月南風起荷花水榭開日長消酒渴碧盌送氷來<lb/>
　　題落花遊魚圖<lb/>
魚行日千里花落春三分慎勿過溪去磯頭有釣綸<lb/>
　　長門怨<lb/>
<pb n="KR4e0067_WYG_006-23b"/>
千金空買賦依舊守長門寄語文君道相如亦少恩<lb/>
　　醉後口號<lb/>
桃花休笑我爛醉武陵春百年渾是醉寄語獨醒人<lb/>
　　題蘇李泣别圖<lb/>
秋風吹節旄淚濕舊時袍玉壘胡沙逺金城漢月髙<lb/>
　　寶劔篇<lb/>
雙劔躍雙龍長鳴寶匣中何如吳季子挂在墓前松<lb/>
　　題桃花雙鳥圖<lb/>
<pb n="KR4e0067_WYG_006-24a"/>
雙禽爾何來四顧怕人見隔窓啼一聲驚落桃花片<lb/>
　　題荷花鸂鶒圖<lb/>
晚色淨娟娟文禽亦可憐一雙荷葉底誓死不孤眠<lb/>
　　題枯荷鷺鷥圖<lb/>
嫋嫋頂絲長枯荷倚夕陽窺魚髙蓋下不怕夜來霜<lb/>
　　横塘曲<lb/>
横塘風日好荷葉似花香勸郎莫蕩槳中有錦鴛鴦<lb/>
　　題竹<lb/>
<pb n="KR4e0067_WYG_006-24b"/>
江上靈妃過秋風響佩環騎龍向何處只在九嶷山<lb/>
崑丘多玉子雲氣不曾收數尺伶倫管天生在上頭<lb/>
昨夜西齋雨秋聲葉葉涼平明推戸㸔蒼雪灑衣裳<lb/>
雨後翠寒生鷓鴣啼晚晴湘妃江上過環佩落秋聲<lb/>
春雷破崖石驚起籜龍兒南風吹十日便有拂雲姿<lb/>
涼隂生墨池葉葉秋可數朝來禪夢醒一片湘江雨<lb/>
　　題蘭竹圖<lb/>
日落楚江頭美人生逺愁采芳紉作佩翠袖不勝秋<lb/>
<pb n="KR4e0067_WYG_006-25a"/>
　　題蘭竹雙蝶圖<lb/>
湘浦歌竹枝湘臯采蘭葉二妃招不來貞魂化為蝶<lb/>
　　題碧桃畫眉圖<lb/>
阿母西池上春風碧雪多一雙花鳥使也學畫脩蛾<lb/>
　　寄友人<lb/>
一望一回頭白雲千里秋如何持别酒只是送行舟<lb/>
　　寄衣曲<lb/>
倩得鄰家女裁衣信手縫今年涼信早六月見秋風<lb/>
<pb n="KR4e0067_WYG_006-25b"/>
别淚千行線愁腸萬縷絲夜深纎手冷只有剪刀知<lb/>
織就機中素燈前拭淚㸔若教郎得煖又怕老姑寒<lb/>
近得平安信官家賜賞錢郎歸知有日不待厚裝綿<lb/>
　　題牛圖<lb/>
牛背穏於舟牧兒忘百憂晚涼過溪去落日在林頭<lb/>
一童牧兩牛牛馴童亦樂放浪野田間何曾識城郭<lb/>
老牸臥晴坡回㸔水中犢牧子過溪來前村草㾗綠<lb/>
江南水草肥爾牛亦何樂兩童對奕時若箇先一著<lb/>
<pb n="KR4e0067_WYG_006-26a"/>
　　雪後㸔山<lb/>
昨日白如玉今朝青似螺我留青白眼㸔得此山多<lb/>
　　離筵贈故人<lb/>
葉落不返柯水流無回波人生易聚散不飲當如何<lb/>
　　憶友<lb/>
日没還上天月缺還再圓如何同心者一别阻山川<lb/>
　　題怡老堂畫竹<lb/>
玉堂髙學士逺寄碧琅玕此物能怡老長年耐嵗寒<lb/>
<pb n="KR4e0067_WYG_006-26b"/>
怡老堂前竹如君好弟兄裁為雙玉琯吹出鳳凰聲<lb/>
　　塞上曲<lb/>
邊城栁色動祗是去年春借問雲臺將如今有幾人<lb/>
　　團扇聯句<lb/>
織波千縷細剪月一規圓寵奪芙蓉後恩深蛺蝶前<lb/>
　　正釵聯句<lb/>
倦拭青銅鏡羞臨玉鏡臺釵梁金鳳小欲墮井中來<lb/>
　　昭君<lb/>
<pb n="KR4e0067_WYG_006-27a"/>
萬里靖邊塵休言誤妾身青青原上草猶是漢時春<lb/>
　　擬古<lb/>
望鄉白雲中家本白雲下白雲何當來化為千里馬<lb/>
青松在髙岡女蘿附其巔女蘿無所願願與松長年<lb/>
匣中有長劔防身三十秋長劔何所願願斬佞臣頭<lb/>
　　春風詞<lb/>
花信二十四春愁千萬端年年吹不散故故作餘寒<lb/>
通帷花氣重入户燕衣輕噓寒還作煖吹雨復兼晴<lb/>
<pb n="KR4e0067_WYG_006-27b"/>
朝吹杏花開暮送桃花落榮悴各因時莫怨東風惡<lb/>
　　銅雀妓<lb/>
月朝十五時望陵作歌舞歌舞綵雲空佳人化為土<lb/>
　　過相見灣<lb/>
月白霜氣寒鴈宿黄蘆靜停舟相見灣隔林見鐙影<lb/>
　　過相見灣遇友人<lb/>
大江無相知幸識君侯面舟行相見灣况與君相見<lb/>
　　舟中<lb/>
<pb n="KR4e0067_WYG_006-28a"/>
月白天宇髙仰見明星爛坐久不聞鐘舟人夜中飯<lb/>
　　題荷花鸂鶒圖<lb/>
文禽好毛羽雙臥芙蓉浦夢落煙水深蕭蕭葉間雨<lb/>
　　長夏雲村<lb/>
白雲自何來棲我山中樹願為九夏涼慎勿従龍去<lb/>
　　績婦詞<lb/>
小姑紅燭下夜績到天明乍可無膏火偷光莫借鐙<lb/>
　　商婦詞<lb/>
<pb n="KR4e0067_WYG_006-28b"/>
花時去販茶葉落未還家寄聲船上月慎勿照琵琶<lb/>
　　江上書情<lb/>
亂螢飛不停獨鳥棲還起若説故鄉情深於大湖水<lb/>
　　過平望<lb/>
虹截江雨收龍驅嶺雲散漁屋起炊煙舟人日晡飯<lb/>
江上青裙婦移舟夜月中喚郎雙打槳好趁正南風<lb/>
　　過閶門<lb/>
落日照長洲烏啼苑上秋百花都落盡一水自東流<lb/>
<pb n="KR4e0067_WYG_006-29a"/>
　　閨情<lb/>
頻拭鐙前淚恐沾衣上㾗不眠忘手冷翻覺剪刀溫<lb/>
　　聞霰<lb/>
翛翛葉打窓瑟瑟珠跳瓦長夜未眠人起聽孤燈下<lb/>
　　客中見月<lb/>
初月蛾眉彎纎纎出天外幼女學穿針多應下階拜<lb/>
　　題墨梅<lb/>
窓外翠禽啼廵檐索笑時鐡心渾不改只許墨卿知<lb/>
<pb n="KR4e0067_WYG_006-29b"/>
　　初日<lb/>
旭日照羅幃美人初睡起雙鵲繞檐飛良人隔千里<lb/>
　　玉鏡臺<lb/>
妾把青銅鏡郎投玉鏡臺芙蓉照秋水似向水中開<lb/>
　　纜舟石<lb/>
寄語江邊石郎今隔逺天如何江水上只纜别人船<lb/>
　六言絶句<lb/>
　　題陶學士遇秦弱蘭圖<lb/>
<pb n="KR4e0067_WYG_006-30a"/>
白玉堂前明月烏紗巾上青天肯把自家風致盡情付<lb/>
與嬋娟<lb/>
　　老至<lb/>
今年七十有四一嵗三百六旬㸔過故園桃李不知幾<lb/>
度青春<lb/>
　　花信風<lb/>
二十四畨花信三千里外鄉心屈指落梅消息従頭數<lb/>
到如今<lb/>
<pb n="KR4e0067_WYG_006-30b"/>
　　漫成<lb/>
寧教花片沾泥莫遣隨風亂飛沾泥尚留春色隨風不<lb/>
返故枝<lb/>
東家西家蝴蝶南園北園杏花明日花飛蝶去不知春<lb/>
在天涯<lb/>
　　題梅月圖為長沙人作<lb/>
黄鶴樓中玉笛十年不到長沙夢逐梨雲歸去月明夜<lb/>
夜思家<lb/>
<pb n="KR4e0067_WYG_006-31a"/>
羅浮洞天月上姑射仙人夜歸玉骨本來貞白緇塵莫<lb/>
涴裳衣<lb/>
　　題山居圖<lb/>
亭上松風瑟瑟琴邊澗水泠泠一箇黄茅亭子四窓雲<lb/>
白山青<lb/>
　　題林逋觀梅圖<lb/>
昔年曾訪孤山欲識詩翁半面水邊著意相尋林下無<lb/>
心一見<lb/>
<pb n="KR4e0067_WYG_006-31b"/>
　　題伯瑜泣杖<lb/>
母昔杖兒身健母今杖兒力微孝子之心愛日喜懼之<lb/>
年可知<lb/>
　　題閔損衣單<lb/>
母在一子衣單母去三子衣寒名列四科之首孝為百<lb/>
行之原<lb/>
　　題管鮑分金<lb/>
同心之金可斷仁者贈人以財知我莫如鮑叔管仲之<lb/>
<pb n="KR4e0067_WYG_006-32a"/>
器小哉<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4e0067_WYG_006-32b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　斗南老人集卷六<lb/>
</p>
<p>
</p>
  </div></body>
</text>\m</TEI>