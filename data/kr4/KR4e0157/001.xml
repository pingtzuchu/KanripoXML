<?xml version="1.0" encoding="UTF-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?><?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" 	schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">   <teiHeader>      <fileDesc>          <titleStmt> <title>Title</title> </titleStmt> <publicationStmt>             <p>Publication Information</p> </publicationStmt> <sourceDesc>             <p>Kanripo</p>          </sourceDesc>       </fileDesc>   </teiHeader>
 <text>
<body>
<div> <lb/>
    <p>
<pb n="KR4e0157_SBCK_001-1a"/>
王文成公全書卷之三十七<lb/>
　　附錄<hi>六</hi>世徳紀<lb/>
　傳<lb/>
　　王性常先生傳<lb/>
　　　　　　　　　　張壹民撰<lb/>
王綱字性常一字徳常弟秉常敬常並以文學知<lb/>
名性常尤善識鑒有文武長才少與永嘉高則誠<lb/>
族人元章相友善往來山水間時人莫測也元末<lb/>
嘗奉母避兵五洩山中有道士夜投宿性常異其<lb/>
<pb n="KR4e0157_SBCK_001-1b"/>
氣貌禮敬之曰君必有道者願聞姓字道士曰吾<lb/>
終南隱士趙縁督也與語逹旦因授以筮法且爲<lb/>
性常筮之曰公後當有名世者矣然公不克終牗<lb/>
下今能從吾出遊乎性常以母老有難色道士笑<lb/>
曰公俗縁未斷吾固知之遂去誠意伯劉伯温㣲<lb/>
時常造焉性常謂之曰子真王佐才然貌㣲不稱<lb/>
其心宜厚施而薄受之老夫性在丘壑異時得志<lb/>
幸勿以世縁見累則善矣後伯溫竟薦性常於<lb/>
朝洪武四年以文學徴至京師時性常年巳七十<lb/>
<pb n="KR4e0157_SBCK_001-2a"/>
而齒髮精神如少壮　上問而異之親䇿治道嘉<lb/>
恱其對拜兵部郎中未幾潮民弗靖遂擢廣東叅<lb/>
議往督兵糧謂所親曰吾命盡兹行乎致書與家<lb/>
人訣擕其子彦逹以行至則單舸往諭潮民感恱<lb/>
咸扣首服罪威信大張回至増城遇海㓂曹真竊<lb/>
發皷譟突至截舟羅拜願得性常為帥性常諭以<lb/>
逆順禍福不從則厲聲叱駡之遂共扶舁之而去<lb/>
賊爲壇坐性常日羅拜請不已性常亦罵不絶聲<lb/>
遂遇害時彦逹亦隨入賊中從傍哭罵求死賊欲<lb/>
<pb n="KR4e0157_SBCK_001-2b"/>
并殺之其酋曰父忠而子孝殺之不祥與之食不<lb/>
顧賊憫其誠孝容令綴羊革褁尸負之而出得歸<lb/>
葬禾山洪武二十四年御史郭純始備上其事得<lb/>
立廟死所錄用彦逹彦逹痛父以忠死躬耕養母<lb/>
麄衣惡食終身不仕性常之殁彦逹時年十六云<lb/>
　　遯石先生傳<lb/>
　　　　　　　　　　　祭酒胡儼撰<lb/>
翁姓王氏諱與凖字公度浙之餘姚人晉右軍將<lb/>
軍羲之之裔也父彦逹有隱操祖廣東叅議性常<lb/>
<pb n="KR4e0157_SBCK_001-3a"/>
以忠死難　朝廷旌錄彦逹而彦逹痛父之死終<lb/>
身不仕悉取其先世所遺書付翁曰但母廢先業<lb/>
而巳不以仕進望爾也翁閉門力學盡讀所遺書<lb/>
鄕里後進或来從學者輙辭曰吾無師承不足相<lb/>
授因去從四明趙先生學易趙先生竒其志節妻<lb/>
以族妹而勸之仕翁曰昨聞先生遯世無悶之誨<lb/>
與準請終身事斯語矣趙先生媿謝之先世嘗得<lb/>
筮書於異人翁暇試取而䆒其術爲人筮無不竒<lb/>
中逺近輻輳縣令亦時遣人來邀筮後益數數日<lb/>
<pb n="KR4e0157_SBCK_001-3b"/>
或二三至翁厭苦之取其書對使者焚之曰王與<lb/>
凖不能爲術士終日奔走公門談禍福令大㗸之<lb/>
翁因逃入四明山石室中不歸者年餘時　朝廷<lb/>
督有司訪求遺逸甚嚴部使者至縣欲起翁令因<lb/>
言曰王與準以其先世嘗死忠　朝廷待之薄遂<lb/>
父子誓不出仕有怨望之心使者怒拘翁三子使<lb/>
人督押入山求之翁聞益深遯墜厓傷足求者得<lb/>
之以出部使見翁創甚且視其言貌坦直無他翁<lb/>
亦備言其焚書逃遯之故使者悟始釋翁見翁次<lb/>
<pb n="KR4e0157_SBCK_001-4a"/>
子世傑之賢因謂翁曰足下不仕終恐及罪寧能<lb/>
以子代行乎不得已遂𥙷世傑邑庠弟子員而翁<lb/>
竟以足疾得免翁謂人曰吾非惡富貴而樂貧賤<lb/>
顧吾命甚薄且先人之志不忍渝也又曰吾非傷<lb/>
於石将不能遂栖遯之計石有徳於吾不敢忘也<lb/>
因自號遯石翁云翁偉貌修髯精䆒禮易著易㣲<lb/>
數千言嘗筮居秘圗湖隂遇大有之震謂其子曰<lb/>
吾先世盛極而衰今衰極當復矣然必吾後再世<lb/>
而始興乎興必盛且乆至是翁沒且十年而世傑<lb/>
<pb n="KR4e0157_SBCK_001-4b"/>
以名儒宿學膺貢來遊南雍大司成陳公一見待<lb/>
以友禮使母就弟子列命六堂之士咸師資之儼<lb/>
忝與同舎受世傑教益爲㝡多而相知爲㝡深因<lb/>
得備聞翁之隱徳乃私爲志之若此昔人有言公<lb/>
侯子孫必復其始王氏自漢吉祥至祥覽皆以令<lb/>
徳孝友垂𥙿江左聮綿數百祀門第之盛天下莫<lb/>
敢望中㣲百餘年天道未爲無意也元末時其先<lb/>
世嘗遇異人謂其後必有名世者出而翁亦嘗再<lb/>
世而興之筮今世傑於翁亦再世矣充世傑之道<lb/>
<pb n="KR4e0157_SBCK_001-5a"/>
真足以弘濟天下而䏻澹然爵禄不入其心古所<lb/>
謂富貴不䏻淫貧賤不䏻移威武不䏻屈者吾誠<lb/>
於世傑見之異時求當天下之大任者非世傑而<lb/>
誰乎則異人之言與翁之筮於是始可驗矣<lb/>
　　槐里先生傳<lb/>
　　　　　　　　　　編修戚瀾撰<lb/>
先生姓王名傑字世傑居秘圗湖之後其先世嘗<lb/>
植三槐於門自號槐里子學者因稱曰槐里先生<lb/>
始祖爲晉右将軍羲之曾祖綱性常與其弟秉常<lb/>
<pb n="KR4e0157_SBCK_001-5b"/>
敬常俱以文學顯名國初而性常以廣東叅議死<lb/>
於苗之難祖秘湖漁隱彦逹父遯石翁與凖皆以<lb/>
德學爲世隱儒先生自爲童子即有志聖賢之學<lb/>
年十四盡通四書五經及宋諸大儒之說時　朝<lb/>
廷方督有司求遺逸部使者聞遯石翁之名及門<lb/>
迫起之不可得見先生竒焉謂遯石翁曰足下不<lb/>
屑就罪且及身寧䏻以子代行乎不得已乃遣先<lb/>
生備邑庠弟子員時教諭程晶負才倨傲奴視諸<lb/>
生見先生輙敬服語人曰此今之黄叔度也歳當<lb/>
<pb n="KR4e0157_SBCK_001-6a"/>
大比邑有司首以先生應薦比入試衆皆散髪袒<lb/>
衣先生歎曰吾寜曵履衡門矣遂歸不復應試宣<lb/>
徳間　詔中外舉異才堪風憲者破常調任使之<lb/>
時先生次當貢邑令黄維雅重先生爲之具行李<lb/>
戒僕從強之應　詔先生固以親老辭乃譲其友<lb/>
汪生叔昻既而遯石翁殁又當貢復以母老辭讓<lb/>
其友李生文昭而躬耕受徒以養其母饔飱不繼<lb/>
休如也母且殁謂先生曰爾貧日益甚吾死爾必<lb/>
仕母忘吾言已終䘮先生乃膺貢入南雍祭酒陳<lb/>
<pb n="KR4e0157_SBCK_001-6b"/>
公敬宗聞先生至待以友禮使母就弟子列明年<lb/>
薦先生於　朝未報而先生殁先生儀觀玉立秀<lb/>
目修髯望之以為神人無賢愚戚踈皆知敬而愛<lb/>
之言行一以古聖賢為法嘗謂其門人曰學者䏻<lb/>
見得曽點意思将灑然無入而不自得爵禄之無<lb/>
動於中不足言也先生與先君泠川先生友先君<lb/>
毎稱先生所著易春秋說周禮考正以為近世儒<lb/>
者皆所不及與人論人物必以先生為稱首瀾時<lb/>
爲童子竊志之然從先君宦遊於外無因及門也<lb/>
<pb n="KR4e0157_SBCK_001-7a"/>
今玆之歸先生殁巳乆矣就其家求所著述僅存<lb/>
槐里雜稿數卷而所謂易春秋說周禮考正者則<lb/>
先生之殁於南雍其二子皆不在侍爲其同舍生<lb/>
所取巳盡亡之矣嗚呼惜哉先君㓜時嘗聞鄉父<lb/>
老相傳謂王氏自東晉来盛江左中㣲且百數年<lb/>
元時有隱士善筮者與其先世遊嘗言其後當有<lb/>
大儒名世者出意其在先生而先生亦竟不及用<lb/>
豈尚在其子孫耶<lb/>
　　竹軒先生傳<lb/>
<pb n="KR4e0157_SBCK_001-7b"/>
　　　　　　　　　　布政魏瀚撰<lb/>
先生名倫字天叙以字行性愛竹所居軒外環植<lb/>
之日嘯咏其間視紛華勢利泊如也客有造竹所<lb/>
者輙指告之曰此吾直諒多聞之友何可一日相<lb/>
舎耶學者因稱曰竹軒先生早承厥考槐里先生<lb/>
廷訓徳業夙成甫冠浙東西大家爭延聘爲子弟<lb/>
師凡及門經指授者徳業率多可觀槐里先生蚤<lb/>
世環堵蕭然所遺惟書史數篋先生每啓篋輙揮<lb/>
涕曰此吾先世之所殖也我後人不殖則将落矣<lb/>
<pb n="KR4e0157_SBCK_001-8a"/>
乃窮年口誦心惟於書無所不讀而尤好觀儀禮<lb/>
左氏傳司馬遷史雅善鼓琴每風月淸朗則焚香<lb/>
操弄數曲弄罷復歌古詩詞而使子弟和之識者<lb/>
謂其胸次灑落方之陶靖節林和靖無不及焉居<lb/>
貧躬授徒以養母母性素嚴重而扵外家諸孤弟<lb/>
妹憐愛甚切至先生每先意承志觧衣推食惟恐<lb/>
弗及而於妻孥之寒餒弗遑恤焉弟粲㓜孤爲母<lb/>
所鍾愛先生少則教之扵家塾長則挈之遊江湖<lb/>
有無欣戚罔不與居逮子華官翰林請於　朝分<lb/>
<pb n="KR4e0157_SBCK_001-8b"/>
禄以為先生養先生復推其半以贍弟鄉人有箕<lb/>
豆相煎者聞先生風多愧悔更為敦睦之行先生<lb/>
容貌環偉細目美髯與人交際和樂之氣藹然可<lb/>
掬而對門人弟子則矩範嚴肅凛乎不可犯為文<lb/>
章好簡古而厭浮靡賦詩援筆立就若不介意而<lb/>
亦未嘗逸於法律之外所著有竹軒稿及江湖雜<lb/>
稿若干卷藏于家先生與先君菊荘翁訂盟吟社<lb/>
有莫逆好瀚自致政歸毎月旦亦獲陪先生杖屨<lb/>
遊且辱知於先生仲子龍山學士學士之子守仁<lb/>
<pb n="KR4e0157_SBCK_001-9a"/>
又與吾兒朝端同舉扵鄉累世通家知先生之深<lb/>
者固莫如瀚因節其行之大者於此以備大史氏<lb/>
之採擇焉<lb/>
　　海日先生墓誌銘<lb/>
　　　　　　　　　　大學士楊一淸撰<lb/>
正徳巳卯寧濠稱亂江西鳩集群盗發數千艘而<lb/>
東遠近震動廵撫南贛都御史王守仁伯安傳檄<lb/>
鄰境舉兵討賊時其父南京吏部尚書王公致仕<lb/>
居會稽有傳伯安遇害者人謂公曰盍避諸公曰<lb/>
<pb n="KR4e0157_SBCK_001-9b"/>
吾兒方舉大義吾避安之或曰伯安既仇賊賊必<lb/>
隂使人行不利於公避之是也公笑曰吾兒䏻棄<lb/>
家討賊吾何可先去以為民望　祖宗功澤在天<lb/>
下賊行且自斃吾為　國大臣恨老不䏻荷戈首<lb/>
敵即有不幸猶将與鄉里子弟共死此城耳因使<lb/>
人趣郡縣宜急調兵糧為備禁訛言勿令動揺人<lb/>
心鄕人竊視公晏然如常時衆志亦稍稍定盖不<lb/>
旬月而伯安之捷報至矣初賊濠東下将趨南都<lb/>
伯安引兵入南昌奪其巢賊聞大恐急旋舟伯安<lb/>
<pb n="KR4e0157_SBCK_001-10a"/>
帥吉安知府今都憲伍君文定等大戰於鄱陽湖<lb/>
賊兵風靡遂擒濠并其黨與數千人獻俘於　闕<lb/>
嗚呼自古奸雄搆亂雖有忠臣義士必假以歲月<lb/>
乃䏻削平禍難伯安奮戈一呼以身臨不測之淵<lb/>
呼吸之間地方大定公聞變從容群囂衆惑屹然<lb/>
不為動伯安得直前狥　國不嬰懐回顧以成懋<lb/>
績公之雅量伯安之忠義求之載籍可多見哉及<lb/>
是　武廟南廵權奸妬功搆飛語䧟伯安跡甚危<lb/>
衆慮禍且及家公寂若無聞辛已今　皇帝入嗣<lb/>
<pb n="KR4e0157_SBCK_001-10b"/>
大統始下　詔表揚伯安之功　召還京師因得<lb/>
便道歸省㝷論功封奉　天翊運推誠宣力守正<lb/>
文臣特進光祿大夫柱國新建伯又以廷推兼南<lb/>
京兵部尚書叅賛機務錫之誥劵封公勲階爵邑<lb/>
如子俾子孫世其爵適公誕辰伯安捧觴為壽公<lb/>
蹙然曰吾父子乃得復相見邪賊濠之亂皆以汝<lb/>
為死矣而不死以為事難猝平而平之然此仗<lb/>
宗社神靈　朝廷威徳豈汝一書生所能辦比讒<lb/>
構横行禍機四發頼　武廟英明保全今　國是<lb/>
<pb n="KR4e0157_SBCK_001-11a"/>
既定吾父子之榮極矣然福者禍之基䏻無懼乎<lb/>
古云知足不辱知止不殆吾老矣得父子相保牗<lb/>
下孰與犯盈滿之戒覆成功而毀令名者邪伯安<lb/>
跪曰謹受教公自是日與姻黨置酒宴樂歲暮舊<lb/>
疾作嘉靖壬午春二月十二日終于正寝得年七<lb/>
十有七未屬纊時使者以部咨将新命至公尚䏻<lb/>
言趣諸子曰不可以吾疾廢禮宜急出迎既成禮<lb/>
偃然而逝訃　聞　上賜諭祭命有司治葬事伯<lb/>
安偕諸弟卜以卒之明年秋八月某日葬公郡東<lb/>
<pb n="KR4e0157_SBCK_001-11b"/>
天柱峯之南之原具書戒使者詣鎮江請予銘公<lb/>
墓予曩官外制官太常接公班行不鄙謂予以知<lb/>
言見待予遷南京太常辱贈以文公校文南畿道<lb/>
舊故甚洽正徳丁卯取嫉權奸歸致仕予亦避讒<lb/>
構謝病歸杜門不接賔客公直造内室慰語乆之<lb/>
伯安又予掌銓時首引置曹屬號知已公銘當予<lb/>
屬顧以江西之變關繋公父子大節特先書之乃<lb/>
按公門人國子司業陸君深所著状摘而叙之曰<lb/>
公姓王氏諱華字徳輝號實菴晚號海日翁嘗讀<lb/>
<pb n="KR4e0157_SBCK_001-12a"/>
書龍泉山中學者稱為龍山先生上世自琅琊徙<lb/>
居會稽之山隂又自山隂徙餘姚四世祖諱性常<lb/>
有文武才　國初爲誠意伯所薦仕至廣東叅議<lb/>
峒苗為亂死之髙祖諱彦逹號秘湖漁隱年十六<lb/>
褁父屍自苗壤歸葬痛父死忠布𬞞終其身人稱<lb/>
孝子曾祖諱與準號遯石翁學精於易嘗筮得震<lb/>
之大有謂其子曰吾後再世其興興其乆乎祖諱<lb/>
世傑號槐里子以明經貢為太學生卒父諱天叙<lb/>
號竹軒𥘉以公貴封修撰後與槐里公俱贈嘉議<lb/>
<pb n="KR4e0157_SBCK_001-12b"/>
大夫禮部右侍郎今以伯安功俱追封新建伯祖<lb/>
妣孟氏封淑人妣岑氏累封太淑人進封太夫人<lb/>
公生正統丙寅九月孟淑人夣其姑抱緋衣玉帶<lb/>
一童子授之曰婦事吾孝孫婦亦事汝孝吾與若<lb/>
祖丐於上帝以此孫卑汝世世榮華無替故公生<lb/>
以今名名長兄以榮名符夣也公生而警敏始能<lb/>
言槐里公口授以詩歌經耳輙成誦稍長讀書過<lb/>
目不忘六歲與群兒戲水濵見一客来濯足巳大<lb/>
醉去遺其所提嚢取視之數十金也公度其醒必<lb/>
<pb n="KR4e0157_SBCK_001-13a"/>
復来恐人持去以投水中坐守之少頃其人果號<lb/>
而至公迎謂曰求爾金邪爲指其處其人喜以一<lb/>
錠爲謝却不受年十一從里師授業日異而月不<lb/>
同歲終里師無所施其教年十四嘗與諸子弟讀<lb/>
書龍泉山寺寺故有妖物爲祟解傷人寺僧復張<lb/>
皇其事諸生皆䘮氣走歸公獨留居妖亦寖滅僧<lb/>
以為異假妖勢恐且試之百方不色動僧謝曰君<lb/>
天人也異時福徳何可量弱冠提學張公時敏試<lb/>
其文與少傅木齋謝先生相甲乙並以状元及第<lb/>
<pb n="KR4e0157_SBCK_001-13b"/>
竒之名遂起故家世族爭禮聘爲子弟師浙江方<lb/>
伯祁陽寗君良擇師於張公張公曰必𣣔學行兼<lb/>
優無如王某者寗親造其館賔禮之請為子師延<lb/>
至祁陽湖湘之士聞而来從者踵相接居寗之梅<lb/>
荘别墅墅中積書數千卷日夕諷誦其間學益進<lb/>
祁俗好妓飲公峻絶之三年如一日祁士有化服<lb/>
者歸連舉不利成化庚子發觧浙江第二人明年<lb/>
辛丑　廷試第一甲第一人授翰林院修撰甲辰<lb/>
充廷試彌封官丁未同考㑹試弘治改元戊申與<lb/>
<pb n="KR4e0157_SBCK_001-14a"/>
修憲廟實録充　經筵官己酉滿九載以竹軒公<lb/>
憂去癸丑服闋遷右春坊右諭徳丙辰命為日講<lb/>
官賜金帶四品服公　講筵音吐明暢詞多切直<lb/>
每以勤聖學戒逸豫親仁賢遠邪佞為勸　孝廟<lb/>
嘉納焉内侍李廣方貴幸嘗講太學衍義至唐李<lb/>
輔國結張后表裏用事衆以事頗渉嫌欲諱之公<lb/>
朗然誦說無少避忌左右皆縮頸吐舌　上樂聞<lb/>
之不厭罷講　遣中官賜尚食　皇太子出閣<lb/>
詔選正人輔導用端國本公卿多薦公自是日侍<lb/>
<pb n="KR4e0157_SBCK_001-14b"/>
東宫講讀　眷賜加隆戊午　命主順天鄉試辛<lb/>
酉再主鄉試應天得士爲多壬戌遷翰林院學士<lb/>
食從四品禄　命授庶吉士業修　大明㑹典爲<lb/>
纂修官書成遷詹事府少詹事兼學士掌院事與<lb/>
編纂通鑑纂要是歲遷禮部右侍郎仍兼日講<lb/>
武廟嗣位遣祭江淮諸神乞便道歸省以岑太夫<lb/>
人年髙乞歸便養不　允明年改元丙寅瑾賊竊<lb/>
柄士夫側足立爭奔走其門求免禍公獨不往瑾<lb/>
銜之時伯安爲兵部主事䟽瑾罪惡瑾矯詔執之<lb/>
<pb n="KR4e0157_SBCK_001-15a"/>
㡬斃　廷杖竄南荒以去瑾復移怒於公㝷知為<lb/>
㣲時所聞名士意稍解冀公一見且将柄用焉公<lb/>
竟不往瑾益怒丁卯遷南京吏部尚書猶以舊故<lb/>
慰言冀必往謝公復不行遂推㝷禮部舊事與公<lb/>
本不相渉者勒令致仕既歸有以其同年友事誣<lb/>
毁之者人謂公當速白不然且及罪公曰是焉能<lb/>
凂我我何忍訐吾友後伯安復官京師聞士夫論<lb/>
及此将䟽辨於　朝公馳書止之曰汝将重吾過<lb/>
邪公性至孝𥘉竹軒公病報至當道以不受當遷<lb/>
<pb n="KR4e0157_SBCK_001-15b"/>
官宜出受新命公卧家不出日憂懼不知所為踰<lb/>
月訃始至慟絶㡬䘮生襄塟穴湖山遂廬墓下墓<lb/>
故虎穴虎時群至不為害乆且益馴人謂孝感比<lb/>
致仕岑太夫人年近百歲公壽逾七十猶朝夕為<lb/>
童子嬉戲以悅親左右扶掖不忍斯湏去測太夫<lb/>
人卒塊苫擗踊過毁致疾及塟徒跣數十里疾益<lb/>
甚竟以是不起處諸昆弟篤友愛祿食贏餘恒與<lb/>
共之視其子若巳出氣質醇厚坦坦自信不立邉<lb/>
幅議論風生由衷而發廣廷之論入對妻孥無異<lb/>
<pb n="KR4e0157_SBCK_001-16a"/>
語人有片善亟稱之有急惻然赴之至人有過惡<lb/>
則盡言䂓斥不少囬曲坐是多遭嫉忌然人諒其<lb/>
無他則亦無深怨之者識宏而守固百務紛沓應<lb/>
之如流至臨危疑震蕩衆披靡惶惑獨卓立毅然<lb/>
不為變若是盖有人不及知者矣公之學一出于<lb/>
正書非正不讀客有以仙家長生之術来說者則<lb/>
峻拒之曰修身以俟命吾儒家法長生奚為儉素<lb/>
自持貨利得䘮不屑為意樓居厄于火貲積一空<lb/>
親朋来救焚者欵語如常為詩文取逹意不以雕<lb/>
<pb n="KR4e0157_SBCK_001-16b"/>
刻為工而自合程度所著有龍山稿垣南草堂稿<lb/>
禮經大義諸書雜録進講餘抄等稿共四十六卷<lb/>
藏于家𥘉配贈夫人鄭氏淵靜孝慈與公起㣲寒<lb/>
同貧苦躬紡績以奉舅姑既貴恭儉不衰壽四十<lb/>
一先公三十六年卒繼室趙氏封夫人側室楊氏<lb/>
子男四長即伯安守仁名别號陽明子其學邃於<lb/>
理性中外士爭師之稱陽明先生次守儉太學生<lb/>
次守文郡庠生次守章女一適南京工部都水郎<lb/>
中同邑徐愛𥘉鄭夫人祔塟穴湖已而改殯郡南<lb/>
<pb n="KR4e0157_SBCK_001-17a"/>
石泉山石泉近有水患乃卜今地塟公云惟古賢<lb/>
人君子未遇之時毎以天下國家為巳任岀而登<lb/>
仕其所遭際不同而其志有遂有不遂非人之所<lb/>
能為也公少負竒氣壮強志存用世顧其職業恒<lb/>
在文字間而未能逹之於政際遇　孝宗講筵啓<lb/>
沃　聖心簡在柄用有期不幸　龍馭上賔弗䆒<lb/>
厥用晚登八座旋見沮於權奸偃蹇而歸豈非天<lb/>
哉然有子如伯安所建立宏偉卓犖凡公之所欲<lb/>
為噤而不得施用者皆於其子之身而顯施大發<lb/>
<pb n="KR4e0157_SBCK_001-17b"/>
之公又親及見之較之峻登大受既乆且專而泯<lb/>
然無聞於世者其髙下榮辱宜何如也王氏之先<lb/>
有植槐於庭䕃後三公者遯石翁大有之占其類<lb/>
是乎銘曰<lb/>
　孰不有母孰如公母壽七十之叟傞傞拜舞百<lb/>
　歲而終歸得其所孰不有子公子天下士亶其<lb/>
　忠勤以事其事不有其身惟狥之義是子是父<lb/>
　允文允武勲在冊府　帝錫之爵土其生不負<lb/>
　而殁不朽銘以要諸乆<lb/>
<pb n="KR4e0157_SBCK_001-18a"/>
　　海日先生行状<lb/>
　　　　　　　　　　國子司業門人陸深譔<lb/>
先生姓王氏諱華字徳輝别號實菴晚復號海日<lb/>
翁嘗讀書龍泉山中學者又稱為龍山先生其先<lb/>
出自晉光祿大夫覽之曽孫右軍将軍羲之由琅<lb/>
琊徙居會稽之山隂後二十三代孫廸功夀又自<lb/>
山隂徙餘姚至先生之四世祖廣東叅議性常又<lb/>
五世矣叅議博學善識鑑有文武長才與永嘉髙<lb/>
則誠族人元章相友善往来山水間時人莫測也<lb/>
<pb n="KR4e0157_SBCK_001-18b"/>
誠意伯劉伯温㣲時嘗造焉叅議謂曰子真王佐<lb/>
才然異時勿累老夫則善矣伯温既貴遂薦以爲<lb/>
兵部郎中擢廣東叅議卒死於苗難高祖諱彦逹<lb/>
號秘湖漁隱漁隱年十六自苗中褁父尸歸塟朝<lb/>
夕哭墓下痛父以忠死麄衣惡食終身不仕鄉里<lb/>
以孝稱之曾祖諱與準號遯石翁偉貌修髯精䆒<lb/>
禮易著易㣲數千言居秘湖隂嘗筮得大有之震<lb/>
謂其子曰吾先世盛極而衰今衰極當復矣然必<lb/>
吾後再世而始興乎興必盛且乆爾雖不及顯身<lb/>
<pb n="KR4e0157_SBCK_001-19a"/>
沒亦與有焉祖諱世傑號槐里子以明經貢爲太<lb/>
學生卒贈嘉議大夫禮部右侍郎祖妣孟氏贈淑<lb/>
人父諱天叙别號竹軒封翰林院修撰贈禮部右<lb/>
侍郎妣岑氏封太淑人正統丙寅九月甲午先生<lb/>
生先夕孟淑人梦其姑趙抱一童子緋衣玉帶授<lb/>
之曰新婦平日事吾孝今孫婦事汝亦孝吾與若<lb/>
祖丐於上帝以此孫卑汝子孫世世榮華無替故<lb/>
先生生而以今名名先生之長兄半岩先生以榮<lb/>
名夣故也先生生而警敏絶人始䏻言槐里先生<lb/>
<pb n="KR4e0157_SBCK_001-19b"/>
抱弄之因口授以古詩歌經耳輙成誦稍長使讀<lb/>
書過目不忘六歲時與群兒戲水濵見一客来濯<lb/>
足已大醉遺其所提嚢而去取視之數十金也先<lb/>
生度其人酒醒必復來恐人持去投水中坐守之<lb/>
有頃其人果號泣而至先生迎謂曰求爾金邪為<lb/>
指其處其人喜躍以一金謝先生笑却之曰不取<lb/>
爾數十金乃取爾一金乎客且慚且謝隨至先生<lb/>
家無少長咸遍拜而去岑太夫人嘗績窓下先生<lb/>
從旁坐讀書時邑中迎春里兒皆競呼出觀先生<lb/>
<pb n="KR4e0157_SBCK_001-20a"/>
獨安讀書不輟太夫人謂曰若亦蹔往觀乎先生<lb/>
曰大人誤矣觀春何若觀書太夫人喜曰兒是也<lb/>
吾言誤矣年十一從里師錢希寵學初習對句月<lb/>
餘習詩又兩月餘請習文數月之後學中諸生盡<lb/>
出其下錢公嘆異之曰歲終吾無以教爾矣縣令<lb/>
呵從到塾同學皆廢業擁觀先生據案朗誦若無<lb/>
睹錢竒之戲謂曰爾獨不顧令即謂爾倨傲呵責<lb/>
及爾且柰何先生曰令亦人耳視之奚為若誦書<lb/>
不輟彼亦便柰呵責也錢因語竹軒公曰公子徳<lb/>
<pb n="KR4e0157_SBCK_001-20b"/>
噐如是㫁非凢兒十四歲時嘗與親朋數人讀書<lb/>
龍泉山寺寺舊有妖為崇數人者皆富家子素豪<lb/>
俠自負莫之信又多侵侮寺僧僧甚苦之信宿妖<lb/>
作數人果有傷者寺僧因復張皇其事衆皆失氣<lb/>
狼狽走歸先生獨留居如常妖亦遂止僧咸以為<lb/>
異每夜分輙衆登屋號笑或瓦石撼卧榻或乗風<lb/>
雨雷電之夕奮撃門障僧從壁隙中窺先生方正<lb/>
襟危坐神氣自若輙又私相嘆異然益多方試之<lb/>
技殫因從容問曰向妖為祟諸人皆𬒳傷君能獨<lb/>
<pb n="KR4e0157_SBCK_001-21a"/>
無恐乎先生曰吾何恐僧曰諸人去後君更有所<lb/>
見乎先生曰吾何見僧曰此妖但觸犯之無得遂<lb/>
巳者君安得獨無所見乎先生笑曰吾見數沙彌<lb/>
爲祟耳諸僧相顧色動疑先生已覺其事因徉謂<lb/>
曰此豈吾寺中亡過諸師兄爲祟邪先生笑曰非<lb/>
亡過諸師兄乃見在諸師弟耳僧曰君豈親見吾<lb/>
儕爲之但臆說耳先生曰吾雖非親見若非爾軰<lb/>
親為何以知吾之必有見邪寺僧因具言其情且<lb/>
嘆且謝曰吾儕實𣣔以此試君耳君天人也異時<lb/>
<pb n="KR4e0157_SBCK_001-21b"/>
福德何可量至今寺僧猶傳其事天順壬午先生<lb/>
年十七以三禮投試邑中邑令竒其文後數日復<lb/>
特試之題下一揮而就令疑其偶遇宿構連三命<lb/>
題其應益捷因大竒賞謂曰吾子異日必大魁天<lb/>
下逺邇爭禮聘為子弟師提學松江張公時敏考<lb/>
校姚士以先生與木齋謝公爲首並稱之曰二子<lb/>
皆當状元及第福徳不可量也方伯祁陽寗公良<lb/>
擇師於張公張曰但求舉業髙等則如某某者皆<lb/>
可必欲學行兼優惟王某耳時先生甫踰弱冠寗<lb/>
<pb n="KR4e0157_SBCK_001-22a"/>
親至館舍講賔主禮請爲其子師延至家湖湘之<lb/>
士翕然來從者以數十在祁居梅荘别墅墅中積<lb/>
書數千卷先生晝夜諷誦其間不入城市者三年<lb/>
永士有陳姓者聞先生篤學特至梅荘請益間取<lb/>
所積書叩之先生皆黙誦如流陳嘆曰昔聞五經<lb/>
笥今乃見之祁俗好妓飲先生峻絶之比告歸祁<lb/>
士以先生客居三年矣乃祕兩妓於水次因餞先<lb/>
生於亭上宿焉客散妓從祕中出先生呼舟不得<lb/>
撤門爲桴而渡衆始嘆服其難始先生在梅荘嘗<lb/>
<pb n="KR4e0157_SBCK_001-22b"/>
一夕夣迎春歸其家前後鼓吹旛節中導白土牛<lb/>
其後一人輿以從則方伯杜公謙也既覺先生以<lb/>
竹軒公岑太夫人皆生於辛丑謂白為凶色心惡<lb/>
之遂語諸生欲歸諸生堅留之寗生曰以紘占是<lb/>
夣先生且大魁天下矣夫牛丑屬也謂之一元大<lb/>
武辛金屬其色白春者一歲之首也世以状元為<lb/>
春元先生之登其在辛丑乎故事送状元歸第者<lb/>
京兆尹也其時杜公殆為京兆乎先生以親故遂<lb/>
力辭而歸舟過洞庭阻風君山祠下因入祠謁祝<lb/>
<pb n="KR4e0157_SBCK_001-23a"/>
者迎問曰公豈王状元邪先生曰何從知之祝者<lb/>
曰疇昔之夕夣山神曰後日薄暮有王状元来吾<lb/>
以是知之先生異其言與梅荘之夣適相恊因備<lb/>
紀其事自是先生連舉不利至成化庚子始以第<lb/>
二人發解明年辛丑果状元及第杜公為京兆悉<lb/>
如其占云是歲授官翰林院修撰甲辰　廷試進<lb/>
士爲彌封官丁未充會試同考官弘治改元與脩<lb/>
憲廟實録充　經筵官巳酉秩滿九載當遷聞竹<lb/>
軒疾即移病不出當道使人来趨親友亦交勸之<lb/>
<pb n="KR4e0157_SBCK_001-23b"/>
且出遷官若凶聞果至不出未晚也先生曰親有<lb/>
疾已不能匍匐歸侍湯藥又逐逐奔走為遷官之<lb/>
圗湏家信至幸而無恙出豈晚乎竟不出庚戌正<lb/>
月下旬竹軒之訃始至號慟屢絶即日南奔塟竹<lb/>
軒於穴湖山遂廬墓下墓故虎穴虎時時群至先<lb/>
生晝夜哭其傍若無睹者乆之益馴或傍廬卧人<lb/>
畜一不犯人以為異癸丑服滿陞右春坊右諭徳<lb/>
充　經筵講官嘗進勸學䟽其畧謂貴緝熈于光<lb/>
明今毎歲　經筵不過三四御而日講之設或間<lb/>
<pb n="KR4e0157_SBCK_001-24a"/>
旬月而始一二行則緝熈之功無亦有間歟雖<lb/>
聖德天徤自䏻乾乾不息而宋儒程頥所謂涵養<lb/>
本原薫陶德性者必接賢士大夫之時多而後可<lb/>
免於一暴十寒之患也　上然其言御講日數丙<lb/>
辰三月　特命爲日講官賜金帶四品服四月以<lb/>
選正人端國本公卿會推為　東宫輔導戊午三<lb/>
月又　命兼　東宫講讀春賜日隆是歲奉　命<lb/>
主順天府鄕試辛酉又奉　命主應天鄉試壬戌<lb/>
陞翰林院學士從四品俸尋　命教庶吉士魯鐸<lb/>
<pb n="KR4e0157_SBCK_001-24b"/>
等繼又　命與纂修　大明㑹典踰年書成陞詹<lb/>
事府少詹事兼翰林院學士五月復　命與編通<lb/>
鑑纂要六月陞禮部右侍郎仍兼日講　上以先<lb/>
生講釋明贍故特乆任是歲冬　命祭江淮諸神<lb/>
乞便道歸省還　朝以岑太夫人年邁屢䟽乞休<lb/>
以便色養不　允㝷陞禮部左侍郎明年　武宗<lb/>
皇帝改元賊瑾用事呼吸成禍福士大夫奔走其<lb/>
門者如市先生獨不之顧時先生元子今封新建<lb/>
伯方為兵部主事上䟽論瑾罪惡瑾大怒既逐新<lb/>
<pb n="KR4e0157_SBCK_001-25a"/>
建復移怒於先生然瑾㣲時嘗從先生鄕人方正<lb/>
習書史備聞先生平日處家孝友忠信之詳心敬<lb/>
慕之先生盖不知也瑾後知為先生怒稍觧嘗語<lb/>
隂使人謂於先生有舊若一見可立躋相位先生<lb/>
不可瑾意漸拂丁卯陞南京吏部尚書瑾猶以舊<lb/>
故使人慰之曰不乆将大召冀必往謝先生又不<lb/>
行瑾復大怒然先生乃無可加之罪遂推㝷禮部<lb/>
時舊事與先生無干者傳　㫖令致仕先生聞<lb/>
命忻然束裝而歸曰吾自此可免於禍矣既而有<lb/>
<pb n="KR4e0157_SBCK_001-25b"/>
以同年友事誣毀先生於　朝者人咸勸先生一<lb/>
白先生曰某吾同年友若白之是我訐其友矣是<lb/>
焉䏻凂我哉竟不辨後新建復官京師聞士夫之<lb/>
論具本奏辨先生聞之即馳書止之曰是以爲吾<lb/>
平生之大耻乎吾本無可耻今廼無故而攻發其<lb/>
友之隂私是反為吾求一大恥矣人謂汝智於吾<lb/>
吾不信也廼不復辨歷事　三朝惟　孝廟最知<lb/>
末年尤加眷注屢因進講勸　上勤聖學戒逸豫<lb/>
親仁賢逺邪佞　上皆虗心嘉納故事講官數人<lb/>
<pb n="KR4e0157_SBCK_001-26a"/>
當直者必先期演習至　上前猶或盩張失措先<lb/>
生未嘗豫習及進講又甚條暢一日　上巳幸講<lb/>
筵直講者忽風眩仆地衆皆惶遽共推先生代先<lb/>
生從容就案展卷敷析尤極整暇衆咸服其噐度<lb/>
内侍李廣者方貴幸嘗於　文華殿講大學衍義<lb/>
至唐李輔國與張后表裏用事諸學士欲諱不敢<lb/>
言先生特誦說朗然開諷明切左右聞者皆縮頸<lb/>
吐舌而　上樂聞不厭明日罷講　命中官賜食<lb/>
中官密語先生云連日先生講書明白　聖心甚<lb/>
<pb n="KR4e0157_SBCK_001-26b"/>
喜甚加眷念先生自慶知遇益用剴切　上亦精<lb/>
勤彌勵詎意　孝廟升遐先生志未及行亦偃蹇<lb/>
而歸矣天道如斯嗚呼悲夫先生氣質醇厚平生<lb/>
無矯言飾行仁恕坦直不立邉幅與人無衆寡大<lb/>
小待之如一談笑言議由衷而發廣庭之論入對<lb/>
妻孥曾無兩語人有片善稱之不容口有急難来<lb/>
控者惻然若身䧟於溝穽忘已拯救之雖以此招<lb/>
謗取嫌亦不恤然於人有過惡亦直言䂓切不肯<lb/>
少回曲以是往往反遭嫉忌然人亦知其實心無<lb/>
<pb n="KR4e0157_SBCK_001-27a"/>
他則亦無有深怨之者先生才識宏逹無所不可<lb/>
而操持堅的屹不可動百務紛沓應之沛然未嘗<lb/>
見其有難䖏之事至臨危疑震蕩衆多披靡惶惑<lb/>
而先生毅然卓立然未嘗以此自表見故人之知<lb/>
者罕矣爲詩文皆信筆立就不事雕刻但取詞逹<lb/>
而止所著有龍山稿垣南草堂稿禮經大義諸書<lb/>
雜録進講餘抄等稿共四十六卷先生孝友出于<lb/>
天性祿食盈餘皆與諸昆弟共之視諸昆弟之子<lb/>
不啻已出竹軒公及岑太夫人色愛之養無所不<lb/>
<pb n="KR4e0157_SBCK_001-27b"/>
至太夫人已百歲先生亦壽踰七十矣朝夕為童<lb/>
子色嬉戲左右撫摩扶掖未嘗少離或時為親朋<lb/>
山水之邀乗舟蹔出忽念太夫人即蹙然反棹及<lb/>
太夫人之殁寢苫𬞞食哀毁踰節因以得疾逮塟<lb/>
跣足隨號行數十里於是疾勢愈増病卧踰年始<lb/>
漸瘳然自是氣益衰先生素聞寧濠之惡疑其亂<lb/>
嘗私謂所親曰異時天下之禍必自兹人始矣令<lb/>
家人卜地於上虞之龍溪使其族人之居溪傍者<lb/>
買田築室潜爲棲遯之計至是正徳巳卯寧濠果<lb/>
<pb n="KR4e0157_SBCK_001-28a"/>
發兵爲變遠近傳聞駭愕且謂新建公亦以遇害<lb/>
盡室驚惶請徙龍溪先生曰吾往歲為龍溪之卜<lb/>
以有老母在耳今老母巳入土使吾兒果不幸遇<lb/>
害吾何所逃於天地乎飭家人勿輕語動已而新<lb/>
建起兵之檄至親朋皆来賀益勸先生宜速迯龍<lb/>
溪咸謂新建既與濠為敵其勢必隂使奸人来不<lb/>
利扵公先生笑曰吾兒能棄家殺賊吾乃獨先去<lb/>
以爲民望乎　祖宗德澤在天下必不使殘賊覆<lb/>
亂宗國行見其敗也吾爲　國大臣恨巳老不能<lb/>
<pb n="KR4e0157_SBCK_001-28b"/>
荷戈首敵倘不幸勝負之筭不可期猶将與鄉里<lb/>
子弟共死此城耳因使趨郡縣宜急調兵糧且禁<lb/>
訛言勿令摇動鄉人来竊視先生方晏然如平居<lb/>
亦皆稍稍復定不旬月新建捷至果如先生所料<lb/>
親朋皆擕酒交慶先生曰此　祖宗深仁厚澤漸<lb/>
漬人心紀綱法度維持周宻　朝廷威靈震懾四<lb/>
海蒼生不當罹此荼毒故旬月之間罪人斯得皆<lb/>
天意也豈吾一書生所能辨此哉然吾以垂盡之<lb/>
年幸免委填溝壑家門無夷僇之慘鄕里子弟又<lb/>
<pb n="KR4e0157_SBCK_001-29a"/>
皆得免於征輸調發吾兒幸全首領父子相見有<lb/>
日凡此皆足以稍慰目前者也諸親友咸喜極飲<lb/>
盡歡而罷巳而　武廟南巡奸黨害新建之功飛<lb/>
語構䧟危疑洶洶旦夕不可測群小傎伺旁午於<lb/>
道或來先生家私籍其産宇丁畜若将抄没之爲<lb/>
姻族皆震撼莫知所出先生寂若無聞日休田野<lb/>
間惟戒家人謹出入慎言語而巳辛巳　今上龍<lb/>
飛始下　詔宣白新建之功　召還京師新建因<lb/>
得便道歸省尋進南京兵部尚書封新建伯遣行<lb/>
<pb n="KR4e0157_SBCK_001-29b"/>
人賫白金文綺慰勞新建遂下　温㫖存問先生<lb/>
於家兼有羊酒之賜適先生誕辰親朋咸集新建<lb/>
捧觴為夀先生蹙然曰吾父子不相見者㡬年矣<lb/>
始汝平㓂南贛日夜勞瘁吾雖憂汝之疾然臣職<lb/>
宜爾不敢為汝憂也寜濠之變皆以汝為死矣而<lb/>
不死皆以事為難平矣而卒平吾雖幸汝之成然<lb/>
此實天意非人力可及吾不敢為汝幸也讒構朋<lb/>
興禍機四發前後二年岌乎知不免矣人皆為汝<lb/>
危吾䏻無危乎然扵此時惟有致命遂志動心忍<lb/>
<pb n="KR4e0157_SBCK_001-30a"/>
性不為無益雖為汝危又復為汝喜也　天開日<lb/>
月顯忠遂良穹官髙爵濫冐封賞父子復相見於<lb/>
一堂人皆以爲榮吾謂非榮乎然盛者衰之始福<lb/>
者禍之基雖以為榮復以為懼也夫知足不辱知<lb/>
止不殆吾老矣得父子相保於牗下孰與犯盈滿<lb/>
之戒覆成功而毁令名者邪新建洗而跽曰大人<lb/>
之教兒所日夜切心者也聞者皆嘆息感動於是<lb/>
㑹其鄉黨親友置酒燕樂者月餘歲且暮疾復作<lb/>
新建率其諸弟日夜侍湯藥壬午正月勢轉劇二<lb/>
<pb n="KR4e0157_SBCK_001-30b"/>
月十二日己丑終於正寢享年七十有七臨絶神<lb/>
識精明畧無昬憒時　朝廷推論新建之功進封<lb/>
先生及竹軒槐里皆爲新建伯是日部咨適至属<lb/>
疾且革先生聞使者已在門促新建及諸弟曰雖<lb/>
倉遽烏可以廢禮爾軰必皆出迎間已成禮然後<lb/>
偃然瞑目而逝先生始致政歸客有以神仙之術<lb/>
來說者先生謝之曰人所以樂生於天地之間以<lb/>
内有父母昆弟妻子宗族之親外有君臣朋友姻<lb/>
戚之懿從逰聚樂無相離也今皆去此而稿然獨<lb/>
<pb n="KR4e0157_SBCK_001-31a"/>
往於深山絶谷此與死者何異夫清心寡欲以怡<lb/>
神定志此聖賢之學所自有吾但安樂委順聼盡<lb/>
於天而已奚以長生爲乎客謝曰神仙之學正謂<lb/>
世人恱生惡死故其所欲而漸次導之今公巳無<lb/>
惡死恱生之心固以黙契神仙之妙吾術無所用<lb/>
矣先生於異道外術一切竒詭之說廓然皆無所<lb/>
入惟岑太夫人稍崇佛教則又時時曲意順從之<lb/>
亦復不以爲累也先生既歸即息意丘園或時與<lb/>
田夫野老同逰共談笑蕭然形迹之外人有勸之<lb/>
<pb n="KR4e0157_SBCK_001-31b"/>
宜且閉門養威重者先生笑曰汝豈欲我更求作<lb/>
好官邪性喜節儉然於貨利得䘮曾不以介意嘗<lb/>
構樓居十數楹甫成而火貲積爲之一蕩親友來<lb/>
救焚者先生皆一一從容欵接談笑衎衎如平時<lb/>
畧不見有倉遽之色人以是咸嘆服其徳量云先<lb/>
生元配贈夫人鄭氏淵靖孝慈與先生共甘貧苦<lb/>
起㣲寒躬操井臼勤紡績以奉舅姑既貴而恭儉<lb/>
益至夀四十九先先生三十六年卒繼室趙氏封<lb/>
夫人側室楊氏子四人長守仁鄭出南京兵部尚<lb/>
<pb n="KR4e0157_SBCK_001-32a"/>
書封新建伯次守儉楊出太學生次守文趙出郡<lb/>
庠生次守章楊出一女趙出適南京工部都水郎<lb/>
中同邑徐愛始鄭夫人殯郡南之石泉山已而有<lb/>
水患乃卜地於天柱峯之陽而塟先生焉深先生<lb/>
南畿所錄士也暨於登朝獲從班行之末受教最<lb/>
深又辱與新建公游處出入門墻最乆毎當侍側<lb/>
講道之際觀法者多矣正徳壬申秋以使事之餘<lb/>
迂道拜先生於龍山里第扁舟載酒相與逰南鎮<lb/>
諸山乃休扵陽明洞天之下執手命之曰此吾兒<lb/>
<pb n="KR4e0157_SBCK_001-32b"/>
之志也大業日逺子必勉之臨望而别嗚呼深鄙<lb/>
陋無状不足以窺見髙深然不敢謂之不知先生<lb/>
也謹按王君琥所錄行實泣而叙之将以上于史<lb/>
官告於當世之司文柄者伏惟採擇焉<lb/>
　　陽明先生墓誌銘<lb/>
　　　　　　　　　　　甘泉湛若水撰<lb/>
甘泉子挈家閉關於西樵烟霞之洞故友新建伯<lb/>
陽明王先生之子正億以其岳舅禮部尚書乆菴<lb/>
黄公之状及書來請墓銘曰公知陽明公者也非<lb/>
<pb n="KR4e0157_SBCK_001-33a"/>
公莫能銘甘泉子曰吾又何辭焉公知陽明公者<lb/>
也非公莫䏻状公状之吾銘之公状其詳吾銘其<lb/>
大吾又何義之辭焉乃發状而謹按之讀世系状<lb/>
云云曰公出於龍山状元大宗伯公華大宗伯公<lb/>
出扵贈禮部侍郎竹軒公天叙竹軒公出於太學<lb/>
生贈禮部侍郎槐里公傑槐里公出扵遯石公與<lb/>
凖厥有禮易之傳遯石公出扵秘湖漁隱公彦達<lb/>
秘湖出於性常公綱有文武長才與括蒼劉伯温<lb/>
友善仕爲廣東叅議死難也推其華胄遥遥逺派<lb/>
<pb n="KR4e0157_SBCK_001-33b"/>
於晉髙士羲之光祿大夫覽焉曰公其有所本之<lb/>
矣夫水土之積也厚其生物必蕃有以也夫讀誕<lb/>
生状云云曰祖妣岑太淑人有赤子乗雲下卑天<lb/>
樂導之之夣公乃誕焉是名曰雲盖徴之矣神僧<lb/>
言之遂改今名曰然則陽明公殆神授歟其異人<lb/>
矣六年乃言十一年有金山之詩十七年聞一齋<lb/>
聖人可學之語曰其有所啓之矣讀學術状云云<lb/>
曰初溺於任俠之習再溺於騎射之習三溺於辭<lb/>
章之習四溺於神仙之習五溺於佛氏之習正徳<lb/>
<pb n="KR4e0157_SBCK_001-34a"/>
丙寅始歸正于聖賢之學㑹甘泉子於京師語人<lb/>
曰守仁從宦三十年未見此人甘泉子語人亦曰<lb/>
若水泛觀於四方未見此人遂相與定交講學一<lb/>
宗程氏仁者渾然與天地萬物同體之指故陽明<lb/>
公初主格物之說後主良知之說甘泉子一主隨<lb/>
處體認天理之說然皆聖賢宗指也而人或舎其<lb/>
精義各滯執於彼此言語盖失之矣故甘泉子嘗<lb/>
爲之語曰良知必用天理天理莫非良知以言其<lb/>
交用則同也讀仕進状云云曰初舉巳未禮闈第<lb/>
<pb n="KR4e0157_SBCK_001-34b"/>
一徐穆爭之落第二然益有聲登進士試工部差<lb/>
督造王威寧墳辭却金幣獨受軍中佩劍之贈適<lb/>
符少時夣盖兆之矣䟽邉務朝政之失有聲授刑<lb/>
部主事審囚淮甸有聲告病歸養超𥙷兵部主事<lb/>
上䟽乞宥南京所執諌官戴銑等母使逺道致死<lb/>
朝廷有殺諌官之名劉瑾怒矯詔廷杖之不死謫<lb/>
貴州龍塲驛萬里矣而公不少怵甘泉子贈之九<lb/>
章其七章云皇天常無私日月常盈虧聖人常無<lb/>
為萬物常徃来何名為無為自然無安排勿忘與<lb/>
<pb n="KR4e0157_SBCK_001-35a"/>
勿助此中有天機其九章云天地我一體宇宙本<lb/>
同家與君心巳通别離何怨嗟浮雲去不停游子<lb/>
路轉賖願言崇明德浩浩同無涯及居夷端居黙<lb/>
坐而夷人化惡為善有聲人或吿曰陽明公至浙<lb/>
沉于江矣至福建始起矣登鼓山之詩曰海上曾<lb/>
爲滄水使山中又拜武夷君有徴矣甘泉子聞之<lb/>
笑曰此佯狂避世也故爲之作詩有云佯狂欲浮<lb/>
海說夣痴人前及後數年會于滁乃吐實彼誇虚<lb/>
執有以為神竒者烏足以知公者哉復起尹廬陵<lb/>
<pb n="KR4e0157_SBCK_001-35b"/>
卧治六月而百務具理有聲取入南京刑部主事<lb/>
留爲吏部驗封主事有聲陽明公謂甘泉子曰乃<lb/>
今可卜鄰矣遂就甘泉子長安灰厰右鄰居之時<lb/>
講于大興隆寺而乆庵黃公宗賢會焉三人相懽<lb/>
語合意乆庵曰他日天台鴈蕩當爲二公作兩草<lb/>
亭矣後合兩爲一焉明道一也明年甘泉子使安<lb/>
南後二年陽明公遷貳南太僕聚徒講學有聲甘<lb/>
泉子還期會于滁陽之間夜論儒釋之道又明年<lb/>
甘泉子丁憂扶母柩南歸陽明公時爲南大鴻臚<lb/>
<pb n="KR4e0157_SBCK_001-36a"/>
逆吊于龍江關尋遷南贛都憲矣讀平贛之状云<lb/>
云曰夫倡三廣夾攻之策收横水左溪桶岡浰頭<lb/>
之功用兵如神矣甘泉子曰雖有大司馬王晉谿<lb/>
之知請授之便宜旗牌以備他用亦以陽明公素<lb/>
養銳士於營以待不時之出也迅雷呼吸之間也<lb/>
又以身先士卒以作軍氣也讀平江西之状云云<lb/>
曰甘泉子先是在憂致書於公幸因閩行之使以<lb/>
去也盖公前有宰相之隙後有江西未萌之禍不<lb/>
去必爲楚人所鈐兩不報未㡬有寧府之變公㡬<lb/>
<pb n="KR4e0157_SBCK_001-36b"/>
䧟於虎口然而贛兵素振既足為之牽制而倡義<lb/>
檄諸府縣興兵㑹豐城誓師分攻七門七門大開<lb/>
遂除留守之黨封府庫之財收刼取之印安恊從<lb/>
之民釋𬒳報之囚表死難之忠據省城絶其歸路<lb/>
直趍樵舎因成擒賊之功是水也以淺見測淵謀<lb/>
也然始而翕然稱為掀天掲地之功矣既而大吏<lb/>
妬焉内幸爭功者附焉輾轉殫力竭精矣僅乃得<lb/>
免或未嘗不思前慮也所以危而不死者内臣張<lb/>
永䕶之也於大吏門列不亦愧乎由是遂流為先<lb/>
<pb n="KR4e0157_SBCK_001-37a"/>
與後擒之言上下騰沸是不足辯也夫陽明逆知<lb/>
宸濠有異志劉養正来說必得公乃發公應之曰<lb/>
時非桀紂世無湯武臣有伏節死義耳其猶使兾<lb/>
生元亨徃與之語者實欲誘其善不動干戈濳消<lb/>
莫大之禍也使陽明公而實許養正則宸濠殺孫<lb/>
都憲許副使必待陽明至乃發陽明未至而發者<lb/>
知絶意于陽明之與已矣使陽明實許之必乗風<lb/>
直抵南昌必不與豐城聞顧泌告變即謀南奔以<lb/>
倡大義奪漁艇使如漁人然以奔吉安矣其宸濠<lb/>
<pb n="KR4e0157_SBCK_001-37b"/>
兵挍追公者非迎公也将恊公也且宸濠之上不<lb/>
䏻直趍中原以北中不能攻䧟金陵以據者以陽<lb/>
明爲之制其尾兵威足以累之使不前也又取據<lb/>
省城絶其資重與歸路也功莫大焉者也若夫百<lb/>
年之後忌妬者盡死天理在人心者復明則公論<lb/>
定矣巳而該部果題　賜敕錫勞封新建伯奉天<lb/>
翊衛推誠宣力守正文臣特進光祿大夫柱國兼<lb/>
南京兵部尚書叅賛機務歳支米一千石于時天<lb/>
其将定矣而置之南者有人焉以叅乎其間矣公<lb/>
<pb n="KR4e0157_SBCK_001-38a"/>
丁父憂而四方從學者日衆有迎忌者意致有僞<lb/>
學之劾者人其勝天乎或以浮語沮公六年不召<lb/>
㝷以論薦　命爲兩廣總制軍務平岑猛之亂或<lb/>
曰其且進且沮使公不得入輔乎讀思田之状云<lb/>
云曰公奏行剿之患十行撫之善十乃撤防兵解<lb/>
戰甲諭威信受來降杖土目復岑後設流守而思<lb/>
田平夫陽明公不革岑猛之後之土官以夷治夷<lb/>
也盧蘇等杖之百而釋之置流守以制焉仁義之<lb/>
術也人知殺伐之爲功而不知神武不殺者功之<lb/>
<pb n="KR4e0157_SBCK_001-38b"/>
上也仁義兩全之道也讀八寨之状云云曰檄叅<lb/>
将會守廵命指揮馬文瑞永順宣慰彭明輔保靖<lb/>
宣慰彭九霄分兵布哨擒斬賊酋黨與遂破諸巢<lb/>
移衛所制諸蠻貫八寨之中扼道路之衝設縣治<lb/>
增城堡皆保治安民之要或曰八峒掩襲村落以<lb/>
爲功無破巢之功也無功以爲有功也何則辯之<lb/>
曰夫陽明之貪功當取岑猛盧蘇之大功而不取<lb/>
焉不宜捨其大者取其小者其亦不智不武也謂<lb/>
陽明公爲之乎夫宣慰諸哨之兵可襲則襲岀其<lb/>
<pb n="KR4e0157_SBCK_001-39a"/>
不意兵法之竒不可預授者也而以病陽明焉将<lb/>
使為宋襄陳儒之愚巳耶非馭戎不測之威矣事<lb/>
竣而請歸告病危矣不待報而遽行且行且候<lb/>
命其卒扵南安途次而不及　命下亦命也江西<lb/>
輔臣進帖以譛公　上革之恤典人衆之勝天也<lb/>
亦命也百年之後天定将不勝人矣乎甘泉子始<lb/>
召入禮部靣叩輔臣曰外人皆云陽明之事乃公<lb/>
爲之乎輔臣黙然然亦不以作怒加禍猶爲有君<lb/>
子度量焉可尚也公卒之日兩廣江西之民相與<lb/>
<pb n="KR4e0157_SBCK_001-39b"/>
吊于途曰哲人其痿矣士夫之知者相與語於朝<lb/>
曰忠良其逝矣四方同志者且與吊於家曰斯文<lb/>
其䘮矣乆庵公爲之状六年而後就慎重也甘泉<lb/>
子曰吾志其大義銘諸墓将使觀厥詳於状也銘<lb/>
曰<lb/>
南鎮嶙嶙在浙之濵竒氣鬰積是生異人生而氣<lb/>
靈乗雲降精十一金山詩成鬼驚志學踰二廣信<lb/>
館次婁公一言聖學可至長而任俠未脫舊習馳<lb/>
馬試劍古文出入變化屢遷逃仙逃禪一變至道<lb/>
<pb n="KR4e0157_SBCK_001-40a"/>
丙寅之年邂逅語契相期共詣天地為體物莫非<lb/>
已抗䟽　廷杖龍塲烟瘴居夷何陋諸蠻歸向起<lb/>
尹廬陵卧治不庭六月之間百廢具興入司驗封<lb/>
衆志皆通孚于同朝執經相從轉南太僕鴻臚太<lb/>
畜遂廵南贛乃展驥足浰頭桶岡三廣夾攻身先<lb/>
士卒屢收竒功蓄勇飬銳隱然有待云胡養正隂<lb/>
謀來說詐言尊師公明灼知兾子徃化消變無為<lb/>
閩道豐城及變未萌聞變遄返心事以明旌旗蔽<lb/>
空聲義下江尾兵累之北趨不從乃擒巨賊乃親<lb/>
<pb n="KR4e0157_SBCK_001-40b"/>
獻馘爭功欲殺永也䕶翊彼同𫀆者反戈不怩隱<lb/>
之于心以莫不戚憂居六年起治思田撫而不戮<lb/>
夷情晏然武文兼資仁義並行神武不殺是稱天<lb/>
兵凡厥操縱聖學妙用一以貫之同靜異動<lb/>
　　陽明先生行状<lb/>
　　　　　　　　　　門人黄綰撰<lb/>
陽明先生王公諱守仁字伯安其先琅琊人晉光<lb/>
祿大夫覽之後覽曾孫羲之少隨父曠渡江家建<lb/>
康不樂徙會稽其後復徙剡之華塘自華塘徙石<lb/>
<pb n="KR4e0157_SBCK_001-41a"/>
堰又徙逹溪有曰夀者仕至廸功郎乃徙居餘姚<lb/>
六世祖諱綱字性常博學善識鑑有文武長才與<lb/>
永嘉高則誠宗人髙元章括蒼劉伯温友善仕<lb/>
國朝為廣東叅議死苗難五世祖諱彦逹號秘湖<lb/>
漁隱有孝行髙祖諱與凖號遯石翁精䆒禮易著<lb/>
易㣲數千言曾祖諱傑號槐里子以明經貢為太<lb/>
學生贈禮部右侍郎曽祖妣孟氏贈淑人祖諱天<lb/>
叙號竹軒封翰林院編修贈禮部右侍郎祖妣岑<lb/>
氏封太淑人父諱華成化辛丑状元及第仕至南<lb/>
<pb n="KR4e0157_SBCK_001-41b"/>
京吏部尚書封新建伯妣鄭氏封孺人贈夫人繼<lb/>
母趙氏封夫人鄭氏孕十四月而生公誕夕岑太<lb/>
淑人夣天神抱一赤子乗雲而來導以鼓樂與岑<lb/>
岑窹而公生名曰雲六歲不言一日有僧過之摩<lb/>
其頂曰有此寧馨兒却呌壞了龍山公悟改今名<lb/>
遂言頴異頓發年十一竹軒翁擕之上京過金山<lb/>
作詩曰金山一點大如拳打破維揚水底天醉倚<lb/>
妙髙臺上月玉簫吹徹洞龍眠有相者謂塾師曰<lb/>
此子他日官至極品當立異等功名年十三侍龍<lb/>
<pb n="KR4e0157_SBCK_001-42a"/>
山公為考官入場評卷髙下皆當性豪邁不覉喜<lb/>
任俠畿内石英王勇湖廣石和尚之亂為書将獻<lb/>
于朝請徃征之龍山公力止之年十七至江西成<lb/>
婚于外舅養和諸公官舍明年還廣信謁一斋婁<lb/>
先生異其質語以所當學而又期以聖人為可學<lb/>
而至遂深契之領弘治壬子年鄕薦己未登進士<lb/>
觀政工部與太原喬宇廣信汪俊河南李夣陽何<lb/>
景明姑蘇顧璘徐禎卿山東邉貢諸公以才名爭<lb/>
馳騁學古詩文　欽差督造威寜伯王公墳于河<lb/>
<pb n="KR4e0157_SBCK_001-42b"/>
間馭役夫以十五之法暇即演八陣圗識者巳知<lb/>
其有逺志少日嘗夣威寧伯授以寶劍既竣事威<lb/>
寧家以金幣爲謝辭不受乃出威寧軍中佩劍贈<lb/>
之適符其夣受焉時有慧星及靼虜猖獗上䟽論<lb/>
邉務因言朝政之失辭極剴切明年授刑部主事<lb/>
差徃淮甸審囚多所平反復命日事案牘夜歸必<lb/>
燃燈讀五經及先秦兩漢書爲文字益工龍山公<lb/>
恐過勞成疾禁家人不許置燈書室俟龍山公寝<lb/>
復燃必至夜分因得嘔血疾養病歸越闢陽明書<lb/>
<pb n="KR4e0157_SBCK_001-43a"/>
院䆒極仙經秘㫖静坐為長生乆視之道乆䏻預<lb/>
知其友王思𥙿等四人欲訪公方出五雲門即命<lb/>
㒒要于路歷語其故四人驚以為神甲子聘為山<lb/>
東鄕試考官至今海内所稱重者皆所取士也改<lb/>
兵部武庫司主事明年白沙陳先生高第甘泉湛<lb/>
公若水一㑹而定交共明聖學明年丙寅正徳改<lb/>
元宦官劉瑾竊國柄作威福差官校至南京拏給<lb/>
事中戴銑等下獄公上䟽乞　宥之瑾怒矯詔廷<lb/>
杖五十斃而復甦謫貴州龍場驛丞瑾怒未釋公<lb/>
<pb n="KR4e0157_SBCK_001-43b"/>
行至錢塘度或不免乃托為投江潜入武夷山中<lb/>
決意逺遯夜至一山庵投宿不納行半里許見一<lb/>
古廟遂據香案卧黎明道士特徃視之方熟睡乃<lb/>
推醒曰此虎狼穴也何得無恙因詰公出䖏公乃<lb/>
吐實道士曰如公所志将来必有赤族之禍公問<lb/>
何以至此道士曰公既有名朝野若果由此匿跡<lb/>
将来之徒假名以鼓舞人心　朝廷尋䆒汝家豈<lb/>
不致赤族之禍公深然其言嘗有詩云海上曾為<lb/>
滄水使山中又拜武夷君遂由武夷至廣信沂彭<lb/>
<pb n="KR4e0157_SBCK_001-44a"/>
蠡歷沅湘至龍場始至無屋可居茇于叢棘間遷<lb/>
于東峰就石穴而居夷俗于中土人至必蠱殺之<lb/>
及卜公于蠱神不恊于是日來親附以所居隂濕<lb/>
乃相與伐木為何陋軒君子亭賔陽堂玩易窩以<lb/>
居之三僕歷險冐瘴皆病公日夕躬為湯糜調䕶<lb/>
之瑾欲害公之意未巳公於一切得失榮辱皆能<lb/>
超脫惟生死一念尚不䏻遣于心乃為石廓自誓<lb/>
曰吾今惟俟死而已他復何計日夜端居黙坐澄<lb/>
心精慮以求諸靜一之中一夕忽大悟踴躍若狂<lb/>
<pb n="KR4e0157_SBCK_001-44b"/>
者以所記憶五經之言證之一一相契獨與晦庵<lb/>
註䟽若相抵牾恒徃來於心因著五經臆說時元<lb/>
山席公官貴陽聞其言論謂為聖學復睹公因取<lb/>
朱子大全閱之見其晚年論議自知其所學之非<lb/>
至有誑巳誑人之說曰晦翁亦巳自悔矣日與學<lb/>
者講䆒體察愈益精明而從游者衆時思州守遣<lb/>
人至龍場稍侮慢公諸役夫咸憤惋輙相與毆辱<lb/>
之守大怒曰憲副毛公科令公請謝且喻以禍福<lb/>
公致書于守遂釋然愈敬重公安宣慰聞公名使<lb/>
<pb n="KR4e0157_SBCK_001-45a"/>
人餽米肉給使令辭不受既又重以金帛鞍馬復<lb/>
固辭不受及議減驛事則力折之且申說　朝廷<lb/>
威信令甲其議遂寢已而僮酋有阿賈阿札者標<lb/>
掠為地方患公復以書詆諷之安悚然操切所部<lb/>
民頼以寧庚午陞廬陵知縣比至稽　國初舊制<lb/>
慎選里正三老委以詞訟公坐視其成囹圄清虚<lb/>
是歲冬以朝　覲入京調南京刑部主事舘于大<lb/>
興隆寺予時爲後軍都事少嘗有志聖學求之紫<lb/>
陽濓洛象山之書日事靜坐雖與公有通家之舊<lb/>
<pb n="KR4e0157_SBCK_001-45b"/>
實未嘗深知其學執友柴墟儲公巏與予書曰近<lb/>
日士夫如王君伯安趨向正造詣深不專文字之<lb/>
學足下肯出與之游麗澤之益未必不多予因而<lb/>
慕公即夕趨見適湛公共坐室中公出與語喜曰<lb/>
此學乆絶子何所聞而遽至此也予曰雖粗有志<lb/>
實未用功公曰人惟患無志不患無功即問曾識<lb/>
湛原明否來日請㑹以訂我三人終身共學之盟<lb/>
明日公令人邀予至公舘中㑹湛公共拜而盟又<lb/>
數日湛公與予語欲謀白巖喬公轉告冡宰邃庵<lb/>
<pb n="KR4e0157_SBCK_001-46a"/>
楊公留公北曹楊公乃擢公為吏部驗封主事予<lb/>
三人者自職事之外稍暇必會講飮食啓居日必<lb/>
共之各相砥勵未㡬陞文選員外郎陞考功郎中<lb/>
而學益不懈士大夫之有志者皆相率從㳺如此<lb/>
二年而湛公使安南予與公又居一年壬申冬予<lb/>
以疾告歸公為文及詩送予且托予結廬天台鴈<lb/>
蕩之間而共老焉湛公又𣣔買地蕭山湘湖之間<lb/>
結廬與予三人共之明年癸酉陞南京太㒒寺少<lb/>
卿從游者日益衆甲戌陞南京鴻臚寺卿始專以<lb/>
<pb n="KR4e0157_SBCK_001-46b"/>
良知之㫖訓學者乙亥　朝廷舉考察之典為䟽<lb/>
自劾力乞休致以踐前言不允八月又上䟽力以<lb/>
疾甚乞養病又不允明年丙子十月陞都察院左<lb/>
僉都御史撫鎮南贛汀漳等處先是南贛撫鎮屢<lb/>
用非人山谷兇民初爲攘竊漸至刼掠州縣肆無<lb/>
忌憚逺近視效凡在䖍楚閩廣接壤山谷無非賊<lb/>
巢小大有司束手無策皆謂終不可除兵部尚書<lb/>
王公瓊獨知公特薦而用之又懇䟽以辭亦不允<lb/>
督㫖益嚴公遂受　命既至南贛先嚴戰禦之法<lb/>
<pb n="KR4e0157_SBCK_001-47a"/>
時龍南賊二千餘突至信豐又紏合廣東龍川浰<lb/>
頭諸賊酋分隊以進勢甚猖獗公於未戰之先令<lb/>
兵備官調兵斷賊歸路又委官統領前後夾擊又<lb/>
曰此賊既離巢穴利在速戰又令乗險設伏厚集<lb/>
以待及各鄉村徃來路徑多張疑兵使進無所獲<lb/>
退無所據不過旬日可以坐擒一違節制以軍法<lb/>
從事先時在官吏書門皂及在門軍民隂陽占卜<lb/>
皆與賊通日在官府左右詗覘不惟言出于口賊<lb/>
必先知凡意向顔色之間賊亦知之公知其然在<lb/>
<pb n="KR4e0157_SBCK_001-47b"/>
此則示以彼在彼則示以此毎令隂陽擇日日者<lb/>
占卜或巳吉而不用或欲用而中止每勵兵蓐食<lb/>
令俟期而發兵竟不出賊各依險自固四路設伏<lb/>
公潜令三省兵備官各率兵從徑道與賊交鋒前<lb/>
後大戰數合擒斬首俘獲無算餘黨奔聚象湖山<lb/>
拒守諭令佯言犒軍退師俟秋再舉宻探虗實乗<lb/>
賊懈弛以䕶送廣東布政使邵蕡爲名選精兵一<lb/>
千五百當先重兵四千二百繼後夜半自率數十<lb/>
騎至宻招前軍來令分三路各㗸枚直趨象湖山<lb/>
<pb n="KR4e0157_SBCK_001-48a"/>
搗其巢穴我兵奪據隘口賊猶不知賊雖失險其<lb/>
間驍悍猶能凌絶谷超距如飛復據上層峻險四<lb/>
面飛打滚木礧石以死拒敵我兵奮勇鏖戰自辰<lb/>
至午三省所發竒兵復從間道鼓噪突豋始驚潰<lb/>
大敗我兵乗勝追殺擒斬俘獲無算墜崕壑而死<lb/>
者不可勝計餘黨復入流恩山岡等巢與諸賊合<lb/>
勢明日復戰賊又不利遯入廣東界上黄蠟樟溪<lb/>
大山賊酋詹師富等恃居可塘洞山寨聚糧守險<lb/>
勢甚強固公命分兵五路攻擊與賊連戰令知府<lb/>
<pb n="KR4e0157_SBCK_001-48b"/>
鍾湘破長冨村等巢三十餘䖏擒斬俘獲益多其<lb/>
脇從餘黨悉願擕家以聴撫安公委官招撫復業<lb/>
者四千餘人又令僉事顧應祥等委官統領軍兵<lb/>
㑹同福建尅期進剿揚言班師出其不意從牛皮<lb/>
石嶺脚等䖏分爲三哨鼓噪並進賊瞻顧不睱望<lb/>
風瓦觧攻破古村柘林白土村赤石巖等巢直搗<lb/>
箭灌及攻破水竹大重玩苦宅溪苦宅溪清泉溪<lb/>
曰羅南山等巢直搗洋竹洞三角湖等䖏前後大<lb/>
戰十餘俘獲四千人有竒牛馬貨物無算嘗上䟽<lb/>
<pb n="KR4e0157_SBCK_001-49a"/>
申明賞罰以勵人心因請　勑便宜行事及請令<lb/>
旗令牌不報及是大庾南康上猶三縣輋賊虜掠<lb/>
居民廣東浰頭等䖏強池大鬢等三千餘徒突圍<lb/>
南康縣殺損官兵與湖廣桂陽廣東樂昌等巢相<lb/>
聯盤據流刼三省時兵備等官請調三省狼逹等<lb/>
兵與官兵夾剿又上䟽論狼兵所過不減於盗轉<lb/>
輸之苦重困於民仍請便宜行事期于成功不限<lb/>
以時則兵衆既練號令既明人知激勸事無掣肘<lb/>
可以伸縮自由相機而動日剪月削可使澌盡復<lb/>
<pb n="KR4e0157_SBCK_001-49b"/>
請添設淸平縣治通塩法以足兵食㑹湖廣廵撫<lb/>
都御史秦公金奏請夾剿䟽下復上䟽議䖏兵糧<lb/>
事宜六月召知府季斆縣丞舒富等宻授方畧領<lb/>
兵分剿生擒賊酋陳曰䏻等搗其巢俘獲賊黨無<lb/>
算又上䟽論三省交剿方畧先是屢請　勑便宜<lb/>
行事衆皆笑公爲迂惟尚書王公慨然曰　朝廷<lb/>
此等權柄不與此等人用又與誰用我必與之故<lb/>
因公䟽覆議奉　㫖改公提督南贛汀漳等䖏軍<lb/>
務　賜勑書及前所請旗牌便宜行事廷議以公<lb/>
<pb n="KR4e0157_SBCK_001-50a"/>
前攻破長富村象湖山可塘洞諸處擒斬首從賊<lb/>
級數多降　勑奬勵陞俸一級賞銀二十兩紵絲<lb/>
二表裏時汀漳左溪賊酋藍天鳯與贛南上新穩<lb/>
下等硐賊酋雷鳴聦髙文輝等相結盤據千里荼<lb/>
毒三省公與諸從事議曰諸巢為患雖同事勢各<lb/>
異以湖廣言之則桶岡諸巢為賊之咽喉而横水<lb/>
左溪諸巢為之腹心以江西言之則横水左溪諸<lb/>
巢為賊之腹心而桶岡諸巢為之羽翼今不先去<lb/>
横水左溪腹心之患而欲與湖廣夾攻桶岡進兵<lb/>
<pb n="KR4e0157_SBCK_001-50b"/>
兩㓂之間腹背受敵勢必不利今我岀其不意進<lb/>
兵速撃可以得志巳破横水左溪移兵而臨桶岡<lb/>
勢如破竹矣議既決命指揮郟文帥兵千餘自大<lb/>
庾縣義安入知府唐淳帥兵千餘自大庾縣聶都<lb/>
入知府季斆帥兵千餘自大庾縣穩下入縣丞舒<lb/>
冨帥兵千餘自上猶縣金坑入親帥兵千餘自南<lb/>
康進屯至坪期直搗横水與諸軍會命副使楊璋<lb/>
叅議黄宏監督各營官兵徃來給餉以促其後是<lb/>
月初七日各哨齊發初十日進兵至坪會間諜詗<lb/>
<pb n="KR4e0157_SBCK_001-51a"/>
知各險隘皆設衮木礧石公度此時賊已據險勢<lb/>
未可近乃自率兵乗夜遂進未至賊巢三十里止<lb/>
舍使人伐木立柵開塹設堠示以乆屯之形復遣<lb/>
官分帥鄉兵及樵竪善登山者四百人各與一旗<lb/>
齎銳砲鈎鎌使由間道攀崕壁而上分列逺近極<lb/>
髙山頂以覘賊張立旗幟熱茅為數千竈度我兵<lb/>
至險則舉砲燃火相應十二日黎明公進兵至十<lb/>
八面隘賊方據險迎敵驟聞逺近山頂砲聲如雷<lb/>
烟熖四起我兵復呼哨分逼銃箭齊發賊皆驚潰<lb/>
<pb n="KR4e0157_SBCK_001-51b"/>
失措以為官兵盡破其巢遂棄險退走公預遣千<lb/>
户陳偉髙睿分帥壮士數十縁崕上奪賊險盡發<lb/>
其衮木礧石我兵乗勝驟進指揮謝㫤馬廷瑞兵<lb/>
由間道先入悉焚賊巢賊退無所據乃大敗奔潰<lb/>
横水既破遂乗勝進攻左溪擒斬首級無算俘獲<lb/>
男婦牛馬什物不可勝算會霧雨連日公令休兵<lb/>
犒勞是月二十七日官兵乗勝進攻桶岡公復議<lb/>
桶岡天險四山壁立萬仞中盤百餘里連峯叅天<lb/>
深林絶谷不覩日月因詢訪鄕導賊所由入惟鎻<lb/>
<pb n="KR4e0157_SBCK_001-52a"/>
匙龍葫蘿洞茶坑十八磊新地五處皆假棧梯壑<lb/>
夤懸絶壁而上惟上章一路稍平然深入湖廣迁<lb/>
回取道半月始至令移屯近地休兵養銳振揚威<lb/>
聲使人諭以禍福彼必懼而請服其或不從乗其<lb/>
猶豫襲而擊之乃可以逞縱所獲桶岡賊鍾景縋<lb/>
入賊營期以翼日早使人於鎻匙龍受降賊方恐<lb/>
集衆會議又遣縣丞舒富帥數百人屯鎻匙龍促<lb/>
使出降遣知府邢珣入茶坑伍文定入西山界唐<lb/>
淳入十八磊知縣張戬入葫蘿洞皆于是月晦日<lb/>
<pb n="KR4e0157_SBCK_001-52b"/>
乗夜各至分地遇大雨不得進明早冐雨疾登賊<lb/>
酋藍天鳳方就鎻匙龍聚議聞各兵已入險皆驚<lb/>
愕散亂猶驅其男婦千餘人據内隘絶險隔水爲<lb/>
陣以拒我兵渡水前撃復分部左右夾攻賊不䏻<lb/>
支且戰且却及午雨霽各兵鼓奮而前賊乃敗走<lb/>
桶岡諸巢悉平親行相視形勢據險之隘議以其<lb/>
地請建縣治控制三省諸徭斷其徃來之路又進<lb/>
兵攻穩下朱坑等巢悉平又以湖廣二省之兵方<lb/>
合雖近境之賊悉以掃蕩而四逺奔突之虞難保<lb/>
<pb n="KR4e0157_SBCK_001-53a"/>
必無乃留兵二千餘分屯茶寮諸隘餘兵令回近<lb/>
縣休息候二省夾攻盡絶然後班師驅卒不過萬<lb/>
餘用費不滿三萬兩月之間俘斬六千有竒破巢<lb/>
八十有四渠魁授首噍類無遺又䟽請三縣適中<lb/>
之䖏立崇義縣移置小溪驛于大庾縣城内使督<lb/>
兵防遏浰頭賊酋池大鬢等聞横水諸巢皆破始<lb/>
懼加兵乃遣其弟池仲安等率老弱二百餘徒赴<lb/>
軍門投降隨衆立效意在緩兵因窺虗實乗間内<lb/>
應公逆知其謀乃陽許之及進攻桶岡使領其衆<lb/>
<pb n="KR4e0157_SBCK_001-53b"/>
截路扵上新地以逺其歸途十一月池大鬢等聞<lb/>
復破桶岡益懼爲戰守備公使人賜各酋長牛酒<lb/>
以察其變賊度不可隱詐稱龍川新民盧珂等将<lb/>
掩襲之是以宻為之防非虞官兵也亦陽信其言<lb/>
因復陽怒盧珂等擅兵仇殺移檄龍川使㢘其實<lb/>
且趣伐木開道将回兵浰頭取道徃征之賊聞之<lb/>
且喜且懼盧珂鄭志髙陳英者皆龍川舊招新民<lb/>
有衆三千餘為池大鬢所脇而三人者獨深忌之<lb/>
乃來告變云池大鬢僣號設官及以僞授盧珂等<lb/>
<pb n="KR4e0157_SBCK_001-54a"/>
金龍覇王官爵印信來首公先已諜知其事乃復<lb/>
陽怒不信遂械繋盧珂而使人宻諭其意珂遂遣<lb/>
人歸集其衆待時而發又使人徃諭池大鬢且宻<lb/>
購其所親信頭目二十人隂說之同部下百八十<lb/>
人使自來投訴還贛乃張樂大享将士下令城中<lb/>
散兵使各歸農示不復用賊衆皆喜遂弛其備池<lb/>
大鬢等乃謂其衆曰若要伸先用屈贛州伎倆亦<lb/>
湏親徃勘破率其麾下四十人自詣贛公使人探<lb/>
知池大鬢已就道宻遣人先行属縣勒兵分哨候<lb/>
<pb n="KR4e0157_SBCK_001-54b"/>
報而發又使人督集盧珂等兵俱至令所属官寮<lb/>
以次設羊酒日犒池大鬢等以緩其歸會正旦之<lb/>
明日復設犒于庭先伏甲士引池大鬢入并其黨<lb/>
悉擒之出盧珂等所告状訊鞫皆伏寘于獄斬之<lb/>
夜使人趨發属縣兵期以初七日入巢諸哨兵皆<lb/>
從各徑道以入自率帳下官兵從龍南縣令水直<lb/>
搗下浰大巢與各哨兵會于三浰先是賊徒得池<lb/>
大鬢報謂贛州兵已罷歸皆已弛備散䖏各巢至<lb/>
是驟聞官兵四路並進皆驚懼分投出禦悉其精<lb/>
<pb n="KR4e0157_SBCK_001-55a"/>
銳千餘據險設伏併勢迎敵于龍子嶺我兵聚為<lb/>
三衝掎角而前大戰良乆賊敗復奮撃數十合遂<lb/>
克上中下三浰各哨官兵遥聞三浰大巢巳破皆<lb/>
奮勇齊進各賊潰敗遂進攻九連山于是選精銳<lb/>
七百餘人皆衣所得賊衣佯若奔潰者乗暮直衝<lb/>
賊所據崕下澗道而過賊以為各巢敗散之黨皆<lb/>
從崕下招呼我兵亦佯應之賊疑不敢撃巳度險<lb/>
遂斷其後路次日賊始知為我兵併勢衝敵我兵<lb/>
已據險從上下撃賊不䏻支公度其必潰預令各<lb/>
<pb n="KR4e0157_SBCK_001-55b"/>
哨官兵四路設伏以待賊果潜遯邀擊而悉俘之<lb/>
前後擒斬首級無算俘獲男婦牛馬噐仗什物不<lb/>
可勝計餘黨張仲全等二百餘人及逺近村寨一<lb/>
時爲賊所驅從惡未乆者勢窮計迫聚于九連谷<lb/>
口呼號痛哭誠心投降遣邢珣驗實量加責治籍<lb/>
其名數悉安挿於白沙相視險易經理立縣設隘<lb/>
可以乆安長治之䇿留兵防守而歸贛人皆戴香<lb/>
遮道而迎爲立生祠又家肖其像而歲時祭禱上<lb/>
䟽乞休致不允又以龍川諸處係山林險阻之所<lb/>
<pb n="KR4e0157_SBCK_001-56a"/>
盗賊屯聚之鄕當四縣交界之隙乃三省閠餘之<lb/>
地政教不及人迹罕到其間接連閩廣反覆賊巢<lb/>
動以百數據而守之真足控諸賊之徃来杜奸宄<lb/>
之潜匿遂䟽請于和平地方建設和平縣治以扼<lb/>
其要害乂以大賊酋龔福全髙仲仁李斌吳　等<lb/>
邀路刼殺軍民攻掠郡縣命三省将官剿平上三<lb/>
省夾剿捷音䟽　朝廷論功行賞陞右副都御史<lb/>
廕子一人錦衣衛世襲百户寫勑奨勵懇䟽辭免<lb/>
乞原職致仕　温㫖慰留因奏平定廣東韶州府<lb/>
<pb n="KR4e0157_SBCK_001-56b"/>
樂昌縣等賊捷音查例加陞子本衛世襲副千户<lb/>
在贛雖軍旅擾擾四方從游日衆而講學不廢褒<lb/>
崇象山陸子之後以扶正學贛人初與賊通俗多<lb/>
鄙野為立保甲十家牌法於是作業出入皆有紀<lb/>
又行鄉約教勸禮讓又親書教誡四章使之家諭<lb/>
户曉而贛俗丕變贛人多為良善而問學君子亦<lb/>
多矣十四年正月再䟽乞放歸田里當路忌公欲<lb/>
從其請王公瓊逆知宸濠必将為變一日召其属<lb/>
主事應典曰我寘王某于江西與之便宜行事者<lb/>
<pb n="KR4e0157_SBCK_001-57a"/>
不但爲溪洞諸賊而已或有他變若無便宜行事<lb/>
勑書旗牌将何施用時福建有軍人進貴等之變<lb/>
王公曰此小事不足煩王某但假此以牽便宜勑<lb/>
書在彼手中以待他變爾可爲我做一題稿來看<lb/>
稿成具題降　勑與公曰福州三衛軍人進貴等<lb/>
恊衆謀反特命爾暫去彼處地方會同查議處置<lb/>
叅奏定奪時濠隂謀不軌亦已有年一日令安福<lb/>
舉人劉養正徃說公云寧王尊師重道有湯武之<lb/>
資欲從公講明正學公咲曰殿下能舎去王爵否<lb/>
<pb n="KR4e0157_SBCK_001-57b"/>
既而令門人冀元亨先徃與濠講學以探其誠否<lb/>
元亨與語矛盾濠怒遣還宻使人殺于途不果公<lb/>
以六月初九日自贛徃福建勘事十五日至豐城<lb/>
縣界典史鄞人報濠反狀繼而知縣顧佖具言之<lb/>
公度單旅倉倅兵力未集難即勤王亟欲遡流趨<lb/>
吉安南風方盛舟人聞宸濠發千餘人來刼公畏<lb/>
不敢發乃以逆流無風爲辭公宻禱于舟中誓死<lb/>
報國無何北風大作舟人猶不肯行㧞劍馘其耳<lb/>
遂發舟薄暮度勢不可前潜覔漁舟以㣲服行留<lb/>
<pb n="KR4e0157_SBCK_001-58a"/>
麾下一人服巳冠服在舟中濠兵果犯舟而公不<lb/>
在欲殺其代者一人曰何益遂捨之故追不及是<lb/>
夜至臨江知府戴徳孺喜甚留公入城調度曰臨<lb/>
江居大江之濵與省城相近且當道路之衝莫若<lb/>
吉安為宜又以三䇿籌之曰濠若出上䇿直趨京<lb/>
師出其不意則　宗社危矣若出中䇿則趨南都<lb/>
大江南北亦𬒳其害若出下䇿但據江西省城則<lb/>
勤王之事尚易為也行至中途恐其速出乃為間<lb/>
諜假奉　朝廷宻㫖先知寧府将反行令兩廣湖<lb/>
<pb n="KR4e0157_SBCK_001-58b"/>
襄都御史楊旦秦金及兩京兵部各命将出師暗<lb/>
伏要害地方以俟寜府兵至襲殺復取優人數軰<lb/>
各與數百金以全其家令至伏兵處所飛報竊發<lb/>
日期将公文各縫置袷衣絮中将發間又捕捉僞<lb/>
大師李士實家属至舟尾令其覘知公即佯怒牽<lb/>
之上岸處斬巳而故縱之令其奔報宸濠邏獲優<lb/>
人果於袷衣絮中搜得公文遂疑不發十八日至<lb/>
吉安知府伍文定甚喜軍民皆遮道呼號公入城<lb/>
撫慰兩上䟽告變請　命将征討以觧東南倒懸<lb/>
<pb n="KR4e0157_SBCK_001-59a"/>
奏至王公瓊揚言於　朝曰王某在南贛必能擒<lb/>
之不乆當有捷報至但　朝廷不命将出師則無<lb/>
以壮其軍威時濠畜養死士二萬招誘四方盗賊<lb/>
渠魁亦萬數舉事之日復驅其䕶衛黨與并脇從<lb/>
之人又六七萬虐熖張熾公以百數從卒退保吉<lb/>
安遥為牽制之啚逺近軍民刼于濠積威道路以<lb/>
目莫敢出聲公率知府伍文定戴徳孺邢珣徐璉<lb/>
等調集軍民兵快召募四方報効義勇會計應解<lb/>
留錢糧支給粮賞造作軍噐戰船奏留公差回任<lb/>
<pb n="KR4e0157_SBCK_001-59b"/>
御史謝源伍希儒分職任事約會鄕官致仕右副<lb/>
都御史王懋忠養病編脩鄒守益郎中曽直評事<lb/>
羅僑丁憂御史張鰲山赴部調用僉事劉藍依親<lb/>
進士郭持平致仕副使劉遜叅政黄繡閒住知府<lb/>
劉昭等相與激勸忠義曉諭禍福調度巳定移檄<lb/>
逺近宣布　朝廷仁徳暴濠罪惡濠始覺為公所<lb/>
欺亟欲引兵而出公謂急衝其鋒攻其有備皆非<lb/>
計之得也始示以自守不出之形必俟其出然後<lb/>
尾而啚之先復省城以搗其巢穴彼聞必回兵來<lb/>
<pb n="KR4e0157_SBCK_001-60a"/>
援我則出兵邀而撃之此全勝之䇿也濠果使人<lb/>
探公未出先發兵出次南康九江自居省城以禦<lb/>
公七月初二日濠又使人探公兵果不出乃留兵<lb/>
萬餘属其腹心　宗室及儀賔内官并僞都督都<lb/>
指揮等官使守省城自引兵向安慶公知其出遂<lb/>
急促各府兵期以本月十五日會于臨江樟樹鎮<lb/>
身督伍文定等兵徑下於是知府戴德孺引兵自<lb/>
臨江來知府徐璉引兵自袁州來知府邢珣引兵<lb/>
自贛州來通判胡堯元童琦引兵自瑞州來通判<lb/>
<pb n="KR4e0157_SBCK_001-60b"/>
談儲推官王暐徐文英新淦知縣李美太和知縣<lb/>
李楫寜都知縣王天與萬安知縣王冕亦各以兵<lb/>
來赴十八日遂至豐城分布哨道使伍文定攻廣<lb/>
潤門邢珣攻順化門徐璉攻惠民門戴徳孺攻永<lb/>
和門胡堯元童琦攻章江門李美攻徳勝門都指<lb/>
揮余恩攻進賢門談儲王暐李楫王天與王冕等<lb/>
各以其兵乗七門之釁從旁夾撃以佐其勢又探<lb/>
得濠伏兵千餘于新舊墳厰以備省城之援乃遣<lb/>
奉新知縣劉守緒典史徐誠領兵四百從間道夜<lb/>
<pb n="KR4e0157_SBCK_001-61a"/>
襲破之以揺城中十九日登市汊誓師且申布<lb/>
朝廷之威再暴濠惡約諸将一鼓而附城再鼓而<lb/>
登城三鼓不克誅其伍四鼓不克斬其将誓已莫<lb/>
不切齒痛心踴躍激奮薄暮徐發二十日黎明各<lb/>
至信地城中為備甚嚴滚木灰瓶火砲石弩機毒<lb/>
之械無不畢具及我兵已破新舊墳厰敗潰之卒<lb/>
皆奔告城中城中聞我師四靣驟集莫不震駭我<lb/>
師呼譟並進梯絙而登城中倒戈而奔遂破擒其<lb/>
居守宜春王拱樤及僞太監萬銳等千餘人宫眷<lb/>
<pb n="KR4e0157_SBCK_001-61b"/>
縱火自焚延燒居民房屋公令各官分道捄火撫<lb/>
定居民釋其脇從封其府庫搜出原收大小衙門<lb/>
印信九十六顆其脇從布政使胡㢘叅政劉斐叅<lb/>
議許效㢘副使唐錦僉事頼鳳都指揮王玘皆自<lb/>
上江西捷音䟽仍分兵四路追躡是時濠攻安慶<lb/>
未下親自督兵運土填塹期在必克及聞我兵至<lb/>
豐城大恐即欲回舟李士實阻勸以爲必湏徑徃<lb/>
南京既登大寳則江西自服濠不應次日遂解安<lb/>
慶之圍移兵泊阮子江會議歸援先是兵至豐城<lb/>
<pb n="KR4e0157_SBCK_001-62a"/>
衆議安慶𬒳圍宜引兵直趨安慶公以九江南康<lb/>
皆以爲賊所據而南昌城中數萬之衆精悍亦且<lb/>
萬餘食貨充積我兵若抵安慶賊必回軍死闘安<lb/>
慶之兵僅僅自守必不能援我于湖中南昌之兵<lb/>
絶我糧道而九江南康之賊合勢撓躡而四方之<lb/>
援又不可望事難圗矣今我師驟集先聲所加城<lb/>
中必已震懾因而併力急攻其勢必下已破南昌<lb/>
賊先破膽奪氣失其本根勢必歸救則安慶之圍<lb/>
可解濠亦可以坐擒果如公料及議所以禦之之<lb/>
<pb n="KR4e0157_SBCK_001-62b"/>
䇿衆謂宜歛兵入城堅壁自守以待四方援兵公<lb/>
獨謂宜先出銳卒乘其惰歸要迎掩撃一挫其鋒<lb/>
衆将不戰自潰所謂先人有奪人之氣攻瑕則堅<lb/>
者瑕矣是日撫州知府陳槐引兵亦至公遣伍文<lb/>
定邢珣徐璉戴徳孺共領精兵五百分道並進撃<lb/>
其不意濠亦先使精悍千餘人從間道欲出公不<lb/>
意攻收省城偶遇于某處遂交戰我兵失利報至<lb/>
公怒甚欲以軍法斬取伍文定邢珣戴德孺徐璉<lb/>
等首乃自帥兵親戰或以敵鋒方交若即斬其首<lb/>
<pb n="KR4e0157_SBCK_001-63a"/>
兵無統領而亂俟各奮勵以啚後效明日各帥兵<lb/>
奮死以戰大敗之又遣余恩以兵四百徃来湖上<lb/>
誘致賊兵陳槐胡堯元童琦談儲王暐徐文英李<lb/>
美李楫王冕王軾劉守緒劉源清等各領百餘四<lb/>
面張疑設伏候伍文定等兵交然後四起合擊分<lb/>
布既定大賑城中軍民慮　宗室郡王将軍或爲<lb/>
内應生變親慰諭之以安其心出給告示凡恊從<lb/>
皆不問雖嘗受賊官爵䏻逃歸者皆免死能斬賊<lb/>
徒歸降者皆給賞使内外居民及鄉導人等四路<lb/>
<pb n="KR4e0157_SBCK_001-63b"/>
傳布以解散其黨二十三日濠先鋒已至樵舍風<lb/>
㠶蔽江前後數十里公乃分督各兵乗夜趨進使<lb/>
伍文定以正兵當其前余恩繼其後邢珣引兵繞<lb/>
出賊背徐璉戴徳孺張兩翼以分其勢二十四日<lb/>
早賊兵鼓譟乗風而前逼黄家渡其氣驕甚伍文<lb/>
定余恩之兵佯北以致之賊爭進趨利前後不相<lb/>
及邢珣之兵從後橫撃直貫其中賊敗走伍文定<lb/>
余恩督兵乗之徐璉戴徳孺合勢夾攻呼譟並起<lb/>
賊不知所為遂大潰奔走十餘里擒斬二千餘級<lb/>
<pb n="KR4e0157_SBCK_001-64a"/>
落水死者以萬數賊勢大沮引兵退保八字腦衆<lb/>
稍遁散濠震懼身自激勵将士賞其當先者以千<lb/>
金𬒳傷者銀百兩盡發九江南康守城之兵以益<lb/>
師是日建昌知府曾璵引兵至公以九江不破則<lb/>
湖兵終不敢越九江以援我南康不復則我兵亦<lb/>
不䏻踰南康以躡賊乃遣知府陳槐領兵四百合<lb/>
饒州知府林珹之兵乗間以攻九江知府曽璵領<lb/>
兵四百合廣信知府周朝佐之兵乗間以取南康<lb/>
二十五日賊復并力盛氣挑戰時風勢不便我兵<lb/>
<pb n="KR4e0157_SBCK_001-64b"/>
少却死者數十人公急令人斬取先却者知府伍<lb/>
文定等立於銃砲之間火燎其鬚不敢退奮督各<lb/>
兵殊死並進砲及寧王舟寧王退走遂大敗擒斬<lb/>
二千餘級溺水死者不計其數賊復退兵保樵舎<lb/>
連舟爲方陣盡出其金銀以賞士公乃夜督伍文<lb/>
定等爲火攻之具邢珣撃其左徐璉戴德孺出其<lb/>
右余恩等各官分兵四伏期火發而合二十六日<lb/>
寧王方朝群臣拘集所執三司各官責其間以不<lb/>
致死力坐觀成敗者将引出斬之爭論未决而我<lb/>
<pb n="KR4e0157_SBCK_001-65a"/>
兵已奮撃四面而集火及寜王副舟衆遂奔散寧<lb/>
王與妃嬪泣别妃嬪宫人皆赴水死我兵遂執寧<lb/>
王并其世子郡王将軍儀賔及僞太師國師李士<lb/>
實劉養正元帥叅賛尚書都督指揮千百户等官<lb/>
數百餘人𬒳執脅從官太監王宏御史王金主事<lb/>
金山按察使楊璋僉事王疇潘鵬叅政程果布政<lb/>
使梁辰都指揮郟文馬驥白昻等擒斬賊黨三千<lb/>
餘級落水死者約三萬餘棄其衣甲噐仗財物與<lb/>
浮尸積聚横亘若洲餘賊數百艘四散逃潰公復<lb/>
<pb n="KR4e0157_SBCK_001-65b"/>
遣官分路追剿毋令逸入他境爲患二十七日及<lb/>
之于樵舍大破之於吳城又破之擒斬復千餘級<lb/>
落水死者殆盡濠既擒衆執見公呼曰王先生我<lb/>
欲盡削䕶衛所有請降爲庶民可乎對曰有國法<lb/>
在遂令送至囚所公既擒濠欲令人獻俘慮有餘<lb/>
黨沿途竊發欲親解赴　闕因在吉安上䟽乞<lb/>
命将出師　朝廷差安邉伯許泰爲總督軍務充<lb/>
總兵官平虜伯江彬爲提督等官左都督劉翬爲<lb/>
總兵官太監張忠爲提督軍務張永爲提督賛畫<lb/>
<pb n="KR4e0157_SBCK_001-66a"/>
機宻軍務并體勘濠反逆事情及查理庫藏宫眷<lb/>
等事太監魏彬為提督等官兵部侍郎王憲為督<lb/>
理糧餉徃江西征討至中途聞捷報計欲奪功乃<lb/>
宻請　上親征　上遂自稱爲總督軍務威武大<lb/>
将軍總兵官後軍都督府太師鎮國公徃江西親<lb/>
征廷臣力諌不聽有𬒳杖而死者江彬許㤗劉翬<lb/>
張忠張永魏彬等先領兵由大江至入居城中人<lb/>
馬填溢衢巷至不可行乃倡言誣公始同濠謀反<lb/>
因見天兵猝臨征討始擒濠以脫罪欲并擒公爲<lb/>
<pb n="KR4e0157_SBCK_001-66b"/>
巳功公于官軍慰勞有加病者為之醫藥死者為<lb/>
之棺歛間自行撫衆心皆恱初見彬軰皆設席于<lb/>
傍令公坐公乃佯為不知遂坐上席轉傍席于下<lb/>
以坐彬軰彬軰啣之出語誚公公以常行交際事<lb/>
體諭之左右皆為公觧遂無言公非爭一坐也恐<lb/>
一受節制則事機皆將聽彼而不可為矣又欲置<lb/>
濠湖中待　駕至列陣擒之然後奏凱論功公竟<lb/>
發南昌數遣人追至廣信不聼戴星趨玉山度草<lb/>
萍上䟽力止以爲濠睥睨神噐隂謀乆蓄招納叛<lb/>
<pb n="KR4e0157_SBCK_001-67a"/>
亡探輦轂之動靜日無停迹廣置奸細臣下之奏<lb/>
白百不一通發謀之始逆料大駕必将親征先於<lb/>
沿途伏有奸黨為愽浪荆軻之謀今逆不旋踵遂<lb/>
已成擒法宜解赴　闕下式昭天討欲付部下各<lb/>
官押解恐舊所潜布乗隙竊發或致意外之虞臣<lb/>
死有餘憾况平賊獻俘固　國家常典亦臣子職<lb/>
分臣謹于九月十一日親自量帶官軍将濠并宫<lb/>
眷逆賊情重人犯督解赴　闕行至廣信聞報䟽<lb/>
上不聼既抵杭謂張永曰西民乆遭濠毒經大亂<lb/>
<pb n="KR4e0157_SBCK_001-67b"/>
繼旱災困苦既極必逃聚山谷爲亂奸黨群應土<lb/>
崩之勢成矣然後興兵平之不已難乎永深然之<lb/>
徐曰吾此出爲　君側羣小欲調䕶而黙輔之非<lb/>
掩功也但将順　天意猶可挽回萬一苟逆之徒<lb/>
激羣小之怒何救于大事公始深信以濠付之復<lb/>
上捷音以爲宸濠不軌之謀已踰一紀今旬月之<lb/>
間遂克堅城俘擒元惡是皆　欽差總督威徳指<lb/>
示方畧所致以此歸功總督軍門以止　上江西<lb/>
之行稱病淨慈寺張永在　上前備言公盡心爲<lb/>
<pb n="KR4e0157_SBCK_001-68a"/>
國之忠之功及彬等欲加害之意既而彬等果誣<lb/>
公無君欲叛　上不信又言此既不信試召之必<lb/>
不來則可知其無君矣　上乃召公公即奔南京<lb/>
龍江關将進見忠等皆失意又從中阻之使不見<lb/>
公乃以綸巾野服入九華山永聞知又力言于<lb/>
上曰王守仁實忠臣今聞衆欲爭功欲并棄其官<lb/>
入山修道由是　上益信公之忠公復還江西視<lb/>
事西人皆家肖公像歲時報祀猶夫贛焉十五年<lb/>
閏八月四乞省塟節奉　㫖王守仁奉命廵視福<lb/>
<pb n="KR4e0157_SBCK_001-68b"/>
建行至豐城一聞宸濠反叛忠憤激烈即便倡率<lb/>
所在官司起集義兵合謀剿殺氣節可嘉已有<lb/>
㫖着督兵討賊兼廵撫江西地方所奏省親事情<lb/>
待賊平之日來說故復領廵撫事江西兵殘之餘<lb/>
宗室人民凋敝之甚官府衙門居民房屋燒毁殆<lb/>
盡公為之賑恤綏勞撫定奏免租稅又将城中没<lb/>
官房屋及濠違制宫室與革毀一應衙門皆修改<lb/>
爲公廨濠占奪民間田地山塘房屋遵奉　詔書<lb/>
給還原主管業其餘照依時估變賣價銀入官先<lb/>
<pb n="KR4e0157_SBCK_001-69a"/>
儘撥𥙷南新二縣兊軍淮安京軍折銀糧米及王<lb/>
府祿米餘羡收貯布政司用備緩急是年　月<lb/>
上晏駕　今上皇帝登極特降璽書曰爾昔能剿<lb/>
平亂賊安靖地方　朝廷新政之初特兹召用勑<lb/>
至爾可馳驛來京毋或稽遲於二十日公馳驛起<lb/>
程爲輔臣所忌潜諷科道建言以為　朝廷新政<lb/>
武宗國䘮資費浩繁不宜行宴賞之事行至中途<lb/>
而返道經錢塘上䟽懇乞便道歸省　制曰可陞<lb/>
南京兵部尚書叅賛機務又具䟽辭免慰　㫖益<lb/>
<pb n="KR4e0157_SBCK_001-69b"/>
勤本年十二月内該部題爲捷音事議封公伯爵<lb/>
給與誥劵子孫世世承襲賜勑遣官奨勞慰諭錫<lb/>
以銀幣犒以羊酒乃封公新建伯奉天翊衛推誠<lb/>
宣力守正文臣特進光祿大夫柱國兼南京兵部<lb/>
尚書叅賛機務歳支祿米一千石三代并妻一體<lb/>
追封累䟽辭免欲　朝廷普恩賞于報効諸臣又<lb/>
極言舉人冀元亨因說宸濠反為奸黨搆䧟獄中<lb/>
以忠受禍為賊報仇抱冤齎恨願盡削已官移報<lb/>
元亨以贖此痛先是元亨在獄又為移咨六部申<lb/>
<pb n="KR4e0157_SBCK_001-70a"/>
理其冤及元亨死又為移文湖廣兩司優恤其家<lb/>
属元年丁父海日翁憂四方來游其門益衆科道<lb/>
官迎當路意以偽學舉劾服闋輔臣忌公才髙望<lb/>
重六載不召御史石金等交章論荐禮部尚書席<lb/>
公書爲䟽特荐公及石淙楊公曰生在臣前見一<lb/>
人曰楊一清生在臣後見一人曰王守仁皆不報<lb/>
丁亥田州土知府岑猛之亂提督都御史姚鏌不<lb/>
克成功張公孚敬拉桂公蕚同荐桂公不得巳勉<lb/>
從荐公得俞　㫖兵部奉　欽依差官持檄授公<lb/>
<pb n="KR4e0157_SBCK_001-70b"/>
總制軍務督同都御史姚鏌勘䖏彼中事情上䟽<lb/>
辭免舉尚書胡世寜李承勛自代不允　上與楊<lb/>
公一清曰若姚鏌不去王守仁决不肯來遂令鏌<lb/>
致仕又降　㫖督趨赴任　㫖云卿識敏才髙忠<lb/>
誠體國今兩廣多事方藉卿威望撫定地方用舒<lb/>
朕南顧之懐姚鏌巳致仕了卿宜星夜前去節制<lb/>
諸司調度軍馬撫剿賊寇安戢兵民勿再遲疑推<lb/>
諉以負朕望還差官舗馬裏賫文前去敦取赴任<lb/>
行事該部知道予時為光祿寺少卿具䟽論江西<lb/>
<pb n="KR4e0157_SBCK_001-71a"/>
軍功及薦公才德勘任輔弼　上喜親書御劄并<lb/>
䟽付内閣議楊公一清忌公入閣與之同列乃與<lb/>
張公孚敬具掲帖對曰王守仁才固可用但好服<lb/>
古衣冠喜談新學人頗以此異之不宜入閣但可<lb/>
用為兵部尚書桂公知遂大怒詈予潜進掲帖毀<lb/>
公　上意遂止公遂扶病蒞任沿途涉歷訪諸士<lb/>
夫詢諸行旅皆云岑猛父子固有可誅之罪然所<lb/>
以為亂者皆當事諸人不能推誠撫安以致之上<lb/>
䟽謝恩極言致亂之由平復之䇿十二月楊公一<lb/>
<pb n="KR4e0157_SBCK_001-71b"/>
淸與桂公蕚謀恐事完回京復命見　上予與張<lb/>
公又薦之　上必留用又題命公兼理廵撫奉<lb/>
聖㫖王守仁暫令兼理廵撫兩廣等處地方寫勑<lb/>
與他咨到又力䟽辭免舉致仕都御史伍文定刑<lb/>
部左侍郎梁才自代不允建議大約以爲進兵行<lb/>
剿之患十罷兵行撫之善十與夫二幸四毁之弊<lb/>
時布政使林冨紀功御史石金皆以為然至南寧<lb/>
府乃下令盡徹調集防守之兵數日之内觧散而<lb/>
歸者數萬有餘湖兵數千道阻且逺不易即歸仍<lb/>
<pb n="KR4e0157_SBCK_001-72a"/>
使分留南寧賔州觧甲休養待間而發初思田二<lb/>
府目民盧蘇王受等聞公來知無必殺之心皆有<lb/>
投生之念日夜懸望惟恐公至之不速既至又見<lb/>
防守之兵盡撤投生之念益堅乃遣其頭目黄富<lb/>
等十餘人先赴軍門訴告公諭以　朝廷威信及<lb/>
開示更生之路明日蘇受等皆囚首自縛各與其<lb/>
頭目數百人投見號哀控訴公復諭以　朝廷恩<lb/>
徳下蘇受于軍門各杖一百衆皆合辭扣首爲之<lb/>
請命乃觧其縛曰今日宥爾一死者是　朝廷好<lb/>
<pb n="KR4e0157_SBCK_001-72b"/>
生之仁杖爾一百者乃我等人臣執法之義於是<lb/>
衆皆扣首恱服公隨至其營撫定餘衆莫不感泣<lb/>
歡呼感恩誓以死報殺賊立功以贖前罪公復諭<lb/>
以　朝廷惟願生全爾等今爾方来投生豈忍又<lb/>
驅之兵刃之下爾等逃竄日乆家業破蕩且宜速<lb/>
歸完爾室家及時耕種脩復生理至於各處盗賊<lb/>
軍門自有區處不湏爾等剿除待爾等家事稍定<lb/>
徐當調發於是又皆感泣歡呼遂委布政林富總<lb/>
兵官張祐分投安揷督令各歸復業既而上䟽䖏<lb/>
<pb n="KR4e0157_SBCK_001-73a"/>
置平復地方以圗乆安宜仍立土官以順其情分<lb/>
土目以散其黨設流官以制其勢猶以爲土夷之<lb/>
心未必盡得而窮山僻壌或有隱情則又備歷田<lb/>
州思恩村落而經理其城堡因以所以䖏之之道<lb/>
詢諸其長目率皆以為善又詢諸父老子弟又皆<lb/>
以為善然後信其可以乆行而反覆其辭更互其<lb/>
說請田州仍立岑氏後為土官知州以順土夷之<lb/>
情特設流官知府以制土官之勢分設土官廵檢<lb/>
以散各夷之黨又以田州既設流官宜更其府名<lb/>
<pb n="KR4e0157_SBCK_001-73b"/>
爲田寧蓋取田石傾田州兵田石平田州寧之謡<lb/>
至于思恩則岑濬之後已絶不必復有土官之設<lb/>
矣又按視斷滕峽諸䖏猺賊上連八寨下通仙臺<lb/>
花相諸洞連絡數十餘巢盤亘三百餘里彼此犄<lb/>
角結聚慿險流刼郡縣檄叅将張經會同守巡各<lb/>
官集議于是命潯州衛指揮馬文瑞永順統兵宣<lb/>
慰彭明輔男彭宗舜保靖統兵宣慰彭九霄辰州<lb/>
等衛指揮彭飛等分兵布哨以永順土兵進剿牛<lb/>
腸等賊巢保靖土兵進剿六寺等賊巢先是賊酋<lb/>
<pb n="KR4e0157_SBCK_001-74a"/>
詗知公住劄南寧寂無征勦消息又不見調兵集<lb/>
糧遂皆怠弛不以為意至是突遇官兵四面攻圍<lb/>
倉惶失錯擒斬賊酋及黨與頗多餘賊退敗復據<lb/>
仙女大山我兵追圍㧞大縁崖仰攻復大破之乗<lb/>
勝攻破油　石壁大陂等巢餘賊奔至斷藤峽横<lb/>
石江邉我兵追急爭渡溺死者無算斬獲首從俘<lb/>
獲男婦牛畜噐械等項不可勝計還兵潯州府住<lb/>
劄復進剿仙臺諸賊巢諸軍吏各率永順保靖壮<lb/>
兵爭先䧟陣賊又大敗奔入永安邉界立山将險<lb/>
<pb n="KR4e0157_SBCK_001-74b"/>
結寨乃摘調指揮王良輔并目兵彭愷等分路並<lb/>
進四靣仰攻賊敗散命林富張祐分投宻調各目<lb/>
兵盧蘇王受等分道進剿前後生擒斬獲并俘獲<lb/>
男婦頭畜噐械殆盡以八寨之地據其要害欲移<lb/>
設衛所控制諸蠻復於三里設縣迭相引帶親臨<lb/>
視思恩府基景定衛縣規則盖南丹衛僻在廣西<lb/>
極邉之地非中土之人所可居者於是移築於周<lb/>
安堡當八寨之中以阻扼其道路之衝則柳慶諸<lb/>
賊不必征剿皆将効順服化思恩舊在寨城山内<lb/>
<pb n="KR4e0157_SBCK_001-75a"/>
尚歷髙山數十餘里令移于荒田地方四野寛衍<lb/>
之䖏開圗立里用漢法以治武縁之衆夷夏交和<lb/>
公私兩便移鳯化縣治於虞鄕爲立廨宇属之思<lb/>
恩于宣化思龍地方添設流官縣治是皆保治安<lb/>
民之要増築守鎮城堡于五屯以壮威設險仍選<lb/>
取恊守諸兵及附近土寨目兵智畧忠勇官一員<lb/>
重任而專責之使之訓練撫摩令叅将兵備等官<lb/>
時至其地經理而振作之則賊勢自摧将思田分<lb/>
設九土廵檢司各立土目衆所信服者管之節䟽<lb/>
<pb n="KR4e0157_SBCK_001-75b"/>
奏請定奪奉　㫖王守仁受命提督軍務蒞任未<lb/>
乆乃䏻開誠宣恩處置得宜致令叛夷畏服率衆<lb/>
歸降罷兵息民竒功可加寫敕差行人齎去奨勵<lb/>
還賞銀五十兩紵絲四表裏布政司買辦羊酒送<lb/>
用九月八日行人馮恩賫至廣城是時公已卧病<lb/>
月餘扶病䟽謝而病勢日篤猶力憊視事年十五<lb/>
嵗時夣中嘗得句云卷甲歸來馬伏波早年兵法<lb/>
鬢毛皤莫知其謂至是舟至烏蠻灘舟人指曰此<lb/>
伏波廟前灘也公呀然登拜如夣中所見因誦夣<lb/>
<pb n="KR4e0157_SBCK_001-76a"/>
中詩嘆人生行止之不偶云十月初十日復上䟽<lb/>
乞骸骨就醫養病因薦林富自代又一月乃班師<lb/>
至大庾嶺謂布政使王公大用曰爾知孔明之所<lb/>
以付托姜維乎大用遂領兵擁䕶爲敦匠事廿九<lb/>
日至南康縣将属纊家童問何所嘱公曰他無所<lb/>
念平生學問方纔見得數分未䏻與吾黨共成之<lb/>
爲可恨耳遂逝舁至南安府公舘而歛柩經南贛<lb/>
雖深山窮谷男女老弱皆縞素匍匐哀迎若䘮考<lb/>
妣凡所過江西地方行道之人無不流涕者訃至<lb/>
<pb n="KR4e0157_SBCK_001-76b"/>
桂公蕚欲因公乞養病䟽叅駁害公令該司匿不<lb/>
舉乃叅其擅離職役及䖏置廣西思田八寨恩威<lb/>
倒置又詆其擒濠軍功冐濫乞　命多官會議先<lb/>
此張公孚敬見公所䖏岑猛諸子及盧蘇王受得<lb/>
宜征剿八寨有方奏至甚喜極口稱嘆謂予知人<lb/>
之明又述在南京時與言惓惓欲公之意曰我今<lb/>
日方知王公之不可及即荐于　朝取來作輔共<lb/>
成天下之治桂公楊公聞之皆不樂乃嗾錦衣衛<lb/>
都指揮聶能遷誣奏公用金銀百萬托余送與張<lb/>
<pb n="KR4e0157_SBCK_001-77a"/>
公故荐公于兩廣余䟽辯其誣奉　㫖黄綰學行<lb/>
才識衆所共知王守仁功髙望隆輿論推重聶能<lb/>
遷這厮揑詞妄奏傷害正類都察院便照前　㫖<lb/>
嚴加審問務要追䆒與他代做奏詞并幇助奸惡<lb/>
人犯來說黄綰安心供職不必引嫌辭避下能遷<lb/>
于獄杖之死時予為詹事桂公楊公計欲害公恐<lb/>
予在　朝適南禮侍缺即推予𥙷之明年春　上<lb/>
将出郊桂公宻具掲帖奏云云　上遂允命多官<lb/>
會議削公世襲伯爵并　朝廷常行䘏典贈謚至<lb/>
<pb n="KR4e0157_SBCK_001-77b"/>
今人以為恨公生而天資絶倫讀書過目成誦少<lb/>
喜任俠長好詞章仙釋既而以斯道為已任以聖<lb/>
人為必可學而至實心改過以去己之疪奮不顧<lb/>
身以當天下之難上欲以其學輔吾君下以其學<lb/>
淑吾民惓惓欲人同歸于善欲以仁覆天下蒼生<lb/>
人有宿怨深讐皆置不較雖處冨貴常有烟霞物<lb/>
表之思視棄千金猶如土芥藜羔珎鼎錦衣緼袍<lb/>
大厦窮廬視之如一真所謂天生豪傑挺然特立<lb/>
于世求之近古誠所未有者也配諸氏叅議養和<lb/>
<pb n="KR4e0157_SBCK_001-78a"/>
公諱某女不育撫養族子曰正憲諸氏卒繼張氏<lb/>
舉一子正億適予女僅二週而公卒遂鞠于予以<lb/>
恩廕授國子生孫男　曰承勲承學　孫<lb/>
女五所著有陽明集居夷集撫夷節畧五經臆說<lb/>
大學古本旁註及門人所記傳習録所纂則言誦<lb/>
而習者可知其造詣矣濠之變盖非一日其烝滛<lb/>
奸暴腥穢彰聞賊殺善類剥害細民招亡納叛誘<lb/>
致劇賊召募四方驍勇力能㧞樹排關者萬有餘<lb/>
徒又使其黨王春等分賫金銀數百萬造竒巧噐<lb/>
<pb n="KR4e0157_SBCK_001-78b"/>
玩賄結内外大小臣僚至有奏保其仁孝者有復<lb/>
其䕶衛者有備其官僚者有爲潜布腹心於各鎮<lb/>
及畿内各要地復隂置奸徒於滄州淮揚山東河<lb/>
南之間超事之日號稱一十八萬從之東下者實<lb/>
八九萬非公忠義智勇誓不與賊俱生奚旬月之<lb/>
間遂得克復堅城俘擒元惡以成　宗社無疆之<lb/>
休哉不特此也南贛等䖏賊巢蟠居三省積數十<lb/>
年如池大鬢之儔皆勇力機智絶人者非先計除<lb/>
之則宸濠一呼風從烏合其為天下禍當何如也<lb/>
<pb n="KR4e0157_SBCK_001-79a"/>
且八寨為害積㡬百年思田擾攘亦既數年一旦<lb/>
除而安之文武並用䖏置經畫皆乆逺之圗惜當<lb/>
路忌之既深而南北言臣又皆承望風㫖反肆弹<lb/>
劾雖平日雅好公者方公成功時亦心害其能考<lb/>
察之歲承輔臣意有功如邢珣徐璉陳槐謝源等<lb/>
皆黜之則　國典之所以議功議能者安在哉予<lb/>
以女許公之子盖憫其孤而撫之汪公鋐因予諍<lb/>
張公大同之征當别其善惡不當玉石俱焚張公<lb/>
怒汪迎其意劾予回䕶属官鄒守益難居大臣調<lb/>
<pb n="KR4e0157_SBCK_001-79b"/>
予邉方叅政頼　聖明復職汪又爲䟽論公偽學<lb/>
及指予皆爲黨邪不忠予又爲䟽明諍大同之心<lb/>
又明公學術之忠國及予所以憫子許婚携撫皆<lb/>
非得已䟽上亦頼　聖明㧞之窞穽因察公與守<lb/>
益之無辜於乎公既困屈沒齒尚尤不免則公與<lb/>
予平生所期何如而皆僅止此者豈非天與命也<lb/>
悲夫子正憲正億将以是年仲冬十一日奉公柩<lb/>
葬於洪溪之髙村爲次其世行功爵及所以致謗<lb/>
者乞銘于宗工幸憐而屬筆焉以備他日太史氏<lb/>
<pb n="KR4e0157_SBCK_001-80a"/>
之擇謹状<lb/>
　祭文<lb/>
　　親友祭文<lb/>
　　　　　　　　　　石潭汪俊<hi>禮部尚書</hi>
惟公豪傑之才經綸之業習坎心亨窮標峻掲勲<lb/>
名既懋徳譽亦隆陽明之稱走卒兒童維吾兄弟<lb/>
投分最早坐或逹旦何幽不討忽謫萬里執手贈<lb/>
言誓将結茅待子雲煙公玆東來曰予無樂樂見<lb/>
故人來踐舊約旗旐央央流水瀰瀰公私皇皇或<lb/>
<pb n="KR4e0157_SBCK_001-80b"/>
卧或起乃重訂約其待予歸歸将從容山遨水嬉<lb/>
公既奏凱吾治吾館忽聞訃音乃以䘮返嗚呼公<lb/>
有大勞　國史輝煌公有心學傳者四方公何以<lb/>
沒吾何以傷交情未竟公進此觴嗚呼哀哉<lb/>
　　　　　　　　　　　北原熊浹<hi>吏部尚書南昌人</hi>
於乎公有安危　朝廷重輕公有進退世道升降<lb/>
公有存亡聖學晦明公之生也士如寐覺民如醉<lb/>
醒吏振循良之化将知仁義之兵㓂賊奸宄逆節<lb/>
不敢以復萌譬如祥麟威鳳一見於海嶽群鳥百<lb/>
<pb n="KR4e0157_SBCK_001-81a"/>
獸率快覩以飛鳴公之死也士迷嚮往民壞長城<lb/>
吏肆貪殘之虐将無紀律之馮不逞餘孽四方嘯<lb/>
聚而横行譬如山崩梁折物害民殃徒奔走而無<lb/>
寧在昔江藩不軌荷義舉兵談笑而清今㡬何年<lb/>
元惡大憝已湮沒而無形曠恩厚徳尚爾如生方<lb/>
公之歸也幸其鱣堂載啓木鐸揚聲斯文未䘮庶<lb/>
㡬有興其再出也意其入秉鈞衡輔成　聖徳豈<lb/>
期仗鉞不得一日立乎　朝廷翛然長逝豈厭世<lb/>
濁之不可攖抑天不愸遺俾我民之失典刑雖然<lb/>
<pb n="KR4e0157_SBCK_001-81b"/>
可盡者公五十七年之身其不可盡者與天地相<lb/>
爲終始之令名豫章為公過化之地浹等遥曕靈<lb/>
襯匍匐往迎豈無昭假以慰㣲誠此又不得以天<lb/>
下哀而奪吾黨私公之情嗚呼哀哉<lb/>
　　　　　　　　　　誠齋汪鋐<hi>兵部尚書</hi>
惟公擅華國之文奮匡　君之節懐希聖之心彰<lb/>
伐叛之烈一代之英萬夫之傑追韓范以驅馳兼<lb/>
周程而教設夫何梁木忽傾台星俄折章水咽而<lb/>
不流楚雲愁而四結豈物理之乗除有數抑造化<lb/>
<pb n="KR4e0157_SBCK_001-82a"/>
之無常者不可以臆決鋐叨繼公後亦惟遵公之<lb/>
轍辱公深知大懼累公之哲不敢以公所不屑者<lb/>
而自屑也旅襯摇摇㵼椒漿以薦㓗陳詞未竟自<lb/>
貽無窮之咽<lb/>
　　　　　　　　　　胡東臯<hi>四川㢘使</hi>
嗚呼哀哉公其可死乎母太夫人孰為之養㷀㷀<lb/>
遺孤孰為之撫而成之乎其大者　聖明堯舜方<lb/>
倚公為臯䕫四方未甚廸亂正倚公神武之功以<lb/>
鎮定之而公其忍死乎又其大者聖學不明㡬千<lb/>
<pb n="KR4e0157_SBCK_001-82b"/>
百年於玆頼公良知之學以昭揭之雖其妙契獨<lb/>
得亦天之有意於斯世斯人故属公以先知先覺<lb/>
之責公之門人滿天下固不無如顔如閔如參如<lb/>
賜者出於其間足以繼往開來永公之傳於不朽<lb/>
然公不及親見其道之大明大行於天下公其忍<lb/>
死矣乎嗚呼哀哉雖然功在社稷道在人心文章<lb/>
在遺書母老子㓜而有二仲之賢為可恃且死<lb/>
王事公復何憾予又安得戚戚於生死之間乎獨<lb/>
相去萬里不得執手永訣親視含禭為可恨耳玆<lb/>
<pb n="KR4e0157_SBCK_001-83a"/>
以兵事就道臨風一奠以寄吾哀而萬一之私曷<lb/>
其有涯也邪<lb/>
　　　　　　　　　　徐璽<lb/>
嗚呼先生有汲長孺之直而辭不至於戇有張晉<lb/>
公之忠而謀不至於踈有朱晦菴陸象山之讀書<lb/>
窮理頴悟直截而存心致知不至於偏廢方其夷<lb/>
江左之大難也浩然歸志自謂得所欲矣及聞百<lb/>
粤之亂也應　召而起履險若夷功以時建大彰<lb/>
徳威中道而殞輿襯以歸嗚呼先生而止於斯耶<lb/>
<pb n="KR4e0157_SBCK_001-83b"/>
吾子曰愛受教門下先生愛重匪特親故先十年<lb/>
而卒先生哭之慟孰謂吾今之哭先生猶先生之<lb/>
哭吾子也嗚呼痛哉夀夭天也生順死安吾豈為<lb/>
先生憾然　朝廷失重臣斯文失宗主㓜子失所<lb/>
怙嗚呼痛哉敬陳薄奠聊寄痛哀魂兮耿耿鑒玆<lb/>
永懐<lb/>
　　　　　　　　　　儲良材<hi>廵按御史</hi>
嗚呼先生勲業文章聲光榮遇夫人能知之亦能<lb/>
道之夫復何言客歲云暮柩臨南浦良材等載奠<lb/>
<pb n="KR4e0157_SBCK_001-84a"/>
載奔小大莫䖏想其道玉山歷草萍東望㑹稽先<lb/>
生故里也揺揺旅魂庶其寧止嗚呼異土之殞數<lb/>
也首丘之敦仁也數以任其適然仁以歸於至當<lb/>
君子也尚何言哉<lb/>
　　　　　　　　　　儲良材<lb/>
嗚呼濓洛云逝斯道攸卬公啓絶學允恊于中鑰<lb/>
蔽發蒙我知孔良允文允武綏我四方四方既同<lb/>
公歸江東童冠二三春風融融岑㓂匪茹跳梁三<lb/>
紀維公來止載櫜弓矢南夷底績公既彌留人百<lb/>
<pb n="KR4e0157_SBCK_001-84b"/>
其哀况我同儔小人靡悱君子曷宗羞我黄流爲<lb/>
天下慟嗚呼哀哉<lb/>
　　　　　　　　　　　王堯封<hi>右副都御史</hi>
嗚呼先生以純粹之資剛毅之氣通逹之才雄渾<lb/>
之文心得之學今焉已哉方其抗逆豎也而奸黨<lb/>
息殱叛宗也而天下安化猺獞也而邉夷格　帝<lb/>
念厥勲爵位載錫聲光洋洋簮纓奕奕今焉巳哉<lb/>
方今　聖明在上勵精唐虞之治天奚奪之速而<lb/>
顧不愸遺以共弼厥成耶嗚呼天宇茫茫至難諶<lb/>
<pb n="KR4e0157_SBCK_001-85a"/>
也寒螿唧唧於月砌鸞鳳淪沒於岑丘蕙蘭靡靡<lb/>
於蔓草薋葹蕃盛於道周慨物運之不齊於天道<lb/>
乎奚尤於乎先生其巳焉哉堯封等竟陳詞兮酌<lb/>
醴靈彷彿兮淹留<lb/>
　　　　　　　　　　王暐<lb/>
嗚呼先生排奸觸忌忠則烈矣蒙難考貞節則甘<lb/>
矣戡亂靖戎功則懋矣修辭立教文則崇矣撝謙<lb/>
下士徳則允矣明誠合一道則章矣忠足以名世<lb/>
而孤忠䛕簸弄之黨節足以名世而奪循資固寵<lb/>
<pb n="KR4e0157_SBCK_001-85b"/>
之習功足以名世而基　社稷無疆之休文足以<lb/>
名世而洗杜譔鑿空之陋德足以名世而動凌髙<lb/>
厲空之志道足以名世而破支離偏曲之學然則<lb/>
先生之生也雖謂其隨之以存先生之死也孰謂<lb/>
其隨之以㓕如有作者其不可及已夫嗚呼先生<lb/>
　　有司祭文<lb/>
　　　　　　　　　　吉安府知府張漢等<lb/>
於乎先生弘毅剛大履險渉﨑忠孝文武為學者<lb/>
師任崇正黜邪之責而功同孟氏合知行動靜之<lb/>
<pb n="KR4e0157_SBCK_001-86a"/>
一而道傳子思問罪興師堂堂豫章之陣而懐來<lb/>
安輯正正百粤之旗方南仲奏春風之凱而武侯<lb/>
星殞乃龍蛇遘康成之夣而學者興悲六經之迷<lb/>
途誰指明堂之梁棟誰支誰作萬里之長城誰窺<lb/>
一貫之藩籬豈非天奪　朝廷之楊綰與吾黨之<lb/>
濂溪漢等晚生末學敬仰光休矧廬陵望邑爲先<lb/>
生過化舊邦而流風餘韻爲先生之山斗門墻遡<lb/>
姚江而源流滚滚瞻五嶺而雲樹蒼蒼計聞螺浦<lb/>
悲傷旁皇徒使吾黨徳鉶道範之望付之於無何<lb/>
<pb n="KR4e0157_SBCK_001-86b"/>
有之鄉有奠椒漿有淚淋浪臨風載拜先生其来<lb/>
嘗<lb/>
　　　　　　　　南昌府儒學教授廖廷臣等<lb/>
惟公以心㑹道倡學東南以義興師討平逆藩<lb/>
天子曰都爰錫公爵四方景之㤗山喬嶽公方東<lb/>
歸江漢龍飛冀公慿翼道與時熈固天下之延頸<lb/>
實我公之優爲詎意百粤群醜弄兵橫池僉曰平<lb/>
之匪公弗宜拜命南征蠻方丕叙經畧彌年委身<lb/>
勞瘁連章乞歸公疾乃革天不愸遺斯文之厄嗚<lb/>
<pb n="KR4e0157_SBCK_001-87a"/>
呼公之功業似若未竟公之道德曷繋存亡盖功<lb/>
雖以存而建道不以死而弗彰公無憾矣<lb/>
　　　　　　　　　　玉山知縣吕應陽<lb/>
嗚呼哀哉銅柱標伏波之勲峴碑墮羊公之淚嗚<lb/>
呼哀哉明堂遺棟石之思稽山還英靈之氣嗚呼<lb/>
哀哉邉陲罷鎻鑰之防章縫奪蓍龜之恃殱我哲<lb/>
人豈其躬瘁應陽等竊嘗淑公緒論恨未登其庭<lb/>
也來吏兹土聞諸異時逆藩拂經丕曰是膺伊豪<lb/>
傑之奮義實夫子之先聲不然雖竭西江之水未<lb/>
<pb n="KR4e0157_SBCK_001-87b"/>
足以洗數年之兵是則公之澤在天下而西人再<lb/>
造于公世世德也靈輀何来載疑載驚今也號咷<lb/>
昔也懽迎我奠我奔願百其身公乗白雲厥鑒孔<lb/>
神而陽耿耿于平日者猶未能盡鳴也<lb/>
　　門人祭文<lb/>
　　　　　　　　　　　顧應祥應良<lb/>
嗚呼夫子天其憫俗學之卑陋而生此真儒耶何<lb/>
栽培之獨厚也其眷　聖上之中興而生此賢佐<lb/>
邪又何遽奪而使之不夀也嗚呼夫子今不可作<lb/>
<pb n="KR4e0157_SBCK_001-88a"/>
矣斯道斯民真不幸矣夫復何言夫復何言尤所<lb/>
私痛者妙道精義不可復聞霽月光風不可復見<lb/>
矣将使末學倀倀可受而不可傳邪嗚呼哀哉敬<lb/>
陳逺奠封寄潺湲盛徳大業言莫能名至痛深悲<lb/>
辭莫䏻宣<lb/>
　　　　　　　　　　黃宗明<lb/>
自道術爲天下裂而人不知其有巳忘内逐外誇<lb/>
多闘靡搜羅訓詁立世赤幟孔孟既逺濂洛亦逝<lb/>
豈無豪傑如草廬氏覺彼暮年精力隨　金溪之<lb/>
<pb n="KR4e0157_SBCK_001-88b"/>
學爲世大忌惟我夫子丰神凛異少也雄傑出入<lb/>
亦㡬鬼神通思精識徑詣汛掃支離收功一致哀<lb/>
我人斯開關啓閉良知之說直截簡易無俟推求<lb/>
無不該具順我良知行罔或悖逆瑾扇惑言官盡<lb/>
繋公觸危機從容就理謫官蠻貊艱難罔躓汀贛<lb/>
賊起公握兵符獷狡既殄老稚歌呼藩王稱亂海<lb/>
内憂虞夫子倡義一鼓獻俘岑氏構禍東南驛騷<lb/>
五六年間財耗兵逃公撫循之鞭笞其豪事適機<lb/>
宜畏威懐徳出其死力褁糧㓕賊八寨竒功神武<lb/>
<pb n="KR4e0157_SBCK_001-89a"/>
難名十年命将手提重兵人曰勞止馳驅靡寧先<lb/>
生再至寂無軍聲講學其間朝夕靡停運籌决䇿<lb/>
賊以計平出入兩廣瘴癘傷生積成疾疚中道殞<lb/>
傾於乎痛哉夫子之教如掲日月人方瞻仰斯文<lb/>
遽絶夫子之忠功在社稷身死未㡬䜛謗交集世<lb/>
路險巇人言易訛命也如何憂患寔多某自服膺<lb/>
十有餘年奔走畏途舊學就捐孤負教育誰執其<lb/>
愆今兹矢心昕日勉<graphic n="KR0999" url="https://raw.githubusercontent.com/kanripo/KR-Gaiji/master/images/KR0999.png" mimeType="image/png"/>啓夕跽奠號呼旻天明發<lb/>
赴官敢附告焉嗚呼哀哉<lb/>
<pb n="KR4e0157_SBCK_001-89b"/>
　　　　　　　　　　魏良噐<lb/>
嗚呼先生遽止於斯邪振千年之絶學發吾人之<lb/>
良知靡用志以安排曷思索而議擬自知柔而知<lb/>
剛自知顯而知㣲挽人心於根本洗末學之支離<lb/>
真韓子所謂功不在禹下障百川而東之使天假<lb/>
先生以年大明此道斯世殆将皥皥而熈熈於乎<lb/>
曽謂先生而遽止於斯邪壬癸甲乙之歲坐春風<lb/>
於會稽先生擕某於陽明之麓放舟於若耶之溪<lb/>
徘徊晨夕以砭其愚而指其迷已而已而今不可<lb/>
<pb n="KR4e0157_SBCK_001-90a"/>
得而復矣嗚呼天果有意於斯道耶何嗇我先生<lb/>
之期頥天果無意於斯道耶則二三子在焉苟不<lb/>
忘先生之教其傳猶或可期洋洋如在之靈尚其<lb/>
隂隲而黙相之於乎章江之水其流湯湯既羞我<lb/>
殽爰薦我觴覩靈輀之既駕愴予衷之皇皇<lb/>
　　　　　　　　　　應典<lb/>
維公學承千聖之傳道闡諸儒之秘立言垂訓體<lb/>
本良知功歸格致修齊治平一言以蔽将刋末學<lb/>
之支離訂二教之同異總攝萬殊歸之一致進以<lb/>
<pb n="KR4e0157_SBCK_001-90b"/>
覺夫當時退以淑諸來裔彼忠諌之動　朝廷勲<lb/>
業之銘鼎彛文章之𬒳金石世之君子或以爲難<lb/>
在公則爲餘事耳方奉　命以南征爲朝野之昆<lb/>
倚胡天命之不延乃一朝而云痿典等受教有年<lb/>
卒業無恃慟候江干淚無從止嗚呼公雖巳矣神<lb/>
其在天文未墜地庶㡬有傳握椒蘭以薦心指江<lb/>
流而誓焉惟遜志以無負庶歆格乎斯筵<lb/>
　　　　　　　　　　欒惠等<lb/>
嗚呼乹坤孕秀哲人降生睿智間出忠孝天成多<lb/>
<pb n="KR4e0157_SBCK_001-91a"/>
材多藝天縱其䏻精一之學堯舜是承良知垂教<lb/>
如夣得醒四方風動豪傑奮興雲集魚貫日萃講<lb/>
庭豈其徒學為　國柱石忠鯁立　朝不避權逆<lb/>
竄逐夷方優游自適世態浮華無䏻損益玉藴山<lb/>
輝珠沉光溢宸濠倡亂人心<graphic n="KR0658" url="https://raw.githubusercontent.com/kanripo/KR-Gaiji/master/images/KR0658.png" mimeType="image/png"/>
                    <graphic n="KR0658" url="https://raw.githubusercontent.com/kanripo/KR-Gaiji/master/images/KR0658.png" mimeType="image/png"/>禍自蕭墻誰敢<lb/>
爲敵惟師威武一鼓禠魄功業既著讒口交棘師<lb/>
乃休休退而自食榮辱毁譽弗留于臆惟道不明<lb/>
心焉則戚與二三子講學是力風月為朋山水成<lb/>
癖點瑟回琴歌詠其側　天王聖明旂常紀績西<lb/>
<pb n="KR4e0157_SBCK_001-91b"/>
醜陸梁日費千倉凱功未奏　主憂寧忘奉　詔<lb/>
徂征應時翺翔既負重委文徳丕揚先聲按撫弓<lb/>
矢斯張醜類來歸緝緝洋洋曰今巳後弗復敢攘<lb/>
師乃諭曰兵加不軌不殺投降爾歸　王化我豈<lb/>
爾戕歸完爾室幹乃農桑亦有八寨盗賊叢積一<lb/>
罹其毒朝不謀夕開國以來屢征弗獲選將用兵<lb/>
曽何休息貽禍非小實傷　國脉窺望竊發其機<lb/>
巳迫師軫民憂不計失得詢謀僉同便宜行䇿神<lb/>
機應變旬日勦賊巢穴既空瘡痍蕩滌招撫流移<lb/>
<pb n="KR4e0157_SBCK_001-92a"/>
復其田宅長慮永圗扶病區畫相彼夷方隨俗因<lb/>
革爰立土官分地授職犬牙相制世守疆域保甲<lb/>
既嚴部伍既飾統于流官庶無間隙爰修文教俾<lb/>
肄儒籍變化夷族實爲羙則似玆哲人邦其有光<lb/>
蒼生父母後學梯航宜應福祉享夀無疆胡天不<lb/>
憫俾没瘴鄕　王事忠矣遺孤誰將斯道之責孰<lb/>
能擔當嗚呼巳矣朝野悲傷知夫子者和氣春陽<lb/>
昧夫子者如刺如鋩嗚呼道大難容古今之常爰<lb/>
有公論孰䏻泯藏惠等聞訃驚悼涕泣霑裳匪天<lb/>
<pb n="KR4e0157_SBCK_001-92b"/>
䘮師二三子殃百拜荐奠聊洩悲腸靈其不昧庶<lb/>
㡬鑒嘗<lb/>
　　　　　　　　　　　王良知<lb/>
嗚呼巳矣自夫子沒而乾坤無粹氣矣山嶽無英<lb/>
靈矣國家無柱石矣弟子無依歸矣嗚呼已矣詎<lb/>
謂廣南之役遂為永訣矣乎夫子以道殉身以身<lb/>
殉　國超然於夀夭之間則亦何憾而二三子之<lb/>
悲傷則固無以自贖於今日也嗚呼哀哉薄奠一<lb/>
觴摛詞伸忱神其不昧庶㡬來歆<lb/>
<pb n="KR4e0157_SBCK_001-93a"/>
　　　　　　　　　　薛侃翁萬逹<lb/>
嗚呼世有一長一善皆足以自章明而吾夫子學<lb/>
繼徃聖功在生民顧不能安于有位以大其與人<lb/>
爲善之心豈非淺近易知而精㣲難悟劣巳者容<lb/>
而勝巳者難爲讓耶且自精一之傳岐而爲二學<lb/>
者淪無滯有見小遺大茫無所入吾夫子發明良<lb/>
知之說真切簡易廣大悉備漫汗者疑其約而不<lb/>
知隨遇功成無施不可非枯寂也拘曲者疑其泛<lb/>
而不知方員無滯動出規矩非率畧也襲古者疑<lb/>
<pb n="KR4e0157_SBCK_001-93b"/>
其背經考之孔孟質諸周程盖無一字一意之弗<lb/>
合尚同者疑其立異然即乎人情通乎物理未嘗<lb/>
有一事一言之或迂是大有功於世教聖門之宗<lb/>
㫖也盖其求之也備嘗艱難故其得之也資之深<lb/>
若淵泉之莫測應之妙若鬼神之不可知教之有<lb/>
序若時雨之施弗先弗後而言之易入若春風煦<lb/>
物一沾一長其平居收歛若山林之叟了無聞識<lb/>
其發大論臨大難斷大事則沛然若河海之傾確<lb/>
然若蓍龜之信而莫知其以也世之議夫子者非<lb/>
<pb n="KR4e0157_SBCK_001-94a"/>
晏嬰之知則彭更之疑非互鄕之惑則子路之不<lb/>
恱非沮溺荷蕢之譏則武叔淳于髠之詆用是紛<lb/>
紜非夫子之不幸世之不幸也巳侃也不肖乆立<lb/>
門牆而無聞頃年以來知切淬勵夫子逝矣慨依<lb/>
歸之無從慮身世之弗立鬰鬰如癡奄奄在告盖<lb/>
一年于兹矣方將矢證同志期奉遺訓尚頼在天<lb/>
之靈昭鑒啓牗使斯道大明于天下傳之來世以<lb/>
永芘於無窮是固夫子未盡之志也靈輀將駕薄<lb/>
奠一觴衷懐耿耿天髙地長於乎哀哉<lb/>
<pb n="KR4e0157_SBCK_001-94b"/>
　　　　　　　　　　應大桂<lb/>
嗚呼人知有先生之道而或未盡得先生之教人<lb/>
隂荷先生之功而或未盡白先生之忠已卯之變<lb/>
吾不知其何如也而謗固以隨交廣之難吾又不<lb/>
知其何如也而死竟以俱嗚呼外吾教者斯仇晦<lb/>
吾忠者斯妬豈瘴癘之足尤實氣運之不扶虎豹<lb/>
委于空山豺狼號于當路風雨嗟其何及家園慘<lb/>
而誰顧吾念先生之悟道也以良知爲扄鑰其收<lb/>
功也以格致爲實際體常秘於玄黙用實粲於經<lb/>
<pb n="KR4e0157_SBCK_001-95a"/>
濟桂等猶及見先生之面復宻邇先生之居雖未<lb/>
稔于耳提口授之下或少得于神交契悟之餘方<lb/>
有待于卒業而先生竟以若斯痛先覺之早逝悵<lb/>
末學其何依幸門牆之無恙或斯文之在兹<lb/>
　　　　　　　　　　劉魁<lb/>
嗚呼夫子巳矣後學失所宗矣生民失所望矣吾<lb/>
道一脉之傳將復付之誰矣雖然人心有覺徳音<lb/>
未亡儼門牆之在望顧堂室之非遥去意見之私<lb/>
而必於嚮徃掃安排之障而果於先登是在二三<lb/>
<pb n="KR4e0157_SBCK_001-95b"/>
子後死者不得辭其責矣歸葬有日築室無期臨<lb/>
風遣使有淚漣洏嗟何及矣矢志靡他庶其慰矣<lb/>
　　　　　　　　　　萬潮<lb/>
嗚呼古所謂豪傑之才聖賢之學社稷之臣非先<lb/>
生其人耶曩哭先生之柩於錢塘之滸今拜先生<lb/>
之墓於蘭亭之陽吾道終天之慟其何能巳耶潮<lb/>
早歲受知不徒文字循循善誘孔孟我師剖障决<lb/>
藩直指本體良知是致一以貫之謹服膺以周旋<lb/>
若飲渇而食飢悟大道之易簡信精一而無私顧<lb/>
<pb n="KR4e0157_SBCK_001-96a"/>
雖有覺而即在實惟念兹而在兹夙夜戰兢深懼<lb/>
無以奉揚先生之教惟先生在天之靈隂啓予而<lb/>
終成兮<lb/>
　　　　　　　　　　張津等<lb/>
惟我夫子德本誠明才兼文武以踐履爲實而厭<lb/>
俗學之支離以廣大爲心而陋專門之訓詁功夫<lb/>
啓易簡之䂓指授闢良知之户惟所立之甚高故<lb/>
隨在而有𥙷以之講道則化洽時雨之施以之立<lb/>
朝則儀漸鴻羽之楚以之承詔奏則右尹析招之<lb/>
<pb n="KR4e0157_SBCK_001-96b"/>
詩以獻君謨則宣公獨對之語至於名振華夷勲<lb/>
邁今古季札觀魯方陳南籥之儀山甫徂齊復正<lb/>
東方之虜元惡之首既殱醜類之儔咸撫此則勇<lb/>
夫悍士猶以為難而夫子獨談笑於指顧夫何中<lb/>
山之功甫就俄盈謗篋之書武侯之恨有餘輙動<lb/>
英雄之憮一老不遺萬民何憷天軸西馳江聲東<lb/>
吐草正芳兮鴂鳴日未斜兮鵩舞呌臺城兮雲悲<lb/>
撫鐘阜兮煙鎻吁嗟夫子兮固無所憾而辱倚門<lb/>
牆者不䏻不為終身之苦學未傳心言徒在耳忍<lb/>
<pb n="KR4e0157_SBCK_001-97a"/>
觀絶筆之銘式奠臨棺之祖悵吾道之已窮盖不<lb/>
知涕洒長空之雨嗚呼哀哉<lb/>
　　　　　　　　　　王時柯等<lb/>
嗚呼天惟純佑材生文武學本誠明道宗鄒魯羽<lb/>
翼程朱頡頏申甫早掇巍科筮仕天部始謫龍塲<lb/>
直言忤　主九死不回孤忠自許繼遷廬陵人思<lb/>
召父再擢鴻臚荐登樞府專閫分符衣繡持斧機<lb/>
宻慮周戰勝攻取芟夷洞㓂四民安堵蠢玆逆藩<lb/>
束身就虜勤在　王家爵封南浦猺獞相攻頼公<lb/>
<pb n="KR4e0157_SBCK_001-97b"/>
柔撫㷀獨無告頼公哺乳民昔干戈今豆且爼民<lb/>
昔呻吟今歌且舞式遏㓂攘孰敢予侮憂無西顧<lb/>
殿有南土麗日祥雲和風甘雨山斗仰瞻鳯凰快<lb/>
覩厥徳斯懋厥施斯普人懐至今公竟作古意公<lb/>
神靈翶翔天宇在帝左右爲帝夾輔降爲河嶽廟<lb/>
食簋簠柯等親炙至教恩沾肺腑憶昔請益期以<lb/>
振旅云胡背棄使我心苦敬奠一觴痛深談虎<lb/>
　　　　　　　　　　鄒守益<lb/>
聖學綿綿嘻其㣲矣貿然末俗紛交馳矣矧兹寡<lb/>
<pb n="KR4e0157_SBCK_001-98a"/>
陋莫知所之矣謂考䆒遺經可自得矣旁搜逺勘<lb/>
亦孔之疲矣将摹彷而效千古可期矣外貌或似<lb/>
精神非矣不遇　孰醒我迷矣良知匪外鑠自<lb/>
秉彛矣戒慎恐懼通晝夜而知矣酬酢萬化　我<lb/>
䂓䂓矣聲應氣求四方其隨矣譬彼昏曀慶<lb/>
矣霜霧忽乗之衆安歸矣将民之無祿罹此菑矣<lb/>
百世之慟豈獨予私矣<lb/>
　　　　　　　　　　葉溥<lb/>
嗚呼先生乾坤間氣嗚呼先生夷夏重名謂孔孟<lb/>
<pb n="KR4e0157_SBCK_001-98b"/>
學必可成也謂周召功必可立也故以心覺天下<lb/>
不罔以生也以身翰天下力盡而斃也竟虗　天<lb/>
子之注日深吾黨之思將造物者忌功抑忌徳也<lb/>
何遽止此而不䆒所志也嗚呼先生繄誰無福<lb/>
　　　　　　　　　　陽克慎<lb/>
嗚呼天胡奪我先生之速耶有濓溪之學而能自<lb/>
強有武侯之忠而䏻自將有子儀之功而能自忘<lb/>
有良平之智而䏻自藏真所謂文武兼資乾坤間<lb/>
氣領䄂後學柱石明堂者也天胡奪之速耶撫靈<lb/>
<pb n="KR4e0157_SBCK_001-99a"/>
輀兮涕泗淋浪㤗山頽兮莫知嚮徃絮酒爲儀兮<lb/>
荐此衷腸神尚不昧兮來格洋洋<lb/>
　　師服問　錢德洪<lb/>
夫子既沒於南安寛畿奔喪廣信擬所服於竹峯<lb/>
邵子邵子曰昔者孔子没子貢若喪父而無服制<lb/>
也寛畿曰然然則今日若有間也夫子沒於道路<lb/>
執喪者弗從寛也父母在麻衣布絰弗敢有加焉<lb/>
畿請服斬以從至越則釋麻衣布絰終塟則釋寛<lb/>
居越則絰歸姚則否何如邵子曰亦宜於是畿也<lb/>
<pb n="KR4e0157_SBCK_001-99b"/>
服斬以行<lb/>
　　訃告同門<lb/>
去年季冬十九日寛畿西渡錢塘將北趨　殿對<lb/>
二十二日有人自廣來傳夫子以病告将還庾嶺<lb/>
聞之且喜且疑即日舟迎至蘭溪傳言夫子已逝<lb/>
相顧駭怖不知所出且相慰曰天爲吾道必無此<lb/>
事兼程夜抵龍㳺驛吏曰信矣於十一月二十九<lb/>
日午時終於江西之南安聞之昏殞憒絶不知所<lb/>
答及旦反風且雨舟弗䏻前望南而哭天乎何至<lb/>
<pb n="KR4e0157_SBCK_001-100a"/>
此極邪吾生如偃草棘薪何益於世胡不使我百<lb/>
身以贖而顧萎吾夫子邪日夜痛哭病不䏻興除<lb/>
夕至常山又相與自解曰命也已矣天實爲之柰<lb/>
之何哉斯道晦冥㡬千百年而昭明靈覺之體終<lb/>
古不磨至吾夫子始盡發其秘同志相承日孚以<lb/>
博乃有今日亦云兆矣　天子聖明注眷日殷在<lb/>
朝諸老又更相引汲使其得遂同心則其未盡之<lb/>
志當更展矣今若此天意若將何哉或者三代以<lb/>
降氣數薄蝕天道之秘既以其人而發泄之又旋<lb/>
<pb n="KR4e0157_SBCK_001-100b"/>
而撲㓕之乎遡觀孔孟已莫不然夫孔孟之不得<lb/>
身行其學者上無君也今有君矣而夫子又若此<lb/>
果何謂邪前年秋夫子將有廣行寛畿各以所見<lb/>
未一懼逺離之無正也因夜侍天泉橋而請質焉<lb/>
夫子兩是之且進之以相益之義冬初追送於嚴<lb/>
灘請益夫子又為䆒極之說由是退與四方同志<lb/>
更相切磨一年之别頗得所省冀是見復得遂請<lb/>
益也何遽有是邪嗚呼别次嚴灘踰年而聞訃復<lb/>
於是焉云何一日判手遂為終身永訣巳乎夫子<lb/>
<pb n="KR4e0157_SBCK_001-101a"/>
勤勞王家殉身以道古固有勤事而野死者則亦<lb/>
何憾特吾二三子不䏻以爲生耳向使吾人懵然<lb/>
無聞如夣如醉以生於世則亦已矣聞道及此而<lb/>
遽使我止此焉吾何以生爲哉人生不聞道猶不<lb/>
生也聞道而未見其止猶不聞也夫子教我發我<lb/>
引我翼我循循拳拳而不倦者㡬十年而吾所聞<lb/>
止此是夫子之沒亦吾沒也吾何以生爲哉嗚呼<lb/>
命也已矣天實爲之柰之何哉所幸四方同志信<lb/>
道日衆夫子遺書之存五經有刪正四書有傍註<lb/>
<pb n="KR4e0157_SBCK_001-101b"/>
傳習有録文有文録詩有詩録政事有政事録亦<lb/>
足恃矣是夫子雖沒其心在宇宙其言在遺書百<lb/>
世以俟聖人斷斷乎知其不可易也明發踰玉山<lb/>
水陸兼程以㝷吾夫子遊魂收其遺書歸襄大事<lb/>
於稽山之麓與其弟姪子姓及我書院同志築室<lb/>
於場相勉不懈以冀成吾夫子之志尚望我四方<lb/>
同志爰念根本之地勿爲遐遺乃大慰也昔者孔<lb/>
子之道不能身見於行没乃光於萬世者亦以其<lb/>
門人子弟相守不變耳三年之外門人治任將歸<lb/>
<pb n="KR4e0157_SBCK_001-102a"/>
入揖子貢相向失聲是非兒女之情也三年之聚<lb/>
亦以精其學也子貢反築室獨居三年則益粹於<lb/>
進矣凡我同志逺者仕者雖不必居三年其亦肯<lb/>
間相一聚以庶㡬相期於成乎踰月之外喪事少<lb/>
舒將遣人遍採夫子遺言及朋友私録以續成書<lb/>
凡我同志幸於夫子片𥿄隻語備録以示嗣是而<lb/>
後毎三年則復遣人一以裒吾夫子之教言不至<lb/>
漫逸一以驗朋友之進足爲吾不肖者私淑也荒<lb/>
悖恍惚不知所云水陸茫茫預以陳告惟吾同志<lb/>
<pb n="KR4e0157_SBCK_001-102b"/>
憐念憐念<lb/>
　　遇喪於貴溪書哀感<lb/>
嘉靖戊子八月夫子既定思田賔潯之亂疾作二<lb/>
十六日旋師廣州十一月己亥疾亟乃䟽請骸骨<lb/>
二十一日踰大庾嶺方伯王君大用宻遣人備棺<lb/>
後載二十九日疾將革問侍者曰至南康㡬何對<lb/>
曰距三郵曰恐不及矣侍者曰王方伯以夀木隨<lb/>
弗敢告夫子時尚衣冠倚童子危坐乃張目曰渠<lb/>
䏻是念邪湏臾氣息次南安之青田實十一月二<lb/>
<pb n="KR4e0157_SBCK_001-103a"/>
十九日丁卯午時也是日贛州兵備張君思聦太<lb/>
守王君世芳節推陸君府奔自贛節推周君積奔<lb/>
自南安皆弗及訣哭之慟明日張敦匠事飾附設<lb/>
披積請沭浴於南埜驛親進含王陸同殮禭又明<lb/>
日南贛廵撫汪公鋐來蒞䘮紀士民擁途哀號汪<lb/>
爲之揮涕慰勞十二月二十日䘮至南昌有司分<lb/>
道而迎廵按御史儲君良材提學副使趙君淵哭<lb/>
士民皆哭聲載於道乃挽喪留於南浦請改歲而<lb/>
行以盡士民之哀趙日至三踊哭有問之曰吾豈<lb/>
<pb n="KR4e0157_SBCK_001-103b"/>
爲乃公哭邪己丑改歲六日將發舟北風厲甚儲<lb/>
焚香䖍祝於柩曰公弗行豈爲士民留邪公黨有<lb/>
子嗣門人亦望公乆矣即時反風不四日直抵信<lb/>
州嗚呼夫子沒而諸大夫之周旋者至矣是固夫<lb/>
子盛徳所感亦諸大夫好徳之誠也二三子弗身<lb/>
承其勞聞其事䏻弗以爲思乎詳述之用以告吾<lb/>
同門者<lb/>
　　書稽山感别卷<lb/>
人有異常之恩於我者君子感乎異常之恩不可<lb/>
<pb n="KR4e0157_SBCK_001-104a"/>
恩也不可恩不可感也是故稽顙再拜頌言煩悉<lb/>
報之㣲也適館受飱左右以贐恵之㣲也其遭也<lb/>
無自其合也不媒其聚弗親其離弗違無致而至<lb/>
莫知其以此恩之至也感之極也今夫龍興而雲<lb/>
從雲非恩乎龍而從也嘘吸爲變莫之致也計功<lb/>
量者孰為恩孰為感悉悉而數之則薄矣吾於贛<lb/>
城楊君竹溪之於夫子何以異吾固不䏻忘情於<lb/>
恩感固亦無以為恩感也昔者夫子奉　命南征<lb/>
以不殺之仁綏思田之頑民維時荷戈持戟之士<lb/>
<pb n="KR4e0157_SBCK_001-104b"/>
其孫謀吳畧勇力㧞衆者爲不少矣及成功之日<lb/>
乃皆一時歸散環視諸庭依依不忍去若左廣之<lb/>
武和齋吉水之龍北山贛之劉易齋及君者乃皆<lb/>
退然若弗勝衣之士是四君者豈有意而相遭邪<lb/>
必其所存有以近吾夫子不殺之仁故不謀而自<lb/>
合至夫子待　命北廵忽爲南安之變也君皇皇<lb/>
然親含禭扶輿櫬行則與蒸徒共楫止則與二三<lb/>
同門麻衣布絰並就哭位是固何自而然哉夫仁<lb/>
人心也通幽明忘物我不以生而親不以死而忘<lb/>
<pb n="KR4e0157_SBCK_001-105a"/>
無致而致雖四君亦莫之知也四君且莫之知吾<lb/>
又得而恩感乎哉故吾欲稽顙再拜頌言煩悉以<lb/>
報其情而其情終不可報吾欲適館受飱左右以<lb/>
贐以惠其去而其去終不可惠故相率歸於無言<lb/>
噫無言之感洞徹千古吾亦無如之何也已雖然<lb/>
君去而能益篤吾夫子不殺之仁則吾之無言者<lb/>
尚有無窮之言也因其去吾復䏻已於言乎是爲<lb/>
書<lb/>
　　謝江廣諸當道書<lb/>
<pb n="KR4e0157_SBCK_001-105b"/>
冬暮寛畿渡錢塘將趨北上適廣中有人至報父<lb/>
師陽明先生以病告沿途待　命將踰庾嶺矣即<lb/>
具舟南迎至蘭溪忽聞南安之變慌怖三問三疑<lb/>
奔至龍㳺傳果實矣天乎何至此極邪吾師以王<lb/>
事馳驅盡心亶力今果勤事而野死矣乎在吾師<lb/>
以身許國死復何憾獨不肖二三子哀恨之私有<lb/>
不能一日解諸懐耳夫自講學四十餘年從之逰<lb/>
者遍海内沒乃無一人親含禭殮手足以供二三<lb/>
子之職哀恨何堪寛畿北面有年矣教我撫我誘<lb/>
<pb n="KR4e0157_SBCK_001-106a"/>
我翼我實有罔極之恩而今若此無涯之慼誰則<lb/>
任之兼程至貴溪始得馮哭其棺間乃詢之厮吏<lb/>
始知臨終之地長途空寂前後弗及幸我大人先<lb/>
生有預事之謀載棺相隨使永訣之晨得以時殮<lb/>
禭是雖子嗣門人親臨其事當無踰此誠死生而<lb/>
骨肉者也恩孰大焉夫吾師有罔極之恩而沒則<lb/>
貽我以無涯之慼今頼大人得少慰焉是大人之<lb/>
恩於二三子寔有無涯之感矣夫野死而無悔者<lb/>
夫子之忠也無歸而殯者大人之仁也斯二者固<lb/>
<pb n="KR4e0157_SBCK_001-106b"/>
皆天下之公義而區區之恩慼不與焉特吾二三<lb/>
子兒女之情至此皆不䏻巳於無言耳剖心刻骨<lb/>
有言莫盡詩云中心藏之何日忘之荒悖布情不<lb/>
悉惟憐而終教之<lb/>
　　再謝汪誠齋書<lb/>
父師之喪頗德庇於二月四日奠於堂矣感公之<lb/>
私與日俱積乃弟乃子頗䏻承襲遺規弗至踰禮<lb/>
四方同門亦日來奔頗具執事是皆先生倡厚徳<lb/>
於前故子弟門人知激勸於後不敢以薄自處重<lb/>
<pb n="KR4e0157_SBCK_001-107a"/>
獲罪於大君子之門也所諭父師軍中羡餘銀兩<lb/>
責其官賫送嗣子是執事哀死之情推及遺孤此<lb/>
恩此德非特其子弟知感在門人小子佩刻亦殊<lb/>
深矣但父師嗣子方及四齡未有知識親弟守儉<lb/>
守文守章繼子正憲欲代之言顧其中有願言而<lb/>
不敢盡者生軰恃在舊愛敢代爲之言惟執事其<lb/>
終聽焉父師兩廣事宜間嘗詢之幕士矣頗有䏻<lb/>
悉其槩者謂奏凱之日禮有太平筵宴及慶賀贐<lb/>
送之儀水夫門子供具中有情不得却與例不必<lb/>
<pb n="KR4e0157_SBCK_001-107b"/>
却者收貯賞功所謂之羡餘以作公賞之費成功<lb/>
之後將歸乃總其賞功正數所給公帑不過一萬<lb/>
餘兩皆發梧州矣正數之外有此羡餘仍命并發<lb/>
梧州從者又以沿途待命恐遲留日乆尚有不時<lb/>
之需姑擕附以行俟隨地遣發不意未至南安罹<lb/>
此㓙變病革之晨親命僕隷檢遺書治行篋命賞<lb/>
功官勞其勤勞而歸羡餘于公此實父師之治命<lb/>
也當事者既匿其情不以告夫先生而先生又切<lb/>
哀死之情篤遺孤之愛案官吏之請從合得之議<lb/>
<pb n="KR4e0157_SBCK_001-108a"/>
謂大臣驅馳王事身殞邊陲痛有餘哀禮當厚報<lb/>
况物出羡餘受之不爲傷義故直以事斷而不疑<lb/>
其爲私其恩可謂厚矣特弟子登受之餘尚不免<lb/>
扵惶惑盖以父師既有成命前日之歸是則今日<lb/>
之受非矣苟不度義而私受之恐拂死者之情終<lb/>
無以白於地下也且子弟之事親平時一言罔敢<lb/>
踰越况軍旅之事易簀之言顧忍違忘而私受乎<lb/>
夫可以與者大人之賜可以無取者父師之心取<lb/>
之惟恐違死者之命而重生者之罪則又其子弟<lb/>
<pb n="KR4e0157_SBCK_001-108b"/>
衷由之情用是不避呵叱謹勒手状代爲先生布<lb/>
并原銀五百三十二兩托叅隨州判龍光原義男<lb/>
添貴送復臺下伏望驗發公帑使存殁之心可以<lb/>
質諸天地鬼神是則先生無窮之賜幽明共戴之<lb/>
恩也不勝冐犯殞悼之至<lb/>
　　再謝儲谷泉書<lb/>
寛畿不率弗祐於天遽奪我師之速黄髪乳口失<lb/>
所保哺皇皇然無所歸時聞㓙計又恨未及相隨<lb/>
以趨曵杖之歌天喪斯文後死者終弗與聞矣乎<lb/>
<pb n="KR4e0157_SBCK_001-109a"/>
既而奔喪貴溪馮哭之餘水漿不入於口奄奄氣<lb/>
息若無復可生於人世矣間乃詢其後事乃知諸<lb/>
君子殫心瘁力送死無憾而先生左右維持之力<lb/>
居多愚以爲相知之情至此亦云足矣及凡所經<lb/>
歷舟未入境而執事之戒命巳先哭奠䖍慤雖有<lb/>
司好徳之同而激勸之機不無所自哀感何言僕<lb/>
且私告曰公慮吾主君家事也云云曰公慮吾主<lb/>
君勲業未著云云已而朋友又私相語曰公慟吾<lb/>
夫子者悼其教未明於天下也云云生軰矍然而<lb/>
<pb n="KR4e0157_SBCK_001-109b"/>
起曰有是哉何公信愛之至有如此也噫天下之<lb/>
愛吾夫子者有矣嘆之而巳矣信吾夫子者有矣<lb/>
感之而巳矣孰有如吾執事精神心思周旋曲折<lb/>
實以見之行事者乎必其平日相孚黙契有甚不<lb/>
得巳者藏於其中是未可聲音笑貌爲也吾儕小<lb/>
人自失所恃遽恐吾道終底於阨塞不知天下大<lb/>
君子有如先生者出於其間斯道雖重主盟得人<lb/>
吾何以懼乎哉孟子曰然而無有乎爾則亦無有<lb/>
乎爾今玆有乎爾矣今茲有乎爾矣於是自衢以<lb/>
<pb n="KR4e0157_SBCK_001-110a"/>
下順流而歸慷慨激亢無復爲兒女之情是先生<lb/>
不言之教起我跛蹩扵顛躋之中吾當何以爲報<lb/>
哉二月四日巳妥靈於堂乃弟乃子頗知自植四<lb/>
方同門又日來至䘮事聊此議處不復敢逺嬰先<lb/>
生之懐矣蕭尚賢事畧具汪公别𥿄并奉請教小<lb/>
厮軰以小嫌構辭致煩案牘在先生寛仁之下當<lb/>
必有䖏然是人亦無足過責者夫子用之所謂畧<lb/>
其全體之陋以用其一肢之䏻故其報死之情亦<lb/>
如是而巳矣今𣣔望之大過是又若以其一肢之<lb/>
<pb n="KR4e0157_SBCK_001-110b"/>
得而復責其全體之失也難矣恃在推愛妄敢喋<lb/>
喋荒悖不恭萬罪萬罪<lb/>
　　喪紀　程煇<lb/>
我師緒山先生編次陽明夫子家乗成煇受而讀<lb/>
之作而嘆曰嗟乎天道報施善人抑何其不可測<lb/>
邪方夫子之生也苦心妙悟以續如綫之道脉矣<lb/>
乃僞學之謗不䏻弭倡義興師以殱謀畔之獨夫<lb/>
矣乃　君側之惡不䏻去開誠布公不煩一旅以<lb/>
格数百年負固之黨矣乃當軸之忌不䏻回使其<lb/>
<pb n="KR4e0157_SBCK_001-111a"/>
身一日立乎　朝廷之上何其與世之落落也及<lb/>
其沒也哭者盡哀祭者盡誠至今有弔其墓謁其<lb/>
祠拜其家廟爲之太息流涕而不置者又何其得<lb/>
衆之鼎鼎也竊惑焉先生進而教之曰是不可以<lb/>
觀天人貞勝之機矣乎夫子之所不䏻者時之艱<lb/>
也人之勝也其所能者徳之孚也天之定也而又<lb/>
何惑哉吾方裒祭文之不䏻盡録者屬子以終事<lb/>
焉蓋文固有畧者矣將人之祭于地與就其家而<lb/>
祭焉者皆其實徳所感而人情之所不能巳者顧<lb/>
<pb n="KR4e0157_SBCK_001-111b"/>
可畧而不書乎子其掲日月為序凡顯而公卿㣲<lb/>
而庶人有舉必書庶乎定者可考而見且使我後<lb/>
之人知夫子有不待生而存不隨死而㓕者良在<lb/>
此而不在彼也煇避席曰敬聞命矣作䘮紀<lb/>
夫子以戊子仲冬之丁卯卒于南安府青龍舖輿<lb/>
止南埜驛越四日爲季冬庚午門人廣東布政王<lb/>
大用推官周積舉人劉邦采寔敦後事副使張思<lb/>
聦率属吏知府王世芳同知何瑶大庾知縣葉章<lb/>
府學訓導楊登玉王圭陳守道庠生張<graphic n="KR0807" url="https://raw.githubusercontent.com/kanripo/KR-Gaiji/master/images/KR0807.png" mimeType="image/png"/>李節王<lb/>
<pb n="KR4e0157_SBCK_001-112a"/>
輅王輔等哭奠乃殮殮已署上猶縣事經歷許同<lb/>
朝崇義知縣祝澍南康教諭管輔訓導劉森庠生<lb/>
劉爵等千户劉環俞春周祥門人知府王鑾陽克<lb/>
慎鄕約王秉言各就位哭奠<lb/>
壬申櫬抵贛州府水西驛提督都御史汪鋐同知<lb/>
何瑶推官陸府檢校唐本鄊宦宋元指揮錢堂知<lb/>
事郭鉞千百户何湧江馬昻吳倫譚景受卜福嚴<lb/>
述王寧王憲潘鈺余洪畢祥楊守武昌千户所指<lb/>
揮陳偉門人郎中劉寅都指揮同知余恩庠生易<lb/>
<pb n="KR4e0157_SBCK_001-112b"/>
紹宣李喬崇李挺李憲何進隆何進徳曾廷珂曾<lb/>
廷璉黄譜黎教王槐宻王振朝劉鳳月劉天錫劉<lb/>
瞬彭遇貴謝天表謝天眷桂士元桂薫袁㤗張鏜<lb/>
汪梅周蘭宋金雷銳雷兊應辰鍾振俞鶚湯偉杜<lb/>
相黄鏊各就位哭奠張思聦周積又各特舉焉<lb/>
丁丑櫬抵吉安府螺川驛僉事陳璧知府張漢同<lb/>
知張烈通判蔣英林春澤推官周在廬陵知縣常<lb/>
序署㤗和縣事知事汪仲縣丞劉綸主簿莊伯瑶<lb/>
典史李江教諭林文焯訓導金玥張旦吉水縣丞<lb/>
<pb n="KR4e0157_SBCK_001-113a"/>
楊伯謙主簿辛仲實萬安主簿楊廷蘭信豐指揮<lb/>
同知林節鄉宦尚書羅欽順副使羅欽徳副都御<lb/>
史羅欽忠門人御史王時柯庠生蕭寵蕭榮王舜<lb/>
鵬袁登應羅綗謝廷昭周文甫王惠廸劉徳藍瑜<lb/>
龍潢龍漸幕吏龍光各就位哭奠<lb/>
戊子櫬抵臨江府蒲灘驛同知宇賔通判林元推<lb/>
官俞振強靖江知縣陳府新淦縣丞唐和主簿王<lb/>
綸教諭向欽訓導從介各就位哭奠<lb/>
辛卯櫬抵南昌府南浦驛建安府鎮國將軍宸洪<lb/>
<pb n="KR4e0157_SBCK_001-113b"/>
太監黎鑑御史儲良材叅政葉溥李緋叅議鍾雲<lb/>
瑞副使趙淵僉事陳璧王暐吳瀚陳端甫都指揮<lb/>
僉事劉璽王寜崔昻府學教授廖廷臣訓導范昌<lb/>
期張琚譚倬廖金新建縣學教諭劉環訓導梁子<lb/>
鍾何樂南昌縣學訓導邢寛庠生崔嵩陶潮劉伯<lb/>
盛舒㤗武進鄒輗鄉宦副都御史熊浹布政胡訓<lb/>
副使劉伯秀知府張元春御史涂相郎中張欽主<lb/>
事張鏊進士熊汲檢校張黙通判萬奎閔魯知縣<lb/>
余琪聶儀楊璋甘栢胡大化舉人丁夔門人裘衍<lb/>
<pb n="KR4e0157_SBCK_001-114a"/>
張良才張召魏良噐魏价萬世芳鄒賔齊昇周麟<lb/>
黄鍾鍾文奎艾鐸安仁縣桂宸桂宫桂容桂軏孫<lb/>
鋹孫鈞吉安府曾偉噐報効生員陳文榮承差劉<lb/>
昻鄉民蕭華李延祥程玉石陳本道髙顯彰劉珏<lb/>
楊文嚴洪徐榿杜秉文王欽各就位哭奠葉溥趙<lb/>
淵王暐張元春齊昇又各特舉焉<lb/>
歲巳丑正月庚子櫬發南昌府自儲大夫以下凡<lb/>
百有位越百姓里居市兒巷婦哭而送者載道風<lb/>
迅不可帆又不可纜而前也儲大夫撫之曰先生<lb/>
<pb n="KR4e0157_SBCK_001-114b"/>
豈有懐邪越中子弟門人泣而迎者延首跂足而<lb/>
徯至者盖有日矣湏臾反風若或使之遂行丙午<lb/>
餘干縣主簿陳瑢教諭林秀訓導趙珊傳諮萬年<lb/>
縣主簿龍光相安仁和縣主簿鄒軿訓導周鐸黄<lb/>
選庠生桂輿蒲田縣廖大璧貴溪知縣方克主簿<lb/>
錢珊典史馮璁教諭謝烱庠生丘民節宋廷豸葉<lb/>
可乆葉可大許文明鉛山主簿戚鏜鄉宦大學士<lb/>
費宏尚書汪俊各就位哭奠先是緒山龍溪二先<lb/>
生將赴　廷對聞先生將還逆之嚴灘忽得訃音<lb/>
<pb n="KR4e0157_SBCK_001-115a"/>
相向慟哭疑于服制作師服問厥既成服兼程趨<lb/>
廣信訃告同門會先生嗣子正憲至自越至是同<lb/>
遇先生之櫬于貴溪哭之幾絶書遇喪哀感以寄<lb/>
懐云<lb/>
癸丑櫬抵廣信府葛陽驛知府趙燁同知盧元愷<lb/>
通判曾大有龍綱舉人劉偉玉山知縣吕應陽教<lb/>
諭霍重庠生鄭世遷李材程松葉廷秀徐森常山<lb/>
縣丞殷學夔各就位哭奠儲良材又檄吕應陽而<lb/>
特舉焉夫子弟守儉守文門人欒恵黄洪李洪范<lb/>
<pb n="KR4e0157_SBCK_001-115b"/>
引年柴鳳會櫬于玉山<lb/>
辛酉櫬抵衢州府上杭驛同知楊文奎通判簡閱<lb/>
推官李翔西安知縣林鍾門人欒恵黄㫬何倫王<lb/>
修林文瓊徐霈蔣蘭金華府通判高鳳蘭溪縣主<lb/>
簿髙禹教諭朱驥訓導胡奕　輝門人應典嚴州<lb/>
府推官程淳桐廬縣主簿屠繼祖各就位哭奠<lb/>
丁卯櫬抵杭州府浙江驛布政潘旦劉節叅政胡<lb/>
纉宗葉寛叅議萬廷彩龎浩按察使葉溥副使傳<lb/>
鑰萬潮党以平何鰲汪金僉事孫元巴思明梁世<lb/>
<pb n="KR4e0157_SBCK_001-116a"/>
驃江良材林茂竹都指揮使劉宗偉都指揮僉事<lb/>
李節劉翶孫仁王佐杭州府推官劉望之府學教<lb/>
授陶賀仁和縣主簿曹官冨陽縣主簿李珎教諭<lb/>
黄寜訓導程大有王𥙿莆人知縣黄銘介子黄中<lb/>
百户施經各就位哭奠<lb/>
庚午櫬抵越城奠于明堂御史陳世輔王化分守<lb/>
龎浩紹興知府洪珠同知孔庭訓通判陸逺洪晳<lb/>
推官喻希禮府學訓導舒哲陳箴林文斌曽昇會<lb/>
稽知縣王文儒教諭張槩訓導詹詔山隂知縣楊<lb/>
<pb n="KR4e0157_SBCK_001-116b"/>
<pb n="KR4e0157_SBCK_001-116b"/>
指同知劉鏜指揮僉事楊基廣州府右衛指揮僉<lb/>
事武鑾南昌衛指揮僉事趙昇廣州府前衛舎人<lb/>
孫紹英各就位哭奠洪珠欒恵又各特舉焉劉鏜<lb/>
楊基武欒龍光咸以營護至越時將告歸緒山先<lb/>
生書稽山感别卷贈之因寓書江廣諸當道盖徳<lb/>
其䖍于襄大事也<lb/>
仲冬癸卯奉夫子櫬窆于越城南三十里之髙村<lb/>
會塟者數千人副都御史王堯封御史端廷赦陳<lb/>
世輔梁尚徳萬潮黄卿萬廷彩龎浩傳鑰党以平<lb/>
<pb n="KR4e0157_SBCK_001-117a"/>
汪金區越梁世驃江良材林茂竹王臣劉宗仁李<lb/>
節劉翶孫仁洪珠孔庭訓洪晳杭州知府婁世徳<lb/>
同知楊文昇通判周忠劉坎濬推官劉望之運同<lb/>
錢瀾副使李信判官林同方禾錢塘知縣王橋㑹<lb/>
稽知縣王文儒山隂縣丞應佐餘姚主簿彭英典<lb/>
史劉文聦教諭徐銳訓導謝賢陳元廣東御史何<lb/>
豳布政邵銳姻人大學士謝遷尚書韓邦問編修<lb/>
周文燭御史毛鳯都御史胡東臯叅政汪惇副使<lb/>
吳便司馬公輊僉事汪克章沈欽司馬相韓明知<lb/>
<pb n="KR4e0157_SBCK_001-117b"/>
府陸寧金椿運同徐冕知縣宋溥金謐陶天祐劉<lb/>
瀚田惟立徐璽徐俊民吳昊葉信汪佀糓周大經<lb/>
周文熯胡瀛陳廷華知縣王軾鄕生錢繼先王廷<lb/>
輔王文軒夏文琳何炫徐應周大賚髙隆友生尚<lb/>
書伍文定侍郎楊大章陳筐嚴毅楊霓楊譽知府<lb/>
吳叙㢘使韓㢘邵蕡徐彬鄒鵠貟外郎張璿施信<lb/>
史伯敏王代于震朱梁晚生僉事汪應軫知府朱<lb/>
衮李節郎中胡廷禄陳良謨主事葉良佩田汝成<lb/>
王度王漸逵王一和王文訓王文輈王文輅王文<lb/>
<pb n="KR4e0157_SBCK_001-118a"/>
輹良直費思義門人大學士方獻夫侍郎黄綰編<lb/>
修歐陽徳給事中魏良弼李逢行人薛侃應大桂<lb/>
郎中鄒守益貟外郎藍渠主事潘頴黄宗明翁萬<lb/>
逹石簡胡經叅政萬潮副使蕭鳴鳯叅議王洙博<lb/>
士馬明衡監丞趙顯榮助教王崑薛僑知縣薛宗<lb/>
鎧周桐孫㻍劉本劉樽諸訓諸陽諸守忠舉人諸<lb/>
大綱楊汝榮金佩金克厚僉事韓柱主事顧敦復<lb/>
胡冲徐沂徐楷徐潞葉鍇徐霈張津錢翀錢翶錢<lb/>
祚詔凌世華朱箎龔溥龔漸貟外郎龔芝杜應豸<lb/>
<pb n="KR4e0157_SBCK_001-118b"/>
縣丞朱<graphic n="KR0807" url="https://raw.githubusercontent.com/kanripo/KR-Gaiji/master/images/KR0807.png" mimeType="image/png"/>周應損秦輗章乾楊柱從弟王守第各<lb/>
就位哭奠嗚呼喪紀作則有孚惠我徳者固美而<lb/>
必章而有孚惠我心者亦盛而必傳讀是編者毋<lb/>
但曰雷陽㓂公之竹而巳也<lb/>
<pb n="KR4e0157_SBCK_001-119a"/>
<pb n="KR4e0157_SBCK_001-120a"/>
<pb n="KR4e0157_SBCK_001-121a"/>
王文成公全書卷之一<lb/>
　　語錄<hi>一傳習錄上</hi>
　　先生於大學格物諸說悉以舊本爲正蓋先<lb/>
　　儒所謂誤本者也愛始聞而駭旣而疑已而<lb/>
　　殫精竭思參五錯縱以質於先生然後知先<lb/>
　　生之說若水之寒若火之熱斷斷乎百世以<lb/>
　　俟聖人而不惑者也先生明睿天授然和樂<lb/>
　　坦易不事邉幅人見其少時豪邁不覊又嘗<lb/>
　　泛濫於詞章出入二氏之學驟聞是說皆目<lb/>
<pb n="KR4e0157_SBCK_001-121b"/>
　　以爲立異好奇漫不省究不知先生居夷三<lb/>
　　載處困飬静精一之功固已超入聖域粹然<lb/>
　　大中至正之歸矣愛朝夕炙門下但見先生<lb/>
　　之道即之若易而仰之愈高見之若粗而探<lb/>
　　之愈精就之若近而造之愈益無窮十餘年<lb/>
　　來竟未能窺其藩籬世之君子或與先生僅<lb/>
　　交一面或猶未聞其謦欬或先懐忽易憤激<lb/>
　　之心而遽欲於立談之間傳聞之說臆斷懸<lb/>
　　度如之何其可得也從遊之士聞先生之敎<lb/>
<pb n="KR4e0157_SBCK_001-122a"/>
　　徃徃得一而遺二見其牝牡驪黄而棄其所<lb/>
　　謂千里者故愛備錄平日之所聞私以示夫<lb/>
　　同志相與考而正之庶無負先生之敎云門<lb/>
　　人徐愛書<lb/>
愛問在親民朱子謂當作新民後章作新民之文<lb/>
　似亦有㨿先生以爲宜從舊本作親民亦有所<lb/>
　㨿否先生曰作新民之新是自新之民與在新<lb/>
　民之新不同此豈足爲㨿作字却與親字相對<lb/>
　然非親字義下面治國平天下處皆於新字無<lb/>
<pb n="KR4e0157_SBCK_001-122b"/>
　發明如云君子賢其賢而親其視小人樂其樂<lb/>
　而利其利如保赤子民之所好好之民之所惡<lb/>
　惡之此之謂民之父母之類皆是親字意親民<lb/>
　猶孟子親親仁民之謂親之即仁之也百姓不<lb/>
　親舜使契爲司徒敬敷五敎所以親之也堯典<lb/>
　克明峻德便是明明德以親九族至平章協和<lb/>
　便是親民便是明明德於天下又如孔子言修<lb/>
　巳以安百姓修巳便是明明德安百姓便是親<lb/>
　民說親民便是兼敎飬意說新民便覺偏了<lb/>
<pb n="KR4e0157_SBCK_001-123a"/>
愛問知止而後有定朱子以爲事事物物皆有定<lb/>
　理似與先生之說相戾先生曰於事事物物上<lb/>
　求至善却是義外也至善是心之本體只是明<lb/>
　明德到至精至一處便是然亦未嘗離却事物<lb/>
　本註所謂盡夫天理之極而無一毫人欲之私<lb/>
　者得之<lb/>
愛問至善只求諸心恐於天下事理有不䏻盡先<lb/>
　生曰心即理也天下又有心外之事心外之理<lb/>
　乎愛曰如事父之孝事君之忠交友之信治民<lb/>
<pb n="KR4e0157_SBCK_001-123b"/>
　之仁其間有許多理在恐亦不可不察先生嘆<lb/>
　曰此說之蔽久矣豈一語所能悟今姑就所問<lb/>
　者言之且如事父不成去父上求箇孝的理事<lb/>
　君不成去君上求箇忠的理交友治民不成去<lb/>
　友上民上求箇信與仁的理都只在此心心即<lb/>
　理也此心無私欲之蔽即是天理不須外面添<lb/>
　一分以此純乎天理之心發之事父便是孝發<lb/>
　之事君便是忠發之交友治民便是信與仁只<lb/>
　在此心去人欲存天理上用功便是愛曰聞先<lb/>
<pb n="KR4e0157_SBCK_001-124a"/>
　生如此說愛已覺有省悟處但舊說纒於胸中<lb/>
　尚有未脫然者如事父一事其間温淸定省之<lb/>
　類有許多節目不亦須講求否先生曰如何不<lb/>
　講求只是有箇頭腦只是就此心去人欲存天<lb/>
　理上講求就如講求冬温也只是要盡此心之<lb/>
　孝恐怕有一毫人欲間雜講求夏淸也只是要<lb/>
　盡此心之孝恐怕有一毫人欲間雜只是講求<lb/>
　得此心此心若無人欲純是天理是箇誠於孝<lb/>
　親的心冬時自然思量父母的寒便自要去求<lb/>
<pb n="KR4e0157_SBCK_001-124b"/>
　筒温的道理夏時自然思量父的熱便自要去<lb/>
　求箇凊的道理這都是那誠孝的心發出來的<lb/>
　條件却是須有這誠孝的心然後有這條件發<lb/>
　出來譬之樹木這誠孝的心便是根許多條件<lb/>
　便是枝葉須先有根然後有枝葉不是先㝷了<lb/>
　枝葉然後去種根禮記言孝子之有深愛者必<lb/>
　有和氣有和氣者必有愉色有愉色者必有婉<lb/>
　容須是有箇深愛做根便自然如此<lb/>
鄭朝朔問至善亦須有從事物上求者先生曰至<lb/>
<pb n="KR4e0157_SBCK_001-125a"/>
　善只是此心純乎天理之極便是更於事物上<lb/>
　怎生求且試說幾件看朝朔曰且如事親如何<lb/>
　而爲温淸之節如何而爲奉飬之宜須求箇是<lb/>
　當方是至善所以有學問思辯之功先生曰若<lb/>
　只是溫淸之節奉飬之宜可一日二日講之而<lb/>
　盡用得甚學問思辯惟於溫凊時也只要此心<lb/>
　純乎天理之極奉飬時也只要此心純乎天理<lb/>
　之極此則非有學問思辯之功將不免於毫釐<lb/>
　千里之繆所以雖在聖人猶加精一之訓若只<lb/>
<pb n="KR4e0157_SBCK_001-125b"/>
　是那㱔儀節求得是當便謂至善卽如今扮戯<lb/>
　子扮得許多温凊奉飬的儀節是當亦可謂之<lb/>
　至善矣愛於是日又有省<lb/>
愛因未㑹先生知行合一之訓與宗賢惟賢徃復<lb/>
　辯論未䏻决以問於先生先生曰試舉看愛曰<lb/>
　如今人儘有知得父當孝兄當弟者却不䏻孝<lb/>
　不䏻弟便是知與行分明是兩件先生曰此巳<lb/>
　被私欲隔斷不是知行的本體了未有知而不<lb/>
　行者知而不行只是未知聖賢敎人知行正是<lb/>
<pb n="KR4e0157_SBCK_001-126a"/>
　要復那本體不是着你只恁的便罷故大學指<lb/>
　箇真知行與人㸔說如好好色如惡惡臭見好<lb/>
　色屬知好好色屬行只見那好色時巳自好子<lb/>
　不是見了後又立箇心去好聞惡臭屬知惡惡<lb/>
　臭屬行只聞那惡臭時已自惡了不是聞了後<lb/>
　别立箇心去惡如鼻塞人雖見惡臭在前鼻中<lb/>
　不曾聞得便亦不甚惡亦只是不曾知臭就如<lb/>
　稱某人知孝某人知弟必是其人已曾行孝行<lb/>
　弟方可稱他知孝知弟不成只是曉得說些孝<lb/>
<pb n="KR4e0157_SBCK_001-126b"/>
　弟的話便可稱爲知孝弟又如知痛必已自痛<lb/>
　了方知痛知寒必巳自寒了知饑必巳自饑了<lb/>
　知行如何分得開此便是知行的本體不曾有<lb/>
　私意隔斷的聖人敎人必要是如此方可謂之<lb/>
　知不然只是不曾知此却是何等緊切着實的<lb/>
　工夫如今苦苦定要說知行做兩箇是甚麽意<lb/>
　某要說做一箇是甚麽意若不知立言宗㫖只<lb/>
　管說一箇兩箇亦有甚用愛曰古人說知行做<lb/>
　兩箇亦是要人見箇分曉一行做知的功夫一<lb/>
<pb n="KR4e0157_SBCK_001-127a"/>
　行做行的功夫即功夫始有下落先生曰此却<lb/>
　失了古人宗㫖也某嘗說知是行的主意行是<lb/>
　知的功夫知是行之始行是知之成若㑹得時<lb/>
　只說一箇知已自有行在只說一箇行已自有<lb/>
　知在古人所以旣說一箇知又說一箇行者只<lb/>
　爲世間有一種人懵懵懂懂的任意去做全不<lb/>
　解思惟省察也只是箇㝠行妄作所以必說箇<lb/>
　知方纔行得是又有一種人茫茫蕩蕩懸空去<lb/>
　田索全不肯着實躬行也只是箇揣摸影響所<lb/>
<pb n="KR4e0157_SBCK_001-127b"/>
　以必說一箇行方纔知得真此是古人不得已<lb/>
　𥙷偏救弊的說話若見得這箇意時卽一言而<lb/>
　足今人却就將知行分作兩件去做以爲必先<lb/>
　知了然後䏻行我如今且去講習討論做知的<lb/>
　工夫待知得真了方去做行的工夫故遂終身<lb/>
　不行亦遂終身不知此不是小病痛其來已非<lb/>
　一日矣某今說箇知行合一正是對病的藥又<lb/>
　不是某鑿空杜撰知行本體原是如此今若知<lb/>
　得宗㫖時即說兩箇亦不妨亦只是一箇若不<lb/>
<pb n="KR4e0157_SBCK_001-128a"/>
　㑹宗㫖便說一箇亦濟得甚事只是閒說話<lb/>
愛問昨聞先生止至善之敎已覺功夫有用力處<lb/>
　但與朱子格物之訓思之終不䏻合先生曰格<lb/>
　物是止至善之功旣知至善即知格物矣愛曰<lb/>
　昨以先生之敎推之格物之說似亦見得大略<lb/>
　但朱子之訓其於書之精一論語之博約孟子<lb/>
　之盡心知性皆有所證㩀以是未能釋然先生<lb/>
　曰子夏篤信聖人曾子反求諸已篤信固亦是<lb/>
　然不如反求之切今旣不得於心安可狃於舊<lb/>
<pb n="KR4e0157_SBCK_001-128b"/>
　聞不求是當就如朱子亦尊信程子至其不得<lb/>
　於心處亦何嘗苟從精一博約盡心本自與吾<lb/>
　說脗合但未之思耳朱子格物之訓未免牽合<lb/>
　附㑹非其本㫖精是一之功博是約之功曰仁<lb/>
　旣明知行合一之說此可一言而喻盡心知性<lb/>
　知天是生知安行事存心飬性事天是學知利<lb/>
　行事夭夀不貳修身以俟是困知勉行事朱子<lb/>
　錯訓格物只爲倒㸔了此意以盡心知性爲物<lb/>
　格知至要初學便去做生知安行事如何做得<lb/>
<pb n="KR4e0157_SBCK_001-129a"/>
　愛問盡心知性何以爲生知安行先生曰性是<lb/>
　心之體天是性之原盡心即是盡性惟天下至<lb/>
　誠爲䏻盡其性知天地之化育存心者心有未<lb/>
　盡也知天如知州知縣之知是自巳分上事巳<lb/>
　與天爲一事天如子之事父臣之事君須是恭<lb/>
　敬奉承然後䏻無失尚與天爲二此便是聖賢<lb/>
　之别至於夭夀不貳其心乃是敎學者一心爲<lb/>
　善不可以窮通夭夀之故便把爲善的心變動<lb/>
　了只去修身以俟命見得窮通夀夭有箇命在<lb/>
<pb n="KR4e0157_SBCK_001-129b"/>
　我亦不必以此動心事天雖與天爲二已自見<lb/>
　得箇天在面前俟命便是未曾見面在此等候<lb/>
　相似此便是初學立心之始有箇困勉的意在<lb/>
　今却倒做了所以使學者無下手處愛曰昨聞<lb/>
　先生之敎亦影影見得功夫須是如此今聞此<lb/>
　說益無可疑愛昨曉思格物的物字即是事字<lb/>
　皆從心上說先生曰然身之主宰便是心心之<lb/>
　所發便是意意之本體便是知意之所在便是<lb/>
　物如意在於事親即事親便是一物意在於事<lb/>
<pb n="KR4e0157_SBCK_001-130a"/>
　君即事君便是一物意在於仁民愛物即仁民<lb/>
愛物便是一物意在於視聽言動即視聽言動<lb/>
　便是一物所以某說無心外之理無心外之物<lb/>
　中庸言不誠無物大學明明德之功只是箇誠<lb/>
　意誠意之功只是箇格物<lb/>
先生又曰格物如孟子大人格君心之格是去其<lb/>
　心之不正以全其本體之正但意念所在即要<lb/>
　去其不正以全其正卽無時無處不是存天理<lb/>
　卽是窮理天理卽是明德窮理卽是明明德<lb/>
<pb n="KR4e0157_SBCK_001-130b"/>
又曰知是心之本體心自然㑹知見父自然知孝<lb/>
　見兄自然知弟見孺子入井自然知惻隱此便<lb/>
　是良知不假外求若良知之發更無私意障碍<lb/>
　即所謂充其惻隱之心而仁不可勝用矣然在<lb/>
　常人不䏻無私意障碍所以須用致知格物之<lb/>
　功勝私復理即心之良知更無障碍得以充塞<lb/>
　流行便是致其知知致則意誠<lb/>
愛問先生以博文爲約禮功夫深思之未能得略<lb/>
　請開示先生曰禮字卽是理字理之發見可見<lb/>
<pb n="KR4e0157_SBCK_001-131a"/>
　者謂之文文之隱微不可見者謂之理只是一<lb/>
　物約禮只是要此心純是一箇天理要此心純<lb/>
　是天理須就理之發見處用功如發見於事親<lb/>
　時就在事親上學存此天理發見於事君時就<lb/>
　在事君上學存此天理發見於處富貴貧賤時<lb/>
　就在處富貴貧賤上學存此天理發見於處患<lb/>
　難夷狄時就在處患難夷狄上學存此天理至<lb/>
　於作止語黙無處不然隨他發見處即就那上<lb/>
　面學箇存天理這便是博學之於文便是約禮<lb/>
<pb n="KR4e0157_SBCK_001-131b"/>
　的功夫博文即是惟精約禮即是惟一<lb/>
愛問道心常爲一身之主而人心毎聽命以先生<lb/>
　精一之訓推之此語似有弊先生曰然心一也<lb/>
　未雜於人謂之道心雜以人僞謂之人心人心<lb/>
　之得其正者即道心道心之失其正者即人心<lb/>
　初非有二心也程子謂人心即人欲道心即天<lb/>
　理語若分析而意實得之今曰道心爲主而人<lb/>
　心聽命是二心也天理人欲不並立安有天理<lb/>
　爲主人欲又從而聽命者<lb/>
<pb n="KR4e0157_SBCK_001-132a"/>
愛問文中子韓退之先生曰退之文人之雄耳文<lb/>
　中子賢儒也後人徒以文詞之故推尊退之其<lb/>
　實退之去文中子逺甚愛問何以有擬經之失<lb/>
　先生曰擬經恐未可盡非且說後世儒者著述<lb/>
　之意與擬經如何愛曰世儒著述近名之意不<lb/>
　無然期以明道擬經純若爲名先生曰著述以<lb/>
　明道亦何所効法曰孔子刪述六經以明道也<lb/>
　先生曰然則擬經獨非効法孔子乎愛曰著述<lb/>
　即於道有所發明擬經似徒擬其迹恐於道無<lb/>
<pb n="KR4e0157_SBCK_001-132b"/>
　𥙷先生曰子以明道者使其反朴還淳而見諸<lb/>
　行事之實乎抑將美其言辭而徒以譊譊於世<lb/>
　也天下之大亂由虛文勝而實行衰也使道明<lb/>
　於天下則六經不必述刪述六經孔子不得巳<lb/>
　也自伏羲畫卦至於文王周公其間言易如連<lb/>
　山歸藏之屬紛紛籍籍不知其幾易道大亂孔<lb/>
　子以天下好文之風日盛知其說之將無紀極<lb/>
　於是取文王周公之說而賛之以爲惟此爲得<lb/>
　其宗於是紛紛之說盡廢而天下之言易者始<lb/>
<pb n="KR4e0157_SBCK_001-133a"/>
　一書詩禮樂春秋皆然書自典謨以後詩自二<lb/>
　南以降如九丘八索一切淫哇逸蕩之詞蓋不<lb/>
　知其幾千百篇禮樂之名物度數至是亦不可<lb/>
　勝窮孔子皆刪削而述正之然後其說始廢如<lb/>
　書詩禮樂中孔子何嘗加一語今之禮記諸說<lb/>
　皆後儒附㑹而成巳非孔子之舊至於春秋雖<lb/>
　稱孔子作之其實皆魯史舊文所謂筆者筆其<lb/>
　舊所謂削者削其繁是有减無增孔子述六經<lb/>
　懼繁文之亂天下惟簡之而不得使天下務去<lb/>
<pb n="KR4e0157_SBCK_001-133b"/>
　其文以求其實非以文敎之也春狄以後繁文<lb/>
　益盛天下益亂始皇焚書得罪是出於私意又<lb/>
　不合焚六經若當時志在明道其諸反經叛理<lb/>
　之說悉取而焚之亦正暗合刪述之意自秦漢<lb/>
　以降文又日盛若欲盡去之斷不能去只宜取<lb/>
　法孔子錄其近是者而表章之則其諸恠悖之<lb/>
　說亦宜漸漸自廢不知文中子當時擬經之意<lb/>
　如何某切深有取於其事以爲聖人復起不䏻<lb/>
　易也天下所以不治只因文盛實衰人出巳見<lb/>
<pb n="KR4e0157_SBCK_001-134a"/>
　新奇相高以眩俗取譽徒以亂天下之聰明塗<lb/>
　天下之耳目使天下靡然爭務修餙文詞以求<lb/>
　知於世而不復知有敦本尚實反朴還淳之行<lb/>
　是皆著述者有以啓之愛曰著述亦有不可缺<lb/>
　者如春秋一經若無左傳恐亦難曉先生曰春<lb/>
　秋必待傳而後明是歇後謎語矣聖人何苦爲<lb/>
　此艱深隱晦之詞左傳多是魯史舊文若春秋<lb/>
　須此而後明孔子何必削之愛曰伊川亦云傳<lb/>
　是案經是斷如書弑某君伐某國若不明其事<lb/>
<pb n="KR4e0157_SBCK_001-134b"/>
　恐亦難斷先生曰伊川此言恐亦是相沿世儒<lb/>
　之說未得聖人作經之意如書弑君即弑君便<lb/>
　是罪何必更問其弑君之詳征伐當自天子出<lb/>
　書伐國即伐國便是罪何必更問其伐國之詳<lb/>
　聖人述六經只是要正人心只是要存天理去<lb/>
　人欲於存天理去人欲之事則嘗言之或因人<lb/>
　請問各隨分量而說亦不肯多道恐人專求之<lb/>
　言語故曰予欲無言若是一切縱人欲滅天理<lb/>
　的事又安肯詳以示人是長亂導奸也故孟子<lb/>
<pb n="KR4e0157_SBCK_001-135a"/>
　云仲尼之門無道桓文之事者是以後世無傳<lb/>
　焉此便是孔門家法世儒只講得一箇伯者的<lb/>
　學問所以要知得許多隂謀詭計純是一片功<lb/>
　利的心與聖人作經的意思正相反如何思量<lb/>
　得通因嘆曰此非逹天德者未易與言此也又<lb/>
　曰孔子云吾猶及史之闕文也孟子云盡信書<lb/>
　不如無書吾於武成取二三策而已孔子刪書<lb/>
　於唐虞夏四五百年間不過數篇豈更無一事<lb/>
　而所述止此聖人之意可知矣聖人只是要刪<lb/>
<pb n="KR4e0157_SBCK_001-135b"/>
　去繁文後儒却只要添上愛曰聖人作經只是<lb/>
　要去人欲存天理如五伯以下事聖人不欲詳<lb/>
　以示人則誠然矣至如堯舜以前事如何略不<lb/>
　少見先生曰羲黄之世其事濶踈傳之者鮮矣<lb/>
　此亦可以想見其時全是淳龎朴素略無文采<lb/>
　的氣象此便是太古之治非後世可及愛曰如<lb/>
　三墳之類亦有傳者孔子何以刪之先生曰縱<lb/>
　有傳者亦於世變漸非所宜風氣益開文采日<lb/>
　勝至於周末雖欲變以夏商之俗巳不可挽况<lb/>
<pb n="KR4e0157_SBCK_001-136a"/>
　唐虞乎又况羲黃之世乎然其治不同其道則<lb/>
　一孔子於堯舜則祖述之於文武則憲章之文<lb/>
　武之法即是堯舜之道但因時致治其設施政<lb/>
　令巳自不同即夏商事業施之於周巳有不合<lb/>
　故周公思兼三王其有不合仰而思之夜以繼<lb/>
　日况太古之治豈復能行斯固聖人之所可略<lb/>
　也又曰專事無爲不能如三王之因時致治而<lb/>
　必欲行以太古之俗即是佛老的學術因時致<lb/>
　治不能如三王之一本於道而以功利之心行<lb/>
<pb n="KR4e0157_SBCK_001-136b"/>
　之即是伯者以下事業後世儒者許多講來講<lb/>
　去只是講得箇伯術<lb/>
又曰唐虞以上之治後世不可復也略之可也三<lb/>
　代以下之治後世不可法也削之可也惟三代<lb/>
　之治可行然而世之論三代者不明其本而徒<lb/>
　事其末則亦不可復矣<lb/>
愛曰先儒論六經以春秋爲史史專記事恐與五<lb/>
　經事體終或稍異先生曰以事言謂之史以道<lb/>
　言謂之經事即道道即事春秋亦經五經亦史<lb/>
<pb n="KR4e0157_SBCK_001-137a"/>
　易是包犧氏之史書是堯舜以下史禮樂是<lb/>
　三代史其事同其道同安有所謂異<lb/>
又曰五經亦只是史史以明善惡示訓戒善可爲<lb/>
　訓者特存其迹以示法惡可爲戒者存其戒而<lb/>
　削其事以杜奸愛曰存其迹以示法亦是存天<lb/>
　理之本然削其事以杜奸亦是遏人欲於将萌<lb/>
　否先生曰聖人作經固無非是此意然又不必<lb/>
　泥着文句愛又問惡可爲戒者存其戒而削其<lb/>
　事以杜奸何獨於詩而不刪鄭衞先儒謂惡者<lb/>
<pb n="KR4e0157_SBCK_001-137b"/>
　可以懲創人之逸志然否先生曰詩非孔門之<lb/>
　舊本矣孔子云放鄭聲鄭聲淫又曰惡鄭聲之<lb/>
　亂雅樂也鄭衞之音亡國之音也此是孔門家<lb/>
　法孔子所定三百篇皆所謂雅樂皆可奏之郊<lb/>
　廟奏之郷黨皆所以宣暢和平涵泳德性移風<lb/>
　易俗安得有此是長淫導奸矣此必秦火之後<lb/>
　世儒附㑹以足三百篇之數蓋淫泆之詞世俗<lb/>
　多所喜傳如今閭巷皆然惡者可以懲創人之<lb/>
　逸志是求其說而不得從而爲之辭<lb/>
<pb n="KR4e0157_SBCK_001-138a"/>
愛因舊說汨沒始聞先生之敎實是駭愕不定無<lb/>
　入頭處其後聞之既乆漸知反身實踐然後始<lb/>
信先生之學爲孔門嫡傳舍是皆傍蹊小徑斷<lb/>
　港絶河失如說格物是誠意的工夫明善是誠<lb/>
身的工夫窮理是盡性的工夫道問學是尊德<lb/>
　性的工夫博文是約禮的工夫惟精是惟一的<lb/>
　工夫諸如此類始皆落落難合其後思之既乆<lb/>
　不覺手舞足蹈<lb/>
　　　右曰仁所錄<lb/>
<pb n="KR4e0157_SBCK_001-138b"/>
陸澄問主一之功如讀書則一心在讀書上接客<lb/>
　則一心在接客上可以爲主一乎先生曰好色<lb/>
　則一心在好色上好貨則一心在好貨上可以<lb/>
　爲主一乎是所謂逐物非主一也主一是專主<lb/>
　一箇天理<lb/>
問立志先生曰只念念要存天理即是立志能不<lb/>
　忘乎此乆則自然心中凝聚猶道家所謂結聖<lb/>
　胎也此天理之念常存馴至於美大聖神亦只<lb/>
　從此一念存飬擴充去耳<lb/>
<pb n="KR4e0157_SBCK_001-139a"/>
日間工夫覺紛擾則静坐覺懶㸔書則且㸔書是<lb/>
　亦因病而藥<lb/>
處朋友務相下則得益相上則損<lb/>
孟源有自是好名之病先生屢責之一日警責方<lb/>
　巳一友自陳日來工夫請正源從傍曰此方是<lb/>
　㝷着源舊時家當先生曰爾病又發源色變議<lb/>
　擬欲有所辨先生曰爾病又發因喻之曰此是<lb/>
　汝一生大病根譬如方丈地内種此一大樹雨<lb/>
　露之滋土脉之力只滋飬得這箇大根四傍縱<lb/>
<pb n="KR4e0157_SBCK_001-139b"/>
　要種㱔嘉榖上面𬒳此樹葉遮覆下面𬒳此樹<lb/>
　根盤結如何生長得成湏用伐去此樹纎根勿<lb/>
　留方可種植嘉種不然任汝耕耘培壅只是滋<lb/>
　飬得此根<lb/>
問後世著述之多恐亦有亂正學先生曰人心天<lb/>
　理渾然聖賢筆之書如寫真傳神不過示人以<lb/>
　形狀大略使之因此而討求其真耳其精神意<lb/>
　氣言笑動止固有所不䏻傳也後世著述是又<lb/>
　将聖人所畫摹倣謄寫而妄自分析加增以逞<lb/>
<pb n="KR4e0157_SBCK_001-140a"/>
　其技其失真愈逺矣<lb/>
問聖人應變不窮莫亦是預先講求否先生曰如<lb/>
　何講求得許多聖人之心如明鏡只是一箇明<lb/>
　則隨感而應無物不照未有已徃之形尚在未<lb/>
照之形先具者若後世所講却是如此是以與<lb/>
　聖人之學大背周公制禮作樂以文天下皆聖<lb/>
　人所䏻爲堯舜何不盡爲之而待於周公孔子<lb/>
　刪述六經以詔萬世亦聖人所䏻爲周公何不<lb/>
　先爲之而有待於孔子是知聖人遇此時方有<lb/>
<pb n="KR4e0157_SBCK_001-140b"/>
　此事只怕鏡不明不怕物來不䏻照講求事變<lb/>
　亦是照時事然學者却須先有箇明的工夫學<lb/>
　者惟患此心之未能明不患事變之不䏻盡曰<lb/>
　然則所謂冲漠無朕而萬象森然已具者其言<lb/>
　何如曰是說本自好只不善㸔亦便有病痛<lb/>
義理無定在無窮盡吾與子言不可以少有所得<lb/>
　而遂謂止此也再言之十年二十年五十年未<lb/>
　有止也他日又曰聖如堯舜然堯舜之上善無<lb/>
　盡惡如桀紂然桀紂之下惡無盡使桀紂未死<lb/>
<pb n="KR4e0157_SBCK_001-141a"/>
　惡寜止此乎使善有盡<graphic n="KR4175" url="https://raw.githubusercontent.com/kanripo/KR-Gaiji/master/images/KR4175.png" mimeType="image/png"/>文王何以望道而未<lb/>
　之見<lb/>
問靜時亦覺意思好才遇事便不同如何先生曰<lb/>
　是徒知静飬而不用克巳工夫也如此臨事便<lb/>
　要傾倒人須在事上磨方立得住方䏻靜亦定<lb/>
　動亦定<lb/>
問上逹工夫先生曰後儒敎人纔渉精微便謂上<lb/>
　逹未當學且說下學是分下學上逹爲二也夫<lb/>
　目可得見耳可得聞口可得言心可得思者皆<lb/>
<pb n="KR4e0157_SBCK_001-141b"/>
　下學也目不可得見耳不可得聞口不可得言<lb/>
　心不可得思者上逹也如木之栽培灌漑是下<lb/>
　學也至於日夜之所息條逹暢茂乃是上逹人<lb/>
　安䏻預其力哉故凡可用功可告語者皆下學<lb/>
　上逹只在下學裏凡聖人所說雖極精微俱是<lb/>
　下學學者只從下學裏用功自然上逹去不必<lb/>
　别㝷箇上逹的工夫<lb/>
持志如心痛一心在痛上豈有工夫說閒話管閒<lb/>
事<lb/>
<pb n="KR4e0157_SBCK_001-142a"/>
問惟精惟一是如何用功先生曰惟一是惟精主<lb/>
　意惟精是惟一功夫非惟精之外復有惟一也<lb/>
　精字從米姑以米譬之要得此米純然潔白便<lb/>
　是惟一意然非加舂簸篩揀惟精之工則不能<lb/>
　純然潔白也舂簸篩揀是惟精之功然亦不過<lb/>
　要此米到純然潔白而已博學審問慎思明辨<lb/>
　篤行者皆所以爲惟精而求惟一也他如博文<lb/>
　者即約禮之功格物致知者即誠意之功道問<lb/>
　學即尊德性之功明善即誠身之功無二說也<lb/>
<pb n="KR4e0157_SBCK_001-142b"/>
知者行之始行者知之成聖學只一箇功夫知行<lb/>
　不可分作兩事<lb/>
<graphic n="KR0238" url="https://raw.githubusercontent.com/kanripo/KR-Gaiji/master/images/KR0238.png" mimeType="image/png"/>雕開曰吾斯之未能信夫子說之子路使子羔<lb/>
　爲費宰子曰賊夫人之子曾點言志夫子許之<lb/>
　聖人之意可見矣<lb/>
問寧靜存心時可爲未發之中否先生曰今人存<lb/>
　心只定得氣當其寧靜時亦只是氣寧靜不可<lb/>
　以爲未發之中曰未便是中莫亦是求中功夫<lb/>
　曰只要去人欲存天理方是功夫靜時念念去<lb/>
<pb n="KR4e0157_SBCK_001-143a"/>
　人欲存天理動時念念去人欲存天理不管寧<lb/>
　靜不寧靜若靠那寧静不惟漸有喜靜厭動之<lb/>
　弊中間許多病痛只是潜伏在終不䏻絶去遇<lb/>
　事依舊滋長以循理爲主何嘗不寧靜以寧靜<lb/>
　爲主未必能循理<lb/>
問孔門言志由求任政事公西赤任禮樂多少實<lb/>
　用及曾晳說來却似要的事聖人却許他是意<lb/>
　何如曰三子是有意必有意必便偏着一邊能<lb/>
　此未必能彼曾點這意思却無意必便是素其<lb/>
<pb n="KR4e0157_SBCK_001-143b"/>
　位而行不願乎其外素夷狄行乎夷狄素患難<lb/>
　行乎患難無入而不自得矣三子所謂汝器也<lb/>
　曾點便有不器意然三子之才各卓然成章非<lb/>
　若世之空言無實者故夫子亦皆許之<lb/>
問知識不長進如何先生曰爲學須有本原須從<lb/>
　本原上用力漸漸盈科而進仙家說嬰兒亦善<lb/>
　譬嬰兒在母腹時只是純氣有何知識出胎後<lb/>
　方始能啼旣而後能笑又旣而後能識認其父<lb/>
　母兄弟又旣而後能立䏻行能持能負卒乃天<lb/>
<pb n="KR4e0157_SBCK_001-144a"/>
　下之事無不可能皆是精氣日足則筋力日强<lb/>
　聰明日開不是出胎日便講求推㝷得來故須<lb/>
　有箇本原聖人到位天地育萬物也只從喜怒<lb/>
　哀樂未發之中上飬來後儒不明格物之說見<lb/>
　聖人無不知無不能便欲於初下手時講求得<lb/>
　盡豈有此理又曰立志用功如種樹然方其根<lb/>
　芽猶未有幹及其有幹尚未有枝枝而後葉葉<lb/>
　而後花實初種根時只管栽培灌漑勿作枝想<lb/>
　勿作葉想勿作花想勿作實想懸想何益但不<lb/>
<pb n="KR4e0157_SBCK_001-144b"/>
　忘栽培之功怕沒有枝葉花實<lb/>
問㸔書不䏻明如何先生曰此只是在文義上穿<lb/>
　求故不明如此又不如爲舊時學問他到㸔得<lb/>
　多解得去只是他爲學雖極解得明曉亦終身<lb/>
　無得須於心體上用功凡明不得行不去須反<lb/>
　在自心上體當即可通蓋四書五經不過說這<lb/>
　心體這心體即所謂道心體明即是道明更無<lb/>
　二此是爲學頭腦處<lb/>
虛靈不昧衆理具而萬事出心外無理心外無事<lb/>
<pb n="KR4e0157_SBCK_001-145a"/>
或問晦庵先生曰人之所以爲學者心與理而巳<lb/>
　此語如何曰心即性性即理下一與字恐未免<lb/>
　爲二此在學者善觀之<lb/>
或曰人皆有是心心即理何以有爲善有爲不善<lb/>
　先生曰惡人之心失其本體<lb/>
問析之有以極其精而不亂然後合之有以盡其<lb/>
　大而無餘此言如何先生曰恐亦未盡此理豈<lb/>
　容分析又何須凑合得聖人說精一自是盡<lb/>
省察是有事時存飬存飬是無事時省察<lb/>
<pb n="KR4e0157_SBCK_001-145b"/>
澄嘗問象山在人情事變上做工夫之說先生曰<lb/>
　除了人情事變則無事矣喜怒哀樂非人情乎<lb/>
　自視聽言動以至富貴貧賤患難死生皆事變<lb/>
　也事變亦只在人情裏其要只在致中和致中<lb/>
　和只在謹獨<lb/>
澄問仁義禮智之名因巳發而有曰然他日澄曰<lb/>
　惻隱羞惡辭讓是非是性之表德邪曰仁義禮<lb/>
　智也是表德性一而巳自其形體也謂之天主<lb/>
　宰也謂之帝流行也謂之命賦於人也謂之性<lb/>
<pb n="KR4e0157_SBCK_001-146a"/>
　主於身也謂之心心之發也遇父便謂之孝遇<lb/>
　君便謂之忠自此以徃名至於無窮只一性而<lb/>
　巳猶人一而巳對父謂之子對子謂之父自此<lb/>
　以往至於無窮只一人而巳人只要在性上用<lb/>
　功㸔得一性字分明即萬理燦然<lb/>
　一日論爲學工夫先生曰敎人爲學不可執一偏<lb/>
　初學時心猿意馬拴縛不定其所思慮多是人<lb/>
　欲一邊故且敎之靜坐息思慮乆之俟其心意<lb/>
　稍定只懸空静守如槁木死灰亦無用須敎他<lb/>
<pb n="KR4e0157_SBCK_001-146b"/>
　省察克治省察克治之功則無時而可間如去<lb/>
　盜賊須有箇掃除廓淸之意無事時将好色好<lb/>
　貨好名等私逐一追究搜㝷出來定要拔去病<lb/>
　根永不復起方始爲快常如猫之捕鼠一眼㸔<lb/>
　着一耳聴着纔有一念萌動即與克去斬釘截<lb/>
　鐡不可姑容與他方便不可窩藏不可放他出<lb/>
　路方是眞實用功方能掃除廓淸到得無私可<lb/>
　克自有端拱時在雖曰何思何慮非初學時事<lb/>
　初學必須思省察克治即是思誠只思一箇天<lb/>
<pb n="KR4e0157_SBCK_001-147a"/>
　理到得天理純全便是何思何慮矣<lb/>
澄問有人夜怕鬼者柰何先生曰只是平日不能<lb/>
集義而心有所慊故怕若素行合於神明何怕<lb/>
　之有子莘曰正直之鬼不須怕恐邪鬼不管人<lb/>
善惡故未免怕先生曰豈有邪鬼能迷正人乎<lb/>
　只此一怕即是心邪故有迷之者非鬼迷也心<lb/>
自迷耳如人好色即是色鬼迷好貨即是貨鬼<lb/>
　迷怒所不當怒是怒鬼迷懼所不當懼是懼鬼<lb/>
　迷也<lb/>
<pb n="KR4e0157_SBCK_001-147b"/>
定者心之本體天理也動靜所遇之時也<lb/>
澄問學庸同異先生曰子思括大學一書之義爲<lb/>
　中庸首章<lb/>
問孔子正名先儒說上告天子下告方伯廢輒立<lb/>
　郢此意如何先生曰恐難如此豈有一人致敬<lb/>
　盡禮待我而爲政我就先去廢他豈人情天理<lb/>
　孔子旣肯與輒爲政必已是他䏻傾心委國而<lb/>
　聽聖人盛德至誠必已感化衛輒使知無父之<lb/>
　不可以爲人必将痛哭奔走往迎其父父子之<lb/>
<pb n="KR4e0157_SBCK_001-148a"/>
　愛本於天性輒能悔痛真切如此蒯瞶豈不感<lb/>
　動底豫蒯瞶旣還輒乃致國請戮聵巳見化於<lb/>
　子又有夫子至誠調和其間當亦决不肯受仍<lb/>
　以命輒羣臣百姓又必欲得輒爲君輒乃自暴<lb/>
　其罪惡請於天子告於方伯諸侯而必欲致國<lb/>
　於父瞶與羣臣百姓亦皆表輒悔悟仁孝之美<lb/>
　請於天子告於方伯諸侯必欲得輒而爲之君<lb/>
　於是集命於輒使之復君衛國輒不得巳乃如<lb/>
　後世上皇故事率羣臣百姓尊瞶爲太公備物<lb/>
<pb n="KR4e0157_SBCK_001-148b"/>
致飬而始退復其位焉則君君臣臣父父子子<lb/>
名正言順一舉而可爲政於天下矣孔子正名<lb/>
　或是如此<lb/>
澄在鴻臚寺倉居忽家信至言兒病危澄心甚憂<lb/>
　悶不能堪先生曰此時正宜用功若此時放過<lb/>
　閑時講學何用人正要在此等時磨錬父之愛<lb/>
　子自是至情然天理亦自有箇中和處過即是<lb/>
　私意人於此處多認做天理當憂則一向憂苦<lb/>
　不知巳是有所憂患不得其正大抵七情所感<lb/>
<pb n="KR4e0157_SBCK_001-149a"/>
　多只是過少不及者才過便非心之本體必須<lb/>
　調停適中始得就如父母之䘮人子豈不欲一<lb/>
　哭便死方快於心然却曰毁不㓕性非聖人强<lb/>
　制之也天理本體自有分限不可過也人但要<lb/>
　識得心體自然增减分毫不得<lb/>
不可謂未發之中常人俱有蓋體用一源有是體<lb/>
　即有是用有未發之中即有發而皆中節之和<lb/>
今人未䏻有發而皆中節之和須知是他未發<lb/>
　之中亦未能全得<lb/>
<pb n="KR4e0157_SBCK_001-149b"/>
易之辭是初九濳龍勿用六字易之象是初畫易<lb/>
　之變是值其畫易之占是用其辭<lb/>
夜氣是就常人說學者能用功則日間有事無事<lb/>
　皆是此氣翕聚發生處聖人則不消說夜氣<lb/>
澄問操存舍亡章曰出入無時莫知其鄉此雖就<lb/>
　常人心說學者亦須是知得心之本體亦元是<lb/>
　如此則操存功夫始没病痛不可便謂出爲亡<lb/>
　入爲存若論本體元是無出無入的若論出入<lb/>
　則其思慮運用是出然主宰常昭昭在此何出<lb/>
<pb n="KR4e0157_SBCK_001-150a"/>
　之有旣無所出何入之有程子所謂腔子亦只<lb/>
　是天理而巳雖終日應酬而不出天理即是在<lb/>
腔子裏若出天理斯謂之放斯謂之亡又曰出<lb/>
　入亦只是動靜動靜無端豈有鄕邪<lb/>
王嘉秀問佛以出離生死誘人入道仙以長生乆<lb/>
　視誘人入道其心亦不是要人做不好究其極<lb/>
　至亦是見得聖人上一截然非入道正路如今<lb/>
仕者有由科有由貢有由傳奉一般做到大官<lb/>
畢竟非入仕正路君子不由也仙佛到極處與<lb/>
<pb n="KR4e0157_SBCK_001-150b"/>
　儒者略同但有了上一截遺了下一截終不似<lb/>
　聖人之全然其上一截同者不可誣也後世儒<lb/>
　者又只得聖人下一截分裂失真流而爲記誦<lb/>
　詞章功利訓詁亦卒不免爲異端是四家者終<lb/>
　身勞苦於身心無分毫益視彼仙佛之徒淸心<lb/>
　寡慾超然於世累之外者反若有所不及矣今<lb/>
　學者不必先排仙佛且當篤志爲聖人之學聖<lb/>
　人之學明則仙佛自泯不然則此之所學恐彼<lb/>
　或有不屑而反欲其俯就不亦難乎鄙見如此<lb/>
<pb n="KR4e0157_SBCK_001-151a"/>
　先生以爲何如先生曰所論大略亦是但謂上<lb/>
　一截下一截亦是人見偏了如此若論聖人大<lb/>
　中至正之道徹上徹下只是一貫更有甚上一<lb/>
　截下一截一隂一陽之謂道但仁者見之便謂<lb/>
　之仁知者見之便謂之智百姓又日用而不知<lb/>
　故君子之道鮮矣仁智豈可不謂之道但見得<lb/>
　偏了便有弊病<lb/>
蓍固是易龜亦是易<lb/>
問孔子謂武王未盡善恐亦有不滿意先生曰在<lb/>
<pb n="KR4e0157_SBCK_001-151b"/>
　武王自合如此曰使文王未没畢竟如何曰文<lb/>
　王在時天下三分已有其二若到武王伐商之<lb/>
　時文王若在或者不致興兵必然這一分亦來<lb/>
　歸了文王只善處紂使不得縱惡而已<lb/>
問孟子言執中無權猶執一先生曰中只是天理<lb/>
　只是易隨時變易如何執得須是因時制宜難<lb/>
　預先定一箇䂓矩在如後世儒者要將道理一<lb/>
　一說得無罅漏立定箇格式此正是執一<lb/>
唐詡問立志是常存箇善念要爲善去惡否曰善<lb/>
<pb n="KR4e0157_SBCK_001-152a"/>
　念存時即是天理此念即善更思何善此念非<lb/>
　惡更去何惡此念如樹之根芽立志者長立此<lb/>
　善念而巳從心所欲不踰矩只是志到熟處<lb/>
精神道德言動大率收歛爲主發散是不得已天<lb/>
　地人物皆然<lb/>
問文中子是如何人先生曰文中子庻幾具體而<lb/>
　微惜其蚤死問如何却有續經之非曰續經亦<lb/>
　未可盡非請問良乆曰更覺良工心獨苦<lb/>
許魯齋謂儒者以治生爲先之說亦誤人<lb/>
<pb n="KR4e0157_SBCK_001-152b"/>
問仙家元氣元神元精先生曰只是一件流行爲<lb/>
　氣凝聚爲精妙用爲神<lb/>
喜怒哀樂本體自是中和的纔自家着些意思便<lb/>
　過不及便是私<lb/>
問哭則不歌先生曰聖人心體自然如此<lb/>
克巳須要掃除廓淸一毫不存方是有一毫在則<lb/>
　衆惡相引而來<lb/>
問律呂新書先生曰學者當務爲急算得此數熟<lb/>
　亦恐未有用必須心中先具禮樂之本方可且<lb/>
<pb n="KR4e0157_SBCK_001-153a"/>
　如其書說多用管以候氣然至冬至那一刻時<lb/>
　管灰之飛或有先後須臾之間焉知那管正値<lb/>
　冬至之刻須自心中先曉得冬至之刻始得此<lb/>
　便有不通處學者須先從禮樂本原上用功<lb/>
曰仁云心猶鏡也聖人心如明鏡常人心如昏鏡<lb/>
近世格物之說如以鏡照物照上用功不知鏡<lb/>
　尚昏在何能照先生之格物如磨鏡而使之明<lb/>
　磨上用功明了後亦未嘗廢照<lb/>
問道之精粗先生曰道無精粗人之所見有精粗<lb/>
<pb n="KR4e0157_SBCK_001-153b"/>
　如這一間房人初進來只見一箇大䂓模如此<lb/>
　處乆便柱壁之類一一㸔得明白再乆如柱上<lb/>
　有些文藻細細都㸔出來然只是一間房<lb/>
先生曰諸公近見時少疑問何也人不用功莫不<lb/>
　自以爲巳知爲學只循而行之是矣殊不知私<lb/>
　欲日生如地上塵一日不掃便又有一層着實<lb/>
　用功便見道無終窮愈探愈深必使精白無一<lb/>
　毫不徹方可<lb/>
問知至然後可以言誠意今天理人欲知之未盡<lb/>
<pb n="KR4e0157_SBCK_001-154a"/>
　如何用得克巳工夫先生曰人若真實切巳用<lb/>
　功不已則於此心天理之精微日見一日私欲<lb/>
　之細微亦日見一日若不用克巳工夫終日只<lb/>
　是說話而巳天理終不自見私欲亦終不自見<lb/>
　如人走路一般走得一叚方認得一叚走到岐<lb/>
　路處有疑便問問了又走方漸䏻到得欲到之<lb/>
　處今人於已知之天理不肯存已知之人欲不<lb/>
　肯去且只管愁不䏻盡知只管閒講何益之有<lb/>
　且待克得自巳無私可克方愁不䏻盡知亦未<lb/>
<pb n="KR4e0157_SBCK_001-154b"/>
　遲在<lb/>
問道一而巳古人論道往往不同求之亦有要乎<lb/>
　先生曰道無方體不可執着却拘滯於文義上<lb/>
　求道逺矣如今人只說天其實何甞見天謂日<lb/>
　月風雷即天不可謂人物草木不是天亦不可<lb/>
　道卽是天若識得時何莫而非道人但各以其<lb/>
　一隅之見認定以爲道止如此所以不同若解<lb/>
　向裏㝷求見得自已心體即無時無處不是此<lb/>
　道亘古亘今無終無始更有甚同異心即道道<lb/>
<pb n="KR4e0157_SBCK_001-155a"/>
　卽天知心則知道知天又曰諸君要實見此道<lb/>
　須從自已心上體認不假外求始得<lb/>
問名物度數亦須先講求否先生曰人只要成就<lb/>
　自家心體則用在其中如飬得心體果有未發<lb/>
　之中自然有發而中節之和自然無施不可苟<lb/>
　無是心雖預先講得世上許多名物度數與已<lb/>
　原不相干只是裝綴臨時自行不去亦不是將<lb/>
　名物度數全然不理只要知所先後則近道又<lb/>
　曰人要隨才成就才是其所能爲如夔之樂稷<lb/>
<pb n="KR4e0157_SBCK_001-155b"/>
　之種是他資性合下便如此成就之者亦只是<lb/>
　要他心體純乎天理其運用處皆從天理上發<lb/>
　來然後謂之才到得純乎天理處亦能不器使<lb/>
　䕫稷易藝而爲當亦能之又曰如素冨貴行乎<lb/>
　富貴素患難行乎患難皆是不器此惟養得心<lb/>
　體正者能之<lb/>
與其爲數頃無源之塘水不若爲數尺有源之井<lb/>
　水生意不窮時先生在塘邊坐傍有井故以之<lb/>
　喻學云<lb/>
<pb n="KR4e0157_SBCK_001-156a"/>
問世道日降太古時氣象如何復見得先生曰一<lb/>
　日便是一元人平旦時起坐未與物接此心清<lb/>
　明景象便如在伏羲時遊一般<lb/>
問心要逐物如何則可先生曰人君端拱淸穆六<lb/>
　卿分職天下乃治心統五官亦要如此今眼要<lb/>
　視時心便逐在色上耳要聽時心便逐在聲上<lb/>
　如人君要選官時便自去坐在吏部要調軍時<lb/>
　便自去坐在兵部如此豈惟失却君體六卿亦<lb/>
　皆不得其職<lb/>
<pb n="KR4e0157_SBCK_001-156b"/>
善念發而知之而充之惡念發而知之而遏之知<lb/>
　與充與遏者志也天聰明也聖人只有此學者<lb/>
　當存此<lb/>
澄曰好色好利好名等心固是私欲如閒思雜慮<lb/>
　如何亦謂之私欲先生曰畢竟從好色好利好<lb/>
　名等根上起自㝷其根便見如汝心中决知是<lb/>
　無有做刼盜的思慮何也以汝元無是心也汝<lb/>
　若於貨色名利等心一切皆如不做刼盗之心<lb/>
　一般都消滅了光光只是心之本體㸔有甚閒<lb/>
<pb n="KR4e0157_SBCK_001-157a"/>
　思慮此便是寂然不動便是未發之中便是廓<lb/>
　然太公自然感而遂通自然發而中節自然物<lb/>
　來順應<lb/>
問志至氣次先生曰志之所至氣亦至焉之謂非<lb/>
　極至次貳之謂持其志則飬氣在其中無暴其<lb/>
　氣則亦持其志矣孟子救告子之偏故如此夾<lb/>
　持說<lb/>
問先儒曰聖人之道必降而自卑賢人之言則引<lb/>
　而自高如何先生曰不然如此却乃僞也聖人<lb/>
<pb n="KR4e0157_SBCK_001-157b"/>
　如天無往而非天三光之上天也九地之下亦<lb/>
　天也天何嘗有降而自卑此所謂大而化之也<lb/>
　賢人如山嶽守其高而已然百仞者不能引而<lb/>
　爲千仞千仞者不能引而爲萬仞是賢人未嘗<lb/>
　引而自高也引而自高則僞矣<lb/>
問伊川謂不當於喜怒哀樂未發之前求中延平<lb/>
　却敎學者㸔未發之前氣象何如先生曰皆是<lb/>
　也伊川恐人於未發前討箇中把中做一物㸔<lb/>
　如吾向所謂認氣定時做中故令只於涵飬省<lb/>
<pb n="KR4e0157_SBCK_001-158a"/>
察上用功延平恐人未便有下手處故令人時<lb/>
時刻刻求未發前氣象使人正目而視惟此傾<lb/>
　耳而聽惟此即是戒愼不睹恐懼不聞的工夫<lb/>
皆古人不得已誘人之言也<lb/>
澄問喜怒哀樂之中和其全體常人固不能有如<lb/>
　一件小事當喜怒者平時無有喜怒之心至其<lb/>
　臨時亦䏻中節亦可謂之中和乎先生曰在一<lb/>
時一事固亦可謂之中和然未可謂之大本逹<lb/>
　道人性皆善中和是人人原有的豈可謂無但<lb/>
<pb n="KR4e0157_SBCK_001-158b"/>
　常人之心旣有所昏蔽則其本體雖亦時時發<lb/>
　見終是暫明暫滅非其全體大用矣無所不中<lb/>
　然後謂之大本無所不和然後謂之逹道惟天<lb/>
　下之至誠然後能立天下之大本曰澄於中字<lb/>
　之義尚未明曰此須自心體認出來非言語所<lb/>
　能喻中只是天理曰何者爲天理曰去得人欲<lb/>
　便識天理曰天理何以謂之中曰無所偏倚曰<lb/>
　無所偏倚是何等氣象曰如明鏡然全體瑩徹<lb/>
　略無纎塵染着曰偏倚是有所染着如着在好<lb/>
<pb n="KR4e0157_SBCK_001-159a"/>
　色好利好名等項上方見得偏倚若未發時美<lb/>
　色名利皆未相着何以便知其有所偏倚曰雖<lb/>
　未相着然平日好色好利好名之心原未甞無<lb/>
　旣未嘗無即謂之有旣謂之有則亦不可謂無<lb/>
　偏倚譬之病瘧之人雖有時不發而病根原不<lb/>
　曾除則亦不得謂之無病之人矣須是平日好<lb/>
　色好利好名等項一應私心掃除蕩滌無復纎<lb/>
　毫留滯而此心全體廓然純是天理方可謂之<lb/>
　喜怒哀樂未發之中方是天下之大本<lb/>
<pb n="KR4e0157_SBCK_001-159b"/>
問顔子没而聖學亡此語不能無疑先生曰見聖<lb/>
道之全者惟顔子觀喟然一嘆可見其謂夫子<lb/>
　循循然善誘人博我以文約我以禮是見破後<lb/>
　如此說博文約禮如何是善誘人學者須思之<lb/>
　道之全體聖人亦難以語人須是學者自修自<lb/>
　悟顔子雖欲從之末由也已卽文王望道未見<lb/>
　意望道未見乃是真見顔子没而聖學之正派<lb/>
　遂不盡傳矣<lb/>
問身之主爲心心之靈明是知知之發動是意意<lb/>
<pb n="KR4e0157_SBCK_001-160a"/>
　之所着爲物是如此否先生曰亦是<lb/>
只存得此心常見在便是學過去未來事思之何<lb/>
　益徒放心耳<lb/>
言語無序亦足以見心之不存<lb/>
尚謙問孟子之不動心與告子異先生曰告子是<lb/>
　硬把捉着此心要他不動孟子却是集義到自<lb/>
　然不動又曰心之本體原自不動心之本體即<lb/>
　是性性即是理性元不動理元不動集義是復<lb/>
　其心之本體<lb/>
<pb n="KR4e0157_SBCK_001-160b"/>
萬象森然時亦冲漠無朕冲漠無朕卽萬象森然<lb/>
　冲漠無朕者一之父萬象森然者精之母一中<lb/>
　有精精中有一<lb/>
心外無物如吾心發一念孝親卽孝親便是物<lb/>
先生曰今爲吾所謂格物之學者尚多流於口耳<lb/>
　况爲口耳之學者能反於此乎天理人欲其精<lb/>
微必時時用力省察克治方日漸有見如今一<lb/>
　說話之間雖只講天理不知心中倐忽之間巳<lb/>
　有多少私欲蓋有竊發而不知者雖用力察之<lb/>
<pb n="KR4e0157_SBCK_001-161a"/>
　尚不易見况徒口講而可得盡知乎今只管講<lb/>
　天理來頓放着不循講人欲來頓放着不去豈<lb/>
　格物致知之學後世之學其極至只做得箇義<lb/>
　襲而取的工夫<lb/>
問格物先生曰格者正也正其不正以歸於正也<lb/>
問知止者知至善只在吾心元不在外也而后志<lb/>
　定曰然<lb/>
問格物於動處用功否先生曰格物無間動靜靜<lb/>
　亦物也孟子謂必有事焉是動靜皆有事<lb/>
<pb n="KR4e0157_SBCK_001-161b"/>
工天難處全在格物致知上此即誠意之事意旣<lb/>
　誠大叚心亦自正身亦自修但正心修身工夫<lb/>
　亦各有用力處修身是巳發邉正心是未發邊<lb/>
　心正則中身修則和<lb/>
自格物致知至平天下只是一箇明明德雖親民<lb/>
　亦明德事也明德是此心之德即是仁仁者以<lb/>
　天地萬物爲一體使有一物失所便是吾仁有<lb/>
　未盡處<lb/>
只說明明德而不說親民便似老佛<lb/>
<pb n="KR4e0157_SBCK_001-162a"/>
至善者性也性元無一毫之惡故曰至善止之是<lb/>
　復其本然而巳<lb/>
問知至善即吾性吾性具吾心吾心乃至善所止<lb/>
　之地則不爲向時之紛然外求而志定矣定則<lb/>
　不擾擾而静静而不妄動則安安則一心一意<lb/>
　只在此處千思萬想務求必得此至善是能慮<lb/>
　而得矣如此說是否先生曰大略亦是<lb/>
問程子云仁者以天地萬物爲一體何墨氏兼愛<lb/>
　反不得謂之仁先生曰此亦甚難言須是諸君<lb/>
<pb n="KR4e0157_SBCK_001-162b"/>
　自體認出來始得仁是造化生生不息之理雖<lb/>
　瀰漫周遍無處不是然其流行發生亦只有箇<lb/>
　漸所以生生不息如冬至一陽生必自一陽生<lb/>
　而後漸漸至於六陽若無一陽之生豈有六陽<lb/>
　隂亦然惟其漸所以便有箇發端處惟其有箇<lb/>
　發端處所以生惟其生所以不息譬之木其始<lb/>
　抽芽便是木之生意發端處抽芽然後發幹發<lb/>
　幹然後生枝生葉然後是生生不息若無芽何<lb/>
　以有幹有枝葉能抽芽必是下面有箇根在有<lb/>
<pb n="KR4e0157_SBCK_001-163a"/>
　根方生無根便死無根何從抽芽父子兄弟之<lb/>
　愛便是人心生意發端處如木之抽芽自此而<lb/>
　仁民而愛物便是發幹生枝生葉墨氏兼愛無<lb/>
　差等將自家父子兄弟與途人一般㸔便自没<lb/>
了發端處不抽芽便知得他無根便不是生生<lb/>
　不息安得謂之仁孝弟爲仁之本却是仁理從<lb/>
　裏面發生出來<lb/>
問延平云當理而無私心當理與無私心如何分<lb/>
　别先生曰心即理也無私心即是當理未當理<lb/>
<pb n="KR4e0157_SBCK_001-163b"/>
　便是私心若析心與理言之恐亦未善又問釋<lb/>
　氏於世間一切情欲之私都不染着似無私心<lb/>
　但外棄人倫却似未當理曰亦只是一統事都<lb/>
　只是成就他一箇私已的心<lb/>
侃問持志如心痛一心在痛上安有工夫說閑語<lb/>
　管閑事先生曰初學工夫如此用亦好但要使<lb/>
　知出入無時莫如其鄉心之神明原是如此工<lb/>
　夫方有着落若只死死守着恐於工夫上又發<lb/>
病<lb/>
<pb n="KR4e0157_SBCK_001-164a"/>
侃問專涵飬而不務講求将認欲作理則如之何<lb/>
先生曰人須是知學講求亦只是涵飬不講求<lb/>
只是涵飬之志不切曰何謂知學曰且道爲何<lb/>
　而學學箇甚曰嘗聞先生敎學是學存天理心<lb/>
　之本體即是天理體認天理只要自心地無私<lb/>
意曰如此則只須克去私意便是又愁甚理欲<lb/>
　不明曰正恐這些私意認不真曰總是志未切<lb/>
志切目視耳聽皆在此安有認不真的道理是<lb/>
　非之心人皆有之不假外求講求亦只是體當<lb/>
<pb n="KR4e0157_SBCK_001-164b"/>
　自心所見不成去心外别有箇見<lb/>
先生問在坐之友比來工夫何似一友舉虛明意<lb/>
　思先生曰此是說光景一友叙今昔異同先生<lb/>
　曰此是說效驗二友惘然請是先生曰吾軰今<lb/>
　日用功只是要爲善之心真切此心眞切見善<lb/>
　卽遷有過卽改方是眞切工夫如此則人欲日<lb/>
　消天理日明若只管求光景說效驗却是助長<lb/>
　外馳病痛不是工夫<lb/>
朋友觀書多有摘議晦庵者先生曰是有心求異<lb/>
<pb n="KR4e0157_SBCK_001-165a"/>
　卽不是吾說與晦菴時有不同者爲入門下手<lb/>
處有毫釐千里之分不得不辯然吾之心與晦<lb/>
　菴之心未嘗異也若其餘文義解得明當處如<lb/>
　何動得一字<lb/>
希淵問聖人可學而至然伯夷伊尹於孔子才力<lb/>
　終不同其同謂之聖者安在先生曰聖人之所<lb/>
　以爲聖只是其心純乎天理而無人欲之雜猶<lb/>
　精金之所以爲精但以其成色足而無銅鉛之<lb/>
　雜也人到純乎天理方是聖金到足色方是精<lb/>
<pb n="KR4e0157_SBCK_001-165b"/>
　然聖人之才力亦有大小不同猶金之分兩有<lb/>
　輕重堯舜猶萬鎰文王孔子有九千鎰禹湯武<lb/>
　王猶七八千鎰伯夷伊尹猶四五千鎰才力不<lb/>
　同而純乎天理則同皆可謂之聖人猶分兩雖<lb/>
　不同而足色則同皆可謂之精金以五千鎰者<lb/>
　而入於萬鎰之中其足色同也以夷尹而厠之<lb/>
　堯孔之間其純乎天理同也蓋所以爲精金者<lb/>
　在足色而不在分兩所以爲聖者在純乎天理<lb/>
　而不在才力也故雖凢人而肯爲學使此心純<lb/>
<pb n="KR4e0157_SBCK_001-166a"/>
　乎天理則亦可爲聖人猶一兩之金比之萬鎰<lb/>
　分兩雖懸絶而其到足色處可以無愧故曰人<lb/>
　皆可以爲堯舜者以此學者學聖人不過是去<lb/>
　人欲而存大理耳猶錬金而求其足色金之成<lb/>
　色所爭不多則煆錬之工省而功易成成色愈<lb/>
　下則煆鍊愈難人之氣質淸濁粹駁有中人以<lb/>
　上中人以下其於道有生知安行學知利行其<lb/>
　下者必須人一已百人十已千及其成功則一<lb/>
　後世不知作聖之本是純乎天理却專去如識<lb/>
<pb n="KR4e0157_SBCK_001-166b"/>
　才䏻上求聖人以爲聖人無所不知無所不能<lb/>
　我須是將聖人許多知識才能逐一理㑹始得<lb/>
　故不務去天理上着工夫徒弊精竭力從冊子<lb/>
　上鑚研名物上考索形迹上比擬知識愈廣而<lb/>
　人欲愈滋才力愈多而天理愈蔽正如見人有<lb/>
　萬鎰精金不務煅鍊成色求無愧於彼之精純<lb/>
　而乃妄希分兩務同彼之萬鎰錫鉛銅鐵雜然<lb/>
　而投分兩愈増而成色愈下旣其梢末無復有<lb/>
　金矣時曰仁在傍曰先生此喻足以破世儒支<lb/>
<pb n="KR4e0157_SBCK_001-167a"/>
離之惑大有功於後學先生又曰吾軰用功只<lb/>
求日减不求日増减得一分人欲便是復得一<lb/>
　分天理何等輕快脫洒何等簡易<lb/>
士德問曰格物之說如先生所敎明白簡易人人<lb/>
見得文公聰明絶世於此反有未審何也先生<lb/>
　曰文公精神氣魄大是他早年合下便要繼往<lb/>
開來故一向只就考索著𫐠上用功若先切巳<lb/>
自修自然不暇及此到得德盛後果憂道之不<lb/>
明如孔子退修六籍刪繁就簡開示來學亦大<lb/>
<pb n="KR4e0157_SBCK_001-167b"/>
　叚不費甚考索文公早歲便著許多書晚年方<lb/>
　悔是倒做了士德曰晚年之悔如謂向來定本<lb/>
　之悟又謂雖讀得書何益於吾事又謂此與守<lb/>
書籍泥言語全無交渉是他到此方悔從前用<lb/>
　功之錯方去切已自修矣曰然此是文公不可<lb/>
　及處他力量大一悔便轉可惜不乆即去世平<lb/>
　日許多錯處皆不及改正<lb/>
侃去花間草因曰天地間何善難培惡難去先生<lb/>
　曰未培未去耳少間曰此等㸔善惡皆從軀殻<lb/>
<pb n="KR4e0157_SBCK_001-168a"/>
　起念便㑹錯侃未逹曰天地生意花草一般何<lb/>
　曾有善惡之分子欲觀花則以花爲善以草爲<lb/>
　惡如欲用草時復以草爲善矣此等善惡皆由<lb/>
　汝心好惡所生故知是錯曰然則無善無惡乎<lb/>
　曰無善無惡者理之靜有善有惡者氣之動不<lb/>
　動於氣即無善無惡是謂至善曰佛氏亦無善<lb/>
　無惡何以異曰佛氏着在無善無惡上便一切<lb/>
　都不管不可以治天下聖人無善無惡只是無<lb/>
　有作好無有作惡不動於氣然遵王之道㑹其<lb/>
<pb n="KR4e0157_SBCK_001-168b"/>
　有極便自一循天理便有箇裁成輔相曰草旣<lb/>
　非惡即草不宜去矣曰如此却是佛老意見草<lb/>
　若有礙何妨汝去曰如此又是作好作惡曰不<lb/>
　作好惡非是全無好惡却是無知覺的人謂之<lb/>
　不作者只是好惡一循於理不去又着一分意<lb/>
　思如此即是不曾好惡一般曰去草如何是一<lb/>
　循於理不着意思曰草有妨礙理亦宜去去之<lb/>
　而已偶未即去亦不累心若着了一分意思即<lb/>
　心體便有貽累便有許多動氣處曰然則善惡<lb/>
<pb n="KR4e0157_SBCK_001-169a"/>
　全不在物曰只在汝心循理便是善動氣便是<lb/>
　惡曰畢竟物無善惡曰在心如此在物亦然世<lb/>
　儒惟不知此舍心逐物將格物之學錯㸔了終<lb/>
　日馳求於外只做得箇義襲而取終身行不著<lb/>
　習不察曰如好好色好惡惡臭則如何曰此正<lb/>
　是一循於理是天理合如此本無私意作好作<lb/>
　惡曰如好好色如惡惡臭安得非意曰却是誠<lb/>
　意不是私意誠意只是循天理雖是循天理亦<lb/>
　着不得一分意故有所忿懥好樂則不得其正<lb/>
<pb n="KR4e0157_SBCK_001-169b"/>
　須是廓然太公方是心之本體知此即知未發<lb/>
　之中伯生曰先生云草有妨礙理亦宜去緣何<lb/>
　又是軀殻起念曰此須汝心自體當汝要去草<lb/>
　是甚麽心周茂叔窓前草不除是甚麽心<lb/>
先生謂學者曰爲學須得箇頭腦工夫方有着落<lb/>
　縱未能無間如舟之有舵一提便醒不然雖從<lb/>
　事於學只做箇義襲而取只是行不著習不察<lb/>
　非大本逹道也又曰見得時撗說竪說皆是若<lb/>
　於此處通彼處不通只是未見得<lb/>
<pb n="KR4e0157_SBCK_001-170a"/>
或問爲學以親故不免業舉之累先生曰以親之<lb/>
　故而業舉爲累於學則治田以飬其親者亦有<lb/>
　累於學乎先正云惟患奪志但恐爲學之志不<lb/>
　真切耳<lb/>
崇一問㝷常意思多忙有事固忙無事亦忙何也<lb/>
　先生曰天地氣機元無一息之停然有箇主宰<lb/>
　故不先不後不急不緩雖千變萬化而主宰常<lb/>
　定人得此而生若主宰定時與天運一般不息<lb/>
　雖酬酢萬變常是從容自在所謂天君泰然百<lb/>
<pb n="KR4e0157_SBCK_001-170b"/>
　體從令若無主宰便只是這氣奔放如何不忙<lb/>
先生曰爲學大病在好名侃曰從前歲自謂此病<lb/>
　已輕比來精察乃知全未豈必務外爲人只聞<lb/>
　譽而喜聞毁而悶即是此病發來曰最是名與<lb/>
　實對務實之心重一分則務名之心輕一分全<lb/>
　是務實之心即全無務名之心若務實之心如<lb/>
　饑之求食渴之求飲安得更有工夫好名又曰<lb/>
　疾没世而名不稱稱字去聲讀亦聲聞過情君<lb/>
　子耻之之意實不稱名生猶可𥙷没則無及矣<lb/>
<pb n="KR4e0157_SBCK_001-171a"/>
　四十五十而無聞是不聞道非無聲聞也孔子<lb/>
　云是聞也非逹也安肯以此望人<lb/>
侃多悔先生曰悔悟是去病之藥然以改之爲貴<lb/>
　若留滯於中則又因藥發病<lb/>
德章曰聞先生以精金喻聖以分兩喻聖人之分<lb/>
　量以鍜鍊喻學者之工夫最爲深切惟謂堯舜<lb/>
　爲萬鎰孔子爲九千鎰疑未安先生曰此又是<lb/>
　軀殻上起念故替聖人爭分兩若不從軀殻上<lb/>
　起念即堯舜萬鎰不爲多孔子九千鎰不爲少<lb/>
<pb n="KR4e0157_SBCK_001-171b"/>
　堯舜萬鎰只是孔子的孔子九千鎰只是堯舜<lb/>
　的原無彼我所以謂之聖只論精一不論多寡<lb/>
　只要此心純乎天理處同便同謂之聖若是力<lb/>
　量氣魄如何盡同得後儒只在分兩上較量所<lb/>
　以流入功利若除去了比較分兩的心各人儘<lb/>
　着自巳力量精神只在此心純天理上用功卽<lb/>
　人人自有箇箇圓成便䏻大以成大小以成小<lb/>
　不假外慕無不具足此便是實實落落明善誠<lb/>
　身的事後儒不明聖學不知就自巳心地良如<lb/>
<pb n="KR4e0157_SBCK_001-172a"/>
　良䏻上體認擴充却去求如其所不知求能其<lb/>
　所不䏻一味只是希高慕大不知自巳是桀紂<lb/>
　心地動輒要做堯舜事業如何做得終年碌碌<lb/>
　至於老死竟不知成就了箇甚麽可哀也巳<lb/>
侃問先儒以心之静爲體心之動爲用如何先生<lb/>
　曰心不可以動静爲體用動静時也即體而言<lb/>
　用在體卽用而言體在用是謂體用一源若說<lb/>
　静可以見其體動可以見其用却不妨<lb/>
問上智下愚如何不可移先生曰不是不可移只<lb/>
<pb n="KR4e0157_SBCK_001-172b"/>
　是不肯移<lb/>
問子夏門人問交章先生曰子夏是言小子之交<lb/>
　子張是言成人之交若善用之亦俱是<lb/>
子仁問學而時習之不亦說乎先儒以學爲效先<lb/>
　覺之所爲如何先生曰學是學去人欲存天理<lb/>
　從事於去人欲存天理則自正諸先覺考諸古<lb/>
　訓自下許多問辨思索存省克治工夫然不過<lb/>
　欲去此心之人欲存吾心之天理耳若曰效先<lb/>
　覺之所爲則只說得學中一件事亦似專求諸<lb/>
<pb n="KR4e0157_SBCK_001-173a"/>
　外了時習者坐如尸非專習坐也坐時習此心<lb/>
也立如齋非專習立也立時習此心也說是理<lb/>
義之說我心之說人心本自說理義如目本說<lb/>
色耳本說聲惟爲人欲所蔽所累始有不說今<lb/>
　人欲日去則理義日洽浹安得不說<lb/>
國英問曾子三省雖切恐是未聞一貫時工夫先<lb/>
　生曰一貫是夫子見曾子未得用功之要故告<lb/>
　之學者果䏻忠恕上用功豈不是一貫一如樹<lb/>
　之根本貫如樹之枝葉未種根何枝葉之可得<lb/>
<pb n="KR4e0157_SBCK_001-173b"/>
　體用一源體未立用安從生謂曾子於其用處<lb/>
　蓋巳隨事精察而力行之但未知其體之一此<lb/>
　恐未盡<lb/>
黄誠甫問汝與回也孰愈章先生曰子貢多學而<lb/>
　識在聞見上用功顔子在心地上用功故聖人<lb/>
　問以啓之而子貢所對又只在知見上故聖人<lb/>
　嘆惜之非許之也<lb/>
顔子不遷怒不貳過亦是有未發之中始䏻<lb/>
種樹者必培其根種德者必飬其心欲樹之長必<lb/>
<pb n="KR4e0157_SBCK_001-174a"/>
於始生時刪其繁枝欲德之盛必於始學時去<lb/>
夫外好如外好詩文則精神日漸漏泄在詩文<lb/>
上去凡百外好皆然又曰我此論學是無中生<lb/>
有的工夫諸公須要信得及只是立志學者一<lb/>
念爲善之志如樹之種但勿助勿忘只管培植<lb/>
將去自然日夜滋長生氣日完枝葉日茂樹初<lb/>
生時便抽繁枝亦須刋落然後根幹能大初學<lb/>
時亦然故立志貴專一<lb/>
因論先生之門某人在涵飬上用功某人在識見<lb/>
<pb n="KR4e0157_SBCK_001-174b"/>
　上用功先生曰專涵養者日見其不足專識見<lb/>
　者日見其有餘日不足者日有餘矣日有餘者<lb/>
　日不足矣<lb/>
梁日孚問居敬窮理是兩事先生以爲一事何如<lb/>
　先生曰天地間只有此一事安有兩事若論萬<lb/>
　殊禮儀三百威儀三千又何止兩公且道居敬<lb/>
　是如何窮理是如何曰居敬是存飬工夫窮理<lb/>
　是窮事物之理曰存飬箇甚曰是存飬此心之<lb/>
　天理曰如此亦只是窮理矣曰且道如何窮事<lb/>
<pb n="KR4e0157_SBCK_001-175a"/>
　物之理曰如事親便要窮孝之理事君便要窮<lb/>
　忠之理曰忠與孝之理在君親身上在自己心<lb/>
　上若在自己心上亦只是窮此心之理矣且道<lb/>
　如何是敬曰只是主一如何是主一曰如讀書<lb/>
　便一心在讀書上接事便一心在接事上曰如<lb/>
　此則飲酒便一心在飲酒上好色便一心在好<lb/>
　色上却是逐物成甚居敬功夫日孚請問曰一<lb/>
　者天理主一是一心在天理上若只知主一不<lb/>
　知一即是理有事時便是逐物無事時便是着<lb/>
<pb n="KR4e0157_SBCK_001-175b"/>
　空惟其有事無事一心皆在天理上用功所以<lb/>
　居敬亦即是窮理就窮理專一處說便謂之居<lb/>
　敬就居敬精宻處說便謂之窮理却不是居敬<lb/>
　了别有箇心窮理窮理時别有箇心居敬名雖<lb/>
　不同功夫只是一事就如易言敬以直内義以<lb/>
　方外敬即是無事時義義即是有事時敬兩句<lb/>
　合說一件如孔子言修已以敬即不須言義孟<lb/>
　子言集義即不須言敬㑹得時横說竪說工夫<lb/>
　總是一般若泥文逐句不識本領即支離决裂<lb/>
<pb n="KR4e0157_SBCK_001-176a"/>
　工夫都無下落問窮理何以即是盡性曰心之<lb/>
　體性也性即理也窮仁之理真要仁極仁窮義<lb/>
　之理真要義極義仁義只是吾性故窮理即是<lb/>
　盡性如孟子說充其惻隠之心至仁不可勝用<lb/>
　這便是窮理工夫日孚曰先儒謂一草一木亦<lb/>
　皆有理不可不察如何先生曰夫我則不暇公<lb/>
　且先去理㑹自巳性情須䏻盡人之性然後能<lb/>
　盡物之性日孚悚然有悟<lb/>
惟乾問知如何是心之本體先生曰知是理之靈<lb/>
<pb n="KR4e0157_SBCK_001-176b"/>
處就其主宰處說便謂之心就其禀賦處說便<lb/>
　謂之性孩提之童無不知愛其親無不知敬其<lb/>
　兄只是這箇靈能不為私欲遮隔充拓得盡便<lb/>
　完完是他本體便與天地合德自聖人以下不<lb/>
　能無蔽故須格物以致其知<lb/>
守衡問大學工夫只是誠意誠意工夫只是格物<lb/>
　修齊治平只誠意盡矣又有正心之功有所忿<lb/>
　懥好樂則不得其正何也先生曰此要自思得<lb/>
　之知此則知未發之中矣守衡再三請曰爲學<lb/>
<pb n="KR4e0157_SBCK_001-177a"/>
　工夫有淺深初時若不着實用意去好善惡惡<lb/>
　如何能爲善去惡這着實用意便是誠意然不<lb/>
　知心之本體原無一物一向着意去好善惡惡<lb/>
　便又多了這分意思便不是廓然太公書所謂<lb/>
　無有作好作惡方是本體所以說有所忿懥好<lb/>
　樂則不得其正正心只是誠意工夫裏面體當<lb/>
　自家心體常要鑑空衡平這便是未發之中<lb/>
正之問戒懼是巳所不知時工夫慎獨是巳所獨<lb/>
　知時工夫此說如何先生曰只是一箇工夫無<lb/>
<pb n="KR4e0157_SBCK_001-177b"/>
　事時固是獨知有事時亦是獨知人若不知於<lb/>
　此獨知之地用力只在人所共知處用功便是<lb/>
　作僞便是見君子而後厭然此獨知處便是誠<lb/>
　的萌芽此處不論善念惡念更無虗假一是百<lb/>
　是一錯百錯正是王覇義利誠偽善惡界頭扵<lb/>
　此一立立定便是端本澄源便是立誠古人許<lb/>
　多誠身的工夫精神命脉全體只在此處真是<lb/>
　莫見莫顯無時無處無終無始只是此箇工夫<lb/>
　今若又分戒懼爲巳所不知即工夫便支離亦<lb/>
<pb n="KR4e0157_SBCK_001-178a"/>
　有間斷既戒懼即是知巳若不知是誰戒懼如<lb/>
　此見觧便要流入斷㓕禪定曰不論善念惡念<lb/>
　更無虗假則獨知之地更無無念時邪曰戒懼<lb/>
　亦是念戒懼之念無時可息若戒懼之心稍有<lb/>
　不存不是昏聵便已流入惡念自朝至暮自少<lb/>
　至老若要無念即是巳不知此除是昏睡除是<lb/>
　槁木死灰<lb/>
志道問荀子云養心莫善扵誠先儒非之何也先<lb/>
　生曰此亦未可便以爲非誠字有以工夫說者<lb/>
<pb n="KR4e0157_SBCK_001-178b"/>
　誠是心之本體求復其本體便是思誠的工夫<lb/>
　明道說以誠敬存之亦是此意大學欲正其心<lb/>
　先誠其意荀子之言固多病然不可一例吹毛<lb/>
　求疵大凡㸔人言語若先有箇意見便有過當<lb/>
　處爲富不仁之言孟子有取於陽虎此便見聖<lb/>
　賢大公之心<lb/>
蕭惠問巳私難克柰何先生曰將汝巳私來替汝<lb/>
　克先生曰人須有爲巳之心方䏻克巳䏻克己<lb/>
　方䏻成已蕭惠曰惠亦頗有爲巳之心不知縁<lb/>
<pb n="KR4e0157_SBCK_001-179a"/>
　何不䏻克已先生曰且說汝有爲巳之心是如<lb/>
　何惠良乆曰惠亦一心要做好人便自謂頗有<lb/>
　爲己之心今思之㸔來亦只是爲得箇軀殻的<lb/>
　己不曾爲箇真巳先生曰真己何曾離着軀殻<lb/>
　恐汝連那軀殼的己也不曾爲且道汝所謂軀<lb/>
　殼的巳豈不是耳目口鼻四肢惠曰正是爲此<lb/>
　目便要色耳便要聲口便要味四肢便要逸樂<lb/>
　所以不䏻克先生曰羙色令人目肓羙聲令人<lb/>
　耳聾羙味令人口爽馳騁田獵令人發狂這都<lb/>
<pb n="KR4e0157_SBCK_001-179b"/>
　是害汝耳目口鼻四肢的豈得是爲汝耳目口<lb/>
　鼻四肢若爲着耳目口鼻四肢時便須思量耳<lb/>
　如何聽目如何視口如何言四肢如何動必須<lb/>
　非禮勿視聽言動方才成得箇耳目口鼻四肢<lb/>
　這箇才是爲着耳目口鼻四肢汝今終日向外<lb/>
　馳求爲名爲利這都是爲着軀殻外面的物事<lb/>
　汝若爲着耳目口鼻四肢要非禮勿視聽言動<lb/>
　時豈是汝之耳目口鼻四肢自能勿視聽言動<lb/>
　須由汝心這視聽言動皆是汝心汝心之視發<lb/>
<pb n="KR4e0157_SBCK_001-180a"/>
　竅於目汝心之聴發竅於耳汝心之言發竅於<lb/>
　口汝心之動發竅於四肢若無汝心便無耳目<lb/>
　口鼻所謂汝心亦不專是那一團血肉若是那<lb/>
　一團血肉如今巳死的人那一團血肉還在縁<lb/>
　何不能視聽言動所謂汝心却是那能視聽言<lb/>
　動的這箇便是性便是天理有這箇性才䏻生<lb/>
　這性之生理便謂之仁這性之生理發在目便<lb/>
　㑹視發在耳便㑹聴發在口便㑹言發在四肢<lb/>
　便㑹動都只是那天理發生以其主宰一身故<lb/>
<pb n="KR4e0157_SBCK_001-180b"/>
　謂之心這心之本體原只是箇天理原無非禮<lb/>
　這箇便是汝之眞巳這箇眞巳是軀殻的主宰<lb/>
　若無眞巳便無軀殻眞是有之即生無之即死<lb/>
　汝若眞爲那箇軀殻的巳必須用着這箇眞巳<lb/>
　便須常常保守着這箇眞巳的本體戒慎不覩<lb/>
　恐懼不聞惟恐虧損了他一些才有一毫非禮<lb/>
　萌動便如刀割如針刺忍耐不過必須去了刀<lb/>
　㧞了針這才是有爲巳之心方䏻克巳汝今正<lb/>
　是認賊作子縁何却說有爲巳之心不能克巳<lb/>
<pb n="KR4e0157_SBCK_001-181a"/>
有一學者病目戚戚甚憂先生曰爾乃貴目賤心<lb/>
蕭惠好仙釋先生警之曰吾亦自㓜篤志二氏自<lb/>
　謂旣有所得謂儒者爲不足學其後居夷三載<lb/>
　見得聖人之學若是其簡易廣大始自嘆悔錯<lb/>
　用了三十年氣力大抵二氏之學其妙與聖人<lb/>
　只有毫釐之間汝今所學乃其土苴輒自信自<lb/>
　好若此眞鴟鴞竊腐鼠耳惠請問二氏之妙先<lb/>
　生曰向汝說聖人之學簡易廣大汝却不問我<lb/>
　悟的只問我悔的惠慚謝請問聖人之學先生<lb/>
<pb n="KR4e0157_SBCK_001-181b"/>
　曰汝今只是了人事問待汝辦箇眞要求爲聖<lb/>
　人的心來與汝說惠再三請先生曰巳與汝一<lb/>
　句道盡汝尚自不㑹<lb/>
劉觀時問未發之中是如何先生曰汝但戒愼不<lb/>
　覩恐懼不聞養得此心純是天理便自然見觀<lb/>
　時請畧示氣象先生曰啞子喫苦瓜與你說不<lb/>
　得你要知此苦還須你自喫時曰仁在傍曰如<lb/>
　此才是眞知即是行矣一時在座諸友皆有省<lb/>
蕭惠問死生之道先生曰知晝夜即知死生問晝<lb/>
<pb n="KR4e0157_SBCK_001-182a"/>
夜之道曰知晝則知夜曰晝亦有所不知乎先<lb/>
生曰汝能知晝懵懵而興蠢蠢而食行不著習<lb/>
不察終日昏昏只是夢晝惟息有養瞬有存此<lb/>
　心惺惺明明天理無一息間㫁才是能知晝這<lb/>
　便是天德便是通乎晝夜之道而知更有甚麽<lb/>
　死生<lb/>
馬子莘問修道之敎舊說謂聖人品節吾性之固<lb/>
　有以爲法於天下若禮樂刑政之屬此意如何<lb/>
　先生曰道即性即命本是完完全全增减不得<lb/>
<pb n="KR4e0157_SBCK_001-182b"/>
　不假修飾的何須要聖人品節却是不完全的<lb/>
　物件禮樂刑政是治天下之法固亦可謂之敎<lb/>
　但不是子思本旨若如先儒之說下靣由敎入<lb/>
　道的縁何舍了聖人禮樂刑政之敎别說出一<lb/>
　段戒愼恐懼工夫却是聖人之敎爲虗設矣子<lb/>
　莘請問先生曰子思性道敎皆從本原上說天<lb/>
　命於人則命便謂之性率性而行則性便謂之<lb/>
　道修道而學則道便謂之敎率性是誠者事所<lb/>
　謂自誠明道之性也修道是誠之者事所謂自<lb/>
<pb n="KR4e0157_SBCK_001-183a"/>
　明誠謂之教也聖人率性而行即是道聖人以<lb/>
　下未能率性於道未免有過不及故須修道修<lb/>
　道則賢知者不得而過愚不肖者不得而不及<lb/>
　都要循着這箇道則道便是箇敎此敎字與天<lb/>
　道至敎風雨霜露無非教也之教同修道字與<lb/>
　修道以仁同人䏻修道然後能不違於道以復<lb/>
　其性之本體則亦是聖人率性之道矣下靣戒<lb/>
　愼恐懼便是修道的工夫中和便是復其性之<lb/>
　本體如易所謂窮理盡性以至於命中和位育<lb/>
<pb n="KR4e0157_SBCK_001-183b"/>
　便是盡性至命<lb/>
黄誠甫問先儒以孔子告顔淵爲邦之問是立萬<lb/>
　世常行之道如何先生曰顔子具體聖人其於<lb/>
　爲邦的大本大原都巳完備夫子平日知之巳<lb/>
　深到此都不必言只就制度文爲上說此等處<lb/>
　亦不可忽畧須要是如此方盡善又不可因自<lb/>
　巳本領是當了便於防範上踈濶須是要放鄭<lb/>
　聲逺佞人蓋顔子是箇克已向裏德上用心的<lb/>
　人孔子恐其外靣末節或有踈畧故就他不足<lb/>
<pb n="KR4e0157_SBCK_001-184a"/>
　處幇𥙷說若在他人須告以爲政在人取人以<lb/>
　身修身以道修道以仁逹道九經及誠身許多<lb/>
　工夫方始做得這箇方是萬世常行之道不然<lb/>
　只去行了夏時乘了殷輅服了周冕作了韶舞<lb/>
　天下便治得後人但見顔子是孔門第一人又<lb/>
　問箇爲邦便把做天大事㸔了<lb/>
蔡希淵問文公大學新本先格致而後誠意工夫<lb/>
　似與首章次第相合若如先生從舊本之說即<lb/>
　誠意反在格致之前於此尚未釋然先生曰大<lb/>
<pb n="KR4e0157_SBCK_001-184b"/>
　學工夫即是明明徳明明徳只是箇誠意誠意<lb/>
　的工夫只是格物致知若以誠意爲主去用格<lb/>
　物致知的工夫即工夫始有下落即爲善去惡<lb/>
　無非是誠意的事如新本先去窮格事物之理<lb/>
　即茫茫蕩蕩都無着落處須用添箇敬字方才<lb/>
　牽扯得向身心上來然終是没根源若須用添<lb/>
　箇敬字縁何孔門倒將一箇最緊要的字落了<lb/>
　直待千餘年後要人來𥙷出正謂以誠意爲主<lb/>
　即不須添敬字所以提岀箇誠意來說正是學<lb/>
<pb n="KR4e0157_SBCK_001-185a"/>
　問的大頭腦處於此不察真所謂毫釐之差千<lb/>
　里之繆大抵中庸工夫只是誠身誠身之極便<lb/>
　是至誠大學工夫只是誠意誠意之極便是至<lb/>
　善工夫總是一般今說這裏𥙷箇敬字那裏𥙷<lb/>
　箇誠字未免畫蛇添足<lb/>
<pb n="KR4e0157_SBCK_001-185b"/>
<pb n="KR4e0157_SBCK_001-185b"/>
<pb n="KR4e0157_SBCK_001-1a"/>
　　以病之耶學者之趨不一師門之敎不宣也<lb/>
　　乃復取逸稿采其語之不背者得一卷其餘<lb/>
　　影響不眞與文錄旣載者皆削之并易中卷<lb/>
　　爲問荅語以付黄梅尹張君増刻之庻㡬讀<lb/>
　　者不以知解承而惟以實體得則無疑于是<lb/>
　　錄矣嘉靖丙辰夏四月門人錢徳洪拜書于<lb/>
　　蘄之崇正書院<lb/>
　　　附錄朱子晚年定論<lb/>
　　定論首刻扵南贛朱子病目静久忽悟聖學<lb/>
<pb n="KR4e0157_SBCK_001-1b"/>
　　之淵微乃大悔中年註述誤已誤人遍告同<lb/>
　　志師閱之喜已學與晦翁同手錄一卷門人<lb/>
　　刻行之自是爲朱子論異同者寡矣師曰無<lb/>
　　意中得此一助隆慶壬申<lb/>
　　虬峰謝君廷傑刻師全書命刻定論附語錄<lb/>
　　後見<lb/>
　　師之學與朱子無相繆戾則千古正學同一<lb/>
　　源矣并師首叙與袁慶麟䟦凢若干條洪僣<lb/>
　　引其說<lb/>
<pb n="KR4e0157_SBCK_001-2a"/>
　朱子晚年定論<lb/>
　陽明子序曰洙泗之傳至孟氏而息千五百餘<lb/>
　年濂溪明道始復追尋其緒自後辨析日詳然<lb/>
　亦日就支離決裂旋復湮晦吾嘗深求其故大<lb/>
　抵皆世儒之多言有以亂之守仁早嵗業舉溺<lb/>
　志詞章之習旣乃稍知從事正學而苦扵衆說<lb/>
　之紛撓疲<graphic n="KR2096" url="https://raw.githubusercontent.com/kanripo/KR-Gaiji/master/images/KR2096.png" mimeType="image/png"/>茫無可入因求諸老釋欣然有㑹<lb/>
　扵心以爲聖人之學在此矣然扵孔子之教間<lb/>
　相出入而措之日用往徃缺漏無歸依違往返<lb/>
<pb n="KR4e0157_SBCK_001-2b"/>
　且信且疑其後謪官龍塲居夷處困動心忍性<lb/>
　之餘恍若有悟體念探求再更寒暑證諸五經<lb/>
　四子沛然若決江河而放諸海也然後嘆聖人<lb/>
　之道坦如大路而世之儒者妄開竇<graphic n="KR0985" url="https://raw.githubusercontent.com/kanripo/KR-Gaiji/master/images/KR0985.png" mimeType="image/png"/>蹈荆棘<lb/>
　墮坑塹䆒其爲說反出二氏之下宜乎世之髙<lb/>
　明之士厭此而趨彼也此豈二氏之罪㢤間嘗<lb/>
　以語同志而間者競相非議目以爲立異好奇<lb/>
　雖毎痛反深抑務自搜剔斑瑕而愈益精明的<lb/>
　確洞然無復可疑獨扵朱子之說有相牴牾恒<lb/>
<pb n="KR4e0157_SBCK_001-3a"/>
　疚扵心切疑朱子之賢而豈其扵此尚有未察<lb/>
　及官留都復取朱子之書而檢求之然後知其<lb/>
　晚嵗固已大悟舊說之非痛悔極艾至以爲自<lb/>
　誑誑人之罪不可勝贖世之所傳集註或問之<lb/>
　類乃其中年未定之說自咎以爲舊本之誤思<lb/>
　改正而未及而其諸語類之屬又其門人挾勝<lb/>
　心以附已見固扵朱子平日之說猶有大相繆<lb/>
　戾者而世之學者局扵見聞不過持循講習扵<lb/>
　此其扵悟後之論㮣乎其未有聞則亦何怪乎<lb/>
<pb n="KR4e0157_SBCK_001-3b"/>
　予言之不信而朱子之心無以自暴扵後世也<lb/>
　乎予旣自幸其說之不繆扵朱子又喜朱子之<lb/>
　先得我心之同然且嘅夫世之學者徒守朱子<lb/>
　中年未定之說而不復知求其晚嵗旣悟之論<lb/>
　競相呶呶以亂正學不自知其已入扵異端輒<lb/>
　採錄而裒集之私以示夫同志庻㡬無疑扵吾<lb/>
　說而聖學之明可冀矣正徳乙亥冬十一月朔<lb/>
　後學餘姚王守仁序<lb/>
　　答黃直卿書<lb/>
<pb n="KR4e0157_SBCK_001-4a"/>
爲學直是先要立本文義却可且與說出正意令<lb/>
其寛心玩味未可便令考校同異研䆒纎宻恐其<lb/>
意思促迫難得長進將来見得大意畧舉一二節<lb/>
目漸次理㑹盖未晚也此是向来定本之誤今幸<lb/>
見得却煩勇革不可茍避譏笑却誤人也<lb/>
　　答吕子約<lb/>
日用工夫比復何如文字雖不可廢然涵養本原<lb/>
而察扵天理人欲之判此是日用動静之間不可<lb/>
頃刻間斷底事若扵此處見得分明自然不到得<lb/>
<pb n="KR4e0157_SBCK_001-4b"/>
流入世俗功利權謀裏去矣熹亦近日方實見得<lb/>
向日支離之病雖與彼中證候不同然忘已逐物<lb/>
貪外虚内之失則一而已程子說不得以天下萬<lb/>
物撓已已立後自能了得天下萬物今自家一箇<lb/>
身心不知安頓去處而談王說伯將經世事業别<lb/>
作一箇伎俩商量講究不亦誤乎相去逺不得面<lb/>
論書問終說不盡臨風嘆息而已<lb/>
　　答何叔京<lb/>
前此僣易拜禀博觀之敝誠不自揆乃䝉見是何<lb/>
<pb n="KR4e0157_SBCK_001-5a"/>
幸如此然觀来諭似有未能遽舍之意何邪此理<lb/>
甚明何疑之有若使道可以多聞博觀而得則世<lb/>
之知道者爲不少矣熹近日因事大有少省發處<lb/>
如鳶飛魚躍明道以爲與必有事焉勿正之意同<lb/>
者乃今曉然無疑日用之間觀此流行之體初無<lb/>
間斷處有下工夫處乃知日前自誑誑人之罪盖<lb/>
不可勝贖也此與守書冊泥言語全無交渉幸扵<lb/>
日用間察之知此則知仁矣<lb/>
　　答潘叔昌<lb/>
<pb n="KR4e0157_SBCK_001-5b"/>
示喻天上無不識字底神仙此論甚中一偏之弊<lb/>
然亦恐只學得識字却不曾學得上天即不如且<lb/>
學上天耳上得天了却旋學上天人亦不妨也中<lb/>
年以後氣血精神能有㡬何不是記故事時節熹<lb/>
以目昏不敢着力讀書閒中静坐収歛身心頗覺<lb/>
得力間起㸔書聊復遮眼遇有㑹心處時一喟然<lb/>
耳<lb/>
　　答潘叔度<lb/>
熹衰病今嵗幸不至劇但精力益衰目力全短看<lb/>
<pb n="KR4e0157_SBCK_001-6a"/>
文字不得冥目静坐却得收拾放心覺得日前外<lb/>
面走作不少頗恨盲廢之不早也㸔書鮮識之喻<lb/>
誠然然嚴霜大凍之中豈無些小風和日煖意思<lb/>
要是多者勝耳<lb/>
　　與吕子約<lb/>
孟子言學問之道惟在求其放心而程子亦言心<lb/>
要在腔子裏今一向耽着文字令此心全體都奔<lb/>
在册子上更不知有已便是箇無知覺不識痛癢<lb/>
之人雖讀得書亦何益扵吾事邪<lb/>
<pb n="KR4e0157_SBCK_001-6b"/>
　　與周叔謹<lb/>
應之甚恨未得相見其爲學規模次第如何近来<lb/>
吕陸門人互相排斥此由各狥所見之偏而不䏻<lb/>
公天下之心以觀天下之理甚覺不滿人意應之<lb/>
盖嘗學扵兩家未知其扵此㸔得果如何因話扣<lb/>
之因書諭及爲幸也熹近日亦覺向来說話有大<lb/>
支離處反身以求正坐自巳用功亦未切耳因此<lb/>
減去文字功夫覺得閒中氣象甚適毎勸學者亦<lb/>
且㸔孟子道性善求放心兩章着實體察收拾爲<lb/>
<pb n="KR4e0157_SBCK_001-7a"/>
要其餘文字且大槩諷誦涵養未湏大叚着力考<lb/>
索也<lb/>
　　答陸象山<lb/>
熹衰病日侵去年災患亦不少比来病軀方似畧<lb/>
可支吾然精神耗減日甚一日恐終非能久扵世<lb/>
者所幸邇来日用功夫頗覺有力無復向来支離<lb/>
之病甚恨未得從容面論未知異時相見尚復有<lb/>
異同否耳<lb/>
　　答符復仲<lb/>
<pb n="KR4e0157_SBCK_001-7b"/>
聞向道之意甚勤向所喻義利之間誠有難擇者<lb/>
但意所疑以爲近利者即便舍去可也向後見得<lb/>
親切却㸔舊事又有見未盡舍未盡者不解有過<lb/>
當也見陸丈囬書其言明當且就此持守自見功<lb/>
效不湏多疑多問却轉迷惑也<lb/>
　　答吕子約<lb/>
日用功夫不敢以老病而自懈覺得此心操存舍<lb/>
亡只在反掌之間向来誠是太渉支離盖無本以<lb/>
自立則事事皆病耳又聞講授亦頗勤勞此恐或<lb/>
<pb n="KR4e0157_SBCK_001-8a"/>
有未便今日正要淸源正本以察事變之㡬微豈<lb/>
可一向汩溺扵故𥿄堆中使精神昏弊失後忘前<lb/>
而可以謂之學乎<lb/>
　　與呉茂實<lb/>
近来自覺向時工夫止是講論文義以爲積集義<lb/>
理久當自有得力處却扵日用工夫全少檢點諸<lb/>
朋友往往亦只如此做工夫所以多不得力今方<lb/>
深省而痛懲之亦欲與諸同志勉焉幸老兄徧以<lb/>
告之也<lb/>
<pb n="KR4e0157_SBCK_001-8b"/>
　　答張敬夫<lb/>
熹窮居如昨無足言者自逺去師友之益兀兀度<lb/>
日讀書反已固不無警省處終是旁無疆輔因循<lb/>
汩沒尋復失之近日一種向外走作心恱之而不<lb/>
䏻自已者皆凖止酒例戒而絶之似覺省事此前<lb/>
軰所謂下士晚聞道聊以拙自脩者若擴充不已<lb/>
補復前非庶其有日舊讀中庸愼獨大學誠意毋<lb/>
自欺處常苦求之太過措詞煩猥近日乃覺其非<lb/>
此正是最切近處最分明處乃舍之而談空扵㝠<lb/>
<pb n="KR4e0157_SBCK_001-9a"/>
漠之間其亦誤矣方竊以此意痛自檢勒懔然度<lb/>
日惟恐有怠而失之也至扵文宇之間亦覺向来<lb/>
病痛不少盖平日解經最爲守章句者然亦多是<lb/>
推衍文義自做一片文字非惟屋下架屋說得意<lb/>
味淡薄且是使人㸔者將註與經作兩項工夫做<lb/>
了下稍㸔得支離至扵本㫖全不相照以此方知<lb/>
漢儒可謂善說經者不過只說訓詁使人以此訓<lb/>
詁玩索經文訓詁經文不相離異只做一道㸔了<lb/>
直是意味深長也<lb/>
<pb n="KR4e0157_SBCK_001-9b"/>
　　答吕伯恭<lb/>
道間與季通講論因悟向来涵養功夫全少而講<lb/>
說又多彊探必取尋流逐末之弊推類以求衆病<lb/>
非一而其源皆在此恍然自失似有頓進之功若<lb/>
保此不懈庶有望扵將来然非如近日諸賢所謂<lb/>
頓悟之機也向来所聞誨諭諸說之未契者今日<lb/>
細思脗合無疑大抵前日之病皆是氣質躁妄之<lb/>
偏不曾涵養克治任意直前之弊耳<lb/>
　　答周純仁<lb/>
<pb n="KR4e0157_SBCK_001-10a"/>
閒中無事固宜謹出然想亦不能一併讀得許多<lb/>
似此專人来往勞費亦是未䏻省事隨寓而安之<lb/>
病又如多服燥熱藥亦使人血氣偏勝不得和平<lb/>
不但非所以衛生亦非所以養心竊恐更湏深自<lb/>
思省収拾身心漸令向裏令寧静閒退之意勝而<lb/>
飛揚燥擾之氣消則治心養氣處世接物自然安<lb/>
穩一時長進無復前日内外之患矣<lb/>
　　答竇文卿<lb/>
爲學之要只在着實操存宻切體認自已身心上<lb/>
<pb n="KR4e0157_SBCK_001-10b"/>
理㑹切忌輕自表襮引惹外人辯論枉費酬應分<lb/>
却向裏工夫<lb/>
　　答吕子約<lb/>
聞欲與二友俱来而復不果深以爲恨年来覺得<lb/>
日前爲學不得要領自做身主不起反爲文字奪<lb/>
却精神不是小病毎一念之惕然自懼且爲朋友<lb/>
憂之而毎得子約書輒復恍然尤不知所以爲賢<lb/>
者謀也且如臨事遲囬瞻前顧後只此亦可見得<lb/>
心術影子當時若得相聚一畨彼此極論庻㡬或<lb/>
<pb n="KR4e0157_SBCK_001-11a"/>
有剖決之助今又失此㡬㑹極令人悵恨也訓導<lb/>
後生若說得是當極有可自警省處不㑹減人氣<lb/>
力若只如此支離漫無統紀則雖不教後生亦只<lb/>
見得展轉迷惑無出頭處也<lb/>
　　答林擇之<lb/>
熹哀苦之餘無他外誘日用之間痛自歛飭乃知<lb/>
敬字之功親切要妙乃如此而前日不知扵此用<lb/>
力徒以口耳浪費光隂人欲横流天理㡬滅今而<lb/>
思之怛然震悚盖不知所以措其躬也<lb/>
<pb n="KR4e0157_SBCK_001-11b"/>
　　又<lb/>
此中見有朋友數人講學其間亦難得朴實頭負<lb/>
荷得者因思日前講論只是口說不曾實體扵身<lb/>
故在已在人都不得力今方欲與朋友說日用之<lb/>
間常切點檢氣習偏處意欲萌處與平日所講相<lb/>
似與不相似就此痛着工夫庻㡬有益陸子夀兄<lb/>
弟近日議論却肯向講學上理㑹其門人有相訪<lb/>
者氣象皆好但其間亦有舊病此間學者却是與<lb/>
渠相反初謂只如此講學漸涵自能入徳不謂末<lb/>
<pb n="KR4e0157_SBCK_001-12a"/>
流之弊只成說話至扵人倫日用最切近處亦都<lb/>
不得毫毛氣力此不可不深懲而痛警也<lb/>
　　答梁文叔<lb/>
近㸔孟子見人即道性善稱堯舜此是第一義若<lb/>
扵此㸔得透信得及直下便是聖賢便無一毫人<lb/>
欲之私做得病痛若信不及孟子又說箇第二節<lb/>
工夫又只引成覸顔淵公明儀三段說話教人如<lb/>
此發憤勇猛向前日用之間不得存留一毫人欲<lb/>
之私在這裏此外更無别法若扵此有箇奮迅興<lb/>
<pb n="KR4e0157_SBCK_001-12b"/>
起處方有田地可下功夫不然即是畫脂鏤氷無<lb/>
眞實得力處也近日見得如此自覺頗得力與前<lb/>
日不同故此奉報<lb/>
　　答潘叔恭<lb/>
學問根本在日用間持敬集義工夫直是要得念<lb/>
念省察讀書求義乃其間之一事耳舊来雖知此<lb/>
意然扵緩急之間終是不覺有倒置處誤人不少<lb/>
今方自悔耳<lb/>
　　答林充之<lb/>
<pb n="KR4e0157_SBCK_001-13a"/>
充之近讀何書恐更當扵日用之間爲仁之本者<lb/>
深加省察而去其有害扵此者爲佳不然誦說雖<lb/>
精而不踐其實君子盖深恥之此固充之平日所<lb/>
講聞也<lb/>
　　答何叔景<lb/>
李先生教人大抵令扵静中體認大本未發時氣<lb/>
象分明即處事應物自然中節此乃龜山門下相<lb/>
傳指訣然當時親炙之時貪聽講論又方竊好章<lb/>
句訓詁之習不得盡心扵此至今若存若亡無一<lb/>
<pb n="KR4e0157_SBCK_001-13b"/>
的實見處辜負敎育之意毎一念此未嘗不愧汗<lb/>
沾衣也<lb/>
　　又<lb/>
熹近来尤覺昏憒無進歩處盖緣日前偷墮茍簡<lb/>
無深探力行之志凡所論說皆出入口耳之餘以<lb/>
故全不得力今方覺悟欲勇革舊習而血氣已衰<lb/>
心志亦不復彊不知終能有所濟否<lb/>
　　又<lb/>
向来妄論持敬之說亦不自記其云何但因其良<lb/>
<pb n="KR4e0157_SBCK_001-14a"/>
心發見之微猛省提撕使心不昧則是做工夫底<lb/>
本領本領旣立自然下學而上逹矣若不察良心<lb/>
發見處即渺渺茫茫恐無下手處也中間一書論<lb/>
必有事焉之說却儘有病殊不蒙辨詰何邪所喻<lb/>
多識前言往行固君子之所急熹向来所見亦是<lb/>
如此近因反求未得箇安穩處却始知此未免支<lb/>
離如所謂因諸公以求程氏因程氏以求聖人是<lb/>
隔㡬重公案曷若黙㑹諸心以立其本而其言之<lb/>
得失自不能逃吾之鑒邪欽夫之學所以超脱自<lb/>
<pb n="KR4e0157_SBCK_001-14b"/>
在見得分明不爲言句所桎梏只爲合下入處親<lb/>
切今日說話雖未能絶無滲漏終是本領是當非<lb/>
吾軰所及但詳觀所論自可見矣<lb/>
　　答林擇之<lb/>
所論顔孟不同處極善極善正要見此曲折始無<lb/>
窒礙耳比来想亦只如此用功熹近只就此處見<lb/>
得向来未見底意思乃知存久自明何待窮索之<lb/>
語是眞實不誑語今未能久巳有此驗况眞能久<lb/>
邪但當益加勉勵不敢少弛其勞耳<lb/>
<pb n="KR4e0157_SBCK_001-15a"/>
　　答楊子直<lb/>
學者墮在語言心實無得固爲大病然扵語言中<lb/>
罕見有䆒竟得徹頭徹尾者盖資質巳是不及古<lb/>
人而功夫又草草所以終身扵此若存若亡未有<lb/>
卓然可恃之實近因病後不敢極力讀書閒中却<lb/>
覺有進歩處大抵孟子所論求其放心是要訣爾<lb/>
　　與田侍郎子眞<lb/>
吾軰今日事事做不得只有向裏存心窮理外人<lb/>
無交渉然亦不免違條礙貫㸔来無着力處只有<lb/>
<pb n="KR4e0157_SBCK_001-15b"/>
更攅近裏面安身立命爾不審比日何所用心因<lb/>
書及之深所欲聞也<lb/>
　　答陳才卿<lb/>
詳来示知日用工夫精進如此尤以爲喜若知此<lb/>
心此理端的在我則參前倚衡自有不容捨者亦<lb/>
不待求而得不待操而存矣格物致知亦是因其<lb/>
所巳知者指之以及其所未知只是一本原無兩<lb/>
様工夫也<lb/>
　　與劉子澄<lb/>
<pb n="KR4e0157_SBCK_001-16a"/>
居官無脩業之益若以俗學言之誠是如此若論<lb/>
聖門所謂徳業者却初不在日用之外只押文字<lb/>
便是進徳脩業地頭不必編綴異聞乃爲修業也<lb/>
近覺向来爲學實有向外浮泛之弊不惟自誤而<lb/>
誤人亦不少方别尋得一頭緒似差簡約端的始<lb/>
知文字言語之外眞别有用心處恨未得面論也<lb/>
浙中後来事體大段支離乖僻恐不止似正似邪<lb/>
而巳極令人難說只得惶恐痛自警省恐未可專<lb/>
執舊說以爲取舍也<lb/>
<pb n="KR4e0157_SBCK_001-16b"/>
　　與林擇之<lb/>
熹近覺向来乖繆處不可縷數方惕然思所以自<lb/>
新者而日用之間悔吝潜積又已甚多朝夕惴懼<lb/>
不知所以爲計若擇之能一来輔此不逮幸甚然<lb/>
講學之功比舊却覺稍有寸進以此知初學得些<lb/>
静中功夫亦爲助不小<lb/>
　　答吕子約<lb/>
示喻日用工夫如此甚善然亦且要見一大頭腦<lb/>
分明便扵澡舍之間有用力處如實有一物把住<lb/>
<pb n="KR4e0157_SBCK_001-17a"/>
放行在自家手裏不是謾說求其放心實却茫茫<lb/>
無把捉處也<lb/>
子約復書云某盖嘗深體之此箇大頭腦本非外<lb/>
面物事是我元初本有底其曰人生而静其曰喜<lb/>
怒哀樂之未發其曰寂然不動人汩汩地過了日<lb/>
月不曾存息不曾實見此體段如何㑹有用力處<lb/>
程子謂這箇義理仁者又㸔做仁了智者又㸔做<lb/>
智了百姓日用而不知此所以君子之道鮮此箇<lb/>
亦不少亦不剰只是人㸔他不見不大段信得此<lb/>
<pb n="KR4e0157_SBCK_001-17b"/>
話及其言扵勿忘勿助長間認取者認乎此也認<lb/>
得此則一動一静皆不昧矣惻隱羞惡辭讓是非<lb/>
四端之著也操存乆則發見多忿<graphic n="KR1264" url="https://raw.githubusercontent.com/kanripo/KR-Gaiji/master/images/KR1264.png" mimeType="image/png"/>憂患好樂恐<lb/>
懼不得其正也放舍甚則日滋長記得南軒先生<lb/>
謂驗厥操舍乃知出入乃是見得主腦扵操舍間<lb/>
有用力處之實話盖苟知主腦不放下雖是未能<lb/>
常常操存然語黙應酬間<graphic n="KR0851" url="https://raw.githubusercontent.com/kanripo/KR-Gaiji/master/images/KR0851.png" mimeType="image/png"/>
                    <graphic n="KR0851" url="https://raw.githubusercontent.com/kanripo/KR-Gaiji/master/images/KR0851.png" mimeType="image/png"/>能自省驗雖其實<lb/>
有一物在我手裏然可欲者是我底物不可放失<lb/>
不可欲者非是我物不可留藏雖謂之實有一物<lb/>
<pb n="KR4e0157_SBCK_001-18a"/>
在我手裏亦可也若是謾說旣無歸宿亦無依據<lb/>
縱使彊把捉得住亦止是襲取夫豈是我元有底<lb/>
邪愚見如此敢望指敎朱子荅書云此段大槩甚<lb/>
正當親切<lb/>
　　答呉徳夫<lb/>
承喻仁字之說足見用力之深熹意不欲如此坐<lb/>
談但直以孔子程子所示求仁之方擇其一二切<lb/>
扵吾身者篤志而力行之扵動静語黙間勿令間<lb/>
㫁則乆乆自當知味矣去人欲存天理且據所見<lb/>
<pb n="KR4e0157_SBCK_001-18b"/>
去之存之功夫旣深則所謂似天理而實人欲者<lb/>
次第可見今大體未正而便察及細微恐有放飯<lb/>
流啜而問無齒決之譏也如何如何<lb/>
　　答或人<lb/>
中和二字皆道之體用舊聞李先生論此最詳後<lb/>
来所見不同遂不復致思今乃知其爲人深切然<lb/>
恨已不䏻盡記其曲折矣如云人固有無所喜怒<lb/>
哀樂之時然謂之未發則不可言無主也又如先<lb/>
言愼獨然後及中和此亦嘗言之但當時旣不領<lb/>
<pb n="KR4e0157_SBCK_001-19a"/>
畧後来又不深思遂成蹉過孤負此翁耳<lb/>
　　答劉子澄<lb/>
日前爲學緩扵反已追思凡百多可悔者所論註<lb/>
文字亦坐此病多無着實處囬首茫然計非嵗月<lb/>
功夫所能救治以此愈不自快前時猶得敬夫伯<lb/>
恭時惠規益得以自警省二友云亡耳中絶不聞<lb/>
此等語今乃深有望扵吾子澄自此惠書痛加鐫<lb/>
誨乃君子愛人之意也<lb/>
　　朱子之後如眞西山許魯齋呉草廬亦皆有<lb/>
<pb n="KR4e0157_SBCK_001-19b"/>
　　見扵此而草廬見之尤眞悔之尤切今不䏻<lb/>
　　備錄取草廬一說附扵後<lb/>
臨川呉氏曰天之所以生人人之所以爲人以此<lb/>
徳性也然自聖傳不嗣士學靡宗漢唐千餘年間<lb/>
董韓二子依稀數語近之而原本竟昧昧也逮夫<lb/>
周程張邵興始䏻上通孟氏而爲一程氏四傳而<lb/>
至朱文義之精宻又孟氏以来所未有者其學徒<lb/>
往往滯扵此而溺其心夫旣以世儒記誦詞章爲<lb/>
俗學矣而其爲學亦未離乎言語文字之末此則<lb/>
<pb n="KR4e0157_SBCK_001-20a"/>
嘉定以後朱門末學之敝而未有能救之者也夫<lb/>
所貴乎聖人之學以能全天之所以與我者爾天<lb/>
之與我徳性是也是爲仁義禮智之根株是爲形<lb/>
質血氣之主宰舍此而他求所學何學㢤假而行<lb/>
如司馬文正公才如諸葛忠武侯亦不免爲習不<lb/>
著行不察亦不過爲資器之超扵人而謂有得扵<lb/>
聖學則未也况止扵訓詁之精講說之宻如北溪<lb/>
之陳雙峰之饒則與彼記誦詞章之俗學相去何<lb/>
能以寸㢤聖學大明扵宋代而踵其後者如此可<lb/>
<pb n="KR4e0157_SBCK_001-20b"/>
嘆巳澄也鑚研扵文義毫分縷析毎以陳爲未精<lb/>
饒爲未宻也墮此科臼中垂四十年而始覺其非<lb/>
自今以往一日之内子而亥一月之内朔而晦一<lb/>
嵗之内春而冬常見吾徳性之昭昭如天之運轉<lb/>
如日月之往来不使有湏臾之間斷則扵尊之之<lb/>
道殆庻㡬乎扵此有未能則問扵人學扵已而必<lb/>
欲其至若其用力之方非言之可喻亦味扵中庸<lb/>
首章訂頑終篇而自悟可也<lb/>
　朱子晚年定論我<lb/>
<pb n="KR4e0157_SBCK_001-21a"/>
　陽明先生在留都時所採集者也揭陽薛君尚<lb/>
　謙舊錄一本同志見之至有不及抄冩袖之而<lb/>
　去者衆皆憚扵翻錄乃謀而壽諸<graphic n="KR0922" url="https://raw.githubusercontent.com/kanripo/KR-Gaiji/master/images/KR0922.png" mimeType="image/png"/>謂子以齒<lb/>
　當志一言惟朱子一生勤苦以惠来學凡一言<lb/>
　一字皆所當守而獨表章是尊崇乎此者盖以<lb/>
　爲朱子之定見也今學者不求諸此而猶踵其<lb/>
　所悔是蹈舛也豈善學朱子者㢤麟無似從事<lb/>
　扵朱子之訓餘三十年非不專且篤而竟亦未<lb/>
　有居安資深之地則猶以爲知之未詳而覽之<lb/>
<pb n="KR4e0157_SBCK_001-21b"/>
　未博也戊寅夏持所著論若干卷来見先生聞<lb/>
　其言如日中天睹之即見如五榖之藝地種之<lb/>
　即生不假外求而眞切簡易恍然有悟退求其<lb/>
　故而不合則又不免遲疑扵其間及讀是編始<lb/>
　釋然盡投其所業假館而受學盖三月而若將<lb/>
　有聞焉然後知嚮之所學乃朱子中年未定之<lb/>
　論是故三十年而無獲今賴天之靈始克從事<lb/>
　扵其所謂定見者故能三月而若將有聞也非<lb/>
　吾先生㡬乎已矣敢以告夫同志使無若麟之<lb/>
<pb n="KR4e0157_SBCK_001-22a"/>
　晚而後悔也若夫直求本原扵言語之外眞有<lb/>
　以驗其必然而無疑者則存乎其人之自力是<lb/>
　編特爲之指迷耳<lb/>
　正徳戊寅六月望門人雩都袁慶麟謹識<lb/>
<pb n="KR4e0157_SBCK_001-22b"/>
<pb n="KR4e0157_SBCK_001-22b"/>
<pb n="KR4e0157_SBCK_001-23a"/>
王文成公全書卷之三十八<lb/>
　　附録<hi>七</hi>
　　　世徳紀附録一<lb/>
　　辯忠䜛以定國是䟽　門人陸澄<hi>刑部主事時上</hi>
臣切見廵按江西監察御史程啓充戸科給事中<lb/>
毛玉各論劾丁憂新建伯王守仁似若心跡未明<lb/>
功罪未當者此論一倡一二嫉賢妬功之徒固有<lb/>
和者而在　朝在市冤憤不平臣係守仁門生知<lb/>
之最詳冤憤特甚敢昧死一言謹按守仁學本誠<lb/>
<pb n="KR4e0157_SBCK_001-23b"/>
明才兼文武抗言時事致忤逆瑾杖之㡬死謫居<lb/>
龍塲居夷處困動心忍性獨悟道真荷　先帝收<lb/>
用屢遷至扵廵撫其在南贛四征而福建湖廣廣<lb/>
東江西數十年之巨㓂爲之蕩平因奉　勅勘事<lb/>
福建道由江西至扵豐城適遇賊變拜天轉風舟<lb/>
返吉安倡義督兵不旬月而賊㓕人但見其處變<lb/>
之從容而不知其忠誠之激切人但見其成功之<lb/>
迅速而不知其謀畧之淵微人但見其遭非常之<lb/>
搆䧟而禍莫能中而不知其守身無毫髪之可疵<lb/>
<pb n="KR4e0157_SBCK_001-24a"/>
當時張銳錢寜軰以不遂賣國之計而恨之張忠<lb/>
江彬軰以不遂冐功之私而恨之宸濠劉吉軰以<lb/>
不遂簒逆之謀而恨之凡可以殺其身而赤其族<lb/>
者誅求搜剔何所不至使守仁而初有交好之情<lb/>
中有猶豫之意後有貪冐之為諸人其肯隱忍而<lb/>
不發乎迨　皇上龍飛而褒慰殊恩形扵　詔㫖<lb/>
天下方快　朝廷之清明不意功罪既白賞罰既<lb/>
定乃復有此怪僻顛倒之論欲以瞹昧不明之事<lb/>
而掩其顯著不世之功天理人心安在哉論者之<lb/>
<pb n="KR4e0157_SBCK_001-24b"/>
意大畧有六一謂宸濠私書有王守仁亦好一語<lb/>
二謂守仁曽遣冀元亨徃見宸濠三謂守仁亦因<lb/>
賀宸濠生辰而來四謂守仁起兵由扵致仕都御<lb/>
史王懋中知府伍文定攀激五謂守仁破城之時<lb/>
縱兵焚掠而殺人太多六謂宸濠本無䏻為一知<lb/>
縣之力可擒守仁之功不足多而其捷本所陳粧<lb/>
點過實然䆒其本心不過忌其功名而巳宸濠私<lb/>
書王守仁亦好之說乃啓充得扵湖口知縣章玄<lb/>
梅者切惟刑部節奉　欽依原搜簿籍既未送官<lb/>
<pb n="KR4e0157_SBCK_001-25a"/>
封記收掌又事發日乆别生事端委的真偽難辨<lb/>
無慿查䆒着原捜獲之人盡行燒毀欽此今玄梅<lb/>
之書從何而來使有之何足慿據且出扵宸濠之<lb/>
口尤其不足取信者夫豪傑用意類非㝷常可測<lb/>
守仁雖有防宸濠而圗之之意使㡬事不宻則亦<lb/>
不過如孫燧許逵之一死以報國而已其何以成<lb/>
後功以貽　皇上今日之安哉設使守仁畧有交<lb/>
通宸濠之迹而卒以㓕之其心事亦可以自白况<lb/>
可以不足慿信之迹遂疑其心而舎其討賊之大<lb/>
<pb n="KR4e0157_SBCK_001-25b"/>
功哉其遣冀元亨徃見者是守仁知宸濠素蓄逆<lb/>
謀而元亨素懐忠孝欲使啓其良心而因以探其<lb/>
宻計爾元亨一見不合而歸使言合志投當留信<lb/>
宿何反逆之日反在千里之外乎今元亨之冤魂<lb/>
既伸而守仁之心事不白天理人心何在乎毛玉<lb/>
疑守仁因賀宸濠生辰而偶爾遇變殊不知守仁<lb/>
奉　敕将徃福建而瑞金㑹昌等縣瘴氣生發不<lb/>
敢經行故道岀豐城且宸濠生日在十三而守仁<lb/>
十五方抵豐城若賀生辰何獨後期而至乎其謂<lb/>
<pb n="KR4e0157_SBCK_001-26a"/>
守仁由王懋中等攀激起兵尤為乖謬守仁近豐<lb/>
城五里而聞變即刻偽寫兩廣都御史楊旦大兵<lb/>
将臨火牌扵知縣顧佖接見之時令人詐為驛夫<lb/>
入逓守仁佯喜以為大兵既至賊必易圗當令顧<lb/>
佖傳牌入城以疑宸濠又令顧佖守城許與撥兵<lb/>
助守時有報稱宸濠遣賊六百追虜王都者守仁<lb/>
囬船而南風大逆乃慟哭告天而頃刻反風守仁<lb/>
又恐賊兵追至急乗漁舟脫身此時王懋中安在<lb/>
次日奔至蛇河遇臨江知府戴徳孺即議起兵因<lb/>
<pb n="KR4e0157_SBCK_001-26b"/>
不足恃又奔入新淦城欲與知縣李美集兵度不<lb/>
可居復奔至吉安見倉庫充實遂乃駐劄傳檄各<lb/>
處起調軍民一面榜募忠義之士方令伍文定以<lb/>
書請各鄕官王懋中等盟誓勤王而懋中又遲疑<lb/>
二日乃始同盟夫各府及萬之兵若非提督軍門<lb/>
以便宜起調其肯聴致仕鄕官而集乎今乃顛倒<lb/>
其說至謂守仁掩懋中之功天理人心安在乎至<lb/>
扵破城之時焚者宫中自焚故内室毀而外宇存<lb/>
官兵但救而無焚也掠者伍文定之兵乗勝奪賊<lb/>
<pb n="KR4e0157_SBCK_001-27a"/>
衣資衆兵不然也殺人者知縣劉守緒所領奉新<lb/>
之兵以守仁號令閉門者生迎敵者死故殺迎敵<lb/>
者百餘人及守仁至斬官兵殺掠者四十六人遂<lb/>
無犯者矣且省城之人各受宸濠銀二兩米一石<lb/>
與之拒守是賊也殺之何罪又宫爲賊巢財皆賊<lb/>
贓焚之掠之亦何罪哉今舎其大功而摘其小過<lb/>
㡬何而不爲逆賊報仇乎且宸濠勢熖薫天觸者<lb/>
萬死人皆望風奔靡而已及守仁調兵四集搗其<lb/>
巢穴散其黨與數敗之餘羽翼俱盡妻妾赴水乃<lb/>
<pb n="KR4e0157_SBCK_001-27b"/>
窮㓂爾夫然後知縣王冕得以近之今乃以爲一<lb/>
知縣可擒甚無據也果若所言則孫燧許逵何爲<lb/>
𬒳殺而三司衆官何爲𬒳縛耶楊銳張文錦何爲<lb/>
守之一月不敢出戰必待省城破而賊自解圍耶<lb/>
伍文定何以一敗而𬒳殺者八百人其餘諸将又<lb/>
何以戰之三日而後擒㓕耶至若捷本所陳若作<lb/>
偽牌以疑賊心行反間以解賊黨之類所不載者<lb/>
尤多而謂以無爲有可乎夫宸濠積謀有年一旦<lb/>
大發震撼兩京而守仁以一書生談笑平之扵數<lb/>
<pb n="KR4e0157_SBCK_001-28a"/>
日之内功亦竒矣使不即㓕而貽　先帝親征之<lb/>
勞臣不知賣國之徒計安出也使不即㓕　先帝<lb/>
崩臣又不知　聖駕之来䏻髙枕無憂否也今建<lb/>
不世之功而遭不明之謗天理人心安在哉臣知<lb/>
守仁之心决非榮辱死生所䏻動者但恐公論不<lb/>
昭而忠臣義士觧體爾此萬世忠義之冤而國是<lb/>
之大不定者宜乎天變之疊見也臣與守仁分係<lb/>
師生義均生死前之所辯天下公言伏願　聖明<lb/>
詳察乞降　綸音慰安守仁仍戒飾言官勿為異<lb/>
<pb n="KR4e0157_SBCK_001-28b"/>
論庶㡬國是以定而亦消天變之一端也臣干冐<lb/>
天威不勝戰慄待罪之至<lb/>
　　明軍功以勵忠勤䟽　門人黄綰<hi>光禄寺少卿時上</hi>
臣聞賞罰者人主御天下之操柄也得其操柄死<lb/>
命可致天下可運之掌不得其操柄百事具廢𣣔<lb/>
治得乎故明主慎之至親不可移至讐不可奪有<lb/>
功必賞有罪必誅然必稱天以命之示非私也臣<lb/>
下視之不飾虗譽不結援黨不思賄托惟勉忠勤<lb/>
死不敢易𣣔不治得乎今或不然凡飾譽援黨賄<lb/>
<pb n="KR4e0157_SBCK_001-29a"/>
托譏䜛不及必獲顯擢無不如意凡盡忠勤職即<lb/>
譏䜛蝟集黜辱隨至無不失意以此操柄失　御<lb/>
人皆以奸結巧避為賢孰肯身任　國家事㢤臣<lb/>
不䏻枚舉姑以　圥朝末年　陛下初政一事論<lb/>
之如宸濠搆逆虐熖吞天藩郡震動　宗親懾憂<lb/>
　陛下嘗身見之矣腹心應援布滿中外鼎卿近<lb/>
倖賄賂交馳賣國奸臣待時發動兩京乏備四路<lb/>
無人方鎮逺近莫之如何握兵觀望㴞㴞皆是惟<lb/>
鎮守南贛都御史王守仁領　勅福建勘事道經<lb/>
<pb n="KR4e0157_SBCK_001-29b"/>
南昌中途聞變指心籲天誓不與賊俱生赤身孤<lb/>
走設奇運謀乃遣優人賫諜假與　天兵約征方<lb/>
鎮會戰俾其邀獲以示有備牽疑賊謀以俟四路<lb/>
設備中執叛臣家属繆托腹心又示無為以安其<lb/>
心然後激衆以義紏集烏合待兵成慮審發書罵<lb/>
賊使覺悔既出攝兵收復南昌按甲待之賊至安<lb/>
慶攻城方銳警聞使還筭其歸途水陸邀撃大潰<lb/>
賊衆遂擒宸濠于樵舎兵法有先勝而後求戰者<lb/>
非此謂也成功之後江右瘡痍未復　武宗皇帝<lb/>
<pb n="KR4e0157_SBCK_001-30a"/>
南廵奸權攘功嫉譛百端危疑莫測守仁恭勤曲<lb/>
致方靖地方僅獲身免守仁爲忠可謂艱貞竭盡<lb/>
者矣使時無守仁倡義統衆謀獲機宜戰取有方<lb/>
安慶卒破金陵不保長驅北上應援蜂起腹心隂<lb/>
助京師存亡未可知也雖畢竟　天命有在終必<lb/>
殱夷曠日持乆士夫戮辱蒼生荼毒可勝言也守<lb/>
仁南贛鎮守地方之責𥘉無所與今受責地方者<lb/>
遇事不敢擔當不過告變待　命而已守仁家于<lb/>
浙之山隂淛乃江右通衢兵力素弱長驅或下父<lb/>
<pb n="KR4e0157_SBCK_001-30b"/>
兄宗族有噍類乎此時守仁夫豈不思但忘私奉<lb/>
公以為　社稷不幸或敗夷㓕何悔守仁之志可<lb/>
謂精貫白日者矣幸而成功　宇内太平所謂徙<lb/>
薪曲突人不為功亦不致思其忠又守仁扵　武<lb/>
宗𥘉年劉瑾為奸人莫敢言守仁斥之觸恨選杖<lb/>
毒决碎尻折髀死而復甦流竄瘴裔乆方　赦還<lb/>
始獲錄用乃者南贛之鎮谿谷兇民聚黨為盗視<lb/>
効虐刼肆無忌憚凡在䖍楚閩廣接壌山澤無非<lb/>
賊巢大小有司束手無䇿皆謂終不可理守仁鎮<lb/>
<pb n="KR4e0157_SBCK_001-31a"/>
守未及三年兵威武畧竒變如神以故茶寮桶岡<lb/>
諸寨大冐浰頭諸寨次第擒㓕増縣置邏立明約<lb/>
遂為治境視古名将何以過此江右之民為立生<lb/>
祠歲時祝祭民心不忘亦可見矣曩者　陛下登<lb/>
極命取来京宴賞封之新建伯而陞南京兵部尚<lb/>
書言者又謂不當来京宴賞以致奢費夫　陛下<lb/>
大官之厨日用無紀較諸一飡之宴所費㡬何猶<lb/>
煩論之北京豈無一職必𣣔置之南京此乃邪比<lb/>
蔽賢嫉功之所為也守仁後丁父憂服满遂不起<lb/>
<pb n="KR4e0157_SBCK_001-31b"/>
用反時造言排論然雖蒙拜爵陞官鐡劵未給禄<lb/>
米未頒　朝事無與跡比樵漁縦使有過何庸論<lb/>
之况有功無過㢤其意尤可知矣不獨守仁凡共<lb/>
勤王大小臣工亦廢黜殆盡臣不䏻枚舉姑以一<lb/>
二論之彼時領兵知府惟伍文定得陸副都御史<lb/>
得廕一子千户邢珣徐璉但陞布政即令閒住彼<lb/>
亦何過縱使有過八議惡在戴徳孺雖陞布政即<lb/>
死于水皆無廕子副使陳槐因勸宰臣進賢致怒<lb/>
讐人希意誣之獨黜為民御史伍希儒謝源輙以<lb/>
<pb n="KR4e0157_SBCK_001-32a"/>
考察去官且陳槐邢珣等皆抱用世之才秉捐軀<lb/>
之義因功廢黜深可太息然在今日　陛下操柄<lb/>
之失莫此為甚他日無事則可萬一有事将誰効<lb/>
用哉况守仁學原性命徳由忠恕才優經濟使之<lb/>
事君處物必䏻曲盡其誠尤足以當　薫陶備<lb/>
顧問以　陛下不世出明聖之資與之浹洽講明<lb/>
天下之治生民之福豈易言哉前者言官屢薦故<lb/>
尚書席書吳廷舉今侍郎張璁桂蕚皆薦之曽蒙<lb/>
　簡命用為兩廣總制臣謂總制寄止一方何若<lb/>
<pb n="KR4e0157_SBCK_001-32b"/>
用之廟堂可以賛襄謀議轉移人心所濟天下矣<lb/>
伏惟陛下念明良遭遇之難蚤　召守仁令與大<lb/>
學士楊一清等共圖至治另推才䏻為兩廣總制<lb/>
仍　勑該部給與守仁應得鐡劵禄米将陳槐邢<lb/>
珣徐璉等起用伍希儒謝源等查酌軍功事例議<lb/>
録戴徳孺量與廕襲此實　陛下奉天所操之大<lb/>
柄不可毫髪移奪者　宜早收之以為使人宣忠<lb/>
効力之權臣不勝懇悃之至<lb/>
　　地方䟽　霍韜<lb/>
<pb n="KR4e0157_SBCK_001-33a"/>
竊見新建伯南京兵部尚書兼都察院左都御史<lb/>
王守仁奉　命廵撫兩廣巳将田州思恩撫䖏停<lb/>
當隨復剿平八寨及斷藤峽等賊臣等皆廣東人<lb/>
與賊隣壤備知各賊為患實跡嘗竊切齒蹙額而<lb/>
歎曰兩廣良民何其不幸生隣惡境妻子何日寧<lb/>
也又嘗竊計曰兩廣何日得一好官員剿平各賊<lb/>
俾良民各安其生而頑民染患未深者亦得格心<lb/>
向化也乃今恭遇　聖明特起王守仁撫剿田州<lb/>
思恩地方臣等竊謀曰兩廣自是有底寧之期也<lb/>
<pb n="KR4e0157_SBCK_001-33b"/>
聖天子知人之澤也是役也臣等為王守仁計曰<lb/>
前廵撫動調三省兵若干萬梧州三府積年儲畜<lb/>
軍餉費用不知若干萬復從廣東布政司支去庫<lb/>
銀若干萬米不知支去若干萬殺死疫死狼兵鄕<lb/>
兵民壮打手不知若干萬僅得田州安靖五十日<lb/>
耳自是而思恩叛矣吊巖賊出圍肇慶府矣殺數<lb/>
千家矣此賊併時同出盖與田州思恩東西相應<lb/>
和者也若王守仁者乗此大敗極敝之後仰承<lb/>
聖明特擢之恩雖合四省兵力再支庫銀百餘萬<lb/>
<pb n="KR4e0157_SBCK_001-34a"/>
支米數百萬剿平田州報功級數萬人亦且曰天<lb/>
下大功也然而守仁不役一卒不費斗糧只宣揚<lb/>
陛下聖徳遂致思恩田州兩府頑民稽首来服其<lb/>
奉揚　聖化以来逺人雖舜格有苗何以過此臣<lb/>
等是以歎服王守仁不惟䏻肅将　天威實䏻誕<lb/>
敷　天徳也若八寨之賊㫁藤峽之賊又非田州<lb/>
思恩可比也天下十二省俱多平壤惟廣西獨在<lb/>
萬山之叢其土險其水迅其山之髙有猿猴不度<lb/>
飛鳥不越者故諺語曰廣西民三而賊七由山高<lb/>
<pb n="KR4e0157_SBCK_001-34b"/>
土惡氣習兇悍雖良民至者亦化為賊也八寨賊<lb/>
洪武年間所不䏻平斷藤峽成化八年都御史韓<lb/>
雍僅得討平及今五十餘年遺孽復熾故廣西賊<lb/>
巢柳州慶逺鬰林府江諸賊雖時出刼掠官兵亦<lb/>
屢　請征之若八寨賊則自　國𥘉至今未有輕<lb/>
議征剿者盖謂山水兇惡進兵無路消息少動賊<lb/>
巳先知一夫控險萬兵莫敵故百六十年未有敢<lb/>
征八寨賊者也賊亦恃險肆惡時出攻圍城堡殺<lb/>
掠良民何啻萬計四方頑民犯罪脫逃投入八寨<lb/>
<pb n="KR4e0157_SBCK_001-35a"/>
則有司不敢追攝矣鄰近流賊避兵追剿投入八<lb/>
寨則官兵不敢誰何矣是八寨者實四方㓂賊淵<lb/>
藪也斷藤峽又八寨之羽翼也廣西有八寨諸賊<lb/>
猶人有心腹疾也八寨不平則兩廣無安枕期也<lb/>
今王守仁沉機不露掩賊不備一舉而平之百數<lb/>
十年豺虎窟穴掃而清之如拂塵然非仰藉　聖<lb/>
人神武不殺之威何以致此臣等是以歎服王守<lb/>
仁䏻體　陛下之仁以懐綏田州思恩向化之民<lb/>
又䏻體　陛下之義以討服八寨斷藤峽梗化之<lb/>
<pb n="KR4e0157_SBCK_001-35b"/>
賊也仁義之用兩得之也謹按王守仁之成功有<lb/>
八善焉乗湖兵歸路之便則兵不調而自集一也<lb/>
因田州思恩效命之助則勞而不怨二也機出意<lb/>
外賊不及遯所誅者真積年渠惡非徃年濫殺報<lb/>
功者比三也因歸師討逆賊無糧運之費四也不<lb/>
役民兵不募民馬一舉成功民不知擾五也平八<lb/>
寨平斷藤峽則極惡者先誅其細小巢穴可漸施<lb/>
徳化使去賊從良得撫剿之宜六也八寨不平則<lb/>
西而柳慶東而羅旁緑水新寧恩平之賊合數千<lb/>
<pb n="KR4e0157_SBCK_001-36a"/>
里共為窟穴雖調兵數十萬費粮數百萬未易平<lb/>
伏今八寨平定則諸賊可以漸次撫剿兩廣良民<lb/>
可漸安生業紓　聖明南顧之憂七也韓雍雖平<lb/>
斷藤峽賊矣旋復有賊者實當爾時未及區畫其<lb/>
地為經乆圗俾餘賊復據為巢穴故也今五十年<lb/>
生聚則賊復熾盛也亦宜若八寨乃百六十年所<lb/>
不䏻誅之劇賊山川天險尤難為功今守仁既平<lb/>
其巢窟即徙建城邑以鎮定之則惡賊失險後日<lb/>
固不䏻為變逋賊来歸不日且化爲良民矣誅惡<lb/>
<pb n="KR4e0157_SBCK_001-36b"/>
綏良得民父母之體八也或者議王守仁則曰所<lb/>
奉　命撫剿田州思恩也乃不剿田州則亦已矣<lb/>
遂剿八寨可乎臣則曰昔吳楚反攻梁景帝詔周<lb/>
亞夫救梁亞夫不奉詔而絶吳楚糧道遂破吳楚<lb/>
而平七國安漢社稷夫不奉詔大罪也景帝不以<lb/>
罪亞夫何也傳曰闑以内寡人制之闑以外将軍<lb/>
制之又曰大夫出疆有可以安國家利社稷專之<lb/>
可也古之道也是故周亞夫知制吳楚在絶其食<lb/>
道而不在扵救梁也是故雖有詔命猶不受也惟<lb/>
<pb n="KR4e0157_SBCK_001-37a"/>
明君則以為功若腐儒則以為罪今王守仁知田<lb/>
州思恩可以徳懐也遂約其降而安定之知八寨<lb/>
諸賊百六十年未易服也遂因時仗義而討平之<lb/>
仁義之用逹天徳者也雖無　詔命先發後　聞<lb/>
可也况有便宜從事之　㫖乎　或者又曰建置<lb/>
城邑大事也區䖏錢糧戸部職也不先奏　聞而<lb/>
輙興功可乎臣則曰古者帝王千里之内自治千<lb/>
里之外附之侯伯而巳是豈堯舜湯武聖智反後<lb/>
世不如哉盖慮輿圗既廣則智力不及與其役一<lb/>
<pb n="KR4e0157_SBCK_001-37b"/>
已耳目之力而無益扵事孰若以天下賢才理天<lb/>
下事為逸而有功也是故帝王之職在扵知人而<lb/>
已既知其人之賢而委任之矣則事之舉錯一以<lb/>
付之而責其成功若功効不孚乃制其罪可也今<lb/>
既任之又從而牽制之則豪傑何所指手足乎是<lb/>
故王守仁之平八寨也所殺者賊之渠魁耳若逋<lb/>
迯者固未及殺也乗此時機建置城邑遂招逋迯<lb/>
之賊復業焉則積年之賊皆可化為良民也失此<lb/>
機會撤兵而歸俟奏得　㫖乃興版築則賊漸来<lb/>
<pb n="KR4e0157_SBCK_001-38a"/>
歸又漸生聚據險結寨以抗我師雖欲築城亦不<lb/>
䏻矣昔者范仲淹之守西邉也𣣔築大順城慮敵<lb/>
人爭之乃先具版築然後廵邉急速興工一月成<lb/>
城西夏覺而爭之巳不及矣爾時范仲淹若俟奏<lb/>
報豈不敗乃事哉王守仁扵建置城邑之役盖計<lb/>
之熟矣錢糧夫役固不仰足戸部而後有處也其<lb/>
以一肩而分　聖明南顧之憂可謂賢矣不以為<lb/>
功反以為過可乎先是正徳十四年宸濠謀反江<lb/>
西兩司俛首從賊惟王守仁同御央伍希儒謝源<lb/>
<pb n="KR4e0157_SBCK_001-38b"/>
誓心效忠不幸奸臣張忠許泰等𣣔掩王守仁之<lb/>
功以為巳有乃揚諸人曰王守仁𥘉同賊謀及公<lb/>
論難掩乃又曰宸濠金帛俱王守仁伍希儒謝源<lb/>
滿載以去當時大學士楊廷和尚書喬宇亦忌王<lb/>
守仁之功遂不與辯白而黜伍希儒謝源俾落仕<lb/>
籍王守仁不辯之謗至今未雪可謂黯啞之冤矣<lb/>
夫國家論功有二道焉有開國效功之臣焉有定<lb/>
亂拯危之臣焉開國之臣成則侯也敗則虜也雖<lb/>
勿■焉可也惟禍變倐起社稷安危凛乎一髪效<lb/>
<pb n="KR4e0157_SBCK_001-39a"/>
忠定亂之臣則不忘也何也所以衛社稷也昔者<lb/>
王守仁之執宸濠也可謂定亂拯危之功矣奸人<lb/>
猶或忌之而謗其短夫如是則後有事變誰肯效<lb/>
忠乎甚矣小人忌功足以誤　國也臣等是以歎<lb/>
曰王守仁等江西之功不白無以勸勵忠之臣若<lb/>
廣西之功不白又無以勸䇿勲之臣是皆天下地<lb/>
方大慮也王守仁大臣也豈以功賞有無為重輕<lb/>
哉第恐當時有功之人及土官立功之人視此解<lb/>
體則在外撫臣遂無所激勸以為建功之地耳臣<lb/>
<pb n="KR4e0157_SBCK_001-39b"/>
等廣人也目擊八寨之賊為地方大患百數十年<lb/>
一旦仰頼　聖明任用守仁以底平定不勝慶忭<lb/>
今兵部功賞未見施行戸部覆　題又復再勘臣<lb/>
恐機㑹一失大功遂沮城堡不得修築逋賊復據<lb/>
巢穴地方不勝可慮也是故冐昧建言惟　聖明<lb/>
察焉乞早裁斷俾官僚早得激勸城寨早得修築<lb/>
逋賊早得招安良民早得復業嶺海之外歌詠太<lb/>
平祝頌　聖徳實臣等所以報　陛下知遇一節<lb/>
也亦臣等自為地方大慮也不得已也為此具奏<lb/>
<pb n="KR4e0157_SBCK_001-40a"/>
　　征宸濠反間遺事　錢徳洪<lb/>
龍光云是年六月十五日公扵豐城聞宸濠之變<lb/>
時叅謀雷濟蕭禹在侍相與拜天誓死起兵討賊<lb/>
𣣔趨還吉安南風正急舟不䏻動又痛哭告天頃<lb/>
之得北風宸濠追兵将及潜入小漁船與濟等同<lb/>
載得脫免舟中計議恐宸濠徑襲南京遂犯北京<lb/>
兩京倉卒無備圗𣣔沮撓使遲留半月逺近聞知<lb/>
自然有備無患乃假冩兩廣都御史火牌云提督<lb/>
兩廣軍務都御史楊為機宻軍務事准兵部咨及<lb/>
<pb n="KR4e0157_SBCK_001-40b"/>
都察院右副都御史顔咨俱為前事本院帶領狼<lb/>
逹官兵四十八萬齊徃江西公幹的扵五月𥘉三<lb/>
日在廣州府起馬前進仰沿途軍衛有司等衙門<lb/>
即便照數預備糧草伺候官兵到日支應若臨期<lb/>
缺乏悞事定行照依軍法斬首等因意示　朝廷<lb/>
先差顔等勘事巳宻扵兩廣各處起調兵馬潜来<lb/>
襲取宸濠使之恐懼遲疑觀望不敢輕進使濟等<lb/>
宻遣乖覺人役持火牌設法打入省城宸濠見火<lb/>
牌果生疑懼十八日囬至吉安又令濟等假冩南<lb/>
<pb n="KR4e0157_SBCK_001-41a"/>
雄南安贛州等府報帖日遂飛報府城打入省下<lb/>
一以動揺省城人心一以鼓勵吉安效義之士又<lb/>
與濟等謀假冩迎接京軍文書云提督軍務都御<lb/>
史王爲機宻軍務事准兵部咨該本部題奉聖㫖<lb/>
許㤗郤永分領邉軍四萬從鳳陽等處陸路徑擈<lb/>
南昌劉暉桂勇分領京邉官軍四萬從徐州淮安<lb/>
等處水陸並進分襲南昌王守仁領兵二萬楊旦<lb/>
等領兵八萬秦金等領兵六萬各從信地分道並<lb/>
進刻期夾攻南昌務要遵照方畧并心恊謀依期<lb/>
<pb n="KR4e0157_SBCK_001-41b"/>
速進母得彼先此後致悞事機欽此等因咨到職<lb/>
除欽遵外照得本職先因奉勅前徃福建公幹行<lb/>
至豐城地方卒遇寧王之變見已退住吉安府起<lb/>
兵今准前因遵奉勅㫖候兩廣兵齊依期前進外<lb/>
㸔得兵部咨到縁由係奉　朝廷機宻勅㫖皆是<lb/>
掩其不備先發制人之謀其時必以寕王之兵尚<lb/>
未舉動今寜王之兵巳出約亦有二三十萬若北<lb/>
来官兵不知的實消息未免有悞事機以本職計<lb/>
之若寜王堅守南昌擁兵不出京邉官軍逺来天<lb/>
<pb n="KR4e0157_SBCK_001-42a"/>
時地利兩皆不便一時恐亦難圗湏是按兵徐行<lb/>
或分兵先守南都候寜王已離江西然後或遮其<lb/>
前或撃其後使之首尾不救破之必矣今寧王主<lb/>
謀李士實劉養正等各有書宻寄本職其賊将凌<lb/>
十一閔廿四亦各宻差心腹前来本職逓状皆要<lb/>
反戈立功報效可見寜王已是衆叛親離之人其<lb/>
敗必不乆矣今聞兩廣共起兵四十八萬其先鋒<lb/>
八萬係遵勅㫖之數今巳到贛州地方湖廣起兵<lb/>
二十萬其先鋒六萬係遵勅㫖之數今聞巳到黄<lb/>
<pb n="KR4e0157_SBCK_001-42b"/>
州府地方本職起兵十萬遵照勅㫖先領二萬屯<lb/>
吉安府地方各府知府等官各起兵快約亦不下<lb/>
一萬之數共計亦有十一二萬人馬儘巳彀用但<lb/>
得寧王早離江西其中必有内變因而乗機夾攻<lb/>
為力甚易為此今用手本備開縁由前去煩請查<lb/>
照裁處并将一應進止機宜許議停當選差乖覺<lb/>
曉事人員與同差去人役星夜回報施行湏至手<lb/>
本者既已冩成手本令濟等選差慣䏻走逓家人<lb/>
重與盤費以前事機陽作實情備細宻切說與令<lb/>
<pb n="KR4e0157_SBCK_001-43a"/>
渠潜踪隱跡星夜前来南京及淮揚等處迎接官<lb/>
兵又令濟等㝷訪素與宸濠交通之人厚加結納<lb/>
令渠宻去報知寜府宸濠聞知大加賞賜差人四<lb/>
路跟捉既見手本愈加疑懼将差人備細拷問詳<lb/>
悉當時殺死因此宸濠又疑李士實劉養正不信<lb/>
其謀又與龍光計議假冩回報李士實書内云承<lb/>
手教宻示足見老先生精忠報國之本心始知近<lb/>
日之事迫扵勢不得已而然身雖䧟扵羅網乃心<lb/>
罔不在王室也所喻宻謀非老先生斷不䏻及此<lb/>
<pb n="KR4e0157_SBCK_001-43b"/>
今又得子吉同心恊力當萬萬無一失矣然㡬事<lb/>
不宻則害成務湏乗時待機而發乃可不然恐無<lb/>
益扵國而徒為老先生與子吉之累又區區心所<lb/>
不忍也况今兵勢四路巳合只待此公一出便可<lb/>
下手但恐未肯輕出耳昨凌閔諸将遣人宻傳消<lb/>
息亦皆出扵老先生與子吉開導激發而然但恐<lb/>
此三四人者皆是粗漢易有漏泄湏戒令慎宻又<lb/>
曲為之防可也目畢即付丙子知名不具與劉養<lb/>
正亦同兩書既就遣雷濟設法差逓李士實龍光<lb/>
<pb n="KR4e0157_SBCK_001-44a"/>
設法差逓劉養正各差逓人皆𬒳宸濠殺死宸濠<lb/>
由是愈疑劉李劉李亦各自相疑懼不肯出身任<lb/>
事以故上下人心互生疑懼兵勢日衰又遣素與<lb/>
劉養正交厚指揮髙<graphic n="KR1078" url="https://raw.githubusercontent.com/kanripo/KR-Gaiji/master/images/KR1078.png" mimeType="image/png"/>致書劉養正及遣雷濟蕭<lb/>
禹引誘内官萬銳等私冩書信與内官陳賢劉吉<lb/>
喻木等俱皆反間之謀又多冩告示及招降旗號<lb/>
開諭逆順禍福及冩木牌等項動以千計分遣雷<lb/>
濟蕭禹龍光王佐等分役經行賊壘潜地将告示<lb/>
粘貼及旗號木牌四路摽挿又先張疑兵扵豐城<lb/>
<pb n="KR4e0157_SBCK_001-44b"/>
示以𣣔攻之勢又遣雷濟龍光将劉養正家屬在<lb/>
吉安者厚加看養隂遣其家人宻至劉養正處傳<lb/>
逓消息亦皆反間之謀𥘉時宸濠謀定六月十七<lb/>
日出兵自已扵二十二日在江西起馬徑趨南京<lb/>
謁　陵即位遂直犯北京因聞前項反間疑沮之<lb/>
謀遂不敢輕出故十七等日先遣兵出攻南康九<lb/>
江而自留省城賊兵等候宸濠不出亦各疑懼退<lb/>
沮乆駐江湖之上師老氣衰又見四路所貼告示<lb/>
及挿旗號木牌人人觧體日漸離散以故無心攻<lb/>
<pb n="KR4e0157_SBCK_001-45a"/>
闘其後宸濠探知四路無兵前項事機巳失兵勢<lb/>
已阻人馬已散多有潜来投降者我師一候宸濠<lb/>
出城即統伍知府等官兵疾趨攻破省城度宸濠<lb/>
顧念根本之地勢必歸救遂預發兵迎撃扵鄱陽<lb/>
湖大戰三日罪人斯得<lb/>
　右反間始末嘗聞諸吉水致仕縣丞龍光光謂<lb/>
　徳洪曰昔夫子冩楊公火牌将發時雷濟問曰<lb/>
　寧王見此恐未必信曰不信可疑否對曰疑則<lb/>
　不免夫子笑曰得渠一疑彼之大事去矣既而<lb/>
<pb n="KR4e0157_SBCK_001-45b"/>
　歎曰宸濠素行無道殘害百姓今雖一時從逆<lb/>
　者衆必非本心徒以威刼利誘苟一時之合耳<lb/>
　縱使奮兵前去我以問罪之師徐躡其後順逆<lb/>
　之勢既判勝負預可知也但賊兵早越一方遂<lb/>
　破殘一方民命虎兕岀柙收之遂難為今之計<lb/>
　只是遲留宸濠一日不出則天下實受一日之<lb/>
　福光又言夫子捷䟽慮䌓文太多一切反間之<lb/>
　計俱不言及亦以設謀用詭非君子得已之事<lb/>
　不𣣔明言示人當時若使不行間計遲留寕王<lb/>
<pb n="KR4e0157_SBCK_001-46a"/>
　寜王必即時擁兵前進正所謂迅雷不及掩耳<lb/>
　兩京各路何恃為備所以破敗寧王使之坐失<lb/>
　事機全是遲留寜王一着所以遲留寜王全是<lb/>
　謀行反間一事今人讀奏冊所報皆是可書之<lb/>
　功而不知書不䏻盡者十倍扵奏冊又言寜藩<lb/>
　事平之後京邉官軍南来失其奸計由是痛恨<lb/>
　夫子百計搜㝷羅織無所泄毒擠怒門人冀元<lb/>
　亨與濟禹光等俱𣣔置之死地冀元亨𬒳執光<lb/>
　等四竄逃匿家破人亡妻子離散直伺官軍離<lb/>
<pb n="KR4e0157_SBCK_001-46b"/>
　却省城方敢出身回家當時光等粘貼告示摽<lb/>
　挿旗號木牌皆是半夜昏黒衝風冐雨渉險破<lb/>
　浪出入賊壘萬死中得一生所差行間人役𬒳<lb/>
　宸濠要殺者俱是親信家人今當事平之後議<lb/>
　者不䆒始原并将在冊功次亦盡削去此光等<lb/>
　走役㣲勞雖皆臣子本分不足深惜但賞罰若<lb/>
　此繼後天下倘或再有事變人皆以光等為鑒<lb/>
　戒矣誰肯復效死力哉又言夫子應變之神真<lb/>
　不可測時官兵方破省城忽傳令造免死木牌<lb/>
<pb n="KR4e0157_SBCK_001-47a"/>
　數十萬莫知所用及發兵迎撃宸濠扵湖上取<lb/>
　木牌順流放下時賊兵既聞省城巳破脅從之<lb/>
　衆俱欲逃竄無路見水浮木牌一時爭取散去<lb/>
　不計其數二十五日賊勢尚銳值風不便我兵<lb/>
　少挫夫子急令斬取先却者頭知府伍文定等<lb/>
　立扵銳鉋之間方奮督各兵殊死抵戰賊兵忽<lb/>
　見一大牌書寜王已擒我軍毋得縦殺一時驚<lb/>
　擾遂大潰次日賊兵既窮促宸濠思𣣔潜遯見<lb/>
　一漁船隱在蘆葦之中宸濠大聲呌渡漁人移<lb/>
<pb n="KR4e0157_SBCK_001-47b"/>
　棹請渡竟送中軍諸将尚未知也其神運毎如<lb/>
　此又言嘗聞雷濟云夫子昔在豐城聞變南風<lb/>
　正急拜受哭告曰天若憫惻百萬民命幸假我<lb/>
　一㠶風湏臾風稍定頃之舟人讙譟回風濟禹<lb/>
　取香煙試之舟上果然乆之北風大作宸濠追<lb/>
　兵将及時夫人公子在舟夫子呼一小漁船自<lb/>
　縳　勑令濟禹持米二斗臠魚五寸與夫人為<lb/>
　别将發問濟曰行備否濟禹對曰巳備夫子笑<lb/>
　曰還少一物濟禹思之不得夫子■船頭羅盖<lb/>
<pb n="KR4e0157_SBCK_001-48a"/>
　曰到地方無此何以示信扵是又取羅盖以行<lb/>
　明日至吉安城下城門方戒嚴舟不得泊岸濟<lb/>
　禹掲羅盖以示城中遂讙慶曰王爺爺還矣乃<lb/>
　開門羅拜迎入扵是濟禹心歎危迫之時暇𥙿<lb/>
　乃如此徳洪昔在師門或問用兵有術否夫子<lb/>
　曰用兵何術但學問純篤養得此心不動乃術<lb/>
　爾凡人智䏻相去不甚逺勝負之决不待卜諸<lb/>
　臨陣只在此心動與不動之間昔與寧王逆戰<lb/>
　扵湖上時南風轉急面命某某為火攻之具是<lb/>
<pb n="KR4e0157_SBCK_001-48b"/>
　時前軍正挫却某某對立矍視三四申告耳如<lb/>
　弗聞此軰皆有大名扵時者平時智術豈有不<lb/>
　足臨事忙失若此智術将安所施又嘗聞鄒謙<lb/>
　之曰昔先生與寜王交戰時與二三同志坐中<lb/>
　軍講學諜者走報前軍失利坐中皆有怖色先<lb/>
　生出見諜者退而就坐復接緒言神色自若頃<lb/>
　之諜者走報賊兵大潰坐中皆有喜色先生出<lb/>
　見諜者退而就坐復接緒言神色亦自若又嘗<lb/>
　聞陳惟濬曰惟濬嘗聞之尚謙矣尚謙言昔見<lb/>
<pb n="KR4e0157_SBCK_001-49a"/>
　有待扵先生者自稱可與行師先生問之對曰<lb/>
　某䏻不動心曰不動心可易言耶對曰某得制<lb/>
　動之方先生笑曰此心當對敵時且要制動又<lb/>
　誰與發謀出慮耶又問今人有不知學問者儘<lb/>
　䏻履險不懼是亦可與行師否先生曰人之性<lb/>
　氣剛者亦䏻履險不懼但其心必待強持而後<lb/>
　䏻即強持便是本體之蔽便不䏻宰割庶事孟<lb/>
　施舎之所謂守氣者也若人真肯在良知上用<lb/>
　功時時精明不蔽扵𣣔自䏻臨事不動不動真<lb/>
<pb n="KR4e0157_SBCK_001-49b"/>
　體自䏻應變無言此曾子之所謂守約自反而<lb/>
　縮雖千萬人吾徃者也又嘗聞劉邦采曰昔有<lb/>
　問人䏻飬得此心不動即可與行師否先生曰<lb/>
　也湏學過此是對刀殺人事豈意想可得必湏<lb/>
　身習其事斯節制漸明智慧漸周方可信行天<lb/>
　下未有不履其事而䏻造其理者此後世格物<lb/>
　之學所以為謬也孔子自謂軍旅之事未之舉<lb/>
　此亦不是謙言但聖人得位行志自有消變未<lb/>
　形之道不湏用此後世論治根源上全不講及<lb/>
<pb n="KR4e0157_SBCK_001-50a"/>
　毎事只在半中截做起故犯手脚若在根源上<lb/>
　講求豈有必事殺人而後安得人之理某自征<lb/>
　贛以来　朝廷使我日以殺人為事心豈割忍<lb/>
　但事勢至此譬之既病之人且湏治其外邪方<lb/>
　可扶囬元氣病後施藥猶勝立視其死故耳可<lb/>
　惜平生精神俱用此等没緊要事上去了昔者<lb/>
　徳洪事先生八年在侍同門毎有問兵事者皆<lb/>
　黙而不答以故南贛寜藩始末俱不與聞先生<lb/>
　没後捜録遺書七年而奏䟽文移始集及查對<lb/>
<pb n="KR4e0157_SBCK_001-50b"/>
　月日而後五征始末具見獨扵用間一事昔嘗<lb/>
　㮣聞奏䟽文移俱無所見去年徳洪主試廣東<lb/>
　道經江西訪問龍光始獲間書間牌諸稿并所<lb/>
　聞扵諸同門者歸以附錄云時嘉靖乙未八月<lb/>
　書于姑蘇之郡學<lb/>
　　陽明先生平浰頭記　大學士湖東費宏<lb/>
惠之龍川北抵贛其山谷賊巢亡慮數百而浰頭<lb/>
最大浰之賊肆惡以毒吾民者亡慮數千而池仲<lb/>
容最著仲容之放兵四刼亡慮數十年而龍川翁<lb/>
<pb n="KR4e0157_SBCK_001-51a"/>
源始興龍南信豐安逺會昌以邇巢受毒　數正<lb/>
徳丁丑之春信豐復告急于廵撫都御史王公伯<lb/>
安召諸縣苦賊者數十人問何以攻之皆謂非多<lb/>
集狼兵弗濟又謂狼兵亦嘗再用矣竟以招而後<lb/>
定公曰盗以招蔓此頃年大弊也吾方懲之且兵<lb/>
無常勢奚必狼而後濟耶若等䏻為吾用獨非兵<lb/>
乎乃與廵按御史屠君安卿毛君鳴岡合䟽以剿<lb/>
請又請重兵權肅軍法以一士心　詔加公提督<lb/>
軍務賜之旗牌聽以便宜區畫惟功之有成不限<lb/>
<pb n="KR4e0157_SBCK_001-51b"/>
以時時横水桶岡盗亦起而視浰為急公議先攻<lb/>
二峒乃㑹兵以圗浰凡軍中籌畫多諮之兵備副<lb/>
使楊君廷宜請募諸縣機兵而以其傭募新民之<lb/>
任戰者取贖金儲糓塩課以餉之而兵與食足焉<lb/>
二峒之攻慮仲容乗虗以擾我也謀伐其交使辨<lb/>
士周祥等諭其黨黃金巢等得降者五百人籍以<lb/>
為兵仲容獨憤不從冬𥘉聞橫水破始懼使弟仲<lb/>
安率老弱三百人来圗緩兵且我覘之公陽許之<lb/>
使據上新地以遏桶岡之賊而實遲其歸圗閱月<lb/>
<pb n="KR4e0157_SBCK_001-52a"/>
仲容聞桶岡破益懼為俻益嚴公使以牛酒詗之<lb/>
賊度不可隱則曰盧珂鄭志髙陳英吾讎也恐其<lb/>
見襲而備之耳珂等皆龍川歸順之民有衆三千<lb/>
仲容脅之不可故深讎之公方欲以計生致仲容<lb/>
乃陽檄龍川盧珂等構兵之實若甚恐焉趣利刋<lb/>
木且假道以誅珂黨十二月望珂等各来告仲容<lb/>
必反公復怒其誣構叱收之隂諭意向使遣人先<lb/>
歸集衆時兵還自桶岡公合樂大饗散之歸農示<lb/>
不復用使仲安亦領衆歸又遣指揮余恩諭仲容<lb/>
<pb n="KR4e0157_SBCK_001-52b"/>
毋撤備以防珂黨仲容益喜前所辨士因說之親<lb/>
詣公謝且曰徃則我公信爾無他而誅珂等必矣<lb/>
仲容然率四十人来見公聞其就道也宻飾諸縣<lb/>
勒兵分哨又使千戸孟俊偽持一檄經浰巢宣言<lb/>
将拘珂黨實督集其兵也賊導俊出境不復疑閠<lb/>
十二月下弦仲容既至贛是夕釋珂等馳歸縻仲<lb/>
容令官屬以次饗犒明年正月癸卯朏公度諸兵<lb/>
已集引仲容入并其黨擒之出珂等所告訊鞫具<lb/>
状亟使人約諸兵入巢越四日丁未同時並進其<lb/>
<pb n="KR4e0157_SBCK_001-53a"/>
軍于龍川者惠州知府陳祥率通判徐璣從和平<lb/>
都入指揮姚璽率新民梅南春等從烏龍鎮入孟<lb/>
俊率珂等從平地水入軍于龍南者贑州知府邢<lb/>
珣率同知夏克義知縣王天與等從太平保入推<lb/>
官危夀率義民葉方等從南平入守備指揮郟文<lb/>
率義民孫洪舜等從冷水逕入余恩率百長王受<lb/>
等從髙砂保入軍于信豐者南安知府季斆率訓<lb/>
導藍鐸等從黄田岡入縣丞舒富率義民趙志標<lb/>
等從烏<graphic n="KR0985" url="https://raw.githubusercontent.com/kanripo/KR-Gaiji/master/images/KR0985.png" mimeType="image/png"/>入公自率中堅督文搗下浰大巢副使<lb/>
<pb n="KR4e0157_SBCK_001-53b"/>
君督餘哨會于三浰賊黨自仲容至贑備巳弛矣<lb/>
至是聞官兵驟入皆驚失措乃分投岀禦而悉其<lb/>
精銳千餘迎敵于龍子嶺我兵列為三衝掎角而<lb/>
前恩以受兵首與賊戰却之奮追里許賊伏四起<lb/>
擊受後夀乃以方兵鼓噪徃援俊復以珂等兵從<lb/>
旁衝擊呼聲震山谷賊大敗而潰遂併上中二浰<lb/>
克之各哨兵乗勝奮擊是日遂破巢十一曰熱水<lb/>
曰五花障曰淡方曰石門曰上下陵曰艻竹湖曰<lb/>
白沙曰曲潭曰赤塘曰古坑曰三坑明日探賊所<lb/>
<pb n="KR4e0157_SBCK_001-54a"/>
奔分道急擊巳酉破巢凡六曰鐡石障曰羊角山<lb/>
曰黄田㘭曰嶺岡曰塘含岡曰溪尾庚戌破巢凡<lb/>
二曰大門山曰鎮里寨辛亥破巢凡九曰中村曰<lb/>
半<graphic n="KR0985" url="https://raw.githubusercontent.com/kanripo/KR-Gaiji/master/images/KR0985.png" mimeType="image/png"/>曰都坑曰尺八嶺曰新田<graphic n="KR0985" url="https://raw.githubusercontent.com/kanripo/KR-Gaiji/master/images/KR0985.png" mimeType="image/png"/>曰古地曰空背<lb/>
曰旗嶺曰頓岡癸丑破巢凡四曰狗脚㘭曰水晶<lb/>
洞曰五洞曰藍州丙辰破巢凡二曰風盤曰茶山<lb/>
其奔者尚八百餘徒聚于九連山山峻而袤廣與<lb/>
龍門山後諸巢接公慮以兵進逼其勢必合合難<lb/>
制矣乃選銳士七百餘人衣所得賊衣若潰而奔<lb/>
<pb n="KR4e0157_SBCK_001-54b"/>
取賊所據厓下澗道乗暮而入賊以為其黨也從<lb/>
厓下招呼我兵亦洋與和應已度險扼其後路明<lb/>
日賊始覺併力求敵我兵從髙臨下擊敗之公度<lb/>
其必潰也預戒各哨設伏以待乙丑覆之于五花<lb/>
障于白沙于銀坑水丁卯覆之于烏龍鎮于中村<lb/>
于北山于風門奥分逃餘孽尚三百餘徒各哨乃<lb/>
㑹兵追之二月辛未復與戰于和平甲戌戰于上<lb/>
坪下坪丁丑戰于黄田㘭辛巳戰于鐡障山癸未<lb/>
戰于乾村于棃樹乙酉戰于艻竹壬辰戰于百順<lb/>
<pb n="KR4e0157_SBCK_001-55a"/>
于和峒乙未戰于水源于長吉于天堂寨諜報各<lb/>
巢之稔惡者盖㡬盡矣惟脅從二百餘徒聚九連<lb/>
谷山呼號乞降公遣珣徃撫之籍其處之白沙公<lb/>
率副使君乃即祥應和平相其險易經理立縣設<lb/>
隘庶㡬永寜遂班師而歸盖戍寅三月丁未也凡<lb/>
所搗賊巢三十八所擒斬賊酋二十九人中酋三<lb/>
十八人從賊三千六十八人俘賊属男婦八百九<lb/>
十人鹵獲馬牛噐仗稱是是役也以力則兵僅數<lb/>
千以時則旬僅六夾遂䏻㓕此兇狡稽誅之虜以<lb/>
<pb n="KR4e0157_SBCK_001-55b"/>
除三徼數十年之大患其功偉矣捷聞有　詔褒<lb/>
賞官公之子世錦衣百戸副使君加俸一秩扵是<lb/>
邢侯夏侯危侯偕通判文侯運吳侯昌謂公兹舉<lb/>
足以威不軌而昭文徳不可以無傳也使人自贑<lb/>
来請予書其事嗟乎惟兵者不祥之噐王公用儒<lb/>
者謀謨之業而乃躬擐甲胄率先将士下上山谷<lb/>
與死㓂角勝爭利出於萬死而公平日豈習殺伐<lb/>
之事而貪取摧䧟之功以為快㢤顧盗之扵民不<lb/>
容並育譬則莠驕害稼而養之弗薅從虎狼之狂<lb/>
<pb n="KR4e0157_SBCK_001-56a"/>
噬而聼孽牧之衰耗此不仁者所不忍為而公亦<lb/>
必不以不仁自處也公之心予知之公之功則播<lb/>
之天下傳之後世何俟扵予之書之也然而人知<lb/>
渠魁之坐縳兇孽之蕩平以為成功如此其易而<lb/>
不知公之籌慮如此其宻建請如此其忠　上之<lb/>
所以委任如此其專副使君之所賛佐如此其勤<lb/>
文武将吏之所以奔走禦侮如此其勞而功之成<lb/>
所以如此其不易是則不可以不書也予故為備<lb/>
書之以昭示贑人庶其無忘且有考焉<lb/>
<pb n="KR4e0157_SBCK_001-56b"/>
　　移置陽明先生石刻記<lb/>
昔陽明王先生督兵于贑也與學士大夫切劘于<lb/>
聖賢之學自縉紳至扵閭閻以及四方之過賔皆<lb/>
得受業問道盖濂洛之傳至是復明而先生治兵<lb/>
料敵卒有以平奸宄者皆原扵切劘之力扵是深<lb/>
信人心本善無不可復其不然者由倡之不力輔<lb/>
之不周而為學之志未立故也既以責志為教肄<lb/>
其子弟復取大學中庸古本序其大端與濂溪太<lb/>
極圗說聮書不于欝孤山之上使登覽而逰息扵<lb/>
<pb n="KR4e0157_SBCK_001-57a"/>
此者出埃墻之表動髙明曠逺之志庶㡬見所書<lb/>
而興起其志不使至扵懈惰盖所以為倡而輔之<lb/>
之慮切也先生去贑二十餘年石為風雨之所摧<lb/>
剥者日就缺壊而是山復為公𪠘所拘觀者出入<lb/>
不便嘉靖壬寅憲副江隂薛君應登備兵之暇訪<lb/>
先生故迹覩斯石悲嘅焉既移置于先生祠中復<lb/>
求榻本之善者𥙷刻其缺壊而托記于予予嘗觀<lb/>
先生所書恨其學之不俱傳也自孔孟以後明其<lb/>
學者濂溪耳故圗說原天所以生人者本扵無極<lb/>
<pb n="KR4e0157_SBCK_001-57b"/>
而求復其原則以無𣣔爲主舎無𣣔而言中正仁<lb/>
義皆不可以合徳而反終故大學言致知中庸言<lb/>
慎獨獨知之地𣣔所由辨求其寡而無焉此至易<lb/>
而難者也先生數百年之下處困而後自得恍然<lb/>
悔既徃之非真若脫溷淖而御冷風故既自以切<lb/>
劘而尤不敢有隱扵天下扵是擇其辭書之石兾<lb/>
来者之自得猶夫已也今先生之言徧天下天下<lb/>
之人多易其言而不知其䖏困之功與責志之教<lb/>
故深扵觧悟者毎不屑扵持守而意見所至即皆<lb/>
<pb n="KR4e0157_SBCK_001-58a"/>
自是而不疑嘵嘵然方且以議論相持競譬則石<lb/>
已缺壊而猶不蔽風雨顧以爲崇獲之嚴貿焉莫<lb/>
知其所岀入豈不失哉夫𣣔之易熾速扵風雨而<lb/>
志之難立有甚扵石其積習之乆非一日可移置<lb/>
也然使精神凝聚即獨知之地以從事焉則又不<lb/>
易地不由人而足以自反譬則石之摧剥扵風雨<lb/>
者復庇之以厦屋雖失扵昔不猶可以保其終乎<lb/>
今石存則升先生之堂者宜有待矣薛君有志扵<lb/>
學其完此石盖亦輔世之意而余之困而不學則<lb/>
<pb n="KR4e0157_SBCK_001-58b"/>
有愧扵切劘之助也書之石隂亦以為乆要云<lb/>
　　陽明王先生報功祠記<lb/>
經世保民之道濟其變而後顯其功厚其施而後<lb/>
食其報傳曰太上有立徳其次有立功時而至扵<lb/>
立功則去太上逺矣士君子遭時遇主處常盡變<lb/>
不得已而立功固不望其報之乆近人之思報自<lb/>
不能已故昌黎祀潮子厚祀柳張詠繪像而祀扵<lb/>
蜀羊祜建碑而祀扵㐮陽其致一也贑之牙境萬<lb/>
山盤互群盗縱橫土酋跳梁扵東南逆藩窺伺扵<lb/>
<pb n="KR4e0157_SBCK_001-59a"/>
西北正徳丙子春陽明王公以大中丞秉鉞来鎮<lb/>
綱紀號令朝發夕新凡四省五道九府州六十九<lb/>
縣二十五衛所之奔命者皇皇汲汲恐于後至之<lb/>
誅又卓見大本廣集衆思張施操縱不出庭戸而<lb/>
遥制黠虜扵江山數千里之外英聲義烈肅扵雷<lb/>
霆今年平南靖明年平桶岡又明年平浰頭又明<lb/>
年平逆藩如䖍如楚如閩如粤四郊力穡清夜絃<lb/>
歌而邉圉之患除如豫州如江州如桐城如淮甸<lb/>
千里肅清萬夫觧甲而　社稷之憂釋夫公以文<lb/>
<pb n="KR4e0157_SBCK_001-59b"/>
儒之資生承平之世蹈踈逖之蹤當盤錯之㑹天<lb/>
樞全斗極之光地維掃豺狼之穴　璽書頻奨茅<lb/>
土加封一時遭際可以風勵群工矣公之去贛乆<lb/>
矣而人猶思之復建祠以祀之富者輸財貧者效<lb/>
力巧思者摸像善計者紏工虗堂香火無替歲時<lb/>
報施之道不扵其存而扵其亡身後之事未定扵<lb/>
天下而私扵一方吾是以知贛人之重義也孔子<lb/>
曰斯民也三代之所以直道而行也兹非三代之<lb/>
遺民歟公繼其父龍山公之學且與孫忠烈同年<lb/>
<pb n="KR4e0157_SBCK_001-60a"/>
同官忠烈死逆藩之難而公成靖難之功浩然之<lb/>
氣充塞兩間増光　皇國幸與不幸易地則皆然<lb/>
者然則公之立功雖有先後大小要皆以忠輸君<lb/>
以孝成親以信許友者歟公諱守仁字伯安别號<lb/>
陽明龍山公諱華以大魁冡宰孫忠烈諱燧以中<lb/>
丞贈宗伯皆吾鄉先逹也嗚呼望雷陽而思新竹<lb/>
按營壘而歎竒才髙山仰止景行行止謹紀其實<lb/>
以備野史之拾遺云<lb/>
　　田石平記<lb/>
<pb n="KR4e0157_SBCK_001-60b"/>
田江之濵有怪石焉状若一龜卧于衍石之上長<lb/>
倍㝷厚廣可㝷之半境土寧靜則偃卧維平有青<lb/>
則傾欹潜浮以離故䖏故俗傳有平寕傾兵之䜟<lb/>
歲乙酉岑氏猛食采日殷恣橫搆兵守臣方上䟽<lb/>
議討一夕石忽浮去數百武猛懼乃使力士復之<lb/>
嚮夕殷祀之以潜弭其變明年大兵至猛竟失利<lb/>
以㓕人益異焉猛黨盧王二酋脅衆連兵據思田<lb/>
以重煩我師　朝議特起今新建伯陽明王公来<lb/>
平比至集衆告曰蠢兹二酋豈惮一擒維瘡痍未<lb/>
<pb n="KR4e0157_SBCK_001-61a"/>
瘳而重罹鋒刅為可哀也即日下令解十萬之甲<lb/>
掣四省之兵推赤二酋俾自善計二酋惮公威徳<lb/>
且知大信不殺遂率衆自縳泣降公如初令諭而<lb/>
遣之单車詣田經畫建置以訓奠有衆田父老望<lb/>
風觀徳如堵如墻羅拜泣下曰大兵不加明公再<lb/>
生之賜也田醜何以為報維田始禍石實釁之具<lb/>
以怪状聞且曰自王師未旋石靡有寕田人惴惴<lb/>
守之如嬰今則亡是恐矣願公毀此以寕我公田<lb/>
曰其然與若等徃觀之既觀曰汝䏻怪乎吾不汝<lb/>
<pb n="KR4e0157_SBCK_001-61b"/>
毀而與决取筆大書其上曰田石平田州寧千萬<lb/>
世鞏　皇明明年春公使匠氏鐫之遂以為田鎮<lb/>
田人無逺近老穉咸謳歌扵道以相慶焉嗟夫維<lb/>
石在阿賦性不那孰使之行豈民之訛維妖維祥<lb/>
肇是興亡天實變幻而莫知其方維邪則洩維正<lb/>
則㓕亦存乎其人而巳矣公忠誠純正其静一之<lb/>
學浩然之氣見扵勤王靖難者可以格神明而貫<lb/>
金石天下已信之有弗靈扵是石乎田人寶兹石<lb/>
文盖不啻交人之纍銅枉也已公車将旋田人趋<lb/>
<pb n="KR4e0157_SBCK_001-62a"/>
必東曰兹不可無述以告于世世作田石平記<lb/>
　　陽明先生畫像記　少師徐階<lb/>
陽明先生像一幅水墨冩嘉靖已亥予督學江西<lb/>
就士人家摹得先生燕居像二朝衣冠像一明年<lb/>
庚子夏以燕居之一贈吕生舒此幅是也先生在<lb/>
正徳間以都御史廵撫南贛督兵敗宸濠平定大<lb/>
亂拜南京兵部尚書封新建伯其後以論學為世<lb/>
所忌竟奪爵予徃来吉贛間問其父老云濠之未<lb/>
叛也先生奉　命按事福州乞歸省其親乗单舸<lb/>
<pb n="KR4e0157_SBCK_001-62b"/>
下南昌至豐城聞變将走還幕府為討賊計而吉<lb/>
安太守松月伍公議適合郡又有積榖可養士因<lb/>
留吉安徴諸郡兵與濠戰湖中敗擒之其事皆有<lb/>
日月可按覆而忌者謂先生始赴濠之約後持兩<lb/>
端遁歸為伍所強㑹濠攻安慶不克乗其沮䘮幸<lb/>
成功夫人情苟有約其敗徴未見必不遁凡攻討<lb/>
之事勝則侯不勝則族苟持兩端雖強之必不留<lb/>
武皇帝之在御也政由嬖倖濠悉與結納至或許<lb/>
為内應方其崛起天下皆不敢意其遽亡先生引<lb/>
<pb n="KR4e0157_SBCK_001-63a"/>
兵而西留其家吉安之公署聚薪環之戒守者曰<lb/>
兵敗即縦火母為賊辱嗚呼此其功豈可謂幸成<lb/>
而其心事豈不皦然如日月哉忌者不與其功足<lb/>
矣又舉其心事誣之甚矣小人之不樂成人善也<lb/>
自古君子為小人所誣者多矣要其終必自暴白<lb/>
乃予所深慨者今世士大夫髙者談玄理其次為<lb/>
柔愿下者直以貪黷奔競謀自利其身有一人焉<lb/>
出死力為國家平定大亂而以忌厚誣之其勢不<lb/>
盡驅士類入扵三者之途不止凡為治不患無事<lb/>
<pb n="KR4e0157_SBCK_001-63b"/>
功患無賞罰議論者賞罰所從出也今天下漸以<lb/>
多事庶㡬得人焉馳驅其間而平時所謂議論者<lb/>
如此雖在上智不以賞罰為勸懲彼其激勵中才<lb/>
之具不巳踈乎此予所深慨也濠之亂孫許二公<lb/>
死扵前先生平定之扵後其迹不同同有功扵名<lb/>
教江西會城孫許皆廟食而先生無祠予督學之<lb/>
二年始祀先生扵射圃未㡬𬒳　召因摹像以歸<lb/>
将示同志者而首以贈吕生予嘗見人言此像扵<lb/>
先生極似以今觀之貌殊不武然獨以武功顯扵<lb/>
<pb n="KR4e0157_SBCK_001-64a"/>
此見儒者之作用矣吕生誠有慕乎尚扵其學求<lb/>
之<lb/>
　　重脩陽明王先生祠記　大學士李春芳<lb/>
陽明先生祠少師存翁徐公督學江右時所創建<lb/>
也公二十及第宏辭博學燁然稱首詞林一時詞<lb/>
林宿學皆自以為不及而公則曰學豈文詞巳也<lb/>
日與文荘歐陽公窮究心學聞陽明先生良知之<lb/>
說而深契焉江右為陽明先生過化地公既闡明<lb/>
其學以訓諸生而又謂崇祀無所不足以繋衆志<lb/>
<pb n="KR4e0157_SBCK_001-64b"/>
乃扵省城營建祠宇肖先生像祀之遴選諸生之<lb/>
儁茂者樂群其中名曰龍沙㑹公課藝暇毎以心<lb/>
得開示諸生而一時諸生多所興起云既公　召<lb/>
還荐躋綸閣爲　上所親信盖去江右㡬三十年<lb/>
矣有告以祠宇傾圯者公則愀然動心捐賜金九<lb/>
十属新建錢令修葺之侍御甘齋成君聞之曰此<lb/>
予責也遂身任其事鳩工庀材餙其所已敝増其<lb/>
所未備堂宇齋舎煥然改觀不惟妥祀允稱而諸<lb/>
生之興起者益勃勃不可禦矣噫公當樞筦之任<lb/>
<pb n="KR4e0157_SBCK_001-65a"/>
受心膂之寄無論㡬務叢委即　宸翰咨荅日三<lb/>
四至而猶惓惓扵崇先哲興後學如此誠以學之<lb/>
不可以已也夫致知之學發自孔門而孟子良知<lb/>
之說則又發所未發陽明先生合而言之曰致良<lb/>
知則好善惡惡之意誠推其極家國天下可坐而<lb/>
理矣公篤信先生之學而日以體之身心施之政<lb/>
事秉鈞之𥘉即發私餽屏貪墨示以好惡四海嚮<lb/>
風不數年而人心吏治翕然丕變此豈有異術哉<lb/>
好善惡惡之意誠扵中也故學非不明之患患不<lb/>
<pb n="KR4e0157_SBCK_001-65b"/>
誠耳知善知惡良知具存譬之大明當天無㣲不<lb/>
照當好當惡當賞當罰當進當退錙銖不爽各當<lb/>
天則循其則而應之則平平蕩蕩無有作好無有<lb/>
作惡而天下平矣故誠而自慊則好人所好惡人<lb/>
所惡而為仁不誠而自欺則好人所惡惡人所好<lb/>
而為不仁苟為不仁生扵其心害扵其事蠧治戕<lb/>
民有不可勝言者矣公為此懼又舉明道定性識<lb/>
仁二書發明其義以示海内學者而致知之學益<lb/>
明以切諸生䏻心惟其義而體諸身則扵陽明先<lb/>
<pb n="KR4e0157_SBCK_001-66a"/>
生之學㡬矣業斯舎者其尚體公之意而殚力扵<lb/>
誠以為他日致用之地哉成君守節曹州人癸丑<lb/>
進士按治江右飾紀布惠卓有賢聲盖有志扵學<lb/>
者<lb/>
　　平寧藩事畧　敬齋蔡文<hi>見任廉使</hi>
陽明先生道徳功業冠絶古今無容議矣獨寧藩<lb/>
一事不理扵䜛口者有二曰始與寧府交通後知<lb/>
事不可成因人之力從而剪之以成厥功又曰寧<lb/>
府財寳山積兵入其宫悉取以歸此二者當時䜛<lb/>
<pb n="KR4e0157_SBCK_001-66b"/>
口嗷嗷至形諸章奏播諸逺近縉紳有識皆知其<lb/>
為必無而莫悉其無之故皆知其絶無可疑而無<lb/>
以破人之疑余甚恨之足跡半天下訪之莫有知<lb/>
者迨移官入贛贛故先生開府之地當時故老尚<lb/>
有存者咨訪累月廼得其詳扵是躍然以喜疾䜛<lb/>
口之無根且知先生計慮之深規模之逺有非常<lb/>
情之所能測識也自古建非常之功必待非常之<lb/>
人逆藩之積慮非一日矣當時所惮獨先生在耳<lb/>
殺之不得必𣣔致之事乃可成故致惓惓扵先生<lb/>
<pb n="KR4e0157_SBCK_001-67a"/>
而先生亦示不絶扵彼者力有所為機有所待峒<lb/>
酋葉芳等有衆萬人感不殺之恩樂為我用先生<lb/>
推誠撫之間示以意芳叩首踴躍待報而發逆藩<lb/>
招集無頼亦属意扵葉芳嘗以厚貲㗖之芳受不<lb/>
郤有以聞扵先生者先生撫然有失乆之搏案起<lb/>
曰吾今日視義當為事之成敗身之禍福不計也<lb/>
會逆兵起遂部所属民卒督知府邢珣伍文定等<lb/>
以行葉芳宻使人告曰吾以欵彼也今日之事生<lb/>
死惟命先生大喜郎擕以徃鄱湖之戦逆藩覬望<lb/>
<pb n="KR4e0157_SBCK_001-67b"/>
芳来芳乗之遂就擒大難之平芳與有力不然逆<lb/>
兵衆且強獨以民卒之脆弱渙散安䏻當其鋒哉<lb/>
兵入南昌先生召芳語之曰吾請於朝以官償若<lb/>
勞如何芳叩首曰芳土人不樂拘束願得金帛作<lb/>
富家翁耳遂入宫藉所有以獻餘以予芳滿其欲<lb/>
焉由前觀之先生所以陽示不絶扵彼者隂欲有<lb/>
為扵此使當時積榖練兵寧不啓彼之疑而厚其<lb/>
毒法曰藏扵九地之下奮扵九天之上是也其後<lb/>
以貲委葉芳者則以夷治夷之法故先生心事如<lb/>
<pb n="KR4e0157_SBCK_001-68a"/>
青天白日用兵若風雨雷霆本無可疑何疑者之<lb/>
紛紛也故表而出之<lb/>
<pb n="KR4e0157_SBCK_001-68b"/>
<pb n="KR4e0157_SBCK_001-68b"/>
　　䕃子咨呈<lb/>
正徳十六年七月十八日奉到兵部鳳字二千八<lb/>
百八十號勘合内開一件捷音事准武選司付奉<lb/>
本部連送該本部題送准浙江布政司咨呈據紹<lb/>
興府申據餘姚縣申蒙本府𥿄牌仰縣速将都御<lb/>
史王　承䕃子姪應該之人取具無碍親供并官<lb/>
吏里隣人等不扶結状繳報等因依蒙行據該隅<lb/>
里老吕時進等勘得右副都御史王　任江西南<lb/>
贛等處剿賊成功　欽承䕃子一人世襲錦衣衛<lb/>
<pb n="KR4e0157_SBCK_001-69a"/>
百户行縣取具里老并本族親供今據前因合将<lb/>
繳到王冕等供状一𥿄係本縣東北隅五里民籍<lb/>
有姪王守仁任江西南贛等處右副都御史為剿<lb/>
賊成功　欽承䕃子王正憲世襲錦衣衛百户行<lb/>
縣取具里老并本族親供呈繳到部查得先該提<lb/>
督南贛都御史王　奉稱征剿江西南贛等處賊<lb/>
㓂驅卒不過萬餘用費不滿三萬兩月之間俘斬<lb/>
六千有竒破巢八十有四渠魁授首噍類無遺該<lb/>
本部查議得都御史王　躬親督戰獲有軍功所<lb/>
<pb n="KR4e0157_SBCK_001-69b"/>
當先録伏望　聖明俯照節年平㓂陞䕃有功官<lb/>
員事例将王　照例陞職䕃子以酬其功等因具<lb/>
題正徳十三年四月十八日節該奉　聖㫖是各<lb/>
官旣剿賊成功地方有頼陞右副都御史䕃子姪<lb/>
一人做錦衣衛世襲百戸欽此查無本官應襲子<lb/>
姪姓名已經備行原籍官司查取去後又該提督<lb/>
南贛軍務右副都御史王　奏報廣東韶州府樂<lb/>
昌等縣平賊捷音内開擒斬首從賊人首級共二<lb/>
千八百九名顆俘獲賊属并奪回𬒳擄男婦五百<lb/>
<pb n="KR4e0157_SBCK_001-70a"/>
名口等因該本部查議得本官分兵設䇿一旦剿<lb/>
平厥功非細本部議将王　量加陞級扵先䕃子<lb/>
百户上再加陞䕃以酧其功伏蒙　欽依王守仁<lb/>
已因功陞職還賞銀四十兩紵絲二表裏臣等以<lb/>
為王守仁累建竒功各不相掩今止給賞似不足<lb/>
酬其功合無王守仁量陞俸給扵先䕃子百户上<lb/>
量加陞䕃等因本年十二月𥘉三日具題本月二<lb/>
十六日奉　聖㫖王守仁累有成功他男先䕃職<lb/>
事上還加陞一級欽此又經備行欽遵訖今據前<lb/>
<pb n="KR4e0157_SBCK_001-70b"/>
因乆查陞級事例實授百户上加一級該副千户<lb/>
通查案呈到部𣣔将都御史王　應䕃子王正憲<lb/>
查照先奉欽依加䕃子姪一人做錦衣衛世襲百<lb/>
戸再加續奉欽依加陞一級與做副千户填註錦<lb/>
衣衛左所支俸縁係查録　恩䕃節奉　欽依王<lb/>
守仁䕃子姪一人做錦衣衛世襲百户及他男先<lb/>
䕃職上還加陞一級事理等因正徳十五年三月<lb/>
𥘉四日少師兼太子太師本部尚書王　等具題<lb/>
次年四月二十五日奉　聖㫖是欽此欽遵擬合<lb/>
<pb n="KR4e0157_SBCK_001-71a"/>
通行為此合行浙江布政司轉行紹興府餘姚縣<lb/>
着落當該官吏照依本部題奉　欽依内事理即<lb/>
便查取王正憲作速起程前来赴任仍将本官起<lb/>
程日期繳報施行<lb/>
<pb n="KR4e0157_SBCK_001-71b"/>
　　處分家務題冊　門人黃宗明書<lb/>
先師陽明先生夫人諸氏諸無出先生立從姪正<lb/>
憲為繼嘉靖丙戌繼室張氏生子名正聰未及一<lb/>
歲輙有兩廣之　命當将大小家務處分詳明托<lb/>
人經理殁㡬一載家衆童僕不䏻遵守在他日能<lb/>
保無悔乎宗明等因送先生葬囬太夫人及親踈<lb/>
宗族子弟四方門人俱在将先生一應所遺家務<lb/>
逐一禀請太夫人與衆人從長計處分柝區畫以<lb/>
為閑家正始防㣲杜漸之原冩立一様五本請扵<lb/>
<pb n="KR4e0157_SBCK_001-72a"/>
按察司僉事王紹興府知府洪用印鈐記一本留<lb/>
府一本留太夫人正憲正聰各留一本同志一本<lb/>
永爲照守先生功在社稷澤𬒳生民道在宇宙人<lb/>
所瞻仰其遺孤婺室識與不識無不哀痛况骨肉<lb/>
親戚門生故舊何忍棄之負之哉凡我同事自今<lb/>
處分之後如有異議人得舉正毋或輕貸<lb/>
　　同門輪年撫孤題單　門人薛侃書<lb/>
先師陽明先生同祖兄弟五人伯父之子曰守義<lb/>
守智叔父之子曰守禮守信守恭同父兄弟四人<lb/>
<pb n="KR4e0157_SBCK_001-72b"/>
長為先師次守儉守文守章先師年逾四十未有<lb/>
嗣子擇守信第五男正憲為嗣撫育婚娶嘉靖丙<lb/>
戍生子正聰明年奉　命之廣身入瘴鄕削平反<lb/>
亂遂嬰竒疾卒扵江西之南安凡百家務維預處<lb/>
分而家衆欺正聰年㓜不知遵守吾儕自千里㑹<lb/>
葬痛思先師平生憂　君體國拳拳與人為善之<lb/>
心今日之事宜以保孤安寡為先區區田業非其<lb/>
所重若後人不體見小失大甚非所以承先志也<lb/>
乃禀太夫人及宗族同門戚里僉事汪克章太守<lb/>
<pb n="KR4e0157_SBCK_001-73a"/>
朱衮酌之情禮叅以律令恤遺孤以弘本嚴内外<lb/>
以别嫌分㸑食以防㣲一應所有會衆分析具有<lb/>
成議日後倘復恩典承襲亦有成法正聰年㓜家<lb/>
事立親人𬋩理毎年輪取同志二人兼同扶助諸<lb/>
叔姪不得叅撓為兄者務以總家愛弟為心以副<lb/>
恩育付托之重為弟者務以嗣宗愛兄為心以盡<lb/>
繼志述事之羙為旁親者亦願公心扶植孤寡以<lb/>
為家門之光則先師在天之靈庶乎其少慰矣倘<lb/>
有踈虞執此聞官輪年之友亦具報四方同門咸<lb/>
<pb n="KR4e0157_SBCK_001-73b"/>
為轉逹明有憲典幽有師靈尚冀不爽所有條宜<lb/>
開具于後<lb/>
　　請恤典贈謚䟽<lb/>
禮科等科都給事中等官辛自脩等題為　開讀<lb/>
事伏覩　詔書内一欵近年病故大臣有應得恤<lb/>
典而未得亦有不應得而得者科道官舉奏定奪<lb/>
欽此臣等公同面議舉得大學士楊廷和蔣冕石<lb/>
瑶尚書王守仁王廷相毛澄汪俊喬宇梁材湛若<lb/>
水喻茂堅劉訒聶豹侍郎吕柟周廣江曉程文徳<lb/>
<pb n="KR4e0157_SBCK_001-74a"/>
少詹事王偉祭酒王雲鳳魏校鄒守益二十一人<lb/>
竒勲大節茂著于生前令望髙風愈隆于身後俱<lb/>
應得恤典而未得者中間如吕柟有祭葬而無謚<lb/>
石瑶有謚而不足以盡其平生俱應改擬𥙷　賜<lb/>
又訪得文臣中如曽銑楊守謙商大節程鵬朱方<lb/>
張漢王杲孫繼魯八人或志在立功身遭重辟或<lb/>
事存體　國罪累流亡至今無問知與不知皆痛<lb/>
惜之臣等仰惟　恩詔既恤得罪之臣復舉原終<lb/>
之典而諸臣獨以一時負罪遂不得沽𬒳　洪慈<lb/>
<pb n="KR4e0157_SBCK_001-74b"/>
人心咸為憫惻似應查復原官量加優恤以示褒<lb/>
答等因奉<lb/>
聖㫖禮部㸔議来說欽此<lb/>
浙江等道監察御史王　等題為開讀事伏覩<lb/>
詔書内一欵近年病故大臣有應得恤典而未得<lb/>
亦有不應得而得者科道官舉奏定奪欽此欽遵<lb/>
臣等備行禮部祠祭司查取節年給過大臣　恤<lb/>
典并有　請未給縁由隨行浙江等道各公舉所<lb/>
知以奉　明詔續行祠祭司及各道手本開具各<lb/>
<pb n="KR4e0157_SBCK_001-75a"/>
臣前来臣等逐一會同詳議舉得原任大學士楊<lb/>
廷和蔣冕石瑶尚書王守仁王廷相湛若水毛澄<lb/>
汪俊喬宇梁材喻茂堅劉訒聶豹侍郎吕柟周廣<lb/>
江曉程文徳少詹事黄佐祭酒魏校王雲鳳鄒守<lb/>
益等即其立朝則大節不虧遡其居身則制行無<lb/>
議公是在人不容泯没俱應得　恤典而未得者<lb/>
也中間如呂柟雖有　恤典而未得贈謚石瑶巳<lb/>
有贈謚而未盡其人似應得𥙷　賜改擬者也又<lb/>
查得節年給過　恤典如尚書邵元節陶仲文顧<lb/>
<pb n="KR4e0157_SBCK_001-75b"/>
可學徐可成甘為霖侍郎郭文英張電未隆僖等<lb/>
或穢跡昭彰人所共指或雜流冐濫法所不容俱<lb/>
不應得而得者也伏望　敕下該部再加詳議将<lb/>
楊廷和王守仁等應復官廕者復其官廕仍給祭<lb/>
葬贈謚呂柟准賜贈謚以成　恩禮石瑶如法改<lb/>
擬以符名實其濫叨　恩典如邵元節陶仲文先<lb/>
經刑部議處外其顧可學等均為冐濫名噐可惜<lb/>
合當追奪以昭　明法者也再照録忠恤罪　聖<lb/>
朝厚下之典也觀過而知仁　明主鑒物之公也<lb/>
<pb n="KR4e0157_SBCK_001-76a"/>
臣等又訪得如文臣之中如曽銑楊守謙商大節<lb/>
翟鵬朱方張漢王杲孫繼魯等䆒其罹禍之迹原<lb/>
其為　國之忠生則未雪死而益明武臣之中如<lb/>
周尚文者出謀宣力功在邉疆　恤典未給人心<lb/>
稱屈兹當　聖仁湛濡之時正煩冤洗濯之㑹諸<lb/>
臣之　恤典似當應給以廣　殊恩者也再乞<lb/>
敕下該部一并酌議　請自　上裁仍通行各該<lb/>
撫按遵照　詔書廣求博訪凢大臣恤典果有應<lb/>
得而未得及不應得者各宜悉心甄别以宣　上<lb/>
<pb n="KR4e0157_SBCK_001-76b"/>
徳亦不得曲意狥物濫及庸劣庶㡬　恩之所敷<lb/>
潜晦不遺義之所抑回慝莫逃勸懲之典行而風<lb/>
世之道備矣等因奉　聖㫖禮部㸔議来說欽此<lb/>
　　辨明功罰䟽<lb/>
南京戸科給事中岑用賔一本開讀事臣惟　國<lb/>
家之禮大臣其生也固重其爵禄以寵異之其殁<lb/>
也亦必優其　恤典以旌褒之所以示君臣一體<lb/>
之義終始存殁無間也然是　恩寵之澤子奪出<lb/>
自　朝廷之上忠良之臣固在所必加其匪人惡<lb/>
<pb n="KR4e0157_SBCK_001-77a"/>
徳亦不使得以倖及焉盖加于忠良則爲公及于<lb/>
匪人則爲僣公而不僣則君子以勸小人以懲此<lb/>
固人君奉天而不私而實黙寓勸懲之機于其間<lb/>
也臣伏讀　皇上登極之詔内一欵有曰一近年<lb/>
病故大臣有應得　恤典而未得亦有不應得而<lb/>
得者科道官舉奏定奪欽此臣有以仰見　皇上<lb/>
之新政固将𣣔使　朝廷恩寵之大典昭大公于<lb/>
天下萬世也臣備員南垣敢不祗承徳意哉臣謹<lb/>
諮之縉紳叅之聞見查得已故原任刑部尚書林<lb/>
<pb n="KR4e0157_SBCK_001-77b"/>
俊福建興化府莆田縣人舉成化戊戌科進士歷<lb/>
官四十餘年屢陳讜言忠誠剴切抗犯顔敢諌之<lb/>
節尚簡素清約之風迭仆迭起朝野推重在四川<lb/>
則撫勦藍鄢之劇宼在江西則裁制寧藩之逆萌<lb/>
功尤不泯暮年遭際保終完名居家構疾具䟽預<lb/>
辭身後　恤典竟為不合者所忌乗機排阻至今<lb/>
公論惜之巳故原任南京兵部尚書新建伯王守<lb/>
仁浙江紹興府餘姚縣人舉弘治已未科進士筮<lb/>
仕三十餘年敡歷中外所至有聲而討江西宸濠<lb/>
<pb n="KR4e0157_SBCK_001-78a"/>
之叛平廣西思恩田州及斷藤八寨之賊功烈尤<lb/>
著且博極經史䆒心理學倡明良知之訓洞暢本<lb/>
源至今為人士所宗不幸其殁也遽為忌者䟽論<lb/>
遂削去伯爵并　恤典贈謚迄今人以為恨巳故<lb/>
原任南京兵部尚書湛若水廣東廣州府増城縣<lb/>
人舉弘治乙丑科進士歷官三十餘年立朝正大<lb/>
重厚有休休有容之風治事經緯詳明有濟世匡<lb/>
時之畧尤倡明正學以接引後進為己任自始至<lb/>
終孜孜忘倦凡所造就多為時名流致仕家居逾<lb/>
<pb n="KR4e0157_SBCK_001-78b"/>
二十載夀考而終其子孫曽陳乞　恤典贈謚未<lb/>
蒙先帝俞允至今衆論咸以爲歉巳故原任南<lb/>
京工部尚書吳廷舉廣西橫州府千戸所人舉成<lb/>
化丁未科進士歷官四十餘年機畧優長節操素<lb/>
勵犯逆瑾之怒而剛正不囬諭桃源之宼而誠信<lb/>
乆布且始終一介不取殁後殯殮無資㢘潔髙風<lb/>
古今鮮儷訪其贈謚尚亦未與云已故原任户部<lb/>
侍郎唐胄廣東瓊州府瓊山縣人舉弘治壬戌科<lb/>
進士歷官四十餘年始終正直不少變易迭任藩<lb/>
<pb n="KR4e0157_SBCK_001-79a"/>
臬廵撫勞代最多在部建議陳言忠讜更切後以<lb/>
忤㫖𬒳杖削籍衆皆韙之昨吏部題　請雖以復<lb/>
職贈官而祭塟并謚未議猶為缺典以上五臣其<lb/>
任職先後雖稍不同而負忠良重望則無二致<lb/>
明詔所謂應得　恤典而未得者此其最也又查<lb/>
得已故原任禮部尚書顧可學其先後居官臣無<lb/>
暇論已獨其晚年挾持邪淫誕術干求進用因而<lb/>
濫叨　恩賞穢濁清曹迄今輿論咸羞稱之其始<lb/>
而錬合秋石繼而錬製紅鉛妄行進　御至使方<lb/>
<pb n="KR4e0157_SBCK_001-79b"/>
士人等踵跡效尤　皇上所謂王金陶倣等妄進<lb/>
藥物致損　聖躬臣愚以為若誅求首惡則顧可<lb/>
學尤不容逭矣其存日既倖逃刑憲不與方士人<lb/>
等同就誅夷則其死也寧可復使之冐濫　朝廷<lb/>
恩賚于泉下也哉　明詔所謂有不應得而得者<lb/>
此誠其最也夫表揚善類則天下皆知為善之利<lb/>
排斥姦䛕則天下皆知肆惡之非乃治世所不容<lb/>
緩者伏乞　敕下該部查議如果臣言不謬即将<lb/>
林俊王守仁湛若水吳廷舉唐胄五臣查照舊例<lb/>
<pb n="KR4e0157_SBCK_001-80a"/>
一體追𥙷贈謚祭塟廕子等項顧可學前後所冐<lb/>
官職贈廕等項盡行削奪其王守仁伯爵應否承<lb/>
襲并行集議題　請取自　上裁如此庶乎予奪<lb/>
明而　恩威不忒賞罰當而勸懲以昭矣再照臣<lb/>
子冤抑乆當獲伸　殊恩濫竊終宜釐正如巳故<lb/>
原任吏部尚書李黙生平博雅能文清修鯁介居<lb/>
官守職茂著風猷止縁入柄銓曹不阿權勢遂致<lb/>
姦人乗望風㫖竟爾擠排含冤囹圄齎志而死今<lb/>
際遇昌時彼泉壤之下寧無昭雪之望乎巳故原<lb/>
<pb n="KR4e0157_SBCK_001-80b"/>
任江西副使汪一中在昔統兵征勦始而無料敵<lb/>
之明繼而無禦敵之䇿坐使狂㓂冲突命殞兵殱<lb/>
較之守備不設誠為一律倘若憫其死事姑不追<lb/>
論存其官職猶或可也乃隆忠贈廕崇之貌祀其<lb/>
為冐濫不已甚乎當時與一中同事者僉事王應<lb/>
時也應時被虜贖囬㝷冐陞秩旋𬒳叅論落職觀<lb/>
應時不當冐陞則一中不應贈廕明矣再乞　敕<lb/>
下該部查議将李黙一臣比照遺詔恤録之典復<lb/>
其官職加之贈祭少雪冤魂将一中一臣遵照<lb/>
<pb n="KR4e0157_SBCK_001-81a"/>
明詔不當得之㫖奪其贈廕祠祀俾母終辱　明<lb/>
典則予奪益彰而淑慝益著未必不為　聖朝平<lb/>
明之治少禆也奉　聖㫖該部知道<lb/>
　　請從祀䟽<lb/>
欽差提督學校廵按直隷監察御史臣耿定向謹<lb/>
題為應　明詔乞　褒殊<graphic n="KR0564" url="https://raw.githubusercontent.com/kanripo/KR-Gaiji/master/images/KR0564.png" mimeType="image/png"/>以光　聖治事恭惟<lb/>
皇上御極之𥘉　詔下中外按剔幽滯　恤録徃<lb/>
忠鼓動寰宇凡有血氣者靡不競勸矣伏思原封<lb/>
新建伯南京兵部尚書王守仁者雖經科臣列舉<lb/>
<pb n="KR4e0157_SBCK_001-81b"/>
題　請顧其功在　社稷道啓群蒙是猶未可以<lb/>
㮣凡論也臣敢特為　陛下言之臣伏聞　武宗<lb/>
初年舊邸宦官有馬永成劉瑾等時號八虎置造<lb/>
淫巧蠱惑　上心日進走馬飛鷹導為娛樂不令<lb/>
親近儒臣講學修徳耽廢萬㡬時科道官諌不聼<lb/>
戸部尚書韓文泣血苦諌不聼左右輔臣時時宻<lb/>
諌不聼以致海内洶洶思亂盗賊蜂起天下騷動<lb/>
江藩宸濠由此乗機竊發謀危　宗社時非守仁<lb/>
在贛倡義擒㓕今日之域中殆有不忍言者矣此<lb/>
<pb n="KR4e0157_SBCK_001-82a"/>
其功在　國論章章較著人所共明也及宸濠既<lb/>
擒太監張忠及許㤗等復又誘惑　武宗以親征<lb/>
爲名廵幸南都其實隂懐異志𣣔逞不軌時　宗<lb/>
社之危益如累卵矣全頼守仁握兵上㳺隨機運<lb/>
變各惡潜自震慴　武宗因得還京厚終扵以啓<lb/>
先皇帝逮我　皇上今日萬世無疆之業此其功<lb/>
甚鉅而爲力尤難其迹則甚隱矣至其倡明道術<lb/>
默賛化理未易言述即舉所著㧞本塞源一論開<lb/>
示人心猶爲明切如使中外大小臣工實是體䆒<lb/>
<pb n="KR4e0157_SBCK_001-82b"/>
則所以翊我　皇上太平無疆之治者尤非淺小<lb/>
此其功則百千世可頌者也在昔　先皇帝入繼<lb/>
大統首議錫爵進秩遣官存問即欲　召入宻勿<lb/>
以咨啓沃維時輔臣桂蕚者妬其軋已隂肆擠排<lb/>
故薦令督師兩廣竟使賫志以殁㝷復構煽致削<lb/>
封爵智士忠臣至今扼腕悼嘆而不置矣伏惟<lb/>
皇上俯垂軫念　敕下廷臣虗心集議　特賜復<lb/>
爵贈謚從祀孔廟萬代瞻仰甚盛舉也臣竊又伏<lb/>
思為此請在　國家詔功彛典當如此耳乃若篤<lb/>
<pb n="KR4e0157_SBCK_001-83a"/>
忠效知之臣其心惟願　國家永靈長之慶而不<lb/>
願有建功之賞惟願　朝端恊一徳之交而不樂<lb/>
有倡道之名伏惟　皇上省覧及此深惟徃事之<lb/>
鍳益弘保太之圗而左右臣工共明一體之學頓<lb/>
消有我之私則守仁之道即已表章于　今日而<lb/>
守仁之志即已獲伸于九原矣即今奕世阨窮永<lb/>
言銷㓕亦其所安此守仁之心亦㣲臣之心也臣<lb/>
無任祝望激切隕越之至為此專差舎人丁憲賫<lb/>
捧謹題請　㫖奉　聖㫖禮部知道<lb/>
<pb n="KR4e0157_SBCK_001-83b"/>
　　題贈謚䟽<lb/>
吏部一本爲開讀等事節該本部驗封清吏司案<lb/>
呈奉本部送准禮部咨該科道等官會舉已故原<lb/>
任新建伯南京兵部尚書兼都察院左都御史王<lb/>
守仁等官各應得　恤典等因除祭葬照例給與<lb/>
外據贈官備咨前来本部俱經照例題奉　欽依<lb/>
外准吏部咨該翰林院接出掲帖某人等因開咨<lb/>
送司案呈到部查得贈謚官員例應給與　誥命<lb/>
本部欲行翰林院撰文中書舍人關軸書冩臣等<lb/>
<pb n="KR4e0157_SBCK_001-84a"/>
未敢擅便開坐謹題請　㫖　計撰述官　員<lb/>
誥命　軸○原任新建伯南京兵部尚書兼都察<lb/>
院左都御史王守仁今贈新建矦謚文成○原任<lb/>
少師兼太子太師吏部尚書華盖殿大學士楊廷<lb/>
和今贈太保謚文忠○原任少傅兼太子太傅戸<lb/>
部尚書謹身殿大學士蔣冕今贈少師謚文定○<lb/>
原任太子太保吏部尚書兼武英殿大學士石珤<lb/>
今贈少保○原任少保兼太子太保吏部尚書喬<lb/>
宇今贈少傅謚荘簡○原任太子太保兵部尚書<lb/>
<pb n="KR4e0157_SBCK_001-84b"/>
兼都察院左都御史王廷相今贈少保謚肅敏○<lb/>
原任太子太保兵部尚書聶豹今贈少保謚貞襄<lb/>
○原任太子太保兵部尚書彭澤今贈少保謚襄<lb/>
毅○原任太子少保戸部尚書王杲今贈少保○<lb/>
原任太子少保戸部尚書梁材今贈太子太保謚<lb/>
端肅○原任禮部尚書汪俊今贈太子少保謚文<lb/>
荘○原任刑部尚書喻茂堅今贈太子少保○原<lb/>
任刑部尚書劉訒今贈太子少保○原任刑部尚<lb/>
書林俊今贈太子少保謚貞肅○原任南京工部<lb/>
<pb n="KR4e0157_SBCK_001-85a"/>
尚書吳廷舉今贈太子少保謚清惠○原任南京<lb/>
兵部尚書湛若水今贈太子少保○原任兵部左<lb/>
侍郎張漢今贈兵部尚書○原任南京工部左侍<lb/>
郎程文徳今贈禮部尚書○原任南京工部左侍<lb/>
郎何孟春今贈禮部尚書謚文簡○原任南京禮<lb/>
部右侍郎吕柟今贈禮部尚書謚文簡○原任兵<lb/>
部右侍郎兼都察院左副都御史曽銑今贈兵部<lb/>
尚書謚襄愍○原任兵部右侍郎兼都察院右副<lb/>
都御史楊守謙今贈兵部尚書謚恪愍○原任兵<lb/>
<pb n="KR4e0157_SBCK_001-85b"/>
部右侍郎兼都察院右僉都御史商大節今贈兵<lb/>
部尚書謚端愍○原任南京刑部右侍郎江曉今<lb/>
贈工部尚書○原任都察院右副都御史孫繼魯<lb/>
今贈兵部左侍郎謚清愍○原任詹事府少詹事<lb/>
兼翰林院侍讀學士黃佐今贈禮部右侍郎○原<lb/>
任都察院右僉都御史朱方今贈都察院右副都<lb/>
御史○原任南京國子監祭酒鄒守益今贈禮部<lb/>
右侍郎謚文荘○原任刑部左侍郎劉玉今贈刑<lb/>
部尚書謚端毅○原任太子太保吏部尚書㷱浹<lb/>
<pb n="KR4e0157_SBCK_001-86a"/>
今贈少保謚恭肅○原任太僕寺卿楊朂今贈右<lb/>
副都御史謚忠節○原任左春坊左賛善羅洪先<lb/>
今贈光禄寺少卿謚文恭○原任兵部員外郎楊<lb/>
繼盛今贈太常寺少卿謚忠愍<lb/>
　　題遣官造葬照㑹<lb/>
工部為開讀事書填堂字一千八百二十號勘合<lb/>
照會浙江布政司仰比號相同照依後開事件作<lb/>
速完報施行湏至照會者計開一件開讀事屯田<lb/>
清吏司奉本部連送該本部題本司案呈奉本部<lb/>
<pb n="KR4e0157_SBCK_001-86b"/>
送准禮部咨該禮科等科都給事中等官辛自脩<lb/>
等題前事該本部看得大學士蔣冕性行朴忠學<lb/>
識雅正當　武朝南廵之日而恊謀靖亂共成康<lb/>
定之功遇　先皇繼統之初而秉正立朝克效賛<lb/>
襄之職乞身逺引似得進退之宜潔已令終無損<lb/>
平生之譽新建伯兵部尚書王守仁具文武之全<lb/>
才闡聖賢之絶學筮官郎署而抗䟽以犯中璫甘<lb/>
受炎荒之謫建臺江右而提兵以平巨逆親收<lb/>
社稷之功偉節竒勲乆已見推於輿論封盟恤典<lb/>
<pb n="KR4e0157_SBCK_001-87a"/>
豈宜遽奪扵身終尚書汪俊秉剛介之性持廉慎<lb/>
之操筮仕詞林而再蹶復起生平之制行可知繼<lb/>
司邦禮而百折不回立朝之節槩具見潔巳無慚<lb/>
扵古道歸田見重扵鄕評尚書喬宇才猷博逹德<lb/>
量宏深預計伐叛濠之謀而留都頼之以不聳持<lb/>
法落逆彬之膽而好萌藉此以潜消入掌銓衡公<lb/>
明𢡟著晚歸田里譽望彌隆左都督周尚文志本<lb/>
忠勤才尤清耿深謀秘畧克成保障於雲中銳幹<lb/>
強才乆震威名扵閫外近年良将在所首稱身後<lb/>
<pb n="KR4e0157_SBCK_001-87b"/>
恤典委難報罷以上諸臣論其職任才猷不無差<lb/>
等之别要其官常人品均為賢碩之儔所當厚加<lb/>
恤典以優異者也尚書喻茂堅歷官中外積有年<lb/>
勞守巳始終並無訾論尚書王杲持身清慎任事<lb/>
剛方謫死本無非罪大節委有可加以上二臣所<lb/>
當照例給與祭塟者也相應題　請合無将大學<lb/>
士蔣冕尚書喬宇左都督周尚文各照例與祭九<lb/>
壇新建伯王守仁與祭七壇尚書汪俊與祭二壇<lb/>
尚書喻茂堅與祭二壇尚書王杲與祭四壇移咨<lb/>
<pb n="KR4e0157_SBCK_001-88a"/>
工部照依品級造墳安塟及行各該布政使備辦<lb/>
祭物香燭𥿄就遣本司堂上官致祭等因題奉<lb/>
聖㫖蔣冕喬宇周尚文王守仁汪俊各照例與祭<lb/>
塟還同吕柟俱與他謚石瑶准改謚其餘都依擬<lb/>
行欽此欽遵咨部送司查得先該本部為審時省<lb/>
禮以寛民力事議得病故大臣照依今定後開價<lb/>
值轉行有司措辦給付䘮家自行造塟不必差官<lb/>
中間果有功德昭彰聞望素著公私無過或曽歷<lb/>
邉務建立竒功及　經帷纂修效勞年乆此等官<lb/>
<pb n="KR4e0157_SBCK_001-88b"/>
貟合照舊例差官造塟俱聼本部臨時斟酌奏<lb/>
請定奪等因題奉　武宗皇帝聖㫖是造墳開壙<lb/>
工料價銀則例准擬欽此巳經通行欽遵去後今<lb/>
該前因通查案呈到部看得大學士蔣冕尚書喬<lb/>
宇王守仁汪俊喻茂堅王杲都督周尚文俱功徳<lb/>
昭彰聞望素著及效勞　經帷纂脩并建立邉功<lb/>
俱應差官造塟查得本部司屬官員各有差占及<lb/>
查見今行人司并中書等衙門俱缺官不敷委用<lb/>
合候　命下之日容職等查順便省分行移事簡<lb/>
<pb n="KR4e0157_SBCK_001-89a"/>
衙門查有應差官員或一人兼差二三省本部照<lb/>
例各給批文定限仍行兵部應付各官前去各該<lb/>
布政司比號相同着落當該官吏照依後開擬定<lb/>
價值派辦各該布政司仍委堂上官一員會同本<lb/>
部委官前去造墳處所依式造塟各畢日備将夫<lb/>
匠價銀數目各該布政司類造黄冊　奏繳青冊<lb/>
送部查考等因隆慶元年六月𥘉八日少傅本部<lb/>
尚書雷　等具題本月𥘉十日奉　聖㫖是欽此<lb/>
欽遵擬合通行爲此合連送司仰類行各該布政<lb/>
<pb n="KR4e0157_SBCK_001-89b"/>
司着落當該官吏照依本部題奉　欽依内事例<lb/>
欽遵造塟施行等因連送到司各付前去類填施<lb/>
行計開浙江布政司派辦已故原任新建伯兼南<lb/>
京兵部尚書王守仁係　京二品文官造墳工料<lb/>
價銀二百五十兩夫匠一百五十名毎名出銀一<lb/>
兩通共該銀四百兩正　右照㑹浙江等處承宣<lb/>
布政使司准此　隆慶元年六月十七日對同都<lb/>
吏王宜　開讀事　右照會浙江布政司當堂開<lb/>
拆<lb/>
<pb n="KR4e0157_SBCK_001-90a"/>
　　祭塟劄付<lb/>
浙江等處承宣布政使司為開讀事禮房准戸部<lb/>
勘合科付承准　禮部以字四千二百五十二號<lb/>
勘合照㑹前事准祠祭清吏司付奉本部連送該<lb/>
本部題本司案呈奉本部送禮科都給事中等官<lb/>
辛自修等題欽奉　詔書内一欵近年病故大臣<lb/>
有應得恤典而未得亦有不應得而得者科道官<lb/>
舉奏定奪欽此臣等㑹同科道官復加詢訪公同<lb/>
面議舉得尚書王守仁竒勲大節茂著於生前令<lb/>
<pb n="KR4e0157_SBCK_001-90b"/>
望髙風愈隆於身後應得　恤典而未得者伏乞<lb/>
敕下該部再加查議如果　恤典未給将王守仁<lb/>
應復官廕者先復其官廕仍給以祭塟贈謚等因<lb/>
奉<lb/>
聖㫖禮部看議来說欽此欽遵抄出送司行准吏<lb/>
部文選淸吏司回稱王守仁原任新建伯兼南京<lb/>
兵部尚書及准考功清吏司手本回稱王守仁病<lb/>
故各回報到司查得　大明會典并見行事例文<lb/>
官見任并致仕者二品病故祭二壇又查得凡伯<lb/>
<pb n="KR4e0157_SBCK_001-91a"/>
爵𬋩事有軍功者祭七壇工部造墳安塟又查得<lb/>
先為比例乞　恩贈謚事節奉　孝宗皇帝<lb/>
聖㫖今後有乞恩贈的恁部裏還要斟酌可否来<lb/>
說務合公論不許一槩狥情比例濫請該科記着<lb/>
欽此今該前因案呈到部㸔得　恤典一節　朝<lb/>
是所以崇奨賢哲褒答忠勞表章扵既徃激勸扵<lb/>
将来其典至重其法至嚴者也若使有當得而不<lb/>
得有不應得而濫得者又何以示教戒扵天下而<lb/>
公是非扵後世耶茲者躬遇我　皇上嗣承大統<lb/>
<pb n="KR4e0157_SBCK_001-91b"/>
典禮鼎新正人心爭自濯磨之始而　明詔所及<lb/>
特開釐正　恤典一欵言官奉　詔諮詢陳列上<lb/>
請無非祗承　明命以公勸懲之意相應議擬為<lb/>
照新建伯兵部尚書王守仁具文武之全才闡聖<lb/>
賢之絶學筮官郎署而抗䟽以犯中璫甘受炎荒<lb/>
之謫建臺江右而提兵以平巨逆親收社稷之功<lb/>
偉節竒勳乆巳見推扵輿論封盟恤典豈宜遽奪<lb/>
扵身終所當厚加　恤典以示優異者也臣等參<lb/>
稽公論查照事例明白相應題　請合無将新建<lb/>
<pb n="KR4e0157_SBCK_001-92a"/>
伯王守仁與祭七壇照依品級造葬仍乞　賜謚<lb/>
易名以表潜懿其爵廕移咨吏部查議外合候<lb/>
命下行翰林院撰祭文幷擬謚號工部差官造墳<lb/>
安塟及行該布政司買辦祭物香燭𥿄就遣本布<lb/>
政司堂上官致祭　恩典出自　朝廷臣等不敢<lb/>
定擬伏乞　聖裁等因隆慶元年四月二十七日<lb/>
本部尚書兼翰林院學士髙　等具題二十九日<lb/>
節奉<lb/>
聖㫖王守仁照例與祭葬還與他謚欽此欽遵擬<lb/>
<pb n="KR4e0157_SBCK_001-92b"/>
合就行為此合就連送仰付該司類行浙江布政<lb/>
司轉屬支給官錢買辦祭物香燭𥿄就遣本布政<lb/>
司堂上官致祭仍将用過官錢開報戸部知數毋<lb/>
得因而科擾不便連送到司合付前去煩為類填<lb/>
施行等因到司案呈到部擬合就行浙江布政司<lb/>
照依勘合内事理一體遵奉施行等因備承移付<lb/>
准此擬合就行為此除外劄付本官照劄備承照<lb/>
會内事理即便轉行該縣支給官錢買辦祭物香<lb/>
燭𥿄完備擇日申請本司分守該道親詣致祭施<lb/>
<pb n="KR4e0157_SBCK_001-93a"/>
行畢日将用過官錢行過日期明開動支何項銀<lb/>
數備造青黃文冊三本申報以慿轉繳施行毋得<lb/>
違錯不便湏至劄付者　計開一祭文<lb/>
諭祭文<lb/>
維隆慶　年　月　日<lb/>
皇帝遣本布政司堂上某官某　諭祭原任新建<lb/>
伯兼兵部尚書贈新建侯王守仁文　曰惟卿學<lb/>
達天人才兼文武拜官郎署抗䟽以斥權奸擁節<lb/>
江西仗義而討凶逆芟夷大難茂著竒勲又能倡<lb/>
<pb n="KR4e0157_SBCK_001-93b"/>
絶學扵将湮振斯文扵不墜豈獨　先朝之名佐<lb/>
實爲當代之真儒顧公評未定扵生前致恤典尚<lb/>
缺扵身後朕玆嗣統特用頒恩爵陟矦封申錫酬<lb/>
功之命謚加美號庸彰節惠之公冥漠有知英靈<lb/>
斯烈<lb/>
　　首七等文<lb/>
曰惟卿學探洙泗之奥才爲管葛之儔直節著扵<lb/>
立朝竒功收扵定難德既茂矣勲莫尚焉方膺顯<lb/>
命以貤榮遽罹䜛言而裭爵公評殊快恩寵特加<lb/>
<pb n="KR4e0157_SBCK_001-94a"/>
首七莫追載頌諭祭服玆明渥用慰幽靈　終七<lb/>
百日文同但改首七為終七又改終七為百日<lb/>
　　下葬等文<lb/>
曰惟卿學問閎淵謀猷敏練接千載聖賢之正脉<lb/>
建萬年社稷之竒功乆𬒳浮言莫伸國是雖爵隨<lb/>
身廢而名與道存兹當窀穸之期用賁幽泉之寵<lb/>
歆兹彛典奨爾忠魂　朞年除服文同但改窀穸<lb/>
為周朞又改為禫除<lb/>
　一祭品<lb/>
<pb n="KR4e0157_SBCK_001-94b"/>
　　猪一口　羊一羫　饅頭五分　粉湯五分<lb/>
　　果子五色<hi>毎色五斤</hi>按酒五盤　鳯雞一隻　煠<lb/>
　　骨一塊　煠魚一尾　酥餅酥<hi>各四箇</hi>湯<lb/>
　　鷄一分　湯魚一分　䧏真香一炷　燭一<lb/>
　　對<hi>重一斤</hi>焚祝𥿄<hi>一百張</hi>酒二瓶<lb/>
右劄付紹興府准此　入遞不差人　隆慶二年<lb/>
二月十三日對同通吏朱椿　開讀事　十四日<lb/>
申時發行紹興府　劄付押　十六日到府<lb/>
　　江西奏復封爵咨　任士慿<lb/>
<pb n="KR4e0157_SBCK_001-95a"/>
欽差廵撫江西等處地方兼理軍務兵部右侍郎<lb/>
兼都察院右僉都御史任　為開讀事據江西布<lb/>
政司呈奉職按驗准吏部咨前事内開㑹同廵按<lb/>
御史即查新建伯王守仁當宸濠倡亂之時仗義<lb/>
勤王奮身率衆中間分兵遣将料敵設謀斬獲功<lb/>
次擒縛渠魁等頃是否的有實蹟可據地方蕩平<lb/>
之後羣情果否誦功爵廕削除以来羣情果否稱<lb/>
枉即今應否准其子孫世襲逐一備查明白作速<lb/>
會　奏施行等因備咨前来案行本司會同司道<lb/>
<pb n="KR4e0157_SBCK_001-95b"/>
查議詳報并蒙廵按江西監察御史蘇　案驗<lb/>
奉都察院勘劄同前事依奉行據南昌府呈據南<lb/>
昌縣申稱故牒府縣儒學師生及喚通縣耆民坊<lb/>
里陳一鳴等并質之鄉宦原任侍郞等官曾鈞丁<lb/>
以忠劉伯躍胡植等逐一查結得宸濠隂謀不軌<lb/>
已将十年蓄養死士招集盗賊一旦舉事勢熖燻<lb/>
灼扵時本爵方任南贛都御史往閩勘事正徳十<lb/>
四年六月十五日行至豐城聞變即旋吉安督率<lb/>
知府伍文定等調集軍民兵快約會該府鄕官王<lb/>
<pb n="KR4e0157_SBCK_001-96a"/>
懋中等相與激發忠義移檄遠近暴揚逆濠罪惡<lb/>
扵是豪傑響應人始思奮士民知有所恃而壮膽<lb/>
逆黨知有所畏而落魄夫本爵官非守土而討逆<lb/>
之　命又未下一旦舉大事定大謀此非忠憤激<lb/>
切克惇大義者不䏻也至七月𥘉二日逆濠留兵<lb/>
萬餘守江西省城而自引兵向　闕本爵晝夜促<lb/>
兵十五日會臨江之樟樹十八日分布督遣知府<lb/>
伍文定等攻廣閠七門二十二日破賊盡擒逆惡<lb/>
二十四日逼黄家渡二十六日逆濠就擒不延時<lb/>
<pb n="KR4e0157_SBCK_001-96b"/>
日江省底定此非謀略素定料敵若神者不能也<lb/>
夫逆濠一大變也以六月十四日起事以七月二<lb/>
十六日蕩平兵不血刅民不易市即本爵之勲烈<lb/>
誠與　開國同稱迨　先帝登極大定公典論江<lb/>
西首功　封本爵為新建伯給劵世襲此固報功<lb/>
之盛典而江右咸稱快焉繼因平蠻病故　朝議<lb/>
南寧之事霍韜黃綰諸臣奏䟽甚明竟扼扵衆忌<lb/>
而天下咸稱枉焉邇者為　開讀事科道等官䟽<lb/>
𣣔復其世襲此公道之在人心不容泯也昔　開<lb/>
<pb n="KR4e0157_SBCK_001-97a"/>
國文臣劉基以武功封誠意伯停襲百餘年嘉靖<lb/>
𥘉　特取其的裔世襲夫本爵學貫天人才兼文<lb/>
武忠揭日月功維　社稷恩庇生民擬之劉誠意<lb/>
不相伯仲儻蒙覆奏　准其世襲扶植崇徳報功<lb/>
之公道興起忠臣義士之世教等因并據本縣儒<lb/>
學生員王緝等結報相同備申本府轉申到司據<lb/>
此隨該本司左布政使曹三暘右布政使程珤㑹<lb/>
同按察使張柱都司署都指揮僉事耿文光分守<lb/>
南昌道左叅政方弘靜分廵南昌道僉事嚴大紀<lb/>
<pb n="KR4e0157_SBCK_001-97b"/>
㑹看得原封新建伯王守仁正徳十四年督撫南<lb/>
贛之時於六月𥘉九日自贛起行徃福建勘事時<lb/>
宸濠謀為不軌欲圖　社稷本月十四日擅殺都<lb/>
御史孫燧副使許逵幷執縛都布按三司官及府<lb/>
縣等衙門大小官員俱囚之盡收在城各衙門印<lb/>
信及搬搶各庫藏一空釋放在城各司府縣見監<lb/>
重囚舟楫蔽江而下聲言直取南京次日本爵在<lb/>
扵豐城舟中聞變疾趨吉安集兵勤王行至中途<lb/>
尤恐兵力未集若宸濠速出難以遽支乃間諜揚<lb/>
<pb n="KR4e0157_SBCK_001-98a"/>
言　朝廷先知寧府将叛行令兩廣湖襄都御史<lb/>
楊旦秦金准兵部咨調遣各處兵馬暗伏要害地<lb/>
方以伺寧府兵出襲殺復取優人數軰将公文各<lb/>
縫衣絮中各與數百金以全其家令其至伏兵處<lb/>
所飛報竊發日期将發間又捕捉偽太師李士實<lb/>
家屬至舟尾令其覘知本爵佯怒令牽之上岸處<lb/>
斬巳而故縦之令其奔報宸濠邏獲優人果扵衣<lb/>
絮中搜得公文宸濠遂疑懼不敢即發十八日至<lb/>
吉安督率本府知府伍文定臨江知府戴徳孺贛<lb/>
<pb n="KR4e0157_SBCK_001-98b"/>
州知府邢珣袁州知府徐璉等調集軍民召募義<lb/>
勇會計一應解留錢粮支給粮餉造作戰船　奏<lb/>
留公差回任御史謝源伍希儒分職任事約會致<lb/>
仕養病丁憂閑住及赴部調用等項一應鄕官相<lb/>
與激勸忠義曉諭禍福又恐宸濠知其調度覺其<lb/>
間諜發兵速出乃宻使偽國師劉養正家屬及平<lb/>
日與宸濠徃来鄕官隂致歸附之意以緩其出直<lb/>
伺調度巳定乃移檄逺近宣布　朝廷威惠暴露<lb/>
宸濠罪惡又度兵家決勝之機不宜急冲其鋒湏<lb/>
<pb n="KR4e0157_SBCK_001-99a"/>
先復省城搗其巢穴賊聞必回兵来援則出兵邀<lb/>
而擊之此全勝之䇿扵是佯示以自守不出之計<lb/>
七月𥘉二日宸濠留兵萬餘使守江西省城乃自<lb/>
引兵向安慶本爵探知其出遂星馳促各府兵期<lb/>
以本月十五日會扵臨江之樟樹鎮身督知府伍<lb/>
文定等兵徑下戴德孺等兵各依期奔集十八日<lb/>
遂至豐城分布哨道約會齊攻省城廣閠等七門<lb/>
是日又探得宸濠伏兵扵新舊墳厰以備省城之<lb/>
援乃密遣兵從間道襲破之以揺城中十九日發<lb/>
<pb n="KR4e0157_SBCK_001-99b"/>
市汊二十日各兵俱至信地我師鼓噪並進綈絙<lb/>
而登一時七門齊入城遂破擒其居守　宜春王<lb/>
拱樤及偽太監萬銳等千餘人宸濠宫中眷屬縱<lb/>
火自焚遂封府庫搜岀原收大小衙門印信九十<lb/>
六顆先上江西捷音䟽仍分兵四路追躡宸濠攻<lb/>
圍安慶未下至是果解圍歸援省城卒如本爵所<lb/>
料扵是議禦宼之䇿本爵斷以宜先出銳卒乗其<lb/>
惰歸邀撃以挫其鋒衆将不戰而自潰遂遣知府<lb/>
伍文定等分道並進撃其不意奮死殊戰賊大潰<lb/>
<pb n="KR4e0157_SBCK_001-100a"/>
因傍諭城中軍民雖嘗受賊官爵能逃歸者皆免<lb/>
死䏻斬賊徒歸降者皆給賞使内外居民及響導<lb/>
人四路傳布以觧散其黨二十三日宸濠先鋒至<lb/>
樵舍風㠶蔽江本爵親督伍文定等四面分布以<lb/>
張其勢二十四日賊逼黄家渡乃合兵交撃噪呼<lb/>
並進賊大潰而奔擒斬二千餘級落水死者以萬<lb/>
數賊氣大沮退保八字腦二十五日伍文定等奮<lb/>
督各兵並進砲及宸濠舟賊又大潰擒斬二千餘<lb/>
級溺水死者莫計其數乃夜督伍文定等爲火攻<lb/>
<pb n="KR4e0157_SBCK_001-100b"/>
之具邢珣等分兵四伏期火發而合二十六日宸<lb/>
濠方召羣臣責其間不致死力者将引出斬之爭<lb/>
論未決我兵已四面而集火及宸濠副舟衆遂奔<lb/>
散宸濠與妃泣别宫人皆赴水死宸濠并其母子<lb/>
郡王将軍儀賔及僞太師國師元帥叅賛尚書都<lb/>
督都指揮千百戸等官數百人皆就擒矣擒斬賊<lb/>
黨凡三千餘級落水死者約三萬餘所棄衣甲噐<lb/>
仗財物與浮尸積聚橫亘若洲餘賊數百艘四散<lb/>
逃潰二十七日復遣官分兵追勦殆盡計先後擒<lb/>
<pb n="KR4e0157_SBCK_001-101a"/>
斬首從賊人賊級并獲宫人賊屬奪回𬒳脅被虜<lb/>
招撫畏服官民男婦等項共一萬一千五百九十<lb/>
六名顆口功成而事定矣先是本爵起兵吉安時<lb/>
兩上䟽乞　命将出師蒙　朝廷差安逺伯朱㤗<lb/>
即許㤗平虜伯朱彬即江彬左都督朱翬即劉翬<lb/>
太監張忠張永等爲總督軍務賛畫機宻等官體<lb/>
勘宸濠叛逆事情前徃江西至中途聞宸濠受擒<lb/>
報捷至京計欲奪功乃宻請　駕親征江彬許㤗<lb/>
等乃倡言本爵始同宸濠謀叛因見　天兵親討<lb/>
<pb n="KR4e0157_SBCK_001-101b"/>
始擒宸濠以功脫罪欲併擒本爵以爲巳功又諭<lb/>
本爵欲将宸濠放至城中待　駕至列陣重擒本<lb/>
爵不可遂各引兵至南京候　駕本爵乃力䟽<lb/>
請止親征九月十一日親自諒帶官軍将宸濠幷<lb/>
宫眷逆情重犯督觧赴　闕扶病前進行止浙江<lb/>
杭州府又遇　奏差太監張永齎　駕帖開稱宸<lb/>
濠等待親臨地方覆審明白具奏定奪本爵遂按<lb/>
行浙江按察司轉呈太監張永㑹同監軍御史公<lb/>
同該省都布按三司等官将見解逆首宸濠幷宫<lb/>
<pb n="KR4e0157_SBCK_001-102a"/>
春等項逐一交付明白轉觧於是江彬等日夕謀<lb/>
欲奪功𣣔反坐本爵幷擒爲功頼張永極力辯䕶<lb/>
得免時本爵功髙朢重頗爲當路所忌正德十六<lb/>
年十二月内該部題爲捷音事議封公伯爵給與<lb/>
誥劵子孫世世承襲　賜敕遣官奨勞　錫以銀<lb/>
幣犒以羊酒封新建伯奉天翊衛推誠宣力守正<lb/>
文臣特進光禄大夫柱國兼南京兵部尚書叅賛<lb/>
機務歲支禄米一千石三代拜妻一體追封本爵<lb/>
累䟽辭免明年嘉靖改元本爵丁父憂四方来游<lb/>
<pb n="KR4e0157_SBCK_001-102b"/>
其門講學益衆科道官迎當路意劾公偽學服闋<lb/>
例該起復六年不召江西輔臣有私憾本爵者密<lb/>
爲進䜛以阻其進嘉靖六年廣西岑猛倡亂兵部<lb/>
論薦本爵總督四省軍務前去蕩平又成大功時<lb/>
本部力叅其擅離職役及叅其處置廣西思田八<lb/>
寨事恩威倒置又詆其擒宸濠時軍功冐濫乞<lb/>
命多官㑹議明年江西輔臣復進密掲　命多官<lb/>
㑹議遂削世襲伯爵幷當行　恤典皆不沽𬒳矣<lb/>
等因到職據此卷查先准吏部咨前事已經案行<lb/>
<pb n="KR4e0157_SBCK_001-103a"/>
該司㑹同查議去後今據前因該職會同廵按江<lb/>
西監察御史蘇朝宗叅看得原任新建伯王守仁<lb/>
當宸濠叛逆之日正督撫南贛之時宸濠之未發<lb/>
也若非勦平浰頭等巢則勇智絶倫之徒皆爲賊<lb/>
所用必大肆蔓延之禍及宸濠之既發也若非行<lb/>
間以緩其出則四方大兵之衆非朝夕可集必難<lb/>
爲撲滅之功督伍文定督戴德孺督邢珣等飽歌<lb/>
恊力足見分兵遣将之䏻係省城係黃家渡係樵<lb/>
舍決勝若神信有料敵設謀之智斬獲功次具載<lb/>
<pb n="KR4e0157_SBCK_001-103b"/>
於紀功之冊而擒縛渠魁甚明於交割之文且奮<lb/>
身率衆之勞皆歷歷可據仗義勤王之舉尚昭昭<lb/>
在人先與後擒乃豪黨利已之誣本不足辯而其<lb/>
中原以北終不能攻䧟金陵以據者要皆本爵至<lb/>
㣲之謀論之今日江西死節皆蒙　贈恤生存皆<lb/>
獲撫安孰非本爵勤勞之舉地方蕩平之後誦功<lb/>
者載在口碑爵廕削除以来稱枉者孚於士論蓋<lb/>
較之　開國元勲若非同事而擬其奠安　社稷<lb/>
則與同功但世襲之　典事體重大出自　朝廷<lb/>
<pb n="KR4e0157_SBCK_001-104a"/>
非臣下所敢輕議爲此除具題外今備前由理合<lb/>
移咨貴部煩請查照施行湏至咨者　右咨吏部<lb/>
隆慶元年十月十一日行　說堂　十一月十三<lb/>
日到<lb/>
　　浙江撫廵奏復封爵䟽　王得春<lb/>
廵按浙江監察御史王　題爲懇乞　鑒忠義<lb/>
復襲爵以光聖政事臣惟人臣報國之忠致身之<lb/>
義雖得之天性然其所以鼓舞而激勵之者實頼<lb/>
君父在上有以握其機也臣㑹同提督軍門趙<lb/>
<pb n="KR4e0157_SBCK_001-104b"/>
竊見原任新建伯王守仁爲浙江餘姚人方正徳<lb/>
巳卯寧庶人宸濠謀反時守仁以南贛廵撫提督<lb/>
軍務奉　㫖前徃福建勘處叛軍道經豐城聞變<lb/>
乃潜回吉安遂與知府伍文定等誓死討賊當是<lb/>
時也宸濠以數十年逆謀發之一旦遠邇駭震内<lb/>
而　武宗皇帝左右近習多昏酣宸濠賂遺甚有<lb/>
與之交通者外而孫燧許逵同時𬒳害三司而下<lb/>
多就拘囚又遣其黨分收諸郡邑印信逆熖所薰<lb/>
視湖湘閩浙不復在目中㠶檣東下日蔽江塞遂<lb/>
<pb n="KR4e0157_SBCK_001-105a"/>
破南康九江如摧枯拉朽急攻安慶直瞰留都東<lb/>
南事勢亦孔棘矣守仁以書生民非素屬地非統<lb/>
轄兵非素練餉非素具徒以區區忠義號召豪傑<lb/>
倉卒調度誓死討賊其報宸濠謀反䟽曰臣以區<lb/>
區之命誠爲討賊之舉務使牽其舉動而使進不<lb/>
得前擣其巢穴而使退無所據夫觀守仁血誠之<lb/>
言其忠義根諸天性者固将昭日月而貫金石矣<lb/>
而其牽舉動擣巢穴之見智勇殊絶視宸濠真為<lb/>
囊中物耳宸濠固兇狡竟莫䏻逃繼之南昌破而<lb/>
<pb n="KR4e0157_SBCK_001-105b"/>
巢穴平矣宸濠返而渠魁執矣不兩月間地方底<lb/>
寧　朝廷無徴兵遣将之煩地方臻反亂為治之<lb/>
效此功在　社稷甚為竒偉乃天祐　國家生此<lb/>
偉人而其誠與才合盖有追蹤乎百代之上者矣<lb/>
使是時而非遇守仁使守仁以南昌非故屬不以<lb/>
討賊為巳任即使討賊張虗聲待奏報而不速為<lb/>
撲滅之計臣等知東南安危未可必也即使　朝<lb/>
廷之上聞變急圗遣将得人供餉得人調度得人<lb/>
未免延緩日時及其戡定又不知所傷人命㡬何<lb/>
<pb n="KR4e0157_SBCK_001-106a"/>
所費糧餉幾何所費爵賞㡬何所損　國家元氣<lb/>
㡬何此守仁之功所以爲大也柰何功雖成矣而<lb/>
奸黨忌嫉不惟爵賞不反抑且媒孽多方又頼天<lb/>
祜我　國家不使忠義抱屈終身幸遇　世宗皇<lb/>
帝入繼大統即位未㡬首録守仁之功封新建伯<lb/>
世襲部下伍文定等陞賞有差當是之時海内之<lb/>
人又莫不以　世宗皇帝䏻賞忠義之<graphic n="KR0564" url="https://raw.githubusercontent.com/kanripo/KR-Gaiji/master/images/KR0564.png" mimeType="image/png"/>亦莫不<lb/>
以守仁之功爲足以當封爵而不愧也是時守仁<lb/>
雖膺封爵徒淹家居未嘗一日柄用嘉靖六年間<lb/>
<pb n="KR4e0157_SBCK_001-106b"/>
始起奉　敕討兩廣叛目盧蘇王受等既平以衝<lb/>
冐炎瘴病篤具䟽辭官不待報而歸至江西南康<lb/>
地方病故夫以守仁江西之功論之誠已竭夫報<lb/>
國之忠以兩廣之還跡之又未失夫致身之義俱<lb/>
無可以議焉者祗以當時大臣有忌其兩廣功成<lb/>
䟽中未叙已者乃從中主議謂其不俟　命而行<lb/>
非大臣體遂有　㫖削襲爵臣等嘗為守仁冤之<lb/>
何則假使守仁詐病而歸與地方未平而急身謀<lb/>
誠爲可罪然地方已平矣即不病亦當聼其辭歸<lb/>
<pb n="KR4e0157_SBCK_001-107a"/>
以彰　朝廷均勞大臣之義矧地方已平而又病<lb/>
病又篤卒死扵道路而人猶執其跡以罪之冤亦<lb/>
甚矣玆幸我　皇上御極即位一詔将使天下無<lb/>
一物不得其所故凡平日内外大小臣工或一言<lb/>
有益于　國家一行有益于生民者無不恤録若<lb/>
守仁者其伯爵之襲臣等固謂其為　皇上新政<lb/>
第一事也况經言官䟽請徃復行勘海内臣工萬<lb/>
口一詞咸以守仁伯爵當襲臣等謬膺撫按浙江<lb/>
爲守仁桑梓地其得之公論稽之羣情揆之<lb/>
<pb n="KR4e0157_SBCK_001-107b"/>
國典察諸守仁討賊之心之功其伯爵誠宜使襲<lb/>
而不可泯者且方今南北多事北虜尤甚<lb/>
皇上宵旰九重内外大小臣工非不競競圗謀思<lb/>
以陳見伐虜悃誠而犂廷掃穴之績尚未有能奏<lb/>
者臣等誠謂<lb/>
皇上宜籍守仁報國之忠致身之義<lb/>
皇上俯採公議復其襲爵将見内外大小臣工莫<lb/>
以守仁忠義不白扵正徳之季我　世宗皇能白<lb/>
之又稍抑扵嘉靖六七年間我<lb/>
<pb n="KR4e0157_SBCK_001-108a"/>
皇上今日又獨䏻察而伸之莫不相率激勵於守<lb/>
仁之忠義以報<lb/>
皇上矣其爲　聖政之光豈小哉伏乞　勑下吏<lb/>
部再加查議節次言官奏䟽亟爲上　請守仁幸<lb/>
甚天下幸甚縁係懇乞鑒忠義復襲爵以光<lb/>
聖政事理爲此具題奉<lb/>
聖㫖吏部知道<lb/>
　　題請會議復爵䟽<lb/>
吏部題爲開讀事驗封清吏司案呈奉本部送吏<lb/>
<pb n="KR4e0157_SBCK_001-108b"/>
科抄出廵撫江西等處地方兼理軍務兵部右侍<lb/>
郎兼都察院右僉都御史任　題<hi>云云</hi>等因又該廵<lb/>
按江西監察御史蘇　等題同前事俱奉<lb/>
聖㫖該部知道欽此欽遵按查先奉本部送准禮<lb/>
部咨内開原任新建伯兼南京兵部尚書王守仁<lb/>
具文武之全才闡聖賢之絶學筮官郎署而抗䟽<lb/>
以犯中璫甘受炎荒之謫建臺江右而提兵以平<lb/>
巨逆親收　社稷之功偉節竒勲乆已見推於輿<lb/>
論封盟恤典豈宜遽奪於身终爵廕仍咨吏部查<lb/>
<pb n="KR4e0157_SBCK_001-109a"/>
議施行等因到部除新建伯王守仁照例追贈新<lb/>
建侯巳該本部具題奉有　諭㫖外所據世襲一<lb/>
節當　武廟之未造江西宸濠突然稱變事關<lb/>
社稷本爵親調官兵一鼓擒之不動聲色措天下<lb/>
於太山之安較之靖遠威寧之功良亦偉矣但因<lb/>
南寧之事停襲歳乆一旦議復事體重大相應就<lb/>
彼再行查勘以昭公論巳經備行移咨去後今該<lb/>
前因續該奉本部送吏科抄出提督軍務廵撫浙<lb/>
江等處地方都察院地方都察院右僉都御史趙<lb/>
<pb n="KR4e0157_SBCK_001-109b"/>
　　題<hi>云云</hi>等因又該廵按浙江監察御史王<lb/>
題同前事俱奉<lb/>
聖㫖吏部知道欽此欽遵抄送到司通查按呈到<lb/>
部查得王守仁以正徳十四年討平逆藩宸濠之<lb/>
亂該本部題奉　世宗皇帝聖㫖王守仁封新建<lb/>
伯奉天翊衛推誠宣力守正文臣特進光禄大夫<lb/>
柱國還兼南京兵部尚書照舊叅賛機務歲支禄<lb/>
米一千石三代幷妻一體追封欽此嘉靖八年正<lb/>
月内爲推舉才朢大臣以安地方事該本部㑹題<lb/>
<pb n="KR4e0157_SBCK_001-110a"/>
節奉　欽依王守仁伯爵姑終其本身除通行欽<lb/>
遵外今該前因案呈到部看得爵人扵朝賞延於<lb/>
世昔　聖王所不䏻廢即如王守仁削平宸濠之<lb/>
變功在　社稷豈有僅封伯爵止終其身之理所<lb/>
㨿南北兩京科道官江浙兩省撫按官交章論薦<lb/>
於四十年之後寔惟天下人心之公是但事體重<lb/>
大必湏廣延衆論本部難以獨擬合候　命下容<lb/>
臣等㑹同五府九卿科道等官從公詳議如果新<lb/>
建伯應該世襲具實奏　請恭候<lb/>
<pb n="KR4e0157_SBCK_001-110b"/>
宸斷縁係開讀事理謹題請　㫖奉<lb/>
聖㫖是<lb/>
　　㑹議復爵䟽　吏部尚書楊博<lb/>
　少傅兼太子太傅吏部尚書楊博題為<lb/>
開讀事驗封清吏司案呈奉本部送吏科抄出廵<lb/>
　撫江西等處都察院右僉都御史任　題爲<lb/>
開讀事據江西布政司呈奉職案驗准吏部咨前<lb/>
　事内開會同廵按御史即查新建伯王守仁<hi>云云</hi>
　臣等會同太師兼太子太師後軍都督府掌府<lb/>
<pb n="KR4e0157_SBCK_001-111a"/>
　事成國公臣朱　等戸部等衙門尚書等官馬<lb/>
　等議得戡亂討逆者固人臣效忠之常崇功𢡟<lb/>
　賞者實國家激勸之典已故新建伯王守仁本<lb/>
　以豪傑命世之才雅負文武濟時之畧方逆濠<lb/>
　稱兵南下也正值<lb/>
武宗廵幸之時虐熖薫灼所至瓦解天下之事盖<lb/>
　已岌岌矣本爵聞變豐城不以非其職守急還<lb/>
　吉安倡義勤王用敵間張疑兵得䟦胡疐尾之<lb/>
　算攻南昌擊樵舎中批亢擣虗之機未踰旬朔<lb/>
<pb n="KR4e0157_SBCK_001-111b"/>
　而元兇授首立消東南尾大之憂不動聲色而<lb/>
　奸宄蕩平坐紹宗社石磐之固較之開國佐命<lb/>
　時雖不同擬之靖遠威寜其功尤偉仰蒙<lb/>
先帝知眷圭符剖錫之賞已榮于生前不幸後𬒳<lb/>
　中傷山河礪帶之盟尚靳于身後此誠四十年<lb/>
　未備之缺典海内人心興滅繼絶所望于<lb/>
皇上者誠不淺也先該南北科道官交章騰荐公<lb/>
　論益明近該江浙撫按官勘報相符功次甚確<lb/>
　所據新建伯爵臣等稽之<lb/>
<pb n="KR4e0157_SBCK_001-112a"/>
令典質之輿情委應𥙷給<lb/>
誥劵容其子孫承襲以彰與國咸休永世無窮之<lb/>
　報但封爵重大係干<lb/>
特恩臣等擅難定擬伏乞<lb/>
聖裁奉<lb/>
聖㫖你毎既說王守仁有擒逆之功着遵<lb/>
先帝原封伯爵與世襲欽此欽遵已經查取應襲<lb/>
　兒男去後今據浙江布政使司咨呈據紹興府<lb/>
　申據餘姚縣申内開勘據該圗里鄰吕本隆等<lb/>
<pb n="KR4e0157_SBCK_001-112b"/>
　結稱王正億見年四十三歲原係南京兵部尚<lb/>
書都察院左都御史新建伯王守仁繼妻張氏<lb/>
於嘉靖五年十二月十二日所生嫡長親男向<lb/>
　因伊父先年節次剿平南贛樂昌等處山賊<lb/>
恩廕一子世襲錦衣衛副千戸本官見任前職並<lb/>
非旁枝過繼亦無别項違碍相應承襲伯爵等<lb/>
　因給文起送到司擬合起送為此除給批付本<lb/>
官親賫赴部告投外今将前項縁由同原来結<lb/>
　狀理合備送咨呈施行等因到部送司案呈到<lb/>
<pb n="KR4e0157_SBCK_001-113a"/>
　部看得浙江布政使司查勘過見在錦衣衛副<lb/>
　千戸王正億委係新建伯王守仁嫡長親男並<lb/>
　無違碍相應承襲一節既經奉有前項<lb/>
明㫖合無将王正億准其承襲新建伯伯爵以後<lb/>
　子孫世襲但<lb/>
恩典出自朝廷未敢擅便等因隆慶二年十月二<lb/>
　十五日少傅兼太子太傅吏部尚書楊愽等具<lb/>
　題本月二十七日奉<lb/>
聖㫖是王正億准襲伯爵欽此<lb/>
<pb n="KR4e0157_SBCK_001-113b"/>
　　再議世襲大典<lb/>
吏部等衙門少傅兼太子太傅尚書等官楊博<lb/>
等題爲懇乞<lb/>
聖明再議世襲大典以服人心以重名噐等因奉<lb/>
聖㫖該部知道欽此欽遵抄出到部送司案查先<lb/>
　爲　開讀事該科道等官都給事中辛自修等<lb/>
　及南京戸科給事中岑用賔等各奏荐原任新<lb/>
　建伯王守仁應復爵廕等因該本部題奉<lb/>
欽依備行江西撫按衙門查勘去後續該江西撫<lb/>
<pb n="KR4e0157_SBCK_001-114a"/>
　按官任士慿等查勘得原任新建伯王守仁應<lb/>
　復伯爵等因又該浙江撫按官趙孔昭等㑹荐<lb/>
　前来隨該本部題奉<lb/>
欽依㑹同太師兼太子太師後軍都督府掌府事<lb/>
　成國公朱希忠等戸部等衙門尚書等官馬森<lb/>
　等議得本爵一聞逆濠之變不以非其職守急<lb/>
　還吉安倡義勤王未踰旬朔而元兇授首立消<lb/>
　東南尾大之憂不動聲色而奸宄蕩平坐貽<lb/>
宗社盤石之固較之　開國佐命時雖不同擬之<lb/>
<pb n="KR4e0157_SBCK_001-114b"/>
　靖遠咸寜其功尤偉委應𥙷給<lb/>
誥劵容其子孫承襲以彰與國咸休永世無窮之<lb/>
　報等因奉<lb/>
聖㫖你毎既說王守仁有擒逆之功遵着<lb/>
先帝原封伯爵與世襲欽此欽遵案呈到部看得<lb/>
　新建伯王守仁一事始而江西撫按勘議繼而<lb/>
　府部科道會議揆之公論似亦允恊乃今南京<lb/>
十三道官復有此奏係干賞延重典臣等難以<lb/>
　獨擬合候<lb/>
<pb n="KR4e0157_SBCK_001-115a"/>
命下容本部仍照例㑹同在京應議各官覆議明<lb/>
　白具奏定奪未敢擅便伏乞<lb/>
聖裁等因五月十五日奏奉<lb/>
聖㫖是欽此欽遵查得誠意伯劉基食糧七百石<lb/>
　乃<lb/>
太祖欽定靖遠伯王驥一千石新建伯王守仁一<lb/>
　千石係累朝欽定多寡不同今該前因臣等㑹<lb/>
　同太師兼太子太師後軍都督府掌府事成國<lb/>
　公朱希忠等戸部尚書劉體乹等議得<lb/>
<pb n="KR4e0157_SBCK_001-115b"/>
國封爵之典論功有六曰開國曰靖難曰禦胡曰<lb/>
　平畨曰征蠻曰擒反而守臣死綏兵樞宣猷督<lb/>
府剿㓂咸不與焉盖六功者關<lb/>
社稷之重輕係四方之安危自非茅土之封不足<lb/>
　報之至於死綏宣猷剿㓂則皆一身一時之事<lb/>
　錫以錦衣之䕃則可槩欲剖符則未可也竊照<lb/>
　新建伯王守仁乃正徳十四年親捕反賊宸濠<lb/>
　之功南昌南贛等府雖同邦域分土分民各有<lb/>
　專責提募兵而平鄰賊不可不謂之倡義南康<lb/>
<pb n="KR4e0157_SBCK_001-116a"/>
　九江等處首罹荼毒且進且攻人心揺動以藩<lb/>
府而叛<lb/>
朝廷不可不謂之勁敵出其不意故俘獻扵旬月<lb/>
　之間若稍懐遲疑則賊謀益審将不知其所終<lb/>
攻其必救故績收乎萬全之畧若少有踈虞則<lb/>
賊黨益繁自難保其必濟膚功本自無前竒計<lb/>
　可以範后靖遠咸寧姑置不論即如寧夏安化<lb/>
　之變比之江西難易逈絶逰擊仇鉞于時得封<lb/>
　咸寧伯人無間言同一藩服捕反何獨於新建<lb/>
<pb n="KR4e0157_SBCK_001-116b"/>
　伯而疑之乎所㩀南京各道御史欲要改䕃錦<lb/>
　衣衛于報功之典未盡激勸攸關難以輕擬合<lb/>
　無将王守仁男襲新建伯王正億不必改議以<lb/>
　後子孫仍照臣等先次會題<lb/>
明㫖許其世襲但予奪出自<lb/>
朝廷臣等未敢定擬伏乞<lb/>
聖裁奉<lb/>
聖㫖王守仁封爵你每既再議明白准照舊世襲<lb/>
<pb n="KR4e0157_SBCK_001-117a"/>
<pb n="KR4e0157_SBCK_001-118a"/>
</p>
<p>
</p>
  </div>
</body>
</text>
</TEI>