<TEI xmlns="http://www.tei-c.org/ns/1.0">
              <teiHeader>
                  <fileDesc>
                     <titleStmt>
                        <title>Title</title>
                     </titleStmt>
                     <publicationStmt>
                        <p>Information about publication or distribution</p>
                     </publicationStmt>
                     <sourceDesc>
                        <p>Information about the source</p>
                     </sourceDesc>
                  </fileDesc>
              </teiHeader>
              <text>
                  <body>
            
<div>
                <head>栟櫚集巻一</head>
    <p>
<pb n="KR4d0168_WYG_001-1a"/>
欽定四庫全書<lb/>
　栟櫚集巻一　　　　　　　宋　鄧肅　撰<lb/>
　　絶句<lb/>
　　　進花石詩狀<lb/>
　　太學生臣鄧肅右臣竊見東南所進花木怪石無<lb/>
　　甚異者又不能無費臣今有策欲取天下竒絶之<lb/>
　　觀畢置皇帝陛下圃中比之今日所貢者固萬萬<lb/>
　　勝之較之今日之費則無萬分之一臣已撰成文<lb/>
<pb n="KR4d0168_WYG_001-1b"/>
　　字一軸伏望宣索<lb/>
　　　花石詩十一章<hi>并序</hi>
　　臣聞功足以利一國者當享一國之樂德足以備四<lb/>
　　海者當受四海之奉恭惟皇帝陛下至仁之所尠神<lb/>
　　道之所化畢乎無外不可量數如一元黙運萬物自<lb/>
　　春豈特宜民宜人使由其道雖鳥獸魚鱉莫不咸若<lb/>
　　是其所享宜何如哉雖移嵩嶽以為山决江海以為<lb/>
　　沼竭東風之所披拂者以為臺榭之觀且不足以奉<lb/>
<pb n="KR4d0168_WYG_001-2a"/>
　　聖德之萬一區區官吏輒以根莖之細塊石之㣲挽<lb/>
　　舟而来動數千里竊竊然自謂其神刓鬼劃冠絶古<lb/>
　　今若真足以報國者以此觀之是特以一方之物奉<lb/>
　　天子曽不以天下之物奉天子也臣今有策欲取率<lb/>
　　土之濵山石之秀者花木之竒者不問大小尤可以<lb/>
　　駭心動目畢置陛下圃中若天造地設曽不煩唾手<lb/>
　　之勞盖其策為甚易而天下初勿知也臣獨知之喜<lb/>
　　而不寐謹吟成古詩十有一章章四句以叙其所欲<lb/>
<pb n="KR4d0168_WYG_001-2b"/>
　　言者雖越祝代庖固不勝誅然春風鼓舞之下則<lb/>
　　候蟲時鳥亦不約而自鳴耳惟陛下留神幸甚幸甚<lb/>
蔽江載石巧玲瓏雨過嶙峋萬玉峰艫尾相銜貢天子<lb/>
坐移蓬島到深宫<lb/>
　　　　右一<lb/>
浮花浪蕋自朱白月窟鬼方更竒絶繽紛萬里来如雲<lb/>
上林玉砌酣春色<lb/>
　　　　右二<lb/>
<pb n="KR4d0168_WYG_001-3a"/>
守令講求爭効忠誓將花石埽地空那知臣子力可盡<lb/>
報上之德要難窮<lb/>
　　　　右三<lb/>
天為黎民生父母勝景端須盡寰宇豈同臣庶作園池<lb/>
但隔墻籬分爾汝<lb/>
　　　　右四<lb/>
皇帝之圃浩無涯日月所照同一家北連幽薊南交趾<lb/>
東極蟠木西流沙<lb/>
<pb n="KR4d0168_WYG_001-3b"/>
　　　　右五<lb/>
是中嵩嶽磨星斗下視羣山真培塿千年老木矯龍蛇<lb/>
天風夜作雷霆吼<lb/>
　　　　右六<lb/>
三月和風塞太空天涯海角競青紅不知花卉何逺近<lb/>
六合内外俱春容<lb/>
　　　　右七<lb/>
聖主襟胸包率土天錫園池乃如許坐觀塊石與根莖<lb/>
<pb n="KR4d0168_WYG_001-4a"/>
無乃卑凡不足數<lb/>
　　　　右八<lb/>
飽食官吏不深思務求新巧日孳孳不知均是圃中物<lb/>
遷逺而近盖其私<lb/>
　　　　右九<lb/>
恭惟聖德髙舜禹一圃豈嘗分彼此世人用管妄窺天<lb/>
水陸驅馳煩赤子<lb/>
　　　　右十<lb/>
<pb n="KR4d0168_WYG_001-4b"/>
安得守令體宸衷不復區區踵前蹤但為君王安百姓<lb/>
圃中無日不春風<lb/>
　　　　右十一<lb/>
　　　巖桂<lb/>
雨過西風作晩凉連雲老翠出新黄清芬一日来天闕<lb/>
世上龍涎不敢香<lb/>
　　　梅<lb/>
不顧冬殘自在妍笑將疎影弄嬋娟小軒不用垂簾幙<lb/>
<pb n="KR4d0168_WYG_001-5a"/>
我醉花香自得仙<lb/>
　　　泛江<lb/>
風迴浪急月初圓携得魚竿下釣船自是髙歌星斗上<lb/>
不須騎氣夜行天<lb/>
　　　姜池源廟二首<lb/>
樽酒源頭一拜神麕羊甕繭便青春當年旱魃矜餘虐<lb/>
禱去陽侯失舊津<lb/>
　　　其二<lb/>
<pb n="KR4d0168_WYG_001-5b"/>
博帶峩冠新廟像長衫紫領樂耕民雨暘從此如常德<lb/>
願作常山薦號人<lb/>
　　　靈應寺<lb/>
松篁擁翠入雲間雅稱髙人巻道閑自是紅塵飛不到<lb/>
一溪流水遶青山<lb/>
　　　又<lb/>
老木森森小徑斜淡烟横鎻兩三家晩来欲冩瀟疎景<lb/>
舉目遥岑更望賖<lb/>
<pb n="KR4d0168_WYG_001-6a"/>
　　　偶題<lb/>
一葉漁舠破曉煙山環碧玉水連天滿傾竹葉倚紅玉<lb/>
天遣行雲慰謫仙<lb/>
　　　靖節先生祠下<lb/>
五柳歸来昔陶公七閩召還今鄧子不將出處作殊觀<lb/>
便了陶鄧無生死<lb/>
　　　鄆州道上早行<lb/>
疎簾不下縱荷香夢破紗厨月滿廊笑盡一杯鞭馬去<lb/>
<pb n="KR4d0168_WYG_001-6b"/>
恍疑山色是家鄉<lb/>
　　　寄張應和運副<lb/>
當年曽忝從官班再拜天顔咫尺間今歴千山嫌未稳<lb/>
芒鞋明日又登山<lb/>
　　　又<lb/>
土屋茅茨山萬重隂雲不解雨濛濛桃源目斷知何處<lb/>
身在杜陵詩句中<lb/>
　　　詠史<lb/>
<pb n="KR4d0168_WYG_001-7a"/>
雨過東山春意濃但携桃李歩春風眼髙四海無勍敵<lb/>
百萬貔貅一體空<lb/>
　　　又<lb/>
五湖范蠡携西子三國周郎嫁小喬盖世功名聊唾手<lb/>
何妨樽酒醉妖嬈<lb/>
　　　戯題<lb/>
我欲開樽百物無鄰家酒熟各觴吾扶杖出門又應供<lb/>
三生恐是賔頭盧<lb/>
<pb n="KR4d0168_WYG_001-7b"/>
　　　訪故人<lb/>
天寒嵗暮兩無聊訪戴那辭千里遥直上洞天三十六<lb/>
馬蹄迤邐醉瓊瑶<lb/>
　　　題枕碧閣<lb/>
清流繩斷炎洲境松響挾將寒意来坐上逸情留不住<lb/>
欲随風月過蓬莱<lb/>
　　　次韵李狀元送酒<lb/>
年年樽酒是生涯赤脚曽無解語花明日可来文字飲<lb/>
<pb n="KR4d0168_WYG_001-8a"/>
新詩共吐半天霞<lb/>
　　　次韵順之奏雅<lb/>
誰回厄㑹作民禄慿君上天厭人欲要將勲業稱貂裘<lb/>
世間豈曰無衣六<lb/>
　　　　右一<lb/>
謫仙酒渇要吞江劉毅一呼從此欲當知明瓊亦有神<lb/>
引上洞天三十六<lb/>
　　　　右二<lb/>
<pb n="KR4d0168_WYG_001-8b"/>
夢蝶莊周心槁木入柳穿花本無欲杯酒行春當此時<lb/>
忽遇清風一百六<lb/>
　　　　右三<lb/>
神仙醉歌天上曲暖春肯念人間欲謾將郊島繼韓豪<lb/>
五出那配天葩六<lb/>
　　　　右四<lb/>
　　　鳳池小飲<lb/>
北山知有出郊心為霽春寒十日隂水石本為遷客共<lb/>
<pb n="KR4d0168_WYG_001-9a"/>
一枝瑞玉寄深林<lb/>
　　　落梅<lb/>
一夕狂風雨萬英醉扶筇竹踏疎星歸来衫袖天香冷<lb/>
一洗人間龍麝腥<lb/>
　　　　右一<lb/>
飄零不用嘆春工風味端期鼎鼐中欲攬陽和歸宇宙<lb/>
何妨飛舞作先鋒<lb/>
　　　　右二<lb/>
<pb n="KR4d0168_WYG_001-9b"/>
　　　和鄧成材五絶<lb/>
扶筇欲過北山来政賴詩囊一笑開故走溪山尋勝景<lb/>
為君携向筆端来<lb/>
　　　　右一<hi>僕在衫口未謁成材先逰靈岩</hi>
酒兵招我破愁城頓覺春風拂面生却道豺狼飛小艇<lb/>
當知捩手又飜羮<lb/>
　　　　右二<hi>成材詩中相招而某又避地西去不能往赴</hi>
朱紫紛趨舊日班羡君不動屹如山巻將禹稷平生志<lb/>
<pb n="KR4d0168_WYG_001-10a"/>
掉首歸為陋巷顔<lb/>
　　　　右三<hi>建昌已拜畨檄成材棄官歸里</hi>
句法徒能泣鬼神文窮欲餞嘆無因臨存多謝知音鮑<lb/>
為洗胸中萬斛塵<lb/>
　　　　右四<hi>嘗辱成材過避地之所</hi>
卧龍何日起南陽萬騎追風競挽强射落長庚作頑石<lb/>
坐令四海復農桑<lb/>
　　　　右五<lb/>
<pb n="KR4d0168_WYG_001-10b"/>
　　　南歸醉題家圃<hi>六言</hi>
填海我如精衛當車人笑螳螂六合羣黎有補一身萬<lb/>
段何妨<lb/>
　　　又<lb/>
近輔暴追狼虎聖君德大乾坤萬里去黄金闕一杯得<lb/>
杏花村<lb/>
　<lb/>
　栟櫚集巻一<lb/>
</p>
<p>
</p>
  </div>
<div>
                <head>栟櫚集巻二</head>
    <p>
<pb n="KR4d0168_WYG_002-1a"/>
欽定四庫全書<lb/>
　栟櫚集巻二　　　　　　　宋　鄧肅　撰<lb/>
　　律詩<lb/>
　　　凝翠閣陪李梁谿次韵<lb/>
欄前碧玉四圍寛滿座清風文字歡霜氣襲人秋更爽<lb/>
磎光映月夜生寒登臨顧我那能賦姓字從公遂不漫<lb/>
此景此時難再得相思但把錦囊看<lb/>
　　　謝見招者<hi>近體詩兼用鄰韵出入</hi>
<pb n="KR4d0168_WYG_002-1b"/>
機鋒不契更何圖便合浮杯出上都此去定須安短褐<lb/>
平生那肯曳長裾迴天儻是竒男子綰印原非大丈夫<lb/>
揮手出門殊不惡一帆秋水及鱸魚<lb/>
　　　謝朱喬年<hi>喬年觴客以冠帶寓之醉起曰留以質紙筆明日如約朱授筆還冠而以</hi>
　　　　<hi>紙為太鮮也却之曰儻無千幅紙竟不往矣鄧子以詩謝之</hi>
歸帽納毫真得策要牋留帶計何疎公如買菜苦求益<lb/>
我已忘要何用渠開户羽衣聊自適堆忩柿葉對人書<lb/>
帝都聲價君知否寄付新傳折檻朱<lb/>
<pb n="KR4d0168_WYG_002-2a"/>
　　　哭陳興宗先生<lb/>
森森松竹瑣春風半掩柴門一徑通獨歩水雲情似鶴<lb/>
對人談論氣如虹詩書當日三冬富光燄他時萬丈雄<lb/>
忽馭冷風徑歸去長庚依舊耿秋空<lb/>
　　　　右一<lb/>
虀鹽昔者謾儒宫葦白茅黄處處同十載從公煩㸃鐵<lb/>
寸毫今我稍披聾一泓漸笑牛蹄水萬里初觀羊角風<lb/>
欲反三隅嗟已矣兩行衰淚付春風<lb/>
<pb n="KR4d0168_WYG_002-2b"/>
　　　　右二<lb/>
滿目悲辛誰與言叩門不應更依然一斑昔我常窺豹<lb/>
五色還公自補天新壠只今堪挂劒枯桐從此不調弦<lb/>
典刑今有阿戎在定與相從對白蓮<lb/>
　　　　右三<lb/>
　　　無題<lb/>
風行水上偶成文暖入園林自在春換骨雖工非我有<lb/>
嘔心得句為誰珍三生戒老詩堪畵千古長庚筆有神<lb/>
<pb n="KR4d0168_WYG_002-3a"/>
不用臨風嘆奔逸簞瓢一笑舜何人<lb/>
　　　西庵餞春<lb/>
傍水禪房半掩門乍晴簾幕捲黄昏風驅紅雨春何在<lb/>
酒入香肌玉自温勿笑飢腸充笋蕨須將醉眼盖乾坤<lb/>
杖頭更有百錢在明日還尋未到村<lb/>
　　　喜雨<lb/>
萬里炎州政鬱蒸阿香搥鼓忽砰轟雲驅鐵騎千山合<lb/>
雨挽銀河一夜傾龜坼有田皆灌灌蝟毛無稲不生生<lb/>
<pb n="KR4d0168_WYG_002-3b"/>
髙樓破曉朱簾捲六合無塵萬象清<lb/>
　　　其二<lb/>
暘蟲赫赫欲流金夾岸垂楊失翠隂已恐人間被湯旱<lb/>
誰從天上作商霖崇墉定有千箱積果腹同傾四海心<lb/>
我亦不須憂脱粟聊賡既醉入瑶琴<lb/>
　　　再和宰公<lb/>
誰向人間脫甑蒸煩公大計激雷轟髙才自是百夫特<lb/>
出語當令四座傾霖雨雖從天上降煙雲要自筆端生<lb/>
<pb n="KR4d0168_WYG_002-4a"/>
吹嘘六合無凡骨例欲乘風欵太清<lb/>
　　　　右一<lb/>
斗樞不見走蛇金萬里晴空無寸隂郗扇雖交更揮汗<lb/>
嵩車才出輒成霖詩如翻水驚黄絹力可回天在赤心<lb/>
百里敢煩天下手豐年無事但鳴琴<lb/>
　　　　右二<lb/>
　　　次韵龍學丈<lb/>
水色山光入畵屏浩然相對自由身芳菲莫恨無情去<lb/>
<pb n="KR4d0168_WYG_002-4b"/>
天地常藏不盡春倘得江湖化酒醴何須瓦礫㸃金銀<lb/>
<hi>是日諸公各論燒丹</hi>花開花謝兩休問且向樽前一笑頻<lb/>
　　　和姜季資<lb/>
入手新詩奪化機一天星斗夜無輝想君佳思真泉湧<lb/>
索我强辭侣箭飛平昔端為覆醬用臨時那得錦囊歸<lb/>
不如且遣長鬚去兀坐冥捜更下帷<lb/>
　　　雪際嶺<lb/>
狂直初無渉世才雷公斥下九天来面衝風雪吹三月<lb/>
<pb n="KR4d0168_WYG_002-5a"/>
鳥避干戈易四迴帶雪燒柴平體粟瀝槽沽酒慰飢雷<lb/>
如聞明日登閩嶺茅舍春風夜滿懐<lb/>
　　　和邵宣教<lb/>
未須絶跡便飡霞且飲當朝諫議茶法水有縁隨逺浪<lb/>
汚泥無計染蓮花千篇信筆花無語萬里浮螺觸處家<lb/>
已悟色空元不兩䕫蚿何用更憐蛇<lb/>
　　　仲子叔明二邦君兼濟子安德和文明四使者<lb/>
　　　　同過逐客於文殊偶食無肉客既滿意而主<lb/>
<pb n="KR4d0168_WYG_002-5b"/>
　　　　人畧無愧色作詩一首<lb/>
謫宦亡聊又出奔敢欺冠盖也臨存豪華自厭蒸人乳<lb/>
冷落能来叩席門莫嘆愁腸充苜蓿從来醉眼盖乾坤<lb/>
相知政在世情外賜逹回窮不足論<lb/>
　　　送丹霞<lb/>
白蓮結社記前縁偶到人間共一年對坐三生形已改<lb/>
相逢一笑性猶全法縁振地公今佛逸思磨天我亦仙<lb/>
明日清風飛短棹羡師先去得林泉<lb/>
<pb n="KR4d0168_WYG_002-6a"/>
　　　遣妓<lb/>
吾徒得酒便超然何用紅妝惱醉眠宻約自憐非宋玉<lb/>
官差聊復凂梅仙樽前起舞無鸜鵒坐上求歸似杜鵑<lb/>
去去眼中無俗物却將詩律絆春妍<lb/>
　　　逰山<lb/>
花柳年来不忍春出郊聊復寫憂熏天因御史欲飛雨<lb/>
山為文公却霽雲寸舌不須論理亂一犁安得遂耕耘<lb/>
慿君且盡杯中物酒惡花香自在聞<lb/>
<pb n="KR4d0168_WYG_002-6b"/>
　　　謝吕友善見和<lb/>
扶筇西去謾尋春獨學無人沐且熏便欲問津從桀溺<lb/>
當時折檻愧朱雲隂霾滿目慿誰掃芳草連空未易耘<lb/>
家學定須興尚父威聲一振九州聞<lb/>
　　　謝吳少綝和<lb/>
茅齋對語夜生春簾幙低圍沉水熏冷坐顧余心似鐵<lb/>
題詩羡子氣如雲山巔有蕨應同采郭外無田可獨耘<lb/>
市酒盈樽且狂飲兒曹昵昵不須聞<lb/>
<pb n="KR4d0168_WYG_002-7a"/>
　　　次韵茂實之才<lb/>
謫官誰道不知春出郭猶能一醉熏銀筆争題追鮑謝<lb/>
席門琢句擬機雲東垣敢念百朋錫南畞當從千耦耘<lb/>
剩乞新詩殊不惡恐因叩角徹天聞<lb/>
　　　秋日白蓮<lb/>
竹外玻瓈十頃寛水芝髙下刻琅玕冷香剪剪秋風動<lb/>
孤艶泠冷曉月寒康樂氣豪猶出社易之韵俗更誰看<lb/>
笑談今日親姑射太華髙吟不數韓<lb/>
<pb n="KR4d0168_WYG_002-7b"/>
　　　訪故人<lb/>
扁舟載月隨夜風曉到溪源訪老農水骨借風鳴活活<lb/>
澗毛被雨緑葺葺竹萌已削瓊瑶白村酒仍沽琥珀濃<lb/>
醉倒田間無一事九衢車馬自衝衝<lb/>
　　　瑞鷓鴣<lb/>
北書一紙惨天容花柳春風不敢穠未學宣尼歌鳳德<lb/>
姑從阮籍哭途窮此身已落千山外舊事迴思一夢中<lb/>
何日中興煩吉甫洗開隂翳放晴空<lb/>
<pb n="KR4d0168_WYG_002-8a"/>
　　　羅知縣挽詩<lb/>
閉門經史自優㳺氣宇凌凌上斗牛從政逝將除鳥䑕<lb/>
傳家那肯墜箕裘人間端欲揮銀筆天上俄聞記玉樓<lb/>
山北山南何處問翩翩丹旐舞殘秋<lb/>
　　　次宋左司韵<lb/>
往事無如今日新鑾輿一再慟䝉塵陽微隂極故多雨<lb/>
柳怨花愁不忍春已遣侈心傾虎帳行收淚眼拜楓宸<lb/>
眼前惡景君休問勝負相資臂屈伸<lb/>
<pb n="KR4d0168_WYG_002-8b"/>
　　　戯彦成端友<lb/>
一天梅雨亂繽紛二陸超然樂事并師命炙牛携越妾<lb/>
相如滌器對文君閉門嗟我如孫敬載酒誰人過子雲<lb/>
窺竇有心公肯否要將文字雜紅裙<lb/>
　　　寄張子猷<lb/>
九州征馬暗塵埃政恐狂瀾不可迴敢念陶潜舊彭澤<lb/>
當尋阮肇過天台三朝我乏回天力一壑君還釣月来<lb/>
便好相從長夜飲簞瓢新有晡青苔<lb/>
<pb n="KR4d0168_WYG_002-9a"/>
　　　自嘲<lb/>
蹤跡平生半九區醉倒時得蛾眉扶連年兵火四方沸<lb/>
一飽雞豚半月無往是今非孔北海分司自到賔頭盧<lb/>
巻簾月色招人醉三百青銅徑自沽<lb/>
　　　偶成<lb/>
蒼苔白石兩清幽縹緲紅橋跨碧流日過忩間騰野馬<lb/>
雨餘牆角篆蝸牛飢寒不作妻孥念笑語那知天地秋<lb/>
一注水沉叅鼻觀掃空六鑿自天逰<lb/>
<pb n="KR4d0168_WYG_002-9b"/>
　　　又<lb/>
夢破南窓裊水沉卧看素壁挂瑶琴絲絲細雨晩煙合<lb/>
閣閣鳴蛙蔓草深但得甕邉眠吏部不妨跨下辱淮隂<lb/>
何時樓上登晴景一醉聊舒萬里心<lb/>
　　　又<lb/>
萬里歸来卧白雲蚍蜉撼樹政紛紛大兒文舉知何在<lb/>
巨擘於陵亦漫云空洞能容數百輩䝉朧如見月三分<lb/>
小槽誰有真珠滴徑覓吾徒作半醺<lb/>
<pb n="KR4d0168_WYG_002-10a"/>
　　　次韵王信州<lb/>
逐客難叅國士憂扶筇萬里過閩甌藜羮充腹初無憾<lb/>
楛矢凌江生計愁長夜漫漫不肯旦梅霖灌灌未應休<lb/>
醉中我欲呼風伯一掃隂霾霽九州<lb/>
　　　　右一<lb/>
風波未暇怨浮萍多謝朋来慰此情君似張慿真理窟<lb/>
我慙侯喜得詩聲酒盃莫向吾徒淺句法當令叔世驚<lb/>
又恐諸生連茹去堂堂王室要扶傾<lb/>
<pb n="KR4d0168_WYG_002-10b"/>
　　　　右二<lb/>
平生恥為一身謀枘鑿方圓兩不投蟣虱但知貪肉食<lb/>
醯雞何足語天逰雪餘自閉袁安户月皎時登王粲樓<lb/>
更得吾人詩句好當知此樂與天侔<lb/>
　　　　右三<lb/>
　<lb/>
　<lb/>
　栟櫚集巻二<lb/>
</p>
<p>
</p>
  </div>
<div>
                <head>栟櫚集巻三</head>
    <p>
<pb n="KR4d0168_WYG_003-1a"/>
欽定四庫全書<lb/>
　栟櫚集巻三　　　　　　　宋　鄧肅　撰<lb/>
　　律詩<lb/>
　　　和李梁溪春雪韵<lb/>
白白朱朱春已深那知雪意更隂隂落花幾陣遮山宻<lb/>
穿褐餘寒頼酒禁騎馬不前真有恨留衣過臘豈無心<lb/>
等為遷客俱逢雪誰侣梁溪獨醉吟<lb/>
　　　又<lb/>
<pb n="KR4d0168_WYG_003-1b"/>
𤣥㝠忽欲作春容不許東君利自封已使素英拖暖絮<lb/>
更摧妖艶别寒松那知往事思飛燕預慶豐年免象龍<lb/>
向有謫仙詩句好何妨閉户醉金鍾<lb/>
　　　送春<lb/>
宿雨初開萬翠屏相携雲水自由身寸心未逐鶯花老<lb/>
一笑能留天地春倘得新詩同刻燭不妨濁酒共傾銀<lb/>
往来一氣何須問蝙蝠飛時日正辰<lb/>
　　　分嵗<lb/>
<pb n="KR4d0168_WYG_003-2a"/>
餘臘覊人少共歡那堪瑞雪降雲端四時欲盡三更鼓<lb/>
六出翻成兩嵗寒欺<graphic n="KR1062" url="https://raw.githubusercontent.com/kanripo/KR-Gaiji/master/images/KR1062.png" mimeType="image/png"/>嶺梅殘艶白宻敲亭竹碎聲乾<lb/>
公卿休埽黌堂下留與来朝賀客看<lb/>
　　　鄰家翁挽辭<lb/>
凛然風韵老尤癯方寸經營包九區窖粟巧為任氏策<lb/>
縛舩冷笑退之迂深藏未肯驕僮僕儉德端能率里閭<lb/>
故使考終踰七十不因財害似齊奴<lb/>
　　　其二<lb/>
<pb n="KR4d0168_WYG_003-2b"/>
髙堂晏坐亦何忙金水聊觀毁與穰逺配刀間籠桀黠<lb/>
未饒倚頓埒侯王桑麻有畝今千計牛馬難言用谷量<lb/>
可惜一朝螺變黍千金無藥治膏盲<lb/>
　　　從昭祖乞糖霜<lb/>
甜滿中邉一夜氷璀璀璨璨自天成冷香入骨追瓊液<lb/>
秀色當筵瑩水晶絳闕不須餐沆<graphic n="KR1197" url="https://raw.githubusercontent.com/kanripo/KR-Gaiji/master/images/KR1197.png" mimeType="image/png"/>玉池何事養胎津<lb/>
從公乞取洗蒸欎一馭寒風上太清<lb/>
　　　避地過雷霹灘<lb/>
<pb n="KR4d0168_WYG_003-3a"/>
門前又見馬如流兵革繽紛幾日休嶺似車盤方稅駕<lb/>
灘如雷霹更行舟鯨鯢敢侮乾坤大江海徒深蟣虱憂<lb/>
安得將臺登李郭挽回羲御照神州<lb/>
　　　偶題<lb/>
才薄難趨供奉班歸来作意水雲閑謫官謾説九年計<lb/>
客枕曽無一夕安渭水不應藏釣艇淮隂便合起登壇<lb/>
喚回勝境慿夫子使我甘歸苜蓿盤<lb/>
　　　次韵謝明逺和<lb/>
<pb n="KR4d0168_WYG_003-3b"/>
乞身大小為溪山征鼓不容簔笠閑酷暑扁舟同海角<lb/>
暖風盃酒念長安髙情我自歸蓮社妙譽君應冠杏壇<lb/>
更約三山少從欵赭虬吐卯粲金盤<lb/>
　　　題歩瀛閣<lb/>
玲瓏畵閣入鴻㝠隱約鴻㝠入太清紫氣氤氲隨去歩<lb/>
青霞杳靄入行旌桃花浪透三山近龜角屏髙七朶横<lb/>
解逐梅仙在塵世誰知塵世有蓬瀛<lb/>
　　　子安提舉<lb/>
<pb n="KR4d0168_WYG_003-4a"/>
南奔千里已途窮更向長江避敵鋒十口未容謀去住<lb/>
片帆那暇擇西東乞殘不忍從司業食粥新来佀魯公<lb/>
頼有詩情摧不老時將新句吐長虹<hi>某初欲過興化今乃止耳故詩中具</hi>
<hi>之以為他日志也</hi>
　　　又<lb/>
征鼓驅人夜發船别来無處冩憂煎髙吟自答㗀嚶嘯<lb/>
旅食時開欎屈筵君去青天纔尺五我今白髮已三千<lb/>
何當却飲南湖月顛倒衣裳舞謫仙<hi>山中岑寂時有嘯於梁者日中所享</hi>
<pb n="KR4d0168_WYG_003-4b"/>
<hi>不過以鰻魚為絶品耳</hi>
　　　次韵<lb/>
玉殿曽叨侍冕旒才疎意廣誤旁求彚征那敢私連茹<lb/>
勇退何妨在急流蓬蓽已無原憲室江山且飽子長逰<lb/>
西庵軒檻多風月幸子来時共茗甌<lb/>
　　　又<lb/>
怪底祥光夜滿門朝来入社得詩人空疎嗟我句無眼<lb/>
俊逸知君筆有神共隐兵戈不到處相携雲水自由身<lb/>
<pb n="KR4d0168_WYG_003-5a"/>
便當痛飲追河朔紅雪繽紛膾錦鱗<lb/>
　　　次韵郭宰兼簡丞尉<lb/>
獨領詩壇卧北窗故應落筆士夫降笑談自埽剡籐萬<lb/>
聲價曽髙魏闕雙六合便當歸化筆一同聊復賞澄江<lb/>
初無肯綮煩㳺刃夜飲何妨取萬缸<lb/>
　　　　右一<lb/>
只將詩律對晴窗我本無為人自降曹子棒頭施五色<lb/>
崔侯㕔下植松雙千篇堪友騎鯨李八詠當奴夢筆江<lb/>
<pb n="KR4d0168_WYG_003-5b"/>
文字興餘行樂耳肯容碧玉自盈缸<lb/>
　　　　右二<lb/>
一㸃螢燈續曉窗已千人十未甘降見聞僅得豹斑一<lb/>
勝負猶爭蝸角雙山聳劍鋒登九坂浪翻銀屋度三江<lb/>
歸来自在春風裏時得萱堂獻酒缸<lb/>
　　　　右三<lb/>
　　　洪丞和来再次韵<lb/>
堂堂國士洪夫子刻燭從渠心自降妙手故應釣鰲六<lb/>
<pb n="KR4d0168_WYG_003-6a"/>
得君那用射鳶雙定隨國老興東海肯効騷人慟楚江<lb/>
酒醴祇今須麯蘖要令六合共盈缸<lb/>
　　　　右一<lb/>
世事無由到竹窗只餘心賞獨難降雨餘翡翠山連七<lb/>
春漲玻瓈磎自雙萬壑不須看越嶠千尋端可配吳江<lb/>
摳衣便欲同清景安得黄封列萬缸<lb/>
　　　　右二<lb/>
　　　又述<lb/>
<pb n="KR4d0168_WYG_003-6b"/>
萬里歸来一小窗利名心滅不須降雖無何子食錢萬<lb/>
未到潘郎雪鬢雙樓上詩狂欲騎月晩来酒渇思吞江<lb/>
從今痛飲須論日瑣瑣那能問幾缸<lb/>
　　　成彦女奴琵琶<lb/>
婷婷裊裊出紗窗坐使紅籹萬目降翠袖薄籠春笋十<lb/>
玉釵初合緑雲雙四弦對客追三疊萬喚令人憶九江<lb/>
曼倩酒狂本無量為渠㶑灔倒銀缸<lb/>
　　　寄璨老西軒<lb/>
<pb n="KR4d0168_WYG_003-7a"/>
水沉一炷裊晴窗黙坐無心可得降浥露菖蒲能寸寸<lb/>
語晴新燕自雙雙祇今淂兎不鑚紙那用浮杯更渡江<lb/>
前世逺公只師是好從元亮供千缸<lb/>
　　　林提學挽詞<lb/>
文陣曽驚賢士闗青衿袖手仰登壇當年聲價輝寒谷<lb/>
晩節清貧耐嵗寒地下修文屈顔子人間談易笑丁寛<lb/>
傳家賴有千人傑三接天衢不作難<hi>提學嘗横經上庠朝鮮受其傳以歸</hi>
　　　和陳少卿<lb/>
<pb n="KR4d0168_WYG_003-7b"/>
懶從蒿目世間憂緩歩招提味九丘正論羡君無鄭衛<lb/>
窮途慰我在商周飄然忽作遷喬興卓爾難追跨海逰<lb/>
别去詞源應萬斛幸分涓滴洗離愁<lb/>
　　　謹次第三章<lb/>
海角誰能寫客憂童顔鶴髮顧崇丘風流君似東山謝<lb/>
勲業余慚赤壁周落筆敢陪風雨疾扶筇時共水雲逰<lb/>
明朝却羡先生去萬頃煙波醉莫愁<lb/>
　　　别陳少卿<lb/>
<pb n="KR4d0168_WYG_003-8a"/>
平生杯酒百無憂四海風流陳太丘據景筆端凌鮑謝<lb/>
當年門下得伊周那知避世嶔崎迹也許從公汗漫逰<lb/>
聞説片帆今又舉三山無處著人愁<lb/>
　　　偶成<lb/>
我生詩酒弄林泉紫詔三呼出洞天髙視塵寰但蚊睫<lb/>
冷看時輩聳鳶肩山間已袖嬰鱗手物外今還釣月船<lb/>
若使兒曹知此樂人人同得地行仙<lb/>
　　　其二<lb/>
<pb n="KR4d0168_WYG_003-8b"/>
數椽茅屋傍山隈野草如雲徑不開小院縱横行蟻陣<lb/>
孤燈明滅縱蚊雷并包益見乾坤大掃滅何時風雪来<lb/>
磊塊胸中何處洗酒行到手莫停杯<lb/>
　　　鳳池小飲<lb/>
愁見孤城萬馬屯山行飄若出塵樊臨池想鳳心皆妄<lb/>
據檻觀魚道更尊笑吸百川淋酒渇旁看三峽倒詞源<lb/>
人生適意須觴詠世事升沉不足論<lb/>
　　　次韵鄧成彦<lb/>
<pb n="KR4d0168_WYG_003-9a"/>
搶榆不羡貼天飛冷落柴門半掩扉花榭水軒催客老<lb/>
飯羮酒甕與心違風流沈約自應痩美好陳平今已非<lb/>
誰似宗盟重山嶽九環金帶稱腰圍<lb/>
　　　戱洪丞<lb/>
萬里歸来雲水鄉逢春得酒且彷徨好賢誰似雙松吏<lb/>
使我時終一石狂忽與髙堂来䑕目却令朱户鎖梅粧<lb/>
先生取瑟吾知已安得從今不舉觴<lb/>
　　　次韵凝翠閣看水<lb/>
<pb n="KR4d0168_WYG_003-9b"/>
欄杆十二俯烟濤冒雨從君一醉陶頗覺寒窓侵島痩<lb/>
故將勝景助韓豪波聲裂㟁漁歌逺水勢横天釣艇髙<lb/>
前日主人今國老乘桴何處泛滔滔<lb/>
　　　再次前韵<lb/>
蕭條門巷半莱蒿杯酒田間亦自陶採栗久要工部拙<lb/>
騎鯨偶厠謫仙豪狂歌故作風雷噫逸興何妨日月髙<lb/>
勝景頼君佳句<graphic n="KR1062" url="https://raw.githubusercontent.com/kanripo/KR-Gaiji/master/images/KR1062.png" mimeType="image/png"/>胸中江漢更滔滔<lb/>
　　　又<lb/>
<pb n="KR4d0168_WYG_003-10a"/>
琢磨佳句敵離騷頼得朋来漉酒陶時遣紆餘資卓犖<lb/>
更將華妙濟雄豪閣臨巨浸南溟近簾捲晴空北極髙<lb/>
更約髙談句法外可憐天下正滔滔<lb/>
　　　陳大夫華嚴閣<lb/>
星郎德望欲摩天坎止流行任自然直道不回真鐵石<lb/>
髙懐未老已林泉宗門夙了風幡動傑閣聊修香火縁<lb/>
顧我驅馳成底事羡公真是地行仙<lb/>
　<lb/>
<pb n="KR4d0168_WYG_003-10b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　栟櫚集卷三<lb/>
</p>
<p>
</p>
  </div>
<div>
                <head>栟櫚集巻四</head>
    <p>
<pb n="KR4d0168_WYG_004-1a"/>
欽定四庫全書<lb/>
　栟櫚集巻四　　　　　　宋　鄧肅　撰<lb/>
　　古風<lb/>
　　　靖康迎駕行<lb/>
健児作意厭人肝揮鞭直視無長安南渡黄河如履地<lb/>
東有太行不能山帝城周遭八十里二十萬兵氣裂眦<lb/>
旌旗城上亂雲煙腰間寳劍凝秋水雪花一日故濛濛<lb/>
皂幟登城吹黒風我師舉頭不敢視脫兎放豚一埽空<lb/>
<pb n="KR4d0168_WYG_004-1b"/>
夜起火光迷鳳闕鉦鼓砰轟地欲裂斯民嗸嗸將焉之<lb/>
相顧無言惟泣血僕射何公叩龍墀圍閉相臣臣噬臍<lb/>
竒兵化作乞和使誓捐一死生羣黎逰談似霽大帥怒<lb/>
九鼎如山疑復顧郊南期税上皇輿截破黃流徑歸去<lb/>
陛下仁孝有虞均忍令征騎聳吾親不龜太史自鞭馬<lb/>
一出喚回社稷春敵人慕得猶貪利千乘載金未滿意<lb/>
釵鈿那為六宫留大索民居幾巻地六龍再為蒼生出<lb/>
身磨虎牙恬不恤重城突兀萬騎屯杳隔鑾輿今十日<lb/>
<pb n="KR4d0168_WYG_004-2a"/>
南門赤子日駢闐爭掬香膏自頂然忿氣為雲淚為雨<lb/>
漫漫白晝無青天太王事狄空金帛坐使卜年踰八百<lb/>
天聽端在民心耳蒼蒼誰云九萬隔㑹看春風擁赭黄<lb/>
萬民歌呼喜欲狂天雨無塵瞻北極旄頭落地化頑石<lb/>
　　　寄司録朝奉兼簡伯夀<lb/>
老松古栢爭清勁社稷元勲李文正風流千古照人寒<lb/>
家有白眉聲益振十年逰宦落窮山妾無衣帛日號寒<lb/>
只餘净業磨不去駸駸筆勢江湖寛阿戎作詩更難偶<lb/>
<pb n="KR4d0168_WYG_004-2b"/>
銀鈎仍復規顔柳蒼藤千尺練敲氷萬軸晶瑩照窓牖<lb/>
明月夜光兩相酧束笥堆床曽不休公家自有嘔心戒<lb/>
豈容雕琢損天逰嗟我無文出月脇惟有蓬窗堆柿葉<lb/>
如何分我三百萬試掃危言助調燮<lb/>
　　　道原惠茗以長句報謝<lb/>
太丘官清百物無青衫半作蕉葉枯尚念故人家四壁<lb/>
郝原春雪隨雙魚榴火雨餘烘滿院宿酒攻人劇刀箭<lb/>
李白起觀仙人掌盧仝欣覩諫議靣瓶笙已作魚眼從<lb/>
<pb n="KR4d0168_WYG_004-3a"/>
楊花傍念輕隨風擊拂共看三昧手白雲洞中騰玉龍<lb/>
堆胸磊塊一澆散乘風便欲欵天漢却憐世士不偕来<lb/>
為借干將誅趙賛<lb/>
　　　大雨<lb/>
夜夜隂雲如潑墨雨勢欲挽銀河竭春工十八落泥塗<lb/>
驟雨誰云不終日魏紫姚黄業已空嬉逰何足介心胸<lb/>
只恐年年禾黍地浸滛盡入陽侯宫慿誰為我呼少女<lb/>
掃空隂翳開天宇光風霽日暖層霄坐令六合同歌舞<lb/>
<pb n="KR4d0168_WYG_004-3b"/>
　　　芙蓉軒<lb/>
我開幽軒榜芙蓉琉璃十頃浸新紅此来踏雪空無有<lb/>
黄蘆敗葦爭號風却坐明窓弄書史新詞仍試佳毫楮<lb/>
香風忽到簾幙開一朶芙蓉却能語我生眼中萬妖嬈<lb/>
為渠還作夢渠勞炙牛未數劉師命驂鸞便學王子喬<lb/>
　　　賀朱喬年生日<lb/>
三春一半入羣芳朱朱白白競天香人間無處著此景<lb/>
付與長庚作肺腸長庚乘風下天宇明窓萬巻飽今古<lb/>
<pb n="KR4d0168_WYG_004-4a"/>
筆端著處皆春容文墨林中三角虎祗今聲價髙雲煙<lb/>
要轍故應嵗九遷便當折檻追家世與國同休億萬年<lb/>
　　　謝虞守送酒<lb/>
瑟瑟嚴風鼔蓬户對話春圍兩亡趣使君送酒喚春来<lb/>
坐使漫空翻柳絮雪榭懸知雪未消一目千里皆瓊瑶<lb/>
詩仙冷坐清入骨便合九萬摶扶揺迴首故園歸未得<lb/>
天意留人亦竒絶我今幸得賢主人公亦未易有此客<lb/>
　　　别虞守<lb/>
<pb n="KR4d0168_WYG_004-4b"/>
閩山去天惟尺五傍立怪石如蹲虎㸃額龍墀萬里歸<lb/>
未能赤脚走風雨慙愧使君肯相延十日傾酒如流泉<lb/>
文字興餘亦不惡紅粧執約艶神仙明日馮驩出有車<lb/>
逺借仁風歸故廬不用回頭重引領行矣商霖到海隅<lb/>
　　　昭祖送韓文<lb/>
兩鳥相酬不肯休欲令日月無旋輈斯文未喪得韓子<lb/>
掃滅隂霾霽九州古来散文與詩律二手方圎不兼筆<lb/>
獨渠星斗列心胸散落毫端俱第一陋巷嗟余四壁空<lb/>
<pb n="KR4d0168_WYG_004-5a"/>
惡本雕殘付蠧蟲雖得一斑時可意魚魯紛紛意莫窮<lb/>
好古誰似城南杜平生不矜潤屋富力刊善本妙毫釐<lb/>
日費千金曽不顧老藤截玉奴側理千古松煤騰碧烟<lb/>
入手五行俱可下兀兀短檠忘夜眠我生嗜好隨時改<lb/>
獨有此書心不解欲酧厚意錐也無更為先生作阿買<lb/>
　　　偶成<lb/>
乘風上天欵天語天公不怒雷公怒烟霄一斥下人間<lb/>
敵兵旁午歸無路欲度三吳血盈川欲泛九江兵闇天<lb/>
<pb n="KR4d0168_WYG_004-5b"/>
扶筇却出徽城去去天一握五危巔水陸辛勤已足矣<lb/>
雪花更開九萬里英雄困餓古猶今莫學兒曹生愠喜<lb/>
　　　題顯親庵謹次嚴韵<lb/>
寒蘆敗葦秋風嚴魏紫姚黄春色妍誰能不隨天地轉<lb/>
開闔自我古無前秋花忽從三月盛引得好詩来相慶<lb/>
為見漫空兒女姿義氣稍回君子正我頃失魚縁釣直<lb/>
抱璞未酧不須泣天生我輩豈偶然但驅百怪歸篇什<lb/>
慙愧梅仙情最親期我看花三省身已越春風聊一笑<lb/>
<pb n="KR4d0168_WYG_004-6a"/>
更倣秋霜不改春<lb/>
　　　送思道福唐<lb/>
狂風一過天如洗四巻隂雲空萬里髙樓月色三更寒<lb/>
漁歌相應起寒葦一樽初對謫仙人只用瀾飜細論文<lb/>
半夜拂衣翩欲往飄飄逸興凌秋雲破浪扁舟一葉細<lb/>
問君去去端君意笑言演峽隘心胸要觀閩海浩無際<lb/>
顧我虀鹽尚泮宫安得化雲便從龍好景欲觀今未遂<lb/>
慿君驅入錦囊中<lb/>
<pb n="KR4d0168_WYG_004-6b"/>
　　　與郭舜欽朝請<lb/>
成均冷坐窮吞紙額叩龍墀濵九死背負琴書偶生還<lb/>
頼有春風滿故里故里𣺌居天一隅因仍蔓草不堪除<lb/>
多謝先生肯逰刃號令雷霆一掃驅舊弊忽消新慶長<lb/>
老稚相携紛<hi>闕</hi>　坐使牛蹄一畝中九萬共摶羊角上<lb/>
只恐朝廷急英雄割雞不用煩屠龍政須太山来<graphic n="KR1062" url="https://raw.githubusercontent.com/kanripo/KR-Gaiji/master/images/KR1062.png" mimeType="image/png"/>卵<lb/>
金闕喚回小令公陋巷嗟余空四壁餓死平生無枉尺<lb/>
知音今有昌黎公玊川得卧三竿日<lb/>
<pb n="KR4d0168_WYG_004-7a"/>
　　　遣興<lb/>
醉中飛夢到神清夜半髙樓借水明下瞰寒溪凝水晶<lb/>
孺子相呼同濯纓樓上天人百寳瓔瑞色天香充棟楹<lb/>
歩雲一曲語春鶯千山洗空烟霧横酒醒簾外竹隂行<lb/>
夜風更為芭蕉生愁腸起向謫仙呈夢境慿君指顧成<lb/>
一開後堂花柳盈香肌可邁六出霙珮玉步蓮不自輕<lb/>
寒眼那能更指令春葱斜捧玉壺傾真珠紅滴濃無聲<lb/>
一醉花間豈易營歸来十日寸心縈蘭亭家風類帝京<lb/>
<pb n="KR4d0168_WYG_004-7b"/>
為余亦復出花城柳腰隨風萬里征鞍馬不復數歸程<lb/>
坐令鐵心宋廣平夜揩醉眼賞梅英歌燕舞趙藝更精<lb/>
遏雲迴雪未可評人間不復數娥㜲神仙逰戯肉眼驚<lb/>
我生不顧萬鍾榮對花有酒即蓬瀛髙㑹何須四者并<lb/>
赤脚亦能寫髙情最恨蘇公世公卿家聲往往九州傾<lb/>
風流陣中却寢兵酒甌但借鄰姬擎何日髙樓鐘鼓鳴<lb/>
如我心醉如春醒<lb/>
　　　題天慶觀<lb/>
<pb n="KR4d0168_WYG_004-8a"/>
真人躡身凌紫霞下憫濁世長咨嗟崇樓傑閣耀金碧<lb/>
開闡至道非雄夸仙茅連山可度世守此規規如井蛙<lb/>
靈雲一笑萬事畢到今福地空桃花<lb/>
　　　寒梅上李舍人<lb/>
窮山觸目紛茅葦此意昏昏誰可洗竹間忽破一枝梅<lb/>
對月嫣然耿寒水吟詩索酒滿髙堂穿簾的皪射晶光<lb/>
世上羶葷来不到翦翦天風吹冷香人言百花睡未起<lb/>
獨冠羣花差可喜那知和羮自有期未用爭雄<graphic n="KR1062" url="https://raw.githubusercontent.com/kanripo/KR-Gaiji/master/images/KR1062.png" mimeType="image/png"/>桃李<lb/>
<pb n="KR4d0168_WYG_004-8b"/>
但憐雨雪正濛濛寒意未舒萬象窮故作選鋒驅殘臘<lb/>
挽回天地變春風<lb/>
　　　送李狀元還朝<lb/>
元戎簾幙海濵開謫仙騎鯨天上来尊前談笑賛籌畫<lb/>
一洗八郡無氛埃功成揮鞭朝玉闕九重閶闔開春色<lb/>
要傳天意下人間翰苑政須萬人傑我今去國已五年<lb/>
天子令伴黄冠仙邂逅相逢君復去林泉還我擅雲煙<lb/>
君去上天欵天語莫畏雷霆作强禦人間疾苦欲叩天<lb/>
<pb n="KR4d0168_WYG_004-9a"/>
天門嵯峨隔雲雨紅巾十萬今已無致此紅巾本何如<lb/>
撥亂倘知原始末制梃自可鞭羣狙<lb/>
　　　霹靂松<lb/>
老榦千年如削鐵蟄龍釀春未肯泄阿香推車動地来<lb/>
振起虬髭上天闕砰轟一聲驚倒人雨勢更挽銀河月<lb/>
溟洲六月海生塵一朝化作無邉春<lb/>
　　　題梅齋<lb/>
江邉蘆葦風颼颼東君一㸃破寒愁窗間疎影横春瘦<lb/>
<pb n="KR4d0168_WYG_004-9b"/>
枕上冷香尋夢幽夜半竹折驚殘雪醉起捲簾千山月<lb/>
肺腑洗空龍麝腥落筆天香鬬清絶<lb/>
　<lb/>
　<lb/>
　<lb/>
　<lb/>
　<lb/>
　栟櫚集巻四<lb/>
</p>
<p>
</p>
  </div>
<div>
                <head>栟櫚集巻五</head>
    <p>
<pb n="KR4d0168_WYG_005-1a"/>
欽定四庫全書<lb/>
　栟櫚集巻五　　　　　　　宋　鄧肅　撰<lb/>
　　古風<lb/>
　　　賀梁溪李先生除右府<lb/>
　　伏承大觀文丞相先生親承聖恩擢置右府縉紳<lb/>
　　交慶正豪傑林立謀猷川行之時也肅不敢効世<lb/>
　　俗諂語致賀直述京城圍閉君父䝉塵之狀以見<lb/>
　　不共戴天之仇在所必報也伏乞鈞慈特賜采攬<lb/>
<pb n="KR4d0168_WYG_005-1b"/>
　　門人左正言鄧肅謹百拜上<lb/>
北兵振地喧鼙鼓黒幟挿城遍樓櫓蔽空戈甲来如雲<lb/>
羣盗相隨劇豺虎征塵漠漠四壁昏諸將變名竄軍伍<lb/>
十萬兵噪龍德宫上皇避難幾無所嗣君匹馬詣行營<lb/>
朕躬有罪非君父奸臣草表遽書降身率百官先拜舞<lb/>
那知馮道冷笑渠立晉猶存中國主翠華竟作沙漠行<lb/>
望雲頓有闗河阻九天空殿欎岧嶤目斷離離變禾黍<lb/>
生靈日夕望中興猶幸君王自神武相公特起為蒼生<lb/>
<pb n="KR4d0168_WYG_005-2a"/>
下視蕭曹無足數詞議雲湧紛盈廷羣策但以二三取<lb/>
老謀大節數子并行見翠華歸九五立馬常依仗下鳴<lb/>
日詠杜鵑懐杜甫飛鳥猶尊古帝魂激烈浩歌来義旅<lb/>
規模共佐李西平廟貌不移舊鐘簴<lb/>
　　　上先生<lb/>
疲馬踏殘月荷策来泮宫入門見先生先生何雍容循<lb/>
循言語能下誘青蒿因得附長松短檠挑燈一千二百<lb/>
夜髙談雄辯磊落沃胸中吾皇求士苦怱怱不許先生<lb/>
<pb n="KR4d0168_WYG_005-2b"/>
久卧龍玉鞭斜指長安道祇縁此去何由從嗚唏吁小<lb/>
軒從此冷如水虀鹽朝暮欣欣爾空留絳帳照孤燈窓<lb/>
外西風起寒葦<lb/>
　　　龍興避難<lb/>
傍山怪石如蹲虎絶頂去天無尺五却披叢棘下山腰<lb/>
丹碧照空飛棟宇道人養道厭塵勞避世只嫌山不髙<lb/>
那知行空老曼倩竊食不遺王母桃松檜參天門晝閉<lb/>
碧玉擷蔬飯炊雪百年冷坐無車音一旦偕来真惡客<lb/>
<pb n="KR4d0168_WYG_005-3a"/>
當知喧寂無殊觀出世何妨在世間能致吾人師作古<lb/>
龍興今日始開山<lb/>
　　　和明逺喜雨作<lb/>
絳狗鳴空朱虎攫神焦鬼爛不堪虐自嗟筆力無韓豪<lb/>
不敢讒風干鼎鑊聞説祥符物外臣能將念力蘇罷民<lb/>
挽出洞天肩未息飛雲驅雨已生春曹侯德我詩如洗<lb/>
無乃采葑遺下體當知此雨非人功政頼曹溪浩無底<lb/>
君㸔連天六日隂簷聲夜和蓬窓吟羲和知師今日去<lb/>
<pb n="KR4d0168_WYG_005-3b"/>
自行天上約秋霖<lb/>
　　寄亨甫<lb/>
晴空當晝棲暘蟲目林欲焚深甑中多謝吾君肯相訪<lb/>
袖中詩句来清風愛主我堪犬馬比采蕨山巔行饑死<lb/>
豈能五絶比天人疾讀君詩汗如洗君今師友人中豪<lb/>
琢磨事業當日髙若扣天門自求試速為奉天留陸贄<lb/>
　　　東林一枝庵<lb/>
世間傑棟俯飛翰簾旌不動天風寒但得一身自安逸<lb/>
<pb n="KR4d0168_WYG_005-4a"/>
誰思寒士三萬間東林天下推第一净几明窓萬禪客<lb/>
主人幽棲僅一枝便覺寛容無迫窄一身六尺何足患<lb/>
蠢動當知俱欲安誰識曹溪一滴許能令法雨遍塵寰<lb/>
　　　醉吟軒<lb/>
淵明句法古無有頭上幅巾供漉酒李白豪篇驚倒人<lb/>
舉目望天不計斗二子風流不可追公作幽軒為喚回<lb/>
長鯨渇興沉江海錦囊妙句生風雷安得一㕓在公側<lb/>
時時去作孔融客愁腸得酒生和風也向毫端冩春色<lb/>
<pb n="KR4d0168_WYG_005-4b"/>
　　　嘲蛇傷足<lb/>
清官只得林泉幽也有曲膂潜相仇肆毒不知分彼此<lb/>
後身那解癖春秋我嬰逆鱗龍不怒誰知蠢蠢敢當路<lb/>
要我迷陽不作難祇恐夀光劾君去<lb/>
　　　送丹霞<lb/>
山壓濃隂勢欲頽阿香推車振不開君来論詩風四起<lb/>
挽出羲和照九垓别君八年驚電掃霜髭已失童顔好<lb/>
逝者姑從造物流吾人一笑初不老明朝飛錫過平津<lb/>
<pb n="KR4d0168_WYG_005-5a"/>
浩歌歸耕隴上雲岩竇不應藏一滴要須化作無邉春<lb/>
　　　玩芳亭<lb/>
蔓草芊芊迷舊圃日號狐狸走鼯䑕世欲去之嗟未能<lb/>
竭力米鹽汗如雨先生人間第一流目中萬事無全牛<lb/>
割雞已覺無多子斬新亭柳作清逰紛紛姚魏爭黄紫<lb/>
醉眼雖觀心似水但搜佳景付吟䰟吐作新詩爛盈紙<lb/>
慙愧知音太史公為榜佳名字畫雄二公連茹歸霄漢<lb/>
此亭萬古揚清風<lb/>
<pb n="KR4d0168_WYG_005-5b"/>
　　　小飲<lb/>
斷臂一朝續狼肉裕矢漫空夜相逐海鳬亂飛三丈毛<lb/>
藍田不行四寸玉何如南嶽追祖風雲間生致桃李穠<lb/>
笑盡酒船三百斛醉吹簫管上晴空<lb/>
　　　質夫和来<lb/>
我生不顧四壁空千金買笑醉春風半夜酒紅朝玉頰<lb/>
亭亭秋水影芙蓉作文忽慕元和格遂入賢闗親眉白<lb/>
遽聞皇甫語穿天淵源盖是退之客琢句出人數等髙<lb/>
<pb n="KR4d0168_WYG_005-6a"/>
要令天下無英豪擊節一觀百憂失不覺此身猶布袍<lb/>
平生自足牛蹄水為公辟易數百里願得佳句時飛来<lb/>
此間幸有子期耳雨意朝来猶許重安得相從恣嘲弄<lb/>
虀鹽充腹燈一螢兀坐亡聊真夢夢㑹鞭匹馬城東陬<lb/>
對床臭味兩相投歸来筆下飽竒怪不須更事子長逰<lb/>
　　　紫芝和来<lb/>
雨餘榴火欲燒空宫槐老翠闇薫風即今此景那可恃<lb/>
忽觀玉露泣芙蓉請公文急出新格一變茅黄兼葦白<lb/>
<pb n="KR4d0168_WYG_005-6b"/>
坐令䑕輩掃地空毋使再来相主客異日光芒李杜髙<lb/>
聲價豈但一時豪故應髙視空四海紛紛過眼萬銀袍<lb/>
我生作意逰弱水蓬莱杳隔三萬里何如平地揖詩仙<lb/>
一洗從来鄭衛耳期公便作九鼎重雲水未容扁舟弄<lb/>
漫天霖雨在胸襟半夜吹作髙宗夢鬼方月窟雖殊陬<lb/>
頽治之心輒相投澤民事業無多子要使人人鼓腹逰<lb/>
　　　邂逅宇文<lb/>
閩山去天餘尺五漁浦撼舟驚九死臨水登山萬里来<lb/>
<pb n="KR4d0168_WYG_005-7a"/>
却向春圍飲墨水白雲目斷無飛翰夜將劍鋏於誰彈<lb/>
世人相馬例嫌痩飢死首陽不作難側聞天下有人傑<lb/>
洗出新詩耿氷雪年来亦復坐文窮空使品流居第一<lb/>
摳衣浩歌起相從雨意却憂潑墨濃匆匆對語一笑粲<lb/>
萬斛窮愁一洗空公今清譽髙星斗我乃棲遲事奔走<lb/>
收拾正頼退之豪痩寒不復麾島郊<lb/>
　　　别施君叔异<lb/>
泮水儒生急寸禄白袍千人如立鵠爭注蟲魚股置錐<lb/>
<pb n="KR4d0168_WYG_005-7b"/>
世外語言不到目我嫌人醉還啜醨常嗟心迹兩相離<lb/>
邂逅得君能我意筆端聊復出新竒愛君未冠少年郎<lb/>
語出輒驚鵷鷺行若不紛華替初志事業他日未易量<lb/>
今披青衫走塵土滿面春風歸仕路拄笏政可望西山<lb/>
莫見輶軒腰傴僂我今縶維猶未釋相思何處訪縱跡<lb/>
為君時望斗牛間期君光芒髙萬尺<lb/>
　　　雨花軒<lb/>
君不見解空晏坐寂無侣寳花忽爾窺岩户已將精進<lb/>
<pb n="KR4d0168_WYG_005-8a"/>
聳人天是用色相旌其苦又不見毘耶居士坐髙堂四<lb/>
落天花趂揮麈若人猶有空可談真機何處遁天女豐<lb/>
岩寂寂梵王家誰把幽岩名雨花我知此誠齊人耳但<lb/>
識解空與毘耶誰知豐岩了無取口角瀾翻初不語吾<lb/>
宗未出天莫窺豈復有花可為雨<lb/>
　　　訪丹霞<lb/>
煙雲著天無寸空寒窓瑟瑟夜號風浩歌出門何所詣<lb/>
故人飛錫梵王宫扣門兀坐寂無語衲破蒙頭靣如土<lb/>
<pb n="KR4d0168_WYG_005-8b"/>
逢塲聊復觸機鋒千偈瀾翻疾風雨我生鼻孔自撩天<lb/>
笑將龍肉比談禪針芥相投得吾子帖肉汗衫今脱然<lb/>
但憐凈業猶詩酒醉筆時作蛟龍走儻惟語黙兩無妨<lb/>
慿公刻燭聨千首况是雪意政相留慎勿匆匆撫刀頭<lb/>
明日談笑作春色同在瓊瑶十二樓<lb/>
　　　戱吳少綝<lb/>
短檠對君同泮水虀鹽不給窮吞紙君今載紙連數艘<lb/>
貧冨相懸九萬里崇寧政事先方田紛紛訟牒亂雲烟<lb/>
<pb n="KR4d0168_WYG_005-9a"/>
祗今列屋飽蟲蠧官折羊酒夀髙年夫子談笑收餘慶<lb/>
不復塵埃生釡甑便當痛飲天津橋一網盡呼天下俊<lb/>
　　　寄興國福聖二老<lb/>
我本窮山采薇蕨偶上用<hi>闕</hi>　日月雲端不肯舞仙人<lb/>
天公雖笑雷公斥<hi>闕</hi>　　　　　　　　　　　細肋<lb/>
詹成炊飯似摶沙牛革偏甘真嚼鐵慙愧忘形二禪客<lb/>
倒屣相迎作禪悦竹萌瀹水瑩瓊瑶土芝借糟凝琥珀<lb/>
余不供僧僧供余是事顛倒古所無要知人我兩無有<lb/>
<pb n="KR4d0168_WYG_005-9b"/>
此飽便當均太虛昨日龍興飛尺書俛我登山有籃輿<lb/>
試問二師肯俱否一飽還君欲借渠<lb/>
　　　送㳺教授<lb/>
世事齪齪飢寒語思怨嘈然相爾汝蠅營狗茍端可憐<lb/>
不見秋風黄鵠舉君看三山夜降神鍾成人傑超不羣<lb/>
堂堂勁氣薄霄漢藐視四海豈無人簞瓢陋巷誰知已<lb/>
自足一樽釣秋水惟使文星射紫㣲天書遂勅川龍起<lb/>
笑来南國開絳帳議論清明森萬象已令鑪錘無頑金<lb/>
<pb n="KR4d0168_WYG_005-10a"/>
九萬却摶羊角上飄飄歸興凌秋空莫恨丁寛易已東<lb/>
天生若人不私子當令四海遍春風<lb/>
　　　廬山<lb/>
平生作意廬山逰往来却貪吳越舟陛下許臣鞭匹馬<lb/>
芒鞋因得欵清幽是時六月蒸炎暑六合黄塵空一雨<lb/>
上方冷翠襲衣襟便覺笑談在天宇<lb/>
　<lb/>
　<lb/>
<pb n="KR4d0168_WYG_005-10b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　栟櫚集巻五<lb/>
</p>
<p>
</p>
  </div>
<div>
                <head>栟櫚集巻六</head>
    <p>
<pb n="KR4d0168_WYG_006-1a"/>
欽定四庫全書<lb/>
　栟櫚集巻六　　　　　　宋　鄧肅　撰<lb/>
　　古風<lb/>
　　　和謝吏部鐵字韵<lb/>
　　　　紀德<lb/>
切切寒蟲常在耳未識詞源萬斛水忽開玉軸見竒文<lb/>
光怪摩空亂眸子太傅江左風流人靈運在家元不嗔<lb/>
家世千年今復振落筆飄飄語更真頓足忘言驚妙絶<lb/>
<pb n="KR4d0168_WYG_006-1b"/>
欲續貂蟬恨才拙鉛刀那敢望神劍舒屈無妨豈常鐵<lb/>
　　　　右一<lb/>
窮居如將豆塞耳一泓自足牛蹄水那知臨境有人豪<lb/>
笑觀造化但兒子筆端萬字驚倒人春色秋風隨喜嗔<lb/>
一讀錦囊殆仙去欲借銀軿遂朝真更當負笈慰愁絶<lb/>
慿公一掃平生拙門人益親自得囬㑹觀踏破門限鐵<lb/>
　　　　右二<lb/>
世上區區蠅狗耳不復解纓濯清水只知貪雀不留珠<lb/>
<pb n="KR4d0168_WYG_006-2a"/>
可憐認賊飜為子珍重謝公天下人冷居林泉曽不嗔<lb/>
雲煙萬木觀不足<hi>闕</hi>　　　　　眞髙節凌雲亦竒絶<lb/>
不綰六印未為拙<hi>闕</hi>　　　　　　只有布衾冷似鐵<lb/>
　　　　右三<lb/>
仕途例皆諂笑耳隨盤方圓無定水前年天子思竒才<lb/>
霜臺曽擢右君子泛觀中外倘非人髮上衝冠聊一嗔<lb/>
那顧城狐并社䑕好惡無私喜怒真底事年来迹又絶<lb/>
笑道林泉似藏拙慿誰去斬佞臣頭請公速鑄楚山鐵<lb/>
<pb n="KR4d0168_WYG_006-2b"/>
　　　　右四<lb/>
四海紛紛筝笛耳誰識子期志流水韵髙調古自難酬<lb/>
得意政須副墨子我公聲價第一人積薪居上笑不嗔<lb/>
但將佳句妙今古逝變雕蟲返太真孟軻嘗續吾道絶<lb/>
功與神禹論工拙先生今復迴狂瀾豈減旌陽柱鑄鐵<lb/>
　　　　右五<lb/>
引領門牆數舍耳劍之水源自樵水<hi>公邵武人也</hi>褁糧問道<lb/>
嗟未能參前倚衡見夫子自笑昔為塵土人春狂時逐<lb/>
<pb n="KR4d0168_WYG_006-3a"/>
賣符嗔年来懶惰百事廢洗空人偽惟葆真更餘净業<lb/>
磨未絶强繼彌明不知拙豈是螳螂敢當車貘獸從来<lb/>
食銅鐵<lb/>
　　　　右六<lb/>
李白嘗言人有耳不當徑流如川水男兒出處自有時<lb/>
何須鋭意楚狂子公今無意世間人北山有靈定不嗔<lb/>
天子政作唐虞計谷口那留鄭子真佇觀大手稱竒絶<lb/>
致君却笑前賢拙坐使梯航到鬼方来尋九州貢璆鐵<lb/>
<pb n="KR4d0168_WYG_006-3b"/>
　　　　右七<lb/>
眼中儒生聊爾耳僅免春闈飲墨水可憐四海萬青衿<lb/>
却愧建安六七子誰似丘侯獨可人日無千篇即怒嗔<lb/>
腐語陳言俱掃滅竒文秀句出天真虎頭固已稱詩絶<lb/>
更逢安石分工拙新詩為侯特發揮照人之明鑑磨鐵<lb/>
　　　　右八<lb/>
結交要在相知耳趣向不殊水投水請㸔丘侯對謝公<lb/>
箭鋒相契無多子丘侯平日論律人詳及謝公喜與嗔<lb/>
<pb n="KR4d0168_WYG_006-4a"/>
一得新詩即傳借許久誇談今見真車馬争看紛不絶<lb/>
新詩那簡茅簷拙脫腕供人嗟未能安得畢昇二板鐵<lb/>
　　　　右九<lb/>
三吳惡少飛緑耳殺人如麻壅流水餘風往往到江閩<lb/>
魚爛鳥驚父離子紛然回顧作流人我侯正色回一嗔<lb/>
坐使倉黄萬老弱復歌太平養性真百弊紛紛俱杜絶<lb/>
四境無虞安樸拙方信哲夫自成城不須十仞堅削鐵<lb/>
　　　　右十<lb/>
<pb n="KR4d0168_WYG_006-4b"/>
忘心政須麯蘖耳醉仙如吸百川水男兒不復問聖賢<lb/>
杯酒力辭真䜿子我侯度量<graphic n="KR1062" url="https://raw.githubusercontent.com/kanripo/KR-Gaiji/master/images/KR1062.png" mimeType="image/png"/>千人不滿金鍾却怒嗔<lb/>
酒酣那復迷朱碧苗莠猶分偽與真人言狂藥要須絶<lb/>
恐潰肺腸語亦拙那知真氣不可侵烏府如今肝是鐵<lb/>
　　　　右十一<lb/>
　　　邑官有和者亦以詩寄之其人自云禦方冦有<lb/>
　　　　功<lb/>
寂寞相如四壁耳陋巷蕭然窮飲水雖似退之厭權門<lb/>
<pb n="KR4d0168_WYG_006-5a"/>
時作封人慕君子慙愧知音箇中人近前不學丞相嗔<lb/>
掀髯抵掌論今古肺腑恢然笑語真頃余學問非三絶<lb/>
操瑟千齊謀更拙棲遲何以酬已知吾道不移研鑄鐵<lb/>
　　　　右十二<lb/>
　　　丘宰生日<lb/>
律管才吹九寸耳帝遣𤣥冥下司水百度稍多百四十<lb/>
愛日差長十君子已剥羣隂驅小人四海熈熈語復嗔<lb/>
因闢金闗謫太白不許天庭久煉真太白塵縁固未絶<lb/>
<pb n="KR4d0168_WYG_006-5b"/>
肯將天巧形世拙㑹施霖雨滿人間歸對千年忘恙鐵<lb/>
　　　　右十三<lb/>
陽復朋来七日耳黎明當動有泉水<hi>冬至後十日泉水動此以宣和辛丑</hi>
<hi>厯推之耳</hi>隂隂寒谷未生春天閔斯民如赤子遂因天下生<lb/>
竒人禆歌襦袴無怨嗔朅来割雞多暇日逸韵飄飄騰<lb/>
九真瓊室瑶池津不絶冷笑人間衛生拙三竊蟠桃顔<lb/>
益童那復虬髯靣如鐵<lb/>
　　　　右十四<lb/>
<pb n="KR4d0168_WYG_006-6a"/>
　　　和謝吏部<lb/>
昔年怨聲常滿耳紛紛女巫未沉水天教我侯慰逺人<lb/>
坐令盗賊化君子期年仁政遍人人撫之如子不須嗔<lb/>
吏民欲欺亦不忍出言洞見胸中真要圖書問久已絶<lb/>
人皆巧中渠寕拙優㳺黄巻有餘歡此志不回端截鐵<lb/>
　　　　右十五<lb/>
　　　自叙<lb/>
瑟瑟霜風欲聒耳小院枕衾如潑水夜清火冷不成眠<lb/>
<pb n="KR4d0168_WYG_006-6b"/>
起就短檠閲諸子掩巻嗟嗟今古人<hi>闕</hi>　　　　可嗔<lb/>
風日相憐紛無已一笑𤣥之妄亦真我今是非兩俱絶<lb/>
百巧百中不如拙寂然無復一念邪那有黄冠下鞭鐵<lb/>
　　　　右十六<lb/>
惡聲不入伯夷耳嚴陵拂袖釣寒水古来豪傑例幽居<lb/>
佩<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>肯隨舟人子造化爐中忽為人笑笑隨縁又何嗔<lb/>
細語麗言俱入妙醉中不必更陶真年来三復韋編絶<lb/>
得趣無多一味拙物外翛然我已仙不愁石髓堅如鐵<lb/>
<pb n="KR4d0168_WYG_006-7a"/>
　　　　右十七<lb/>
萬物紛紛一馬耳百川不同均一水不將彼是作殊觀<lb/>
坐使須彌納芥子李白髙視空無人審言更作牙官嗔<lb/>
可憐紙上較輕重畫餅象龍俱未真我師宣尼四病絶<lb/>
抱甕寕作漢隂拙萬象紛紛不敢侵真室何須樞楗鐵<lb/>
　　　　右十八<lb/>
　　　遊山<lb/>
髙岩去天尺五耳下飛瀑布千尋水山間瘦竹映枯松<lb/>
<pb n="KR4d0168_WYG_006-7b"/>
嵗寒相對凛君子杖藜去去尋幽人剥啄扣門公勿嗔<lb/>
凡骨膻腥倘不厭願供薪水看脩真髙人隱几語言絶<lb/>
大巧深<hi>闕</hi>　　拙無乃誤逰天目山偶見唐公冠帶鐵<lb/>
　　　　右十九<lb/>
人生要在行樂耳四化相磨逝流水溪山佳處飽遨逰<lb/>
莫為羶葷親俗子解龜誰顧謫仙人玉局題牆亦遭嗔<lb/>
世人例作葉公解但喜畫龍誰識真何如便與塵寰絶<lb/>
醉倒莫嫌茅店拙青騘門外繫垂楊旋乞青禾剉白鐵<lb/>
<pb n="KR4d0168_WYG_006-8a"/>
　　　　右二十<lb/>
門前如市不入耳忘言隱几心如水紛華時逐長安兒<lb/>
清爽何似毛錐子我雖事業未如人天公不等吾勿嗔<lb/>
獨歩髙山尋兀室黙坐燒香已悟真世事繽紛俱謝絶<lb/>
叩角自歌愚且拙誰暇投書追賈誼更憂銅弊雜鉛鐵<lb/>
　　　　右二十一<lb/>
　　　對酒<lb/>
世上紛華蟻穴耳東流不作西歸水號寒那用學孟郊<lb/>
<pb n="KR4d0168_WYG_006-8b"/>
捉月要須追李子一樽忽爾逢故人髙談往事古人嗔<lb/>
人間目下多忌諱<hi>闕</hi>　　　醉鄉真但得如意酒不絶<lb/>
四壁莫<hi>闕</hi>　　　　　　　　　　　　　費數州鐵<lb/>
　　　　右二十二<lb/>
八斗一傾聊熱耳開匣時觀三尺水指天喝月使倒行<lb/>
揚波直欲斬蛟子安得知音吾黨人相㸔青眼不余嗔<lb/>
笑驅八蠻有竒䇿開懐聊與話誠真可憐吐哺風流絶<lb/>
乞巧未遑姑守拙坐觀明月侵蝦蟇空使玉川懐寸鐵<lb/>
<pb n="KR4d0168_WYG_006-9a"/>
　　　　右二十三<lb/>
　　　送成彦尉邵武<lb/>
萬竅于喁風割耳梅影横斜耿煙水殺雞為黍政追隨<lb/>
七峰共作隐君子忽舉陽闗餞行人去去莫愁官長嗔<lb/>
但知所領馬曹似清談更覺子猷真谷風嘗譏朋友絶<lb/>
子貢毋輕原憲拙期公鴻雁不空回開緘八行劃如鐵<lb/>
　　　　右二十四<lb/>
汗血神駒卓錐耳去佀蒼崖决積水據鞍年少笑西征<lb/>
<pb n="KR4d0168_WYG_006-9b"/>
神仙中人梅氏子平生胸抱不由人㸃額再歸曽未嗔<lb/>
儀舌尚存斯足矣卞玉那愁無識真一官聊續箕裘絶<lb/>
登山莫厭芒鞋拙㑹使狗偷掃地無不須蠭蠆揮鉅鐵<lb/>
　　　　右二十五<lb/>
山頭枯木半生耳山下琉璃剪碧水登山臨水兩超然<lb/>
刻燭千篇對夫子我生也是不覊人白眼望天人共嗔<lb/>
相逢賴有知音鮑揮麈不疑咳唾真子今更與竹林絶<lb/>
我獨凄然守株拙望公聲譽騰九天不惟去作錚錚鐵<lb/>
<pb n="KR4d0168_WYG_006-10a"/>
　　　　右二十六<lb/>
　　　别僧永肩<lb/>
號寒啼飢自聒耳火中蓮花那著水超然不復顧塵寰<lb/>
空色兩㝠舍利子冠巾賈島齒平人當時僅免退之嗔<lb/>
何如伯升雲水去萬刼不磨一㸃真公今更恐情難絶<lb/>
泛作飛蓬謀未拙挽袖牽裳浩不迴當知若人是真鐵<lb/>
　　　　右二十七<lb/>
　　　謝楊休<lb/>
<pb n="KR4d0168_WYG_006-10b"/>
人生相值梗萍耳無酒投錢亦飲水况公家世足風流<lb/>
封胡羯末又賢子匹馬来尋物外人坐上無氊寒不嗔<lb/>
傾盖相逢已如故洗空機械情更真公今在陳糧屢絶<lb/>
惡圓喜方我尢拙窮愁相守兩蕭然富驕何事如意鐵<lb/>
　　　　右二十八<lb/>
半夜絲簧紛養耳舞袖香風散沉水髙堂嬉笑坐生春<lb/>
不誦式㣲驚逰子孟公投轄雖知人故鄉千里兒曹嗔<lb/>
毅然竟把刀頭舞百日夢歸今日真依前瘦馬登髙絶<lb/>
<pb n="KR4d0168_WYG_006-11a"/>
未應却笑此行拙邑人脂膏子弗求况是丘侯帽無鐵<lb/>
　　　　右二十九<lb/>
一嵗無多數日耳歸心應逐東流水遥想解鞍在於門<lb/>
滿室生春舞妻子明朝去拜綘帷人遲遲他邦兾勿嗔<lb/>
願及散才求入社寓詩千里寓尋真醫門不與多病絶<lb/>
無鹽自獻那羞拙誰知此質非良全政須乃翁為㸃鐵<lb/>
　　　　右三十<lb/>
　　　呈幾叟儀曹<lb/>
<pb n="KR4d0168_WYG_006-11b"/>
管中窺豹一斑耳敢對江海更言水頼公不作揚雄尾<lb/>
舞雩曽許隨童子綈袍至今念故人世人欲殺渠不嗔<lb/>
更將妙語為髙價坐令玉表欲侔真期公終始不相絶<lb/>
囬愚参魯余亦拙異時報德但脩身那用張良袖中鐵<lb/>
　　　　右三十一<lb/>
世上乞憐<hi>闕</hi>　　　　　　汗流水轅車厠䑕端可憐<lb/>
笑殺物外竒男子先生眼中無可人將軍汚足渠亦嗔<lb/>
倘欲眠時遣客去兩忘物我淵明真世間勢位日懸絶<lb/>
<pb n="KR4d0168_WYG_006-12a"/>
不能變渠平日拙政如强弓五十歩無力可貫青唐鐵<lb/>
　　　　右三十二<lb/>
嶺雲去天一握耳取死一分天下水不解舟車千里来<lb/>
頼有陳蕃知孺子當堂得酒觴故人醉倒花前夜不嗔<lb/>
我来一見欣如故險語聊攄肺腑真安得眼邉萬事絶<lb/>
與君千首較工拙樂死初無鍤自隨那學祠東墓費鐵<lb/>
　　　　右三十三<lb/>
忽忽百年石火耳偃䑕不踰一腹水胡椒百斛何為哉<lb/>
<pb n="KR4d0168_WYG_006-12b"/>
簞瓢便可安顔子君看世間容悅人脅肩揺尾恐人嗔<lb/>
所得僅能毛髮許抵掌無由一笑真期公便與此曹絶<lb/>
折脚鐺中歸養拙冨貴鼎来却應之鄂公未遇姑治鐵<lb/>
　　　　右三十四<lb/>
　<lb/>
　<lb/>
　<lb/>
　栟櫚集巻六<lb/>
</p>
<p>
</p>
  </div>
<div>
                <head>栟櫚集巻七</head>
    <p>
<pb n="KR4d0168_WYG_007-1a"/>
欽定四庫全書<lb/>
　栟櫚集巻七　　　　　　　宋　鄧肅　撰<lb/>
　　古風<lb/>
　　　劉忠顯挽詞<lb/>
　　靖康之變死其事者數人然皆人死之耳獨忠顯<lb/>
　　劉公勲業聲譽著於兩河敵乞於朝盖將用之公<lb/>
　　獨不顧毅然自盡此所以卓然拔乎其萃為當今<lb/>
　　第一人也某以布衣辱公父子兄弟待以國士頃<lb/>
<pb n="KR4d0168_WYG_007-1b"/>
　　嘗論公之節如顔真卿杲卿等或者駭之曰公尚<lb/>
　　亡恙子安得出此語乎忽忽十年而公竟以節聞<lb/>
　　更出顔公之右識者然後知某前日之言自管見<lb/>
　　盖非偶然耳公喪南歸義當匍匐一慟新阡之下<lb/>
　　但方以罪逐不欲徹聲於賢公卿之門今仲固馳<lb/>
　　書索詩以助挽人之唱某敢不勉然我公氣義欲<lb/>
　　穿天心金人雖有萬衆不得以兵甲威之今欲寫<lb/>
　　於毫楮間顧豈區區章句數字得以縛之乎謹作<lb/>
<pb n="KR4d0168_WYG_007-2a"/>
　　古詩一首略去聲律意盖有在也伏幸采攬<lb/>
城頭皂幟作雲飛城中不縱征馬嘶虎狼那顧百萬衆<lb/>
政期生載人傑歸天王遣公如召虎諸蕃列拜聽竒語<lb/>
軍中相慶得左車<hi>闕</hi>　　　混天宇先生一笑凛長虹<lb/>
此膝那屈<hi>闕</hi>　　　　　　　　　　　　忠如魯公<lb/>
毡帳歸来眦欲裂北極紫㣲汪洋血更欲結草報君王<lb/>
夜半無人徑自絶城門初開聞訃書參騫往哭萬人俱<lb/>
義色忠軀略不變忠言凛凛在襟裾當時中國滿朱紫<lb/>
<pb n="KR4d0168_WYG_007-2b"/>
不臣女真即臣楚聞公髙節端不回身雖無恙氣先死<lb/>
英風吹到新冕旒天恩夜破九泉幽佳城可葬不可沒<lb/>
時有紅光上斗牛我昔從公子弟列欲報公知効公節<lb/>
公騎箕尾我誰依獨上山巔采薇蕨<lb/>
　　　寄德裕縣丞<lb/>
世人齪齪例卑嘶搶榆不識南㝠飛邂逅逢公能可意<lb/>
笑呼文舉作羣兒扁舟十日繫楊柳未忍憤然誇疾走<lb/>
官長雖嗔渠不聞且覔吾徒縱詩酒笑談便覺無樊籠<lb/>
<pb n="KR4d0168_WYG_007-3a"/>
勝景况復煩天公眼前突兀萬銀屋河伯欲以山為宫<lb/>
期公定非噲等伍愛公髙氣塞寰宇此行要須上九天<lb/>
利磨干將斬張禹<lb/>
　　　再韵明復和来<lb/>
男兒匹馬追風嘶朝燕暮越去如飛談笑功名在鐘鼎<lb/>
卵破草折驅健兒悲吟誤學愚溪柳落筆幸無龍蛇走<lb/>
詩成不直水一杯誰解金龜與換酒能言嗟我閉雕籠<lb/>
九萬扶揺政屬公好震雷威養霖雨要須磨賦未央宫<lb/>
<pb n="KR4d0168_WYG_007-3b"/>
逰戱詩壇整部伍筆鋒光怪横天宇畏法請歌七月篇<lb/>
惡食卑宫賛神禹<lb/>
　　　口占<lb/>
白鶴一去斷消息白鶴嶺髙髙無極仙人望汝久不歸<lb/>
珠花撩亂瑶海碧當時同伴有飛鸞雪浪掀天翻綵翼<lb/>
世間千嵗㑹重来過眼不須尋鳥跡<lb/>
　　　送李君上洞天<lb/>
北風于喁萬竅號落雪紛紛燖鵠毛好向髙堂䕶帷幙<lb/>
<pb n="KR4d0168_WYG_007-4a"/>
新醪入臉殷春桃居上何為囂不顧叩尺長歌辭我去<lb/>
行行逸興髙白雲千里江山入芒屨問君無乃急所求<lb/>
笑指南安作勝逰南安老師初不死一聞消息即歸休<lb/>
嗟我平生汚詩酒未能赤脚走岩竇在家自得忘家禪<lb/>
託問老師印可否<lb/>
　　　戯天啟作時文<lb/>
君不見晉陽作垣期自固中藏荻蒿勁箘簵知音㑹遇<lb/>
張孟談安趙有才終一顧人生㑹遇自有時兩股何須<lb/>
<pb n="KR4d0168_WYG_007-4b"/>
欲置錐快將好景供詩酒嗟嗟戚戚非男兒<lb/>
　　　哭施叔异<lb/>
天上樓成求俊<hi>闕</hi>　　　　　　　那知施侯更可憐<lb/>
只向人間<hi>闕</hi>　　　　　　　　　　　　　　横秋<lb/>
豈惟落筆動驚俗政事入眼無全牛汗血共艱千里足<lb/>
狂風忽已摧秀木生前萬事且置之白頭老母將焉屬<lb/>
管鮑交情我最深訃来一慟幾失音相思通昔不作夢<lb/>
對床蟋蟀更秋吟<lb/>
<pb n="KR4d0168_WYG_007-5a"/>
　　　招成老<lb/>
萬竅于喁北風烈烏雲貼地欲飛雪醉乘一葉上玻璃<lb/>
忽霽隂威行夜月鳳凰山頭想大顛芒鞋竹杖弄清泉<lb/>
胸中得句自春色散入草木騰雲煙安得今宵對揮麈<lb/>
快然别作二嵗語遥知今吾非故吾便當刻燭追風雨<lb/>
　　　送成材<lb/>
伯夷自甘首陽蕨商臣不戴周日月那知世人冷笑渠<lb/>
却言馮道有全節紛紛過眼萬飛蚊何如閉目日飲醇<lb/>
<pb n="KR4d0168_WYG_007-5b"/>
議論不從流俗變吾宗頼有謫仙人謫仙品流居第一<lb/>
射策王庭恣狂直不知天上聞不聞且説奸臣俱辟易<lb/>
秋風鞭馬衫挼藍一官聊渡試江南羣從相從得髯尹<lb/>
家學須當與劇談江南風月歸詩酒二陸相從真得友<lb/>
無人肯伴栟櫚狂為我喚回脱帽張<lb/>
　　　避賊引<lb/>
羽檄星馳暴客起西望烟烽無百里夜半驚呼得漁舠<lb/>
老稚相携三百指蠖屈蛇盤破蓬底忽欲騫身風刮耳<lb/>
<pb n="KR4d0168_WYG_007-6a"/>
沙汀艤岸少依劉萬斛愁情空一洗迴思當年侍玉皇<lb/>
禁垣夜直宫漏長驅馳誰謂遽如許客枕不安雲水鄉<lb/>
前日蹇驢衝火烈今此扁舟<graphic n="KR1062" url="https://raw.githubusercontent.com/kanripo/KR-Gaiji/master/images/KR1062.png" mimeType="image/png"/>殘雪隆暑祁寒欲少休<lb/>
鉦鼓逼人如地裂草廬安得無卧龍奉天政頼陸宣公<lb/>
慿誰急呼人傑起使我叩角歌堯風<lb/>
　　　次韵師臯<lb/>
平生論兵輕白起端欲採芝追冉里誰遣聲名到人間<lb/>
役役十年空血指天狗墮地嗟未已雷聲屢迫君王耳<lb/>
<pb n="KR4d0168_WYG_007-6b"/>
閩山今復暗旌旗四望長安淚如洗羡君好古慕羲皇<lb/>
品流不減劉真長舍我帡幪得甘寢傍徨忽在無何鄉<lb/>
安得當陽如火烈坐令此軰消春雪六合内外還桑田<lb/>
乾坤不容異姓裂㸔君躍馬如逰龍醉中脱帽造王公<lb/>
髙堂請志中興事吉甫作頌穆清風<lb/>
　　　聚星行<lb/>
昴星下天扶漢德長庚乃向開元謫光芒相照數百年<lb/>
一尊不得聞風月何如今日出城闉髙堂共享無邉春<lb/>
<pb n="KR4d0168_WYG_007-7a"/>
風流皆右煙霞表不數當年荀與陳江湖我今方巻舌<lb/>
君等上天環北極箕斗虛名不必多要斥旄頭作頑石<lb/>
　　　寄李狀元<lb/>
渡頭送君泛小舟絲絲細雨織寒愁自聞君来天亦喜<lb/>
急掃隂霾霽九州聚星髙㑹古難續也欲從君勤秉燭<lb/>
期君指顧蘇甌閩一笑春風不忍獨<lb/>
　　　送張巨源<lb/>
我頃天上遭雷斥萬里歸来弄泉石慙愧張侯著眼看<lb/>
<pb n="KR4d0168_WYG_007-7b"/>
詩巻光芒射奎壁一朝逸氣見眉間浩歌依劉出閩山<lb/>
渠今得客君得主寧復回首更悲酸隂雨初生腐草翼<lb/>
破闇行空夜的皪何時歸伴栟櫚狂一吐長虹貫白日<lb/>
　　　送吕友善<lb/>
火雲燒空汗如雨江北江南俱豺虎君侯不顧磎山幽<lb/>
鞭馬一朝去莫禦挽君少竢秋風清君言倚門有雙親<lb/>
千里歸来綵衣舞死生不計萬鍾輕過眼紛紛青與紫<lb/>
顛倒重輕真可鄙慿君上天整乾坤自古忠臣多孝子<lb/>
<pb n="KR4d0168_WYG_007-8a"/>
　　　黄楊岩<lb/>
石壁巉岩驚鬼劃異草幽花鎖春色羣山迤邐不能髙<lb/>
突兀獨磨霄漢碧芒鞋千尺上崔嵬手摘星辰脚底雷<lb/>
撥破烟雲得洞户醉眼恐是天門開入門嵯峨在紫玉<lb/>
天風吹靣天香馥華裾<hi>闕</hi>醪揮麈尾萬指未充空洞腹<lb/>
我因避地訪名山扁舟夜渡沙溪寒辛勤博此一笑喜<lb/>
太平猶在水雲間猛將今無三角虎狐狸晝號鰍鱔舞<lb/>
靈岩知有老龍藏挽出人間作霖雨<lb/>
<pb n="KR4d0168_WYG_007-8b"/>
　　　雹<lb/>
黒雲壓山山欲頽阿香推車振不開廣寒宫中珠徑寸<lb/>
狂風傾下九天来髙堂砰轟倒四壁萬瓦飛空如轉石<lb/>
燈火青熒不敢明世間誰有胆三尺年来蠢動敢爭豪<lb/>
鰍鱔起舞狐狸嘷一振天威百怪息夜半雲收北極髙<lb/>
　<lb/>
　<lb/>
　栟櫚集巻七<lb/>
</p>
<p>
</p>
  </div>
<div>
                <head>栟櫚集巻八</head>
    <p>
<pb n="KR4d0168_WYG_008-1a"/>
欽定四庫全書<lb/>
　栟櫚集巻八　　　　　　　宋　鄧肅　撰<lb/>
　　古風<lb/>
　　　送李丞相四路宣撫<lb/>
冷風吹海煙霧開繡衣使者天上来手持天書傳天語<lb/>
促起天下豪傑魁下堂拜命汗如雨上堂鳴鼓旌旄舉<lb/>
要令南國生清風不辭馬上蒸溽暑平生直氣髙蒼穹<lb/>
四海草木聞威風業以自任如伊尹那使流言動周公<lb/>
<pb n="KR4d0168_WYG_008-1b"/>
君臣今日機鋒契六十九州歸重寄屠龍事業警狗偷<lb/>
談笑定縛吳元濟功成上天相都俞指呼瓦皪化華胥<lb/>
日闢農桑三萬里二十四考書中書我今流落窮吞紙<lb/>
蟾蜍爬沙鞭不起歸歟自築茅三間為作野史書雄偉<lb/>
　　　大水雜言<lb/>
前日雨如絲繽紛雜朝霧昨日雨如注萬壑爭馳騖今<lb/>
朝有霽色作意在芒屨那知復如傾漫天飛瀑布介休<lb/>
借車振蒼穹十八葉幡如火紅濤頭起復萬銀屋河伯<lb/>
<pb n="KR4d0168_WYG_008-2a"/>
盡以山為宫門前小艇疾飛鴻挽我同趍急流中人生<lb/>
如夢貴適意乘此可食千頭龍醉中舉杯謝舟子口腹<lb/>
自營吁可鄙不聞大禹不過門血指為䟽九年水何如<lb/>
乘風<hi>闕</hi>　　　　　　　天坐令赤子脱魚腹六合<lb/>
内外連桑田柳枝却下蛟龍約談笑支祁付鐵索異時<lb/>
天上敢驚呼斥作人間鐺折脚<lb/>
　　　次韵王信州<lb/>
煤炱飛上天沉沉三日霧銀河一壓摧狂雨恣横騖我<lb/>
<pb n="KR4d0168_WYG_008-2b"/>
恐鐵騎来疾馳不納屨氣豪如項羽勢猛似黥布瀰漫<lb/>
江河接髙穹石牛未洗血泥紅天吳八首真竒怪咄嗟<lb/>
平地作銀宫我貧家火不星竈赤脚滅沒泥塗中目斷<lb/>
曉風生少女又復茅簷飛白龍慙愧北来王夫子籍籍<lb/>
聲名滿都鄙朝吟千賦暮千詩松腴亦須枯海水莫倚<lb/>
文章似孟堅未用風流追樂天且以光芒破隂晦挽回<lb/>
日色到桑田樂嵗天公有嚴約斥落旄頭沉貫索從公<lb/>
日醉三百杯不怕西風動旗脚<lb/>
<pb n="KR4d0168_WYG_008-3a"/>
　　　再次韵<lb/>
我聞張㣲子仰天能復霧又聞填海神揮鞭石欲騖二<lb/>
子呼不来登山自糾屨雷鼓速雲陣忽忽千岩布誰云<lb/>
九萬隔髙穹玉女笑眼逼人紅銀浦遂傾𤓰蔓水雪浪<lb/>
欲浮天梁宫孤孫得糟時哺翁汎汎浮家烟浪中競呼<lb/>
力士来西域臨江吹縮十丈龍那知夏雨逢甲子身如<lb/>
豬鴨不須鄙赤松作此豈無謀門生主兵渠主水長江<lb/>
正欲截時晝夜亡智伯水如天此功朝成暮可霽便當<lb/>
<pb n="KR4d0168_WYG_008-3b"/>
明月垂青田一雨從今十日約要賡豐年入弦索慿君<lb/>
喚取阿戎俱笑上天門同軟脚<lb/>
　　　鼓腹謡<lb/>
當時大鑊四十石餡鹿如柱餅八尺飽食起来舞金剛<lb/>
揮戈天上駐斜日底事年来到骨窮炙蒲脯苔誑腹空<lb/>
鬬牛一飯期五日一半又聽闍黎鐘啄腐吞腥將日削<lb/>
天公作意殊不惡十圍漸化楊柳輕因馭冷風上寥廓<lb/>
　　　次鼓腹謡元韻<lb/>
<pb n="KR4d0168_WYG_008-4a"/>
我心不轉本非石世路扒沙任退尺杯酒髙懐獨未忘<lb/>
只有三萬六千日原憲雖貧亦非窮石髮溪毛放筋空<lb/>
已遣寸毫飽風月安得髙堂列鼎鐘明朝莫怕山如削<lb/>
夾路花香破酒惡世間得失競雞蟲一笑危岑天地廓<lb/>
　　　戱王子和<lb/>
豪華相陵豆粥石坐上珊瑚碎三尺那知蕭條洙泗間<lb/>
竈火不星連七日我生不復餞文窮醉眼從来四海空<lb/>
一飽便令百憂失三合紅陳等萬鐘君家况有柳枝弱<lb/>
<pb n="KR4d0168_WYG_008-4b"/>
客惡不容主人惡造門果腹姑置之杜陵寒眼慿君廓<lb/>
　　　鼓腹謡謝許令<lb/>
東坡不戀二千石却羡黄州芊經尺一飽何妨作許難<lb/>
千古光芒買白日我生不暇哭途窮入户青錢轉手空<lb/>
肉食不容久青瑣齒牢但可叩天鐘許侯詩成謝斵削<lb/>
飛流来洗徐凝惡開緘百里已生春九州更頼此心廓<lb/>
　　　風雨損荔子<lb/>
前日雨聲如隕石昨日風狂退六鷁荔子吐華漫如雲<lb/>
<pb n="KR4d0168_WYG_008-5a"/>
結實定知無十一南来無以慰愁煎端期一飽果中仙<lb/>
山頭看花日千轉黙想香味空流涎事類翻羮慎勿恤<lb/>
風雨在天非人力要及豐年天下同那為海邦私一物<lb/>
　　　題吹衣亭<lb/>
馬上衣衫涴塵土斂板權門腰傴僂冷風天上呼不来<lb/>
厚顔如甲汗如雨星郎髙韵凌雲烟天頼喚歸酌流泉<lb/>
人間熱惱醺不到亭上鶴衣飄欲仙君方醉樂人愁絶<lb/>
何如御此登天闕叩天借此衣上風吹下九州作春色<lb/>
<pb n="KR4d0168_WYG_008-5b"/>
　　　逰鼓山<lb/>
蘭橈艤岸雷霆駭<hi>闕</hi>　　　　　海吾人作意水石間<lb/>
素志豈因風雨<hi>闕</hi>　　　　　　　衡山不知為開雲<lb/>
魯陽莫試揮戈手郭寨何妨整角巾山僧道我飛芒屨<lb/>
要看渠師得道處雪噴鼎烹一斥迴千古澗流不東注<lb/>
我笑老師太豪雄故令鬼物窺吾踪安得廓然無聖解<lb/>
蒼厓依舊飛白龍<lb/>
　　　别珠公<lb/>
<pb n="KR4d0168_WYG_008-6a"/>
我頃詩成准勅惡寒江夜度秋蕭索曳杖從師得摩尼<lb/>
洗空愁膓天地廓年来狂妄嬰逆鱗去國三秋又出奔<lb/>
隔牆後得綈袍舊一笑喚回逆旅春我心不轉嗟匪石<lb/>
方壯兩遭天上斥處處逢君道價髙萬指方袍趍法席<lb/>
白雲天下妙林泉看君又作新法縁倘能容此無歸客<lb/>
便當結社追白蓮<lb/>
　　　送許丈赴行在<lb/>
天狗夜吠夷門月乾坤易位人泣血那知千官舞蹈迴<lb/>
<pb n="KR4d0168_WYG_008-6b"/>
馬上洋洋靣不熱許侯逆風敢孤鶱黄金圍腰挽不前<lb/>
吾君已立閏位退再拜丹墀吾節全我時上天恣狂直<lb/>
權臣舌端飛霹靂當時陷穽皆交逰侯獨臨存真鐵石<lb/>
此来邂逅一笑間夜傾閩酒赤如丹胸中磊塊澆未下<lb/>
征斾忿忿又吳山山前鮫鱷翻平陸殺人如麻未充腹<lb/>
慿君仗劍追祖風坐令四海桑田復<lb/>
　<lb/>
　栟櫚集巻八<lb/>
</p>
<p>
</p>
  </div>
<div>
                <head>栟櫚集巻九</head>
    <p>
<pb n="KR4d0168_WYG_009-1a"/>
欽定四庫全書<lb/>
　栟櫚集巻九　　　　　　宋　鄧肅　撰<lb/>
　　古詩<lb/>
　　　後迎駕行<lb/>
揮鞭衝曉露歸鞍載夕陽一日復一日不見御袍黄偏<lb/>
諸須文綉氊車奉珪璋作意禮樂盛而乃訪毛嬙上皇<lb/>
襲太平珍怪来四方竒氣驚鬼劃舞腰欲雲翔端為大<lb/>
盗積萬里来貪狼文移急星火搜抉到毫芒伐柯則不<lb/>
<pb n="KR4d0168_WYG_009-1b"/>
逺吾道其復昌君看天宇間紫㣲已輝光躍馬今朝去<lb/>
定拜玉爐香惡衣供禹御茅茨覆堯堂為邦消底物人<lb/>
心歸則王<lb/>
　　　鄧成彦邀李益之朱喬年及某一飯適忌日無<lb/>
　　　　侑觴者遂遲明日成彦偶在式假以食素謝<lb/>
　　　　吾三人朱且行僕因以詩促之<lb/>
㸃額萬里歸兀坐冷如水慙愧北阮賢為余欣設醴既<lb/>
邀折檻朱仍約騎鯨李人乳已方丈清歌已皓齒那知<lb/>
<pb n="KR4d0168_WYG_009-2a"/>
事大謬及誤占食指得鹿倘是夢飜羮得無鬼我生飲<lb/>
紅裙萬事空一洗所失如蝟毛豈惟一飯耳端恐荀陳<lb/>
㑹自此參辰矣慿公反髙陽勿専蘭亭美主人或素餐<lb/>
蘇晉端可擬何妨具一烹肉食從客鄙<lb/>
　　　偶成<lb/>
我渉江東路平地雪盈尺明日叠芙蓉晴天開曉日朅<lb/>
自婺源来隂雨連朝夕瘦馬過雲際又斷簷間滴顧我<lb/>
亦何人市朝欲歸迹平生詩酒交落井仍下石那知渉<lb/>
<pb n="KR4d0168_WYG_009-2b"/>
畏途乃煩造化力要知萬里行人謫非天謫衡雲霽韓<lb/>
愈海市呈蘇軾君知此理不鬼物䕶狂直<lb/>
　　　古意<lb/>
妾身如暮雲隂霾愁漸濃郎来如曉色日髙雲自空曉<lb/>
色未應夜愁雲不可重㑹持一杯酒舉室生春風<lb/>
　　　其二<lb/>
妾心如寒梅隨郎遍江東郎身如飛雪知落何亭中雪<lb/>
花故清絶何人能擊節梅花嵗嵗春千秋香不滅<lb/>
<pb n="KR4d0168_WYG_009-3a"/>
　　　其三<lb/>
妾如傍籬菊不肯嫁春風郎如出谷鸎飛鳴醉亂紅亂<lb/>
紅有何好風雨一夕空菊英雖枯淡不愁霜露濃<lb/>
　　　觀子陵畫像<lb/>
陶朱防狡兎渭濵兆非熊先生但釣月君王友不從我<lb/>
昔訪其迹磎光磨青銅呼公公不應天籟自號空何人<lb/>
知此景携歸梵王宫乃知夜半力端在寸毫中<lb/>
　　　謁南齋諸友<lb/>
<pb n="KR4d0168_WYG_009-3b"/>
青青門外竹練練澗中流水佳自扣枕天壤無炎洲我<lb/>
友有髙韵来為扶策逰塵埃飛不到軒窓寸寸秋髙文<lb/>
穿天心細字編蠅頭氣豪欲騎月志鋭定焚舟我来初<lb/>
過雨衣衫宜翠浮平生百斛塵一洗空不留歸来短檠<lb/>
下清風入夢幽不知白蓮社肯容靈運不<lb/>
　　　再用南齋韵謝<lb/>
沙溪清可啜逺山翠欲流翩然航一葦浩歌入蘆洲髙<lb/>
堂上木杪幽人事勝逰但足簞瓢樂不知天地秋我輩<lb/>
<pb n="KR4d0168_WYG_009-4a"/>
嗟無口㝠捜空掉頭何如三才傑等是濟川舟開巻騰<lb/>
光怪天上卿雲浮阿雲又嗣音吾研不欲留平生浪詩<lb/>
聲寒蟲號清幽已對狂道士從此敢吟不<lb/>
　　　登妙峰閣<lb/>
維舟古木隂故人能倒屣相携歩髙閣千尺誇雄偉雨<lb/>
餘天氣清宇宙空如洗對面碧玉峰去天不盈咫慿欄<lb/>
一超然欲摶九萬里下視囂塵間蠢蠢欲蟲耳平生浪<lb/>
自苦馬上肉消髀匆匆欲何之燒色更隱几入夜寂無<lb/>
<pb n="KR4d0168_WYG_009-4b"/>
人波聲欄下起坐覺非塵寰雷霆生脚底<lb/>
　　　逰東山<lb/>
草木得新露襲人吹冷香泉水夜相激衾枕自清凉我<lb/>
携謫仙人眉目秀而長髙樓洗塵累抵掌論老莊若人<lb/>
不世有<hi>闕</hi>　　　　　　跨皓鶴同作雲間翔<lb/>
　　　雲際嶺<lb/>
蒼蒼九萬里拍塞雨天葩雲際在天上我去更携家不<lb/>
知山髙低晶熒浩無涯迴頭見侍者濛濛隔瓊花<lb/>
<pb n="KR4d0168_WYG_009-5a"/>
　　　謝丹霞老師<lb/>
丹霞脩何行天花雨紅英草莽化金碧宴坐十年成落<lb/>
筆多竒語酧唱皆名卿㣲言寄禍福無心天籟鳴頃年<lb/>
来七峰見我眼増明西来的的意一語貫三辰坐令塵<lb/>
土人彈指悟無生别来今許久夜夢飛爽靈新詩忽入<lb/>
手春風死草萌公以慧生定我自明而誠相望雖千里<lb/>
秋風共一清去去勿作念明鑑無將迎<lb/>
　　　玉山避冦<lb/>
<pb n="KR4d0168_WYG_009-5b"/>
前年十月間甲兵滿大梁小臣阻天對血涕夜沾床去<lb/>
年十月間左省謫征商扁舟歸無處江浙俱欃槍今年<lb/>
十月間叛卒起南方官兵且二萬一旦忽已亡一身幸<lb/>
無責奉親走窮荒天宇如許大八口無處藏空山四十<lb/>
日畫餅誑飢腸朅来古招提和氣靄脩廊迎門有禪伯<lb/>
梵行照穹蒼却念客無歸燒猪飯蘇郎方袍二百指祖<lb/>
燈其復光中有䕶法人義氣干天槍倒床得甘寢不知<lb/>
冬夜長明朝曹夫子破浪飛危檣入門郁春色滿船載<lb/>
<pb n="KR4d0168_WYG_009-6a"/>
瓊漿髙談鸞舞飛佳句刻琳瑯那知奔竄中一樂得未<lb/>
嘗何當掃隂雪四海共春陽便携我輩人浩歌歸醉鄉<lb/>
世事如奕棋臧否均亡羊簔衣可釣月底處是金章<lb/>
　　　次韵李舍人<lb/>
道山文章伯杖履作幽棲筆硯為戯事業落翻墨螭平<lb/>
生百萬言定相初不離更憐世間士塵網深相圍笑踵<lb/>
雙林轍誓破萬夫疑八靣列神王劍㦸身携持怒目幹<lb/>
龍宫機緘絶謀惟佛語浩無際天地如可彌笑談一轉<lb/>
<pb n="KR4d0168_WYG_009-6b"/>
畢璿璣時未移見者皆了了鈍根化神機不然分三藏<lb/>
誰能俱不移白頭鑚故紙底是出頭時此恩今欲報四<lb/>
顧將誰依在佛本無説於公亦何為珍重謫仙人登山<lb/>
力未疲天涯𣺌萬里著處即為歸隨縁作賛嘆妙語何<lb/>
竒竒置之天壤間千古無敢非我生多肉障煩公示寳<lb/>
箆請作一言蔽牟尼即仲尼<lb/>
　　　送李司録西赴<lb/>
晴雲聳竒峰烈日破昏霿謫仙有行色朋僚傷逺送嗟<lb/>
<pb n="KR4d0168_WYG_009-7a"/>
哉君子人簿書久倥偬文星應長庚勁氣模螮蝀幡然<lb/>
玉京去佇聽朝陽鳳岩野豈能留端肖髙宗夢<lb/>
　　　塵外堂<lb/>
俯仰天地間紛紛<hi>闕</hi>　　　　　山林累人均一體有<lb/>
真故有妄輕彼那取遺奔走為塵外政應在塵埃慿師<lb/>
一埽空六塵不用洗淵黙即雷聲萬川同一水<lb/>
　<lb/>
　<lb/>
<pb n="KR4d0168_WYG_009-7b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　栟櫚集巻九<lb/>
</p>
<p>
</p>
  </div>
<div>
                <head>栟櫚集巻十</head>
    <p>
<pb n="KR4d0168_WYG_010-1a"/>
欽定四庫全書<lb/>
　栟櫚集巻十　　　　　　宋　鄧肅　撰<lb/>
　　古詩<lb/>
　　　謝李舍人題額<lb/>
寸草春未報秋風樹不停三年真忽爾過隙白駒奔廬<lb/>
墳吾豈敢北堂有老人作庵居釋子佛事勤朝昏太史<lb/>
憐此意髙額掲顯親梁間垂玉筯壁上靄飛雲顧我何<lb/>
為者傳家空一經栖遲已三十寒燈尚短檠北轅將適<lb/>
<pb n="KR4d0168_WYG_010-1b"/>
楚捩手或翻羹那能為親顯只可充添丁但念我先人<lb/>
白首困飄零射策不逢賞青衫脱王庭今焉逢太史發<lb/>
揮自身名坐令九泉下冷骨復生春顯揚今在此松楸<lb/>
萬世榮作詩敢論報欲為几上銘<lb/>
　　　陪李梁谿逰泛碧<lb/>
凉天夜無雲寒江秋更碧冷照月華中水天同一色畫<lb/>
舩𣺌中流三更羣動寂清風逺相隨蘆花秋瑟瑟近山<lb/>
得桂香隔烟起漁笛樓臺半有無疑是化人國我生本<lb/>
<pb n="KR4d0168_WYG_010-2a"/>
無事釣竿勤水石今宵更可人仍侍君子側浪登元禮<lb/>
舟本非謫仙敵歛手看揮毫光芒騰萬尺<lb/>
　　　本上人<lb/>
乞食自王城駿筆揮萬紙開緘動心目忽忽龍蛇起便<lb/>
可老煙霞聲價日千里那知未滿意更訪栟櫚子栟櫚<lb/>
亦何人是心如灰死愳語滿人間春風自桃李慿君一<lb/>
笑揮萬事空一洗但了風動幡在處真投水願將廣長<lb/>
舌語出亦糠粃迴到我軰人政堪覆醬耳<lb/>
<pb n="KR4d0168_WYG_010-2b"/>
　　　和作哲送令德<lb/>
我瓠非五石安能枵不用但恃少年氣未肯就羈鞚越<lb/>
人已斷髮章甫浪出宋何如子建文脱口人爭諷笑示<lb/>
善者機綺語時一弄妙竟秘不傳尺管閣雲夢固應羞<lb/>
芹藻清明奴𨽻共明年欎梧桐定作喈喈鳳歸来訪原<lb/>
憲慎毋學子貢故人猶未病反已能求中<lb/>
　　　宴坐軒<lb/>
客食突不黔馬上肉消髀所得知幾何此生亦茅靡何<lb/>
<pb n="KR4d0168_WYG_010-3a"/>
如豐岩公一室萬縁止竹林能清幽岩竇富竒偉闗門<lb/>
寂無人燒香坐隐几今年忽猿驚杖屨數百里持此凝<lb/>
宴坐老師一啟齒我心死灰如春風吹不起請君看九<lb/>
淵止水即一洗<lb/>
　　　舫齋<lb/>
寓形天地間一枝慎所處到眼無溪山堆胸自塵土陳<lb/>
子作舫齋端能世外趨笑傲風波境恬無風波慮循本<lb/>
魚可觀灰心鷗自舞風景雖可人分手聊四顧紛紛逐<lb/>
<pb n="KR4d0168_WYG_010-3b"/>
末流誰援沉迷苦吾事在濟川慎勿五湖去<lb/>
　　　泛舟示子<lb/>
秋江十日雨破浪飛危檣恍如在天上萬頃煙茫茫狂<lb/>
風自南来桂花雨新黄停杯不須飲且飲空中香平生<lb/>
四海心老大愧周郎聊復隨孺子解纓濯滄浪北斗挹<lb/>
酒漿天孫織衣裳乘興拏舟去一笑上銀潢<lb/>
　　　黄巻堂<lb/>
世人無逺韵挾策下浮雲識字僅有數得志無短檠太<lb/>
<pb n="KR4d0168_WYG_010-4a"/>
丘妙家法不肯鹵耕耘藏書浩無際兀坐觀滄溟寒陋<lb/>
鄙李邕假書勤朝昏過眼如杜甫散為筆下神一家今<lb/>
四傑射策到王庭自視猶細事家塾方討論嗟我未聞<lb/>
道政作鑚紙蠅㑹同阿戎去從公問斵輪<lb/>
　　　過黄楊岩<lb/>
朔風夜號空于喁幾枝木深山自春色芳草不凋緑朋<lb/>
来得佳逰招提藏翠麓新酒赤如丹竹萌肥勝肉一醉<lb/>
出門去缺月掛脩竹歸路渉溪淺危橋踐寒玉夜過渭<lb/>
<pb n="KR4d0168_WYG_010-4b"/>
濵居門庭故不俗對坐寂無雨泉聲如擊筑宗盟更可<lb/>
人相邀勤秉燭開緘得㨗音鯨鯢俱靣北迴棹今可矣<lb/>
賞心嗟未足西去有竒巖佳名配王屋箕踞列十人未<lb/>
充空洞腹更約林宗俱来伴白雲宿<lb/>
　　　飛螢<lb/>
谷雨已十日不散隂雲頑夜風翼腐草借光蒲鶩間往<lb/>
来自相照似欣天地寛何時東方白紅日開雲端<lb/>
　　　次韵王信州古風<lb/>
<pb n="KR4d0168_WYG_010-5a"/>
我昔少年日氣與風雷壯一言既不合掉頭歸望望誓<lb/>
將老煙霞叩角耕閑曠一日煩干旌叩天舒孟浪自譬<lb/>
舟一葉沙溪春蕩漾百川倘已東吾力那能障尚頼天<lb/>
地寛未即崇山放栟櫚付冷居乃為世所長老妻畫紙<lb/>
棊赤脚沽村釀醉起舞彩衣吾道頗休暢人傑又鼎朱<lb/>
不怕供詩帳酧唱激清風洗空煙雨瘴故人化鶴仙穹<lb/>
廬共悽愴生還義更髙褁飯逺相餉演山見長庚醉眼<lb/>
不敢仰便結騎<graphic n="KR1706" url="https://raw.githubusercontent.com/kanripo/KR-Gaiji/master/images/KR1706.png" mimeType="image/png"/>逰不知飛燕謗蘭亭最後来德齒均<lb/>
<pb n="KR4d0168_WYG_010-5b"/>
所尚傷時雖慷慨論事尤倜儻杯酒七峰下逸思九天<lb/>
上萬事俱可人祗欠蛾眉唱<lb/>
　　　再次韵謝之<lb/>
四海王信州志氣老益壯家學九域聞人物萬夫望若<lb/>
使在廟堂天下無怨曠胡為一葉丹也泛閩溪浪顧今<lb/>
真斷梗江淮付揺漾逢人輙傾倒渉世無隄障既合越<lb/>
人瘠仍欲鄭聲放斥下九天来宜似幽怪長<hi>一作幽怪多冗長</hi>
邂逅忽相逢琥珀傾新釀火急賡歌詩胸臆頼舒暢我<lb/>
<pb n="KR4d0168_WYG_010-6a"/>
語無餘韻日書甲乙帳得君驅鱷手不憂潮陽瘴三年<lb/>
去國心海隅日悽愴東家久不燔稚子誰將餉詩成豈<lb/>
置之萬事吾不仰那復思重裘區區欲止謗明朝更可<lb/>
人芒鞋窮好尚遥知翠㣲中髙談得縱儻至樂麯糵間<lb/>
虛名鐘鼎上輕重不須論杯行且酬唱<lb/>
　　　再次壯字韵<lb/>
昌黎論佛骨南行氣亦壯獻書請鏤玉却起北歸望香<lb/>
山最風流詩酒事夷曠那知聞琵琶淚濺九江浪此身<lb/>
<pb n="KR4d0168_WYG_010-6b"/>
苦海中風流隨蕩漾妾見分南北無乃眼中障嗟我果<lb/>
何人楚狂本天放外物不須論有身今已長斥歸水雲<lb/>
鄉日醉蓮花釀茗飲過陸羽禪悦得文暢安此更何求<lb/>
萬里脱氊帳死生則置之北邙豈俱瘴使君憐我愚了<lb/>
無逐客愴謂我耕白雲不獨齊眉餉詩来覔歡處光芒<lb/>
不可仰欲醉桃李春那憂貝錦謗赤脚敢云無社舞非<lb/>
時尚侯門列蛾眉一見吾其儻抛磗此當先積薪君在<lb/>
上更為李與蘇兩家按斯唱<lb/>
<pb n="KR4d0168_WYG_010-7a"/>
　　　第四章兼簡其子<lb/>
鳯卜雖蕭條虎筮固豪壯要皆有得失未息助中望那<lb/>
知方寸地太空等虛曠川逝水不流石髙風自浪鄭五<lb/>
相府榮謝三漁舟漾<hi>闕</hi>　　　　　　　　　鼓瑟鏗<lb/>
爾捨扶杖嚗然放在我本不虧底處更求長獨挂百錢<lb/>
逰無人捉私釀醉歸一腹春滿紙揮琴暢<hi>風俗通記凡琴曲和樂而</hi>
<hi>作謂之暢因憂愁而作謂之操</hi>珍重江左王德劭宜絳帳天遣千里来<lb/>
不顧閩山瘴大言臭味同政可慰悽愴誰知金玉予詩<lb/>
<pb n="KR4d0168_WYG_010-7b"/>
成即相餉筆力到天心開巻人爭仰但勿賦兎葵小兒<lb/>
易生謗獻之詩更可句法晉宋尚從渠得精深嗟余真<lb/>
恍儻何當日相從煩君更語上徑追太古風三嘆連十<lb/>
唱<lb/>
　　　荔子<lb/>
荔子有佳品乃在府城東我来方秀發黄雲叠萬重遥<lb/>
知香味色已具碎花中凭欄一念足不食意自充人世<lb/>
如夢耳當體色即空謂是為真實便可侑千鍾謂是為<lb/>
<pb n="KR4d0168_WYG_010-8a"/>
非實真飽亦何從虛實兩無有棲髙雨濛濛<lb/>
　　　避地山谷<lb/>
大禹不到處石壁誰鑿開雲端欲相搏飛出白雲来餘<lb/>
沐亂飛雪雄聲敵春雷泝流湧百尺銀山陟崔嵬顧我<lb/>
雖逐客解雨已春回嗟此天盡處胡為乎来哉萱堂有<lb/>
垂白蓬室紛提孩内外三百指奔竄若為懐我疑雲水<lb/>
間亦有天下才何時日三錫一振紀律頽羲和儻中天<lb/>
六合無氛埃䑕壤與蟻穴不風當自摧坐令陋巷中依<lb/>
<pb n="KR4d0168_WYG_010-8b"/>
舊樂顔回亦能書要荒朝㑹叩天階<lb/>
　　　次韵王信州逰棲雲<lb/>
勝逰出林杪參天僅一分從君如附驥顧我願為雲野<lb/>
色連空碧幽香襲露薫耦耕當卜此横笛夜相聞<lb/>
　<lb/>
　<lb/>
　<lb/>
　栟櫚集巻十<lb/>
</p>
<p>
</p>
  </div>
<div>
                <head>栟櫚集巻十一</head>
    <p>
<pb n="KR4d0168_WYG_011-1a"/>
欽定四庫全書<lb/>
　栟櫚集巻十一　　　　　　宋　鄧肅　撰<lb/>
　　樂府<lb/>
　　　臨江仙<lb/>
帶雨棃花㸔上馬問人底事匆匆于飛有願恨難從大<lb/>
鵬摶九萬鸚鵡鎻金籠　怱怱便為千里隔危岑已接<lb/>
髙穹回頭那忍問前蹤家留千里外人在斗牛中<lb/>
　　　　右一<lb/>
<pb n="KR4d0168_WYG_011-1b"/>
百尺危樓初過雨清風凛作輕寒一聲漁笛在雲端黄<lb/>
昏簾幙捲新月半欄杆　青翼不来音信斷雲窓杳隔<lb/>
三山何時携手便驂鸞今宵同勝景玉斝不留殘<lb/>
　　　　右二<lb/>
春雪一甌扶醉玉翩翩兩腋生風柳腰無力殢雲蹤陳<lb/>
郎投轄意分袂忍匆匆　白玉琢盃龍麝泛瀼瀼天酒<lb/>
爭濃何妨一飲上青驄晴空行夜月緩轡水晶宮<lb/>
　　　　右三<lb/>
<pb n="KR4d0168_WYG_011-2a"/>
劍水泠泠行碧玉扁舟一葉吹風玉人招手畫樓東浩<lb/>
歌隨月去春在小樓中　簾幙低垂圍篤耨雕膓笑捧<lb/>
香葱謾將雨意作雲濃單于吹未徹門外響玲瓏<lb/>
　　　　右四<lb/>
雨過荼䕷春欲放輕寒約住餘芳南園今日被朝陽瓊<lb/>
葩開萬㸃塵世滿天香　百卉叢中紅紫亂玉肌自笑<lb/>
孤光清風剪剪過紗窓餘酲空一洗不數夀陽粧<lb/>
　　　　右五<lb/>
<pb n="KR4d0168_WYG_011-2b"/>
獨宿禪房清夢斷雞聲喚起晨鐘出門曉月耿寒空小<lb/>
池凝翡翠竹外跨飛虹　梅塢不知何處了傍籬臨水<lb/>
重重嘯歌只在冷香中人間那有此天上廣寒宫<lb/>
　　　　右六<lb/>
夜飲不知更漏永餘酣因染朝陽庭前鶯燕亂絲簧醉<lb/>
眠猶未起花影滿晴窓　簾外報言天色好水沉已染<lb/>
羅裳檀郎欲起趂春狂佳人嗔不語劈靣噀丁香<lb/>
　　　　右七<lb/>
<pb n="KR4d0168_WYG_011-3a"/>
夜靜黄雲承寳韈九疑人道羊家蕊宫仙曲送流霞東<lb/>
陵分玉井逺勝隔荷花　綽約旗亭沽一笑衆驚飡棗<lb/>
如𤓰畫橋烟栁忽翻鵶醉鬟傾緑醑參月共横斜<lb/>
　　　　右八<lb/>
樓北樓南青不斷晴空總是春容先来無處問郎蹤那<lb/>
堪風不定雨盡一窓紅　初恨水中徒捉月而今水月<lb/>
俱空謾將雨意伴雲濃臨風千㸃淚不到浙江東<lb/>
　　　　右九<lb/>
<pb n="KR4d0168_WYG_011-3b"/>
　　　浣溪沙<lb/>
雨入空階滴夜長月行雲外借孤光獨將心事歩長廊<lb/>
　深鎻重門飛不去巫山何日夢襄王一牀衾枕冷凄<lb/>
香<lb/>
　　　　其二<lb/>
傍竹柴門俯碧流見人無語眼横秋鳴機軋軋弄纎柔<lb/>
　定有迴文傳竇氏何時銀漢度牽牛歸来風雨夜颼<lb/>
颼<lb/>
<pb n="KR4d0168_WYG_011-4a"/>
　　　　其三<lb/>
宿雨潜回海宇春曉風時散日邉雲熈熈人意一畨新<lb/>
　破睡海棠能媚客舞風垂柳似招人春衫歸去馬蹄<lb/>
輕<lb/>
　　　　其四<lb/>
欄外彤雲已滿空簾旌不動石榴紅誰將秋色到樓中<lb/>
　瑪瑙一紅浮翠玉瓠犀終日凛天風炎洲人到廣寒<lb/>
宫<lb/>
<pb n="KR4d0168_WYG_011-4b"/>
　　　　其五<lb/>
髙㑹横山酒八仙煙雲不减九華妍暖風瓊樹倚樓前<lb/>
　妙唱一聲塵暗落靚粧四座玉相連驂鸞何日共翩<lb/>
翩<lb/>
　　　　其六<lb/>
二八佳人宴九仙華堂清靜鬬春妍瓊枝相倚妙無前<lb/>
　良夜黄雲来縹緲春風碧酒意留連花間蝶夢想翩<lb/>
翩<lb/>
<pb n="KR4d0168_WYG_011-5a"/>
　　　　其七<lb/>
半醉依人落珥簮天香不數海南沉時傾秋水話春心<lb/>
　已覺吹簫歸碧落從今禊飲笑山隂金盆休惜十分<lb/>
春<lb/>
　　　　其八<lb/>
海畔山人碧玉簮天涯消息嘆沉沉頼逢傾國洗愁心<lb/>
　莫為世情生旅况且因樂事惜光隂明朝紅雨已春<lb/>
深<lb/>
<pb n="KR4d0168_WYG_011-5b"/>
　　　菩薩蠻<lb/>
隔窓瑟瑟聞飛雪洞房半醉回春色銀燭照更長羅屏<lb/>
圍夜香　巫山幽夢曉明日天涯杳倚戸黯芙蓉涓涓<lb/>
秋露濃<lb/>
　　　　又<lb/>
萋萋欲遍池塘草輕寒却怕春光老㣲雨濕昏黃梨花<lb/>
啼鳥粧　低垂簾四靣沉水環深院太白困鴛鴦天風<lb/>
吹夢長<lb/>
<pb n="KR4d0168_WYG_011-6a"/>
　　　　又<lb/>
飛鴻欲帶春風去柳絲却織春風住去住任春風只愁<lb/>
樽俎空　今朝鞭馬去又得髙陽侣半醉踏花歸霜蹄<lb/>
驕欲飛<lb/>
　　　　又<lb/>
簾旌不動重餘熱髙堂誰送能言雪一笑下人間天風<lb/>
襲坐寒　歌聲雲外去句譜蘇仙語曲罷一樽空飄然<lb/>
欲御風<lb/>
<pb n="KR4d0168_WYG_011-6b"/>
　　　　又<lb/>
亷纎細雨連天逺紗窓不隔斜風冷花柳自生春無聊<lb/>
空閉門雙雙携手去回首烟汀暮嬉笑在髙樓知人<lb/>
牢落不<lb/>
　　　　又<lb/>
垂楊裊裊腰肢軟寒溪練練琉璃淺短艇卧吹風生涯<lb/>
一葉中　五湖須徑去何用若耶女烟雨暝沙汀花香<lb/>
喚酒醒<lb/>
<pb n="KR4d0168_WYG_011-7a"/>
　　　　又<lb/>
腰肢欲趂楊花去歌聲能遏行雲住杯酒醉東風覊愁<lb/>
一洗空　謫仙清飲露意在飛瓊侣未醉那求歸新詞<lb/>
句欲飛<lb/>
　　　　又<lb/>
歸心謾逐飛雲去歡情却為芳菲住翠袖擁香風寧辭<lb/>
玉斝空　主人承湛露元是臯䕫侣早晩定遄歸商霖<lb/>
四海飛<lb/>
<pb n="KR4d0168_WYG_011-7b"/>
　　　　又<hi>和李狀元</hi>
騎鯨好向雲端去踏花偶為狂朋住語笑凛生風眼髙<lb/>
四海空　羊裘衝雨露我是漁樵侣已趂白鷗歸長江<lb/>
自在飛<lb/>
　　　　又<lb/>
一心唯欲南園去東山有意留難住曽慣識追風馬羣<lb/>
今已空　金盤盛玉露情絶鴛鴦侣破賊凱還歸冲天<lb/>
看一飛<lb/>
<pb n="KR4d0168_WYG_011-8a"/>
　　　南歌子<lb/>
竹影窺燈闇泉聲語夜長小窓無夢到髙唐獨飲三杯<lb/>
長嘯歩脩廊　月午夜衫冷蓮開風露香欄干西角下<lb/>
銀潢我欲乘槎天上泛寒光<lb/>
　　　　右一<lb/>
晧月明顋雪冷風亂鬢雲髙樓簾幙夜生春半醉倚人<lb/>
秋水欲斜傾　曉雨雙溪漲歸舟一葉輕杳無青翼寄<lb/>
殷勤目斷烟波漁火又黄昏<lb/>
<pb n="KR4d0168_WYG_011-8b"/>
　　　　右二<lb/>
雲繞風前鬢春開檻裏粧鳳屏清晝靄龍香淺畫娥眉<lb/>
新様逺山長　比翼曽同夢雙魚隔異鄉玉樓依舊暗<lb/>
垂楊樓下落花流水自斜陽<lb/>
　　　　右三<lb/>
澤畔爭撏草車前自喂牛鳳城一别幾經秋身在天涯<lb/>
海角忍回頭　旅夢驚殘月勞生寄小舟都人應也望<lb/>
宸逰早晩葱葱佳氣滿皇州<lb/>
<pb n="KR4d0168_WYG_011-9a"/>
　　　　右四<lb/>
　　　訴衷情<hi>送李狀元三首</hi>
乘鸞縹緲過三山逰戯下人間金樽不辭頻倒春色上<lb/>
朱顏　依暖玉掠風鬟語闗闗惟愁漏短雨㪚雲飛騎<lb/>
月空還<lb/>
　　　其二<lb/>
龍頭一語定閩山黄色上眉間詔書促歸金闕玉帶侍<lb/>
天顔　攏象板嚲宫鬟唱陽闗從容禁闥若念林泉應<lb/>
<pb n="KR4d0168_WYG_011-9b"/>
寄書還<lb/>
　　　其三<lb/>
從来雲雨過巫山只記夢魂間何如醉逢傾國春到一<lb/>
瓢顔　歌窈窕舞雙鬟掩雲闗重城五鼓月下西樓不<lb/>
忍輕還<lb/>
　　　長相思令<lb/>
一重山兩重山山逺天髙煙水寒相思楓葉丹　菊花<lb/>
開菊花殘雁已西飛人未還一簾風月閑<lb/>
<pb n="KR4d0168_WYG_011-10a"/>
　　　又<lb/>
一重溪兩重溪溪轉山迴路欲迷朱欄出翠㣲　梅花<lb/>
飛雪花飛醉卧幽亭不掩扉冷香尋夢歸<lb/>
　　　又<lb/>
紅花飛白花飛郎與春風同别離春歸郎不歸　雨霏<lb/>
霏雪霏霏又是黄昏獨掩扉孤燈隔翠帷<lb/>
　　　西江月<lb/>
臘雪猶埋石巘春風已入梅梢冷香隨馬上瓊瑶不與<lb/>
<pb n="KR4d0168_WYG_011-10b"/>
時人同到　拍手恐驚星斗髙歌已在烟霄醉呼玉女<lb/>
解金貂笑問何如蓬島<lb/>
　　　　右一<lb/>
風薦荷香剪剪月行竹影徐徐㣲聞環珮過庭除恐是<lb/>
陽䑓行雨　玉筍輕籠樂句流鶯夜囀詩餘酒酣風勁<lb/>
露凝珠我欲驂鸞歸去<lb/>
　　　　右二<lb/>
　　　生查子<lb/>
<pb n="KR4d0168_WYG_011-11a"/>
執手兩澘然情極都無語去馬更匆匆一息迷回顧<lb/>
孤舘得村醪一醉空離緒酒醒却無人簾外三更雨<lb/>
　　　感皇恩<lb/>
翠竹謾連雲天風不到簾幙重重自熱惱冷香忽至愛<lb/>
惜當同芝草井花浮碧玉炎威掃　酒渇想東隣憂心<lb/>
如𢷬納履生疑謾悔懊未容沉李相對樽前傾倒報君<lb/>
惟短句瓊琚好<lb/>
　　　一剪梅<hi>題泛碧齊</hi>
<pb n="KR4d0168_WYG_011-11b"/>
雨過春山翠欲浮影落寒溪碧玉流片㠶乘興挂東風<lb/>
夾㟁花香擁去舟　樽酒時追李郭逰醉臥烟波萬事<lb/>
休夢回風定斗杓寒漁笛一聲天地秋<lb/>
　　　蝶戀花<hi>送李狀元</hi>
執手長亭無一語淚眼汪汪滴下陽闗句牽馬欲行還<lb/>
復住春風吹斷梨花雨　海角三千千叠路歸侍玉皇<lb/>
那復回頭顧旌斾已因風月駐何妨醉過清明去<lb/>
　　　江城子<lb/>
<pb n="KR4d0168_WYG_011-12a"/>
酒䦨携手過回廊夜初凉月如霜笑問木犀何日吐天<lb/>
香待挿一枝歸斗帳和雲雨殢襄王　如今滿目雨新<lb/>
黄遶髙堂自芬芳不見堂中携手舊鴛鴦已對秋光成<lb/>
感慨更夜永漏聲長<lb/>
　<lb/>
　<lb/>
　<lb/>
　<lb/>
<pb n="KR4d0168_WYG_011-12b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　栟櫚集巻十一<lb/>
</p>
<p>
</p>
  </div>
<div>
                <head>栟櫚集巻十二</head>
    <p>
<pb n="KR4d0168_WYG_012-1a"/>
欽定四庫全書<lb/>
　栟櫚集巻十二　　　　　　宋　鄧肅　撰<lb/>
　　奏劄子<hi>十九章</hi>
　　　辭免除左正言第一劄子<lb/>
建炎元年五月二十日准當月初八日劄子奉聖旨除<lb/>
臣左正言聞命震驚罔知所措竊以國家多難無如今<lb/>
日北虜方熾二聖未迴奸佞在朝盜賊滿野若獻可替<lb/>
否之臣挾私心有誤聖聽則天下之患有不可盡言者<lb/>
<pb n="KR4d0168_WYG_012-1b"/>
顧臣何人敢與兹選臣雖不食偽禄有死無二然比之<lb/>
犬馬僅可無愧而巳求其所以過於犬馬者臣實無有<lb/>
若置之言路恐非所宜伏望聖慈追還成命以安愚分<lb/>
臣除已迤邐前去聽候指揮外謹録奏聞謹奏<lb/>
　　　　第二<lb/>
臣自供職以後伏暑傷冷且汗且下日加一日狀至危<lb/>
急終未能一望冕旒以吐胸中之所欲奏者然臣貪冒<lb/>
聖時有死無二終不忍巧為身謀矯情求去但慮臺諫<lb/>
<pb n="KR4d0168_WYG_012-2a"/>
之職天子耳目之官也不可一日無人豈容不才之人<lb/>
藉此以養病乎臣今幸得國子監待問堂粗可安身臣<lb/>
欲望聖慈賜臣假十餘日就此將治此身萬一未先朝<lb/>
露當粉身碎骨求所以為君父之報端不敢在衆人之<lb/>
後也臣不勝瞻天望聖哀祈之至取進止<lb/>
　　　七月初一日申尚書省乞指揮初三日再申尚<lb/>
　　　書省乞指揮初四日准奏狀得旨依所乞初五<lb/>
　　　日參假放見乞對初六日第一班對<lb/>
<pb n="KR4d0168_WYG_012-2b"/>
　　　　第三<lb/>
臣嘗備員鴻臚主簿因敵人須道釋板籍以職出拘於<lb/>
敵中凡五十日敵人之情巳備知之自粘罕以下至於<lb/>
步卒分朝廷所賜之絹人得五十有五疋計朝廷所出<lb/>
之數以千萬為率則盡敵人之數不過十六萬有餘而<lb/>
巳況有陣亡者有疾病者有以事還國者有隨軍以供<lb/>
戰具者其得絹亦與粘罕等以諸色人所占之數當與<lb/>
戰卒中分則敵人正兵固不過八萬耳因得朝廷所與<lb/>
<pb n="KR4d0168_WYG_012-3a"/>
綾錦等敵人謂之表段當時分俵其數雖同其物不等<lb/>
金人得錦勃海得綾契丹得絹織之類而九州所得者<lb/>
雜色而巳一日忿然欲起相攻攻則敵兵之心亦不齊<lb/>
矣忽一日有敵人遇臣泣下臣問之對曰某兄弟三人<lb/>
荷戈而來伯亡於真定季亡於京城今聞元帥之兵大<lb/>
集而南方之兵馬動定數州某豈復得見鄉曲耶臣初<lb/>
不信其語及見其擔夫道釋各有餉飯之人其皇恐之<lb/>
人語皆如臣所聞則敵兵亦何嘗不怯也夫敵兵之數<lb/>
<pb n="KR4d0168_WYG_012-3b"/>
既不甚多又加之以其心離其氣怯倘合天下之力以<lb/>
攻之若無足畏者然敵兵未嘗少挫而中國之勢陵遲<lb/>
至此其故何也蓋敵無他長惟信賞必罰不假文字故<lb/>
人各用命不以死為畏耳朝廷則不然有同時立功而<lb/>
功又相等者或以轉數官或尚為布衣輕重上下正在<lb/>
吏人之手賞既不明人誰自勸此正朝廷之大病也臣<lb/>
愚欲望聖慈專立賞功一司用重禄法使凡立功者人<lb/>
人自陳若功狀巳明輒踰旬日而不得告者有所立之<lb/>
<pb n="KR4d0168_WYG_012-4a"/>
功同而賞有輕重者有立功之時等而賞有後先者並<lb/>
重置之法常赦不原又專委臺諫官二員提點其事若<lb/>
臺諫不知覺察亦置之法如是則寸功無不録矣夫寸<lb/>
功必録人孰不樂赴功名之㑹乎若天下人人有樂赴<lb/>
功名之心而使之攻八萬巳驕之敵則社稷生靈又何<lb/>
患哉惟陛下畱神取進止<lb/>
　　　　第四<lb/>
臣聞有同腹心之臣然後可與同患難有可與同患難<lb/>
<pb n="KR4d0168_WYG_012-4b"/>
之臣雖患難之來無足慮也孝慈淵聖皇帝恭儉之德<lb/>
可追湯禹一旦<hi>闕</hi>　　於不測正為無同腹心之臣耳<lb/>
聖駕既出無一人以䝉塵為念者邀上皇則宫臣奉之<lb/>
邀太子則詹事奉之皇后諸王惟其所欲是舉朝之臣<lb/>
爭用私心指上皇本支以保其私家耳嗚呼痛哉古未<lb/>
聞也及偽楚一立則爭拜其庭畧無難色有願為事務<lb/>
官者以講偽帝之禮有願為奉使者以結天下之心有<lb/>
閑為宫觀而下為庶官者皆彈冠而起爭為禁從甚者<lb/>
<pb n="KR4d0168_WYG_012-5a"/>
至有居宰執持樞柄傳呼道路洋洋得志其下下無能<lb/>
者又竭奸諛之心有名犯邦昌即請於朝以改之舉國<lb/>
委然知有偽楚而巳倘言聖朝往往竊笑嗚呼淵聖皇<lb/>
帝其無腹心之臣如此烏能保天下哉不在圍城之中<lb/>
者不能盡知往往為奸人游説似是而非以惑其聽凡<lb/>
在城内者又各食偽禄以汚其身故無肯為陛下盡言<lb/>
者遂致陛下雖念二聖之未迴而惡叛臣之賣國稍正<lb/>
典刑以立朝綱終未足以慰天下之望而快二聖之怒<lb/>
<pb n="KR4d0168_WYG_012-5b"/>
也淵聖臨行以批諭徐秉哲託市少物以為路費遂簽<lb/>
御諱如與平交其意豈在物耶正為行計巳迫欲速相<lb/>
救援耳豈意舉朝叛臣他腸有在坐視君父如棄路人<lb/>
陛下若不正其罪無乃辜二聖乎臣竊惟去年治王黼<lb/>
蔡京等罪不肯果決費臺諫一年之力遂致邊事有失<lb/>
防閑臣愚欲乞先立罪格然後按籍定刑使凡有司者<lb/>
皆不得以容私焉則一按而定可以絶後患矣諸侍從<lb/>
官而偽為執政者諸庶官及宫觀而起為侍從者與撰<lb/>
<pb n="KR4d0168_WYG_012-6a"/>
勸進文獻赦書者事務官與因張邦昌改名者是皆巳<lb/>
不復知有宋德矣臣請定為叛臣之上諸執政侍從臺<lb/>
諫曾稱臣於偽楚及拜於庭下者及願為奉使與庶官<lb/>
升擢差遣者是皆臣服偽楚矣臣請定為叛臣之次叛<lb/>
臣之上乞置於嶺外叛臣之次乞逺小處編管仍乞帶<lb/>
叛臣名目若夫卿監以下庶官也朝廷初不以國士待<lb/>
之亦安得以國士責之若未嘗升擢及如前所論二等<lb/>
之罪惟戴偽楚供職不廢以茍禄食而巳臣乞赦之然<lb/>
<pb n="KR4d0168_WYG_012-6b"/>
亦乞籍定姓名從此不復用為臺諫侍從矣蓋其惡無<lb/>
立也若用此法則一網而盡不惟上可以報二聖之德<lb/>
亦所以破天下奸雄之胆也使舉朝之臣畧無奸雄則<lb/>
人人可與同腹心矣予有臣三千而一心此武王之所<lb/>
以勝紂也況以天下之大而平一隅乎惟陛下察之取<lb/>
進止<lb/>
　　　　第五<lb/>
臣竊聞人臣之事君有毫髪之私必有欺君之罪人君<lb/>
<pb n="KR4d0168_WYG_012-7a"/>
之治天下有毫髪之私必失天下之心恭惟陛下聰明<lb/>
睿智卓絶今古固非臣愚所能窺測然謂之無毫髮之<lb/>
私則非臣愚所能知也臣竊見陛下臨御以來首取前<lb/>
日奸臣請和誤國者如李邦彦白時中吳敏等投之逺<lb/>
方以禦魑魅天下壯士聞之鼔舞以為中興必矣然自<lb/>
靖康以來有專主和者耿南仲與其子延禧是也閨門<lb/>
之内同惡相濟沮渡河萬全之戰遏勤王巳到之兵今<lb/>
日割三鎮明日截黄河自謂和議可必無患凡戰守之<lb/>
<pb n="KR4d0168_WYG_012-7b"/>
具若無事於切切然者孝慈淵聖皇帝亦以東宫耆舊之<lb/>
故信如蓍龜敷奏之語蓋未嘗不從也又敵人借和用<lb/>
兵勢不可遏南仲誤國狀巳敗露淵聖亦不得以私之<lb/>
遂遣南仲出使使之自當南仲偶脱萬死以其子延禧<lb/>
之故遂得從陛下左右竊聞陛下欲進大兵以援京城<lb/>
又為南仲父子所諫以為和議巳成不可輒壞是則南<lb/>
仲父子主和誤國豈不過於李邦彦等乎此陛下親見<lb/>
而熟講之矣又不待臣愚再三之瀆也然南仲尚為兩<lb/>
<pb n="KR4d0168_WYG_012-8a"/>
府以宫觀居閑延禧尚為兩制以名邦自奉雖南仲自<lb/>
擇不過如此陛下何正邦彦等罪如彼其審何容南仲<lb/>
等惡如此其恕豈非以南仲父子於艱難之際從陛下<lb/>
日久耶且天子父也羣臣子也舉天下之臣皆陛下之<lb/>
子豈復更有親疏之間乎淵聖不忍輒棄南仲故有今<lb/>
日之悔陛下之與南仲又何有焉若復容之臣恐天下<lb/>
得以私心議陛下也且南仲腐儒延禧孤陋進退出處<lb/>
本不足論臣今切切不巳正為陛下惜耳伏望明正典<lb/>
<pb n="KR4d0168_WYG_012-8b"/>
刑與李邦彦白時中吳敏等以示天下之公取進止<lb/>
　　　　第六<lb/>
臣今月初六日以本職上殿論前日叛臣爭事偽楚大<lb/>
小輕重亦自不等欲乞先立罪格一定於此然後按偽<lb/>
楚之籍取叛臣姓名就格斷之庶幾君臣之間皆不得<lb/>
以容私一網而盡不廢朝廷之力逐臣不敢瑣瑣具當<lb/>
時叛臣姓名敷奏惟先立二格而巳伏䝉陛下謂臣在<lb/>
圍城之中固知姓名令臣具奏臣謹取臣所撰二格以<lb/>
<pb n="KR4d0168_WYG_012-9a"/>
按叛臣之罪為陛下盡陳之臣所論叛臣之惡者其惡<lb/>
有五一曰諸侍從而為偽執政者王時雍徐秉哲吳幵<lb/>
莫儔吕好問李囘是也時雍等今巳賜罪獨好問平日<lb/>
端謹不墜家聲一旦與王時雍處事偽楚朝臣為好問<lb/>
痛惜之然當時士人或謂好問有反正之志所以維持<lb/>
王室者不無力焉臣考於名教觀其蹤跡有大不然者<lb/>
始為奉册使俄為門下侍郎雖三尺之童巳皆知其叛<lb/>
矣今陛下擢於偽命之中置之二府是以叛臣而為股<lb/>
<pb n="KR4d0168_WYG_012-9b"/>
肱之任也其二曰諸庶官及宫觀而起為侍從者如司<lb/>
農卿胡偲太府卿朱宗之為侍郎大理卿周懿文之為<lb/>
大尹盧襄李擢范宗尹等皆起於宫觀以為禁從是也<lb/>
胡偲周懿文等今在桎梏固不足論請論其餘者且金<lb/>
人破城自南壁始李擢盧襄實提舉其事日聚羣小浩<lb/>
歌城上虜巳窒壕恬然不顧破吾京城實二人也及偽<lb/>
楚一立則由責籍宫觀之中復居近侍之職其不臣之<lb/>
迹巳彰彰矣范宗尹昔嘗於宣和廷對揣王黼之志數<lb/>
<pb n="KR4d0168_WYG_012-10a"/>
蔡京之罪其於梁師成童貫等畧無一語及之奸雄可<lb/>
知矣靖康之初遂竊虚名以居臺諫當官則以奴僕事<lb/>
耿南仲以求禁從城破則以妾婦事范瓊以資口腹及<lb/>
偽楚一立則起於宫觀以為諫議殆不知所諫者孝耶<lb/>
忠耶叛逆之事耶邦昌據寶位犯宫嬪罪巳顯著今其<lb/>
腹心之臣尚可用乎其三曰撰勸進文與獻赦書是也<lb/>
且赦書之惡不減勸進其詞云有堯舜之揖讓無湯武<lb/>
之干戈不惟不忠之語可駭天下至於廟諱便不復顧<lb/>
<pb n="KR4d0168_WYG_012-10b"/>
雖犬馬有所不為朝廷取撰勸進之文者投之嶺外而<lb/>
以撰赦書者止令分司是不知亦何私於顔博文哉其<lb/>
四曰事務官者金人巳有立偽楚之語朝士集議恐不<lb/>
能如禮遂至結十友作事務官講論册命之儀搜求供<lb/>
奉之物悉心竭力無所不至使邦昌安然得陽揖遜北<lb/>
面而拜者三南面而拜者二揮涕就位以事美觀皆事<lb/>
務官之力也且陛下登九五之位天下欣躍如獲再生<lb/>
朝廷不聞有先時而為事務官者及偽楚之立而十友<lb/>
<pb n="KR4d0168_WYG_012-11a"/>
紛然如水就下此其情尤可惡也然當時詭祕姓名人<lb/>
不盡知今乞詢元提舉官吕好問則十人之迹無所逃<lb/>
矣其五曰因張邦昌改名是也何昌言先奏於偽楚之<lb/>
廷乞改為善言其弟昌辰遂請於部改為知辰惡犯昌<lb/>
字也且當時顔博文之為赦文更不顧廟諱而昌言昌<lb/>
辰切切然惟恐犯張邦昌之諱如此是時羣臣不知果<lb/>
有宋德耶果無宋德耶論至於此臣但泣血而巳已上<lb/>
數等臣乞定為叛臣之上置之嶺外所謂叛臣之次其<lb/>
<pb n="KR4d0168_WYG_012-11b"/>
惡有二其一曰諸執政侍從臺諫稱臣於偽楚及拜於<lb/>
庭下者是也所謂執政者如馮獬是也從駕而出脱身<lb/>
而還尚忍行平日從駕之路入平日朝謁之庭伏拜他<lb/>
人便為君父此不知果何等用心也所謂侍從者其餘<lb/>
巳行遣矣獨有李㑹尚為中書舍人陋儒無知平昔碌<lb/>
碌此固不足論也然在淵聖朝既為從官在偽楚朝又<lb/>
為從官今復因循不失舊物是事陛下如事偽楚事偽<lb/>
楚如事淵聖畧無彼此之間矣陛下雖尚容之未正典<lb/>
<pb n="KR4d0168_WYG_012-12a"/>
刑不知李㑹何施面目尚敢持槖以行於天日之下乎<lb/>
李㑹平日嘗與范宗尹對語曰邦昌實無罪而陛下責<lb/>
之為非切切然為其偽主游説如此信乎桀之犬可使<lb/>
吠堯也所謂臺諫官者洪芻黎確等及舉臺之臣是也<lb/>
當時臺中有為金人根括而被杖者四人以病得免其<lb/>
餘無不在偽楚之庭矣且臺諫者天子耳目之官也敵<lb/>
騎迫城尚持講和之論聖駕將出曾無一言之戒天作<lb/>
竒禍則倉黄失措遂居他人之庭復處臺諫之職所謂<lb/>
<pb n="KR4d0168_WYG_012-12b"/>
節義亷恥果安在哉今日尚有不易舊職者不知其所<lb/>
立如此又何以論他人之過耶其二曰以庶官而升擢<lb/>
差遣是也然此不可勝數自偽楚以後謂之權官而被<lb/>
偽命劄子者皆是也臺省寺監學校勅局無所不有乞<lb/>
專委畱守司按籍取之則無有遺者其三曰願為奉使<lb/>
是也黎確之使趙野李健陳戩之使翁彦國擁黄旗持<lb/>
偽告左右僕從皆受偽恩馬上洋洋自號奉使力説勤<lb/>
王之師以為邦昌久居之計故邦昌曉諭曰候勤王師<lb/>
<pb n="KR4d0168_WYG_012-13a"/>
退然後開門蓋恃有一二奉使耳借使一二奉使能巧<lb/>
為辭説以惑今日之聽臣當問之曰邦昌何為者豈有<lb/>
朝士乃甘心為之奴僕乎旗色用黄賞人用告皆若所<lb/>
攜矣此又何自而得之哉巳上數等臣乞立為叛臣之<lb/>
次於逺小處編管若夫庶官在位供職不廢但竊禄食<lb/>
臣乞赦其罪而録其名蓋焉能為有焉能為無既不足<lb/>
責亦不可用但置之而巳臣竊觀近世士大夫所論以<lb/>
謂偽楚之事為金人迫脅無足罪者臣以謂蘓軾誠喜<lb/>
<pb n="KR4d0168_WYG_012-13b"/>
李白謂白從永王璘也當由迫脅終以李白為豪傑之<lb/>
士殊不知迫脅而從不過畏死耳豈有豪傑之士畏死<lb/>
而亡義乎況臺諫以上朝廷以國士待之待之以國士<lb/>
而報之以衆人此果何等人哉雖才如李白亦當賜罪<lb/>
況皆凡下奴才無足取者伏望聖慈特賜剛斷無惑羣<lb/>
聽腹心之患既除則邊鄙之虞可以消矣惟陛下聰察<lb/>
取進止<lb/>
　　　　第七<lb/>
<pb n="KR4d0168_WYG_012-14a"/>
臣近准尚書省劄子奉聖旨令送臣僚所論二章付門<lb/>
下後省其一章論臺諫之職不可觀望其二章論宦官<lb/>
之盛不可不戒臣竊鼔舞以為中興之盛正在此也恭<lb/>
惟陛下臨御以來所用黄門比之上皇僅百之一比之<lb/>
淵聖僅十之一是陛下於此司蓋未嘗不戒也然小人<lb/>
無知尚有敢循舊轍者陛下既責臣以言臣敢默默乎<lb/>
臣於初十日侍班殿下有肩輿而至横門者羣臣吐舌<lb/>
莫敢誰何嘗試遣人詢之曰内臣陳良弼也臣竊謂百<lb/>
<pb n="KR4d0168_WYG_012-14b"/>
官下馬外門徒步而入雖雨作泥深滅足没跗未嘗敢<lb/>
以為勞蓋君臣之分不敢廢也良弼何人敢爾驕傲雖<lb/>
宣和以前宦官最盛不聞童貫梁師成等敢用肩輿輒<lb/>
入横門者今良弼之寵方之童貫等無萬分之一便敢<lb/>
輕視朝廷失禮如此傳之天下有損聖德臣竊痛之或<lb/>
曰良弼病矣不能徒步臣以為不然豈有不能徒步於<lb/>
橫門之外而能徒步於橫門之内者乎又曰汴河久涸<lb/>
運漕不至良弼一出則黄流瀰漫一時之功不可闕也<lb/>
<pb n="KR4d0168_WYG_012-15a"/>
臣又以為不然若恃微功便忘分義則趙普之流當乗<lb/>
肩輿以登太祖之庭矣或者又曰恐得聖旨然後敢爾<lb/>
臣又對之曰此決無是禮也朝廷之儀定於太祖陛下<lb/>
孝德上追虞舜豈忍以一黄門之故輕變祖宗之法乎<lb/>
臣愚伏望聖慈明正典刑以示懲戒不惟消患於未然<lb/>
亦所以弭天下之謗也惟陛下畱神取進止<lb/>
　　　　第八<lb/>
臣於今月初六日上殿論耿南仲與其子延禧主和之<lb/>
<pb n="KR4d0168_WYG_012-15b"/>
過與李邦彦白時中吳敏等乞陛下明正典刑陛下以<lb/>
謂耿南仲真誤國者今越八日未䝉行遣臣竊惑之謹<lb/>
再為陛下敷奏曾不知其為再三之瀆也臣嘗面奉孝<lb/>
慈淵聖皇帝面諭曰耿南仲嘗薦汝矣臣明日亦以門<lb/>
生之禮謁南仲於府第今此待罪諫省亦何忍獨論南<lb/>
仲父子之過耶然君父之德天下之公也恩門之德一<lb/>
巳之私也臣亦安得以一巳之私而忘天下之公乎重<lb/>
念四五月間畏日流金雖庸夫販婦亦以行色為難而<lb/>
<pb n="KR4d0168_WYG_012-16a"/>
使雨朝君父登小車涉險途作止飲食悉付他人之手<lb/>
親王貴族且數百人一旦蕩然皆在沙漠數千里之外<lb/>
使道路聞之皆為泣血此何自而然哉主和誤國墮虜<lb/>
計中正在耿南仲父子耳且臣之君父為南仲所誤如<lb/>
此義不戴天豈容默然陛下若念南仲父子嘗在艱難<lb/>
之中久從行在未忍賜罪則臣之言為失矣臣待罪諫<lb/>
省敷奏有失臣之罪也夫何面目尚稱諫臣雖微臣進<lb/>
退不足以為朝廷重輕然小臣之節則不可以不立也<lb/>
<pb n="KR4d0168_WYG_012-16b"/>
臣視此命輕於螻蟻<hi>闕</hi>　　　　　　　　　　之<lb/>
取進止<lb/>
　　　　第九<lb/>
十四日拜賜緋勅二十一日上殿臣嘗觀德宗之在奉<lb/>
天有唐社稷不斷如綫一旦稍定遂訪褁頭宫人陸贄<lb/>
切諫猶不能止此唐室所以衰也恭惟陛下臨御以來<lb/>
惟知修德前日宫嬪來赴行在猶有卻之者方諸德宗<lb/>
固巳相萬其不邇聲色蓋出於天性自成湯以後一人<lb/>
<pb n="KR4d0168_WYG_012-17a"/>
而已宋德亦安得而不興乎然陛下出命嘗本乎恭儉<lb/>
之德而奉命以出者或變而為奢侈之事竊恐傳之四<lb/>
海人或不知反以德宗議陛下而不知陛下實成湯也<lb/>
臣職在諫省敢不盡言前日御藥院奉聖旨下開封府<lb/>
買拆洗女童不計數且拆洗云者豈必姝麗耶竊知聖<lb/>
意將服澣濯之衣矣不計數云者豈必多求耶竊知聖<lb/>
意以謂有人則置無人則巳初不以定數為限也此盛<lb/>
德之事卓絶今古豈易擬議哉然奉行之臣不體睿意<lb/>
<pb n="KR4d0168_WYG_012-17b"/>
日差人吏遍走京城凡見女童舉封其臂間有脱者其<lb/>
行賂已不貲矣搜求之甚過於攘奪愁怨之聲比屋相<lb/>
聞嗚呼尹開封府者與領御藥院者亦何累吾聖天子<lb/>
如是甚哉今日外有方熾之敵伺吾之間以肆敓攘内<lb/>
有偽楚之黨幸吾之失以快私忿陛下安可以纖毫疑<lb/>
似之迹墮賊計中乎臣愚欲乞速下三省取開封府御<lb/>
藥院官吏重置之法仍降明詔以榜東京具言陛下所<lb/>
以買拆洗之意不為姝麗有不計數之語不為多求凡<lb/>
<pb n="KR4d0168_WYG_012-18a"/>
女童之封臂者悉縱之則陛下恭儉之德上追成湯豈<lb/>
獨左右臣僚得以獨聞乎當使京師之人無不知者仍<lb/>
乞亦榜行在以弭自京師來者紛紛之謗且京師天下<lb/>
之本也京師之人安則天下之人舉安天下之人舉安<lb/>
則社稷宗廟豈有不安者乎惟陛下早圖之<lb/>
　　　　第十<lb/>
臣竊謂天下之大取諸一身足矣邊鄙有冦若病在四<lb/>
肢民心有失若病在元氣凡四肢之有疾未有不自元<lb/>
<pb n="KR4d0168_WYG_012-18b"/>
氣之乏者今欲治邊鄙豈可輕失民心乎又況京畿近<lb/>
地所賴民力為切此尤不可失者也去年北敵憑陵再<lb/>
干我師京畿近地悉為戰場十口之家九遭屠戮間有<lb/>
脱者亦僅畱餘息耳陛下巳登九五之位逃民欣然如<lb/>
獲再生然後老弱相扶稍有歸者然昔日所居蕩為<hi>闕</hi>
　　　　　　　　　行有餘力復為耕耨之事於今<lb/>
也事在有司尚循舊例日促秋租以為歲計甚矣謀臣<lb/>
之誤國也昔者周公之相成王必陳王業其詩云三之<lb/>
<pb n="KR4d0168_WYG_012-19a"/>
日于耜四之日舉趾蓋以謂于耜舉趾倘失其時則歲<lb/>
無秋矣且周正建子于耜舉趾之時在今為正二月之<lb/>
間也今日虜騎四月方遁不知正二月間京畿之民何<lb/>
在哉于耜舉趾既失其時今取其租曾不少恕民將如<lb/>
何天不能雨鬼不能輸臣知百姓將復遁矣若使京畿<lb/>
之民其心已失譬之元氣巳不復陽四肢有病其能愈<lb/>
乎此正醫國者所當慮也惟陛下審察之<lb/>
　　　　第十一<lb/>
<pb n="KR4d0168_WYG_012-19b"/>
臣伏觀近日聖詔戒勅百官使各恭乃職臣竊欣幸以<lb/>
為中興之道正在此也然官吏之未去者固有戀主之<lb/>
心雖非聖詔彼巳不遁官吏之既去者巳不知有君矣<lb/>
雖有聖詔獨奈何哉臣請為陛下盡陳之偽楚僭號百<lb/>
官安之曾無一人敢違偽楚者陛下巳登九五之位而<lb/>
官吏懼罪各為計去此其情尤可罪也畱守謁告既不<lb/>
經朝廷閤門放見又不拜君父一旦得舟而濟往往自<lb/>
相慶賀問其故則有以省墳為辭者有以省親為念者<lb/>
<pb n="KR4d0168_WYG_012-20a"/>
有以生事為憂者為百官之計則善矣為朝廷之計則<lb/>
如之何且時適艱難敵人未滅陛下方事巡幸未能歸<lb/>
謁宗廟而百官先欲省墳上皇北狩今尚未還陛下雖<lb/>
念定省之勤且不能致而百官先欲省親汴都九重如<lb/>
天造地設鑾輿行幸猶未暇顧而百官先以生事為憂<lb/>
嗚呼事君如此果何等人也比之犬馬猶有慙德然朝<lb/>
廷常以冗官為慮矣又常以兵食為憂矣若按在職官<lb/>
吏托故而去者盡削仕版而取其所食之禄以給禁衛<lb/>
<pb n="KR4d0168_WYG_012-20b"/>
蓋兩得也若夫五月初一日巳前先假指揮徑走江湖<lb/>
間者其情罪又過於衆人數等欲乞追赴行在付之有<lb/>
司大正典刑以聳天下竊聞太平興國間竇州録事參<lb/>
軍孟巒避官不之任詣闕自陳太宗皇帝怒甚杖巒二<lb/>
<hi>闕</hi>流之海島此當時官吏所以無敢擇官者今日士夫<lb/>
擇官求便比比皆是也祖宗巳有定法陛下可不遹追<lb/>
乎取進止<lb/>
　　　　第十二<lb/>
<pb n="KR4d0168_WYG_012-21a"/>
臣聞三省近奉聖旨催巳召人星夜前來内有周武仲<lb/>
者臣竊惑之不知陛下以武仲為忠乎以武仲為才乎<lb/>
宣和之末金冦巳在雲中朝廷應副不勝其弊未有免<lb/>
夫錢之類天下騷動既罷譚稹復帥童貫王黼梁師成<lb/>
等猶敢泰然肆為欺罔奪供軍之物以資應奉武仲時<lb/>
為御史中丞觀望王黼不敢輒出一語上皇深察其奸<lb/>
以謂當時之弊有布衣敢言而臺諫無一言者遂舉臺<lb/>
諫逐之不一月間既罷王黼然則武仲之不忠固可知<lb/>
<pb n="KR4d0168_WYG_012-21b"/>
矣初結金人之禍雖始於趙良嗣然盧溝之㑹兩軍莫<lb/>
測鉦鼔一作南北盡奔王黼再遣趙良嗣與周武仲從<lb/>
而議定遂以營平付金人取之營平既為金人所據則<lb/>
下瞰全燕矣全燕既破敵遂長驅此前日之禍所以酷<lb/>
也然則武仲之不才又可知也朝廷痛此固嘗一正典<lb/>
刑矣主其謀者王黼前年殺之為之使者趙良嗣去年<lb/>
殺之若周武仲者則力奉王甫之命共持良嗣之節其<lb/>
罪無以異於二人者縱使勿殺亦云厚矣其可復使之<lb/>
<pb n="KR4d0168_WYG_012-22a"/>
禁闥以誤國事乎易於師卦嘗曰開國承家小人勿用<lb/>
象曰小人勿用必亂邦也今陛下正用師而開國之時<lb/>
也小人其可用耶惟陛下察之取進止<lb/>
　　　　第十三<lb/>
臣嘗觀宣和司諫高伯振觀望王黼不敢誰何每出傳<lb/>
呼諫官道路之人皆得慢罵之靖康諫議洪芻阿附耿<lb/>
南仲不恤國難一日過朱雀門羣小擁其馬以數之曰<lb/>
國步如此爾所諫者何事彼二人者方其巧為身謀以<lb/>
<pb n="KR4d0168_WYG_012-22b"/>
竊禁從往往自以為得計殊不知欺君之罪重於欺天<lb/>
故伯振死於白刃而洪芻流於海島皆天有以罰之也<lb/>
臣誤䝉三朝之知實縁論事宣和之末嘗進乞罷花石<lb/>
詩羣臣欲置於死地上皇赦之仍欲召對靖康之初賜<lb/>
對便殿力詆權臣當時指以為狂而淵聖容之尚置於<lb/>
寺監今年不食楚粟飢餓殆不能行萬死一生奔赴行<lb/>
在陛下即擢於言路初望天顔遽論宰執必待其去臣<lb/>
言乃巳當時士夫謂臣必踵張所吳給之轍矣而陛下<lb/>
<pb n="KR4d0168_WYG_012-23a"/>
賜臣以五品之服且褒以聖語謂臣論事甚正當可取<lb/>
顧臣何人上䝉聖眷如此雖瀝臣之血而膾臣之肝不<lb/>
足以謝天地之德也然臣之職則諫臣也若陛下曰然<lb/>
而臣亦曰然若陛下曰否而臣亦曰否是奉天子者也<lb/>
非諫天子者也雖聖德眷遇未即賜罪然臣獨不愧於<lb/>
心乎獨不愧於天地神明乎今雖可免異日將如何哉<lb/>
不為高伯振即為洪芻矣此臣愚所以日夕惶恐而未<lb/>
知死所也竊惟人主之職在於一相陛下初登九五之<lb/>
<pb n="KR4d0168_WYG_012-23b"/>
位召李綱於貶所而共之以為國其恃之非不專而禮<lb/>
之非不厚於李綱學雖<hi>闕</hi>　　　　　謀雖深而機淺<lb/>
固不足以上副眷注之識任而陛下嘗顧臣曰李綱真<lb/>
以身徇國者今日罷之職其論嚴甚此臣所以竊有疑<lb/>
也既非臺章又非諫職不知遣詞者亦何所據而言之<lb/>
臣若觀望豈復敢言臣愛君其敢默默乎且兩河百姓<lb/>
雖願効死而五月之間畧無統領民心茫然將無所適<lb/>
從矣及李綱措置不一月間民兵稍集今綱既去兩河<lb/>
<pb n="KR4d0168_WYG_012-24a"/>
之民將如何哉偽楚之臣罪當萬死前日紛紛皆在朝<lb/>
廷李綱先乞逐逆臣張邦昌然後叛黨稍能正罪今綱<lb/>
既去則叛臣將如何哉叛臣在朝廷政事乖矣兩河無<lb/>
兵則北人驕矣李綱於此亦不可謂無一日之長也昔<lb/>
者宣王所以為中興之主者内修政事外攘夷狄而巳<lb/>
陛下聖德過於周宣所以修政事而攘夷狄者豈可後<lb/>
哉李綱一日之長亦惟陛下采之<lb/>
　　　　第十四<lb/>
<pb n="KR4d0168_WYG_012-24b"/>
臣竊謂臺諫之職天子耳目之官也人主之職在論一<lb/>
相而巳李綱誤國朝廷於今月十一日罷之臣備員言<lb/>
路曾無一語執奏者其蹤迹有類觀望況臣於今月二<lb/>
十一日上殿奏事復論李綱有可取者二伏䝉聖訓謂<lb/>
臣所奏一虚一實則臣之不職益又明矣雖䝉陛下念<lb/>
臣狂直未忍即賜臣罪然恐後來臺諫觀望成風臣見<lb/>
居私家待罪不敢供職伏望陛下明正典刑取進止<lb/>
　　　　第十五<lb/>
<pb n="KR4d0168_WYG_012-25a"/>
臣竊觀前日臣僚上言有論偽楚之臣止論王時雍徐<lb/>
秉哲等未嘗輒論吕好問且王時雍等偽執政也吕好<lb/>
問亦偽執政也論時雍而捨好問豈非以好問今為右<lb/>
丞乎右丞之職天子命之也雖賢與否不得以盡知然<lb/>
偽楚之朝始為册立使俄為門下侍郎此好問之迹亦<lb/>
昭昭矣論事之臣亦安得漏網以罔天子之聽乎謹按<lb/>
好問本非奸雄但怯懦耳從王時雍遊致有叛臣之迹<lb/>
皆怯懦所致也今雖居宰執亦不能為朝廷患然國家<lb/>
<pb n="KR4d0168_WYG_012-25b"/>
艱難急於求賢豈容有怯懦無立之士厠迹於二府乎<lb/>
好問在朝則偽楚奸臣必不盡責蓋有以蔽之也臣又<lb/>
聞中書舍人李㑹至今㑹語人曰張邦昌有伊周之志<lb/>
非逆謀者其推戴偽楚之心猶昔也謹按李㑹嘗拜偽<lb/>
楚之庭甘為禁從今日復厠朝班有愧同列遂為巧語<lb/>
以蔽邦昌嗚呼衣天子之衣而坐天子之殿降勅令以<lb/>
朝百官擁殿班以稱陛下邦昌反狀雖三尺之童亦知<lb/>
之矣其臣李㑹不知何辭尚敢為之遊説乎且以邦昌<lb/>
<pb n="KR4d0168_WYG_012-26a"/>
為是則陛下責之為非是邦昌而非陛下信乎桀之犬<lb/>
可使吠堯也臣所論叛臣乞陛下定罪章疏再上未䝉<lb/>
陛下一正典刑臣竊考叛臣在朝今居二府者吕好問<lb/>
也今作從官者李㑹也臣愚欲乞先正此二人之罪以<lb/>
去其大者然後乞檢㑹臣所校者叛臣八種定罪二格<lb/>
一網而盡俾無遺漏庶幾可以少釋二聖之怒以慰天<lb/>
下之望也惟陛下斷而行之毋惑羣聽取進止<lb/>
　　　　第十六<lb/>
<pb n="KR4d0168_WYG_012-26b"/>
臣竊觀發運司歲計五百餘萬毎歲入貢艫尾相銜畧<lb/>
無虚日崇墉比櫛不容升合之欠朝廷費出且無餘者<lb/>
今年不知何以處之去冬自遭圍閉運漕不通今夏又<lb/>
以隄岸失防汴流久絶校之毎歲所入蓋未有百分之<lb/>
一也竊聞之巳入汴口者有百六十萬此數之外未有<lb/>
繼者朝廷欣然便以為有餘殊不知京師所集止於八<lb/>
月九月巳後俟去年冬季毎月之費在京師者以二十<lb/>
萬為率在行在者以十萬為率又有糴場二十四所并<lb/>
<pb n="KR4d0168_WYG_012-27a"/>
勤王軍兵捉門防巡人兵口食等兼非泛取索數目㑹<lb/>
入汴口之數僅支五月食耳五月之外將如之何倘虜<lb/>
人絶迹不復南渡則運漕相繼未有巳也若犬戎猖獗<lb/>
再干我師不知軍民嗸嗸將焉就食此事最急不可以<lb/>
倉卒備也舟船有限日數甚迫雖發運百人亦無如之<lb/>
何矣臣愚欲乞諸州選才幹官員代發運司各運逐州<lb/>
歲計往赴京師近地期以十月以前足五十餘萬之數<lb/>
凡舟船人兵與其餘所費之物各責辦知通乃以公使<lb/>
<pb n="KR4d0168_WYG_012-27b"/>
錢代支國家艱難之時雖三二年間公使闕乏未為要<lb/>
務協數十州之力人各自勸又立賞罰從而驅之則粮<lb/>
道又何患哉昔蕭何給餽餉不絶粮道漢高祖自以為<lb/>
不如蓋當時粮道若或不繼雖有韓信亦將何所施乎<lb/>
惟陛下毋忽取進止<lb/>
　　　　第十七<lb/>
臣於今月初八日以本職上殿因奏論次遂言夷狄之<lb/>
巧在文書簡簡故速中國之患在文書煩煩故遲今日<lb/>
<pb n="KR4d0168_WYG_012-28a"/>
事勢豈可遲也面奉聖訓曰正此討論欲併二者盡依<lb/>
祖宗法臣竊欣幸以為太平興國之治可以指日而望<lb/>
矣恭惟太祖太宗之時法嚴而今速事簡而官清未嘗<lb/>
旁搜曲引以稽賞罰故能以十萬精兵分布四海取嶺<lb/>
蜀平江南來吳越下河東紛紛萬國莫不稱臣混一六<lb/>
合如指諸掌此一時富庶所以逺追成康而豐功偉績<lb/>
又有以過之也自時厥後日趨太平羣臣無可論者今<lb/>
日獻一䇿明日獻一言簡髮數米惟恐不備此文書所<lb/>
<pb n="KR4d0168_WYG_012-28b"/>
以日益煩而政事所以日益緩也厥今天下如何哉兵<lb/>
戈未息邊鄙未寧朝廷措置當如救焚如拯溺豈可揖<lb/>
遜進退尚循無事之時乎臣以謂英烈果斷非太祖太<lb/>
宗之道不可學也比嘗有討論祖宗官制之命矣今越<lb/>
兩月不聞所正者何事豈以為用兵之際未暇及之乎<lb/>
殊不知用兵之道正以此為急務耳蓋法祖宗以考官<lb/>
制畧虚文以稽實效者用兵之本也不務其本而欲齊<lb/>
其末臣所未聞臣愚欲乞專委宰執辟禮官數人限以<lb/>
<pb n="KR4d0168_WYG_012-29a"/>
旬日期於必正庶幾法嚴事簡如出一人賞罰之權不<lb/>
致濡滯將使天下嘆曰太祖皇帝今復起矣蠢爾小虜<lb/>
何足道哉昔高宗為有商中興之主為之舟楫鹽梅者<lb/>
傅説一人而巳其言則不過曰事不師古匪説攸聞蓋<lb/>
中興之道未有不以古先為念者惟陛下斷之取進止<lb/>
　　　　第十八<lb/>
臣嘗謂巡狩之禮非偶然者春則省耕以補不足秋則<lb/>
省歛以助不給憂勤之心亹亹不巳惟恐天下之疾苦<lb/>
<pb n="KR4d0168_WYG_012-29b"/>
不得以上達而九重仁政不得以下布耳崔驛南巡之<lb/>
頌嘗云班雲行之博惠散雨施於庶黎正為此也陛下<lb/>
即位之初首巡睢陽雲行雨施之傳當自此邦始使天<lb/>
下引領而望之曰徯我后后來其蘓如是鑾輿所幸孰<lb/>
非金城乎倘以軍興之際一日二日萬幾若未暇恤焉<lb/>
則百姓將蹙額而相告矣傳之天下速於置郵萬一他<lb/>
有巡幸當有深可慮者臣竊聞夏四月陛下臨御之初<lb/>
應天府下諸各邑索供奉物至今有不還其直者臣實<lb/>
<pb n="KR4d0168_WYG_012-30a"/>
駭之兵火之後居民離散一得真主如獲再生州郡不<lb/>
能省此復取膏脂而畧不加恤誠忍人哉陛下不及知<lb/>
民間不得訴安於殘忍者又以為不足言此宋都之民<lb/>
所以至今未䝉實惠也且宋都陛下即位之地也民心<lb/>
憂樂天下將取則焉臣愚欲乞陛下峻責當時供奉官<lb/>
吏不還其直者且令朝廷償之大榜諸邑俾仰體聖意<lb/>
庶幾四方相慶曰天子聖德如此其巡幸所至又恤民<lb/>
如此民心一定陛下何往而不可哉昔者太王避狄事<lb/>
<pb n="KR4d0168_WYG_012-30b"/>
之以皮幣犬馬以至於棄土地真若不復振者卒能肇<lb/>
基王迹歴年八百其故何也蓋當時去於岐山之下民<lb/>
之從之者如歸市民所不能去則天亦不能違矣此邦<lb/>
之所以興也書曰天視自我民視天聽自我民聽惟陛<lb/>
下察之取進止<lb/>
　　　　第十九<lb/>
伏觀十三日赤氣夜起橫貫斗柄士夫驚嘆莫知所自<lb/>
況職在言路者又當如何竊考自古天變人主所以謝<lb/>
<pb n="KR4d0168_WYG_012-31a"/>
之者不過避正殿減常膳而巳陛下自登寶位未嘗輒<lb/>
居正殿而飲食菲薄幾同臣下其所以事天者蓋亦無<lb/>
所不至矣而天變若未息焉其故何也蓋嘗考康定元<lb/>
年春正月京師大風晝㝠經刻是夜東南有黑氣横亘<lb/>
數丈赤兵氣也黑殺氣也用兵之時豈免兵氣乃於殺<lb/>
氣則為變尤大矣然仁宗之時則朝廷無事人物繁庶<lb/>
其致治之道過於成康是果天變不足慮乎蓋仁宗皇<lb/>
帝應天以實而不以文此天變所以不能為災也陛下<lb/>
<pb n="KR4d0168_WYG_012-31b"/>
切切願治之心固無愧於祖宗矣然風俗頹壞為日滋<lb/>
久雖欲正之不能遽革故今日綱紀未肅賞罰未信叛<lb/>
臣未去奸贓未滅比之仁廟猶有愧焉此臣愚所以痛<lb/>
心疾首而不能自巳也臣愚欲望陛下下責巳之詔來<lb/>
切直之言號令必行毋使壅遏所以肅紀綱功過並録<lb/>
以稽邪正所以信賞罰按偽籍以考張楚之臣不使輒<lb/>
居侍從臺諫則叛臣逺矣驗刑賞以責貪汚之吏不使<lb/>
分布内外要職則奸贓滅矣如是則陛下應天之實亦<lb/>
<pb n="KR4d0168_WYG_012-32a"/>
無愧於仁廟雖有殺氣亦不害四十餘年平治況止於<lb/>
兵氣而巳耶蓋天心不逺人心是巳有德於人則無愧<lb/>
於天不必於人心之外更求天也五季之末康澄嘗有<lb/>
言曰為國家者有不足懼者五有深可畏者六陰陽不<lb/>
調不足懼三辰失行不足懼小人訛言不足懼山崩川<lb/>
涸不足懼蟊賊傷稼不足懼賢人藏匿深可畏四民遷<lb/>
業深可畏上下相循深可畏亷恥道喪深可畏毁譽亂<lb/>
真深可畏直言蔑聞深可畏蓋天變不常所以戒人君<lb/>
<pb n="KR4d0168_WYG_012-32b"/>
倘能自慎何足懼耶人事不修所以兆禍亂茍不知戒<lb/>
斯不亦可畏哉陛下於其所可畏者而加慎焉則所謂<lb/>
不足懼者又何能為陛下累乎惟陛下察之取進止<lb/>
　<lb/>
　<lb/>
　<lb/>
　<lb/>
　栟櫚集巻十二<lb/>
</p>
<p>
</p>
  </div>
<div>
                <head>栟櫚集巻十三</head>
    <p>
<pb n="KR4d0168_WYG_013-1a"/>
欽定四庫全書<lb/>
　栟櫚集巻十三　　　　　宋　鄧肅　撰<lb/>
　　文<lb/>
　　　不校<lb/>
孟軻不與横逆之人校曲直而與齊宣王論達尊韓愈<lb/>
不與高閑文暢校夷夏而與憲宗論佛骨韓信不與淮<lb/>
陰少年校勝負而與項羽爭雄藺相如不與亷頗校上<lb/>
下而與秦王爭割地蓋不屑屑於其小者所以養成其<lb/>
<pb n="KR4d0168_WYG_013-1b"/>
大也揚雄不肯屈節於董賢而甘為王莽之臣柳宗元<lb/>
不肯下氣於皇甫湜而甘為王叔文之黨李忠臣赴君<lb/>
父之急能斥日者之言終不能拒朱泚之命卒以叛誅<lb/>
李陵能以匹馬力戰極邊終不能輒出一語上抗虜廷<lb/>
卒負其君為左衽之鬼蓋遇細故則竊虚名臨大節則<lb/>
顧死生此小人之事也大人何取焉古之所謂大人者<lb/>
體均天地而氣通陰陽天地覆載之中不却蛇虺陰陽<lb/>
寒暑之變不恤怨咨但推一元之氣運量斡旋於太空<lb/>
<pb n="KR4d0168_WYG_013-2a"/>
不可窮極之間乾闢坤藏春生秋殺又何必物物與之<lb/>
校可否乎若乃小人則一切反是余嘗譬之以狗飽食<lb/>
糞穢盤旋户外伺有至者不問淑慝瞋目碎牙聲氣俱<lb/>
厲將搏而噬之然後為快於心顧其性皆眞若有守而<lb/>
不負其主者倘有客焉委骨於地彼則摇尾而進欣然<lb/>
就之視曩昔切齒之人便為恩地亦豈暇顧其主乎此<lb/>
大人小人之辨不可以不察也晉語有之人才相去不<lb/>
啻九牛毛蓋嘆其相絶如此顔子於此犯而不校蓋不<lb/>
<pb n="KR4d0168_WYG_013-2b"/>
與校也小子其志之<lb/>
　　　祝詞<lb/>
惟金人息兵沙漠將大冦攘我方再造區夏弗克念帝<lb/>
乃拜臣左正言臣用夙夜慄慄危懼曰有宋宗社幾百<lb/>
有八十載今日存亡勿繫於百職事繫於冢宰暨二三<lb/>
議論之臣臣罔有舟楫克濟巨川謹拜手稽首告于皇<lb/>
天后土請自戒者三其一曰罔以國事用報我私德其<lb/>
二曰罔以國事用報我私怨其三曰罔以國事用資我<lb/>
<pb n="KR4d0168_WYG_013-3a"/>
富貴服食既盟之後二三其德以惑我后之聽臣當孥<lb/>
戮臣既單厥心而罔有嘉謀嘉猷可告於后惟天祐之<lb/>
嗚呼惟天聰明惟天念我太祖太宗之德勿忝堯舜文<lb/>
武惟天嗟我九州赤子切切願治若歲大旱徯霖雨惟<lb/>
天察彼戎狄憑陵中土熾于獫狁獯鬻天用牖臣俾事<lb/>
罔大小臣咸知入告于后后克從德政惟新天下悦服<lb/>
蠻夷冦賊弗干我邊陲萬民奠居邦其休哉庶幾臣小<lb/>
子亦克遄歸省厥母于北堂若臣小子弗克有濟惟天<lb/>
<pb n="KR4d0168_WYG_013-3b"/>
斥之俾投荒服速登俊良救民于水火毋俾小臣以蠧<lb/>
我家邦<lb/>
　　　原直<lb/>
世人嘗謂窮達自天余以謂窮達自人非天也何則伯<lb/>
夷餓柳下惠黜孟軻不用於戰國之末韓愈不得安其<lb/>
身於朝廷之上比干剖心子胥抉眼眞卿杲卿碎其身<lb/>
於賊手是為直必窮矣子貢得駟馬蘓秦得六印宇文<lb/>
士及得安其職張禹得全其身崔日用得學士宋之問<lb/>
<pb n="KR4d0168_WYG_013-4a"/>
得館職楊再思得宰相是則為佞者必達矣夫為直者<lb/>
必窮為佞者必達自古及今莫不皆然夫豈天哉雖然<lb/>
人生世上不過數十寒暑盛衰得失如蟻穴一夢耳於<lb/>
此枉道喪節以干妻孥之奉一時沛然自謂得志殊不<lb/>
知萬世之下使人聞其名而唾之僅與禽獸比若正直<lb/>
之士雖當時身不絲腹不粟斥竄流離眞若可憐者然<lb/>
所謂浩然之氣歴千百年猶與日月爭光以此校彼孰<lb/>
久孰近故君子寧餓寧黜寧不用於世寧不得安其身<lb/>
<pb n="KR4d0168_WYG_013-4b"/>
於朝廷之上至於剖心抉眼碎於賊手亦寧任之惟直<lb/>
不可變耳余生蹤迹幾遍天下求其不以窮達生死少<lb/>
變其直者雖間有之要不可以多得也建炎初余謫歸<lb/>
沙邑有主簿虞君茂實諱某者相遇視其貌溫而謹聽<lb/>
其言眞而信退竊自幸曰是必學者非止為科舉之士<lb/>
耳予以得罪至重流落益久君又安於小官不能遽去<lb/>
忽忽相從且三年矣視君所為猶一日也與人無親疎<lb/>
貴賤一切以誠心待之聞人有善欣然若已有得及論<lb/>
<pb n="KR4d0168_WYG_013-5a"/>
朋友之過雖面顔發赤勿顧也其事官長亦不能少變<lb/>
辭色作寸進計顧雖齋庖索然殆不能煙青衫百結如<lb/>
霜後葉其自處如得志嗚呼君眞坐直而窮者君眞不<lb/>
以窮而變其直者此余所以願與交遊之末不敢以罪<lb/>
逐孤蹤自為君棄也孔子論三友以友直為最佛氏論<lb/>
四友以華友秤友為可鄙蓋華因時為盛衰秤視物為<lb/>
低昂此豈可與正直之友同日而語哉君今别余而東<lb/>
矣恐無規余失者余于是黯然作悲惜君之行也作原<lb/>
<pb n="KR4d0168_WYG_013-5b"/>
直<lb/>
　　　弔墨跡文<lb/>
　曾侯藏東坡墨跡十軸端友取其二歸而玩焉殆忘<lb/>
　寢食時有同學之友見而駭之曰異時之文何可尚<lb/>
　哉伺端友之出也於是焚之今十餘年矣端友此恨<lb/>
　尚塡胸臆栟櫚鄧肅志宏作文以弔焉其詞曰<lb/>
孟明之舟田單之牛楚王之象晉帝之裘施之於用無<lb/>
或不周一旦火之若不當惜蓋事有大於此者而又何<lb/>
<pb n="KR4d0168_WYG_013-6a"/>
足畱哉先生之書顧其此儔一遇按劒囘禄是投聞者<lb/>
奮起欲追無由此氣憤然徒吞九州嗟嗟先生凜凜高<lb/>
風道學卓然一世獨雄文中之虎人中之龍我筆無舌<lb/>
安能形容獨喜其書天下之極虞員歐方顔筋柳骨體<lb/>
雖紆餘精英不没其或得之如藏白璧道既不行四海<lb/>
馳驅讐者疾之毅欲掃除書何預焉亦復焚如蓋怒之<lb/>
所移有及於水中之蠏而惡之已盛遂延㕑下之胥也<lb/>
嗚呼惜哉古人或屈于庭下以干訟牒或忍於斲棺以<lb/>
<pb n="KR4d0168_WYG_013-6b"/>
求遺法或見石鼔而長歌欲以隷諸生之業先生之書<lb/>
不減若人世間俗子乃爾毁滅豈書孟嘗之券馮歡持<lb/>
之以奔走豈書竺乾之文退之為之去取必精妙之至<lb/>
貫古無友直與六經相為先後李斯見之又將以愚黔<lb/>
首矣吾聞欒巴噀齊郭憲噀蜀劉崑降雨于江陵天使<lb/>
赦財于糜竺是皆奪之于煨燼之中而傳之與巳骨之<lb/>
肉先生之書獨不合焉吾知天使之未賢而三子亦碌<lb/>
碌焉者耳嗚呼書乎今何之乎紅焰烈烈其可追乎將<lb/>
<pb n="KR4d0168_WYG_013-7a"/>
歸於日月助其光明乎豈吐為長虹以攄其不平乎將<lb/>
激為飛電以神其威靈乎豈散為星斗以顯於天之文<lb/>
乎其煙氣蓬勃上徹青冥亦將化為卿雲以瑞天庭耶<lb/>
亦將感而為膏雨以澤生民耶亦念彼鄭衛之聲紛焉<lb/>
雜出將化為管中之灰以正其音律耶抑亦視彼狂瀾<lb/>
混混之中若滅若没又從而哀之乃積為女媧之石以<lb/>
拯其陷溺者歟雖然是皆不足為先生道也先生之譽<lb/>
雖走風雷先生之心實若死灰心且灰矣書何有哉寶<lb/>
<pb n="KR4d0168_WYG_013-7b"/>
之聊耳焚之奚哀<lb/>
　　　誡子<lb/>
一日之計在寅一年之計在春一身之計在少此陳了<lb/>
齋之言也木之就規矩在梓匠輪輿人之能為人由腹<lb/>
有詩書此韓昌黎之言也大丈夫不時時以古今澆沃<lb/>
胸中覽鏡則面目可憎對人則語言無味此黄山谷之<lb/>
言也余長子譜偶請余書余曰師節義於陳學古文於<lb/>
韓而習句法於黄當於妙年先味此三語勉之<lb/>
<pb n="KR4d0168_WYG_013-8a"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4d0168_WYG_013-8b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　栟櫚集巻十三<lb/>
</p>
<p>
</p>
  </div>
<div>
                <head>栟櫚集巻十四</head>
    <p>
<pb n="KR4d0168_WYG_014-1a"/>
欽定四庫全書<lb/>
　栟櫚集巻十四　　　　　　宋　鄧肅　撰<lb/>
　　書<lb/>
　　　上龜山先生楊博士<lb/>
鄉姪鄧某謹裁書上提宫博士先生閣下嗟乎世人學<lb/>
者急於爵禄之奉綴緝腐語以追時好凡不可以取青<lb/>
紫者無復給視窮年兀兀老死章句識者悲之至於卓<lb/>
犖瓌竒之士未始數數於此者則必箕踞高吟遊心景<lb/>
<pb n="KR4d0168_WYG_014-1b"/>
物収拾天地精英以實錦囊直鄙時輩為嘈嘈蠅蚋若<lb/>
不可與之言者殆不知畫餅象龍均於無用又烏可以<lb/>
五十步笑百步哉幸而有知讀聖人之書而求其所以<lb/>
言者不得於經則必求於世儒之説即世儒之説而求<lb/>
之其親見異聞往往出人意表恍惚變化不可捕捉凡<lb/>
所言者皆人之所不可言凡所行者皆人之所不可行<lb/>
悉心竭力莫知所歸則又將去而之佛老矣嗚呼道之<lb/>
不明眞學者之不幸也某於衆人不幸之中若天與之<lb/>
<pb n="KR4d0168_WYG_014-2a"/>
幸者得遊於令壻知默之門雖駑鈍之質不能窺測其<lb/>
涯涘然竊嘗聞之知默之言得於先生先生之學非有<lb/>
瓌偉俶詭之論喬詰卓驇之節以聳世俗之觀聽獨於<lb/>
行止疾徐而知堯舜之道於不為巳甚而得孔子之心<lb/>
其所言者人皆可言也其所行者人皆可行也某之心<lb/>
於是知所嚮某之力於是知可以勉矣蓋亦嘗因其可<lb/>
言者以思其所未能言因其所可行者以思其所未能<lb/>
行時見先生卓然不可企及嚮風之行願識之志往往<lb/>
<pb n="KR4d0168_WYG_014-2b"/>
參前倚衡如或見之今先生去而家於毗陵徘徊鄉郡<lb/>
某適在此幸可以瞻拜屨舄此某所以輒布區區之誠<lb/>
仰干將命初不知其才之可進與否也昔儀封人將見<lb/>
孔子曰君子之至於斯也吾未嘗不得見也古之人其<lb/>
樂見君子也如此然儀封人之賢否雖不可知而其姓<lb/>
字且不見論語則亦必其無大過人者某雖不肖不足<lb/>
以望君子之塵至其樂見君子之心於儀封人若無甚<lb/>
愧不識先生肯與之一見否干冒威嚴惶懼之至<lb/>
<pb n="KR4d0168_WYG_014-3a"/>
　　　上劉延康<lb/>
某月某日南劒州上舍貢士鄧某謹齋戒沐浴裁書束<lb/>
拜寓獻判府經畧大學相府先生鈞席某嘗讀顔眞卿<lb/>
杲卿及張巡許逺四公列傳見其為唐社稷奮身不顧<lb/>
守節死義名高日月未嘗不拊髀而嘆曰嘻天地英傑<lb/>
之氣勃鬱未吐不知幾千百年乃鍾若人以為萬世標<lb/>
凖是其可多得哉故天下之人有脅肩諂笑能容悦者<lb/>
亦不敢借此數公以諛今之君子雖好大喜功不計能<lb/>
<pb n="KR4d0168_WYG_014-3b"/>
否欲近配古人者聞此數公亦必悚然起惕然懼歉然<lb/>
而不敢當也嗚呼是果不敢當乎抑有待而後傳乎天<lb/>
地英傑之氣亦安知其不再吐耶今年睦歙冦嘯山谷<lb/>
奮臂疾呼而羣小附之攻城圍邑江浙騷然官吏狼顧<lb/>
喪魂沮魄棄城而遁者不可勝數㑹稽大府又賊所必<lb/>
爭之地奔命來冦動以千計中外聞之莫不為之股栗<lb/>
也而判府大學報國赤心可動天地驅兵力戰卒保城<lb/>
池使賊衆纍然卵破草折是可謂障百川而東之迴狂<lb/>
<pb n="KR4d0168_WYG_014-4a"/>
瀾於既倒者也其視大唐四公又不知孰為優劣哉雖<lb/>
然平原日窘眞卿棄之常山力竭杲卿死之睢陽之救<lb/>
不至張巡許逺亦連頸就戮夫眞卿之去雖出於不得<lb/>
巳要非功成而名遂者三公死節雖人所難然身可死<lb/>
也其於民社之寄無乃誤所委乎故以功烈論之則四<lb/>
公猶有所愧獨於先生一無疵焉蓋節義等於四公而<lb/>
勲又逺也嗚呼至矣其不可企及哉此非特某之私言<lb/>
也乃天下之公論亦非特天下之公論也顧雖如先生<lb/>
<pb n="KR4d0168_WYG_014-4b"/>
謙沖退託亦不能自謂其不然也以今之人慕彼四公<lb/>
且勤若此至不知天下之人企望先生之盛德復何如<lb/>
哉某雖無似其生得與先生同時且家於閩中而喜於<lb/>
從學又獲與令弟為虀鹽之友家於閩中是鄰先生之<lb/>
居也喜於從學是習先生之業也復與令弟為友是其<lb/>
姓字可以達於左右者也其天幸如此顧雖家有老母<lb/>
不能逺去掃門執鞭以快平生之願而揮毫染翰寫此<lb/>
精誠亦安得獨後於衆人乎雖然亦僭矣以一介賤士<lb/>
<pb n="KR4d0168_WYG_014-5a"/>
而干萬世之功臣貴賤賢否不啻霄壤其率爾之罪固<lb/>
亦不勝誅亦何恃而敢為哉蓋先生既立已然之功必<lb/>
建未然之䇿雖竒謀妙筭已定胸中而芻蕘之言或有<lb/>
可採者此某所以願有獻也某無他能解頗通古今曩<lb/>
聞盜賊之興私竊念某既治其已甚又欲阻其方來故<lb/>
仰求縉紳先生之論俯採匹夫匹婦之言考諸古而不<lb/>
違質諸今而可用硏精極慮得十䇿焉欲進九重恨無<lb/>
因也効死有志窮鱗可惜謹冩之别巻以干台視伏幸<lb/>
<pb n="KR4d0168_WYG_014-5b"/>
先生畱頃刻之暇聊賜一觀或無甚謬有可用者惟先<lb/>
生委曲而審處之非某敢自擇也昔者有為浙東觀察<lb/>
使者張籍相距於五千里外輒以書寓達而不以僭易<lb/>
為嫌得非學者所為大小君子當有以恕之乎又況籍<lb/>
盲於目既為廢人矣且不能遣語而託韓愈代之又其<lb/>
區區所以自叙者亦不過錢財以濟於藥耳是皆所無<lb/>
足取也某雖晚進不足比數於人然論才與志則非籍<lb/>
比倘使今日得出甄陶之下而不與草木同腐則竭力<lb/>
<pb n="KR4d0168_WYG_014-6a"/>
自効亦必不至為閣下辱也區區毫楮豈能既此心哉<lb/>
干冒鈞重不勝惶恐慄戰之至<lb/>
　　　代人上縣令<hi>時年十五</hi>
某聞士人趨走王公大人之門有為名者有為利者有<lb/>
不為名利者為名之士朝夕汲汲兀坐冥搜一篇之出<lb/>
惟恐人之不已知也為利之士訴窮叙德緘封求謁號<lb/>
寒啼飢若不能朝莫者有不為名利者其患難之人乎<lb/>
某也無狀蓋將患難之事仰首一鳴以期左右之見念<lb/>
<pb n="KR4d0168_WYG_014-6b"/>
矣某裳如垂磬地無置錐家父執役於公以給伏臘而<lb/>
某不免寄食於村落與十數學生相聚少資束脯以申<lb/>
反哺之恩驅馳近歲昨日方還雙親欣然遂寛倚門之<lb/>
望殺雞為黍各相勞苦父輕醉且遽然而起曰公有事<lb/>
焉不可緩也遽到公庭雁鶩以進反以酒故遂陷囹圄<lb/>
嗚呼痛哉一歲之勤將成一日之歡又豈知一日之歡<lb/>
反作一家之禍乎幸望先生察其終始之情原其平生<lb/>
之迹若果酣酒無賴舞文犯法者先生罪之某復何言<lb/>
<pb n="KR4d0168_WYG_014-7a"/>
哉但痛心疾首而巳矣若歲莫冬寒父子忽然相覩閤<lb/>
門之内把酒相勞則其情可恕某今日伏拜庭下幸先<lb/>
生垂骨肉之恩故雖殞滅亦不足為先生報也憂懼之<lb/>
深言不成章俟罪而巳<lb/>
　　　與胡左司<lb/>
某頓首再拜丞公左司老兄某平日議論動與時左脱<lb/>
身風波荆棘滿路流落海邦不敢齒一時縉紳之列比<lb/>
者邂逅人傑從遊許時毎聞勁論浩然欲塞天宇下視<lb/>
<pb n="KR4d0168_WYG_014-7b"/>
異類誓不比肩然後知吾道猶行於士大夫之賢者使<lb/>
抑鬱無聊之氣亦可以少慰其萬一也自左右持節西<lb/>
歸峻遷宰屬念欲上狀以致區區且以謂左右問學淵<lb/>
源蓋有所自而議論英發出人數等勤勞最久尚居庶<lb/>
官之右此又何足以為左右慶乎雖然社稷安危之所<lb/>
託四海生靈休戚之所繫一時賢不肖之所以進退實<lb/>
在乎廟堂諸公耳今與廟堂諸公反復議論能可否乎<lb/>
其間者二三都司而巳然則左右新除顧不亦重乎若<lb/>
<pb n="KR4d0168_WYG_014-8a"/>
吏抱成案則占位惟謹謾不省何事此固無可言者若<lb/>
以平日愛主憂民之心施於仕宦可行之地而從容乎<lb/>
二三知已之前此亦何惜而不盡言乎倘使吾言行於<lb/>
廟堂之上而澤及乎九州之逺則吾道固日行矣又何<lb/>
必身到廟堂然後為道行哉然廟堂之論其來舊矣熙<lb/>
豐間如司馬溫公與王荆公之所爭者曰是與非崇寧<lb/>
間陳了翁與蔡長沙之所爭者曰治與亂靖康間李丞<lb/>
相與耿門下之所爭者又不特是非治亂安危而巳其<lb/>
<pb n="KR4d0168_WYG_014-8b"/>
存亡所繫乎夫以二百年社稷存亡之機止在今日議<lb/>
論間聞之令人食不下咽則廟堂所以贊人主者與夫<lb/>
左右之所以助廟堂者亦豈可嘗試為之以茍歲月耶<lb/>
此事非公不可責非某不敢以責公亦幸祕之毋示他<lb/>
人也經曰有言不信尚口乃窮此道固窮於時矣豈窮<lb/>
於吾人哉惟丞相察之溽暑伏惟台候動止萬福更乞<lb/>
加愛以膺三接謹具啓不宣<lb/>
　　　與李狀元工部<lb/>
<pb n="KR4d0168_WYG_014-9a"/>
某頓首再拜順之工部狀元老兄自羅源人去怱怱具<lb/>
狀倂以惡語呈浼想無不達者即日溽暑伏惟台候動<lb/>
止萬福某客此餘年巢南之念無食頃置但以鄉里殘<lb/>
破之後斗米千錢雞豚蔬笋一切無有疫癘大作死亡<lb/>
相枕遂不能即去且復須止耳但不知仰俯三百指意<lb/>
將安歸乎水到渠成之語東坡其欺我哉雖然窮中之<lb/>
味非吾輩不能堪非處之久不能知其味之永也頃在<lb/>
都城陷身虜帳幸而脱歸又落風波之地列士梟首時<lb/>
<pb n="KR4d0168_WYG_014-9b"/>
無不免賴聖主赦於必死遂獲南歸方安畎畞為終焉<lb/>
計又為冦盜所迫來客海嵎今雖困卧流離豈不愈於<lb/>
前日九死之地乎以此亦能自安幸老兄毋重為小人<lb/>
念也老兄湖南之行竟可免否蘭省亦豈能久畱老兄<lb/>
耶官無大小要行其志志不可行則袖手旁觀一時士<lb/>
君子進退出處之節彌綸獻替之道與夫談笑議論之<lb/>
餘其善者固可師而不然者亦可戒此杖藜觀物化亦<lb/>
以觀我生之義也豈不愈於紙上之學乎順之學富識<lb/>
<pb n="KR4d0168_WYG_014-10a"/>
高追配古人固無事此然舍此亦無以寓吾志也蓋所<lb/>
謂優哉游哉聊以卒歲耳丞公數相過否輒以數字浼<lb/>
之議論狂直殊愧犯分然吾徒所以相好政在阿堵之<lb/>
中知我罪我俱在春秋乎貫道早晚如閩中想遂相從<lb/>
子安失意將不安此德和將罷新任文明亦以替去迴<lb/>
首前日鳳池之遊豈非夢耶然人生孰非夢聚散無常<lb/>
即生滅法於此思之則生滅俱滅又何足計乎欲言無<lb/>
窮恨不能多幅何日握手一笑以冩此心臨紙東瞻精<lb/>
<pb n="KR4d0168_WYG_014-10b"/>
爽俱遺更冀惠序加愛以壽君親<lb/>
　　　答黄德美<lb/>
某頓首某斥逐屏居精爽夢夢忽接來教詞意炳然固<lb/>
已驚畏徐門二章浩然有御風騎氣之興不覺掩巻而<lb/>
起曰天其或者遣此英才以慰我亡聊乎士人中固有<lb/>
高才者但筆力無來處流為馬異李赤而恬不知怪刻<lb/>
舟膠柱泰然自以為得意此有志於文墨者所以為其<lb/>
太息也德美句法抑按已逼蘓黄此天下士也豈易得<lb/>
<pb n="KR4d0168_WYG_014-11a"/>
哉然子路終身之所誦者孔子以為何足以臧蓋待子<lb/>
路非衆人之比耳德美浮沈里巷間能不作富貴之念<lb/>
乎能不恤世眼之青白乎能不畏禍患死生之逼人乎<lb/>
某聞志在一邦者當恤一邦之毁譽志在天下者勿恤<lb/>
也志在天下者當顧天下之重輕志在萬世者不顧也<lb/>
德美來書尚介於一邦此非僕所知也孟軻之文雄於<lb/>
戰國韓愈之文妙於李唐惟能不介其小者故能若是<lb/>
其大也蘓黄之文幾於比肩及其絶塵黄且瞠若豈筆<lb/>
<pb n="KR4d0168_WYG_014-11b"/>
力之罪耶然東坡謫居海外若不復振者而剛大之氣<lb/>
尚充塞乎天地之間山谷稍不得意則作小偈以贊王<lb/>
介甫間於東坡微有譏焉則生死富貴巳懾其氣爾所<lb/>
以為山谷者果安在哉吾黨均學蘓黄者也中有涇渭<lb/>
不敢獨享因書以告君子無以示外使不知我者而怒<lb/>
生癭也某近有數篇但謫籍不敢寄逺有新作無吝見<lb/>
示未㑹切告為器業自壽不宣<lb/>
　　　答張居實<lb/>
<pb n="KR4d0168_WYG_014-12a"/>
某頓首再拜久别辱書開緘如見君子寵喻詳備非愛<lb/>
人以德者不能也某何人當宣和之末見九州需索東<lb/>
南一空而花石之奉鼎沸無已學校諸生仰瞻白雲俱<lb/>
相顧泣下且自度曰聖天子未嘗殺一諫臣士大夫呑<lb/>
聲端坐願固位耳偶得數章槌鼔以進雖為虀粉不顧<lb/>
也聖意包荒未賜誅殛今得邸報乃有召命是將責我<lb/>
以前日未死之軀以為今日報也白日尚在赤心敢渝<lb/>
區區牛李豈所學哉異時有違此語公當出之則僕有<lb/>
<pb n="KR4d0168_WYG_014-12b"/>
何面目更行天日之下耶反覆來書蓋知已者以報公<lb/>
所以不得不盡也春且老傳道佳勝未見幸為吾道自<lb/>
壽不宣<lb/>
　<lb/>
　<lb/>
　<lb/>
　<lb/>
　栟櫚集巻十四<lb/>
</p>
<p>
</p>
  </div>
<div>
                <head>栟櫚集巻十五</head>
    <p>
<pb n="KR4d0168_WYG_015-1a"/>
欽定四庫全書<lb/>
　栟櫚集巻十五　　　　　宋　鄧肅　撰<lb/>
　　序<lb/>
　　　瑞花堂<lb/>
政和間有瑞花生於葉隆吉超然家狀如牡丹紅瑩不<lb/>
謝而未嘗有根衆雖異之竟不知其為何物也超然一<lb/>
旦抱其所能貢入成均且十餘年靖康間以智謀中科<lb/>
得官未試建炎二年再擢進士第易紫衣藍歸拜其親<lb/>
<pb n="KR4d0168_WYG_015-1b"/>
里閈榮之友人鄧肅志宏為榜其所居曰瑞花堂且語<lb/>
之曰物亦有不根而生者乎草木無有也造化之英不<lb/>
能自鬱其達而在上則有輪囷之雲扶疎之桂行於天<lb/>
而行於月若無俟乎根者其降而在人也則所謂將相<lb/>
公侯寧有種乎是也今超然以寒儒家連取文武二科<lb/>
猶掇之也異時將相蓋唾手可取較之卿雲桂月初不<lb/>
試根若無甚異者然則瑞花之生豈偶然哉雖然闇者<lb/>
須明月乃燭之旱者求蘓雲乃澤之彼蒼蒼者豈徒為<lb/>
<pb n="KR4d0168_WYG_015-2a"/>
是無種之物以駭人哉蓋以種種而生者政有賴於此<lb/>
耳超然其勉之吾輩所為將相云者亦豈徒為觀美而<lb/>
巳乎今天下須明求蘓者蓋不可一二計超然其勉之<lb/>
建炎三年七夕鄧肅序<lb/>
　　　丹霞賞音文集<lb/>
邵武軍泰寧僧明賾走人四百里以書抵予曰吾師得<lb/>
士大夫詩文亡慮三百篇雄文傑句日傳千紙師不得<lb/>
以私之也僕將鏤於板命之曰丹霞賞音集夫子厚於<lb/>
<pb n="KR4d0168_WYG_015-2b"/>
吾師者請為我序之余告之曰若師農家子忽有所遇<lb/>
遂傳心印坐斷白雲法可參又能出其糟粕作詩誦三<lb/>
昧如畫沙印泥不亊雕鐫雖貫休齊巳等輩旬鍛月鍊<lb/>
有不得其髣髴者又何待士夫為之賞音乎而況三百<lb/>
篇之中有為社稷臣者有為文章伯者有為道山之秀<lb/>
者有為柏臺之英者有宣埋輪之威者有布愷悌之政<lb/>
者有布衣韋帶而尚友古人者鈎章棘句光芒相薄皆<lb/>
不在人下而又何待潦倒不堪者從而序之乎雖然世<lb/>
<pb n="KR4d0168_WYG_015-3a"/>
間遊戲法門類相假合若以序為不必為則諸公之文<lb/>
雖不必作可也若以諸公之文為不必作則丹霞之迹<lb/>
雖不顯可也是將頹墮委靡蕩然不可収拾而與兔角<lb/>
龜毛同歸於無用之域矣豈中道哉蓋聞七佛之出世<lb/>
達摩之西來與三藏四萬八千巻之流布於六合内外<lb/>
者譬猶煙雲出岫本無定體而風行水上偶爾成文故<lb/>
其建立之迹闡揚之音雖轟若雷聲而亦未嘗不淵默<lb/>
也然則丹霞示現之迹士夫從而賞之明賾從而刋之<lb/>
<pb n="KR4d0168_WYG_015-3b"/>
僕又從而序之是亦循斯須矣又孰有不可者哉丹霞<lb/>
法名宗本棄妻而庵居得度五年風號露泣之地化為<lb/>
金碧太守請於朝以名其院所謂丹霞是也世間人或<lb/>
得其誦者即以吉凶壽夭決之猶蓍龜也此特其善者<lb/>
機耳丹霞豈作意哉明賾作字吟詩亦超然不凡而見<lb/>
解的的不落一邊蓋其師之嫡嗣云宣和七年中元瑞<lb/>
芝軒書<lb/>
　　　丹霞禪師行化<lb/>
<pb n="KR4d0168_WYG_015-4a"/>
曾子固嘗言世人視損一錢可以易死寧死無所損余<lb/>
始惜其言之過既而久處里閈乃信其言之不妄也今<lb/>
本禪師一瓶一鉢來自丹霞以開田因縁化於沙邑未<lb/>
踰月而所獲幾百萬是何其速耶豈吾鄉居民固不若<lb/>
子固之所言耶不然則師亦何自得此於人哉怪而問<lb/>
焉有對者曰嘻師異人也其言人之禍福死生輒以期<lb/>
至故智者多其能愚者冀其福敢為不善者又將隱其<lb/>
過此所以摩肩接踵各攄所藏無敢為師嗇以是集事<lb/>
<pb n="KR4d0168_WYG_015-4b"/>
又安得而不速乎余仰天而笑曰夫有是哉夫所謂丹<lb/>
霞者豈晉佛圖澄耶豈唐僧一行耶明數以先人之禍<lb/>
福雖草而蓍<hi>闕</hi>如龜類能及焉吾又何為而心醉哉雖<lb/>
然亦有可占者乃往見之興居之餘遂即其所言禍福<lb/>
死生巳著於人者聊復訊之師方且悠然而辭若不以<lb/>
是而自多也夫既不以是自多則必有超乎世者余乃<lb/>
易色變容不敢以世俗之所問者叩焉徐而聽其款語<lb/>
味其所詠之詩超然不復塵中見解禪不能枯律不能<lb/>
<pb n="KR4d0168_WYG_015-5a"/>
縛雖如我等亦不能測其涯涘殆不知其果何人也其<lb/>
與人之頌若所為文初不經意一瞬百紙颯如風雨豈<lb/>
以錐畫沙乎豈以印印泥乎抑八窗玲瓏而人之善惡<lb/>
莫得以逃之乎不然則其姑示之以天壤使人得以相<lb/>
之故丹霞道場能就今日耶吾皆不得而知之也因其<lb/>
就行姑為之序<lb/>
　　　太平興國堂頭璨公語録<lb/>
佛菩薩語流布人間凡五千四十八巻而一祖西來直<lb/>
<pb n="KR4d0168_WYG_015-5b"/>
指心源不立文字若佛若祖孰少孰多曰教曰禪若此<lb/>
殊軌殊不知佛菩薩語雖累億萬亦未嘗輒立文字而<lb/>
達摩直指心源雖默無一語而五千四十八巻巳在其<lb/>
中矣太平堂頭璨公頃從蔣山何嘗得兔昔住太平本<lb/>
自亡錐據師子座作師子吼未嘗為人世説毫釐法四<lb/>
方學者皆腦門點地拾其殘膏而襲藏之旦扣栟櫚居<lb/>
士鄧某湖南之鴻儒以序冠焉居士曰嘻此特其土苴<lb/>
耳豈其眞哉雖然土苴之外何者為眞一視而空頭頭<lb/>
<pb n="KR4d0168_WYG_015-6a"/>
皆是有語亦可無語亦可雷聲淵默本自同時孰為五<lb/>
千四十八巻而孰為不立文字者乎在佛為弟子在祖<lb/>
為嫡孫蓋道一也門人弟子若因此以有悟則謦欬動<lb/>
息皆西來意而況所揚之般若乎若守此以求師則拈<lb/>
花微笑巳是剰法而況所論之葛藤乎悟之者天地一<lb/>
指守之者毫釐千里反以問師了無語焉余姑為門人<lb/>
者序之耳師名了璨得法於蔣山懃其祖蓋出於楊岐<lb/>
之下作字吟詩皆得遊戲三昧而未嘗作意也大丞相<lb/>
<pb n="KR4d0168_WYG_015-6b"/>
李公嘗訪師於栖雲悦之許為具眼人遂結看經社世<lb/>
人因以多師嗚呼師豈止具眼看經而巳耶當有辨之<lb/>
者<lb/>
　<lb/>
　<lb/>
　<lb/>
　<lb/>
　栟櫚集巻十五<lb/>
</p>
<p>
</p>
  </div>
<div>
                <head>栟櫚集巻十六</head>
    <p>
<pb n="KR4d0168_WYG_016-1a"/>
欽定四庫全書<lb/>
　栟櫚集巻十六　　　　　宋　鄧肅　撰<lb/>
　　記<lb/>
　　　沙陽重修縣學<lb/>
余嘗怪道釋之居雄麗相勝而州縣之學類不足以方<lb/>
之顧其無自而然哉蓋人心役役不有所貪則必有所<lb/>
懼未嘗有斯須寧者道家者流曰我能薦人於天可以<lb/>
幾福於式外故貪者慕之釋氏者流曰我能福人於九<lb/>
<pb n="KR4d0168_WYG_016-1b"/>
泉之下雖造業深重者鬼亦不得以誅之故凡有罪者<lb/>
懼焉貪者利其如此而懼者惟恐其不我利也此道釋<lb/>
之宫所以輪奐竒勝殆遍天下非學宫比崇寧以來蔡<lb/>
京為冢宰羣天下學者納之黌舍校其文藝等為三品<lb/>
飲食之給因而有差旌别人才止付於魚肉銖兩間學<lb/>
者不以為羞且逐逐然貪之曰吾利在是不可一日捨是<lb/>
而他也縣有帥長郡有教授未必知有所謂學校之本<lb/>
者但務為美觀耳帥使者又從而督之以學宫成壞為<lb/>
<pb n="KR4d0168_WYG_016-2a"/>
州縣殿最斥叱所及官吏膽落故士夫懼焉此崇寧間<lb/>
學舍之盛所以妙絶今古可以無愧於道釋之宫也嗚<lb/>
呼學校之興雖自崇寧而學校之廢政由崇寧何以言<lb/>
之蓋設教之意專以禄養為重輕則學校之士豈復顧<lb/>
義哉知有利心而已一旦赫然復祖宗法以科舉取士<lb/>
學者則曰朝廷不以學校觀我矣吾何貪焉州縣則曰<lb/>
部使者不以學校督我矣吾何懼焉是故昔日青衿接<lb/>
迹絃歌之地今則敗椽老屋號風泣露使人過之凄凄<lb/>
<pb n="KR4d0168_WYG_016-2b"/>
然如墟墓間若不可以復振者是眞可傷哉南劒有邑<lb/>
曰沙縣溪山之勝文物之盛蓋甲於一郡其在閩中亦<lb/>
號為卓卓然者舍法既罷學校亦廢仰雨傍風儒生掃<lb/>
迹宣和七年建安郭侯得邑於此惻然作念曰此邦亦<lb/>
復如是耶舍法可罷學校不可罷置而勿顧非為邦之<lb/>
本也於是邦人之彦者率侯之語各竭力以營之朝夕<lb/>
勉勉若切其身曾未踰時講者有堂居者有舍奉先聖<lb/>
者有殿齋宫祭具無不備器棟宇凌空朱碧相照又有<lb/>
<pb n="KR4d0168_WYG_016-3a"/>
非崇寧間所能及者於是學者偕來啾啾誾誾有洙泗<lb/>
之風嗚呼盛哉古無有也殆不知大夫與邦人之彦者<lb/>
懼使者之督而肯為之乎抑貪夫所謂三舍之選而為<lb/>
之耶内無所貪外無所懼上下相率必於有成果何謂<lb/>
哉一言以蔽之曰誠心而巳矣然則郭侯之志與邦人<lb/>
之彦者豈不既賢矣乎余於建炎之初論事謫自左掖<lb/>
因以冷居里閈蓋將束書負琴日造庠序以為廢事之<lb/>
愆侯乃以記文見屬余曰唯此僕所願附姓名者敢不<lb/>
<pb n="KR4d0168_WYG_016-3b"/>
書雖然學宫之弊今巳新之寒暑相易風雨摧剥異時<lb/>
能保其不弊耶侯文章事業靄聞於時牛刀割雞豈久<lb/>
畱此弊而復新其在邦人之誠心乎且誠之為道大矣<lb/>
天地可動也金石可革也惟出於至誠則有確乎其不<lb/>
可易者顧其勤於今日而怠於後日者乎異時郭公持<lb/>
節以過舊部若見學宫不減今日然後知至誠之道可<lb/>
亘千古非貪與懼者之比也故余併書之以告來者<lb/>
　　　具瞻堂<lb/>
<pb n="KR4d0168_WYG_016-4a"/>
大丞相李公宣和初以左史論時事之失謫監沙邑筦<lb/>
庫朞年而罷宣和末以奉常還朝與決大計遂參左轄<lb/>
敵騎迫城公以身蔽之敵退遷元樞未幾而出敵騎再<lb/>
至則汴都不守矣今上即位之初走使召公再遷為左<lb/>
僕射紀律稍正羣盜向息而公又逐不數月間翠華有<lb/>
維揚之幸故天下識與不識皆謂公之出入係朝廷重<lb/>
輕非近世名臣所可比也東坡曰兒童誦君實走卒知<lb/>
司馬吾今於公復見之矣新安吕子之望以智謀中科<lb/>
<pb n="KR4d0168_WYG_016-4b"/>
得官九品筮仕之初襲公筦庫之職一日居其堂而四<lb/>
顧曰此非大丞相李公之所憩乎平日仰公如太山北<lb/>
斗今以職事繼公後塵其瞻仰之誠參前倚衡如見公<lb/>
於上雖食息謦欬之頃不敢輒忘請新其堂而榜之曰<lb/>
具瞻所以致僕拳拳之誠且與後來有知者共之堂成<lb/>
予即造焉雖喜吕子趨向不凡且為吕子危之李公直<lb/>
氣充塞天壤不能一日安其身於朝廷之上當時願畱<lb/>
之者殆以萬計幾坑於奸佞之手有抗章以挽之者皆<lb/>
<pb n="KR4d0168_WYG_016-5a"/>
斥竄流離去朝廷數千里者至於梟首通衢以竦天下<lb/>
吕子何恃而敢如此予竊為吕子危之因以告之曰前<lb/>
日死諫之士今此去國之臣皆子從遊之舊當時議論<lb/>
子無不以者朝廷大臣蓋巳切齒但未有以發之耳故<lb/>
去年省試子雖優擢有司觀望吹毛求疵竟不復廷對<lb/>
今不省愆易慮默默安職復爾作為是自貽咎耳後悔<lb/>
其將追乎吕子曰諾坐此獲罪芬芳多矣謹俟之建炎<lb/>
三年二月二十一日記<lb/>
<pb n="KR4d0168_WYG_016-5b"/>
　某不善作眞字記成而不能書畏禍患者又不肯書<lb/>
　建安張博見而喜曰李公之德卓卓如許豈獨吕子<lb/>
　願遊其門哉僕請書之禍福之來吾弗計也噫世間<lb/>
　惟不計禍福者方可與論出處某今又何幸而得與<lb/>
　二子同遊乎後五日某題<lb/>
　　　亦驥軒<lb/>
余謫自左掖逺歸里閈志中出郭西十餘里迓余於高<lb/>
砂郵亭再拜而起曰兄以言事召復以言事出職也脱<lb/>
<pb n="KR4d0168_WYG_016-6a"/>
身敵營驅馳萬里遂得以拜親闈幸也謹以賀復再拜<lb/>
予喜其言似有所見者豈三二年間學問自進耶吁可<lb/>
喜也志中相别聞嗜酒喜遊浮沈里巷中似未能自克<lb/>
者至於好賢樂善之心則不啻若飢渴然予固嘗逺期<lb/>
之今日聞見果非故吾是不負余所期也推是心以往<lb/>
則亦何所不至哉志中乃歸治其室環列今古閉户靜<lb/>
坐雖居陋巷而享簞瓢泰如也予過之而字其軒曰亦<lb/>
驥軒且語之曰晞驥之馬亦驥之乗晞顏之人亦顏之<lb/>
<pb n="KR4d0168_WYG_016-6b"/>
徒此揚雄氏之言也囘之道非常<hi>闕</hi>然者雄以驥比之<lb/>
豈稱其德而不稱其力歟且夫氣逸神駿蔑視燕越長<lb/>
鳴就道箭激電飛此驥之力也至於俛首羈韁以安服<lb/>
御載上之勤夷險不變此非以其德歟囘在洙泗之間<lb/>
以言語則不如宰我子貢以政事則不如冉有子路以<lb/>
文學則不如子游子夏其所以卓然冠於三子之徒而<lb/>
居四科之首者蓋在此而不在彼也志中有志於若人<lb/>
乎即此晞之是知本矣雖然晞驥可能也而亦驥不可<lb/>
<pb n="KR4d0168_WYG_016-7a"/>
能也晞驥云者特有志焉而巳至於亦驥則巳行其所<lb/>
至與之齊驅並駕殆有不可得而優劣者余所以命軒<lb/>
之名者大矣予所以期志中者高且逺矣志中其勉之<lb/>
異日無愧於此軒之名斯無愧於乃兄若無愧於乃兄<lb/>
則步驂齊驅殆未可以今日量也㑹有伯樂為子一顧<lb/>
豈久困鹽車者哉志中其勉之志中名晝於予為弟云<lb/>
　　　儀鄭堂<lb/>
延陵呉方慶踵栟櫚鄧肅之門以告曰余先君刑曹與<lb/>
<pb n="KR4d0168_WYG_016-7b"/>
夫子先庭為短檠之舊少年同薦於鄉晩得官九品復<lb/>
同等余於夫子頃在庠序為莫逆之交今以姻屬奕棊<lb/>
賦詩無頃刻相捨予之貧又與夫子等夫子其知我也<lb/>
深且舊矣余先君子頃視死生之變不入其舍嘗穴土<lb/>
為墳曰吾死即埋此今既不幸捐館舍室家所有租給<lb/>
襄事作堂墓側以致歲時之思巻曲散才僅除風雨丹<lb/>
雘之飾皆屏棄弗用從治命也或過曰嘻陋矣哉或曰<lb/>
嘻其亦儉於其親哉夫子視我果貧乎果儉於其親乎<lb/>
<pb n="KR4d0168_WYG_016-8a"/>
先君子果安於此耶其亦弗安耶肅對曰余雖未獲拜<lb/>
刑曹君於堂下然嘗聞吾先君子云語曰禮與其奢也<lb/>
寧儉喪與其易也寧戚今人不務為孔子之所為而送<lb/>
終之禮且欲過之殊不知孔子之道卒不可過也以奢<lb/>
易儉以易易戚是終與孔子背馳矣學孔子之道而與<lb/>
之背馳豈知學者小子其志之今以先君子之言以卜<lb/>
其友之志當無二道也然則刑曹君其安於此也審矣<lb/>
君之戚君之儉當無愧於前輩矣夫不儉於戚而儉於<lb/>
<pb n="KR4d0168_WYG_016-8b"/>
言奉之末又其力無以為奢焉以克成先君子之志其<lb/>
過於流俗也亦逺矣昔杜預過邢山見有冢焉問耕父<lb/>
云鄭大夫祭仲或云子産之墓也遂率從者祭而觀之<lb/>
其隧道不至其前示無所藏所用之石不取美者而取<lb/>
諸洧水示不勞工巧而石不可用於世也預將相土而<lb/>
為容棺之室儀制取法於鄭大夫欲以儉自全耳杜預<lb/>
之賢民至於今稱之弗釋也刑曹君之志其杜預乎君<lb/>
當成之可也呉子於是戄然而起曰余嘗名其堂曰儀<lb/>
<pb n="KR4d0168_WYG_016-9a"/>
鄭堂其言偶於呉子合豈呉子之貧然後知余之貧乎<lb/>
抑家世學問初無殊論乎夫子其為我記其語可也余<lb/>
曰唯唯雖然晉室未振呉氏方强當時羣臣縮首以顧<lb/>
妻孥無一人為其主闢之惟預與張華等潛知主意赫<lb/>
然振師干戈南揮卵破草折坐今勳業與日月爭輝余<lb/>
嘗謂預其營葬雖以鄭為則其左右晉室則以周召為<lb/>
則也先刑曹嘗則其下葬矣其所以則周召者實付後<lb/>
人呉子才學卓卓為一時望律身持志堅於金石又掇<lb/>
<pb n="KR4d0168_WYG_016-9b"/>
科名以居仕版時適今日眞有為也當有大於晉室者<lb/>
夫子其勉之異日當為子大書勳業立為二碑以修邢<lb/>
山洧水故事蓋不特作是記而巳矣夫子其勉之<lb/>
　<lb/>
　<lb/>
　<lb/>
　<lb/>
　栟櫚集巻十六<lb/>
</p>
<p>
</p>
  </div>
<div>
                <head>栟櫚集巻十七</head>
    <p>
<pb n="KR4d0168_WYG_017-1a"/>
欽定四庫全書<lb/>
　栟櫚集巻十七　　　　　宋　鄧肅　撰<lb/>
　　記<lb/>
　　　新建三清殿<lb/>
閩水曲折行亂石間鼎烹雪噴相應而起獨沙邑有溪<lb/>
廣千餘尺紆餘舒緩湛如青銅其逺至於二十餘里不<lb/>
聞湍激聲南有七峯草木蒼然四時不改北列萬井樓<lb/>
閣翬飛不可以數計昔令尹自縣治而南方舟為梁徑<lb/>
<pb n="KR4d0168_WYG_017-1b"/>
抵七峯之最西者闢山為堂瞰危為閣下俯風雨旁列<lb/>
星辰似非塵寰中蓋沙邑據閩中之勝而是堂與閣又<lb/>
據沙邑之勝此登賞之士所以冠蓋相望而遊宦於此<lb/>
者尤切切焉若以不得款於是者為大可恨也今令尹<lb/>
郭侯見而嘆曰嘻此勝景也是眞可喜者雖然有家焉<lb/>
必有仰事俯育之計有職焉必有民社之憂今為家者<lb/>
棄其家以嬉為職者捨其職以嬉舉邑之人若狂焉無<lb/>
乃以勝景為累乎於是呼道士張唐的居之鑿山作殿<lb/>
<pb n="KR4d0168_WYG_017-2a"/>
中設三清像巍巍堂堂與閣相稱昔日妖歌曼舞之地<lb/>
今化為歛笏垂紳之宫昔日窮奢極欲之境今化為悔<lb/>
罪懺非之地昔者邑官晏此以虐天子之民今也邑官<lb/>
叩此以請天子之壽是非善惡豈不相尚乎郭侯此舉<lb/>
其可謂卓然矣且叩予門請以文記之予筮仕之初嘗<lb/>
待罪鴻臚寺道釋二教兼所轄者其記之為宜且嘗因<lb/>
賤職之簡得以考其教之所自來矣其源出黄帝其道<lb/>
再盛於老耼其末流詭異有眞可駭者其為家三十有<lb/>
<pb n="KR4d0168_WYG_017-2b"/>
七其為書九百九十有三篇凡有天下者必崇其道論<lb/>
其尤者有三帝焉秦曰始皇漢曰武帝唐曰明皇是三<lb/>
帝者才智絶人蔑視一世窮六合之大不足以厭其欲<lb/>
於是有浩然御風騎氣之志煉丹飛符雜以左道自謂<lb/>
其法可配天地殊不知飛騰之術卒不能濟反禍其國<lb/>
眞可痛哉此學孔子者所以不欲言老耼氏也雖然漢<lb/>
高祖之取天下則以張良為最其治天下也則以曹參<lb/>
為最良之道蓋慕赤松子而參之居則避正室以舍蓋<lb/>
<pb n="KR4d0168_WYG_017-3a"/>
公是則道家之術又若無負於天下者蓋漢高祖所以<lb/>
取參與良者在道之本不過於清凈恭儉無為與民息<lb/>
肩而巳矣而始皇武帝明皇之所尚者區區竭力以事<lb/>
其末故誕妄不經者得以行其志其治亂賢否所以相<lb/>
絶不可同日而語也今郭侯崇奉之志既在其本此吾<lb/>
所以記之不敢輒辭夫未流滋蔓變怪百出可以惑人<lb/>
主而禍天下者皆非黄帝老耼氏之道也予固嘗斥之<lb/>
矣奚獨孟子能闢楊朱哉當有辨之者<lb/>
<pb n="KR4d0168_WYG_017-3b"/>
　　　南劒天寧塑像<lb/>
昔者釋迦嘗為其母説法於忉利天宫久而不返為之<lb/>
君父者不得以見之目連行空往返者三刻其像以歸<lb/>
以慰當時拳拳者故後世之士欲見佛菩薩而不可得<lb/>
則必效焉此塑像所以興也東漢之後教入中原有妙<lb/>
傳此道而傑出於其徒者如丹霞德山皆號第一流然<lb/>
丹霞禦寒則燒木佛德山説法則徹塑像其於目連之<lb/>
論若相反焉余毎疑之而考其所自矣蓋由迦葉至師<lb/>
<pb n="KR4d0168_WYG_017-4a"/>
子二十三世而離離而為達摩由達摩至忍五世而益<lb/>
離離而為能為秀能秀之辨姑置未論禪教之判其來<lb/>
巳久自達摩既離之後不立文字則無復以教相為主<lb/>
者此丹霞德山所以不得不與目連殊也雖然達摩之<lb/>
道其果離於佛耶其亦未嘗離耶色空未融則物無非<lb/>
妄一視而空則物無妄者既謂之妄則無物可存既曰<lb/>
無妄則何所存而不可乎是故累土於地屹高尋丈假<lb/>
以金碧丹雘之飾望之儼然固不離一聚塊耳然方為<lb/>
<pb n="KR4d0168_WYG_017-4b"/>
聚塊夫人皆得以賤之一旦建立於上雖頑夫悍卒亦<lb/>
必肅然如臨父母是可以妄斥之耶其功蹟之妙雖幻<lb/>
於作者之手而瞻仰之誠則生於見者之心原其手之<lb/>
所以運用推其心之所以孚感天機忽然不容擬議教<lb/>
外不傳之妙巳行乎其中矣然則丹霞德山之道亦豈<lb/>
殊於目連者乎此主禪悦者其於佛氏塑像所以未能<lb/>
釋然不以介意也南劒天寧者大禪寺也政和間廢為<lb/>
道宫奧殿佛像民不忍毁竭一城之力遷於東山建大<lb/>
<pb n="KR4d0168_WYG_017-5a"/>
道場靖康之初錫還舊額士庶紛來無瞻拜之地羣議<lb/>
鬨然欲昔所遷者或曰東山道場自不可廢有石侁者<lb/>
縻金錢二百萬鼎作塑像雄偉莊嚴過於曩昔而東山<lb/>
勝地因得不毁既事且攜住持僧凈暹書請記於予曰<lb/>
昔李遷修藥師院歐陽公為之記故遷得不忘侁其遷<lb/>
之流歟願夫子記之于曰嘻地瘠人貧無如七閩者居<lb/>
民脱損一錢不益於用怏怏然若切肌膚者累日今石<lb/>
所損動以萬計其於妻孥口腹之奉了無與焉問其所<lb/>
<pb n="KR4d0168_WYG_017-5b"/>
以則曰天寧道場祝君父萬萬壽不可以一日廢其區<lb/>
區之誠有足嘉者豈止為李遷之徒哉故余為書之且<lb/>
記其所以然者異時禪悦之士來造天寧一瞻塑像釋<lb/>
然而悟不必掃滅教相止了達摩之心將歸德於遷耶<lb/>
將歸德於侁耶其亦將有取於文乎東坡嘗有言曰譬<lb/>
如油蠟作燈燭不有之始終不明當作如是觀可也<lb/>
　　　沙縣福聖院重建塔<lb/>
塔寺之建自罽賓國始舉國之大不過二所佛氏且從<lb/>
<pb n="KR4d0168_WYG_017-6a"/>
而贊之以為希有事然則佛塔豈可多得耶唐武后欲<lb/>
創祠於白馬坡張廷珪力諫曰窮山之木以為塔不足<lb/>
高也后乃止然則佛塔豈易建耶然近年以來井邑盛<lb/>
處必有浮屠計天下之大當以萬數難易多寡何相絶<lb/>
如此豈今日佛教之盛非昔者比乎抑天下富庶而土<lb/>
木之功易於創造乎余嘗疑其説以質諸長老曰凡建<lb/>
造者為殿以供佛為堂以供僧為橋為路以通往來是<lb/>
各有所為而非偶然者獨浮屠之建動切星漢其功甚<lb/>
<pb n="KR4d0168_WYG_017-6b"/>
勞其費不貲而於僧徒未見其有益焉然則古今所以<lb/>
難之而不欲多建者豈非為是耶長老曰不然此莊嚴<lb/>
之道也今人未必非而古人未必是也今夫假木石之<lb/>
功而飾以丹青之麗光芒璀璨卓然出井邑之上凡有<lb/>
目者皆見而仰之曰佛菩薩舍其下凡十人睹之而一<lb/>
人能作正念則千而百萬而千展轉不窮當有不可以<lb/>
數計者是則莊嚴之勝以五采説法而觀瞻之士得以<lb/>
目聽之其助教化固不小矣而謂之無益可乎此阿育<lb/>
<pb n="KR4d0168_WYG_017-7a"/>
王之建塔所以至八萬四千而佛氏<hi>闕</hi>不以為多也南<lb/>
劒之沙縣有寺曰福聖古道場也三朝宸翰實鎭其中<lb/>
古塔中立蓋累數百年舞風沐雨望之默闇不足以聳<lb/>
人住持僧端一毅然撤去曰吾將協衆力以新之銖積<lb/>
寸累殆十餘歲斲削之功僅十五三易主僧事益因循<lb/>
塔忽倒影在密室中雖雨暘弗變也衆復駭之益加重<lb/>
焉大丞相李公為之濃墨大字以題其額又録宣和褒<lb/>
封之制而繼之以泗濱驚世之迹刋於塔右將以誨成<lb/>
<pb n="KR4d0168_WYG_017-7b"/>
適公還朝而主僧之志老矣建安郭侯來宰是邑乃喟<lb/>
然而嘆曰君父遺蹟既臣子所不敢易而塔廟之設乃<lb/>
遺蹟之所託者也於此不竭力焉恐非人臣之道也諺<lb/>
曰作浮屠者必合其尖將以合之捨我而誰哉於是率<lb/>
邑人之彦者告以故且令主僧了機從而奔走之故富<lb/>
者出財能者竭力亹亹相勸殆有不能以自巳者閲明<lb/>
年而塔成實靖康改元之春也其級五其廣四十有八<lb/>
尺而高三十丈雲煙縹緲之間金碧相照夜燈數枝煥<lb/>
<pb n="KR4d0168_WYG_017-8a"/>
如星斗嗚呼盛哉豈特使百里之内遷善於觀瞻之際<lb/>
而悔過於杳冥之間乎三后之志且不廢於海濱而雲<lb/>
漢之章人天共仰蓋將與日俱新矣夫仰而事君俯而<lb/>
化民今一舉而兩得之其可謂賢今尹哉余適罪逐還<lb/>
鄉與觀勝事侯乃以記文見屬余曰嘻昔韓愈氏必欲<lb/>
火佛氏之書而廬其居然後為快於心至僧澄觀能造<lb/>
浮屠於淮泗之上欄柱雄麗高三百尺愈遂作詩以美<lb/>
之且謂當時公才吏用無如師者遂令澄觀之名同愈<lb/>
<pb n="KR4d0168_WYG_017-8b"/>
不朽得非寶塔之建於有為佛事為甚難顧雖倔强如<lb/>
韓子者亦不得以却之乎今莊嚴是塔而主其寺者僧<lb/>
惠深也具正大法眼為達摩嫡嗣若非澄觀所能髣髴<lb/>
余嘗從之論西來意又非若退之以談佛為諱者固願<lb/>
以筆墨贊之而況邑大夫切切外護之志在君與民又<lb/>
於予為詩酒之舊見而屬之勤至於再三者乎此皆余<lb/>
所樂書者敢以不才辭<lb/>
　　　興化重建院<lb/>
<pb n="KR4d0168_WYG_017-9a"/>
余嘗謂人之才術智識常生於不得已而死於因循者<lb/>
則亦偷安而巳矣此天下之通患而祝髮壞衣者尤甚<lb/>
也何以言之風雨寒暑不可以切身鹿豕不可以雜處<lb/>
飲食不具居處不可以得衆倘未嘗有寺而欲闡揚祖<lb/>
道者其於創立豈可以巳乎若夫既有寺宇粗可以居<lb/>
而歲月相仍摧風爍日主之者雖惻然作念欲一新之<lb/>
徬徨四顧曰陋者可補也頽者可支也汙漫者可飾也<lb/>
因陋就簡吾亦可以安也又何必盡毁舊廬化出蓮宫<lb/>
<pb n="KR4d0168_WYG_017-9b"/>
然後為快於心哉因循偷安是亦人之常情耳南劒沙<lb/>
縣有寺曰興化屹立山間雖云簡古然建於中和之初<lb/>
梵宫所當有者無或不備光化間嘗勅翰林以題其額<lb/>
政和未又易律為禪以其在閩中亦卓然號為古道場<lb/>
三百年間未聞有惡其弊者政和丙申法湛主此亦可<lb/>
以巳矣師乃愀然不能以自安曰屋老如許門宇蕭然<lb/>
亦何以為佛地哉扶傾立仆茍新耳目瑣瑣然一二治<lb/>
之非吾志也於是即寺之左得地爽塏斬茅焚翳乃遷<lb/>
<pb n="KR4d0168_WYG_017-10a"/>
故址顧雖齋庖索然殆不能煙亦未嘗過計縮身節口<lb/>
益堅今力得匠者數十人乃躬自執爨如事其師雖風<lb/>
雨迷天弗顧也誠心旁達鄉井翕然由是富者出財壯<lb/>
者竭力百日之間輦土運材有至於三千指者故閲十<lb/>
年而寺成巍然中立危棟翬飛欲凌霄漢堂堂塑像亦<lb/>
妙絶一世為堂於上者二内而晏寢外而演法為堂於<lb/>
下者三以供羅漢以齋水陸以飯緇素香積有㕑聲鐘<lb/>
有樓翼之以廊而重之以門左右前後繩繩翼翼計寺<lb/>
<pb n="KR4d0168_WYG_017-10b"/>
内外既無毫髮不具其雄麗莊嚴又非前寺所能髣髴<lb/>
而尺椽片瓦俱出師力未嘗取用舊者嗚呼難矣哉是<lb/>
可以因循而不因循者也其勉勉自克志力俱到當於<lb/>
前輩求之故余因其求記乃詳為書焉且以為怠惰委<lb/>
靡者之戒云師初建法堂石其基者再凡再圯師憂甚<lb/>
忽省往時夢建是寺有龎眉皓髮者告之曰寺基更深<lb/>
二尺許乃眞道場嘗試闢之恍如夢中又得石柱六以<lb/>
建殿宇有足痕者尺餘在石柱之陰見者皆云此佛迹<lb/>
<pb n="KR4d0168_WYG_017-11a"/>
也非雕鐫所能至此寺之興所以神速如此嗚呼夢中<lb/>
之境變滅須㬰石中之迹千古不變其將以夢為虚而<lb/>
以石為實乎通乎晝夜本無二理石固非實而夢亦非<lb/>
虚也夢中占夢師固未暇然既賴此以興寺要了此以<lb/>
為寺之所以興故余併為師論之<lb/>
　<lb/>
　<lb/>
　<lb/>
<pb n="KR4d0168_WYG_017-11b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　栟櫚集巻十七<lb/>
</p>
<p>
</p>
  </div>
<div>
                <head>栟櫚集巻十八</head>
    <p>
<pb n="KR4d0168_WYG_018-1a"/>
欽定四庫全書<lb/>
　栟櫚集巻十八　　　　　　宋　鄧肅　撰<lb/>
　　記<lb/>
　　　栖雲日新軒<lb/>
自西晉以下祝髮壞衣之禁弛於中國故四海内外江<lb/>
山勝處皆釋子居之凡居寺以領衆者孰不欲峻治其<lb/>
宇以闡揚此道哉凡臨事之初必躊躇四顧曰吾所有<lb/>
者如何求於人者如何事成若否其利害勞逸又如何<lb/>
<pb n="KR4d0168_WYG_018-1b"/>
也故其決然欲為之志巳奪於衰憊不果之氣矣事豈<lb/>
復有濟耶幸而有氣宇不凡斷然若將有為者又其經<lb/>
營措置顚倒錯亂或急其所宜緩而後其所當先顧雖<lb/>
疲精竭力亦徒自紛紛耳此敗椽老屋所以頹圯日甚<lb/>
可以深嗟而屢嘆也故余嘗論天下事曰有欲為之志<lb/>
者未必有敢為之氣有敢為之氣者未必有能為之才<lb/>
三者備矣雖天下可宰也況一寺之小乎或闕一焉雖<lb/>
八口之家亦有不充者況一寺之衆乎沙縣栖雲古禪<lb/>
<pb n="KR4d0168_WYG_018-2a"/>
刹也堂宇卑陋僅庇風雨蓋不知幾百年眞戒大師可<lb/>
臣以百丈法居之才三年余往造焉見其翬飛棟宇屹<lb/>
立寺東所謂庫院者新矣眀年過之則見其金碧相照<lb/>
恍若蓮宫所謂如來寶殿者新矣越<hi>闕</hi>
　　星布機緘雷動莊嚴之勝如天造地設所謂寶藏<lb/>
新矣余固信若人之竒者也且度其力必窮矣非息肩<lb/>
數十年恐不敢議若事矣近年過之則又見其立殿於<lb/>
藏之右以奉傳經者架堂於殿之下以居閲經者闢宇<lb/>
<pb n="KR4d0168_WYG_018-2b"/>
於殿之上以娯遊息者又創雲㑹堂於藏之左渠渠夏<lb/>
屋可居數百衆草芥泉石之間丹雘煥然又一新也計<lb/>
寺内外當不復可以措手矣而良材山積瓦甓鱗比又<lb/>
若有為者因詰之對曰法堂齋㕑今雖亡恙然數年新<lb/>
創巳傑立雲霄間此不得以獨卑也意必盡新之而後<lb/>
巳余驚問其故曰若歲所入幾何曰聊爾求於人者幾<lb/>
何曰未嘗遣化士然則斤斧之聲積今十年不絶而土<lb/>
木之工鼎來未艾使遊賞之客毎見而益新是何自而<lb/>
<pb n="KR4d0168_WYG_018-3a"/>
然哉曰縮身節口銖積寸進亦隨縁耳余蓋知眞戒之<lb/>
志之氣之才果有絶人者乃與之坐於小軒之上作終<lb/>
日款師以軒榜為請予故字之曰日新蓋記所見也有<lb/>
客難之曰此寺之興十八年矣眞戒之力可以唾手而<lb/>
就期以一二年間無可新者後日過之無乃辜吾子命<lb/>
名之意乎余曰嘻此特眞戒之餘事耳渠得法於雪峯<lb/>
見聞的的出人數等故步陳迹一切掃去蓋嘗與之語<lb/>
亦無時而不新也豈止創立之功哉客無以對余於是<lb/>
<pb n="KR4d0168_WYG_018-3b"/>
併書之靖康改元清明記<lb/>
　　　丹霞清泚軒<lb/>
邵武丹霞僧明賾作軒於其院之西中植菖蒲數種鬱<lb/>
然几案間不逺數百里來乞名於栟櫚鄧某某名曰清<lb/>
泚軒蓋取東坡贊語所謂清且泚是也因為之言曰洛<lb/>
陽之花隋堤之柳篔簹之竹徂徠之松竒質老榦非不<lb/>
可喜要之必資糞壤乃克有生是以未能脱然仙去不<lb/>
離塵土間物耳獨菖蒲之生不事此粲粲怪石涓涓清<lb/>
<pb n="KR4d0168_WYG_018-4a"/>
泉泉石相映凜生寒風於此蒼然得意四時一色顧其<lb/>
與凡草木同列哉其節如夷齊之高其韻如嵇阮之勝<lb/>
其清絶如子猷之泛雪其脱洒如列子之御風其謝寵<lb/>
辱如扁舟之范蠡其安淡泊如釣臺之子陵嗚呼至哉<lb/>
非胸中有是德者烏能嗜此物哉東坡先生首唱此風<lb/>
且為贊叙以問安否彼能輕死生傲爵禄高視四海若<lb/>
無介意者獨於此切切何也蓋公所嗜之意不在菖蒲<lb/>
直寄焉耳賾能為東坡之意乎明窗净几坐見古人如<lb/>
<pb n="KR4d0168_WYG_018-4b"/>
其不然則所嗜一草芥而已賾作字吟詩有吾黨風格<lb/>
其種菖蒲而喜之意決有在也雖然願師進之法眼有<lb/>
云儵然纖芥在此岸永淹畱師其無畱焉可也宣和辛<lb/>
丑中秋瑞芝軒書<lb/>
　　　沙邑栖雲寺法雨<lb/>
沙邑有寶坊曰栖雲欲創寶藏修撰羅公為之唱衆翕<lb/>
然從之閲五年而藏成公又捐錢百萬易經五千四十<lb/>
八巻期以春三月丙辰率衆為傳經㑹就私居出之以<lb/>
<pb n="KR4d0168_WYG_018-5a"/>
實於藏中至斯道俗震動來者千計而天忽大雨勢不<lb/>
可行乃遲一日越旦衆又集而宿雨沛然反如倒井衆<lb/>
乃異之曰嘻有是哉昔戴封積薪而雨降魯陽揮戈而<lb/>
日返雨暘之變端在古人指顧中耳今修撰公畱心此<lb/>
舉非一日積而毎出輒雨天若不協然何也有能辨者<lb/>
曰子不見今日傳經之人乎六根所接無在非塵天其<lb/>
意者一雨以洗之僕對曰雨之所澤特欲沐其體耳烏<lb/>
能洗其心哉辨者又曰梵書所寓必有神物䕶焉今此<lb/>
<pb n="KR4d0168_WYG_018-5b"/>
經畱於公久矣若不忍釋知音而去也僕又對曰公巳<lb/>
生傳此印視心經如糟粕彼神物者亦烏得以去畱為<lb/>
念哉求是而不得焉乃質於僕僕曰夫何事於譊譊耶<lb/>
九年之水堯不得以勝之孟津之雨武王不得以止之<lb/>
雨暘在天人如彼何哉然適逢其㑹誠不能不譊譊也<lb/>
若關此經所得之由乎逺在西域去中夏者萬餘里非<lb/>
若兔興烏逝忽然而至於前也昔三藏法師登危躡險<lb/>
幽入鬼方捫腹不粒者往往繼日如此驅馳經數十寒<lb/>
<pb n="KR4d0168_WYG_018-6a"/>
暑僅能得之以覿中國彼其勤勞為何如哉始得以謂<lb/>
之傳經今也鳴鉦伐鼔幡幢蔽空緩步齊驅僅三五里<lb/>
耳若四天春霽風和日暖無苦雨以齟齬其行顧雖賞<lb/>
心拾翠之徒亦得以盜傳經名矣是不亦濫哉惟霖雨<lb/>
作矣則泥淖深尺摳衣以趨者往往滅足没跗故無恭<lb/>
欽之心者將自怠無勇猛精進之心者將自息其有確<lb/>
然不改志在必傳者必能自度曰三藏若彼之勞且不<lb/>
迴顧我獨何者而變於風雨之偶然也是則因雨而去<lb/>
<pb n="KR4d0168_WYG_018-6b"/>
者但以傳經為名雖雨必傳者是皆至誠而不息者矣<lb/>
天使傳之者必至誠焉則此㑹所得不既多乎嗚呼不<lb/>
有疾風孰知勁草不有歲寒孰知松柏不有霖雨則傳<lb/>
經之人誠與不誠吾亦不得而知之也而今而後乃知<lb/>
是雨之作所以為修撰惠者深且巧矣故人以為淫雨<lb/>
而我以為法雨也於是衆議寂然無敢容其喙者且勉<lb/>
某記之某幸而知之矣敢以不才辭謹記<lb/>
　　　一枝庵<lb/>
<pb n="KR4d0168_WYG_018-7a"/>
余少年喜水鑿井穴地泛溪釣月終日潺湲之樂蓋將<lb/>
安焉曰水止是矣或者曰是未嘗見江河淮濟也比年<lb/>
奔走道路偶皆見之汪洋萬頃茫無涯涘若風作其上<lb/>
則澎湃汗漫浪高銀屋然後知余前日之喜止牛蹄泓<lb/>
者耳或者又曰此亦未足以言水也是特四瀆之分耳<lb/>
若大海則㑹而納之六合内外通為一流豈啻萬川而<lb/>
巳哉余曰嘻有是哉余將遊焉客曰是烏能遍耶天地<lb/>
之大各五億五萬五千五百里而四海為之脈今欲登<lb/>
<pb n="KR4d0168_WYG_018-7b"/>
窮髪遊聶耳以極無窮之觀非肉飛八極不可也余乃<lb/>
茫然自失仰而嘆曰天下之景無窮而玩景之情亦無<lb/>
盡也任情逐景不知歸宿其將為波流乎嘗觀涓涓之<lb/>
微升於天行於地運乎千古曾無損益於此了之則當<lb/>
體而足滿空之水固無異於一滴耳亦何必滄海乎脱<lb/>
或不然而必欲賞之又有大於此者則將如之何哉嗚<lb/>
呼豈特觀水為然耶天下之事類皆如此夏屋廣殿金<lb/>
碧相照鳴鐘伐鼔食指數萬此釋氏之居也領其寺者<lb/>
<pb n="KR4d0168_WYG_018-8a"/>
指顧之間方袍雲集作止寢食無不可意其視安居老<lb/>
人䝉頭冷坐飲水采薇無曰相萬乎雖然不能安居而<lb/>
必欲領寺若以寺為未足則如之何世間輕煖肥甘迷<lb/>
樓瓊屋不知幾萬等吾又安能足其志耶嗚呼芬芬鼎<lb/>
烹要在滿腹沈沈府居要在駐足一庵之大固有餘地<lb/>
矣又何事他求哉莊周曰鷦鷯巢於深林不過一枝善<lb/>
乎莊周之能了此意也且不了一滴之旨雖傾四海之<lb/>
流不足以供其賞不悟一枝之要雖擴六合之大不足<lb/>
<pb n="KR4d0168_WYG_018-8b"/>
以厭其求此世士所以終身汨汨蕩蕩忘返可以深嗟<lb/>
而嘆息也妙智大師美公少年學醫法造三昧稍壯則<lb/>
事潛庵求西來意精進敏惠便為一時名僧若肯降志<lb/>
以悦當路則巨刹名寺當盡付之師乃恬然曾不介意<lb/>
是故求醫之人布施山積師盡捐之以作佛事嘗托迹<lb/>
太平寺適遭囘禄尺椽不具二十年間棟宇輪奐冠於<lb/>
一邑師之力蓋居其半事母最孝無愧古人忽失所恃<lb/>
則欲謝醫術曰吾不復事此既畢襄奉則作庵墓側為<lb/>
<pb n="KR4d0168_WYG_018-9a"/>
終焉計其視同參子麗服䧺居沛然得意但知如涕唾<lb/>
耳豈非了此一滴遂能安此一枝乎故余字其庵曰一<lb/>
枝庵客有問曰居庵之士當以億計豈皆了此乎余曰<lb/>
不然世人有才學智術不足以動人者退居茅舍蓋其<lb/>
分也幸而有學問語言粗可應對又平居交遊無顯人<lb/>
膴仕雖欲捨庵又將焉適此特繫焉而止耳豈皆悟此<lb/>
理耶其性識超然出人倫等士夫喜師不可勝計於此<lb/>
安之不有覬覦是眞了此者也雖然列子行天非風不<lb/>
<pb n="KR4d0168_WYG_018-9b"/>
可古人譏之蓋非無待而然者今師必賴一枝猶未脱<lb/>
焉百尺竿頭當進一步師肯承當否更俟他日與師分<lb/>
付師名仁美南劒州沙縣人也庵在縣之南起於宣和<lb/>
之季落成於靖康之初云<lb/>
　<lb/>
　<lb/>
　<lb/>
　栟櫚集巻十八<lb/>
</p>
<p>
</p>
  </div>
<div>
                <head>栟櫚集巻十九</head>
    <p>
<pb n="KR4d0168_WYG_019-1a"/>
欽定四庫全書<lb/>
　栟櫚集巻十九　　　　　　宋　鄧肅　撰<lb/>
　　題跋<lb/>
　　　題了翁墨跡<lb/>
顔魯公忠義之氣充塞宇宙故散落毫楮間者皆銅筋<lb/>
鐵骨使人望之凜然不寒而慄顧其規規從事墨池筆<lb/>
冢而至於斯乎觀了翁作宇便知其與魯公同科蓋其<lb/>
胸中所蘊有黙契者亦非可以間架求也夢得寶此豈<lb/>
<pb n="KR4d0168_WYG_019-1b"/>
偶然哉建炎四年十二月初十日鄧某書於杉口<lb/>
　　　書樂天事<lb/>
王涯讒樂天出為江州司馬及甘露之禍朝士殆無遺<lb/>
者而樂天方在洛中遊香山寺然則涯果能陷樂天否<lb/>
乎小人無知欲以人勝天類皆如此但可憐耳<lb/>
　　　書揚雄事<lb/>
屈原伍子胥晁錯皆死國之士不當更訾之蓋事君以<lb/>
忠為主才智不足論也揚雄一切譏之謂非智者之事<lb/>
<pb n="KR4d0168_WYG_019-2a"/>
是知揚雄胸中所蘊欲作美新之書久矣豈迫於不得<lb/>
巳而後為乎迨莽以符命捕劉棻甄豐等雄自投閣班<lb/>
固便謂棻嘗從雄學故雄不得不懼殊不知美新符命<lb/>
一體也莽既怒符命則亦美新何有乎雄身為叛臣無<lb/>
所容於天地之間故忿然捐軀期速死耳此揚雄之徒<lb/>
所謂智也<lb/>
　　　書字學<lb/>
莊周以短後之衣為趙王説劒孟軻與齊王語乃論好<lb/>
<pb n="KR4d0168_WYG_019-2b"/>
色好貨二公之論雖主於正然其始也别之以所好及<lb/>
其終也乃極之以所不可為無乃類於蘓秦張儀之掉<lb/>
舌乎曰戰國以縱横之説為勝其來久矣卒然以大中<lb/>
至正之道陳於前彼且驚駭而不能安吾説亦何自而<lb/>
入乎借蘓秦張儀之辯以論周公孔子之道此君子之<lb/>
術也熙豐以來專用王安石字學士夫師之不敢誰何<lb/>
蓋寧以孔聖為誤耳端不敢以鄭服為非也蘓東坡猶<lb/>
切齒時於文字中以兒戲玩之今觀其論八佾則考説<lb/>
<pb n="KR4d0168_WYG_019-3a"/>
文曰從人從䏌了齋先生極論新法不便且著尊堯集<lb/>
鄙視安石不啻奴隷等及作書於曹子宣乃論悔字從<lb/>
心從每觀二公之論又若未能忘字學者或者疑之予<lb/>
曰莊周孟軻之意也或者曰然<lb/>
　　　題鳳池寺<lb/>
漕使陳汝作邀西清黄堯翁議郎張泰定延平外史鄧<lb/>
志宏同遊鳳池寺禪房花木幽香襲人泉石琮琤共鳴<lb/>
環珮方兵戈初定之際享此勝景以侑一樽豈易得哉<lb/>
<pb n="KR4d0168_WYG_019-3b"/>
紹興二年三月丙午<lb/>
　　　題賢沙寺<lb/>
莆田陳汝作邀三山黄堯翁毗陵張泰定延平鄧志宏<lb/>
晩集賢沙寺宿雨初霽景物一新遂獲縱觀飛山之勝<lb/>
豈衡山之雲特為退之一開乎僉曰當誌之紹興二年<lb/>
三月丙午<lb/>
　　　題開平院<lb/>
栟櫚鄧某志宏遊此勝景超然固非塵俗鄙而住持材<lb/>
<pb n="KR4d0168_WYG_019-4a"/>
成之新詩健筆氣欲凌雲清談終日了不及世事也白<lb/>
蓮結社當在異日率俗而行惘然作惡宣和癸卯八月<lb/>
五日誌之<lb/>
　　　題潺湲閣<lb/>
七峯鄧駕道陳若䝉鄧志宏伏自塵寰中縱步得此茂<lb/>
林危閣泉石相激凜然寒風箕踞露頂論出世法積後二<lb/>
日而歸天上廣寒宫未可知人間決無此景也<lb/>
　　　書法帖<lb/>
<pb n="KR4d0168_WYG_019-4b"/>
羲之書妙絶今古横斜顚倒各有竒態如雲煙變化自<lb/>
出天然非人力可至也蘓東坡謂魯公書奄有晉宋以<lb/>
來風流吾恐魯公政得羲之緒餘耳且力學而至者非<lb/>
其天也自生民以來一羲之而巳<lb/>
李太白以虞禇為書奴余初過之後因臨虞書者數日<lb/>
繩繩然如在樊檻中忽見王筆俊逸如此便覺紙上有<lb/>
騎氣馭風之興然後知太白之言端不妄也<lb/>
　　　跋李舍人放鱟文<lb/>
<pb n="KR4d0168_WYG_019-5a"/>
夏四月巳卯侍舍人李公遊於隱圃公以放鱟之事語<lb/>
某聞而異之乃請曰幸先生書焉以為衆生福田公不<lb/>
可曰夢寐之事未暇也明日造門復請曰南海之民恃<lb/>
魚為命殘鱟而食者歲以萬計未聞有以夢告者今獨<lb/>
於先生而祈焉不書之何以聳見聞而助教化公乃惻<lb/>
焉為之揮毫叙其殘殺之害為甚酷考其口腹之適為<lb/>
甚微使見之者皆若親感其夢而視血氣之類皆為鱟<lb/>
也則凡有惻隱之心者其誰忍殺之愛物之仁固不可<lb/>
<pb n="KR4d0168_WYG_019-5b"/>
量數又豈止一鱟而已耶昔人嘗謂螺蚌蜆蛤之類賦<lb/>
性不全殺之無害蘓子有言此乃懦陋頑固衆生不能<lb/>
自訴報怨者若殺之正是欺善怕惡夫鱟之為物介重<lb/>
遲潛逃深渺豈亦賦性不足者之類乎今且能感夢如<lb/>
此則又烏知其不能自訴耶是亦可畏哉此某所以請<lb/>
公之書而願為刋之且道其所念<hi>闕</hi>　　　門人鄧某<lb/>
　　　跋陳了翁諫議書邵堯夫誡子文<lb/>
此邵堯夫先生之文了齋先生陳公書之無甚高不可<lb/>
<pb n="KR4d0168_WYG_019-6a"/>
企及之事皆中庸之道也但智者忽之若不足為愚者<lb/>
棄之而不能學此邵陳二公所以不能默默且有望於<lb/>
賢子孫也昔韓愈氏示符古風用玉帶金魚之説以激<lb/>
之愛子之情則至矣而導子之志則陋也方以邵陳過<lb/>
庭之訓無乃相萬乎惟識者察之<lb/>
　　　跋朱喬年所跋王安石字<lb/>
自荆舒祖桑𢎞羊以竭山海之利故世無飽食之農師<lb/>
秦商鞅以推不可行之法故祖宗無可畱之典尊揚雄<lb/>
<pb n="KR4d0168_WYG_019-6b"/>
以贊美新之書故學者甘為異姓之臣予讀其書不能<lb/>
終篇況學其字乎朱喬年學道於西洛學文於元祐而<lb/>
能喜荆舒之文與其書如此殆所謂惡而知其善者歟<lb/>
建炎三年閏月庚辰栟櫚老農<lb/>
　<lb/>
　<lb/>
　<lb/>
　栟櫚集巻十九<lb/>
</p>
<p>
</p>
  </div>
<div>
                <head>栟櫚集巻二十</head>
    <p>
<pb n="KR4d0168_WYG_020-1a"/>
欽定四庫全書<lb/>
　栟櫚集巻二十　　　　　　宋　鄧肅　撰<lb/>
　　題跋<lb/>
　　　題了翁眞蹟<lb/>
龔公陟升叟以忠義敦遣於郡攜其妻舅了翁眞蹟以<lb/>
過余曰幸子跋之開巻凜然銅筋鐵骨洗空千古側媚<lb/>
之態蓋魯公之後一人而巳升叟勉之學其書者豈在<lb/>
點畫之間乎無充宇宙之氣者必不能斥蔡京於崇寧<lb/>
<pb n="KR4d0168_WYG_020-1b"/>
間不能斥蔡京者決不能作是書也升叟勉之<lb/>
　　　跋蔡君謨書<lb/>
觀蔡襄之書如讀歐陽修之文端嚴而不刻溫厚而不<lb/>
犯太平之氣鬱然見於毫楮間當時朝廷之盛蓋可想<lb/>
而知也自崇寧以來以文章字畫為天下主盟者較之<lb/>
仁廟之時賢否如何人才盛衰信乎其可卜治亂也事<lb/>
至今日但可慟哭耳建炎三年已酉<lb/>
　　　跋李丞相贈鄧成材判官詩<lb/>
<pb n="KR4d0168_WYG_020-2a"/>
建炎三年冬十一月金冦破洪傳檄下建昌當時無敢<lb/>
誰何者判官鄧柞獨不可曰寧死耳忍負吾君父乎拂<lb/>
袖而去誓不降辱南奔閩山斥還僕御脱身萬死而臣<lb/>
子之節立矣大丞相李公聞而壯之因鄧有詩遂次其<lb/>
韻既贊其所已至又勉其所當為鏘金戛玉鏗然廊廟<lb/>
之音蓋道德之妙形於言詠非止以句法高天下耳鄧<lb/>
子之學其光矣乎宣和間鄧子嘗以諸生從公遊於沙<lb/>
陽得其議論之餘遂能所立如此今公相期益厚又非<lb/>
<pb n="KR4d0168_WYG_020-2b"/>
前日比他時設施當如何哉因讀公詩謹題其後蓋非<lb/>
特勉子耳亦自警云時紹興元年四月晦<lb/>
　　　跋羅右文李左史題栖雲眞戒大師營治<lb/>
沙縣佛宫殆以百計獨無輪藏以聳觀者栖雲禪院眞<lb/>
戒大師可臣首造之金碧相照恍若天宫蓋閩中所未<lb/>
有也又以謂傳公之建藏三藏之傳經皆唱吾道者因<lb/>
架閣以報之又立堂於殿下以招具眼人同觀藏教白<lb/>
石清泉之間明窗净几如在世外右文羅公見曰此老<lb/>
<pb n="KR4d0168_WYG_020-3a"/>
當為吾邦之傑然者歎賞久之乃紀以詩而左史李公<lb/>
亦曰豈特此邦耶雖求之天下指不多屈遂次其韻亦<lb/>
以贈焉且二公平日為吾道主盟近年以來義不辱於<lb/>
金張賈馬之門寧居冷宦聊以卒歲耳決非假人以言<lb/>
者孟子曰觀逺臣以其所主觀近臣以其所為主不知<lb/>
眞戒者但觀其所主則其人可知矣<lb/>
　　　跋虞中郎畫<lb/>
韓退之作畫記<hi>闕</hi>句法中自有丹青至今開巻熟讀如<lb/>
<pb n="KR4d0168_WYG_020-3b"/>
見畫焉蓋文字竒偉至此又一變也竹溪先生虞仲子<lb/>
今記有晉司空鹵簿於丹青外更考一代制度至於論<lb/>
君父錫予之盛以報人臣勲業之隆上下泰然不相疑<lb/>
貳吾知仲子筆力不惟畫師作耳茂先德望晉室第一<lb/>
流嘗鷦鷯自喻若無志於九萬里者顧豈眷此車馬赫<lb/>
奕胥徒煩盛區區使愚夫愚婦驚詫咨嗟於瞬息間遂<lb/>
忘其身至不得終於牖下且禍及其三族乎蓋以身許<lb/>
國者不顧其私死生存亡一切任之耳倘不如是則海<lb/>
<pb n="KR4d0168_WYG_020-4a"/>
島既至台星中折茂先巳翻然為竹林遊矣寧至如是<lb/>
耶仲子職在道山而以洞霄自隱其視世間榮辱得喪<lb/>
為何等物一見茂先鹵簿乃愛之篤考之詳贊之美如此<lb/>
蓋所羨於茂先者在此而不在彼也惟有識者辨之<lb/>
　　　跋鄧右文天池記<lb/>
天池有二其一在天上乗風而至九萬里其一在廬阜<lb/>
飛錫而西凡十有七舍余毎恨其逺若不可數數者今<lb/>
又得一焉即沙縣所謂洞天岩者是也岩在梅岑百尺<lb/>
<pb n="KR4d0168_WYG_020-4b"/>
之上居者以開水為急吾見右文葬其母氏於岩隈欲<lb/>
作大佛事忽一念間得一泉甘泠可給數百人故等慈<lb/>
顯老以天池目之余族叔德稱又考古援今為作記文<lb/>
吾出吾廬西望縱歩可至一日雖五七返不見衰憊是<lb/>
太虚間有三天池吾乃占其一時供勝賞豈不謂閑居<lb/>
之幸乎或曰正恐大小高卑不可同日而語余曰噫曹<lb/>
溪一滴與四海同體大小高卑何足論乎乗風而行天<lb/>
上者羽人也飛錫而走廬阜者釋子也羽人釋子安知<lb/>
<pb n="KR4d0168_WYG_020-5a"/>
其不欽吾右文之孝慕顯老之禪而喜德稱之文章一<lb/>
日偕來乎姑俟之<lb/>
　　　跋樂氏偕來堂記<lb/>
韓愈氏倔强豪邁疑若空視世間軒冕若無足介意者<lb/>
至玉帶金魚或叩其門則形於詩筆以誇示兒輩蓋貴<lb/>
貴尊賢其義一也君子其可忽諸唐輔粹夫為樂氏二<lb/>
難卜居深杳蓋將追友逸民若不數數於趨走者前達<lb/>
君子舉叩其門或作一再款樂氏喜之作堂以名偕來<lb/>
<pb n="KR4d0168_WYG_020-5b"/>
所以志之也然則好賢樂善之心端不愧退之矣鄉人<lb/>
之彦者作詩以贈焉是可以賦也余罪逐逺<hi>闕</hi>聞樂氏<lb/>
之風恨未能至舍弟晝攜其詩軸乞余跋語於是乎書<lb/>
　　　跋文恭公墓誌<lb/>
安定文恭公執政日力修盟好重興兵革當時貪功生<lb/>
事者往往未必以為然至宣和間邊隙一開海内鼎沸<lb/>
二聖播遷逺在沙漠而天下横屍當以億兆計然後知<lb/>
前輩愛主憂民之心為天下後世之慮非世間薄夫淺<lb/>
<pb n="KR4d0168_WYG_020-6a"/>
子所能窺測也九原巳矣不可復作而天下之患有不<lb/>
可勝言者伏讀誌文謹慟哭以書之紹興二年春正月<lb/>
庚申<lb/>
　　　跋胡公墓誌<lb/>
蔡京當國二十餘年天下世人舉遊其門間有不為京<lb/>
所汚者非才術智識不足以悦京則其所疎逺不能與<lb/>
京接也夫初以不才為京所棄今乃洋洋謂非京黨不<lb/>
亦欺天乎了翁誌胡公墓有曰帥在政府者蓋斥京也<lb/>
<pb n="KR4d0168_WYG_020-6b"/>
公為京所知如此卒不為京用豈非人傑哉諸子於政<lb/>
和間敢犯時怒力求翁文以誌先德亦下視京輩如草<lb/>
芥耳今也節義文章皆卓然出人數等蓋淵源渟蓄有<lb/>
自來也嗚呼盛哉<lb/>
　　　題稱老開堂疏<lb/>
稱老挂錫延平廣教禪悦之餘閉户讀書時出好語使<lb/>
君太博莊公聞而喜之令居天王為製疏文有神珠法<lb/>
雨之語可謂知禮者語今領衆肅然日傳此道清譽四<lb/>
<pb n="KR4d0168_WYG_020-7a"/>
播如走風雷亦可謂不負使君所知矣德公之賜欲刋<lb/>
其疏且求某跋之余以謂欲報其德者不必刋其文然<lb/>
非託於文則無以志吾之知遇也於是乎書靖康改元<lb/>
四月巳未栟櫚某書<lb/>
　<lb/>
　<lb/>
　<lb/>
　<lb/>
<pb n="KR4d0168_WYG_020-7b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　栟櫚集巻二十<lb/>
</p>
<p>
</p>
  </div>
<div>
                <head>栟櫚集巻二十一</head>
    <p>
<pb n="KR4d0168_WYG_021-1a"/>
欽定四庫全書<lb/>
　栟櫚集巻二十一　　　　　宋　鄧肅　撰<lb/>
　　啓簡<lb/>
　　　上李右丞相啓<lb/>
伏審光被殊恩擢參大政士民交慶社稷增輝恭惟右<lb/>
丞相公先生道貫天人氣彌寰宇盡忠扵社稷遑恤其妻<lb/>
孥初擢栢臺嘗斥脱鞾之力士繼親香案遂同折檻之<lb/>
朱雲扁舟既落於窮山尺紙不干於要路惟居窮固畧<lb/>
<pb n="KR4d0168_WYG_021-1b"/>
無希進之心故位崇高不為患失之慮敢陳大計默契宸<lb/>
衷洗空天上之旄頭擁出雲端之北極措九州於磐石<lb/>
脱萬姓於虎牙撥亂殊勲既出子房之帷幄守成有道<lb/>
更資傅説之鹽梅穀腹絲身要觀實效泥金檢玉何取<lb/>
虚文某頃以青衿久從絳帳兀居閩嶺但足一泓之牛<lb/>
蹄坐想沙堤上摶萬里之羊角雖乏攀鱗之業幸為擊<lb/>
壤之民其欣愉者實倍倫等<lb/>
　　　上李右丞相簡<lb/>
<pb n="KR4d0168_WYG_021-2a"/>
某頓首拜覆比部邸報竊聞入參大政欣躍之餘連夕<lb/>
不寐蓋非謂大厦巳成預為燕雀計實幸斯道有傳而<lb/>
海内均福也國勢委靡無如今日然紀律巳定夫何患<lb/>
哉百姓足君孰與不足太平可以指日矣天下幸甚<lb/>
再啓太平日久不聞鉦鼔之音一且羽檄星馳天下騷<lb/>
動窮鱗不能致死但揮涕耳伏聞先生定大計建大議<lb/>
毅然以身當之笑談之頃脱萬姓於累卵之危顧豈近<lb/>
世學者敢望其後塵哉所幸者樸䔩散才得先天下之<lb/>
<pb n="KR4d0168_WYG_021-2b"/>
願識者款陪杖履於山水之間吟詩飲酒作終年計其<lb/>
為幸甚可勝言哉<lb/>
頃在閩中不知世事如許毎得謦咳及之但見蹙額若<lb/>
不自勝者及來京師於所聞歸拜北堂無復西意敢意<lb/>
今日得觀人傑起佐聖君復祖宗故事與天下息肩遂<lb/>
爾安然為太平民知幸知幸<lb/>
嘗觀崇寧以來火元祐之文以塗天下之目凡官於其<lb/>
時者皆斥而不用未嘗不失笑也天下公器自有輿論<lb/>
<pb n="KR4d0168_WYG_021-3a"/>
故人之賢不肖亦何與於年號耶甚矣小人之惡君子<lb/>
也不知大體但極其私心耳然君子之惡小人亦猶是<lb/>
也倘極其情則亦無所不至矣於此照之不落一邊政<lb/>
賴中庸之道昔竊觀先生有包荒之德不為卓絶茍異<lb/>
之行蓋於行止疾徐之間而得堯舜之道不為巳甚而<lb/>
見仲尼之心者也今也甄陶天下亦何事於蒭蕘之言<lb/>
耶然事師之道猶事君也茍有所聞敢自隱乎僭易僭<lb/>
易<lb/>
<pb n="KR4d0168_WYG_021-3b"/>
　　　寄朱喬年<lb/>
某頓首再拜數千里之逺才抵舍便見君子遂作許款<lb/>
慰懌之懷殆非毫楮所能計也平津送别還復黯然比<lb/>
辰起居如何臨政當有神相某前此狂妄幸脱虎口今<lb/>
當疏泉種竹作安焉計但逺去吾喬年而令德諸友又<lb/>
復他適兀坐深井日覺茅塞耳倘不我棄幸時惠書併<lb/>
近日新作切懇切懇餘惟為吾道百千自壽不宣<lb/>
某頓首再拜大王大風一首聊叙别後眷眷之私二兄<lb/>
<pb n="KR4d0168_WYG_021-4a"/>
畧不見和豈簡驩耶但吾黨中人洞見肺腑不敢以此<lb/>
奉疑耳便風幸首見及也徽城楮煤泉南二香及韓黄<lb/>
墨刻皆勝物也非吾子不能有非老弟不可分幸早專<lb/>
人以慰此鵠立至望至望俞人傑秀才蓋名家之子也<lb/>
頃在泮宫嘗與同舍云于左右曾有一日之雅今在治<lb/>
下他無所求惟覓一安下處想不難應副也千聒不盡<lb/>
堂上太夫人尊嫂宜人萬福令子安樂否老兄貴恙今<lb/>
想平復要當耐煩去之有漸可也藥物有效者點記一<lb/>
<pb n="KR4d0168_WYG_021-4b"/>
二時服之其他雜方幸一切置之為妙炙瘡作否俎豆<lb/>
之間戒之良易衽席之上非斬釘截鐵者不能愼也然<lb/>
所望吾喬年與喬年所以自期者當自知之其可以頃<lb/>
刻之適壞此無窮之計乎越祝代庖雖為可厭要臂巳<lb/>
有三折則能明醫故不可不盡也許簿伯仲余思晦黄<lb/>
彦武諸兄近方作書故不及縷布也某再拜<lb/>
　　　答吳時中<lb/>
某頓首再拜時中祕校吾友坐下作别益久馳仰殆不<lb/>
<pb n="KR4d0168_WYG_021-5a"/>
勝言專人損教感服友誼仍審即日尊候萬福某託庇<lb/>
粗遣未有承晤之幸敢乞百千自壽前膺殊選謹上狀<lb/>
不宣<lb/>
某頓首再拜啓罪逐孤蹤日復一日便當叩角作歸農<lb/>
計但時勢未寧恐不可以安枕耳時中養閑里閈事業<lb/>
但益進也一丘一壑自有高韻世間榮辱不足介念此<lb/>
間朋友雖不乏人議論才學類有可取但進取之志時<lb/>
悻悻然見於顔面間出處殊途終不能滿意時中有暇<lb/>
<pb n="KR4d0168_WYG_021-5b"/>
能惠然肯顧否木牛石馬當有以為公獻也謝丈間居<lb/>
為衆人作佛事使鼠竊狗偷無敢窺其境者乃知此公<lb/>
志在愛人非自為也世間小人雖閨門之内尚與兄弟<lb/>
分彼此孰能克巳如謝丈乎想左右亦有以助之此皆<lb/>
朋舊間美事良為助喜也欲言無窮但不能多幅耳某<lb/>
頓首再拜<lb/>
　　　答陳夢兆<lb/>
某頓首再拜上啓知縣朝奉丈坐前夏熱伏惟宰宇多<lb/>
<pb n="KR4d0168_WYG_021-6a"/>
暇神明贊祉尊候動止萬福某託庇西來巳造建安行<lb/>
遂參見但切欣愉謹先奉狀起居不宣<lb/>
某頓首再拜前日承書叠幅尤荷意勤來卒徑之沙陽<lb/>
更不具狀上謝想䝉照亮某誤䝉召對實出奬提幸見<lb/>
君父以攄所欲論者非恃教誨何以副九重之望哉即<lb/>
干提命得毋金玉其音也某再拜<lb/>
某再拜搬家之喻極荷見教前日被受聖旨令日下就<lb/>
道再有大急起離指揮前後凡十有一次催促自顧何<lb/>
<pb n="KR4d0168_WYG_021-6b"/>
人敢遲延既對之後即歸迎侍使老人不冒畏暑以登<lb/>
途蓋兩便也如何如何<lb/>
　<lb/>
　<lb/>
　<lb/>
　<lb/>
　<lb/>
　栟櫚集巻二十一<lb/>
</p>
<p>
</p>
  </div>
<div>
                <head>栟櫚集巻二十二</head>
    <p>
<pb n="KR4d0168_WYG_022-1a"/>
欽定四庫全書<lb/>
　栟櫚集巻二十二　　　　　宋　鄧肅　撰<lb/>
　　祭文<lb/>
　　　奉安陳諫議祭文<lb/>
維建炎三年歲次戊申二月乙卯朔二十日甲戌某謹<lb/>
以清酌庶羞之奠昭告故諫議大夫了齋先生陳公之<lb/>
靈曰靖康之難胎於崇寧相彼元惡治亂巳分人皆見<lb/>
於巳著公獨察乎未形正色立朝上攖逆鱗雖菽粟之<lb/>
<pb n="KR4d0168_WYG_022-1b"/>
奉不給於朝昏而正直之氣蓋充塞乎乾坤若上皇能<lb/>
用公於三黜之後則必無宣和之末若淵聖能作公於<lb/>
九泉之下則必無沙漠之征嗚呼巳矣乎公道興衰係<lb/>
國休戚故公之死生存亡不係乎公而係乎造物昔公<lb/>
南遷義不枉尺斯民企踵猶冀萬一一旦夢奠於兩楹<lb/>
之間四海為之失色善類無歸吾道將絶小人無畏爭<lb/>
臣新室此有志之士所以為天下慟而不獨為邦人惜<lb/>
也聖人念公恩錫日隆平生事業巳勒鼎鐘鄉曲儒生<lb/>
<pb n="KR4d0168_WYG_022-2a"/>
慕公高風參前倚衡若接音容貌公之像血食學宫先<lb/>
聖之道與公無窮尚享<lb/>
　　　沙縣靈衛鄧公祝文<lb/>
維公昔因唐季嘗挫賊鋒脱萬姓於虎牙措一同於化<lb/>
國頃興淵冦昔懷巢幕之危陰賚我邦獨享覆盂之固<lb/>
使華協奏天寵載臨尸祝之來紛如蟻聚廟祠之建粲<lb/>
若翬飛更須左右其民以克終始之德英風冠世洗空<lb/>
天上之旄頭義氣横空擁出雲端之北極四夷電滅六<lb/>
<pb n="KR4d0168_WYG_022-2b"/>
合春迴豈惟一邑之雄要作萬邦之極仰希聰聽俯察<lb/>
輿情<lb/>
　　宣和八年春一月庚寅聞金人不恭敢拒大邦羽<lb/>
　　檄星馳郡邑驚擾竊得兵符而讀之往往泣下靖<lb/>
　　康改元癸卯夜夢有老人東向而坐呼所統之兵<lb/>
　　紛來無窮皆屛息受命無敢誰何者老人語之曰<lb/>
　　若等善䕶此勿撓之羣卒皆曰某屬於公敢他為<lb/>
　　哉覺而異之曰是何神乎而獨祐我也忽鄭中踵<lb/>
<pb n="KR4d0168_WYG_022-3a"/>
　　門而請曰靈衛被旨剙廟冠絶吾邦出師者爭禱<lb/>
　　焉但未有祝文幸夫子製之然後知靈衛公果祐<lb/>
　　吾邑者丙午謹撰此録未果而捷音到矣天兵所<lb/>
　　指摧朽拉枯因其請降舍之使去嗚呼快哉叩角<lb/>
　　擊壤將復為太平民矣遂倂書之以彰靈衛之迹<lb/>
　　云<lb/>
　　　靈衛廟賽願祝文<lb/>
楛矢南飛漫天如雪左蔽江南右暗吳越嗟嗟七閩江<lb/>
<pb n="KR4d0168_WYG_022-3b"/>
浙之間凜如累卵上壓太山我邑在閩浪名富庶兵火<lb/>
鼎來僉曰可慮爰率儒士列拜廟庭冀公之庇以竊康<lb/>
寧天書夜報賊兵稍北奠枕舊居實公之德公德如山<lb/>
我不敢忘既陳牲幣又奠椒漿君恩如天公其可忽既<lb/>
福此邦當佐上國黄屋䝉塵今猶海鄉公其相之萬國<lb/>
來王<lb/>
　<lb/>
　栟櫚集巻二十二<lb/>
</p>
<p>
</p>
  </div>
<div>
                <head>栟櫚集巻二十三</head>
    <p>
<pb n="KR4d0168_WYG_023-1a"/>
欽定四庫全書<lb/>
　栟櫚集巻二十三　　　　　宋　鄧肅　撰<lb/>
　　疏語<lb/>
　　　祈雨<lb/>
畏日炎炎固將爍石斯民切切誓欲焚巫不有一滴之<lb/>
禪孰均四方之惠恭惟定應大師法轉乾坤道周夷夏<lb/>
夙從衆願毎慰羣生今此哀祈更希慈念笑驅雷電去<lb/>
挽天上之銀河澤遍根莖坐失人間之火甕當使斬鵞<lb/>
<pb n="KR4d0168_WYG_023-1b"/>
之忍化為鼓腹之遊實望慈航速濟苦海某等瞻天望<lb/>
聖哀祈之至<lb/>
　　　謝雨<lb/>
佛法如天肯責根莖之報人心似子難忘父母之恩肆<lb/>
啟净筵式陳愚懇竊以時丁流火之候月無離畢之躔<lb/>
涓涓巳絶於牛蹄種種皆頳於魴尾仰賴佛駕俯降塵<lb/>
寰一念囘天驅酷暑於過時之盛連宵倒井起羣生於<lb/>
既困之餘坐令瘁瘁之秋容忽變熙熙之春色然本縁<lb/>
<pb n="KR4d0168_WYG_023-2a"/>
湯旱少憩人間巳作商霖當歸岩竇仰瞻囘馭同傾不<lb/>
替之誠更冀餘波以卒無邊之惠某等不勝瞻天仰聖<lb/>
激切屏營之至<lb/>
　　　天王稱老開堂<lb/>
當年主席曾煩獨脚之䕫今日傳衣可無三角之虎政<lb/>
賴作家之手段來繼本色之鉗鎚再起祥光喚囘勝景<lb/>
稱公禪老夙親文墨毎觀鼻孔之撩天壯了宗乗巳覺<lb/>
脚根之點地挂眼金屑業巳掃之貼肉汗衫予今剥矣<lb/>
<pb n="KR4d0168_WYG_023-2b"/>
用勒三條之篾來覆一把之茅法窟頻伸萬籟俱息禪<lb/>
林蹴踏六合皆驚妙傳六祖之心永祝一人之壽請昇<lb/>
猊座須振雷音<lb/>
　　　高飛新老開堂<lb/>
藕絲孔内既可追軍牛蹄泓中何妨説法況此三家村<lb/>
裏亦是百尺竿頭倘若當人自堪選佛今起南宗之規<lb/>
矩政資本色之鉗鎚惟新公禪老出自梵嚴之叢林來<lb/>
佐天王之法席但知跛跛挈挈何曾暖暖姝姝忽有悟<lb/>
<pb n="KR4d0168_WYG_023-3a"/>
於吹毛遂難藏於磑米今兹拈出分明對箭當胸但看<lb/>
令行不是呼雞作鳳喚囘癡種子接取明眼人坐令蟻<lb/>
穴蜂房俱為佛地何用龍宫王食徒美人觀好振雷音<lb/>
仰祝堯算<lb/>
　　　代人請長老昇座<lb/>
幻體反空巳失倚門之望潮音振地寧須建鼔之求蓋<lb/>
禪悦之門不殊今古故遊戲之際可度人天惟亡男甌<lb/>
寧令尹紹業箕裘律身氷雪雖苦學志於附鳳而用世<lb/>
<pb n="KR4d0168_WYG_023-3b"/>
終於割雞陶令徑歸雅有林泉之趣子文無慍何妨萋<lb/>
菲之讒氣方凛於長虹身忽先於朝露欲追九泉之福<lb/>
可無一滴之禪而等兹有大比丘土面灰頭初不落於<lb/>
兔角拈花豎拂亦何與於龜毛盡吸西江均為法雨生<lb/>
吞栗棘高視叢林願假妙音喚囘英魄巳脱南閻之苦<lb/>
便躋兠率之遊<lb/>
　<lb/>
　栟櫚集巻二十三<lb/>
</p>
<p>
</p>
  </div>
<div>
                <head>栟櫚集巻二十四</head>
    <p>
<pb n="KR4d0168_WYG_024-1a"/>
欽定四庫全書<lb/>
　栟櫚集巻二十四　　　　　宋　鄧肅　撰<lb/>
　　誌銘<lb/>
　　　何長善承事墓誌銘<lb/>
君諱抗字彦高晉永嘉中有八姓入閩者何其一也君<lb/>
實其裔故世為邵武桃溪人曾父諱福大父諱景皇考<lb/>
諱紹謨皆隱德不仕自大父以下皆博通經史尤深左<lb/>
氏春秋然止用以行巳耳未嘗為進取計君繼其業家<lb/>
<pb n="KR4d0168_WYG_024-1b"/>
益貧遂習進士舉自元豐厯紹聖經義詞賦蓋嘗再變<lb/>
君各臻其妙摳衣膝行願為門弟子者蓋不特為閩中<lb/>
士人耳自江以西往往皆來凡辱君奬提者類登危科<lb/>
作膴仕曳青紫拜絳帷以謝恩德者歲不乏人故君雖<lb/>
栖遲蹭蹬未有所遇然聲譽益砰轟衆皆意君旦夕為<lb/>
雲霄人矣㑹崇寧間行舍法月考歲計銖積寸累必歴<lb/>
數寒暑然後得以射䇿王庭君曰嘻吾二親垂白家無擔<lb/>
石豈可輟吾溫清不可闕之恩以易區區無用之虚名<lb/>
<pb n="KR4d0168_WYG_024-2a"/>
乎故安居陋巷以教四方學者鶉衣蔬茹泰然自處力<lb/>
事二親孝行靄聞晩年尤喜佛書於生死之變蓋了了<lb/>
然宣和七年冬得疾踰月未嘗伏枕但揮肉食耳十一<lb/>
月三日晨興正冠西首奄然而逝得歲六十有七娶馮<lb/>
氏男二人曰元曰方皆應進士舉方嘗遊邊得承信郎<lb/>
今陷燕以不能歸孫三人曰鐔曰鑄曰鐸元才學卓然<lb/>
於某為友舊以君門下士通直郎謝尋狀君之行不逺<lb/>
數百里過余曰先君子老死場屋不有碣銘將泯没矣<lb/>
<pb n="KR4d0168_WYG_024-2b"/>
願夫子誌之余曰嘻君終身不遇豈才之罪乎君少年<lb/>
未聞道嘗侍母疾至於刲股此在君為不足書然孝誠<lb/>
所迫非以聲音笑貌為也嘗同仲兄遊學江西兄不幸<lb/>
即負其骨以歸時方炎蒸瘴瘧日甚死於道路者往往<lb/>
相枕或戒君以徐行君曰吁死生不足顧也吾知負吾<lb/>
兄以慰倚門之望耳考其所履如此其可謂之孝子矣<lb/>
古人求忠臣必於孝子之門若使君得志在朝廷上決<lb/>
不顧妻孥服食之私賣國以自媒其所立當有絶人者<lb/>
<pb n="KR4d0168_WYG_024-3a"/>
君今不忍捨其親以居學校遂使天下失此忠臣蓋崇<lb/>
寧剏法者沮之耳此余所以傷一時政事之失而不傷<lb/>
君之不偶也請銘之銘曰胷中萬巻筆下雲煙百不一<lb/>
死歸此九泉子孫繩繩既藝且賢其後必大吾卜之天<lb/>
　<lb/>
　<lb/>
　<lb/>
　<lb/>
<pb n="KR4d0168_WYG_024-3b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　栟櫚集巻二十四<lb/>
</p>
<p>
</p>
  </div>
<div>
                <head>栟櫚集巻二十五</head>
    <p>
<pb n="KR4d0168_WYG_025-1a"/>
欽定四庫全書<lb/>
　栟櫚集巻二十五　　　　　宋　鄧肅　撰<lb/>
　　評論<lb/>
　　　詩評<lb/>
或人問詩於鄧子鄧子曰詩有四忌學白居易者忌平<lb/>
易學李長吉者忌竒僻學李太白者忌怪誕若學作舉<lb/>
子詩者尤忌説功名平易之過如抄録帳目了無精采<lb/>
竒僻之過如作隱語專以罔人怪誕之過有類乞丐道<lb/>
<pb n="KR4d0168_WYG_025-1b"/>
人作飛仙無根論語功名之過如諂諛卦影詩不説青<lb/>
紫則必論旌麾此尤可羞也若能不作此數格然後可<lb/>
以論詩東坡曰要知西掖承平事記取劉郎種竹初此<lb/>
雖平易自有精采又曰陽蟲隕羿喪厥喙羽淵之化帝<lb/>
祝尾此雖竒僻自非隱語又曰歲寒冰冷天地閉為我<lb/>
起蟄鞭魚龍此雖怪誕要非乞丐道人所能近似也至<lb/>
論功名則曰正與羣帝驂龍翔獨畱杞梓扶明堂是豈<lb/>
復有卦影氣味乎此四者不可以筆墨求之要運於筆<lb/>
<pb n="KR4d0168_WYG_025-2a"/>
墨之外者自有所謂浩然之氣充塞乎天地之間學者<lb/>
不可不知也<lb/>
　　　論書<lb/>
持筆如馭將柔順從指者皆非良材而猙獰縱逸者亦<lb/>
不可制要當興伏抑按毎從人欲而紙上戛戛自有生<lb/>
意然後為妙筆也近世人多作無骨字盱睢側媚有乞<lb/>
憐之態故其所用者皆無心冗毫也此筆才入手則諸<lb/>
葛所製當為生硬矣不能用諸葛筆而欲作字如項羽<lb/>
<pb n="KR4d0168_WYG_025-2b"/>
棄范增而欲取中原也其可乎<lb/>
墨以黑為體以光為神神采輕浮不能深黑譬如紈綺<lb/>
子弟濃字大畫黑而無光亦一田舍翁耳眉山老仙謂<lb/>
陳瞻墨潘生不逮瞻何為者敢冀潘耶此論未公吾不<lb/>
慿也<lb/>
硏不必甚佳者比嘗見士人相矜曰此端也其色瑩彼<lb/>
歙也其文緻不知文與色亦何與於墨乎皆好竒之過<lb/>
也大抵石在山者燥在水者脆脆者不能以制墨而燥<lb/>
<pb n="KR4d0168_WYG_025-3a"/>
者又不行筆二者胥失也去是二病雖鳳咮足矣亦何<lb/>
必近捨皇甫湜哉<lb/>
張長史脱帽露頂抵掌於八仙之中今物化數百年矣<lb/>
毎觀其字則恍然逸韻猶在目前顔魯公作字端嚴可<lb/>
畏張之屋壁奸人胆落與長史無毫髮相類而史氏謂<lb/>
魯公獨傳其法何也蓋字法三昧當以神悟之既悟矣<lb/>
如嗣宗老宿或以棒或以喝或作老婆態種種不等要<lb/>
之皆西來意也<lb/>
<pb n="KR4d0168_WYG_025-3b"/>
本朝評書以君謨為第一信嘉祐之間可以魁也蘓黄<lb/>
繼出文妙天下而書又能張其軍於君謨若無甚愧者<lb/>
然君謨如杜甫詩無一字無來處縱横上下皆藏古意<lb/>
學之力也蘓黄資質過人筆力天出其太白詩乎深得<lb/>
其趣者自當見其優劣矣<lb/>
米芾楚狂者也作字清逺有晉宋氣所恨者但能行書<lb/>
耳真如立行如行草如走三者不可闕一也若用春秋<lb/>
之法責備賢者則米芾在所惜也<lb/>
<pb n="KR4d0168_WYG_025-4a"/>
丹霞賾師學余書未半年亦有可觀者今來求益吾術<lb/>
窮矣姑使之擇筆墨之精者以利其器然後品藻古今<lb/>
能字者以俾其自取耳賾勉之風韻不凡他日所學當<lb/>
有不止於書者吾將併得而告也政和戊戌春栟櫚鄧<lb/>
肅朝陽堂書<lb/>
　<lb/>
　<lb/>
　<lb/>
<pb n="KR4d0168_WYG_025-4b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　栟櫚集巻二十五<lb/>
</p>
<p>
</p>
  </div></body>
</text>\m</TEI>