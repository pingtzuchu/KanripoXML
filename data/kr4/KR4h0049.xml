<TEI xmlns="http://www.tei-c.org/ns/1.0">
              <teiHeader>
                  <fileDesc>
                     <titleStmt>
                        <title>Title</title>
                     </titleStmt>
                     <publicationStmt>
                        <p>Information about publication or distribution</p>
                     </publicationStmt>
                     <sourceDesc>
                        <p>Information about the source</p>
                     </sourceDesc>
                  </fileDesc>
              </teiHeader>
              <text>
                  <body>
            
<div>
<head>赤城集巻一</head> <lb/>
    <p>
<pb n="KR4h0049_WYG_001-1a"/>
欽定四庫全書<lb/>
　赤城集巻一<lb/>
　　　　　　　　　　　　宋　林表民　編<lb/>
　　台州新城記　　　　　　　　　蘓夢齡<lb/>
自昔天下有大菑大患民敝且死而仁人任職能禦捍<lb/>
之者未嘗不見於文辭也慶厯五年夏六月臨海郡大<lb/>
水壊郛郭殺人數千官寺民室倉帑財積一朝掃地化<lb/>
為塗泥後數日郡吏乃始得其遺甿於山谷間第皆相<lb/>
<pb n="KR4h0049_WYG_001-1b"/>
嚮號哭而莫知其所措主計田侯瑜聞之震驚亟乘傳<lb/>
而至籲衆慼而視之問其食則糠覈而臭腐焉問其衣<lb/>
則藍縷而顛倒焉問其居則草茇而漸洳焉横屍塞于<lb/>
衢窮盜充于郊乃喟然曰兹不可以久生矣繇是移文<lb/>
其鄰貿遷用度以衣食之相奠厥居躬自安輯然後民<lb/>
始知其可造之漸且先以章言状朝廷得章而憂盖以<lb/>
水不潤下之沴因以必復之責屬於外臺故所請亡不<lb/>
獲于時司憲王侯偕亦接迹而㑹焉乃相與言曰兹殆<lb/>
<pb n="KR4h0049_WYG_001-2a"/>
小康矣今可圖其大者於是始議城之俾監軍王世雍<lb/>
錢塘從事曽公望慮其事度髙厚攷徒庸籍糗糧訂材<lb/>
用將以授于有司然思夫臨之以為成命者非擇賢則<lb/>
莫可遂請以太常博士監新安郡彭思永權守之秘書<lb/>
丞定海宰馬元康為之貳已乃量功命日屬役賦文分<lb/>
僚職而帥焉繇西北隅以黄巖令范仲温専掌之從事<lb/>
趙充參綜之西南隅以臨海令李匄専掌之從事蘇夢<lb/>
齡參綜之東南隅以寜海令呉庶幾専掌之從事褚理<lb/>
<pb n="KR4h0049_WYG_001-2b"/>
㕘綜之東北隅以臨海尉劉初專掌之決曹魏中㕘綜<lb/>
之其址凡環數里而四隅三面壤界相屬惟北面以破<lb/>
山而闕焉城制雖存然實巨防也中以仙居令徐﨣専<lb/>
掌之獄掾宗惟一參綜之又命司邏喬筠邢昭素宋世<lb/>
隆迭畨譏呵以警非常㑹世雍换丹陽而新監軍胡禎<lb/>
代終厥緒彭侯感厲撫綏諸大夫各祗所職役徒忘勞<lb/>
三旬而成羣議又曰城則信美矣然萬分之一復罹水<lb/>
災而激突差久則懼其或有頽者不若周之以陶甓則<lb/>
<pb n="KR4h0049_WYG_001-3a"/>
庶幾常無害歟外臺然而行之曰雖重疲吾民其利至<lb/>
博也已惟黄巖令曰陶甓雖固猶未如石之確也乃請<lb/>
兼用石役將興田侯親按勉之士志増倍主計李侯仲<lb/>
偃司憲李侯雖領部惟新而實協心同功良無間然新<lb/>
守元侯通守黄侯繼以循吏之選懐保捐瘠而慮忠計<lb/>
逺一方䆒度背春渉冬厥墉甫畢論者咸曰休哉仁人<lb/>
之經營也始終之畫無一不適於宜費貲不踰千萬而<lb/>
國之大事立焉使斯民知免於旤而日就蕃育其施何<lb/>
<pb n="KR4h0049_WYG_001-3b"/>
如夢齡不侫雖知此徽烈當書太史而欲有以永台民<lb/>
之傳故妄志其大略云<lb/>
　　台州重修城記　　　　　　　　呂祖謙<lb/>
臨海郡南東西三方岸江湖秋水時至北限大山蹙不<lb/>
得騁怒齧隄足生聚廪廪恃城以為命距海餘百里逋<lb/>
亡剽俠之所遭惡嵗輒睢盱洲溆睥睨郛郭徼警者不<lb/>
敢弛柝故閉修之政在是郡為首務盖所以逺菑害銷<lb/>
姦萌非徒區畫封表備侯邦之制也慶厯之水幾不為<lb/>
<pb n="KR4h0049_WYG_001-4a"/>
郡元章簡公絳來守城復立宣和中盜發仙居闖虚罙<lb/>
入突薄欲登時則有户掾滕君膺帥厲吏士圉以方畧<lb/>
冦不為患父老紀焉乾道九年里旅不戒於火延及郡<lb/>
城堵隤甃弛徑踰無禁菑氣未格民譌不寜間一嵗太<lb/>
史趙侯汝愚自信徙鎮暇日循行牆落屬丞掾而告之<lb/>
曰置守所以衛民顧屏蔽廢徹若是其何以待不虞土<lb/>
功於古雖有常律傳春秋者復出啓塞從時之例豈非<lb/>
城闉之啓閉寔有邦之大紀隨時築治有不得而已者<lb/>
<pb n="KR4h0049_WYG_001-4b"/>
邪況壯城之卒月粟嵗帛凡以為此益其廪而寛其程<lb/>
宜無不可以是軍事判官蘇延壽受役要司輂輦金穀<lb/>
之稽兵馬都監胡勝督栽巡功察其勉與不勉者命羣<lb/>
有司各保其所奠地守傳衆力俾増卑薄塗塞空郤環<lb/>
城諸門作新者四曰鎮寕曰興善曰豐泰曰栝蒼修舊<lb/>
者五曰崇和曰靖越曰朝天曰順正曰延慶起淳熈二<lb/>
年六月癸酉訖閏九月戊辰絫日積工凡一萬五千三<lb/>
百七十有六大抵取具於壯城之籍聞民願即工者厚<lb/>
<pb n="KR4h0049_WYG_001-5a"/>
醻之不欲勿彊㑹其數眎役兵纔十之二鍜斷鏝塈黝<lb/>
堊之工畀僦直如其數醪醴之饋勞來之問相及於道<lb/>
其材瓦石甓之用積二十一萬七千九百錢以貫計米<lb/>
以石計者合四千六百有竒維侯憂民急病之意既達<lb/>
於下而精知周慮又足以綜理之故公無羡費民無留<lb/>
力工無餘技役事首尾厯再時版牐竝作觀堞堀興而<lb/>
近郊之甿初未嘗釋隴畝也始侯之至詔奉計最朝十<lb/>
月報政之期甫半嵗而贏或謂是邦特侯假道休沐之<lb/>
<pb n="KR4h0049_WYG_001-5b"/>
地繕營之鉅者必姑存以須後乃獨於入國阡陌未習<lb/>
之時驟舉力政百年之蹟成於指顧邦人徳其賜而樂<lb/>
其成請書勞於石抑不知因事而功見已事而迹泯一<lb/>
壘培之緒業於侯何有哉至於不以久暫易意𦕈然長<lb/>
慮於丼目之外以無負於寄委識此者盖亦鮮矣遂書<lb/>
以諗台之君子<lb/>
　　重修子城記　　　　　　　　　王象祖<lb/>
子城東自皷樓踰州學過東山閣包職官㕔厯玉霄亭<lb/>
<pb n="KR4h0049_WYG_001-6a"/>
入於州之後山西自皷樓介于内外班之間<hi>内外班錢氏有國時</hi>
<hi>子弟為守兵所居也</hi>親而長於内外班曲而為洞門又曲而依於<lb/>
大城今越帥徽猷郎中葉公之再造台邦日以修城之<lb/>
餘功修之也初子城堙於圜闠蝕於民居寖侵寖削而<lb/>
又乘以巨浸剥落無幾乃出遺址展閭巷定丈數立表<lb/>
識器利用備築之登登甓之稜稜或帶之抱或翼之展<lb/>
或䋲之直物采炳耀威儀章嚴侯度改觀矣既成將筆<lb/>
之於石或謂物大者體必重力微者事亦輕舉其重則<lb/>
<pb n="KR4h0049_WYG_001-6b"/>
輕可略環台城而新之既鑱諸珉矣因大成而及其㣲<lb/>
不書未缺典也故大城東西南三面為丈二千四百有<lb/>
竒州後北山城為丈九百有竒而子城之丈不過三百<lb/>
有六十積長較短曽不能十之一也方城増髙加厚挺<lb/>
髙斵深邉江蹙水包山越谷其用物也洪矣其取功也<lb/>
多矣子城量材數力曽不能五十之一也大城水潦毎<lb/>
降江潮互凝舂撞無時傾圮有自不逺其防曷善其後<lb/>
於是為長堤一千四百丈以捍城足渉江之西有盤石<lb/>
<pb n="KR4h0049_WYG_001-7a"/>
潮汐上下飜濤攻擣長堤復慮其難恃乃撤樁於江深<lb/>
踰二丈累石於樁結成三疊復以捍堤以牛練土以水<lb/>
試滲萬杵同力百材共良門闗如鐵雉堞可礪發掘所<lb/>
至監紹定之水力功物可施増至和之人謀精神心思<lb/>
盡於此城而子城因平地施版築費公之規畫曽不能<lb/>
百之一也若何而筆嗟夫談曷其易郡國之立城郭惟<lb/>
重重則俱重孰為彼此魯城中城春秋屢書鄭郛之入<lb/>
說者謂郛者郭也内必有城矣然則城有分於内外無<lb/>
<pb n="KR4h0049_WYG_001-7b"/>
分於輕重明也且作者必紀以有俟也紀而獲傳以有<lb/>
考也有千年之州治必有千年之保障並存並久一成<lb/>
不隳豈非後幸而城復于隍泰必有否山附於地剥乃<lb/>
先復變與時㑹不能無也然否終歸於泰剥必繼以復<lb/>
者以前作後述有傳有考書契所以有功於天下也自<lb/>
慶厯至紹定浩浩蕩蕩幾二百年而載見豈數乎事之<lb/>
方殷千里一壑懵不可䆒有一儒生茫搜遺迹得蘇君<lb/>
夢齡修城記於倅㕔面壁之刓碑模以片紙如獲千金<lb/>
<pb n="KR4h0049_WYG_001-8a"/>
數而不足證則子城與郡咸休存片石於樓側之隙地<lb/>
公之功固多矣數而或有證則隙地所存片石可考功<lb/>
不又多乎故子城之記書之詳辭之復於公之功巨細<lb/>
不遺以俟後人雖獲罪於或者之論不辭也公名棠字<lb/>
次魏乾道丞相之孫詳見於生祠記<lb/>
　　築城議　　　　　　　　　　　陳　觀<lb/>
自古城邑或圮于水但聞遷居以避患不聞補築以俟<lb/>
患契湯仲盤展轉於商亳耿相之間一時大家世臣盡<lb/>
<pb n="KR4h0049_WYG_001-8b"/>
舉以遷不憚夫勞苦者誠不欲盡劉其民聚無辜於受<lb/>
死之地也赤城置城巾山之麓背負大固山天台仙居<lb/>
二水併流直衝城下每遇秋雨時至海潮怒漲官吏閉<lb/>
城捍水如禦巨冦慶厯間嘗一大圮殺人萬餘不仁哉<lb/>
此城再築也舉萬民𦵏之魚腹未厭又聚魚腹之遺子<lb/>
以傳孫坐待今日之禍嗟夫慶厯以前事逺不能詳也<lb/>
今去慶厯耳聞目見猶可接也況南渡以後生齒日繁<lb/>
奈何又欲今日遺子若孫俾後之視今亦猶今之視昔<lb/>
<pb n="KR4h0049_WYG_001-9a"/>
為人臣者以天灾為不常至不為國家逺謀恐不可謂<lb/>
之忠臣為長吏者徇目前之苟安不為聞之朝廷施實<lb/>
徳於民恐不可謂之良吏為父祖者以慶厯距今百八<lb/>
十餘年為已逺不遺子孫以生生自庸者恐不可謂之<lb/>
慈祖父觀二年竊禄其地歸卧衡茅猶未浹嵗遽聞此<lb/>
變實為痛心未免犯衆忌拂衆情言城不可補築招禍<lb/>
惟有位及闔城之父老實圖利之<lb/>
　　上丞相論台州城築事　　　　　陳耆卿<lb/>
<pb n="KR4h0049_WYG_001-9b"/>
某等生長台城竊見去秋水溢之變亘古未有其間委<lb/>
折當已備徹鈞聴大造矜憐推飢溺由已之念蠲租弛<lb/>
禁移粟散財務使厚徳深仁浹于存没誠不幸中之大<lb/>
幸矣然自遭巨變以來死于溺者既不可生而生者復<lb/>
憂死勢甚岌岌臺郡愛民體國必有以其實上聞者今<lb/>
不敢贅惟是城築一事係闔城生靈之命利害最重敢<lb/>
不避煩瀆言之某證得本州雖居萬山之間而實瀕大<lb/>
海之角每遇海潮大汎與山水迎合則城外之水已常<lb/>
<pb n="KR4h0049_WYG_001-10a"/>
及街或值淫霖山水暴漲則城中圜闠之水便溢半壁<lb/>
盖不獨去秋極潦可畏而常年固患苦之也所以蔽其<lb/>
南北者幸有兩山而所以捍其東西者幸有城爾徃嵗<lb/>
慶厯之水死者良衆然視今日纔十之一朝廷極力拯<lb/>
䘏尤以城為重事至命憲漕倉三使者同司督察而一<lb/>
郡之寮屬與五色之令佐分隅受任者凡十有七人計<lb/>
度經營井井有緒蘇夢齡之記可覆也次年秋水之至<lb/>
太守元章簡公又増之至至和之元年守孫礪又増築<lb/>
<pb n="KR4h0049_WYG_001-10b"/>
之嘉祐之六年守徐億又増築之淳熈之五年守趙忠<lb/>
定公又増築之夫前數公之城皆得所聞忠定公之城<lb/>
或得之所見皆言補築也包砌甚厚且堅邦民不勝按<lb/>
堵至張弈所為至和城記亦有驅人趨作如赴敵陣之<lb/>
語可見其工程之嚴而慮患之宻矣夫自慶厯至淳熈<lb/>
百三十年其間非無水災特以城不徒修修必可久故水<lb/>
不為病民亦無自而告病也自淳熈以後又幾年矣求<lb/>
如前政數君子畢智盡力固已寥寥莫見然猶毎嵗檢<lb/>
<pb n="KR4h0049_WYG_001-11a"/>
舉修補或遇雨水則料撥兵卒儲積土木巡守諸門以<lb/>
為不虞之備故其間小水可以無患大水縱入屋不至<lb/>
没屋或能遷徙人而不至殺人也獨自近嵗漫不加意<lb/>
甚至常用之閘板預備之泥土亦皆缺焉盖非惟不能<lb/>
如淳熈以前之宏規而淳熈以後之故事亦不復舉矣<lb/>
以故去年之水自西門奔迸而入其勢如河崩川決而<lb/>
其聲甚於浙江之潮澎湃滔天猝然而至人未及轉盼<lb/>
揺足而身與數口為魚矣當要衝者盡室墊溺餘亦罕<lb/>
<pb n="KR4h0049_WYG_001-11b"/>
有生全者至若室廬之飄蕩筐篋之漂流又皆不暇計<lb/>
也今士大夫之家稍富厚之家徙寓墳庵庄舍者所在<lb/>
相望次而捨已地段寄人籬落或僦或假畧不敢以為<lb/>
安而雖稍自愛之細民亦栖托城外以希旦暮之活全<lb/>
望有司監近禍之慘亟修城壁或可般挈來歸而自冬<lb/>
及春雨雪連綿度皆難於興役人心惶惑未知所依然<lb/>
以某等觀之固亦有要領矣盖此周回不十里而北南<lb/>
踞山自朝天門直北轉東至錢府皆因山為城自錢府<lb/>
<pb n="KR4h0049_WYG_001-12a"/>
直巾子山之東北角雖合修築而東面乃下流極易為<lb/>
力又自巾子山之東北角回環接興善門亦因山為城<lb/>
非所當慮獨自興善門越南門至朝天門乃當天台仙<lb/>
居兩邑山水瀰漫而下徑搗城足之衝水勢激湍最為<lb/>
可畏去秋之患盖正坐此若欲杜絶後患須合就此一<lb/>
面極力重築所築基址其髙厚當加於舊城而築之之<lb/>
力當如海塘之狀所用石板必須厚一尺長六尺闊三<lb/>
四尺先於其下直排平鋪一二層用山土杵築又側砌<lb/>
<pb n="KR4h0049_WYG_001-12b"/>
一層又土杵築務在以石壓石愈久愈固中間則用磚<lb/>
子木杵築取令十分堅實而後以大磚包砌之如此則<lb/>
水勢縱髙可以障塞而無摧圯墊没之慮此所謂要領<lb/>
處也今聞郡中築塞兩門已為完具但恐見修之處止<lb/>
用徑尺小石甃砌反不若三四尺徑石之固又所修者<lb/>
只去秋已潰之城而未潰之城置之不問焉夫以百八<lb/>
十年之間歴幾淫潦更幾巨浸簸撼衝突之後不惟敝<lb/>
者不支而堅者亦敝矣是故近年以來每遇汎濫外水<lb/>
<pb n="KR4h0049_WYG_001-13a"/>
皆由城罅以入東西南北所在有之不可恃萬一水漲<lb/>
竊恐塞於此而復決於彼新城縱固猶不足以支而況<lb/>
未必固乎是以邦人雖甚幸城之修而復預疑城之壊<lb/>
以為前痛未定後憂轉深皆不能安定厥居而惟轉徙<lb/>
以逃朝夕也某投身化治竊班著之粟雖幸親脫厄㑹<lb/>
而室廬生生之計至有蕩析絲粟不存者今族姻故舊<lb/>
類多流亡來者誦言其狀且謂某等以鄉人而玷朝士<lb/>
不能一言實重有媿焉用敢述所見聞冐昧陳控盖如<lb/>
<pb n="KR4h0049_WYG_001-13b"/>
某等鄙見城之依於南北兩山者已不啻三之一居下<lb/>
流當修而可畧者又居三之一惟西門一面正當水衝<lb/>
合用石板平側壓砌者亦僅三之一耳倘區處有方則<lb/>
成就亦易如蒙鈞慈終始矜念特劄下本州照所陳如<lb/>
海岸例築疊併將未潰城壁檢計鼎新用工或恐所費<lb/>
増多更乞優降錢粟以為之助則是大丞相再造此邦<lb/>
邦人永無昏墊之苦隂功盛徳與日月相為光明倘為<lb/>
不然則新城既未必堅而舊城復不可久後患忽集前<lb/>
<pb n="KR4h0049_WYG_001-14a"/>
功盡廢闔城生靈之命豈不甚可哀哉某等怵於一邦<lb/>
利害之深犯分塵瀆惟與千萬户稚耋屏息以俟仰祈<lb/>
鈞鍳<lb/>
　　台州雜記　　　　　　　　　　元　絳<lb/>
州治据大固山介天台栝蒼之間北直大海海潮汐遡<lb/>
江薄城而羣山阨束水不得肆慶厯五年夏山泐海溢<lb/>
踰城殺人萬餘漂室廬幾半州既殘毁明年予來守兹<lb/>
土拊視凋瘵慼然出涕廼循周官聚養萬民之法恤孤<lb/>
<pb n="KR4h0049_WYG_001-14b"/>
終收介特招倈安輯之問軍政昔之闗戍過更疲佚不<lb/>
一廼取尺籍伍符而均齊之問吏蠧昔之疆宗囊橐為<lb/>
姦積嵗為豪者厭飫豢膄貧者擠轉溝瀆没齒不享斗<lb/>
升之澤廼為定規釐一櫽括料姦擿譎牢不容罅參是<lb/>
數物信以諗之法以束之故民罷者興兵勤者休吏窮<lb/>
者給繕戎械治囷簏完官廬秩祠宇表廛閈齊簿領平<lb/>
獄犴一一悉力問水害之繇昔之縁城之民刳去客土<lb/>
日以薄圮是有水敗廼因新城出帑金以購材募工礱<lb/>
<pb n="KR4h0049_WYG_001-15a"/>
石累甋環周表裏外内九門飾之樓觀縋木于門牝牡<lb/>
相函外水方悍以禦其怒作十竇忩裁以宻石内水方<lb/>
淹以䟽其惡又鑿渠貫城厮為三支達壅渟清餘波距<lb/>
川斵十二石杠蜿蜒跨渠舟車堨來行者不病旬嵗而<lb/>
工既於是秋水復攻城不没者三板乃循闉闍垂木闔<lb/>
忩或持編菅或捧蕢土輔堅窒隙扞有餘壯已而水亡<lb/>
以縱遂復故道昔之刺史廨舍在山谷間滔襄之餘雖<lb/>
不甚壊而潮波洄泊鞠為淖洿大凡署所以朝夕處君<lb/>
<pb n="KR4h0049_WYG_001-15b"/>
命之地不可以不葺乃培偃瀦支敝阤即舊而新之廨<lb/>
之四隅有樓及亭列峙而五至是摧圯悉欲完之則重<lb/>
煩里旅然士大夫必有退公息偃之地乃取城闉賸材<lb/>
於二山之交作䨇巖堂廡縁山椒作㕘雲亭天空地逈<lb/>
萬象在下射有長圃飲有曲水賔友衎衎哨壺雅詠日<lb/>
為文酒之樂粤今年春州人縱㳺皷舞於庭除之下有<lb/>
賔擊節而歌曰昔民墊昏今民庶蕃昔民齎咨今民熈<lb/>
熈惟君憂樂兮與民共之天惠其寜兮無以君歸予聞<lb/>
<pb n="KR4h0049_WYG_001-16a"/>
而甚愧因訓之曰予斷斷然一介臣素性狷直重以蹇<lb/>
連之分孤鳴自哀而朝廷不加誅猶名為二千石幸為<lb/>
僚諸君皆文學政事之選交修補察以禆不逮繇是不<lb/>
為司敗之謫者爾大扺刺史能休戚千里若政之媺惡<lb/>
則有輿誦盖春秋之法興作始事必書予是以雜為之<lb/>
記以俟後之知者<lb/>
　　臨海風俗記　　　　　　　　　陳公輔<lb/>
臨海魚稻之鄉在東南一隅昔最號無事余少時見米<lb/>
<pb n="KR4h0049_WYG_001-16b"/>
㪷百錢魚肉每斤不過三十錢薪柴雜物極易得無寄<lb/>
居過徃郡官公事之餘日日把盞百姓富樂不聞窮愁<lb/>
嘆恨之聲比年以來國家多事官吏冗雜軍兵經由州<lb/>
縣需索供應不暇寄居官至有宰相者餘不可以數計<lb/>
過徃日日有之故城中百物騰踊價皆十倍於前余雖<lb/>
有弊廬度不可居於是遁迹村落然鄉下寂寞百物無<lb/>
有不免布衣蔬飯杜門待盡而已雖然嘗以西北觀之<lb/>
所在兵燹焚蕩千里無居民吾鄉僥倖未至殘㓕而更<lb/>
<pb n="KR4h0049_WYG_001-17a"/>
富盛如徃時庸有是理邪嗚呼天下之生一治一亂祖<lb/>
宗之盛承平幾二百年一旦衰微若此然今日之亂亦<lb/>
豈終於盡變哉古詩云得見升平有幾人吾老矣恐一<lb/>
旦先朝露不能復存子姪諸孫苟内無饑寒之患外無<lb/>
刼奪之憂他日猶幸及見之故書以記<lb/>
　又一本作風俗序云夫輕死易發尚鬼好祀漢志以<lb/>
　叙呉越之俗急於進取善於圖利本朝諸志以叙兩<lb/>
　浙之俗然呉越之地邉控江淮閩浙六十餘郡兩浙<lb/>
<pb n="KR4h0049_WYG_001-17b"/>
　之地近亦十五郡彼川谷異制民生異俗固有封壤<lb/>
　宻接而習俗逈異者得謂呉越兩浙同是俗乎盖彼<lb/>
　特合四方而論其㮣爾余采之記述訪之耆老以為<lb/>
　天台介于東南之陬方承平時最號無事斗米不百<lb/>
　錢魚肉斤不過三十錢薪炭蔬茹之類絶昜得里無<lb/>
　貴㳺郡官公事暇日日把盞百姓富樂但食魚稻習<lb/>
　樵獵而不識官府之嚴渡江以來國家多故官吏冗<lb/>
　㳫軍旅往還取需郡縣供億不給寓士有官至宰輔<lb/>
<pb n="KR4h0049_WYG_001-18a"/>
　者而城市百物貴騰視前時十倍民始逐末忘本機<lb/>
　變巧出被甲荷戈出没于鹺茗之地吏胥持文書索<lb/>
　逋負日呌號于細民之門自是訟牘繁多而民俗浸<lb/>
　異矣雖衣冠輩出風雅日盛未之有改也然是豈徒<lb/>
　天台一郡為然他郡往往或然則率薄歸厚以庶幾<lb/>
　曩時之舊是則為政者之任而是邦賢士大夫之責<lb/>
　也姑即舊聞以攷見是邦民俗本末如此<lb/>
　<lb/>
<pb n="KR4h0049_WYG_001-18b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　赤城集巻一<lb/>
</p>
<p>
</p>
  </div>
<div>
<head>赤城集巻二</head> <lb/>
    <p>
<pb n="KR4h0049_WYG_002-1a"/>
欽定四庫全書<lb/>
　赤城集巻二<lb/>
　　　　　　　　　　　　宋　林表民　編<lb/>
　　台州興修記　　　　　　　　　張　奕<lb/>
天台郡在越絶東南隅叢山㳫嶂中瀕海百里而近洚<lb/>
水為害嵗常有之尚書庫部員外郎孫公治郡之明年<lb/>
即至和元年也夏秋之交大雨壑嘔而川洩洶湧湍悍<lb/>
争赴于海迅風乗潮壅閼不得下溢岸凌城不及踰者<lb/>
<pb n="KR4h0049_WYG_002-1b"/>
數尺公遣僚屬夜守闉闍土諸門以備非常翌日水遵<lb/>
故道墻壘圯剥蕩邉江民廬官宇十二三城中生聚僅<lb/>
免墊溺者繄公力焉居一日公與倅語曰台雖小郡去<lb/>
朝廷僻而且逺然所修者天子職業所治者天子人民<lb/>
為其守臣不能固䕶安養之而坐視其弊是誠何心哉<lb/>
遂按閱官府之沮漏庳毁者用羨貨市材新廪屋二區<lb/>
凡三十楹以儲軍食又易甲仗庫重㕔事之西廡為樓<lb/>
五楹以蔵兵械然後調五縣上中之産得丁夫二萬六<lb/>
<pb n="KR4h0049_WYG_002-2a"/>
千五百九十一工探近山之石雜以瓴甓完州城六百<lb/>
七十八丈以禦災患既訖工城中之民皆皷舞曰治我<lb/>
服器葺我室廬而今而後知生生之業可久其居也先<lb/>
是公下車之初厭郡舍卑逼議營爽塏為便署之所因<lb/>
循久之重於改作至是數役皆勇於從事親自臨督驅<lb/>
人趨作如赴陣敵之嚴日力省而功倍君子曰亷哉乎<lb/>
不私於已雖一工一木重勞於人公於人雖勞其誰憾<lb/>
耶嗚呼公知保民之方矣後公之治繼以教之之術台<lb/>
<pb n="KR4h0049_WYG_002-2b"/>
不止富且庶將禮義由之出焉命識嵗月因警來者云<lb/>
　　台州重修社稷壇記　　　　　　樓　鑰<lb/>
台州之北大山綿亘其一支自東而西蜿蜒逶迤至江<lb/>
而止勢若囘顧是為龍顧之山子城據其下官寺在焉<lb/>
城西南隅去儀門百許步為社稷之壇厥位面陽爽塏<lb/>
平曠昔人相攸而為此必不苟也有司不戒日就荒圮<lb/>
頽垣成蹊樵牧無禁居民或侵漁其中淳熈已亥正月<lb/>
宗正丞沈侯被選來牧仲春行事愀然顧其僚曰是可<lb/>
<pb n="KR4h0049_WYG_002-3a"/>
以奉吾神乎乃命撤而新之臨海令彭仲剛建縣治於<lb/>
煨燼之餘侯知其才舉以任焉首案圖籍即地之舊繚<lb/>
以周牆數十百丈始治地得仆碑土中洗而讀之盖政<lb/>
和中所頒社稷壇式也制度明甚横列三壝門各四出<lb/>
中立社稷二壇風師居東雷師雨師居西亦各為壇壇<lb/>
之髙二尺有半又為燎壇於風師之東南壝外稍髙於<lb/>
諸壇於是悉倣名數因其舊而増築之故有屋四楹為<lb/>
視饌待事之所既葺新之又増其一為齊潔之地其涂<lb/>
<pb n="KR4h0049_WYG_002-3b"/>
北出表以二柱中建臺門嚴闗鍵以守之作於六月朔<lb/>
旦六旬有七日告成靡金錢五十萬有竒民不知役工<lb/>
不告勤過者肅然始知有地土之敬侯命鑰書之聞古<lb/>
先成民而後致力於神侯之下車訪民隠飭吏事廪廪<lb/>
乎循良之風而思不倦以終之以是邦被山帶江水旱<lb/>
仍嵗又聞欝攸之灾謂職諸幽者非人力所及故於神<lb/>
無所不致其敬社稷之重其可後乎秋社展禮氣象一<lb/>
新環珮琮琤豆籩靜嘉神眖昭格如在左右繼自今氣<lb/>
<pb n="KR4h0049_WYG_002-4a"/>
淑民和雨暘時若其必有相之者然則侯之政真知所<lb/>
先後而致力於神者乃所以成民也侯名揆字虞卿秀<lb/>
之嘉興人也<lb/>
　　台州郡治㕔壁記　　　　　　　曽　㑹<lb/>
台州者實取天台山以立名即甌閩之舊壤而勾踐之<lb/>
遺封原夫秦併天下廢其君長乃置郡縣隋開皇九年<lb/>
平陳廢郡則諸縣併歸臨海鎮於大固山配千兵守䕶<lb/>
其城臨海縣移於鎮前𨽻於栝州江南元帥沈法興將<lb/>
<pb n="KR4h0049_WYG_002-4b"/>
兵保鎮城立為海州唐武德二年東南面行臺僕射杜<lb/>
伏威改海州為台州𨽻于栝州改總管府為都督府太<lb/>
宗皇帝貞觀六年改台温二州並轉𨽻于栝州都督府<lb/>
故台州置在大固山里人屈光公住宅以其地勝故立<lb/>
屈氏次子惠坦為太守改家為州及今皇宋混一區宇<lb/>
太平興國三載凡一百二十六政總三百六十一年厯<lb/>
記存焉今自武徳後至於混一區宇之始凡刺史名姓<lb/>
謹列于后越明年呉越王朝京師納土田夏六月凡偽<lb/>
<pb n="KR4h0049_WYG_002-5a"/>
署官司咸一變易毁城守示無所備灾器甲示不復用<lb/>
削繁苛省徭役自是中朝風教被於逺邇焉炎漢季世<lb/>
三國鼎分臨海郡為呉覉縻之地憑山負海民情多變<lb/>
勞於兵防難以徳化六朝以來率以獲罪者投于荒裔<lb/>
故逃刑者亦相率偷安焉唐室平一區宇遂通正朔良<lb/>
二千石稍申吏理暨梁朝革命有武肅王奮身草萊専<lb/>
制江東分符懋官既失其道頭㑹箕斂不聊有生數世<lb/>
百年制度去矣我太宗皇帝以聖嗣明文徳柔逺東南<lb/>
<pb n="KR4h0049_WYG_002-5b"/>
海隅率族肆覲納符請吏貢地籍于大司徒於是申命<lb/>
文臣下治郡國天刄不舉而萬里安定島夷編户雍容<lb/>
揄揚以樂大化垂今二十餘年豈非王者久於其道然<lb/>
後寖在民心歟今以皇朝歴任氏族繼于舊記之末俾<lb/>
嗣治者書以廣之<lb/>
　　上宰執論台州財賦　　　　　　趙汝愚<lb/>
某踈賤之蹤已試無効誤蒙陶鑄俾承乏于天台勢不<lb/>
獲辭扶老携幼已於此月二十日交割郡事郡中府藏<lb/>
<pb n="KR4h0049_WYG_002-6a"/>
殚竭逋負上供及諸司錢物與夫官吏俸給之屬幾土<lb/>
十萬緡凡利源所入不過三事酒稅與折苖耳去冬所<lb/>
在豐稔朝廷寛大之澤不許州縣折納苖米海舶自閩<lb/>
廣來者皆為提舉司以私鹽捕送栝蒼禁勘其情猶未<lb/>
竟也餘者悉鑿舟溺貨而去望風不入天台之境者凡<lb/>
數月矣然則財賦所頼惟有𣙜酤耳今環城内外私造<lb/>
酒麯者二千餘家三務監官六員終日所收本息纔數<lb/>
十千不充官吏之費習俗澆競綱紀蕩然不存稍更張之<lb/>
<pb n="KR4h0049_WYG_002-6b"/>
則怨謗交興姑息不問則曠敗難免日凛凛然若履薄<lb/>
氷之上而進退惟谷也某蒙國厚恩不敢自愛亦欲竭<lb/>
其夙夜之力以圖報稱然念非朝廷力賜主張有如么<lb/>
㣲祗自速咎耳或不得已如有奏請之類敢望鈞慈更<lb/>
施行其一二庶幾千里風動數月之間猶能稍自植立<lb/>
仰副君相寄委之意其間更有心切利害如本州係瀕<lb/>
海去處自海中乗潮一夕可至城下城有七門大火之<lb/>
後五門猶未建立四壁圯壊私貨出入者與履平地無<lb/>
<pb n="KR4h0049_WYG_002-7a"/>
異北軍數十人無屋廬可居但月給房緡百餘千俾與<lb/>
百姓雜處今春大閱凡軍須所用色色無所凋弊之狀<lb/>
觸目皆然官吏不暇逺圖朝夕汲汲惟貢賦之不入盖<lb/>
亦未嘗為國家深思也伏乞鈞慈特賜寛假俾漸收餘<lb/>
力稍復葺治幸甚幸甚<lb/>
　　台州重建便㕔記　　　　　　　姜　容<lb/>
台州便㕔淳熈十五年守章侯冲重建未四十年蠧朽<lb/>
已岌岌矣寳慶改元守王侯挺歎曰㕔非逰觀地也所<lb/>
<pb n="KR4h0049_WYG_002-7b"/>
以出政聴訟而親吏民也郡雖例有設㕔非大聘賀大<lb/>
燕饗不處而便㕔常處焉蠧朽不治母乃非便乎幸嵗<lb/>
連稔勤收儉藏撥公帑錢授支鹽徐昉規畫取材計直<lb/>
召夫厚庸革去蠧朽鼎成翬飛廣崇之度比舊加倍既<lb/>
而敞賔次整吏直及門廡旁創小㕔内因瑞蓮立堂又<lb/>
廣凝思之室為屋總餘四十楹縻錢總五百萬米百餘<lb/>
斛始五月丙寅迄六月已未役甚鉅而農不知工不困<lb/>
也容聞治郡者體不貴苟卑心不貴苟約事不貴苟安<lb/>
<pb n="KR4h0049_WYG_002-8a"/>
猥下當穹崇狹隘當恢廣摧墮當植立非材識獨到不<lb/>
能也侯為此州浚河渠民不病濡滯闢貢院剏三門士<lb/>
不病蹙蹋四瞻郊垣有廢輒舉今又一新州治千里聳<lb/>
觀盖穹崇其猥下者恢廣其狹隘者植立其摧墮者侯<lb/>
之材識獨到如此雖然棟楹巍峩飛鳥<graphic n="KR0787" url="https://raw.githubusercontent.com/kanripo/KR-Gaiji/master/images/KR0787.png" mimeType="image/png"/>眙棘衛森列<lb/>
鬼神却走況田野之困窮未嘗一識官府設或赴愬於<lb/>
我而目眩堂皇心怖吏卒股栗階戺其能吐肝肺輸疾<lb/>
苦㢤故體雖穹崇侯俯以謙損心雖恢廣侯歛以誠篤<lb/>
<pb n="KR4h0049_WYG_002-8b"/>
事雖植立侯蓄以寛和則於此出政而政平於此聴訟<lb/>
而訟理於此親吏民而吏民安侯常處何愧焉然侯旦<lb/>
夕去而羽儀天朝矣念必葺之義以遺後之人而豈為<lb/>
身計哉若乃㕔事退休堂宇幽曠神慮既冲寂臨莅俞<lb/>
精明侯故併新之容故併書之<lb/>
　　台州通判㕔題名記　　　　　　黄　逺<lb/>
臨海之為郡去朝廷雖逺而江山瀟洒訟獄簡希來莅<lb/>
官者往往號為樂國昔之守倅於此去而升陟侍從致<lb/>
<pb n="KR4h0049_WYG_002-9a"/>
位公相為時名卿者間有人焉而獨倅郡者族姓官稱<lb/>
無所刻載因循迄今百有餘嵗矣承議郎呉深倅郡之<lb/>
明年乃嘆其遺闕而言之曰古人雖一日遊居尚有叙<lb/>
述況膺天子之命三年從政其可以無紀乎將尋諸舊<lb/>
牘稽諸宿吏庶幾得之者可過半也而㑹慶厯乙酉嵗<lb/>
秋雨暴集江流汎濫衝城堞漂棟宇時官蔵文書皆麋<lb/>
爛流散無有存者故不可悉知惟夏鄭公在大中祥符<lb/>
間以著作佐郎來倅是郡今郡人猶能道之而又有光<lb/>
<pb n="KR4h0049_WYG_002-9b"/>
禄丞朱君正辭為鄭公之代有賛善大夫劉君有方與<lb/>
郡守章郇公同時所可知者兹數人耳惜夫姑自慶厯<lb/>
而後悉得其名氏與夫在官之嵗月而刻于石豈特俾<lb/>
來者續書之而已哉前日之人或以徳望稱或以政事<lb/>
顯或晦而不彰或泯而無傳皆可指而見也<lb/>
　　重修台州通判㕔記　　　　　　李宗勉<lb/>
公㝢必稱其官非為所居官設行君之政令肅民之觀<lb/>
瞻盖於此繫焉天台東淛名郡州治雖未為宏麗規摹<lb/>
<pb n="KR4h0049_WYG_002-10a"/>
亦峻整獨别駕㕔事庳且隘曽他官不如堂奥傾欹岌<lb/>
嶪欲壓考諸圖牒莫知建立之始祗云淳熈二年通判<lb/>
管君鋭重建倒指嵗籥未周一甲子豈當時因陋就簡<lb/>
易至弛陊重以紹定己丑蕩析之變然耶以是處通守<lb/>
端謂非稱雖然廢興㳂革各有其時時至則易若反掌<lb/>
孰制其時在所居官爾鄭公襟度髙亮議論灑落昔人<lb/>
所謂胷中自有一丘一壑者余知其决不苟安於此居<lb/>
無何果欲撤而新之余聞之亦喜既則恢衍規制増築<lb/>
<pb n="KR4h0049_WYG_002-10b"/>
基構取材於市鳩工於庸給用於施官不知役人不告<lb/>
勞經始壬辰暮春斷手中夏㕔事穹隆堂㝢顯敞廊廡<lb/>
纚屬户牖爣閬總為楹三十有四舊有芝秀承其左登<lb/>
瀛景沂嵗寒處其右堂後山巒欝律林木青蔥自蓮風<lb/>
閣登萬壑風煙最為竒勝旁列雲水梅榭雲海嵐闗無<lb/>
非嘯咏遊息之所公或重剏或増修丹雘交輝前後掩<lb/>
映迎風納月恍若蓬壺觀者愕眙屹為千里壮觀是役<lb/>
也費務叢廣郡雖相之𦕈若毫末非公善計節用疇克<lb/>
<pb n="KR4h0049_WYG_002-11a"/>
辦此落成之日屬予為記辭以蕪陋弗獲余嘗謂知者<lb/>
創物巧者述之是興事締功始足以言知矣而孟子論<lb/>
知則曰行其所無事或者疑焉抑不思孟子謂無事豈<lb/>
樂因循好苟且云哉斁者新之摧者植之損者益之循<lb/>
天理之自然不容一毫人偽若禹之治水是也士大夫<lb/>
眡公㝢如傳舍昧一日必葺之義榱棟撓折墻壁毁壊<lb/>
置弗問是固失之乃若自恃過髙喜新厭舊役志於物<lb/>
好樂靡常土木並興耀竒逞巧作無益害有益則亦未<lb/>
<pb n="KR4h0049_WYG_002-11b"/>
為得也今公因其既圯去故取新弗亟弗徐咸當其可<lb/>
非行其所無事歟斯可謂知矣剏之者勞享之者逸後<lb/>
人蒙其利未必知其顛末是則當書公名崈字謙仲姑<lb/>
蘇人以朝散郎通判軍州事郡政有闕頼其禆助居多<lb/>
紹定五年壬辰八月既望記<lb/>
　　台州添差通判㕔壁記　　　　　洪　适<lb/>
台州之為郡環山枕海壤僻民愿牒訴簡少輸調有常<lb/>
平時從容見謂無事故分曹授政絶贅冗者中興以來<lb/>
<pb n="KR4h0049_WYG_002-12a"/>
彯纓之士日進一官相承率三四軰員外署者無郡邑<lb/>
不有紹興二年是邦始増治中凡五易而适至被命遲<lb/>
期者後復三人則兹員之設將踐武不廢迺裒粹名氏<lb/>
官秩去來龕石壁間而係之日昔昌黎韓公嘗謂邑丞<lb/>
貳令位偪而嫌文書視成一不敢省有公負復歸尤焉<lb/>
曽主簿尉之不若丞於郡者亦然厥有不蹈其中萎腇<lb/>
不事事玩民戚休貪殘放手漫不孰何曰此太守職也<lb/>
吾何干夫是之謂負官否則錚錚表襮召權市威上下<lb/>
<pb n="KR4h0049_WYG_002-12b"/>
相高矛盾崖異吏不確其承民情不得直夫是之謂越<lb/>
位負其官不可越其位又不可然則奈何能使官不負<lb/>
位不越清其心以求其平視公事唯謹外是而議夫何<lb/>
知之有<lb/>
　　台州推官重建㕔事述　　　　　趙師回<lb/>
嘉定二年夏四月予來為推官明年秋八月重建㕔事<lb/>
齋閤思昔達尊嘗入此幕如正獻何公天性超融不汲<lb/>
汲於富貴利達其登巾山詩有所謂髙共白雲閒志尚<lb/>
<pb n="KR4h0049_WYG_002-13a"/>
可想乃扁閤曰髙閒舍人孔公危言正論勁氣廪廪在<lb/>
官之日庭植䨇檜後八十餘年太守曽文清公宴客于<lb/>
下命其堂曰遺直賦詩十二章有百年依正直之句仍<lb/>
榜齋曰依正齋之西闢小軒手種梧竹名以持節於是<lb/>
公退休沐始得與僚友燕譚觴詠委蛇頫仰其間企慕<lb/>
二公之風操足有餘樂又明撤門廡而新之弗陋弗華<lb/>
足蔽風雨匠石之費從官給者不什一諸邑大夫與賢<lb/>
士友相與致助猶懼不支適際修水黄公以戎監丞出<lb/>
<pb n="KR4h0049_WYG_002-13b"/>
殿是邦知教化之先務下車之初首賁學宫凡闕文墜<lb/>
典舉而秩之一日顧謂予曰知子有興作此事至難今<lb/>
居官者視公宇如傳舍獨能留意於斯耶崇奬周給迄<lb/>
于落成姑叙大略以紀嵗月若夫時而葺之則在後之<lb/>
君子<lb/>
　　台州新造刻漏記<hi>此碑今亡其半</hi>　　　　馬仲甫<lb/>
天道之大其啓閉代謝之運蔵功於神用杳不可見聖<lb/>
人設法以求其端於是載諸厯象而有按據之制則漏<lb/>
<pb n="KR4h0049_WYG_002-14a"/>
刻之用興于其初矣若夫分至相承寒暑相推裁昏明<lb/>
之早晚節晝夜以動息時有緩疾景有長短乘氣之差<lb/>
參以増損故數不能逃晷不能逾風雨雖晦抑無失其<lb/>
凖的非漏刻以視其應孰從而審哉且百刻十二辰之<lb/>
法百代不易之用也第數之盈縮繫於二十四氣以鈞<lb/>
校之晝夜之多少固可見矣周官挈壺氏以水火守之<lb/>
分以日夜盖其職焉禮天子宫禁暨官府皆建漏刻有<lb/>
師興則隨次舍設之示不可闇事也雖測籌之數與所<lb/>
<pb n="KR4h0049_WYG_002-14b"/>
造之儀度今古迭變形範各别然測景揆辰大㮣一也<lb/>
天台郡漏刻自置守以來有之矣厯年既久積習差錯<lb/>
鍾水無實法流無定凖規模踈簡一不如制呌時發皷<lb/>
皆司役之吏詳天色以驗旦暮耳此其誤尤甚又況隂<lb/>
晦弗復辨其失不亦逺乎故晷候之違制度之紊節理<lb/>
適然也乃命浮圖可榮改作之榮心智機巧頗能施其<lb/>
術揆測増减之法參之於厯皆有次序若用器屏壺之<lb/>
屬惟事事率以新意創始咸適其宜既訖工依其術試<lb/>
<pb n="KR4h0049_WYG_002-15a"/>
之果得晝夜之正遲速來徃指刻可驗觀者得以知之<lb/>
舉曰嚮日之漏甚踈庶幾乎不繆故識其嵗月以垂諸<lb/>
後云皇祐壬辰三月朔日記<lb/>
　　推官㕔題名記　　　　　　　　包　恢<lb/>
郡有推官官若非尊者而佐賔幕助郡政其為人之賢<lb/>
否與其行事之是非則一郡之理亂千里之休戚繫焉<lb/>
任亦重矣台之為郡東臨大海下莅五縣境土廣袤户<lb/>
口衆多詞訟紛雜而職繁劇要不易為所頼以佐助者<lb/>
<pb n="KR4h0049_WYG_002-15b"/>
惟在幕府有人耳然前乎此為推官者知幾世幾人矣<lb/>
而求其孰賢孰否孰善孰惡有繫於官民之理亂休戚<lb/>
者曽無可考見非闕典乎後世既無古者侯國之史則<lb/>
先儒論著有題前政之名氏以為記者尚為近古也非<lb/>
徒可以苟知其名氏而已其人之賢而事之善歟書之<lb/>
可以為法也其人之否而事之惡歟書之可以為戒也<lb/>
二者之間有庸庸碌碌上無補於郡下無益於民而泯<lb/>
㓕於無聞者觀其名氏亦可以内自省也豈曰虚文云<lb/>
<pb n="KR4h0049_WYG_002-16a"/>
乎哉今滕君不忍其前之名氏既没而不彰後之名復<lb/>
廢而不傳乃考之赤城前後志僅得自唐張條而下至<lb/>
于今趙君汝漕凡三十八人而止乃為之第其嵗月之<lb/>
先後而記之而後之繼為是官者可以續書之數百年<lb/>
之闕典至是而始備其意羙矣然其賢否善惡所以為<lb/>
之理亂休戚而可為法戒者以多不可得而知獨其間<lb/>
有自是而召試論新法後至中書舍人者有自是而為<lb/>
國子監教授後至太宰少傅者其人其事可以觀矣自<lb/>
<pb n="KR4h0049_WYG_002-16b"/>
有能辨之者然則畧於前而詳於後自今而往求盡其<lb/>
所可法而不犯其所可戒又當自滕君始君之先世父<lb/>
叔皆從朱文公學君姿器質實且習聞二父師友淵源<lb/>
則必優於吏事而見於幕府之所賛畫者其為人既賢<lb/>
而其行事必善也知所以題其名宜知所以䆒其實其<lb/>
於在已之賢行當加修及人之善事當加進使表表焉<lb/>
在人耳目悠悠然入人心思而後之觀者必曰滕君惟<lb/>
見其可師而不聞其有可戒斯不負題名之意矣是所<lb/>
<pb n="KR4h0049_WYG_002-17a"/>
以表率乎後來者實在滕君而後之繼滕君者又能相<lb/>
興緝熈而不替使人人皆賢人事事皆善事皆可師而<lb/>
無可戒是又有望於將来台城之所頼者顧不深且逺<lb/>
歟<lb/>
　<lb/>
　<lb/>
　<lb/>
　<lb/>
<pb n="KR4h0049_WYG_002-17b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　赤城集巻二<lb/>
</p>
<p>
</p>
  </div>
<div>
<head>赤城集巻三</head> <lb/>
    <p>
<pb n="KR4h0049_WYG_003-1a"/>
欽定四庫全書<lb/>
　赤城集巻三<lb/>
　　　　　　　　　　　　宋　林表民　編<lb/>
　　重建録事㕔題名記　　　　　　趙汝回<lb/>
寶慶二年春余來為録事㕔屋老弊不蔽風雨獄亦棟<lb/>
撓趾腐椽斷壁闕矣亟請于州得錢十萬日整月葺既<lb/>
就完好於是即青青堂植竹數十以觀衛武公進徳之<lb/>
序採崔文公詩更挹翠軒曰與清以想崔君之遺風古<lb/>
<pb n="KR4h0049_WYG_003-1b"/>
梅出荆榛西山立几案遥睇飛雲靜聴啼鳥俯仰之間<lb/>
物我俱適當是時有空囹圄釋桎梏之意焉㕔左右三<lb/>
井前豈無名賢嘗至閒視題名已石剥字漫不可讀因<lb/>
思唐張旭以草聖名家獨於尚書郎壁記用楷法峻嶮<lb/>
直截妙入神品年嵗愈逺人愈貴惜而尚書郎姓氏無<lb/>
傳可歎也夫記紀徳紀事事廢徳虧雖以張旭書之人<lb/>
弗觀之矣況石剥字漫乎可傳矣不得其傳後人之責<lb/>
也乃重刻之而叙以完葺之由庶幾將來式敬爾獄<lb/>
<pb n="KR4h0049_WYG_003-2a"/>
　　台州司理㕘軍題名記　　　　　　呉子良<lb/>
獄生地刑仁術也寃枉干隂陽者雪而和鬬狠戕氣血<lb/>
者弭而平狡詐悖正性者抑而順穢汚玷元身者懲<lb/>
而白是謂生地是謂仁術生地而淪於死仁術而為不<lb/>
仁何以故坐六失故六失貪也刻也忿也闇也懦也憊也貪<lb/>
則不公刻則不矜忿則不平闇則不明懦則不決憊則不周<lb/>
六居一焉本心且死矣地何由生本心寖不仁矣術何<lb/>
由仁栝蒼何君處東為台理掾始至余一與之語首敬<lb/>
<pb n="KR4h0049_WYG_003-2b"/>
之甫踰月與守趙侯争獄事即棄去趙侯退聴挽留亦<lb/>
敬之未踰年今守包侯資政殿學士杜公下至士民吏<lb/>
交敬之何以故監六失故完本心故余諗理吏前乎君<lb/>
有如君否咸噤無以荅考郡志畧弗書問㕔壁題名則<lb/>
以己丑水不存也君蹙然曰我何能惟前名氏不可没<lb/>
繙續志得國初三人訪老吏得自嘉定間吳焯而下<lb/>
十一人書之石君而後將續書焉請余記余惟本心人<lb/>
人有也六失非人人有也鑱其説以勸後乎君必有如<lb/>
<pb n="KR4h0049_WYG_003-3a"/>
君者矣<lb/>
　　台州司户㕔壁記　　　　　　　謝　雩<lb/>
台州司户㕘軍唐至徳間著作郎鄭䖍嘗以謫官居之<lb/>
今州城東偏猶以户曹名巷杜工部詩所謂老作台州<lb/>
掾是也國朝宣和初滕君膺自睢陽來時睦冦起幫源<lb/>
羣盜響應仙居呂師囊遂據韋羌率衆攻城滕君倡義<lb/>
守禦卒擒首領一城全活父老紀焉今廨舍為屋三十<lb/>
楹而扁榜者曰户曹㕔皆滕君遺跡也㕔故無題名宣<lb/>
<pb n="KR4h0049_WYG_003-3b"/>
和以前莫可尋繹雩將去官次其可考者自滕君以下<lb/>
得十有九人識石䧟壁間而闕其所不知畧其所未詳<lb/>
以俟來云<lb/>
　　台州重建衙樓記　　　　　　　張　布<lb/>
州有樓一州之觀聴在焉所以嚴等威也有門闕然後<lb/>
壮朝廷有兩觀然後重侯國故古者亦以興作課吏績<lb/>
橋梁郵亭之不修則不為能城郭衖道之治使端正則<lb/>
以為賢是皆可以觀政事之廢興吏治之能不況觀聴<lb/>
<pb n="KR4h0049_WYG_003-4a"/>
所繫之大者乎於其大者不立則政可知己台州治之<lb/>
衙有樓久矣國之朝有朝夕故州縣之衙有早晚初不<lb/>
皷角去郡治為逺故建樓設皷以報衙是則觀聴所繫<lb/>
之大者嵗久朽蠧亟危將傾今郡侯監丞黄公治台之<lb/>
明年政成民龢年榖用登始以其餘力革而新之先是<lb/>
州之圖經未修三台井掩匿其一逮公之至始命郡士<lb/>
纂輯其事以成圖經發所掩井作亭其上以應台星庠<lb/>
序之門隘陋則崇廣之坊衖之名不立則表揭之㦸門<lb/>
<pb n="KR4h0049_WYG_003-4b"/>
旁雜為賈區譙樓率多隳敝則開拓而修復之頒春有<lb/>
亭以厚農政講武有堂以治軍旅養老慈幼有院以惠<lb/>
困窮逮兹樓之作則棟宇壯堅丹艧輝焕朝晡有時吏<lb/>
士犇走不失其度耳目所矚為一邦之巨麗然後台之<lb/>
文物一新而江山始改觀矣初議鳩工人多以其役大<lb/>
費夥而難就已而官覈其實吏忠於公瓦木不取諸民<lb/>
和價倍給其直工徒醻以市價出入有稽用度有節無<lb/>
浮費而收實効事簡而工倍役廣而費省人始服公之<lb/>
<pb n="KR4h0049_WYG_003-5a"/>
規模先定其功不愆于素公名㽦字子畊盖江西山谷<lb/>
之𣲖晦菴朱子之門人朱子之學以濓溪二程子為宗<lb/>
公修學校則為祠堂繪四先生之像行釋菜禮以奉安<lb/>
之命博士鄉先進與其門弟子次第講貫經理又刋朱<lb/>
子中庸大學之說以開後學其淵源有自來故其為政<lb/>
能尊主庇民廣教化厚風俗建置規恢知所先後是役<lb/>
也軍事推官趙君師回實董之趙君有材既自新其治<lb/>
所竭力以佐公家且以邦人之意請紀其實布辭不獲<lb/>
<pb n="KR4h0049_WYG_003-5b"/>
於是乎書<lb/>
　　臨海縣㕔記　　　　　　　　　章望之<lb/>
官府之㕔盖宣王命而莅政事之所也皇祐二年正月<lb/>
臨海縣新作正㕔何新乎逾舊也向之時庳甚矣嵗久<lb/>
朽且不支今宰崔仲牧廼革之仲牧惠和而敏故其舉<lb/>
事也中而遺於人也逺不亦嘉哉<lb/>
　　臨海縣㕔壁記　　　　　　　　彭仲剛<lb/>
縣故有㕔壁記自太平興國錢氏歸土以來縣令名氏<lb/>
<pb n="KR4h0049_WYG_003-6a"/>
悉載遭乾道癸巳災與縣廨俱爇不存余既建廨舍念<lb/>
前人名不可以無見博求前所摹本絶無得者遂厯訪<lb/>
故老逺稽按籍旁考紀牒自宣和而後得三十人鑱石<lb/>
以記虚其後以俟方來宣和之前僅得十餘人年次來<lb/>
徃不接姑列其前而闕其間之不接與凡日月官稱之<lb/>
不詳者以俟後之君子他日有得以續之所聞多闕冝<lb/>
未足誌然失之於今則後益不可知是猶賢乎已爾<lb/>
　　臨海縣重建縣治記　　　　　　呉子良<lb/>
<pb n="KR4h0049_WYG_003-6b"/>
百年來臨海數賢令曰顔公度彭公仲剛顔當乾道初<lb/>
元公私優裕之時而彭承乾道末年郛郭焚燬之後彭<lb/>
能摩挲赤子樹縣治百楹於榛莽中役鉅事煩而仁不<lb/>
傷故彭公為尤難嗟乎孰知又有難於彭公者盖紹定<lb/>
二年九月丙辰之水陷城呑原隰囓官民廬居殺禾稼<lb/>
環百餘里漫為濤川而縣治西直栝蒼門最先被水崩<lb/>
奔漂悍特甚凡彭公所樹尺柱寸椽不留官吏簿書無<lb/>
所於棲獄訟無所於決民方死徙交道繼之殍疫連年<lb/>
<pb n="KR4h0049_WYG_003-7a"/>
天子為捐帑振廪復租已責遣部使者葉公棠議荒政<lb/>
議城築縣計雖束手然役之百須則以比郭先諸邑奔<lb/>
命嵗再更縣猶絲紛而舊觀莫克復於是葉公奏辟前<lb/>
尉温陸呉君楷令臨海君既為尉諳其人情土俗不逞<lb/>
智立威一切治以簡靜擾不及民民之居奠矣君曰民<lb/>
之居奠然後令之居可奠乎而以累民吾不忍也民亦<lb/>
奮曰令常憂民之居矣不憂令之居乎而以累令吾尤<lb/>
不忍也令樽他費以剏之民伺其闕而助之公㕔中峙<lb/>
<pb n="KR4h0049_WYG_003-7b"/>
挹之髙門吏直旁環引以修廡㕔之後虚敞為琴堂廡<lb/>
之東閎爽為犴狴蔵敇有庫遲賔有位燕休有閒軒寢<lb/>
處有宻室完備至於庖湢整潔及於階除繚重垣以䕶<lb/>
其藩培秀巒以鎮其隂自五年冬至今不弛不迫雖剏<lb/>
之者民本無預而助之者令則難遏也由是以觀紹定<lb/>
二年九月之水殆十倍於乾道末年九月之火火既五<lb/>
年而彭始至城内之民痛定矣水纔二年而君已至闔<lb/>
城邑之民痛未瘳也非又難於彭公乎而樹立乃爾雖<lb/>
<pb n="KR4h0049_WYG_003-8a"/>
以君繼彭公可也古之為令者能以道教民其次能以<lb/>
政養民又其次能毋以政擾民耳近世教與養不十一<lb/>
擾之者總總也夫毋望於教與養姑望其毋擾之耳是<lb/>
民之頼於令者止此耳止此而又不能則是令之居豺<lb/>
虎之窟也誰肯愛豺虎而樹之窟哉能毋以政擾民民<lb/>
得婆娑怡愉自足於長郊廣谷之間幾於去豺虎而傍<lb/>
父母於古為次於今為上矣使父母臥風雨人子其安<lb/>
哉則民之助之亦奚怪哉夫毋以政擾民民猶父母之<lb/>
<pb n="KR4h0049_WYG_003-8b"/>
猶助之而況於以道教民且以政養民者哉此可見臨<lb/>
海俗之愿而狀訴譁訐猶聞有存者豈其咎専在民哉<lb/>
豈其不可轉移也哉嗟夫能毋以政擾民雖繼彭公可<lb/>
也能復以道教民且以政養民雖繼古之為令者可也<lb/>
　　臨海縣重建宣詔亭記　　　　　方　沂<lb/>
皇帝䆳居閶闔而率宇内若耄倪若飛植然春意固以<lb/>
詔令為風雷也今詔令猶古誓誥按書邦家暨尹御欽<lb/>
揚懼後自井田廢於時置守若令令雖小甚佐風雷以<lb/>
<pb n="KR4h0049_WYG_003-9a"/>
陶萬彚等也以故窮崖下邑環治無百户亦必有宣詔<lb/>
之地矧𨽻甸服户且繁何敢弗䖍臨海縣南首歩故有<lb/>
亭詔中下令合父老稽首無異棲觚稜而瞻飛鳳也庚<lb/>
子火民廬蔓延亭遂毁四明劉君棟綰縣事惕然念非<lb/>
承流所宜鳩工遴材一新故址始癸卯正月越二月告<lb/>
成費以節用之貲役以受傭之夫他事以邑之幹勤之<lb/>
士穹梁博礎丹堊彪炳于其旁復翼以布象舍數楹夫<lb/>
乾以震巽鼓萬物皇以詔令皷萬民詔令肆頒自朝廷<lb/>
<pb n="KR4h0049_WYG_003-9b"/>
厯監司監司歴州州厯縣朝廷去民最逺監司次之州<lb/>
縣則近民之官也而縣最近故民有休戚利病縣知之<lb/>
最悉而縣長吏或亷或貪或寛或猛闗民之命脉又最<lb/>
切宣詔有亭豈直具文而已固在奉而行之也傳曰君<lb/>
制命為義臣承命為信孔子于震取不䘮匕鬯于巽取<lb/>
志行順剛皆臣承命之機括今詔令無嵗不下曰宥罪<lb/>
曰减租曰賑困乏民延頸以俟如蟄而雷如熱而風旦<lb/>
暮不可緩臣奉而行之可緩乎而況於民最近者乎劉<lb/>
<pb n="KR4h0049_WYG_003-10a"/>
君之令臨海也亷於已而寛於民又悉知其休戚利病<lb/>
鄉無邏卒圄無錮囚剏學趣子弟受業盖字而教之道<lb/>
備長民之責可無愧斯亭之建具文乎哉<lb/>
　　臨海縣重建縣治記　　　　　　尤　袤<lb/>
乾道癸已秋九月臨海居民不戒於火濫爓扇延以及<lb/>
縣治燔爇俱盡當官者因陋就簡僅能建三椽於煨燼<lb/>
之中以聴獄訟吏民亡所托足按牘亡所棲列一遇風<lb/>
雨則沾漬暴露呌呼讙呶訟牒計簿散匿吏胥之家最<lb/>
<pb n="KR4h0049_WYG_003-10b"/>
易甲乙莫可質考縣日以不理後三年予來為州有意<lb/>
興之而無與任其責者淳熈丁酉秋永嘉彭君仲剛來<lb/>
主縣事予聞彭名舊矣心固望其有為彭乃言曰夫環<lb/>
百里之地而為之長聚萬室之衆而聴其令民社所寄<lb/>
視古子男治必有所一邑之條教於是乎出而司存弗<lb/>
偹亡以施政廢之當舉舍此孰先然役大用夥非受命<lb/>
於郡則令不得擅敢以為請予乃畀錢三十萬使營度<lb/>
之是冬予罷官歸踰年則彭以書來告成矣外為重門<lb/>
<pb n="KR4h0049_WYG_003-11a"/>
以嚴啓閉上建層樓以斂藏敕書治事有所燕居有室<lb/>
翼以修廊挾以外廡吏直賓次環列有序奥者為蔵爽<lb/>
者為獄為亭於大門之外以班詔令為閣於東廡之上<lb/>
以蔵按牘為堂為齋為軒以備宴休㳺息之地下至於<lb/>
庖湢之所㣲至於什器之末雜至丹艧甃甓之事纎悉<lb/>
畢具規橅堅壮工用精宻總為屋八十有一楹中鑿五<lb/>
池瀦水為備復以其餘力建丞簿之舍而新社禝之壇<lb/>
鄉之荆榛瓦礫之塲今乃為髙明宏麗之觀民始識有<lb/>
<pb n="KR4h0049_WYG_003-11b"/>
官府之嚴而稱其所以為邑大夫之居者問其經費之<lb/>
所出則曰未嘗巧取而苛歛也凡財之隠於吏而亡籍<lb/>
木之訟於官而願獻者悉取而拘之鈎校畸贏積絫銖<lb/>
寸故費廣而不闕問其工役之次第則曰未嘗厲民而<lb/>
强使也籍竟内之為工者若干官出僦庸率如其私之<lb/>
直居處飲食先為規畫使極安便率旬有五日而迭休<lb/>
之其用夫止及於附邑之三鄉家止一人人役三日畨<lb/>
無過十夫而亦與之庸省督工程無苟簡怠惰之患謹<lb/>
<pb n="KR4h0049_WYG_003-12a"/>
視給散無稽留朘削之弊民之與官為市為役者若私<lb/>
家然故役大而不擾盖經始於丁酉之冬而落成於己亥<lb/>
之秋問其所以久則曰不敢倉卒而趣辦也作於農隙<lb/>
而弗奪其時休其力而弗盡其用慰諭其勤而䇿其不<lb/>
勉民咸勸趨故功成而不勞夫聚財有方用民有節舉<lb/>
事有漸顧何往而不濟哉予嘗謂今之仕莫難於為邑<lb/>
弱者不足以有為而健者或以病民幸而得強弱之中<lb/>
則積負困之姦民撓之欲興事造業有其志而不克成<lb/>
<pb n="KR4h0049_WYG_003-12b"/>
者多矣又幸而不為積負之所困姦民之所撓而在上<lb/>
者或不察不得自展其才者亦多矣當君之始至賦亂<lb/>
政龎隠户移脫弗可䆒詰乃定質劑乃正疆理逋租匿<lb/>
役披露首服吏姦民瘼檢柅濟理田野歡呼訟日以簡<lb/>
故能不困於積負不撓於姦民不抑於當路而興舊起<lb/>
廢不擾而集非庶幾於古之所謂循吏者乎夫裒聚贏<lb/>
羨於單乏之餘可以觀儉謹用民力於偪仄之中可以<lb/>
觀仁積累工役於遲久之後可以觀智是皆足以為吏<lb/>
<pb n="KR4h0049_WYG_003-13a"/>
法而不可使之無傳予既嘉彭君之有成而因其請故<lb/>
遂著其實使後之人得以考而法之非以譽彭君也<lb/>
　　臨海縣尉㕔壁記　　　　　　　京　鏜<lb/>
縣正之職其任非輕漢有四部隋之分判重之也臨海<lb/>
附城民事浩繁猾胥姦嫚為尉者非其人則政乖在昔<lb/>
紆黄綬皆宗工鉅儒各稱其職自此或為監司郡守侍<lb/>
從輔臣不可㮣數得人為盛矣今縉雲葉君卨以名家<lb/>
之秀學業之贍既修飭政事鼎新廨㝢且念前人名氏<lb/>
<pb n="KR4h0049_WYG_003-13b"/>
不可以亡傳博攷圖籍厯訪父老僅得三十人刋之于<lb/>
石其間年次之不接日月之不詳姑闕之庶他日可續<lb/>
焉後之君子好古愽雅必不隠也<lb/>
　　尉思隠軒記　　　　　　　　　林　仰<lb/>
金華王季海作臨海尉葺舊屋闢一楹地為燕息所用<lb/>
梅子真故事名思隠軒屬予為記予告之曰君遭時清<lb/>
明少年取科第初官即事賢主人有設榻之重駸駸乎<lb/>
得行其道盖與子真居然不同然則胡為乎隠哉試妄<lb/>
<pb n="KR4h0049_WYG_003-14a"/>
評之君子之道出處而已隠之為言去也仕而有隠志<lb/>
則去就輕去就輕則不為世間勢利之所移是以道可<lb/>
行事可立澤可以及斯民古之人太山覆於前而色不<lb/>
變用此道耳不然則接輿荷蕢之流潔身亂倫之行儒<lb/>
者不取也仲尼轍環天下孟軻厯聘齊梁一不合視萬<lb/>
鍾禄若將凂焉去而不顧故為百世師仕而志乎隠舍<lb/>
是宜無所取法焉季海讀書明理道耿耿不可犯干而<lb/>
恂恂似不能言其鄉里之賢有以氣節聞者季海慕其<lb/>
<pb n="KR4h0049_WYG_003-14b"/>
為人宜其不凡如此是軒之作小出芒角固已超絶況<lb/>
仕益久閲世益深其又可量也哉予於季海同年生也<lb/>
草木味同且有聨事之好其知季海他人不及也故樂<lb/>
為記而不辭<lb/>
　　黄巖縣㕔壁記　　　　　　　　方行可<lb/>
宣和癸卯嵗之十月黄巖縣新作㕔事告成大夫王公<lb/>
顧諭其客方行可曰昔之為政于此者其賢有聞去而<lb/>
顯於朝者有人焉其流風善政在民至今者有人焉是<lb/>
<pb n="KR4h0049_WYG_003-15a"/>
不可以無紀也縣㕔故有壁記辛丑之盜漫為煙埃吾<lb/>
將因新宇之載新復求國朝以來作邑者名氏次以嵗<lb/>
月鋭石而寘諸壁使後世有攷且可繼焉子其為我叙<lb/>
之行可不敢辭謹叙之曰縣令長皆古官漢制萬户為<lb/>
令减萬户為長今之知縣事古所謂令也黄巖古東甌<lb/>
盖為邑者尚矣皇宋有天下承平日久生齒滋殖著版<lb/>
之民僅十許萬故出宰者率繇尚書左銓熈寜元豐而<lb/>
來以其兼督鹽筦間自有司辟置或出於朝廷一時之<lb/>
<pb n="KR4h0049_WYG_003-15b"/>
選以故得循良為多前記無復遺迹今大夫訪之故家<lb/>
得於邑士陳褒別記者由宣和而上訖於天禧之元凡<lb/>
四十有一政攝事者九有其姓而亡其名者二其不可<lb/>
攷見者闕之且大其石以竢于後夫近民之官莫重於<lb/>
縣而㕔事政之所自成也一號令之出少有不謹輒病<lb/>
百里或遺患於數世之後為政者不可不知也今大夫<lb/>
之賦政可謂知此矣而又將推以謹來者故人列其在<lb/>
事之嵗月俾其政可攷而存後之人坐于是以令斯民<lb/>
<pb n="KR4h0049_WYG_003-16a"/>
苟閱而思之必將曰某善足慕某不善足戒後之視今<lb/>
亦猶今之視昔吾敢不謹乎是則壁記之作豈特著舊<lb/>
而已實百里之賜數世之澤也嗣大夫者其念此哉<lb/>
　　黄巖重建㕔事記　　　　　　　王居安<lb/>
㑹稽胡君衍道令黄巖纔數月政平訟理吏畏之民安<lb/>
之士大夫信之下至海隅山顛黄童白叟莫不知有胡<lb/>
令之賢也邑故有㕔事建於宣和之五年令王君然百<lb/>
年矣後雖有修建堂宇者由堂而外尚仍其舊凛焉有<lb/>
<pb n="KR4h0049_WYG_003-16b"/>
棟壓榱傾之虞前令陳君汶改建門廡而㕔亦未遑睱<lb/>
君至以嘉定七年六月經始於明年之正月越二月己<lb/>
未乃立木剏大㕔五間合從屋凡百二十楹糜緍錢三<lb/>
千米斛三百悉辦之官絲粟不擾於民役替有時廪<lb/>
給不闕凡度工授材董以邑士周之純阮時中所以杜<lb/>
吏姦也五月將成君以匄祠得請慮以一簣之虧復累<lb/>
後人於是别儲所須若塗雘甃甓之屬俾主簿陳君武<lb/>
子訖其役且屬居安以紀顛末夫環一邑之境令南向<lb/>
<pb n="KR4h0049_WYG_003-17a"/>
而聴焉有民人社禝之寄固不可以百里儉其居也然<lb/>
今郡縣之官莫難於令泉糓所入有經平居常患日不<lb/>
暇給土木之興良不易矧吾邑為台壯縣訟繁賦重曩<lb/>
者連數令無善去則眎他令尤難也間有所為則未免<lb/>
科斂百出下不勝擾而上不加䘏耳今君至之日未久<lb/>
為之特易而民不知何也始余聞君之官於泉之舶司<lb/>
也未嘗市香於泉今聞其宰吾邑也雖杯勺油燭之須<lb/>
必計直入金於官盖其律已嚴故官事易集其奉已約<lb/>
<pb n="KR4h0049_WYG_003-17b"/>
故公用易饒兹其所以雖難而易也與余懼夫來者徒<lb/>
樂其成而不䆒其所以成故摭其實而告之繼自今聴<lb/>
訟弊獄於斯出政斂財於斯者宜有攷焉君名衍衍道<lb/>
其字也<lb/>
　<lb/>
　<lb/>
　<lb/>
　赤城集巻三<lb/>
</p>
<p>
</p>
  </div>
<div>
<head>赤城集巻四</head> <lb/>
    <p>
<pb n="KR4h0049_WYG_004-1a"/>
欽定四庫全書<lb/>
　赤城集巻四<lb/>
　　　　　　　　　　　　宋　林表民　編<lb/>
　　黄巖知縣續題名記　　　　　　蔡　範<lb/>
設官分職凡以為民陳力就列凡以行志然而去民最<lb/>
近與民最親知民之休戚最詳繫民之利害最切則莫<lb/>
重於縣之有令仕而欲行其志盖必由是官始況黄巖<lb/>
之壌襟山帶海膏腴百萬畆其地日益墾闢甍宇十萬<lb/>
<pb n="KR4h0049_WYG_004-1b"/>
家其民日益蕃庶故凡賦輸之富倍於旁邑訴牒之夥<lb/>
夐絶浙地於是為令不亦尤重已乎範有生最晚冒焉<lb/>
試邑更嘗未多觸事墻面顧累月以來食息無輟區區<lb/>
此心未嘗忘民訪利害察休戚因其可近易親之勢思<lb/>
為之計然誠雖存而力弗逮念雖専而事易移縻困朱<lb/>
墨而志有難行者矣悚然以思寜不自愧㕔事舊有石<lb/>
記前令名氏厥後弗繼近事無紀乃咨問父老訂正嵗<lb/>
月次其後先用續前石暇日摩挲尋閱緬懐景慕因人<lb/>
<pb n="KR4h0049_WYG_004-2a"/>
考政擇善而從苟克利民循守惟謹期以充範之志焉<lb/>
　　黄巖縣尉題名記　　　　　　　孫應時<lb/>
凡官之府舍冝有壁記記在官者名氏嵗月示民不忘<lb/>
其故且繼者有攷也黄巖置縣盖五百年昔之尉於斯<lb/>
者宜多名人顧未嘗有所謂記者何哉豈其因陋就簡否<lb/>
則卑之以為官不足記甚亡謂也余之來詢諸邑大夫<lb/>
士與鄉長老而所稱道省録率不過數十年之近又採<lb/>
之所在屋壁碑識之間盖可知者僅如此嗚呼其可感<lb/>
<pb n="KR4h0049_WYG_004-2b"/>
矣其愈久而愈不可知矣屬將去官迺書而次之石以<lb/>
俟後之人有所聞者附益焉若尚書右丞忠簡許公<lb/>
之事則其遺文可見噫州縣之官莫如尉最卑然而亦<lb/>
最近民有志之士如欲深知民生之艱與為吏之不易<lb/>
以推及乎世之遷變觀古今風俗政事本末求切於實<lb/>
用而精思其所不及則雖犇走勞悴於塵埃箠楚之地<lb/>
疑非所當厭也聞古之士不卑小官而必行其義觀斯<lb/>
記也其先乎余者有可慕其後於余者不敢不敬告也<lb/>
<pb n="KR4h0049_WYG_004-3a"/>
　　重建黄巖縣尉㕔記<hi>此碑磨㓕</hi>　　　　　謝　直<lb/>
四明楊璘子美作尉黄巖撤舊治而更創之凡門廡㕔<lb/>
事堂寢房舍庖湢其楹六十以為官者之宅居宅之西<lb/>
有地夷曠累臺以望曰見山之臺翼亭以憩曰傳香之<lb/>
亭即臺間中䟽池沼四隅雜藝花竹古梅怪松特為竒<lb/>
觀乃更結草扁以嵗寒以為燕適之所梁河重柝前直<lb/>
縣南所謂委羽洞天之山繚墻夾道卒廬射圃以為閲<lb/>
習之塲鉦錞皷鐸弓旌鉤格斧鋸搭筩杓具倉庫筦鑰以<lb/>
<pb n="KR4h0049_WYG_004-3b"/>
為警邏之備凡縻錢五百萬餼廪二百經始於辛未之<lb/>
孟秋落成於壬申之仲夏既乃因其長太末陳公魯叟<lb/>
請記直按開寶之元營繕大内告畢遂詔天下郡邑修<lb/>
立衙宇其制之大畧節察知巡罷者著隳修之籍迭相<lb/>
付授幕職州縣受代則對書考課之厯致損者殿一選<lb/>
増葺而不煩民者加如之厥後有司改而為他官不顯<lb/>
書吏績考功止批七事此制因廢弗問宦遊者視所居<lb/>
曽不若叔孫昭子之於傳舍一榻之寄凝塵滿席甚或<lb/>
<pb n="KR4h0049_WYG_004-4a"/>
撤屋破柱苟給竈飬迨其有所興作胥動繹騷斂怨一<lb/>
方無簡書之畏矣余承令君之命問子美以資費所<lb/>
出而曰縣尊所助益五十斛他吾自輸之擇材賦工必堅<lb/>
必良塗塈丹雘必緻必精吾計其久不計吾之費念其<lb/>
費不念吾之勞君其問諸野吾惟子美之輕財舉事誠<lb/>
非人人力之所及而子美之成功遺後者將非人人來<lb/>
則居之哉于以移氣體于以莅官事于以事父母于以<lb/>
樂妻孥于以燕僚友爾休爾逰爾宵爾晝無所不可<lb/>
<pb n="KR4h0049_WYG_004-4b"/>
詩云予室翹翹風雨所漂揺保固修飾使更閲終古而<lb/>
輪奂常新豈子美是為抑開寶之所以推躬逮下者幸<lb/>
萬世臣子尚有詔也記之謂何<lb/>
　　天台縣題名記　　　　　　　　韓元吉<lb/>
寓天下之治曰郡與縣其簿書期㑹獄訟米鹽之職縣<lb/>
實百於郡盖郡則有掾有曹各司其局而守特視其成<lb/>
焉縣之官丞主簿尉與令為四號為通其事然令無按<lb/>
察丞主簿尉掌治各有他例不能分總縣務其極悉萃<lb/>
<pb n="KR4h0049_WYG_004-5a"/>
於令旦起鬬訟者立庭下枚數其牒眊焉已不勝其煩<lb/>
獄之辭畢聴而後蔽暇則督民賦課出納謹帳籍官廪<lb/>
士學戍兵役𨽻月㑹而須給縣或當孔道執劵而候驛<lb/>
者日羅絡廡序持文檄相恐動赭皂之衣滿前間有率<lb/>
辦必取具於常賦之外上官便文自安不問所從來民<lb/>
或誚語則以咎令又為令者秩不過七八品勢力卑甚<lb/>
里居之豪寓公之老相與狙詿誤騰謗讟脅令以營其<lb/>
私不則揺撼囂譟必使之去而後已令之缺榜於銓曹<lb/>
<pb n="KR4h0049_WYG_004-5b"/>
者率數十閲嵗踰時皆憚不敢睨然國家之制由選調<lb/>
而更京朝必歴令而正其資號曰親民比嵗益嚴其格<lb/>
往往不得命為他官由是士亦勉强自勵其才以試於<lb/>
縣紹興二十五年吾兄子雲始為令於天台以為天台<lb/>
極兩浙之東南其地富山水玉京金庭俱天下勝觀可<lb/>
以乘吏役之休逃禅訪道從隠君子遊資禄以養親且<lb/>
應夫令之名而已則倥偬亦不暇給既而嘆曰縣固有<lb/>
劇易事無不可為者因為之竭日夜之力䟽剔刮磨不<lb/>
<pb n="KR4h0049_WYG_004-6a"/>
事表襮一意而持之未幾吏民亦坦坦向化始得從事<lb/>
於文墨之間而縣之前令名氏漫不可攷乃訪諸塔廟<lb/>
之題識推以案牘之嵗月得其可見者自鄭至道而下<lb/>
纔二十二人將礱石刻於㕔事之左元吉方學邑於建<lb/>
安從吾兄以問政因書其事以為題名之始云<lb/>
　　僊居縣令㕔壁記　　　　　　　　方行可<lb/>
台州之屬縣五僊居尤為古邑秦漢之交地空於荆呉<lb/>
閩越之間西晉置郡稱臨海而縣名始豐後析其南鄉<lb/>
<pb n="KR4h0049_WYG_004-6b"/>
别為縣曰樂安實東晉之永和二年也仙居即樂安舊<lb/>
壌宋齊因之隋既吞陳乃併為臨海唐一天下武徳辛巳<lb/>
改郡為台州縣仍𨽻焉至上元乙亥九十五年之間再<lb/>
廢再置且易曰永安而遷治盂溪即今縣舍也五季不<lb/>
軌呉越僣擅専二浙之地縣與州俱溺焉皇朝削平海<lb/>
宇蘇救疲瘵州治屬浙東觀察縣仍治盂溪者尚名永<lb/>
安逮景徳丁未四月詔改曰仙居以其洞天名山屏蔽<lb/>
周衛而多神仙之宅因以名焉民既康復日以繁冨今<lb/>
<pb n="KR4h0049_WYG_004-7a"/>
則鄉大而户逾萬嵗之常賦與夫苖役之息貫石疋兩<lb/>
無慮七萬其催呼期㑹輸入賦與先後不齊繼之以平<lb/>
決枉直應奉符檄矧復宣上之澤達下之情一繇乎縣<lb/>
之令令之職重於古今也盖以此夫邑之治否繫民之<lb/>
休戚在乎令之才不才然其所以為治一於奉朝廷法而<lb/>
所施之術則不同大㮣通才明識持以至公則教行令<lb/>
孚政成之速不然則嗷嗷之口豈易防遏耶新昌石君<lb/>
來令於此未幾而頗多豫暇於是稽版籍之簽書推而<lb/>
<pb n="KR4h0049_WYG_004-7b"/>
正之至於端拱令凡二十有九員端拱而上無從而考<lb/>
景徳四年以來為仙居者又得其始至與夫代去之嵗<lb/>
月各從而書之刋于壁石嗚呼諸公之名久塞而遽通<lb/>
昔晦而今顯由吾石君以發揚之也<lb/>
　　僊居縣題名記　　　　　　　　　許景龍<lb/>
令壁有記所以紀逺近别同異而治政之能否遺愛之<lb/>
淺深可不須而自見也仙居舊有題名繇端拱以來凡<lb/>
九十五人中更兵盜自何中以下不得其到罷嵗月者<lb/>
<pb n="KR4h0049_WYG_004-8a"/>
十有三猶闕疑以待知者遺墨所存將浸就漫泐大懼<lb/>
不足永其傳余將代去廼亟伐石更刻使行列相從粲<lb/>
然可覩嗚呼三百年間善政有足稱紀殆不一二而邑<lb/>
人相與祠祝之者宻學陳公而已然則令兹邑者陳公<lb/>
其標準歟余故表而出之且以自警<lb/>
　　僊居縣重修丞㕔記　　　　　　趙善宿<lb/>
安州長貳之居古傳伉壯遭煨燼餘惟長所剏幾古貳<lb/>
以佐官略於籌逺僦工輸材取具一時規模湫隘纔半<lb/>
<pb n="KR4h0049_WYG_004-8b"/>
故基耳中更繕修亦復因陋就簡隨治隨圯震凌不支<lb/>
嗟夫事土木殫功役固非為政者宜先然莅官之所視<lb/>
漏弗填視傾弗持斯豈人情也耶政三嵗一更僕來一<lb/>
嵗官㣲事簡思無以遺後龜日鳩工制不踰度役不淹<lb/>
時合内外而一新之兹非為身計姑以貽將來云<lb/>
　　僊居縣重修尉㕔記　　　　　　俞　建<lb/>
丹丘列邑凡五僊居雅號簡靖然勾稽巡徼恭事視他<lb/>
邑獨旁午居官者諰諰犇命疇暇過土木而問錢君子<lb/>
<pb n="KR4h0049_WYG_004-9a"/>
立繇璧水擢太常第英粹恢裕不卑其官敏以濟恪事<lb/>
修政舉莅職之又明年顧㕔事撓敝欲壓創始宣和今<lb/>
垂百禩紹興丙子小嘗繕葺寖復四紀繼者惮費忽傾<lb/>
謾弗訾省子立從容諗邑大夫林君岳曰朅來充位再<lb/>
稔閱期月即踐更宦㳺素諱營創矧氣力差卑敢犯不<lb/>
韙徒念録録塵埃蔑圭黍禆縣官此屋不修且壊誠不<lb/>
忍絫後人寸鏹粒粟縱乏敢或一毫蠧民寜輟已不靳<lb/>
易腐苴罅儻支永久吾心庶幾焉邑大夫嘉其言而慫<lb/>
<pb n="KR4h0049_WYG_004-9b"/>
惥之謂愒日浮食逆施尸厥官舉世總總子立問津青㝠<lb/>
慨然自詭為來者地端未多見廼率先捐錢五萬佐費<lb/>
子立復捐俸繼焉木取之官山他費率視市直隨給工<lb/>
徒就募計日疇與棟幹之蠧敗瓦石之闕裂悉易新之<lb/>
東有老屋三楹隳仄罙甚併復増葺閎壮加昔合其費<lb/>
實半鼎創輪奐飛峙丹堊照映經始於中夏之旬有七<lb/>
日不匝月斧斤即工役成而民不知過者交口歎羨寜<lb/>
知子立刄有餘地兹特經畫之𤨏𤨏者歟夫擾不及民<lb/>
<pb n="KR4h0049_WYG_004-10a"/>
仁勞已佚人義役不淹時智為人所難勇捐俸克費亷<lb/>
疊是五者可書不可書子立名撫家檇李余里人也<lb/>
　　僊居縣主簿㕔記　　　　　　　俞　建<lb/>
簿職勾稽上而臺寺監下而縣崇庳雖異責成之意畧<lb/>
等縣隘或不具官尉供二尉逐逐警邏無寜晷自捄弗<lb/>
贍又分其力於簿簿責未必塞併與尉事漫弗理近制<lb/>
簿不檄委督覈不同他曹僊居縱號清簡無簿得乎前<lb/>
郡守李公亷奏置簿於戊辰官具而廨猶闕越四年趙<lb/>
<pb n="KR4h0049_WYG_004-10b"/>
君彦儋來僦舍隘陋不堪著足得舊營廢址屋之簿有<lb/>
廨自君始寸甓弗思徵民期年班輸僝工翬飛翼翼士<lb/>
民創見率譽其才余告之曰子居官而不治其舍耻也<lb/>
治舍而或尸厥官亦恥也子奉職以勤恪聞昕暮坐曹<lb/>
無曠事是能治其官如治舍矣事固有大於簿者孜孜<lb/>
振飭眎今所立不既多乎落成請記就以勉之<lb/>
　　寜海知縣題名記　　　　　　　樓　府<lb/>
政和六年余自連山儀曹用還堂闕改差四明儀曹掾<lb/>
<pb n="KR4h0049_WYG_004-11a"/>
是嵗孟秋假道兹邑遇青田劉侯倚友之為丞也宣和<lb/>
二年自明州昌國縣令改秩堂除越州餘姚縣東歸待<lb/>
次是嵗季秋假道兹邑遇劍川沈侯賢佐之為宰也二<lb/>
侯鄉曲親故皆得以賔禮敘舊每遇僧坊一宿而邁見<lb/>
其市井蕭條人物稀鮮官舍卑陋山嶺﨑嶇無一事之<lb/>
可人意誓斷不復過此洎兇賊殄滅汎海之官至越而<lb/>
舊物已為有力者奪徘徊未知所向朝廷不忍無罪報<lb/>
罷忽降御筆易地於兹顧雖有平昔誓斷之言而君命<lb/>
<pb n="KR4h0049_WYG_004-11b"/>
不敢逡巡遂以宣和三年季冬廿六日赴上始即奥席<lb/>
竊歎三至皆有為焉治事旬浹四壁蕭然獨有題名一<lb/>
記以木為之龕于㕔角余又嘆前賢製此將以為名也<lb/>
殊不思邑之窮僻既不足以得名木之易朽又不足以<lb/>
久其名政宜付樵蘇不若已之之為愈逮攷其姓氏同<lb/>
桑梓者二人<hi>楊光祖沈賢佐</hi>有雅故者三人<hi>呂康卿孫人亷敖知言</hi>常半面<lb/>
者三人<hi>史邈殷李陳預</hi>或以政事稱或以文章顯其聲稱籍甚<lb/>
固不俟龜跗玉箸已自流傳於無窮矣然念古人好名<lb/>
<pb n="KR4h0049_WYG_004-12a"/>
尚有沈碑江水俟千嵗之後谷變為陵庶幾可見余又<lb/>
安敢以邑之窮僻木之易朽以廢前賢為名之心哉於<lb/>
是礱石移刋以成其美<lb/>
　　寜海縣尹題名記　　　　　　　呉子良<lb/>
寜海令題名記不知始何時宣和間樓府為記稱始鋟<lb/>
以木更用石焉然頗以井聚僻寂小其縣寳慶二年冬<lb/>
㑹稽王君至僻寂者漸稠宻矣君顧謂縣當問民俗不<lb/>
但誇井聚民俗厚雖僻寂未冝小民俗薄雖稠宻未足<lb/>
<pb n="KR4h0049_WYG_004-12b"/>
誇也寜海之民力耕釣安賦輸見謂勤樸於今尚爾意<lb/>
其在宣和前未接京邑華靡事其俗之厚無疑矣而可<lb/>
以僻寂小之哉然今既漸稠宻亦漸熾於爭盖地迫山<lb/>
海産慳食嗇有足憫者未可遽咎其俗之薄也且人情<lb/>
本尚平縱趍險可復御以險乎人情本尚易縱趍難可<lb/>
復御以難乎自是潔己䆒民隠每黎明達夜分甲是乙<lb/>
否語同家人所與奪一於理義威術弗仗也㕔之東有<lb/>
堂老幾仆葺之如新榜平易以見其志既又謂題名雖<lb/>
<pb n="KR4h0049_WYG_004-13a"/>
更用石刻亦磨漫不可讀别市石重刻之増本朝而上<lb/>
三人焉曰劉轂曰陳仲通仕梁唐風蹟不大著曰陳長<lb/>
官名莫詳矣而知其仕吳越呉越議増賦上書死争以<lb/>
免由是觀之果援其民以避險難千載詎終泯耶今石<lb/>
之上名氏班班苟過其下一二數孰為追繼陳者孰為<lb/>
逺愧陳者有聳慕而遐思有怒眥而切齒蚩甿得以肆<lb/>
臧否賤𨽻得以公賞誅可畏而不可誣也式勸式戒具<lb/>
兹石焉然則以僻寂小其縣民之望於令者安在以平<lb/>
<pb n="KR4h0049_WYG_004-13b"/>
易孚其俗君之望於後者有竟乎君名凖字端已遂初<lb/>
先生之次子於是世其家矣<lb/>
　　寜海縣丞㕔壁記　　　　　　　劉倚友<lb/>
崇寜甲甲大觀戊子是邑两置丞職皆踰年詔罷政和<lb/>
壬辰丞職復置余以初第承乏兹任前此雖越兩政皆<lb/>
以中廢而公廨不克治余至則僦舍編民隘陋苦之既<lb/>
而得地於縣之西隅以嵗在癸巳九月經營越明年正<lb/>
月告成址而柱者凡二百二十有二他木稱是又闢縣<lb/>
<pb n="KR4h0049_WYG_004-14a"/>
之垣以跨橋曰通徳因㕔之餘以構堂曰松吟亦足以<lb/>
資出入燕息之便也一日落成士民縱觀有驚眎夸睨<lb/>
若見賞者有俯眉顰語若見勞者又有欲笑而頥不解<lb/>
欲言而聲不揚若見誚者夫見賞者余知其樂此基構<lb/>
之成也見勞者余知其䘏此造為之勤也求其見誚者<lb/>
不可得竊思之固有在矣得非謂仕宦所寓比傳舍為<lb/>
稍久今基構造為之功非不知其備且至也然斧墨未<lb/>
乾㸑突未黔代者告至徒役役為後人資耳況繼而居<lb/>
<pb n="KR4h0049_WYG_004-14b"/>
者未必察察而未必徳也雖然彼見誚者固有理而所<lb/>
以誚者乃余志也士之有為於世者期以身任天下之<lb/>
重要皆使人人獲安利而後已況朝夕從事無非盡其<lb/>
所以為人者於一室勞佚又何較焉若夫察與不察徳<lb/>
與不徳尤非所問也雖然繼是居苟能壊者思完弊者<lb/>
思新毋頽我忩牖毋毁我器用毋以一時苟簡而忘後<lb/>
人長久之利使向之見誚者於余心為無媿亦仁人之<lb/>
賜也因其落成故序此以俟賢者<lb/>
<pb n="KR4h0049_WYG_004-15a"/>
　　寜海縣主簿㕔壁記　　　　　　季知㣲<lb/>
設官分職各有攸司自一命而上至于天子之大吏繇<lb/>
簿書期㑹達而至於坐而論道俾各務其官而修其方<lb/>
用志不分若將終身則事無有不舉而民無有不理雖<lb/>
至於大治可也仲尼至聖之徳祭必先於簿正迨俗化<lb/>
陵夷乃有髙士不為主簿之說余嘗疾之寜海亦萬家<lb/>
之邑官簿散脫為甚盜而去之者家日以益裕而名存<lb/>
實亡者致無以自給今欲一釐正之使黠吏不得竄跡<lb/>
<pb n="KR4h0049_WYG_004-15b"/>
於其間而良民受其賜不在勾稽之職乎主簿栝蒼陳<lb/>
公儒家者流沈靜端敏莅事兹久官修道行廼以壁記<lb/>
之闕一朝作新命知㣲記著嵗月故因進其說如此異<lb/>
時必有指是刻而相告曰自某充是官而籍之散忘愈<lb/>
甚也自某善其職而散者因以復合也則斯記之設豈<lb/>
無所取云爾哉矧厯年于兹故多聞人則揭而著之以<lb/>
示不忘兹亦後來者之責也陳公名雅盖學校舊人今<lb/>
所可得而記者僅二十有三人云<lb/>
<pb n="KR4h0049_WYG_004-16a"/>
　　寜海縣新建衙樓記　　　　　　錢惟演<lb/>
古者郎官出宰雖班有土之權縣令得人自契震雷之<lb/>
象所謂子男之國實為父母之邦其政不得不修其門<lb/>
不得不壮是故羲經設位式著乾坤之名老氏垂文亦<lb/>
陳道義之說盖以限閫域於内外順闔闢於徃來其或<lb/>
肇創重樓齊列大道斯又為一時之輪奐使百世之謳<lb/>
謡者也當邑漢㑹稽之回浦鄞二縣地也後漢改回浦<lb/>
為章安晉孝武太元二年分鄞章安户置之唐武徳中<lb/>
<pb n="KR4h0049_WYG_004-16b"/>
改海州為台州寜海屬焉自開皇迄唐大厯其間興廢<lb/>
靡定遷改不常圖牒具存斯不復載眷惟靈壌實曰奥<lb/>
區地接天台路連石姥時生英秀代出神僊一𣲖桃源<lb/>
阮肇舊遊之勝境千尋瀑布興公作賦之鄰邦自武肅<lb/>
有國縣署之前本無崇制門闥之設止乃平居浸厯嵗<lb/>
華率皆頽毁梁柱悉蠧陶甓不完風雨雪霜欒櫨莫庇<lb/>
皇上耕籍之年秋八月我武寜章公來莅是邑性惇寛<lb/>
裕動合典常専文學之科預英雄之選以詳雅鎮俗以<lb/>
<pb n="KR4h0049_WYG_004-17a"/>
惠愛字民雖位屈於十銓而利均於千室下車數月布<lb/>
政多閒睇廣厦以爰周歎閈閎而未備有邑人陳繼安<lb/>
暨鄉䣊耆艾等列狀獻誠願謀新作既輿情之允洽豈<lb/>
人欲之可違公察以由𠂻聿從其志故冬十有二月因<lb/>
農之隙庀徒以時大則輸梁棟之材小則致榱桷之用<lb/>
官無醵斂民皆義從押録薛宗等夙事公庭恪居吏局<lb/>
共謀樸斵盡瘁勤勞髙卑悅隨上下胥樂一心衆力百<lb/>
倍厥功景祐改元門與樓成軒檐半空烟霄咫尺欒栱<lb/>
<pb n="KR4h0049_WYG_004-17b"/>
交結丹漆相鮮晴曦下照於觚稜翠巘四圍於爽塏䨇<lb/>
扉洞啓冝駟馬之並驅層構鼎新若蜃雲之擎出華不<lb/>
極侈儉皆中規仰之彌高觀者如堵翼日公乃謂鹽𣙜<lb/>
侍禁王君賛府評事闕君曰我之必葺幸已成矣豈非<lb/>
由能幹之宏才假通明之奥思以兹公政共成此門不<lb/>
然則何以致累任之闕一旦而備宜乎張絲竹羅樽爼<lb/>
㑹同僚登是樓而凭之逺可以觀耒耜之勤近可以採<lb/>
風俗之語比夫庾元規之登望王仲宣之消憂彼皆賞<lb/>
<pb n="KR4h0049_WYG_004-18a"/>
翫物象娯恱情興不足同年而道耳於戲斯邑也剏置<lb/>
近數百年斯門也朽腐知數十載是邑之民得不思經<lb/>
度乎所以然者盖以待明公而作之庶播其芳風者哉<lb/>
余受代葵丘經㳺花縣俾兹撰述靡容固讓敢以直書<lb/>
是嵗五月二十有七日記<lb/>
　<lb/>
　<lb/>
　<lb/>
<pb n="KR4h0049_WYG_004-18b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　赤城集巻四<lb/>
</p>
<p>
</p>
  </div>
<div>
<head>赤城集巻五</head> <lb/>
    <p>
<pb n="KR4h0049_WYG_005-1a"/>
欽定四庫全書<lb/>
　赤城集巻五<lb/>
　　　　　　　　　　　　宋　林表民　編<lb/>
　　丹丘州學記　　　　　　　　　李　防<lb/>
學之時義大矣哉人不學不知道道者非他道也安國<lb/>
家治人民之道也人能研味古訓鑽仰聖經將以演潤<lb/>
性識革去䝉吝究先儒教化之術貯乎胷中頤君子仁<lb/>
義之說裁諸筆下引而伸之利而用之發為徳光蓄為<lb/>
<pb n="KR4h0049_WYG_005-1b"/>
政本求其治也又何艱哉倘捨其學從其政有若擿埴<lb/>
索塗㝠行而已矣豈辨民哉噫三代之所以明人倫厚<lb/>
風俗者設庠序之效也兩漢之所以昌王業永帝圖者<lb/>
興儒學之騐也其人文肇生易其首焉則曰學以聚之<lb/>
問以辨之孔聖答問著成論語首曰學而時習之不亦<lb/>
說乎書曰學古入官議事以制詩曰君子能長育人材<lb/>
禮曰如欲化民成俗其必由學乎春秋曰學然後入政<lb/>
未聞以政學者也孟子曰謹庠序之教申之以孝悌揚<lb/>
<pb n="KR4h0049_WYG_005-2a"/>
子曰人而不學雖無憂如禽何荀子曰欲賤而貴愚而<lb/>
智貧而富唯學乎學者大富之器也舉是論之厯代聖<lb/>
賢垂諸典訓未始不以勸學為先蓋學然後知道知道<lb/>
然後立身立身然後從政從政然後致主非其學則仁<lb/>
義忠信孝弟禮法從何入焉既不以聖賢之道入乎心<lb/>
潤乎性則空空焉縱其心放其志事親則昧其孝事君<lb/>
則昧其忠臨民則昧其敎由是而言學者生民立身事<lb/>
主之大本為世之急務也可不在心乎景祐二禩秋八<lb/>
<pb n="KR4h0049_WYG_005-2b"/>
月防自澶移宋宋有府學久矣生徒實繁䂓模大備風<lb/>
教日盛詩禮日聞以是出名流取甲第者多矣厯公卿<lb/>
居富貴者亦多矣得非興學明道之顯效歟防俚人也<lb/>
遭遇明主坐寘周行每以為學之初渉道甚淺入官之<lb/>
後立政無聞不能探聖人文章之奥稽賢者政事之本<lb/>
徒竊厚禄以為尸素之臣故常有志勸人之為學贖已<lb/>
之不學欲人之多聞贖已之寡聞寶元元年冬十有二<lb/>
月自宋移台台之亞尹宗明晉卿真端方純懿好古愛<lb/>
<pb n="KR4h0049_WYG_005-3a"/>
公之士也暨從事會稽肅之隴西泰符及臨海長著作<lb/>
髙平貫之皆清慎有文之流官聨之間道義相得夤縁<lb/>
幸會有若舊交凡所建議躍然一心因相謂曰渉海則<lb/>
方丈蓬萊跨陸則四明天台以知天台者山水之秀甲天<lb/>
下也可無清氣以生竒人况趨走之吏尚弄翰墨而詢<lb/>
諸郡人則曰近世以來鮮登科者吁豈非出守者不以<lb/>
儒為意乎反以儒為鄙乎致學者鮮而士之寂寥乎又<lb/>
相謂曰士不以勸勸不以道則舍此而適彼者有之矣<lb/>
<pb n="KR4h0049_WYG_005-3b"/>
道聴而塗説者有之矣為西北之流而㤀反者有之矣<lb/>
且尚文之世素風四發普天率土咸建儒宫山竒水靈<lb/>
之地何獨未建耶晉卿曰久有是心而力不足也今日<lb/>
之事同志相符躍焉而喜濟焉而謀政之暇日遂卜方<lb/>
所郡署東南隅凡百歩有隙屋十數間揆而度之黙而<lb/>
識之又相會曰兹地也密邇郡署若建學館則有位之<lb/>
人易為領袖可計隙屋益而就之矧材甚省功無多苟<lb/>
見義不為是無勇也莫不亟召占吉日風斤驟運虹梁<lb/>
<pb n="KR4h0049_WYG_005-4a"/>
乍申制作有經簡質為尚止增十間舍遽成一畆宫自<lb/>
仲春十有一日起功至仲夏十有一日畢力髙門穹崇<lb/>
峻宇蕭洒靡踰百日衆心樂成詩曰不日成之吾今得<lb/>
之矣學既成會八使葉公清臣戾止是郡首登是學延<lb/>
與諸生從容論道謂防與晉卿曰既興庠序将變風雅<lb/>
不顯不敞何以勸人因而又建小樓以貯羣籍生徒怡<lb/>
怡郡人躍躍復有好事者願出書糧共三百石其助也<lb/>
翕焉其興也勃焉噫學校斯設縫掖有光而今而後越<lb/>
<pb n="KR4h0049_WYG_005-4b"/>
變至魯豈難也哉仍命宿儒特為主者詩書禮樂不得<lb/>
不興矣忠信孝弟不得不增矣愚者可以智賤者可以<lb/>
貴貧者可以富善者可以顯蓋學有所歸俗有所化自<lb/>
然時習而日益矣吾故曰學之時義大矣哉有君子與<lb/>
吾同志者諒無誚焉<lb/>
　　州學記　　　　　　　　　　　章望之<lb/>
宋一中國而文教修學者大盛未免乎無師頃嵗詔許<lb/>
郡縣建學館養英才雖興廢在人然後生知鄉風教而<lb/>
<pb n="KR4h0049_WYG_005-5a"/>
大講儒雅斯道開明矣及慶厯癸未甲申用事之臣改<lb/>
革百度太學師生是非時政上懲横議學事中弛越明<lb/>
年戊子又命四方無改官學之人欲詳舉送爾執事者<lb/>
失朝廷㫖謂将廢學而迎合之學其廢矣尚不為立師<lb/>
生矧復能興棟宇期以教人歟自非知道識王化之本<lb/>
者孰敢尸其事台州之學在子城中之東實前守李君<lb/>
防再徙之嵗久卑敝僅存皇祐二年通判江執中攝州<lb/>
政謀盡革之會衛尉少卿吕侯來守郡嘉協斯議遂毁<lb/>
<pb n="KR4h0049_WYG_005-5b"/>
舊圖新倍隆前制逾月而役休有殿以春秋釋奠有堂<lb/>
以揖讓講論閣以儲書齋以居處門廡庖厨既周既飭<lb/>
凡為屋五十楹巖然而髙冲然而粹復有百物之用備<lb/>
以養官民子弟於其中異日台人道立而行明身寵而<lb/>
家昌且有魁偉特傑之才自致聖賢之地是惟興學之<lb/>
賜哉斯役也大理寺丞知臨海縣崔黄臣司理㕘軍王<lb/>
景實董之莅事有方故費鮮而功逸宫室壯好焉已而<lb/>
不鄙非才見托紀述百年學如不葺來者其媿斯文<hi>此碑</hi>
<pb n="KR4h0049_WYG_005-6a"/>
<hi>已亡陳司業耆卿於李守兼所編中抄出</hi>
　　台州重修學記　　　　　　　　季　翔<lb/>
學之設尚矣堯舜三代皆有學春秋之時去古未逺二<lb/>
百四十二年一百九十三國能修泮宫者獨一僖公彼<lb/>
鄭子産號為名卿不毁鄉校僅如餼羊之存亦不克相<lb/>
其君以敎化為本務趙簡子以儀為禮晉士會不識殽<lb/>
烝使當時學校素修禮義素明目熟乎爼豆足習乎䂓<lb/>
矩豈有臨事懵禮之失乎由是言之子衿之刺何國蔑<lb/>
<pb n="KR4h0049_WYG_005-6b"/>
有我宋聖聖相承垂二百年庠序徧天下絃歌接閭里<lb/>
主上中興幸首善書六經製先聖七十二弟子贊風勵<lb/>
學者俾獲覩天地之純全何其幸也雖然興學者天子<lb/>
為天子興學者太守也太守賢則學校興人材盛否則<lb/>
學校廢人材衰政教汚隆風俗厚薄實係焉不知者乃<lb/>
區區簿書獄訟財賦之末所謂使民回心向道類非俗<lb/>
吏之所能為也太守臺簿黄公本以經術為諸儒倡故<lb/>
其為政知所先後台舊有學嵗乆浸圯公命工度材革<lb/>
<pb n="KR4h0049_WYG_005-7a"/>
故而鼎新之又增廪米出公帑加養其徒月謁殿成禮<lb/>
升堂講説學官職事以序進圜冠峩如大裾襜如誾誾<lb/>
秩秩有洙泗風諸生徳公又樂公教於是相與繪公像<lb/>
記其事曰漢循吏惟文翁以興學顯唐循吏惟常衮以<lb/>
興學顯至今閩蜀號為多士而二人之名與之俱傳今<lb/>
黄公篤誠於學士方嚮化異時人材作成矯矯虎臣在<lb/>
泮獻馘當有所謂允武之士也淑問如皋陶在泮獻囚<lb/>
當有所謂允文之士也以此導其鄉治其國平天下化<lb/>
<pb n="KR4h0049_WYG_005-7b"/>
獷惡而為良善揉不軌而為順從食我桑黮懷我好音<lb/>
又必自兹以始台之多士盛於閩蜀黄公之名蓋有出<lb/>
翁衮右者詩曰既飲㫖酒永錫難老蓋言僖公能飲君<lb/>
子長者以酒君子長者亦錫以難老之福欲其壽永作<lb/>
人也咏歌嗟歎之不足手舞足蹈而有餘至於象其形<lb/>
容非止朝夕望其儼然之威即其温然之色而不㤀欽<lb/>
慕之心亦欲黄公長於作人如魯之僖公爾薄采其芹<lb/>
薄采其藻則學者事也公字仲㣲名章邵武人也<lb/>
<pb n="KR4h0049_WYG_005-8a"/>
　　台州重修學碑　　　　　　　　唐仲友<lb/>
本朝以恢儒為家法自慶厯迄紹興命教益廣太上皇<lb/>
帝首善輦轂欵謁臨幸親勒石經以風厲學者聖主服<lb/>
慈訓復舉縟典橋門觀聴益盛肇建華閣嚴奉奎畫增<lb/>
飾黌舍輪奐一新風教所被無間幽逺矧在甸服敢不<lb/>
欽承仲友世以諸生受國恩淳熙庚子奉命假守嵗丁<lb/>
大祲夙駕至郡既謁先聖行視學宫將就傾圯惕然念<lb/>
非宣化所宜顧民艱食事有序既登麥命臨海令葺大<lb/>
<pb n="KR4h0049_WYG_005-8b"/>
成殿易腐苴罅堅緻可久至秋中熟乃議修學闢庭髙<lb/>
門崇垣修廡倫堂書閣因舊而葺鳩工度材慮吏竝縁<lb/>
乃集鄉之縉紳推其賢能者三人庀役事擇僚属四人<lb/>
取諸吏卒謹飭者行文書給呼召如作私室官不知役<lb/>
始作於壬寅孟春畢於首夏庭宇夷直䂓制宏壯悉過<lb/>
於舊材良匠能可支百載夫以天子命郡置學選明師<lb/>
教士以徳行道藝以培植風化震動習俗使人知有禮<lb/>
義以胥訓胥保於平康輯睦之地乃王道之本生民之<lb/>
<pb n="KR4h0049_WYG_005-9a"/>
命不可一朝緩養薄則不足移體居陋則不足移氣青<lb/>
衿挑闥而不孫業則風俗之苟簡熟爛至於扞格而難<lb/>
入無足恠也兹郡邇辟雍之流而以水火風旱之相承<lb/>
補敗不給顧視歎咨以迄於今又因循而不脩守之罪<lb/>
大今捐數千緡而賢士大夫樂與共成豈獨守之責塞<lb/>
實亦成前人之志副多士之願然鄉之賢士大夫勞其<lb/>
心力而守蒙成此非天子之徳厚而朝廷之化深與喜<lb/>
其成而推其本言之不足而至於咏歌詩其可無作詩<lb/>
<pb n="KR4h0049_WYG_005-9b"/>
曰有學之宫既久斯圯匪鄉之美孰葺而起伊鄉之英<lb/>
匪為我勞辟雍之化其流滔滔有廡斯修有門斯閌多<lb/>
士復來居移氣壯台山巍巍江流逶迤有學之宫與江<lb/>
山齊既安爾居既皷爾篋青青子衿曷孫爾業我風斯<lb/>
移我俗斯美詔爾多士毋負于天子<lb/>
　　台州重修至聖文宣王廟記　　　范　説<lb/>
夫後天地而生知天地之始後帝皇而出知帝皇之聖<lb/>
陶唐虞舜之化知所以盡美夏禹湯乙之嗣知所以純<lb/>
<pb n="KR4h0049_WYG_005-10a"/>
厖挺君臣父子之教成冠婚射御之統垂諸億載而不<lb/>
易其繄宣聖之謂明矣聖矣實惟生於姬周之季幽厲<lb/>
之後也有麟吐玉書於闕里以為神異以繡紱繫麟角<lb/>
而去又曰水精之子繼衰周而素王出蒼龍繞室五星<lb/>
降庭兹又竒怪惚恍弗可以具論厯聘列國不遇時君<lb/>
蓋所以然者患道之不行不患時之不遇誾誾於洙泗<lb/>
之表齗齗於龜䝉之奥讚明十翼之㫖開系太極之度<lb/>
三才之義博而益顯八卦之列變而益神述二聖三皇<lb/>
<pb n="KR4h0049_WYG_005-10b"/>
之言九宫五行之適引而伸之觸類而長之明悔過自<lb/>
誓之為賢發明十五國君臣善惡之本攄之為諷誦叙<lb/>
二百四十年治亂之蹟十二公承襲之宜大則申褒貶<lb/>
次則陳赴告三千之狀辨卑髙之體三百之條定名數<lb/>
之列裁六樂分四象雲門咸池所以興大倫大章大韶<lb/>
所以增廣懿大夏大濩所以象功成大武所以陳武功<lb/>
斯六籍者所謂之人文也洎兩漢而下建侯樹伯比比<lb/>
相尚嗣王封聖者綿綿徽號台州東甌之分野淛水之<lb/>
<pb n="KR4h0049_WYG_005-11a"/>
右界率有六朝之遺範粲焉衣冠素業者有矣而兹廟<lb/>
也舊莅郡署之背枕山之趾宫宇側陋鞠為荆蓁一日<lb/>
會僚屬而謀之祠不亦隘矣因圖完葺而遷寘之乃卜<lb/>
東城之維四向平易襟帶林藪腹腋刹廟薙草誅茅爰<lb/>
命哲匠授全模閎其桴棟博其楹磶有以髙為貴者峙<lb/>
之以塽塏有以廣為麗者敞之以廊廡磨礱砥礪周之<lb/>
四壁丹漆頳壤飭之叢綺中設肖像被衮冕於南面旁羅<lb/>
兖公而下象昭穆於左右列八十八座圖蘧伯玉左丘<lb/>
<pb n="KR4h0049_WYG_005-11b"/>
明公羊髙糓梁赤伏勝髙堂生戴徳毛萇孔安國劉向<lb/>
鄭衆杜子春馬融鄭康成服䖍賈逵何休王肅王弼杜<lb/>
預范寗髙柴宓不齊樊須琴牢梁鱣冉孺原亢漆雕開<lb/>
商瞿司馬耕子張巫馬期公冶長澹臺滅明原憲公伯<lb/>
寮燕伋南宫縚縣成顔路顔幸曹䘏於東向壁繢孔忠<lb/>
叔仲會秦祖鄭國公西輿如冉季漆雕哆左人郢亷潔<lb/>
歩叔乘邽巽顔之僕狄黒顔噲公晳哀樂欬公西蒧申棖<lb/>
曾蒧公孫龍任不齊秦冉施之常公祖勾兹伯䖍榮旂<lb/>
<pb n="KR4h0049_WYG_005-12a"/>
顔祖秦非申黨后處奚容蒧石作蜀壤駟赤漆雕徒父<lb/>
公夏首公良孺公肩定鄡單句井疆罕父黒於西向壁<lb/>
其豆實其籩實視牲器皆品著之其用少牢率以春秋<lb/>
置奠而常饗之景爍哉宣聖為王者師迄今千餘禩其<lb/>
道益廣其貎益嚴國家加號至聖文宣王不其然哉其<lb/>
地勿改其制益崇考室斯干賡之伊載鍾皷干戚落之<lb/>
惟熙若揭日月而行焉因琢石鏤文寘夫不朽<lb/>
　　台州鄉飲酒記　　　　　　　　謝升俊<lb/>
<pb n="KR4h0049_WYG_005-12b"/>
國家自中興以來追復舊章一新典禮用底太平之治<lb/>
以紹我宋累聖之休是以崇宗廟以寧祖考躬郊祀以<lb/>
饗神祗闢賢士之闗以長育人材凡所闕遺莫不振舉<lb/>
惟是鄉飲之禮久而未講今又詔頒郡國悉令推行將<lb/>
使數千百年之曠典亦幸遇於旦暮間甚盛舉也郡太<lb/>
守秘閣張公偁適當奉行恪䖍靡忽不踰旬月大講於<lb/>
鄉校仰副詔㫖舉行之意屬升俊實書其事欲鑱諸石<lb/>
為永永無窮之傳升俊竊謂先王制禮之意悉縁人情<lb/>
<pb n="KR4h0049_WYG_005-13a"/>
人情所欲因以行之其所惡因以去之君義臣行父慈<lb/>
子孝兄友弟恭所謂六順也是人情之所欲其可不行<lb/>
乎賤妨貴少陵長逺間親新間舊小加大淫破義所謂<lb/>
六逆也是人情之所惡其可不去乎鄉飲酒禮實後世<lb/>
逆順之所自正孰謂今日可廢而不行耶大哉鄉飲之<lb/>
為禮也古者賔興賢能則行之明養老正齒位則行之<lb/>
春秋習射於禮則行之鄉大夫飲國中之賢者則行之<lb/>
時習雖不同然其為禮之意則一至漢唐間固嘗舉行<lb/>
<pb n="KR4h0049_WYG_005-13b"/>
不過一時尋即寢廢詎曉先王之深意哉是禮之設初<lb/>
不䂓䂓務為籩豆脯醢合歡於飲食間謂夫主賔介僎<lb/>
之有象辭孫獻酬之有節拜跪升降之有文坐有序豆<lb/>
數有别凡禮之意悉寓焉故行諸一鄉之内則父詔其<lb/>
子兄敎其弟目熟於所見耳熟於所聞不獨識禮之制<lb/>
又且達禮之義居於家者弟長而養老仕於國者尊君<lb/>
而親上自然教化行習俗美人人知順逆之理皆有士<lb/>
君子之行而乖争凌犯不生焉孔子曰吾觀於鄉知王<lb/>
<pb n="KR4h0049_WYG_005-14a"/>
道之易易又曰鄉飲之禮所以明長㓜長㓜之序失則<lb/>
爭鬭之獄繁矣殆謂此也台之為郡實東浙樂土生齒<lb/>
繁息事物猥多所以去逆效順在所悉中於禮觀之者<lb/>
如堵皆知為士之貴而加歎仰見今日化行之初風敎<lb/>
之美天下靡然丕變嗚呼豈不韙歟<lb/>
　　台州州學藏監書記　　　　　　季　翔<lb/>
文籍生於虙羲六經成於孔子子出論語史始編年厥<lb/>
後書日益繁六經之外有傳註傳註之外又各有書諸<lb/>
<pb n="KR4h0049_WYG_005-14b"/>
子亦各有傳註史家又有雜說學者恥一物不知昔人<lb/>
有願入秘書一讀平生未見之書夫為士未入秘書必<lb/>
㳺學校求多書者假之以觀而貧者苦於無資其力能<lb/>
以置者固不知秘書之富也非賢師帥為之置書其間<lb/>
學者非自致青雲之上求入秘書終未得盡讀聖賢之<lb/>
書如古人矣此為士者公患也上即位之首年敷文閣<lb/>
待制趙公以同姓之賢來守丹丘下車敦庠序之教士<lb/>
知嚮矣明年春陟巍科者十人江山之勝蔭牛宿而直<lb/>
<pb n="KR4h0049_WYG_005-15a"/>
台躔長才秀民間出其間每三嵗南宫有司以名上者<lb/>
不過四五人至此遂倍蓰於他時豈非教養作成之有<lb/>
道耶一日公謂翔曰來學之士宛然洙泗之風獨書籍<lb/>
未備不足以供其觀覽未免假書於市者於是出帑藏<lb/>
之贏五百緡置監書三千五百巻命藏之學俾登吾藏<lb/>
書之所如入羣玉之府球琳琅玕無所不有仁智各隨<lb/>
其所見大小各隨其所得異時推其得於書可堯舜其<lb/>
君民是藏書之效也已嗚呼賢矣哉仁人君子之用心<lb/>
<pb n="KR4h0049_WYG_005-15b"/>
也兩漢四百年傳循吏纔十有八人文翁興蜀學遂冠<lb/>
西京循吏之目衛颯興桂陽學遂首東京循吏之名彼<lb/>
之興學未暇藏書也固曄猶歆艷如此睹公勸學之勤<lb/>
藏書之盛又當大書不一書為時循吏之冠冕矣翔非<lb/>
其人也而公命記之姑叙藏書之嵗月俾取書而觀者<lb/>
曰是趙公之徳也書之藏不朽公之名亦與之為不朽<lb/>
書之澤無窮公之教亦與之為無窮昔召伯聴訟南國<lb/>
去左右於成王人懐之勿剪其甘棠公今易鎮四明行<lb/>
<pb n="KR4h0049_WYG_005-16a"/>
勱相于朝是書之遺徳多士奚止甘棠之遺愛比耶公<lb/>
有才美文章而無驕吝之私天資至誠樂成人才治郡<lb/>
煒然有聲為前人之未為能前人之難能其藏書于學<lb/>
尤為可書也若夫得魚忘筌得兎忘蹄得道忘書雖有<lb/>
不容贅者要之得魚兎者必自筌蹄始學道者必自藏<lb/>
書始<lb/>
　　州學更造釋奠祭器頌　　　　　賈南金<lb/>
郡刺史以恢儒為政政之本也儒宫釋奠政之大天台<lb/>
<pb n="KR4h0049_WYG_005-16b"/>
在浙名邦釋奠有器非惟不備且不度行刺史者㮣未<lb/>
遑及人乎數邪嵗乙巳天子重遴侯度毗陵丁侯璹繇<lb/>
棘正來莅次春丁夘行事因嘅然曰無乃太簡乎此規<lb/>
不規彼矩不矩禮自聖人出乃不足藏報奚其禮按朱<lb/>
文公成式寅夕斤察詔工授指蓋侯宰新昌曾以公定<lb/>
於太常者授今刺郡宜汲汲期春始告成於是丁亥先<lb/>
夕戒設由殿庭溢兩廡位各有器陶不窳斵不鏤麗牲<lb/>
於碑奏割如制黄流洋洋椒飶上升刺史衮冕赤舄登<lb/>
<pb n="KR4h0049_WYG_005-17a"/>
降鏘鏘猶天之靈肅若在廟一郡既觀且唶曰夫子之<lb/>
禮如此夫吾徒豈可不恪事畢諸生亟請於南金曰侯<lb/>
以仁義為堂皇以禮樂為宫牆民格其化而士尤沐厥<lb/>
澤可無以魯之頌僖公者為侯頌乎是可以觀政矣嗟<lb/>
夫子入太廟每事問而祭器之簿正尤急曾子亦謂之<lb/>
有司存葢道不能虚行也而寓於器謹其器存其道也<lb/>
子曰我祭則受福政非禮不行禮非儒不舉侯將以儒<lb/>
道天下可無頌以祝其嘏其辭曰我瞻芹宫猗祀之器<lb/>
<pb n="KR4h0049_WYG_005-17b"/>
昔不度兮今何偉我瞻庭廡猗祀之位昔不専兮今何<lb/>
備誰其繩之文公興之卓哉我侯今其新之禮既周矣<lb/>
神具歆矣繄千萬年作自今矣邦人有祝祭則受福詎<lb/>
邦之福實侯之糓侯曰不然天子我先我將以禮樂佐<lb/>
天子惟四代之似<lb/>
　<lb/>
　<lb/>
　赤城集巻五<lb/>
</p>
<p>
</p>
  </div>
<div>
<head>赤城集巻六</head> <lb/>
    <p>
<pb n="KR4h0049_WYG_006-1a"/>
欽定四庫全書<lb/>
　赤城集巻六<lb/>
　　　　　　　　　　　　宋　林表民　編<lb/>
　　州學建武齊記　　　　　　　　方　㽥<lb/>
上嗣位之六年夏五月近臣有抗章於朝其畧曰國家<lb/>
留意人才文武並用故有太學有武學今州郡莫不有<lb/>
學起居飲食月書季攷惟文士耳習武舉者一無所豫<lb/>
甚失國家並用文武之意乞諸路提學詔所屬郡庠增<lb/>
<pb n="KR4h0049_WYG_006-1b"/>
闢一二齋兼養武舉之士上可其奏惟臨海郡學建置<lb/>
日久淳熙壬寅郡守大著唐公更加繕造儀門外兩廡<lb/>
東則宗學西則縣學後有由縣學之左剏經武一齋尋<lb/>
廢今郡侯遵奉明詔屬有司相厥攸居於是即武經之<lb/>
舊廬拓旁吏舍而廣之設為二齋左曰備文右曰輔徳<lb/>
又於教官廨舍後隟地闢射圃締亭其上榜曰立徳蓋<lb/>
亦循其故址而牐築蔇茨焉會秋仲月諸生應補者五<lb/>
十餘人采其文理之優者聴八月書季攷一如造士之<lb/>
<pb n="KR4h0049_WYG_006-2a"/>
法講肄射藝旬日亦有常程州郡選戎官之精貫武技<lb/>
者為之訓導給民沒官之閒田以資其廪餼於戯休哉<lb/>
甚厚意也諸生合辭請謂不可無志㽥不獲辭竊嘗誦<lb/>
詩魯頌泮水有獻馘獻功等事然後知古之學校不専<lb/>
為敎化絃誦地而武畧兵戎之罔不寓是爰自漢武帝<lb/>
求文武如不及唐長安中始置武舉與進士明經並行<lb/>
然董仲舒興太學之請唐六館之目至不一而為習兵<lb/>
書者設葢蔑如也惟我髙宗南渡中興時則兩學並建<lb/>
<pb n="KR4h0049_WYG_006-2b"/>
繇是文武長材彬彬軰出若乃郡國自慶厯興學距今<lb/>
一百五十八年儒風日以寖盛而武勇智畧之士散居<lb/>
田野三載大比僅或自㧞以著見獨平時肄業講習之<lb/>
所闕然不聞可謂闕典今日崇尚右序風被四方既以<lb/>
敎養作成之事附麗於禮義之宫益使太公孫吳之術<lb/>
是班於孔孟之道士心改觀爭自激昂奮發功名相勉<lb/>
忠義然則儲養於無事與夫揠士於倉卒豈可同日論<lb/>
哉吾聞是邦山明水秀魁壘之英忠鯁之賢公輔之彦<lb/>
<pb n="KR4h0049_WYG_006-3a"/>
師帥之才聞人顯士繇鄉校出代不乏人紹興甲戍庚<lb/>
辰僊居鮑氏兄弟首相繼以武舉擢乾道初又有自右<lb/>
科易進士第而後為名卿賢方伯者自是聨肩接踵腰<lb/>
金紆紫項背相望然終未若文雅閎博之士光明儁偉<lb/>
之盛今郡侯仁賢推廣徳意加恵多士爾㳺於斯泳於<lb/>
斯既乃心精乃藝毋荒於嬉母自鄙夷於詩書禮樂自<lb/>
命於勲業逺大自期詩曰髦士攸宜又蹻蹻王之造抑<lb/>
俾熙朝文武得人如周家之盛庶無負聖天子樂育之<lb/>
<pb n="KR4h0049_WYG_006-3b"/>
意<lb/>
　　州學敎授題名記　　　　　　　王謙之<lb/>
聖王建置學校長育人材所以續天地生生之大徳也<lb/>
藝祖受命承五代干戈之餘綱紀初基日不暇給而臨<lb/>
幸監學再舉縟典尊師重道有光古昔閲時未久申命<lb/>
近臣聚生徒講學以風四方䂓矩逺矣列聖遵守家法<lb/>
有隆無替接于慶厯遂詔天下皆立學置學官之員而<lb/>
教養之制加焉夫培植涵養於平居未用之時將慿藉<lb/>
<pb n="KR4h0049_WYG_006-4a"/>
扶持以為子孫數百世之用則所謂教者豈特月書季<lb/>
攷而已哉今學官在郡縣中雖無羣有司簿書期會斷<lb/>
獄聴訟之冗然所任之重視羣有司何如也議者顧以<lb/>
為閒散無事之員安知祖宗建官立學之本意哉天台<lb/>
為浙下州而人物之盛出為名卿才大夫者項背相望<lb/>
此非一朝夕之故也蓋自建學以迄于今作人之功至<lb/>
矣為學官者不知幾何人顧使其姓名不傳於後豈非<lb/>
大闕予因博稽記籍之傳㕘以故老耳目之所信其所<lb/>
<pb n="KR4h0049_WYG_006-4b"/>
可見者才得二十有八人先此皆與嵗月俱冺而無考<lb/>
失今不識嵗月且益逺凡今之可見者又将冺矣予甚<lb/>
懼焉悉取而載諸石雖到罷日月間有未詳然書其姓<lb/>
名於上使後之人或因姓名而考得失庶居是官者有<lb/>
以自警而不敢忽則題名之設尚有補於世教云<lb/>
　　台州新給贍學田記　　　　　　俞　建<lb/>
嘉泰改元春正月栝蒼吳侯繇戎監簿分丹丘銅虎始<lb/>
至欵謁學宫進諸生而諗之曰台嶽神秀之區蟠粹鍾<lb/>
<pb n="KR4h0049_WYG_006-5a"/>
緼挺生宗工碩輔以隆道峻徳調元巖廟實闓帝賚崧<lb/>
髙之祥偽是邦圭衮盛事洎名卿鉅儒魁壘正大彬彬<lb/>
軰出迺至擢第太常䇿勲璧水聲價尤擅一時人物彚<lb/>
征林立號東州冠朅來親挹簮弁誾誾秩秩詎非幸歟<lb/>
顧淬業于學凡幾庠廪所儲奚若士厯階具對比嵗絃<lb/>
詠日蕃貲聚未嗇豐年僅僅弗贍小遇旱潦摶手莫支<lb/>
虀鹽蕭凉韋布瑟縮非一日積侯慨然動色曰若是寧<lb/>
不於多士歉繼粟育才責不余任而疇諉會帑吏以敗<lb/>
<pb n="KR4h0049_WYG_006-5b"/>
聞聴其歸田于官厥壤敷腴境臨海之保樂豪宗環睨<lb/>
競覬顧彊畎適與故學田綜錯畮計者百有四緡計者<lb/>
九百四十有六斛計者二百三十有七侯喜謂建曰是<lb/>
不足為吾泮助耶吏白帑失贏會直僅償委焉懼闕公<lb/>
計侯斥言郡國教養宜急捐以予士不猶愈乾沒汝曹<lb/>
手吾帑縱乏撙縮奚病矧飭厨傳稱過客匪性所樂抑<lb/>
不暇已約彼裕此余志斯愜尚安靳趣割劵畀學别駕<lb/>
復慫惥之劍佩聞風踴躍起敬懽言牧伯主盟庠校累<lb/>
<pb n="KR4h0049_WYG_006-6a"/>
累毋乏大抵稍繕土木即推殊尤甚或面勉鋭應出衷<lb/>
愫實鮮施予儉束廪給靡聞孰鑱植牙惻怛加恵若侯<lb/>
勇且亟者嵗獲常入粟有羨儲繼今一飲一食皆侯賜<lb/>
也屬厭將奚窮始謀肖像掲䖍侯郤弗許乃合辭屬建<lb/>
識顛末以詔後不得辭嗚呼謀食求飽士之恥也豐餼<lb/>
養士上之禮也禮明則化行化行則俗成汎觀州邑棘<lb/>
利舒義右政左教籌筭榜笞日接耳目視詩書爼豆若<lb/>
將凂已惟吳侯學以傳家材以經世飭吏事以儒雅主<lb/>
<pb n="KR4h0049_WYG_006-6b"/>
治道以清靜孜孜風化嘉與培植是舉也君子謂立政<lb/>
知先矣夫出研桑之私智而能急衆所緩一宜書恥徇<lb/>
已以自豐推而俾寒素蒙其利二宜書休績創睹前㒺<lb/>
倫擬三宜書雖然侯之飫爾士誠渥矣勵志賈勇毋但<lb/>
傃功名之岐嚅嚌涵泳益鞭其未至以叩聖賢之藩級<lb/>
諸生誠知此歟侯意斯無負而侯之徳庶乎其愈侈哉<lb/>
侯名英售崇寧間以中書舍人知制誥者其再世祖也<lb/>
　　台州增學田記　　　　　　　　應椿年<lb/>
<pb n="KR4h0049_WYG_006-7a"/>
淳熙四年嵗在丁酉冬十有二月濮城李公被命來守<lb/>
眎事纔三日謁於我先聖祠下禮畢陞堂延見諸生顧<lb/>
瞻兩序冠帶聨屬謂椿年曰是邦上應台躔儲精孕秀<lb/>
名士代不乏人學校彬彬也固宜他日問學中人才且<lb/>
及經費椿年於是言在籍之士不啻數百人而食於學<lb/>
者未嘗滿百一嵗之入不足以充費典教者以斆學之<lb/>
餘錙銖計之小不經意則用之闕也滋甚故有願處學<lb/>
而不得者公聞之矍然曰是豈養育成就之道哉當思<lb/>
<pb n="KR4h0049_WYG_006-7b"/>
有以附益之他日又語椿年曰學用之不足未有以為<lb/>
計近謂諸好義者得黄巖黄氏田五十畆寧海士人陳<lb/>
公輔田二十畆臨海將仕郎朱鳳田十五畆為穀二百<lb/>
石有竒縣覈其實而歸之學吾方以義勸人其知慕名<lb/>
教而來從者殆未已也子其謂何退語諸生雜然相賀<lb/>
請遂記之椿年愚不肖尸教事愧不能作為文詞侈公<lb/>
之賜竊惟今海内郡縣莫不有學其間或患不足者特<lb/>
上之人無術以濟之耳昔唐劉賔客刺䕫州嘗有言曰<lb/>
<pb n="KR4h0049_WYG_006-8a"/>
今之膠庠不聞絃歌而室廬圯廢生徒衰少非學官不<lb/>
振病無貲以給也其説固當矣然其議謂春秋上丁有<lb/>
事孔子廟其禮不應古乃計本州四縣一嵗釋奠物之<lb/>
直緡錢十六萬舉天下郡縣嵗凡費四千萬請罷牲牢<lb/>
衣幣籍其資半歸國庠為築室器用籑食之須㽞其半<lb/>
益州家學校之用計則未為得也今我公明號令一政<lb/>
教紏察奸欺督勵風俗曾未期年上下懽服故能以義<lb/>
感民而民以義從不勞指麾千里之内士皆受賜較其<lb/>
<pb n="KR4h0049_WYG_006-8b"/>
成效異乎損上下之儀以為食者矣異日此邦之士樂<lb/>
就菁莪之育而多為聞人實基於此公名質字文叔昭<lb/>
陵賢相文定公四世孫家傳儒學公之政汲汲於學校<lb/>
如此源流盖有自來矣是用特書以詔于後嗣有附益<lb/>
尚當屢書之云<lb/>
　　增學田記　　　　　　　　　　陳耆卿<lb/>
古之善為政者以養士為先善養士者以尊禮校官為<lb/>
急校官無簿書期㑹可以談詠而不亊亊也然所職乃<lb/>
<pb n="KR4h0049_WYG_006-9a"/>
敎化則有出於簿書期會之上者焉敎化所以養士之<lb/>
心徒曰養其心而不養其口體亦偏也要自口體以上<lb/>
充而進之爾然則士無田而校官無宅毋乃不可乎按<lb/>
州志曰自三舍法罷田不能及頃南渡後凡幾增廩而<lb/>
其入止一千八百石有竒以故月俸日餐豐且病歉且<lb/>
赤立士最盛而養㝡薄類亾具甚太守邢侯近至則曰<lb/>
吾非不能急此而又有急於此者吾聞已丑之水校官<lb/>
舍寸甓不守而僦民屋以棲諸生知之乎讙曰然乃先<lb/>
<pb n="KR4h0049_WYG_006-9b"/>
以楮四百五十緡為學㕔費而後以沒入田八十八畆<lb/>
為贍學費乂光孝寺私塗田千畆訟宿競未已復丐以<lb/>
其半為學須意懇懇矣夫重於教化而輕於簿書期會<lb/>
知本也先於師之居而後於士之食知序也然以義理<lb/>
而論則為師者豈以居為奐美為士者豈以食為屬厭<lb/>
哉為政者自宜然爾宜然而不然者多矣侯迺能然則<lb/>
幾矣吾學固多良士又遇賢師師戴君槃岷隠端明之<lb/>
猶子也問學既有源且能不言而躬匪怒以教所謂合<lb/>
<pb n="KR4h0049_WYG_006-10a"/>
尊禮者於是乎在特所謂尊禮之道不止於新其居爾<lb/>
求余記久未渉筆洎侯去益急曰吾不以其在否為勤<lb/>
惰也賢也記合釐為二遜謝曰願以田為目而宅附見<lb/>
焉不以已先衆也又賢也端平二年七月日記<lb/>
　　州學增髙塗田記　　　　　　　董亨復<lb/>
儒宫之養養有用也佛氏之養養無用也有用之養常<lb/>
薄無用之養常豐然佛非儒其能安坐而食乎佛既無<lb/>
用於世儒又有功於佛因彼之豐助吾之薄理亦宜爾<lb/>
<pb n="KR4h0049_WYG_006-10b"/>
先是台之亡僧有新圍髙潮塗田前太守今尚書趙公<lb/>
必願以其半與學篔窓記之矣報恩寺争之不勝思以<lb/>
計取陽為租佃嵗輸不能釐杪陰實據之既郡委官履<lb/>
之而周知其數為田五百二十二畆有竒地已墾者一<lb/>
百二十畆而縮未墾者二百四十畆而贏瀦水之所一<lb/>
百三十七畆有半斯亦廣袤矣而塗之增者日未已也<lb/>
然與養濟均分學不能専而有故僧搶臂於其間今太<lb/>
守趙公因博士楊君㸃之請盡挈而歸之學别輟廩餘<lb/>
<pb n="KR4h0049_WYG_006-11a"/>
以恵貧民然後學總其權而利入豐矣或曰有用無用<lb/>
之養不同矣養士與養民亦不同歟曰不同民之養恵<lb/>
也有政焉士天民之秀傑政所從出也趙侯懇懇愛民<lb/>
而於士尤加意其有望於士者逺矣諸生㳺於斯當思<lb/>
天地萬物與吾同體窮則善其身達則善天下斯有用<lb/>
之實也不然屑尺寸之養其與佛徒相去幾何趙君名<lb/>
與傑南豐人淳祐二年四月日記<lb/>
　　州學登科題名記　　　　　　　孫　實<lb/>
<pb n="KR4h0049_WYG_006-11b"/>
士有所見則有所守有所守則有所建立待文王而後<lb/>
興者凡民也不待文王而興者豪傑也方今庠序之教<lb/>
周徧海宇作成賔貢豈皆待文王之凡民蓋豪傑之士<lb/>
㳺於斯泳於斯幸得時爾神宗學政舒王經術今上以<lb/>
聖學緝熙之真相以賢業弼亮之上有所揆下有所守<lb/>
無非道徳之治性命之情其所感化何待鐫諭教授黄<lb/>
君作諸生題名記亦建立之一端也乃若賢能之書故<lb/>
自有次第學者當服膺之<lb/>
<pb n="KR4h0049_WYG_006-12a"/>
　　登科續題名記　　　　　　　　魯　訔<lb/>
郡直台躔地實隘東海蕩江瀉氣無厚蓄俗多勤瘁競<lb/>
趨不舒衍古不名顯人國家聲敎普洽薄海内外士俗<lb/>
炳炳始與他郡争衡羅公適以材徳表見於熙豐多士<lb/>
時陳公公輔以忠鯁得名宣和間左公譽之文雅朱公<lb/>
斐之醇亮比相望也紹興大駕南巡昵跡風化中州名<lb/>
公卿萃于郡市改肆里易服聲華文物相摩盪而俗益<lb/>
美故舊記始自咸平每舉不過一二人比來榜不下四<lb/>
<pb n="KR4h0049_WYG_006-12b"/>
五自今家訓人勵闢山川之隘而廣之俗美于今猶今<lb/>
視昔鴻儒碩徳輝映泰階有人焉訔竊乙夘第郡人同<lb/>
年者三人幸瑞安得陳良翰其一也以前碑無餘石請<lb/>
續之因題其首<lb/>
　　增造貢院記　　　　　　　　　樓　觀<lb/>
儒道與天地並所以扶持綱常於不壞不滅者也天下<lb/>
不可一日無儒者之論王公卿大夫不可一日無封植<lb/>
儒者之心不然則生人之類泯泯棼棼殆未知其所終<lb/>
<pb n="KR4h0049_WYG_006-13a"/>
已成周賢能之書鄉老獻之王拜受之天府天府貳之<lb/>
内史出長入治自是而謀王體斷國論致盈成開太平<lb/>
皆儒者已試之效世降日薄競以簿書期會為急務凡<lb/>
可以釣爵禄趨勢利逞嗜欲者增廣開拓雖勞民殫財<lb/>
召怨啓謗弗顧䘏也至若亊闗吾儒漠不暇問或者迫<lb/>
於故常苟簡㓕裂以具文應有能超於積習以封植儒<lb/>
者為心勤勤懇懇隨寓而見要當大書特書以詔來者<lb/>
庶有補於世敎豈徒曰識建造工役之繁𤨏哉赤城為<lb/>
<pb n="KR4h0049_WYG_006-13b"/>
郡上應三台下列五邑靈嶽嶙峋靈江迴復天下言東<lb/>
浙山川之宏麗竒偉者先焉人禀地靈寖盛寖昌三年<lb/>
大比雲蒸霧集校藝於棘闈者以萬計試所隘弗能容<lb/>
羣趨以入尤病乎巷之陋也嘉定壬午齊侯碩以儒家<lb/>
者流奉天子命來治台嵗當勸駕朱幡臨視貢院東闢<lb/>
福安荆莽鑿山拓址易舊而新其屋千楹而闢酒務仞<lb/>
墻劃地為衢轉狹而廣其涂四軌意嚮所感咸思協贊<lb/>
鄉之國子免解進士南昌司津趙師竀州學録林恪經<lb/>
<pb n="KR4h0049_WYG_006-14a"/>
諭揚鑑貢補楊垓復議甃術覆渠以平坎窞以防泥淖<lb/>
齊侯聞而勸奬捐金給粟助其役郡邑之僚采桑梓之<lb/>
達士友之同志從風樂施季夏鳩工仲秋告成扁其坊<lb/>
曰興賢履道坦夷多士歩趨濟濟也由此奏春官䇿宸<lb/>
陛躋仕版求無愧儒效之已試則封植之初心其功用<lb/>
可限量哉<lb/>
　　臨海進士登科題名記　　　　　　包　恢<lb/>
臨海山髙水深地載神氣所鍾宜為人物淵海如海之<lb/>
<pb n="KR4h0049_WYG_006-14b"/>
大魚薄集在龍門下得上則變化為龍者又宜以千百<lb/>
計矣夫何厥初寥寥乎其不多見也豈風氣未開而猶<lb/>
有待歟至本朝天聖以後厯幾年更幾科然後以漸加<lb/>
多中興以來以迄于今則盛矣然中間雖各以所長爭鳴<lb/>
於一時類有可稱者若其表表特出光前照後或以問<lb/>
學文章顯或以操行氣節顯落落相望亦曾不過十餘<lb/>
人果其才之難得歟今邑大夫劉君棟邑政修舉將及<lb/>
於教一日因士友相與言而歎曰盍亦反其本矣人才<lb/>
<pb n="KR4h0049_WYG_006-15a"/>
之興由學術學術之興由學校顧此邑獨無學非大闕<lb/>
典乎乃首為之竭力經營鼎新肇建學宫儼然昉乎此<lb/>
也學宫成乂取邑士題慈恩之名始自天聖甲子至淳<lb/>
祐卒丑凡五十有五科得一百四十餘人列而刻之石<lb/>
豈徒曰以是名誇示邑士覬日以起其歆羨而使之爭<lb/>
勝負於文鋒筆陣之間而已哉興學校以興學術人才<lb/>
於是乎在抑名非虚生必以實得何謂學明人倫也惟<lb/>
聖盡倫如舜之察斯可矣知此學則為學術而可與聖<lb/>
<pb n="KR4h0049_WYG_006-15b"/>
賢參察此倫則為人之才而可與天地合繇是而取科<lb/>
名庶幾不悖於其實孔門嘗有四科之名言人所學之<lb/>
實也自徳行而至文學其本末可考孟子嘗有四科之<lb/>
名言人所用之實也自事君而至大人其優劣可見後<lb/>
世所學非所用所用非所學名實之判久矣有能進孔<lb/>
門之所謂學辨孟子之所謂用繇是而取科第庶幾無<lb/>
忝於其名取士之科名未可遽改為士之事實不可終<lb/>
戾先達名臣皆由此其選也名不難取而實不易盡盈<lb/>
<pb n="KR4h0049_WYG_006-16a"/>
科而進放乎四海有本者如是夫名實本非異科也惟<lb/>
今者新學之士能體邑大夫之深意無徇其末而㤀其<lb/>
本則將見有特起東海臨大可觀而觀於海者咸歎其<lb/>
難為水矣取科名真拾芥特其餘事耳是不難<lb/>
　<lb/>
　<lb/>
　<lb/>
　<lb/>
<pb n="KR4h0049_WYG_006-16b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　赤城集巻六<lb/>
</p>
<p>
</p>
  </div>
<div>
<head>赤城集巻七</head> <lb/>
    <p>
<pb n="KR4h0049_WYG_007-1a"/>
欽定四庫全書<lb/>
　赤城集巻七<lb/>
　　　　　　　　　　　　宋　林表民　編<lb/>
　　天台縣學記　　　　　　　　　洪興祖<lb/>
天台為山瓌富壯麗昔人於此㝠搜逺寄追王喬應真<lb/>
於疑似恍惚之間而不知赤城所據靈溪所濯其下必<lb/>
有儁偉不羣之士可與風舞雩而休杏壇者顧所以引<lb/>
而致之之道未至爾與其彷彿所於聞孰若合沓乎所<lb/>
<pb n="KR4h0049_WYG_007-1b"/>
見與其遺世而不返孰若逢時而一鳴吾友贊皇李君<lb/>
之為是邑也聖神在位登崇俊良加恵逺邇富而教之<lb/>
成均首善郡邑承命於是奮然度材鳩工起廢一新之<lb/>
而其民不知經始於丙寅之冬落成於丁卯之夏中祀<lb/>
先聖旁集諸生成人小子肩摩袂屬絃歌講誦洋洋盈<lb/>
耳所謂俊偉不羣之士既出而為之師且與其長論所<lb/>
謂逹才而善俗者是嵗貢於禮部者五人齒於鄉飲者<lb/>
數百人文質彬彬有鄒魯之風焉嗚呼使天下之為邑<lb/>
<pb n="KR4h0049_WYG_007-2a"/>
者皆如李君吾知泮水之有人使泮水之為師儒者亦<lb/>
復如是吾知成均之多士抑嘗聞之士而懷居不足以<lb/>
為士矣孔子蓋轍環天下而七十子之徒不皆生於魯<lb/>
而老於魯也古有分土無分民比閭族黨非一方之民<lb/>
則庠序學校非一鄉之士周家徳行道藝之舉蓋取天<lb/>
下之善士豈求於一鄉一國而已也耶成均古制也郡<lb/>
邑之學必占籍乃得肄業非古也鄉使是邑無所謂俊<lb/>
偉不羣者則如之何學者不可一日無師模不模範不<lb/>
<pb n="KR4h0049_WYG_007-2b"/>
範揚子雲非之故愚既為李君書其事又舉是説以告<lb/>
來者李君名亦字原仲觀其所立可知其人矣<lb/>
　　天台縣文宣王廟記　　　　　　陳　襄<lb/>
孔子聖人之大備者也使得百里之國以為政於天下<lb/>
雖堯舜不可及為天子者不以有已聴命以治天下為<lb/>
諸侯者不以有已聴命以治其國則必期月而為東周<lb/>
矣惜乎天民之不遇命也自唐以來天下郡縣始立孔<lb/>
子廟追尊王爵春秋釋奠天子以下皆執弟子禮世以<lb/>
<pb n="KR4h0049_WYG_007-3a"/>
為尊用孔子之道如是豈其然乎生而有盛徳於民死<lb/>
以祭禮報之如曰尊用其道則未也天下之文弊久矣<lb/>
自周迄於今宜出浮偽尚忠實百物或有失職者宜正<lb/>
名王澤或有壅滯者宜任大臣逺邪佞官政或有濫冗<lb/>
者宜官賢者以黜不賢者教或有未至者宜興學校隆<lb/>
師儒禮或有未修者宜敎民冠婚喪葬樂或有未作者<lb/>
宜攷五聲十二律放鄭衛豪傑或有未出者宜㧞賢才<lb/>
舉逸民鰥寡孤獨或有未養者宜弛力舍禁授田以制<lb/>
<pb n="KR4h0049_WYG_007-3b"/>
取財以節民之蠧或有未去者宜黜佛老邉圉之患或<lb/>
有未備者宜足兵孔子之道用之則必先於此數者夫<lb/>
能立廟以守其祭祀尚未為得禮者而况於用乎天台<lb/>
縣有孔子廟不修縣令石牧之始至嵗十月相縣之東<lb/>
南隅大作新廟為屋總六十有二楹先樹正殿塑孔子<lb/>
南鄉左右十哲曾子自為門弟子六十有一人與諸儒<lb/>
傳經者二十有一人皆圖諸壁間各以其所追爵等降<lb/>
如周之服冕圭璧惟孟軻荀况揚雄韓愈氏服儒服焉<lb/>
<pb n="KR4h0049_WYG_007-4a"/>
中立講堂圖古之輿服禮樂之器於其兩壁間又設學<lb/>
舍師生講習咸有位序祭器在西房庖厨在東房周回<lb/>
門廊環以墻宇又考古器作籩豆簠簋樽罍俎爵之屬<lb/>
十二月廟成明年春秋釋奠入而行禮生徒興事品物<lb/>
如制像圖尊嚴籩爼新嘉神明燕喜人物觀化先兹邑<lb/>
民不識儒學又故廟湫隘與民雜居侮慢不尊至是耳<lb/>
目開覺始有學者嗟乎石君可謂有志矣區區一小邑<lb/>
而能為孔子立廟制度以禮春秋以時祭之俾民不忘<lb/>
<pb n="KR4h0049_WYG_007-4b"/>
是已無愧於心如其欲用孔子則天也非力之所及也<lb/>
天其不欲以斯道覺斯民也則亦已矣如欲以斯道覺<lb/>
斯民也石君之志其必有遇矣乎<lb/>
　　寧海縣文宣王廟記　　　　　　李慶孫<lb/>
或曰上古有賢不肖而為帝王者則仲尼反為旅人何<lb/>
哉天止生仲尼以聖徳不授仲尼以寶位聖故有作徳<lb/>
乃有位所以辨别其賢不肖上以品藻於夐古下以繩<lb/>
凖於後世俾自天子及諸侯皆折衷於六籍故舉世之<lb/>
<pb n="KR4h0049_WYG_007-5a"/>
人歎其無帝王之位待仲尼之深也自仲尼沒至今四<lb/>
十六代而天下自京師至於郡縣以廟而祀之不絶則<lb/>
與夫父祖雖授於天命子孫不守於宗祧者異也台州<lb/>
之屬邑曰寧海作新廟於縣署之震位遇能政而興舊<lb/>
址也且縣之經始有圖牒在此乃不書引領四顧馳心<lb/>
萬類海際境上山入天半地如雍壤人似魯俗蓋王化<lb/>
所及而儒風如素然向之宰是邑者或因循玩愒或才<lb/>
識無取忽似堯之貎蔑棲神之宇投繪塑於地棄梁棟<lb/>
<pb n="KR4h0049_WYG_007-5b"/>
於野雖黽勉以釋奠奈淒涼於肯構於是皇帝東封之<lb/>
三年廷授武功蘇公為此民之父母既進謁於先聖則<lb/>
惕然以傷其蓁莽越明年乃與少府展公進吏民於庭<lb/>
諭以新廟之志吏民喜曰向之不葺是邑之不幸今之<lb/>
云葺是敎之將興若其經費則民恱而子來也唯命爰<lb/>
拓其基而廣其制正其位而辨其等殿如嶽峙廊如翼<lb/>
舒門如洞闢然後以山龍而下九章被於先聖之衮立<lb/>
先師十哲之像配享於左右圖諸達者於屋壁如進賢<lb/>
<pb n="KR4h0049_WYG_007-6a"/>
冠之服彩章著明儀形具備尼丘之祥庶幾之聖升堂<lb/>
之列如循循於善誘若拳拳於服膺類孜孜於好學當<lb/>
此時也則蘇展二公修禮文而落之集邑中吏民長㓜<lb/>
以觀之皆匐匍奔走俯伏抃躍果不以鄙邑為夷故幸<lb/>
二公掲起斯民使我民復見於先聖之容學校載興庠<lb/>
序益嚴詩書以存絃誦以繼嗣而朝廷頒以祭器故上<lb/>
丁之禮由兹而為新廟之殊觀也且仲尼之生厄陳則<lb/>
絶糧今乃血食逰鄭則喪家今乃廟貌去魯則旅人今<lb/>
<pb n="KR4h0049_WYG_007-6b"/>
乃王爵加以今天子登封降禪之後幸其居而增其諡<lb/>
是其亂代之痛心遇治世之尊教否之於生前泰之於<lb/>
死後也噫廟之既成則先聖之神其不福於斯民乎斯<lb/>
民之性不臻於聖域乎必也異日多君子之稱不獨在<lb/>
於魯衛而將變於是邑也豈不美哉有問蘇公之為人<lb/>
則曰咸平三年以文章擢進士第以孝養辭賔從職而<lb/>
甘屈跡於縣道以迎侍母氏凡所歴任皆以㢘明稱故<lb/>
今之來澄清弊源崇樹治本躬易峻嶺通為坦途緑毛<lb/>
<pb n="KR4h0049_WYG_007-7a"/>
附龜山來殊貺則秩滿考績或外莅繁劇内列華貫動<lb/>
静語默率以仲尼之道為意迨未可究其遐邇也抑展<lb/>
公乃衆仲所封因官以賜姓而命為展氏族分為隴西<lb/>
世襲有常家尚儒術祥符初以禮經中第初命作尉兼<lb/>
職簿書性直道充官清譽至故和而為政民以受賜今<lb/>
以後亦未測其所至也僕以旅遊叙蘇公之鄉故見展<lb/>
公之勵誠相與守天子之法制修文宣之廟宇真吾徒<lb/>
也辱命作記乃摭實以傳信云耳<lb/>
<pb n="KR4h0049_WYG_007-7b"/>
　　僊居縣學重修記　　　　　　　周必大<lb/>
孔堂髙第猶分四科性與天道未嘗輕言世之學者乃<lb/>
欲徳行言語政事文學兼而有之其不可得而聞者每<lb/>
求於議論之間往往名是實非言出而躬不逮此今昔<lb/>
通患也古靈先生陳公諱襄字述古福州侯官人時方<lb/>
以雕篆為學獨與陳烈周希孟鄭穆唱道海濵鄉人化<lb/>
之號四先生皇祐中令台州之僊居篤意學校首為文<lb/>
勸人讀書次諭以禮義之俗又擇明經之士朝夕講說<lb/>
<pb n="KR4h0049_WYG_007-8a"/>
詢問大義間入程試髙不躐等卑不流俗示之以方期<lb/>
造於道而進取亦在其中士民懷之奉祀今百五十餘<lb/>
年嘉泰辛酉夏通直郎四明林岳來治兹邑歆慕前哲<lb/>
凡庠序堂廡門觀舉新之厥初祠宇庳下遷至中門之<lb/>
右極其嚴潔刻公遺文二十五巻得謝雨詩於斷碑增<lb/>
置集中學有射圃淪棄榛莽亦加薙葺别市民居剏觀<lb/>
徳亭總為錢千二百緡皆出節用籍贓田十八畆輟務<lb/>
塲餘財月萬錢以贍給生員請尉簿嘉禾錢撫専主教<lb/>
<pb n="KR4h0049_WYG_007-8b"/>
導於是學職林宓吕咸陳頴王述不逺二千里以記為<lb/>
請夫教人必以聖人為師古靈學夫子者也林君希古<lb/>
靈者也學者誠能各因其材孜孜弗怠尊所聞而行所<lb/>
知豈特無負賢令亦將無負先聖可不勉歟按國史古<lb/>
靈傳惟載其宰河陽典數郡所至必務學校而令僊居<lb/>
則畧之是尤不可不書也<lb/>
　　台州補軍額記　　　　　　　　陳耆卿<lb/>
國曰軍國州曰軍州非先軍而後國與州也窒暴穴夷<lb/>
<pb n="KR4h0049_WYG_007-9a"/>
厲階㣲軍則國與州潰不治雖先軍可也相州之小大<lb/>
而為兵之衆寡舊蓋有額焉多則贅少則缺缺額之弗<lb/>
補匪惟一朝而亦不止一州矣諉曰省廪食者縮於財<lb/>
也至以餌市人販子取籍具勿問藝云何桴皷鳴望風<lb/>
迎且遁若是者不誤其事哉嘉定十四年毗陵齊侯守<lb/>
台州優其粟與衣而精較其材與力故甚嚴於春秋二<lb/>
閲尤嚴於月按士勸且勵樂而歌之然未足以盡侯徳<lb/>
也其最可紀者士不幸死則以其子弟之有材力者補<lb/>
<pb n="KR4h0049_WYG_007-9b"/>
焉無子弟則婣黨而後許凡民而補焉蓋為彼計則一<lb/>
兵死得一兵之養為吾計則一兵死得一兵之用以故<lb/>
無不補之額亦無不練之卒樂而歌之者又日以衆矣<lb/>
於是相與請於路分林君訾而林君復請於余願礱石<lb/>
以報焉余惟自昔誦美邦侯止紀民政未有紀兵政者<lb/>
雖然民馴易感也兵伉難齊也以伉而難齊之兵過於<lb/>
馴而易感之民至於樂而歌之請於林君如此請於余<lb/>
如此其兵政可知也因其兵政而民政又可知也民政<lb/>
<pb n="KR4h0049_WYG_007-10a"/>
不勝紀紀兵政自今始可也補額雄節四十有八人威<lb/>
果三十有五人崇節一百一十七人壯城三十有二人<lb/>
外寨八十有七人今而後又不知其幾人矣答之曰礱<lb/>
石以報詎若礱汝心以報哉<lb/>
　　台州奏蠲酒禁記　　　　　　　謝采伯<lb/>
臣聞諸父老台郡通閩廣嵐瘴為厲非酒無以禦其毒<lb/>
故其民食酒習慣為常耆利冒禁曾不少戢紹熙間守<lb/>
臣徐子寅蠲其禁寶慶間守臣葉棠有志舉行會除常<lb/>
<pb n="KR4h0049_WYG_007-10b"/>
平使者繼奉詔攝州巨浸之餘民不堪命亦蠲其禁然<lb/>
皆僅僅兩載而不能以久者未嘗聞於上也端平三年<lb/>
守臣陳振孫因士民之有請稽本息之盈縮條公私之<lb/>
兩利以聞於上鑱諸樂石俾民歌咏聖徳以詔來者其<lb/>
慮逺矣臣以為𣙜酟非常賦也漢武帝用兵之餉而剏<lb/>
也武帝席文帝富庶之餘業用兵纔三十餘載而海内<lb/>
已虚耗遂作俑𣙜酟繼世亦悔其失固嘗罷行而言利<lb/>
之臣接踵於後世豈能悉意捐去是用兵之禍厯一千<lb/>
<pb n="KR4h0049_WYG_007-11a"/>
三百八十餘載而未已也臣嘗兩佐州四典州私醸亦<lb/>
固有之然令下之日秋毫無犯獨臣里中更守臣十餘<lb/>
人繩以一切其弊自若走卒坐舖譏邏旁午而匿姦藏<lb/>
慝反滋弊藪若官吏夫匠之屬日賂月餽皆有定數嵗<lb/>
終則倍之有挾者寄造率十餘家彊有力者抑又甚焉<lb/>
不幸而獲則不過升斗窮窶人也彎卒例擒以逃譴其<lb/>
始獲也必讓曰以供囚也其編置也復讓曰以奉䕶送<lb/>
也故酒麴秫米之四鄰與在城内外之飲客箠楚日報<lb/>
<pb n="KR4h0049_WYG_007-11b"/>
而私釀日盛官額頻虧本息折閲承流宣化者亦付之<lb/>
於無可奈何而後止其弊極矣小大之臣但知増取之<lb/>
為工苛慘以求勝而莫以蠲禁為上言者聖徳如天眂<lb/>
民如子豈忍與爭錐刀之利而戕民以徒流之酷哉特民<lb/>
瘼不即以上聞爾今賢守臣洞見官額初無毫釐杪忽<lb/>
之虧而在民獲安靜和平之福迺為奏請而賢相國為<lb/>
之敷陳聖主亟俞之頒降省劄以示遵守與國無極除<lb/>
漢武以來一千三百八十餘年之患邦民幸甚得保生<lb/>
<pb n="KR4h0049_WYG_007-12a"/>
業奉賔祀無刑辟之虞熙熙然若生於唐虞三代之世<lb/>
而聖徳巍巍軼唐虞三代之盛矣顧不偉歟<lb/>
　　新建鹽倉記　　　　　　　　　陳淳祖<lb/>
浙東瀕海郡四𨽻提舉司置牢盆處所二十五在台者<lb/>
三獨黄巖于浦鹽屬焉曩鈔法行時巨商驟至常先挾<lb/>
劵置驛運鹽之艘纔達水歩紛售而去不暇積也數年<lb/>
來鈔屢更商筭日貧多徙業遁去鹽山積無可貯議者<lb/>
謂法不便夫法之變将以通之也豈料其窮至是哉今<lb/>
<pb n="KR4h0049_WYG_007-12b"/>
為鹽課之說三有拘𣙜之術有私鬻之禁有召誘之䇿<lb/>
其二者可令行禁止其一者非人樂趨不可強售也故<lb/>
法之行常患吏不通其意一於法則怨一以情則弛急<lb/>
則謗沮怨則奸勝反使下之人操其術以撓吾政者皆<lb/>
是也台雖號瀕海接畛聨麓猿居蟻附之民大抵皆山<lb/>
窟穴耳一監所積一嵗販夫至無幾何雪廩氷窖日融<lb/>
雨液吏常懷羽化之憂非開源疏流輕利以便法恐未易<lb/>
朝夕運掉也淳熙五年夏倉使章公端子至律已如嚴<lb/>
<pb n="KR4h0049_WYG_007-13a"/>
師不肯跬歩放䂓矩治官如當家不敢寢息廢扄鑰政<lb/>
出㢘平人樂其利浙東鈔法始流衍於他路獨台與温<lb/>
猶以發泄路狹未大至往往人勸趨之通判俞君益之<lb/>
以便宜來告且言都鹽倉久廢今所謂倉古浮屠半屋<lb/>
耳散積他處架漏日甚宜亟改圖舊有常平倉已易建<lb/>
遺趾尚存即其地為便公命亟行之遂以丙午夏經始<lb/>
明年春成為屋百楹内敞外周堂森廡衛公無重費私<lb/>
不繁擾若又慮運鹽之弊籍官舡而繕緝之刺兵為篙<lb/>
<pb n="KR4h0049_WYG_007-13b"/>
師以専一其用自是舟運倉儲皆有條貫其為公家計<lb/>
悉矣公嘗薦於朝謂君綜核精密通材有守信哉他日<lb/>
余嘗佐公議鹽事公曰國用全靠鹽耳㑹計者較其盈<lb/>
不肯捐直以售謂自銖兩而上總其凡而計之則為國<lb/>
用之失也滋甚不知鹽之為物不與他貨等坐一日失<lb/>
一日耳損益有道一朝而盡發之山海之藏固無筭也<lb/>
其未之思乎吾儒生不觧是以理觀之宜信㑹公移節<lb/>
治永嘉不及謀而去矣事之不可行何獨此哉俞君請<lb/>
<pb n="KR4h0049_WYG_007-14a"/>
記因識公語附之末云<lb/>
　　台州支鹽㕔壁記　　　　　　　陳耆卿<lb/>
州縣官例有㕔壁記獨支鹽㕔闕豈其病在官庳耶鹽<lb/>
課至近代愈饒設職亦衆倉官主出納鹽塲官主辦集<lb/>
辨集難為力而出納易為功官雖庳不足病也台州之<lb/>
倉官有二所𨽻鹽三後以二𨽻四明其存者一以故倉<lb/>
官亦省一鹽之額以袋計者昔為五千有竒而今為三<lb/>
千有竒夫官既易額減又益易遇客鈔至鱗排櫛附隨<lb/>
<pb n="KR4h0049_WYG_007-14b"/>
先後給之責可塞賞可得爽敏之士噤無所用其力則<lb/>
往往求以自見於其職之外上而臺與郡亦曰是有以<lb/>
自見吾不敢束於其職之内焉蓋今耿君恱是也然則<lb/>
官雖庳不庳者人爾非惟不足病又足喜也耿君曰吾<lb/>
不以為喜而以為憂憂其無以視後人而又憂其無以<lb/>
繼前人也録其姓氏自楊燫以上分員者二十四人王<lb/>
栻以下單員者六人求余記兩年及是始筆授<lb/>
　　杜瀆鹽塲重修㕔記　　　　　　宋晉之<lb/>
<pb n="KR4h0049_WYG_007-15a"/>
杜瀆蕞爾地僻在海壖國朝熙寧初始議鹽筴建監設<lb/>
官以董之其課入居是邦三之一紹興間會稽姚君寛<lb/>
新舊治迄今四十年矣嵗月寖久日就隳圯當官者因<lb/>
陋就簡率不經意淳熙十有一年冬十有二月庚申臧<lb/>
君實來視事之始愀然曰如是官乎遂欲更其舊而新<lb/>
是圖貽書晉之曰煑海重利也𣙜監重事也風雨之不<lb/>
庇而覆壓之是虞觀瞻之不聳而服役之是懈奚以善<lb/>
其後君為我請之上官吾将佐以已俸晉之遂以其事<lb/>
<pb n="KR4h0049_WYG_007-15b"/>
上之州别駕州别駕又上之鹽司之長得錢十有五萬<lb/>
臧君慨然致力爰諮爰謀爰究爰度期於必成而後已<lb/>
㕔以治事室以燕居厫以貯藏亭以量稱廊廡門臺以<lb/>
翼以峙為屋凡三十有七間役工三千人有竒糜錢凡<lb/>
百十有五萬肇始於丙午之春落成於是年之秋工利<lb/>
其入曾不告勞民樂其均亦不稱病一旦輪奐觀者稱<lb/>
美韙哉為是役也噫士風凋弊誰能逺謀其有㢲懦退<lb/>
縮不克振舉視如傳舍攴撑朽腐以苟嵗月而已亦有<lb/>
<pb n="KR4h0049_WYG_007-16a"/>
奮然興作頗快人意往往挾公而私先䂓厚入利未膚<lb/>
寸而害已蝟毛矣有如臧君㢘勤自将誠實外應表表<lb/>
於流俗之上視民事如家事愛官物如已物捐清俸以<lb/>
就役集衆力以為助革累政所不能革之蠧成今日所<lb/>
不易成之績臧君其賢者歟里有貢士周鎬請曰杜瀆<lb/>
之鼎新也固臧君之美也君為邑長且職乎此者也亦<lb/>
君之力也攷之吾鄉决渠㣲勞也有記戒壇異教也有<lb/>
記孰謂臧君之事而可以無傳晉之於是乎書臧君名<lb/>
<pb n="KR4h0049_WYG_007-16b"/>
棟字元任番易人也謹記<lb/>
　　臨海縣獄記　　　　　　　　　王謙之<lb/>
錢君温伯之令臨海也度時施宜得先後緩急之序越<lb/>
明年政成訟理顧縣獄嵗久庳陋傾側風雨燥濕之不<lb/>
時而疾癘間作惻然興念捐金五十餘萬鳩工度材撤<lb/>
而新之役不踰時屋室畢具夫環百里而為縣事之可<lb/>
舉者衆矣温伯獨以犴獄為急豈事無大於此者乎蓋<lb/>
温伯提刑君之長子也提刑君在吾鄉號丈人行耳目<lb/>
<pb n="KR4h0049_WYG_007-17a"/>
所接多中原故老之傳其居官尤謹重獄事每行縣録<lb/>
囚徒往往以寛平名温伯之政及此非偶然也又明年<lb/>
温伯過余道其事且求文為之記余謝不能其請至六<lb/>
七不倦余因復於温伯曰民生之不齊舊矣衆掩寡智<lb/>
欺愚勇威怯壯陵衰彼惟不得其平也然後决平於官<lb/>
官師察夫不直不正與夫強而不令者寘之於獄使之<lb/>
苦身體勞筋骨一治而終身創彼知長惡之非利則相<lb/>
率而歸於善矣是囹圄之設固遷善逺罪之端也子今<lb/>
<pb n="KR4h0049_WYG_007-17b"/>
廣其屋室至者頌繫與平居不大異然則所謂惡者何<lb/>
以懲善者何以勸乎温伯曰否人之不能皆善固也然<lb/>
其初生未始不善也自其蔽於血氣之暫乖爭陵犯間<lb/>
或未免及陷於罪未有久而不悔者官司徙以一日之<lb/>
故逆計其終身之不復遂以抵冐昧扞者加之彼雖欲<lb/>
改行為善而道無繇至習俗薄惡人民嚚頑非盡下之<lb/>
人過也今寘之囹圄中優㳺不迫待其自愧所以養其<lb/>
悔志而復其本心此字民之職先君之志直温之所不<lb/>
<pb n="KR4h0049_WYG_007-18a"/>
敢忘者也余曰惡者人之所共疾子必待其自愧子於<lb/>
惡者如此其於善者可知矣善哉子之志而未大也温<lb/>
伯曰願聞其説以開固陋余曰昔者夫子聴訟必使無<lb/>
訟蓋防其源也今必待其已入於惡然後感之使悔豈<lb/>
若教化之素洽俾之無入於惡無至於悔之為全善也<lb/>
審能此則臨海之民皆洽君之徳而無有司之犯狴犴<lb/>
之設將焉用之雖壞以為馬廐車庫奴婢室可也尚何<lb/>
俟撤而新之乎温伯曰未能也願學焉請筆其語因為<lb/>
<pb n="KR4h0049_WYG_007-18b"/>
之書<lb/>
　<lb/>
　<lb/>
　<lb/>
　<lb/>
　<lb/>
　<lb/>
　赤城集巻七<lb/>
</p>
<p>
</p>
  </div>
<div>
<head>赤城集巻八</head> <lb/>
    <p>
<pb n="KR4h0049_WYG_008-1a"/>
欽定四庫全書<lb/>
　赤城集巻八<lb/>
　　　　　　　　　　　　宋　林表民　編<lb/>
　　重建黄巖縣獄記　　　　　　　周端朝<lb/>
自朝廷至州獄官皆専置唯縣否或曰縣卑事省無庸<lb/>
置也然則貤於丞若主簿不可乎或曰令官簿髙閱事<lb/>
熟柄任専丞若主簿不與是也夫縣雖卑獄實重事謂<lb/>
無庸置非也獄之生殺予奪其根乃在於縣自州至朝<lb/>
<pb n="KR4h0049_WYG_008-1b"/>
廷咸取成焉謂令官髙柄専而事熟是也然令官終不<lb/>
為髙所任終不為専則有疑畏牽肘輸訴咈情非仁與<lb/>
明鮮不脂韋以聴吏幸事晰情得所抑必富且强不得<lb/>
於縣則嗾臺若州之吏反責於縣縣不能勝也兩造至<lb/>
焉吏視財有無為白黒柔其富且强者而無後憂反是<lb/>
則財聚於上而責逮於下唯然故民習賂而輕犯法獄<lb/>
犴充斥縣多不理令之設豈端使然哉蓋令所不得為<lb/>
者一其所得為者二地迮勢壓辨數莫奪仰屋而竊歎<lb/>
<pb n="KR4h0049_WYG_008-2a"/>
有矣所得為者令無先入之見無喜事之心平受初情<lb/>
省絶旁蔓縱有不獲吾無怍焉又所得為者民不幸抵<lb/>
此矣察其凍飢時其燥濕狴廬勿瘐梏拲中程猶未至<lb/>
以菅蕕虺蜴視其民而况麗于獄者非皆狠戾犯法者<lb/>
也追胥之愆詿誤之累間多有之顧所以安全之者尤<lb/>
不可後黄巖壯邑事不能甚省而縣獄且百年風隤雨<lb/>
敗久弗及整紹定已丑令趙君汝駉始撤而新之為式<lb/>
敬堂問事㕔屋髙而廡深壁閟而板堅起五月至九月<lb/>
<pb n="KR4h0049_WYG_008-2b"/>
畢役請記昔后山氏記彭城獄請敬其社稷不以重法<lb/>
地分視之龍圖鄭公政法以戒獄具核獄醫為首敬其<lb/>
民者本也戒其具者末也白鹿隨車蒼鸞集舍縣尹事<lb/>
也豈直囹圄云乎哉然而本末具舉政教並行有能服<lb/>
不鄙夷其民之訓則改敝振新亦其事之一焉因記嵗<lb/>
月并縣之治理志之以告凡受王嘉師者<lb/>
　　台州州學三老先生祠堂記　　　葉　適<lb/>
學者聚道之地而仕所由出也或畔道從利苟榮其身<lb/>
<pb n="KR4h0049_WYG_008-3a"/>
欲復之於學弗可受矣况可祠乎台州之學得祠者三<lb/>
人羅提刑適陳侍郎公輔陳詹事良翰提刑用不究故<lb/>
事不顯余聞鄒浩言熙豐時貴人視民甚蒿菜芟燎恨<lb/>
不力也是時能慷慨建白保赤子以對天命惟江都令<lb/>
羅適弋陽令董敦逸二人而鄒公獨謂羅公見而得之<lb/>
然則推於所不見其不畔道審矣方靖康憂恐懲艾已<lb/>
泮豈不尚合侍郎發明四肢心腹之論無過此矣竟失<lb/>
措逺去然後徬徨宗周卒成分裂之禍及隆興英睿憤<lb/>
<pb n="KR4h0049_WYG_008-3b"/>
激大勢宜若遽振詹事力守絶和不棄地之䇿最専一<lb/>
也使堅忍待之中原當可復豈偏安至今哉雖紹興復<lb/>
用而已與大臣異議終不㽞雖乾道再入而既為近習<lb/>
擅事迄自退二公任諫諍位從官立朝本末天下誦之<lb/>
豈惟不畔道而固行道道雖難行而亦不苟榮其身而<lb/>
止也士在天地間無他職業一循於道一由於學而已<lb/>
道有伸有屈死生之也學無仕無已始終之也集義而<lb/>
行道之序也致命而止學之成也後世地或千里無學<lb/>
<pb n="KR4h0049_WYG_008-4a"/>
行君子以意行道晚進濶逺不知所從慶厯後名一功<lb/>
著一善往往復之於學矣今其秀人美士羣萃而校處<lb/>
朝夕瞻顧拂拭像服如三老之存春秋盥薦饔醴芳苾<lb/>
如三老之享而又仰其大節俯其細行無不皆可師也<lb/>
為聚道之助不既多乎或疑侍郎不右程公學術若少<lb/>
異然按程公親為孔文仲排劾而與孔公並黨籍史記<lb/>
晏嬰非孔子而弟子稱善與人交兩賢哉<lb/>
　　州學六賢祠堂記　　　　　　　吳子良<lb/>
<pb n="KR4h0049_WYG_008-4b"/>
淳祐五年秋子被命將漕神京實忝兩道提學事不自<lb/>
揆庸陋頗欲恢教法振儒風俾州縣學於訓厲程别外<lb/>
各議祠鄉先賢之未祠者以示標表於是明年之三月<lb/>
台郡學始祠六賢曰金部郎鹿公何曰知南康軍石公<lb/>
墪曰户部侍郎商公飛卿曰郭正肅公磊卿曰國子司<lb/>
業陳公耆卿曰丞相杜公範建祠之日太守丁君璹教<lb/>
授王君宗率諸生奠謁成禮而王君以諸生之書來請<lb/>
記余告之曰士所藴抱者志所講磨者學所涵養者氣<lb/>
<pb n="KR4h0049_WYG_008-5a"/>
所植立者節若夫功業之鉅細𨽻之於其所處不較也<lb/>
爵位之通塞繫之於其所遭不數也使其禀純實之志<lb/>
明正大之學負剛直之氣著忠鯁之節豈不恢恢乎大<lb/>
丈夫哉雖然志與學根源也氣與節枝𣲖也惟志與學<lb/>
所向而氣與節隨之未有志與學純實正大而氣與節<lb/>
不剛直忠鯁者夫士君子莫重於進退語默之義天地<lb/>
間莫大於是非邪正之分嗜進而不知退當語而默是<lb/>
掩非而邪干正此之謂樹人慾滅天理罔君上誤國家<lb/>
<pb n="KR4h0049_WYG_008-5b"/>
自古亂亡繼此其出者總總也今夫朝廷尊安名位寖<lb/>
通顯矣而投簪於未暮之年脫屣於必爭之地孰有如<lb/>
鹿公者乎姦憸柄國羣小塞要津矣而或彈擊不避或<lb/>
封駁甚勇論諫益力孰有如商郭杜三公者乎大儒之<lb/>
與㳺匪但義理之空談名世之與偕不止文辭之傑出<lb/>
雖非必於退而亦非苟於進雖不得居彈擊封駁論諫<lb/>
之地而實凛乎有彈擊封駁論諫之風又孰有如石公<lb/>
陳公者乎是故鹿公之遯居野也貪頑者可使恥躁競<lb/>
<pb n="KR4h0049_WYG_008-6a"/>
者可使息商郭杜三公之鳴於朝也懦夫聞之而增氣<lb/>
權倖望之而禠魄石公之沈於州縣也寧忤郡將不肯<lb/>
以旱租困饑氓寜棄官去不肯以非義媚貴客寧身與<lb/>
獄卒對不肯使赤子死無辜陳公之滯於三館也鄉人<lb/>
屬以祠記諂權相則謝不為所親啗以兩制而索其文<lb/>
則拒不予陛對失人心一䟽則觸忌諱不顧端平用兵<lb/>
之議則衆辨之不隨也嗚呼是六賢者其於進退語默<lb/>
之義豈枉已而求容者哉其於邪正是非之分豈阿意<lb/>
<pb n="KR4h0049_WYG_008-6b"/>
而為欺者哉是其氣與節之剛直忠鯁豈非出於其志<lb/>
與學之純實正大者哉然則士萃而居上師而旁友志<lb/>
當何志豈非當志六賢之志哉學當何學豈非當學六<lb/>
賢之學哉夫志與學以六賢為宗而不止於六賢之所<lb/>
到六賢之所望於士也志與學不以六賢為貴而或出<lb/>
於六賢之所賤非六賢之所望於士也而况於絲粟之<lb/>
得喪瞬息之休戚曾足以汚吾齒縶吾足芥吾胷哉拜<lb/>
六賢之祠者可以凝焉思悚焉慕悠焉悟矣<lb/>
<pb n="KR4h0049_WYG_008-7a"/>
　　思賢堂三讚　　　　　　　　　尤　袤<lb/>
　　　畢文簡公<lb/>
故大丞相畢文簡公於太平興國三年以選知台州淳<lb/>
熙丁酉袤假守是邦嘗立公之祠于郡學獨訪遺像未<lb/>
獲後三年袤來江東而公之六代孫希文為安仁宰迺<lb/>
知公自台移饒饒人嘗繪像於廟遂摹得之以寄今沈<lb/>
使君掲示祠宇俾邦人嵗嵗得蒸嘗云<lb/>
瀕海出日聲教初暨勞來拊循寄乎共理睠求惟良得<lb/>
<pb n="KR4h0049_WYG_008-7b"/>
此君子賢哉若人玉音嘉喟二百餘年遺風髣髴勱相<lb/>
我家流澤未已再拜徳容尚息貪鄙煌煌文簡照映青<lb/>
史<lb/>
　　　元章簡公<lb/>
大㕘政章簡元公於慶厯六年來守是邦有功在民後<lb/>
一百三十四年得其畫像於裔孫康曾繪置學宫以慰<lb/>
邦人嵗時之思云<lb/>
玉堂之僊卒老東府燁如文章海内咸覩方其未逢出<lb/>
<pb n="KR4h0049_WYG_008-8a"/>
守兹土拯民昏墊寘之按堵完城浚隍植我棟宇百六<lb/>
十春尚芘風雨躋彼㕘雲人渺今古天空地逈遥接公<lb/>
語<lb/>
　　　章郇公<lb/>
昭陵命相率用厚徳顯允郇公其儀不忒持循法度恪<lb/>
守繩墨視彼更張無異跳擲執久不行自觸墻壁使用<lb/>
公言治無今昔臨海舊邦杳𣺌音澤厥今甘棠二五詩<lb/>
蹟<lb/>
<pb n="KR4h0049_WYG_008-8b"/>
　　四先生祠堂記　　　　　　　　劉　爚<lb/>
嘉定五年春正月天台郡學始建四先生祠郡侯豫章<lb/>
黄㽦使來言曰故侍講文公朱先生道為世師台之士<lb/>
受業於其門者衆淳熙間浙東大飢詔起先生為常平<lb/>
使者部内賴以全活而於台人櫛垢爬癢為徳獨厚蓋<lb/>
常比屋設位而祝之盍祠於學宫然先生之道濂溪周<lb/>
先生伊洛二程先生之道也故祠四先生焉庶幾邦人<lb/>
有所向慕而興起願子有以發其端鑰惟黄侯因邦人<lb/>
<pb n="KR4h0049_WYG_008-9a"/>
懷先生之徳而欲慰其思復推原先生學道愛人之所<lb/>
自出以風厲之其於化民成俗之意篤矣然四先生之<lb/>
道孔子孟子之道也今學者孰不曰師孔孟得其言孰<lb/>
得其所以言不入於清虚則溺於淺陋本源不正末流<lb/>
益逺是以義利不明習俗以壞儒者遂可厭薄天下不<lb/>
復見治古盛時然則長民者盍亦反其本矣今侯之牧<lb/>
其民芟夷暴彊封植善良政既行矣侯曰未及乎徳禮<lb/>
也乃建是祠率諸生而舍采焉執事以序雍雍如也禮<lb/>
<pb n="KR4h0049_WYG_008-9b"/>
成而退有進而言曰先生之容則既瞻而仰之矣先生<lb/>
之道可學而至乎侯曰善哉問吾嘗聞之惟皇上帝降<lb/>
衷於民本然之性無不善也學者窮理以致其知反躬<lb/>
以踐其實則施之家而順達於國而理措之天下無所<lb/>
處而不得其當若趍其名以為髙入乎耳而出乎口則<lb/>
非四先生之所望於後學也余既嘉侯之為邦知所本<lb/>
而其所以教人者又親切而著明可尚也已於是乎書<lb/>
　　陳忠肅公祠堂記　　　　　　　陳振孫<lb/>
<pb n="KR4h0049_WYG_008-10a"/>
故贈諌議大夫忠肅陳公立朝著節為宋名臣去之百<lb/>
有餘嵗其精忠確論絶識危行士無賢不肖皆口誦心<lb/>
慕磊磊落落若前日事孟子有言奮乎百世之上百世<lb/>
之下聞者莫不興起也公之謂矣始公事祐陵為諫官<lb/>
首論蔡京交結外戚謫監當未幾以都司攝夕拜又坐<lb/>
上時相書言私史邊費謫外祠遂入黨籍遷嶺表甫自<lb/>
便則又以子訟蔡氏不軌謫通川以進尊堯集謫天台<lb/>
晚稍牽復則又以飛語連徙南康山陽以歿其平生出<lb/>
<pb n="KR4h0049_WYG_008-10b"/>
處本末如此知仁勇天下之達徳也士生斯世維其知<lb/>
不足以知勇不足以行仁不足以守則至於敗名喪節<lb/>
失身負國而不恤夫既知之矣而行之或不决守之或<lb/>
不固者亾他焉其知之非真知故也是故三達徳以知<lb/>
為首而大學中庸之教必於明徳明善拳拳焉公之攻<lb/>
蔡氏不遺餘力至以射馬擒王為喻凡人孰不樂富貴<lb/>
而悲貧賤公視美官若将凂已而甘心於廢放竄斥凡<lb/>
人之䝉患難始而安中而悔終而變者有矣公坐謫至<lb/>
<pb n="KR4h0049_WYG_008-11a"/>
六七不變卒窮以死可謂行之决而守之固矣其論絶<lb/>
滅史學比之王衍謂必有南北分裂之禍方是時天下<lb/>
承平不見牙蘖未三十年而其言信雖灼兆食墨揲蓍<lb/>
命繇不足喻其先見之審也公之所以大過人者豈非<lb/>
大學中庸所謂明徳明善之君子而兼天下之達徳者<lb/>
歟公之在台凡五年始至無以居借僦皆莫之與末迺<lb/>
寓寶城之僧舍故老相傳能指其處紹定癸已趙侯為<lb/>
州訪公遺跡而得之深惟昔賢遷謫之地往往有祠以<lb/>
<pb n="KR4h0049_WYG_008-11b"/>
見其髙山景行之意如韓文公之於潮蘇文忠公之於<lb/>
黄邦人至今奉嘗不懈台人之於公不可以莫之知也<lb/>
迺即其處而祠焉明年正月祠成擇郡士林表民掌之<lb/>
取田之在官者十有二畆畀寺僧以為晨香夕燈之費<lb/>
而屬振孫為之記後學不佞何足以識先儒之大節竊<lb/>
嘗論次其事如右遂書以遺台人使刻之侯名必願丞<lb/>
相忠定公嗣孫妙年擢世科立身有家法為政識大體<lb/>
歴數郡皆有循聲能名他舉錯率類是不盡紀今以直<lb/>
<pb n="KR4h0049_WYG_008-12a"/>
秘閣知婺州<lb/>
　　台州羈管謝表　　　　　　　　陳　瓘<lb/>
臣瓘言政和元年六月初五日准通州牒准編修政典<lb/>
局牒奉㫖取索臣所撰尊堯集請速為檢取封角交付<lb/>
差去人續又准通州牒尊堯集係奉聖㫖取索不可遲<lb/>
緩臣即於六月十九日申通州迄依聖㫖發遞前去仍<lb/>
申編修政典局云上件尊堯集先合奏御今匣内黄帕<lb/>
文字等並題作臣瓘謹封伏望本局特為進入於御前<lb/>
<pb n="KR4h0049_WYG_008-12b"/>
開拆今於十月初七日准通州牒准尚書刑部符都省<lb/>
劄子奉聖㫖陳瓘自撰尊堯集語言無緒盡係詆誣不<lb/>
行毁棄送與張商英意要行用特勒停送台州羈管令<lb/>
本州當職官常切覺察不得放出州城月具存在申尚<lb/>
書省臣即時望闕謝恩發離本家水陸兼行不敢住滯<lb/>
今於十一月初十日已時到台州城内者畎畆之志一<lb/>
書可通芻蕘之言萬里不隔集羣詞而上達遭一覽以<lb/>
為榮竄路雖遥陳情已畢中謝伏念臣材如糞土身若<lb/>
<pb n="KR4h0049_WYG_008-13a"/>
梗蓬非敢以著書為能所陳者戴君之義知詆誣之不<lb/>
可志在尊堯豈行用之敢私心唯助舜語言無緒議論<lb/>
至迂獨歸美於先猷遂大違於國是不行毁棄有誤咨<lb/>
詢虛消十載之光隂靡恤一門之溝壑果煩揆路特建<lb/>
刑章若非恃庇於九重安能延齡於再造由淮入浙自<lb/>
通至台怒濤雖阻於重江毒瘴幸殊於五嶺尚留頂踵<lb/>
獨賴君親此蓋伏遇皇帝陛下天大并容日明洞照以<lb/>
至慈而善貸推觀過之深仁憫此顛隮欲其存在以身<lb/>
<pb n="KR4h0049_WYG_008-13b"/>
藏怨螻蟻之命至㣲徇國捐生犬馬之心未替夢馳丹<lb/>
闕日想清光重干擢髪之誅徒欝戴盆之望餘生易捨<lb/>
大徳難酬<lb/>
　　黄巖縣學三賢祠記　　　　　　陳耆卿<lb/>
三賢上蔡龍泉兩先生八行徐先生也初周程氏倡明<lb/>
絶學欲續孔孟氏其徒有四上蔡與焉學具在書後百<lb/>
年學幾絶朱張吕氏再倡又欲續周程氏也龍泉稍後<lb/>
出與之上下議論洎其歿獨自為宗兩先生天下師之<lb/>
<pb n="KR4h0049_WYG_008-14a"/>
非一鄉所得私也師之始一鄉者黄巖推八行八行從<lb/>
安定胡公學為司馬文正陳忠肅諸公所知遯徳丘園<lb/>
著行里閈嘗兩以應詔卧不起故黄巖之稱前輩者祖<lb/>
焉然未有表而祠之者紹定改元十月趙令汝駉始祠<lb/>
於學且曰吾不止崇一鄉之師也崇天下之師矣因上<lb/>
蔡之歿其子嘗廬於此諸孫育於此龍泉之生身嘗遊<lb/>
於此其友朋又多出於此遂合以祠焉或曰世殊也地<lb/>
隔也宗派異而名位邈也夫勢地古今不齊位與名有<lb/>
<pb n="KR4h0049_WYG_008-14b"/>
幸不幸皆不足辨也獨宗派不可不辨而極有易辨者<lb/>
焉亘古窮今所以贊天地者人也所以為人者道也手<lb/>
道而發揮之之謂文身道而踐修之之謂行故文者道<lb/>
之華采而因其文足以知其道也行者文之根幹而因<lb/>
其行足以知其文也上蔡之學葢宗孔孟氏龍泉之學<lb/>
亦宗孔孟氏八行之學出安定亦宗孔孟氏能宗之則<lb/>
能續之矣故其道續之也其文與行亦續之也大續而<lb/>
小有未續而亦續也逺續而近有不續而亦續也或渙<lb/>
<pb n="KR4h0049_WYG_008-15a"/>
焉同入或迥焉獨出人也或爆焉外震或斂焉内足時<lb/>
也要其歸而已矣江河淮濟皆歸海夫責其不歸海可<lb/>
也必欲使江為河淮為濟則不可也然則兩先生之與<lb/>
八行蓋同歸矣兩先生之學具在書八行之學具在心<lb/>
心與書一也故兩先生信天下之師矣而八行則不止<lb/>
一鄉之師也合而師之自一鄉始也合而祠之自一鄉<lb/>
推之上蔡謝氏名良佐龍泉葉氏名適八行名中行子<lb/>
庭筠亦以孝著號二髙士來孫曰升世其學董其祠之<lb/>
<pb n="KR4h0049_WYG_008-15b"/>
役且奉令之命求予文者也<lb/>
　　上蔡祠堂記　　　　　　　　　葉　適<lb/>
謝良佐字顯道受業二程與㳺酢定夫楊時中立皆為<lb/>
髙第號上蔡先生學者宗其傳謂顔冉復見也不幸遭<lb/>
黨人禁錮未解而卒諸子避難迸逸一死楚一死閩獨<lb/>
克念者落台州紹興六年給事中朱震子發奏官之尋<lb/>
亦死克念有子偕三貧無衣食替人承符引飬老母嘉<lb/>
定五年太守黄㽦子耕修郡志訪求故家得之請見抗<lb/>
<pb n="KR4h0049_WYG_008-16a"/>
賔主禮給冠帶錢米買田宅祠顯道於學在二程後郡<lb/>
人驚異曰自黄太守來他日邦賦之沒於郡姦者一收<lb/>
斂公使之消於妄費者悉減節遂能以其餘興小學作<lb/>
櫺星門增太學生食服有珩瑀器有罍簠又設熸火立<lb/>
養濟葬叢骸政通化達生死潤賴此吾等所知也惟上<lb/>
蔡事不可解甚或嗤笑曰奚不切若是哉夫意有逺近<lb/>
知有難易詩曰烝我髦士近也又曰續古之人逺也興<lb/>
小學近而易知也祠上蔡逺而難解乎道非人不行不<lb/>
<pb n="KR4h0049_WYG_008-16b"/>
行而天地之理不章古今大患也先王比聨閭附而敎<lb/>
其人不敢薄也然其致道而成材者幾絶都曠國不一<lb/>
遇焉故尊之貴之珍之重之哀其死也尸祝以神之禄<lb/>
位以延之更世千百猶未也蓋公之也若使人奮其私<lb/>
智家操乎異説各不相統而以已之氣血所勝者為善<lb/>
則道徳壞而義理滅矣解子耕之舉者宜曰獨上蔡事<lb/>
尤長非不切也昔正考父饘粥於鼎循墻而走其後孔<lb/>
子生而孟僖子命其子學禮焉謝氏之困於庸奴久矣<lb/>
<pb n="KR4h0049_WYG_008-17a"/>
子耕既洗沐之列於士大夫安知無達人出復佐二程<lb/>
之道斯可以占天意矣然則今之不切不愈甚乎<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4h0049_WYG_008-17b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　赤城集巻八<lb/>
</p>
<p>
</p>
  </div>
<div>
<head>赤城集巻九</head> <lb/>
    <p>
<pb n="KR4h0049_WYG_009-1a"/>
欽定四庫全書<lb/>
　赤城集巻九<lb/>
　　　　　　　　　　　　宋　林表民　編<lb/>
　　郭孝子祠堂記　　　　　　　　吳子良<lb/>
自唐末入五代兵刄沸海㝢臣乘君强陵弱盜名字蠭<lb/>
起士一身而事數姓恬弗恤也斯時也天地幾易位人<lb/>
之類幾覆滅矣我太祖皇帝奮英畧削僣叛至我太宗<lb/>
皇帝而天下平於是宋興三十載詔諸道采孝行者以<lb/>
<pb n="KR4h0049_WYG_009-1b"/>
聞而黄巖郭孝子與被旌奬焉嗚呼可謂知本矣無四<lb/>
端無以為人無五常無以為國四端以仁統而孝仁之<lb/>
本也五常以君臣立而父子君臣之本也今夫理杳㣲<lb/>
一動一静而成氣氣䝉密一感一應而成形有視有聴<lb/>
有作有止有好有惡有戴有履是孰使之然哉眡聴而<lb/>
能有則作止而能有常戴履而能有儀是孰使之然哉<lb/>
凡皆父母所以遺我也况於達天人之奥體道徳之全<lb/>
豈子之能能之者父母也故子之身父母之身也愛其<lb/>
<pb n="KR4h0049_WYG_009-2a"/>
身遺其父母是不愛其身者也不愛其身者繆善惡之<lb/>
分朦逆順之辨紊髙下之倫於仁何有於君臣何有故<lb/>
五代之亂坐此我宋所以續民命旌奬此而已嗚呼可<lb/>
謂知本矣夫此吾心也吾性也心謂之本心性謂之常<lb/>
性豈以旌奬而存以不旌奬而止也然而必旌奬者君<lb/>
上無待旌奬者人子郭氏自被旌奬以來二百五十餘<lb/>
年矣今孝子之祠僅存而門圮臺毁長吏過不問七世<lb/>
孫孝㢘孝溥孝榮孝恭自出力崇飭門臺而葺祠宇子<lb/>
<pb n="KR4h0049_WYG_009-2b"/>
同年友李君從其里人也為請記夫長吏過不問而孫<lb/>
與里人任其責此豈有所待者哉葺祠宇承其祖被旌<lb/>
奬之至行崇門臺表先朝旌奬其祖之盛典孝也亦忠<lb/>
也人謂孝㢘兄弟知有祖李君知有母用充其本心常<lb/>
性而并知有君矣雖然先朝旌奨之長吏對揚欽奉之<lb/>
可也過不問不可也余故記此為無待旌奨者勸又以<lb/>
必旌奨者勸焉孝子名琮事具國史修撰杜公記之詳<lb/>
矣兹不著<lb/>
<pb n="KR4h0049_WYG_009-3a"/>
　　臨海縣城隍廟記　　　　　　　王子輿<lb/>
夫五等之祭祀有三代之簡書或相越以為淫苟不舉<lb/>
而授削潔誠徼福用庇元元即山城隍率其常也子輿<lb/>
雍熙初載吏斯邑仲春二月祭斯廟因詰有司曰邑居<lb/>
郡城廟從何得唯稱靈應勉而行之俄命祝以致詞遂<lb/>
投环而占兆數四不叶左右聳然余曉之曰兆或吉焉<lb/>
神斯濫矣始疑廟非廟肯謂神乃神噫𡨕昧之理今古<lb/>
難之我先師夫子秘而不言矧後人哉猶是春秋祀事<lb/>
<pb n="KR4h0049_WYG_009-3b"/>
躬親焉朔望告奠吏攝焉越明年自春徂夏爍石流金<lb/>
離離旱苖燋灼迨盡雖羣望奔走曾無膚寸之陰霡霂<lb/>
之潤凡在有位若無所容遂率同寮禱而盟曰廟既隳<lb/>
人之恥也嵗苟罪神之羞也幸雨如繩注則廟必鼎新<lb/>
未數日而有徴不崇朝而告足萬井之懽聲雷動四郊<lb/>
之美稼雲興遽命良工廣其舊址揮斤運斧日就月将<lb/>
基構克成輪奐具美因敢録幽贊之驗序必葺之源未<lb/>
頃新令尹清河張公濬至止公在泗上司刑彈糾厯兩<lb/>
<pb n="KR4h0049_WYG_009-4a"/>
任殆十周星紀朝野具聞㢘幹正直故遷是邑與余授<lb/>
代舉良能也予明日遂行固託張公願樹其祠聊用直<lb/>
書寘諸屋壁庶幾乎後為繼者請禱無惑焉<lb/>
　　重修僊居城隍廟記　　　　　　俞　建<lb/>
唐詔州縣霖雨以酒醢禜城門報用特牲實與社稷等<lb/>
祀然社稷以壇而城獨禜後人因屋之有自矣僊居巖<lb/>
壑秀絶異時文獻甲一方扶輿磅薄厥有陰相而城隍<lb/>
廟貌獨陋舊据縣城紹興辛未徙東城門外久馬摧落<lb/>
<pb n="KR4h0049_WYG_009-4b"/>
榛莽孤宇僅立嵗時耆老合饗露立庭下風雨不芘為<lb/>
神羞令去來祈報徹即邏謾弗驚省嘉泰改元縣尹林<lb/>
君眡事欵謁心愓弗寜顧念力未遑暇既而拊摩呵嘘<lb/>
爬梳剔抉編浮濫搜漏隙以家眎官<graphic n="KR0914" url="https://raw.githubusercontent.com/kanripo/KR-Gaiji/master/images/KR0914.png" mimeType="image/png"/>
                    <graphic n="KR0914" url="https://raw.githubusercontent.com/kanripo/KR-Gaiji/master/images/KR0914.png" mimeType="image/png"/>有紀越明年<lb/>
邑大治豐穰薦臻公私裕贍迺捐帑庀材峙糧鳩工陶<lb/>
礱斵墁類進秩舉經始勾龍棄之墠壝次學官次先賢<lb/>
堂次神宇賔館旁及官舍井井創葺悉登厥初周視城<lb/>
隍宫隅獨迫㕓居隘不容礎舉百緍鬻地益之袤四十<lb/>
<pb n="KR4h0049_WYG_009-5a"/>
尺廣加三之一抑重煩擾毫髪不以屬吏邑老陳康受<lb/>
命董役工徒百需率眡市直醻給民不與知屏以崇閎<lb/>
翼以脩廡層垣繚匝清泚映帶巒屛對列溪流左旋輪<lb/>
奐翬飛丹雘粲發為屋楹十有三修容有室蕆事有所<lb/>
宏麗靖深觀者合詞起敬歎肇役於中冬既望再閲月<lb/>
訖工尹齋宿具犧牲率邑父老落其下神人胥懌既胙<lb/>
囑建識顛末建觀今士大夫趦趄銅墨旁縁他岐避弗<lb/>
獲一墮煩罟上下交謫旦暮捄過不給尚遑他恤藉令<lb/>
<pb n="KR4h0049_WYG_009-5b"/>
盤錯孔裕徒或飭厨傳亭榭以恱目市喙誇詡釣聲譽<lb/>
疇能為民水旱癘疫地以從事幽隠𡨕漠間令尹以廉<lb/>
恪簡靖近民以精明肅給集事俗無駭政邑無遺功而<lb/>
又致力於神以貽民休顧不韙哉今而後吏得以展敬<lb/>
掲䖍徼福於神而無愧神亦将宣靈布龢加恵於民而<lb/>
無辭尹遺愛斯邑綿數十百禩而無窮一舉而三善具<lb/>
是可無書尹名岳字宗山四明人<lb/>
　　三台祠記　　　　　　　　　　陳貴謙<lb/>
<pb n="KR4h0049_WYG_009-6a"/>
台州有山曰天台隆崇盤礴葢東吳巨鎮自晉以來推<lb/>
為台嶽凡山之髙大而靈者稱嶽五嶽特其著者他如<lb/>
吳嶽霍嶽見於經傳尚多台山名嶽固宜州既以嶽命<lb/>
氏道家者流搜括靈秘以台嶽上應台星故嶽以星得<lb/>
名通九州分埜言之台固自為牛斗分然余觀張衡靈<lb/>
憲論以為星者體生於地精成於天列居錯峙各有攸<lb/>
属又史志所載五星自配海嶽今以東吳隆崇盤礴之<lb/>
鎮上應太㣲淵燿光明之星理亦宜然若乃三台在天<lb/>
<pb n="KR4h0049_WYG_009-6b"/>
和隂陽理萬物此則不待圖諜而知者世惟見兩漢諸<lb/>
臣驗以推明休咎其在周官大宗伯槱燎祀司中司命<lb/>
鄭氏釋以司中為三台聖王祭祀其尊尚矣敷天之下<lb/>
皆得瞻英躔以徼景貺固非一郡獨得而享然齊國祀<lb/>
岱晉國望梁此周制所謂諸侯祭境内山川漢郡國立<lb/>
靈星祠今樂郊吉壤作鎮既固上稽乾象名比義協於<lb/>
以掲䖍妥靈為民祈福侈此邦照臨之賜亦理所應有<lb/>
耳然此偶失不圖或嘗議而不果至嘉定九年嵗在丙<lb/>
<pb n="KR4h0049_WYG_009-7a"/>
子知州事康侯仲頴㕘酌舊典遂即天慶觀度址而祠<lb/>
焉發郡帑及属邑公錢鄉士大夫相帥出力來助故役<lb/>
成而民不知朱門洞開紫殿竦峙霓旌絳節繪在兩廡<lb/>
泰符正中華燁燁而來下侯既祗帥官吏㳙吉薦獻耆<lb/>
稚驩呼奔走瞻敬者填溢郛郭在昔丹丘置郡於海濵<lb/>
廣斥六龍時巡服在畿甸鴻疇倫魁項背相望台星實<lb/>
相之也今侯又能作新祠宇煇燿六符之光與匿峯倒<lb/>
景相為發揮神理感通靈心顧享是嵗雨暘式序秔稌<lb/>
<pb n="KR4h0049_WYG_009-7b"/>
具豐休應之不可誣如此自今以往發祥隤祉使異才<lb/>
輩出大有嵗書拱輔京邑屹為盛藩泰符之貺寧有既<lb/>
邪咸願刻詞樂石以著攸始貴謙以前史官之屬奉冲<lb/>
佑香火乃拜手而作詩曰坤元上承台嶽峻極乾文下<lb/>
臨台符昭飾宣精作鎮實維感通比類旣從營兹新宫<lb/>
鬱勃嶙峋正殿洪敞六星照幄相比兩兩仰瞻星次戴<lb/>
魁承樞嶽在㢲隅翊皇之都明明天子百神受職泰階<lb/>
時平風五雨十台甸熙熙蠲除㓙菑農有豐年士多成<lb/>
<pb n="KR4h0049_WYG_009-8a"/>
材孰委兹祉台符所錫孰肇兹祀康侯是力凡是台人<lb/>
世世肅秪既秪於神亦侯之思<lb/>
　　宋郭孝子碑　　　　　　　　　杜　範<lb/>
表孝行廬自唐始此古明王誼辟因人心以厲風俗焉<lb/>
者也宋興三十載削平僣亂四方無虞若稽舊典修崇<lb/>
教化命有司曰應諸道州縣有義夫節婦孝子順孫其<lb/>
令轉運使採訪以聞至道二年台州黄巖仁風鄉士庶<lb/>
陳贊等四十餘人詣縣言本鄉有孝子郭琮年七十四<lb/>
<pb n="KR4h0049_WYG_009-8b"/>
事母張氏備極恭順勤奉甘㫖寅夕不懈逺妻子寢處<lb/>
母室不飲酒茹葷者三十年誦梵典禮佛塔積膜拜之<lb/>
數以七十餘萬計甘於勩勞用祝母壽張氏今已一百<lb/>
四嵗視聴不衰飲食尚強里黨異之縣以聞於郡郡聞<lb/>
於轉運使使馳詣其家召其母與之坐飲以醇酎嗟賞<lb/>
良久遂奏於朝太宗皇帝覽而嘉之亟詔旌表其閭復<lb/>
其利役嗚呼以一匹夫閨門之行而上動天子褒嘉下<lb/>
勞部使者臨問築臺植木丹堊烜燿使窮閭陋居突兀<lb/>
<pb n="KR4h0049_WYG_009-9a"/>
改觀邑人仰首瞻敬稱歎唶唶何其盛也距今二百五<lb/>
十年時久制墮地蹙宫庳門不能丈僅㽞片石過者愴<lb/>
然幸其祠尚存其像猶舊七世裔孫孝㢘偕其季孝溥<lb/>
孝榮孝恭輸財命工整而新之以顯先徳以侈舊章鄉<lb/>
之士友屬予為之記或者曰古人孝行著於詩書皆可<lb/>
覆視未聞疲筋力從事釋氏之説以延其親之齡者郭<lb/>
君之孝亦異乎古聖賢所謂孝矣予應之曰人性之孝<lb/>
得之於天古今異時儒釋異教而此性之真未嘗異也<lb/>
<pb n="KR4h0049_WYG_009-9b"/>
世之痼於質而氣暴牽於情而愛移性以物離天以人<lb/>
喪不顧其養而遺之憂者往往而爾如郭君者非得於<lb/>
父師之教訓朋友之切磋而孝愛篤至凡可以夀其親<lb/>
者固将無所不為此念一存天地鬼神昭鑒森列感通<lb/>
之道豈不在兹夫孝心為上禮次之使古聖賢復生亦<lb/>
将與其心而畧其禮豈以詩書所不載而非之哉今其<lb/>
祠翼然其像儼然人之登斯堂也見斯容也想詠一時<lb/>
婉愉承顔之意亦可以消暴厲之萌而長愛敬之端其<lb/>
<pb n="KR4h0049_WYG_009-10a"/>
有闗於風教豈不大哉遂為之記<lb/>
　　石藤石稜二夫人廟記　　　　　林師龢<lb/>
石藤石稜二夫人者婺東陽杜氏之二女也杜氏家鬻<lb/>
湯餅一日夫婦繼卒二女方笄厨人挑之于時隋大業<lb/>
末綱常墮廢淫奔無媿二女獨潔廉自守憤厨人相與<lb/>
殺之亡命入山遁於永嘉郡臨海縣盂谿之谷采蕨薇<lb/>
茹芝菌無幾阬流暴漲姊溺妹援遂相與死唐武徳間<lb/>
以臨海置台州統五縣臨海唐興黄巖樂安寧海是也<lb/>
<pb n="KR4h0049_WYG_009-10b"/>
盂谿屬樂安上元二年改樂安曰永安而遷治盂谿天<lb/>
寶初鍾離君令永安聞縣治曰盂谿則曰嘻其異矣疇<lb/>
昔之夜予寓長安邸夢二神女鳳冠綃帔環珮珊然揖<lb/>
予曰若舉必第後且莅吾邑永安盂溪是吾居也囑予<lb/>
識之今果不謬獨未知二神女者為何乃詢耆老始聞<lb/>
杜氏二女之說鍾離君髙其節遣鄉人蹤跡之至三坑<lb/>
口則見二枯骸如雪罣藤石之上欲即而視之道隘阻<lb/>
斧藤流血斸石石亦流血及舉其骸闗節鉤連金堅玉<lb/>
<pb n="KR4h0049_WYG_009-11a"/>
潤鏗然有聲咸歎所未睹因拾以還中道遇樵父曰斯<lb/>
石藤石稜二夫人鏁子骨也夫人生為烈女死為正神<lb/>
守此山谷若曹宜敬之語畢忽不見歸具道所以然鍾<lb/>
離君尤嗟異以其骨塑二神女祠三坑口稱石藤石稜<lb/>
二夫人之廟由樵夫言也按圖經盂谿山周迴二百里<lb/>
阬五皆有龍篠曰馬藤二夫人溺於是曰桂曰盂盌曰<lb/>
老公曰山其流會於祠下派為三十六堰溉田五萬餘<lb/>
畆其興雲致雨北漸天台西浹婺女所利葢溥皇宋景<lb/>
<pb n="KR4h0049_WYG_009-11b"/>
徳四年詔改永安曰僊居令郭君易直以是年禱雨入<lb/>
山道險商略徙廟既度材卜阯未吉山麓之民有馬直<lb/>
者夢夫人謂曰得而居置吾廟當相酬直翌日入阬治<lb/>
堰見二魚跳躍不已捕魚而得金釵因念所夢俱不敢<lb/>
匿以陳諸邑令未之信一夕驟雨阬流坌溢悉漂廟材<lb/>
至直之廬而止令以直言有證遂决遷廟即今廟址是<lb/>
已宣龢間吕冦弄兵民相保聚於斯谷冦至雲霧䠫暝<lb/>
望草木或為兵巔崖熌若旗幟然冦懼終不敢入賴生<lb/>
<pb n="KR4h0049_WYG_009-12a"/>
全者以萬數至於水旱疾疫有禱無不應邑宰自密學<lb/>
陳公襄都講劉公老樞密郭公三益司業鄭公南皆有<lb/>
詩紀其實遭冦火石殘刻剥不可省惟密學皇祐間馬<lb/>
篠謝雨篇有靈泉汲坎窞僊仗下嶙峋之句其碑尚存<lb/>
斯廟嵗月綿逺時代遷革碑志斷裂可覽者十無二三<lb/>
在昔之為祀典與否難復推考而今朝典祀不録豈非<lb/>
闕遺比縁春夏不雨徧走羣祠禱焉莫荅暨一謁祠下<lb/>
晴空忽雲而甘<graphic n="KR0584" url="https://raw.githubusercontent.com/kanripo/KR-Gaiji/master/images/KR0584.png" mimeType="image/png"/>踵至深可敬異因訪故老勘斷碑得<lb/>
<pb n="KR4h0049_WYG_009-12b"/>
先後靈應事跡為詳將聞諸朝請號丐封以答神貺而<lb/>
及𤓰有日遂不果故書以俟將來<lb/>
　　義靈廟碑　　　　　　　　　　朱　熹<lb/>
慶元元年春正月敕以台州士民所請故直秘閣滕侯<lb/>
之祠為義靈廟州人老稚聞是命下驚喜讙呼奔走迎<lb/>
拜導至祠下酌奠以告大書扁榜金朱煒煌揭於門楣<lb/>
庸侈上賜而其耆艾學士大夫葉君聖耦等四十餘人<lb/>
亦㑹祠庭相與言曰往嵗盜起幫原連陷六州戎毒所<lb/>
<pb n="KR4h0049_WYG_009-13a"/>
加民無噍類而吾台人獨得全其室家仰父俯子傳世<lb/>
不絶以至於今者滕侯力也沒而弗祀固無以慰吾民<lb/>
之心祀而弗命又無以彰吾侯之徳今則廟事既修而<lb/>
亦幸䝉上恩列祀典矣顧無金石以著本初其何以昭<lb/>
報事於長久且當日棄城冒賞之人其子孫猶有存者<lb/>
蓋嘗肆為妄説强祔其祖以遂侵誣之計吾州之人亦<lb/>
斥其偽以控於朝而報絀之矣然或久而不傳則未敢<lb/>
必其無後患也乃以書來請撰其事熹以衰朽欲謝不<lb/>
<pb n="KR4h0049_WYG_009-13b"/>
能而復自念往使浙東留台最久固已熟聞兹事而有<lb/>
感於中矣矧以諸君之請之力其何可辭則應曰諾而<lb/>
病未能也乃今太守周府君曄又因鄞縣主簿趙生師<lb/>
䢼踵門以請則為考按台人前進士陳君思恭所為日<lb/>
記及故禮部侍郎陳公公輔諸人之銘序贊頌皆言聞<lb/>
亂之初闔郡震恐太守趙資道郡丞李景淵咸愕眙不<lb/>
知所為謀欲遁去他吏相顧亦無敢出一語者侯方司<lb/>
户曹事獨慨然請任其責有異議者輒面叱之即日<lb/>
<pb n="KR4h0049_WYG_009-14a"/>
移書訣其父母昆弟而閉其妻子於官舍悉召州人諭<lb/>
以利害人人感泣踴躍聴命乃急下令發夫守險增埤<lb/>
濬隍除器募兵積糧致用分屯列柵為死守計日夜循<lb/>
撫甘苦同之城中之人始有固志而守丞以下則皆已<lb/>
遁去久矣既而山民吕師囊起兵應賊號十餘萬導以<lb/>
攻城前後數四侯皆應機設械立摧破之手弓臨城殪<lb/>
厥渠帥賊遂退走卒全其郛凡所存活以十萬計參伍<lb/>
其説一無異詞是則侯之為烈彰彰明矣獨稽史籍則<lb/>
<pb n="KR4h0049_WYG_009-14b"/>
見當時實以守城破賊為丞之功進領郡符就加職秩<lb/>
迺與所聞不類而於妄説反有助焉於是更即諸書以<lb/>
求其故然後乃見當時守丞雖遁而侯於所下文書猶<lb/>
必存其位號冦退解圍亟迎以歸俾上功狀而已不預<lb/>
焉丞蓋熙豐故家諸子又皆貴仕故得獨冒顯賞塵䇿<lb/>
書而侯反下從捕盜七人之比僅改京秩初階移官旁<lb/>
郡以去是則閹尹擅兵賊臣柄國之所為而後來侵誣<lb/>
妄論所由起也一時之謬流惑萬世向非台之文獻有<lb/>
<pb n="KR4h0049_WYG_009-15a"/>
足徴者民吏稱思久而不怠則亦何所質正而决其是<lb/>
非哉嗚呼是又可歎也已滕侯名膺字子勤後保南都<lb/>
守陳蔡以抗强敵乘勝焱鋭之鋒勲績尤盛勸進大元<lb/>
帥於濟州所陳又皆當時天下大計切中機會其於建<lb/>
炎紹興之史法當立傳而熹於是書蓋嘗受詔參筆削<lb/>
矣是以因書此碑而并覈其真偽如此不惟少塞台人<lb/>
之意亦使後之執筆者有以考焉廟数遷徙今在城西<lb/>
北隅永慶寺東實侯所再築而力戰破賊處台人迎侯<lb/>
<pb n="KR4h0049_WYG_009-15b"/>
繼室趙夫人及諸孫仲宜等使居其旁通判州事吕君<lb/>
祖儉謀為買田以資奉守未就而去談者惜之然以台<lb/>
人之徳侯如此吾知其繼而成之者無難也<lb/>
　　韋溪先生祠堂記　　　　　　　鄭公鯉<lb/>
寶祐乙邜春同舍郎方一新葺迺祖韋溪先生祠堂以<lb/>
書來告曰生民尊祖禮無貴賤反本始也然親有盡而<lb/>
報有終在禮小宗之制由禰而上至髙祖四世而親盡<lb/>
矣四世親盡易世則祧祧主既藏不與祫事報有終也<lb/>
<pb n="KR4h0049_WYG_009-16a"/>
孝子慈孫反始一念或有不能安抑嘗深感厯代儒先<lb/>
宗主道術修明孔氏之業而不失其傳者各隨名跡所<lb/>
在建置祠宇春秋舍菜以詔將來永維我祖顯顯垂裕<lb/>
若使追養繼世過祧則止反有媿承學之士綿綿相續<lb/>
舍菜先師我心則怛謂報有終其可乎一新不肖忝承<lb/>
祖禰寅念先祖以經學鳴世在紹興間蔚為諸儒領袖<lb/>
學者尊之號曰韋溪先生欲俾來裔瞻望厥祖彌逺彌<lb/>
光迺即韋溪遺址修葺祠宇反始之義永永無極惟君<lb/>
<pb n="KR4h0049_WYG_009-16b"/>
久在辟雍習聞諸先生緒論舊矣願為記之公鯉竊念<lb/>
先生之學其時郎中張公布待制黄公宜受業於門親<lb/>
見而知之者故其言哀悼思永真得其的黄公云黨禁<lb/>
三家後潜心自六經三家則蜀學洛學朔學也三家操<lb/>
尚雖殊守正則一自紹聖奸臣執政發其私憤盡謫三<lb/>
家入元祐黨禁専尚王氏學用以取士謂之新學士趨<lb/>
私尚以釣爵位謂之時官士習既變士氣亦靡至建炎<lb/>
紹興中興之初而餘風未殄惟先生志益固守益堅潜<lb/>
<pb n="KR4h0049_WYG_009-17a"/>
心六經卓然屹立於衆醉獨醒之中遂為東南學者表<lb/>
正之師黄公發潛至矣洞見淵源張公云佛老韓攘斥<lb/>
文章孔性天此皆親炙函丈精得心傳嚴於衛道以開<lb/>
後學者也先生遺像家藏日逺二公遺語傳頌日新且<lb/>
古者鄉校釋菜先師猶永不忘而况子孫繼承遺緒其<lb/>
可㤀之乎爰葺祠宇以奉世祀宜也咸謂先生堅凝正<lb/>
守與世寡諧坎壈一官老死不行其志以是為恨然心<lb/>
傳道統學為儒宗羣弟子接迹咸顯則先生濟時行道<lb/>
<pb n="KR4h0049_WYG_009-17b"/>
之用又豈終泯哉姓名言行登載縣志昭然可攷兹故<lb/>
不詳迺若四世神主合於韋溪祠宇以為子孫訓者則<lb/>
自有永式云<lb/>
　<lb/>
　<lb/>
　<lb/>
　<lb/>
　赤城集巻九<lb/>
</p>
<p>
</p>
  </div>
<div>
<head>赤城集巻十</head> <lb/>
    <p>
<pb n="KR4h0049_WYG_010-1a"/>
欽定四庫全書<lb/>
　赤城集巻十<lb/>
　　　　　　　　　　　　宋　林表民　編<lb/>
　　浙東提舉葉侯生祠記　　　　　王象祖<lb/>
紹定二年台郡夏旱秋潦九月乙丑朔復雨丙寅加驟<lb/>
丁卯天台仙居水自西來海自南溢俱會於城下防者<lb/>
不戒襲朝天門大翻栝蒼門城以入雜决崇龢門側城<lb/>
而出平地髙丈有七尺死人民踰二萬凡物之蔽江塞<lb/>
<pb n="KR4h0049_WYG_010-1b"/>
港入於海者三日癸酉前邦君今本路倉使葉公聞變<lb/>
馳來朝廷以公得台民心因命澹天災以續民命至則<lb/>
陵谷反易城市為沙礫之墟亡者疊腐存者改形為之<lb/>
大戚迺賂貪夫以收遺骸募卒伍以出途巷嚴冥録以<lb/>
靖寃妖籍户口頒錢米助修築弛徴𣙜閣租賦以請命<lb/>
求利害以盡人言問疾苦以通下情日以所見奏所未<lb/>
聞且乞大賜予以造一邦會趙守得祠併以郡属公事<lb/>
顓言益切先民而慮徯民而發亟請不倦得㫖征𣙜予<lb/>
<pb n="KR4h0049_WYG_010-2a"/>
一年凡官錢皆如之秋租减其七眀年夏賦損其半須<lb/>
錢米以賑䘏城築者合緡斛幾百萬初倉廪蕩於波濤<lb/>
遺禾腐於泥潦人心惶怖公移粟於近告糶於逺勸啇<lb/>
賈通有無憂在不繼及聖澤溥博憂在奉行内選郡僚<lb/>
外求寓公寓公各自擇其鄉之堪其事者并書吏省文<lb/>
書災傷以輕重為差州郭重於諸縣臨海重於天台仙<lb/>
居天台仙居重於寧海黄巖重者数倍輕者必稱必均<lb/>
各競於善而恵無不實日有粥月有給疾病有藥死亡<lb/>
<pb n="KR4h0049_WYG_010-2b"/>
有棺癃惸獨孩㓜者有養始於季秋畢於季夏台郡無<lb/>
前聞也水先壊門遂加堅為深結深為洞門三其限以<lb/>
受版石穴其防以為限多門多罅水多衝栝蒼故塞栝<lb/>
蒼門栝蒼無罅水必犇豐泰併塞豐泰門患江之齧外<lb/>
為長堤以護城足患水之衝内為髙臺以助城力城崇<lb/>
舊二尺厚舊三尺埋深以固址開疊以廣基器利材良<lb/>
土宻工練展民居除惡壌暮穴其築以受水詰朝水不<lb/>
耗方止築三分其城新築者一補築者一餘環而髙厚<lb/>
<pb n="KR4h0049_WYG_010-3a"/>
甃甓之如一也矗然偉冠可並邉城又通利河渠疏整<lb/>
溝閘堅闢裏城修郡庠復賔館新浮梁廣養濟作䧺樓<lb/>
於臺上以壓江勢存民立邦盡能事矣而志慮已周猶<lb/>
懼未徧民情大感尚憂不滿哀矜惻怛常若不足此情<lb/>
此念天實臨之邦人豈無人心哉嵗既告登功又告成<lb/>
起妙勝院之廢而闢其堂肖公徳容飲食必祝焉妙勝<lb/>
朝天門之通衢也於水之入表功之成也嗟夫天豈無<lb/>
變頼其生賢天将示變必先用賢先水一年民徳公甚<lb/>
<pb n="KR4h0049_WYG_010-3b"/>
聞水之日公急民憂天意人謀豈蹔合哉變之方殷除<lb/>
骸盡五日之令催科立一月之期苛暴不念其昬墊而<lb/>
殘羸慰安者恃公一身爾事之未定疫亡枕藉蠶麥大<lb/>
荒訛言足以興攘敓而彊梁妥息者感公一心爾茫茫<lb/>
垂盡駸駸甦醒匪身奚子匪子奚孫身不可忘子孫尚<lb/>
可忘乎又有大者水患自慶厯至今㡬二百年而冄見<lb/>
天無數則已天果有數則公之為利於後者豈止今哉<lb/>
慶厯之築至龢始定宣龢方冦之變其徒顛沛於此城<lb/>
<pb n="KR4h0049_WYG_010-4a"/>
者至龢之築也聖人不畏多難公之為備於後者豈止<lb/>
水哉齊桓存亡風有木𤓰魯僖復宇頌存閟宫豐功盛<lb/>
心感嘆不足不足心聲之成音也公名棠字次魏僊㳺<lb/>
人乾道丞相正簡公之孫歌曰天生賢哲兮捄災扶危<lb/>
𣺌渺千里兮誰其恵來存亡續絶兮父母提攜何以報<lb/>
之兮卜此招提巾山崇崇公名兮穹隆西江溶溶公夀<lb/>
兮無窮昔元章簡公兮慶厯當此公聿似之歸輔天子<lb/>
公皇祖正簡公兮乾道秉政公其繩之再顯紹定自今<lb/>
<pb n="KR4h0049_WYG_010-4b"/>
嵗時兮公顔必紅一笑語人兮台民報功報功永存台<lb/>
民子孫子孫有知視此豐碑<lb/>
　　蒼山廟記　　　　　　　　　　宋　諴<lb/>
蒼山在州西纔十五里水陸之途通焉連属之勢亘于<lb/>
西南隠隠崇崇臻此而止自郡城暨于山嘉樹脩竹映<lb/>
夾道側聫聫不絶如在翠帳間行㳺是山若造非常之<lb/>
境羣峯疊秀烟樹羅碧清猿好鳥呌嘯其間實神僊<lb/>
之所居信東嶽之佐命山之南又有澄潭周環百餘歩<lb/>
<pb n="KR4h0049_WYG_010-5a"/>
空闊沉碧逗而不窮旁倚峻巖穴通溟漲峭壁削以直<lb/>
聳清泉貫潭承其泉而龍是宅每天将晦必雲物鬱乎<lb/>
其上或清旭晚照輝映相鮮嵐障千里水光一帶烟靄<lb/>
蒙羃如列畫屏峻彼西郊作鎮茲土會昌四年冬梁國<lb/>
喬公自尚書郎來守是邦每景物澄霽升髙而望茲山<lb/>
覺峰巒之有異公曰是山也得不司於吾土乎明年夏<lb/>
将旱公懼嵗之不登憂民之歉食雖土龍徙市啓千百<lb/>
神曽未果應公曰余為之長郡之旱民之灾是亦警余<lb/>
<pb n="KR4h0049_WYG_010-5b"/>
之或未勤乃召易者而筮之得山澤損之卦筮者曰艮<lb/>
上兊下為損損而後益乃豐嵗之象艮為山兊為澤為<lb/>
西方雲澤之氣果應為西得不為蒼山之兆乎公遂躬<lb/>
禱是山請以民之災災已誡告明明山不閟靈車未及<lb/>
旋索澤如懸槁苗亘青若雲布川是嵗果登乃自茲山<lb/>
厥後隂陽其或乖度俾吏致告靡不響荅公又曰禮云<lb/>
能禦大災則祀之水旱者民之災也是山果能興布雲<lb/>
澤救民之災得不廟而祀歟遂命工人爰構廟室于山<lb/>
<pb n="KR4h0049_WYG_010-6a"/>
之陽六年春三月廟告成乃户乃堂飛軒翼張粉繢糊<lb/>
頳東西其廊像設無譁威容肅莊儼若舊制候公而昌<lb/>
秋七月公大備牲牢羅絲竹于廟庭之下躬自薦拜以<lb/>
荅神祉因命鄉貢進士廣平宋諴記其事以誌於廟乃<lb/>
重為贊曰懿彼蒼山吐納隂氣興隆雲澤救民之瘁實<lb/>
自我公誠明期至以䖍以禱引過歸已𤣥鍳周明布膏<lb/>
于地嵗既豐盈惟公之致爰立廟堂示民以依春秋薦<lb/>
拜水旱云祈有舉無廢在禮而知靡煩靡凟無逾我儀<lb/>
<pb n="KR4h0049_WYG_010-6b"/>
　　臨海縣靈康廟碑　　　　　　　石公孺<lb/>
建炎三年冬金人陷錢塘會稽守外附㳺騎侵鄞於是<lb/>
浙東之門不啓明年春鄞潰臨海介于兩郡之間封畛<lb/>
相際居人震恐逃散山谷時管内安撫使鼂公統州事<lb/>
甫浹旬乃召父老之習事者與夫土豪之驍勇者升堂<lb/>
宴犒宣示祖宗累世恵安之意諮訪險易及其備豫詞<lb/>
情慷慨聞者感涕賈勇百倍人自戰守鎧仗犀利武藝<lb/>
精敏絶壁巨塹如在天上公曰人事至矣不禋於神神<lb/>
<pb n="KR4h0049_WYG_010-7a"/>
弗福也嘗聞東晋苻秦之敗逺視八公山草木皆成人<lb/>
形聞風聲鶴唳皆如晋師之至神所助也天台神僊所<lb/>
宅是烏得無靈響哉郡人相與言曰宣和辛丑之盗陳<lb/>
師城下㓗其牲酒造靈順之祠祈焉卜僣不吉乃焚其<lb/>
廟詰朝蓐食盡銳攻北城仰顧守陴者皆冠劔偉人光<lb/>
景駭異俄有飛矢中其酋領羣盗觧去一郡以安曽不<lb/>
踰時新廟告成詔加顯佑之號神之功也公明徳以薦<lb/>
馨香神其吐之乎公乃齋戒備禮而禱之夜夢神人具<lb/>
<pb n="KR4h0049_WYG_010-7b"/>
衮冕通刺請謁且言闔境無虞之意公異之以邦人之<lb/>
必信也宣示於衆故逃者復還散者復集千里晏然恃<lb/>
以無恐及大駕巡幸永嘉公復䖍禱焉而波臣受職神<lb/>
舟順濟自冬迄春無頓㦸遺鏃之患金人退師矣天子<lb/>
嘉之比大駕北還賜公對良久天語温厚慰撫周悉進<lb/>
公直顯謨閣而王亦加廣恵之號報靈貺也既而夏苦<lb/>
旱暵秋復霖潦公至誠惻怛每為之請禱禱之未嘗不<lb/>
旋踵而應由是穡事告成人知樂業矣一日郡人謂公<lb/>
<pb n="KR4h0049_WYG_010-8a"/>
孺曰敵騎慿陵深入明越衣冠士庶戕殺殆盡而吾人<lb/>
安於袵席颶風怒號駭浪磅礴魚龍出沒百恠呈露而<lb/>
吾天子揚颿徃來如出軌道夏秋水旱米若珠琲一糓<lb/>
不登將墮溝壑而吾邦倉庾告盈是三者公之惠也神<lb/>
之賜也有一於此猶當大書之况兼盡其美而噤無一<lb/>
辭何以侈大天子之褒寵乎於是公孺稽首為之序次<lb/>
曰惟王趙氏諱炳字公阿東陽人後漢與閩人徐登遇<lb/>
於烏傷谿上各試其術以療疾登死東入章安或挾鼎<lb/>
<pb n="KR4h0049_WYG_010-8b"/>
升屋而㸑或張盖絶流而渡逺近服其神遭章安令之<lb/>
害見於方術傳郡人爼豆之立祠白鶴山下元豐中始<lb/>
建靈康廟額俄封仁濟侯顯仁公靈順王宣和中加號<lb/>
顕佑今天子復加廣恵凡三號焉厯代血食今千載矣<lb/>
先是郡大饑有詣閩廣告其賈客曰吾趙氏台之富人<lb/>
也台貴糴倘運而往将稇載而歸台吾宅也不閲旬海<lb/>
舶麇至訪趙氏乃王也元章簡公刺州事未之信夏旱<lb/>
甚禱於祠而鑰之約曰三日不雨則毁廟五日不雨毁<lb/>
<pb n="KR4h0049_WYG_010-9a"/>
像登舟風雨遽集高下告足公謝焉洪光寺曳殿材阻<lb/>
隘不得進其徒禱之谿谷暴溢一夕自至紹聖中増修<lb/>
祠宇工人度材未施斤斧忽空中有若引鋸者郡守檻<lb/>
其木於屋壁其靈響㮣如此公孺嘗謂昔之詳以事神<lb/>
者備犧牲嚴器幣求於杳𠖇之間荒唐恍惚疑不可得<lb/>
及積誠之感假則若鑑之取水燧之取火俄頃而有合<lb/>
耿恭拜井而溢裴行儉致水泉之異信不誣也世之名<lb/>
山大川聖賢遺烈尚多有之或<hi>闕</hi>　　　　　　　　升<lb/>
<pb n="KR4h0049_WYG_010-9b"/>
其堂户重足股慄稍近䙝易必致禍責而王之視此民<lb/>
也有若赤子仁而不怒人之事神有若父母愛而益恭<lb/>
故動息出入飲食疾痛每祈焉吉㓙悔吝不待布蓍灼龜<lb/>
而後信也有能使人遷善逺辠以輔朝廷風化之美顧<lb/>
不韙哉然王能使後世事之如生而不能捄一日之患能<lb/>
全五邑之生聚而不保其像設豈不以人之所利為先<lb/>
已之所謂化而不忘者邪鼂公名公為字子莫濟北鼎<lb/>
族元祐文伯龍閣之嗣公以文章翰墨名世而能精於<lb/>
<pb n="KR4h0049_WYG_010-10a"/>
致治成民而事神靈貺昭明合若符契是宜書之傳無<lb/>
窮也白鶴山勢竒偉真一郡之勝水浮陸轉將事絡<lb/>
繹簫鼓之聲不絶永康故有廟奉嘗不減臨海而行<lb/>
宫所及徧於逺邇矣故作詩系之俾歌以薦獻云山<lb/>
嶄絶兮蒼蒼江水深兮湯湯儼悶宇兮山陽古帝命<lb/>
兮靈康感清夢於良宵距强敵兮保疆衞神舟兮滄溟<lb/>
斥蛟龍兮蟄藏雨暘適兮黍稌盈生繁祉兮安且寧捧<lb/>
玉書兮下西清加顯號兮昭王靈椒有馨兮橘柚埀羌<lb/>
<pb n="KR4h0049_WYG_010-10b"/>
迎神兮江之湄神之往兮鶴與飛神之來兮鶴旋歸管<lb/>
嘒嘒兮鼓鼕鼕自今以始兮嵗其豐報神貺兮歌鼂公<lb/>
恵此土兮無終窮<lb/>
　　後梁宣帝祠記　　　　　　　　王　藝<lb/>
余宦逰寧川寧川地廣山連栝蒼水通閩中得無名山<lb/>
大川神靈聖迹者乎詢諸父老則龍湫有九獨玉溪刋<lb/>
石備陳本末次及梁王詧祀凡至亢旱天不我雨邑令<lb/>
率其民吏躬祭祠下誠心祈禱未嘗不應時雨降神之<lb/>
<pb n="KR4h0049_WYG_010-11a"/>
靈神之聖可謂至矣稽諸祀典桐栢之山龍潭三所畧<lb/>
而不詳俚傳無據求之史籍梁昭明太子有子五人曰<lb/>
歡曰譽曰詧曰<graphic n="KR2684" url="https://raw.githubusercontent.com/kanripo/KR-Gaiji/master/images/KR2684.png" mimeType="image/png"/>曰鍳帝昭明第三子也昭明薨梁武<lb/>
帝欲立歡為太子以國難未平不可以傳少主乃封昭<lb/>
明諸子悉以為王圖慰其心詧遂進位岳陽王為會稽<lb/>
太守詧以兄弟不得嗣居常不平又以梁武朝多秕政<lb/>
有敗亡之漸乃蓄積寳貨招致賔客歸附者數千人大<lb/>
同中除雍州刺史梁元帝調兵於湘州刺史河東王譽<lb/>
<pb n="KR4h0049_WYG_010-11b"/>
張績構譽與詧於元帝譽惡張績之䜛而拒命元帝遣<lb/>
世子方等王僧辨杜㓜安討譽譽軍敗剋湘州斬譽詧<lb/>
聞而大怒舉兵伐江寧稱藩西魏魏因以封之是為梁<lb/>
王詧會魏軍於㐮陽㧞廣平斬杜巚岸等并其母妻子<lb/>
女盡誅諸杜宗族㓜弱皆下蠶室發其墳墓燒其骸骨<lb/>
灰而揚之并以為漆䯛葢復剋譽之讎及建業平杜崱<lb/>
兄弟發安寧陵焚之以報漆䯛之酷元帝不之罪及魏<lb/>
軍攻元帝元帝臨陣督戰元帝見執如王之營甚見詰<lb/>
<pb n="KR4h0049_WYG_010-12a"/>
辱王遣傅凖進土囊害元帝魏乃立詧國號後梁建元<lb/>
大定北齊遣上黨王高渙送蕭明來主梁嗣陳覇先殺<lb/>
王僧辨黜蕭明而奉恭帝詧以不用尹徳毅之言而失<lb/>
襄陽之地恥其不振常懐憂憤著愍時賦以見其志八<lb/>
年病背疽而殂諡曰宣帝世傳帝避侯景之難隠於此<lb/>
地元帝已平侯景元帝後復見執於帝知帝非為侯景<lb/>
所逐余疑其為政會稽有徳及物人為祠之迄今恵澤<lb/>
其施博哉去世既逺未可輕論唐武徳中旁興大刹目<lb/>
<pb n="KR4h0049_WYG_010-12b"/>
曰資福我宋大中祥符始賜崇福之號景祐中邑令袁<lb/>
熈載字良輔謂帝性不茹葷不飲酒殺牲以祭不類余<lb/>
聞昭明身衣浣衣食不重肉未嘗聞帝不茹葷苟血食<lb/>
而代以素饌殆去餼羊之類歟謂不飲酒則亦可以去<lb/>
奠茅好禮者未然因民而有旱乾之憂當順人情以致<lb/>
時雨徒事變更善守者或誚予豈好辯因其同仕洎諸<lb/>
邑老強余再四故濫閲簡䇿拾諸蹤跡叙其事寧人得<lb/>
帝之跡仰帝之心固當益重餘俟好古博雅君子得究<lb/>
<pb n="KR4h0049_WYG_010-13a"/>
其詳<lb/>
　　唐臨淮王李武穆廟碑　　　　　舒　奎<lb/>
天寳末安禄山反范陽陷兩京明皇流離於蜀宇内㡬<lb/>
非唐有矣非有而卒復有葢王與郭汾陽之功也王之<lb/>
功紀金劵藏太廟圖凌烟閣載諸史册霞電烱照而金<lb/>
翠補冩也迨於今蓑童笠䜿皆知有王云嗚呼然孰知<lb/>
寧海閬風寂寞之野有王之祠存焉按之史册求之圖<lb/>
志寳應初袁晁反台州盡有浙東地王遣其將張伯議<lb/>
<pb n="KR4h0049_WYG_010-13b"/>
李臯討平之此土之民被王徳立祠祀王迨於今火盗<lb/>
雨暘螟蟊疾厲有禳有祝焉嗚呼王之食於此土非忝<lb/>
也民之報王盍忠信矣乎且王嘗㧞常山㧞趙㧞懐而<lb/>
與夫景城河間信都清河平原博平皆附焉捍饒陽捍<lb/>
太原捍河陽以至於申光徐泗宋許兖鄆㐮陽皆平焉<lb/>
然則王之功滿於河淮京洛之間平浙其細也戮晁則<lb/>
易也何獨此土之民被其徳哉感之於平浙也懐之以<lb/>
戮晁也毋以小王乎嗚呼徳之深淺不以其功之小大<lb/>
<pb n="KR4h0049_WYG_010-14a"/>
也功之小大不以其惠之淺深也使晁蔓不已寧能勿<lb/>
為禄山耶則此土之民被其徳固無異於淮河京洛之<lb/>
間也然廟始創嵗月無文字可繹其幾廢幾興邪䂓製<lb/>
像設服飾若野老踞居一室座下伏文獸其何根何證邪<lb/>
屋有低塌風掀雨漉破壁四面見山星斗零落綻瓦中<lb/>
行遂貫穿祠後神露其背過者憫然惻怛也余聞王之<lb/>
御軍行師號令明一麾幟壁壘氣色皆光焰不應憔悴<lb/>
若是想夫功成身危程魚交毁徬徨慘澹其意態亦如<lb/>
<pb n="KR4h0049_WYG_010-14b"/>
是乎嵗比不登衆讙曰王病民乎民病王也於是富者<lb/>
以田産之髙下出財貧者以口數之衆寡助力典其役<lb/>
者以財厚薄力小大取材始於淳祐六年正月而成於<lb/>
明年十月九日過者肅然驚異矣夫圖牒之所載忠豪<lb/>
之遺蹟此以教長民者所當興奮也而鄉人之為是也<lb/>
孰紏而孰率之王之徳於此土也深又能神而明之故<lb/>
合而成焉者出於忠信也嗚呼王之功紀金劵藏太廟<lb/>
圖凌烟閣今其物為飛花為聚沬烟空月寒故迹何在<lb/>
<pb n="KR4h0049_WYG_010-15a"/>
曽不如豚蹄斗酒之肅慤也其被於河淮京洛之間者<lb/>
今且數經兵燹鞠為丘墟蓬蒿皆長大成林藪未必有<lb/>
數椽焉簡㓗可依也然則廟之存於此土豈不幸歟嗚<lb/>
呼王之功崇烈偉夫豈係於廟之有無哉然廟之有無<lb/>
民之忠信厚薄觀焉鄉人所以盡其情也然則廟之新<lb/>
於今豈不韙歟王之名氏不待書也當時與郭令公齊<lb/>
名者誰歟<lb/>
　　董將軍廟記　　　　　　　　　林師㸃<lb/>
<pb n="KR4h0049_WYG_010-15b"/>
郡之東湖南百歩有廟巋然抵城按圖經云唐浙東觀<lb/>
察使董將軍祠也世傳吳越錢氏有國時立名在祀典<lb/>
嵗久屢圮葺於邦人至淳熈六年父老始請於州即其<lb/>
舊址東嚮易而新之廟故有石記尾獨載朝奉大夫知<lb/>
軍州李春卿立其置廟之因與所置之人若年月皆逸<lb/>
而不傳師㸃嘗考於圖記訪於耆舊則神有靈徳且懼<lb/>
其將就曖沒遂以合載於文使得以著於不朽焉按皇<lb/>
宋熈寧中始開東湖欲毁其廟時衙校左良玉者實監<lb/>
<pb n="KR4h0049_WYG_010-16a"/>
其役良玉無子其妻一夕夢神告曰能存吾廟當以判<lb/>
官為汝子妻寤以語良玉廟遂不毁未㡬果得子狀肖<lb/>
廟之判官是子㓜年頭有瘡疾久之不愈家人徃廟禱<lb/>
焉見屋漏滴損判官之首亟修之而兒瘡立愈大觀二<lb/>
年登進士第官至湖州别駕名譽字與言即其子也暨<lb/>
淳熈間郡饑甚有閩商支太輩泛米海外俄見一人身<lb/>
衣白衫方巾皂履美貌長髯語言異常引船相嚮揖曰<lb/>
吾台州董主人也家東湖上門植雙檜台米價昂特來<lb/>
<pb n="KR4h0049_WYG_010-16b"/>
相招因命於<graphic n="KR0657" url="https://raw.githubusercontent.com/kanripo/KR-Gaiji/master/images/KR0657.png" mimeType="image/png"/>内取酒一小壺分斟與支啇以下遍飲<lb/>
飲盡醉米入台港將次州約曰吾先徃議價汝抵岸當<lb/>
來言訖船忽不見商至尋訪東湖竟無所謂董主人者<lb/>
有一老父語此但有董將軍爾引與偕往見廟前二檜<lb/>
入覩其像乃嚮之招船人也羣商相視驚異且祭羅拜<lb/>
感泣而去聲傳别境客來競凑舳艫相銜邦人乃粒繄<lb/>
神之力也夫有恵濟民者冝饗有靈應物者宜書神自<lb/>
吳越置祠而肆祀逮今是必嘗有功於民者而此二事<lb/>
<pb n="KR4h0049_WYG_010-17a"/>
尤為靈異邦人徳神之賜且恨未有以記之者師㸃<lb/>
既為之記又系之以詞使歌以祀神其詞曰神生而異<lb/>
殁有靈廟食此邦何英明人受其賜於𠖇𠖇是崇是信<lb/>
靡不承於粲春敷與秋榮山果野蔌含新青牲酒肅戒<lb/>
羞潔馨酌獻雖微意益精湖光瀰瀰風泠泠惟神此宅<lb/>
嚴幽扃永濟我民年糓登報饗不匱千百齡<lb/>
　　夀台樓賦　　　　　　　　　　王象祖<lb/>
倉使寳謨葉公再造台邦之明年作危樓於舊栝蒼之<lb/>
<pb n="KR4h0049_WYG_010-17b"/>
上仰考天文扁以夀台欲此城與台星長久為民之意<lb/>
無窮也又明年紹定己卯五月丁亥與賔彦落之郡人<lb/>
王象祖與焉賦曰偉天台之宅國兮聚神秀於山川環<lb/>
千岑而拱揖兮會三江之蜿蜒即長虹之霞采兮罩蒼<lb/>
龍之雲烟通滄溟之潮汐兮亦有時而奔潰颶風作而<lb/>
南溢兮潢潦湊而西滙駭聞見於恍惚兮忙運棹於不<lb/>
戒襲其虚而頽其弊兮擣崇墉如灘瀬帝哀民而求其<lb/>
欲兮欲莫如舊之求今赤子而昔父母兮奪襁褓於横<lb/>
<pb n="KR4h0049_WYG_010-18a"/>
流孰宜先而尚敏兮孰可後而遲留兼保養於内外兮<lb/>
合二急而交修侈舊雉於加倍兮作新意於危楼嗟洪<lb/>
濤之懐㐮兮更二百載而冄造棄人事於不謀兮委天<lb/>
數於有考使知及而仁守兮何千齡之不可保瞻昊天<lb/>
之靡逺兮彼昭晣者何星非上台之主夀兮亦豈不福<lb/>
乎此城挿穹蒼而上引兮光下屬而熒熒鎮流峙於高<lb/>
卑兮安反側於常經曩人物之顛錯兮今萬壑之順序<lb/>
曷陵谷之變遷兮有既平之水土道待人而後行兮天<lb/>
<pb n="KR4h0049_WYG_010-18b"/>
亦可求其故處功成而不自足兮參泰階之軌度噫變<lb/>
化之難諶兮嘉剥復之有常娱賔彦於觴豆兮易勞佚<lb/>
於弛張放吾目於萬有兮収吾耳於宫商駢城陴之士<lb/>
女兮同其樂於未央驚吾土之有此兮綴履舄之末光<lb/>
詠黄樓騒雅兮争日星之煒煌齊彭城於丹丘兮美哲<lb/>
人之相望匪登髙之能賦兮鋪盛徳於難陳彼此一時<lb/>
兮尚懐逺於蘇與秦<lb/>
　赤城集巻十<lb/>
</p>
<p>
</p>
  </div>
<div>
<head>赤城集巻十一</head> <lb/>
    <p>
<pb n="KR4h0049_WYG_011-1a"/>
欽定四庫全書<lb/>
　赤城集巻十一<lb/>
　　　　　　　　　　　　宋　林表民　編<lb/>
　　臨海縣泰安館記　　　　　　　石公孺<lb/>
丹丘山嶺崇峻川流深永旁際滄海自會稽抵郡凡十<lb/>
置驛水陸相望東接鄞川南則直永嘉並閩越西南則<lb/>
道處婺連江南走湖湘行李徃來疊跡屯軌絡繹不絶<lb/>
然郡抵天台幾百里中有驛曰小石聯延壯偉其來舊<lb/>
<pb n="KR4h0049_WYG_011-1b"/>
矣道里既均從容就館各展其物無冦盗燥濕之患宣<lb/>
和辛丑蜂蟻嘯聚驛為煨燼客使經逰往往兼程以進<lb/>
時雨暴集無從託宿率皆寄跡民舎徒御驚擾里社不<lb/>
寧而又頃者昭慈聖獻神御之温祖宗神主復歸於廟<lb/>
皆剏土木旋即傾壊貢賦輸輓由此塗出行者無所居<lb/>
者先病如是十七寒暑矣紹興六年夏徽猷孫公來守<lb/>
此邦以博大之徳行豈弟之化訪民所欲以廢驛請頗<lb/>
欲繕治而愛惜民力且未暇及又一年政成訟簡民氣<lb/>
<pb n="KR4h0049_WYG_011-2a"/>
和樂千里之内謳謠載路至無一物失其所者公曰斯<lb/>
可矣冬十月會監盗抵法沒入居室相與建議議以克<lb/>
合乃撤而經營之邑令及尉協力從事逺邇懽呼觀瞻<lb/>
動色咨嗟歎美萬口同辭人不知役日未至且畢矣門<lb/>
堂廊廡下逮庖圊車馬之所無不畢備赤白晶熒頓還<lb/>
舊觀焉且以泰安掲其榜士大夫恱之請有述焉公孺<lb/>
曰嘗觀易之序卦有曰履而泰然後安夫行道之勞苦<lb/>
方祈寒暑雨之逼乃獲廬舎候館之適安而無遽泰而<lb/>
<pb n="KR4h0049_WYG_011-2b"/>
能通其利顧不博哉昔晋文公俾圬人乃以時塓館室<lb/>
故能主盟諸侯單㐮公假道於陳司里不授國無寄寓<lb/>
然後知陳之將亡唐大厯中邦畿之内必命御史以為<lb/>
之使其重如此何者成周之制建官為重賔至如歸此<lb/>
大小所以懐愛也今也復故於十七年之後因材之可<lb/>
取從人之所欲無妨農費財之事其亦合周官之制矣<lb/>
故紀其實<lb/>
　　神秀樓記　　　　　　　　　　陳耆卿<lb/>
<pb n="KR4h0049_WYG_011-3a"/>
天下事有蹔而忘有久而不置有大而故闇有細而新<lb/>
葢繋其人爾淳熈二載丞相趙公忠定自太史守台台<lb/>
城堞素完中更鬰攸半不治樓亦隨之公至緩繕修急<lb/>
撫養未㡬里安其政而城之役始興城九門各有樓鼎<lb/>
新者四而神秀獨南峙更雄麗焉乃集僚佐落成且<lb/>
詩其事余記齒未齔見人人誦公詩以為公去幸詩存<lb/>
詩存樓亦存也然詩存無盡而樓存有壞矣葢近一甲<lb/>
子公之孫必愿以綸邸行侯事其政實似公遂新公樓<lb/>
<pb n="KR4h0049_WYG_011-3b"/>
而賡公詩落成公律人曰侯之詩又似公矣而樓更䧺<lb/>
麗於公侯去幸詩存詩可無盡而樓又可無壞也噫盛<lb/>
哉按神秀語本興公獨指言山爾然有山之神秀有人<lb/>
物之神秀山之神秀一州之潤也人物之神秀四海之<lb/>
潤也公去台二十稔實秉大政定大䇿勲在宗社徳在<lb/>
堪輿雖竟逐烟瘴以𠖇而終隨日月而耀葢四海共之<lb/>
矣夫一州固四海之細一樓又一州之細細而久可忘<lb/>
矣而民誦之不置焉又久冝故闇矣而侯治之復新焉<lb/>
<pb n="KR4h0049_WYG_011-4a"/>
非繫其人歟則登今樓想昔景侯固百年不老公亦千<lb/>
古如在徳侯愈甚則思公愈深誦公詩未休而誦侯詩<lb/>
又繼之矣是使此樓常新也誦之者愈不置也不論其<lb/>
細與久也信繋其人也否則崇臺傑閣穹亭危榭屋角<lb/>
拄河漢簷牙掛星斗非無䧺麗過此樓者而存則嗟怨<lb/>
去則詆譏見其子孫則憤激若是者蹔猶不可而况可<lb/>
久邪其能使誦之不置而與之常新耶予為此文非獨<lb/>
以書有功抑以風世之墮而無立志者<lb/>
<pb n="KR4h0049_WYG_011-4b"/>
　　鎮安廟新建景福閣記　　　　　姜　容<lb/>
自鄭子産祈於四墉而城郭之祀尚矣鎮安廟者台州<lb/>
城祠也按郡志神屈氏禦災捍患功烈顯著皇朝屢加<lb/>
褒寵前守齊侯碩徇邦人之請裒神靈異轉而上聞綸<lb/>
命繼頒王爵加賁既新正殿増禰室創寢宫廟像顯設<lb/>
矣然地據大固山之東北面勢髙峭棟桷騰突氣象呈<lb/>
露乏渾函藴蓄之意於是議建閣以翼蔽之經始於<lb/>
癸未仲春之六日郡出緍粟倡於先衆輸財力和於後<lb/>
<pb n="KR4h0049_WYG_011-5a"/>
日南至基斯築築斯架而齊侯庾節上會稽矣今守王<lb/>
侯挺始至謂兹役也久未就緒懼風剥雨摧將毁前功<lb/>
而重後費亟捐錢發廪架斯覆覆斯塈以甲申仲夏二<lb/>
日落成之為屋上下八楹左右十有八楹瓌麗宏敞稱<lb/>
其為神明之居扁曰景福夫聦明正直神之徳也福善<lb/>
禍惡神之職也能秉是徳專是職則人懐喜福懼禍之<lb/>
心始不敢肆其無忌憚之惡將力為善而不懈今閣以<lb/>
福名豈獨徼福於神哉葢自神宅於此凡雨暘之禱猶<lb/>
<pb n="KR4h0049_WYG_011-5b"/>
鼓應枹冦攘之害如晛消雪時禬嵗禳公祈私請無不<lb/>
倚以為命福是邦者至矣命名之義庸無紀實於前而<lb/>
祈恵於後乎然古之王天下者出命令主人神明則職<lb/>
之人幽則職之神各盡其職無相黷也然後幽明以順<lb/>
而神人以龢今神既有徳於台而二侯接武鎮臨政平<lb/>
訟理民安樂之所謂各盡其職交福此邦者也顧乃獨<lb/>
歸其福於神而因欲永其福於民視子産無愧矣自今<lb/>
而後邦人可不思所以體侯之意荅神之貺力於善而<lb/>
<pb n="KR4h0049_WYG_011-6a"/>
不懈也哉是嵗中秋日記<lb/>
　　台州城隍封誥<lb/>
敕台州鎮安廟顯祐通應靈恵侯神生有竒質沒為貴<lb/>
神至今台嶺之人想見玉溪之蹟與母偕隠既著一時<lb/>
之令名於民有功宜應千載之命祀兹躋登於顯號以<lb/>
慰荅於輿言服我明恩振於靈施可特封顯祐通應靈<lb/>
恵昭貺侯奉敕如右牒到奉行乾道四年三月二十日<lb/>
下尚書右僕射同中書門下平章事芾㕘知政事俊卿<lb/>
<pb n="KR4h0049_WYG_011-6b"/>
中書舎人邁<lb/>
　　清平閣記　　　　　　　　　　黄　閣<lb/>
客有蹔釋塵俗㳺乎郡治彷徉四顧有閣翬飛上冠新<lb/>
亭下臨清池可以觀政可以燕賔可以賞心而娱情問<lb/>
其閣則曰郡侯黄公之所築也既成而名掲以清平取<lb/>
梁太守蕭洽宏禰為政之㫖問其名則曰㕘政賀公之<lb/>
所命也既命而書彩題粲粲龍鳳飛躍映帯雲楣問其<lb/>
書則曰户侍錢公之所筆也㳺覽既周喟然嘆曰郡侯<lb/>
<pb n="KR4h0049_WYG_011-7a"/>
之政見賞於賢士大夫如是歸而訪諸庠序則士者歌<lb/>
於學採之田里則農者歌於野熈熈油油萬口一舌麥<lb/>
秀之岐然桑葉之沃然多稼斯積京然坻然則又躍然<lb/>
而喜曰郡侯之政不惟賢士大夫詠之邦人皆誦之泮<lb/>
宫既飭取其餘材於臺於地民弗煩也財弗殫也美具<lb/>
而名益傳也台自吴為郡地饒海陸古者火畊水耨其<lb/>
民不過食魚稲業樵獵無他事也江左以來為政者或<lb/>
簡約或清㢘或撫綏而安緝宏禰之在當時又其傑然<lb/>
<pb n="KR4h0049_WYG_011-7b"/>
考之圖志風采可想見已宋興二百餘年車駕幸錢塘<lb/>
而台為之輔生齒日滋官府日冗江山風物古今十百<lb/>
循良輩出磊磊相望然斯民習沿之久逐末而忘本者<lb/>
衆被甲荷戈出沒乎鹺茗之塲紛如也胥吏持文書索<lb/>
租賦囂號於細民之門者容或有之牒素號為繁矣黄<lb/>
公下車期年於茲約已以清與民以簡凡政之蠧民者<lb/>
一切務去凌者抑弱者扶法有所當宥則釋之而不疑<lb/>
刑有不得已則終持之以恕山澤之禁不敢弛不以矯<lb/>
<pb n="KR4h0049_WYG_011-8a"/>
俗而人自遷於善軍國之須不敢後不以强民而人樂<lb/>
輸於上雖更多故環境内外曽無鷄鳴犬吠之驚吾又<lb/>
知郡侯之政不惟邦人誦之上而朝列且將以不擾聞<lb/>
邉陲向清國歩向平登斯閣也挹清風之徐來瞰平波<lb/>
之不興左顧君子右盼静鎮朋儔儷美豈直登玉霄上<lb/>
參雲為極目之榮觀而已哉大書特書不一書以為我<lb/>
朝牧伯得人之慶子墨客卿之職也公名章字仲微伯<lb/>
仲第一流人居朝者聳風烈治郡者藹聲名一門之懿<lb/>
<pb n="KR4h0049_WYG_011-8b"/>
以併列之云<lb/>
　　分繡閣記　　　　　　　　　　洪　适<lb/>
浙河以東層岡峭岑盤深複陸出會稽道天姥百有餘<lb/>
里財得夷曠之地十有五頃以為天台郡郡踐山作郛<lb/>
而餘麓及屹立之峯廢不可廬者亦十一二故官寺民<lb/>
區鮮鉅麗之所十數年中監州始有以員外置者僑寓<lb/>
城之巽隅距黄堂七百歩而贏其職業之商讞僚類之<lb/>
謁請吏抱文書袂屬囂闤隘谿間舉不以為便乃徙幕<lb/>
<pb n="KR4h0049_WYG_011-9a"/>
曹之舍為今所居與正貟相東西焉然規恢下窄榮奥<lb/>
埃墨無復髙明塏爽之觀獨東偏有地斗大藂榛委甓<lb/>
蚓虺所潜前沿後仍指為棄壤則薅刜輦治培基建閣<lb/>
以夏四日課材閲月而斤斧論功其髙四尋衡袤卄有<lb/>
七尺南北不及者九之一羣山縈環垂光獻狀可以分<lb/>
繡名推去冗牘登臨領略則巖姿之四時烟霏雲采之<lb/>
隠見咸與意會舉杯屬客則琴歌奕思恢乎其有樂地<lb/>
閣之下對植美竹以清閟目其堂後穿小池可容蓱藻<lb/>
<pb n="KR4h0049_WYG_011-9b"/>
則又為舞猗之亭或曰人生天地間以百年為須臾况<lb/>
宦㳺弗常席甫煖而趣代今子來旬嵗矣又如是而去<lb/>
何以兹閣為語之曰人能無以一生為寄則澡濯自强<lb/>
期與前英聫横能無以一官為不久則黾勉盡瘁必有<lb/>
以美其政子年少質下若乘鴈雙鳬雖去來無係於邦<lb/>
人然吾身朝夕於斯抑欲自適耳紹興十六年五月七<lb/>
日記後卄四年壻永嘉薛紹以左從事郎為郡推官得<lb/>
是閣而新之請昜舊扁故又重刻此碑<lb/>
<pb n="KR4h0049_WYG_011-10a"/>
　　玉霄亭柱記　　　　　　　　　尤　袤<lb/>
台州南西北三面逼山獨東望諸峯差逺雲烟空濛外<lb/>
際溟海蓬莱方丈想見其處舊有小亭在子城之上紹<lb/>
興丁卯南豐曽使君谹父改創更名玉霄距今三十年<lb/>
摧敗傾欹岌業欲壓其下昔有茂林脩竹今皆剪伐錯<lb/>
為民溷圊羅列汚穢喧囂㳺者歎息余乃披剃蠲疏載<lb/>
芟載除四為繚墻以限外塗下建石柱上跨飛閣出亭<lb/>
之外又有六尺凡楹棟榱桷之朽撓疊瓴級甓之闕折<lb/>
<pb n="KR4h0049_WYG_011-10b"/>
丹黄粉漆之陊剥皆易而新之方連周阹可倚可眺晨<lb/>
揖灝氣夕延素月山川城郭盡在几席之下凭欄四望<lb/>
疊嶂環繞手揮絲桐目送飛鴻飄飄乎如乗雲御風身<lb/>
在物表州之宴㳺於是為勝乃刻亭柱以紀<lb/>
　　重建萬壑風煙亭記　　　　　　陳　觀<lb/>
漢置永寧跨温台二州今郡城鴈蕩在其南天台在其<lb/>
北奇恠神秀崒嵂勝絶而郡適當二名山之間相距各<lb/>
百里不可以隄封自限也官舍負大固山余舊聞有亭<lb/>
<pb n="KR4h0049_WYG_011-11a"/>
曰萬壑風烟得登臨之勝暨來丞郡公退尋訪即斯亭<lb/>
已供前人薪㸑故基埋沒榛草矣乃芟薙鉏剔夷髙増<lb/>
卑累石甃磚敞為一堂基闢於新名承其舊於是俯仰<lb/>
顧瞻連岡疊障羅列如翠屏一水自天台來與海潮相<lb/>
為吐吞縈紓如縞帶復有帢幘二峯植立江濆如正人<lb/>
君子冠佩特立而無所附麗真足舒眺望滌塵襟銷滯<lb/>
思對越臨汝省此心有愧乎否也余嘗歎斯地雖僻在<lb/>
海隅而髙人逸士或隠於僧或託於僊尋花問雁採藥<lb/>
<pb n="KR4h0049_WYG_011-11b"/>
<hi>闕</hi>
<pb n="KR4h0049_WYG_011-12a"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4h0049_WYG_011-12b"/>
　<lb/>
　<lb/>
　<lb/>
　<lb/>
　　飛躍亭記　　　　　　　　　　吳子良<lb/>
縣治之北可里許小坡蜿蜒號環翠山旁瀕驛河舊因<lb/>
河為放生池狹且淤紹興二年春令黄君凖始面山鑿<lb/>
池又築亭負山而臨池名之曰飛躍有過而笑曰飛自<lb/>
<pb n="KR4h0049_WYG_011-13a"/>
飛也天何力焉躍自躍也淵何力焉天與淵無所用力<lb/>
而人力烏乎施人力無所施而奚以亭為君曰不然飛<lb/>
自飛也躍自躍也天與淵固無所用力也而纓繳墜峻<lb/>
銜鉤出深天與淵亦無所用力也充是類也以往物之<lb/>
相靡擾擾無窮也則如之何是故天與淵無所用力而<lb/>
寄力於人人豈他有所謂力哉豈有加於天與淵哉因<lb/>
其飛而遂其飛因其躍而遂其躍充是類也以往物之<lb/>
相刄相靡釋然休澹然忘悠然逝而已矣故曰好生之<lb/>
<pb n="KR4h0049_WYG_011-13b"/>
徳有好之者又曰贊天地之化育有贊之者肆我皇宋<lb/>
循唐舊規所在縣州池用無廢生同一性性同一機温<lb/>
乎谷風而跂棲倐焉飛浩乎平波而潜泳倐焉躍是非<lb/>
有以使之亦非無以使之孰為其天孰為其淵是為聖<lb/>
人能輔萬物之自然吾莅兹邑上奉帝命其敢弗䖍以<lb/>
宣厚恩以祝夀嘏名亭適稱而又奚疑焉余聞而是之<lb/>
未幾君求記因著其問荅語置亭中<lb/>
　　岸幘亭記　　　　　　　　　　沈　震<lb/>
<pb n="KR4h0049_WYG_011-14a"/>
建炎改元秋震自姑蘇跨海漲畧曹娥道出鄞江走玉<lb/>
溪登令君之亭讀其榜曰岸幘竊三復之不領以問令<lb/>
君令君矍然曰夫主簿王漻之為此也他日以職事行<lb/>
属部震實與從私竊訪之父老皆曰吾令君始來之一<lb/>
年<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>皷抵几搢版磨丹凡事之髖髀器之苦窳禾之蟊<lb/>
蠈羊之敗羣豪里之子弟嵗時不識爼豆既一一如榘<lb/>
矱乃慨然傷兹亭之將圯因其舊稍加撑柱以就塗堊<lb/>
有簿公者曳杖踵門而詫曰昔卞延之不受令長之裁<lb/>
<pb n="KR4h0049_WYG_011-14b"/>
嘗脫幘投地曰我所以屈卿者正此耳今吾觀令君行<lb/>
古之道攻竽以瑟售文以武幸不見罵於官長擯斥於<lb/>
督郵而瘦馬一芻奴僕一食鼻間栩栩然用心獨奈何<lb/>
詩云優哉㳺哉聊以卒嵗請因其亭以岸幘榜之盖不<lb/>
侈也震聞之而歎曰夫物之廢興固自有定雖造物者<lb/>
不能加意今兹亭之就圯而復新會令君岸幘其上又<lb/>
有賢佐吏為之贊助是可書也今令君法當滿秩將奪<lb/>
邑人之意以去後之登斯亭者嘗試矯首而望西有華<lb/>
<pb n="KR4h0049_WYG_011-15a"/>
頂之流春可以灌南有玉溪之潭旱可以澤青珠白嶠<lb/>
下瞰乎東溟赤柱鴈蒼西矗乎桐栢攬形勢之吐吞想<lb/>
前人之遺䇿庶幾尋嘉木之傳以無忘角弓之詩也令<lb/>
君為魏賁盖平江人云<lb/>
　　梁源蟠松亭記　　　　　　　　王　藻<lb/>
於古有挺特負材離羣獨立偃然而傲世者余得而聞<lb/>
矣今乃寤寐之莫能彷彿則於梁源之松知敬愛焉梁<lb/>
源於寧海為會山由邑右趨三里而近其奥或得遺劔<lb/>
<pb n="KR4h0049_WYG_011-15b"/>
器者相傳蕭梁宣帝昔所避地山由以名也其峭然秀<lb/>
發為錦繡峯下為精廬剏唐武徳嵗旁夾徑連抱者萬<lb/>
松此其一也於徑以逹奥皆為勝覧而是松其尤焉去<lb/>
松𢾗歩為驛道鞭轂趨競日相挨摩有聞山之高而弗<lb/>
克窮者惟近則於松無不即焉既必充然以為極瓌詭<lb/>
之觀問其得失適與余會令君桐廬方公始度其旁為<lb/>
亭提提桷榱左右以翼顧鄉先學皆宦㳺靡居也屬予<lb/>
記之辭弗獲得以名問焉則命松以蟠亭則松名也余<lb/>
<pb n="KR4h0049_WYG_011-16a"/>
辴然曰此余夙焉求得乎松而未能者又奚為言夫曲<lb/>
直木性也惟松則不以産植滋養之異莫不絶苯䔿參<lb/>
青𠖇是顧以蟠取之然曲者折而不剉其直伏者踞焉<lb/>
不奪其操低囘尋仭兀硉未降雲披水滙倐亘畆陌扶<lb/>
輿矯折纎末具態皆將逺舉横騖乎無際畔也眎夫錚<lb/>
焉競立闖焉相髙者不以末乎聞之古曰龍未之升為<lb/>
蟠取形若義斯得兼矣苟徒曰蜿蜒其資而不戾乎近<lb/>
觀容與其材而適逺乎世用有勵志操者將夷而艾之<lb/>
<pb n="KR4h0049_WYG_011-16b"/>
踣而拜之於亭何有哉惟斯邑三薄鴻寖西北紫翠萬<lb/>
馬相奔則山之原剡厯天台來者盖至此則仰顧屹若<lb/>
遏不進伏為夷壌岡巒蒙茸繚如掩抱囘溪沄沄萬折<lb/>
乃東盖其勢宅而深氣雄而廓斯松是鍾而豈徒哉惟<lb/>
天之和惟地之英山川炳靈物盈其間各有得焉惟萃<lb/>
其美者則必抗焉自異而天地山川之相與無窮者其<lb/>
發越則未始既也使是松得獨當奇則余懼焉孰從是<lb/>
而得大觀者風雲月露不足尚也他時雷電晦𠖇有抱<lb/>
<pb n="KR4h0049_WYG_011-17a"/>
膝諷吟踞坐而捫蝨相與問松斯亭者毋詰其所從來<lb/>
姑以斯名余語訪焉將有異聞不可以不告也公名懋<lb/>
烈字仲勲由學省擢髙第綜理淵通賢令君也事無小<lb/>
必勇以集大者將次第舉是亭非以夸也力其事者山<lb/>
之僧法雨云<lb/>
　<lb/>
　<lb/>
　<lb/>
<pb n="KR4h0049_WYG_011-17b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　赤城集巻十一<lb/>
</p>
<p>
</p>
  </div>
<div>
<head>赤城集巻十二</head> <lb/>
    <p>
<pb n="KR4h0049_WYG_012-1a"/>
欽定四庫全書<lb/>
　赤城集巻十二<lb/>
　　　　　　　　　　　　宋　林表民　編<lb/>
　　霞起堂記　　　　　　　　　　尤　袤<lb/>
雙巖堂踞兩崖之間獨得地勝其下面墻廣不尋丈擁<lb/>
蔽心目不快人意予因闢之墻之外糞壤所瀦乃墾乃<lb/>
夷得舊址焉撤廢亭於射圃移植其上榜曰凝思取孫<lb/>
興公賦所謂凝思幽巖者也亭之前有敗屋數椽東面<lb/>
<pb n="KR4h0049_WYG_012-1b"/>
西上榱棟橈折隅奥庳仄乃改創為堂三楹南向與静<lb/>
鎮堂相植因名曰霞起繇雙巖而望静鎮直若引繩其<lb/>
外繞以回廊上連參雲以為風雨㳺觀之備爰植美竹<lb/>
以經緯之於是堂成而勝益奇前所未睹披豁呈露天<lb/>
若開而明地若廣而敞景物若増益而富晨烟夕霏萬<lb/>
化千變近峯逺嶺間見層出皆可不出簷廡而盡得之<lb/>
噫是亦足以廣心志蕩塵垢而非苟以為娱也惟此邦<lb/>
靈仙所宅昔號勝處自經大旱遂成陋邦而山川之秀<lb/>
<pb n="KR4h0049_WYG_012-2a"/>
不異今昔或謂予當單乏之際顧為此不急之務然取<lb/>
材於舊課工於卒不市一木不役一民而使隘者敞窒<lb/>
者通敝者新則亦何害於政哉第廢材不足以支久尚<lb/>
能十稔若其革而鼎之以俟後之君子始役於淳熈三<lb/>
年正月己未成於二月壬午<lb/>
　　節愛堂記　　　　　　　　　　尤　袤<lb/>
過静鎮堂之左少南為方池並池而南墻壁障礙敗屋<lb/>
傾欹公厨以積醪醴問諸故老曰此昔之燕豫堂也池<lb/>
<pb n="KR4h0049_WYG_012-2b"/>
舊有橋横縱濟渡其東為草堂今皆燬撤後人因基築<lb/>
臺以望月其下挖池為小閣名曰清平臺庳且隘不快<lb/>
登覧人跡罕至亦漸頽圯予既徙臺於參雲亭之後榜<lb/>
曰匿峯以望北山平夷舊基更作堂曰樂山以望西山<lb/>
之秀而池光山色且蔽於閣而不得見也廼徙閣於池<lb/>
之南因燕豫堂之基别為堂曰節愛取節用愛人之義<lb/>
旁為挾廊而上與樂山堂通池之北石崕盤踞土壤所<lb/>
壅疏剔理脉發露呈顯如枕股膊如覆囷廪如黿鼉之<lb/>
<pb n="KR4h0049_WYG_012-3a"/>
背負土而出西望連岡疊嶂間厠隠顯如擁鬟髻如展<lb/>
旌斾如風檣陣馬排闥而入其南則帢幘二峯角立朋<lb/>
秀若偉丈夫冠劔而坐雙塔亭亭影挿天半於是仰山<lb/>
俯池逺樹近石環列先後若相拱揖煙消日出層樓飛<lb/>
閣浮虚跨空如展圖畫而望蓬萊之雲氣也夫昔人經<lb/>
始莫不相山川之冝度面勢之便其所建立如紀綱法<lb/>
度井井然悉有條理一定而不可易後人見其敝而不<lb/>
能復也遂出已意變更之易其東則西廢撤其左而右<lb/>
<pb n="KR4h0049_WYG_012-3b"/>
病遂使昔之勝㮣日就堙沒今予非能有所増創也大<lb/>
抵無改前規無廢後觀便覺天宇開明巗壑増秀林木<lb/>
水鳥皆有喜色而後知昔人之規模可因而不可變也<lb/>
爰刻諸石以識顛末尚告來者嗣葺焉始欲跨池為橋<lb/>
仍其舊池上有老梅惜不忍伐遂不復作<lb/>
　　思愛庵記　　　　　　　　　　陳耆卿<lb/>
思愛庵在北山滕侯廟左十歩台之人感懐侯徳故立<lb/>
廟既廟復庵其旁者侯徳無窮而感且懐之者轉不已<lb/>
<pb n="KR4h0049_WYG_012-4a"/>
也侯以郡下末曹抗海内鉅冦事具守台録及文公記<lb/>
中世已傳故弗著間嘗論自古有冦未至而恐皆是也<lb/>
其上冦至不恐急則遁又其上冦至不恐急不遁繼以<lb/>
死豈不難哉侯則不繼以死繼以生侯生而一城之老<lb/>
穉皆得生百餘年間涵孕孳育婆娑嬉逰以織以耕以<lb/>
仕以學不知者自謂太平幸民坦腹卧而知者流涕也<lb/>
知則思思之而不得見則願見其家人如侯在廼命侯<lb/>
孫仲冝迎趙夫人於陽武夫人庵居侯廟食官斥廢田<lb/>
<pb n="KR4h0049_WYG_012-4b"/>
半頃俾仲冝主祠事仲冝死子昖主之田嵗㓙庵且日<lb/>
圯泣曰若是則非台人之所以命我也會秋中熟乃以<lb/>
田之入供脩費先廟後庵訖功徴記於予予惟侯天與<lb/>
血誠視戡難解險如飲食功成而孫賞濃薄不計庵與<lb/>
廟有無足道哉台人念忠昖知孝故眷眷於庵與廟得<lb/>
不廢雖然庵與廟台人責也而廼以累昖昖蔬水僅僅<lb/>
給又齧之於匠石將奈何愛根則䕶枝繼自今庵與廟<lb/>
圮當修田不足當附益予以田之逸而後責以庵與廟<lb/>
<pb n="KR4h0049_WYG_012-5a"/>
之勞庵當益不廢侯死不可作使侯世世主侯祠不絶<lb/>
即所謂感懐侯徳不已者也予記曩年陪廟祭尊簠横<lb/>
陳簫鼓撼木末祭罷胙飲庵中而嘗恨庵小不足容也<lb/>
今既新是庵春猿秋鶴喜動顔色大夫士將雲闐霧塞<lb/>
釀酒張肉以來歌侯之徳之賜夫必念其為台人之責<lb/>
而母以累昖其殆庶幾乎<lb/>
　　重建青青堂記　　　　　　　　吴子良<lb/>
趙君㡬道既新録事㕔之西軒更名與清顧其前青青<lb/>
<pb n="KR4h0049_WYG_012-5b"/>
堂舊環以竹竹廢堂寖毁清趣安在於是併新堂重植<lb/>
竹語余曰堂以竹名而吾典獄事翠色籠烟靄詎能滌<lb/>
簿書之垢氛雅韻含宫商詎能掩呌號之慘戚雖獨清<lb/>
於竹亦難清於獄為民司命欲厭煩劇專幽閒得哉雖<lb/>
然神勞斯昏力疲斯惰少舒吾神少休吾力昏可醒惰<lb/>
可彊斯堂斯竹獨無助乎而况夫衛武公之詩白樂天<lb/>
之記吾左右掲而朝夕觀焉非特吾助又吾師也嗟乎<lb/>
世稱王子猷嗜竹以之障郡囂寄幽賞止耳亦嘗聞君<lb/>
<pb n="KR4h0049_WYG_012-6a"/>
之言乎夫澄心所以應事乃欲無事以為髙而置心於<lb/>
事之表觀物所以會理乃徒翫物以為適而尊理於物<lb/>
之上是皆當時風味子猷未能免也今君先堂之陋以<lb/>
竹代葩卉吏退净几焚香環古書金石刻悠然孤詠語<lb/>
懸明水閒弄絲桐送飛鴻雲外其孰能溷君而言乃爾<lb/>
葢澄事之源觀理之寓竹匪獨清而獄匪難清矣然則<lb/>
其剖判明其轉旋敏其磨鍊熟未足盡君而君當有賢<lb/>
於此者庶㡬異日君子既去居是堂者對竹如對君哉<lb/>
<pb n="KR4h0049_WYG_012-6b"/>
　　與清堂記　　　　　　　　　　陳　塤<lb/>
台州録事㕔右偏舊有挹翠堂與青青堂對牖破楹欹<lb/>
不任風雨趙君汝囘以東嘉奇勝士作郡綱紀政用詩<lb/>
書千里欣頼退公怡暇念無以寄幽遐養性情乃度乃<lb/>
營葺而新之更曰與清疎忩短墻豁四目延朝爽向之<lb/>
鬱壅湫陋者皆澡沐精煥為吟都理窟矣國人朋友咸<lb/>
宜焉會予從鴈蕩來榻於堂隅以分此清時夜欲參半<lb/>
壺觴方稠客訊主人以與清之㫖主人曰心與瀑泉清<lb/>
<pb n="KR4h0049_WYG_012-7a"/>
權文公送崔録事語也客曰美哉然觀宇宙間春秋冬<lb/>
夏隂陽慘舒之運神氣風霆庶物露生之形視聴言動<lb/>
日用變化之神非天下至清孰能與於此今吾與子譚<lb/>
於斯息於斯琴且詠於斯笑語涵秋風月在襟梅竹交<lb/>
隂西山入櫺而愉然而寂然人歟我歟内歟外歟依於<lb/>
事物果欲求吾與也儻毋汨爾初克鏡厥靈殆將皜皜<lb/>
融融八荒洞明吾且不知孰為清又烏知孰吾與乎主<lb/>
人曰㫖哉取琴而歌作與清操<lb/>
<pb n="KR4h0049_WYG_012-7b"/>
　　州學沂詠堂記　　　　　　　　包　恢<lb/>
台為郡負龍顧山起伏逶迤形猶龍也東有湖横縮平<lb/>
廣與白龍潭相表裏其龍之所逰乎湖中皆蓮萬幅如<lb/>
錦紅緑成章光影煥爛香氣不㫁隨風四逹方三伏中<lb/>
忘其有暑赤城景物之尤處也於逰於觀延以亭榭濟<lb/>
以舟梁燕以緑醑引以流觴當其盛時衆美畢張葢湖<lb/>
本𨽻於郡而景物則與郡人共之其來久矣今郡侯寺<lb/>
丞趙公來已踰年獨勤勞郡政無遑曰此太守燕逰之<lb/>
<pb n="KR4h0049_WYG_012-8a"/>
所未嘗暫有車馬馳驅之迹徒一日因謁客便而過之<lb/>
四顧而嘆曰以景物與郡人共之此不可改湖𨽻於郡<lb/>
獨不可改所𨽻乎兊為澤湖者麗澤兊也朋友講習之<lb/>
象且有蓮可采與采芹藻者同方盍以𨽻之泮宫乎慨<lb/>
念泮宫重建於淳熈壬寅今再見淳祐之壬寅矣久必<lb/>
壊壊必修而泮田有限洊以水旱庖廪且不繼修之費<lb/>
奚所資昔魯之修者僖公能也今吾非僖公冝不能亦<lb/>
寧不為之動心乎顧如湖蓮者自根而華自華而實華<lb/>
<pb n="KR4h0049_WYG_012-8b"/>
可愛根實可食嵗售之豈無㣲利可補郡用郡用雖方<lb/>
窘不給而泮宫壞不修尤為師者之責故湖入郡寧入<lb/>
泮以為修宫費湖利有常入則泮宫可常修而學業可<lb/>
常久所謂麗澤講習之說殆將無時而窮湖之利有關<lb/>
泮之義大矣今使郡博士主之而擇士之賢者相與經<lb/>
紀之此侯之盛心也泮士徳之思欲希唐人郎官湖之<lb/>
遺意以傳不朽乃因湖心舊堂先修而新之易名曰沂<lb/>
詠非獨寓所以歌詠郡侯之徳而抑覬以逺追曽㸃之<lb/>
<pb n="KR4h0049_WYG_012-9a"/>
風學正學録直學率多士詣予請記其說以予忝郡丞<lb/>
又與侯寓居同里素知侯心者不容以不文辭乃為發<lb/>
侯之心以復之曰觀水有術於湖何觀水不測蛟龍生<lb/>
淵淵浩浩其淵如天湖之深廣如之誠之至者當之苟<lb/>
學有淵源不舍不已而不息之誠至矣曰湖云乎哉其<lb/>
下而藕生汚泥中疑脆弱易汚染者乃反中虚外浄而<lb/>
色純白其操同氷雪若峻潔士處汚世不易者上而花<lb/>
發烈日中疑嬌淫易凌奪者乃反氣清容正而色純固<lb/>
<pb n="KR4h0049_WYG_012-9b"/>
其艶敵炎火若剛烈士遇威武不屈者其特立獨行曰<lb/>
藕花云乎哉物皆備我非反身而求决不可將修泮宫<lb/>
其宫何若宫墻數仭誰真見宗廟百官之美且富者因<lb/>
修泮而師益明修道之教弟子益勵修身之學以求入<lb/>
門而升堂升堂而入室或者可至夫子之宫若徒曰凡<lb/>
湖必有龍而善變化蓮亦有紛華榮耀之態吾惟欲由<lb/>
泮宫以變化榮耀其身則亦卑矣况堂以沂詠名則志<lb/>
不在是而沂詠之實又非訓詁議論之學所能與知者<lb/>
<pb n="KR4h0049_WYG_012-10a"/>
曽㸃知之不則雖如三子各欲以所長自見猶非夫子<lb/>
之所與觀蓮湖上乗風堂中要必有妙契於此如先儒<lb/>
吟弄以歸有吾與㸃也之意者泮士從事於學久郡博<lb/>
士楊君㸃又其傳自成公吕氏甚習今其師友間必講<lb/>
之熟而行之著此侯所望於學者之心也侯為台光前<lb/>
照後而加恵泮宫尤厚如房廊收税有蠲放侯自補之<lb/>
契錢分撥属版曺侯申行之塗田已給僧或妄據侯盡<lb/>
舉頃畆以歸之凡養士之需與今捐湖修泮之事皆例<lb/>
<pb n="KR4h0049_WYG_012-10b"/>
為永久之利是真可屢書不一者予也姑為述其本末<lb/>
大㮣庶幾後來者有考知相繼維持俾勿壊云侯名與<lb/>
杰寓居旴江之南豐<lb/>
　　静治堂記　　　　　　　　　　樓　鑰<lb/>
丁君大榮宰天台以書來言闢縣治之左為静治堂請<lb/>
書其扁且求記焉君視予為父行為書其扁且勉之曰<lb/>
俟君政有静治之實當為記之踰年政成而邑人誦之<lb/>
者衆盖邑當往來孔道夫力之須最為擾民農人失業<lb/>
<pb n="KR4h0049_WYG_012-11a"/>
幾不聊生君首欲罷去人以為難能而持之益堅力請<lb/>
於郡卒罷之民已安堵大率御吏以嚴撫民以寛催科<lb/>
不事追擾使人樂輸禁戢彊狡以絶鬬争尤敏於聴訟<lb/>
前此投牒至以千計今則十損七八矣變劇邑為簡政<lb/>
以其餘力為邑人深長之思作助濟倉儲粟三千五百<lb/>
斛以待饑嵗以平糴價又作續倉食嵗收百斛率三嵗<lb/>
則以助士子之與計偕赴廷對及㳺上庠者於是上下<lb/>
説和坐以無事真可以静治矣予嘗倅赤城知天台之<lb/>
<pb n="KR4h0049_WYG_012-11b"/>
難治日不暇給而君能如此乃為之記使邑人刻之且<lb/>
益勉其善始以終焉君實今司農少卿公之次子少卿<lb/>
以才選表兼領行都彈壓之寄君盛年試治行卓然能<lb/>
世其家逺業未可量也<lb/>
　　雙清堂記　　　　　　　　　　王　銍<lb/>
錢塘錢厚之字徳載罷邑暨陽築室天台山大隠峰下<lb/>
芟刈蓬蒿列植松檜室宇華緻冝冬而協夏凡前日造<lb/>
化所秘一朝自我而得遇興超然景與意會取杜少陵<lb/>
<pb n="KR4h0049_WYG_012-12a"/>
詩心跡雙清之句以名其堂畫圖携以相示乞文記其<lb/>
成僕嘗逰走四方考騐風聲氣俗以閲天下之理凡名<lb/>
山大川非綿亘數百里不能遽盡者磅礴委蛇以舒發<lb/>
天地之勝氣也自渡浙江觀會稽羣山與天台相連属<lb/>
如翼張角立其隠秀涵媚峰巒森列髙與天隣謂之四<lb/>
萬八千丈特其畧耳地據數州下際滄海與蓬萊瀛洲<lb/>
方壺圓嶠俱謂之海上僊山而天台特其在人間者匪<lb/>
特䧺冠東南而已自會稽而南所見猶未也接剡縣千<lb/>
<pb n="KR4h0049_WYG_012-12b"/>
巗萬壑經沃洲過金庭然後厯天姥之岑以窺赤城華<lb/>
頂崷崪䧺張千呈萬露愈邃而愈無盡其烟雲吐呑光<lb/>
景變㓕俯搖滄溟勢接混茫湧日澄月金波萬里海天<lb/>
雲霽瑶䑓銀闕其晦明風雨晨夕萬狀與夫晴嵐㬉翠<lb/>
浮動出沒隠見於汗漫空無之際者盡非世境嘗見也<lb/>
冝乎異人神藥世多遇者僊聖應真飛騰示現變化往<lb/>
來近在耳目與天宫化城無異也今徳載卜築占天台<lb/>
勝處或逺或近以環吾居者桐栢遺祠王子晋賔天列<lb/>
<pb n="KR4h0049_WYG_012-13a"/>
僊曹之所也華頂天闕則上帝以賜司馬子微也招手<lb/>
之巖與五道塲則智者之所立教也赤城霞標則孫興<lb/>
公所賦也神錢飛升葛𤣥所羽化也寒巗國清至人嘗<lb/>
寓跡也石橋方廣大士所隠也世傳劉晨阮肇飛昇度<lb/>
世僊去不歸洞口猶在政與是堂相峙凡聖賢應世與<lb/>
天壤瓌奇詭異之跡可喜可愕者不下几席一指顧盡<lb/>
得之非天下偉觀乎葢是心既静則外景靡非至樂况<lb/>
山川之足娱心乎昔人謂山水有清輝及有清音者信<lb/>
<pb n="KR4h0049_WYG_012-13b"/>
乎其能移人意也雖然古之君子未嘗必仕尤未嘗<lb/>
必隠也逹則在朝潜則在野我何容心乎因其所寓而<lb/>
已彼採藥名山全家深隠逰五嶽終身不反者猶有所<lb/>
偏也非聖賢常道也自兵燼以來四方逰士山棲水宿<lb/>
不常厥居者亦衆矣徳載捨衆人必争擇義而動得天<lb/>
下佳山水地以供吾之樂不以跡混其心不以外忘其<lb/>
内有軼於心跡雙清之語矣是皆可以書云徳載鄧國<lb/>
忠懿王之孫世載令徳為搢紳歆豔其問學鴻博行義<lb/>
<pb n="KR4h0049_WYG_012-14a"/>
矜修而政事彊明所臨有聲百廢俱起猶發硎之刀衝<lb/>
斗之劔正芒寒色鋒鍔不可少犯有所施設必為後法<lb/>
將見羽儀天朝進而顯用矣乃以山林鐘鼎隠顯一致<lb/>
非取彼貴之理極徳載髙致僕言不欺故記之徳載以<lb/>
為知言故刻之<lb/>
　　安洲驛記　　　　　　　　　　樓　鑰<lb/>
淳熈五年予自敕局出倅丹丘明年以檄之柯山始經<lb/>
由僊居往來皆宿於栝蒼洞天在縣境也是時稱過使<lb/>
<pb n="KR4h0049_WYG_012-14b"/>
客之具甚備雖以别駕之故然棟宇整肅内外如一距<lb/>
今纔二十許年里人林君岳為縣一日安洲驛成求記<lb/>
問之即栝蒼驛也且言中間驛嘗隤廢既不暇葺併以<lb/>
故基斥賣於民物之廢興誠有之顧邑雖小何至於是<lb/>
其直又不過十萬錢始至即聞之怏然以為不滿特未<lb/>
遑爾視事以來檢柅姦弊疏剔利源量入為出寢以就<lb/>
緒未始加賦而償預借之逋四千五百餘緡於是首建<lb/>
社壝修邑庠建樞宻直學士古靈陳先生祠堂復以舊<lb/>
<pb n="KR4h0049_WYG_012-15a"/>
直取驛基而為營繕之計邑士林宓公心而有幹才一<lb/>
以委之吏不得與以嘉泰二年二月已亥先為臺門以<lb/>
及㕔宇兩廡正堂以次俱辦凡為屋三十楹足為大賔<lb/>
客憩節之地經理其下必欲器用庖湢井井一新使來<lb/>
者如歸焉不敢以一毫煩民也余曰是可書也已君實<lb/>
紹興吏部侍郎之曽孫而君之父方以才業為時用董<lb/>
饟湖廣以振職遷司農少卿進用未艾也君嘗再薦於<lb/>
漕臺更選試邑能聲已如此謂非家傳可乎縣有蒼嶺<lb/>
<pb n="KR4h0049_WYG_012-15b"/>
甚峻由此以過縉雲客之去者先得安意樂處於此以<lb/>
陟險來者脫險阻而息肩焉受賜者寧有窮乎安洲亦<lb/>
境之近山有髙僧觀頂尊者古迹栝蒼既為鄰郡之名<lb/>
故更以安洲名之云<lb/>
　　陳氏本價莊記　　　　　　　　杜　範<lb/>
余自少聞同邑里陳君尚誼樂施忘已為人築河隄甃<lb/>
江滸凋年食餓方春掩骼皆為人所難者而本價莊之<lb/>
立為尤偉葢吾邑土廣人稠厥田惟斥鹵嵗入鮮少積<lb/>
<pb n="KR4h0049_WYG_012-16a"/>
粟者且數洩之他境豐年猶靳自給比少不登輒以艱<lb/>
食告君名田甲於縣惻然曰古人言千斛在市市價自<lb/>
平吾今度吾餘已足若但規商賈之利而坐視人殍死<lb/>
可乎乃會其家所入除供公上給賔祭外贏斛㡬萬計<lb/>
當粒米狼戾則謹窖藏絶商販一遇艱糴則傾囷以升<lb/>
斗糶率减市直之半環邑數千家日仰給焉於是凡廪<lb/>
之閉者發價之昻者抑人不病饑矣歌於道祠於社緫<lb/>
緫也君垂殁分畀二子龜齡夀齡田各十頃為衣食費<lb/>
<pb n="KR4h0049_WYG_012-16b"/>
餘悉以備本價之需索筆書千餘言以古道訓敕子姓<lb/>
至此一事則丁寧再三俾世守之噫若君於吾邑可謂<lb/>
有任恤之恩矣龜齡亦善承先志方將築囷倉厚儲粟<lb/>
圖所以廣厥考之成規邑人蒙頼未已也既乃請於予<lb/>
曰先君有治命龜齡不肖朝夕奉以周旋罔敢墜失顧<lb/>
恐後之人不知是莊成立之艱而求以自便其私則龜<lb/>
齡異日將無以見先君於地下先生知吾先君者願識<lb/>
其事於石吾且刋先君遺訓於石之隂庸詔諸子若孫<lb/>
<pb n="KR4h0049_WYG_012-17a"/>
母敢怠豈惟龜齡一家之幸邑人之願也嗟夫吾每見<lb/>
世之為富者銖較錙取厚自封殖視他人之饑若秦越<lb/>
之相視漠然不以怵諸心非不為後人計也已而癡子<lb/>
騃孫從耳目之欲侈用無節向之所積蕩如燎毛莫敢<lb/>
憐之者何哉富者怨之府而欲專之其禍冝至是今君<lb/>
家厚施而不求報又曲思為垂逺之謀為善者有後吾<lb/>
見君之子孫蕃衍盛大而是莊可以久存矣又奚假余<lb/>
言為重雖然子而欲徴余言豈徒為爾子孫勸哉近而<lb/>
<pb n="KR4h0049_WYG_012-17b"/>
鄉鄰逺而郡邑必有聞風而倣傚者則君之流澤無窮<lb/>
而余之言庶有助焉耳故不敢以陋於文為解君名容<lb/>
字益之龜齡字與智勤學尚賢或者其昌陳氏乎初君<lb/>
嵗出緍錢千收粟於秋而以本價發糴於春遂以名其<lb/>
莊今模畫雖非疇昔而名尚仍其舊焉<lb/>
　　台州謝子暢義田續記　　　　　趙　蕃<lb/>
上蔡謝敷經子暢乾道癸已為信州永豐尉㕘議公就<lb/>
養焉予時寓居縣之祖印寺以予之祖母乃崇福晁公<lb/>
<pb n="KR4h0049_WYG_012-18a"/>
之女子暢之伯祖母乃景迃晁公之女講通家之好進<lb/>
拜㕘議公於堂退從子暢逰相好也淳熈甲午方有鄰<lb/>
鄆也郵也猶未生㕘議公與子暢先後即世後四十八<lb/>
年郵壻於衢之章戴陳氏過予於章泉又四年鄆赴臨<lb/>
江教授亦來過予講舊好也子暢為趙忠定公所知忠<lb/>
定在政路時以其貧姑畀祠帖未及進用忠定既南遷<lb/>
以沒子暢亦泊然無復仕宦意猶以素貧口衆不忍離<lb/>
異始則取諸平江之田以給之以子暢娶葛房資在焉<lb/>
<pb n="KR4h0049_WYG_012-18b"/>
粗可足食又慮非可經久乃得斥鹵於棄地之餘築堤<lb/>
捍潮建斗門洩雨潦以為田疇又買官山於田之東以<lb/>
𦵏族之無歸者其費㡬五千緡皆罄竭所齎又鬻平江<lb/>
之田以充之而田屢遭風潮衝突勞憂甚矣未㡬病沒<lb/>
鄆也郵也雖在稚齒懔懔乎先志之廢稍長更事悉力<lb/>
經營乃復其舊書來謂吾父勤苦終身以為茲舉雖自<lb/>
為記猶未盡以予與子暢同生於紹興癸亥而尚存且<lb/>
親好又甚篤属予記之吁凡今之衣食於此田者不可<lb/>
<pb n="KR4h0049_WYG_012-19a"/>
以為當得而易之當念其昔者經始之難與今日扶持<lb/>
之尤難苟以為當得而易之則昔日經始之難與今日<lb/>
扶持之尤難之美意悉㓕矣使世無鬼神則已儻有之<lb/>
其能終相我而享之乎此予諄諄以為當得而易之者<lb/>
之戒且俾今日扶持之尤難者不敢怠其力<lb/>
　<lb/>
　<lb/>
　<lb/>
<pb n="KR4h0049_WYG_012-19b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　赤城集巻十二<lb/>
</p>
<p>
</p>
  </div>
<div>
<head>赤城集巻十三</head> <lb/>
    <p>
<pb n="KR4h0049_WYG_013-1a"/>
欽定四庫全書<lb/>
　赤城集巻十三<lb/>
　　　　　　　　　　　　宋　林表民　編<lb/>
　　延慶院免科折記　　　　　　　陳耆卿<lb/>
戲龍山在靈江西十里上有澄潭其旁鉅木槎牙拏雲<lb/>
擁日土人謂龍掛其末蜿蜒若戲狀故號戲龍然其潔<lb/>
且嚴不可䙝近慢者斧斤及木溪輒改流其靈怪若此<lb/>
而能赴誠如響吐慈若幻徃徃奠斚未墜傾盆以集大<lb/>
<pb n="KR4h0049_WYG_013-1b"/>
畧見宋進士夏文莊碑然則其靈怪冝若此哉雖然龍<lb/>
固靈物也必有人之靈而後可語龍之靈靈雖有殊而<lb/>
靈於為民則一爾延慶院址山下職潭事供郡邑凡禱<lb/>
之百須其勤與勞得非欲佐人之靈以致龍之靈者哉<lb/>
然則非為民而然哉先是香積法安以龍故得免科折<lb/>
此院獨否太守邢俊近曰不可使我有二三於釋氏廼<lb/>
亟免焉然則侯為誰亦為民爾夫為龍以捐薄少之賦<lb/>
纎損也依龍以治衆多之命鉅益也故他寺觀不得免<lb/>
<pb n="KR4h0049_WYG_013-2a"/>
惟三刹得免焉豈私之葢公之爾嗟夫世謂緇流不耕<lb/>
而食徒蠧民甚不知其徒逐上下佐人之靈以致龍之<lb/>
靈也使旱魃逝而雨師降也豐年而多黍多稌也是雖<lb/>
不耕而食能使吾民耕而食也果蠧民乎哉子規葢主<lb/>
僧宿練精勇喜院之沐優假而欲以著不忘也刋州移<lb/>
於石而請予為之辭<lb/>
　　州治浚河記　　　　　　　　　姜　容<lb/>
嘉定甲申台有浚河之役是役也自慶厯一見乾道再<lb/>
<pb n="KR4h0049_WYG_013-2b"/>
見今方三見也台城山阻江蹙鱗集數萬家迫隘湫鬱<lb/>
於其間為河以導溝澮使人脫沮洳宅亢爽風氣宣洩<lb/>
疾厲不生葢非一日矣按舊志河舊通舟注之江唐許<lb/>
渾陪鄭使君汎舟詩可覆也後淤塞舟不能通值潮溢<lb/>
輒迸城於是慶厯丙戍守元章簡公絳始鑿復其舊而<lb/>
是役一見焉久之注江之衝堙為平陸則自發源北山<lb/>
越郡治平橋至括蒼門匯而之東遂分道為斗門以出<lb/>
河非其舊舟不復通矣而閼塞又甚於是乾道己丑守<lb/>
<pb n="KR4h0049_WYG_013-3a"/>
向侯汋悉力浚治之而是役再見焉河之舊雖難復而<lb/>
閼塞者沛如矣未幾癸巳大河蔽於瓦礫以迄於今非<lb/>
惟閼塞而貧侵富蝕上廬旁塹河幾廢矣雨俄頃濁潦<lb/>
沒道甚或破扉齧屋春夏濕烝疾癘以滋於是今守王<lb/>
侯梴慮之而是役三見焉始季秋迄仲冬命一戸曹恵<lb/>
孔時緫其要喻民治溝溜使各逹於河僦夫具畚挿使<lb/>
輦河之淤土續㫁潢引别𣲖深廣各倍於初因民所利<lb/>
不擾而辦河以丈計緫千五百六十有八而内歸民之<lb/>
<pb n="KR4h0049_WYG_013-3b"/>
侵蝕者什三夫以工計緫萬三千九百有一而内參以<lb/>
壯城者什二錢以貫計米以碩計緫千五百七十有奇<lb/>
而外饋勞之費什一河之舊雖已難復而平瀾衍流環<lb/>
映庭戸易沮洳為亢爽無雨潦疾癘之憂晏然如己丑<lb/>
時矣嗟乎郭内之河民之同便者也通舟注江尤便者<lb/>
也尤便者既以難復而併與同便者幾廢由慶厯而下<lb/>
百八十年而是役始三見時邪人邪余求其故昔之通<lb/>
舟注江城袤而民稀也慶厯復舊城與民未改也至乾<lb/>
<pb n="KR4h0049_WYG_013-4a"/>
道城既縮入而居民多故復之難今愈多故愈難愈難<lb/>
故其尤便者幾廢俗無長慮眡河滋不急遂使同便者<lb/>
又幾廢侯能深念獨决逺慕元公之志近追向侯之蹟<lb/>
幾廢者得不廢焉然則天下事亦係諸其人而已厯百<lb/>
八十年而能浚河者纔三人今而後其獨無人乎夫河<lb/>
不必幾廢而後治人豈必百年而後逢也河自是可無<lb/>
廢則邦人感侯徳與河為無窮<lb/>
　　修東湖記　　　　　　　　　　王亷清<lb/>
<pb n="KR4h0049_WYG_013-4b"/>
天台為郡負山帶江地形嶮巇草木翳薈人烟繁夥萬<lb/>
室鱗比隨山髙下無平川大陸以洩水怒每隂雨霖霪<lb/>
則水泉噴薄澗輸壑委奔流疾走自髙而下如建瓴於<lb/>
髙屋之上閭里之民咸懐决溢之懼厥初經營智者相<lb/>
攸鑿湖於城東當衆山縈匯之要以受百水即城徑庭<lb/>
為瀆以疏之湖高而江低並湖為斗門泄水以注之江<lb/>
旱則瀦畜以待灌溉之須民用奠居無復水患嵗月既<lb/>
久畔援施易土石傾圯啓塞無時葢自皇祐熈寧以迄<lb/>
<pb n="KR4h0049_WYG_013-5a"/>
于今屢作屢廢至是極矣每大風雨至闤闠寖有蕩沃<lb/>
之虞水無所歸不循其流理則然也乾道五年冬秘閣<lb/>
河内向公以淮南連帥移守是邦始是見民吏具宣天<lb/>
子徳意問民所疾苦舊聞此湖湮廢弗除即躬至其所<lb/>
環眡利病考卜協日興工以役公以浙東路兵馬都監<lb/>
開封俞紳才幹有餘敏於集事即檄以董之臨海令會<lb/>
稽陳居安方以民功薦聞興利除菑實惟其職公乃覈<lb/>
舊迹披故道昔之沮礫鬱積者今疏鑿之昔之侵漁蔽<lb/>
<pb n="KR4h0049_WYG_013-5b"/>
虧者今疆理之浚城中之水溝剏城闉之斗門覆以亭<lb/>
屋以引左右之水以進懐義橋之南北又即湖東故城<lb/>
之址舊斗門築三閘以通西江總為斗門者六為亭者<lb/>
一凡湖其南方東西十六丈五尺其北方東西六十五<lb/>
丈五尺南北通袤三百二十丈計其廣輪二百十三畆<lb/>
有奇其深七尺興工於六年二月之丙戍而訖於三月<lb/>
之壬戍凡用功八千九百有奇長隄崇崇清波綿綿夏<lb/>
屋渠渠坊址暨暨不勞於民不擾於市宏壯深廣煥然<lb/>
<pb n="KR4h0049_WYG_013-6a"/>
一新烏虖偉哉厥功告成郡僚邦人咸願刻石紀績屬<lb/>
僕以文乃為之記曰惟昔水利取備於周官溝洫澮川<lb/>
遂人掌之蓄水止水均水舎水冩水詳於稻人在漢召<lb/>
信臣杜詩號為循吏之冠其功始於鑿六石門晉杜元<lb/>
凱儒者之宗請二千石修理堰谷以積其水原其用心<lb/>
豈專為耕耨浸灌之計哉惟公夙以風力知畧為世吏<lb/>
師凡所臨郡國興滯補弊壊奸𨽻之機埽險健之訟施<lb/>
恵於斯民以廣我國家之盛徳是役也披蓁刈荒窮源<lb/>
<pb n="KR4h0049_WYG_013-6b"/>
探本發明前人久廢之績推尋百里堙汨之弊啓作竣<lb/>
事必躬必親無一弗盡以為邦人永永無窮之利用心<lb/>
亦可謂閎矣公今行且歸闕左右帝旁推此心以利天<lb/>
下顧豈久留於郡哉凡此父兄戴公之賜自今其謹儲<lb/>
泄之節相暵潦之宜疏導以時渟汙無壅甘棠峴首之<lb/>
思俾永勿壊尚千百年公之恵澤其有既乎<lb/>
　　黄巖浚河記　　　　　　　　　王居安<lb/>
古人治田必先治水水有常利故田有常豐禹曰濬畎<lb/>
<pb n="KR4h0049_WYG_013-7a"/>
澮距川孔子曰禹盡力乎溝洫凡此皆治水以治田也<lb/>
周人治野之法夫間有遂以逹溝由溝而洫由洫而澮<lb/>
以逹於萬夫之川自廣尺深尺而為溝為洫遂又倍之<lb/>
而為溝為洫至於澮則廣二尋深二仭是畎澮之間治<lb/>
水有常制也甸方八里以出田税旁加一里以治洫積<lb/>
而至於四縣為都方八十里以出田稅旁加十里以治<lb/>
澮是百里之間治水有常人也若是則水烏得而不利<lb/>
田烏得而不豐今居田者唯恐其不廣不暇為溝洫之<lb/>
<pb n="KR4h0049_WYG_013-7b"/>
地取民者惟恐其不多不復弛溝洫之税是宜與古異<lb/>
也黄巗為邑為田可百萬畆而水鄉之田實居其半其<lb/>
地負山瀕海山多則溪流易漲海近則水澤易洩言水<lb/>
利者有浚河置閘二事而已而二事又復不宻昔之為<lb/>
閘者慮未及河也紹興以前初未有閘大率為埭以堰<lb/>
水頗為髙田之利而下田病之水潦大至下鄉之民十<lb/>
百為羣挾挺持刄以破埭遂有鬪争殺傷之事鄉人於<lb/>
是始議建閘酌髙下以謹啓閉解仇怨以全鄉井此意<lb/>
<pb n="KR4h0049_WYG_013-8a"/>
美矣然諸閘既立開時常少閉時常多潮水一石其泥<lb/>
數斗朝夕淤塞寖成平陸方時巨浸閘雖啓而流實壅<lb/>
於是下田之被害反咎夫閘曽不若埭之可以破决洩<lb/>
水之易且速也東嘉蔡君範來宰吾邑深䆒水利之源<lb/>
初年遂决閘外之港使水有所泄明年遂開田間之河<lb/>
使水有所瀦不特河為有功而閘亦有利矣是役也君<lb/>
實啓之常平使者齊公碩為請於朝役不逾時厥功告<lb/>
成君適被命通守四明属予以記予方守東嘉尋又有<lb/>
<pb n="KR4h0049_WYG_013-8b"/>
帥閩之役未暇也君移書速予記曰苟無記後之人且<lb/>
因循弗圖民復病矣予謂今之為令者以三年為任其<lb/>
始至也一邑之事未必盡知及其知之也簿書詞訟委<lb/>
積紛遝又力所不給大抵趣辦目前数日以待去者既<lb/>
爾來者亦然民瘼之不暇䘏率由此也倘來者念淤塞<lb/>
之易而常加疏導之功知開浚之難而常加葺治之念<lb/>
則君之利吾邑者雖千祀猶一日也君尚書文懿公季<lb/>
子賢而有文克紹其家邑治故有河經闤闠以環公廨<lb/>
<pb n="KR4h0049_WYG_013-9a"/>
嵗久湮為民居君盡復之而民不怨皆可書也予因序<lb/>
河閘之本末俾後之為邑者庶有考於斯文<lb/>
　　新建中津橋碑　　　　　　　　唐仲友<lb/>
郡介栝蒼天台間水源二山東南流合於城西十五里<lb/>
東注於海城臨三津其中最要道出黄巗引甌閩徃來<lb/>
晝夜不絶招舟待濟寒暑尤病颶風無時篙師牟利弊<lb/>
舡重載命寄毫髪仲友以淳熈庚子來守辛丑三月常<lb/>
平使者循行迓於城南戊夜登舟篙工失度比曉乃汔<lb/>
<pb n="KR4h0049_WYG_013-9b"/>
濟因問父老江可橋未作何故對以潮汐升降經營為<lb/>
難食於津與瀕江之市又沮之皆中輟仲友自念承乏<lb/>
牧養繼歉嵗入境人草食頼朝廷勤䘏牟麥告登病少<lb/>
瘳矣橋大利可毋作廼分官吏庀工徒度髙下量廣深<lb/>
立程度以寸擬丈創木様置木池中節水以筩効進退<lb/>
觀者開喻然後賦役始於四月丙辰成於九月乙亥築<lb/>
两堤於皇華亭之東甃以巨石貫以堅木載䕶以菑楗<lb/>
中為給道两旁為却月形三其層以殺水勢南堤上流<lb/>
<pb n="KR4h0049_WYG_013-10a"/>
為夾木岸以受水衝堤間百十有五尋為橋二十有五<lb/>
節旁翼以欄載以五十舟舟置一碇橋不及岸十五尋<lb/>
為六栰維以柱二十固以楗筏隨潮與橋㟁低昻續以<lb/>
版四鍜鐡為四鎻以固橋紐竹為䌫凡四十有二其四<lb/>
以維舟其八以挾橋其四以為水備其二十有六以繫<lb/>
筏繫鎻以石囷四繫䌫以石獅子十有一石浮圖二䌫<lb/>
當道者植木為架遷飛僊亭於南㟁遷州之廢亭於北<lb/>
岸以為龍土神之祠為僧舎及守橋巡邏之室二十有<lb/>
<pb n="KR4h0049_WYG_013-10b"/>
一間南僧舍為僧伽之室凡橋欄舟栰之役五邑共之<lb/>
黄巗預竹䌫之頒餘皆属臨海金木土石之工二萬二<lb/>
千七百用州錢九百八十萬米四百五十斛酒二百六<lb/>
十石橋既成因其地名之曰中津第賞官吏有差燕犒<lb/>
以落之命臨海尉支鹽官主橋事两指使同視啓閉擇<lb/>
報恩寺行各二人奉香火置吏属行文書畨將校主巡<lb/>
警邏者二人守橋十有四人皆厚其廪給又以度𢾗名<lb/>
物為圖書禁防法守為要求田畆財用版籍東湖嵗輸<lb/>
<pb n="KR4h0049_WYG_013-11a"/>
公帑數百緡改入焉以備葺費命臨海黄巗令董葺事<lb/>
所以為橋計者粗備矣夫民可與樂成難與慮始方議<lb/>
作橋則疑中則謗既成則疑釋謗弭而說繼之是皆常<lb/>
情耳然慮始之難未若保之之難金石既堅久猶刓而<lb/>
泐况他乎故記其大㮣使人知所勤尚或繼之且為銘<lb/>
曰台江之津憧憧徃來橋之未作吾民其咨豈無智謀<lb/>
亦阻浮議橋之既成其難在繼矜吾民兮憫吾勤兮永<lb/>
詔厥後視斯文兮<lb/>
<pb n="KR4h0049_WYG_013-11b"/>
　　重建中津橋記　　　　　　　　髙文虎<lb/>
上即位之明年六月武夷周君曄自大理正行臨海郡<lb/>
守事既一年其始至之两月秋大風㧞木江海為立輙<lb/>
齧岸防及鹵民田而有雨浸滛害於秋稼郡之田事既<lb/>
弗登城東南偏有舟梁以登濟者悉與濤浪入於海時<lb/>
天子抑畏勤䘏詔天下郡縣以災異水旱奏者發粟捐<lb/>
緡錢委長吏阜安之而臨海君其一君既奉詔議賑貸<lb/>
而川涂弗續行者益病有言天台山谷間木之仆於風<lb/>
<pb n="KR4h0049_WYG_013-12a"/>
者可作舟梁而僧又樂輸乃命臨海丞戴若水戸曹趙<lb/>
汝逹程其事而受規畫焉鐍金繩筏舟五十橋為節二<lb/>
十有五祠廬徼屋撤其頽者守僧校兵汰其久施者皆<lb/>
眎昔有加易欄為桓舟設柁楫貫木為筏維䌫以柱則<lb/>
又創謀制良可衞悠逺役興於十月百三十有五日而<lb/>
梁成為錢百二十萬米百三十斛酒七十石施於工者<lb/>
八千六百有奇方是時郡國從事捄民者懼不克支君<lb/>
當蝕弊之日囏蹙之餘公私蓄積可痛饑甿拱手祈命<lb/>
<pb n="KR4h0049_WYG_013-12b"/>
羣情嗸嗸獨能以仁厚明逹清訟省罰調娱全安民迄<lb/>
和裕宣著上徳歸報於天子又能不剥於下民罔聞知<lb/>
植大恵利寓以康䘏用利我台人厥庸為冘大然古者<lb/>
治輿梁大抵以利勝害郡為縣五而天台僊居限以巗<lb/>
嶺少漁鹽舟泝两谿而下者率尚貿遷比嵗始謀橋實<lb/>
規截舟以事征剥意靡在民今所謂啟橋錢者是也夫<lb/>
設橋以恵民乃售錢然後啓檢匿煽虐嵗月未艾是豈<lb/>
善政哉誠能悉捐其舊以盡恵台人則橋可損益而恵<lb/>
<pb n="KR4h0049_WYG_013-13a"/>
無窮已也前十三年余及觀橋之成既不能伸其言後<lb/>
於此乃及述橋之再猶覬其言之聴也乃酌民辭而詩<lb/>
之曰皇矣帝仁子視下民其康溺饑於以對天凡百郡<lb/>
縣孰保畜之顧彼海邦繄君來儀之適是濤颶君不遑<lb/>
處圖厥奠濟孰穡靡實孰艱難蹙孰甿靡食未知㫖蓄<lb/>
孰以川梗梁仆於潮舟流水磔委命寸篙廪之阜之戮<lb/>
力富之楫之翼之輿而及之若時履圻式靖且安父母<lb/>
於君怙恃君恵余亦順理母事令刑君飭津橋湜湜流<lb/>
<pb n="KR4h0049_WYG_013-13b"/>
水後有闉郭前有山趾君與民逰其旂韡韡君戾津橋<lb/>
賔掾静樂陸有擔屩川有檣櫂好歌以誦其旂翿翿君<lb/>
在津梁君諏民害君暨掾賔敷利與愛僝功不揚民用<lb/>
詠載江有菑廬有賈有漁公在中流禁弛征除宜<lb/>
而邦人歸美帝家<lb/>
　　重修中津橋記　　　　　　　　葉　適<lb/>
人情欲永逸而物廢興不常成之未幾壊已至矣而况<lb/>
聫竹比板以鬬江潮日渉之厄尺量寸度而當徃來無<lb/>
<pb n="KR4h0049_WYG_013-14a"/>
窮之勞則安得支而久哉故台州始作浮梁十餘年而<lb/>
脩者再未二十年遂大壊矣嘉定六年太守俞建以為<lb/>
不可復修也議别造新橋按前郡記以橋為重事使五<lb/>
縣共之其再修也取財於寧海取木於天台侯不以責<lb/>
縣堅木厚枋傭工如家髙大重宻費踰昔數倍既成遺<lb/>
余書曰吏治欲其無跡吏術欲其無煩天下之格言也<lb/>
雖然可以無跡於已不可以無跡於民可以無煩於人<lb/>
不可以無煩於身吾為是州不敢一日怠肆顧瞻郊垣<lb/>
<pb n="KR4h0049_WYG_013-14b"/>
百堵勵翼錢與劵提衡必均而後通今世之至難也吾<lb/>
州既稱平焉穫與耨殊時榖糴復轉糶他郡所未有也<lb/>
吾州又稱寛焉若是者民惟恐其無跡也州道絶東南<lb/>
民須橋如地之載孩提之背負壊甚則墊且溺吾旦夕<lb/>
去此民之所煩敢不自煩乎故吾竊有記焉使知有跡<lb/>
之為無跡自煩之能無煩也嗟夫侯之力勤矣不可無<lb/>
述然而以予所聞於古無跡者常治無煩者常術爾不<lb/>
以為異而記也今星已三周而記是橋者四百年之外<lb/>
<pb n="KR4h0049_WYG_013-15a"/>
千嵗之内記凡幾筆橋凡幾成中津之亭碑無所容而<lb/>
讀不暇徧矣多而不專無乃為名之病乎侯曰不然浮<lb/>
屠之法有度人而籌以記者室縱廣肘三十其籌滿焉<lb/>
苟有以利名奚厭其多且後必有考於此時之久近可<lb/>
以驗工之良苦會之出入可以較用之少多作之緩急<lb/>
可以知吏之賢否此有志於民者之所求也豈若峴首<lb/>
之為隘也獨計一身之名而已哉予無以奪其請因併<lb/>
録其辭<lb/>
<pb n="KR4h0049_WYG_013-15b"/>
　　新建利渉橋記　　　　　　　　葉　適<lb/>
嘉定四年二月黄巗縣浮橋成林<graphic n="KR1364" url="https://raw.githubusercontent.com/kanripo/KR-Gaiji/master/images/KR1364.png" mimeType="image/png"/>叔和為其知縣楊<lb/>
君言曰橋長千尺藉舟四十欄箘繂索隄其两旁箘圖<lb/>
狻猊訖三十旬斤鐡九千木石二萬五千夫工六萬餘<lb/>
縣東南車馬擔負而客之塗皆逹於橋西北樵採擔<lb/>
挈而民之市皆趨於橋諸公跨天台陟鴈蕩行過黄<lb/>
巗皆喜曰增一橋矣葢奔渡争舟傾覆蹴踏之患既<lb/>
免而井屋之富㕓肆煙火與橋相望不絶甚可壯也古<lb/>
<pb n="KR4h0049_WYG_013-16a"/>
無而今有難矣橋於江之險又難也台州有橋自唐守<lb/>
始君一縣作之抗其力如州倍難也願子記以為君酬<lb/>
余病未暇也叔和又言曰橋以未成為難衆人所知爾<lb/>
以既成為難君所自知也今嵗别一囷以待異日之闕<lb/>
尚懼不足雖然縣籍壊七十年矣君聚田百萬畆算而<lb/>
歩析之更二載始得經界之舊君之力雖難而承其後<lb/>
者易矣易則思思無窮而橋可恃以常存也碩著之余<lb/>
卧水心久徃來皆村野人語不到門外不知君材迺若<lb/>
<pb n="KR4h0049_WYG_013-16b"/>
是鄭大夫非異人耶舉鄭國解落整比大效小驗具於<lb/>
春秋至捐一車則天下以為笑彼溱洧之易視今之難<lb/>
奚百倍翅耶豈古人於此則或有故歟世常言極今人<lb/>
所難不足以進古人所易而克古人所易不能為今人<lb/>
所難何哉叔和之論不余質也可無為書余少從叔和<lb/>
兄弟㳺每為余言縣直北山爽氣浮動花桞之麗雪月<lb/>
之勝無不在江北余間至程頭必裵衰顧瞻輙阻江而<lb/>
返屢矣今既橋而叔和與邑人日曳杖娱戲於北山潮<lb/>
<pb n="KR4h0049_WYG_013-17a"/>
生汐落隨江降升悠然如泳漢浴沂以歌詠令君之遺<lb/>
徳而余巳老不復有四方之事徒慨想而不能從也因<lb/>
附見之亦以志余之不忘斯㳺爾楊君名圭字國瑞建<lb/>
安人其來黄巗監司固以材辟矣<lb/>
　　天台臨川橋記　　　　　　　　陳　騤<lb/>
臨川王公琰紹興三十二年春綰一銅章以荆國文公<lb/>
濟天下之緒餘濟天台越隆興元年冬十月甲戍新作<lb/>
橋於邑西之谿從民欲也谿距邑庭可一里源自五峯<lb/>
<pb n="KR4h0049_WYG_013-17b"/>
雙澗北迤而至衆山複迷傍流輳委會霖潦則激焉如<lb/>
轟湧焉如奔防隄室廬蕩如也平時馬渉則濡纓負渉<lb/>
則濡橐聫約以度嵗作嵗圯編列苦其役行旅咨怨前<lb/>
後尉李琰李異俱有建橋之役作百丈隄以捍衝溢功<lb/>
竟弗濟後為令者睥睨難之迨公之來嘆曰大害也不<lb/>
在我乎大抵銳於土功者利在亟成以要虚名肯為逺<lb/>
計今我則否會費五百萬錢出俸四十萬為邑先源源<lb/>
而應數則充矣爰即故址相之然後奠之奠之然後營<lb/>
<pb n="KR4h0049_WYG_013-18a"/>
之斵者鑿者陶者墁者梩者築者從焉非驅作焉非督<lb/>
公曰有穡事者與乎有焉毋納其力穹石以為楹植之<lb/>
屹如也巨木以為梁横之妥如也甓以培石欲其埤也<lb/>
魁以塗甓欲其確也尺有五十何其修之㬅㬅然尺一<lb/>
十有九何其博之衍衍然尺二十有五何其髙之岌岌然<lb/>
復亭其上迺寫迺飭迺敞迺奕可以息行邁可以樂暇閒<lb/>
可以逺眺望卓哉美乎疑混物初剖有此壯觀非人力<lb/>
能為也二年閠月丙辰告成公廼率僚友會稽陸君溉<lb/>
<pb n="KR4h0049_WYG_013-18b"/>
金華陳君恕永嘉丁君康時池君虞鄉觀焉公曰吾與<lb/>
諸君既作於斯僉曰大夫之力也名則在大夫士之豪<lb/>
民之耆老於時咸在翕然告曰願即以臨川名表公功<lb/>
也請既獲遂歌以落之曰壯兮滄溟跨蛟龍麗以霄漢<lb/>
垂螮蝀疑若有神施磨礲鞏然不動嶄華崧環瞻山幄<lb/>
凝翠空俯睨谿紋織微風夜半横浮沆瀣中朝來暾應<lb/>
扶桑紅車馬颯沓西復東宏規碩利繄誰功競將大年<lb/>
夀我公願與此橋俱無窮<lb/>
<pb n="KR4h0049_WYG_013-19a"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4h0049_WYG_013-19b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　赤城集巻十三<lb/>
</p>
<p>
</p>
  </div>
<div>
<head>赤城集巻十四</head> <lb/>
    <p>
<pb n="KR4h0049_WYG_014-1a"/>
欽定四庫全書<lb/>
　赤城集巻十四<lb/>
　　　　　　　　　　　　宋　林表民　編<lb/>
　　桐山石橋記　　　　　　　　　羅　適<lb/>
距縣東北隅半舍之近有聚落焉曰桐山而一谿經其<lb/>
中谿亦因山而名按圖誌詰諸父老而皆莫究其所稱<lb/>
謂之由每以霖雨暴㴻諸壑畢會則是谿漱齧堤址汹<lb/>
汹不可禦昔為梁以木濟諸行者曽無期月之固由是<lb/>
<pb n="KR4h0049_WYG_014-1b"/>
徃來之人嘗病其渉邑姓有應氏名宗貴者實良民也<lb/>
其先京洛人錢氏伯國始居於此亦有承制而為校書<lb/>
郎者宗貴視昔橋之不能固而人病其渉也遂一日集<lb/>
其族人與一鄉之强有力者議之曰橋之為患也如是<lb/>
吾属餘金榖矣將焉為哉苟能置石而易之其利不亦<lb/>
博乎諸君朂之於是各捐鏹以給其用召一釋子普寧<lb/>
以督其役不踰月而橋成凡植柱二十有五鑱板二十<lb/>
為錢緫五十萬一邑之老㓜四方之商旅有過而觀者<lb/>
<pb n="KR4h0049_WYG_014-2a"/>
莫不喜嘆之噫東臯野人世服農力穡而已非有文史<lb/>
之教也非有法令之驅也其守鏹嗇粟以愚其子孫也<lb/>
冝矣而能捐有餘之貲興無窮之利以起千萬人之喜<lb/>
嘆者不其韙哉使之推大是心能擇子弟率親戚教之<lb/>
以儒術已而成粹美之器中㢘能之選俾徳澤仁術有<lb/>
所沾潤其為利也豈止若此而已哉彼之喜嘆者又豈<lb/>
止千萬人哉邑之士民羅適嘉其存心也為之序其本<lb/>
末而書其同議者之名氏則附于碑隂焉<lb/>
<pb n="KR4h0049_WYG_014-2b"/>
　　重修桐山橋記　　　　　　　　唐仲友<lb/>
淳熈辛丑嵗余守天台既作浮梁有自四明來者曰水<lb/>
無大小苟無阻咫尺千里寧海塗有二澗橋廢病渉能<lb/>
復之乎余以救荒辭越明年邑民張潭以狀請曰邑有<lb/>
桐山道士二橋將復之當得官為之主余喜問曰客告<lb/>
我久病未能汝慨然當之此富人之羙事能不作輟乎<lb/>
對曰某非富室獨好周急食餓施棺顧恵尚狹今投老<lb/>
若二橋復願畢矣余察其貌端而柔言寡以慤似表裏<lb/>
<pb n="KR4h0049_WYG_014-3a"/>
相副意能成事者為出公錢十五萬榜募助役未幾余<lb/>
解去越三載持邑符與吾里僧良又書來曰自經始連<lb/>
嵗歉竭力成桐山一橋曩許為某記敢以請且言橋故<lb/>
以木不支朞月嘉祐中邑人應宗貴與其族更以石鄉<lb/>
貢進士羅公適記之繼亦圮壊某相水勢不可與争架<lb/>
木為飛橋如兵書所謂天潢者三節两重長七尋有六<lb/>
尺覆以板甓甃其上翼以石欄岸髙尋有七尺疊石各<lb/>
廣九尋緫公用費千緡郡邑錢合十八萬民錢三十二<lb/>
<pb n="KR4h0049_WYG_014-3b"/>
萬餘皆某力始於十年孟冬成於明年季春某志其二<lb/>
幸一成余歎曰吾去郡意橋難就汝以家當郡邑豪民<lb/>
之力以績於成可謂仁且勇矣古人有言以功濟人者<lb/>
報以夀茲橋獨非濟人者乎徒出力猶當曰功况費財<lb/>
汝惴惴以老為憂天獨無報乎汝年未也吾聞戰勇氣<lb/>
一作再衰唯仁者之氣異於是利及於人中喜之氣自<lb/>
倍桐山之利博矣吾猶以初約望汝則吾言於傳逺猶<lb/>
信對曰謹受教因書以授之橋側有大松竒蹇如龍行<lb/>
<pb n="KR4h0049_WYG_014-4a"/>
者㳺息亦道塗之勝當與橋相為久者<lb/>
　　南塘記　　　　　　　　　　　胡　融<lb/>
有宋南渡之明年吾大父自峽谿翦棘荆蓬藋始居此<lb/>
斗指两辰越今二十有四閠矣葢吾邑之山發源自鳥<lb/>
石隆隆隐隠東行三四里始折旋而南故凡邑之公廨<lb/>
與民之屋廬皆在爽塏環邑内外為陂池為沼沚者葢<lb/>
寡也胡子之居適當卧龍之脇其地形稍正其土之支<lb/>
𣲖稍分其坳塹處稍有泉升髙而望其坡陁之形或如<lb/>
<pb n="KR4h0049_WYG_014-4b"/>
𤓰蔓如博局如釵之折股度其勢可遏可截可瀦可滀<lb/>
顧吾力未能也丁未之秋始羣役人轝壌而築之不踰<lb/>
月而堤成一夕大雷雨里巷之水争相灌注詰朝門牆<lb/>
之外髙下皆水揚瀾起波匯為藪澤氣象如在明越苕<lb/>
霅間也一年而荷生二年而魚肥三年而桞成四年而<lb/>
鷗鳥馴五年而堤上之竹秀既而㳺者來漁者入滌者<lb/>
至汲者集胡子與客常㳂堤而行折荷弄流𣺌然起江<lb/>
海之想夫一水之縱廣不能十數丈視三江五湖財一<lb/>
<pb n="KR4h0049_WYG_014-5a"/>
席爾而胡子侈然自大詎不陋哉葢天下之理巨細廣<lb/>
狹皆生乎人之心逹乎此者閬崑近在於蓬室一闥室<lb/>
小而八方存焉事固未易以形論也苟不以形論則洞<lb/>
庭彭蠡不翅乎礨孔而蚋翼蚊㫸亦可以覩嵩華矣今<lb/>
吾之水两涘渚涯之間雖可以辨牛馬烏知其不如扶<lb/>
桑之東渤海之尾彼又烏知其一滴一勺不可以浴日<lb/>
月而涵魚龍也胡子方將築亭其上投幘解屨以洗去<lb/>
其平生功名之念具釣車舴艋笭箵罩罟以窮烟波之<lb/>
<pb n="KR4h0049_WYG_014-5b"/>
樂願從吾㳺者當艤舟以待之<lb/>
　　縣學新泉記　　　　　　　　　李知微<lb/>
土之有泉如人之有血脉自非磽硧斥鹵不毛之地則<lb/>
凡都居邑宅雖百人之聚亦未有不依泉而立者甚至<lb/>
權其輕重以驗其氣之粹駁俗之薄厚好事者或又從<lb/>
而品其味之髙下以别之廬山之簾泉恵山之梁源至<lb/>
瓶榼走萬里相餉其為世所重葢如此寧川海邦也瞰<lb/>
臨渤澥鹹氣所鍾宜不知以泉為貴廼嵗甲寅有泉溢<lb/>
<pb n="KR4h0049_WYG_014-6a"/>
於縣學講堂之左不假疏濬自然清甘凡學之用汲盥<lb/>
灑濯以烹以飪取給而有餘識者以為是學校之祥焉<lb/>
世方隆儒重道闢館以延英俊則論秀當自茲始其謂<lb/>
之祥也固宜然解散於數十載之餘收拾一二年之頃<lb/>
累功未深美意易虧則隂相黙祐俾之持久而不廢者<lb/>
匪兹泉孰聚之廼歌曰挹泉之清兮澡我煩襟雋永芳<lb/>
㫖兮憩息書林自今而徃兮無有遐心再歌曰人莫監<lb/>
於流水而監於止水積善於躬兮其觀在此自今兮欽<lb/>
<pb n="KR4h0049_WYG_014-6b"/>
於世世歌闋而去<lb/>
　　放生池碑　　　　　　　　　　張　端<lb/>
恭惟主上臨御以來履國歩艱險痛二宫蒙塵憫生靈<lb/>
塗炭念祖宗以仁孝治天下廼廓度量戢干戈同盟鄰<lb/>
壌冀以迎奉二宫而息生靈之禍十有六年秋翠華南<lb/>
旋極為長樂是後屢遣間使<graphic n="KR0548" url="https://raw.githubusercontent.com/kanripo/KR-Gaiji/master/images/KR0548.png" mimeType="image/png"/>迓淵聖皇帝鑾輿其親<lb/>
親仁民愛物之心可謂備至明年大臣百辟思有以發<lb/>
揚盛徳而伸報上之誠以祝萬年無疆之夀以為孑孫<lb/>
<pb n="KR4h0049_WYG_014-7a"/>
千億之祥援唐肅宗遣使天下置放生池故事以聞詔<lb/>
可其奏爰命措置葢將示天下以好生之意俾人知為<lb/>
善物遂其性也臣仰嘆聖恩沾被動植古無倫比恭與<lb/>
官吏士庶尋訪舊跡皆云昔雖未有今上皇帝與人為<lb/>
善與物為春濵海之民感被聖化洽於其心剏而為之<lb/>
孰曰不可垂髫戴白衆口一辭於是度邑治内外之地<lb/>
乃得妙相寺之舊池闢而新之疊石而甃之環以欄楯<lb/>
周圍十丈有奇命寺僧守之遇天申聖節舉而行之使<lb/>
<pb n="KR4h0049_WYG_014-7b"/>
含生之物圉圉洋洋頒首莘尾不罹罾笱網罟之患<lb/>
其利博哉臣庶以此而奉吾天子吾天子以臣庻所奉<lb/>
而承顔長樂其樂烏可已耶况魚之為物非若獸之善<lb/>
走鳥之髙飛網罟所至罾笱所及雖婺婦亦可得之先<lb/>
王為是川澤有禁漁舍鰥鮞美萬物盛多則以魚麗為<lb/>
王者之政言萬物得性則以魚藻思王者之徳今天下<lb/>
州縣率遵聖意思波所鍾罔匪文王之靈沼豈止肅宗<lb/>
八十二所而已行葦忠厚指日可致萬夀無疆本支百<lb/>
<pb n="KR4h0049_WYG_014-8a"/>
世永保宗社以太平茲天下臣子之公願而感召之理<lb/>
固亦宜然臣謹拜手稽首而獻文曰天地大徳惟生之<lb/>
云徳配天地與萬物為春何以先之親親仁民皇帝即<lb/>
阼國歩多艱生靈塗地二宫蒙塵痛軫宸慮以柔圖勲<lb/>
乃戢干戈敦好厥隣奉迎太母長樂極忻繼遣<graphic n="KR0548" url="https://raw.githubusercontent.com/kanripo/KR-Gaiji/master/images/KR0548.png" mimeType="image/png"/>迓淵<lb/>
皇是謹同樂宇宙開樂寧親大臣百辟誠欵獲伸放生<lb/>
之池唐肅是因伏於閤門拜章以聞詔可其奏臣民率<lb/>
遵恩波所鍾徧及無垠能盡物性至誠則然於物咸若<lb/>
<pb n="KR4h0049_WYG_014-8b"/>
詩書備陳今吾天子克光於前俾爾含生游泳淵淪池<lb/>
也如此江湖不言四海歌誦天子之仁必得其夀億萬<lb/>
斯年本支百世䋲䋲振振大開明堂四夷咸賔<lb/>
　　薛公井記　　　　　　　　　　齊　碩<lb/>
薛公井者故寧海知縣毗陵薛公抗之所鑿也隆興甲<lb/>
申公來長斯邑利興害除衆以便安初市去水逺汲者<lb/>
頗囏於挈㩦公浚大井於縣治之東北廣度坊泉源寒<lb/>
冽恵利博甚厥後渫治弗以時殆泥不可食嘉定癸未<lb/>
<pb n="KR4h0049_WYG_014-9a"/>
郡守齊碩訪得其處而溝渠湮塞甃甓傾圯非復舊規<lb/>
乃捐緡錢命縣丞張脩董其事既加浚治復作亭覆之<lb/>
庶無負前人開創之意且匄名翰墨手大書其扁掲之<lb/>
亭上并銘而列之石於以永邑人甘棠無窮之思云其<lb/>
源也深其澤也永流祉不窮如酌此井<lb/>
　　八景樓記　　　　　　　　　　高似孫<lb/>
帝子降兮北渚目眇眇兮愁余嫋嫋兮秋風洞庭波兮<lb/>
木葉下此瀟湘風景屈宋情思筆力不可控書不可殫<lb/>
<pb n="KR4h0049_WYG_014-9b"/>
杜工部詩天寒漁父網罟凍洞庭瀟湘雪千里兹彷彿<lb/>
爾可控耶桞桞州詩烟銷日出不見人欵乃一聲山水<lb/>
緑亦梗㮣爾可殫耶控耶桞杜以江山自任目厯身渉<lb/>
大略若此若之何并包也囊括也山水之壯壯於湘中<lb/>
莫如海風物之神神於湘中亦莫如海六鼇出沒三山<lb/>
若沐乾浴坤一碧萬頃天琛水恠鮫室珠宫何有何無<lb/>
秘恠恍惚尤非湘中所可及然騷人所少至壯士所少<lb/>
㳺故事軼而不著跡鬱而不彰然如隂鏗詩海上春雪<lb/>
<pb n="KR4h0049_WYG_014-10a"/>
雜天際晚㠶孤羅隠詩洞連滄海濶山擁赤城寒韋述<lb/>
詩樹入江雲盡城銜海月遥祖詠詩海色晴看雨江聲<lb/>
夜聴潮耿湋詩海田秋熟早湖水夜漁深包何詩海雲<lb/>
朝滿市江鳥夜喧城喻坦之詩海曙霞浮日江遥水合<lb/>
天李頻詩隂霞出海散落月向潮流顧非熊詩塹起背<lb/>
城鴈帆分向海人李益詩片雲歸海暮流水背城閒詩<lb/>
家者流雋賞固不一可景名尤不一也英英哉陳君堯<lb/>
章甘栖其濵斵其麓凡海情狀以智受之又希昔人所<lb/>
<pb n="KR4h0049_WYG_014-10b"/>
以心乎愛矣者為其游息之物髙明之具雖未得拍斯<lb/>
䦨建斯酒固已翛然望蓬萊之雲氣懐乗桴之壯遊<lb/>
為之辭曰鯨可鞭兮走鱗洲右洪崖兮左浮丘拂北斗<lb/>
兮違玉樓閬風寒兮雪意秋天不濕兮海西流脚蹋月<lb/>
兮舞鼇頭两鼇前兮挾吾舟龍起舞兮魚飛浮酒注海<lb/>
兮不可籌蕭玉裂兮慿夷愁呌夫君兮一夷猶夫君醉<lb/>
兮吾歸休<lb/>
　　應心泉記　　　　　　　　　　賀允中<lb/>
<pb n="KR4h0049_WYG_014-11a"/>
居士賀子忱編茅為屋與其孥寓居於天台山萬年禅<lb/>
院之西地勢爽塏土脉深厚植花種竹日以成趣惟是<lb/>
水之去人稍逺而饙餾滌濯之用不足上有小澗走以<lb/>
竹渠則寒月常氷下有廢井汲以桔橰則人力深勤一<lb/>
日居士齋心炷香仰首穹靈而祝之曰聚族百指結草<lb/>
而居上下蔬食甘苦一律所需於世者甚薄而瓢飲之<lb/>
樂未適其願昔耿恭拜井而泉溢王覇濟渡而氷合雖<lb/>
今昔異時閒劇殊事而約已為衆有求斯應誠苟至焉<lb/>
<pb n="KR4h0049_WYG_014-11b"/>
理則均也神其吐之乎既祝之十日旱陽驕亢氣蒸如<lb/>
焚舍之東北相去十歩不加穿治天冽之泉既潔且豐<lb/>
其甘如醴其寒如氷其澤如玉其清如鑑由是一家之<lb/>
用不煩人力而遂給足衡茅之勝寖以膏潤矣山中父<lb/>
老明日舉相謂曰此地無泉何慮𢾗千百年君居未久<lb/>
而浹旬之間忽於平地湧激靈源若出造化如是之敏<lb/>
是何祥也豈天嗇其竇將有待而出耶抑時至事契而<lb/>
適相濟遇也將以化尼父之雨以資之後學耶將以興<lb/>
<pb n="KR4h0049_WYG_014-12a"/>
傅說之霖而被蒼生耶不然則泉源混混不舍晝夜胡<lb/>
為一日而驟至也居士曰汝無佞予予將告汝夫通天<lb/>
下者一氣備萬物者一誠我之禱也以衆泉之應也以<lb/>
心天地鬼神昭昭然常在人上若將閔予而告之曰爾<lb/>
家何貧爾志何清棄官何勇樂閒何真人棄爾取人疎<lb/>
爾親處荒山以自適邈四顧而無鄰地若有泉而不畀<lb/>
天下其孰與為仁以吾心如陶潛故得泉涓涓而始流<lb/>
以吾心如李愿故得濯清泉以自潔吾方將拜天之遺<lb/>
<pb n="KR4h0049_WYG_014-12b"/>
落泉之成借此之居以為斜川盤谷求諸文人作賦序<lb/>
以侈其貺而流其聲不亦可乎父老曰唯唯居士乃命<lb/>
工甃<lb/>
　　康濟泉記　　　　　　　　　　顔　度<lb/>
臨海令顔度乾道三年五月二十四日祈請白鶴山靈<lb/>
康祠見寢殿右階下水津津溢地面穴之得泉自殿址<lb/>
出與左靈濟泉適相直無分寸差因名曰康濟以廟名<lb/>
且取人兼濟也築亭泉上如其左八月二十六日亭成<lb/>
<pb n="KR4h0049_WYG_014-13a"/>
書是為記<lb/>
　　節孝巷記　　　　　　　　　　　石　墪<lb/>
淳熈二年臨海郡尤侯袤奉慶赦書上故鄉貢進士朱<lb/>
伯履妻陳氏賢行天子嘉尚有詔特封安人旌表門閭<lb/>
仍宣付史館明年春三月詔下侯即其家樹闕復其子<lb/>
孫世世毋有所與如律令又名其巷節孝大書而掲之<lb/>
郡人創見奔走觀瞻歡呼嘆羡歸告其家室及其姑姊<lb/>
妹女子相勉以安人為法安人子希尹希牧移書墪曰<lb/>
<pb n="KR4h0049_WYG_014-13b"/>
吾母旌表吾將求諸給事吳公為之記節孝名巷子其<lb/>
記之墪安人甥也二表兄命墪墪何敢以固陋辭竊嘗<lb/>
謂天之生人莫不予之以仁義禮知之性使之有君臣<lb/>
父子兄弟夫婦朋友之倫性焉安焉之謂聖復焉執焉<lb/>
之謂賢窮人欲而滅天理民斯為下矣夫先王之時道化<lb/>
行人倫明故人不失其性雖江漢㳺女無思犯禮汝墳<lb/>
婦人能勉君子以正去古既逺上之人專以刑政為治<lb/>
民免而無恥所謂士者固已馳騖乎利欲之途一遇難<lb/>
<pb n="KR4h0049_WYG_014-14a"/>
戹往往忘君臣父子兄弟朋友夫婦之分彛倫攸斁有<lb/>
不忍言况婦人女子乎國家聖聖相承為治不專以刑<lb/>
政比之近代習俗最美忠臣孝子義夫節婦名聞於時<lb/>
不可㮣舉求如安人節孝之全則亦絶無而僅有貢士<lb/>
之没也安人方豐少或以再行為言安人號慟引刀自<lb/>
刺左右救䕶得不死事父母舅姑孝姑百餘嵗安人順<lb/>
承無所不用其至教二子問學皆有聲稱為女為母之<lb/>
道於是乎盡天瑞孚應園桃異實庭萱合頴卒之郡侯<lb/>
<pb n="KR4h0049_WYG_014-14b"/>
有請帝命下頒行成閨門名垂史册節孝之巷煇映山<lb/>
川盛矣哉惟天子仁孝本於天縱以太上皇帝夀登七<lb/>
十亘古未有躬行慶禮恩被臣庻訪求節行尤為丁寧<lb/>
思欲風厲天下俾天下之人不失其性不亂其倫以漸<lb/>
復三代之淳厚故能旌安人之賢惟安人髙節至孝為<lb/>
人之所不能知知而不惑仁守而不憂勇决而不懼故<lb/>
能膺非常之寵惟郡侯尊主庇民至誠惻怛故又能推<lb/>
廣天子徳意而取節孝以名其巷者劉卿妻桓氏刑耳<lb/>
<pb n="KR4h0049_WYG_014-15a"/>
自誓沛相王吉奏髙行顯其門閭號行義桓婺殆與安<lb/>
人異世而同符視鄭公之鄉髙陽之里誠不足多鄉使<lb/>
安人生而男也術斯以往於治國平天下將無所不可<lb/>
婦人女子成就止是可不惜哉安人年九十有四齒髪<lb/>
不衰自今福夀益隆子孫益昌豈唯一郡一時之所矜<lb/>
式四方萬里之逺百世之下聞安人之風亦必有興起<lb/>
者矣安人奉直大夫守中之女太子詹事良翰之女兄<lb/>
朝散大夫景山之子婦朱氏望出義陽五代之季縚自<lb/>
<pb n="KR4h0049_WYG_014-15b"/>
永嘉徙臨海世以孝義相傳至安人始益彰著遂逹於<lb/>
上云<lb/>
　　朱氏旌表門閭碑　　　　　　　吳　芾<lb/>
淳熈二年今皇帝以太上皇帝夀登七秩亘古無有思<lb/>
鴻厥慶施於臣庻廼十有二月赦文孝行節義著於鄉<lb/>
閭者長吏以聞當議旌録先是元年正月台州守臣詹<lb/>
儀之奏州之任者暨士民凡百一十有七人合詞言臨<lb/>
海縣貢士朱伯履妻陳氏有節行伯履早世年盛子㓜<lb/>
<pb n="KR4h0049_WYG_014-16a"/>
媒氏請復有行陳氏撫膺慟絶既甦歎曰吾寧速死忍<lb/>
聞此言引刀欲自翦侍婢亟持之廼免事父母舅姑至<lb/>
孝姑宜人林氏年髙齒豁陳氏手調㫖甘動能順適其<lb/>
意姑垂絶執其手曰願婦子孫夀數如我訓二子希尹<lb/>
希牧有法以文行孝友稱陳氏年九十有三齒髪不衰<lb/>
姆則壼彛州里所矜式天産祥嘏厥有桃實萱頴之異<lb/>
請以其事列諸朝特加褒表以為節孝勸州遣吏按驗<lb/>
如狀謹以聞十月守臣趙汝愚繼剡上皆未報會慶禮<lb/>
<pb n="KR4h0049_WYG_014-16b"/>
行耆年髙節悉加崇奬邦人援以為請守臣尤袤申前<lb/>
奏上嘉其節明年三月壬戌有㫖特封安人旌表門閭<lb/>
仍宣付史館詔書至闔郡讙迎耋稚竦觀植門建臺諏<lb/>
恊令式臺成有白雀翔於上見者異之一日希尹希牧<lb/>
踵門曰母氏之節亦既列於贊書詔於太史矣願公勒<lb/>
諸石益為不朽傳芾辭不獲命則進二君而言曰予昔<lb/>
與君之諸父逰習聞君家事君之祖母林宜人治家以<lb/>
禮法教子以義方聚族千指内外無間言宜人年百有<lb/>
<pb n="KR4h0049_WYG_014-17a"/>
一嵗時郡守宗公頴欲請表其門會頴去弗果善積益<lb/>
豐委祉厥婦安人實太子詹事陳公良翰之姊風節義<lb/>
㮣濡染素熟承姑慈訓厥徳惟肖庸能身享上夀保有<lb/>
全節方聖上以孝理天下湛恩下逮首承天寵為世世<lb/>
萬子孫光耀且俾鄉之為婦為母者以安人為法今君<lb/>
又克順承侈大之是皆可書也已予既紀其略而又繋<lb/>
之以詩詩曰婦徳之修至隱而昭行成於家而列於朝<lb/>
國有勸懲當罰而止孰觀而化表厥宅里淑哉若人識<lb/>
<pb n="KR4h0049_WYG_014-17b"/>
明志堅之死靡他不貳所天節則髙矣報亦云侈既畀<lb/>
以年庸介爾祉嶪嶪崇臺左右其門匪臺之崇維徳之<lb/>
尊詔而子孫勿替勿懈永言保之毋俾臺壊告而里閭<lb/>
而婦而母惟節惟孝惟臺之視聖孝不匱善推所為我<lb/>
詩於石垂世作規<lb/>
　　東巖堂記　　　　　　　　　　曽　丰<lb/>
天台鴈蕩二山見謂二淛第一勝處山距郡逺近郡士<lb/>
大夫往逰焉酷愛之觴酬詠酢之不足假繪素以幻其<lb/>
<pb n="KR4h0049_WYG_014-18a"/>
姿行輙自隨又不足假石以幻其態坐輙自對又不足<lb/>
相所居前後左右山天所予形峥嶸耶畏佳耶陂陁耶<lb/>
壇曼耶百爾屈竒與二者彷彿則又因天之資參地所<lb/>
宜宜花藝花宜竹藝竹宜木藝木以為家園因人所藝<lb/>
參地之利利亭築亭利臺築臺利榭築榭甚者軒堂樓<lb/>
閣具以為園觀公退私郤曼賔客不者道家人濕則從<lb/>
目燥則從足花竹木之間醒則從坐醉則從卧亭臺軒<lb/>
之上嬉忘勌勌忘歸士大夫之所及類然也今臨川史<lb/>
<pb n="KR4h0049_WYG_014-18b"/>
館修撰郎中陳公又有出乎其類者存曰山勝不失两<lb/>
全園勝寧容一偏於是劃所闢城東𢾗十畮而東西之<lb/>
東所掲曰小瑶曰生秋曰𤓰風曰蜜露曰齊芳凡五匪<lb/>
亭臺伊軒榭西所掲曰閙春曰見笑曰問開曰花嶼曰<lb/>
飲巢曰数紅曰記好曰渉趣曰四友凡九匪伊誰之外<lb/>
則二堂突兀五居右故東曰東巖五之會也西曰勝賞<lb/>
九之會也物不两大東巖又西勝之會歟公自慶元丁<lb/>
已經始於茲未考工且治且享自為韵語樂章發揮之<lb/>
<pb n="KR4h0049_WYG_014-19a"/>
諸賓客賡音就詠創思别吟又從而推廣之園無遺景<lb/>
景無遺勝巻軸轉至余嵗在甲戌矣徽音徽思殆盡式<lb/>
紬且繹堂為園不可汎觀圍為山不可常見設也夫山<lb/>
鮮有不屈奇者惟士大夫胷中自有屈奇然後山之屈<lb/>
奇聴命焉園所掲十六大歸取花竹木故事命之東堂<lb/>
則惟巖勝屈奇之最而巖體中虚又與道似故耶道以<lb/>
虚御羣有巖以虚御羣勝魏國張公之紫巖衛國留公<lb/>
之梅巖侍郎李公之巽巖雖莫非以其與道似取也抑<lb/>
<pb n="KR4h0049_WYG_014-19b"/>
亦三公道與巖似此以此之屈奇命彼之屈奇聴交相<lb/>
合符然歟雖然三公者二職經綸一職論思畢然後退<lb/>
與巖休公出為使入為郎時則二未一職已經巖始亡<lb/>
廼太蚤計是不然巖之休公之心同一虚也心與虚俱<lb/>
道𦕈天下公所見未必不毛眎法從粟眎宰輔論思經<lb/>
綸國務所急者猶我須歟虚以應之不我須歟虚以聴<lb/>
之虚在我須在彼所虚大小何如我所計也大須則大<lb/>
應小須則小應豈我所計哉充公之虚應國之須大以<lb/>
<pb n="KR4h0049_WYG_014-20a"/>
小眎小以大眎無不可兹於臨川也小以大眎來哉出<lb/>
守與虚舟俱戾止坐填與虚位俱歸歟入息與虚室俱<lb/>
而生白矣大以小眎將不外茲意者巖特其虚所寄之<lb/>
一猥於堂之未記也周諸賔客推廣意記之公廣夀字<lb/>
成卿云明年寎月望日記<lb/>
　<lb/>
　<lb/>
　<lb/>
<pb n="KR4h0049_WYG_014-20b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　赤城集巻十四<lb/>
</p>
<p>
</p>
  </div>
<div>
<head>赤城集巻十五</head> <lb/>
    <p>
<pb n="KR4h0049_WYG_015-1a"/>
欽定四庫全書<lb/>
　赤城集巻十五<lb/>
　　　　　　　　　　　　宋　林表民　編<lb/>
　　雪巢記　　　　　　　　　　　尤　袤<lb/>
呉興林君景思寓居天台城西之蕭寺破屋數椽不庇<lb/>
風雨榜其燕坐之室曰雪巢日哦詩於其間客有問君<lb/>
所以名巢之意君曰天下四時之佳景冝莫如雪而幻<lb/>
化變滅之速亦無甚於雪者方其凝寒立水夜氣贔屭<lb/>
<pb n="KR4h0049_WYG_015-1b"/>
紛紛皓皓萬里一色瑶臺銀闕亦現於俄頃間然朝陽<lb/>
暿暉則向之所覩蕩然滅沒而不留矣自吾來居天台<lb/>
時王公貴人比里而相望朱門甲第擊鐘而鼎食童顔<lb/>
稚齒羣聚而嬉戲今未二十年其昔之貴者則已死向<lb/>
之富者或已貧而往之少者悉已耄回視二十年直俄<lb/>
頃爾其幻化變滅之速不猶愈於雪乎知其非堅實也<lb/>
於其俄頃起滅之中乃復顛𡨕於利害交戰於寵辱汨<lb/>
汨至於老死而不自知非惑歟今吾以是名吾巢且將<lb/>
<pb n="KR4h0049_WYG_015-2a"/>
視其虚以存吾心視其白以見吾性視其清以勵吾節<lb/>
視其幻以觀吾生則知少壯之不足恃富貴之不足慕<lb/>
貧與賤者不足以為戚非特以此自警而且以警夫世<lb/>
之人使凡遊吾之巢者躁者可使靜險者可使平而汚<lb/>
者可使之潔不亦休乎余聞而嘆曰浩哉斯巢雖方丈<lb/>
之地其視廣厦萬間而不與易也夫樂莫樂於富貴憂<lb/>
莫憂於貧賤然有馬千駟不如西山之餓夫紆朱懐金<lb/>
不如陋巷之瓢飲孰知乎匹夫之樂有賢於王公大人<lb/>
<pb n="KR4h0049_WYG_015-2b"/>
之憂畏也哉世之附炎之徒方思炙手權門焦頭爛額<lb/>
而不悔求而不得則躁得而患失則戚戚與躁相乗則<lb/>
心火内焚日夜焦灼聞君之風亦可少媿矣君少嘗從<lb/>
髙僧問祖師西來意又於方士得養生術其清玉潔其<lb/>
真竹烈其窮不堪忍而其樂侃侃然余來天台始識君<lb/>
一見如平生歡時方困郡事卒卒無須臾間毎從君語<lb/>
輒爽然自失顧視鞭朴滿前牒訴盈几便欲捨去今得<lb/>
歸休林泉之下毎一思君發於夢想則雪巢之境恍然<lb/>
<pb n="KR4h0049_WYG_015-3a"/>
在吾目圍中矣因述君之説使書于其壁以為之記<lb/>
　　香逺堂記　　　　　　　　　　趙師夏<lb/>
昔我大父宗卿隨蹕而仕南方再轉而丞兹邑盖紹興<lb/>
之丙辰也今幾百年昔之故老遺民無有在者而階序<lb/>
垣墉亦非其舊獨所植酴醿在聴事便坐之左猶無恙<lb/>
也其子若孫培植愛䕶轉相告語曰是皆趙公宗卿之<lb/>
手澤其勿廢諸而官于是者不知更幾人矣亦皆知民<lb/>
之意恃以不伐嗚呼可謂盛矣今縣丞趙公因人之情<lb/>
<pb n="KR4h0049_WYG_015-3b"/>
追跡其所由始益加扶植表而出之名其燕息之堂曰<lb/>
香逺盖取老坡酴醿詩無風香自逺之句而命師夏記<lb/>
之師夏竊惟人之仕於州縣豈不願有以在民者哉而<lb/>
得民者蓋寡也得乎民矣而能久者又寡也長篇短詠<lb/>
浮詞綺語播為謡誦徧於津亭未幾而蕩若風煙漫無<lb/>
遺跡而以怨詈繼之矣磨石礱碑稱誦誇詡以紀徳政<lb/>
玉軸錦標散入侯門未幾而薦柱支牆斷棄弗顧而以<lb/>
非笑繼之矣圖形肖像托身佛老晨香暮燈飲食必祝<lb/>
<pb n="KR4h0049_WYG_015-4a"/>
號曰生祠未幾而塵罩鼠傷色沈蠧蝕人皆忘其姓名<lb/>
矣是何也顧此弱枝柔條非有吏卒之呵䕶法令之禁<lb/>
禦稍失顧盼斧柯及之而本根㧞矣乃能至於百年之<lb/>
久乎此又何也然後知實徳在人非智力之可取人心<lb/>
所孫亦不以歳月而有異而人之有恃乎物與物之有<lb/>
恃乎人其効固殊也今吾贊府之名堂豈不足以有警<lb/>
世者哉雖然今贊府以儒學發身以經術從政不皎皎<lb/>
以為明而人自不能欺不孑孑以為義而人無得而議<lb/>
<pb n="KR4h0049_WYG_015-4b"/>
寛厚慈良視民如子敲扑榜笞審而後發而必寓以不<lb/>
忍之意歳大侵郡檄視田公盡厯徑術皆以實聞上為<lb/>
之蠲租發廪獨最他郡又為緩征弛禁以來旁郡之米<lb/>
於是商舶合集民忘其饑皆公之惠也繼自于今民之<lb/>
有其生而能有子及孫者不知其幾千人矣而在人之<lb/>
心宜莫可測則是花見愛於人而迎風浥露吾知其又<lb/>
有百年之夀矣後之有繼公之志行公之事則花之夀<lb/>
又不知其有幾而我先公之流芳因有托無窮也記其<lb/>
<pb n="KR4h0049_WYG_015-5a"/>
敢辭公名彦珽字廷玉師夏宗藩諸父行也<lb/>
　　東嶼書房記　　　　　　　　　周端朝<lb/>
地靈境勝為燕閒之館圖史横列昔人所謂天下至樂<lb/>
終日几案者也然則學道者亦樂此乎孟子有言讀其<lb/>
書不知其人可乎是以論其世也因書而得其人因人<lb/>
而得其世所樂在是世豈遂逺哉曩乾道淳熈間異才<lb/>
輩起其大者盖已接紹宗元振擢光燄或統紀自命前<lb/>
無古人雖不得於時猶能激議論之波瀾暢文章之氣<lb/>
<pb n="KR4h0049_WYG_015-5b"/>
脈也松山二丁君好學喜事家有海山竒詭之觀諸公<lb/>
間多過焉極譚浩歌愕神鬼而變風霆若其抽架而資<lb/>
諷詠題紙而寄吟哦厯厯尚可想見累十年英淪哲謝<lb/>
往時議論風節凋靡如絲雖其文章亦纎嗇而弗騁後<lb/>
生思見前輩如遂古之世也子植少而嗜書唯諸父遺<lb/>
汝是念作東嶼書房而誦讀其中夫書在則前輩風烈<lb/>
尚未亡固春齊暉而秋合照也而子植得以朝夕涵泳<lb/>
於斯可樂也已抑余聞之世盖有蟬蛻塵垢酲飫簡編<lb/>
<pb n="KR4h0049_WYG_015-6a"/>
者矣雖然其書具焉物情世故綱挈目從淺深有則廣<lb/>
宻有度凡事之條理不可越也其所歸宿無不驗也世<lb/>
盖有棲身事役委迹周流者矣雖然其書具焉隨事偶<lb/>
變賔敬主肅混混而壑芸芸而根其油然以光者不可<lb/>
沒也其悠然以長者不可遏也盖施止牾合時事萬殊<lb/>
如環無窮而書無不具也在人常自體之而己今子植<lb/>
甞仕於時親逢施止牾合之異以書為我而退求其心<lb/>
其追省前賢出處語黙之際宜多有慨然於中者歟況<lb/>
<pb n="KR4h0049_WYG_015-6b"/>
其施而不止合而不牾其事乂有大於今者歟松山之<lb/>
園池館增修臨望增闢幽泉故井吐芳而効潔夀藤繁<lb/>
□含淑而嘘清詩人墨客掇蘂而裁冰金石相宣東南<lb/>
有園稱丁氏而東嶼有書房則自子植所以承其先焉<lb/>
子植無嗜好之流而有深湛之思園雖華其心何往非<lb/>
寄也書房寄也其書非寄也<lb/>
　　康吉堂記　　　　　　　　　　呉子良<lb/>
侍郎王公榜林君詠道之堂曰康吉林君死餘十載士<lb/>
<pb n="KR4h0049_WYG_015-7a"/>
大夫猶喜道之聮篇續詠堂之光輝如新而林君殆不<lb/>
死也呉子曰世之營屋室以求安身者衆矣計其宏傑<lb/>
詭麗百倍此堂者又衆矣蕩然而丘墟蓊然而荆棘者<lb/>
相望也不為丘墟荆棘則頽檐敗棟風掀雨摧行路為<lb/>
之太息也夫興壊世之必有而悲喜異焉豈固以屋室<lb/>
也哉人之智力有盡而義理無窮義理之萌裊如一綫<lb/>
亡而存絶而續也智力所到煙雲排空存而亡續而絶<lb/>
也林君死於布衣無寸爵以自援智力微矣余友其子<lb/>
<pb n="KR4h0049_WYG_015-7b"/>
逢吉而間過其堂則環顧皆書也書者義理之㑹也聖<lb/>
賢淵微古今謨憲進而範俗退而禔身取之書沛如也<lb/>
林君之所以遺逢吉亦逢吉之所以遺其後也余不識<lb/>
林君而攷諸鄉論信儒者已今逢吉又博而詢古約而<lb/>
通今沖實内充章采外炫此義理之傳書之澤也夫心<lb/>
恬於義理之謂康不必其身之老夀家裕於義理之謂<lb/>
吉不必其後之顯榮世以智力而林君以義理此悲喜<lb/>
之所以異而屋室之興壊不足論也雖然義理一而書<lb/>
<pb n="KR4h0049_WYG_015-8a"/>
萬殊毫釐之際逢吉盡心焉于以訂家學之源流正後<lb/>
來之趨向使義理愈傳而喜道斯堂者餘百載而未厭<lb/>
林君終不死矣林君名師藏逢吉名表民<lb/>
　　盡美亭記　　　　　　　　　　張景脩<lb/>
仙居邑之美者也而一山盡焉福應山之美者也而一<lb/>
亭盡焉盡美亭者非盡一山之謂盡一邑之謂也朝奉<lb/>
大夫龎公倅台之二年季按屬邑轍環七百餘里可謂<lb/>
勞矣然至於仙居福應則徘徊四覽嘯咏終日欣然忘<lb/>
<pb n="KR4h0049_WYG_015-8b"/>
歸信乎美哉一日謂景脩曰昔朱超石云登北邙逺眺<lb/>
則衆美都盡予於此山見之矣山距城二里崢嶸獨秀<lb/>
浮圖居其上而亭居浮圖之南余名之曰盡美焉子為<lb/>
予記之景脩曰唯唯雖然公之意豈有窮也不遺一景<lb/>
一物兼收而並采猶東西之不可相無邑之栝蒼章甫<lb/>
紫□韋羌皆峯巒險絶巖洞瓌恠而溪流淼然煙雲晦<lb/>
𡨕鷗鷺出沒平波魚唱斷壠樵歸有騷人畫史不能工<lb/>
也夫豈易名哉邑令劉君襲明雅為公知圖序以告於<lb/>
<pb n="KR4h0049_WYG_015-9a"/>
是又知福應山者皇祐間令樞宻直學士陳公述古名<lb/>
之也陳公賢先正勸學文垂於世踰四十年公實作是<lb/>
亭公賢宰相子人門冠代不驕富貴而意乃在乎山水<lb/>
之間愚將見其美不專於竹石花木風晴雨雪之際而<lb/>
在乎學者之材也噫美於是盡矣<lb/>
　　種徳庵記　　　　　　　　　　葉　適<lb/>
余同年友瓊州刺史郭宗之既沒十年子森卿用舉者<lb/>
五人知崇陽縣磊卿鎖主簿㕔中乙科皆㑹余容成之<lb/>
<pb n="KR4h0049_WYG_015-9b"/>
陽始余與宗之别長沙宗之卒而余有大戚不暇哭又<lb/>
不能弔相對慚惋而已故訪其家事甚詳森卿曰先人<lb/>
葬蓮堂蓮堂之山吾數世墳墓所藏也並墓之廬吾先<lb/>
人手所建也郭氏自鎮將傳祀三百約而久勞而安至<lb/>
曽大父正信均淑一縣所取平也大父施捨惠助一鄉<lb/>
所倚成也而後先人士以文顯吏以善最然而端直寡<lb/>
偶不視時向背縮歛自愛不倚勢進趨毎曰吾欲先世<lb/>
流澤常在子孫使墳墓永有蔭託爾奚以多為故廬上<lb/>
<pb n="KR4h0049_WYG_015-10a"/>
之題我兄弟以種徳為之名者先人之志也余聞而歎<lb/>
曰允哉夫家非徳不興徳非種不成雖一人之家未嘗<lb/>
不與天地同其長久所以不能者天地種之而人毁之<lb/>
也人之所就未毫末而以丘山之心承之為益幾何然<lb/>
則謙者種之盈者毁之也我可以得彼豈可以喪一夫<lb/>
攘臂萬人裂其肘矣然則讓者種之爭者毁之也義勇<lb/>
而先利怯而後君子也小人反是然則亷者種之貪者<lb/>
毁之也冥升疾走轡必失御必蹙徐行安步神乃泰氣<lb/>
<pb n="KR4h0049_WYG_015-10b"/>
乃舒然則退者種之進者毁之也為其厚不為其薄治<lb/>
於已不治於人寧散無積寧儉無忲皆所以種而不敢<lb/>
毁也朝種暮穫市人之徳也時種歳穫農夫之徳也種<lb/>
不求穫不敢毁不敢成聖賢之徳也沖漠之際萬理炳<lb/>
然種者常福毁者常禍天地之徳也郭氏其知所以種<lb/>
矣知所以種則知徳矣<lb/>
　　雲海觀記<lb/>
丹丘列仙之所萃自昔有道術者多居焉歳在丁酉松<lb/>
<pb n="KR4h0049_WYG_015-11a"/>
山丁君少雲始即其所居之南依山之址闢而為園逺<lb/>
近蔽虧髙下輝映回還委折而曰堂曰亭曰臺曰榭曰<lb/>
林曰坡曰窩曰谷無慮二十餘許意匠翦裁各成面勢<lb/>
然已具載於雪巢林景思之賦詠矣至於一日千里偉<lb/>
然有竒詭特異之觀可以拒髙明排埃壒使人徘徊顧<lb/>
戀而不能去則自小垂虹而入跨蓮蕩不知其幾何畝<lb/>
有堂巋乎其上而曰芙蓉此尤雪巢之所長吟而永歌<lb/>
者盖煙霞之吞吐雲氣之開歛日光之出沒野色之濃<lb/>
<pb n="KR4h0049_WYG_015-11b"/>
淡隠几而望有若道家所謂海上之三神山也相與隠<lb/>
約拱揖於有無冥漠之間龍川陳同甫來自永康一見<lb/>
輒心可每與少雲少詹擊節抵掌譚王說霸窮日竟夜<lb/>
而不知倦間舉酒以屬少雲自李謫仙死世無竒士誰<lb/>
能騎長鯨駕大鵬徜徉恣肆以與之為沆漭汗漫之遊<lb/>
乎時庚子距今五十有二年矣子植倦遊來歸遐想舊<lb/>
事因芙蓉之故址敞為傑閣髙軼霄漢既成而以雲海<lb/>
觀目之盖取坡公玉霄雲海之詞以足先世之所未為<lb/>
<pb n="KR4h0049_WYG_015-12a"/>
者夫紉隳緝墜使不一失夫前人之遺固非世其家者<lb/>
不能不惟曰世其家而斥大其所已成規恢其所未備<lb/>
西自秋堂廣袤開拓伐蓬藋列花卉極水石林麓之盛<lb/>
葱蒨茂蔚對蒙泉精舍殆若異境且旁築客館數十楹<lb/>
東由松嶺度横杓㳂縁夷猶上下壠坂有幽泉溢出㶁<lb/>
㶁碎石間循其右以上挹蓬萊雲氣若几按間物而又<lb/>
於東北之隅掲為此觀是豈不足以𢎞先志侈後觀哉<lb/>
子植既集友朋以樂之且曰覩天地之大覽山海之勝<lb/>
<pb n="KR4h0049_WYG_015-12b"/>
吾何敢於自曠亦聊以憇其馳驟焉爾友朋悉詞請曰<lb/>
往者之屈來者之伸此易所貴乎隨時之義又奚必勤<lb/>
計慮於一出入息之間耶雖然巨浪喧豗迅風横潰回<lb/>
轤轉櫂則即有泊岸遵途之捷矣故進而競於物也詳<lb/>
不若退而反於己也約此惟有道者知之子植其不講<lb/>
於道乎子植名木<lb/>
　　藥園小畫記　　　　　　　　　謝　伋<lb/>
右藥園小畫一巻作雲林室廬人物草木鳥獸伋先世<lb/>
<pb n="KR4h0049_WYG_015-13a"/>
既無盈餘且漂流轉徙不能治生産久為祠官俸入至<lb/>
薄居不敢近州縣食不敢飽粱肉於窮僻處人棄我取<lb/>
粗辦一㕓家舍之旁買石田葺茅竹為園囿辛勤十餘<lb/>
年根撥皆自封植下澤欵叚其來無時板輿輕軒或因<lb/>
分胙而至以為草木諸菓物皆藥也總而名之曰藥園<lb/>
園陿小不足賦有僧了宗者來游寫以淡墨樹輪相糺<lb/>
林木茂骫藤蘿滋蔓樓閣隠於其中靈石寺也出苔蘚<lb/>
山門緩步荒徑挾平頭奴載一壺酒貌伋也垂楊夾道<lb/>
<pb n="KR4h0049_WYG_015-13b"/>
叢篠插籬羅漢大樹映門者園也下<graphic n="KR2063" url="https://raw.githubusercontent.com/kanripo/KR-Gaiji/master/images/KR2063.png" mimeType="image/png"/>黄甘塢後浸白<lb/>
蓮池池上偃盖松紫霄諸峰羅列目下是為水芝軒蓬<lb/>
藋數楹中檻靈泉館僧閒栖鹿於後有坐起更衣之房<lb/>
是為挽衣寮水泉甘香隣曲汲不絶作屋陰樹是為潤<lb/>
畦亭把茅盖頭孤鶴暮入題鶴乘後望古松百章籬内<lb/>
巨竹滿坡面雙槐背三章一堂二内榜曰斸青由堂而<lb/>
西上薜荔階别一小丘最後得之地多薏苡不絶其本<lb/>
乃結草庵簷以竹瓦榜曰明珠主人或挽衣於寮或抱<lb/>
<pb n="KR4h0049_WYG_015-14a"/>
甕於亭出灌諸畦或坐於堂上使童奴蘇蘭椒桂酌泉<lb/>
烹茶或採蓮斸藥惟意所在挾書登山山明水清人迹<lb/>
斷絶聞猿啼鳥鳴而已意隨事更景與時變而畫亦難<lb/>
盡也宗呉人筆迹甚可喜<lb/>
　　松山林壑記　　　　　　　　　陳耆卿<lb/>
松山林壑者丁君少雲幽棲之所也余聞丁園名素著<lb/>
又以趾其園者多偉人遂益著按其所昉於少雲者二<lb/>
十有五衍於子植者三十有三大較松山其主名也而<lb/>
<pb n="KR4h0049_WYG_015-14b"/>
東際海西接仙源水自西南數十折而至東北其横竪<lb/>
側出如一步武而神工隨也其倐窈忽爛如一頃刻而<lb/>
物候換也其遞涼燠雜幽麗如一拱揖而四序之變交<lb/>
吾前也盖好境天吐佳趣人涉俯瞰而仰荅逺矚而近<lb/>
觀萬象横陳迥不可狀其以為幽棲則宜雖然古所謂<lb/>
幽棲者未必具是也今必具是哉夫具是心未必具是<lb/>
景也廼若其景具則是心益具矣心具無景不清否則<lb/>
無景不俗君之於此景也寄此清也其清非錮於幽棲<lb/>
<pb n="KR4h0049_WYG_015-15a"/>
者也自其善積於身孝熟於親義洽於人充其心可以<lb/>
達也或不得充而可充者在則雖窮無磷況復有不窮<lb/>
者邪故大而天地之周流細而魚鳶之飛躍攖吾目慨<lb/>
吾心景隨心生而心不隨景以逝是真幽棲者也非錮<lb/>
焉者也夫出處之義亦大矣幽棲者處而不出者也故<lb/>
少雲不及仕而子植既仕矣非可以處而不出也然則<lb/>
知所以處而後知所以出盖處而不出固未礙於行義<lb/>
出而暫處又所以精於求志而章明之也故子植之歸<lb/>
<pb n="KR4h0049_WYG_015-15b"/>
也而於此尤惓惓焉盖君兄弟所從游如葉水心陳龍<lb/>
川正偉人之尤者皆嘗與之婆娑偃仰詠歌講誦於其<lb/>
間其笻影屐聲龜鷺猶能認憶也今二公已逝而清薌<lb/>
館方築當有名勝豪特袂連簮盍與之共籌此心者而<lb/>
予以官守未能隨也子植又言山之阿幽阻面勢者尚<lb/>
衆規而未成者亦衆然則子植心固無盡而其景得有<lb/>
盡哉其心少雲之心也非錮於幽棲者也<lb/>
　　劉阮洞記　　　　　　　　　　鄭至道<lb/>
<pb n="KR4h0049_WYG_015-16a"/>
劉阮洞其傳久矣余竊邑於此訪於故老往往不知其<lb/>
所在此按圖得之以詢䕶國寺僧介豐者乃曰洞居寺<lb/>
之東北二里斜行山谷隠於榛莽間人跡罕及本朝景<lb/>
祐中先師明照大師嘗採藥還見橋跨水光彩眩目二<lb/>
女未笄戯于水上如劉阮所見此水仙之洞府也元祐<lb/>
二年春植桃數百本所以追遺跡繼故事也越明年三<lb/>
月十日丁丑寺僧報桃花盛開并以其景物之盛求名<lb/>
焉令率縣尉縉雲郭儀彦文監征開封曹<graphic n="KR0034" url="https://raw.githubusercontent.com/kanripo/KR-Gaiji/master/images/KR0034.png" mimeType="image/png"/>得之來遊<lb/>
<pb n="KR4h0049_WYG_015-16b"/>
而黄岩主簿西安王沔之彦楚與其弟宣徳郎知金華<lb/>
縣事漢之彦昭繼至乃相與幅巾杖藜徜徉行歌沼澗<lb/>
而上觀渌波之漣漪聴寒音之潺湲㣲風過之餘音清<lb/>
逺飄飄然猶鏘珮環而朝玉闕也遂名之曰鳴玉澗澗<lb/>
之東有隖植桃數畦花光射日落英繽紛㸃綴芳草流<lb/>
紅縹緲隨水西下此昔人食桃輕舉之地也遂名之曰<lb/>
桃花隖自隖以北行數步攅峯疊翠左右迴擁中有澗<lb/>
流隨山曲折而遊人之道從之及水窮而道盡則有潭<lb/>
<pb n="KR4h0049_WYG_015-17a"/>
清徹淵澄可鑒毛髪羣山倒影浮碧揺蕩中有洞門潛<lb/>
通山底其深不測雖淫霖暴至而不盈大旱焦山而不<lb/>
涸此等僧見金橋之地也遂名之曰金潭潭之南滸水<lb/>
淺見沙中有盤石三不沒者數寸可坐以流飲自上流<lb/>
浮盃盤隨流蕩漾必經三石之間俯而掇之如在几案<lb/>
此羣仙㑹飲之地也遂名之曰㑹仙石擬石之端仰而<lb/>
視之三峯鼎峙峻極雲漢寒光襲人虚碧相照懸崖落<lb/>
花紅雨散亂其東峯則孤危峭㧞儀狀竒偉上有雙石<lb/>
<pb n="KR4h0049_WYG_015-17b"/>
如綰鬟䯻遂名之曰雙女峯其西峯則壁立千尋上連<lb/>
巨嶽朝陽方升先得清照遂名之曰迎陽峰其中峰則<lb/>
居中處尊以雙女迎陽為之輔翼羣山之翠合而有之<lb/>
遂名之曰合翠峰三峰之間林麓疎廣草木瑰異左連<lb/>
瓊臺雙闕之山右接石橋合澗之水採芝茹术擷翠珮<lb/>
芳杖履輕而白雲隨笑語髙而山谷應翛然而往直欲<lb/>
跨雙鳬御清風逍遥乎不死之鄉而不知塵境之卑蹙<lb/>
涉世之有累也遂名之曰迷仙島以出至于迎陽峰之<lb/>
<pb n="KR4h0049_WYG_015-18a"/>
下有巨石偃于山腹廣袤數丈寺僧目石為址構亭於<lb/>
其上畫角雕楹翬飛鳥革前臨清泚瓦影浮動魚跳圓<lb/>
波光弄樽俎浮杯之迹顧指在目遂名之曰浮杯亭是<lb/>
日也天氣清明東風和暢巖端過雨疎雲漏日余與諸<lb/>
君㩦裀蓆挈壺觴上登崔嵬下弄清淺流觴籍草惟興<lb/>
所適山殽野蓛具於臨時膾靈溪之鱗茹金庭之蕨無<lb/>
備具之勞也掛衣長松落㡌幽石帶慵則披衣履倦則<lb/>
跣足解巾漉酒玉山自頽無衣冠之束也意所欲飲命<lb/>
<pb n="KR4h0049_WYG_015-18b"/>
尊注之一引而盡量窮則止無鐘鼓之節也酒酣浩歌<lb/>
聲振林木音無宫商惟意所發樵夫牧厮為之捫髙崖<lb/>
履危石荷柯倚筞而視之彼烏知其非劉氏之子阮氏<lb/>
之孫厭洞府之未廣而復為山間之遊乎既而夕陽西<lb/>
傾暮煙四塞洞天之景恍若失之於是尋雲路騁歸驂<lb/>
松月照人金影破碎遥聞鷄犬乃悟人間諸君皆瞿然<lb/>
而驚相顧而語疑夫陵谷之變更而子孫之遷易也時<lb/>
郭彦文立馬謂余言曰數千百年湮沒之迹自公發之<lb/>
<pb n="KR4h0049_WYG_015-19a"/>
今日勝遊之樂可無文以記之乎余病夫山水清而文<lb/>
辭俗景物富而才思窮不能盡洞中之幽趣固辭而不<lb/>
獲免乃書其所見之實以塞來命若夫冩難名之象發<lb/>
不盡之意則諸君之新辭雅咏在焉非予所能道也<lb/>
　　委羽洞記　　　　　　　　　　謝　伋<lb/>
台州黄巖縣西五里有岡阜連屬草木茂宻其洞曰委<lb/>
羽父老相傳數十年前常有青衣童子戲洞口居人以<lb/>
滓穢溷之童因忽不見紹興辛酉今石城使君李侯端<lb/>
<pb n="KR4h0049_WYG_015-19b"/>
民令兹邑暇日勸課農桑至其處始擇道士董大方主<lb/>
之稍給香火𤓰華之用大方以符水治疾病輒即愈邑<lb/>
人重之以是二十年間堂殿門廡髙明靚凈庫厨湢浴<lb/>
具體而有始變荆榛為勝地按大洞記甌粤之間大海<lb/>
之涯地産方石真人劉奉林所居也奉林嵩髙逸士避<lb/>
周季世棲焉控鶴輕舉墜一大翮人名其山曰委羽某<lb/>
寓居三童山鐘鼓相聞嘗一再至及守縉雲大方遣書<lb/>
求文記其事復曰我本山林主郡非好也盍俟歸及浙<lb/>
<pb n="KR4h0049_WYG_015-20a"/>
右又以書來曰公又渡浙而西矣歸期寧可以日月冀<lb/>
哉且洪農寓公重道相悦欲成兹事許列銜石上矣敢<lb/>
固以請乃序而為之銘銘曰昔有仙人夘金刀鷄犬<lb/>
同升記阡陌九臯聲聞至今存上天下天曽委翮仙人<lb/>
一去幾千載閲世真同駒過隙長官好事經李侯大洞<lb/>
主人親推擇穹隆堂殿復一新照映林巒無夙昔寓公<lb/>
耆徳上清都豈有他楊畢兹石碧落侍郎寧復來葉令<lb/>
飛鳬塵幾隔太乙青藜儻可尋去共研朱㸃周易<lb/>
<pb n="KR4h0049_WYG_015-20b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　赤城集巻十五<lb/>
</p>
<p>
</p>
  </div>
<div>
<head>赤城集巻十六</head> <lb/>
    <p>
<pb n="KR4h0049_WYG_016-1a"/>
欽定四庫全書<lb/>
　赤城集巻十六<lb/>
　　　　　　　　　　　　宋　林表民　編<lb/>
　　有宋八行先生徐公事畧　　　　陳　瓘<lb/>
瓘謫居台郡嘗徃拜八行先生之門先生姓徐氏名中<lb/>
行世為臨海人父都使公有逺識不事生産毎樂教子<lb/>
幼遣就學鄉校已有雋聲聞安定胡公講道蘇湖間其<lb/>
徒各以經轉相傳授又使之逺游求師友淵源之學先<lb/>
<pb n="KR4h0049_WYG_016-1b"/>
生至京都首謁范忠宣公一見賢之繼薦於司馬文正<lb/>
公公謂斯人神清氣和可與進道他日不為國器必為<lb/>
儒宗㑹福唐劉彛赴召得安定所授經館于梵舍熟讀<lb/>
精思攻苦食淡夏不扇冬不爐夜不安枕者踰年然後<lb/>
歸葺一小室終日危坐幾於解悟凡誦先聖書必為之<lb/>
冠帶開巻得意者用片紙記錄黏於壁間以備觀省杜<lb/>
門却掃歳或一出識與不識者皆知其為安定後學也<lb/>
祿未及養而都使公以疾卒先生純孝天通垢面跣足<lb/>
<pb n="KR4h0049_WYG_016-2a"/>
廬墓三年甘露累降躬耕以事毋毋老齒髪不衰以其<lb/>
餘力葬内外親及州里貧而無後者十餘喪人嘉其行<lb/>
誼與山陽徐仲車並稱累舉進士不第以明經教授鄉<lb/>
邦逺近來學者肩摩袂屬至僦舍處之先生之所以教<lb/>
必自洒掃應對格物致知達于治國平天下俾不失其<lb/>
性不亂其倫而後已故髙第弟子仕者多循良處者亦<lb/>
修潔台學之盛獲冠疇昔赤城羅適與先生為莫逆交<lb/>
元祐間持節本路率部使者以遺逸薦諸朝且舉代已<lb/>
<pb n="KR4h0049_WYG_016-2b"/>
官職其藁奏有髙蹈丘園沈淪草澤徳行純茂孝悌彰<lb/>
聞之語先生屢書力辭羅竟莫能奪崇寧中詔天下以<lb/>
八行舉士郡太守李諤保奏全備八行事狀躬偕寮吏<lb/>
造其廬具安車禮遣先生終不就聘去城之黄岩一日<lb/>
㑹親朋列飲酒數行取平生文藁悉付煨燼爾後服道<lb/>
衣戴華陽巾握青藜杖風晨月夕往來乎委羽洞天諸<lb/>
子以籃輿侍其後真有司馬子㣲之風忽有客謂先生<lb/>
曰世方爭奮以求舉公今獲舉而退避求舉者固可罪<lb/>
<pb n="KR4h0049_WYG_016-3a"/>
也避舉者非要名乎先生答曰人而無行與禽獸奚若<lb/>
律身治已直分内事使吾得以八行應科目則彼之不<lb/>
被舉者非人類歟是啓其鄉原之賊也吾且不忍沽一<lb/>
已之爵命以蠱天下之風俗何要名為客慙謝而退於<lb/>
戲賢矣哉瓘元豐二年塵忝一第經遊宦塗見賢士大<lb/>
夫稱道先生不脱口被謫此來猶幸親炙亦奚憾焉然<lb/>
先生髙節足繼孺子瓘之不肖深有媿於仲舉先生不<lb/>
以瓘卑鄙辱追雅好於千載之下果何幸耶政和癸巳<lb/>
<pb n="KR4h0049_WYG_016-3b"/>
黄岩隠士左緯經臣裒詩訪瓘于寳城方丈語及大畧<lb/>
經臣勉瓘紀之越十載先生之門人陳公輔遽以即世<lb/>
告瓘發緘慟絶亟起為之書謹授介紹俾藏之泮宫以<lb/>
詔來者作傳<lb/>
　　杜孝子傳　　　　　　　　　　蘇舜欽<lb/>
台之黄巖有至孝之士曰杜誼誼性敦篤不苟惟信義<lb/>
所在事父母極其孝其父剛狷獨不良於誼惴惴憂恐<lb/>
不自容竊伺顔色更端而進進則呵逐笞擊而後已日<lb/>
<pb n="KR4h0049_WYG_016-4a"/>
日如是而日益勤康定元年九月喪其母踰月又喪其<lb/>
父號慟晝夜不絶勺水不入者累日卜葬於仙村之山<lb/>
下徒跣負土為墳往來十餘里日渡塘澗泥水沒於骭<lb/>
雖大雨雪未嘗少止手足皸裂血流則以漆塗之毎覆<lb/>
一畚必三遶墳號而後去如是者三年既葬遂茇舍墓<lb/>
旁人往視之輒遣去日一飲不葷暮夜狼虎之迹交於<lb/>
廬側誼獨不恐明年呉越大水所在山皆發洚推巨石<lb/>
走十數里台山於他山為髙而水又至並山之民居廬<lb/>
<pb n="KR4h0049_WYG_016-4b"/>
田墓畜牧漂壊者衆而獨不及誼邑人數千迹誼所為<lb/>
以詣郡郡為上聞天子下詔書奬慰賜帛粟予謂父嚴<lb/>
子孝人之常理又烏足道之哉後世寖薄乃有孝悌之<lb/>
舉人始知勸而克厲近世孝悌之舉又廢禮義之教不<lb/>
施於下為下者不相師友而道義蓁焉所在泯泯無所<lb/>
取法率情放俗蕩佚不還時或有至焉者則蕭然無所<lb/>
依歸朝廷不用州縣忽不為念不為世人笑且非者幾<lb/>
希矣非自信至明者故亦自疑其所為而怠焉爾不若<lb/>
<pb n="KR4h0049_WYG_016-5a"/>
古之士大夫聞一善則稱道而標舉之使為善者不怠<lb/>
下流聳激而慕向有所信而取正焉越俗浮於節行不<lb/>
堅務以華靡相馳逐誼生於今世而且又在越非至性<lb/>
安然趨就此行故非教之習之之至者矣非牽於世尚<lb/>
以沽榮利者矣使聞而慕效篤於親親者教自誼始余<lb/>
得實於台人故為作傳以俟史氏之求<lb/>
　　徐季節先生墓誌銘　　　　　　石　墪<lb/>
淳熈七年春正月黄巖支汝續踵門拜且泣曰吾邦不<lb/>
<pb n="KR4h0049_WYG_016-5b"/>
幸去冬十有一月六日鄉先生徐公棄世晚學後進無<lb/>
所依歸諸孤將以二月十六日葬諸臨海明化鄉梅溪<lb/>
之原㑹稽孫君應時季和尉黄巖辱狀其行而幽堂之<lb/>
銘願竊有請予嘗與先生同場屋識先生望之儼然若<lb/>
不可親即之温然若不可捨逮今三十七年矣雖聞先<lb/>
生學日進徳日崇而蹤跡飄泊不克承教季和予友也<lb/>
毎趨郡輒為予言與先生遊處狀予方將拏舟造焉而<lb/>
先生亡矣兹銘也何敢辭然自揆不肖言不足以傳後<lb/>
<pb n="KR4h0049_WYG_016-6a"/>
彰之者晦之重為先生累則又不敢當既而季和數見<lb/>
徵於是叙而銘之謹按先生諱庭筠字季節曽祖議祖<lb/>
爽世居臨海父中行篤學躬行教授鄉里與提刑羅公<lb/>
適厚善崇寧中郡舉八行不就始徙黄岩先生幼有髙<lb/>
識十四入郡庠淳固修整輩行敬畏事父兄孝友天至<lb/>
居喪毁甚既免喪猶自傷不忍娶者十餘年朋友强四<lb/>
十乃娶紹興丁巳預計偕後再赴舉時秦丞相顓國有<lb/>
司爭獻諛策問中興歌頌先生慨然條其天下大勢未<lb/>
<pb n="KR4h0049_WYG_016-6b"/>
足以為中興者五識者韙之然自是試輒不利終不變<lb/>
所守以求合郡延充學正以禮法率諸生邑大夫故提<lb/>
舉王公然故待制陳公橐尤愛重之政事多所咨決尉<lb/>
今龍圖鄭公伯熊生日有獻歌詩者先生作上夀論貽<lb/>
之公得論喜盡郤賀者其罷也求言於先生先生曰富<lb/>
貴易得名節難保公敬受焉今上嗣位之初詔四方上<lb/>
封事先生述數千言將上之已乃不果即削藁不以示<lb/>
人尋有㫖加恩舉人五到省年及者與嶽祠先生適應<lb/>
<pb n="KR4h0049_WYG_016-7a"/>
格所親皆勸之先生曰吾嘗草封事其間言嶽廟冗録<lb/>
無用雖不達可躬蹈之耶因亦不就廷試深衣幅巾放<lb/>
迹田里不復至城府郡侯尤公袤聞其名特遣書致慕<lb/>
用意先生年益髙齒髪不衰一日忽命駕厯訪舊遊徜<lb/>
徉幾月歸感㣲疾革敕諸子送死一用司馬公儀諸子<lb/>
泣進藥即自力起坐神氣瑩徹目光烱然手納藥未竟<lb/>
曰吾往矣瞑目而逝享年八十有五先生娶陳氏子男<lb/>
四弗如弗為弗君弗思弗思蚤卒女三適章化鵬牟述牟<lb/>
<pb n="KR4h0049_WYG_016-7b"/>
如璋孫男女十有一先生天資剛正質實不事緣飾服<lb/>
食器用專取朴素事無細大必誠必敬卧必登牀而後<lb/>
脱巾旦則巾而後起終日危坐不欹側口無戲言不祠<lb/>
神佛獨嚴其先祭以分至祭之日雖疾必扶以拜不焚<lb/>
紙幣不事陰陽吉凶之説師慕洛學讀書不治章句務<lb/>
行諸身手疏聖賢格言掲之忩壁朝夕對以自警接人<lb/>
和易無貴賤之間不輕臧否人物與人言依於仁義忠<lb/>
信朋友有過面責不少假借小夫賤𨽻一善可取稱嘆<lb/>
<pb n="KR4h0049_WYG_016-8a"/>
不容口家甚貧授徒為生所入僅療饑寒餘悉以濟人<lb/>
之急其於族婣尤厚嫁兄之女及友壻之女凢六人天<lb/>
寒遇人於道意有所憫惻輒解衣遺之不問姓名僦居<lb/>
六十年泰然不以為憂邑長有好事者援洛人獻地於<lb/>
邵康節先生之説欲率錢為買田廬又録沒官田宅之<lb/>
善者以歸之先生皆笑不願晚歳諸子始葺居同嶼屋<lb/>
纔數間而先生以為過其欲名其房佚我嘗曰君子為<lb/>
善欲無愧於心而已非求人知也故平生潛徳絶口不<lb/>
<pb n="KR4h0049_WYG_016-8b"/>
自道其容貌辭氣無一毫矜見於外粥粥若無能者臨<lb/>
終謂諸子曰吾少也寧無過晚而自覺其庶矣乎吾惟<lb/>
以不欺心一語佩之終身汝宜念之季和狀先生之行<lb/>
如此惟先生窮居海嶠非有師承之自薰陶漸染之助<lb/>
而徳性精明學術淳正施諸言動舉合節度其亦可謂<lb/>
特立獨行之君子者矣銘曰天之生民厥有常性物<lb/>
欲蔽固以失其正先生之學誠敬是先視彼忩壁無非<lb/>
格言處已接人有權有度我躬則否我心則豫既夀且<lb/>
<pb n="KR4h0049_WYG_016-9a"/>
康聲問日隆謂天難知而報亦豐梅溪之原先生之竁<lb/>
過者歛容千載無替<lb/>
　　方山隠士杜君壙誌　　　　　　趙師夏<lb/>
君杜氏名知仁字仁仲台州黄巖人也曽祖誼祖舜卿<lb/>
皆不仕父春當仕不仕名其燕遊之地曰樊川鄉人謂<lb/>
樊翁者是也母商氏徐氏君徐出也以錫類恩封太孺<lb/>
人娶阮氏繼戴氏四子長曰思睿先君一年亡次思大<lb/>
思永思兼皆業進士三女嫁從事郎紹興府石堰慶元<lb/>
<pb n="KR4h0049_WYG_016-9b"/>
府鳴鶴鹽場管押袋鹽林仲謙進士徐津王賔男孫曰<lb/>
石孫野孫田孫女孫賀生於紹興庚辰卒於嘉定庚辰<lb/>
其日五月癸巳也有詩文十五巻訂禮讀易説詩多所<lb/>
論述未及裒次以是嵗十二月庚申葬於東奥之原樊<lb/>
翁有二子皆以文行名於鄉君其季也君少有俊才為<lb/>
舉子文操筆即驚人措詞命意必異凡子已而曰是不<lb/>
足以為能乃刻意於詩雕搜鍛鍊不竒不已可以肩隨<lb/>
古人矣則又曰是不足以為學於是即六經語孟之言<lb/>
<pb n="KR4h0049_WYG_016-10a"/>
考論一時諸老先生風㫖至武夷之書則拱而曰道其<lb/>
在是窮理求仁吾知所止矣偕其伯氏反覆論説於朋<lb/>
友間一言一字必明辨乃已至其通洽則凡人事之當<lb/>
然與陰陽造化之所以然無不䆒悉君數試於鄉比皆<lb/>
不中乃大棄科舉絶意榮進時方壯年人驚其決盖將<lb/>
以求其志也自是刺字不出於鄉閭足跡不至於城邑<lb/>
鄉大夫欲識之者有往謝無往見人有結駟而至則辭<lb/>
以疾望劔佩之顒卭則趨而辟而讓道於樵降色言於<lb/>
<pb n="KR4h0049_WYG_016-10b"/>
寡弱施鈞敵之禮於後生自號曰方山友民示已志也<lb/>
予與君共學友也知予莫若君知君莫若予君疾且病<lb/>
予亟往救則已屬纊矣悲夫乃書其導匶之旌曰有宋<lb/>
方山隠士衆咸曰冝退而為之誄曰君學足以有為才<lb/>
足以行之致命委順不競于時無喪無得謂之有徳匪<lb/>
徳其徳以居其則故曰有宋隠士百世以無惑思大等<lb/>
泣拜曰子既命之矣請勒諸壙<lb/>
　　草廬先生墓誌銘　　　　　　　葉　適<lb/>
<pb n="KR4h0049_WYG_016-11a"/>
草廬先生姓林氏名鼒字叔和黄巖縣人事父母兄無<lb/>
違志朋友不倍其言妻子裕如也鄉里懽如也其行既<lb/>
修矣少而廣問博請長而探幽索㣲老而愈勤窮而益<lb/>
信其學既明矣面於方山木或春彫草或冬蕃井不先<lb/>
汲炊不蚤熟蹣行株坐自若也邑後生聚而謀曰得無<lb/>
從草廬遊乎先生得無思見我乎邑大夫作而顧曰某<lb/>
獄疑先生決之乎某政謬草廬知之乎年七十一一日<lb/>
筆數牘緘題竟就牀若將寐者視之已卒其為士者無<lb/>
<pb n="KR4h0049_WYG_016-11b"/>
不弔而哀如不欲生也卒之十月丙戌明年嘉定十年<lb/>
正月丁酉葬於樟槿山其為士者無不送而號如不欲<lb/>
歸也或肖其像恍乎草廬之容也或玩其書泠乎先生<lb/>
之音也嗚呼世謂文華之俗薄雖躬行樸厚不能化曷<lb/>
不視此乎自孟子為論世尚友之説始輕視一鄉之善<lb/>
盖天下所同善者猶未足也況一鄉哉按周官鄉即國<lb/>
也黄巖古伯男國也二鄉公也公旦君奭預焉一鄉卿<lb/>
也閎散南宫适參焉王國之善即天下之善也豈孟子<lb/>
<pb n="KR4h0049_WYG_016-12a"/>
未見周禮而以戰國近事言之乎然則一鄉之所謂君<lb/>
子者固無往而不為君子矣夫疑天下之善不足於鄉<lb/>
而又以一鄉之善不足於天下者惑也先生之子季復<lb/>
幼常除喪來告余既竊有感於孟子遂以記其墓兩夫<lb/>
人皆陳氏女嫁胡惠連銘曰噫昔追隨五十年近離<lb/>
逺合交傾宣一札不至奄重泉矢詞如忘徒泫然<lb/>
　　大田先生墓誌銘　　　　　　　呉子良<lb/>
王徳父既沒余為叙其遺文十五巻將葬其子勵復以<lb/>
<pb n="KR4h0049_WYG_016-12b"/>
銘為請嘻叙且銘是歐陽氏施之聖俞子美隣幾者余<lb/>
何敢僣而於義何可辭余二十五六聞徳父之賢耳熟<lb/>
盖水心葉公之髙弟樂凈五公之重客篔忩陳公之畏<lb/>
友也他日㑹之篔忩所樸厚嚴重色正而氣和不以余<lb/>
晚出辱交焉自是歳必一再詣詣必盡日留聽其言出<lb/>
入經傳百家上下古今數千載勘訂東都南渡諸儒精<lb/>
粗異同領挈珠貫海湧而嶽立也間出所著一讀怳眩<lb/>
不可知再讀驚喜而猶疑三四讀乃始凝焉㑹豁焉通<lb/>
<pb n="KR4h0049_WYG_016-13a"/>
吻膏舌腴淪浹肌髓盖其思也苦故其入愈奥其見也<lb/>
獨故其出愈竒嘻是真水心所謂蘇明允之流也是時<lb/>
徳父有重膇疾一室黯黮纔丈餘家具左右逼塞若悶<lb/>
悶不能出氣而徳父終嵗處之安然余亦盡日對之欣<lb/>
然也值其疾少間侣行田間倚枯藜傍流水且笑且歌<lb/>
雞犬桑麻俱有自得意第舍傍耕翁樵叟舉手問學正<lb/>
安往亦若喜動顔色者徳父好語勞之恩意敵朋儕而<lb/>
獨以見達官為恥以對俗子為無味以入城市為不得<lb/>
<pb n="KR4h0049_WYG_016-13b"/>
已以非義之獲為泥為滓自試禮部歸即謝舉門不入<lb/>
郡博士倚以紏郡庠故里人稱學正而亦棄不就太守<lb/>
縣大夫願見之不可得逺近宿儒新俊聞風慕重不但<lb/>
稱學正以其居大田又稱之曰大田王先生云嘻何必<lb/>
蘇明允龎徳公之流耶然徳父雖閉闗毎惻然有憂當<lb/>
世意而慨然談當世事真公之在建安藉余寄聲徳父<lb/>
徳父因貽書勉以救時宜學孔子不止學孟子李公既<lb/>
相素厚徳父者也徳父疾已侵藁數千言規正之及公<lb/>
<pb n="KR4h0049_WYG_016-14a"/>
不及私何必龎徳公魯仲連之流耶余不足以知之矣<lb/>
徳父名象祖家世著臨海祖衝文學行義有名孝宗朝<lb/>
為校書郎父應之豪邁博習遍交乾淳諸老贈承議郎<lb/>
妻陳氏男勉勵勤女長適李宗次先卒孫男五殁於嘉<lb/>
熈三年四月晦年七十六葬於淳祐元年某月某日墓<lb/>
在重暉鄉三坑山銘曰夜光出屋天不我匱連城幾何<lb/>
人不我玉雖不我玉不獻不哭亦不刖我足全而歸之<lb/>
賁林谷<lb/>
<pb n="KR4h0049_WYG_016-14b"/>
　　竹邨居士林君墓碑　　　　　　陳耆卿<lb/>
君名師㸃字詠道其先曲阜人五世祖廣之卒天台縣<lb/>
税官依郡城以處彬曽祖也㳂江制司差使黻祖也修<lb/>
職郎信父也君孝友孚達廣學而苦成少所從多有道<lb/>
師儒壯所交多有道未遇卿相跨郡所接識多海内名<lb/>
勝居家所振膽多境外旅窮好客如饞耽士如醉而尤<lb/>
嗜書傳扶竒斸𦕈近購逺求家已巻數千猶典衣抄傳<lb/>
恐晚丹鉛勘㸃蠅頭蟄然至遇古帖祕文斷刻墜簡不<lb/>
<pb n="KR4h0049_WYG_016-15a"/>
啻虞簫振耳商彞奪目積之久亦餘千巻焉篆𨽻尤留<lb/>
心以張謙中虞仲房為法虞號君嫡授簡俾代已書毎<lb/>
扁榜熒熒必君也夫士剽盜漁獵以聚書為贅疣弗之<lb/>
好矣或心好而力不能聚諉曰窮至字書不待達以工<lb/>
而聽其委落曰淺事淺事拙何病然則鄴侯永逝而陽<lb/>
冰輩真不起矣如君聚人所難聚而工人所不工非愛<lb/>
古博雅能然哉金夫人行實嫓君空嫁奩助之奉親餘<lb/>
則以觴客姑久疾舅幾喪明親煑藥臑食以供不解衣<lb/>
<pb n="KR4h0049_WYG_016-15b"/>
三載舅姑曰活我無以報願汝生好兒長夀爾表民自<lb/>
幼即鄉學受父母督程其愛古博雅信好兒而所儲書<lb/>
益富獨貲用窘書又以水多散亡併失富寥寥也故君<lb/>
死以甲戌七月十八日金夫人死以戊子二月十七日<lb/>
至乙未臘月八日始克合于浮岡祖壠之側盖君七十<lb/>
五金又加五焉其長夀信夫孫曰錫疇銘曰吾觀近世<lb/>
藏書之家多燬於火而君復圮於水也或曰至寳難久<lb/>
聚有是哉雖然其外可圮也其中不可滓也<lb/>
<pb n="KR4h0049_WYG_016-16a"/>
　　四朝布衣竹邨林君墓表　　　　呉子良<lb/>
篔忩先生既銘詠道林君子表民復請余表其墓余謝<lb/>
曰銘具矣不滅矣雖表奚加焉表民請弗置曰所以傳<lb/>
載吾父豈嫌乎多余無以答則為摘其可表者三君生<lb/>
事薄萊田不足支豐歳然酷嗜書質衣貨家具購書至<lb/>
幾千巻名帖亦數千巻毎一巻入手喜津津校讎考訂<lb/>
忘日夜可謂貧而富於書君卧窮巷聲援絶然師友皆<lb/>
名輩勝流王公卿月虞公似良李公庚徐公似道錢公<lb/>
<pb n="KR4h0049_WYG_016-16b"/>
象祖謝公深甫張公布商公飛卿丁公可徐公大受林<lb/>
公憲桑公世昌君陪從於鄉邦者也陳公傅良樓公鑰<lb/>
張公孝伯萬公鍾龔公頥正王公厚之鞏公豐真公徳<lb/>
秀楊公長孺君承接於他邦者也可謂約而廣於交君<lb/>
屢試屢跌以老然不自憂而憂人憂龍舒呉㮚長樂王<lb/>
作古栝陳百朋㑹稽潘方謫台州君館置其家接歳踰<lb/>
時經紀之後皆成名去可謂困而勇於誼然則世之非<lb/>
貧非約非困而棄書棄交棄誼者曷不視君乎是三者<lb/>
<pb n="KR4h0049_WYG_016-17a"/>
可表已而又有一焉夫身貧則子宜裕不然書為無益<lb/>
矣身約則子宜泰不然交為無益矣身困則子宜亨不<lb/>
然誼為無益矣君一子表民也其貧其約其困復似君<lb/>
而不悔書書益多不悔交交益宻不悔誼誼益䖍然則<lb/>
世之能以書以交以誼必其身不能以書以交以誼必<lb/>
其子者又曷不視君乎君名師㸃字詠道臨海人自號<lb/>
竹邨居士死年七十五葬浮江所為詩文數鉅帙藏于<lb/>
家他行能若世出若死葬月日見銘中<lb/>
<pb n="KR4h0049_WYG_016-17b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　赤城集巻十六<lb/>
</p>
<p>
</p>
  </div>
<div>
<head>赤城集巻十七</head> <lb/>
    <p>
<pb n="KR4h0049_WYG_017-1a"/>
欽定四庫全書<lb/>
　赤城集巻十七<lb/>
　　　　　　　　　　　　宋　林民表　編<lb/>
　　委羽居士集序　　　　　　　　黄　裳<lb/>
赤城之南有左氏子焉不出仕常以詩自適慕王維杜<lb/>
甫之遺風甚嚴而有法自言毎以意理趣觀古今詩莫<lb/>
能出此三字然考子之詩旁以意明物不以物縶其意<lb/>
覽者宛轉而思之卒歸乎所賦使人意虚而志逺此亦<lb/>
<pb n="KR4h0049_WYG_017-1b"/>
得詩之要者耶然而援甫之詩離三字以指其體未能<lb/>
遂屈吾論故為之説曰意者理之所寓趣者志之所向<lb/>
大抵詩人之作感物以明志運才而遣意四者相須而<lb/>
後備特其所好者異其所造者有深淺逺近爾由是而<lb/>
之焉乃各有趣其為趣也或之乎雅正平淡優㳺髙逺<lb/>
或之乎清新俊逸豪華險怪各不同也然而尚理與意<lb/>
物為之感才為之用不役於才不累於物以人意抱天<lb/>
理其為詩也來自夷曠惑忽之間可以動天地感鬼神<lb/>
<pb n="KR4h0049_WYG_017-2a"/>
與三代風雅頌並列而同奏此其至也才出人性之良<lb/>
能使之有約以文至理其為詩也孰禦不然恃才以造<lb/>
意超中正傲平淡以作險怪瑰竒之語咀嚼少味終不<lb/>
足以經世惟杜甫兼數體似乎有道者然而精爽神妙<lb/>
氣艷三者修真之士資以為道而乃冥搜旁想散與萬<lb/>
物相逐於無窮與物同盡借使得名於世不過一詩人<lb/>
爾可勝惜哉吾聞天上有白玉京之境黄老之有道者<lb/>
常游乎其間仙籍焉子歸而求之上能奔逸絶塵立乎<lb/>
<pb n="KR4h0049_WYG_017-2b"/>
萬物之表下而有感所謂古今詩人百家之體子當肆<lb/>
筆而兼得之患弗為爾區區三字不足以為子道<lb/>
　左經臣工於詩而黄公序語乃專取存三守一之事<lb/>
　以為當學而謂盡力於詩者為不足道也經臣聞是<lb/>
　幡然將改所習昔所留意悉棄弗吝捨枝葉而趨本<lb/>
　根亦豈道家之所獨貴乎聞而隨喜因題其後政<lb/>
　和癸巳夏延平陳瓘書於丹丘寳城之南<lb/>
　余抵丹丘之三年左經臣攜黄公序見訪嘗為跋<lb/>
<pb n="KR4h0049_WYG_017-3a"/>
　其後今又兩年矣復持以相示余讀經臣詩編有招<lb/>
　友人之句云一别人經無數日百年能得幾多時非<lb/>
　特詞意清逸可翫味也老於世幻逝景迅速讀此二<lb/>
　語能無警乎序所謂使人意虚而志逺非溢言也政<lb/>
　和乙未三月二十八日延平陳瓘題<lb/>
　觀黄公之序則知經臣之詩六義之雋也余謫居臨<lb/>
　海黄岩丞盛元叙録經臣所為詩數十百章示余覽<lb/>
　之不釋於手及披黄福州序因書其後乙未三月二<lb/>
<pb n="KR4h0049_WYG_017-3b"/>
　十五日山隂石公弼題<lb/>
　泰山孫伯野甞見經臣避冦古律詩擊節稱嘆曰此<lb/>
　非今人之詩也若置之杜集中孰能辨别余謂非避<lb/>
　冦諸詩為然大抵句法皆與少陵抗衡如㑹姪一大<lb/>
　篇自天寳以後不聞此作矣横塘許景衡云<lb/>
　　方巖王公文集序　　　　　　　呉子良<lb/>
丙寅冬韓侂胄以弄權誤國誅著作郎王公居安拜左<lb/>
司諫抗䟽請明正憲典并陳自強郭僎竄嶺外伸雪故<lb/>
<pb n="KR4h0049_WYG_017-4a"/>
大府丞吕祖儉承務郎于進布衣吕祖泰之寃而褒其<lb/>
忠䆒極治本亂階曰如此則治否則亂分别君子小人<lb/>
曰此不可以再誤再誤是一侂胄死一侂胄復生亡幾<lb/>
何趙彦逾與諸賢同日召公言侂胄之專故相汝愚之<lb/>
死咎實自彦逾而可與諸賢偕來乎疏已具當路聞而<lb/>
勸止之弗從是夕遷左史兼崇政殿説書公直前奏臣<lb/>
供諌職未兩旬無故而得美遷豈非當路者以臣欲劾<lb/>
彦逾邪使彦逾再入臣為善人憂䟽欲明日上而今夜<lb/>
<pb n="KR4h0049_WYG_017-4b"/>
改他職是蹈侂冑前轍遏言路塗聖聰廢臺諌紀綱餌<lb/>
臣以好官而塞之口臣甚恧焉願求去退又杜門上章<lb/>
不朝謁於是中丞雷好友承風㫖論公越職奪一官罷<lb/>
而王左史之直聲撼海内矣後起家為郡守部使者㑹<lb/>
栁冦猖獗毒連江湖招捕久無功當路稍釋憾召權工<lb/>
部侍郎帥隆興付賊事公奮不辭難勉戎帥忠義白吉<lb/>
守懦謾厚賊之降附離賊之腹心李元礪羅世傳尋授<lb/>
首江西湖南次第平民家頌户祝之然忌讒復起坐廢<lb/>
<pb n="KR4h0049_WYG_017-5a"/>
踰十年而公老矣嗟夫慷慨而立風節談笑而成功名<lb/>
非具竒禀負傑氣詎能如此易易耶自古養才如養木<lb/>
木雖堅勁耐嵗寒要亦以培植而成以摧拉而毁乾淳<lb/>
間培植而成者衆嘉定後摧拉而毁者多如公之瑰磊<lb/>
卓特當其拜司諌帥隆興時儻不以忌讒去得直遂而<lb/>
迅上所樹立豈在乾淳人物之下哉此可為浩歎者也<lb/>
公之子疇集遺文十巻屬余序余讀之明白夷暢絶類<lb/>
其胷襟詩尤圓妥曠逺嘗有句云髙下水痕元自定後<lb/>
<pb n="KR4h0049_WYG_017-5b"/>
先花信不須催公之於出處去就此二語可以占矣<lb/>
　　雪巢小集序　　　　　　　　　尤　袤<lb/>
余友林憲景思呉興人年少時卓犖有大志賀㕘政子<lb/>
忱竒其才以孫女妻之臨終復與田數百斛謝不取賀<lb/>
既亡挈其拏居蕭寺屢瀕於餒而不悔讀書著文不改<lb/>
其樂頃嘗隨賀使北同行中後有鼎貴者㑹赴大比試<lb/>
來都城因游西湖上新貴人於馬上覘識之使人傳言<lb/>
請見亟遁去其操守如此獨喜哦詩初不鍜鍊而落筆<lb/>
<pb n="KR4h0049_WYG_017-6a"/>
立就渾然天成無一語蹈襲如柔櫓晚潮上寒燈深樹<lb/>
中汲水延晚花推窻數新竹中夜鵞鶩喧誰家海舡上<lb/>
唐人之精於詩者不是過一時名流皆願交之若徐敦<lb/>
立芮國器莫子及毛平仲相與為莫逆其後諸公彫喪<lb/>
畧盡君亦連蹇不偶至無屋可居無田可耕其貧益甚<lb/>
其節益固而其詩益工嗚呼士患無才而有才者困窮<lb/>
類若此豈發造化之秘天殆惡此耶抑嘗謂富與貴人<lb/>
之所可得而才者天之所甚靳景思取天之所甚靳者<lb/>
<pb n="KR4h0049_WYG_017-6b"/>
多則不能兼人之所可得固宜然則才者寔致窮之具<lb/>
人何用有此而天亦何用靳此此未易以理曉也君所<lb/>
居室名曰雪巢嘗屬余記之故其詩若干篇自號雪巢<lb/>
小集云<lb/>
　　雪巢集後序　　　　　　　　　楊萬里<lb/>
雪巢小集天台林憲景思之詩也梁溪先生尤延之既<lb/>
序之矣景思復徵余序其後景思之詩似唐人信矣延<lb/>
之之論也然至如羣花飛盡楊花飛楊花飛盡無可飛<lb/>
<pb n="KR4h0049_WYG_017-7a"/>
天空霜無影等句超出詩人準繩之外其遐不可追其<lb/>
卓不可跂矣使李太白在必一笑領此句也似唐人而<lb/>
已乎然延之深愛景思之才而深惜其窮至謂豈發造<lb/>
化之秘而天惡此耶又謂富貴者人之所可得而才者<lb/>
天之所甚靳既取所甚靳則不兼其所可得又謂才者<lb/>
致窮之具人何用有此而天亦何用靳此又未易以理<lb/>
曉者余嘗摘此語以唁景思曰子何必以才而致窮耶<lb/>
子何必發天之所秘而逢天之所怒耶子何必爭天之<lb/>
<pb n="KR4h0049_WYG_017-7b"/>
所靳而不取人之所可得者耶景思笑曰子不見唐人<lb/>
孟郊賈島乎郊島之窮才之所致固也然同時之士如<lb/>
王涯賈餗豈不富且貴哉當郊島以饑死寒死涯餗未<lb/>
必不憐之也及甘露之禍涯餗雖欲如郊島之饑死寒<lb/>
死不可得也使郊島見涯餗之禍涯餗憐郊島乎郊島<lb/>
憐涯餗乎未可知也子不見本朝黄秦乎魯直貶死宜<lb/>
州少游貶死滕州而蔡京王黼相繼為宰相貴震天下<lb/>
當黄秦之死王蔡必幸其死及王蔡之誅黄秦不見其<lb/>
<pb n="KR4h0049_WYG_017-8a"/>
誅使黄秦見其誅亦必不幸之也然黄秦不幸王蔡之<lb/>
誅而天下萬世幸之王蔡幸黄秦之死而天下萬世惜<lb/>
之然則黄秦之貧賤王蔡之富貴其䆒何如也且彼四<lb/>
子之富貴其得者幾何而今視之不啻如糞土而此四<lb/>
子之貧賤所得者如此今與日月爭光可也然則孰可<lb/>
願孰不可願乎亦未可知也今吾不才豈敢擬郊島黄<lb/>
秦而吾之窮有甚於郊島黄秦吾何幸得與郊島黄秦<lb/>
同其窮而不與涯餗王蔡同其達而子為我願之乎且<lb/>
<pb n="KR4h0049_WYG_017-8b"/>
吾與詩人同爭夫天之所靳是天之横民也同犯夫天<lb/>
之所惡是又天之横民也治横民者宜以横政既與詩<lb/>
人同為横民又欲不與詩人同受横政可乎余賀之曰<lb/>
子既無遺力以取所靳無懼心以犯所惡無怨言以安<lb/>
所致然則延之為君惜延之過也余舉延之語以唁君<lb/>
亦過也然君必欲専享詩人所謂才之所致者而不顧<lb/>
不悔以不辭造物之横政亦過也子盍持此語再見延<lb/>
之為余問之<lb/>
<pb n="KR4h0049_WYG_017-9a"/>
　　石屏詩集前序　　　　　　　　樓　鑰<lb/>
唐人以詩名家者衆近時文士多而詩人少文猶可以<lb/>
發身詩雖甚工反成屠龍之技苟非深得其趣誰能好<lb/>
之黄巖戴君敏才獨能以詩自適號東臯子不肯作舉<lb/>
子業終窮而不悔且死一子方襁褓中語新友曰吾之<lb/>
病病矣而子甚幼詩遂無傳乎為之太息語不及他與<lb/>
世異好乃如此子既長名曰復古字式之或告以遺言<lb/>
收捨殘編僅存一二深切痛之遂篤意古律雪巢林監<lb/>
<pb n="KR4h0049_WYG_017-9b"/>
廟景思竹隠徐直院淵子皆丹丘名士俱從之游講明<lb/>
句法又登三山陸放翁之門而詩益進一日攜大編訪<lb/>
余且言吾以此傳父業然亦以此而窮求一語以書其<lb/>
志余答之曰夫詩能窮人或謂惟窮然後工笠澤之論<lb/>
李長吉玉溪生言甚悲也子惟能固窮則詩愈昌矣予<lb/>
之言顧何足為軒輊邪嘗聞戴安道善琴二子勃顒並<lb/>
受琴於父父沒所傳之聲不忍復奏乃各造新弄廣陵<lb/>
上息之流皆與世異其孝固可稱然似稍過果爾則琴<lb/>
<pb n="KR4h0049_WYG_017-10a"/>
亦當廢矣式之豈其苗裔邪而能以詩承先志殆異於<lb/>
此東臯子其不死矣<lb/>
　　石屏集後序　　　　　　　　　呉子良<lb/>
石屏戴式之以詩鳴海内餘四十年所蒐獵㸃勘自周<lb/>
漢至今大編短什詭刻秘文遺事廋説凡可資以為詩<lb/>
者何啻數百千家所游厯登覽東呉浙西襄漢北淮南<lb/>
越凡喬嶽鉅浸靈洞珍苑空迥絶特之觀荒怪古僻之<lb/>
蹤可以拓詩之景助詩之竒者周遭何啻數千萬里所<lb/>
<pb n="KR4h0049_WYG_017-10b"/>
唱酬諗訂或道義之師或文詞之宗或勲庸之傑或表<lb/>
著郡邑之英或山林里巷之秀或耕釣酒俠之遺凡以<lb/>
詩為師友者何啻數十百人是故其詩清苦而不困於<lb/>
瘦豐融而不豢於俗豪傑而不役於麤閎放而不流於<lb/>
澷古澹而不死於枯工巧而不露於斵聞而爭傳讀而<lb/>
亟賞者何啻數百千篇盖嘗論詩之意義貴雅正氣象<lb/>
貴和平標韻貴髙逸趣味貴深逺才力貴雄渾音節貴<lb/>
婉暢若石屛者庶乎兼之矣豈非其搜攬於古今者博<lb/>
<pb n="KR4h0049_WYG_017-11a"/>
邪豈非其陶冩於山水者竒邪豈非其磨礲於師友者<lb/>
熟邪雖然此舊日石屏也今則不類行年七十七矣焚<lb/>
香觀化付斷簡於埃塵隠几閉闗等一樓於宇宙離羣<lb/>
絶侣對燭影為賔朋而時發於詩曠達而益工不勞思<lb/>
而彌中的然則詩固自性情發石屏所造詣有在言語<lb/>
之外者非世俗所能測也<lb/>
　　題陳夀老論孟紀䝉　　　　　　葉　適<lb/>
古聖賢之㣲言先儒所共講也然皆云至二程而始明<lb/>
<pb n="KR4h0049_WYG_017-11b"/>
凡二程所嘗講皆曰至是止矣其宻承親領游楊尹謝<lb/>
之流而張吕朱氏後時同起交闡互暢厥義大宏無留<lb/>
藴焉竊惟數十年士之詣門請益厯階覩奥者提䇿警<lb/>
厲之深涵玩充溢之久固宜各有論述自名其宗而未<lb/>
聞與衆出之以扶翼其教何哉豈敬其師之所以覺我<lb/>
而謙於我之所以覺人歟天台陳耆卿生晚而又獨學<lb/>
奚遽筆之書然觀其簡峻捷疾㑹心切已則非熟於其<lb/>
統要者不能入也總括凝聚枝源派本則非博於倫類<lb/>
<pb n="KR4h0049_WYG_017-12a"/>
者不能推也機鑰嚴秘門藏户攝則非老於其室家者<lb/>
不能守也勾萌榮動春花秋實則非妙於其功用者不<lb/>
能化也盖數十年所未見而一日得之余甚駭焉嗟夫<lb/>
余雖後死而素無其質終不足以進此道矣使子及其<lb/>
時步趨規矩於親領宻承之間回復折旋於互暢交闡<lb/>
之盛不挺然異材乎不柄授之以扶翼其教乎愧余之<lb/>
不足進余昔之言也美子之不可及余今之言也當以<lb/>
余之言為掲<lb/>
<pb n="KR4h0049_WYG_017-12b"/>
　　題陳夀老文集後　　　　　　　葉　適<lb/>
建安中徐應陳劉爭飾詞藻見稱於時識者謂兩京餘<lb/>
澤由七子尚存自後文體變落雖工愈下雖嚴愈靡古<lb/>
道不復庶幾遂數百年元祐初黄秦晁張各擅毫墨待<lb/>
價而顯許之者以為古人大全賴數君復見及夫紛紜<lb/>
於紹述埋沒於播遷異等不越宏詞髙第僅止科舉前<lb/>
代遺文風流泯絶又百有餘年矣文之廢興與治消長<lb/>
亦豈細故哉今陳君耆卿之作馳驟羣言特立新意險<lb/>
<pb n="KR4h0049_WYG_017-13a"/>
不流怪巧不入浮建安元祐恍焉再覩盖未易以常情<lb/>
限也若夫出竒吐頴何地無材近宗歐曽逺揖秦漢未<lb/>
脱摸擬之習徒為陵肆之資所知不深自好已甚欲周<lb/>
目前之用固難矣又安能及逺乎君之為文綿涉既多<lb/>
培藴亦厚幅制廣而宻波游浩而平錯綜應㑹緯經勻<lb/>
等膏潤枯筆之後安徐窘步之末若是則薦之廟郊而<lb/>
王度善藏之林藪而幽願愜矣若又審其所從不求强<lb/>
同貴其所與毋為易得趨舍一心之信否臧百年之公<lb/>
<pb n="KR4h0049_WYG_017-13b"/>
則何止於建安元祐之文也君必勉之<lb/>
　　桑澤卿莫庵詩集序　　　　　　陳　亮<lb/>
余平生不能詩亦莫能識其淺深髙下然嘗聞韓退之<lb/>
之論文曰紆餘為妍卓犖為傑黄魯直論長短句以為<lb/>
抑揚頓挫能揺動人心合是二者於詩其庶幾乎至於<lb/>
立意精穏造語平熟始不刺人眼目自餘皆不足以言<lb/>
詩也夫桑澤卿來客西湖為詩數百篇無一句一字刺<lb/>
人眼者可謂用工於斯術者矣劉牢之大小數十戰方<lb/>
<pb n="KR4h0049_WYG_017-14a"/>
為名將何無忌從容坐談而靈寳以為酷似其舅一戰<lb/>
而勝彼亦畧似之終非其真澤卿試問之渭陽李靖之<lb/>
兵法既盡乎骨肉之間有留則君集將議其恡矣<lb/>
　　曽使君新詞序　　　　　　　　謝　伋<lb/>
臨海使君南豐曽侯惇字谹父以故相孫習知臺閤工<lb/>
為文辭年踰二十當全盛時官中都諸公貴人一口稱<lb/>
薦王邸戚里名勝豪俠莫不願交而谹父亦善與人交<lb/>
笑言靃靡各適其意名聲一日滿京師酒酣耳熱遺簮<lb/>
<pb n="KR4h0049_WYG_017-14b"/>
墮珥之前滑稽放肆之詞播在樂府下至流傳平康諸<lb/>
曲皆習歌之以是樂府尤著盖識其小者輕千金重然<lb/>
諾夸承平公子之豪而見其大者英妙卓絶可繼門户<lb/>
鍾鼎之盛此谹父異時之作也伋政和末肄業太學同<lb/>
舍生多能語此後十四年谹父丞大府伋丞大宗正相<lb/>
遇行在所叙中外契明年同出尚書省見其文詞日益<lb/>
多而樂府傳者少時中外多故雖官曹令休反室無私<lb/>
恩意皇暇乎朋友燕集之事哉及十三年歳在丙寅谹<lb/>
<pb n="KR4h0049_WYG_017-15a"/>
父來守臨海四方無事屡豐穰不鄙夷其民教以禮樂<lb/>
老者安而少者懐矣於是以少日之所自樂而與斯民<lb/>
共樂之變歎息愁恨之音為樂職中和之作合樂府五<lb/>
十一轉而上聞則安靜平易無煩苛廹急辦治於談笑<lb/>
之間殆將於此乎政小而行逺則髙下抑揚曲折變化<lb/>
人情物態莫不周知雖異世識其人矣既秩滿去郡門<lb/>
生故吏相與裒次屬黄巖長刻諸板將傳之又屬伋為<lb/>
序伋應之曰曾侯知我不能度曲嘗觴我顧其侍兒誦<lb/>
<pb n="KR4h0049_WYG_017-15b"/>
蘇東坡前後赤壁二賦曰聴此文也畢之何敢序侯詞<lb/>
則又合詞來嘗曰是亦侯之心也固辭不獲故序其自<lb/>
所見聞者如上<lb/>
　　篔窻續集序　　　　　　　　　呉子良<lb/>
文有統緒有氣脈統緒植於正而綿延枝派旁出者無<lb/>
與也氣脈培之厚而盛大華藻外飾者無與也六籍尚<lb/>
矣非直以文稱而言文者輒先焉不曰統緒之端氣脈<lb/>
之元乎自周以降文莫盛於漢唐宋漢之文以賈馬倡<lb/>
<pb n="KR4h0049_WYG_017-16a"/>
接之者更生子雲孟堅其徒也唐之文以韓栁倡接之<lb/>
者習之持正其徒也宋東都之文以歐蘇曽倡接之者<lb/>
無咎無已文潛其徒也宋南渡之文以吕葉倡接之者<lb/>
夀老其徒也夀老少壯時逺參洙泗近探伊洛沈涵淵<lb/>
㣲恢拓廣大固已下視筆墨町畦矣及夫滿而出之則<lb/>
波浩𣺌而濤起伏麓秀鬱而峰崚嶒户管攝而樞運轉<lb/>
輿衛而冠冕雍容其竒也非怪其麗也非靡其宻也不<lb/>
亂其踈也不斷其周旋乎賈馬韓栁歐蘇曽之間疆場<lb/>
<pb n="KR4h0049_WYG_017-16b"/>
甚寛而步武甚的也不幸吕公不及見而葉公晚見之<lb/>
驚詫起立為序其所著論孟紀䝉若干巻篔窻初集若<lb/>
干巻以為學游謝而文晁張也至其獨得於古聖賢者<lb/>
中夜授垂死嘱焉而曰吾向以語吕公伯恭今以語夀<lb/>
老四十年矣葉公既沒篔忩之文遂巋然為世宗盖其<lb/>
統緒正而氣脈厚也自元祐後談理者祖程論文者宗<lb/>
蘇而理與文分為二吕公病其然思㑹融之故吕公之<lb/>
文早葩而晚實逮至葉公窮髙極深精妙卓特備天地<lb/>
<pb n="KR4h0049_WYG_017-17a"/>
之竒變而隻字半簡無虚設者夀老一見亦奮躍䇿而<lb/>
追之幾及焉然則所謂統緒正而氣脈厚者又豈直文<lb/>
而已余十六從篔忩二十四從葉公公亦以其嘱篔忩<lb/>
者嘱予也惰不復進每遐想太息之故於篔窓初集既<lb/>
以鋟之海陵而今復併其續集鋟之豫章使夫統緒氣<lb/>
脈之傳來者尚有考也<lb/>
　　赤城志序　　　　　　　　　　陳耆卿<lb/>
圖牒之傳尚矣今地隃萬里縣不登萬户亦必有成書<lb/>
<pb n="KR4h0049_WYG_017-17b"/>
焉矧以台為名邦且稱輔郡綿涉千歳更數百守而闕<lb/>
亡以詔難之歟抑因陋襲簡不暇問歟有守四人嘗勤<lb/>
其力於斯矣如尤公袤唐公仲友李公兼類鞅掌不克<lb/>
就最後黄公榮辱以命余偕陳維等纂集焉㑹黄去匆<lb/>
匆僅就未備也束其藁十年矣更久則非惟不備而併<lb/>
與僅就者失之今青社齊公碩始至欲迄就未暇踰年<lb/>
報政遂復以命余於是郡博士姜君容總㩁之邑大夫<lb/>
蔡君範以下分訂之又再嘱陳維及林表民等採益之<lb/>
<pb n="KR4h0049_WYG_017-18a"/>
既具余為諗沿革詰異同劑巨纎權雅俗凡意所未解<lb/>
者恃故老故老所不能言者恃碑刻碑刻所不能判者<lb/>
恃載籍載籍之内有漫漶不白者則㫁之以理而析之<lb/>
於人情事立之凡巻授之引㣲以存教化識典章非直<lb/>
為紀事設也如是者半載而書成嗟夫同是州也非可<lb/>
成於今不可成於昔也或曰有時爾昔歐陽公論學慨<lb/>
述吏道以為有司簿書之所不責者謂之不急夫豈惟<lb/>
學哉語以圖牒非不急之尤者耶然而莫奥於圖牒莫<lb/>
<pb n="KR4h0049_WYG_017-18b"/>
渫於簿書有司之所不急固君子所急也今公之為政<lb/>
也剖叢滌煩燭幽洞隠於有司所急者誠井井矣而於<lb/>
君子所急者尤惓惓焉用能以半載之間紉千歳之闕<lb/>
増十年之未備洗數百守之因襲成四人之勤嗟夫此<lb/>
豈以其時哉書成者時也所以成者公之志也其志立<lb/>
則時赴之矣無其志而曰需其時者吾未之聞也豈惟<lb/>
一圖牒為然天下事皆然<lb/>
　赤城集巻十七<lb/>
</p>
<p>
</p>
  </div>
<div>
<head>赤城集巻十八</head> <lb/>
    <p>
<pb n="KR4h0049_WYG_018-1a"/>
欽定四庫全書<lb/>
　赤城集巻十八<lb/>
　　　　　　　　　　　　宋　林表民　編<lb/>
　　赤城續志序　　　　　　　　　呉子良<lb/>
台為郡餘千年赤城志猶未就卒就於前太守齊公碩<lb/>
其未就者何見聞狹而亡以證事蹟散而難於聚也其<lb/>
卒就者何來訪於士友屬筆於篔窓有以證易於聚矣<lb/>
今其書凡例以義起去取以法定著善别流品因事列<lb/>
<pb n="KR4h0049_WYG_018-1b"/>
篇什按是非於故實感得失於世變寓勸戒於㣲辭實<lb/>
闗教化何止證之聚之也哉雖然證之聚之愈詳無害<lb/>
也而一時采訪未免豪髪之遺宜續書志以綱系目廢<lb/>
牒墜翰無所系難悉録雖不録又不欲棄宜續書今太<lb/>
守王公梴廣齊公之政百緒厲翼若浚河復經界以便<lb/>
民修學闢貢闈以便士最要者也前者幸有繼後者期<lb/>
有考冝續書於是教授姜君容條畫以屬東魯林表民<lb/>
逢吉總書之為八巻俾子良㕘訂焉門類率與本志協<lb/>
<pb n="KR4h0049_WYG_018-2a"/>
所證所聚愈詳矣而書豈徒取其詳而已乎使讀赤城<lb/>
志者詮評流品而思勵其行紬咀篇什而思暢其才睹<lb/>
是非而開漫漶念得失而重沿革悟勸戒而審趨舍詎<lb/>
小補哉夫然後取是編而續之見其步驟前作殫智苦<lb/>
心謂皆無補不可也書豈徒取其詳而已乎<lb/>
　　赤城三志序　　　　　　　　　王象祖<lb/>
赤城志作於太史陳公耆卿凡例嚴辨去取精確諸小<lb/>
序凛凛乎馬班書志之遺筆莫可尚矣其友林君表民<lb/>
<pb n="KR4h0049_WYG_018-2b"/>
與修焉而林君又為續志紹定己丑郡陷於水倉使寳<lb/>
謨仙遊葉公再造有邦復俾為三志博雅考訂有源有<lb/>
委非斯人不可也君謂予曰志數百年不克就今就未<lb/>
十載而續志三志繼作不贅乎古事備矣今所書止城<lb/>
築建立不畧乎予謂作當問可否非贅非略之嫌也今<lb/>
郡之圖牒古諸侯之國史也春秋非魯之史歟大水以<lb/>
災書城邢城楚丘以存亡書新作南門雉門以修舊書<lb/>
後世圖牒之所有者多經之所無則經之所有圖牒固<lb/>
<pb n="KR4h0049_WYG_018-3a"/>
不可遺也三之何害又問人物有志今天下之母育於<lb/>
吾邦之相門書乎否乎予謂紀季姜歸于京師過我猶<lb/>
書況所自出哉三志於是論定嗟夫水之方作咸謂郡<lb/>
無前聞爾有老父指暗壁浸宇示子孫曰慶厯五年有<lb/>
此矣已而儒生考載記搜碑刻惟蘇君夢齡新城記得<lb/>
於倅㕔壁之刓碑書城築頗詳而城築之外無見也故<lb/>
字畫有考則老父之暗壁猶信紀述不備雖堅珉深刻<lb/>
可憾焉傳春秋者謂其不詳也使後之指今逺而猶可<lb/>
<pb n="KR4h0049_WYG_018-3b"/>
考不在兹志乎蘇記謂慶厯必復之責屬之外臺當時<lb/>
未有倉䑓也漕憲畢至而元公絳又為之守今一人任<lb/>
三人之責而功又倍之兹而不志則後之恨今必甚於<lb/>
今之恨昔也林君又立災異紀功二門有得於春秋之<lb/>
遺意皆郡國圖牒所無者繼或有因必自赤城三志始<lb/>
矣<lb/>
　　養濟院創置修復本末序　　　　趙必愿<lb/>
恭惟國家上接三代以仁造邦凡顛連鰥寡無告之民<lb/>
<pb n="KR4h0049_WYG_018-4a"/>
恤養涵囿載在令甲咨爾守令宣上徳意乃奉行不䖍<lb/>
視簿書獄訟財賦之外漫不加省惟我先祖忠定公將<lb/>
漕江西創院養濟廪租設廬可利永久尤文簡公繼之<lb/>
不替舊規用加惠於一道元祐黄太史之孫監丞君實<lb/>
家于洪其守丹嶠乃倣斯制度地城南為贍養之所又<lb/>
撥在官之田籍其數以須奏報所以為民慮至悉也嗣<lb/>
是不能世守給復者不辨請鬻者不遏因循釁災籍蕩<lb/>
無有紹定癸巳朝廷不以必愿不肖守藩於此實惟我<lb/>
<pb n="KR4h0049_WYG_018-4b"/>
先忠定公之舊治視政之始按養濟之籍名存實亡暇<lb/>
日與同寮趙君體要閱視其處則敗屋數楹壁垣不備<lb/>
因念承乏牧養幸前人規置尚可討理不待更創乃核<lb/>
現存之租増撥入之田庇存有宇給用有器經今圖後<lb/>
以待其久既為條列鋟梓又命所司别藏其副雖不敢<lb/>
自謂詳宻然推而行之或庶幾焉雖然必愿之來適繼<lb/>
水旱補苴罅漏日有不給而又守此未朞易而去故他<lb/>
欲廣聖朝仁厚之意以續我先忠定公之遺惠者多不<lb/>
<pb n="KR4h0049_WYG_018-5a"/>
暇講而於此僅舉而未備後之有志於民者儻不以人<lb/>
而廢其政則必愿拜賜宏矣事難成而易壊大抵然也<lb/>
況於天民無告者哉<lb/>
　　送滕子勤赴衢州司録序　　　　陳公輔<lb/>
天下之事得於所聞固不若所見為詳且確也余在都<lb/>
城聞賊攻台所賴以無事者滕子勤爾初未以為然及<lb/>
歸見州人稱子勤不容口無大小貴賤皆以再生之賜<lb/>
歸于滕公是知不妄矣嗚呼時方無難賢才隠於難知<lb/>
<pb n="KR4h0049_WYG_018-5b"/>
欲觀賢才之實必在有難之時疾風勁草歳寒松柏誠<lb/>
言非虚語初賊起青溪二浙方驚子勤以為攻守計寅<lb/>
夕警備誓與台人同其死生然賊鋒尚逺人固未知其<lb/>
果何如韋羌羣冦已破仙居水陸夾進逼于城下太守<lb/>
且奔矣軍民皆解體其他官吏皇皇莫知所向子勤獨<lb/>
奮然曰今日之事吾誓不與賊俱生扄其家人輩不使<lb/>
聞變而擾申戒諸門有出城者斬之官吏始不敢動羣<lb/>
情稍安願効死以守城凡圍十日不得逞而退子勤更<lb/>
<pb n="KR4h0049_WYG_018-6a"/>
益其備罄倉廪府庫以犒軍士凡所經畫皆觀時之宜<lb/>
身任其責無纎芥自嫌其忠誠所激如是後四十日賊<lb/>
復至民知子勤之可倚也捍禦愈堅賊徒數千擁衆而<lb/>
登城上皆皷譟矢石如雨賊兵多被害遂退保招延去<lb/>
城四十里不敢進洎王師擒渠魁餘黨殄滅台州卒完<lb/>
㣲子勤吾知一州無噍類矣朝廷叙功京秩且患三衢<lb/>
經破蕩思得人以贊治令録州事將行民惜其去願借<lb/>
留不可咸謂功多賞輕未足以稱而子勤處之恬然乃<lb/>
<pb n="KR4h0049_WYG_018-6b"/>
曰臣事君無逃於天地間吾之遇賊以死守者義所當<lb/>
為豈有意功賞哉由是益知子勤之賢為不可及何以<lb/>
言之國家承平既久州縣玩不知備一旦變起如錢塘<lb/>
之大賊唾手取之自淛望風遁去殆百數輩責其死守<lb/>
者幾何人哉及賊已平或因人成事或既逃而還迺更<lb/>
較計功績規求國恩人人有徼倖之望是誠何心哉二<lb/>
者子勤皆所不為果不謂之賢乎子勤名家子少喜學<lb/>
問余初識之於台聴其言詳其趨操日已知其不凡決<lb/>
<pb n="KR4h0049_WYG_018-7a"/>
謂其能立事今兹果然余憂居廢筆硯於子勤行不可<lb/>
無言亦慮夫世人不能知子勤事詳且確也以台人所<lb/>
親見者録而序之庻以識别<lb/>
　　滕侯守台頌并序　　　　　　　李昌齡<lb/>
自古以孤城弱旅抗暴悍之師而全名髙節輝<lb/>
于天下者幾何人哉必皆信以先之謀以定之<lb/>
而後勇以決之蓋非信不足以撫民而用其命<lb/>
非謀不足以揆事而制其機非勇不足以守死<lb/>
<pb n="KR4h0049_WYG_018-7b"/>
而克其敵故㕘成而後可以圖濟嵗在宣和盜<lb/>
發睦鄙天下平治既久民惟耒耜之知不識金<lb/>
革吏惟文法之守不習戰爭勢熖所焮聲震甚<lb/>
逺大將望氛氣而棄甲牧守聽音響而委城故<lb/>
盜得以狂奔呌呶不遇一矢之禦而攻取所至<lb/>
無留難者時旁郡羣不逞之人亦因其聲以相<lb/>
轉誘屯聚攻剽呉越沸然於是睦歙杭處衢婺<lb/>
六州悉䧟於賊惟天台介六州之間於盜甚偪<lb/>
<pb n="KR4h0049_WYG_018-8a"/>
而獨以全何恃而然哉守之得人而已其人則<lb/>
睢陽滕侯也當是時侯非被長吏之命為守禦<lb/>
計然一版曹位甚卑不足以使衆乃能全郡於<lb/>
盜所甚偪必將有以矣聞之台人曰侯慨然興<lb/>
歎謂報國惟有赤心家人撼以危言撫劒逐之<lb/>
又為書屬其兄以後事信足以孚於衆也誘鄉<lb/>
兵得三千人分城排為十三寨部列有次號令<lb/>
甚嚴謀之臧矣冦至圍城數周火光燭天呼震<lb/>
<pb n="KR4h0049_WYG_018-8b"/>
林木衆皆股戰膽掉不敢下視侯擐甲冐矢石<lb/>
躬自率之士氣始振<graphic n="KR0972" url="https://raw.githubusercontent.com/kanripo/KR-Gaiji/master/images/KR0972.png" mimeType="image/png"/>然有鬬志賊乃歛衆而<lb/>
去暨賊再來必欲拔城衝鏑之交侯遂以死囚<lb/>
尸諸城上且屬聲徧呼曰渠帥死矣衆響應之<lb/>
盜皆失色未及馳去侯以一矢斃其帥於是大<lb/>
潰旬日王師繼来盜是以殱台是以全當是時<lb/>
非侯之勇足以濟其謀而用其信台何恃而不<lb/>
抜也台人又言盜之未潰皆自相驚以為有神<lb/>
<pb n="KR4h0049_WYG_018-9a"/>
人金甲而身數丈者執弧矢以令諸城上兹實<lb/>
天之佑侯也已夫用武之世家習鈐略人便弓<lb/>
矢熟於戰爭能致其死與使人之致死則易時<lb/>
當和平家豐益人安富貴能致其死與使人之<lb/>
致死誠難而侯乃能之髙牙大纛前賞後刑其<lb/>
使衆則易秩不足以寄重權不足以用威其使<lb/>
衆誠難而侯乃能之則侯之功前於古而莫擬<lb/>
疇於今而莫倫矣惜朝廷之賞猶未足以稱其<lb/>
<pb n="KR4h0049_WYG_018-9b"/>
功也苟圖其勞登而用之謀諸帷幄寄以疆場<lb/>
使盡行其志則侯之功徒足以全天台也哉予聞<lb/>
侯之先曰章敏公左右國家克樹勲績今其保<lb/>
世之人實濟厥羙天且昌而大之使弼有宋苟<lb/>
將大之其在侯矣台人像侯之形紀侯之功以<lb/>
刻諸石俾流於逺且使其世勿忘侯徳載瞻載<lb/>
嘉頌以贊焉頌曰赫赫王事被於九州彼冦維<lb/>
何有詭其謀裒鞠兇頑俶我呉楚狂奔呌呶肆<lb/>
<pb n="KR4h0049_WYG_018-10a"/>
厥螳斧民之玩治弗能勝兵冦乘其虚遂堕六城豈<lb/>
無斯侯不用其則豈無乗戎是棄其律彼台且都在<lb/>
冦之宅無競維人冦莫我即非莫我即莫我能克人<lb/>
謂伊何有侯之滕明信靖謀是圖是勤勇以決之孰<lb/>
余敢陵彼昏卒狂再干大戮斃之一矢駭禽奔鹿王<lb/>
師嗣來盡磔梟蝮天台之全呉楚以康維侯之功與<lb/>
勞於王誰以滕侯逹於旒綴登而用之以畢其智無<lb/>
俾封殖獨于台人俾乃勲徳均我有民頌言不誣敢<lb/>
<pb n="KR4h0049_WYG_018-10b"/>
告司鈞<lb/>
　　送通判黄瑊中舎序　　　　　　陳　襄<lb/>
台州慶厯五年夏六月大水死者數千人適遭周謝之<lb/>
政二公弗協天災致旤荼毒生民老㓜怨咨無所寧息<lb/>
已而元侯受命作牧侯来為貳小人間之且憂且寧有<lb/>
来勉侯曰元侯有材而賢侯好義而直重剛相乘其勢<lb/>
必爭今台民未寧侯惟念哉庻政惟和時乃生民侯曰<lb/>
然既至左右元侯侯先不疑辦事曲直不撓於氣不形<lb/>
<pb n="KR4h0049_WYG_018-11a"/>
於色無所不瀝肺膽而陳之元侯既信無所不以虚受<lb/>
之二公同心庶幾大和百姓康寧元侯曰吾無以為徳<lb/>
尚賴侯侯曰某也惟公之徳無曠厥官夙夜不忘終始<lb/>
惟一為可觀也已若元侯者可謂敏而不失其賢若侯<lb/>
者可謂和而不詘其道者也嗚呼彼之事君者何獨不<lb/>
然下焉者好已之勝人上焉者惡人之勝已材相似則<lb/>
爭位相近則陵和之不復可知矣使宰相以至百官和<lb/>
於朝百姓和於國萬物和於野至和之氣盈於天地唐<lb/>
<pb n="KR4h0049_WYG_018-11b"/>
虞之世矣夫某目二侯之徳因有所感為侯序之以送<lb/>
其行<lb/>
　　送葉孟我官寧國序　　　　　　陳耆卿<lb/>
嘉定改元夏五月鄉先生葉公孟我出為宣之寧國主<lb/>
簿是行也邦之大夫士樂而賀之走獨以為歎宣言曰<lb/>
邦人知公耶公問學如禹治水政制度如周公畫井田<lb/>
制賦落筆為文章如庖丁奏刀而匠慶操斧少已負聲<lb/>
望入太學名流特異之當是時謂萬里可立致命不隨<lb/>
<pb n="KR4h0049_WYG_018-12a"/>
汨汨以老諸凡友公研席者或已為公相師公方册者<lb/>
多已為卿大夫公獨栖遲故山僅僅妻子養寒月半簾<lb/>
清風一榻蕭然弔影居人之所不堪是坐何尤哉寧國<lb/>
小邑也主簿卑官也吾方以為公弔奚其賀雖然吾為<lb/>
公平心而言之公亦為我平心而聴之天靳才人樂富<lb/>
貴二者之難兼自古固然盖亦造物之神機所以暝眩<lb/>
一世者必不得已而去曰寧去富貴富貴無聞者多矣<lb/>
而至於哲人雖餓且死名猶日月也然則將柰何邑小<lb/>
<pb n="KR4h0049_WYG_018-12b"/>
則便閒官卑則逺謗琴髙之山謝晀之亭前跡往事豈<lb/>
無怪怪竒竒為公獻者邪勾稽暇覽而歌之其聲與天<lb/>
籟相宫商而不雜則其視一主簿秩已為凂已無論其<lb/>
大詩云一日不見如三月兮況三嵗别乎此則予之所<lb/>
以悲<lb/>
　　大成殿奉安先聖文　　　　　　王　然<lb/>
維宣和五年歳次癸夘二月乙酉朔宣教郎知台州黄<lb/>
巖縣管勾勸農公事兼監鹽監王然謹以清酌之奠敬<lb/>
<pb n="KR4h0049_WYG_018-13a"/>
告于先聖至聖文宣王天台之南鴈蕩之北有古東甌<lb/>
薄于海濵地廣齒蕃多士攸集惟聖祠學序禮義所有<lb/>
往被冦攘延爇盪盡然效官之始首議營建爰即故址<lb/>
改卜新宫寒暑載離一新廟室柱石磐鞏簷牙翬飛輪<lb/>
奐有觀華侈中度庶幾乎掲䖍妥靈昭示無極涓吉告<lb/>
成祗遷貌像以先聖先師爰暨十哲奉安于位仰冀威<lb/>
神俯垂鑒格尚饗<lb/>
　　勸諭文　　　　　　　　　　　陳　襄<lb/>
<pb n="KR4h0049_WYG_018-13b"/>
為吾民者父義<hi>能正其家</hi>母慈<hi>能養/其下</hi>兄友<hi>能愛/其弟</hi>弟恭<hi>能敬其兄</hi>子<lb/>
孝<hi>能事父母</hi>夫婦有恩<hi>貧窮相守為恩若棄妻不養夫喪改嫁皆是無恩也</hi>男女有别<lb/>
<hi>男有婦女有夫分别不亂</hi>子弟有學<hi>能知禮/義亷恥</hi>鄉閭有禮<hi>歳時寒暄有以恩意往來</hi>
<hi>燕飲序老少坐立拜起</hi>貧窮患難親戚相救<hi>借貸錢榖</hi>婚婣死喪隣保<lb/>
相助無隳農業無作盜賊無學賭博無好相訟無以惡<lb/>
陵善無以富吞貧行者遜路<hi>少避長賤避貴輕避重去避來</hi>耕者遜畔<lb/>
<hi>地有界畔不相侵凌</hi>斑白者不負戴於道路<hi>子弟負重執役不令老者擔挈</hi>則為<lb/>
禮義之俗矣<lb/>
<pb n="KR4h0049_WYG_018-14a"/>
　　黄巖勸學文　　　　　　　　　王　然<lb/>
萬物散殊於天地之間其生不同其類甚衆而不能知<lb/>
道則物而已矣惟人受才於天地之中為萬物之靈故<lb/>
可以知道若夫不知道則非才之罪也不學之過也故<lb/>
曰玉不琢不成器人不學不知道且道不可以他求也<lb/>
所以為君臣父子夫婦長幼朋友者也是故其學之也<lb/>
有先後其既學也有始終孔子曰弟子入則孝出則弟<lb/>
謹而信汎愛衆而親仁行有餘力則以學文揚子曰威<lb/>
<pb n="KR4h0049_WYG_018-14b"/>
儀文辭表也徳行忠信裏也此學之先後也孟子曰仁<lb/>
之於父子也義之於君臣也禮之於賔主也智之於賢<lb/>
者也聖人之於天道也荀子曰始乎為士終乎為聖人<lb/>
此學之始終也古者之學耕且養修其天爵而人爵從<lb/>
之而孔子曰耕也餒在其中矣學也禄在其中矣則學<lb/>
之不可以已也如此黄巖古東甌素號多士昨者廟學<lb/>
燬于兵火遂使承學之徒無所依止無所聴讀然受命<lb/>
作邑爰自到官首建鄉校遷于舊址今殿堂告成齋舎<lb/>
<pb n="KR4h0049_WYG_018-15a"/>
漸就亦可以招延士類修舉庠序之風矣比已擇請職<lb/>
事在學欲取新歳肇開講席以來生徒竊慮鄉士在逺<lb/>
有所未知故述斯文更加勸諭非勉之不至也切冀見<lb/>
聞咸悉此意毋忽<lb/>
　　仙居勸學文　　　　　　　　　陳　襄<lb/>
咨汝邑父老夫人之為善莫善於讀書為學然後而知<lb/>
禮義孝悌之教故一子為學則父母有養一弟為學則<lb/>
兄姊有愛一家為學則宗族和睦一鄉為學則閭里康<lb/>
<pb n="KR4h0049_WYG_018-15b"/>
寧一邑為學則風俗美厚其間雖有惡人將變而為善<lb/>
矣今天子三年一選士雖是山野貧賤之家子弟苟有<lb/>
文學必賜科名身享富貴家門光寵户無繇役庥廕子<lb/>
孫豈不為盛事哉予自到任以來居嘗憫爾邑民不識<lb/>
為學父子兄弟不相孝友鄉黨隣里不相存恤其心汲<lb/>
汲惟爭財競利為事以致身冐刑憲鞭捶流血而不知<lb/>
止予甚哀焉奈何奉行天子詔條不可私怒毎刑一人<lb/>
若傷膚髪而汝邑民不知予心迺相扇熾構訟成獄自<lb/>
<pb n="KR4h0049_WYG_018-16a"/>
以為能使予日不得食夜不得寢以與汝斷蔽略不能<lb/>
改是誠何心雖然非汝百姓之樂於此也盖不知讀書<lb/>
為善之故也前年曽有文書告諭汝鄉民令遣子弟入<lb/>
學于今二年矣何其無人也古者十室之邑尚有忠信<lb/>
者況今百里之邑良民之子弟不少其間豈無聰明瓌<lb/>
茂朴美之器可使為公卿者然而不使之為學真可惜<lb/>
也今汝父老歸告而子弟速令來學予其擇明師而教<lb/>
誨之庶幾有成如前所説予明年十二月官滿即去汝<lb/>
<pb n="KR4h0049_WYG_018-16b"/>
父老亟其聴予言<lb/>
　　台州夀台樓記　　　　　　　　葉　棠<lb/>
台在天為泰階主風雨時又魁下而色齊主君臣和而<lb/>
晉志司命主夀獨屬上台何歟夫天生物必夀物生不<lb/>
夀匪天亡之人實戕之紹定二年秋九月丁夘大水壊<lb/>
台州城殺人民踰二萬先一年予守台八月當大比吾<lb/>
邑士聞城中㑹日夜暴雨溪潦漲怒海潮角之濤波衝<lb/>
撞濺沬女堞城岌岌有聲予身帥吏卒築闉窒竇迄以<lb/>
<pb n="KR4h0049_WYG_018-17a"/>
免禍居無何朝家不以棠不佞即郡畀常平使者節去<lb/>
數月而水竟作城竟破嗚呼痛哉大抵有物斯有數短<lb/>
長什百智者莫齊焉一旦無少長貴賤皆以水諉之數<lb/>
可乎予時在越得變告疾馳來發倉捐緡竊用便宜既<lb/>
而有㫖俾兼佩故印凡厥控籲君相惻焉天人交孚晨<lb/>
奏夕報賑公錢三十六萬貫米斛十萬而民始蘇復頒<lb/>
緡錢二十萬米萬斛而城迺新初水之破城也入自栝<lb/>
蒼門予塞之作樓七間据城上傚黄樓以壓水怪邦人<lb/>
<pb n="KR4h0049_WYG_018-17b"/>
聚觀見謂雄麗或言城南有樓丞相趙忠定公所繇建<lb/>
摘興公賦語名為神秀山川宜之今西樓宜何名予謂<lb/>
此州上應台宿三台之泉鼎足闤闠天台大山窟宅仙<lb/>
佛即上台主夀用夀台名吾樓庶幾夀吾民宜乎他日<lb/>
㑹僚佐落樓之成客有誦活人為勞者予謹謝之曰棠<lb/>
不佞今日之事幸而集皆吾君吾相之賜棠特同諸君<lb/>
具文書母庸貪天功重謝之曰棠犇走四方久於台獨<lb/>
若有宿緣去復還者五年然僅能止水患於先莫能彌<lb/>
<pb n="KR4h0049_WYG_018-18a"/>
大菑於後可愧也已猶幸使指莅所部獲與饑溺相周<lb/>
旋不爾詎無章簡元公來棠也何敢覬前哲萬分雖然<lb/>
尚有以諗諸君凡民宅生於刺史縣令民生囏哉同其<lb/>
癢痾時其渇饑天下莫不夀奚獨台民夀不然椎其<lb/>
膚蠧其脂殘椓其元氣民夭矣非吾命樓之意也抑豈<lb/>
上台之心哉客曰敬聞命寫以為夀台樓記城成灋當<lb/>
書有今代鉅筆在<lb/>
　<lb/>
<pb n="KR4h0049_WYG_018-18b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　赤城集巻十八<lb/>
</p>
<p>
</p>
  </div></body>
</text>\m</TEI>