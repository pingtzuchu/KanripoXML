<TEI xmlns="http://www.tei-c.org/ns/1.0">
              <teiHeader>
                  <fileDesc>
                     <titleStmt>
                        <title>Title</title>
                     </titleStmt>
                     <publicationStmt>
                        <p>Information about publication or distribution</p>
                     </publicationStmt>
                     <sourceDesc>
                        <p>Information about the source</p>
                     </sourceDesc>
                  </fileDesc>
              </teiHeader>
              <text>
                  <body>
            
<div>
                <head>楳埜集巻一</head>
    <p>
<pb n="KR4d0351_WYG_001-1a"/>
欽定四庫全書<lb/>
　楳埜集巻一　　　　　　宋　徐元杰　撰<lb/>
　　經筵講義<lb/>
臣聞論語書成于有子曽子之門人故二子獨得以子<lb/>
稱其所載先聖與羣弟子之言至為不茍言者心之聲<lb/>
也學問之道無他求其放心而已求於心者合下必自<lb/>
源頭理㑹魯論言出心字只有三處然句句字字無往<lb/>
而非求心臣甞日夜反覆求孔門所以問答之根據不<lb/>
<pb n="KR4d0351_WYG_001-1b"/>
但稍可以知聖人心法之傳至於古帝王相傳為學切<lb/>
要處亦因是可以推尋蓋求道莫切於求心求心莫切<lb/>
於求仁仁為心之全徳故曰仁人心也合而言之道也<lb/>
言道無越於魯論故曰五經之管轄六藝之喉衿也伊<lb/>
川程頤甞曰讀論語有讀了全然無事者有讀了後其<lb/>
中得一兩句喜者有讀了知好之者有讀了後直有不<lb/>
知手之舞之足之蹈之者臣末學空踈不足進此敢謂<lb/>
百生慶幸濫員經筵䝉恩宣諭俾専説是書仰禆清燕<lb/>
<pb n="KR4d0351_WYG_001-2a"/>
臣感泣遭遇願瀝粗淺謂倣先儒之言發明求心之㫖<lb/>
以助聖學端本行仁之萬一庶㡬正心以正朝廷使百<lb/>
官萬民四方逺近莫不一於正人皆有士君子之行不<lb/>
徒以言語視論語臣不勝惓惓<lb/>
臣聞先儒朱熹曰學而為書之首篇所記多務本之意<lb/>
乃入道之門積徳之基學者之先務也臣按十六章之<lb/>
㫖無非學者之事學者求為君子君子則求在我者也<lb/>
合首章與末章而觀即其所謂人不知而不愠參諸患<lb/>
<pb n="KR4d0351_WYG_001-2b"/>
不知人之㫖則學之貴於自知可以觀聖門之氣象矣<lb/>
臣聞政者正也所以正人之不正也人君以一心運量<lb/>
乎天下使惟吾政之所統則在乎主宰於中者一出於<lb/>
正而已故徳者人之同得乎天虛靈不昧以具衆理而<lb/>
應萬事盡已盡人必於至善乎止為政而先之以徳則<lb/>
自然黙感人心使皆不失其同然之善故能尊居皇極<lb/>
五位之中正一心以為萬化之原此徳常運此位常尊<lb/>
舉天下莫不㑹歸有極以近天子之光譬如天之北辰<lb/>
<pb n="KR4d0351_WYG_001-3a"/>
樞紐乎圓象之勢居其所而不動列星之衆四面旋繞<lb/>
而向之觀天見聖其象一也夫政曰為政固非有心於<lb/>
作為之謂亦非纎悉於事為之間也蓋明明徳以新民<lb/>
相率為至善之歸因同然之衆理揆當然之萬事自正<lb/>
心朝廷逹於百官萬民四方逺近莫敢不一於正此蓋<lb/>
不動而化不言而信無為而成執要御詳之機括也伊<lb/>
川程頤曰為政以徳然後無為蓋人主一心攻者甚衆<lb/>
惟於止而知其所止乃能因心感心行所無事一舉措<lb/>
<pb n="KR4d0351_WYG_001-3b"/>
之正自有以致天下心悦而誠服不然鋭者失之輕而<lb/>
為之之迹露力愈勞而效愈寡怠者安於玩可以有為<lb/>
而遂諉於無為天下方於此而觀政其所以運量主宰<lb/>
之道亦已踈矣何自而服天下昔者大舜無為而治恭<lb/>
已正南面家語以在位猶北辰稱之今觀虞書所載兢<lb/>
業萬幾而致謹於九官之命自敬敷五教而至於出納<lb/>
五言無往而非政亦無往而非徳常時猶精察於人心<lb/>
道心之分主乎道心之一而人心為之聽命終之以允<lb/>
<pb n="KR4d0351_WYG_001-4a"/>
執厥中而不容易然則一道心之運乎中世道之樞紐<lb/>
係焉天下雖大將見如身之百體禀於一心矣故趙岐<lb/>
之注盡心亦曰心者身之北辰為人上者可不兢兢而<lb/>
存省之哉<lb/>
臣聞政者法制禁令之謂刑者所以誅姦慝而威暴亂<lb/>
也故引導而先之以政齊一而限之以刑民知所畏避<lb/>
而不至自罹於譴呵之域是則政刑乃為治之具固不<lb/>
可一日弛然治之大本有不止是茍恃其具而不探其<lb/>
<pb n="KR4d0351_WYG_001-4b"/>
本則無以格民心善民俗徒有茍免刑罰之意而未必<lb/>
有愧恥改過之心蓋雖不敢為惡而為惡之心實未甞<lb/>
忘也故聖人之論政刑而曰民免而無恥繼言徳禮動<lb/>
民之效乃至於有恥而且格誠謂羞惡之心人皆有之<lb/>
世蓋有不畏刀鋸斧鉞而凛凛乎清議之畏者本然之<lb/>
善何可誣也人主之治天下使民有懼心不若使民有<lb/>
愧心驅之而後從不若化之而不忍犯蓋徳著於躬行<lb/>
踐履所以率先乎民者也禮者皆天秩之自然分之所<lb/>
<pb n="KR4d0351_WYG_001-5a"/>
由定國之所與立者也格之為言至也所以使民日遷<lb/>
善逺罪而不知為之者夫人主端本於深宫隠㣲之間<lb/>
表正於四方逺近之衆即大學所謂明明徳於天下必<lb/>
先之以治國齊家本之以修身正心其道則愈反而愈<lb/>
約故推之化天下自有愈用愈博者存斯民豈有不知<lb/>
所觀感而興起者然其俗化有淺深厚薄之不一者又<lb/>
必有禮以齊之則民耻於不善而有以至乎善是豈屑<lb/>
屑政刑所能感動如此哉晦庵朱熹曰政者為治之具<lb/>
<pb n="KR4d0351_WYG_001-5b"/>
刑者輔治之法徳禮則所以出治之本而徳又禮之本<lb/>
也臣謂世降俗末政弊於瑣碎刑困於苛虐既不足以<lb/>
語古之政刑至於修身謹行之謂徳茍不知終始惟一<lb/>
時乃日新則未免誘於外而動於内縱欲有時而敗度<lb/>
禮之為禮始蕩然矣孝經曰安上治民莫善於禮禮敬<lb/>
而已矣是徹上下惟一敬也又言君臣父子兄弟之間<lb/>
因敬而得感恱之要道然則君臣上下不徒恃政刑以<lb/>
為道齊之具而必交修其徳以為政刑之本者其可一<lb/>
<pb n="KR4d0351_WYG_001-6a"/>
日不知禮哉<lb/>
臣聞伊川程頥曰孔子生而知之也言亦由學而至所<lb/>
以勉進後人也又曰孔子自言進徳之序如此聖人未<lb/>
必然但為學者立教法使之盈科而後進成章而後逹<lb/>
耳臣甞以是推之士希賢賢希聖聖希天學之貴乎不<lb/>
已也自聖人生知而言之則由志學而至從心所欲皆<lb/>
行健無息之天自聖人亦由學而至言之則曰志于學<lb/>
曰不踰矩皆自强不息所以希乎天也聖人之言工夫<lb/>
<pb n="KR4d0351_WYG_001-6b"/>
積累其序如此誠欲勉進後人由自强不息而至於行<lb/>
健無息古者自十五嵗入大學合下立志必自源頭理<lb/>
㑹直將透徹到底故志在此則念念在此為之而不厭<lb/>
積十五年之功遂能真見乎道而卓然自立利害得喪<lb/>
無所動摇而所守者益固歛之則立已散之則立人又<lb/>
十五年而至乎事物之理莫不洞然乎其中於理無所<lb/>
疑惑則於應事接物復何所疑惑哉又十年而遂極於<lb/>
天命之能知蓋其窮理盡性而至於命故知事物之所<lb/>
<pb n="KR4d0351_WYG_001-7a"/>
當然者萬物之各具一太極也事物之所以當然之故<lb/>
者萬物之統體一太極也又十年而耳順事物之理融<lb/>
㑹於心聲入心通無所違逆知之之至不思而得聲為<lb/>
律而身為度至於七十而從心所欲不踰矩矩者法度<lb/>
之器所以為方也聖人徳盛仁熟隨心所發動合乎法<lb/>
度之自然是其安行自得不勉而中泛應而曲當旁行<lb/>
而不流以此知聖人之心純乎天理矣大抵常人放心<lb/>
而踰矩賢者存心而不敢踰矩聖則心存而自不踰矩<lb/>
<pb n="KR4d0351_WYG_001-7b"/>
何則常人之欲私欲也賢者之欲自可欲之善而充之<lb/>
故曰天行健君子以自强不息吁知此則知作聖工夫<lb/>
不可有一息之間斷也<lb/>
臣聞孟懿子仲孫氏名何忌魯三家之僣禮者也一旦<lb/>
能以孝為問聖人不直指其僣以為不孝而但婉其辭<lb/>
曰無違意其因此發問舉一隅而三隅反也惜乎不能<lb/>
問而遂已聖人懼其以從親之令為孝故因樊遲執御<lb/>
之頃舉所以告懿子者告之遲孔子之髙弟果能扣請<lb/>
<pb n="KR4d0351_WYG_001-8a"/>
其所謂無違之㫖聖人遂語之以生事葬祭之各以其<lb/>
禮蓋人子愛親心雖無窮分則有限茍得為而不為是<lb/>
人而不仁甚矣至於不當為而為之又所以䧟其親於<lb/>
不義夫子此言蓋為三家僣禮者發而語意渾然徹上<lb/>
徹下皆通行也<lb/>
臣聞父母愛子其所憂者惟疾病之為切則凡為人子<lb/>
者能以父母之心為心所以自愛其身而不使上貽父<lb/>
母之憂當何如其敬謹耶武伯蓋未必能謹其身故夫<lb/>
<pb n="KR4d0351_WYG_001-8b"/>
子告之以此<lb/>
臣聞飬父母之道與飬犬馬自是不可以並言然為人<lb/>
子者徒能為口體之飬而不本乎中心之敬毫釐之差<lb/>
霄壤以異故夫子斷斷然正之曰至於犬馬皆能有飬<lb/>
極言不能敬親之罪皆與飬犬馬者無所分别矣子㳺<lb/>
之在聖門未必有後世不敬之失然或愛踰於敬亦将<lb/>
流於不孝之域而不自知也故以此警之<lb/>
臣聞色難謂事親之際惟色為難祭義曰孝子之有深<lb/>
<pb n="KR4d0351_WYG_001-9a"/>
愛者必有和氣有和氣者必有愉色有愉色者必有婉<lb/>
容嚴威儼恪非所以事親也故必愛深而後氣和氣和<lb/>
而後色愉色愉而後容婉不然容色之間豈能强致其<lb/>
愉婉哉此色之所以為難也至若有家事而子代其父<lb/>
弟代其兄有酒食而子奉其父弟奉其兄乃職分之所<lb/>
當為事之所易能稍知義理者皆能為之故未足以為<lb/>
孝或者服勞奉飬子夏所已能如所言事父母能竭其<lb/>
力是也愉色婉容子夏所未至故夫子又以此警之伊<lb/>
<pb n="KR4d0351_WYG_001-9b"/>
川程頥曰告懿子者告衆人者也告武伯者以其人多<lb/>
可憂之事子㳺能飬而或失於敬子夏能直義而或少<lb/>
温潤之色各因其才之髙下與其所失而告之故不同<lb/>
也然則欲求盡孝者要必合四章而並觀反吾身而宻<lb/>
察聖人之所以告四子者斯能備其道於一身否則或<lb/>
虧其一皆不得謂之孝矣<lb/>
臣聞四科以徳行為先言語則次之顔淵之徳行則又<lb/>
超出乎聖門髙流之上也夫子獨稱其好學豈非所學<lb/>
<pb n="KR4d0351_WYG_001-10a"/>
在徳行深知篤好自得於心胷之間而脱然於口耳之<lb/>
累故夫子謂吾與囬言終日而稱之以不違如愚蓋取<lb/>
其不言而信存乎徳行黙而識之如愚人也夫徳行貴<lb/>
乎不言而自得宜矣及觀顔子問仁之目夫子告之以<lb/>
克已復禮天下歸仁則必請問其目既告之以勿非之<lb/>
四又必曰請事斯語聖人之發言也如機顔子之受命<lb/>
也如響初未甞見其如愚也蓋不違如愚人時顔子之<lb/>
用功已深其聞夫子之言黙契於心有聽受而無問難<lb/>
<pb n="KR4d0351_WYG_001-10b"/>
如萬物逢春一䝉雨露之潤生意不容遏故夫子於燕<lb/>
私獨處之際而察之動静語黙而察之皆足以發明乎<lb/>
斯道然後知其非果然也然終日與言所言者何亦足<lb/>
以發所發者何在魯論無可考者今觀顔子喟然之嘆<lb/>
其曰夫子循循然善誘人博我以文約我以禮博文者<lb/>
致知格物之學約禮者克已復禮之仁也則子與回言<lb/>
者大畧可知矣夫子之稱顔淵曰回也擇乎中庸得一<lb/>
善則拳拳服膺而弗失則回之足以發者亦可想見矣<lb/>
<pb n="KR4d0351_WYG_001-11a"/>
故曰回也非助我者也於吾言無所不説又曰語之而<lb/>
不惰者其回也與學顔子之學者可不於此而觀之<lb/>
臣聞禮云五官之長曰伯是職方其擯於天子也曰天<lb/>
子之吏天子同姓謂之伯父異姓謂之伯舅自稱於諸<lb/>
侯曰天子之老於外曰公於其國曰君九州之長入天<lb/>
子之國曰牧天子同姓謂之叔父異姓謂之叔舅於外<lb/>
曰侯於其國曰君其在東夷北狄西戎南蠻雖大曰子<lb/>
於内自稱曰不榖於外自稱曰王老庶方小侯入天子<lb/>
<pb n="KR4d0351_WYG_001-11b"/>
之國曰某人於外曰子自稱曰孤此官制尊卑逺近内<lb/>
外降殺之稱也周禮九命作伯故五官之長所以曰伯<lb/>
謂以三公為之也是或為職方氏者主東西方之伯也<lb/>
乃得輙見於天子故擯者傳命則曰吏示有分也以姓<lb/>
同異曰伯父伯舅蓋其親親之辭其自稱於諸侯則曰<lb/>
天子之老於外曰公於其國曰君皆言尊也下是則有<lb/>
等第焉故九州之長次之而曰牧所稱皆降殺焉其處<lb/>
九州之外長於東西南北之四海雖大國不過曰子而<lb/>
<pb n="KR4d0351_WYG_001-12a"/>
而已其於内自稱曰不榖蓋謙辭也於外自稱曰王老<lb/>
則又重其稱以威逺也又次而至于庶方小侯蓋戎蠻<lb/>
子男之君爾其入於天子之國則無爵可稱惟於外曰<lb/>
子自稱曰孤而已孤者獨行無與之稱亦謙辭也<lb/>
臣聞之禮云天子不言出諸侯不生名君子不親惡諸<lb/>
侯失地名滅同姓名春秋書法褒善貶惡惟一字爾如<lb/>
書出書名皆云惡也天子以天下為家凡出則言廵守<lb/>
若言出則為惡矣諸侯為國之君生則稱爵若稱名則<lb/>
<pb n="KR4d0351_WYG_001-12b"/>
亦惡矣君子之於書法惟不親蔽其惡皆顯書之故諸<lb/>
侯戰敗而失其國與夫或滅同姓之國皆書名以罪之著<lb/>
其惡也<lb/>
臣聞禮云為人臣之禮不顯諌三諫而不聽則逃之子<lb/>
之事親也三諫而不聽則號泣而隨之君有疾飲藥臣<lb/>
先嘗之親有疾飲藥子先甞之醫不三世不服其藥臣<lb/>
子之事君親也不容有一毫之躁心事父母㡬諫則事<lb/>
君亦不當顯諫惟委曲諷告三諫不聽而後逃者蓋至<lb/>
<pb n="KR4d0351_WYG_001-13a"/>
是不為茍容乃合禮也若事親則雖三諫不聽又必號<lb/>
泣隨之小杖則受大杖則走蓋事親無可逃之禮君親<lb/>
有疾藥皆先嘗又必擇世醫而後服其藥者蓋一不審<lb/>
擇輕付庸醫之手則為不忠與不孝矣<lb/>
臣聞禮云擬人必於其倫儗比也倫類也凡于君父之<lb/>
前所稱其人必比其類所以為敬茍以愚比賢以貴比<lb/>
賤則為不敬矣<lb/>
臣聞禮云問天子之年對曰聞之始服衣若干尺矣問<lb/>
<pb n="KR4d0351_WYG_001-13b"/>
國君之年長曰能從宗廟社稷之事矣㓜曰未能從宗<lb/>
廟社稷之事也問大夫之子長曰能御矣㓜曰未能御<lb/>
也問士之子長曰能典謁矣㓜曰未能典謁也問庶人<lb/>
之子長曰能負薪矣㓜曰未能負薪也天子有天下諸<lb/>
侯有國皆君也君之新立年未知逺域及鄰國聘使之<lb/>
来必問其年之大小然臣下不敢輕答以天子至尊不<lb/>
當言長㓜又不當言長短只答言但聞其服衣若干尺<lb/>
蓋以衣長短言之則其長㓜可知又言聞而不直言見<lb/>
<pb n="KR4d0351_WYG_001-14a"/>
表其尊也至於諸侯則可以長㓜言長則言能從宗廟<lb/>
社稷之祀事㓜則直言其未能下是則大夫以至庶人<lb/>
覿面相與可知長㓜惟問其子御猶主也主家事謁告<lb/>
請也謂能擯賛賔客之告請也負薪則庶人賤者之役<lb/>
少儀云問士之子長㓜長則能耕㓜則能負薪與此相<lb/>
類<lb/>
　　進講日記<lb/>
　　　四月初五日進講<lb/>
<pb n="KR4d0351_WYG_001-14b"/>
晩講讀論語發明學問之道求放心須自源頭理㑹聖<lb/>
語曰心為萬事之源讀魯論分明指出心字只有三處<lb/>
上曰三處如何奏云第一處夫子七十而從心所欲不<lb/>
踰矩此是聖人之心第二處回也其心三月不違仁此<lb/>
是賢者之心第三處飽食終日無所用心難矣哉此是<lb/>
愚不肖之心蓋無所用心則放僻邪侈無不為矣心無<lb/>
所用反不若博奕猥䙝之事聖人戒之深矣上曰正是<lb/>
心不可無所用讀學而一章訖奏云臣自㓜親炙師友<lb/>
<pb n="KR4d0351_WYG_001-15a"/>
甞聞學有得于心故説此是道與心一朋來講習有麗<lb/>
澤之益所謂以善及人故樂此是已與人一若夫人不<lb/>
知而不愠則此心與天一學至于此乃成徳之功也上<lb/>
曰道與心一已與人一意思極矣茶後上曰夜来得雨<lb/>
濟事否奏曰雖滂沛未甚沾足然此雨是聖心仁敬中<lb/>
来更願陛下恐懼修省為感召天和之本庶㡬雨暘時<lb/>
若上曰此極是<lb/>
　　　四月十二日進講<lb/>
<pb n="KR4d0351_WYG_001-15b"/>
晩講後賜茶聖語問民間蠶繭出盎農麥登場矣今年<lb/>
蠶麥與去年如何奏云今年蠶中熟麥却差勝又奏云<lb/>
聖問及此即邠風七月勤王業之氣象臣願陛下動息<lb/>
充厚此意常以君子所其無逸為心念稼穡之艱難上<lb/>
又問此數日又闕雨農事不知如何奏云今正是挿田<lb/>
時在在仰雨臣前日奏乞陛下恐懼修省以為格天之<lb/>
本臣願陛下積誠于宫庭宻勿露禱陛下心與天一何<lb/>
難感動上曰嵗得一稔公私俱寛奏云聖語及此宗社<lb/>
<pb n="KR4d0351_WYG_001-16a"/>
之福生靈之幸上曰卿前時奏齊髙帝謂治天下當使<lb/>
黄金與土同價此説甚救時朕㸔東坡諸人説此意固<lb/>
好但非人情奏云此是感歎崇末奢侈之故而過為之<lb/>
言臣甞謂黄金雖貴可有可無至于桑麻榖粟則一日<lb/>
不可無劉陶曰民可百年無貨不可一朝有飢况人主<lb/>
一有輕視金寳之意則臣下次第傚法黄金以無用而<lb/>
價自賤矣蓋抑末崇本則可以紓艱難多故之日非謂<lb/>
黄金必欲與土同價上曰極是上又問日来楮愈輕無<lb/>
<pb n="KR4d0351_WYG_001-16b"/>
䇿可救奏云臣昨奏不在秤提而在公家甞収用之謂<lb/>
如州縣官物半錢去處使之以楮折納照民間實價出<lb/>
入惟一無有不行臣昨待罪南劒知郡計在鬻鹽臣必<lb/>
欲以楮買鹽一日之間楮價亦稍増長一郡尚爾况朝<lb/>
廷行之此在陛下與大臣商畧且如住造官㑹此是知<lb/>
本之定論然須嚴偽造之禁上曰偽造之禁不嚴則真<lb/>
偽莫辨其直愈損奏云臣意正謂此上曰内地錢絶少<lb/>
如何奏云正縁人間不肯放楮故楮無所歸而錢日以<lb/>
<pb n="KR4d0351_WYG_001-17a"/>
匿况乎鉟銷漏泄禁亦甚弛冶司嵗造不多而銷燬不<lb/>
知其㡬上曰嵗造十六萬爾鉟銷漏泄之禁誠當嚴上<lb/>
又問鹽價如何奏云前一二年鹽價頓増今漸損直此<lb/>
固朝廷措置之得宜繼今須示商賈以信庶㡬鹽法不<lb/>
弊上曰是上又問物價聞甚貴如何奏云此亦因向来<lb/>
秤提强欲楮價増長物價因之以長未㡬楮價損而物<lb/>
價不損矣上又曰日来米價此間與外地如何奏云比<lb/>
年多中熟米直稍亷最喜京畿米直視外地尤亷上又<lb/>
<pb n="KR4d0351_WYG_001-17b"/>
問州縣間年来税賦難催如何奏云東南民力竭矣州<lb/>
縣版籍不明多起於州縣貪虐樂於去其籍以預借而<lb/>
行其私今有借至淳祐六年以後者况又笞撻以肆惨<lb/>
此非民間難催之過官不得其人之過爾臣願陛下與<lb/>
大臣商畧謹擇監司郡守嚴按察貪令之典激濁揚清<lb/>
以示勸戒庶㡬賢否有别生民稍可吐氣上曰經界可<lb/>
行否奏云此非一手一足之力上要朝廷主盟次要監<lb/>
司郡守推行下則縣令與僚佐身親履畝日夜究心又<lb/>
<pb n="KR4d0351_WYG_001-18a"/>
得鄉井士民協力為之庶㡬積日可成上曰近聞霅川<lb/>
何處行之奏云臣居信州有永豐縣亦行之上曰令為<lb/>
誰奏云何克忠上問莫擾否奏云纔擾莫不成上曰今<lb/>
有成效否奏云已訖事但豪强多不樂至今猶敢沮撓<lb/>
上曰復古自是難奏云近日南劒守臣黄自然陳便宜<lb/>
事状内一項請修正砧基簿此却簡要易行省得履畝<lb/>
無變更走弄上曰履畝如何變更奏云謂如每鄉都經<lb/>
量後難得税錢恰恰如數或多或欠必須改正纔改正<lb/>
<pb n="KR4d0351_WYG_001-18b"/>
便奸弊此其所以難成臣謂砧基修正不過挨尋字號<lb/>
實為易行願陛下與二三大臣熟究之上曰税賦如和<lb/>
買就産而敷如何奏云此是起于軍興不得已之故向<lb/>
来軍興以前猶給絹直所以紹興嵗買十餘萬匹王十<lb/>
朋民事堂賦作于軍興之後謂和買數十萬匹曽無一<lb/>
錢之價臣聞臺臣奏請以㑹稽為毓聖之地乞稍减免<lb/>
和買以優濟下户如漢髙祖於豐沛賜民以為湯沐邑<lb/>
上曰去年曽已優减上又問㑹稽何故數多如此奏云<lb/>
<pb n="KR4d0351_WYG_001-19a"/>
當年敷買給錢絹直稍賤為郡者多認買數意在擾民<lb/>
若永嘉守於是之時豫為後日慮畧不肯承認買數是<lb/>
以至今無和買上曰每事不可不為後慮奏云往事不<lb/>
必論今㑹稽千齡啓聖所當寛民者特出聖恩乞與大<lb/>
臣参酌行之上首肯言訖奏云陛下念念在民如此臣<lb/>
獲侍清光仰承聖問又覺感涕臣願陛下動息以民為<lb/>
念以節用愛人為心出入起居無往不敬充此一念堯<lb/>
舜之治可匹休矣<lb/>
<pb n="KR4d0351_WYG_001-19b"/>
　　　十一日進講<lb/>
晩講上問一向雨少連日得雨沾足否奏云江之東西<lb/>
聞甚多雨今近甸雨未沾足却喜間日得雨亦頗濟事<lb/>
陛下尊為天子心與天通外間傳誦宫庭露禱應騐如<lb/>
此臣更願日加恐懼修省以迎天和則雨暘可時嵗稔<lb/>
可卜社稷生靈之幸上曰外道諸郡多得雨聞淮間亦<lb/>
得雨敵人亦漸退果否奏云近聞淮甸得雨敵人以是<lb/>
欲避但繼今明詔邉臣嚴飾備禦防其叵測上曰須嚴<lb/>
<pb n="KR4d0351_WYG_001-20a"/>
備禦上問近日罷官埸市物如何奏云向来物價騰踴<lb/>
置場以平之不為無補今罷之亦使民不倦之意上曰<lb/>
只要民便上問比来米價與外方如何奏云此間升斗<lb/>
寛餘實則價亷于外郡上又問此間楮價與外方如何<lb/>
奏云外方舊楮率是六十左右價今若只據此聽民自<lb/>
低昂固亦無慮但恐邦費方殷則不可不熟議所以重<lb/>
楮上曰如何奏云不必言秤提只是公家二税常常収<lb/>
用㑹子出納一體而行如此則楮以用而重其取信當<lb/>
<pb n="KR4d0351_WYG_001-20b"/>
自公府始上曰是上又問近来監司郡守得人否奏云<lb/>
近来所謂風采亷靖間不乏人然比年積習姑息鮮有<lb/>
按發貪暴所以上有仁心仁聞而民未必盡被其澤上<lb/>
曰是如此上問黄壮猷奏云臣頃待罪越幕黄壮猷為<lb/>
帥見其寛和簡靖得帥守之體所至皆與民宜且不求<lb/>
赫赫之聲良吏也上曰是上問史巖之奏减和買濟事<lb/>
否奏云東浙困於和買之難供故越民之瘠乆矣若嵗<lb/>
嵗蠲减足以蘇救中下之户况越之氣數千載一遇挺<lb/>
<pb n="KR4d0351_WYG_001-21a"/>
生聖人常宜有以優渥之聞近日䑓臣奏請優减和買<lb/>
此事宜留聖心常軫宵旰之懐多方與大臣参酌宻圖<lb/>
利之使經乆可行不勝越民之幸上又問黄放白催所<lb/>
在州縣尚如此奏云此其欺誕成風誠如聖訓然其責<lb/>
在監司郡守况祖宗自有已成之法監司察郡守郡守<lb/>
察縣令不用命者必罰無赦其有聲績者必旌别之如<lb/>
此則邇日陛下責實之政行矣上曰極是中間讀通鑑<lb/>
至桓温蘇峻等處上忽歎曰此曹無忌憚敢相習為逆<lb/>
<pb n="KR4d0351_WYG_001-21b"/>
如此奏云陛下亦知其致此乎上曰何如奏云只是失<lb/>
在于不防其漸坤卦履霜堅氷至之謂也上曰每事不<lb/>
可不防其漸是是奏曰聖意有覺常宜防之上曰是是<lb/>
是<lb/>
　　　七月十三日進講<lb/>
晩講進讀通鑑綱目至苻秦建元九年彗星見占者以<lb/>
為燕當滅秦之證陽平公融等請誅鮮卑而堅以修徳<lb/>
勝灾言之奏云苻堅好天資司馬光取其不殺慕容垂然<lb/>
<pb n="KR4d0351_WYG_001-22a"/>
初心不固幸垂之歸至宦者之諫則是堅前乎修徳之<lb/>
言徒空言爾有空言而無實徳天變不悟人言不䘏卒<lb/>
之徳不修而數莫逭苻秦之亡誰之咎哉上曰其要在<lb/>
修實徳講畢宣賜茶上曰得雨濟物否奏云人苦藴隆<lb/>
物正枯槁忽得此雨田野間甚濟事人皆云此雨是陛<lb/>
下聖心中来上曰朕甚閔雨奏云陛下有志于民如此<lb/>
外間皆知陛下宫庭露禱之騐臣不揆狂愚於聖敬當<lb/>
充處欲犯天威而言之上曰如何試言之無害奏云陛<lb/>
<pb n="KR4d0351_WYG_001-22b"/>
下宫庭之敬無不感動至施行少差處民聽便惑天和<lb/>
便傷所以今年屢亢陽屢煩精禱以此見一念敬肆天<lb/>
每臨之臣前日常進故事取仁祖皇祐二年詔以禁内<lb/>
降為請不審曽徹天視否上曰朕見了此意甚好但内<lb/>
間有例則行無例則不行奏云此例可行若不可行則<lb/>
仁祖何為専降詔陛下天資學力可為仁祖惟在取法<lb/>
爾上曰當法仁祖奏云須是真實取法上曰善奏云臣<lb/>
常讀易天之所助者順人之所助者信蓋凡事順理皆<lb/>
<pb n="KR4d0351_WYG_001-23a"/>
是靠實天且不違人烏得而不孚上曰凡事當順理今<lb/>
後内降令大臣繳奏奏云願陛下常常記省玉音足以<lb/>
慰仁祖在天之靈陛下此時此心足與天通况積忱祈<lb/>
禱天未甞不應正縁是天之子通天最易他人如何便<lb/>
能通凡二帝三皇所已行皆順理者也後世亂亡之鍳<lb/>
皆逆理者也臣願陛下精察逆順之間法帝王之所行<lb/>
必崇儉去奢必居敬勝怠必持重矯輕常兢業憂勤以<lb/>
持此心如事變狎至之時實不外乎聖心純忱之運上<lb/>
<pb n="KR4d0351_WYG_001-23b"/>
曰誠敬處是有感召奏云陛下既於此常得力惟日持<lb/>
此之敬務修實徳上曰善敬當行之又奏云洪範曰肅<lb/>
時雨若肅與敬若不同然敬主心而言肅主貌而言惟<lb/>
整齊嚴肅于外可以保衞持飬于内繼自今一笑顰舉<lb/>
動之必肅以至于宫庭隠微無往而不肅如此則人心<lb/>
信而天意順自然時和嵗豐今日時事雖多可憂然每<lb/>
於築底處常有一綫生意正以陛下有可為之資又有<lb/>
為善之心要必以肅敬夾持則内外交飬之道得矣上<lb/>
<pb n="KR4d0351_WYG_001-24a"/>
曰外肅則内敬内外夾持誠如此奏云陛下之言及此<lb/>
非聖學得力而何惟願陛下常謹念頭勿令寛縱則無<lb/>
不敬矣臣何人叨陛下科第過分自唱名以至今惴惴<lb/>
恐懼不敢放寛念慮臣監今習俗刻苦自持不飲酒不<lb/>
置婢不為世俗貨利之私正恐志念紛雜無以報陛下<lb/>
恩徳臣幸侍清光得吐愚悃死亦榮矣臣當此亢陽日<lb/>
日蔬飯祝天黙禱以賛陛下閔雨之敬他日當致身以<lb/>
報陛下惟陛下體臣之愚忠而充聖心之真敬宗社幸<lb/>
<pb n="KR4d0351_WYG_001-24b"/>
甚上曰甚善甚善<lb/>
　　　甲辰九月十六日進講<lb/>
晩講讀通鑑綱目至謝安興宫室之役王彪之勸以時<lb/>
方多故不當窮奢極侈奏以為自古之時君臣上下皆<lb/>
當以土木之役為戒蓋惟痛加節儉則可以少紓國力<lb/>
當時謝安能受彪之之言終其身不敢興役晉之君臣<lb/>
皆能受諫亦可為法上曰是講畢賜茶上問邉境莫少<lb/>
動否奏云臣不知其如何聞朝廷見措置備禦陛下宜<lb/>
<pb n="KR4d0351_WYG_001-25a"/>
常告戒将帥嚴備要害上曰當如此上問史嵩之起復<lb/>
如何奏云陛下以為如何上曰從權爾奏曰此命出于<lb/>
陛下之心乎出于大臣之心乎上曰出于朕意朕以國<lb/>
家多事用祖宗典故起之三學上書卿曽見否奏云聞<lb/>
有此書尚未之見上曰人言太甚奏云此謂草茅敢言<lb/>
天下事然而端憂居家禮之常也狥國赴急禮之變也<lb/>
禮須要度宜只縁陛下出命太早所以啓人之疑惟在<lb/>
陛下優容之陸贄曰諫者多彰我之能好諫者直表我<lb/>
<pb n="KR4d0351_WYG_001-25b"/>
之能容陛下容度天寛想不待臣有言上曰朕自當優<lb/>
容之但邉事亦罕有熟者史嵩之乆在邉間是以起復<lb/>
奏云陛下閔時多艱眷倚如此但愛人以徳亦須相時<lb/>
緩急為命之遲速使人知嵩之之所以起復者非出于<lb/>
嵩之之心是必陛下自盡陛下之禮大臣自盡大臣之<lb/>
禮今億兆萬姓生靈之命全在陛下之手要當真重謹<lb/>
審觀時察理勿抑人言静以處之上曰極是奏云臣何<lb/>
人濫員經筵日侍清光慚無補報然間有當殚竭愚慮<lb/>
<pb n="KR4d0351_WYG_001-26a"/>
可以禆益聖徳者未甞不懇懇切切以告陛下上曰凡<lb/>
事正頼規益奏云今時事多艱要培植人材蒐舉遺逸<lb/>
以備中外緩急之用審定國本在蚤諭教以係社稷生<lb/>
靈之命繼此須與近臣商量以此二事為急務然必清<lb/>
明此心動息以對越為事所謂一陟一降在帝左右早<lb/>
夜兢兢祈天永命上曰當祈天永命奏云臣書生狂瞽<lb/>
每因聖問不覺僣躐惟陛下矜赦上曰卿此意甚善甚<lb/>
善<lb/>
<pb n="KR4d0351_WYG_001-26b"/>
　　　十月内進講<lb/>
晩講賜茶後上曰近日雷發非時朕甚憂之奏云都人<lb/>
皆言陛下宫庭聞雷聲之時焚香露禱欲以銷變莫不<lb/>
舉手加額以為陛下敬謹天戒如此聞有詔許臣僚言<lb/>
事訪求闕失甚至臣于此竊謂凡人事之所當修者汲<lb/>
汲修飾以實應天可也上曰最是連日雷聲甚厲亦甚<lb/>
罕見極是可憂不知何以消變奏云臣累日懐憂思所<lb/>
以告陛下而莫得其説因以時事而參之易陛下以乾<lb/>
<pb n="KR4d0351_WYG_001-27a"/>
健九五之君不可無坤順六二大臣之助乾者天也雷<lb/>
者天之命令也坤者地也十月為坤十一月為復雷在<lb/>
地中復之前也上曰冬至陽生則為復奏云今陽發於<lb/>
未復之先何也蓋自陛下頒起復大臣之命士論紛紛<lb/>
所以上干天和以人臣之告陛下者未足故天從而譴<lb/>
告之也上曰昨来所以出命者謂可以安人心今乃如<lb/>
此奏云正縁是人心天理不可冺滅陛下謂此可以安<lb/>
人心則失之矣口奏云云上曰誠失矣今邉頭又頗急<lb/>
<pb n="KR4d0351_WYG_001-27b"/>
天戒又如此奈何奏云謀于前者不可悔應于後者猶<lb/>
可為邉患不足深慮綱常不立則是吾國先自敗矣臣<lb/>
願陛下觀天之意玩易之㡬自上而下莫不兢兢業業<lb/>
為一日二日萬㡬之慮蓋㡬者動之微不可不自微而<lb/>
謹之上曰凡事不可不謹其微奏云聖意既知如此繼<lb/>
今雖㣲必敬于區處國事處須潜意静慮審訂而後出<lb/>
命或區處㣲有過差則不逺而復當于念慮謀為之間<lb/>
𦂳救其過不待形之事為徒致人言紛紛其勢将至于<lb/>
<pb n="KR4d0351_WYG_001-28a"/>
頻復而無救而况于迷復而不知悔人言何以塞天和<lb/>
何以致此又㡬㣲之所當謹者自今無忽可也上首肯<lb/>
曰是是上曰邉報亦頗亟卿聞之否奏云日来亦聞説<lb/>
有警報上曰今又值天變殊可為憂奏云天以非時之<lb/>
雷警告陛下者是仁愛之真心欲吾國之君臣上下痛<lb/>
自刻厲交修人事以答其戒而敵國外患自古惟慮其<lb/>
無爾適来臣於講筵讀苻秦傾國之師欲以圖晉而秦<lb/>
之朝野皆言晉不可伐陽平公融亦諫曰國之存亡係<lb/>
<pb n="KR4d0351_WYG_001-28b"/>
賢人之用舍晉有謝宣桓冲軰何為伐之堅不能聽而<lb/>
自取滅亡故臣以為不必深慮者此其鍳也所可慮者<lb/>
吾國之人事當修未能極痛切交修之誠則無以悦人<lb/>
心而解天意外患乗釁而滋爾上曰今邉事既急天變<lb/>
如此直是可慮奏云誠如聖諭然聖人觀天時以盡人<lb/>
事生意蓋未甞息也十月為坤天地閉塞而成冬然物<lb/>
無終剥之理陽有復生之漸今雷動於未復之先既以<lb/>
驗命令輕出之証然為之計正當玩復之義上下講求<lb/>
<pb n="KR4d0351_WYG_001-29a"/>
克己復禮之復相與克去已私復還天理挽回世道求<lb/>
所以致泰上曰何以致泰奏云惟願陛下深思克已私<lb/>
復天理之義日與二三大臣玩易之泰誠心必開公道<lb/>
必布君子必進小人必退以包荒之量容物以馮河之<lb/>
勇革弊以不遐遺之氣象號召天下之賢俊培飬萃聚<lb/>
于本朝以為内治彊盛尊安之道又必消亡其所謂朋<lb/>
比之私主于得尚于中行相與納舉世於皇極大中之<lb/>
道而後已陛下誠懇切有意於此二三大臣誠刻厲賛<lb/>
<pb n="KR4d0351_WYG_001-29b"/>
助於此則天地之一泰特在陛下與二三大臣之心而<lb/>
已上曰卿之言甚善奏云臣拳拳憂愛日夜念此幸因<lb/>
聖問不覺言多惟陛下矜赦上曰不妨正要卿説<lb/>
　　　十二月十八日進講<lb/>
晩講讀藝祖乾徳三年詔及第進士不得呼知舉為師<lb/>
門恩門及自稱曰門生因奏云此藝祖正人心救習俗<lb/>
之大者也上曰人心不正莫甚于今日只縁知有私恩<lb/>
而已奏云今陛下作新有詔士大夫當知革心易行然<lb/>
<pb n="KR4d0351_WYG_001-30a"/>
藝祖此詔不可不申明使士大夫知之讀畢賜茶上曰<lb/>
雪後喜晴天氣亦正外間士論如何奏云陛下念念在<lb/>
于察天時審士論可謂善用聖心矣臣觀前此廷麻宣<lb/>
布之日瑞雪朝飛祥曦旋吐天日為之開明一冬無此<lb/>
好晴所以都人懽悦窮閻僻巷莫不以手加額三學之<lb/>
士酌酒相慶以為政瑟方調賢路肆闢天意順而人心<lb/>
悦繼此惟望陛下以身率臣隣儆戒無虞如書所謂罔<lb/>
失法度罔滛罔㳺以至無怠無荒庶能坐格来享来王<lb/>
<pb n="KR4d0351_WYG_001-30b"/>
之效特在動息儆戒充此察天時審士論之念爾上首<lb/>
肯曰儆戒無虞之説是又奏云一二年来外間士論多<lb/>
謂丙午丁未陽九之㑹近在目前此尤當致謹于天人<lb/>
相與之際思所以潜消未形之變其要只在堅定聖志<lb/>
謹飬天和念念以祈天永命為事上曰當修人事以應<lb/>
天所謂應天以實不以文也奏云聖語及此實宗社生<lb/>
靈之福然人事有本末先後終始之的欲修實徳以應<lb/>
天者不可不於致知力行上理㑹上曰學問莫切於致<lb/>
<pb n="KR4d0351_WYG_001-31a"/>
知力行奏云大學格物首于意心身上用力而後足以<lb/>
立的於國家天下故又終之以好仁惡不仁而嚴於小<lb/>
人之使為國家菑害並至之戒此古今治亂之明驗蓋<lb/>
以國家天下之治固端本于修身茍于知人或有不明<lb/>
則末流之弊反害於其本矣今陛下講明聖學即明明<lb/>
徳之事所以作新萬化非新民之事乎上曰是奏云然<lb/>
明徳新民皆當止於至善此是於源頭理㑹惟在陛下<lb/>
兢兢業業夙夜講求盡其所謂致知力行之實可也上<lb/>
<pb n="KR4d0351_WYG_001-31b"/>
又曰自今力行好事朕不敢不勉凡於致知精宻處卿<lb/>
軰其勿憚規益奏云末學空踈不足以仰禆天地之造<lb/>
容臣退而舉大學之説以奏上曰甚好<hi>十一月有一講口奏上始决於</hi>
<hi>言下且喜而稱鄭清之趙與權又問相臣才徳之辯至二十八日又問才徳始為之極力奏陳聖意覺愈堅</hi>
　　　十二月二十一日進講<lb/>
晚講賜茶畢奏事讀至可慮亦今日也因口奏云作新<lb/>
聖化實是講學中来即大學之新民始于明明徳然皆<lb/>
不可不知至善之所止所謂定静安三字所以鎮壓萬<lb/>
<pb n="KR4d0351_WYG_001-32a"/>
事之紛紜又加以慮之一字猶見古聖于源頭理㑹敬<lb/>
謹如此故其效驗極於慮而後得兹實今日圖治之要<lb/>
樞上曰每事當謹於措慮卿舉大學以言甚切於事理<lb/>
讀至失位之士料其寡謀而鮮成上曰論語云必也臨<lb/>
事而懼好謀而成者也奏云臣之愚僣正欲陛下定静<lb/>
安慮庶乎臨事好謀而不茍於用心矣臣益願陛下兢<lb/>
業憂勤惟以報答天地祖宗為心庶乎二三大臣而下<lb/>
必能更相告戒以報答陛下為心上曰為治當以憂勤<lb/>
<pb n="KR4d0351_WYG_001-32b"/>
為務奏云昔文武天保采薇治内外之詩惟曰始於憂<lb/>
勤繼以終於逸樂以臣考文武逸樂之事初無所載但<lb/>
見其視民如傷夙夜祗懼而已蓋當時念念憂勤内外<lb/>
順治自無可憂之事故知無憂即所為逸樂也臣螻蟻<lb/>
之微每於日用動息之間以心醴之不敢故寛念慮庶<lb/>
或寡過一有寛縱過失隨之如不勝其憂今陛下如以<lb/>
憂勤為心臣願聖心每於宫庭中宻加體認寧無逸樂<lb/>
少縱之餘試思其氣象果為何若或于國事嬰拂聖心<lb/>
<pb n="KR4d0351_WYG_001-33a"/>
至于夜枕不遑寧之餘日復一日思此氣象必是清明<lb/>
在躬此陛下之所自知而自喻者臣愚不肖生長貧賤<lb/>
叨陛下恩数太過念念知自刻厲不敢忘飢寒之時故<lb/>
臣願陛下憂勤克艱儆戒罔逸毋㤀如虞舜側微之時<lb/>
陛下果持此志日謹一日天下向治災異潜消内外無<lb/>
患只此便是報答天地祖宗大學所謂於戲前王不㤀<lb/>
而美其盛徳至善之在民也上曰卿引大學為奏篇甚<lb/>
有意味自當體而行之讀至任賢使能泰道㧞茅處上<lb/>
<pb n="KR4d0351_WYG_001-33b"/>
曰収召諸臣外間有何説又曰杜範有来期否奏云莫<lb/>
不以為今日有泰道茅茹之漸然其間容有人望所屬<lb/>
尚未招徕上曰何人奏云臣前此曽乞収召耆艾之士<lb/>
如李韶諸臣想入睿思况諸臣乆在逺外夙有畎畝不<lb/>
㤀之忠凡有聞君命者自宜踴躍就道但杜範居天台<lb/>
㳺侣寓苕霅去天甚近而猶未輕出恐逺方之士遲疑<lb/>
而沮謂宜隆以趣召之禮實四方人心幸願之至上首<lb/>
肯讀貼黄用人置籍紀姓名書其功過上曰近日亦令<lb/>
<pb n="KR4d0351_WYG_001-34a"/>
置簿矣庶有稽考奏云用人常視其所舉如舉主賢則<lb/>
必引其類此猶不可不考至或按刺却有公是非湏令<lb/>
二三大臣而下参酌書之上曰此是綜核名實之要奏<lb/>
云誠如聖訓讀第一貼黄上曰此尤有補於人心風俗<lb/>
之大者朕皆當付外施行奏云臣狂僣誤䝉俞奨容臣<lb/>
下殿謝恩<lb/>
　　　十二月二十三日進講<lb/>
晚講賜茶畢上問邉頭無他警否奏云臣頗聞人言今<lb/>
<pb n="KR4d0351_WYG_001-34b"/>
嵗未有警急之報况陛下已戒飭将帥嚴固備禦以防<lb/>
叵測此其責全在邉臣惟時謹飭之幸甚上曰是上又<lb/>
問外間士論有何説奏云但見士論驚喜陛下一朝而<lb/>
易四臺諫恰在百僚行香藝祖殿之時皆曰陛下英明<lb/>
即藝祖之復見也上曰縁此曹積欺之深奏云四人者<lb/>
人品善惡若不同惟陛下能察其欺而警厲一畨自此<lb/>
人皆知有陛下上曰此曹不知有朕奏云只縁是患失<lb/>
之心重臣昨奏䟽已僣及之首乞陛下愛惜民彛為嵩<lb/>
<pb n="KR4d0351_WYG_001-35a"/>
之愛惜名節不知臣者反以臣為非今嵩之奏敵人退<lb/>
遁則成就其終喪之禮可以為聖代綱常之慶上曰昨<lb/>
卿所奏皆是朕亦深知卿之忠奏云臣狂瞽愚慮早夜<lb/>
感念陛下恩徳雖糜殞以報陛下乃臣之職分當然臣<lb/>
每欽歎陛下有可為之資外間傳説陛下自嵩之以憂<lb/>
去後却甘攻苦不喜飲酒蚤夜以國家事上闗聖心上<lb/>
曰國家事直是闗心奏云陛下充此聖心堅苦刻厲力<lb/>
行好事理國靖邉常以怠忽為戒<hi>此處更有口奏云云上首肯</hi>一二<lb/>
<pb n="KR4d0351_WYG_001-35b"/>
年将有太平之望如此則雖近於丙午丁未陽九之㑹<lb/>
将見以力行好事消壓于無形之中全在陛下大有為<lb/>
而已尚何外患之足慮<hi>又口奏云云上亦首肯</hi>上曰此事又全要<lb/>
卿等規益奏云臣無能規益惟幸陛下悔悟起復之命<lb/>
此亦不逺而復之機也由此域而克己私復天理由復<lb/>
之徳以開泰之道進君子退小人號召天下之賢使茅<lb/>
茹彚征聚于本朝以尊彊中國之勢可也今人情每皇<lb/>
皇然望於陛下者無不曰中書事權未有所歸人主職<lb/>
<pb n="KR4d0351_WYG_001-36a"/>
論相如臣昨來所奏乞参酌内外執政之賢豈無簡在<lb/>
聖心者所宜速頒爰立之命使逺人驩傳中國已相司<lb/>
馬自然相戒不敢開邉臣甞觀端平初年亦是興治之<lb/>
良機惜乎失在於開邉令在陛下以邉患為慮今日邉<lb/>
備當為可乆之計上曰為今之計何先奏云適来講藝<lb/>
祖安制三邉兵皆統於宻院其要須増重樞庭之選莫<lb/>
若舉任邉閫有聲望之重臣為緩急之倚仗其次莫急<lb/>
於布詔諄勤懇惻開諭將帥士卒與義勇土豪之心欠<lb/>
<pb n="KR4d0351_WYG_001-36b"/>
缺者補之怨望者慰之流離者招之一意務在于靖邉<lb/>
謹固封守如漢之禦邊驅之出塞使勿犯吾境嵗嵗以<lb/>
此定功賞庶有以感動兵民之心保境安邉之良䇿也<lb/>
上首肯<lb/>
</p>
<p>
</p>
  </div>
<div>
                <head>楳埜集巻二</head>
    <p>
<pb n="KR4d0351_WYG_002-1a"/>
欽定四庫全書<lb/>
　楳埜集巻二　　　　　　宋　徐元杰　撰<lb/>
　　進講日記<lb/>
　　　乙巳正月二十四日進講<lb/>
晚講賜茶後上曰連日以來氣候方正奏云天時實與<lb/>
人事相表裏庚戌之雷頗覺震厲自陛下惕然知懼避<lb/>
殿减膳詔求直言修徳應天隨有感應是以望月當蝕<lb/>
雲隱不見與不蝕同此一驗也時當孟享連日隂雨聞<lb/>
<pb n="KR4d0351_WYG_002-1b"/>
玉音有曰尊祖重事也雖雨亦當出癸丑車駕出豁然<lb/>
清明都人大悦次日又雨此非再驗乎以此見天人相<lb/>
與如此其近上曰天人相與之際甚可驗也奏云聖意<lb/>
知其驗之真的足以見陛下為天之子心與天通所謂<lb/>
動静陟降皆當在帝左右凡一舉動凡一施行凡一進<lb/>
退人才之際皆當上體天心上曰是又曰近日除授如<lb/>
何奏云合人望者固多然亦間有不滿人意者臣以時<lb/>
考之便覺天象隂晦臣願陛下繼今以徃湏以天之心<lb/>
<pb n="KR4d0351_WYG_002-2a"/>
為心只是至公無私然却要與大臣参訂公論不可信<lb/>
左右之言孟子所謂國人皆曰可然後察之而不以左<lb/>
右曰可諸大夫曰可而遽輕信盖自洪範觀之七稽疑<lb/>
一疇先謀之於心而後考之卜筮参之卿士又必合庶<lb/>
民之從而後謂之大同此今日所當深察者盖聖化方<lb/>
新每事不可不副人望纔拂人望便拂天心臣毎奏丙<lb/>
丁陽九之㑹近在目前此君臣上下極力交修人事以<lb/>
應天戒庶幾銷變於未形上曰是當於未形圖之又奏<lb/>
<pb n="KR4d0351_WYG_002-2b"/>
云今日先務只是修已任人是第一事不可茍也上曰<lb/>
人已要交修實徳奏云就此而論先修已之實徳則可<lb/>
感人上曰此全在卿等規益又奏云臣愚不肖不足以<lb/>
仰禆聖徳但日夜切心凡於正主庇民處不敢不極思<lb/>
而言臣有十二字為陛下獻上曰如何奏云咨訪廣識<lb/>
認真發用審把握定上應聲曰咨訪廣識認真發用審<lb/>
把握定誦一二遍又奏此即中庸博學審問慎思明辨<lb/>
篤行之大意上曰是又奏中庸所謂惟天下至聖為能<lb/>
<pb n="KR4d0351_WYG_002-3a"/>
聰明睿知足以有臨此是言人主天資之聖至於下四<lb/>
句即是學力所充不過仁義禮智四字而已上曰如何<lb/>
奏云寛裕温柔是仁上曰寛裕温柔足以有容是仁奏<lb/>
云發强剛毅是義上曰發强剛毅足以有執是義又奏<lb/>
云下二句是禮智上曰齊莊中正文理宻察是禮智奏<lb/>
云聖學講明已熟然四端不言信信是有諸已今此四<lb/>
句皆言足以有三字上曰有諸已之謂信奏云聖學髙<lb/>
明識認已真自今湏廣咨訪每事要識認真隨所發用<lb/>
<pb n="KR4d0351_WYG_002-3b"/>
不可不審庶無悔吝不招外侮然又要常體至公無私<lb/>
之道把握教定上曰極是極是<lb/>
　　　月日進講<lb/>
講君子不重則不威章講訖奏云此雖聖人為學者而<lb/>
言然於人主之學亦當重於舉措隨事矯枉庶幾主威<lb/>
不䙝聖學知止而有定尤必忠信務實取直諒多聞之<lb/>
益使動必諌正其過庶乎知過則勿憚改矣<lb/>
　　　月日進講<lb/>
<pb n="KR4d0351_WYG_002-4a"/>
講慎終追逺章畢奏云在人主則為繼志述事之孝近<lb/>
聞玉音俞講臣之請将追配寜考於明堂此其事也上<lb/>
曰所當追配奏云臣因是興念成就君徳責成講筵敢<lb/>
忌狂僭敬誦寜考三十年中外寜謐之治乞賜取法充<lb/>
廣而力行之上曰如何奏云寜考有敬仁勤儉四徳終<lb/>
始如一貫徹天地上曰寜考是敬仁勤儉當知取法奏<lb/>
云陛下既知追配又知取法必真體實踐以充其四徳<lb/>
之全如敬則無時無處罔敢慢易則為真敬如仁是根<lb/>
<pb n="KR4d0351_WYG_002-4b"/>
於陛下之天性然每於舉措間或稍有害於仁處欲乞<lb/>
反觀内省克已復禮滿腔惻隱流動及物則為至仁如<lb/>
勤當如堯舜之無怠無荒兢業萬幾以至無教逸欲等<lb/>
戒皆當充之以憂勤之常如儉則必法大禹之卑宮室<lb/>
菲飲食惡衣服克儉於家而凡百日用必簡寡朴實勿<lb/>
妄費勿濫予隨事謹節而後儉徳為益充如此則於寜<lb/>
考之四徳増光而盡羙如此則追配之典名實俱稱臣<lb/>
何人叨塵勸講日夜措心積慮惟欲隨所讀誦凡可以<lb/>
<pb n="KR4d0351_WYG_002-5a"/>
為陛下聖德廣充者不敢諱避而不之告惟陛下赦臣<lb/>
之狂僭上曰卿此意甚善甚善宣賜茶後上問外間之<lb/>
事奏云臣無他所聞但是雨未沾足將恐田功壊於垂<lb/>
成上問内郡與外郡相去如何奏云外郡合一道所收<lb/>
不如浙一州之稔諺言蘇湖熟天下足臣用是乞陛下<lb/>
益持閔雨初心之敬不患不感應通洽上曰朕甚閔雨<lb/>
何事當行奏云若應天以實如審刑寛租固已行之然<lb/>
念二三大臣憂邉思職勤勞王家如國計之經理有緒<lb/>
<pb n="KR4d0351_WYG_002-5b"/>
人物之劑量惟均但聞中外頗以人才乏使為慮如振<lb/>
淹㧞滯審而用之其已用者因名責實退黜貪暴使臺<lb/>
諌監司廣耳目嚴按察便是應以實此事乞詔二三大<lb/>
臣推行之然至於積忱召和必湏陛下憂勤有常則何<lb/>
事不濟臣所謂憂勤者非謂以惱懐為憂以疲精為勤<lb/>
但憂先於事然後無憂每事精勤自無廢事如此則舉<lb/>
動無悔吝無悔吝便無憂慮文武終於逸樂者非他有<lb/>
樂也無憂慮無患難聖心凝然逸樂在其中矣上曰無<lb/>
<pb n="KR4d0351_WYG_002-6a"/>
憂慮則無患難此意是又奏云近日待罪殿廬讀奏有<lb/>
一巻云天地間事皆臣下相先贊助獨憂勤一事非陛<lb/>
下自勇為之以率臣工則不可此意甚可取因敢以告<lb/>
上曰説得極是極是<lb/>
　　　月日進講<lb/>
早講侍讀奏李泌言一相處讀後奏云云上曰宰相無<lb/>
所不統全要恊心讀李泌救太子處奏云云上曰天下<lb/>
事即是家事全要有人正救賜茶後上曰邉事如何侍<lb/>
<pb n="KR4d0351_WYG_002-6b"/>
讀奏前日李曽伯所奏云云上曰年年被他苦聞今年<lb/>
頭勢頗甚如何侍讀奏云云上曰是如此侍讀奏云云<lb/>
上因問趙葵來期奏云云侍讀又奏孟之紀閤職事云<lb/>
云上曰昨來已嘗出命今有此闕否侍讀奏云今日正<lb/>
是上當求下之時臣昨見之紀來相見其人亦自可用<lb/>
上曰却當與丞相商量但恐此等又有援例者侍讀奏<lb/>
云向來有朱揚祖發舉後召試例某同奏云嘗聽其語<lb/>
言頗不碌碌若加旌别之亦是鼓舞邉將之事上曰是<lb/>
<pb n="KR4d0351_WYG_002-7a"/>
如此若果有此例當與大臣商畧行之又同奏云人主<lb/>
用人只要當其材此係鼓舞㣲權似不必以例為拘但<lb/>
得御筆判㫁後不為例他人何敢援以為例上曰是湏<lb/>
要説後不為例侍讀又奏日來稍缺雨乞精加祈禱併<lb/>
邉事保禳上曰果是缺雨今正是布種時便當祈禱邉<lb/>
事併湏保禳奏云聖念及此自當隨禱輙應<lb/>
　　　二月十一日進講<lb/>
侍讀退某進前奏臣叨恩過分每懐憂愛茲有冒犯天聽<lb/>
<pb n="KR4d0351_WYG_002-7b"/>
之奏上曰何如奏云每侍緝熈見陛下常以邉事為念<lb/>
此真得思患豫防之意臣竊謂此邉之將帥責也常常<lb/>
要戒飾將帥相時飾備必明間諜必嚴捍禦示之以信<lb/>
賞必罰之令大槩要内外相照應此是臣下之責也在<lb/>
陛下固不可不慮然亦不可過為之慮以今年比去年<lb/>
皆是二月間動不過争数日爾上曰去年亦是二月間<lb/>
今年只是多得四五日奏云且如去年亦是二月間邉<lb/>
人來侵掠後來擾擾直至五六月亦間䘮師亦頗費用<lb/>
<pb n="KR4d0351_WYG_002-8a"/>
且水路不通粮道皆絶其時視聼壅於上聞不甚欲陛<lb/>
下知之今聖㫁英明上下之情畢逹上曰所喜者上下<lb/>
之情通逹奏云凡有小警陛下必知之又喜夀城頗有<lb/>
餘粮但欲謹固城守勿使衝突上曰去嵗是如此今聞<lb/>
有餘粮全要保固城守奏云臣愚以為繼此豈無邉人<lb/>
侵掠之報陛下當壓之以鎮静勿過為憂惟日嚴飾備<lb/>
禦信賞必罰以令將帥上曰是是奏云臣之惓惓憂愛<lb/>
惟願陛下蚤夜以金玉聖躬祈天永命為事常要聖心<lb/>
<pb n="KR4d0351_WYG_002-8b"/>
與天為一每事必自有感動若禦備只要得人今最先<lb/>
者莫若嚴行催趣趙葵之來彼諳邉間情偽緩急自可<lb/>
倚仗且不必徒過於憂上曰是是當趣召其來<lb/>
　　　三月十九日進講<lb/>
侍讀奏陸贄論馭將處言將之可用者必難馭將之易<lb/>
馭者未必可用上曰此要馭得其道爾侍讀又奏云此<lb/>
是就将上說如此若求諸三代自有様子如文武治内<lb/>
外見於天保采薇之諸詩云云又如周宣王内修外攘<lb/>
<pb n="KR4d0351_WYG_002-9a"/>
當時命將云云任賢使能卒成中興之治者皆是好様<lb/>
子此又是政事内治上説不專在馭上而已上曰凡朝<lb/>
廷措置得宜處必自有以服將帥士卒之心侍讀奏陸<lb/>
贄論財計及裴延齡處奏云生財有大道易繫論財必<lb/>
以仁對言何以守位曰仁何以聚人曰財上隨應聲曰<lb/>
天地之大德曰生聖人之大寳曰位侍讀奏曰此是言<lb/>
聖人生財之道也大學言財必以徳對曰徳者本也財<lb/>
者末也曰仁曰徳是聖人感通天地之大本直是徳能<lb/>
<pb n="KR4d0351_WYG_002-9b"/>
召和故年榖豐登極而至於庶草蕃蕪云云上曰徳和<lb/>
則天地之和應凡物皆成侍讀又奏若非修徳召和則<lb/>
云云上曰卿之此言極是賜茶後上問邊頭小㨗侍讀<lb/>
奏云云上問趙葵來期侍讀奏云云上曰兵機自當專<lb/>
委之上顧盼某接奏云趙葵畢竟乆在邉間與將帥士卒<lb/>
頗相諳若閫外之事專留其人於廟朝以備咨訪臣知<lb/>
其家世忠實可託上曰是如此侍讀奏云云上曰朕知<lb/>
卿之忠又奏云臣無他惟知一心以事陛下蚤夜勉竭<lb/>
<pb n="KR4d0351_WYG_002-10a"/>
以贊助二揆及時辦事爾外無他心上曰卿實無他侍<lb/>
讀又奏云臣憂思國事常苦多病又度時不容不亟引<lb/>
去欲乞陛下畀小壘以便休養計上曰何為如此説正<lb/>
欲卿在此勉贊國事不消如此説上又顧盼問如何某奏<lb/>
云希<graphic n="KR1546" url="https://raw.githubusercontent.com/kanripo/KR-Gaiji/master/images/KR1546.png" mimeType="image/png"/>以對越為心凡事有當責任雖晝夜疲神可以<lb/>
上報聖君下贊大臣者不憚勞瘁若希<graphic n="KR1546" url="https://raw.githubusercontent.com/kanripo/KR-Gaiji/master/images/KR1546.png" mimeType="image/png"/>去留實闗國<lb/>
事之重輕惟陛下察其心而勉留之上曰是自當如此<lb/>
不必説去侍讀又奏云云上曰不可朕甚知卿之忠實<lb/>
<pb n="KR4d0351_WYG_002-10b"/>
無他某講春秋螟處奏云聖人作春秋示萬世以遇灾<lb/>
知懼之道雖一螟之害苖必謹書之其視王安石所謂<lb/>
不必論奏灾異者豈不為人主玩法之失陛下聖明超<lb/>
於古昔徃嵗聲安石之罪在天變不足畏之言可謂知<lb/>
畏天矣凡前後天心之仁愛陛下者陛下戒慎恐懼應<lb/>
天以徳當屡有感格之效上曰朕畏天威恐懼修省不<lb/>
敢不勉奏云此是言致灾之變而及此若春秋所以書<lb/>
呉楚之事臣嘗屡奏矣陛下虛心無我不諱苦口每每<lb/>
<pb n="KR4d0351_WYG_002-11a"/>
訪問凢邉境小警陛下必憂形玉色臣無能為役上則<lb/>
勸陛下修徳以應天下則勸陛下修徳以來逺人孟子<lb/>
曰入則無法家拂士出則無敵國外患者國恒亡盖法<lb/>
家拂士隨事苦口以切諌多是攖拂人主之心然能救<lb/>
過於未然消患於無形人主明足以知之故以法家拂<lb/>
士為至寳上曰有天下者是不可一日無法家拂士奏<lb/>
云陛下髙明審察此意然能受盡言必當盡見諸行事<lb/>
上曰是奏云至如出則無敵國外患國恒亡者以見自<lb/>
<pb n="KR4d0351_WYG_002-11b"/>
古有王國則有分土人主撫萬方而蒞中國其位曰大<lb/>
寳其貴則無倫無敵孟子特慮出無外患則矯侈易生<lb/>
玩忽隨之非所以保天下也詩曰他山之石可以攻玉<lb/>
上曰所謂外患不足慮法家拂士不可無實頼卿等規<lb/>
益又奏云陛下心與天通方春缺雨勤心精禱甘雨隨<lb/>
降此足以見陛下積誠感動之實上曰且喜得雨聞邉<lb/>
方亦得此雨却濟事朕夙夜畏天之威不敢不勉又奏<lb/>
云近日邉頭間小㨗亦足以少寛陛下憂顧上曰近得<lb/>
<pb n="KR4d0351_WYG_002-12a"/>
小㨗未知此去如何奏云然不可不戒飭将帥常常飾<lb/>
備不可以小㨗而遽喜臣前日懇惻告于二相乞因遣<lb/>
人錫賚將士選擇忠實勇果之士作一名色委任於淮<lb/>
專令採探敵情之叵測或恐緩急不以實聞則專令其<lb/>
五日一次遣報來湏是令邉卒精宻間諜欲得其真實<lb/>
有警無警之報庶幾有無皆不敢欺也上曰極是極是<lb/>
奏云陛下臨朝與大臣言之上曰當與之言<lb/>
　　　五月初四日進講<lb/>
<pb n="KR4d0351_WYG_002-12b"/>
趙給事讀春秋畢奏云春秋一書所闗甚大或只理㑹<lb/>
得一句兩句亦足以禆益君徳今以徹章太廹讀之頗<lb/>
多深懼無補聖徳之萬一上曰此書誠闗係甚大正頼<lb/>
規益朕徳徹章却是近了賜茶訖上曰昨日卿繳奏李<lb/>
曽伯乞宣諭事甚佳某奏云臣濫員封駁不敢不為陛<lb/>
下扶持綱紀如李曽伯者丐去俟命可也却擅以牌印<lb/>
付張竽等張竽等請命于朝可也胡為遽受牌印上曰<lb/>
卿等以正紀綱為事甚忠於國家此意甚善但前日恩<lb/>
<pb n="KR4d0351_WYG_002-13a"/>
數與諸閫並行况是未曽選擇得人以代之所以未欲<lb/>
收其恩命奏云臣等大意只是欲正體統却不是必欲<lb/>
陛下收其恩命不過欲借此施行警張竽以厲其餘庶<lb/>
幾綱紀可正趙給事奏云云若借此二人施行正所謂<lb/>
攻瑕則堅者瑕又云云上曰如此施行誠是可以正綱<lb/>
紀但欲少留曽伯在彼且寛容如何某奏云臣奏只是<lb/>
乞取法髙宗宣諭邉臣之大意以趙希<graphic n="KR1546" url="https://raw.githubusercontent.com/kanripo/KR-Gaiji/master/images/KR1546.png" mimeType="image/png"/>一疏取自御<lb/>
批降示曽伯縁其已釋牌印庶可籍此取囬其留之亦<lb/>
<pb n="KR4d0351_WYG_002-13b"/>
甚明白正大却非必欲奪其恩數也上曰已與大臣言<lb/>
之以卿等二劄轉諭曽伯大臣欲令袁應老錄去示之<lb/>
如何某與給事同聲奏云如此行但不明白正大亦不<lb/>
足以正紀綱恐自此轉相效尤養成姑息之患將有不<lb/>
可深救者上曰年來中外難得其人前次孟珙以牌印<lb/>
交與以次官頗費區處某奏云曾伯正是效尤若更惮於<lb/>
降詔警諭之自此節節效尤轉見無䇿然孟珙武臣也<lb/>
聞是窘於奏請多不得報近日朝廷應接東淮頗無欠<lb/>
<pb n="KR4d0351_WYG_002-14a"/>
缺何縁如此况曽伯等文臣也既皆讀書其取恩數亦<lb/>
甚多當以陛下恩命為重可也上曰他既讀書來卿等<lb/>
以是責之誠是又與給事同奏云陛下若降詔以警諭<lb/>
之彼亦必知愧悔惟明命是聽矣上首肯曰當諭之當<lb/>
諭之給事起身奏云云上再三首肯給事又奏云李曽<lb/>
伯却讀書其舉措乃如此張竽等不得朝廷之命頓交<lb/>
牌印臣所謂攻瑕則堅者瑕必借此二人稍有施行其<lb/>
他將佐莫不知懼云云此事在朝廷處置得宜庶有以<lb/>
<pb n="KR4d0351_WYG_002-14b"/>
服其心上曰當與大臣言之給事執所錄昨與丞相簡<lb/>
子奏云臣昨來封駁之時便以簡告大臣簡内區處頗<lb/>
覺詳悉大臣俄頃間便答囬竟不曽獲徹聖覽上曰朕<lb/>
未及見給事捧奏云臣已錄簡子之語在此陛下特賜<lb/>
聖覽始知臣區處纎悉盡在此簡遂以此簡寘御座後<lb/>
退某奏云臣屢常為陛下言徐霖之精忠逺識大臣前日<lb/>
共聞陛下聖明英㫁特出御筆召試可謂殊特不次之<lb/>
盛典通國上下若逺若近聞知莫不舉手加額曰聖明<lb/>
<pb n="KR4d0351_WYG_002-15a"/>
超越用人一舉而數美備不但足以感士大夫之望亦<lb/>
真足以寒奸邪之膽而厲忠直之節上曰朕超躐而試<lb/>
之正欲激厲士大夫爾又奏云臣前日應詔薦人有盧<lb/>
鉞者亦有愛君憂國之忠去年當嵩之起復之日盧鉞<lb/>
首唱大義率學校之士以明正人倫為説抗疏天閽其<lb/>
辭懇切至今猶可覆也未幾學校相繼言之見趣大畧<lb/>
與徐霖同今方待教官逺次臣欲乞俟京教有缺及早<lb/>
差擢是亦竦人觀聽者也上曰盧鉞今何在奏云臣昨<lb/>
<pb n="KR4d0351_WYG_002-15b"/>
聞其徃四明觀彼中士大夫之所為歸則痛哭流涕上<lb/>
曰他到四明來今在何處奏云此人家本三山少失怙<lb/>
恃今貧而無家可歸聞徃吳江娶妻就贅上曰今却在<lb/>
吳江奏云陛下邇日收召凃巽揚此人極忠朴昨覩其<lb/>
奏疏亦甚忠切但近日大臣在告至今尚未見除目臣<lb/>
乞陛下以此二事與大臣言之上首肯又因奏遇灾知<lb/>
懼盖為常人之心皆與天通人主為天之子一有警省<lb/>
最易感動臣觀陛下每遇灾知懼天變遂弭近日方見<lb/>
<pb n="KR4d0351_WYG_002-16a"/>
陛下閔時播種有意禱雨便喜甘雨應時上曰最喜得<lb/>
雨此甚濟事奏云以此見陛下聖心純一有感必通更<lb/>
願陛下動息持敬常如對越在天之時云云上曰朕夙<lb/>
夜畏天之威不敢不勉因及金星晝見乞上精修實徳<lb/>
上曰當如此上從容問及近日學校之事奏云從來學<lb/>
校士習浮薄重厚色色有之其間一士因酒後失檢於<lb/>
外通川楊瑾申來學省以及廟朝省劄下學問其人前<lb/>
學官遣人追請方回齋及行規罰諸生輕易薄暮羣聚<lb/>
<pb n="KR4d0351_WYG_002-16b"/>
冠帶而來固是急同舍之義但不思有駭觀聽上又問<lb/>
後來如何奏云只是以道理曉之欲稍正規矩不敢曲<lb/>
狥其請上曰處得極是若茍狥則規矩愈不可立<lb/>
　　　二十七日進講<lb/>
侍讀因讀陸贄奏議説信任之偏處奏云徳宗多猜忌<lb/>
當奉天多事之時能用一陸贄云云上曰若能終始信<lb/>
任得過不必猜忌徳宗却自甚好讀范祖禹論裴延齡<lb/>
處奏云延齡奸邪如此當時無一人敢説他獨有一陸<lb/>
<pb n="KR4d0351_WYG_002-17a"/>
贄直言無隱帝反疑之然亦非不知裴延齡之奸而終<lb/>
蔽之云云上曰畢竟是他容易欺得賜茶後上問得雨<lb/>
可喜邉頭得雨河道通侍讀奏云云上曰敵人退後聞<lb/>
尚有游騎徃來侍讀奏云云上曰今回却能以少撃衆<lb/>
侍讀奏云聞只是兩百餘人去要截撃之便自獲㨗以<lb/>
此見尋常不曽抵敵他上曰纔是不抵敵彼何所忌惮<lb/>
侍讀奏云云上曰此全要將士用命奏云云侍讀退某<lb/>
直前奏云臣有冐犯天畏之請上曰如何奏云侍御劉<lb/>
<pb n="KR4d0351_WYG_002-17b"/>
漢弼一生清苦其忠純直可對越歴官寖窮一貧赤立<lb/>
今則身後良可哀憫上曰他是清苦又極忠純朕甚念<lb/>
之今葬事如何奏云臣不揆犯分正欲陳奏其死無以<lb/>
葬之大畧上曰欲如何行奏云昨來垂沒之頃聞其感<lb/>
刻陛下賜藥物等涕溳而斃繼常䝉聖恩有所宣賜幸<lb/>
而僅周轝襯以歸上曰今當如何奏云臣聞於條合得<lb/>
<graphic n="KR0608" url="https://raw.githubusercontent.com/kanripo/KR-Gaiji/master/images/KR0608.png" mimeType="image/png"/>贈銀絹但是近例折支所得極不多臣所奏欲乞支<lb/>
本色容可周其葬事上曰此屬户部奏云正欲乞行下<lb/>
<pb n="KR4d0351_WYG_002-18a"/>
户部上曰他直是貧恐無人應辦奏云陛下惻然興憐<lb/>
以至問及應辦凡為陛下之臣子當若何致身以報稱<lb/>
上曰此甚可念奏云臣欲乞劄下紹興府隨宜周助其<lb/>
葬此則聖恩昭天漏泉之極功也出劄子置榻上奏云<lb/>
臣不敢讀奏乞陛下降㫖施行上曰是是别無説奏云<lb/>
前日臣不揆狂愚因進故事冐干天聴乞宣諭大臣同<lb/>
心濟謀䝉聖恩採取施行臣不任感天荷聖之至上曰<lb/>
前日故事説得極是中間亦甚切今日邉防國用正是<lb/>
<pb n="KR4d0351_WYG_002-18b"/>
𦂳要奏云誠如聖諭但邉防國用皆要得人皆要責實<lb/>
上曰今日全要得人責實奏云邉防要選擇文武知勇<lb/>
之士自令丞而上節節培養以至郡守監司各欲備緩<lb/>
急採擇又如國用全要得才藝有計畫之士湏自作邑<lb/>
有聲稱為倅善佐郡搜求儲用以至朝士之未甚顯者<lb/>
多方遴選常得十數人以備司存然後擇一有心力能<lb/>
制國用之人以總其權此却全要大臣逐節商量把作<lb/>
課程日日理㑹上曰要日日理㑹又奏云邉防國用二<lb/>
<pb n="KR4d0351_WYG_002-19a"/>
者實相脉絡今不可以敵人少退而不疾速講究以為<lb/>
備禦之重事上曰此誠不可緩上又曰今日鹽課如何<lb/>
又奏云今日以趙隆孫任其責漸有通變之緒但私販<lb/>
多是權門勢家為之官鹽所以積滯此亦有説前日趙<lb/>
以夫内引所奏已詳及之云云此若利歸國家其助不<lb/>
少又奏云今日若得一總國用之人以其營私之計取<lb/>
而為辦公之謀此是嵗計之大者不可不理㑹糴本實<lb/>
在其中向來鹽一袋易米二十石若責任有人則糴事<lb/>
<pb n="KR4d0351_WYG_002-19b"/>
不煩朝廷區處此宜疾速講究上曰是是奏云此是説<lb/>
鹽事又如茶引如牙契如商税如僧牒湏是一一區處<lb/>
莫不要人理㑹云云上曰如此極是奏云此亦湏與大<lb/>
臣細宻審處上曰是<lb/>
　　經筵故事<lb/>
　　　甲辰六月二十五日上進故事<lb/>
仁宗皇帝皇祐二年詔内降指揮執奏敢因縁干請者<lb/>
臺諫察舉先是上諭輔臣可於明堂赦文中禁止内降<lb/>
<pb n="KR4d0351_WYG_002-20a"/>
庶澄宿弊輔臣等奏曰載之赦文恐未盡意乃别下此<lb/>
詔<lb/>
臣聞人主之命令至不可輕也輕則主威䙝而民聽惑<lb/>
始之所忽者若甚㣲而末流之患有不可勝禦者是不<lb/>
可不察也至哉仁祖之用心其申嚴内降執奏之法必<lb/>
欲見之於宗祀之徳音所以對越祖宗而示其無愧於<lb/>
貽謀之初意在是爾然觀輔臣之慮尤欲述聖人之徳<lb/>
意志慮而專布於詔㫖之丁寜者若恐視之以為赦宥<lb/>
<pb n="KR4d0351_WYG_002-20b"/>
之故常而遂已也在易之夬以剛决柔者也聖人取其<lb/>
孚號之義而必曰揚於王庭盖王庭者出命之地明白<lb/>
洞逹所以公天下而信萬世也祖宗成憲載在國史行<lb/>
之至今不翅如桑麻榖粟不可一日廢而三省體統先<lb/>
後綱維凡建明之惟允者必審於覆奏覆奏之已行者<lb/>
必嚴於封駁故外廷之事非内廷之所得與公道元氣<lb/>
之繋命非私意小不忍之所能轉移此聖宋宗社靈長<lb/>
之本未有不自防㣲杜漸之始得之也臣觀成周盛時<lb/>
<pb n="KR4d0351_WYG_002-21a"/>
八柄之誅賞廢置固王之所專而必惟太宰之所詔告<lb/>
使大廷廣衆之所共知也今考王宮之職掌自少宰而<lb/>
下曰宫正曰宫伯凡宫之政令糾禁各有司存而𨽻王<lb/>
宫之役者皆士庶子為之是以當時居虎門以司王朝<lb/>
者必嚴以師氏之職凡可以䕶養人主之徳性保固其<lb/>
心術謹之於未萌制之於未動無非太宰以下羣臣之<lb/>
責豈若後世耳目之輕有所寄而偏愛私昵之易啟卒<lb/>
無以禁斜封墨敕之弊所以蹙唐祚於亂亡其所由來<lb/>
<pb n="KR4d0351_WYG_002-21b"/>
者漸矣由辨之不早辨也臣觀諸葛亮出師表方當益<lb/>
州罷弊則以為危急存亡之秋深懼其塞忠諌之路而<lb/>
無以光先帝之遺徳故直其辭曰宫中府中俱為一體<lb/>
若有作奸犯科及為忠善者宜付有司論其刑賞至於<lb/>
親賢臣逺小人而必深述乎先漢之興隆者在是若夫<lb/>
親小人逺賢臣而後漢之所以傾頽者又必重致其丁<lb/>
寕之戒嗚呼亮之一表所以與伊訓説命相為表裏也<lb/>
歟然則有天下者其必考周之盛而監夫唐之衰重周<lb/>
<pb n="KR4d0351_WYG_002-22a"/>
典官禁之制而參之以宮府一體之言則賢臣必親小<lb/>
人必逺外廷不為内廷之所移如是則仁祖之宏規懿<lb/>
範只在陛下一心術持敬之頃而巳臣不勝拳拳<lb/>
　　　七月三十日上進故事<lb/>
前漢揚雄將作大匠箴曰開閉將作經治宫室牆以禦<lb/>
風宇以蔽日寒暑攸除鳥䑕攸去主有宫殿民有宅居<lb/>
昔在帝王茅茨土階夏卑宫室在彼溝池<lb/>
臣聞工誦箴諫肇於古昔謗木之求工執藝諫盖垂鞀<lb/>
<pb n="KR4d0351_WYG_002-22b"/>
聽規之世所不棄也臣以司匠退循樸拙他無技能敢<lb/>
竭心工極陳儉寳惟陛下垂聽焉夫宫室墻宇茍足以<lb/>
禦風蔽日古之聖人不越是以求侈也夏后氏處卑宫<lb/>
而不厭其陋且手胼足胝盡力於溝洫之利凡可以約<lb/>
巳而裕人者無不為之况敢以是自逸其身哉不然峻<lb/>
宇雕墻華則華矣視采椽不斵為孰久瑤臺瓊室珍則<lb/>
珍矣視土階三尺為孰安盖聖人以大學絜矩之道正<lb/>
天下念民力之有限計邦費之無窮知天下之傷財孰<lb/>
<pb n="KR4d0351_WYG_002-23a"/>
有如工役之費故清心省事所以為静養君徳之基節<lb/>
用愛人所以為深固邦本之計其意若曰宫室既侈麗<lb/>
矣凡皆稱是可也窮奢極欲極天下之膏血將不足以<lb/>
供之此聖人所不忍為宜乎其長守富貴也昔魏之楊<lb/>
阜當明帝建宫室之初抗疏請省宫人問之吏則以為<lb/>
禁宻非所當與阜怒而杖其吏帝於是愈敬憚之竇璡<lb/>
修洛陽宫昧過侈之當戒崇飾雕麗謂可逢上之欲豈<lb/>
知太宗能為工費計怒而毁之曽不容緩然則二臣之<lb/>
<pb n="KR4d0351_WYG_002-23b"/>
正否雖不同而二君之好惡則俱正矣臣於是益有感<lb/>
於揚雄氏之箴焉雖然雄既託匠以為箴而校獵長楊<lb/>
一賦又有感於文帝躬服節儉之化大厦則取其不居<lb/>
木噐則取其無文後宫則取其賤玳瑁而疎珠璣他如<lb/>
却翡翠除雕鏤惡靡麗斥芬芳與夫抑止鄭衛絲竹之<lb/>
聲樂極其效則上足以格天而有玉衡正泰階平之應<lb/>
然則揚雄有愛君之忠欲規其過而繩其愆者以箴諫<lb/>
之為未足故又述賦以諷諫也臣嘗謂揚雄之箴獻之<lb/>
<pb n="KR4d0351_WYG_002-24a"/>
於西都中㣲之季時之不偶而言弗獲用漢亦殆矣臣<lb/>
述其言以補工藝之諫敢謂遭際陛下盛明之君納約<lb/>
自牖信而後諫臣能言之陛下能行之臣百生慶幸與<lb/>
國同休矣惜不令揚雄見之<lb/>
　　　十一月初一日上進故事<lb/>
禮記坊記子云上酌民言則下天上施上不酌民言則<lb/>
犯也下不天上施則亂也<lb/>
臣聞天無私覆人君體天以容天下必貴乎議盡天下<lb/>
<pb n="KR4d0351_WYG_002-24b"/>
之心而後能使天下歸吾仁故上有廣覧兼聽之明必<lb/>
揆之以大公至正之理使下之意常得逹於上上之意<lb/>
常得孚於下無有匹夫不獲自盡之嘆如是則民之䝉<lb/>
其施也舉世之所謂大錫賚大恩渥皆不足以盡之其<lb/>
意若曰有君如此於民其猶天乎天下同心戴之宜矣<lb/>
後世不知出此尊卑闊絶而上下之情益疎户庭邃深<lb/>
而君民之體不一故諱言者有鉗結之患罪言者有誹<lb/>
謗之誅斯固不仁者之為而無望其如天之施也至若<lb/>
<pb n="KR4d0351_WYG_002-25a"/>
法語之言能無從乎巽與之言能無悦乎夫惟其能從<lb/>
而能悦正望其深繹言外之意速改其不善以為至善<lb/>
之歸豈非天下之深幸然或悦之而不能繹從之而不<lb/>
能改則是於其言之所當參酌者未嘗加意也盖亦不<lb/>
能充大公至正之心以下慰天下殆不翅大旱之望霓<lb/>
而甘澍未沛雖以天地之大人猶有所憾焉昔孟子論<lb/>
膏澤下於民必見諫行言聴之日豈非以仁言利溥惟<lb/>
在乎上之人聴而用之耳且博施濟衆堯舜猶以為病<lb/>
<pb n="KR4d0351_WYG_002-25b"/>
盖謂施之出於巳有限也至若稽於衆舍巳從人則堯<lb/>
舜之施天施矣不徧愛人堯舜之所為仁善與人同樂<lb/>
取諸人以為善此聖人仁覆天下之大愈取而愈無窮<lb/>
者又豈在屑屑徧愛而後為仁哉夫惟在上者有容民<lb/>
酌言之心在下者自有䝉施如天之感舉天下欣欣然<lb/>
曰至公之主為能擇議廣謀從衆允合天心自是而後<lb/>
天下有道庶人不議海内順治而凌犯不生禍亂不作<lb/>
吁此足以見大公至正之道所以於民有天地父母之<lb/>
<pb n="KR4d0351_WYG_002-26a"/>
造也歟不然謀止於卿士而不及於庶民之大同聴局<lb/>
於左右而不察於國人之曰可心腹腎腸之播告不孚<lb/>
徹於上下之聴而小人之攸箴或至於敢伏正恐善善<lb/>
惡惡莫㫁於用舍是是非非或蔽於公明天下之正論<lb/>
廢矣然則上有仁心仁聞而民不被其澤者民言不酌<lb/>
而取舍之塗異也<lb/>
　　　乙巳正月十五日上進故事<lb/>
髙宗皇帝聖政建炎四年正月庚申上曰昨雷聲頗厲<lb/>
<pb n="KR4d0351_WYG_002-26b"/>
晉志以雷發非時為女專權君弱臣强四裔兵不制所<lb/>
致朕與卿等宜共修徳以實應天癸亥上曰昨日雷再<lb/>
發聲今日方二月節要之亦非時也晉志所占無異惟<lb/>
發頻者應速耳<lb/>
臣聞雷者隂陽交㑹而成聲動於震宫之中收於兊澤<lb/>
之後時當發聲則為天之號令所以驚百蟄而榮萬物<lb/>
也不當發而發皆非時之災隂抗乎陽之所應舛逆從<lb/>
之矣有如春陽方動之初和氣猶未洽也雷巳驚逺而<lb/>
<pb n="KR4d0351_WYG_002-27a"/>
懼邇此豈非天之所以仁愛人君黙寓其所謂扶持全安<lb/>
之道也歟髙宗皇帝建炎四年正月庚申以雷聲頗厲<lb/>
而推晉志以明之懼女主之專擅懼君弱而臣强懼四<lb/>
裔之不制惻然聖訓詔誥在庭必曰朕與卿等宜共修<lb/>
徳以實應天是盖遇天知懼切切於實徳之交修而不<lb/>
敢泛泛然以文具相䝉也越三日而節應驚蟄矣雷再<lb/>
發聲聖心恐懼有加無巳又必曰要之亦非時也又謂<lb/>
與晉占無異而申之以惟頻發應速之言此豈非我烈<lb/>
<pb n="KR4d0351_WYG_002-27b"/>
祖克謹天戒之盛美乎今陛下帝學時敏聖敬日躋法<lb/>
祖欽天夙夜匪懈乃者奮雷霆之㫁開天日之明政化<lb/>
於是乎作新國家於是乎齊治中外於是乎鎮服未必<lb/>
有晉志所占之患而聖心寅畏宸札渙朌以為雷發非<lb/>
時朕心祇懼避殿减膳詔求直言凡可以應天消變者<lb/>
若不能以終日盖與烈祖所謂修實德以應天者同一<lb/>
軌轍臣又何所容其喙然臣聞之易曰立天之道曰隂<lb/>
與陽立地之道曰柔與剛立人之道曰仁與義盖隂陽<lb/>
<pb n="KR4d0351_WYG_002-28a"/>
以氣言天所以覆乎地也故雷聲為天之號令柔剛以<lb/>
質言地所以承乎天也故雷之出地者有時焉仁義以<lb/>
徳言於以見人為天地主當自淵嘿雷聲者騐之始知<lb/>
貫三極一道爾故乾元為萬善之長惟剛健而不息所<lb/>
以包四徳而為仁坤順而承天之所為惟敬以直内而<lb/>
後義以方外徳不孤矣自昔君天下而立極必曰定之<lb/>
以仁義中正而主静盖主宰之道惟定而能静則大中<lb/>
至正之理隨寓而無所轉移故知仁主乎剛則寛而有<lb/>
<pb n="KR4d0351_WYG_002-28b"/>
制動而有勇理足以勝欲公足以滅私又必以姑息拘<lb/>
攣者為戒而不至或牽於小不忍之情而害大體之正<lb/>
矣知義主乎敬則所由者漸所辨者早尊足以統卑内<lb/>
足以攘外又必以窺伺間隙者為慮隂有以消未形之<lb/>
患而合時措之宜矣夫仁義立人之要道也凡隂陽剛<lb/>
柔之氣莫不由是而兼統自昔君臣上下所以交修其<lb/>
實徳而不敢為應天之具文者盖審諸此而巳不然剛<lb/>
不足以制欲義不足以勝情則是陽為隂所抗凡晉志<lb/>
<pb n="KR4d0351_WYG_002-29a"/>
所占之象皆隂類也故曰隂疑於陽必戰可不懼哉可<lb/>
不戒哉<lb/>
　　　三月二十日上進故事<lb/>
唐杜如晦傳如晦長於㫁房𤣥齡善於謀兩人深相知<lb/>
故能同心濟謀以佐佑帝當時語良相必曰房杜云<lb/>
臣聞自古人臣莫難於遭時而得君尤莫難於同時而<lb/>
得君然同時得君矣或未能真切同心輔君以共治正<lb/>
恐天下之事不壊於專則壊於避其何以副天下之望<lb/>
<pb n="KR4d0351_WYG_002-29b"/>
哉故人臣非相得之難而相知之為難相知既深則相<lb/>
信而不疑不相知之深則相悦而不相濟心之同不同<lb/>
率以是辨之昔者周公作誥於召公不恱之日周召似<lb/>
不深相知者然周公挽留之辭切召公終為之動是周<lb/>
公之所以知召公者如此召公其不知周公乎觀書如<lb/>
無逸如周官如立政如君奭諸篇凡其格君致治大略<lb/>
可睹太宗以英明之姿出而撥亂立極杜如晦為相而<lb/>
房𤣥齡同之天下新定臺閣制度憲章庸典率二人討<lb/>
<pb n="KR4d0351_WYG_002-30a"/>
裁傳稱如晦長於㫁𤣥齡善於謀必嘆美之曰兩人深<lb/>
相知故能同心濟謀以佐佑帝終之以語良相者必曰<lb/>
房杜史氏可謂至論矣夫人臣辦天下之事者才也而<lb/>
所以能辦天下之事者心也𤣥齡如晦皆有講學之力<lb/>
河汾王通告𤣥齡以尊主庇民之道必能遺其身而後<lb/>
無私又㫁之日至公然後能以天下為心及稱如晦則<lb/>
曰若逢明主於萬民其猶天乎至比之春生夏長秋歛<lb/>
冬成極於萬類咸宜百姓日用不知之騐異時二人得<lb/>
<pb n="KR4d0351_WYG_002-30b"/>
君以共治皆此心此學之推此史氏子稱之曰宰相所<lb/>
以代天者也輔贊彌縫為藏諸用使斯人由之而不知<lb/>
而進之古明哲之域向非二臣充其心猶天之心寜免<lb/>
屑屑於形跡之粗拘拘於肝膈之外雖以同患難而濟<lb/>
其治不思同安逸以慮其危計日在瑣細之利害而宗<lb/>
社生靈悠長之逺慮邈然不以是介心則何以維係有<lb/>
唐三百年之天命而至於規模宏逺如是哉吁臣於是<lb/>
益嘆𤣥齡如晦非同心濟謀之難而相知之深真可謂<lb/>
<pb n="KR4d0351_WYG_002-31a"/>
之難也夫以太宗天下新定之餘氣勢翕合股肱恊同<lb/>
猶必一乃心力而後有濟今天下視唐為何如耶以臣<lb/>
觀之盖同舟遇風之時也前乎制柁者非其人舟弊漏<lb/>
而日凑淺幸以聖主而得賢臣間闗運動若将去淺而<lb/>
入洪矣而篙工棹卒呌呼未濟維楫失亡漫不之救渗<lb/>
漏四溢又弗之窒今也兩分制柁之責坐舟中皇皇然<lb/>
望出於撑駕率衆工而謀共濟顧乃悠悠泛泛莫知所<lb/>
之脱有風濤之虞其不淪胥以敗者幾希𤣥齡如晦之<lb/>
<pb n="KR4d0351_WYG_002-31b"/>
事載在方册視周召為庶幾盖今元臣宿望所素習聞<lb/>
者也相知夙深同心協濟臣敢以是為今日勉雖𤣥齡<lb/>
如晦史臣稱之以良相宜矣自古君明即臣良虞書之<lb/>
歌曰元首明哉股肱良哉庶事康哉陛下明侔日月燭<lb/>
臨羣工廼若命相之初宸奎寳畫寵錫道揆者曰開誠<lb/>
心布公道集衆思廣忠益所以責望股肱者至矣臣又<lb/>
於此益願陛下申飭此意日日以是警勸之矧今所最<lb/>
急者莫切於邉防國用之實政惟在乎蒐求實才各副<lb/>
<pb n="KR4d0351_WYG_002-32a"/>
任使課責實効上寛國憂此二揆所當夙夜究心躋世<lb/>
於理可也然竊念夫稍愆和豫者許調攝之期可宣勤<lb/>
勞者戒勿嫌疑之避惟國事之大者俾商略共圖若常<lb/>
程除授期㑹調度之務許令二三執政相與隨宜而區<lb/>
處必也審量中外之人物參錯邉廷之事任凡以收召<lb/>
者用之必當其所尚多遺逸者汲汲聘用而無疑庶不<lb/>
至坐失事幾付嵗月於虛擲少俟右揆體力康平之餘<lb/>
諭其疇昔相知之深勉其心徳協用之報豈非宗社生<lb/>
<pb n="KR4d0351_WYG_002-32b"/>
靈之幸歟不然儒者之道反無益於人之國家豈但為<lb/>
世俗竊笑而巳哉臣興言及此不覺涕零天地鬼神昭<lb/>
布森列不可誣也惟陛下以是宣諭二三大臣使之同<lb/>
秉至公血誠之心以作羣工以覈庶政興滯補弊責實<lb/>
勸功今何如時不可緩矣易曰納約自牖臣恃聖徳之<lb/>
明敢因條奏故事而冐陳之惟陛下矜赦<lb/>
　　　四月一日上進故事<lb/>
唐徳宗時陸贄論淮西事宜狀曰克敵之要在乎將得<lb/>
<pb n="KR4d0351_WYG_002-33a"/>
其人馭將之方在乎操得其柄將非其人者兵雖多不<lb/>
足恃操失其柄者將雖材不為用將不能使兵主不能<lb/>
馭將非止費財玩冦之弊亦有不戢自焚之灾<lb/>
臣聞人主之用天下惟明與㫁而已明足以有别則知<lb/>
人而善任使臨事不至於乏才㫁足以有為則操縱予<lb/>
奪莫不在我舉天下英雄豪傑之士莫不奔走鼓舞於<lb/>
籠絡駕馭之中必如是則將得其人而敵國外患非所<lb/>
憂矣其或平居暇日咨訪之不度體認之不親有才而<lb/>
<pb n="KR4d0351_WYG_002-33b"/>
不能致其用能用而未必當其才而况依違牽制或昧<lb/>
於折姦宄之萌姑息含容浸失其所謂宰制之道其始<lb/>
不有以杜憑陵之漸其卒未有不至於横潰四出而不<lb/>
容遏者此春秋之季漢唐之末八代紛紜之際其證具<lb/>
存於方册者不可以不察也唐徳宗猜疑多忌有將而<lb/>
不能馭將操失其柄久矣當時九節度之師初未嘗不<lb/>
惟上之令自夫希烈懐光之徒一失於制馭他日之患<lb/>
不待智者而後知陸贄忠於徳宗者也因論淮西事宜<lb/>
<pb n="KR4d0351_WYG_002-34a"/>
而告帝以克敵之要實在乎将得其人繼之曰馭將之<lb/>
方在乎操得其柄又㫁㫁然反其辭曰將非其人則兵<lb/>
雖多而不足恃馭失其柄則將雖材而不為用極言其<lb/>
弊以為不止於費財玩冦而已諄諄然語之以不戢自<lb/>
焚之灾吁贄之言亦切矣惜乎明不足以知李晟之忠<lb/>
勲㫁不足以止懐光之鐵劵奉天紛擾之患有不可勝<lb/>
禦者至今令人掩巻三嘆而已吁有明謨糾㫁之光武<lb/>
然後二十八將之才各随其志能而有以勵其中興之<lb/>
<pb n="KR4d0351_WYG_002-34b"/>
功有剛明果㫁之憲宗然後善用裴度之忠而李愬韓<lb/>
𢎞之徒亦各得以勉其尅復之效曽謂千載間出之真<lb/>
主而俾光武憲宗專美於漢唐之間哉臣故於陸贄之<lb/>
言益惓惓焉<lb/>
</p>
<p>
</p>
  </div>
<div>
                <head>楳埜集卷三</head>
    <p>
<pb n="KR4d0351_WYG_003-1a"/>
欽定四庫全書<lb/>
　楳埜集卷三　　　　　　宋　徐元杰　撰<lb/>
　　劄子<lb/>
　　　嘉熙戊戌輪對劄子<lb/>
臣嘗讀易於否泰剝復而天下之理無有終窮剝極則<lb/>
必復否極則必泰一陽兆於復此生生之基也進則可<lb/>
以為三陽之泰矣人主為天地立心觀否剝已極之象<lb/>
將以新世道復泰之生意在乎反諸一心體復之義而<lb/>
<pb n="KR4d0351_WYG_003-1b"/>
已故有一身之生意則一身泰有國家之生意則國家<lb/>
泰有天下之生意則天下泰反是則剝與否而已兹非<lb/>
交通為泰之難不逺而復之難也人主患不知復爾知<lb/>
復則隨寓隨覺有自新之功不知復則隨覺隨泯有自<lb/>
暴之慮秦穆殽陵之歸受責如流此過而能復者也漢<lb/>
武末年之詔深咎既往此迷而能復者也梁陳隋唐之<lb/>
君覩變異而不悟縱佚遊而不悔終於迷復敗亡而已<lb/>
然則處否剝之世有能自反而復則君徳生生日新之<lb/>
<pb n="KR4d0351_WYG_003-2a"/>
美即天地生生日新之功致泰之道其在是乎恭惟皇<lb/>
帝陛下以仁聖之姿撫艱難之運自其緝熙聖學玩易<lb/>
知幾謂宜致天地之泰無難矣然端平新政初心清明<lb/>
不逺而復生意將新此一機也失之名更化而實未嘗<lb/>
更化嘉熙以來容養善念敦復無悔生意又新此一機<lb/>
也失之於始玩變而終未能消變激而為敵人之禍泄<lb/>
而為非時之雷溢而為水旱日星之咎民物以是而消<lb/>
圯上下以是而扞格天地剝否之象至此極矣然天下<lb/>
<pb n="KR4d0351_WYG_003-2b"/>
無終極之理君徳不可無自反之忱苞桑之戒不嚴不<lb/>
足以致休否之吉貫魚之寵不察不足以逺剝近之災<lb/>
陛下悔悟之機屢動而屢窒得非自反之未至復得之<lb/>
生意獨有未新者乎壬午之風陛下之法家拂士也夫<lb/>
以恐懼修省方嚴於避殿求言之時而星火失度且有<lb/>
㦸氣是天心仁愛之意其有加無已又如此則陛下夙<lb/>
夜畏威以祈天永命者當何時而可已哉天亦念斯世<lb/>
否剝之極開一綫之生意者在陛下然則轉一世之剝<lb/>
<pb n="KR4d0351_WYG_003-3a"/>
為一陽之復新一陽之復為三陽之泰其機在聖心而<lb/>
已今也人臣愛君請御正殿至再至三陛下勉而從之<lb/>
此正朝廷清明之機開世道以復泰之日也非徒曰復<lb/>
新御朝之禮而已陛下勿憂世道之泰為難當憂天理<lb/>
之復為難進潛陽之剛則陽明勝而徳性用者不可不<lb/>
充也消外隂之柔則隂濁勝而物慾行者不可不窒也<lb/>
以孔門之克已復禮者求之凡便安順適意欲好樂皆<lb/>
已也必剛以克之而後欲盡而禮復矣以視聴言動之<lb/>
<pb n="KR4d0351_WYG_003-3b"/>
勿非禮者求之則凡隠微之差形似之妄皆非也必明<lb/>
以辨之而後非禁而禮復矣由乎中而應乎外制於外<lb/>
所以養其中陛下以臨朝之清明玩不逺而復之義持<lb/>
之以克已之勇自身而家自家而國自國而天下無往<lb/>
而不求為生意之充則世道復泰舉無難矣何以言之<lb/>
惡㫖好善此一身之生意也臣竊覩陛下臨朝之語有<lb/>
曰惟知菲食何暇嗜音臣子聳聞莫不以謂自斯言充<lb/>
之清明在躬志氣如神何往而不為修身之泰然賓筵<lb/>
<pb n="KR4d0351_WYG_003-4a"/>
惟戒媟近侍僕罔匪正人得無所當檢柅益為聖徳之<lb/>
謹者乎防微杜漸此一家之生意也臣嘗側聞陛下臨<lb/>
朝之旦有曰戚里予郡易啓私恩中外驩傳莫不謂自<lb/>
斯心充之糾禁内謹政無多門何往而不為齊家之泰<lb/>
然蠧穴毎難盡窒狐社率多虛附得無所當警飭益為<lb/>
命令之嚴者乎黜陟有序此一國之生意也陛下臨朝<lb/>
而率作凡差除進擬職所當遷亦莫不曲致其謹小大<lb/>
聳聞以謂自此意充之上盡道揆下盡法守何往而不<lb/>
<pb n="KR4d0351_WYG_003-4b"/>
為治國之泰然用賢轉石去佞拔山箴切上身詆及宫<lb/>
禁或有恚憤於導人使諫之後是豈容不以正論元氣<lb/>
公道命脈益為之扶植者乎備禦有經天下之生意也<lb/>
陛下臨朝而憂顧以淮右封部盡𨽻督閫將以一其事<lb/>
任中外驩傳以謂自此見充之舉措得宜而人心服城<lb/>
守相接而敵騎擒又將何往而不為天下之泰然淮冦<lb/>
方掠憂重石城西蜀未平難置度外况乎東西猶有治<lb/>
水鄰壑之疑是豈容不以同舟遇風協力共濟者益為<lb/>
<pb n="KR4d0351_WYG_003-5a"/>
之戒諭者乎夫以陛下復徳美意一旦發動其機如此<lb/>
則陽明之生駸駸不已轉斯世否剝而復泰之此陛下<lb/>
所能為而不容不勉而為之者昔董仲舒論災異警懼<lb/>
以為自非大亡道之世天盡欲扶持而安全之必繼之曰<lb/>
在勉强而已勉强行道則徳日起而大有功此實陛下<lb/>
所當深體進夫克已復徳之誠求以無愧乎上天仁愛<lb/>
之本心則天下國家之泰未有不自勉强充之是又愚<lb/>
臣之所惓惓也雖然陛下反復為本固所以致泰也臣<lb/>
<pb n="KR4d0351_WYG_003-5b"/>
嘗觀剝復否泰之機其所以然者君子小人實為之陛<lb/>
下燕閒玩易之頃亦嘗於君子小人消長之際而深長<lb/>
思乎曰泰曰否上下之志交與不交同與不同而已善<lb/>
處否者有傾否之喜不善處泰者有復隍之憂其機至<lb/>
可畏也處剝之勢君子之得輿小人之剝廬而况於剝<lb/>
牀以膚魚肉生靈者哉至於處復之時聖人不言君子<lb/>
而言朋來無咎正以世道一綫之生意在此故潛來君<lb/>
子之朋僅曰無咎而已蓋有意君子之道長也然則人<lb/>
<pb n="KR4d0351_WYG_003-6a"/>
主因天理之復開世道之泰又非九二大臣協贊不能<lb/>
也故自天子至於大臣壹是皆以克巳復禮為本今陛<lb/>
下克巳無我尊禮大臣蓋亦閔世否剝求以為復泰之<lb/>
圖大臣包荒慮逺固無一日不為天下計抑憑河有勇<lb/>
朋亡得中相與協贊陛下基泰之道者尤不容不重用<lb/>
其心也昔諸葛亮曰宫府當為一體陟罰不宜異同親<lb/>
賢臣逺小人此先漢所以興隆也繼今陛下惟日與二<lb/>
三大臣致謹其差擢之由等而上之凡一命令凡一黜<lb/>
<pb n="KR4d0351_WYG_003-6b"/>
陟無往而不以公天下為心於陽明必極其充於隂欲<lb/>
必嚴其窒則天地生生之意當亦無往而不普而况右<lb/>
揆久虛論相者陛下之職也曩者更化之初輕用此職<lb/>
開邊之禍猶未歇也今不可以復輕矣世道存亡之決<lb/>
在此一舉臣願陛下宵衣旰食黙祈於上天之公非耆<lb/>
艾骨鯁足以負荷斯世者不以輕畀而又博參中外之<lb/>
情以決之一皆出於天命有徳而無私如是則天佑賢<lb/>
佐協濟中興開之以朋來無咎進之於茅茹彚征基世<lb/>
<pb n="KR4d0351_WYG_003-7a"/>
道以復泰之運或者猶可及也常人之見見於巳形識<lb/>
者之見見於未形自其見於巳形者言之上而天變之<lb/>
未弭下而邊患之未平凡世道否剝之可為痛哭又有<lb/>
如賈誼所謂難徧以疏舉者臣積忱竭慮思以轉移機<lb/>
括感悟聖心惟自其未形者而圖之故願陛下靜觀否<lb/>
泰剝復之幾益謹諸聖心而求所以為輔相裁成之道<lb/>
庶乎可以感悦人心迓續天命上以重一祖十二宗之<lb/>
付託下以繫四海億兆生靈之愛戴則天地復泰之象<lb/>
<pb n="KR4d0351_WYG_003-7b"/>
不在天地而在陛下方寸中矣臣狂瞽末學初對清光<lb/>
猥䙝縷陳冒犯天聴罪當萬死惟陛下裁赦之取進止<lb/>
貼黄臣竊惟陛下天生聰明具有符應實宗社億萬年<lb/>
無疆之休今主鬯久虛得無有上闗聖心者昔高宗皇<lb/>
帝紹興三年春秋猶未壯其注意於孝宗也賜名易封<lb/>
天下驩然此蓋陛下家法謂宜蚤定其計以係天下之<lb/>
心他時光開繞電自有祥符還邸故事側聞聖意雖已<lb/>
有定當使天下共知可也惟陛下為宗社逺慮而亟圖<lb/>
<pb n="KR4d0351_WYG_003-8a"/>
之臣聞昔文王清明象天惟曰小心翼翼昭事上帝異<lb/>
時則百斯男本支百世亦不過純亦不巳一念基之臣<lb/>
於此益願陛下保毓聖躬之清明熊夢呈祥此又其本<lb/>
臣狂愚僭及自速誅夷惟陛下察其心而宥之取進止<lb/>
　　　第二劄<lb/>
臣惓惓孤忠既以天理之復為世道之泰投忱君父矣<lb/>
臣又私竊有感焉夫邊患莫慘於今日故天變莫稠於<lb/>
今日陛下克謹天戒有感必通宜矣邇者太白經天流<lb/>
<pb n="KR4d0351_WYG_003-8b"/>
星隕晝質之占象皆非細故此必猶有應天以實而未<lb/>
盡舉行者也昔伊尹恥其君不及堯舜孟子非堯舜之<lb/>
道不敢以陳於王前臣戴陛下天地罔極之恩方待對<lb/>
也蚤夜齋栗如對上帝曷敢隠情惜已退有後言故兹<lb/>
瀝忱略述帝道冀以感悟萬分之一惟陛下力行好事<lb/>
無往不盡而後可以囘天心之悔禍昔舜伐苗之師以<lb/>
禹誓衆無不一乃心力三旬之逆猶不免焉蓋書者記<lb/>
事之史也當時所載如此則苗之為害可知益之贊禹<lb/>
<pb n="KR4d0351_WYG_003-9a"/>
乃曰惟徳動天無逺弗屇繼之以謙益滿損時乃天道<lb/>
之言至又推本帝初厯山之號泣於旻天瞽亦允若益<lb/>
豈為是緩而不切之言哉其意若曰格有苗易格旻天<lb/>
難格旻天易格傲象難象至不仁親愛無已是於其所<lb/>
難格者格之矣當時誕敷文徳之實皆自其天理中發<lb/>
之此所以至諴感神天為之動苗亦以格也陛下聰明<lb/>
濬哲稽古如舜舉天下仰之如父母今也睹天變之狎<lb/>
至悵邊好之未通固欲以反求其躬行内修其政事此<lb/>
<pb n="KR4d0351_WYG_003-9b"/>
蓋有所不容緩者然臣謂舉繁縟不足以格天變之弭<lb/>
惟盡人事則不期而自弭殫計力不足以結邊好之和<lb/>
惟囘天意則有感而自和故善言則星舎有潛囘之機<lb/>
家和則外侮亦豈得而至為今之計莫若充姚虞親愛<lb/>
之心宻加於已復爵之邸崇周家内睦之仁深寓乎無<lb/>
不盡之情酌典禮於遷瘞憫[婺-矛+牙]之時施徳澤於昭天漏<lb/>
泉之域使存者有所慰薦往者有所憑依是亦盡人事<lb/>
之一端或者囘天意之有所待也曩時儒生忠愛似失<lb/>
<pb n="KR4d0351_WYG_003-10a"/>
之激不惟不足以迎陛下無窮之意反有以惑陛下親<lb/>
愛既往之心然而陛下髙明配天何所不察博厚配地<lb/>
何所不容以御朝清明之初此正復見天地之心之日<lb/>
也新陽生意幽壤如春明昧昭蘇氤氲蟠塞天開泰道<lb/>
助者順矣一順舉百順備何憂乎天變何畏於敵人陛<lb/>
下其深繹之臣螻蟻微踪生平無他妄念惟知盡臣子<lb/>
之職為難今叨恩非據得對天日少殫畎畝之忠而後<lb/>
屏處窮閻臣之志願塞矣惟陛下矜察取進止<lb/>
<pb n="KR4d0351_WYG_003-10b"/>
　　　淳祐甲辰上殿劄子<lb/>
臣叨恩收召獲對清光不可以故事具文之言對惟陛<lb/>
下垂聴焉臣竊惟天下可慮之勢譬之舟汎滄溟非不<lb/>
厯驚波怒濤之險幸狂飈之粗息宜同心而共濟可也<lb/>
茍以恬靜自紓偃仰少憩視罅漏之滲而弗窒睹維楫<lb/>
之亡而弗救于于然略無誕先登岸之意正恐天下以<lb/>
風其何以支方今之弊無以異此臣聞敵國外患之有<lb/>
無正所以係國之存亡也自古不恃敵之不來恃吾有<lb/>
<pb n="KR4d0351_WYG_003-11a"/>
以待之國勢必尊嚴内治必整飭君臣上下凡見之於<lb/>
嚴訓胥告者惟曰常謹其在我而已是以唐虞盛時四<lb/>
夷來王實本於無怠無荒之忱蠻夷率服不外乎惇徳<lb/>
難壬之化當時廷臣告語首欲其儆戒於無虞之日帝<lb/>
之作歌非夸詡也凜凜乎勅天之命而不敢安臯陶之<lb/>
颺言非溢美也懇懇乎興事謹憲而不敢怠不特此爾<lb/>
上之所以告者曰惟時則不玩於惜隂也曰惟幾則不<lb/>
忽於謹微也下之所以復者首之以念哉而致其慮終<lb/>
<pb n="KR4d0351_WYG_003-11b"/>
之以欽哉而堅其志不徒為明良喜起之賡必嚴於叢<lb/>
脞惰墮之戒夫以泰和氣象猶諄切規警如此今果何<lb/>
時視為已安已治而悠悠玩愒得乎陛下與二三大臣<lb/>
以宗社為心是正勵志復讎卧薪嘗膽汲汲於生聚敎<lb/>
訓之時也是正憂治危明寢薪厝火皇皇然痛哭流涕<lb/>
之時也陛下一警悟及此則夫發憤立志責躬救過以<lb/>
先羣下者是又今日之良機也然立志最易消靡救過<lb/>
常易因循歎白日之如飛痛事功之何及慨蒼天之罔<lb/>
<pb n="KR4d0351_WYG_003-12a"/>
極懐報稱之何窮體認乎天地眷祐之隆感念乎祖宗<lb/>
付託之重悼襄漢之未葺憤淮蜀之未靖陛下必有志<lb/>
於撥亂二三大臣亦必相與堅定夫修攘之規模而燕<lb/>
安江沱玩敵噬臍者不可不鑒也亂離斯瘼之在念勞<lb/>
來還定之闗憂陛下必有志於平治二三大臣亦必相<lb/>
與恢拓夫𢎞濟之事業而民亦勞止汔可小康者不可<lb/>
不戒也臣聞前乎十年聖語嘗曰即位以來未嘗為祖<lb/>
宗辦一事是蓋聖志英烈質天地神明而無愧惜乎其<lb/>
<pb n="KR4d0351_WYG_003-12b"/>
工夫經理之次第不能反而求之以乖陛下之初心而<lb/>
法家拂士所以規切時政者又不能諄勤惻怛以開明<lb/>
夫上下有為必遂之志舉世之耆艾骨鯁為之擯棄淪<lb/>
落而無餘者則亦甚可惜也雖然事無難易有志竟成<lb/>
鑒舊圖新辦此心爾陛下以不負天地祖宗為心必示<lb/>
人以予違汝弼之㫖二三大臣以不負陛下為心必諭<lb/>
人以勤攻吾闕之求自是而倡之則内外大小之臣亦<lb/>
必洗心滌慮莫不有官師相規之義故夫謹法守者勿<lb/>
<pb n="KR4d0351_WYG_003-13a"/>
求多於道揆之常井然周官法度之中隠然闗雎麟趾<lb/>
之意至公血忱對越之實徳相與毎事而發見凡有動<lb/>
於血氣之私必深省而自窒之刻勵堅苦負荷之定力<lb/>
相與協心而扶持少有鄰於便安之適惟深戒而隄防<lb/>
之如是則自上而下無一念而不以天下國家為事無<lb/>
一事而不以天地祖宗為心是蓋古者君臣相與克艱<lb/>
之義不惟逸豫惟以亂民其㫖如此陛下與二三大臣<lb/>
信能持此之志堅如金石救此之過疾如雷風則舉天<lb/>
<pb n="KR4d0351_WYG_003-13b"/>
下之事勢自莫不就吾之條理矣雖然臣所謂立志者<lb/>
志於與治同道囘承平之氣脈也臣所謂救過者救其<lb/>
與亂同事起積壊之膏肓也况夫上而天命之靡常所<lb/>
以祈天而永命者在是下而人心之可畏所以感人而<lb/>
結心者在是臣觀聖人之春秋其於魯宣之時書滅赤<lb/>
狄書大有年又必書災異而迭見於先後其意蓋亦深<lb/>
矣此古大臣所以日奏四方水旱盜賊之變以警懼上<lb/>
心者非過慮也蓋有所警懼則不敢玩物入而謹之於<lb/>
<pb n="KR4d0351_WYG_003-14a"/>
存養者皆所以事天出而推之於寵綏者亦所以相帝<lb/>
無敢戲豫敬天怒也而賓筵媟近或以汩清明之氣而<lb/>
售其欺者不可以不防治民祗懼畏天命也而田里愁<lb/>
歎因以致乖戾之證而莫之聞者不可以不察以世敎<lb/>
所當身任也必修明乎三綱五常以為扶持有永之道<lb/>
以國事所當時飭也必兢業乎一日萬幾以寓寅畏自<lb/>
度之敬以至節無藝之費用罷不急之工役去無益之<lb/>
崇尚庶幾簡靜足以宅聖志憂勤足以玉聖躬推而見<lb/>
<pb n="KR4d0351_WYG_003-14b"/>
於酬酢運量之際無往非剛健粹精之徳兹皆人事之<lb/>
所當盡而天理之所必契者陛下其深念之舎是則應<lb/>
天以文何以迓續乎天命夫人心不同如其面然公是<lb/>
所在千萬人一心也昔者烹阿大夫封即墨大夫齊國<lb/>
大治人人各盡其忱唐之朝廷舉措得宜自有以深服<lb/>
乎將帥士卒之心陛下責吏治有詔戒邊帥有詔風飛<lb/>
雷厲之下草偃蟄奮宜無留難然以臣觀之人心垢玩<lb/>
積習矣士大夫志富貴而不志功業革其面而不革其<lb/>
<pb n="KR4d0351_WYG_003-15a"/>
心錮於患得患失之已私而愛君愛民之心事無復有<lb/>
矣陛下及是之時勇於立志開忠直之路塞邪枉之門<lb/>
聚賢人君子以肅羽儀擇監司帥守以嚴按察詔二三<lb/>
大臣以包荒馮河之力量於以崇難進易退之風凡忠<lb/>
良明知有欲為而未遂者必意氣感動而招徠責三邊<lb/>
將帥以備塞禦戎之事功於以行信賞必罰之令凡偏<lb/>
裨行伍有軼羣而超衆者必共蒐舉而躐用之如是則<lb/>
内外知所信向蓋不但可以作新吏治而已舎是則動<lb/>
<pb n="KR4d0351_WYG_003-15b"/>
人以言何足以感服乎天下今天下大勢有可以興起<lb/>
之機陛下與二三大臣當悠長以思惟至公盡誠可以<lb/>
感召和氣惟刻厲堅苦可以成就良才則臣所謂發憤<lb/>
立志責躬救過者雖天且弗違而况於人乎况於隣敵<lb/>
乎臣草茅書生不識忌諱深念受恩罔極無補涓埃齋<lb/>
心積忱以對越之心對陛下志於感動不覺言多惟陛<lb/>
下不以故事具文視之則宗社幸甚天下幸甚<lb/>
　　　第二劄<lb/>
<pb n="KR4d0351_WYG_003-16a"/>
臣聞之詩曰周雖舊邦其命維新言邦邑承襲之舊而<lb/>
當作新乎民以承天命之常新也今錢塘駐蹕之久驕<lb/>
奢淫逸長此安窮人欲熾而天理滅矣滌舊染之風聲<lb/>
回新美之氣習此其括在陛下而已然自曩時有納聲<lb/>
色以固寵位者而後舉天下成誨淫之風至今觀光上<lb/>
國之士自一命以至班改粉白黛綠羣載後車其勢已<lb/>
不容不貪黷臣觀都人生女自襁褓而敎歌舞計日而<lb/>
鬻之不復有人父母之心士大夫以其良貴不貲之身<lb/>
<pb n="KR4d0351_WYG_003-16b"/>
毎毎自戕於冶容茍售者之賤則夫嚴事君父而告之<lb/>
以不邇聲色覬其毓粹清明也奚其信昔墨翟不入朝<lb/>
歌之邑今堂堂禮樂之區此風積習轉轉日甚連甍罕<lb/>
良家矣是可不為風俗慮乎唐太宗出宫女三千人蓋<lb/>
其英武有大志如此孰謂陛下春秋鼎盛而不能為太<lb/>
宗之勇乎繼今其端本於宫掖之地先以禮制心而後<lb/>
士大夫能以禮防民徳可以歸厚矣自曩時有來苞苴<lb/>
以啓貪殘者而後舉上下成誨盜之風今苞苴之路雖<lb/>
<pb n="KR4d0351_WYG_003-17a"/>
窒士大夫猶忍施劫奪之政其弊在於不貴桑麻穀粟<lb/>
而貴金銀之器用匹夫之家亦越分而求之畿甸為尤<lb/>
甚比年金銀踴直上應乎天象之占楮弊積輕反以為<lb/>
郡縣折變之利士大夫方征求竊取不念胞體之本同<lb/>
向也緑林鼪鼯之擾生靈肝腦塗地以至上闗玉食之<lb/>
憂而士大夫至自賈禍者懐璧其罪也齊髙帝曰吾治<lb/>
天下當使黄金與土同價陛下動心於此不以人廢言<lb/>
而以流化自近始繼今惟儉朴實用之崇置金銀於無<lb/>
<pb n="KR4d0351_WYG_003-17b"/>
用之地屏貪殘以挽生意消物慾以還天真是亦陛下<lb/>
訓廉謹刑之一助矣今流風交煽侈習競趨渡江以前<lb/>
窮奢極娛之禍厥鑒猶不逺也京畿根本實係觀瞻風<lb/>
俗樞機端自聖化為今之計莫若抑文尚質務實去華<lb/>
明禮敎而為之範因人情而為之防欲使都人知有人<lb/>
父母之心不可不使士大夫知有暗室屋漏之愧臣願<lb/>
陛下以身率臣下臣下以身率天下舊邦新命此其日<lb/>
也臣迫於憂愛而言之惟陛下與二三大臣亟圖之貼<lb/>
<pb n="KR4d0351_WYG_003-18a"/>
黄臣不佞已奏請於陛下之前乞崇質朴以化天下士<lb/>
大夫知有暗室屋漏之愧矣然臣列屬天官服役兹始<lb/>
深念選調者之淹滯而流品之未易清資格之不容不<lb/>
守也及觀公牘紛然求雪罪犯者何其多至有初筮數<lb/>
罹罪罟而恬不知悔者與臣在田野間所聞皆此之類<lb/>
問之則曰已經赦宥已下約法風聞無實不經取勘今<lb/>
當洗拭也臣竊痛念今日民病極矣州縣間吏以朝廷<lb/>
忠孝為可恃用虐濟貪無所不至所賴者當路按察使<lb/>
<pb n="KR4d0351_WYG_003-18b"/>
之屏處自新如按察者之所請可也繼今欲望陛下謹<lb/>
擇監司郡守極其精選勿以輕畀舉行祖宗之典令監<lb/>
司精宻以察郡縣等吏郡守精宻以察幕掾令丞等吏<lb/>
凡所刺者必事事節節各務真的而不至有風聞之誤<lb/>
茍麗於罪刑故無小其奸貪甚者屏棄勿用斷斷行之<lb/>
則官吏洗心而民物吐氣矣兹事甚重上闗慘舒臣即<lb/>
其已言者薦瀆天威實念民病之未易瘳州縣吏之未<lb/>
易察監司郡守之未易精擇臣惓惓愚忠惟陛下與二<lb/>
<pb n="KR4d0351_WYG_003-19a"/>
三大臣亟審處之不勝社稷生靈之幸<lb/>
　　　甲辰冬輪對劄子<lb/>
臣昔事先師文忠公真徳秀時嘗語臣曰君臣交際之<lb/>
禮惟拳拳納忠不至於詆訐則得告上之體臣佩服師<lb/>
説惟守樸忠不敢孤陛下選擇之恩臣私竊自念戊戌<lb/>
告歸分甘山林抗疏而辭謝陛下恩除者屢矣去冬被<lb/>
命循牆弗俞深惟君臣之義所不容廢故勇於一來嘗<lb/>
私謝大臣曰盡事天之敬而事君推報國之忱而報徳<lb/>
<pb n="KR4d0351_WYG_003-19b"/>
是臣之所以不負陛下者即所以不負大臣也故圖報<lb/>
大者在於隨事納忠不在於承意順㫖况陛下廣諫諍<lb/>
之路恢容受之量事適有所當言可以寓輔助而存天<lb/>
理其忍緘黙不以顯告陛下哉臣前日晉侍經筵親承<lb/>
聖問以大臣史嵩之起復之事三學上書卿曽見否臣<lb/>
奏雖聞有書未之見也竊窺聖意豫憂邊事故有此命<lb/>
臣又妄奏陛下出命太早所以啓人之疑然人言不可<lb/>
沮抑且須靜以處之陛下自盡陛下之禮大臣自盡大<lb/>
<pb n="KR4d0351_WYG_003-20a"/>
臣之禮玉音自曰俞臣又何所容喙及觀學校之書畏<lb/>
天畏人言前此雷變之頃觀累疏避位諄切及於雙親<lb/>
喜懼之年今家庭之變哀戚終事禮制有常臣竊料其<lb/>
何至於忽送死之大事輕出於犯清議哉臣聞大臣年<lb/>
四十五時憤侂胄之權姦建白諸父請宻圖之此父在<lb/>
觀其志自少時已知有大義今父没觀其行大倫所在<lb/>
果何待士論而後知前日朝廷出命之易士論所以凜<lb/>
凜者實以陛下為四海億兆姓綱常之主大臣身任道<lb/>
<pb n="KR4d0351_WYG_003-20b"/>
揆扶翊綱常者也孝經曰天子有爭臣七人雖無道不<lb/>
失其天下况有道之世市議道謗其可咈哉天地間惟<lb/>
道理最大人言之所以必爭者顧惜此耳昔孟子謂壯<lb/>
者以暇日修其孝弟忠信可撻秦楚之堅甲利兵至論<lb/>
敵國外患之有無則以為吾國存亡之所係然則外患<lb/>
非所當警内治要審所先有天保以上諸詩之本領則<lb/>
采薇以下諸詩之事功特舉而措之耳數十年來人皆<lb/>
忽此只於末上理㑹所以力勞而效寡視儒生正論為<lb/>
<pb n="KR4d0351_WYG_003-21a"/>
迂闊君子愛人以徳保惜一代之臣而成三年之禮國<lb/>
事所最急者元台重任中外觀瞻三省綱常靡容渙散<lb/>
陛下以宗社生靈為念以綱紀法度為心必咨於大臣<lb/>
曰當今内外執政法從之臣孰為有才孰為有徳孰可<lb/>
舉以自代參酌輿論而後爰立舉之得人則四海九州<lb/>
受大臣之賜即大臣之在任也聖徳髙明靜觀事勢如<lb/>
以邊境為可慮則遣使就問計可也如以備禦貴講求<lb/>
則使之預料便宜一一圖上可也將帥牧御之才錢穀<lb/>
<pb n="KR4d0351_WYG_003-21b"/>
甲兵之事姑仍舊貫而經理之亦可也如此則於家無<lb/>
虧歉於朝廷有勲勞富鄭公弼五疏而終辭起復之命<lb/>
者又豈容以専美哉夫世道未嘗狹也大臣積慶之家<lb/>
也前者有餘而不盡用後者愈用而不勝窮修齡鉅福<lb/>
生榮死哀使人詫千載一時之盛而不知其早嵗清修<lb/>
平生恬淡翕者張之天報如此今大臣福禄聲光鮮克<lb/>
儷美又何歉焉不惟陛下當惜之而大臣亦當自愛惜<lb/>
之端憂几筵勿過哀毁其於讀禮之次無非閲理之時<lb/>
<pb n="KR4d0351_WYG_003-22a"/>
仰探千古之聖賢將大後來之勲業正於此基之夫欲<lb/>
富好貴人之常情不以道則君子有所不處建功立業<lb/>
君子之盛心志於道義則功有所不足道况道義有所<lb/>
未安而過眼空花之富貴自昔滓汙簡冊薰穢宇宙者<lb/>
不知其幾達人大觀知幾自了凡物皆朽惟名為不朽<lb/>
今京城之内人心皇皇士論藉藉自聞大臣有起復之<lb/>
命雖未知其避就之如何凡有父母之心莫不失聲涕<lb/>
零是果何為而然人心天理誰實為之興言及此非可<lb/>
<pb n="KR4d0351_WYG_003-22b"/>
使聞於遐方也陛下烏得而不悔悟大臣烏得而不堅<lb/>
忍臣兹因論對僭瀝血忱懇懇納忠何敢詆訐特為陛<lb/>
下愛惜民彞為大臣愛惜名節所以望大臣者不止於<lb/>
今日知臣罪臣天地鬼神昭布森列不可誣也臣以經<lb/>
筵既承清問輒又出位言此不當更塵班綴伏乞陛下<lb/>
奮發神斷罷臣職任畀臣叢祠臣謹對而閉門却掃以<lb/>
俟陛下誅斥之命臣罪當萬死<lb/>
　　　第二劄<lb/>
<pb n="KR4d0351_WYG_003-23a"/>
臣既懇懇納忠為陛下大臣解士論之疑敷陳於黼座<lb/>
之前矣然念國於天地必有與立君臣上下交相維持<lb/>
所以為國逺慮扶世常經者要當隨事救失不當以患<lb/>
失為事蓋救失與患失異救失者綱常必飭名義必正<lb/>
經紀必陳立制度必昭明謂正心修身為齊家治國之<lb/>
本故自上而下自早而暮惟以聞義不徙不善不改為<lb/>
憂他又何所患焉彼患失者一切反是以私恩為必報<lb/>
而毎急於徇人以競進為良圖而不顧於喪巳得位者<lb/>
<pb n="KR4d0351_WYG_003-23b"/>
以同流合汙為至行任事者以便私適已為長䇿謂觸<lb/>
忤為妨進則時事可論不暇及也謂喑啞為圓機則心<lb/>
知其非何敢議也滔滔流俗幾年於兹悠悠風塵賢者<lb/>
不免若是者豈非患失之習有以痼之耶夫惟心有患<lb/>
失之弊見利害而不見是非名位光顯茍合取容而不<lb/>
知道義植立凜凜難挫且今日在朝布列致身通顯者<lb/>
皆天資之美者也勇往直前聖賢事業夫孰不可勉日<lb/>
用動靜事無非學交游切磨學無非事人苦不自覺耳<lb/>
<pb n="KR4d0351_WYG_003-24a"/>
粤昔警省之助莫大於官師之相規有志功業之賢臣<lb/>
亦必曰勤攻吾闕求如不及可也不然本心之失懵不<lb/>
知救顧惴惴然患外物之失孔子曰茍患失之無所不<lb/>
至矣吁可畏哉雖然士大夫當化風俗不當議風俗當<lb/>
論事之是非不當恤身之利害泛然言人之失則甚易<lb/>
奮然救已之失則甚難臣早夜憂思動息猛省堅苦刻<lb/>
厲謹守初心惟恐庸愚易至間斷一不自覺駸駸小人<lb/>
之歸尚何以議人哉臣之初來惟欲一面清光於去天<lb/>
<pb n="KR4d0351_WYG_003-24b"/>
稍久之餘亟求還山勉卒舊業者臣之心也恩除太過<lb/>
隠然於心將亦不免動於患失之私矣因學無正法過<lb/>
必改之反諸本心痛切警懼日月之不再而人之所以<lb/>
為人者渺茫也臣請罷職事伏惟陛下曲成臣志放臣<lb/>
還山臣犬馬之齒未衰事陛下之日儘長感時憂深誼<lb/>
當引去惟陛下矜赦<lb/>
</p>
<p>
</p>
  </div>
<div>
                <head>楳埜集巻四</head>
    <p>
<pb n="KR4d0351_WYG_004-1a"/>
欽定四庫全書<lb/>
　楳埜集巻四　　　　　　宋　徐元杰　撰<lb/>
　　劄子<lb/>
　　　請御書古良西窓明逺書院劄子<lb/>
臣恭惟皇帝陛下徳粹天資道傳聖統一念典學窮日<lb/>
月就將之功肆筆成書燦雲漢昭回之象凡侍翠帷之<lb/>
誦説均䝉奎畫之恩朌臣猥以疎庸預叨遴選愧無補<lb/>
於虎觀燕朝之宻敢有覬於鸞翔鳯翥之華實念臣先<lb/>
<pb n="KR4d0351_WYG_004-1b"/>
大父母國諸老從游一第艱苦嘗即西窓而為號爰宅<lb/>
古良以讀書遺經猶存破屋無恙而臣先所生父炳隙<lb/>
地家塾數椽鄉居亦取明逺之名遂為講肄之所以祖<lb/>
父義方之真切示家庭忠孝之諄勤凡兹幸際於休明<lb/>
無非逺藉於詒翼良弓良冶深慮顯揚之未能肯穫肯<lb/>
堂忍使湮没而弗顧俯輸愚悃仰瀆聖聰恭望睿慈特<lb/>
頒宸翰賜臣西窓二大字及古良二大字為臣先大父<lb/>
以光存殁賜臣明逺書院四大字為臣本生父以賁家<lb/>
<pb n="KR4d0351_WYG_004-2a"/>
庭冒犯天威臣不勝俯伏戰懼之至<lb/>
　　　乞贈恤故侍御史劉漢弼劄子<lb/>
臣往讀唐史至太宗謂虞世南於我猶一體拾遺補闕<lb/>
無日忘之未嘗不歎其從諫之盛徳及世南殁夢進讜<lb/>
言若平生翌日乃下制恤其家臣又掩卷而歎曰明主<lb/>
之禮遇忠良不特用其言而顯其身逮其既没之後精<lb/>
誠之交孚情意之隆厚悉由夫平日也然則天下之忠<lb/>
臣賢士豈不樂於盡其心哉臣竊見前侍御史劉漢弼<lb/>
<pb n="KR4d0351_WYG_004-2b"/>
真實有守忠讜敢言往為御史時毅然排擊同列不以<lb/>
一去為重食貧自樂若將終身比者陛下深思樸學召<lb/>
至臺端漢弼亦感激自厲知無不言斥逐官邪扶持國<lb/>
論隠然有虎豹在山之勢而一疾不起士論惜之母老<lb/>
家貧妻病子弱生無以養死無以葬但有讐怨誰肯哀<lb/>
憐善人聞之幾為瘖啞若非聖主稍越拘攣之度曲加<lb/>
存恤之仁則其身後事殆有不可言者臣初不與之稔<lb/>
特念忠智之士其死可哀如此臣契勘漢弼嘗除侍郎<lb/>
<pb n="KR4d0351_WYG_004-3a"/>
當得賻贈緣近嵗銀絹匹兩例以舊楮折支所得無幾<lb/>
欲望陛下特下户部支給本色仍下紹興府量與助其<lb/>
葬事使天下共知聖君之所以待諫臣負國者雖生而<lb/>
不逃其誅忠君者雖死而必厚其報所以激人心而維<lb/>
世道豈曰小補取進止<lb/>
　　　繳錢相召赴行在指揮<lb/>
臣竊見錢相起自儒科殊乏器量齷齪自守榮進是貪<lb/>
仕於外則政以賄成仕於朝則公為私奪其居于鄉則<lb/>
<pb n="KR4d0351_WYG_004-3b"/>
縱容子姪恣肆幹僕廣占民産閭里怨嗟衆謂其多貲<lb/>
發身嘗徧厯言路矣凡所論列摘微過而蔽鉅姦毎借<lb/>
之以為修怨之地迨其躡天官之長兼夕瑣之任都人<lb/>
為之謠曰要過銓衡與銀臺除非大錢小錢來蓋指其<lb/>
父子黷貨而言也相不是察身居通顯行毎由徑故曩<lb/>
為學校所詆又為吏議所斥相嘗假老丐祠今其親九<lb/>
十餘矣而又急於規圖超用召命一下人言藉藉咸謂<lb/>
聖化方新汚俗漸洗詎容愚而能伸復覬於穿金門入<lb/>
<pb n="KR4d0351_WYG_004-4a"/>
紫闥乎為相之計正當囘顧親老退處寛閒日供滫瀡<lb/>
之奉惟内存畎畝不忘之念庶乎其少逭清議矣乃獨<lb/>
不然何耶言之至此不覺寒心臣濫尸繳駁之職若不<lb/>
正救於未用之先何以為士大夫風俗之戒欲乞睿斷<lb/>
將相召赴行在恩命亟賜寢免世道幸甚士論幸甚所<lb/>
有録黄臣未敢書行<lb/>
　　　繳鄧泳乞祠不允指揮<lb/>
臣竊惟長安號天險也然必得人之險而後天之險為<lb/>
<pb n="KR4d0351_WYG_004-4b"/>
可恃沿江制副甚重匪輕胡可畀非其人哉泳心術回<lb/>
邪氣貌粗俗早求速化徧厯邊閫入幕之賓其為謀畫<lb/>
不規所至清野殫國之財撒花資冦而已用是而為績<lb/>
最麾節更迭徑躐朝班入從出藩如取諸寄臣毎聞其<lb/>
在朝之日怙勢擅權不可具狀姑以一二言之泳嘗脅<lb/>
制言路之臣抑遏其月課所及更授以揆路之風㫖臺<lb/>
臣不敢自固所守以至憂患而斃又嘗為殿廬編排官<lb/>
凡詳定而下皆為泳意所授屏息以俟其頤氣諸房敢<lb/>
<pb n="KR4d0351_WYG_004-5a"/>
怒而不敢言陛下蓋嘗察之雖能黜泳於外乃又以重<lb/>
任付之徒見其軍政不修江防不備將校率為私人是<lb/>
用問其郡政既多為苛斂之術凡商賈鹺運之往來泳<lb/>
復百計困沮之至専其利以自豐殖是尚可使之當重<lb/>
地者乎臣職在封駁因其再有乞祠之牘豈容緘嘿而<lb/>
不言臣愚欲乞聖斷俯從泳之所請亟使解罷制副職<lb/>
事畀之投閒少自警省别選材望以重兹寄庶乎天險<lb/>
與人險相資而無虞矣<lb/>
<pb n="KR4d0351_WYG_004-5b"/>
　　　繳趙汝<graphic n="KR3343" url="https://raw.githubusercontent.com/kanripo/KR-Gaiji/master/images/KR3343.png" mimeType="image/png"/>改差知邵武軍指揮<lb/>
臣聞士大夫年及者不作縣不作郡著之令甲昭然不<lb/>
誣况於得郡而闕及凡未登對之人必奏事訖然後之<lb/>
任此又聖朝所以重臨遷専牧養也今汝<graphic n="KR3343" url="https://raw.githubusercontent.com/kanripo/KR-Gaiji/master/images/KR3343.png" mimeType="image/png"/>原未嘗作<lb/>
宰是猶曰兩嘗為令但當考其月日滿與未滿而巳然<lb/>
汝<graphic n="KR3343" url="https://raw.githubusercontent.com/kanripo/KR-Gaiji/master/images/KR3343.png" mimeType="image/png"/>年已七十有二邇者臣察奏迄以年及人姑畀參<lb/>
議未欲絶其禄亦不欲勞以郡也汝<graphic n="KR3343" url="https://raw.githubusercontent.com/kanripo/KR-Gaiji/master/images/KR3343.png" mimeType="image/png"/>年踰古希偃然<lb/>
得郡不待奏事而徑之已任是於法守無一可也臣職<lb/>
<pb n="KR4d0351_WYG_004-6a"/>
在繳駁未暇論其人之賢否與夫功過之有無姑就夫<lb/>
臣分之所當覺察者而舉之臣愚欲乞聖聰特發英斷<lb/>
將汝<graphic n="KR3343" url="https://raw.githubusercontent.com/kanripo/KR-Gaiji/master/images/KR3343.png" mimeType="image/png"/>改差知邵武軍指揮特賜寢免姑畀議幕以禄<lb/>
其老所有録黄臣未敢書行<lb/>
　　　繳蕭郊理還元斷月日指揮<lb/>
臣聞士大夫貪鄙無厭昏謬無狀有一于此所至毒民<lb/>
初犯再犯猶不知改必又輾轉三犯不復有人心者未<lb/>
有若蕭郊之甚也郊之初宰漳浦其罪不可勝數且庇<lb/>
<pb n="KR4d0351_WYG_004-6b"/>
同官縱胥吏相與壓良為賤指無為有輾轉誣詐平民<lb/>
漁獵銀㑹不極不止具見提刑陳韡之所按次宰湘潭<lb/>
疲軟不足以勝任容縱吏胥肆為民病又見於提刑羅<lb/>
愚之再劾若是則無所往而不自罹咎覺悟警省豈非<lb/>
郊之所當動心者而猶未也其所恃者謂朝廷忠厚遇<lb/>
郊則可陳乞參注未逾時又可陳乞改正故逃邑而受<lb/>
僉幕郊於是益無忌憚矣妻妾奴僕第第交通下則啗<lb/>
民膏以自潤上則睨郡計以自豐以折苗虧公為能奉<lb/>
<pb n="KR4d0351_WYG_004-7a"/>
上以隨事獵貨為所當為江西提舉趙希巃之彈墨未<lb/>
乾也而放行參注之㫖隨請而輒下朝廷但務姑息既<lb/>
許令授親民差遣又曲從其理還元斷月日之計若是<lb/>
則昏鄙狼藉之人所至皆可攫取貨財為湔洗之計餓<lb/>
虎出柙齧噬縱横民瘼其何以瘳臣職兼繳駁誼難隠<lb/>
容欲乞聖慈特發英斷將郊理還月日指揮亟賜寢免<lb/>
俟明禋赦後别聴陳乞施行仍乞自今以始令郊注授<lb/>
閒慢差遣庶幾職事與民兩不相病公論幸甚<lb/>
<pb n="KR4d0351_WYG_004-7b"/>
　　　繳趙逢龍江東提舉王傑知雷州指揮<lb/>
臣聞士大夫可用與否惟精神心術不可不察蓋精神<lb/>
昏闒毎事受成吏手視為心腹使民無所吐氣雖有愛<lb/>
民之意不能自由乎已若是者為郡且誤民况為一道<lb/>
乎臣於逢龍見之其心術姦欺嗜利亡恥不知命義數<lb/>
罹譴問懵不知所自悔若是者雖為倅貳且不可况為<lb/>
郡乎臣於王傑見之臣竊惟逢龍讀書授徒奮由科第<lb/>
臣與來往嘗稱其廉及解郡而為郎士論藉藉相告曰<lb/>
<pb n="KR4d0351_WYG_004-8a"/>
人知其迹而已去年秋旱田野煎熬吏告逢龍以軍期<lb/>
為名搔動六邑公私鼎沸朝廷果有出軍之令乎逢龍<lb/>
可謂之當事乎况以前官積下官錢為吏奄有以數萬<lb/>
計逢龍家僕具能言之簿厯尚可明驗也彼又待吏如<lb/>
弟兄燕私率與之對坐稱都吏而不名民訟曲直期㑹<lb/>
寛嚴皆吏之命至有一事而三四案官書擬者甲不滿<lb/>
吏意則之乙乙不滿吏意則之丙或一訟而迭勝迭負<lb/>
更禪無窮如此等類不知其幾臣竊怪之姑言其略及<lb/>
<pb n="KR4d0351_WYG_004-8b"/>
聞諸要路之臣亦曰士大夫豈無昏庸者未有如逢龍<lb/>
昏庸之極豈無信吏者未有如逢龍信吏之極臣怍不<lb/>
能對益信知人之難如此今濫員繳駁知而不言不惟<lb/>
無以見江東父老亦非所以愛逢龍是有負陛下多矣<lb/>
王傑生長膏粱鮮克由禮嗜利亡恥所至貪淫狎妓受<lb/>
賄訟獄為市如預借官物而去其籍如廣敷楮皮而肆<lb/>
其暴舉差役而滋賣弄之弊虐小民而奉大家之驩始<lb/>
則宰長興而見於臺臣之彈擊次而宰龍游又見於知<lb/>
<pb n="KR4d0351_WYG_004-9a"/>
郡蔡岊之按劾蓋亦不復知有世間廉恥事矣况其罪<lb/>
犯既多前此脱網為倅令僅以為倅爾又復脱請一麾<lb/>
若且放過則逺方赤子畀之虎狼得乎臣於逢龍雖為<lb/>
有舊一道事重不當隠情臣於王傑初無怨尤然知其<lb/>
人亦難自嘿之二人者善惡不同同於為民之病欲乞<lb/>
聖斷各且畀之祠禄使之退省其私他日警悟各當其<lb/>
所而用之亦未為晚<lb/>
　　　繳李曽伯淮東制帥指揮<lb/>
<pb n="KR4d0351_WYG_004-9b"/>
臣聞慶賞刑威曰君君人制命而為義紀綱所在凜不<lb/>
可渝為人臣子能致其身職分然也生殺予奪惟上之<lb/>
命利患亦何可以自擇哉自一命而上食君之禄者皆<lb/>
當惟君命是聴况於髙爵穹位出而任國邊寄之重胡<lb/>
可貪愛其身逆計他日之去就無王命而私相授受恬<lb/>
不以怪此有識無識所以痛哭流涕而不容一朝居者<lb/>
也臣竊觀前兼給事中趙希<graphic n="KR1546" url="https://raw.githubusercontent.com/kanripo/KR-Gaiji/master/images/KR1546.png" mimeType="image/png"/>繳奏邊臣李曽伯褒寵<lb/>
恩數及閲李曽伯之奏已擅分職事付之張竽田文虎<lb/>
<pb n="KR4d0351_WYG_004-10a"/>
欲輕自脱去臣不勝驚愕曽伯早以才能自負為聖主<lb/>
之見知凡前此備禦功過之半陛下略其過而録其功<lb/>
以至文昌八座為曽伯食息念此其將何以自誓仰報<lb/>
天地罔極之恩况聖政作新事任因襲曽伯控辭雖屢<lb/>
而陛下勉留孔切錫賚恩澤初何他嫌大臣與之書問<lb/>
絡繹所以諭之究心備禦者未嘗不懇懇惻惻曽伯又<lb/>
何所疑而輕於擲印一至於此乎今陛下與大臣告諭<lb/>
深切而曽伯輕舉妄動以駭觀聴又何為而不以賢臣<lb/>
<pb n="KR4d0351_WYG_004-10b"/>
之所以主爾忘身國爾忘家者終始自信乎張竽權漕<lb/>
運者也田文虎職監州者也皆文臣之選也皆知書之<lb/>
士也無君者臣子之大罪春秋之所必誅今曽伯無王<lb/>
命而私授之于二人二人亦無王命而私受之于曽伯<lb/>
雖武臣稍知事體者亦不敢如此雖内地守令尋常被<lb/>
論而罪未得省劄亦當守待必得命而後交印今曽伯<lb/>
身當邊閫兩道之重蓋非小小事任也何乃未之思乎<lb/>
况張竽田文虎皆擅攬牌印但知有曽伯之為長何不<lb/>
<pb n="KR4d0351_WYG_004-11a"/>
知陛下之為尊也趙希<graphic n="KR1546" url="https://raw.githubusercontent.com/kanripo/KR-Gaiji/master/images/KR1546.png" mimeType="image/png"/>封駁尚是恕典胡為未䝉付<lb/>
出因念邊任至重陛下之勉再三曽伯不當輕去聖恩<lb/>
寛大不以罪之而又以恩數加之此固足以見聖明深<lb/>
意之所在殆如漢吳王不朝而賜之以几杖誠欲使曽<lb/>
伯愧悔自反而後已今聞曽伯亦頗省咎仍欲引疾丐<lb/>
去以此觀之則前日希<graphic n="KR1546" url="https://raw.githubusercontent.com/kanripo/KR-Gaiji/master/images/KR1546.png" mimeType="image/png"/>所駁且與曽伯收還前項恩<lb/>
命蓋知曽伯既動愧悔之心必不敢受此非望之恩也<lb/>
恩數既不敢受前日已付印于二臣矣今兹尤當分明<lb/>
<pb n="KR4d0351_WYG_004-11b"/>
使之收囘以任職事臣於此欲望聖慈亟從學士降詔<lb/>
諭曽伯以人道至大之綱常不得輕為去就以搖物情<lb/>
以弛邊備所有田文虎張竽既不曽準朝廷指揮輒自<lb/>
交管牌印之類併乞如希<graphic n="KR1546" url="https://raw.githubusercontent.com/kanripo/KR-Gaiji/master/images/KR1546.png" mimeType="image/png"/>所陳重與追斥施行如是<lb/>
則尚可整頓凡任邊寄者必不至轉相效尤吾國猶可<lb/>
自立於天地矣<lb/>
　　　繳胡泓新除宗正少卿指揮<lb/>
臣聞君者天也父也人臣立人之本朝以事天之心而<lb/>
<pb n="KR4d0351_WYG_004-12a"/>
事君則知盡萬物之生不足以報天之徳以事父之心<lb/>
而事君則知竭百體之勞不足以報父之恩况於身為<lb/>
要臣而狎被御筆親除之寵其當若何勉竭自厲以為<lb/>
君上罔極之報可也今胡泓讀聖賢之書豈無羞惡是<lb/>
非之心哉平居討論亦豈不知三綱五常之正理者哉<lb/>
臣與泓同朝且同江鄉本以其年長而敬之毎聴其語<lb/>
言則有大謬不然者官爵陛下之官爵也泓自作郡而<lb/>
廢黜陛下柬拔登朝置之郎省洊膺親擢方陪虎觀之<lb/>
<pb n="KR4d0351_WYG_004-12b"/>
聮忽領烏臺之職不惟泓喜過其望人皆以為殊特超<lb/>
躐之典此正砥節礪行明目張膽敢於論事之時奈何<lb/>
泓資稟凡下血氣衰而志節不立辭㫖所及不以聖恩<lb/>
親擢者勉務稱塞惟曰此恩此徳實出於公雖聲言于<lb/>
衆而不以為恥臣聞泓之初來登對首劄有愛國必愛<lb/>
大臣之語巧為容悦至次劄猶曲意阿諂識者覺其為<lb/>
人久矣及其職司彈劾専為報復私讎之地前後所詆<lb/>
皆犯物論而不恤是非易位好惡反常以耆艾典刑之<lb/>
<pb n="KR4d0351_WYG_004-13a"/>
名臣而妄有論列以五十年儒科之宗老而亦被詆誣<lb/>
泓誠何心哉豈舉世已無一可論之士哉方舊相以憂<lb/>
去也稍有人心者皆知人道之不可廢泓一則曰恩相<lb/>
何來之遲二則曰何必只管説綱常甚至延見士大夫<lb/>
正色厲辭毁短國祚背棄君恩盡倒公論之戈横身要<lb/>
衝以售其足香糞苦之諂通國皆切齒其姦為之憤疾<lb/>
涕洟陛下一旦感悟特出御筆拔擢公忠骨鯁之士以<lb/>
代之人心鬱悶之餘不啻如幽暗而復見天日如泓者<lb/>
<pb n="KR4d0351_WYG_004-13b"/>
既無羞惡是非之心是尚可容其汚天日之清峻者乎<lb/>
况泓出身始末尤可羞稱自其微官時未嘗用舉削而<lb/>
脱選率不待終更而圖辟泓知贛州既不申審奏事却<lb/>
令通判舒復宗語部使者以本州盜發催其赴上泓舊<lb/>
與贛之娼女狎稔到郡娶為小妻當時輿卒皆出不遜<lb/>
語聞舒復宗於幕次顯以匪人斥之其他不顧十手十<lb/>
目之罪在南安時同官備能言之是其居要地而甘自<lb/>
暴棄在外服而不自愛重類有如此臣與泓雖同江鄉<lb/>
<pb n="KR4d0351_WYG_004-14a"/>
平時雖有敬老之念然陛下恩徳之罔極臣雖糜捐不<lb/>
足補報何敢芘泓而不以聞况泓年將古希戒之在得<lb/>
臣愚欲乞睿察稍懲其姦且以祠廩畀泓使之少待而<lb/>
上掛冠之請公論幸甚世道幸甚所有泓詞頭一件臣<lb/>
獨未敢撰述<lb/>
　　　再繳胡泓乞賜不允指揮<lb/>
臣聞諸孟子曰有官守者不得其職則去有言責者不<lb/>
得其言則去臣叨恩過分濫兼掖垣實以封駁為職事<lb/>
<pb n="KR4d0351_WYG_004-14b"/>
無鉅細當言必言是亦合官守言責為一職也昨日臣<lb/>
以胡泓除宗正少卿詞頭未敢撰述已懇切奏陳未䝉<lb/>
頒命第切凌兢臣竊見泓昨以御筆親除職居臺察既<lb/>
不知明目張膽為扶持綱常計觀其前後彈劾専為報<lb/>
私怨而已最是背棄君恩毁短國祚毎厲聲對衆盡倒<lb/>
公論之戈舉朝之士為之切齒涕洟相與言曰自古見<lb/>
無禮于其君則當如鷹鸇之逐鳥雀臣蓋為陛下憤疾<lb/>
其人久矣况泓自微官以至南安守贛郡貪淫之狀備<lb/>
<pb n="KR4d0351_WYG_004-15a"/>
載前牘昨汚臺綱物論藉藉黨姦醜正善類吞聲今幸<lb/>
一旦親擢正人以代之有識無識同切慶快而月卿宗<lb/>
少之任是為清切從入之階泓既無人心犯物論如此<lb/>
斷斷不可與之並處朝列明矣臣職在繳駁不避讎怨<lb/>
痛切言之實以泓久為公論之所不容市議道謗至作<lb/>
為歌謠皆以泓為小人之倡臣自昔持心近厚非敢過<lb/>
為指摘為公道計為朝綱計不得不以去就爭之今泓<lb/>
既上丐祠之牘臣愚欲乞聖斷亟從泓請早畀以祠所<lb/>
<pb n="KR4d0351_WYG_004-15b"/>
有泓奉聖㫖不允指揮録黄臣實未敢書行<lb/>
　　表<lb/>
　　　代宰臣進孝宗光宗御集表<lb/>
帝製昭垂於鑠兩朝之典儒紳彚集聿新羣目之觀肆<lb/>
盛旦之諏剛稡成編而來上中謝恭惟孝宗皇帝聖神<lb/>
冠古厯數在躬道傳親授之原身濟中興之業以天下<lb/>
養粹然重協帝之華惟子職共允矣善繼人之志慨念<lb/>
大有為之嵗月益期恢未竟之事功奮陽剛於乾道之<lb/>
<pb n="KR4d0351_WYG_004-16a"/>
初英威風動斂精鋭於淳熙之後容度天涵任賢使能<lb/>
而人物彬彬信賞必罰而治功赫赫有真聖作于棐民<lb/>
彞度金玉而温潤深純言絲綸而諄勤懇惻雅什播舜<lb/>
琴之風阜載歌陋唐殿之日長凡二十八載之間見諸<lb/>
述作較三五六經之㫖同一精微極揚厲以無前欲名<lb/>
言而莫得恭惟光宗皇帝明參離照光紹履基自其佑<lb/>
下民而作君師將以恢至治而垂軌範雖萬幾兢業夙<lb/>
存無逸之心然庶政焦勞早有倦勤之意眇神器於脱<lb/>
<pb n="KR4d0351_WYG_004-16b"/>
屣之易措海宇於泰山之安紀綱制度有以相維號令<lb/>
文章煥然可述功垂社稷澤在生靈此又有待於昌期<lb/>
益茂揚於大烈皇帝陛下緝熙問學經緯乾坤以采薇<lb/>
天保之規模圖吉日車攻之事業戒謹寓於隠微之際<lb/>
發彊奮於寛裕之餘思昔先王幸皇猷之未逺于今永<lb/>
監惟成憲之是遵郁郁乎其文哉巍巍乎有功也是用<lb/>
㑹寶帙瑤編之紀紬金匱石室之藏大巧天成不假心<lb/>
工之雕刻徽音日播永為世寶之流傳臣等叨被贊襄<lb/>
<pb n="KR4d0351_WYG_004-17a"/>
與聞纂紀上以彰既往庶幾二祖道徳之風下以補將<lb/>
來昭示百篇帝王之制<lb/>
　　　代宰臣進寧宗實録表<lb/>
仁深必世偉先帝之宏模史約繁文示百王之令典吉<lb/>
叶成編之奏禮嚴中祕之登中謝臣等竊惟一代之興<lb/>
必有一代之紀克紹前聖之緒要參前聖之書敬天愛<lb/>
民而家法之具存修已任賢而道要之攸在言路有闗<lb/>
於通塞化機足駭於弛張或因革之制殊或取舎之塗<lb/>
<pb n="KR4d0351_WYG_004-17b"/>
異嵗月日時之易失當竟編摩文章號令之可觀必明<lb/>
修纂况先烈動循於榘範宜舊聞悉就於網羅幸今身<lb/>
親見之若是世未逺也恭以寧宗皇帝無為而治率祖<lb/>
攸行持敬仁勤儉之心集安靖和平之福觀時察勢謹<lb/>
内外之修攘更化攬權别賢否之進退風肅百蠻之冠<lb/>
帶星羅萬國之貢珍三十年政教之清明六七作聖賢<lb/>
之輝映久念寶龜之遺載紬金匱之藏汗青非一旦之<lb/>
功纂録至斯時而備恭惟皇帝陛下英姿超卓聖學髙<lb/>
<pb n="KR4d0351_WYG_004-18a"/>
明嘉與羣儒博參往訓儲精稽古見堯舜於典謨之中<lb/>
述道養心挹文武於方冊之上矧荷詒謀之燕翼詎忘<lb/>
紀蹟之鴻徽彰彰皆飾治之經懇懇善繼人之志編之<lb/>
詩書而無愧粲然詞事之兼該臣等無補討論謬塵典<lb/>
領各率爾屬冩琬琰而補將來乃進于庭光祖宗而垂<lb/>
後裔<lb/>
　　　進和御製詩表<lb/>
瓊筵肆秩方隆湛露之恩瑤畫載頒仍拜昭雲之什有<lb/>
<pb n="KR4d0351_WYG_004-18b"/>
光儒道増重斯文中謝臣等竊以唐人崇進士之科我<lb/>
宋重題名之集熙陵賜第侈燕喜於曲江靈河出圖被<lb/>
詩章於大雅在激昂於善類匪夸詡於榮觀迨今盛時<lb/>
稽古明制樂英材之有造闡文教以彌彰日就月將五<lb/>
帝三王之淵懿金聲玉振七言四韻之温純本原之奏<lb/>
方嘉氣節之儆隨逮道要聞而仲舒擯慨彼生之不辰<lb/>
帝歌作而皐陶賡慚孤踪之獲與心銘睿訓頂戴洪休<lb/>
兹蓋恭遇皇帝陛下天挺英姿日新粹學治法灼知於<lb/>
<pb n="KR4d0351_WYG_004-19a"/>
經史嘉與討論心聲妙叶於宫商於昭勸奬寓懇切作<lb/>
人之意於從容肆筆之時臣等敢不拜手珍藏終身佩<lb/>
服誦新渥照乾坤之句宻囿清光冩精忠貫日月之懐<lb/>
誓堅素守<lb/>
　　　謝賜御書表<lb/>
虎觀承休發祖父家傳之誨鸞書錫寵侈帝王心畫之<lb/>
朌光逮蓬茅春浮穹壤中謝伏念臣稟資戇拙承學迂<lb/>
疎幸際遇於眀時過叨塵於異數秋卿濫吹已慙營繕之<lb/>
<pb n="KR4d0351_WYG_004-19b"/>
箴晚講兼榮莫贊緝熙之益方天下觀文而仰化知聖<lb/>
人肆筆以成書咸曰細氊廣厦之儒生均被濃墨大字<lb/>
之珍賜以臣何者躐等求之甫拜手以投忱不踰時而<lb/>
被渥寒窓西倚近昭雲漢之光書舎明増逺掲日星之<lb/>
象喚醒先臣之懐古不忘家世之惟良立則參前常如<lb/>
見聖兹蓋恭遇皇帝陛下道傳洛寶筆補化工鐵畫銀<lb/>
鈎蔚鳯翥蛟翔之勢璽文牙軸賁雞翹豹尾之班臣猥<lb/>
以微僚辱兹鉅施刻之琬琰既増存殁之輝遺厥子孫<lb/>
<pb n="KR4d0351_WYG_004-20a"/>
永戴乾坤之造<lb/>
　　　兼侍講謝表<lb/>
螭坳拱極恍兼早講之陞鳯詔疏榮蔑稱宸恩之被僥<lb/>
踰有靦報稱謂何中謝伏念臣賦性不靈步道尤淺遭<lb/>
時遇明主遽徼清切之班廣厦考遺風何補就將之益<lb/>
况躐膺於疊組慚莫遂於循牆兹王言金玉之温純而<lb/>
帝制絲綸之播告三生幸㑹百拜祗承兹蓋伏遇皇帝<lb/>
陛下逺覽古今躬行道徳妙簡師儒之選不遺鉛槧之<lb/>
<pb n="KR4d0351_WYG_004-20b"/>
材肆俾疎愚亦叨奬進臣敢不痛鞭寒晩傴伏朝昕懇<lb/>
懇尊王願益演春秋之大義拳拳陳善冀永依日月之<lb/>
清光<lb/>
　　　南劒到任謝表<lb/>
予郡叨恩狎渙趣行之㫖即家拜命敢稽效職之恭見<lb/>
千里之士民宣九重之徳意中謝伏念臣學非知體才<lb/>
不逮心猥際遇於明時沓僥逾於異寵頃綴班而玩愒<lb/>
尋謁告以沈痾忠純惻怛未瀝於分毫堅苦刻厲敢渝<lb/>
<pb n="KR4d0351_WYG_004-21a"/>
於平素愛日奉親而喜懼籲天丐外以凌兢忽誤畀於<lb/>
分麾又躐乘於見次矧以今延平之郡居然古先哲之<lb/>
風特時異而事殊浸土荒而俗曠必得彈壓拊循之彥<lb/>
始膺慰安牧養之司然匪其人不在兹選顧如臣者何<lb/>
足任之兹蓋伏遇皇帝陛下知燭羣工慮周遐嶠謹簡<lb/>
宅生之寄周流勤䘏之仁遂俾么微謬叨注委臣敢不<lb/>
恪恭廉靖勉竭勤勞滌慮雙溪遂盟心於此水投忱丹<lb/>
闕肅拜手於嚴宸<lb/>
</p>
<p>
</p>
  </div>
<div>
                <head>楳埜集卷五</head>
    <p>
<pb n="KR4d0351_WYG_005-1a"/>
欽定四庫全書<lb/>
　楳埜集卷五　　　　　　宋　徐元杰　撰<lb/>
　　廷對䇿<lb/>
　　　紹定壬辰御試對䇿<lb/>
臣對臣聞求道有本原行道有功用自本原而達之功<lb/>
用則天下之治可以不勞而舉矣蓋道無近功惟志趣<lb/>
之髙逺者為足以極其功道非小用惟力量之凝定者<lb/>
為足以大其用自有天地以來所以脈絡世教綱維人<lb/>
<pb n="KR4d0351_WYG_005-1b"/>
極於不泯不絶之地者皆非偶然之故也太極之理流<lb/>
行散見於萬類之殊常人得之由之而不知者也故必<lb/>
有待於超出乎億兆人之上者為之君師焉以一人之<lb/>
心融天地之心以天地之心覺天下之心帝之所以為<lb/>
帝王之所以為王同此心也亦同此道也同此學也亦<lb/>
同此功用也然則有帝王之心者斯能有志於帝王之<lb/>
道有帝王之學者亦豈不能進於帝王之用哉恭惟皇<lb/>
帝陛下英姿天挺聖學日新自臨御以來孜孜汲汲既<lb/>
<pb n="KR4d0351_WYG_005-2a"/>
知求此道之用以用其心則知推此心之用以用天下<lb/>
其間大震怒大拂亂所以攖宵旰之懐闗玉食之抱者<lb/>
殆非可以一二計也陛下端居凝邃加意講求所以壓<lb/>
萬變之紛紜鎮羣疑之洶湧隂以為天下國家之計者<lb/>
蓋陛下求道得力處也夫求道既有所得則夫堅始者<lb/>
之念以就來者之圖勉今日之誠以為後日之慮不以<lb/>
僅定為無恐不以茍安為自足凡堯舜三代之所以根<lb/>
柢乎盛治者是政陛下行道用力處也因其力之有所<lb/>
<pb n="KR4d0351_WYG_005-2b"/>
得充其力之有所用天地之眷厚矣所以答天地之眷<lb/>
者當何如祖宗之託重矣所以奉祖宗之託者當奚若<lb/>
丕緒之承今九年矣所以充拓事業者當何修而至陛<lb/>
下誠能因其力之有所得充其力之有所用自身而家<lb/>
所以正人倫而係風化者不可不謹其表倡之幾自家<lb/>
而國所以别賢否而定名義者不可不致其微漸之慮<lb/>
自國而天下所以謹修攘而全愛敬者不可不極其勉<lb/>
勵之誠其效證於堯舜三代之所己行其監具於秦漢<lb/>
<pb n="KR4d0351_WYG_005-3a"/>
以下之所並見其事信於經訓史冊之所可考陛下誠<lb/>
於本原之地而極其神不徒以曰誦曰講者為常準則<lb/>
學之為王者事宜在陛下方寸間耳臣又何敢容其喙<lb/>
請以所聞於師者拜手稽首以復陛下之問惟陛下少<lb/>
垂聴焉臣昧死上愚對臣伏讀聖䇿曰蓋聞學之為王<lb/>
者事由堯舜三代至於今日未之有改也而或以為古<lb/>
今有殊時帝王有異治世道有升降各因其時以為治<lb/>
而無一定之論吁有是哉臣有以見陛下有志於帝王<lb/>
<pb n="KR4d0351_WYG_005-3b"/>
道統之傳而為昧者發道與時異之歎也臣聞道與心<lb/>
一帝王之心與萬世一堯之授舜舜之授禹三聖授受<lb/>
相傳一道載之於書人心道心之分惟危惟微之辨或<lb/>
生於形氣之私或原於性命之正惟其形氣之並生雖<lb/>
上智不能無人心惟其性命之各正雖下愚不能無道<lb/>
心故人心毎患於難制而道心毎患於難明難制故危<lb/>
而安之者常寡難明故微而知之者幾希惟精則決擇<lb/>
詳審而致知之功深惟一則主宰堅定而力行之用久<lb/>
<pb n="KR4d0351_WYG_005-4a"/>
是以一中之執萬世惟允成湯傳之為昭徳建中文武<lb/>
傳之為順則立極帝王之治所以蒸為雍熙薫為泰和<lb/>
而無一民一物之不得其所者皆此道之功用也夫以<lb/>
功用之散於天下者若是其明著而根本之斂於一心<lb/>
者猶不敢廢夫講貫之忱故堯舜禹湯文武之所以號<lb/>
為汲汲於學者果為何事也豈非以危微數語肇啓其<lb/>
端故心法之傳異世同軌成湯之禮制文武之克宅莫<lb/>
不皆致力於本原之地雖其時之相去若有不同而道<lb/>
<pb n="KR4d0351_WYG_005-4b"/>
之相傳未嘗不一自世之昧者觀之泥於迹而不求於<lb/>
心索於治而不求於道舜文一也或疑其勞逸之殊而<lb/>
不揆其符節之合商周一也或疑其文質之異而不通<lb/>
夫損益之因善乎董仲舒之言曰繼治世者其道同繼<lb/>
亂世者其道異蓋其所以異者世之治亂而已所謂道<lb/>
則未嘗不同焉故韓愈亦曰堯以是傳之舜舜以是傳<lb/>
之禹禹以是傳之湯湯以是傳之文武即仲舒之所謂<lb/>
繼求韓愈之所謂傳則六七君子之心越宇宙而同神<lb/>
<pb n="KR4d0351_WYG_005-5a"/>
厯千載而一日又孰謂其世有升降而因時為治果無<lb/>
一定之論乎然則能知帝王之無異心則知帝王之無<lb/>
異道知帝王之無異道則知帝王之無異效矣臣伏讀<lb/>
聖䇿曰夫統理民物為天下君膺天地之眷顧䝉祖宗<lb/>
之付託若是其重而本原之地無所據依以善斯世不<lb/>
可也是以堯舜之帝禹湯文武之王莫不從事於學如<lb/>
饑之必食渇之必飲未嘗外道以出治舎經以求治也<lb/>
臣有以見陛下以天地祖宗之寄為不可忽以堯舜三<lb/>
<pb n="KR4d0351_WYG_005-5b"/>
王之道為必可行而欲講學以求道即道以求治而又<lb/>
知所用力之地也臣聞帝王之心與天地一祖宗之心<lb/>
與帝王一帝王代天地以裁成其化者也祖宗法帝王<lb/>
以㑹通其用者也故求帝王之治者當求帝王之道求<lb/>
帝王之道者當求帝王之心心法明則道法著矣道法<lb/>
立則治法舉矣世去古逺正學不傳生民不見帝王之<lb/>
澤至治之主蓋不世出而天地之生聖人乃間見於千<lb/>
載之後藝祖皇帝肇造區夏撥亂立極讀書而歎後世<lb/>
<pb n="KR4d0351_WYG_005-6a"/>
刑網之宻蓋有以契夫天地生育之心矣仁宗皇帝紹<lb/>
休聖緒繼體守成講易而得六情六氣之説蓋有以契<lb/>
夫天地動靜之心矣夫以祖宗講明學問稽式帝王既<lb/>
無一而不契於天地之心則夫兩間之所眷祐於國家<lb/>
而遺陛下以無疆之休者要非人力之所倖致也陛下<lb/>
講學所以朝夕不倦寒暑不輟而必欲與帝王之心同<lb/>
一運量者蓋欲以慰祖宗之託而答天地之眷焉爾故<lb/>
觀乎天地則見帝王矣觀乎帝王則見祖宗矣何則天<lb/>
<pb n="KR4d0351_WYG_005-6b"/>
地付陛下以此位者也帝王同陛下以此道者也祖宗<lb/>
傳陛下以此心者也心得其正則此道為有宗道得其<lb/>
正則此位為無忝位正而道益可行道正而心益可制<lb/>
動息造次常以天下為憂安舒暇豫略不以有位為樂<lb/>
夫如是也真知夫天地之所付者至大而不敢以自小<lb/>
矣真知夫帝王之所同者至公而不敢以自私矣真知<lb/>
夫祖宗之所傳者至重而不敢以自輕矣自是而充之<lb/>
以學力所到日益月新心術所存天寛地大舉一世之<lb/>
<pb n="KR4d0351_WYG_005-7a"/>
人濟濟於雍熙泰和之域渾渾乎如四時之春而不見<lb/>
有炎風朔雪之慘者皆此心之推也惟陛下益反諸心<lb/>
而用力焉則功用豈有難致者哉臣伏讀聖䇿曰朕以<lb/>
眇陋嗣承丕緒于今九年昧旦而朝咨諏輔弼延納英<lb/>
雋日御經筵曰誦曰講咸有常準臣有以見陛下統臨<lb/>
于上愈尊而愈謙問學之勤愈久而愈不替也臣聞帝<lb/>
王之學厥有本原惟謹養乎心術之微不徒為誦説之<lb/>
務惟深探夫造端之自不徒為外飾之求宫庭深邃燕<lb/>
<pb n="KR4d0351_WYG_005-7b"/>
佚易失聲色滿前志念易汩四海九州之大非空言所<lb/>
能維持一日萬幾之繁非小智所能經理然所以維持<lb/>
而經理之者其本㑹於聖心運量之中其用形於聖學<lb/>
貫通之後則是心不可以不盡學力不可以不充也久<lb/>
矣故有一念之縱肆則不足以充此學有一息之間斷<lb/>
則不足以充此學外庭固學矣内庭其可息乎經筵固<lb/>
學矣退處其可懈乎端人正士固與學矣便嬖使令其<lb/>
可與䙝乎陛下有志於帝王之事固出於聖心之實然<lb/>
<pb n="KR4d0351_WYG_005-8a"/>
抑帝王所以兢兢業業儆戒無虞孶孳汲汲悠久不息<lb/>
者得非陛下之所當深勉而不徒為言語誦説之末而<lb/>
已者乎陛下即位固九年矣然外而疆土之未清内而<lb/>
姦宄之未靖陛下而念及此得不以周之克商九年大<lb/>
勲未集而勉其憂勤乎陛下毎朝固咨輔弼延英雋矣<lb/>
然内而邪正之未明外而貪廉之未判陛下而念及此<lb/>
得不以舜之三考黜陟庶績咸熙而為幾康之戒乎不<lb/>
然以可致之資而不能致以可為之時而不能為以可<lb/>
<pb n="KR4d0351_WYG_005-8b"/>
豫備之嵗月而自惰於不備不虞之域若是而曰講誦<lb/>
有常臣甚不知陛下講誦之謂矣陛下茍能以帝王之<lb/>
心為心則必深求帝王用力之要凡六經所載得之於<lb/>
經筵之所誦講者誠非徒以講誦為也口以誦之必反<lb/>
心而載惟學以講之必聞義而力徙故於至善之所當<lb/>
止則必如好好色使之眼明心悦可也於不善之所當<lb/>
改則必如惡惡臭使之影滅迹絶可也學有如是則本<lb/>
原正矣本原既正則自身而家自家而國自國而天下<lb/>
<pb n="KR4d0351_WYG_005-9a"/>
無一政之不立無一事之不舉功用之著其可以限量<lb/>
既耶臣伏讀聖䇿曰六經之道所以該貫天人維持世<lb/>
變者至纎至悉不可勝窮而通鑑一書又所以著厯代<lb/>
之媺惡以勸戒于後者莫先於修身而齊家進君子而<lb/>
退小人嚴名分而遏亂萌修政事而靖邊疆䘏民隠而<lb/>
懼天變臣有以見陛下㑹經訓之精粗明史冊之勸戒<lb/>
而欲用力於君徳治道之大者也夫經所以載道也史<lb/>
所以緯經也人主之學所以講經與史者蓋欲為修身<lb/>
<pb n="KR4d0351_WYG_005-9b"/>
齊家治國平天下之用者也臣嘗以是觀之六經皆所<lb/>
以言天人而至於該貫其道則莫詳於易與春秋之為<lb/>
書六經皆所以維持世變而所謂至纎至悉則莫大於<lb/>
易與春秋之為用易者六藝之原也卦有隂陽固所以<lb/>
明天道也而吉凶悔吝未始不以人言之則易之所以<lb/>
維持世變者宜乎極其所謂變通鼓舞之道而不可以<lb/>
致詰也春秋者史記之約也義有褒貶固所以明人道<lb/>
也而災異所書未嘗不以天言之則春秋之所以維持<lb/>
<pb n="KR4d0351_WYG_005-10a"/>
世變者宜乎定天下之邪正而亂臣賊子皆凜乎其知<lb/>
懼也即易與春秋之㫖而槩之六經之道則維持世變<lb/>
至纎至悉而不可勝窮自修身齊家至於恤民隠而懼<lb/>
天變者可以類推矣雖然此經之所以載道者然也至<lb/>
於史之所以緯夫經者則自周之衰以訖五代之季其<lb/>
間安危理亂之分成敗興亡之故上下數千年間皆若<lb/>
燭照龜卜而不可掩然以善論世變者觀之漢大綱僅<lb/>
正而萬目則未甚舉唐萬目舉而大綱又不能正則其<lb/>
<pb n="KR4d0351_WYG_005-10b"/>
所以正人倫而係風俗别賢否而定名義謹修攘而全<lb/>
愛敬大槩不可以帝王之功用並言者要亦有由矣是<lb/>
烏可不為本原之論哉空谷而足音晦冥而日月絶無<lb/>
僅有之中而求其粗合於古帝王之道惟文帝一人而<lb/>
已昔孝宗皇帝與大臣論古今治亂因曰自漢唐以來<lb/>
人君惟漢文帝粗能知道自文帝之外人君非惟不知<lb/>
道亦不知學大哉王言深於考論夫後世人主之為學<lb/>
者乎試即文帝之粗知道者觀之雖其禮文之事猶或<lb/>
<pb n="KR4d0351_WYG_005-11a"/>
多缺然刺取六經蓋亦髣髴於王者之意故當時之治<lb/>
藹然猶有王者氣象非粗知道者其孰能之自其躬𤣥<lb/>
嘿麗道準仁而修身之道粗明所幸夫人衣不曳地而<lb/>
齊家之道粗立張武受賂益愧其心呉王不朝賜以几<lb/>
杖而治國之道又粗審以至棄細過而絶戎隙成軍禮<lb/>
以張國勢務休息而専徳化警災異而求直言凡可以<lb/>
為平天下之道者亦粗於此而加之意然則文帝之所<lb/>
以為漢徳之盛者豈非粗知道之效歟夫惟文帝粗知<lb/>
<pb n="KR4d0351_WYG_005-11b"/>
六經之道既足以致後世之治後世考論文帝之史則<lb/>
當勸其所以為文帝者而戒其所以不如文帝者當勸<lb/>
夫文帝之可以到帝王者而戒夫文帝之終於未到帝<lb/>
王者則治道功用又豈容外吾心而求之乎臣願陛下<lb/>
反求此心加意力行以可到帝王者自勉以未到帝王<lb/>
者自勵此則在於用力不用力耳烏患其有難行者哉<lb/>
臣伏讀聖䇿曰朕深惟經訓史䇿日陳於前文字繁多<lb/>
途轍迂闊求其所以寘力者乃即燕閒竊有慕古人緝<lb/>
<pb n="KR4d0351_WYG_005-12a"/>
熙光明之義日就月將躬履神㑹蓋以基治道之本一<lb/>
人心之歸使普天率土若士與民悉共由於理義而無<lb/>
本末舛逆之患上下異嚮之風顧不韙歟臣有以見陛<lb/>
下加意於緝熙之誠用力於本原之地而欲推而達之<lb/>
於治道功用之大也夫經之與史雖文字之繁而闗於<lb/>
君徳治道者則未嘗無綱領之要夫緝熙光明日就月<lb/>
將此詩人之所述而成王用力為學之實也至於曰躬<lb/>
履曰神㑹此則陛下心術純明義理融貫能以詩人之<lb/>
<pb n="KR4d0351_WYG_005-12b"/>
所述者究心而又以成王之所學者用力也蓋躬之所<lb/>
履皆力行之事神之所㑹皆致知之功行無不力則緝<lb/>
熙矣知無不致則光明矣以陛下之躬履神㑹求成王<lb/>
之緝熙光明而又形諸心畫發諸聖製布堯言於天下<lb/>
斷斷然以為自天子至於庶人壹是皆以脩身為本而<lb/>
知夫學之有益於人國矣舉天下之大家傳人誦皆灼<lb/>
灼然知陛下緝熙光明之懿殆與成王不可以異觀矣<lb/>
抑成王之所以謹養其心以為講學之本也陛下亦嘗<lb/>
<pb n="KR4d0351_WYG_005-13a"/>
實用其力乎臣考諸詩曰敬之敬之天維顯思命不易<lb/>
哉羣臣告成王以用力之大者也而諄勤懇切之意又<lb/>
必繼之以無曰髙髙在上陟降厥士日監在兹蓋欲其<lb/>
知天之監無往而不在無時而不然而敬之為敬無一<lb/>
動之或違無一息之可弛也成王於此灼知用力之要<lb/>
謙虛挹損形之於言曰惟予小子不聰敬止必加之以<lb/>
日就月將之誠懋之以緝熙光明之益積而至於億萬<lb/>
年天休之敬以是而論則知緝熙光明乃為學之要而<lb/>
<pb n="KR4d0351_WYG_005-13b"/>
敬之敬之又緝熙光明之要也今陛下既即燕閒慨慕<lb/>
於古其事非不偉也至於古所以謹處燕閒無微而不<lb/>
敬者兹又陛下切身之事而治道之所由以基人心之<lb/>
所由以一義理之所由以克廣者也蓋敬者主一無適<lb/>
之謂徹上徹下之道陛下與成王所謂緝熙光明之實<lb/>
而二帝三王所以傳授心法之準的也故必紬繹心思<lb/>
續續不已充廣心地恢恢有餘而後可以言緝熙清明<lb/>
一有紛汩志慮一有間斷氣象一有褊狹則不足謂之<lb/>
<pb n="KR4d0351_WYG_005-14a"/>
緝熙矣而可以為敬乎必明善誠身動與理覺盡心知<lb/>
性靜與理融而後可以言光明物欲少有障蔽血氣少<lb/>
有昏䝉智識少有凝滯則不足謂之光明矣又可以為<lb/>
敬乎陛下之所謂躬履蓋履此敬也陛下之所謂神㑹<lb/>
蓋㑹此敬也以是而基治道使天下國家之治如堯舜<lb/>
三代之盛可也否則規摹弗立玩愒小康本末之不能<lb/>
無舛逆者皆治世之累也以是而一人心必使逺近風<lb/>
俗之化如堯舜三代之美可也否則儀刑弗謹觀聴莫<lb/>
<pb n="KR4d0351_WYG_005-14b"/>
新上下不能不異其向者皆風俗之弊也陛下能反求<lb/>
此心常守此敬内主乎一而不病乎雜外無所適而不<lb/>
徇乎私本正而末自隨上倡而下必應隂消其舛逆之<lb/>
患潛格其異向之風則其感動意思殆與七十子之服<lb/>
孔子者同一機括也臣願陛下以真存心則躬履神㑹<lb/>
自不能掩其功用之著由是而充之則以成王之學造<lb/>
帝王之道惟陛下加之意而已聖䇿又曰若夫商政治<lb/>
之得失求民俗之利病論士習之厚薄則有所未暇蓋<lb/>
<pb n="KR4d0351_WYG_005-15a"/>
以本原既立則他可以序舉也臣竊謂陛下之言及此<lb/>
豈非天下之幸而天地祖宗之望陛下者乎蓋政治之<lb/>
得失毎係於君道轉移之間民俗之利病實闗於君政<lb/>
修廢之頃士習之厚薄亦視夫君心之好尚者如何陛<lb/>
下不屑屑於三者之計必諄諄於本原之正者豈非以<lb/>
用力於本原者既善則三者之效特舉而措之耳故中<lb/>
庸論為天下國家有九經而曰所以行之者一大學言<lb/>
齊家治國平天下之道亦以脩身在正心者為之本陛<lb/>
<pb n="KR4d0351_WYG_005-15b"/>
下講明於此蓋亦熟矣繼今而後極致知之善盡力行<lb/>
之誠因全體之明求大用之著必剛以制欲必勇以力<lb/>
行必恭儉以約已必淵靜以養心如是則本原既正三<lb/>
者之序斷斷乎其可舉不然外有講學之文内無講學<lb/>
之實諉本原之論以蓋其事體之失假脩飭之具以掩<lb/>
其修省之愆戒酒有箴而無益於制心緝熙有記而無<lb/>
益於進徳若是而曰政治之未暇問民俗之未暇問士<lb/>
習之未暇問是自置天下國家於聖度之外又安足以<lb/>
<pb n="KR4d0351_WYG_005-16a"/>
為本原之論哉昔孝宗皇帝聖訓有曰朕心未嘗放下<lb/>
一日間天下定行一遭孝宗之所以經營於念慮者若<lb/>
是其詳且悉曽謂其以本原之是正而一切付天下之<lb/>
事於未暇問乎聖謨洋洋載在國史皆陛下之所當體<lb/>
而行之者也臣願陛下益反之心曲加其真實無偽之<lb/>
功廣推於外旁達其運量不窮之妙則本原在於聖心<lb/>
矣凡陛下䇿臣以經史之所當講者皆可以序而舉况<lb/>
於是三者之務哉聖䇿之所以幸教臣者亦已至矣而<lb/>
<pb n="KR4d0351_WYG_005-16b"/>
陛下謙冲温粹猶終之曰子大夫奉對于庭其以有得<lb/>
於經史者紬繹而畢陳之朕將親覽臣仰見陛下咨訪<lb/>
不倦嘉與草茅之賤求本原之纎悉非徒為是諏採之<lb/>
文具也臣竊聞六經之書致治之成法也史之為史亞<lb/>
乎六經者也夫致治成法既皆具於經而史又亞乎經<lb/>
之道則凡天下國家之治非徒本原之是正而已至於<lb/>
纎悉節目所以救習俗之失防人心之微者經之與史<lb/>
蓋相貫通而互發明也陛下既俾臣等紬繹而畢陳之<lb/>
<pb n="KR4d0351_WYG_005-17a"/>
臣不能罄竭膚淺之萬一以為陛下告不惟下負所學<lb/>
抑亦上負陛下之諄誨矣然臣之所尤拳拳於陛下而<lb/>
不能自已於納忠者其説蓋有三焉一曰固民心二曰<lb/>
肅軍心三曰正士大夫之心蓋民者國之命脈也兵者<lb/>
國之精神也士大夫者又國之毉師砭劑也為人上者<lb/>
當使命脈堅强精神運動常致謹夫毉師砭劑之用以<lb/>
為元氣調養之方則立國之勢自隠然有安靖和平之<lb/>
功用矣臣請竭其愚而終言之書曰民惟邦本本固邦<lb/>
<pb n="KR4d0351_WYG_005-17b"/>
寧怨豈在明不見是圖此言民不可以不固怨不可以<lb/>
不弭也今之所以固民者何如耶田閭困於科率市井<lb/>
困於征求商賈困於抽斂富家大室困於奄没之刑疊<lb/>
是數困猶未已焉逺近怨咨不可聞也乖戾之氣上熏<lb/>
於天激而為江閩之盜滋而為輔近之奸漲而為都㑹<lb/>
之災溢而為邊陲之警延而為數千里之旱岌岌殆哉<lb/>
國家命脈一縷千鈞深可慮也昔光武中興鄧禹勸之<lb/>
以立高祖之業救萬民之命先朝范鎮亦曰欲備契丹<lb/>
<pb n="KR4d0351_WYG_005-18a"/>
莫若寛天下之民此皆所以為命脈計也陛下亟圖之<lb/>
則其證猶可起也否則非臣之所敢知矣書曰其克詰<lb/>
爾戎兵以陟禹之迹至於海表罔有不服此言衛國以<lb/>
兵詰之者有其道則服之者有其機也今之為兵者何<lb/>
如耶自核實之不加而兵益以冗自訓練之不精而兵<lb/>
益以惰自豢養之不戒而兵益以脆自等級之不嚴而兵<lb/>
益以驕自刻剥縱弛之相䝉而兵又流於叛且潰矣夫<lb/>
國家竭民之力以養兵蓋資之以衛吾國也今乃不冗<lb/>
<pb n="KR4d0351_WYG_005-18b"/>
則惰不惰則脆不脆則驕不驕則叛不叛則潰習於縱<lb/>
敵而不習於死敵利於為冦而不利於禦冦敢於犯上<lb/>
而不敢於衛上於是士卒得以陵偏裨偏裨得以陵主<lb/>
帥閩南之紛亂方邇而繼之以江右之陸梁西蜀之驚<lb/>
蕩方傳而因之以淮東之奔迸姑息養禍浸以成風蔓<lb/>
草難圖憂未歇也昔晉文公城濮之戰見其師少長有<lb/>
禮而知其可用藝祖皇帝始明軍法使以階級相承小<lb/>
有違犯咸伏鈇鑕是以上下有序無征不服此皆所以<lb/>
<pb n="KR4d0351_WYG_005-19a"/>
為精神計也陛下其亟圖之則其患猶可弭也否則非<lb/>
臣之所敢言矣夫固國以民衛國以兵二者命脈之所<lb/>
闗精神之所係一日不可忽焉者也然所以䕶養其民<lb/>
調伏其兵者惟有士大夫以為毉砭爾夫聖人養賢以<lb/>
及萬民而命將遣帥以衛中國者亦以重戍役車徒之<lb/>
責今之為士大夫者臣又不知其果何如邪陛下以培<lb/>
固邦本為心而監司守令則行之以朘削膏血之政陛<lb/>
下以運動國勢為心而曰將曰帥則乘之以消沮士卒<lb/>
<pb n="KR4d0351_WYG_005-19b"/>
之私陛下以興利除害信賞必罰為心而内外大小之<lb/>
臣則應之以虛誕茍且偷安旦暮之計是無怪乎上之<lb/>
真徳實意不能宣達於其下下之吞聲隠氣不能通達<lb/>
於其上上下隔絶於勢分之交違則夫民怨而思亂兵<lb/>
怨而思叛亦其理之所必至也昔漢宣帝欲安渤海之<lb/>
警得一龔遂單車至府宣布敎令慰安牧養盜為之悉<lb/>
平而民不患其不安者以得人而安之也唐馬燧之在<lb/>
河東馭馬厮役教以騎射比及二年得精兵二萬而兵<lb/>
<pb n="KR4d0351_WYG_005-20a"/>
不患其不强者以得人而制之也是以國朝開基之初<lb/>
藩侯不撫百姓則有斷不容之之戒至於南征北伐戰<lb/>
勝攻取兵不過二十萬者亦惟以曹彬潘美為將耳此<lb/>
其於國家砭劑之用明效大驗彰彰然足以為後人嘉<lb/>
賴維持之地蓋漢唐之美獨盛於一代者也今陛下所<lb/>
慕者帝王之道所鑒者漢唐之言所取者祖宗貽謀之<lb/>
善則其所謂一軍民之心者要莫先於正士大夫之心<lb/>
而其所以正士大夫之心者又不過先正陛下之心而<lb/>
<pb n="KR4d0351_WYG_005-20b"/>
已董仲舒有言曰人君正心以正朝廷正朝廷以正百<lb/>
官正百官以正萬民極而至於四方逺近之一於正此<lb/>
又自本原而達之功用古今不易之至論也惟陛下於<lb/>
此而實用力焉則天下幸甚宗社幸甚臣無任昧死謹<lb/>
對<lb/>
</p>
<p>
</p>
  </div>
<div>
                <head>楳埜集巻六</head>
    <p>
<pb n="KR4d0351_WYG_006-1a"/>
欽定四庫全書<lb/>
　楳埜集巻六　　　　　　宋　徐元杰　撰<lb/>
　　狀<lb/>
　　　轉對狀<lb/>
恭惟皇帝陛下貴爲天子心與天通動一念慮之微有<lb/>
善不善休咎之徴即縁而起常若與天靈密相周旋况<lb/>
顯而視聽言動之敬肆其有不關於慘舒之徴者乎邇<lb/>
者亢陽爲沴陛下齋心屢禱有感必通臣每侍清光陛<lb/>
<pb n="KR4d0351_WYG_006-1b"/>
下不以臣愚必垂閔雨之問臣之所奏嘗及於天之所<lb/>
助者順欲陛下驗之五事之間玉音曰俞曽無難色此<lb/>
宗社生靈之福也臣聞天理與人事同一脉絡五事與<lb/>
庶徴相爲影響視聽言貌皆主於思而思必無邪則事<lb/>
事皆敬敬與不敬休咎關焉然則人主欲回咎徴而爲<lb/>
休徴勿求之於天求之於己而已矣昔禹湯之有天命<lb/>
皆原於罪己之一念鯀湮洪水禹乃嗣興叙九疇而先<lb/>
五行必次以五事之敬用殷邦旱暵湯閔弗雨懼不敬<lb/>
<pb n="KR4d0351_WYG_006-2a"/>
以傷民命惟急於六事之自責夫六事之叢其責意者<lb/>
五事之虧其敬與臣請先以五事明之禹之意若曰人<lb/>
主之耳目不可以偏寄也故敬心常運於視聽之間不<lb/>
使媟近得以爲吾聰明之惑庶乎喜怒中節氣步以是<lb/>
而凖寒燠其有不時者哉人主之辭色至易以窺伺也<lb/>
惟敬心常攝乎貌言之際不使紛亂得以爲吾肅乂之<lb/>
撓庶乎形聲俱和燥濕以類而應雨晹其有不時者哉<lb/>
不然狂僭豫急之弗察反休徴而爲咎徴一息間耳此<lb/>
<pb n="KR4d0351_WYG_006-2b"/>
禹所以隨用而持敬與成湯克享天心之主也天之不<lb/>
雨何至此極六事之失亂世之常也湯平政而愛民不<lb/>
邇聲色不殖貨利而又不吝於改過亦何至民政之失<lb/>
節䜛夫之敢欺與夫苞苴女謁宫室之動其欲豈一有<lb/>
是當責之事哉湯則不敢以自信也惟其自信之不敢<lb/>
故其自責之甚深自責之念深則自欺之意泯天髙聽<lb/>
卑宜爲之動桑林之雨湯之真敬驗矣且禹湯聖德之<lb/>
君也自後世言之亦何以罪已爲哉然則人主非知有<lb/>
<pb n="KR4d0351_WYG_006-3a"/>
克己之學不足以進此今陛下天資冲粹聖學髙明居<lb/>
皇極五位之中而體洪範五事之敬遇災知懼欲銷去<lb/>
之責已省愆不爲文具夫是以天心有潛格之應歲事<lb/>
有中熟之占是烏得不爲今日喜然臣之所喜今日也<lb/>
臣之所慮亦今日也乃者霄躔多愆隂精輙蝕江潮忽<lb/>
洶湧矣堤岸仍潰决矣水土之性亦如是而稍失吁天<lb/>
心之仁愛陛下所以昭示譴告者在是葢不特雨澤愆<lb/>
期之一警也况夫比歲以來邊界禍慘吾之國勢屢警<lb/>
<pb n="KR4d0351_WYG_006-3b"/>
而忽定固不可謂非備禦之力然或者以爲太乙福德<lb/>
久躔呉分此天所以佑宋也吁天幸其可以常恃哉國<lb/>
家陽九之㑹邇在目前静察天時敬修人事寧深信而<lb/>
無其驗毋忽視而稔其憂臣懇懇然每勸陛下以敬用<lb/>
五事者不但爲閔雨發也陛下果有所警悟當深求克<lb/>
己之仁特發罪己之勇循大禹敬用之實如成湯自責<lb/>
之忱視聽之達於下者必公貌言之出於上者必謹民<lb/>
政之利病必察宫室之増崇必戒以至塞貢獻之路杜<lb/>
<pb n="KR4d0351_WYG_006-4a"/>
邪枉之門使苞苴女謁之計不行而䜛諂面䛕之人不<lb/>
可進矣如此則聖心之主宰者愈定聖德之發彊者愈<lb/>
充天數之靡常者必回人事之可恃者必驗聖宋宗社<lb/>
億萬年靈長之休只在聖心真積力久之敬而已不然<lb/>
五事之敬用或不能以持久則皇極之建用將恐流而<lb/>
爲六極之弱何以銷未形之患哉臣憂治危明冐言及<lb/>
此惟陛下矜赦而嘉納焉不勝惓惓<lb/>
　　　應詔薦士狀<lb/>
<pb n="KR4d0351_WYG_006-4b"/>
恭准聖㫖指揮自侍從至郎官各薦舉誠實敏明堪充<lb/>
内外職事官者臣猥以疎庸綴陳邇列寂無報稱常切<lb/>
凌兢每惟内外之修攘莫重賢能之任使朝思夕念所<lb/>
以懇懇切切告之廟朝初不敢厭其數凡舉世公論所<lb/>
推予之彦亦既莫不屢瀆天聽矣惟是才業之著於州<lb/>
縣者未悉以上聞氣節之著於卑官者又限於資格今<lb/>
即臣平日察知之深如京官如選人各以五員爲明時<lb/>
薦臣謹第其人品細書其銜位姓名作四項條奏如左<lb/>
<pb n="KR4d0351_WYG_006-5a"/>
一臣伏見承議郎新通判邵武軍陳義和奮由學校見<lb/>
位典刑頃分教泉南部使者陳韡欲以京削上義和辭<lb/>
曰愚年踰五十矣他人誰肯相繼薦舉謝不受諸司聞<lb/>
而異之不旬月而舉剡溢格作邑晉江亷靖公恕士民<lb/>
歌之及倅鐔津嘗攝郡事一日必葺救荒有政殆不減<lb/>
青州所活民命之數堂有垂白之母家事率稟命而行<lb/>
母子俱賢道途翕稱之臣與爲代方敬其人之孝亷且<lb/>
剛介而不屈於權勢每事必就問之不謂當路風聞之<lb/>
<pb n="KR4d0351_WYG_006-5b"/>
訛遽使之去臣爲之泣别焉今猶待邵武平分之次士<lb/>
論稱欝久矣宣教郎前知信州玉山縣蔡薦積心苦學<lb/>
抗志前脩初尉建昌已有植立弓兵畏愛警捕忘疲三<lb/>
載居官境内奠枕其丞衡陽佐理聲績具見於當路之<lb/>
所稱迨爲八桂糾曹盡心刑獄一郡無寃民薦敡及格<lb/>
試令玉山勞心諄諄視民猶子一箠不以妄施至於戢<lb/>
姦鉏暴殊不以彊禦而沮前後舉陞陟舉科目舉旌擢<lb/>
者率二十餘剡臣亦嘗備數薦之矣宣教郎新擬知福<lb/>
<pb n="KR4d0351_WYG_006-6a"/>
州古田縣事鄭偘有文藝而充以器識交名勝而博於<lb/>
見聞從容詞翰之間有古作者氣象其爲鹽場官也措<lb/>
置規模吏卒爲竦及兼僉幕剖决如流至今士民稱之<lb/>
迨居沿海制幕識慮精詳有婉娩畫事之可否見必立<lb/>
决寧甘犯時之所忌不忍茍徇以病民契舊滿朝恬然<lb/>
不以希進爲意臣謂此三人才識氣節宜甄録陞擢可<lb/>
以備異時風憲之選一臣伏見朝奉郎通判潭州軍州<lb/>
事趙崇栗才具疏通心事平實臣雖不識其人聞其政<lb/>
<pb n="KR4d0351_WYG_006-6b"/>
於宰鉛邑之時邑廩埸兵八百人前後每困於月支之<lb/>
不及人户以預借爲苦經理有道公私通融不煩文移<lb/>
罔或不給蓋其爲政有本末待士有禮遜謹庠序之教<lb/>
而興以孝悌凡士習科舉之業崇栗率以旬課考覈焉<lb/>
士民化之勤脩文行而獄訟日以簡寡今倅長沙凡郡<lb/>
綱軍政之所係善贊帥長密商畧之帥亦傾心採納其<lb/>
善是以庶務關决墜舉曠修邦人歌别駕之功徃來士<lb/>
夫類能言之宣教郎新知臨安府臨安縣王亞夫生長<lb/>
<pb n="KR4d0351_WYG_006-7a"/>
名門多識徃行才學器識卓爾不凡初爲㑹稽倉官考<lb/>
柅姦欺盡瘁稱職檄兼幕屬贊畫尤長帥府以部内多<lb/>
凋敝之邑一一試之攝宰亞夫以撫字之意行於催科<lb/>
之中所去見思旗幟遮道及爲閩清令莫不舉偏補弊<lb/>
各適其宜邑多大家不阿不撓良善爲之吐氣且其素<lb/>
以恬静自持不挾書不干進當路聞風而爭舉之臣與<lb/>
之交嘗謂臣曰平心敬物世間事無不可爲者臣以是<lb/>
尤敬之臣謂二人者才學實切於實用宜拔擢奬任以<lb/>
<pb n="KR4d0351_WYG_006-7b"/>
備他日都曹之選一臣伏見從事郎監行在省倉上界<lb/>
門趙希懻名父之子宗胄之賢自其爲海鹽簿領時究<lb/>
心銷注曉夕忘疲藹然有亷平之譽當路名賢知其局<lb/>
蘊之宏深乞加旌擢者殆不容口今爲省倉門官尤嚴<lb/>
於吏卒出入徃來之禁檢柅欺弊密切究心薦舉及格<lb/>
蓋非有求而得者臣在都曹嘗欲薦之已爲他人所先<lb/>
矣從政郎監行在編估局詹文杓孝行著於家庭賢譽<lb/>
藹於鄉井奮身庠序光價翕騰分教瑞陽文風爲之丕<lb/>
<pb n="KR4d0351_WYG_006-8a"/>
變今爲京局疏導貨滯檢柅吏欺尤能以職業自見臣<lb/>
與同里知其平實無華雅有志向非矜竒騖外者之比<lb/>
臣以爲是二人者可以備二令掌故採擇之需一臣伏<lb/>
見廸功郎特差監行在贍軍激賞庫葉采學有淵源文<lb/>
有氣骨平居雅有膽畧人多以後來陳韡期之由其婦<lb/>
翁李方子所得於晦庵朱熹之真傳故能服膺古訓而<lb/>
勿失今職居筦庫勉竭忘勞捧檄僉畿多所及物時賢<lb/>
皆以亷勤公介稱之采方志於向上事業暇則手不釋<lb/>
<pb n="KR4d0351_WYG_006-8b"/>
巻異乎馳逐京塵者多矣廸功郎新建昌軍軍學教授<lb/>
盧鉞奮身庠序卓然以名節自持方其流俗頽波率先<lb/>
以天理民彛之不可亂者爲之啓奏忠誠懇惻奮不顧<lb/>
身而一以國之安危存亡者晝夜慟哭臣與素昧近甫<lb/>
識之蓋嘉其志敬其人汲汲然薦引之廸功郎新信州<lb/>
上饒縣主簿湯漢家學相先文價蚤定其所交游者皆<lb/>
前軰老師宿儒也不惟著述具有法度至於操履亦有<lb/>
榘儀近世名賢率尊尚之或奬薦之奏名别頭大對天<lb/>
<pb n="KR4d0351_WYG_006-9a"/>
陛昌言無隱犯時忌而不顧其辭大畧謂上下相習於<lb/>
欺大欺則大得志小欺則小得志蓋箴切當時之膏肓<lb/>
今待次勾稽奉朝命主象山書院相與諸生日由乎博<lb/>
文約禮之地是雖未及乎民而所以及於士者亦不貲<lb/>
矣臣以爲是三人者謂宜度越拘攣或陟之文學掌故<lb/>
或改畀以見次教官豐殖長養以待異時之顯用豈不<lb/>
足以壯國之精神臣生而愚戅一無他長惟有愛敬賢<lb/>
材不翅饑渇今所薦引劑量久之既已明著其所長亦<lb/>
<pb n="KR4d0351_WYG_006-9b"/>
可知其績用况朴實亷敏萬口不誣如蒙聖慈擢用後<lb/>
或不如所薦臣甘重坐繆舉之罰貼黄臣竊惟自昔天<lb/>
下之事非人才不能以有濟今問之在朝則耆舊凋零<lb/>
問之在野則遺逸㪚漫於此而有作成興起之念焉則<lb/>
何材而不資世臣聞之師曰人主愛惜人才必於卑微<lb/>
寒畯之時而豐殖培養儲為超躐登用之地故遴選之<lb/>
必極其精委用之必當其任師儒教導之官不容以輕<lb/>
畀職幕刑獄之吏切戒於輕予外而監司郡守必謹簡<lb/>
<pb n="KR4d0351_WYG_006-10a"/>
其賢内而職事散官必更迭而出上而卿監郎曹又上<lb/>
而侍從臺諫給舍凡自内及外見任之與閒退者莫不<lb/>
具姓名而籍記之其在内則三省而下咸責以考察之<lb/>
公其在外則監司郡守迭嚴其舉刺之法所薦惟賢則<lb/>
必賞所舉或繆則必罰材或足以集事雖譎詐可以御<lb/>
而使功或足以掩過雖愆尤可以宥而録繼自今欲乞<lb/>
陛下明詔大臣取内外小大之臣分置簿籍盡紀姓名<lb/>
開具功過其爲籍也隨職任之小大爲編排之次第每<lb/>
<pb n="KR4d0351_WYG_006-10b"/>
每各以一本而置之銓部留之省府上之禁嚴庶乎按<lb/>
圖考索如指諸掌若是則緩急可以搜尋出入可以更<lb/>
迭而無臨事乏材之嘆此特在一作新之頃而已詩曰<lb/>
周王夀考遐不作人所以見豐芑數世之仁也惟陛下<lb/>
矜采愚慮而亟圖之貼黃臣又聞人材難得自昔之通<lb/>
患人心不正今日之隱憂莫深焉夫士大夫不可以負<lb/>
知已固也自他人對知已而言則重在於知已自知已<lb/>
對君父而言則君尊如天無二上也他何敢知臣嘗怪<lb/>
<pb n="KR4d0351_WYG_006-11a"/>
夫舉主之薦人則終身有門生之稱士夫甘求汲引其<lb/>
未薦之始已諛之以恩門矣以公舉而爲私謝以朝廷<lb/>
之公法而便予者求者之私欲士風既壞習俗已成雖<lb/>
有識之士勉强而從俗焉臣前日講次讀國朝通略而<lb/>
陛下與臣嘉嘆藝祖皇帝之逺慮如詔進士不得呼知<lb/>
舉官爲師門恩門并自稱曰門生此正人心之要術也<lb/>
今日士大夫知有私恩而鮮知有君父陛下既奮然作<lb/>
新之矣臣於此欲乞陛下明詔大臣取藝祖之所以戒<lb/>
<pb n="KR4d0351_WYG_006-11b"/>
進士者戒今日之士大夫請自來歲元日爲始凡下而<lb/>
舉主之薦進上而大臣之擬除皆當使士大夫知有國<lb/>
法知有君恩不許仍襲恩門恩家恩座恩公之稱併於<lb/>
門生二字亦合禁止内則令臺諫給舍覺察之外則使<lb/>
監司郡守稽劾之如此則人心正而風俗定其於世道<lb/>
非小補云<lb/>
　　　兼中書辭免奏狀<lb/>
楓陛晨趨方玷起居之注薇垣日直又膺封駁之司驚<lb/>
<pb n="KR4d0351_WYG_006-12a"/>
擢筆之自天凜措躬之無地伏念臣學非知體材不逮<lb/>
心幸遭世之休明過僥榮之殊特人微品陋陪虎觀之<lb/>
説書恩重報輕濫螭坳之載筆重之以史官之屬愧乏<lb/>
三長增之以省闥之員慚無一得每竊憂其尸位嘗力<lb/>
籲于公朝以都司劇務之繁知陳力不能者止乞免兼<lb/>
于兹職或少逭於曠官凜然僂竢於奏陳恍此狎叨於<lb/>
優渥爰瀝避循墻之悃庶逃負且乗之譏伏望皇帝陛<lb/>
下回哲鑑之昭融矜愚衷之懇惻察臣以窮五技之劇<lb/>
<pb n="KR4d0351_WYG_006-12b"/>
亮臣以難數器之兼亟收成命於已朌别選時髦而更<lb/>
畀俾恬常分少穆師言<lb/>
　　　再辭免狀<lb/>
某踈庸末學玩愒班行久誤簡於中宸恍擢兼於外制<lb/>
凌兢自揣稱塞謂何頋方躐侍于螭坳無以仰禆于鴻<lb/>
化况陪晩講蔑告辰猷既塵省闥之彌綸又濫史官之<lb/>
採擇疊是清切付之么微豈惟拊膺痛省之非宜抑念<lb/>
陳力不能而當止嘗殫忱悃屢瀆廟朝乞免厠於都曹<lb/>
<pb n="KR4d0351_WYG_006-13a"/>
尚稍澄於方寸願竭經帷之啟沃勉禆直筆之編摩已<lb/>
屢控於下誠竟未蒙於上徹詎意明綸之渙發又叨御<lb/>
筆之兼除以薇掖之清華進草茅之愚賤負慚且乗避<lb/>
極循墻爰敷瀝於微衷乞收還於成命天髙聽邈地重<lb/>
責難敢茲再犯於威顔輙以上干於鈞造仰祈敷奏愿<lb/>
體忱辭亟改畀於名流庶稍恬於愚分陳情懇切俟命<lb/>
汗皇<lb/>
　　　兼侍講辭免奏狀<lb/>
<pb n="KR4d0351_WYG_006-13b"/>
拜手宸奎叨恩稠重陞員早講揣分凌兢竊惟螭坳記<lb/>
注之司兼以虎觀討論之職皆寵眷儒臣之極實養成<lb/>
君德之基繩愆糾繆而格其非陳善閉邪而謂之敬能<lb/>
贊緝熙之益必惟博洽之賢然非其人不在茲選伏念<lb/>
臣迂踈末學蒙被殊知敷陳第守於遺編玩愒已經於<lb/>
匝歲由說書而進講見謂僥踰矧兼職之太繁難爲報<lb/>
稱伏望皇帝陛下曲回淵聽俯循微衷亟改畀於時髦<lb/>
俾退循於分守<lb/>
<pb n="KR4d0351_WYG_006-14a"/>
　　　再辭免兼侍講状<lb/>
末學無庸蔑稱駢蕃之疊組誤恩非據惟知辭避以循<lb/>
墻茲愚悃之已陳企俞音之尚閟况螭坳載筆方忝晨<lb/>
趨而虎觀談經難陪早講荐瀝由衷之懇覬推從欲之<lb/>
仁伏望公朝特賜敷奏早收還於成命亟改畀於時髦<lb/>
庶穆師言稍安常分<lb/>
　　　御筆除起居舍人辭免状<lb/>
鵷行疊寵方躐貳于容臺螭陛記言乃遽膺于御寳蒙<lb/>
<pb n="KR4d0351_WYG_006-14b"/>
恩深厚拊已凌兢伏念某賦性本愚聞道亦晚由郎監<lb/>
而躋奉常之亞甫年歲而慚取數之多旃厦談經曾何<lb/>
啓沃羽衣定舞正乏端凝益叢尸素之愆狎拜恩洪之<lb/>
誤屬聖主方調於政瑟而元功迭轉于化鈞羣賢廣㧞<lb/>
于茹茅小善不遺于絲粟遂令窳陋數玷埏鎔茲宜黜<lb/>
而反陞實叨榮而知懼伏望公朝之敷奏許令成命之収<lb/>
還改畀時髦毋忝玉階之侍庶恬愚分姑仍金掌之華<lb/>
　　　再辭免状<lb/>
<pb n="KR4d0351_WYG_006-15a"/>
數取爲多玩愒深慚于匝歲司存有四陞遷更覺于踰<lb/>
涯以器資宜處于常流而柱史敢當于清選負或譏于<lb/>
且乘避已劇于循墻况熙朝新化之云初而公道引賢<lb/>
之及逺頋此僥踰于清切惕然恐懼于滿盈晩講金華<lb/>
每幸龍顔之近晨趨玉殿敢圖螭陛之登在輿論其謂<lb/>
何茲忱辭其宜瀝天髙聽邈未蒙俞號之矜從地峻人<lb/>
卑荐瀆化鈞之敷奏終祈得請式荷保存俾常分之稍<lb/>
恬庶師言之允穆<lb/>
<pb n="KR4d0351_WYG_006-15b"/>
　　　兼國子祭酒辭免状<lb/>
某愚陋晚生玩愒班列叨恩稠重揣分凌兢方以都曹<lb/>
責任之難勝嘗布公櫝哀鳴而蘄免既陳力不能而知<lb/>
止况爲師患在以奚堪忽蒙聖恩擢兼祭酒此昭代隆<lb/>
儒之妙選豈不學無術之敢當避辭儻昧於循墻進退<lb/>
詎勝其維谷輙抒忱欵仰慁公朝乞敷奏於上前冀收<lb/>
還於命寵别畀清望庶允輿言<lb/>
　　　除太常少卿辭免状<lb/>
<pb n="KR4d0351_WYG_006-16a"/>
某爲學空疎綴班玩愒寵榮僥躐疾疢支離胷膈之喘<lb/>
息未寛手足之顚連相繼惟切祠官之請忽兼宰掾之<lb/>
華情漫劇於循墻譏莫逃於負乘驚心蔑稱愧汗謂何<lb/>
詎知一陽来復之辰狎厠衆正偕升之造以奉常之卿<lb/>
亞曰宗伯之秩崇豈徒爼豆之事嘗聞抑亦禮樂之用<lb/>
爲急非賢不畀振古如兹顧愚何人躐塵是選况以沉<lb/>
痾之未瘥尤於責任之難勝茍弗自量輙冐非據恐災<lb/>
危之莫逭抑顚踣之奚堪乞賜敷奏收還成命改畀名<lb/>
<pb n="KR4d0351_WYG_006-16b"/>
流容某祗服舊僚退恬愚分實拜保全之賜允殫報稱<lb/>
之私<lb/>
　　　差知安吉州辭免状<lb/>
某一介愚庸濫員祕館昨者謁告奉侍屬以久病奔赴<lb/>
莫前瘝曠積愆惕懼萬坐公朝涵貸未即誅斥躐遷次<lb/>
撰冐攝西曹聞命震凌病勢愈甚已於十月五日從本<lb/>
州備申乞檢照前後累櫝特賜敷奏陶鑄祠廟差遣方<lb/>
兹懍懍俟譴忽此二十八日准省劄乃知初四日上沐<lb/>
<pb n="KR4d0351_WYG_006-17a"/>
誤恩差某知安吉州僥踰稠疊感激涕零靖惟晚生遭<lb/>
遇清時忝冐非據災咎狎至瀕死屢矣敢圖薦被綸徽<lb/>
出於夢想所不到向使未罹疢病猶以材踈學淺弗克<lb/>
勝任爲愳矧今形神憊極心志凋摧畿右藩輔實為巨<lb/>
屏决非所以爲么麽養痾之地重念先大父名諱又與<lb/>
本州上一字同合該回避欲乞再與備申尚書省仍乞<lb/>
檢照昨來屢陳乞賜敷奏改畀小小祠廩以活衰殘他<lb/>
日未先朝露誓當糜殞上答君恩<lb/>
<pb n="KR4d0351_WYG_006-17b"/>
　　　再辭免状<lb/>
某窮苦一寒母老累重家無立錐之地啼號煎迫皆願<lb/>
竊禄少逭凍餒之虞弗謂命乖病拙且久一歲將理僅<lb/>
延喘息心志荒耗動輙顚連稍臨應酬悸亂斯極自知<lb/>
甚審勉竭尚艱加以祖諱妨嫌雖拜免避之㫖私心終<lb/>
亦懷懼與其不自揣量貪冐榮寵重取非據之辱孰若<lb/>
展轉哀籲祈遂初請寧蹈繁瀆之誅欲望備申尚書省<lb/>
乞賜矜念迫切之極特與敷奏改畀祠廩差遣一次他<lb/>
<pb n="KR4d0351_WYG_006-18a"/>
日容有生全之望誓當糜殞以盡職分<lb/>
　　　召赴行在奏事辭免状<lb/>
某一介踈愚竊第過分昨以憂患之餘遽叨誤渥濫員<lb/>
館職愧劇非宜謁告侍親久病瀕死屢控真切之悃上<lb/>
干公朝擬乞陶鑄祠廟差遣少遂將理待命朝夕曲蒙<lb/>
涵貸寛其曠弛之誅狎被叨遷予郡之㫖拊膺悚惕蔑<lb/>
稱隆恩驚喜薫心滋甚其疾固嘗洊紊州郡備申朝省<lb/>
乞檢前請未沐俞允凜措躬之無地乃拜命以自天兹<lb/>
<pb n="KR4d0351_WYG_006-18b"/>
辱州郡緘示四月二十二日省劄特收召於顚連之餘<lb/>
俾濫次於英賢之後重惟某衰朽屏伏日懼獲戾徼恩<lb/>
非據公論謂何心愧凌兢涕激感烈所當鞭䇿駑鈍匍<lb/>
伏而前然而寵數踰涯灾咎未已上而親痼疾之屢作<lb/>
下而某宿恙之未瘳合室多屯生意一髪輙瀝危懇仍<lb/>
乞備申朝省欲望矜惻特與檢㑹前後累牘回賜敷奏<lb/>
收還召命改畀小小祠廩以全侍養以活衰殘繼此茍<lb/>
存餘生誓當糜捐恪盡職分他日應有繁難役使誼不<lb/>
<pb n="KR4d0351_WYG_006-19a"/>
敢辭所有省劄内稱劄付徐宣教縁某見係承事郎未<lb/>
拜循轉恩命未敢係銜<lb/>
　　　再辭免状<lb/>
某此月十六日凖省劄條示循轉因依及檢㑹已降召<lb/>
命不許辭免仰認公朝涵貸甄録之造退循么麽叠被<lb/>
殊恩感涕凌兢當疾速就道以待譴命重惟某踈愚未<lb/>
學叨躐非宜寵溢灾生痼疾屢作加以親老多病晨昏<lb/>
藥餌將侍尤難牽廹之私交困於此竊惟公朝以忠厚<lb/>
<pb n="KR4d0351_WYG_006-19b"/>
養士之氣以仁明體人臣之心凡有至情皆獲俯遂今<lb/>
兹哀籲之凟不但至再至三雖自速辜實出於勢之不<lb/>
獲已然亦深念受國大恩未有毫髪補報動息慊懼痛<lb/>
切忖量以抱痾屏居而誤躐遷予郡之恩以分教日淺<lb/>
而徼徹章増秩之賞所謂宜罰而賞且濫及當罪而恩<lb/>
反過施公論謂何措躬無所然而已頒綸告誼不容辭<lb/>
此月三日甫獲祗領謹已望闕遥謝外惟是某眞切之<lb/>
悃殫瀝如前再乞備申朝省欲望矜憐察某屢瀆之辭<lb/>
<pb n="KR4d0351_WYG_006-20a"/>
非有他故念某貧病之久實未能支特與敷奏乞賜陶<lb/>
鑄祠廟差遣或畀待次小壘以便藥奉以活衰殘他日<lb/>
未填溝壑誓當捐殞以盡愚分所有循轉一官不敢辭<lb/>
免俟將來實歴或該磨勘乞與比折施行庶或稍逭清<lb/>
議實拜終始生成之賜<lb/>
　　　丐祠状<lb/>
某寒鄉晚出際遇休明躐侍經筵薦厯郎監恩寵太過<lb/>
夙夜凌兢近因輪對敷陳控乞祠廩進講之次再温前<lb/>
<pb n="KR4d0351_WYG_006-20b"/>
請力露真忱天聽葢髙俞音尚閟實念某賦性樸拙為<lb/>
學空疎無補緝熙已慚尸素况臣憂患頻仍之後志氣<lb/>
凋落之餘自入秋冬支離多病儻不亟上問鈞之請恐<lb/>
難自逭伐檀之譏欲望公朝特賜敷奏畀某叢祠歸里<lb/>
俾得調將宿疾温習故書實拜大造生全之賜<lb/>
　　　又<lb/>
某一介寒晚濫厠班行極愳空疎莫贊緝熙之益居慚<lb/>
樸拙曾何營繕之箴積玩時愒日之愆慊憂國愛君之<lb/>
<pb n="KR4d0351_WYG_006-21a"/>
報寵非其據福過而災入冬以來感疾甚拙咽鬲之痰<lb/>
涎屢塞心胷之氣喘難支日消渇以為常夜呀呷而妨<lb/>
寝行步屢踣拜跪良難雖起居飲食無異常人而忪怖<lb/>
怔忡甚非佳證既薄命苦一身之疾忽親兄貽多故之<lb/>
書昨因哭妻重以失子老來傷感日劇沉痾既傳報於<lb/>
䘮明又繼聞於病腫知其苶爾一榻之上何以堪此同<lb/>
胞之情况茲自受病於腹心又爾重稔灾於手足若更<lb/>
貪榮而尸素恐深獲戾於穹蒼是用殫瀝愚忱籲呼仁<lb/>
<pb n="KR4d0351_WYG_006-21b"/>
造祈便尋毉之請稍躬侍藥之勞欲望特賜敷奏陶鑄<lb/>
小小祠廟差遣俾全將理少捄顚連他日儻未塡溝壑<lb/>
之中此身無非報朝廷之日誓當糜殞語及涕零<lb/>
　　制<lb/>
　　　與懽授資政殿大學士兼侍讀制<lb/>
勑廣厦談經常預昕朝之㑹眞庭均佚晉穹月殿之名<lb/>
㢲命載申師言允穆具官趙與懽才全而德鉅色豫而<lb/>
氣和蔚為儒科之英蚤結主知之茂峻華塗之步武肅<lb/>
<pb n="KR4d0351_WYG_006-22a"/>
禁路之羽儀朕心朕德惟乃知嘉謀嘉猷則入告維城<lb/>
自近京兆尹之政清衣錦暫還曲阜宅之化洽色斯舉<lb/>
矣巻而懷之矧今政瑟之當調尤重講筵之胥誨人惟<lb/>
求舊德與俱新清脩宴神館之游别職重名臣之寵春<lb/>
秋一統之大義嘆美形容君臣千載之賡歌都俞吁咈<lb/>
味卿言而說繹繫世道之轉旋噫優秩所以尊賢既特<lb/>
異深嚴之選養望所以儲用何莫非獻納之時可<lb/>
　　　陳韡授禮部尚書制<lb/>
<pb n="KR4d0351_WYG_006-22b"/>
勑朕改紀政絃登延從橐狎頒詔㫖渇思辰告之猷載<lb/>
錫恩徽爰陟春卿之長得人甚幸咨衆具孚具官陳韡<lb/>
出處無心經綸滿腹平居暇日夙韜藏器能政理之長<lb/>
至公血誠有指授將率方畧之舊惟是進艱而退易足<lb/>
知内重而外輕方圖濟於時艱亟予環於禁近以儒者<lb/>
知兵之故晉夏官司馬之聨茲盻盻而望之何遲遲其<lb/>
來也以禮為羅而天地與並命汝秩宗而夙夜惟寅班<lb/>
朝治軍非此不嚴安上治民惟此莫善信非賢則不乂<lb/>
<pb n="KR4d0351_WYG_006-23a"/>
實待人而後行噫有德進則朝廷尊當坐使淮南之謀<lb/>
寢昔者疾而今日愈其亟膺宣室之席前可<lb/>
　　　劉應起授監察御史制<lb/>
勑臺諫寄朕耳目自昔居是選者語及乗輿則天子改<lb/>
容事闗廊廟則宰相待罪必若是而後無媿於風憲之<lb/>
任今兹作新大化逺佞登賢將以開世道之泰而猶凜<lb/>
凜乎君子小人消長之際泰之六四曰翩翩不富以其<lb/>
鄰不戒以孚誠察乎此則當為微漸慮而所以重風憲<lb/>
<pb n="KR4d0351_WYG_006-23b"/>
之權宜如何爾應起端勁之節出於天資忠言嘉謀簡<lb/>
在朕心久矣由今視昔凡所謂佞幸畏宰相宰相畏臺<lb/>
諫此誠泰交之機語不云乎君子言之必可行也通國<lb/>
識與不識皆以風憲為爾望今爾益厲志節明乎藜藿<lb/>
不採之喻以尊嚴乎本朝勉副朕親擢之意毋忽可<lb/>
　　　王伯大授吏部侍郎兼侍讀制<lb/>
勑判流内選亟頒温綍之眞除為王者師莫重細氈之<lb/>
坐讀得人甚幸咨衆具孚具官王伯大負抱器能敡歴<lb/>
<pb n="KR4d0351_WYG_006-24a"/>
中外抗特立獨行之節髙難進易退之風家食閩山毎<lb/>
切長卿之門下詔還禁路不覺賈誼之席前上焉惟明<lb/>
政理之宜下則欲飭銓曹之弊資格固當守尚持激厲<lb/>
之微權誦說豈徒云願究經綸之大本有謀則告惟爾<lb/>
之能<lb/>
　　　余清夫授直秘閣制<lb/>
勅西崑崙羣玉府之職非其人不輕畀若親且賢有心<lb/>
吏隱不畀之得乎爾清夫親際休明蚤承恩渥又擢之<lb/>
<pb n="KR4d0351_WYG_006-24b"/>
於儒術之科廼睠東嘉増員涉筆華以奎閣職與人俱<lb/>
清矣平分風月克邁前脩副朕簡知其無忽可<lb/>
　　　李性傳授端明殿學士簽書樞宻院事兼㕘知<lb/>
　　　政事制<lb/>
勑尚書代喉舌夙簡在於帝心執政猶股肱爰亟躋於<lb/>
宥府兼貳台衡之秩併隆書殿之名渙號甫頒師言允<lb/>
穆具官李性傳靖共而正直博厚而疏通世術斯文祖<lb/>
父兄之並美家傳良史才學識之三長為今儒雅之宗<lb/>
<pb n="KR4d0351_WYG_006-25a"/>
有古典刑之懿蚤膺簡注徧陟髙華從容乎記注之司<lb/>
温潤乎緝熙之益澄不清而撓不濁用則行而舍則藏<lb/>
嘗自詭於一麾已孚惠於千里還甘泉之故步陟司馬<lb/>
之穹班緬懷去國之餘毎甚見賢之渇兹黙調於政瑟<lb/>
喜來盍於朋簮惟時科瑣之事殷載念樞機之寄重夙<lb/>
夜基命宥宻咨爾相維朝夕執事温恭期予於治俾進<lb/>
陪於政路仍申錫於圭腴噫折千里遐衝當使寒邊人<lb/>
之心胆建萬世長䇿尤資大王室之勲勞式克欽承徃<lb/>
<pb n="KR4d0351_WYG_006-25b"/>
求攸濟可<lb/>
　　　趙以夫授刑部侍郎制<lb/>
勑秋官貳職方持憲邦之平宸劄眞除式表宗賢之重<lb/>
得人甚幸咨衆具孚具官趙以夫夙負時名浸敡華貫<lb/>
考言詢事經德不回入從出藩見幾而作久渇金鑾之<lb/>
論事兹嚴宣室之召還既忠欵之具陳宜司存之蚤正<lb/>
五刑惟明克允尚持哀矜勿喜之心一歲决獄幾何勉<lb/>
副輕重適中之託期於予治時乃之休可<lb/>
<pb n="KR4d0351_WYG_006-26a"/>
　　　劉應起授秘書省著作郎兼侍佐郎官制<lb/>
勑承明金馬著作之庭非峭直有才者不居况南宫眉<lb/>
目選士司命亦惟執直筆者兼之爾應起志節姱修精<lb/>
忠髙抗靜退自樂殫見洽聞雅有流品清濁之鍳珥筆<lb/>
史館列屬銓曹國人皆曰賢徃哉汝諧嗣有褒渥可<lb/>
　　　趙希杼授度支郎官劉克遜授工部郎官制<lb/>
勑具官趙希杼等上應列宿所與共天位治天職也不<lb/>
作郡不為郎有祖宗之舊典在焉然非有治理効朕豈<lb/>
<pb n="KR4d0351_WYG_006-26b"/>
輕畀哉爾希杼英蜚宗胄蔚有吏能今農扈方以匱聞<lb/>
其為我領司庾之曹爾克遜名閥竒才榮塗休聞時方<lb/>
總名實而課功能其為我程度材之事參華列宿用以<lb/>
疇庸各欽乃司共聽朕毖可<lb/>
　　　宗媺授大宗正丞兼刑部郎官制<lb/>
勑我家本支百世莫重於掌宗藩任重置丞以參領之<lb/>
郎潜兼攝増賁司存其選葢不輕也爾宗媺以公族之<lb/>
彦蔚為文學法理之能贊讞棘庭藹有令聞簡畀作牧<lb/>
<pb n="KR4d0351_WYG_006-27a"/>
眷眷留行俾涉筆瑶籍之編含香秋官之屬靜專温敏<lb/>
咸稱厥官徃哉汝諧嗣有褒渥可<lb/>
　　　業秀發等授考功屯田郎官制<lb/>
勑具官業秀發等郎官上應列宿而有吏制兵屯之責<lb/>
焉非治郡有聲者不在兹選爾秀發老於世故蔚有吏<lb/>
能兹庸列屬天官俾司功過爾與杰卓乎宗賢藹然政<lb/>
最兹庸分曹司馬參究耕屯惟二臣其各悉乃心隸乃<lb/>
事芬鬯乎含香握蘭之地咸以職舉則予汝嘉可<lb/>
<pb n="KR4d0351_WYG_006-27b"/>
　　　徐鹿卿授右司制<lb/>
勑都司天下之劇曹非明敏練達之士不輕畀爾鹿卿<lb/>
抱負偉特才識疏通麾節賢勞羽儀班著孚於衆望久<lb/>
矣見幾而作養髙裕如朕既曲成爾志今改絃易聽盍<lb/>
歸乎來宰旅舊瞻日參廟論豈特吏刑户版疏條其事<lb/>
而已尚服厥職勉贊經綸欽哉其無斁可<lb/>
　　　謝方叔授左司諫制<lb/>
勑昔慶厯中御筆三諫之除蔡襄作歌有風采動朝端<lb/>
<pb n="KR4d0351_WYG_006-28a"/>
之言朕甚嘉之今政瑟再調言官妙選斷斷親擢實以<lb/>
寄朕耳目下則糾正官邪上則規正吾闕葢必有見逺<lb/>
識微開悟警飭䕶世道於常泰其選豈輕乎哉爾方叔<lb/>
西蜀英特之望昔在烏府直聲聳中外䛕佞為之奪氣<lb/>
兹還卿列積誠敷奏致察乎隂陽消長之機預為泰道<lb/>
復隍之慮則卿於君子小人之際計之熟矣擢居諫省<lb/>
俾陳善閉邪納誨以輔台德邦其永保於泰則予一人<lb/>
以懌欽哉可<lb/>
<pb n="KR4d0351_WYG_006-28b"/>
　　　謝方叔授太常少卿制<lb/>
勑奉常命典禮樂近制惟設亞卿况史氏無專職久矣<lb/>
官不必備惟其人侍從論思此其選也爾方叔望重羽<lb/>
儀忠存骨鯁急流髙湧靜閟典章遂陞秩宗之貳兼提<lb/>
直筆見謂得人徃欽乃司嗣有褒渥可<lb/>
　　　江萬里授駕部郎官制<lb/>
勑聖人告顔淵以四代禮樂而取商輅焉矧官以司輿<lb/>
名不眀王制不可也爾萬里文藝著於發身孝友施于<lb/>
<pb n="KR4d0351_WYG_006-29a"/>
有政人不知而不愠朕知之今季秋将有事於眀堂起<lb/>
家為郎姑循平進尚參車制有輗軏以喻其信往復厥<lb/>
職嗣有寵褒可<lb/>
　　　江萬里授監察御史制<lb/>
勑臺諫寄朕耳目不親擢則耳目為他人私今既懲宿<lb/>
弊而新之袪奸逐邪惟骨鯁之士是畀所以夀世道元<lb/>
氣於是乎在爾萬里經明行修出長入治峻陟旃厦宻<lb/>
罄忠嘉懇懇為世道反覆元祐紹聖之勸戒而必純一<lb/>
<pb n="KR4d0351_WYG_006-29b"/>
於君子道長之望其於理亂存亡之機入朕心深矣擢<lb/>
寘烏府風采朝端萬萬不為厚確輩開路繼今益勵剛<lb/>
特不避權倖罔俾唐介専羙先朝邦其純一於泰勉副<lb/>
朕親擢之意欽哉可<lb/>
　　　江萬里授尚書右郎官兼侍講制<lb/>
勑朕惟廣厦之下細氈之上豈徒以郎錦進蓋取夫忠<lb/>
純懇惻言足以華國者居之爾萬里璧海文英敭歴中<lb/>
外雅有時譽光價誰其疵之然玉以石攻是以成瑞世<lb/>
<pb n="KR4d0351_WYG_006-30a"/>
之寳予環星列備挹嘉謨擢陞天曹峻陪昕講其務啟<lb/>
沃以副右銓益宏兹賁嗣有顯渥可<lb/>
</p>
<p>
</p>
  </div>
<div>
                <head>楳埜集巻七</head>
    <p>
<pb n="KR4d0351_WYG_007-1a"/>
欽定四庫全書<lb/>
　楳埜集巻七　　　　　　宋　徐元杰　撰<lb/>
　　制<lb/>
　　　王爚授袐書丞葉夢鼎授祕書郎制<lb/>
勑具官王爚等中袐丞郎職近日月峻武三台之上養<lb/>
清望也爾爚鏡湖佳氣賢業藹聞爾夢鼎璧海魁英粹<lb/>
韻絶俗時維二士志節姱修超擢序遷兩恊僉徯徃欽<lb/>
厥職嗣有寵褒可<lb/>
<pb n="KR4d0351_WYG_007-1b"/>
　　　王佖王爚授太府寺丞制<lb/>
勑具官王佖等天下錢榖一歲所入幾何不必問之近<lb/>
臣而問之外府受藏之所然非謹簡乃僚則不足以通<lb/>
融出納經費有時而匱矣爾佖名門之秀見謂疏通治<lb/>
郡有聲實焉爾爚儒科之英克自植立班朝有氣節焉<lb/>
各攄所長參華司府徃欽乃職諒不負丞可<lb/>
　　　莊黻授宗正寺丞汝暨授司農寺丞汝績授太<lb/>
　　　府寺丞制<lb/>
<pb n="KR4d0351_WYG_007-2a"/>
勑具官莊黻等職事官華要之武也職丞卿寺者尤簡<lb/>
時望而任之况於紀麟族參農扈與夫賛邦計出納之<lb/>
司非其人豈輕畀哉爾黻為今儒雅有古典刑爾汝暨<lb/>
藴藉材猷靖共職業爾汝績清通出類英茂軼羣一朝<lb/>
而得三俊焉尚其涉筆殫勞以蕃王室而制國用各欽<lb/>
乃職諒不負丞可<lb/>
　　　希衮授南外知宗制<lb/>
勑我家夲支繁衍分處於外擇宗賢以任糾正所以崇<lb/>
<pb n="KR4d0351_WYG_007-2b"/>
内睦之仁也爾希衮天派不羣文華甚蔚更迭内外藹<lb/>
有休稱温陵在天一方聚族而處者衆矣徃司訓齊卿<lb/>
克稱此尚服厥職嗣有褒嘉欽哉<lb/>
　　　時煥授太常寺簿制<lb/>
勑容臺簿領之職所以稽核禮文之疎闕也非其人豈<lb/>
輕畀哉爾時煥英蜚屬籍蔚有時名亦既繇故府而陞<lb/>
帝社周旋乎俎豆之間矣懋簡聲實晉陟勾稽徃欽乃<lb/>
司典聽朕毖可<lb/>
<pb n="KR4d0351_WYG_007-3a"/>
　　　韓補授宗正寺簿與□授司農寺簿制<lb/>
勑具官韓補等國朝序宗派别親疏凡修纂圖籍其别<lb/>
有五所掌必惟其人農扈重事也倉厨委積之政令所<lb/>
以㑹計出納其責尤不輕爾補巍第清修淑問芬鬯亦<lb/>
既主書九榖矣亟進之以覈譜牒焉爾與□樂善不羣<lb/>
居官可紀亦既貳左馮之最矣兹陟班列而旌爾能各<lb/>
徃鈎稽尚悉乃力勉稱朕意嗣有寵榮可<lb/>
　　　黄炳授袐書省校書郎制<lb/>
<pb n="KR4d0351_WYG_007-3b"/>
勑唐人閲元齡於讎書之日蓋已知其為國器矣則是<lb/>
選輕畀得乎爾炳蚤擅文塲蔚有時望頃繇宣對剴切<lb/>
當心足以覘韜養之素鈆黄㸃勘既悉爾長典教兹陞<lb/>
華哉册府徃欽厥職祗服寵榮可<lb/>
　　　范鎔授集英殿修撰制<lb/>
勑國朝殿閣九等之制莫穹乎集英論譔之名所以尊<lb/>
德奬恬實於是乎在而况齒之宿意之新方勇於掛冠<lb/>
神武不以是畀之得乎爾鎔儒學發身堅苦刻厲昆弟<lb/>
<pb n="KR4d0351_WYG_007-4a"/>
自為師友故所至有惠政嘉績表著山立蔚乎羽儀雅<lb/>
志清髙方燕琳舘忽引疾以謝事覽章殊不懌陞班書<lb/>
殿勉循懇祈可<lb/>
　　　范鎔授秘閣修撰依舊宫觀制<lb/>
勑殊庭均佚所以礪亷隅内閣美名所以寵耆碩爾鎔<lb/>
以粹學清修之彦著出長入治之聲甫兹華武之浸穹<lb/>
顧以叢祠而自適朕方崇難進之節卿宜膺寵勸之恩<lb/>
爰陞中袐論譔之華以遂雅志髙閒之趣可<lb/>
<pb n="KR4d0351_WYG_007-4b"/>
　　　陳振孫授國子司業制<lb/>
勑辟雍海流道德之富師儒左右責任惟均蓋必極天<lb/>
下之選斯可副天下之望爾振孫研精經術有古典刑<lb/>
敡歴滋深靖退自若予環郎省位未稱德朕心慨焉陟<lb/>
樂正以貳司成僉論兹允尚祗厥職罔俾陽城韓愈專<lb/>
美有唐維時欽哉以稱朕意可<lb/>
　　　葉夢得授宗學博士制<lb/>
勑公族國之枝榦也教訓之官不備則不足以玉其人<lb/>
<pb n="KR4d0351_WYG_007-5a"/>
爾夢得宿學典刑見稱儒雅賢勞州縣簡㧞登朝亦既<lb/>
勾稽奉常禮文之闕矣由是而衣博士衣其為我啓迪<lb/>
宗藩納之信厚如麟趾之時焉徃欽厥官對揚光寵可<lb/>
　　　徐士龍授國子博士王璞授太學博士制<lb/>
勑具官徐士龍等唐韓愈以六經之文倡其為博士也<lb/>
招諸生誨之曰業精於勤行成于思必以荒嬉毁隨為<lb/>
戒當時學者仰之如泰山北斗宜矣爾士龍蚤有文名<lb/>
今寘經幄其為我明教胄之典爾璞才宜躐用制有攸<lb/>
<pb n="KR4d0351_WYG_007-5b"/>
拘其為澄養士之原庶幾蒸蒸髦士業精行成罔俾韓<lb/>
愈專美於有唐徃欽乃司典聽朕毖可<lb/>
　　　希樸授江淮等路都大提㸃制<lb/>
勑朕闡坤珍以致天下之利資能臣以持九路之節其<lb/>
責任亦甚重矣爾希樸最溢扶風擢陞列宿邦計登耗<lb/>
惟其周知亦既司金就煩問鑄俾山澤之政以舉貨泉<lb/>
於是乎通融徃欽乃司嗣有褒寵可<lb/>
　　　趙葵授同知制<lb/>
<pb n="KR4d0351_WYG_007-6a"/>
勅求忠臣於孝子之門幸恪終於舊制起威望於兵機之<lb/>
地宜坐折於遐衝併疏侯爵之封仍衍圭畬之實載頒<lb/>
渙號允穆師言具官趙葵樸茂而疏通恢𢎞而果毅挺<lb/>
挺乎山西之將種彰彰乎邉徼之威名入踐班行蚤歴<lb/>
侍從論思之選出分閫牧潛消冦賊姦宄之萌彼逺何<lb/>
知謂秦無人卿世其家為魯有後凡所上方畧皆古名<lb/>
將之用心不茍讀父書惟前聞人之濟美既奏蕃宣之<lb/>
績迄躋宥宻之聨方從容資善勝之謀乃慷慨奮急流<lb/>
<pb n="KR4d0351_WYG_007-6b"/>
之勇以親恩為當報盡追禮以弗渝謂子道茍克全庶<lb/>
事君之無闕凛然風節足以儀刑况當萬化之作興莫<lb/>
重四郊之備禦凡今邇列來衆士以慰四方之心視昔<lb/>
副樞得一賢以制千里之難卿不失其舊物朕將勵於<lb/>
親功内焉領執政之股肱外以寒敵人之心膽噫若瞻<lb/>
之拜元祐豈徒贊一人之休如鼎之翊紹興益以壯三<lb/>
邉之勢可<lb/>
　　　顔頥仲授袐閣修撰知温州制<lb/>
<pb n="KR4d0351_WYG_007-7a"/>
勑中袐論譔之華必於内外敡歴資望深崇然後畀之<lb/>
所以重良吏也爾頥仲出長入治藹然休稱粤昔神臯<lb/>
轉輸彈壓厥勛茂焉洊以班穹駸駸豹尾不見是而無<lb/>
悶靜閲世故滋熟矣寤興簡注爰陟隆名徃殿藩方式<lb/>
孚來暮則予爾嘉可<lb/>
　　　王克謙授知安吉州制<lb/>
勑苕霅古名郡今之右扶風也選用良吏豈輕乎哉爾<lb/>
克謙親際明時榮膺殊渥敡歴中外朝望浸穹簡用於<lb/>
<pb n="KR4d0351_WYG_007-7b"/>
均佚之餘輟征舶而試關輔河潤九里福及京師亷恕<lb/>
公勤徃宣德意其毋忽可<lb/>
　　　趙必願授煥章閣學士知福州福建路安撫制<lb/>
勑統閩區而授鉞允資八座之賢峻媯閣以錫名増重<lb/>
十連之寄起家有命咨衆無譁具官趙必願宗國騰英<lb/>
相門濟美多識於前言徃行所至有惠政休聲臺閣典<lb/>
章之司皆其練習廟朝訏謨之地頼以彌綸徧歴乎法<lb/>
從論思之班周知乎戸版生齒之數不以簿書期㑹為<lb/>
<pb n="KR4d0351_WYG_007-8a"/>
末務惟以邦國周度為素儲嘗盡瘁以忘疲不見是而<lb/>
無悶維時圖任頒命承流三山牙纛之俱髙八郡綱維<lb/>
之兼總必務保障而黔黎樂業必流清淨而滄海無波<lb/>
噫德足以稱隆名其益煥圖書之秘政有以慰遐嶠當<lb/>
如在畿甸之間惟爾之能欽哉毋忽可<lb/>
　　　黄自然授直秘閣廣西運判制<lb/>
勑桂海距天遼邈一道部使者之寄甚重匪輕簡拔循<lb/>
良之望陟隆名以寵其行蓋知遣使臣以禮樂言逺有<lb/>
<pb n="KR4d0351_WYG_007-8b"/>
光華者如此爾自然器姿宏拓志節姱脩治郡既以殊<lb/>
最聞征舶提綱非所以處卿者易節而南晉之奎職非<lb/>
但欲卿廣漕運而已凡吏治之能否士風之美惡民生<lb/>
之休戚皆惟觀采風謡而施政與教焉績用兹成不次<lb/>
圖任欽哉其無斁可<lb/>
　　　黎安朝授兩浙轉運判官制<lb/>
勑朕惟畿甸將指每嘆才難兩道運輸責亦重矣歲當<lb/>
大禮應辦良勞遴選惟人於是乎有隆名以華之爾安<lb/>
<pb n="KR4d0351_WYG_007-9a"/>
朝敡厯滋深清通有立郎星卿月浸陟穹班通<graphic n="KR1193" url="https://raw.githubusercontent.com/kanripo/KR-Gaiji/master/images/KR1193.png" mimeType="image/png"/>神臯<lb/>
宻聫奎閣勉服乃職其副簡知可<lb/>
　　　李仲熊授湖北轉運判官制<lb/>
勑荆楚上游國之頭目也所以寛朕顧憂者轉輸之責<lb/>
莫重焉觀詩遣使臣以禮樂言逺有光華者以此爾仲<lb/>
熊西蜀儒艾見謂典刑薦歴州麾徧儀郎省亦既參究<lb/>
乎天理節文而為民彛計遽辭以疾何哉然明分有兼<lb/>
足之理尚持此撙節調度徃將使指足食足兵祗若予<lb/>
<pb n="KR4d0351_WYG_007-9b"/>
采欽哉可<lb/>
　　　趙立夫磨勘轉官制<lb/>
勑祠庭均佚已穹次對之班邦典陟明式應序遷之秩<lb/>
誕敡渙號允穆師言具官趙立夫博厚疏通靖共正直<lb/>
為善最樂粹然公族之賢大雅不羣卓爾時髦之譽久<lb/>
踐敡於中外深簡記於材猷京兆政清何止十萬戸之<lb/>
福急流勇退又推二千石之良雙溪八詠之賦歸髙卧<lb/>
久閒而自適三載尚仍於考績一階何靳於疏恩噫積<lb/>
<pb n="KR4d0351_WYG_007-10a"/>
日課功勿謂年勞之當得惟人圖任尚堅晩節以需榮<lb/>
可<lb/>
　　　王伯大磨勘轉官制<lb/>
勑貳天官而帥屬方借重於經筵參歲考以陟明兹式<lb/>
循於邦典誕敡渙號允穆師言具官王伯大抱負經綸<lb/>
光眀出處予懐求舊正法從之真除飭弊更新喜銓衡之<lb/>
平允宻切雞翹之眷倚從容㫋厦之緝熙以朝夕論思<lb/>
之常參稽政理庶日月將就之益興起治功姑繇積累<lb/>
<pb n="KR4d0351_WYG_007-10b"/>
當進之階詎廢勘磨有常之典加賁師儒之妙選併仍<lb/>
爵邑之故封噫増秩所以優賢朕既懋褒崇之渥重禄<lb/>
所以勸士爾其殫啓沃之忠可<lb/>
　　　李性傳磨勘轉官制<lb/>
勑法從彌穹懋眷養髙之節恩徽載錫併疏増秩之榮<lb/>
雖循考第之彛實重班行之望具官李性傳器資宏裕<lb/>
風範端凝家傳古良史之稱世濟前聞人之美自膺妙<lb/>
簡徧躡清班虎觀螭坳夙藉記注講明之力鷄翹豹尾<lb/>
<pb n="KR4d0351_WYG_007-11a"/>
宻殫論思獻納之忠矧去國者數朞將待卿以殊用肆<lb/>
陟春官之長兼陞夕瑣之華師儒之道由是而尊筆削<lb/>
之公傳之而信總銓衡而率屬激流品以揚清兹由積<lb/>
累當進之階不廢磨勘有常之典一條冰瑩既丕竦於<lb/>
觀瞻三接晝勤尚益煩於啓沃可<lb/>
　　　賈似道收換湖㑹轉官制<lb/>
勑通變盡利以神允藉濟時之畧有功見知則悦併旌<lb/>
率屬之能爰陟華階以彰殊效具官賈似道器資拔俗<lb/>
<pb n="KR4d0351_WYG_007-11b"/>
機警過人以科第而發家學之傳以才具而勝事任之<lb/>
重如晉杜預之制課調捄邉有利國者存如唐劉晏之<lb/>
佐軍興理財在養民而已外以給於饋餉内以固於本<lb/>
根散而制羣物之低昻歛則操贏貲而貿易况楮幣至<lb/>
此窮矣而湖廣豈曰易然嘗嗟收換非一手之功兹乃<lb/>
督促盡當時之選獨提綱而妙運果結局以上聞顧乃<lb/>
舎已而推遜僚佐之長直欲感人而激勸後來之用宜<lb/>
先爾長各表其勲噫増秩疇庸曽靡靳褒崇之渥既禀<lb/>
<pb n="KR4d0351_WYG_007-12a"/>
稱事尚益殫經理之勤可<lb/>
　　　張貴洪袁應老恩賞轉官制<lb/>
勑具官張貴洪等自古奏康沂之功者必推州司馬是<lb/>
頼矧邉徼多虞而能以備禦䇿勛朕何靳焉爾貴洪吏<lb/>
能藹著應辦良勞爾應老夙有智謀宻贊商確皆能盡<lb/>
瘁於攘却之際豈特賢於佐郡而已哉錫之一階以旌<lb/>
顯效尚叶乃力嗣有寵褒可<lb/>
　　　希<graphic n="KR1546" url="https://raw.githubusercontent.com/kanripo/KR-Gaiji/master/images/KR1546.png" mimeType="image/png"/>磨勘轉官制<lb/>
<pb n="KR4d0351_WYG_007-12b"/>
勑侍從論思夙簡宗賢之望年勞遷轉允為邦典之常<lb/>
爰進一階以華疊組具官趙希<graphic n="KR1546" url="https://raw.githubusercontent.com/kanripo/KR-Gaiji/master/images/KR1546.png" mimeType="image/png"/>公忠對越知慮精詳<lb/>
舉能其官隨事無不稱之職見幾而作維昔有難進之<lb/>
風籍甚民庸偉然朝績肆承㫖導揚之際若横經勸講<lb/>
之時每論奏則言人所難斯謀猷曰惟我之德獨立不<lb/>
懼衆譽翕歸兹㑹課之有彛豈陟明之可後庸加美秩<lb/>
以増禁路之光益展宏謨其副虛懐之眷可<lb/>
　　　李大同磨勘轉官制<lb/>
<pb n="KR4d0351_WYG_007-13a"/>
勑禮隆均秩久懐法從之清閒制重陟明式應年勞之<lb/>
循轉茲惟常數允穆師言具官李大同鍾秀東陽擢魁<lb/>
南廡親際休明之代躐登華要之班銓部勞賢執法惟<lb/>
允文昌去國養髙甚恬兹繇積累當進之階不廢磨勘<lb/>
有常之典時惟増秩既誕告於昕庭爾尚祝釐其益堅<lb/>
於晚節可<lb/>
　　　希㣲授太社令制<lb/>
勑祀者國之重事二令周旋乎俎豆之間所以養朝望<lb/>
<pb n="KR4d0351_WYG_007-13b"/>
而階時用者也爾希㣲宗英粹質家學賢稱婉畫天畿<lb/>
樂於為善擢陞帝社俾習聞禮樂之事將以蕃我王室<lb/>
尚敬厥職祇服寵榮可<lb/>
　　　留張遇授太社令制<lb/>
勑祀者國之重事二令所以周旋乎俎豆之間非習知<lb/>
禮文者不輕畀爾張遇奮由科級早有時名亦既儲望<lb/>
故邸矣肆旌爾勞擢司帝社欽哉厥職尚副簡知可<lb/>
　　　李大同大禮追贈父制<lb/>
<pb n="KR4d0351_WYG_007-14a"/>
勑五室九筵既肇稱於禋禮羣工百辟宜溥勸於孝思<lb/>
爰以子榮追其父顯具官李大同父鄉評雅望儒學前<lb/>
修蚤教義方夙厚一家之培植晩收魁第躐登八座之<lb/>
焜煌肆予大享於先王俾爾均介於景福焄蒿如在宜<lb/>
誕陟於華階幽壤有知尚益歆於時命可<lb/>
　　　游佀曾祖藝已贈太保可特贈太傅制<lb/>
勑曽規詔後懋垂奕世之芳令典追榮爰陟三公之次<lb/>
睠予哲輔秉國元樞登庸姑畀於舊氊追錫載華於㝠<lb/>
<pb n="KR4d0351_WYG_007-14b"/>
壤具官游佀曽祖藝儒珍光價學海淵源蚤賫志以仙<lb/>
游有傳家之慶在過庭聞詩禮芳華發再世之餘執政<lb/>
猶股肱焜耀啓前聞之閟茂揚愍册宻亞師聨兹益賁<lb/>
於幽宫尚時歆於徽秩可<lb/>
　　　游佀曽祖母蔡氏衛國夫人可特贈鄧國夫人<lb/>
　　　制<lb/>
勑積行累功益衍曽孫之慶典機贊化晉加上國之封<lb/>
渙我明綸光於幽窌具官游佀曽祖母蔡氏閨儀可則<lb/>
<pb n="KR4d0351_WYG_007-15a"/>
婦道弗違宜爾室家備著肅雝之德貽厥孫子篤生輔<lb/>
佐之賢久焉間兩社之勛勞於以賁百年之泉壤人惟<lb/>
求舊兹煩載領於元樞渥與俱新不靳追榮之令典厥<lb/>
有光矣尚其歆哉可<lb/>
　　　游佀祖格已贈太師可追封申國公制<lb/>
勑還鈞樞之舊物世閥増崇疏公衮之新封祖風丕振<lb/>
式嚴彰徃敢後疏榮具官游佀祖格學力根中賢勞藹<lb/>
外誼不受辟獨髙難進之風志在達權何有干時之惑<lb/>
<pb n="KR4d0351_WYG_007-15b"/>
忠孝一門之世美子孫累葉之儒科雖不大顯於其身<lb/>
于以克昌於厥後本兵載託嘉所積之貽謀幽壤有知<lb/>
尚永歆於褒典可<lb/>
　　　游佀祖母邠國夫人李氏贈徐國夫人制<lb/>
勑圖任舊人載陟鈞樞之寄予有大賚並追祖妣之榮<lb/>
爵眂其夫今煥乎昔具官游佀祖母李氏毓慈西隴配<lb/>
德南充閨儀冰玉之清婦職藻蘋之潔與君子以偕老<lb/>
孰不謂宜遽朝露之溘先殆弗可曉幸慶綿於再世復<lb/>
<pb n="KR4d0351_WYG_007-16a"/>
榮領於元樞追耀前聞併華内助乃畀古徐之望國以<lb/>
昭幽壤之潛輝尚其時歆服此褒䘏可<lb/>
　　　游佀祖母潭國夫人杜氏特贈楊國夫人制<lb/>
勑圖任舊人載陟鈞樞之寄予有大賚並追祖妣之榮<lb/>
爵眡其夫今華於昔具官游侣祖母杜氏毓慈勲胄配<lb/>
德儒英由奢入儉以宜家中歲蚤孀而秉志蘋蘩婦職<lb/>
殫勞孝道之躬玉雪閨儀刻苦義方之教露甘來降天<lb/>
報非誣善積而慶有餘子榮而孫益顯屬方新於大化<lb/>
<pb n="KR4d0351_WYG_007-16b"/>
爰載典於宻機乃加望國之封以侈幽宫之賁庶其不<lb/>
昧尚或知歆可<lb/>
　　　游佀父仲鴻謚忠節已贈太師追封益國公可<lb/>
　　　特追封雍國公制<lb/>
勑名父有子載嚴宥宻之登邦典追榮丕衍公圭之錫<lb/>
爰躋望國以賁幽宫具官游佀父仲鴻學世其家文根<lb/>
於理論事有激昻之節禔身適進退之宜至公血誠忠<lb/>
具存於王室吾道生氣前無愧於古人位不稱德以何<lb/>
<pb n="KR4d0351_WYG_007-17a"/>
傷善有餘慶而未艾天佑生於賢佐時妙斡於元樞肆<lb/>
舉彛章式昭先烈逖瞻南郡嘉節義之如存誕陟西河<lb/>
尚焄蒿之不昧可<lb/>
　　　游佀母益國夫人朱氏可特贈雍國夫人制<lb/>
勑世隆軻訓永懐聖善之劬勞子典漢樞莫重國封之<lb/>
褒恤感爰孚於陟屺恩允極於漏泉具官游佀故母朱<lb/>
氏婦道肅雝閨儀端淑蚤著義方之明驗𬗟懐榮養之<lb/>
難酬寸草春暉悵母慈之莫報焄蒿雨愴等恩渥之無<lb/>
<pb n="KR4d0351_WYG_007-17b"/>
窮善積慶餘爵與夫一爰晉加於雍國尚益顯於陶親<lb/>
𡨕格其歆熒魂如在可<lb/>
　　　游佀妻南康郡夫人蒲氏贈安定郡夫人制<lb/>
勑配君子以淑女莫酬偕老之宜陟望郡以新封益厚<lb/>
追榮之典誕敡顯渥増賁幽宫具官游佀妻蒲氏孕淑<lb/>
名門來嬪哲彦婦專奉祭居嚴澗藻之供君但讀書雅<lb/>
對春茶之煑既動循於賓敬胡莫逮於夫榮死生契濶<lb/>
之難忘光寵幽𡨕而如在屬登爾儷載秉元樞用中錫<lb/>
<pb n="KR4d0351_WYG_007-18a"/>
於愍章以旌勞於内助熒魂不昧顯號其歆可<lb/>
　　　趙與懽曽祖伯宗追贈制<lb/>
勑曽矩昭垂寢衍後來之慶崇恩誕播載彰先烈之休<lb/>
爰錫明綸以光幽壤具官趙與懽曾祖伯宗宗英濟美<lb/>
家學傳芳籍甚才華隨所踐敡而著績渙然世味不以<lb/>
仕進而為心享眉夀於八袠之餘畀雲仍以方寸之地<lb/>
及今三世而益大間陪兩社以陞華沿流而遡其源載<lb/>
闡前聞之積累報本而反乎始爰加峻秩之褒揚靈其<lb/>
<pb n="KR4d0351_WYG_007-18b"/>
有知尚兹不昧可<lb/>
　　　趙與懽曽祖母王氏追贈制<lb/>
勑夫人積行慶爰衍於曽孫邦典追封天匪私於華閥<lb/>
有嘉隂德其賁幽宫具官趙與懽曽祖母王氏孕淑名<lb/>
門來嬪英胄性姿恭穆通大義於詩禮之間閫範肅雝<lb/>
無間言於上下之際家訓發榮於三世恩徽眂數於貳<lb/>
公昔渙號於小君驗鵲巢之所致今晉加於大國侈象<lb/>
服之是宜祚爾後人歆予時命可<lb/>
<pb n="KR4d0351_WYG_007-19a"/>
　　　趙與懽祖師至追贈少傅制<lb/>
勑美濟前聞首儒科而作古慶流後裔眡政路以昭先<lb/>
爰錫明綸以華幽穸具官趙與懽祖師至性天澹泊心<lb/>
地坦夷在下位而不憂藏大巧於若拙一生均佚力孝<lb/>
道於終身寸地留耕付榮途於再世兹眎宰庭之秩宜<lb/>
彰祖德之光命下九天尚熒魂之如在位中三少庶泉<lb/>
壤之時歆可<lb/>
　　　趙與懽祖母林氏追贈制<lb/>
<pb n="KR4d0351_WYG_007-19b"/>
勑念爾祖德居多内助之勤貽厥孫謀寖大前聞之美<lb/>
兹眎儀於宥地宜沾澤於漏泉具官趙與懽祖母林氏<lb/>
毓粹名門作嬪英胄蘋蘩婦職殫勞孝道之躬玉雪閨<lb/>
儀刻苦義方之教慶遂綿於再世秩爰企於貳公爵眎<lb/>
其夫既久正小君之位功光於昔宜進加大國之封尚<lb/>
其時歆服此褒䘏可<lb/>
　　　趙與懽父希言追贈制<lb/>
勑垂意講師俾眂政途之秩追榮先美載加恩數之彛<lb/>
<pb n="KR4d0351_WYG_007-20a"/>
爰錫明綸以華幽壤具官趙與懽父具官希言忠在社<lb/>
稷德尊朝廷敡歴乎木天胄監之清訏謨乎槐位樞庭<lb/>
之邃休譽芳鬯雅志髙閒有子克家孝友一門之世濟<lb/>
惟意承考典刑當代之家傳進之廣厦而間兩社之陞<lb/>
表其親庭而過三公之寵載頒愍册申錫胙封松栢有<lb/>
知其對敡於休命焄蒿如在益垂裕於後昆可<lb/>
　　　趙與懽母陳氏贈制<lb/>
勑尊儒勸誦眂儀兩社之臣追爵顯親推本三遷之訓<lb/>
<pb n="KR4d0351_WYG_007-20b"/>
爰疏異寵以賁幽宫具官趙與懽故母陳氏冰玉閨儀<lb/>
準繩婦德閔其君子猶勉以正教之義方弗納於邪生<lb/>
當忠孝之門歿稱顯揚之義嘉爾有子為國近臣日相<lb/>
與以談經時靡忘於加贈易畀益都之號未涯豐報之<lb/>
榮尚其熒魂歆此華渥可<lb/>
　　　趙與懽妻追贈制<lb/>
勑隆師經幄爰簡用於近臣視秩政塗併追榮於内助<lb/>
其疏顯渥以賁幽阡具官趙與懽妻某氏淑謹有儀柔<lb/>
<pb n="KR4d0351_WYG_007-21a"/>
嘉維則相而夫子所仰望以終身宜其家人乃不與之<lb/>
偕老兹載加於三命悵莫作於九原錫爵從夫易饒陽<lb/>
之故號陞華命服疏魏郡之新封惟爾有靈歆兹異寵<lb/>
可<lb/>
　　　李性傳曽祖追贈制<lb/>
勑世傳曾榘慶優積善之家詔秉洪樞寵錫進榮之典<lb/>
兹惟異數其煥幽宫具官李性傳曾祖具官某望重鄉<lb/>
評才遺時用隆功不伐而後必大潛德弗耀而代益昌<lb/>
<pb n="KR4d0351_WYG_007-21b"/>
屬今三世之餘寄我五兵之本上以彰既徃爰疏宫保<lb/>
之封下以垂無窮尚格熒魂之鑒可<lb/>
　　　李性傳曾祖母追贈永嘉郡夫人制<lb/>
勑曾孫有慶方晉陟於本兵先烈用章併追榮於内助<lb/>
明綸是錫幽穸其光具官李性傳曾祖母某氏蚤奉姆<lb/>
儀能執婦道相而君子言無越於詩書宜其家人動不<lb/>
踰於矩範功垂三世學擅一家孫生子以濟時臣得君<lb/>
而基命爰即東嘉之壤以疏上郡之封惟其時歆嗣有<lb/>
<pb n="KR4d0351_WYG_007-22a"/>
褒䘏可<lb/>
　　　李性傳祖追贈制<lb/>
勑簡用樞臣嘉孫謀之燕翼追榮世美昭祖考之訓彛<lb/>
爰錫明綸以光幽壤具官李性傳祖某居懐忠信蔚有<lb/>
典刑士不論其官而論其人泝家傳而可想位弗顯於<lb/>
身而顯於後宜政任之是圖於兹再世之發揮增爾前<lb/>
聞之彪炳庸侈邦儀之舊肆陞宫傅之華尚其時歆服<lb/>
兹褒䘏可<lb/>
<pb n="KR4d0351_WYG_007-22b"/>
　　　李性傳祖母追贈制<lb/>
勑登賢宥府爰疏寵於前聞有命昕庭併追榮於内助<lb/>
誕敡忱施式表流光具官李性傳祖母某氏端淑閨儀<lb/>
肅雝婦道敬夫以賓禮宜室宜家教子以義方惟忠惟<lb/>
孝果秀鍾於國棟兹妙斡於天樞宜膺望郡之封丕衍<lb/>
漏泉之澤歆于時命惟乃之休可<lb/>
　　　李性傳父追贈制<lb/>
勑樞臣簡任並追三世之榮綸寵誕頒丕顯一經之教<lb/>
<pb n="KR4d0351_WYG_007-23a"/>
時惟舊典光逮幽宫具官李性傳父某夙藴儒珍蔚為<lb/>
世瑞考學殖政經之懿騐民庸朝績之間權尊信史之<lb/>
家傳功在南邦之廟食春秋可信日月何傷朕不惟其<lb/>
官而惟其人幸亦有是父而有是子肆登宻宥宜大顯<lb/>
揚爰陞宫傅之尊以侈邦休之盛歆予時命裕乃後人<lb/>
可<lb/>
　　　李性傳母追贈制<lb/>
勑晉用樞臣丕顯前修之善渙頒綸命併追内助之封<lb/>
<pb n="KR4d0351_WYG_007-23b"/>
其表流光以彰忱施具官李性傳母某氏柔嘉維則淑<lb/>
謹其身時作合於名門天祐生於英嗣敬隆賓禮有陶<lb/>
親剪髻之風教尚義方得孟母斷機之㫖雖榮養莫酬於<lb/>
三釡然顯敡增賁於九泉兹陞宥府之華宜錫大邦之<lb/>
贈尚其不昧庶或時歆可<lb/>
　　　李性傳妻追贈制<lb/>
勑簡用樞臣溥錫褒崇之典載嘉閫範俾酬伉儷之思<lb/>
魚軒莫賁於生前象服載加於身後具官李性傳妻某<lb/>
<pb n="KR4d0351_WYG_007-24a"/>
氏毓慈華閥作合名家冰玉閨儀動弗渝於賓敬蘋蘩<lb/>
婦職曾不逮於夫榮死生契闊之難忘光賁幽㝠而如<lb/>
在既久正小君之號兹宜加大郡之封尚其時歆服此<lb/>
休寵可<lb/>
　　　李性傳妻追贈制<lb/>
勑擢登樞輔載嘉内助之賢申錫綸恩俱懋追逺之德<lb/>
後先如一優渥惟均具官李性傳妻某氏孕淑名家來<lb/>
嬪哲彦鸞膠既續謂偕老於暮年象服是宜又溘先於<lb/>
<pb n="KR4d0351_WYG_007-24b"/>
朝露屬求爾儷進秉宻機爰加大郡之封増重小君之<lb/>
號尚其不昧庶或時歆可<lb/>
　　　杜範曾祖廷臣追封制<lb/>
勑渙揚廷號晉陟衮台顯冊昭垂禮莫先於報本曾規<lb/>
具在恩爰重於追封疏此寵綸光於幽穸具官杜範曽<lb/>
祖廷臣德濳弗耀慶積有源詩書一脉之延洪勛業三<lb/>
傳之彪炳維忠維孝用勱相於我家自本自根兹顯揚<lb/>
於先烈式叶孫謀之慶爰躋公保之榮尚其時歆服此<lb/>
<pb n="KR4d0351_WYG_007-25a"/>
褒䘏可<lb/>
　　　杜範曾祖母追贈制<lb/>
勑册拜大臣式叶曽孫之慶國有令典並追祖妣之榮<lb/>
爰錫明綸以光幽穸具官杜範曽祖母某氏儲英華閥<lb/>
配德名門蘭蕙同芳期暮年之偕老蘋蘩盡職遽朝露<lb/>
之溘先幸其休遺於後人副此眷求於碩輔絲綸誕播<lb/>
進以望國之封松栢有知歆此殊恩之被可<lb/>
　　　杜範曽祖母追贈制<lb/>
<pb n="KR4d0351_WYG_007-25b"/>
勑册拜大臣丕渙前聞之美國有令典併追内助之榮<lb/>
優渥無私後先如一具官杜範曽祖母某氏柔嘉維則<lb/>
淑謹其身宜室宜家粹然懿行維忠維孝教爾聞孫屹<lb/>
為社稷之臣進秉鈞衡之任報本反始既久正於小君<lb/>
揚光發潛宜急陞於大國尚歆明命益裕後昆可<lb/>
　　　杜範祖永修追封制<lb/>
勑念爾祖德素深積慶之源貽厥孫謀允藉秉鈞之力<lb/>
其疏顯渥以賁幽宫具官杜範祖永修譽藹鄉評才遺<lb/>
<pb n="KR4d0351_WYG_007-26a"/>
世用軒冕等閒之外物不在其身詩書一脉之家傳克<lb/>
昌厥後有是間生之彦副予爰立之謀出丹禁之絲綸<lb/>
宜陞公傅望赤城之松栢祗服愍章可<lb/>
　　　杜範祖母追贈制<lb/>
勑誕揚廷號進陟鼎台論世知人仰泝前聞之美念祖<lb/>
修德居多内助之功爰錫明綸以光幽穸具官杜範祖<lb/>
母某氏鍾賢華閥配德名門蘋蘩嚴婦職之供蘭茝藹<lb/>
徽聲之馥天扶善念世挺聞孫漢相登賢已正小君之<lb/>
<pb n="KR4d0351_WYG_007-26b"/>
號楚丘更畀其陞大國之封可<lb/>
　　　杜範父友宣追封制<lb/>
勑渙號明庭晉登碩輔爰立作相聿新四海之瞻有聞<lb/>
過庭丕顯一經之教天匪私於報德朕豈靳於追榮具<lb/>
官杜範父友宣道重丘山忠存畎畝潛德弗耀遂遺明<lb/>
月之珠積慶有餘上動蒼旻之鑒屬時英嗣為國藎臣<lb/>
兹誕布於制麻俾晉持於國柄報本義方之效益大顯<lb/>
揚加恩公爵之封尚欽褒節可<lb/>
<pb n="KR4d0351_WYG_007-27a"/>
　　　杜範母追贈制<lb/>
勑鴻鈞氣轉具曕漢相之登鸞誥恩加載錫陶親之服<lb/>
爰頒顯册以賁幽宫具官杜範母某氏夙奉姆儀能執<lb/>
婦道敬夫以賓禮宜室宜家教子以義方惟忠惟孝積<lb/>
行累功之培植調元贊化之顯揚寸草春暉永感昊天<lb/>
之罔極焄蒿雨愴允懐濃露之重沾尚其時歆服此褒<lb/>
䘏可<lb/>
　　　杜範妻追贈制<lb/>
<pb n="KR4d0351_WYG_007-27b"/>
勑冢宰率屬掌治式孚命相之賢夫人積行累功宜渙<lb/>
加封之號徽恩誕錫懿德其光具官杜範妻某氏婉娩<lb/>
聴從温恭淑謹能勸以義閔君子之勤勞不惟其官望<lb/>
名臣之事業為今日上台之地慰生平内助之功象服<lb/>
是宜既久正小君之位鵲巢所致爰峻陞大國之華可<lb/>
　　　陳韡父孔碩已贈宣奉大夫可特贈光禄大夫<lb/>
　　　制<lb/>
勑涓吉中辛蕆儀宗祀神祗祖考已孚來格之忱内外<lb/>
<pb n="KR4d0351_WYG_007-28a"/>
臣工溥洽順成之慶廼睠從臣之均佚載嘉名父以追<lb/>
封爰播明綸以光幽壤具官陳韡父孔碩禀資夐絶志<lb/>
節姱修師友淵源所從來者逺矣典刑氣象今罕得而<lb/>
見之於中存至正大公所至有惠政嘉績宜生賢於盛<lb/>
代屹為國之重臣忠孝一門輝華再世肆受釐於宣室<lb/>
宜加畀於幽宫晉陞二品之聨益大一人之慶尚其不<lb/>
昧庶或時歆可<lb/>
　　　陳韡母淑人田氏可特贈永嘉郡夫人制<lb/>
<pb n="KR4d0351_WYG_007-28b"/>
勑維秋季月涓日中辛五室九筵丕闡明堂之祀百僚<lb/>
庶尹悉均惠澤之霑旌爾前聞光於内祀具官陳韡母<lb/>
田氏孕慈華閥配德英儒賓敬弗渝宜暮年之偕老義<lb/>
方既效遽朝露之溘先死生契闊之難忘悽愴追思之<lb/>
如在母貴以子爵眂其夫廼睠東嘉為今上郡兹厚追<lb/>
封之典永孚報德之休尚其時歆服此華寵可<lb/>
　　　陳韡繼母淑人鄭氏可特贈永陽郡夫人制<lb/>
勑合宫蕆祀慰神祇祖考之思宣室受釐旌内外臣工<lb/>
<pb n="KR4d0351_WYG_007-29a"/>
之孝母後先而如一福錫歛以惟均具官陳韡繼母陳<lb/>
氏孕淑名門來嬪哲彦閔勞而勸以義不替珍鮭之供<lb/>
相敬之禮如賓何嫌膠鸞之續睠時英嗣為國從臣恩<lb/>
沾均佚之餘禮重追封之典瞻彼南譙之奥壤實今東<lb/>
楚之上游兹誕陟於褒崇示溥延於優渥尚其不昧庶<lb/>
幾時歆可<lb/>
　　　趙葵祖棠追封制<lb/>
勑稽古彌文對時大享奉幣陳潔爼潜孚報本之誠下<lb/>
<pb n="KR4d0351_WYG_007-29b"/>
詔頒舊章庸沛漏泉之澤乃睠輔臣之忠藎聿追祖考<lb/>
之褒崇爰示贊書以光幽窌具官趙葵祖棠學窮聖奥<lb/>
譽振儒英善積慶餘閥閲聲光之自始源深流逺子孫<lb/>
勲業之相輝再傳宻副於樞庭均佚暫恬於家食兹明<lb/>
禋之既舉宜寵數之再加昔懋顯揚甞領東宫之傅今<lb/>
加優䘏爰陞左棘之孤尚其有知歆此無斁可<lb/>
　　　趙葵祖母追贈制<lb/>
勑登賢宥府爰疏寵於前聞有命昕庭并追榮於内助<lb/>
<pb n="KR4d0351_WYG_007-30a"/>
誕揚隆施式表流光具官趙葵祖母某氏端淑閨儀肅<lb/>
雝婦道敬夫以賓禮宜室宜家教子以義方惟忠惟孝<lb/>
果秀鍾於國棟兹妙斡於天樞宜膺望郡之封丕衍漏<lb/>
泉之澤欽予時命惟乃之休可<lb/>
　　　趙葵祖母追贈制<lb/>
勑維秋季月諏旦中辛展采總章既順成於天慶受釐<lb/>
宣室爰誕錫於臣工睠於近輔之賢追報重闈之德其<lb/>
加異數以賁幽宫具官趙葵祖母某氏孕淑名門來嬪<lb/>
<pb n="KR4d0351_WYG_007-30b"/>
英彦婉娩聽從而著德温恭惠淑以謹身生子生孫果<lb/>
相先於勲業惟忠惟孝信俱謹於朝廷矧惟副樞筦以<lb/>
運籌帷亦既有爵位以畀祖妣恩徽未艾已久正於小<lb/>
君禋霈誕敡宜晉加於大國尚其不昧庶或時歆可<lb/>
　　　趙葵妻追贈制<lb/>
勑宗祀明堂昭格天臨之鑒予有大賚併䟽漏泉之恩<lb/>
爰示睠於近臣悉追榮於内助具官趙葵妻某氏柔嘉<lb/>
維則淑謹其身賓敬從容閔勤勞而勸義閨儀雝肅致<lb/>
<pb n="KR4d0351_WYG_007-31a"/>
爵位而起家政期偕老於暮年奚謂溘先於朝露兹惟<lb/>
大享載飾彛章撫寧郡之舊封既驗鵲巢之效渙長沙<lb/>
之新渥載昭象服之宜尚其熒魂歆此褒恤可<lb/>
</p>
<p>
</p>
  </div>
<div>
                <head>楳埜集巻八</head>
    <p>
<pb n="KR4d0351_WYG_008-1a"/>
欽定四庫全書<lb/>
　楳埜集巻八　　　　　　宋　徐元杰　撰<lb/>
　　書<lb/>
　　　白左揆論時事書<lb/>
末學晩生身在化冶前日擬再造潭邃傾瀝所以燕厦<lb/>
之私偶久病喘值此雪寒變作痁疾坐是惟有形留神<lb/>
徃而已仰惟景運時開真儒大拜積隂之久瑞雪朝飛<lb/>
甫聴宣麻紅輪舒彩盎晴光者數日此可以覘世道福<lb/>
<pb n="KR4d0351_WYG_008-1b"/>
矣然連日外間妄論云云天又為之隂雪此在聖上固<lb/>
有定見未必如是加以都人惶惑又謂楮將易新故物<lb/>
價穹而楮直損不可不斟酌為之曉諭恐傳播愈逺適<lb/>
為幸災者乗之則國計所係非輕先丐鈞念某前日面<lb/>
承鈞㫖下體菲葑以搜訪人才為先務仰見開誠布公<lb/>
垂福世道者如此顧惟某生長窮鄉交游不廣所知之<lb/>
者惟得之於衆如李韶之耆艾骨鯁如方大琮之文學<lb/>
氣節王遂徐清叟之議論激昻吳泳趙汝騰之詞翰稱<lb/>
<pb n="KR4d0351_WYG_008-2a"/>
職其他如湯巾明朱氏之學黄濤奏潁川之最劉應起<lb/>
負敢言之聲陳昉勵難進之節黄朴李昻英之直心正<lb/>
氣而久寘閒散楊棟黄自然之民庸藹著而未加收召<lb/>
凡此者皆海内士論之所屬物望之所歸至若班朝之<lb/>
彦雖未能盡識凡平日之所訪聞者如丘廸喆陳詹陸九<lb/>
淵趙隆孫湯中葉夢鼎畢允升葉夢得陳恊趙時煥柴<lb/>
夢規游爚諸人皆有直氣每見其于職事間敢與長官<lb/>
抗敢與大臣争敢斥都司之不仁者也其他所知未悉<lb/>
<pb n="KR4d0351_WYG_008-2b"/>
别又採訪以聞今天日開明之朝將為潛消隂邪之計<lb/>
莫若早為陽長之圖泰之㧞茅連茹以彚而進於此二<lb/>
十餘士之外誠當充包荒之量拓馮河之勇更加搜訪<lb/>
不以遐遺而後消亡朋比之私一正吾君以皇極大中<lb/>
之道庶幾交相維持乎君道之正洪範九疇之叙凡闗<lb/>
於天文地理人事之紀者日日参酌而修明之某受知<lb/>
既深日夜念此力疾藁控惟是識見未真狂僭所及惟<lb/>
大丞相矜其愚而亮之幸甚<lb/>
<pb n="KR4d0351_WYG_008-3a"/>
　　　白二揆論時事書<lb/>
聞諸伊川程子曰古昔聖王之君天下也治之而争奪<lb/>
息道之而生飬遂教之而倫理明又繼之曰不先天而<lb/>
開人各因時而立政至哉斯言盖謀人國家者不可一<lb/>
日而不講也矧今天啟休明朝登碩哲周召夾輔民具<lb/>
爾瞻舉國欣欣然望太平之有日然以千載所難得之<lb/>
嘉㑹當為一日不可緩之令圖古者堯舜之世其知在<lb/>
急先務其仁在急親賢今旁招俊彦柬用名賢固已彬<lb/>
<pb n="KR4d0351_WYG_008-3b"/>
彬而進然分布内外之士貪亷不可貿亂賢否不可混<lb/>
淆遺逸踈逺之才不可不汲汲於搜訪使之㧞茅連茹<lb/>
起赴泰之㑹此今日㝡急之先務而知及仁守所當早<lb/>
加之意也夫古者治民而争奪息其化流必自近始今<lb/>
畿甸之近冦竊縱横行道徃來之人或多震怖不可嚮<lb/>
邇江海魚鹽之利皆權門勢家之竊據而乗間伺釁以<lb/>
誨盗納侮者充斥於蘇秀常潤之區國法不存奸民争<lb/>
利偽㑹莫禁祇見夫楮直之日虧銅錢浸消幾盡於商<lb/>
<pb n="KR4d0351_WYG_008-4a"/>
舶之外泄而况諸郡之郵置不嚴命令不可得而信邊<lb/>
境之間諜不審虛實不可得而知脫有緩急正恐事至<lb/>
而憂不若事豫則立之所宜速圖也然則治之而争奪<lb/>
可息非監司牧守責乎厥今邉疆之吏未必皆擇臺郡<lb/>
所委未必皆賢州縣貪虐無所懲畏甚至廵警之職或<lb/>
飬冦以漁其利者亦多矣况自清野之令行而屯田無<lb/>
所施自户版之籍湮而差役不以等自鹽法之屡變而<lb/>
商賈日以困自牙契之拘敓而公私為之傷自義米之<lb/>
<pb n="KR4d0351_WYG_008-4b"/>
樁留而凶荒無以備長淮千里民無還定之期浮江而<lb/>
南家有愁歎之苦有司虐取不一而足甚而未嘗調戍<lb/>
而軍期為之峻征所至旱傷而守令不以實告民怨鬱結<lb/>
長此安窮根本内摇釁隙外啟儻不道之以懐生之樂<lb/>
寜保其不懐等死之心愚恐吾國所憂不在邊疆而在<lb/>
蕭墻之内也今欲開之以生理上則有朝廷之責下則<lb/>
有州縣之責何以言之鹽法不可不還𣙜務牙契不可<lb/>
不還常平義倉不可不還州縣此朝廷之責當勇於改<lb/>
<pb n="KR4d0351_WYG_008-5a"/>
圖者也屯田當審度地宜而詳為之經理版籍當挨究<lb/>
字號而善與之推排保甲當嚴切舉行先城市而後田<lb/>
野此州縣之責當謹於奉行者也雖然争奪息而生飬<lb/>
遂此所謂明政之舉也至若教之而倫理明則人心正<lb/>
而民經定矣竊聞夫師道立則善人多故善政不如善<lb/>
教之得民也若昔舜命九官教民播種之後兢兢然慮<lb/>
百姓之不親五品之不遜急先命契為司徒使之敬敷<lb/>
五教而不容緩若臯陶五刑之明所以弼五教之所不<lb/>
<pb n="KR4d0351_WYG_008-5b"/>
逮<hi>原闕</hi>是以任賢使能以致中興詩人歌曰天生烝民<lb/>
有物有則民之秉彛好是懿徳是盖周道燦然復興之<lb/>
本也又歌曰侯誰在矣張仲孝友此又周邦論道經邦<lb/>
之所由来也矧今貳公𢎞化為世宗師人莫不以孝友<lb/>
之風著於家庭者稱之今欲教訓正俗興起人心莫若<lb/>
蒐舉耆舊宿學之士求其踐履之純篤講明之切實者<lb/>
尊用一二以為内外師儒之官然後至於每郡教職皆<lb/>
不可不謹其選將使吾道浸明士習丕變亦豈無豈弟<lb/>
<pb n="KR4d0351_WYG_008-6a"/>
友恭之彦自得於時文雕鏤之外者如是而民俗之不<lb/>
變未之信也雖然愚又聞成周以八法治官府一曰官<lb/>
屬而至八曰官計盖王國之官也由今而論則省部臺<lb/>
府實有當任其責者故朝堂㑹議責重於都曹某濫員<lb/>
曹属職不能舉當在罪典姑請汰去俾守本職别乞博<lb/>
采時望精選材實以稱是任此都曹之職當遴選也然<lb/>
至於堂之曹胥莫非王官之秩今乃罕知祖宗典故實<lb/>
嚴於考察功過之都曹甚至簿書期㑹皆渙散紛亂而<lb/>
<pb n="KR4d0351_WYG_008-6b"/>
無考籌帷機宻亦彰灼播傳而莫禁此非一日之故也<lb/>
某等乞自今日凡治王國官府請鈞判責都曹之曠怠<lb/>
凡舉簿書期㑹許都曹覈吏職之稽違夫如是則職有<lb/>
所摠責有所分而體統正矣則夫運化鈞於上者惟曰<lb/>
大明慶賞刑威以詔廢置予奪之使簿書期㑹獄訟錢<lb/>
榖甲兵之事莫不悉分任於省部之職守必也精選其<lb/>
人各當其任則或可以治財或可以治兵或可以總計<lb/>
要使朝無倖位官無失職如此則邦國都鄙之治舉矣<lb/>
<pb n="KR4d0351_WYG_008-7a"/>
而今而後凡漢王吉長䇿之奏蜀諸葛孔明出師之表<lb/>
可不為今日陳之乎公道日以明國典日以揭天下無<lb/>
不可為之事孟子曰國家閒暇及是時明其政刑雖大<lb/>
國必畏之何憂乎國計何憂乎敵兵是意也人皆能言<lb/>
之豈非大丞相所素講明者乎某末學踈庸叨恩超躐<lb/>
誠念幸得遭遇天日開明之時道揆端凝翕孚人望中<lb/>
外傾心企足以竢太平之效用是拳拳愛助輙獻野芹<lb/>
情切辭煩自速罪罟惟大賢容人而矜亮之<lb/>
<pb n="KR4d0351_WYG_008-7b"/>
　　　再白左揆論時事書<lb/>
初四日謁政府游李二公相與論及才難又兼連日聞<lb/>
上每每思山相之有材不但御殿言之講筵間亦言之<lb/>
不知幾遍矣徃徃皆謂邉處方殷累日憂形玉色若有<lb/>
頗悔作新之意此則某廢食忘寝為之涕零也是以程<lb/>
中書胡察院所奏或以今為太遜或以今為避權某正<lb/>
恐豈無他人因此曲為山相地者適聞集賢已奏樂凱<lb/>
但不敢數簉面言區區愚忱竊謂稍欲寛上之憂莫若<lb/>
<pb n="KR4d0351_WYG_008-8a"/>
疾速催趣趙同知來坐於政府庶幾緩急頗為可恃上<lb/>
亦當必遽興有材之思大丞相以為如何某適又聞畿<lb/>
近流民奔散四擾盗賊所在縱横加之都城夜警彌滿<lb/>
此皆可慮今茲所患實在乏材四方延頸日日願除目<lb/>
久未翕副其望豈以天下如此其大終於乏人哉區區<lb/>
謹瀝血誠具劄申悃欲望鈞慈先宥某僭躐之罪早與<lb/>
集賢商量速賜審擇錢榖甲兵所委之人與夫部使者<lb/>
牧守之寄日下陳奏乞聖上降㫖令執政侍從兩省臺<lb/>
<pb n="KR4d0351_WYG_008-8b"/>
諫公舉内外文武臣各若干人等第推薦仍令結罪保<lb/>
舉見之賞罰然後白公朝参酌審量而用之兼某嵗晩<lb/>
奏劄貼黄乞置文武官簿籍已得㫖依及所乞照藝祖<lb/>
禁稱恩門門生之類皆沐矜允施行至今未見吏部條<lb/>
具此亦不可緩者某適又借得一本逹賢錄乃前賢薦<lb/>
士條例併此<graphic n="KR0819" url="https://raw.githubusercontent.com/kanripo/KR-Gaiji/master/images/KR0819.png" mimeType="image/png"/>納以呈欲乞鈞覽詳某此簡并劄中愚<lb/>
見併賜轉逹集賢伏乞鈞照<lb/>
　　　再白左揆書<lb/>
<pb n="KR4d0351_WYG_008-9a"/>
嘗謂大丞相為天子之腹心公忠對越精宻謀惟共扶<lb/>
世道惟懼無以副宇内之望凡所差誤不逺而復可也<lb/>
一有疑似救於未然諉曰姑順某人之請世道謂何觀<lb/>
聽甚可畏也今聖上作新大化任賢各隨其噐而必委<lb/>
心輔佐粤從爰立上應天和下叶民望且每事虛心以<lb/>
盡下直世道一泰之機第適來隨衆恭陪廟論謂啟擬<lb/>
曹錫守無為上疑問之而大丞相對以有僚属薦引不<lb/>
得不奏某聞之懔懼無所措躬竊謂薦引非難用其薦<lb/>
<pb n="KR4d0351_WYG_008-9b"/>
者為難然知其不可則痛絶之不一絶之雖至尊之前<lb/>
猶力争也况其下乎邉郡何地今日何時某與克家亦<lb/>
何心先生謙柄尊光重於禁止今除目已頒使僚屬恐<lb/>
懼而已且某軰惟見其一第四十年矣昨為江山有可<lb/>
觀者前日克家以無為乏守求可薦者於某相與四顧<lb/>
頗歎才難謾以此商量告之大丞相惟用否如何耳茲<lb/>
聞訓語尚幸其人未必来命雖已頒然不可不思以處<lb/>
之况邉郡不可一日無人莫若取自鈞慈急就在近選<lb/>
<pb n="KR4d0351_WYG_008-10a"/>
擇一官權其職事盖彼前此已有召命今在家居聞其<lb/>
有九十之親難以輕徃少頃丐祠之請亦無痕跡也所<lb/>
謂選擇權攝㫁不可緩靖惟某不肖叨恩稠重忍負化<lb/>
鈞蚤夜憂時心切茍可誦所聞告諸君相者不以身事<lb/>
計也恃大丞相能察其心爾不然何所逃罪亟抒真悃<lb/>
惟大丞相亮之<lb/>
　　　白二相論時事書<lb/>
末學小生叨恩稠重辱在一陶埏埴之内拳拳忠愛動<lb/>
<pb n="KR4d0351_WYG_008-10b"/>
息靡忘矧當聖化作新朝綱振飭舉世傾矚以需平治<lb/>
之效然羣臣雖召而事任未周公是雖明而觀聽尚欝<lb/>
是以錢榖甲兵之事日至廟堂每歎未有叶心經理運<lb/>
掉之才監司郡守之選多缺其人未有能副周咨蕃宣<lb/>
之託况乎邊遽之交馳將帥之未擇以至上闗玉食<lb/>
之所甚憂人咸謂昔者之柄國所失病於專今焉之夾<lb/>
輔所慮過於遜經筵既以是言之矣徃徃君心責治如<lb/>
饑渴之望飲食人心願治如倒垂之望救觧而廟堂之<lb/>
<pb n="KR4d0351_WYG_008-11a"/>
持重謹審更相推遜俱莫敢專然今日之所㝡急者國<lb/>
用方匱莫急於選掄任使以寄斡旋調度之司外患方<lb/>
殷莫急於搜求勇智以課攘刦捍禦之效二先生天下<lb/>
之大老中外翕然傾心焉亦既皆虛心無我以来天下<lb/>
之善同心輔政以共天下之功上眷亦既如一而國事<lb/>
有不容緩某人可辦某事某材可任某責某帥可當某<lb/>
方靣或進某以尊朝廷或出某以衛邦國或分委以任<lb/>
某道皇華之重随材噐使捨短取長功可使也過亦可<lb/>
<pb n="KR4d0351_WYG_008-11b"/>
使也亷直可使也貪詐亦可使也特在廟堂㑹聚衆士<lb/>
参酌審訂立定課程每日考覈而用之不過用之各當<lb/>
其所謂宜日下審處如捄頭然豈可悠悠坐待不覺嵗<lb/>
月之虛擲凡若是者計皆大丞相之所深憂而天子之<lb/>
所不得怡者也不特要路以是言之不特同列以是言<lb/>
之舉天下亦莫不以是言之及是之時汲汲圖慮懇懇<lb/>
講求使材能智勇参錯中外日計不足月計有餘凡布<lb/>
除書必孚羣望事任既皆有屬中外可保無虞少或遷<lb/>
<pb n="KR4d0351_WYG_008-12a"/>
延緩不及事此某蚤夜所以隐憂而言之不覺涕零也<lb/>
區區之愚欲望鈞慈惻然時艱亟務𢎞濟請自日下為<lb/>
始照已分日當筆凡在朝在外除目斟酌劑量隨材擬<lb/>
用更互呈禀而後奏聞或决擇未下則参諸近臣之賢<lb/>
而審訂之各求以濟國事如是而後日日契勘在内得<lb/>
若干人在外得若干人在邉方得若干人孰治甲兵而<lb/>
後以課其驗孰司錢榖而可以顯其能孰捍外侮而可<lb/>
以旌别其膽略人材以用而後見智識以廹而後精全<lb/>
<pb n="KR4d0351_WYG_008-12b"/>
在夫奮厲有為而已<lb/>
　　　與袁右司書<lb/>
某仰承眷予之隆輙瀝憂愛惓切之悃某踈愚晩生竊<lb/>
第過分動息凛凛誓當何以糜捐於他日雖此惸疚偷<lb/>
生每聞時事之難處不翅已事之深憂况於事變不齊<lb/>
日甚一日之難乎猶幸江鄉連年小稔略得少舒憂顧<lb/>
故朝夕天香惟切屡豐之禱屬聞閭巷老稚相語近日<lb/>
制閫下買木之令將以為邉防排义樓串此軍期也不<lb/>
<pb n="KR4d0351_WYG_008-13a"/>
可一日緩問其數合江東二十萬上饒一郡一萬五千<lb/>
其徑寸則尺以上至尺五如此等木他處未知有無鄉<lb/>
間何以有此近年有司科造上供船及和糴船㳂港二<lb/>
三十里問悉童其山茅葦相望忽爾薪炭踴直倍於徃<lb/>
時盖近市無採樵之地已數年矣執事必深知之今茲<lb/>
市木出於朝家之不得已然區區之愚竊謂事之體勢<lb/>
當論可否不徒狥時之緩急今江左為立國之地而兩<lb/>
淮為之藩籬故御外者必深於理内凡可以培固根本<lb/>
<pb n="KR4d0351_WYG_008-13b"/>
者靡不用其情茲盖國家素所審重者故凡為士自㓜<lb/>
讀論語曰道千乗之國敬事而信節用而愛人使民以<lb/>
時程伊川謂推之天下亦不過如此今茲春種方興胡<lb/>
為不深度時宜乃輕出令今九州四十餘縣徒責其所<lb/>
甚難處之事繁費横擾田野鼎沸公私皇皇三春東作<lb/>
丁壮就役氣歩弗凖疾疫徧延救死扶傷之餘田萊多<lb/>
荒未加墾闢猶頼今嵗尚有閏月更可補一月工夫恍<lb/>
傳市木之令人人駭視家家涕零傍港數十里間既無<lb/>
<pb n="KR4d0351_WYG_008-14a"/>
木之可採惟將採之逺山窮谷不知幾夫可運一木幾<lb/>
日可至瀕溪幾月可至大江之間况山州灘流淺狭難<lb/>
載木堅不浮有司惟日督辦九州一日之内不知打了<lb/>
幾千頓棒田野之間不知幾千家慟哭又聞期限只在<lb/>
春夏之交秧畦方成徒木所過率皆羊腸丘堘所損可<lb/>
勝計哉况木數之多木徑之巨必難強其所無前嵗秋<lb/>
成之役陸運和糴只米擔之夫爾道路充塞徃来挺刃<lb/>
交迎將校又皆無識儻非仁人開藩善於區處倉猝之<lb/>
<pb n="KR4d0351_WYG_008-14b"/>
間幾於激成大變某自聞此令日夜寝食俱廢又以姓<lb/>
名凶惡不敢上書廟堂每念受國大恩絲髮無所補報<lb/>
今茲目睹田閭之嗟泣又念邉備之警嚴方春農時二<lb/>
者俱重心惟權度當揣其彼善於此者莫若擇淮鄉有<lb/>
木度多寡去處作急計置不必厚取徑寸不必過責堅<lb/>
剛惟以置堡於要衝為當先惟以挿柳於春月為當務<lb/>
若排串則䕶堡柳於未成若淮鄉木少則度宜而專求<lb/>
於新安廬阜多木之鄉是特彼善於此之䇿也今日上<lb/>
<pb n="KR4d0351_WYG_008-15a"/>
䇿理内御外莫若公任賢使能之道力信賞必罰之政<lb/>
持以定力備邉禦戎屯田置堡而急於擇得其人爾否<lb/>
則因仍比年積習輕率舉事不聽規諫終憚改作無以<lb/>
權衡而救過姑舉其槩楮幣極矣塩法壊矣邉禍慘矣<lb/>
守令多輕畀州縣不可為矣幸天私我邦併福我大江<lb/>
以東之區名賢登朝可以推夙昔力行好事之心宻賛<lb/>
廟謨而審處之公私望賜不翅饑渴之望飲食不翅倒<lb/>
垂之望捄觧徃年兵戈半天下耗國殘民甚矣然人心<lb/>
<pb n="KR4d0351_WYG_008-15b"/>
尚依依日望其更生天命尚眷眷數形於譴告去冬之<lb/>
雷今春之雨亦可慮也吾君吾相夙夜畏天之威救民<lb/>
之命續迓宗社靈長之休不可以時事為尤難不精思<lb/>
所以處其難也某他無告處前日已告鄉契舊韓逹尊<lb/>
必沐矜亮其愚有以宛轉江左為立國之地根本深為<lb/>
可憂况使民以時若此大役雖秋成後不可輕舉况春<lb/>
種時乎設此役不改何敢望秋成今凡事多致天怒尤<lb/>
當思所以感召和氣通國望稔舉天下寛多少憂惟執<lb/>
<pb n="KR4d0351_WYG_008-16a"/>
事亟圖利之<lb/>
　　啟<lb/>
　　　及第謝丞相啟<lb/>
南宮奏賦已不逃揚粃之譏北闕登名復有甚積薪之<lb/>
媿退省僥踰之過分端由造化之嘘枯敬贄瓣香爰緘<lb/>
尺櫝伏念某媻姍百出艱苦半生勉焉加篤學之功求<lb/>
以為進道之實窮理致用父師誨誘之諄諄修身治心<lb/>
蚤夜持循之汲汲非止為利禄計要不辜天地生娛侍<lb/>
<pb n="KR4d0351_WYG_008-16b"/>
家庭粗得事親之樂羣居里黨嘗玷㧞俗之稱深惟茍<lb/>
脱文墨之中則亦期為事業之地韓昌黎屡屈於唐選<lb/>
無患有司之不明賈洛陽獨右於漢庭猶病少年之太<lb/>
銳方一札重賔興之申飭俾四方来學術之邃深欲其<lb/>
該此理之精㣲足以定終身之根據用是三獻而後售<lb/>
幡然一鳴而皆驚屬吾皇御宇之八年侈盛世臨軒之<lb/>
再䇿光明緝熈之聖學渾乎卓冠於五三本原功用之<lb/>
常談何以仰禆於萬一盖治法有不離於道法惟誠心<lb/>
<pb n="KR4d0351_WYG_008-17a"/>
則能悟於上心不揣瞽言冐通宸聽班先鼇首慙無眺<lb/>
董之忠䂓䜟冷龜山敢繼汪劉之遐武捫心知自拊已<lb/>
奚堪茲盖恭遇某官道貫乾坤量包溟渤踵伊周之盛<lb/>
軌兼姚宋之全材嘉定紹定之䂓模相業始終之如一<lb/>
越國魯國之功烈家聲先後之相輝以一身遏萬變之<lb/>
衝任千古所獨難之事引君當道報國惟賢自一秉於<lb/>
洪鈞已九書於黄牒凡中外材能之衆知範圍埏冶之<lb/>
歸遂得㣲踪猥叨誤渥某敢不懋加激勵圖報選掄語<lb/>
<pb n="KR4d0351_WYG_008-17b"/>
王曽之平生初不萌温飽之志建子陽之長䇿庻永懐<lb/>
遭遇之榮嚮徳之私有言則淺<lb/>
　　　賀丞相除太傅啟<lb/>
竊以帝師避寵公傅加崇執勲臣不自滿之心抗物表<lb/>
所難窺之識鄧禹以元勲而拜適當炎圖復振之餘周<lb/>
公由夾輔而陞有俟姬室太平之盛盖位上公者固優<lb/>
於上眷而志極治者無意於極榮用能陶海宇之安恬<lb/>
亦可律臣工之躁競寸心皎日千古髙風恭惟某官許<lb/>
<pb n="KR4d0351_WYG_008-18a"/>
國公忠靖邉勲烈心勤勞於夙夜手旋轉於乾坤一謀<lb/>
慮一施為有鎮静而無可乗之隙大變異大拂亂坐消<lb/>
弭於不動色之間上謂無官之可酬久徯維垣之蚤正<lb/>
冲遜流譽以元功退處於罔功嗣續増光欲紹定齊休<lb/>
於嘉定外以致百蠻之效職内焉期四海之迓衡浸格<lb/>
淳風乃嚴盛典然後與人主坐而論道庶幾佑烈祖於<lb/>
以格天此皆大丞相之本心盖亦古元臣之卓見爰中<lb/>
立三公之位宜鎮居兩地之華徳義可尊益𢡟相業三<lb/>
<pb n="KR4d0351_WYG_008-18b"/>
十年之盛華夷咸服乞躋人間第一品之隆際天蟠地<lb/>
以無前亘古窮今而未有某依身化地矯首鈞天奉千<lb/>
嵗之夀觴但切龜齡之仰祝戴萬間之厦屋深慙燕賀<lb/>
之莫前企嚮良深涓泓未竟<lb/>
　　　代莊文府賀丞相冬至啟<lb/>
厯驗中星喜恊新陽之動位隆上宰茂膺景福之來四<lb/>
海交懽一堂胥慶恭惟某官精忠貫日盛徳格天氣應<lb/>
五雲丕闡調元之化景添一線宻聨補衮之功江淮嚴<lb/>
<pb n="KR4d0351_WYG_008-19a"/>
䕶於風寒民物翕陶於春育對時受祉與國同休某猥<lb/>
以近宗欣逢盛旦馳神潭邃愧莫陪珠履之塵寓敬緘<lb/>
藤冀仰徹氷矑之矚深慙簡率倍切凌兢尚冀鈞慈俯<lb/>
垂鑑察<lb/>
　　　賀知院冬至啟<lb/>
序應迎長開兩間之生意道隆贊化集二府之殊休和<lb/>
肇乾坤驩均蠻夏恭惟某官至誠無息和氣與參經緯<lb/>
武文喜添長於綵線權衡造化盍進掌於洪鈞茂對迎<lb/>
<pb n="KR4d0351_WYG_008-19b"/>
長即登虛右某依歸有日邂逅書雲列炬環瞻阻簉充<lb/>
賔之賀柔緘修慶少攄獻履之恭仰冀鈞慈俯垂鑑察<lb/>
　　　賀㕘政冬至啟<lb/>
斗杓肇指新一陽來復之辰台鼎宻㕘衍百福攸同之<lb/>
慶朝廷増重蠻夏交懽恭惟某官風采强朝氷儀肅物<lb/>
忠存貫日宜愛景之添長徳妙格天恊慶雲之紀瑞茂<lb/>
對寵光之錫遄膺虛揆之登某幸甚逢辰居多竊庇曕<lb/>
依数仭阻陪厦賀之塵申飭寸緘宻囿春生之意<lb/>
<pb n="KR4d0351_WYG_008-20a"/>
　　　賀樞宻冬至啟<lb/>
律應黄鐘式際復陽之長謀深紫府有開泰祉之來宗<lb/>
社奠安寰區鼓舞恭惟某官精忠日貫令徳冬温任重<lb/>
御兵備塞謹風寒之䕶憂深謀國履霜知氷至之堅妙<lb/>
斡洪樞亟登揆席某猥塵近屬欣際昌辰數仭瞻前愧<lb/>
莫躬於燕厦六符旁燭但仰徹於魚緘<lb/>
　　　賀京尹冬至啟<lb/>
陽剛七日之來道逢浸長京邑四方之本化與俱新茂<lb/>
<pb n="KR4d0351_WYG_008-20b"/>
對昌辰益隆睿眷恭惟某官儀端氷操徳粹冬温星暎<lb/>
文昌芳潤發揮於經幄日瞻師尹精明彈壓於神臯拊<lb/>
黄鐘應律之辰階紫府持衡之地某逢辰何幸竊庇惟<lb/>
多引脰賔榮愧莫陪於厦賀攄心箋敬但冞切於旌飛<lb/>
　　　賀秀安濮王冬至啟<lb/>
清臺占厯開一陽萌動之機朱邸對時衍百世本支之<lb/>
慶陽剛滋長福履冞穹恭惟某官望重麟宗眷深龍扆<lb/>
為善最樂喜迎紅日之長大雅不羣允恊黄鐘之奏自<lb/>
<pb n="KR4d0351_WYG_008-21a"/>
天祐吉與國同休某猥與宗盟仰依宇覆壯懐善頌莫<lb/>
陪賀厦之塵寓悃柔牋宻囿生春之意<lb/>
　　　賀少傅少保冬至啟<lb/>
律應鳯鳴新一陽之萌動徳尊麟角隆百世之本支茂<lb/>
對昌辰倍迎景貺恭惟某官班穹瑶牒眷重藻旒粹蒼<lb/>
姬師保之儀刑有東平禮樂之氣象道乗浸長國與同<lb/>
休某猥綴末班宻依巨覆<hi>以下同前</hi>
　　　謝范恭政啟<lb/>
<pb n="KR4d0351_WYG_008-21b"/>
屡牘丐閒期便親闈之奉一麾誤渥迄知化冶之歸竊<lb/>
揣分以凌兢第傾忱而飛越伏念某丘園陋蹟泰華㣲<lb/>
塵所抱弗宏每積僥踰之愧自知甚稔敢萌榮進之私<lb/>
靖循頃嵗之超升何有明時之補報及告歸而纒疾知<lb/>
引咎以請祠方恬故業之尋驟玷專城之寄斗牛間氣<lb/>
昔稱鐔浦之名邦刀劍成風今染潢池之餘習吏猾尚<lb/>
紛於蠧倖訟端交肆於䑕牙民罹饑饉而困於凋殘軍<lb/>
無紀律而豢於驕横林焚澤竭奚堪賦歛以求工錢乏<lb/>
<pb n="KR4d0351_WYG_008-22a"/>
楮輕尤懼秤提而未效數弊莫支於毛委一身如救於<lb/>
頭然矧是踈庸若為稱塞茲盖恭遇某官端凝山立沈<lb/>
静淵涵天工其代以人必欲庶官而無曠丞相而下奉<lb/>
職尚思共理之惟良敢云㧞穎之蹤竟累嘘枯之巧某<lb/>
揣量非據刻厲愈深㓗已雙溪願竭洗手奉公之報皈<lb/>
心萬芘無非鞠躬盡瘁之時縷縷所陳拳拳莫罄<lb/>
　　　通方漕啟<lb/>
掃執氷溪久起敬舍人之様参臺建水行依光使者之<lb/>
<pb n="KR4d0351_WYG_008-22b"/>
華謬分符竹於偏州喜奉教條於廣漕禮嚴事上書作<lb/>
恭先恭惟某官温醇華國之文明邃格君之學力量擎<lb/>
天之一柱<graphic n="KR0839" url="https://raw.githubusercontent.com/kanripo/KR-Gaiji/master/images/KR0839.png" mimeType="image/png"/>漢化之初更䂓模渡水之孤舟雅東山兮<lb/>
未出蚤騖功名之轍立參英雋之躔紅蘭香閣之望清<lb/>
紫界宮墻之勢絶正色處得言之地危箋輸憤世之忠<lb/>
鳯池彩筆之批動羞側媚螭陛青絲之立論必直前非<lb/>
及天命人心去留之機則渉國體人倫闗係之重惟知<lb/>
骨骾以救時病誰能首䑕而取世資宜於横翔急以勇<lb/>
<pb n="KR4d0351_WYG_008-23a"/>
退想在更生之畆亦攢杜老之眉是欲澤民可宜歛恵<lb/>
屡傳未信難閟藩符一寵固殊廼臨鄉部惟動諳於深<lb/>
弊斯具適於時宜沛然舒一道之利源隂以夀八州之<lb/>
命脉閩人就為轉運已追四諌之風流中書請併樞司<lb/>
更㸔一堂之宥宻某學非知體才不逮心木天粉户之<lb/>
間甚慙儒素竹使黄堂之上曷稱侯麾聖主恩深書生<lb/>
技短郡計凋零而預憐搏手縣輸挨積而未易疾鞭芘<lb/>
非得於懽顔窘必刑於初歩心傾指教行窺山斗之毫<lb/>
<pb n="KR4d0351_WYG_008-23b"/>
芒地近趨承坐借川雲之飛泳編摩字淺皈倚意深<lb/>
　　　通曽提㸃啟<lb/>
紫綍揚庭繡衣提庾鵷行重望為民瘼以一來驛轡先<lb/>
聲瞻星華而多善霜凝劇部風動列城竊以常平使者<lb/>
之尊莫若本朝官制之重自景祐以後或分𨽻漕憲之<lb/>
司至紹興以来乃併領茶鹽之職雖隨世更張之有異<lb/>
而量材任用之必公故十科可以得人在八使已云非<lb/>
古必擇謹厚端方之儒者始知源流本末之事宜所以<lb/>
<pb n="KR4d0351_WYG_008-24a"/>
明時亟煩良吏仰惟某官道尊徳溥仁熟知融四十圍古<lb/>
栢昻霄孤標挺挺九萬里雲鵬運海壯翼飄飄才名則<lb/>
賈君五虎之髙地位則卞氏六龍之貴不縁人助能結<lb/>
主知大郡承流人比黄次公之收飬中都職帑自膺趙<lb/>
文子之薦敡平登朝邸之班謙處穡臣之佐容臺議禮<lb/>
悉出鴻儒匠監飭材一新雉事洊屈贊地官之政實為<lb/>
升法從之階屬分蕩節以觀風即駕軺車而行部方醝<lb/>
法久弊而貿遷重困至民賦愈朘而雕瘵莫蘇屈公此<lb/>
<pb n="KR4d0351_WYG_008-24b"/>
來乃上之意要觀敏手少究閎模發廩濟時非但慰吏<lb/>
民之久望秉鈞接武行將問錢榖之幾何某踈窳㣲踪<lb/>
迂愚末學乆稔種學績文之譽徒劇崇瞻忝備飛書走<lb/>
檄之員將諧快睹首被榮緘之貺敢修慶櫝之恭恭惟<lb/>
某官道富淵源詞深根柢棘圍較藝桂得月以長香楓<lb/>
陛奏篇松帶霜而愈勁可盡攄以逺業何未快於亨衢<lb/>
南昌梅子真雖已假一軺而言事藍田崔斯立尚湏對<lb/>
二松以哦詩苐恐長材終難小用行踵中興之盛事遄<lb/>
<pb n="KR4d0351_WYG_008-25a"/>
參大政於明時某贊畫無庸依仁有幸昔願識荆州之<lb/>
面今獲聨士㑹之僚蓮幕事叢常有曠瘝之懼槐庭詠<lb/>
暇願聞教告之忠祈望之思敷宣罔既<lb/>
　　　與王實齋啟<lb/>
某春問率爾附贄尊嚮之忱伏想已經書月之照繼此<lb/>
埋頭小選日困塵紛浸缺嗣敬想望道徳典刑之懿每<lb/>
歎於人未見實齋何以自袪鄙吝拳拳韓仰夢寐以之<lb/>
時方多故無競維人耆儒鉅人國之蓍蔡也顧猶歛恵<lb/>
<pb n="KR4d0351_WYG_008-25b"/>
千里袖手碁局之外不惟蒼生渴膏澤之望後軰無先<lb/>
覺以為依歸又何所觀法以自見某来此深懼庸庸碌<lb/>
碌隨風愒日慙負夙知甚欲亟請一麾或為南来圖拜<lb/>
席間函丈之地夏初不量末學上恩過誤俾厠講筵尤<lb/>
深負乗之愧早夜兢惕莫知所以稱塞之萬一區區惟<lb/>
掇拾先儒已言每每於求心持敬粗瀝淺陋然幸專講<lb/>
魯論一書上亦熟於文公之舊注第惟空踈不足以當<lb/>
是任匪伊决請外矣前此惟實齋矜念因風不鄙送之<lb/>
<pb n="KR4d0351_WYG_008-26a"/>
以教雨一溉之潤謹當涵泳厥㫖推以告上矣邇来浙<lb/>
右亢陽甚闗玉石之抱在宮庭間數為露禱凡於寛民<lb/>
力處亦甚留念至於任人振淹㧞滯所當開廣意度者<lb/>
毎勸上與大臣亟圖之然揣輕㣲未易感格故久在兹<lb/>
選則愧耻積矣執事何以啟廸之旦旦以俟<lb/>
　　　囘南劍權守陳倅啟<lb/>
千里承流就借監州之重一麾誤渥乃徼交事之榮辱<lb/>
置鯉以先施愧問鴻之落晩恭惟某官器資凝厚問學<lb/>
<pb n="KR4d0351_WYG_008-26b"/>
淵渟氣攬地靈望重三山之人物文攻時病名髙六館<lb/>
之俊游天葩甚芬地芥早拾炳師宗於多士徧模楷於<lb/>
四方讀桃源之記曲江之文儒風翕變挹蕉山之雲平<lb/>
海之水教雨旁流早通籍於金閨盍簉班於玉笋謂即<lb/>
烟霄之凌厲復拘雷邑以徊翔牛刀肯綮而芒刃不傷<lb/>
龍山嵯峨而尹瞻猶聳尚迂驥足屈貳龍津仲舉清名<lb/>
題坐輿而古可作矣子簡敏手攝州事而利孰大焉不<lb/>
妨和風月分破之詞豈獨興海沂既康之詠棠隂綠處<lb/>
<pb n="KR4d0351_WYG_008-27a"/>
猶凝寳氣之祥芝檢頒初倚踵玉堂之武某分甘置散<lb/>
技㫁無他忽驟畀於竹符又躐承於𤓰戍雖天子俯憐<lb/>
其親老而書生深懼於才踈幸矣得賢屑兹假鎮遂竊<lb/>
合龜之契式諧睹鳯之私却行求及前人預包羞於血<lb/>
指舊政必以新告當取則於伐柯嚮徃惟深鋪棻罔既<lb/>
　　　回揚<graphic n="KR4159" url="https://raw.githubusercontent.com/kanripo/KR-Gaiji/master/images/KR4159.png" mimeType="image/png"/>倅啟<lb/>
耽玉水寛閒之野敢覬承流企鐔津闗决之賢喜將聨<lb/>
事愧未遑於初贄乃忽枉於先施欽佩柄謙榮増圭復<lb/>
<pb n="KR4d0351_WYG_008-27b"/>
敬惟某官天台間氣氷壑清標粤髙慈恩塔之名久喧<lb/>
洛陽紙之價種徳番江之李掾司文熊耳之芹宫諸公<lb/>
之墨剡瀾翻萬里之丹霄梯稳郎峯氣韻清入弹絲昌<lb/>
國園亭暇添種柳贊婉王人之畫題髙長史之輿實試<lb/>
功深虛懐眷切果渙十行之寵遂躋六院之榮要路在<lb/>
前急流俄勇枉赤城之仙斾来駕星屏騰寳劍之祥光<lb/>
即班天陛寜久寄劉賔客風烟之興已飫聞王海沂邦<lb/>
域之謡公其歸兮國之福也某無他妄想甘分索居誤<lb/>
<pb n="KR4d0351_WYG_008-28a"/>
膺符竹之分又躐葵丘之戍雖天子俯憐其親老然書<lb/>
生深懼於才踈幸通刺之名賢頼同流於聖化尚篤㫁<lb/>
金之好庶増聨璧之華尺素馳書坐負先風之愧一燈<lb/>
共績行分良夜之光皈嚮冞深編摩罔既<lb/>
　　　囘主司法啟<lb/>
持平三尺之書暫淹歩武參畫諸侯之幕行挹光塵先<lb/>
貽藻翰之施祇佩蘭馨之好恭惟某官學粹然而出正<lb/>
才卓爾以不羣文章天成笑孤鶩落霞之絺繪氣節冰<lb/>
<pb n="KR4d0351_WYG_008-28b"/>
凛繼茂林修竹之風流振翮明時蜚聲王路此日少試<lb/>
麯糵之手他時宜快雲霄之程囘翔屑領於墨曹深培<lb/>
偉望詳讞必公於丹筆多積隂功不妨詠官舍之梅誰<lb/>
敢犯參軍之仗臺府易逢於知已郡邑寜有於寃民權<lb/>
衡無私竚奏平反之最絲綸沓至趣歸要近之班某何<lb/>
有才名偶塵儒級濫領泛依之數曷為毗益之功祥刑<lb/>
喜際於英流聨事幸陪於芳躅親仁伊邇預深闓懌之<lb/>
私陳義甚髙願篤寅恭之契情之所嚮言則奚殫<lb/>
<pb n="KR4d0351_WYG_008-29a"/>
　　　囘權交代司法啟<lb/>
掾曹乗逸興惟時趨班見之行幕府喧雄材何幸託交<lb/>
承之契方飾柔緘而致敬忽先華翰之贈貽不敏謂何<lb/>
寓言愧甚恭惟某官擷英文苑騰價席珍修為皆日用<lb/>
之常講貫得家傳之正如斯學力玉成風骨之端凝所<lb/>
以儒科表出聲名之赫奕材以用而後見志隨事而可<lb/>
施威部初臨奚意收功於綵捧刑曹再試悉心據古之<lb/>
金科不即人而人自即之欲行道而道必行矣翕爾見<lb/>
<pb n="KR4d0351_WYG_008-29b"/>
知於當路暫焉借重於元僚獨精敏以蜚英稳薦敡之<lb/>
溢格金閨歩武少湏通籍之華玉峙丰儀竚勁立朝之<lb/>
節某受質弗頴渉道未涯於羣居素習之時盡學者當<lb/>
為之事偶塵誤渥方將遲次以讀書忽及戍期深懼鮮<lb/>
謀而曠職幸甚有同寅之便懽然叨交代之榮不彼教<lb/>
之其敢忽後塵之歩自此升矣尚庶幾逸駕之攀矯首<lb/>
情深揮毫語拙<lb/>
　　　回頼主簿啟<lb/>
<pb n="KR4d0351_WYG_008-30a"/>
堯階類對昔嘗幸窺豹之斑毛檄衡文今始快翔鸞之<lb/>
睹贈言蔑稱佩徳謂何恭惟某官秀出雩山珍儲瓊室<lb/>
蚤定文塲之光價茂揚藝圃之芳蕤其器大而信其道<lb/>
之𢎞所得深而見所誘之小收摘髭之科第如脱頴於<lb/>
錐囊名不論其低昂有異時之逺者官奚拘於小大顧<lb/>
行志之何如雖矮屋不堪擡頭而當路翕為刮目况委<lb/>
吏當聖人之㑹計宜主書盡職守之勾稽賢轍兹来窮<lb/>
鄉甚幸多士仰文星之莅止諸公歎書月之皎然為國<lb/>
<pb n="KR4d0351_WYG_008-30b"/>
得人宜受薦賢之上賞隨事稱職佇㸔䇿武於要津某<lb/>
藐爾孤惸寂然榮望方待盡於倚廬之日荷寵錫以<lb/>
銜袖之文褒揚既借於齒牙警誨又資於藥石半夜六<lb/>
丁之来下恐難侈於珍藏終日七襄而不成愧莫旌於<lb/>
瓊報其為銘<graphic n="KR0866" url="https://raw.githubusercontent.com/kanripo/KR-Gaiji/master/images/KR0866.png" mimeType="image/png"/>罔既敷宣<lb/>
　　　回張憲幹啟<lb/>
疏榮宸禁禆畫憲軺叱馭戒塗萬壑已増於秀氣諏龜<lb/>
視篆七州交沸於懽聲凡屬帡幪實均慶忭恭惟某官<lb/>
<pb n="KR4d0351_WYG_008-31a"/>
噐涵粹玉文富良金門地髙華夐絶王謝風流之舊性<lb/>
天超邁沉潛董劉淵海之深想平時氣槩之所期豈當<lb/>
世功名之難就纔騰芳於仕路亟宣譽於朝紳初筮司<lb/>
闗已奏亷勤之最再勞渉筆益加種績之工既操刀製<lb/>
錦於兩縣之間盍鳴玉曵履於九天之上尚循故事来<lb/>
佐穹臺綉衣專誅擊之威實資贊助丹筆致哀矜之意<lb/>
均頼平反雖輿情願沐於深仁然偉士難淹於婉畫况<lb/>
裒然舉首常居數百人之先則進此鵬程必在九萬里<lb/>
<pb n="KR4d0351_WYG_008-31b"/>
之上大用則可近豹尾雞翹之竣叙遷亦宜陞鵷行鷺<lb/>
序之華想坐席之未温㸔除綸之已布某聞道最晩渉<lb/>
世尤疎折丹桂枝歎取名之過分依紅蓮沼愧試幕之<lb/>
無庸偶有機縁得承條束瑞雲五朶猥蒙珍翰之頒大厦<lb/>
萬間行侈歡顔之庇其為欣浣罔既敷宣<lb/>
　　　答黄南劔自然啟<lb/>
區區玩愒班行之踪入冬多病未遑扣便箋忱首沐華<lb/>
緘開誦忻沃如拱色辭顧惟踈愚濫厠經幄陳善閉邪<lb/>
<pb n="KR4d0351_WYG_008-32a"/>
粗守師言而已他無能禆於上心者前此瞽對劇懼淺<lb/>
疎然聖主英明納約自牖又以漸開悟之最是趙克家<lb/>
以宗賢力維國是范文正以將順而極正救之勞大勢<lb/>
遂小回爾宣麻二相之旦瑞雪飛而紅日旋吐連霽數<lb/>
日天意順而人心頗悦學校舉酒相慶士民亦如之但<lb/>
杜游二老未易輕出已遣朝行中一二人徃天台將㫖<lb/>
趣行然惓惓愚慮以為今日大勢如操弊舟於海濵漂<lb/>
泊湊淺之餘欹傾攙撥正矣却要前後制柁有交任責<lb/>
<pb n="KR4d0351_WYG_008-32b"/>
者與夫篙師棹卒之衆一一呼集則漸入洪道相度風<lb/>
勢節節要人同心共濟可也否則未有誕先登岸之期<lb/>
每每告上如此至於收人望以回天意定國本以綿宗<lb/>
社使人心有所維繫屡言之不一言之次第將有感動<lb/>
近日連得晴明上頗喜悦愚意恐其色動而懼心或寛<lb/>
前日直前陳禮又以貼黄為人材士心之計謾録拜呈<lb/>
幸不彼續有以教之乃荷乃荷<lb/>
　　　回王支鹽啟<lb/>
<pb n="KR4d0351_WYG_008-33a"/>
擢熬波出素之司鵬摶伊始忝依水泛紅之客鳯睹為<lb/>
先首被榮緘併修慶櫝恭惟某官材雄時輩學懋家傳<lb/>
門第髙華相續簪蝉之貴性天超詣率由矩矱之嚴自<lb/>
薦拜於宸綸盍横翔於朝路暫司鹵務未穆師言筦庫<lb/>
之士七十家即膺異舉扶搖而上九萬里行快修程某<lb/>
猥綴郡僚獲聨官事先辱郇雲之寵復欣樂霧之披謹<lb/>
衡石而記豐碑雖有慙於大手聚闕庭而建公議或可<lb/>
踵於後塵慰浣之私敷宣罔既<lb/>
<pb n="KR4d0351_WYG_008-33b"/>
　　　回劉府教啟<lb/>
闡道芹宫爰得戾西雝之俊充員蓮幕行修請北靣之<lb/>
恭首被榮緘敢稽慶櫝恭惟某官才由天賦業懋家傳<lb/>
玩意周官説本孔門之正曵裾虞學名推䕫胄之先早<lb/>
登儒級之華小試民曹之劇果受知於上宰庸職教於<lb/>
名藩屈十洲三島之神仙聊居領袖凡萬壑千巖之秀<lb/>
異盡入範模先聲藹然後學喜甚第恐素孚於衆望不<lb/>
容久遺於諸侯丹詔一封趣簉班於鵷鷺青雲萬里行<lb/>
<pb n="KR4d0351_WYG_008-34a"/>
快意於鵾鵬某黄巻窮年青衫試吏思邇禮樂弦誦之<lb/>
誨洗盡簿書獄訟之塵欣聞賢轍之臨實出羣僚之幸<lb/>
諸公登而廣文冷願勿歌工部之愁師道立則善人多<lb/>
庶得與濓溪之樂拳拳粗列㗲㗲難周<lb/>
　　　回餘姚王宰啟<lb/>
屈真才於製錦夙勤列宿之曕贊末畫以泛蓮遂快景<lb/>
星之睹輙修謝幅併叙懽悰恭惟某官學富家傳望髙<lb/>
時輩詩書講貫豈徒作紙上之陳言事業磨礲盖可展<lb/>
<pb n="KR4d0351_WYG_008-34b"/>
胷中之妙藴甫升華於仕版亟喧譽於朝紳鶚薦交馳<lb/>
既通金籍驥才小試暫綰銅符遲潘岳於河陽花隂長<lb/>
晝借淵明於彭澤柳色生春自涓視篆之辰俱是鳴琴<lb/>
之日吏民聳動父老欣愉佇觀聲逹於堯天未許惠私<lb/>
於舜邑絲綸一下促歸玉笋之班衣鉢再傳大振金甌<lb/>
之業某聞道最晩渉世尤疎折㕁詵枝歎取名之過分<lb/>
依王儉府慙佐幕之無庸已欣宿霧之披尤幸餘波之<lb/>
潤遣督郵而至縣詎敢詒束帶之煩覩君子之愛人猶<lb/>
<pb n="KR4d0351_WYG_008-35a"/>
得與聞絃之笑其為欣幸罔既敷宣<lb/>
　　　回鈆山趙宰寄梅花賦為餞啟<lb/>
廵簷冷蘂方思造和靖之居寄驛一枝過厪作廣平之<lb/>
賦胷中勘破其魂骨筆下描盡其精神壮吾啟行為渠<lb/>
言謝恭惟某官制行兩龔之潔為政伯夷之清月落參<lb/>
横雅奏已成於玉軫影疎香暗㣲吟不假於金樽悟無<lb/>
極至太極之始形謂此花非他花之可比窮探根本侈<lb/>
見形容欲使埜邉之癯翁頓入隴頭之清夢某丐茲馥<lb/>
<pb n="KR4d0351_WYG_008-35b"/>
郁感甚慇懃㸔君桃李塲中賸傳滿縣春風之信着我<lb/>
松竹林下願堅三友嵗寒之盟<lb/>
　　　謝留耕王右史特薦啟<lb/>
偏州誤寵方増綵侍之榮都省薦人忽被衮褒之賜况<lb/>
以未及門之小子胡然荷推轂於鉅賢得自不求感當<lb/>
奚若竊以舉才未易知已尤難識吳下阿䝉之竒殆非<lb/>
一日擕堂上鬷明之手亦因片言似此游揚出於交際<lb/>
曽謂無半靣之雅不翅如平生之驩特借譽於齒牙諒<lb/>
<pb n="KR4d0351_WYG_008-36a"/>
潛孚於意氣古猶罕見今乃親逢伏念某賦性平凡學<lb/>
殖荒落叨塵科級敢期動色於君王歴渉名途尤匪識<lb/>
時之俊傑粤游冊府至攝郎闈毎思章句之小儒屢玷<lb/>
朝廷之清選頃告歸而纏疾屢引咎以請祠置散投閒<lb/>
乃其所志承流宣化拙矣奚堪政慙僥冐於絲毫况敢<lb/>
躋攀於分寸素無介紹驟入搜羅不忍棄之道旁必欲<lb/>
出於門下無洙泗之學烏知崇徳之要端謂堯舜其君<lb/>
盡在積誠之數語要挈塵埃之吏俾躋宻勿之聨不亦<lb/>
<pb n="KR4d0351_WYG_008-36b"/>
過乎何修得此種成桃李兼收三士之長㣲若菲葑亦<lb/>
預一人之數靖言此舉不知從來兹盖伏遇某官徳盛<lb/>
而量洪人今而心古養氣以直夙充孟軻氏之剛時來<lb/>
則為自任伊保衡之重况屬時之多事難袖手以旁觀<lb/>
進不隱賢忠於報主推擇所可推之士僉謂至公識㧞<lb/>
所不識之人尤凛髙誼至令譾薄亦被品題某敢不痛<lb/>
自揣摩誓堅操守觀以所主頓増踈逺之華學其為人<lb/>
敢負生成之造謝丹所控染素難周<lb/>
</p>
<p>
</p>
  </div>
<div>
                <head>楳埜集巻九</head>
    <p>
<pb n="KR4d0351_WYG_009-1a"/>
欽定四庫全書<lb/>
　楳埜集巻九　　　　　　宋　徐元杰　撰<lb/>
　　啟<lb/>
　　　與淛東程帥啟<lb/>
鑑湖五月凉風肅帥垣之地崑崙羣玉府星聫延閣之班<lb/>
敢圖躬備數於僚幕之間將禆日呈身於牙纛之下企<lb/>
崇嚴而有請控忱悃以肅陳恭惟某官恪亮古心精詳<lb/>
世用學殖政經之錯綜民庸朝績之後先含香握蘭足<lb/>
<pb n="KR4d0351_WYG_009-1b"/>
以羽儀於表著分符剖竹充然襦袴之謳吟爰誕播於<lb/>
十行俾載馳於四牡舉十二荒政公積倉歛散之權閲<lb/>
三千屬刑勝攬轡澄清之任開制閫以肅海道入省闥<lb/>
而贊廟謀助和台鼎之功多騰熠月卿之望重圖書光<lb/>
璧府地嚴文物之邃清山河壯帝居天借精神而彈壓<lb/>
風流猶有存者氣象尚能言之卓然才大而用宏允矣<lb/>
曲髙而和寡以民數制國用内都農扈之司出君命為<lb/>
王人外重餉臺之寄方欲翩然而拂袖其如簡在於凝<lb/>
<pb n="KR4d0351_WYG_009-2a"/>
旒俾之率東方之諸侯宛若重西京之三輔昔建臺於<lb/>
此具敡使節之光華今分閫而居重囿福星之分野深<lb/>
父母入人之愛副京師䝉福之謡㑹奉丹詔書快渉一<lb/>
江而求覲遂持紫荷槖旋躋兩地以承休行且見之非<lb/>
敢佞也某賦資甚下抗志徒髙讀先王有用之書盡學<lb/>
者當為之事猥遭逢於聖主偶倖躐於誤恩方將遲次<lb/>
而益懋講明乃逼戍期而徒深惕慄顧小子成之有造<lb/>
幸大賢何所不容某敢不指天誓心臨淵持已副昭代<lb/>
<pb n="KR4d0351_WYG_009-2b"/>
所以搜羅之意味前輩不在温飽之言奉以周旋罔敢<lb/>
失墜至於鞭羸而策蹇俾之息劓以補黥敢有頑鑛之<lb/>
踪納之爐錘之内學而仕仕而學雖剽聞入徳之方明<lb/>
則誠誠則明願授以過庭之訓心旌欲竚汗簡奚殫<lb/>
　　　通福帥徐意一啟<lb/>
蓬山非據求為三徑之謀鐔水承流幸竊十連之芘亟<lb/>
祇恩命徃見吏民吉蠲奏記之儀齋肅奉尊之敬恭惟<lb/>
某官天才瑰偉風範端凝横榻霜䑓百倍擊彈之精采<lb/>
<pb n="KR4d0351_WYG_009-3a"/>
起曹版部獨髙獻納之謀猷遽厭承明之廬出建藩宣<lb/>
之閫山隂如鏡三輔政成海水無波羣蠻迹熄今驅馳<lb/>
於六轡就鎮撫於七閩轉煩郤縠之詩書陶作召南之<lb/>
風教為父為母未容私恵於三山難弟難兄即見比肩<lb/>
於兩地某學非知體材不逮心追省壬辰濫魁南省投<lb/>
忱般斧重加斵堊之功備數孔門亦濫鑄金之列兹分<lb/>
符於千里復䝉覆於二天若為偏城三考之圖盡在上<lb/>
閫一陶之内技能何有預知鼯䑕之窮繩束稍寛庶策<lb/>
<pb n="KR4d0351_WYG_009-3b"/>
疲駑之鈍皈依方切濡染難周<lb/>
　　　回郭帥唘<lb/>
仰元帥之賔僚於焉養望試近畿之幕畫行矣依仁先<lb/>
沭華施益欽雅好恭惟某官分輝戚畹挺秀名門冨貴<lb/>
不驕罔越鄧隂之禮法典型有度未誇王謝之風流三<lb/>
仕為依泛之流㡬載振馨香之譽便應騰健翮以陵碧<lb/>
漢何乃循熟路而駕輕車欲尋勝於鑑湖特搴華於玉<lb/>
帳賸有嘲風詠月之樂諒無飛書走檄之勞萬壑千巖<lb/>
<pb n="KR4d0351_WYG_009-4a"/>
寧久淹於步武九遷三接即入侍於禁嚴某何有才名<lb/>
偶塵儒級猥賛藩宣之治獲依芳潤之光承顔接辭行<lb/>
快傾瞻之意推襟送抱尚祈崇篤之情闓澤惟深敷宣<lb/>
罔既<lb/>
　　　賀湖北岳漕除帥啟<lb/>
漢節疇庸楚都宅牧班聯玉筍載陞九扈農正之華畧<lb/>
倚金城式重十乘元戎之望眷隆旒冕喜動紳緌維是<lb/>
荆州素稱督府控三流之上孫劉之所必爭踞二長之<lb/>
<pb n="KR4d0351_WYG_009-4b"/>
中吳蜀之所胥㑹豈特襟帶咽喉之自昔尤為堂奥心<lb/>
腹之在今總百萬兵甲而指蹤由之環十五郡國而生<lb/>
齒繫是要必得嵩華終南鎮時之望庶克副洞庭彭蠡<lb/>
徯恵之情恭惟某官名閥甘棠中原喬木説禮崇詩之<lb/>
雅尚牧人御衆之長才斯民望為福星未誇洓水百子<lb/>
駿之譽萬物得以吐氣逺邁舂陵十元結之思學術<lb/>
障百川瀾而東之事業摶萬里風斯下矣公車通籍便<lb/>
宜登清要之津邉徼揚鞭迺益厲忠孝之節自沸袴襦<lb/>
<pb n="KR4d0351_WYG_009-5a"/>
於侯國即煩領䄂於籌帷國有人焉藜藿為之不採誰<lb/>
可使者原隰遂以有光舂容鄼侯給饟之規修舉中丞<lb/>
平糴之政有條井井餘地恢恢屬陜以東陜以西寄欲<lb/>
分於周召謂洛之南洛之北効已試於石温遂躋鵷鷺<lb/>
之行同䕶熊羆之旅山川草木熟知萬國之威名鼓角<lb/>
旌旗重見孔明之營壘第恐紫皇香案之注想靡容太<lb/>
乙玉帳之久勞不俟突黔即須綈緑某箕裘謾學樗櫟<lb/>
散材辱㧞茅嘗以其彚征愧析薪弗克於負荷贅之幕<lb/>
<pb n="KR4d0351_WYG_009-5b"/>
底顧童子何知焉援以階升微公賜不及此感懐惟舊<lb/>
聞命載新駑駘方息於長塗賀燕亟鳴於廣厦前茅後<lb/>
勁願承晏御之驅馳小桷大杗尚藉郢斤之斵削<lb/>
　　　代京西漕謝蜀帥啟<lb/>
一麾乘障甫試外庸雙節行邉誤將上指周覽隰原之<lb/>
伊始顧瞻参井之匪遥推轂有由修函敢緩伏念某志<lb/>
雖狥國材愧承家越從幕府之依人少冀疆陲之宣力<lb/>
一親月柝十聽霜砧爼豆嘗聞豈知軍旅之事干戈餘<lb/>
<pb n="KR4d0351_WYG_009-6a"/>
暇相為襏襫之圖手披荆棘之䝉茸身歴煙蕪之蒼莽<lb/>
特因人而成事敢積日以計資俄而蘭錡之晉丞乃以<lb/>
蕃方而賛閫穹廬咫尺幸無牧馬以彎弓阡陌東西正<lb/>
願買牛而賣劍曾乏刺史中和之頌驟膺使臣禮樂之<lb/>
華道家蓬萊之山猥聯清切方城漢水之壤俾究驅馳<lb/>
顧轉輸斂散之未能况参佐蕃宣之仍領為之地者端<lb/>
有人焉恭惟某官五桂家聲三槐人物兩朝之儀榘九<lb/>
牧之老成忠定之治似諸葛公今復見神明之政清獻<lb/>
<pb n="KR4d0351_WYG_009-6b"/>
之名過蕭太傅士知化亷介之風况能持力量之堅凝<lb/>
運精神於静定雪山玉壘果安舊俗之蠶鳬湯池金城<lb/>
足制新疆之蛇豕佇命圭之賞度即公衮之相周何幸<lb/>
么㣲亦叨奬㧞迹帶舂陵之白水心馳蜀道之青天國<lb/>
事一家固屬素孚於肝膽封圻千里庶㡬獲托於輔車<lb/>
　　　謝荆帥啟<lb/>
服勤玉帳政猶小草之相依承乏銅章乃有甘棠之尚<lb/>
在輪囷越分坱圠知恩雖前乎趨承之日匪長而今亦<lb/>
<pb n="KR4d0351_WYG_009-7a"/>
覆幬之天不逺屬新易次敢後修辭眷惟三峴之附庸<lb/>
實號五方之雜處簿書期㑹雖無中州繁劇之難保障<lb/>
繭絲則有並塞驅馳之責稽諸徃諜類畀名賢必利舉<lb/>
歳豐始克繼劉道寳之碣非政修害去豈無愧傅子成<lb/>
之碑盍觀寥寥乎中興百載以來其間赫赫者先生一<lb/>
人而已自時厥後固不乏材然豈圖庸鈍之蹤而乃望<lb/>
聲華之峻如某者絶無拆綫姑學為裘祇冝荷彭澤之<lb/>
籃輿偶獲作步兵之厨吏清秋落㡌風流雖不逮於孟<lb/>
<pb n="KR4d0351_WYG_009-7b"/>
嘉落日登樓人物乃得陪於王粲初心擇木大喜依枝<lb/>
自謂朝夕於斯不過朞月可矣代庖越爼實無一日之<lb/>
善取諸人製錦操刀敢謂千室之邑使為宰顧選坑未<lb/>
能脱足而縣債先已埋頭幕下芙蓉徒緬懐於緑水堂<lb/>
前楊柳猶有頼於春風顧小邑何以得斯㣲大賜所不<lb/>
及此恭惟某官詩書元帥道徳宗工韓吏部之泰山獨<lb/>
步唐人之三變郢中人之白雪載賡楚調之九歌方將<lb/>
由青油幕以奏功秉紫荷囊而入侍胷中雲夢雖涯涘<lb/>
<pb n="KR4d0351_WYG_009-8a"/>
之莫窺皮裏陽秋任妍媸而莫别知某於十數歳丱角<lb/>
婉孌之際念某於三千里鞅掌棲遲之餘遂使執鞭亦<lb/>
叨推轂某敢不氷霜自厲風雨不渝燕離巢鷹離韝雖<lb/>
惜暫暌於左右衣為裳莞為席尚祈勿替於始終<lb/>
　　　代上别帥啟<lb/>
望詩書之元帥舊識荆州陪學校之諸生今依蘇部久<lb/>
矣霄塵之闊絶幸焉閫翰之昭臨斂版而前彈冠自喜<lb/>
屬趨風之伊始詎奏記之敢稽眷右文莫重於朝家凡<lb/>
<pb n="KR4d0351_WYG_009-8b"/>
分教莫嚴於郡國盖以為四方朋友之地豈徒作諸侯<lb/>
賔客之官受業解惑後進所宗講古窮辭前賢且懼况<lb/>
巴陵之勝槩近岳麓之士鄉老師宿儒猶習淵源之正<lb/>
騷人墨客爭傳文字之香不有當家此非子座伏以某<lb/>
寒哉骨相老矣頭顱蠟鞭屢試於虛揮䑕璞卒成於誤<lb/>
售猶漆園叟之蓬鷃分固適於低飛若紀渻子之木鷄<lb/>
氣浸銷於疾視勉續箕裘之家世偶聯冠帶於橋門鐵<lb/>
爐步之故名毎虞將絶薦福碑之微分意謂終轟不期寸<lb/>
<pb n="KR4d0351_WYG_009-9a"/>
進尺退之餘年僅以季考月書而成事猥升前廡叨賜<lb/>
末科謬陳泮水之遊逺役洞庭之壤官何獨冷虀鹽固<lb/>
博士之諳志不在温粱肉豈廣文之羨特以有二十年<lb/>
知已之當道故勿逺數千里投公而此來雖範模慙一<lb/>
日之長頼厦屋有二天之托夢回風雨知㡬繞於峴山<lb/>
路闢雲霄喜重遊於蓬島非恃此以無恐將其誰而與<lb/>
歸恭惟某官大雅不羣英標自立肯綮妙郢斤之運韜<lb/>
蔵推荆玉之竒擅貞元吏部之名太山其重聽下里巴<lb/>
<pb n="KR4d0351_WYG_009-9b"/>
人之曲白雪何髙自巍級之摘髭即華途之策足蜚書<lb/>
草檄十年賛幕府之籌持節典州九陛頼金湯之力忠<lb/>
孝靡分於二致險夷不間於一心繼登太㣲之星盍近<lb/>
長安之日屬時外閫圖任先朝遂分北門鑰之保釐有<lb/>
若中流柱之屹立澄之不清撓之不濁諸公孰測其津<lb/>
涯用之則行舍之則藏四海視為之輕重有為王而留<lb/>
者欲用臣而如前父老愛棠方嘆賢侯之輕去兒童騎<lb/>
竹果欣慈母之重來是冝寛旒冕之顧憂禠毡裘之氣<lb/>
<pb n="KR4d0351_WYG_009-10a"/>
魄晋陞邃閣益重長城對席上之青毡精神如故揮帳<lb/>
中之白羽勛業方新佇清中原鐘簴之塵即聽東山衮<lb/>
舄之賦小人何幸大造焉依某敢不思展初心願殫末<lb/>
技効鳶魚之飛躍酬鱗翼之附攀帶劍而謁勝之雖愧<lb/>
不疑之宿學登樓而依劉表冀收王粲之孤踪<lb/>
　　　代上尤帥啟<lb/>
髙維嶽以于蕃夙願展互鄉之敬陟彼岡而偕役欣聆<lb/>
玷下幕之陳矧方依萬間芘士之恩詎可棄千里投公<lb/>
<pb n="KR4d0351_WYG_009-10b"/>
之便輙忘夷等用徹氏名熏平日之瓣香参斯文之正<lb/>
印維昔師儒之立教於人兄弟之用心茍可以作之而<lb/>
使成未嘗不引之而俱進或同辱知於廬陵先生之鍳<lb/>
或皆受業於濓溪夫子之門蔚然先哲之典刑邈甚後<lb/>
來之倫擬天其有造世豈無人恭帷某官吾道津梁諸<lb/>
儒山斗雖心所自得一貫之理猶手不停披百家之書<lb/>
掃場屋之陳言早取元祐正人之則習䑓閣之故事儼<lb/>
存淳熙法從之風發揮棠笏之清芬表倡英華之逸駕<lb/>
<pb n="KR4d0351_WYG_009-11a"/>
椒蘭蕙茝不隨流俗以荒蕪酥酪醍醐俱得古人之雋<lb/>
永羣謂渡江以南簮纓之最盛蔚為淛水以西模範之<lb/>
所宗方泉湧雲興羣聽舉為之辟易逮水落石出一真<lb/>
尤見於從容比聖化之更新為蒼生而特起調梅佐鼎<lb/>
借著前籌出胷中之竒而才方緒餘了天下之事而立<lb/>
見刃解朝遊緑野夕命碧油抑知江湖憂國之素心爰<lb/>
藉樽爼折衝之妙畧飛艘漕玉得鄼侯餽餉之規模小<lb/>
隊攅花付老子甲兵之談笑顧中原之在望久當宁之<lb/>
<pb n="KR4d0351_WYG_009-11b"/>
屬心漢五單于之爭以開渭上鐘鼔之盛唐一裴度之<lb/>
用佇成蔡州櫜鞬之迎指期風鶴之效靈不日雲龍之<lb/>
亨㑹勒銘彛鼎正位鈞衡某樸<graphic n="KR0554" url="https://raw.githubusercontent.com/kanripo/KR-Gaiji/master/images/KR0554.png" mimeType="image/png"/>庸姿棘槐墜緒雛燕<lb/>
未成於羽翼沐猴強任以衣冠暁日聽衙敢詭癡兒之<lb/>
了秋風鼓篋尚隨舉子之忙正兹守先人之故廬將以<lb/>
待㣲官之逺戍鴒原際幸虎帳前趨求有餘師喜雖形<lb/>
於披霧不遑將母念已動於顧雲儻容在下風而上之<lb/>
則是有大造于西也取履可教執鞭亦為伯吹塤仲吹<lb/>
<pb n="KR4d0351_WYG_009-12a"/>
篪舍此復歸於何地大為杗細為桷庶㡬不出於他門<lb/>
　　　通淮西楊制帥啟<lb/>
制閫殿邦新元戎之風采帥藩列屏備下士之使令以<lb/>
曩焉嘗奉於教條而兹復宻依於統部夤縁甚巧芘覆<lb/>
有歸顧就列之云初豈修辭之敢後恭惟某官岷峨間<lb/>
氣沂泗正傳聲華海宇之宗工人物廟堂之儀榘洽聞<lb/>
博物盛談西漢之文章儉徳清名大振晩唐之風俗由<lb/>
摘髭於巍級即策足於要津發軔芹宫賛籌蓮幕徑趨周<lb/>
<pb n="KR4d0351_WYG_009-12b"/>
行之武爰膺故籍之司錦製晝簾姑民庸之自詭柝沉<lb/>
夜觀倚邉畫以居多舂容驥足之暫馳赫奕隼旟之再<lb/>
駕滄浪千里既騰管鑰之勛蜀道一方兼總襟喉之重<lb/>
談笑獨當於方面簡知益注於上心戎監勾稽將俾近<lb/>
長安之日庾䑓詢度乃仍䕶楚塞之風方兹披南北之<lb/>
版圖開荆襄之幕府屬時右閫尤重中權訪叔子於峴<lb/>
山雖幸晉風流之復見走老瞞於赤壁實為吳形勢之<lb/>
上㳺以易地則皆然斯自天之有命峻陞寳閣増重金<lb/>
<pb n="KR4d0351_WYG_009-13a"/>
城果而新號令於臨淮立見沸歡聲於魏博中原在望邉<lb/>
敵奚憂柳雅韓碑佇紀功於清廟房謀杜斷即正位於<lb/>
泰階某素不如人何能為役艱難之鬢早雪少壯之心<lb/>
已灰江漢未歸憂忽纒於風木丘園退屏夢不到於煙<lb/>
蕪昔嘗令㑹府之充員已力乞公朝而許免出於劵外<lb/>
茲在選中窮猿奚擇木之棲駑馬實戀軒而至二天獨<lb/>
有一介何虞持平日之瓣香喜遂私心之附麗軫昔時<lb/>
之弊履願毋大造之棄捐<lb/>
<pb n="KR4d0351_WYG_009-13b"/>
　　　通江陵别制帥啟<lb/>
擁元帥之旌旗盡䕶荆州之地綴冗員於藩翰復依冀<lb/>
部之天夤縁特異於他人造化將開其終恵屬方祇役<lb/>
敢後修辭惟武昌素重於上流而人物舊多於名勝若<lb/>
庾翼為士衡之佐尚存西門柳外之流風如殷浩從元<lb/>
規之行猶想南樓月邉之雅興矧兹統部兼有江淮將<lb/>
俾賛於藩條且與聞於閫畫非材輕畀有靦前修如某<lb/>
者無以踰人何能為役萬里身親於絶塞十年客走於<lb/>
<pb n="KR4d0351_WYG_009-14a"/>
諸侯寸輓尺推間舉手而援者數竒分薄輙交臂而失<lb/>
之雖戍期將觀濠上之魚而歸夢正憶華亭之鶴屬入<lb/>
陳於兵事乃誤玷於周行曽未息肩俄而易命言念不<lb/>
遑於將母此身何可以許人夜觀燈前徒愧郾城之時<lb/>
雋秋風㡌底幸依荆渚之主人貪尋巢燕之重棲勉策<lb/>
磨牛之故步駢足枝手曽何適於驅馳血指汗顔恐必<lb/>
貽於譏誚非前茅之在望顧小草之何依昧於此來恃<lb/>
以亡恐恭惟某官詩書宿望文武全才清風周雅之遺<lb/>
<pb n="KR4d0351_WYG_009-14b"/>
音白雪巴歌之寡和洛涯曰温洛涯曰石早空處士之<lb/>
羣軍中有范軍中有韓久負方伯之畧越問津於江漢<lb/>
亟振策於雲霄出幕持麾草木皆知夫名譽登車攬轡<lb/>
隰原逺被乎光華險夷一致之備更忠孝兩端之俱盡<lb/>
出處進退了不介於胷中安危重輕常有關於天下屬<lb/>
時多事軫上深憂謝安其如東山用煩特起申伯式是<lb/>
南國疇與保釐遂繇督府之訏謨爰建制垣之節度甫<lb/>
升粉署載晉寳儲繼即寵以除戎乃峻登於論譔風采如<lb/>
<pb n="KR4d0351_WYG_009-15a"/>
故營壘麾幟之不更日月㡬何城郭人民之若此整頓<lb/>
奕枰之壊局調胹藥籠之良方啟蚡冒之山林載鳩楚<lb/>
境剪駒支之荆棘盡獮戎庭自兹了勲績於鼎彞運樞<lb/>
機於廊廟僥踰舊𨽻依附下風某敢不益勵駑疲恪共<lb/>
奔走楚璞雖慙於再獻郢斤正待於一揮儻念李蹊未<lb/>
忍彼夷於官道少回别眼尚期自見於師墻<lb/>
　　　通江陵别帥啟<lb/>
烏幕禮賢嘗獲剡薦書之墨阮厨設屬且將吹賔席之<lb/>
<pb n="KR4d0351_WYG_009-15b"/>
竽念辱知辱眷雖閲於有年而受察受容始遂於今日<lb/>
方當祇役敢後修辭眷惟荆楚之鉅邦自昔人材之㑹<lb/>
府龍山落㡌孟嘉之蘊藉猶存漳水登樓王粲之文章<lb/>
具在况今帥閫尤重禮羅雖㣲而麯蘖之司亦俾在樽<lb/>
爼之列匪求英異曷副選掄如某者窺管材䟱挈瓶智<lb/>
小少也箕裘之粗習壮而鈆槧之就荒萬里馳驅僅濟<lb/>
艱難於父稼一官漫浪未能負荷於子薪偶當路之垂<lb/>
憐存公車之交辟贅員油幕祇成畫餅之羞列掾茗䑓<lb/>
<pb n="KR4d0351_WYG_009-16a"/>
徒有取囷之媿適捧毛義便親之檄已棄終軍入關之<lb/>
襦列剡箋天雖浮圖之既合計資積日猶累土之尚虧<lb/>
嗟鵲枝方夜月之依俄燕壘有春風之托杯傾竹葉豈<lb/>
徒賡進酒之歌角聽梅花且遂賦從軍之樂采葑過望<lb/>
據蒺増慙恭惟某官郢水鍾神荆山孕秀人物玉壺之<lb/>
氷貯風姿金掌之露凝白雪陽春絶世想清髙之羡大<lb/>
羮元酒存心皆淡泊之真惟力量大斯有大規模惟議<lb/>
論正斯有正施設自登巍級立上要津繼陪湖南賔客<lb/>
<pb n="KR4d0351_WYG_009-16b"/>
之游卓冠冀北士卒之選飛書走檄十年賛轅帳之籌<lb/>
出幕持旌千里沸袴襦之詠忠孝靡容於二致險夷不<lb/>
間於一心歌皇華遣使臣爰攬周原之轡作中軍謀元<lb/>
帥載分晉幄之弓遂由月寺之丞峻陟星郎之位旋晉<lb/>
東璧圖書之直益隆西門鎻鑰之權長城屹屹而地聳<lb/>
四維大江沄沄而山立一柱憂顧已頓寛於九陛威名<lb/>
將盡䕶於三邉銘彞鼎銘旂常佇書勲於盟府作鹽梅作<lb/>
舟楫行正位於宰廷何幸么㣲獲奉奔走某敢不恪恭<lb/>
<pb n="KR4d0351_WYG_009-17a"/>
厥職勉勵乃心奉上官而無失名寧恃昔經於題品儻<lb/>
癡兒之不了事尚期終賜之帡幪<lb/>
　　　通京湖賈制帥啟<lb/>
制閫上流分天子旌旗之半典州西嶠在王人版籍之<lb/>
中拜手緘藤通名籖𨽻恭惟某官禀天間氣為國世臣<lb/>
包羅宇宙之襟懐叱咤風雷之手段兵有百萬之在胷<lb/>
腹中外之所竦聞年未四十而秉鉞旄古今曽不多見<lb/>
盖自建宣室治安之策已共期雲臺將相之才盤錯徧<lb/>
<pb n="KR4d0351_WYG_009-17b"/>
更聲華益茂衆且駭浪驚濤之凛若公猶光風霽月以<lb/>
臨之鸚鵡洲前但見賦詩而釃酒貔貅竈底自令腐粟<lb/>
以流錢既儒效之翕聞斯上心之愈眷爰自長江之門<lb/>
户遂開大府之藩垣號令甫更皆謂過汾陽之精采規<lb/>
模既定孰非服叔子之威名匪由允文允武之兼資安<lb/>
得足食足兵之如是慨懐荆渚宻邇中原西州江水之<lb/>
相通南峴煙沙之在望臨風舉扇能無忠武之思落日<lb/>
登樓應動景升之恨奉玉斧整齊之畫收金甌玷缺之<lb/>
<pb n="KR4d0351_WYG_009-18a"/>
區啟蚡冒之山林載鳩楚境翦駒支之荆棘盡獮戎庭<lb/>
匪公其誰舉世所望酬先正欲酬之大志了諸公未了<lb/>
之竒勲龍作納言已正舜庭之喉舌虎拜稽首當為周<lb/>
室之股肱某牢落壯心蹣跚蹇步平生㡬屐疲疆場以<lb/>
何之卒歳一裘老田園而足矣誤荷上恩之收拭俾分<lb/>
南服之蕃宣冐然一來凛甚百謫念結習久從於先世<lb/>
而揄揚每及於孤踪兹以小邦幸事大國煙深五瘴秖<lb/>
虞病骨之支離星煥六符正仰英躔之臨照<lb/>
<pb n="KR4d0351_WYG_009-18b"/>
　　　通沿江别制帥啟<lb/>
任隆漢鑰新元帥之碧油禮重燕䑓取棘人於素韠登<lb/>
龍門而雖早趨燕幙以再春徳厚肺膺感深涕泗若時<lb/>
鉅鎮繄古秣陵乃江左之陪京為人材之㑹府見諸史<lb/>
牒往在晉朝茂𢎞佐興復之初則首招顧榮賀循以收<lb/>
南土之望㓜度任征討之際亦惟得桓伊牢之以賛西<lb/>
淝之功故能新亭把酒慷慨以折楚囚之悲别墅賭棊<lb/>
談笑以致秦軍之却豈徒天險抑亦衆謀向非得若而<lb/>
<pb n="KR4d0351_WYG_009-19a"/>
人豈不誤迺公事矧惟今日尤重昔時䕶數處風之寒僅<lb/>
一帶水之隔投鞭淮浦馬常欲於飲江荷擔石頭鴻奚安<lb/>
於遵渚雖千里舳艫之在望而三邊牖户之浸䟱㡬於虢<lb/>
虞唇齒之可憂或者杞魯瘠肥之猶忍髙談者孰知問東<lb/>
米之價逺慮者未見精北府之兵求文武材能張吾軍者<lb/>
凡㡬論中外事不如人意者尚多公於此時上以相屬將<lb/>
為根本之計正在籌畫之間仰稽前修孰稱末議如某者<lb/>
筆花不潤檄草甚蕪一官遡上水之船㡬兩費平生之<lb/>
<pb n="KR4d0351_WYG_009-19b"/>
屐鷗心舞而不下莫適天機馬力盡而猶求徒為人馭<lb/>
棲遲歳月剥落風霜一麾俾試於民庸三釡擬酧於親<lb/>
養雨桑方徹風木不停禮甫畢於松楸分永淪於溝壑<lb/>
詎期陶冶未棄㳙塵念其小雅蓼莪之悲起以春秋衰<lb/>
絰之典總丱突弁記童子之從遊敝盖舊帷歸主人之<lb/>
拂拭遂叨渙渥俾贊壯猶二水三山恍對洲前之白鷺<lb/>
十年一夢驚回枕上之黄粱自頂至踵厥有生成以口<lb/>
語心慙無稱塞恭惟某官國之元氣學者泰山抗髙節<lb/>
<pb n="KR4d0351_WYG_009-20a"/>
於忠孝之門折遐衝於詩書之府于蕃南國屢騰申伯<lb/>
之勲分正東郊爰任君陳之討壯虎踞龍盤之王氣清<lb/>
鰲呿鯨擲之驚波營壘之精采頓新已竦聞於威令山<lb/>
河之風景不異方坐應於事機自兹障狂瀾於百川何<lb/>
啻閑長城於萬里建大勲業未誇陜右之范韓在小朝<lb/>
廷宜得洛涯之温石顧居人後亦立客間某敢不收百<lb/>
念於已灰持丹心而如日後狐丘之一死答鴻造以終<lb/>
身寧飲建鄴水不食武昌魚苐懼有疑於避就但入玉<lb/>
<pb n="KR4d0351_WYG_009-20b"/>
門關不望酒泉郡所祈終賜之生全<lb/>
　　　通湖北章帥啟<lb/>
佐元戎之幕久瞻名閥之簮纓司步兵之厨幸托賔筵<lb/>
之領袖不謂小人之奔走今惟夫子之步趨事長惟新<lb/>
修辭敢後恭惟某官搢紳模楷䑓閣羽儀文章皆爾雅<lb/>
之辭學問在中庸之奥故國非謂喬木猶有典刑此笏<lb/>
乃今甘棠具存風烈猶芝草鳯凰而人知其瑞如珊瑚<lb/>
騄駬而世固所希粤策足於要津即流聲於上國文書<lb/>
<pb n="KR4d0351_WYG_009-21a"/>
佐聘膚使其猶劣諸廪庾攸司委吏曰當而已逮雷封之<lb/>
奏最由月駕以陞華謂召賈誼於席前奚乃屈欒鍼於<lb/>
戎右公雖亷取上豈久淹夜觀成吟姑繼荆州仲宣之<lb/>
賦昕庭覽奏已知大名强至之文凡此時幕謀檄筆之<lb/>
遊皆指日從槖卿珪之選眉黄行見詔紫立頒某壯齒<lb/>
漸駸童心猶騃父稼漫勤勞之襲子薪猶負荷之羞夜<lb/>
雨挑燈嘆書癡之未熟秋風落㡌顧酒聖以何知不圖<lb/>
烏府之過憐乃以黄壚而分屬材非刈楚憂甚據藜兹<lb/>
<pb n="KR4d0351_WYG_009-21b"/>
焉冐昧以敢前頼有帡幪之在上介石之不俟終日雖<lb/>
慙莫贊於機籌揉木而尚遲朞年敢冀曲成於規矩<lb/>
　　　代通興元丁帥啟<lb/>
雙節觀風蜀部玷轡絲之選十連作牧漢關專鎻鑰之<lb/>
雄官塗何異徑之分國事有同舟之幸不腆邑敝敢致<lb/>
邦交恭惟某官盖代英名昂霄偉志得天地正直之氣<lb/>
為社稷中興而生四十圍溜雨霜皮凛持勁操九萬里<lb/>
摶風雲翼蚤入壯懐不辭州縣之勞已有廟廊之器<lb/>
<pb n="KR4d0351_WYG_009-22a"/>
道徳流於璧水教條著於蘇臺接武郎闈多士出權衡<lb/>
之當疏榮匠監百工稱技巧之精績用既彰柬知益懋<lb/>
謂畫江以東不足以究中流擊楫之志而分陜以西粗<lb/>
可以成髙屋建瓴之形及究觀㶚上真人經營棧道之<lb/>
區又自昔隆中宰相指麾斜谷之地丘墟之陸沈在望<lb/>
山河之風景不殊播一韓之謡遂開大閫下三秦之檄<lb/>
已動中原適罹小雅蓼莪之悲爰用春秋墨絰之典一<lb/>
致忠孝斯世重輕書殿陞華位望已登於紫槖政途錫<lb/>
<pb n="KR4d0351_WYG_009-22b"/>
命姓名行覆於金甌某久矣游邉晩而泝峽念刑獄之<lb/>
寄已重而錢榖之問方殷幸竊富隣宻依廣厦緯不遑<lb/>
恤誰其念婺婦之憂藥俾有廖庶或借良醫之恵<lb/>
　　　代通瀘南漕帥啟<lb/>
詠太白上蜀之難誤將繡節誦孔明渡瀘之表幸托碧<lb/>
幢雖九天趣駕之莫留而一日同舟之亦幸在禮有贄<lb/>
不文何辭恭惟某官相國參之規摹陳思植之藻翰文<lb/>
字五千巻胷中浩有於江河材名三十年學者指為之<lb/>
<pb n="KR4d0351_WYG_009-23a"/>
山斗巍科角立要路鼓行金閨焜耀於聲華璧水周流<lb/>
於道徳訪沙洲之鸚鵡雪泛千艘聽雲安之杜鵑月分<lb/>
别乘爰擬伊川之易傳迺持子産之刑書徳星移駐於<lb/>
遂州益隆臺節愛日均孚於涪部大啟轅門扇以羽而<lb/>
蠻人自伏於孟降檄不草而父老皆諭於漢㫖西門之<lb/>
鑰固矣東山之衮歸兮公之此行登仙上且爰立作相<lb/>
某早為邉役晩效蜀遊問决獄之㡬何曰㑹計而已矣<lb/>
殊無拆線曷理亂絲君去我來眼喜謝公之墩在事繁<lb/>
<pb n="KR4d0351_WYG_009-23b"/>
交冷心隨工部之舟歸有以教之抑又幸甚<lb/>
　　　代通瀘南楊帥啟<lb/>
脩門筮仕久擅文昌八座之尊涪部祥刑幸托元帥十<lb/>
連之重信夤縁之厚矣豈際㑹之偶然恭惟某官學問<lb/>
儒宗禮樂王佐岷峨之山㡬千丈與雪俱清坡潁之文<lb/>
二百年遺風再見不事州縣鴈鶩行之問即躋朝廷鵷<lb/>
鷺序之聯槐省蓬萊屢更清要粉闈蘭錡洊著聲華遂<lb/>
陳犴狴之箴爰直螭坳之史典舜五禮繼持槖於甘泉<lb/>
<pb n="KR4d0351_WYG_009-24a"/>
位周六官方紬書於東觀上思命相如之檄以諭蜀公<lb/>
乃抗諸葛之表以渡瀘繻傳登朝若水以同州推官而<lb/>
去錦衣過里魏公以武康節度而還坐寛九重殿西之憂<lb/>
抑使六詔雲南之服苐虞銀信促正鼎司某自揣譾材<lb/>
繆將臬寄甫抵司存之所决獄㡬何偶因王事而來㑹<lb/>
計而已正懼中流之罔濟喜聆外閫之方新瞻彼帳轅<lb/>
但竊聽尚書之履芘之厦屋庶㡬安使者之車<lb/>
　　　上荆湖陳制帥啟<lb/>
<pb n="KR4d0351_WYG_009-24b"/>
十國為連賜履久勤於王室一行作吏曵裾未造於公<lb/>
門威名雖草木之知位分殆霄塵之隔不虞凌躐僣布<lb/>
依皈竊以先進者後進之所師小人者大人之斯受故<lb/>
願韓荆州之識在謫仙而亦然上于襄陽之書以昌黎<lb/>
而猶爾或以負天下之望而思顯於當世或不為他人<lb/>
之歸而期効於㣲軀以今觀之自昔久矣盖以處身於<lb/>
貧賤詎無借勢於王公儻不假之語言將莫通其名氏<lb/>
輙縁斯義用致由𠂻恭惟某官清廟鼎彞明堂柱石功<lb/>
<pb n="KR4d0351_WYG_009-25a"/>
可以鑿龍門而拯溺道可以立鰲極而補天治事邉防<lb/>
體用得胡門之舊極圖易傳源流為洛學之宗故其推<lb/>
而議論發而文章形之政事著之功業皆本六經聖人<lb/>
之正見謂三代王佐之材早際㑹於昌辰即發舒於賢<lb/>
蘊貴名日起怒翮風培訪秦人之源不憚牛刀之荐試<lb/>
臨鄖子之國共誇驥足之難淹適當天顧於漢關爰俾<lb/>
地分於荆户上方意屬公以最聞歌皇華遣使臣乃繡<lb/>
衣而持斧作中軍謀元帥即玉帳以運籌郎星随陟<lb/>
<pb n="KR4d0351_WYG_009-25b"/>
於粉闈卿月晉陞於金掌南宫獻納繼膺荷槖之華東<lb/>
璧圖書峻寓松堦之直寵光所被睿眷可知盖聞道路<lb/>
之言妄議藩垣之蹟惟時南國實控北門強敵數入邉<lb/>
自公而無驚沙犯塞之警向民罔樂業自公而有聚廬<lb/>
託處之安莫重於城守而設險固國之交修莫急於軍<lb/>
餉而因田致榖之餘裕以至聲色不動之頃坐銷肘腋<lb/>
未形之憂無非信足以服姦與夫靜足以制動投機之<lb/>
㑹間不容髪先物之明甚於龜卜凡此章章之效豈有<lb/>
<pb n="KR4d0351_WYG_009-26a"/>
淺淺之規由陸遜仁人斯不為於吳患非杜預儒者恐<lb/>
未免於晉憂茲歴歳之既深為累朝之未有入方叔出<lb/>
召虎寧久淹鈇鉞之征左伯禹右臯陶行即正鈞衡之<lb/>
拜伏念某挈瓶智小窺管材䟱俗容非藥之可醫凡骨<lb/>
雖丹而莫蛻室弗肯堂菑弗肯穫漫襲前修弓必為裘<lb/>
冶必為箕已荒初學徒久綴家庭之役曽未更州縣之<lb/>
勞盖自兒童已知頌君實之徳亦有父子皆獲出廬陵<lb/>
之門雖人品之不侔而志向之則一許攀鱗翼誓竭駑<lb/>
<pb n="KR4d0351_WYG_009-26b"/>
駘百年㡬見以身親逢千里一來惟公所命與湛軰於<lb/>
羊峴儻令置奔走之後塵從隗始於燕臺期仰副作成<lb/>
之大造<lb/>
　　　上江陵别帥啟<lb/>
囿身藥籠雖久登夫子之墻厠迹醸營茲始事元戎之<lb/>
幕顧小草獲依歸之地方大鈞托覆幬之天不矢諸辭<lb/>
曷鳴斯感竊以朝家選用之路莫重閫屬辟舉之權白<lb/>
傅制詞謂臺閣僅下於一等杜陵播詠則旌旄不出於<lb/>
<pb n="KR4d0351_WYG_009-27a"/>
十年必有鶯其羽以始宜儻妄虱其間而則媿如某者<lb/>
雖學為冶未能荷薪見謂如沐猴而冠之自知非附驥<lb/>
之乘也文闈躑躅但知付分之低昂官路浮沉不敢與<lb/>
時而奔競既離家庭之慿藉秖冝州縣之驅馳涉筆茗<lb/>
臺鷹甫遂脱韝而去吹竽酒室鳥亦由擇木而來靡辭<lb/>
濫觴糟粕之餘良以願學爼豆之事二十年之屬眷詎能<lb/>
如朝夕趨承之親數十里以投公豈能為歳月茍且之<lb/>
望終身翼附疇昔心降第甫綴於儉池乃難黔於墨突<lb/>
<pb n="KR4d0351_WYG_009-27b"/>
曰䟽附曰奔走是雖惟命之東西或鞅掌或栖遲實願<lb/>
以身而左右二天是望一日獲安恭惟某官雅志濟時<lb/>
英規激懦文章傳千古之印學問續諸儒之燈撓之不<lb/>
濁澄之不清黄叔度之偉量剛亦弗吐柔亦弗茹仲山<lb/>
甫之髙風茲輟直於郎闈來保釐於帷幄凡山川也人<lb/>
物也皆平時梓社之討論如保障焉繭絲焉又積歳籌<lb/>
帷之畫諾講明之詳故設施之效望實之著故威信之<lb/>
孚此一年水二年旱而政曲盡於撫摩彼五月榖二月<lb/>
<pb n="KR4d0351_WYG_009-28a"/>
絲而民舉息於愁嘆氣脉内固精神外彰緩帶輕裘既<lb/>
覩仁人守荆之績垂紳正笏倚觀真儒相魯之功是冝<lb/>
士皆雲合以朋來咸以公為淵納而翕受璵璠横道瓴<lb/>
甋並登楩柞成林薪蒸兼用遂令餘子碌碌之輩亦預<lb/>
諸公衮衮之間某敢不砥礪懦𠂻切磋鈍質忘在彼在<lb/>
此之異迹持厥終厥始以一心如檄畫幕謀雖俗吏刀<lb/>
筆筐篋非能也若車塵馬足則小子灑掃應對豈倦焉<lb/>
　　　上䕫門李帥啟<lb/>
<pb n="KR4d0351_WYG_009-28b"/>
仰師門數仞之髙嘗叨薦禰瞻帥閫十連之重竊願依<lb/>
劉若有夤縁以為終始伏念某儒冠繆學祖鉢濫傳自<lb/>
知漆雕之未能敢謂子羔之何必塵容甚俗豈藥可醫<lb/>
凡骨欲仙雖丹莫換昨與諸生而進誤令計吏以偕桂<lb/>
籍香空竟負秋風之吹送桃源夢杳終成春雨之離披<lb/>
漫試一官尚餘三載正雛鶯學飛之始敢懐跛鱉進步<lb/>
之心偶侍萊庭獲拜蓉府愧一戰而已北幸再造以有<lb/>
西捨魚取熊皆云㨗徑攀龍附鳯遂啟妄圗雖官事非<lb/>
<pb n="KR4d0351_WYG_009-29a"/>
癡兒之所能然舊物惟主人之是戀或以取履可教雖<lb/>
曰執鞭亦為恭惟某官禮樂真儒詩書元帥羣賢標準<lb/>
歐陽子之遺風一貫淵源楊誠齋之正𣲖故雖瞿塘灔<lb/>
澦之險亦猶吉水仁山之和致君澤民特其餘事薦賢<lb/>
報國是乃盛心遂令金躍冶以一鳴璞忘刖而三獻儻<lb/>
容奉命受令於車塵奔走之下庶或聞善服膺於函丈<lb/>
摳趨之間鸚鵡洲邉恨莫對南樓之月杜鵑聲裏冀宻<lb/>
依巫峽之雲<lb/>
<pb n="KR4d0351_WYG_009-29b"/>
　　　上四川桂制帥啟<lb/>
油幢建閫封疆新四履之雄茗幙綴員厦屋有萬間之<lb/>
托幸因沿檄獲遂執鞭方當旌旗改色之初此正搢紳<lb/>
聞風而起身櫜鞬而下拜舉將踴躍以赴功負弩矢以<lb/>
前驅孰匪恪恭而奉職矧登龍之伊始豈執鴈之可無<lb/>
恭惟某官禮樂真儒廟廊元老碩徳屹隆於泰華脩名<lb/>
昭揭於羲娥撓之弗濁澄之弗清黄叔度之偉量剛亦<lb/>
不吐柔亦不茹仲山甫之髙風蚤膺多士之選掄深結<lb/>
<pb n="KR4d0351_WYG_009-30a"/>
兩朝之簡注粤馳驥駕即剖莵符既寛黼扆之憂旋任<lb/>
繡衣之寄帝曰臯陶作士果消蠻夷猾夏之姦王命召<lb/>
公于宣方繼江漢平淮之雅屬帥鉞甫臨於巨鎮而檄<lb/>
書偶警於西邉緩帶輕裘荆楚固資於叔子綸巾羽扇<lb/>
褒斜有賴於孔明遂一再遷而登荷槖之華不三數月<lb/>
而陟松堦之重比聆輿論能誦綸言盖惟緩和靖重之<lb/>
兼全與夫謀慮廉直之數著故借商巖之雨來清蜀塞<lb/>
之煙惟梁益在坤靜則合坤之象惟京洛未復動必有<lb/>
<pb n="KR4d0351_WYG_009-30b"/>
復之機是宜鼓角之令脩便覺關山之響撼扶杖一見<lb/>
人心此所以歡忻挾纊片言士氣斯為之鼓舞佇聴銘<lb/>
旂常而銘彞鼎然後作舟楫而作鹽梅此四海之公言<lb/>
非一介之私論某分為吏俗見謂兒癡越爼代庖嘗次<lb/>
閫籌之議摘山充廐謬塵臺幕之賔適來省於家闈乃獲<lb/>
迎於轅帳得非際㑹有是趨承三匝而遶寒枝正切鵲<lb/>
依之想一過而空北冀惟懐馬鈍之羞<lb/>
　　　上四川鄭制帥啟<lb/>
<pb n="KR4d0351_WYG_009-31a"/>
三月河陽幸獲綴大夫之幕五日京兆先令解掾史之<lb/>
官義既盡於始終禮當明於進退介圭將覲吏鞅難縻<lb/>
中心非敢於輕違大意不容於他就恩門曲狥分地知<lb/>
安竊惟上之待士以禮為羅士之事人以身委質榮辱<lb/>
實相為之喜戚出處抑亦因其去留故昌黎賦淮西之<lb/>
歸欣若有向闕聯鑣之詠而子諒寄并州之别悵然形<lb/>
臨路覩絲之嗟盖晉公方膺命圭相印之新而越石素<lb/>
加騂弓翹馬之舊念五年之待接嘆慨良勞擕諸吏以<lb/>
<pb n="KR4d0351_WYG_009-31b"/>
崢嶸欣愉迺寓兹人情之常耳在賤𨽻以曷如顧方資<lb/>
知其主以信其賔又始因善其父而辟其子两賢舊抱<lb/>
一旦偶同伏念某人品至凡天資不頴見謂庸庸瑣瑣<lb/>
徒勞於州縣不能磊磊落落自取於功名慿藉家庭僥<lb/>
踰仕宦弗播矧肯穫凛詩禮之貽羞不稼胡取禾懼簡<lb/>
書之積譴依棲萬里荏苒五期薦揚備至於再三推挽<lb/>
不遺於尺寸比搜羅於藥籠俾依泛於蓮池自知分素<lb/>
無蓬島之縁若為夢乃到邯鄲之境臨江横槊熟親詩<lb/>
<pb n="KR4d0351_WYG_009-32a"/>
酒之清乘月登樓細侍枰棊之適顧綿力未殫於毫髪<lb/>
而好音忽錫於絲綸表正還朝固竊喜屋烏之好詩吟<lb/>
出幙詎無悲巢燕之離初期錦纜之行後問綵衣之養<lb/>
復於其所已貽軻書入谷之譏退不以時慮失羲易介<lb/>
石之訓鐘鳴霜降舟引風回惟何所不容於大賢斯今<lb/>
而知免於小子恭惟某官徳隆泰華勲盖堪輿屹成明<lb/>
堂一柱之材來任坤維半壁之寄張忠定一箇信人心<lb/>
自爾而相孚范老子百萬兵賊膽聞之而皆破上以堯<lb/>
<pb n="KR4d0351_WYG_009-32b"/>
殿風雲之幸㑹公其漢關雨雪之久勞遂班晉康侯接<lb/>
日之音爰示師丈人承天之寵闢翹材館鄭緇自得於<lb/>
青毡坐政事堂周衮方歸於黄閣豈特士夫以用韓公<lb/>
社稷之幸將見將相皆出子儀幙府之逰何幸么㣲嘗<lb/>
䝉料理况近親於訓諭屢復許之驅馳是雖未既於趨<lb/>
承猶冀方來之勉勵飢鷹側翅初無飽則颺去之心駑<lb/>
馬戀軒願使羣無留良之嘆<lb/>
　　劄<lb/>
<pb n="KR4d0351_WYG_009-33a"/>
　　　銓曹白權貳卿趙左司希<graphic n="KR1546" url="https://raw.githubusercontent.com/kanripo/KR-Gaiji/master/images/KR1546.png" mimeType="image/png"/>劄<lb/>
某䟽愚獲以列曹祇奉清尊條教盖疇昔所願而不可<lb/>
得者區區輙有禀忱顧如某叨塵過分本不歴謁銓之<lb/>
苦特自十餘年來毎因契舊誦言其苦如小節之不圓<lb/>
皆為吏部書鋪等控持率重其費若雪罪犯者栽培傾<lb/>
覆固所自取姑勿論可也特其間有當察者或仕於勢<lb/>
要之卿不合其意以當權而劾之去者却可憐憫前昨<lb/>
如曹生之陳詞觀其案牘已參部十餘月矣前後射缺<lb/>
<pb n="KR4d0351_WYG_009-33b"/>
轉轉不該皆殘零破落缺爾彼之一状所具三缺惟吾<lb/>
所予而已某初不識其人亦亮其心在可宥可與之域<lb/>
如外射闕率用指二三而聽所予及觀貳卿所判不以<lb/>
為然吏抱案牘來問其故則曰侍郎惡其來見嘗觀范<lb/>
文正公有以典銓勿納為言公曰勿納客何以識其人納之<lb/>
則覘其辭氣因所見而證所聞不亦可乎或又問避嫌<lb/>
之事公曰只為自信不過耳公盖寓激昂㣲權於行法<lb/>
之時今執事權與正同行且即真矣敢誦所聞凌躐以<lb/>
<pb n="KR4d0351_WYG_009-34a"/>
請今如已參部者不必再令其聽命於書鋪凡射缺許<lb/>
其具該差合入之缺惟主者㸃其所當予若雪罪犯則<lb/>
審其或初或再與夫有罪無罪之實權變而為之處其<lb/>
敢不清心自早至暮服役以聽<lb/>
　　　與袁守劄<lb/>
某比日竦聞仁邦君分遣邦屬周訪民病藥賚疾疫之<lb/>
家不覺與衆感涕昨日承傳台誨竊知惻然山崗遺骸<lb/>
不忍其暴露將焚化而薦㧞此其陰徳下漏枯朽聞者<lb/>
<pb n="KR4d0351_WYG_009-34b"/>
無不以手加額及凖公文又竊知揭暁舉化然後修伊<lb/>
蒲㑹則凡施行具有次第尤劇欽敬然區區迂愚因僣<lb/>
躐出位以思徃年江右旱荒疾疫死者率多淺土聞有<lb/>
部使者不忍其暴露悉舉焚之徃徃疾疫又熾因有一<lb/>
士陳劄乞且廣推加狀阡土掩覆之恵使者從之區區<lb/>
又記月令云掩骼埋胔注謂懼死氣逆生氣此又關民<lb/>
疾苦者之要務也某仰荷民墻愛念不啻手足詎容不<lb/>
以腹心視邦君茍有所聞不當自黙又如梵慧院後昔<lb/>
<pb n="KR4d0351_WYG_009-35a"/>
號麥地十年前凡流寓於寺及寺近士民之窮者皆瘞<lb/>
其亡骸與夫貧族之亡長㓜咸在焉近來某請於郡而<lb/>
封録之草莾荆木徃徃將拱鮮可舉者故敢詳悉控陳<lb/>
萬一台意謂已揭暁不當中輟更望詳酌通融先後有<lb/>
如榜示修齋以薦㧞之者姑先行此却望纎悉分付吏<lb/>
卒遍走羣崗撿拾暴露之骨使不為烏鳶所食其已瘞<lb/>
於土者寧無露版廣與加土繼此仰乞増修舊料如向<lb/>
來已有漏澤園今容可遍於四關外訪求閒曠之土剏<lb/>
<pb n="KR4d0351_WYG_009-35b"/>
為四阡則民生死皆囿恩地又自今始<lb/>
　　　與南劍五縣免上州公劄<lb/>
某竊惟州之於縣脉絡相關情孚意親庶可逃責某承<lb/>
乏此來適繼雕瘵堅苦刻厲指水明心願寛催科究心<lb/>
撫字視事半月未見端緒吏白前比合請諸縣將帶錢<lb/>
銀赴州禀議一則計償舊逋二欲面詢民間利病至如<lb/>
版曹常賦一日不可緩今諸邑拖欠山積當此用廣事<lb/>
殷彼此各以體國為念可也諦思近民之官不可久出<lb/>
<pb n="KR4d0351_WYG_009-36a"/>
一動百費非徒無益而已是用權免詳用公移竊幸體<lb/>
諒郡計赤厯所藉恊維應有合解錢糧並望盡數發來<lb/>
應此垂罄若徒事循習恐難私狥已斟酌限期務在寛<lb/>
而有信信或不守責有所歸<lb/>
　　　囘趙憲劄<lb/>
兹怙下體菲葑之盛心荐有塵牘信學諸生䝉被教雨<lb/>
鳶魚飛躍孰能禦之積弊已稍更張生員亦頗増益然<lb/>
貳車不欲任提督之責司錢糧者雖委請而未敢就更<lb/>
<pb n="KR4d0351_WYG_009-36b"/>
惟終惠囑州郡力勸勉之昔袁䝉齋持憲節嘗謂教失<lb/>
而後有刑明刑專以弼教設是時風厲諸郡庠舍勸孝<lb/>
弟崇有徳所以舉刺必及於教職士民各勵以著業而<lb/>
使之無訟執事儻廣斯意於九郡多士之幸也<lb/>
　　　與郡守求免香林渡劄<lb/>
某不避譴呵輙有對越不愧之悃仰混聽嚴某䟱窳末<lb/>
學叨躐殊科動息省存若恐弗稱故自勉飭凡有可以<lb/>
推已及物者不憚苦勤謂如已之同出則莫若宗親其<lb/>
<pb n="KR4d0351_WYG_009-37a"/>
近則莫若里黨固難於悉化之以為善尤不容於坐視<lb/>
其不善昨本生父廸功所居之近曰香林黄固渡其渡<lb/>
前後皆里黨之不知書者買佃於官謂之不善可也甚<lb/>
而宗親互相爭奪積年訟訴胥徒視為竒貨毎利其有<lb/>
爭奪之私故爭而得之者月増渡錢以啖有司日虐民<lb/>
旅以飽所欲間有弗堪其取則來徃聚衆互為鬬敵百<lb/>
十為羣或者毎有殺傷之慘其地距城三十里初謂四<lb/>
達衝㑹之渡邇詳訪問乃知其為山路私醝私貨之所<lb/>
<pb n="KR4d0351_WYG_009-37b"/>
必由也或州縣禁絶之嚴則負販屏跡買渡者取辦於<lb/>
鄉民以輸官爭效嘯呼一鄉為之騷然有人心者其忍<lb/>
聞之某去夏濫叨小壘惻然於此因審聞前此士民陳<lb/>
乞放免官渡如上饒之古良玉山之宋村皆可援之以<lb/>
請又念納官渡錢歳増至此十倍於昔不敢求其白與<lb/>
放免因計其月輸錢㑹凡十四千而已乃假貸於親戚<lb/>
得十八界官㑹一百四十貫具劄控陳於前政府判㕔<lb/>
以十箇月錢㑹預納於官放便民旅鏤版通衢逺近利<lb/>
<pb n="KR4d0351_WYG_009-38a"/>
涉意謂到官撙節俸餘嗣而代輸永逺放免雖非羣吏<lb/>
之所樂然實可以消鄉里未形之患不謂罪釁稔變遽<lb/>
以憂歸今兹所納官錢月日已滿又承東府判㕔督趨<lb/>
復令幹人具狀再輸四箇月矣胥吏觀望脱押文移弗<lb/>
照案祖必欲拘納見錢如此則是官司未知放免民旅<lb/>
渡錢則凡歳捨舟月捨錢日捨水手之費固已皆自己<lb/>
出不但徒費而無益竊恐昧者將以為占買坊渡反以<lb/>
貽謗謹具公劄連黏昨來僣越所鏤放渡榜帖在前欲<lb/>
<pb n="KR4d0351_WYG_009-38b"/>
乞化筆差清強官前詣地頭宻切體訪稍涉欺誑甘俟<lb/>
朝典儻如所陳則乞使府多方區處或與根括廢寺田<lb/>
畆撥抵此項渡錢否則出自矜惻明諭賢貳幸宛轉申<lb/>
上所屬監司特與蠲放此渡官錢不特一方受綏靖之<lb/>
仁而四逺被通濟之恵某與姻族弭患實拜二天無窮<lb/>
之恩干冐威尊下情不任戰慄竢命之至<lb/>
　　　與江東憲求罷香林渡公劄<lb/>
某少䝉義方稍有趨嚮義之一字動息體認大要只是<lb/>
<pb n="KR4d0351_WYG_009-39a"/>
隨事度宜故以之去民之害就民之利特在以勇為之<lb/>
而已某毎見所至民旅受害未有如河渡之甚某本生<lb/>
父家居上饒香林黄固渡乃山路私販必由之津前後<lb/>
紛爭者月増官錢以啖有司日虐民旅以飽所欲胥吏<lb/>
樂其爭奪之名變轉賣㺯率不過困民旅以取償中間<lb/>
不堪其取者呼嘯羣聚或至激成殺傷之慘某私竊感<lb/>
情將請於官府而罷之前此亦有諸公義舉之例終有<lb/>
所沮未决於請去歳因叨小壘抵戍之日慨念茲渡之<lb/>
<pb n="KR4d0351_WYG_009-39b"/>
在隣里欲消弭其未形之患問其月輸凡十四千即捐<lb/>
已錢凡百四十千代輸十月鏤榜四散放免民旅渡錢<lb/>
迨今係某家捨舟及篙工撑駕當此水涸之時則為輿<lb/>
梁以濟徃來四逺俱受其利鄉井萬目非徒榜貼之可<lb/>
欺也某雖以禍患而歸初意不敢不續邇者聞貼丞㕔<lb/>
催錢即以十八界楮再捨納四箇月盖權宜推已方將<lb/>
有請於公府為悠久之利不謂胥輩明知本家捨錢放<lb/>
渡之久故行脱押文移必欲拘納見錢竊惟向來民戸<lb/>
<pb n="KR4d0351_WYG_009-40a"/>
感河渡之為害請於官而蠲放者皆有可考昨來係捨<lb/>
錢輸官及是則請於州郡又請於倅㕔終被胥輩沮撓<lb/>
反復使不逞欲破壊義舉意在仍前買佃謹具公劄連<lb/>
黏徃時諸邑蠲放官渡得於所知者數處在前欲望台<lb/>
慈惻然垂軫某憂居代輸捨渡之難特出化筆徑從使<lb/>
臺蠲放追究吏姦而鉏絶之仍乞行下本州鏤榜四逺<lb/>
多行暁示通知永永不許吏姦賣弄如此則徃來之利<lb/>
涉可久鄉里之後患可消某當僣躐紀述刻之堅珉以<lb/>
<pb n="KR4d0351_WYG_009-40b"/>
多仁使者之大恵不然則吏姦必行某中輟退聽一從<lb/>
公府召佃第恐放免渡錢之久忽又買佃拘錢民旅不<lb/>
堪他日或有意外亦費有司區處故併及之<lb/>
　　　回何宰劄<lb/>
吾輩惓惓所欲相與究竟者大率中庸論三者廢一非<lb/>
學盖致知居四力行居一不倦以終之者也大凡善學<lb/>
非但讀書也動息於事物上體騐先凝固吾之道體而<lb/>
後於應酬處靖夷此心不増不减付物自然而宻布經<lb/>
<pb n="KR4d0351_WYG_009-41a"/>
緯以處之致知精而力行一也夫如是則是是非非之<lb/>
理昭然而無疑是底終於是非底終於非物不能遯内<lb/>
外交相為飬者質諸鬼神而無疑矣故其飬心則和平<lb/>
治身則正直推之天下國家直可上不負天子下不負<lb/>
所學此事盖吾輩所當充拓者某動息恐懼願得一同<lb/>
志者共究竟之庶知治心難而萬事易也<lb/>
　　　復靜春先生劄<lb/>
某去春扶疚憊力具禀酬櫝幸徹書月之光曠問又如<lb/>
<pb n="KR4d0351_WYG_009-41b"/>
此惟有山仰朝夕以之章兄此來忽被訓染莊誦欣沃<lb/>
如拱函丈顧念儒先凋零頼有格言要論家侈手澤之<lb/>
藏今兹三先生翰墨愈久而新先生不鄙其愚賜藻筆<lb/>
發揮之寵因其已言而暢其未言渠渠下教圭復珍襲<lb/>
詎止一感字所能既益嘆年彌髙徳彌邵有衛武公淇<lb/>
澳之美播之文章形之私淑俾皆有切磋琢磨之益錫<lb/>
類萬象殆陽春生生之功也某倚廬待盡藉庇茍存杜<lb/>
門教子姪媿於學問未有所得非師誨何賴前時令壻<lb/>
<pb n="KR4d0351_WYG_009-42a"/>
三桂堂記率爾為之用老氏語起不是端正説話何不<lb/>
䝉裁其狂斐耶今僣削繁更求批教至禱至禱令子婿<lb/>
俱㽞心道義者也惟守吾仁敬忠禮之誨横逆則不足<lb/>
䘏區區衰朽之質倘有寸進敢不常在下懐<lb/>
　　　慰李秀巖劄<lb/>
某伏自東語分以來塵勞憂以度日中間病乞祠廪迄<lb/>
不獲請得麾而南亟罹罪罟六七年間瀕死屢矣獨荷<lb/>
先椿庭記念提奬之過某迹䟱心親食息夢寐知為大<lb/>
<pb n="KR4d0351_WYG_009-42b"/>
門之依前歳獲交書問扣問賢者動靜之誼深切敬企<lb/>
滿謂孤惸之迹吉月而後一介之恭去冬至日忽叨恩<lb/>
除再辭弗俞率爾奄出亟欲扺此修由𠂻敬謝之櫝詎<lb/>
意慶門變故出於不測先正秀巖貳卿先生遽爾奄棄<lb/>
榮飬聞訃不覺手足為之痿痺涕淚為之迸潰嗚呼痛<lb/>
哉天䘮斯文後學其疇依哲人云亡邦國之殄瘁益甚<lb/>
矣追惟疇昔木天晨午從容謦欬於丈席之地所提耳<lb/>
諄怛勞謙不翅父兄之於子弟此時此意毎一言之滿<lb/>
<pb n="KR4d0351_WYG_009-43a"/>
室老稚為之泣數行下况於汲引嘘枯靡不用其至如<lb/>
之何不驚悼痛絶也諒惟尊契兄純孝天鍾罹此大變<lb/>
何以堪處孝思奈何痛當奈何呼蒼蒼兮胡不仁君實<lb/>
輩人胡不永壽然公休植立吾黨尚竊望之強加餐粥<lb/>
以當大事某下情憂戀無任至禱某謬悠此來十二日<lb/>
甫入對世事無分毫之補思見如先正者願為之役而<lb/>
不可得噫嘻悲夫尚忍言之哉謹撥紛遽西向加拜瀝<lb/>
忱赤以吐慰唁不能為儀將之以香炬而已惟白之几<lb/>
<pb n="KR4d0351_WYG_009-43b"/>
筵幸甚<lb/>
　　　囬南劍天寧老劄<lb/>
比幸以假牧勉承䑓命屈主教門磕着撞着出一頭地<lb/>
見謂當仁然而這般鋪席近來難為開張未免驅入閙<lb/>
籃爾却要鉄脊梁打硬修行庶得羣魔為之斂避吾師<lb/>
㸃頭否區區老懶已辦林下心面壁坐四年了忽被廟<lb/>
堂捉將出來強苦作屏正欲尋行方便罪苦業障乃以<lb/>
憂去空費一番將迎畢竟是自家不合破戒出來悔已<lb/>
<pb n="KR4d0351_WYG_009-44a"/>
無及昨荷懴悔先几又承杖錫逺送未遑布謝而乃先<lb/>
問愧甚愧甚叢林中只宜設澹供話凈裸裸赤灑灑無<lb/>
可把逹磨禪師西天取經來智海道不合有經吾師遣<lb/>
問乃有禮物送我殊非初意荔柿謹留以奉先几餘悉<lb/>
責付來价矣今後認取前項話頭若更犯此戒令别當<lb/>
判斷這个公案不得執着免被野狐出來煩惱殺人請<lb/>
細詳之<lb/>
<pb n="KR4d0351_WYG_009-45a"/>
楳埜集巻九考證<lb/>
第五頁後三行　案韓愈進學解大木為杗細木為桷<lb/>
　原本桷字誤作桶今據改正<lb/>
第九頁前八行　案楚詞宋玉對楚王問客有歌於郢<lb/>
　中者其始曰下里巴人原本里字誤作俚今據改正<lb/>
第十二頁前八行　發軔原本軔字誤作動今據文改<lb/>
　正<lb/>
第十四頁前一行　寸輓尺推原本寸字誤作才今據<lb/>
<pb n="KR4d0351_WYG_009-45b"/>
　文改正<lb/>
第二十四頁後四行　案唐李白與韓荆州書生不用<lb/>
　封萬户侯但願一識韓荆州原本韓字誤作韠今據<lb/>
　改正<lb/>
</p>
<p>
</p>
  </div>
<div>
                <head>楳埜集巻十</head>
    <p>
<pb n="KR4d0351_WYG_010-1a"/>
欽定四庫全書<lb/>
　楳埜集巻十　　　　　　宋　徐元杰　撰<lb/>
　　記<lb/>
　　　明善堂記<lb/>
大學之明明徳必曰止於至善中庸謂不明乎善則不<lb/>
足以誠其身孟子又述中庸而言之何哉葢子思傳孔<lb/>
子者也孟子師子思者也誠以賢愚一致可欲之善本<lb/>
同也後覺必效先覺之所為乃可以明善而復其初子<lb/>
<pb n="KR4d0351_WYG_010-1b"/>
思孟子可見矣故人無有不善而氣禀之殊分所以有<lb/>
善有不善者特覺與不覺爾通書語人以誠無為幾善<lb/>
惡是堯舜之中人心道心之界限也堯舜之中與人同<lb/>
世之人心用而道心隠擇焉而不精守焉而不一也東<lb/>
嘉鄭君應龍所居之堂扁曰明善非直為觀美也揭本<lb/>
心之善以示觀省也余往嵗校文是邦得君書卷次於<lb/>
首選知其為純實之士乃既識之相語以善屢矣今扁<lb/>
斯堂亦既明其本然之善豁然太虛湛然止水外物不<lb/>
<pb n="KR4d0351_WYG_010-2a"/>
得以動其心益加學力而求造義理精㣲之極先立乎<lb/>
其大者則其小者不能奪故曰修其天爵而人爵從之<lb/>
仁義忠信樂善不倦此天爵也何公卿大夫之足慕哉<lb/>
子别數嵗以文藻之彦進武勇之爵因是以階漕牒葢<lb/>
汲汲然副其父兄責望者在是要亦堯舜孝弟之寓也<lb/>
雖然士方窮而獨善其身利達則聽之故其達也必能<lb/>
兼善乎天下如屑屑為禄計則君子之所性汩矣何以<lb/>
謂之善然則為明善者當何如以大學之物格知至心<lb/>
<pb n="KR4d0351_WYG_010-2b"/>
正意誠極修身之功用以中庸之博學審問慎思明辨<lb/>
正篤行之規橅如是則孟子所謂可欲之善將進之以<lb/>
充實光輝大化之域而皆所自有者也明善之驗葢如<lb/>
此子求余記辭不獲已納約自牖因其本善之明而寓<lb/>
朋友責善之道故詳複以告子其懋敬之哉<lb/>
　　　永豐縣仁政樓記<lb/>
仁政樓者經界圖籍登藏之所也經界顛末湯侯紀之<lb/>
悉矣樓既成邑令何君克忠復屬余以記奚用若是贅<lb/>
<pb n="KR4d0351_WYG_010-3a"/>
哉雖然令之心甚仁令之慮甚逺也古制久壞脩復良<lb/>
難版籍實繁豪强惡其害已多術以去其籍詭寄欺隠<lb/>
文不足徵常賦失額泛泛然征督於民由是令之仁心<lb/>
不得達救過不給鮮克有終類有邑不可為之嘆是豈<lb/>
終不可為哉善為政者非必人人而説之惠而不知為<lb/>
政特小惠耳仁人心也為政以仁因所利而利之脉絡<lb/>
相關孰有甚於賦役不均之病豈容聽其痿痺不仁哉<lb/>
前乎魏令開端而不及竟踵其後者欲舉行而訖不果<lb/>
<pb n="KR4d0351_WYG_010-3b"/>
吾令始至慨民斯瘼如已隠憂相與語於交際之初葢<lb/>
益有志於版籍之修明夫剛毅力行近仁令之勇於有<lb/>
為眎事兼月建白當路邑人合辭而請於郡郡侯慨然<lb/>
從之令與士民出入阡陌殫再嵗之勞以訖事書政既<lb/>
成矣籍已具矣衆讙曰是不可不壽其藏也於是相地<lb/>
於縣樓之左經之營之不日成之葢毫分無擾於民是<lb/>
不惟民歡樂之令亦樂之矣以六鄉五十一都之甿五<lb/>
百二保之衆正副砧基之有簿不翅以千計峙斯樓貯斯<lb/>
<pb n="KR4d0351_WYG_010-4a"/>
籍也司存可久不容以湮没也告諸來者知斯樓為仁<lb/>
政之樓必不肯行不仁之政而靦顔於斯樓也必不肯<lb/>
易而為游觀憇息之地而甘心於不仁也令之欲專紀<lb/>
者亦若斯而已雖然令之心不以是自己者也葢嘗曰<lb/>
經界未足以盡仁而行仁政者必自兹始若夫充廣之<lb/>
功則學無止法不敢不勉令亦可謂仁且逺也已矣余<lb/>
喜其事之濟嘉其仁之驗幸斯邑之得賢也於是乎書<lb/>
　　　金氏三桂堂記<lb/>
<pb n="KR4d0351_WYG_010-4b"/>
元氣肇判人位三極之中為萬物之靈萬物皆於我乎<lb/>
備樂莫大於反身之誠何者足為我之累富貴在天澹<lb/>
然無容心可也問學則不然盡心力為之不至聖賢不<lb/>
已古之學者專主於為已其用著於成物今之學者徒<lb/>
急於為人其弊卒至於喪已可不謹哉吾孟子學孔子<lb/>
者也天爵人爵之辨悉矣世之修天爵而聽人爵者何<lb/>
寡歟故以小而害大以賤而害貴舍梧檟而養樲棘者<lb/>
滔滔也仁義禮智之根於心每梏亡於旦晝之所為而<lb/>
<pb n="KR4d0351_WYG_010-5a"/>
夜氣不足以存其去物一間宜矣吁吾孟子誨人以學<lb/>
問之道必曰求其放心指人以有貴於已必曰求其在<lb/>
我諄諄切切委曲告語其要則不外乎充吾愛親敬養<lb/>
之仁義葢以人之為人所以立天地之心者固如是夫<lb/>
南浦金君隆義方敎階庭玉植蔚乎森聳祖孫三世唯<lb/>
諾一堂堂前桂芳鼎鼎品列此三桂堂所以名也此唐<lb/>
人科目所以儗也此西山夫子所以播之詩也此静春<lb/>
先生所以有氷玉切磋之益也師友淵源所漸逺矣爾<lb/>
<pb n="KR4d0351_WYG_010-5b"/>
父爾子格物以致其知制外以養其内外之榮悴莫不<lb/>
有時羣葩春妍萬葉秋脱金飈掃蕩之後屹然芬鬯於<lb/>
巖竇之間也桂所以有似乎君子也故桂之貫四時也<lb/>
桂之止於下而漸於上君子之學亦無止法也居是堂<lb/>
也婉容愉色和樂怡怡上以奉靈椿之老下以發桂枝<lb/>
之榮其為學也身必三省道必三貴取友必三益此古<lb/>
者所以為已也其推已也文必三徳敎必三物扶世必<lb/>
三綱此成已所以成物也學君子之學者以此講貫以<lb/>
<pb n="KR4d0351_WYG_010-6a"/>
此體踐言行為壇宇敬則其基也文藝為枝葉徳則其<lb/>
根也自敬厥徳徹上徹下栽培滋沃力到功深人盡而<lb/>
天明時至而氣化幹茂而葉敷三科登唐三傑用漢植<lb/>
立為三代以上人物將見榮三釡養而吐詩書之薌郗<lb/>
林不足貴燕山不足多詎止一門三秀而已哉金君名<lb/>
衡字平甫一再貽書俾識厥事某何人而敢當此辭弗<lb/>
獲姑誦所聞告之<lb/>
　　　廣信蠲糴記<lb/>
<pb n="KR4d0351_WYG_010-6b"/>
食者生民之命也謀國者重民之命所以壽國之命也<lb/>
漢蕭何給饋餉首入髙祖以養民之一言鄧禹説光武<lb/>
於軍門亦莫急於救萬民之命自古名臣佐命興統先<lb/>
務所恃大率如此聖宋以仁立國重在本根雖艱難多<lb/>
事之秋撫養百姓不容一日緩國祚靈長實嘉頼之軍<lb/>
興以來調度莫繼和糴非得已也曩關柝不聞淮堧京<lb/>
湖菽粟被野百姓窖藏之外樂與官為市沿邉屯田積<lb/>
穀又足以補餉之不給初不以糴運為勞自敵人孔熾<lb/>
<pb n="KR4d0351_WYG_010-7a"/>
邊境蕩析於是專仰糴於江之南官吏皇皇咸負不辦<lb/>
之憂田里始焦熬矣然兵以衞民食以養兵量地而權<lb/>
其糴瀕江帶湖之郡國固不得以辭其責廣信一林麓<lb/>
區爾土狹而人稠灘浚而湍激樂嵗常病於斗直之踴<lb/>
公私交困於舟運之難士大夫寓於斯鎮於斯宻邇往<lb/>
來於斯無不為之動心朝廷斟酌分𣲖視他郡亦稍異<lb/>
幸而天漸悔禍斥堠向清年穀屢豐糴事可以少撙故<lb/>
亟弛斯郡之糴數於此可見不得已之初心矣淳祐改<lb/>
<pb n="KR4d0351_WYG_010-7b"/>
元先弛永豐玉山三年又弛鈆山上饒既得㫖衆讙曰<lb/>
是邦侯懇請不憚再三之力也侯曰不然敵之貪暴自<lb/>
速滅亡吾君吾相至仁一念上通於天所以弭敵國外<lb/>
患者法家拂士之言實行焉爾鄉達有若都承韓公從<lb/>
容經筵鼎鉉間思枌社之饑由已饑之爾隣壤有若檢<lb/>
正陳公知此邦尤悉相與建白廟朝懇惻而未已爾棠<lb/>
隂遺愛有若有司袁公加惠兹土抑亦知無不言然則<lb/>
此邦受此惠知所自來矣一日屬某書之夫蠲糴不必<lb/>
<pb n="KR4d0351_WYG_010-8a"/>
書也然由四邑而盡蠲餘邑由一郡而盡蠲他郡彰既<lb/>
往而圖方來此仁之充無窮不書得乎侯鄞川趙公以<lb/>
太府寺丞出守云<lb/>
　　　洪慶庵記<lb/>
俞姓本系出周厲王春秋時為鄭公族自莊公六傳至<lb/>
文公娶於蘇生公子俞彌姓始於此為河間望史記有<lb/>
俞跗漢有俞春晉有俞縱唐有俞文俊後益衍茂處於<lb/>
杭歙嚴鄴莫可盡考故宣義郎賜緋魚袋諱某字國卿<lb/>
<pb n="KR4d0351_WYG_010-8b"/>
者偕弟某事親以孝為鄉閭所稱某字通父以咸淳戊<lb/>
子十一月二十三日卒𦵏金吾山下桞屯田故居之側<lb/>
築屋而庵名曰洪慶有永平鄉田六百束以贍庵守有<lb/>
周安鄉田二百七十秤以奉祭享每嵗寒食主祭者率<lb/>
子弟各執事自始祖而下合祀焉奉先之孝於是可觀<lb/>
矣夫孝也者君子所以反古復始不忘其所由生者也<lb/>
方前人之生也凡可以惠其後無所不用其至則後人<lb/>
所以祭祀時思者當何時而可已也為士而貧猶將求<lb/>
<pb n="KR4d0351_WYG_010-9a"/>
仁者之粟以共其薦矧家道從容生理優裕既無一而<lb/>
非前人辛苦之積奠豐居而悽愴食膏腴而烝嘗此庵<lb/>
宇之不可不設而贍塋田之不可以無紀也古者宗廟<lb/>
宫室所以嚴宗祀之地天子諸侯親耕以供粢盛后夫<lb/>
人蠶繅以供祭服猶曰身致其誠信而後足以為敬事<lb/>
神明之道下是則又當若何而用心哉夫昭明焄蒿悽<lb/>
愴所以聚百物之精而為神之著者皆魂氣之無不之<lb/>
者也孝子慈孫誠不可以不嚴其祭而祭則不可不如<lb/>
<pb n="KR4d0351_WYG_010-9b"/>
其在將祭則禮備既饗則樂成樂之與哀常相為半而<lb/>
濟濟戚戚庻幾其恍惚之與交秋而霜既降非以謂寒<lb/>
也春而雨既濡則猶將見之矣吾平居暇日修身謹行<lb/>
洋洋乎如在其上如在其左右本之視聽言動勿非禮<lb/>
之仁達之洞洞屬屬如弗勝如將失之孝念之發動不<lb/>
容欺徹上徹下毋不敬也何則天地之性人為貴吾祖<lb/>
考與天地同其體吾身則祖考之遺體也行遺體而不<lb/>
敬則不能以天地之心為心其與物相去不逺矣是故<lb/>
<pb n="KR4d0351_WYG_010-10a"/>
禮莫大於孝孝莫切於正其家禮曰妻者親之主也子<lb/>
者親之後也身者親之枝也故枝必固後必善主必端<lb/>
三者禮之本也吾誠念夫枝必在於固則方寸造端所<lb/>
以培植根本發達英華者益當為顯揚先烈之計誠念<lb/>
夫主必在於端則儀刑有則所以肅雍閨門綱維婦道<lb/>
者益當勉為清潔蘋藻之供誠念夫後必在於善則詩<lb/>
禮傳家所以立大小之教自灑掃應對而達於參贊化<lb/>
育之妙者益當衍為繼志述事之孝夫如是也生則親<lb/>
<pb n="KR4d0351_WYG_010-10b"/>
安之祭則鬼享之窮則獨善其身達則兼善天下故曰<lb/>
惟賢者為能盡祭之義惟賢者之祭必受其福而備百<lb/>
順之名祭有如是可不敬乎一或不敬其弊將有假春<lb/>
祀之設聚親族絜妻子友朋而為游觀之樂是則習俗<lb/>
之當戒者也可不敬乎俞氏禮義之家子孫多以文藝<lb/>
名而字某某者尤鄉曲之俊追惟祖烈克念厥紹以時<lb/>
祀為莫大之典顧焚修有庵贍塋有田由來已久誠不<lb/>
可以無紀也余甫到官貽書至再命識其事誼不容辭<lb/>
<pb n="KR4d0351_WYG_010-11a"/>
竊謂庵以洪慶名所以遺子孫蕃衍盛大者在是而田<lb/>
則散見於永平周安之二鄉又隠然有安平氣象子孫<lb/>
尚増廣之益追念之將至於愈久而愈有光所以明前<lb/>
人之徳又以重其家也<lb/>
　　　秀才方君壙記<lb/>
君姓方諱子方字正叔早以文名於郡泮襟誼極不凡<lb/>
與余同齋舍一見相敬愛如弟兄葢方弱冠也君之家<lb/>
為葛川著姓乃翁桂字萬卿學行端粹少拔鄉薦其文<lb/>
<pb n="KR4d0351_WYG_010-11b"/>
亦有師法六邑之士多所從游過庭所聞偉矣故鄉校<lb/>
稱之屢貢成均之名君以户門早見困於有司在賢父<lb/>
子純篤畏謹不以求直而怏怏半生舉業不過問焉此<lb/>
余所以咨嗟而莫助者二十餘年間雖數交問顧余憂<lb/>
患之多酸鼻而已夫士方窮阨交游罕知心亦罕用情<lb/>
余於君父子相愛不容以辭喙所謂貧賤之交不忘者<lb/>
非耶區區感念靡日不問動静忽以訃告而其八十三<lb/>
嵗之翁渠渠踵門相與慟者連日嗚呼尚忍言之哉君<lb/>
<pb n="KR4d0351_WYG_010-12a"/>
娶某氏生二子某某尚㓜惟天壽乃翁扶二孤孫俾壽<lb/>
詩書之脈則君之賫志以没者當興起於將來於是忍<lb/>
淚而為之書<lb/>
　　序<lb/>
　　　送歐陽竒父序<lb/>
天下無真學者乆矣所謂真學者務内而不務外盡已<lb/>
而不求人知已有所成則推以淑其家之子弟蚤夜相<lb/>
與孜孜汲汲讀聖賢之書非徒曰博記誦謀利禄而已<lb/>
<pb n="KR4d0351_WYG_010-12b"/>
吾之一身與天地萬物為一體者也知其身之大必知<lb/>
自飭其身自立於天地自别於萬物喜怒哀樂未發謂<lb/>
之中發而皆中節謂之和夫茍皆中節也發猶未發非<lb/>
先非後天地以位萬物以育悉吾身内事也夫茍不皆<lb/>
中節血氣之私剥蝕義理之正逐逐焉無異於物烏足<lb/>
以知天地之大哉故真學者必真見其所謂大身者父<lb/>
母之遺體父母身之天地也兄弟諸子身之同體也㣲<lb/>
尺寸之膚不愛則㣲尺寸之膚不保也世道既降士不<lb/>
<pb n="KR4d0351_WYG_010-13a"/>
知自愛身視身之同體恝然焉手足痿痺謂之不仁羣<lb/>
居於家飽食終日不知義方之教仁者動心於此矣余<lb/>
友歐陽竒父少蒙義方自異流俗感懷父兄愛教之素<lb/>
知自愛於已不局於一已之私而惓惓於同氣琢磨之<lb/>
事謂義方相習作古為難父兄不以利遺我而遺我以<lb/>
義者正望我廣其義於後也與其利而富孰若義而貧<lb/>
世方競利吾則相勉以義世方欲富吾則自甘於貧文<lb/>
繡膏粱有時消盡禮樂詩書之澤傳之不衰所以融一<lb/>
<pb n="KR4d0351_WYG_010-13b"/>
家之和氣陶一門之太平葢不容以目前論也余相與<lb/>
講於此非一日矣子以混試東歸訪余於册府之間語<lb/>
及學校慨然欲以自修者為教宗族之務其用心仁矣<lb/>
然或者猶病世俗訾之也嗟夫世有真學者則將嘉慕<lb/>
弗暇况敢訾之乎葢士尚志爾卓然不與世俗同流一<lb/>
鄉非之而不顧此其見必有出於一鄉者矣舉世非之<lb/>
而不顧此其見必有出於一世者矣天地之理生生而<lb/>
無窮學者之學進進而不已譬之種焉耕播耘耔必有<lb/>
<pb n="KR4d0351_WYG_010-14a"/>
歛也譬之炊焉淘淅蒸餴必有熟也余昔師克齋陳先<lb/>
生曰士用力於學低頭讀書不必問外未有三十年而<lb/>
不大顯者余記此語因驗之克齋之學果見其身受簡<lb/>
求之詔禄亦及之而弗屑就子孫科第相踵晩燕迎養<lb/>
之榮當代鉅卿争師致之未艾也吁克齋不必問外之<lb/>
訓至是驗矣然所謂大顯云者猶吾夫子學也禄在其<lb/>
中之意非必數數然責報於天也余故併及之書以為<lb/>
竒父告堅子之志行於子之事父兄信之矣<lb/>
<pb n="KR4d0351_WYG_010-14b"/>
　　　贈張君序<lb/>
世道未嘗狹也修為在我知不知在人曽參殺人不疑<lb/>
盜金其諸未定之天歟張君才美余識之欺心之事其<lb/>
忍為之諸公信之之確相率而償金世豈真罕知已哉<lb/>
余災患之餘愛莫能助姑書此告之願益以天理自信<lb/>
吁而今而後知不特古有直不疑矣<lb/>
　　題跋<lb/>
　　　題聖宋蒙求後<lb/>
<pb n="KR4d0351_WYG_010-15a"/>
一代之興必有一代之史其書愈多而讀之者愈不能<lb/>
徧於是讀史有捷徑曰史類曰史抄其便於成童之習<lb/>
則曰諸史蒙求然作此書者多矣往往皆歴代事未有<lb/>
及於先朝之典故皆以事雜舉未能循其世紀之年月<lb/>
夫祖宗之玉編瑤帙藏在秘府世固鮮得而見之若夫<lb/>
國史之㑹要名臣之言行與夫長編繫年之類皆班班<lb/>
乎可考葢無往而非可觀之訓然竊慨夫藏書之家未<lb/>
必觀無書可藏者不及觀㓜而學之者又未容以驟觀<lb/>
<pb n="KR4d0351_WYG_010-15b"/>
至於士習之專意舉業者又不過掇拾事類以便蒐閲<lb/>
而已往往人自編之不復以傳他人一時纂之不足以<lb/>
告來者吁此聖宋蒙求之所以作也作之者誰建之南<lb/>
浦徐子復也觀其事類則自建隆而熙寧年而次之類<lb/>
而偶之聨而韻之章必兩聨每聨必備顛末其為帙也<lb/>
凡六葢祖宗全盛時事也繼是而後未及類而子復逝<lb/>
矣厥子某善繼先志僕僕逺來銜諸袖而出之請題其<lb/>
左余不獲辭一再觀之嘉其志而屢嘆之我先朝之人<lb/>
<pb n="KR4d0351_WYG_010-16a"/>
物名氏其所著之言行詳略各因其事章分句列而事<lb/>
亦載諸其下其視飽食終日無所用心為如何學者茍<lb/>
未暇讀長編能求此讀之猶愈於已是豈可以蒙求為<lb/>
童習之書而忽之哉不然泛泛悠悠望洋傳記困蒙而<lb/>
吝童習而荒有書不如無書雖多亦奚以為<lb/>
　　　題倪仲山訥齋<lb/>
天地之道黙用於不言之表人為天地立心言固心聲<lb/>
之所發然多言數窮不如守中則言不貴多其來久矣<lb/>
<pb n="KR4d0351_WYG_010-16b"/>
萬語萬中不如一黙黙而識之不言而信存乎徳行此<lb/>
君子所以欲訥於言而敏於行也吾夫子大聖人也常<lb/>
曰予欲無言子貢以言求聖人者也至詰之曰子如不<lb/>
言小子何述聖人答以天何言哉四時行焉百物生焉<lb/>
警悟所及宜有超詣異時文章之聞性與天道之不可<lb/>
聞賜其告徃知來矣夫然賜亦自知之審終未脱口耳<lb/>
者也在四科則列於言語而視顔閔之徳行殆局於知<lb/>
二而卒莫造乎知十之地也予友倪仲山學通諸經至<lb/>
<pb n="KR4d0351_WYG_010-17a"/>
於方枝隂陽之書靡不淹貫亦可謂能言之士也每見<lb/>
其氣逸辭壯瀾翻不倦甚不凡矣且其家世善學得諸<lb/>
象山陸先生之敎其祖伯珍迎先生於山之陽以開講<lb/>
席先生既書愈髙字扁其讀書之室又别為之書訥齋<lb/>
字余益知先生之進伯珍於道者矣葢造道無止法髙<lb/>
必愈髙而不容於僅足悟道無顯言而訥之一字葢當<lb/>
心領意㑹可以自喻而不可以語人如是則其鑽仰也<lb/>
顔子之如愚其𢎞毅也曽子之曰唯矣余生晚學後不<lb/>
<pb n="KR4d0351_WYG_010-17b"/>
獲叩訥齋之所聞而獨幸仲山能告以命名之本末也<lb/>
連荷貽書及今數相㑹諄諄然俾發其所以訥之義退<lb/>
惟荒謭於性本愚於言本拙何足以窺其槩抑聞先儒<lb/>
之告人有即其行實而稱之者有就其欠闕而補之者<lb/>
無往而非進人於善也訥齋宻邇象山之宮而又登門<lb/>
為最先其聞道也必真的訥之一字其殆即實而稱之<lb/>
者歟今仲山又以易名齋當知易之大至簡至易必黙<lb/>
而識之㑹不言之易而勿流於口耳之歸守不易之易<lb/>
<pb n="KR4d0351_WYG_010-18a"/>
勿膠於事物之變則一訥之妙天地之静生生之易矣<lb/>
仲山其慎思之篤行之<lb/>
　　　題余豈濳所藏楊補之梅<lb/>
此花在羣品有衆美萃其潔淨似易其正葩似詩其屈<lb/>
曲枝幹似盤誥其節似禮其樂似樂其謹嚴似春秋葢<lb/>
花之有文實者也畫工勘破其魂骨而後筆法能意足<lb/>
意足而後不求顔色似矣觀者當自得之某觀蘭戱題<lb/>
之後又賞此巻而為之書<lb/>
<pb n="KR4d0351_WYG_010-18b"/>
　　　題魁星醮疏<lb/>
暗裏㸃頭既已顯靈於昔日夢中糊眼豈無覬望於今<lb/>
秋况大魁星銓次名銜而福善主權衡造化爰攜短疏<lb/>
泛集同盟即秘宇以薫修冀休祥之至止大書姓字何<lb/>
殊千佛之名髙壓英賢首占萬人之選<lb/>
　　　題誎藁後<lb/>
自昔和戎權在我而不在彼則可借此為羈縻之術否<lb/>
則置守備於度外一切聽命於敵誤國之禍當不待智<lb/>
<pb n="KR4d0351_WYG_010-19a"/>
者而後知簡穆公有言責諫藁諄複其辭婉其義正愚<lb/>
也益有感於斯<lb/>
　　　跋朱文公秋夜歎<lb/>
晦庵先生秋夜嘆之嘆與感興篇之感異辭同㫖神仙<lb/>
之事固誕而翛然物外意則幾矣吾志於道姑去彼取<lb/>
此不役役而馳不悶悶而移靈臺太虛風清月白至誠<lb/>
不息初何辛苦過化存神不落形體孰為河漢孰為幽<lb/>
人孰為蒼山之雲易曰幽人貞吉中不自亂也吁知此<lb/>
<pb n="KR4d0351_WYG_010-19b"/>
則知先生之晤歎所以沓致辭於幽人者其㫖明甚<lb/>
　　　跋劉狀元集後<lb/>
公讀書之清風峽巖竇幽閴非人間世真與胷次丘壑<lb/>
相料理曩者趙公不遏為臨江太守過其地喜其心目<lb/>
開明於峽之隂築宫以祠公星移物換之後乃孫定海<lb/>
少僊汝瀁將闢舊址増飾之慨公之文散落訛駁訂正<lb/>
重刻請識其後愚惟念往嘗渉峽弔公於公之文惟知<lb/>
王邑士馬達州温宿松序跋而已葢未知玉山汪先生<lb/>
<pb n="KR4d0351_WYG_010-20a"/>
已為公吐氣久矣一日㑹汪君朝儀伯羽諗其曽大父<lb/>
國器從玉山遊者也手抄斯集先生親筆所跋一旦啓<lb/>
秘得之喜而忘其僣嗟乎文特士之細耳善論士者取<lb/>
其大而畧其細士别三日刮目相待况少壯之相去渠<lb/>
可以一時論公之所志亦非温飽方其試藝三舍角售<lb/>
寸長誠不免乎才氣之累迨夫名與時顯學隨年進馳<lb/>
競之情遣公非西崑時矣今觀性仁一賦既有見動静<lb/>
之指又以嘆二典光華盡萬物而不足報其他著述卓<lb/>
<pb n="KR4d0351_WYG_010-20b"/>
乎自有見趣至若念祖箴水廟等作又皆闡正義以正<lb/>
人心粤自少孤事祖母生則擇地以便養死則解官以<lb/>
終喪信史筆之自我作古異時授徒有塾賑歉有廪濟<lb/>
旱有陂至今里曰義榮之里使人猶為之激昂愚嘗嘆<lb/>
夫漢之大儒著書立言偉矣甘心為美新語公浩然剛<lb/>
大發於石井聨句有曰潤如周孔教清比夷齊節我欲<lb/>
斷䛕佞汲此洗劍血壯哉是詩有為而發玉山服其高<lb/>
義至行稱其不至失身匪人良以此歟昔蘇文忠公精<lb/>
<pb n="KR4d0351_WYG_010-21a"/>
忠大節詞詠善謔或者病之是欲小害大得乎世人謂<lb/>
士工於文雕肝琢腎鮮以壽終故王楊盧駱俱不得其<lb/>
死吁此非文之罪也徒文無實生死何加損焉公好學<lb/>
亦顔之徒顔可死而有不死者存愚於是益信玉山之<lb/>
許予非以文論學者當知劉之集為此邦重汪之跋為<lb/>
此集重伯羽出此跋者也少僊傳此集者也斯文於是<lb/>
不朽詩曰髙山仰止景行行止振此峽之清風企玉山<lb/>
之君子願相與勉之<lb/>
<pb n="KR4d0351_WYG_010-21b"/>
　　　跋髙特進手書孝經<lb/>
孩提而知愛既長而知敬人之良知良能也特進髙公<lb/>
於其教子弄孫之時手書孝經以遺之宜矣公之諸曽<lb/>
孫獨以此寳藏之則夫戰戰兢兢於曾子五遂之敬願<lb/>
相與以此共勉庻不失同盟相切磋之意云<lb/>
　　　跋俞慵菴詩集<lb/>
慵菴詩大槩古淡有感發意湯晦静題之悉矣余鄉曲<lb/>
晩學讀其詩敬其人友其諸孫而審其生平之素故知<lb/>
<pb n="KR4d0351_WYG_010-22a"/>
菴以慵名有安樂窩之風相羊乎榆山烟松露菊間幽<lb/>
然柴桑栗里氣象韓昌黎謂和平之音澹泊慵菴有之<lb/>
矣然則慵菴豈真慵哉慵於外而不慵於心慵於蹋市<lb/>
朝軟紅塵而不慵於登臯臨流之清唫慵於役聲利縶<lb/>
形神而不慵於手詩書以玉其子孫嗚呼斯其所見諸<lb/>
老之典刑翁姓俞名櫰字鼎臣世居信之乾封云<lb/>
　　　跋張君雙瑞堂記<lb/>
張君先輩賢士也家有雙瑞堂一日見訪出示圖繪諸<lb/>
<pb n="KR4d0351_WYG_010-22b"/>
名士品題悉矣且索贅語余荒拙不足以發之雖然物<lb/>
之瑞其應在人人之瑞其重在已故瑞莫瑞於玉君子<lb/>
之於玉而比徳焉徳取其足已本無待於外之求君有<lb/>
是瑞而為是圖又有是名什而發之復謙謙然禮下於<lb/>
人若有求所未盡者君何為是贅哉夫瑞已發於君之<lb/>
家不貴彰而貴隠今其奠堂皇而居之藏修琢磨韜光<lb/>
待賈勿馳於外勿惰於内異時才足以瑞世文足以瑞<lb/>
朝廷天爵修而人爵從之矣如是則在已者重物聽命<lb/>
<pb n="KR4d0351_WYG_010-23a"/>
而自應一草木之瑞子今其秘諸<lb/>
　　　跋黄伯岡西山問答<lb/>
南浦黄伯岡篤學士也一日來訪出其所與西山先生<lb/>
問答讀之愴然因得窺其講明踐履之正葢非口耳之<lb/>
學也且不余鄙請贅言之竊聞人生天地間以形氣之<lb/>
身莫不受天地之中人心以氣言道心以理言中則不<lb/>
偏不倚無過不及之總名也堯舜相傳之道乆執其中<lb/>
而已舜之傳禹則有危微精一之論危者氣之易動者<lb/>
<pb n="KR4d0351_WYG_010-23b"/>
也㣲者理之難明者也精一則真體實踐决擇於人與<lb/>
道之間守道而不變主宰之有其中也子思子得一貫<lb/>
之傳於曾子以中庸著之篇子朱子序發之葢得堯舜<lb/>
夫子心學之真的使人知問學工夫全在精一千古猶<lb/>
一日也今觀中庸自博學至明辨皆致知之事自四者<lb/>
總㑹於篤行之一語又力行之不容已知之精而行之<lb/>
一也昔侍先生屢語及此愚嘗曰在書為精一在中庸<lb/>
為知行在魯論為知及仁守皆天地所與之中全而歸<lb/>
<pb n="KR4d0351_WYG_010-24a"/>
之先生首肯故喟嘆書此幸相與勉進云<lb/>
　　　跋趙忠果公死節録<lb/>
士大夫常時豢養富貴及變則顧影自惜烏知有君子<lb/>
哉卿相以阿容稔亂多至失節忘耻司馬温公謂其曾<lb/>
犬馬之不如而惓惓於沉抑下僚死節者之事讀之每<lb/>
為沾襟夫自一命以上事無常變死生以之分内事也<lb/>
然舍生取義未必無可生之道求生害仁生亦不容於<lb/>
戴履間矣今以唐之縣令考之薛景仙為陳倉令死守<lb/>
<pb n="KR4d0351_WYG_010-24b"/>
殺賊而克扶風勇於死而未必死者也令狐潮以雍丘<lb/>
縣從叛至於陳力而不悔張睢陽斥之以不識人倫尚<lb/>
奚以偷生為哉彼均之為令也均之為生也天地鬼神<lb/>
之臨乎前逆順各以類應功罪之著又焉可誣靖康之<lb/>
事滂涕何已忠果趙侯以天胄試永豐横身衛民血戰<lb/>
以斃其亦不幸而不得為景仙爾彼狐潮匪人聞公之<lb/>
風則不翅鼎鑊之及今邑人廟之朝家旌之信史亦以<lb/>
表異之後且克昌益大未艾侯亦何死之有伊川先生<lb/>
<pb n="KR4d0351_WYG_010-25a"/>
曰自古殺身成仁只成就一箇是字忠果之謂乎<lb/>
　　　跋日者丘賦庵所攜舊序<lb/>
吾儒志於道義而功業次之若富貴則不足道夫子曰<lb/>
不義而富且貴於我如浮雲葢以知天命而有三畏故<lb/>
又曰富貴在天君子敬而無失是豈世俗之所謂命術<lb/>
士奚啻百千若丘賦庵者獨未多見往來二十年無一<lb/>
語不酬由其善人倫之鑒每每自心上起前乎庚辰以<lb/>
富貴儻來者相告余未免俗為繆悠談後乎壬辰乃叨<lb/>
<pb n="KR4d0351_WYG_010-25b"/>
首唱出於望表余懼焉今又十二年憂患之餘學不加<lb/>
進深懼無以報上其不堕於世俗者幾希姑省前繆相<lb/>
與蔬飯而為之書<lb/>
　　　跋黄志仁字説<lb/>
静春劉先生字其孫婿黄君曰志仁葢愛之以徳也觀<lb/>
其丁寧反復諄諄告教無非警策實地讀之為竦夫人<lb/>
得天地生物之心為心而謂之仁在心為志志者趨嚮<lb/>
期必之謂也仁人心也本心之全徳非外來也茍志於<lb/>
<pb n="KR4d0351_WYG_010-26a"/>
仁必至於此故曰士尚志志於仁而已仁之實事親是<lb/>
也謹曾子之五遂死而後已可也吾夫子自志學至從<lb/>
心所欲不踰矩無一日而非學無一日而非志也無一<lb/>
日而非志無一日而非仁也孟子曰學問之道無他求<lb/>
其放心而已矣静春於字説之終指之以敬而無失止<lb/>
堂以仲弓敬恕望之亦曰敬則収其心而不放余於黄<lb/>
兄亦曰復其本心之全云<lb/>
　　　䟦王君昭所攜厚徳説<lb/>
<pb n="KR4d0351_WYG_010-26b"/>
里有王君昭純實士也篤學固窮家有三喪未舉再言<lb/>
之泣下數行聞者為慟武岡糾曹周兄為厚徳説送之<lb/>
葢將詔襟誼之士而賙其葬也雖然余聞之語曰慎終<lb/>
追逺民徳歸厚矣為人子孫惟送死可以當大事是必<lb/>
稱家之有無隨吾力以畢襄奉慎終之道如此而已祭<lb/>
祀時思怛然於雨濡霜降之日追逺一念與生俱生何<lb/>
有已時此所謂徳之厚吾有此身寸膚以上皆親所自<lb/>
出親喪未舉不解衣不交睫不皇寧於食息之頃貧則<lb/>
<pb n="KR4d0351_WYG_010-27a"/>
自賣身以給傭役又從而自提畚自荷鍤殫勞而掩其<lb/>
親雖懸棺而窆何害其為徳之厚雖然是厚徳也得之<lb/>
於天我所自得求之在我勞苦而捐軀隂亦有以相之<lb/>
者燕為銜墓鴉為銜紙虎為殺觸松之獸物且助徳况<lb/>
於人乎孝動天地感鬼神雲天高誼之士世未嘗無人<lb/>
人皆有惻隠之心䘏鄰救灾賙喪賻葬閭里族黨可以<lb/>
實感不可以文欺喪家之子不顧死亡期了大事何患<lb/>
無應之者否則悠悠嵗月食稻衣錦以等閒視之石崖<lb/>
<pb n="KR4d0351_WYG_010-27b"/>
麥舟覬一二於千百則是求之於人者厚我之徳已薄<lb/>
豈親之所望於我哉余生長貧苦自㓜而喪母與諸弟<lb/>
侍先翁荷畚鍤僅僅納棺於淺土中近年纔以石掩之<lb/>
余之家貧自若甫得小壘侍養繼親旋以罪逆其治葬<lb/>
也必躬必親與傭夫共飲食寢處隨宜而了大事兹痛<lb/>
祥<graphic n="KR0941" url="https://raw.githubusercontent.com/kanripo/KR-Gaiji/master/images/KR0941.png" mimeType="image/png"/>子執厚徳説來求余贅語余方有祀事遲遲旬浹<lb/>
而握筆未遑子頗見訝吁余以是知子今痛心之切<lb/>
　　説<lb/>
<pb n="KR4d0351_WYG_010-28a"/>
　　　紫衣師號説<lb/>
洸禪師駐錫玉溪亂山中發大慈悲奉藥王教指下有<lb/>
準醫道通靈解脱疾病厄為檀那所尊禮不即人而人<lb/>
即之矣顧方打包東來欲正名稱受紫衣師號得得逺<lb/>
訪求質於余成事不説尚何言焉若猶未也當以忠告<lb/>
釋氏以無為宗以有為妄認得本來清淨法身初亦無<lb/>
假於外此行得無着相乎乃應余曰吾奉佛法用活人<lb/>
書出入人門緇衣世所甚忌未能免俗姑隨施主意俾<lb/>
<pb n="KR4d0351_WYG_010-28b"/>
正吾名易吾衣上以梯君玉寵賜之光下以航藥王普<lb/>
濟之利因行不妨掉臂耳吁意則美矣如妄想何心經<lb/>
云照見五藴皆空度一切苦厄吾師以普濟為心有義<lb/>
色身有我是自身一大病先須看破求救療一旦超然<lb/>
頓悟如沉痾痊不醫之醫不藥之藥長生不老圓滿報<lb/>
身一體同觀萬法俱㑹尚何俗之所忌哉㑹麽貼體汗<lb/>
衫都脱却反求諸已寂如無<lb/>
　　　黄少頴字説<lb/>
<pb n="KR4d0351_WYG_010-29a"/>
南浦黄少頴訪余於野濱示以静春劉先生所作序説<lb/>
知其命名之慕藺非力學好修者不能夫少頴慕東漢<lb/>
李曇之為人吾静春發明范史所載徳行之純備不徒<lb/>
賛其名而必指其實師友之淵源如此昔成周三嵗大<lb/>
比興其賢者能者徳行居其先道藝則次之藝之不先<lb/>
於行固也道豈果劣於徳耶葢行曰徳行藝曰道藝行<lb/>
道而得於身之謂徳修身而踐其言之謂行大學之道<lb/>
自明明徳之外無他事孔門之所以學文皆行有餘力<lb/>
<pb n="KR4d0351_WYG_010-29b"/>
者實為之君子以成徳為行而始之志於道者必終之<lb/>
以游於藝而後已不然當時四科之目何為先顔閔之<lb/>
徳行而後游夏之文學歟雖然李氏生不偶時葢潔身<lb/>
去亂者徳行純備無待於外宜矣少頴方將以科舉之<lb/>
文充徳行道藝而應賓興之求茍能因静春之言懋孔<lb/>
門之學盡其所以為李氏者葢修之於家當必不壞於<lb/>
天子之庭少頴其力行之<lb/>
　　　黄子正名字説<lb/>
<pb n="KR4d0351_WYG_010-30a"/>
江夏黄氏子初名轟字子震葢先尊人之命也父子至<lb/>
情顧不欲其成就暴厥聲於四逺歟今日者之説以其<lb/>
降之年月日時若胎若坐命幹支納音十有八物之於<lb/>
五行也而金水闕焉火行且多而無水以為濟在人而<lb/>
不燥者鮮矣夫黄氏子反而知其燥也曰天人一耳虧<lb/>
於天者雖不可增名者人之所命着水於名則水於我<lb/>
矣然轟者父命不可改小名若孫亦父命也今而謂之<lb/>
若水則隠而贊天之所虧顯而依父之所令二者胥不<lb/>
<pb n="KR4d0351_WYG_010-30b"/>
失矣雖然名更而字不類併與字而更之乎朋友呼之<lb/>
熟矣我更焉而彼不呼猶未始更也正與震其音相似<lb/>
自有五行之説興而冬官水正也若水為諱子正為字<lb/>
便於朋友之呼而不失名字之義黄氏亦善變者也善變<lb/>
則通通者水之道孰謂其多於火而病於燥歟然則和<lb/>
與燥在子正之自為不係乎名亦不係乎命也竊嘗習<lb/>
日者之五行而不信其書者也亦能效其説子正之生<lb/>
嵗在已丑時在戊戌雖有土旺四季之説丑位乎冬何<lb/>
<pb n="KR4d0351_WYG_010-31a"/>
嘗不水戍位乎秋何嘗不金以余之説則全之者子正<lb/>
也苐少不足以勝多則更名字以當之亦是耳嗟夫人<lb/>
患不知過也竊因子正之請説而不敢匿其懷里人無<lb/>
小大皆以子正氣不下人為短今子正以受命於天而<lb/>
得炎上之性思益水以濟之是學者修性揚雄所謂學<lb/>
行之上也又不敢棄父之命而存其小名之一言是孝<lb/>
之道也能充其孝而廣其修性之學朝夕不倦他日成<lb/>
就顧不轟然而震矣乎雖更其名字未始更其㫖意也<lb/>
<pb n="KR4d0351_WYG_010-31b"/>
喜聞人善而願書之者陳某况子正之請乎謹説<lb/>
　　　黄伯高字説<lb/>
名以出信信近於義學者因名而維其義必有實以稱<lb/>
其名故㓜名而冠字者責之以成人之實也南浦黄生<lb/>
名崧字伯高得得來訪求所以名字之義而據依焉余<lb/>
嘉其有志於學又知其有造道之質問其齒則甫及冠<lb/>
問其所取義則詩之崧髙問其所與取則族之伯氏今<lb/>
著庭之長南宫舍人黄元輔也且子知詩之㫖乎崧髙<lb/>
<pb n="KR4d0351_WYG_010-32a"/>
烝民二詩皆尹吉甫之所以美宣王也嶽降神而生仲<lb/>
山甫者天所以鑒有周保天子而成中興之業山甫豈<lb/>
有異於烝民哉葢烝民中之賢能出而膺任使者也天<lb/>
生烝民皆有物則特其秉彛好懿徳多失於因物有遷<lb/>
之後故曰令儀令色曰小心翼翼古訓是式又曰明哲<lb/>
保身夙夜匪懈以事一人此皆義理當然之準學問無<lb/>
窮之功詩人以崧高生賢之美歌之以為未足又述烝<lb/>
民好徳之懿詳其所以生仲山甫之本末葢山甫之生<lb/>
<pb n="KR4d0351_WYG_010-32b"/>
與烝民之生同一初爾山甫得之為山甫者翼翼其敬<lb/>
而夙夜匪懈也烝民之止於烝民者徳輶如毛鮮克舉<lb/>
之也夫莫高匪山崧則山之髙且大者子其於此真切<lb/>
而用力焉惟勿自大當有以養其大惟勿自高當有以<lb/>
成其高讀髙山仰止之詩必堅之以景行行止之心讀<lb/>
崧高生賢之詩必參之以烝民皆有之則勉焉孜孜培<lb/>
固基址譬如為山一簣加進吾勇往也庻不失乎自下<lb/>
升高之意故曰山甫豈有異烝民哉<lb/>
</p>
<p>
</p>
  </div>
<div>
                <head>楳埜集巻十一</head>
    <p>
<pb n="KR4d0351_WYG_011-1a"/>
欽定四庫全書<lb/>
　楳埜集巻十一　　　　　宋　徐元杰　撰<lb/>
　　誌銘<lb/>
　　　王從事墓誌銘<lb/>
有宋元豐間岐文恭王公珪由翰苑登宰輔賜第開封<lb/>
族蕃以大今恭錯江浙多其裔岐公生累贈少師中大<lb/>
夫仲山避難始寓吾信少師生累贈少傅寳文閣學士<lb/>
正議大夫提舉萬夀觀㬇少傅生宣義郎子治宣義生<lb/>
<pb n="KR4d0351_WYG_011-1b"/>
公與公之伯氏寀公少失怙毋夫人周氏一意教公學<lb/>
公亦與同氣刻苦亹亹以興門户為志辛酉同上計偕<lb/>
宷後擢癸未進士公晚就己丑特對自宜州文學授廸<lb/>
功郎調嘉興海鹽尉邑瀕海盜出沒無休時先是尉多<lb/>
弛蒐典弗暇顧公至日討兵訓之境内帖息無警告㑹<lb/>
朝廷糾民舩為戰艦助所至委尉董其事将校與胥徒<lb/>
黨卒視金有無為縱擒尉亦噤不敢問公力疏許浦戎<lb/>
長具白臺府謝去其委當路翕然稱賞有檄任必指公<lb/>
<pb n="KR4d0351_WYG_011-2a"/>
為能戡崇德覈澇秋毫吏不能容增損亭民與百姓爭<lb/>
縱焚輾轉疑不决下公審䆒屏文案召隣宿訊之誣状<lb/>
無少遁守欲聞于天子有代者規縮成務使人誑中臺<lb/>
以評去公俯受如飴無㡬㣲見顔面歸橐蕭瑟不贏一<lb/>
金士民為序為詩題曰秦溪公論以昭其寃實齋王公<lb/>
時方牧呉為䟦文清㳺公九言黙齋手澤曰其壻王某<lb/>
作尉無罪罷去民欲醵送之義不受是可知其所以為<lb/>
人矣既歸姻故有勉公起者再調錢橋酒庫𤓰及兩稔<lb/>
<pb n="KR4d0351_WYG_011-2b"/>
毅弗徃以疾終正寝實淳祐三年仲夏戊申也享年七<lb/>
十娶㳺氏以子預郷貢慶夀封孺人子男四人祖愿鄉<lb/>
貢進士祖直祖簡祖強皆習進士業祖強兩年卒女三<lb/>
人長適進士宋子櫰次適漕貢進士趙汝瀘次未行孫<lb/>
男二人阿崇阿真嗚呼人不可無所本也公為文恭孫<lb/>
本以詩書之演迤為文清壻本以氷玉之潤澤故在子<lb/>
弟稱其佳在官稱其亷在州里稱其善宜爾余竊嘆老<lb/>
成之典刑不存君子之澤有時而遽斬世禄蕩徳紈袴<lb/>
<pb n="KR4d0351_WYG_011-3a"/>
狃習卒以隤其家聲自辱於厥躬者何可勝數公其異<lb/>
是歟公家造府無百歩一武不屑至公室老屋幽閴市<lb/>
囂半㸃不吾聒蒔松樹竹環石引泉清風蕭蕭匝人杖<lb/>
屨觴詠枕潄婆娑其間矧又子孫之衆多衣食之粗足<lb/>
所謂仁其夀而樂其終仕之遇不遇何計哉公諱<graphic n="KR0034" url="https://raw.githubusercontent.com/kanripo/KR-Gaiji/master/images/KR0034.png" mimeType="image/png"/>字<lb/>
伯如自號林隠蓋澗泉韓公淲為書岐公來燕酬唱取<lb/>
詩中語名其堂因以為號云死明年甲辰八月丁酉其<lb/>
孤将葬於永豐縣崇善鄉博峯源附少傳墓左以今奏<lb/>
<pb n="KR4d0351_WYG_011-3b"/>
院蔡公薦狀公行事來乞余銘孟子曰所為故國者非<lb/>
謂有喬木之謂也有世臣之謂也世臣今亦無有矣可<lb/>
哀也夫銘不得而辭銘曰孝貴無聞竭爾勞兮亷勿求<lb/>
知堅所操兮仕雖不逹退則髙兮<lb/>
　　　浦城陳氏墓誌銘<lb/>
人之行莫大于孝孝莫大于敬世降俗末為人子者狎<lb/>
恩怙愛鮮克知敬流于不孝之歸多矣婦人而純乎孝<lb/>
又持之以毋不敬之心顧不謂之賢婦乎夫人陳氏諱<lb/>
<pb n="KR4d0351_WYG_011-4a"/>
某字三山名宦之後也因父鳴道㳺學南浦受室而家<lb/>
焉夫人之生也蚤閒姆訓克勤女工姿識不凡動中儀<lb/>
則其昆弟福慧皆不及甫笄歸章君表上有難事之祖<lb/>
姑恪勤小心賛厥姑謹事之迄以感動及久疾藥侍膳<lb/>
帷簀厮役咸服焉祖姑沒以所事者事厥姑姑嗜佛書<lb/>
不預家事夫人性澹然所好雅合盛年而獨寝處姑婦<lb/>
焚誦蚤暮合席相敬愛如母子五十載如一日奉先饋<lb/>
賓羞膳必躬處中饋率有條故臧獲咸得心力親族里<lb/>
<pb n="KR4d0351_WYG_011-4b"/>
閈恩誼浹洽語婦德之賢莫不以夫人為稱首他如賙<lb/>
貧䘏老濟急拯危力到無靳心聞人有善勉其夫以訓<lb/>
子孫見其夫有為善之意必賛其决不容緩其所甚重<lb/>
者義方師席之設凡可以相其君子而成其志愈老愈<lb/>
不倦而家道日益昌滿門皆觀光上國之賓徃時東朝<lb/>
慶禮厥姑年邁八十以既沾登極恩加賜冠帔夫人偕<lb/>
章君表俱初品表晚年為佚老計乃均家事于二子偕<lb/>
夫人更迭就養焉惟中霤先禰之祀終其身親供之姑<lb/>
<pb n="KR4d0351_WYG_011-5a"/>
沒久持齋不忍釋感疾年終于辛丑孟冬之月享年七<lb/>
十有三卜兆于縣北七里之潘原山從治命也壬寅小<lb/>
祥越四日丙辰窀穸訖事扁墓廬日慈雲堂胙所曰禮<lb/>
亭二子某某三孫皆待試春闈一女適廸功郎趙一孫<lb/>
女適修職郎趙曾孫一人曾孫女四人尚㓜越明年冬<lb/>
孫不逺數百里而來銜乃父之命愴咽而請曰祖毋孝<lb/>
敬一生宜家之實是不可不書也願為之誌而遂銘之<lb/>
余不敏曷敢僣辭避弗獲敬摭其所請大概而為之銘<lb/>
<pb n="KR4d0351_WYG_011-5b"/>
銘曰人之孝行感通神明世降俗薄鮮克敬親男子尚<lb/>
爾况于婦人惟是淑德歸章自陳凡五十載甘其苦辛<lb/>
相而君子家道孔殷春桂郁郁芝蘭詵詵力行好事鍾<lb/>
福滿門源源慶渥生死哀榮佳哉潘原之山千古為陳<lb/>
氏墳<lb/>
　　賛<lb/>
　　　魁星賛<lb/>
頭髪蓬鬆形骸卓縮瞋目怒眉拈手弄脚㑹看一踢北<lb/>
<pb n="KR4d0351_WYG_011-6a"/>
斗翻恁時與我露頭角<lb/>
　　　復齋陸先生賛<lb/>
先生名九齡字子夀臨川人舉進士第講明斯道以授<lb/>
學者詳縝和緩俾之有優㳺自得之功與弟象山先生<lb/>
同稱於時嘗㑹晦菴東萊于鵝湖蘭若相與辨論指歸<lb/>
迄今祠像在焉謚文逹賛曰德積于中一襟和氣學雖<lb/>
精深論不乖異於道有功韡韡常棣區區機雲徒文而已<lb/>
　　　刺史祝公賛<lb/>
<pb n="KR4d0351_WYG_011-6b"/>
公名可久字德父居旌孝鄉之石塘從寳學劉公子羽<lb/>
立功西陲官至貴州刺史父沒不仕從容里中樂於為<lb/>
誼與弟可大作鄉校招名師以訓學者有馬永卿六齋<lb/>
銘又為義荘族之貧者計口給粟衣其寒藥其疾殮其<lb/>
死皆親視之從兄某仕髙安夫婦繼亡男女俱㓜公單<lb/>
車持䕶以歸悉令得所昔人誌墓為詳賛曰凛凛誼風<lb/>
磅礴桑梓觧衣推食周其生死急難在原單車千里青<lb/>
青子衿德公不已<lb/>
<pb n="KR4d0351_WYG_011-7a"/>
　　　吕伯恭賛<lb/>
先生博極羣書悉為訓釋學識言議為世宗師壻于南<lb/>
澗韓公之門嘗與晦庵諸公講明斯道於鵝峯精舍雖<lb/>
天不假之年而令名可垂千古立祠繪像迄今儼然賛<lb/>
曰蒐經微妙發聖精華文脉兩漢氣蓋百家東萊擷英<lb/>
南澗供藻玉映氷清千古不老<lb/>
　　　資政劉公賛<lb/>
公名韐字仲偃其先建人㓜侍父館于石塘祝氏後登<lb/>
<pb n="KR4d0351_WYG_011-7b"/>
第與祝世姻官其家數人靖康之變召為提舉京城四<lb/>
壁敵素知名屢索之時宰以割地使踰月軍前遣韓正<lb/>
諭令北去以保富貴公曰有是哉乃貽書與其子訣仰<lb/>
藥自死髙宗即位詔曰劉韐能死節不為敵用可追贈<lb/>
大學士特進謚忠顯事見國史賛曰石塘之湄白雲俱<lb/>
飛培植大節臨難不辭忍汙令名甘死如飴松栢有心<lb/>
嵗寒後知<lb/>
　　　宗丞虞公賛<lb/>
<pb n="KR4d0351_WYG_011-8a"/>
公名大熈居布政卿之新塘自㓜與兄三人力學相繼<lb/>
擢第居家以孝悌聞立朝以名節顯熈寜間古靈先生<lb/>
以治經有行端方自守不茍于進薦之于經筵以備臺<lb/>
閣之選賛曰地靈人傑華蕚相輝經明行修結于主知<lb/>
校讎芸閣光動青藜駸駸華要隧栢風悲<lb/>
　　　少傅趙公賛<lb/>
公名士礽字誠甫鎻試第一易文階歴官至元士司外<lb/>
宗累封少傅初為永靜軍兵曹直寃獄守頗怒久之果<lb/>
<pb n="KR4d0351_WYG_011-8b"/>
得實守慙嘆曰㣲君濫死之寃吾能逃乎知河津縣時<lb/>
旱蝗餓殍盈野公欲權發御前封樁之廩以貸丞執不<lb/>
可公曰冐專輙之禁失撫字之職等罪也吾民茍活身<lb/>
何足計乃擊鑰發米類甲請貸秋稔相率歸納其厚德<lb/>
之事不可勝紀八子相繼擢第握麾持節有至次對者<lb/>
亦隂隲報云賛曰若水平寃堯夫發粟惟公之賢能踵<lb/>
芳躅活人孔多其應甚速厥後熾昌以永福禄<lb/>
　　　丞相龎頴公賛<lb/>
<pb n="KR4d0351_WYG_011-9a"/>
公名籍字醇之魯人祥符八年侍父格為邑征官距邑<lb/>
三十里得崇夀精廬率同志肄業足跡不入郛有靈芝<lb/>
産梁間後四年登第歴清要相仁宗終始一節為國元<lb/>
老薨贈潁國公謚荘敏事在國史嘗為崇夀院紀紹聖<lb/>
二年尉方來寀立堂祠之命曰經綸賛曰嶽瀆之英國<lb/>
家之寳精舍藏修梁毓瑞草妙藴經綸得時行道終始<lb/>
一節為國元老<lb/>
　　　汲古賈先生賛<lb/>
<pb n="KR4d0351_WYG_011-9b"/>
先生名逸祖字元放邯鄲人好古博學嘗應詞科寓縣<lb/>
之天王寺室如垂罄安貧守道有半隠齋笠澤陸公㳺<lb/>
為之記大意詆漢魏以來以隠欺世者而髙先生薄富<lb/>
貴羞勢利之風今縣北十里有墓東里趙公蕃題之曰<lb/>
有宋詩人賈元放賛曰終南少室㨗徑誰欺先生之隠<lb/>
真情所為模寫物象尤工於詩放翁之記章泉之題<lb/>
　　　傅長者賛<lb/>
長者名縝字子玉居邑之東洋應進士舉㑹舍法行不<lb/>
<pb n="KR4d0351_WYG_011-10a"/>
忍去其親棄所業歸養尤樂於義嵗歉率先發廪濟之<lb/>
饒信饑民入境居者給粟行者褁糧後遇凶年遂為故<lb/>
事青苗法行縣多繫逋民長者悉損鏹代輸民盡得釋<lb/>
又嘗一新邑校里閈皆稱長者紹興初敵兵焚掠至其<lb/>
家三舉火不然首領後至曰是傅長者家舉火者緘其<lb/>
門而去賛曰土苴軒冕圭璧綵衣髙誼薄雲知無不為<lb/>
屹然仁門衆不敢窺長者之稱名以實歸<lb/>
　　　嘉遯趙公賛<lb/>
<pb n="KR4d0351_WYG_011-10b"/>
公名不逷字茂中自㓜有聲能文登進士第初為清湘<lb/>
令請以所增之秩封其毋孝廟褒而從之居鄉無異韋<lb/>
布不持氣凌物不屑意貨殖訓子弟以禮法勿撓寓邑<lb/>
置兼濟倉冬糴夏糶糶直損於糴時里閭德之繪像勒<lb/>
石祠焉慶元間州状其事于上詔除直祕閣以示旌異<lb/>
繼陞華文年八十餘終于家賛曰孝之與誼惟公獨全<lb/>
粲粲䄖霞續續炊煙賀白之文間平之賢天賜以夀嘉<lb/>
遯丘園<lb/>
<pb n="KR4d0351_WYG_011-11a"/>
　　　稼軒辛公賛<lb/>
公名棄疾字㓜安其先濟南人徙于邑之期思靖康之<lb/>
難朝請公累族衆不克南渡常誨先生無忘國讎紹興<lb/>
末敵渝盟乃與郡豪耿京糾合義兵二十五萬以圖克<lb/>
復髙宗勞師建康亟入條奏大計上偉其忠驟用之㑹<lb/>
羣盜攻剽江右先生毅然請行衣繡節制軍馬期以一<lb/>
月盪平果如其言晚登禁從所居有瓢泉秋水諫藁詞<lb/>
集行於世賛曰摩空節氣貫日忠誠紳緌動色草木知<lb/>
<pb n="KR4d0351_WYG_011-11b"/>
名陽春白雪世所共珍秋水瓢泉清哉斯人<lb/>
　　　曹子至父喜神賛<lb/>
肖天地形元只這箇得我同有要你什麽本來面目冷<lb/>
眼看破動動靜靜非爾非我相對長春燥濕水火爾我<lb/>
俱融無可不可<lb/>
　　行状<lb/>
　　　凖齋先生呉公行状<lb/>
先生諱如愚字子發臨安之錢塘人家世以積善聞至<lb/>
<pb n="KR4d0351_WYG_011-12a"/>
武翼公益茂厥鍾先生生而岐嶷骨象異凡兒武翼居<lb/>
閒垂二十載篤意義方擇名士為師課書一覧成誦輙<lb/>
通曉大義甫弱冠于諸子百家靡不䆒竟一日忽厭喧<lb/>
雜徃居城西别墅捐絶世慮凝然寂然未踰月頓有所<lb/>
悟自是留心清淨寂滅之教凡三四年傳燈有節荘老<lb/>
有觧将終身焉已而言曰繫辭言易無思也無為也寂<lb/>
然不動感而遂通天下之故非天下之至神其孰能與<lb/>
於此吾道之夭體用兼全何必死灰槁本獨善其身而<lb/>
<pb n="KR4d0351_WYG_011-12b"/>
已乃棄所學以孔子為師賦詩寓意有云踐履不加功<lb/>
虛行豈為道有體必有用辨之所宜早成已以成物斯<lb/>
殊佛與老定省餘閒刻意經學所得日富世味澹如不<lb/>
以仕進之為念武翼年及告謝乃乞以澤官之先生弗<lb/>
知也迨寝疾始語之故且勉以仕補承信郎中吏部銓<lb/>
調福州連江縣監税故例山貨至有抽觧名曰呈様又<lb/>
有合収税錢不附赤厯者皆税官之利先生悉禁止無<lb/>
一毫之私商旅皆願出於塗課入盈衍處同寅間推誠<lb/>
<pb n="KR4d0351_WYG_011-13a"/>
相予和而不同邑大夫深敬之訟有難多所資倚先生<lb/>
不察察為明毎以理義開曉莫不感服邑有訟事願委<lb/>
之先生部使者訝之問其故咸曰連江縣政皆呉監税<lb/>
相賛剖决民自不寃由是當路交薦以為可備知縣縣<lb/>
令任使舉詞類以清正亷介公平明敏稱之新南安教<lb/>
林君益嚴精塲屋文既収上第來攝薄正愛敬尤深一<lb/>
日治具招先生以所著私稿與得之師友間者類分臚<lb/>
列相謂曰公天分髙踐履實天将畀以大任不致君澤<lb/>
<pb n="KR4d0351_WYG_011-13b"/>
民不已局於右列志不得施願以衣鉢相傳一第直慁<lb/>
子耳先生遜謝之又曰税務多善書吏縱不屑科舉漫<lb/>
録以遺諸郎可乎先生終弗諾林益加敬聞者歎服再<lb/>
調平江常熟縣户部原塾犒賞酒庫整頓規矩總其大綱<lb/>
盡革異時苛瑣之政課入由是整辦庫𨽻漕臺六十有<lb/>
四大半西班居之間有弗謹厥職自貽伊慼者徃徃逮<lb/>
繫日至于部使者之庭惟原塾舉職趙公伸夫深嘉之<lb/>
檄入幕府延見進禮俾督諸庫先生終辭焉乃以潔已<lb/>
<pb n="KR4d0351_WYG_011-14a"/>
好學不凡薦于朝備陞陟任使既觧職時吉安人年踰<lb/>
八秩謂不當驅馳就養以榮其親遂不復扣銓杜門里<lb/>
居共子職惟謹研䆒理學多所發明雖所守堅定未嘗<lb/>
請于人有欲坐致者亦不可強然聲華旁暢自不容掩<lb/>
登朝之士與上庠名流四方學者過從日盛車輛盈門<lb/>
先生莫能拒當國者不能無疑乃遣都司之親信者詣<lb/>
先生覘所為既見言動中理惘然如有所失遂傾心顧<lb/>
交焉當國者聞之亦為起敬交㳺中有相知之深者念<lb/>
<pb n="KR4d0351_WYG_011-14b"/>
其貧無以養欲白廟堂畀祠廪先生聞而力止之謂君<lb/>
子愛人以德非所望也府尹雅知敬欲月致餽以示優<lb/>
賢之意知先生一介不取乃先遣所厚致意焉荅曰某<lb/>
于府尹有桑梓之分平時足不登貴人門若坐受饋是<lb/>
無禮也因餽出謁不應遽變所守曷若勿講之為愈自<lb/>
是諸公益加敬願為久要交繼是尹京多故人先生例<lb/>
以前説却之丁吉安人憂哀慕骨立髪鬚盡白卒哭類<lb/>
櫛鬚眉盡脱閲月復生其黒如舊終喪不茹葷酒既即<lb/>
<pb n="KR4d0351_WYG_011-15a"/>
吉親朋咸勸以仕先生歎曰余以父命受官繼以母養<lb/>
就禄今二親俱逝寜復作是念耶自是磨勘不復循轉<lb/>
兩該恩霈亦不陳請安窮樂道私淑同志扁其室曰凖<lb/>
齋自為之序曰乾元用九乃見天則此凖之在天者也<lb/>
天生烝民有物有則此凖之在人者也堯傳之舜舜傳<lb/>
之禹以至文武周公孔子不曰執中則曰用中不曰建<lb/>
極則曰立極無非凖也大則彌綸天地逺則放諸四海<lb/>
余取之以名齋則知是齋也其天下之廣居耶操存有<lb/>
<pb n="KR4d0351_WYG_011-15b"/>
地積累有基得是齋之門者不廢繩墨者也升是齋之<lb/>
堂者㒺失法度者也入是齋之室者行中規還中矩者<lb/>
也居是齋者何為哉或出或處惟正是適或黙或語惟<lb/>
平是持守之以仁則如射行之以義則為的禮猶衡則<lb/>
審輕重之權智譬巧則終條理之事惟直内方外有自<lb/>
然之則故舉斯加彼即同然之理夫如是則不獨凖于<lb/>
一身又将凖于萬民而同其歸不但凖于萬民抑将凖<lb/>
於萬物而平其施是必無所不用其極斯無愧於名齋<lb/>
<pb n="KR4d0351_WYG_011-16a"/>
之義趙公彦悈雅厚先生嘗奉詔以賢能才識舉端平<lb/>
更化復以行義純固可為師表薦嘉熈戊戌孔山喬公<lb/>
當國言于上曰呉某兩為筦庫尋即隠居官簿當進亦<lb/>
不自言垂三十年矣雖居都城而杜門不出臣欲識之<lb/>
不可得多有為臣言其行醇而介氣直而温講道窮理<lb/>
精於著述凡士大夫之仕於朝與三學之英四方之俊<lb/>
茍有志問學者莫不造門質疑皆充然有得而去今年<lb/>
踰七十畧無倦容近在目睫儻不示以旌别天下何觀<lb/>
<pb n="KR4d0351_WYG_011-16b"/>
焉于是特授從政郎充秘閣校勘先生力辭謂不可出<lb/>
者有五大意謂先人遺澤兩任𣙜征後縁親老侍養無<lb/>
違從此杜門不仕志在聖經分甘㕓隠雖樂有朋之來毎<lb/>
守徃教之戒今歴年之既久貴晚節之彌堅茍貪榮而<lb/>
復動則是以積年修業工夫為一旦進身㨗徑失其本<lb/>
心矣又謂雖居西班實受父澤若捨武就文是以文階<lb/>
為榮不以親恩為重有㫖不允日下供職先生再辭云<lb/>
嘗謂易言不事王侯髙尚其志必見蠱卦之終蓋蠱之<lb/>
<pb n="KR4d0351_WYG_011-17a"/>
一卦專為幹父幹母而言故至于終推明其義是知所<lb/>
謂髙尚者乃為親而不仕非謂欲潔其身而廢君臣之<lb/>
義也象以志可則也言之如曾子不忍違親而辭齊之<lb/>
聘其志豈不可則伏覩公朝剡上之文有欲識不可得<lb/>
之褒是以某之杜門不出為可嘉尚今若祗受為一身之<lb/>
寵榮則得矣其如乖初志何從此奔走公卿之門馳騖<lb/>
名利之塗豈不上負旌别之盛禮哉奉㫖復不許喬公<lb/>
一再折來相勉曰父澤不欲改易於孝道得矣君命召<lb/>
<pb n="KR4d0351_WYG_011-17b"/>
不俟駕其可牢辭耶先生三辭云嘗觀兎罝一篇載于<lb/>
周南自公侯干城至公侯腹心皆以赳赳武夫為言夫<lb/>
闗睢之化行雖田野武夫雖處賤事而不失其誠敬之<lb/>
心致使詩人美其好德形諸歌詠為周家之盛事然則<lb/>
武夫雖勇豈無用于國家哉某雖居右列未嘗以文武<lb/>
惑其心而公朝所以旌别者幸不以文武異其寵是則<lb/>
公朝薦才之舉有光周詩之所詠而某誠敬之心得以<lb/>
常存無愧兔罝之武夫矣某豈不知君命之不可違然<lb/>
<pb n="KR4d0351_WYG_011-18a"/>
觀孟子所載君命召不俟駕是以将朝者論蓋謂當仕<lb/>
有官職而以其官召之則不俟駕而行乃禮所當然今<lb/>
某屢辭是亦終安愚分亦義所當然也有㫖呉某重更<lb/>
父澤而就文懇免秘省之列屬髙風可尚雅志當從特<lb/>
轉秉義郎差監襲慶府東嶽廟任便居住詞曰朕聞德<lb/>
義可尊遺佚不怨自古已鮮于今尤希爾某隠于王城<lb/>
泳于學海朕以大臣所薦而擢西崑之職爾以嚴君之<lb/>
澤而安東岱之祠重違髙懐勉從雅志庶國人有所矜<lb/>
<pb n="KR4d0351_WYG_011-18b"/>
式知老成重于典刑孔山論薦之日上問所著何書孔<lb/>
山遣所厚求所著來上先生辭曰未畢蓋有深意於是<lb/>
先生踐履之實益孚於人而人益歎晚節之髙為不可<lb/>
及侍郎曹公觱時分臺察亦以先生薦謂其識見融明<lb/>
踐履純篤經學易數所得尤深特其固守命義難以強<lb/>
之出仕宜遵用先朝召种放程頥故事特賜延見或諮<lb/>
以治道扣以理學必能發揮素藴進吐嘉言以為緝熈<lb/>
就将之助善類興起豈不足為邦家之光先生居閒嵗<lb/>
<pb n="KR4d0351_WYG_011-19a"/>
久理明行修登門之士爭欲得一言以自啟發先生諄<lb/>
切語之不以為惮某嘗取其言而讀之雖愧<graphic n="KR2451" url="https://raw.githubusercontent.com/kanripo/KR-Gaiji/master/images/KR2451.png" mimeType="image/png"/>陋不足<lb/>
以知然求其大㫖徃徃於道義則自得之深於學問則<lb/>
自信之篤詩書有説大易有傳論孟中庸大學之有觧<lb/>
靡不自其心之體認而不敢有隠犂然自為一家之成<lb/>
書其他雜説可以類觀吾與我一也而毫釐之必辨有<lb/>
曰心與身之不同理與欲異也而公私之未辨則不肯<lb/>
遽以善不善為别曰五累則合有形無形者言之而知<lb/>
<pb n="KR4d0351_WYG_011-19b"/>
見之累則以賢人所不免者為戒曰四力則分在天在人<lb/>
者論之而于學力則以為人之所當盡而恃得天之福<lb/>
忘修已之道者必深警而弗少恕也先生之言語文字<lb/>
固未易以淺窺先生之窮行踐履尤卓然為不可及非<lb/>
可以紙上虛文觀也永嘉陳君昉登朝日親炙不倦得<lb/>
所著述退輙録之刻為一編惠其同志臨川羅君愚復<lb/>
刻于廣右漕臺所傳益廣矣然其探賾索隠莫深于易<lb/>
在原塾時書已脱藁未欲輕出始因門人永嘉王致逺<lb/>
<pb n="KR4d0351_WYG_011-20a"/>
之請乃授爻象三十目復以其同門羣請愈力遂出全<lb/>
書一時名勝分刻相先未三月而相畢又著隂符經觧<lb/>
尤非學識膚淺者得窺其藴奥且謂易原于八卦之畫<lb/>
而其實則不外乎三畫之乾因而為三教之辨破釋氏<lb/>
生死之偏推本吾夫子之教使人養生喪死而無憾所<lb/>
謂行乎萬世而無弊也他日論孔孟踐迹踐形之異遂<lb/>
著踐迹説以授王君致逺謂子張所問乃善人之道非<lb/>
但問善人而已迹者實之著而誠之所形也中庸言誠<lb/>
<pb n="KR4d0351_WYG_011-20b"/>
則形形則著是也踐形者生而知之動容周旋中理所<lb/>
謂誠者天之道也踐迹者學而知之其於非禮必勿視<lb/>
聽勿言動所謂誠之者人之道也門人九華程爚請事<lb/>
斯語先生又作踐形説以授之至是致逺又欲明中庸<lb/>
大學續觧先生為作續序并以要㫖一編示之其言曰<lb/>
大學言心不言性中庸言性不言心豈異㫖哉蓋二書<lb/>
首章一曰明德一日修道能盡心學則德斯可明能知<lb/>
性理則道斯可修學者将以盡心知性可不於二篇之<lb/>
<pb n="KR4d0351_WYG_011-21a"/>
㫖慎思明辨而篤行之哉先生之於講學毎謂不造於<lb/>
盡心知性之境泛泛然惟紙上塵言之是狥非卓然自<lb/>
有所見者惑也平居又曰塞乎天地者皆實理行乎萬<lb/>
世者皆實用惟盡心知性則實理融而實用貫天地萬<lb/>
物孰有外吾方寸中者故曰至誠之道可以前知先生<lb/>
以是而言易蓋孔孟以後所未嘗言者皆彰彰然顯言<lb/>
之故天地萬物之數多能了逹於胷中其交㳺之宻契<lb/>
者凡於吉凶悔吝之故雖兆朕未形亦多豫言而輙驗<lb/>
<pb n="KR4d0351_WYG_011-21b"/>
當世搢紳諸公或即其居而深如之先生不以告也嘗<lb/>
語人曰不知命無以為君子不知言無以知人使朋友<lb/>
退而詳味之某壬辰叨第時坐局者閲月同年多謂某<lb/>
曰子不見呉凖齋乎某曰何人也曰今代之力學好修<lb/>
守道不屈日用動息具有典刑者也故自號曰凖齋而<lb/>
莫不以凖齋先生稱之也因率同年共謁之進見之傾<lb/>
其色荘其神凝其德容表裏盎如也某生晩學䝉待以<lb/>
忘年交然某之敬先生又豈敢以行軰自躐哉再月禀<lb/>
<pb n="KR4d0351_WYG_011-22a"/>
别得其言曰子之心某知之非若禄仕易動者然年嵗<lb/>
間其有臨象之占乎初莫觧此亦不敢詰違居越幕踰<lb/>
嵗之八月乃以罪釁而有先君之憂痛莫追矣嵗戊戌<lb/>
濫員班綴尋欲丐外數請弗俞一日徃求教焉先生曰<lb/>
子所請将遂矣第此别後再盍簮也必甲辰之春於是<lb/>
舉酌别當時合席凡二十士共聞斯語未必皆以為然<lb/>
已而某之塵勞憂患果不逃至誠前知之道其時諸賢<lb/>
出處進退凡得於仁人之一言者順之則吉背之則凶<lb/>
<pb n="KR4d0351_WYG_011-22b"/>
今皆隠之于心非厚誣也先生書眼如月自照其心而<lb/>
了一身之出處其事親孝其居家理其待人接物以忠<lb/>
恕權衡尺度毫髪弗少越也修然環堵之居充然百氏<lb/>
之書不即人而人即之者何紛如樽酒論文又胡為而<lb/>
日無虛嗚呼衆率謂京洛紅塵車馬馳逐之間依然見<lb/>
安樂窩明易之堯夫焉紛華盛麗紆朱懐金之中而卓<lb/>
然有此心齋坐忘陋巷樂内之癯儒焉父澤終寳之則<lb/>
凛凛素守之弗渝焉君命固避之而非好髙以為孤焉<lb/>
<pb n="KR4d0351_WYG_011-23a"/>
始也遯世而無悶終也樂天而不憂豈非所重者仁義<lb/>
忠信而何事乎公卿大夫焉吁此愚慟先生之終而相<lb/>
與屢致夫今復有斯人乎之嘆焉先生充養靈虛了逹<lb/>
生死未感疾前某謁之語曰余其有阨乎未㡬微若氣<lb/>
痞人憂彌甚某造省數四先生指其躬曰此破屋也先<lb/>
人之敝廬也風雨飄毁其頽乎命醫如命将拯疾如拯<lb/>
溺盡吾力一日必葺然支撑莫能起命也得正而斃不<lb/>
啻足矣四月壬辰夙興命家人悉至卧内豫付後事首<lb/>
<pb n="KR4d0351_WYG_011-23b"/>
戒二子友恭毋墜家訓門人程爚侍疾朝夕無惓容先<lb/>
生以明心明性二説及孟子毛詩觧授之謂致逺丞郡<lb/>
池陽以論語尚書二觧俾爚轉付之閲十日端荘而逝<lb/>
生於乾道丁亥正月之已未卒於淳祐甲辰五月之辛丑享<lb/>
年七十有八元配王氏繼室陳氏先卒男二人宗仁宗<lb/>
大孫某某宗仁等以八月甲申奉柩𦵏於錢塘縣欽賢<lb/>
鄉西溪之原與貳室同兆去武翼墓百歩而近遵碩言<lb/>
也所著書已刋已授之外猶存手藁十五冊或以書問<lb/>
<pb n="KR4d0351_WYG_011-24a"/>
發明義理或以酬唱形諸賦詠或觧經析理為之訓説<lb/>
篇目尚多方将編類别為一集以傳武翼在時有先疇<lb/>
三百餘畝僦金之入日十千逮先生易簣時所存僅二<lb/>
十七畝而僦金十損其一蓋其閒居三十年間凡所以<lb/>
資賓客之費者於此乎取惟知道腴之可味而不知生<lb/>
理之日削尤昔人之所甚難也名公要人多從先生㳺<lb/>
清談終日未嘗一語及乎私間有求致曲於當路者先<lb/>
生色温辭厲且誨且戒莫不愧服頑民恃先生寛大有<lb/>
<pb n="KR4d0351_WYG_011-24b"/>
負僦佃課累嵗不償反以知術相欺者先生非惟不校<lb/>
且顛則扶之死則賙其妻孥無不慚感頑者亦革心焉<lb/>
兹盛德事非勉強所能為也𦵏有日二孤請状其行於<lb/>
檢正少蓬韓公祥忽轉某曰子知凖齋之深其状之某<lb/>
曰此非二孤意也况某淺陋請辭轉囑愈力既而程君<lb/>
來訪逹二孤之請辭甚逼某因念疇昔沭愛予甚至方<lb/>
慨嘆乎今不復有斯人哭之慟屢矣矧状其行以實不<lb/>
以文其何辭於是始忘其僣摭其聞見著述之大畧書<lb/>
<pb n="KR4d0351_WYG_011-25a"/>
以告當代之立言君子云淳祐四年七月日宣教郎守<lb/>
尚書吏部員外郎兼崇政殿説書徐元杰状<lb/>
　　雜著<lb/>
　　　謁顔魯公祠文<lb/>
嗚呼百世魯公嚴霜烈日彼何人斯鬼面藍色公之所<lb/>
至人懐其德清風凛然尚餘鐵畫某昔守番昜今來霅<lb/>
川皆公舊治有像貎存視事之初敢不躬謁豈無他祠<lb/>
敬慕名節<lb/>
<pb n="KR4d0351_WYG_011-25b"/>
　　　南劍到任謁廟文<lb/>
某視郡三日徃謁羣祠禮也惟神英靈隂福兹土境内<lb/>
乖輯靈其妥乎尚燭此心俾同帖泰庶獲鞠躬盡瘁以<lb/>
及邦民而報君上稍或間斷則譴逮某勿長弗靖而為<lb/>
神羞<lb/>
　　　奠趙待制文<lb/>
惟公宗國之英時賢之粹民庸朝績表表世瑞博洽羣書<lb/>
有更生之經學飄逸不羣有太白之文思亷靖牧民隠<lb/>
<pb n="KR4d0351_WYG_011-26a"/>
然李勣之長城謙和自持庶㡬周公之好士若昔大江<lb/>
以東之澄清愈茂乎玉溪棠隂之蔽芾逮公歸而助鼎<lb/>
鉉之和宻從容乎上前以導德意都人喜見乎京兆之<lb/>
政清今代而有此西劉之趙氏胡自詭左馮翊之一麾<lb/>
遽髙乎急流之勇退雙溪風月得公而晶明九里河潤<lb/>
為京之屏蔽其所去也人人之懐思其所至也物物而<lb/>
吐氣混乎寛大之中寓不可犯之嚴毅截然剛斷之餘<lb/>
存有餘味之樂易温温乎處貴胄而不驕駸駸乎登大<lb/>
<pb n="KR4d0351_WYG_011-26b"/>
用而無愧上方倚重二難期股肱之勲勞公乃遽感一<lb/>
疾啟手足而長逝吾舊治一氓也受公之知德公之深<lb/>
聊一奠兮共邦人而揮涕<lb/>
　　　延平書院仲丁祭先儒文<lb/>
濓溪之教洙泗之遺内外交養敬義夾持其未發也孰<lb/>
究於體用其時中也孰間乎顯㣲故念念乎惟中之一<lb/>
字朝夕乎大帶而深衣天祐中興夀斯文之脉尚此邦<lb/>
而見之某生晚學後而冐領此邦之麾服考亭之訓既<lb/>
<pb n="KR4d0351_WYG_011-27a"/>
齊肅而瞻禮于武夷痛自勉飭不敢不祗一動一靜念<lb/>
兹在兹儼然四先生之参前又若瞻乎亷洛之榘儀况<lb/>
以四先生之像與夫子序列于書堂之祠嵗率二祀而<lb/>
申講夫仲丁之彛嗚呼濓洛兮我師四先生兮其我欺<lb/>
願與此邦之人同為善人之歸<lb/>
　　　延平郡學及書院諸學榜<lb/>
某學不知禮才不逮心謬守此邦動息懐懼固知鞠躬<lb/>
盡瘁洗手奉公曉夜疲勞不以為惮然為政先後緩急<lb/>
<pb n="KR4d0351_WYG_011-27b"/>
之序蓋将訪諸此邦之善士而生民利病休戚之實又<lb/>
欲纎悉而具知竊念郡政以學化為先學徒惟文行兼<lb/>
取此邦先賢餘化久而愈新延平書院儒先之像在焉<lb/>
目擊心惟而多士冠佩其中者髙山景行所當若何而<lb/>
為人蓋不但逐逐乎科舉俗學而已人性皆善賢愚同<lb/>
一初也特其覺有先後故後覺者必傚先覺之所為乃<lb/>
可以明善復初此子朱子之訓也吾儕誠覺乎昨日之<lb/>
不善則今日之為善也孰禦謬守到官月餘矣郡政未<lb/>
<pb n="KR4d0351_WYG_011-28a"/>
有端緒學校未及過問毎一念此殊非敢寜比見士友<lb/>
投書或言郡泮之化有所未知或陳書堂之職多所未<lb/>
愜皆未敢以為善及扣交代則知泮宫生員尚且增育<lb/>
堂職陞黜蓋亦有由雖然徃者不咎來者可追人苦不<lb/>
自覺爾謬守今覺其怠於教事之為不善矣蓋亦與諸<lb/>
友反而求其所謂善乎書堂之職前日輕於鼓率而出<lb/>
者不可謂之善也其間亦有自悔者矣泮宫之生員又<lb/>
欲增多於前日者非徒養之也皆使之明吾善可也繼<lb/>
<pb n="KR4d0351_WYG_011-28b"/>
自今吾與諸生一月一相聚于學或于書堂必欲親扣<lb/>
毎日所習何事所讀何書所作何文已别牒教官堂長<lb/>
凡所講習當先就本心本身上理㑹使之鞭辟向裏有<lb/>
不善自覺而改可也有所覺自知而充可也有所知自<lb/>
愛而守可也姑自習俗首當正救者論之不孝不悌之<lb/>
事頻見詞訴尤可寒心且孩提而知愛親既長而知敬<lb/>
兄善性之發見者然也此邦禮義所漸從來逺矣薰德<lb/>
善良宜知孝悌之切已胡獨有未然者論語學而首章<lb/>
<pb n="KR4d0351_WYG_011-29a"/>
論學至朋友講習期造君子成德之地故次章又首以<lb/>
有子所言孝悌繼之詳味其辭蓋勉人以務本之學望<lb/>
人以君子之歸示人以仁者之事故曰君子務本又曰<lb/>
孝悌為仁之本為仁而孝悌則不好犯上不好作亂此<lb/>
邦雖號多賢亦多獷俗相挺作亂常費區處此其故何<lb/>
哉居仁者之鄉而或萌不仁之心捨君子之道而或為<lb/>
小人之事正學不講本務不明時閲民訟動多犯上薄<lb/>
俗相染見利忘義此其所以因犯上而遂作亂以是知<lb/>
<pb n="KR4d0351_WYG_011-29b"/>
聖賢之言不我誣也故學校所以教養皆仁者也而後<lb/>
可以化不仁之民皆君子也然後可以勵小人之俗皆<lb/>
孝悌務本者也而後可以潜革其犯上作亂末流之弊<lb/>
前日牓諭峽陽作亂之徒開其自新之路許以增廪失<lb/>
業之衆與夫後學示化之地固將次苐行之然郡之有<lb/>
泮又有書堂郡守化民先近後逺敢不切切䆒心除已<lb/>
禮請有道藝之士足以服吾黨者為講經一職合與備<lb/>
牓并具士友所當習之業以為日習常式<hi>一早上文公四書輪日自</hi>
<pb n="KR4d0351_WYG_011-30a"/>
<hi>為常程先大學次論語次孟子次中庸六經之書隨其所已讀取訓釋與經觧参看一早飯後編類文字或聚</hi>
<hi>㑹講貫一午後本經論䇿輪日自為常程一晚讀通鑑綱目須毎日為課程記其所讀起止前書皆然一毎月三</hi>
<hi>課上旬本經中旬論下旬䇿課册待索上看佳者供賞一學職與堂職陞黜必闗守倅</hi>
　　　延平書院榜示<lb/>
某少䝉義方稍識伊洛心傳之正幸兹假守有先哲焉<lb/>
遺斯文教髙山景行参乎其前願與邦人共陶禮義休<lb/>
風追還名勝舊觀某學譾力綿惟諸儒宗英爽不昧實<lb/>
云相之<lb/>
<pb n="KR4d0351_WYG_011-30b"/>
　　　勸戒夜㳺宫榜<lb/>
竊以人者天地之心心者神明之舍能盡人則天必祐<lb/>
但持心則仁自存勿謂天髙近不違於眉睫當知神在<lb/>
動如見于肺肝蓋其道則福善而禍淫毎鍳乎妄為之<lb/>
過如古者抑文而尚貭相期於務實之歸而况聰明正<lb/>
直之祠何用迎引㳺觀之樂祭非其鬼謟也可知敬寓<lb/>
乎神逺之則吉仲尼之禱久矣神祗寜容不遜之奢冉<lb/>
有弗能救與泰山豈受非禮之旅昔惟嶽既形諸誓謂來<lb/>
<pb n="KR4d0351_WYG_011-31a"/>
朝不降以祥故妄亂徼福者反受其殃而䙝瀆豐祀者<lb/>
徒見其昵不作無益害有益豈可錙銖歛之泥沙散之<lb/>
茍有先知覺後知庶幾鄉里察此穹壤監此移其供神<lb/>
者以供父母舍其奉空者而奉祖先追逺則春秋祭祀<lb/>
而時思養生則朝夕甘㫖之意順以孝友于兄弟然後<lb/>
長養於妻兒本士農而末工商但各守於一業衣桑麻<lb/>
而食榖粟初不在於多言熈熈然相輯睦於井閭温温<lb/>
乎接殷勤於親戚絶陵犯乖爭之習懲賭博沈酗之風<lb/>
<pb n="KR4d0351_WYG_011-31b"/>
教訓正俗而非禮勿為公私懼法而為善最樂以是便<lb/>
可昭格于𡨕黙何徃而不感召于休祥舍兹而事淫侈<lb/>
之娯或者其觸神明之怒自昔吹豳雅擊土鼓秋報本<lb/>
則惟朴是崇凡今遍市燭滿街燈夜㳺宫則不經之甚<lb/>
喧闐旦復旦管絃簫鼓之迷情徃來人看人珠翠綺羅<lb/>
之誨盗多少好人家男女因兹趂閧以蕩心萬千有田<lb/>
産富家相與爭雄而敗業此外難盡形于言説其間亦<lb/>
寜免于悔尤端的認取話頭前後豈無様子與其浪費<lb/>
<pb n="KR4d0351_WYG_011-32a"/>
擲空花而過眼孰若令圖布實地以及人推食解衣推<lb/>
有餘而補不足修橋補路利渉逺以濟不通各依本分<lb/>
以做人毎行方便以處已我今為苦口逆耳徃不咎而<lb/>
來可追人誰無善性良心見則遷而過則改愚言如此<lb/>
賢識鍳之請細尋思庶圖功實<lb/>
</p>
<p>
</p>
  </div>
<div>
                <head>楳埜集卷十二</head>
    <p>
<pb n="KR4d0351_WYG_012-1a"/>
欽定四庫全書<lb/>
　楳埜集卷十二　　　　　宋　徐元杰　撰<lb/>
　　詩<lb/>
　　　自戒<lb/>
震畏四知我畏我知心之所畏天不可欺<lb/>
　　　館中分韻餞李大著出守上饒<lb/>
赤城烏府家忠信以為寶當年璧海珍摛文絢春藻光<lb/>
焰萬丈餘膏丐淵浩浩梯級丹霄寛聲名日杲杲幾載<lb/>
<pb n="KR4d0351_WYG_012-1b"/>
造筍班細武厯蓬島恬淡簡世味真實契穹昊興感秋<lb/>
風蓴夢繞春色草有欲為留行不可奪所抱乃睠古江<lb/>
城姑煩寄牙纛除目出脩門驩頌生野老清透溪冰寒<lb/>
明映巖月好心傾子衿青魄褫猾𨽻皁饑嵗忍流甿烈<lb/>
風助淫潦其如來暮何弗翅蘇雨稿疾驅召父車増峻<lb/>
尹鐸堡顧余學獨晩遇李愧弗早兹尾羣士僚乃階二<lb/>
天造恩休到松檟慶色滿粱稻賦别無佳言劼毖有真<lb/>
禱祇恐難乆外端不竢及考寵褒騰璽書虛竚副旒璪<lb/>
<pb n="KR4d0351_WYG_012-2a"/>
其以公之歸出手扶世道<lb/>
　　　題竹洲<lb/>
人之生也直此君亦如是我酷愛此君臭味本相似方<lb/>
其出地初一種根萌異剛特儼不囘鈞石莫障蔽日夜<lb/>
之所息雨露之所漬玉成脩茂姿表表在天地其靜專<lb/>
似仁其動闢似智其肅然似禮其凝然似義虛中純白<lb/>
生似信不容偽在人該五常在天足五氣六月蒼蒼寒<lb/>
不附炎熱勢雨雪披猖中彈壓萬凋瘁似正色立朝忠<lb/>
<pb n="KR4d0351_WYG_012-2b"/>
誠著於世似廣厦萬間其䕃足以庇似聞伯夷風頑廉<lb/>
懦立志似堅子卿節夷險無二致似見魯仲連不復論<lb/>
鄙事似識元紫芝頓消名與利子陵釣嚴灘太公釣璜<lb/>
渭風月一竿中相從神骨契持此叩竹洲考功言外意<lb/>
　　　和祝子壽作詩須索意韻<lb/>
翰墨絶畦逕言詞中律度筆落風雨驚詩得江山助不<lb/>
食烟火語説到精髓處升堂必入室由道誰不户達者<lb/>
無後先成賢特指顧要亦認意思初不在章句伊欲<lb/>
<pb n="KR4d0351_WYG_012-3a"/>
登壇場且闊著地步其中有活法此理若大路所差只<lb/>
毫釐相去已冠屨蘭室味本同蓮社約此去把定心鴻<lb/>
鵠直須盟鷗鷺多才夙究明一見已穎悟貂續不勝情<lb/>
用得以布露<lb/>
　　　和金兄<lb/>
大學融智門至善在所止明徳與新民貫通無異理萬<lb/>
折水必東千古吾晦翁考亭追杏壇猶存舞雩風昔者<lb/>
學易堂粤山寛閒野此道聞而知篤信無虛假尚有劉<lb/>
<pb n="KR4d0351_WYG_012-3b"/>
靜春至理共樂循我登二老門天方壽斯文服膺善恐<lb/>
失適正杜邪曲當時片言下問道不隔宿學易堂已空<lb/>
誰與鞭凡庸靜春正耆龎摳衣儘從容襟誼子崇篤逺<lb/>
來顧㷀獨作詩念清新愧我言腐熟四海皆弟兄尚友<lb/>
惟輔仁春草正碧色話别同敷陳<lb/>
　　　送上饒皇甫宰<lb/>
天下邑無不可為在人忍耐自為之信能寧心辦堅苦<lb/>
事到難處天扶持民吾同胞痛痒切何忍横斂類剝肌<lb/>
<pb n="KR4d0351_WYG_012-4a"/>
心誠求之若子保人亦懐之如母慈上饒邇來號凋劇<lb/>
茍焉稱貸負賴隨况多權官慘剝割又肆席捲公化私<lb/>
吏奸得售科罰計等第輸錢與斷詞詞人欲休休不得<lb/>
充庭塞獄纏纍纍公來憤悱感動處與認前時已貸貲<lb/>
謂令親民民必及民固可欺天莫欺民脂民膏供我禄<lb/>
胡寧又割民膏脂催科僅僅欲逃責毫分不忍科罰施<lb/>
奉公洗手附庸邑一孔一粒歸州司請俸有時不給用<lb/>
月索莊課來助支屢典緡錢代月解幾回過我同攢眉<lb/>
<pb n="KR4d0351_WYG_012-4b"/>
聴訟元不以憚煩使之無訟而民宜相安田里閒耆保<lb/>
懶出市㕓謳耄倪日長喧雀堪羅設星散飢烏靡孑遺<lb/>
花酣滿縣春風遍草茂虛囹天意滋君之來也蹙額告<lb/>
蹈此湯鑊出未期屢效淵明歸去感不求赫赫聲名馳<lb/>
自甘陽城書考下誰曰悶悶政術卑隠隠綽有棠隂地<lb/>
忽乃遽及𤓰戍期自上而下有公論轅轍依依動去思<lb/>
吏卒將迎相告語東君政化尤可推義居孝友能為長<lb/>
睦族慈幼存成規里仁為美典型在居家既理官可移<lb/>
<pb n="KR4d0351_WYG_012-5a"/>
此番政事行無事黙與古者氣象追君今既展朝天斾<lb/>
行人路上口成碑予豈栖栖為佞者特告方來共鑒兹<lb/>
　　　雲錦堂<lb/>
太湖之陽景絶奇乾坤軒豁呈端倪分將一派清漣漪<lb/>
南宮幻出紅琉璃朝暾未吐烟露垂碧紗裯裏眠江妃<lb/>
六月火繖張赫曦姑射山寒冰雪肌妖<graphic n="KR0570" url="https://raw.githubusercontent.com/kanripo/KR-Gaiji/master/images/KR0570.png" mimeType="image/png"/>萬態不敢窺<lb/>
凈洗却面凝西施欲雨未雨多峯奇霞生島上乘馮夷<lb/>
來從西蜀江水肥似絢呉江楓落時水鄉月午舟葉攜<lb/>
<pb n="KR4d0351_WYG_012-5b"/>
何處更覔昆明池問渠為此堂者誰人與鷗鷺相忘機<lb/>
丹心緬慕周濂溪愛其瑩質生淤泥推門清風故人來<lb/>
一一君子徧追隨六郎姿貎當年非肝腸染透鉛與脂<lb/>
拈花摘葉兒女癡弛却蠶絲牽藕絲紛華一掃金颷吹<lb/>
皮膚剝盡實不虧晝清人靜茶烟飛觀雲葉葉無停披<lb/>
千綺萬纈古寶遺底用漫天錦障幃惡其文著尚絅衣<lb/>
澆灌道義培根基氤氲妙毓山澤姿膚寸彌滿天地維<lb/>
　　　題李氏雲莊<lb/>
<pb n="KR4d0351_WYG_012-6a"/>
雲本無心出莊非有意名午供雷腹實曉帶月痕耕身<lb/>
世隨舒卷山村任晦明飯疏浮富貴畎畝但存誠<lb/>
　　　書安象祖靜軒有感<lb/>
太極即人極坤爻徳不孤直方真主宰敬靜實功夫老<lb/>
檜霜中榦寒梅雪裏株常惺惺法處收斂物俱無<lb/>
　　　和袁守<lb/>
和糴存和氣春生墾闢時民庸天上見嵗事臘前知吾<lb/>
諺諸侯度誰褰使者帷樂民之樂者犂雨趣耕治<lb/>
<pb n="KR4d0351_WYG_012-6b"/>
　　　和章宰訪祝子壽來青書院韻<lb/>
文昌因祖餞郎宿問齋名枉駕一朝欵寒窓千載榮未<lb/>
花梅索賦堪杖竹經行自得來青句山泉不可清<lb/>
　　　送尹子潛赴省<lb/>
吾儕堅世好心事老天知夢寐符前説軒翔定此時故<lb/>
家當有後造物本無私雪裏陽春脚梅開第一枝<lb/>
　　　贈臨川胡斗文求叢桂書院字<lb/>
莫訝書齋小其中天地寛毓成岐嶷粹立取本原端掇<lb/>
<pb n="KR4d0351_WYG_012-7a"/>
拾童科易恢𢎞道術難好培叢桂種休作浪花看<lb/>
　　　贈徐鑑堂<lb/>
鑑堂均此號兄與弟相先畫以名家顯神於活法傳雙<lb/>
眸蟾皎潔兩袖羽蹁躚落筆人人似柯山本是仙<lb/>
　　　又用韻答何上舎<lb/>
臘雪多為瑞豐穰隔嵗知林巒銀劒㦸苑囿玉壺池映<lb/>
几孫書飽卧冰祥母飢疾風看正色餘事付清詩<lb/>
　　　挽克齋陳先生四首<lb/>
<pb n="KR4d0351_WYG_012-7b"/>
薫炙儒先早朱門授受親去尋顔巷樂歸詠㸃雩春道<lb/>
妙窮精一心傳有省循樂天知命者憂道不憂貧<lb/>
親養九旬餘先生壽亦如學充淇澳美訓釋濟南書諸<lb/>
老經筵送俞音寵渥疏惜非程子聘中沮亦時歟<lb/>
師承心獨切於道愧無聞幾載鑚堅歎前年枉敎勤墨<lb/>
車回可贊晉鄙善潛薫道脈惟其壽天胡遽喪文<lb/>
痛慘哲人痿愚纏喪母悲遡風懐紼路泣雨冩哀詞學<lb/>
本藏諸用行皆篤所知惟餘經訓在交付有孫枝<lb/>
<pb n="KR4d0351_WYG_012-8a"/>
　　　挽求志居士王料院二首<lb/>
奕葉文宗盛如公罕與俱源流傳紫橐題品重洪樞淛<lb/>
左清名凜江南政績殊二難薌共薦生死亦同塗<lb/>
身忝蓬萊客摳衣謁使臣塵談頻欵曲樽酒屢殷勤政<lb/>
事欽前蹟詩書聳舊文話言猶在耳不忍哭公墳<lb/>
　　　挽分寧張少仙二首<lb/>
貌與心俱古嵗寒松檜蒼學髙眸炯月吟苦鬢先霜能<lb/>
賦秋賓早收功晩節香滿門弓冶趣有鶚待雲翔<lb/>
<pb n="KR4d0351_WYG_012-8b"/>
當路知公諗搜揚入剡科才難行志易官小及民多北<lb/>
部勞人耳東皈奈命何郵音嗟忽斷空有淚滂沱<lb/>
　　　挽宜春趙别駕二首<lb/>
叢桂論文舊辛酸話早年虀鹽朝慣苦膏火夜無眠一<lb/>
第酬初志殊勲䇿步仙激昂英氣宇緩步赤霄躔<lb/>
詩債松邊了鉏荒賸種花雲程衡麓雁風味仰山茶白<lb/>
玉樓成速金鑾事可嗟桃源千古恨寒日慘啼鴉<lb/>
　　　挽辛憲若五首<lb/>
<pb n="KR4d0351_WYG_012-9a"/>
在昔我先翁禮厪先正隆潭潭帶湖府凛凛玉溪風夜<lb/>
韭觴籌裏春花唱詠中懐哉秋水去世好孰如公<lb/>
榮顯宜超躐威聲憺外陲邊疆多嶮歴麾節兩朝推范<lb/>
子甲兵有張名草木知急流縁㡳勇路口峴山碑<lb/>
十載居間學瓢泉映潔清陶潛黄菊趣杜老白鷗盟雲<lb/>
自無心出春隨有脚行知非古巴蜀使指若為情<lb/>
旌亷優召節丐佚得臨漳静退家庭舊清芬滋味長病<lb/>
中知命見力上掛冠章了了遺言善雖亡實不亡<lb/>
<pb n="KR4d0351_WYG_012-9b"/>
眷義門牆舊交遊手足如方勤來妣賻忍冩慰公書繼<lb/>
世多先烈諸郎總令譽觀音山路黯飛些重欷歔<lb/>
　　　挽王廸功<lb/>
徼好年家後知公月旦先寵榮身外物孝友性中天趣<lb/>
自怡堂得詩從猶子傳故園遺蹟恨月落早無邊<lb/>
　　　題方氏緑野園三首<lb/>
佳景環深院開門逺俗隣徑幽通鳥雀溪迥隔風塵客<lb/>
過宜樽酒時來與物春好風為我至蕭散足怡神<lb/>
<pb n="KR4d0351_WYG_012-10a"/>
衆木欣欣茂扶笻到故家樓髙春月曉池曲暮烟斜物<lb/>
化遷無定徘徊興自嘉悠然塵外想随意樂年華<lb/>
春晝情無限欣㸔綠野叢折花紅帶露種竹曉生風自<lb/>
有悠閒趣何須繪畫工名園多勝致髙詠與誰同<lb/>
　　　次趙守鹿鳴宴韻<lb/>
邦侯光價擅文場宻印心胷書傳香鳴鹿載歌苹野什<lb/>
驕驊羣跨杏園芳陽春有脚葭吹管生意無邊栁著行<lb/>
已報主人環玉立與觀賔句遞春坊<lb/>
<pb n="KR4d0351_WYG_012-10b"/>
　　　次章守鹿鳴宴韻<lb/>
儒宫新創俯青溪上挹魁躔踵舊規鶚薦聨名充賦日<lb/>
龍飛親策采言時指迷承學雲中路珍重賢侯席上詩<lb/>
只有梅花知此意東君著眼是先期<lb/>
　　　及第謝恩<lb/>
聖朝天子薦臨軒嘉與愚臣究本原天地兩間扶景運<lb/>
唐虞三代印微言慙無一徳酬清問猥玷初班誤聖恩<lb/>
一節誓堅忠與孝立身端不負乾坤<lb/>
<pb n="KR4d0351_WYG_012-11a"/>
　　　甲辰恭和御製<lb/>
衮衣日月炳當軒光逮芻蕘采衆言内外修攘明治體<lb/>
憂勤終始養心源英髦瑞列霜中榦治化春囘雪裏根<lb/>
願溥需雲蘇物槁九垓滂沛洽君恩<lb/>
　　　戊戌恭和御製<lb/>
明庭親䇿廣蒐賢識治朋來誼少年肆秩瓊林賓燕衎<lb/>
載頒寶畫寵光延此時禮樂三千字他日丹青數百篇<lb/>
螻蟻懐忠賡帝詠相先事業誓神僊<lb/>
<pb n="KR4d0351_WYG_012-11b"/>
　　　戊戌館中分韻餞劉祕書<lb/>
聖明欽恤重皐陶一日飛星五使軺方幸蓬山陪末屬<lb/>
遽瞻英蕩隔層霄諄諄天語扶邦計念念民生弼敎條<lb/>
輕重適權孚簡眷金雞山色䜟雞翹<lb/>
　　　瓊林宴恭和御製<hi>并序</hi>
　　　　臣夙抱孤忠生逢盛旦天光下燭侈昭代之<lb/>
　　　　恩榮宸翰俯頒妙聖心之聲畫永言不足美<lb/>
　　　　報謂何臣恭對王休恪遵帝訓既醉以酒共<lb/>
<pb n="KR4d0351_WYG_012-12a"/>
　　　　陶熙洽之風乃賡載歌仰贊明良之㑹拊躬<lb/>
　　　　震惕拜手歡呼<lb/>
丹墀宻勿對堯言忠欵拳拳實戀軒帝學緝熙方顯行<lb/>
聖心左右已逢原光昭寶畫敷明訓儀侈瓊林匝異恩<lb/>
百拜賡歌天日皎報君惟有此心存<lb/>
　　　入講論語二首<lb/>
温温中㫖肅傳宣魯語書陳誦説專聖意聿宗伊洛訓<lb/>
愚臣謹繹考亭編寸心普物根源地百拜承顔咫尺天<lb/>
<pb n="KR4d0351_WYG_012-12b"/>
堯舜吾君持所學敢陳他道對王前<lb/>
躬承清問及年豐蠶麥今還與舊同稼穡艱難周聖慮<lb/>
農桑勸課即田功志民深閔僖公雨勤業猶存豳國風<lb/>
懇懇召和闗主徳我皇心直與天通<lb/>
　　　直宿禁中<lb/>
清和時候玉堂宣愚亦何人厠講筵但覺夢囘深夜爽<lb/>
不知身在九霄眠志禆君徳從容地戀切宸恩咫尺天<lb/>
願散輝光燭幽隠肯專榮耀賁金蓮<lb/>
<pb n="KR4d0351_WYG_012-13a"/>
　　　部中觀新竹有感<lb/>
粉署窓前小竹林子孫蟄蟄得春深土膏肥迸蒼龍角<lb/>
地髮抽遲紫玉簪簷近十分饒宿溜牆髙終日硋層隂<lb/>
南風昨夜陽和透放出參天勁節森<lb/>
　　　早起玉堂窓前俯方池有感<lb/>
玉堂窓外小池深香霧朝浮花氣沈樹杪亭亭鴉㸃墨<lb/>
萍根發發鯉跳金中涵一勺淵泉定上有九重天日臨<lb/>
充廣恩波無盡意敢渝潔白寸丹心<lb/>
<pb n="KR4d0351_WYG_012-13b"/>
　　　供銓部職<lb/>
愚生何幸聖明遭官府宮牆上界髙冰雪身心參宿列<lb/>
日星條令掲天曹二南美意存周召九徳淳風慨禹皐<lb/>
我亦空餐慙汝士諄諄惟切痛民膏<lb/>
　　　宿部觀銓法苦蚊<lb/>
炎方典禮始郊迎夜宿銓闈暑氣清萬物洪纎俱夏長<lb/>
九天寛大遍春生眼明剔蠧牙籖滑手倦驅蚊玉箑輕<lb/>
我自黒甜深帳穏不容形遁曉窓明<lb/>
<pb n="KR4d0351_WYG_012-14a"/>
　　　題嚴陵瀟灑亭<lb/>
天遣溪山付客星翠屏中界玉澄泓無邊瀟灑寸心逺<lb/>
有分登臨雙眼明淨洗胸中參范老細於詩裏勘元英<lb/>
千年相望神相入一脈清風要主盟<lb/>
　　　題靜軒<lb/>
主靜非專在靜時至於動處亦隨之聖賢學問惟知止<lb/>
敬義工夫要夾持所養勿忘由勿助其中何慮又何思<lb/>
莫敎鶻突名軒意物誘情遷幾坐馳<lb/>
<pb n="KR4d0351_WYG_012-14b"/>
　　　題趙南卿愚山<lb/>
愚山山上謫仙徒到底真愚却不愚山色長供詩料富<lb/>
山居贏得俗塵無逍遙天地南華子隠約簞瓢陋巷癯<lb/>
定力不同山不改一生雙眼不渠孤<lb/>
　　　題金氏三桂堂<lb/>
見説庭階玉樹芳薫敎書史郁心香郤詵林峙應難並<lb/>
燕竇枝繁未足方莫羨三槐森鉅府且看三桂列華堂<lb/>
多聞直諒成三益松竹梅花共雪霜<lb/>
<pb n="KR4d0351_WYG_012-15a"/>
　　　次韻何陸二别駕同遊靈山閣三首<lb/>
平分風月兩悠哉勝踐春濃花未摧蕭寺適今重建閣<lb/>
蘭亭懐古共流杯典型二老溪山重唱詠諸公今日開<lb/>
慙我枯腸元蹇澁底敎頭上片雲催<lb/>
聞説精藍頗壯哉天敎傑棟起崔嵬簷前山色呈螺髻<lb/>
檻外溪光獻玉杯對景自應雙眼豁憂時應得笑顔開<lb/>
喚回忠定遺芳躅衮衮雲霄步武催<lb/>
彼美前修亦偉哉巋然風雨不能摧人新人古懐斯閣<lb/>
<pb n="KR4d0351_WYG_012-15b"/>
春去春來付一杯遊興漫隨流水去衰眸長對好山開<lb/>
銷凝往事凭欄久杜宇一聲烟際催<lb/>
　　　登靈鷲千佛閣為往山野堂紹祖留題<lb/>
彊支疲薾此躋攀屈指曽遊十載間方丈喜添千佛閣<lb/>
雙眸陡豁四圍山可無可有僧衣鉢隨得隨供佛面顔<lb/>
門外雪深知幾許只消透得箇重闗<lb/>
　　　夢神人曰公當以是字名庵覺來賦是庵詩<lb/>
審是須防自是偏四通八達路平平伊周孔孟是心一<lb/>
<pb n="KR4d0351_WYG_012-16a"/>
堯舜湯文是道傳善惡正邪書裏月行藏用舎性中天<lb/>
聖賢萬語千言訂箇字來從太極先<lb/>
　　　詠以人與天地萬物為一體刻印章詩<lb/>
三才中立囿形均昧者拘拘利乃身不道有身皆有血<lb/>
豈應知我不知人其間一物容虧性是即四肢頑不仁<lb/>
洞洞八荒皆我闥豁然窺見等天真<lb/>
　　　贊勉昶道者題經<lb/>
念佛直須參佛透看經容易悟經難聲音未必如來見<lb/>
<pb n="KR4d0351_WYG_012-16b"/>
盂鉢長敎嶺上觀了得貪嗔癡一集更超戒定慧三般<lb/>
祖師食盡人間蔗千古留楂咬嚼看<lb/>
　　　席間和周穎齋韻<lb/>
清泉白石誘登臨凈瞰軒窓竹一林雋永如君真有味<lb/>
膏育和我不須鍼流行坎止人難必果育䝉亨力要深<lb/>
一笑相逢邀一勺喜渠介潔似儂心<lb/>
　　　送畏齋何監簿添倅解替東歸<lb/>
春風行李萬篇詩明月歸舟幾片碑千載岫雲佳話柄<lb/>
<pb n="KR4d0351_WYG_012-17a"/>
兩年懐玉淡生涯已聞北闕飛丹詔早趂南薫度赤墀<lb/>
厯厯口開天下事直聲元是九重知<lb/>
　　　送紹興葉帥改當塗<lb/>
八年于外與民宜徧厯穹臺閫又麾襟度乾坤無忤物<lb/>
鬢髯霜雪却緣誰寛平到底人懐去廉靖如初帝簡知<lb/>
受善如流聞義勇真誠端以古求之<lb/>
人言禹㑹即當塗上曰蕪湖抵鑑湖姑少副公求去爾<lb/>
匪伊有詔盍歸乎知心霜月渾無滓囘首春風定與俱<lb/>
<pb n="KR4d0351_WYG_012-17b"/>
慙愧蓬萊賓客後願言陪侍入天衢<lb/>
　　　送陳國珍之官鄱陽<lb/>
盟締慈恩十四年匆匆話别戍梅仙便家澤國冰溪壤<lb/>
得庇皇華刺史天事到直須行已志官卑最喜近氓編<lb/>
許多靜定清修力警戒聲名企昔賢<lb/>
　　　餞上饒推幕葉西澗召為國子録二首<lb/>
魁耀來從古赤城三年冰水一般清蓮池婉婉中流砥<lb/>
米廩行行要路程悟主讜言須啓沃康時偉業待恢宏<lb/>
<pb n="KR4d0351_WYG_012-18a"/>
却慙疎窳深知遇别後音書等弟兄<lb/>
客有攜來端水珉天然中界玉圭形送君早入薇垣紫<lb/>
結劄先登藜閣青要看濡毫香典籍直須提筆福生靈<lb/>
端凝正笏如山立匪石斯心社稷經<lb/>
　　　餞江東繡使庸齋趙玉堂二首<lb/>
天上玉堂辭寵榮却持玉節按江城惟刑之恤民心悦<lb/>
不怒而威吏膽驚有脚春來陶化日無心雲出雨蒼生<lb/>
箇中運量常提醒元氣循環晝夜行<lb/>
<pb n="KR4d0351_WYG_012-18b"/>
福星分野大江東道味蓬山聚話中漠漠暮雲詩興感<lb/>
依依何日酒樽同虛心無我爰咨度養氣知言協粹冲<lb/>
望切衮歸基宥宻可能無夢到周公<lb/>
　　　餞永豐易丞赴庾檄<lb/>
世道圓通更直方松隂庭院亦聲光眼明英蕩公題品<lb/>
身入芙蓉婉贊襄田里歎愁從此達公私幽枉待君揚<lb/>
更煩好榦東君造一道奸貪凜雪霜<lb/>
　　　别盱江易耕道<lb/>
<pb n="KR4d0351_WYG_012-19a"/>
㸃勘窓前晝景舒豁人雙眼緑隂敷明方寸地通三極<lb/>
㑹一理中該萬殊静體陽工生意思宻融心匠活工夫<lb/>
丁寧後㑹秋風鶚萬里青冥是坦塗<lb/>
　　　贈歐陽奇父偕弟益卿赴省<lb/>
中朝耆舊半淪亡憂愛胡為畎畝忘我病不禁心痛折<lb/>
天災惟有涕流滂救時議論須知體毉國文章要識方<lb/>
期子聲名相照映好風天際雁成行<lb/>
　　　贈方介石<lb/>
<pb n="KR4d0351_WYG_012-19b"/>
介石翁來契所思騷吟風雅儘追隨庾清鮑逸可無酒<lb/>
島瘦郊寒只有詩原不染塵圭竇適未能忘世璧雍馳<lb/>
賦違恰限江天雪説向梅花心事知<lb/>
　　　贈章酉仲<lb/>
滿門賢粹鶚横秋文藻如君行愈修道本虛靈天内有<lb/>
學於平實地中求堅凝力量誠無息收斂精神外不浮<lb/>
充養腴豐隨用顯大而敦化小川流<lb/>
　　　贈香溪留君東上<lb/>
<pb n="KR4d0351_WYG_012-20a"/>
近代騷人詠性情隨心而發自分明吐吞風月咽喉爽<lb/>
咀嚼江山齒頰清溪邑近聞工比興君詩端可派宗盟<lb/>
馬頭雪絮吟鞭快好辦佳篇奏集英<lb/>
　　　贈談星葉生<lb/>
至誠之道可前知知命如君亦甚奇二十八星輪指掌<lb/>
兩三年事印蓍龜春來春去元無盡花落花開自有時<lb/>
門外青山知此意只敎松栢鎮如斯<lb/>
　　　贈日者盧生<lb/>
<pb n="KR4d0351_WYG_012-20b"/>
相逢未縱談天口開口便敎儂賦詩我語只堪供覆瓿<lb/>
子行聊贈若為資忘憂對草閒供詠濺泪看花重感時<lb/>
何日重來當刮目只談風月得舒眉<lb/>
　　　又贈日者曰清朝貴官<lb/>
歆艷清朝作貴官人人都把命來看未言造化窮天理<lb/>
且據干支鋪卦盤富貴熱中從古有功名向上毎才難<lb/>
榮枯勘破花開落始識霜松自嵗寒<lb/>
　　　贈日者楊應齋<lb/>
<pb n="KR4d0351_WYG_012-21a"/>
爛柯山客命能知人事更番一局棊甜卦易窮行苦卦<lb/>
此時相語驗他時窮通任理胡不可災福緣人要自持<lb/>
我老只堪漁釣隠衰慵夢不到蒼姬<lb/>
　　　贈日者李成齋<lb/>
譚天𤣥徹李成齋豫訊東風著早梅自昔不離三正備<lb/>
謂予帶得五行來窮通於我何加者演測如君亦偉哉<lb/>
説到常人難説處靈臺湛處現星臺<lb/>
　　　題金華徐伯光義聚規約<lb/>
<pb n="KR4d0351_WYG_012-21b"/>
至矣前人惠後人愛之無不用吾情寸心千慮規前定<lb/>
六世一門家太平愈久愈敎同保守不容不念始經營<lb/>
業為可繼宜休養夜夜春雷鼻息鳴<lb/>
毎慨人無善後圖蕩然家檢亦何疎眼前漫不知由已<lb/>
身後誰能管得渠喜見雙溪今軌範更綿一脈古詩書<lb/>
了知斯聚更斯義散及宗枝廣義居<lb/>
　　　挽黄制屬<lb/>
家傳山谷舊簪纓志業剛豪早有聲二子學文能紹志<lb/>
<pb n="KR4d0351_WYG_012-22a"/>
一官拜命竟辭榮琴齋不聴驚人語鉞閫空留薦剡名<lb/>
借問松坡誰是主疎梅淡月兩凄清<lb/>
　　　挽呉準齋<lb/>
壯嵗能官不厭卑愴懐霜露蚤知幾扣其學問中心得<lb/>
如此典型今代希天子詔之堅遜避朝端達者夙瞻依<lb/>
甲辰重晤言前定痛述生平淚忍揮<lb/>
　　　挽前南劒添倅楊料院<lb/>
泣别監州隔死生薄雲兹義更何人草青彭蠡湖邊曉<lb/>
<pb n="KR4d0351_WYG_012-22b"/>
花滿江郎峯畔春毎慨共官惟氣直略無片語不情真<lb/>
西芹香火家家意所欠箋天澤徙薪<lb/>
　　　挽都大王郎中二首<lb/>
魁望西來職祕丘年家託好敘綢繆身為僚友兩三月<lb/>
公肅皇華百八州列緯載班清劇耀髙風遽勇急中流<lb/>
訃聞落晩呼天咽涕泗交頤重所憂<lb/>
一門孝友古難為堅苦端凝更自持如此典型今代少<lb/>
粹然言論滿朝推若人已矣嗟何及魂氣信乎無不之<lb/>
<pb n="KR4d0351_WYG_012-23a"/>
楚水薌溪生死地英靈上訴九原知<lb/>
　　　送郡守<lb/>
郎圍師閫重王人朝績民庸簡帝宸屈此偏州何小小<lb/>
偉哉仁牧自肫肫下車福十餘萬户褒璽朞三百六旬<lb/>
廉恕公勤持四字痒疴疾痛切吾身顯幽一理初開鎮<lb/>
撫字丹心肅告神動有發明基學力略無凝滯見情真<lb/>
智常周物能容物政毎近民深得民居理家庭培玉植<lb/>
燭臨官吏皎冰輪行其無事州閭靖急所當先夙夜寅<lb/>
<pb n="KR4d0351_WYG_012-23b"/>
溪以玉名聞瑩潔巖如日色共晶新吟肩峭若靈峰峙<lb/>
詩骨清於南澗濱坐嘯中和堂上邃猶存正始古音淳<lb/>
無心雲出當年岫有脚陽生此地春不忍一毫傷赤子<lb/>
了知方寸即蒼旻邦人鏤膽交相語糴事闗心尤至仁<lb/>
往者過征罹暴虐甚而乾没啓囂嚚炎天陸運枯膏血<lb/>
累月肩擔摧骨筋五百里程陪搭斛四千錢費各沾巾<lb/>
農夫搔動征夫苦行者攫挐居者嗔所幸天髙常耳下<lb/>
惟公露禱悉言諄一分寛受一分賜半減誰知半減因<lb/>
<pb n="KR4d0351_WYG_012-24a"/>
問榖幾何先給直作舟用濟廣通津聴民樂與官為市<lb/>
如已隠憂眉輒顰怨氣收聲囘逸樂歡謠鼓腹飽輪囷<lb/>
時暘時雨孚祈禱不豫不遊忘苦辛泉漏有恩詳審處<lb/>
藥傷無地不咨詢昔襦今袴同歌范萬口一辭方借恂<lb/>
邦計索程隨日了後來成軌要人遵眷懐趣趂周行武<lb/>
徳意難忘召父親將指觀風兼畀節舉頭近日蚤垂紳<lb/>
甘棠蔽芾思留躅英蕩瞻依忍出闉倪旄攀轅風解愠<lb/>
旌旗遮道雨清塵筠籠映日成清閟秧馬銜烟布緑茵<lb/>
<pb n="KR4d0351_WYG_012-24b"/>
舊治宻鄰新治壤徐行便直部行巡建臺及境雖迎徯<lb/>
過闕留班定侃誾準擬助和商鼎鼐雍容成道漢絲綸<lb/>
職親地近訏謨宻言聴諫行膏澤均局面轉新碁著定<lb/>
方書如古藥材掄公私節用紓民力勇智合謀恢地垠<lb/>
襄漢經營蠶路闢江淮聮絡雁臣賓年登所至糧棲畝<lb/>
令信何難楮即緡君相簡知惟篤實古今難泯只忠純<lb/>
吾家自有青氈物時節合參洪化鈞一州一道推而準<lb/>
此土此民同所珍自揆偶然聲氣叶相親深處髓肌淪<lb/>
<pb n="KR4d0351_WYG_012-25a"/>
送行萬兔難冩盡歌此以旌良吏循<lb/>
　　　題俞簿梅阜書院<lb/>
淺清溪滸瘦山巔凈洗肌膚冰雪天偏向書窓伴幽獨<lb/>
不敎塵俗滓嬋娟<lb/>
　　　來青書院桃花<lb/>
塞滿乾坤本是仁更無一物不洪鈞山桃自不知麤俗<lb/>
也與梅花鬬早春<lb/>
　　　游鷲峰贈埜堂和尚<lb/>
<pb n="KR4d0351_WYG_012-25b"/>
目斷天鵝影不留梵風吹落鷲峰頭野堂四大無窓壁<lb/>
散誕當年箇野牛<lb/>
　　　丫頭巖<lb/>
丫頭不是女丫鬟把作堅牢擔拄看撐定東南天半壁<lb/>
鎮敎雙聳碧雲端<lb/>
　　　以琴送郡守二首<lb/>
詩翁雅鎮玉溪山褒璽飛來玉節還為報佳音天日近<lb/>
南薫殿裏正催班<lb/>
<pb n="KR4d0351_WYG_012-26a"/>
天朝交口重聲名公自翛然物外情氓有焦桐旌往戀<lb/>
當年靖獻與俱清<lb/>
　　　訊劒浦主簿詹棟齋<lb/>
竹林饑午隠禪扉合傍鸞栖亦此栖時一參寮茶供罷<lb/>
可能無語到雙溪<lb/>
　　　送俞兄赴省<lb/>
得雋文場氣勿盈便如捧玉謹持盈鄉邦畢竟辰年好<lb/>
冰雪身心上帝京<lb/>
<pb n="KR4d0351_WYG_012-26b"/>
　　　餞劉恭父二首<lb/>
割鐙難留乘馬東花枝爭看裊長紅衮衣空使斯民戀<lb/>
緑竹誰歌入相同<lb/>
樂事遲囘致嵗豐幾多遺愛在湘中須知楚水楓林下<lb/>
不似初聞長樂鐘<lb/>
　　　和李文溪送青雲道人歸杭韻<lb/>
丹成㑹見君身蜕我欲從之更問天喚醒横江孤鶴夢<lb/>
憑君持此叩坡仙<lb/>
<pb n="KR4d0351_WYG_012-27a"/>
　　　和懐玉本老<lb/>
失脚天台絶頂峰又來懐玉亂山中瓊橋去後無消息<lb/>
禪月重重有案公<lb/>
　　　題日者李成齋所藏李文清幅<lb/>
相公提筆福蒼生印得當年命術精鈞翰珍藏塞翁馬<lb/>
六丁嚴䕶不容驚<lb/>
　　　和汪君<lb/>
胷次秋風澗底蘋坐間那得此嘉賓詩來香迸宵人屋<lb/>
<pb n="KR4d0351_WYG_012-27b"/>
笑殺元規塵汙人<lb/>
　　　贈毛梅谷<lb/>
彈琴須㑹鍾子期畫梅莫遜楊補之墨妙坡仙助揮掃<lb/>
雪晴霜夜月明時<lb/>
　　　贈風鑒神眼<lb/>
世道支撑儘要人閲人多後眼通神一朝相去三丞相<lb/>
今昔同歸識認親<lb/>
　　　贈鑑堂<lb/>
<pb n="KR4d0351_WYG_012-28a"/>
方寸無塵眼有筋如他圖了幾勲臣更煩提起丹青手<lb/>
冩出驚天動地人<lb/>
　　　贈刀鑷王誠三首<lb/>
刀鑷王生勇黜妻痛憐白髮有親慈紛紛世上私妻子<lb/>
聞有斯人死愧之<lb/>
汝家住近里仁坊不戀妻兒戀侍旁父子性天非可奪<lb/>
親親仁也盍揄揚<lb/>
婦人蓋亦有仁心只為冥頑溺愛深今此警之當愧死<lb/>
<pb n="KR4d0351_WYG_012-28b"/>
何妨重理舊絃琴<lb/>
　　　贈日者林雪庵<lb/>
雪庵笑我頭如雪雪幹須知立嵗寒㑹面炎炎朱夏日<lb/>
門庭雪澹自相看<lb/>
　　　又贈術士薛鏡臺二首<lb/>
儒流今以術為資滿腹星躔洞隠微自號鐘臺須自照<lb/>
逢人休浪泄天機<lb/>
始吾為養喜徼榮今恨孤孱感慨増白髮滿頭何所用<lb/>
<pb n="KR4d0351_WYG_012-29a"/>
只存憂願數年登<lb/>
　　　大巧<lb/>
大巧工夫本不全清光鑿破未敎圓豈無妙補蒼穹手<lb/>
修滿冰輪送上天<lb/>
　　　畫龍<lb/>
崢嶸頭角見龍神畫者微茫畫得真一夜風雷捲將去<lb/>
沛為膏澤下於民<lb/>
　　　湖上<lb/>
<pb n="KR4d0351_WYG_012-29b"/>
花開紅樹亂鶯啼草長平湖白鷺飛風物晴和人意好<lb/>
夕陽簫鼓幾船歸<lb/>
　　詩餘<lb/>
　　　滿江紅<hi>以梅花柬鉛山宰</hi>
似玉仙人三載見西湖清客攧不碎一團和氣只伊消<lb/>
得雪裏水中霜態度臘前冬後春消息看簾垂清晝一<lb/>
張琴中間著　寒谷裏輕囘脚魁手段堪描摸喚東風<lb/>
吹上蘭臺芸閣只怕傅巖香不斷摩挲商鼎羮頻作管<lb/>
<pb n="KR4d0351_WYG_012-30a"/>
一番滋味一番新今如昨<lb/>
　先君楳埜先生工部侍郎徐公文集凡二十五卷直<lb/>
　諒誤恩分壘始充聚俸餘鋟梓敬寘郡齋訪求闕遺<lb/>
　尚嗣刻之先君未第時為文未嘗有藁既第中外僅<lb/>
　厯四考餘皆端憂幽疾之日戊戌立朝直諒兄弟尚<lb/>
　㓜且先君單騎往文字亦復散失故家集視近世諸<lb/>
　老獨不為多今集中多甲辰乙巳在宗廟朝廷之言<lb/>
　然經幄詞垣初不為久姦賊蜮射遽死國矣庸齋趙<lb/>
<pb n="KR4d0351_WYG_012-30b"/>
　先生為集序慨之為長先君蚤從克齋陳先生西山<lb/>
　真先生游孜孜焉以聖賢問學為事文章氣節其餘<lb/>
　也直諒兄弟不肖何足以知之謹書識集後景定二<lb/>
　年臘月二十四日孤宣義郎權發遣興化軍兼管内<lb/>
　勸農事借緋男直諒百拜敬書<lb/>
</p>
<p>
</p>
  </div></body>
</text>\m</TEI>