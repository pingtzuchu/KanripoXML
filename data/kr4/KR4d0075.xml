<TEI xmlns="http://www.tei-c.org/ns/1.0">
              <teiHeader>
                  <fileDesc>
                     <titleStmt>
                        <title>Title</title>
                     </titleStmt>
                     <publicationStmt>
                        <p>Information about publication or distribution</p>
                     </publicationStmt>
                     <sourceDesc>
                        <p>Information about the source</p>
                     </sourceDesc>
                  </fileDesc>
              </teiHeader>
              <text>
                  <body>
            
<div>
                <head>廣陵集巻一</head>
    <p>
<pb n="KR4d0075_WYG_001-1a"/>
欽定四庫全書<lb/>
　廣陵集巻一　　　　　　　宋　王令　撰<lb/>
　　藏芝賦并序<lb/>
丙申嵗自四月至六月<hi>一本作夏四月</hi>大雨而余之所客天長<lb/>
縣東北皆瀕<hi>一夲作邊</hi>湖澤地浸以下頗以水為患傷草木<lb/>
多死邑居無薪芻而益貴薪益來自逺以余之所居則<lb/>
薪之自北來者常售於余間而有得若枯華斷穎根梗<lb/>
蔕芥支離臃腫與碩實所<hi>一本作頗</hi>異於常草者而皆取以<lb/>
<pb n="KR4d0075_WYG_001-1b"/>
戲就其中嘗試視之余得則芝也折傷不全計之於完<lb/>
此當一葉耳不知其他安在也其生不知逺近要皆在<lb/>
縣之北以常負薪之所來則芝從可知也示人<hi>一本作以之示</hi>
<hi>人</hi>則不齊<hi>一本作/不能辨</hi>有由是而知有芝有由是而信為<hi>一本</hi>
<hi>作有</hi>芝有雖得是而弗之信者然芝之為物不常有而或<lb/>
出可愛者也自古詩之作見於今者凡三百篇其以風<lb/>
賦比興而附見於物若蘋蘩薇蕨荇苞<hi>一本作芑</hi>苦藿荑唐<lb/>
䔰蓫瓠匏𤓰葛鬱薁葵藚葑芹藻莫茅荼蕳苓蓬莠苹<lb/>
<pb n="KR4d0075_WYG_001-2a"/>
蒿萇蒲萑葦葭菼蕭艾稂荍蓍芑禾麻菽麥黍稷豆菽<lb/>
秬秠穈粟稻粱菅苧巻耳芣苢菁莪莠葽荷華游龍茹<lb/>
藘芍藥之類雜見並出然此特草耳其多蓋如此而未<lb/>
嘗及芝也自詩而下長辭章而善自托者獨有屈原今<lb/>
其離騷九歌具存而可考然其况意所及自詩人所紀<lb/>
之外復益以江蘺芙蓉杜若薜荔木蘭白蘋畱荑掲車<lb/>
蕙芷茝菊芰蘅薋菉葹蕪葯蓀而地所常產目所同識<lb/>
之草盡矣若夫陳忠而直私忿廢而怨逐託於彼而取<lb/>
<pb n="KR4d0075_WYG_001-2b"/>
此以見義此則予之所知至於道則予不得而一也然<lb/>
稱類巳衆而芝復獨遺是誠何故耶説者遂以九歌之<lb/>
三秀為芝余以其不明又其辭也則曰適山而採之則<lb/>
芝非獨山草蓋未足據信也及觀漢樂歌蓋當時文工<lb/>
槧人縁飾世治以裁<hi>一本無裁字</hi>主意耳非有如詩人騷客<lb/>
鬱於中而不得言憑於物而後見者皆非予所好也今<lb/>
予得芝而賦之意皆在於賦序故不道也<lb/>
庭勾突萌抽蔚擢秀孰非春兮坯培壅堙播溉軋蒔孰<lb/>
<pb n="KR4d0075_WYG_001-3a"/>
非人兮不為常生時見挺出芝則神兮靈幹不阿衆葉<lb/>
類附不孤有鄰兮生莫時期毓無種裔天生徳兮芣苢<lb/>
薦庭<graphic n="KR1048" url="https://raw.githubusercontent.com/kanripo/KR-Gaiji/master/images/KR1048.png" mimeType="image/png"/>
                    <hi>一本作蘼</hi>蕪薦道退野即兮生無<hi>一本作有</hi>本根㧞不滯<lb/>
茹無吝惜兮榮而不華槁而不枯莫損益兮茨萊翳陰<lb/>
髙出下蔽適以取容兮朝囷射干齊長並秀徳不校同<lb/>
兮荒原穢壤棄放委廢若將終兮知者謂<hi>一本作為</hi>誰何為<lb/>
來者似不必逢兮困於不知束於薪蘇自信不恥兮摧<lb/>
戕折傷披本斷幹禍不自巳兮火災木焚投置不縮知<lb/>
<pb n="KR4d0075_WYG_001-3b"/>
命有止兮偶於自生不祈見聞吾與爾巳兮<lb/>
　　懐感賦寄滿建中粹翁并序<lb/>
懐感賦者何感於此而懐於彼也孰可懐之河東滿姓<lb/>
粹翁其字也懐之者何賦以見之也<lb/>
朝忽忽兮置食而嘆暮戚戚兮黙笑與言莞襲襲而重<lb/>
美兮几按按而巳安宜而能自休兮何不安以坐眠既<lb/>
峩乎而冠兮衣而裒完出可以遊兮入居而端幸竊而<lb/>
得食兮他無病患豈怡融之不有兮曷苦心而蹙顔嗚<lb/>
<pb n="KR4d0075_WYG_001-4a"/>
呼莫知我思兮思將奚殫念彼淑人之逺兮東南之偏<lb/>
其人雖小兮巳冠而人肩其徳孔明兮百燎其燀既濯<lb/>
潔於江漢兮又秋陽暴其明鮮我俯仰而不知其髙且<lb/>
厚兮疑此而為地天苟世之無知兮猶將盻千世而懸<lb/>
懸既有而不吾托兮如之何而不思旃企長途之坦坦<lb/>
兮人百馬轅而不繫而覊於我足兮勢不得而自前嗚<lb/>
呼命也兮不遇則難吾從事於人兮亦久有年既齟齬<lb/>
於不合兮間一收於百千惟燭外不燭内兮<hi>一本作言恂恂如可</hi>
<pb n="KR4d0075_WYG_001-4b"/>
<hi>信兮</hi>但見睨美而笑妍<hi>一本作面睨美而笑妍</hi>惟其心不可量兮如<lb/>
平流之與深川忽揚而波兮急而為湍以木而涉豈不<lb/>
既利兮亦時忽而摧顛昔吾平地而不之信兮今乃為<lb/>
解維之船巳濟而悔兮嗟曷為乎此縁以是望夫子兮<lb/>
實純白而完堅使我有得如夫子者兮則我之思將二<lb/>
三而不專今不見而疑無兮浩東望而汎濫<hi>一本作汎瀾</hi>非<lb/>
我能一於夫子兮實世無夫子而使然<lb/>
　　言歸賦三章<lb/>
<pb n="KR4d0075_WYG_001-5a"/>
歸乎歸乎從兹世以奚為世不能以是而從吾吾安能<lb/>
從世以適非求吾志則不得苟以食則從之非大人之<lb/>
獨畏吾且慚於臺豎之窺彼皎皎之潔不受汚嶢嶢之<lb/>
髙不受瀦吾盍繇<hi>一本作從</hi>此以歸乎<lb/>
歸乎歸乎人誰適從盍求<hi>一本作守</hi>吾之志乎俱杲日而有<lb/>
<hi>一本作以是</hi>逃乎恤影之息乎從夫人以適越眷吾車之柅<lb/>
乎不剡足以狥屨合終跣而巳乎嗟匏𤓰之不食安知<lb/>
不得之<hi>一本作自</hi>濟乎<lb/>
<pb n="KR4d0075_WYG_001-5b"/>
歸乎歸乎吾何歸乎吾食無田吾寢無廬吾㸑無蒭吾<lb/>
餔無葅四方不可遊吾亦無馬以取道眷魚鹽與工賈<lb/>
吾豈從買賣子以為撓然則無以歸而柰何安吾命以<lb/>
施夷從吾志以委蛇歸乎歸乎歸何時乎南山之阿<lb/>
　　竹賦<lb/>
於此有物焉其材劇而色剛其軀瘠癯不配所長色盛<lb/>
氣充膚理有光臨臨兮其髙其可仰也挺挺兮其直其<lb/>
不可以枉也毅毅兮其羣其不為黨也其立自樹<hi>一本作直</hi>
<pb n="KR4d0075_WYG_001-6a"/>
而不倚其長絶衆而不離恬無盛衰以聼四時置身嘗<lb/>
安視物死生弟子不敏昧於考成罹世斮刖甚者遇烹<lb/>
其守不移附者益<hi>一本作日</hi>増愚所不知請筮以明筮曰斯<lb/>
夫其始甚鋭既極而止<hi>一本作上</hi>者歟後生晩起超出輩類<lb/>
者歟確乎不㧞以節終始者歟死傳其徒不私以<hi>一本作其</hi>
子者歟生久處而不回死知命而不恐老者求以自輔<lb/>
少者得之而無用是其繇曰誰藏孔殷而不思藩彼架<lb/>
未柱我安事<hi>一本作俟</hi>椽優哉游哉聊以永年幸聼筮之請<lb/>
<pb n="KR4d0075_WYG_001-6b"/>
以竹言<lb/>
　　倚楹操序<lb/>
魯漆室女倚柱<hi>一本作楹</hi>悲吟鄰人疑其有淫心而欲<lb/>
嫁也漆室女曰楚<hi>一本作魯</hi>人得罪於其君逃吾東家<lb/>
馬逸蹈<hi>一本作食</hi>吾園葵使吾終年不食菜吾西鄰失羊<lb/>
請吾兄追之霧濁水出使吾兄溺死終身死兄<hi>一本作使予終</hi>
<hi>身無兄</hi>政之致也吾憂國傷人心悲而嘯豈欲嫁哉自傷<lb/>
為人所疑入山林見女貞之木嘆息絃歌作二操而自<lb/>
<pb n="KR4d0075_WYG_001-7a"/>
經死<lb/>
馬則食葵而余則飢盜則得羊而余無兄知誰為此<hi>一本</hi>
<hi>作同</hi>兮余不聊生誰余哀兮余思深中忽忽兮外不知其<lb/>
嘯吟野哉鄰妻兮曽謂余淫以己逆人兮余不知其何<lb/>
心<lb/>
亡羊奔奔豈不有鄰子可閉門亡羊不復去何自逐身<lb/>
則非牧霧濛濛兮水漰漰謂兄無行兮兄行不忍一失<lb/>
於鄰而思失厥身雖然<hi>一本無此二字</hi>殞子之身兮其亦如亡<lb/>
<pb n="KR4d0075_WYG_001-7b"/>
羊之鄰<lb/>
　　鼷鼠操序<lb/>
魯文公七年鼷鼠食郊牛之角魯南之野老聞而嘆曰<lb/>
不可不知懼也既而又曰天下之事備矣<lb/>
鼷鼠鼷鼠實食其牛牛則不知彼牛彼牛既卜以郊傷<lb/>
則免之<hi>鼷䑕傷物而物不知故世謂之甘口鼠</hi>
　　噫田操四章章六句寄呈王介甫<lb/>
田彼黍矣則食於秋我人之耕載芟載薅<hi>一本作春載來耨</hi>豈<lb/>
<pb n="KR4d0075_WYG_001-8a"/>
不憚勞將食無攸<lb/>
田彼黍矣幾不螽蝝我人之耕而不謀年唯其<hi>一本無其字</hi>
不謀年是用卒食<lb/>
伐木伐木無廢於勤不足柱榱猶用以薪豈弟君子無<lb/>
易於人<lb/>
誰能<hi>一本作云</hi>采芹不適有獲果蓏樹之則食其實豈弟君<lb/>
子孔敬且力<lb/>
　　終雌操<lb/>
<pb n="KR4d0075_WYG_001-8b"/>
林鳩之雌兮不有巢而子兮而有巢以止兮吁嗟乎巳<lb/>
兮終雌之從兮吁嗟乎雄兮終巢之樂兮吁嗟乎鵲兮<lb/>
　　終風操<lb/>
雲之揚揚油油其䝉望我雨以卒<hi>一本作適</hi>從以風雲之油<lb/>
油揚揚其去我挽不可泣立以佇終風不休終雲不留<lb/>
不雨我田不穀我收巖巖南山有川其下徒能必雲不<lb/>
能必雨蓁蓁者林有越而樛人伐以歸我徂安休嗟今<lb/>
之人顧己是求有顧者木曷為而材大折以薪小生何<lb/>
<pb n="KR4d0075_WYG_001-9a"/>
哉嗟今之人誰同我哀<lb/>
　　夕日操<lb/>
煜煜夕日逝何忽兮有輝而星爾留曷其我視而㝠我<lb/>
適不行我盡日乃傾獨何求於爾星煜煜夕日不尚有<lb/>
朝皦皦君子去誰繇招死如可從生百不聊繹繹道周<lb/>
伊誰之園夙不築自<hi>一本無自字</hi>垣今安以樊人各有心亦<lb/>
不思旃<lb/>
　　於忽操序<lb/>
<pb n="KR4d0075_WYG_001-9b"/>
劉表見龎公將起之而公不願也表曰然則何謂公曰<lb/>
我可歌乎既歌命弟子治<hi>一本作絃</hi>之凡三操<lb/>
於忽乎不可以為其又奚為離婁之精夜何有於明瞽<lb/>
曠之耳聾者亦有爾<hi>一本作塞何有於聲</hi>束王良之手兮後車載<lb/>
之前行險以既覆兮後逐逐其猶來雖目盼而心駭兮<lb/>
顧其能之安施委墨繩以聼人兮雖班輸亦奚以為<lb/>
於忽乎不可以為其又奚為椽櫨桷榱之累重顧柱小<lb/>
之柰何方風雨之晦陰行者艱而莫休居者坐以笑歌<lb/>
<pb n="KR4d0075_WYG_001-10a"/>
不知壓之忽然兮其謂安何<lb/>
於忽乎不可以為其又奚為謂雞斯飛誰得而覊謂豕<lb/>
斯突何取於縳是皆以食而得之吾方飢而噫雞兮豕<lb/>
兮死以是兮<lb/>
　　辭粟操序<lb/>
子列子辭鄭子陽粟歸而作是操<lb/>
食人之粟飽復何<hi>一本作奚</hi>為當人之賜罪亦<hi>一本作欲</hi>何辭有<lb/>
以我為是兮豈無以我為非巳兮巳兮吾何以勝人之<lb/>
<pb n="KR4d0075_WYG_001-10b"/>
言兮<lb/>
　　陬操<hi>孔子去趙作</hi>
行曷為兮天下老吾身而不歸人固舎吾而弗從吾安<lb/>
得狥人而從之昔所聞其是兮今也見之則非嗟若人<lb/>
之弗類尚何足以與為彼天下之皆然嗟乎去此而從<lb/>
誰信亦命巳矣夫固行兮而曷疑<lb/>
　<lb/>
　廣陵集巻一<lb/>
</p>
<p>
</p>
  </div>
<div>
                <head>廣陵集巻二</head>
    <p>
<pb n="KR4d0075_WYG_002-1a"/>
欽定四庫全書<lb/>
　廣陵集巻二　　　　　　　宋　王令　撰<lb/>
　　樗髙操<hi>一云仙樗</hi>
　　　惠子去聖<hi>一本作宋</hi>望大樗而作<lb/>
崇崇北丘其上有樗<hi>一本作崇崇北山其山有樗</hi>逺者以為梁或者<lb/>
爭以柱就而睨<hi>一本作視</hi>之曽無事於欂櫨嗚呼木乎期我<lb/>
於逺者歟<hi>一本作何取於求室歟</hi>
　　松休操<lb/>
<pb n="KR4d0075_WYG_002-1b"/>
蔚彼南<hi>一本作北</hi>山有松其猗孰堂而基孰壊不支逺莫與<lb/>
<hi>一本作以</hi>識其<hi>一本/作斯</hi>斬以狙猿之杙是近是度謂<hi>一本作喟</hi>家之<lb/>
無桷嗚呼松乎余歸此休乎<lb/>
　　南山之田贈王介甫<lb/>
南山之田兮誰為而蕪南山之人兮誰教墮且來者何<lb/>
為而徃者誰趾草漫靡兮不種何自始吾徃兮無耜吾<lb/>
將歸兮客吾止要以田兮寄我治我耕淺兮穀不遂<hi>一本</hi>
<hi>作穟</hi>耕之深兮石撓吾耒吾耒撓兮耕嗟難雨專水兮日<lb/>
<pb n="KR4d0075_WYG_002-2a"/>
專旱借不然兮穎以秀螟懸心兮螣開口我雖力兮功<lb/>
何有雖然不可以巳兮時寧我違而我無時負<lb/>
　　送黄莘任道赴揚州主學<lb/>
子之來兮東之舟暮不至兮誰牽<hi>舊本作撓</hi>以留子之去兮<lb/>
西之馬朝何亟兮不秣而駕駕明<hi>一本作何</hi>適兮徂揚揚之<lb/>
郊兮泮之央泮之氷兮春之水泮之莪兮芽茁於涘泮<lb/>
之鷺兮㓗白以止泮之土<hi>一本作官</hi>兮除掃不滓泮之人兮<lb/>
立以望子久不可待<hi>一本作待子不來</hi>兮足併以跂子未至兮<lb/>
<pb n="KR4d0075_WYG_002-2b"/>
謂奚子之至<hi>一本作來</hi>兮何以慰之招其來而挽其去納以<lb/>
寛而不嚴以恕増其長而救厥玷<hi>一本作阽</hi>失培其根而使<lb/>
華以實泮之人兮子喜子先何適兮不夙吾治<lb/>
　　送黄任道歌<lb/>
吾門之達兮爾可疑以入兮進之不時兮吾豈不爾待<lb/>
兮何後未至兮前巳過之來猶有望兮去何勝追俯吾<lb/>
著<hi>直居切</hi>而即兮况堂若室兮又歌曰<lb/>
敖耶學耶為來徃耶衣之荼荼冠膝膝耶何進趨之舒<lb/>
<pb n="KR4d0075_WYG_002-3a"/>
不若退走之速耶雖終不吾聼兮猶無貽我嗟<lb/>
　　翩翩弓之張兮詩三章寄王介甫<lb/>
翩翩弓之張兮其亦弛則藏兮惟此乘馬不秣而駕維<lb/>
彼乘駒不駕以芻<lb/>
翩翩弓之觩兮其亦弛則櫜兮廐我乘馬不適以駕同<lb/>
彼乘駒亦食以芻<lb/>
瞻彼車兮既徴其輻有駒斯服有馬斯牧心之憂矣聊<lb/>
以反覆<lb/>
<pb n="KR4d0075_WYG_002-3b"/>
　　我策我馬寄王介甫<lb/>
我策我馬將安從人之冲冲誰適逢言歸於東<lb/>
我策我馬將安求人之悠悠誰適謀言東之遊<lb/>
井則有泉渇者俯之燎之陽陽寒者附之君子則髙吾<lb/>
則仰之<lb/>
　　無衣一首招黄任道歸<lb/>
豈曰無衣不能素裳縫齊有鏘直韍以方豈曰無衣不<lb/>
能素履絇以為戒夙夜以無怠素裳夷夷誰渉不褰素<lb/>
<pb n="KR4d0075_WYG_002-4a"/>
履几几誰渉不止始也何所為我推我宗惡余之無從<lb/>
睢盱以為恭今也既宣我力羣心慝慝毁予以自徳曽<lb/>
莫肯巳直爾我目矣何為而睡聰亦云聼曽莫有告謀<lb/>
及於道佛且訕以笑謂白蓋黒或者亦以赤行何必有<lb/>
足巧言以成迹以我有常從爾罔極翩翩者舟在河之<lb/>
深人持不至亦以自濟嗟爾君子歸歟予遲<lb/>
　　效醉翁吟<hi>一本云寄題醉翁亭</hi>
山巖巖兮谷幽幽<hi>一本作山巉巉兮木修</hi>水無人兮自流始與誰<lb/>
<pb n="KR4d0075_WYG_002-4b"/>
兮樂此昔之遊者兮今非是清<hi>一本作滌</hi>吾樽兮㓗吾斚欲<lb/>
御以酒兮誰宜夀者山蘼春兮野鹿遊亭無人兮飛鳥<lb/>
下喜公有遺兮樂相道語從人以遊兮告以其處髙公<lb/>
所望兮卑公所遊公為廬兮燕笑以休摭<hi>一本作摝</hi>山果以<lb/>
侑酒登溪魚而供<hi>去聲</hi>羞仰春木以塞華俯秋泉而潄流<lb/>
公朝來兮暮去肩乘輿兮馬兩御來與我民兮不間以<lb/>
處誰不此留兮公則去遽花垂實兮樹生枝我公之去<lb/>
兮今忽幾時知來之不可望<hi>一本作願</hi>兮悔去而莫追人皆<lb/>
<pb n="KR4d0075_WYG_002-5a"/>
可來兮公何不歸青山宛宛兮誰為公思<lb/>
　　桃源行送張頡仲舉歸武陵<lb/>
山環環兮相圍溪亂亂兮漣漪花漫漫兮不極路繚繚<lb/>
兮安之棄舟歩岸兮欲進復疑山平阜斷兮忽得平原<lb/>
巨澤莽不知其東西桑麻言言兮田野孔治<hi>平聲</hi>風回地<lb/>
近兮將亦聞乎犬雞信有居者兮盍亦徃而從之語何<lb/>
為乎獨秦服何為乎異時見何驚兮遌錯貎何野而棲<lb/>
遲問何迂兮古昔聼何感而喑噫秦崩晉代兮河覆山<lb/>
<pb n="KR4d0075_WYG_002-5b"/>
移天顛地陷兮何有不知上無君兮孰主下無令兮孰<lb/>
隨身羣居而孰法子娶嫁而孰媒既棄此而不用何久<lb/>
保而弗離豈畏伏於亂世兮猶魚潛而鳥棲寧知君之<lb/>
為擾兮不知上之可依豈懲薄而過厚兮遂篤信而忘<lb/>
欺將久習以成俗兮亦耳目之無知眷叙言之綢繆與<lb/>
歡意之依稀及情終而禮闋忽回腸而念歸更酸顔而<lb/>
慘頞嘆異世之從容惜暫遇之偶然嗟永離而莫同舟<lb/>
招招而去岸帆冉冉以行風豁山靄之披袪赫曉日之<lb/>
<pb n="KR4d0075_WYG_002-6a"/>
曈曨驚迴舟而返盼忽逕斷而溪窮目恍惚兮圖畫心<lb/>
輈張兮夢中何一人之獨悟遂萬世之迷踪惟天地之<lb/>
茫茫兮故神怪之或容惟昔王之制治兮惡魑魅之人<lb/>
逢逮後世之凌夷兮固人鬼之爭雄抑武陵之麗秀兮<lb/>
故水複而山重及崖懸而磴絶人跡之不到兮反疑與<lb/>
夫仙通君生其地兮宜神氣之所鍾觀顔面之悄悄兮<lb/>
其秀猶有山水之餘風憫斯民之無知兮久鬼覆而仙<lb/>
䝉顧窮探兮逺覽究非是之所從因髙言而大唱一洗<lb/>
<pb n="KR4d0075_WYG_002-6b"/>
世之昏聾<lb/>
　　我思古人答焦千之伯强<lb/>
我思古人兮不<hi>一本作忽</hi>古今之異時生兹世之誰期欲勿<lb/>
思而奈何獨斯人之不見聊<hi>一本作故</hi>永懐而自歌樂吾行<lb/>
之舒舒忘兹<hi>舊本作忽忘</hi>世之汲汲睇萬里以自驚兮豈寧<lb/>
俯以効拾載重道逺兮予欲行而誰與累九鼎以自重<lb/>
兮顧尫之弗舉矯身以為衡兮權世之重輕廣道以為<lb/>
路兮聼人之來去<lb/>
<pb n="KR4d0075_WYG_002-7a"/>
　　魯仲連辭趙歌并序<lb/>
司馬遷謂魯仲連不合於大道<hi>一本作義</hi>以余考之信然要<lb/>
之一時則連固壯士而有所不為此則余喜之<hi>一本作所喜</hi>
常壯其辭趙之意惜其不廣也因為之歌曰<lb/>
秋風起兮天寒壯士醉酒兮歌解顔螳螂何怒兮轍下<lb/>
蟻何鬬兮穴間紛擾擾兮誰者則賢井方崩兮治隧屋<lb/>
且壓兮雕椽生則役兮弗繫念此禍至而知悔兮身忽<lb/>
焉其已死陶唐虞夏兮今則古矣彼秦且帝兮連有蹈<lb/>
<pb n="KR4d0075_WYG_002-7b"/>
東海而死耳<lb/>
　　山中詞<lb/>
山中兮何游登彼山兮樂天髙棄吾馬以取歩降吾車<lb/>
兮足兩履石當道兮行旁木碍上兮下俯曽蹈險之非<lb/>
艱聊憑髙兮下顧何所視之乃牛而獨見之如鼠彼促<lb/>
促者出其下兮曽其身之非傴吁嗟徂兮離婁之死則<lb/>
巳古之不較其為短長兮何獨計其髙下山髙兮崔嵬<lb/>
山之<hi>舊本作山中之</hi>路兮百折而千回趨前行<hi>舊本作行趨前</hi>而就挽<lb/>
<pb n="KR4d0075_WYG_002-8a"/>
笑顧後使推之彼游者誰兮何以子之車來<lb/>
　　江上詞<hi>渡江遇風作</hi>
江之水兮東流泝湍流兮寄人舟舟無袽兮載函重風<lb/>
乘波兮棹人用濟不濟兮奈何横中流兮涕滂沱來何<lb/>
為兮不待今雖嗟兮安悔舟方乘兮人不吾以覆且溺<lb/>
兮我則同人死<lb/>
江之水兮東流濟欲濟兮何由水浸浸兮灘露暮濤下<lb/>
兮夜潦收舟不行兮推之兮陸力不足兮汗顔行無由<lb/>
<pb n="KR4d0075_WYG_002-8b"/>
兮塗足時不逝兮奈何歸日暮兮塗逺去風髙兮水波<lb/>
行躊躇兮佇望聊逍遥兮永歌<lb/>
江之水兮東流㳂湍流兮望歸舟舟來歸兮何時步芳<lb/>
洲兮濯足陟南山兮采薇江風波兮日暮望夫人兮未<lb/>
來<lb/>
江之水兮東流㳂湍流兮望歸舟風滔滔兮浪波苦嗟<lb/>
徃者兮未還惜行人兮將去去何適兮歸何時執子手<lb/>
兮牽子衣行何如兮來復濟豈無兮他時<lb/>
<pb n="KR4d0075_WYG_002-9a"/>
　　寒林石屏<lb/>
虢山之逺數千里虢石之重難將持舟車虢來每苦重<lb/>
金盎尚棄不肯携苟非世尚且竒怪孰肯甚逺載以來<lb/>
何况虢人自珍秘得一不換千瓊瑰流傳中州盛稱賞<lb/>
主以詫客客見祈世人賤真珍貴假見者喜色留膚皮<lb/>
强材美幹立修蔭羅列滿野誰復窺我嘗客坐例一見<lb/>
實亦可愛小且竒初疑秋波瑩明凈魚子變怪成蛟螭<lb/>
鱗鬚爪角尚小碎但見蜿蜒相參差又如開張一尺素<lb/>
<pb n="KR4d0075_WYG_002-9b"/>
醉筆倒畫胡髯髭如何石上非自然猶是軟弱從風枝<lb/>
髙樓曉憑秋色老烟容雨氣相䝉垂喬林隱約出天際<lb/>
醉目逺暝分茫微不然誰家老圖畫破碎偶此一片遺<lb/>
借令人乎弄㸃畫尚恐巧拙成瑕疵如何石理自生長<lb/>
安得當世無猜疑髙堆黄金募辯說萬口利鋭如磨錐<lb/>
或云南山產巨怪意欲手把乾坤移先偷日月送嵓㡳<lb/>
次取草木陰栽培天公怒恐浸成就六丁桃斧摩雲揮<lb/>
世人乗此得分裂鍛琢片段貿財貲至今風雨虢山夜<lb/>
<pb n="KR4d0075_WYG_002-10a"/>
樹石號作鬼神悲又云春氣入山骨欲自石裏生蒿藜<lb/>
根株芽枿未及出卒遇匠手相鑱隳多稱老松已變石<lb/>
此固剪截根鬚離又云鬼手亦能畫多向石色成屏帷<lb/>
固知物怪浩難盡誰能向此明是非城狐老能男女變<lb/>
海蜃口或樓臺吹世間自是有此類何必詰曲窮所歸<lb/>
細思此屏竟無用石不中礩木莫<hi>一本作不</hi>支徒將文理有<lb/>
小異招聚瞽説成籠欺咄哉閉口不復論為語愛者無<lb/>
我譏<lb/>
<pb n="KR4d0075_WYG_002-10b"/>
　　贈慎東美伯筠<lb/>
世網掛士如蛛絲大不及取小綴之宜乎倜<hi>一本作髙</hi>儻不<lb/>
低斂醉脚倒踏青雲歸前日才能始誰播一口驚張萬<lb/>
誇和雷公訴帝喘似吹<hi>一本作乞少淹</hi>盛恐聲名塞天破文章<lb/>
喜以怪自娛不肯裁縮要有餘多為峭句不姿媚天骨<lb/>
老硬無皮膚人傳書槧莫對當破卵驚出鸞鳳<hi>一本作飄</hi>翔間<lb/>
或老筆不肯屈鐵索縳急蛟龍僵少年倚氣狂不覊虎<lb/>
脅挿翼赤日飛欲將獨立跨萬世笑誚李白為痴兒<hi>一本</hi>
<pb n="KR4d0075_WYG_002-11a"/>
<hi>作嬰兒</hi>四天無壁財可家醉膽憤痒遣酒拏欲偷北斗酌<lb/>
竭海才㧞木華鏖鯨牙世儒口軟聲如蠅好於壯士為<lb/>
忌憎我獨久仰願得見浩歌不敢兒女聲<lb/>
　<lb/>
　<lb/>
　<lb/>
　<lb/>
　<lb/>
<pb n="KR4d0075_WYG_002-11b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　廣陵集巻二<lb/>
</p>
<p>
</p>
  </div>
<div>
                <head>廣陵集巻三</head>
    <p>
<pb n="KR4d0075_WYG_003-1a"/>
欽定四庫全書<lb/>
　廣陵集巻三　　　　　　　宋　王令　撰<lb/>
　　吕氏假山<lb/>
鯨牙鯤鬛相摩捽巨靈戯撮天凹突舊山風老狂雲根<lb/>
重湖凍脱秋波骨我來謂怪非得真醉掲碧海瞰蛟窟<lb/>
不然禹鼎魑魅形神顛鬼脅相撑挾<lb/>
　　偶聞有感<lb/>
鯨豗海翻飛陸塵鐡房孤劍枯紫鱗擠排壯士仆不起<lb/>
<pb n="KR4d0075_WYG_003-1b"/>
天公始自誇為神誰令冦敵牙枿横不㧞不鋤安得平<lb/>
常星作彗倘可假出手為掃中原清<lb/>
　　寄題韓丞相定州閲古堂<lb/>
始聞定作閲古堂又聞定有閲古詩揚之逺定五千里<lb/>
思得兩翅擘以飛偶聞人來説堂事初敝兩壁無塵疵<lb/>
間時公來命繪匠親以玉指交畫揮教令某載若某狀<lb/>
匠拜奉命唯不辭左圖守相父母吏右狀將帥熊羆姿<lb/>
長冠峩峩偉笏佩鬬以𤣥白為裳衣屹如丁寧立以議<lb/>
<pb n="KR4d0075_WYG_003-2a"/>
遜若避讓行而隨圖成儼<hi>一本作嚴</hi>毅色可讋過吏不敢竊<lb/>
目窺仍令大筆署行事寫出黒膽朱肝脾死者有靈如<lb/>
不冺合有英氣來附兹故公之謀不知出宜有神鬼<hi>一本</hi>
<hi>作物</hi>陰助其茫茫九泉謂巳朽豈意一旦存形儀請留中<lb/>
壁素莫繪待千嵗後公以歸當搜國匠第一手狀寫公<lb/>
像存依稀要知文完武繩備遺與萬世瞻思資我知觀<lb/>
者定墮淚不復峴首羊公碑又聞當世大手筆磊砢詩<lb/>
句相撑支手摶蛟龍㧞解角爪擘虎豹全脱皮鄆州溪<lb/>
<pb n="KR4d0075_WYG_003-2b"/>
堂遂寂寞韓詩塵蔽人不吹想應從此傳萬世粹玉貫<lb/>
串珠縈纍小戎何為而縮伏久滯公斧血不滋何事功<lb/>
成事業就兩手一掃清三垂<hi>一本作陲</hi>歸來天子喜以頷泰<lb/>
階輝煥平無欺<hi>一本作欹</hi>次招當世草茅士各使呈露心腹<lb/>
披締裾聨纓上廊廟留與後世圖為師然後回謝閲古<lb/>
堂彼合異代今一時<lb/>
　　龍興雙樹<lb/>
春城花草<hi>一本作草木</hi>窮朱殷俗兒趂走脚欲穿問來無悰<lb/>
<pb n="KR4d0075_WYG_003-3a"/>
喜自適時到雙樹為竒觀莊如天官植幢蓋毅若壯士<lb/>
蒼衣冠老枝又芽忽並出似欲併力擎青天靈根深盤<lb/>
不可究疑與地軸相拘攣不知培栽竟誰手而又始植<lb/>
為何年行捫歩遶不可問但見茂色連雲烟東風牽人<lb/>
少游此佛屋日日重門關雖有大蔭人不及於此尤得<lb/>
志士憐束蒿為楹樗為柱居者畧不憂其顛乃令遺材<lb/>
抱美植不得總載桷與椽髙堂傾欹未支柱匠者日亦<lb/>
經其邊不思大幹有强用反以斧鈍難其堅吁今誰是<lb/>
<pb n="KR4d0075_WYG_003-3b"/>
愛材者定知惜此雙樹篇<lb/>
　　原蝗<lb/>
蝗生於<hi>一本作蒲</hi>野誰所為秋一母死遺百兒埋藏地下不<lb/>
腐爛<hi>一本作朽腐</hi>疑有鬼黨相收<hi>一本作扶</hi>持寒禽冬飢啄地食<lb/>
拾掇穀種無餘遺吻惟掠卵不加破意似留與人為飢<lb/>
去年冬温臘雪少土脉不凍無氷凘春氣蒸炊出地靣<lb/>
戢戢密若在釡糜老農頑愚不識事小不撲滅大莫<hi>一本</hi>
<hi>作不</hi>追遂令相聚成氣勢來若大水無垠涯蓬蒿滿眼幸<lb/>
<pb n="KR4d0075_WYG_003-4a"/>
無用爾縱嚼盡誰爾譏而何存留不咀嚼反向禾黍加<lb/>
傷夷鴟鵶啄啣各取飽充實腸腹如撑支兒童跳躍仰<lb/>
靣笑却愛甚密嫌踈稀吾思萬物造作始一一盡可天<lb/>
理推四其行蹄翼不假<hi>一本作反</hi>上既載<hi>一本作戴</hi>角齒乃虧夫<lb/>
何此獨出羣類既使躍跳仍令飛麒麟千載或<hi>一本作始</hi>一<lb/>
見仁足不忍踏草萎鳳凰偶出即為瑞亦曰竹食梧桐<lb/>
棲彼何甚少此何衆况<hi>一本作而</hi>又口腹害不訾遂令思慮<lb/>
不可及萬目仰面號天私天公被誣莫自辨慘慘白日<lb/>
<pb n="KR4d0075_WYG_003-4b"/>
陰無輝而余昏狂不自度欲盡物理窮毫絲要袪衆惑<lb/>
運獨見中夜力為窮研思如知在人不在天譬之蚤虱<lb/>
生裳衣捫搜剔撥要歸盡是豈人者尚好之然而身尚<lb/>
不絶種豈復垢舊招致斯魚朽生蟲肉腐蠧理有常爾<lb/>
無何疑誰為憂國太息者應喜我有原蝗詩<lb/>
　　别老者王元之<lb/>
二敵之來始何自乘我中國方迷昏各投<hi>一本作設</hi>陰誣<hi>一本</hi>
<hi>作險怪</hi>張誕妄尋附罅隙為株根例誇難能壓甚畏釣博<lb/>
<pb n="KR4d0075_WYG_003-5a"/>
天下要推尊其流汗漫巳不制尚自冲蕩洪其源一敵<lb/>
中侵欲内侮猶遣萬甲疆塲屯何哉二敵日内壊不思<lb/>
刷去仍資存嘗聞古人第氣類皆以化外不足論惜乎<lb/>
無倫弗禮義幾希不得人相捫吾觀世之陷此者不啻<lb/>
火立足向燔豈期之子既自悟不思跳出乃欲<graphic n="KR2230" url="https://raw.githubusercontent.com/kanripo/KR-Gaiji/master/images/KR2230.png" mimeType="image/png"/>余方<lb/>
徃就西北食聞子亦整東南轅雖然去就固在子安忍<lb/>
惜手不試援<lb/>
　　答李公安<lb/>
<pb n="KR4d0075_WYG_003-5b"/>
自古名士紛如毛多見博帶裳衣褒如其可學不可逮<lb/>
<hi>一本作殆</hi>三滿夫子皆儒豪其文淵源尤可愛江海駕蕩相<lb/>
吞滔方吾少時未識愧引領日望聲齊髙窮吮折吻氣<lb/>
力絶始盡退伏非所曹近來筆硯思置去新詩苟有亦<lb/>
自韜間時屢索不肯出若欲獻貴賤厥操李君南來久<lb/>
有日我姑得見試捾搯忽逢詩挑欲我接快句鋭利磨<lb/>
<hi>一本作如</hi>矛刀要令口獻近章句若急敵迫不可逃顔頳舌<lb/>
澀不可吐滯若亂緒强抽搔惟其自陳尚訥怍况又聼<lb/>
<pb n="KR4d0075_WYG_003-6a"/>
者寧不聱退歸自與敗者比誓欲棄甲弓矢櫜新詩見<lb/>
殺又須和咄哉自守何不牢<lb/>
　　廣黄醇正叔二思詩<lb/>
木落不去根水流常背源木落方病寒尚覆本根温水<lb/>
流忘由來散亂<hi>一本作漫</hi>卑濕牽讀子二思詩起予二者言<lb/>
木實類君子老有孝感<hi>一本作慕</hi>存水亦<hi>一本作乃</hi>人迹然動由<lb/>
名利<hi>一本作為</hi>世俗牽<hi>一本/作纒</hi>使我父母感<hi>一本作感我父母恩</hi>一夕身<lb/>
百翻人世但可悲<hi>一本人生徒可悲</hi>小官何足言情䝉有相奪<lb/>
<pb n="KR4d0075_WYG_003-6b"/>
心迹固此<hi>一本作巳</hi>分勉之多自寛行見西歸轅<lb/>
　　晝睡<lb/>
太古一去浩萬世百智競起紛修治<hi>平聲</hi>交將砭刀潰瘡<lb/>
痏縱得平好無完皮傾山竭河論麯水都投大海為酒<lb/>
池中間秫稻不滿掬日益醖釀成澆漓不知淳風竟何<lb/>
適萬手齊舉招<hi>一本作爭</hi>不回北窻清踈鳥聲好晝扇自穩<lb/>
間支龜塵埃不到日影薄枕簟拂拂生凉颸四支舒安<lb/>
百慮廢髣髴認得太古遺散<hi>一本作精</hi>魂怡愉不旁適心肺<lb/>
<pb n="KR4d0075_WYG_003-7a"/>
正靜無邪思因能不有世俗夢獨與淳氣相盤嬉伏羲<lb/>
持刀割文畫古意蕩盡無銖釐睡無吉凶無得失縱欲<lb/>
强卦安能為故能獨存至今日人各已有反不知須知<lb/>
睡義大亦<hi>一本作益</hi>盛<hi>一本作甚</hi>豈獨床第誇昏迷君子勞心事<lb/>
業暇得時休息安天倪小人一心包萬險迨退就枕皆<lb/>
平夷使其睡心大充擴去與君子何毫絲當年嘗聞曲<lb/>
肱樂曽及至聖宜無非何况於夢更有得不見公旦因<lb/>
嗟衰後來紛紛不知樂舎去大路趨邪歧竹林猖狂事<lb/>
<pb n="KR4d0075_WYG_003-7b"/>
飲鍛捫撥蚤虱無留衣好惡低上浩萬端竟不及此亦<lb/>
可嗤蚊虻紛然始誰造一一口吻如針錐食人肌膚得<lb/>
腹飽不解黙去猶鳴飛攘拳揮臂不可却聒耳不異笙<lb/>
匏吹雖然今尚爾無奈當有獵獵秋風時爾軀糜潰爾<lb/>
口壊我床安穩我枕欹平時多賢貴不及念日偃瞑休<lb/>
恬怡<hi>一本作怡怡</hi>
　　哭辭<lb/>
一哭摧心肝屢哭彫朱顔心肝摧日痛朱顔彫日乾二<lb/>
<pb n="KR4d0075_WYG_003-8a"/>
十人未壯我衰巳毛斑古人不得<hi>一本作可</hi>見今人誠可嘆<lb/>
　　古興<lb/>
出門將何從與物隨紛紛不得所欲為還與俗人羣外<lb/>
跡久巳非獨嗟心所存自信有可羞彼人何足論<lb/>
　　秋居<lb/>
秋居寒蕭踈秋意愁交并飽犬無吠志飢烏有凶聲庭<lb/>
空鳥交下墻穴鼠更爭浩歎欲出門日暮不可行<lb/>
　　雪中聞鳩<lb/>
<pb n="KR4d0075_WYG_003-8b"/>
孰謂拙者鳩巳厭不可彈吾寒方病雪爾何雪<hi>一本作喜</hi>自<lb/>
喚寒城千萬家什伍赤兩骭通衢結沮氷走指堕或半<lb/>
門閉市無人竈冷煙不㸑俗以雪為賀我獨雪之歎富<lb/>
貴宜為憂不憂亦何患<lb/>
　　吳江長橋<lb/>
老匠鐵手風運斤一挾刄入千山髠明堂有在不見用<lb/>
此為失地猶濟人西瀦巨澤江海通獰風撼地波撑空<lb/>
當道獨能支地險更東安得與天窮莫比垂天紳莫比<lb/>
<pb n="KR4d0075_WYG_003-9a"/>
跨地帶渇龍枯死乾無鱗絶海失舟踏鯨背秦帝東遊<lb/>
逐仙跡累重肉多飛未<hi>一本作不</hi>得三洲水隔不到山借得<lb/>
紫虹千萬尺平時塵土埋吳雄吾亦棄劍來遊東欲觀<lb/>
水盡朝宗海安得身乗破浪風為約他年可歸處頻倚<lb/>
欄干不思去季鷹范蠡不足竒待我為名千古歸<lb/>
　　題滿氏申申亭<lb/>
申申亭者名自誰河東大人身銘<hi>一本作名</hi>之方其作亭自<lb/>
休息固欲申暢名其題雖然自奉頗幽樂豈敢兼忽當<lb/>
<pb n="KR4d0075_WYG_003-9b"/>
世為若日所憂非所及因以遯世無悶辭丈人踈髙喜<lb/>
自適志不限約來無時門無賔僚車馬絶室有几杖衣<lb/>
冠<hi>一本作巾冠</hi>欹夜徑行招海月伴晝榻坐與天雲期春林<lb/>
喧和鳥聲好勝聼俗論相啞<hi>一本作嗢</hi>吚塵埃縱爾得風力<lb/>
卒不到此徒自飛亭前朱朱有冶態亭下白白無俗姿<lb/>
好木留存竟見實惡草鋤㧞無容茨嘗聞景勝未易敵<lb/>
須有大句相參差故吾經年不敢徃日望詩老力可支<lb/>
偶來為游適巳晩花梢尚有春餘遺髙哦遶樹惜時節<lb/>
<pb n="KR4d0075_WYG_003-10a"/>
拾嚼紅庁行逶遲回㸔北林竹萬顆<hi>一本作箇</hi>寒氣<hi>一本作翠</hi>欲<lb/>
起凌人威清風時來助氣勢寒甲夜聚言語私方將投<lb/>
間日來此脚踏樹下成交蹊無端塵土又為隔明日跨<lb/>
馬西北馳心思夢好定頻到不必直俟歸風吹<lb/>
　　晩嵗<lb/>
晩嵗<hi>一本作嵗晩</hi>意不適新詩老無情萬古共<hi>一本作去</hi>一嘆百<lb/>
年行半生貧憂世累重賤喜身責輕義有不可嗟<hi>一本作必</hi>
<hi>可嗟</hi>非吾不能平<lb/>
<pb n="KR4d0075_WYG_003-10b"/>
　　聞太學議<lb/>
白日流上天牛蝨無遁形萬目盡為用而不駭日明穴<lb/>
鼠夜值螢嗾嗾相聚驚鼠穴不日通鼠足不日行巳矣<lb/>
不日識乃此螢爝矜鮞鰕䧟井坎莫與江海爭籠禽不<lb/>
失飛詎識雲漢𡨕咄哉浮薄兒勉為髙大營<lb/>
　　贈别晏成績懋父太祝<lb/>
懋甫相門兒家世踏<hi>一本作㳫</hi>纓紞早年綴官薄青衫蔚於<lb/>
菼本宜多驕矜不謂鋭意敢意貪英雄交一手欲四攬<lb/>
<pb n="KR4d0075_WYG_003-11a"/>
偶來濫予㑹臂搦手巳頷酒獰誇胷襟頂踵都一膽壯<lb/>
心羞摧藏義内喜葅歜要言相死從<hi>一本作死相從</hi>顧豈苟難<lb/>
斬聼其自陳論峭㧞不平漸要之當一切固令不黤黯<lb/>
<hi>一本作黮</hi>憶予少年時亦自喜黠㶒於今老而悔壯意<hi>一本作志</hi>
日凋减惜夫相遇遲君放我巳檢驟聞强大語若虎餓<lb/>
得㗖巳無相髙心徒有志氣感春風吹天昏醉目睨愁<lb/>
慘念當相别去兩懐不無黪何時重來過慰我涸轍噞<lb/>
唯其去後懐猶一飽復歉幸有西南風時作寄我槧<lb/>
<pb n="KR4d0075_WYG_003-11b"/>
　　别張粤南夫温子堅元白滿執中子權黄兾端微<lb/>
始吾得三滿自謂得過人一日不見之巳恐愚賤濵憂<lb/>
思叢中來腹腸生毛鱗輕舟刺而南久結願解紳入門<lb/>
顧我笑喜氣沃以新徐徐相抽尋軋軋聼引陳先生固<lb/>
天賢擬議何可鄰諸君人相得熱炙杳相熏而我拱其<lb/>
間貪喜乃失神鳯凰朝百鳥鴟鴉亦來羣然其氣類同<lb/>
終獨鳳鶴親發為鳴聲和上下相鏗純苟非治平世不<lb/>
得此類馴故其聞之者舞蹈相揺振輕風促回舠後㑹<lb/>
<pb n="KR4d0075_WYG_003-12a"/>
无涯根<hi>一本作垠</hi>作詩謝幸甚顛倒迷歡欣如將銘自賀又<lb/>
欲書諸紳<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4d0075_WYG_003-12b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　廣陵集巻三<lb/>
</p>
<p>
</p>
  </div>
<div>
                <head>廣陵集卷四</head>
    <p>
<pb n="KR4d0075_WYG_004-1a"/>
欽定四庫全書<lb/>
　廣陵集卷四　　　　　　　宋　王令　撰<lb/>
　　寄李常伯滿粹翁<lb/>
我思古人不可見獨以兩眼紙上求苦讀才疲即伏枕<lb/>
亦兾夢寐從之遊每疑賢聖世間有豈獨古出今則不<lb/>
心之所藏弗靣見常恨世腹不可搜雖然其中充美者<lb/>
間或外發文章彪揚淮而南誰名聲盛說李滿乾萬喉<lb/>
青天白日所同見衆亦不敢加瑕疵而余零丁始就學<lb/>
<pb n="KR4d0075_WYG_004-1b"/>
獨矯衆棄先拈<hi>一本作抬</hi>收要其所學與必至不止顔孟須<lb/>
孔周决將健走獨取到顧我不肯少待留新詩惠見薦<lb/>
自讋若遇重壓併見投星機織成付地錦神冶鑄出舂<lb/>
天矛輝光交華目反眩<graphic n="KR2820" url="https://raw.githubusercontent.com/kanripo/KR-Gaiji/master/images/KR2820.png" mimeType="image/png"/>咀過美涎并流退歸畏愛復<lb/>
願學恍若見富潛謀偷顧其才力非當對猶以一髪紖<lb/>
十牛使我苦勉不少<hi>一本作可</hi>得搦筆欲下先慙羞有如姣<lb/>
惡各具<hi>一本作異</hi>體肉骨不可强彫鎪或云才華乃天與何<lb/>
寡不益多仍<hi>一本作猶</hi>裒幾時髙車得<hi>一本作來</hi>㑹合預期蹈抃<lb/>
<pb n="KR4d0075_WYG_004-2a"/>
呼旁陬臨風呻哦欲有寄自恨拙繭無長抽<lb/>
　　寒林石<lb/>
嘗聞千嵗松為石豈意今逢林出屏苟非木根久自化<lb/>
豈此石理能有靈世間萬怪浩莫<hi>一本作難</hi>問枉哉山海徒<lb/>
有經舒山虢水固險異疑有神手藏幽㝠<lb/>
　　謝束丈見贈<lb/>
賤生不自辰親没身孤零家無一稜田不得農以耕巧<lb/>
智不迨人工賈難自名妄來覷<hi>一本作親</hi>文字朱墨紛縱横<lb/>
<pb n="KR4d0075_WYG_004-2b"/>
合窮心狂髙不肯束世程掲欲望孔孟今昔相招迎去<lb/>
古逺莫到復今難回行窮歩匍匐歸失虎犬不成顛倒<lb/>
塵土中甚若魚噞羮祖死不反骨姊寡歸携甥蒼黄無<lb/>
為謀嘆慨私失聲叩頭屋厦借解衣鍋蓋<hi>一本作盎釡</hi>賡<hi>一本</hi>
<hi>作更</hi>甔石固莫致升掬猶時營學左世共笑身賤人交輕<lb/>
父戒子勿効妻引夫無朋妄承西來招喜色轉以騂非<lb/>
惟巡脱死始有心期生兒童相回環朋友推弟兄有問<lb/>
多無對新聞多慚驚自羞陋淺人偷竊幸未黥風窻敝<lb/>
<pb n="KR4d0075_WYG_004-3a"/>
清虚飽腹摩膨脝睡足起有書案几交堆盈自喜主人<lb/>
仁不我賢而惸新詩重來貺褒揚借光榮何以示相謝<lb/>
以銘踰血盟<lb/>
　　夢蝗<lb/>
至和改元之一年有蝗不知自何來朝飛蔽天不見日<lb/>
若以萬布篩塵灰暮行嚙地赤千頃積疊數尺交相埋<lb/>
樹皮竹顛盡剥枯况又草穀之根荄一蝗百兒月兩<hi>一本</hi>
<hi>作再</hi>孕漸恐髙厚塞九垓嘉禾美草不敢惜却恐壓地陷<lb/>
<pb n="KR4d0075_WYG_004-3b"/>
入海萬生未死飢餓間支骸遂轉蛟龍醢羣農聚哭天<lb/>
血滴地爛皮蒼蒼𡨕𡨕逺復逺天聞不聞不可知我時<lb/>
心知悲墮淚注兩目發為疾蝗詩憤掃百筆秃一吟青<lb/>
天白日昏兩誦九原萬鬼哭私心直兾天耳聞半夜起<lb/>
立三千讀上天未聞間忽作遇蝗夢夢蝗千萬來我前口<lb/>
似嚅囁色似寃初時吻角猶唧嗾終遂大論如人間<hi>一本</hi>
<hi>作然</hi>問我子何愚乃有疾我詩我爾各生不相預子何詩<lb/>
我盍陳之我時憤且驚噪舌生條枝謂此腐穢餘敢來<lb/>
<pb n="KR4d0075_WYG_004-4a"/>
為人譏爾雖族黨多我謀久已就方將訴天公借我巨<lb/>
靈手盡㧞東南竹栢松屈鐵纒縛都為箒掃爾納海壓<lb/>
以山使爾萬噍同一朽尚敢託人言議我詩可否羣蝗<lb/>
顧我嗟不謂相望多我欲為子言幸子未易呶我雖身<lb/>
為蝗心頗通爾人爾人相召呼飲啜為主賔賔飲啜嚼<lb/>
百豆爵主不加詬加歡欣此竟果有否子盍來我陳予<lb/>
應之曰然此固人間禮儐价迎召來飲食固可喜蝗曰<lb/>
子言然予食可愧哉我豈能自生人自召我來啜食借<lb/>
<pb n="KR4d0075_WYG_004-4b"/>
使我過甚從而加詬爾亦乖嘗聞爾人中貴賤等第殊<lb/>
雍雍材能官雅雅仁義儒脱剥虎豹皮借假堯舜趨齒<lb/>
牙隱針錐腹腸包蟲蛆開口有福威頥指專賞誅四海<lb/>
應呼吸千里隨卷舒割剥赤子身飲血肥皮膚噬啖善<lb/>
人黨嚼口不肯吐連床列竽笙别屋連嬪姝<hi>一本作别室閑嬪姝</hi>
一身萬椽家一口千倉儲兒童襲公卿奴婢聨簪裾犬<lb/>
豢羡膏粱馬廐餘繡塗其次爾人間兵皁倡優徒<hi>一本作兵</hi>
<hi>倡釋老徒</hi>子不父而父妻不夫而夫臣不君爾事民不家爾<lb/>
<pb n="KR4d0075_WYG_004-5a"/>
居目不識牛桑手不親犂鋤平時不把兵皮革包矛殳<lb/>
開口坐待食萬廩傾所須家世不藏機繪繡緜<hi>一本作繡繪錦</hi>
衣襦髙堂傾美酒臠肉膾百魚良材琢梓楠重屋擎空<lb/>
虚貧者無室廬父子各席居賤者餓無食妻子相對吁<lb/>
貴賤雖云異其類同一初此固人食人爾責反捨諸<lb/>
我類蝗名目所食况有餘吳饑可食越齊餓食魯邾吾<lb/>
害尚可逃爾害死不除而作疾我詩子語<hi>一本作言</hi>得無迂<lb/>
　　寄滿子權<lb/>
<pb n="KR4d0075_WYG_004-5b"/>
吾愛子權詩苦嚼味不盡窮思欲名狀百比無一近初<lb/>
如貪追兵屢請忽許進旗旄左右幢㦸劍後先刃方爭<lb/>
奮拏先忽覩斬亂狥徐驅得平郊萬甲合一陣偏裨走<lb/>
起頗中間坐吳臏喊呀鬭志酣髣髴窮敵訒前軍奔交<lb/>
兵後馬走斷紖須臾聲金收萬噪快一儁羣降挑戈矛<lb/>
叩拜乞用釁蒼黄請命間竊視不敢瞬𤣥雲壓空虚半<lb/>
夜暴霆震睡耳起欲掩驚仆失肝腎壯者固巳然况余<lb/>
乃齠齔及其久詳味欲吐復自恡有如羅百珍次第嘬<lb/>
<pb n="KR4d0075_WYG_004-6a"/>
嚼順貪豐不辭多愛美忘餘餕故其㽞人口雖乆咽喉<lb/>
潤何時匹馬來<hi>一本作東</hi>畏愛氣兩振唯其未合間如不獲<lb/>
謝藺望風為此詩顛倒猶合燼<lb/>
　　再寄滿子權二首<lb/>
秋盡啼衰蟲君思云奈何我愚得君思合少君賢勞我<lb/>
心則多非獨辭源長瀉海為江河平生未始有㸃<hi>一本作玷</hi>
缺玉日拂拭金燒磨尋常貙與貍見一足已蹉又况一<lb/>
地卧三虎狗彘雖勇何敢過揚州我何思青山無一螺<lb/>
<pb n="KR4d0075_WYG_004-6b"/>
午市不畜寳米鹽財如他而吾三夫子一身各丘軻瓊<lb/>
林自生寒結露成氷柯文章日組緯玉機飛金梭誰有<lb/>
真珠繩結作張麟羅㧞為當世祥聲為太廟歌我願叅<lb/>
衆民手足揺婆娑<lb/>
有錢莫買金多買江東紙江東紙白如春雲獨君詩華<lb/>
宜相親綴連巻大十牛腹要盡寄我無寄人我將携之<lb/>
東<hi>一本作携之東海去</hi>脚踏海水洗齒唇轉來清澈飲百斛蕩滌<lb/>
腸肺無纎塵嘗聞泰山髙髙處天為鄰借如無梯不得<lb/>
<pb n="KR4d0075_WYG_004-7a"/>
上亦欲大呌呼天神鋪陳君所詩噪口雷鼔震世多俗<lb/>
耳固莫告當冀上帝依稀聞正聲定不感凡類舞躍百<lb/>
鳳千龍麟安能學俗兒一巻不復呻天公聞否尚未快<lb/>
<hi>一本作决</hi>安得纎翼穿秋旻<lb/>
　　答束徽之索詩<lb/>
世味久已諳多惡竟少好惟詩素所嗜决切欲深造人<lb/>
安已不休衆恥我獨冒有如獺行跡欲改復自蹈肝腸<lb/>
困尋搜吻舌倦搏造心靈無餘多為此日有耗巳勤尚<lb/>
<pb n="KR4d0075_WYG_004-7b"/>
無成既苦每自勞自笑如秋蟬飢極不止噪努力排韓<lb/>
門屈拜媚孟竈惟此二公才百牛飽懐抱我如餓旁<hi>一本</hi>
<hi>作旁飢</hi>者盻盻不得犒不知去幾多窮行究未到無門隔<lb/>
籓籬發罅窺堂奥愛之不可入抵觸發狂譟借使苟有<lb/>
成不知竟何要孤名非所求弊俗詎足傲况乃非所及<lb/>
窮海未為浩不知何時休定訖死與耄因疑今世人恐<lb/>
有我同操徽之才超髙竿幢出標纛為學尚淹藴富櫜<lb/>
不肯暴文章内未豹外襲一以皂大論尤堅强推舟出<lb/>
<pb n="KR4d0075_WYG_004-8a"/>
行奡珉砆不施功徑欲制珪瑁幸此不我陋敎誨日陳<lb/>
告昨因語及詩請我使自道屢謝不得命迫窄遂顛倒<lb/>
披堅誘羸兵伏瓴待穿盗取勝雖然必窘窮亦堪悼勉<lb/>
為瓦磚投幸有金珠<hi>一本作珠玉</hi>報<lb/>
　　寄滿居中衡父<lb/>
前㑹去莫追後見來死期别嘆後見難悔恨前㑹稀惟<lb/>
吾衡父兄<hi>一本作友</hi>金純玉光輝裁磨殺圭角不與瓦礫齊<lb/>
大匠陶百窑不問履下泥一衡舉十鈞何棄毫與釐余<lb/>
<pb n="KR4d0075_WYG_004-8b"/>
獨何為人乃不忍使遺有如横道芻萬足踏不疑子何<lb/>
嗜好殊獨俯掇<hi>一本作拾</hi>以歸整束使不茨欲令襍蘭芝蘭<lb/>
芝有天香芻賤雜則非然其厠置間適與薫染資文章<lb/>
每借觀罅隙窺晴曦議論使坐聼穴瞶聞英池春園或<lb/>
承招遊騎亦許隨劇雲愛風枝爇火圍夜棋縱談心<hi>一本</hi>
<hi>作襟</hi>開張倒笑冠欹披匹馬載以來東首頸脰疲夜夢不<lb/>
厭勞百里夕一馳想見目與眉百障千藩籬不虞自投<lb/>
置遂若鳥遭黐何時獲因縁連箠促馬蹄誓當盡晨昏<lb/>
<pb n="KR4d0075_WYG_004-9a"/>
不復起退辭<lb/>
　　自訟答束熙之<lb/>
洞洞之室或者穿巖巖之墻或者縁墻縁室穿<hi>一本作墻室穿</hi>
<hi>縁</hi>來何哉中有玉萬黄金千金玉固非盗所有盗者然<lb/>
衆人不知謂爾富不知爾自<hi>一本作亦</hi>何心顔盗財固為小<lb/>
人戮盗名自是君子奸咄哉自訟毋自欺幾希不在穿<lb/>
縁間<lb/>
　　謝李常伯<lb/>
<pb n="KR4d0075_WYG_004-9b"/>
人從東南來忽得連紙詩行義不赫曄名聲無萎蕤雖<lb/>
嘗誤見辱旋則拜席歸别久謂巳忘不圖猶記之長封<lb/>
大書字顧我巳忸怩開縢把之讀推與果失宜剥虎䝉<lb/>
羊猪借使出類竒見豺先自奔遇豢還羣隨是故古之<lb/>
人為巳賤若斯有聞未之行季路終不嬉名浮過所實<lb/>
孟氏恥以非今而承所賜乃此亦可噫賢者寧過哉當<lb/>
是我有欺忍愧讀終篇喜驚改肝脾嚀嚀教誨言舉舉<lb/>
仁義辭初令探本根喻以海與池乾坤老六經遺編爛<lb/>
<pb n="KR4d0075_WYG_004-10a"/>
孔姬尚恐惑異說教之無遷移强聞終日乾仁不三月<lb/>
違卒以二者終要我勉不疑百誦百再拜下淚如掛糜<lb/>
<hi>一本作麋</hi>交朋百愚䛕此語聞之誰憶初從粹翁睡耳忽得<lb/>
提震驚破百昏寐覺悼前迷今而去之久苐塞心叢茨<lb/>
驟承夫子言快斧加芟荑舊穢忽剗削新除<hi>一本作涂</hi>坦平<lb/>
夷念當不舎去戴服同冠衣猶恐免袒間復作須臾離<lb/>
且將鑱之心不止涅之皮二者苟不能終死庶不遺平<lb/>
生苦嗜詩此篇况驟馳喁哦夜不休齮嚼午忘飢仰嗟<lb/>
<pb n="KR4d0075_WYG_004-10b"/>
天骨雄俯嘆人莫為星明有常髙日圓無食虧讀久口<lb/>
益嚵舌軟涎流垂想當措意初嚼雲吐虹蜺唇牙哆華<lb/>
鮮肺腸湧光輝故其紙上言飄有霄漢姿何可對酬謝<lb/>
約<hi>一本作度</hi>海量珠璣<lb/>
　　對月憶滿子權<lb/>
長風掠海來吹月散百鍊<hi>一本作白鍊</hi>青天豁四碧雲靄不<lb/>
容縁牕軒飄先秋露氣入簟扇寛<hi>一本作空</hi>庭生夜凉蚊口<lb/>
不得擅人靜暮客去坐偃適自便清牽睡思醒明發醉<lb/>
<pb n="KR4d0075_WYG_004-11a"/>
膽健披風睨白月瞪視不為眩未甘景獨勝思出大句<lb/>
衒狂搜得無竒猛吐復自吮篇成若奴婢氣骨終<hi>一本作竟</hi>
凢賤棄置不復收嘆感退自旋起探君寄詩兀坐諷百<lb/>
遍駮哉劇雄勁百札洞一箭間逢騁新竒春雲弄晴霰<lb/>
古鏡終重厚九鼎掛一鉉吾嘗笑夫人語富則自願及<lb/>
嬰愛君念始自信惓惓閲女當求嬙慕士在獲彦鄙哉<lb/>
尋常者何用目識徧得逢誠幸多既别遂堪喭乖離時<lb/>
况久㑹合卜未先思之不可見飛魂不身戀秋城崔嵬<lb/>
<pb n="KR4d0075_WYG_004-11b"/>
髙圍我屹若圈安得擘風翅飛出不自殿巧為相見謀<lb/>
反覆竟未善惟當逺相要共借月為靣相離苟同天舉<lb/>
目亦兩見又况相去間財止百里縣不知竟可否寄詩<lb/>
代請勸<lb/>
　　八檜圖<lb/>
客有要我八檜吟手携八檜圖來懸掛張滿壁惕可駭<lb/>
盼顧左右同嗟嘆旁摹石刻署名狀各有憑附相夤縁<lb/>
或髙相扶互倚礙或斷欲蹷猶支顛强枝抝回信有力<lb/>
<pb n="KR4d0075_WYG_004-12a"/>
髙幹復俯蛟虯拳尋根及枝逮條蘖例不㧞直皆旁偏<lb/>
雷疲風休雲雨去蛇龍鬭死猶鈎纒安分爪角<hi>一本作無</hi>與<lb/>
尾鬛徒見上下相蜿蜒不知生時竟何謂畧不參類常<lb/>
木然宜乎今古惑昧者揺擺舌吻歸之仙一龍盤拳老<lb/>
髙大傳云<hi>一本作曰</hi>聃者由飛躚當時駕鹿蹋以上跡有町<lb/>
疃遺相連多應蝎殘鳥啄啄不爾誕者强鑱鐫聃能惑<lb/>
人已自幸豈此上去能欺天借如聃功可升躍鹿亦何<lb/>
幸飛相連於中一木特甚異膚華逆理紐左旋傳云聃<lb/>
<pb n="KR4d0075_WYG_004-12b"/>
人<hi>一本作手</hi>所自栽我知此語定鑿穿苟令實為聃者植推<lb/>
以天意猶可言當年曷不紐向右若曰世為左道牽如<lb/>
何衆輙<hi>一本作識</hi>不省究反重神怪令聃專乾坤中含萬品<lb/>
彚此獨自異誰令旃<hi>一本作殊陶甄</hi>窮思竟慮莫可索欲世不<lb/>
惑誰能搴<hi>一本作褰</hi>仙書虛荒喜誕妄推説事理尤緜延世<lb/>
人一讀即化變日望飛奮相迷癲豈非此木乆樹此浸<lb/>
漬亦為異說遷故其形植與生死時以異怪招驚憐先<lb/>
時世不早斤斧放大其老訛誇傳當年同生好材幹半<lb/>
<pb n="KR4d0075_WYG_004-13a"/>
以直伐成燒燃憑妖附誕相樹立卒自死活終完全葉<lb/>
枝凋踈不有蔭材直弗柱曲莫轅不知留存䕶飬者竟<lb/>
以何理惜不捐我有尺鐵大剛利久以鑄斧磨山巔卒<lb/>
無柯柄尚棄置懶乞月桂求嬋娟<lb/>
　　秋夜<lb/>
秋夕不自曉百蟲齊一鳴時節適使然鼓脅亦有聲爭<lb/>
喧鼠公盗窸窣蛇陰行獨有東家雞苦心為昏明<lb/>
　　答束孝先<lb/>
<pb n="KR4d0075_WYG_004-13b"/>
純金出鎔鑪<hi>一本作爐</hi>烜赫掩熾火錦成洗春江衆目炫莫<lb/>
柰魚鹽物誠微誤用幸不涴君家兄弟賢我見始驚夥<lb/>
文章露光芒藏藴包叢脞關門當自足何暇更待我固<lb/>
知仁人心姑欲恤窮餓苟論才不才自合棄如唾憶昨<lb/>
西來初戚惕侍<hi>一本作恃</hi>客坐交持駕説口張闔不可鏁間<lb/>
發辨經義鐵舌莫摩挫髙文忽下投白日駭天墮眩怖<lb/>
欲前掩布帛不可裹初視<hi>一本作觀</hi>固宜驚獨獲亦堪賀又<lb/>
如遇<hi>一本作逢</hi>貴人繡錦飾婀娜回眸忽自鑑惡靣復窶裸<lb/>
<pb n="KR4d0075_WYG_004-14a"/>
屈降心巳甘嘆憤志亦頗雄髙豈復爭愛恤亦加荷大<lb/>
詩又<hi>一本作忽</hi>來及推與太浮過自無賢可稱以是惡甚播<lb/>
譬如享尫人豆食止則可苟强擔石負蹉跌適足禍何<lb/>
以論報心結草効鬼<hi>一本云結草同魏</hi>顆<lb/>
　　戯食雀<lb/>
秋風雲氣寒秋雨晝夜兼飢禽濕不飛左右煩顧瞻有<lb/>
雀獨飛下施徐入吾簷毛羽刷參差嘴距交鈎銛<hi>一本作鉗</hi>
跳乗新舂箕取飽公不嫌而吾本有意聼之取微纎忽<lb/>
<pb n="KR4d0075_WYG_004-14b"/>
驚自飛去<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>聿不少淹反就髙髙枝啁<graphic n="KR1116" url="https://raw.githubusercontent.com/kanripo/KR-Gaiji/master/images/KR1116.png" mimeType="image/png"/>氣不恬嗟乎<lb/>
此微類豈不無以厭來既冐彈射固難責其亷然<hi>一本作而</hi>
余乃無罪見怒何過嚴<lb/>
　<lb/>
　<lb/>
　<lb/>
　<lb/>
　廣陵集巻四<lb/>
</p>
<p>
</p>
  </div>
<div>
                <head>廣陵集巻五</head>
    <p>
<pb n="KR4d0075_WYG_005-1a"/>
欽定四庫全書<lb/>
　廣陵集巻五　　　　　　　宋　王令　撰<lb/>
　　金繩掛空虚自勉兼示束孝先<lb/>
金繩掛空虚日月繫兩垂天童坐戯弄縱掣成東西百<lb/>
年未死間晝夜無窮期短短固可惜舒舒定非宜有聞<lb/>
未之行有學未及知白髮巳班踈朱顔亦童黎智慮昏<lb/>
晩年聰明退前時縱欲加自修去日何勝追奈何少自<lb/>
廢老則成空悲<lb/>
<pb n="KR4d0075_WYG_005-1b"/>
　　寄洪與權<lb/>
與權江南來適自滿門㑹初無合我志財以客靣待時<lb/>
時相鈎探稍稍互酬對根源豁披張扄鐍失分解君然<lb/>
頷還嗟我恐敬若戴相逢時既多相待兩交快予初請<lb/>
子交子曰何可外中又謝不徳卒曰吾而愛既而苐以<lb/>
年子合我兄拜揚雖士云多徃徃事冠帶中間滿夫子<lb/>
崛出百萬最更以子從之而吾米則稗朋從偶許攀㑹<lb/>
合日與在春晨巧誇招月夕因論話書狂逸飛蛇碁毒<lb/>
<pb n="KR4d0075_WYG_005-2a"/>
甚含蠆相謀務竒勝聚口笑拙敗貪驩不知嵗冬律忽<lb/>
移再余飢奔先西餓色靣留菜子待去亦恨書以問我<lb/>
奈别來君何如思子我心痗朋分無舊歡世險有新態<lb/>
髙言足瑕疵俗學牽細碎貧知身貴重病覺學力怠壯<lb/>
心已無多况去日有退豫期後相見頑陋徒老大好勤<lb/>
寄余書思子百憂萃<lb/>
　　寄滿子權<lb/>
子權今謂何久不治蘭書子素賜我多豈以此遂疎予<lb/>
<pb n="KR4d0075_WYG_005-2b"/>
亦知嘗時病與貧相俱冉冉草没階客脚不踏廬貴者<lb/>
事名位崖岸誇異殊賢者縱肯來顧我欲取<hi>一本作取取</hi>無<lb/>
惟餘齪齪徒吾亦羞與居潭潭一室空編帙環三隅暴<lb/>
陽不憂償偷飽幸未誅且可延朝昏憂思老頑愚獨有<lb/>
思子懐涕下時喑嗚<lb/>
　　冬陰寄滿子權<lb/>
𤣥雲載雨惜不下北風吹急水相黏周遮覆蓋不通透<lb/>
錮結巳厚難披燖微陽未復老陰壯計去暖律時猶淹<lb/>
<pb n="KR4d0075_WYG_005-3a"/>
青天何可一日失漸恐此去無由瞻日馭自懼不得脱<lb/>
畧出急入地下潛憑陰托寒恣凌爍風伯得意<hi>一本作志</hi>欣<lb/>
沾沾但幸天公不省悟誰顧地下人嗟讒隔絶霜露曠<lb/>
不下帝有潤澤何由霑非惟勾芽凍天折亦恐萬類由<lb/>
兹殱九龍銜火互相煖稱有日我借不甘羣兒鋭奮不<lb/>
量席欲仰吐氣吁以炎惟有壯士抱劍卧思得美酒聊<lb/>
自酣<lb/>
　　弱弱誰氏子<lb/>
<pb n="KR4d0075_WYG_005-3b"/>
弱弱誰氏子鮮鮮一何姝來奔富人家妻與富人俱<hi>一本</hi>
<hi>作居</hi>嚴<hi>一本作華</hi>粧問夫子我豈彼室如夫子笑遣之彼寧與<lb/>
汝<hi>舊本作爾</hi>都升堂<hi>一本作褰裳</hi>由阼階徳色溢以舒親賔不敢<lb/>
笑退語相嚱吁髙堂聚羣婢唯諾相咨睢家事忽不圖<lb/>
顧指取自如朝令拆柱薪暮遣藩籬除風雨半夜來百<lb/>
釁生不虞屋壓盗隨至夫死别嫁夫東鄰有淑子<hi>一本作女</hi>
惟<hi>一本作恬</hi>不事鉛朱端居待人求正色不敷腴清鏡見<hi>一本</hi>
<hi>作照</hi>白髮行媒不顧閭不知愛妻人取舎何異歟<lb/>
<pb n="KR4d0075_WYG_005-4a"/>
　　贈黄任道<lb/>
長河之流幾萬里駭若瀉自天上來奔湍衝山㧞地走<lb/>
直有到海無邪回人之所觀乃流沬猶以激射憂天摧<lb/>
想其根源發聲勢如縱烈火燒千雷古來走死萬萬脚<lb/>
竟莫識自何來哉我疑鴻荒混沌日冲破天地之元胎<lb/>
夸娥揺頭巨靈走避不敢道曽疏開鋤耰之成乃畎澮<lb/>
欲計議此誠可咍長㠶大艦不敢絶尚恐飄去無垠崖<lb/>
愚兒脚慣踏潢潦安敢逆此如泝洄<lb/>
<pb n="KR4d0075_WYG_005-4b"/>
　　答黄藪富道<lb/>
角角適時足力走猶或遲從而不逮人不若坐視之而<lb/>
予始用此巳無先人思間自念斯世固亦未易為以其<lb/>
得而慚曷若退自宜老身可孔顔餓死猶夷齊予心最<lb/>
樂此尤喜用自持豈將六尺軀賤易五羖皮但無百畆<lb/>
田得<hi>一本作可</hi>抱剛氣歸年來事窮蹙露暴無自依姊寡不<lb/>
能嫁<hi>一本作無為家又一本作子得家</hi>兒孤牽我啼平生事文字無路<lb/>
活寒飢勉從進士科束若縛襁兒時時忽自笑<hi>一本作笑自忽</hi>
<pb n="KR4d0075_WYG_005-5a"/>
徃徃窮加悲<hi>一本作述窮悲</hi>有如髙飛鳥中路飢自低鋭知從<lb/>
食來不<hi>一本作豈</hi>意身投黐神龍拏白日挾雨萬里飛使其<lb/>
<hi>一本作之</hi>口有銜安得無馴隨雖然平生志固未忍相遺間<lb/>
時自散開縱吟助嘘<graphic n="KR1077" url="https://raw.githubusercontent.com/kanripo/KR-Gaiji/master/images/KR1077.png" mimeType="image/png"/>財將舒<hi>一本作輸</hi>己和豈敢偷人知<lb/>
黄君道徳者術業何頎頎手提九黄鐘旁取折籥吹懸<lb/>
知失氣類誤以唱和期不知里社歌不可郊廟施况余<lb/>
衰病餘有氣亦巳卑加之困俗學羝角方牽羸詩陳盡<lb/>
自道幸子憐無疵<hi>一本作玼</hi>
<pb n="KR4d0075_WYG_005-5b"/>
　　春風<lb/>
春風東來暖如嘘過拂我靣撩我裾不知我心老有異<lb/>
亦欲調我兒女如庭前花枝笑自愛風裏草力更相扶<lb/>
旁林曲樹足飛鳥不問燕雀鴟鳶烏求雌要雄各有意<lb/>
豈但聞競爭春呼春巢成多夏卵衆明年計此更有餘<lb/>
非唯喧呼亂人耳漸恐巢穴妨人居收殘射中豈無道<lb/>
我亦力可彎長弧林深枝曲矢不入况弓待借家所無<lb/>
行吁坐盻不可奈安得靜黙投身俱<lb/>
<pb n="KR4d0075_WYG_005-6a"/>
　　長風<lb/>
長風吹百草勢力亦隨靡地長風易休草力復隨起長<lb/>
風隨令歸風去何時來百草安正繁蘭生爾何哉<lb/>
　　東風<lb/>
東風來幾日窮巷不見春不知得花由只見挿花人東<lb/>
<hi>舊本作春</hi>風能幾時聼爾多歡欣徒恐春風歸汝我同悲辛<lb/>
　　哭詩其一<lb/>
死者徒巳死思之恨無涯生者非素心還作死者嗟今<lb/>
<pb n="KR4d0075_WYG_005-6b"/>
古悲畧同斯道竟奈何哀絃直易絶哭詞曲難歌<lb/>
　　其二<lb/>
朝歌聲吁吁暮哭聲轉無聲無血隨盡安得目不枯目<lb/>
枯不足嘆無目心自安目存多所見不若無目完<lb/>
　　其三<lb/>
切切復切切淚盡琴絃絶憤氣吐不出内作心肝熱朝<lb/>
漿渇不勝暮潦濁不清何以慰我懐安得滄海氷<lb/>
　　其四<lb/>
<pb n="KR4d0075_WYG_005-7a"/>
哭莫傍滄海淚落長海流流深風濤多駕蕩覆我舟不<lb/>
若灑春草荆榛蕪蔓莖怨氣觸草死猶得香蘭生<lb/>
　　其五<hi>一云又哭詩二首</hi>
朝歌憂思多暮歌無奈何偶嘆氣亦絶未慟血先沱淚<lb/>
落入口少不如出眼多安得常病軀不為瘠且瘥<lb/>
　　其六<lb/>
目雖淚所出由來心乃源白日照我靣意欲乾汎瀾而<lb/>
不照我心我淚何由乾况在重雲遮使我何自安<lb/>
<pb n="KR4d0075_WYG_005-7b"/>
　　張巡<lb/>
禄兒射火燒九天鬼手不撲神聼旃羣庸仰口不肯唾<lb/>
反出長喙嘘之燃睢陽城窮縮死鼈危繫一髮懸九淵<lb/>
巡瞋睨逺兩眥拆<hi>一本作折兩</hi>怒嚼齒碎鬚張肩恨身不毛<lb/>
劍無翼不能飛去殘賊嚥翁軀腥刀子磔爼日嚼血肉<lb/>
猶經年霽雲東攘兩臂去西來才有九指還胸中憤氣<lb/>
吐不散去隨箭入浮屠㙛忠窮智索其自効更臠愛妾<lb/>
嘗飢涎我疑没日賊不食恐其肉酖死不痊又疑身骨<lb/>
<pb n="KR4d0075_WYG_005-8a"/>
不化土定作金鐵埋重泉何時山移陵谷變發出鼓鑄<lb/>
戈或鋋吾如得之顧有用不誅巳然誅未然<lb/>
　　贈李定資深<lb/>
渉川固有道造舟不如梁曽聞水覆舟不聞死乘杠奈<lb/>
何掲厲子先先勇褰裳豈盡水害人固亦謀非臧鳳雖<lb/>
謂靈畜無竹或<hi>一本作終</hi>死飢竹今無方無鳳云非其時使<lb/>
之羣<hi>一本作隨</hi>鴟鳶飢飽為止飛非惟失所<hi>一本作厥</hi>靈亦與彈<lb/>
射期<lb/>
<pb n="KR4d0075_WYG_005-8b"/>
　　又<lb/>
坦坦誰之田施施繳且弋烏來玩其機鵲至喜其食長<lb/>
鴻飛㝠㝠志與萬里極豈無啄飲心寧飢不人得湍激<lb/>
日蹙蹙風稜勢漫漫奈何舟上人試死才一間苟不以<lb/>
利渉安坐思誠艱客雖懼謀梁而木嗟在山<lb/>
　　古廟<lb/>
古廟隆隆敝庭扉風雨剥壁黦柱榱我來安知神所依<lb/>
穹堂窸窣風旛旂神君龎軀突鬚眉視我睨睚坐倨箕<lb/>
<pb n="KR4d0075_WYG_005-9a"/>
惕爍觀者駭不怡羣鬼後先張福威直東之廂步逶迤<lb/>
目益所見怪可嘘馬牛羊犬雜豕雞或戴以首旁四支<lb/>
間有人靣身亦非老祝趨前為衆詞口吻囁嚅言嗢吚<lb/>
稱别狀類顧東西唱號名字分何誰空虛㝠寞非所期<lb/>
豈亦以此為人尸視其膚革巳彪狸寧有中反恬肝脾<lb/>
又有械器身挈持<hi>一本作提携</hi>傳言癘疫此乃資古之日行<lb/>
厯虚危猶恐盛陰鬼所隨磔儺於門驅使馳今安取此<lb/>
廟以祠不念延虚殆尫羸農凶年多苦餓飢苟幸得飽<lb/>
<pb n="KR4d0075_WYG_005-9b"/>
不擇<hi>一本作釋</hi>祈來則拜叩盡敬祗幸天之澤偷自歸民徳<lb/>
且恐報之時餗肴豊鮮牲魚肥欲奠以獻更濯巵進謝<lb/>
千語拜百低工鼓於庭巫舞衣祝傳神醉下福禧農謝<lb/>
神去祝徹之庭前匕割棄餘遺鵠烏下爭趂不飛回顧<lb/>
神靣如故時意者不為祭謝移嗚呼神固非吾知<lb/>
　　襍詩<lb/>
方春不種蘭終嵗無自佩良田弗加芟徒穉亦無嵗空<lb/>
令雨露恩日夕被蒿艾安坐飢怨天此理果誰在一日<lb/>
<pb n="KR4d0075_WYG_005-10a"/>
不為田百草巳有根况復間三時其穢何待論豈不有<lb/>
錢鎛從羞慵借勤嵗晩憂不耕何獨議鋤耘毶毶晩春<lb/>
樹上下聚百蟲不有口似躉則生尾如蜂設不二者然<lb/>
亦徒生無庸清陰不可居嵗晩還秋風<lb/>
　<lb/>
　<lb/>
　<lb/>
　<lb/>
<pb n="KR4d0075_WYG_005-10b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　廣陵集巻五<lb/>
</p>
<p>
</p>
  </div>
<div>
                <head>廣陵集巻六</head>
    <p>
<pb n="KR4d0075_WYG_006-1a"/>
欽定四庫全書<lb/>
　廣陵集巻六　　　　　　宋　王令　撰<lb/>
　　猛虎<lb/>
猛虎出白日其欲未易量人人有怒心常懼不敢戕壯<lb/>
士獨何者忿氣裂怒腸脱身㧞劍去奮躍如驚翔雖挟<lb/>
必勝術豈無邂逅傷虎不食壯士壯士自虎當意貪衆<lb/>
人完豈暇為軀防虎死衆人惠虎存憂一鄉果哉彼丈<lb/>
夫頼有一劍將使其無所操未免伏道旁有劍不刺虎<lb/>
<pb n="KR4d0075_WYG_006-1b"/>
為謀信非臧無劍徒虎爭雖勇適為狂利劍亦可嗟人<lb/>
有我獨<hi>一本作獨我</hi>亡日暮南山阿直道何可望一虎固已<lb/>
爾况復千豺狼<lb/>
　　答問詩十二篇寄呈滿子權<lb/>
　令既愛盧仝蕭宅二三子之詩而猶恨其發之輕也<lb/>
　然忘其効而更重之則得矣逮子權之起予予實慕<lb/>
　之輙為十二篇其意亦不異子權所謂東墅諸子答<lb/>
　問者予獨廣之爾其水車之篇獨異於子權然特其<lb/>
<pb n="KR4d0075_WYG_006-2a"/>
　文則然吾之子權與吾與他知詩者謂為不異也<lb/>
　　鎛問耒<lb/>
金堅雖不磨木曲亦已揉幸䝉主人用反要主隨後適<lb/>
從<hi>一本作彼</hi>慵耕兒雖功不見取良田常無収何塞不耕咎<lb/>
　　耒答鎛<lb/>
我用常在金任金適由木苟得金為用何惜木微曲幸<lb/>
得主人隨不恤汗行犢必求隨主人我用諴不足<lb/>
　　又<lb/>
<pb n="KR4d0075_WYG_006-2b"/>
我用於主人良田无虛種主人不我以我適為無用不<lb/>
知主人飢嵗卒安自奉由来我求人孰與求我重<lb/>
　　又<lb/>
我必為人用不必用於人若也責不耕君眞問諸田<lb/>
　　耒問鎛<lb/>
一畦失之荒爾力亦可耨天下方漫蕪爾功亦何有<lb/>
　　鎛問耒<hi>一本作答耒</hi>
天下方漫蕪顧我適有庸使其巳除滌我將何以功我<lb/>
<pb n="KR4d0075_WYG_006-3a"/>
豈大無效<hi>一本作無大效</hi>自是用我慵<lb/>
　　耒問斧<lb/>
子斧誰爾為黒白大分别朝伐一樗死暮伐千樗蘖爾<lb/>
終不自謀幾日<hi>一本作幾何</hi>不缺折<lb/>
　　斧問耒<lb/>
大樗吾猶伐小樗何畏蘖吾缺猶俟磨爾折將奈何<lb/>
　　水車問龍<lb/>
来何必召雲去何必飛天我名不為龍何能雨爾田<lb/>
<pb n="KR4d0075_WYG_006-3b"/>
　　龍答水車<lb/>
神龍謝子車子能未足多上潤雖已然<hi>一本作足</hi>下竭將奈<lb/>
何<lb/>
　　水車謝龍<lb/>
水車謝神龍下竭固無奈旱則我為用爾龍尚何謂<lb/>
　　龍謝水車<lb/>
神龍謝水車吾語爾来前爾雖用於人亦我用於天在<lb/>
物固不同於用豈殊然水下髙田乾爾能俯水取假人<lb/>
<pb n="KR4d0075_WYG_006-4a"/>
不爾用爾受田責否吾身雖為龍動亦天所主天猶不<lb/>
有命我安事為雨<lb/>
　　秋懐<lb/>
槭槭庭前樹<hi>一本作槭槭庭樹葉</hi>朝零非昔稠呦呦草蟲鳴暮急<lb/>
曉未休爾雖無不平豈亦有哀憂胡為勞吟呻與士傷<lb/>
感投壮士亦何者哀我與蟲酬所抱不列陳調苦難謡<lb/>
謳髙目有逺見直懐羞曲求蒿藜襲乆安功名忘前休<lb/>
日月忽未幾天地今復秋少壮負所懐老大將安謀生<lb/>
<pb n="KR4d0075_WYG_006-4b"/>
無及人功死骨埋泉羞胡為不奮飛徒與寒餓仇<lb/>
　　中夜<lb/>
晝日苦卒卒忽焉<hi>一本作然</hi>不加思長夜漫不眠起復日所<lb/>
為所為浩多愧不與初心期虛云聖賢學實從世俗歸<lb/>
雖恥猶奈何長歌涕垂頥<lb/>
　　又<lb/>
擾擾從俗為日與所學戾茫茫坐三復心面自相愧守<lb/>
道惡從人取俗<hi>一本作食</hi>患髙世誰令二者異不得一吾致<lb/>
<pb n="KR4d0075_WYG_006-5a"/>
　　士患常不學<lb/>
士患常不學不學常㒺然學成安所施用舍繫諸天孔<lb/>
孟去已乆寥寥泣遺編斯道未易為今古如同年<lb/>
　　舉舉媚學子<lb/>
舉舉媚學子居曰不吾知知而有不能無乃失於欺不<lb/>
知未為患不欺浩難期咄哉天下懐何以天下為<lb/>
　　秋日<lb/>
秋日不照天秋雲自明晦脱葉下衰草蜩蟬事今退天<lb/>
<pb n="KR4d0075_WYG_006-5b"/>
地功方成草木猶怨顇志士感所懐長吁下清淚<lb/>
　　秋興<lb/>
秋風吹人有髙興醉懐感物傷盛衰秋来縱得蒿艾死<lb/>
嵗晩已非蘭蕙時哀歌不入俗耳聼大笑自與萬古期<lb/>
長鴻𡨕𡨕爾飛好雖有繒繳安所施<lb/>
　　翩翩水中舟<lb/>
翩翩水中舟既滿何用載主舟者誰子無乃忽於敗兼<lb/>
濟雖期仁過任適為害自是人致然已溺何足怪<lb/>
<pb n="KR4d0075_WYG_006-6a"/>
　　書懐寄黄任道滿子權<lb/>
西風吹雲空晴日露髙曬駑馬無速騁歸客思逺届長<lb/>
林剥霜紅逺水漾寒派露蟲悲自<hi>一本作且</hi>咽風菊老猶介<lb/>
昔予来方春㷔㷔樹生態今歸亦未幾馬踏落葉壊時<lb/>
物固有然盛衰信難概吁嗟為生勞黽勉計無奈伊余<lb/>
有遐致乆此困俗械嘗思擺絶去自放出世外髙懐樂<lb/>
天寛逺目斥人礙有田足晨昏有圃具葅菜父母不待<lb/>
養妻子固易頼世孰得丘山亦孰失蔕芥人自能輕重<lb/>
<pb n="KR4d0075_WYG_006-6b"/>
吾將守所愛六經老誠明萬古熟成敗得時為醢鹽滋<lb/>
味和鼎鼐失猶有萬世令名自沽賣自視乆已明决不<lb/>
事謀蔡寄詩侑子觴期子和而<hi>一本作且</hi>再<lb/>
　　令既有髙郵之行而束先兄弟索余詩云<lb/>
擾擾利學者乆不可與謀讀書乃何為老不知軻丘弗<lb/>
恤義所在務期髙爵収嘗聞失則嗟不聞得之羞知誰<lb/>
洪其源使世乗其流於今巳汗漫更乆將遡游嘗聞古<lb/>
人言饕餮為共兠謂惡豈必多偷飽徳弗修不知自思<lb/>
<pb n="KR4d0075_WYG_006-7a"/>
者舍此何所由故余早知懼誓將異人求寜為寒餓嗟<lb/>
不同富貴謳此行况有獲師徳髙前修因嘗請子行勉<lb/>
子無逗遛於吾乃何有同病不獨瘳雖愛謂予然尚疑<lb/>
子終不惜子有髙材竿幢揭華旒苟能自擺去不為世<lb/>
學囚行將見逺到强弩射弱菆何必請予詩自合治子<lb/>
輈<lb/>
　　酬束丈貺詩兼叙所懐<lb/>
白日立中路犬去不形相夜以<hi>一本作有</hi>盗自来何敢怨犬<lb/>
<pb n="KR4d0075_WYG_006-7b"/>
傷主人忽加念謝恕犬無良盗子愧伏前有言願加詳<lb/>
見賜固巳多恕犬誠未臧<lb/>
　　惜交詩贈束孝先<lb/>
千金得寳刀不若得揷歸寳刀雖云利邂逅傷瘡痍傷<lb/>
瘡有復日傷皮無完時不若逺所傷取揷安自持一鑿<lb/>
以成井再鑿以深資清泉冽其中定徳發不移飲可沃<lb/>
吾心浴能清吾肌此道如必尚<hi>一本作當</hi>庻幾有常為既庸<lb/>
銘我前又書薦余知<lb/>
<pb n="KR4d0075_WYG_006-8a"/>
　　再贈束孝先<lb/>
玊缺見不撓劍折知真剛張目不見心人固未易量念<lb/>
我未知子徒知<hi>一本作然</hi>外觀望安識子所懐赤日包白光<lb/>
去去終我身兩兩無相忘縱予道路憂骨尚付子藏<lb/>
　　卜居<lb/>
吾求一屋逮兩月貧不謀貴<hi>一本作富</hi>何以圖朅来自放就<lb/>
窮巷幸得之喜何敢吁頺簷斷柱不相締瓦墮散地梁<lb/>
架虚門無藩䦨户不閉時時犬彘入自居主人於我莫<lb/>
<pb n="KR4d0075_WYG_006-8b"/>
自致為我補葺加垍塗翻翻匠氏乃誰子頡頏作氣厲<lb/>
呌呼羣雄洶洶助聲勢睥睨凌我要我酤歸来嘆息無<lb/>
自得兩日財致酒一壺徴多償少意不惬棄我忽去如<lb/>
逃逋重来閴寂不可問依舊四壁編空蘆嗟余雖貧日<lb/>
猶爨可不善為盎釡謨外户不閉古則爾今也盗賊過<lb/>
街衢乞錢買籬作籓固更學關楗防朝晡鄰翁問我乃<lb/>
何者得毋亦以名自儒王朝潭潭聚冠盖幾人不載卿<lb/>
相車子何布被不盖肉浪自名士<hi>一本作浪稱為士</hi>實則奴假<lb/>
<pb n="KR4d0075_WYG_006-9a"/>
為無能守編户猶可自擇安閻閭胡為慘戚卒困此去<lb/>
矣何屋不可徂此居卑注不待説四髙中下流無渠夏<lb/>
霖連延乆積注徃徃竈下秋生魚始来圖此不自擇終<lb/>
見坐與蚯蚓俱何况梁壊日蛀<hi>一本作傾</hi>腐一仆非爾力可<lb/>
扶苟来暫安急旦夕反以身就殞壓虞乃知窮則失自<lb/>
愛死得正命有幾且翁乎爾言誠得矣我方困甚非眞<lb/>
愚<lb/>
　　聞哭<lb/>
<pb n="KR4d0075_WYG_006-9b"/>
冬温春疫早死者晨滿街但聞哭子悲不聞哭母哀老<lb/>
慈愛益深壯剛氣則乖嗜欲奪天性情思占妻孩詩三<lb/>
百具存聲巳亡南陔人情古不美况復嗟今哉<lb/>
　　養賢<lb/>
萬鍾豈不多財得孟子辭千乗友子思猶曰須我師古<lb/>
賢不易養養賢則巳而今賢養自易無於古加疑<lb/>
　<lb/>
　廣陵集巻六<lb/>
</p>
<p>
</p>
  </div>
<div>
                <head>廣陵集巻七</head>
    <p>
<pb n="KR4d0075_WYG_007-1a"/>
欽定四庫全書<lb/>
　廣陵集巻七　　　　　　　宋　王令　撰<lb/>
　　送李公安赴舉<lb/>
行子冠上塵梁宋道傍土塵逐冠敝損人来還復去馬<lb/>
蹄日月長踏盡西北路近者何紛紛姿状頗秀舉傳言<lb/>
天子詔士得四方赴来如鵲翅翻去若蠅頭聚市兒屈<lb/>
指計過百日未暮昔周方盛時得士纔十數唐虞此為<lb/>
盛中復容女婦昔何稱才難今也寜異趣但恐所取異<lb/>
<pb n="KR4d0075_WYG_007-1b"/>
今古殊尺度夫君乃髙才乆有及物慮今又奮絶去挺<lb/>
㧞欲自樹余窮非所知乆有山林素但無百畆粟乃就<lb/>
羣才賦仕道得亦嗟困窮失為懼二者各有命予亦<hi>一本</hi>
<hi>作又</hi>何所與<lb/>
　　離髙郵答謝朱元弼兼簡崔伯易<lb/>
昔来何悠悠今去亦泛泛豈自果進退姑且便飲啗三<lb/>
代今去遼士食乆已濫徒死不為義可無苟石擔平生<lb/>
墮百為且就投鈆槧束身入世程開口就人歎怒喜有<lb/>
<pb n="KR4d0075_WYG_007-2a"/>
失得眉睫煩窺瞰野鳥或在籠山猿有終檻能安此為<lb/>
命雖失亦何<hi>一本作何所</hi>憾予嘗勇自明磨古得前鑑抱關<lb/>
賢所容較獵聖或暫庶未負初學尚為神所監予行人<lb/>
之嗟我笑不為頷子獨辱所厚以詩繫歸䌫命和始自<lb/>
書狂言庶非儳<lb/>
　　東園贈周翊<lb/>
嘗聞東園游觀嘉晩趂時節亦自到東風不知来者多<lb/>
一日芳蹊踏無草山櫻着子寒尚遲江梅殞蘤香可吊<lb/>
<pb n="KR4d0075_WYG_007-2b"/>
扶踈枝葉未成䕃偶来正值斜陽照千株紅杏暖自酣<lb/>
風引髙炬燒晴燥夭桃未老已抽青略略朱旗冠翠纛<lb/>
雖然素李不爭花似洗朱丹誇瑩皓其他百種不可名<lb/>
如列錦繡快晴曝何低何髙何後先一一盡觧承春笑<lb/>
楊花輕佻最得力飛過青天去何冐弱柳低垂弗辭賤<lb/>
以力憑風為春掃黄鸝嘲啁<hi>一本作啁啾</hi>聲語和似對逰人<lb/>
見情抱蝴蝶填委不知數飛亂人眼漫顛倒黄蜂雖忙<lb/>
不為身以甘遺人竟何道子規終日勸客歸吾無間然<lb/>
<pb n="KR4d0075_WYG_007-3a"/>
念何報嗟余多病所趨乖又懶讙呼逐年少經年一春<lb/>
為嘉時行過不恤每自譙然雖無酒不觧歌索逰尚少<lb/>
貧交召何時期子早再逰風雨不<hi>一本作何</hi>可旦夕料<lb/>
　　龍角歌和崔公度伯易<lb/>
嘗聞螾出軒轅丘其長百尋圍十牛民驚臣愕爭論詶<lb/>
帝亦謂應土徳修賜螾傍海連十洲俾朝食壤暮飲流<lb/>
仍命九龍狎其游視龍有角急起羞亟去訴帝龍有<hi>一本</hi>
<hi>作可</hi>憂帝憐不呵許為謀召一龍食繫其喉揮萬力士乗<lb/>
<pb n="KR4d0075_WYG_007-3b"/>
其頭披肉斷角塞螾求螾取而冠萬鬼<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>雷號電<hi>一本作雨</hi>
泣竟莫捄黿擗鼉踊弔蛟虬奮穴出哭勞鱔鰌八龍怒<lb/>
走乞天仇天賜六丁皆劍矛取螾㧞角磔大幽下龍載<lb/>
<hi>一本作拜</hi>帝問何由臣攀墮髯不可留竟去不知天所尤龍<lb/>
寃雖復骨不収傳流下古説易<hi>一本作不</hi>浮我聞其語疑有<lb/>
由以龍易螾理若不愛不知蔽似有繇人皆傷龍為歎<lb/>
啾我獨鄙其與禍投嘗聞龍徳神自周出飛于天入海<lb/>
休棄此不處與螾儔以養就人理固偷果死以此嗟何<lb/>
<pb n="KR4d0075_WYG_007-4a"/>
仇我来但愛遺角觩是非欲竟理莫搜君學窮物功<hi>一本</hi>
<hi>作巧</hi>搳掊其説獨挽萬蠒抽當有實論破衆廋勉矣投以<lb/>
釣海鈎<lb/>
　　春人<lb/>
春人輕飄喜聚散春筵笑長白日短柳芽嚼雪噴盡寒<lb/>
桃花燒風作春暖春衣少年當酒歌起舞四顧以笑和<lb/>
紅天緑爛狂未足春更不去將奈何<lb/>
　　送贈王平甫<lb/>
<pb n="KR4d0075_WYG_007-4b"/>
士學何漫漫近習忘逺紹文章多自名誰出得髙調子<lb/>
才希世珍㧞俗起孤峭如觧萬里駿不以覊縻要篇章<lb/>
綴清新霞電絢天彯<hi>一本作縹</hi>夜歸借之讀掩紙疑有耀洗<lb/>
手脱世塵飛身就遐眺舌骨誰謂朽死魄如可召縮手<lb/>
不願學神巧謝人妙余材生何偏日月費吟嘯収竒欲<lb/>
身名攬古願獨弔平生勇前爭未始卻自料一日接大<lb/>
敵説舌忽忘挑如秋九磨鏡廹我以醜照貪觀朝日明<lb/>
退失兩目瞭願假斧斤惠刻形近天肖寄聲誠甚勤獻<lb/>
<pb n="KR4d0075_WYG_007-5a"/>
璞定逄笑<lb/>
　　山陽思歸書寄女兄<lb/>
淮風情舒舒楚水日夜流風能駕吾㠶水可載我舟余<lb/>
歸知幾時子望懸百憂念我兄弟寡商參各殊州十年<lb/>
不一逄㑹合何所由幸逄子来歸與我相慰投甥兒入<lb/>
吾牽甥女出吾留子吾笑其間貧不知可愁心如熈春<lb/>
陽樂若醉酒酬憶我别子日將行更逗遛泣恐傷子心<lb/>
淚出仰目収别日才幾時别思日九秋心隨西北風日<lb/>
<pb n="KR4d0075_WYG_007-5b"/>
望東南樓主人仁且賢憐我覊旅遊晨粳玉炊香暮酒<lb/>
金注甌盤蔬羅春青豆脯兼夕鱐為食豈不美義咽不<lb/>
下喉要當歸子同半菽飽亦優始予志所學義當望軻<lb/>
丘朅来與世評衆口忽起咻嘗觀世金朱此道乆巳偷<lb/>
胡為不奮去附世如贅旒而子亦待人特以貧不謀參<lb/>
差兩如此偃蹇勢畧侔要當共引去逸世出網罘遐追<lb/>
避世徒子與侍巾裘吾將亦娶婦力以石臼求貿田<lb/>
結歸廬種樹屋四周子居課桑蠶我出鞭耕牛教妻績<lb/>
<pb n="KR4d0075_WYG_007-6a"/>
以筐使兒餉東疇坐笑忘嵗時聚首成白頭歸乎當何<lb/>
時<hi>一本作歸依期何時</hi>詩以侑子謳<lb/>
　　大舟<lb/>
大舟無風㠶不舉小舟榜入青𡨕去漁子舟中呼且歌<lb/>
夜半聞魚誰得多<lb/>
　　望花有感<lb/>
春来幾時余不知但怪日日柳梢好我嗟無地自種花<lb/>
常恐東風只生草誰家有園不可入時時縱欲信自到<lb/>
<pb n="KR4d0075_WYG_007-6b"/>
寒梅最香落巳䦨桃杏雖遲亦顛倒髙枝飛鳥夜踏空<lb/>
低樹狂兒日摧抝惟余零落滿地紅主人更聼奴頻掃<lb/>
悲来四顧慷慨歌要且傾酒澆顔酡春歸欲挽誰有力<lb/>
河濁雖泣行奈何<lb/>
　　小雨<lb/>
一夜風聲驚屋破四鄰叩壁呼我賀乆知旱勢非所期<lb/>
果見雨逐浮雲過庭塘流注已有餘田畆不霑亦何奈<lb/>
<hi>一本作那</hi>雷嗔電笑竟何為<hi>一本作雷嗔電笑爾奚為</hi>幽人空廢南軒卧<lb/>
<pb n="KR4d0075_WYG_007-7a"/>
　　餓者行<lb/>
雨雪不止泥路迂馬倒伏地人下無<hi>一本作扶</hi>居者不出行<lb/>
者止<hi>一本作返</hi>午市不合入空衢道中獨行乃誰子餓者負<lb/>
席縁門呼髙堂食飲豈無棄願從犬彘求其餘耳聞門<lb/>
閕身就拜拜伏不起呼羣奴喉乾無聲哭無淚引杖去<lb/>
此他何如路<hi>一本作道</hi>旁少年無所語歸視紙上還長吁<lb/>
　　世言<lb/>
紛紛世俗言病<hi>一本作倦</hi>客乆厭聼聖賢没已逺<hi>一本作賢聖轍巳逺</hi>
<pb n="KR4d0075_WYG_007-7b"/>
是非乆無定六經紙上言黒白欲誰証獨有自信人中<lb/>
得不外競<lb/>
　　暨陽居其一<lb/>
出無王事牽入不治居舍蒿藜<hi>一本作菜</hi>入墻屋塵垢變几<lb/>
架糟糠苟無憂智力取自暇逄詩即廢日得客輙忘夜<lb/>
積懶遂成性習勤反如詐幾不類怠傲<hi>一本作放</hi>愧<hi>一本作羞</hi>恥<lb/>
將何謝<lb/>
身非爵與官車馬乆不謀家無田倉儲雀䑕非我仇朝<lb/>
<pb n="KR4d0075_WYG_007-8a"/>
出從人居詩書講前修暮從兒子嬉歡笑何所憂間將<lb/>
筋力疲懶使志慮収斗糈尚煩送誰謂能無求<lb/>
　　復繼前題二首<lb/>
自吾暨陽居巳見月四周流年不我謀寒暑忽巳遒老<lb/>
来何足嘆<hi>一本作嗟</hi>苟死固<hi>一本/作亦</hi>可羞子今<hi>一本作而今</hi>用力薄<lb/>
暮齒將何収<lb/>
斯道乆冺冺斯人固悠悠歸豚非吾心在禮惡不酬從<lb/>
人效屈伸俯仰不自由於命有當然信矣何足羞<lb/>
<pb n="KR4d0075_WYG_007-8b"/>
　　寄題宣州太平縣衆樂亭為孫莘老作<lb/>
令君架亭樂荒幽得地適興萬景投亭成雖名為衆樂<lb/>
地僻無客誰與逰訟休民去吏隨散獨有文字與令留<lb/>
把書開闔坐自笑囬視令職忘卑陬昔聞酒賤喜易醉<lb/>
今説魚美予<hi>一本作余</hi>何憂彈<hi>一本作權</hi>琴有聲尚近俗要觧弦<lb/>
絶以意求况持髙懐屈下邑志氣畧與彭澤侔身嬰民<lb/>
憂手持<hi>一本作提</hi>版心愛山水寜非偷景好不見但聞説使<lb/>
我耳目私相仇亭前行跡不破草亭下野鳥常喧啾山<lb/>
<pb n="KR4d0075_WYG_007-9a"/>
雲朝嘘翠巘出海月夜下清溪浮春花夏䕃巳有<hi>一本作可</hi>
愛况使風雪<hi>一本作馬</hi>囬冬秋惜予不得與快意共上岑崒<lb/>
望九州黄山聞好眼未識夢想欲到迷無由圖傳粉墨<lb/>
固未好願假壮筆一攬収果逄来篇騁雄勝<hi>一本作怪</hi>若執<lb/>
造化窮凋<hi>一本作雕</hi>鎪<hi>一本作搜</hi>一時文工豈不偉千里寄我何<lb/>
以酬耳昏俗語乆欲洗為我一謝山前流<lb/>
　<lb/>
　<lb/>
<pb n="KR4d0075_WYG_007-9b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　廣陵集巻七<lb/>
</p>
<p>
</p>
  </div>
<div>
                <head>廣陵集巻八</head>
    <p>
<pb n="KR4d0075_WYG_008-1a"/>
欽定四庫全書<lb/>
　廣陵集巻八　　　　　　　宋　王令　撰<lb/>
　　謝客二首<lb/>
擾擾車馬客各<hi>一本作出</hi>以勢利奔自問閭巷人何為亦紛<lb/>
紛與客成徃還勉就俗所敦禮不經聖人頗厭後世煩<lb/>
欲問無所得歸視紙上文非以孔子心尚拜陽貨豚乃<lb/>
知偪仄間心跡乆<hi>一本作固</hi>已分去矣可奈何更問来者門<lb/>
　　又<lb/>
<pb n="KR4d0075_WYG_008-1b"/>
躚躚出何為奄奄歸就卧不知身所謀徒與俗相和本<lb/>
無聲利求<hi>一本作營</hi>乆厭車馬過詩書雖滿前走奔不暇坐<lb/>
收身衣食餘抱病嵗月破得不勝所忘進亦<hi>一本作益</hi>何可<lb/>
課前躅杳<hi>一本作莽</hi>難躋下愚旋易墮<hi>一本作知自墮</hi>得勢有然爾<lb/>
命矣何可奈<lb/>
　　春遊<hi>一本作城西遊</hi>
春風誰相呼鳥語到庭户罷書起何遊<hi>一本作徃</hi>繫馬城西<lb/>
樹寜須客衆隨聊與春相遇髙林美風竹踈影有清覆<lb/>
<pb n="KR4d0075_WYG_008-2a"/>
可以便行坐觧脱快巾屨日長天地寛飄戾飛雲度風<lb/>
枝緑未柔<hi>一本作舒</hi>日蕚紅先露芳辰信可尚嘉興惜無寓<lb/>
舊聞黄公壚頗<hi>一本作屢</hi>枉壯士顧予雖輕數子自適偶同<lb/>
趣起觧身上衣就貰青旗酤獨酌不待勸<hi>一本作誰勸酬</hi>興至<lb/>
還自注對物無所語似若喧譁惡雖無歌舞勸幸可篇<lb/>
章賦乾坤本閒暇人物自紛遽勞苦曷不樂嵗月失巳<lb/>
屢酒䦨起四望落日不可駐饑馬自知家何須問歸路<lb/>
　　游江陰夀寜寺<lb/>
<pb n="KR4d0075_WYG_008-2b"/>
寥蕭枝上風蜩蟄以秋告黯靉道旁樹䕃緑凉可冐况<lb/>
承積隂餘急<hi>一本作忽</hi>雨蕩晴昊初凉逞<hi>一本作騁</hi>新威宿暑懲<lb/>
舊躁漫漫<hi>一本作悠</hi>出門路踽踽可誰造江聲洶西奔海逺<lb/>
劇東到中間可行望洗滌<hi>一本作濯</hi>去塵<hi>一本作陳</hi>抱况於林阜<lb/>
間古屋架晴燥蚊蝱稍歛收軒户可淹傲惜乎余獨游<lb/>
不可<hi>一本作自</hi>擕所好踟蹰竚歸歩風作冷相勞<lb/>
　　賦黄任道韓幹馬<lb/>
天寳天子盛天廐吐蕃入馬上天夀紫衣馭吏偏坐前<lb/>
<pb n="KR4d0075_WYG_008-3a"/>
騎入都門不容驟西極苜蓿得氣肥六閑飛黄卧嗟瘦<lb/>
千秋<hi>一本作承明</hi>殿下誰把筆當時人無出幹右傳聞三馬<lb/>
同日死死魄到紙氣方就鐡勒夹口重兩衘墨絲丱尾<lb/>
合䨇紐天門未上人就觀老騶驚嗟失開口生搜朔野<lb/>
空毛羣死斷世工無後手當時天子惜不傳送入御府<lb/>
置官守邊塵勃欎燕薊来宫闕蕭騷既焚後誰棄千金<lb/>
出手收足踏萬里避奔走幾經蹂蹀道邊塵今日寜無<lb/>
紙上垢罇前病客不識畵但驚馬氣世未有冀北駿骨<lb/>
<pb n="KR4d0075_WYG_008-3b"/>
無時無生不逄幹死空朽世工無手不肯休任使氣骨<lb/>
陋如狗<lb/>
　　甲午雪<lb/>
平居汩汩喜自墮萬事過目不省窺一年南北兩見雪<lb/>
未始把筆成一詩朝㸔氣象浩茫昧夜歸瞑想通幽疑<lb/>
夢乘虛空謁帝所砆礩象柱承瓊榱坦塗壁堊相照射<lb/>
鶴扇虧蔽狐腋帷帝旁鮮鮮舞萬女寳綃雅冶吹裳衣<lb/>
纍蠙<hi>舊本作珠</hi>貫瑀錯組佩斥棄朱黛素兩眉撩搔王母戯<lb/>
<pb n="KR4d0075_WYG_008-4a"/>
華髪袒脱<hi>一本作指㸃</hi>姑射爭膚肌提璫擲珥互投報顧我<lb/>
塵垢加笑譏其傍臨臨立萬鬼帝所寵與借色辭密呵<lb/>
細紵賜裘舄笑齒發露寒差差諸神斂<hi>舊本作畏</hi>避不敢望<lb/>
棄唾墮落成珠璣朝懽<graphic n="KR1077" url="https://raw.githubusercontent.com/kanripo/KR-Gaiji/master/images/KR1077.png" mimeType="image/png"/>怡棄烟霞暮慨吁<hi>一本作呼</hi>吸成<lb/>
雲霏互偷天帑購黨與散布<hi>舊本作布散</hi>萬與分千珪紈羅<lb/>
練縠不計數<hi>一本作較計</hi>逆取倒曵交横披鞭驅巨靈刦夸<lb/>
父揮斧觧繫<hi>一本作繫觧</hi>關星機東觀豗頺墮壁角南顧秃<lb/>
鬝亡斗箕其他雜冗<hi>舊本作冗小</hi>莫分辨從見漫亂如籮篩<lb/>
<pb n="KR4d0075_WYG_008-4b"/>
雷公爭前泣訴帝至此豈可無省知願分羽衛勑<hi>一本作急</hi>
天討助以積雹千山<hi>舊本作山中</hi>齊金神擁遏<hi>舊本作前驅</hi>按行<lb/>
道後乘駕以萬玉蜺寳刀聨<hi>舊本作聊</hi>翻夹鐡盾玉㦸鈎子<lb/>
横珠旗天<hi>舊本作霜</hi>風蕭蕭吹縞素貝甲合陣<hi>舊本作夜合</hi>窮天<lb/>
圍磨砮揷羽注萬矢强弩競發相聨飛奸窮詐極不保<lb/>
守引組自縛相連歸纍俘奏<hi>舊本作獻</hi>愷闖天陛越雉㧞羽<lb/>
按舞儀帝呼祝融付焚棄散灰下地無留遺徴朋索黨<lb/>
計輕重斬戮屏翳囚風師扶桑瞳瞳露軒豁日御復反<lb/>
<pb n="KR4d0075_WYG_008-5a"/>
天衢馳覺来四顧駭皓白心與恍惚爭是非冬雷無聲<lb/>
電不照疑亦衆鬼乘其私天髙地下非所職且可把酒<lb/>
無咨嗟<lb/>
　　日蝕<lb/>
錢塘山人大署壁曰十月朔日且蝕坐者跳起行者留<lb/>
愚聞之驚智為惑我時過市偶自停眩兩目視閙耳聼<lb/>
自嗟身賤不有位安得置此誅四刑惟此丙申日在未<lb/>
天面黯欎昏不濟舉頭仰日巳半虧羣隂得志雲不披<lb/>
<pb n="KR4d0075_WYG_008-5b"/>
塵函欲開鏡尚掩誰把白壁塗之泥大哉𤣥象浩難測<lb/>
安有庸人以術得天乎反成竪子名不念吾皇禳以徳<lb/>
吾聞日名為大明光一自出减月星今乃為之成薄蝕<lb/>
安得君子不為小人乘<lb/>
　　送曹杜赴試禮部<lb/>
霜風琅琅鳴鼓鼙鳥寒夜噪樹折枝居者不出行者歸<lb/>
廐馬解銜車棄脂長河夜冰船就維百賈晏起朝閉扉<lb/>
為問當今行者誰出門千里到何處母送拊背父嘆嘻<lb/>
<pb n="KR4d0075_WYG_008-6a"/>
兒惜欲去哭挽衣上馬反顧紛涕洟非所願欲去何為<lb/>
家雖有田豐嵗稀所得償公不及私况望羶薌事庭闈<lb/>
結髪從學今十朞始自有志狥孔姫豈願從世成依違<lb/>
髙堂華髪紆素絲暮年待子為光輝望我日乆莫報之<lb/>
苟得一笑辱弗辭况望<hi>舊本作得</hi>三釡家無飢吾於二子乆<lb/>
所知怪其才髙所就卑今乃語此誠可思近聞天子變<lb/>
典彛欲撥舊况收新竒子行出仕適其期驊騮得路無<lb/>
啣覊罷酒行矣無自遲去取天寵酬親慈<lb/>
<pb n="KR4d0075_WYG_008-6b"/>
　　同孫祖仁王平甫遊蔣山作<lb/>
山形欎盤陀石路隨直紆<hi>一本作迂</hi>䕃松坐興長飲泉百煩<lb/>
除憶望江上樓采翠横晴虚愛之不能去取席卧與俱<lb/>
若逄佳賔客不暇<hi>一本作假</hi>外禮拘意愛交自然笑語畧可<lb/>
無常思一徃遊杖履窮昏<hi>一本作朝</hi>晡忽從賢豪招氣類喜<lb/>
不殊更以肴酒隨傾瀉談笑餘仰躋蒼崖巔下視白日<lb/>
徂夜半身在髙若騎箕尾居懽餘悲感集論説追古初<lb/>
在昔天下衰羣姦起相屠相地視八極懐險歸此都全<lb/>
<pb n="KR4d0075_WYG_008-7a"/>
吴既臣魏餘晉仍避胡此右山所瞻形勢髙四隅游者<lb/>
昔為誰名字不見書想當出塵樊盤礴望八區固宜有<lb/>
髙興何亦妄滯濡憶在初元年虎狼出當塗衆豪泣相<lb/>
盟萬甲聚一呼樓船下三江千里懸旌旗忠謀屈巨猾<lb/>
弱力張逺圖乞靈訴明神至此當踟<hi>一本作躊</hi>蹰想當得請<lb/>
初勝勢先羣誅雖時幸成功偪仄已可吁豈無當時人<lb/>
縮伏巖下廬約身甘賤貧卑勢無憂虞坐視擾擾中同<lb/>
為禍福軀我當明時来木石聊自娱遺祠今莫問故邑<lb/>
<pb n="KR4d0075_WYG_008-7b"/>
已成墟歸謝山下民相期在犁鋤<lb/>
　　對竹<lb/>
竹風何撩<hi>一本作寥</hi>蕭晝盡發寒籟修纎諤天官揚揖縱玊<lb/>
佩豈無俗子遇自㑹幽人愛心虚中養恬節密外禦介<lb/>
春萌喜含養夏籜竟分解無花與物爭有䕃亦人頼威<lb/>
威南山鳳爾飛何時届<hi>舊本作戒</hi>道逺寜不飢寒枝乆虚待<lb/>
豈非繒繳虞安有羽翮態<hi>一本作<graphic n="KR0629" url="https://raw.githubusercontent.com/kanripo/KR-Gaiji/master/images/KR0629.png" mimeType="image/png"/>
                    </hi>當奈葉間蟲蠧爾所食<lb/>
壊<lb/>
<pb n="KR4d0075_WYG_008-8a"/>
　　暮行<lb/>
晴烟去人髙暮色上天半山衘日入深雲佇星出緩塗<lb/>
昏歸鞍長林近去翎短悠悠宵偃慵衍衍暮行欵南城<lb/>
岌髙躋近野匝四坦来期遐思舒暮雲所見罕星星颭<lb/>
風燈歴歴吹月琯<hi>一本作管</hi>靜樂遺世喧清思破塵懶心通<lb/>
江海浮<hi>舊本作清</hi>氣寒天地滿兹興將誰同<hi>舊本作同誰</hi>兒輩未<lb/>
宜筭<lb/>
　　野歩<lb/>
<pb n="KR4d0075_WYG_008-8b"/>
乆攖末俗喧脱<hi>一本作去</hi>就緑野靜方隨巾屨便那暇賔客<lb/>
命林紅落春衰草<hi>一本作桑</hi>緑爭夏盛時從老農語乆佇行<lb/>
子聼謂言勞苦後各以<hi>一本作相與</hi>閒暇慶時逄瓶盎酒<hi>一本</hi>
<hi>作活</hi>亦有肴核稱喧嘲忽無次歌唱仍相詠酒䦨紛起坐<lb/>
白髪忽<hi>一本作或</hi>兩凴兒乘旁樹嬉牛卧前籬瞑予方困俗<lb/>
累愛此近天性何當從之歸買舍與相並<lb/>
　　古風<lb/>
古風何寥踈世方盛誇慕利塗劇先趨直軌迷曲注渾<lb/>
<pb n="KR4d0075_WYG_008-9a"/>
渾九河翻仡仡百川注分爭或多岐險枕纔一趣睢盱<lb/>
承至歡讋叠謝絶怒才得升斗多勉售形骸顧不知萬<lb/>
鍾得孰與一日裕况承丘山羞願易頃刻遇誰能脱近<lb/>
役自放就遐騖航湖足茭魚㧞野厭芼茹行招千古遊<lb/>
坐與来世語延風敝虛襟揖月坐嘉樹此意固有然<hi>一本</hi>
<hi>作自有尚</hi>童兒<hi>一本作兒童</hi>未堪預<lb/>
　　蘄口道中三首<lb/>
舟行邈棲遲江流潏排蕩魚驚躍或出鷺下飛何颺交<lb/>
<pb n="KR4d0075_WYG_008-9b"/>
游偶相舍偃息聊自放回首失匡廬雲霏暮方上<lb/>
　　又<lb/>
稍稍<hi>一本作悄悄</hi>江上雨聲入牕壁寒悄悄<hi>一本作稍稍</hi>舟中人<lb/>
曲肘自枕眠安卧不成寐起坐浩長嘆離家日逾百行<lb/>
路忽巳千昔與燕俱来今見北鴈還道里苦不通寄書<lb/>
如棄捐風水相噴薄歸期𣺌無端空令秋夜夢反覆如<lb/>
循環<lb/>
維舟泝江流人力與水爭回視東下人恍如御風行誰<lb/>
<pb n="KR4d0075_WYG_008-10a"/>
能倒長江奔瀉暫西傾聊用快客意何憚魚龍驚<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4d0075_WYG_008-10b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　廣陵集巻八<lb/>
</p>
<p>
</p>
  </div>
<div>
                <head>廣陵集巻九</head>
    <p>
<pb n="KR4d0075_WYG_009-1a"/>
欽定四庫全書<lb/>
　廣陵集巻九　　　　　　　宋　王令　撰<lb/>
　　贈廬山老居訥<lb/>
訥公匡廬老詩句整以雅標韻樂天淳不肯外禮假所<lb/>
居遠城市絶俗就閒暇崗崖道路惡亦為佳客下余雖<lb/>
昔所聞相見今乃乍愛其語言好超絶忽世跨馬舁就<lb/>
其居燈火共清夜惜不見其壯巳老吁可訝髙才可施<lb/>
用售世嗟無價臨别更何論共是忘言者<hi>一本作共是相忘者</hi>
<pb n="KR4d0075_WYG_009-1b"/>
　　旅次寄寳覺訥師<lb/>
小雨破宿暑曉風忽焉遒山深樹翳陰蜩蚻應已秋清<lb/>
坐想髙絶語言誰應酬豈不念一徃抱病終自留覊旅<lb/>
少徃還有来或非儔命僕一謝之縱我冠屨休移牀上<lb/>
髙堂解書散牀頭於此有嘉興念世誰與謀獨思山林<lb/>
人<hi>一本作林下人</hi>兹意可綢繆何當買田廬共遂丘壑游<lb/>
　　寄吕惠卿吉甫兼簡林伯通<hi>吕詩附</hi>
踆踆門外馬客至知謂<hi>一本作為</hi>誰昔靣尚未逢那論心相<lb/>
<pb n="KR4d0075_WYG_009-2a"/>
知揖客拜上堂<hi>一本作拜客揖上堂</hi>謝客辱弗遺寒暑相問酬唯<lb/>
諾坐無為靜黙近尤遠多言足瑕玼勉從客所論還顧<lb/>
所學非念此廢無益對書坐長嘻<hi>一本作為此嘆無益廢書坐長嘻</hi>獨<lb/>
思同懐子念遠莫見之豈無寄我書嵗晩若苦遲聞頗<lb/>
困王事豈無閒暇時况有同僚賢相期在書詩人生天<lb/>
地間常恐食所縻去就兩莫謀㑹合寜有期余病不自<lb/>
樂舊學益以隳<hi>一本作日益隳</hi>近者非所同遠者勞夢思江水<lb/>
日夕東道途宛而夷寄書當在勤<hi>一本作寄遠當日勤</hi>無謂徃還<lb/>
<pb n="KR4d0075_WYG_009-2b"/>
稀<lb/>
　　答逢原　　　　　　　　　　　吕惠卿<lb/>
晨在趨長司跪坐與之言偶然脱齟齬相送顔色温歸<lb/>
舍未休鞍簿書隨滿門相仍賔客過欹午僅朝餐平生<lb/>
性懶惰應接非吾真况乃重戕賊良氣能幾存就夜甫<lb/>
得息閲我几上文開巻未及讀睡思巳昏昏自知小人<lb/>
歸昭昭復何云每於清夜夢多見夫子魂側耳聼髙議<lb/>
如飲黄金罇覺来不得徃欲飛無羽翰昨日得子詩我<lb/>
<pb n="KR4d0075_WYG_009-3a"/>
心子先論怪我詩<hi>一本作書</hi>苦遲友道宜所敦豈不旦夕思<lb/>
實苦案牘煩豈無同官賢未免走與奔相見鞅掌間有<lb/>
言無暇陳嗟嗟兹世士無食同所患念我力難任聞子<lb/>
謀更艱乆知為之天安能怨寠貧吾聞君子仕行義而<lb/>
巳焉亦將逹吾義豈遂為利牽東海有滄溟西極有崑<lb/>
崙古来到者誰不過數子尊子巳具車航吾亦為檝輪<lb/>
欲一從子游不知何時然<lb/>
　　寄崔伯易<lb/>
<pb n="KR4d0075_WYG_009-3b"/>
擾擾閭巷士過我何所為屢来徒我煩不来我弗思少<lb/>
年樂知聞喜與客子隨晩歲事恬黙與世益參差騎馬<lb/>
出尋人中路輒自歸歸来亦何樂書史自相期巳與徃<lb/>
者親可無兹世違欲語無所得起視北鴈飛念子遠千<lb/>
里昔别今巳期寄聲雖云多所得竟亦稀近者忽報書<lb/>
期我徃就之不知予苦窮繫此不可離尚廹朝暮憂寜<lb/>
有道路資人生少所同老去財幾時予勢既若此子復<lb/>
不肯来但恐百年間齟齬終其齊詩以<hi>一本作僅</hi>寄子招亦<lb/>
<pb n="KR4d0075_WYG_009-4a"/>
以冩我悲<lb/>
　　寄孫莘老<lb/>
黙黙不自得勞勞非吾任不與君子逢誰復明此心偶<lb/>
客来自南口有千里音知無木索勤頗復山水吟對之<lb/>
為一笑欣如獲千金宣城風物佳古語昔巳忱太平又<lb/>
其有道途邈幽深溪流𣺌彎環山勢屹抱臨况復寂寞<lb/>
人黄綬事陸沉公田秫既收客席酒屢斟悔予昔南浮<lb/>
不徃一就尋波濤忘日月疾病廢古今歸来就覊銜外<lb/>
<pb n="KR4d0075_WYG_009-4b"/>
慮日巳侵適時愧非才對客輒自瘖譬如火炙膚<hi>一本作炙</hi>
<hi>肌</hi>暫忍乆莫禁惟思<hi>一本作致</hi>百畝田為可足釡鬵投身脱<lb/>
世箝歛足蹈古箴寄言所<hi>一本作我</hi>同懐相期在中林<lb/>
　　夏日平居奉寄崔伯易兼簡朱元弼<lb/>
天風變春和晝日差夏永門䦨<hi>一本作庭</hi>閉無事燕雀志益<lb/>
靜紛翻詩書帙棄散懶收整時来就枕卧復可取窺省<lb/>
心恬逐物閒迹濶與世屏鮮鮮南山煖秀色在脩<graphic n="KR3296" url="https://raw.githubusercontent.com/kanripo/KR-Gaiji/master/images/KR3296.png" mimeType="image/png"/>
                    <hi>一本</hi>
<hi>作穎</hi>苟嫌<hi>一本/作逃</hi>安坐慵還可<hi>一本作與</hi>遠遊騁自縁智能薄反<lb/>
<pb n="KR4d0075_WYG_009-5a"/>
得閑暇幸交朋乆相逺疎懶欲誰警<lb/>
憮憮庭下樹隂影日已敷癯癯閉門人簟席自巻舒髙枝就<lb/>
逺冠曲枝掛裳裾<hi>一本作襦</hi>還來從此息卧視詩與書桓桓門外<lb/>
客從徒駕驪駒不知來何聞<hi>一本作為</hi>乃肯顧我閭呼兒往應門<lb/>
謂言出在塗非我敢厭客非客與我疎以予拙語言無<lb/>
以得客娛一不當客意恐與世患俱不如兩相忘何能<lb/>
效紛如<lb/>
　　效古<lb/>
<pb n="KR4d0075_WYG_009-5b"/>
流沙不勝車弱水不載舟謂言行子歸無苦事逺遊寄<lb/>
子素絲裳聞子衣苦單失今不来還歲晩將奈寒<lb/>
　　送朱明之昌叔赴尉山陽<lb/>
朱使拜書天上回志以身試百里障青衫飄若風外荷<lb/>
借馬載出塵土上凖眉嶄如見天秀獨立繫馬萬里望<lb/>
身軀雖小胷腹寛沛如絶海横秋漲乆宜脱絶事髙致<lb/>
豈願卑冗勞俗狀髙堂華髪親老矣四海無家寄几杖<lb/>
世外言髙信獨竒人前腰折嗟已强尉官雖小俸雖薄<lb/>
<pb n="KR4d0075_WYG_009-6a"/>
猶有餘錢買甘養想當家帷奉顔靣綵衣躬<hi>一本作身</hi>率婦<lb/>
子餉詵詵兒女戲滿前累累諸兄坐相向人間此樂不<lb/>
可幸一笑自足百辱當時清固應稀盗賊俗弊寜不煩<lb/>
笞掠好偷閒暇事簡編思予<hi>一本作我</hi>寜無尺字况<lb/>
　　學子<lb/>
𤨏𤨏来學子從我問古風謂<hi>一本作吾</hi>言古之人學不求世<lb/>
功以其明智餘施與天下同能知學為身自不恤窮通<lb/>
童子顧我笑是言得無䝉斯道使可遵曽不聞父翁謂<lb/>
<pb n="KR4d0075_WYG_009-6b"/>
言童子歸益自謀厥躬吾不能爾言亦不必爾從<hi>吾不能爾</hi>
<hi>言一本作吾能為爾言</hi>
　　出門<lb/>
出門將何從中道忽自思彼懐與爾殊亦合念子歸樂<lb/>
有詩與書遊有山與陂誰言竟無從猶有影自隨<lb/>
　　雜詩<hi>一云古人</hi>
古人重非道飢不苟豆羮有為非其心或不脱冕行如<lb/>
何後世人以官業其生鄙哉樂欺人猶以聖自名<lb/>
<pb n="KR4d0075_WYG_009-7a"/>
　　寄滿子權<lb/>
昔心何悠悠今學益漫漫莽如浮江河<hi>一本作滄海</hi>浩不際<lb/>
崖㟁生雖樂文字勤不償几案重編空堆塵折簡乆枯<lb/>
汗徒知陳市肆表列環四畔巳無探討勤胡可賢否按<lb/>
零丁晩觀𤣥泯滅舊習彖得指来歲期失忘去日筭嘗<lb/>
聞勤惰間巳是愚智判䝉羞欲何顔避恥愧無翰不能<lb/>
繩已怠何力禁人叛文章觸世嫌議語限客竄時牽好<lb/>
惡卑俗撓是非亂早衰奪舊剛多病襲新懦心經衣食<lb/>
<pb n="KR4d0075_WYG_009-7b"/>
艱事廢米鹽半何謀脱身去割迹與俗斷耕荒食新收<lb/>
鑿窒復舊貫念生如冬冰至死僅春泮其間能幾時何<lb/>
恃苦自緩翩翩淮南英顯顯士林冠方手未為辱游子<lb/>
昔同閈篇章覿新華論説聼横捍包竒晩自走去實王<lb/>
府玩近書何相撩頗以名見謾不知老者拙棄此乆巳<lb/>
斷<hi>决斷之斷</hi>子方勇自樹解轡縱新駻行期拾春青采綴綰<lb/>
歸腕乖<hi>一本作暌</hi>離思舊歡遷徙就新絆無琴雖自歌有酒<lb/>
欲誰伴閒暇當寄詩持此資賀換<lb/>
<pb n="KR4d0075_WYG_009-8a"/>
　　梅花<lb/>
風吹冬暖變春暖江梅艶艶横新枝經年不逢間何乆<lb/>
忽此相遇如有期初開珊珊尚寂寞仙人綴佩懸瑶<hi>一本</hi>
<hi>作珠</hi>璣後日重来不可辨漫漫月樹留寒輝清香芬敷志<lb/>
何逺可惜不使蝶得知遊人爭至無日夜對之但笑果<lb/>
喜誰不知春工用何術摶造萬物皆可為得非各使出<lb/>
所巧約與鬭競合一時不然裁剪未易給鞭役衆鬼寜<lb/>
不噫終年成功財幾日旋亦墮壊良可悲傳聞昔時大<lb/>
<pb n="KR4d0075_WYG_009-8b"/>
烹享九牛合鼎羊豕隨一取所實薦滋味神啜不吐人<lb/>
食宜安知後世無所用兒嚼不美還棄之古今萬事皆<lb/>
若此為爾<hi>一本作汝</hi>遠樹成嗟咨<lb/>
　　金山<lb/>
長江從天来意欲以地分西山避之逃東山開為門木<lb/>
石<hi>一本作石木</hi>所不捍土沙固隨奔東西兩隨海<hi>一本作兩通海</hi>勢<lb/>
巳無完坤如何中流居獨遏萬里渾坤維頼繫得地靈<lb/>
煩窺捫不然巳飄泊兩分不相存禹力所不除天意固<lb/>
<pb n="KR4d0075_WYG_009-9a"/>
可論全欲沉<hi>一本作决</hi>九淵下視萬古根畏强激常情中立<lb/>
愛此墩詩成欲誰和感慨心徒煩<lb/>
　　客次寄王正叔<lb/>
夜長夢反覆百瞑百到家歲計晩未<hi>一本作難</hi>成客愁與日<lb/>
加<hi>一本云客悲同日増</hi>長途千萬門何地容我過<hi>一本作車</hi>而子壯亦<lb/>
貧與余同一歌<lb/>
　　南山雪<lb/>
世於利禄不擇義苟可走奪足恐蹉家儲千金吝銖兩<lb/>
<pb n="KR4d0075_WYG_009-9b"/>
不敢盡費烏<hi>一本作焉</hi>用多百年到<hi>一本作至</hi>死財幾日恃若固<lb/>
有理則那莊生嘗以富為病愛其放逹與俗過南山衣<lb/>
雪變羣<hi>一本作為</hi>玊舉以賣世<hi>一本作俗</hi>售幾何山翁固亦富自<lb/>
喜稚子無誚<hi>一本作謂</hi>貧猶歌<lb/>
　　短謡<lb/>
忩中燈冷暈重緑忩前西風葉相逐曉霜披瓦月上軒<lb/>
枕夢不成鴈聲續拂衣起歩行繞壁萬慮無成淚沾臆<lb/>
鉄房老劒澁不青閃繫<hi>一本作擊</hi>八柱不可索白晝出門歸<lb/>
<pb n="KR4d0075_WYG_009-10a"/>
路迷冬日易夜還空歸人將豪傑視如草天困英雄未<lb/>
與時長鯨滯斬海波揺塞甲不巻邊塵囂吾徒顦顇乃<lb/>
<hi>一本作我</hi>如此安得長喙呼重霄<lb/>
　　暑旱苦熱<lb/>
清風無力屠得熱落日著翅飛上山人固已懼江海竭<lb/>
天豈不惜河漢乾崑崙之高有積雪蓬莱之逺常遺寒<lb/>
不能手提天下徃何忍身志遊其間<lb/>
　　贈杜漸子長<lb/>
<pb n="KR4d0075_WYG_009-10b"/>
吾鄙少與合杜子愛所多直木有正性深源無亂波齒<lb/>
少蔚未冠心古先巳皤卓哉金石姿勉矣勤鍜磨<lb/>
　　交難贈杜漸<lb/>
兩䑕共謀渴相飲期入水<hi>一本作及水</hi>一䑕下縋缶一䑕上<lb/>
<graphic n="KR0742" url="https://raw.githubusercontent.com/kanripo/KR-Gaiji/master/images/KR0742.png" mimeType="image/png"/>尾前䑕以之跌<hi>一本作失</hi>後䑕以之死䑕死何足噫夫人<lb/>
纔可悲平地把手笑乘崕撥足擠賊防易為力壯楗完<lb/>
墻籬交防難為人笑靣惡肝脾前日信其是今日悟其<lb/>
非安得先知明有如灼火龜然則奈之何期子同吁巇<lb/>
<pb n="KR4d0075_WYG_009-11a"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4d0075_WYG_009-11b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　廣陵集巻九<lb/>
</p>
<p>
</p>
  </div>
<div>
                <head>廣陵集巻十</head>
    <p>
<pb n="KR4d0075_WYG_010-1a"/>
欽定四庫全書<lb/>
　廣陵集巻十　　　　　　　宋　王令　撰<lb/>
　　答友人<lb/>
幽蘭生深林不佩亦自臭天馬苟伏皁駑足日加驟蘭<lb/>
生喻人學不為仕乃究馬伏侔自怠一失遂永後以今<lb/>
曷為言念子不可逗前我初識子愛其肌骨秀又觀所<lb/>
為詩徃徃擅髙右迨熟相與言低俯如有就我樂成美<lb/>
者遽以古<hi>一本作鄙</hi>詩叩上言髙雄張中雜富貴鬬且將起<lb/>
<pb n="KR4d0075_WYG_010-1b"/>
其貪固<hi>一本作因</hi>欲激其懋尚謂非重邀猶恐信不厚揮汗<lb/>
謝為書戴雨去自奏予始喜此讀若獲弦逐彀如何答<lb/>
我詩遽此與前謬我始得則謝實若答雉<hi>一本作雄</hi>嗅大凡<lb/>
欲有為當决如蝠狖苟進又安<hi>一本作欲</hi>退何自䑕穴首吾<lb/>
見人自荒未有<hi>一本作見</hi>耕不收設或堅决為加以勤自副<lb/>
石將為溜穿曲亦因累揉大可入聖域中能踐賢囿借<lb/>
使不及然<hi>一本作此</hi>猶足聞見富中吾不可止在我固無疚<lb/>
已迷不自復懼子遂著陋<hi>著一本作䝉</hi>聼之無予違斯言將<lb/>
<pb n="KR4d0075_WYG_010-2a"/>
不又<lb/>
　　道士王元之以詩為贈多見哀勉因以古詩為答<lb/>
利劍不刺䑕大釣不聯鮞天昏白日沉劍决浮雲披地<lb/>
蕩海水揺釣引九鯨縻固其用不常安得易用為當其<lb/>
未效間是亦鉛與鈹吾非小丈夫胸中少翹竒少年嗜<lb/>
勇黠跨壓百雄低兩眼皆豚羊一腹千熊羆使氣睨羣<lb/>
輩問今當我誰四海有守兵謂予皆恥之左手將醢戎<lb/>
右手期鋤夷書足記姓名劍亦棄不治<hi>平聲一本作持</hi>不願當<lb/>
<pb n="KR4d0075_WYG_010-2b"/>
世是不羞羣曹嗤曰富貴在我又何有年時塊視勒山<lb/>
功芥拾封侯龜一日忽自悟吾豈䖍强兒舊聞有六經<lb/>
條<hi>一本作修</hi>理兩可師無不至聖人有學中自隳勿遂謂不<lb/>
及吾由<hi>一本作猶</hi>未嘗追好勇不好道吾將自誅非浩乎如<lb/>
有失茫乎其若思望乎如未獲專乎如有期夜或不記<lb/>
寢晝或忘其飢不以懦自卻不以庸自卑樹而不可㧞<lb/>
山而不可移拒之不使雜磨之不容疵孰為古之聖孰<lb/>
為今之推孰逺不可到孰髙不可訾置易攻其難力險<lb/>
<pb n="KR4d0075_WYG_010-3a"/>
肆自夷上自太古先岐軒而望羲下至三代来堯舜禹<lb/>
湯姬周公汲汲勞仲尼皇皇疲軻况比踵游雄愈磨肩<lb/>
馳或示我使嚮或導我使隨或鑿我未開或完我已虧<lb/>
或退而我引或墜而我提或輔而我夹或顛而我支或<lb/>
砭我贅疣或膏我瘡痍浴我抆我垢醖我釀我離計昔<lb/>
以較今悞是而恨迷固知於聖賢實辱再造私道逺致<lb/>
力多功大收效遲今而所存者<hi>一本作有</hi>財一毛於皮苟曰<lb/>
成不成我有罪未知如夫用不用敢繫天為辭若寒餒<lb/>
<pb n="KR4d0075_WYG_010-3b"/>
貧賤此於我何居若誇毁譽訾此其如予奚王君異學<lb/>
者見我加嗟咨叙其念惜心<hi>一本作情</hi>投以弔勉詩語愛則<lb/>
然爾燭理似或遺輙自訟由来强答非所宜<lb/>
　　客杭思李常伯滿粹翁及衡夫子權因寄此<lb/>
始予既迂疎城郭非所樂聞呉富山水思徃頗計較脱<lb/>
身東南来見實與聞效呉之山稜稜呉水清不撓豈無<lb/>
適之徑以可泳以棹而獨何為然反門自閑<hi>一本作閉</hi>罩念<lb/>
我西北州數子呉莫<hi>一本作甚</hi>較正心醇無醨粹行瑩不皰<lb/>
<pb n="KR4d0075_WYG_010-4a"/>
逓言張聖賢賡口唱弟孝大非友宜當實可師而傚我<lb/>
愚不敢望時以管覘<hi>一本作窺</hi>豹進如暗赴明退必醜厭貌<lb/>
自恥以别白疾匝天地趠坐思朝成痴夢遇夜不覺山<lb/>
水雖素喜實不如誨教嗚呼何時歸作詩以自閙<lb/>
　　夜坐<lb/>
破忩多穿風冷燭無定焰滴瀝隨衣淚反覆到心念趨<lb/>
生迷夷塗失城陷深塹病拙未為療膏肓不容砭無家<lb/>
可容歸有竈亦斷掭鳬短鶴脛長飲啄兩自贍天有不<lb/>
<pb n="KR4d0075_WYG_010-4b"/>
可問何獨於我欠吾觀序卦辭否乃適泰漸而余何為<lb/>
者獨此不見騐譬如白為緇一造遂永染乆生人所羨<lb/>
我獨處之厭安得盖棺去手足同一斂<lb/>
　　寄姊夫焦韞叔兼簡三姊<lb/>
風舟挽晴江載客日夜行身逺心在家腹腸何由平未<lb/>
知所到期先計還歸程時尋别時語涕淚下縱横仰觀<lb/>
風中雲下視水上萍共在天地間可無同飄零瀉此罇<lb/>
中酒美魚其飲羮雖飽不厭飢强醉終自醒笑言雖在<lb/>
<pb n="KR4d0075_WYG_010-5a"/>
逺音問猶有<hi>一本作有可</hi>形願因東南風時寄西北聲<lb/>
　　采選示王聖美葛子明<lb/>
酒盞<hi>一本作清罇</hi>厭連行衆客喧巳醉忽得<hi>一本作指</hi>簿上籍共<lb/>
出名外仕孤昂忽雄軒泯黙亦馴致追爭相後先得失<lb/>
自愚智隨時有能稱逐釁得呵訾有非人力為竟亦<hi>一本</hi>
<hi>適與</hi>天幸值或果以禍覆亦有終自遂卒無及物效徒自<lb/>
髙人氣回罇變新局忽若巳異世嗟人乆巳迷髙爵樂<lb/>
自嗜誰為衎衎飽竟是<hi>一本作逐</hi>孜孜利矜驕决<hi>一本作快</hi>雄奢<lb/>
<pb n="KR4d0075_WYG_010-5b"/>
摧折嘆淹滯昏昏忘所大擾擾爭其細安知茫昧間身<lb/>
非天所戲是非未暇辨歡戚先巳至退之昔裁詩頗以<lb/>
豪横恃暮年志氣得金玊多自慰買居紀堂<hi>一本作廂</hi>榮顧<lb/>
影樂簪佩喜將閭巷好持與妻子議彼哉何足道進退<lb/>
於焉繫安知九列榮顧是徳所累寜論聖人為適莫固<lb/>
以義有時曲肱樂不以易富貴吾曹頗勉修兹道乆自<lb/>
詣何必問浮雲斯理固可視<lb/>
　　古興<lb/>
<pb n="KR4d0075_WYG_010-6a"/>
颭颭樹頭葉翻翻水中浮暮潮通長河載入江海流顛<lb/>
倒濕就溺紛淪来不休行人坐成嘆風惡乆藏舟<lb/>
　　中秋望月<lb/>
月形何完完秋靜氣彌放玉輪困瑕纇投擲去天仗前<lb/>
無衡軛施憑誰挽能上回旋天地周馳騁固<hi>一本作信</hi>巳壯<lb/>
古今磨不磷剛耿固可諒予欲假之游自投上窮亢東<lb/>
折扶桑枝<hi>一本作株</hi>西塞昧谷曠天機與廻斡日馭縱休暢<lb/>
苟留揚輝中無復顛<hi>一本作傾</hi>側悵是謀敢吾專行矣天<hi>一本</hi>
<pb n="KR4d0075_WYG_010-6b"/>
<hi>作期</hi>帝訪傳聞天路艱蹉蹶<hi>一本作跌</hi>就淪䘮帝居深九閽有<lb/>
謁未易傍鬼神喜陰暗陳列忌忠亮進知自致艱退使<lb/>
斯謀妄回頭暮堂上<hi>一本作中</hi>螢爝光相望<lb/>
　　病起聞説貪山頗有泉石遂不能遊<lb/>
一病百志墮起逢秋物䦨力弱未勝行厭聞客言山言<lb/>
山多在逺雖近尚莫攀拏深吾無舟逐陸誰借鞍不如<lb/>
無所聞收心就恬安南軒頗扶疎古木髙四觀不知秋<lb/>
葉疎但怪朝影斑羸軀便偃側籍有藁與莞仰攀孤雲<lb/>
<pb n="KR4d0075_WYG_010-7a"/>
高卧見飛鳥還苟此且自適何能謀所艱<hi>一本作奚能謀所艱</hi>
　　衆鳥<lb/>
鵶鵶枝上鳴欲下飛復屢忽投羣輩先以我棄肉去羣<lb/>
鳥起爭攫既失反親慕餓鴟盤且<hi>一本作礴</hi>下欲奪進復懼<lb/>
羣鵲<hi>一本作鶴来</hi>何軒軒聚噪如罵怒鳩鴿恨不逮回旋自<lb/>
號呼庭雀審細微知非已能預跳梁暮堂下不舍稗粒<lb/>
顧<lb/>
　　贈周伯玉下第<lb/>
<pb n="KR4d0075_WYG_010-7b"/>
京塵漠無聊客書聞報罷㧞身衆人後載水千里下微<lb/>
裝困無餘歸馬劇連跨邈無失時嘆抗舉與俗謝但言<lb/>
廢文學從今益休暇<hi>一本作閒暇</hi>詩書得窮搜<hi>一作搜尋</hi>朋友可<lb/>
邀迓如解萬里駿脱去銜<hi>一本作衡</hi>軛駕雖時念親貧歎息<lb/>
忽自咤已如嬰兒啼心在聲不嗄悲樂于<hi>一本作與</hi>俗異使<lb/>
我喜失詫吾聞百年生暫就天地舍中間有逢遇窮逹<lb/>
何足訝譬之適時運寒暑變冬夏炎凉忽焉殊裘葛代<lb/>
相藉於身亦何預時與外物借嘗聞莊生言中不怛外<lb/>
<pb n="KR4d0075_WYG_010-8a"/>
化逢鷄就知時遇彈因求炙况持身售人五羖豈真價<lb/>
士材嫌易知女好固擇<hi>一本作女好惜輕</hi>嫁勉之時我過酒賤<lb/>
衣可貰<lb/>
　　送僧自總<lb/>
吾病不喜語客来但寒暄頰舌且不能况事文字間彼<lb/>
總乃吾舊不見今三年一日踏我門告我將南遷問之<lb/>
行所止其去何由縁言方學從師惜以日月閒將求佛<lb/>
所宗就乞世未傳浮舟江海波蹀屣山岳顛行方極所<lb/>
<pb n="KR4d0075_WYG_010-8b"/>
到未可<hi>一本作異</hi>歲月還謂余昔同遊當得<hi>一本作得相</hi>送以言<lb/>
噫佛與吾學兩分不相全今余與子遇無異東西轅共<lb/>
憇中道間邂逅相留連我駕志在逺子驅良亦遄吾終<lb/>
不爾從爾終不回旋兩各劇所勤相逺日益懸又出所<lb/>
為文要我加量銓熒熒掇其英曄曄粲滿編惜哉不經<lb/>
師如珠莫鑽穿雖有可寳資終以無用捐吾觀古人書<lb/>
盖亦不但然道徳藹於中口實助使宣豈有㧞其根而<lb/>
望華可搴不知源所来何用其流沿人材苟不長得一<lb/>
<pb n="KR4d0075_WYG_010-9a"/>
且可專六經衆子文其治自足觀身當聖人時来學浩<lb/>
萬千獨顔纔庻幾他固未可肩人有老於行不聞可逃<lb/>
天子何不從此去就異説攣弗思自解縱又欲引世纒<lb/>
常觀已論徒恥出妻子前彼髠以為羞爾以為忻懽生<lb/>
棄父母養<hi>舊本作生而棄父母</hi>士得執以鞭彼為則遇刑爾還自<lb/>
稱賢羞惡所不存爾説尚何先予欲收子身解去子所<lb/>
牽浴以清冷波佩以蘭與荃相從中道驅障塞異道<hi>一本</hi>
<hi>作道所</hi>偏愛之幸其聼不聼誠可憐<lb/>
<pb n="KR4d0075_WYG_010-9b"/>
　　雜詩<lb/>
關雎后之淑棫樸君之明兎罝尚好徳况乃公與卿所<lb/>
以彼行葦敦然遂其生誰能絃此歌為我發古聲<lb/>
召公方伯尊材亦聖人亞農時憚煩民聼訟小棠下嗟<lb/>
今千里長巳恥問耕稼彈琴髙堂上欲以無為化<lb/>
　<lb/>
　<lb/>
　廣陵集巻十<lb/>
</p>
<p>
</p>
  </div>
<div>
                <head>廣陵集巻十一</head>
    <p>
<pb n="KR4d0075_WYG_011-1a"/>
欽定四庫全書<lb/>
　廣陵集巻十一　　　　　　宋　王令　撰<lb/>
　　答友<lb/>
客嘗疑西伯何至羑里辱瞽鰥雖父子尚脱井廩酷昏<lb/>
主雖聖臣飛禍安可卜致命遂其志雖窮不為戮<lb/>
　　送崔伯易歸髙郵<lb/>
山頭喬木長山髙山下泉深沒榜篙春牛畢耕巳閒暇<lb/>
春馬還有人逰遨田中青旗署沽酒道上雙孫抉白毛<lb/>
<pb n="KR4d0075_WYG_011-1b"/>
子有歸資好来比我方飄泊可嗟勞<lb/>
　　觀魚<lb/>
江渚日夜歸江痕下汀磯漁者不自勞推舟就寒漪得<lb/>
魚樂㡬多忽忘身在泥未聞任民風豈信絲緍非<lb/>
　　山中<lb/>
山頭樹青青山水日泠泠攀樹掛冠<hi>一本作衣</hi>裳飲水清肺<lb/>
腸自然古心髙忽與世態忘有道不足名無責身始康<lb/>
　　快哉行呈諸友兼簡仲美<lb/>
<pb n="KR4d0075_WYG_011-2a"/>
脱巾草坐踏地歌花影落酒生紅波㧞劒横膝仰面笑<lb/>
醒眼不識天為何平時塵土埋英雄却學弄筆為雕蟲<lb/>
太阿補履不足用老驥捕䑕終無功安得雄心大胆子<lb/>
與之把臂論心事不使生前眼見仇何用死時尸磔市<lb/>
人生病老多壮時百嵗祗如梭過機安能跼促努筋力<lb/>
眼穿仰望丹桂枝<lb/>
　　壬辰三月二十一日讀李翰林墓銘云少以任俠<lb/>
　　　為事因激素志示杜子長并序<lb/>
<pb n="KR4d0075_WYG_011-2b"/>
皇祐壬辰嵗天子詔天下興賢者予以故不預因竊自<lb/>
念生太平世讀書學古自少壮期切切以自奮進裨補<lb/>
當世之萬一不幸窮蹇顚倒不得比常流作古詩二十<lb/>
韻示山東杜子長秀才喜我者也亦可預進士舉因以<lb/>
勉之云<lb/>
嗟吾為顓䝉木朴無所思成童始就學數嵗通書詩十<lb/>
五尚意氣自待固不卑嘗為冨貴易有如塗上泥苟意<lb/>
欲自進足至則履之二十忽自笑學乃謀寒飢倘冨貴<lb/>
<pb n="KR4d0075_WYG_011-3a"/>
是致其亦壟斷為雖曰為學難我易易則冝墻籬號障<lb/>
塞猶可鑽隙窺豈此聖人道苦勉不及期反覆私自念<lb/>
已急猶懼遲思而或有得行之固不疑跛以見聖賢不<lb/>
及猶可随道逺志所畢疾驅亦忘疲逮兹五十年財若<lb/>
穿銅鎚柄執似可役持用寧無施何意甚困躓不及庸<lb/>
常兒多病骨出露薄食筋力羸䑕飽晝睡穴鷄飛暮乗<lb/>
塒世旣鷄䑕儔冝吾安窮竒<lb/>
　　慎交<lb/>
<pb n="KR4d0075_WYG_011-3b"/>
昏鏡無好面惡土無善禾鏡不但自昏損人顔色多地<lb/>
惡根不長禾死其奈何必欲識巳真抆鏡除埃塵必欲<lb/>
得善禾易地勤耕耘安得浪與兒誦口而思身<lb/>
　　西園月夜醉作短歌二闋<lb/>
我有壹欝氣從来未經吐欲作大嘆吁向天穿天作孔<lb/>
恐天怒琥珀春撥醅泛艶紅出盃無客尚有月把對心<lb/>
尚<hi>一本作暫</hi>開踏地長歌仰天笑突兀坐見朱顔頽從他日<lb/>
月趂人老一醉萬事皆悠哉丈夫身在不憂困未必天<lb/>
<pb n="KR4d0075_WYG_011-4a"/>
心竟不囬<lb/>
　　又<lb/>
醉眼不識天疑是髙帳幙忿月喝不住起欲取繩縛誰<lb/>
令吾不飲飲劇始知樂若令東海觧醉人吾亦去取北<lb/>
斗酌<lb/>
　　春夣<lb/>
春風兒女喜不合丈夫愛日午困魔来四體倦欲觧春<lb/>
禽只随花中飛幸此無聲聒我睡一夣夣周公笑與伊<lb/>
<pb n="KR4d0075_WYG_011-4b"/>
尹語問今天下賢者誰何為見棄不見取紙傳周官十<lb/>
巻書安用久留不燒去二夣夣孔父㦸手怒目瞋天下<lb/>
皆曰自孔氏獵取利禄安榮身髙官志遂不思道牽以<lb/>
嗜利露已真如何貧賤用我者皆是冨貴用我無一人<lb/>
三夣夣我身化為鳴鳯雛飛飛兩足髙迅迅六翮舒直<lb/>
上髙髙天天門閉鎻阻我囘我留不肯去以翼摶天天<lb/>
門開天公遣玉女問我何事来再拜謝天公賤臣無所<lb/>
知幸至天公前敢問無<hi>一本作何</hi>所尸臣聞伊尹于湯旦于<lb/>
<pb n="KR4d0075_WYG_011-5a"/>
周安致天下如山丘愚孫騃子相承繼卜世以過天位<lb/>
留自從中代来世世亦有相如何反覆無定時猶以亂<lb/>
割醫瘡痍天公何忍是不救恰如旁坐觀奕棋又聞人<lb/>
間人一一天與命孔飢孟退荀楊賤天公豈不知其賢<lb/>
與聖顔子號庶幾早死不久生子夏旣䘮子左丘亦失<lb/>
眀伯牛疾牖間原憲貧病成晁錯死非命賈誼夭不卿<lb/>
賜死蕭望之罪免劉更生羊祜許國斸墓破反得墜折<lb/>
無完肱又如草木及禽獸苟推以理亦莫知春氣不加<lb/>
<pb n="KR4d0075_WYG_011-5b"/>
松柏好秋風先敗蘭蕙枝蝮虺中人皆巳死鴟梟食母<lb/>
然後飛願天明告臣以祛臣心疑天公未及言起遂東<lb/>
風吹覺来何所喻壹欝雙泪垂<lb/>
　　寄王正叔<lb/>
形骸飫饜城市勞思得逺志與俗逃借来馬病行欲倒<lb/>
著鞭廹急翻奔跳連綿半日走十堠急雨随濕衣與袍<lb/>
到家覔火烘衣濕亟書名紙揮墨毫由来道同志易合<lb/>
頋人謂我此<hi>一本作子</hi>可交形穢向逄珠在側聯坐愧用狗<lb/>
<pb n="KR4d0075_WYG_011-6a"/>
續貂喜愛常令對面月招延不許他有庖𤣥談直抵世<lb/>
不到大論許致君為尭喧呼脱落<hi>一本作路</hi>笑絶倒中樂不<lb/>
肯旁誚嘲久孤得聚<hi>一本作助</hi>氣遂振張目視人皆麽么促<lb/>
席捉手坐接膝不肯放去逾分宵平明懶睡未及起稠<lb/>
叠僕足煩見招披嚢示我丈數紙晚霞爛漫<hi>一本作滿</hi>新晴<lb/>
霄魂迷心醉不敢議畏伏縮若䑕見猫同騎疲<hi>一本作瘦</hi>馬<lb/>
逺眺望獨止不進湏連鑣江東山水雅豐冨熟視若在<lb/>
圖畫抄嶙峋髙疑地作限浪<hi>一本作浩</hi>𣺌逺若天不包是時<lb/>
<pb n="KR4d0075_WYG_011-6b"/>
髙秋鱸可鱠愛欲棄綬同魚舠直道有知私自賀生平<lb/>
欝結數日消笑顔快意面改色食飲愜足腸生膋今之<lb/>
腐儒不可洽欲近俗氣先腥臊尋常語我我不聼視如<lb/>
秋月鳴蜩蟧數日忽得正叔語温玉摐<hi>一本作縱</hi>擊金相敲<lb/>
胸懐坦儻氣熖大天馬斷轡鯨横濤惜乎偶㑹復促别<lb/>
歸鞭行袖交相飄還家日益無聊頼口久不語如著膠<lb/>
畏人常先走木猭得食毎後殘桃螬飄風西来嵗月晚<lb/>
寒壓天面低不凹一夕濃霜死<hi>一本作洗</hi>羣翠病若火逼毛<lb/>
<pb n="KR4d0075_WYG_011-7a"/>
髮焦鳴鴻南飛<hi>一本作歸</hi>地得暖鴉<hi>一本作雛</hi>烏暮去林有巢使<lb/>
人對之亦自感平時乃此窮途號百憂叢侵方寸亂頂<lb/>
髪不癢手自搔時時強酒期自醉不忍把筆<hi>一本作把筆不忍</hi>
私成騷近嫌文字不足學欲出簡札臨淵抛惟思邊堠<lb/>
願得到耳静意若聞金刀安得鐵馬十數萬少負弩矢<lb/>
加矛腰力在快戰不願守直令疻鬬而血鏖東西南北<lb/>
四問罪使人不敢誣天驕增尸為城骨築壘滴血釁地<lb/>
塵不囂歸来再拜賀太平亟出敵首都城梟如何壮志<lb/>
<pb n="KR4d0075_WYG_011-7b"/>
不可遂窮愁壓挫朱顔彫因君知我故道此以代面語<lb/>
相喧呶<lb/>
　　贈劉成文<lb/>
予生謝早先晚世相逅邂禮俗不可徴百孔千瘡壊平<lb/>
時以是念食美不知噆<hi>一本作嘬</hi>誰為醫國者已亟不圖瘥<lb/>
引脰望古人去我逺以太斕斑紙上語十才一二在思<lb/>
人樂其言把讀不知懈愛其善調理未訖已期再探窺<lb/>
古人心憤懣世俗敗常思得英竒肝肺相誘勱以是求<lb/>
<pb n="KR4d0075_WYG_011-8a"/>
世人未免許以漑不特學憂孤直恐性失介嗚呼聖賢<lb/>
人旣以舍我邁如何有常者亦不可得拜雖然衆嘲揚<lb/>
未忍徑伍噲劉生江東儒心臆寛不隘遇我數日語收<lb/>
若俯拾芥久從固所望驟得尤所快立海觀鯨鯤乘霄<lb/>
飲沆瀣和風吹滯酲利爪搔痒疥我質遂媿陋香禾映<lb/>
粃粺和言遂愧踈長江掩涔派辱索冝有獻百擇無一<lb/>
愛作詩期笑咍幸無怒目睚<lb/>
　　唐介并序<lb/>
<pb n="KR4d0075_WYG_011-8b"/>
唐介以言事得罪人多詩之僕亦欲詩之又嘗思曰為<lb/>
諫官以諫得罪冝矣而人詩之是亦當世以諫得罪者<lb/>
少也然則介又可詩也已<lb/>
以諫得罪者為誰<hi>一本作聞者誰</hi>四海多作唐介詩俗兒口狹<lb/>
文字碎欲状介事語反卑嗟嗟我亦介之徒<hi>一本作介之比</hi>此<lb/>
恨不助<hi>一本作恨不助介</hi>掀目眉三更燈死百慮息四睫不交<lb/>
雙目眵推枕起坐状介節以手捫臆為介思信乎介亦<lb/>
壮男子直能金鐵其肝脾雷霆之怒萬鈞重人主之威<lb/>
<pb n="KR4d0075_WYG_011-9a"/>
猶過之一語所犯百死在要領可斷族可夷堂堂介也<lb/>
人之難不畏所畏将所持捧書入奏伏文陛身視赴死<lb/>
如食飴面折庭諍語論險直舌鐵硬堅不移天子怒叱<lb/>
大臣語衆笏交<hi>一本作共</hi>抵侔戈揮如何面笑目不瞬氣不<lb/>
略讋顔怡怡即日議下得逺斥中使臨遣監妻兒奈何<lb/>
左右口吻毒只有死請無還辭然今天子甚明聖雖暫<lb/>
盛怒終復歸嗚呼能對治亂鑑介也能抆其瑕疵語曰<lb/>
五諫吾從諷仲尼逮<hi>一本作遣殆</hi>有激而為後世巽懦禄位<lb/>
<pb n="KR4d0075_WYG_011-9b"/>
徒縁此粉飾尸素非必也事有不得已冝乎訖死争不<lb/>
囬偉哉介也已不朽日月為字天為碑寄語𤨏𤨏媒孽<lb/>
子介縱蹈死吾何悲<lb/>
　　還東野詩<lb/>
吾於古人少所同惟識韓家十八翁其辭浩大無崖岸<lb/>
有似碧海吞浸秋晴空此老頗自負把人常常㸔于時<lb/>
未嘗有誇詫只説東野口不乾我生最遲暮不識東野<lb/>
身能得韓老低頭拜料得亦是無量文章人前日杜子<lb/>
<pb n="KR4d0075_WYG_011-10a"/>
長借我孟子詩三日三夜讀不倦坐得脊折臀生胑旁<lb/>
人笑我苦若是何為竟此故字紙童子請我願去燒此<lb/>
詩苦澁讀不喜吾聞旁人咲嘆之殊不巳又畏童子言<lb/>
藏之不敢示奈何天下俱若然吾與東野安得不冺焉<lb/>
　　偶作<lb/>
女醜忌明鏡不知自羞人士醜忌公言不知自羞身羞<lb/>
人不出前醜聲日可湮修身無不至令問<hi>一本作令聞</hi>日益<lb/>
振鏡與言何尤見忌不見親<lb/>
<pb n="KR4d0075_WYG_011-10b"/>
　　烏鴟<lb/>
雄烏無空衝雌烏無定飛一巢不易成兩口千柴枝巳<lb/>
髙懼風顚已下憂人窺欲集更自翔旣安復重移烏巢<lb/>
又生烏復哺猶可期鴟梟亦有巢母死子後飛嗚呼造<lb/>
物者於此竟誰尸<lb/>
　　寄王正叔<lb/>
微生不過人氣力兩𦕈麽力學失自謀徑古與今左病<lb/>
世相陷賊樹性期剛果豈不中是時然亦未嘗過奈何<lb/>
<pb n="KR4d0075_WYG_011-11a"/>
衆好殊未語咻已夥倀倀獨何之云云鋭亦<hi>一本作易</hi>挫忠<lb/>
言不售耳直面屢得唾怒目瞋以環謗口焰而<hi>一本作如</hi>火<lb/>
出門先自羞<hi>一本作慚</hi>有衣恍疑裸過市不成歩傴僂侔鼈<lb/>
跛周旋不出扉迷若蟻循磨人惡固為甚自厭近亦頗<lb/>
媚世定有術欲學從誰可必也泥自售<hi>一本作信</hi>恐由此始<lb/>
禍賢子逺相問幸有以敎我得報速是冝翹企不容坐<lb/>
　　不願漁<lb/>
終焉<hi>一本作身</hi>可伯為不願為漁子當時渭陽人自是<hi>一本作示</hi>
<pb n="KR4d0075_WYG_011-11b"/>
直釣耳今非結網身<hi>一本作心</hi>豈有得魚喜試身風波間特<lb/>
用豢妻子古今同為漁意義不相似採薇南山阿歸耕<lb/>
南山下食苦心無虞守約自閒暇出處皆有<hi>一本作由</hi>義在<lb/>
理無用訝今人舉一隅何足語學稼<lb/>
　　雜詩效孫莘老<hi>孫詩附</hi>
魚蝦無所能動輒困人得蛟鯨能則乖覆舟取人食龜<lb/>
龞能謂殊刳剥同一劇龍不入網羅亦不為人識犬羊<lb/>
飬扵人壮則人食之猛虎嗜人肉<hi>一本作能食人</hi>終<hi>一本作亦</hi>昧獵<lb/>
<pb n="KR4d0075_WYG_011-12a"/>
者機豺狼與狗同為害豈必威封<hi>一本作豊</hi>狐能為人還作<lb/>
行子妻<lb/>
　　雜詩呈逄源　　　　　　　　　孫　覺<lb/>
鴻雁最知時未逃羅與網不能忘稲粱千里安得徃鳴<lb/>
蜩腹空虛見喙因其響丹鳯穴九霄虞人常夣想<lb/>
　<lb/>
　<lb/>
　<lb/>
<pb n="KR4d0075_WYG_011-12b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　廣陵集巻十一<lb/>
</p>
<p>
</p>
  </div>
<div>
                <head>廣陵集巻十二</head>
    <p>
<pb n="KR4d0075_WYG_012-1a"/>
欽定四庫全書<lb/>
　廣陵集巻十二　　　　　　宋　王令　撰<lb/>
　　呼雞<lb/>
雞呼雞来前犬嗾犬至止夫豈必可召役以食乃爾今<lb/>
吾曷為悲人而雞犬為自計無自存西山謝夷齊<lb/>
　　江上其一<lb/>
風吹平江起長瀾野客坐嘯酒在顔興来就上南山觀<lb/>
固應散髮㳺更好何用美質加弊冠<lb/>
<pb n="KR4d0075_WYG_012-1b"/>
　　其二<lb/>
夣載十舟勝一鈎曵緡萬里懸十牛飽食身至東海投<lb/>
還踞秦山待魚食所得果可餔九州<lb/>
　　其三<lb/>
山頭斫竹下作竿繫鈎沉水坐㟁觀餌魚水濁魚不干<lb/>
棲遲終日或有得歸去猶可<hi>一本作取</hi>妻子歡<lb/>
　　其四<lb/>
江頭風平可照水衣冠面目略相似與我同咲固相喜<lb/>
<pb n="KR4d0075_WYG_012-2a"/>
何用妄携客子来不可與語祗相視<lb/>
　　飲客<hi>一本作青山</hi>
青山何巗巗江流自渾渾欲由白石道先自長松門其<lb/>
間有萬景軒豁忘乾坤適可得以心不可為客論安得<lb/>
山水交共無世俗言携琴冩古聲酌泉求清源適時固<lb/>
雖<hi>一本作巳</hi>踈謀道豈不敦誰能歌此詩侑我飲客<hi>一本作此</hi>樽<lb/>
　　江城<lb/>
江城酒熟賤賣<hi>一本作買</hi>醉江人提魚不到市半道得錢相<lb/>
<pb n="KR4d0075_WYG_012-2b"/>
<hi>一本作歸</hi>和歌翁倒子扶相枕睡江南山髙不見天江北水<lb/>
逺無復地馬驚堕崖舟<hi>一本作船</hi>覆波可惜行人<hi>一本作子</hi>死聲<lb/>
利<lb/>
　　效退之青青水中蒲<lb/>
雙雙水中鳬足短翼有餘飛髙旣能逺行陸安事俱<lb/>
　　又<lb/>
雙雙水中鳬来疾去閑暇江湖風晚波泛泛自髙下<lb/>
　　又<lb/>
<pb n="KR4d0075_WYG_012-3a"/>
雙雙水中鳬已徃又囬頋弋者窺未知舟来避還去<lb/>
　　又<lb/>
雙雙水中鳬常在水中居還有籠中䳱騰軒仰不如<lb/>
　　又<lb/>
雙雙水中鳬食飽不出水靈鳯来何時鴻鵠志萬里<lb/>
　　霜風<hi>一本作冬夜</hi>
霜風裂寒窓餘响到我牀聞䑕有嚙聲不省何物傷兒<lb/>
呼湏我起頋無燈燭光伏枕置所念志夣通扶桑<lb/>
<pb n="KR4d0075_WYG_012-3b"/>
　　孟子<lb/>
孟子不肯比伊尹仲尼方可<hi>一本作且</hi>期文王聖賢自得<hi>一本</hi>
<hi>作待</hi>固厚重庸俗始以已較量微生喜以佞面<hi>一本作為</hi>詆臧<lb/>
氏惡非禮所當惜哉二子不自重<hi>一本作思</hi>以人可否何不<lb/>
詳<lb/>
　　過揚子江<lb/>
長江来何從逺自西極詹中破蜀山流始與巴水兼川<lb/>
原日混合激射勢益嚴奔渾萬里流不自頃刻淹駭如<lb/>
<pb n="KR4d0075_WYG_012-4a"/>
㵼天来急若赴海添潮汐日徃復旦暮難安恬攻冲氣<lb/>
何雄吞囓勢未厭因思禹功成自匪尭謀僉久巳口効<lb/>
噞豈復頭今黔余来方冬時怒風何沾沾掀轟駕髙浪<lb/>
山阜相聯粘有如合萬鼎就沸烹羣憸天陽盛焚爍鬼<lb/>
力争炰燖聲勢欲状説有口嗟如箝湏臾稍收斂晴風<lb/>
蕩氛<graphic n="KR0034" url="https://raw.githubusercontent.com/kanripo/KR-Gaiji/master/images/KR0034.png" mimeType="image/png"/>涵澄動自息拂拭痕無纎宛然帝女鏡仰照青<lb/>
天奩遐觀清神心俯視分眉髯有如尭舜時惠澤四海<lb/>
霑登賢黙與慮流惡聲無霑<hi>一本作呫</hi>洗除巗穴空蕩滌昏<lb/>
<pb n="KR4d0075_WYG_012-4b"/>
奸殱恩波浩滂沛浸潤咸滋漸羣山西南来垂天下帷<lb/>
幨霜風月凌厲紫翠生觚㢘無波互澄照黯惨畫一縑<lb/>
扁舟出中流俯仰迷頋瞻人生貴自便苟信何用占方<lb/>
期謝黄塵竊身放蒼蒹閒從魚鳥逰黙相蛟龍潜築室<lb/>
近<hi>舊本作水起</hi>釣㟁巉崕挿居簷行春掇苞薇坐晚登鱨鮎<lb/>
仰思峻極髙俯愛善下謙更與虛曠間日放詩鋒銛行<lb/>
求避世交望醉江城帘出處要皆道終窮亦何嫌<lb/>
　　晚泊<lb/>
<pb n="KR4d0075_WYG_012-5a"/>
月形如張弓下影射秋水寒江風静時逮目失洲址漁<lb/>
歌去時唱歸和讙未巳豈無人間樂自快適為喜客子<lb/>
有倦懐歸心動秋葦更假滄浪清聊用洗塵耳<lb/>
　　姚堅老見約偶成<lb/>
初正布新和餘臘争近候升騰陽力㣲恇怯老隂鬬江<lb/>
雲蕩空碧<hi>舊本作無據</hi>踈<hi>舊本作朝</hi>雨沐清晝林梢釋冬枯土蘖<lb/>
壮春簇萎蕤風日舒刻畫山野秀闗闗先春鳥格磔弄<lb/>
晴咮無人與調和<hi>去聲</hi>終日自嘲詬唯君卜近適過我<lb/>
<pb n="KR4d0075_WYG_012-5b"/>
許来就遷延日屢蹉嘆惜月復彀人生誠多故世事那<lb/>
可究惟當自推置障絶俗慮冦休閒倘能偷踈懶當自<lb/>
宥徒行苟憚勞借馬欲誰廏清沽如定携佳客可先購<lb/>
勉之無使遲梅蕚<hi>舊本作蕋</hi>已堪齅<lb/>
　　初聞思歸鳥憶昨寄崔伯易朱元弼<lb/>
去年春日花盛開嘗有鳥啼歸去来余詩告爾東海志<lb/>
子笑属我南山杯将睎遐踪蹈髙軼就㧞去跡離俗堆<lb/>
同時㳺者最誰上朱子峭擢凌春材門關午景卧正懶<lb/>
<pb n="KR4d0075_WYG_012-6a"/>
過我呼號如春雷鄰驚偷<hi>一本作争</hi>窺婦女怪婢騃奔<hi>一本作棄</hi>
走兒童咍門開納坐聼論列咲口侈哆傾胸懐寒葅半<lb/>
菽要同飰韲醤呌乞喧鄰隈僧從南浮雲<hi>一本作櫜</hi>異角尉<lb/>
觧西去遺亭䑓心争誇漫<hi>一本作誕</hi>詰蜒蜿日樂虛豁留崔<lb/>
嵬栁梢黪黪坌晴絮杏蕚爍爍翻遺埃春湖平停照空<lb/>
碧涯㠶曉上攙天桅西歸頗阨窮餓久南泛未免丐乞<lb/>
哀朅来随人事卑折忽自頋影慚紙摧平時客坐不敢<lb/>
語苟以唯諾償嫌猜胸中糾結浩千萬到口不吐如横<lb/>
<pb n="KR4d0075_WYG_012-6b"/>
枚比来頗自撥俗礙日傍竹樹良徘徊昏昏萬事置不<lb/>
省知已踈懶心難裁一聞春風動啼鳥猛若重睡忽喚<lb/>
囬咨嗟嵗月急若矢嘆息無地安蒿莱比于見人日加<lb/>
懶行恐合<hi>一本作接</hi>俗老益乖不知飄浮寄兹世竟亦何計<lb/>
收形骸春林沾沾風日好飛止自便冝爾諧何為猶尚<lb/>
歸不得世間萬事真悠哉<lb/>
　　望招隠山花囬逰江山思崔伯易因寄朱元弼<hi>一本</hi>
　　　<hi>作春日</hi>
<pb n="KR4d0075_WYG_012-7a"/>
春山曬日開百花紅紫亂眼生交加青<hi>一本作晴</hi>天晴<hi>一本作青</hi>
髙褰翠幄繡被堆叠帝所家平江千里鋪一席扁舟晩<lb/>
若棄履舄安得一醉眠千年<hi>一本作百年</hi>世間萬事都棄捐<lb/>
　　同頋保之逰靈隠<lb/>
閉門不知春色到出城始見江梅開行探幽泉至髙絶<lb/>
共坐巨石聊徘徊時逄天風吹客過還有野鳥驚人来<lb/>
林間躬惜所未歴歸馬空載斜陽囬<lb/>
　　揚子江阻風<lb/>
<pb n="KR4d0075_WYG_012-7b"/>
揚子江風十月初西駕巨浪𣺌無隅常憂傾摇地為動意<lb/>
欲起塞天無虛大舟不行就繫㟁小舟分去争得魚舟<lb/>
中壮士起坐笑有酒更為斜陽酤<lb/>
　　山中<lb/>
山中亦有出山路山人自不與世通拂衣起行飲流水<lb/>
枕書就卧聼松風地寛江河競摇蕩天濶日月争西東<lb/>
乾坤自為四時役萬事不到幽人胸<lb/>
　　出門<lb/>
<pb n="KR4d0075_WYG_012-8a"/>
出門萬事非聊復閉闗坐親識久相逺與世絶弔賀適<lb/>
時旣非謀接俗益加惰外物等不来何必問客過<lb/>
　　南徐懐古<lb/>
昔人戰血化為土今人常懐昔人苦大江𠖇𠖇截海流<lb/>
鐵甕城髙排萬虎乾坤未定龍蛇争日月湏歸仁義主<lb/>
江山本不為英雄英雄自負江山死<lb/>
　　東城<lb/>
昔予出東城初見壟上耕忽忽自北至嵗月令人驚雖<lb/>
<pb n="KR4d0075_WYG_012-8b"/>
云一草死萬物尚華榮誰能當此時歎息微隂生<lb/>
　　餓虎不食子<lb/>
餓虎不食子飢鷹不雌求虎餓不擇肉盛怒遇子收鷹<lb/>
飢爪喙獰尚與雌同韝人豈二者然㤙義冝綢繆親戚<lb/>
不冝怒割㤙以為仇此割非常割此傷無血流肉割愈<lb/>
有<hi>一本作有愈</hi>日㤙割傷不收一割大義死<hi>一本作䘮</hi>再割面相<lb/>
仇親戚尚皆然况又他人儔是巳與世絶于世何足尤<lb/>
　　松江曲<lb/>
<pb n="KR4d0075_WYG_012-9a"/>
松江深處八九尺去眼百里長風波吾山井泉廢不汲<lb/>
一泓不知深㡬何君家自無千尺綆那知江深不如井<lb/>
　　贈王介甫<lb/>
當世胸懐萬古淳平生才術<hi>一本作平生事業</hi>老經綸况逄尭<lb/>
舜登賢日不復伊周望古人得志定知移弊俗聞風猶<lb/>
足警<hi>一本作起</hi>斯民九門無謁天旋䆳<hi>一本作過</hi>何惜長令仕為<lb/>
貧<lb/>
　　贈王平甫<lb/>
<pb n="KR4d0075_WYG_012-9b"/>
當世所交識者稀十年聞子幸見之平生所負自信重<lb/>
他日可期人莫知誰肯草茅窮釣築世方簡策誦臯䕫<lb/>
丈夫出處誠何較却痛蒼生為泪垂<lb/>
　　贈孫莘老<lb/>
至愚不學常如足盛德之充久自彰管小始疑天可盡<lb/>
綆窮終信海非量始慚自待從来薄不及時中適取狂<lb/>
安得此生天與幸沒身得不去門墻<lb/>
　　思京口戯周噐之<lb/>
<pb n="KR4d0075_WYG_012-10a"/>
江南别日醉方醺貪愛青天帶水痕忘却碧山歸路直<lb/>
誤投浮世俗塵昏終期散髮江邊釣當有漁舟日繫門<lb/>
但恨故人猶喜仕他時胸腹未堪論<lb/>
　　舟中作<lb/>
杳杳波濤去莫窮要須流合海無東長㠶百尺嗟無用<lb/>
醉絶重湖咲逆風<lb/>
　　寄束伯仁<lb/>
身逐南舟去不囬匡廬留滯得徘徊峰頭夜宿平㸔斗<lb/>
<pb n="KR4d0075_WYG_012-10b"/>
岩下朝隂俯聼雷西頋波濤浮日月東歸天地入塵埃<lb/>
何時得遂幽棲志常把韋編静處開<lb/>
　　題假山<lb/>
擾擾人心巧謂何我腸愚只愛無它目前好且留平地<lb/>
浪愛山髙險自多<lb/>
　<lb/>
　<lb/>
　廣陵集巻十二<lb/>
</p>
<p>
</p>
  </div>
<div>
                <head>廣陵集巻十三</head>
    <p>
<pb n="KR4d0075_WYG_013-1a"/>
欽定四庫全書<lb/>
　廣陵集巻十三　　　　　　宋　王令　撰<lb/>
　　夜歸<lb/>
冲冲行路自多岐已踏歸途尚慮非夜犬只知人是盗<lb/>
不知人亦夜来歸<lb/>
　　口占示姊<lb/>
盎竭嚢空且笑歌更從吾命聼如何不湏直有牛羊樂<lb/>
只以無求冨自多<lb/>
<pb n="KR4d0075_WYG_013-1b"/>
　　姊荅<lb/>
無求子樂我何悲且與兒曹并日饑子道合人終不苟<lb/>
有求雖欲可從誰<lb/>
　　和孫莘老将赴太平<lb/>
先生素志已形詩弟子何妨鼓瑟希時若伊周方有任<lb/>
命如孔孟可無歸要終四海乗槎去髙謝西山食粟非<lb/>
此道難言身未果且當從世共依違<lb/>
　　又<lb/>
<pb n="KR4d0075_WYG_013-2a"/>
紛紛世俗競朱金仕道人人説直尋但以一官求飬志<lb/>
豈扵千古有遺心嗜偏羊棗情何甚戯及牛刀意自深<lb/>
何日山林遂歸計南風進講五絃琹<lb/>
　　露筋貞女廟<lb/>
待夫以死如知命信已輕生可謂貞指原為愚今尚衆<lb/>
莫言吾志不難行<lb/>
　　渰渰<lb/>
渰渰輕雲弄落暉壊簷巢滿燕来歸小園桃李東風後<lb/>
<pb n="KR4d0075_WYG_013-2b"/>
却㸔楊花自在飛<lb/>
　　寄聱隅先生黄晞<lb/>
王朝簮笏擁天扉肯以經綸假布衣老信蒼生終有命<lb/>
窮憂當世益思歸一身誰作千年望兩眼空㸔萬事非<lb/>
聞説韋編日開閲可應三復嘆知㡬<lb/>
　　春愁<lb/>
只聞来客説春逰不遂花前咲自留浪説春期計春盡<lb/>
留春無術只春愁<lb/>
<pb n="KR4d0075_WYG_013-3a"/>
　　少年答春愁<lb/>
花枝裊裊咲當觴且作春風㡬日狂縱使春歸猶有酒<lb/>
酒酣春去亦何傷<lb/>
　　和朱元弼春逰<lb/>
閉門無著只踈慵謾出留連與衆同栁却有情愁落日<lb/>
花惟能笑謝東風恨無日到三春外盡㸔人狂六極中<lb/>
泛泛相逄且相咲久将吾道付窮通<lb/>
　　春日<lb/>
<pb n="KR4d0075_WYG_013-3b"/>
提壺聒聒惟呼酒杜宇喧喧只説歸坐怪鳥聲皆有取<lb/>
静于人事益知非巳嫌世濁胡為混能待河清固巳稀<lb/>
為語夷齊旣甘餓可能分我首陽薇<lb/>
　　對花<lb/>
憂愁卒卒人無樂花草紛紛物又春安得無憂與無慮<lb/>
對花還作笑歌人<lb/>
　　靡靡<lb/>
源源世俗尚依違靡靡風流日正㣲吾病未䏻終是是<lb/>
<pb n="KR4d0075_WYG_013-4a"/>
人言何似喜非非况當天下難能地欲撥憸人未發機<lb/>
要格君心是知術不然應合買山歸<lb/>
　　觀水<lb/>
細如蝦影足留連大可蛟鯨出自然當使川流應到海<lb/>
只今坎止亦成淵民憂不見尭咨日地礙何由禹鑿穿<lb/>
可惜卧龍無意思不随雲去雨春<hi>一本作秋</hi>田<lb/>
　　讀孟子<lb/>
去梁無故又辭齊弟子紛紛益不知天下未平雖我事<lb/>
<pb n="KR4d0075_WYG_013-4b"/>
巳身巳枉更何為後来誰是聞風者當世何嘗不召師<lb/>
士要自髙無頋世遺編今亦有人疑<lb/>
　　鸛<lb/>
毛羽人将鶴品流斜陽髙處自遲留人言殺爾三年旱<lb/>
應是巢成更不憂<lb/>
　　寄朱元弼<lb/>
春城春雨緑春潭冉冉<hi>一本作刻刻</hi>歸舟上去㠶愛子有詩<lb/>
留我别悔予無酒伴君銜東風随巻行人袖落日猶明<lb/>
<pb n="KR4d0075_WYG_013-5a"/>
去客衫好有新詩寄幽寂我心<hi>一本作孤懐</hi>無泊似摇<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>
　　春逰<lb/>
春城兒女縱春逰醉倚層臺笑上樓滿眼落花多少意<lb/>
若何無箇觧春愁<lb/>
　　龍池二絶<lb/>
滿目塵埃白日隂皇天無命且深沉終當力巻滄溟水<lb/>
来作人間十日霖<lb/>
　　又<lb/>
<pb n="KR4d0075_WYG_013-5b"/>
盡道神龍此有靈一池澄静暮痕清如何蟠屈無飛志<lb/>
却放鳴蛙有怒聲<lb/>
　　月蝕<lb/>
盧仝不作昌黎死天目雖盲未<hi>一本作孰</hi>見嗟坐嘆<hi>一本作睨</hi>清<lb/>
光無惜處一将吞吐聼蝦䗫<lb/>
　　偶成<lb/>
種花紅不實俗客醉仍喧㧞去樹加榖日無人過門<lb/>
　　偶感<lb/>
<pb n="KR4d0075_WYG_013-6a"/>
壮志老来退窮愁無易攻風雲詩氣㷔天地醉心胸午<lb/>
枕著不覺晝門闗更慵由来自踈拙底處不相容<lb/>
　　寄滿子權<lb/>
西北風吹數紙詩神門樞鑰鬼闗機九原黄土英靈活<lb/>
萬古青天霹靂飛我是懦夫無壮志近思依日竊餘輝<lb/>
髙樓暮挿暗空助東望君心㸔翅歸<lb/>
　　寄洪與權<lb/>
劒氣寒髙倚暮空男兒日月鏁心胸莫藏牙爪同痴虎<lb/>
<pb n="KR4d0075_WYG_013-6b"/>
好召風雷起卧龍舊説王侯無世種古嘗冨貴及耕傭<lb/>
湏将大道為竒遇莫踏人間齷齪踪<lb/>
　　上聱隅先生<lb/>
夫子儒門傑心誠行亦醇玉金精粹美椒桂性芬辛一<lb/>
入随邦計咸期利國賔生民待儒效天意属人倫蜀犬<lb/>
争驚日鄒人不識麟窮途千古泪白髮四方塵弊世誰<lb/>
思救仁賢自合振愛狙徒食費好鶴浪軒馴不結臨川<lb/>
網偷安厝火薪忠言驚苦逆恬議貴因循漆軌書三上<lb/>
<pb n="KR4d0075_WYG_013-7a"/>
清時死九濵不思防蟻壌徒欲衞龍鱗當道豺狼愎升<lb/>
堂犬馬嚚旱餘雲不雨命塞噐藏身獨抱遺經老来為<lb/>
後進陳手提三聖出口壓九師堙衆耳雷霆震羣觀日<lb/>
月新韋編重<hi>一本作垂</hi>斷絶文席互酬詢魯變全歸道陳糧<lb/>
絶更貧賤生無自幸俗繫弗容親盆覆徒經日龜埋不<lb/>
仗人短詩徒自訟巳伏下斯民<lb/>
　　春晚雨後<lb/>
東風柔弱事春權劇雨無端轉愴然不惜好花都委地<lb/>
<pb n="KR4d0075_WYG_013-7b"/>
却令逺草直平天龍蛇久蟄應思奮蛙蟈<hi>一本作蠙</hi>乗時巳<lb/>
自先緑栁由来却堪笑葉眉愁劇遂長眠<lb/>
　　良農<lb/>
良農手足胝老賈不親犂歉嵗糠糟絶髙門犬馬肥天<lb/>
心不冝咎人理自誰尸安得悠悠者来同予一悲<lb/>
　　瓊花<lb/>
無雙亭下枝宻宻復稀稀蚌碎珠駢出鬚牽蝶合圍㑹<lb/>
湏珍作寳常恐散成飛况是東風後<hi>一本作暮</hi>㳺人莫易歸<lb/>
<pb n="KR4d0075_WYG_013-8a"/>
　　夜深吟<lb/>
叩几悲歌涕滿襟聖賢千古我如今凍琴絃斷燈青暈<lb/>
誰㑹男兒半夜心<lb/>
　　和合春雪<lb/>
莫嘆年来雪句遲雪遲詩句更依㣲風来海國鹽波涸<lb/>
春入仙田玉氣肥雛鶴暖嬌揺羽脱老龍枯痒退鱗飛<lb/>
天工人代如端的安得吾能及九畿<lb/>
　　紙鳶<lb/>
<pb n="KR4d0075_WYG_013-8b"/>
誰作輕鳶壮逺觀似嫌飛鳥未多端才乗一線慿風去<lb/>
便有愚兒仰面看未必碧霄因可到偶䏻終日遂為安<lb/>
扶揺不起滄溟逺笑殺鵬搏似爾難<lb/>
　　贈别晏樊父太祝<lb/>
縮伏蒿莱聼命沉舊房孤劒鐵塵侵方思力舉滄溟水<lb/>
潑殺生平氣焰心不謂偶君誇意氣無端起我舊胸襟<lb/>
男兒合是公侯噐未忍風前墮泪吟<lb/>
　　和洪與權<lb/>
<pb n="KR4d0075_WYG_013-9a"/>
溝中老弱轉流尸夫不容妻母棄兒常得民愚猶是幸<lb/>
不然死等更何為布衣空有蒿莱泪肉食方多妾馬思<lb/>
君也天心省民數未知死所又何辭<lb/>
　　題天長縣蘇太尉廟<lb/>
唐室無臣覆手移坐㸔悍媪制庸兒思量可惜當年死<lb/>
却是西来問鼎師<lb/>
　　春雪有感呈王正叔束徽之<lb/>
彼雪晚何滛乗時横此臨必将滋及物自合大為霖也<lb/>
<pb n="KR4d0075_WYG_013-9b"/>
道春来好何餘臈後隂冬𠖇誠不道蒼帝亦何心俗口<lb/>
誇同粉愚觀謂似琳獨于平處薄不似險中深逆吹争<lb/>
為力凌寒苦助<hi>一本作坐見</hi>侵落疑天未悟壓恐地難任蟄<lb/>
户開重墐氷魚上復沉欲開花謾妬垂死草奚禁短韻<lb/>
徒堪嘆慿君附入琴<lb/>
　　古鑑<lb/>
一片靈光合有神不知鎔鑄更何人春耕破塜衣冠盡<lb/>
鬼手摩天日月新鑒面祗知西子姣照心難見比干真<lb/>
<pb n="KR4d0075_WYG_013-10a"/>
主人深有收藏意當待清明不受塵<lb/>
　　代人送常州致仕張待制<lb/>
心貪進退適全冝上印飛書劇去翬荐口不加張耒老<lb/>
明朝竟放孔戣歸黄堂合有遺思在青史還留後世稀<lb/>
此去江湖見鷗鳥為言今合信無機<lb/>
　　代人送常州張卿掛冠<lb/>
清優四皓官瀟洒二疏顔直道空華髮明時獨買山如<lb/>
聞元老議尚恐輭輪還誰是塵埃者清風合自攀<lb/>
<pb n="KR4d0075_WYG_013-10b"/>
　　謝束丈<lb/>
卓鄭簪裾宻作林相如貧病強来臨藜羮才飽無他志<lb/>
肉食俄充有媿心死馬偶能逄市骨濫竽常恐負知音<lb/>
古来一飯皆論報何日王孫遂有金<lb/>
　　和束熈之雨後<lb/>
獵獵風吹雨氣腥誰翻碧海踏天傾如何農畯三時望<lb/>
只得官蛙一處鳴何處斷虹殘冷落有時斜照蹔分明<lb/>
當車收轍雲藏迹依舊晴空萬里平<lb/>
<pb n="KR4d0075_WYG_013-11a"/>
　　寄衡父滿翁<hi>甲午十六</hi>
隻卓来篇不許雙社壇髙處立旌幢自知孤敵難為勝<lb/>
欲豎長幡一面降湏學依墻勤哭楚莫同伏弩助收龎<lb/>
何時王子歸重搦笑倒秋醪㶑灔缸<lb/>
　　幽居感懐寄滿子權<hi>乙未夏</hi>
卜得幽居四絶鄰尋常庭巷斷蹄輪門前犬豕卧横道<lb/>
城上牛羊下視人滿眼夕陽閒草樹囬頭歸路正埃塵<lb/>
思君未有東来計何日雙眉對面伸<lb/>
<pb n="KR4d0075_WYG_013-11b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　廣陵集巻十三<lb/>
</p>
<p>
</p>
  </div>
<div>
                <head>廣陵集巻十四</head>
    <p>
<pb n="KR4d0075_WYG_014-1a"/>
欽定四庫全書<lb/>
　廣陵集巻十四　　　　　　宋　王令　撰<lb/>
　　詩<lb/>
　　　偶成<lb/>
十日九自病偶平還苦吟萬金無枉志千古有遺心静<lb/>
隐支憑几寒搔髪解簮南風乆寂寞誰繼五絃琴<lb/>
　　　信筆<lb/>
紛紛世趣竟多途失在從人得在吾苟獲一時兒女笑<lb/>
<pb n="KR4d0075_WYG_014-1b"/>
定罹千古聖賢誅㣲生何事疑人佞孟子當年亦自迂<lb/>
滿眼悠悠懶商較盡留來者議賢愚<lb/>
　　　蜣蜋<lb/>
擾擾蜣蜋不足評區區只逐糞丸行若乘飲露嘶風便<lb/>
又作人間第一清<hi>世言蜣蜋變蟬騐之亦有然者</hi>
　　　荅王薄正叔<lb/>
當年論友笑常情誰使風波忽沸騰自有赤心包白日<lb/>
竟無綺語敵青蠅重來赭面還如火自許清誠卒似氷<lb/>
<pb n="KR4d0075_WYG_014-2a"/>
反覆來篇却堪嘆待將遺恨寄朱繩<lb/>
　　　秋懐寄呈子權先示徽之兼簡孝先之熙<hi>滿子權詩</hi>
　　　　<hi>附</hi>
樹哭寒蜩草哭蟲何堪覊客憤時窮卒無可樂羣書外<lb/>
百不堪言一嘆中雲黯暮天沉白日土塵平地斷清風<lb/>
支居若問秋來况泪滿遺編髪亂蓬<lb/>
　　　次逢原秋夜見寄　　　　　　滿執中<lb/>
病對園林萬事空肯將寂寞感途窮消磨壯憤詩書外<lb/>
<pb n="KR4d0075_WYG_014-2b"/>
破碎閒愁笑傲中霜苦亂蟲清呌夜夢寒孤竹冷敲風<lb/>
思君别有悲秋意不為南湖一釣蓬<lb/>
　　　送仲寳叔赴秦幕<lb/>
秦闗千古有雄名秦地寧時自心戰爭草野英雄無敵國<lb/>
朝廷勲徳倚長城錦纒紅帕將軍府紫電清霜武庫兵<lb/>
絶幕烽烟沉逺候太平金鼓雜讙聲淮西司馬新恩重<lb/>
魯國儒生舊望清黑膽赤心男子事大弨長劒丈夫行<lb/>
待垂賈誼言餘餌就試終軍請去纓縱不首傳函報死<lb/>
<pb n="KR4d0075_WYG_014-3a"/>
亦須頸繫背笞生當年功業鯨鯢盡振古勲名日月明<lb/>
莫嘆暫從紅幕去待于歸望碧幢迎愚時若忝書功筆<lb/>
未信燕然有舊銘<lb/>
　　　從光師求花<lb/>
我有歸心不可寛憶君花好舊常歡若令醉眼異郷見<lb/>
定作故人相笑㸔知有靈根分客易却憂平地得春難<lb/>
只應胡蝶還相識飛過東風又可嘆<lb/>
　　　九日寄滿子權<lb/>
<pb n="KR4d0075_WYG_014-3b"/>
懶將衰病照清流為有歸心欲白頭幸自好花開便笑<lb/>
不甘為客見成愁長歌欲強秋風醉髙處先輸俗子遊<lb/>
我在無聊元亮死當年今日共悠悠<lb/>
　　　上黄任道<lb/>
家世無䨇舊材資第一良山川儲地秀日月合天光逺<lb/>
色抵千古洪聲壓四方道如天未喪子讓世誰當文斧<lb/>
摩空運儒工縮手藏鎔金斥淄石截玉出端剛追復軒<lb/>
羲舊裨縫典誥亡誇傳爭噍噍問望蔚堂堂章甫通期<lb/>
<pb n="KR4d0075_WYG_014-4a"/>
冠緇裘詎合裳計量遺丈引収取竟尋常有漸雖宜賀<lb/>
論才固在傷偶來官簿版何異任牛羊客有装垂槖時<lb/>
窮道括囊貧才完竪褐義不及妻糠劍折終羞屈蘭移<lb/>
不改香幸偷容足地恥學反羮墻同日如無善當年尚<lb/>
取狂互鄉前事在北面有先望<lb/>
　　　荅滿子權兼簡衡父<lb/>
居唱奈髙何君休我試歌古今愚智府天地是非羅何<lb/>
日功名就青雲日月磨俗兒吾不較計此竟誰多<lb/>
<pb n="KR4d0075_WYG_014-4b"/>
　　　寄滿粹翁<lb/>
心愛滿夫子論師不敢交誠明大中性二五老陽爻後<lb/>
學誰思進吾䝉乆辱包思之無見日夢把客門敲<lb/>
　　　寄滿衡父<lb/>
寒葉落傞傞荆榛刺出柯四鄰松竹少晚歳雪霜多兹<lb/>
世居無可勞生計奈何此心須見子不敢向人歌<lb/>
　　　多隂<lb/>
寒雲慘四垂萬景浩成悲白日不可見青天自取欺晚<lb/>
<pb n="KR4d0075_WYG_014-5a"/>
烟先夜色宿雨借寒威<hi>借韵</hi>泥潦莫相涴西風㑹有時<lb/>
　　　次韵立之紅葉<lb/>
雨露三春少風霜一夜多從來有根本不怕下枝柯楚<lb/>
岸楓相屬吳山橘與和秋居好相慰醉色伴吾酡<lb/>
　　　聞富并州入相<lb/>
元首賡歌樂股肱四方強逺<hi>一本作廣</hi>喜聲盈忠賢不死天<lb/>
心在輔弼終歸聖慮精中國自今應更重本朝前日可<lb/>
嗟輕要須待見成堯舜未敢輕浮作頌聲<lb/>
<pb n="KR4d0075_WYG_014-5b"/>
　　　寄黄任道<lb/>
勞生滚滚欲何如去髪紛紛日<hi>一本作巳</hi>滿梳萬古聖賢同<lb/>
夢寐百年天地只蘧蒢詩書計出田園後歲月期收道<lb/>
路餘安得優㳺似濠上共將談笑戲觀魚<lb/>
　　　答劉仲美<lb/>
多謝劉夫子殷懃寄我編何時共杯酒一笑似當年嵗<lb/>
月囬霜雪生涯廢簡編終期收晚學茅屋送<hi>一本作賦</hi>歸田<lb/>
　　　舟次<lb/>
<pb n="KR4d0075_WYG_014-6a"/>
梢梢修竹夾溪斜樹繫孤篷白淺沙風力引雲行玉馬<lb/>
水光流月動金蛇村酤客聚還成市晚釣舟横便當家<lb/>
山野生涯本閒暇誰令客子自勞嗟<lb/>
　　　次韵子權京口夜宿見寄<lb/>
寒江漠漠客㠶稀獨泊扁舟望翠㣲巳㵼綠<graphic n="KR0812" url="https://raw.githubusercontent.com/kanripo/KR-Gaiji/master/images/KR0812.png" mimeType="image/png"/>聊自適<lb/>
更邀白鳥共忘機水閑海月寒初上<hi>一本作漾</hi>樹盡秋城碧<lb/>
自圍嗟我相思邈千里不來同此兩忘歸<lb/>
　　　答孫莘老見寄<lb/>
<pb n="KR4d0075_WYG_014-6b"/>
髙門鞍馬日光榮勢力紛紛起共爭偶以不能聊自便<lb/>
敢于兹世獨求清生無人愧寧非樂死有天知豈待名<lb/>
客食官居同是苟何須稱别異平生<lb/>
　　　登郡樓<lb/>
江城朝雨濕晴烟樓上風㠶送去船苟得息肩閒歲月<lb/>
時來開口笑山川田園啼鳥三春月江海扁舟萬里天<lb/>
何計脫身來此老青山白髪兩忘年<lb/>
　　　感憤<lb/>
<pb n="KR4d0075_WYG_014-7a"/>
二十男兒面似氷出門嘘氣玉蜺横未甘身世成虛老<lb/>
大見天心却太平狂去詩渾誇俗句醉餘歌有過人聲<lb/>
燕然未勒胡雛在不信吾無萬古名<lb/>
　　　聞邕盗<lb/>
病中䨇泪語前流藜藿無端肉食憂常嘆平時輕死士<lb/>
未知誰手付天矛好将弓劍随軍去况是英雄得志秋<lb/>
若使班超終把筆由來何路取封侯<lb/>
　　　登𤓰州迎波亭<lb/>
<pb n="KR4d0075_WYG_014-7b"/>
海面清風萬里寛偶來知巳脫塵闗自嗟客世無虛日<lb/>
却被斜陽占盡山海鳥不來青嶂静漁師歸去暮江閑<lb/>
從來雲水有期約直待功成是厚顔<lb/>
　　　聞雁<lb/>
可憐飲啄鎮随陽何處聞時最斷腸萬里波濤九秋後<lb/>
五更風雨一燈旁乾坤莽莽連舟楫繒繳紛紛羃稻梁<lb/>
安得人同覊旅意悠悠南北不相傷<lb/>
　　　憶潤州葛使君<lb/>
<pb n="KR4d0075_WYG_014-8a"/>
六朝遊觀委蒿蓬想像當時事巳空<hi>一本作清談事竟空</hi>半夜樓<lb/>
臺横海日萬家簫鼓過江風金山寺近塵埃絶鐡甕城<lb/>
深<hi>一本作為</hi>氣象雄欲放船随明月去應<hi>一本作當</hi>留閒暇待詩<lb/>
翁<lb/>
　　何處難忘酒十首<lb/>
　　　其一<lb/>
何處難忘酒君臣草昧初謀臣偷賊胆力士<hi>一本作首</hi>幹凶<lb/>
鋤日月明將霽乾坤害欲除此時無一盞何以壮<hi>一本作訖</hi>
<pb n="KR4d0075_WYG_014-8b"/>
<hi>又一本作助</hi>雄圖<lb/>
　　　其二<lb/>
何處難忘酒天心渇太平焚山急賢出㧞草惡奸生議<lb/>
盡芻蕘口歌囬雅頌音此時無一盞何以快<hi>一本作暢</hi>輿情<lb/>
　　　其三<lb/>
何處難忘酒登賢入用初一身兼禹稷四海再唐虞去<lb/>
聖千年恨明時一日舒此時無一盞何以酹亨衢<lb/>
　　　其四<lb/>
<pb n="KR4d0075_WYG_014-9a"/>
何處難忘酒王朝四海中魚鳶上下樂𦍑狄朔南通萬<lb/>
玉叢丹陛千簮合辟廱此時無一盞何以樂成功<lb/>
　　　其五<lb/>
何處難忘酒君王宴豫年羣謀安一統無口議將然閒<lb/>
暇開元後優㳺大業前此時無一盞何以慰遺賢<lb/>
　　　其六<lb/>
何處難忘酒王臣立藎方羣邪終自直萬死不摧剛社<lb/>
䑕旁難塞<hi>一本作䑕社</hi>龍鱗逆易傷此時無一盞何以洗憂<lb/>
<pb n="KR4d0075_WYG_014-9b"/>
腸<lb/>
　　　其七<lb/>
何處難忘酒窮邊壮士歌寒弓彎未試秋劍㧞新磨月<lb/>
落隂山暗沙昏伏甲多此時無一盞何以陷前戈<lb/>
　　　其八<lb/>
何處難忘酒欃槍世不平孤兒未勝甲孀母送為兵氣<lb/>
絶心肝裂號窮血泪横此時無一盞何以活餘生<lb/>
　　　其九<lb/>
<pb n="KR4d0075_WYG_014-10a"/>
何處難忘酒窮才世不知出門無直道開口碍當時白<lb/>
髪無端速青山不忍期此時無一盞何以慰憂思<lb/>
　　　其十<lb/>
何處難忘酒亡君復舊逰黍離經故國<hi>一本作土</hi>麥秀悼前<lb/>
羞逺目何勝盡行車逆自留此時無一盞何以謝悠悠<lb/>
　<lb/>
　<lb/>
　<lb/>
<pb n="KR4d0075_WYG_014-10b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　廣陵集巻十四<lb/>
</p>
<p>
</p>
  </div>
<div>
                <head>廣陵集巻十五</head>
    <p>
<pb n="KR4d0075_WYG_015-1a"/>
欽定四庫全書<lb/>
　廣陵集巻十五　　　　　　宋　王令　撰<lb/>
　　詩<lb/>
　　　送錢公輔赴舉<lb/>
廣庭簮紱立差肩黼坐雍容第<hi>一本作當衙一本作䇿</hi>衆賢士得采<lb/>
衣如晝錦人瞻歸馬若天仙况提巨筆乘時出應有髙<lb/>
文與世傳我乆踈慵無壮思聊傾病耳待江邊<lb/>
　　　春興<lb/>
<pb n="KR4d0075_WYG_015-1b"/>
眼前紅緑日加增欲遣春愁興未能安得好花渾自實<lb/>
使無閒地得生荆欲圖<hi>一本作願圖</hi>長醉貧無計起逐東風<lb/>
懶不勝芳草斜陽正柔<hi>一本作姿</hi>媚益知髙處不堪登<lb/>
　　　庭草<lb/>
庭草綠毰毸庭花閒自開長鴻抱寒去輕燕逐春來時<lb/>
節㸔風栁生涯寄酒杯傷春欲誰語逰子正徘徊<lb/>
平時巳多病春至更蹉跎惡土種花少東風生草多客<lb/>
愁渾寄泪野思不堪歌獨有詩心在時時一自哦<lb/>
<pb n="KR4d0075_WYG_015-2a"/>
　　　春怨<lb/>
掃地待花落惜花輕着塵逰人空眷戀踏去却尋春<lb/>
春來還自有逰人常是春歸獨念春落後見花尤更惜<lb/>
不知誰忍掃和塵<lb/>
　　　又<lb/>
三月殘花落更開小簷日日燕飛來子規夜半猶啼血<lb/>
不信東風喚不囬<lb/>
　　　暑中懶出<lb/>
<pb n="KR4d0075_WYG_015-2b"/>
暑雲無雨易飛揚旱日當天不可望浪走俗塵無逺到<lb/>
不如嘉樹坐餘凉巳嫌風少難平暑更被蟬饑取實腸<lb/>
夢到周公才我事如何陶令說羲皇<lb/>
　　　暑熱思風<lb/>
坐将赤熱憂天下安得清風借我曹力巻雨來無歲旱<lb/>
盡欣雲去放天髙豈随虎口令輕嘯願助鴻毛絶逺勞<lb/>
江海可憐無際岸等閒假借作波濤<lb/>
　　　悲秋<lb/>
<pb n="KR4d0075_WYG_015-3a"/>
歲事荒凉晚易悲西風日夜弄寒威秋來寡婦尤勤織<lb/>
誰是行人未有衣常恐衰顔随節換空㸔落葉倚風飛<lb/>
從來最是悲秋者况是悲秋客未歸<lb/>
　　　秋日寄滿子權<lb/>
樓前暮靄暗平林樓上人愁意思深未必薄雲能作雨<lb/>
從來秋日自多隂三年客夢迷歸路一夜西風老壮心<lb/>
欲作新聲寄遺恨直絃先斷淚盈琴<lb/>
　　　次韵介父冬日<lb/>
<pb n="KR4d0075_WYG_015-3b"/>
客夢愁生枕雞號喜向晨朔風能動地短日更随人宫<lb/>
栁㸔埋凍江梅想漏春淹留歸未得塵土暗烏巾<lb/>
　　　白雞冠花<lb/>
如飛如舞對瑶臺一頂春雲若剪裁誰為移根蓂莢畔<lb/>
玉雞應為太平來<lb/>
　　　去草<lb/>
毶毶出土初如直嫋嫋随風競自斜漫借人鋤勞剗㧞<lb/>
只消夜雨又萌芽良田力盡農夫嘆直道春荒志士嗟<lb/>
<pb n="KR4d0075_WYG_015-4a"/>
滿目青青盡蕪蔓更於何處問蓬麻<lb/>
　　　次韵和人古松<lb/>
直枝難立<hi>一本作與</hi>鳥徘徊地瘦根孤<hi>一本作孤根</hi>礙石囬山野<lb/>
不逢終更老閭閻無用始為材更無匠伯身嘗過祗有<lb/>
幽人眼暫開誰與<hi>一本作向</hi>東<hi>一本作春</hi>風記霜雪争令平地肯<lb/>
栽培<lb/>
　　　大松<lb/>
十尋瘦幹三冬綠一畆濃隂六月清莫謂世材難見用<lb/>
<pb n="KR4d0075_WYG_015-4b"/>
須知天意不徒生長蛟老蜃空中影驟雨驚雷半夜聲<lb/>
却笑五株喬嶽下肯将直節事秦嬴<lb/>
　　　松<lb/>
直道<graphic n="KR2029" url="https://raw.githubusercontent.com/kanripo/KR-Gaiji/master/images/KR2029.png" mimeType="image/png"/>
                    <graphic n="KR2029" url="https://raw.githubusercontent.com/kanripo/KR-Gaiji/master/images/KR2029.png" mimeType="image/png"/>日蚪拳雷㧞僵龍出靄烟<hi>一本作長枝冉冉葉戔戔龍失風雷</hi>
<hi>卧矯拳</hi>但假深根常得地何憂直幹不扶天雖然世匠遺<lb/>
掄度肯與凡材較後先可惜春<hi>一本作東</hi>風愛桃李獨令霜<lb/>
雪漫年年<lb/>
　　　和人䨇柏<lb/>
<pb n="KR4d0075_WYG_015-5a"/>
一時封植由誰力萬古樵萊偶自全不惜以材同失地<lb/>
好留更老共支天人疑乆有神靈守客愛生無雨露偏<lb/>
為語長松號孤勁得秦封爵果何縁<lb/>
　　　慈竹<lb/>
不求丹鳯食不學景龍吟自有慈仁意相依歲月深潜<lb/>
符君子道可媿世人心徒爾秋郊外青青數畆隂<lb/>
　　　落葉<lb/>
暮秋木落剥霜紅俄覺平林一夜空茂遂本憑枝幹力<lb/>
<pb n="KR4d0075_WYG_015-5b"/>
却辭枝幹逐西風<lb/>
　　　不雨<lb/>
去歲秋霖若决川今春不雨旱良田道邊老㓜饑將死<lb/>
雲外蛟龍懶自眠赤日有威空射地清江無際漫連天<lb/>
誰將民瘼牋䨇闕四海皇恩一漏泉<lb/>
　　　雨後<lb/>
毶毶栁色綠垂齊草引青天去自迷人說春園有尋路<lb/>
我嗟荒徑正行泥蝶多平日渾如夢花好誰家又有蹊<lb/>
<pb n="KR4d0075_WYG_015-6a"/>
兒女狂嬌随馬逐髙眠可惜日垂西<lb/>
　　　約僧宿北山庵先寄平甫<lb/>
上人合動山間興吾恨衰遲學謝安納屐操笻那有限<lb/>
吹雲落雨漫無端先憑報信春枝破預想分題雪屋寒<lb/>
林下不諳人世苦笑將霜鬂與君㸔<lb/>
　　　和人乆雨<lb/>
拂拂春郊起綠煙羣農日日望豐年龍移海去遺天漏<lb/>
蚓得泥深樂地穿憶酒有心吞俗價傷春無語寄哀絃<lb/>
<pb n="KR4d0075_WYG_015-6b"/>
無田却作無憂者贏得豐凶一聴天<lb/>
　　　對月<lb/>
栁梢地面絶㣲風一片寒光萬里同氷骨直疑潜裏換<lb/>
塵心<hi>一本作襟</hi>都覺坐來空蚌胎有露珠成顆蟾窟無雲玉<lb/>
作宫莫怪幽人吟到曉不知清興自無窮<lb/>
　　　夜月<lb/>
可嗟落日志悠然便有羣星出見天夜月自明人自愛<lb/>
不妨人亦閉門眠<lb/>
<pb n="KR4d0075_WYG_015-7a"/>
　　　孤雲<lb/>
一片孤雲逐吹飛東西終日竟何依旁人莫道能為雨<lb/>
惟恨青山未得歸<lb/>
　　　晚晴寄滿子權<lb/>
常恐朝隂至夕曛好風吹去信多勤得逢白日忽開眼<lb/>
可惜青天尚有雲安得植梯懸碧落共操長帚掃妖氛<lb/>
恨無玉纊充天耳垤鸛鳴鳩願不聞<lb/>
　　　晚虹<lb/>
<pb n="KR4d0075_WYG_015-7b"/>
晚虹随雨過山巔誰挿青雲倒掛懸可惜兩垂空到海<lb/>
不令一直徑冲天不堪暮靄難相蔽嘗到斜陽亦可憐<lb/>
好使渇來能劇飲且教溪壑减清淵<lb/>
　　　春城望湖<lb/>
春城綠野欝相望閑客閑來興自長不見暮雲成宿雨<lb/>
空㸔芳草到斜陽花生惡土終成笑蘭不逢人自信香<lb/>
雖有塵纓無處濯坐觀漁者滿滄浪<lb/>
　　　樓上望湖<lb/>
<pb n="KR4d0075_WYG_015-8a"/>
樓上人腸渴欲枯樓前終日望平湖無舟得往滄浪去<lb/>
為問漁人得意無<lb/>
　　　江上<lb/>
羃羃江城沒逺烟暮雲歸族忽相連春江流水出天外<lb/>
晚渡歸舟下日邊杏蕚春深翻淺纈栁花風逺曳晴綿<lb/>
無錢買得江頭樹輸與漁人繫釣船<lb/>
　　　野外<lb/>
綠野愛平寛偶來或永嘆村兒駭車馬野犬吠衣冠亂<lb/>
<pb n="KR4d0075_WYG_015-8b"/>
草無閑地斜陽有去鞍良田半蹊徑始信直行難<lb/>
　　　暮歸馬上口占<lb/>
林宻村村暗寒鴉<hi>一本作鴉寒</hi>處處啼水光連野白雪意逐<lb/>
雲低風勁童呵指泥深馬失蹄客心兼暮色歸去兩凄<lb/>
凄<lb/>
　　　小雨<lb/>
平生從事漫徒勞時以休閒近酒醪東海可從誰自重<lb/>
南山如與客爭髙老将日月來䨇鬂生委乾坤寄一毛<lb/>
<pb n="KR4d0075_WYG_015-9a"/>
更展韋編探萬絶懶從人世問滔滔<lb/>
　　　餘杭倦逰<lb/>
醉倚秋風笑自攻偶來還去竟何蹤巳夫鳯鳥今不至<lb/>
行矣鱣鯨非所容且把心胸同伏虎誰知頭角是真龍<lb/>
歸乎伊畆殊難得死爾西山尚有從<lb/>
　　　送和秘校<lb/>
野客從誰忽解顔樂聞髙論厭樊間致身富貴時寧少<lb/>
仕道功名古亦艱好説青山從我老當分白日與君閒<lb/>
<pb n="KR4d0075_WYG_015-9b"/>
扁舟聞說明朝别何日音書可到山<lb/>
　　　送聱隅黄先生<lb/>
黄風吹土截天横瘦馬着鞭驅不行尚說苦心酬直道<lb/>
誰知白髪為蒼生平時夷狄恬忠藎常日公卿足仰成<lb/>
雖有英雄無用處却令老去買牛耕<lb/>
　　　送周噐之歸潤再索<lb/>
何須别子始沾衣乆有江南去夢飛為語青山幸相望<lb/>
壮夫終不白頭歸<lb/>
<pb n="KR4d0075_WYG_015-10a"/>
　　　送庭老罷尉金壇<lb/>
心無畦畛見天真落落男兒七尺身莫嘆一官淹聖代<lb/>
聊將三釡慰慈親月明空照居民侣風急随飄去馬塵<lb/>
寂寞西軒人別後海棠花好為誰春<lb/>
　　　送李廷尉濠梁<lb/>
直道無通可小官真漫論夫君自行義而我更何言獨<lb/>
柱難為力横流不奈渾此心持送子飲泪當前樽<lb/>
　　　送束徽之入京<lb/>
<pb n="KR4d0075_WYG_015-10b"/>
出處身之道窮通命有時九門無直謁千里去何為南<lb/>
畆春耕近西風去馬羸白雲况多恨歸計莫令遲<lb/>
　　　別陳藥院<lb/>
客居平日有誰親一别三年百病身為道難言輕感慨<lb/>
羡君無病更醫人<lb/>
　　　寄介甫<lb/>
天<hi>一本作髙</hi>門㢘陛鬰<hi>一本作益</hi>巍巍勢利寧無淡泊譏誰與跖<lb/>
徒爭有道好思吾黨共<hi>一本作自</hi>言歸古人踽踽今何<hi>一本作誰</hi>
<pb n="KR4d0075_WYG_015-11a"/>
取天下滔滔昔已非終見乘桴去滄海好留餘地許相<lb/>
依<lb/>
　　　奉寄黄任道<lb/>
蒿萊日日沒幽居時得新詩亦自娛為有逺懐希稷卨<lb/>
或時飛夢見唐虞乆諳末俗難謀道益厭庸兒妄問儒<lb/>
絶筆斷絃無意寄笑將逺目睨清虛<lb/>
　　　奉寄朱昌叔<lb/>
勞勞忽忽欲誰從要有田園去自終衰俗未知誰得失<lb/>
<pb n="KR4d0075_WYG_015-11b"/>
古風期與子窮通三年客興㸔秋葉萬里歸心寄斷蓬<lb/>
知有世嘲無意解自慚踈懶甚揚雄<lb/>
　<lb/>
　<lb/>
　<lb/>
　<lb/>
　<lb/>
　廣陵集巻十五<lb/>
</p>
<p>
</p>
  </div>
<div>
                <head>廣陵集巻十六</head>
    <p>
<pb n="KR4d0075_WYG_016-1a"/>
欽定四庫全書<lb/>
　廣陵集巻十六　　　　　　宋　王令　撰<lb/>
　　詩<lb/>
　　　到潤望竹林寺憶朱昌叔<lb/>
常與幽人過竹林重來無地豁煩襟青山欲去誰堪語<lb/>
薄俗相期不到心何計江湖終隐釣去随魚鳥共飛沉<lb/>
塵埃聞說難為客早晚歸來憶舊吟<lb/>
　　　奉寄伯兄㤗伯<lb/>
<pb n="KR4d0075_WYG_016-1b"/>
心迹牽覊逐勢分一生襟抱向誰論十年漂泊迷南北<lb/>
千里憂思厭夢魂書託逺懐期日月眼和衰淚望乾坤<lb/>
何時得就歸來賦老守桑麻聚一門<lb/>
　　　奉寄崔伯易<lb/>
功業嘗聞亦有時可能天命出依違終看世態真何道<lb/>
不得吾心自合歸<hi>一本作厭從流俗學依違已知兹世非吾事况有斯人起我歸</hi>廊廟<lb/>
得逢應有義草茅雖老尚知非秋來客况無他異時向<lb/>
西風誦式微<lb/>
<pb n="KR4d0075_WYG_016-2a"/>
　　　寄滿子權<lb/>
窓前干枕夢忘還門外清風晝掩闗天下誰當千古後<lb/>
牀頭自笑六經閑能將道繫窮通裏安用身居進退間<lb/>
自愧公心猶有蔽清時無日不思山<lb/>
　　　又<lb/>
終年謀食亦何得浪取窮愁只自侵餓死有時非正命<lb/>
勞生幾不愧常心百年此去塵埃在<hi>一本作滿</hi>萬古從來意<lb/>
思深莫說山林是輕往窮來無計得山林<lb/>
<pb n="KR4d0075_WYG_016-2b"/>
　　　寄李君厚<lb/>
一笑東風去十年重來稚子巳差肩脱衣呼客家聲舊<lb/>
把酒論心士氣全病驥逺思牽直道老鷹秋夢入青天<lb/>
自言出處身無累一把窮通寄自然<hi>一本作自言暮齒雖憔悴醉胆猶能</hi>
<hi>忽十年</hi>
　　　寄滿粹翁<lb/>
滿子吾逢乆皇皇未見閒老成終到孔窮死亦為顔學<lb/>
術思無際誠明去一間吾雖有心者力苦未能攀<lb/>
<pb n="KR4d0075_WYG_016-3a"/>
　　　強顔寄任道子權<lb/>
強顔求世亦何從甔石時時得復空何日能無寒餓役<lb/>
此身得與聖賢終人生汲汲須髙致世態渾渾未易窮<lb/>
安得相逢共相語荒城囬首又春風<lb/>
　　　招夏和叔<lb/>
矻矻雕鐫役俗兒六經塵土有誰吹我追往聖思前躅<lb/>
子苟安行即後時大遇定為當世福不逢猶作後來師<lb/>
思量最是男兒事此外吾曹不足期<lb/>
<pb n="KR4d0075_WYG_016-3b"/>
　　　贈崔伯易<lb/>
巉嵓惡面挿蒼鬚中道時時自笑呼但怪佯狂輕去俗<lb/>
果聞髙論足開余惡㸔富貴庸男子喜見徜徉隐丈夫<lb/>
我是自髙無許可今朝為子一長吁<lb/>
　　　贈裴仲卿<lb/>
匣劍光芒射斗牛持携天下洗人仇英雄心胆老猶壯<lb/>
道路風塵行未休名重更須完小節義高何必論閑愁<lb/>
濛濛細雨陵陽市折取重梅上酒樓<lb/>
<pb n="KR4d0075_WYG_016-4a"/>
　　　寄都下二三子失舉<lb/>
翹翹數子㧞羣倫落筆文章妙有神清世暫時藏琬琰<lb/>
紅塵終不卧麒麟淹留京國三年客牢落江河一病身<lb/>
得喪窮通雖付命䨇眉忍淚巳沾巾<lb/>
　　　又<lb/>
太學虀鹽共苦辛寒窓筆硯日相親梁王臺畔一分袂<lb/>
揚子江頭三換春篋裏黄金須買酒髩邊白髪解欺人<lb/>
窮通得喪誰能定况是男兒有此身<lb/>
<pb n="KR4d0075_WYG_016-4b"/>
　　　李南夫罷舉歸隐<lb/>
夢寐風儀近十年塵埃無路覩雲天清朝未得榮簮紱<lb/>
黄巻何妨樂聖賢物外髙情誰與共人間佳句已爭傳<lb/>
欲知富貴終難動一片丹心本寂然<lb/>
　　　甫里<lb/>
甫里先生得古風放身全入隐淪中足磨漢榻星辰動<lb/>
筆挫吳天物象空往事欲尋人寂寂舊田安在雨濛濛<lb/>
當時引重髙才者誰是曾來一畆宫<lb/>
<pb n="KR4d0075_WYG_016-5a"/>
　　　次韵朱昌叔見贈<lb/>
雖無才學可人羣偶有誠心與古親兹世幾人能永富<lb/>
此身何恤不終貧生無簮綬身寧屈死有詩書志尚伸<lb/>
自匪與君嘗素計斯言何敢易謀人<lb/>
　　　次韵滿子權見寄<lb/>
當世雄圖不可懐退居蒿艾自沉埋門無來足荆生道<lb/>
病不能鋤草上階自是直方違世易况将踈懶合人乖<lb/>
無由與子同樵種囬首平林浪可柴<lb/>
<pb n="KR4d0075_WYG_016-5b"/>
　　　和束熙之論舊<lb/>
當年齠齔偶同門餬口重來巳十春仰嘆早成渾屬子<lb/>
始知老拙盡輸人火烟論友勞薫灼桂蘗為生合苦辛<lb/>
待㸔聖賢堂奥去願持箕帚掃遺塵<lb/>
　　　謝束丈<lb/>
喜赴西招足屢蹉自慙愚鄙取無他能終未學生何幸<lb/>
得活諸孤賜最多愧面未甘徒巳矣報心全寄命如何<lb/>
須知下客終思用不必時時彈鋏歌<lb/>
<pb n="KR4d0075_WYG_016-6a"/>
　　　答許勤之<lb/>
不作明堂柱石<hi>一本作唐虞稷契</hi>臣要當歸去老江濱不知何<lb/>
處田堪買抛却浮生一片塵<lb/>
　　　答劉成父四愁詩<lb/>
倦客維揚每自悲有時䨇淚等閒垂眼前所識皆庸我<lb/>
天下為憂可語誰把臂便嫌逢子晚開縢乃見起予詩<lb/>
巻舒萬徹吟千遍此後多應手有胝<lb/>
　　　謝成父<lb/>
<pb n="KR4d0075_WYG_016-6b"/>
舊說詩無三百年于今拭目讀君篇巳嗟吾道微如綫<lb/>
不意斯文未喪天金玉有聲情不俗蕙蘭之臭美尤全<lb/>
塵埃滿眼逢何晚氣類相期乆合堅以義求人今遂得<lb/>
于心無媿果為賢不須刺口論憔悴吾輩<hi>一本作黨</hi>恓惶自<lb/>
古然<lb/>
　　　還蕭幾道詩巻<lb/>
武夷山骨挿青㝠秀氣中蟠産俊英髙似君平于市隐<lb/>
窮如東野以詩鳴驊騮老騁青雲足綠綺純含太古聲<lb/>
<pb n="KR4d0075_WYG_016-7a"/>
顧我自憂衰病乆為君䨇眼暫時明<lb/>
　　　再次元韵答幾道<lb/>
塵囂擺落到鴻㝠始見當時遁世英叢棘敢思丹鳯至<lb/>
寸筳慚叩巨鐘鳴須知奔競浮榮路未若喧傳不朽聲<lb/>
此道固為流俗笑苟非夫子欲誰明<lb/>
　　　謝幾道見示佳什因次元韵<lb/>
曾酬唱和向家溪嫫母終慙敵艶妻豈意誤將三獻玉<lb/>
翻來輕博一丸泥利能絶地同莊劍巧可凌雲上魯梯<lb/>
<pb n="KR4d0075_WYG_016-7b"/>
巾衍珍藏雖巳固祗愁飛去化為霓<lb/>
　　　又<lb/>
篇篇光絶奪春華中有純音正不邪跛鼈乆慚追駭足<lb/>
降旗今巳怯崇牙清新格調空吟諷猥冗言辭自咄嗟<lb/>
為我指迷終有得曲蓬從此長叢麻<lb/>
　　　偶古<lb/>
卒卒往來舟翻翻逐利謀中流誰自溺方去不囬頭<lb/>
　　　思歸<lb/>
<pb n="KR4d0075_WYG_016-8a"/>
平生孤憤自<graphic n="KR1008" url="https://raw.githubusercontent.com/kanripo/KR-Gaiji/master/images/KR1008.png" mimeType="image/png"/>然不作春蠺但食眠干禄有心羞枉道<lb/>
無田虛日望豐年每將浩嘆期黄巻已許多憂競白顛<lb/>
舊笑古人輕獨往近來還自憶林泉<lb/>
　　　秋日感憤<lb/>
擊劒髙歌四顧遐男兒何事繫如瓜蛟龍不是池中物<lb/>
燕雀烏知隴上嗟命有儻來猶未耳天徒生我使窮耶<lb/>
謝安未是才難者底事蒼生却盛誇<lb/>
　　　又<lb/>
<pb n="KR4d0075_WYG_016-8b"/>
坐睨歸鴻起自嗟西風吹落淚痕斜聚書老懶堆塵楮<lb/>
秋劍寒酸蟄鐡蛇自是卧龍猶戢角浪嗟穴虎向生牙<lb/>
從來思擲班傭筆况是西山舊有家<lb/>
　　　襲襲<lb/>
襲襲前修與後生要言髙爵是身榮却將獵較誣師聖<lb/>
不見三年學有成<lb/>
　　　病中<lb/>
十日身無一日寧病源知向百憂生寒侵騏驥應方瘦<lb/>
<pb n="KR4d0075_WYG_016-9a"/>
蠧滿楩楠豈易榮小閣晝閑書帙亂畫堂風静藥羅聲<lb/>
北山扶杖終歸去寄語嵒猿莫曉驚<lb/>
　　　寄介甫<hi>時為郡牧</hi>
已推事業皆歸命空有文章自滿家借使牛羊雖有責<lb/>
豈于鳯鳥獨無嗟人留孟子皆非道客議揚雄正自譁<lb/>
賢哲相望每千古得逢猶設與時差<lb/>
　　　上杭帥吕舍人<hi>溱</hi>
玉海澄中粹金山㧞外佳無前誰與敵獨進不容偕列<lb/>
<pb n="KR4d0075_WYG_016-9b"/>
象明星璧遺思結舘娃<hi>蘇為舊治</hi>一麾迎日下四海望霖乖<lb/>
今見詢僉允從來注意諧推溝常巳任濟域定民皆富<lb/>
裕吳中俗優游治外懐樽環常滿客醉擁坐添釵賤子<lb/>
儒名業平生客旁淮塵埃方困頓時命兩沉埋居拙思<lb/>
營窟炊窮欲析骸毛生禰衡刺麻繋吕匡鞋海逺狂圖<lb/>
酌天髙妄欲階請雖非乆得來實為貧嗟况是常瞻目<lb/>
将希未施崕雖然愚者慮庶享惡人齋肉骨非難力銘<lb/>
心謝莫涯定須為進互庶或未愚柴<lb/>
<pb n="KR4d0075_WYG_016-10a"/>
　　　上邵寳文<hi>必</hi>
出處身之道窮通命所闗孔猶聞宋逐軻亦退梁還兹<lb/>
道方中否流風有後艱客來方病憲人戚不堪顔士有<lb/>
髙山仰身嘗送駕攀徑心思古到獨手欲今扳憔悴窮<lb/>
年學乖踈五兩綸魚鹽聞古隐畎畆識今閑蹈海時何<lb/>
謂無田力亦孱清醒甘澤畔富貴奈墦間進壯羝羊觸<lb/>
行屯乘馬班食貧欣道在愠見笑兒頑時巳輸雌雉心<lb/>
猶恥瘠環偶逢邦有道喜睠涕無<graphic n="KR1008" url="https://raw.githubusercontent.com/kanripo/KR-Gaiji/master/images/KR1008.png" mimeType="image/png"/>觀水求窺海知天<lb/>
<pb n="KR4d0075_WYG_016-10b"/>
顧適山雖歸滕國聖尚賤許行蠻進効無横草希仁等<lb/>
棄官聖門猶進惑恵政况先鰥自道非能賦幾希不敢<lb/>
<hi>一本作取</hi>刪誤知何<hi>一本作奚</hi>以報忠信赤心殷<lb/>
　　　贈致政郭大丞<lb/>
冠盖冲冲語退居幾人年少褫銀魚風波脫去都無累<lb/>
日月閑來靜有餘一斗獨傾花下酒五車時晒腹中書<lb/>
<hi>大丞洪飲而自儒書之外浮圖老子隂陽方技之說無所不覽故云</hi>論詩深媿非商也敢<lb/>
向邱門望起予<lb/>
<pb n="KR4d0075_WYG_016-11a"/>
　　　閑居奉寄幾道<lb/>
門前一徑長寒莎耳冷不聞車馬過踈竹有風堪待月<lb/>
空庭無雀可張羅道心自覺閑中得懶性還從病後多<lb/>
囬首西城望詩老此心此性復如何<lb/>
　<lb/>
　<lb/>
　<lb/>
　<lb/>
<pb n="KR4d0075_WYG_016-11b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　廣陵集巻十六<lb/>
</p>
<p>
</p>
  </div>
<div>
                <head>廣陵集巻十七</head>
    <p>
<pb n="KR4d0075_WYG_017-1a"/>
欽定四庫全書<lb/>
　廣陵集巻十七　　　　　　宋　王令　撰<lb/>
　　詩<lb/>
　　　慵<lb/>
衣冠慵整鬂慵梳萬事從來静有餘却笑嵇康慵未得<lb/>
區區猶作絶交書<lb/>
　　　金山寺<lb/>
萬頃清江浸碧山乾坤都向此中寛樓臺影落魚龍駭<lb/>
<pb n="KR4d0075_WYG_017-1b"/>
鐘磬聲來水石寒日暮海門飛白鳥潮囬瓜歩見黄灘<lb/>
當時戸外風波惡祗得髙僧静處看<lb/>
　　　登甘露寺閣<lb/>
忽忽勞生歲月催時偷髙跡出浮埃風沾草樹江朝動<lb/>
春入川源緑夜囬欲出壮懐臨八極可無樽酒到髙臺<lb/>
江山不與人相語似待忘言野客來<lb/>
　　　讀西漢<lb/>
漢得孤秦萬弊時當年丞相要無為洛陽年少空流涕<lb/>
<pb n="KR4d0075_WYG_017-2a"/>
誰謂書生果有知<lb/>
　　　讀東漢<lb/>
漢鼎重炎逆血熬當時天子亦勤勞不能乘作唐虞計<lb/>
未㑹嚴陵所謂髙<lb/>
　　　讀商君傳<lb/>
利害從來識所存固難輕重與人論趙良不自身為客<lb/>
剛欲都君使灌園<lb/>
　　　書孔融傳<lb/>
<pb n="KR4d0075_WYG_017-2b"/>
戲撥虎鬚求不嚙何如縮手袖中歸虛云坐上客常滿<lb/>
許下惟聞哭習脂<lb/>
　　　武侯<lb/>
三顧雖然志意<hi>一本作計</hi>深出非由道此<hi>一本/作處</hi>何心平時<hi>一本</hi>
胸腹能多少且<hi>一本作只</hi>與羣兒梁父吟<lb/>
　　　叔孫通<lb/>
弟子從來學未純異時得失<hi>一本作失得</hi>亦頻頻一官所買<lb/>
知<hi>一本作曾</hi>多少便議先生作聖人<lb/>
<pb n="KR4d0075_WYG_017-3a"/>
　　　韓吏部<lb/>
宣尼夾谷叱強齊吏部深州破賊圍始信真儒能見用<lb/>
可為邦國大皇威<lb/>
　　　讀老杜詩集<lb/>
氣吞風雅妙無倫碌碌當年不見珍自是古賢因發憤<lb/>
非闗詩道可窮人鐫鑱物象三千首照耀乾坤四百春<lb/>
寂寞有名身後事惟餘孤塜耒江濵<lb/>
　　　讀白樂天集<lb/>
<pb n="KR4d0075_WYG_017-3b"/>
北邙山下一孤墳流落三千綺麗文後世聲名髙白日<lb/>
當年榮利等浮雲屏除憂憤歸禪寂消遣光隂在酒醺<lb/>
若使篇章深李杜竹符還不到君分<lb/>
　　　過伍子胥廟<lb/>
西風騷客倦逰吳弔古心懐此暫舒鬼籙乆應除佞嚭<lb/>
民思今果廟神胥雖然邪正皆歸死奈有忠䜛各異書<lb/>
囬首舊江江水在怒濤猶是不平初<lb/>
　　　㤗伯廟<lb/>
<pb n="KR4d0075_WYG_017-4a"/>
古廟鬰崔嵬朱門傃道開今人不為讓間或乞靈來<lb/>
　　　和人古劒<lb/>
安知歲月幾經今傳記汗漫不可尋得自廢墟埋萬古<lb/>
失曾飛將購千金客思秋水龍泉冷士嘆中原虎穴深<lb/>
好與壯夫同隠約鐡房寒澁壁塵侵<lb/>
　　　琴<lb/>
古風寥落欲何尋常記南風素意深聞説五絃絃不斷<lb/>
欲于何處借人琴<lb/>
<pb n="KR4d0075_WYG_017-4b"/>
不獨區區操縵間要期追逐古風還吾民有愠何當解<lb/>
學得南風不敢彈<lb/>
　　　謝張和仲恵寳雲茶<lb/>
故人有意真憐我靈荈封題寄蓽門與療文園消渇病<lb/>
還招楚客獨醒䰟烹來似帶吳雲脚摘處應無糓雨痕<lb/>
果肯同嘗竹林下寒泉應有恵山存<hi>先有詩云寳雲更許同嘗否擬待重</hi>
<hi>烹第二泉故有是句</hi>
　　　和人孤雁<lb/>
<pb n="KR4d0075_WYG_017-5a"/>
朔磧雲深憶舊行心驚漢月忽騫翔江南水濶無天地<lb/>
漠北沙寒有雪霜逺目送飛沉暮靄西風吹影過斜陽<lb/>
衡南未到歸何日須信張羅近稻粱<lb/>
　　　雁<lb/>
萬里長為客飛飛豈自由情知稻粱急莫近網羅求闗<lb/>
塞風髙夜江湖水落秋哀鳴徒自切誰謂爾悲愁<lb/>
　　　送雁<lb/>
來時羣雁去相随病眼㸔天逺不知為有客愁歸未得<lb/>
<pb n="KR4d0075_WYG_017-5b"/>
獨凴斜日望多時遲遲南國無春雪細細東風滿栁枝<lb/>
蝴蝶黄鶯有期約好加歸翥莫令遲<lb/>
　　　鴉鳴<lb/>
庭前佳樹緑隂成樹抄飛鴉去就輕自顧主人無敗徳<lb/>
豈嫌爾口有凶聲平生直道常多禍兩耳清風一聴鳴<lb/>
輙莫為人輕自重須知彈射易忘生<lb/>
　　　馴鹿<lb/>
日日野心新籠欄外強馴祗消指馬相便有逐原人昔<lb/>
<pb n="KR4d0075_WYG_017-6a"/>
起歌賓興今無伏囿仁豺狼好牙爪應笑角如麟<lb/>
　　　和人放魚<lb/>
春溪水暖緑蒲沉兩兩逰鱗躍紫金必以直鈎應不得<lb/>
果知非命亦何心舟吞逺海鯨鯢老餌滿平湖網罟深<lb/>
縱爾豈知吾有意渭川人去事難尋<lb/>
　　　和人促織<lb/>
秋虫何爾亦怱怱何處人心與爾同夢枕幾年懸客淚<lb/>
曉窓殘月破西風人思絶漠氷霜早婦嘆窮閻杼柚空<lb/>
<pb n="KR4d0075_WYG_017-6b"/>
更有孤砧共岑寂平明華髪滿青銅<lb/>
　　　問促織<lb/>
衰草風來響不<hi>一本作自</hi>知破窓燈滅月藏輝白頭老婦無<lb/>
機織卧<hi>一本作坐</hi>聴鄰兒懶打衣<lb/>
　　　苦熱<lb/>
土燥木根焦禽窮自㧞毛龍遺赤日走天避火雲髙虎<lb/>
懼千山熾鯨憂四海熬風㣲不飽腹蟬亦為身號<lb/>
　　　和束䝉初九日不見菊登髙<lb/>
<pb n="KR4d0075_WYG_017-7a"/>
從來秋菊不曾栽敢向西風怨不開我自傷秋有髙興<lb/>
非闗特為菊花來<lb/>
　　　簾<lb/>
髙明庭宇好崇基枉把踈簾窣地垂必欲滿堂隂有樂<lb/>
誰能暗室自無欺巻舒未必風無意開隙須防燕解窺<lb/>
莫道人終可遮障可終遮障亦何為<lb/>
　　　詆燕<lb/>
金屋人嬌奈燕何暮簾好捲放來過今年已見燕無數<lb/>
<pb n="KR4d0075_WYG_017-7b"/>
何况明年燕更多<lb/>
　　　燕答<lb/>
春日樓臺暖氣低東風無主<hi>一本作着</hi>自東西尋常<hi>一本作人家</hi>
簾幙有多少何處畫梁無燕泥<lb/>
　　　觀飲<lb/>
不飲雖然合衆難何妨衆客自盤桓巳看手足互顛倒<lb/>
更聴人人自謂歡<lb/>
　　　答耿奎<lb/>
<pb n="KR4d0075_WYG_017-8a"/>
浮生飄泊委蓬蒿洴澼無封耿嘆勞心學古人方有媿<lb/>
身從衰俗忽為髙苟慚枉駕干簞食肯謂非時愛一毛<lb/>
末學從兹益知守善人不鄙與華裒<lb/>
　　　江上<lb/>
浩𣺌烟波不可名我來閑自濯塵纓乆思滄海収身去<lb/>
安得長舟破浪行天濶水雲連黯淡日間鷗鷺自飛鳴<lb/>
屈平死後漁人盡後世憑誰論濁清<lb/>
　　　洗竹<lb/>
<pb n="KR4d0075_WYG_017-8b"/>
去年春笋宻相扶洗去心圖翠色踈髙節欲令人盡見<lb/>
枉枝何惜手親除臨川常可持為釣待鳳猶能飽有餘<lb/>
須㸔月明風勁夜寒聲薄影滿茅居<lb/>
　　　春夢<lb/>
湘水茫茫春意闗岑郎一睡片時間誰知行盡江南路<lb/>
枕上離家枕上還<lb/>
　　　秋日偶成呈杜子長顯之兼簡仲美劉丈<lb/>
丈夫不合自窮愁藜藿先須天下憂君不唐虞皆我罪<lb/>
<pb n="KR4d0075_WYG_017-9a"/>
民推溝壑更誰尤須将兼濟為吾事若只誠身亦我羞<lb/>
滿紙古人皆有道如其所學願軻邱<lb/>
　　　歲暮言懐呈諸友<lb/>
萬事無成只一吁窮年况復嘆窮途功名未立頭先白<lb/>
貧病相仍氣尚粗富貴早知皆有命窮通料是不由吾<lb/>
㑹須開口随時笑一曲長歌醉倒壺<lb/>
　　　日益無聊頼偶成呈子長<lb/>
一夕西風葉下柯覊人憔悴發沉疴窮來無子知難得<lb/>
<pb n="KR4d0075_WYG_017-9b"/>
命薄于人可奈何困卧牛衣空有泪劇彈鐡劍不成歌<lb/>
陶家壁冷塵埃滿何日雲雷起鐡梭<lb/>
　　　醉後<lb/>
醉裡分明别是天最宜沉溺過流年平時政要全稽古<lb/>
盛世朝廷不乏賢但得有生皆自遂不妨吾屬亦陶然<lb/>
沉湘死屈如何者却把醒名欲自専<lb/>
　　　梅花<lb/>
曉枝開早未多稠屢齅清香不忍収萬木巳知春盡到<lb/>
<pb n="KR4d0075_WYG_017-10a"/>
百花常負後來羞東風也合相和暖臘雪無端欲滯留<lb/>
滿眼蕭踈正堪惜莫将横笛起人愁<lb/>
　　　木𤓰花<lb/>
簇簇紅葩開緑荄陽和閑暇不須催天教爾艶呈竒絶<lb/>
不與夭桃次第開<lb/>
　　　蔬蘭<lb/>
曉折寒蔬野圃間荒林深處有芳蘭世無賢士紉為佩<lb/>
猶有幽人日取餐<lb/>
<pb n="KR4d0075_WYG_017-10b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　廣陵集巻十七<lb/>
</p>
<p>
</p>
  </div>
<div>
                <head>廣陵集巻十八</head>
    <p>
<pb n="KR4d0075_WYG_018-1a"/>
欽定四庫全書<lb/>
　廣陵集巻十八　　　　　　宋　王令　撰<lb/>
　　詩<lb/>
　　　九曲池悼古<lb/>
刳地決洪波深流隐<hi>一本作引</hi>木鵞檣髙㠶繫錦堤煖栁藏<lb/>
河㤗甚心方兆顛危念則那去都如脫屣東下若瘳疴<lb/>
殿脚千論女宫眉斛計螺迷樓挿空逺水調掲聲和忠<lb/>
切聞無路愚䛕面自阿君顔未囬笑賊首已稱戈運去<lb/>
<pb n="KR4d0075_WYG_018-1b"/>
天移鼎人遷地見禾當年遺廢沼及此尚名歌古往悲<lb/>
奚寄今傳跡未訛水寒波刺甲土老岸髯莎落照留歸<lb/>
<hi>一本作飛</hi>鳥西風困舊荷暮林迷逺嶼夕靄暝前波<hi>一本作坡</hi>亡<lb/>
國誰堪問覊人恨自多凭欄不成去歸意為蹉跎<lb/>
　　　寄宿倅陸經子履<lb/>
勲業悠悠未可貪直須随處酌醺酣君知仕路三無愠<lb/>
我與人情七不堪聞借朱衣為别乘想囬青眼憶髙談<lb/>
東風尚有西行約甬水橋邊定解驂<lb/>
<pb n="KR4d0075_WYG_018-2a"/>
　　　太湖<lb/>
西南無盡望吞恐罄吳郊海近私憑蓄天低不敢包蛟<lb/>
龍宜自宅螾蛭莫令巢逺浦纔分㸃歸檣畧認梢水乘<lb/>
潮更濶地過底宜坳鳥絶烟維斷風凌浪脊交大橋横<lb/>
作書別岸缺成爻吟恐詩無氣圖憂筆費抄歸輸范蠡<lb/>
得官許季鷹抛志憶心應繫歸誇口定勞窮何須蹈海<lb/>
來好卜編茅著户生同隐居民釣自庖滄浪未容濯魚<lb/>
枻夜停敲<lb/>
<pb n="KR4d0075_WYG_018-2b"/>
　　　答劉仲美<lb/>
莽莽晴川水寥寥病客舟來随風浩蕩去逐雨淹留生<lb/>
計梁邊燕歸心海上鷗多慙故人句欹卧一長謳<lb/>
　　　平山堂寄歐陽公<lb/>
廢苑繁華未可尋孤城西北路<graphic n="KR0706" url="https://raw.githubusercontent.com/kanripo/KR-Gaiji/master/images/KR0706.png" mimeType="image/png"/>崯檐邊月過峯巒頂<lb/>
柱下雲囬草樹隂賓客日随千騎樂管絃風入萬家深<lb/>
知公白玉堂中夢未負當時壮觀心<lb/>
　　　歲暮呈王介甫平甫<lb/>
<pb n="KR4d0075_WYG_018-3a"/>
歲暮逺為客一身歸計深塵沙日翳翳雨雪夜隂隂喜<lb/>
色開南信悲懐動北琴感時須寂寞何獨少陵心<lb/>
　　　塵土呈介甫<lb/>
塵土紛紛起處㣲祗随風力亂嘘吹髙張白霧横宫闕<lb/>
低引輕雲暗路岐客坐昏䝉歸耳目人行斑白上鬚眉<lb/>
誰知霶霈天飛雨洗滌輕浮㑹有時<lb/>
　　　溪上<lb/>
溪上清漣樹老蒼行穿溪樹踏青陽溪深樹宻無人處<lb/>
<pb n="KR4d0075_WYG_018-3b"/>
祗有幽花度水香<lb/>
　　　金山<lb/>
馬蹄行盡九州閒無處歡娛得破顔只有此中宜曠望<lb/>
誰令天作海門山<lb/>
　　　朝雲<lb/>
朝雲飛飛來無窮暮雲漠漠昏相䝉閑來既自不成雨<lb/>
拂去安用遮長空擬鞭屏翳問白日更謫星伯誅長風<lb/>
盡<hi>一本作書</hi>令萬物被光景夜看北斗朝天中<lb/>
<pb n="KR4d0075_WYG_018-4a"/>
　　　登城<lb/>
病來萬事懶自宜髙城有樓間登<hi>一本作可</hi>躋來期清風脱<lb/>
日熱坐厭逺日㸔天低閑郊<hi>一本作雪</hi>草樹漫䝉昧落日燕<lb/>
雀争依棲臨風一嘆人不㑹<hi>一本作人誰㑹</hi>直氣飛去添虹霓<lb/>
　　　招束伯仁杜子長夜話<lb/>
乆隂忽晴已可賞况復夜氣驅蚊藏清風逆囬六月熱<lb/>
急雨借得三秋凉非惟歸雲人目快更有白月天心當<lb/>
從來萬古有未盡待子一夕心胸張<lb/>
<pb n="KR4d0075_WYG_018-4b"/>
　　　臨別𤓰州<lb/>
十年來往常依依此日復去來何時青山有意退弗忍<lb/>
白髪不逢歸未遲乾坤不盡萬里望草木無限西風悲<lb/>
塵纓欲濯惡獨潔滄浪流去清無涯<lb/>
　　　春意<lb/>
春空漠漠多愁容春意冉冉随歸鴻寒雲飛髙不肯雨<lb/>
白日翳暗何時風閒花野草各意態濃烟弱栁相昏䝉<lb/>
北窓厭睡不知夜起見海月如秋空<lb/>
<pb n="KR4d0075_WYG_018-5a"/>
　　雜誌<lb/>
　　　性説<lb/>
或問性者何謂也曰難言也曰古聖人亦不言歟曰古<lb/>
聖人言不得巳而言不得已而言是哀生民之愚也余<lb/>
業聖人者也敢廢言乎哉曰然則性何出也曰上而億<lb/>
萬世下而億萬世其源吾心是也推吾心而以通萬物<lb/>
之心一心也是則性者萬物之源乎廓而無形象也寂<lb/>
而無兆朕也不日不月陰陽不能晦也不雷不霆氣象<lb/>
<pb n="KR4d0075_WYG_018-5b"/>
所由應也天蒼然禀之而上也地隤然禀之而下也日<lb/>
月星禀之所以經緯也山川禀之所以融結也然則人<lb/>
介其間禀之粹者也人皆有禀之之資而不知所以禀<lb/>
也是蔽之也蔽之來非一日二日也當湛然之時無思<lb/>
也無為也粘湛而情生則感氣而育矣感氣而育則溺<lb/>
之形質矣溺之形質則事物之攻将千馳萬驟而不能<lb/>
反其源也嗚呼物格則局之視也聲激則局之聴也事<lb/>
牽則局之思也舌鼓則局之言也樂生則欣喜集也苦<lb/>
<pb n="KR4d0075_WYG_018-6a"/>
纒則悲哀來也好惡相兵也是非相戰也異而出于同<lb/>
同而反之異以繩墨辨曲直也而不知不繩不墨所以<lb/>
為曲直也以氷炭等寒暄也而不知不氷不炭所以通<lb/>
寒暄也噫大道昭昭彌綸于天地間奈何世之人不逹<lb/>
也世之人所以不逹者喜惡之情為之縳也善者曰吾<lb/>
守是舍吾守何道之有也惡者曰吾守是舍吾守亦何<lb/>
道之有也善者泥于善惡者泥于惡頑然封執而不知<lb/>
聖人之變也曰然則善惡等歟曰善與惡利害則殊矣<lb/>
<pb n="KR4d0075_WYG_018-6b"/>
要其事為皆出于情也今夫霜露之濡生殺不能廢一<lb/>
也知露之能生霜之能殺而不知霜之所以為霜露之<lb/>
所以為露要之于潤則一耳彼人所以執霜露云者局<lb/>
之于生殺之情也善惡之于人豈異此哉曰然則善惡<lb/>
之情不足辨歟不辨何以為聖人也然則善惡之來各<lb/>
縁其習也薄也厚也隐也顯也人固有始善而終惡者<lb/>
始惡而終善者本末渾然而善者始終渾然而惡者有<lb/>
善惡叅相用者此皆何也曰向吾所謂善惡之來皆縁<lb/>
<pb n="KR4d0075_WYG_018-7a"/>
其習也者此也始善而終惡是善情薄而惡情勝也始<lb/>
惡而終善是惡情薄而善情勝也本末渾然於善善善<lb/>
者也始終渾然於惡惡惡者也善惡交相用是善惡之<lb/>
情交相勝也曰然則性果無善惡歟曰性無善惡也有<lb/>
善有惡者皆情耳曰善惡紛紛何由復其性也曰夫明<lb/>
覺之人不留善也不滯惡也善惡忘則好惡平好惡平<lb/>
則物我等物我等則湛然無情于其間故能與太虛等<lb/>
矣曰當是之時則與太虛等亦無有為歟曰是何言也<lb/>
<pb n="KR4d0075_WYG_018-7b"/>
水之止萬物之鑑也谷之空萬物之應也聖人者天下<lb/>
之母肯遺天下之子哉天下之子不可計也非而悖于<lb/>
是者有矣惡而忘于善者有矣非而悖于是惡而忘于<lb/>
善聖人未嘗忘于心也心不安則思有制作行于其間<lb/>
矣紀綱教化所以敦天下之本也典章法度所以開天<lb/>
下之誠也符璽斗斛所以公天下之平也刑法號令所<lb/>
以檢天下之奸也春秋以是為春秋也禮樂以是為禮<lb/>
樂也易以是為易也詩書以是為詩書也噫古之逹此<lb/>
<pb n="KR4d0075_WYG_018-8a"/>
道者皆聖人也伊尹曰以先知覺後知先覺覺後覺予<lb/>
天民之先覺者也予將以斯道覺斯民也伊尹覺斯民<lb/>
之道上而億萬世下而億萬世舍吾所謂性者無可覺<lb/>
者矣噫聖人没典法淪䘮知吾道者幾人也後之世徳<lb/>
行不修仁義不著使天下之人冺冺然入頑獷之俗而<lb/>
不自知者皆不知性之罪也有志于天下者可不念哉<lb/>
　　　師說<lb/>
上古之書既巳汩沒其他治具不可稽見而五常<hi>一本作五</hi>
<pb n="KR4d0075_WYG_018-8b"/>
<hi>帝</hi>之學求諸傳記間或見之夏商之書雖號殘缺然學<lb/>
亦有名<hi>一本作學之名具存</hi>法周則大偹故其施設炳然彰白若<lb/>
然帝王之於治具<hi>一本作日</hi>它雖世有取舍于學則未聞或<lb/>
廢也豈非君師云者兩立不可一蹶歟夫惟至治之世<lb/>
其措民各有本而次第之以及其化故地各井而民自<lb/>
食其業雖有士農工商之異未嘗不力而食因其資給<lb/>
然後繩其㳺惰澄其淫<hi>一本作遷</hi>衺耡其強梗其治畧以定<lb/>
矣然猶鄉遂有庠序之教家國有塾學之設自庶子以<lb/>
<pb n="KR4d0075_WYG_018-9a"/>
及卿大夫士之子皆入學為之師以諭其道為之保以<lb/>
詔其業示之知仁聖義中和使相充擴<hi>一本作存藴</hi>孝友睦<lb/>
婣任恤使相修飭<hi>一本作行</hi>禮樂射御書數使相開曉故其<lb/>
左右之聞前後之觀不仁義則禮樂迨其淬磨漬漸<hi>一本</hi>
<hi>作漸浸</hi>之成則入孝而出悌尊尊而長長然後取而置之<lb/>
民上則君盡其所以為君臣盡其所以為臣卒無有一<lb/>
背戾者其出於學而存於師也道之衰微迄於餘周<hi>一本</hi>
<hi>作戰國</hi>如絙石之於將墜其引綴未絶者猶一綫髪繼之<lb/>
<pb n="KR4d0075_WYG_018-9b"/>
暴秦不扶而抑遂至崩壊漢興宜大更制而財補縫之<lb/>
故其俗無所防範聴民所為卒放壊不至治然能郡縣<lb/>
創孔子祠立五經博士置弟子徒員䇿賢良本經術以<lb/>
對當時得失於古雖未為善而其風遂號為治平豈前<lb/>
世遺風餘化漬染而未斬耶抑民苦秦而效見易也當<lb/>
此之時士猶能相尊師故終漢世傳詩書禮易春秋而<lb/>
名家者以百數十計晉魏而下寖以沉溺更數十世惟<lb/>
唐為近古大抵財追齊漢治而未能逺過嗚呼何為而<lb/>
<pb n="KR4d0075_WYG_018-10a"/>
止此也夫天下之所以不治患在不用儒而漢唐以來<lb/>
例常任儒矣卒不至甚治者何也有儒名有儒位不儒<lb/>
用<hi>一本作不用儒術</hi>而然爾其弊在于學師不立而育賢無方<lb/>
聖人之道不講不明士無根源而競支流故不識所以<lb/>
治亂之本而不知所以為儒之任而又上之取之不以<lb/>
實而以言故也夫人所以能自誠而明者非生而知則<lb/>
出於教導之明而脩習之至也如無為師則天下之士<lb/>
雖有強力向進之心且何自而明且誠也夫天下之才<lb/>
<pb n="KR4d0075_WYG_018-10b"/>
力訓導而懋勉之猶患其粃窳故七十子身逢聖人而<lb/>
親薫炙之其聞與見不為不至猶且柴愚參魯師辟由<lb/>
喭賜不受命而貨殖冉求為宰而賦粟倍又况後聖人<lb/>
數千歲其書殘缺朽蠧又資材下于數子而欲聴其自<lb/>
為而不立學與師猶其願穫而顧不耕也如必待其自<lb/>
賢而取之多見其稀濶不可俟也自周至唐緜數千歲<lb/>
其卓然取賢自名可以治國者由孟軻抵韓愈纔四人<lb/>
是其力能扶持其教而竟不之用者所以歴年巳逺人<lb/>
<pb n="KR4d0075_WYG_018-11a"/>
出甚少也如其多則或用之矣苟患其少無如廣學樹<lb/>
師續其所不長擢其所未髙使知所以為治而識所以<lb/>
救亂然後名聞而實取之則庶矣天下之師絶巳乆今<lb/>
之名門徒教組刺章句希望科第而巳昔者子路使子<lb/>
羔為費宰子曰賊夫人之子今賊人者皆是皆取戾於<lb/>
孔子者其惡得為人師惡得為人師<lb/>
　<lb/>
　<lb/>
<pb n="KR4d0075_WYG_018-11b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　廣陵集巻十八<lb/>
</p>
<p>
</p>
  </div>
<div>
                <head>廣陵集巻十九</head>
    <p>
<pb n="KR4d0075_WYG_019-1a"/>
欽定四庫全書<lb/>
　廣陵集巻十九　　　　　　宋　王令　撰<lb/>
　　雜誌<lb/>
　　　招學說寄興叔<hi>乙未</hi>
曰吾固愛木之不自已焉安得吾學而木然也安得人<lb/>
學而木然也吾學而然將有以與之人也人學而然將<lb/>
有以取於人也吾學而然與之人友道也人學而然取<lb/>
於吾師道也友且師學而不倦者夫木哉木哉安得吾<lb/>
<pb n="KR4d0075_WYG_019-1b"/>
學而木然也安得人學而木然也今夫木始於萌蘖眇<lb/>
於毫髪計其根萌之徑相長不過以寸及其春夏之綿<lb/>
苗雨露之兼仍積之日長生之不休彌抱而不可拱焉<lb/>
則休者安其隂息者仰其材睨而上計之千百尋而不<lb/>
可逮視其芽蘖毫髪時豈不過甚而得巳耶然而不足<lb/>
猶若也向使其拱把而止則朽折若芽茁然惡在能千<lb/>
百尋哉今夫木生於山林而用厦屋木非能手舉以招<lb/>
言列於人而自謂其材也而又山林之與厦屋其逺勝<lb/>
<pb n="KR4d0075_WYG_019-2a"/>
言哉而人不能遺斧斤必至焉故木患不材耳安有材<lb/>
而遺者也使其材而或遺則為材益大則世豈能終遺<lb/>
之哉雖然木生自爾也非為材而後生也非為人不以<lb/>
為材而不生也故木有似夫君子吾固曰學者曰吾固<lb/>
愛木之不自已焉安得吾學而木然也安得人學而木<lb/>
然也今夫人之所以異於禽獸者非謂其衣<hi>一本作角</hi>而不<lb/>
毛也以其聰明視聴然也視父而知為親聴長而知為<lb/>
順此人之所以異於禽獸也然而未善視聴焉百歩之<lb/>
<pb n="KR4d0075_WYG_019-2b"/>
間荒忽之外察一芒毛之垂而熟蚊蠅之聲者邾婁師<lb/>
曠之所以異於衆人也然而未及大視聴焉顔子坐而<lb/>
視百世之上見舜之行焉聞舜之言焉坐而視當世見<lb/>
孔子之行焉聞孔子之言焉閒而視一身見過欲萌于<lb/>
無形非欲倡于無心聲故孑然自持循且曰舜何人也<lb/>
予何人也又曰瞻之在前忽焉在後惟顔子為能見也<lb/>
他人固不之見也非惟顔子為然惟舜亦然舜樂取於<lb/>
人以為善取於人以為善是見而取之也樂取於人以<lb/>
<pb n="KR4d0075_WYG_019-3a"/>
為善是聞而取之也非惟舜為然孔子亦然孔子曰今<lb/>
吾于人也聴其言而觀其行顔子以之自明舜以之取<lb/>
人孔子以之改過夫人<hi>一本無人字</hi>能自明若取人與改過<lb/>
豈不為大視聴哉故邾婁之明師曠之聰是天與之也<lb/>
顔子之聰顔子之明學得之也天與之故能勝人學得<lb/>
之故能勝天今夫視者聴者纔天與之也然而未如學<lb/>
得之也學得之如何如顔子而巳矣如之何如顔子學<lb/>
不倦而巳矣大哉學夫今夫<hi>一本作之</hi>人莫不學<hi>一本作莫不好學</hi>
<pb n="KR4d0075_WYG_019-3b"/>
也然而未得名<hi>一本作為</hi>好學者猶范之冠蟹之筐耳以其<lb/>
名為而實非也人有能惡<hi>一本作知</hi>范冠蟹筐之心則知好<lb/>
學矣夫道固不逺人而人自逺之苟有求道之心而持<lb/>
之至誠則何可當耶苟為有求道之心而不能持以至<lb/>
誠亦末如之何也巳詩不云乎伐柯如之何匪斧不克<lb/>
謂其學道非至誠不能也人皆曰我智過禽獸而視之<lb/>
而未有以過之也故求髙不如鳥求深不如魚千仭之<lb/>
山人不勝其髙也而鳥常卑之更擇髙而巢焉以是人<lb/>
<pb n="KR4d0075_WYG_019-4a"/>
不得而窺也千仭之淵人不勝其深也然而魚猶薄之<lb/>
汨其深而穴焉故人不得而釣也苟能充魚鳥髙深之<lb/>
心而施之學則人能及之者鮮矣夫道無逺而人無不<lb/>
能有逺不能者謂不為也今有人曰吾不能走千里之<lb/>
逺而能反覆百歩之間不休則千里也夫末喜子都天<lb/>
下之大姣者也人同以末喜子都為大姣而末喜子都<lb/>
尚自懼未為姣更漸朱塗粉慊慊然唯懼人或美於已<lb/>
而不得<hi>一本作能</hi>美於人嗚呼曾謂好聖人者不及末喜子<lb/>
<pb n="KR4d0075_WYG_019-4b"/>
都好姣乎然學者亦舍已而先人故夫今之人責人一<lb/>
以義而待已卒以恕責人以恕則人之就聖人也速待<lb/>
已以恕則己之去小人也緩且不知責人不已竟何多<lb/>
於已也苟能以攻人之心而攻已之心則過失不勝其<lb/>
多矣夫觸刑辟而為非禮義者小人之肆者也懼刑辟<lb/>
而不為非禮義者小人之拘不得志者也可以為非禮<lb/>
義而不為非禮義學者之守也情安禮而行安義君子<lb/>
哉惜乎未及好學者也吾學而求為君子者也嗚呼不<lb/>
<pb n="KR4d0075_WYG_019-5a"/>
為小人之拘不為小人之肆者幾希哉夫人之於人則<lb/>
患有不知有不能問而自為已則安不知而學不能陋<lb/>
夫欺人哉今有疽瘍之在身則求於人而願去雖撓困<lb/>
折顙累百拜而不辭也有不求而為之治而愈則必思<lb/>
謝之至於<hi>一本作有</hi>過惡之在身而不知求人或者告之則<lb/>
不謝更怒甚哉疾惡之不如疽瘍也斯人而有恥者鮮<lb/>
矣人之為父兄愛子弟皆知擇師而教之至於已身而<lb/>
反不知學悲矣夫惑矣夫<lb/>
<pb n="KR4d0075_WYG_019-5b"/>
　　　迂說<lb/>
非禮之舉非義之動皆是也以其非禮非義而止者盖<lb/>
未之見也以其非禮非義而止之者又未之見也今有<lb/>
學聖人之道而行聖人之義者皆曰迂以其迂而止者<lb/>
皆是也以其迂而止之者又皆是是也是何勇於彼而<lb/>
惡乎適此也止之為愛人耶豈樂人之為非禮義而懼<lb/>
人之為聖人也耶<lb/>
　　　是非說<lb/>
<pb n="KR4d0075_WYG_019-6a"/>
是非人人之有也是非或非人人之有也何為其然指<lb/>
已與人曰爾為爾我為我人皆曰是也智者觀之亦曰<lb/>
是也指已與人曰爾為我我為爾則人皆曰非也智者<lb/>
觀之亦曰非也斯其為是非是也故曰人人之有也於<lb/>
此有人生而未嘗之山也而原藪是居又未嘗聞人說<lb/>
山之為何如也一日客有自山而來者以山之髙大語<lb/>
之原藪之人相與笑駭曰是豈有是出吾門適吾野䟦<lb/>
足引目而四望之地皆平也何曾為有山則語其為山<lb/>
<pb n="KR4d0075_WYG_019-6b"/>
者是也謂其無山者非也故曰是非或非人人之有也<lb/>
今人所以能是非原藪之民者以其常見聞諸山也如<lb/>
不嘗聞與見則原藪之民何以異故曰是非不徒於山<lb/>
也夫道則亦有然者矣<lb/>
　　　交說送杜漸<lb/>
孟子道性善信其性之善也然其有不善者非其才之<lb/>
罪也不能擴而充之而習之逺之然也有能資性之善<lb/>
而充之習不相逺之則信夫純乎哉前吾學者吾師也<lb/>
<pb n="KR4d0075_WYG_019-7a"/>
吾見其擴巳充而習不逺者也吾不知其始為何如然<lb/>
也後吾學者吾之徒也吾多見其不能擴而充之而習<lb/>
之逺之始吾亦為然然後知杜子賢夫人逺者也能資<lb/>
性之善而充之習不相逺之是將信夫純者也杜子名<lb/>
漸年少朴茂韜藏不挑抉平日未嘗輙語言與吾居且<lb/>
五年乂最為親洽而未見其懈且過也言之有實也行<lb/>
之有信也與吾交而游者多矣未見其可愛如杜子者<lb/>
故吾獨樂朋友之杜子亦猶然乃不輙他人之從而獨<lb/>
<pb n="KR4d0075_WYG_019-7b"/>
我自待也居相為羣也別相為思也見相為喜也言語<lb/>
相唱答而出處相往來也故悲而同為吁窮而相為謀<lb/>
樂而相為讓去就相為之可否過失相為之扳牽吾獨<lb/>
杜子望而杜子亦望予然也方吾窮困寒餓牽而之東<lb/>
西不旬月必復合于其未合間已共嘆恨而况今而去<lb/>
吾乃乆也故序其行獨道其可愛與相合與去可嘆恨<lb/>
而不及所學者吾與杜子素講之熟矣吾知杜子之不<lb/>
吾忘而吾又敢自忘耶<lb/>
<pb n="KR4d0075_WYG_019-8a"/>
　　　龍池說<lb/>
距真而西七十里曰六合縣地皆原阜無川澤縣行五<lb/>
里曰龍池池之南居民數十家又有亭以休行者余嘗<lb/>
過而宿焉愛其池之寛逺既而䇿之又殊渾不可窮極<lb/>
且怪其龍池之謂因求而問之則曰世傳此地舊無池<lb/>
為常人居昔而忽䧟焉既而有龍居之也今其池之東<lb/>
北冬寒水涸淺處尚見柱石與遺井在焉以是騐之舊<lb/>
為人居也决不疑矣民四時必具祭否則水旱如旁郡<lb/>
<pb n="KR4d0075_WYG_019-8b"/>
即不爾則風雹害稼余舊嘗疑於龍今又得此說私怪<lb/>
駭之因退而思之曰天地人三才也上而為天日月星<lb/>
辰在焉而不得下而雜人也下而為地山川草木在焉<lb/>
而不得上而雜天也况又中而人與禽獸哉是各有分<lb/>
定而不可雜以上下也故飛者雖髙巳上則窮穴者雖<lb/>
卑巳深則死而龍者潜而伏淵躍而飛天風雷雲雨動<lb/>
且從焉是其神亦大矣獨能雜出於天地人之間吁亦<lb/>
盛哉今何孑然獨居此也夫人非龍曹也地陷真郊人<lb/>
<pb n="KR4d0075_WYG_019-9a"/>
則䧟死龍獨害人而居之安耶祭而有求也所求非所<lb/>
力則雖祭當不受而民或不祭而龍又當凌風厲雹以<lb/>
驚禍之耶夫風雨天之付龍者以其能行雲施雨蘓焦<lb/>
活枯而然爾龍何旱而不用為雨不祭而用是求食耶<lb/>
江海至大也横亘數千里鯤鰕共容之龍盍居而且樂<lb/>
焉而何為齪齪居此與蚯蚓伍也豈彼不容龍而龍私<lb/>
居此耶不然則龍懼其大而不往也余觀易之乾卦及他<lb/>
經傳所載凡擬聖人君子則必以龍是豈龍者能利人<lb/>
<pb n="KR4d0075_WYG_019-9b"/>
而不自私者耶今何乃爾也夫龍者豈盡居此焉耶又<lb/>
將若人者有君子人而有小人人耶<lb/>
　　　馬說<lb/>
東郭之兒生而未嘗逢馬意其四足而甚大者皆牛也<lb/>
他日適市而逢馬焉驚而呼之曰是牛何以是斑斑也<lb/>
其聞者笑之語之市人而市人笑之東郭之兒自失焉<lb/>
歸而語諸長者則馬也以是不語者三日東郭之先生<lb/>
聞而過之曰孺子亦有所失乎曰非也吾嘗以馬為牛<lb/>
<pb n="KR4d0075_WYG_019-10a"/>
既知其為馬矣吾慙而未言將無以見市人也先生曰<lb/>
噫馬信為馬矣孺子以為牛孺子之過也市人乃能笑<lb/>
孺子者是以馬云也苟不以馬而以他使是非幾不能<lb/>
不以牛為馬其於孺子有間乎孺子殆未之學耳市人<lb/>
固不足慙也<lb/>
　<lb/>
　<lb/>
　<lb/>
<pb n="KR4d0075_WYG_019-10b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　廣陵集巻十九<lb/>
</p>
<p>
</p>
  </div>
<div>
                <head>廣陵集卷二十</head>
    <p>
<pb n="KR4d0075_WYG_020-1a"/>
欽定四庫全書<lb/>
　廣陵集卷二十　　　　　　宋　王令　撰<lb/>
　　正命<lb/>
語曰子罕言命然則命固聖人罕言之矣自西夷入中<lb/>
國以佛而性命之說始雜而孟子嘗謂人之性善而荀<lb/>
揚者互出以爭之自二子之興而孟子之說益明而今<lb/>
世言性者尤多而詳大要歸孟子則為得而世之好事<lb/>
者徃徃偷去以附佛而為說然亦言性者未罄也而命<lb/>
<pb n="KR4d0075_WYG_020-1b"/>
之說尤旡言而佛者盡狀人死生終始之迹以籠人而<lb/>
為命而隂陽之家復推歩五行之支榦日月星辰之經<lb/>
躔遲速以迎合人之脩短貴賤以為命而愚者自思旡<lb/>
以出其說而信惑之其源盖始出于惡不必斥賢不必<lb/>
用而人始惑于貴賤矣死有脩短而賢者或丁其短而<lb/>
愚不肖或老而稱年<hi>一本作老而二字</hi>而人始惑于死生矣故<lb/>
佛老包妄以為談而隂陽者騁竒以取衒然人之信且<lb/>
惑者大要不知命也夫舜賤而為庶人貴而為天子是<lb/>
<pb n="KR4d0075_WYG_020-2a"/>
莫之致而至者也然而舜致之以孝使堯之時而舜以<lb/>
孝且聖則命亦可為邪抑堯以丹朱為不嗣而廢之耶<lb/>
以旡命而廢之耶而舜避之南河之南舜何為不知命<lb/>
使舜而為知命則避亦詐哉歴者曰歴之数始于易是<lb/>
伏羲而來知易莫如文王也然而文王拘于羑里曷為<lb/>
不知命苟為知命曷為憂患而作易哉<hi>一本無而作易三字</hi>文王<lb/>
之後聖且知易又未有如孔子也孔子曷為不知命苟<lb/>
為知命曷為聘七十二國老而後止哉如古之文王孔<lb/>
<pb n="KR4d0075_WYG_020-2b"/>
子猶且不知命而謂今之星家歴翁能知釋者能言耶<lb/>
借釋氏隂陽之言之然則是人無死非命也人無死非<lb/>
命則死實命之由然而不在人則是桀殺龍逢桀非有<lb/>
罪也龍逢之命之<hi>一本無之字下同</hi>然也桀順天而致命者也<lb/>
紂殺比干紂非有罪也比干之命之然也紂順天而致<lb/>
命者也如是則桀紂不必為善為善不免于誅命之然<lb/>
也跖蹻不必不為惡為惡而死不减夀命之然也幸而<lb/>
釋氏隂陽之言不盡信民則惑而無自立不幸而釋氏<lb/>
<pb n="KR4d0075_WYG_020-3a"/>
隂陽之言盡信之則當死者不死不得以義責命之由<lb/>
然也當生而死之不得以義正命之由然也若是則上<lb/>
無暴誅誅者命其時也下無暴死死之者命其時也夫<lb/>
然則烏是堯舜烏非桀紂哉嗚乎其亦不思矣夫人之<lb/>
學釋氏隂陽者謂堯舜生桀紂之時則亦為桀紂之暴<lb/>
耶不然則人之命死者何自處之也謂桀紂生堯舜之<lb/>
時則亦為堯舜之仁耶不然則人之命不死者桀紂安<lb/>
得而暴哉使釋氏隂陽之說行而天下盡信以為命則<lb/>
<pb n="KR4d0075_WYG_020-3b"/>
將見盗殺其父而子不復曰父<hi>一本無父字君字</hi>命適至然也<lb/>
盗殺其君而臣不復曰君命適至然也不然則不知命<lb/>
而逆天理矣故予嘗謂人不可不知命而不可知非命<lb/>
不可知非命者前之謂釋氏隂陽者之謂是也人不可<lb/>
不知命者知其命之自我云也命之自我云者天下有<lb/>
道以道殉身富貴我命之也是命在我者也天下無道<lb/>
以身殉道雖窮賤死而不囘亦我命之也是命在我者<lb/>
也夫人生之有死人之終也死雖有長短一歸于終爾<lb/>
<pb n="KR4d0075_WYG_020-4a"/>
故曰死生非為命唯其死生之者為命貴賤貧富非為<lb/>
命唯其貴賤貧富之者為命若是則死生有義我不敢<lb/>
苟死生亦義之云也我所以命之云也故事父有道事<lb/>
父不敢不死事父之義云也我之事父之命云也事君<lb/>
有道事君不可不死事君之義云也我之事君之命云<lb/>
也如是則子得其子之命臣得其臣之命旁推而逺及<lb/>
之無適而不得命君子謂之知命昔者孔子嘗言命矣<lb/>
在困之卦曰君子致命遂志夫困為無用之世有言而<lb/>
<pb n="KR4d0075_WYG_020-4b"/>
不信君子尚何命以動哉故君子致而遂志耳使如人<lb/>
各有命則雖死何可致耶又彌子瑕嘗謂子路曰孔子<lb/>
主我衛卿可得孔子曰有命然則命者謂我有義命之<lb/>
也不可主佞人以求卿也其傷顔子則又曰不幸短命<lb/>
伯牛則曰亡之命矣夫者亦謂二子之死之短不能盡<lb/>
其所以自命云耳而孟子亦謂知命者不立巖墻之下<lb/>
而桎梏者非正命夫然之謂知命<lb/>
　　志述<lb/>
<pb n="KR4d0075_WYG_020-5a"/>
士之所志不同因以有得失則信然予固不能一也若<lb/>
夫明哲自重之士惟其道之所以而信之猶謂其志有<lb/>
得失余盖非之而未信也夫士之所趨不同固多而其<lb/>
志則有二利與道云也志于利者禦人而襲其千金䝉<lb/>
惡犯上以盗其國與非其道而枉人之斗筲雖所以取<lb/>
之不同輕重小大之各異然志于利則為之不志于利<lb/>
皆不為也是其志于利則同也夫禦人而人亦禦之䝉<lb/>
惡犯上而不獲任人之斗筲而不得其是曰失吾志云<lb/>
<pb n="KR4d0075_WYG_020-5b"/>
耳然則是失其志也若夫志于道者得其時挟其道進<lb/>
而行之天下所得吾志者道也富貴豈吾之志哉非其<lb/>
時而道不行于天下去富貴而不居是猶吾之志也曽<lb/>
何損益于吾心哉以是言之士苟以其志進退于世雖<lb/>
大行窮居于勢利則然其為志則一也夫心雖不可必<lb/>
得之于天下豈不可得之于一身哉故曰士未嘗有失<lb/>
志也今之沛然坐人上以享牛羊之食者人視其面盖<lb/>
赫然退而語之者謂得其志故也是人亦謂以吾之得<lb/>
<pb n="KR4d0075_WYG_020-6a"/>
志故也今褐衣不完飯糟糠嚃藜羮以自顧者盖其氣<lb/>
怫然人之言者曰是其失志故也其人亦曰為其失吾<lb/>
志故也不知人將志于富貴者乎直將志于道者乎夫<lb/>
苟志于富貴則誠然苟志于道則余知其兩失也若夫<lb/>
良志則不然其堅如金石其常如金石其照如日月豈<lb/>
以外物之接與否遂以為得失哉余觀世之顯者驕而<lb/>
不見其道于天下賤者失已不能自恱以余考之常兩<lb/>
失其志如此今吾言之欲求其志者知在此不在彼則<lb/>
<pb n="KR4d0075_WYG_020-6b"/>
將有得巳而巳者雖然余亦用自鑒耳或曰孟子之言<lb/>
得志者非歟曰彼以天下言也故有得失余言志之在<lb/>
身者故無得失然歟然則孟子與余言何異哉<lb/>
　　醫喻<lb/>
一邑之醫舉十人一人實能而九人名不能能者嘗任<lb/>
醫不能者嘗任人任醫者如何曰某病也是必砭某病<lb/>
也是必藥曰砭楚而藥苦奈何曰病必砭藥而巳如為<lb/>
置楚苦則死未可諱也任人者如何曰某病也是宜砭<lb/>
<pb n="KR4d0075_WYG_020-7a"/>
某病也是宜藥曰砭甚楚如可藥易之曰是亦藥可也<lb/>
惡在其必砭曰藥甚苦且奈何曰是亦有甘者耳惡在<lb/>
其必苦以故而不能者常為用能者常不用他日邑長<lb/>
病疇咨左右而可者召其九人之一人焉重数月而病<lb/>
無損又召其一人焉則仍無損更五六而不及能者然<lb/>
後嘆曰邑無醫後之者不尚前不若復召初為醫者巳<lb/>
而召之噫是人也何不思使其有可療之道則前固用<lb/>
之矣不待数月而後徒巳也如為無益雖召之將加病<lb/>
<pb n="KR4d0075_WYG_020-7b"/>
何一日困且憊其子有為能者言則罵之曰醫召固在<lb/>
我是故惡出夫彼吁乃人也何其瘳其于未死也幸<lb/>
　　讀孟子<lb/>
予讀孟氏之書一年而奮奮于㫖中二年而縮縮懼不<lb/>
能行三年而退黙以吁嗚呼孟氏之道可知矣方周之<lb/>
衰天下諸侯紛起以爭强謀相弱<hi>一本作脅弱</hi>衆謀一寡天<lb/>
下之士鋒口以起迍兵交戈相搖以<hi>一本無以字</hi>鬬而不休<lb/>
惟恐殺人之不殘收地之不多屠城滅國之在<hi>一本作或在</hi>
<pb n="KR4d0075_WYG_020-8a"/>
人後然後天下之君下堂去席引手側耳以願就其說<lb/>
而謀聽計行故朝而襲人於前暮而人襲于後一勝一<lb/>
負不移踵而相復血骨滿野不一顧者而日磨銛淬鋒<lb/>
以力齊地醜抗不相上下方是時貪狼之君朝敗而暮<lb/>
討已心疾<hi>一本作忌</hi>口歎謂復恥之不速又聽昏視淫廹於<lb/>
一切之見方此時而教以王者仁義則謂為迂濶而無<lb/>
益于事也必矣辟猶志在逐免寧肯輟坐以待免<hi>一本作鹿</hi>
又肯信不顧之走墮穽而遇虎耶故三代之季暴亂未<lb/>
<pb n="KR4d0075_WYG_020-8b"/>
有久于周者無他聖人不出賢者擯逺不聽而中庸之<lb/>
君耳窒目蔽樂于所以亡而不悟所以興卒至咽呑銷<lb/>
蕩財六國而秦復暴有之又遂大亂而聖人之言息矣<lb/>
漢興孟子與五經連置博士而當世學者不知先此自<lb/>
西漢賈誼劉向軰號為多言又嘗爭出以謀憂天下而<lb/>
于孟氏之學不切切深造則漢儒之學可語哉自唐韓<lb/>
愈前<hi>一本作首</hi>倡之後天下日知所向至今則孔孟之學盈<lb/>
然矣然卒有疑者今其言區區欲以百里数百里之國<lb/>
<pb n="KR4d0075_WYG_020-9a"/>
五年七年之間懐諸侯以有四海復為政于天下又其<lb/>
言皆曰有七十里五十里興者未聞以千里畏人何時<lb/>
如此其難而功如此甚大效如此甚速也而孟子之後<lb/>
學孟子者皆為公相輔有天子之天下而乃至不能治<lb/>
辦務理顛倒而不能條貫舉天下求柔四夷年飢蔬榖<lb/>
不登則民皆殍散烏在其能不以千里畏人也豈孟子<lb/>
利于自一國而有天下以為政<hi>一本無此三字</hi>而不利為政于<lb/>
天下耶不然虛語耶不然吾何言哉吁<lb/>
<pb n="KR4d0075_WYG_020-9b"/>
　　書墨後<lb/>
班固言墨書七十一篇而今之傳墨者財十三篇耳又<lb/>
其書多非墨所素心予嘗按書傳之雜出者合質之多<lb/>
無得也然論其大㮣亦時時取吾儒裼襲以自出故同<lb/>
是堯舜而非桀紂無足疑也自司馬遷之博聞而猶不<lb/>
知生於何時故云或先後孔子而未知也予嘗評之而<lb/>
謂使翟而先孔子以生則翟之荒愚當得先矜哀而後<lb/>
誅使翟而生孔子後則元惡何待教耶予讀其書至其<lb/>
<pb n="KR4d0075_WYG_020-10a"/>
所謂絲染篇則益憐翟之昏不明而妄傷人之失習而<lb/>
不知巳將習人以失也然後亦疑翟實生孔子前也然<lb/>
翟學之興雖翟固有罪而所由亦時然方周之衰先王<lb/>
之法禁盡廢天下之士爭出而名家者甚衆然翟亦其<lb/>
一爾方此之時先王之道息天下之士皆不知自為學<lb/>
雖仲尼之先之後而道未盡信天下故翟于此時出與<lb/>
間㑹故從翟者多也然翟之能偷天下以自名豈不為<lb/>
幸耶而予獨傷翟之不得後孔子故不能自有知又其<lb/>
<pb n="KR4d0075_WYG_020-10b"/>
書傳之不幸而令人信以遲永翟罪以予觀之翟乃不<lb/>
幸也然予獨愛孟子之能第次人曰逃墨必歸于楊今<lb/>
而視之雖害人者有殊差而豈能一逃孟子之言予嘗<lb/>
病世之釋老者則思得楊墨之書以校比其淺深故嘗<lb/>
兼求之而楊氏之言絶矣豈害輕者去之易耶而墨之<lb/>
書雖不完在然要之世傳不盡廢也其書雖缺而其大<lb/>
槩固具存爾夫楊氏為我㧞一毛利天下不為豈老之<lb/>
謂耶墨氏明鬼尚同磨頂放踵而為之則佛矣然佛老<lb/>
<pb n="KR4d0075_WYG_020-11a"/>
之害當世雖同然當世之受害則老輕于佛以是計之<lb/>
又豈逃楊歸墨<hi>一本作逃墨歸楊</hi>之效耶至于二夷之荒妄雄<lb/>
猾所以資禍當世者計楊墨則其倍又百矣然世之學<lb/>
多謂孟子之後楊墨者空矣而不知老楊佛墨之関合<lb/>
如此也嗚呼道之不行自文武<hi>一本作成康</hi>而來其巳逺矣<lb/>
然仲尼之後数十年而墨墨数十年而秦秦数十年而<lb/>
老老数百年而佛佛今千有餘年矣而其間特力獨抗<lb/>
撥邪說而自正者財孟子與韓二人爾然又身立無由<lb/>
<pb n="KR4d0075_WYG_020-11b"/>
道不及天下財空言以待後世則今其道得不絶冺者<lb/>
抑亦二賢之言耶而予嘗觀當世佛老者徒張誕以射<lb/>
愚而人不知其為害者信亦幸矣亦不幸吾儒之道不<lb/>
被不為却掃逺弃耳而亦幸而釋老之無人不然則孔<lb/>
子不復容于今而暴秦不獨暴于古也然世之學者獨<lb/>
奮攘兩手直進不旁顧以鋭于入夷非唯終自愚更左<lb/>
右出以牽獵當世合羣起而助之攻噫亦甚哉予嘗視<lb/>
世之䧟佛老者有道惟貪與懦愚不思耳貪故樂為之<lb/>
<pb n="KR4d0075_WYG_020-12a"/>
誘懦故易為之懼愚不思則自擇不明合三者于一心<lb/>
則何適而不入耶今予之區區惜翟之不後孔子以生<lb/>
而惡前孔子者非徒愛翟也欲學者之知今而學翟者<lb/>
罪之過翟也言學翟之罪過翟者又欲其知釋老之又<lb/>
甚之也作讀墨<lb/>
　<lb/>
　<lb/>
　<lb/>
<pb n="KR4d0075_WYG_020-12b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　廣陵集卷二十<lb/>
</p>
<p>
</p>
  </div>
<div>
                <head>廣陵集卷二十一</head>
    <p>
<pb n="KR4d0075_WYG_021-1a"/>
欽定四庫全書<lb/>
　廣陵集卷二十一　　　　　宋　王令　撰<lb/>
　　書秦醫後<lb/>
太史公曰秦醫其智矣乎夫知其不可為而不為也彼<lb/>
攻之不可逹之不及藥不至焉醫亦何以為也吾觀世<lb/>
之醫而死者甚多未見知其不可為而不為之也彼知<lb/>
其不可為而不為之者其良醫乎其亦智矣乎<lb/>
　　書明皇紀後<lb/>
<pb n="KR4d0075_WYG_021-1b"/>
唐續大亂之後天下困苦人人思休息迨<hi>一作逮</hi>諸盗殱<lb/>
盡四方無事抛棄弓斧歸復耒耜民始有生心時亦小<lb/>
康至貞觀中君臣胥熙上招下來朝無遺謀民無遺殃<lb/>
而天下治平矣然當世之臣猶失淺近故唐雖暫平而<lb/>
無長久光大之策卒使于古有愧繼之髙宗循而不修<lb/>
終無事於天下而武氏女子排房闥出自稱制而天下<lb/>
亦安之豈非武德以來積治承平民方德唐而未思亂<lb/>
也及明皇帝平韋氏戡内難出承睿攬有天下然能多<lb/>
<pb n="KR4d0075_WYG_021-2a"/>
自勤明又天資神度超㧞上世而亦鋭意有天下心又<lb/>
開元以來諸臣忠公宣力悉心加之天時連仍吉而不<lb/>
凶故能斗米五錢民行千里不裹粮糇天下既富矣人<lb/>
人自愛䕶不肯欵觸刑辟故連嵗决獄纔数十計自周<lb/>
漢而下千百嵗已來語為治平無出貞觀開元也太平<lb/>
既久上志日益銷墮當時窮謀竭力之臣半以老死後<lb/>
來者幸以佞媚進亦以佞媚終然不雄悍狡愎隂為中<lb/>
賊故直者伐㧞忠者流逐天下之事靡靡寖敗壊而不<lb/>
<pb n="KR4d0075_WYG_021-2b"/>
之悟方且伐鼓賡歌曰形咏太平更漬溺<hi>一本作清竭</hi>幸愛<lb/>
雄牧要官随意授之不問其賢能何如故内包國忠之<lb/>
奸而外稔禄山之禍又天下久平人不識兵革令守皆<lb/>
常俗吏惟知循奉條章文飾奸隙以窺伺富貴而巳故<lb/>
潼關一䧟而京師旋溺天下守土之臣如壙土爾誰知<lb/>
赴君死國之為宜然哉及其西遷之初棲棲如旅人以<lb/>
天子之尊数世之德而不能活一妃妾宗族逋棄或且<lb/>
誅死而方抆淚<graphic n="KR1077" url="https://raw.githubusercontent.com/kanripo/KR-Gaiji/master/images/KR1077.png" mimeType="image/png"/>吁以為無甚負天下不亦謬哉迨肅<lb/>
<pb n="KR4d0075_WYG_021-3a"/>
宗即位計較户籍而禄山一亂所失五百餘萬存者半<lb/>
之吁人死又勝数哉百姓何罪也唐室之衰自此始矣<lb/>
嗚呼明皇帝以積德之後又承豐餘富庶之時如此然<lb/>
且不免一旦之亂又况其不及明皇者可不思哉詩曰<lb/>
迨天之未隂雨徹彼桑土綢繆牖户今此下民或敢侮<lb/>
予信夫作此詩者知道也非周公吾其謂何<lb/>
　　書李勣傳後<lb/>
論曰隋唐之交天下大潰而所在虎鬬龍争而勣於此<lb/>
<pb n="KR4d0075_WYG_021-3b"/>
時能牙爪出以自用天下巳平矣文皇猶多事四夷而<lb/>
嘗得勣以甘心故突厥延陁之平勣尤用自偉而世主<lb/>
亦多尚之獨君子者有以罪勣也而文皇頓傾心以注<lb/>
勣雖耏鬚有以為勣用者猶不嫌有損以賜之而况其<lb/>
外者耶殆其終盡之言則甚矣太宗寢疾謂髙宗曰汝<lb/>
于李勣無恩我將責出之我死後汝當授以僕射則必<lb/>
致其死力豈於勣猶有遺憂而平時亦以竒御勣耶及<lb/>
髙宗廢后之議竟亦得勣力以致武氏移天下然余嘗<lb/>
<pb n="KR4d0075_WYG_021-4a"/>
病文皇之不果于明如使勣尚為用固巳嘗用之如猶<lb/>
有一日之憂尚多其前功則自可休豢之且俾來者無<lb/>
授以柄則巳矣如天下方有事顧勣獨有能不若亦以<lb/>
忠死之<hi>一本作不若以赤心死之</hi>又惡在賣之以収其力哉然如勣<lb/>
雖有用于一切而常不可為文臣謂其未知夫所以愛<lb/>
君也方武氏之議如遂良無忌軰更探沸<hi>一本作湯</hi>以患熱<lb/>
而勣獨忍不顧雖其心固自有存然亦有所從來也然<lb/>
勣曺終無用假之得其力尚何用之適宜為憂矣余讀<lb/>
<pb n="KR4d0075_WYG_021-4b"/>
之至此惜其知人常無難而使人常難于知人又病其使<lb/>
人者多不以道也故重言之然至勣之孫敬業竟以兵<lb/>
動武后時而謂為復唐以誅豈非天耶然為人臣者亦<lb/>
不可不知其愛君也<lb/>
　　讀石介原亂因書<lb/>
古之治要自井田之壊百實同踣無復張起昉于衰周<lb/>
以至今日二千年間其為治平如客寄故靡靡日轉潰<lb/>
腐猶一軀緜百創雖間有膚儒碩人摩按吮傅為得飬<lb/>
<pb n="KR4d0075_WYG_021-5a"/>
䕶旋即剖割以至於肉盡骨出無可奈何猶將觧筋折<lb/>
節抆血視髓破碎而未之止嗚呼弊吾道者不巳甚乎<lb/>
於予何從而誅也雖然固有可疑者聖人不出賢者棄<lb/>
之不用而邪駢蠧交相扇蕩而不休又豈孔孟之謂天<lb/>
之將喪斯文與未欲平治之然耶宋有天下行百年名<lb/>
儒六七作然猶逗滯淺近未經絶古雖間得聖人之遺<lb/>
言苟置于大有為則未免泥與匱以是使人不多喜其<lb/>
書及得石公操所留文若原亂明禁等篇是亦欲有為<lb/>
<pb n="KR4d0075_WYG_021-5b"/>
者也有欲救之言無可救之道吾則謂斯<hi>一本作斯吾</hi>具不<lb/>
為公操爾惜夫不之用也巳<lb/>
　　道傍老父言<hi>癸巳</hi>
道傍老父髯而黒瘠天甚寒衣破上而露下王子過而<lb/>
嗟之老父曰小子何為嗟答曰翁老矣衣食不足以勝<lb/>
寒餓筋力巳疲不能得自休小子不肖竊有志故敢以<lb/>
嗟父曰子來前吾語汝夫畜者求食蒭犬者懐葅然則<lb/>
尸之者宜若然耶且不知吾軰又尸之誰也天乃亦宜<lb/>
<pb n="KR4d0075_WYG_021-6a"/>
牛馬其思歟答曰太平之世明天子在上四民各獲其<lb/>
利衣食所不及者游惰之民爾雖然公何為至是父曰<lb/>
時運凶有田不足以償租負子孫散亡不能見保然則<lb/>
老人者尚有罪耶謝之曰公無多怨歳飢爾奈之何父<lb/>
怒曰飢可罪邪受人之羊匪牧是思十羊而來九皮而<lb/>
歸曰羊病死奚牧之非然則可乎小子未可與語也又<lb/>
何志之有邪掖其杖而去追而謝之弗復應<lb/>
　　段秀實太尉傳<hi>作時新唐書未出</hi>
<pb n="KR4d0075_WYG_021-6b"/>
吾每讀栁子厚上史館書及太尉遺事再三欲捨而不<lb/>
能也心疑其韓退之直史館時而久不得太尉傳今而<lb/>
得之徒齗齗無竒節又烏覩所謂遺事哉巳而疑子厚<lb/>
實獻否也間取而并之此則栁志耳更為之賛云<lb/>
段秀實字成公隴州汧陽人也方六嵗時母且病侍不<lb/>
食者七日及長喜自厚重内敢㫁而與人欵欵不疑實<lb/>
剛决者初從安西節度馬靈詧討䕶密以功為其府别<lb/>
將更事髙仙芝而李嗣業請以為判官得綏德府折衝<lb/>
<pb n="KR4d0075_WYG_021-7a"/>
肅宗起靈武呼安西兵節度使梁宰不起應秀實見嗣<lb/>
業曰事繆矣天子令而有不從者嗣業亟以白宰得兵<lb/>
五千去赴朔方而以秀實為之助力戰有功㑹父死以<lb/>
喪去嗣業不可曰公且去<hi>一本作爾去</hi>嗣業失兩手無能矣<lb/>
起之為節度判官復奏為懐州長史知其州而嗣業卒<lb/>
秀實哭泣營塟之皆有禮荔非元禮見而義之復奏為<lb/>
節度判官及白孝德為使累遷太常卿為度支營田副<lb/>
使而大將焦令諶以田課民曰比秋入我熟<hi>一本無熟字</hi>㑹<lb/>
<pb n="KR4d0075_WYG_021-7b"/>
嵗旱以訴不得哀民其窮有死終無以輸乃以狀関營<lb/>
田秀實書其狀仍使人求柔諶諶怒入田民罵曰段秀<lb/>
實非我所畏也爾何心謂我畏而訴之叱以所書狀加<lb/>
其背而杖之人二十訖垂死輿以來秀實走䁕之泣曰<lb/>
爾窮以我為歸意我脱爾也借我不自能則亦巳矣今<lb/>
又苦爾使得杖咎實我為之不在諶即呼水來為洗其<lb/>
血手裂裳帛裹藥傅所創即觧馬使賤以速售得急錢<lb/>
以入令諶而令諶亦不之知軍有尹少榮旁不之平䟽<lb/>
<pb n="KR4d0075_WYG_021-8a"/>
令諶而罵之令諶聞而大負媿不自食且曰段公仁人<lb/>
我尚何面目見之一夕亦㑹其卒軍之遷西時汾陽王<lb/>
子郭晞軍客在<hi>一本作于</hi>邠士卒甚亂暴而不加制而節度<lb/>
白孝德亦顧惜自<hi>一本作其</hi>為難聽不加裁秀實不可之孝<lb/>
德曰公言非不願獨汾陽奈何秀實曰公誠能以都虞<lb/>
候假秀實當無不可者孝德喜如言既一日晞軍十七<lb/>
人坐市飲奰不相平奮以兵㫪醸器壊酒出流散秀實<lb/>
急取斬以令市晞軍聞而怒譟且盡甲矣孝德懼以謀<lb/>
<pb n="KR4d0075_WYG_021-8b"/>
秀實曰無恐也行往辭之因觧其<hi>一本作觧去</hi>所佩刀麾御<lb/>
者曰退命一人老而躄者進隨以行入晞軍笑謂甲者<lb/>
曰爾徒取而殺我我徒一老卒耳惡用譟我且來以吾<lb/>
頭授爾爾可不待甲也晞軍大驚不敢害且俾見晞秀<lb/>
實譲晞曰汾陽王于國家有甚盛功雖然為子者可不<lb/>
終為惜愛耶借尚書軍有一旦之變尚書雖自為何如<lb/>
乃惡連汾陽也今尚書兵暴縱無賴取掠恬不為嫌乃<lb/>
至折人手足撞殺孕婦夫軍有甚暴幾日而不大亂邪<lb/>
<pb n="KR4d0075_WYG_021-9a"/>
晞拜謝之且曰晞之幸以得公教願以軍從公顧叱左<lb/>
右者令觧甲去而秀實徐謂晞曰秀實方來時猶未食<lb/>
願得食于公晞辦之而食無疑矣謂躄者曰我疾作不<lb/>
可以歸矣爾可以吾馬去須來日復來遂就卧晞軍晞<lb/>
敬寢不脱衣遲旦同謝孝德請去而之他以故邠州僅<lb/>
免禍㝷拜涇州刺史而尚為邠寧軍之虞候馬璘亦奏<lb/>
加開府儀同三司璘視軍寧有一不合秀實者輒據爭<lb/>
之㑹有詔璘去軍士心猝摇校有王童之欲得之以亂<lb/>
<pb n="KR4d0075_WYG_021-9b"/>
間以其謀來白童之以夜盡相約至旦叛矣秀實持不<lb/>
為動徒戒鼓人加于常少促之鼓未四更而夜已曉叛<lb/>
者不及發又焚軍草于埸期救者于<hi>一本作以</hi>亂秀實令中<lb/>
軍曰火且發有動與言救者斬爾戒軍門無入童之救<lb/>
以故又不及亂出<hi>一本作旦</hi>盡取斬之璘去至鄭潁舉以秀<lb/>
實為思又奏為司馬兼都知兵馬使而吐蕃㓂鹽倉戰<lb/>
璘軍却虜阻不得歸部校稍稍棄而間來秀實召譲之<lb/>
曰兵法失將麾下盡坐之公等奈何以頸迎兵而來邪<lb/>
<pb n="KR4d0075_WYG_021-10a"/>
諸將恐且拜秀實命統竒兵出張以示虜虜懼觧去璘亦<lb/>
賴此得歸及璘疾又奏秀實攝節度使㝷拜涇原鄭潁<lb/>
節度使吐蕃懼之去不踏邉德宗即位加檢校户部尚<lb/>
書張掖郡王建中初宰相楊炎元載用事請城原州秀<lb/>
實以方春不宜輟農以土功炎怒降徵為司農卿將行<lb/>
戒其壻韋晤曰吾家過岐朱泚且有間慎勿為受<hi>一本作必</hi>
<hi>致饋慎不可受</hi>泚果致綾三百晤竟不得謝秀實怒甚晤對不<lb/>
可辭秀實曰雖然終不可凂吾家置于司農堂之梁及<lb/>
<pb n="KR4d0075_WYG_021-10b"/>
朱泚以姚令言兵反意秀實以楊炎故有憾宜可得與<lb/>
謀秀實又啖之似從且欲隂有以圖而未及得㑹源休<lb/>
教朱泚以韓旻將兵三千去<hi>一本作共</hi>迎上奉天且圖不利<lb/>
于上秀實謀于劉海賔何明禮等曰事殆矣韓旻至則<lb/>
上不可勝諱公軰奈何時姚令言用賊事而岐靈岳為<lb/>
判官因急盗令言印將為將追韓旻而不果得事且急<lb/>
取司農印倒署之符以還旻旻果疑以囘秀實謂海賔<lb/>
曰旻且來吾屬今不死後亦為泚得猶不若先搏泚擊<lb/>
<pb n="KR4d0075_WYG_021-11a"/>
之死假弗及不猶快乎海賔然之明禮亦願外為之應<lb/>
明日泚呼秀實議秀實當戎衣與源休㑹泚前休語及<lb/>
泚秀實奮起奪休笏急走唾泚靣罵曰狂賊爾身不斬<lb/>
萬叚我恨且死欲誘我反可得耶即以笏急擊之泚窮<lb/>
以臂自遮不得擊財中額流血以走而海賔明禮不至<lb/>
羣盗初驚人人自失志未及動秀實曰我終不從而反<lb/>
可殺我也衆殘之而海賔明禮及焉德宗聞而惜之自<lb/>
悔曰誰為<hi>一本作謂</hi>前日不加<hi>一本作知</hi>哉詔諡以忠烈贈太尉<lb/>
<pb n="KR4d0075_WYG_021-11b"/>
賛曰自古勇傑奮義之仕<hi>一本作士</hi>尚矣然遭平時不自得<lb/>
而徒以死者亦多使人人如秀實而死不虛所得可勝<lb/>
言耶以是知士之與時逢者常少而秀實乃能自㑹如此<lb/>
其死何假嗟耶然人人未嘗不卒以死而人常樂待自<lb/>
盡而不喜死而得義者豈以長短為較耶吾嘗計秀實<lb/>
之死以及朱泚之敗財不及歳月其間源休姚令言軰<lb/>
竟以逆誅以是較之與秀實所得又孰多哉惜乎得自<lb/>
終死而人不食尚不及犬彘惡在其偷日以生哉秀實<lb/>
<pb n="KR4d0075_WYG_021-12a"/>
之孝仁勇義巳自能皦然不待文而後明也雖為之文<lb/>
復何以加之哉故徒傷其死之難得而人常不善擇死<lb/>
而巳吁夫<lb/>
　<lb/>
　<lb/>
　<lb/>
　<lb/>
　<lb/>
<pb n="KR4d0075_WYG_021-12b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　廣陵集卷二十一<lb/>
</p>
<p>
</p>
  </div>
<div>
                <head>廣陵集卷二十二</head>
    <p>
<pb n="KR4d0075_WYG_022-1a"/>
欽定四庫全書<lb/>
　廣陵集卷二十二　　　　　宋　王令　撰<lb/>
　　烈婦倪氏傳<lb/>
近世父母死兄弟相利以財遂因縁不相容必分以居<lb/>
予嘗恨之又求世之謂律者自非父母在與喪則聽皆<lb/>
勿科噫造律者何邪豈以孤孺未自立<hi>一本作主</hi>則强不仁<lb/>
者得以侵而分之為限耶使其果孤孺而偶强不仁縱<lb/>
分而不侵者有幾使其不孤孺而為相利<hi>一本作人為利</hi>以分<lb/>
<pb n="KR4d0075_WYG_022-1b"/>
幾何不長而不容㓜而不弟哉<hi>一本作兄而不容弟</hi>奈何不禁且<lb/>
刑也予觀今世父母在<hi>一本作在盛</hi>時則兄弟常無不容或<lb/>
時有亦能相觧補<hi>一本作相利觧補助</hi>死則遂割裂以相<hi>一本作自</hi>殊<lb/>
絶巳而復多相復懽以是而言豈有他哉財既利矣<hi>一本</hi>
<hi>作之</hi>律復開不禁之爾嗚呼孝悌苟不能尚將教及之奈<lb/>
何率天下而路也噫造律者何邪故今世謂久能相家<lb/>
者為義門朝里交多之徃徃加旌識復租調以為表勸<lb/>
而民猶不樂從信哉孝悌見於薄世也况又見者少耶<lb/>
<pb n="KR4d0075_WYG_022-2a"/>
可悲也巳天長縣而有夏侯氏兄弟而家者二十年予<lb/>
固常疑其久也巳而徴之乃為勣<hi>一本作乃名為勣</hi>者力焉勣<lb/>
善縂維每相求柔之族賴以久勣死則夏侯氏之族離<lb/>
矣甫其釁者曰開性愎拂不樂相長㓜既利分逼兄以<lb/>
兵既而從之巳饕其財田尚慊於他兄弟欲稍稍并欺<lb/>
之間爭不為有則尤强自為利時時攘宼無忌其妻恥<lb/>
而諫者數四巳而知不從又欲奪弟之廡門不得怒捽<lb/>
弟於階墜之傷其妻爭之强既不勝且嘆曰吾言不用<lb/>
<pb n="KR4d0075_WYG_022-2b"/>
爾類相吞嚼終殘傷無復時<hi>一本作尚時</hi>我不得終為若家<lb/>
婦且死矣是不忍目見如夫為也言之明日而亡既得<lb/>
之死於池池之水纔深三尺自非甚疾恨與篤自信者<lb/>
不能死嗚呼果哉使其婦於人尚不以此容於夫而為<lb/>
之死使其夫且官又肯容於民哉其行已又可知巳予<lb/>
聞而惜之為之傳且傷世之兄弟者又嘆家有一如勣<lb/>
者尚不能動死則遂然况君子乎天下可知矣烈婦姓<lb/>
倪亦天長縣人也<lb/>
<pb n="KR4d0075_WYG_022-3a"/>
　　急箴<lb/>
急人之知枉巳之為急人之好枉巳之道世不已好<lb/>
世不已知必為不移守道不隨吁亦幾希<lb/>
　　憂箴<lb/>
天下為憂將道是求一身為憂將利是謀道求我悦利<lb/>
謀我拙悦固莫加拙亦我嗟嗚呼得天下為憂而不憂<lb/>
者又豈若我視一身又况視天下不及我視一身者耶<lb/>
　　説孟子序<lb/>
<pb n="KR4d0075_WYG_022-3b"/>
自孔子沒百家之説興而聖人之道始散逮至於今而<lb/>
天下之説亂矣故學者求其有知而無所從焉自堯舜<lb/>
三代之書既缺先王之言亡於世者㡬半而異端之説<lb/>
日興則天下之學者㡬希不去先王以從夷狄也夫五<lb/>
經雖存而説者繆異學者安所取信哉昔孔子没羣弟<lb/>
子各取所聞集於書今之論語是也幸而聖人嘗言之<lb/>
幸而弟子能存之今其書財此耳不幸言之不及言及<lb/>
而不存者固多矣有如仁有如性有如命皆一時之罕<lb/>
<pb n="KR4d0075_WYG_022-4a"/>
問問而智不及之皆孔子所不對也故語以謂孔子罕<lb/>
言然則論語之載亦畧矣世之傳論語者多矣少而讀<lb/>
之壯而不知其義老且忘之終不察其何用故世通以<lb/>
此書為習而未聞有篤信好學守死是道者則其于五經<lb/>
之學可知也今嘗自孔子之後考古之書合于論語者<lb/>
獨得孟子以其言信其人與孔子不異惜其古之人學<lb/>
是書者稀也自戰國荀卿劉漢揚雄隋末王通皆有書<lb/>
以配孟子稱于世而荀卿之非孟子見于書王通盖未<lb/>
<pb n="KR4d0075_WYG_022-4b"/>
嘗道也夫不知而非之與不知而不言其為雖殊要皆<lb/>
不知孟子者也就三家之中獨揚雄以謂孟子知言之<lb/>
要知德之奥非苟知之亦允蹈之其言雖不多見然亦<lb/>
足以發雄之知言也彼孟子之所為直與聖人者竝信<lb/>
夫二子亦何預之哉昔昌黎有言曰夫㳂河而下苟不<lb/>
止雖有疾遲必至于海如不得其道雖疾不止終莫幸<lb/>
而至焉故學者必慎其所道求觀聖人之道必自孟子<lb/>
始雖昌黎斯言則然今其書具存而可考其他亦多與孟<lb/>
<pb n="KR4d0075_WYG_022-5a"/>
子不合然則昌黎之闢楊墨以排釋老此得之于孟子<lb/>
者也至于性命之際出處致身之大要則又有與孟子<lb/>
異者固多矣故王通力學而不知道荀卿言道而不知<lb/>
要昌黎立言而不及德獨雄其庶乎大學亦難矣哉是<lb/>
其能立學名世如三子者亦稀矣然或失如此使孟子<lb/>
而在三子者同時固應有辨也假孟子而出其後于其<lb/>
書固應有所取舍惟雄切近之庶幾取合焉令嘗考求<lb/>
古書之當否以聖人折之葢所見如此故令于孟氏嘗<lb/>
<pb n="KR4d0075_WYG_022-5b"/>
願學我猶病其不能故于所疑皆闕之今其所言皆令<lb/>
所巳信者然亦不敢自謂必與孟子合諸君子盍去其<lb/>
不肖而加擇焉夫道豈難能哉顧其力行何如耳苟聽<lb/>
之于耳以存于心用㑹于行事則古之好學者皆然也<lb/>
不然亦何為出入于口耳之間徒以為煩耶孔子曰知<lb/>
之者不如好之者好之者不如樂之者學者可不勉乎<lb/>
　　送黄莘任道赴揚學序<lb/>
人有長冠偉裾氣敦色舒白而輕軀傴而善趋者豈士<lb/>
<pb n="KR4d0075_WYG_022-6a"/>
之謂耶曰非也士豈獨以此而或者士以此耳人有窮<lb/>
窮處處徽攣纒牽<graphic n="KR0946" url="https://raw.githubusercontent.com/kanripo/KR-Gaiji/master/images/KR0946.png" mimeType="image/png"/>肌出精磨㓕日年粘毛續綜錯㑹<lb/>
朱丹終年求其名能一朝以之入官者豈學之謂耶曰<lb/>
非也學豈獨以此而或者學以此耳人有行肩相差坐<lb/>
肱相支苟論其同不論是非轉圓而旋惡方不然好惡<lb/>
出已去就以焉者豈交之謂耶曰非也交豈獨是而或<lb/>
者交以是敢問何謂耶曰始吾而先千百年古人有為<lb/>
此者吾不得而見也始吾而先千百年古人有惡此者<lb/>
<pb n="KR4d0075_WYG_022-6b"/>
吾得與稽焉昔之人嘗有竒衣婦飾者矣聞有荀子者<lb/>
非之曰是非士之道也昔人嘗有彫蟲篆刻者矣聞有<lb/>
揚子者非之曰是非學之道也昔之人嘗有小人成羣<lb/>
者矣聞有詩人者惡之曰是非交之道也或問士惡乎<lb/>
宜曰仁義是言也仁義是行也學惡乎宜曰遷善而逺<lb/>
過交惡乎宜曰今人與居古人與稽好賢而進不能然<lb/>
則惡從來曰源于經流于人或問人曰師也士之不相<lb/>
師也久矣自三代而降聖賢者久不作天下之弊為日<lb/>
<pb n="KR4d0075_WYG_022-7a"/>
逺矣凡一民之有不獲扵古一事之有不宜于今者皆<lb/>
學者所宜焦思苦心以取古而付今於此時而士如此<lb/>
士學如此學交如此交而不知求所師其為不仁亦大<lb/>
哉國家自慶歴以來詔書屢以育材飬士為志而郡縣<lb/>
多立學學益弟子員然鋭精之士野不减少而學不加<lb/>
多或者聘師之道未廣耶前日稍稍聞揚官有學議既<lb/>
而起縣主簿黄任道先生以主之余謂其人也嘗徃賀<lb/>
之而任道語余曰教育非我所願當也然我將起州之<lb/>
<pb n="KR4d0075_WYG_022-7b"/>
信有道者與之俱而河南滿建中粹公者乃人也令聞<lb/>
之喜而憂之退而思之曰粹翁賢者也豈特一州善士<lb/>
哉然投藏蔀隱者久矣揚之士誰為知者請誦其一端<lb/>
昔令嘗居揚矣揚之士徃徃見之而獨粹翁而未嘗見<lb/>
也嘗徴于人曰某宜佳士捨曰不之識則吾言為過矣<lb/>
它日就見之則色温而言厲其為則大不與吾同令凡<lb/>
心與志就爭者久之未樂也既而矢學之進而視其禮<lb/>
退而復其言者三年而後盡信之故令嘗師處之而粹<lb/>
<pb n="KR4d0075_WYG_022-8a"/>
翁許我則友也雖然嘗試思<hi>一本作私</hi>之先令而學于粹翁<lb/>
者令嘗問之矣而未之聞也後令而學于粹翁者令宜<lb/>
見之矣而未之見也夫學者更三年猶不肯一就見之<lb/>
借粹翁為任道來假有如令而從粹翁者肯直三年而<lb/>
待盡信耶使令之不自逢粹翁則今日之學前所謂學<lb/>
也今日之交雖璘亦覿耶以我而計人粹翁豈意知之<lb/>
此令之所以當喜而憂也今嘗視任道之為則甚哉多<lb/>
似吾粹翁也所為似之則令之憂于人者同矣如其不<lb/>
<pb n="KR4d0075_WYG_022-8b"/>
然則將見揚學之成也師師而友友坐者譲先行者避<lb/>
後居之家而祥處之鄉而宜登之朝廷而才風而示天<lb/>
下則環千里而慕以來嗚呼盛哉雖然固在學者也于<lb/>
其行為之歌曰<hi>歌在古詩之中</hi>
　　周伯玉字元韞序<lb/>
至和二年髙郵之學成後三月而令來因盡得髙郵之<lb/>
士方是時元韞之來葢巳久而學之人多附而喜者令<lb/>
至獨甚後元韞間嘗謂子曰人之于我則然而我之于<lb/>
<pb n="KR4d0075_WYG_022-9a"/>
人要待子則合也予猶辭且不之嘗然觀其泛泛相上<lb/>
下與衆殊不相分久雖知其意自有所在而外終如無<lb/>
所好惡者然此乃令之所不能也令性朴畧趋世喜自<lb/>
逕不能曲折以顧避以是多失于人間亦自撓引時就<lb/>
低下未幾而復以是亦自憂而子乃得吾所不能者久<lb/>
則願合焉一日乃請曰吾親之名予以玉殆亦有訓而<lb/>
字者忘所稱今敢望子焉令謂之曰甚哉大人之善名<lb/>
子也然他人之字子既不稱是吾亦人也子何所望哉<lb/>
<pb n="KR4d0075_WYG_022-9b"/>
雖然古之言玉者多矣皆非予所及也予獨愛孔子之<lb/>
言曰沽之哉我待價者也葢予嘗盡心焉又常思玉之<lb/>
所以能取重于世者由玉終自貴重世有知玉而願用<lb/>
之或時<hi>一本作將</hi>自求去假人無所用之則玉貴猶爾也信<lb/>
乎有玉而强人使售之非唯玉以是賤<hi>一本作以是自賤</hi>而得<lb/>
者亦不知玉將安用之也葢聖人之取于玉者如此予<lb/>
亦敢用是以為元韞之愛也至和之二年二月日王令<lb/>
序<lb/>
<pb n="KR4d0075_WYG_022-10a"/>
　　杜漸字序<lb/>
杜君山東士名漸少嗜學性澄淡不易語笑平居循循<lb/>
若不自足予與之交且三年不甚見其喜之與怒也一<lb/>
日採字于予歸作漸説以字之曰舉世奚不漸天地不<lb/>
漸也一分而永定也聖人不漸也自誠而明者也不午<lb/>
不斥不望不豐日月亦以時而然也履霜而堅氷首夏<lb/>
而清和寒暑亦不即至一抔土之多一毫末之㣲山林<lb/>
之所以廣大也漬涔行潦乘卑而深積少而多江河之<lb/>
<pb n="KR4d0075_WYG_022-10b"/>
所以無量也<hi>一本作河海之所以不竭也</hi>
                    <graphic n="KR0561" url="https://raw.githubusercontent.com/kanripo/KR-Gaiji/master/images/KR0561.png" mimeType="image/png"/>呱而嬰<hi>一本作<graphic n="KR0561" url="https://raw.githubusercontent.com/kanripo/KR-Gaiji/master/images/KR0561.png" mimeType="image/png"/>/<graphic n="KR0561" url="https://raw.githubusercontent.com/kanripo/KR-Gaiji/master/images/KR0561.png" mimeType="image/png"/>而兒</hi>羈貫<lb/>
而童<hi>一本作羈貫成童</hi>華巔而班白人亦<hi>一本/作以</hi>㓜而後老也<hi>一本</hi>
<hi>作人以㓜而漸老也</hi>故飛而上者先卑走而逺者先近<hi>一本欲上飛者先卑</hi>
<hi>欲逺走者先近</hi>物理然也非聖人學亦有漸也<hi>一本作雖聖人學且有漸也</hi>
無漸奚其至故日月寒暑天之有然山林江河地之有<lb/>
也有漸無不至飛禽走獸與人同也有漸有不至自止<lb/>
之也學亦飛走之匹有漸有不至戒之在止則長久而<lb/>
後見其見也必至嗚呼哉請字曰子長幸聽之無忽河<lb/>
<pb n="KR4d0075_WYG_022-11a"/>
東王令序<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4d0075_WYG_022-11b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　廣陵集卷二十二<lb/>
</p>
<p>
</p>
  </div>
<div>
                <head>廣陵集巻二十三</head>
    <p>
<pb n="KR4d0075_WYG_023-1a"/>
欽定四庫全書<lb/>
　廣陵集巻二十三　　　　　宋　王令　撰<lb/>
　　潤州逰山記<lb/>
之潤而東順江而下六十里而後至其山名<graphic n="KR0146" url="https://raw.githubusercontent.com/kanripo/KR-Gaiji/master/images/KR0146.png" mimeType="image/png"/>
                    <hi>一作圌</hi>
昔余居淮南嘗以事至其下而望之則其東皆平去<lb/>
<graphic n="KR0146" url="https://raw.githubusercontent.com/kanripo/KR-Gaiji/master/images/KR0146.png" mimeType="image/png"/>而西逆江而上五十里而逺始有山三其二合為<lb/>
海門一為焦焦山世傳漢之隐者焦光居之今其旁<lb/>
猶有傳為其後者世以其故名焉江之源出於西南<lb/>
<pb n="KR4d0075_WYG_023-1b"/>
其流至是蓋萬里自金山而分分而復合故其流湍<lb/>
而善覆舟之經者皆逆刺而順下山之道南出人之<lb/>
遊者入於北以至寺其花則櫻其石則崖其樹薄木<lb/>
而厚竹余嘗至其上以望江海之交下求晋將軍王<lb/>
羲之銘而觀之蓋嘗終日焉直焦而南其山石翁去<lb/>
其西六里而逺曰花山又其西三里而近曰甘露二<lb/>
山皆有寺而甘露清輝閣為最佳余嘗至考其往古<lb/>
遺蹟以問狠石之何是其傳曰漢末吳蜀二主之所<lb/>
<pb n="KR4d0075_WYG_023-2a"/>
逰也其地皆岡其東而益盤其城為鐡甕别西折於江<lb/>
其山蒜其下河北距於江以泝金山自余之喜逰上下<lb/>
淮江之間七年之中凡九至其上下憇於頭陁朝陽之<lb/>
巗去而每思之直金山而南其山扁其東之山龍堂其<lb/>
西之山白虎又其西之山盖不知其幾百十里而後絶<lb/>
其所望而見者若長山若五州若青山若髙麗若覆舟<lb/>
自白虎而南别為阿益卑為阜其附為城其裔為岡屬<lb/>
於山凡十數里山皆石土雜無竹樹其石鑱而轉於城<lb/>
<pb n="KR4d0075_WYG_023-2b"/>
中載而入旁地可為梁可砥柱可捍旁江岸可為道中<lb/>
轍所用既博則取者無日不至其草可爨其下多牧故<lb/>
其山貧獨招隐為最富昔其地戴顒之所居也山負南<lb/>
而抱北寺偏其左去寺而西道數百歩而分自南而東<lb/>
得泉二虎跑鹿跑井二煉丹自西而北有庵曰披雲庵<lb/>
之南軒<hi>一無四字</hi>山之最佳處也其地敏竹其樹宜松其果<lb/>
多梅李桃杏梨栗其他尚衆而雜宻不可紀識忽焉視<lb/>
之如髪其西之山盤為虎窟其泉出於真珠歩其東而<lb/>
<pb n="KR4d0075_WYG_023-3a"/>
上有泉曰一人下更十數山而至鶴林鶴林盖竹林也<lb/>
傳云晋末髙祖方㣲時嘗卧其下自以見黄鶴為祥至<lb/>
其後改之其語應然其東皆岡阜斷輙復續以與鐡甕<lb/>
交潤之地倚江其城亦倚山而為固自漢唐之亂方天<lb/>
下之分時潤常當戰衝其祸乆結而不改世傳其民為<lb/>
甚苦方其平時伐山刋林下浮於江海其他黿魚茭蕨<lb/>
萑葦薪炭以擅其饒食用既足棄其餘於旁近至猶得<lb/>
其贏資又因其山水之勝歳時之間憑髙以臨逺思去<lb/>
<pb n="KR4d0075_WYG_023-3b"/>
者以望来皆生遊其間而死𦵏其下其民顧亦獨樂也<lb/>
州之南北通河江故其俗輕有舟於其歳時都人士女<lb/>
之出無馬俗不用車舁其逰皆委蛇皇暇故於山泉之<lb/>
㣲木石之細遇有過異輙得傳一州以為觀宜其事物<lb/>
載於民間者多也令既自視無所用於天下去而逃之<lb/>
民間日偷其衣食之閒以軼於事緒<hi>一本作物</hi>之外忽焉<lb/>
樂而忘疲也間而思天下之盛時君臣相與之際士有<lb/>
出於其時者皆心經萬事之煩日覽天下之㑹身任四<lb/>
<pb n="KR4d0075_WYG_023-4a"/>
海之重乃至有九年於外三過其門而不入其有所思<lb/>
夜以繼日幸而得之則坐以待旦所謂煩勞用其力於<lb/>
天下乃如此於其休閒則其人盖已貴富非其<hi>一作有</hi>賔<lb/>
客在前則詔相居右施身於拜跪揖讓之間<hi>舊本作是</hi>苟目<lb/>
之所及手之所指則左右争走操執以從事金石絲竹<lb/>
羅而合比於前<hi>一作後前</hi>干戚羽籥列而舞布於左右雖終<lb/>
其身何暇一日之及山水之間哉假有樂之者又其時<lb/>
土㫁壤絶分裂以為國非有天下之事王者之命身不<lb/>
<pb n="KR4d0075_WYG_023-4b"/>
能輒過其下况又得嵗月樂於其間哉自其下君臣相<lb/>
得之日少士之生於其時遇非其道者稍稍引而去之<lb/>
入於山林與木石居與鹿豕逰不願世之賔客儐价也<lb/>
私居燕閒妻子趨坐以相給不願世之左右趨走也泉<lb/>
流鳥啼風薄木以成聲不願世之歌舞也其於朝廷廟<lb/>
社之間非身有其役亦不為之至也斯士者皆士之得<lb/>
所樂於中致其身于進退晋接之次物外之可樂盖其得<lb/>
失之如此予讀詩至于考槃而後知士之得已而可巳<lb/>
<pb n="KR4d0075_WYG_023-5a"/>
也彼浴乎沂風乎舞雩詠而歸盖聖人嘗以曾㸃之言<lb/>
為然又從而嘆之孔子亦嘗曰隐居以求其志未見其<lb/>
人也自孔子孟子沒非有合道而進以其不合而去者<lb/>
也以予考之要其終不與聖人悖者盖稀方其去時若<lb/>
真有合<hi>一作挟</hi>待世之必合而後為者間亦時君世主招<lb/>
之使言<hi>一作進</hi>得道其欲為於天下而其言多齬繆予竊<lb/>
惑之然不知於山林果何以也及予去所事縱身於山<lb/>
水之間以為甚樂而後知彼盖亦有所惑者也夫隐非<lb/>
<pb n="KR4d0075_WYG_023-5b"/>
求志慕山林以長徃與進非其道樂芻豢稲粱而不能<lb/>
去者其事雖殊然為失則一也是皆為玩物之士書曰<lb/>
玩物䘮志然則隐者之於此固有以求其志而亦可以<lb/>
䘮其志也傳曰苟非其人道不虛行夫隐也其亦固有<lb/>
是哉<lb/>
　　過唐論<lb/>
隋文帝收前世之弊開南北之礙兼通而無累矣當時<lb/>
亦謂能乆且傳而無窮及其勢去日迫亡不及議而天<lb/>
<pb n="KR4d0075_WYG_023-6a"/>
下巳起而争迨唐公面睍一顧而天下之士相視以起<lb/>
故李宻舉東都薛舉陷扶風竇建徳役西河宇文化及㨿<lb/>
魏王世充汙洛陽李子通瀦江都皆樹兵南面而其他<lb/>
蠭起之師蜋抗之盗所在自名以並<hi>一作争</hi>起而不可勝<lb/>
數逺而數年近則數月争斧析以分天下一跌立失據<lb/>
則水火以相滅及太宗文皇帝戈指筆奮四面以呼而<lb/>
天下震傾以歸雖有長兵深城<hi>一作長城深池</hi>皆草折卵脆<hi>一作</hi>
碎隨向以壞然猶馬不輟鞍士不替甲者數嵗而天下<lb/>
<pb n="KR4d0075_WYG_023-6b"/>
畧平更因餘勇以外事四夷故東舉遼海西蹶髙昌北<lb/>
平突厥其餘氊裘之君鴂舌之長皆心<hi>一作氣</hi>奪色赤<hi>一作</hi>
失面内而望驚争祈胭頓角<hi>一作首</hi>奴入以事朝威德包<lb/>
覆四夷無事矣貞觀初君臣諧熈政事修舉年榖屢登<lb/>
民衆繁息各安無事刑用以稀雖王功未成而稱頌之<lb/>
臣已先<hi>一作先言</hi>太平矣而房喬杜如晦初猶用有為及其<lb/>
才窮術殫更迎君以入無為以謂堯舜適然爾嗚呼其<lb/>
亦可道哉<hi>一作可惜哉</hi>然愚嘗謂後世有思貞觀而不得見<lb/>
<pb n="KR4d0075_WYG_023-7a"/>
者喬如晦適能為功後世有思三代而不得見者則喬<lb/>
如晦亦未能無罪也逮髙宗中睿之世其亦<hi>一作益</hi>無足<lb/>
道而中間武氏女子乃坐以唐周運席上<hi>一作以唐為周作運席上</hi>
則當時用人得材之何如可知矣及開元之間亦號為<lb/>
平而世所指以名世者如姚崇宋璟輩爾是其材知簿<lb/>
書成要之為務刑名聚歛之為職聼弊决㫁之為官是<lb/>
之為常俗能耳非有公天下之志追合古先之謀度長<lb/>
計逺之思身相時君手運天下而不能知有為歲乆日<lb/>
<pb n="KR4d0075_WYG_023-7b"/>
積賞罰既行矣而不能進退賢不肖當是之時君智不<lb/>
加明朝廷不加修天下之方<hi>一作多</hi>聞廣<hi>一作博</hi>識之士不<lb/>
加進左右便嬖倖佞之人不加損民之貧富不知限兵<lb/>
農不知一此同守天下而幸安者爾庸知為相哉及其<lb/>
身死之日肉未及寒而小人滿朝天下浸老矣而明皇<lb/>
帝自若也及范陽之人狼顧一呼而乆安之民股慓而<lb/>
不及遁向者倚忠㐲用之臣争狐<hi>一作孤争</hi>兎走以失區區<lb/>
西奔求為旅人以自保而不必<hi>一作可</hi>得視向之荒樂怠<lb/>
<pb n="KR4d0075_WYG_023-8a"/>
傲其得失如之何哉天下方未難一日時假人有試言<lb/>
其必然則明皇亦肯動心而留聼耶然禄山以庸奴之<lb/>
材踐拔起之勢聚險膚臺豎之謀一朝而倒行然猶所<lb/>
攻無前所壓破壊流毒被天下而唐以積世之資貞觀<lb/>
開元之惠天時美豐盛盈之餘府庫藏積奇贏之材扶<lb/>
義以起有如靈武而左右宣力効忠之臣有如郭子儀<lb/>
李光弼守堅挫鋭之士有如張廵許逺逆知隂料之師<lb/>
偹預之智有如顔真卿加以民思唐未厭之心然猶所<lb/>
<pb n="KR4d0075_WYG_023-8b"/>
在鳥驚以散魚爛不收者三年而僅得以誅則為天<lb/>
下計者可不知懼耶<lb/>
　　殺太子建成論<lb/>
或問文皇帝殺太子建成得為義乎使聖人者如何為<lb/>
處令應之曰是焉得為義也吾聞置天下而兄弟讓者<lb/>
有矣尚未得為聖人也又况以天下而殺其兄者乎聖<lb/>
人處之則讓也讓而不獲死奈何曰是亦命之云爾也<lb/>
然則周公有罪耶曰周公何罪哉天下固成王天下也<lb/>
<pb n="KR4d0075_WYG_023-9a"/>
周公事成王者也周公東征可不行乎及其誅之也人<lb/>
固謂周公我實謂有司也周公不無念哉或猶未之喻<lb/>
譬之曰今人有轉移為人執事者間而主家有盗焉主<lb/>
怒而盗之禦也乃執事是呼不幸而盗乃執事者兄也<lb/>
則行之否乎曰行矣執事念其兄者而不殺之而同行<lb/>
者殺之則執事者猶有罪耶曰無矣然則周公獨何罪<lb/>
哉文皇之於周公又異也曰湯放桀武王伐紂然乎曰<lb/>
然也然則為民耶曰為民也謂其為民而殺君可乎曰<lb/>
<pb n="KR4d0075_WYG_023-9b"/>
桀行不君矣為民而殺之惡乎不可曰建成亦有罪奈<lb/>
何曰君之有天下之尊者以其能君也今而不君矣可<lb/>
不去之耶故曰為民而去之義也兄之有弟之尊者親<lb/>
也親可絶耶况又建成之罪不逮古之取放伐者也抑<lb/>
使桀且紂為其弟者尚不忍於殺而身代之也曰文皇<lb/>
為民則奈何曰是猶一人負販而有千金之家其家又<lb/>
百數十口也而其兄惟奢滛是思日散金數十其家相<lb/>
為謀而饑變是懼因惡其兄而喜其弟焉曰安得弟而<lb/>
<pb n="KR4d0075_WYG_023-10a"/>
家是為也其弟率然曰是不難刄其兄而斃之乃弟泣<lb/>
曰兄非不念也吾為一家爾也然則何異哉或者猶不<lb/>
喻又曰自三代而下數百年間而有文皇奈何又訾之<lb/>
曰以貞觀言之吾故有取焉如附建成而言之是猶惜<lb/>
千金之子曰幸而彼有家奈何復責殺兄也吾見其戾<lb/>
矣今之言太子建成者曰將脅髙祖而為不利吾固疑<lb/>
其加之也設或不為然然則魏徴王珪文皇尚忍用耶<lb/>
　<lb/>
<pb n="KR4d0075_WYG_023-10b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　廣陵集巻二十三<lb/>
</p>
<p>
</p>
  </div>
<div>
                <head>廣陵集卷二十四</head>
    <p>
<pb n="KR4d0075_WYG_024-1a"/>
欽定四庫全書<lb/>
　廣陵集卷二十四　　　　宋　王令　撰<lb/>
　　代韓退之答栁子厚示浩初序書<lb/>
子厚足下相别闊久時得南方人道譽盛徳甚相為<lb/>
慰快又間得子厚文皆雄辨强據淵源衍長世之名<lb/>
文者多矣未見加子厚右者也其間亦小有務辨而<lb/>
屈理趨文而背實者然古之立言者未必皆不然亦<lb/>
説詩者不以文害辭之一端也愈比置之近有傳送<lb/>
<pb n="KR4d0075_WYG_024-1b"/>
浩初序來者讀而駭之不知真子厚作否也雖然子<lb/>
厚素友之宜真子厚作然反覆讀之亦駭而疑又恐<lb/>
非子厚而他人作然也不然何子厚見禍大甚耶來<lb/>
序稱浮圖誠有不可斥者與往古聖人之書周易論<lb/>
語合其于情性奭然不與孔子異道雖使聖人復生<lb/>
不得而斥之也子厚亦不思哉夫易自乾坤以及未<lb/>
濟皆人道之始終聖賢君子之出處事業至於次第<lb/>
配類莫不具倫理故孔子原聖人設卦之因而繫辭<lb/>
<pb n="KR4d0075_WYG_024-2a"/>
之首則曰天尊地卑乾坤定矣卑髙以陳貴賤位矣之<lb/>
類是也其中則曰有天地然後有萬物有萬物然後有<lb/>
男女有男女然後有夫婦有夫婦然後有父子有父子<lb/>
然後有君臣有君臣然後有上下有上下然後禮義有<lb/>
所措夫婦之道不可以不久也故受之以恒主器莫若<lb/>
長子故受之以震又其下則曰漸女歸待男行也歸妹<lb/>
女之終也而皆不若浮圗氏棄絶君臣拂滅父子㫁除<lb/>
夫婦之説若論語二十篇大率不過弟子問仁問政問<lb/>
<pb n="KR4d0075_WYG_024-2b"/>
為邦問患盗之類爾至子路問鬼神與死則皆曰未能<lb/>
事人與焉知死之類又非若浮圗氏誇誕牽合以塗瞽<lb/>
天下而云也不識子厚謂為與易論語合者何哉借如<lb/>
其中有萬一偶竊吾聖人之言則君子者遂不思其患<lb/>
而崇好之耶是拯救桀跖之誅以耳聞而目見有類乎<lb/>
堯也孔子曰如有周公之才之美使驕且吝其餘不足<lb/>
觀也巳况去父子夫婦而無萬一於周公之美者耶且<lb/>
子厚謂愈所罪<hi>一本作好</hi>者跡也而不知其石中有玉者不<lb/>
<pb n="KR4d0075_WYG_024-3a"/>
知子厚之學果中與跡亦異耶夫然子厚心仁義而手<lb/>
㧞劍以逐父兄謂其為跡則亦可耶子厚患愈因跡斥浮<lb/>
圗以夷反為之説曰将友盗跖悪来而踐季札由余也<lb/>
嗚呼子厚又不思矣哉昔者孔子作春秋諸侯用夷禮<lb/>
者夷之若杞侯稱子是也若愈不得斥浮圖以夷則孔<lb/>
子亦不得斥把子以跡而不思其中也聖如孔子者其<lb/>
取舍猶不免子厚之過邪又不知子厚謂季札由余者<lb/>
皆若浮圗氏之拂君臣父子耶不然則否也愈嘗探佛<lb/>
<pb n="KR4d0075_WYG_024-3b"/>
之説擬議前世盛徳者而皆無一得也若堯舜孔子者<lb/>
皆佛之甚有罪者也以智者觀之不知堯舜孔子果當<lb/>
然耶不然佛妄人也自孔子死千數嵗惟孟子卓然獨<lb/>
立今讀其書則皆教人興利除害驅龍蛇除禽獸與殺<lb/>
牛牲犬豕以飬老<hi>一作生</hi>祭死其大不與佛合則若君子<lb/>
之親親而仁民仁民而愛物以堯舜之知而不徧愛物<lb/>
者急先務也以堯舜之仁而不徧愛人者急親賢也不<lb/>
能三年之䘮而緦小功之察放飯流啜而問無齒决是<lb/>
<pb n="KR4d0075_WYG_024-4a"/>
之謂不知務以是言之是孟子又異於佛而得罪也甚<lb/>
矣且不知子厚之讀堯舜孔孟之書也将讀而盡信之<lb/>
耶抑徒取其一二而棄其十百也不然則孔佛之不相<lb/>
容亦已較然何獨子厚能容之也愈常觀士之不蹈道<lb/>
者一失於君則轉而之山林羣麋鹿終死而不悔乃至<lb/>
有負石而自沉者以君子觀之是皆薄於中而急於外<lb/>
者矣惜夫何至是哉今子厚雖不幸擯斥於朝乃亦不<lb/>
能自寛存以至於蹈夷狄而不悔也薄於中而急於外<lb/>
<pb n="KR4d0075_WYG_024-4b"/>
在盛徳雖不當然然智者觀之不得無過也必求其不<lb/>
愛官不争能樂山水而嗜安閒者則浩初之心尚何完<lb/>
如<hi>一作於</hi>麋鹿也心溺於虛髙之言而遺於人倫之大端<lb/>
其比於負石而沉河者孰得哉愈嘗笑今人之謂有智<lb/>
<hi>一作知</hi>者為毁釋氏釋氏非毁之也譬之器然舊嘗完而<lb/>
暴礫之謂為毁也可矣其從前不為器者是自然耳豈<lb/>
人毁之耶此皆不知道者之言也自釋氏之説入中國<lb/>
流數千百年其徒樹其説而枝葉之者衆矣烏知其有<lb/>
<pb n="KR4d0075_WYG_024-5a"/>
不取此以假彼者耶况又玩其説者常名像也孟子謂<lb/>
矢人豈不仁於函人者豈盡無意耶正謂是也使佛之<lb/>
福可求其言可信其教等於堯舜孔子而或上之則君<lb/>
子者當先衆民而學且行之矣伐彼善而固為我異謂<lb/>
愈肯自行而為之耶雖然子厚猶謂愈為之也子曰道<lb/>
不逺人為釋氏者竟不逺人耶謂為聖人不得斥者果<lb/>
信然哉果信然哉石中之玉信何如也愈白<lb/>
　　上王介甫書<lb/>
<pb n="KR4d0075_WYG_024-5b"/>
元城王令謹候臨川先生之起居以書進於左右揚子<lb/>
曰在則仁亡則經是經亦猶人也孟子曰聞風不如親<lb/>
炙之則何先人而後聞哉而韓子亦謂彼囬也有聖人<lb/>
者為之依歸而恨巳不逢然後知揚子之言之畧也自<lb/>
孔子沒而後世之弟子源移流漫故六經之學皆襍出<lb/>
異同駢為門户而後世學者老身白首更疑是非銜黙<lb/>
終死無所折問與其親承聖學口出耳納者何可概論<lb/>
又惡在人而經同也又仲尼之世髙第弟子名列迹著<lb/>
<pb n="KR4d0075_WYG_024-6a"/>
者凡七十人雖名庶幾者獨顔氏之子而他皆指學入<lb/>
堂戸卓為髙絶自仲尼沒緜今二千年其經俱存而七<lb/>
十子不時輩出則經人之效又可概見矣夫然聞風不<lb/>
若身親服修不如習化也决矣嗚呼如孔孟者率千載<lb/>
不一出猶學者積思紵念身将如見之設有庶幾孔孟<lb/>
者同時而出則宜何如哉其向望有從来矣伏惟座下<lb/>
純道厚徳髙於近古休風盛烈流决當世䝉童瞽年皆<lb/>
覘望盛徳思欲奮起以沾被餘澤豈令顧不願得事前<lb/>
<pb n="KR4d0075_WYG_024-6b"/>
後耶徒以身困地逺自致無由耳今座下入為天子用<lb/>
而令適在路隅因自奮餙以来希丐教命且償其素心<lb/>
耳其如聖賢進時退身之道當世之取舍所宜皆座下<lb/>
從来所自飬者况令知不及之何敢言哉南山之田詩<lb/>
一首輒敢歸賦從者輕瀆左右慙負無已令再拜<lb/>
　　代人上時相書<lb/>
夫天下有三言其上者以道言其次以志言其下以窮<lb/>
言夫以道言者用以有為者也以志言者不得其有為<lb/>
<pb n="KR4d0075_WYG_024-7a"/>
者也以窮言者有逢而不自得者也假窮而無逢與有<lb/>
逢而無足愬語者皆不言也故不得於道則言志志猶<lb/>
有為也窮則何所謂耶不得於身而已爾是故古之昌<lb/>
明之朝甚盛之際明君在上賢宰相掖以輔之故其用<lb/>
人之詳得士之急日招延而望来更推挽以惡去故天<lb/>
下之士無有以志言者謂其口能輸心舌以播慮故在<lb/>
上者虛耳而側諦為下者披腹以露藏<hi>一作腸</hi>如是則天<lb/>
下之士恨自用之不足何暇畜以為志耶志猶且無言<lb/>
<pb n="KR4d0075_WYG_024-7b"/>
又况其窮者哉其無可知已伏惟昭文相公閣下昔嘗<lb/>
柄天下以自任矣未幾而去去未幾而天子思太平知<lb/>
所由来則復在相公則相公之所以任於天下者甚重<lb/>
而天下之所以待相公而任者亦不輕也所宜回唐虞<lb/>
於已歸赫禹稷於既晦則将見天下之士口寫腹竭而<lb/>
後無以志言則窮者又可忽耶嘗聞古者至治之世民<lb/>
有㓜而無父謂之孤老而無子謂之獨孤獨之民謂之<lb/>
窮而無告而有為者莫不先之夫有子而無以為飬與<lb/>
<pb n="KR4d0075_WYG_024-8a"/>
無何殊有親而無以為孝與無何異苟如是若某者亦<lb/>
宜仁人之所念也又况適逢大有為之時而家世於門<lb/>
下復有一日之雅者耶則今日之言雖實以窮来而今<lb/>
日之賜亦仁人大有為者問窮恤故之資也干冐臺嚴恐<lb/>
悚待罪不宣某再拜<lb/>
　　見朱秘丞書<lb/>
日月元城王令謹以書見於著作執事揚子曰周之士<lb/>
也貴秦之士也賤雖然豈獨秦哉取士賤自秦而始耳<lb/>
<pb n="KR4d0075_WYG_024-8b"/>
方三代之盛時教化之具修<graphic n="KR0640" url="https://raw.githubusercontent.com/kanripo/KR-Gaiji/master/images/KR0640.png" mimeType="image/png"/>故士出有從来及其成<lb/>
也賔於鄉論於司徒拜受於王皆自有禮致然大要皆<lb/>
為上者有取於下而在下者無求於上而士之出處巳<lb/>
有方矣周衰之末天下大壞而戰國之世其君皆狼視<lb/>
虎吞以腊肉天下而深謀巧譎之士罅隙以出顧其為<lb/>
何足道語哉然當世之君皆撤席屣履伏傴而願見如<lb/>
子思孟子之髙引不下合而時君亦恐恐其不及飬是<lb/>
其故豈有他哉以其心常有求於士爾當是之時進退<lb/>
<pb n="KR4d0075_WYG_024-9a"/>
去就常在士而取舍不在人及秦漢而下變天下郡縣<lb/>
而以郡守丞尉主之而郡守丞尉常自有法度之成熟<lb/>
而無求於士而士始無用於天下一求於京師蹉跌一<lb/>
失之則有老身不及遇者故士之不遇當世者始多甚<lb/>
者不知士於天下為何用也然此固士賤之道爾而令<lb/>
亦嘗笑天下之士善自賤也夫士之無去就之分者多<lb/>
矣惟其自待不高故望人也速自守不固故求人也輕<lb/>
不徒不擇而見之而又不知見之謂何也今夫卒卒而<lb/>
<pb n="KR4d0075_WYG_024-9b"/>
趨唧唧以見俯承聼如不及望入門以自媚者此果有<lb/>
道者所為耶顧不畜狗而冠爾曷足以士進退論哉始<lb/>
令之既學也嘗願以古之人士就而見之既而卒無得<lb/>
也伏惟閣下為縣之日已藹然衆相以為賀既而修治<lb/>
矣然猶切切日不暇視其所為心常偲偲日在民然常<lb/>
較之雖環千里而更數十年謀其為民者未易一得也<lb/>
令雖久聞執事之風而始有猶待者今則自来矣惟其<lb/>
所以見執事不敢妄而令自處不敢輕敢以書焉幸執<lb/>
<pb n="KR4d0075_WYG_024-10a"/>
事照之不宣令再拜<lb/>
　　上邵不疑書<lb/>
知軍學士閣下夫草茅之㣲布衣之賤遊身於公侯之<lb/>
門託迹於卿相之庭古人為之為宜今人為之為羞學<lb/>
大而謀逺先義而後禄古人為之為祥今人為之為狂<lb/>
雖道非不同而義非有二也其時與勢有然也昔者孔<lb/>
子既聖矣盖身見者七十君而孟子亦進退齊梁滕薛<lb/>
之間盖終死而後巳何其勤且勞哉是一聖一賢豈亦<lb/>
<pb n="KR4d0075_WYG_024-10b"/>
身希公卿之髙而意得萬鍾之多哉其以道云也然猶<lb/>
大夫不得齊諸侯不得髙故陽貨饋豚則瞰亡而投問<lb/>
齊王欲朝則以疾而謝行非樂於自髙而忘其為卑也<lb/>
義有然也亦士之有以用而然也今夫裂天下之分而<lb/>
占官府以坐居者豈一人哉然皆有左右之吏即而守<lb/>
三尺法度之成書是其所為自足而所責已盡其又烏<lb/>
待士之為哉故士之仕於今世者何所為哉人無用而<lb/>
自進幾希而不羞人無用而自學幾希而不狂既羞而<lb/>
<pb n="KR4d0075_WYG_024-11a"/>
狂幾希而不自絀窮且自絀幾希而能自樂然而有不<lb/>
自絀而能自樂者非徒以義云也亦有以説云也今夫<lb/>
人之所謂利欲者豈以富貴尊髙之為哉今人之富貴<lb/>
尊髙者不少也是非為良富貴尊髙也獨士能有富貴<lb/>
尊髙為異也夫恬無求而樂易足則富不可勝用也知<lb/>
天下之所以貴而不為可賤則貴不可勝用也扳堯禹<lb/>
以自學配聖賢而為名則尊不可勝用也謙而益光卑<lb/>
而不可踰則髙不可勝用也士之有是四者則何慊於<lb/>
<pb n="KR4d0075_WYG_024-11b"/>
富貴尊髙哉又安用不得於身而戚嗟求於人而不獲<lb/>
則憤懣哉故士之有直巳而不屈信道而不回雖窮餓<lb/>
死而不悔者誠以中有以存也雖然皆非令之所能也<lb/>
亦嘗仰其餘風矣非其義也非其道也亦不敢見也故<lb/>
學彌久而勢益窮身加修而時譽<hi>一作愈</hi>不至凍餓身腹<lb/>
而人不恤孤者不育而處者不嫁日近衣食之圗以牽<lb/>
所學其勢信益蹙其迹信益窮然而處之不敢不恬也<lb/>
亦古人所謂知其無可奈何而安之命者也雖然目不<lb/>
<pb n="KR4d0075_WYG_024-12a"/>
望富貴之門身不雜縉紳之間非惟巳不喜取合於人<lb/>
計其從之亦人之不取也伏惟閣下之徳其聞有日矣<lb/>
始也迫窮餓之役願從事於左右而無由今則少間以<lb/>
来也幸閣下憐進之雜文一編輙敢贄左右律詩一首<lb/>
因以賦侍者其學淺狭無足收采如閣下姑進之則令<lb/>
齒尚少自待未易巳則閣下猶可待其他日之成庶幾<lb/>
不辱門下也干凂尊聼慙恐無巳不宣令再拜<lb/>
　<lb/>
<pb n="KR4d0075_WYG_024-12b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　廣陵集巻二十四<lb/>
</p>
<p>
</p>
  </div>
<div>
                <head>廣陵集巻二十五</head>
    <p>
<pb n="KR4d0075_WYG_025-1a"/>
欽定四庫全書<lb/>
　廣陵集巻二十五　　　　　宋　王令　撰<lb/>
　　上孫莘老書<hi>乙未</hi>
莘老老先生座下六經之道備矣而學者必以詩為先<lb/>
雖聖人教人亦然昔者孔子嘗言詩矣曰詩可以興可<lb/>
以觀可以羣可以怨邇之事父遠之事君多識於鳥獸<lb/>
草木之名莫近於詩葢孔子之言詩如此而令嘗按聖<lb/>
人既删之後而㕘求後來世作之詩殆與古異矣承流<lb/>
<pb n="KR4d0075_WYG_025-1b"/>
相沿終不反以至今而詩之道大壊嘗推索孔子所謂<lb/>
可以興觀羣怨者幾絶矣則是邇之事父遠之事君之<lb/>
道其亦畧乎今其僅存者鳥獸草木而巳烏在其能<lb/>
識之乎然令嘗怪後世待詩之簿而探求當世之所以<lb/>
敝而後知其然者詩之無主故也古之為詩者有道禮<lb/>
義政治詩之主也風雅頌詩之體也賦比興詩之言也<lb/>
正之與變詩之時也鳥獸草木詩之文也夫禮義政治<lb/>
之道得則君臣之道正家國之道順天下之為父子夫婦<lb/>
<pb n="KR4d0075_WYG_025-2a"/>
之道定則風者本是以為風雅者用是以為雅而頌者<lb/>
狀是以為頌則賦者賦此者也比者直而彰此者也興<lb/>
者曲而明此者也正之與變得失於此者也鳥獸草木<lb/>
文此者也是古之為詩者有主則風賦比興雅頌以成<lb/>
之而鳥獸草木以文之而巳而後之詩者不思其本而<lb/>
徒取其鳥獸草木之文以紛更之惡在其不陋也然詩<lb/>
既有風雅頌之體凡三而頌者待成功以吿神明而後<lb/>
作則平時固未易為而風雅之道後世亦無采取而散<lb/>
<pb n="KR4d0075_WYG_025-2b"/>
逸草野然士之有天下之志者言天下之事則其詩當<lb/>
近於雅有一國之志者言一國之事則其詩當近於風<lb/>
而變正之道又繫之時而為詩者多無所主而不知所<lb/>
懼則詩之得正而不變者有幾以是言之則詩之得者<lb/>
槩少矣然甞聞説者謂古詩之數葢三千而孔子取者<lb/>
三百後之學者皆爭不謂實然以謂多不稱所取然以<lb/>
後世之詩觀之非徒得聖人所删之多然又勝聖人所<lb/>
取之少耶其亦可知矣而令嘗讀詩至幽厲之後天下<lb/>
<pb n="KR4d0075_WYG_025-3a"/>
大亂之際觀天下之窮臣怨民棄妻逐妻之心而求之<lb/>
詩而後又得之興也觀其言辨而當質而不俚文而不<lb/>
華曲而暢婉而不隱以順言之則可以議禮以公言之<lb/>
則可以論義以直言之則可以議政以曲言之則可以<lb/>
議刑然後知詩之道博而聖人删而存之者不徒云而<lb/>
古之詩者得之多也令甞愛之而傷今焉然猶未之有<lb/>
能也始者既承從於弊學而甚久晩而知詩之不易為<lb/>
而絶筆於今者久之然聞先生之風而願見之退求無<lb/>
<pb n="KR4d0075_WYG_025-3b"/>
以宜贄者則追索舊作得數十篇以獻學未副志無以<lb/>
自白又敢書所説以通左右者意有待也先生何以教<lb/>
之詩三章道其所以來爾憐不加忽則幸矣不宣令再<lb/>
拜<lb/>
　　上王樂道書<lb/>
人未甞不自直也常直而行然未甞卒善自直也何以<lb/>
謂人未嘗不自直者以其氣而言也是未嘗不自直也<lb/>
何以謂人之未嘗卒善自直者以其非道與義而有也<lb/>
<pb n="KR4d0075_WYG_025-4a"/>
是未嘗卒善自直也何以言之夫一言狹容也一犯易<lb/>
恕也卒然及之終悖不沉容奮然而色作忽然而氣動<lb/>
覆目以相睨手指口質以相訾祈長短於横釐較重輕<lb/>
於塵烟爭用是以相曲直相加不休更轉鬬而入死是<lb/>
辨者事之未用也然辨者以曲而爭之是人未嘗不自<lb/>
直也千鈞之重一羽之輕其懸有殊也顧尫而腹饑與<lb/>
駢脅而勇飽者豈易並哉卒然及之有奮不顧慮起鬬<lb/>
而入死者是鬬嘗不敵而人之所難不為也然而鬬者<lb/>
<pb n="KR4d0075_WYG_025-4b"/>
以勇而為之是人未嘗不自直也多枉之弓重前之矢<lb/>
修矛之鍛房鈎㦸之摩刅而能者為之前敵之殊也與<lb/>
其迎前而踾膺冐撥以嬰脅豈若退恬逸之安全哉卒<lb/>
然及之有忿蹈死不遑暇視者是死重故也人之所難<lb/>
能也然而勇者以敢而為之是人未嘗不自直也雖然<lb/>
皆未足議直也夫人有是好辨有是必為有是決果前<lb/>
掩死而不回後延生而不顧信乎其自強且勇也然要<lb/>
其所求志在一直而巳等為之直然何嘗失於輕褊邪<lb/>
<pb n="KR4d0075_WYG_025-5a"/>
故勇而直氣者愚常見矣勇而直道者何愚常願見而<lb/>
不遇耶然常較之夫自信不阿孰若怒辨以相訾性同<lb/>
<hi>一作確固</hi>而材可勉孰若疰力以相懸守義盡死而不囬<lb/>
孰若蹈敵而不顧死然而常恬於為彼而愕於為此<lb/>
者豈不失其素心哉所以為然者何也情動於氣則<lb/>
易而義勝於心<hi>一作氣</hi>為難爾是果為難耶亦存之不<lb/>
素也故曰徒直不足與議道徒勇不足與議直謂其<lb/>
非義士也士之為士也衆矣何直道不若直氣之果哉<lb/>
<pb n="KR4d0075_WYG_025-5b"/>
使其直道如直氣<hi>一本作而為直氣</hi>則道猶有不直者未信<lb/>
也昔令嘗觀鬬者矣終日而不休夫張弮據兵代巾代<lb/>
傷豈不為苦哉計其中豈無折脅殞目之憂也然終日<lb/>
而不休是以直所不直爾待勝直而後止心放而氣安<lb/>
甚哉人之果於剛也及直道則懼不偶人而從人何曾<lb/>
不若必鬬之剛哉可羞也已始令有志於是也常恐不得<lb/>
天下剛鋭之士而見之每誦詩讀書去其人已千數百<lb/>
年猶惕息起㳟如將親見之者及其恨有所不盡於其<lb/>
<pb n="KR4d0075_WYG_025-6a"/>
人也猶流涕而嘅嗟况同令之世不遠而有者耶伏惟<lb/>
閣下明道篤義其聞有以起不肖也有日矣卒然遇之<lb/>
而令方貧有朝夕之役不能決舍以徃從事則其自嗟<lb/>
傷無時而巳也念區區終不自效輙敢以書告所期而<lb/>
道其向慕焉伏惟閣下憐而念之不宣令再拜<lb/>
　　再上卲不疑書<hi>丙申</hi>
知軍學士閣下貴富矣何求而不得哉窮南之珠極西<lb/>
之玉山海之象犀蜀里之錦楚南荆北之材天下之殊<lb/>
<pb n="KR4d0075_WYG_025-6b"/>
也然皆水斷陸絶去其人常千萬有餘里然一日欲之<lb/>
則無不如意而至前何其甚易如出於左右哉然<hi>一作然哉</hi>
能不愛<graphic n="KR0903" url="https://raw.githubusercontent.com/kanripo/KR-Gaiji/master/images/KR0903.png" mimeType="image/png"/>幣重寶以易之則其得如取爾<hi>一本無其得二字</hi>故<lb/>
曰富貴矣何求而不得哉惟其不可得者士也士則有<lb/>
窮而無求不可以貨取也賤而不屈不可以勢動也行<lb/>
義以達死不可以力脅也世雖有富貴假有求而欲得<lb/>
之非其義也非其道也則其人亦肯自<hi>一本無二字</hi>枉耶世<lb/>
之藏珠玉象犀而衣錦以居荆楚之材者多矣貴富者<lb/>
<pb n="KR4d0075_WYG_025-7a"/>
皆是也而潔定之人信篤之士不幸而世不欲之假有<lb/>
欲之而可從者誰也斯語不敢講於人久矣常謂閣下<lb/>
其所好惡為與不為殆有異於世富貴者而令雖不肖<lb/>
竊有意於古之士而願學之昔者嘗有一日之幸而閣<lb/>
下以令有婦以貧而不嫁過時將捐金幣以資之時適<lb/>
無可親者則止矣世之靡靡方以妾馬從事而閣下乃<lb/>
獨恤人之孤世之方思得其所無而閣下乃思散其所<lb/>
有以令之甚賤才謀不足以裨左右之長譽説不足以<lb/>
<pb n="KR4d0075_WYG_025-7b"/>
取當世之重不識閣下是誠何求哉信亦與世之異也<lb/>
故令今且將終其所賜以實閣下之德焉夫高郵小地<lb/>
也是亦地<hi>一作勢</hi>不能分高而借人力不能舉重以與士<lb/>
也亦明矣而一時之人勢力出閣下者猶衆然不之彼<lb/>
而之此去有餘而就不足以求之良以閣下之所好惡<lb/>
而為與不為者與世之富貴者異也異日閣下常有以<lb/>
賜之而令辭不受今則謁之而閣下之所得士之自信<lb/>
如此難有也閣下之德如何雜文一軸少見所志幸加<lb/>
<pb n="KR4d0075_WYG_025-8a"/>
采焉不宣再拜<lb/>
　　上人書<lb/>
某官閣下世之富貴者其勢如父而令非其子其次如<lb/>
兄而令非其弟其次如其君長而令非其臣𨽻奴嬖其<lb/>
次有官府貴賤而令適無左右使令之役以故漠然雖<lb/>
富貴之門當路而日過之以其無事於其間不敢謁以<lb/>
入也前日聞閣下風義甚高意者若將求教然久之思<lb/>
所以幸進而不得辭念無以通左右則止矣退而益學<lb/>
<pb n="KR4d0075_WYG_025-8b"/>
每追講古人之義原其所以進退之槩上自堯舜下逮<lb/>
聖人賢士中行者之所嘗言觀其上下所以交合之際<lb/>
似皆有命而殆與今世異然果於有聞則將矜以為守<lb/>
豈心之所知而古之有道皆若是顧身不繇哉則雖心<lb/>
存閣下之下而跡有不敢至焉者良以身在人下而進<lb/>
於上苟不繇道則何也豈獨異於人哉視古之人所謂<lb/>
㳟敬者多如此久之益困而令則有姊身為人弟不自<lb/>
有衣食之能以自苦又餓其長上年過齒長無資以歸<lb/>
<pb n="KR4d0075_WYG_025-9a"/>
嫁間坐思之則其中忽然不知其心之何如也然謂猶<lb/>
有命耳不敢不安也而不腆之交平時與令遊者多矣<lb/>
未嘗以言及令之窮也自閣下當路而哀令者多以為<lb/>
言其未從之則為令者以謂可罪矣誠其皆愛心後義<lb/>
則未敢信然乃至得長者之教育耳間而思之士之所<lb/>
自信者顧其心之如何耳古之人所以進退信美矣然<lb/>
猶有見可之仕若其勢也今則已異矣古之人雖甚窮<lb/>
要猶有以自足不如令之皆不然也<lb/>
<pb n="KR4d0075_WYG_025-9b"/>
　　上縣令書<lb/>
元城王令謹内謁以書自道於長官執事令多見今之<lb/>
士人中無所存外不能自高媚以勝倨出入公卿大夫<lb/>
之門與奴𨽻俱視其靣則喜若得志者而未嘗有愧令<lb/>
雖不肖乃中有所存者視今之公卿大夫揣巳之所自<lb/>
存故未嘗一自枉見非特但異於人也亦有可見者而<lb/>
後見之焉耳伏自執事居䘮時令與公子遊每得窺公<lb/>
之為人至今二三年間始卒若一伏惟執事之孝之亷<lb/>
<pb n="KR4d0075_WYG_025-10a"/>
固當世之所不有古人之所未易過也然則小子安得<lb/>
不就見耶不宣令再拜<lb/>
　　定吳夫人書<lb/>
令啓昔者聞閨中之淑而士大夫言宜之令始放意以<lb/>
及且不自實宜乃謂得請耶巳辱來命竊羞其非當雖<lb/>
然何辭及矣秋初較爽於前惟尊候安否比近何如伏<lb/>
惟萬福輙有來幣開在别紙七月初九日不宣令再拜<lb/>
丈人都曹坐前<lb/>
<pb n="KR4d0075_WYG_025-10b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　廣陵集巻二十五<lb/>
</p>
<p>
</p>
  </div>
<div>
                <head>廣陵集巻二十六</head>
    <p>
<pb n="KR4d0075_WYG_026-1a"/>
欽定四庫全書<lb/>
　廣陵集巻二十六　　　　　宋　王令　撰<lb/>
　　上葛閎都官<hi>丁酉</hi>
知郡都官閣下士之無所用於世久矣閣下乃愛之何<lb/>
耶以其卑陬曲拳樂其為㳟耶進俯退傴樂其為容耶<lb/>
將與之考正道德使承下風耶士固有辱身以為㳟媚<lb/>
世以為容縟文而薄質假其華以鬻其實是皆欺冀之<lb/>
道而閭巷之士與市井之人相與修之而日陳於前以<lb/>
<pb n="KR4d0075_WYG_026-1b"/>
為衒侮爾是豈君子之宜蓄哉異日士有主閣下之門<lb/>
以歸者皆忠信倜儻自信之士固有以身為是恥天下<lb/>
以為非雖於利禄爵賞在前一不得於已則去之<hi>一作逃而去之</hi>
山林而不顧其自重如此則肯以非其道而見閣下耶<lb/>
於是乎閣下之賢於世逺矣葢士之主於人而能以道<lb/>
德自直<hi>一作重</hi>者此皆當世之人所難有士惡夫不然而<lb/>
不肯從者此也而有能之者宜乎士之主閣下以歸也<lb/>
前日令忘其不肖於閣下之容與雅有一日之幸異時<lb/>
<pb n="KR4d0075_WYG_026-2a"/>
聞其緒餘嘗為閣下道之一日閣下聞而未之見且將<lb/>
疑其是非又其去閣下之門非有道里之難致而其身<lb/>
不至於前則左右有以為不㳟者此則令所懼也輙敢以<lb/>
書通焉不宣令再拜<lb/>
　　與知縣<lb/>
令聞古之君子雖居富貴貧賤之間其勢則異矣及至<lb/>
進退出處則其道一也然則富貴貧賤之勢既異而進<lb/>
退出處則一者何也必有道而云也然古之為士苟時<lb/>
<pb n="KR4d0075_WYG_026-2b"/>
之不遇雖萬鍾之禄非其義則不徃也非其道則不取<lb/>
也苟有所遇雖尺寸禄亦可以進而仕也然皆有以存<lb/>
心而然也心之存者亦有常矣然則何謂常也謂舉措<lb/>
不失其道而然也苟得志而處王公之位居卿相之聯<lb/>
而其勢可謂尊且大也然有賢未嘗不欲見之也苟未<lb/>
得志退而處草萊之下亦未嘗以道自屈之也退而尊<lb/>
德樂道必待時而用也然苟在上者樂育多士而急於<lb/>
下賢而何嘗不徃而從之也哉葢時有遇而然也是皆<lb/>
<pb n="KR4d0075_WYG_026-3a"/>
古之君子進退出處之有道矣而令竊嘗仰其盛德而<lb/>
願學之矣㳟惟知縣贊善抱明誠之資懐聖賢之道勲<lb/>
烈之傳亦有日矣凡居之邦雖困廹窮處之士小有異<lb/>
能則何嘗不䝉被餘澤哉而令獨敢以古人之道進於<lb/>
門下亦不忽矣惟執事不以狂狷而不教之則不勝幸<lb/>
矣不宣令再拜<lb/>
　　與主簿<lb/>
令嘗惑今之世士者無志而官者無求無志故不知其<lb/>
<pb n="KR4d0075_WYG_026-3b"/>
有貴也無求故不知其可貴也不知其有貴者賤其身<lb/>
不知其可貴者賊其身賤其身者求於人之謂也賊其<lb/>
身者自取之謂也故一失於不自高一失於自高不自<lb/>
高者非也失於自高者亦非也令嘗惑而悲之且又喜<lb/>
自得也間而思天下富貴不能淫貧賤不能移者果誰<lb/>
耶幸而有之信夫可以賀不幸而不見之其又如恨何伏<lb/>
惟閣下屈主縣簿三年矣邑之士者日造焉退而皆自<lb/>
得也令固賤世之士者雖不敢仰疑盛德猶懼而未進<lb/>
<pb n="KR4d0075_WYG_026-4a"/>
也今而決自來期不辱而有得也孔子曰居是邦也事<lb/>
其大夫之賢者友其士之仁者則愚何敢廢哉惟富貴<lb/>
不能淫貧賤不能移將有所得而又願親之焉不宣令<lb/>
再拜<lb/>
　　答劉公著微之書<lb/>
令再拜辱詩大見稱奨反覆讀之而益慙置而評之如<lb/>
斯言為當世盛德者發而不在令然夫聖人之學賢有<lb/>
道者之事業此固不可假人以悦惟盛德者宜當之而<lb/>
<pb n="KR4d0075_WYG_026-4b"/>
令亦不悦也惜乎足下不留以副敢當者而妄以况令<lb/>
假令得此名而悦乃淺小人曷足以辱足下交使令得<lb/>
名而不敢悦則適資之恐且懼耳何足以賜令也此所<lb/>
以反覆而益慙者也夫德名者天之尊爵也今夫人爵<lb/>
人之求者猶研精苦思捫隙發罅以窺求門户雖所學<lb/>
固不中節然張巧射中之心不為不勤矣然猶有老身<lb/>
長子而不之得者况天之尊爵豈易干哉學者乃思不<lb/>
一心而學不竭力耳其名而苦所行慨然自謂得之而<lb/>
<pb n="KR4d0075_WYG_026-5a"/>
已足忽然人謂之而不愧吾亦見求之甚妄而得之亦<lb/>
淺也令雖不肖又敢自陷於此耶則若令者何敢當足<lb/>
下云耶雖然嘗聞足下自序矣日病無賢師友而妄學<lb/>
章句烏識聖人之道者此又見足下自枉過甚也然令<lb/>
亦有一説試願陳之所謂儒者非謂踽踽凉凉者也謂<lb/>
其蹈道而得德耳蹈道故行已以義得德故足中而不<lb/>
外求行已以義則於富貴不妄足中而不外求則終貧<lb/>
賤而不羞惟二者然後能守道能守道然後能治人治<lb/>
<pb n="KR4d0075_WYG_026-5b"/>
人者無他正巳以待天下耳故古之君子者以此夫今<lb/>
之士不學章句也亦有以古之國有學遂有序黨有庠<lb/>
家有塾者所以養材也夫人生各有材自非上聖者不<lb/>
待教則就其下者湏養以成故為之師為之保者教六<lb/>
經六行而巳及其成也則曰賢德行之下者曰藝禮樂<lb/>
射御書數而巳及其成也曰能能者能此而巳則所謂<lb/>
賢者固巳有差殊焉以是知古之聖人教人之有道也<lb/>
如此故曰德成而上藝成而下藝且猶下之况成而不<lb/>
<pb n="KR4d0075_WYG_026-6a"/>
名藝者耶今夫章句之學非徒不足以養材而又善害<lb/>
人之材今夫窮心劇力茫然日雕刻為事而不暇外顧<lb/>
者其成何哉初豈無適道學古之材固為章句之敗耳<lb/>
自章句之興學者日馳以爭入其為言皆鑽鑿破碎又<lb/>
有尺寸物色之限終其業猶忽九牛而計其毛假能舉<lb/>
其皮而忽其一犍猶未得能名嗚呼亦巳勞哉夫古之<lb/>
為衣服器械禮樂名物之用大要不過適時便人爾自<lb/>
夫三代之君各有損益非固為異也亦沿時而制作爾<lb/>
<pb n="KR4d0075_WYG_026-6b"/>
假後世有賢聖者作計未必盡取此其間亦各有取舍<lb/>
又况足班班盡心耶古之人未有聖如孔子孟子者也<lb/>
若畢戰問井地孟子曰嘗聞其畧哀公問舜冠孔子忽<lb/>
而不對使蔕芥區區可名為學則二聖人者可忽而不<lb/>
言耶然則今之名數事物之學何足稱君子之門也自<lb/>
章句之學興天下之學者忘所宜學而進身甚速忘所<lb/>
宜學則無聞知進身甚速則謀道之日淺甚者不知誦<lb/>
經讀書何以名學徒曰求入以仕夫學者仕比之市人<lb/>
<pb n="KR4d0075_WYG_026-7a"/>
市夫市者所以通貨財也人之有貨財則有適市之心<lb/>
如無貨財徒能疾走以入市於道謂何哉今之仕者何<lb/>
以異於是夫高位重禄學者之市也道德利澤學者之<lb/>
貨財也有行道施德與民利澤之心然後求位與禄可<lb/>
也今夫章句而進者何異於無貨財而徒疾走者哉雖<lb/>
適市於道何也故士之不學章句者以如此終不得已<lb/>
必待此而後進以仕則始徐徐先謀道而後思進亦未<lb/>
晩也令之所聞如此其自待亦以此足下謂之何也如<lb/>
<pb n="KR4d0075_WYG_026-7b"/>
聞從楊學又將守此以賀不宣令再拜<lb/>
　　留孫莘老教授書<lb/>
始者先生盛賜令以臨之今而乃久矣而䝉惠猶若也<lb/>
惟視不明視之有不精聽不聰聽之有不詳心之㝠頑<lb/>
而窒塞不通以自庶幾雖然亦嘗試之矣進而私得先<lb/>
生之儀悔前之夷退而復企先生之躅忘力之不足雖<lb/>
然先生亦巳勞矣通其來不閉而開而招使之歸曲而<lb/>
教旁䟽而逺導不責其無近效口諄諄而氣怡心下接<lb/>
<pb n="KR4d0075_WYG_026-8a"/>
而色垂扳鉗枿牙障杜徑岐父無子憂兄不弟係交名<lb/>
雜贄拜列第次論歸取先後至無地危冠長纓溢出户<lb/>
外雖然令等亦樂矣昕而興黙息以聽儲神㑹精開聖<lb/>
人之經朝而議暮而執所事洗目去穢識先生之禮方<lb/>
圖久而庻乎曾謂先生絶令之忽然也雖然令等先狀<lb/>
諸襟刻剥無所取益如畜舊䑕累過千百不足取用祇<lb/>
益有損然先生既惠於厥初幸賴終賜之何勝拳拳仰<lb/>
慕之至不宣令再拜<lb/>
<pb n="KR4d0075_WYG_026-8b"/>
　　納孫莘老教授拜書<lb/>
夫愚不可為甚矣愚而可為幾希而不夷夷不可為也<lb/>
是愚不可為也然所以謂愚者無知也愚而無知雖夷<lb/>
猶可愚惟其有知而不為以自夷則愚之有罪者焉雖<lb/>
然令何知夫六經之學聖人之事業皆所以仰望於先<lb/>
生也令亦何所知始者先生既甚惠不鄙夷而以教日<lb/>
益以所聞此諸生未知獲幸之何由也然從事之日巳<lb/>
久而禮不立無上下之分而雜以相抗非惟不安於心<lb/>
<pb n="KR4d0075_WYG_026-9a"/>
又左右顧以畏人然先生亦何惜不以安諸生也令方<lb/>
兒時固嘗學事人巳知㳟嚴禮貌之不可失於人也又<lb/>
况於所師哉今而既學矣反悵然無所下豈有能於童<lb/>
子而不能於成人欲行之於鄉人而忽於盛德此非令<lb/>
之所知也伏惟先生念之夫師道之不見於世久矣願<lb/>
先生少有以示之令所幸也諸生之所望也不宣令再<lb/>
拜<lb/>
　　慰崔伯易䟽<lb/>
<pb n="KR4d0075_WYG_026-9b"/>
令再拜㳟弔於伯易足下伏聞不幸以至大故伏惟伯<lb/>
易天崩地潰何以為容心摧腹裂何以為哀坐作起居<lb/>
几案<hi>一作杖</hi>牆户顧猶昔然而親巳矣何以為思雖然命<lb/>
有適然理有終巳而丈人奄及上壽則伯易之養固有<lb/>
長日矣勉思人子為後之義無至毁滅謹奉慰何勝哀<lb/>
慘伯易其自重令再拜<lb/>
　　講罷謝卲牧不疑書<lb/>
令嘗聞春秋之學約而暢隱而不没事皆繫聖人之取<lb/>
<pb n="KR4d0075_WYG_026-10a"/>
舍進退非誠通聖心而志在事變者不可與也後儒沾<lb/>
沾各以意近有不自得弗肯恬巳以意實猜誣巳自聖<lb/>
鑿孔納柄非有條枝務自名家不恤非是則聖人之言<lb/>
暴君汙臣有不討誅聖人之後援類比近<hi>一作引比</hi>無所證<lb/>
騐以傳合經疑是而非適為二三無足表暴令嘗學之<lb/>
三年而未能也嘗思得通實之士而見之今也既自幸<lb/>
又推思其從來則閣下有以賜之何敢不拜有如窮逹<lb/>
之分貴賤上下之等進皆有拜伏承事之禮是皆僕僕<lb/>
<pb n="KR4d0075_WYG_026-10b"/>
事人之道而令方有所學力不足使令令不敢辱執事<lb/>
亦不敢拜以是伏惟閣下加亮焉不宣令再拜<lb/>
　　謝卲牧<lb/>
伏承學士明公哀令之窮特有餽贐感愧之素何能巳<lb/>
巳雖然令之所學有不安者<hi>一作有所不安</hi>輙敢以辭夫士之<lb/>
不敢望於貴有位也舊矣雖得萬鍾之多不願易並日<lb/>
而食雖得執圭之貴顧不如鋤犁棘荆豈惟志不願哉<lb/>
是其有命而中亦有以自足者令每讀其書思見其人<lb/>
<pb n="KR4d0075_WYG_026-11a"/>
顧巳之反乎是者汗出滿背左右顧人以慙非曰能必<lb/>
然亦願有所學也又嘗聞古之君子周之則受賜之不<lb/>
敢拜然閣下必以為周令已有餘而無或不足賜不敢<lb/>
拜閣下必以為賜則士之不敢當有前聞矣何獨今而<lb/>
疑之人固各有志令方志在貧賤願閣下憐其有志全<lb/>
之而不強假為無志則閣下之門亦無所用之不勝皇<lb/>
恐之至不宣令再拜<lb/>
　　又謝卲牧<lb/>
<pb n="KR4d0075_WYG_026-11b"/>
重承來貺益加愧懼然士之不能自守久矣一不從於<lb/>
朋友猶且懼之况當路富貴之門喜怒禍福所自出哉<lb/>
以閣下之門而容有自守之士顧不美耶以令賤窮而<lb/>
能有不顧之勢所獲多矣輙敢再拜以聞不宣令再拜<lb/>
　　寄孫莘老書<lb/>
令啓近不聞問巳嘗上狀並鄙詩今應在道也得來教<lb/>
伏承起居萬福近所苦者何事於此絶不聞願一示及<lb/>
所喻介甫甚悉於此疑者固亦多畧類此是亦何所疑<lb/>
<pb n="KR4d0075_WYG_026-12a"/>
哉彼教之不改而後誅之固善也以今之世上下代易<lb/>
如朝暮之客耳乃欲以古之成法責之恐非知變者之<lb/>
論也夫聖人之於刑豈樂輕用耶惟過與不知者宥之<lb/>
耳至於後世民之饑寒而刑其為盗不教而責其孝悌<lb/>
故曾子謂如得其情則哀矜而勿喜者此耳論者以謂<lb/>
吏之以賄敗者過邪不知邪以禄食民而為此尚亦哀<lb/>
矜之耶法令之著天下甚矣此屬豈不盡曉耶於此教<lb/>
之而不斥於他尚有斥之者乎必有斥之者於此爭先<lb/>
<pb n="KR4d0075_WYG_026-12b"/>
後耳於他無他者是留以禍天下也夫以位在人上而<lb/>
有盗賊之行尚何以在人上乎不可在人上廢之而不<lb/>
用宜矣論者既牽於古説不察其輕重為此紛紛耳餘<lb/>
須面請不宣令再拜<lb/>
　<lb/>
　<lb/>
　<lb/>
　廣陵集巻二十六<lb/>
</p>
<p>
</p>
  </div>
<div>
                <head>廣陵集巻二十七</head>
    <p>
<pb n="KR4d0075_WYG_027-1a"/>
欽定四庫全書<lb/>
　廣陵集巻二十七　　　　　宋　王令　撰<lb/>
　　與劉秀才書<lb/>
令惶恐向嘗令子之辱廹於尊命黾勉以從不得終讓<lb/>
自獲來過日見穎發方且駭愕歎愛疑較比而不及何<lb/>
暇自乘以師耶後生可畏聖人猶或難之况令小人學<lb/>
出衆後方期從人以師未終所業惡敢輕自加人以高<lb/>
耶徒以天拙無業早知通文字偶來於此日鈎掇童子<lb/>
<pb n="KR4d0075_WYG_027-1b"/>
以自脱莩餓雖以得飽然其謂所學何以是懼慚無寧<lb/>
日臨食興嗟志折心缺此惟所臨童子猶爾况令子開<lb/>
敏者何可復當也念終不敢自愛懼徒損以無益以孤<lb/>
左右虧辱厚意終宜有償之此其時也伏聞辛君秀才<lb/>
旦夕至縣雖令與之踈素不盡知其為學然齒高日深<lb/>
從事之歳久雖它賢傑無異論苟財如令軰合遠過之<lb/>
况其以貧來所資尚慊令得於人有餘以此易彼甚為<lb/>
允協又况如令實德不加之而令子素所從㳺者不可<lb/>
<pb n="KR4d0075_WYG_027-2a"/>
忽也古人有言曰女智莫若婦男智莫如夫此徒習聞<lb/>
耳猶待久而彌通况志於道者哉是所宜也伏惟加念<lb/>
之令惶恐<lb/>
　　與束伯仁手書<lb/>
令頓首向托任道奉書得否袁君來辱書甚勤伏承起<lb/>
居無恙至慰至慰令即此已與學朋㑹頗自為學疑繆<lb/>
多矣無從考正奈何比日奉計為學不輟足下居家多<lb/>
閒無衣食之憂能肆然不以外物自干一縱於學此天<lb/>
<pb n="KR4d0075_WYG_027-2b"/>
之資也更在撥其故常無狥世俗則後日將奉見於古<lb/>
人之地可不勉哉藏芝賦以見索之故常録一夲適値<lb/>
發介甫書將附少文字以獻今雖得寫夲而藁草尚在<lb/>
𤓰州葢托袁君録之須後信奉呈近頗作詩亦不能得<lb/>
嘉思惟山中詞江上詞作非苟然雖未為工然其素心<lb/>
也以素所好愛輒謾致之試與㸔之不然示下冬寒保<lb/>
衛元韞行速<hi>一作迅</hi>不謹令頓首<lb/>
　　又<lb/>
<pb n="KR4d0075_WYG_027-3a"/>
令啓向嘗奉狀後久不得報中間令亦自揚徃還求不<lb/>
得便者久之固無以為問比日起居何似思企思企任<lb/>
道歸後亦相見否縣中諸事何如别有何相識為學計<lb/>
不懶則進德無量然更望勉之自圖高大無滯區區之<lb/>
間久辱見愛輟望道此高文時見寄春寒自愛不宣令<lb/>
啓<lb/>
　　又<lb/>
令啓連辱两問及辱賜詩過以所為文示如令鄙者豈<lb/>
<pb n="KR4d0075_WYG_027-3b"/>
能知識然甚喜為學之進唯更勉之後將過是則令益<lb/>
當媿也比日起居安否令居此幸無他向欲至揚後竟<lb/>
以病罷久别再所攀仰近日病何經因便示及鄙文屢<lb/>
辱齒索然以粗繆頗羞示人以故久之虚損勤厚輟録<lb/>
少許奉上惟以所非告之良幸微之兩得書亦以所文<lb/>
為寄比益進可喜春暖自愛無事能至此否必不可時<lb/>
寄書不宣令再拜啓<lb/>
　　又<lb/>
<pb n="KR4d0075_WYG_027-4a"/>
令啓今日丈文行已附狀洎鄙文計已得之伯仁昆仲<lb/>
固相愛無惜所短見示向托伯易先寄㳺山記去不知<lb/>
得未如未得因便取之令近益偷衣食之間以自學尤<lb/>
思相與講之也新又近有否進學應不已無流於俗不<lb/>
泥於近斯二者皆學之大患所竊思以為戒者辱見愛<lb/>
因道之近得宗魯書知㑹聚如故殊眷眷也家叔累欲<lb/>
奉書多以事廢今又與趙興者不相㑹因不及奉狀也<lb/>
如果見訪甚幸令以女兄之故殊思遠遷恐後難相遇<lb/>
<pb n="KR4d0075_WYG_027-4b"/>
也此事不欲人傳幸秘之未間保重珍愛不宣令啓<lb/>
　　又<lb/>
令啓前人囬令已在舟中當日遂行到江隂又已經月<lb/>
向累累奉書欲早來圖一相見竟不能如願良用悵然<lb/>
離潤日長奉一小簡後得元韞書知已附去還達否比<lb/>
日安否何如伏計萬福令侍外無他自入夏病作與去<lb/>
年無異可怪南北遷徙事累日甚學益廢奈何奈何令<lb/>
以女兄親期甚廹太平之遺已到自計猶有未足輒以<lb/>
<pb n="KR4d0075_WYG_027-5a"/>
書奉干尊丈薄有所假宜亦見哀若萬一目即闕之不<lb/>
及見假亦望立示一報所假與綿但送元韞可也仍告<lb/>
示送所假徃之潤葢恐去取者相差介甫到常必興學<lb/>
此亦稀濶之遇果來從之大好尤須為長久之計爾師<lb/>
學難遇今世之學分于多門以令所考自揚雄以來葢<lb/>
未有臨川之學也更在勉之餘未及盡令啓<lb/>
　　又<lb/>
令啓四月南航比今方還道路濡遲連經疾苦復思家<lb/>
<pb n="KR4d0075_WYG_027-5b"/>
謀歸殊無情况抵眞復病今日方似差已雖奉思無已<lb/>
終不暇致書其勢以此故耳比聞兄弟皆失薦殊用驚<lb/>
歎士之食不足干兹世者失此不能得禄故亦可哀伯<lb/>
仁兄弟家幸足雖失亦何足多恤必如以材古之名賢<lb/>
尚爾况吾軰學未巳者則今日之失亦安知非福也比<lb/>
有暇謀學否令於此尚可留數日足下果肯顧之或可<lb/>
得旬日之㑹幸留意切切令脚疾不已不樂南居至家<lb/>
當北遷恐復還潤恐欲知也宗魯安否以病中伏枕遣<lb/>
<pb n="KR4d0075_WYG_027-6a"/>
此不暇上狀想亦見諒也嘗許其子名序在蘄嘗錯鄙<lb/>
意後輒無暇至家當成以奉寄矣不訝不訝諸相識道<lb/>
意千萬一來久别殊思相見一咲樂不可失也令啓<lb/>
　　又<lb/>
令啓既逓書奉候三日疑足下終不來令以兩家叔歸<lb/>
輙至揚省之徃還復四日得書具審㫖意仍惠筆團皆<lb/>
已収訖愧悚相去甚近令以足病不便乘馬以故不可<lb/>
上謁伯仁昆仲家事皆主於父兄何係而惜一來此耶<lb/>
<pb n="KR4d0075_WYG_027-6b"/>
令留此尚須數日無惜一來甚幸鄙文别後時亦有之<lb/>
令病不能書果肯枉顧可就録之也承見教以自愼此<lb/>
令之所志然每失輙自悔恨其不肖者未嘗不在此今<lb/>
伯仁復以自振我敢不拜貺媿荷媿荷如有所聞無憚<lb/>
頻示人無以言藥我者久矣伯仁果不遺令之幸也餘<lb/>
須俟面盡冬寒凛冽千萬保愛珍重自惜令啓<lb/>
　　又<lb/>
令啓向遇趙具于常具聞動靜伏承惠書告以不逮相<lb/>
<pb n="KR4d0075_WYG_027-7a"/>
别之久殊慰所思及承來問益恨相遠不得再就所益<lb/>
愧荷無巳愧荷無已令既至家已冬至復以生用之窘<lb/>
已從常人之招旦夕當遷既定居且復近書以講所未<lb/>
至甚思足下與同也不審伯仁昆仲能一來乎常視潤<lb/>
雖差遠要無所虞一也何惜而不見顧乎餘須靣謁冬<lb/>
寒比劇千萬保䕶不宣令啓<lb/>
　　又<lb/>
令前以家事干丈人言愉色垂似有意窮困者退歸喜<lb/>
<pb n="KR4d0075_WYG_027-7b"/>
幸達旦不寐思其遂有成宜如何圖報也令每觀前世<lb/>
豪傑之士方甚窮溺時或偶有力者鈎援之每色然背<lb/>
靣汗如身承若人賜者因自喜願有德于人而未能今<lb/>
而乃希望門下令雖不肖不能自修尚以及古豪傑以<lb/>
光承盛德卒徒以死猶將忍絶而歎息狐首以不瞑爾<lb/>
侍餘幸開説之非敢廹促也備忽忘於左右爾如何如<lb/>
何不宣令啓<lb/>
　　謝束丈<lb/>
<pb n="KR4d0075_WYG_027-8a"/>
令皇恐不肖無所用於人因縁于此去而復來苟得食<lb/>
以自延其於丈人有賜素厚也居自念之卒與足酬報<lb/>
者廹于莩餓又不得自引以去其慚于旦暮不忘也一<lb/>
有所貺見之汗出且憂甚區區無以辭與辭而不得請<lb/>
媿于中而拜于外則心迹判别而相羞所不安乃此不<lb/>
謂復辱所命輙道此唯薄其賜圖其安所以望也何勝<lb/>
欵欵不宣令皇恐<lb/>
　　又<lb/>
<pb n="KR4d0075_WYG_027-8b"/>
令頓首令觀古之聖人賢者賤事開端初亦似有可疑<lb/>
者及諦讀而審思之則有義焉無疑也故孟子於長者<lb/>
之賜雖不義之許卻而弟子疑之而孟子不自疑也後<lb/>
來學者不貪其得而於進退之間不自疑如孟子者希<lb/>
也又况令哉雖然取之者義也又復赧然于外而心悛<lb/>
而不皇暇也令不肖無才能又少孤以故不容當世近<lb/>
于飢餓不能不濫思其西來以所聞學欺紿童子以貿<lb/>
易旦夕之餓含愧忍恥有靦面目固非古所謂仁義孝<lb/>
<pb n="KR4d0075_WYG_027-9a"/>
弟宜得食於人者豈容復拜他賜耶夫周恤貧賤古人<lb/>
皆望于諸侯大夫而不在丈人也何以承奉不勝愧赧<lb/>
不宣令頓首<lb/>
　　謝束熈之<lb/>
令老鄙徒犬馬之齒加長所學與為皆荒茀不蹈道晝<lb/>
夜自思冀一二於千萬間或能力行自脱於小人亦非<lb/>
今日之謂葢終身云也熈之春秋富盛聞見蒂核延蔓<lb/>
接連而不殊絶作為文字皆純粹遒勁使當世有盛德<lb/>
<pb n="KR4d0075_WYG_027-9b"/>
美材者皆將畏伏懼縮崩角折<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>而願相朋友如令軰<lb/>
何敢冀望後塵哉比此西來而足下窮餓之憫恤也借<lb/>
之聲色為幸已過昨日復偕令昆抗拜堅强不可移易<lb/>
承奉之際髪立股栗不知何自而當之也憂愧未輟再<lb/>
拜詩賜閲其言詞若形容千百歳古之人者不然則須<lb/>
當世之賢者而後當之或者猶讓也令獨何人非敢售<lb/>
也少當詣門拜從者之辱不勝恐慄不宣令啓<lb/>
　　答王介甫書<lb/>
<pb n="KR4d0075_WYG_027-10a"/>
令再拜啓辱所賜書伏承起居萬福令已至眞吏歸不<lb/>
過三五日耳令以足疾不樂南方竊欲於潤謀一息肩<lb/>
之地不知果得否也人情不易遽去既至家當遲留至<lb/>
春初車馬至江寧幸一見問當謀侍謁也道路時聞流<lb/>
議固俗人常態耳求之於義未見有失也此職安可以<lb/>
久居所請雖頻要有得而後止耳辭既遜順雖煩亦何<lb/>
所害承見示諸君之論以謂不宜自求便安數溷朝廷<lb/>
此似不量為使與請郡輕重者也使要之不可為則請<lb/>
<pb n="KR4d0075_WYG_027-10b"/>
雖煩有不避也世之與官爵有所徼求與自以為寃而<lb/>
求直者書有數十上矣若以義論之則使不可為决矣<lb/>
以義論之則雖煩與彼何異耶何為而遽止以憚煩耶<lb/>
近聞江東在位徃徃怨怒此皆令所親見介夫所待遇<lb/>
未有以失之也然而人之如此者以其所為異耳特公<lb/>
心不阿黨以逰兹世難恐久而不免人禍也古之人非<lb/>
其時有魚鹽賈販自沽者多矣然未有為貧而為公卿<lb/>
大夫者非惟不可亦勢不便耳今既参差其間要得郡<lb/>
<pb n="KR4d0075_WYG_027-11a"/>
後止耳不審何如配兵不習水事竊以為上論無害今<lb/>
居其職安得無所言耶若乞河北山東関西河東等路<lb/>
應已配人量道里遠近各配重役或無江河處但非邊<lb/>
江雖在江南似亦可若江池太平等州或上以更有邊<lb/>
江州郡似此類者必闕兵士應役或於旁郡不廢綱運<lb/>
州郡如舒蘄信歙等州抽壩應用如江東轉運司於江<lb/>
寧别作小營聚十州兵士祗偹上綱之類如已配在江<lb/>
池等州此人不㑹水者並乞改配不邊江腹内州軍不<lb/>
<pb n="KR4d0075_WYG_027-11b"/>
審亦可否或聞亦有條不許差北人上綱信否仍問知<lb/>
兵士既上綱為重役法當二年一替今既上綱即四五<lb/>
年不替多為用財者所侵聞支士既滿限飢寒不能自<lb/>
存多逃竄以求脱雖十將節級皆然其下可知也但不<lb/>
知提刑司亦治此否道路其他無聞其所施置所置炭<lb/>
定磁民間甚以為便乞知之冬寒砭骨伏乞保愛令再<lb/>
拜<lb/>
　後批<lb/>
<pb n="KR4d0075_WYG_027-12a"/>
　　請郡事不可已幸思之以北人易他郡南人雖連<lb/>
　　家遷亦似無害<lb/>
　　與王介甫書<lb/>
令啓舟行濡遲以十一月到家十二月遷常久不得行<lb/>
李所在殊竊怪人向辱賜書定來淮南遇人之此來者<lb/>
輙問之竟不得所審以至今不知比近起居如何伏惟<lb/>
萬福所請後復如何使不得所欲後更匱乏未審何計<lb/>
以自持必不得已以從之後且有大于是者何以辭之<lb/>
<pb n="KR4d0075_WYG_027-12b"/>
乎然必欲不受以今日之窮觀之彼有以制我矣雖無<lb/>
從可乎苟必為不受<hi>一作苟必不為不受</hi>則孰與今日自必乎此<lb/>
亦機㑹不可不愼者也不審所擇如何令之來此事故<lb/>
亦紛紛矣徃還雖多不見所同只以廢日足疾之餘心<lb/>
虛喜忘恍惚無聊學固廢矣思仰教喻不審何時復得<lb/>
侍謁若在淮南異時或幸一見未間時乞賜問春末日<lb/>
熱伏惟愛䕶不宣令再拜<lb/>
　廣陵集巻二十七<lb/>
</p>
<p>
</p>
  </div>
<div>
                <head>廣陵集巻二十八</head>
    <p>
<pb n="KR4d0075_WYG_028-1a"/>
欽定四庫全書<lb/>
　廣陵集巻二十八　　　　　宋　王令　撰<lb/>
　　答吕吉甫書<lb/>
令頓首吉甫閣下辱教甚厚其所推望期我於君子令<lb/>
乃鄙者何能及是乎雖然事固有不然不容黙黙令以<lb/>
謂今之庠序非古之庠序也惟章句是程苟得利者是<lb/>
學日夜講之㡬希而不禍仁義也必由今之法度則不<lb/>
待自信之士不由今之法度惟古義是陳則不有問者<lb/>
<pb n="KR4d0075_WYG_028-1b"/>
言之何哉不有聽者告之何哉古之人所以教者葢曰<lb/>
不憤不啓不悱不發舉一隅不以三隅反則不復也孔<lb/>
子豈不欲人盡聞其道耶勢不可耳以謂不若是則人非<lb/>
自得之非自得之則資之不深資之不深則居之不安<lb/>
令觀近世之士固有力學矣惟其志意不安於所聞行<lb/>
義不繇於道其弊在學之不明知而不信耳學之不明<lb/>
惑也復何言哉知而不信者繇口言之而耳聽之其思<lb/>
不至乎心故也語曰學而不思則罔思而不學則殆况<lb/>
<pb n="KR4d0075_WYG_028-2a"/>
欲聚無求之人告以其所笑之行耶其不聽也必矣假<lb/>
有聽之者君子其告之若是乎令故曰今之庠序有德<lb/>
者所不居不及德則不敢居然前之所言葢推明今古<lb/>
之同異有德者之為不為耳皆不為不肖發也前日至<lb/>
揚州有以其拒府命告之者令怵惕以驚知非其所居<lb/>
也忸怩以慙既不得已也輙以是告之自以不肖之學<lb/>
慕於古人者當如是敢自取進退於其間也夫世之公<lb/>
卿大夫不謀道德也久矣今馮公信賢不知令之不肖<lb/>
<pb n="KR4d0075_WYG_028-2b"/>
欲㧞之于民衆之編折公卿之勢而以禮加之此乃不<lb/>
苟然者葢有意於道德也令亦以謂人之過以古人望<lb/>
我我雖不及是苟以世人容悦之道報之不盡其所言<lb/>
竊以謂不忠因自進其區區不謂其傳乃爾也令之不<lb/>
肖不足以信於人久矣彼以所聞之異故驚也夫以無<lb/>
足信之言告不信之人傳所驚異之語宜復於上者失<lb/>
令之心也吉甫視令平日之言豈不然乎詩非法言與<lb/>
孔子弟子不為詩令諸嘗有之但傳者失令之意耳夫<lb/>
<pb n="KR4d0075_WYG_028-3a"/>
七十子之於仲尼日聞所不聞見所不見彼方瞻之在<lb/>
前忽焉在後何暇以作詩為事乎後世學聖人者取其<lb/>
文字而學之數百年其説漫漫㳂其流而遠其言攀其<lb/>
華而不取其實士之舍道德而爭以文字為學也令竊<lb/>
悲之因其間而及此耳夫古詩之在者三百皆聖人因<lb/>
人言而存者謂其道有在乎是者故不廢也孔子嘗言<lb/>
曰為此詩者其知道乎以鴟鴞之詩為知道則其他有<lb/>
不及道者矣故其用於詩者可以興可以觀可以羣可<lb/>
<pb n="KR4d0075_WYG_028-3b"/>
以怨用是而邇之事父則不悖遠之事君則知義夫學<lb/>
固多術矣欲為大人者學為大人欲為善人者學為善<lb/>
人何謂大人之學非先王之法言不言非先王之德行不<lb/>
行口無擇言身無擇行者也何謂善人不踐迹亦不入<lb/>
於室者也古詩之得聖人之道者多矣其有不合於聖<lb/>
人者豈少乎然其意之所存要歸乎善則其作於善人<lb/>
者多矣豈容無擇乎士之學孔子者乃知盡信其言而<lb/>
不擇推古之為者以為道而教後世乃大放於言以馳<lb/>
<pb n="KR4d0075_WYG_028-4a"/>
騁其末習用壯其夸滛靡麗之為其間雖有不失正者<lb/>
吾恐揚子所謂風一而勸百壯夫固不為也孔子曰君<lb/>
子於其言無所苟而已矣如世之作詩者能無苟乎令<lb/>
故廣孔子之意以為存詩所以載道而不作今世之詩<lb/>
未必不為道也何以言之夫多聞擇其善者而從之多<lb/>
見而識之此古人之所以學也施之於古詩不可耶顔<lb/>
子曰博我以文約我以禮夫學固自有約也夫孔子之<lb/>
言傳於今者葢然其詩有曰不忮不求何用不臧豈不<lb/>
<pb n="KR4d0075_WYG_028-4b"/>
爾思室是遠而則曰未之思也夫何遠之有夫孔子豈<lb/>
毁詩者耶言之有不便義之有不盡耳固曰學者豈可<lb/>
執詩以盡信乎因吉甫之問復自陳其不肖試一思回<lb/>
示其末也不宣令再拜<lb/>
　　與杜子長書<lb/>
子長足下令貧無資身術從禮有責不敢易受寒餓死懼<lb/>
辱先人後以故偷苟自全令將伏聖人之道以乞丐於<lb/>
諸公非不自念其詭拙念此外又甚詭拙也此月二十<lb/>
<pb n="KR4d0075_WYG_028-5a"/>
日欲與諸公㑹子長還喜來否令載拜<lb/>
　　又<lb/>
令載拜相識多日所道多常式言不及所存暮而多切<lb/>
急怨歎語宜乎君子疑且畏也雖然相交結之道固心<lb/>
須相同耳若夫出處遠近旦夕旬月之不相面者此固<lb/>
迹耳心同而迹異於交何所害所患者迹同心異耳十<lb/>
囚同圄亦非不同處也至於心則二五其異矣幸得君<lb/>
子聽信之為學雖然貴相親近有漸摩然君子與僕尚<lb/>
<pb n="KR4d0075_WYG_028-5b"/>
同州里間必不遂棄則言語相問對文字相假借亦固<lb/>
尚無疑直恐君子必疑我書此以待後質令再拜<lb/>
　　與李君厚書<lb/>
令頓首令之西來初未為媿也及日以所學食於人然<lb/>
後大有媿焉夫古食於人而安不皇媿者皆内有餘而<lb/>
推以及不足故當世之聞者從而過者化故曰其君用<lb/>
之則安富尊榮子弟從之則孝弟忠信者以其賢有道<lb/>
者之效如此爾假不為然安得人人而食之今令之所<lb/>
<pb n="KR4d0075_WYG_028-6a"/>
食則異矣已不足而强於人故聽者不從觀者不化日<lb/>
㝷鞭抶而學者雖懼猶附離相半然後自歎非賢有道<lb/>
而益知人不可欺也方日懼慚奚暇貪有所取也所賜<lb/>
束修謹具回納懇愊懇愊不宣令頓首<lb/>
　　魯子思哀詞<lb/>
令居揚之日久而相從事為友者槩多求其久而相親<lb/>
歡者惟魯氏兄弟令方少年時尤狭中不能容人過故<lb/>
與友者初時猶相能終多置吾而去之而於兄弟則未<lb/>
<pb n="KR4d0075_WYG_028-6b"/>
之然也令學日益久而所為益與前日異而視二魯殊<lb/>
沾沾<hi>一作怡怡</hi>可喜如前日時每退而懼之久而亦<hi>一作益</hi>相<lb/>
好也問以年而第之二魯皆長於吾則從而兄之二魯<lb/>
初讓不肯予當也久亦從之今年之八月予以事如揚<lb/>
從魯氏家則見其仲氏康安民而不見其伯氏子思者<lb/>
怪而問之曰疾也予雖不得見之為不足亦謂時時小<lb/>
有疾人人之所不免亦不加憂也歸而令亦病久不通<lb/>
人事而忘為問也或者以死聞而不類傳疑者信矣子<lb/>
<pb n="KR4d0075_WYG_028-7a"/>
思之死也予之西來甚窮所為亦<hi>一作益</hi>自信益以為友<lb/>
不堪而去之者衆今乃聞子思之喪其心之哀可知也<lb/>
子思少孤無他兄弟其兄弟安民者為子思叔父之子<lb/>
子思之死時尚未娶無子而其後絶矣嗚呼可哀也已<lb/>
作哀詞一首寄其弟安民與故與子思㳺者見之無過<lb/>
余怨也詞曰<lb/>
嗚呼子思信去我而死耶生有死而為常猶行者之必<lb/>
<hi>一作有</hi>歸然衆人之安以施遲而子何去乃忽兮豈視今<lb/>
<pb n="KR4d0075_WYG_028-7b"/>
世之無可樂兮釋然自脱以去之不然繫之天者命兮<lb/>
才止絶於斯始子之學汲汲兮固願有以設施既充而<lb/>
成科兮豈寧就死而不寧待時雖適世之不逢兮顧居<lb/>
身之甚約而前聖古<hi>一作後</hi>賢兮道固不樂因<hi>一作顧</hi>忽然<lb/>
而逝兮何其無乃非子之<hi>一作無子</hi>然兮命也止斯嗚呼不<lb/>
可論兮天有知而無知曰人人而命者人竟誰為間不<lb/>
吾應兮思之益疑善人如子兮殞亦先時評<hi>一作誶</hi>曰嗚<lb/>
呼子思人之無良口豁髪蒼駢走不僵子而不祥年夭<lb/>
<pb n="KR4d0075_WYG_028-8a"/>
以殤蒼天蒼天彼人謂何此何不長嗚呼子思人之無<lb/>
良食玉以朝衣金於腰子何不祥不容糠糟蒼天蒼天<lb/>
彼人謂何此何不聊嗚呼子思人之無良十百孫子𤓰<lb/>
瓞延裔子而不祥斬先人嗣蒼天蒼天彼人謂何此而<lb/>
不世嗚呼子思兮已矣可懷來不及父飬兮去不子遺<lb/>
名無留世兮學與腹埋嗚呼子思兮何負于天哉<lb/>
　　弔李顯之秀才文<lb/>
至和三年閠三月二十一日元城王令謹以文敬弔於<lb/>
<pb n="KR4d0075_WYG_028-8b"/>
亡友李君顯之之靈曰<lb/>
嗚呼顯之死為無知歸於冺黙一世之勞萬世以息死<lb/>
為有知子適何去又果與生孰為樂否親呼吾子弟號<lb/>
我兄腸裂心崩絶不復生人不忍聞子忍去之似非子<lb/>
心乃命之為禍福之來應不在身有如乘高射其下人<lb/>
中者乃偶不中則多理其若兹又安用嗟子有高材躓<lb/>
於世學急名一科以就親樂其為文章振振儀儀如裂<lb/>
錦紈製為裳衣玉尺金刀度裁適宜合以縫袵上祫下<lb/>
<pb n="KR4d0075_WYG_028-9a"/>
齊可衣以㳺亦可以朝人皆子宜子亦逍遥嘗謂吾學<lb/>
不可得禄挟已有餘慊吾不足曽敢謂子而不得科又<lb/>
終夭年命其如何吾嘗有持要取自適不寧愉愉從人<lb/>
戚戚生死有天窮達我命學非以官求輔吾性以是而<lb/>
言孰為短長孰為生死孰為得喪何欣何嗟何咲何洟<lb/>
唯其義仁情則有之子為有靈吾言其䆒子而無靈何<lb/>
憾之有<lb/>
　　送窮文<lb/>
<pb n="KR4d0075_WYG_028-9b"/>
維皇祐壬辰十二月三十日謹奉香酒送窮鬼而告之<lb/>
曰嗚呼窮哉果有鬼歟人皆送爾行爾又行乎自我之<lb/>
生迄於如今拘前追後失險堕深舉頭礙天伸足無地<lb/>
重上小下卒莫安置刻瘠不肥骨出見皮冬燠常寒晝<lb/>
短猶飢衰人之趨幸徑㨗途已或徐徐衆人之避蝮手<lb/>
斷臂已或必至人趨宜前人避宜去不前不去為我何<lb/>
故是宜有鬼扳前推後不然曷為顛倒去就今日晦日傳子<lb/>
欲行有酌斯清有焚斯馨揖行頌禱期爾之行在昔有<lb/>
<pb n="KR4d0075_WYG_028-10a"/>
唐賢曰韓公立爾名字俾傳無窮謂鬼為無公豈紿我<lb/>
疑鬼為有爾其來些跛倚以須目瞑心醉若有若無若<lb/>
發夢寐軒然而來翼然而至叠足竦膊閃目哆喙如將<lb/>
有言臨吐復止顧視前後更相咲指乃進而言曰贈行<lb/>
以言在人則然我徒鬼爾何有於言必欲遣我是亦有<lb/>
畏桃茢葦索古人所謂我非常鬼亦不畏是主人乃恐<lb/>
悚而前攝衣謝之然則不敏敢問何畏曰夫長足先趨<lb/>
長手疾取見利忘義喜得忘與此名曰貪笑面美口拜<lb/>
<pb n="KR4d0075_WYG_028-10b"/>
膝喏手進常在前退每居後此名曰佞負口苦身中藏<lb/>
外貧磨針續髮補故代新此名曰吝比終輕初勇於利<lb/>
圖閉目百思開口千塗此名曰巧貪佞吝巧我實畏之<lb/>
有不我遣我背而馳借問主人子還有否主人乃愧心<lb/>
汗手澁舌訥口鄙實無之去留願受<lb/>
　　五銘序<lb/>
古之人於物常有銘自經見之餘而它傳記之雜出尚<lb/>
多唯古人之不徒為言而來者愛之益新非余敢謂為<lb/>
<pb n="KR4d0075_WYG_028-11a"/>
能也然余獨取不得余心者銘庶㡬以自觀耳<lb/>
　　冠銘<lb/>
不可以已不可以薦趾既尚而貴亦有以弊棄<lb/>
　　衣銘<lb/>
誰能有衣不惟其良誰能正衣不素其裳<lb/>
　　履銘<lb/>
既素而承胡不用以行<lb/>
　　杖銘<lb/>
<pb n="KR4d0075_WYG_028-11b"/>
惟其不能而願行跂而便軀可輔而趨既偃且踣其亦<lb/>
何力嗚呼杖不能扶人而人用杖扶吁<lb/>
　　門銘<lb/>
入而謂何出者誰其日缺然以開非所宜者來而常盜<lb/>
是離<hi>一作罹</hi>可不慎哉<lb/>
　　言銘<lb/>
昔余嘗有言矣而不知售言之難也及人有言于余而<lb/>
後知售言之難而余猶在小人也然人之言于余皆非<lb/>
<pb n="KR4d0075_WYG_028-12a"/>
其過而余猶不能虛以答于不既况余嘗實刺中人所<lb/>
甚病幸而及君子則余復何言不幸如余等小人則余<lb/>
之獲罪於人多矣作銘自誦且戒多言是可誦也且可<lb/>
戒也銘曰<lb/>
子必于賢人之于賢胡有言人之為言非子然人以為<lb/>
言胡得焉舍旃舍旃子以為言胡恤焉人不必賢於不<lb/>
必賢胡有言子以為言雖子然子之為言胡得焉舍旃<lb/>
舍旃人之為言胡獲焉<lb/>
<pb n="KR4d0075_WYG_028-12b"/>
　　故秘書丞徐君墓誌銘<lb/>
嘉祐三年東平吕倚將葬其舅徐君於揚州江都縣某<lb/>
鄉某原卜以某月甲子吉語其㳺王令曰舅諱天錫字<lb/>
日休故吳忠武王温之後秘書丞某之子秘書君之葬<lb/>
南豐曽鞏銘其墓序其家世甚詳惟舅氏㓜有竒志方<lb/>
其少時徐氏雖失勢然故將相大家子弟絶不近書舅<lb/>
氏獨為學以自業天禧中以進士起家為筠州司理叅<lb/>
軍主祥符縣簿荐者多論其材至於亷以謂可學而不<lb/>
<pb n="KR4d0075_WYG_028-13a"/>
可及也改著作佐郎知寳應縣改秘書丞明道二年三<lb/>
月十二日以疾卒卒時年四十九及舅氏時倚尚㓜未<lb/>
嘗從之以久其為人沉深終不自道其能以故不能得<lb/>
其所為也及其既卒倚嘗愛思其賢惜其無所聞于後<lb/>
而一時交㳺無復在者下從其家之故老遺𨽻問其所<lb/>
為又皆鄙俚賤人無所紀識獨能道其富時視財利無<lb/>
所愛惜至其甚貧亷葢毫不假也人有誣取其田者不<lb/>
與之校亦終不非其人然此皆倚所已知于舅氏之所<lb/>
<pb n="KR4d0075_WYG_028-13b"/>
為乃其常耳非其慷慨大節也其治寳應寳應之人飢<lb/>
大疫募民出米為饘粥以食民聚醫藥以治病者其家<lb/>
屢戒之使自愛無身行民間以切近病人君以為為令<lb/>
當然不聽也然竟卒以疫後二十五年倚過寳應而問<lb/>
之吏民猶能記其卒之年月日時葢其稱念不忘也卒<lb/>
而無子先人痛傷之至于倚而力及葬葬宜有銘而舅<lb/>
之為不傳此倚之所以問也令謂之曰古之志士仁人<lb/>
號名施於後世其行事無聞者葢多徒以聖賢學士所<lb/>
<pb n="KR4d0075_WYG_028-14a"/>
嘗推道之爾後世信其人謂其所稱者不誣必然也今<lb/>
子欲見其舅于後世而不求人之道德可信者乃以問<lb/>
令此令之所以自懼其不肖也雖然徐君信佳士其為<lb/>
不復見其詳今其所聞猶足銘其人也銘曰<lb/>
因其所有輙推散之不求其無喜亷自持以我任民死<lb/>
弗顧辭猗歟淑人宜後之貽<lb/>
　<lb/>
　<lb/>
<pb n="KR4d0075_WYG_028-14b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　廣陵集巻二十八<lb/>
</p>
<p>
</p>
  </div>
<div>
                <head>廣陵集巻二十九</head>
    <p>
<pb n="KR4d0075_WYG_029-1a"/>
欽定四庫全書<lb/>
　廣陵集巻二十九　　　　宋　王　令　撰<lb/>
　　故屯田郎中張夫人許氏墓銘<lb/>
許氏之孝愛三世而益聞當世之賢士大夫多喜道其<lb/>
事而見之書為之譜説序記甚詳凡數千言行于世而<lb/>
世益信其孝愛之篤也葢許氏之先巳<hi>一作既</hi>嘗通顯矣<lb/>
今又貴暴而有聞且世有孝實亦宜其然也夫人先司<lb/>
封外郎某之女而今天章閣行制元之兄適屯田郎中<lb/>
<pb n="KR4d0075_WYG_029-1b"/>
張公某若干年而卒方夫人之歸張公已嘗娶有二子<lb/>
一女皆兒孩夫人撫之曰是亦吾子也吾獨何忍不愛<lb/>
之愛而不能教猶非我心也故二子某某卒頼夫人以<lb/>
成登進士第而夫人亦有二子沆瀣沆亦以進士入官<lb/>
今為某縣令瀣好學有文既立矣而卒然葬夫人者沆<lb/>
也夫人少時於文學聲技無所不學而卒通于詩樂于<lb/>
琴時習于筭數故其子正静淡漠不失于幹者殆其有<lb/>
以自資也尤于詩能考而知義張公之在恩州夫人巳<lb/>
<pb n="KR4d0075_WYG_029-2a"/>
病念父母之逺而涕泣嘆息曰既從夫矣如吾父母何<lb/>
死于此命也病且亟如欲有所言者公曰雖然有不幸<lb/>
吾且俾子為進士而女嫁士大夫夫人曰然無憾矣然<lb/>
終如其言夫人之卒先公十有㡬年而葬與公同日沆<lb/>
既以夫人尹氏祔于公則夫人之墓次于左也以夫人<lb/>
徳宜有銘銘曰<lb/>
詩始國風以家所自夫人以之資就完懿孝不忘夫慈<lb/>
能成子云誰不學而克能此<lb/>
<pb n="KR4d0075_WYG_029-2b"/>
　　西頭供奉官王君墓誌銘<lb/>
君諱懷忠字孝傑世家開封府開封縣景徳中契丹入<lb/>
邉天子視師澶州募民間可使將者于是同日見者十<lb/>
人上皆與之問荅審知其果能也人與兵二千使分城<lb/>
北隅為十寨其一人即君之父貞也後至殿前班都虞<lb/>
侯以卒詔贈其父美率府率以君為三班借職上即位<lb/>
恩加奉職監在京河南草埸澶州河南酒務加右班殿<lb/>
直監興元府西縣商税和州兵馬監押坐免遇寳元郊<lb/>
<pb n="KR4d0075_WYG_029-3a"/>
祀恩起為右班殿直潭桂二州廵轄馬遞鋪黄捉鬼為<lb/>
盗荆湖提㸃刑獄司言自盗起不意兵擾未治更多無<lb/>
足頼者輙擇其可用以聞幸上聴從之詔以君為全邵<lb/>
永三州同廵簡改左班殿直自羣蠻亂南方皆天下至<lb/>
險之處兵雖乆頓不敢言入有敢入者随敗君諜知山<lb/>
川道里之詳夜召壯士數十人與之俱行襲之遇賊輙<lb/>
戰戰而巳屈者聴降前後斬首一十九降者四十六人<lb/>
所奪甲弩鎗盾過當明年轉運使議於衡道永三州置<lb/>
<pb n="KR4d0075_WYG_029-3b"/>
寨奏以君為樂山主寨君城樂山塹山為壕鹿角四重<lb/>
城上為乳垣敵樓石砲連弩吊橋閘門所以防域之具<lb/>
畢備城中廬巷㑹庫各便其所而易守又蔽山為隧道<lb/>
突門通城中以備賊斬白水峒主雷勝父子及其党一<lb/>
十八人自是羣蠻去君部無入者矣君居南方八年罷<lb/>
歸去安撫司奏君功可賞樞宻使難之與兩次合人家<lb/>
便差遣而巳以故得揚州江都廣陵兩縣廵簡改右侍<lb/>
禁用大享明堂恩加左侍禁用大臣薦充泰州如臯等<lb/>
<pb n="KR4d0075_WYG_029-4a"/>
縣廵簡加西頭供奉官卒於京師年四十有九君娶田<lb/>
氏有子七人男四人確礪皆舉進士女三人長嫁殿直<lb/>
趙資令四人並㓜將以某年某月日葬君開封縣某鄉<lb/>
某原確礪問銘于守元城王令令以謂國家自景徳以<lb/>
至慶歴四十年間南北互有事而王氏父子仍踐其地<lb/>
惟其任軍有輕重遇敵有小大故其收功有厚薄要皆嘗<lb/>
捐身原野争冒鋒矢之下方是之時死不暇顧寧論異<lb/>
時之富貴乎由此言之豈有他哉忠者不忘其上而勇<lb/>
<pb n="KR4d0075_WYG_029-4b"/>
者羞于苟生其大欲遏亂沮暴于天下小亦盡其職而<lb/>
無媿也一食其食畢其死力而不悔此與夫世之事人<lb/>
以職而苟為容容之計者其行義固有間矣此予之所<lb/>
以銘也銘曰<lb/>
宋有天下登民於平吏守弗䖍胡敢内驚既齮我邉遂<lb/>
飲于河疇奮自民為王前戈桓桓虞侯氣動上顧勇形<lb/>
于軍指死而騖君于前人實纉實類在昔南荒羣獠方<lb/>
猘窮崖絶峌保為巢穴無復人行鴥為騰猱君居其間<lb/>
<pb n="KR4d0075_WYG_029-5a"/>
捍城厲軍時入其阻輙以㨗聞吏苦無功稍自誣冒君<lb/>
縱使降不以俘告皇有顯澤用嘉爾績君不言薄曰維<lb/>
臣職謂宜大壽以它就功曷壯未老遽仆以㓙惟汴之<lb/>
隂陽原之下鑚石勒銘用關萬古<lb/>
　　左班殿直袁君墓銘并序<lb/>
袁氏之出為舜後與陳分於袁鄉而世居陽夏其流不<lb/>
可窮巳君世于舒天聖中以家自西來吏於江淮發運<lb/>
司親死不歸葬遂占藉為真州之揚子人景祐中以乆<lb/>
<pb n="KR4d0075_WYG_029-5b"/>
能平亷例當官得三班借職更三官而得左班殿直廵<lb/>
簡楊之銅城鎮坐免以歸君亦適老矣退居揚之尹婁<lb/>
河上其地蓋君嘗官而樂之也既居二年令侍叔父以<lb/>
官來令方少得君之子相歡也君雖以病瘖然一聞客<lb/>
來争冠帶以出間有過之者與之相對終日而笑喜自<lb/>
如獨其言呐呐無能矣以是益不知平生之所為而君<lb/>
之二子視尚之尚㓜于君之為概不能省念間有所聞<lb/>
亦不過公能忘私苴補奸漏得稱能官而巳計其是亦<lb/>
<pb n="KR4d0075_WYG_029-6a"/>
有以過人而取之也獨其官乆而益貧家居如新為生<lb/>
顧其用又甚儉則信矣如忠亷者而君尤喜書人亦多<lb/>
稱為能雖君亦嘗刻于學也而其子遂以世其家既數<lb/>
年而令學自省加於前時間嘗怪二袁齗齗無所異而<lb/>
樂自鄙以循俗令亦誚之二袁慨然曰如子儒者也雖<lb/>
予亦樂此吾親老矣左右之飬朝不謀夕自知家貧以<lb/>
得食為急古之士者處之燕閑則業專修而知益明顧<lb/>
予力有不足者雖然我豈盡忘之聞常道自孝弟始如<lb/>
<pb n="KR4d0075_WYG_029-6b"/>
此固予不敢不勉也令嘗憐其志而傷之間觀其事君<lb/>
然後知其言為實然也居無何而令去聞君亦卒矣葬<lb/>
有日二子來請曰雖然必子銘顧所與之如何予亦曰<lb/>
令固知無銘為難也君諱某字某二子翼軫葬君于真<lb/>
之揚子縣某鄉某原從先人之兆次時某年月日也銘<lb/>
曰<lb/>
已矣凡莫不爾尚何嗟此葬父母于是君亦歸于是距<lb/>
葬君者又子死生之義備矣<lb/>
<pb n="KR4d0075_WYG_029-7a"/>
　　前左班殿直袁君墓誌銘<lb/>
君既退居令始與君子㳺後七年而君卒卒三年而葬<lb/>
前葬之三月君之子謁令以銘令為次其行事而銘焉<lb/>
叙曰袁氏之出于陳為舜後君之先世乆不顯忘其譜<lb/>
記不知其流何别也君諱康字諱之世家舒之懷寧仕<lb/>
于淮南江浙荆湖發運司積十五年而得三班借職監<lb/>
𤓰州堰遷奉職監䖍州税某州銀銅場遷右班殿直改<lb/>
揚州銅城鎮廵簡遷左班殿直坐免歸老于揚州之𤓰<lb/>
<pb n="KR4d0075_WYG_029-7b"/>
洲君為人寛和其御事平亷其涖家整約其教子修謹<lb/>
娶某氏卒從娶楊氏有二子翼軫與令㳺者也其葬以<lb/>
某年某月其地在真州揚子縣某鄉某原銘曰<lb/>
地阜而隆曲宛而窪中卜以宜君宮嵗月既諏日時孔<lb/>
良洵求且祥君安歸矣不騫不圯以祉其孫子<lb/>
　　叔祖左領軍衞將軍致仕王公行狀<lb/>
王氏舊望太原自公之五世祖居魏之元城縣不知其<lb/>
始何迁也以至公皆元城人曾祖某仕某朝至閣門通<lb/>
<pb n="KR4d0075_WYG_029-8a"/>
事舎人祖庭温開寳中仕為泰寧軍莭度副使考奉諲<lb/>
右班殿直贈左武衞大將軍公諱乙字次公公生少孤<lb/>
長能自奮以學連以進士上輙罷下㳺于江淮間景徳<lb/>
中詔求秘書于天下公適有之去獻之京師上書言臣<lb/>
父常得事許王府推于先帝有一日之幸臣實其子天<lb/>
子下其書問騐補三班借職廵睦衢婺三州私茶監改<lb/>
三班奉職温台明越四州廵簡用舉者監越州西興鎮<lb/>
兵馬轉運使薦公才可益就用之改蘇湖秀州青龍鎮<lb/>
<pb n="KR4d0075_WYG_029-8b"/>
廵簡於是上居東宫公上書言太子方少陛下為擇師<lb/>
傅皆賢誠甚盛美獨左右小臣行能未聞有以過人夫<lb/>
師傅之進有時則太子與小臣居以為常苟但無過猶嫌<lb/>
不能有益一有不正其習可不慎哉願陛下擇于朝庭<lb/>
賢有聞者益求其比以輔成太子書奏不報故事士之<lb/>
出兩川仕朝庭者雖老猶不聴歸公獨上言曰陛下幸<lb/>
以其材任官何獨猶疑之如此蜀地雖險陛下臨之蓋<lb/>
甚惠仕者又皆其賢人情不宜有他且蜀去京師逺老<lb/>
<pb n="KR4d0075_WYG_029-9a"/>
者不可載之與俱則去離父母生嬰終身之憂死弃萬<lb/>
里之外臣誠恐孝愛之士終不為國家用也臣愚以謂<lb/>
聴還之甚便詔許兩川之士復歸又得離其旁近官自<lb/>
公言始又言奸貪吏如李溥邉肅材雖有過人幸復聴<lb/>
用之猶不可使為州以近民又言比年制度請益復古<lb/>
而朝廷大臣下至九品吏皆無廟與士庻人同祭於寢<lb/>
非所以嚴鬼神長恩愛厚孝實于天下也幸以次限之<lb/>
立廟不報恩加左班殿直乾興初朝庭新逐宰相大臣<lb/>
<pb n="KR4d0075_WYG_029-9b"/>
用事指巳之不便者以為党逐之宣徽使曹瑋素名忠<lb/>
正亦在譴公以䟽争曰曹瑋忠臣先帝用以為陜西河<lb/>
北三路部署以藩陛下蓋察其材任之也豈顧不知其<lb/>
忠耶陛下新即位亦當引瑋類聚以自助何逺散逐之<lb/>
臣固知非陛下意而大臣敢以奸亂國也賞罰天下之<lb/>
所信陛下可自取用之毋聴大臣自便書奏一時皆為<lb/>
之驚改監楚州啇税請廢北神堰置閘嵗省役二十一<lb/>
萬一千三百人米六萬八千石詔以公言為閘果便加<lb/>
<pb n="KR4d0075_WYG_029-10a"/>
右侍禁大臣荐之加閣門祗侯監定州兵馬改提舉黄<lb/>
河埽岸上書言將帥微弱所養非所用不可應一旦其<lb/>
畧曰臣觀三代之政至于乆而不能無弊况其下邪自<lb/>
唐末大亂盛强者争起以分天下所在阻兵以自守國<lb/>
家得之于戰争之後上天厭兵乆矣故太祖皇帝稍歛<lb/>
將帥而奪之權行之既乆其弊微弱卒有四方叛而起<lb/>
者恐非邉將之能應况天下之勢弱甚陛下獨不監秦<lb/>
耶夫北方之盛日乆矣極盛必衰其外有黒水強大之<lb/>
<pb n="KR4d0075_WYG_029-10b"/>
敵下有中山廣平強弗順之族臣觀其勢不能無變假<lb/>
如五單于復分于今有若呼韓邪附而願歸者不從之<lb/>
則合而為患從之則為朝庭者計將安出耶夫人之材<lb/>
能不同則上之用舎各異夫駢脅多力臂強走悍刺堅而<lb/>
中深此人之能也可為人用而不能用人今置將不問<lb/>
其材謀何當一以能使之臣見其敗軍也夫以能將能<lb/>
以指使指不若臂之使指也臣視在邉之將誠論其材<lb/>
謀幾能以臂指之不同耶夫軍事至重陛下既遣將又<lb/>
<pb n="KR4d0075_WYG_029-11a"/>
置監軍監軍苟知兵尚安俟將苟不知兵後與將衡决<lb/>
于事無益也夫兵趨時如飄風搏利如飛鳥機發于心<lb/>
變見于目身走赴之一跌則後矣其為豈一一以盡傳<lb/>
耶使皆上聞報可而後用之是兵乃陛下與大臣自用<lb/>
耳安用將居千里之外耶如必疑之則勿用不疑而用<lb/>
之一切可聴其自為無以尺寸䋲之如是而不效更覆<lb/>
其軍皆可斬之無赦以懲艾其後敢以非其任而當此<lb/>
者使知其果死也夫茶鹽取之山海其出無窮陛下苟<lb/>
<pb n="KR4d0075_WYG_029-11b"/>
聴民之有力者行其利于天下卒使輸粟益邉則邉實<lb/>
可備也不聴天聖中遣御史河北聚糴以備邉公獨言<lb/>
河北粟少又近邉不宜糴以空民食不若以茶鹽募江<lb/>
淮入穀河隂良便事下三司議以為非是公奏曰臣言<lb/>
誠甚利三司徒以臣為賤故沮之臣願身置三司辨其<lb/>
非是狀已而發利害十事三司不能折其一詔以公議<lb/>
當是從之果便由是三司始害公能加右侍禁監杭州<lb/>
駐泊兵馬公自言曰臣始言入彀河隂嘗與三司使胡則<lb/>
<pb n="KR4d0075_WYG_029-12a"/>
有曲直後葢自以事罷獨疑以臣故罷之是豈能無忿于<lb/>
其心今知杭州而臣官屬之後應有以報臣也書上改<lb/>
真州駐泊加東頭供奉官以病乞監滁州商税改泗州<lb/>
普照塔用舉者改揚州駐泊兵馬坐免復起為東頭供<lb/>
奉官監光化軍商税復閤門祗侯荐者言公能幸它用<lb/>
之改淮南西路都廵簡使恩加内殿崇班連上書請民<lb/>
牛聴耕迯開田請賑飢民以息冦賊請罷荆湖路酒課<lb/>
以便民限民出錢償官則民不觸罪請如殺牛馬之賞<lb/>
<pb n="KR4d0075_WYG_029-12b"/>
更倍之以購殺人者則罪輙得又言鑄銅為錢其利甚<lb/>
薄兩母一子今銅復竭宜禁民鍚雜銅鑄之法其付二<lb/>
宜能支一切皆不聴上書言臣方少時常願盡其能以<lb/>
進効今老矣願觧所官上以為左領軍衛將軍聴其致<lb/>
仕書方下卒于海州年七十有三公内剛外恂居與人<lb/>
交歡然及加以不直雖强其才不可以勢得也故公之所<lb/>
在雖嚴貴人多憚之于其所職每列以是非争之每揺<lb/>
而不動去而其下亦多思之皆能道其行事以嘆其後<lb/>
<pb n="KR4d0075_WYG_029-13a"/>
反不然者然其直亦其平生終不以進退得失之故以<lb/>
自枉故仕嘗材名矣大臣屢荐之卒不用其言之又多<lb/>
廢者亦以此然公盖自得不悔也嘗從容言于客曰義<lb/>
固有必直雖天子敢以死争不憚即如非義雖賤人吾<lb/>
屈矣然則吾守亦約矣居家慈其族多頼以飬公先娶<lb/>
林氏早卒後娶劉氏于公之卒林巳葬今用劉氏合葬<lb/>
焉子三人越石秦州觀察判官子建仁傑皆舉進士女<lb/>
二人長嫁進士林度次嫁項城主簿宋适孫三人之翰<lb/>
<pb n="KR4d0075_WYG_029-13b"/>
彦暉彦卿將以某日葬公真州揚子縣某鄉某原謹状公<lb/>
之行事將求世之有道者銘之謹狀荆公作誌<lb/>
　<lb/>
　<lb/>
　<lb/>
　<lb/>
　<lb/>
　廣陵集巻二十九<lb/>
</p>
<p>
</p>
  </div>
<div>
                <head>廣陵集巻三十</head>
    <p>
<pb n="KR4d0075_WYG_030-1a"/>
欽定四庫全書<lb/>
　廣陵集巻三十　　　　宋　王　令　撰<lb/>
　　外域<lb/>
問外域之與中國抗甚矣大者並帝而爭強扵其小弱<lb/>
猶以王自居令之而不肯聽拒之而不可制國家四有<lb/>
天下東盡海浦南連交廣西引羗巴北極并代中貫萬<lb/>
里不為無地生口蕃衍載在簿籍者不可勝數不為無<lb/>
人鍜金挽革貢甲萬里獸皮鳥羽膠漆絲枲隨其所出<lb/>
<pb n="KR4d0075_WYG_030-1b"/>
交易扵天下以相為用砥礪剡刻日無休工其器錯出<lb/>
扵州郡交輸扵天府所在充塞不為無器拔距投石猿<lb/>
臂駢脅蹶強挽長射中飛鳥走及走馬<hi>一作奔馬</hi>一日令下<lb/>
則以身自試者無慮千萬不為無士金角旗鼓進退坐<lb/>
作未嘗一日廢習不為無敎因百年之安承既富之後<lb/>
以天下之力不為無備每一議據前世以占成敗盈廷<lb/>
自天子謙謙大臣好問延及幽側其披草萊奮巖穴自<lb/>
出者不可勝紀不為無謀以主對客以逸待勞以我之<lb/>
<pb n="KR4d0075_WYG_030-2a"/>
直加彼之不直不為無名然而師出無功遇敵輒挫頓<lb/>
重兵扵乆屯屈至謀扵成筭外不得休内不得息財困<lb/>
扵重弊糓糜扵乆費中國力為之勞財為之貧而外域<lb/>
葢自若也以予考之自秦漢而下皆然其術不足道也<lb/>
自三代之時其詳雖不得聞然其大畧可舉也予竊疑<lb/>
之方其盛時天子合諸侯以禦冦攘其勢固易為力與<lb/>
今無甚異也扵其衰末中國自相并伐方是之時如韓<lb/>
晋秦趙皆以國自立被兵終世然力亦能支之今反不<lb/>
<pb n="KR4d0075_WYG_030-2b"/>
然何也諸君子行且仕矣有如陪大夫之末議承朝廷<lb/>
之遺問其將何以計此諸君子幸明以示我<lb/>
　　肉刑<lb/>
問肉刑之用扵世今其明見扵書傳者三代之法爾唐<lb/>
虞之世不可得而詳矣故記説多謂起扵夏后之世而<lb/>
書亦曰象刑惟明故荀氏者謂非之曰象刑非起扵治<lb/>
古葢起扵亂今所謂象刑者象天道而制刑耳如使殺<lb/>
人者不死傷人者不誅赭衣屝屨以為戮雖尭舜之聖<lb/>
<pb n="KR4d0075_WYG_030-3a"/>
不足以治而適所以為亂其為論甚詳世皆以為然而<lb/>
揚子雲獨曰唐虞象刑惟明夏后肉辟三千何不相從<lb/>
之如此諸君子之學其講唐虞之治詳矣肉刑之用否<lb/>
豈無説乎今日之學葢異時之用扵世之道也可無議<lb/>
哉<lb/>
　　稅法<lb/>
問古者之稅其法什一而民足後世之稅加寛矣如漢<lb/>
文景之間或三十税一而民尚貧雖今亦然願聞厚税<lb/>
<pb n="KR4d0075_WYG_030-3b"/>
而民富之道何術可行扵今薄歛民貧何由而異扵古<lb/>
此亦治道也幸無譲<lb/>
　　禮樂征伐<lb/>
問孔子曰天下有道禮樂征伐自天子出天下無道自<lb/>
諸侯出此孔子之所以作春秋也以余攷之扵春秋諸<lb/>
侯之變禮易樂者有矣侵伐圍入者有矣斯皆孔子之<lb/>
意也至扵征則不言何也使當世之無是事孔子不應<lb/>
曰征伐自天子出有而不書孔子之意安在若曰征者<lb/>
<pb n="KR4d0075_WYG_030-4a"/>
上伐下敵國不相征則天王亦不稱征何也願試辯之<lb/>
　　言行<lb/>
問孝經曰言滿天下無口過行滿天下無怨惡葢卿大<lb/>
夫之孝也昔孔子嘗言矣陳蔡之大夫惡其議也至圍<lb/>
之以兵將殺之其行也宋桓魋欲害之孟子行其禮扵<lb/>
齊王驩怨其簡巳甚矣其人聖賢也或以言或以行其<lb/>
不得扵天下如此考其下賢士大夫見扵書傳既嘗位<lb/>
扵朝廷而親信矣後卒以讒惡敗者未嘗不以言行也<lb/>
<pb n="KR4d0075_WYG_030-4b"/>
何獨孝經之言然言聖賢者皆不能然也諸君子學且<lb/>
進以仕其為卿大夫何以自取扵孝而免扵怨惡余竊<lb/>
欲聞之焉<lb/>
　　為邦<lb/>
問顔淵問為邦孔子曰行夏之時乘殷輅服周冕樂則<lb/>
韶舞放鄭聲逺佞人夫夏時自漢固巳行之矣假如後<lb/>
之作者有乘是輅服是冕求韶之遺音而舞之斥鄭聲<lb/>
與佞人而逺之苟盡是道亦能致治如古之時否<lb/>
<pb n="KR4d0075_WYG_030-5a"/>
　　封建<lb/>
問周建子弟同姬姓者五十三國秦起周後謂周以封<lb/>
建失天下盡除前世之法雖子弟不得有土然傳二世<lb/>
而秦亡漢監秦弊當世之士争以封建推言周秦所以<lb/>
長短者故髙祖文景之間子弟半天下後頗以敗亂然<lb/>
斷則復續與漢相終凡四百年由是晋宋隋唐之間言<lb/>
封建者益多晋取用之卒敗隋唐之間名雖用封而實<lb/>
與周漢異矣然唐亦垂四百年故後世議者多以封建<lb/>
<pb n="KR4d0075_WYG_030-5b"/>
為守矣敢問周漢唐之君歴年之乆秦之歴年之短果<lb/>
以此耶果以此則周漢之君所頼者何事必不以此求<lb/>
破後之議者以何説夫封建同姓以自藩屏用求永世<lb/>
果聖人之意乎非聖人之意則周公為周而用之何也<lb/>
諸君明以敎焉幸無讓<lb/>
　　治效<lb/>
問孔子曰如有用我者三年有成孟子曰有得百里之<lb/>
地皆足以朝諸侯有天下苟大國不過五年小國不過<lb/>
<pb n="KR4d0075_WYG_030-6a"/>
七年必為政扵天下自周秦而下漢唐之間仕者非經<lb/>
明行修世通以為不稱而孔子之學大盛扵天下士之<lb/>
挾是道以進者世常至宰相大官方是之時時君世主<lb/>
皆巳統有天下號令興廢通行扵四海非如百里之小<lb/>
而朝諸侯之難士之大者出有為小者出有言其居朝<lb/>
廷甚者終身至淺少矣猶不啻扵七年五年三年而功<lb/>
效曾不見扵天下不知學古人者何失之也諸君子既<lb/>
學孔子行且進仕扵朝廷嘗以思往者之失而有所得<lb/>
<pb n="KR4d0075_WYG_030-6b"/>
乎而令願聞之<lb/>
　　賞罰<lb/>
問湯之伐桀其誓曰爾尚輔予一人致天之罰予其大<lb/>
賚汝爾不從誓言予則孥戮汝武王之伐紂亦曰多功<lb/>
有厚賞不廸有顯戮予以謂桀與紂天下之大惡湯武<lb/>
天下之至仁致其伐亦曰順乎人而巳矣故書以謂東<lb/>
征則西夷怨南征則北狄怨曰傒我后后來其蘓夫民<lb/>
望之若此故曰無敵于天下夫因人欲去而去之其勢<lb/>
<pb n="KR4d0075_WYG_030-7a"/>
如以水滅火何獨廹其人而用之狃之以賞罰其誓乃<lb/>
如此予竊惑之願聞明教<lb/>
　　分田<lb/>
問分田之法計民之口以授食自五口之家逓而上至<lb/>
九口以為下中上凡三等其家雖授地不同固亦均矣<lb/>
自其外子孫之蕃過扵是者則有餘夫之田予嘗考之<lb/>
扵書以周制言之其法甚備然皆地巳均定獨餘夫之<lb/>
田因其食口之衆而增之不知取扵何地以今視之上<lb/>
<pb n="KR4d0075_WYG_030-7b"/>
農之家食或數十人古豈無此邪其田亦何可勝給也<lb/>
分民以就田則父子相離如近郊逺郊之差葢相逺數<lb/>
十里况四封之内其逺有過甚者耶苟老者無以養則<lb/>
少者之居安耶誠使其往來無間則地逺有不勝者力<lb/>
從而廢扵田則王政果何如耶諸君子博學知古其說<lb/>
如何<lb/>
　　稅法<lb/>
問漢武外事四方饋餉賜予内興宫室池臺苑囿一切<lb/>
<pb n="KR4d0075_WYG_030-8a"/>
過古封禪廵逰招延方士禱祀非鬼求致神仙其費極<lb/>
甚以至扵不可勝算逮其末年財用大屈扵是用𢎞羊<lb/>
之計始𣙜酒以禁天下至唐天寳中天下大亂兵用滋<lb/>
廣第五琦自蜀以御史使淮南始收塩利以禁民至其<lb/>
後以天下之財十分計之塩利占其六自是方鎮稍稍<lb/>
自負其強阻兵以叛不復貢賦凡數十州方是時中國<lb/>
之費益多財賦之入日衆至張滂王涯以茶亦可禁如<lb/>
酒自是山海之利無有在民者矣扵是趙賛復建雜稅<lb/>
<pb n="KR4d0075_WYG_030-8b"/>
今之百物之征古未之有葢自賛發之雖然賛獨用以<lb/>
資常平視嵗之豐儉以為出入以便民不以給國家費<lb/>
也朝廷承五代之後百年以至今日天下既平四夷無<lb/>
事宫室苑囿不増禱祀一切如禮行在未嘗廵逰天下<lb/>
一家貢賦非有缺虧凡唐漢之利皆盡用之而有司之<lb/>
費尚闕不聞富足何也夫承中國多事之後財力困竭<lb/>
之時一得其利猶用以濟安有如平時兼用之而反有<lb/>
不足者今竊怪之諸君子以謂其弊安在思欲革而治<lb/>
<pb n="KR4d0075_WYG_030-9a"/>
之何法語曰好謀而成夫欲進而仕者謀國之道所宜<lb/>
謀也<lb/>
　　禮樂<lb/>
問禮樂壊扵世乆矣今其書尚存而可考然皆廢不復<lb/>
舉當世屢痛之豈惟今哉求扵前世自三代而後皆然<lb/>
也往者卿大夫或請扵朝士亦奮行扵家見者頗怪之<lb/>
甚者以為笑而皆不能明也况扵行之乎以予考之扵<lb/>
古葢三代異禮而樂亦不同也夫欲新一世之民而民<lb/>
<pb n="KR4d0075_WYG_030-9b"/>
不聽乃欲家至而人觀之使必置而用此耶近者嘗作<lb/>
樂矣陳其器皆世所未識也按其聲則宜審而莫辯夫<lb/>
興禮之士皆獨行以抗一世世亦不相為用反頋而笑<lb/>
之自縉紳之士且然而欲望下俗末流被服其風聲不<lb/>
亦難乎予固疑其不然則禮樂何縁而變也諸君子當<lb/>
有以言之<lb/>
　　讓徳<lb/>
問讓者天下之盛徳而聖人之所推髙也然而吾徳當<lb/>
<pb n="KR4d0075_WYG_030-10a"/>
之聖賢固有其事而弗讓也伊尹嘗曰惟尹暨湯受天<lb/>
明命周公曰在予小子旦孔子曰文不在兹乎孟子曰<lb/>
舍我其誰哉葢吾徳當之聖賢固有其事而弗讓也若<lb/>
堯以天下歸之舜舜曰徳弗嗣舜以天下歸之禹禹曰<lb/>
徳罔克然二聖人者若其徳誠不足以當天下之任則<lb/>
並時而在舜禹之上者誰歟苟無其人其偽讓乎且堯<lb/>
之命舜以相天下而不聞有辭至舜命禹而以相讓之<lb/>
稷契暨臯陶垂又讓扵殳斨伯與益又讓虞扵朱虎熊<lb/>
<pb n="KR4d0075_WYG_030-10b"/>
羆伯夷又讓䕫龍而讓其秩宗焉舜之命官必當厥徳<lb/>
而裁諸位者也四人者宜如舜之宅相而弗讓可也反<lb/>
固辭者何歟然又終不聞易四人之位以遂其稱如稷<lb/>
契䕫臯陶今猶見之書而列扵二十有二人之職至扵<lb/>
殳斨伯與朱虎熊羆又不見舜以垂益之推避而卒任<lb/>
其人以成其讓道而列扵是職盖其才各稱而不可易<lb/>
也然則四人者是偽辭歟孔子曰䕫逹樂而不逹禮而<lb/>
伯夷乃讓以典禮焉又豈舉爾所知乎或曰堯舜之朝<lb/>
<pb n="KR4d0075_WYG_030-11a"/>
其臣雖有盛徳猶不敢當盛位盖其道之素行也然伊<lb/>
尹周公登師保之位未聞稽首推避如古四人者孔子<lb/>
孟子自任天下之道而不曰有人焉語曰泰伯可謂盛<lb/>
徳謂其能以天下讓也夫其能讓則其不讓者所不直<lb/>
歟不然則巳徳當焉皆宜固有其事而弗辭可也諸君<lb/>
幸詳言之<lb/>
　　謀斷<lb/>
問予讀書至舜禹之盛亦可謂盛矣然其相告戒盖曰<lb/>
<pb n="KR4d0075_WYG_030-11b"/>
弗詢之謀勿庸也或者以謂人之謀不相同乆矣以孔<lb/>
子孟子之聖避扵天下數獨扵諸侯當世卿士大夫任<lb/>
朝廷之事者其甚則欲殺之其下猶以為迂濶無足用<lb/>
也故其自道曰莫我知也夫吾見亦罕矣吾退而寒之<lb/>
者衆也使其謀之皆同問之皆得則其困不如是也昔<lb/>
漢文帝議以賈生任公卿在朝之臣訕之以謂年少其<lb/>
為專欲紛亂耳而賈生卒以是見踈唐憲宗將伐淮西<lb/>
裴度獨持其議其他將相大臣皆以為未可而度卒有<lb/>
<pb n="KR4d0075_WYG_030-12a"/>
功夫二主固嘗詢之矣漢文詢而從之則非憲宗詢而<lb/>
不聽則有功惡在其必詢也其考扵詩亦患人謀之不<lb/>
同其詩曰謀夫孔多是用不集何是詩書之不相同也<lb/>
諸君子以謂如何<lb/>
　　徳禄<lb/>
問記曰大徳必得其位必得其禄必得其名必得其夀<lb/>
古之可謂大徳者誰歟非孔子伯夷栁下恵顔淵冉伯<lb/>
牛之徒歟然而絀扵魯逐扵宋周旋扵天下應其聘者<lb/>
<pb n="KR4d0075_WYG_030-12b"/>
七十國卒以窮死位可必得乎飯疏食飲水曲肱以樂<lb/>
絶糧扵陳蔡禄可必得乎無仲尼則西山餓夫與東國<lb/>
絀臣名可必得乎伯牛夭顔淵短命以死夀可必得乎<lb/>
昔孔子之扵世亦曰無所必而巳矣今乃必得之何也<lb/>
或者以為此語指舜而言也夫既曰大徳矣則天下皆<lb/>
然也豈止舜一人哉諸君其明言焉<lb/>
　　民食<lb/>
問民食之制尚矣余考扵周禮廪人之職是其制曰凡<lb/>
<pb n="KR4d0075_WYG_030-13a"/>
萬民之食食者人四鬴上也又三鬴中也又二鬴下也<lb/>
說者以為此給萬民糧食之法也謂四鬴三鬴二鬴皆<lb/>
舉一月云也夫年雖豐凶無常然民食多少固有常也<lb/>
亦可增減乎夫食二鬴而足則多至四鬴不亦過乎食<lb/>
二鬴而不足則制民者下嵗亦使民飢乎給食之法果<lb/>
何如也苟聚歛扵國則期扵民者逺矣出納能無難乎<lb/>
苟散廪扵野期民扵近則吏職不勝其多也夫民食要<lb/>
為之制而巳耳使其蓄之有餘用之有節民自為藏良<lb/>
<pb n="KR4d0075_WYG_030-13b"/>
易也欲以千里之地天子為置吏而以時給之不亦難<lb/>
乎其扵食之不足則移民就糓必如斯言則遂空其地<lb/>
苟空其地則耕耨安得以時耶不空其地其移民之制<lb/>
何如哉古亦有行之者見扵書傳者乎後世嵗凶民之<lb/>
流亡甚苦矣在上者思以法制之而議者難焉諸君子<lb/>
學且進扵仕則可不思扵此乎<lb/>
　　兵法<lb/>
問世之言兵者不宗孫武之書則司馬法也其道何足<lb/>
<pb n="KR4d0075_WYG_030-14a"/>
言哉然其謀人之國帥人之兵計利以去害其說亦有<lb/>
長者自武之後至今葢千有餘嵗或未之能過也則其<lb/>
可無取乎其說曰兵乆而國利者未之有也予視後世<lb/>
良然間者西方亦常有事矣兵出三年而大臣憂頓兵<lb/>
費財非利就其臣伏輒釋其罪而聽從之盖朝廷經國<lb/>
恤民之制也以予考之扵古乃不然易曰髙宗伐鬼方<lb/>
三年克之詩書載周公東征其久亦與髙宗無以異以<lb/>
二聖之智何其成功之緩也以後世計之兵乆而國不<lb/>
<pb n="KR4d0075_WYG_030-14b"/>
為利者髙宗周公亦不憂扵此乎固有憂而不得巳者<lb/>
乎豈聖人之兵與後世之兵有異也<lb/>
　　賦稅<lb/>
問聖人職在飬民亦所以資民而飬也然而天下之廣<lb/>
調度之煩賦之稅之不適多寡之中是桀貊之道考之<lb/>
扵古葢有什一之法在焉此謀治體者所宜圗也國家<lb/>
承五季之弊馭四海之衆旁連三垂延衺萬里其間復<lb/>
有偏伯之地先朝納土之後務在便安元元一從寛假<lb/>
<pb n="KR4d0075_WYG_030-15a"/>
是以稅法雖存而重輕未適其中今一旦欲舉天下之<lb/>
籍而均之然慮民心乆安重為煩擾至扵經制之方注<lb/>
錯之術亦未知所從諸君講學洽聞必有佳畫悉心陳<lb/>
之庶驚䝉陋<lb/>
　<lb/>
　<lb/>
　<lb/>
　<lb/>
<pb n="KR4d0075_WYG_030-15b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　廣陵集巻三十<lb/>
</p>
<p>
</p>
  </div>
<div>
<head>廣陵集附録</head> <lb/>
    <p>
<pb n="KR4d0075_WYG_031-1a"/>
欽定四庫全書<lb/>
　廣陵集附録<lb/>
　　有宋王逄原墓誌銘　　　　　　王安石<lb/>
嗚呼道之不明耶豈特教之不至也士亦有罪焉嗚呼<lb/>
道之不行耶豈特化之不至也士亦有罪焉盖無常産而<lb/>
有常心者古之所謂士也士誠有常心以操羣聖人之<lb/>
說而力行之則道雖不明乎天下必明於巳道雖不行<lb/>
乎天下必行於妻子内有以明於巳外有以行於妻子<lb/>
<pb n="KR4d0075_WYG_031-1b"/>
則其言行必不孤立於天下矣此孔子孟子伯夷柳下<lb/>
恵揚雄之徒所以有功於世也嗚呼以余之昏弱不肖<lb/>
亦固士之有罪者而得友焉余友字逄原諱令系王氏<lb/>
元城人也始余愛其文章而得其所以言中余愛其節<lb/>
行而得其所以行卒余得其所以言浩浩乎其將沿而<lb/>
不可窮也得其所以行超超乎其將追而不可至也於<lb/>
是慨然嘆以為可以任世之重而有功於天下者將在<lb/>
於此余將有之而不得也嗚呼令去余而死矣悲夫逄<lb/>
<pb n="KR4d0075_WYG_031-2a"/>
原左武衛大將軍諱奉諲之曽孫大理評事諱珙之孫<lb/>
而鄭州管城縣主簿諱世倫之子也五歳而孤二十八<lb/>
嵗而卒卒之九十三日嘉祐四年九月丙申葬於常州<lb/>
武進縣懐徳南鄉薛村之原夫人吳氏亦有賢行於是<lb/>
方娠也未知其子之男女銘曰<lb/>
壽胡不多天實爾嗇曰天不相胡厚爾徳厚也培之樂<lb/>
以不罷嗇也推之不怨以疑嗚呼天民將在乎兹<lb/>
　　廣陵先生傳　　　　　　　　　劉　發<lb/>
<pb n="KR4d0075_WYG_031-2b"/>
王氏舊望太原自先生之七世祖居於魏之元城不知<lb/>
其始何遷也叔祖父乙居廣陵先生㓜育於乙故遂為<lb/>
廣陵人年十數嵗晝從羣兒嬉夜獨誦書徃徃達旦不<lb/>
眠率以是為常未嘗從師為辭章即雄偉老成人見之<lb/>
皆驚年稍長倜儻不覊束周鄉里之急為不義者面加<lb/>
毁折無所避人皆畏而服之里人滿執中謹厚人也一<lb/>
日先生過之執中以先生所為為非是先生因自悔更<lb/>
閉門讀書乆之所得益以閎深乃為竹賦以自廣具載<lb/>
<pb n="KR4d0075_WYG_031-3a"/>
文集其姊寡居貧無以自存乃聚徒天長巳而積薪之<lb/>
中得芝之葉先生有感焉乃著藏芝賦賦序多不載載<lb/>
其賦<hi>具載文集</hi>是時丞相荆國公赴召道由淮南先生賦南<lb/>
山之田詩徃見之公得先生大喜期其材可與共功業<lb/>
於天下因妻以夫人之女弟焉既而徙髙郵大守邵公<lb/>
必延請主學先生辭不獲巳强應之尋亦辭去邵公為<lb/>
部使者以其節行聞於朝廷不報先生既喜退隐思江<lb/>
南山水之勝乃遷居潤賦江上山中之詞居頃之熟於<lb/>
<pb n="KR4d0075_WYG_031-3b"/>
潤之山川道里又著逰山記以寓其意居無何以江隂<lb/>
幽僻乃去潤遷江隂江隂地下濕得疾苦足弱因復遷<lb/>
常未幾以足疾終天下士大夫無論識不識皆痛惜之<lb/>
荆國公為誌其墓荆國既誌其墓又哀思之著於詩多<lb/>
至十數篇先生徳業之敏如駕四馬馭夷路駸駸驟馳<lb/>
雖徤歩者邈不可及然聞一善言見一善行未嘗不嘆<lb/>
慕自以為不逮事寡姊如事父教姊之孤兒不啻巳子<lb/>
歳時祭祀於其考妣必流涕親識饋遺纎介無所受諸<lb/>
<pb n="KR4d0075_WYG_031-4a"/>
生有獻度其家為禮雖甚貧不取也平生為文多操紙<lb/>
立書未嘗有藁或有藁即焚毁故其終家無遺文先生方生<lb/>
管城君命之曰令兒未及更立名而管城君卒故先生<lb/>
因名令初字鍾美建安黄莘以其造道之深字之曰逄<lb/>
原吳氏從先生一年而寡歸治田桑布素以待盡其趨<lb/>
操議論皆是宜為先生配先生既終方得女荆國公為<lb/>
擇所宜歸歸吳夫人族師禮亦名士嗚呼道之不明於<lb/>
世乆矣惟道之不明故士之出處皆莫知其所宜守仕<lb/>
<pb n="KR4d0075_WYG_031-4b"/>
於朝廷者知進而巳時不足以有為雖或援而去之猶<lb/>
不能自止也不然則溺於厚利苟狥世俗以自私無足<lb/>
道也隐於山林者知退而巳時若可以有為雖或援而<lb/>
出之猶不能自屈也不然則喜於名髙苟違世俗以自<lb/>
顯而無足取也夫天下有道以道狥身天下無道以身<lb/>
狥道古之君子無必出也無必退也顧道何如耳苟外<lb/>
於道而拘於出處之迹宜其無自而可也方先王之盛<lb/>
時所以造士者有術優㳺崇養成其自得之實而不使<lb/>
<pb n="KR4d0075_WYG_031-5a"/>
其少累於外物故士多見夫道之大全而進止行遁無<lb/>
所於<graphic n="KR1541" url="https://raw.githubusercontent.com/kanripo/KR-Gaiji/master/images/KR1541.png" mimeType="image/png"/>三代而後世不知所以造士士未明所以行巳<lb/>
而紛紛外物既巳變易其思慮矣則其所守無所適當<lb/>
固其所也嗚呼若先生者可謂豪傑之士矣去三代之<lb/>
乆如此而以宏材敏識偉節髙行特立於一時使其無<lb/>
不幸之死而幸於世則其所施設當如何哉雖然以太<lb/>
王王季文王武王成就天下之士至於易商為周而士<lb/>
之備道徳之美者宜不可勝數矣管蔡一以流言而朝<lb/>
<pb n="KR4d0075_WYG_031-5b"/>
廷上下遂皆信之知保周公而賦四國者才十夫而巳<lb/>
然則士不待文王而興者豈特罕聞於後世哉雖先王<lb/>
之世固巳然矣推此則若先生者其可易得哉世之知<lb/>
先生者或以其文或以其行未為知先生者也知先生<lb/>
者惟荆國公而世或疑之故詳載先生之行事而論次<lb/>
之門人劉發謹傳<lb/>
　　與王逄原書　　　　　　　　　王安石<lb/>
安石頓首讀所辱書辭見足下之才浩乎沛然非安石<lb/>
<pb n="KR4d0075_WYG_031-6a"/>
之所能及問諸邑人知足下之行學為君子而方不巳<lb/>
者也惜乎安石之行急不得乆㽞從足下以逰及求足<lb/>
下所稱滿君者而見之所示稿副輙㽞玩不審定復枉<lb/>
顧否不勝幸望也<lb/>
　　二<lb/>
安石頓首逢原足下比得足下於客食中窘窘相造謝不<lb/>
能取一日之間以與足下極所欲語者而舟即東矣閲足下<lb/>
之書竊有疑焉不敢不以告足下書有嘆蒼生淚垂之説夫<lb/>
<pb n="KR4d0075_WYG_031-6b"/>
君子之於學也固有志於天下矣然先吾身而後吾人吾身<lb/>
治矣而人之治不治係吾得志與否耳身猶属於命天下之<lb/>
治其可以不属於命乎得於行而不得於知吾耻之也得於<lb/>
知而不得於行吾不恤也盡吾性而巳孔子曰不知命無以<lb/>
為君子又曰道之将行也與命也道之将廢也與命也孔<lb/>
子之説如此而或以為君子之學汲汲以憂世者惑也惑<lb/>
於此而進退之行不得於孔子者有之矣故有孔子不暇<lb/>
席暖之説韓子亦以為説吾獨以聖人之心未始有憂有<lb/>
<pb n="KR4d0075_WYG_031-7a"/>
難予者曰然則聖人忘天下矣曰是不忘天下也否之<lb/>
象曰君子以儉徳避難不可榮以禄初六曰㧞茅茹以<lb/>
其彚正吉象曰㧞茅正吉志在君也在君者不忘天下<lb/>
也不可榮以禄者知命也吾雖不忘天下而命不可必<lb/>
合憂之其能合乎易曰遯世無悶樂天知命是也詩三<lb/>
百如栢舟北門之類有憂也然仕於其時而不得其志<lb/>
不得以不憂也仕於勢不在於天下國家與夫不仕者<lb/>
未始有憂君子陽陽考槃之類是也借有憂者不能奪<lb/>
<pb n="KR4d0075_WYG_031-7b"/>
聖人不憂之説詩者非一人之辭也出諸國之賢者則<lb/>
道不能盡軌於聖人也宜矣然汲汲以憂世事孔子固<lb/>
有取而不為也孟子曰伊尹視天下匹夫匹婦有不被<lb/>
其澤者若巳推而内之溝中可謂憂天下也然湯聘之<lb/>
巳猶囂囂然曰我處畎畆之中以樂堯舜之道豈如彼<lb/>
所謂憂天下者僕僕自枉而幸售其道哉然其謂孔子<lb/>
曰可以仕則仕可以止則止率皆聖人也乃吾所願則<lb/>
學孔子也又論禹稷顔囘同道曰鄉隣有鬬被髪纓冠<lb/>
<pb n="KR4d0075_WYG_031-8a"/>
而救之則惑也今窮於下而曰我憂天下至於慟哭者<lb/>
無乃近救鄉隣之事乎孔子所以極其説於知命不憂<lb/>
者欲人知治亂有命而進不可以苟則先王之道得伸<lb/>
也噫且以七十子之賢親出於孔子之時獨曰用之則<lb/>
行舍之則藏惟顔囘有是况去聖人之乆而私力於學<lb/>
者耶孔子論聖人有先後者學者知其然則宜法孔子<lb/>
安可慕其所以慕而巳乎世有能喻知命之説而不能<lb/>
重進退者有矣由知及之仁不能守之也始得足下之<lb/>
<pb n="KR4d0075_WYG_031-8b"/>
文特愛足下之才耳既而見足下衣刓屨缺坐而語未<lb/>
嘗及巳之窮退而語足下終歳食不葷不以銖忽妄售<lb/>
於人世之自立如足下者有幾吾以為知及之則必能守之<lb/>
故以安石之所學報足下荀子曰塗之人可以為禹以<lb/>
足下之才行僕安敢不以孔子之道友足下乎不宣安<lb/>
石頓首<lb/>
　　三<lb/>
安石頓首逄原近已附書亦得所賜教殊感慰唯逄原<lb/>
<pb n="KR4d0075_WYG_031-9a"/>
見教正得鄙心之所欲方欲請而已被㫖還都遂得脱<lb/>
此亦可喜也但今兹所除復非不肖所宜居不免又干<lb/>
溷朝廷更增不知者之毁然吾自計當如此豈能顧流<lb/>
俗之紛紛乎不乆到真州冀逄原一來見就不知有暇<lb/>
否幸因書見報安石止寓和州耳來真唯迎老親來視<lb/>
女弟既而歸和俟命也冬寒自愛安石頓首<lb/>
　　四<lb/>
安石頓首承䟦渉到江隂與賢閤萬福良以為慰安石<lb/>
<pb n="KR4d0075_WYG_031-9b"/>
居此鬱鬱殊無聊念非見君子誰與論此不乆來江寜<lb/>
冀逄原一來不審可否倘可與子明同來乎不知脚氣<lb/>
近日如何切自慎愛千萬千萬近見莘老其不肯與人<lb/>
事固知其如此乆矣而書來過相稱譽似以俗人見遇<lb/>
不知其故何也既巳在此職事矣彼以此遇我殆其宜<lb/>
也冬寒自愛<lb/>
　　五<lb/>
安石頓首辱書感慰舟但乘至蘄陽當無人何問兼是<lb/>
<pb n="KR4d0075_WYG_031-10a"/>
吳舅法所當亦何嫌不自駕之以徃還就載官物可也<lb/>
旅居僧舍良亦無聊千萬自愛時以書見教今日尚苦<lb/>
大風不可行怱怱不謹<lb/>
　　六<lb/>
安石頓首被命使江東按刑獄事明日遂行欲至揚州<lb/>
宿留别乞一差切欲一見逄原幸枉駕見追只於丹陽<lb/>
奉候切勿以事為解也他湏面陳此不詳悉切見過専<lb/>
奉遲切切<lb/>
<pb n="KR4d0075_WYG_031-10b"/>
　　七<lb/>
安石頓首辱教具曉盛指陳山人今在此幸便訪友也<lb/>
他事面謁怱怱不謹安石頓首<lb/>
　　八<lb/>
安石頓首比辱足下來見顧存而人事紛紛殊不得從<lb/>
容盡所欲言而遂爾逺違區區嚮徃之情豈可以盡言<lb/>
哉到天長乃知行李巳到毘陵脚氣已漸平復殊以為<lb/>
慰即日動止想與吳閤俱萬福貴眷各康寜巳到宿薄<lb/>
<pb n="KR4d0075_WYG_031-11a"/>
晩遂行更數日即到京師别上狀然書所傳道豈可以<lb/>
盡意乎近見説脚氣但於早起未下牀未語以前取唾<lb/>
以手大指摩脚心取極熱乃下牀乆之自不復發嘗試<lb/>
為之此乃嘗有人以此除疾為之方也葛子明得書否<lb/>
二舅處有書來否熱不可勝任殊以為憂為之奈何安<lb/>
石頓首<lb/>
　　九<lb/>
安石頓首不見已兩月雖塵勞僕僕企望盛徳何日無<lb/>
<pb n="KR4d0075_WYG_031-11b"/>
之怱辱惠書承以論語義見教見微㫖奥直造孔庭非<lb/>
極髙明孰能為之仰羡近辱子固夷甫過我因與二公<lb/>
同觀大所嘆服何時得至金陵以盡逺懐安石頓首<lb/>
　　十<lb/>
安石頓首自别逄原一得書遂不知行李所在伏惟巳<lb/>
還暨陽今此介徃幸喻動止之詳以慰思渇也居江隂<lb/>
果可以徙否安石之勢恐未能自脱於此矣罪戾日積<lb/>
而缺然無友朋之救此寤寐所以怵惕而不知其所為<lb/>
<pb n="KR4d0075_WYG_031-12a"/>
者也逄原不知可以逰番乎番亦多士可以優㳺卒歳<lb/>
試思之也人還一報幸自愛重安石頓首<lb/>
　　十一<lb/>
安石頓首得手教承尚在江州思企何可勝言安石昨<lb/>
到金陵匆匆遂歸番陽冬末須一到金陵不知逄原此<lb/>
行以何時到江隂今必與吳親同舟而濟但到金陵莫<lb/>
湏求客舟以徃否近制舡難為謀自金陵至潤只一兩<lb/>
程到潤則求舫至江隂亦易矣安石處此遂未有去理<lb/>
<pb n="KR4d0075_WYG_031-12b"/>
如孫少述丁元珍曽子固尚以書見止不宜自求便安<lb/>
數溷朝廷則他人復有可望其見察者乎罪釁日積而<lb/>
不知所以自脱足下奚以為我謀哉配兵不習水事甚<lb/>
善但計今之勢如此等事皆不可與論説不知足下意<lb/>
以為當如何施行幸試疏示更有所聞悉望見教所至<lb/>
幸望留意訪以所不逮也至冬末到金陵欲望逄原一<lb/>
至金陵見訪不知可否私心極有事欲面謁切試思之<lb/>
幸能一來為恵大矣安石頓首<lb/>
<pb n="KR4d0075_WYG_031-13a"/>
　　十二<lb/>
安石頓首逄原足下方欲作書而得所賜書尤感慰唯<lb/>
逄原所以教我得鄙心所欲出者窮僻無交㳺所與議<lb/>
者皆不出流俗之人非逄原之教我尚安得聞此方力<lb/>
求所欲但未知何時得耳及冬春之交未得脱此冀相<lb/>
遇於江寜不審肯顧否承教許如此當可如約也但不<lb/>
謀潤居何也江隂豈不可留乎若在潤則相遇尤易耳<lb/>
配卒事湏靣叙乃悉餘更有所聞悉望見教今世既無<lb/>
<pb n="KR4d0075_WYG_031-13b"/>
朋友相告戒之道而言亦未可必用大抵見教者欲使<lb/>
安石同乎俗合乎世耳非足下教我尚何望於他人切<lb/>
無所惜也冬寒自愛安石頓首<lb/>
　　寄王逄原　　　　　　　　　王安石<lb/>
北風吹雲埋九垓草木零落空池䑓六龍避逃不敢出<lb/>
地上獨有寒崔巍披衣起行愁不惬歸且把巻闔且開<lb/>
永懐古人今已矣感此近世何為哉申韓百家爇天起<lb/>
孔子大道寒於灰儒衣紛紛欲滿地無復氣熖空煤炲<lb/>
<pb n="KR4d0075_WYG_031-14a"/>
力排異端誰助我憶見夫子真竒材楩楠豫章槩白日<lb/>
只要匠石聊穿裁我方官拘不得往子有閒暇宜能來<lb/>
晤言相與入聖處一取萬古光芒廽<lb/>
　　哭逄原　　　　　　　　　　　王安石<lb/>
布衣阡陌動成羣卓犖髙材獨見君杞梓豫章蟠絶壑<lb/>
騏驎腰䮍跨浮雲行藏巳許終身共生死那知半路分<lb/>
便恐世間無妙質鼻端從此罷揮斤<lb/>
　　逄原挽辭　　　　　　　　　　王安石<lb/>
<pb n="KR4d0075_WYG_031-14b"/>
蒿里竟何在死生從此分謾傳仙掌藉誰見鬼修文蔡<lb/>
琰能傳業侯芭為起墳傷心北風路吹淚濕江雲<lb/>
　　思逄原　　　　　　　　　　　王安石<lb/>
自吾失逄原觸事輙愁思豈獨為故人撫心良自悲我<lb/>
善孰相我孰知我瑕玼我思誰能謀我語聼者誰朝出<lb/>
一馬驅暝歸一馬馳馳驅不自得談笑强追隨仰屋卧<lb/>
太息起行涕淋漓念子塚上土草茅已紛披婉婦且少<lb/>
年㷀㷀一兄婺髙義動閭里尚能致財貲嗟我衣冠朝<lb/>
<pb n="KR4d0075_WYG_031-15a"/>
畧能具饘糜葬祭<hi>一本作豆</hi>無所助衷顔亦何施聞婦欲北<lb/>
返跂予常望之寒汴已閉口此行又参差又説當産子<lb/>
産子知何時賢者宜有後固當夢熊羆天方不可恃我<lb/>
願適在兹我疲學更誤與世不相宜夙昔心巳許同岡<lb/>
結茅茨此事今巳矣已矣尚誰知𣺌𣺌江與潭茫茫山<lb/>
與陂安能乆竊食終負故人期<lb/>
　　思逄原　　　　　　　　　　王安石<lb/>
蓬蒿今日想紛披塚上秋風又一吹妙質不為平世得<lb/>
<pb n="KR4d0075_WYG_031-15b"/>
微言惟有故人知廬山南墮當書案湓水東來入酒巵<lb/>
陳跡可憐随手盡欲歡無復似當時<lb/>
　　又<lb/>
百年相望濟時功嵗路何知向此窮鷹隼奮飛凰羽短<lb/>
麒麟埋没馬羣空中郎舊業無兒付康子髙才有婦同<lb/>
想見江南原上墓樹枝零落紙錢風<lb/>
　　與舅氏吳司録議王逄原姻事書　王安石<lb/>
安石啟仲冬嚴寒伏惟尊體動止萬福王令秀才近見<lb/>
<pb n="KR4d0075_WYG_031-16a"/>
文學才智行義皆髙過人見留他來此修學雖貧不應<lb/>
舉為人亦通不至大段苦節過當他恐二舅不欲與<lb/>
做親乆不得委曲不審尊意如何傳聞皆不可信也安<lb/>
石目見其所為如此其可愛也未拜見千萬乞保尊重<lb/>
不備安石拜上<lb/>
　　又<lb/>
安石啓新正伏惟二舅都曹尊體動止萬福向曽上狀<lb/>
不審得達左右否王令秀才見在江隂聚學文學智識<lb/>
<pb n="KR4d0075_WYG_031-16b"/>
與其性行誠是豪傑之士或傳其所為過當皆不足信<lb/>
安石此深察其所為大抵只是守節安貧耳近日人從<lb/>
之學者甚衆亦不至絶貧乏况其家口寡亦易為贍足<lb/>
雖然不應舉以安石計之今應舉者未必及第雖及第<lb/>
未必不困窮更請酌之此人但恐乆逺非終困窮者也雖<lb/>
終困窮其畜妻子當亦不至失所也渠却望二舅有信<lb/>
來决知親事終如何幸一賜報也尚寒伏乞善保尊重<lb/>
不備安石頓首<lb/>
<pb n="KR4d0075_WYG_031-17a"/>
　　與崔伯易思王逄原書　　　　　王安石<lb/>
伯易足下逄原遽如此痛念之無窮特為之作銘因吳<lb/>
特起去奉呈此於平生為銘最為無愧惜也如此人而<lb/>
年止如此以安石之不肖固不敢謂足以知之然見逄<lb/>
原所學所為日進而在髙郵見之遂若不可企及竊以<lb/>
為可畏惮而有望其助我者莫如此君雖足下之言亦<lb/>
以為如此今則已矣可痛可痛然此特可為足下道爾<lb/>
人之愛逄原者多矣亦豈如吾兩人者知之之盡乎可<lb/>
<pb n="KR4d0075_WYG_031-17b"/>
痛可痛安石再拜<lb/>
　　與王深甫　　　　　　　　　王安石<lb/>
安石頓首近已奉狀不知到否竟不得脱省中巳今日<lb/>
就職聞足下當入都下幸能早來冀得一見若足下來<lb/>
差池則安石此月乞去淮南迎親矣出不過三四日則<lb/>
還至都下幸足下且留以待安石還事欲講於左右者<lb/>
甚衆切勿遽去若令不得一見又不知何時奉見切勿<lb/>
急歸也有王逄原者卓犖可駭自常州與之如江南巳<lb/>
<pb n="KR4d0075_WYG_031-18a"/>
見其有過人者及歸而見之所學所守愈超然殆不可<lb/>
及忽得報死矣天於善人君子如此可嘆可嘆如逄原<lb/>
者求之於時殆未見比不知常君方之孰賢耳可痛可<lb/>
痛恨足下不得見之耳書不盡意自愛自愛安石頓首<lb/>
　　别孫莘老思王逄原詩　　　　王安石<lb/>
逄原未熟我巳與子相知自吾得逄原知子更不疑手<lb/>
把湖上舟望子欲歸時茫然乃分散獨背東南馳寥寥<lb/>
西城居解后與子期鷄鳴入省門朱墨來紛披含意不<lb/>
<pb n="KR4d0075_WYG_031-18b"/>
自得强顔聊爾為㑹合常在夜青燈照書詩徃徃並衾<lb/>
語至明不言疲匆匆舍我去使我當從誰送子不出門<lb/>
我身方覊縻我心得自如今與子相隨隨子至湖上逄<lb/>
原所嘗嬉想見荷葉盡北風巻寒漪巳懐今日愁更念<lb/>
昔日悲相逄亦何有但見鏡中絲<lb/>
　　客有示余王逄原詩編者因成短韻逄原廣陵人<lb/>
　　　死年二十八嵗　　　　　　　張舜民<lb/>
古人深恨不同時雖得同時不識之獨把遺編想風質<lb/>
<pb n="KR4d0075_WYG_031-19a"/>
皇天何負十年期<lb/>
　　王逄原哀詞　　　　　　　　郭祥正<lb/>
追髣髴兮故國之山邱與子之相遇兮聼其言而若秋<lb/>
雍雍而肆兮嚴嚴而收樂我之心兮以遨以逰子將娶<lb/>
兮於南州不得從子以徃兮翻自省以幽幽川陸兮沉<lb/>
浮日月兮再周聞子之長逝兮愴我之深憂子不可見<lb/>
兮道將誰求彼蒼者天兮胡與胡求疇如子之學兮使<lb/>
不位於公侯欲奠生芻兮靈何自而荐羞想風期兮奈<lb/>
<pb n="KR4d0075_WYG_031-19b"/>
何悵平昔兮悠悠<lb/>
　　淮南部使者邵必奏狀<lb/>
臣伏見國家詔下開嵗貢士丁寜告勸勤亦至矣然士<lb/>
亦有負其業不求聞達者臣恐州縣不得而荐天子不<lb/>
得而知臣伏見揚州布衣王令文學徳行俱出人右奉<lb/>
寡姊如嚴父教孤甥如愛子寒飢窮困不改其守求之<lb/>
士人未見其比臣叨列職司國家利病皆得言之見賢<lb/>
不舉實臣之罪<lb/>
<pb n="KR4d0075_WYG_031-20a"/>
　　先生行實<lb/>
前忠武軍節度推官知滁州來安縣孫侔為通直郎致<lb/>
仕侔上言尋醫已二十二年乞致仕特除之侔字少述<lb/>
吳興人四嵗而孤與母胡氏居七嵗能屬文既長讀書<lb/>
多自得之文甚竒古内行孤峻少許可非其所善雖鄰<lb/>
不與通也慶厯皇祐中與王安石曽鞏名聞江淮間應<lb/>
進士不中母病革時以為恨故侔義不得仕客居吳門<lb/>
吳興丹陽揚子間士大夫敬畏之知揚州劉敞荐之曰<lb/>
<pb n="KR4d0075_WYG_031-20b"/>
侔居則孝悌仕則忠信足以矯俗扶世求之朝廷呂公<lb/>
著王安石之流也詔以為試秘書省校書郎揚州州學<lb/>
教授辭不赴敞知永興軍奏辟管句機宜文字亦以病<lb/>
免英宗即位沈遘王陶荐侔及王回常秩可備侍從皆<lb/>
除用之侔以忠武軍節度推官知滁州來安縣熈寜三<lb/>
年翰林學士韓維復荐之以為常州團練推官皆不受<lb/>
安石少與侔友善兄事侔安石為軍相道過真州侔待<lb/>
之如布衣時然侔晚年卞急至於罵坐怒鄰論者以為<lb/>
<pb n="KR4d0075_WYG_031-21a"/>
年耆而徳衰也初王囘常秩王令皆有盛名令行能尤<lb/>
異諸公稱述之最早囘亦不夀秩仕差顯惟侔不仕終<lb/>
始<hi>出哲宗皇帝實録</hi>
　　先生逸事<lb/>
處士之有道者孫侔常秩王令侔揚州人居於蘇州湖<lb/>
間好為古文章尤方亷不能與俗浮沉而接物則㳟以<lb/>
和秩潁州人應進士舉初未為人知歐陽永叔守頴令<lb/>
吏較郡中户籍正其等秩貲薄在第七衆人遽請曰常<lb/>
<pb n="KR4d0075_WYG_031-21b"/>
秀才亷貧願寛其等永叔怪其有讓問之皆曰常秀才<lb/>
孝悌有徳非庸衆人也永叔為除其籍而請秩與相見<lb/>
說其為人秩由此知名及張唐公守頴因荐秩於朝廷<lb/>
賜以粟麥束帛固讓不受自陳方應舉無隐者之實不<lb/>
敢當賜是時余守揚州亦以孫侔聞朝廷賜之如秩侔<lb/>
受而不謝兩人者取舍異或講其意予以為秩尚節而<lb/>
侔安禮者也可謂周之亦可受矣尚節者潔而介安禮<lb/>
者廣而通令亦揚州人時落拓不檢未為鄉里所重後<lb/>
<pb n="KR4d0075_WYG_031-22a"/>
折節讀書作文章有古人風王介甫獨知之以比顔囘<lb/>
也<hi>出翰林侍讀學士劉公敞雜録</hi>
　　吳夫人傳<lb/>
吳氏臨川人家世儒學聞見習熟㓜而有智既嫁而寡<lb/>
其夫之友王安石弔之曰康子髙才有婦同盖以氏黔<lb/>
婁之妻也王氏吳氏皆臨川望族人物之盛世通婚姻<lb/>
故安石知其賢為詳元祐七年三月唐州言伏見本州<lb/>
泌陽縣上馬鄉故江寜府録事叅軍吳蕡女年二十二<lb/>
<pb n="KR4d0075_WYG_031-22b"/>
嵗而歸布衣王令未及一年而令卒是時王婦方二十三<lb/>
嵗獨有遺腹一女其兄欲奪而嫁之號泣弗許歸老父<lb/>
母之家屏跡田桑以事兄嫂荆釵布素不事塗飾如此<lb/>
三十二年矣今在本縣黄池陂獨居掌治陂事每嵗農<lb/>
隙躬率農夫數千餘人修治堤堰蓄水灌田利及一方<lb/>
一方之人循稟教令子弟有不率者自擕檟楚以求治<lb/>
之罪農民無知非有威刑不可以齊苟非節義出衆何<lb/>
以服之欲乞朝廷特賜旌表詔賜絹一十匹米一十石<lb/>
<pb n="KR4d0075_WYG_031-23a"/>
其後以壽終於泌陽所居焉<hi>出國史列女傳</hi>
　　節婦夫人吳氏墓碣銘<lb/>
　　　姪朝請大夫擢發遣簡州軍州事王雲撰<lb/>
夫人吳氏撫州臨川人廣陵先生元城王公之妻先生<lb/>
諱令字逄原道徳文章名一世二十八而卒夫人抱始<lb/>
生之孤徃歸母兄䘮除議所適泣涕自誓屏居别墅僅<lb/>
蔽風雨惡衣糲食人所不堪三十有五年以終厥身<lb/>
凜然古之節婦天下稱之家始來唐唐多曠土熈寜中詔<lb/>
<pb n="KR4d0075_WYG_031-23b"/>
募民菑墾治廢陂復召信民杜詩之跡衆惮其役之大<lb/>
煩於是畧睨莫敢舉夫人因其兄占田陂旁慨然謂衆<lb/>
曰吾非徒自謀陂興實一州之利當如是作如是成乃<lb/>
闢汚萊均灌溉身任其勞築環隄以瀦水䟽斗門以洩<lb/>
水壤化為膏腴民飯秔稻而其家資亦累鉅萬夫人一<lb/>
毫不私服用之儉猶昔也方且汲汲振窮乏周疾䘮貸<lb/>
不能償則為焚劵徳聲日聞逺邇信服訟不詣官决於<lb/>
一言乆之四境無復凶嵗民深徳夫人之惠相與列言<lb/>
<pb n="KR4d0075_WYG_031-24a"/>
於州州聞於朝優賜米帛而鄉人矜以為榮跡其澤被<lb/>
一方功昭於時豈特古今女子所未嘗有雖烈丈夫建<lb/>
立無以過之嗚呼是真先生之配也夫人尚書屯田貟<lb/>
外郎徳筠之曽孫尚書都官貟外郎敏之孫江寜府司<lb/>
録叅軍蕡之子婉婉慧成父異之嫁不輕諾廣陵先生<lb/>
妙年英特聲振江淮荆公一見以為友勸其舅以夫人<lb/>
歸焉居無何而寡遺腹有一女長有淑徳荆公髙選諸<lb/>
生以嫁錢塘吳師禮厯博士諫官右司貟外郎為時名<lb/>
<pb n="KR4d0075_WYG_031-24b"/>
臣夫人天才超然辭翰之工不假師授喜讀孟軻氏書<lb/>
議論宿儒所不及謂非婦能皆秘弗耀父事兄母事姊<lb/>
姊亡感慟得疾卒年五十九實元祐八年十二月二十<lb/>
七日兄豪竒士也夫人既卒二年以先生葬常州躬䕶<lb/>
柩北來道病亦卒十年乃克合葬<hi>一本作窆</hi>於唐州桐栢縣<lb/>
之淮源鄉又十四年外孫説擢官大農出佐雍州以其<lb/>
州朝夕之念不逺數千里力請易襄過唐上冡顧墓碑<lb/>
未刻乃使來請雲曰室家之道古難其全清規懿範曠<lb/>
<pb n="KR4d0075_WYG_031-25a"/>
不並紀今先生名在國史夫人繼有佳傳夫婦俱賢偉<lb/>
竒傑出髙視千載邈無與儔昔荆公誌先生之墓以為<lb/>
可以任世之重有功於天下且謂夫人有賢行又詩哭<lb/>
之曰康子髙才有婦同暨銘司録公則曰季女有特操<lb/>
如夫荆公世之師而每稱重如此可以知其賢矣斯又<lb/>
垂世炳如日星孰敢措一辭於其後哉雖然前誌誌常<lb/>
州之葬爾今合葬於唐而無辭以紀則百世之下安所<lb/>
考信族子誠不肖為是悼懼敢以伯母夫人之徳烈碣<lb/>
<pb n="KR4d0075_WYG_031-25b"/>
於墓上為唐人無窮之傳銘曰<lb/>
烈烈夫人婦節髙世有功於民才實國士興陂溉田均<lb/>
利千里唐無凶年歳已四紀方城之南百萬生齒及爾<lb/>
雲來敢忘兹惠桐栢嶷嶷淮流其東維徳不朽維名無<lb/>
窮墓門有石刻紀嘉績凡唐之人過者必式<lb/>
　<lb/>
　<lb/>
　廣陵集附録<lb/>
</p>
<p>
</p>
  </div></body>
</text>\m</TEI>