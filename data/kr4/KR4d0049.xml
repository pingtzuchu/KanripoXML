<TEI xmlns="http://www.tei-c.org/ns/1.0">
              <teiHeader>
                  <fileDesc>
                     <titleStmt>
                        <title>Title</title>
                     </titleStmt>
                     <publicationStmt>
                        <p>Information about publication or distribution</p>
                     </publicationStmt>
                     <sourceDesc>
                        <p>Information about the source</p>
                     </sourceDesc>
                  </fileDesc>
              </teiHeader>
              <text>
                  <body>
            
<div>
                <head>西溪集巻一</head>
    <p>
<pb n="KR4d0049_WYG_001-1a"/>
欽定四庫全書<lb/>
　西溪集巻一　　　　　　　宋　沈遘　撰<lb/>
　　奉祠西太乙宫賦<lb/>
躬明詔以攝事兮奉祠乎太乙之靈戒前期之三日兮<lb/>
祗祓而造乎神庭命徒御以夕駕兮候北斗之尚明啓<lb/>
國門而西出兮顧旭日之既升背城闕之嵯峨兮氣佳<lb/>
哉其可挹度川原之平逺兮風泠然其可乘方陽春之<lb/>
發茂兮感萬物之舒榮塘氷㪚兮波已淥野雪消兮草<lb/>
<pb n="KR4d0049_WYG_001-1b"/>
欲青時嘉魚之浮躍閒好鳥之嚶鳴池籞嚴以望幸兮<lb/>
於以見承平之多豫耒耜載以就田兮於以見黎民之<lb/>
樂生予心逌然其有獲尚安知乎一舍之逺而遄征者<lb/>
乎爾乃逍遙而舒榮髙舉而遐矚氤氳兮雲霞之合隠<lb/>
嶙兮臺殿之矗鐘磬之音兮砰焉而震於耳金碧之光兮<lb/>
煜焉而眩於目曾城縣圃乎閬苑崑崙乎其逺也若不<lb/>
可到海中之神山其邇也若猶可疑漢家之甘泉巍巍<lb/>
乎雙觀沈沈乎重關鞠躬而下屏息以前趨就乎下房<lb/>
<pb n="KR4d0049_WYG_001-2a"/>
之次而齋嚴乎其間於是游心於神明致思於精粹披<lb/>
柱史之書玩漆園之義考星經之說合道家之記蓋太<lb/>
乙北辰之主而天之貴神也其尊五福其行九宫上運<lb/>
乎樞機下監乎吉凶沿漢暨唐是類是宗聖朝因焉定<lb/>
畤西東蓋所以逆三神接萬靈致諸福綏羣氓者焉惟<lb/>
月孟陬惟日辛卯迎氣於郊實恊吉卜侍臣焉承其祀<lb/>
祝史焉贊其禮牢醴兮芬芬幣玉兮煒煒蓋節兮葳<lb/>
蕤旛旍兮旖旎三陔之壇兮所以降上神八通之道兮<lb/>
<pb n="KR4d0049_WYG_001-2b"/>
所以賓衆鬼威靈兮如在肸蠁兮受記時也太陰旣傾<lb/>
列宿在躔紫宫之右天極粲然帝閽兮若啓氛翳兮若<lb/>
褰美光之發兮赫奕而照燿休氣之充兮輪囷而蜿蜒<lb/>
凡厥執亊之臣莫不肅然震動俯伏於地既起而贊饗<lb/>
曰泰一報享臨示厥祥錫衍天子萬夀無疆大宗小宗<lb/>
繼承不忘於是事旣功休出而言歸告僕夫以促轡吾<lb/>
將奏釐於太微<lb/>
　　應制依韻和御製後苑賞花釣魚<lb/>
<pb n="KR4d0049_WYG_001-3a"/>
春入花房次第開上林先望屬車來時忘萬物均民樂<lb/>
恩許羣臣奉燕杯鳳下朝陽時鼔舞魚遊太液自徘徊<lb/>
愚心願獻千年夀豈特歡娛一日陪<lb/>
　　杭州燕思閣分題四首<lb/>
　　　以席間所望見為題得偃松院<lb/>
古寺半空人跡稀老松自偃何年有濯幹欲聳不及尋<lb/>
蟠枝却覆遂盈畆羣鳳曬日相婆娑病蛟眠沙獨蚴蟉<lb/>
五月南風翠幄涼三冬朔雪穹廬厚本知託植須岡陵<lb/>
<pb n="KR4d0049_WYG_001-3b"/>
豈應詘身此培塿徃來不用為歎嗟題詩調笑兒女口<lb/>
　　　以後圃諸亭觀為題得巽亭<lb/>
守居鳳凰背兹亭壓其顛蒼崖當前斷崩騰埶將騫洪<lb/>
濤從天來萬鼔瀉百川髙士耳目曠壯夫胸膽搴維昔<lb/>
孰經始蔣侯世稱賢斯人去已久陳迹亦屢遷我來感<lb/>
且慕拂拭頗増妍尚存甘棠意善政或有傳<lb/>
　　　探韻送完夫以送君出門歸為韻得歸字<lb/>
相識已恨晚相從每嫌稀如何復相失頓與中懷違淮<lb/>
<pb n="KR4d0049_WYG_001-4a"/>
江風波接來云逺我圻一朝晤語隔詎能忘歎欷置酒<lb/>
衆賓賦觴筆交横飛髙亭山氣佳落日暑力微金池莫<lb/>
辭滿後㑹豈易希病夫意不淺亦且倒載歸<lb/>
　　　是日觀畫以畫為題得胡瓌馬<lb/>
古來畫馬為世貴前有韓幹後胡瓌幹之所圖獨御早<lb/>
鑄金有式易為好瓌閱衆馬兼漢胡遂窮能事絶代無<lb/>
隂山七騎實瓌造傳之至今為畫寶筆端神妙難盡譽<lb/>
<hi>去聲</hi>㑹見真馬騰在圖真馬今人亦何識但愛幹馬肥且<lb/>
<pb n="KR4d0049_WYG_001-4b"/>
澤後世復有伯樂生丹青雖渝尚典刑<lb/>
　　送劉泌歸建州<lb/>
東都宦遊客風塵厭已久欣然理扁舟歸雁不回首身<lb/>
與汳流下心先淮波走何時過江望家山見孤嶁武夷<lb/>
天下名衆溪環左右幽尋莫辭倦勝事不可負逍遙其<lb/>
無㡬官期諒難後<lb/>
　　何公南祕閣公㑹<lb/>
公從書閣登詞掖西帥重歸始五年當日諸寮半榮落<lb/>
<pb n="KR4d0049_WYG_001-5a"/>
後來幾輩雜愚賢齋前花樹多新植架上塵籖亂舊編<lb/>
嘉遇榮名時所貴從容感詠屬觴篇<lb/>
　　送沈景休知常州<lb/>
疊鼔翻波汳流響雙旌照地秋日晴蘭陵使君下齋舸<lb/>
都門送客冠蓋傾使君去從金馬署顔朱髪漆意氣横<lb/>
十年待詔困囊粟千騎乞得專城名城居雖小地迺大<lb/>
物衆力薄俗喜爭惠窮遷暴各有術從來治者難其平<lb/>
使君才勇固自許一州詎足煩神明從容談笑期月爾<lb/>
<pb n="KR4d0049_WYG_001-5b"/>
坐聽道路傳能聲教行民服已無事乘時豫樂與衆并<lb/>
惠山荆溪兩秀絶丹轂畫隼當春行還有歌詩寫髙興<lb/>
賓客誰許從唱賡<lb/>
　　送詩僧思齊歸吳<lb/>
西風送霜河水落東都歸客不可畱囊衣巻詩載輕舸<lb/>
飄然獨下東南州吳山木落衆峰出越湖潦散孤嶼浮<lb/>
橘丹蓴紫新薦俎若下醪美不計售十年塵埃一日去<lb/>
猿初脫檻鷹下韝幽潛逺颺肯囬首送之却顧令人愁<lb/>
<pb n="KR4d0049_WYG_001-6a"/>
鱸魚正肥張翰老田園將蕪陶潛憂子歸應有問予者<lb/>
為解區區兹有由<lb/>
　　送何中復赴高陵簿<lb/>
昔初送君向秦關君時失意多悲歎今來送君復西去<lb/>
君懷新命多歡語别君重見凡四年顔色如故氣軒軒<lb/>
文章學問益老富卓然逺致信可賢長安古都今大府<lb/>
并䕶關西諸節度邇臣元老來後先賢士大夫還而聚<lb/>
君持利器徃從之當能一發胸中竒莫嗟須臾廷下屈<lb/>
<pb n="KR4d0049_WYG_001-6b"/>
我有鎡基又乘時君家湘衡萬餘里十年逺遊何所事<lb/>
髙車駟馬終當歸努力無為故人恥<lb/>
　　送張吉老兩浙提刑<lb/>
秋日響船鼔西風轉檣烏使節東南行光華滿江吳里<lb/>
門過舊遊弩矢方前驅威嚴勉自厲寕顧舊酒徒<lb/>
　　贈梅聖俞柑實<lb/>
柑實來海濱萬里亦以勤中州富佳果乃無一與倫薦<lb/>
之君子堂豈以多為珍甘滋露欲晞葉色丹猶新愛之<lb/>
<pb n="KR4d0049_WYG_001-7a"/>
勿久留有酒應速賓<lb/>
　　天台山送僧象微歸山<lb/>
吾聞天台久嘗讀興公賦兹為東南鎮神靈之所據竒<lb/>
挺究萬狀嵩岱不足語頗疑說過夸特為辭之嫭象微<lb/>
迺州民能識山之故從容試為問聊得一二疏赤城建<lb/>
霞標上與牛斗附萬有八千丈矗若天一柱瀑布發髙<lb/>
源飛流翻四注雪霜浮虚空晦明亂朝莫巖足多丹石<lb/>
光華燦寶璐<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>溪百餘仞欲濟毛骨怖九折凌峻梁五<lb/>
<pb n="KR4d0049_WYG_001-7b"/>
界窮幽路芝蘭散竒草松桂羅嘉樹祥風吹白雲飄然<lb/>
若可御幽閟足瓌怪纖悉難畢具凡跡古不到神物隂<lb/>
自䕶傳聞昔人說中有洞天處是名不死墟衆真所游<lb/>
聚玉堂敞金庭碧林列瑤圃有能從而求得之迺僊去<lb/>
斯言寜可信良非吾所慕吾志本丘壑久已失厥趣誰<lb/>
言石渠客乃甚轍中鮒秋風日已髙歸心浩欲騖兹山<lb/>
宿所愛遂爾緬東顧吾廬因爾卜伻來審繪素<lb/>
　　滑州新修東園<lb/>
<pb n="KR4d0049_WYG_001-8a"/>
漢家東郡古延津詔屬王畿命邇臣儀物増榮都府舊<lb/>
恩光流浹吏民新已明條教康罷俗更飾林園樂盛辰<lb/>
蚤賦中和來奏御知公不久整歸輪<lb/>
　　又<lb/>
北輔為藩自昔優使君深壯稱公侯樓臺重拂前人記<lb/>
<hi>園中樓臺多賈魏公李衞公所拆造</hi>池圃更新此日遊比歲豐和多愷樂<lb/>
乘春臨賞幾遲留使君詩藻無窮思賓席誰堪奉唱酬<lb/>
　　贈楊樂道建茶<lb/>
<pb n="KR4d0049_WYG_001-8b"/>
建溪石上摘先春萬里封包數數珍羸病從來苦多飲<lb/>
髙情應只屬詩人<lb/>
　　和楊樂道省中述懐<lb/>
少小學書史頗知道所存功名謂陳迹古人不復論既<lb/>
困乃干澤羽翼何翩翻初登羣玉府猶接文字言晚落<lb/>
司㑹廷始從俗吏煩朱墨事勾校笞榜窮奸諼終日坐<lb/>
當案曽不聞休畨舊學泯不講舊志兹益昬中悼素尚<lb/>
違仰愧前修尊去之未云果蕩爾何當反覽君自警作<lb/>
<pb n="KR4d0049_WYG_001-9a"/>
使我忘囂袢友道久寥濶期君於此敦<lb/>
　　王景彞省舍孤竹<lb/>
濯濯青玉竿矯矯孤雲姿潛根失其託憔悴非故時主<lb/>
人幸加憐曷不徙所宜歲寒風霜節無愧君子知<lb/>
　　和邵興宗還館<lb/>
三年重到集仙庭却理陳編不自停閣下舊題幾已暗<lb/>
壁中遺簡尚餘青故人擾擾誰相好世事悠悠我特醒<lb/>
坐看重雲開白日獨揺修翮入髙㝠<lb/>
<pb n="KR4d0049_WYG_001-9b"/>
　　和陳和叔祕閣㑹話<lb/>
羣玉嵯峨壓石渠我初通籍預讎書三年未厭承明直<lb/>
一日更從俗吏居對案不堪文墨弊離羣長恨笑言疎<lb/>
紫宸蚤退春朝永時得期君過舊廬<lb/>
　　送李瑜通判潤州<lb/>
吳越千里廣故鄣臨上游江山號天險人物自風流在<lb/>
昔為成國於今亦大州時平除圉守地勝足遨遊青嶂<lb/>
南朝寺蒼烟北固樓蓴鱸秋未老行棹莫遲留<lb/>
<pb n="KR4d0049_WYG_001-10a"/>
　　送梅公儀知杭州<lb/>
禁閣深嚴帝䇿書侍臣才調蜀相如屢從金馬辭番直<lb/>
又下承明佩左魚弩矢前驅登北固<hi>京口為錢唐屬郡</hi>壺漿迎<lb/>
路過姑蘇<hi>姑蘇公舊治</hi>使君詩老江山勝早晚新篇到石渠<lb/>
　　送許當通判泉州<lb/>
我昔溫陵行始初得許侯溫陵故佳勝况從吉士游日<lb/>
月雖無㡬所樂良綢繆歸來十載間再見朝王州故人<lb/>
重相遇尊酒更勸酬歡意我已衰壯心君益遒君顔反<lb/>
<pb n="KR4d0049_WYG_001-10b"/>
更少我但未白頭乃知中都勞豈若江湖優嗟哉石渠<lb/>
客有似魚被鈎何不斷去之未知所從流羨君翩然歸<lb/>
春風帆畫舟錦衣鄉治中弩矢驅道周舊廬何光輝髙<lb/>
堂薦甘羞仕者固應爾自餘信悠悠送君喜寜已顧我<lb/>
愧莫收幸君謝朋友我志無所求<lb/>
　　送陳聖俞夀州從事<lb/>
天下賢良選公車凡幾人君侯獨髙第聲實兩無倫鸑<lb/>
鷟來丹穴麒麟出九真推先東國士傾動漢廷臣未引<lb/>
<pb n="KR4d0049_WYG_001-11a"/>
金閨籍聊為幕府賓還家莫留滯行看夀陽春<lb/>
　　和吳沖卿省舍觀蘇才翁題壁<lb/>
空堂老壁隃麋昬蘇子之蹟世所珍龍虎變化生風雲<lb/>
拏石攫木力萬鈞斯人豪竒邁倫羣平生慷慨半道淪<lb/>
髙辭壯論胡不存惜哉獨以技藝聞<lb/>
　　沈沔天隠樓<lb/>
吳㑹富山水吳興盛人物風流自南朝德譽世不没吾<lb/>
宗州之望譜序逺且蕃煌煌全盛時冠蓋充里門吾廬<lb/>
<pb n="KR4d0049_WYG_001-11b"/>
兩溪旁足跡逺城市宛自仙者居胡然人間世自我登<lb/>
羣玉十年未得歸秋風東南望悵息欲下飛軒軒吾<lb/>
宗子自少慕竒偉仕意一不如去之若泥滓起樓臨孤<lb/>
墅自以天隱名超焉謝朋友於兹寄生平我初聞以疑<lb/>
今迺送而喜出處亦何常要之不苟爾俗化日以薄士<lb/>
路令人哀吾黨多狂簡不知所以裁子歸慎厥修先之<lb/>
以亷讓風行自田閭來者知所尚庶㡬吾州士禮義世<lb/>
弗虧庶幾吾宗門長爲衆表儀毋獨矜汝名毋獨行乎<lb/>
<pb n="KR4d0049_WYG_001-12a"/>
怪鳥獸非所羣山林固何頼吾雖縻於此亦若與子遊勔<lb/>
哉其無悶勿為至人羞<lb/>
　　杭州僧修廣法喜堂<lb/>
圂圂學佛者營營良足悲不知佛之樂誰使汝學為廣<lb/>
師吾州秀智解迺天資旣以法為喜萬緣脫若遺髙堂<lb/>
客滿坐妙談破羣疑來者豈不辨辨此堂之題<lb/>
　　景徳寺考試院和李子儀重陽日<lb/>
勁風疎雨深秋節古寺重扃獨坐人菊色未開期有待<lb/>
<pb n="KR4d0049_WYG_001-12b"/>
萸香欲佩使誰紉登髙莫作西城望把鏡須憐白髮新<lb/>
持酒勸君休惜醉定知歸日不盈旬<lb/>
　　景徳寺考試院壁和王介甫所題詩二首<lb/>
石藍開盡紅著地𤓰蔓半枯黄倒垂坐看一夜芳意歇<lb/>
風霜即是蚤寒時<lb/>
夜風吹雨冷通帷鳴雁初聞一一悲幸好歸時歸未得<lb/>
愁來莫讀壁間詩<lb/>
　　次韻和王景彞十一月朔早朝<lb/>
<pb n="KR4d0049_WYG_001-13a"/>
日上扶桑闢九關天威咫尺不違顔簪紳就次初傳警<lb/>
内外分朝迭進班霜壓陛隅螭闖首風揺殿戸獸鳴環<lb/>
聖君從諫寛狂直丹檻無容復敢攀<lb/>
　　次韻和宋次道省直<lb/>
少小學文史焉知事簿書時為吏舍直端與玉山疎叢<lb/>
竹聊相對孤斟彊自攄猶欣二三子佳句數開予<lb/>
　　次韻和次道十一月朔早朝<lb/>
紫宸陛㦸百重深拜朔官儀列弁簪旭日未全開宿靄<lb/>
<pb n="KR4d0049_WYG_001-13b"/>
清風先已歛羣隂邇臣自識宵衣志下士徒懷夙退心虞<lb/>
氏致平猶有戒願聞歌載誦餘音<lb/>
　　送余良孺大監致仕歸鄉<lb/>
士有逢辰泰榮名四十朞更持使者節數建守臣麾清<lb/>
懿推朝品慈良號吏師修塗方自致壯志未容衰雅尚<lb/>
先知止歸心浩若馳君恩寵年至監尹峻官儀緩帶金鱗<lb/>
重安輿紫綬垂達尊傾我里盛觀聳當時擺落公門事<lb/>
逍遙野老嬉維應愛玉體五福保期頥<lb/>
<pb n="KR4d0049_WYG_001-14a"/>
　　次韻和樂道出省後見寄<lb/>
君從司㑹陞延閣更職華光奉講論却顧簿書勞已甚<lb/>
獨懷僚友意仍存新居近指西城路舊約還尋北海樽<lb/>
便欲相期五人者軒車蚤晚下宫門<lb/>
　　和劉原甫陽春宜白雪<lb/>
陽春宜白雪良時宜少年試攀瓊樹枝芳意已覺妍梅<lb/>
花初厭多楊花乍疑早園林光氣生衆物競鮮好一春<lb/>
都幾日行樂遽勿遲何辭踏泥出猶當秉燭歸少年自<lb/>
<pb n="KR4d0049_WYG_001-14b"/>
應然老大寜復爾豈不感物華尚能强醇醴<lb/>
　　送韓玉汝知洋州<lb/>
帝制一海内畫州以域民小大雖有殊執任兩各均祖宗<lb/>
初垂統所重尤守臣授受何其艱便坐躬簡輪承平彌<lb/>
百年法敝幾不泯其文豈弗具其實蓋已淪遂令師帥<lb/>
官十九非其人韓侯出名家英聲邁儔倫昔為兩劇縣<lb/>
遺美今猶新匪直郡邑良固是臺閣珍胡然不畱用出<lb/>
駕雙朱輪洋州實大府左右控蜀秦厥土從古樂厥俗<lb/>
<pb n="KR4d0049_WYG_001-15a"/>
於兹淳侯才何足施談笑坐養神君子學無苟不讓誠當<lb/>
仁既富而後教禮義庶可循坐聽千里謠下徹九重宸<lb/>
表以視四方寵以厲縉紳因之明黜陟審辨玉與珉尚<lb/>
使天下治復如前代純鄙言真區區感激為侯陳<lb/>
　　送辛有終知鄂州<hi>牛僧孺始為武昌節度今辛侯初為鄂州</hi>
江漢交流古要津髙牙大斾壓城闉昔尊丞相初開府<lb/>
今屬郎官試治民迎路壺漿因問俗前車弩矢便行春<lb/>
由來美化先南國遺樂猶應詠錯薪<lb/>
<pb n="KR4d0049_WYG_001-15b"/>
　　蓬萊山送徐仲微赴蓬萊令<lb/>
渤海三神山蓬萊隠嵯峨仙人桂葉舟浮矣明月波驚<lb/>
塵不可到飛鳥不能過世人但傳聞欲徃為奈何胡然<lb/>
古荒王甘心事欺詑於今禱祠跡徃徃存山阿當時燕<lb/>
齊間方士肩相摩遺俗頗淪胥官不嚴禁訶子去為邑<lb/>
尹施舍各有科兹實繫教化無宜反媕婀平生學詩書<lb/>
仁術嘗切磋毋曰百里小民人豈不多誰當之武城敢<lb/>
復聞絃歌<lb/>
<pb n="KR4d0049_WYG_001-16a"/>
　　送句諶通判潁州<lb/>
朝驅欵段北省客莫駕屏星州治中朱顔綠髮出塵土<lb/>
長纓髙蓋生清風彼都之勝實樂國潁汝交貫淮波通<lb/>
使子乞得一麾去寜復汲汲須江東<lb/>
　　和鄰㡬荅李公達遺嘉慶李<lb/>
朱實出東土名獨與衆殊友人重家果分贈比明珠堆<lb/>
盤薄霞色熨齒清露腴恨君賞意淺有酒空盈壺<lb/>
　　次韻和冲卿省直<lb/>
<pb n="KR4d0049_WYG_001-16b"/>
省舍實褊迫彊分庭與軒君看午熱時何異炊甑然内<lb/>
景雖屢清外物苦益喧濁河不足滌當尋崑崙源顧身<lb/>
無羽翼大呌不得前却圖須臾濟雪散和氷丸嗟我江<lb/>
湖人胡為投此閒羨君富髙興尚堪吟詠煩<lb/>
　　次韻和江鄰㡬喜司馬君實錢君倚章伯鎮入省<lb/>
　　　之作<lb/>
我本魯連徒放跡江湖濱彊兹就朝列俯仰羞衆人初<lb/>
從東觀游尚得文字親晚為大農屬始與俗吏倫簿書<lb/>
<pb n="KR4d0049_WYG_001-17a"/>
異我學勾校違我貞有如鍛戈劍而乃驅匠輪顛倒失<lb/>
所措左右迷厥津怳不知適從但欲逃深榛獨幸良友<lb/>
朋志尚略一均繼今三君來益欣得有鄰誰云典司殊<lb/>
舍次密若鱗誰云晤語希牖戶日屢巡論文必髙妙談<lb/>
道皆淵淳揮弄麈白玉傾倒巾紫綸謂應饜饑渴寜<lb/>
復辭昬晨願言勿有倦行即徂秋春宦游固難常出<lb/>
處各有循公等其謂何我意益欲踆一朝成契闊相望<lb/>
楚與秦高㑹不得再空將寄音塵<lb/>
<pb n="KR4d0049_WYG_001-17b"/>
　　次韻和景彞秋興<lb/>
蘭蕙含清露芙蕖墮綠波暑隨朝雨盡涼入暮天多已<lb/>
覺金行早誰調玉燭和西風但髙詠將奈綠<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>何<lb/>
　　次韻和邵不疑省直<lb/>
藹藹大農府隂陰道南廬夜直何其頻我性實已疎每<lb/>
來兀兀坐中懷鬱不舒幸兹新涼至燈火理舊書秋風<lb/>
吹我衣浩然發歸思念我去江湖人事不復記擾擾彌<lb/>
十年忽忽都一寐中夜慎勿思無枕不得睡<lb/>
<pb n="KR4d0049_WYG_001-18a"/>
　　和君倚景靈行<lb/>
東城大道何逶迤中直清廟表六扉右臨景靈祕館之<lb/>
翼翼左帶相國浮圖之巍巍道旁第舍多赩赫車無停<lb/>
輪馬交䇿風塵勃鬱千丈髙素衣化緇雙眺塞南阡窮<lb/>
巷我所居上下省户兩歲餘病軀羸乘實厭畏每趨徑<lb/>
路宫城隅宫墻倚空背環極隠嶙樓臺露金碧朝霞夕<lb/>
照天半明墻下行人徒眩惑我嘗入謁得縱觀威容物<lb/>
采嚴且完鸞車歲歲躬獻享孝思肸蠁神通歡重門<lb/>
<pb n="KR4d0049_WYG_001-18b"/>
設衞日常闔靈境那令世人雜但見長松怪石列若屏<lb/>
突兀隂森兩遮匝我家東南滄海涯乘時偶來觀德輝<lb/>
歸飛故隱自有期何必於此空歎欷<lb/>
　　次韻和君實苦雨三首<lb/>
浩浩雨不止寥寥風且寒敢言裘褐具尚幸室廬完彌<lb/>
月天形晦無時轍跡乾田臯何處在誰復顧蕭蘭<lb/>
不見清秋月悠悠兩過弦重陽初未解委照固無偏安<lb/>
得長風御都驅宿藹旋還當三五夕圓魄獨當天<lb/>
<pb n="KR4d0049_WYG_001-19a"/>
積潦髙秋後幽居病客心每憐荷折蓋猶愛菊包金獨<lb/>
坐有餘恨臨觴莫厭深多情省郎直永夜祗清吟<lb/>
　　送徐同年諤出京<lb/>
激立幾年志淹遲一日亨還家晝錦樂拜夀綵衣榮未<lb/>
辟諸侯府無矜晚宦情重來奏千牘應笑舊題名<lb/>
　<lb/>
　<lb/>
　<lb/>
<pb n="KR4d0049_WYG_001-19b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　西溪集巻一<lb/>
</p>
<p>
</p>
  </div>
<div>
                <head>西溪集巻二</head>
    <p>
<pb n="KR4d0049_WYG_002-1a"/>
欽定四庫全書<lb/>
　西溪集巻二　　　　　　　宋　沈遘　撰<lb/>
　代人進南郊禮成詩<hi>并序</hi>
伏以皇帝陛下即祚以來躬祀郊廟者凡十一大事盛<lb/>
禮前世之所難能今陛下有之而孝思不已精意彌發<lb/>
定雅樂興寶鼎並嚴三后以配上帝天地祖宗之靈以<lb/>
順以格増前人之光為萬世之法詩書所載二帝三王<lb/>
之事業今具之於陛下已宋之德其有窮哉臣自獲位<lb/>
<pb n="KR4d0049_WYG_002-1b"/>
於朝得奉祠事而兩攝綏僕親侍穆穆之光以觀盛禮<lb/>
臣不勝大幸<lb/>
宋德承天序郊丘必以時先期發明詔戒日具多儀閟<lb/>
館嚴真祖清宫謹大祠孝思追祖考禋祀致神祗三聖<lb/>
同升侑羣靈罔弗祗聲文更舊律鼎鬲列親規禮樂<lb/>
榮觀洽雲雷慶澤施歡聲充有截盛事極無遺皇祚<lb/>
千齡永成能萬世宜臣心奚以答歌頌一毫釐<lb/>
　　晚雨後過城東<lb/>
<pb n="KR4d0049_WYG_002-2a"/>
東城雨始歇紫陌無纖埃佳氣四面起游光泛樓臺日<lb/>
暮市井合呌舞何喧豗我時騎過之顧瞻顔屢開欣幸<lb/>
其如此平歲無愁猜吾人雖安坐猶能詠康哉<lb/>
　　和江鄰幾送文丞相還游普安院<lb/>
擾擾市朝士一身衆役該官曹畏職業人事煩徃來朝<lb/>
出被風雨暮還衝塵埃竟歲長如此何時能休哉適聞<lb/>
丞相行巾車城西隈冠蓋盛出送車馬相喧豗吾有四<lb/>
君子約言共追陪烏躔轉背午歸來倦支骸道旁有精<lb/>
<pb n="KR4d0049_WYG_002-2b"/>
舍聊兹釋鞍䪎殿閣鬱四合髙明絶纖灰曲池含清波魚<lb/>
鳥中沿洄禁園直南望參差隠樓臺秋風肅衆物野<lb/>
氣日夕佳幽趣坌來㑹俗紛頓可推髙情緬山水劇語雜<lb/>
譏詼清賞何以娛一枰聊為開豈徒事爭決要且資歡<lb/>
咍謂言坐上客兹樂那易諧城中苦多事况復日月催<lb/>
功名未有立壯志先欲摧幸時得閒暇一出紓吾懷此<lb/>
言固可結此願惟恐乖須臾夕照下欲起姑徘徊攬轡<lb/>
更留顧餘興無窮涯<lb/>
<pb n="KR4d0049_WYG_002-3a"/>
　和王㣲之漁陽圖<lb/>
燕山自是漢家地北望分明掌股間休作畫圖張屋壁<lb/>
空令壯士老朱顔<lb/>
　　送袁陟通判撫州<lb/>
上林珊瑚枝太液琉璃波孔鸞相徘徊鳬鷃不敢過嘉<lb/>
樹日零落清流成惡腐凡鳥鬬嬉鳴珍羣揺翮去去兮<lb/>
將安之江山歛羽儀何時復來還聊以三歲期<lb/>
　　過江鄰㡬官舍<lb/>
<pb n="KR4d0049_WYG_002-3b"/>
君舍城之背蕭然十畆餘四垣通野墅一舸泛官渠夏<lb/>
木隂成後涼天雨歇初公門日無亊觴詠莫容疎<lb/>
碕岸淺可弄平流清且漪葭蒲亂垂影魚鳥悉浮嬉浩<lb/>
蕩江湖思差池林壑期誰能共兹語終約不吾欺<lb/>
願見豈辭逺况從吾友行清談開憤懣髙詠聽鏗鍧赤<lb/>
日煩著却晚風凉氣生歸鞍任傾倒莫惜釂餘觥<lb/>
　　奉酬楊祖二閣老中書省齋宿見寄<lb/>
詞省非吾據維應賴兩公自憐雖壯齒多病祗衰翁飲<lb/>
<pb n="KR4d0049_WYG_002-4a"/>
興端難彊詩情久已窮還家即髙卧客轍任西東<lb/>
　　送蘇結赴蜀州推官<lb/>
嘉陵劒閣萬里道自古當為行役憂於今帝制自無外<lb/>
仕者何必盡中州我昔成都兩歲留春風秋月多遨遊<lb/>
須知錦城雖云樂不如早還滄海頭<lb/>
　　後殿考進士觧嘲<lb/>
綘闕連碧城白日横采霓鈞天萬舞徹鸞鳳鳴且飛我<lb/>
為帝所遊十日不知返我樂殊未央尚恨春晝短東風<lb/>
<pb n="KR4d0049_WYG_002-4b"/>
吹蟠桃花落滿我衣拂去還復來悠然生我思顧謝衆<lb/>
仙人我自人間世世累雖可憎天上亦多事<lb/>
　　和吳仲庶延萟閣後牡丹花二首<lb/>
零落欄杆暗蘚侵花苞憔悴怨春深吾君意在延經藝<lb/>
不學前王宴豫心<lb/>
承明待詔盡名儒一願當君奏六符獨笑開元供奉客<lb/>
惟將歌句奉歡娛<lb/>
　　送宻學施侍郎知杭州<lb/>
<pb n="KR4d0049_WYG_002-5a"/>
塞外風煙河上塵歸來始覺二毛新承明自厭頻趨直<lb/>
滄海還思一濯巾幕府旌旗初壓境畫船歌吹便行春<lb/>
湖山滿目舊游在何日從公醉紫蓴<lb/>
　　奉祠東太乙宫七首<lb/>
　　　歩虛辭二首<lb/>
碧城綘闕半夜開翠旗玉節相徘徊景光散堕燈火蔽<lb/>
步虚一聲天上來<hi>迎神</hi>
赤烏鼔舞揚朝暉白榆零落收夕霏侍臣再拜謝神貺<lb/>
<pb n="KR4d0049_WYG_002-5b"/>
步虚一聲天上歸<hi>送神</hi>
　　　讀道書一首<hi>是日大風</hi>
甘泉三日齋讀盡羣王書天風起寒門便欲凌太虚顧<lb/>
身無羽翼歎息知何如<lb/>
　　　齋居有感一首<lb/>
城中塵埃多白日迷東西城中市井喧半夜猶鼔鼙我<lb/>
本江海人偶來東都客寸心雖自丹兩鬢頗欲白一為<lb/>
城南宿晚若與世違不聞車馬音但見煙霞飛自喜復<lb/>
<pb n="KR4d0049_WYG_002-6a"/>
自羞胡然久羈旅秋風弄濤時聊可整歸艣<lb/>
　　　致齋一首<lb/>
君王無意學神仙獨為蒼生致吉蠲四月麥苗殊未好<lb/>
一番靈雨即豐年<lb/>
　　　祀畢大雨一首<lb/>
由來聖作與天通甘澤祥飈徹俎中更賜太元千歲筴<lb/>
平明馳賀未央宫<lb/>
　　　齋居寄楊祖二閣老一首<lb/>
<pb n="KR4d0049_WYG_002-6b"/>
瀟洒城南尺五天晝凉髙枕夢遊仙勞君揮翰紫宸裏<lb/>
汗浥朝衣不得眠<hi>予儤直未滿二君代直</hi>
　　西太乙宫致齋遣興二首<lb/>
城中暑雨方鬱陶城外秋風已蕭瑟下馬解衣髙枕眠<lb/>
惟恐祠官報歸日<lb/>
我來西郊始三日超然便若與世違市朝迺在咫尺爾<lb/>
况復萬里滄浪歸<hi>西郊一云甘泉</hi>
　　訪净因璉上人一首<lb/>
<pb n="KR4d0049_WYG_002-7a"/>
春風才得馬蹄乾便向城西學問禪不是重隂開白日<lb/>
自披雲霧覩青天<lb/>
　　次韻和張元常中秋夜不見月<lb/>
月色初無别人心自有分長令照清夜猶勝掩重雲老<lb/>
去歡難彊衰來飲易醺君家富歌管獨不使人聞<lb/>
　　送劉定下第<lb/>
六科收賢才所得豈非真奈何如劉子反爾棄若淪衆<lb/>
頗為我嗟我斯自能信言也尚莫知行之得無訒謝去<lb/>
<pb n="KR4d0049_WYG_002-7b"/>
不復顧所重非吾身孝友且為政况兹有民人廣陵昔<lb/>
富都今已空殘甚行矣欲自彊公卿皆子任<lb/>
　　弔普濟大師<lb/>
鄉里多長者平生愛斯人誰言相識晚俯仰跡已陳寸<lb/>
心昔固許掛劒義所申空堂對孤詠寂寞猶相親<lb/>
　　南漪堂<lb/>
山遶湖堂寺遶山平生願向此中閒青雲白水相浮蕩<lb/>
野客髙僧獨徃還少小自嫌軒冕累因循將恐鬢鬚斑<lb/>
<pb n="KR4d0049_WYG_002-8a"/>
南漪最是逍遙地且挹清波濯愧顔<lb/>
　　次韻和少述秋興<lb/>
浩蕩西風動客裾飄然歸思滿田廬少時豈省為名誤<lb/>
老去真知與世疎勝事祗隨詩句盡壯懷猶向酒杯舒<lb/>
南山已有終年約三徑何年得自除<lb/>
　　送諸進士赴試禮部<lb/>
吾州號多士今兹見諸生自非中正舊焉識鄉里評但<lb/>
喜後來秀紛若春華榮髙㑹存故事工歌追鹿鳴勸酬<lb/>
<pb n="KR4d0049_WYG_002-8b"/>
皆嘉賓雜奏瑟與笙何以為子贈贈子毋驕盈一獻未<lb/>
足信要之觀厥成行矣其自厲傾耳聞吉聲<lb/>
　　次韻和李審言上元寄王巖夫<lb/>
此都豪麗嵗仍豐此夕都人凱樂中車馬笙簫千里至<lb/>
樓臺燈火九衢通香輿軋軋凌風駛粉袂翩翩照地紅<lb/>
病守行春真莫强更堪攀倚少年叢<lb/>
　　次韻和王巖夫有美堂㑹諸年契<lb/>
西寺題名墨尚新今為賓主此堂人縱談更起揮青麈<lb/>
<pb n="KR4d0049_WYG_002-9a"/>
極醉何妨倒紫綸梁苑舊遊皆已徃吳山髙㑹正臨春<lb/>
欲知勝事常難得嘉句先應動薦紳<lb/>
　　次韻和盧中甫有美堂㑹諸年契<lb/>
華屋陳髙㑹春風衆物新嘉賓共科籍勝事動邦人大<lb/>
白期無算清談信絶塵詩豪兩難敵弱力壓千鈞<lb/>
　　次韻和王仲至李審言見寄<lb/>
相如未用尚文園暴勝威名世已傳攬轡一時髙莫挹<lb/>
著書千首浩無邊顧慙局趣何能駕望絶騏駵不得前<lb/>
<pb n="KR4d0049_WYG_002-9b"/>
聖世料材方責實便應歸泛五湖船<lb/>
　　次韻和王巖夫見寄<lb/>
前日移舟就近邨送君西望大梁門九重宫闕天光逺<lb/>
千里江湖水氣昬壯士遨遊應自適少年離别枉傷魂<lb/>
北州為政須當厲即上青雲欵帝閽<lb/>
　　次韻和審言與孫少述㑹遊審言以病不至<lb/>
三吳髙士壓英躔乘興南來得暫延俗役更思抛吏几<lb/>
勝遊還約泛湖船平生慕義如飢渴自昔論交孰後先<lb/>
<pb n="KR4d0049_WYG_002-10a"/>
獨恨良朋不相對一吟嘉句重悁悁<lb/>
　　次韻和少述見贈兼簡審言<lb/>
十年髙卧占東南禹穴幽蹤久已探峻節千尋山壁立<lb/>
虚懷萬頃海波涵愧非仲舉能延士賴有君公為對談<lb/>
大句聨來兩豪絶應知弱力已難堪<lb/>
　　許當郎中自溫陵寄詩敘舊遊之感奉酬<lb/>
少小溫陵客於今記昔遊故人情最厚嘉句逺相求勝<lb/>
事成陳迹流年換白頭僧坊屢題壁知有舊㾗不<lb/>
<pb n="KR4d0049_WYG_002-10b"/>
　　江陰楊使君寄示與楊從事唱和詩一軸奉酬<lb/>
使君嶷嶷下中臺幕府飄飄得上才仲寶初招庾郎至<lb/>
微之還遇竇生來江山滿目歸吟筆賓主相忘屬酒杯<lb/>
自愧鄰城非勝賞聨章大軸為誰開<lb/>
　　次韻和孫少述潤州望海樓<lb/>
北固峩峩鐵甕完京江浩浩海門連鵬摶羊角來天外<lb/>
鰲戴方壺獻几前西府旌旗猶壯睹南朝宫殿盡蒼煙<lb/>
登臨不用成悲感自得開襟一曠然<lb/>
<pb n="KR4d0049_WYG_002-11a"/>
　　次韻和少述雪中見寄<lb/>
坐看和氣變農愁三白前占歲大收未及勸耕巡屬縣<lb/>
不妨釃酒望髙樓剡中人逺空相憶韓子詩成枉見投<lb/>
正欲與君論出處扁舟何日肯東浮<lb/>
　　和少述春日四首<lb/>
春日融融二月晴春風藹藹百花明少年嬉逐正應急<lb/>
何處歌簫走馬聲<lb/>
風流自古吳王國一一湖山盡勝遊上已清明最佳節<lb/>
<pb n="KR4d0049_WYG_002-11b"/>
萬家臨褉錦維舟<lb/>
初晴池閣暖無塵花落絲飛不避人祗愛年年好光景<lb/>
須知華髪一畨新<lb/>
卧病江東又見春髙齋長日坐生塵看花飲酒應難强<lb/>
猶有詩情謝故人<lb/>
　　謝王勝之行部浙東還示詩<lb/>
雒陽貴公子才氣蓋九州言從承明觀出治東諸侯繡<lb/>
衣自天下龍節横江浮威聲雷霆發惠澤河漢流簿領<lb/>
<pb n="KR4d0049_WYG_002-12a"/>
謝俗吏清談揖前修三月初行部飛帆絶潮頭諸山嶙<lb/>
嶙出委蛇轉前騶衆川淙淙來方洋放扁舟仁智得所<lb/>
好逍然忘百憂歴訪寜憚逺窮探詎辭幽髙懷期康樂<lb/>
遯跡嘉逺游從容顧賓從此樂復有不長歌裁大句從<lb/>
者誰敢酬歸來特示我明珠知暗投我本丘樊士久已<lb/>
失厥謀終無考槃樂但有伐檀羞庶㡬不逺復未愧公<lb/>
儀休<lb/>
　　江氏明薦堂<lb/>
<pb n="KR4d0049_WYG_002-12b"/>
夫子剛且勇一摧遂終身於今斗牛間鬱然氣不申平<lb/>
生慕用意碣刻畱千春更為祠堂詠尚代雞酒陳<lb/>
　　次韻和鞠顔叔游山<lb/>
吏案方無事朋遊出近山相從得所好終日有餘閒棄<lb/>
置形骸外逍遙宇宙間谷風吹淅淅澗水濯潺潺灌木<lb/>
開雲䕃餘花散錦斑輕輿留石步短櫂下湖灣古寺羣<lb/>
峰合孤洲萬竹環紫鱗驚躍起白羽倦飛還對酒忘塵<lb/>
事臨流見病顔支離真可笑光景信難攀且共隤然醉<lb/>
<pb n="KR4d0049_WYG_002-13a"/>
誰知是閉關<hi>王仲淹云劉伶古之閉關人也</hi>
　　平望道中<lb/>
積水不知際孤舟緣斷隄新晴寒氣薄短日暮天低為<lb/>
客情猶昨重來路已迷區區何計了長負舊林栖<lb/>
　　將至京口先寄孫少述并呈晏子俞<lb/>
為郡無聞困米鹽先生有道獨幽潛豫章因甚尊徐孺<lb/>
益部何能詘蜀嚴已脫簿書身自放肆尋山水意寜厭<lb/>
京江最欲方洋處願從屏星巻畫幨<lb/>
<pb n="KR4d0049_WYG_002-13b"/>
　　奉酬潤州余少卿見寄<lb/>
兩鎮旌旗對撫邦老成循政獨難雙賜環已許歸西省<lb/>
擁檝方來絶大江後乘願陪幽賞盡新詩頓使勇心降<lb/>
主人意厚春潮小且巻孤帆偃畫杠<lb/>
　　到淮南<lb/>
吳山已逺見淮山未覺風塵上客顔家在滄浪重回首<lb/>
彷徉且作半年閒<hi>彷徉一作逡巡又云北舟聊得半年閒</hi>
　　戲盧中甫錢才翁<lb/>
<pb n="KR4d0049_WYG_002-14a"/>
晴日春風花氣浮少年嬉逐滿揚州誰憐居士身常病<lb/>
獨坐空船理白頭<hi>居士身常病一作終歲愔愔病</hi>
　　山光寺一首<hi>寺本隋煬帝故宫</hi>
高臺已傾曲池平江都宫殿野草生隋家事逺不須問<lb/>
淮南非復百年城<hi>今揚州城非唐舊城</hi>
　　謝太傅廟<lb/>
功業由來出偶然晉師豈必勝苻堅謝公更欲收民望<lb/>
故築新城坐自全<lb/>
<pb n="KR4d0049_WYG_002-14b"/>
　　自揚州與中甫才翁偕行<lb/>
相遇得所好相從如所期平生慕朋友形跡無牽羇道<lb/>
路逺千里冬春踰再時要將窮吾樂勿厭行遲遲<lb/>
　　和才翁行次山陽<lb/>
灧灔春波遶郭回飛花無數逐風埃山陽舊客誰相識<lb/>
尫病區區又到來<lb/>
　　甓社湖<lb/>
青天澹無雲白水平無波拖舟鏡中行奈此清絶何我<lb/>
<pb n="KR4d0049_WYG_002-15a"/>
行不自亟三日才百里巻巻何所感似泛吳江水湖水<lb/>
清無際清極不可觸吾纓初自潔將安濯吾足<lb/>
　　和中甫新開湖<lb/>
渺渺清波百里浮昔遊曽是一扁舟十年人事都如夢<lb/>
猶識湖邊舊客郵<lb/>
　　和中甫吕氏園亭<lb/>
長日陰陰雨與風病夫髙卧一舟中少年歡氣誰能遏<lb/>
縱走名園看落紅<lb/>
<pb n="KR4d0049_WYG_002-15b"/>
　　題揚州山光寺<lb/>
馬蹄輕蹙柳花浮醉入淮南第一州不是青樓羞薄倖<lb/>
自緣無錦作纒頭<hi>此是中甫和晴日春風花氣浮詩</hi>
髙臺已傾池已平隋家宫殿春草生千年前亊何足歎<lb/>
淮南非復舊時城<hi>此詩傳自山光寺壁與集中異</hi>
　<lb/>
　<lb/>
　西溪集巻二<lb/>
</p>
<p>
</p>
  </div>
<div>
                <head>西溪集巻三</head>
    <p>
<pb n="KR4d0049_WYG_003-1a"/>
欽定四庫全書<lb/>
　西溪集巻三　　　　　　　宋　沈遘　撰<lb/>
　　十一月二十二日朝辭<lb/>
朝辭承明殿莫下金馬門伏讀明詔意仰思聖主恩蠢<lb/>
彼獯鬻氏禮數迺弟昆帝初務息民金繒代更屯嗣皇<lb/>
謹遵業使傳交塞垣下臣非知古有舌詎得論恭承丁<lb/>
寜命敢不夙夜奔<lb/>
　　出都<lb/>
<pb n="KR4d0049_WYG_003-1b"/>
十年中都官未識去宫闕一朝使萬里馹騎催早發徘<lb/>
徊景陽道瞻望未央闥髙城接浮雲佳氣正蟠鬱我馬<lb/>
何遲遲中情屢如失王事戒靡盬臣心敢他䘏曷月還<lb/>
歸哉歸期幸可必<lb/>
　　出都日大雪<lb/>
朔風萬里來一夜巻飛雪漫漫國門路轉轂失故轍人<lb/>
蹤壓不開馬蹄僵欲折問我行安之銜命使邊闕君恩<lb/>
念勤逺敦遣禮無缺賜金戒私裝卜日出漢節太官載<lb/>
<pb n="KR4d0049_WYG_003-2a"/>
供張廐馬先簡閱光華自難勝敢復訴勞苶獨哀徒御<lb/>
衆馳驅犯寒切每懷實靡及朂爾保嘉烈<lb/>
　　陳橋驛<lb/>
天命豈人力神功非智闚藝祖昔臣周周德久已衰上<lb/>
將分六師北征在郊圻士卒中夜起神器倉猝移誰言<lb/>
一朝變迺定萬世基國門一舍地傳舍猶當時故老無<lb/>
復存遺話嗟何知維畱威神在凜然萬方歸<lb/>
　　城北别親友<lb/>
<pb n="KR4d0049_WYG_003-2b"/>
朝出北門道後車何轟轟顧皆我親友送我沙漠行置<lb/>
酒古寺堂勸酌紛縱横飲䦨視四坐悄若意弗平試問<lb/>
坐上客客言安敢承謂我自慷慨固無兒女情幸當無事<lb/>
時奚忽為北征憐我不受辱徃拜單于營憂我衰病餘<lb/>
跋涉萬里程二者所不堪奈何誰使令我笑謂坐客我<lb/>
豈徇利名仕既不得已王命方丁寜上羞傅介子下愧蘇<lb/>
子卿第結匈奴心以保先帝盟惓惓謝親友敢辭嚼雪氷<lb/>
　　信武殿<lb/>
<pb n="KR4d0049_WYG_003-3a"/>
匈奴昔南牧先帝躬濯征旌旗從天下龍虎百萬兵元<lb/>
臣坐帷幄大將當鼔鉦黄蓋臨城樓城下萬歲聲巻起<lb/>
黄河波飄入單于營單于膽先破旗轍亂縱横大黄殪<lb/>
賢王京觀封鯢鯨甘雨洗原野清風藹禁城王師奏凱<lb/>
歸重譯稽顙盟於今五十載北塞維蠶耕黎民亦何知<lb/>
但見原廟成下臣方奉使過謁慓若驚威神敢云測尚<lb/>
冀通精誠<lb/>
　　道中見新月寄内<lb/>
<pb n="KR4d0049_WYG_003-3b"/>
離别始十日已若十歲長行行見新月淚下不成行念<lb/>
我一身出萬里使臨湟王命不得辭上馬猶慨慷一日<lb/>
不見君中懷始徊徨我行朔方道風沙雜氷霜朱顔最<lb/>
先黧綠髮次第蒼腰帶減舊圍衣巾散餘香郵亭苦夜<lb/>
永燈火寒無光獨歌使誰和孤吟詎成章輾轉不得寐<lb/>
感極還自傷思君知何如百語不一詳塞雁方南飛玉音<lb/>
未可望願君愛玉體日看庭樹芳欲知歸期蚤東風弄<lb/>
浮陽<lb/>
<pb n="KR4d0049_WYG_003-4a"/>
　　烽火臺二首<lb/>
歴歴相望隠舊堆狐穿兔穴半空摧行人不識問野老<lb/>
云是昔時烽火臺<lb/>
烽火銷來五十年居民初不識戈鋋耕桑滿野帝何力<lb/>
千里邊城自晏然<lb/>
　　老農問<lb/>
使者輶車歲不停金繒兼載價連城洛陽年少今何怯<lb/>
未省傳聞敢請纓<lb/>
<pb n="KR4d0049_WYG_003-4b"/>
　　荅老農<lb/>
聖主仁恩務息民收兵方外巻威神老農自保太平樂<lb/>
焉用空言羞使臣<lb/>
　　將至瀛州從事張祥寄詩和荅<lb/>
驛騎驅馳萬里身錦貂渾欲變緇塵平生未識行邊地<lb/>
今日初欣遇故人洗眼已驚雙鯉至相看應訝二毛新<lb/>
羨君獨得從軍樂三歲髙陽幕裡賓<lb/>
　　道中示三使二首<lb/>
<pb n="KR4d0049_WYG_003-5a"/>
初持詔節下宫衙四牡臨門敢顧家稍逺郊畿還感慨<lb/>
却瞻原隰自光華使行萬里誰非病義重千鈞始拜嘉<lb/>
遙指燕山數歸日都城猶未有多花<lb/>
漢家恩信撫群戎坐息邊民樂歲豐自古所求中國治<lb/>
於今無復四夷功金繒但取一州賦使介何辭萬里通<lb/>
顧我衰羸豈堪此共揚威命賴諸公<lb/>
　　雄州曺使君夜㑹戱贈三<lb/>
擁節纔臨塞北垣正逢歸騎下幽燕昔初並命銀臺下<lb/>
<pb n="KR4d0049_WYG_003-5b"/>
今獨先還赭案前朔漠風沙辭異域漢家日月望中天<lb/>
邊城尊酒誰云樂晨坐遥聽更慘然<lb/>
　　使還雄州曹使君夜㑹戲贈三首<lb/>
風霜滿面使臣歸洗眼看君喜可知更出佳人對紅燭<lb/>
今宵醉倒欲何辭<lb/>
法曲新聲出禁坊邊城一聽醉千觴明朝便是南歸客<lb/>
已覺身飛日月傍<lb/>
粉面嬌環紅繡裙主翁獨遣勸佳賓他時金谷重相遇<lb/>
<pb n="KR4d0049_WYG_003-6a"/>
還許尊前問故人<lb/>
　　發瓦橋十里而河梁敗還坐客亭復上馬戲詠道<lb/>
　　　旁垂栁二首<lb/>
客亭門外纖纖栁解使行人去復還為謝春風搖蕩意<lb/>
上林桃杏正堪攀<lb/>
行盡塘陂日已西回頭綠樹却遲遲柔條秀絶向人甚<lb/>
忍不從容折一枝<lb/>
　　過冀州聞介甫送虜使當相遇繼得移文以故事<lb/>
<pb n="KR4d0049_WYG_003-6b"/>
　　　請避諸路又以詩見寄次韻和荅<lb/>
風沙敝盡舊狐裘走馬歸來過冀州聞報故人當邂逅<lb/>
便臨近館為遲畱不容傾蓋論時事空寄新詩寫客愁<lb/>
却望後車塵已合簫聲清斷去如流<lb/>
　　至澶州遇吳長文謁告歸奉贈<lb/>
萬里風霜一病身歸來初喜渡河津舉頭已近長安日<lb/>
洗眼先逢玉署人平昔每嫌疎館舍今兹暫許接車塵<lb/>
延英對後應多暇東閣期誰共賞春<lb/>
<pb n="KR4d0049_WYG_003-7a"/>
　　還家自戲二首<lb/>
憶昨邊城初見春纖纖垂柳正矜新不知逺客貪歸意<lb/>
欲把狂絲繫畫輪<lb/>
逺客歸來眼自明小桃滿院笑相迎當時若折邊城柳<lb/>
定負春風薄倖名<lb/>
　　出都<lb/>
秋風歸夢入東吳乞得城居占越湖聖主恩深未知報<lb/>
豈如張翰為蓴鱸<lb/>
<pb n="KR4d0049_WYG_003-7b"/>
　　贈李審言<lb/>
使節葳蕤出漢宫我方受瑞守江東解還印綬甘元禮<lb/>
霽去威嚴幸弱翁金珮並辭丹闕下畫舲相接汳波中<lb/>
過江弩矢應交路歛避須如御史驄<lb/>
　　贈王平甫<lb/>
輕舟喜出大梁城更得髙才共載行海内相知君與操<lb/>
從容尊酒論平生<lb/>
　　漕舟<lb/>
<pb n="KR4d0049_WYG_003-8a"/>
漕舟上太倉一鍾且千金太倉無陳積漕舟來無極畿<lb/>
兵已十萬三垂戍更多廟堂方濟師將奈東南何<lb/>
　　汳河贈審言<lb/>
黄流千里從天來中貫帝居縈斗魁與君共宣聖主德<lb/>
餘波漸暨東南垓<lb/>
　　平甫許詩未至還贈<lb/>
平生每愧不能詩今與詩豪晝夜隨已許大篇須彊和<lb/>
少收鋒鍔始相知<lb/>
<pb n="KR4d0049_WYG_003-8b"/>
　　淮陰廟<lb/>
淮隂本自市人子始定三齊便請王明哲保身非所責<lb/>
如何終欲比張良<lb/>
　　和平甫寄介甫羨㑹稽之行<lb/>
君家兄弟古人期入直西垣已恨遲莫羨迂踈乞州去<lb/>
朝廷多事待論思<lb/>
　　和平甫越州<lb/>
六朝開國盡東州此地常居第一流四海今皆歸聖主<lb/>
<pb n="KR4d0049_WYG_003-9a"/>
萬兵猶得視元侯江山執勝登臨好市邑空殘賦役稠<lb/>
我去正應千百慮不知能復縱吟不<hi>王詩云縱吟還勝白蘋洲</hi>
　　淮山<lb/>
淮山萬重紫淮波千里清聊兹快吾目又以潔吾纓夷<lb/>
門多塵埃萬河自泥濁我行何遲遲回望未央閣<lb/>
　　將至錢唐先寄施侍郎<hi>去年送施詩有何日從公醉紫蓴之句</hi>
憶時送公公索詩欲從公醉亦狂辭今叨東鎮恩方厚<lb/>
更過鄰城喜可知已分尊前非敵量獨憐湖上失春期<lb/>
<pb n="KR4d0049_WYG_003-9b"/>
江南地煖霜無力橘綠蓴丹蟹自肥<lb/>
　　送十二叔歸巴陵<lb/>
讀書不遇古所有閒居得地今日稀世故紛紛定難了<lb/>
况獨身已與衆違洞庭水清君山碧白酒滿市魚滿磯<lb/>
都門一到十日耳猶恨風塵汗我衣<lb/>
　　至樂齋<lb/>
至人得至美迺能遊至樂兹理難與言紛紛徒爾學五<lb/>
經陳縱横夫豈非糟粕吾方任常然來者尚我覺<lb/>
<pb n="KR4d0049_WYG_003-10a"/>
　　晝寐<lb/>
衙退冠佩捐吏休簿書却山城賓客稀永日卧髙閣<lb/>
　　山中樂<lb/>
誰言府中居自得山中樂獨醉還獨醒無人事醻酢<lb/>
　　鑑湖<lb/>
鑑湖千頃山四連昔為大澤今平田庸夫况可與慮始<lb/>
萬年之利一朝毁<lb/>
　　愛山<lb/>
<pb n="KR4d0049_WYG_003-10b"/>
朝凭秦望紫玉几莫倚卧龍青錦屏平生愛山今日好<lb/>
尚恨軒冕縈吾形<lb/>
　　依韻和韓子華㳺趙氏園亭<lb/>
春色先從禁苑來侯家次第競池臺清明已近鞦韆動<lb/>
上已相尋曲水開繡幕風微花自舞金爐日永麝銷灰<lb/>
病夫歡意那能彊漫作山公倒載回<lb/>
　　彭州使君郎中寄示懷舊之篇輒次韻奉酬<lb/>
昔下承明得善藩初無佳政可勝殘與民共樂湖山好<lb/>
<pb n="KR4d0049_WYG_003-11a"/>
遭世承平法制寛當日清談羞俗士歸來白髮困塵鞍<lb/>
羨君正逐春遨盛豈減東州舊賞歡<lb/>
　　將赴㑹稽過杭州寶月大師法喜堂<lb/>
悠悠十年别惚惚一夢中故人巳白髮相對一病翁日<lb/>
短語不盡潮生舟復東自笑更自愧此身猶飛蓬<lb/>
　　將赴淮南再過蕭山昭慶寺闍黎叔師所居<lb/>
始作山隂行還尋廣陵路此身未許閒長負滄洲趣徃<lb/>
來古寺居再與髙僧遇俗慮雖暫空勞生竟難訴<lb/>
<pb n="KR4d0049_WYG_003-11b"/>
　　依韻和杭州施正臣與李審言王道粹宴有美堂<lb/>
　　　唱酬<lb/>
昔為鄰政愧難參今讀新詩歎召南美化由來稱樂國<lb/>
勝遊還足發清談江山臨眺乘秋霽旌節聨歸巻夕嵐<lb/>
病客區區方北去尚思堂下暫停驂<lb/>
　　依韻和李審言見贈敘舊<lb/>
自與公家三世舊坐看髙閈壓亨衢楩柟屢構明堂厦<lb/>
麟鳳更參聖代符結友固應皆以義論詩何獨取於愚<lb/>
<pb n="KR4d0049_WYG_003-12a"/>
歸舟早晚乘潮渡猶得西湖一笑無<lb/>
　　依韻和施正臣遊聖果寺二首<lb/>
盤崕絶巘與天通汗漫煙霞謝世籠聳起浮圖山突兀<lb/>
自然衙石玉青蔥古人興廢千年上游客登臨一嘯中<lb/>
誰為燕然愧班竇弧城羈據亦銘功<hi>排衙石有錢鏐刻詩</hi>
長愛髙僧住絶岑定知無復俗緣侵人生擾擾應從昔<lb/>
世事悠悠豈獨今軒冕儻來真可愧山林歸去莫嫌深<lb/>
孟軻亊業誰能及告子唯先不動心<lb/>
<pb n="KR4d0049_WYG_003-12b"/>
　　贈剡縣桃源宫王道士<lb/>
我昔剡溪遊道人亦相遇重來十歲餘顔色宛如故顧<lb/>
我病衰早鬢毛已蒼然乃知世上榮詎若山中閒道人<lb/>
家東都問胡不歸北北方多風塵素衣化為黒斯言吾<lb/>
所信吾志亦江湖瀟洒㑹稽守平生欣莫如君恩容苟<lb/>
安願奉三年計幸爾數到城間談北方事<lb/>
　　次韻和不疑借書鄰㡬遇其寢<lb/>
嗟我江湖人野性實疎簡况從衰病侵事事益以懶豈<lb/>
<pb n="KR4d0049_WYG_003-13a"/>
不思自彊所資乃有限但愛江夫子平生事髙散維<lb/>
於讀書勤晝夜不去眼每勞從事賢獨使簿書綰揮<lb/>
署曽不勞兼人信無赧有時倦欲休就席初不煖鄰<lb/>
友更借書丁丁叩門版尤厭吏舍喧牛羊閧棚棧不<lb/>
如歸吾廬静對日晼晚詩成還示我足以警幽孱<lb/>
　　次韻和沖卿中秋不見月<lb/>
木葉飄飄客正悲浮雲更起蔽朱曦分無好月臨清夜<lb/>
且共芳樽樂盛時密户那憂風蕩燭重簾寜怯露侵<lb/>
<pb n="KR4d0049_WYG_003-13b"/>
肌金壺漏盡玉山倒天外晴隂誰復知<lb/>
　　大行皇帝挽歌辭五首<lb/>
正統千齡接端朝四紀長無為獨髙拱博施極多方昔<lb/>
也稱何力今焉怨彼蒼維應傳聖嗣有以慰民望<lb/>
　　二<lb/>
歴數當興運謳歌屬太平成康能述業文景善持盈海<lb/>
外咸來獻區中不識兵至仁終莫報何以盡羣情<lb/>
　　三<lb/>
<pb n="KR4d0049_WYG_003-14a"/>
欲識承平事君王五十年耕桑連萬里歌吹被三邊德<lb/>
至消羣慝恩深極漏泉如何一朝變羣慟訴蒼天<lb/>
　　四<lb/>
四海蒼生衆真知不世逢方將請巡幸然後議登封鑄<lb/>
鼎未云就乘雲安所從尤哀此下國無路望髯龍<lb/>
　　五<lb/>
西望陵臺逺隂隂白日昬孤臣欲從死累世未酬恩身<lb/>
隔千官列心隨萬國奔維臨滄海上泣血就湔㾗<lb/>
<pb n="KR4d0049_WYG_003-14b"/>
　　陳府君挽歌辭<lb/>
吳㑹多長者斯人昔所欽髙材誰復見令聞獨留今松<lb/>
柏開原勢笳簫送水隂安知此吉卜有子服朝簪<lb/>
　　吳正肅公挽歌辭<lb/>
天下賢良選當今第一才文章祕羣玉事業照三台暫<lb/>
作東山去還期宣室來蒼生方願治梁木何先摧<lb/>
　　又<lb/>
四海瞻師宰中朝倚典刑胡然賦全器獨弗與多齡柱<lb/>
<pb n="KR4d0049_WYG_003-15a"/>
石虧宫廟鹽梅輟鼎鉶風流不可挹無愧史臣名<lb/>
　　又<lb/>
笳鼔周南地公嘗此保釐都人懷舊德行路起新悲昔<lb/>
我祈難老今天莫憖遺吁嗟如可贖猶願百身為<lb/>
　　晏元獻公挽歌辭<lb/>
英才動先聖盛業啓今王朝廷尊元老官師仰典常才<lb/>
還宣室對遽歎哲人亡獨有勲名在書為後世光<lb/>
　　又<lb/>
<pb n="KR4d0049_WYG_003-15b"/>
四海尚多事君心屬太平天胡不遺憖邦早奪耆英柱<lb/>
石傾宫構鹽梅廢鼎烹斯人無復見誰意在蒼生<lb/>
　<lb/>
　<lb/>
　<lb/>
　<lb/>
　<lb/>
　西溪集巻三<lb/>
</p>
<p>
</p>
  </div>
<div>
                <head>西溪集巻四</head>
    <p>
<pb n="KR4d0049_WYG_004-1a"/>
欽定四庫全書<lb/>
　西溪集巻四　　　　　　　宋　沈遘　撰<lb/>
　　觀文殿大學士除節度使知邊鎮制<lb/>
内外之臣文武是憲出入帷幄所以重學問之求征伐<lb/>
四方所以頼爪牙之任雖自二柄實均一途葢權有以<lb/>
適變者各存乎時材可以應衆者維其所用眷言方靣<lb/>
申建將臣簡自朕心告於爾衆具官某材劇志大經明<lb/>
行修博習前載之方講聞當世之務自始陳力周爰在<lb/>
<pb n="KR4d0049_WYG_004-1b"/>
廷慤乎秉其一心毅然見其中立登在法從實先近僚<lb/>
用陪祕殿之嚴益重中朝之選夙夜無怠陟降有常弗<lb/>
吐剛而茹柔侃焉正色能盡忠而補過維曰靖恭固有<lb/>
大臣之方允為本朝之望屬兹謀帥尤必得人我方才<lb/>
難僉以汝薦是用舉斧鉞之利裁麾節之華授之兵符<lb/>
分以州部凡兹授受之重實維推擇之艱於戲總萬兵<lb/>
之權當一靣之寄董之以紀律撫之以惠恩非勇無以<lb/>
先人非謀無以慮敵機至而後應名正而後行必使師<lb/>
<pb n="KR4d0049_WYG_004-2a"/>
徒無傷疆埸不警戎狄靣内而至方外率循朝廷奠枕<lb/>
以居天下咸若皆汝之責其徃欽哉<lb/>
　　翰林學士除御史中丞制<lb/>
御史中執法典綱紀總方畧大臣之任也凡朝廷内外<lb/>
公卿百執事雖各有分職矣然其有枉直有興壞所以<lb/>
察舉之使一納於軌則而以成治體者是其任也夫豈<lb/>
輕授之哉具官某行有典刑學有師法文章必適於用<lb/>
論議必造乎理周旋内外風采甚著自居金鑾之祕樞<lb/>
<pb n="KR4d0049_WYG_004-2b"/>
機周宻顧問浹洽藹然有大臣之體是宜益試以政序<lb/>
其功效故朕以爾長御史且今大夫缺位御史之任汝<lb/>
得專焉凡汝之職汝既知之矣汝其懋之無俾官有曠<lb/>
事法有廢舉以為汝謫也<lb/>
　　誡勵貢士敦尚行實詔<lb/>
朕上稽三代下監漢唐設為選舉之法以進天下之士<lb/>
數詔執事更定其制維恐不盡又使天下興建學校自<lb/>
京師所以長育人材維恐不至朕之於選舉可謂勤矣<lb/>
<pb n="KR4d0049_WYG_004-3a"/>
然比嵗以來士之進於有司者益不及於前時郷非無<lb/>
學也而莫從學非無師也而莫事讀書者棄其實為文<lb/>
者取其華羣居燕處則不聞仁義之談雜進並趨則不<lb/>
聞禮讓之節一旦較之於利害之途欲其有古人之風<lb/>
不可得矣然而遂論之以充吾之列位而以治民成化<lb/>
其可望乎嗚呼凡爾守令師帥官吾所以共治天下者<lb/>
也豈不念此今吾將重申之夫自治者能治人不自治<lb/>
者治於人髙爵重禄所以待天下之賢也然豈直欲寵<lb/>
<pb n="KR4d0049_WYG_004-3b"/>
其一身哉將欲以治吾民爾今不能自進其德修其業<lb/>
乃欲睹吾之高爵重禄亦以難矣凡爾守令師帥之官<lb/>
其皆告爾之士民以朕之詔使各自進於此毋怠毋忽<lb/>
毋重有前日之弊凡貢之於朝者必得名稱其實材充<lb/>
於舉斯可矣苟繆於此國有常憲朕不得私<lb/>
　　内殿崇班劉象輿可左監門衛将軍致仕<lb/>
勅某夫壯而陳力老而還政仕者之常也惟爾早以材<lb/>
武服於朝列今年至而請謝朕嘉爾有知止之思是用<lb/>
<pb n="KR4d0049_WYG_004-4a"/>
因爾功狀陞爾以環衛之秩俾休於家以安爾私始終<lb/>
之榮祇服焉可<lb/>
　　宣州涇縣主簿陳育可秘書校書郎致仕<lb/>
勅某始以貲粟獻於有司故賜之以官亦既効力乃以<lb/>
疾告尚念其奔走之勞命以京司之秩以為爾里閭之<lb/>
寵朕所以報爾者至矣其恭承之可<lb/>
　　安素處士髙懌可光禄寺丞致仕<lb/>
勅某夫舉逸民禮賢者所以歸天下之心厲士大夫之<lb/>
<pb n="KR4d0049_WYG_004-4b"/>
志古聖王之事也朕今用之惟爾經明行修髙尚其事<lb/>
安於丘園前日大臣更以為言朕不奪爾志以處士之<lb/>
名今部使者又言爾年彌髙而德彌卲宜進之王官為<lb/>
朝廷之光故命爾丞於光禄即安於家朕豈不貪用賢<lb/>
哉顧爾老矣不可復勞以官職之事爾其服我休寵益<lb/>
懋厥修毋近名毋行怪以全爾之節以稱朕之恩可<lb/>
　　内殿崇班張崇亮可内殿丞制<lb/>
勅某考課之法文武並用所以勸能勵衆也以爾積累<lb/>
<pb n="KR4d0049_WYG_004-5a"/>
勞次既位列朝今嵗格薦應復當序進進之一等奉承<lb/>
制㫖徃懋厥職以答光寵可<lb/>
　　職方員外郎石元之可屯田郎中祕書丞韓震可<lb/>
　　　太常博士<lb/>
勅某等夫三載考績唐虞之所以叙百官而成大治稱<lb/>
盛德者也朕今用之以爾等並由俊造之第更著事功<lb/>
以序位於朝今嵗格薦應復當增秩增之一等南官正<lb/>
郎秩宗博士皆髙選也汝欽承之無替朕命可<lb/>
<pb n="KR4d0049_WYG_004-5b"/>
　　度支貟外郎充集賢校理沈康可司封貟外郎餘<lb/>
　　　如故<lb/>
勅某夫録德而定位量能而授任官人之大方也然考<lb/>
績黜陟之典自古用之所以示勸沮出誅賞礪世而磨<lb/>
鈍者也惟爾文辭之美發於儁科材用之裕見於初仕<lb/>
朕用大臣之薦登爾於學官擢爾於書閣升位於朝再<lb/>
居郎位者復三年矣今有司稽閱來上以爾當陟故進<lb/>
汝以王爵之副葢左曹之前列也爾其欽承之無易我<lb/>
<pb n="KR4d0049_WYG_004-6a"/>
丕顯之訓可<lb/>
　　供備庫副使桑湜可文思副使<lb/>
勅某朝廷設武爵之等所以待材力之士也今丞相言<lb/>
汝節義勇幹有古將帥之烈又退讓亷靖不自伐其勞<lb/>
以祈進朕維爾父有功於國而殁其身為吾士大夫之<lb/>
所稱慕今爾克世其家又為吾丞相之所舉朕何愛一<lb/>
等之爵而不以褒爾哉其陞貳諸使之上列以稱朕之<lb/>
意所以圖報者在爾焉可<lb/>
<pb n="KR4d0049_WYG_004-6b"/>
　　德州録事叅軍韓嘉言可光禄寺丞<lb/>
勅某廷尉天下之平而有司之至重也為其屬者豈可<lb/>
以非其人哉今大理言爾以法律自請而試之有効故<lb/>
命爾丞於京司以佐廷尉其所以為爾職者既知之矣<lb/>
其祗服焉可<lb/>
　　著作佐郎周尹吕公善可并祕書丞<lb/>
勅某等咸稱俊選擢佐著作出宰縣道今有司考課按<lb/>
此當遷擢於内省序於朝列往服休寵毋怠爾修可<lb/>
<pb n="KR4d0049_WYG_004-7a"/>
　　供備庫副使王世卞可西京左藏庫副使<lb/>
勅某文武班爵之法各有名品以待吾士大夫之賢而<lb/>
進退上下自以功罪古今不易之道也惟爾早以勞能<lb/>
序位於朝遂貳諸使今考績應率再遷爾於上列光寵<lb/>
多矣爾其思之可<lb/>
　　奏舉人前懷州武德縣令周佐堯修武縣令梁造<lb/>
　　　可並大理寺丞<lb/>
勅某等吏部選法有嵗考之第有功罪之計有薦論之<lb/>
<pb n="KR4d0049_WYG_004-7b"/>
目其法宻矣州縣之吏有能應之最而無殿者皆良吏<lb/>
也以爾等並由令宰以有課効按籍來上故命爾丞於<lb/>
廷尉其漸光顯徃祗厥服無易無怠可<lb/>
　　前著作佐郎魏應臣前大理丞田曾杜子才前將<lb/>
　　　佐監主簿劉公懿可並舊官服闋<lb/>
勅某等夫三年之喪聖人之中制也過猶不及矧吾士<lb/>
大夫立於朝廷以承教化一風俗者可不奉此以爾等<lb/>
頃罹不幸顛沛去職今禮服終矣其復爾位移孝為忠<lb/>
<pb n="KR4d0049_WYG_004-8a"/>
朕所望於爾也可<lb/>
　　太常博士朱詰徐說可並屯田員外郎<lb/>
勅某等古之郎選重矣非茂材雅行簡於衆者未嘗輕<lb/>
授也今雖尚書之職分異不皆署曹然其官儀地望自<lb/>
髙矣以爾等並用文學射策以歴位於朝今有司考績<lb/>
當陟並遷爾於司田副郎夫德懋懋官功懋懋賞無易<lb/>
爾心無替朕命尚有顯爵重祿以待汝焉可<lb/>
　　内臣加恩<lb/>
<pb n="KR4d0049_WYG_004-8b"/>
勅某等朕制禮作樂大祫宗廟既事告休推錫在位咸<lb/>
以周浹爾等奉事閨闥豈無勞勩均之賞渥以盡無不<lb/>
酬報之誼可<lb/>
　　撫州奏臨川縣臨汝郷何彧一百七嵗可本州助<lb/>
　　　教<lb/>
勅某洪範五福首夀古者有飬老之禮而天子廵狩先<lb/>
見百年葢老者人之所尊而為國家者可以教者也朕<lb/>
比詔天下博采以聞今爾本郡以爾來上朕甚嘉之故<lb/>
<pb n="KR4d0049_WYG_004-9a"/>
命爾以下士之秩助教於州里爾其保期頥之福承朝<lb/>
廷之意安於丘閭榮且逸也可<lb/>
　　隴州汧陽縣主簿袁衍可太子洗馬致仕<lb/>
勅某奔走州縣亦既有年今其老矣願還官政嘉爾止<lb/>
足録爾勤勩升秩朝序歸安里閭足為寵榮其往祗服<lb/>
可<lb/>
　　内侍省内常侍韓永文可内殿崇班<lb/>
勅某中侍之臣出入禁闥受宣詔命至親宻矣非小心<lb/>
<pb n="KR4d0049_WYG_004-9b"/>
端信能寡其過者吾弗用也以爾幼而秀毓出於羣輩<lb/>
周旋服事其勤不怠朕甚嘉之故稽爾嵗績增爾之秩<lb/>
班於中朝以為爾寵戒之懋之無替厥素朕不忘爾也<lb/>
可<lb/>
　　奏舉人前綿州神泉縣令解補之前相州永和縣<lb/>
　　　令呂撝可並大理寺丞<lb/>
勅某等夫有百里之地得專其政而行其志古諸侯之<lb/>
選也有能撫其民人使無散流平其賦訟使無偏枉以<lb/>
<pb n="KR4d0049_WYG_004-10a"/>
成三載之績而又有保任之舉者朕其可不賞以勸之<lb/>
哉以爾等並為劇縣以有功狀歸於有司有司稽攷咸<lb/>
應其法書而來上肆朕擢爾丞於廷尉列於王官爾其<lb/>
祗畏所事無怠厥舊庻乎益進於朝永有光顯也可<lb/>
　　故虞部員外郎致仕范堯佐男昇卿可試將作監<lb/>
　　　主簿<lb/>
勅某夫朝廷之士生則有爵禄之寵殁則褒立其嗣吾<lb/>
於士大夫恩可謂至矣爾父堯佐服事陳力致位於郎<lb/>
<pb n="KR4d0049_WYG_004-10b"/>
老而請去始終可紀今其亡也朕尚念之故推叙及爾<lb/>
錫以一命試於工正之屬爾其飾恭慎思自進於名以<lb/>
無忝爾考之美可<lb/>
　　陳州録事叅軍尚起可太子中舍致仕<lb/>
勅某州縣之職勞矣爾周旋其間至於十年而不能自<lb/>
奮以出今乃以老告朕甚憫之故命有司攷狀來上秩<lb/>
爾以春官之屬通籍於朝所以為爾恩者至矣爾其保<lb/>
之以終福禄可<lb/>
<pb n="KR4d0049_WYG_004-11a"/>
　　入内東頭供奉官綦元亨可内殿崇班<lb/>
勅某内宰小臣所以給房闥之役趨走之任也故非其<lb/>
乆無過其勞可書者未嘗輙遷焉以汝叅典禁藏四嵗<lb/>
於此而出納無違鈎較甚眀且有贏羡以禆少府之用<lb/>
籍奏前上朕甚嘉之不可遺也其增秩一等班於殿朝<lb/>
以為爾報其徃遵職無棄前効可<lb/>
　　皇姪孫右千牛衛將軍世頵可贈右屯衛大将軍<lb/>
勅某夫立愛自親始所以教天下之孝也朕於宗室貴<lb/>
<pb n="KR4d0049_WYG_004-11b"/>
之富之罔有不至其不幸而淪謝者亦必褒顯尊寵之<lb/>
所以篤始終無窮之恩也惟爾孝友恭肅有聞於家謂<lb/>
宜夀考以表於衆奄忽而化徹於予聞何傷如之其贈<lb/>
以大將軍之章綬使九原而可作也尚知我親親之德<lb/>
無存殁之異而歆服焉可<lb/>
　　供備庫副使曹任可西京左藏庫副使<lb/>
勅某延安國之西圉也吾宿師以固之謀帥以䕶之又<lb/>
擇材勇之士屬之麾下所以為其爪牙之任以爾早縻<lb/>
<pb n="KR4d0049_WYG_004-12a"/>
武爵遂貳内使實應是選以監州兵今維夏戎服命王<lb/>
師不出無以為爾功而累日計嵗拊循講輯之勞不可<lb/>
不報也其陞諸使之前列以為爾恩爾其祗朂圖有後<lb/>
効可<lb/>
　　大理評事張太寧將作監丞王儀可並大理寺丞<lb/>
　　　太常寺大祝王景純可大理評事<lb/>
勅某等朝廷制爵禄以待天下之士大夫其路廣矣其<lb/>
流衆矣然既試以職而質其成序以陟之則其法一焉<lb/>
<pb n="KR4d0049_WYG_004-12b"/>
太寧也由辭科儀與景純也由世賞各以㢘能而應課<lb/>
最有司舉三嵗之典來上肆朕並以為廷尉之屬或承<lb/>
其長或平其法皆曰良選漸於榮階尚有不次之賞以<lb/>
俟爾卓然之効爾其勉焉可<lb/>
　　開封府推官祠部貟外郎充秘閣校理張芻可度<lb/>
　　　支員外郎餘如故<lb/>
勅某東觀吾圖書之府而禮樂之原也其流至髙京兆<lb/>
吾大衆之地而四方之則也其治至難其用人非有文<lb/>
<pb n="KR4d0049_WYG_004-13a"/>
學政事之實未嘗輕以授也以爾資賦甚美矯然有立<lb/>
並應是選優有餘裕實充多士之望而有司舉考績増<lb/>
秩之典以言故遷爾郎位一等夫特逹之士豈計其嵗<lb/>
月之勞而序進之哉顧三載之法朝廷之舊不可廢也<lb/>
固有尊顯光大之爵以待爾爾以懋焉可<lb/>
　　江州録事参軍監鄂州買納茶埸和偓可大理評<lb/>
　　　事<lb/>
勅某大司農制天下之貨財以給縣官之用凡膺其事<lb/>
<pb n="KR4d0049_WYG_004-13b"/>
者皆有賞罰今乃言爾前領武昌𣙜茶而能遵職謹法<lb/>
有益於司農請以賞之肆今選爾於廷尉平以答爾勞<lb/>
以勸能吏可<lb/>
　　東頭供奉官李永慶崔昭明可並内殿崇班<lb/>
勅某等三班武吏其取雜矣其進艱矣有能以廉自持<lb/>
以勤自効奮而出乎其間者可不尚之今爾等克應其<lb/>
法籍以為奏故命之班於殿中序於朝列其為爾寵不<lb/>
亦多乎徃哉祇服可<lb/>
<pb n="KR4d0049_WYG_004-14a"/>
　　台州寜海縣令魏昂可試大理評事充山南東道<lb/>
　　　節推知南劍州劍浦縣<lb/>
勅某前日天下令長多非其人始詔刺舉牧守之臣詧<lb/>
㢘為之故逺近之縣十七八治朕甚嘉之汝其選也汝<lb/>
既三嵗被代而知者尚鮮何哉雖然不可不少褒也其<lb/>
升職幕府復為百里益有以薦於朝者當命汝遷焉可<lb/>
　　奏舉人前推武信軍節推安宗謹可大理寺丞<lb/>
勅某天下之治乆矣士大夫雜遝歸吾有司者不可勝<lb/>
<pb n="KR4d0049_WYG_004-14b"/>
數而吏部尤衆葢吾公卿之才間而自出雖然賢不肖<lb/>
不分溷焉一途孰從而辨之哉故設為考績之法甚備<lb/>
又使刺舉之臣薦其所知覆之中銓以質其成然後命<lb/>
之以遷所以用人者如此其慎庶幾人人而得其真乎<lb/>
以爾端恪修潔有聞於衆實應吾法故陟爾為廷尉丞<lb/>
列於王官以漸光顯爾其服我之丕訓畏於厥職以思<lb/>
進也可<lb/>
　　陜州文學趙淑可華州别駕<lb/>
<pb n="KR4d0049_WYG_004-15a"/>
勅某朝廷以美名豐禄寵飬士大夫者使之為政治民<lb/>
也爾不念此乃自投於法是宜棄而弗用矣尚矜其過<lb/>
或自悔復稍進於籍使處近州益觀厥為以出後命可<lb/>
　　禮賔使李中祐可六宅使<lb/>
勅某朕疆理天下申畫州部並建牧帥以制四方而蜀<lb/>
在西南一都㑹也故常用左右之臣以撫其地又命才<lb/>
武之將以佐其軍其寄付之重籌選之艱固以異矣以<lb/>
爾功名之後能世其美厯守邉障率有成効故躐諸使<lb/>
<pb n="KR4d0049_WYG_004-15b"/>
之等以選爾秩領兩道之兵以輔爾帥其所以為汝職<lb/>
者吾既授之爾帥矣爾其善助之有賞有罰待爾而出<lb/>
矣可<lb/>
　　大理寺丞馬希元魏絳耿仲履時選陳安世可並<lb/>
　　　太子中舍<lb/>
勅某等天下治安郡縣衆職鉅細煩簡皆有常法吾士<lb/>
大夫當其任者能遵之而勿失順之而勿擾使官無廢<lb/>
事民無病政吏無奸聞以至於朝者皆良吏也以爾等<lb/>
<pb n="KR4d0049_WYG_004-16a"/>
並有閥閱在於有司自秩廷尉於兹三嵗豈可不遷以<lb/>
勸之哉其升東宫之屬通籍於朝亦足以顯矣其益自<lb/>
懋以進不巳可<lb/>
　　内東頭供奉官廖浩然可内殿崇班<lb/>
勅某禁闥小臣衆矣非以德舉而材選也特以給左右<lb/>
之役遵内外之事而巳故未嘗輕命以遷所以異乎吾<lb/>
外廷士大夫之典也今爾考不幸乃有遺封以爾為請<lb/>
朕念爾考事我之乆位于通顯汝亦謹信無咎故進汝<lb/>
<pb n="KR4d0049_WYG_004-16b"/>
之秩班於殿朝以為汝寵朕於汝父子可謂至矣其思<lb/>
所以報我者焉可<lb/>
　　殿前都虞候天平軍節度觀察留後李璋奏百姓<lb/>
　　　醫生王逢辰可試國子四門助教<lb/>
勅某爾以醫為技事我戚里有言於朝稱厥能効願得<lb/>
齒於士籍故錫爾一命以為之恩其慎厥操術無辱於<lb/>
官也可<lb/>
　　供備庫副使李詵可西京左藏庫副使<lb/>
<pb n="KR4d0049_WYG_004-17a"/>
勅某爾父端懿太主之子國之近戚而降年不永奄忽<lb/>
云亡朕甚哀之既以贈禭極其禮數又得其遺封乃以<lb/>
爾為言朕既益傷其天性之恩豈復於爾有所愛哉其<lb/>
陞序諸使之前列以榮爾立朝之路以慰爾考泉壤之<lb/>
思可<lb/>
　　大理寺丞充本寺詳斷官王彭可太子右賛善大<lb/>
　　　夫<lb/>
勅某夫法者國之防獄者民之命也葢一失其平則天<lb/>
<pb n="KR4d0049_WYG_004-17b"/>
下無所措其手足矣故自唐虞三代莫不重之書不云<lb/>
乎欽哉欽哉惟刑之恤哉夫以舜為君而臯陶為士尚<lb/>
且丁寧飭戒如是之勤况後之不及乎恭惟先帝審刑<lb/>
之意協於唐虞故朕於法官之任益不敢輕以爾明察<lb/>
忠恕通律家之本故以爾為廷尉之屬今有司考三嵗<lb/>
之績而實稱朕選可不遷以為勸哉其陞東宫之寮序<lb/>
于朝列尚觀其後益有褒顯爾其懋之可<lb/>
　　將作監主簿吕昌祐可太常寺太祝<lb/>
<pb n="KR4d0049_WYG_004-18a"/>
勅某夫考績之法唐虞之所以馭百官而成大治稱盛<lb/>
德者也朕今用之以爾故相之後為吏有方應於陟典<lb/>
故升爾於奉常之屬夫世禄之子雖其進也異乎才德<lb/>
之舉然既授之政而能奉職自効無悖於理吾亦何愛<lb/>
而不以褒進之乎爾其懋之可<lb/>
　　荆湖南路轉運使祠部貟外郎直集賢院陸詵可<lb/>
　　　刑部員外郎依前職<lb/>
勅某荆州之域其方數千里國家畫為兩部分命使者<lb/>
<pb n="KR4d0049_WYG_004-18b"/>
其南部郡縣數十内撫江漢外制羣蠻吏民甚衆兵食<lb/>
甚廣克稱厥任常難其人自吾得詵無復一方之憂吾<lb/>
誠嘉之惟詵行義之美材知之卲更職儒館出入中外<lb/>
文雅政事沛焉有餘自将命於南風迹尤著朕方任之<lb/>
以重致之於逺而有司舉三載之典請以明陟朕豈以<lb/>
嵗月之計而待特逹之士哉顧考績之法堯舜所用朝<lb/>
廷之舊不可輙廢故遷爾郎位一等貳於司憲葢尚書<lb/>
之髙選也其徃祗服吾且圖爾之功矣爾其朂哉可<lb/>
<pb n="KR4d0049_WYG_004-19a"/>
　　大理寺丞冦誦可加騎都尉<lb/>
勅某朕前以大祫之禮薦於宗廟既事告休推廣慶賜<lb/>
罔有逺邇莫不周浹况吾士大夫服勞在位而可遺之<lb/>
乎其賜爾勲一等以稱朕意往哉祗服可<lb/>
　　皇親太子率府率宗粹以下可並右千牛衛將軍<lb/>
勅某等棠棣之詩曰棠棣之華鄂不韡韡凡今之人莫<lb/>
如兄弟又曰兄弟既具和樂且孺言篤兄弟之恩以及<lb/>
九族也葢周公作之召公歌之而周之懿德也朕甚慕<lb/>
<pb n="KR4d0049_WYG_004-19b"/>
焉汝等席慶承祉蓄德揚采陟䧏朝邸允其藩睦實稱<lb/>
朕之意故思有以褒寵之其各遷所秩列之禁衛嗚呼<lb/>
汝其恭于師保服于詩禮慎修思永以享長乆之禄以<lb/>
協我親親之恩可<lb/>
　　皇親左監門衛將軍克楊以下可並右領軍衛大<lb/>
　　　將軍<lb/>
勅某等昔關睢之化行而麟應之故公族振振信厚與<lb/>
禮相應無犯於非何其盛也朕上承祖宗之慶下撫宗<lb/>
<pb n="KR4d0049_WYG_004-20a"/>
子之衆刑于袵席以御天下庶乎古先眀王之德而汝<lb/>
等祇序上下克有禮節穆然令聞揚於外廷使我尚無<lb/>
愧於前人甚可嘉也肆詔宗正條上因汝故秩環衛遷<lb/>
於大將嗚呼汝其夙夜祗飭無蹈匪彛以斁我邦家之<lb/>
治可<lb/>
　　勅賜進士及第朱長文可試袐校守許州司户参<lb/>
　　　軍<lb/>
勅某前日朕詔有司以天下所貢士來試於廷爾以文<lb/>
<pb n="KR4d0049_WYG_004-20b"/>
辭之美得署乙科屬於吏部吏部舉限年之法未即用<lb/>
也今既冠矣請命以官惟爾早成既登䇿選復歸於家<lb/>
益修不迨而且大夫之世也其人事其吏方宜亦習而<lb/>
明矣往椽州服毋廢毋易以啟揚我休命可<lb/>
　　殿中丞符拱之可太常博士<lb/>
勅某唐虞三載考績三考黜陟幽明朕誠遲之周禮三<lb/>
嵗大計群吏而誅賞之郁郁乎文吾從周審官之法是<lb/>
也今其以爾閥閱來上請以遷朕惟爾武功之世而能<lb/>
<pb n="KR4d0049_WYG_004-21a"/>
卓然自奮于文學以第雋造之選既可尚矣今出佐西<lb/>
帥之府而其治行又應吾有司之比顧可不以陟哉其<lb/>
升之春官博士以屬其志往哉祗服可<lb/>
　　前信州録事参軍朱逄吉可太子中舍致仕<lb/>
勅某凡士大夫之壯者吾勉以進之老者吾優以退之<lb/>
顧豈私于一士哉所以勸乎群臣也以爾周旋州縣至<lb/>
於十年既不能卓然自奮以期於用今乃自列乞身以<lb/>
去朕豈復有愛於爾而不以勵於衆哉其升秩春宫之<lb/>
<pb n="KR4d0049_WYG_004-21b"/>
屬通籍於朝以稱朕意其往祗服可<lb/>
　　屯田貟外郎舒昭亮可都官貟外郎<lb/>
勅某周官太宰之八法曰官計以弊邦治謂三嵗而斷<lb/>
群吏以廢置之也朕方綜覈名實眎以為法惟爾由俊<lb/>
造之第周旋外廷遂位于郎以長一州今有司上爾閥<lb/>
閱克應其法故進爾秩一等副子中都夫饒劇郡也甚<lb/>
難其才有能稱厥職朕且待以不次之位尚復序而進<lb/>
之哉爾其懋焉可<lb/>
<pb n="KR4d0049_WYG_004-22a"/>
　　屯田貟外郎李秉等可並服闋舊官<lb/>
勅某等傳曰䘮三年以為極亡則弗之忘矣然先王之<lb/>
制不可過也爾等昔者不幸至於大故以去其位今既<lb/>
除宜復爾舊立身揚名以顯厥先吾所望於爾也可<lb/>
　　太常少卿席平可光禄卿<lb/>
勅九卿之尊法河海而通寒暑光禄之貴典宿衛而總<lb/>
郎吏自漢以來其選甚重本朝之制非老成乆次亦未<lb/>
嘗輕用也具官某文學之選初無能名嘗佐御史歴守<lb/>
<pb n="KR4d0049_WYG_004-22b"/>
大郡遂貳九列朕方以唐虞考績之典甄序百工故陟<lb/>
爾為正卿夫其官儀之寵恩數之豐凡厥在廷能致於<lb/>
此者幾希矣爾其惕畏强勉以究所職以荷我丕顯之<lb/>
命可<lb/>
　　祕書省著作佐郎王琳可祕書丞<lb/>
勅某學者之言必曰治民今夫令長之任莫親於民矣<lb/>
然既居之而能稱之者何少也豈徒能言之乎吾無取<lb/>
焉爾今汝其學者也其所居又大縣也爾之遷三嵗矣<lb/>
<pb n="KR4d0049_WYG_004-23a"/>
今復升爾位於朝我之所以為爾寵者至矣爾亦嘗能<lb/>
行其所聞乎其祗聼朕命夫欲下之信者莫若躬欲衆<lb/>
之格者莫若德勞徠之惻怛之寛則惠於吏猛則暴於<lb/>
民如是而巳汝其奉行無自斁壊邦有常憲可<lb/>
　　内殿崇班馮天祐可左監門衛將軍<lb/>
勅某夫陳力就列不能者止豈曰能讓哉亦循其分而<lb/>
已然視諸貪而不知敗者斯可賢矣兹朕所以加優乎<lb/>
去位之臣也今汝之年雖未至而以疾自列亦可謂能<lb/>
<pb n="KR4d0049_WYG_004-23b"/>
循其分者歟其升秩環衛退安於家以勵吾士大夫之<lb/>
意可<lb/>
　　左藏庫副使李賡可庄宅使<lb/>
勅某太官之建總膳夫庖人内外饔亨人之五職在殿<lb/>
中六尚其為任獨重而其事獨叢矣非幹敏之吏不能<lb/>
辦也以爾陳力從事三嵗於兹攷㑹其狀咸應舊典故<lb/>
遷爾以諸使之正以答爾勞其徃祇服可<lb/>
　　内殿承制周世昌可供備庫副使<lb/>
<pb n="KR4d0049_WYG_004-24a"/>
勅某廣内祕府吾所以聚天下之書而延天下之才者<lb/>
也夫其講論六藝是正文字則諸臣之任矣若乃筦庫<lb/>
之責出納之禁則命之以中侍之臣所以重其事也惟<lb/>
爾端信㢘飭更使内外咸有善稱自職東觀益勤不怠<lb/>
故吾舉考績之制命爾貳乎諸使之列爾其思我所以<lb/>
褒爾者毋廢厥修期永終譽可<lb/>
　　内殿承制唐詵等並可供備庫副使内殿崇班張<lb/>
　　　宗訥等並可内殿承制<lb/>
<pb n="KR4d0049_WYG_004-24b"/>
勅某等天下乂安方外無警而兵之不試者乆矣才武<lb/>
之臣寧復有非常之功而取不次之賞乎然方鎮有屯<lb/>
戍邊圉有斥堠拊循講輯譏察誰何之勞亦不可遺也<lb/>
爾等並以勇選而領軍事按籍以遷或貳諸使或承制<lb/>
㫖皆曰顯爵其往祗服益圖所報可<lb/>
　　入内内侍省内東頭供奉官曹宗吉可内殿崇班<lb/>
勅某北戎請和一方無警然邉常宿兵以備豫不虞而<lb/>
塞外之事軍中之情吾所欲知故以軒闥之臣乗遽徃<lb/>
<pb n="KR4d0049_WYG_004-25a"/>
來以察之而爾實當其選於兹三嵗其勞可書增秩一<lb/>
等序於朝列報爾之寵其祇服焉可<lb/>
　　西京左藏庫副使白均可供備庫使<lb/>
勅某五嶺之南桂林之管其地千里外接夷粤常宿兵<lb/>
置帥以衛連城而前日鳥戰之㓂數入以侵擾我郡邑<lb/>
之民故臨遣使臣徃撫定之既乃薦爾之才請以督一<lb/>
道之兵為之貳肆遷爾於諸使之正就蒞其政凡爾之<lb/>
職爾既巳参而知之矣其益悉乃心奮乃力毋敗乃事<lb/>
<pb n="KR4d0049_WYG_004-25b"/>
以奸我邦憲可<lb/>
　　前守汀州上杭縣尉兼主簿張奎可試祕校充春<lb/>
　　　州軍事推官通判春州兼知本州<lb/>
勅某春州在南海之徼﨑嶇夷貊之間華人不居葢自<lb/>
昔記之矣國家斥有四疆聲教咸暨置吏治民一視中<lb/>
州其德澤之所浸禮義之所揉固已變於古矣然吏之<lb/>
往者猶加優其恩所以慰其萬里之心也今吏部調爾<lb/>
為州從事且總守長之任故朕命爾服章禀賜率踰常<lb/>
<pb n="KR4d0049_WYG_004-26a"/>
等以為爾恩雖曰逺且勞矣其亦寵而豐乎往哉祗服<lb/>
可<lb/>
　　左侍禁田文廣可行太子左清道率府副率<lb/>
勅某夫知進而不知退辱莫甚焉知得而不知失殆莫<lb/>
甚焉今爾之年幾于耄而既犯乎禮與律矣其免於辱<lb/>
且殆者幾何吾所以尚加優而謝汝者以爾尚能自請<lb/>
爾其升秩東宫之屬榮其歸路嗚呼吾之於小臣始終<lb/>
之恩其至矣哉可<lb/>
<pb n="KR4d0049_WYG_004-26b"/>
　　濮州鄄城縣尉鄭務先可冀州棗强縣令<lb/>
勅某夫良民之為生艱矣其黠惡者乃羣行而奪擾之<lb/>
豈不哀哉故雖一邑之小必有尉者以此也然猶恐其<lb/>
或弗能稱職故設為賞法以勸之今爾之所補除者實<lb/>
應於格有司條上遷爾邑令益有民事其往試之無忝<lb/>
朕命可<lb/>
　<lb/>
　西溪集巻四<lb/>
</p>
<p>
</p>
  </div>
<div>
                <head>西溪集巻五</head>
    <p>
<pb n="KR4d0049_WYG_005-1a"/>
欽定四庫全書<lb/>
　西溪集巻五　　　　　　　宋　沈遘　撰<lb/>
　　試大理評事前保信軍節推鄭煜可大理寺丞試<lb/>
　　　祕校前兾州衡水縣令丁錞可著作佐郎<lb/>
勅某等朝廷乆安而仕者益衆多故吏部之法益宻而<lb/>
嚴葢官人之慎不如是則濫而有能應其法以得進者<lb/>
豈非良吏哉惟爾煜暨錞閥閱効實皆最無殿是用臨<lb/>
閱於廷並擢於王官廷尉東觀之屬往服於位靖共夙<lb/>
<pb n="KR4d0049_WYG_005-1b"/>
夜思有攸立無累我眀可<lb/>
　　文思使李樞可康州刺史<lb/>
勅某南方多事羣蠻屢擾吏民不得休息朕甚憂之故<lb/>
使靖守廣又思得忠勇材智之將以佐其軍惟爾樞前<lb/>
日在廣能捍不虞之冦以全其城其效已試然則熟知<lb/>
樞賢其以樞領刺史之符往䕶一道之兵以為靖貳矧<lb/>
靖嘗請爾以自輔其必能協心均力以紓朕南顧之憂<lb/>
矣徃惟祗服可<lb/>
<pb n="KR4d0049_WYG_005-2a"/>
　　文思使郝元規可右騏驥使<lb/>
勅某荆州北部外撫夷粤而武陵之要用武之地也治<lb/>
民禦侮葢難其人而大臣方薦爾元規之材故朕以爾<lb/>
徃領郡事又躐升使列數等以重其行朕惟是大臣之<lb/>
信故褒用及爾其勉思所以自効者稱爾所知對我眀<lb/>
命可<lb/>
　　奏舉人前太原府大谷縣令王可乆奏舉人前權<lb/>
　　　知嘉州軍事推官趙嗣宗可並大理寺丞<lb/>
<pb n="KR4d0049_WYG_005-2b"/>
勅某等吏部選法宻矣然用以進退州縣之吏尚或失<lb/>
之豈非難哉今爾等閥閱之狀既應其法朕又躬辨於<lb/>
前然後進爾於廷尉之屬王官之列其徃思服凡爾之<lb/>
奔走於役者幾嵗於兹矣得之之艱未若守之之艱也<lb/>
如何其勿怠可<lb/>
　　都官郎中楊佐可司封郎中<lb/>
勅某水之為利害也甚矣堯舜其猶病諸故歴代建以<lb/>
為官莫之能廢而朕用稽焉惟爾佐學行才智㢘正膚<lb/>
<pb n="KR4d0049_WYG_005-3a"/>
敏實吾士大夫之望而自領都水出入累嵗夙夜盡瘁<lb/>
具有厥功朕甚嘉之故因有司大比之序陟爾左曺之<lb/>
正以為朕寵其往宿爾業愈獻厥成則亦當有以稱爾<lb/>
矣欽哉可<lb/>
　　光禄寺丞韓宗道可著作佐郎<lb/>
勅某夫士大夫能世其家而保其禄位者固可稱矣况<lb/>
又能自奮其名以致其身者可不尚之以爾名臣之後<lb/>
克篤學問以第俊造之選故今考三嵗之典擢爾於東<lb/>
<pb n="KR4d0049_WYG_005-3b"/>
觀之屬以顯爾能且使在位之家有以知勸爾亦愈思<lb/>
厥服可<lb/>
　　東頭供奉官趙鼎邢几可並内殿崇班<lb/>
勅某等有司言爾積勞計日咸應於法而當遷故朕進<lb/>
爾班於殿中從朝者之後夫由奔走之冗而至此者艱<lb/>
矣爾其徃服毋怠而舊愈自刻厲庶㡬有以稱我之寵<lb/>
榮也可<lb/>
　　漳州録事参軍前監郢州京山縣酒税申房可太<lb/>
<pb n="KR4d0049_WYG_005-4a"/>
　　　子洗馬致仕<lb/>
勅某夫壯而宣其力老而休其身仕者之美也故古者<lb/>
皆欲褒顯之以風在位然則雖爾州縣之卑豈可遺乎<lb/>
其以房為東宫之屬通籍於朝勉哉初終以稱吾意可<lb/>
　　宣徽北院使鎮寜軍節度使判鄆州充京東西路<lb/>
　　　安撫使曹佾奏小方脉毉人李整<lb/>
勅某夫醫之於人不可須臾而無者也矧吾大臣而有<lb/>
請於爾醫者其可勿許申按故事試以一命以為吾大<lb/>
<pb n="KR4d0049_WYG_005-4b"/>
臣之恩焉可<lb/>
　　大理評事馬直温可衛尉寺丞<lb/>
勅某夫善積者身尊勞大者報豐皆有稱也今爾累日<lb/>
考成則得遷一官使能奮然有以自出於衆則吾豈不<lb/>
能不次而待爾乎其徃思効可<lb/>
　　東頭供奉官唐贇許才良可並内殿崇班<lb/>
勅某等考績黜陟之法朝廷之大信一均於爾臣工豈<lb/>
以貴賤而有間哉贇等籍於三班其巳乆矣功狀無殿<lb/>
<pb n="KR4d0049_WYG_005-5a"/>
是應於法故遷之叙於殿朝之列顧爾之舊可謂光寵<lb/>
其徃自勵尚克稱之可<lb/>
　　龍圖閣直學士左司即中知河陽李兊可左諫議<lb/>
　　　大夫依前充龍圖閣直學士餘如故<lb/>
勅左右侍從之職股肱藩宣之寄中外之選兩莫重焉<lb/>
然効大者必遲故考之至乎四嵗禮優者必異故進之<lb/>
加乎二等有國之典也具官某脩潔無玷亮直有守入<lb/>
備言責出殿方靣風采之美足稱一時故今申按於故<lb/>
<pb n="KR4d0049_WYG_005-5b"/>
陟爾以正諫大夫且仍延閣之舊以臨盟津之奥爾其<lb/>
祗服有以善其官而稱我之意無忽可<lb/>
　　大理評事蔣續可衛尉寺丞<lb/>
勅某呉大縣也號為難治今汝為令藹然有聲惟汝名<lb/>
臣之後能濟其美吾甚嘉之而有司方以大比之書來<lb/>
上故陟汝丞於司衛汝其懋哉吾尚有以褒汝者且無<lb/>
愛焉爾可<lb/>
　　内殿崇班李光嗣可内殿承制<lb/>
<pb n="KR4d0049_WYG_005-6a"/>
勅某夫有内朝之籍以䕶一州之兵武吏亦顯矣其可<lb/>
不勉今又以考課法增爾秩一等爾将曷以稱我之寵<lb/>
歟其夙夜乃事思有所立豈特無蹈於咎悔而已可<lb/>
　　衛尉寺丞薛昌裔楊仲安可並大理寺丞<lb/>
勅某等夫行逺必自邇登髙必自卑君子之道也仕者<lb/>
亦猶是爾今汝等能積其勞三嵗故進其秩一等使積<lb/>
而不已則其進也將無所不至亦在懋之而已其往無<lb/>
怠可<lb/>
<pb n="KR4d0049_WYG_005-6b"/>
　　西京左藏庫副使楊文廣可供備庫使<lb/>
勅某前日南夷負恩為亂以覆壞我郡邑至於用師而<lb/>
後定雖朕不德不能懷服方外而亦將吏不戒不習之<lb/>
罪也故深察徃失而推擇所遣益不敢輕惟爾文廣材<lb/>
武忠勇更事有勞故今以爾總一道之兵戍於邕管又<lb/>
陞爾於諸使之正以重其行爾其祗聼朕命戒疆事習<lb/>
軍計使南徼無警而朕為知人則時乃之功矣其徃欽<lb/>
哉可<lb/>
<pb n="KR4d0049_WYG_005-7a"/>
　　職方員外郎蕭映可屯田郎中太子中舍路諫可<lb/>
　　　殿中丞<lb/>
勅某等夫臣能奉職以効於上上能念功以報於下則<lb/>
萬事其有隳而百工其有惰哉然則爵賞雖貴不得而<lb/>
吝也今吾按有司之奏各進爾等秩一等其徃祗服益<lb/>
思所以善其職而取報之寵者亦惟休哉可<lb/>
　　内殿崇班丁政可内殿承制<lb/>
勅某海旁諸郡夷蜑雜處奪攘侵害無時無之然則持<lb/>
<pb n="KR4d0049_WYG_005-7b"/>
兵徼候之吏不可以不報其勞也以爾居職三嵗無有<lb/>
敗事部使言狀應以褒陟故遷爾一等以信賞法以勸<lb/>
武功可<lb/>
　　陜府西路都轉運使兵部郎中充天章閣待制彭<lb/>
　　　思永可右諫議大夫依前充天章閣待制充髙<lb/>
　　　陽闗路都部署兼安撫使知瀛州<lb/>
勅河北四方之重而髙陽又河北之衝也内蓄勁兵外<lb/>
抗强虜則帥守之任豈輕哉具官某資賦純茂才聞優<lb/>
<pb n="KR4d0049_WYG_005-8a"/>
給更佐䑓省参列侍從風采之美簡在朕心故陟爾以<lb/>
諫臣之長仍廷閣之舊以臨於瀛爾其往服厥事思所<lb/>
以息民備敵之宜以揚爾能以稱朕意可<lb/>
　　淮南等路都大發運使守少府監孫長卿可右諫<lb/>
　　　議大夫充陜府西路諸州水陸計度都轉運使<lb/>
　　　兼本路營田勸農使<lb/>
勅秦地千里古之建國莫强焉今雖郡縣然猶建之五<lb/>
府宿重兵以制西戎則天下之重也其將命刺舉葢難<lb/>
<pb n="KR4d0049_WYG_005-8b"/>
其人具官某行義甚修風力甚壯内佐大農京兆之㑹<lb/>
外領平刑漕食之劇勤勞不怠厥功粲然其以某秩諫<lb/>
大夫臨使西道爾其宣我威澤足我儲峙使疆事無警<lb/>
而百姓有裕時汝之能其徃祗服可<lb/>
　　大理寺丞閻温仁公孫廸可並太子中舍著作佐<lb/>
　　　郎趙庾可祕書丞太常寺奉禮郎張鼎可大<lb/>
　　　理評事<lb/>
勅某等古人有言奉職循理亦可以為治故審官之法<lb/>
<pb n="KR4d0049_WYG_005-9a"/>
以責士大夫者如是而已今爾等三嵗之績既應其狀<lb/>
可不遷以勵之其各遷一等徃服爾事益思自進亦惟<lb/>
休哉可<lb/>
　　應才識兼茂眀於體用科新授河南府澠池縣主<lb/>
　　　簿蘇轍可試祕校充商州軍事推官<lb/>
勅某朕奉先聖之緒以臨天下雖夙寤晨興不敢康寧<lb/>
而常懼躬有所闕羞於前日御便坐以延二三大夫垂<lb/>
聽而問而轍也指眀其㣲甚直不阿雖文采未極條貫<lb/>
<pb n="KR4d0049_WYG_005-9b"/>
靡究亦可謂知愛君矣朕親覽其獨嘉焉其以轍為州<lb/>
從事以試厥功克慎爾術思永修譽可<lb/>
　　西京左藏庫副使夏元象可文思副使<lb/>
勅某彭武一道西夏之吭而諸部之翰也其將吏必皆<lb/>
材選而爾元象既参其屬今考其嵗成則又當遷焉文<lb/>
思之副前列之寵其思所以克稱者夙夜無懈可<lb/>
　　祠部郎中判三司䀋鐵句院吕公孺可刑部郎中<lb/>
勅某三司主國大計葢重事也故其屬皆朝廷之選精<lb/>
<pb n="KR4d0049_WYG_005-10a"/>
能彊力之士而公孺也出入數遷甚稱其職惟爾公孺<lb/>
大臣之世修潔有立以自致於位朕誠嘉之故因有司<lb/>
之籍遷爾左曹之正以顯爾名以彰朕恩其往祗服永<lb/>
有爾休可<lb/>
　　右十牛衛長史閤門承受陸思恭可舒州桐城縣<lb/>
　　　主簿<lb/>
勅某執事殿閣有年有勞按用舊典叙爾於王官之後<lb/>
徃服所職慎厥身修思永可<lb/>
<pb n="KR4d0049_WYG_005-10b"/>
　　堂後官膳部貟外郎馬千之可倉部貟外郎充堂<lb/>
　　　後官<lb/>
勅某夫三公坐大府以論道輔政故不親小事而以爾<lb/>
諸吏奉行文書檢察纎悉然其責亦巳重矣惟爾千之<lb/>
從事累嵗祗慎周宻克濟其職故増其秩一等以報爾<lb/>
勞以勸爾類其徃服我休顯之命無易可<lb/>
　　西京左藏庫副使髙允元可文思副使<lb/>
勅某武吏以材勇進以功力賞古之制也方天下無事<lb/>
<pb n="KR4d0049_WYG_005-11a"/>
兵革不試則汝武吏安得自効以取賞哉然内外之職<lb/>
嵗月之勞亦不可遺也今允元最狀既應陟法其增秩<lb/>
一等以明勸羣吏可<lb/>
　　故樞宻副使贈兵部尚書王疇遺表長男太廟齋<lb/>
　　　郎岠可太常寺太祝次男嵃嶼嶰可並祕書省<lb/>
　　　校書郎<lb/>
勅某等朕方圖爾考之材登於右府以左右樞機遂觀<lb/>
其成而不幸即亡朕心永傷何有窮己故推恩徧於爾<lb/>
<pb n="KR4d0049_WYG_005-11b"/>
等其各思所以自立以紹爾家以稱朕意可<lb/>
　　親姪崿可守將作監主簿<lb/>
勅某爾之叔父朕所用大臣之良也朕哀其早世既推<lb/>
恩徧於其嗣又延叙及爾朕之於爾叔父可謂盡矣爾<lb/>
其自勵無辱朕命可<lb/>
　　國子博士劉舒可虞部貟外郎<lb/>
勅某朕垂拱法宫以守四世之成嘉與士大夫共之而<lb/>
勿失然則内外奉職循理之吏皆朕之所與進也今有<lb/>
<pb n="KR4d0049_WYG_005-12a"/>
司言舒功狀當陟其命增秩一等以信三嵗之典以稱<lb/>
朕意其徃祗所服無怠可<lb/>
　　大理評事宋慶曽可光禄寺丞<lb/>
勅某朕惟爾祖先帝之大臣有勤勞於國家爾父方執<lb/>
史筆以事朕左右爾克承其世官簿以應審官之法來<lb/>
上朕誠嘉之故陟爾丞於光禄其益思厥脩無替爾服<lb/>
可<lb/>
　　前保信軍節度推官慎鐸可太子中舍致仕<lb/>
<pb n="KR4d0049_WYG_005-12b"/>
勅某夫壯而盡其力老而還其身士亦可以無愧矣今<lb/>
聴鐸之請而進其秩於朝者之後使有以榮其歸路其<lb/>
欽承之可<lb/>
　　故太子少傅致仕贈太子太保孫抃遺表孫男永<lb/>
　　　年可守將作監主簿<lb/>
勅某朕於先帝之大臣故家恩禮無所不至今復推叙<lb/>
於爾永年以順爾祖之志吾於孫氏可謂盡之矣其徃<lb/>
祗服可<lb/>
<pb n="KR4d0049_WYG_005-13a"/>
　　仙韶副使張氏劉氏可並掌樂依舊仙韶副使<lb/>
勅某禁省内職各有司列故遷叙爾各有品制不可逾<lb/>
也以爾選於樂府克善其工遂佐使事今復進爾典樂<lb/>
之秩以為爾恩其益慎於職無怠以永有光寵可<lb/>
　　崇儀副使李克忠可六宅副使<lb/>
勅某武爵有諸司使以賞有功以序群材葢云顯矣豈<lb/>
易進哉今爾克忠閥閱之狀既應賞法則雖顯爵亦不<lb/>
可得而吝也其升之上列以示勸其衆汝其祗服無斁<lb/>
<pb n="KR4d0049_WYG_005-13b"/>
可<lb/>
　　空名試監簿<lb/>
勅某水溢於河以害京西故命興工徒以塞之而汝能<lb/>
獻粟以佐其役朕所嘉也其錫之一命以報其忠可<lb/>
　　駕部貟外郎王誨可虞部郎中<lb/>
勅某夫公卿之世能保其家以不失其繼者朕皆欲安<lb/>
䕶之以始終大臣之恩况汝誨學行純固克濟其美有<lb/>
聞於時而有司方言汝功狀當陟實有以稱朕之意其<lb/>
<pb n="KR4d0049_WYG_005-14a"/>
遷誨正於郎位徃祗厥服思永終譽可<lb/>
　　太子中舍王永可殿中丞<lb/>
勅某審官以三嵗弊羣吏之治而進退之其從來乆矣<lb/>
今上汝官簿無負於法當進者也其進之一等以信常<lb/>
典以勸在廷汝其欽哉可<lb/>
　　屯田貟外郎黄照可都官貟外郎<lb/>
勅某河東踞西北之㑹地險兵彊自古以為重故其守<lb/>
帥必吾左右文武之臣而其幕府亦必才能强濟之士<lb/>
<pb n="KR4d0049_WYG_005-14b"/>
而汝照實被其選必有以稱其任矣今有司計汝舊課<lb/>
故進汝秩於中都之次蓋常典也吾有不次之賞須汝<lb/>
嘉績於後汝其懋之可<lb/>
　　右驍衛大將軍龔州刺史宗瑗所生母耿氏可同<lb/>
　　　安縣太君<lb/>
勅某春秋之義母以子貴葢先王之制也後世莫不倣<lb/>
焉具官某母氏温惠有德被選宫邸克生令子冠珮立<lb/>
朝乃因壽聖之慶自列丐恩朕敢忘先王之制不成爾<lb/>
<pb n="KR4d0049_WYG_005-15a"/>
子之志哉其封君大縣以示國禮數之寵可<lb/>
　　供備庫副使錢適可左武衛將軍致仕<lb/>
勅某陳力就列既得班諸使之後顯矣今乃自請以不<lb/>
能而去其位是可嘉者其進適於環衛之列使歸榮寵<lb/>
安於家以報其勞徃維自休可<lb/>
　　皇姪右武衛大將軍仲林可安州觀察使安睦侯<lb/>
勅朕親九族以協萬邦其恩至矣豈復有存殁之間哉<lb/>
具官某孝睦恭惠有聞於家謂宜夀考終享多福奄忽<lb/>
<pb n="KR4d0049_WYG_005-15b"/>
物故震傷朕心不能以已其以安睦之使綬侯印贈於<lb/>
其第惟爾有知尚饗之以自榮可<lb/>
　　磁州防禦使從式所生母南陽縣太君李氏可永<lb/>
　　　嘉郡君<lb/>
勅某夫人子之於其親欲盡其心者固無窮也况有富<lb/>
貴之資者哉具官某母某氏躬有懿德入事宗邸有子<lb/>
受封既啟名縣今復以夀聖之恩進之大郡維爾夀考<lb/>
多福其享無已可<lb/>
<pb n="KR4d0049_WYG_005-16a"/>
　　右驍衛大將軍龔州刺史宗瑗長女可永嘉縣君<lb/>
勅某朕推親之恩以輯九族其施博矣今復從汝父之<lb/>
請縁夀聖之慶封汝以大縣汝其祗服可<lb/>
　　殿中丞尹林可國子博士<lb/>
勅某承平之治官有成法羣工庻士能守之而無咎者<lb/>
皆得以三嵗而遷其秩顧非優哉惟爾念此靖恭於位<lb/>
以爾禄無替於後可<lb/>
　　入内内侍髙班蔣永德等二十人各加恩<lb/>
<pb n="KR4d0049_WYG_005-16b"/>
勅某等永昭之役大矣其奔走幹督之煩多吾中侍之<lb/>
臣也今事既禮成宜有以褒顯之其各進階若勲一等<lb/>
以答爾勞以稱朕意可<lb/>
　　空名試監簿助教各一道<lb/>
勅某嵗饑民不自給官既為廪振之而汝能自輸所有<lb/>
以為助朕用汝嘉賜汝一命以答汝誠其恭承命可<lb/>
　　前守桂州録亊參軍胥世程可太子中允致仕<lb/>
勅某州縣之職勞矣汝奔走其間至於老而自謝以去<lb/>
<pb n="KR4d0049_WYG_005-17a"/>
予思所以慰汝之心使著汝之籍於朝休哉徃保爾福<lb/>
於家可<lb/>
　　都官貟外郎勾當法酒庫鄭燾可職方貟外郎<lb/>
勅某群司百工在中都者雖小大各有其業必皆以才<lb/>
選惟汝燾學行並懋尤有善問故使登爾於前增爾秩<lb/>
一等其徃率厥職愈勵於進不已可<lb/>
　　文思副使曹傑可左藏庫副使<lb/>
勅某秦地用武其將佐必材勇之士汝傑實充其選而<lb/>
<pb n="KR4d0049_WYG_005-17b"/>
有勞故遷優其使等以明勸信賞於下尚慎㫋哉<lb/>
　　龍圖閣直學士工部侍郎李兊奏醫人髙昭慶可<lb/>
　　　試國子四門助教不理選限<lb/>
勅某人情莫不欲康寧而夀考則醫者其可以已乎吾<lb/>
既於近臣之恩無所不至而兊方以爾為請故賜汝一<lb/>
命以順兊之志其徃慎爾術無廢可<lb/>
　　北京留司御史臺正名知班驅使官李早可蓬州<lb/>
　　　蓬山縣主簿勒留<lb/>
<pb n="KR4d0049_WYG_005-18a"/>
勅某大名國之别都群司百工具有故事汝執𨽻御史<lb/>
既有年矣視秩命士庸荅爾勞維慎厥終無辱我命可<lb/>
　　前殿中丞李洙等可並舊官服闋<lb/>
勅某等三年之䘮天下之逹禮不得過也汝等去位為<lb/>
服既復常矣其還居於舊惟孝與忠惟汝之責懋之哉<lb/>
可<lb/>
　　右清道率府副率致仕王與權可右司禦率府副<lb/>
　　　率致仕<lb/>
<pb n="KR4d0049_WYG_005-18b"/>
勅某朕受天之命承宗廟之重大賚四海暨爾臣工咸<lb/>
與之進故命與權升副司禦往廸寵休思慎厥稱可<lb/>
　　中武將軍儂宗旦可右千牛衛将軍<lb/>
勅某爾逺在徼外有地與衆而能嚮義循德深報忠順<lb/>
不失其守朕實爾嘉故遷爾環衛之貴其益恭畏無易<lb/>
以永保爾禄於後可<lb/>
　　贈工中王裕長男無逸可試將作監主簿<lb/>
勅某爾父為縣擒盜奮身不顧遂至戕没朕所震嗟既<lb/>
<pb n="KR4d0049_WYG_005-19a"/>
已褒顯贈䘏之甚厚又推叙及於汝等其徃祗畏思有<lb/>
修立無墜爾考之烈可<lb/>
　　職方貟外郎致仕區法男令輿可試將作監主簿<lb/>
勅某爾父陳力之乆自請還事而為爾祈恩故吾以爾<lb/>
試工正之屬以報爾父之勞其夙興夜寐思所以自立<lb/>
無墜厥世可<lb/>
　　西上閤門使王道恭可康州刺史仍舊西上閤門<lb/>
　　　使成都府利州路鈐轄<lb/>
<pb n="KR4d0049_WYG_005-19b"/>
勅蜀古之建國今雖郡縣而連城數十地險以逺故常<lb/>
以文武之帥兵而守之又以材勇之將為其佐皆慎左<lb/>
右之選未嘗輕也具官某功臣之世克濟其美将命宣<lb/>
㫖有勞内外朕所察焉其以道恭領州刺史之符往貳<lb/>
成都之帥其悉乃心以績乃考之烈無墜我丕顯之命<lb/>
可<lb/>
　　持服人前内殿承制閤門祗候郭士選可禮賔副<lb/>
　　　使前禮賔副使郭士逸可崇儀副使東頭供奉<lb/>
<pb n="KR4d0049_WYG_005-20a"/>
　　　官郭士逵可内殿崇班<lb/>
勅某等朕惟親親之誼布恩於下一均無間故今並進<lb/>
爾士選等官以順爾母將殁之請其各率身就禮無忘<lb/>
孝忠以稱明命可<lb/>
　　江浙等路提㸃鑄錢公事職方貟外郎何若谷可<lb/>
　　　祠部郎中<lb/>
勅某國家置官東南采山鑄錢以給縣官之用通百姓<lb/>
之利葢非精能强力之吏不能任事朕既選於衆用爾<lb/>
<pb n="KR4d0049_WYG_005-20b"/>
若谷又遷爾尚書左曹之正以示恩數之異其往思所<lb/>
以稱職之効無怠可<lb/>
　<lb/>
　<lb/>
　<lb/>
　<lb/>
　<lb/>
　西溪集巻五<lb/>
</p>
<p>
</p>
  </div>
<div>
                <head>西溪集巻六</head>
    <p>
<pb n="KR4d0049_WYG_006-1a"/>
欽定四庫全書<lb/>
　西溪集巻六　　　　　　　宋　沈遘　撰<lb/>
　　都官員外郎楊異等可並職方員外郎殿中丞李<lb/>
　　　之純可太常博士屯田員外郎張宗雅可都官<lb/>
　　　員外郎<lb/>
勅某等朕綜核名實信賞必罰庶幾乎吏稱其職民安<lb/>
其業如漢之全盛時故攷百工之績而陟降之未嘗不<lb/>
詳且愼也今有司以爾等伐閲之狀來上咸應于法而<lb/>
<pb n="KR4d0049_WYG_006-1b"/>
無殿者其可以不賞而陟之哉其各增秩一等尚書副<lb/>
郎秩宗博士皆清選也其各懋之與我同㡳于治可<lb/>
　　虞部員外郎朱仲元可比部員外郎<lb/>
勅某瓊管四州在大海之中古島夷之地也自前世㠯<lb/>
來數服數叛而嘗棄之矣國家威德加乎方外故請吏<lb/>
納貢得比中州然將命以往者亦以勤矣惟爾往為之<lb/>
守兩歲而還撫輯有方王制無廢申按故事是應㠯賞<lb/>
故增一等之秩以答萬里之勞往哉祇服可<lb/>
<pb n="KR4d0049_WYG_006-2a"/>
　　梓州司户參軍集賢院年滿孔目官馮天錫可守<lb/>
　　　婺州金華縣尉<lb/>
勅某給事祕府亦既有年其勞可書官以為報大縣之<lb/>
佐厥職姦冦往惟勤畏無敗常慮可<lb/>
　　草澤國子監篆石經章友直可試將作監主簿不<lb/>
　　　理選限<lb/>
勅某夫五經之列於學官定以𨽻古而傳於學者布於<lb/>
天下葢已乆矣然尚念其文字或失而謬也故詔使考<lb/>
<pb n="KR4d0049_WYG_006-2b"/>
其真而著之石以為後世法維爾友直實以小學之選<lb/>
而參其事今有司言爾篆體之精能盡師法又博習多<lb/>
識修潔有守願以官之故朕錫爾一命試于工正之屬<lb/>
以答爾勞㠯表爾能其往祇服可<lb/>
　　祕書丞歐世英可太常博士<lb/>
勅某朕坐法宫出號令以制羣生之命而其所以承流<lb/>
而宣化者莫重於郡守葢其於民也獨親於政也獨專<lb/>
豈非重哉其法度甚備其訓告甚明有能稱朕之選且<lb/>
<pb n="KR4d0049_WYG_006-3a"/>
不次而賞之今進爾一等之秩者葢三歲之常典非所<lb/>
以褒爾為州之能也其祗聽朕命懋之畏之以取不次之<lb/>
賞可<lb/>
　　御前毛詩學究及第梁舜舉可守輝州司法參軍<lb/>
勅某爾前以明經來試于庭既當吾選而念爾尚少未<lb/>
即任以吏也今既冠矣其於人事亦已習乎往掾州郡<lb/>
謹奉常憲毋有奸斁可<lb/>
　　前守將作監主簿曾孝雍可服闋舊官<lb/>
<pb n="KR4d0049_WYG_006-3b"/>
勅某夫三年之䘮亦已乆矣先王制禮不可過也爾昔<lb/>
者銜恤以去位今其復常以從我還汝舊服恭我新命事<lb/>
親孝者事君必忠爾其念哉可<lb/>
　　太常博士郭琪可屯田員外郎殿中丞劉介可國<lb/>
　　　子監博士贊善大夫石弁可殿中丞國子博士<lb/>
　　　王諤臣可虞部員外郎<lb/>
勅某等書曰知人則哲能官人葢堯舜之所難也然所<lb/>
以能使百僚師師百工惟時者非有考績之典歟今夫<lb/>
<pb n="KR4d0049_WYG_006-4a"/>
外廷之士衆矣固未嘗人人而從容乎朕前也然則安<lb/>
得人人而辨之哉故祖述唐虞憲章三后所以損益審<lb/>
官之法甚備庶幾乎黜陟之明勸沮之信而在位者皆<lb/>
得其材今乃以爾等來上皆應其法而當遷者也朕甚<lb/>
嘉之其各遷一等往服新命毋忝我丕顯之訓可<lb/>
　　奏舉人前眞州録事叅軍李及可著作佐郎奏舉<lb/>
　　　人前青州錄事叅軍趙億可大理寺丞<lb/>
勅某等州縣之吏以千數吾未始一登進於前而辨其<lb/>
<pb n="KR4d0049_WYG_006-4b"/>
賢不肖也故命有司考其推薦之多者用質其殿最以<lb/>
聞朕則親臨而擢之夫豈不重且慎哉惟汝等其選也<lb/>
或屬廷尉或佐東觀往悉乃力以服乃事母俾有壞以<lb/>
負我重且愼之意可<lb/>
　　宫苑使宋有言可南作坊使<lb/>
勑某内朝諸使武爵之顯也夫豈嘗輕以命哉以爾小<lb/>
心寡過歴職之乆其勞可書故遷正使之列以為爾報<lb/>
其往悉乃力祇率常憲毋忝顯爵以廢朕命可<lb/>
<pb n="KR4d0049_WYG_006-5a"/>
　　將作監主簿任廓可奉禮郎<lb/>
勅某筦庫之守出納之吝有司之事爾然累日計歲祈<lb/>
利程功亦不可不賞以為勸也故今考爾之績遷秩一<lb/>
等者所以答爾三歲之勤夫能大者任重勞多者報豐<lb/>
維爾勉焉毋羞于後可<lb/>
　　大理評事梁彦通可光禄寺丞<lb/>
勅某河東吾股肱之地而西北之樞也故以舊相帥之<lb/>
其兵事之秘軍書之宻葢有不得聞于外者汝實參焉<lb/>
<pb n="KR4d0049_WYG_006-5b"/>
克幹父蠱以濟厥功吾甚嘉之故命有司考績増秩光<lb/>
禄益愼機畫罔有隳墮可<lb/>
　　䖍州雩都縣主簿趙定可大理寺丞致仕<lb/>
勅某夫鐘鳴漏盡夜行不止古人之所耻也今汝乃以<lb/>
捕盗為功而自列吾方信令於天下豈可獨遺于爾哉<lb/>
然汝之老亦不可復參吾官職之事矣其升秩廷尉歸<lb/>
安於家足以自榮其往祇服可<lb/>
　　前守莫州鄚縣令劉庠可著作佐郎<lb/>
<pb n="KR4d0049_WYG_006-6a"/>
勅某匈奴慕義歸服北方無事然猶宿兵積穀以備豫<lb/>
不虞顧漕輓之弗能給也故設平糴之法推賞募吏以<lb/>
辨之今有司上爾之最實應於令且察爾俊造之等治<lb/>
行甚美任舉者衆故擢爾東觀之屬葢文學之選也亦<lb/>
云寵矣其往祇服可<lb/>
　　奏舉人前忠武節度推官楊甫可大理寺丞奏舉<lb/>
　　　人前河南府偃師縣主簿兼縣尉事甄履可著<lb/>
　　　作佐郎<lb/>
<pb n="KR4d0049_WYG_006-6b"/>
勅某等夫士之未達也不患乎不知于上患乎身之不<lb/>
修既知于上而發聞光顯矣顧可不善始善終哉今爾<lb/>
等繇州縣之卑而至乎朕前則擢爾于王官可謂發聞<lb/>
光顯矣爾其夙夜以思靖共厥位益保多福可<lb/>
　　著作佐郎任桶可祕書丞大理寺丞劉長年可太<lb/>
　　　子中舍<lb/>
勅某等有百里之地斯可以為政矣耕桑有時也勿奪<lb/>
焉貢賦有藝也勿擾焉衆之所利者導之衆之所害者<lb/>
<pb n="KR4d0049_WYG_006-7a"/>
去之先之則信勞之則悦繼之以無倦如是而已今爾<lb/>
等所居皆大縣也亦嘗念於此乎有司考績葢用常法<lb/>
升位于朝我恩則厚爾其服我之訓夙夜以思無作官<lb/>
辱無起民羞無廢我丕顯之命可<lb/>
　　故司農卿陳宗元孫男仲甫可試將作監主簿<lb/>
勅某九卿顯爵也法得任子若孫故雖其歿猶弗遺爾<lb/>
惟宗元實司農之正不幸殞謝故推敘及爾錫以一命<lb/>
試于工正之屬爾其夙興夜寐聿修厥德無忝爾祖可<lb/>
<pb n="KR4d0049_WYG_006-7b"/>
　　永興軍節度推官大理評事前知儀州崇信縣事<lb/>
　　　尹光臣可大理評事充山南東道節度推官知<lb/>
　　　梓州東闗縣事<lb/>
勅某爾前以察亷為縣未乆而以親䘮去今既復常矣<lb/>
其還爾舊百里之地有民人焉有社稷焉惟爾為政賞<lb/>
罰有典爾其懋之可<lb/>
　　虞部員外郎致仕滕宗愈男希孟可試將作監主<lb/>
　　　簿<lb/>
<pb n="KR4d0049_WYG_006-8a"/>
勅某夫引年謝政之臣吾所以加優其恩以及其嗣者<lb/>
豈特報其壯時之勞亦欲慰其歸休之心而勸吾士大<lb/>
夫始終之禮也維爾父陳力之乆老而還亊朕甚嘉之<lb/>
故褒敘及爾錫以一命試于工正之屬爾其愼修思永<lb/>
以安爾親以稱我意可<lb/>
　　相州湯陰縣主簿麻永圖可太常寺奉禮郎致仕<lb/>
勅某爾為州縣吏者二十年矣曾不能自奮㠯求為可<lb/>
知乃嘗坐法以廢今既耄矣始乞身以去顧奚足以稱<lb/>
<pb n="KR4d0049_WYG_006-8b"/>
者獨哀其犇走之乆故加以京寺之屬以優其歸嗚呼<lb/>
尚使仕于我者知我之仁哉可<lb/>
　　溪洞鶴州知州向守興可銀酒監武餘如故<lb/>
勅某世以武烈名于南方遂有厥土而忠勞鄉順繼繼<lb/>
不怠朕甚嘉之故今命汝王官之眞以典一州之衆汝<lb/>
其恭我職貢固我疆圉毋隳而舊以永福禄可<lb/>
　　前權亳州觀察推官蔡天球前唐州桐栢縣令陳<lb/>
　　　紘可並著作佐郎<lb/>
<pb n="KR4d0049_WYG_006-9a"/>
勅某等夫士之難進也不患乎上之不知患乎名之不<lb/>
立此古之人所以難進也今汝天球暨紘皆以儒自進<lb/>
而任州縣有聞於衆有薦於朝故朕命有司登汝使前<lb/>
竝擢汝東觀之屬列于王官朕斯知汝矣其各往思夙<lb/>
興夜寐圖永終譽無累我明可<lb/>
　　供備庫副使郭琪可西京左藏庫副使<lb/>
勅某嶠外五管容南都㑹為之守者又總監一道之兵<lb/>
以佐其帥其任重矣今以爾琪往夫内則吾民外則諸<lb/>
<pb n="KR4d0049_WYG_006-9b"/>
蠻撫之以恩接之以信皆可懷也夫何内外之有遷躐<lb/>
使列以為爾寵汝其戒之善輔爾帥母忝我命可<lb/>
　　内殿崇班曹誌可内殿承制<lb/>
勅某功烈之世既位於朝配我宗女實維材選賜秩一<lb/>
等奉承制㫖往服優寵夙夜祇戒無有敗逸可<lb/>
　　特奏名進士諸科可並逐州長史文學<lb/>
勅某等朕既以延天下之士試於廷而賜甲乙之第矣<lb/>
又念爾等易農而學應書躬策至于歴年且老而無所<lb/>
<pb n="KR4d0049_WYG_006-10a"/>
成其名甚可慜也故命有司條上覆之於前均賜一命<lb/>
叅佐州服以為爾寵往哉祇省知我之仁可<lb/>
　　内殿崇班呉惟寧等可並内殿承制<lb/>
勅某等文武班爵之法各因其材而為制不相奪倫其<lb/>
考績黜陟以示勸沮則一也爾等並以勞次序位殿中<lb/>
從朝者之後今復以歲格遷爾一等進承制㫖益顯于<lb/>
廷其各往服蚤夜祇戒思稱厥職尚克荷我之命可<lb/>
　　祕書省正字呉安本將作監主簿劉士劭劉士彦<lb/>
<pb n="KR4d0049_WYG_006-10b"/>
　　　並可舊官服闋<lb/>
勅某等䘮不過三年所以告民有終而㠯節制者也禮<lb/>
之大體於是乎在今有司舉故事言汝等執䘮自去日<lb/>
月當復故申命於朝還汝于位雖曰舊物其命惟新尚<lb/>
使身立而名揚孝之終矣可<lb/>
　　祕書丞孔宗翰可太常博士<lb/>
勅某先聖之後四十七世世有聞人以紹厥家葢盛德<lb/>
之裔必當有顯雖百世可知也惟爾宗翰質行之茂文<lb/>
<pb n="KR4d0049_WYG_006-11a"/>
辭之富能濟其美燁然有聲而自登俊造之選升位于<lb/>
朝三歲于兹矣有司考課遷爾于奉常博士其往率厥<lb/>
職益進於道尚無忝於前人無墜於我命亦惟休哉可<lb/>
　　右贊善大夫蘇涓可殿中丞<lb/>
勅某夫三歲考績唐虞之所以任百官成大治稱盛德<lb/>
者也朕今用之以爾名卿之後克世其家文雅有餘吏<lb/>
事兼邵故因有司大比之狀命爾以遷丞于殿中漸于<lb/>
顯仕朂哉自進於義無怠無易尚有不次之舉無聞於<lb/>
<pb n="KR4d0049_WYG_006-11b"/>
爾也可<lb/>
　　著作佐郎張元方可祕書丞<lb/>
勅某審官弊羣吏之治三載而一上之有司之常法也<lb/>
朕總覽綱紀躬親吏治視其幽明裁以進退所以示誅<lb/>
賞御臣下也惟爾前實有罪故朕格有司大比之籍不<lb/>
即用汝使汝退而思戒今更一歳尚克自厲矣進丞舊<lb/>
者從朝者之後斯實優渥汝其畏之毋重往悔可<lb/>
　　屯田郎中陳徽卿可都官郎中<lb/>
<pb n="KR4d0049_WYG_006-12a"/>
勅某四海之廣生民之衆一受制於朕朕豈獨能治之<lb/>
哉其所以共之者郡縣守令是也然則天下之治否常<lb/>
必由之矣其可以失其人與以爾繇文學之選周旋于<lb/>
外稔有善狀故以爾將一州之師今有司大比又増爾<lb/>
郎位一等寵益至而身益尊矣亦能承流而宣化稱我<lb/>
之意乎其明聽朕訓先之勞之無倦庶幾卓然之効以<lb/>
布不次之賞也可<lb/>
　　三司度支判官工部員外郎充集賢校理宋敏求<lb/>
<pb n="KR4d0049_WYG_006-12b"/>
　　　可刑部員外郎餘如故<lb/>
勅某司農制天下之財以足國用以調盈虚東觀聚天<lb/>
下之書以育人財以出禮義士大夫之選莫重焉惟爾<lb/>
敏求並應厥任柔而立愿而恭直而温好學不倦彊力<lb/>
有餘朕甚嘉之故因有司考績之典増爾郎秩一等司<lb/>
刑之副尚書髙選往服于位益修不怠朕且圖爾之用<lb/>
可<lb/>
　　庫部郎中宋忠臣可司農少卿<lb/>
<pb n="KR4d0049_WYG_006-13a"/>
勅某九卿之貳為爵髙矣外廷之士計日循級而能至<lb/>
者幾希惟爾服在朝序周旋吏事厯歲滋乆其勞亦多<lb/>
考績來上遷爾于大農之副寵益至而身益尊矣其亦<lb/>
能卓爾而立發于事功以稱我之恩乎其勉無怠可<lb/>
　　翰林侍讀學士右諫議大夫環慶路安撫使兼知<lb/>
　　　慶州韓絳奏進士張康可試國子四門助教不<lb/>
　　　理選限<lb/>
勅某爾以儒自名而實以毉為伎入游京師衆用稱焉<lb/>
<pb n="KR4d0049_WYG_006-13b"/>
乃有薦者願得齒于士籍故錫爾一命為吾近臣之恩<lb/>
其益慎操術毋重辱也可<lb/>
　　教坊使杜仁經等加恩<lb/>
勅某等海内治安朝廷穆然朕誠與羣臣樂之而以時<lb/>
燕敖庶乎交其驩欣以及萬民則爾等執樂之工豈無<lb/>
勤乎矧大禮告成澤及天下亦不可遺也其各推之寵<lb/>
名以示溥愽無外之恩可<lb/>
　　司天監靈臺郎史繼莊等可並司天監主簿<lb/>
<pb n="KR4d0049_WYG_006-14a"/>
勅某等昔先王建大中以當天心觀天文以察時變故<lb/>
有日官以底日禮也今爾等職太史者十年于兹亦已<lb/>
勤矣其各增秩一等往序厥職夙夜精思母昏迷于天<lb/>
象以干邦法可<lb/>
　　太常少卿葛宫可光禄寺卿<lb/>
勅朝廷治定百年法制寛裕士大夫各居其位能遵職<lb/>
謹業以無大過累日計嵗以至髙爵者豈非承平之致<lb/>
歟朕方嘉之寧有愛於爾官師哉以爾具官某文學之<lb/>
<pb n="KR4d0049_WYG_006-14b"/>
第自㡳厥躬更職于外具有告狀遂貳卿列今復進爾<lb/>
光禄之正夫九卿重禄也一州重任也羣材在廷能臻<lb/>
此者幾希矣爾將奚以為稱奚㠯為報耶其往思之究<lb/>
之身愈尊者責愈至可不畏哉可<lb/>
　　逐便人宋易從可沂州參軍<lb/>
勅某有司奏爾前罪甚醜是既棄而弗收宜矣然祫廟<lb/>
大慶恩被動植豈獨不以及爾哉其復著於籍參掾下<lb/>
州嗚呼爾亦有知者乎尚知我之仁有以自訟無羞于<lb/>
<pb n="KR4d0049_WYG_006-15a"/>
我多士可<lb/>
　　京東轉運使祠部郎中成奕可刑部郎中權陜西<lb/>
　　　轉運副使金部員外郎薛向可司勲員外郎<lb/>
勅某等四海之廣郡縣之衆朕所以付而治之者轉運<lb/>
使是也顧非重哉自京以東距于海兼齊魯之制汝奕<lb/>
主之自陜以西至于戎盡秦漢之畧汝向主之奕也有<lb/>
長厚之譽向也有膚敏之實並以材選而往將命能稱<lb/>
厥職朕甚嘉焉故各増爾秩一等以昭陟明之義爾其<lb/>
<pb n="KR4d0049_WYG_006-15b"/>
祇服凡為吏太剛則折太柔則廢爾其戒之維秉厥中<lb/>
毋違我所以付治之意可<lb/>
　　司勲郎中充祕閣校理孫瑜可太常少卿餘如故<lb/>
勅某秘府藏室吾所以官俊能之士而四海之淵源也<lb/>
然遷不以時而使有流落之歎恩不異衆而使有渾淆<lb/>
之議則士大夫何勸焉以爾瑜名儒之世學問自給參<lb/>
備儒省厯年之多是謂乆次故陟爾奉常之貳葢九卿<lb/>
之髙選也光寵多矣爾其畏服毋替我命可<lb/>
<pb n="KR4d0049_WYG_006-16a"/>
　　經恩敘理追官人前内殿承制曹諷可崇班<lb/>
勅某朕前舉大祫之禮薦于宗廟既而推恩海内與物<lb/>
更始故雖有負罪去籍之吏亦得進而用之豈非溥博<lb/>
之施哉今敘諷以漸班于殿中我德厚矣汝其思厲有<lb/>
以自新毋重往悔可<lb/>
　　堂後官右贊善大夫馬千之可殿中丞餘如故<lb/>
勅某三公之府萬亊之本其地勢也重其樞機也嚴然<lb/>
則為之吏者亦難矣以爾端飭廉敏從事厯載益勤不<lb/>
<pb n="KR4d0049_WYG_006-16b"/>
怠故增爾秩一等仍其故服愈念周宻毋隳前效可<lb/>
　　特除名人王方可鄭州叅軍<lb/>
勅某人臣之誼守官守節不易之道也前日南徼羣獠<lb/>
乘邊無備闕我城邑而汝攝事刺史之半不能死之遽<lb/>
先棄去以自遁邦有常憲故除爾吏籍與衆共之今大<lb/>
禮之慶推恩四海故又推敘及汝參于州掾汝其自省<lb/>
知我之仁可<lb/>
　　尚藥奉御直醫官院栢仲宣可醫官副使<lb/>
<pb n="KR4d0049_WYG_006-17a"/>
勅某周禮醫師掌毉之政令嵗終則稽其毉事以制其<lb/>
食今爾仲宣執技從事為日已乆故復審覈厥能進秩<lb/>
增禄貳于其長爾其益慎于術以佐政令毋有怠忽可<lb/>
　　内殿承制閣門祇候曹偓可禮賔副使<lb/>
勅某元功之後戚里之屬既位於朝今復緣朕誕日之<lb/>
慶增爾之秩貳于諸使以為中宫之恩爾其祇畏修省<lb/>
以保寵禄無蹈咎悔可<lb/>
　　將作監主簿李昭璉可大理評事<lb/>
<pb n="KR4d0049_WYG_006-17b"/>
勅某夫考績之法唐虞之所以熈百工而成大治稱盛<lb/>
德者也朕今用之以爾繇俊造之選參工正之屬而有<lb/>
司稽閲應于陟典故升爾于廷尉之平其漸光顯矣往<lb/>
哉祇服可<lb/>
　　莊宅使端州刺史内侍押班石育可内侍右班副<lb/>
　　　都知餘如故<lb/>
勅某中外之臣出入帷幄受宣詔命宿衛親宻非端信<lb/>
廉飭小心寡過者不可用也况參總厥任當内宰之責<lb/>
<pb n="KR4d0049_WYG_006-18a"/>
豈可輕哉以爾服事左右多厯年所遂領近班而忠勞<lb/>
自資日益不懈朕甚嘉之故升爾貳于内侍之率爾其<lb/>
夙夜思畏毋以寵自矜毋以權自怙庶幾乎永保爾禄<lb/>
無負我恩可<lb/>
　　奉職張文簡<hi>青州</hi>張衮臣<hi>鄭州</hi>可逐州長史<lb/>
勅某等三班武吏輕矣其有驅馳服事之乆而能以禮<lb/>
請老而去者亦可嘉也其各以參于大郡之佐歸安于<lb/>
家有以自榮可<lb/>
<pb n="KR4d0049_WYG_006-18b"/>
　　賢妃苗氏奏親姊永安縣君苗氏男習進士張士<lb/>
　　　昌兖國公主奏苗賢妃親<graphic n="KR3878" url="https://raw.githubusercontent.com/kanripo/KR-Gaiji/master/images/KR3878.png" mimeType="image/png"/>甥習進士張閲可<lb/>
　　　並試將作監主簿<lb/>
勅某等屬者朕誕日之慶均賚宫闈使得推及近戚今<lb/>
賢妃暨兖國公主乃以爾等為言皆苗氏之姻也其各<lb/>
錫以一命試于工正之屬其往祇服思有攸立毋辱于<lb/>
位可<lb/>
　　三司度支判官祠部員外郎直集賢院同修起居<lb/>
<pb n="KR4d0049_WYG_006-19a"/>
　　　注王安石可刑部員外郎餘如故<lb/>
勅某左右史以記言動以立書法以觀後嗣其任莫重<lb/>
焉故朕選于衆以爾安石為之惟爾安石經明行修秉<lb/>
君子之節材劇志大通聖人之方信其可以任重而致<lb/>
逺簡在乎朕心者矣今遷爾郎位一等葢有司之常法<lb/>
亦非朕所以畜爾之意也爾其往服待我之用可<lb/>
　　内殿崇班宋熙可内殿承制<lb/>
勅某西戎即敘邊無大警而執兵誰何之吏猶累日計<lb/>
<pb n="KR4d0049_WYG_006-19b"/>
歲以受賞豈非幸哉爾前罷鎭戎既得推恩矣今復自<lb/>
陳不已朕亦何愛而不以勸有勞者乎其升秩一等奉<lb/>
承制㫖往乘一鄣思有所報可<lb/>
　　文思使康州刺史沈惟恭可左藏庫使<lb/>
勅某内朝諸使武爵之貴皆所以賞勞能馭材勇者也<lb/>
豈苟幸於人哉然前日乾元之慶均賚宫闈使得推及<lb/>
近戚而德妃乃以爾惟恭為言朕豈復愛數等之名而<lb/>
不以慰妃之意哉其升序前列國帑之正寵轂多矣爾<lb/>
<pb n="KR4d0049_WYG_006-20a"/>
其思服無斁常憲可<lb/>
　　樞宻副使給事中包拯妻仁壽郡君董氏可進封<lb/>
　　　永康郡夫人<lb/>
勅鵲巢采蘩召南之風王教之本而公侯之事也具官<lb/>
某妻董氏出于盛族而有温惠之實歸于良士而有輔<lb/>
佐之效今朕既以拯貳于公府而執機柄矣則其中壼<lb/>
禮命之數有常典哉其䟽以名郡為湯沐以稱小君之<lb/>
寵可<lb/>
<pb n="KR4d0049_WYG_006-20b"/>
　　六宅使端州刺史郭逵可果州團練使充龍神四<lb/>
　　　廂都指揮使<lb/>
勅王者六軍内以宿衛京師外以威制諸夏其將帥之<lb/>
任莫重焉以爾具官某志節材氣勇有餘裕周旋疆圉<lb/>
其勞可書故厯選於衆以爾董我連營之師且優以團<lb/>
結之秩爾其執軍之律謹國之法以樹功揚名稱我所<lb/>
以擢爾之命可<lb/>
　　司勲員外曹元舉可依前官充三司鹽鐵判官<lb/>
<pb n="KR4d0049_WYG_006-21a"/>
勅某國家之大計在三司而鹽鐵又貨利之豐也任其<lb/>
事者必能吏乃稱焉以爾元舉夙用敏給明習法令治<lb/>
郡刺部咸有善最故以爾贊司㑹之劇夫多取則病於<lb/>
下少取則廢於用維其盈虚歛散以足國裕民繄爾之<lb/>
能其往祇服可<lb/>
　　衞尉寺丞胡宗質可大理寺丞<lb/>
勅某有司計羣吏之治三歲而後進退之所以序人材<lb/>
明誅賞古之道也以爾宗質自丞司衞簿狀無殿協于<lb/>
<pb n="KR4d0049_WYG_006-21b"/>
陟法故升于廷尉以漸光顯其往祗服毋怠厥修永有<lb/>
爾禄可<lb/>
　　持服人前西京左藏庫副使武永孚可依前官免<lb/>
　　　持服<lb/>
勅某夫喪以去位禮之經也起以從事政之權也古有<lb/>
之矣朕今用焉以爾永孚材武幹用厯試既效不幸而<lb/>
至於大故方障戍擇人之時豈得使遂其無窮之心哉<lb/>
其彊復爾位往守北壘事親孝者事君必忠吾所望於<lb/>
<pb n="KR4d0049_WYG_006-22a"/>
爾焉可<lb/>
　　祕書丞直祕閣充編修唐書官吕夏卿可太常博<lb/>
　　　士餘如故<lb/>
勅某天禄石渠典籍之府禮樂之源非修潔博習之士<lb/>
則弗能稱其任惟爾夏卿材質之美術業之卲預成唐<lb/>
史遂參書閣斯可謂能稱其任者矣有司弊三載之治<lb/>
故遷爾奉常博士亦文學之選也往服厥位益進于道<lb/>
有以廸我顯命可<lb/>
<pb n="KR4d0049_WYG_006-22b"/>
　　皇姪孫故右監門衞大將軍仲翹可贈眉州防禦<lb/>
　　　使追封通義侯<lb/>
勅朕於親親之恩既無所不至矣况其殂殁豈復有所<lb/>
愛哉惟爾具官某孝恭端飭早有令聞謂實宗子之望<lb/>
奄忽凶告衋傷我心何可及已其命有司贈以州使之<lb/>
綬侯國之章以慰爾靈以揚我寵爾其饗焉<lb/>
　　屯田員外郎王衮可都官員外郎太常博士杜保<lb/>
　　　衡可屯田員外郎<lb/>
<pb n="KR4d0049_WYG_006-23a"/>
勅某等朝廷治定士大夫幸當其時而進於位以周旋<lb/>
乎太平之致豈非休哉然患常生乎乆安而因循苟簡<lb/>
之弊不能無也在乎彊勉而已矣詩曰夙夜匪懈書曰懋<lb/>
哉懋哉今有司弊三載之治故各增爾秩一等其各往<lb/>
服祗我明訓思有攸立毋自斁敗可<lb/>
　　前簡州平泉縣主簿李佶可守祕校致仕<lb/>
勅某始仕州縣而已老矣乞身以去亦可嘉焉升秩京<lb/>
省歸安閭里恩禮之厚來者知勸可<lb/>
<pb n="KR4d0049_WYG_006-23b"/>
　　隰州司理參軍劉安仁可光禄寺丞充大理寺詳<lb/>
　　　斷官遼州平城縣令韓晉可大理寺丞充本寺<lb/>
　　　詳斷官<lb/>
勅某等書曰五刑有服惟明克允然則刑者教之輔也<lb/>
使或不從而不信則民無所措其手足矣教何有哉俗<lb/>
吏不知經術亦安及此今以爾安仁暨晉卿咸以明經<lb/>
而進試之法律又習故並以為廷尉之屬其往率厥職<lb/>
惟通惟平毋背于先王之訓欽哉可<lb/>
<pb n="KR4d0049_WYG_006-24a"/>
　　奏舉人前同知郃陽縣令張于可著作佐郎奏舉<lb/>
　　　人前權西京留守判官張宗說可大理寺丞<lb/>
勅某等天下士大夫達於朝廷者吾既知之矣彼州縣<lb/>
之吏動以千數卑且逺矣朕亦何從而辨之乎故設為<lb/>
薦任之法而取之一有汚敗刑兹無赦然則薦而任之<lb/>
者亦已艱哉今擢爾于東觀宗説廷尉並列于王官其往<lb/>
祗飭保爾一節毋辱于已知毋背我官訓可<lb/>
　　畵邊花藝學澄州無虞縣主簿御書院祗候馬用<lb/>
<pb n="KR4d0049_WYG_006-24b"/>
　　　可中嶽廟令裝界藝學南州三嵠縣主簿御書院<lb/>
　　　祗候朱懐玉可東嶽廟令<lb/>
勅某執技於府以勞自陳据其舊次宜被推賞嶽鎭祠<lb/>
宇具有職事往服惟慎毋自隳斁可<lb/>
　　内殿承制雷周輔可供備庫副使<lb/>
勅某全蜀之廣制為兩部各置守將以治兵民其任重<lb/>
矣今以爾周輔往佐軍事又進爾于諸使之貳以重爾<lb/>
行其往周悉乃心宣乃力軍有常律毋得怠廢可<lb/>
<pb n="KR4d0049_WYG_006-25a"/>
　　比部員外郎致仕黃仲英可加上護軍左清道率<lb/>
　　　府副率致仕鄭蛻洗馬致仕張道可並加騎都尉<lb/>
勅某等朕前以大祫之禮薦于宗廟既事告休推廣慶<lb/>
賜罔有逺邇莫不周浹况吾士大夫陳力之舊歸老之<lb/>
美而可遺乎其各賜勲一等以稱朕意可<lb/>
　　吏部員外郎知制誥兼侍讀楊畋可依前官兼侍<lb/>
　　　讀充龍圖閣直學士知諫院<lb/>
勅朕總御綱紀博覽兼聰庶幾乎先王之治而聰有所<lb/>
<pb n="KR4d0049_WYG_006-25b"/>
未達明有所未燭實賴二三大夫為吾耳目朝夕納忠<lb/>
以自輔然舉以任其責者常難其人具官某直清之操<lb/>
卓爾不羣閎達之材綽然有裕出入内外簡在朕心傳<lb/>
不云乎如有所譽其有所試其以畋陞于延閣長于諫<lb/>
臣嗚呼朕之舉爾可謂盡矣爾其觀古名臣所以獻可<lb/>
替否守節狥義之烈以思自効以稱朕意焉可<lb/>
　　度支員外郎直秘閣同修起居注司馬光可起居<lb/>
　　　舍人同知諫院餘如故<lb/>
<pb n="KR4d0049_WYG_006-26a"/>
勅某朕奉祖宗之成業以臨天下夙興夜寐而欲寡其<lb/>
過未能也故博延亮直之臣使得禆補警戒其不迨庶<lb/>
幾有益故察于羣臣而得爾光惟爾光學有源本行有<lb/>
師法方而能通直而不撓可謂卓然特達者其正秩右<lb/>
史叅職諫省往服乃位盡規毋隱務稱朕所以舉爾之<lb/>
意可<lb/>
　　韶州樂昌縣主簿兼縣尉事梁師孟可太常寺奉<lb/>
　　　禮郎<lb/>
<pb n="KR4d0049_WYG_006-26b"/>
勅某天下之貨聚於三司三司之法能任事者賞之豈<lb/>
務於多取哉足國經費而已今其言爾前採韶山之鈆<lb/>
以贍鑄錢其利歲倍於法當賞故升爾太常之屬以答<lb/>
爾勞其往祗服可<lb/>
　　廣南西路鈐轄皇城使忠州刺史宋定可果州團<lb/>
　　　練使舊官充廣南西路安撫都監兼知宜州<lb/>
勅某㠐外夷僚數叛不賔誠德不足以懷也將威不能<lb/>
以服也宜州在西之衝為一都㑹鎭禦備豫尤難其才<lb/>
<pb n="KR4d0049_WYG_006-27a"/>
惟爾定材武忠勇有古將帥之烈周旋南鄙勤勞不怠<lb/>
是宜舉其已試之效優以團結之秩撫輯一道專守千<lb/>
里有民有兵其任重矣爾其宣我德澤揚我威制尚使<lb/>
蠢爾之蠻靣内來化時乃之功其往祇服可<lb/>
　　刑部郎中充集賢校理馮浩可依前官集賢校理<lb/>
　　　充三司度支判官<lb/>
勅某三司制天下之財而度支獨主國之大計其出入<lb/>
多寡之數則有常矣而盈虛輕重之宜豈無術哉故非<lb/>
<pb n="KR4d0049_WYG_006-27b"/>
精明通習之能亦不可以與也以爾某文學之選列在<lb/>
東觀嘗佐京兆又使外部更事多矣宜佐司㑹之劇以<lb/>
勸其効爾其往服夙夜自强圖稱服命可<lb/>
　　皇親兒男賜名四十七人可並右内率<lb/>
勅某國家神明之後本枝百世蕃衍無疆朕既丕受上<lb/>
帝之祉曷敢不施于爾孫子哉故因乾元之慶申詔宗<lb/>
正悉奏諸孫之能勝衣者四十七人制名命官咸傳之<lb/>
籍咨爾父兄尊爾師保慎爾威儀使幼子有所視有所<lb/>
<pb n="KR4d0049_WYG_006-28a"/>
聞長而無犯於非義以成乎信厚之德豈非休哉其識<lb/>
朕指無忽可<lb/>
　　宜州鄉貢進士區宋臣可本州文學<lb/>
勅某逺人之陋學者常少有能自表於衆是可進焉以<lb/>
爾宋臣出于嶺徼而嘗與計偕來今且老矣而無所成<lb/>
其名自陳于朝有足憫者錫爾一命歸榮州里尚使海<lb/>
隅之俗知有所勸可<lb/>
　<lb/>
<pb n="KR4d0049_WYG_006-28b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　西溪集巻六<lb/>
</p>
<p>
</p>
  </div>
<div>
                <head>西溪集巻七</head>
    <p>
<pb n="KR4d0049_WYG_007-1a"/>
欽定四庫全書<lb/>
　西溪集巻七　　　　　　　宋　沈遘　撰<lb/>
　　賀正表三首<lb/>
伏以推二氣之元求三統之法斯得天數以為王正傳<lb/>
㑹千齡之期鼓舞多方之慶中賀恭惟尊號皇帝陛下稽<lb/>
受皇策答揚祖休克謹持盈之圖坐收前世之烈中外<lb/>
㡳輯神人以寧登太平之歌方傳之於不已錫皇極之<lb/>
福固受之以無疆臣等叅服宰司親逢盛旦率籲官師<lb/>
<pb n="KR4d0049_WYG_007-1b"/>
之衆鈞同朝野之歡<lb/>
伏以推六律之本以求陰陽之端考三統之元以觀日<lb/>
月之㑹實得天數著為王正誕當十載之期允屬一人<lb/>
之慶中賀恭惟皇帝陛下欽明文思神靈徇齊奉祖<lb/>
宗之成基兼帝皇之能事天方顯相我用丕承登壽考<lb/>
於萬年豈特比商宗之永開本枝于百世固將齊周室<lb/>
之隆臣等祇服宰司籲先羣辟仰對罦罳之峻敢傾祈<lb/>
頌之䖍<lb/>
<pb n="KR4d0049_WYG_007-2a"/>
伏以具物於春聖人所以撫節有為於政王者所以求<lb/>
端中賀恭惟皇帝陛下臨教保民晉明燭蔀㑹年位之始<lb/>
浹天人之驩異俗來威百昌薦貺臣守郡于外不獲進<lb/>
慶闕庭<lb/>
　　賀冬表二首<lb/>
伏以氣復於陽數生於子日月閏積之所起寒燠風雨<lb/>
之所占中賀恭惟皇帝陛下獨運乾剛紹繩祖武拱天序<lb/>
之正鑒生民之康一新靈辰交薦福本孚佑逺祚坐臻<lb/>
<pb n="KR4d0049_WYG_007-2b"/>
太寧臣逺紆郡章隔望朝弁但馳存闕之悃莫綴充庭<lb/>
之聨<lb/>
伏以日極於南考為三統之法陽生以復推見二儀之<lb/>
心當歴紀之開元宜帝符之錫美中賀恭惟皇帝陛<lb/>
下志氣獨茂輝光日新運神化於無為均成功於洪造<lb/>
天瑞來格民靈樂胥奏封禪之書方且發輿人之頌歌<lb/>
天保之雅固將充萬壽之期臣等備位明庭逢辰大慶<lb/>
無以褒揚於盛德維知鼔舞於太平<lb/>
<pb n="KR4d0049_WYG_007-3a"/>
　　謝春服表<lb/>
伏蒙<hi>云云</hi>春物始和恩仁下逮申詔攸思之舊匪攽在<lb/>
笥之衣拜賜知榮撫躬懔愧中謝恭以皇帝陛下遹<lb/>
熈聖緒髙拱太平憲天端以敘彛倫揭時令以垂大法<lb/>
乃兹仲月均錫官師臣等備位在廷逢辰多慶服之不<lb/>
稱實畏詩人之譏禠於終朝益思易象之戒庶殚乃力<lb/>
以補厥尤<lb/>
　　謝冬服表<lb/>
<pb n="KR4d0049_WYG_007-3b"/>
伏蒙<hi>云云</hi>大火始流清風既應告歲終于天吏發時令於<lb/>
王庭申命攸司匪攽在位粲然東帛之厚寵如華衮之<lb/>
褒臣等中謝恭惟我皇帝陛下德暨九圍仁深萬物感<lb/>
肅霜之節嘉獻裘之勤思與官師並均安燠悉推在笥<lb/>
之惠俾無卒歲之憂臣等參服典司親逢嘉靖功不勝<lb/>
禄已負素餐之尤服非稱躬更招彼其之刺幸收它効<lb/>
得謝至恩<lb/>
　　中書賀壽星見表<lb/>
<pb n="KR4d0049_WYG_007-4a"/>
至治升聞休符協應發乾文於南極告壽考於一人海<lb/>
縣同瞻民靈胥慶中謝恭惟我皇帝陛下德音獨茂仁<lb/>
性自然致孝於上下神祗推恩於内外夷夏若臣庶之<lb/>
細安能報稱於萬方維昊穹之靈固將保佑於千億倬<lb/>
焉垂象允矣示人臣等參服近司親逢嘉應仰望顒卬<lb/>
之坐俯深踴躍之歡<lb/>
　　中書謝譯經御筵表<lb/>
社鳴紀節式尊誕聖之辰貝葉翻經方祝後天之壽恩<lb/>
<pb n="KR4d0049_WYG_007-4b"/>
推慈惠宴旅豆觴仰承覆露之私俯愧亨嘉之㑹中謝<lb/>
伏惟我皇帝陛下清浄自懋欽明日躋逺追九皇之蹤<lb/>
近屬三后之統福禄是荷坐致無疆之休神人具依共<lb/>
持不拔之祚臣等參居宰席並受國恩敢資西竺之勝<lb/>
因庶効華封之善頌重當飫賜益戴上仁<lb/>
　　賀即位表<lb/>
皇帝陛下以今月初二日奉膺顧命纂臨大寶乾坤交<lb/>
泰日月著明普天之下讙呼鼔舞中賀臣聞易曰大人以<lb/>
<pb n="KR4d0049_WYG_007-5a"/>
繼明傳曰王者大一統肇自古始迄於後來神器之傳<lb/>
必屬元聖伏惟皇帝陛下受昊穹之命承三后之休繼<lb/>
體先皇正位儲兩神祗以之克相夷夏由是宅心天人<lb/>
之符如響斯應上下之感不謀而同國家之運方興祖<lb/>
宗之業既定重熈累洽於萬斯年有生之類莫不自幸<lb/>
臣内聯侍從外守藩垣不獲奔走稱慶闕庭<lb/>
　　慰國哀表<lb/>
大行皇帝奄棄萬國承詔號踴絶而復生中謝恭惟我<lb/>
<pb n="KR4d0049_WYG_007-5b"/>
皇帝徳象天地仁育萬物臨御浸乆夷夏一心奉諱之<lb/>
初震動殞裂伏惟皇帝陛下孝思罔極何可堪處臣伏<lb/>
限守郡仰遵制㫖不獲匍匐奉慰瞻望闕庭<lb/>
　　賀皇太后表<lb/>
臣伏聞皇太后陛下恭承顧命進受鴻名母儀正於朝<lb/>
廷孝治刑於天下中賀恭以皇太后陛下體坤元之德配<lb/>
宸極之尊内教著于六宫陰化行於四海所以輔成前<lb/>
朝之治保佑大統之歸皇帝陛下祇述先猷克循要道<lb/>
<pb n="KR4d0049_WYG_007-6a"/>
率有司而上洪册奉徽稱以明至尊盛禮甫行羣倫胥<lb/>
慶臣守藩於外營職有常不獲奔走稱慶闕庭<lb/>
　　越州謝上表<lb/>
臣某言<hi>云云</hi>以親為請得郡甚優越去宫庭介居江海<lb/>
就職之始撫心弗寧中謝伏念臣本維諸生知守前緒親<lb/>
逢文治之盛冒塵科選之榮擢躋儒林遂執史學學不<lb/>
足以達治亂於顧問實難文不能以通古今於述作何<lb/>
有誤出聖明之遇進登侍從之塗僶勉備官逡廵待罪<lb/>
<pb n="KR4d0049_WYG_007-6b"/>
維大恩未報豈敢便安其身顧私養弗充不勝進退之<lb/>
廹輙以誠乞既兹奠居幸溢於涯感無以喻此葢伏遇<lb/>
尊號皇帝陛下天地之德覆載而無所不容日月之明<lb/>
照臨而無所不暨故臣得遂其犬馬之志安於藩翰之<lb/>
間况兹為州自昔建國連帶數郡之廣摠齊萬兵之權<lb/>
有可以為無所于苟尚寛東顧之慮少獲萬分之心<lb/>
　　謝賜厯日表<lb/>
臣某言<hi>云云</hi>歲事更新王正建始肇頒厯紀推授民時<lb/>
<pb n="KR4d0049_WYG_007-7a"/>
中謝臣聞王事本於隂陽聖人叅諸天地能使四時不忒<lb/>
然後萬物得宜自羲農以來逮堯舜之盛未有不務於<lb/>
此而能遂臻厥成恭惟尊號皇帝陛下撫有庶邦規恢<lb/>
大業凡四海之廣莫不受制於庭而羣生之㣲一皆遂<lb/>
性於下自非求端之驗曷由致治之明臣職在養民幸<lb/>
均受賜敢不奉行之謹以全愛育之仁<lb/>
　　謝改官表<lb/>
臣某言<hi>云云</hi>侍從於中初乏朝廷之補藩宣於外汔㣲<lb/>
<pb n="KR4d0049_WYG_007-7b"/>
治行之聞此焉褒優甚矣僣濫中謝伏念臣起家單賤遭<lb/>
世幸榮學未造於古人而陪東觀屬書之選文不適於<lb/>
當世而贊右省代言之司雖繇至公實已虛受比緣私<lb/>
養之廹輙丐方州之行處躬苟安待罪不暇亟推増秩<lb/>
之典殆非責實之文齋戒奉膺啟居無措此葢伏蒙尊<lb/>
號皇帝陛下總攬操柄博收臣工謂甚愚者可無它謂<lb/>
能守者或有立本賞刑之大信以率彛倫稽黜陟之<lb/>
常經以昭庶品故令踈窳之質均被寵靈之私臣敢不<lb/>
<pb n="KR4d0049_WYG_007-8a"/>
夙夜以思動靜惟警終收犬馬之效無愧於中庶全天<lb/>
地之仁不孤其施<lb/>
　　謝上表<hi>自越移揚至中道再移杭州上表</hi>
守藩無狀待罪不遑連增秩以過優再易地而逾重夙<lb/>
夜深念啟居若驚中謝伏念臣本諸生偶奏薄技登於<lb/>
羣玉之府已逈所宜進於紫㣲之庭愈非其據庸庸徒<lb/>
能自守斷斷固無它竒國家之恩豈維一日犬馬之効<lb/>
何有萬分比請州居實廹私養曽未踰歲之乆固㣲可<lb/>
<pb n="KR4d0049_WYG_007-8b"/>
書之勤内徙淮南才及中道就更淛右是為故鄉始聯<lb/>
史觀之名復躐臺郎之選寵榮駢厚憂悸更深此蓋伏<lb/>
遇尊號皇帝陛下博愛為仁有容成德收報於官師者<lb/>
甚薄推惠於臣庶者必隆葢將盡得其心然後咸罄其<lb/>
力况臣之陋自知甚明所以獨誓于中豈敢但期於衆<lb/>
殞首之日披腹是求<lb/>
　　代人進新脩禄令表<lb/>
臣等聞古者任官以職所以均邦治而立民極也列爵<lb/>
<pb n="KR4d0049_WYG_007-9a"/>
以地所以等臣功而明王制也三代以前典刑葢畧二<lb/>
漢而下因革不同班祿之法隨時以定或禀以穀帛或<lb/>
俸以金錢葢徳髙而位尊者其賜優能薄而任輕者其<lb/>
受寡必有等籍以為權衡中謝竊以國家造邦百年垂統<lb/>
萬世若稽賦禄之序叅用前古之宜然内外之官大小<lb/>
之職其著之品者累百其分而名者幾千下逮兵爵之<lb/>
籍差列尤衆而舊章弗完公令罔著或援之先例或裁<lb/>
之一時顧不責於攸司乃數煩于中覆因循斯乆創定<lb/>
<pb n="KR4d0049_WYG_007-9b"/>
惟時恭以尊號皇帝陛下懋正九功緝熈百度彛倫攸<lb/>
敘率祖宗之規模治具畢張盡帝王之能事凡厥法制<lb/>
悉從刋明唯兹秩賜尚虧典則乃詔臣等以<hi>云云</hi>修為<lb/>
大宋禄令臣等祗畏承命講求踰時論次名品稽合義<lb/>
䫫據<hi>云云</hi>所以著出禄之律示官人之方又以杜上前<lb/>
之煩文還有司之常訓攽於方國俾遵畫一之規詔於<lb/>
將來允示不刋之典臣等智非博極才謝兼通苐勤明<lb/>
詔之嚴敢謂成書之善將塵扆陛若蹈淵冰<lb/>
<pb n="KR4d0049_WYG_007-10a"/>
　　代人奏請更定科場約束狀<lb/>
伏以選士之法自古論之莫不以行為先藝次之葢行<lb/>
本也藝末也取其本而遺其末可也未有取其末而遺<lb/>
其本也者古之所謂藝者皆可用之實尚且謂之末今<lb/>
之所謂藝者皆無用之具乃專以為辯論之法甚亡謂<lb/>
也然國家用進士一路以取士百年矣英才異能得之<lb/>
不為少而失之亦已多何也葢其制之有弊而不革者<lb/>
爾夫進士之法固不可以猝變古者不變法而治葢能<lb/>
<pb n="KR4d0049_WYG_007-10b"/>
因其法以通之也臣竊見天下州郡發解舊有封彌謄<lb/>
録之制近又有考試官不得與長吏相見之令夫州郡<lb/>
發解亦古所謂鄉舉里選也其任在郡守縣令先察其<lb/>
行乃試其藝行修而藝或不至舉之可也行虧而藝或<lb/>
可觀不舉可也故律有貢舉非其人之法甚重今則不<lb/>
然凡有籍於版者皆聚之使試既試則削其名易其書<lb/>
漫不知其誰何徒以雕篆之弊法考無用之空文敦朴<lb/>
俊茂不幸而小不如其法度則一皆黜之庸汚淺陋幸<lb/>
<pb n="KR4d0049_WYG_007-11a"/>
而僅不失其法度則一皆取之守令之任無所尸責律<lb/>
令之設是為虛文豪傑老成則轉棄於下剽薄後進則<lb/>
馮凌於上風流不支日愈一日甚非國家選賢官材之<lb/>
本意也此葢當時建議者務為苛細以希一時固不及<lb/>
知天下之大公國家之逺體矣臣竊謂今朝廷方議更<lb/>
定取士之制宜因罷去天下州郡發解封彌謄錄及試<lb/>
官不得與長吏相見之令别為約束使長吏與試官精<lb/>
加詢察依格考定必得學行兼備名實相副為衆所推<lb/>
<pb n="KR4d0049_WYG_007-11b"/>
者即許解送如有背公狥私去留不允者並許論告即<lb/>
行推劾論罪如律所告虛者重行科斷永不得入科場<lb/>
仍令刺舉之官嚴加覺察務盡公議如此則材能悉收<lb/>
而野無遺逸濫幸既革而士知修飭又以示天下之大<lb/>
公明國家之逺體以為後世之法<lb/>
　　免龍圖閣學士狀<lb/>
今月二十一日准閤門告報伏䝉聖恩特授臣依前尚<lb/>
書吏部郎中免龍圖閤學士令臣授勅誥者聞命震恐<lb/>
<pb n="KR4d0049_WYG_007-12a"/>
不知所容伏念臣質行單陋材不足用列在侍從已非<lb/>
所據而比䝉進職任以京府臣所以不敢自辭者誠冀<lb/>
得竭其犬馬之力幸有所立以謝萬分方夙夜惴惴大<lb/>
懼不能勝其任而曾未踰月復増寵名雖國家所以遇<lb/>
臣下者甚厚然非臣之所敢當也伏望陛下察臣之遇<lb/>
無使過其分以速顛覆而責其來效尚不辱朝廷之恩<lb/>
申戒有司收還詔書臣之願也維陛下裁許臣不勝大<lb/>
幸所有勅誥臣未敢祗受臣無任激切屏營之至<lb/>
<pb n="KR4d0049_WYG_007-12b"/>
　　免翰林學士狀<lb/>
今月初四日准閤門差人齎到勅誥各一道伏蒙聖恩<lb/>
特授臣依前右諫議大夫充翰林學士知制誥者聞命<lb/>
震驚不知所措伏念臣起於諸生質行淺薄學問不能<lb/>
純師文章不足行逺列於侍從已非所據又安可以與<lb/>
聞密命對裁訓辭播之大廷達於天下者哉况今侍讀<lb/>
等學士知制誥待制皆一時之髙選其材能莫不在臣<lb/>
之右伏望皇帝陛下察臣之愚無狀為不勝其任收還<lb/>
<pb n="KR4d0049_WYG_007-13a"/>
制書而選於衆必得其人以盡公議臣不勝幸甚所有<lb/>
勅誥臣未敢祇受臣無任激切屏營之至<lb/>
　　中書謝傳宣入伏早出狀<lb/>
右臣等<hi>云云</hi>公府樞機之原所當盡瘁人臣夙夜之誼<lb/>
豈敢告勞豈謂伏䝉皇帝陛下仁隱及微恩覃迨下甫<lb/>
兹庚伏之候遽傳中出之言許其處休得以夙退夫王<lb/>
人聽政固有四時之宜而臣職在公何取一身之<hi>闕</hi>自<lb/>
非愛育之厚曷致優游之私臣等叅陪近司首被隆渥<lb/>
<pb n="KR4d0049_WYG_007-13b"/>
永惟圖報之効誓在捐軀之初<lb/>
　　中書謝譯經院御筵狀<lb/>
誕聖當期方薦南山之壽繙經演法敢蘄西竺之祥勝<lb/>
事甫成羣靈胥慶沛發惠慈之况加優觴豆之勸臣等<lb/>
參服宰司預聞譯義雖冀真乘之利仰資難老之祺酣<lb/>
詠逾涯飲服無斁<lb/>
　　舉邵亢自代<lb/>
伏見太子中允集賢校理邵亢器質渾厚學術精明其<lb/>
<pb n="KR4d0049_WYG_007-14a"/>
辨論足以當顧問之求其文章足以備典冊之選臣所<lb/>
自揆不如逺甚謹具狀以自代<lb/>
　　自代<lb/>
臣伏覩三司鹽鐵副使工部郎中呉充行義修潔資材<lb/>
博敏其學術論議足以當顧問其文章體用足以裁辭<lb/>
命臣前嘗舉以自代實所不及伏望朝廷特賜進用庶<lb/>
盡公議<lb/>
　　自代<lb/>
<pb n="KR4d0049_WYG_007-14b"/>
臣伏見大理寺丞祕閣校理韓維虛靜之性本於自然<lb/>
疏明之材可以大任臣之自揆實所不如<lb/>
　　自代<lb/>
臣伏見刑部員外郎集賢校理呉充材資自髙學問不<lb/>
倦施之政亊沛然有餘用以代臣實允公議<lb/>
　　自代<lb/>
臣伏見兵部員外郎充集賢校理邵必端亮修潔好學<lb/>
守道出入文館資望俱髙揆之公議臣所不及<lb/>
<pb n="KR4d0049_WYG_007-15a"/>
　　進奉銀二千兩狀<lb/>
臣伏以聖人繼明海縣均慶凡在為城之列莫不思効<lb/>
厥誠前件銀山川之精天地所寶敢備充庭之實庶修<lb/>
任土之儀謹進<lb/>
　　進挽歌辭狀<lb/>
右臣伏聞大行皇帝園陵卜吉大事有期臣身備侍從<lb/>
而守郡於外不得犇走執事之後不勝追慕殞裂之情<lb/>
謹齊戒撰成大行皇帝挽歌辭三首<lb/>
<pb n="KR4d0049_WYG_007-15b"/>
　　笏記<lb/>
梵譯甫終將獻上乘之福恩仁下逮遽推宴爼之私拜<lb/>
况過優捐軀曷報<lb/>
　　中書謝春宴笏記<lb/>
春物熙華宸居暇豫中開宴賜下逮臣工<hi>中謝</hi>伏惟尊號<lb/>
皇帝陛下盛德對時至仁自性弗為獨樂務與衆均臣<lb/>
等備位在廷逢辰多慶畧無報稱苐有戰兢<lb/>
　　陳乞劄子第一<lb/>
<pb n="KR4d0049_WYG_007-16a"/>
臣輙披誠素上冒聖聰顧循罪戾殞越無措伏念臣父<lb/>
某昨任通判滑州保舉本州白馬縣令楊稷充京官其<lb/>
人近以贓除名臣父坐累於法當追一官停再念臣父<lb/>
歴任州縣致位於朝凡四十年未嘗一掛於法而薦任<lb/>
者過數十人今行年六十始得為郎而遽為舉者所累<lb/>
奪官免職在臣之情豈勝憂廹夙夜惟念思有以祈贖<lb/>
而臣䝉國寵厚備職侍從又例得計歲磨勘以進官在<lb/>
臣之身竊幸實多臣願移臣終身磨勘之恩以贖父一<lb/>
<pb n="KR4d0049_WYG_007-16b"/>
朝之罪伏望陛下特開聖造俯察私欲許臣永不磨勘<lb/>
而赦臣父追官但免所居之任亦足以行常法臣不勝<lb/>
大願再念臣父所獲之罪非自已作獨以知人有所不<lb/>
盡故被坐累向使臣父自作弗善臣亦豈敢進干朝廷<lb/>
以屈常法犬馬之情苟賜矜納則父子立朝尚期有立<lb/>
以報萬分臣無任徬徨激切俟命之至取進止<lb/>
　　第二<lb/>
右臣<hi>云云</hi>寵靈優厚加於無功畢臣之身不足以謝然<lb/>
<pb n="KR4d0049_WYG_007-17a"/>
犬馬之情尚有未盡者輙冒萬死敢言之伏念臣昨於<lb/>
去年中以臣父某坐舉官事當追免臣遂具奏乞臣永<lb/>
不磨勘而赦臣父追官是時竊計朝廷以臣未當磨勘<lb/>
故不賜允納今臣父追免已乆而臣幸䝉恩遷官臣之<lb/>
愚素豈能遂已伏惟陛下孝治天下仁覆萬物有生之<lb/>
類既莫不遂其性而得其所故臣之愚素尚覬得申再<lb/>
念臣父歴仕州縣凡四十年白首垂老始得為郎而遽<lb/>
以保任之累免廢在臣之情夙夜不遑安處臣願還臣<lb/>
<pb n="KR4d0049_WYG_007-17b"/>
所進秩二等自今更不磨勘而許復臣父所免官一等<lb/>
伏望陛下特開聖造究察私欲許檢㑹前奏曲賜矜可<lb/>
臣無任徬徨激切祈恩俟罪之至<lb/>
　　第三<lb/>
臣聞私而求申於公者非直臣而求必於主者非順有<lb/>
一於此是為罪人今臣乃負二罪而敢有言者君親之<lb/>
義不得有隱一日獲罪是其甘心維陛下矜而聽之不<lb/>
勝大幸伏念臣昨於去年中以臣父某坐舉官事當追<lb/>
<pb n="KR4d0049_WYG_007-18a"/>
免臣遂具奏乞臣永不磨勘而赦臣父追官是時竊計<lb/>
朝廷以臣未當磨勘故不賜從納臣近於二月中䝉恩<lb/>
特授臣起居舍人臣尋兩具奏乞還臣所進秩自今更<lb/>
不磨勘而許復臣父所免官尋再奉聖㫖不許臣又竊<lb/>
計朝廷以臣父坐廢於法未當敘復而齒於朝故亦不<lb/>
賜從納臣即已祇受并具奏其意臣近蒙恩特授臣尚<lb/>
書禮部郎中臣亦已祇受今明堂禮成大賚天下而臣<lb/>
父幸得以例敘復而齒於朝則臣之愚素猶冀得申伏<lb/>
<pb n="KR4d0049_WYG_007-18b"/>
望陛下特開聖造究察私志許檢㑹臣前後四狀許臣<lb/>
納起居舍人及尚書禮部郎中兩官而復臣父舊官依<lb/>
例差遣臣之㣲誠賤説既以盡於前奏不復敢喋喋取<lb/>
瀆於上維陛下矜而聽之不勝大幸<lb/>
　　第四<lb/>
右臣<hi>云云</hi>朝廷已行之命非敢固辭犬馬未盡之誠尚<lb/>
期從欲再三之瀆誅放所甘伏念臣父子立朝寵靈兩<lb/>
厚在私之幸於臣實多獨念臣父當垂老之年被奪官<lb/>
<pb n="KR4d0049_WYG_007-19a"/>
之責臣所以夙夜深念啟處不遑思有所圖以贖厥咎<lb/>
輙上還臣身之進秩願得復臣父之免官賤誠雖明天<lb/>
聽猶隔徬徨若失俯仰無措伏望皇帝陛下天地覆載<lb/>
而無所弗兼日月照臨而無所不察載矜愚欵終賜俞<lb/>
音臣伏恐朝廷以臣父免官未當敘用則乞留臣所納<lb/>
轉官恩澤候臣父將來合當敘用許復舊官則臣以禄<lb/>
養親一得如志以身報國畢當殞身臣無任祈恩俟罪<lb/>
感激懇切之至<lb/>
<pb n="KR4d0049_WYG_007-19b"/>
　　上殿劄子<lb/>
右臣<hi>云云</hi>臣相次兩具狀奏乞納臣新命復父舊官<lb/>
今月七日再准中書劄子奉聖㫖所乞不行便令受誥<lb/>
勅者身賤言輕再三瀆上聖恩寛大不即誅殛不勝幸<lb/>
甚臣竊計朝廷以臣父坐廢於法未當敘復而齒於朝<lb/>
所以臣之愚請不賜從納臣亦豈敢喋喋重干天聽然<lb/>
臣區區犬馬之誠父子之念實未能已竊幸它日臣父<lb/>
敘復而齒於朝則臣尚敢自陳而冀得請所有勅誥臣<lb/>
<pb n="KR4d0049_WYG_007-20a"/>
已於當日祇受奉表稱謝訖<lb/>
　　乞移鄆州劄子<lb/>
臣輙以悃幅上干聖明進退為憂俯伏待罪伏念臣行<lb/>
能朽薄猥列從官之後國恩過厚夙夜震恐未知所以<lb/>
為報而犬馬之質早衰多病比年尤甚遭遇朝廷大治<lb/>
四方無事臣得以優游養安於外粗了職事未從誅廢<lb/>
不勝大幸再念臣到任已踰二年伏恐例當除替臣竊<lb/>
聞鄆州曹佾到任亦已二年或應召移臣欲望聖慈特<lb/>
<pb n="KR4d0049_WYG_007-20b"/>
許就差臣知鄆州臣雖罷悴無狀尚可黽勉殫其餘力<lb/>
以報國恩<lb/>
　　上殿劄子<lb/>
臣伏見朝廷比歲置官遣使自京師達於天下凡征賦<lb/>
之重力役之衆有所病於民者悉寛除之所以惠養百<lb/>
姓德澤甚厚臣愚以謂尚有未盡者郡縣或以虚名建<lb/>
而民力分不能給其一亊也葢一郡雖小必有一郡之<lb/>
役一縣雖小亦必有一縣之役地非加廣也民非加衆<lb/>
<pb n="KR4d0049_WYG_007-21a"/>
也昔合而役於一者今乃分而役於二然則欲民力之<lb/>
有餘不可得矣是所謂以虛名而取實弊殆當時議者<lb/>
之過而今天下以軍名者多是也臣愚不足以盡其利<lb/>
害願陛下屬之有司詳議取近世所置軍縣度其小大<lb/>
逺近可省者皆省而并之如其舊不獨以損吏役而舒<lb/>
民力又以汰冗官而節多費庶幾稱朝廷所以愛育百<lb/>
姓之意取進止<lb/>
　　開封府乞增屬官劄子<lb/>
<pb n="KR4d0049_WYG_007-21b"/>
臣伏見開封府所治京師其職事之劇固非天下郡府<lb/>
之比然今郡府之大者其佐皆置通判職事官六人雖<lb/>
郡府之大職事之劇自不能開封什二三而開封之佐<lb/>
乃獨置推判官四人葢失之從事乆矣且行尹事者固<lb/>
當責以大體夫使國家徳澤不宣法制不行百姓失業<lb/>
大衆弗治是其咎也若簿書期㑹之煩笞榜訊騐之細<lb/>
皆當責其佐今則不然一府之事無小大行尹事者常<lb/>
與其佐雜治之索其精神敝其支體朝而視事昏而後<lb/>
<pb n="KR4d0049_WYG_007-22a"/>
罷僅能給一日之務夫人之材力亦有分矣事物之來<lb/>
則無窮也以有分而應無窮雖賢智或不能盡况如臣<lb/>
等之愚而欲使國家德澤宣流法制張明百姓篤其業<lb/>
大衆無敢犯不可得矣其弊在於為之佐者少而事不<lb/>
分任不專行尹事者不得盡心于所責爾葢舉其大者<lb/>
必遺其細察於近者必闇於逺理之常也臣願陛下裁<lb/>
擇可增置府推官二員與舊為四員使均治獄訟判官<lb/>
二員使共治諸務若此則事分而任專處心者精為力<lb/>
<pb n="KR4d0049_WYG_007-22b"/>
者省法理必盡其精紀綱修而無廢行尹事者得壹意<lb/>
而尸所責庶幾有成以靖京邑以觀四方以稱陛下憂<lb/>
勤内外之意取進止<lb/>
　　上中書奏記<lb/>
某守郡無狀無以稱朝廷惠養百姓之急夙夜自訟不<lb/>
知所為維朝廷寛大未加之罪幸甚幸甚所守東南大<lb/>
郡學者甚衆州雖有學而無官學者不知所師某輙有<lb/>
奏乞除試祕書省校書郎孫侔一職事官管句本州學<lb/>
<pb n="KR4d0049_WYG_007-23a"/>
侔之為人相府所知不特某言然朝廷嘗已命侔為揚<lb/>
州學官侔固辭恐朝廷疑侔前意而奏難言其私故敢<lb/>
陳之於左右侔向以固辭揚州學官者是時侔兄觀在<lb/>
朝其禄尚足以周其族故侔得以自守而不願仕朝廷<lb/>
亦髙之而不奪其守自居於湖安其賤窮未嘗妄與人<lb/>
交况其有取於人也今乃不幸而失其兄侔方自經營<lb/>
以迎其喪於蜀自此其家事衣食嫁娶一出於侔侔既<lb/>
無祿又不能為生則其家饑寒之憂近在朝夕雖欲不<lb/>
<pb n="KR4d0049_WYG_007-23b"/>
仕不可得矣恭惟某官閣下方為朝廷致天下士而官<lb/>
之如嚮者顔復等召至一試尚得一邑如侔者固非復<lb/>
等所能望劉敞嘗奏言侔是王安石吕公著之流信知<lb/>
言也然則侔豈止一州郡學官而已如朝廷自以有處<lb/>
侔者則非某所知不然則朝廷亦不惜一職事官於侔<lb/>
以慰此州學者之心又侔方窮困當朝廷憂天下不欲<lb/>
一物失其所之時某故敢盡言侔之思維左右留意幸<lb/>
甚幸甚<lb/>
<pb n="KR4d0049_WYG_007-24a"/>
　　下上虞縣令教一首<lb/>
上虞惡民李氏者一邑之害而四方之所共知也自敗<lb/>
邑令王存以來朝廷士大夫莫不切齒而欲葅醢之然<lb/>
則居官者不能使伏其辜亦何以為民之上今足下居<lb/>
縣亦可謂能矣然舉兹以議始未也其覽此而留意且<lb/>
其家内亂專殺屠牛釀酒用禁物置兵械皆安然而不<lb/>
怪欲發而致之於法非艱然所以前后不能發之者由<lb/>
其族大而耳目羽翼布滿於縣庭把持上下長短王存<lb/>
<pb n="KR4d0049_WYG_007-24b"/>
由之以敗後莫不以為戒故也然存所以為其所敗者<lb/>
由為州者非其人耳今足下既無王存之失而僕又幸<lb/>
不至於前人之惽其發李氏之姦而致之法宜在今日<lb/>
維微維幾乃克有濟足下今日成此僕明日當言於朝<lb/>
廷且不獨一言而已要當再言三四言必使朝廷知足<lb/>
下之才而用之乃已耳其無忽<lb/>
　<lb/>
　西溪集巻七<lb/>
</p>
<p>
</p>
  </div>
<div>
                <head>西溪集巻八</head>
    <p>
<pb n="KR4d0049_WYG_008-1a"/>
欽定四庫全書<lb/>
　西溪集巻八　　　　　　　宋　沈遘　撰<lb/>
　　上殿薦馮京劄子<lb/>
臣近蒙恩除知制誥臣不敢輙為辭讓然臣獨有所未<lb/>
安者敢言之臣皇祐元年及第是嵗狀元馮京今為龍<lb/>
圖閣待制知江寧府顧京官次乃在臣下者由京避今<lb/>
宰相富弼親嫌不得知制誥為中書屬官也京始與石<lb/>
楊休並命修起居注繼以唐詢范鎮然皆在京後楊休<lb/>
<pb n="KR4d0049_WYG_008-1b"/>
詢之試為知制誥京皆不得與未乃與鎮並試而除知<lb/>
待制今詢鎮皆以次補為學士而京運換三州不一遷<lb/>
且京自以狀元及第而其初命修起居注時富弼尚未<lb/>
為宰相則京之進用固不由於弼矣以詢鎮臣言之則<lb/>
非平時用人先後之體以親嫌言之則非聖朝大公平<lb/>
施之道京材質美中外所稱不應留滯凡此三者臣愚<lb/>
以謂皆非所宜伏望陛下特出聖斷進京之職得比衆<lb/>
人以盡公議臣亦因得以安不勝區區取進止<lb/>
<pb n="KR4d0049_WYG_008-2a"/>
　　舍人院連署奏乞召張瓌還職狀<lb/>
臣等伏以張瓌前因命劉沆贈官制詞事遂出補郡追<lb/>
原其意為過本薄故朝廷亦不深譴今下遷于逺粗足<lb/>
塞責而本院供職者少且瓌材質之美有補朝廷不宜<lb/>
留滯於外臣等竊以謂可召瓌還職使在侍従備顧問<lb/>
與論議亦朝廷急材助治之一也臣等不勝拳拳愚慮<lb/>
謹具狀奏聞伏候勅㫖<lb/>
　　薦胡宗愈吕惠卿劄子<lb/>
<pb n="KR4d0049_WYG_008-2b"/>
臣伏見光祿寺丞監楚州糧料院胡宗愈權永興軍節<lb/>
度掌書記監杭州清酒務吕惠卿二人並修身高材好<lb/>
學不倦其議論文章皆足以過人又皆明習世務可施<lb/>
有政為朝廷之用伏望陛下特賜采擇母使留滯以厲<lb/>
士大夫之望後有不如所舉臣當連坐其罪取進止<lb/>
　　薦吕惠卿孫侔常秩狀<lb/>
臣伏見權永興軍節度掌書記監杭州清酒務吕惠卿<lb/>
學有操術材劇器博試祗書省校書郎孫侔志行剛烈<lb/>
<pb n="KR4d0049_WYG_008-3a"/>
特逹不羣試將作監主簿常秩經明義修安於窮賤凡<lb/>
此三人皆當今士大夫之髙選舉而用之無所不宜而<lb/>
臣之所知亦無以過此伏乞朝廷采擇任使後有不如<lb/>
所舉臣當連坐其罪<lb/>
　　上殿薦王囘孫侔常秩劄子<lb/>
臣伏見前亳州衞真縣主簿王囘試秘書省校書郎孫<lb/>
侔試将作監主簿常秩三人並躬修道徳畜其術業施<lb/>
於有政無所不宜天下士大夫所共推髙以為不及臣<lb/>
<pb n="KR4d0049_WYG_008-3b"/>
竊謂方今朝廷求人如不足天下賢士大夫略以舉用<lb/>
如囘侔秩固應在衆人之先而不宜在後伏乞陛下特<lb/>
賜召命寘之臺閣以觀其能他後小有不如所舉臣當<lb/>
坐欺㒺之罪取進止<lb/>
　　薦孫侔狀<lb/>
臣伏見試秘書省校書郎孫侔節行文學名在朝廷今<lb/>
閒居湖州安其賤貧守道愈篤東南學者莫不願得以<lb/>
為師臣本州為兩浙諸郡首學者甚衆而州學獨無官<lb/>
<pb n="KR4d0049_WYG_008-4a"/>
欲望朝廷特除侔一職事官管句本州學使州之學者<lb/>
有所歸又以風朝廷尊賢養士之意於天下臣不勝所<lb/>
願<lb/>
　　乞舉府界知縣劄子<lb/>
臣伏見開封府所領十七縣其知縣皆用京朝官獨考<lb/>
城等七縣用近制奏舉頗為得人餘皆審官院差而不<lb/>
得人者十常五六王畿之内風化之本四方是則苟令<lb/>
長非其人則征賦不均獄訟不平百姓受其弊非所以<lb/>
<pb n="KR4d0049_WYG_008-4b"/>
長風化示四方也臣欲乞今後開封祥符兩縣知縣従<lb/>
朝廷選差外其餘十五縣並令本府與府界提㸃司推<lb/>
擇能吏連狀舉奏如任内犯入已贓及職事不舉坐以<lb/>
黜免者所舉官並與同罪取進止<lb/>
　　乞罷府事劄子第一<lb/>
臣本府今月七日准勅斷左軍逓院官吏為勘傳永昌<lb/>
公事已施行訖臣躬被聖選攝行尹事而明不能以辨<lb/>
訟威不足以制吏使中都之獄有無辜之訴御史以聞<lb/>
<pb n="KR4d0049_WYG_008-5a"/>
参質明備聖君仁厚悉從寛貸然此豈特小吏薄責而<lb/>
已其大咎乃在臣也方朝廷總覈名實以革事弊羣臣<lb/>
之政顧臣敢獨苟免以虧大治臣前此已具面奏伏乞<lb/>
即賜禠免以全至公以盡人言臣無任徬徨隕越之至<lb/>
臣見待罪在府未敢入赴朝叅未敢便行交割本職公<lb/>
事聴指揮次<lb/>
　　第二<lb/>
臣蒙恩待罪京府今已踰嵗臣本無狀自知甚明其初<lb/>
<pb n="KR4d0049_WYG_008-5b"/>
被命實貪聖主特逹之遇乃不自量冀竭其愚幸有所<lb/>
立以謝萬分故自居職以來夙夜惴惴不敢自暇而駑<lb/>
朽之質果不可彊凡臣之所能既以止矣而臣之所治<lb/>
未有聞也雖聖主寛大之恩務欲盡臣下之技不急譴<lb/>
誅即復假臣以日月之効而臣之設施亦不可復加朝<lb/>
廷士大夫之議亦不肯容臣而且為聖朝之累矣伏望<lb/>
陛下深計京邑之重不可以曠不治審察臣之不肖終<lb/>
不可責以有成推擇材吏使以代臣臣或尚得竊食苟<lb/>
<pb n="KR4d0049_WYG_008-6a"/>
容則丐一閒州猶敢為陛下奉行法令撫養百姓少答<lb/>
天地之施臣不勝幸甚取進止<lb/>
　　第三<lb/>
臣近嘗具奏以臣到府踰年職事無狀乞従罷免守一<lb/>
閒州而待命二旬未蒙賜可徬徨憂畏不知所措臣聞<lb/>
君試臣以職而攷其實弗效者黜臣事君以身而盡其<lb/>
力不能者退此朝廷治否常必由之而不可因循苟簡<lb/>
者也伏念臣材質淺薄曽不敢望中人而致身侍従已<lb/>
<pb n="KR4d0049_WYG_008-6b"/>
非所據又誤當推選使治京邑視事已來既一嵗矣都<lb/>
城之内姦薄之俗未嘗革也穿窬之盗未嘗絶也囹圄<lb/>
之繫未嘗虛也此三者乃京邑之先務而臣在職不為<lb/>
不久獨無一可紀者其試用弗效亦巳明甚然則雖欲<lb/>
不自引劾以退寧不畏人之言哉方陛下奮乾剛厲威<lb/>
斷躬親庶政總覈名實以臨羣臣而京邑四方之則治<lb/>
逺者必自近始可使非其人而付之以輕天下之望乎<lb/>
臣願陛下深察而留意即賜罷免臣不勝幸甚况今在<lb/>
<pb n="KR4d0049_WYG_008-7a"/>
廷之臣皆一時材能之選莫不過絶於臣舉以代臣無<lb/>
不可者臣如蒙天之幸未就誅棄尚獲備羣臣之後者<lb/>
猶冀得一小州畢其餘力以謝陛下臣不勝悃愊祈俟<lb/>
之至取進止<lb/>
　　上兩府賀正二啟<lb/>
伏以推二氣之元求三統之㑹斯得天數以為王正維<lb/>
廊廟之尊有神明之相與時協應介福無疆恭以某官<lb/>
以真儒之材對太平之運咸有一徳寵綏四方本朝泰<lb/>
<pb n="KR4d0049_WYG_008-7b"/>
華之基方傳之而不㧞羣公股肱之體固共之以無窮<lb/>
迎蹈靈辰擁全多祉某居藩有守拜慶無階瞻望門墻<lb/>
傾輸悃愊<lb/>
伏以合三律之數斯建王正謹首時之和其順天道恭<lb/>
惟某官文武備業聖賢逢辰輔行福威鎮撫夷夏屬嵗<lb/>
元之端朔鈞帝祉於羣靈坐致洽平共熙全盛某居藩<lb/>
有守拜慶無階瞻望門牆傾輸悃愊<lb/>
　　上兩府賀冬二唘<lb/>
<pb n="KR4d0049_WYG_008-8a"/>
伏以考日於南律元定三統之法占易之復陽生見二<lb/>
氣之心惟廊廟之尊有神明之相與時協應介福無疆<lb/>
恭以某官直道純誠全能茂業獨立本朝之上超高前<lb/>
世之功維天錫羡於國家維帝仰成於公宰坐臨穀旦<lb/>
并括多祥永固靈長之基益孚中外之望某居藩有守<lb/>
拜慶無階瞻望門牆傾輸悃愊<lb/>
伏以氣動於泉物源於子隂陽相緝之際律歴更起之<lb/>
端恭惟某官熙正天工翼安國體躬秉勲徳上當聖神<lb/>
<pb n="KR4d0049_WYG_008-8b"/>
㑹長景之為元與端朝而鈞慶益崇久大茂對明昌某<lb/>
守郡有覊候門莫及瞻祈之極悃愊實勞<lb/>
　　上兩府二書<lb/>
某蒙恩遷官未敢以謝伏念無狀竊祿待罪不暇聖君<lb/>
寛假復就増秩内訟愧恐不知所措然私情有所未盡<lb/>
者輙敢自請於朝伏惟閣下方以盛徳至公承輔聖君<lb/>
若某之所請幸無屈於法無虧於義則或借一言之益<lb/>
開陳上前使某事親之心有以自安則為某之賜豈薄<lb/>
<pb n="KR4d0049_WYG_008-9a"/>
也哉維左右留意不勝大幸<lb/>
伏念某奉遵詔書守在江湖之上瞻望公府邈然斗極<lb/>
之旁再更二州連易三嵗日月愈云逺矣門闌益以疎<lb/>
焉欲時以書自通庶將其意念或為禮之瀆適重厥尤<lb/>
進退不獲其従夙夜莫知所措恭以某官至誠自性盛<lb/>
徳在躬惟天降祐之靈惟帝知人之哲登序圭衮運平<lb/>
機衡遂當顧命之憂克寧宗廟之緒功施後世名盖前<lb/>
人方將紀於太常昭昭而不冺祚及來裔永永以無疆<lb/>
<pb n="KR4d0049_WYG_008-9b"/>
雖當盡辭詎足為頌某所賦無狀自惟甚明幸東南偏<lb/>
方安阜無事當朝廷大治典書尚寛故可俛厲其愚未<lb/>
投劾而去維其覆露盖有初終若爾訟言於何殫悉<lb/>
　　謝兩府三唘<hi>杭州上</hi>
國恩駢厚私幸充盈顧非其堪若無所措伏念某早繇<lb/>
曲學親得盛時一登備於儒林遂進陪於法従汔無稱<lb/>
道宜有訟言尚賴聖明博容賢智協輔終獲全婞直之<lb/>
守㡬不従引劾而歸得請為州去國猶昨越在海山之<lb/>
<pb n="KR4d0049_WYG_008-10a"/>
裔且微治行之閒而増秩連仍易地優重奉親處風土<lb/>
之美還家申桑梓之恭寵榮之加皆過其分品題之賜<lb/>
實有所従此盖伏遇某官分序羣材甄明衆職欲使賢<lb/>
愚各當其任咸在本朝中外並奏厥功共熙大治故俾<lb/>
單疎之質誤當奬育之私敢不周旋百為鞏固一節但<lb/>
憂力之不逮或累至明若其義之所安無失素教過此<lb/>
以往未知所裁<lb/>
伏蒙聖恩<hi>云云</hi>代言於中莫有云補守藩於外未聞厥<lb/>
<pb n="KR4d0049_WYG_008-10b"/>
成方待黜幽之文遽推増秩之賞逡巡承命僶俛包羞<lb/>
伏念某生而甚愚學不能進徒知樸直之自守不知感<lb/>
激以取名然且抱槧懐鉛出入乎承明之署荷囊持槖<lb/>
上下乎太微之廷請為一州連制千里在私之分已過<lb/>
報國之勞無稱重此進遷益為虛受始終循省啟處震<lb/>
慙此盖伏遇某官代天之工秉國之正大匠斤斧曲直<lb/>
莫不適其宜良工甄陶方圓莫不稱其用曽是散窳重<lb/>
煩品題謹當厲乃百為保其一節庶㡬萬分之立終謝<lb/>
<pb n="KR4d0049_WYG_008-11a"/>
大公之成過此以還不知所措<lb/>
昨奉勅<hi>云云</hi>聖君之賜得狥私求宰政之平遂開公議<lb/>
靖言其幸若無所容伏念某起家緒餘遭世文治始玷<lb/>
科選入居朝廷校東觀之書是正何有執太史之筆統<lb/>
紀未終復誤出於上恩使登陪於法従據非其所顧何<lb/>
以堪雖僶俛以備官實逡巡而待罪㑹圖就養因輙陳<lb/>
誠乃兹為州是克如志此盖某官權衡萬物甄冶百工<lb/>
智愚莫不盡其方中外無一失其所故今無狀得用自<lb/>
<pb n="KR4d0049_WYG_008-11b"/>
安謹當祗畏所居庶㡬奉承攸命以謝大徳以全至公<lb/>
過此以還未知所措<lb/>
　　上并州判府太師相公<lb/>
伏審某官易節成徳撫封太原冊書班聞士論和附恭<lb/>
以某官自天生徳與世㑹亨厯試朝廷之難式孚華夏<lb/>
之望越叅大政再踐家司有靖亂之功銘於彛鼎有致<lb/>
平之業格于皇天雖外均乎逸勞實内倚乎藩屏上惟<lb/>
全晉之舊大河之東總萬兵之符制二敵之患必用元<lb/>
<pb n="KR4d0049_WYG_008-12a"/>
臣之重以張連帥之威盖以師長百寮故特尊於端揆<lb/>
且將節度諸將故専畀於中權富貴歸於故鄉弩矢驅<lb/>
於縣令人臣之極行路以榮然海隅之民尚有觖望政<lb/>
亊之召實期湏㬰豈伊一方獨被大賜某守藩于逺拜<lb/>
慶無階瞻望欣愉倍百常品<lb/>
　　上留守太師侍中<lb/>
伏念某竊伏東藩藐然萬里之逺仰占台象倬爾三階<lb/>
之崇禮殊等威埶絶中外固不敢以翰墨之屑輙自通<lb/>
<pb n="KR4d0049_WYG_008-12b"/>
於屏案之前維是瞻望慕用之無窮不知夙夜啟居而<lb/>
有間豈謂某官詘六公之貴忘相國之尊命記室以占<lb/>
辭因行人而傳賜寵踰衮贈光照海濵内視其愚實無<lb/>
以稱於題品尚期有立庶㡬不辱於門闌下情無任感<lb/>
激之至<lb/>
　　慰太師相公疏五首<lb/>
不意凶變竊承奄丁荼毒伏惟攀號躃踴五内分崩何<lb/>
可勝處孝思柰何㒺極柰何<lb/>
<pb n="KR4d0049_WYG_008-13a"/>
日月流速伏承荼毒如昨奄移晦朔伏惟攀慕號絶叩<lb/>
地呌天何所迨及孝思奈何㒺極奈何某在逺無由陳<lb/>
慰下誠哀愴之至<lb/>
季春極暄伏惟太師相公孝履支持即日某蒙恩<hi>闕</hi>
不審自經荼毒氣力何如伏惟節哀順變以全禮制下<lb/>
情所望<lb/>
伏以太師相公大孝之徳海内所聞今兹荼毒何可勝<lb/>
處然聖人之制禮有節文伏望勉抑哀毁以副聖君之<lb/>
<pb n="KR4d0049_WYG_008-13b"/>
意士民之望某蒙恩有素無由叙慰於前豈任哀怛眷<lb/>
眷之至<lb/>
　　謝人投書<lb/>
某叩頭辱書及文編辭髙義豐讀之跫然雖在荒疚猶<lb/>
知為貺之過而無足以當甚愧也晉陵固多賢士大夫<lb/>
某既皆得交之而聞足下之名尤髙獨未得闚顔色聽<lb/>
辭義而為鄙陋之恨者盖非一日矣今乃得所示文甚<lb/>
厚雖淺薄不能勝識一二然亦有以知足下有自强不<lb/>
<pb n="KR4d0049_WYG_008-14a"/>
息之志能養其氣至於充實發而為文章無内餒不足<lb/>
之患如足下所示者古人何足道也某固不肖無足以<lb/>
賛左右四方有餘師如足下之言而欲有求於我者過<lb/>
矣過矣承攝事旁邑春暄無恙來使立取報以歸呼書<lb/>
吏不至自書不謹勿恠<lb/>
　　樞宻太尉<lb/>
伏審奉膺制召入賛樞廷有嚴麾節之驅甫臨畿甸之<lb/>
近行當謁候實慰曕言<lb/>
<pb n="KR4d0049_WYG_008-14b"/>
　　通判郎中<lb/>
承被詔除出監州治欽惟才彦久著朝閨顧此迂疎幸<lb/>
聨官政辱先函幅良著意勤感服之深陳叙非悉<lb/>
　　台州通判都官<lb/>
伏審㳙辰之良受署以禮兹惟材選允協朝俞方引聽<lb/>
於善猷且進膺於寵數逺煩示問深著勤私感服之深<lb/>
陳叙非悉<lb/>
　　梓䕫路鈐轄六宅太保<lb/>
<pb n="KR4d0049_WYG_008-15a"/>
承被茂恩進陞使列仍遷兵寄益示寵光逺况牋函載<lb/>
隆謙美睠私甚厚感服無忘<lb/>
　　發運司勲<lb/>
伏審懋膺詔檢遷總使權寵章所宣朝論惟允恭以某<lb/>
官性資甚美材具自將襲世緒之髙華覽徳輝之休茂<lb/>
更歴中外所居風聲簡在上心薦持使節惟江淮漕計<lb/>
之重實國家兵食之源必屬能賢故兹柬進悵莫陪於<lb/>
賔慶維加保於道腴欣頌所深叙言非悉<lb/>
<pb n="KR4d0049_WYG_008-15b"/>
　　催發錢帛太傅<lb/>
伏念稔聞喜聲未克良覯惠然髙誼被以書辭講好甚<lb/>
隆為感無斁尚兹間逷願益愛頤區區之心縷縷不已<lb/>
　　前蘓州知郡司封<lb/>
伏審巳解郡章趨還帝所維朝廷之彦為士夫之望臨<lb/>
治方州推聞異等矧大治之世並升雋髦且至公之時<lb/>
敢有讒説方傾聞於寵數遽傳况於牋函禮意有加感<lb/>
銘無斁<lb/>
<pb n="KR4d0049_WYG_008-16a"/>
　　洪州知府待制　闕<lb/>
　　相度茶税太博　闕<lb/>
　　渭州知府侍讀侍郎　闕<lb/>
　　新越州簽判屯田　闕<lb/>
　　狀元學士　闕<lb/>
　　楚州知郡職方<lb/>
伏念暌違若新節物更異緬慕髙槩坐馳鄙心亟闚書<lb/>
筆之華審聞福履之裕維其拘綴未遂展承願益愛頤<lb/>
<pb n="KR4d0049_WYG_008-16b"/>
前迎光寵感頌之至叢積于斯<lb/>
　　知府宻學諫議<lb/>
伏審就宣皇制増秩諫司伏惟歡慶恭惟某官學造精<lb/>
微文成法度躬㑹前朝之盛對揚至徳之休便蕃従聨<lb/>
風采禁路比入陪於樞近方告逺猷遽出殿於藩防盖<lb/>
申冲志今兹陞進益示褒優諒無間於湏㬰遂上参於<lb/>
丞弼無緣面慶但此願言<lb/>
　　知郡郎中<lb/>
<pb n="KR4d0049_WYG_008-17a"/>
承已除代遂當還朝辱書過勤為况良厚感藏之至敷<lb/>
叙寧周<lb/>
　　雜還賀正二首<lb/>
竊以陽歴端朔王春授時發生之初政教之首伏惟某<lb/>
官躬有盛業進居明廷踐臨正嵗之元叢被善祥之澤<lb/>
屈占理翰過衍吉辭意尚之勤誌懐以重<lb/>
伏以陽歴端朔元春授時發生之初政教之首方餘隂<lb/>
之退伏宜吉士之亨嘉垂致儀牋過形善頌載惟感誌<lb/>
<pb n="KR4d0049_WYG_008-17b"/>
何以誦言<lb/>
　　衞州知郡觀察太傅<lb/>
伏審奉將制命出撫方州㳙辰之良受署以禮恭以某<lb/>
官性資純茂器度閒深蚤繇近屬之華遂被副車之選<lb/>
學而不倦禮以自持簡在上心之明推聞戚畹之美暫<lb/>
兹居外盖不逺於京師行且召還固自存於國典謙虛<lb/>
無間函幅逺臻抱感之叢盡言於此<lb/>
　　新還<lb/>
<pb n="KR4d0049_WYG_008-18a"/>
伏念相見風采無一日之忘瞻言道途有千里之隔莫<lb/>
従展晤徒益傾馳亟闚書筆之華欣承福履之裕矧繄<lb/>
雋望著在本朝行自外臺之煩入躋近列之貴維加愛<lb/>
育以對寵靈感頌并深敷陳㒺既<lb/>
　　新越州知府宻學<lb/>
伏審奉膺中詔移鎮東藩徽音來傳輿議胥慶恭以某<lb/>
官天資粹茂徳器閎深親逢累洽之期奮先羣雋之路<lb/>
入登冊府蔚爾文章之華超列邇臣赫焉事業之著廣<lb/>
<pb n="KR4d0049_WYG_008-18b"/>
陵舟車所㑹久煩老成㑹稽山水為鄉聊資卧治諒無<lb/>
淹久即對東求某此蒙恩遷實承舊政顧為幸㑹豈容<lb/>
叙言将奉光儀并輸悃愊<lb/>
　<lb/>
　<lb/>
　<lb/>
　<lb/>
　西溪集巻八<lb/>
</p>
<p>
</p>
  </div>
<div>
                <head>西溪集巻九</head>
    <p>
<pb n="KR4d0049_WYG_009-1a"/>
欽定四庫全書<lb/>
　西溪集巻九　　　　　　　宋　沈遘　撰<lb/>
　　湖州知郡屯田<lb/>
比者承詔之藩引舟在道側望封圻之近稔聞治行之<lb/>
髙無緣至前以釋所願遽辱書而為况仰執禮之過勤<lb/>
方此索居重期多愛感懐之至談叙奚窮<lb/>
　　知郡郎中<lb/>
伏審已交舊符方待新令遽煩書禮良著意勤感服之<lb/>
<pb n="KR4d0049_WYG_009-1b"/>
深敷陳㒺既<lb/>
　　通判都官<lb/>
伏承受代解印趨裝還朝遽煩詔書良謂約禮感銘之<lb/>
至敷叙寧周<lb/>
　　運使學士<lb/>
伏審某官拜恩計府抗節行臺詔目敷聞部吏傾望維<lb/>
屬城之無狀睎善庇以有歸竊跂齋舲已臨近甸順履<lb/>
霜嚴之氣保綏神舍之休迎對在前歡愉劇此尚期加<lb/>
<pb n="KR4d0049_WYG_009-2a"/>
愛畢副所懐<lb/>
　　雜謝九首<lb/>
伏念奉間風期頻更節物緬慕髙誼坐馳鄙心忽闚牋<lb/>
牘之華欣承福履之裕雖其遐阻來多晤言願益愛頤<lb/>
前迎光寵感頌之至叢積于斯<lb/>
比者吏介書來牋函斯暨載懐勤厚良用感銘<lb/>
比者叨冐國恩進陞官等寵靈非稱憂畏弗寧約禮過<lb/>
勤詒書來况永言髙義寘在鄙心<lb/>
<pb n="KR4d0049_WYG_009-2b"/>
蒙被朝恩進陞禁閣假行尹事實治畿封顧非可任之<lb/>
材安取所期之効黽勉就職唘居不遑靖言其従盖有<lb/>
攸賴此盖某官樂善之誼上存本朝相先之誠周及多<lb/>
士矧兹蕞陋之質尤被品題之私方將奏記於前亟奉<lb/>
置郵之問惠爾辭誨粲焉恩輝雖然勞謙之隆乃重無<lb/>
狀之負謹當佩服蘄永寵華區區所懐縷縷無斁<lb/>
比者蒙被朝恩進陞禁閣假行尹事實治畿封顧非可<lb/>
任之材安取所期之効黽勉就職啟居不皇維樂善之<lb/>
<pb n="KR4d0049_WYG_009-3a"/>
誠有相先之誼惠爾辭問粲焉恩私雖然勞謙之光乃<lb/>
重無狀之負謹當佩服蘄永寵華區區所懐縷縷無斁<lb/>
比者蒙被朝恩進陞禁閣假行尹事實治畿封顧非其<lb/>
才方憂所稱惠然辭問粲爾恩私永當佩藏敢有倫斁<lb/>
伏蒙仁私以某赴郡過府特垂寵訪感服之至不任下<lb/>
誠<lb/>
比者奉被朝恩進司帝制竊自惟於非據實隂賴於為<lb/>
容伏惟某官志在本朝樂得多士慕南山之詠萬夀是<lb/>
<pb n="KR4d0049_WYG_009-3b"/>
期玩菁莪之歌百朋以錫推援無倦髦彦並升故雖蒙<lb/>
陋之姿亦冒寵靈之幸適将馳謝遽辱騰書禮意并隆<lb/>
感服無斁<lb/>
奉被朝恩進司帝制顧微善狀實玷寵章髙誼不遺榮<lb/>
函逺暨禮周意厚感極愧并<lb/>
　　鄆州知府侍讀<lb/>
伏審自請上前外臨方面㳙辰署治已日戒行恭惟某<lb/>
官學兼九流材備數器奮先羣雋之路簡在至公之心<lb/>
<pb n="KR4d0049_WYG_009-4a"/>
入直北門盖方倚以大用出藩東夏兹由狥於素誠且<lb/>
汶陽上游天平巨鎮版輿安穏錦衣輝華故里犬雞之<lb/>
聲宻以相接新阡松檟之植甫不越疆并為寵榮豈但<lb/>
息偃適將馳慶遽辱騰書禮意甚隆感服無斁<lb/>
　　兖州知府少卿<lb/>
伏審榮被詔恩進陞卿列居奉常之次允屬能賢總刺<lb/>
史之權尚留外部於維華望著在本朝行従疾召之歸<lb/>
遂陟近班之貴方将賛慶遽辱騰書禮意并隆感服無斁<lb/>
<pb n="KR4d0049_WYG_009-4b"/>
　　環慶部署都使太傅<lb/>
伏審光被詔恩擢司戍律伏惟慶慰某官忠純有立材<lb/>
武自將蚤縻勇爵之榮積著戰多之茂周旋邊障詳核<lb/>
兵家屬謀帥於六師遂進階於諸将兹惟上選允協朝<lb/>
僉方引聽於善猷遽辱煩於榮問永懐感服奚暇敷陳<lb/>
　　潞州知府學士<lb/>
伏審榮被詔函進陞史閣仍當方面之寄實督連城之<lb/>
權寵章所宣朝論惟允方將馳慶遽辱騰書禮意甚隆<lb/>
<pb n="KR4d0049_WYG_009-5a"/>
感銘無斁尚念朋㳺之濶獨深節物之思願益愛頤以<lb/>
熙福祉區區之意縷縷莫宣<lb/>
　　大兩省知州<lb/>
比者承詔之藩引舟過府即瞻盛徳良慰鄙心<lb/>
　　諸州知州以下<hi>職司改郡為部</hi>
比者承詔之藩引舟過郡辱書為勞將意甚勤即奉晤<lb/>
言并深感素<lb/>
　　兩浙轉運學士提刑郎中<lb/>
<pb n="KR4d0049_WYG_009-5b"/>
比者奉承中詔出守東藩欽惟㓨部之賢實獲庇身之<lb/>
幸引舟在道觀徳有期甫霜氣之戒寒諒道腴之増勝<lb/>
尚蘄愛輔兹副瞻言<lb/>
　　越州通判太傅<lb/>
比者奉承中詔出守東藩欽惟能賢實共官事辱先函<lb/>
幅益示勤私前遲晤言并申感素<lb/>
　　越州簽判以下<lb/>
比者奉承中詔出守東藩吏介書來牋函斯暨禮意良<lb/>
<pb n="KR4d0049_WYG_009-6a"/>
厚感銘不忘<lb/>
　　揚州通判國博<lb/>
比者將命之藩引舟過府承有按田之役莫遑就見之<lb/>
勤使介書來牋封斯暨愛存甚厚感服無忘<lb/>
　　新陜西都運諫議<lb/>
比者承詔之藩引舟在道方卜中河之遇亟煩一介之<lb/>
書即奉晤言并申感素<lb/>
　　常州知郡兵部<lb/>
<pb n="KR4d0049_WYG_009-6b"/>
比者奉承中詔出守東藩拏舟在途指日過郡方引觀<lb/>
於盛徳幸聞慰於鄙心亟枉華牋實將髙誼愛存良厚<lb/>
佩服莫勝更遲晤言并申感素<lb/>
　　轉運兵部學士<lb/>
昨奉勅<hi>云云</hi>聖君之賜為郡則優使者之賢庇身斯幸<lb/>
伏念某性匪甚敏學初弗充先生緒餘雖講聞之已久<lb/>
朝廷法律曽省習之未遑今用治民實兹従事漠然無<lb/>
措必矣包羞尚賴髙明之臨一以寛假為濟永惟鄙託<lb/>
<pb n="KR4d0049_WYG_009-7a"/>
不能倦談<lb/>
　　杭州知府宻學侍郎<lb/>
比者奉承中詔出守東藩欽惟能賢實在鄰治滄溟之<lb/>
滸幸被於餘波良匠之旁固宜於縮手辱先函幅益示<lb/>
勤私感服之深陳叙非悉<lb/>
　　諸州知州以下<lb/>
比者奉承中詔出守東藩視亊有初騰書來暨禮意甚<lb/>
厚感銘不忘<lb/>
<pb n="KR4d0049_WYG_009-7b"/>
　　職司逺迎<lb/>
伏承使節來次近郊有勤道途自保休勝即前迎謁得<lb/>
叙悃私<lb/>
　　雜還逺迎二首<lb/>
伏蒙仁私以将次郡城特垂榮翰感服之至不任下誠<lb/>
比者祗承詔言歸直右省引舟在道辱介示書禮意過<lb/>
隆感服無斁<lb/>
　　丹州新學記<lb/>
<pb n="KR4d0049_WYG_009-8a"/>
古之學者學道與藝道與藝必出於師而師在庠序故<lb/>
學者亦必在焉後之學者學利而已利不待師而能也<lb/>
故學者不在乎庠序而在乎家焉夫先王之所以必用<lb/>
庠序者士之所在也教之所出也後世之所以無用庠<lb/>
序者士不在也教何有焉盖三代亡而庠序之法亡矣<lb/>
漢以來不能及也然其間願治之主當塗之士有志乎<lb/>
先王之治者甚衆欲近而反逺欲厚而反薄陵夷以至<lb/>
乎大壊若不可復者豈固不可復與亦失其術而已夫<lb/>
<pb n="KR4d0049_WYG_009-8b"/>
不究其本而末是圖不知其可也故雖有庠序之制師<lb/>
弟子之禮亦非先王之意矣宋興既百年當慶歴間海<lb/>
内晏靖民趣於治天子休之以謂禮樂可興而三代之<lb/>
治可放而致也於是遂登羣材修法度始詔天下更立<lb/>
學制而増大之延師儒先經藝使學者務進於道變文<lb/>
之弊以近古使學者不獨為利而已當是時天下之士<lb/>
不誡而勸不率而趨惟恐其後雖天下之人亦舉相慶<lb/>
以望教化之行太平之成也而執事者不能稱上意其<lb/>
<pb n="KR4d0049_WYG_009-9a"/>
所以注措皆甚誖謬始失於太學而天下従以隳於今<lb/>
十餘年莫復有言治學者甚哉道之難行也孟軻有言<lb/>
王者之不作未有疏於此時者也夫慶歴之詔可謂王<lb/>
者之舉矣而莫克終使天下之士失所望然聖人之心<lb/>
豈遂替哉執事者未能及爾此天下之士所以巻巻而<lb/>
有待者也然則今之郡縣有能治學以待於上者豈非<lb/>
忠哉丹州直雍之北近邊郡也其俗尚武不知學文常<lb/>
以武人守之益不以學為事雖慶歴之詔亦不能奉行<lb/>
<pb n="KR4d0049_WYG_009-9b"/>
今供備庫副使梁侯鑑之來始謀興學州故有孔子廟<lb/>
因即其旁而為學舍既甚備又為聚書迎師所以教與<lb/>
養者莫不盡於是丹之民始知有學來者源源已而有<lb/>
詔使天下貢士於京師初丹當貢三人而州之民既無<lb/>
有應詔者乃一取於他州及是所貢三人皆州之秀也<lb/>
於是丹之民益知學之可貴長者悦少者慕來者則愈<lb/>
衆或謂梁侯教化由上出者也發乎朝廷逹乎天下三<lb/>
代之法起於井田成於庠序兹之謂有本不立而區區<lb/>
<pb n="KR4d0049_WYG_009-10a"/>
其未非過歟梁侯曰教化固由上出也然吾為刺史不<lb/>
可以不奉詔書詔書不曰勸學乎且吾之道民以學而<lb/>
來者靡然豈我之能毆之也亦民之樂於善耳吾將以<lb/>
樂為善之民以待上之教化豈謂過歟於是士大夫知<lb/>
梁侯為吏之有方而其材果可為朝廷用也梁侯既喜<lb/>
其民之樂於學又懼後之人或嫚而不顧使丹之民不<lb/>
得卒為善而遷於惡也將以其事銘之石以示後之人乃<lb/>
來求文於余余既感夫學之廢久而慶歴之詔不克終<lb/>
<pb n="KR4d0049_WYG_009-10b"/>
又嘉梁侯之用心者逺可以風久四方故為著其本末<lb/>
而不辭嘉祐二年六月庚午記<lb/>
　　本治論序<lb/>
臣聞君明而臣修君作而臣行維君臣克協於一而其<lb/>
志通其道濟故紀綱以輯百度以釐君不得其為君則<lb/>
臣不得其為臣故紀綱以亂百度以圮未有有君而無<lb/>
臣也未有有臣而無治者也君以是㒺弗聖臣以是㒺<lb/>
弗賢二帝以是為二帝三王以是為三王古之善言治<lb/>
<pb n="KR4d0049_WYG_009-11a"/>
者不越是矣聖人復起不易是矣國家基業固天地聲<lb/>
教徹四海祖宗三世功治全矣陛下以上聖之姿端拱<lb/>
太平恭儉過於前人仁慈聞於天下三十年間臨政而<lb/>
願治可謂勤且至矣然而紀綱百度尚未臻祖宗之世<lb/>
者豈治久必變法久必弊與殆羣臣之未盡能而衆職<lb/>
之未盡舉甚非所以副陛下憂勞之意也臣愚不足以<lb/>
究天下之事識治亂之㡬然嘗學舊史竊聞故老凡前<lb/>
代之成敗祖宗之遺烈亦粗講熟輒以所聞見為論三<lb/>
<pb n="KR4d0049_WYG_009-11b"/>
十篇篇著一事合而名曰本治皆國家之大體當今之<lb/>
先務而一本以聖人之法或質以前世之迹或槩以祖<lb/>
宗之制謂可施而行而無悖於理者惟陛下留神而試<lb/>
擇焉不勝區區大幸臣謹上<lb/>
　　張貫之真賛<lb/>
公生於齊海岱之靈覽我徳輝儀于王庭濯濯其文矯<lb/>
矯其質匪躬之故維直維一朝廷是咨卿士是儀是謂<lb/>
先覺老成之師神之聽之介以夀祉宜爾後人來拜于是<lb/>
<pb n="KR4d0049_WYG_009-12a"/>
　　贈昭信軍節度使遂國公宗顔諡昭裕<lb/>
國家興四世百年間宗子之盛盖以千數其能卓然以<lb/>
名聞者有矣其能履法度以不失其寵者又多焉夫生<lb/>
乎深宫之中非有師保之良詩禮之習而能然固足尚<lb/>
也今考遂國公之始終無所虧者而人好學自彊以數<lb/>
被天子賞異尤可稱者也太常論諡曰昭裕兹無間然<lb/>
矣<lb/>
　　贈司空兼侍中晏殊諡元獻<lb/>
<pb n="KR4d0049_WYG_009-12b"/>
司空初以聖童召見章聖皇帝即以卿器之維先帝知<lb/>
人之哲所以奬勵而育成其材者非他臣敢望而司空<lb/>
亦自以天子為知已所以感奮一心以事上者又非他<lb/>
臣所及故終先帝世未嘗去左右君臣之遇盛以極矣<lb/>
上嗣位以先帝之所屬且東朝之舊遂大任之夫以少<lb/>
年起逺外為兩朝親臣登丞相府為國元老非髙材盛<lb/>
徳孰克任之嗚呼賢哉有司舉諡法曰主善行徳曰元<lb/>
文賢有成曰獻夫以道正身以身正國推賢進能維公<lb/>
<pb n="KR4d0049_WYG_009-13a"/>
㒺私可謂主善行徳矣學為世師文為國華進退法度<lb/>
始終一徳可謂文賢有成矣諡曰元獻有司之議是請<lb/>
従之<lb/>
　　贈其官藍元用諡榮恪<lb/>
藍元用以世仕自黄門至内侍都知領大鎮㢘察歿以<lb/>
一品贈權祿名數咸極罔加考前後所居職多以能稱<lb/>
而鮮敗狀無惡於衆人無羞於朝廷視諸其黨斯亦可<lb/>
尚者也禮今三品則諡元用今一品太常議曰榮恪當<lb/>
<pb n="KR4d0049_WYG_009-13b"/>
從焉<lb/>
　　贈中書令程琳諡文簡<lb/>
贈中書令程公蚤以材名聞於時天子不次用之歴中<lb/>
執法司國計尹大衆極朝廷之選既試效卓然遂叅丞<lb/>
相事任國之重天下稱其平出為藩屏經營二方以寧<lb/>
盖以其材為國家用者三十年大事罔不與總位將相<lb/>
為邦之翰固天下之望也歟今有司論諡曰文簡夫制<lb/>
節謹度忠信以接禮勤勞公家一徳而不懈程公有焉<lb/>
<pb n="KR4d0049_WYG_009-14a"/>
考之於法可謂當矣孰能間議哉<lb/>
　　三司獄空道塲功徳疏右語<lb/>
伏以至仁當天品物咸若尚念中都之廣未殫庶獄之<lb/>
情是用乗肅殺之辰班疎滌之詔宥恩浹被重行蕩空<lb/>
申命有司率循故事命竺乾之衆唘梵唄之塲祕宻並<lb/>
宣允臻於勝果福祥所報願謝於洪慈稽首真如同歸<lb/>
正覺<lb/>
　　功徳疏右語<lb/>
<pb n="KR4d0049_WYG_009-14b"/>
伏以真人御世式應千齡之期大覺牖民允為諸福之<lb/>
地甫屬誕彌之節祗陳梵唄之塲秘藏並開勝緣斯在<lb/>
伏願皇帝陛下淵黙髙拱優游太清錫羡神䇿之長延<lb/>
洪多子之慶益推慈祉大芘舍生<lb/>
　　真宗皇帝忌日醮文<lb/>
伏以荆山之鼎既成空瞻橋塚帝所之游不返孰問鈞<lb/>
天真宗皇帝道本希夷治由清静黙運無為之妙坐還<lb/>
太古之淳今皇帝聖性自然孝思㒺極感諱辰於禮典<lb/>
<pb n="KR4d0049_WYG_009-15a"/>
嚴齊法於道家真宗皇帝伏願登御崆峒従游汗漫錫<lb/>
羡上靈之福延洪後嗣之休今皇帝伏願覆燾無疆照<lb/>
臨有赫奠枕岱嵩之固卜年箕翼之長然後肱股忠良<lb/>
藩屏信厚共賛襄於盛徳期協齊於太平<lb/>
　　温成皇后醮文<lb/>
伏以掖位既収望仙游之逾逺寢園備設屬諱日之繼<lb/>
臨温成皇后濟美髙門升華宸御内佐六宫之治方此<lb/>
蒙成上賔七日之游亟其不返今皇帝顧懐懿徳追賁<lb/>
<pb n="KR4d0049_WYG_009-15b"/>
徽稱載嚴時祀之修申戒道家之薦温成皇后伏願歸<lb/>
真紫極登籍黄庭擁佑邦家之昌降釐福祿之厚今皇<lb/>
帝伏願道均覆載功被華夷永臨北極之尊益固南山<lb/>
之夀凡兹勝利咸與衆均<lb/>
　　乾元節罷散道塲齋文<lb/>
伏以玉燭均和甫導正陽之氣電樞紀節屬當誕聖之<lb/>
期奄暨多方同歸善頌恭惟皇帝陛下躬荷皇䇿上當<lb/>
天心持四世之盈紹休於前緒保百年之業孚佑於下<lb/>
<pb n="KR4d0049_WYG_009-16a"/>
民相公樞宻叅政左右王家股肱國體率籲周行之衆<lb/>
宗蘄大覺之神皇帝陛下伏願聰謀日躋明哲時敏祚<lb/>
子孫於無極登夀考之不忘相公樞宻叅政伏願同寅<lb/>
協恭奮庸熙載盛業著於當世榮名流於後來然後文<lb/>
武和於朝旄倪安於野凡在有生之類一歸大順之中<lb/>
　　順祖皇帝齋文<lb/>
王業攸開實尊於祖徳禮經有奉載及於諱辰順祖皇<lb/>
帝積慶自躬發祥於後雖光靈之逾逺顧廟寢之具嚴<lb/>
<pb n="KR4d0049_WYG_009-16b"/>
今皇帝祗序聖功遹思孝饗既盡誠於蒸祀復薦福於<lb/>
浮圖順祖皇帝伏願妙悟真如超歸正覺推羡昊穹之<lb/>
祉降興家祚之休今皇帝伏願徳以日新功與世廣闓<lb/>
本枝於百代登夀考於萬齡然後百工並熙九族咸穆<lb/>
協致太平之烈克成不㧞之基<lb/>
　　真宗皇帝忌日齋文<lb/>
伏以威靈在天永惟文考之烈明發追孝允謂聖人之<lb/>
能真宗皇帝徳侔古先功濟華夏暢聲明於一代遺膏<lb/>
<pb n="KR4d0049_WYG_009-17a"/>
澤於四方今皇帝丕承緝熙對越感慕既飭精於明祀<lb/>
復祈薦於大雄真宗皇帝伏願超脱六塵歸安十地敷<lb/>
錫惠慈之福保佑靈長之基今皇帝伏願文明日躋武<lb/>
哲時懋開本枝於百世登夀考於萬年然後臣隣輔丞<lb/>
戚近藩屏咸協恭而宣力永致國以延洪<lb/>
　　太宗皇帝忌日齋文<lb/>
永世克孝本皇祖之垂謀繼序不忘維孝孫之善述太<lb/>
宗皇帝躬叄造國底定多方實立一王之基遂開萬世<lb/>
<pb n="KR4d0049_WYG_009-17b"/>
之嗣今皇帝繼承不怠明發有懐申戒上賔之辰追嚴<lb/>
西竺之薦太宗皇帝伏願登慈悲之室超通惠之門降<lb/>
佑家邦召來戩榖今皇帝伏願撫國長楙對時太平日<lb/>
月齊其光華天地均其髙厚然後卿宰翼翼本枝詵詵<lb/>
協躋内外之和率歸仁夀之域<lb/>
　　章獻皇太后忌日齋文<lb/>
坤徳載物所以順承於乾王化自家所以儀刑於國章<lb/>
獻皇太后肅恭明哲徽懿慈祥親承顧命之憂擁佑聖<lb/>
<pb n="KR4d0049_WYG_009-18a"/>
躬之茂今皇帝欲報㒺極不寐有懐遵諱日於禮經薦<lb/>
福因於梵竺章獻皇太后伏願往憑六法超脱五門推<lb/>
惠力之無方保邦基於不㧞今皇帝伏願聖問時敏徳<lb/>
音日新永綏六氣之和安享萬年之夀然后三事良弼<lb/>
益宣勞而納忠四隣懿親咸講義而敦睦凡在覆載一<lb/>
陶泰寧<lb/>
　　章獻皇太后齋文<lb/>
内徳之盛位正於六宫母儀之尊功施於四海章獻皇<lb/>
<pb n="KR4d0049_WYG_009-18b"/>
太后天作之合文定厥祥本顧託於先朝能擁全於聖<lb/>
質今皇帝遹追慈教浚發孝思永維諱日之憂對越道<lb/>
家之福章獻皇太后伏願解真凡路脫屣仙塵上従八<lb/>
景之游下撫千齡之㑹今皇帝伏願乾坤合徳日月並<lb/>
明置國泰山之安維宗麟趾之茂然后羣公庶尹安其<lb/>
位遂及世家黎元百姓樂其生咸知帝力<lb/>
　　章穆皇后齋文<lb/>
伏以聖人致孝之極神明是通浮屠利物之因幽顯攸<lb/>
<pb n="KR4d0049_WYG_009-19a"/>
賴恭惟章穆皇后起盛徳之後居正體之尊徽音不冺<lb/>
信史咸在今皇帝奉先以禮追逺必誠博謀衆福之門<lb/>
獨嚮三乗之果章穆皇后伏願圓成正覺歸悟真如推<lb/>
妙廕於諸天保太寧於百代今皇帝伏願陟降帝右輝<lb/>
光日新授神筴於泰元占維熊於吉夢然后親賢協輔<lb/>
中外宅心休然一世之和貽乎萬祀之永<lb/>
　　文懿皇后齋文<lb/>
伏以太虛無垠雖神眀之莫究孝思有感儻肸蠁之可<lb/>
<pb n="KR4d0049_WYG_009-19b"/>
求恭惟文懿皇后積慶自先發祥開後既奉尊於正號<lb/>
遂登祔於祖宫今皇帝篤霜露之思追日月之逺式嚴<lb/>
佛事仰薦仙游文懿皇后伏願超不二之門證無上之<lb/>
果隂持聖緒駿發孫謀今皇帝伏願萬夀無疆百祿是<lb/>
荷盛徳配於堯禹卜年過於夏商然後本枝盤㸦卿士<lb/>
心膂上以撫五辰之正下以遂萬物之和凡在有生咸<lb/>
歸大順<lb/>
　西溪集巻九<lb/>
</p>
<p>
</p>
  </div>
<div>
                <head>西溪集巻十</head>
    <p>
<pb n="KR4d0049_WYG_010-1a"/>
欽定四庫全書<lb/>
　西溪集巻十　　　　　　　宋　沈遘　撰<lb/>
　　祭濮王文<lb/>
惟王帝室之長本根是庇宗正之老九族是序貴有九<lb/>
命髙而不危富有萬鍾滿而不溢上所尊禮下之儀表<lb/>
今兹薨謝疇弗弔悲爵則真王禭則華衮名數之寵存<lb/>
歿其極鼓吹在行旌旛在列敢陳薄奠以薦衆誠<lb/>
　　祭故吴越國王文<lb/>
<pb n="KR4d0049_WYG_010-1b"/>
惟靈昔嘗有吴越之地而能推恵於其民故享天之報<lb/>
子孫蕃衍昌大以施於無窮而幽宫在兹民實嚴之故<lb/>
今因民之心祗薦薄禮<lb/>
　　祭贈太師孫公文<lb/>
惟公行義之修著於鄉而鄉人不忘慶善之積發於後<lb/>
而世遂大故神靈之宅莫敢弗恭而觴修之陳實因衆<lb/>
望<lb/>
　　中書祭皇后舅某将軍文<lb/>
<pb n="KR4d0049_WYG_010-2a"/>
惟靈忠純有立材勇自将徳門之慶戚里之光登于王<lb/>
朝縻我武爵富貴是期功名是樂雖得其位未充厥材<lb/>
奄焉永逝怛有餘哀翣栁在塗笳簫在列千嵗之歸一<lb/>
觸以徹尚饗<lb/>
　　中書祭秦國夫人<lb/>
惟靈孝友肅雝慈祥温恵襲慶髙門歸嬪吉士克生賢<lb/>
子相我聖明咸有一徳垂拱仰成丞相在朝夫人在第<lb/>
夀考康寧五福充備天子嘉之封君大邦䄖翟象服為<lb/>
<pb n="KR4d0049_WYG_010-2b"/>
龍為光天乎難諶命也有極奄忽以終無恨于色吾君<lb/>
嗟悼徹樂廢朝禮加一等官師是昭日吉辰良旟旐西<lb/>
指肅奠以辭靈其鑒此尚饗<lb/>
　　祭蜀國太夫人<lb/>
惟靈柔明之徳形於閨門慶善之祥大于丞相丞相文<lb/>
武入輔出征再執魁柄作時阿衡大邦為封萬鍾為養<lb/>
匪也直今來者難尚常命丞相撫封大原師長百辟端<lb/>
揆之尊朝廷是榮搢紳是慕丞相請祠夫人之故安車<lb/>
<pb n="KR4d0049_WYG_010-3a"/>
駟馬即寧三川丞相純孝風于九廛五福既充百齡何<lb/>
促奄忽其歸㒺有不足天子致賻恩加禮豊寵靈光渥<lb/>
畢于泉宫某守藩在南望弔弗及寄奠叙詞哀盈恨集<lb/>
尚饗<lb/>
　　代人祭吴春卿又<lb/>
維公剛徤渾粹淵泉澳清萬人之傑一旦之英巉焉特<lb/>
立弗與衆并朅來東州初以文試進士賢良再冠多士<lb/>
金玉其聲虹霓其氣進登臺閣入侍軒墀皜皜之質濯<lb/>
<pb n="KR4d0049_WYG_010-3b"/>
濯之儀彼羣在庭疇敢與夷紫微右垣金鑾北户代帝<lb/>
之言唘帝之慮嘉謨逺猷日旉于下上屬公賢将付機<lb/>
衡尹以大衆永觀厥成初不告勞敏如神明民有譽言<lb/>
朝有正論維公之才唯上之信乃叅台司以斡大運平<lb/>
津之學賈生之忠宋璟之直楊綰之公奮于廟堂蹇蹇<lb/>
匪躬長風大川孤航莫濟重隂積氣皎日為蔽公當是<lb/>
時乞身以退出作屏翰四方于宣入陪講藝邇英之筵<lb/>
乃睠雒宅宫鑰是専帝方難材民胥願治胡為舊人而<lb/>
<pb n="KR4d0049_WYG_010-4a"/>
不慭遺天子震嗟士夫出涕嗚呼天之於物固自有偏<lb/>
曷於善人尤不與年而彼姦傲鮮弗永焉嗚呼前公後<lb/>
卿富貴烜爀存莫有聞歿奚足惜従昔以來未始有息<lb/>
孰如公喪天下弔悲况於友朋義均戚私望哭陳奠庶<lb/>
來臨之<lb/>
　　祭唐待制文<lb/>
惟靈有直清之徳立于本朝而身致顯榮有慶善之祥<lb/>
施于後嗣而代益昌茂固搢紳之所髙行而鄉閭之所<lb/>
<pb n="KR4d0049_WYG_010-4b"/>
尊慕也某既為里人通世契復幸守土得申所懐方時<lb/>
清明陳奠菲薄尚饗<lb/>
　　洛苑使英州刺史裴公墓誌銘<lb/>
至和元年秋七月乙亥洛苑使英州刺史裴公卒于晉<lb/>
州後三年當嘉祐二年其子士禹為西京留守推官始<lb/>
謀以冬十月辛酉葬公於河南府之永安縣歸恩鄉乃<lb/>
使人以公之世次閥閱始終之狀來請銘予為之論次<lb/>
曰裴氏出河東聞喜唐丞相文獻公輝卿公九代祖也<lb/>
<pb n="KR4d0049_WYG_010-5a"/>
其後或徙于蒲之萬泉至公之皇祖贈右神武軍將軍<lb/>
延復來居京師遂為開封人皇祖三子伯麗澤右補闕<lb/>
仲濟内客省使季麗正尚書金部員外郎贈刑部尚書<lb/>
公之皇考也補闕以文學客省以武功尚書以政事皆<lb/>
為祖宗名臣於是開封之裴獨盛於世公諱徳輿字載<lb/>
之皇妣曰河南縣太君宋氏公少以仲父任賜同學究<lb/>
出身再遷太常寺奉禮郎監和州酒大理評事監越州<lb/>
税光祿寺丞大理寺詳斷官遂為其寺丞通判河中府<lb/>
<pb n="KR4d0049_WYG_010-5b"/>
河中公故里也親戚故人多在公既至悉召戒以國法<lb/>
不可犯為吏者不得以私貸已而皇妣之族弟以事至<lb/>
府公辨其曲寘於理自是訖公去不復有至府者遷太<lb/>
子中舍知梁山軍殿中丞通判永興軍有盗十七人殺<lb/>
人於市以逸公以謀獲之請其帥宜盡戮以狥帥難之<lb/>
公曰白日殺人長安市中此非常盜也不盡戮無以威<lb/>
衆帥勉従之既而有以言於朝者詔遣御史覆視帥懼<lb/>
且讓公其後獄自白而詔不問帥乃伏徙知商州州有<lb/>
<pb n="KR4d0049_WYG_010-6a"/>
官冶其徒皆四方流人常縶之以役公曰是亦人也豈<lb/>
不可以善待之而使之遷耶悉㢮其縶卒無一人敢冒<lb/>
法遷國子博士虞部員外郎入權開封府推官出知頴<lb/>
州民有少孤而畜於舅氏者舅死隨其妻適某氏其妻<lb/>
又死乃告某氏曰昔我孤舅氏夫婦育我甚恩今又不<lb/>
幸願得其喪以歸合葬於舅某氏不與乃間使人盗其<lb/>
骨去某氏怒執以告法當坐死公呼某氏前曰若知彼<lb/>
盗若妻墓何也曰是嘗欲求吾妻之喪将以合葬於其<lb/>
<pb n="KR4d0049_WYG_010-6b"/>
舅爾公曰是故可嘉者也笞而遣之擢提㸃梓州路刑<lb/>
獄進金部知陜府徙耀州不行同州饑以選知同州民<lb/>
流者復業召對賜三品服提㸃京東路刑獄所部有廣<lb/>
濟渠嵗使民濬之而其被調者獨二州既久不堪其困<lb/>
公奏易以漕兵嵗省民力數十萬至今賴之進司勲知<lb/>
鳯翔府是時元昊反而兵久不解闗中調發百出府所<lb/>
賦十倍他州公諭民以國事與期而寛之衆樂皆先期<lb/>
以辦連詔褒異擢䕫州路轉運使遷主客郎中大臣薦<lb/>
<pb n="KR4d0049_WYG_010-7a"/>
公有文武材拜西上閤門使益州路兵馬鈐轄嵗滿益<lb/>
帥賴公自輔乃上言願留公即詔加昭州刺史復留二<lb/>
嵗還遷四方館使知貝州徙冀州未㡬貝州亂公聞即<lb/>
發兵既至賊已拒守猶奪其西闗城所全者甚衆冀去<lb/>
貝百里初聞其亂民大擾或勸公為備公不為動閭里<lb/>
帖息貝部鎮有惡民乗醉辱鎮吏出不遜語吏顧無所<lb/>
屬則來告公立斬之自是無敢譁者貝久不下有素害<lb/>
公者言公前為貝斷妖獄不能絶其類使有今日亂詔<lb/>
<pb n="KR4d0049_WYG_010-7b"/>
以屬御史事雖辯由黜為池州團練副使起拜染院使<lb/>
信州兵馬都監進洛苑使徙宣州又徙開封府太康縣<lb/>
朝議直前枉且復用遂加英州刺史晉州兵馬鈐轄又<lb/>
徙知涇州未行以疾不起年六十七公為人剛㢘篤實<lb/>
而自信不為苟合其居家如在官毅然不可犯遇事無<lb/>
大小皆為度使可持久為吏長於治民前後更七州至<lb/>
今稱思之其自岐徙䕫州人遮道以泣及自蜀還岐父<lb/>
老復相率出迎是時天久旱公至而大雨岐人益以徳<lb/>
<pb n="KR4d0049_WYG_010-8a"/>
既去而送者如初去時其自貝徙冀民挽持之終日而<lb/>
騎不得前冀吏或排其衆擊之曰汝乃奪我公吏卒或<lb/>
傷貝守怒使械數人衆乃稍去天性勤於公家其謫信<lb/>
州愈自勵纎悉必躬或謂公少居此且遷優游而已何<lb/>
自勞也公曰凡謫者固将以苦之也且吾職當爾尤喜<lb/>
薦士盖所薦者數百其至公卿為時聞人者多矣平生<lb/>
讀書善老莊之説故其被黜流者累年雖家人不見其<lb/>
有異也夫人宣城縣君史氏繼夫人安平縣君李氏二<lb/>
<pb n="KR4d0049_WYG_010-8b"/>
子士龍太廟齋郎早亡次士禹也二女適瀘州軍事推<lb/>
官楊諤温州軍事判官趙頡二孫陟隨陟試將作監主<lb/>
簿予少已聞公之名得識公者又十年知公為深嘗嘆<lb/>
公之材方進而斥既起而不能盡其用以卒為後世之<lb/>
悲故為之銘而不讓銘曰裴出河東其顯嵗千耀卿之<lb/>
後七世再遷遷于京師厥家既大及公之身其美益濟<lb/>
公初從政奮然敢為四十年間實稱吏師其剛莫摧其<lb/>
勇莫遏斥去無言我完我節君子之學重乎有施公治<lb/>
<pb n="KR4d0049_WYG_010-9a"/>
七州于今歌之位雖弗充公則亡恨琢石以銘來世之<lb/>
信<lb/>
　　尚書職方郎中致仕劉公墓誌銘<hi>并序</hi>
皇祐五年冬十二月尚書職方郎中劉公始致仕既素<lb/>
愛吴中山水之佳遂築室以居而置其家事一不問獨<lb/>
月與吴士大夫之賢者縦游酣飲往來虎丘洞庭之間<lb/>
従其游者亦皆樂之而不知倦如是者十年年八十一<lb/>
乃卒吴士大夫更相弔以謂世之以老歸者雖多而類<lb/>
<pb n="KR4d0049_WYG_010-9b"/>
不能知自放之樂使知之又頗以戾病而不可彊則如<lb/>
公者乃無㡬人是可賢也余家吴中與公家有舊當公<lb/>
之歸余方位於朝不得従其游今公将葬諸孤來乞銘<lb/>
故余樂為之論次而不辭公諱某字禹昌袁州臨江人<lb/>
也少孤知自立學問舉進士天禧三年及第為福州懐<lb/>
安尉杭州仁和主簿徐奭胡則等數人薦其材擢為大<lb/>
理寺丞知越州蕭山縣遷殿中丞知蘓州長洲縣太常<lb/>
博士尚書屯田員外郎黄汴河催促綱運賜五品服都<lb/>
<pb n="KR4d0049_WYG_010-10a"/>
官員外郎通判杭州職方員外郎知興元軍屯田郎中<lb/>
知温州都官職方郎中知廣徳軍凡九居官皆以治行<lb/>
聞公知於吏事盖天資也凡遇事無險易煩簡必窮其<lb/>
根柢盡其是非然後傳之法令闗鍵牢宻吏不能闚而<lb/>
為姦故所居無不治其守官雖權貴有氣力不能奪長<lb/>
洲多過客或求發民以輓船一人不與郡至為移書亦<lb/>
不聽杭州守多逹官自任不循以度公一皆執正守初<lb/>
不能平後事有失而被按舉乃始愧謝所至必為民興<lb/>
<pb n="KR4d0049_WYG_010-10b"/>
利除惡蕭山鑿鄭河數十里以便轉輸興元治山道以<lb/>
省棧閣葺三堰以灌漢中田皆息民大費而著以為後<lb/>
世利温州俗事妖神壞化亂法公捕誅其首惡而餘一<lb/>
不問民更得自新故公所居能懐其民而其去也必見<lb/>
思古所謂循吏者不過此矣其為人樂易簡直無内外<lb/>
之異不汲汲於進取使黄汴河故事嵗得奏計召見前<lb/>
此者多自陳其勞以受賞公未嘗一言及私元昊反時<lb/>
詔近臣舉可以任邊事者翰林學士蘓紳以公應詔公<lb/>
<pb n="KR4d0049_WYG_010-11a"/>
遽自請不就人或勸之公曰士能自用以所能則官無<lb/>
曠矣兵非吾事也豈可苟利一身而使公家有廢哉盖<lb/>
公之自任者如此然用是難進而所施止於一州豈不<lb/>
惜哉夫人髙陽縣君紀氏賢明而材公之歸老能優游<lb/>
而不以家為憂者夫人是助先公一年卒二子敦前秀<lb/>
州軍事推官孜前處州麗水縣令四女長適尚書屯田<lb/>
郎中徐執中次適衞尉寺丞陳維孫次適雄州軍事推<lb/>
官王諶早卒次尚幼余聞劉氏世著姓而臨江諸劉歴<lb/>
<pb n="KR4d0049_WYG_010-11b"/>
五代獨不顯自皇考尚書工部員外郎諱某始仕於朝<lb/>
王三司磨勘善其官而世以其官名之公又與其弟尚<lb/>
書主客郎中立之繼有能名主客之子敞攽又皆髙材<lb/>
敞今翰林侍讀學士重於朝廷凡三世為天下聞人盛<lb/>
矣然則劉氏未嘗不顯於世獨不遭其時耳豈謂無其<lb/>
人哉公之葬實以嘉祐六年某月某甲子在某州某縣<lb/>
某鄉之原夫人祔焉銘曰虎丘蒼蒼洞庭峩峩昔公來<lb/>
游賔従歗歌洞庭廖廖虎丘翳翳今公來葬行路悲涕<lb/>
<pb n="KR4d0049_WYG_010-12a"/>
松栢在山有菀其城千秋安此亦維平生<lb/>
　　宿州司戸叅軍吴君墓誌銘<lb/>
皇祐五年七月某甲子宿州司戸叅軍吴君卒後二年<lb/>
某月某甲子葬於東海胊山之隂君諱君庸字伯起世<lb/>
為東海著姓大父宿大理評事致仕以徳行名州里善<lb/>
教諸子有法曰元賔元卿繼以進士上第曰元瑜以能<lb/>
力佐父治家君其子也母曰游夫人少端敏工辭章為<lb/>
吴氏之秀始冠䇿慶歴六年進士為青州臨淄主簿丁<lb/>
<pb n="KR4d0049_WYG_010-12b"/>
繼母譚夫人憂免既除調宿州司戸叅軍初至衆頗少<lb/>
之已而大舉其職僚吏乃更推憚刺史薦之於朝州事<lb/>
無大小皆以濟部使者聞而又薦之未踰年而薦者已<lb/>
數人然知其材者愈多而其役愈加矣君素羸至是被<lb/>
疾久之又以使者符走山陽遂革不可治年二十八無<lb/>
子嗚呼可為悲矣君孝謹為州里所稱王妣福昌縣君<lb/>
某氏之歿獨以不見君為恨侍譚夫人疾晝夜不解帯<lb/>
服喪已病嵗餘瘽能起其為人温恭修潔尤善朋友尚<lb/>
<pb n="KR4d0049_WYG_010-13a"/>
信義故聞其喪而嗟恫出涕者多矣予與君皆婚陸氏<lb/>
知君之深先葬其弟君衮奉其親之命來乞銘銘曰有<lb/>
菀乎文以成厥名有勤乎官乃殞厥身命不吾傷而傷<lb/>
其志夀不吾知而知其仁銘之無窮以慰其親<lb/>
　　陶叔獻墓誌銘<lb/>
廬江陶叔獻字元之其先自晉大司馬侃以來世為廬<lb/>
江大族自其父方左侍禁杭州廵檢卒官始家於杭是<lb/>
時君始冠矣家甚貧奉母夫人孫氏以孝稱好學明經<lb/>
<pb n="KR4d0049_WYG_010-13b"/>
能文吴越學者多從之皇祐元年春三月登進士第四<lb/>
月乙酉病卒於京師年三十六君俶儻有大節仁於宗<lb/>
族信於朋友善議論通古今所至公卿大夫皆為之禮<lb/>
且謂其必用於時而不可量者也豈謂其亟已者也嗚<lb/>
呼其命矣初君之卒諸朋友賔客既相與歛賻殯君於<lb/>
國東門外其妻唐氏則㩦其二男一女歸江陵外家孫<lb/>
夫人老無所歸遂養於其外孫戴顯甫㠯夀終顯甫者<lb/>
秀州人舉進士有名今年被選為亳州永城尉遂載君<lb/>
<pb n="KR4d0049_WYG_010-14a"/>
之喪歸以十二月壬午與君之考妣序葬於月輪山之<lb/>
東原嘉祐八年也唐氏先已亡三子者不知其所矣嗚<lb/>
呼益可悲夫君所為文章皆散亡獨所撰西漢文類行<lb/>
於世予與君皆皇祐進士昔哭其死今見其葬非予孰<lb/>
為銘者銘曰嗚呼元之世皆有死奚甚可悲獨子之身<lb/>
生死百罹沒而冥冥一歸于巳使其昭昭子恨多矣吴<lb/>
山之陽大江洪洪高崗茂林是惟新宫親安於前子従<lb/>
於後得其歸哉妻子何有<lb/>
<pb n="KR4d0049_WYG_010-14b"/>
　　建寧軍節度推官丁君墓誌銘<hi>并序</hi>
建寧軍節度推官丁君者蘓州人也皇祐元年春三月<lb/>
先帝臨第進士于廷余與丁君俱在籍中始相識既出<lb/>
而丁君日來過余不知倦余去佐金陵丁君亦去為杭州<lb/>
餘杭主簿余入位于朝丁君再調為開封府中牟主簿<lb/>
用今樞宻副使胡公薦得建寧軍節度推官自丁君之<lb/>
去餘杭至於建寧遺余書者月不絶在中牟每以其職<lb/>
事詣府必三四過余而後去故余與之益熟而丁君實<lb/>
<pb n="KR4d0049_WYG_010-15a"/>
通敏習時事善與人交而人多稱之丁君亦勇自奮欲<lb/>
進顯於時而榮其親不幸而已於此其父某老矣其四<lb/>
子二女皆幼未立哀哉其命耶夫士之有負其材而不<lb/>
能合於時而又得大臣稱藉如其志矣使進而不已亦<lb/>
何求而不得耶然卒巳於此嗚呼世之皇皇汲汲不知<lb/>
命者聞之亦可以少覺矣哉丁君者名伯初字慎之年<lb/>
四十六母某氏妻周氏以嘉祐七年八月十四日卒於<lb/>
建州明年某月某日葬於湖州某縣某鄉銘曰生也不<lb/>
<pb n="KR4d0049_WYG_010-15b"/>
能充其欲死而遺其親之憂獨得吾銘尚慰爾幽<lb/>
　　長夀縣太君魏氏墓誌銘<lb/>
長夀縣太君魏氏三司使尚書禮部侍郎贈太尉羽之<lb/>
女也母曰南陽郡太君程氏魏氏世新安人太尉公當<lb/>
太宗時為三司使十八年有功於國為一時名臣其族<lb/>
既大而顯愛其女為擇所歸而得張公公少孤奉其母<lb/>
安吉縣太君章氏居京師有姊為楊文公夫人號南陽<lb/>
郡太君夫人既歸張氏事安吉南陽鈞用婦禮孝愛恭<lb/>
<pb n="KR4d0049_WYG_010-16a"/>
惠未嘗有懈文公賢之常曰魏氏有女張氏有婦張公<lb/>
以材能進仕於朝出入任事夙夜在公不顧其家家事<lb/>
一出於夫人而張氏故大家也夫人内治其室以法度<lb/>
外接親黨以恩意内外莫不服而歸之張公中廢下遷<lb/>
流落者十餘年夫人處之如平時故張公益自信不以<lb/>
為戚張公平生㢘不治生業及以孝歸居于吴而資養<lb/>
或不足夫人薄衣約食不以其不足累於張公盖夫人<lb/>
學浮屠通其書之説故其於窮逹之際能泊然安於命<lb/>
<pb n="KR4d0049_WYG_010-16b"/>
而不以外物動其心此士君子有所不及而夫人能之<lb/>
賢矣初夫人與張公恩義甚篤公既卒夫人感慕哭泣<lb/>
遂被疾不可治積五年年七十三治平元年五月甲子<lb/>
卒於杭州七月甲申歸祔于張公之墓張公諱沔其葬<lb/>
有翰林侍讀學士劉君之銘可考也夫人三子諷國子<lb/>
博士詵尚書都官員外郎誨杭州觀察推官五女長嫁<lb/>
國子博士刁維次隨州節度推官章中正次嫁進士陳<lb/>
圯次嫁駕部員外郎邊球次嫁太常寺太祝胡湘再嫁<lb/>
<pb n="KR4d0049_WYG_010-17a"/>
屯田郎中石元之孫男十四人長元忠揚州廣陵主簿<lb/>
次元方試将作監主簿女十二人長嫁進士沈遼次嫁<lb/>
湖州司戸叅軍蘓液曽孫三人夫人兄瓘尚書吏部侍<lb/>
郎弟琰光祿卿大夫初封長安夀昌及今長夀凡三邑<lb/>
也始余佐金陵為張公屬官而與三子游其後又為婚<lb/>
姻通家及是則少子為余州從事迎夫人居官長子通<lb/>
判湖州未行次子通判越州時以公事來省其親三子<lb/>
皆純孝諸婦循睦孫曽滿前閨門熙熙足以為夫人樂<lb/>
<pb n="KR4d0049_WYG_010-17b"/>
然夫人已老而疾痼遂不起嗚呼吾所知夫人之賢可<lb/>
謂信而銘之以傳於後無愧矣銘曰顯顯魏氏於國有<lb/>
功我之宗兮晏晏張公善人之師我所歸兮孝睦慈恵<lb/>
秉心淵塞攸好徳兮維諷詵誨克紹厥美宜其子兮夀<lb/>
有餘齡養有餘祿終多福兮穹隆之陽従公斯宅視雙<lb/>
石兮<lb/>
　　方夫人墓誌銘<lb/>
夫人姓方氏東陽人贈尚書屯田員外郎允之女母曰<lb/>
<pb n="KR4d0049_WYG_010-18a"/>
南陽縣太君施氏夫人年二十一歸于郡人陳君奭生<lb/>
五男曰磐曰舜臣曰寳臣曰䃤曰確三女適張氏曹氏<lb/>
王氏年七十嘉祐元年十二月某甲子寢疾以明年八<lb/>
月某甲子葬於金華縣先塋之次確余同年進士也以<lb/>
書來曰確不孝不得究母之養恨即死念無以盡其心<lb/>
幸得銘母之懿以藏諸幽使後世有聞確之望也敢以<lb/>
請余昔嘗聞東陽人道夫人之賢者曰夫人少孝有屯<lb/>
田君之喪南陽悲甚夫人始十餘嵗能開勉南陽以理<lb/>
<pb n="KR4d0049_WYG_010-18b"/>
退則銜哀不能食宗族稱以為異既歸陳氏舅姑賢之<lb/>
任以家事上下咸得其心無間言皇姑常曰我家大非<lb/>
我婦莫能輯也皇姑歿専内治祭祀以時賔客以禮凡<lb/>
婦人之事大小㒺不躬羣婦循服天性仁儉所以自養<lb/>
者甚薄而内外之孤収字嫁娶無一失所者甚愛諸子<lb/>
而寳臣確嘗遊學京師者五年夫人未嘗命以歸或以<lb/>
為言夫人曰吾子能自求於學吾志也確登甲科為滁<lb/>
台二州從事欲迎夫人以行夫人不可曰顓而心無以<lb/>
<pb n="KR4d0049_WYG_010-19a"/>
吾為憂也陳君以徳行名州里夫人有助諸子修整舜<lb/>
臣寳臣皆為進士確尤有名逹於為政又夫人之教東<lb/>
陽人道夫人之賢如此是可以銘而傳信於後者也夫<lb/>
人歿時陳君為太常寺奉禮郎致仕舜臣寳臣先卒確<lb/>
為台州判官銘曰陳在東陽世惟大家肅肅内治風于<lb/>
邇遐其治自何夫人是力孝睦慈儉婦功母徳其歸之<lb/>
良其子之榮既豐而裕既夀而寧宅之維深石也不朽<lb/>
銘以善辭永詔爾後<lb/>
<pb n="KR4d0049_WYG_010-19b"/>
　　尚書都官員外郎江君墓碣文<lb/>
衢州開化縣之江村原有墓者故尚書都官員外郎江<lb/>
君之所葬也江氏世為縣著姓君諱某字執中性剛而<lb/>
行髙又負其材未嘗少屈於人與人交必稱其善而責<lb/>
其不善故賢者莫不願得與君交而不賢者莫不自畏<lb/>
君又不肯有所匿以謂非盡心於人之義用是小人多<lb/>
不快往往造為毁言君亦不為之易也使君能少加裕<lb/>
於衆則盡善矣古之人不足道也雖然君之慷慨烈直<lb/>
<pb n="KR4d0049_WYG_010-20a"/>
古之人何足道哉君始以進士連為建洪兩州觀察推<lb/>
官遷秘書省著作佐郎知江寧府上元縣所至名聲出<lb/>
人上慶歴中西方用兵而北邊多警近臣有薦其材者<lb/>
擢通判信安軍病不行知益州温江縣遂監州之交子<lb/>
務是時文丞相帥蜀而成都大府其官屬與四方之賔<lb/>
客號為多士而皆莫敢望江君丞相加禮焉代還通判<lb/>
台州四遷至尚書都官員外郎君有兄不肖以妾為正<lb/>
室兄死益無賴亂家事太夫人命斥還其家不伏反訴<lb/>
<pb n="KR4d0049_WYG_010-20b"/>
君於部使者使者庸人又素惡君不為辨而聞於朝追<lb/>
君對獄信州予時佐建康軍而君過焉予往見君曰君<lb/>
不能受汙而必求直耶君笑曰是寧能汙我顧不可使<lb/>
吾親對獄耳而治獄者又無狀不能辨君即自誣為辭<lb/>
詔奪一官廢君既歸告人曰我知不遇於斯時也久矣<lb/>
獨以吾親在尚欲以仕為榮耳今乃得休吾身以養吾<lb/>
親焉自是日閉門不與俗人通而以讀書教子弟為事<lb/>
閒則游山水賦詩飲酒一不以外物動其心後二年年<lb/>
<pb n="KR4d0049_WYG_010-21a"/>
五十六乃卒嗚呼為國家者常思材之難得幸得之未<lb/>
能用而小人又乗勢并力以敗之彼小人者可一日而<lb/>
使居位耶古之人所以有發憤而自棄於山林無悔者<lb/>
不足恠也君卒後九年予為㑹稽君之子崧一日來曰<lb/>
先人之葬章望之表民實為銘其世次卒葬月日終始<lb/>
既具然知先人者莫如公今墓有碣未有刻也願公有<lb/>
以刻之則先人為不朽而崧死且不恨矣予既常嘆君<lb/>
之材不用於時以廢死又悲小人之在位者實繁而為<lb/>
<pb n="KR4d0049_WYG_010-21b"/>
國家之害未已庶㡬有得吾言而創艾之然則吾之言<lb/>
其可巳耶嘉祐七年四月十五日<lb/>
　<lb/>
　<lb/>
　<lb/>
　<lb/>
　<lb/>
　西溪集巻十<lb/>
</p>
<p>
</p>
  </div></body>
</text>\m</TEI>