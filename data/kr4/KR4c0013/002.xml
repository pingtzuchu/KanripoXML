<?xml version="1.0" encoding="UTF-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?><?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" 	schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">   <teiHeader>      <fileDesc>          <titleStmt> <title>Title</title> </titleStmt> <publicationStmt>             <p>Publication Information</p> </publicationStmt> <sourceDesc>             <p>Kanripo</p>          </sourceDesc>       </fileDesc>   </teiHeader>
 <text>
<body>
<div>
<head>李太白集分類補註巻二</head> <lb/>
    <p>
<pb n="KR4c0013_WYG_002-1a"/>
欽定四庫全書<lb/>
　李太白集分類補註巻二<lb/>
　　　　　　　　　　　宋　楊齊賢　集註<lb/>
　　　　　　　　　　　元　蕭士贇　補註<lb/>
　　古風<lb/>
　　　其一<hi>禎卿曰此篇白自言其志也</hi>
大雅久不作吾衰竟誰陳<hi>禎卿曰此二句一篇之旨</hi>王風委蔓草戰<lb/>
國多荆榛龍虎相啖食兵戈逮狂秦正聲何微茫哀怨<lb/>
<pb n="KR4c0013_WYG_002-1b"/>
起騷人揚馬激頽波開流蕩無垠廢興雖萬變憲章亦<lb/>
已淪自從建安來綺麗不足珍<hi>禎卿曰此申首一句意</hi>聖代復元<lb/>
古垂衣貴清真羣才屬休明乘運共躍鱗文質相炳焕<lb/>
衆星羅秋旻我志在刪述垂輝映千春<hi>士贇曰孝經序子曰吾志在春</hi>
<hi>秋尚書序孔子刪詩為三百篇述職方以除九邱任彦升表故以輝映先達領袖後進謝眺酬徳賦吹萬化而</hi>
<hi>不喧度千春之可並齊天地之儵忽安事人間之紓婞哉</hi>希聖如有立絶筆於獲麟<lb/>
<hi>禎卿曰此申首二句意齊賢曰詩大雅凡三十六篇詩序云雅者正也言王政之所由廢興也大雅不作則斯</hi>
<hi>文衰矣平王東遷黍離降於國風終春秋之世不能復振戰國迭興王道榛塞干戈相侵以迄于祖龍風俗薄</hi>
<pb n="KR4c0013_WYG_002-2a"/>
<hi>人心澆中正之聲日逺日㣲一變而為離騷史記曰離騷之作蓋自怨生也迨漢司馬相如揚雄激揚其頽波</hi>
<hi>疏導其下流使遂閎肆注乎無窮而世降愈下憲章乖離建安諸子夸尚綺靡摛章繡句競為新奇而雄健之</hi>
<hi>氣由此萎薾至於唐八代極矣掃魏晉之陋起騷人之廢太白蓋以自任矣</hi>
　　　其二<hi>齊賢曰按唐書王皇后久無子而武妃有寵后不平顯詆之遂廢武妃進冊為惠妃</hi>
　　　<hi>欲立為后太白詩意似屬乎此</hi>
蟾蜍薄太清蝕此瑶臺月圓光虧中天金魄逐淪沒<hi>齊賢</hi>
<hi>曰蟾蜍蝦蟆月以況皇后蟾蜍以比武妃進則皇后廢猶蝦蟆得志侵蝕乎月則金魄淪没矣月生於西實金</hi>
<hi>方故曰金魄士贇曰張衡靈憲羿得不死之藥於西王母其妻嫦娥竊之以奔遂托於月是為蟾蜍史記天官</hi>
<pb n="KR4c0013_WYG_002-2b"/>
<hi>書日月薄蝕韋昭曰氣往迫之為薄虧毁為蝕淮南子太清問於無窮註曰太清者元氣之清者也</hi>螮蝀<lb/>
入紫㣲大明夷朝暉浮雲隔兩曜萬象昏隂霏<hi>齊賢曰紫㣲帝</hi>
<hi>居也螮蝀淫炁也毛詩螮蝀在東莫之敢指言夫人淫奔之行國人皆不敢指視之大明日也以喻君也夷傷</hi>
<hi>也士贇曰廣雅日月謂之兩曜</hi>蕭蕭長門宫昔是今已非<hi>齊賢曰陳皇后驕妬别在</hi>
<hi>長門宫昔是今非言君心為忿怒憎惡所蔽平生之是今皆非矣</hi>桂蠧花不實天霜下<lb/>
嚴威<hi>齊賢曰桂一蠧則徒花而不實又肅之以嚴霜之威得不為之永嘆哉天霜天子之威也士贇曰後漢五</hi>
<hi>行志成帝時童謠曰邪徑敗良田讒口亂善言桂林花不實黄雀巢其顛固為人所羡亦為人所隣禎卿曰士</hi>
<hi>贇所引是也白意似本於此</hi>沈嘆終永夕感我涕沾衣<hi>士贇曰蟾蜍薄太清月為</hi>
<pb n="KR4c0013_WYG_002-3a"/>
<hi>之蝕以喻武妃入後宫而卒為王后之蠧也螮蝀入紫㣲而大明夷朝暉以喻武妃既得幸而元宗卒為所惑</hi>
<hi>也日君象月后象今焉廢黜是浮雲隔之不得代明矣萬象昏隂霏者意謂自後卒不止中宫漫成女寵之禍</hi>
<hi>也夫婦君臣俱人之大倫也至宻近者莫如夫婦而且不能保其終況臣子之疎逺乎此白之所以感嘆終夕</hi>
<hi>而涕零也</hi>
　　　其三<hi>禎卿曰此篇借秦皇以為諷也</hi>
秦皇掃六合虎視何雄哉飛劒决浮雲諸侯盡西來明<lb/>
斷自天啓大略駕羣才收兵鑄金人函谷正東開<hi>齊賢曰史</hi>
<hi>記始皇二十六年分天下為三十六郡更名民曰黔首收天下兵聚之咸陽銷以為鐘鐻金人十二重各千石函谷</hi>
<pb n="KR4c0013_WYG_002-3b"/>
<hi>闗在今陜州為秦東闗昔秦未得志蘇秦約六國從親投從約書於秦秦兵不敢窺函谷闗十五年今既并諸</hi>
<hi>侯則無人敢議秦者此闗宜常開矣禎卿曰此六句言秦皇之制天下</hi>銘功會稽嶺騁望<lb/>
瑯琊臺<hi>齊賢曰史記始皇二十七年行至錢塘臨浙江水波惡乃西百二十里從狹中度上會稽祭大</hi>
<hi>禹立石刻頌秦功德南登瑯琊大樂之留三月徙黔首三萬户瑯琊臺下復十二嵗作瑯琊臺立石刻頌秦德</hi>
<hi>禎卿曰此二句言秦皇極游觀之樂</hi>刑徒七十萬起土驪山隈尚採不死<lb/>
藥茫然使心哀<hi>齊賢曰史記始皇三十五年隱宫刑徒者七十餘萬人分作阿房宫或作驪山</hi>
<hi>發北山石椁乃寫蜀荆地材皆至闗中計宫三百闗外四百餘於是立石東海上朐界中以為秦東門因徙三</hi>
<hi>萬家麗邑五萬家雲陽皆復不是禎卿曰此言秦皇極土木之欲</hi>連弩射海魚長鯨正<lb/>
<pb n="KR4c0013_WYG_002-4a"/>
崔嵬額鼻象五嶽揚波噴雲雷鬐鬛蔽青天何由覩蓬<lb/>
萊<hi>齊賢曰秦紀方士徐市等入海求神藥數嵗不得費多恐譴乃詐曰蓬萊藥可得然常為大蛟魚所苦故</hi>
<hi>不得至願請善射與俱見則以連弩射之始皇夢與海神戰如人狀問占夢博士曰水神不可見以大魚蛟龍</hi>
<hi>為候今上禱祠備謹而有此惡神當除去而善神可致乃令入海者齎捕巨魚具而自以連弩候大魚出射之</hi>
<hi>自瑯琊山至榮成山弗見至之罘見巨魚射殺一魚異物志鯨魚長者數千里江賦或鹿額象鼻或虎狀龍顔</hi>
<hi>揚鬐掉尾噴浪飛涎説文噴叱也</hi>徐市載秦女樓船幾時迴但見三泉<lb/>
下金棺葬寒灰<hi>齊賢曰船上施樓曰樓船史記始皇初即位治驪山穿三泉下銅而致棺禎卿</hi>
<hi>曰此以上言秦皇惑於神仙之說而卒不免於死也</hi>
<pb n="KR4c0013_WYG_002-4b"/>
　　　其四<hi>齊賢曰此篇太白自况也</hi>
鳳飛九千仞五章備綵珍銜書且虛歸空入周與秦横<lb/>
絶厯四海所居未得隣<hi>士贇曰所居未得隣者言其樓身高逺未有得與之隣接者也</hi>
<hi>禎卿曰此以鳳喻至人也言鳳飛則凌千仞身則備五色雖來儀於周秦之郊而不可羈挂以比至人能全身</hi>
<hi>逺害也</hi>吾營紫河車千載落風塵<hi>齊賢曰抱朴子曰丹砂可為金河車可作銀子</hi>
<hi>得其道可以仙身隂真君歌曰北方正氣名河車據此河車乃藥士贇曰道書蓬萊修煉法河車是水朱雀是</hi>
<hi>火取水一斗鐺中以火炎之令沸致聖石九兩其中初成姹女次謂之玉液後成紫色謂之紫河車白色曰白</hi>
<hi>河車青色曰青河車赤色曰赤河車赤曰黄芽禎卿曰落脱也謝也</hi>藥物秘海嶽採鉛青<lb/>
<pb n="KR4c0013_WYG_002-5a"/>
溪濵<hi>齊賢曰五嶽四海靈藥所産而不輕以畀人青溪之鉛乃可採耳士贇曰庾仲雍荆州記曰臨沮縣</hi>
<hi>有青溪山山東有泉泉側有道士精舍</hi>時登大樓山舉手望仙真羽駕滅<lb/>
去影飈車絶廻輪<hi>齊賢曰據太白代内贈詩云估客發大樓知君在秋浦則大樓當在秋浦</hi>
<hi>羽駕言乘鸞鶴飈車言御風雲</hi>尚恐丹液<hi>神丹金液</hi>遲志願不及申徒霜鏡<lb/>
中髮羞彼鶴上人桃李何處開此花非我春唯應清都<lb/>
境長與韓衆親<hi>齊賢曰言桃李花乃世俗之春非仙境之春也列子清都紫㣲鈞天廣樂帝之</hi>
<hi>所居神仙傳劉根初學道到華山見一人乘白鹿從十餘玉女根稽首乞一言神人曰爾聞有韓衆否曰聞之</hi>
<hi>神人曰我是也</hi>
<pb n="KR4c0013_WYG_002-5b"/>
　　　其五<hi>禎卿曰此篇語意與上亦相類蓋白真有慕於仙而作也</hi>
太白何蒼蒼星辰上森列去天三百里邈爾與世絶<hi>齊賢</hi>
<hi>曰九域志太白山在鳳翔郿縣</hi>中有緑髮翁披雲卧松雪不笑亦不語<lb/>
㝠棲在巖穴我來逢真人長跪問寳訣粲然啓玉齒授<lb/>
以鍊藥說銘骨傳其語竦身已電滅<hi>齊賢曰許慎注淮南子曰真人真德</hi>
<hi>之人粲露齒之狀</hi>仰望不可及蒼然五情熱吾將營丹砂永與<lb/>
世人别<hi>士贇曰參同契丹砂木精得金乃并</hi>
　　　其六<hi>禎卿曰此篇言塞下事或有所感於時而作也</hi>
<pb n="KR4c0013_WYG_002-6a"/>
岱馬不思越越禽不戀燕情性有所習土風固其然<hi>禎卿</hi>
<hi>曰岱北越南鳥獸各有所戀以比去家就戍非人之情也</hi>昔別鴈門闗今戍龍庭前<lb/>
驚沙亂海日飛雪迷胡天<hi>齊賢曰九域志代州治鴈門縣有鴈門塞即古闗也龍庭</hi>
<hi>單于祭天所也</hi>蟣蝨生虎鶡心魂逐旌旃<hi>齊賢曰鶡勇雉其鬬無已一死乃止故趙</hi>
<hi>武靈王為冠以表武士析羽為旌通帛為旃</hi>苦戰功不賞忠誠難可宣誰隣<lb/>
李飛將白首沒三邊<hi>齊賢曰漢書李廣傳匈奴入遼西殺太守上迺召拜廣為北平太守</hi>
<hi>廣在郡匈奴號曰漢飛將軍避之數嵗不入界元狩四年為前將軍引兵與右將軍將軍食其合軍出東道惑</hi>
<hi>失道後大將軍大將軍與單于接戰單于遁走弗能得而還廣已見大將軍還長史急責廣之幕府上薄謂其</hi>
<pb n="KR4c0013_WYG_002-6b"/>
<hi>麾下曰廣結髪與匈奴大小七十餘戰今幸從大將軍出接單于兵大將軍徙廣部行回逺又迷失道豈非天</hi>
<hi>哉且廣年六十餘終不能復對刃筆之吏矣遂引刀自剄百姓聞之知與不知老壯皆為垂泣三邊三垂西方</hi>
<hi>南方東方</hi>
　　　其七<hi>士贇曰此篇亦游仙詩</hi>
客有鶴上仙飛飛凌太清揚言碧雲裏自道安期名<hi>齊賢</hi>
<hi>曰真君傳斗中真人降兗州蘭公舎云三才肇分始於三炁三炁者玉淸三天也玉清境是元始大聖真王治</hi>
<hi>化太清境是𤣥道流行虛無自然玉皇治化士贇曰劉向列仙傳安期生者瑯琊阜鄉人也賣藥於東海邊時</hi>
<hi>人皆言千嵗翁秦始皇東遊請見與語三日三夜賜金璧度數十萬出於阜鄉亭皆置去留書以赤玉舄一量</hi>
<pb n="KR4c0013_WYG_002-7a"/>
<hi>為報曰後數年求我於蓬萊山始皇即遣使者徐市盧生等數百人入海未至蓬萊山輒逢風波而還立祠阜</hi>
<hi>鄉亭海邊十數處云</hi>兩兩白玉童雙吹紫鸞笙去影忽不見回風<lb/>
送天聲舉手逺望之飄然若流星願飡金光草壽與天<lb/>
齊傾<hi>齊賢曰樂書王子晉之笙其制象鳳翼亦名參差廣異記謝元卿至東岳夫人所居有異草葉如芭</hi>
<hi>蕉花正黄色光可鑑曰此金明草晉咸和九年東華青童賜魏夫人石精金光化形靈元禎卿曰天聲即笙音</hi>
<hi>以至高故言天齊賢以為天籟非也</hi>
　　　其八<hi>士贇曰此篇之意葢言戚里驕縱踰制儒者沈困下僚必有所感諷而作</hi>
咸陽二三月宫栁黄金枝緑幘誰家子賣珠輕薄兒<hi>一作</hi>
<pb n="KR4c0013_WYG_002-7b"/>
<hi>百鳥鳴花枝玉劒誰家子西秦豪俠兒士贇曰漢東方朔傳初帝姑館陶公主號竇太主堂邑侯陳午尚之午</hi>
<hi>死主寡居年五十餘嵗矣近幸董偃始偃與母以賣珠為事偃年十三隨母出入主家左右言其姣好主召見</hi>
<hi>曰吾為母養之因留第中至年十八而冠出則執轡入則侍内為人温柔愛人以主故諸公接之名稱城中號</hi>
<hi>曰董君後偃懼白主獻長門園上大說更名竇太主園為長門宫上以錢千萬從主飲後數日上臨山林主自</hi>
<hi>執宰敞膝道入登階就坐坐未定上曰願謁主人翁主乃下殿去簪珥徒跣頓首謝自引董君董君緑幘傳韝</hi>
<hi>隨主前伏殿下主乃賛舘陶公主庖人臣偃昧死再拜謁因叩頭謝上為之起有詔賜衣冠上偃起走就衣冠</hi>
<hi>主自奉食進觴飲大驩樂於是董君貴寵天下莫不聞至年三十而終後數嵗竇太主卒與董君㑹葬於霸陵齊</hi>
<hi>賢曰唐京兆府咸陽縣秦咸陽故地</hi>日暮醉酒歸白馬驕且馳意氣人所<lb/>
<pb n="KR4c0013_WYG_002-8a"/>
仰冶遊方及時子雲不曉事晚獻長楊辭賦達身已老<lb/>
草𤣥鬢若絲投閣良可嘆但為此輩嗤<hi>齊賢曰魏楊脩答曹子建書曰</hi>
<hi>吾家子雲老不曉事前漢揚雄傳及賛曰揚雄字子雲蜀郡成都人博覽好辭賦漢成帝時客有薦雄文似相</hi>
<hi>如者召雄待詔承明之庭從上行幸奏甘泉河東校獵等賦除為郎給事黄門又從至射熊舘上長楊賦以風</hi>
<hi>哀帝時丁傅董賢用事諸附離之者或起家至二千石時方草太𤣥有以自守泊如也王莽時劉歆甄豐皆為</hi>
<hi>上公莽既以符命自立即位之後欲絶其原以神前事而豐子尋歆子棻復獻之莽誅豐父子投棻四裔辭所</hi>
<hi>連及便收不請時雄校書天禄閣上治獄使者來欲收雄雄恐不能自免迺從閣上自投下幾死莽聞之曰雄</hi>
<hi>素不與事何故在此間請問其故迺劉棻甞從雄學作奇字雄不知情有詔勿問然京師為之語曰惟寂寞自</hi>
<pb n="KR4c0013_WYG_002-8b"/>
<hi>投閣爰清靜作符命雄以病免復召為大夫</hi>
　　　其九<hi>禎卿曰此篇嘆世事之難保而人貴達理以自守也</hi>
莊周夢胡蝶胡蝶為莊周一體更變易萬事良悠悠<hi>齊賢</hi>
<hi>曰莊子云昔者周夢為胡蝶栩栩然胡蝶也不知周之夢為胡蝶與胡蝶之夢為周與周與胡蝶則必有辦矣</hi>
<hi>一體之間尚有變易萬事豈能定哉</hi>乃知蓬萊水復作清淺流<hi>齊賢曰葛洪神仙傳</hi>
<hi>曰麻姑云接待以來見東海三為桑田向到蓬萊水又淺於往者會時畧半也豈將復為陵陸乎方平笑曰聖</hi>
<hi>人皆言海中行復揚塵也</hi>青門種𤓰人舊日東陵侯富貴故如此營<lb/>
營何所求<hi>齊賢曰漢書霸城門民間謂之青門史記蕭相國世家邵平者故秦東陵侯秦破為布衣</hi>
<pb n="KR4c0013_WYG_002-9a"/>
<hi>貧種𤓰於長安城東𤓰美時謂東陵𤓰夫富貴無常昔時為侯今焉為圃任緣而已終日營營復何求哉</hi>
　　　其十<hi>齊賢曰此篇葢慕魯仲連之為人也</hi>
齊有倜儻生魯連特高妙明月出海底一朝開光曜却<lb/>
秦振英聲後世仰末照意輕千金贈顧向平原笑<hi>齊賢曰史</hi>
<hi>記魯仲連齊人也好奇偉倜儻之畫䇿而不肯仕宦任職好持高節適游趙會秦圍趙聞魏將欲令趙尊秦為</hi>
<hi>帝乃見平原君曰將奈何平原君曰勝也何敢言事前亡四十萬之衆於外今又内圍邯鄲而不能去魏王使</hi>
<hi>客將軍新垣衍令趙帝秦今其人在是勝也何敢言事魯仲連曰吾始以君為天下賢公子也吾乃今然後知君</hi>
<hi>非天下賢公子也梁客新垣衍安在哉吾請為君責而歸之平原君曰勝請為介紹而見之於先生魯仲連見</hi>
<pb n="KR4c0013_WYG_002-9b"/>
<hi>新垣衍曰世以鮑焦為無從頌音從容而死者皆非也衆人不知則為一身彼秦者棄禮義而上首功之國也</hi>
<hi>權使其士虜使其民彼即肆然以為帝過而為政於天下則連有蹈東海而死耳吾不忍為之民也所為見將</hi>
<hi>軍者欲以助趙也新垣衍曰秦稱帝之害何如魯連曰秦無已而帝則且變易諸侯之大臣彼奪其所不肖而</hi>
<hi>與所賢奪其所憎而與其愛彼又將使其子女讒妾為諸侯妃姬處梁之宫梁王安得晏然而已乎而將軍又</hi>
<hi>何得故寵乎於是新垣衍起再拜謝曰始以先生為庸人吾乃今日知先生為天下之士也吾請出不敢復言</hi>
<hi>帝秦秦將聞之却軍五十里適會魏公子無忌奪晉鄙軍以救趙擊秦軍秦軍遂引而去於是平原君欲封魯</hi>
<hi>仲連魯連辭讓使者三終不肯受平原君乃置酒酒酣起前以千金為魯連夀魯連笑曰所謂貴於天下之士</hi>
<hi>者為人排患解難釋紛亂而無取也即有取者是商賈之事也而連不忍為也遂辭平原君而去終身不復見</hi>
<pb n="KR4c0013_WYG_002-10a"/>
<hi>倜儻不覊也太白意謂魯仲連崛起於齊猶明月出於海底光彩照耀天下人所同仰士贇曰明月寳珠也</hi>
吾亦澹蕩人拂衣可同調<hi>齊賢曰澹蕩猶放蕩也同調謂聲音和</hi>
　　　其十一<hi>禎卿曰此篇悲年命也</hi>
黄河走東溟白日落西海逝川與流光飄忽不相待<hi>齊賢</hi>
<hi>曰黄河出崑崙山東北陬入東海大秦之西鳥遲國鳥遲國之西復言有海西海之濵有小崑崙高萬仞方八</hi>
<hi>百里</hi>春容捨我去秋髮已衰改人生非寒松年貌豈長在<lb/>
吾當乘雲螭吸景駐光彩<hi>齊賢曰春容蒼顔也秋髮白髮也無角曰螭龍吸景吸日</hi>
<hi>月之景以駐吾之顔采太白之意謂黄河東走白日西落不捨晝夜青春容色儵忽摧謝不如長松貫四時而</hi>
<pb n="KR4c0013_WYG_002-10b"/>
<hi>不改柯易葉自非服煉九鼎食精養神累積長久安能變形而仙哉</hi>
　　　其十二<hi>禎卿曰此篇葢有慕乎子陵之髙尚也</hi>
松柏本孤直難為桃李顔<hi>齊賢曰謂松柏挺然孤直不能如夭桃艷李嫣然媚人也</hi>
<hi>禎卿曰此興而比也</hi>昭昭嚴子陵垂釣滄波間身將客星隱心與<lb/>
浮雲閒長揖萬乘君還歸富春山<hi>齊賢曰嚴光字子陵一名遵會稽餘姚人</hi>
<hi>少與光武同遊學及光武即位光乃變姓名隠身不見帝思其賢乃令以物色訪之後齊國上言有一男子披</hi>
<hi>羊裘釣澤中帝疑其光乃備安車𤣥纁遣使聘之三反而後至車駕即日幸其舘光卧不起帝即其卧所撫光</hi>
<hi>腹曰咄咄子陵不可相助為理邪光乃張目熟視曰昔唐堯著德巢父洗耳士故有志何至相廹乎帝曰子陵</hi>
<pb n="KR4c0013_WYG_002-11a"/>
<hi>我竟不能下汝邪於是升輿歎息而去復引光入論道論道舊故相對累日帝從容問光曰朕何如昔時對曰陛下差増</hi>
<hi>於往因共偃仰以足加帝腹上明日太史奏客星犯大御座甚急帝笑曰朕故人嚴子陵共卧耳除為諌議</hi>
<hi>夫不屈乃耕於富春山</hi>清風灑六合邈然不可攀使我長嘆息冥<lb/>
棲巖石間<lb/>
　　　其十三<hi>禎卿曰此篇白自託於君平之詞也</hi>
君平既棄世世亦棄君平觀變窮太易探元化羣生寂<lb/>
寞綴道論空簾閉幽情<hi>齊賢曰漢書嚴君平卜筮於成都市以為卜筮賤業而可以惠</hi>
<hi>衆人有邪惡非正之問則依龜筮為言與人子言依於孝與人弟言依於順與人臣言依於忠各因勢導之以</hi>
<pb n="KR4c0013_WYG_002-11b"/>
<hi>善從吾言已過半矣日裁閲數人得百餘錢足自養則閉肆下簾而授老子揚雄少學數為朝廷在位賢者稱</hi>
<hi>君平德李强為益州牧喜謂雄曰吾真得嚴君平矣雄曰君備禮待之彼可見而不可得詘强以為不然至蜀</hi>
<hi>致禮與相見卒不敢言以為從事乃嘆曰揚子雲誠知人士贇曰言君平抱濟世之才而無用世之意是平棄</hi>
<hi>斯世矣世之人復不知君平之賢而不用之焉是世亦棄君平也</hi>騶虞不虚來鸑鷟有<lb/>
時鳴<hi>齊賢曰騶虞白虎黒文尾㫃於軀不食生物不履生草鸑鷟鳳之屬</hi>安知天漢上白<lb/>
日懸高名海客去已乆誰人測沈冥<hi>齊賢曰博物志舊説天河與海通近</hi>
<hi>世有人居海渚者年年八月有浮槎去來不失斯人有奇志立飛閣於槎上多齎糧乘槎而去十餘月至一處</hi>
<hi>有城郭狀屋舍甚嚴遥望宫中有織婦見一丈夫率牛渚次飲之牽牛人乃驚問曰何由至此此人為說來意</hi>
<pb n="KR4c0013_WYG_002-12a"/>
<hi>并問此是何處答曰君還至蜀郡訪嚴君平則知之竟不及登岸因還至蜀問君平曰某年某月有客星犯牽</hi>
<hi>牛宿計其年月正是此人到天河時也士贇曰河精上為天漢禎卿曰白意葢以騶虞鸑鷟比君平而嘆世人</hi>
<hi>之莫識也安知其高名乃如白日之懸於天漢而牛女皆知之然海客之去已久又誰能測其幽深之道哉末</hi>
<hi>二句亦借以自寓之意也</hi>
　　　其十四<hi>禎卿曰此篇之意蕭説近是</hi>
胡闗饒風沙蕭索竟終古木落秋草黄登高望戎虜荒<lb/>
城空大漠邉邑無遺堵白骨横千霜嵯峨蔽榛莽<hi>齊賢曰漠</hi>
<hi>北方流沙也千霜千年也</hi>借問誰凌虐天驕毒威武赫怒我聖皇勞<lb/>
<pb n="KR4c0013_WYG_002-12b"/>
師事鼙鼓<hi>齊賢曰强胡者天之驕子也聖皇元宗也元宗承國家富庶多心動遂貪邉功罷張九齡</hi>
<hi>相李林甫楊國忠從事吐蕃南詔訖唐世為患鼙鼓鼓之尤小者司馬法曰萬人之師執大鼓千人之師執鼙</hi>
<hi>鼓</hi>陽和變殺氣發卒騷中土三十六萬人哀哀淚如雨<lb/>
<hi>齊賢曰騷動也悲也</hi>且悲就行役安得營農圃不見征戍兒豈知<lb/>
闗山苦李牧今不在邉人飼豺虎<hi>齊賢曰史記李牧趙北邉良將常居鴈門</hi>
<hi>備匈奴匈奴小入佯北不戰以數千人委之單于聞之大率衆來李牧多為竒軍張左右翼大破殺匈奴十餘</hi>
<hi>萬十餘嵗匈奴不敢近趙邉豺虎指匈奴士贇曰此詩楊子見以為討閤羅鳳之事非也雲南乃西南邉此詩</hi>
<hi>專指北邉而言當是為哥舒翰攻吐蕃石堡城之事而作也唐史天寳六載上欲使河西隴右節度使王忠嗣</hi>
<pb n="KR4c0013_WYG_002-13a"/>
<hi>攻吐蕃石堡城忠嗣上言石堡城險固吐蕃舉國守之今頓兵其下非殺數萬人不能克臣恐所得不如所亡</hi>
<hi>上意不决將軍董延光自請將兵攻石堡城上命忠嗣分兵哥舒翰師隴右河西朔方河東兵凡六萬三千攻</hi>
<hi>吐蕃石堡城其城三面險絶唯一徑可上吐蕃但以之數百人守之多贮糧食積檑木及石唐兵前後屢攻</hi>
<hi>不能克翰進攻㧞之獲吐蕃鐵刃悉諾羅等四百人唐士卒死亡畧盡果如忠嗣之言葢當時上好邉功諸將</hi>
<hi>皆希旨開邉隙忠嗣獨能持重安邉不生事嘗曰平世為將撫衆而已吾不欲竭中國力以幸功名傳中所載</hi>
<hi>全與李牧相類此詩末句曰李牧今不在邉人飼豺虎者葢以李牧比忠嗣也今不在者翰取石堡時忠嗣已</hi>
<hi>死二年無能諌止卒䘮數萬之師人</hi>
　　其十五<hi>禎卿曰此篇刺時貴也</hi>
<pb n="KR4c0013_WYG_002-13b"/>
燕昭延郭隗遂築黄金臺劇辛方趙至鄒衍復齊來<hi>齊賢</hi>
<hi>曰史記燕昭王謂郭隗曰齊因孤之國亂而襲破燕誠得賢士以共國雪先王之恥孤之願也隗曰王必欲致</hi>
<hi>士先從隗始況賢於隗者豈逺千里哉於是昭王為隗改築宫而師事之上谷圖經曰黄金臺易水南十八里</hi>
<hi>燕昭王置千金於臺上以延天下士謂之黄金之臺其後樂毅自魏往鄒衍自齊往劇辛自趙往</hi>奈何<lb/>
青雲士棄我如塵埃珠玉買歌笑糟糠養賢才方知黄<lb/>
鶴舉千里獨徘徊<hi>齊賢曰鶴一作鵠太白意謂吳姬越女資其一歌笑則不惜珠玉之費至</hi>
<hi>於賢人才士則待之以糟糠其好色而不好德如此則賢者將逺去徘徊顧望而不敢輒下</hi>
　　　其十六<hi>禎卿曰此篇白自況也</hi>
<pb n="KR4c0013_WYG_002-14a"/>
寳劒雙蛟龍雪花照芙蓉精光射天地雷騰不可衝一<lb/>
去别金匣飛沈失相從風胡滅已久所以潛其鋒吳水<lb/>
深萬丈楚山邈千里雌雄終不隔神物會當逢<hi>齊賢曰晉書張</hi>
<hi>華傳初斗牛之間常有紫氣華聞豫章電焕達緯象乃要焕登樓仰觀焕曰寳劒之精上徹於天耳華因問曰</hi>
<hi>在何郡焕曰在豫章豐城華即補焕為豐城令焕到縣掘獄屋基得一石函光氣非常中有雙劒並刻題一曰</hi>
<hi>龍泉二曰太阿遣使送一與華留一自佩或謂焕曰得兩送一張公豈可欺乎焕曰本朝將亂張公當受其禍</hi>
<hi>此劒當繫徐君墓樹耳靈異之物終當化去不永為人服也華得劒報焕書曰詳觀劒文乃干將也莫邪何復</hi>
<hi>不至雖然天生神物終當合耳華誅失劒所在焕卒子華為州從事持劒行經延平津劒於腰間躍出墮水使</hi>
<pb n="KR4c0013_WYG_002-14b"/>
<hi>人沒水取之不見劒但見兩龍各長數丈蟠縈有文章曰沒者懼而反須臾光彩照水波浪驚沸於是失劒華嘆</hi>
<hi>先君化去之言張公終合之論此其驗矣士贇曰吳越春秋楚昭王卧而寤得吳王湛盧之劒於牀昭王不知</hi>
<hi>其故乃召風胡子而問曰寡人卧覺而得寳劒不知其名是何劒也風胡子曰此謂湛盧之劒昭王曰何以言</hi>
<hi>之風胡子曰臣聞吳王得越所獻寳劒三枚一曰魚腸二曰磐郢三曰湛盧魚腸之劒已用殺吳王僚也磐郢</hi>
<hi>以送其死女今湛盧入楚也昭王問湛盧所以去者何也風胡子曰臣聞越王元常使歐冶子造劒五枚以示</hi>
<hi>薛燭燭對曰魚腸劒逆理不順不可服也臣以殺君子以殺父故闔閭以殺王僚一名磐郢亦曰豪曹不徒之</hi>
<hi>物無益於人故以送死一名湛盧五金之英太陽之精寄氣託靈出之有神服之有威可以折衝拒敵然人君</hi>
<hi>有逆理之謀其劒即出故去無道以就有道今吳王無道殺君謀楚故湛盧入楚昭王曰其值幾何風胡子曰</hi>
<pb n="KR4c0013_WYG_002-15a"/>
<hi>臣聞此劒在越之時客有求其值者有市之鄉三十駿馬千匹萬户之都二是其一也薛燭對曰赤堇之山已</hi>
<hi>令無雲若邪之溪深而莫測羣神上天歐冶死矣雖傾城量金珠玉盈河猶不能得此寳而况有市之鄉駿馬</hi>
<hi>千匹萬户之都何足言也昭王大悅遂以為寳</hi>
　　　其十七<hi>禎卿曰此篇諷不知止也</hi>
金華牧羊兒乃是紫煙客<hi>齊賢曰金華山在梓州射洪縣蔚藍洞天存焉婺州亦有</hi>
<hi>金華山葛洪神仙傳皇初平丹溪人也年十五而家使牧羊有道士見其良謹便將至金華山石室中四十餘</hi>
<hi>年忽然不復念家其兒初起入山索初平厯年不能得見後在市中有道士善卜乃問之曰吾有弟名初平因</hi>
<hi>令牧羊失之今四十餘年不知死生所在願道君為占非之道士曰金華山中有一牧羊兒始皇名初平是卿弟</hi>
<pb n="KR4c0013_WYG_002-15b"/>
<hi>邪初起聞之驚喜即隨道士去尋求果得相見兄弟悲喜因問弟曰羊皆何在初平曰羊近在山東初起往視</hi>
<hi>之了不見羊但見白石無數還謂初平曰山東無羊也初平曰羊在耳但兄自不見之初平便乃俱往看之乃</hi>
<hi>叱曰羊起於是白石皆變為羊數萬頭初起曰弟獨得神通如此吾可學否初平曰唯好道便得耳初起便棄</hi>
<hi>妻子留就初平共服松脂茯苓至五千日能坐在立亡行於日中無影而有童子之色後乃俱還鄉里諸親死</hi>
<hi>亡畧盡乃復還去以方授南伯逢易姓為赤初平改字為赤松子初起改字為魯班其後傳服此藥而得仙者</hi>
<hi>數十人焉</hi>我願從之遊未去髮已白不知繁華子擾擾何在<lb/>
迫崐山採瓊蘂可以煉精魄<hi>齊賢曰崐山崐崘山也</hi>
　　　其十八<hi>禎卿曰此篇諷時貴也</hi>
<pb n="KR4c0013_WYG_002-16a"/>
天津三月時千門桃與李朝為斷腸花暮逐東流水<hi>齊賢</hi>
<hi>曰言三月之朝人見桃李爛漫春心揺蕩感物傷情腸為之斷至于日暮花已零落遊逐東流之水士贇曰天津</hi>
<hi>按三輔記云秦始皇併天下都咸陽鴈門四達以制紫宫渭水貫都以象天河横橋南渡以法牽牛即今所謂</hi>
<hi>天津橋也</hi>前水復後水古今相續流新人非舊人年年橋<lb/>
上遊雞鳴海色動謁帝羅公侯月落西山陽餘輝半<lb/>
城樓<hi>齊賢曰上陽宫在皇城西南南臨洛水西連穀水士贇曰海色日出之光</hi>衣冠照雲<lb/>
日朝下散皇州鞍馬如飛龍黄金絡馬頭行人皆辟易<lb/>
志氣横嵩邱<hi>齊賢曰辟易開張而易其本處嵩邱即嵩山也</hi>入門上高堂列鼎<lb/>
<pb n="KR4c0013_WYG_002-16b"/>
錯珍羞香風引趙舞清管隨齊謳七十紫鴛鴦雙雙戲<lb/>
庭幽<hi>齊賢曰西京雜記茂陵富人袁廣漢於北邙山下築園激水養紫鴛鴦</hi>行樂爭晝夜<lb/>
自言度千秋功成身不退自古多愆尤<hi>齊賢曰老子曰功成身退天之</hi>
<hi>道也蔡澤曰商君白公吳起大夫種功成不去禍至如此</hi>黄犬空嘆息緑珠成釁讎<lb/>
<hi>齊賢曰嶺表録異梁氏女今白州人有容貌石季倫以真珠二斛買之即緑珠也趙王倫專權孫秀使人求緑</hi>
<hi>珠崇不與秀矯詔收崇崇正當宴樓上謂緑珠曰我今為爾得罪緑珠泣曰當效死於官前因自投樓下而死</hi>
<hi>士贇曰李斯黄犬事見擬恨賦注禎卿曰黄犬應前貴寵之言緑珠應前歌舞之言</hi>何如鴟夷子<lb/>
散髮棹扁舟<hi>禎卿曰鴟夷應前功成身退之言齊賢曰史記貨殖傳范蠡既雪會稽之恥乃乘扁</hi>
<pb n="KR4c0013_WYG_002-17a"/>
<hi>舟浮於江湖變名易姓適齊為鴟夷子皮之陶為陶朱公富至巨萬師古曰自號鴟夷者言若盛酒之鴟夷多</hi>
<hi>所容受而可巻懐與時張弛士贇曰大意蓋謂天津橋水越人亦多矣富與貴者自謂可以長保而不知退安</hi>
<hi>知其無李斯石崇之禍乎何如范蠡之勇退為髙也</hi>
　　　其十九<hi>禎卿曰此篇刺元宗也</hi>
西嶽蓮花山迢迢見明星素手把芙蓉虚步躡太清<hi>齊賢</hi>
<hi>曰蓮華山在華隂集仙傳明星玉女居華山服玉漿白日升天士贇曰爾雅華山為西嶽</hi>霓裳曳廣<lb/>
帶飄拂升天行邀我登雲臺高揖衛叔卿<hi>齊賢曰廣記衛叔卿中山</hi>
<hi>人漢儀鳳二年八月武帝閒居殿上忽一人乘雲車駕白鹿從天而下年可三十許帝驚問曰我中山衛叔卿</hi>
<pb n="KR4c0013_WYG_002-17b"/>
<hi>帝曰中山乃朕臣叔卿黙然不應忽不知所在士贇曰華岳記雲臺觀中方丈上有山崛起</hi>恍恍與<lb/>
之去駕鴻凌紫冥<hi>禎卿曰此設言也揖神仙凌紫冥明其潔身而去亂也</hi>俯視洛<lb/>
陽川茫茫走胡兵流血塗野草豺狼盡冠纓<hi>士贇曰安史亂離之</hi>
<hi>際朝廷借回紇兵復兩京故曰茫茫走胡兵復用官爵賞功不分流品故曰豺狼盡冠纓也</hi>
　　　其二十<hi>禎卿曰此篇白欲謝親友而事逺遊也</hi>
昔我遊齊都登華不注峯兹山何峻秀緑翠如芙蓉<hi>齊賢</hi>
<hi>曰九域志華不注在濟南府舊為蓉齊州爾雅荷芙蕖郭璞曰別名芙</hi>蕭颯古仙人了知是<lb/>
赤松借予一白鹿自挾兩青龍<hi>齊賢曰列仙傳赤松子神農時雨師服水王教</hi>
<pb n="KR4c0013_WYG_002-18a"/>
<hi>神農能入火不燒常居西王母石室中周義真入龍蟜山見羡門子乘白鹿而行</hi>含笑凌倒景<lb/>
欣然願相從<hi>齊賢曰倒景炁去地四千里其景皆倒下也</hi>泣與親友別欲語<lb/>
再三咽朂君青松心努力保霜雪世路多險艱白日欺<lb/>
紅顔分手各千里去去何時還在世復幾時儵如飄風<lb/>
度空聞紫金經白首愁相誤<hi>齊賢曰大藥證云紫金大丹若人服食自然不死</hi>
撫已忽自笑沈吟為誰故名利徒煎熬安得閑余步終<lb/>
留赤玉舄東上蓬萊路秦帝如我求蒼蒼但烟霧<hi>士贇曰列</hi>
<hi>仙傳安期生留赤玉舄報秦始皇曰後數年求我於蓬萊山第一節謂從仙人以逺遊第二節謂別親友而嗚</hi>
<pb n="KR4c0013_WYG_002-18b"/>
<hi>咽第三節是泣別之際忽翻然自悟而笑曰沈吟泣別者為誰故哉在世幾時不過為名利煎熬耳末四句謂終</hi>
<hi>當髙舉但留遺跡於人間雖帝者求之且不可得豈更復為親友之戀哉</hi>
　　　其二十一<hi>禎卿曰此篇白自傷之詞也</hi>
郢客吟白雪遺響飛青天徒勞歌此曲舉世誰為傳試<lb/>
為巴人唱和者乃數千<hi>齊賢曰宋玉對楚王問曰客有歌於郢中者其始曰下里巴人</hi>
<hi>國中屬而和者數千人共為陽阿薤露國中屬而和者數百人其為陽春白雪國中屬而和者數十人引商刻</hi>
<hi>羽泛以流徵國中屬而和者不過數人而已是其曲彌髙其和彌寡</hi>吞聲何足道歎息空<lb/>
凄然<lb/>
<pb n="KR4c0013_WYG_002-19a"/>
　　　其二十二<hi>禎卿曰此篇白感時思歸之詞也</hi>
秦水別隴首幽咽多悲聲胡馬顧朔雪躞蹀長嘶鳴<hi>齊賢</hi>
<hi>曰三秦記隴坻在天水郡其坂九囘登者七日乃越上有水四注下名隴頭水</hi>感物動我心緬<lb/>
然含歸情<hi>齊賢曰緬思貌禎卿曰此興也言水別隴頭則幽咽而流馬思邉地則躞蹀而嘶况我之</hi>
<hi>在外感時物之變化能不緬然懐歸乎</hi>昔視秋蛾飛今見春蠶生嫋嫋桑<lb/>
柘葉萋萋栁垂榮<hi>齊賢曰昔我在此見秋蛾之飛今既改嵗春蠶生矣桑華如結栁條爭榮</hi>
<hi>猶未得歸</hi>急歸謝流水羈心揺懸旌揮涕且復去惻愴何時<lb/>
平<hi>齊賢曰謝去也謂時節之去如流水之急戰國策楚王曰寡人心揺揺如懸旌禎卿曰且復去言行尚未</hi>
<pb n="KR4c0013_WYG_002-19b"/>
<hi>已也</hi>
　　　其二十三<hi>禎卿曰此篇言人當及時為樂也</hi>
秋露如白玉團團下庭緑我心忽見之寒早悲嵗促<hi>齊賢</hi>
<hi>曰庭緑庭草也</hi>人生鳥過目胡乃自結束景公一何愚牛山淚<lb/>
相續<hi>齊賢曰晏子春秋曰景公遊牛首山北臨其國流涕曰若何去此而死乎</hi>物苦不知足<lb/>
得隴又望蜀人心若波瀾世路有屈曲三萬六千日夜<lb/>
夜當秉燭<hi>齊賢曰光武敕岑彭書曰人苦不知足既得隴復望蜀古詩晝短苦夜長何不秉燭遊士</hi>
<hi>贇曰三萬六千日人生百年之光景也</hi>
<pb n="KR4c0013_WYG_002-20a"/>
　　　其二十四<hi>禎卿曰此篇譏時貴也</hi>
大車揚飛塵亭午暗阡陌中貴多黄金連雲開甲宅<hi>齊賢</hi>
<hi>曰南北曰阡東西曰陌中貴中都貴人也有甲乙次第故曰甲第</hi>路逢鬭雞者冠蓋何<lb/>
輝赫鼻息千虹蜺行人皆怵惕<hi>士贇曰按唐五行志𤣥宗好鬬雞貴臣外戚皆</hi>
<hi>尚之賢者或弄木雞</hi>世無洗耳翁誰知堯與跖<hi>齊賢曰琴操云堯大許由之志禪為</hi>
<hi>天子由以其不善乃臨河而洗耳莊子栁下季之弟名盗跖徒卒九千人横行天下侵暴諸侯</hi>
　　　其二十五<hi>禎卿曰此篇刺時也</hi>
世道日交䘮澆風散淳源不採芳桂枝反棲惡木根所<lb/>
<pb n="KR4c0013_WYG_002-20b"/>
以桃李樹吐花竟不言<hi>齊賢曰澆薄也管子曰士懐耿介之心不蔭惡木之根李廣贊</hi>
<hi>桃李不言下自成蹊</hi>大運有興沒羣動爭飛奔歸來廣成子去入<lb/>
無窮門<hi>齊賢曰莊子黄帝見廣成子問曰敢問治身若何而可以長乆廣成子曰無視無聼抱神以靜</hi>
<hi>形將自正必靜必清無勞汝形無揺汝精乃可以長生黄帝再拜曰廣成子之謂天矣廣成子曰彼物無窮而</hi>
<hi>人皆以為終彼物無測而人皆以為極今夫百昌皆生于土而反于土故余將去汝入無窮之門以遊無極之</hi>
<hi>野吾與日月參光吾與天地為常士贇曰此篇謂世不知有道者之可尊是世䘮道矣有道者見世如此遂亦</hi>
<hi>無心用世焉非所謂道䘮世者歟故曰交相䘮也於是淳源為澆風所散無復古道矣不採芳桂枝者以比有</hi>
<hi>道者不見用反棲惡木根者以比不道者反見用焉所以桃李樹吐花竟不言者以比有道者見世不重道亦</hi>
<pb n="KR4c0013_WYG_002-21a"/>
<hi>遂獨善其身而終身隠黙焉耳大運有興沒羣動爭飛奔者謂有道者不用世而舉世遂無知之人于是乎澆</hi>
<hi>風日扇淳源日散大運有興有沒而世之膠膠擾擾汩汩於情慾聲利之中不過如昆虫鳥獸之爭飛奔而已</hi>
<hi>歸來廣成子去入無窮門者乃太白見得世道如此决意為有道者之歸故托廣成子而言也</hi>
　　　其二十六<hi>禎卿曰此篇蕭說是也</hi>
碧荷生幽泉朝日豔且鮮秋花冒緑水密葉羅青烟秀<lb/>
色空絶世馨香竟誰傳坐看飛霜滿凋此紅芳年結根<lb/>
未得所願託華池邉<hi>齊賢曰史記崑崙山上有華池士贇曰此篇荷與華池比也謂君子</hi>
<hi>有絶世之行處於僻野而不為世所知常恐老之將至而所抱不見於所用安得託身於朝廷之上而用世哉</hi>
<pb n="KR4c0013_WYG_002-21b"/>
<hi>是亦太白自傷之意也歟</hi>
　　　其二十七<hi>禎卿曰此篇與上同意</hi>
燕趙有秀色綺樓青雲端<hi>齊賢曰古詩燕趙多佳人美者顔如玉</hi>眉目艷<lb/>
皎月一笑傾城歡常恐碧草晚坐泣秋風寒纎手怨玉<lb/>
琴清晨起長嘆焉得偶君子共乘雙飛鸞<hi>齊賢曰秦王女乘鸞向烟</hi>
<hi>霧</hi>
　　　其二十八<hi>禎卿曰此篇亦慕仙之詞也</hi>
容顔若飛電時景如飄風草緑霜已白日西月復東<hi>禎卿</hi>
<pb n="KR4c0013_WYG_002-22a"/>
<hi>曰此二句言方春而秋倐日而夜</hi>華鬢不耐秋颯然成衰蓬古來聖賢<lb/>
人一一誰成功君子變猿鶴小人為沙蟲<hi>齊賢曰抱朴子曰周穆我</hi>
<hi>南征乆而不歸一軍皆化君子為猿鶴小人為蟲沙禎卿曰言君子小人皆莫逃于陰陽變化之中誰成功言</hi>
<hi>未有能仙舉者也</hi>不及廣成子乘雲駕輕鴻<lb/>
　　　其二十九<hi>禎卿曰此篇白厭世亂而思去之之詞也</hi>
三季分戰國七雄成亂麻<hi>齊賢曰三代之際分為戰國韓衛燕趙齊楚秦號為七雄</hi>
王風何怨怒世道終紛拏<hi>齊賢曰王風王國之風黍離以下是也士贇曰詩大序亂</hi>
<hi>世之音怨以怒</hi>至人洞𤣥象高舉凌紫霞仲尼欲浮海吾祖之<lb/>
<pb n="KR4c0013_WYG_002-22b"/>
流沙<hi>齊賢曰至人至德之人至人洞知天數不興堯舜之運乃高舉逺引出風塵之表故孔子曰道不行</hi>
<hi>乘桴浮於海老子西出闗以升崑崙士贇曰唐以老子為祖太白乃興聖皇帝九世孫故稱吾祖</hi>聖賢<lb/>
共淪沒臨岐胡咄嗟<lb/>
　　　其三十<hi>禎卿曰此篇傷𤣥風之寂寥也</hi>
𤣥風變太古道䘮無時還<hi>齊賢曰𤣥素之風變乎太古大道淪䘮不可復還</hi>擾<lb/>
擾季葉人雞鳴趨四闗<hi>齊賢曰洛陽記云洛陽有四闗東成皋南伊闕北孟津西函谷</hi>
<hi>士贇曰季葉末世也孟子雞鳴而起孳孳為利者跖之徒也</hi>但識金馬門誰知蓬萊<lb/>
山<hi>齊賢曰史記宦者門旁有銅馬故謂金馬門</hi>白首死羅綺笑歌無時間緑<lb/>
<pb n="KR4c0013_WYG_002-23a"/>
酒哂丹液青娥凋素顔<hi>齊賢曰方言齊晉間美貌謂之娥</hi>大儒揮金椎<lb/>
琢之詩禮間蒼蒼三珠樹冥目焉能攀<hi>齊賢曰准南子凡海外三十六</hi>
<hi>國三珠樹在其東北方有玉樹在赤水之上崑崙華丘在其東南方禎卿曰白言太古尚𤣥今其風變矣風變</hi>
<hi>則道䘮矣何時而能反本乎何也葢以小人競趨於名利之途君子雕琢乎詩禮之術紛紜汩亂安能成清浄</hi>
<hi>無為之化哉</hi>
　　　其三十一<hi>禎卿曰此篇白惡世而思隠故自託于秦人之言也</hi>
鄭客西入闗行行未能已白馬華山君相逢平原里璧<lb/>
遺鎬池君明年祖龍死<hi>齊賢曰史秦始皇紀三十六年使者從闗東夜過華陰平舒道</hi>
<pb n="KR4c0013_WYG_002-23b"/>
<hi>有人持璧遮使者曰為吾遺鎬池君因謂曰今年祖龍死使者問其故因忽不見置其璧去使者奉璧具以聞</hi>
<hi>始皇黙然良乆曰山鬼固不過知一嵗事也退言曰祖龍者人之先也使御府視璧乃二十八年行渡江所沈</hi>
<hi>璧也</hi>秦人相謂曰吾屬可去矣一往桃花源千春隔流水<lb/>
<hi>齊賢曰秦地之人知天下將亂乃相率避之入桃源中與斯世隔絶矣</hi>
　　　其三十二<hi>士贇曰此悲秋之詩也</hi>
蓐収肅金氣西陸弦海月<hi>齊賢曰秋物摧蓐而可収也厯書晦朔弦望初八日上弦</hi>
<hi>二十三日下弦士贇曰記月令孟秋之月其神蓐収涼風至寒蟬鳴盛德在金</hi>秋蟬號階軒感<lb/>
物憂不歇良辰竟何許大運有淪忽<hi>禎卿曰良辰建功䇿名之時也大運</hi>
<pb n="KR4c0013_WYG_002-24a"/>
<hi>天運也淪忽暮也</hi>天寒悲風生夜乆衆星沒惻惻不忍言哀歌<lb/>
逮明發<lb/>
　　　其三十三<hi>禎卿曰此假莊生之言以自况也</hi>
北溟有巨魚身長數千里仰噴三山雪横吞百川水<hi>齊賢</hi>
<hi>曰三山蓬萊方丈瀛洲</hi>憑陵隨海運燀赫因風起吾觀摩天飛九<lb/>
萬方未已<lb/>
　　　其三十四<hi>禎卿曰蕭說是也</hi>
羽檄如流星虎符合專城<hi>齊賢曰說文檄以木簡為書長二丈以徵召魏武事奏曰</hi>
<pb n="KR4c0013_WYG_002-24b"/>
<hi>若有急則插以雞羽謂之羽檄文帝二年初與郡守為銅虎符竹使符注以符代古者珪璋各分其半右留京</hi>
<hi>師左以與之禎卿曰專城郡國守吏也</hi>喧呼救邊急羣鳥皆夜鳴<hi>士贇曰此言一</hi>
<hi>時之喧呼驚擾栖鳥亦不得以安其巢至於夜鳴也</hi>白日曜紫㣲三公運權衡天<lb/>
地皆得一澹然四海清<hi>齊賢曰老子云天得一以清地得一以寕王侯得一以為天下</hi>
<hi>貞</hi>借問此何為答言楚徵兵渡瀘及五月將赴雲南征<lb/>
<hi>齊賢曰地志瀘水出牂牁郡句町縣諸葛亮出師表五月渡瀘深入不毛士贇曰按唐史雲南即南詔也本烏</hi>
<hi>蠻別種高宗時遣使入朝開元時冊為雲南王遣子閣羅鳳入質後閣羅鳳亡去帝欲討之國忠薦鮮于仲通</hi>
<hi>為蜀郡長史率兵六萬人討之戰瀘川舉軍沒國忠素德仲通匿其敗更敘戰功仲通者蜀郡大豪也</hi>怯<lb/>
<pb n="KR4c0013_WYG_002-25a"/>
卒非戰士炎方難逺行<hi>士贇曰按唐史志天寳以後彍騎之法又稍變士皆失拊循折</hi>
<hi>騎之法至無兵可交六軍宿衛皆市人不能受甲炎方者南荒炎蒸之地也</hi>長號別嚴親日<lb/>
月慘光晶泣盡繼以血心摧兩無聲困獸當猛虎窮魚<lb/>
餌奔鯨千去不一囘投軀豈全生如何舞干戚一使有<lb/>
苗平<hi>齊賢曰尚書舞干羽于兩階七旬有苗格士贇曰此詩葢討雲南時作也首四句即見徴兵時景象</hi>
<hi>而言五句至八句是設難謂當此君明臣良天清地寕海内澹然四郊無警之時而忽有此舉果何為成九句</hi>
<hi>至十二句乃白問之於人始知徴兵者討雲南質子亡去之罪也十三句至二十二句乃白逆知當時所謂之</hi>
<hi>兵不甚受甲如以困獸當虎窮魚餌鯨吾見師之出而不見師之入也末二句則比南詔為有苗而深嘆當國</hi>
<pb n="KR4c0013_WYG_002-25b"/>
<hi>之大臣不能如益之贊禹禹之佐舜敷文徳以來逺人致有覆軍殺将之恥也</hi>
　　　其三十五<hi>禎卿曰蕭說是也</hi>
醜女來效顰還家驚四鄰壽陵失本步笑殺邯鄲人<hi>齊賢</hi>
<hi>曰莊子師金曰西施病心而矉其里之醜人見而美之歸亦捧心而矉其里之富人見之堅閉門而不出</hi>
<hi>貧人見之挈妻子而去之趙陸得明曰蹙額曰矉士贇曰西漢書夀陵餘子學步于邯鄲失其故步匍匐</hi>
<hi>而走</hi>一曲斐然子雕蟲䘮天真<hi>齊賢曰論語子曰吾黨之小子狂簡斐然成章不知</hi>
<hi>所以裁之楊子或問吾子少而好賦曰然童子雕蟲篆刻俄而曰壯夫不為也</hi>棘刺造沐猴三<lb/>
年費精神<hi>齊賢曰韓子曰燕王好㣲功衛人曰臣能以以棘刺之端為母猴王悅之養以五乘之奉</hi>
<pb n="KR4c0013_WYG_002-26a"/>
<hi>王曰吾試觀客為棘刺之母猴衛人曰臣為棘刺之母猴也人主欲觀之必半嵗不入宫中不飲酒食肉雨霽</hi>
<hi>日出視之晏隂之間而棘刺之母猴乃可見燕王因養衞人而不能觀其母猴</hi>功成無所用<lb/>
楚楚且華身<hi>齊賢曰莊子朱泙漫學屠龍於支離益單于金之家三年技成而無用其巧毛詩衣</hi>
<hi>裳楚楚</hi>大雅思文王頌聲久崩淪安得郢中質一揮成斧<lb/>
斤<hi>齊賢曰莊子郢人堊漫其鼻端若蠅翼使匠石斵立之匠石運斤成風聼而斵之盡堊而鼻不傷郢人</hi>
<hi>不失容宋元君聞之召匠石曰嘗試為寡人為之匠石曰臣則嘗能斵之雖然臣之質死久矣自夫子之死也</hi>
<hi>吾無以為質矣吾無與言之矣士贇曰此篇葢譏世之作詩賦者不過藉此以取科第干禄位而已何益于世</hi>
<hi>教哉太白嘗論詩曰將復古道非我而誰雅頌之作太白自負者如此然安得雅頌之人識之如郢人之質能</hi>
<pb n="KR4c0013_WYG_002-26b"/>
<hi>當匠石之運斤耶</hi>
　　　其三十六<hi>禎卿曰此太白自傷才不遇世思逺舉以全身也</hi>
抱玉入楚國見疑古所聞良寳終見棄徒勞三獻君<hi>齊賢</hi>
<hi>曰卞和得玉璞于楚山之中奉而獻之楚武王王示玉人曰石也刖其右足武王沒獻之文王王示玉人曰石</hi>
<hi>也刖其左足成王即位抱其璞哭于郊王使人攻之果得寳玉士贇曰墨子曰和氏之璧所謂良寳</hi>直木<lb/>
忌先伐芳蘭哀自焚盈滿天所損沈冥道為羣<hi>齊賢曰莊子大</hi>
<hi>公任曰直木先伐甘井先竭龔勝卒有一老父來弔曰薰以香自燒膏以明自銷尚書滿招損</hi>東海沈<lb/>
碧水西闗乘紫雲魯連及柱史可以躡清芬<hi>齊賢曰魯仲連見新</hi>
<pb n="KR4c0013_WYG_002-27a"/>
<hi>垣衍曰秦即肆然而為帝則連有蹈東海而死耳東海有碧水士贇曰老子生於殷時為周柱下史</hi>
　　　其三十七<hi>士贇曰白此詩其作于高力士譖毁之後明皇放黜之時乎</hi>
燕臣昔慟哭五月飛秋霜庶女號蒼天震風擊齊堂<hi>齊賢</hi>
<hi>曰鄒衍盡忠于燕惠王信讒而擊之鄒衍仰天而哭正謹夏而天為之降霜齊寡婦庶賤之女也無子不嫁事姑</hi>
<hi>敬姑無男有女利母財令母嫁婦終不肯女殺母以誣寡婦婦不能自明寃結呌天天為作雷電下擊景</hi>
<hi>公之臺毁景公之支體</hi>精誠有所感造化為悲傷<hi>士贇曰此言風霜雷電皆造化</hi>
<hi>之所為也精誠之所感造化者亦為悲傷故示警焉</hi>而我竟何辜逺身金殿傍浮<lb/>
雲蔽紫闥白日難囘光羣沙穢明珠衆草凌孤芳<hi>齊賢曰應</hi>
<pb n="KR4c0013_WYG_002-27b"/>
<hi>德璉詩簡珠墮沙石注沙石喻小人孤芳蘭也</hi>古來共嘆息流淚空霑裳<lb/>
　　　其三十八<hi>禎卿曰此亦太白自傷之詞也</hi>
孤蘭生幽園衆草共蕪沒雖照陽春暉復悲高秋月飛<lb/>
霜早淅瀝緑艷恐休歇若無清風吹香氣為誰發<hi>士贇曰此</hi>
<hi>詩首兩句喻君子在野未能自㧞于衆人之中三句至六句喻雖䝉主知而小人之讒譛者已至末句則謂若</hi>
<hi>非在位之人引類㧞萃而薦用之則雖有德馨亦何以自見哉</hi>
　　　其三十九<hi>禎卿曰蕭說是也</hi>
登高望四海天地何漫漫霜被羣物秋風飄大荒寒榮<lb/>
<pb n="KR4c0013_WYG_002-28a"/>
華東流水萬事皆波瀾白日掩徂輝浮雲無定端梧桐<lb/>
巢燕雀枳棘棲鴛鸞<hi>齊賢曰梧桐本鳳凰所棲今燕雀巢之枳棘燕雀所安今鴛鸞棲之</hi>
且復歸去來劒歌行路難<hi>士贇曰此篇登高四海天地何漫漫者以喻高見逺識之</hi>
<hi>士知時世之昏亂也霜被羣物秋風飄大荒寒者以喻隂小用事而殺氣之盛也榮華東流水萬事皆波瀾者</hi>
<hi>謂遭時如此所謂榮華者如水之逝萬事之無常亦猶波瀾之無有底止也日君象浮雲姦臣也掩者蔽也徂</hi>
<hi>輝者日落之光也以喻人臣晩節為姦臣蔽其明猶白日將落為浮雲掩其輝也無定端者政令之無常也梧</hi>
<hi>桐巢燕雀者喻小人在上位而得志也枳棘棲鴛鸞者喻君子在下位而失所也且復歸去來劒歌行路難者</hi>
<hi>白意葢謂危邦不入亂邦不居識時知機之士當此之際惟有歸隠而已</hi>
<pb n="KR4c0013_WYG_002-28b"/>
又一本云登高望四海天地何漫漫霜被羣物秋風飄<lb/>
大荒寒殺氣落喬木浮雲蔽層巒孤鳳鳴天倪遺聲何<lb/>
辛酸遊人悲舊國舞心亦盤桓倚劒歌所思曲終涕洄<lb/>
瀾<lb/>
　　　其四十<hi>禎卿曰蕭說近是</hi>
鳳饑不啄粟所食惟琅玕焉能與羣雞刺蹙爭一飡<hi>齊賢</hi>
<hi>曰離騷注南方有鳥其名為鳳天為生樹名曰瓊枝高百二十仞大三十圍以琳琅為實</hi>朝鳴崑崙<lb/>
樹夕飲砥柱湍<hi>齊賢曰鳳凰翔萬仞之上過崑崙飲砥柱山在河東縣東南居河中猶柱焉</hi>
<pb n="KR4c0013_WYG_002-29a"/>
歸飛海路逺獨宿天霜寒幸遇王子晉結交青雲端<hi>齊賢</hi>
<hi>曰列仙傳周靈王太子名晉好吹笙作鳳鳴遊伊洛間道士浮丘公接上嵩高山三十年後乘白鶴在緱氏山</hi>
<hi>頭舉手謝時人數日去</hi>懐恩未得報感別空長嘆<hi>士贇曰此詩似太白自比之作</hi>
<hi>太白雖帝族非凡輩可儕然孤寒疎逺知章薦之方能致身金鑾䝉帝知遇可謂結交青雲端矣此恩未報臨</hi>
<hi>別之時安能不感嘆哉</hi>
　　　其四十一<hi>士贇曰此亦游仙篇</hi>
朝弄紫沂海夕披丹霞裳<hi>齊賢曰廣記東方朔嘗出經年乃歸母曰汝經年一歸何以慰</hi>
<hi>我朔曰兒暫之紫泥海有紫水汙衣仍過虞淵湔洗朝發中還何云經年</hi>揮手折若木拂此<lb/>
<pb n="KR4c0013_WYG_002-29b"/>
西日光<hi>齊賢曰山海經南海之内有水名若木若木出焉又曰灰野之山有樹青葉赤花名若木</hi>
<hi>日所入處在崑崙西淮南子若木在建木西未有十日其華照下地注若木端有十日狀如蓮華華猶光也然</hi>
<hi>則若木有二</hi>雲卧遊八極玉顔已千霜飄飄入無倪稽首祈<lb/>
上皇<hi>齊賢曰莊子天倪注倪際也</hi>呼我遊太素玉杯賜瓊漿<hi>齊賢曰列子太</hi>
<hi>素者質之始</hi>一飡厯萬嵗何用還故鄉永隨長風去天外恣<lb/>
飄揚<lb/>
　　　其四十二<hi>禎卿曰蕭說近是太抵白志在疎逸不在祿位故有是言至謂供奉翰林</hi>
　　　<hi>之時忽動江海之興則滯矣</hi>
<pb n="KR4c0013_WYG_002-30a"/>
揺裔雙白鷗鳴飛滄江流宜與海人狎豈伊雲鶴儔寄<lb/>
形宿沙月沿芳戯春洲吾亦洗心者忘機從爾遊<hi>齊賢曰列</hi>
<hi>子海上之人有好鷗鳥者每旦之海上從鷗鳥遊鷗鳥之至者百住而不止士贇曰此太白託興之詩也雲中</hi>
<hi>之鶴喻在位之人也海上之鷗喻閒散之人也</hi>
　　　其四十三<hi>禎卿曰蕭說是也</hi>
周穆八荒意漢皇萬乘尊淫樂心不極雄豪安足論西<lb/>
海宴王母北宫邀上元<hi>齊賢曰列子周穆王駕八駿至赤水之陽升崑崙丘觀黄帝之宫</hi>
<hi>觴王母於瑶池之上廣記元封元年七月七日王母乘紫雲輦駕九色斑麟降漢宫東向坐帝跪問寒暄畢因</hi>
<pb n="KR4c0013_WYG_002-30b"/>
<hi>呼帝坐遣侍女與上元夫人相聞云比不相見四千餘年劉徹好道適來觀之夫人可暫來否帝問上元何真</hi>
<hi>也曰是三天真皇之母上元之官俄而夫人至可年二十餘頭作三角髻餘髮散垂至腰帝拜夫人曰汝好道</hi>
<hi>乎汝胎性暴胎性淫胎性奢胎性酷胎性賦五者常舎于榮衛之中雖暴長生亦自勞耳禎卿曰淫樂二句言</hi>
<hi>人君好荒淫樂佚則雖其氣度超邁亦何足論哉</hi>瑶水聞遺歌玉杯竟空言靈<lb/>
跡成蔓草徒悲千載魂<hi>士贇曰漢文帝時新垣平使人曰持玉杯上書闕下獻之平言上</hi>
<hi>闕下有寳玉氣來者已視之果有獻玉杯者刻曰人主延壽瑶水聞遺歌穆王事見前句注此言二君雖遇王</hi>
<hi>母上元夫人然亦卒不免於死是亦猶新垣平玉杯之空言耳後之求神仙者可不鑒諸當時明皇亦好神仙</hi>
<hi>之事此詩葢有所諷云耳</hi>
<pb n="KR4c0013_WYG_002-31a"/>
　　　其四十四<hi>禎卿曰此篇亦似太白被黜而作</hi>
綠蘿紛葳蕤繚繞松栢枝<hi>齊賢曰葳蕤盛貌</hi>草木有所託嵗寒<lb/>
尚不移奈何夭桃色坐嘆葑菲詩玉顔艷紅彩雲髮非<lb/>
素絲<hi>齊賢曰谷風云采葑采菲無以下體孫炎曰葑菲二菜者皆上下可食然而其根有美時有惡時采</hi>
<hi>之者不以其根惡時并棄其葉喻夫婦以義合顔色相親亦不可以顔色衰而棄其相與之禮</hi>君子恩<lb/>
已畢賤妾將何為<hi>士贇曰意謂玉顔未改雲鬢未衰而君子之恩情中道絶矣尚何言哉</hi>
　　　其四十五<hi>禎卿曰蕭説近是</hi>
八荒馳驚飈萬物盡凋落浮雲蔽頽陽洪波振大壑龍<lb/>
<pb n="KR4c0013_WYG_002-31b"/>
鳳脱網罟飄颻將安託去去乘白駒空山詠場藿<hi>齊賢曰龍</hi>
<hi>鳳喻君子網罟喻禍患謂君子幸脱禍患將安所棲託乎隠于空山詠場藿之詩而已詩皎皎白駒食我場藿</hi>
<hi>王氏曰言宣王之時賢者有不得志而去國人欲留之曰皎皎白駒食我場中之藿我當縶維而留之也士贇</hi>
<hi>曰予按太白此詩前四句是指遭祿山之亂乘輿播遷天下驚擾五句至末句是太白罹難脱身羈囚無所依</hi>
<hi>託也然時君卒不能用之惟有詠白駒之詩以自遣耳</hi>
　　　其四十六<hi>禎卿曰此詩交刺其君臣也</hi>
一百四十年國容何赫然隠隠五鳳樓峩峩横三川<hi>齊賢</hi>
<hi>曰自武德迄天寳十四載凡百四十年國體光明赫然熾盛貌三川鄜州地理志註華池水黑水洛水</hi>王<lb/>
<pb n="KR4c0013_WYG_002-32a"/>
侯象星月賓客如雲煙鬬雞金宫裏蹴踘瑶臺邊<hi>齊賢曰蹋</hi>
<hi>踘兵勢也所以練武士知有材也皆因嬉戲以講練之士贇曰鬬雞見前詩註鮑明逺詩集君瑶臺裏</hi>
舉動揺白日指揮囘青天當塗何翕忽失路長棄捐獨<lb/>
有楊執㦸閉闗草太𤣥<hi>齊賢曰曹植與楊脩書曰昔楊子雲先朝執㦸之臣耳士贇曰</hi>
<hi>此篇前六句意謂有唐得國之久如此國容之盛如此王侯賓客又如此所謂金宫瑶臺正當為延客之地今</hi>
<hi>乃為鬬雞蹴踘之場白日青天者以比其君鬬雞蹴踘明皇所好此等之人得志用事舉動指揮足以揺動主</hi>
<hi>聴也禎卿曰當塗以後蕭説未善葢言此輩得志之人據要路則氣燄揮霍而失路者則終於棄捐而不用也</hi>
<hi>唯楊子雲則閉門著書以道自守不以得喪為心</hi>
<pb n="KR4c0013_WYG_002-32b"/>
　　　其四十七<hi>禎卿曰此篇刺時也</hi>
桃花開東園含笑誇白日偶䝉東風榮生此艷陽質豈<lb/>
無佳人色但恐花不實宛轉龍火飛零落早相失<hi>齊賢曰漢</hi>
<hi>書東宫蒼龍房心心為大火故曰龍火龍火飛則秋氣鼎至花實零落矣</hi>詎知南山松獨立<lb/>
自蕭飋<hi>士贇曰謂士無實行偶然榮遇者則易至於棄捐孰若君子之有特操者獨立而不改其節哉</hi>
　　　其四十八<hi>禎卿曰蕭說是也</hi>
秦皇按寳劒赫怒震威神逐日巡海右驅石駕滄津<hi>齊賢</hi>
<hi>曰三齊要畧始皇作石橋欲過海看日出處有神人能驅石下海陽城十一山石令盡起立嶷嶷東傾如相隨</hi>
<pb n="KR4c0013_WYG_002-33a"/>
<hi>行狀石去不速神輒鞭之石皆流血</hi>徵卒空九㝢作橋傷萬人<hi>齊賢曰始皇三十二</hi>
<hi>年發兵三十萬北擊胡三十三年發諸嘗逋亡人贅壻賈人畧取陸梁地為桂林象郡南海以適遣戍徐廣注</hi>
<hi>五十萬人守五嶺士贇曰秦皇於海中作石橋或云非人巧所建海人為之豎柱始皇感其恵乃通敬於神求</hi>
<hi>與相見神曰我形醜約莫圖我形始皇乃從石橋入三三里與神相見帝左右有巧者潛以脚畫神形神怒曰</hi>
<hi>帝負約可速去始皇即轉馬前脚猶立後脚隨奔僅登岸</hi>但求蓬島藥豈思農鳸春<lb/>
力盡功不贍千載為悲辛<hi>齊賢曰始皇三十年之碣石使韓衆侯公石生求仙人不</hi>
<hi>死之藥詳見前詩註左傳九鳸為農正注曰扈有九種也春扈鳻鶞夏扈竊𤣥秋扈竊藍冬扈竊黄棘扈竊丹</hi>
<hi>行扈唶唶宵扈嘖嘖桑扈竊脂老扈鷃鷃以九扈為九農之號各隨其宜以教民事爾雅扈字作鳸士贇曰此</hi>
<pb n="KR4c0013_WYG_002-33b"/>
<hi>詩於時亦有所諷借秦為喻云</hi>
　　　其四十九<hi>士贇曰此太白遭讒擯逐後之詩也</hi>
美人出南國灼灼芙蓉姿皓齒終不發芳心空自持由<lb/>
來紫宫女共妬青蛾眉<hi>齊賢曰三秦記未央宫一名紫微宫</hi>歸去瀟湘沚<lb/>
沈吟何足悲<lb/>
　　　其五十<hi>禎卿曰此篇譏世人之不辨美惡也</hi>
宋國梧臺東野人得燕石誇作天下珍却哂趙王璧趙<lb/>
璧無緇磷燕石非貞真<hi>齊賢曰闞子曰宋之愚人得燕石於梧臺之側藏之以為大寳</hi>
<pb n="KR4c0013_WYG_002-34a"/>
<hi>周客聞而觀焉主人齋七日端冕元服以發寳革匱十重巾十襲客見俛首掩口胡盧而笑曰此特燕石也與</hi>
<hi>瓦甓不殊主人大怒曰商賈之言醫匠之心藏之愈固史記趙恵文王時得楚和氏璧秦昭王聞之願以十五</hi>
<hi>城易璧論語磨而不磷湼而不緇</hi>流俗多錯誤豈知玉與珉<hi>齊賢曰禮記貴玉而</hi>
<hi>賤珉</hi>
　　　其五十一<hi>禎卿曰蕭說近是</hi>
殷后亂天紀楚懷亦已昬夷羊滿中野菉葹盈高門比<lb/>
干諫而死屈平竄湘源虎口何婉孌女<graphic n="KR0912" url="https://raw.githubusercontent.com/kanripo/KR-Gaiji/master/images/KR0912.png" mimeType="image/png"/>空嬋媛彭咸<lb/>
久淪沒此意與誰論<hi>齊賢曰淮南子本經訓曰夷羊在牧許慎注夷羊土神商之將亡見</hi>
<pb n="KR4c0013_WYG_002-34b"/>
<hi>於商郊牧野之地離騷云薋菉葹以盈室兮判獨離而不服注薋蒺䔧也菉王芻也葹枲耳也三物皆惡草以比</hi>
<hi>讒諂盈室喻滿朝也莊子孔子曰幾不免虎口離騷經曰女嬃之嬋媛兮申申其詈予注曰女嬃屈原姊嬋媛</hi>
<hi>猶牽引也補曰說文嬃女子也音須士贇曰史殷本紀曰紂愈亂不止微子數諫不聼乃與太師少師謀遂去</hi>
<hi>比干曰為人臣者不可不以死爭迺强諌紂紂怒曰吾聞聖人心有七竅剖比干觀其心史屈原者名平為楚</hi>
<hi>懷王左徒王甚任之上官大夫與之同列爭寵因讒之王怒而疎屈平頃襄王立復短屈原於頃襄王頃襄王</hi>
<hi>怒而遷之江濵於是懷石遂自投汨羅以死彭咸殷賢大夫諌其君不聼自投水而死此詩比興之詩也其作</hi>
<hi>於貶責張九齡之時乎殷后楚懐比時之昏君也夷羊滿中野謂國將亡而妖孽作也菉葹盈高門喻小人在</hi>
<hi>朝而據高位也比干屈平之竄死喻當時之忠臣諍士以直道而貶責者也虎口何婉孌者詩人興嘆之辭曰</hi>
<pb n="KR4c0013_WYG_002-35a"/>
<hi>忠諌之士寧喪身而不悔視死如歸者果何所為而然哉亦欲其君改行而國賴以安耳世人悲其以諌亡身</hi>
<hi>如女嬃之詈予者徒多誰能如彭咸之先後合得而可與論心者歟太白此詩哀思怨怒有感於時事而作風</hi>
<hi>刺譎諌之體兼盡之矣</hi>
　　　其五十二<hi>禎卿曰此篇白自傷也</hi>
青春流驚湍朱明驟囘薄<hi>齊賢曰夏為朱明</hi>不忍看秋蓬飄揚<lb/>
竟何托光風滅蘭蕙白露洒葵藿<hi>齊賢曰宋玉招䰟注光風謂雨已日出而</hi>
<hi>風草有光也</hi>美人不我期草木日零落<hi>士贇曰美人況時君也時不我用老將至</hi>
<hi>矣懷才而見棄於世能不悲夫</hi>
<pb n="KR4c0013_WYG_002-35b"/>
　　　其五十三<hi>禎卿曰蕭説是也</hi>
戰國何紛紛兵戈亂浮雲趙倚兩虎鬬晉為六卿姦臣<lb/>
欲竊位樹黨自相羣果然田成子一旦殺齊君<hi>齊賢曰春秋之</hi>
<hi>後號為戰國史記趙與秦㑹澠池秦王酒酣使趙王鼓瑟藺相如前曰聞秦王善為秦聲請奉盆瓶秦王不肯</hi>
<hi>相如曰五步之内相如請以頸血濺大王王不懌為一擊瓶罷歸拜相如上卿位亷頗之右頗宣言辱之相如</hi>
<hi>望見頗引車避舍人羞辭去相如止之曰强秦所以不敢加兵於趙者徒以吾兩人在今兩虎共鬬其勢不俱</hi>
<hi>生吾所以為此者先國家之急而後私讐也士贇曰晉六卿者范氏中行氏智氏魏氏趙氏韓氏史晉世家曰</hi>
<hi>晉昭公卒六卿彊公室卑六卿欲弱公室乃遂以法盡滅其族而分其邑為十縣各令其子為大夫晉益弱六</hi>
<pb n="KR4c0013_WYG_002-36a"/>
<hi>卿皆大其族後范中行智伯相繼亡魏武侯韓哀侯趙敬侯滅晉後而三分其地齊世家曰初簡公即位闞止</hi>
<hi>為政田成子憚之驟顧於朝御鞅言曰闞不可並也君其擇焉弗聼田氏方睦田豹為子我臣幸於子我子我</hi>
<hi>欲盡逐田氏豹遂以告子行曰彼得君弗先必禍子行舍於公宫夏五月壬申成子兄弟四乘如公子我在幄</hi>
<hi>出迎之遂入閉門宦者禦之子行殺宦者公與婦人飲酒于檀臺成子遷諸寢子我出田氏追殺之郭關庚辰</hi>
<hi>田常執簡公于徐州公曰余蚤從御鞅言不及此甲午田常弑簡公于徐州太白此詩其作于天寳間乎時上</hi>
<hi>自東都遷從容謂高力士曰朕欲高居無為悉以政事委林甫如何對曰天下大柄不可假人彼威勢成誰敢</hi>
<hi>議之者上不悅豈太白時亦微聞其事位卑分疎欲諌不可故作是詩引古喻今以諷其上歟太白愛君憂國</hi>
<hi>之意亦可尚矣</hi>
<pb n="KR4c0013_WYG_002-36b"/>
　　　其五十四<hi>禎卿曰此篇哀時也</hi>
倚劍登高臺悠悠送春目蒼榛蔽層丘瓊草隠深谷<hi>齊賢</hi>
<hi>曰榛木叢也</hi>鳳鳥鳴西海欲集無珍木鸒斯得所居蒿下盈<lb/>
萬族<hi>齊賢曰毛萇詩傳鸒斯鵯居鵯居鴉烏也鸒音預</hi>晉風日已頽窮途方慟<lb/>
哭<hi>齊賢曰首兩句乃居高見逺之意也三句四句比小人據高位而君子在野也五句至八句葢謂當時君</hi>
<hi>子亦有用世之意而在朝無君子以安之反不如小人之得位呼儔引類至於萬族之多也末句借晉為喻謂</hi>
<hi>如此則君子道消風俗頽靡居然可知若阮籍之窮途然後慟哭母乃見事之晚乎禎卿曰窮途慟哭蕭解未</hi>
<hi>善言風既頹矣途既窮矣方可慟哭而已</hi>
<pb n="KR4c0013_WYG_002-37a"/>
　　　其五十五<hi>禎卿曰此篇譏人之好色而不好仙術也</hi>
齊瑟彈東吟秦絃弄西音慷慨動顔魄使人成荒淫彼<lb/>
美佞邪子婉孌來相尋一笑雙白璧再歌千黄金珍色<lb/>
不貴道詎惜飛光沈安識紫霞客瑶臺鳴素琴<lb/>
　　　其五十六<hi>禎卿曰此篇白自傷被黜也</hi>
越客採明珠提攜出南隅<hi>士贇曰越在南地故曰南隅</hi>清輝照海月<lb/>
美價傾皇都獻君君按劍懷寳空長吁<hi>齊賢曰鄒陽書曰明月之珠以</hi>
<hi>暗投人則人莫不按劍相盻</hi>魚目復相哂寸心増煩紆<lb/>
<pb n="KR4c0013_WYG_002-37b"/>
　　　其五十七<hi>禎卿曰蕭説是也</hi>
羽族禀萬物小大各有依周周亦何辜六翮掩不揮願<lb/>
銜衆禽翼一向黄河飛<hi>士贇曰韓子曰鳥有周周者首重而尾屈將欲飲於河則必顛</hi>
<hi>乃銜羽而飲今人之所有飢不足者不可以不愛其羽也阮籍詩寒風吹四壁寒鳥相因依周周尚銜羽蛩蛩</hi>
<hi>亦念飢</hi>飛者莫我顧嘆息將安歸<hi>士贇曰此詩之意以鳥為喻言小大各有所依</hi>
<hi>猶周周之無力者依有力者銜羽而飲今有刀者飛而不顧唯有嘆息而已猶言在野之賢望在位之賢汲引</hi>
<hi>同類以就君禄而在位者卒無進賢之心有志而不能自拔者在無所歸惟有嘆息而已</hi>
　　　其五十八<hi>禎卿曰蕭説是也</hi>
<pb n="KR4c0013_WYG_002-38a"/>
我到巫山渚尋古登陽臺<hi>齊賢曰九域志䕫州巫山縣距州東北七十五里有大仙</hi>
<hi>廟即巫山神女祠䕫州有古宫襄王所游地襄陽耆舊傳云赤帝姚姬未行而卒𦵏於巫山之陽故曰巫山之</hi>
<hi>女宋玉高唐賦序曰楚襄王與玉游雲夢之臺望高唐之觀其上獨有雲氣王問曰此何氣也曰所謂朝雲者</hi>
<hi>先王嘗㳺高唐夢一婦人曰妾巫山之女為高唐之客王因幸之去而辭曰妾在巫山之陽高丘之阻旦為朝</hi>
<hi>雲暮為行雨朝朝暮暮陽臺之下旦朝視之如言故為立廟曰朝雲高唐賦曰湫兮如風淒兮如雨風止雨震</hi>
<hi>雲無處所</hi>天空綵雲滅地逺清風來神女知已久襄王安在<lb/>
哉荒淫竟淪替樵牧徒悲哀<hi>士贇曰桓譚新論雍門周以琴見孟嘗君曰臣竊悲</hi>
<hi>千秋萬嵗後墳墓生荆棘狐兔宂其中樵兒牧豎躑躅而歌其上行人見之悽愴孟嘗君之尊貴如何成此乎</hi>
<pb n="KR4c0013_WYG_002-38b"/>
<hi>孟嘗君喟然歎息淚下衣襟此篇是太白過巫山懷古而作天空綵雲滅地逺清風來者謂無神女薦寢亊也</hi>
<hi>末四句謂時異事殊若襄王之荒淫者竟已淪替徒興樵牧之悲哀而已</hi>
　　　其五十九<lb/>
惻惻泣路岐哀哀悲素絲路岐有南北素絲易變易<hi>齊賢</hi>
<hi>曰淮南子曰楊子見岐路而哭之為其可以南可以北墨子見練絲而泣之為其可以黄可以黒</hi>萬事<lb/>
固如此人生無定期田竇相傾奪賓客互盈虧世途多<lb/>
翻覆交道方嶮巇<hi>士贇曰田竇者竇嬰田蚡也按漢書曰竇嬰孝文皇后從兄子也喜賔客</hi>
<hi>田蚡孝景皇后母弟也卑下賔客進名士家居者欲以傾諸將相蚡以王太后故親幸數言事多效士吏趨勢</hi>
<pb n="KR4c0013_WYG_002-39a"/>
<hi>力者皆去嬰而歸蚡六年竇太后崩因與蚡爭灌夫事太后怒後嬰灌皆論棄市春蚡疾竟死</hi>斗酒强<lb/>
然諾寸心終自疑張陳竟火滅蕭朱已星離<hi>齊賢曰張耳陳餘為</hi>
<hi>刎頸之交班固贊曰耳餘始居約時相然信死及據國爭權卒相滅亡蕭育與陳咸朱博為友著聞當世故長</hi>
<hi>安語曰蕭朱結綬王貢彈冠言其相薦達也士贇曰蕭育傳育與博後有隙不能終故曰火滅星離也</hi>衆<lb/>
鳥集榮柯窮魚守枯池嗟嗟失懽客勤問何所規<hi>士贇曰此</hi>
<hi>詩譏市道交者必當時有所為而作太白罹難之餘友朋之交道其不能始終如一而奔趍權門者諒亦多矣</hi>
<hi>徒有一類失懽之客勤勤問勞亦何所親益乎</hi>
　<lb/>
<pb n="KR4c0013_WYG_002-39b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　李太白集分類補註巻二<lb/>
<pb n="KR4c0013_WYG_002-40a"/>
欽定四庫全書<lb/>
　李太白集分類補註巻二<lb/>
　　　　　　　　　　　宋　楊齊賢　集註<lb/>
　　　　　　　　　　　元　蕭士贇　補註<lb/>
　　古風<lb/>
　　　其一<hi>禎卿曰此篇白自言其志也</hi>
大雅久不作吾衰竟誰陳<hi>禎卿曰此二句一篇之旨</hi>王風委蔓草戰<lb/>
國多荆榛龍虎相啖食兵戈逮狂秦正聲何微茫哀怨<lb/>
<pb n="KR4c0013_WYG_002-40b"/>
起騷人揚馬激頽波開流蕩無垠廢興雖萬變憲章亦<lb/>
已淪自從建安來綺麗不足珍<hi>禎卿曰此申首一句意</hi>聖代復元<lb/>
古垂衣貴清真羣才屬休明乘運共躍鱗文質相炳焕<lb/>
衆星羅秋旻我志在刪述垂輝映千春<hi>士贇曰孝經序子曰吾志在春</hi>
<hi>秋尚書序孔子刪詩為三百篇述職方以除九邱任彦升表故以輝映先達領袖後進謝眺酬徳賦吹萬化而</hi>
<hi>不喧度千春之可並齊天地之儵忽安事人間之紓婞哉</hi>希聖如有立絶筆於獲麟<lb/>
<hi>禎卿曰此申首二句意齊賢曰詩大雅凡三十六篇詩序云雅者正也言王政之所由廢興也大雅不作則斯</hi>
<hi>文衰矣平王東遷黍離降於國風終春秋之世不能復振戰國迭興王道榛塞干戈相侵以迄于祖龍風俗薄</hi>
<pb n="KR4c0013_WYG_002-41a"/>
<hi>人心澆中正之聲日逺日㣲一變而為離騷史記曰離騷之作蓋自怨生也迨漢司馬相如揚雄激揚其頽波</hi>
<hi>疏導其下流使遂閎肆注乎無窮而世降愈下憲章乖離建安諸子夸尚綺靡摛章繡句競為新奇而雄健之</hi>
<hi>氣由此萎薾至於唐八代極矣掃魏晉之陋起騷人之廢太白蓋以自任矣</hi>
　　　其二<hi>齊賢曰按唐書王皇后久無子而武妃有寵后不平顯詆之遂廢武妃進冊為惠妃</hi>
　　　<hi>欲立為后太白詩意似屬乎此</hi>
蟾蜍薄太清蝕此瑶臺月圓光虧中天金魄逐淪沒<hi>齊賢</hi>
<hi>曰蟾蜍蝦蟆月以況皇后蟾蜍以比武妃進則皇后廢猶蝦蟆得志侵蝕乎月則金魄淪没矣月生於西實金</hi>
<hi>方故曰金魄士贇曰張衡靈憲羿得不死之藥於西王母其妻嫦娥竊之以奔遂托於月是為蟾蜍史記天官</hi>
<pb n="KR4c0013_WYG_002-41b"/>
<hi>書日月薄蝕韋昭曰氣往迫之為薄虧毁為蝕淮南子太清問於無窮註曰太清者元氣之清者也</hi>螮蝀<lb/>
入紫㣲大明夷朝暉浮雲隔兩曜萬象昏隂霏<hi>齊賢曰紫㣲帝</hi>
<hi>居也螮蝀淫炁也毛詩螮蝀在東莫之敢指言夫人淫奔之行國人皆不敢指視之大明日也以喻君也夷傷</hi>
<hi>也士贇曰廣雅日月謂之兩曜</hi>蕭蕭長門宫昔是今已非<hi>齊賢曰陳皇后驕妬别在</hi>
<hi>長門宫昔是今非言君心為忿怒憎惡所蔽平生之是今皆非矣</hi>桂蠧花不實天霜下<lb/>
嚴威<hi>齊賢曰桂一蠧則徒花而不實又肅之以嚴霜之威得不為之永嘆哉天霜天子之威也士贇曰後漢五</hi>
<hi>行志成帝時童謠曰邪徑敗良田讒口亂善言桂林花不實黄雀巢其顛固為人所羡亦為人所隣禎卿曰士</hi>
<hi>贇所引是也白意似本於此</hi>沈嘆終永夕感我涕沾衣<hi>士贇曰蟾蜍薄太清月為</hi>
<pb n="KR4c0013_WYG_002-42a"/>
<hi>之蝕以喻武妃入後宫而卒為王后之蠧也螮蝀入紫㣲而大明夷朝暉以喻武妃既得幸而元宗卒為所惑</hi>
<hi>也日君象月后象今焉廢黜是浮雲隔之不得代明矣萬象昏隂霏者意謂自後卒不止中宫漫成女寵之禍</hi>
<hi>也夫婦君臣俱人之大倫也至宻近者莫如夫婦而且不能保其終況臣子之疎逺乎此白之所以感嘆終夕</hi>
<hi>而涕零也</hi>
　　　其三<hi>禎卿曰此篇借秦皇以為諷也</hi>
秦皇掃六合虎視何雄哉飛劒决浮雲諸侯盡西來明<lb/>
斷自天啓大略駕羣才收兵鑄金人函谷正東開<hi>齊賢曰史</hi>
<hi>記始皇二十六年分天下為三十六郡更名民曰黔首收天下兵聚之咸陽銷以為鐘鐻金人十二重各千石函谷</hi>
<pb n="KR4c0013_WYG_002-42b"/>
<hi>闗在今陜州為秦東闗昔秦未得志蘇秦約六國從親投從約書於秦秦兵不敢窺函谷闗十五年今既并諸</hi>
<hi>侯則無人敢議秦者此闗宜常開矣禎卿曰此六句言秦皇之制天下</hi>銘功會稽嶺騁望<lb/>
瑯琊臺<hi>齊賢曰史記始皇二十七年行至錢塘臨浙江水波惡乃西百二十里從狹中度上會稽祭大</hi>
<hi>禹立石刻頌秦功德南登瑯琊大樂之留三月徙黔首三萬户瑯琊臺下復十二嵗作瑯琊臺立石刻頌秦德</hi>
<hi>禎卿曰此二句言秦皇極游觀之樂</hi>刑徒七十萬起土驪山隈尚採不死<lb/>
藥茫然使心哀<hi>齊賢曰史記始皇三十五年隱宫刑徒者七十餘萬人分作阿房宫或作驪山</hi>
<hi>發北山石椁乃寫蜀荆地材皆至闗中計宫三百闗外四百餘於是立石東海上朐界中以為秦東門因徙三</hi>
<hi>萬家麗邑五萬家雲陽皆復不是禎卿曰此言秦皇極土木之欲</hi>連弩射海魚長鯨正<lb/>
<pb n="KR4c0013_WYG_002-43a"/>
崔嵬額鼻象五嶽揚波噴雲雷鬐鬛蔽青天何由覩蓬<lb/>
萊<hi>齊賢曰秦紀方士徐市等入海求神藥數嵗不得費多恐譴乃詐曰蓬萊藥可得然常為大蛟魚所苦故</hi>
<hi>不得至願請善射與俱見則以連弩射之始皇夢與海神戰如人狀問占夢博士曰水神不可見以大魚蛟龍</hi>
<hi>為候今上禱祠備謹而有此惡神當除去而善神可致乃令入海者齎捕巨魚具而自以連弩候大魚出射之</hi>
<hi>自瑯琊山至榮成山弗見至之罘見巨魚射殺一魚異物志鯨魚長者數千里江賦或鹿額象鼻或虎狀龍顔</hi>
<hi>揚鬐掉尾噴浪飛涎説文噴叱也</hi>徐市載秦女樓船幾時迴但見三泉<lb/>
下金棺葬寒灰<hi>齊賢曰船上施樓曰樓船史記始皇初即位治驪山穿三泉下銅而致棺禎卿</hi>
<hi>曰此以上言秦皇惑於神仙之說而卒不免於死也</hi>
<pb n="KR4c0013_WYG_002-43b"/>
　　　其四<hi>齊賢曰此篇太白自况也</hi>
鳳飛九千仞五章備綵珍銜書且虛歸空入周與秦横<lb/>
絶厯四海所居未得隣<hi>士贇曰所居未得隣者言其樓身高逺未有得與之隣接者也</hi>
<hi>禎卿曰此以鳳喻至人也言鳳飛則凌千仞身則備五色雖來儀於周秦之郊而不可羈挂以比至人能全身</hi>
<hi>逺害也</hi>吾營紫河車千載落風塵<hi>齊賢曰抱朴子曰丹砂可為金河車可作銀子</hi>
<hi>得其道可以仙身隂真君歌曰北方正氣名河車據此河車乃藥士贇曰道書蓬萊修煉法河車是水朱雀是</hi>
<hi>火取水一斗鐺中以火炎之令沸致聖石九兩其中初成姹女次謂之玉液後成紫色謂之紫河車白色曰白</hi>
<hi>河車青色曰青河車赤色曰赤河車赤曰黄芽禎卿曰落脱也謝也</hi>藥物秘海嶽採鉛青<lb/>
<pb n="KR4c0013_WYG_002-44a"/>
溪濵<hi>齊賢曰五嶽四海靈藥所産而不輕以畀人青溪之鉛乃可採耳士贇曰庾仲雍荆州記曰臨沮縣</hi>
<hi>有青溪山山東有泉泉側有道士精舍</hi>時登大樓山舉手望仙真羽駕滅<lb/>
去影飈車絶廻輪<hi>齊賢曰據太白代内贈詩云估客發大樓知君在秋浦則大樓當在秋浦</hi>
<hi>羽駕言乘鸞鶴飈車言御風雲</hi>尚恐丹液<hi>神丹金液</hi>遲志願不及申徒霜鏡<lb/>
中髮羞彼鶴上人桃李何處開此花非我春唯應清都<lb/>
境長與韓衆親<hi>齊賢曰言桃李花乃世俗之春非仙境之春也列子清都紫㣲鈞天廣樂帝之</hi>
<hi>所居神仙傳劉根初學道到華山見一人乘白鹿從十餘玉女根稽首乞一言神人曰爾聞有韓衆否曰聞之</hi>
<hi>神人曰我是也</hi>
<pb n="KR4c0013_WYG_002-44b"/>
　　　其五<hi>禎卿曰此篇語意與上亦相類蓋白真有慕於仙而作也</hi>
太白何蒼蒼星辰上森列去天三百里邈爾與世絶<hi>齊賢</hi>
<hi>曰九域志太白山在鳳翔郿縣</hi>中有緑髮翁披雲卧松雪不笑亦不語<lb/>
㝠棲在巖穴我來逢真人長跪問寳訣粲然啓玉齒授<lb/>
以鍊藥說銘骨傳其語竦身已電滅<hi>齊賢曰許慎注淮南子曰真人真德</hi>
<hi>之人粲露齒之狀</hi>仰望不可及蒼然五情熱吾將營丹砂永與<lb/>
世人别<hi>士贇曰參同契丹砂木精得金乃并</hi>
　　　其六<hi>禎卿曰此篇言塞下事或有所感於時而作也</hi>
<pb n="KR4c0013_WYG_002-45a"/>
岱馬不思越越禽不戀燕情性有所習土風固其然<hi>禎卿</hi>
<hi>曰岱北越南鳥獸各有所戀以比去家就戍非人之情也</hi>昔別鴈門闗今戍龍庭前<lb/>
驚沙亂海日飛雪迷胡天<hi>齊賢曰九域志代州治鴈門縣有鴈門塞即古闗也龍庭</hi>
<hi>單于祭天所也</hi>蟣蝨生虎鶡心魂逐旌旃<hi>齊賢曰鶡勇雉其鬬無已一死乃止故趙</hi>
<hi>武靈王為冠以表武士析羽為旌通帛為旃</hi>苦戰功不賞忠誠難可宣誰隣<lb/>
李飛將白首沒三邊<hi>齊賢曰漢書李廣傳匈奴入遼西殺太守上迺召拜廣為北平太守</hi>
<hi>廣在郡匈奴號曰漢飛將軍避之數嵗不入界元狩四年為前將軍引兵與右將軍將軍食其合軍出東道惑</hi>
<hi>失道後大將軍大將軍與單于接戰單于遁走弗能得而還廣已見大將軍還長史急責廣之幕府上薄謂其</hi>
<pb n="KR4c0013_WYG_002-45b"/>
<hi>麾下曰廣結髪與匈奴大小七十餘戰今幸從大將軍出接單于兵大將軍徙廣部行回逺又迷失道豈非天</hi>
<hi>哉且廣年六十餘終不能復對刃筆之吏矣遂引刀自剄百姓聞之知與不知老壯皆為垂泣三邊三垂西方</hi>
<hi>南方東方</hi>
　　　其七<hi>士贇曰此篇亦游仙詩</hi>
客有鶴上仙飛飛凌太清揚言碧雲裏自道安期名<hi>齊賢</hi>
<hi>曰真君傳斗中真人降兗州蘭公舎云三才肇分始於三炁三炁者玉淸三天也玉清境是元始大聖真王治</hi>
<hi>化太清境是𤣥道流行虛無自然玉皇治化士贇曰劉向列仙傳安期生者瑯琊阜鄉人也賣藥於東海邊時</hi>
<hi>人皆言千嵗翁秦始皇東遊請見與語三日三夜賜金璧度數十萬出於阜鄉亭皆置去留書以赤玉舄一量</hi>
<pb n="KR4c0013_WYG_002-46a"/>
<hi>為報曰後數年求我於蓬萊山始皇即遣使者徐市盧生等數百人入海未至蓬萊山輒逢風波而還立祠阜</hi>
<hi>鄉亭海邊十數處云</hi>兩兩白玉童雙吹紫鸞笙去影忽不見回風<lb/>
送天聲舉手逺望之飄然若流星願飡金光草壽與天<lb/>
齊傾<hi>齊賢曰樂書王子晉之笙其制象鳳翼亦名參差廣異記謝元卿至東岳夫人所居有異草葉如芭</hi>
<hi>蕉花正黄色光可鑑曰此金明草晉咸和九年東華青童賜魏夫人石精金光化形靈元禎卿曰天聲即笙音</hi>
<hi>以至高故言天齊賢以為天籟非也</hi>
　　　其八<hi>士贇曰此篇之意葢言戚里驕縱踰制儒者沈困下僚必有所感諷而作</hi>
咸陽二三月宫栁黄金枝緑幘誰家子賣珠輕薄兒<hi>一作</hi>
<pb n="KR4c0013_WYG_002-46b"/>
<hi>百鳥鳴花枝玉劒誰家子西秦豪俠兒士贇曰漢東方朔傳初帝姑館陶公主號竇太主堂邑侯陳午尚之午</hi>
<hi>死主寡居年五十餘嵗矣近幸董偃始偃與母以賣珠為事偃年十三隨母出入主家左右言其姣好主召見</hi>
<hi>曰吾為母養之因留第中至年十八而冠出則執轡入則侍内為人温柔愛人以主故諸公接之名稱城中號</hi>
<hi>曰董君後偃懼白主獻長門園上大說更名竇太主園為長門宫上以錢千萬從主飲後數日上臨山林主自</hi>
<hi>執宰敞膝道入登階就坐坐未定上曰願謁主人翁主乃下殿去簪珥徒跣頓首謝自引董君董君緑幘傳韝</hi>
<hi>隨主前伏殿下主乃賛舘陶公主庖人臣偃昧死再拜謁因叩頭謝上為之起有詔賜衣冠上偃起走就衣冠</hi>
<hi>主自奉食進觴飲大驩樂於是董君貴寵天下莫不聞至年三十而終後數嵗竇太主卒與董君㑹葬於霸陵齊</hi>
<hi>賢曰唐京兆府咸陽縣秦咸陽故地</hi>日暮醉酒歸白馬驕且馳意氣人所<lb/>
<pb n="KR4c0013_WYG_002-47a"/>
仰冶遊方及時子雲不曉事晚獻長楊辭賦達身已老<lb/>
草𤣥鬢若絲投閣良可嘆但為此輩嗤<hi>齊賢曰魏楊脩答曹子建書曰</hi>
<hi>吾家子雲老不曉事前漢揚雄傳及賛曰揚雄字子雲蜀郡成都人博覽好辭賦漢成帝時客有薦雄文似相</hi>
<hi>如者召雄待詔承明之庭從上行幸奏甘泉河東校獵等賦除為郎給事黄門又從至射熊舘上長楊賦以風</hi>
<hi>哀帝時丁傅董賢用事諸附離之者或起家至二千石時方草太𤣥有以自守泊如也王莽時劉歆甄豐皆為</hi>
<hi>上公莽既以符命自立即位之後欲絶其原以神前事而豐子尋歆子棻復獻之莽誅豐父子投棻四裔辭所</hi>
<hi>連及便收不請時雄校書天禄閣上治獄使者來欲收雄雄恐不能自免迺從閣上自投下幾死莽聞之曰雄</hi>
<hi>素不與事何故在此間請問其故迺劉棻甞從雄學作奇字雄不知情有詔勿問然京師為之語曰惟寂寞自</hi>
<pb n="KR4c0013_WYG_002-47b"/>
<hi>投閣爰清靜作符命雄以病免復召為大夫</hi>
　　　其九<hi>禎卿曰此篇嘆世事之難保而人貴達理以自守也</hi>
莊周夢胡蝶胡蝶為莊周一體更變易萬事良悠悠<hi>齊賢</hi>
<hi>曰莊子云昔者周夢為胡蝶栩栩然胡蝶也不知周之夢為胡蝶與胡蝶之夢為周與周與胡蝶則必有辦矣</hi>
<hi>一體之間尚有變易萬事豈能定哉</hi>乃知蓬萊水復作清淺流<hi>齊賢曰葛洪神仙傳</hi>
<hi>曰麻姑云接待以來見東海三為桑田向到蓬萊水又淺於往者會時畧半也豈將復為陵陸乎方平笑曰聖</hi>
<hi>人皆言海中行復揚塵也</hi>青門種𤓰人舊日東陵侯富貴故如此營<lb/>
營何所求<hi>齊賢曰漢書霸城門民間謂之青門史記蕭相國世家邵平者故秦東陵侯秦破為布衣</hi>
<pb n="KR4c0013_WYG_002-48a"/>
<hi>貧種𤓰於長安城東𤓰美時謂東陵𤓰夫富貴無常昔時為侯今焉為圃任緣而已終日營營復何求哉</hi>
　　　其十<hi>齊賢曰此篇葢慕魯仲連之為人也</hi>
齊有倜儻生魯連特高妙明月出海底一朝開光曜却<lb/>
秦振英聲後世仰末照意輕千金贈顧向平原笑<hi>齊賢曰史</hi>
<hi>記魯仲連齊人也好奇偉倜儻之畫䇿而不肯仕宦任職好持高節適游趙會秦圍趙聞魏將欲令趙尊秦為</hi>
<hi>帝乃見平原君曰將奈何平原君曰勝也何敢言事前亡四十萬之衆於外今又内圍邯鄲而不能去魏王使</hi>
<hi>客將軍新垣衍令趙帝秦今其人在是勝也何敢言事魯仲連曰吾始以君為天下賢公子也吾乃今然後知君</hi>
<hi>非天下賢公子也梁客新垣衍安在哉吾請為君責而歸之平原君曰勝請為介紹而見之於先生魯仲連見</hi>
<pb n="KR4c0013_WYG_002-48b"/>
<hi>新垣衍曰世以鮑焦為無從頌音從容而死者皆非也衆人不知則為一身彼秦者棄禮義而上首功之國也</hi>
<hi>權使其士虜使其民彼即肆然以為帝過而為政於天下則連有蹈東海而死耳吾不忍為之民也所為見將</hi>
<hi>軍者欲以助趙也新垣衍曰秦稱帝之害何如魯連曰秦無已而帝則且變易諸侯之大臣彼奪其所不肖而</hi>
<hi>與所賢奪其所憎而與其愛彼又將使其子女讒妾為諸侯妃姬處梁之宫梁王安得晏然而已乎而將軍又</hi>
<hi>何得故寵乎於是新垣衍起再拜謝曰始以先生為庸人吾乃今日知先生為天下之士也吾請出不敢復言</hi>
<hi>帝秦秦將聞之却軍五十里適會魏公子無忌奪晉鄙軍以救趙擊秦軍秦軍遂引而去於是平原君欲封魯</hi>
<hi>仲連魯連辭讓使者三終不肯受平原君乃置酒酒酣起前以千金為魯連夀魯連笑曰所謂貴於天下之士</hi>
<hi>者為人排患解難釋紛亂而無取也即有取者是商賈之事也而連不忍為也遂辭平原君而去終身不復見</hi>
<pb n="KR4c0013_WYG_002-49a"/>
<hi>倜儻不覊也太白意謂魯仲連崛起於齊猶明月出於海底光彩照耀天下人所同仰士贇曰明月寳珠也</hi>
吾亦澹蕩人拂衣可同調<hi>齊賢曰澹蕩猶放蕩也同調謂聲音和</hi>
　　　其十一<hi>禎卿曰此篇悲年命也</hi>
黄河走東溟白日落西海逝川與流光飄忽不相待<hi>齊賢</hi>
<hi>曰黄河出崑崙山東北陬入東海大秦之西鳥遲國鳥遲國之西復言有海西海之濵有小崑崙高萬仞方八</hi>
<hi>百里</hi>春容捨我去秋髮已衰改人生非寒松年貌豈長在<lb/>
吾當乘雲螭吸景駐光彩<hi>齊賢曰春容蒼顔也秋髮白髮也無角曰螭龍吸景吸日</hi>
<hi>月之景以駐吾之顔采太白之意謂黄河東走白日西落不捨晝夜青春容色儵忽摧謝不如長松貫四時而</hi>
<pb n="KR4c0013_WYG_002-49b"/>
<hi>不改柯易葉自非服煉九鼎食精養神累積長久安能變形而仙哉</hi>
　　　其十二<hi>禎卿曰此篇葢有慕乎子陵之髙尚也</hi>
松柏本孤直難為桃李顔<hi>齊賢曰謂松柏挺然孤直不能如夭桃艷李嫣然媚人也</hi>
<hi>禎卿曰此興而比也</hi>昭昭嚴子陵垂釣滄波間身將客星隱心與<lb/>
浮雲閒長揖萬乘君還歸富春山<hi>齊賢曰嚴光字子陵一名遵會稽餘姚人</hi>
<hi>少與光武同遊學及光武即位光乃變姓名隠身不見帝思其賢乃令以物色訪之後齊國上言有一男子披</hi>
<hi>羊裘釣澤中帝疑其光乃備安車𤣥纁遣使聘之三反而後至車駕即日幸其舘光卧不起帝即其卧所撫光</hi>
<hi>腹曰咄咄子陵不可相助為理邪光乃張目熟視曰昔唐堯著德巢父洗耳士故有志何至相廹乎帝曰子陵</hi>
<pb n="KR4c0013_WYG_002-50a"/>
<hi>我竟不能下汝邪於是升輿歎息而去復引光入論道論道舊故相對累日帝從容問光曰朕何如昔時對曰陛下差増</hi>
<hi>於往因共偃仰以足加帝腹上明日太史奏客星犯大御座甚急帝笑曰朕故人嚴子陵共卧耳除為諌議</hi>
<hi>夫不屈乃耕於富春山</hi>清風灑六合邈然不可攀使我長嘆息冥<lb/>
棲巖石間<lb/>
　　　其十三<hi>禎卿曰此篇白自託於君平之詞也</hi>
君平既棄世世亦棄君平觀變窮太易探元化羣生寂<lb/>
寞綴道論空簾閉幽情<hi>齊賢曰漢書嚴君平卜筮於成都市以為卜筮賤業而可以惠</hi>
<hi>衆人有邪惡非正之問則依龜筮為言與人子言依於孝與人弟言依於順與人臣言依於忠各因勢導之以</hi>
<pb n="KR4c0013_WYG_002-50b"/>
<hi>善從吾言已過半矣日裁閲數人得百餘錢足自養則閉肆下簾而授老子揚雄少學數為朝廷在位賢者稱</hi>
<hi>君平德李强為益州牧喜謂雄曰吾真得嚴君平矣雄曰君備禮待之彼可見而不可得詘强以為不然至蜀</hi>
<hi>致禮與相見卒不敢言以為從事乃嘆曰揚子雲誠知人士贇曰言君平抱濟世之才而無用世之意是平棄</hi>
<hi>斯世矣世之人復不知君平之賢而不用之焉是世亦棄君平也</hi>騶虞不虚來鸑鷟有<lb/>
時鳴<hi>齊賢曰騶虞白虎黒文尾㫃於軀不食生物不履生草鸑鷟鳳之屬</hi>安知天漢上白<lb/>
日懸高名海客去已乆誰人測沈冥<hi>齊賢曰博物志舊説天河與海通近</hi>
<hi>世有人居海渚者年年八月有浮槎去來不失斯人有奇志立飛閣於槎上多齎糧乘槎而去十餘月至一處</hi>
<hi>有城郭狀屋舍甚嚴遥望宫中有織婦見一丈夫率牛渚次飲之牽牛人乃驚問曰何由至此此人為說來意</hi>
<pb n="KR4c0013_WYG_002-51a"/>
<hi>并問此是何處答曰君還至蜀郡訪嚴君平則知之竟不及登岸因還至蜀問君平曰某年某月有客星犯牽</hi>
<hi>牛宿計其年月正是此人到天河時也士贇曰河精上為天漢禎卿曰白意葢以騶虞鸑鷟比君平而嘆世人</hi>
<hi>之莫識也安知其高名乃如白日之懸於天漢而牛女皆知之然海客之去已久又誰能測其幽深之道哉末</hi>
<hi>二句亦借以自寓之意也</hi>
　　　其十四<hi>禎卿曰此篇之意蕭説近是</hi>
胡闗饒風沙蕭索竟終古木落秋草黄登高望戎虜荒<lb/>
城空大漠邉邑無遺堵白骨横千霜嵯峨蔽榛莽<hi>齊賢曰漠</hi>
<hi>北方流沙也千霜千年也</hi>借問誰凌虐天驕毒威武赫怒我聖皇勞<lb/>
<pb n="KR4c0013_WYG_002-51b"/>
師事鼙鼓<hi>齊賢曰强胡者天之驕子也聖皇元宗也元宗承國家富庶多心動遂貪邉功罷張九齡</hi>
<hi>相李林甫楊國忠從事吐蕃南詔訖唐世為患鼙鼓鼓之尤小者司馬法曰萬人之師執大鼓千人之師執鼙</hi>
<hi>鼓</hi>陽和變殺氣發卒騷中土三十六萬人哀哀淚如雨<lb/>
<hi>齊賢曰騷動也悲也</hi>且悲就行役安得營農圃不見征戍兒豈知<lb/>
闗山苦李牧今不在邉人飼豺虎<hi>齊賢曰史記李牧趙北邉良將常居鴈門</hi>
<hi>備匈奴匈奴小入佯北不戰以數千人委之單于聞之大率衆來李牧多為竒軍張左右翼大破殺匈奴十餘</hi>
<hi>萬十餘嵗匈奴不敢近趙邉豺虎指匈奴士贇曰此詩楊子見以為討閤羅鳳之事非也雲南乃西南邉此詩</hi>
<hi>專指北邉而言當是為哥舒翰攻吐蕃石堡城之事而作也唐史天寳六載上欲使河西隴右節度使王忠嗣</hi>
<pb n="KR4c0013_WYG_002-52a"/>
<hi>攻吐蕃石堡城忠嗣上言石堡城險固吐蕃舉國守之今頓兵其下非殺數萬人不能克臣恐所得不如所亡</hi>
<hi>上意不决將軍董延光自請將兵攻石堡城上命忠嗣分兵哥舒翰師隴右河西朔方河東兵凡六萬三千攻</hi>
<hi>吐蕃石堡城其城三面險絶唯一徑可上吐蕃但以之數百人守之多贮糧食積檑木及石唐兵前後屢攻</hi>
<hi>不能克翰進攻㧞之獲吐蕃鐵刃悉諾羅等四百人唐士卒死亡畧盡果如忠嗣之言葢當時上好邉功諸將</hi>
<hi>皆希旨開邉隙忠嗣獨能持重安邉不生事嘗曰平世為將撫衆而已吾不欲竭中國力以幸功名傳中所載</hi>
<hi>全與李牧相類此詩末句曰李牧今不在邉人飼豺虎者葢以李牧比忠嗣也今不在者翰取石堡時忠嗣已</hi>
<hi>死二年無能諌止卒䘮數萬之師人</hi>
　　其十五<hi>禎卿曰此篇刺時貴也</hi>
<pb n="KR4c0013_WYG_002-52b"/>
燕昭延郭隗遂築黄金臺劇辛方趙至鄒衍復齊來<hi>齊賢</hi>
<hi>曰史記燕昭王謂郭隗曰齊因孤之國亂而襲破燕誠得賢士以共國雪先王之恥孤之願也隗曰王必欲致</hi>
<hi>士先從隗始況賢於隗者豈逺千里哉於是昭王為隗改築宫而師事之上谷圖經曰黄金臺易水南十八里</hi>
<hi>燕昭王置千金於臺上以延天下士謂之黄金之臺其後樂毅自魏往鄒衍自齊往劇辛自趙往</hi>奈何<lb/>
青雲士棄我如塵埃珠玉買歌笑糟糠養賢才方知黄<lb/>
鶴舉千里獨徘徊<hi>齊賢曰鶴一作鵠太白意謂吳姬越女資其一歌笑則不惜珠玉之費至</hi>
<hi>於賢人才士則待之以糟糠其好色而不好德如此則賢者將逺去徘徊顧望而不敢輒下</hi>
　　　其十六<hi>禎卿曰此篇白自況也</hi>
<pb n="KR4c0013_WYG_002-53a"/>
寳劒雙蛟龍雪花照芙蓉精光射天地雷騰不可衝一<lb/>
去别金匣飛沈失相從風胡滅已久所以潛其鋒吳水<lb/>
深萬丈楚山邈千里雌雄終不隔神物會當逢<hi>齊賢曰晉書張</hi>
<hi>華傳初斗牛之間常有紫氣華聞豫章電焕達緯象乃要焕登樓仰觀焕曰寳劒之精上徹於天耳華因問曰</hi>
<hi>在何郡焕曰在豫章豐城華即補焕為豐城令焕到縣掘獄屋基得一石函光氣非常中有雙劒並刻題一曰</hi>
<hi>龍泉二曰太阿遣使送一與華留一自佩或謂焕曰得兩送一張公豈可欺乎焕曰本朝將亂張公當受其禍</hi>
<hi>此劒當繫徐君墓樹耳靈異之物終當化去不永為人服也華得劒報焕書曰詳觀劒文乃干將也莫邪何復</hi>
<hi>不至雖然天生神物終當合耳華誅失劒所在焕卒子華為州從事持劒行經延平津劒於腰間躍出墮水使</hi>
<pb n="KR4c0013_WYG_002-53b"/>
<hi>人沒水取之不見劒但見兩龍各長數丈蟠縈有文章曰沒者懼而反須臾光彩照水波浪驚沸於是失劒華嘆</hi>
<hi>先君化去之言張公終合之論此其驗矣士贇曰吳越春秋楚昭王卧而寤得吳王湛盧之劒於牀昭王不知</hi>
<hi>其故乃召風胡子而問曰寡人卧覺而得寳劒不知其名是何劒也風胡子曰此謂湛盧之劒昭王曰何以言</hi>
<hi>之風胡子曰臣聞吳王得越所獻寳劒三枚一曰魚腸二曰磐郢三曰湛盧魚腸之劒已用殺吳王僚也磐郢</hi>
<hi>以送其死女今湛盧入楚也昭王問湛盧所以去者何也風胡子曰臣聞越王元常使歐冶子造劒五枚以示</hi>
<hi>薛燭燭對曰魚腸劒逆理不順不可服也臣以殺君子以殺父故闔閭以殺王僚一名磐郢亦曰豪曹不徒之</hi>
<hi>物無益於人故以送死一名湛盧五金之英太陽之精寄氣託靈出之有神服之有威可以折衝拒敵然人君</hi>
<hi>有逆理之謀其劒即出故去無道以就有道今吳王無道殺君謀楚故湛盧入楚昭王曰其值幾何風胡子曰</hi>
<pb n="KR4c0013_WYG_002-54a"/>
<hi>臣聞此劒在越之時客有求其值者有市之鄉三十駿馬千匹萬户之都二是其一也薛燭對曰赤堇之山已</hi>
<hi>令無雲若邪之溪深而莫測羣神上天歐冶死矣雖傾城量金珠玉盈河猶不能得此寳而况有市之鄉駿馬</hi>
<hi>千匹萬户之都何足言也昭王大悅遂以為寳</hi>
　　　其十七<hi>禎卿曰此篇諷不知止也</hi>
金華牧羊兒乃是紫煙客<hi>齊賢曰金華山在梓州射洪縣蔚藍洞天存焉婺州亦有</hi>
<hi>金華山葛洪神仙傳皇初平丹溪人也年十五而家使牧羊有道士見其良謹便將至金華山石室中四十餘</hi>
<hi>年忽然不復念家其兒初起入山索初平厯年不能得見後在市中有道士善卜乃問之曰吾有弟名初平因</hi>
<hi>令牧羊失之今四十餘年不知死生所在願道君為占非之道士曰金華山中有一牧羊兒始皇名初平是卿弟</hi>
<pb n="KR4c0013_WYG_002-54b"/>
<hi>邪初起聞之驚喜即隨道士去尋求果得相見兄弟悲喜因問弟曰羊皆何在初平曰羊近在山東初起往視</hi>
<hi>之了不見羊但見白石無數還謂初平曰山東無羊也初平曰羊在耳但兄自不見之初平便乃俱往看之乃</hi>
<hi>叱曰羊起於是白石皆變為羊數萬頭初起曰弟獨得神通如此吾可學否初平曰唯好道便得耳初起便棄</hi>
<hi>妻子留就初平共服松脂茯苓至五千日能坐在立亡行於日中無影而有童子之色後乃俱還鄉里諸親死</hi>
<hi>亡畧盡乃復還去以方授南伯逢易姓為赤初平改字為赤松子初起改字為魯班其後傳服此藥而得仙者</hi>
<hi>數十人焉</hi>我願從之遊未去髮已白不知繁華子擾擾何在<lb/>
迫崐山採瓊蘂可以煉精魄<hi>齊賢曰崐山崐崘山也</hi>
　　　其十八<hi>禎卿曰此篇諷時貴也</hi>
<pb n="KR4c0013_WYG_002-55a"/>
天津三月時千門桃與李朝為斷腸花暮逐東流水<hi>齊賢</hi>
<hi>曰言三月之朝人見桃李爛漫春心揺蕩感物傷情腸為之斷至于日暮花已零落遊逐東流之水士贇曰天津</hi>
<hi>按三輔記云秦始皇併天下都咸陽鴈門四達以制紫宫渭水貫都以象天河横橋南渡以法牽牛即今所謂</hi>
<hi>天津橋也</hi>前水復後水古今相續流新人非舊人年年橋<lb/>
上遊雞鳴海色動謁帝羅公侯月落西山陽餘輝半<lb/>
城樓<hi>齊賢曰上陽宫在皇城西南南臨洛水西連穀水士贇曰海色日出之光</hi>衣冠照雲<lb/>
日朝下散皇州鞍馬如飛龍黄金絡馬頭行人皆辟易<lb/>
志氣横嵩邱<hi>齊賢曰辟易開張而易其本處嵩邱即嵩山也</hi>入門上高堂列鼎<lb/>
<pb n="KR4c0013_WYG_002-55b"/>
錯珍羞香風引趙舞清管隨齊謳七十紫鴛鴦雙雙戲<lb/>
庭幽<hi>齊賢曰西京雜記茂陵富人袁廣漢於北邙山下築園激水養紫鴛鴦</hi>行樂爭晝夜<lb/>
自言度千秋功成身不退自古多愆尤<hi>齊賢曰老子曰功成身退天之</hi>
<hi>道也蔡澤曰商君白公吳起大夫種功成不去禍至如此</hi>黄犬空嘆息緑珠成釁讎<lb/>
<hi>齊賢曰嶺表録異梁氏女今白州人有容貌石季倫以真珠二斛買之即緑珠也趙王倫專權孫秀使人求緑</hi>
<hi>珠崇不與秀矯詔收崇崇正當宴樓上謂緑珠曰我今為爾得罪緑珠泣曰當效死於官前因自投樓下而死</hi>
<hi>士贇曰李斯黄犬事見擬恨賦注禎卿曰黄犬應前貴寵之言緑珠應前歌舞之言</hi>何如鴟夷子<lb/>
散髮棹扁舟<hi>禎卿曰鴟夷應前功成身退之言齊賢曰史記貨殖傳范蠡既雪會稽之恥乃乘扁</hi>
<pb n="KR4c0013_WYG_002-56a"/>
<hi>舟浮於江湖變名易姓適齊為鴟夷子皮之陶為陶朱公富至巨萬師古曰自號鴟夷者言若盛酒之鴟夷多</hi>
<hi>所容受而可巻懐與時張弛士贇曰大意蓋謂天津橋水越人亦多矣富與貴者自謂可以長保而不知退安</hi>
<hi>知其無李斯石崇之禍乎何如范蠡之勇退為髙也</hi>
　　　其十九<hi>禎卿曰此篇刺元宗也</hi>
西嶽蓮花山迢迢見明星素手把芙蓉虚步躡太清<hi>齊賢</hi>
<hi>曰蓮華山在華隂集仙傳明星玉女居華山服玉漿白日升天士贇曰爾雅華山為西嶽</hi>霓裳曳廣<lb/>
帶飄拂升天行邀我登雲臺高揖衛叔卿<hi>齊賢曰廣記衛叔卿中山</hi>
<hi>人漢儀鳳二年八月武帝閒居殿上忽一人乘雲車駕白鹿從天而下年可三十許帝驚問曰我中山衛叔卿</hi>
<pb n="KR4c0013_WYG_002-56b"/>
<hi>帝曰中山乃朕臣叔卿黙然不應忽不知所在士贇曰華岳記雲臺觀中方丈上有山崛起</hi>恍恍與<lb/>
之去駕鴻凌紫冥<hi>禎卿曰此設言也揖神仙凌紫冥明其潔身而去亂也</hi>俯視洛<lb/>
陽川茫茫走胡兵流血塗野草豺狼盡冠纓<hi>士贇曰安史亂離之</hi>
<hi>際朝廷借回紇兵復兩京故曰茫茫走胡兵復用官爵賞功不分流品故曰豺狼盡冠纓也</hi>
　　　其二十<hi>禎卿曰此篇白欲謝親友而事逺遊也</hi>
昔我遊齊都登華不注峯兹山何峻秀緑翠如芙蓉<hi>齊賢</hi>
<hi>曰九域志華不注在濟南府舊為蓉齊州爾雅荷芙蕖郭璞曰別名芙</hi>蕭颯古仙人了知是<lb/>
赤松借予一白鹿自挾兩青龍<hi>齊賢曰列仙傳赤松子神農時雨師服水王教</hi>
<pb n="KR4c0013_WYG_002-57a"/>
<hi>神農能入火不燒常居西王母石室中周義真入龍蟜山見羡門子乘白鹿而行</hi>含笑凌倒景<lb/>
欣然願相從<hi>齊賢曰倒景炁去地四千里其景皆倒下也</hi>泣與親友別欲語<lb/>
再三咽朂君青松心努力保霜雪世路多險艱白日欺<lb/>
紅顔分手各千里去去何時還在世復幾時儵如飄風<lb/>
度空聞紫金經白首愁相誤<hi>齊賢曰大藥證云紫金大丹若人服食自然不死</hi>
撫已忽自笑沈吟為誰故名利徒煎熬安得閑余步終<lb/>
留赤玉舄東上蓬萊路秦帝如我求蒼蒼但烟霧<hi>士贇曰列</hi>
<hi>仙傳安期生留赤玉舄報秦始皇曰後數年求我於蓬萊山第一節謂從仙人以逺遊第二節謂別親友而嗚</hi>
<pb n="KR4c0013_WYG_002-57b"/>
<hi>咽第三節是泣別之際忽翻然自悟而笑曰沈吟泣別者為誰故哉在世幾時不過為名利煎熬耳末四句謂終</hi>
<hi>當髙舉但留遺跡於人間雖帝者求之且不可得豈更復為親友之戀哉</hi>
　　　其二十一<hi>禎卿曰此篇白自傷之詞也</hi>
郢客吟白雪遺響飛青天徒勞歌此曲舉世誰為傳試<lb/>
為巴人唱和者乃數千<hi>齊賢曰宋玉對楚王問曰客有歌於郢中者其始曰下里巴人</hi>
<hi>國中屬而和者數千人共為陽阿薤露國中屬而和者數百人其為陽春白雪國中屬而和者數十人引商刻</hi>
<hi>羽泛以流徵國中屬而和者不過數人而已是其曲彌髙其和彌寡</hi>吞聲何足道歎息空<lb/>
凄然<lb/>
<pb n="KR4c0013_WYG_002-58a"/>
　　　其二十二<hi>禎卿曰此篇白感時思歸之詞也</hi>
秦水別隴首幽咽多悲聲胡馬顧朔雪躞蹀長嘶鳴<hi>齊賢</hi>
<hi>曰三秦記隴坻在天水郡其坂九囘登者七日乃越上有水四注下名隴頭水</hi>感物動我心緬<lb/>
然含歸情<hi>齊賢曰緬思貌禎卿曰此興也言水別隴頭則幽咽而流馬思邉地則躞蹀而嘶况我之</hi>
<hi>在外感時物之變化能不緬然懐歸乎</hi>昔視秋蛾飛今見春蠶生嫋嫋桑<lb/>
柘葉萋萋栁垂榮<hi>齊賢曰昔我在此見秋蛾之飛今既改嵗春蠶生矣桑華如結栁條爭榮</hi>
<hi>猶未得歸</hi>急歸謝流水羈心揺懸旌揮涕且復去惻愴何時<lb/>
平<hi>齊賢曰謝去也謂時節之去如流水之急戰國策楚王曰寡人心揺揺如懸旌禎卿曰且復去言行尚未</hi>
<pb n="KR4c0013_WYG_002-58b"/>
<hi>已也</hi>
　　　其二十三<hi>禎卿曰此篇言人當及時為樂也</hi>
秋露如白玉團團下庭緑我心忽見之寒早悲嵗促<hi>齊賢</hi>
<hi>曰庭緑庭草也</hi>人生鳥過目胡乃自結束景公一何愚牛山淚<lb/>
相續<hi>齊賢曰晏子春秋曰景公遊牛首山北臨其國流涕曰若何去此而死乎</hi>物苦不知足<lb/>
得隴又望蜀人心若波瀾世路有屈曲三萬六千日夜<lb/>
夜當秉燭<hi>齊賢曰光武敕岑彭書曰人苦不知足既得隴復望蜀古詩晝短苦夜長何不秉燭遊士</hi>
<hi>贇曰三萬六千日人生百年之光景也</hi>
<pb n="KR4c0013_WYG_002-59a"/>
　　　其二十四<hi>禎卿曰此篇譏時貴也</hi>
大車揚飛塵亭午暗阡陌中貴多黄金連雲開甲宅<hi>齊賢</hi>
<hi>曰南北曰阡東西曰陌中貴中都貴人也有甲乙次第故曰甲第</hi>路逢鬭雞者冠蓋何<lb/>
輝赫鼻息千虹蜺行人皆怵惕<hi>士贇曰按唐五行志𤣥宗好鬬雞貴臣外戚皆</hi>
<hi>尚之賢者或弄木雞</hi>世無洗耳翁誰知堯與跖<hi>齊賢曰琴操云堯大許由之志禪為</hi>
<hi>天子由以其不善乃臨河而洗耳莊子栁下季之弟名盗跖徒卒九千人横行天下侵暴諸侯</hi>
　　　其二十五<hi>禎卿曰此篇刺時也</hi>
世道日交䘮澆風散淳源不採芳桂枝反棲惡木根所<lb/>
<pb n="KR4c0013_WYG_002-59b"/>
以桃李樹吐花竟不言<hi>齊賢曰澆薄也管子曰士懐耿介之心不蔭惡木之根李廣贊</hi>
<hi>桃李不言下自成蹊</hi>大運有興沒羣動爭飛奔歸來廣成子去入<lb/>
無窮門<hi>齊賢曰莊子黄帝見廣成子問曰敢問治身若何而可以長乆廣成子曰無視無聼抱神以靜</hi>
<hi>形將自正必靜必清無勞汝形無揺汝精乃可以長生黄帝再拜曰廣成子之謂天矣廣成子曰彼物無窮而</hi>
<hi>人皆以為終彼物無測而人皆以為極今夫百昌皆生于土而反于土故余將去汝入無窮之門以遊無極之</hi>
<hi>野吾與日月參光吾與天地為常士贇曰此篇謂世不知有道者之可尊是世䘮道矣有道者見世如此遂亦</hi>
<hi>無心用世焉非所謂道䘮世者歟故曰交相䘮也於是淳源為澆風所散無復古道矣不採芳桂枝者以比有</hi>
<hi>道者不見用反棲惡木根者以比不道者反見用焉所以桃李樹吐花竟不言者以比有道者見世不重道亦</hi>
<pb n="KR4c0013_WYG_002-60a"/>
<hi>遂獨善其身而終身隠黙焉耳大運有興沒羣動爭飛奔者謂有道者不用世而舉世遂無知之人于是乎澆</hi>
<hi>風日扇淳源日散大運有興有沒而世之膠膠擾擾汩汩於情慾聲利之中不過如昆虫鳥獸之爭飛奔而已</hi>
<hi>歸來廣成子去入無窮門者乃太白見得世道如此决意為有道者之歸故托廣成子而言也</hi>
　　　其二十六<hi>禎卿曰此篇蕭說是也</hi>
碧荷生幽泉朝日豔且鮮秋花冒緑水密葉羅青烟秀<lb/>
色空絶世馨香竟誰傳坐看飛霜滿凋此紅芳年結根<lb/>
未得所願託華池邉<hi>齊賢曰史記崑崙山上有華池士贇曰此篇荷與華池比也謂君子</hi>
<hi>有絶世之行處於僻野而不為世所知常恐老之將至而所抱不見於所用安得託身於朝廷之上而用世哉</hi>
<pb n="KR4c0013_WYG_002-60b"/>
<hi>是亦太白自傷之意也歟</hi>
　　　其二十七<hi>禎卿曰此篇與上同意</hi>
燕趙有秀色綺樓青雲端<hi>齊賢曰古詩燕趙多佳人美者顔如玉</hi>眉目艷<lb/>
皎月一笑傾城歡常恐碧草晚坐泣秋風寒纎手怨玉<lb/>
琴清晨起長嘆焉得偶君子共乘雙飛鸞<hi>齊賢曰秦王女乘鸞向烟</hi>
<hi>霧</hi>
　　　其二十八<hi>禎卿曰此篇亦慕仙之詞也</hi>
容顔若飛電時景如飄風草緑霜已白日西月復東<hi>禎卿</hi>
<pb n="KR4c0013_WYG_002-61a"/>
<hi>曰此二句言方春而秋倐日而夜</hi>華鬢不耐秋颯然成衰蓬古來聖賢<lb/>
人一一誰成功君子變猿鶴小人為沙蟲<hi>齊賢曰抱朴子曰周穆我</hi>
<hi>南征乆而不歸一軍皆化君子為猿鶴小人為蟲沙禎卿曰言君子小人皆莫逃于陰陽變化之中誰成功言</hi>
<hi>未有能仙舉者也</hi>不及廣成子乘雲駕輕鴻<lb/>
　　　其二十九<hi>禎卿曰此篇白厭世亂而思去之之詞也</hi>
三季分戰國七雄成亂麻<hi>齊賢曰三代之際分為戰國韓衛燕趙齊楚秦號為七雄</hi>
王風何怨怒世道終紛拏<hi>齊賢曰王風王國之風黍離以下是也士贇曰詩大序亂</hi>
<hi>世之音怨以怒</hi>至人洞𤣥象高舉凌紫霞仲尼欲浮海吾祖之<lb/>
<pb n="KR4c0013_WYG_002-61b"/>
流沙<hi>齊賢曰至人至德之人至人洞知天數不興堯舜之運乃高舉逺引出風塵之表故孔子曰道不行</hi>
<hi>乘桴浮於海老子西出闗以升崑崙士贇曰唐以老子為祖太白乃興聖皇帝九世孫故稱吾祖</hi>聖賢<lb/>
共淪沒臨岐胡咄嗟<lb/>
　　　其三十<hi>禎卿曰此篇傷𤣥風之寂寥也</hi>
𤣥風變太古道䘮無時還<hi>齊賢曰𤣥素之風變乎太古大道淪䘮不可復還</hi>擾<lb/>
擾季葉人雞鳴趨四闗<hi>齊賢曰洛陽記云洛陽有四闗東成皋南伊闕北孟津西函谷</hi>
<hi>士贇曰季葉末世也孟子雞鳴而起孳孳為利者跖之徒也</hi>但識金馬門誰知蓬萊<lb/>
山<hi>齊賢曰史記宦者門旁有銅馬故謂金馬門</hi>白首死羅綺笑歌無時間緑<lb/>
<pb n="KR4c0013_WYG_002-62a"/>
酒哂丹液青娥凋素顔<hi>齊賢曰方言齊晉間美貌謂之娥</hi>大儒揮金椎<lb/>
琢之詩禮間蒼蒼三珠樹冥目焉能攀<hi>齊賢曰准南子凡海外三十六</hi>
<hi>國三珠樹在其東北方有玉樹在赤水之上崑崙華丘在其東南方禎卿曰白言太古尚𤣥今其風變矣風變</hi>
<hi>則道䘮矣何時而能反本乎何也葢以小人競趨於名利之途君子雕琢乎詩禮之術紛紜汩亂安能成清浄</hi>
<hi>無為之化哉</hi>
　　　其三十一<hi>禎卿曰此篇白惡世而思隠故自託于秦人之言也</hi>
鄭客西入闗行行未能已白馬華山君相逢平原里璧<lb/>
遺鎬池君明年祖龍死<hi>齊賢曰史秦始皇紀三十六年使者從闗東夜過華陰平舒道</hi>
<pb n="KR4c0013_WYG_002-62b"/>
<hi>有人持璧遮使者曰為吾遺鎬池君因謂曰今年祖龍死使者問其故因忽不見置其璧去使者奉璧具以聞</hi>
<hi>始皇黙然良乆曰山鬼固不過知一嵗事也退言曰祖龍者人之先也使御府視璧乃二十八年行渡江所沈</hi>
<hi>璧也</hi>秦人相謂曰吾屬可去矣一往桃花源千春隔流水<lb/>
<hi>齊賢曰秦地之人知天下將亂乃相率避之入桃源中與斯世隔絶矣</hi>
　　　其三十二<hi>士贇曰此悲秋之詩也</hi>
蓐収肅金氣西陸弦海月<hi>齊賢曰秋物摧蓐而可収也厯書晦朔弦望初八日上弦</hi>
<hi>二十三日下弦士贇曰記月令孟秋之月其神蓐収涼風至寒蟬鳴盛德在金</hi>秋蟬號階軒感<lb/>
物憂不歇良辰竟何許大運有淪忽<hi>禎卿曰良辰建功䇿名之時也大運</hi>
<pb n="KR4c0013_WYG_002-63a"/>
<hi>天運也淪忽暮也</hi>天寒悲風生夜乆衆星沒惻惻不忍言哀歌<lb/>
逮明發<lb/>
　　　其三十三<hi>禎卿曰此假莊生之言以自况也</hi>
北溟有巨魚身長數千里仰噴三山雪横吞百川水<hi>齊賢</hi>
<hi>曰三山蓬萊方丈瀛洲</hi>憑陵隨海運燀赫因風起吾觀摩天飛九<lb/>
萬方未已<lb/>
　　　其三十四<hi>禎卿曰蕭說是也</hi>
羽檄如流星虎符合專城<hi>齊賢曰說文檄以木簡為書長二丈以徵召魏武事奏曰</hi>
<pb n="KR4c0013_WYG_002-63b"/>
<hi>若有急則插以雞羽謂之羽檄文帝二年初與郡守為銅虎符竹使符注以符代古者珪璋各分其半右留京</hi>
<hi>師左以與之禎卿曰專城郡國守吏也</hi>喧呼救邊急羣鳥皆夜鳴<hi>士贇曰此言一</hi>
<hi>時之喧呼驚擾栖鳥亦不得以安其巢至於夜鳴也</hi>白日曜紫㣲三公運權衡天<lb/>
地皆得一澹然四海清<hi>齊賢曰老子云天得一以清地得一以寕王侯得一以為天下</hi>
<hi>貞</hi>借問此何為答言楚徵兵渡瀘及五月將赴雲南征<lb/>
<hi>齊賢曰地志瀘水出牂牁郡句町縣諸葛亮出師表五月渡瀘深入不毛士贇曰按唐史雲南即南詔也本烏</hi>
<hi>蠻別種高宗時遣使入朝開元時冊為雲南王遣子閣羅鳳入質後閣羅鳳亡去帝欲討之國忠薦鮮于仲通</hi>
<hi>為蜀郡長史率兵六萬人討之戰瀘川舉軍沒國忠素德仲通匿其敗更敘戰功仲通者蜀郡大豪也</hi>怯<lb/>
<pb n="KR4c0013_WYG_002-64a"/>
卒非戰士炎方難逺行<hi>士贇曰按唐史志天寳以後彍騎之法又稍變士皆失拊循折</hi>
<hi>騎之法至無兵可交六軍宿衛皆市人不能受甲炎方者南荒炎蒸之地也</hi>長號別嚴親日<lb/>
月慘光晶泣盡繼以血心摧兩無聲困獸當猛虎窮魚<lb/>
餌奔鯨千去不一囘投軀豈全生如何舞干戚一使有<lb/>
苗平<hi>齊賢曰尚書舞干羽于兩階七旬有苗格士贇曰此詩葢討雲南時作也首四句即見徴兵時景象</hi>
<hi>而言五句至八句是設難謂當此君明臣良天清地寕海内澹然四郊無警之時而忽有此舉果何為成九句</hi>
<hi>至十二句乃白問之於人始知徴兵者討雲南質子亡去之罪也十三句至二十二句乃白逆知當時所謂之</hi>
<hi>兵不甚受甲如以困獸當虎窮魚餌鯨吾見師之出而不見師之入也末二句則比南詔為有苗而深嘆當國</hi>
<pb n="KR4c0013_WYG_002-64b"/>
<hi>之大臣不能如益之贊禹禹之佐舜敷文徳以來逺人致有覆軍殺将之恥也</hi>
　　　其三十五<hi>禎卿曰蕭說是也</hi>
醜女來效顰還家驚四鄰壽陵失本步笑殺邯鄲人<hi>齊賢</hi>
<hi>曰莊子師金曰西施病心而矉其里之醜人見而美之歸亦捧心而矉其里之富人見之堅閉門而不出</hi>
<hi>貧人見之挈妻子而去之趙陸得明曰蹙額曰矉士贇曰西漢書夀陵餘子學步于邯鄲失其故步匍匐</hi>
<hi>而走</hi>一曲斐然子雕蟲䘮天真<hi>齊賢曰論語子曰吾黨之小子狂簡斐然成章不知</hi>
<hi>所以裁之楊子或問吾子少而好賦曰然童子雕蟲篆刻俄而曰壯夫不為也</hi>棘刺造沐猴三<lb/>
年費精神<hi>齊賢曰韓子曰燕王好㣲功衛人曰臣能以以棘刺之端為母猴王悅之養以五乘之奉</hi>
<pb n="KR4c0013_WYG_002-65a"/>
<hi>王曰吾試觀客為棘刺之母猴衛人曰臣為棘刺之母猴也人主欲觀之必半嵗不入宫中不飲酒食肉雨霽</hi>
<hi>日出視之晏隂之間而棘刺之母猴乃可見燕王因養衞人而不能觀其母猴</hi>功成無所用<lb/>
楚楚且華身<hi>齊賢曰莊子朱泙漫學屠龍於支離益單于金之家三年技成而無用其巧毛詩衣</hi>
<hi>裳楚楚</hi>大雅思文王頌聲久崩淪安得郢中質一揮成斧<lb/>
斤<hi>齊賢曰莊子郢人堊漫其鼻端若蠅翼使匠石斵立之匠石運斤成風聼而斵之盡堊而鼻不傷郢人</hi>
<hi>不失容宋元君聞之召匠石曰嘗試為寡人為之匠石曰臣則嘗能斵之雖然臣之質死久矣自夫子之死也</hi>
<hi>吾無以為質矣吾無與言之矣士贇曰此篇葢譏世之作詩賦者不過藉此以取科第干禄位而已何益于世</hi>
<hi>教哉太白嘗論詩曰將復古道非我而誰雅頌之作太白自負者如此然安得雅頌之人識之如郢人之質能</hi>
<pb n="KR4c0013_WYG_002-65b"/>
<hi>當匠石之運斤耶</hi>
　　　其三十六<hi>禎卿曰此太白自傷才不遇世思逺舉以全身也</hi>
抱玉入楚國見疑古所聞良寳終見棄徒勞三獻君<hi>齊賢</hi>
<hi>曰卞和得玉璞于楚山之中奉而獻之楚武王王示玉人曰石也刖其右足武王沒獻之文王王示玉人曰石</hi>
<hi>也刖其左足成王即位抱其璞哭于郊王使人攻之果得寳玉士贇曰墨子曰和氏之璧所謂良寳</hi>直木<lb/>
忌先伐芳蘭哀自焚盈滿天所損沈冥道為羣<hi>齊賢曰莊子大</hi>
<hi>公任曰直木先伐甘井先竭龔勝卒有一老父來弔曰薰以香自燒膏以明自銷尚書滿招損</hi>東海沈<lb/>
碧水西闗乘紫雲魯連及柱史可以躡清芬<hi>齊賢曰魯仲連見新</hi>
<pb n="KR4c0013_WYG_002-66a"/>
<hi>垣衍曰秦即肆然而為帝則連有蹈東海而死耳東海有碧水士贇曰老子生於殷時為周柱下史</hi>
　　　其三十七<hi>士贇曰白此詩其作于高力士譖毁之後明皇放黜之時乎</hi>
燕臣昔慟哭五月飛秋霜庶女號蒼天震風擊齊堂<hi>齊賢</hi>
<hi>曰鄒衍盡忠于燕惠王信讒而擊之鄒衍仰天而哭正謹夏而天為之降霜齊寡婦庶賤之女也無子不嫁事姑</hi>
<hi>敬姑無男有女利母財令母嫁婦終不肯女殺母以誣寡婦婦不能自明寃結呌天天為作雷電下擊景</hi>
<hi>公之臺毁景公之支體</hi>精誠有所感造化為悲傷<hi>士贇曰此言風霜雷電皆造化</hi>
<hi>之所為也精誠之所感造化者亦為悲傷故示警焉</hi>而我竟何辜逺身金殿傍浮<lb/>
雲蔽紫闥白日難囘光羣沙穢明珠衆草凌孤芳<hi>齊賢曰應</hi>
<pb n="KR4c0013_WYG_002-66b"/>
<hi>德璉詩簡珠墮沙石注沙石喻小人孤芳蘭也</hi>古來共嘆息流淚空霑裳<lb/>
　　　其三十八<hi>禎卿曰此亦太白自傷之詞也</hi>
孤蘭生幽園衆草共蕪沒雖照陽春暉復悲高秋月飛<lb/>
霜早淅瀝緑艷恐休歇若無清風吹香氣為誰發<hi>士贇曰此</hi>
<hi>詩首兩句喻君子在野未能自㧞于衆人之中三句至六句喻雖䝉主知而小人之讒譛者已至末句則謂若</hi>
<hi>非在位之人引類㧞萃而薦用之則雖有德馨亦何以自見哉</hi>
　　　其三十九<hi>禎卿曰蕭說是也</hi>
登高望四海天地何漫漫霜被羣物秋風飄大荒寒榮<lb/>
<pb n="KR4c0013_WYG_002-67a"/>
華東流水萬事皆波瀾白日掩徂輝浮雲無定端梧桐<lb/>
巢燕雀枳棘棲鴛鸞<hi>齊賢曰梧桐本鳳凰所棲今燕雀巢之枳棘燕雀所安今鴛鸞棲之</hi>
且復歸去來劒歌行路難<hi>士贇曰此篇登高四海天地何漫漫者以喻高見逺識之</hi>
<hi>士知時世之昏亂也霜被羣物秋風飄大荒寒者以喻隂小用事而殺氣之盛也榮華東流水萬事皆波瀾者</hi>
<hi>謂遭時如此所謂榮華者如水之逝萬事之無常亦猶波瀾之無有底止也日君象浮雲姦臣也掩者蔽也徂</hi>
<hi>輝者日落之光也以喻人臣晩節為姦臣蔽其明猶白日將落為浮雲掩其輝也無定端者政令之無常也梧</hi>
<hi>桐巢燕雀者喻小人在上位而得志也枳棘棲鴛鸞者喻君子在下位而失所也且復歸去來劒歌行路難者</hi>
<hi>白意葢謂危邦不入亂邦不居識時知機之士當此之際惟有歸隠而已</hi>
<pb n="KR4c0013_WYG_002-67b"/>
又一本云登高望四海天地何漫漫霜被羣物秋風飄<lb/>
大荒寒殺氣落喬木浮雲蔽層巒孤鳳鳴天倪遺聲何<lb/>
辛酸遊人悲舊國舞心亦盤桓倚劒歌所思曲終涕洄<lb/>
瀾<lb/>
　　　其四十<hi>禎卿曰蕭說近是</hi>
鳳饑不啄粟所食惟琅玕焉能與羣雞刺蹙爭一飡<hi>齊賢</hi>
<hi>曰離騷注南方有鳥其名為鳳天為生樹名曰瓊枝高百二十仞大三十圍以琳琅為實</hi>朝鳴崑崙<lb/>
樹夕飲砥柱湍<hi>齊賢曰鳳凰翔萬仞之上過崑崙飲砥柱山在河東縣東南居河中猶柱焉</hi>
<pb n="KR4c0013_WYG_002-68a"/>
歸飛海路逺獨宿天霜寒幸遇王子晉結交青雲端<hi>齊賢</hi>
<hi>曰列仙傳周靈王太子名晉好吹笙作鳳鳴遊伊洛間道士浮丘公接上嵩高山三十年後乘白鶴在緱氏山</hi>
<hi>頭舉手謝時人數日去</hi>懐恩未得報感別空長嘆<hi>士贇曰此詩似太白自比之作</hi>
<hi>太白雖帝族非凡輩可儕然孤寒疎逺知章薦之方能致身金鑾䝉帝知遇可謂結交青雲端矣此恩未報臨</hi>
<hi>別之時安能不感嘆哉</hi>
　　　其四十一<hi>士贇曰此亦游仙篇</hi>
朝弄紫沂海夕披丹霞裳<hi>齊賢曰廣記東方朔嘗出經年乃歸母曰汝經年一歸何以慰</hi>
<hi>我朔曰兒暫之紫泥海有紫水汙衣仍過虞淵湔洗朝發中還何云經年</hi>揮手折若木拂此<lb/>
<pb n="KR4c0013_WYG_002-68b"/>
西日光<hi>齊賢曰山海經南海之内有水名若木若木出焉又曰灰野之山有樹青葉赤花名若木</hi>
<hi>日所入處在崑崙西淮南子若木在建木西未有十日其華照下地注若木端有十日狀如蓮華華猶光也然</hi>
<hi>則若木有二</hi>雲卧遊八極玉顔已千霜飄飄入無倪稽首祈<lb/>
上皇<hi>齊賢曰莊子天倪注倪際也</hi>呼我遊太素玉杯賜瓊漿<hi>齊賢曰列子太</hi>
<hi>素者質之始</hi>一飡厯萬嵗何用還故鄉永隨長風去天外恣<lb/>
飄揚<lb/>
　　　其四十二<hi>禎卿曰蕭說近是太抵白志在疎逸不在祿位故有是言至謂供奉翰林</hi>
　　　<hi>之時忽動江海之興則滯矣</hi>
<pb n="KR4c0013_WYG_002-69a"/>
揺裔雙白鷗鳴飛滄江流宜與海人狎豈伊雲鶴儔寄<lb/>
形宿沙月沿芳戯春洲吾亦洗心者忘機從爾遊<hi>齊賢曰列</hi>
<hi>子海上之人有好鷗鳥者每旦之海上從鷗鳥遊鷗鳥之至者百住而不止士贇曰此太白託興之詩也雲中</hi>
<hi>之鶴喻在位之人也海上之鷗喻閒散之人也</hi>
　　　其四十三<hi>禎卿曰蕭說是也</hi>
周穆八荒意漢皇萬乘尊淫樂心不極雄豪安足論西<lb/>
海宴王母北宫邀上元<hi>齊賢曰列子周穆王駕八駿至赤水之陽升崑崙丘觀黄帝之宫</hi>
<hi>觴王母於瑶池之上廣記元封元年七月七日王母乘紫雲輦駕九色斑麟降漢宫東向坐帝跪問寒暄畢因</hi>
<pb n="KR4c0013_WYG_002-69b"/>
<hi>呼帝坐遣侍女與上元夫人相聞云比不相見四千餘年劉徹好道適來觀之夫人可暫來否帝問上元何真</hi>
<hi>也曰是三天真皇之母上元之官俄而夫人至可年二十餘頭作三角髻餘髮散垂至腰帝拜夫人曰汝好道</hi>
<hi>乎汝胎性暴胎性淫胎性奢胎性酷胎性賦五者常舎于榮衛之中雖暴長生亦自勞耳禎卿曰淫樂二句言</hi>
<hi>人君好荒淫樂佚則雖其氣度超邁亦何足論哉</hi>瑶水聞遺歌玉杯竟空言靈<lb/>
跡成蔓草徒悲千載魂<hi>士贇曰漢文帝時新垣平使人曰持玉杯上書闕下獻之平言上</hi>
<hi>闕下有寳玉氣來者已視之果有獻玉杯者刻曰人主延壽瑶水聞遺歌穆王事見前句注此言二君雖遇王</hi>
<hi>母上元夫人然亦卒不免於死是亦猶新垣平玉杯之空言耳後之求神仙者可不鑒諸當時明皇亦好神仙</hi>
<hi>之事此詩葢有所諷云耳</hi>
<pb n="KR4c0013_WYG_002-70a"/>
　　　其四十四<hi>禎卿曰此篇亦似太白被黜而作</hi>
綠蘿紛葳蕤繚繞松栢枝<hi>齊賢曰葳蕤盛貌</hi>草木有所託嵗寒<lb/>
尚不移奈何夭桃色坐嘆葑菲詩玉顔艷紅彩雲髮非<lb/>
素絲<hi>齊賢曰谷風云采葑采菲無以下體孫炎曰葑菲二菜者皆上下可食然而其根有美時有惡時采</hi>
<hi>之者不以其根惡時并棄其葉喻夫婦以義合顔色相親亦不可以顔色衰而棄其相與之禮</hi>君子恩<lb/>
已畢賤妾將何為<hi>士贇曰意謂玉顔未改雲鬢未衰而君子之恩情中道絶矣尚何言哉</hi>
　　　其四十五<hi>禎卿曰蕭説近是</hi>
八荒馳驚飈萬物盡凋落浮雲蔽頽陽洪波振大壑龍<lb/>
<pb n="KR4c0013_WYG_002-70b"/>
鳳脱網罟飄颻將安託去去乘白駒空山詠場藿<hi>齊賢曰龍</hi>
<hi>鳳喻君子網罟喻禍患謂君子幸脱禍患將安所棲託乎隠于空山詠場藿之詩而已詩皎皎白駒食我場藿</hi>
<hi>王氏曰言宣王之時賢者有不得志而去國人欲留之曰皎皎白駒食我場中之藿我當縶維而留之也士贇</hi>
<hi>曰予按太白此詩前四句是指遭祿山之亂乘輿播遷天下驚擾五句至末句是太白罹難脱身羈囚無所依</hi>
<hi>託也然時君卒不能用之惟有詠白駒之詩以自遣耳</hi>
　　　其四十六<hi>禎卿曰此詩交刺其君臣也</hi>
一百四十年國容何赫然隠隠五鳳樓峩峩横三川<hi>齊賢</hi>
<hi>曰自武德迄天寳十四載凡百四十年國體光明赫然熾盛貌三川鄜州地理志註華池水黑水洛水</hi>王<lb/>
<pb n="KR4c0013_WYG_002-71a"/>
侯象星月賓客如雲煙鬬雞金宫裏蹴踘瑶臺邊<hi>齊賢曰蹋</hi>
<hi>踘兵勢也所以練武士知有材也皆因嬉戲以講練之士贇曰鬬雞見前詩註鮑明逺詩集君瑶臺裏</hi>
舉動揺白日指揮囘青天當塗何翕忽失路長棄捐獨<lb/>
有楊執㦸閉闗草太𤣥<hi>齊賢曰曹植與楊脩書曰昔楊子雲先朝執㦸之臣耳士贇曰</hi>
<hi>此篇前六句意謂有唐得國之久如此國容之盛如此王侯賓客又如此所謂金宫瑶臺正當為延客之地今</hi>
<hi>乃為鬬雞蹴踘之場白日青天者以比其君鬬雞蹴踘明皇所好此等之人得志用事舉動指揮足以揺動主</hi>
<hi>聴也禎卿曰當塗以後蕭説未善葢言此輩得志之人據要路則氣燄揮霍而失路者則終於棄捐而不用也</hi>
<hi>唯楊子雲則閉門著書以道自守不以得喪為心</hi>
<pb n="KR4c0013_WYG_002-71b"/>
　　　其四十七<hi>禎卿曰此篇刺時也</hi>
桃花開東園含笑誇白日偶䝉東風榮生此艷陽質豈<lb/>
無佳人色但恐花不實宛轉龍火飛零落早相失<hi>齊賢曰漢</hi>
<hi>書東宫蒼龍房心心為大火故曰龍火龍火飛則秋氣鼎至花實零落矣</hi>詎知南山松獨立<lb/>
自蕭飋<hi>士贇曰謂士無實行偶然榮遇者則易至於棄捐孰若君子之有特操者獨立而不改其節哉</hi>
　　　其四十八<hi>禎卿曰蕭說是也</hi>
秦皇按寳劒赫怒震威神逐日巡海右驅石駕滄津<hi>齊賢</hi>
<hi>曰三齊要畧始皇作石橋欲過海看日出處有神人能驅石下海陽城十一山石令盡起立嶷嶷東傾如相隨</hi>
<pb n="KR4c0013_WYG_002-72a"/>
<hi>行狀石去不速神輒鞭之石皆流血</hi>徵卒空九㝢作橋傷萬人<hi>齊賢曰始皇三十二</hi>
<hi>年發兵三十萬北擊胡三十三年發諸嘗逋亡人贅壻賈人畧取陸梁地為桂林象郡南海以適遣戍徐廣注</hi>
<hi>五十萬人守五嶺士贇曰秦皇於海中作石橋或云非人巧所建海人為之豎柱始皇感其恵乃通敬於神求</hi>
<hi>與相見神曰我形醜約莫圖我形始皇乃從石橋入三三里與神相見帝左右有巧者潛以脚畫神形神怒曰</hi>
<hi>帝負約可速去始皇即轉馬前脚猶立後脚隨奔僅登岸</hi>但求蓬島藥豈思農鳸春<lb/>
力盡功不贍千載為悲辛<hi>齊賢曰始皇三十年之碣石使韓衆侯公石生求仙人不</hi>
<hi>死之藥詳見前詩註左傳九鳸為農正注曰扈有九種也春扈鳻鶞夏扈竊𤣥秋扈竊藍冬扈竊黄棘扈竊丹</hi>
<hi>行扈唶唶宵扈嘖嘖桑扈竊脂老扈鷃鷃以九扈為九農之號各隨其宜以教民事爾雅扈字作鳸士贇曰此</hi>
<pb n="KR4c0013_WYG_002-72b"/>
<hi>詩於時亦有所諷借秦為喻云</hi>
　　　其四十九<hi>士贇曰此太白遭讒擯逐後之詩也</hi>
美人出南國灼灼芙蓉姿皓齒終不發芳心空自持由<lb/>
來紫宫女共妬青蛾眉<hi>齊賢曰三秦記未央宫一名紫微宫</hi>歸去瀟湘沚<lb/>
沈吟何足悲<lb/>
　　　其五十<hi>禎卿曰此篇譏世人之不辨美惡也</hi>
宋國梧臺東野人得燕石誇作天下珍却哂趙王璧趙<lb/>
璧無緇磷燕石非貞真<hi>齊賢曰闞子曰宋之愚人得燕石於梧臺之側藏之以為大寳</hi>
<pb n="KR4c0013_WYG_002-73a"/>
<hi>周客聞而觀焉主人齋七日端冕元服以發寳革匱十重巾十襲客見俛首掩口胡盧而笑曰此特燕石也與</hi>
<hi>瓦甓不殊主人大怒曰商賈之言醫匠之心藏之愈固史記趙恵文王時得楚和氏璧秦昭王聞之願以十五</hi>
<hi>城易璧論語磨而不磷湼而不緇</hi>流俗多錯誤豈知玉與珉<hi>齊賢曰禮記貴玉而</hi>
<hi>賤珉</hi>
　　　其五十一<hi>禎卿曰蕭說近是</hi>
殷后亂天紀楚懷亦已昬夷羊滿中野菉葹盈高門比<lb/>
干諫而死屈平竄湘源虎口何婉孌女<graphic n="KR0912" url="https://raw.githubusercontent.com/kanripo/KR-Gaiji/master/images/KR0912.png" mimeType="image/png"/>空嬋媛彭咸<lb/>
久淪沒此意與誰論<hi>齊賢曰淮南子本經訓曰夷羊在牧許慎注夷羊土神商之將亡見</hi>
<pb n="KR4c0013_WYG_002-73b"/>
<hi>於商郊牧野之地離騷云薋菉葹以盈室兮判獨離而不服注薋蒺䔧也菉王芻也葹枲耳也三物皆惡草以比</hi>
<hi>讒諂盈室喻滿朝也莊子孔子曰幾不免虎口離騷經曰女嬃之嬋媛兮申申其詈予注曰女嬃屈原姊嬋媛</hi>
<hi>猶牽引也補曰說文嬃女子也音須士贇曰史殷本紀曰紂愈亂不止微子數諫不聼乃與太師少師謀遂去</hi>
<hi>比干曰為人臣者不可不以死爭迺强諌紂紂怒曰吾聞聖人心有七竅剖比干觀其心史屈原者名平為楚</hi>
<hi>懷王左徒王甚任之上官大夫與之同列爭寵因讒之王怒而疎屈平頃襄王立復短屈原於頃襄王頃襄王</hi>
<hi>怒而遷之江濵於是懷石遂自投汨羅以死彭咸殷賢大夫諌其君不聼自投水而死此詩比興之詩也其作</hi>
<hi>於貶責張九齡之時乎殷后楚懐比時之昏君也夷羊滿中野謂國將亡而妖孽作也菉葹盈高門喻小人在</hi>
<hi>朝而據高位也比干屈平之竄死喻當時之忠臣諍士以直道而貶責者也虎口何婉孌者詩人興嘆之辭曰</hi>
<pb n="KR4c0013_WYG_002-74a"/>
<hi>忠諌之士寧喪身而不悔視死如歸者果何所為而然哉亦欲其君改行而國賴以安耳世人悲其以諌亡身</hi>
<hi>如女嬃之詈予者徒多誰能如彭咸之先後合得而可與論心者歟太白此詩哀思怨怒有感於時事而作風</hi>
<hi>刺譎諌之體兼盡之矣</hi>
　　　其五十二<hi>禎卿曰此篇白自傷也</hi>
青春流驚湍朱明驟囘薄<hi>齊賢曰夏為朱明</hi>不忍看秋蓬飄揚<lb/>
竟何托光風滅蘭蕙白露洒葵藿<hi>齊賢曰宋玉招䰟注光風謂雨已日出而</hi>
<hi>風草有光也</hi>美人不我期草木日零落<hi>士贇曰美人況時君也時不我用老將至</hi>
<hi>矣懷才而見棄於世能不悲夫</hi>
<pb n="KR4c0013_WYG_002-74b"/>
　　　其五十三<hi>禎卿曰蕭説是也</hi>
戰國何紛紛兵戈亂浮雲趙倚兩虎鬬晉為六卿姦臣<lb/>
欲竊位樹黨自相羣果然田成子一旦殺齊君<hi>齊賢曰春秋之</hi>
<hi>後號為戰國史記趙與秦㑹澠池秦王酒酣使趙王鼓瑟藺相如前曰聞秦王善為秦聲請奉盆瓶秦王不肯</hi>
<hi>相如曰五步之内相如請以頸血濺大王王不懌為一擊瓶罷歸拜相如上卿位亷頗之右頗宣言辱之相如</hi>
<hi>望見頗引車避舍人羞辭去相如止之曰强秦所以不敢加兵於趙者徒以吾兩人在今兩虎共鬬其勢不俱</hi>
<hi>生吾所以為此者先國家之急而後私讐也士贇曰晉六卿者范氏中行氏智氏魏氏趙氏韓氏史晉世家曰</hi>
<hi>晉昭公卒六卿彊公室卑六卿欲弱公室乃遂以法盡滅其族而分其邑為十縣各令其子為大夫晉益弱六</hi>
<pb n="KR4c0013_WYG_002-75a"/>
<hi>卿皆大其族後范中行智伯相繼亡魏武侯韓哀侯趙敬侯滅晉後而三分其地齊世家曰初簡公即位闞止</hi>
<hi>為政田成子憚之驟顧於朝御鞅言曰闞不可並也君其擇焉弗聼田氏方睦田豹為子我臣幸於子我子我</hi>
<hi>欲盡逐田氏豹遂以告子行曰彼得君弗先必禍子行舍於公宫夏五月壬申成子兄弟四乘如公子我在幄</hi>
<hi>出迎之遂入閉門宦者禦之子行殺宦者公與婦人飲酒于檀臺成子遷諸寢子我出田氏追殺之郭關庚辰</hi>
<hi>田常執簡公于徐州公曰余蚤從御鞅言不及此甲午田常弑簡公于徐州太白此詩其作于天寳間乎時上</hi>
<hi>自東都遷從容謂高力士曰朕欲高居無為悉以政事委林甫如何對曰天下大柄不可假人彼威勢成誰敢</hi>
<hi>議之者上不悅豈太白時亦微聞其事位卑分疎欲諌不可故作是詩引古喻今以諷其上歟太白愛君憂國</hi>
<hi>之意亦可尚矣</hi>
<pb n="KR4c0013_WYG_002-75b"/>
　　　其五十四<hi>禎卿曰此篇哀時也</hi>
倚劍登高臺悠悠送春目蒼榛蔽層丘瓊草隠深谷<hi>齊賢</hi>
<hi>曰榛木叢也</hi>鳳鳥鳴西海欲集無珍木鸒斯得所居蒿下盈<lb/>
萬族<hi>齊賢曰毛萇詩傳鸒斯鵯居鵯居鴉烏也鸒音預</hi>晉風日已頽窮途方慟<lb/>
哭<hi>齊賢曰首兩句乃居高見逺之意也三句四句比小人據高位而君子在野也五句至八句葢謂當時君</hi>
<hi>子亦有用世之意而在朝無君子以安之反不如小人之得位呼儔引類至於萬族之多也末句借晉為喻謂</hi>
<hi>如此則君子道消風俗頽靡居然可知若阮籍之窮途然後慟哭母乃見事之晚乎禎卿曰窮途慟哭蕭解未</hi>
<hi>善言風既頹矣途既窮矣方可慟哭而已</hi>
<pb n="KR4c0013_WYG_002-76a"/>
　　　其五十五<hi>禎卿曰此篇譏人之好色而不好仙術也</hi>
齊瑟彈東吟秦絃弄西音慷慨動顔魄使人成荒淫彼<lb/>
美佞邪子婉孌來相尋一笑雙白璧再歌千黄金珍色<lb/>
不貴道詎惜飛光沈安識紫霞客瑶臺鳴素琴<lb/>
　　　其五十六<hi>禎卿曰此篇白自傷被黜也</hi>
越客採明珠提攜出南隅<hi>士贇曰越在南地故曰南隅</hi>清輝照海月<lb/>
美價傾皇都獻君君按劍懷寳空長吁<hi>齊賢曰鄒陽書曰明月之珠以</hi>
<hi>暗投人則人莫不按劍相盻</hi>魚目復相哂寸心増煩紆<lb/>
<pb n="KR4c0013_WYG_002-76b"/>
　　　其五十七<hi>禎卿曰蕭説是也</hi>
羽族禀萬物小大各有依周周亦何辜六翮掩不揮願<lb/>
銜衆禽翼一向黄河飛<hi>士贇曰韓子曰鳥有周周者首重而尾屈將欲飲於河則必顛</hi>
<hi>乃銜羽而飲今人之所有飢不足者不可以不愛其羽也阮籍詩寒風吹四壁寒鳥相因依周周尚銜羽蛩蛩</hi>
<hi>亦念飢</hi>飛者莫我顧嘆息將安歸<hi>士贇曰此詩之意以鳥為喻言小大各有所依</hi>
<hi>猶周周之無力者依有力者銜羽而飲今有刀者飛而不顧唯有嘆息而已猶言在野之賢望在位之賢汲引</hi>
<hi>同類以就君禄而在位者卒無進賢之心有志而不能自拔者在無所歸惟有嘆息而已</hi>
　　　其五十八<hi>禎卿曰蕭説是也</hi>
<pb n="KR4c0013_WYG_002-77a"/>
我到巫山渚尋古登陽臺<hi>齊賢曰九域志䕫州巫山縣距州東北七十五里有大仙</hi>
<hi>廟即巫山神女祠䕫州有古宫襄王所游地襄陽耆舊傳云赤帝姚姬未行而卒𦵏於巫山之陽故曰巫山之</hi>
<hi>女宋玉高唐賦序曰楚襄王與玉游雲夢之臺望高唐之觀其上獨有雲氣王問曰此何氣也曰所謂朝雲者</hi>
<hi>先王嘗㳺高唐夢一婦人曰妾巫山之女為高唐之客王因幸之去而辭曰妾在巫山之陽高丘之阻旦為朝</hi>
<hi>雲暮為行雨朝朝暮暮陽臺之下旦朝視之如言故為立廟曰朝雲高唐賦曰湫兮如風淒兮如雨風止雨震</hi>
<hi>雲無處所</hi>天空綵雲滅地逺清風來神女知已久襄王安在<lb/>
哉荒淫竟淪替樵牧徒悲哀<hi>士贇曰桓譚新論雍門周以琴見孟嘗君曰臣竊悲</hi>
<hi>千秋萬嵗後墳墓生荆棘狐兔宂其中樵兒牧豎躑躅而歌其上行人見之悽愴孟嘗君之尊貴如何成此乎</hi>
<pb n="KR4c0013_WYG_002-77b"/>
<hi>孟嘗君喟然歎息淚下衣襟此篇是太白過巫山懷古而作天空綵雲滅地逺清風來者謂無神女薦寢亊也</hi>
<hi>末四句謂時異事殊若襄王之荒淫者竟已淪替徒興樵牧之悲哀而已</hi>
　　　其五十九<lb/>
惻惻泣路岐哀哀悲素絲路岐有南北素絲易變易<hi>齊賢</hi>
<hi>曰淮南子曰楊子見岐路而哭之為其可以南可以北墨子見練絲而泣之為其可以黄可以黒</hi>萬事<lb/>
固如此人生無定期田竇相傾奪賓客互盈虧世途多<lb/>
翻覆交道方嶮巇<hi>士贇曰田竇者竇嬰田蚡也按漢書曰竇嬰孝文皇后從兄子也喜賔客</hi>
<hi>田蚡孝景皇后母弟也卑下賔客進名士家居者欲以傾諸將相蚡以王太后故親幸數言事多效士吏趨勢</hi>
<pb n="KR4c0013_WYG_002-78a"/>
<hi>力者皆去嬰而歸蚡六年竇太后崩因與蚡爭灌夫事太后怒後嬰灌皆論棄市春蚡疾竟死</hi>斗酒强<lb/>
然諾寸心終自疑張陳竟火滅蕭朱已星離<hi>齊賢曰張耳陳餘為</hi>
<hi>刎頸之交班固贊曰耳餘始居約時相然信死及據國爭權卒相滅亡蕭育與陳咸朱博為友著聞當世故長</hi>
<hi>安語曰蕭朱結綬王貢彈冠言其相薦達也士贇曰蕭育傳育與博後有隙不能終故曰火滅星離也</hi>衆<lb/>
鳥集榮柯窮魚守枯池嗟嗟失懽客勤問何所規<hi>士贇曰此</hi>
<hi>詩譏市道交者必當時有所為而作太白罹難之餘友朋之交道其不能始終如一而奔趍權門者諒亦多矣</hi>
<hi>徒有一類失懽之客勤勤問勞亦何所親益乎</hi>
　<lb/>
<pb n="KR4c0013_WYG_002-78b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　李太白集分類補註巻二<lb/>
</p>
<p>
</p>
  </div>
</body>
</text>
</TEI>