<?xml version="1.0" encoding="UTF-8"?>
<TEI xmlns="http://www.tei-c.org/ns/1.0">
              <teiHeader>
                  <fileDesc>
                     <titleStmt>
                        <title>Title</title>
                     </titleStmt>
                     <publicationStmt>
                        <p>Information about publication or distribution</p>
                     </publicationStmt>
                     <sourceDesc>
                        <p>Information about the source</p>
                     </sourceDesc>
                  </fileDesc>
              </teiHeader>
              <text>
                  <body>
            
<div>
                <head>東坡全集巻一</head>
    <p>
<pb n="KR4d0076_WYG_001-1a"/>
欽定四庫全書<lb/>
　東坡全集巻一　　　　　　宋　蘓軾　撰<lb/>
　　詩四十七首<lb/>
　　　辛丑十一月十九日既與子由别於鄭州西門<lb/>
　　　　之外馬上賦詩一篇寄之<lb/>
不飲胡為醉兀兀此心已逐歸鞍發歸人猶自念庭闈<lb/>
今我何以慰寂寞登高回首坡隴隔惟見烏帽出復沒<lb/>
苦寒念爾衣裳薄獨騎瘦馬踏殘月路人行歌居人樂<lb/>
<pb n="KR4d0076_WYG_001-1b"/>
僮僕怪我苦悽惻亦知人生要有别但恐嵗月去飄忽<lb/>
寒燈相對記疇昔夜雨何時聴蕭瑟君知此意不可忘<lb/>
愼勿苦愛高官職<hi>嘗有夜雨對牀之言故云爾</hi>
　　　和子由澠池懷舊<lb/>
人生到處知何似應似飛鴻踏雪泥泥上偶然留指爪<lb/>
鴻飛那復計東西老僧巳死成新塔壞壁無由見舊題<lb/>
往日﨑嶇還記否路長人困蹇驢嘶<hi>往嵗馬死於二陵騎驢至澠池</hi>
　　　次韻和劉京兆石林亭之作石本唐苑中物散<lb/>
<pb n="KR4d0076_WYG_001-2a"/>
　　　　流民間劉購得之<lb/>
都城日荒廢往事不可還惟餘故苑石漂散向人間公<lb/>
來始購蓄不憚道里艱盡從塵埃中來對冰雪顔瘦骨<lb/>
拔凜凜蒼根漱潺潺唐人惟竒章好石古莫攀盡令屬<lb/>
牛氏刻鑿紛班班嗟此本何常聚散實循環人失亦人<lb/>
得要不出區寰君看劉李末不能保河闗况此百株石<lb/>
鴻毛於泰山但當對石飲萬事付等閒<lb/>
　　　壬寅二月有詔令郡史分往屬縣減决囚禁十<lb/>
<pb n="KR4d0076_WYG_001-2b"/>
　　　　三日受命出府至寶雞虢郿盩厔四縣既畢<lb/>
　　　　事因朝謁太平宫而宿於南溪溪堂遂並南<lb/>
　　　　山而西至樓觀大秦寺延生觀仙遊潭十九<lb/>
　　　　日廼歸作詩五百言以記凡所經歴者寄子<lb/>
　　　　由<lb/>
逺人罹水旱王命釋俘囚分縣傳明詔循山得勝遊蕭<lb/>
條初出郭曠蕩實消憂薄暮來孤鎮登臨憶武侯崢嶸<lb/>
依絶壁蒼茫瞰奔流半夜人呼急横空火氣浮天遥殊<lb/>
<pb n="KR4d0076_WYG_001-3a"/>
不辨風急巳難収曉入陳倉縣猶餘賣酒樓煙煤巳狼<lb/>
藉吏卒尚呀咻<hi>十三日宿武城鎮即俗所謂石鼻寨也云孔明所築是夜二鼓寳雞火作相去</hi>
<hi>三十里而見於武城</hi>雞嶺雲霞古龍宫殿宇幽<hi>縣有雞爪峯龍宫寺</hi>南山連<lb/>
大散歸路走吾州欲往安能遂将還為少留回趨西虢<lb/>
道却渡小河洲聞道磻溪石猶存渭水頭蒼崖雖有迹<lb/>
大釣本無鈎<hi>十四日自寳雞行至虢聞太公磻溪石在縣東南十八里猶有投竿跪餌兩膝所著</hi>
<hi>之處</hi>東去過郿塢孤城象漢劉誰言董公健竟復伍孚讐<lb/>
白刃俄生肘黄金漫似丘<hi>十五日至郿縣縣有董卓城其城象長安俗謂之小長安</hi>
<pb n="KR4d0076_WYG_001-3b"/>
平生聞太白一見駐行騶鼓角誰能試風雷果致不巖<lb/>
崖巳竒絶冰雪更琱鎪春旱憂無麥山靈喜有湫蛟龍<lb/>
懶方睡缾罐小容偷<hi>是日晚自郿起至青秋鎮宿道過太白山相傳云軍行鳴鼓角過山</hi>
<hi>下輙致雷雨山上有湫甚靈以今歳旱方議取之</hi>二曲林泉勝三川氣象侔近<lb/>
山麰麥早臨水竹篁脩<hi>十六日至盩厔以近山地美氣候殊早縣有官竹園十數里不絶</hi>
先帝膺符命行宫畫冕旒侍臣簮武弁女樂抱箜篌秘<lb/>
殿開金鏁神人控玉虯黒衣横巨劒被髪凛䨇眸<hi>十七日寒</hi>
<hi>食自盩厔東南行二十餘里朝謁太平宫二聖御容此宫乃太宗皇帝時有神降於道士張守真以告受命之</hi>
<pb n="KR4d0076_WYG_001-4a"/>
<hi>符所為立也神封翊聖将軍有殿</hi>邂逅逄佳士相将弄綵舟投篙披緑<lb/>
荇濯足亂清溝晩宿南谿上森如水國秋遶湖栽翠密<lb/>
終夜響颼飀<hi>是日與監宫張杲之汎舟南溪遂宿於溪堂</hi>冐曉窮幽䆳操戈<lb/>
畏炳彪<hi>十八日循終南而西縣尉以甲卒見送或云近官竹園往往有虎</hi>尹生猶有宅<lb/>
老氏舊停輈問道遺蹤在登仙往事悠馭風歸汗漫閲<lb/>
世似蜉蝣羽客知人意瑤琴繫馬鞦不辭山寺逺來作<lb/>
鹿鳴呦帝子傳聞李巖堂髣像緱輕風幃幔巻落日髻<lb/>
鬟愁入谷<hi>音浴</hi>驚䝉密登坡費挽摟亂峰巉似槊一水淡<lb/>
<pb n="KR4d0076_WYG_001-4b"/>
如油中使何年到金龍自古投千重横翠石百丈見游<lb/>
儵最愛泉鳴洞初嘗雪入喉滿缾雖可致洗耳歎無由<lb/>
<hi>是日遊崇聖觀俗所謂樓觀也乃尹喜舊宅山脚有授經臺尚在遂與張杲之同至大秦寺早食而别有太平</hi>
<hi>宫道士趙宗有抱琴見送至寺作鹿鳴之引乃去又西至延生觀觀後上小山有唐玉真公主修道之遺迹下</hi>
<hi>山而西行十數里南入黒水谷谷中有潭名仙遊潭上有寺三倚峻峰面清溪樹林深翠怪石不可勝數潭水</hi>
<hi>以繩縋石數百尺不得其底以瓦礫投之翔揚徐下食頃乃不見其清澈如此遂宿於中興寺寺中有玉女洞</hi>
<hi>洞中有飛泉甚甘明日以泉二瓶歸至郿又明日乃至府</hi>忽憶尋蟆培方冬脱鹿裘<lb/>
山川良甚似水石亦堪儔惟有泉旁飲無人自獻酬<hi>昔與</hi>
<pb n="KR4d0076_WYG_001-5a"/>
<hi>子由遊蟆培時方冬洞中温温如二三月</hi>
　　　太白山下早行至横渠鎮書崇壽院壁<lb/>
馬上續殘夢不知朝日昇亂山横翠幛落月淡孤燈奔<lb/>
走煩郵吏安閒媿老僧再遊應眷眷聊亦記吾曾<lb/>
　　　留題延生觀後山上小堂<lb/>
溪山愈好意無厭上到巉巉第幾尖深谷野禽毛羽怪<lb/>
上方仙子鬢眉纎不慙弄玉騎丹鳳應逐常娥駕老蟾<lb/>
澗草巖花自無主晩來蝴蝶入疎簾<lb/>
<pb n="KR4d0076_WYG_001-5b"/>
　　　留題仙遊潭中興寺寺東有玉女洞洞南有馬<lb/>
　　　　融讀書石室過潭而南山石益竒潭上有橋<lb/>
　　　　畏其險不敢渡<lb/>
清潭百丈皎無泥山木隂隂谷鳥啼蜀客曾遊明月峽<lb/>
秦人今在武陵溪獨攀書室窺巖竇還訪仙姝款石閨<lb/>
猶有愛山心未至不将雙脚踏飛梯<lb/>
　　　石鼻城<lb/>
平時戰國今無在陌上征夫自不閒北客初來試新險<lb/>
<pb n="KR4d0076_WYG_001-6a"/>
蜀人從此送殘山獨穿暗月朦朧裏愁渡奔河蒼茫間<lb/>
漸入西南風景變道邊脩竹水潺潺<lb/>
　　　磻溪石<lb/>
墨突不暇黔孔席未嘗暖安知渭上叟跪石留雙骭一<lb/>
朝嬰世故辛苦平多難亦欲就安眠旅人譏客嬾<lb/>
　　　郿塢<lb/>
衣中甲厚行何懼塢裏金多退足憑畢竟英雄誰得似<lb/>
臍脂自照不須燈<lb/>
<pb n="KR4d0076_WYG_001-6b"/>
　　　樓觀<hi>秦始皇始立老子廟於觀南晉惠始修此觀</hi>
門前古碣卧斜陽閲世如流事可傷長有遊人悲晉惠<lb/>
强修遺廟學秦皇丹砂久窖井水赤白术誰燒厨竈香<lb/>
聞道神仙亦相過只疑田叟是庚桑<lb/>
　　　九月二十日微雪懷子由弟二首<lb/>
岐陽九月天微雪已作蕭條嵗暮心短日送寒砧杵急<lb/>
冷官無事屋廬深愁腸别後能消酒白髪秋來已上簮<lb/>
近買貂裘堪出塞忽思乘傳問西琛<lb/>
<pb n="KR4d0076_WYG_001-7a"/>
江上同舟詩滿篋鄭西分馬涕垂膺未成報國慙書劒<lb/>
豈不懷歸畏友朋官舍度秋驚歳晩寺樓見雪與誰登<lb/>
遥知讀易東牕下車馬敲門定不譍<lb/>
　　　病中聞子由得告不赴商州三首<lb/>
病中聞汝免來商旅鴈何時更著行逺别不知官爵好<lb/>
思歸苦覺歳年長著書多暇真良計從宦無功謾去鄉<lb/>
惟有王城最堪隠萬人如海一身藏<lb/>
近從章子聞渠説苦道商人望汝來説客有靈慙直道<lb/>
<pb n="KR4d0076_WYG_001-7b"/>
逋翁久没厭凡才夷音僅可通名姓癭俗無由辨頸顋<lb/>
荅䇿不堪宜落此上書求免亦何哉<hi>章子惇也</hi>
辭官不出意誰知敢向清時怨位卑萬事悠悠付杯酒<lb/>
流年冉冉入霜髭䇿曾忤世人嫌汝易可忘憂家有師<lb/>
此外知心更誰是夢魂相覔苦參差<lb/>
　　　病中大雪數日未嘗起觀虢令趙薦以詩相屬<lb/>
　　　　戲用其韻荅之<lb/>
經旬卧齋閤終日親劑和不知雪巳深但覺寒無奈飄<lb/>
<pb n="KR4d0076_WYG_001-8a"/>
蕭牕紙鳴堆壓簷板墮<hi>闗中皆以板為簷</hi>風飈助凝冽幃幔困<lb/>
掀簸惟思近醇醲未敢窺璨瑳何時反炎赫却欲躬臼<lb/>
磨誰云座無氊尚有裘充貨西鄰歌吹發促席寒威挫<lb/>
崩騰踏成徑繚繞飛入坐人歡瓦先融飲儁缾屢卧嗟<lb/>
余獨愁寂空室自困坷欲為後日賞恐被遊塵涴寒更<lb/>
報新霽皎月懸半破有客獨苦吟清夜黙自課詩人例<lb/>
窮蹇秀句出寒餓何當暴雪霜庶以躡郊賀<lb/>
　　　歳晩相與餽問為餽歳酒食相邀呼為别歳至<lb/>
<pb n="KR4d0076_WYG_001-8b"/>
　　　　除夜達旦不眠為守歳蜀之風俗如是余官<lb/>
　　　　岐下嵗暮思歸而不可得故為此三詩寄子<lb/>
　　　　由<lb/>
　　　　餽歳<lb/>
農功各巳収嵗事得相佐為歡恐無具假物不論貨山<lb/>
川隨出産貧富稱小大寘盤巨鯉横發籠雙兔卧富人<lb/>
事華靡綵繡光翻座貧者愧不能微摯出舂磨官居故<lb/>
人少里巷佳節過亦欲舉鄉風獨倡無人和<lb/>
<pb n="KR4d0076_WYG_001-9a"/>
　　　　别歳<lb/>
故人適千里臨别尚遲遲人行猶可復歳行那可追問<lb/>
嵗安所之逺在天一涯已逐東流水赴海歸無時東鄰<lb/>
酒初熟西舍彘亦肥且為一日歡慰此窮年悲勿嗟舊<lb/>
嵗别行與新歳辭去去勿回顧還君老與衰<lb/>
　　　　守歳<lb/>
欲知垂盡歳有似赴壑虵修鱗半巳没去意誰能遮况<lb/>
欲繫其尾雖勤知奈何兒童强不睡相守夜讙譁晨雞<lb/>
<pb n="KR4d0076_WYG_001-9b"/>
且勿唱更鼓畏添撾坐乆燈燼落起㸔北斗斜明年豈<lb/>
無年心事恐蹉跎努力盡今夕少年猶可誇<lb/>
　　　和子由踏青<lb/>
春風陌上驚微塵遊人初樂歳華新人閒正好路旁飲<lb/>
麥短未怕遊車輪城中居人厭城郭喧闐曉出空四鄰<lb/>
歌鼓驚山草木動簞瓢散野烏鳶馴何人聚衆稱道人<lb/>
遮道賣符色怒瞋宜蠶使汝蠒如甕宜畜使汝羊如麕<lb/>
路人未必信此語强為買服禳新春道人得錢徑沽酒<lb/>
<pb n="KR4d0076_WYG_001-10a"/>
醉倒自謂吾符神<lb/>
　　　和子由蠶市<lb/>
蜀人衣食常苦艱蜀人遊樂不知還千人耕種萬人食<lb/>
一年辛苦一春閒閒時尚以蠶為市共忘辛苦逐欣歡<lb/>
去年霜降斫秋荻今年箔積如連山破瓢為輪土為釡<lb/>
争買不翅金與紈憶昔與子皆童丱年年廢書走市觀<lb/>
市人争誇鬬巧智野人喑啞遭欺謾詩來使我感舊事<lb/>
不悲去國悲流年<lb/>
<pb n="KR4d0076_WYG_001-10b"/>
　　　和子由苦寒見寄<lb/>
人生不滿百一别費三年三年吾有幾棄擲理無還長<lb/>
恐别離中摧我鬢與顔念昔喜著書别來不成篇細思<lb/>
平時樂乃謂憂所縁吾從天下士莫如與子歡羡子久<lb/>
不出讀書蝨生氊丈夫重出處不退要當前西羌解仇<lb/>
隙猛士憂塞壖廟謀雖不戰虜意久欺天山西良家子<lb/>
錦縁貂裘鮮千金買戰馬百寶粧刀環何時逐汝去與<lb/>
虜試周旋<lb/>
<pb n="KR4d0076_WYG_001-11a"/>
　　　和子由論書<lb/>
吾雖不善書曉書莫如我苟能通其意常謂不學可貌<lb/>
妍容有顰璧美何妨椭端莊雜流麗剛健含婀娜好之<lb/>
每自譏不謂子亦頗書成輒棄去繆被旁人裹體勢本<lb/>
闊略結束入細麽子詩亦見推語重未敢荷邇來又學<lb/>
射力薄愁官笴<hi>官箭十二把吾能十一把箭耳</hi>多好竟無成不精安用<lb/>
夥何當盡屏去萬事付懶惰吾聞古書法守駿莫如跛<lb/>
世俗筆苦驕衆中强嵬騀鍾張忽已遠此語與時左<lb/>
<pb n="KR4d0076_WYG_001-11b"/>
　　　記所見開元寺吳道子畫佛滅度以荅子由<lb/>
西方真人誰所見衣被七寶從雙狻當時脩道頗辛苦<lb/>
柏生兩肘烏巢肩初如濛濛隠山玉漸如濯濯出水蓮<lb/>
道成一旦就空滅奔㑹四海悲人天翔禽哀響動林谷<lb/>
獸鬼躑躅淚迸泉龎眉深目彼誰子遶牀彈指性自圓<lb/>
隠如寒月堕清晝空有孤光留故躔春遊古寺拂塵壁<lb/>
遺像久此霾香煙畫師不復寫名姓皆云道子口所傳<lb/>
從横固已蔑孫鄧有如巨鰐吞小鮮來詩所誇孰與此<lb/>
<pb n="KR4d0076_WYG_001-12a"/>
安得攜掛其旁觀<lb/>
　　　和子由寒食<lb/>
寒食今年二月晦樹林深翠巳生煙遶城駿馬誰能借<lb/>
到處名園意盡便但挂酒壺那計盞偶題詩句不須編<lb/>
忽聞啼鵙驚羇旅江上何人治廢田<lb/>
　　　和劉長安題薛周逸老亭周最善飲酒未七十<lb/>
　　　　而致仕<lb/>
近聞薛公子早退驚常流買園招野鶴鑿井動潜虬自<lb/>
<pb n="KR4d0076_WYG_001-12b"/>
言酒中趣一斗勝凉州翻然拂衣去親愛挽不留隠居<lb/>
亦何樂素志庶可求所亡嗟無幾所得不啻酬青春為<lb/>
君好白日為君悠山鳥奏琴筑野花弄閒幽雖辭功與<lb/>
名其樂實素侯至今清夜夢尚驚冠壓頭誰能載美酒<lb/>
往以太白浮之子雖不識因公可與遊<lb/>
　　　中隠堂詩<hi>并叙</hi>
岐山宰王君紳其祖故蜀人也避亂來長安而遂家焉<lb/>
其居第園圃有名長安城中號中隠堂者是也予之長<lb/>
<pb n="KR4d0076_WYG_001-13a"/>
安王君以書戒其子弟邀予遊且乞詩甚勤因為作此<lb/>
五篇<lb/>
去蜀初逃難遊秦遂不歸園荒喬木老堂在昔人非鑿<lb/>
石清泉激開門野鶴飛退居吾久念長恐此心違<lb/>
徑轉如修蟒坡垂似伏鼇樹從何代有人與此堂高好<lb/>
古嗟生晩偷閒厭久勞王孫早歸隠塵土汚君袍<lb/>
二月驚梅晩幽香此地無依依慰逺客皎皎似吳姝不<lb/>
恨故園隔空嗟芳歳徂春深桃杏亂笑汝益羈孤<lb/>
<pb n="KR4d0076_WYG_001-13b"/>
翠石如鸚鵡何年别海壖貢隨南使逺載壓渭舟偏已<lb/>
伴喬松老那知故國遷金人解辭漢汝獨不澘然<lb/>
都城更幾姓到處有殘碑古隧埋蝌蚪崩崖露伏龜安<lb/>
排壯亭榭收拾費金貲岣嶁何須到韓公浪自悲<lb/>
　　　鳳翔八觀<hi>并叙</hi>
鳳翔八觀詩記可觀者八也昔司馬子長登㑹稽探禹<lb/>
穴不逺千里而李太白亦以七澤之觀至荆州二子盖<lb/>
悲世悼俗自傷不見古人而欲一觀其遺迹故其勤如<lb/>
<pb n="KR4d0076_WYG_001-14a"/>
此鳳翔當秦蜀之交士大夫之所朝夕往來此八觀者<lb/>
又皆跬歩可至而好事者有不能徧觀焉故作詩以告<lb/>
欲觀而不知者<lb/>
　　　　石鼓<lb/>
冬十二月歳辛丑我初從政見魯叟舊聞石鼓今見之<lb/>
文字鬱律蛟蛇走細觀初以指畫肚欲讀嗟如箝在口<lb/>
韓公好古生已遲我今况又百年後强尋偏旁推㸃畫<lb/>
時得一二遺八九我車既攻馬亦同其魚維鱮貫之栁<lb/>
<pb n="KR4d0076_WYG_001-14b"/>
<hi>其詞云我車既攻我馬既同又云其魚維何維鱮維鯉何以貫之惟楊與栁惟此六句可讀餘多不可通</hi>古<lb/>
器縱横猶識鼎衆星錯落僅名斗糢糊半已似瘢胝詰<lb/>
曲猶能辨跟肘娟娟缺月隠雲霧濯濯嘉禾秀莨莠漂<lb/>
流百戰偶然存獨立千載誰與友上追軒頡相唯諾下<lb/>
揖冰斯同鷇㝅憶昔周宣歌鴻鴈當時籀史變蝌蚪厭<lb/>
亂人方思聖賢中興天為生耆耉東征徐虜闞虓虎北<lb/>
伏犬戎隨指嗾象胥雜沓貢狼鹿方召聨翩賜圭卣遂<lb/>
因鼓鼙思將帥豈為考擊煩矇瞍何人作頌比崧高萬<lb/>
<pb n="KR4d0076_WYG_001-15a"/>
古斯文齊岣嶁勲勞至大不矜伐文武未逺猶忠厚欲<lb/>
尋年嵗無甲乙豈有名字記誰某自從周衰更七國竟<lb/>
使秦人有九有掃除詩書誦法律投棄爼豆陳鞭杻當<lb/>
年何人佐祖龍上蔡公子牽黄狗登山刻石頌功烈後<lb/>
者無繼前無偶皆云皇帝巡四國烹滅强暴救黔首六<lb/>
經既巳委灰塵此鼓亦當遭擊剖傳聞九鼎淪泗上欲<lb/>
使萬夫沉水取暴君縱欲窮人力神物義不汙秦垢是<lb/>
時石鼓何處避無乃天公令鬼守興亡百變物自閒富<lb/>
<pb n="KR4d0076_WYG_001-15b"/>
貴一朝名不朽細思物理坐歎息人生安得如汝壽<lb/>
　　　　詛楚文<hi>碑獲於開元寺土下今在太守便㕔秦穆公葬於雍槖泉祈年觀下今墓</hi>
　　　　<hi>在開元寺之東南數十歩則寺豈祈年之故基耶淮南王遷於蜀至雍道病卒則雍非長</hi>
　　　　<hi>安此乃古雍也</hi>
崢嶸開元寺髣髴祈年觀舊築掃成空古碑埋不爛詛<lb/>
書雖可讀字法嗟久換詞云秦嗣王敢使祝用瓉先君<lb/>
穆公世與楚約相捍質之於巫咸萬葉期不叛今其後<lb/>
嗣王乃敢搆多難刳胎殺無罪親族遭圉絆計其所稱<lb/>
<pb n="KR4d0076_WYG_001-16a"/>
訴何啻桀紂亂吾聞古秦俗面詐背不汗豈惟公子卭<lb/>
社鬼亦遭謾遼哉千嵗後發我一笑粲<lb/>
　　　　王維吳道子畫<lb/>
何處訪吳畫普門與開元開元有東塔摩詰留手痕吾<lb/>
觀畫品中莫如二子尊道子實雄放浩如海波翻當其<lb/>
下手風雨快筆所未到氣巳吞亭亭雙林間彩暈扶桑<lb/>
暾中有至人談寂滅悟者悲涕迷者手自捫蠻君鬼伯<lb/>
千萬萬相排競進頭如黿摩詰本詩老佩芷襲芳蓀今<lb/>
<pb n="KR4d0076_WYG_001-16b"/>
觀此壁畫亦若其詩清且敦祗園弟子盡鶴骨心如死<lb/>
灰不復温門前兩叢竹雪節貫霜根交柯亂葉動無數<lb/>
一一皆可尋其源吳生雖妙絶猶以畫工論摩詰得之<lb/>
於象外有如仙翮謝籠樊吾觀二子皆神俊又於維也<lb/>
歛袵無間言<lb/>
　　　　維摩像唐楊惠之塑在天柱寺<lb/>
昔者子輿病且死其友子祀往問之跰<graphic n="KR1271" url="https://raw.githubusercontent.com/kanripo/KR-Gaiji/master/images/KR1271.png" mimeType="image/png"/>鑒井自嘆息<lb/>
造物將安以我為今觀古塑維摩像病骨磊嵬如枯龜<lb/>
<pb n="KR4d0076_WYG_001-17a"/>
乃知至人外生死此身變化浮雲隨世人豈不碩且好<lb/>
身雖未病心巳疲此叟神完中有恃談笑可却千熊羆<lb/>
當其在時或問法俛首無言心自知至今遺像兀不語<lb/>
與昔未死無增虧田翁俚婦那肯顧時有野䑕銜其髭<lb/>
見之使人每自失誰能與結無言師<lb/>
　　　　東湖<lb/>
吾家蜀江上江水緑如藍爾來走塵土意思殊不堪况<lb/>
當岐山下風物尤可慙有山秃如赭有水濁如泔不謂<lb/>
<pb n="KR4d0076_WYG_001-17b"/>
郡城東數歩見湖潭入門便清奥怳如夢西南泉源從<lb/>
高來隨流走涵涵東去觸重阜盡為湖所貪但見蒼石<lb/>
螭開口吐清甘借汝腹中過胡為目眈眈新荷弄晚凉<lb/>
輕棹極幽探飄颻忘逺近偃息遺佩篸深有龜與魚淺<lb/>
有螺與蚶曝晴復戲雨戢戢多於蠶浮沉無停餌倐忽<lb/>
遽滿籃絲緡雖强致瑣細安足戡聞昔周道興翠鳯棲<lb/>
孤嵐飛鳴飲此水照影弄毿毿<hi>此古飲鳯池也</hi>至今多梧桐合<lb/>
抱如彭<graphic n="KR1451" url="https://raw.githubusercontent.com/kanripo/KR-Gaiji/master/images/KR1451.png" mimeType="image/png"/>綵羽無復見上有鸇搏䳺嗟予生雖晩考古<lb/>
<pb n="KR4d0076_WYG_001-18a"/>
意所妉圖書巳漫漶猶復訪僑郯巻阿詩可繼此意久<lb/>
已含扶風古三輔政事豈汝諳聊為湖上飲一縱醉後<lb/>
談門前遠行客劫劫無留驂問胡不回首無乃趁朝參<lb/>
予今正疎懶官長幸見函不辭日遊再行恐歳滿三暮<lb/>
歸還倒載鐘鼓巳韽韽<hi>音諳</hi>
　　　　真興寺閣<lb/>
山川與城郭漠漠同一形市人與鵶鵲浩浩同一聲此<lb/>
閣幾何高何人之所營側身送落日引手攀飛星當年<lb/>
<pb n="KR4d0076_WYG_001-18b"/>
王中令斫木南山頳寫真留閣下鐵面眼有稜身長八<lb/>
九尺與閣兩崢嶸古人雖暴恣作事今世驚登者尚呀<lb/>
喘作者何以勝曷不觀此閣其人勇且英<lb/>
　　　　李氏園<hi>李茂貞園也今為王氏所有</hi>
朝遊北城東回首見修竹下有朱門家破墻圍古屋舉<lb/>
鞭叩其户幽響荅空谷入門所見夥十歩九移目異花<lb/>
兼四方野鳥喧百族其西引溪水活活轉墻曲東注入<lb/>
深林林深牕户緑水光兼竹淨時有獨立鵠林中百尺<lb/>
<pb n="KR4d0076_WYG_001-19a"/>
松歳久蒼鱗蹙豈惟此地少意恐闗中獨小橋過南浦<lb/>
夾道多喬木隠如城百雉挺若舟千斛隂隂日光淡黯<lb/>
黯秋氣蓄盡東為方池野鴈雜家鶩紅梨驚合抱映島<lb/>
孤雲馥春光水溶漾雪陣風翻撲其北臨長溪波聲捲<lb/>
平陸北山卧可見蒼翠間磽秃我時來周覽問此誰所<lb/>
築云昔李將軍負嶮乘衰叔抽錢筭間口但未𣙜羮粥<lb/>
當時奪民田失業安敢哭誰家美園圃籍没不容贖此<lb/>
亭破千家鬱鬱城之麓將軍竟何事蟣蝨生刀韣何嘗<lb/>
<pb n="KR4d0076_WYG_001-19b"/>
載美酒來此駐車轂空使後世人聞名頸猶縮<hi>俗猶呼皇后園</hi>
<hi>蓋茂貞謂其妻也</hi>我今官正閒屢至因休沐人生營居止竟為<lb/>
何人卜何當辦一身永與清景逐<lb/>
　　　　秦穆公墓<lb/>
橐泉在城東墓在城中無百歩乃知昔未有此城秦人<lb/>
以泉識公墓昔公生不誅孟明豈有死之日而忍用其<lb/>
良乃知三子狥公意亦如齊之二子從田横古人感一<lb/>
飯尚能殺其身今人不復見此等乃以所見疑古人古<lb/>
<pb n="KR4d0076_WYG_001-20a"/>
人不可望今人益可傷<lb/>
　　　和子由聞子瞻將如終南太平宫谿堂讀書<lb/>
役名則巳勤狥身則巳媮我誠愚且拙身名兩無謀始<lb/>
者學書判近亦知問囚但知今當為敢問向所由士方<lb/>
其未得唯以不得憂既得又憂失此心浩難収譬如倦<lb/>
行客中路逄清流塵埃雖未脱暫憩得一漱我欲走南<lb/>
澗春禽始嚶呦鞅掌久不決爾來巳徂秋橋山日月迫<lb/>
府縣煩差抽王事誰敢愬民勞吏宜羞中間罹旱暵欲<lb/>
<pb n="KR4d0076_WYG_001-20b"/>
學喚雨鳩千夫挽一木十歩八九休渭水涸無泥菑堰<lb/>
旋挿修對之食不飽餘事更遑求近日秋雨足公餘試<lb/>
新篘劬勞幸已過朽鈍不任鎪秋風迫吹帽西阜可縱<lb/>
遊聊為一日樂慰此百日愁<lb/>
　　　將往終南和子由見寄<lb/>
人生百年寄鬢鬚富貴何啻葭中莩惟將翰墨留染濡<lb/>
絶勝醉倒蛾眉扶我今廢學如寒竽久不吹之澁欲無<lb/>
歳云暮矣嗟幾餘欲往南溪侣禽魚秋風吹雨凉生膚<lb/>
<pb n="KR4d0076_WYG_001-21a"/>
夜長耿耿添漏壺窮年弄筆衫袖烏古人有之我願如<lb/>
終朝危坐學僧趺閉門不出閒履鳬下視官爵如泥淤<lb/>
嗟我何為久踟蹰歳月豈肯為汝居僕夫起餐秣吾駒<lb/>
　　　七月二十四日以久不雨出禱磻溪是日宿虢<lb/>
　　　　縣二十五日晩自虢縣渡渭宿於僧舍曾閣<lb/>
　　　　閣故曾氏所建也夜久不寐見壁有前縣令<lb/>
　　　　趙薦留名有懷其人<lb/>
龕燈明滅欲三更欹枕無人夢自驚深谷留風終夜響<lb/>
<pb n="KR4d0076_WYG_001-21b"/>
亂山銜月半牀明故人漸逺無消息古寺空來有姓名<lb/>
欲向磻溪問姜叟僕夫屢報斗杓傾<lb/>
　　　二十六日五更起行至磻溪未明<lb/>
夜入磻溪如入峽照山炬火落驚猿山頭孤月耿猶在<lb/>
石上寒波曉更喧至人舊隠白雲合神物已化遺蹤蜿<lb/>
安得夢隨霹靂駕馬上傾倒天瓢翻<lb/>
　　　是日自磻溪將往陽平憩於麻田青峰寺之下<lb/>
　　　　院翠麓亭<lb/>
<pb n="KR4d0076_WYG_001-22a"/>
不到峰前寺空來渭上村此亭聊可喜脩徑豈辭捫谷<lb/>
映朱欄秀山含古木尊路窮驚石斷林缺見河奔馬困<lb/>
嘶青草僧留薦晚飱我來秋日午旱久石牀温安得雲<lb/>
如蓋能令雨瀉盆共㸔山下稻凉葉晩翻翻<lb/>
　　　二十七日自陽平至斜谷宿於南山中蟠龍寺<lb/>
横槎晩渡碧澗口騎馬夜入南山谷<hi>音浴</hi>谷中暗水響瀧<lb/>
瀧嶺上疎星明煜煜寺藏巖底千萬仞路轉山腰三百<lb/>
曲風生饑虎嘯空林月黑驚麏竄脩竹入門突兀見深<lb/>
<pb n="KR4d0076_WYG_001-22b"/>
殿照佛青熒有殘燭媿無酒食待遊人旋斫杉松煮溪<lb/>
蔌板閣獨眠驚旅枕木魚曉動隨僧粥起觀萬瓦鬱參<lb/>
差目亂千巖散紅緑門前商賈負椒荈山後咫尺連巴<lb/>
蜀何時歸耕江上田一夜心逐南飛鵠<lb/>
　　　是日至下馬磧憩於北山僧舍有閣曰懷賢南<lb/>
　　　　直斜谷西臨五丈原諸葛孔明所從出師也<lb/>
南望斜谷口三山如犬牙西觀五丈原鬱屈如長虵有<lb/>
懷諸葛公萬騎出漢巴吏士寂如水蕭蕭聞馬撾公才<lb/>
<pb n="KR4d0076_WYG_001-23a"/>
與曹丕豈止十倍加顧瞻三輔間勢若風捲沙一朝長<lb/>
星墜竟使蜀婦髽山僧豈知此一室老煙霞往事逐雲<lb/>
散故山依渭斜客來空弔古清淚落悲笳<lb/>
　<lb/>
　<lb/>
　<lb/>
　<lb/>
　<lb/>
<pb n="KR4d0076_WYG_001-23b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　東坡全集巻一<lb/>
</p>
<p>
</p>
  </div>
<div>
                <head>東坡全集巻二</head>
    <p>
<pb n="KR4d0076_WYG_002-1a"/>
欽定四庫全書<lb/>
　東坡全集巻二　　　　　　宋　蘓軾　撰<lb/>
　　詩八十三首<lb/>
　　　和子由記園中草木十一首<lb/>
煌煌帝王都赫赫走羣彦嗟汝獨何為閉門觀物變㣲<lb/>
物豈足觀汝獨觀不倦牽牛與葵蓼採摘入詩巻吾聞<lb/>
東山傅置酒擕嬿婉富貴未能忘聲色聊自遣汝今又<lb/>
不然時節看瓜蔓懐寶自足珍藝蘭那計畹吾歸於汝<lb/>
<pb n="KR4d0076_WYG_002-1b"/>
處慎勿嗟歳晩<lb/>
荒園無數畆草木動成林春陽一已敷妍醜各自矜蒲<lb/>
萄雖滿架困倒不能任可憐病石榴花如破紅襟葵花<lb/>
雖粲粲蔕淺不勝簮叢蓼晚可喜輕紅隨秋深物生感時<lb/>
節此理等廢興飄零不自由盛亦非汝能<lb/>
種栢待其成栢成人亦老不如種叢篲春種秋可倒隂<lb/>
陽不擇物美惡隨意造栢生何苦艱似亦費天巧天工<lb/>
巧有幾肯盡為汝耗君看藜與藿生意常草草<lb/>
<pb n="KR4d0076_WYG_002-2a"/>
萱草雖微花孤秀自能拔亭亭亂葉中一一芳心插牽<lb/>
牛獨何畏詰曲自牙蘖走尋荆與榛如有宿昔約南齋<lb/>
讀書處亂翠曉如潑偏工貯秋雨嵗嵗壊籬落<lb/>
蘆筍初似竹稍開葉如蒲方春節抱甲漸老根生鬚不<lb/>
愛當夏緑愛此及秋枯黄葉倒風雨白花摇江湖江湖<lb/>
不可到移植苦勤劬安得雙野鴨飛來成畫圖<lb/>
行樂惜芳晨秋風常苦早誰知念離别喜見秋𤓰老秋<lb/>
𤓰感霜霰莖葉颯已槁宦逰歸無時身若馬繫皁悲<lb/>
<pb n="KR4d0076_WYG_002-2b"/>
鳴念千里耿耿志空抱多憂竟何為使汝𤣥髪縞<lb/>
官舍有叢竹結根問囚㕔下為人所徑上宻不容釘慇懃<lb/>
戒吏卒插棘䕶中庭遶砌忽墳裂走鞭瘦竛竮我常擕<lb/>
枕簟來此䕃寒青日暮不能去卧聴牕風泠<lb/>
芎藭生蜀道白芷來江南漂流到闗輔猶不失芳甘濯<lb/>
濯翠莖滿愔愔清露涵及其未花實可以資筐籃秋節<lb/>
忽已老苦寒非所堪斸根取其實對此㣲物慙<lb/>
自我來關輔南山得再逰山中亦何有草木媚深幽菖<lb/>
<pb n="KR4d0076_WYG_002-3a"/>
蒲人不識生此亂石溝山高霜雪苦苗葉不得抽下有<lb/>
千歲根蹙縮如蟠虬長為鬼神守德薄安敢偷<lb/>
我歸自南山山翠猶在目心隨白雲去夢繞山之麓汝<lb/>
從何方來笑齒粲如玉探懐出新詩秀語奪山緑覺來<lb/>
已茫昧但記說秋菊有如採樵子入洞聴琴筑歸來寫<lb/>
遺聲猶勝人間曲<hi>八月十一日夜宿府學方和此詩夢與弟逰南山出詩數十篇夢中甚愛</hi>
<hi>之及覺唯記一句云蟋蟀悲秋菊</hi>
野菊生秋澗芳心空自知無人驚歳晩唯有暗蛩悲花<lb/>
<pb n="KR4d0076_WYG_002-3b"/>
開澗水上花落澗水湄菊衰蛩亦蟄與汝嵗相期楚客<lb/>
方多感秋風詠江籬落英不滿匊何以慰朝饑<lb/>
　　　周公廟廟在岐山西北七八里廟後百許歩有<lb/>
　　　　泉依山湧冽異常國史所謂潤德泉世亂則<lb/>
　　　　竭者也<lb/>
吾今那復夢周公尚喜秋來過故宫翠鳯舊依山硉兀<lb/>
清泉長與世窮通至今逰客傷離黍故國諸生詠雨濛<lb/>
牛酒不來烏鳥散白楊無數暮號風<lb/>
<pb n="KR4d0076_WYG_002-4a"/>
　　　南溪之南竹林中新構一茆堂予以其所處最<lb/>
　　　　為深䆳故名之避世堂<lb/>
猶恨溪堂淺更穿修竹林高人不畏虎避世已無心隠<lb/>
几頽如病忘言兀以瘖茆茨追上古冠蓋謝當今曉夢<lb/>
猨呼覺秋懐鳥伴吟暫來聊解帶屢去欲擕衾湖上行<lb/>
人絶堦前暮雪深應逢緑毛叟叩戸夜抽簪<lb/>
　　　自清平鎭逰樓觀五郡大秦延生仙逰徃反四<lb/>
　　　　日得十一詩寄舎弟子由同作<lb/>
<pb n="KR4d0076_WYG_002-4b"/>
　　　　樓觀<lb/>
鳥噪猨呼晝閉門寂寥誰識古皇尊青牛久已辭轅軛<lb/>
白鶴時來訪子孫山近朔風吹積雪天寒落日淡孤村<lb/>
道人應怪逰人衆汲盡堦前井水渾<lb/>
　　　　五郡<lb/>
古觀正依林麓斷居民來說水泉甘亂谿赴渭爭趨北<lb/>
飛鳥迎山不復南羽客衣冠朝上象野人香火祝春蠶<lb/>
汝師豈解言符命山鬼何知託老耼<hi>觀有明皇碑言夢老子告以享國長</hi>
<pb n="KR4d0076_WYG_002-5a"/>
<hi>久之意</hi>
　　　　授經臺<hi>乃南山一峯耳非復有築處</hi>
劍舞有神通草聖海山無事化琴工此臺一覽秦川小<lb/>
不待傳經意已空<lb/>
　　　　大秦寺<lb/>
晃蕩平川盡坡陁翠麓横忽逢孤塔逈獨向亂山明信<lb/>
足幽尋逺臨風却立驚原田浩如海衮衮盡東傾<lb/>
　　　　仙逰潭<hi>五首潭上有寺三二在潭北循黒水而上為東路至南寺渡黒水西里餘</hi>
<pb n="KR4d0076_WYG_002-5b"/>
　　　　<hi>從馬北上為西路至北寺東路險不可騎馬而西路隔潭潭水深不可測上以一木為橋</hi>
　　　　<hi>不敢過故南寺有塔望之可愛而終不能到</hi>
翠壁下無路何年雷雨穿光摇巖上寺深到影中天我<lb/>
欲然犀看龍應抱寶眠誰能孤石上危坐試僧禪<hi>潭</hi>
東去愁攀石西來怯渡橋碧潭如見試白塔苦相招野<lb/>
餽慙微薄村沽慰寂寥路窮斤斧絶松桂得干霄<hi>南寺</hi>
唐初傳有此亂後不留碑畏虎闗門早無村得米遲山<lb/>
泉自入甕野桂不勝炊信美那能久應先學忍饑<hi>北寺</hi>
<pb n="KR4d0076_WYG_002-6a"/>
未應將軍聘初從季直逰絳紗生不識蒼石尚能留豈<lb/>
害依梁冀何須困李侯吾詩慎勿刻猿鶴為君羞<hi>馬融石室</hi>
洞裏吹簫子終年守獨幽石泉為曉鏡山月當簾鈎歳<lb/>
晩杉楓盡人歸霧雨愁送迎應鄙陋誰繼楚臣謳<hi>玉女洞</hi>
　　　　愛玉女洞中水既致兩瓶恐後復取而為使<lb/>
　　　　者見紿因破竹為契使寺僧藏其一以為徃<lb/>
　　　　來之信戲謂之調水符<lb/>
欺謾久成俗闗市有契繻誰知南山下取水亦置符古<lb/>
<pb n="KR4d0076_WYG_002-6b"/>
人辨淄澠皎若鶴與鳬吾今既謝此但視符有無常恐<lb/>
汲水人智出符之餘多防竟無及棄置為長吁<lb/>
　　　　自仙逰回至黒水見居民姚氏山亭高絶可<lb/>
　　　　愛復憩其上<lb/>
山鵶曉辭谷似報逰人起出門猶屢顧慘若去吾里道<lb/>
途險且迂繼此復能幾溪邊有危構歸駕聊復柅愛此<lb/>
山中人縹緲如仙子平生慕獨徃官爵同一屣胡為此<lb/>
谿邊眷眷若有竢國恩久未報念此慙且泚臨風浩悲<lb/>
<pb n="KR4d0076_WYG_002-7a"/>
咤萬世同一軌何年謝簪紱丹砂留迅晷<lb/>
　　　南谿有㑹景亭處衆亭之間無所見甚不稱其<lb/>
　　　　名余欲遷之少西臨斷岸西嚮可以逺望而<lb/>
　　　　力未暇特為製名曰招隠仍為詩以告來者<lb/>
　　　　庶幾遷之<lb/>
飛簷臨古道髙榜勸逰人未即令公隠聊須濯路塵茆<lb/>
茨分聚落烟火傍城闉林缺湖光漏牕明野意新居民<lb/>
惟白帽過客謾朱輪山好留歸屐風迴落醉巾他年誰<lb/>
<pb n="KR4d0076_WYG_002-7b"/>
改築舊製不須因再到吾雖老猶堪作坐賔<lb/>
　　　凌虛臺<lb/>
才髙多感激道直無徃還不如此臺上舉酒邀青山青<lb/>
山雖云逺似亦識公顔崩騰赴幽賞披豁露天慳落日<lb/>
銜翠壁暮雲㸃烟鬟浩歌清興發放意末禮删是時歳<lb/>
云暮微雪灑袍斑吏退迹如掃賔來勇躋攀臺前飛鴈<lb/>
過臺上彫弓彎聯翩向空墜一笑驚塵寰<lb/>
　　　竹<graphic n="KR1338" url="https://raw.githubusercontent.com/kanripo/KR-Gaiji/master/images/KR1338.png" mimeType="image/png"/>
<pb n="KR4d0076_WYG_002-8a"/>
野人獻竹<graphic n="KR1338" url="https://raw.githubusercontent.com/kanripo/KR-Gaiji/master/images/KR1338.png" mimeType="image/png"/>腰腹大如盎自言道旁得採不費罝罔鴟夷<lb/>
譲圓滑混沌慙瘦爽兩牙雖有餘四足僅能髣逢人自<lb/>
驚蹶悶若兒脱襁念兹㣲陋質刀几安足枉就禽太倉<lb/>
卒羞愧不能饗南山有孤熊擇獸行䑛掌<lb/>
　　　渼陂魚<hi>陂在鄠縣</hi>
霜筠細破為雙掩中有長魚如卧劍紫荇穿顋氣慘悽<lb/>
紅鱗照坐光磨閃擕來雖逺鬛尚動烹不待熟指先染<lb/>
坐客相看為解顔香粳飽送如填塹早歳嘗為荆渚客<lb/>
<pb n="KR4d0076_WYG_002-8b"/>
黄魚屢食沙頭店濵江易採不復珍盈尺輒棄無乃僣<lb/>
自從西征復何有欲致南烹嗟久欠游修瑣細空自腥<lb/>
亂骨縱横動遭砭故人逺餽何以報客俎久空驚忽贍<lb/>
東道無辭信使頻西隣幸有庖虀釅<lb/>
　　　讀道藏<lb/>
嗟子亦何幸偶此琳宫居宫中復何有戢戢千函書盛<lb/>
以丹錦囊冒以青霞𥚑王喬掌闗籥蚩尤守其廬乗閒<lb/>
竊掀攪渉獵豈暇徐至人悟一言道集由中虛心閑反<lb/>
<pb n="KR4d0076_WYG_002-9a"/>
自照皎皎如芙蕖千載厭世去此言乃蘧蒢人皆忽其<lb/>
身治之用土苴何暇及天下幽憂吾未除<lb/>
　　　十二月十四日夜㣲雪明日早徃南谿小酌至<lb/>
　　　　晩<lb/>
南谿得雪真無價走馬來看及未消獨自披榛尋履迹<lb/>
最先犯曉過朱橋誰憐破屋眠無處坐覺村飢語不囂<lb/>
惟有暮鵶知客意驚飛千片落寒條<lb/>
　　　九月中曽題二小詩於南溪竹上既而忘之昨<lb/>
<pb n="KR4d0076_WYG_002-9b"/>
　　　　日再逰見而録之<lb/>
湖上蕭蕭疎雨過山頭靄靄暮雲横陂塘水落荷將盡<lb/>
城市人歸虎欲行<lb/>
誰謂江湖居而為虎豹宅焚山豈不能愛此千竿碧<lb/>
　　　司竹監燒葦園因召都廵檢柴貽朂左藏以其<lb/>
　　　　徒㑹獵園下<lb/>
官園刈葦歲留槎深冬放火如紅霞枯槎燒盡有根在<lb/>
春雨一洗皆萌芽黄狐老兔最狡㨗賣侮百獸常矜誇<lb/>
<pb n="KR4d0076_WYG_002-10a"/>
年年此厄竟不悟但愛䝉宻爭來家風迴熖巻毛尾熱<lb/>
欲出已被蒼鷹遮野人來言此最樂徒手曉出歸滿車<lb/>
巡邊將軍在近邑呼來颯颯從矛叉戍兵久閒可小試<lb/>
戰鼓雖凍猶堪撾雄心欲搏南澗虎陣勢頗學常山蛇<lb/>
霜乾火烈聲爆野飛走無路號且呀迎人截來砉逢箭<lb/>
避犬逸去窮投罝擊鮮走馬殊未厭但恐落日催棲鵶<lb/>
弊旗仆鼓坐數獲鞍挂雉兔肩分麚主人置酒聚狂客<lb/>
紛紛醉語晩更譁燎毛燔肉不暇割飲㗖直欲追羲媧<lb/>
<pb n="KR4d0076_WYG_002-10b"/>
青丘雲夢古所咤與此何啻百倍加苦遭諫䟽說夷羿<lb/>
又被賦客嘲滛奢豈如閒官走山邑放曠不與趨朝衙<lb/>
農工已畢歲云暮車騎雖少賔殊佳酒酣上馬去不告<lb/>
獵獵霜風吹帽斜<lb/>
　　　和子由木山引水二首<lb/>
蜀江久不見滄浪江上枯槎逺可將去國尚能三犢載<lb/>
汲泉何愛一夫忙﨑嶇好事人應笑冷淡為歡意自長<lb/>
遥想納涼清夜永牕前微月照汪汪<lb/>
<pb n="KR4d0076_WYG_002-11a"/>
千年古木卧無梢浪巻沙飜去似瓢幾度過秋生蘚暈<lb/>
至今流潤應江潮泫然疑有蛟龍吐斷處人言霹靂焦<lb/>
材大古來無適用不須鬱鬱慕山苗<lb/>
　　　寄題興州晁太守新開古東池<lb/>
百畆新池傍郭斜居人行樂路人誇自言官長如靈運<lb/>
能使江山似永嘉縱飲坐中遺白帢幽尋盡處見桃花<lb/>
不堪山鳥號歸去長遣王孫苦憶家<lb/>
　　　華隂寄子由<lb/>
<pb n="KR4d0076_WYG_002-11b"/>
三年無日不思歸夢裏還家旋覺非臘酒送寒催去國<lb/>
東風吹雪滿征衣三峰已過天浮翠四扇行看日照扉<lb/>
里堠消磨不禁盡速擕家餉勞驂騑<lb/>
　　　和董傳留别<lb/>
麤繒大布裹生涯腹有詩書氣自華厭伴老儒烹瓠葉<lb/>
强隨舉子踏槐花囊空不辦尋春馬眼亂行看擇壻車<lb/>
得意猶堪誇世俗詔黄新濕字如鴉<lb/>
　　　次韻柳子玉見寄<lb/>
<pb n="KR4d0076_WYG_002-12a"/>
薄雷輕雨曉晴初陌上春泥未濺𥚑行樂及時雖有酒<lb/>
出門無侣漫看書遥知寒食催歸騎定把鴟夷載後車<lb/>
他日見邀須強起不應辭病似相如<lb/>
　　　送曽子固倅越得燕字<lb/>
醉翁門下士雜遝難為賢曽子獨超軼孤芳陋羣妍昔<lb/>
從南方來與翁兩聯翩翁今自憔悴子去亦宜然賈誼<lb/>
窮適楚樂生老思燕那因江鱠美遽厭天庖羶但苦世<lb/>
論隘聒耳如蜩蟬安得萬頃池飬此横海鱣<lb/>
<pb n="KR4d0076_WYG_002-12b"/>
　　　王頥赴建州錢監求詩及草書<lb/>
我昔識子自武功寒㕔夜語樽酒同酒闌燭盡語不盡<lb/>
倦僕立寐僵屏風丁寧勸學不死訣自言親受方瞳翁<lb/>
嗟余聞道不早悟醉夢顛倒隨盲聾爾來憂患苦摧剥<lb/>
意思蕭索如霜蓬羡君顔色愈少壯外慕漸少由中充<lb/>
河車挽水灌腦黒丹砂伏火入頰紅大梁相逢又東去<lb/>
但道何日辭樊籠未能便乞勾漏令官曹似是錫與銅<lb/>
留詩河上慰離别草書未暇縁怱怱<lb/>
<pb n="KR4d0076_WYG_002-13a"/>
　　　秀州僧本瑩静照堂<lb/>
鳥囚不忘飛馬繫常念馳静中不自勝不若聴所之君<lb/>
看厭事人無事乃更悲貧賤苦形勞富貴嗟神疲作堂<lb/>
名静照此語子謂誰江湖隠淪士豈無適時資老死不自<lb/>
惜扁舟自娯嬉從之恐莫見况肯從我為<lb/>
　　　石蒼舒醉墨堂<lb/>
人生識字憂患始姓名粗記可以休何用草書誇神速<lb/>
開巻戃怳令人愁我嘗好之每自笑君有此病何年瘳<lb/>
<pb n="KR4d0076_WYG_002-13b"/>
自言其中有至樂適意無異逍遥逰近者作堂名醉墨<lb/>
如飲美酒銷百憂乃知栁子語不妄病嗜土炭如珍羞<lb/>
君於此藝亦云至堆墻敗筆如山丘興來一揮百紙盡<lb/>
駿馬倐忽踏九州我書意造本無法㸃畫信手煩推求<lb/>
胡為議論獨見假隻字片紙皆藏收不减鍾張君自足<lb/>
下方羅趙我亦優不須臨池更苦學完取絹素充衾禂<lb/>
　　　送安惇秀才失解西歸<lb/>
舊書不厭百回讀熟讀深思子自知他年名宦恐不免<lb/>
<pb n="KR4d0076_WYG_002-14a"/>
今日栖遲那可追我昔家居斷還徃著書不復窺園葵<lb/>
朅來東逰慕人爵棄去舊學從兒嬉狂謀謬算百不遂<lb/>
惟有霜鬢來如期故山松栢皆手種行且拱矣歸何時<lb/>
萬事早知皆有命十年浪走寧非癡與君未可較得失<lb/>
臨别惟有長嗟咨<lb/>
　　　送任伋通判黄州兼寄其兄孜<lb/>
吾州之豪任公子少年盛壯日千里無媒自進誰識之<lb/>
有才不用今老矣别來十年學不厭讀破萬巻詩愈美<lb/>
<pb n="KR4d0076_WYG_002-14b"/>
黄州小郡隔谿谷茆屋數家依竹葦知命無憂子何病<lb/>
見賢不薦誰當耻平泉老令更可悲六十青衫貧欲死<lb/>
桐鄉遺老至今泣潁川大姓誰能箠因君寄聲問消息<lb/>
莫對黄鷂矜𤓰觜<lb/>
　　　和子由初到陳州見寄二首次韻<lb/>
道喪雖云久吾猶及老成如今各衰晚那更治刑名懶<lb/>
惰便樗散踈狂託聖明阿奴須碌碌門戸要全生<lb/>
舊隠三年别杉松好在不吾今尚眷眷此意恐悠悠閉<lb/>
<pb n="KR4d0076_WYG_002-15a"/>
戸時尋夢無人可說愁還來送别處雙淚寄南州<lb/>
　　　次韻子由緑筠堂<lb/>
愛竹能延客求詩剰挂墻風梢千纛亂月影萬夫長谷<lb/>
鳥驚棊響山蜂識酒香只應陶靖節㑹聴北牕涼<lb/>
　　　送劉攽倅海陵<lb/>
君不見阮嗣宗臧否不挂口莫誇舌在牙齒牢是中惟<lb/>
可飲醇酒讀書不用多作詩不須工海邊無事日日醉<lb/>
夢魂不到蓬萊宫秋風昨夜入庭樹蓴絲未老君先去<lb/>
<pb n="KR4d0076_WYG_002-15b"/>
君先去幾時回劉郎應白髪桃花開不開<lb/>
　　　送錢藻出守婺州得英字<lb/>
老手便劇郡高懐厭承明聊紆東陽綬一濯滄浪纓東<lb/>
陽佳山水未到意已清過家父老喜出郭壺漿迎子行<lb/>
得所願愴悢居者情吾君方急賢日旰坐邇英黄金招<lb/>
樂毅白璧賜虞卿子不少自貶陳義空崢嶸古稱為郡<lb/>
樂漸恐煩敲搒臨分敢不盡醉語醒還驚<lb/>
　　　送吕希道知和州<lb/>
<pb n="KR4d0076_WYG_002-16a"/>
去年送君守解梁今年送君守歴陽年年送人作太守<lb/>
坐受塵土堆胸腸君家聯翩三將相富貴未已今方將<lb/>
鳯雛驥子生有種毛骨徃徃傳諸郎觀君崛鬱負竒表<lb/>
便合劍佩趨明光胡為小郡屢奔走征馬未解風㠶張<lb/>
我生本自便江海忍耻未去猶徬徨無言贈君有長歎<lb/>
美哉河水空洋洋<lb/>
　　　次韻王誨夜坐<lb/>
愛君東閣能延客顧我閒官不計員策杖頻過如未厭<lb/>
<pb n="KR4d0076_WYG_002-16b"/>
卜居相近豈辭遷莫將詩句驚摇落漸喜罇罍省撲縁<lb/>
待約月明池上宿夜深同看水中天<lb/>
　　　送文與可出守陵州<lb/>
壁上墨君不解語見之尚可消百憂而况我友似君者<lb/>
素節凛凛欺霜秋清詩健筆何足數逍遥齊物追莊周<lb/>
奪官遣去不自覺曉梳脫髪誰能收江邊亂山赤如赭<lb/>
陵陽正在千山頭君知逺别懐抱惡時遣墨君解我愁<lb/>
　　　送劉道原歸覲南康<lb/>
<pb n="KR4d0076_WYG_002-17a"/>
晏嬰不滿六尺長髙節萬仞陵首陽青衫白髪不自歎<lb/>
富貴在天那得忙十年閉戸樂幽獨百金購書收散亡<lb/>
朅來東觀弄丹墨聊借舊史誅姦强孔融不肯下曹操<lb/>
汲黯本自輕張湯雖無尺箠與寸刃口吻排擊含風霜<lb/>
自言静中閱世俗有似不飲觀酒狂衣巾狼藉又屢舞<lb/>
旁人大笑供千塲交朋翩翩去略盡惟我與子猶徬徨<lb/>
世人共棄君獨厚豈敢自愛恐子傷朝來告别驚何速<lb/>
歸意已逐征鴻翔匡廬先生古君子挂冠兩紀鬢未蒼<lb/>
<pb n="KR4d0076_WYG_002-17b"/>
定將文度置膝上喜動隣里烹猪羊君歸為我道姓字<lb/>
幅巾他日容登堂<lb/>
　　　出都來陳所乘船上有題小詩八首不知何人<lb/>
　　　　作有感余心者聊為和之<lb/>
蛙鳴青草泊蟬噪垂楊浦吾行亦偶然及此新過雨<lb/>
鳥樂忘罝罦魚樂忘鈎餌何必擇所安滔滔天下是<lb/>
烟火動村落晨光尚熹微田園處處好淵明胡不歸<lb/>
我行無疾徐輕楫信溶漾船留村市鬧閘發寒波漲<lb/>
<pb n="KR4d0076_WYG_002-18a"/>
舟人苦炎熱宿此喬木灣清月未及上黒雲如頹山<lb/>
萬竅號地籟衝風散天池喧豗瞬息間還挂斗與箕<lb/>
潁水非漢水亦作蒲萄緑恨無襄陽兒令唱銅鞮曲<lb/>
我詩雖云拙心平聲韻和年來煩惱盡古井無由波<lb/>
　　　次韻張安道讀杜詩<lb/>
大雅初微缺流風困暴豪張為詞客賦變作楚臣騷展<lb/>
轉更崩壊紛綸閱俊髦地偏蕃怪産源失亂狂濤粉黛<lb/>
迷真色魚鰕易豢牢誰知杜陵傑名與謫仙髙掃地收<lb/>
<pb n="KR4d0076_WYG_002-18b"/>
千軌爭標看兩艘詩人例窮苦天意遣奔逃塵闇人亡<lb/>
鹿溟翻帝斬鼇艱危思李牧述作謝王褒失意各千里<lb/>
哀鳴聞九臯騎鯨遁滄海捋虎得綈袍巨筆屠龍手㣲<lb/>
官似馬曹迂踈無事業醉飽死逰遨簡牘儀刑在兒童<lb/>
篆刻勞今誰主文字公合把旌旄開巻遥相憶知音兩<lb/>
不遭般斤思郢質鯤化陋儵濠恨我無佳句時䝉致白<lb/>
醪慇懃理黄菊未遣没蓬蒿<lb/>
　　　送張安道赴南都留臺<lb/>
<pb n="KR4d0076_WYG_002-19a"/>
我公古仙伯超然羡門姿偶懐濟物志遂為世所縻黄<lb/>
龍遊帝郊簫韶鳯來儀終然反溟極豈復安籠池出入<lb/>
四十年憂患未嘗辭一言有歸意闔府諫莫移吾君信<lb/>
英睿搜士及茆茨無人長者側何以安子思歸來掃一<lb/>
室虚白以自怡逰於物之初世俗安得知我亦世味薄<lb/>
因循鬢生絲出處良細事從公當有時<lb/>
　　　傅堯俞濟源草堂<lb/>
㣲官共有田園興老罷方尋隠退廬栽種成隂十年事<lb/>
<pb n="KR4d0076_WYG_002-19b"/>
倉黄求買萬金無先生卜築臨清濟喬木如今似畫圖<lb/>
鄰里亦知偏愛竹春來相與護龍雛<lb/>
　　　陸龍圖詵挽詞<lb/>
挺然直節庇峩岷謀道從來不計身屬纊家無十金産<lb/>
過車巷哭六州民塵埃輦寺三年别罇俎岐陽一夢新<lb/>
他日思賢見遺像不論宿草更沾巾<hi>成都有思賢閣畫諸公像</hi>
　　　胡完夫母周夫人挽詞<lb/>
栢舟髙節冠鄉隣綘帳清風聳搢紳豈似凡人但慈母<lb/>
<pb n="KR4d0076_WYG_002-20a"/>
能令孝子作忠臣當年織屨隨方進晩節稱觴見伯仁<lb/>
回首悲凉便陳迹凱風吹盡棘成薪<lb/>
　　　和柳子玉過陳絶糧二首<lb/>
風雨蕭蕭夜晦迷不須鳴呌强知時多才久被天公怪<lb/>
闕食惟應㸑婦知杜叟挽衣那及脛顔翁食粥敢言炊<lb/>
詩人情味真嘗遍試問於君底事虧<lb/>
如我自觀猶可厭非君誰復肯相尋圖書跌宕悲年老<lb/>
燈火青熒語夜深早歳便懐齊物意微官敢有濟時心<lb/>
<pb n="KR4d0076_WYG_002-20b"/>
南行十里成何事一聴秋濤萬鼓音<lb/>
　　　潁州初别子由二首<lb/>
征㠶挂西風别淚滴清潁留連知無益惜此須臾景我<lb/>
生三度别此别尤酸冷念子似先君木訥剛且静寡詞<lb/>
真吉人介石乃機警至今天下士去莫如子猛嗟我久<lb/>
病狂意行無坎井有如醉且墜幸未傷輒醒從今得閒<lb/>
暇黙坐消日永作詩解子憂持用日三省<lb/>
近别不改容逺别涕沾胸咫尺不相見實與千里同人<lb/>
<pb n="KR4d0076_WYG_002-21a"/>
生無離别誰知恩愛重始我來宛丘牽衣舞兒童便知<lb/>
有此恨留我過秋風秋風亦已過别恨終無窮問我何<lb/>
年歸我言嵗在東離合既循環憂喜迭相攻悟此長太<lb/>
息我生如飛蓬多憂髪早白不見六一翁<lb/>
　　　歐陽少師令賦所蓄石屏<lb/>
何人遺公石屏風上有水墨希微蹤不畫長林與巨植<lb/>
獨畫峩眉山西雪嶺上萬歳不長之孤松崖崩澗絶可<lb/>
望不可到孤烟落日相溟濛含風偃蹇得真態刻畫始<lb/>
<pb n="KR4d0076_WYG_002-21b"/>
信天有工我恐畢宏韋偃死葬虢山下骨可朽爛心難<lb/>
窮神機巧思無所發化為烟霏淪石中古來畫師非俗<lb/>
士摹寫物象略與詩人同願公作詩慰不遇無使二子<lb/>
含憤泣幽宫<lb/>
　　　陪歐陽公燕西湖<lb/>
謂公方壯鬚似雪謂公已老光浮頰朅來湖上飲美酒<lb/>
醉後劇談猶激烈湖邊草木新着霜芙蓉晚菊爭煌煌<lb/>
插花起舞為公壽公言百歳如風狂赤松共逰也不惡<lb/>
<pb n="KR4d0076_WYG_002-22a"/>
誰能忍飢啖仙藥已將夭壽付天公彼徒辛苦吾差樂<lb/>
城上烏棲暮靄生銀缸畫燭照湖明不辭歌詩勸公飲<lb/>
坐無桓伊能撫箏<lb/>
　　　十月一日將至渦口五里所遇風留宿<lb/>
長淮久無風放意弄清快今朝雪浪滿始覺平野隘兩<lb/>
山控吾前吞吐久不嘬孤舟繫桑本終夜舞澎湃舟人<lb/>
更傳呼弱纜恃菅蒯平生傲憂患久已恬百怪鬼神欺<lb/>
吾窮戲我聊一噫缾中尚有酒信命誰能戒<lb/>
<pb n="KR4d0076_WYG_002-22b"/>
　　　出潁口初見淮山是日至壽州<lb/>
我行日夜向江海楓葉蘆花秋興長平淮忽迷天逺近<lb/>
青山久與船低昂夀州已見白石塔短棹未轉黄茅岡<lb/>
波平風軟望不到故人久立烟蒼茫<lb/>
　　　夀州李定少卿出餞城東龍潭上<lb/>
山鵶噪處古靈湫亂沫浮涎遶客舟未暇然犀照竒鬼<lb/>
欲將燒燕出潜虯使君惜别催歌管村巷驚呼聚玃猴<lb/>
此地他年頌遺愛觀魚并記老莊周<lb/>
<pb n="KR4d0076_WYG_002-23a"/>
　　　濠州七絶<lb/>
　　　　塗山<hi>下有鯀廟山前有禹㑹村</hi>
川鎻支祁水尚渾地埋汪罔骨應存樵蘇已入黄熊廟<lb/>
烏鵲猶朝禹㑹村<lb/>
　　　　彭祖廟<hi>有雲母山云彭祖所採服也</hi>
跨歴商周看盛衰欲將齒髪鬬蛇龜空餐雲母連山盡<lb/>
不見蟠桃著子時<lb/>
　　　　逍遥臺<hi>莊子祠堂在開元寺即墓為堂</hi>
<pb n="KR4d0076_WYG_002-23b"/>
常怪劉伶死便埋豈伊忘死未忘骸烏鳶奪得與螻蟻<lb/>
誰信先生無此懐<lb/>
　　　　觀魚臺<lb/>
欲將同異較錙銖肝膽猶能楚越如若信萬殊歸一理<lb/>
子今知我我知魚<lb/>
　　　　虞姬墓<lb/>
帳下佳人拭淚痕門前壯士氣如雲倉黄不負君王意<lb/>
只有虞姬與鄭君<lb/>
<pb n="KR4d0076_WYG_002-24a"/>
　　　　四望亭<hi>太和中刺史劉嗣之立李紳以太子賔客分司東都過濠為作記今存而</hi>
　　　<hi>亭廢者數年矣</hi>
頽垣破礎没柴荆故老猶言短李亭敢請使君重起廢<lb/>
落霞孤鶩換新銘<lb/>
　　　浮山洞<hi>洞在淮上夏潦不能及而冬不加髙故人疑其浮也</hi>
人言洞府是鼇宫升降隨波與海通共坐船中那得見<lb/>
乾坤浮水水浮空<lb/>
　<lb/>
<pb n="KR4d0076_WYG_002-24b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　東坡全集巻二<lb/>
</p>
<p>
</p>
  </div>
<div>
                <head>東坡全集巻三</head>
    <p>
<pb n="KR4d0076_WYG_003-1a"/>
欽定四庫全書<lb/>
　東坡全集巻三　　　　　　宋　蘓軾　撰<lb/>
　　詩七十六首<lb/>
　　　泗州僧伽塔<lb/>
我昔南行舟繫汴逆風三日沙吹面舟人共勸禱靈塔<lb/>
香火未收旗脚轉回頭頃刻失長橋却到龜山未朝飯<lb/>
至人無心何厚薄我自懐私欣所便耕田欲雨刈欲晴<lb/>
去得順風來者怨若使人人禱輒遂造物應須日千變<lb/>
<pb n="KR4d0076_WYG_003-1b"/>
我今身世兩悠悠去無所逐來無戀得行固願留不惡<lb/>
毎到有求神亦倦退之舊云三百尺澄觀所營今已換<lb/>
不嫌俗士汙丹梯一看雲山遶淮旬<lb/>
　　　龜山<lb/>
我生飄蕩去何求再過龜山歳五周身行萬里半天下<lb/>
僧卧一庵初白頭地隔中原勞北望潮連滄海欲東逰<lb/>
元嘉舊事無人記故壘摧頽今在不<hi>宋文帝遣將拒魏太武築城此山</hi>
　　　發洪澤中塗遇大風復還<lb/>
<pb n="KR4d0076_WYG_003-2a"/>
風浪忽如此吾行欲安歸掛帆却西邁此計未為非洪<lb/>
澤三十里安流去如飛居民見我還勞問亦依依㩦酒<lb/>
就船賣此意厚莫違醒來夜已半岸木聲向微明日淮<lb/>
隂市白魚能許肥我行無南北適意乃所祈何勞弄澎<lb/>
湃終夜摇牕扉妻孥莫憂色更有篋中衣<lb/>
　　　十月十六日記所見<lb/>
風高月暗水雲黄淮隂夜發朝山陽山陽曉霧如細雨<lb/>
炯炯初日寒無光雲收霧巻已亭午有風北來寒欲僵<lb/>
<pb n="KR4d0076_WYG_003-2b"/>
忽驚飛雹穿戸牖迅駛不復容遮防市人顛沛百賈亂<lb/>
疾雷一聲如頽牆使君來呼晩置酒坐定巳復日照廊<lb/>
怳疑所見皆夢寐百種變怪旋消亡共言蛟龍厭舊穴<lb/>
魚鼈隨徙空陂塘愚儒無知守章句論說黒白推何祥<lb/>
惟有主人言可用天寒欲雪飲此觴<lb/>
　　　廣陵㑹三同舎各以其字為韻仍邀同賦<lb/>
　　　　劉貢父<lb/>
去年送劉郎醉語已驚衆如今各漂泊筆硯誰能弄我<lb/>
<pb n="KR4d0076_WYG_003-3a"/>
命不在天羿彀未必中作詩聊遣意老大慵譏諷夫子<lb/>
少年時雄辯輕子貢爾來再傷弓戢翼念前痛廣陵三<lb/>
日飲相對怳如夢况逢賢主人白酒潑春甕竹西已揮<lb/>
手灣口猶屢送羡子去安閒吾邦正喧鬨<lb/>
　　　　孫巨源<lb/>
三年客京輦憔悴難具論揮汗紅塵中但隨馬蹄翻人<lb/>
情貴徃返不報生禍根坐令平生友終嵗不及門南來<lb/>
實清曠但恨無與言不謂廣陵城得逢劉與孫異趣不<lb/>
<pb n="KR4d0076_WYG_003-3b"/>
兩立譬如王孫猿吾儕久相聚恐見疑排拫我褊類中<lb/>
散子通真巨源絶交固未敢且復東南奔<lb/>
　　　　劉萃老<lb/>
江陵昔相遇幕府稱上賔再見明光宫峩冠挹搢紳如<lb/>
今三見子坎坷為逐臣朝逰雲霄間欲分丞相茵莫落<lb/>
江湖上遂與屈子隣了不見喜愠子豈真可人邂逅成<lb/>
一歡醉語出天真士方在田里自比渭與莘出試乃大<lb/>
謬芻狗難重陳嵗晚多霜露歸耕當及辰<lb/>
<pb n="KR4d0076_WYG_003-4a"/>
　　　逰金山寺<lb/>
我家江水初發源宦逰直送江入海聞道潮頭一丈髙<lb/>
天寒尚有沙痕在中泠南畔石盤陁古來出没隨濤波<lb/>
試登絶頂望鄉國江南江北青山多羇愁畏晩尋歸楫<lb/>
山僧苦留看落日㣲風萬頃鞾文細斷霞半空魚尾赤<lb/>
是時江月初生魄二更月落天深黒江心似有炬火明<lb/>
飛焰照山棲鳥驚悵然歸卧心莫識非鬼非人竟何物<lb/>
江山如此不歸山江神見怪驚我頑我謝江神豈得已<lb/>
<pb n="KR4d0076_WYG_003-4b"/>
有田不歸如江水<hi>是夜所見如此</hi>
　　　自金山放船至焦山<lb/>
金山樓觀何耽耽撞鐘擊皷聞淮南焦山何有有修竹<lb/>
採薪汲水僧兩三雲霾浪打人迹絶時有沙戸祈春蠶<lb/>
我來金山更留宿而此不到心懐慙同逰盡返决獨徃<lb/>
賦命窮薄輕江潭清晨無風浪自湧中流歌嘯倚半酣<lb/>
老僧下山驚客至迎笑喜作巴人談自言久客忘鄉井<lb/>
只有彌勒為同龕困眠得就紙帳暖飽食未厭山蔬甘<lb/>
<pb n="KR4d0076_WYG_003-5a"/>
山林飢卧古亦有無田不退寧非貪展禽雖未三見黜<lb/>
叔夜自知七不堪行當投劾謝簮組為我佳處留茆庵<lb/>
<hi>呉人謂水中可田者為沙焦山長老中江人也</hi>
　　　甘露寺<lb/>
江山豈不好獨遊情易闌但有相㩦人何必素所歡我<lb/>
欲訪甘露當途無閒官二子舊不識欣然肯聨鞍古郡<lb/>
山為城層梯轉朱欄樓臺斷崖上地窄天水寛一覽吞<lb/>
數州山長江漫漫却望大明寺惟見烟中竿很石卧庭<lb/>
<pb n="KR4d0076_WYG_003-5b"/>
下穹隆如伏羱緬懐卧龍公挾策事琱鑚一談收猘子<lb/>
再說走老瞞名髙有餘想事徃無留觀蕭翁古鐵鑊相<lb/>
對空團團坡陁受百斛積雨生㣲瀾泗水逸周鼎渭城<lb/>
辭漢盤山川失故態怪此能獨完僧繇六化人霓衣挂<lb/>
氷紈隠見十二疊觀者疑夸謾破板陸生畫青猊戲盤<lb/>
跚上有二天人揮手如翔鸞筆墨雖欲盡典刑垂不刋<lb/>
赫赫贊皇公英姿凛以寒古栢親手種挺然誰敢干枝<lb/>
撐雲峯裂根入石窟蟠薙草得斷碑斬崖出金棺瘞藏<lb/>
<pb n="KR4d0076_WYG_003-6a"/>
豈不牢見伏理可歎四雄皆龍虎遺迹儼未刓方其盛<lb/>
壯時爭奪肯少安廢興屬造物遷逝誰控摶况彼妄庸<lb/>
子而欲事所難古今共一軌後世徒辛酸聊興廣武歎<lb/>
不待雍門彈<lb/>
　　　次韻子由柳湖感物<lb/>
憶昔子美在東屯數間茒屋蒼山根嘲吟草木調蠻獠<lb/>
欲與猿鳥爭啾喧子今憔悴衆所棄驅馬獨出無徃還<lb/>
惟有柳湖萬株柳清隂與子供朝昏胡為譏評不少借<lb/>
<pb n="KR4d0076_WYG_003-6b"/>
生意凌挫難為繁柳雖無言不解愠世俗乍見應憮然<lb/>
嬌姿共愛春濯濯豈問空腹脩蛇蟠朝看濃翠傲炎赫<lb/>
夜愛踈影摇清圓風翻雪陣春絮亂蠧響啄木秋聲堅<lb/>
四時盛衰各有態摇落淒愴驚寒温南山孤松積雪底<lb/>
抱凍不死誰復賢<lb/>
　　　送蔡冠卿知饒州<lb/>
吾觀蔡子與人遊掀豗笑語無不可平時儻蕩不驚俗<lb/>
臨事迂闊乃過我横前坑穽衆所畏布路金珠誰不裹<lb/>
<pb n="KR4d0076_WYG_003-7a"/>
爾來變化驚何速昔號剛強今亦頗憐君獨守廷尉法<lb/>
晩歳却理鄱陽柁莫嗟天驥出羸牛欲試良玉須猛火<lb/>
世事徐觀真夣寐人生不信長轗軻知君决獄有隂功<lb/>
他日老人酬魏顆<lb/>
　　　次韻楊褒早春<lb/>
窮巷淒涼苦未和君家庭院得春多不辭瘦馬騎衝雪<lb/>
來聴佳人唱踏莎破恨徑須煩麴糵増年誰復怨羲娥<lb/>
良辰樂事古難並白髪青衫我亦歌細雨郊園聊種菜<lb/>
<pb n="KR4d0076_WYG_003-7b"/>
冷官門戸可張羅放朝三日君恩重睡美不知身在何<lb/>
　　　初到杭州寄子由二絶<lb/>
眼看時事力難勝貪戀君恩退未能遲鈍終須投劾去<lb/>
使君何日換聾丞<lb/>
聖明寛大許全身衰病摧頽自畏人莫上岡頭苦相望<lb/>
吾方祭竈請比隣<lb/>
　　　次韻柳子玉二首<lb/>
　　　　地爐<lb/>
<pb n="KR4d0076_WYG_003-8a"/>
細聲蚯蚓發銀瓶擁褐横眠天未明衰鬢鑷殘欹雪領<lb/>
壯心降盡倒風旌自稱丹竈錙銖火倦聽山城長短更<lb/>
聞道牀頭惟竹几夫人應不解卿卿<hi>俗謂竹几為竹夫人</hi>
　　　　紙帳<lb/>
亂文龜殻細相連慣卧青綾恐未便潔似僧巾白㲲布<lb/>
暖於蠻帳紫茸氈錦衾速巻持還客破屋那愁仰見天<lb/>
但恐嬌兒還惡睡夜深踏裂不成眠<lb/>
　　　臘日逰孤山訪惠勤惠思二僧<lb/>
<pb n="KR4d0076_WYG_003-8b"/>
天欲雪雲滿湖樓臺明滅山有無水清石出魚可數林<lb/>
深無人鳥相呼臘日不歸對妻孥名尋道人實自娛道<lb/>
人之居在何許寶雲山前路盤紆孤山孤絶誰肯廬道<lb/>
人有道山不孤紙牕竹屋深自暖擁褐坐睡依團蒲天<lb/>
寒路逺愁僕夫整駕催歸及未晡出山迴望雲木合但<lb/>
見野鶻盤浮圖茲逰淡泊歡有餘到家恍如夢蘧蘧作<lb/>
詩火急追亡逋清景一失後難摹<lb/>
　　　李杞寺丞見和前篇復用元韻答之<lb/>
<pb n="KR4d0076_WYG_003-9a"/>
獸在藪魚在湖一入池檻歸期無誤隨弓旌落塵土坐<lb/>
使鞭箠環呻呼追胥連保罪及孥<hi>近屢獲鹽賊皆坐同保徙其家</hi>百日<lb/>
愁歎一日娛白雲舊有終老約朱綬豈合山人紆人生<lb/>
何者非蘧廬故山鶴怨秋猿孤何時自駕鹿車去掃除<lb/>
白髪煩菖蒲麻鞋短後隨獵夫射弋狐兔共朝晡陶潛<lb/>
自作五柳傳潘閬畫入三峰圖吾年凛凛今幾餘知非<lb/>
不去慙衛蘧嵗荒無術歸亡逋鵠則易畫虎難摹<lb/>
　　　再和<lb/>
<pb n="KR4d0076_WYG_003-9b"/>
東望海西望湖山平水逺細欲無野人踈狂逐魚釣刺<lb/>
史寛大容歌呼君恩飽煖及爾孥才者不閒拙者娛穿<lb/>
巖度嶺脚力健未厭山水相縈紆三百六十古精廬出<lb/>
逰無伴籃輿孤作詩雖未造藩閾破悶豈不賢樗蒲君<lb/>
才敏贍兼百夫朝作千篇日未晡朅來湖上得佳句從<lb/>
此不看營丘圖知君篋櫝富有餘莫惜錦繡償菅蘧窮<lb/>
多鬬嶮誰先逋賭取名畫不用摹<lb/>
　　　逰靈隠寺得來詩復用前韻<lb/>
<pb n="KR4d0076_WYG_003-10a"/>
君不見錢塘湖錢王壯觀今巳無屋堆黄金斗量珠運<lb/>
盡不勞折簡呼四方宦遊散其孥宫闕留與閒人娛盛<lb/>
衰哀樂兩須臾何用多憂心鬱紆溪山處處皆可廬最<lb/>
愛靈隠飛來孤喬松百丈蒼髯鬚擾擾下笑柳與蒲髙<lb/>
堂㑹食羅千夫撞鐘擊皷喧朝晡凝香方丈眠氍毹絶<lb/>
勝絮被縫海圖清風時來驚睡餘遂超羲皇傲几蘧歸<lb/>
時棲鴉正畢逋孤烟落日不可摹<lb/>
　　　戲子由<lb/>
<pb n="KR4d0076_WYG_003-10b"/>
宛丘先生長如丘宛丘學舎小如舟常時低頭誦經史<lb/>
忽然欠伸屋打頭斜風吹帷雨注面先生不愧旁人羞<lb/>
任從飽死笑方朔肯為雨立求秦優眼前勃豀何足道<lb/>
處置六鑿須天逰讀書萬巻不讀律致君堯舜知無術<lb/>
勸農冠蓋鬧如雲送老虀鹽甘似蜜門前萬事不掛眼<lb/>
頭雖長低氣不屈餘杭别駕無功勞畫堂五丈容旂旄<lb/>
重樓跨空雨聲逺屋多人少風騷騷平生所慙今不耻<lb/>
坐對疲氓更鞭箠道逢楊虎呼與言心知其非口諾唯<lb/>
<pb n="KR4d0076_WYG_003-11a"/>
居髙忘下真何益氣節消縮今無幾文章小技安足程<lb/>
先生别駕舊齊名如今衰老俱無用付與時人分重輕<lb/>
　　　越州張中舎夀樂堂<lb/>
青山偃蹇如高人常時不肯入官府髙人自與山有素<lb/>
不待招邀滿庭戸卧龍蟠屈半東州萬室鱗鱗枕其股<lb/>
背之不見與無同狐裘反衣無乃魯張君眼力覰天奥<lb/>
能遣荆棘化堂宇持頥宴坐不出門收攬竒秀得十五<lb/>
才多事少厭閒寂卧看雲烟變風雨笋如玉筯椹如簮<lb/>
<pb n="KR4d0076_WYG_003-11b"/>
強飲且為山作主不憂兒軰知此樂但恐造物怪多取<lb/>
春濃睡足午牕明想見新茶如潑乳<lb/>
　　　姚屯田挽詩<lb/>
京口年來耆舊衰髙人淪喪路人悲空聞韋叟一經在<lb/>
不見恬侯萬石時貧病只知為善樂逍遥却恨棄官遲<lb/>
七年一别真如夢猶記蕭然瘦鶴姿<lb/>
　　　送岑著作<lb/>
懶者常似静静豈懶者徒拙則近於直而直豈拙歟夫<lb/>
<pb n="KR4d0076_WYG_003-12a"/>
子静且直雍容時巻舒嗟我復何為相得歡有餘我本<lb/>
不違世而世與我殊拙於林間鳩懶於氷底魚人皆笑<lb/>
其狂子獨憐其愚直者有時信静者不終居而我懶拙<lb/>
病不受砭藥除臨行怪酒薄已與别淚俱後㑹豈無時<lb/>
遂恐出處踈惟應故山夢隨子到吾廬<lb/>
　　　吉祥寺賞牡丹<lb/>
人老簮花不自羞花應羞上老人頭醉歸扶路人應笑<lb/>
十里珠簾半上鈎<lb/>
<pb n="KR4d0076_WYG_003-12b"/>
　　　吉祥寺僧求閣名<lb/>
過眼榮枯電與風久長那得似花紅上人宴坐觀空閣<lb/>
觀色觀空色即空<lb/>
　　　和劉道原見寄<lb/>
敢向清時怨不容直嗟吾道與君東坐談足使淮南懼<lb/>
歸去方知冀北空獨鶴不須驚夜旦羣烏未可辨雌雄<lb/>
廬山自古不到處得與幽人子細窮<lb/>
　　　和劉道原詠史<lb/>
<pb n="KR4d0076_WYG_003-13a"/>
仲尼憂世接輿狂臧榖雖殊竟兩亡呉客漫陳豪士賦<lb/>
桓侯初笑越人方名髙不朽終安用日飲無何計亦良<lb/>
獨掩陳編弔興廢牕前山雨夜浪浪<lb/>
　　　和劉道原寄張師民<lb/>
仁義大㨗徑詩書一旅亭相夸綬若若猶誦麥青青腐<lb/>
鼠何勞嚇髙鴻本自㝠顛狂不用喚酒盡漸須醒<lb/>
　　　送張職方吉甫赴閩漕六和寺中作<lb/>
羡君超然鸞鶴姿江湖欲下還飛去空使呉兒怨不留<lb/>
<pb n="KR4d0076_WYG_003-13b"/>
青山漫漫七閩路門前江水去掀天寺後清池碧玉環<lb/>
君如大江日千里我如此水千山底<lb/>
　　　雨中逰天竺靈感觀音院<lb/>
蠶欲老麥半黄前山後山雨浪浪農夫輟耒女廢筐白<lb/>
衣仙人在高堂<lb/>
　　　和蔡凖郎中見邀逰西湖三首<lb/>
夏潦漲湖深更幽西風落木芙蓉秋飛雪闇天雲拂地<lb/>
新蒲出水柳映洲湖上四時看不足惟有人生飄若浮<lb/>
<pb n="KR4d0076_WYG_003-14a"/>
解顔一笑豈易得主人有酒君應留君不見錢塘逰宦<lb/>
客朝推囚暮决獄不因人喚何時休<lb/>
城市不識江湖幽如與蟪蛄語春秋試令江湖處城市<lb/>
却似麋鹿逰汀洲髙人無心無不可得坎且止乗流浮<lb/>
公卿故舊留不得遇所得意終年留君不見抛官彭澤<lb/>
令琴無絃巾有酒醉欲眠時遣客休<lb/>
田間决水鳴幽幽插秧未遍麥已秋相擕燒筍苦竹寺<lb/>
却下踏藕荷花洲船頭斫鮮細縷縷船尾炊玉香浮浮<lb/>
<pb n="KR4d0076_WYG_003-14b"/>
臨風飽食得甘寢肯使細故胸中留君不見壯士憔悴<lb/>
時飢謀食渴謀飲功名有時無罷休<lb/>
　　　和子由柳湖久涸忽有水開元寺山茶舊無花<lb/>
　　　　今歳盛開二首<lb/>
太昊祠東鐵墓西一鐏曽與子同擕回瞻郡閣遥飛檻<lb/>
北望檣竿半隠堤飯豆羮藜思兩鵠飲河噀水賴長蜺<lb/>
如今勝事無人共花下壺盧鳥勸提<lb/>
長明燈下石欄干長共杉松鬬嵗寒葉厚有稜犀甲健<lb/>
<pb n="KR4d0076_WYG_003-15a"/>
花深少態鶴頭丹久陪方丈曼陁雨羞對先生苜蓿盤<lb/>
雪裏盛開知有意明年開後更誰看<lb/>
　　　六月二十七日望湖樓醉書五首<lb/>
黒雲翻墨未遮山白雨跳珠亂入船巻地風來忽吹散<lb/>
望湖樓下水如天<lb/>
放生魚鼈逐人來無主荷花到處開水枕能令山俯仰<lb/>
風船解與月裵回<lb/>
烏菱白芡不論錢亂繫青菰裹緑盤忽憶嘗新㑹靈觀<lb/>
<pb n="KR4d0076_WYG_003-15b"/>
滯留江海得加餐<lb/>
獻花㳺女木蘭橈細雨斜風濕翠翹無限芳洲生杜若<lb/>
呉兒不識楚詞招<lb/>
未成小隠聊中隠可得長閒勝暫閒我本無家更安徃<lb/>
故鄉無此好湖山<lb/>
　　　七月一日出城舟中苦熱<lb/>
涼飇呼不來流汗方被體稀星乍明滅暗水光瀰瀰香<lb/>
風過蓮芡驚枕裂魴鯉欠伸宿酒餘起坐濯清泚火雲<lb/>
<pb n="KR4d0076_WYG_003-16a"/>
勢方壯未受月露洗身微欲安適坐待東方啓<lb/>
　　　宿餘杭法喜寺寺後緑野亭望呉興諸山懐孫<lb/>
　　　　莘老學士<lb/>
徙倚秋原上淒涼晚照中水流天不盡人逺思何窮問<lb/>
諜知秦過看山識禹功<hi>餘杭始皇所舍舟也西北舟枕山堯時洪水繫舟山上</hi>稻涼<lb/>
初吠蛤柳老半書蟲荷背風翻白蓮腮雨退紅追逰慰<lb/>
遲暮覔句效兒童北望苕溪轉遥憐震澤通烹魚得尺<lb/>
素好在紫髯翁<lb/>
<pb n="KR4d0076_WYG_003-16b"/>
　　　宿臨安淨土寺<lb/>
鷄鳴發餘杭到寺已亭午參禪固未暇飽食良先務平<lb/>
生睡不足急掃清風宇閉門羣動息香篆起烟縷覺來<lb/>
烹石泉紫筍發輕乳晩涼沐浴罷衰髪稀可數浩歌出<lb/>
門去暮色入村塢微月半隠山圓荷爭瀉露相擕石橋<lb/>
上夜與故人語明朝入山房石鏡炯當路昔照熊虎姿<lb/>
今為猿鳥顧廢興何足弔萬世一仰俯<lb/>
　　　自淨土歩至功臣寺<lb/>
<pb n="KR4d0076_WYG_003-17a"/>
落日岸葛巾晩風吹羽扇松間野歩穏竹外飛橋轉神<lb/>
功鑿横嶺巖石得巨片直度千人溝下有微流泫岡巒<lb/>
蔚回合金碧爛明絢緬懐異姓王負擔此鄉縣長逢跨<lb/>
下辱屢乞桑間飯誰謂山石頑識此希世彦凛然英氣<lb/>
逼屹起猶聳戰他年萬騎歸父老恣歡宴錦繡被原野<lb/>
金珠散貧賤竇融既入朝呉芮空記面榮華坐銷歇閱<lb/>
世如郵傳惟有長明燈依然照深殿<lb/>
　　　逰徑山<lb/>
<pb n="KR4d0076_WYG_003-17b"/>
衆峰來自天目山勢若駿馬奔平川中塗勒破千里足<lb/>
金鞭玉鐙相回旋人言山住水亦住下有萬古蛟龍淵<lb/>
道人天眼識王氣結茆宴坐荒山巔精誠貫山石為裂<lb/>
天女下試顔如蓮寒牕暖足來朴朔夜鉢呪水降蜿蜒<lb/>
雪眉老人朝扣門願為弟子長參禪爾來廢興三百載<lb/>
奔走呉㑹輸金錢飛樓湧殿壓山谷朝鐘暮皷驚龍眠<lb/>
晴空偶見浮海蜃落日下數投村鳶有生共處覆載内<lb/>
擾擾膏火同烹煎近來愈覺世路隘每到寛處差安便<lb/>
<pb n="KR4d0076_WYG_003-18a"/>
嗟余老矣百事廢却尋舊學心茫然問龍乞水歸洗眼<lb/>
欲看細字銷殘年<hi>龍井水洗病眼有效</hi>
　　　自徑山回得吕察推詩用其韻招之宿湖上<lb/>
多君貴公子愛山如愛色心隨葉舟去夢遶千山碧新<lb/>
詩到中路令我喜折屐古來軒冕徒操捨兩悲慄數朝<lb/>
辭簮笏兩脚得暫赤歸來不入府却走湖上宅寵辱吾<lb/>
久忘寧畏官長詰飄然便欲去誰在子思側君能從我<lb/>
逰出郭及未黒<lb/>
<pb n="KR4d0076_WYG_003-18b"/>
　　　宿望湖樓再和<lb/>
新月如佳人出海初弄色娟娟到湖上㶑㶑摇空碧夜<lb/>
涼人未寢山静聞響屐騷人故多感悲秋更憀慄君胡<lb/>
不相就朱墨紛黝赤我行得所嗜十日忘家宅但恨無<lb/>
友生詩病莫訶詰君來試吟咏定作鶴頭側改罷心愈<lb/>
疑滿紙蛟虵黒<lb/>
　　　夜泛西湖五絶<lb/>
新月生魄迹未安纔破五六漸盤桓今夜吐艶如半璧<lb/>
<pb n="KR4d0076_WYG_003-19a"/>
逰人得向三更看<lb/>
三更向闌月漸垂欲落未落景特竒明朝人事誰料得<lb/>
看到蒼龍西没時<lb/>
蒼龍已沒牛斗横東方芒角昇長庚漁人收筒及未曉<lb/>
船過惟有菰蒲聲<hi>湖上禁漁皆盜釣者也</hi>
菰蒲無邊水茫茫荷花夜開風露香漸見燈明出逺寺<lb/>
更待月黒看湖光<lb/>
湖光非鬼亦非仙風恬浪静光滿川須臾兩兩入寺去<lb/>
<pb n="KR4d0076_WYG_003-19b"/>
就視不見空茫然<lb/>
　　　焦千之求惠山泉詩<lb/>
兹山定空中乳水滿其腹遇隙則發見臭味實一族淺<lb/>
深各有值方圓隨所蓄或為雲洶涌或作綫斷續或鳴<lb/>
空洞中雜佩間琴筑或流蒼石縫宛轉龍鸞蹙缾罌走<lb/>
四海真偽半相瀆貴人髙宴罷醉眼亂紅緑赤泥開方<lb/>
印紫餅截圓玉傾甌共歎賞竊語笑僮僕豈如泉上僧<lb/>
盥灑自挹掬故人憐我病蒻籠寄新馥欠伸北牕下晝<lb/>
<pb n="KR4d0076_WYG_003-20a"/>
睡美方熟精品厭凡泉願子致一斛<lb/>
　　　答任師中次韻<hi>來詩勸以詩酒自娛</hi>
閒裏有深趣常憂兒軰知已成歸蜀計誰惜買山貲世<lb/>
事久已謝故人猶見思平生不飲酒對子敢論詩<lb/>
　　　沈諫議召逰湖不赴明日得雙蓮於北山下作<lb/>
　　　　一絶持獻沈旣見和又别作一首因用其韻<lb/>
湖上棠隂手自栽問公更得幾回來水仙亦恐公歸去<lb/>
故遣雙蓮一夜開<lb/>
<pb n="KR4d0076_WYG_003-20b"/>
詔書行捧縷金牋樂府應歌相府蓮莫忘今年花發處<lb/>
西湖西畔北山前<lb/>
　　　和歐陽少師㑹老堂次韻<lb/>
一時冠蓋盡嚴終舊德年來豈易逢聞道堂中延蓋叟<lb/>
定應牀下拜梁松蠧魚自晒閒箱篋科斗長收古鼎鐘<lb/>
我欲棄官重問道寸莛何以得舂容<lb/>
　　　和歐陽少師寄趙少師次韻<lb/>
朱門有遺啄千里來燕雀公家冷如氷百呼無一諾平<lb/>
<pb n="KR4d0076_WYG_003-21a"/>
生親友半遷逝公雖不怪旁人愕世事如今臘酒濃交<lb/>
情自古春雲薄二公凜凜和非同疇昔心親豈貌從白<lb/>
頭相暎松間鶴清句更酬雪裏鴻何日揚雄一㕓足却<lb/>
追范蠡五湖中<lb/>
　　　監試呈諸試官<lb/>
我本山中人寒苦盜寸廩文詞雖少作勉强非天稟既<lb/>
得旋廢忘懶惰今十稔麻衣如再著墨水真可飲毎聞<lb/>
科詔下白汗如流瀋此邦東南㑹多士敢題品芻蕘盡<lb/>
<pb n="KR4d0076_WYG_003-21b"/>
蘭蓀香不數葵荏貧家見珠貝眩晃自難審緬懐嘉祐<lb/>
初文格變已甚千金碎全璧百衲收寸錦調和椒桂釅<lb/>
咀嚼沙礫磣廣眉成半額學歩歸踔踸維時老宗伯氣<lb/>
壓羣兒凜蛟龍不世出魚鮪初驚淰至音久乃信知味<lb/>
猶食椹至今天下士微管幾左衽謂當千載後石室祠<lb/>
髙朕爾來又一變此學初誰諗權衡破舊法芻豢笑凡<lb/>
飪髙言追衛樂篆刻鄙曹沈先生周孔出弟子淵騫寢<lb/>
却顧老鈍軀頑樸謝鐫鋟諸君況才傑容我懶且噤聊<lb/>
<pb n="KR4d0076_WYG_003-22a"/>
欲廢書眠秋濤諠午枕<lb/>
　　　望海樓晚景五絶<lb/>
海上濤頭一線來樓前相顧雪成堆從今潮上君須上<lb/>
更看銀山二十回<lb/>
横風吹雨入樓斜壯觀應須好句誇雨過潮平江海碧<lb/>
電光時掣紫金虵<lb/>
青山斷處塔層層隔岸人家喚欲譍江上秋風晩來急<lb/>
為傳鐘皷到西興<lb/>
<pb n="KR4d0076_WYG_003-22b"/>
樓下誰家燒夜香玉笙哀怨弄初涼臨風有客吟秋扇<lb/>
拜月無人見晚粧<lb/>
沙河燈火照山紅歌鼓喧喧語笑中為問少年心在否<lb/>
角巾欹倒鬢如蓬<lb/>
　　　試院煎茶<lb/>
蟹眼已過魚眼生颼颼欲作松風鳴䝉茸出磨細珠落<lb/>
眩轉遶甌飛雪輕銀瓶瀉湯誇第二未識古人煎水意<lb/>
<hi>古語云煎水不煎茶</hi>君不見昔時李生好客手自煎貴從活火發<lb/>
<pb n="KR4d0076_WYG_003-23a"/>
新泉又不見今時潞公煎茶學西蜀定州花瓷琢紅玉<lb/>
我今貧病長苦飢分無玉盌捧蛾眉且學公家作茗飲<lb/>
塼爐石銚行相隨不用撐腸拄腹文字五千巻但願一<lb/>
甌常及睡足日髙時<lb/>
　　　孫莘老求墨妙亭詩<lb/>
蘭亭蠒紙入昭陵世間遺迹猶龍騰顔公變法出新意<lb/>
細筋入骨如秋鷹徐家父子亦秀絶字外出力中藏稜<lb/>
嶧山傳刻典刑在千載筆法留陽冰杜陵評書貴瘦硬<lb/>
<pb n="KR4d0076_WYG_003-23b"/>
此論未公吾不慿短長肥瘠各有態玉環飛燕誰敢憎<lb/>
呉興太守真好古購買斷缺揮縑繒龜跌入坐螭隠壁<lb/>
空齋晝静聞登登竒蹤散出走呉越勝事傳說誇友朋<lb/>
書來乞詩要自寫為把栗尾書谿藤後來視今猶視昔<lb/>
過眼百世如風燈他年劉郎憶賀監還道同時須服膺<lb/>
　　　李公擇求黄鶴樓詩因記舊所聞於馮當世者<lb/>
黄鶴樓前月滿川抱闗老卒飢不眠夜聞三人笑語言<lb/>
羽衣着屐響空山非鬼非人意其仙石扉三叩聲清圓<lb/>
<pb n="KR4d0076_WYG_003-24a"/>
洞中鏗鈜落門闗縹緲入石如飛烟雞鳴月落風馭還<lb/>
迎拜稽首願執鞭汝非其人骨腥羶黄金乞得重莫肩<lb/>
持歸包裹弊席氊夜穿茅屋光射天里閭來觀已變遷<lb/>
似石非石鉛非鉛或取而有衆忿喧訟歸有司今幾年<lb/>
無功暴得喜欲顛神人戲汝真可憐願君為考然不然<lb/>
此語可信馮公傳<lb/>
　　　八月十日夜看月有懐子由并崔度賢良<lb/>
宛丘先生自不飽更笑老崔窮百巧一更相過三更歸<lb/>
<pb n="KR4d0076_WYG_003-24b"/>
古柏隂中看參昴去年舉君苜蓿盤夜傾閩酒赤如丹<lb/>
今年還看去年月露冷遥知范叔寒典衣自種一頃豆<lb/>
那知積雨生科斗歸來四壁草蟲鳴不如王江長飲酒<lb/>
<hi>王江陳州道人</hi>
　　　催試官考較戲作<lb/>
八月十五夜月色隨處好不擇茆簷與市樓况我官居<lb/>
似蓬島鳯咮堂前野橘香劔潭橋畔秋荷老八月十八<lb/>
潮壯觀天下無鯤鵬水擊三千里組練長驅十萬夫紅<lb/>
<pb n="KR4d0076_WYG_003-25a"/>
旗青蓋互明滅黒沙白浪相吞屠人生㑹合古難必此<lb/>
景此行那兩得願君聞此添䗶燭門外白袍如立鵠<lb/>
　　　八月十七復登望海樓自和前篇是日牓出余<lb/>
　　　　與試官兩人復留五首<lb/>
樓上烟雲怪不來樓前飛紙落成堆非闗文字須重看<lb/>
却被江山未放回<lb/>
眼昏燭暗細行斜考閲精強外已誇明日失杯君莫怪<lb/>
早知安足不成虵<lb/>
<pb n="KR4d0076_WYG_003-25b"/>
亂山遮曉擁千層睡美初涼撼不譍昨夜酒行君屢歎<lb/>
定知歸夢到呉興<lb/>
天台桂子為誰香倦聴空階夜㸃涼賴有明朝看潮在<lb/>
萬人空巷鬬新粧<lb/>
秋花不見眼花紅身在孤舟兀兀中細雨作寒知有意<lb/>
未教金菊出蒿蓬<lb/>
　<lb/>
　東坡全集巻三<lb/>
</p>
<p>
</p>
  </div>
<div>
                <head>東坡全集巻四</head>
    <p>
<pb n="KR4d0076_WYG_004-1a"/>
欽定四庫全書<lb/>
　東坡全集巻四　　　　　　宋　蘓軾　撰<lb/>
　　詩八十八首<lb/>
　　　秋懐二首<lb/>
苦熱念西風常恐來無時及兹遂凄凜又作徂年悲蟋<lb/>
蟀鳴我牀黄葉投我幃牕前有棲鵩夜嘯如狐狸露冷<lb/>
梧葉脱孤眠無安枝熠燿亦求偶髙屋飛相追定知無<lb/>
幾見廹此清霜期物化逝不留我興為嗟咨便當勤秉<lb/>
<pb n="KR4d0076_WYG_004-1b"/>
燭為樂戒暮遲<lb/>
海風東南來吹盡三日雨空階有餘滴似與幽人語念<lb/>
我平生歡寂寞守環堵壺漿慰作勞裹飯救寒苦今年<lb/>
秋應熟過從飽雞黍嗟我獨何求萬里渉江浦居貧豈<lb/>
無食自不安畎畆念此坐逹晨殘燈翳復吐<lb/>
　　　哭歐公孤山僧惠思示小詩次韻<lb/>
故人已為土衰鬢亦驚秋猶喜孤山下相逢說舊逰<lb/>
　　　梵天寺見僧守詮小詩清婉可愛次韻<lb/>
<pb n="KR4d0076_WYG_004-2a"/>
但聞烟外鐘不見烟中寺幽人行未已草露濕芒屨惟<lb/>
應山頭月夜夜照來去<lb/>
　　　和陳述古拒霜花<lb/>
千林掃作一畨黄只有芙蓉獨自芳喚作拒霜知未稱<lb/>
細思却是最宜霜<lb/>
　　　和沈立之留别二首<lb/>
而今父老千行淚一似當時初去時不用鐫碑頌遺愛<lb/>
丈人清德畏人知<lb/>
<pb n="KR4d0076_WYG_004-2b"/>
卧聞鐃鼓送歸艎夢裏怱怱共一觴試問别來愁幾許<lb/>
春江萬斛若為量<hi>去時于在江陵</hi>
　　　次韻孔文仲推官見贈<lb/>
我本麋鹿性諒非伏轅姿君如汗血馬作駒已權竒齊<lb/>
驅大道中並帶鑾鑣馳聞聲自决驟那復受縶維謂君<lb/>
朝發燕秣楚日未欹云何中道止連蹇驢騾隨金鞍冒<lb/>
翠錦玉勒垂青絲旁觀信美矣自揣良厭之均為人所<lb/>
勞何必陋鹽輜君看立仗馬不敢鳴且窺調習困鞭箠<lb/>
<pb n="KR4d0076_WYG_004-3a"/>
僅存骨與皮人生各有志此論我久持他人聞定笑聊<lb/>
與吾子期空齋卧積雨病骨頰撑支秋草上垣墻霜葉<lb/>
鳴堦墀門前自無客敢作揚雄麾候吏報君來弭節<lb/>
江之湄一對髙人談稍忘俗吏卑今朝枉詩句粲如<lb/>
鳯來儀上山絶梯磴墮海迷津涯憐我枯槁質借潤<lb/>
生華滋肯效世俗人洗刮求瘢痍賢明日登用清廟<lb/>
歌緝熈胡不學長卿預作封禪詞<lb/>
　　　湯村開運鹽河雨中督役<lb/>
<pb n="KR4d0076_WYG_004-3b"/>
居官不任事蕭散羡長卿胡不歸去來滯留愧淵明鹽<lb/>
事星火急誰能卹農耕薨薨曉皷動萬指羅溝坑天雨<lb/>
助官政泫然淋衣纓人如鴨與猪投泥相濺驚下馬荒堤<lb/>
上四顧但湖泓線路不容足又與牛羊争歸田雖賤辱<lb/>
豈識泥中行寄語故山友慎毋厭藜羮<lb/>
　　　是日宿水陸寺寄北山清順僧二首<lb/>
草没河堤雨暗村寺藏脩竹不知門拾薪煮藥憐僧病<lb/>
掃地燒香淨客魂農事未休侵小雪佛燈初上報黄昏<lb/>
<pb n="KR4d0076_WYG_004-4a"/>
年來漸識幽居味思與髙人對榻論<lb/>
長嫌鐘鼓聒湖山此境蕭條却自然乞食遶村真為飽<lb/>
無言對客本非禪披榛覔路衝泥入洗足闗門聴雨眠<lb/>
遥想後身窮賈島夜寒應聳作詩肩<lb/>
　　　客位假寐<lb/>
謁入不得去兀坐如枯株豈惟主忘客今我亦忘吾同<lb/>
僚不解事愠色見髯鬚雖無性命憂且復忍須臾<lb/>
　　　鹽官部役戲呈同事兼寄述古<lb/>
<pb n="KR4d0076_WYG_004-4b"/>
新月照水水欲冰夜霜穿屋衣生稜野廬半與牛羊共<lb/>
曉鼓却隨鴉鵲興夜來履破裘穿縫紅頰曲眉應入夢<lb/>
千夫在野口如麻豈不懐歸畏嘲弄我州賢將知人勞<lb/>
已釀白酒買豚羔耐寒努力歸不逺兩脚凍硬公須軟<lb/>
　　　朱壽昌郎中少不知母所在刺血寫經求之五<lb/>
　　　　十年去歳得之蜀中以詩賀之<lb/>
嗟君七嵗知念母憐君壯大心愈苦羡君臨老得相逢<lb/>
喜極無言淚如雨不羡白衣作三公不愛白日昇青天<lb/>
<pb n="KR4d0076_WYG_004-5a"/>
愛君五十著綵服兒啼却得償當年烹龍為炙玉為酒<lb/>
鶴髪初生千萬壽金花詔書錦作囊白藤肩輿簾蹙繡<lb/>
感君離合我酸辛此事今無古或聞長陵朅來見大姊<lb/>
仲孺豈意逢將軍開皇苦桃空記面建中天子終不見<lb/>
西河郡守誰復譏潁谷封人羞自薦<lb/>
　　　將之湖州戲贈莘老<lb/>
餘杭自是山水窟仄聞呉興更清絶湖中橘林新著霜<lb/>
溪上苕花正浮雪顧渚茶芽白於齒梅溪木𤓰紅勝頰<lb/>
<pb n="KR4d0076_WYG_004-5b"/>
呉兒鱠縷薄欲飛未去先説饞涎垂亦知謝公到郡久<lb/>
應恠杜牧尋春遲鬢絲只好對禪榻湖亭不用張水嬉<lb/>
　　　鴉種麥行<lb/>
霜林老鴉閒無用畦東拾麥畦西種畦西種得青猗猗<lb/>
畦東巳作牛毛稀明年麥熟芒攢槊農夫未食鴉先啄<lb/>
徐行俛仰若自矜鼓翅跳踉上牛角憶昔舜耕歴山鳥<lb/>
為耘如今老鴉種麥更辛勤農夫羅拜鴉飛起勸農使<lb/>
者來行水<lb/>
<pb n="KR4d0076_WYG_004-6a"/>
　　　鹽官絶句四首<lb/>
　　　　南寺千佛閣<lb/>
古邑居民半海濤師來構築便能髙千金用盡身無事<lb/>
坐看香烟遶白毫<lb/>
　　　　北寺悟空禪師塔<hi>名齊安宣宗微時師知其非凡人</hi>
已將世界等微塵空裏浮花夢裏身豈為龍顔更分别<lb/>
只應天眼識天人<lb/>
　　　　塔前古檜<lb/>
<pb n="KR4d0076_WYG_004-6b"/>
當年雙檜是雙童相對無言老更恭庭雪到腰埋不死<lb/>
如今化作兩蒼龍<lb/>
　　　　僧爽白雞<hi>養二十餘年常立坐側聽經</hi>
斷尾雄雞本畏烹年來聴法伴脩行還須却置蓮花漏<lb/>
老怯風霜恐不鳴<lb/>
　　送張軒民寺丞赴省試<lb/>
龍飛甲子盡豪英嘗喜吾猶及老成人競春蘭笑秋菊<lb/>
天教明月伴長庚傳家各自聞詩禮與子相逢亦弟兄<lb/>
<pb n="KR4d0076_WYG_004-7a"/>
洗眼上林看躍馬賀詩先到古宣城<hi>伯父與太平州張侍讀同年此其于</hi>
　　　六和寺冲師閘山溪為水軒<lb/>
欲放清溪自在流忍教冰雪落沙洲出山定被江潮涴<lb/>
能為山僧更少留<lb/>
　　　和致仕張郎中春晝<lb/>
投紱歸來萬事輕消磨未盡秪風情舊因蓴菜求長假<lb/>
新為楊枝作短行不禱自安縁壽骨苦藏難没是詩名<lb/>
淺斟盃酒紅生頰細琢歌詞稳稱聲蝎殻卜居心自放<lb/>
<pb n="KR4d0076_WYG_004-7b"/>
蠅頭寫字眼能明盛衰閲過君應笑寵辱年來我亦平<lb/>
跪履數從圯下老逸書閒問濟南生東風屈指無多日<lb/>
秪恐先春鶗䳏鳴<lb/>
　　　冬至日獨逰吉祥寺<lb/>
井底微陽囘未囘蕭蕭寒雨濕枯荄何人更似蘇夫子<lb/>
不是花時肯獨來<lb/>
　　　後十餘日復至<lb/>
東君意淺著寒梅千朶深紅未暇裁安得道人殷七七<lb/>
<pb n="KR4d0076_WYG_004-8a"/>
不論時節遣花開<lb/>
　　　戲贈<lb/>
惆悵沙河十里春一畨花老一畨新小樓依舊斜陽裏<lb/>
不見樓中垂手人<lb/>
　　　和人求筆跡<lb/>
麥光鋪几淨無瑕入夜青燈照眼花從此剡藤真可弔<lb/>
半紆春蚓綰秋蛇<lb/>
　　　再用前韻寄莘老<lb/>
<pb n="KR4d0076_WYG_004-8b"/>
君不見夷甫開三窟不如長康號癡絶癡人自得終天<lb/>
年智士死智罪莫雪困窮誰要卿料理舉頭看山笏拄<lb/>
頰野鳬翅重自不飛黄鶴何事兩翼垂泥中相從豈得<lb/>
久今我不徃行恐遲江夏無雙應未去恨無文字相娛<lb/>
嬉<hi>黄庭堅莘老婿能文</hi>
　　　畫魚歌<hi>湖州道中作</hi>
天寒水落魚在泥短鉤畫水如耕犁渚蒲披折藻荇亂<lb/>
此意豈復遺鰍鯢偶然信手皆虚擊本不辭勞幾萬一<lb/>
<pb n="KR4d0076_WYG_004-9a"/>
一魚中刄百魚驚蝦蟹奔忙誤跳擲漁人養魚如養雛<lb/>
插竿冠笠驚鵜鶘豈知白挺鬧如雨攪水覔魚嗟巳疎<lb/>
　　　呉中田婦歎<hi>和賈収韻</hi>
今年粳稻熟苦遲庶見霜風來幾時霜風來時雨如瀉<lb/>
杷頭出菌鎌生衣眼枯淚盡雨不盡忍見黄穗卧青泥<lb/>
茆苫一月壠上宿天晴穫稻隨車歸汗流肩頳載入市<lb/>
價賤乞與如糠粃賣牛納稅拆屋炊慮淺不及明年飢<lb/>
官今要錢不要米西北萬里招羌兒龔黄滿朝人更苦<lb/>
<pb n="KR4d0076_WYG_004-9b"/>
不如却作河伯婦<lb/>
　　　和邵同年戲贈賈收秀才三首<lb/>
傾蓋相歡一笑中從來未省馬牛風卜隣尚可容三徑<lb/>
投社終當作兩翁古意已將蘭緝佩招詞閒詠桂生叢<lb/>
此身自斷天休問白髪年來漸不公<lb/>
朝見新荑出舊槎騷人孤憤苦思家五噫處士太窮約<lb/>
三賦先生多誕誇帳外鶴鳴奩有鏡箇中錢盡案無鮭<lb/>
玉川何日朝金闕白晝闗門守夜叉<hi>時賈欲再娶</hi>
<pb n="KR4d0076_WYG_004-10a"/>
生涯到處似檣烏科第無心摘頷鬚黄㡌刺船忘嵗月<lb/>
白衣擔酒慰鰥孤狙公欺病來分栗水伯知饞為出鱸<lb/>
莫向洞庭歌楚曲烟波𣺌𣺌正愁予<lb/>
　　　逰道埸山何山<lb/>
道塲山頂何山麓上徹雲峰下幽谷我從山水窟中來<lb/>
尚愛此山看不足陂湖行盡白漫漫青山忽作龍蛇盤<lb/>
山髙無風松自響誤認石齒號驚湍山僧不放山泉出<lb/>
屋底清池照瑶席堦前合抱香入雲月裏仙人親手植<lb/>
<pb n="KR4d0076_WYG_004-10b"/>
出山回望翠雲鬟碧瓦朱欄縹緲間白水田頭問行路<lb/>
小溪深處是何山髙人讀書夜逹旦至今山鶴鳴夜半<lb/>
我今廢學不歸山山中對酒空三歎<lb/>
　　　贈莘老七絶<lb/>
嗟余與子久離羣耳冷心灰百不聞若對青山談世事<lb/>
當須舉白便浮君<lb/>
天目山前渌浸裾碧瀾堂下看銜艫作堤捍水非吾事<lb/>
閒送苕溪入太湖<lb/>
<pb n="KR4d0076_WYG_004-11a"/>
夜來雨洗碧㠝岏浪湧雲屯遶郭寒聞有弁山何處是<lb/>
為君四面竟求看<lb/>
夜橋燈火照溪明欲放扁舟取次行蹔借官奴遣吹笛<lb/>
明朝新月到三更<lb/>
三年京國厭藜蒿長羡淮魚壓楚糟今日駱駝橋下泊<lb/>
恣看脩網出銀刀<lb/>
烏程霜稻襲人香醸作春風霅水光時復中之徐邈聖<lb/>
無多酌我次公狂<lb/>
<pb n="KR4d0076_WYG_004-11b"/>
去年臘日訪孤山曽借僧牕半日閒不為思歸對妻子<lb/>
道人有約徑須還<lb/>
　　　莘老葺天慶觀小園有亭北向道士山宗說乞<lb/>
　　　　名與詩<lb/>
春風欲動北風微歸鴈亭邊送鴈歸蜀客南逰家最逺<lb/>
呉山寒盡雪先晞扁舟去後花絮亂五馬來時賓從非<lb/>
惟有道人應不忘抱琴無語立斜暉<lb/>
　　　至秀州贈錢端公安道幷寄其弟惠山山人<lb/>
<pb n="KR4d0076_WYG_004-12a"/>
鴛鴦湖邊月如水孤舟夜榜鴛鴦起平湖繫䌫石橋亭<lb/>
慙愧冒寒髯御史結交最晩情獨厚論心無數今有幾<lb/>
寂寞抱闗歎蕭生耆老執㦸哀揚子怪君顔采却秀發<lb/>
無乃遷謫反便美天公欲困無奈何世人共抑真疎矣<lb/>
毗陵髙山錫為骨陸子遺味泉冰齒賢哉仲氏早拂衣<lb/>
占斷此山長洗耳山頭望湖光潑眼山下濯足波生指<lb/>
儻容逸少問金堂記與嵇康留石髓<lb/>
　　　秀州報本禪院鄉僧文長老方丈<lb/>
<pb n="KR4d0076_WYG_004-12b"/>
萬里家山一夢中呉音漸已變兒童毎逢蜀叟談終日<lb/>
便覺峨眉翠掃空師已忘言真有道我除搜句百無功<lb/>
明年采藥天台去更欲題詩滿浙東<lb/>
　　　王復秀才所居雙檜二首<lb/>
呉王池館徧重城竒草幽花不記名青蓋一歸無覔處<lb/>
秖留雙檜待昇平<lb/>
凜然相對敢相欺直幹凌空未要竒根到九泉無曲處<lb/>
世間惟有蟄龍知<lb/>
<pb n="KR4d0076_WYG_004-13a"/>
　　　宋叔逹家聴琵琶<lb/>
數絃已品龍香撥半面猶遮鳯尾槽新曲翻從玉連鎻<lb/>
舊聲終愛鬱輪袍夢回只記歸舟字賦罷雙垂紫錦絛<lb/>
何異烏孫送公主碧天無際鴈行髙<lb/>
　　　元日次韻張先子野見和七夕寄莘老之作<lb/>
得句牛女夕轉頭參尾中青春先入睡白髪不遺窮酒<lb/>
社我為敵詩壇子有功縮頭先夏鼈<hi>見玉川子</hi>實腹鄙秋蟲<lb/>
莫唱裙垂緑無人臉斷紅舊交懐賀老新進謝終童袍<lb/>
<pb n="KR4d0076_WYG_004-13b"/>
鶻雙雙瑞腰犀一一通小蠻知在否試問囁嚅翁<lb/>
　　　正月九日有美堂飲醉歸徑睡五鼔方醒不復<lb/>
　　　　能眠起閱文書得鮮于子駿所寄古意作雜<lb/>
　　　　興一首荅之<lb/>
衆人事紛擾志士獨悄悄何異琵琶絃常遭腰鼓鬧三<lb/>
杯忘萬慮醒後還皎皎有如轆轤索已脫重縈繞家人<lb/>
自約敕始慕陳婦孝可憐原巨先放蕩今誰弔平生嗜<lb/>
羊炙識味肯輕飽烹蛇啖蛙蛤頗訝能稍稍憂來自不<lb/>
<pb n="KR4d0076_WYG_004-14a"/>
寐起視天漢𣺌闌干玉繩低耿耿太白曉<lb/>
　　　次韻荅章傳道見贈<lb/>
並生天地宇同閱古今宙視下則有髙無前孰為後逹<lb/>
人千鈞弩一弛難再彀下士沐猴冠已繫猶跳驟欲將<lb/>
駒過隙坐待石穿溜君看漢唐主宫殿悲麥秀而况彼<lb/>
區區何異一醉富爰居非所養俯仰眩金奏髑髏有餘<lb/>
樂不博南面后嗟我昔少年守道貧非疚自從出求仕<lb/>
役物恐見囿馬融既依梁班固亦事竇效顰豈不欲頑<lb/>
<pb n="KR4d0076_WYG_004-14b"/>
質謝鐫鏤仄聞長者言婞直非養壽唾面慎勿拭出跨<lb/>
當俛就居然成懶廢敢復齒豪右子如照海珠網目疎<lb/>
見漏宏材乏近用巧舞困短袖坐令傾國容臨老見邂<lb/>
逅吾衰信久矣書絶十年舊門前可羅雀感子煩屢叩<lb/>
願言歌緇衣子粲還予授<lb/>
　　　法惠寺横翠閣<lb/>
朝見呉山横暮見呉山從吳山故多態轉側為君容幽<lb/>
人起朱閣空洞更無物惟有千歩岡東西作簾額春來<lb/>
<pb n="KR4d0076_WYG_004-15a"/>
故國歸無期人言悲秋春更悲已泛平湖思濯錦更看<lb/>
横翠憶峨眉琱欄能得幾時好不獨慿欄人易老百年<lb/>
興廢更堪哀懸知草莽化池臺逰人尋我舊逰處但覔<lb/>
呉山横處來<lb/>
　　　祥符寺九曲觀燈<lb/>
紗籠擎燭迎門入銀葉燒香見客邀金鼎轉丹光吐夜<lb/>
寶珠穿蟻鬧連朝波翻焰裏元相激魚舞湯中不畏焦<lb/>
明日酒醒空想像清吟半逐夢魂銷<lb/>
<pb n="KR4d0076_WYG_004-15b"/>
　　　上元過祥符寺僧可久房蕭然無燈火<lb/>
門前歌鼓鬬分朋一室清風冷欲冰不把瑠璃閒照佛<lb/>
始知無盡本無燈<lb/>
　　　正月二十一日病後述古邀徃城外尋春<lb/>
屋上山禽苦喚人檻前冰沼忽生鱗老來厭逐紅裙醉<lb/>
病起空驚白髪新卧聴使君鳴鼓角試呼稚子整冠巾<lb/>
曲欄幽榭終寒窘一看郊原浩蕩春<lb/>
　　　有以官法酒見餉者因用前韻求述古為移厨<lb/>
<pb n="KR4d0076_WYG_004-16a"/>
　　　　飲湖上<lb/>
喜逢門外白衣人欲膾湖中赤玉鱗逰舫已粧呉榜穏<lb/>
舞衫初試越羅新欲將魚釣追黄帽未要靴刀抹絳巾<lb/>
芳意十分强半在為君先踏水邊春<lb/>
　　　飲湖上初晴後雨二首<lb/>
朝曦迎客艷重岡晩雨留人入醉鄉此意自佳君不㑹<lb/>
一盃當屬水仙王<hi>湖上有水仙王廟</hi>
水光㶑灔晴方好山色空濛雨亦竒欲把西湖比西子<lb/>
<pb n="KR4d0076_WYG_004-16b"/>
淡粧濃抹總相宜<lb/>
　　　徃富陽新城李節推先行三日留風水洞見待<lb/>
春山磔磔鳴春禽此間不可無我吟路長漫漫傍江浦<lb/>
此間不可無君語金鯽池邊不見君追君直過定山村<lb/>
路人皆言君未逺騎馬少年清且婉風巖水穴舊聞名<lb/>
只隔山溪夜不行溪橋曉溜浮梅萼知君繫馬巖花落<lb/>
出城三日尚逶遲妻孥怪罵歸何時世上小兒誇疾走<lb/>
如君相待今安有<lb/>
<pb n="KR4d0076_WYG_004-17a"/>
　　　風水洞二首和李節推<lb/>
風轉鳴空穴泉幽瀉石門虚心聞地籟妄意覔桃源過<lb/>
客詩難好居僧語不繁歸缾得氷雪清冷慰文園<lb/>
山前雨水隔塵凡山上仙風舞檜杉細細龍鱗生亂石<lb/>
團團羊角轉空巖馮夷窟宅非梁棟禦冠車輿謝轡銜<lb/>
世事漸艱吾欲去永隨二子脫譏讒<lb/>
　　　獨逰富陽普照寺<lb/>
富春真古邑此寺亦唐餘鶴老依喬木龍歸䕶賜書連<lb/>
<pb n="KR4d0076_WYG_004-17b"/>
筒春水逺出谷晩鐘疎欲繼江潮韻何人為起予<lb/>
　　　自普照逰二庵<lb/>
長松吟風晩南細東庵半掩西庵閉山行盡日不逢人<lb/>
浥浥野梅香入袂居僧笑我戀清景自厭山深出無計<lb/>
我雖愛山亦自笑獨徃神傷後難繼不如西湖飲美酒<lb/>
紅杏碧桃香覆髻作詩寄謝採薇翁本不避人那避世<lb/>
　　　富陽妙庭觀董雙成故宅發地得丹鼎覆以銅<lb/>
　　　　盤承以瑠璃盆盆既破碎丹亦為人爭奪持<lb/>
<pb n="KR4d0076_WYG_004-18a"/>
　　　　去今獨盤鼎在耳二首<lb/>
人去山空鶴不歸丹亡鼎在世徒悲可憐九轉功成後<lb/>
却把飛昇乞内芝<lb/>
琉璃擊碎走金丹無復神光發舊壇時有世人來䑛鼎<lb/>
欲隨雞犬事劉安<lb/>
　　　新城道中二首<lb/>
東風知我欲山行吹斷簷間積雨聲嶺上晴雲披絮帽<lb/>
樹頭初日挂銅鉦野桃含笑竹籬短溪栁自搖沙水清<lb/>
<pb n="KR4d0076_WYG_004-18b"/>
西崦人家應最樂煮芹燒筍餉春耕<lb/>
身世悠悠我此行溪邊委轡聴溪聲散材畏見搜林斧<lb/>
疲馬思聞巻斾鉦細雨足時茶戸喜亂山深處長官清<lb/>
人間岐路知多少試向桑田問耦耕<lb/>
　　　山村五絶<lb/>
竹籬茆屋趂溪斜春入山村處處花無象太平還有象<lb/>
孤烟起處是人家<lb/>
烟雨濛濛雞犬聲有生何處不安生但教黄犢無人佩<lb/>
<pb n="KR4d0076_WYG_004-19a"/>
布榖何勞也勸耕<lb/>
老翁七十自腰鎌慙愧春山筍蕨甜豈是聞韶解忘味<lb/>
爾來三月食無鹽<lb/>
杖藜裹飯去怱怱過眼青錢轉手空贏得兒童語音好<lb/>
一年強半在城中<lb/>
竊禄忘歸我自羞豊年底事汝憂愁不須更待飛鳶墮<lb/>
方念平生馬少游<lb/>
　　　湖上夜歸<lb/>
<pb n="KR4d0076_WYG_004-19b"/>
我飲不盡器半酣尤味長籃輿湖上歸春風吹面涼行<lb/>
到孤山西夜色已蒼蒼清吟雜夢寐得句旋已忘尚記<lb/>
梨花村依依聞暗香入城定何時賔客半在亡睡眼忽<lb/>
驚矍繁燈鬧河塘市人拍手笑狀如失林麞始悟山野<lb/>
姿異趣難自强人生安為樂吾策殊未良<lb/>
　　　寒食未明至湖上太守未來兩縣令先在<lb/>
城頭月落尚啼烏烏榜紅舷早滿湖鼓吹未容迎五馬<lb/>
水雲先已颺雙鳬映山黄帽螭頭舫夾道青烟鵲尾爐<lb/>
<pb n="KR4d0076_WYG_004-20a"/>
老病逢春只思睡獨求僧榻寄須臾<lb/>
　　　次韻孫莘老見贈時莘老移廬州因以别之<lb/>
爐鎚一手賦形殊造物無心敢望渠我本疎頑固當爾<lb/>
子猶淪落况其餘龔黄側畔難言政羅趙前頭且眩書<lb/>
<hi>莘老見稱政事與書而莘老書至不工</hi>惟有陽闗一杯酒慇懃重唱贈離<lb/>
居<lb/>
　　　贈别<lb/>
青鳥銜巾久欲飛黄鸎别主更悲啼慇懃莫忘分擕處<lb/>
<pb n="KR4d0076_WYG_004-20b"/>
湖水東邊鳯嶺西<lb/>
　　　次韻代留别<lb/>
綘蠟燒殘玉斚飛離歌唱徹萬行啼他年一舸䲭夷去<lb/>
應記儂家舊姓西<lb/>
　　　月兔茶<lb/>
環非環玦非玦中有迷離玉兔兒一似佳人裙上月月<lb/>
圓還缺缺還圓此月一缺圓何年君不見鬬茶公子不<lb/>
忍鬬小團上有雙銜綬帶雙飛鸞<lb/>
<pb n="KR4d0076_WYG_004-21a"/>
　　　薄命佳人<lb/>
雙頰凝酥髪抹漆眼光入簾珠的皪故將白練作仙衣<lb/>
不許紅膏汙天質吳音嬌軟帶兒癡無限閒愁總未知<lb/>
自古佳人多命薄閉門春盡楊花落<lb/>
　　　吉祥寺花將落而述古不至<lb/>
今嵗東風巧剪裁含情只待使君來對花無信花應恨<lb/>
直恐明年便不開<lb/>
　　　述古聞之明日即來坐上復用前韻同賦<lb/>
<pb n="KR4d0076_WYG_004-21b"/>
仙衣不用剪刀裁國色初酣卯酒來太守問花花有語<lb/>
為君零落為君開<lb/>
　　　李鈐轄坐上分題戴花<lb/>
二八佳人細馬䭾十千美酒渭城歌簾前柳絮驚春晚<lb/>
頭上花枝奈老何露濕醉巾香掩冉月明歸路影婆娑<lb/>
緑珠吹笛何時見欲把斜紅插皂羅<lb/>
　　　於潜令刁同年野翁亭<lb/>
山翁不出山溪翁長在溪<hi>前二令作二翁亭</hi>不如野翁來徃溪<lb/>
<pb n="KR4d0076_WYG_004-22a"/>
山間上友麋鹿下鳬鷖問翁何所樂三年不去煩推擠<lb/>
翁言此間亦有樂非絲非竹非蛾眉山人醉後鐵冠落<lb/>
溪女笑時銀櫛低我來觀政問風謡皆云吠犬足生氂<lb/>
但恐此翁一旦舎此去長使山人索寞溪女啼<hi>天目山唐道士</hi>
<hi>常冠鐵冠於潜婦女皆插大銀櫛長尺許謂之篷沓</hi>
　　　於潛女<lb/>
青裙縞袂於潛女兩足如霜不穿屨<graphic n="KR2156" url="https://raw.githubusercontent.com/kanripo/KR-Gaiji/master/images/KR2156.png" mimeType="image/png"/>沙鬢髪絲穿柠<lb/>
蓬沓障前走風雨老濞宫粧傳父祖至今遺民悲故主<lb/>
<pb n="KR4d0076_WYG_004-22b"/>
苕溪楊柳初飛絮照溪畫眉渡溪去逢郎樵歸相媚嫵<lb/>
不信姬姜有齊魯<lb/>
　　　自昌化雙溪館下歩尋溪源至治平寺二首<lb/>
亂山滴翠衣裘重雙澗響空牕戸摇飽食不嫌溪筍瘦<lb/>
穿林閒覔野芎苗却愁縣令知逰寺尚喜漁人爭渡橋<lb/>
正似醴泉山下路桑枝刺眼麥齊腰<lb/>
毎見田園輒自招倦飛不擬控扶摇共疑楊惲非鋤豆<lb/>
誰信劉章解立苗老去尚貪彭澤米夢歸時到錦江橋<lb/>
<pb n="KR4d0076_WYG_004-23a"/>
宦逰莫作無家客舉族長懸似細腰<lb/>
　　　於潜僧緑筠軒<lb/>
可使食無肉不可居無竹無肉令人瘦無竹令人俗人<lb/>
瘦尚可肥士俗不可醫旁人笑此言似髙還似癡若對<lb/>
此君仍大嚼世間那有揚州鶴<lb/>
　　　與臨安令宗人同年劇飲<lb/>
我雖不解飲把琖歡意足試呼白髪感秋人令唱黄雞<lb/>
催曉曲與君登科如隔晨敝袍霜葉空殘緑如今莫問<lb/>
<pb n="KR4d0076_WYG_004-23b"/>
老與少兒子森森如立竹黄雞催曉不須愁老盡世人<lb/>
非我獨<lb/>
　　　寶山晝睡<lb/>
七尺頑軀走世塵十圍便腹貯天真此中空洞渾無物<lb/>
何止容君數百人<lb/>
　<lb/>
　<lb/>
　東坡全集巻四<lb/>
</p>
<p>
</p>
  </div>
<div>
                <head>東坡全集巻五</head>
    <p>
<pb n="KR4d0076_WYG_005-1a"/>
欽定四庫全書<lb/>
　東坡全集巻五　　　　　　宋　蘓軾　撰<lb/>
　　詩一百三首<lb/>
　　　僧清順新作垂雲亭<lb/>
江山雖有餘亭榭苦難穏登臨不得要萬象各偃蹇惜<lb/>
哉垂雲軒此地得何晚天功争向背詩眼巧増損路窮<lb/>
朱欄出山破石壁狠海門浸坤軸湖尾抱雲巘葱葱城<lb/>
郭麗淡淡烟村逺紛紛烏鵲去一一漁樵返雄觀快新<lb/>
<pb n="KR4d0076_WYG_005-1b"/>
獲微景收昔遁道人真古人嘯咏慕嵇阮空齋卧蒲褐<lb/>
芒屨每自捆天憐詩人窮乞與供詩本我詩久不作荒<lb/>
澁旋鋤墾從君覔佳句咀嚼廢朝飲<lb/>
　　　五月十日與吕仲甫周邠僧恵勤恵思清順可<lb/>
　　　　久惟肅義詮同泛湖逰北山<lb/>
三吴雨連月湖水日夜添尋僧去無路㶑㶑水拍簷駕<lb/>
言徂北山得與幽人兼清風洗昏翳晚景分濃纎縹緲<lb/>
朱樓人斜陽半疎簾臨風一揮手悵焉起遐瞻世人騖<lb/>
<pb n="KR4d0076_WYG_005-2a"/>
朝市獨向溪山㢘此樂得有命輕薄神所殱<lb/>
　　　㑹客有美堂周邠長官與數僧同泛湖往北山<lb/>
　　　　湖中聞堂上歌笑聲以詩見寄因和二首時<lb/>
　　　　周有服<lb/>
藹藹君詩似嶺雲從來不許醉紅裙不知野屐穿山翠<lb/>
惟見輕橈破浪紋頗憶呼盧袁彦道難邀罵坐灌將軍<lb/>
<hi>皆取其有服也</hi>晚風落日元無主不惜清涼與子分<lb/>
載酒無人過子雲掩闗晝卧客書裙歌喉不共聽珠貫<lb/>
<pb n="KR4d0076_WYG_005-2b"/>
醉面何因作纈紋僧侣且陪香火社詩壇欲斂鸛鵝軍<lb/>
慿君徧遶湖邊寺漲淥晴來巳十分<lb/>
　　　席上代人贈别<lb/>
凄音怨亂不成歌縱使重來奈老何淚眼無窮似梅雨<lb/>
一畨勻了一畨多<lb/>
天上麒麟豈混塵籠中翡翠不由身那知昨夜香閨裏<lb/>
更有偷啼暗别人<lb/>
蓮子擘開須見臆楸枰著盡更無期破衫却有重逢處<lb/>
<pb n="KR4d0076_WYG_005-3a"/>
一飯何曽忘却時<lb/>
　　　唐道人言天目山上俯視雷雨每大雷電但聞<lb/>
　　　　雲中如嬰兒聲殊不聞雷震也<lb/>
已外浮名更外身區區雷電若為神山頭只作嬰兒看<lb/>
無限人間失箸人<lb/>
　　　追和子由去歲試舉人洛下所寄詩五首暴雨<lb/>
　　　　初晴樓上晚景<lb/>
秋後風光雨後山滿城流水碧潺潺烟雲好處無多子<lb/>
<pb n="KR4d0076_WYG_005-3b"/>
及取昏鴉未到閒<lb/>
洛邑從來天地中嵩髙蒼翠北邙紅風流耆舊消磨盡<lb/>
只有青山對病翁<hi>謂富公也</hi>
白汗翻漿午景前雨餘風物便蕭然應傾半熟鵝黄酒<lb/>
照見新晴水碧天<lb/>
疾雷破屋雨翻河一掃清風未覺多應似畫師吴道子<lb/>
髙堂巨壁寫降魔<lb/>
客路三年不見山上樓相對夢魂間明朝却踏紅塵去<lb/>
<pb n="KR4d0076_WYG_005-4a"/>
羞向清伊照病顔<lb/>
　　　過廣愛寺見三學演師觀楊恵之塑寳山朱瑶<lb/>
　　　　畫文殊普賢三首<lb/>
寓世身如夢安閒日似年敗蒲翻覆卧破裓再三連勸<lb/>
客眠風竹長齋飲石泉回頭萬事錯自笑覺師賢<lb/>
妙迹苦難尋兹山見㡬層亂峰螺髻出絶磵陣雲崩措<lb/>
意元同畫觀空欲問僧莫交林下意終老歎何曽<lb/>
朱瑶唐晚軰得法尚雄深滿寺空遺迹何人識苦心長<lb/>
<pb n="KR4d0076_WYG_005-4b"/>
廊欹雨脚破壁撼鐘音成壊無窮事他年復弔今<lb/>
　　　韓子華石淙莊<lb/>
絳侯百萬兵尚畏書牘背功名意不巳數與危機㑹我<lb/>
公抱絶識凛凛鎮横潰欲收伊吕迹逺與巢由對誓言<lb/>
雖未從久巳斷諸内區區為懐祖頗覺羲之隘此身随<lb/>
造物一葉舞澎湃田園不早定歸宿終安在彼美石淙<lb/>
莊每到百事廢泉流知人意屈折作濤瀨寒光洗肝鬲<lb/>
清響跨竽籟我舊門前客放言不自外園中亦何有薈<lb/>
<pb n="KR4d0076_WYG_005-5a"/>
蔚可勝計請公試回首歲晚餘蒼檜<lb/>
　　　立秋日禱雨宿靈隠寺同周徐二令<lb/>
百重堆案掣身閒一葉秋聲對榻眠牀下雪霜侵戶月<lb/>
枕中琴筑落堦泉﨑嶇世味嘗應遍寂寞山栖老漸便<lb/>
惟有憫農心尚在起占雲漢更茫然<lb/>
　　　病中獨逰浄慈謁本長老周長官以詩見寄仍<lb/>
　　　　邀逰靈隠因次韻荅之<lb/>
卧聞禪老入南山浄掃清風五百間我與世踈宜獨往<lb/>
<pb n="KR4d0076_WYG_005-5b"/>
君緣詩好不容攀自知樂事年年減難得髙人日日閒<lb/>
欲問雲公覔心地要知何處是無還<hi>楞嚴經云我今示汝無所還地</hi>
　　　病中逰祖塔院<lb/>
紫李黄𤓰村路香烏紗白葛道衣凉閉門野寺松隂轉<lb/>
欹枕風軒客夢長因病得閒殊不惡安心是藥更無方<lb/>
道人不惜堦前水借與匏樽自在嘗<lb/>
　　　虎跑泉<lb/>
亭亭石塔東峰上此老初來百神仰虎移泉眼趁行脚<lb/>
<pb n="KR4d0076_WYG_005-6a"/>
龍作浪花供撫掌至今逰人灌濯罷卧聽空堦環玦響<lb/>
故知此老如此泉莫作人間去來想<lb/>
　　　佛日山榮長老方丈五絶<lb/>
陶令思歸久未成逺公不出但聞名山中只有蒼髯叟<lb/>
數里蕭蕭管送迎<lb/>
千株玉槊攙雲立一穗珠旒落鏡寒何處霜眉碧眼客<lb/>
結為三友冷相看<lb/>
東麓雲根露角牙細泉幽咽走金沙不堪土肉埋山骨<lb/>
<pb n="KR4d0076_WYG_005-6b"/>
未放蒼龍浴渥洼<lb/>
食罷茶甌未要深清風一榻抵千金腹摇鼻息庭花落<lb/>
還盡平生未足心<lb/>
日射回廊午枕明水沈鎖盡碧烟横山人睡覺無人見<lb/>
只有飛蚊遶鬢鳴<lb/>
　　　癸丑春分後雪<lb/>
雪入春分省見稀半開桃杏不勝威應慚落地梅花識<lb/>
却作漫天栁絮飛不分東君專節物故將新巧發隂機<lb/>
<pb n="KR4d0076_WYG_005-7a"/>
從今造物尤難料更暖須留御臘衣<lb/>
　　　孤山二詠<hi>并引</hi>
孤山有陳時柏二株其一為人所薪山下老人自為兒<lb/>
巳見其枯矣然堅悍如金石愈於未枯者僧志佺作堂<lb/>
於其側名之曰柏堂堂與白公居易竹閣相連屬余作<lb/>
二詩以記之<lb/>
　　　　柏堂<lb/>
道人手種㡬生前鶴骨龍姿尚宛然雙幹一先神物化<lb/>
<pb n="KR4d0076_WYG_005-7b"/>
九朝三見太平年忽驚華構依巖出乞與佳名到處傳<lb/>
此柏未枯君記取灰心聊伴小乗禪<lb/>
　　　　竹閣<lb/>
海山兠率兩茫然古寺無人竹滿軒白鶴不留歸後語<lb/>
蒼龍猶是種時孫兩叢却似蕭郎筆千畝空懐渭上村<lb/>
欲把新詩問遺像病維摩詰更無言<lb/>
　　　與述古自有美堂乘月夜歸<lb/>
娟娟雲月稍侵軒瀲瀲星河半隠山魚鑰未收清夜永<lb/>
<pb n="KR4d0076_WYG_005-8a"/>
鳳簫猶在翠微間淒風瑟縮經絃柱香霧凄迷着髻鬟<lb/>
共喜使君能鼓樂萬人争看火城還<lb/>
　　　有美堂暴雨<lb/>
逰人脚底一聲雷滿座頑雲撥不開天外黒風吹海立<lb/>
浙東飛雨過江來十分瀲灔金樽凸千杖敲鏗羯鼔催<lb/>
喚起謫仙泉灑面倒傾蛟室瀉瓊瑰<lb/>
　　　八月十五日看潮五絶<lb/>
定知玉兔十分圓巳作霜風九月寒寄語重門休上鑰<lb/>
<pb n="KR4d0076_WYG_005-8b"/>
夜潮留向月中看<lb/>
萬人鼓噪懾吴儂猶似浮江老阿童欲識潮頭髙㡬許<lb/>
越山渾在浪花中<lb/>
江邊身世兩悠悠久與滄波共白頭造物亦知人易老<lb/>
故教江水更西流<lb/>
吴兒生長狎濤淵冒利輕生不自憐東海若知明主意<lb/>
應教斥鹵變桑田<hi>是時新有㫖禁弄潮</hi>
江神河伯兩醯雞海若東來氣吐霓安得夫差水犀手<lb/>
<pb n="KR4d0076_WYG_005-9a"/>
三千强弩射潮低<hi>吴越王甞以弓弩射潮頭與海神戰自爾水不近城</hi>
　　　東陽水樂亭<hi>為東陽令王都官槩作</hi>
君不學白公引涇東注渭五斗黄泥一鍾水又不學哥<lb/>
舒横行西海頭歸來羯鼓打凉州但向空山石壁下愛<lb/>
此有聲無用之清流流泉無絃石無竅强名水樂人人<lb/>
笑慣見山僧巳厭聽多情海月空留照洞庭不復來軒<lb/>
轅至今魚龍舞鈞天聞道磬襄東入海遺聲恐在海山<lb/>
間鏘然澗谷含宫徵節奏未成君獨喜不須寫入薫風<lb/>
<pb n="KR4d0076_WYG_005-9b"/>
絃縱有此聲無此耳<lb/>
　　　與周長官李秀才逰徑山二君先以詩見寄次<lb/>
　　　　其韻二首<lb/>
少年飲紅裙酒盡推不去呼來徑山下試與洗塵霧瘦<lb/>
馬惜障泥臨流不肯渡獨有汝南君從我無朝暮肯將<lb/>
紅塵脚暫着白雲屨嗟我與世人何異笑百步功名一<lb/>
破甑棄置何用顧更慿陶靖節往問征夫路<lb/>
龍亦戀故居百年尚來去至今雨雹夜殿闇風纒霧而<lb/>
<pb n="KR4d0076_WYG_005-10a"/>
我棄鄉國大江忘北渡便欲此山前築室安遲暮又恐<lb/>
太幽獨歲晚霜入屨同逰得李生仄足随蹇步孔明不<lb/>
自愛臨老起三顧吾歸便却掃誰踏門前路<lb/>
　　　臨安三絶<lb/>
　　　　將軍樹<lb/>
阿堅澤畔菰蒲節𤣥徳牆頭羽葆桑不㑹世間閒草木<lb/>
與人何事管興亡<lb/>
　　　　錦溪<lb/>
<pb n="KR4d0076_WYG_005-10b"/>
楚人休笑沐猴冠越俗徒誇翁子賢五百年間異人出<lb/>
盡將錦繡裹山川<lb/>
　　　　石鏡<lb/>
山雞舞破半巖雲菱葉開殘野水春應笑武都山下土<lb/>
枉教明月殉佳人<lb/>
　　　登玲瓏山<lb/>
何年僵立兩蒼龍瘦脊盤盤尚倚空翠浪舞翻紅罷亞<lb/>
白雲穿破碧玲瓏三休亭上工延月九折巖前巧貯風<lb/>
<pb n="KR4d0076_WYG_005-11a"/>
脚力盡時山更好莫將有限趂無窮<lb/>
　　　宿九仙山<hi>九仙謂左元放許邁王謝之流</hi>
風流王謝古仙真一去空山五百春玉室金堂餘漢士<lb/>
桃花流水失秦人困眠一榻香凝帳夢遶千巖冷逼身<lb/>
夜半老僧呼客起雲峰缺處湧氷輪<lb/>
　　　陌上花三首<hi>并引</hi>
逰九仙山聞里中兒歌陌上花父老云吴越王妃每歲<lb/>
春必歸臨安王以書遺妃曰陌上花開可緩緩歸矣吴<lb/>
<pb n="KR4d0076_WYG_005-11b"/>
人用其語為歌含思宛轉聽之凄然而其詞鄙野為易<lb/>
之云<lb/>
陌上花開蝴蝶飛江山猶是昔人非遺民㡬度垂垂老<lb/>
逰女長歌緩緩歸<lb/>
陌上山花無數開路人争看翠軿來若為留得堂堂去<lb/>
且更從教緩緩迴<lb/>
生前富貴草頭露身後風流陌上花巳作遲遲君去魯<lb/>
猶歌緩緩妾回家<lb/>
<pb n="KR4d0076_WYG_005-12a"/>
　　　逰東西巖<hi>即謝安東山也</hi>
謝公含雅量世運屬艱難况復情所鍾感概萃中年正<lb/>
賴絲與竹陶寫有餘歡常恐兒輩覺坐令髙趣䦨獨携<lb/>
縹緲人來上東西山放懐事物外徙倚弄雲泉一旦功<lb/>
業成管蔡復流言慷慨桓野王哀歌和清彈挽鬚起流<lb/>
涕始知使君賢意長日月促卧病巳辛酸慟哭西州門<lb/>
往駕那復還空餘行樂處古木昏蒼烟<lb/>
　　　宿海㑹寺<lb/>
<pb n="KR4d0076_WYG_005-12b"/>
籃輿三日山中行山中信美少曠平下投黄泉上青𡨕<lb/>
綫路每與猿猱争重樓束縳遭澗坑兩股酸辛饑腸鳴<lb/>
北度飛橋踏彭鏗繚垣百步如古城大鐘横撞千指迎<lb/>
髙堂延客夜不扄杉槽漆斛江河傾本來無垢洗更輕<lb/>
倒牀鼻息四隣驚紞如五鼓天未明木魚呼粥亮且清<lb/>
不聞人聲聞屨聲<lb/>
　　　海㑹寺清心堂<lb/>
南郭子綦初䘮我西來達磨尚求心此堂不説有清濁<lb/>
<pb n="KR4d0076_WYG_005-13a"/>
逰客自觀随淺深兩歲頻為山水役一溪長照雪霜侵<lb/>
紛紛無補竟何事慚愧髙人閉户吟<lb/>
　　　徑山道中次韻荅周長官兼贈蘇寺丞<lb/>
年來戰紛華漸覺夫子勝欲求五畝宅灑掃樂清净學<lb/>
道恨日淺問禪慚聽瑩聊為山水行遂此麋鹿性獨逰<lb/>
吾未果覔伴誰復聽吾宗古遺直窮達付前定酺糟醉<lb/>
方熟灑面呼不醒柰何效燕蝠屢欲争晨瞑不如從我<lb/>
逰髙論發犀柄溪南渡横木山寺稱小徑<hi>太平寺俗號小徑山</hi>幽<lb/>
<pb n="KR4d0076_WYG_005-13b"/>
尋自兹始歸路㣲月暎南望功臣山雲外盤飛磴三更<lb/>
渡錦水再宿留石鏡緬懐周與李能作洛生詠明朝二<lb/>
子至詩律嚴號令籃輿置紙筆得句輕千乘玲瓏苦竒<lb/>
秀名實巧相稱九仙更幽絶笑語千山應空巖側破甕<lb/>
飛溜灑浮磬山前見虎跡候吏鐃鼔競我生本艱竒塵<lb/>
土滿釜甑山禽與野獸知我久蹭蹬笑謂候吏還禦虎<lb/>
吾有命徑山雖云逺行李稍可併頗訝王子猷忽起山<lb/>
隂興但報菊花開吾當理歸榜<lb/>
<pb n="KR4d0076_WYG_005-14a"/>
　　　汪覃秀才久留山中以詩見寄次其韻<lb/>
季子應嗔不下機棄家來伴碧雲師中秋冷坐無因醉<lb/>
半月長齋未肯辭擲簡摇毫無忤色<hi>汪善書託寫衆人詩</hi>投名入<lb/>
社有新詩飛騰桂籍他年事莫忘山中採藥時<lb/>
　　　再逰徑山<lb/>
老人登山汗如濯到山困卧呼不覺覺來五鼔日三竿<lb/>
始信孤雲天一握<hi>古語云孤雲兩角去天一握</hi>平生未省出艱險兩<lb/>
足慣曽行犖确含暉亭上望東溟凌霄峰頭挹南岳共<lb/>
<pb n="KR4d0076_WYG_005-14b"/>
愛絲杉翠絲亂誰見玉芝紅玉琢白雲何事自來往明<lb/>
月長圓無晦朔<hi>山有白雲峰明月菴</hi>塜上雞鳴猶憶欽山前鳳舞<lb/>
逺徵璞雪窓馴兔元不死煙嶺孤猨苦難捉從來白足<lb/>
傲死生不怕黄巾把刀槊榻上雙痕凛然在劔頭一吷<lb/>
何須角<hi>以上皆山中故事</hi>嗟我昬頑晩聞道與世齟齬空多學<lb/>
靈水先除眼界花清詩為洗心源濁騷人未要逃競病<lb/>
禪老但喜聞剥啄此生更得㡬迴來從今有暇無辭數<lb/>
　　　洞霄宫<lb/>
<pb n="KR4d0076_WYG_005-15a"/>
上帝髙居愍世頑故留瓊館在凢間青山九鎖不易到<lb/>
作者七人相對閒<hi>論語云作者七人矣今監宫凡七人</hi>庭下流泉翠蛟舞<lb/>
洞中飛鼠白鴉翻長松怪石宜霜鬢不用金丹苦駐顔<lb/>
　　　初自徑山歸述古召飲介亭以病先起<lb/>
西風初作十分凉喜見新橙透甲香遲暮賞心驚節物<lb/>
登臨病眼怯秋光慣眠處士雲庵裏倦醉佳人錦瑟旁<lb/>
猶有夢迴清興在卧聞歸路樂聲長<lb/>
　　　明日重九亦以病不赴述古㑹再用前韻<lb/>
<pb n="KR4d0076_WYG_005-15b"/>
月入秋帷病枕凉霜飛夜簟故衾香可憐吹㡌狂司馬<lb/>
空對親舂老孟光不作雍容傾座上翻成骯髒倚門旁<lb/>
人間此㑹論今古細看茱萸感歎長<lb/>
　　　九日尋臻闍梨遂泛小舟至勤師院二首<lb/>
白髮長嫌嵗月侵病眸兼怕酒杯深南屏老宿閒相過<lb/>
東閣郎君懶重尋試碾露芽烹白雪休拈霜蘃嚼黄金<lb/>
扁舟又截平湖去欲訪孤山支道林<lb/>
湖上青山翠作堆葱葱鬱鬱氣佳哉笙歌叢裏抽身出<lb/>
<pb n="KR4d0076_WYG_005-16a"/>
雲水光中洗眼來白足赤髭迎我笑拒霜黄菊為誰開<lb/>
明年桑苧煎茶處憶著衰翁首重迴<hi>皎然有九日與陸羽煎茶詩羽自號</hi>
<hi>桑苧翁余來年九日去此久矣</hi>
　　　九日舟中望見有美堂上魯少卿飲處以詩戯<lb/>
　　　　之<lb/>
指㸃雲間數㸃紅笙歌正擁紫髯翁誰知愛酒龍山客<lb/>
却在漁舟一葉中<lb/>
西閣珠簾巻落暉水沉烟斷佩聲微遥知通徳凄凉甚<lb/>
<pb n="KR4d0076_WYG_005-16b"/>
擁髻無言怨未歸<lb/>
　　　逰諸佛舎一日飲釅茶七琖戯書勤師壁<lb/>
示病維摩元不病在家靈運巳忘家何煩魏帝一丸藥<lb/>
且盡盧仝七椀茶<lb/>
　　　九日湖上尋周李二君不見君亦見尋於湖上<lb/>
　　　　以詩見寄明日乃次其韻<lb/>
湖上野芙蓉含思愁脉脉娟然如静女不肯傍阡陌詩<lb/>
人杳未來霜艷冷難宅君行逐鷗鷺出處浩莫測葦間<lb/>
<pb n="KR4d0076_WYG_005-17a"/>
聞挐音雲表巳飛屐使我終日尋逢花不忍摘人生如<lb/>
朝露要作百年客喟彼終歲勞幸兹一日澤願言竟不<lb/>
遂人事多乖隔悟此知有命沉憂傷魂魄<lb/>
　　　送杭州杜戚陳三掾罷官歸鄉<lb/>
秋風摵摵鳴枯蓼船閣荒村夜悄悄正當逐客斷腸時<lb/>
君獨歌呼醉連曉老夫平生齊得䘮尚戀微官失輕矯<lb/>
君今憔悴歸無食五斗未可秋毫小君言失意能㡬時<lb/>
月啖蝦蟇行復皎殺人無騐中不快此恨終身恐難了<lb/>
<pb n="KR4d0076_WYG_005-17b"/>
徇時所得無㡬何随手巳遭憂患繞期君正似種宿麥<lb/>
忍饑待食明年麨<lb/>
　　　次韻周長官夀星院同餞魯少卿<lb/>
瑠璃百頃水仙家風静湖平響釣車寂歴踈松欹晚照<lb/>
伶俜寒蝶抱秋花困眠不覺依蒲褐歸路相將踏桂華<lb/>
更著綸巾披鶴氅他年應作畫圖誇<lb/>
　　　次韻述古過周長官夜飲<lb/>
二更鐃鼔動諸隣百首新詩間八珍巳遣亂蛙成兩部<lb/>
<pb n="KR4d0076_WYG_005-18a"/>
更邀明月作三人雲烟湖寺家家境燈火沙河夜夜春<lb/>
曷不勸公勤秉燭老來光景似奔輪<lb/>
　　　述古以詩見責屢不赴㑹復次前韻<lb/>
我生孤癖本無隣老病年來益自珍肯對紅裙辭白酒<lb/>
但愁新進笑陳人北山怨鶴休驚夜南畝巾車欲及春<lb/>
多謝清詩屢推轂豨膏那解轉方輪<hi>來詩有雲霄滿輪之句</hi>
　　　金門寺中見李西臺與二錢<hi>惟演易</hi>唱和四絶句<lb/>
　　　　戯用其韻跋之<lb/>
<pb n="KR4d0076_WYG_005-18b"/>
帝城春日帽簷斜二陸初來尚憶家未肯將鹽下蓴菜<lb/>
巳應知雪似楊花<lb/>
生平賀老慣乗舟騎馬風前怕打頭欲問君王乞符竹<lb/>
但憂無蟹有監州<hi>皆世所傳錢氏故事</hi>
西臺妙迹繼楊風<hi>凝式</hi>無限龍蛇洛寺中一紙清詩弔興<lb/>
廢塵埃零落梵王宫<lb/>
五季文章墮刼灰升平格力未全回故知前軰宗徐庾<lb/>
數首風流似玉臺<lb/>
<pb n="KR4d0076_WYG_005-19a"/>
　　　胡穆秀才遺古銅器似鼎而小上有兩柱可以<lb/>
　　　　覆而不蹶以為鼎則不足疑其飲器也胡有<lb/>
　　　　詩荅之<lb/>
隻耳獸齧環長唇鵝擘喙三趾下鋭春蒲短兩柱高張<lb/>
秋菌細君看翻覆俯仰間覆成三角翻兩髻古書雖滿<lb/>
腹茍有用我亦随世嗟君一見呼作鼎纔注升合巳漂<lb/>
逝不如學鴟夷盡日盛酒真良計<hi>古有篆五字不可識</hi>
　　　賀陳述古弟章生子<lb/>
<pb n="KR4d0076_WYG_005-19b"/>
鬱葱佳氣夜充閭始見徐卿第二雛甚欲去為湯餅客<lb/>
惟愁錯寫弄麞書參軍新婦賢相敵阿大中郎喜有餘<lb/>
我亦從來識英物試敎啼看定何如<lb/>
　　　贈治易僧智周<lb/>
寒窓孤坐凍生瓶尚把遺編照露螢閣束九師新得妙<lb/>
夢吞三畫舊通靈斷絃挂壁知音䘮<hi>師與契嵩深相知時巳逝矣</hi>揮<lb/>
麈空山亂石聽齋罷何須更臨水胸中自有洗心經<lb/>
　　　張子野年八十五尚聞買妾述古令作詩<lb/>
<pb n="KR4d0076_WYG_005-20a"/>
錦里先生自笑狂莫欺九尺鬢眉蒼詩人老去鸎鸎在<lb/>
公子歸來燕燕忙柱下相君猶有齒江南刺史巳無腸<lb/>
平生謬作安昌客略遣彭宣到後堂<lb/>
　　　書雙竹湛師房<lb/>
我本江湖一釣舟意嫌髙屋冷颼颼羡師此室纔方丈<lb/>
一炷清香盡日留<lb/>
暮皷朝鐘自擊撞閉門孤枕對殘缸白灰旋撥通紅火<lb/>
卧聽蕭蕭雪打窓<lb/>
<pb n="KR4d0076_WYG_005-20b"/>
　　　寳山新開徑<lb/>
藤梢橘刺元無路竹杖㯶鞋不用扶風自逺來聞笑語<lb/>
水分流處見江湖回觀佛骨青螺髻踏遍仙人碧玉壺<lb/>
野客歸時山月上棠梨葉戰暝禽呼<lb/>
　　　和述古冬日牡丹<lb/>
一朶妖紅翠欲流春光回照雪霜羞化工只欲呈新巧<lb/>
不放閒花得少休<lb/>
花開時節雨連風却向霜餘染爛紅漏泄春光私一物<lb/>
<pb n="KR4d0076_WYG_005-21a"/>
此心未信出天工<lb/>
當時只道鶴林仙能遣秋花發杜鵑誰信詩能迴造化<lb/>
直教霜枿放春妍<lb/>
不分清霜入小園故將詩律變寒暄使君欲見藍闗詠<lb/>
更倩韓郎為染根<lb/>
　　　和錢安道寄恵建茶<lb/>
我官于南今㡬時嘗盡溪茶與山茗胸中似記故人面<lb/>
口不能言心自省為君細説我未暇試評其略差可聽<lb/>
<pb n="KR4d0076_WYG_005-21b"/>
建溪所産雖不同一一天與君子性森然可愛不可慢<lb/>
骨清肉膩和且正雪花雨脚何足道啜過始知真味永<lb/>
縱復苦硬終可録汲黯少戅寛饒猛草茶無賴空有名<lb/>
髙者妖邪次頑懭體輕雖復强浮泛性滯偏工嘔酸冷<lb/>
其間絶品豈不佳張禹縱賢非骨鯁葵花玉<graphic n="KR1639" url="https://raw.githubusercontent.com/kanripo/KR-Gaiji/master/images/KR1639.png" mimeType="image/png"/>不易致<lb/>
道路幽嶮隔雲嶺誰知使者來自西開緘磊落收百餅<lb/>
嗅香嚼味本非别透紙自覺光炯炯粃糠團鳳友小龍<lb/>
奴𨽻日注臣雙井收藏愛惜待佳客不敢包裹鑚權倖<lb/>
<pb n="KR4d0076_WYG_005-22a"/>
此詩有味君勿傳空使時人怒生癭<lb/>
　　　和栁子玉喜雪次韻仍呈述古<lb/>
詩翁愛酒長如渴瓶盡欲沽囊巳竭燈青火冷不成眠<lb/>
一夜撚鬚吟喜雪詩成就我覔歡處我窮正與君髣髴<lb/>
曷不走投陳孟公有酒醉君仍飽徳瓊瑶欲盡天應惜<lb/>
更遣清光續殘月安得佳人擢素手笑捧玉盌兩竒絶<lb/>
豔歌一曲迴陽春坐使髙堂生暖熱<lb/>
　　　弔天竺海月辯師三首<lb/>
<pb n="KR4d0076_WYG_005-22b"/>
欲尋遺跡强沾裳本自無生可得亡今夜生公講堂月<lb/>
滿庭依舊冷如霜<lb/>
生死猶如臂屈伸情鍾我軰一酸辛樂天不是蓬萊客<lb/>
慿仗西方作主人<lb/>
欲訪浮雲起滅因無縁却見夢中身安心好住王文度<lb/>
此理何須更問人<lb/>
　　　李頎秀才善畫山以兩軸見寄仍有詩次韻荅<lb/>
　　　　之<lb/>
<pb n="KR4d0076_WYG_005-23a"/>
平生自是箇中人欲向漁舟便寫真詩句對君難出手<lb/>
雲泉勸我早抽身年來白髮驚秋速長恐青山與世新<lb/>
從此北歸休悵望囊中收得武林春<lb/>
　　　雪後至臨平與栁子玉同至僧舎見陳尉列<lb/>
落㠶古戍下積雪髙如丘強邀詩老出踈髯散颼飀僧<lb/>
房有宿火手足漸和柔静士素寡言相對自忘憂銅鑪<lb/>
擢烟穟石鼎浮霜漚我行雖有程坐穏且復留大哉天<lb/>
地間此生得浮逰<lb/>
<pb n="KR4d0076_WYG_005-23b"/>
　　　夜至永樂文長老院文時卧病退院<lb/>
愁聞巴叟卧荒村來打三更月下門往事過年如昨日<lb/>
此生未死得重論老非懐土情相得病不開堂道益尊<lb/>
惟有孤栖舊時鶴舉頭見客似長言<lb/>
　　　栁氏二外甥求筆迹<lb/>
退筆成山未足珍讀書萬巻始通神君家自有元和脚<lb/>
莫厭家雞更問人<lb/>
一紙行書兩絶詩遂良鬚鬢巳如絲何當火急傳家法<lb/>
<pb n="KR4d0076_WYG_005-24a"/>
欲見誠懸筆諫時<lb/>
　　　錢安道席上令歌者道服<lb/>
烏府先生鐵作肝霜風巻地不知寒猶嫌白髮年前少<lb/>
故㸃紅燈雪裏看他日卜隣先有約待君投紱我休官<lb/>
如今且作華陽服醉唱儂家七返丹<lb/>
　　　除夜野宿常州城外二首<lb/>
行歌野哭兩堪悲逺火低星漸向㣲病眼不眠非守歲<lb/>
鄉音無伴苦思歸重衾脚冷知霜重新沐頭輕感髮稀<lb/>
<pb n="KR4d0076_WYG_005-24b"/>
多謝殘燈不嫌客孤舟一夜許相依<lb/>
南來三見歲云徂直恐終身走道塗老去怕看新厯日<lb/>
退歸擬學舊桃符烟花巳作青春意霜雪偏尋病客鬚<lb/>
但把窮愁博長健不辭醉後飲屠酥<lb/>
　　　元日過丹陽明日立春寄魯元翰<lb/>
堆盤紅縷細茵蔯巧與椒花兩鬬新竹馬異時寧信老<lb/>
土牛明日莫辭春西湖弄水猶應早北寺觀燈欲及辰<lb/>
白髮蒼顔誰肯記曉來頻嚏為何人<lb/>
<pb n="KR4d0076_WYG_005-25a"/>
　　　古纒頭曲<lb/>
鵾絃鐵撥世無有樂府舊工惟尚叟一生喙硬眼無人<lb/>
坐此困窮今白首翠鬟女子年十七指法巳似呼韓婦<lb/>
輕㠶渡海風掣迴滿面沙塵和淚垢青衫不逢湓浦客<lb/>
紅袖漫插曹綱手爾來一見哀駘佗便着臂韝躬井臼<lb/>
我慚貧病百不足强對黄花飲白酒轉闗濩索動有神<lb/>
雷輥空堂戰窓牖四絃一抹擁袂立再拜十分為我夀<lb/>
世人只解錦纒頭與汝作詩傳不朽<lb/>
<pb n="KR4d0076_WYG_005-25b"/>
　　　刁同年草堂<lb/>
不用長竿矯繡衣南園北第兩參差青山有約長當户<lb/>
流水無情自入池歲久酴醿渾欲合春來楊栁不勝垂<lb/>
主人不用怱怱去正是紅梅着子時<lb/>
　　　恵山謁錢道人烹小龍團登絶頂望太湖<lb/>
踏遍江南南岸山逢山未免更留連獨携天上小團月<lb/>
來試人間第二泉石路縈回九龍脊水光翻動五湖天<lb/>
孫登無語空歸去半嶺松聲萬壑傳<lb/>
<pb n="KR4d0076_WYG_005-26a"/>
　　　錢道人有詩云直須認取主人翁作兩絶戯之<lb/>
首斷故應無斷者氷消那復有氷知主人苦苦令儂認<lb/>
認主人人竟是誰<lb/>
有主還須更有賓不如無鏡自無塵只從半夜安心後<lb/>
失却當年覺痛人<lb/>
　　　和蘇州太守王規甫侍太夫人觀燈之什余時<lb/>
　　　　以劉道原見訪滯留京口不及赴此㑹二首<lb/>
不覺朱轓輾後塵争看繡幰錦纒輪洛濵侍從三人貴<lb/>
<pb n="KR4d0076_WYG_005-26b"/>
京兆平反一笑春但逐東山携妓女那知後閣走窮賓<lb/>
滯留不見榮華事空作賡詩第七人<lb/>
翻翻緹騎走香塵激激飛濤射火輪美酒留連三夜月<lb/>
豐年傾倒五州春<hi>時浙西皆以不熟罷燈惟蘇獨盛</hi>安排詩律追强對<lb/>
蹭蹬歸期為惡賓墮珥遺簮想無限華胥猶見夢回人<lb/>
　　　成都進士杜暹伯升出家名法通往來吴中<lb/>
欲識當年杜伯升飄然雲水一孤僧若教俯首随韁鎖<lb/>
料得如今似我能<hi>栁子玉云通若及第不過似我</hi>
<pb n="KR4d0076_WYG_005-27a"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4d0076_WYG_005-27b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　東坡全集巻五<lb/>
</p>
<p>
</p>
  </div>
<div>
                <head>東坡全集巻六</head>
    <p>
<pb n="KR4d0076_WYG_006-1a"/>
欽定四庫全書<lb/>
　東坡全集巻六　　　　　　宋　蘓軾　撰<lb/>
　　詩九十九首<lb/>
　　　虎丘寺<lb/>
入門無平田石路穿細嶺隂風生澗壑古木翳潭井湛<lb/>
盧誰復見秋水光耿耿鐵花秀巖壁殺氣噤蛙黽幽幽<lb/>
生公堂左右立頑礦當年或未信異類服精猛胡為百<lb/>
歲後仙鬼互馳騁窈然留新詩讀者為悲哽東軒有佳<lb/>
<pb n="KR4d0076_WYG_006-1b"/>
致雲水麗千頃熙熙覽生物春意破凄冷我來屬無事<lb/>
暖日相與永喜鵲翻初旦愁鳶蹲落景坐見漁樵還新<lb/>
月溪上影悟彼良自咍歸田行可請<lb/>
　　　常潤道中有懐錢塘寄述古五首<lb/>
從來直道不辜身得向西湖兩過春沂上巳成曽㸃服<lb/>
泮宫初采魯侯芹休驚歲歲年年貌且對朝朝莫莫人<lb/>
細雨晴時一百六畫船鼉鼓莫違民<lb/>
草長江南鸎亂飛年來事事與心違花開後院還空落<lb/>
<pb n="KR4d0076_WYG_006-2a"/>
燕入華堂怪未歸世上功名何日是罇前㸃檢㡬人非<lb/>
去年栁絮飛時節記得金籠放雪衣<hi>杭人以放鴿為太守夀</hi>
浮玉山頭日日風<hi>即金山也</hi>湧金門外巳春融二年魚鳥渾<lb/>
相識三月鸎花付與公剰看新翻眉倒暈未應泣别臉<lb/>
消紅何人織得相思字寄與江邊北向鴻<lb/>
國豔天饒酒半酣去年同賞寄僧簷但知撲撲晴香軟<lb/>
誰見森森曉態嚴穀雨共驚無幾日蜜蜂未許輒先甜<lb/>
應須火急回征棹一片辭枝可得黏<lb/>
<pb n="KR4d0076_WYG_006-2b"/>
恵山泉下土如濡陽羡溪頭米勝珠賣劔買牛吾欲老<lb/>
殺雞為黍子來無地偏不信容髙蓋俗儉真堪着腐儒<lb/>
莫怪江南苦留滯經營身計一生迂<lb/>
　　　刁景純賞瑞香花憶先朝侍宴次韻<lb/>
上苑夭桃自作行劉郎去後幾回芳厭從年少追新賞<lb/>
閒對宫花識舊香欲贈佳人非泛洧好紉幽佩弔沉湘<lb/>
鶴林神女無消息為問何年返帝鄉<lb/>
　　　同栁子玉逰鶴林招隠醉歸呈景純<lb/>
<pb n="KR4d0076_WYG_006-3a"/>
花時臘酒照人光歸路春風灑面涼劉氏宅邊霜竹老<lb/>
戴公山下野桃香巖頭疋練兼天静泉底真珠濺客忙<lb/>
安得道人携笛去一聲吹裂翠崖岡<lb/>
　　　景純見和復次韻贈之二首<lb/>
解組歸來道益光坐看百物自炎凉巻簾堂上檀槽鬧<lb/>
送客林間樺燭香淺量巳愁當酒怯非才尤覺和詩忙<lb/>
何人貪佩黄金印干柱耽耽鎖北岡<lb/>
人間膏火正争光每到藏春得暫涼多事始知田舎好<lb/>
<pb n="KR4d0076_WYG_006-3b"/>
凶年偏覺野蔬香溪山勝畫徒能説來往如梭為底忙<lb/>
老去此身無處著為翁栽插萬松岡<lb/>
　　　柳子玉亦見和因以送之兼寄其兄子璋道人<lb/>
不羡腰金照地光暫時假面弄西涼晴窓嚥日肝腸暖<lb/>
古殿朝真屨袖香説静故知猶有動無閒底處更求忙<lb/>
先生官罷乗風去何用區區賦陟岡<lb/>
　　　子玉家宴用前韻見寄復荅之<lb/>
自酌金樽勸孟光更教長笛奏伊涼<hi>子玉家有笛妓</hi>牽衣男女<lb/>
<pb n="KR4d0076_WYG_006-4a"/>
遶太白扇枕郎君煩阿香詩病逢春轉深痼愁魔得酒<lb/>
暫奔忙醒時情味吾能説日在西南白草岡<lb/>
　　　景純復以二篇一言其亡兄與伯父同年之契<lb/>
　　　　一言今者唱酬之意仍次其韻<lb/>
靈夀扶來似孔光感時懐舊一悲涼蟾枝不獨同攀桂<lb/>
雞舌還應共賜香<hi>亦同為郎</hi>等是浮休無得䘮麄分憂樂有<lb/>
閒忙年來世事如波浪鬱鬰誰知柏在岡<lb/>
屢把鉛刀齒步光更遭華衮照厖涼蘇門山上莫長嘯<lb/>
<pb n="KR4d0076_WYG_006-4b"/>
薝蔔林中無别香燭燼巳殘中夜刻槐花還似昔年忙<lb/>
背城借一吾何敢慎莫樽前替戾岡<lb/>
　　　金山寺與栁子玉飲大醉卧寳覺禪榻夜分方<lb/>
　　　　醒書其壁<lb/>
惡酒如惡人相攻劇刀箭頽然一榻上勝之以不戰詩<lb/>
翁氣雄拔禪老語清軟我醉都不知但覺紅綠眩醒時<lb/>
江月墮摵摵風響變惟有一龕燈二豪俱不見<lb/>
　　　大風留金山兩日<lb/>
<pb n="KR4d0076_WYG_006-5a"/>
塔上一鈴獨自語明日顛風當斷渡朝來白浪打蒼崖<lb/>
倒射軒窓作飛雨龍驤萬斛不敢過漁艇一葉從掀舞<lb/>
細思城市有底忙却笑蛟龍為誰怒無事久留童僕怪<lb/>
此風聊得妻孥忤灊山道人獨何事半夜不眠聽粥鼓<lb/>
　　　監洞霄宫俞康直郎中所居四詠<lb/>
　　　　退圃<lb/>
百丈休牽上瀨船一鈎歸釣縮頭鯿園中草木春無數<lb/>
只有黄楊厄閏年<hi>俗説黄楊歲長一寸遇閏退三寸</hi>
<pb n="KR4d0076_WYG_006-5b"/>
　　　　逸堂<lb/>
新第誰來作並隣舊官寧復憶星辰請君置酒吾當賀<lb/>
知向江湖拜散人<lb/>
　　　　遯軒<lb/>
冠蓋相望起隠淪先生那得老江村古來真遯何曽遯<lb/>
笑殺逾垣與閉門<lb/>
　　　　逺棲<lb/>
西山烟雨巻疎簾北户星河落短簷不獨江天解空濶<lb/>
<pb n="KR4d0076_WYG_006-6a"/>
地偏心逺似陶潛<lb/>
　　　逰鶴林招隠二首<lb/>
郊原雨初霽春物有餘妍古寺滿修竹深林聞杜鵑睡<lb/>
餘栁花墮目眩山櫻然西窓有病客危坐看香煙<lb/>
行歌白雲嶺坐咏修竹林風輕花自落日薄山半隂澗<lb/>
草誰復識聞香杳難尋時見城市人幽居惜未深<lb/>
　　　書普慈長老壁<hi>志誠</hi>
普慈寺後千竿竹醉裏曽看碧玉椽倦客再逰行老矣<lb/>
<pb n="KR4d0076_WYG_006-6b"/>
髙僧一笑故依然久參白足知禪味苦厭黄公<hi>鳥名</hi>聒晝<lb/>
眠惟有兩株紅杏葉晚來猶得向人妍<lb/>
　　　書焦山綸長老壁<lb/>
法師住焦山而實未嘗住我來輒問法法師了無語法<lb/>
師非無語不知所荅故君看頭與足本自安冠屨譬如<lb/>
長鬛人不以長為苦一旦或人問每睡安所措歸來被<lb/>
上下一夜着無處展轉遂達晨意欲盡鑷去此言雖鄙<lb/>
淺故自有深趣持此問法師法師一笑許<lb/>
<pb n="KR4d0076_WYG_006-7a"/>
　　　刁景純席上和謝生二首<lb/>
悮入仙人碧玉壺一歡那復間親踈杯盤狼藉吾何敢<lb/>
車騎雍容子甚都此夜新聲聞北里他年故事紀南徐<lb/>
欲窮風月三千界願化人天百億軀<lb/>
縱飲誰能問挈壺不知門外曉星踈綺羅勝事齊三閣<lb/>
賓主談鋒敵兩都榻畔烟花常歎杜海中童丱尚追徐<lb/>
毋多酌我公須聽醉後麤狂膽滿軀<lb/>
　　　留别金山寳覺圓通二長老<lb/>
<pb n="KR4d0076_WYG_006-7b"/>
沐罷巾冠快晚涼睡餘齒頰帶茶香艤舟北岸何時渡<lb/>
晞髮東軒未肯忙康濟此身殊有道醫治外物本無方<lb/>
風流二老長還往顧我歸期尚𣺌茫<lb/>
　　　無錫道中賦水車<lb/>
翻翻聫聫銜尾鴉犖犖确确蛻骨蛇分畦翠浪走雲陣<lb/>
刺水綠鍼抽稻芽洞庭五月欲飛沙鼉鳴窟中如打衙<lb/>
天公不見老農泣喚取阿香推雷車<lb/>
　　　杭州牡丹開時僕猶在常潤周令作詩見寄次<lb/>
<pb n="KR4d0076_WYG_006-8a"/>
　　　　其韻復次一首送赴闕<lb/>
羞歸應為負花期巳是成隂結子時與物寡情憐我老<lb/>
遣春無恨賴君詩玉臺不見朝酣酒金縷猶歌空折枝<lb/>
從此年年定相見欲師老圃問樊遲<lb/>
莫負黄花九日期人生窮達可無時十年且就三都賦<lb/>
萬户終輕千首詩天静傷鴻猶戢翼月明驚鵲未安枝<lb/>
君看六月河無水萬斛龍驤到自遲<lb/>
　　　蘇州閭丘江君二家雨中飲酒二首<lb/>
<pb n="KR4d0076_WYG_006-8b"/>
小圃隂隂遍灑塵方塘㶑㶑欲生紋巳煩仙袂來行雨<lb/>
莫遣歌聲便駐雲肯對綺羅辭白酒試將文字惱紅裙<lb/>
今宵記取醒時節㸃滴空堦獨自聞<lb/>
五紀歸來鬢未霜十眉環列坐生光喚船渡口迎秋女<lb/>
駐馬橋邊問泰娘曽把四絃娱白傅敢將百草鬭吴王<lb/>
從今却笑風流守畫㦸空凝宴寢香<lb/>
　　　次韻沈長官三首<lb/>
家山何在兩忘歸杯酒相逢慎勿違不獨飯山嘲我瘦<lb/>
<pb n="KR4d0076_WYG_006-9a"/>
也應糠覈怪君肥<lb/>
男婚巳畢女将歸累盡身輕志莫違誰道山中食無肉<lb/>
玉池清水自生肥<lb/>
造物知吾久念歸似憐衰病不相違風來震澤㠶初飽<lb/>
雨入松江水漸肥<lb/>
　　　戯書吴江三賢畫像三首<lb/>
誰將射御教吴兒長笑申公為夏姬却遣姑蘇有麋鹿<lb/>
更憐夫子得西施<hi>范蠡</hi>
<pb n="KR4d0076_WYG_006-9b"/>
浮世功勞食與眠季鷹真得水中仙不須更説知機早<lb/>
直為鱸魚也自賢<hi>張翰</hi>
千首文章二頃田囊中未有一錢看却因養得能言鴨<lb/>
驚破王孫金彈丸<hi>陸龜䝉</hi>
　　　和劉孝叔㑹虎丘時王規甫齋素祈雨不至二<lb/>
　　　　首<lb/>
白簡威猶凜青山興巳穠鶴閒雲作氅駞卧草埋峰跪<lb/>
履若可教卜隣應見容因公問囘老何處定相逢<lb/>
<pb n="KR4d0076_WYG_006-10a"/>
太常齋未解不肯對纎穠只遣三千履來逰十二峰林<lb/>
空荅清唱潭浄寫衰容歸去瑶臺路還應月下逢<lb/>
　　　過永樂文長老巳卒<lb/>
初驚鶴瘦不可識旋覺雲歸無處尋三過門間老病死<lb/>
一彈指頃去來今存亡慣見渾無淚鄉井難忘尚有心<lb/>
欲向錢塘訪圓澤葛洪川畔待秋深<lb/>
　　　贈張刁二老<lb/>
兩邦山水未凄凉二老風流總健强共成一百七十歲<lb/>
<pb n="KR4d0076_WYG_006-10b"/>
各飲三萬六千塲藏春塢裏鸎花鬧仁夀橋邊日月長<lb/>
惟有詩人被磨折金釵零落不成行<lb/>
　　　去年秋偶逰寳山上方入一小院闃然無人有<lb/>
　　　　僧隠几低頭讀書與之語漠然不甚對問其<lb/>
　　　　隣之僧曰此雲闍黎也不出十五年矣今年<lb/>
　　　　六月自常潤還復至其室則死葬數月矣作<lb/>
　　　　詩題其壁<lb/>
雲師來寳山一住十五秋讀書常閉户客至不舉頭去<lb/>
<pb n="KR4d0076_WYG_006-11a"/>
年造其室清坐忘百憂我初無言説師亦無對酬今來<lb/>
復扣門空房但颼飀云巳滅無餘薪盡火不留却疑此<lb/>
室中常有斯人不所遇孰非夢事過吾何求<lb/>
　　　聽僧昭素琴<lb/>
至和無攫醳至平無按抑不知㣲妙聲究竟何從出散<lb/>
我不平氣洗我不和心此心知有在尚復此㣲吟<lb/>
　　　僧恵勤初罷僧職<lb/>
軒軒青田鶴鬱鬱在樊籠既為物所縻遂與吾軰同今<lb/>
<pb n="KR4d0076_WYG_006-11b"/>
來始謝去萬事一笑空新詩如洗出不受外垢䝉清風<lb/>
入齒牙出語如風松霜髭茁病骨饑坐聽午鐘非詩能<lb/>
窮人窮者詩乃工此語信不妄吾聞諸醉翁<lb/>
　　　逰靈隠髙峰塔<lb/>
言逰髙峰塔蓐食治野装火雲秋未衰及此初旦涼霧<lb/>
霏巖谷暗日出草木香嘉我同來人久便雲水鄉相勸<lb/>
小舉足前路髙且長古松攀龍虵怪石坐牛羊漸聞鐘<lb/>
磬音飛鳥皆下翔入門空有無雲海浩茫茫惟見聾道<lb/>
<pb n="KR4d0076_WYG_006-12a"/>
人老病時絶糧問年笑不荅但指穴藜牀心知不復來<lb/>
欲歸更傍徨贈别留疋布今歲天早霜<lb/>
　　　八月十七日天竺山送桂花分贈元素<lb/>
月缺霜濃細蘃乾此花元屬桂堂仙鷲峰子落驚前夜<lb/>
蟾窟枝空記昔年破裓山僧憐耿介練裙溪女鬬清妍<lb/>
願公採擷紉幽佩莫遣孤芳老澗邊<lb/>
　　　捕蝗至浮雲嶺山行疲苦有懐子由弟二首<lb/>
西來煙陣塞空虛灑遍秋田雨不如新法清平那有此<lb/>
<pb n="KR4d0076_WYG_006-12b"/>
老身窮苦自招渠無人可訴烏銜肉憶弟難慿犬寄書<lb/>
自笑迂踈皆此類區區猶欲理蝗餘<lb/>
霜風漸欲作重陽熠熠溪邊野菊黄久廢山行疲犖确<lb/>
尚能村醉舞淋浪獨眠林下夢魂好回首人間憂患長<lb/>
殺馬毁車從此逝子來何處問行藏<lb/>
　　　青牛嶺髙絶處有小寺人迹罕到<lb/>
暮歸走馬沙河塘爐烟裊裊十里香朝行曳杖青牛嶺<lb/>
崖泉咽咽千山静君勿笑老僧耳聾喚不聞百年俱是<lb/>
<pb n="KR4d0076_WYG_006-13a"/>
可憐人明朝且復城中去白雲却在題詩處<lb/>
　　　新城陳氏園次晁補之韻<lb/>
荒凉廢圃秋寂歴幽花晚山城巳窮僻况與城相逺我<lb/>
來亦何事徙倚望雲巘不見苦吟人清樽為誰滿<lb/>
　　　梅聖俞詩集中有毛長官者今於潛令國華也<lb/>
　　　　聖俞沒十五年而君猶為令捕蝗至其邑作<lb/>
　　　　詩戯之<lb/>
詩翁憔悴老一官厭見苜蓿堆青盤歸來羞澁對妻子<lb/>
<pb n="KR4d0076_WYG_006-13b"/>
自比鮎魚縁竹竿今君滯留生二毛飽聽衙鼓眠黄紬<lb/>
更將嘲笑調朋友人道獼猴騎土牛願君恰似髙常侍<lb/>
暫為小邑仍刺史不願君為孟浩然却遭明主放還山<lb/>
宦逰逢此歲年惡飛蝗來時半天黒羡君封境稻如雲<lb/>
蝗自識人人不識<lb/>
　　　與毛令方尉逰西菩提寺二首<lb/>
推擠不去巳三年魚鳥依然笑我頑人未放歸江北路<lb/>
天教看盡浙西山尚書清節衣冠後處士風流水石間<lb/>
<pb n="KR4d0076_WYG_006-14a"/>
一笑相逢那易得數詩狂語不須刪<lb/>
路轉山腰足未移水清石瘦便能竒白雲自占東西嶺<lb/>
明月誰分上下池黒黍黄粱初熟後朱柑綠橘半甜時<lb/>
人生此樂須天賦莫遣兒曹取次知<lb/>
　　　聽賢師琴<lb/>
大絃春温和且平小絃亷折亮以清平生未識官與角<lb/>
但聞牛鳴盎中雉登木門前剥啄誰扣門山僧未閒君<lb/>
勿瞋歸家且覔千斛水浄洗從前筝笛耳<lb/>
<pb n="KR4d0076_WYG_006-14b"/>
　　　贈寫真何充秀才<lb/>
君不見潞州别駕眼如電左手挂弓横撚箭又不見雪<lb/>
中騎驢孟浩然皺眉吟詩肩聳山饑寒富貴兩安在空<lb/>
有遺像留人間此身常擬同外物浮雲變化無蹤迹問<lb/>
君何苦寫我真君言好之聊自適黄冠野服山家容意<lb/>
欲置我山巖中勲名將相今何限往寫褒公與鄂公<lb/>
　　　回先生過湖州東林沈氏飲醉以石榴皮書其<lb/>
　　　　家東老庵之壁云西隣巳富憂不足東老雖<lb/>
<pb n="KR4d0076_WYG_006-15a"/>
　　　　貧樂有餘白酒釀來因好客黄金散盡為收<lb/>
　　　　書西蜀和仲聞而次其韻三首東老沈氏之<lb/>
　　　　老自謂也湖人因以名之其子偕作詩有可<lb/>
　　　　觀者<lb/>
世俗何知貧是病神仙可學道之餘但知白酒留佳客<lb/>
不問黄公覔素書<lb/>
符離道士晨興際華岳先生尸解餘忽見黄庭丹篆句<lb/>
猶傳青紙小朱書<lb/>
<pb n="KR4d0076_WYG_006-15b"/>
凄凉雨露三年後髣髴塵埃數字餘至用榴皮縁㡳事<lb/>
中書君豈不中書<lb/>
　　　李行中秀才醉眠亭<lb/>
巳向閒中作地仙更於酒裏得天全從教世路風波惡<lb/>
賀監偏工水底眠<lb/>
君且歸休我欲眠人言此語出天然醉中對客眠何害<lb/>
須信陶潛未若賢<lb/>
孝先風味也堪憐肯為周公晝日眠枕麴先生猶笑汝<lb/>
<pb n="KR4d0076_WYG_006-16a"/>
枉將空腹貯遺編<lb/>
　　　甘露寺彈筝<lb/>
多景樓上彈神曲欲斷哀絃再三促江妃出聽霧雨愁<lb/>
白浪飜空動浮玉<hi>金山名</hi>喚取吾家雙鳳槽遣作三峽孤<lb/>
猿號與君合奏芳春調啄木飛來霜樹杪<lb/>
　　　單同年求徳興俞氏聚逺樓詩三首<lb/>
雲山烟水苦難親野草幽花各自春賴有髙樓能聚逺<lb/>
一時收拾與閒人<lb/>
<pb n="KR4d0076_WYG_006-16b"/>
無限青山散不收雲奔浪巻入簾鈎直將眼力為疆界<lb/>
何啻人間萬户侯<lb/>
聞説樓居似地仙不知門外有塵寰幽人隠几寂無語<lb/>
心在飛鴻滅沒間<lb/>
　　　平山堂次王居卿祠部韻<lb/>
髙㑹日陪山簡醉狂言屢發次公醒酒如人面天然白<lb/>
山向吾曹分外青江上飛雲來北固檻前修竹憶南屏<lb/>
六朝興廢餘丘壠空使姦雄笑寧馨<lb/>
<pb n="KR4d0076_WYG_006-17a"/>
　　　次韻陳海州書懐<lb/>
鬱鬱蒼梧海上山<hi>東海鬱洲山云自蒼梧浮來</hi>蓬萊方丈有無間舊<lb/>
聞草木皆仙藥欲棄妻孥守市闤雅志未成空自歎故<lb/>
人相對若為顔酒醒却憶兒童事長恨雙鳬去莫攀<hi>陳曽</hi>
<hi>令鄉邑</hi>
　　　次韻陳海州乗槎亭<lb/>
人事無涯生有涯逝將歸釣漢江槎乗桴我欲從安石<lb/>
遁世誰能識子嗟日上紅波浮碧巘潮來白浪巻青沙<lb/>
<pb n="KR4d0076_WYG_006-17b"/>
清談美景雙竒絶不覺歸鞍帶月華<lb/>
　　　次韻孫職方蒼梧山<lb/>
蒼梧竒事豈虛傳荒怪還須問子年逺托鼇頭轉滄海<lb/>
來依鵬背負青天或云靈境歸賢者又恐神功亦偶然<lb/>
聞道新春恣逰覽羡君平地作飛仙<lb/>
　　　次韻孫巨源寄漣水李盛二著作并以見寄五<lb/>
　　　　絶<lb/>
南嶽諸劉豈易逢相望無復馬牛風山公雖見無多子<lb/>
<pb n="KR4d0076_WYG_006-18a"/>
社燕何由戀塞鴻<hi>昔與巨源劉貢父劉莘老相遇於山陽自爾契濶惟巨源近者復相見於</hi>
<hi>京口</hi>
髙才晚歲終難進勇退當年正急流不獨二䟽為可慕<lb/>
他時當有景孫樓<hi>巨源近離東海郡有景疏樓</hi>
漱石先生難可意<hi>謂巨源</hi>齧氊校尉久無朋<hi>自謂</hi>應知客路<lb/>
愁無奈故遣吟詩調李陵<hi>謂李君也</hi>
雲雨休排神女車忠州老病畏人誇詩豪正值安仁在<lb/>
空看河陽滿縣花<hi>盛為邑宰</hi>
<pb n="KR4d0076_WYG_006-18b"/>
膠西未到吾能説桑柘禾麻不見春不羡京塵騎馬客<lb/>
羡他淮月弄舟人<lb/>
　　　王莽<lb/>
漢家殊未識經綸入手功名事事新百尺穿成連夜井<lb/>
千金購得解飛人<lb/>
　　　董卓<lb/>
公業平時勸用儒諸公何事起相圖只言天下無健者<lb/>
豈信車中有布乎<lb/>
<pb n="KR4d0076_WYG_006-19a"/>
　　　虎兒<lb/>
舊聞老蚌生明珠未省老兔生於菟老兔自謂月中物<lb/>
不騎快馬騎蟾蜍蟾蜍爬沙不肯行坐令青衫垂白鬚<lb/>
於莵駿猛不類渠指揮黄熊駕黒貙丹砂紫麝不用塗<lb/>
眼光百步走妖狐妖狐莫誇智有餘不勞摇牙咀爾徒<lb/>
　　　除夜病中贈段屯田<lb/>
龍鍾三十九勞生已强半歲暮日斜時還為昔人歎<hi>樂天</hi>
<hi>詩云行年三十九歲暮日斜時</hi>今年一線在那復堪把玩欲起强持酒<lb/>
<pb n="KR4d0076_WYG_006-19b"/>
故交雲雨散惟有病相尋空齋為老伴蕭條燈火冷寒<lb/>
夜何時旦勌僕觸屏風饑鼯嗅空案數朝閉閣卧霜髮<lb/>
秋蓬亂傳聞使者來策杖就梳盥書來苦安慰不怪造<lb/>
請緩大夫忠烈後髙義金石貫要當擊權豪未肯覰衰<lb/>
懦此生何所似闇盡灰中炭歸田計巳決此邦聊假館<lb/>
三徑麄成貲一枝有餘煖願君留信宿庶奉一笑粲<lb/>
　　　喬太博見和復次韻荅之<lb/>
百年三萬日老病常居半其間互憂樂歌笑雜悲歎顛<lb/>
<pb n="KR4d0076_WYG_006-20a"/>
倒不自知直為神所玩須㬰便堪笑萬事風雨散自從<lb/>
識此理久謝少年伴逝將逰無何豈暇讀城旦非才更<lb/>
多病二事可并案愧煩賢使者弭節整紛亂喬侯瑚璉<lb/>
質清廟甞薦盥奮髯百吏走坐變齊俗緩未遭甘鷁退<lb/>
並進恥魚貫每聞議論餘凛凛激貪懦莫邪當自躍豈<lb/>
復煩爐炭便應朝秣越未暮刷燕館胡為守故丘眷戀<lb/>
桑榆煖為君扣牛角一咏南山粲<lb/>
　　　二人再和亦再答之<lb/>
<pb n="KR4d0076_WYG_006-20b"/>
寒雞知將晨饑鶴知夜半亦如老病客遇節常感歎光<lb/>
隂等敲石過眼不容玩親友如摶沙放手還復散羈孤<lb/>
每自笑寂寞誰肯伴元達號神君<hi>晉循吏喬智明字元達</hi>髙論森<lb/>
月旦紀明本賢將<hi>段釋之本將家</hi>汩沒事堆案欣然肯相顧夜<lb/>
閤燈火亂盤空愧不飽酒薄僅堪盥雍容許着帽不怪<lb/>
安石緩雖無窈窕人清唱弄珠貫幸有從横舌説劔起<lb/>
慵懦二豪沉下位暗火埋濕炭豈似草𤣥人黙黙老儒<lb/>
館行看富貴逼炙手借餘暖應念苦思歸登樓賦王粲<lb/>
<pb n="KR4d0076_WYG_006-21a"/>
　　　雪後書北臺壁二首<lb/>
黄昏猶作雨纎纎夜静無風勢轉嚴但覺衾裯如潑水<lb/>
不知庭院巳堆鹽五更曉色來書幌半夜寒聲落畫簷<lb/>
試掃北臺看馬耳未随埋沒有雙尖<lb/>
城頭初日始飜鴉陌上晴泥巳沒車凍合玉樓寒起粟<lb/>
光摇銀海眩生花遺蝗入地應千尺宿麥連雲有㡬家<lb/>
老病自嗟詩力退空吟氷柱憶劉叉<lb/>
　　　謝人見和前篇二首<lb/>
<pb n="KR4d0076_WYG_006-21b"/>
已分酒杯欺淺懦敢將詩律鬭深嚴漁蓑句好應須畫<lb/>
柳絮才髙不道鹽敗履尚存東郭足飛花又舞謫仙簷<lb/>
書生事業真堪笑忍凍孤吟茟退尖<lb/>
九陌凄風戰齒牙銀杯逐馬帶随車也知不作堅牢玉<lb/>
無奈能開頃刻花得酒强歡愁底事閉門髙卧定誰家<lb/>
臺前日暖君須愛氷下寒魚漸可叉<lb/>
　　　鐵溝行贈喬太博<lb/>
城東坡壠何所似風吹海濤低復起城中病守無所為<lb/>
<pb n="KR4d0076_WYG_006-22a"/>
走馬來尋鐵溝水鐵溝水淺不容輈恰似當年韓與侯<lb/>
有魚無魚何足道駕言聊復寫我憂荒村野店亦何有<lb/>
欲發狂言須斗酒山頭落日側金盆倒着接䍦搔白首<lb/>
忽憶從軍年少時輕裘細馬百不知臂弓腰箭南山下<lb/>
追逐長楊射獵兒老去同君兩憔悴犯夜醉歸人不避<lb/>
今年定起故將軍未肯先誅霸陵尉<lb/>
　　　出城送客不及步至溪上二首<lb/>
送客客巳去尋花花未開未能城裏去且復水邊來父<lb/>
<pb n="KR4d0076_WYG_006-22b"/>
老借問我使君安在哉今年好風雪㑹見麥千堆<lb/>
春來六十日笑口㡬回開㑹作堂堂去何妨得得來勌<lb/>
㳺行老矣舊隠賦歸哉東望峨眉小盧山翠作堆<hi>郡東盧山</hi>
<hi>絶類峩眉而小</hi>
　　　蘇州姚氏三瑞堂<hi>姚氏世以孝稱</hi>
君不見董邵南隠居行義孝且慈天公亦恐無人知故<lb/>
令雞狗相哺兒又令韓老為作詩爾來三百年名與淮<lb/>
水東南馳此人世不乏此事亦時有楓橋三瑞皆目見<lb/>
<pb n="KR4d0076_WYG_006-23a"/>
天意宛在虞鰥後惟有此詩非昔人君更往求無價手<lb/>
　　　莫笑銀杯小答喬太博<lb/>
陶潛一縣令獨飲仍獨醒猶将公田二頃五十畝種秫<lb/>
作酒不種秔我今號為二千石歲釀百石何以醉賓客<lb/>
請君莫笑銀杯小爾來歲旱東海窄㑹當拂衣歸故丘<lb/>
作書貸粟監河侯萬斛船中着美酒與君一生長拍浮<lb/>
　　　送段屯田分得于字<lb/>
勸農使者古丈夫不惜春衫踐泥塗王事靡盬君甚劬<lb/>
<pb n="KR4d0076_WYG_006-23b"/>
奉常客卿虬兩須東武縣令天馬駒泮宫先生非俗儒<lb/>
相與野飲四子俱樂哉此樂城中無溪邊䇿杖自携壺<lb/>
腰笏不煩何易于膠西病守老且迂空齋愁坐紛墨朱<lb/>
四十豈不知頭顱畏人不出何其愚<lb/>
　　　和段屯田荆林館<lb/>
南山有佳色無人空自竒清詩為題品草木變芬菲謝<lb/>
女得秀句留待中郎歸便當勒鞭䇿僕勌馬亦饑<hi>段有姪女</hi>
<hi>在宻</hi>
<pb n="KR4d0076_WYG_006-24a"/>
　　　贈上天竺辯才師<lb/>
南北一山門上下兩天竺中有老法師瘦長如鸛鵠不<lb/>
知修何行碧眼照山谷見之自清涼洗盡煩惱毒坐令<lb/>
一都㑹男女禮白足我有長頭兒角頰峙犀玉四嵗不<lb/>
知行抱負煩背腹師來為摩頂起走趁奔鹿乃知戒律<lb/>
中妙用謝羈束何必言法華佯狂啖魚肉<lb/>
　　　逰盧山次韻章傳道<lb/>
塵容巳似服轅駒野性猶同縱壑魚出入巖巒千仭表<lb/>
<pb n="KR4d0076_WYG_006-24b"/>
較量筋力十年初雖無窈窕驅前馬還有鴟夷挂後車<lb/>
莫笑吟詩淡生活當令阿買為君書<lb/>
　　　盧山五咏<lb/>
　　　　盧敖洞<hi>圖經云敖秦博士避難此山遂得道</hi>
上界足官府飛昇亦何益還在此山中相逢不相識<lb/>
　　　　飲酒臺<lb/>
博士雅好飲空山誰與娱莫向驪山去君王不喜儒<lb/>
　　　　聖燈巖<lb/>
<pb n="KR4d0076_WYG_006-25a"/>
石室有金丹山神不知秘何必露光芒夜半驚童稚<lb/>
　　　　三泉<lb/>
皎皎巖下泉無人還自潔不用比三星清光同一月<lb/>
　　　　障日峰<hi>其状類峩眉但小耳</hi>
長安自不逺蜀客苦思歸莫教名障日喚作小峩眉<lb/>
　<lb/>
　<lb/>
　<lb/>
<pb n="KR4d0076_WYG_006-25b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　東坡全集巻六<lb/>
</p>
<p>
</p>
  </div>
<div>
                <head>東坡全集巻七</head>
    <p>
<pb n="KR4d0076_WYG_007-1a"/>
欽定四庫全書<lb/>
　東坡全集巻七　　　　　　宋　蘓軾　撰<lb/>
　　詩八十三首<lb/>
　　　次韻章傳道喜雨<hi>禱常山而得</hi>
去年夏旱秋不雨海畔居民飲鹹苦今年春暖欲生蝝<lb/>
地上戢戢多於土預憂一旦開兩翅口吻如風那肯吐<lb/>
前時渡江入吴越布陣横空如項羽<hi>去歲錢塘見飛蝗自西北來極可畏</hi>
農夫拱手但垂泣人力區區固難禦撲縁鬉尾困牛馬<lb/>
<pb n="KR4d0076_WYG_007-1b"/>
啖齧衣服穿房户坐觀不救亦何心秉畀炎火傳自古<lb/>
荷鋤散掘誰敢後得米濟饑還小補常山山神信英烈<lb/>
撝駕雷公訶電母應憐郡守老且愚欲把瘡痍手摩撫<lb/>
山中歸時風色變中路巳覺商羊舞夜窓騷騷鬧松竹<lb/>
朝畦泫泫流膏乳從來蝗旱必相資此事吾聞老農語<lb/>
庶將積潤掃遺孽收拾豐歲還明主縣前巳窖八千斛<lb/>
<hi>今春及今得蝗子八千餘斛</hi>率以一升完一畝更看蠶婦過初眠<hi>蠶一</hi>
<hi>眠則蝗不復生矣</hi>未用賀客來旁午先生筆力吾所畏蹙踏鮑<lb/>
<pb n="KR4d0076_WYG_007-2a"/>
謝跨徐庾偶然談笑得佳篇便恐流傳成樂府陋邦一<lb/>
雨何足道吾君盛徳九州普中和樂職㡬時作試向諸<lb/>
生選何武<lb/>
　　　謝郡人田賀二生獻花<lb/>
城裏田員外城西賀秀才不愁家四壁自有錦千堆珍<lb/>
重尤竒品艱難最後開芳心困落日薄艷戰輕雷<hi>昨日雷雨</hi>
老守仍多病壯懐先巳灰慇懃此粲者<hi>賀獻魏花三朶</hi>攀折為<lb/>
誰哉玉腕揎紅袖金樽瀉白醅何當鑷霜鬢强挿滿頭<lb/>
<pb n="KR4d0076_WYG_007-2b"/>
迴<lb/>
　　　惜花<lb/>
吉祥寺中錦千堆<hi>錢塘花最盛處</hi>前年賞花真盛哉道人勸我<lb/>
清明來腰鼓百面如春雷打徹凉州花自開沙河塘上<lb/>
插花回醉倒不覺吳兒咍豈知如今雙鬢催城西古寺<lb/>
没蒿萊有僧閉門手自栽千枝萬葉巧翦裁就中一叢<lb/>
何所似馬腦盤盛金縷杯而我食菜方清齋對花不飲<lb/>
花應猜夜來雨雹如李梅紅殘緑暗吁可哀<lb/>
<pb n="KR4d0076_WYG_007-3a"/>
　　　和頓教授見寄用除夜韻<lb/>
我笑陶淵明種秫二頃半婦言既不用還有責子歎無<lb/>
絃則無琴何必勞撫玩我笑劉伯倫醉髮蓬茒散二豪<lb/>
苦不納獨以鍤自伴既死何用埋此身同夜旦孰云二<lb/>
子賢自結兩重桉咲人還自笑出口談治亂一生溷塵<lb/>
垢晚以道自盥無成空得懶坐此百事緩仄聞頓夫子<lb/>
講道出新貫豈無一尺書恐不記庸懦陋邦貧且病數<lb/>
米銖稱炭慙愧章先生十日坐空館袖中出子詩貪讀<lb/>
<pb n="KR4d0076_WYG_007-3b"/>
酒屢煖狂言各須慎勿使輸薪粲<lb/>
　　　和子由四首<lb/>
　　　　韓太祝送遊太山<lb/>
偶作郊原十日遊未應回首厭籠囚但教塵土驅馳足<lb/>
終把雲山爛漫酬聞道逢春思濯錦便須到處覔莵裘<lb/>
恨君不上東封頂夜看金輪出九幽<lb/>
　　　　送春<lb/>
夢裏青春可得追欲將詩句絆餘暉酒䦨病客惟思睡<lb/>
<pb n="KR4d0076_WYG_007-4a"/>
蜜熟黄蜂亦懶飛芍藥櫻桃俱掃地<hi>病過此二物</hi>鬢絲禪榻<lb/>
兩忘機憑君借取法界觀一洗人間萬事非<hi>來書云近看此書余</hi>
<hi>未嘗見也</hi>
　　　　首夏官舍即事<lb/>
安石榴花開最遲絳帬深樹出幽菲吾廬想見無限好<lb/>
客子倦遊胡不歸座上一樽雖得滿古來四事巧相違<lb/>
令人却憶湖邊寺垂栁隂隂晝掩扉<lb/>
　　　　送李供備席上和李詩<lb/>
<pb n="KR4d0076_WYG_007-4b"/>
家聲赫奕蓋并凉也解㣲吟錦瑟傍擘水取魚湖起浪<lb/>
引杯看劍坐生光風流别後人人憶才器歸來種種長<lb/>
不用更貪窮事業風騷分付與沉湘<lb/>
　　　西齋<lb/>
西齋深且明中有六尺牀病夫朝睡足危坐覺日長昬<lb/>
昬既非醉踽踽亦非狂蹇衣竹風下穆然濯㣲凉起行<lb/>
西園中草木含幽香榴花開一枝桑棗沃以光鳴鳩得<lb/>
美蔭困立忘飛翔黄鳥亦自喜新音變圓吭杖藜觀物<lb/>
<pb n="KR4d0076_WYG_007-5a"/>
化亦以觀我生萬物各得時我生日皇皇<lb/>
　　　小兒<lb/>
小兒不識愁起坐牽我衣我欲嗔小兒老妻勸兒癡兒<lb/>
癡君更甚不樂愁何為還坐愧此言洗盞當我前大勝<lb/>
劉伶婦區區為酒錢<lb/>
　　　寄劉孝叔<lb/>
君王有意誅驕虜椎破銅山鑄銅虎聮翩三十七將軍<lb/>
走馬西來各開府南山伐木作車軸東海取鼉漫戰鼓<lb/>
<pb n="KR4d0076_WYG_007-5b"/>
汗流奔走誰敢後恐乏軍興汙質斧保甲連村團未遍<lb/>
方田訟牒紛如雨爾來手實降新書抉剔根株窮脈縷<lb/>
詔書惻怛信深厚吏能淺薄空勞苦平生學問止流俗<lb/>
衆裏笙竽誰比數忽令獨奏鳳將雛倉卒欲吹那得譜<lb/>
况復連年苦饑饉剝齧草木啖泥土今年雨雪頗應時<lb/>
又報蝗蟲生翅股憂來洗盞欲强醉寂寞虛齋臥空甒<lb/>
公厨十日不生烟更望紅帬踏筵舞故人屢寄山中信<lb/>
只有當歸無别語方將雀䑕偷太倉未肯衣冠挂神武<lb/>
<pb n="KR4d0076_WYG_007-6a"/>
吳興丈人真得道平日立朝非小補自從四方冠蓋鬧<lb/>
歸作二浙湖山主髙蹤已自雜漁釣大隱何曾棄簮組<lb/>
去年相從殊未足問道巳許談其粗逝將棄官往卒業<lb/>
俗縁未盡那得覩公家只在霅溪上上有白雲如白羽<lb/>
應憐進退苦皇皇更把安心教初祖<lb/>
　　　孔長源挽詞二首<lb/>
少年才氣冠當時晚節孤風益自竒君勝宜為夫子後<lb/>
林宗不愧蔡邕碑南荒尚記誅元惡東越誰能事細兒<lb/>
<pb n="KR4d0076_WYG_007-6b"/>
耆舊如今㡬人在為君無憾為時悲<lb/>
小堰門頭栁繫船吳山堂上月侵筵潮聲夜半千巖響<lb/>
詩句明朝萬口傳<hi>長源自越過杭夜飲有美堂上聯句長源詩云天日逺隨雙鳳落海門遥</hi>
<hi>蹙兩潮趨一坐稱善</hi>豈憶日斜庚子後忽驚歲在已辰年佳城一<lb/>
閉無窮事南望題詩淚灑牋<lb/>
　　　寄吕穆仲寺丞<lb/>
孤山寺下水侵門每到先看醉墨痕楚相未亡談笑是<lb/>
中郎不見典型存<hi>杭有伶人善學吕舉措酷似别後常令作之以為笑</hi>君先去踏<lb/>
<pb n="KR4d0076_WYG_007-7a"/>
塵埃陌我亦來尋桑棗村回首西湖真一夢灰心霜鬢<lb/>
更休論<lb/>
　　　余主薄母挽詞<lb/>
閨庭蘭玉照鄉閭自昔雖貧樂有餘豈獨家人在中饋<lb/>
却因麟趾識闗雎雲軿忽已歸仙府喬木依然擁舊廬<lb/>
忍把還鄉千斛淚一時灑向老萊裾<lb/>
　　　送趙寺丞寄陳海州<lb/>
景疏樓上喚蛾眉君到應先誦此詩若見孟公投轄飲<lb/>
<pb n="KR4d0076_WYG_007-7b"/>
莫忘衝雪送君時<lb/>
　　　荅陳述古二首<lb/>
漫説山東第二州棗林桑泊負春遊城西亦有紅千葉<lb/>
人老簮花却自羞<lb/>
小桃破蕚未勝春羅綺叢中第一人聞道使君歸去後<lb/>
舞衫歌扇總生塵<hi>陳有小妓述古稱之</hi>
　　　張安道樂全堂<lb/>
列子御風殊不惡猶被莊生譏數數步兵飲酒中散琴<lb/>
<pb n="KR4d0076_WYG_007-8a"/>
於此得全非至樂樂全居士全於天維摩丈室空翛然<lb/>
平生痛飲今不飲無琴不獨琴無絃我公天與英雄表<lb/>
龍章鳳姿照魚鳥但令端委坐廟堂北狄西戎談笑了<lb/>
如今老去苦思歸小字親書寄我詩試問樂全全底事<lb/>
無全何處更相虧<lb/>
　　　張文裕挽詞<lb/>
高才本出朝廷右能事空推徳業餘每見便聞曹植句<lb/>
至今傳寳魏華書濟南名士新凋喪劔外生祠已潔除<lb/>
<pb n="KR4d0076_WYG_007-8b"/>
欲寄西風兩行淚依然喬木鄭公廬<lb/>
　　　懐西湖寄晁美叔同年<lb/>
西湖天下景逰者無愚賢深淺随所得誰能識其全嗟<lb/>
我本狂直早為世所捐獨專山水樂付與寧非天三百<lb/>
六十寺幽尋遂窮年所至得其妙心知口難傳至今清<lb/>
夜夢耳目餘芳鮮君持使者節風采爍雲烟清流與碧<lb/>
巘安肯為君妍胡不屏騎從暫借僧榻眠讀我壁間詩<lb/>
清凉洗煩煎策杖無道路直造意所便應逢古漁父葦<lb/>
<pb n="KR4d0076_WYG_007-9a"/>
間自延緣問道若有得買魚勿論錢<lb/>
　　　和梅户曹㑹獵鐵溝<lb/>
山西從古説三明誰信儒冠也捍城竿上鯨鯢猶未掩<lb/>
<hi>近梟數盗</hi>草中狐兔不須驚東州趙叟飲無敵南國梅仙詩<lb/>
有聲不向如皋閒射雉歸來何以得卿卿<hi>是日惟梅趙不射</hi>
　　　祭常山回小獵<lb/>
青蓋前頭㸃皂旗黄茅岡下出長圍弄風驕馬跑空立<lb/>
趁兔蒼鷹掠地飛回望白雲生翠巘歸來紅葉滿征衣<lb/>
<pb n="KR4d0076_WYG_007-9b"/>
聖朝若用西凉簿白羽猶能效一揮<lb/>
　　　和章七出守湖州二首<lb/>
方丈仙人出𣺌茫髙情猶愛水雲鄉功名誰使連三捷<lb/>
身世何緣得兩忘早歲歸休心共在他年相見話偏長<lb/>
只應未報君恩重清夢時時到玉堂<lb/>
絳闕雲臺總有名應須極貴又長生鼎中龍虎黄金賤<lb/>
松下龜虵緑骨輕<hi>君好爐火而餌茯苓</hi>霅水未渾纓可濯弁峰初<lb/>
見眼應明兩巵春酒真堪羡獨占人間分外榮<lb/>
<pb n="KR4d0076_WYG_007-10a"/>
　　　和張子野見寄三絶句<lb/>
前生我巳到杭州到處長如到舊逰更欲洞霄為隠吏<lb/>
一菴閒地且相留<hi>過舊遊</hi>
狂吟跌宕無風雅醉墨淋浪不整齊應為詩人一回顧<lb/>
山僧未忍掃黄泥<hi>見題壁</hi>
柏堂南畔竹如雲此閣何人是主人但遣先生披鶴氅<lb/>
不須更畫樂天真<hi>竹閣見憶</hi>
　　　和蔣䕫寄茶<lb/>
<pb n="KR4d0076_WYG_007-10b"/>
我生百事常随緣四方水陸無不便扁州渡江適吴越<lb/>
三年飲食窮芳鮮金虀玉膾飯炊雪海螯江柱初脫泉<lb/>
臨風飽食甘寢罷一甌花乳浮輕圓自從捨舟入東武<lb/>
沃野便到桑麻川剪毛胡羊大如馬誰記鹿角腥盤筵<lb/>
厨中烝粟埋飯甕大杓更取酸生涎柘羅銅碾棄不用<lb/>
脂麻白土須盆研故人猶作舊眼看謂我好尚如當年<lb/>
沙溪北苑强分别水脚一線争誰先清詩兩幅寄千里<lb/>
紫金百餅費萬錢吟哦烹噍兩竒絶只恐偷乞煩封纒<lb/>
<pb n="KR4d0076_WYG_007-11a"/>
老妻稚子不知愛一半巳入薑鹽煎人生所遇無不可<lb/>
南北嗜好知誰賢死生禍福久不擇更論甘苦争蚩妍<lb/>
知君窮旅不自擇因詩寄謝聊相鐫<lb/>
　　　荅李邦直<lb/>
美人如春風著物物未知羈愁似氷雪見子先流澌子<lb/>
從徐方來吏民舉熙熙扶病出見之驚我一何衰知我<lb/>
久慵倦起我以新詩詩詞如醇酒盎然熏四支徑飲不<lb/>
覺醉欲和先昬疲西齋有蠻帳風雨夜紛披放懐語不<lb/>
<pb n="KR4d0076_WYG_007-11b"/>
擇撫掌笑脱頤别來今㡬何春物巳含姿栁色日夜暗<lb/>
子來竟何時徐方雖云樂東山禁逰嬉又無狂太守何<lb/>
以解憂思聞子有賢婦華堂詠螽斯盍不倒囊槖賣劔<lb/>
買蛾眉不用教絲竹唱我新歌詞<lb/>
　　　和文與可洋川園池三十首<lb/>
　　　　湖橋<lb/>
朱欄畫柱照湖明白葛烏紗曳履行橋下龜魚晚無數<lb/>
識君拄杖過橋聲<lb/>
<pb n="KR4d0076_WYG_007-12a"/>
　　　　横湖<lb/>
貪看翠蓋擁紅粧不覺湖邊一夜霜巻却天機雲錦段<lb/>
從教匹練寫秋光<lb/>
　　　　書軒<lb/>
雨昬石硯寒雲色風動牙籖亂葉聲庭下巳生書帶草<lb/>
使君疑是鄭康成<lb/>
　　　　氷池<lb/>
不嫌氷雪遶池看誰似詩人巧耐寒記取羲之洗硯處<lb/>
<pb n="KR4d0076_WYG_007-12b"/>
碧瑠璃下黒蛟蟠<lb/>
　　　　竹塢<lb/>
晚節先生道轉孤歲寒惟有竹相娱麄才杜牧真堪笑<lb/>
喚作軍中十萬夫<lb/>
　　　　荻浦<lb/>
雨折霜乾不耐秋白花黄葉使人愁月明小艇湖邊宿<lb/>
便是江南鸚鵡洲<lb/>
　　　　蓼嶼<lb/>
<pb n="KR4d0076_WYG_007-13a"/>
秋歸南浦蟪蛄鳴霜落横湖沙水清卧雨幽花無限思<lb/>
抱叢寒蝶不勝情<lb/>
　　　　望雲樓<lb/>
隂晴朝暮㡬回新巳向虚空付此身出本無心歸亦好<lb/>
白雲還似望雲人<lb/>
　　　　天漢臺<lb/>
漾水東流舊見經銀潢左界上通靈此臺試向天文覔<lb/>
閣道中間第㡬星<lb/>
<pb n="KR4d0076_WYG_007-13b"/>
　　　　待月臺<lb/>
月與髙人本有期挂簷低户暎蛾眉只從昨夜十分滿<lb/>
漸覺氷輪出海遲<lb/>
　　　　二樂榭<lb/>
此間真趣豈容談二樂并君巳是三仁智更煩訶妄見<lb/>
坐令魯叟作瞿曇<hi>來詩云二見因妄生</hi>
　　　　灙泉亭<lb/>
聞道池亭勝兩川應須爛醉荅雲烟勸君多種長腰米<lb/>
<pb n="KR4d0076_WYG_007-14a"/>
消破亭中萬斛泉<lb/>
　　　吏隠亭<lb/>
縱横憂患滿人間頗怪先生日日閒昨夜清風眠北牖<lb/>
朝來爽氣在西山<lb/>
　　　　霜筠亭<lb/>
解籜新篁不自持嬋娟巳有歲寒姿要看凛凛霜前意<lb/>
須待秋風粉落時<lb/>
　　　　無言亭<lb/>
<pb n="KR4d0076_WYG_007-14b"/>
慇懃稽首維摩詰敢問如何是法門彈指未終千偈了<lb/>
向人還道本無言<lb/>
　　　　露香亭<lb/>
亭下佳人錦繡衣滿身瓔珞綴明璣晚香消歇無尋處<lb/>
花巳飄零露巳晞<lb/>
　　　　涵虛亭<lb/>
水軒花榭兩争妍秋月春風各自偏惟有此亭無一物<lb/>
坐觀萬景得天全<lb/>
<pb n="KR4d0076_WYG_007-15a"/>
　　　　溪光亭<lb/>
決去湖波尚有情却随初日動簷楹溪光自古無人畫<lb/>
慿仗新詩與寫成<lb/>
　　　　過溪亭<lb/>
身輕歩穏去忘歸四柱亭前野彴㣲忽悟過溪還一笑<lb/>
水禽驚落翠毛衣<lb/>
　　　　披錦亭<lb/>
烟紅露綠曉風香燕舞鸎啼春日長誰道使君貧且老<lb/>
<pb n="KR4d0076_WYG_007-15b"/>
繡屏錦帳咽笙簧<lb/>
　　　　褉亭<lb/>
曲池流水細鱗鱗髙㑹傳觴似洛濱紅粉翠蛾應不要<lb/>
畫船來往勝於人<lb/>
　　　　菡萏亭<lb/>
日日移牀趂下風清香不盡思何窮若為化作龜千歲<lb/>
巢向田田亂葉中<lb/>
　　　　荼䕷洞<lb/>
<pb n="KR4d0076_WYG_007-16a"/>
長憶故山寒食夜野荼䕷發暗香來分無素手簮羅髻<lb/>
且折霜蕤浸玉醅<hi>長憶故山一作半雨半晴</hi>
　　　　篔簹谷<lb/>
漢川修竹賤如蓬斤斧何曽赦籜龍料得清貧饞太守<lb/>
渭濱千畝在胸中<lb/>
　　　　寒蘆港<lb/>
溶溶晴港漾春暉蘆笋生時栁絮飛還有江南風物否<lb/>
桃花流水鮆魚肥<lb/>
<pb n="KR4d0076_WYG_007-16b"/>
　　　　野人廬<lb/>
少年辛苦事犂鋤剛厭青山遶故居老覺華堂無意味<lb/>
却須時到野人廬<lb/>
　　　　此君菴<lb/>
寄語菴前抱節君與君到處合相親寫真雖是文夫子<lb/>
我亦真堂作記人<lb/>
　　　　金橙徑<lb/>
金橙縱復里人知不見鱸魚價自低須是松江烟雨裏<lb/>
<pb n="KR4d0076_WYG_007-17a"/>
小船燒薤𢷬香虀<lb/>
　　　　南園<lb/>
不種夭桃與綠楊使君應欲候農桑春畦雨過羅紈膩<lb/>
夏壠風來餅餌香<lb/>
　　　　北園<lb/>
漢水巴山樂有餘一麾從此首歸塗北園草木慿君問<lb/>
許我他年作主無<lb/>
　　　寄題刁景純藏春塢<lb/>
<pb n="KR4d0076_WYG_007-17b"/>
白首歸來種萬松待看千尺舞霜風年抛造物陶甄外<lb/>
春在先生杖履中楊栁長齊低戶暗櫻桃爛熟滴堦紅<lb/>
何時却與徐元直共訪襄陽龎徳公<lb/>
　　　玉盤盂二首<hi>并叙</hi>
東武舊俗每歲四月大㑹於南禪資福兩寺以芍藥供<lb/>
佛而今歲最盛凢七千餘朶皆重跗累蕚繁麗豐碩中<lb/>
有白花正圓如覆盂其下十餘葉稍大承之如盤姿格<lb/>
絶異獨出於七千朶之上云得之於城北蘇氏園中周<lb/>
<pb n="KR4d0076_WYG_007-18a"/>
宰相莒公之别業也而其名俚甚乃為易之<lb/>
雜花狼藉占春餘芍藥開時掃地無兩寺粧成寳纓絡<lb/>
一枝争看玉盤盂佳名㑹作新翻曲絶品難尋舊畫圖<lb/>
從此定知年穀熟姑山親見雪肌膚<lb/>
花不能言意可知令君痛飲更無疑但持白酒勸嘉客<lb/>
直待瓊舟覆玉彛負郭相君初擇地看羊屬國首吟詩<lb/>
吾家豈與花相厚更問殘芳有㡬枝<lb/>
　　　和潞公超然臺收韻<lb/>
<pb n="KR4d0076_WYG_007-18b"/>
我公厭富貴常苦勲業尋相期赤松子永望白雲岑清<lb/>
風出談笑萬竅為號吟吟成超然詩洗我蓬之心嗟我<lb/>
本何人麋鹿强冠襟身微空志大交淺屢言深囑公如<lb/>
得謝呼我幸寄音但恐酒錢盡煩公揮槖金<lb/>
　　　聞喬太博換左藏知欽州以詩招飲<lb/>
今年果起故將軍幽夢清詩信有神馬革裹尸真細事<lb/>
虎頭食肉更何人陣雲冷壓黄茆瘴羽扇斜揮白葛巾<lb/>
痛飲從今有㡬日西軒月色夜來新<lb/>
<pb n="KR4d0076_WYG_007-19a"/>
　　　喬將行烹鵝鹿出刀劔以飲客以詩戯之<lb/>
破匣哀鳴出素虬倦看鶂鶂聽呦呦明朝只恐兼烹鶴<lb/>
此去還須却佩牛便可先呼報恩子不妨仍帶醉鄉侯<lb/>
他年萬騎歸應好奈有移文在故丘<lb/>
　　　次韻劉貢父李公擇見寄二首<lb/>
白髮相望兩故人眼看時事㡬畨新曲無和者應思郢<lb/>
論少卑之且借秦歲惡詩人無好語<hi>公擇來詩皆道吴中饑苦之事</hi>夜<lb/>
長鰥守向誰親<hi>貢父近䘮偶</hi>少思多睡無如我鼻息雷鳴撼<lb/>
<pb n="KR4d0076_WYG_007-19b"/>
四隣<lb/>
何人勸我此間來絃管生衣甑有埃綠蟻濡唇無百斛<lb/>
蝗蟲撲面巳三回磨刀入谷追窮冦灑涕循城拾棄孩<lb/>
為郡鮮歡君莫歎猶勝塵土走章臺<lb/>
　　　寄黎眉州<lb/>
膠西髙處望西川應在孤雲落照邊瓦屋寒堆春後雪<lb/>
峨眉翠掃雨餘天治經方笑春秋學好士今無六一賢<lb/>
<hi>君以春秋受知於歐陽文忠公公自號六一居士</hi>且待淵明賦歸去共將詩酒<lb/>
<pb n="KR4d0076_WYG_007-20a"/>
趂流年<lb/>
　　　和趙郎中捕蝗見寄次韻<lb/>
麥穟人許長穀苖牛可沒天公獨何意忍使蝗蟲發驅<lb/>
攘著令典農事安可忽我僕既胼胝我馬亦款矻飛騰<lb/>
漸云少筋力亦巳竭茍無百篇詩何以醒睡兀初如疏<lb/>
畎澮漸若決澥渤往來供十吏腕脱不容歇平生輕妄<lb/>
庸熟視笑魏勃愛君有逸氣詩壇專斬伐民病何時休<lb/>
吏職不可越慎無及世事向空書咄咄<lb/>
<pb n="KR4d0076_WYG_007-20b"/>
　　　登常山絶頂廣麗亭<lb/>
西望穆陵闗東望琅邪臺南望九仙山北望空飛埃相<lb/>
將呌虞舜遂欲歸蓬萊嗟我二三子狂飲亦荒哉紅裙<lb/>
欲先去長笛有餘哀清歌入雲霄妙舞纎腰回自從有<lb/>
此山白石封蒼苔何常有此樂將去復徘徊人生如朝<lb/>
露白髮日夜催棄置當何言萬劫終飛灰<lb/>
　　　薄薄酒二首<hi>并叙</hi>
膠西先生趙明叔家貧好飲不擇酒而醉常云薄薄酒<lb/>
<pb n="KR4d0076_WYG_007-21a"/>
勝茶湯醜醜婦勝空房其言雖俚而近乎達故推而廣<lb/>
之以補東州之樂府既又以為未也復自和一篇聊以<lb/>
發覽者之一噱云耳<lb/>
薄薄酒勝茶湯麄麄布勝無裳醜妻惡妾勝空房五更<lb/>
待漏靴滿霜不如三伏日髙睡足北窓凉珠襦玉柙萬<lb/>
人相送歸北邙不如懸鶉百結獨坐負朝陽生前富貴<lb/>
死後文章百年瞬息萬世忙夷齊盗蹠俱亡羊不如眼<lb/>
前一醉是非憂樂都兩忘<lb/>
<pb n="KR4d0076_WYG_007-21b"/>
薄薄酒飲兩鍾麄麄布著兩重美惡雖異醉暖同醜妻<lb/>
惡妾夀乃公隠居求志義之從本不計較東華塵土北<lb/>
窓風百年雖長要有終富死未必輸生窮但恐珠玉留<lb/>
君容千載不朽遭樊崇文章自足欺盲聾誰使一朝富<lb/>
貴面發紅達人自達酒何功世間是非憂樂本來空<lb/>
　　　同年王中甫挽詞<lb/>
先帝親收十五人四方争看擊鵬鯤如君才業真堪用<lb/>
顧我衰遲不足論出處陞沉十年後死生契濶㡬人存<lb/>
<pb n="KR4d0076_WYG_007-22a"/>
他時京口尋遺跡宿草猶應有淚痕<hi>仁宗朝賢良十五人今惟富鄭公張</hi>
<hi>宣猷錢純老及余與舎弟在耳</hi>
　　　七月五日二首<lb/>
避謗詩尋醫畏病酒入務蕭條北窓下長日誰與度今<lb/>
年苦炎熱草木困薫煮況我早衰人幽居氣如縷秋來<lb/>
有佳興秫稻巳含露還復此㣲吟往和糟牀注<lb/>
何處覔新秋蕭然北臺上秋來未云㡬風月已清亮雲<lb/>
間聳孤翠林表浮逺漲新棗漸堪剝晚𤓰猶可餉西風<lb/>
<pb n="KR4d0076_WYG_007-22b"/>
送落日萬竅含悽悵念當急行樂白髮不汝放<lb/>
　　　趙郎中見和戯復荅之<lb/>
趙子吟詩如潑水一揮三百八十字奈何效我欲尋醫<lb/>
恰似西施藏白地趙子飲酒如淋灰一年十萬八千杯<lb/>
若不令君早入務飲竭東海生黄埃我衰臨政多繆錯<lb/>
羡君精采如秋鶚頗哀老子令日飲為君坐嘯主畫諾<lb/>
　　　次韻周邠寄雁蕩山圖二首<lb/>
指㸃先慿採藥翁丹青化出大槐宫眼明小閣浮烟翠<lb/>
<pb n="KR4d0076_WYG_007-23a"/>
齒冷新詩嚼雪風二華行觀雄陜右九仙今已壓京東<lb/>
<hi>將赴河中宻邇太華九仙在東武竒秀不減雁蕩也</hi>此生的有尋山分已覺温台<lb/>
落手中<lb/>
西湖三載與君同馬入塵埃鶴入籠東海獨來看出日<lb/>
石橋先去踏長虹遥知别後添華髮時向樽前説病翁<lb/>
所恨蜀山君未見他年携手醉郫筒<lb/>
　　　送碧香酒與趙明叔教授<lb/>
聞君有婦賢且亷勸君慎勿為楚相不羡紫駞分御食<lb/>
<pb n="KR4d0076_WYG_007-23b"/>
自遣赤脚沽村釀嗟君老狂不知愧更吟醜婦惡嘲謗<lb/>
諸生聞語定失笑冬暖號寒卧無帳碧香近出帝子家<lb/>
鵝兒破殻酥流盎不學劉伶獨自飲一壺往助齊眉餉<lb/>
　　　趙既見和復次韻答之<lb/>
長安小吏天所放日夜歌呼和丞相豈知後世有阿瞞<lb/>
<hi>曹公自言參之後</hi>北海樽前捉私釀先生未出禁酒國詩語孤<lb/>
髙常近謗㡬回無酒欲沽君却畏有司書簿帳<hi>近制公使酒過</hi>
<hi>數法甚重</hi>酸寒可笑分一斗日飲亡何足袁盎更將險語壓<lb/>
<pb n="KR4d0076_WYG_007-24a"/>
衰翁只恐自是臺無餉<lb/>
　　　趙郎中往莒縣逾月而歸復以一壺遺之仍用<lb/>
　　　　元韻<lb/>
東隣主人逰不歸悲歌夜夜聞舂相門前人鬧馬嘶急<lb/>
一家喜氣如春釀王事何曽怨獨賢室人豈忍交讁謗<lb/>
大兒踉蹡越門限小兒咿啞語繡帳定敎舞袖掣伊涼<lb/>
更想夜庖鳴甕盎題詩送酒君勿誚免使退之嘲一餉<lb/>
　　　蘇潛聖挽詞<lb/>
<pb n="KR4d0076_WYG_007-24b"/>
妙齡馳譽百夫雄晚節忘懐大隠中悃愊無華真漢吏<lb/>
文章爾雅稱吾宗趨時肯負平生志有子還應不死同<lb/>
惟我閒思十年事數行老淚寄西風<lb/>
　<lb/>
　<lb/>
　<lb/>
　<lb/>
　東坡全集巻七<lb/>
</p>
<p>
</p>
  </div>
<div>
                <head>東坡全集巻八</head>
    <p>
<pb n="KR4d0076_WYG_008-1a"/>
欽定四庫全書<lb/>
　東坡全集巻八　　　　　　宋　蘓軾　撰<lb/>
　　詩七十二首<lb/>
　　　和晁同年九日見寄<lb/>
仰看鸞鵠刺天飛富貴功名老不思病馬巳無千里志<lb/>
騷人長負一秋悲古來重九皆如此别後西湖付與誰<lb/>
遣子窮愁天有意吴中山水要清詩<lb/>
　　　送喬施州<lb/>
<pb n="KR4d0076_WYG_008-1b"/>
恨無負郭田二頃空有載行書五車江上青山横絶壁<lb/>
雲間細路躡飛虵雞號黒暗通蠻貨<hi>胡人謂犀為黒暗</hi>蜂鬧黄<lb/>
連採蜜花共怪河南門下客不應萬里向長沙<hi>喬受知於吴丞</hi>
<hi>相而施州風土大類長沙</hi>
　　　雪夜獨宿柏仙菴<lb/>
晚雨纎纎變玉霙小菴髙卧有餘清夢驚怱有穿窓片<lb/>
夜静惟聞瀉竹聲稍壓冬温聊得健未濡秋旱若為耕<lb/>
天公用意真難㑹又作春風爛漫晴<lb/>
<pb n="KR4d0076_WYG_008-2a"/>
　　　和孔郎中荆林馬上見寄<lb/>
秋禾不滿眼宿麥種亦稀永愧此邦人芒刺在膚肌平<lb/>
生五千巻一字不救饑方將怨無襦忽復歌緇衣堂堂<lb/>
孔北海直氣凛羣兒朱輪未及郊清風巳先馳何以累<lb/>
君子十萬貧與羸滔滔滿四方我行竟安之何時劔闗<lb/>
路春山聞子規<lb/>
　　　留别雩泉<lb/>
舉酒屬雩泉白髮日夜新何時泉中天復照泉上人二<lb/>
<pb n="KR4d0076_WYG_008-2b"/>
年飲泉水魚鳥亦相親還將弄泉手遮日向西秦<lb/>
　　　留别釋迦院牡丹呈趙倅<lb/>
春風小院却來時壁間惟見使君詩應問使君何處去<lb/>
慿花説與春風知年年歲歲何窮巳花似今年人老矣<lb/>
去年崔護若重來前度劉郎在千里<lb/>
　　　董儲郎中嘗知眉州與先人逰過安丘訪其故<lb/>
　　　　居見其子希甫留詩屋壁<lb/>
白髪郎潛舊使君至今人道最能文隻雞敢忘橋公語<lb/>
<pb n="KR4d0076_WYG_008-3a"/>
下馬來尋董相墳冬月負薪雖得免隣人吹笛不堪聞<lb/>
死生契濶君休問灑涙西南向白雲<lb/>
　　　劉貢父見余歌詞數首以詩見戯聊次其韻<lb/>
十載漂然未可期那堪重作看花詩門前惡語誰傳去<lb/>
醉後狂歌自不知刺舌君今猶未戒灸眉我亦更何辭<lb/>
相從痛飲無餘事正是春容最好時<lb/>
　　　除夜大雪留濰州元日早晴遂行中塗雪復作<lb/>
除夜雪相留元日晴相送東風吹宿酒瘦馬兀殘夢葱<lb/>
<pb n="KR4d0076_WYG_008-3b"/>
曨曉光開旋轉餘花弄下馬成野酌佳哉誰與共須㬰<lb/>
晚雲合亂灑無缺空鵝毛垂馬騣自怪騎白鳳三年東<lb/>
方旱逃户連欹棟老農釋耒歎涙入饑腸痛春雪雖云<lb/>
晚春麥猶可種敢怨行役勞助爾歌飯罋<lb/>
　　　大雪青州道上有懐東武園亭寄交代孔周翰<lb/>
超然臺上雪城郭山川兩竒絶海風吹碎碧琉璃時見<lb/>
三山白銀闕蓋公堂前雪綠窓朱户相明滅堂中美人<lb/>
雪争妍粲然一笑玉齒頰就中山堂雪更竒青松怪石<lb/>
<pb n="KR4d0076_WYG_008-4a"/>
亂瓊絲惟有使君逰不歸五更上馬愁斂眉君不見淮<lb/>
西李侍中夜入蔡州縳取吴元濟又不見襄陽孟浩然<lb/>
長安道上騎驢吟雪詩何當閉門飲美酒無人毁譽河<lb/>
東守<lb/>
　　　至濟南李公擇以詩相迎次其韻二首<lb/>
弊裘羸馬古河濱野濶天低糝玉塵自笑餐氊典屬國<lb/>
來看換酒謫仙人宦逰到處身如寄農事何時手自親<lb/>
剰作新詩與君和莫因風雨廢鳴晨<lb/>
<pb n="KR4d0076_WYG_008-4b"/>
夜擁笙歌霅水濱回頭樂事總成塵今年送汝作太守<lb/>
到處逢君是主人聚散細思都是夢身名漸覺兩非親<lb/>
相從繼燭何須問蝙蝠飛時日正晨<lb/>
　　　和孔君亮郎中見贈<lb/>
偶對先生盡一樽醉看萬物洶崩奔優逰共我聊卒歲<lb/>
骯髒如君合倚門只恐掉頭難久住應須傾蓋便深論<lb/>
固知嚴勝風流在又見長身十世孫<hi>戣字君嚴戡字君勝退之志其墓云</hi>
<hi>孔子世三十八吾見其孫白面長身今君亮四十八世矣</hi>
<pb n="KR4d0076_WYG_008-5a"/>
　　　送范景仁逰洛中<lb/>
小人真闇事閒退豈公難道大吾何病言深聽者寒憂<lb/>
時雖早白住世有還丹得酒相逢樂無心所遇安去年<lb/>
行萬里蜀路走千盤投老身彌健登山意未䦨西逰為<lb/>
櫻筍東道盡鵷鸞杖履携兒去園亭借客看折花斑竹<lb/>
寺弄水石樓灘鬻馬衰憐白驚雷怯笑韓蘚書標洞府<lb/>
<hi>歐陽永叔甞逰嵩山日莫於絶壁上見苔蘚成文云神清之洞明日復尋不見</hi>松蓋偃天壇試<lb/>
與劉夫子重尋靖長官<hi>劉几云曽見人嵩山幽絶處眼光如猫意其為靖長官也</hi>
<pb n="KR4d0076_WYG_008-5b"/>
　　　次韻景仁留别<lb/>
公老我亦衰相見恨不數臨行一杯酒此意重山岳歌<lb/>
詞白紵清琴弄黄鍾濁詩新眇難和飲少僅可學欲參<lb/>
兵部選有力誰如犖且作東諸侯山城雄鼔角南逰許<lb/>
過我不憚千里邈㑹當聞公來倒屣髮一握<lb/>
　　　書韓幹牧馬圖<lb/>
南山之下汧渭之間想見開元天寳年八坊分屯隘秦<lb/>
川四十萬疋如雲烟騅駓駰駱驪騮騵白魚赤兔騂皇<lb/>
<pb n="KR4d0076_WYG_008-6a"/>
䮧龍顱鳳頸獰且妍竒姿逸徳隠駑頑碧眼胡兒手足<lb/>
鮮歲時翦刷供帝閑柘袍臨池侍三千紅粧照日光流<lb/>
淵樓下玉螭吐清寒往來蹙踏生飛湍衆工䑛筆和朱<lb/>
鉛先生曹霸弟子韓廏馬多肉尻脽圓肉中畫骨誇尤<lb/>
難金羈玉勒繡羅鞍鞭箠刻烙傷天全不如此圖近自<lb/>
然平沙細草荒芉綿驚鴻脱兔争後先王良挾䇿飛上<lb/>
天何必俯首服短轅<lb/>
　　　送魯元翰少卿知衞州<lb/>
<pb n="KR4d0076_WYG_008-6b"/>
冗士無處著寄身范公園桃花忽成隂薺麥秀巳繁閉<lb/>
門春晝永惟有黄蜂喧誰人肯携酒共醉榆栁村髯卿<lb/>
獨何者一月三到門我不往拜之髯來意彌敦堂堂元<lb/>
老後亹亹仁人言憶在錢塘歲情好均弟昆時於氷雪<lb/>
中笑語作春温欲飲徑相覔夜開叢竹軒捜尋到篋笥<lb/>
鮓醢無復存每愧煙火中玉腕親炮燔别來今幾何相<lb/>
對如夢魂告我當北渡新詩侑清樽坡陁太行麓洶涌<lb/>
黄河翻仕宦非不遇王畿西北垣斯民如魚耳見網則<lb/>
<pb n="KR4d0076_WYG_008-7a"/>
驚奔皎皎千丈清不如尺水渾刑政雖首務念當養其<lb/>
源一聞襦袴音盜賊安足論<lb/>
　　　次韻子由送蔣䕫赴代州學官<lb/>
功利争先變法初典刑獨守老成餘窮人未信詩能爾<lb/>
倚市懸知繡不如代北諸生漸狂簡牀頭雜説為爬梳<lb/>
歸來問雁吾何敢疾世王符解著書<lb/>
　　　和李邦直沂山祈雨有應<lb/>
髙田生黄埃下田生蒼耳蒼耳亦巳無更問麥有幾蛟<lb/>
<pb n="KR4d0076_WYG_008-7b"/>
龍睡足亦解慚二麥枯時雨如洗不知雨從何處來但<lb/>
聞吕梁百歩聲如雷試上城南望城北際天菽粟青成<lb/>
堆饑火燒腸作牛吼不知待得秋成否半年不雨坐龍<lb/>
慵共怨天公不怨龍今朝一雨聊自贖龍神社鬼各言<lb/>
功無功日盗太倉穀嗟我與龍同此責勸農使者不汝<lb/>
容因君作詩先自劾<lb/>
　　　宿州次韻劉涇<lb/>
我欲歸休瑟漸希舞雩何日著春衣多情白髮三千丈<lb/>
<pb n="KR4d0076_WYG_008-8a"/>
無用蒼皮四十圍晚覺文章真小技早知富貴有危機<lb/>
為君垂涕君知否千古華亭鶴自飛<hi>涇之兄汴亦有文死矣</hi>
　　　和孔密州五絶<lb/>
　　　　見邸家園留題<lb/>
大斾傳聞載酒過小詩未忍著塼磨陽闗三叠君須祕<lb/>
除却膠西不解歌<hi>來詩有渭城之句</hi>
　　　　春步西園見寄<lb/>
歲歲開園成故事年年行樂不辜春今年太守尤難繼<lb/>
<pb n="KR4d0076_WYG_008-8b"/>
慈愛聡明恵利人<lb/>
　　　　東欄梨花<lb/>
梨花淡白柳深青栁絮飛時花滿城惆悵東欄二株雪<lb/>
人生看得㡬清明<lb/>
　　　　和流杯石上草書小詩<lb/>
蜂腰鶴膝嘲希逸春蚓秋虵病子雲醉裏自書醒自笑<lb/>
如今二絶更逢君<lb/>
　　　　堂後白牡丹<lb/>
<pb n="KR4d0076_WYG_008-9a"/>
城西千葉豈不好笑舞春風醉臉丹何似後堂氷玉潔<lb/>
逰蜂非意不相干<hi>孔頗有聲伎而客無見者</hi>
　　　和趙郎中見戯<hi>趙以徐伎不如東武詩中見戯云只有當時燕子樓</hi>
燕子人亡三百秋巻簾那復似揚州西行未必能勝此<lb/>
空唱崔徽上白樓<lb/>
　　　又<lb/>
我擊藤牀君唱歌明年六十奈君何醉顛只要裝風景<lb/>
莫向人前自洗磨<hi>趙每醉歌畢輒曰明年六十矣</hi>
<pb n="KR4d0076_WYG_008-9b"/>
　　　和子由與顔長道同逰百步洪相地築亭種栁<lb/>
平明坐衙不暖席歸來閉閤閒終日卧聞客至到屣迎<lb/>
兩眼蒙籠餘睡色城東泗水步可到路轉河洪翻雪白<lb/>
安得青絲絡駿馬蹙踏飛波栁隂下奮身三丈兩蹄間<lb/>
振鬛長鳴身自乾少年狂興久巳謝但憶嘉陵遶劔闗<lb/>
劔關大道車方軌君自不去歸何難山中故人應大笑<lb/>
築室種栁何時還<lb/>
　　　次韻李邦直感舊<lb/>
<pb n="KR4d0076_WYG_008-10a"/>
騶騎傳呼出跨坊簿書填委入充堂誰教按部如何武<lb/>
只許清樽對孟光婉娩有時來入夢温柔何日聽還鄉<lb/>
酸寒病守尤堪笑千步空餘僕射場<lb/>
　　　與梁先舒煥泛舟得臨釀字二首<lb/>
彭城古戰國孤客勌登臨汴泗交流處清潭百丈深故<lb/>
人輕千里足蠒來相尋何以娱佳客潭水洗君心<lb/>
老守厭簿書先生罷函丈風流魏晉間談笑羲皇上河<lb/>
洪忽巳過水色綠可釀君毋輕此樂此樂清且放<lb/>
<pb n="KR4d0076_WYG_008-10b"/>
　　　次韻荅邦直子由四首<lb/>
簿書顛倒夢魂間知我踈慵肯見原閒作閉門僧舎冷<lb/>
病聞吹枕海濤喧忘懐杯酒逢人共引睡文書信手翻<lb/>
欲吐狂言喙三尺怕君瞋我却須吞<hi>邦直屢以此見戒</hi>
城南短李好交逰箕踞狂歌總自由尊主庇民君有道<lb/>
樂天知命我無憂醉呼妙舞留連夜閒作清詩斷送秋<lb/>
瀟灑使君殊不俗罇前容我攬須不<hi>邦直家中舞者甚多</hi>
老弟東來殊寂寞故人留飲慰酸寒草荒城角開新徑<lb/>
<pb n="KR4d0076_WYG_008-11a"/>
雨入河洪失舊灘車馬追陪迹未掃唱酬往復字應漫<lb/>
此詩更欲慿君改待與江南子布看<lb/>
君雖為我此遲留别後凄涼我巳憂不見便同千里逺<lb/>
退歸終作十年逰恨無揚子一區宅懶卧元龍百尺樓<lb/>
聞道鵷鴻滿臺閣網羅應不到沙鷗<lb/>
　　　司馬君實獨樂園<lb/>
青山在屋上流水在屋下中有五畝園花竹秀而野花<lb/>
香襲杖履竹色浸盞斚樽酒樂餘春棊局消長夏洛陽<lb/>
<pb n="KR4d0076_WYG_008-11b"/>
古多士風俗猶爾雅先生卧不出冠蓋傾洛社雖云與<lb/>
衆樂中有獨樂者才全徳不形所貴知我寡先生獨何<lb/>
事四海望陶冶兒童誦君實走卒知司馬持此欲安歸<lb/>
造物不我捨名聲逐吾軰此病天所赭撫掌笑先生年<lb/>
來效喑啞<lb/>
　　　送顔復兼寄王鞏<lb/>
彭城官居冷如水誰從我逰顔氏子我衰且病君亦窮<lb/>
衰窮相守正其理胡為一朝捨我去輕衫觸熱行千里<lb/>
<pb n="KR4d0076_WYG_008-12a"/>
問君無乃求之歟荅我不然聊爾耳京師萬事日日新<lb/>
故人如故今有㡬君知牛行相君宅扣門但覔王居士<lb/>
清詩草聖俱入妙别後寄我書連紙苦恨相思不相見<lb/>
約我重陽嗅霜蘂君歸可喚與俱來未應指目妨進擬<lb/>
太一老仙閒不出<hi>張安道為太一官使</hi>踵門問道今時矣因行過<lb/>
我路㡬何願君推挽加鞭箠吾儕一醉豈易得買羊釀<lb/>
酒從今始<lb/>
　　　蠍虎<lb/>
<pb n="KR4d0076_WYG_008-12b"/>
黄雞啄蠍如啄黍窓間守宫稱蠍虎闇中繳尾伺飛蟲<lb/>
巧㨗功夫在腰膂跂跂脉脉善縁壁陋質從來誰比數<lb/>
今年歲旱號蜥蜴狂走兒童鬧歌舞能銜渠水作氷雹<lb/>
便向蛟龍覔雲雨守宫努力搏蒼蠅明年嵗旱當求汝<lb/>
　　　轍幼從子瞻兄讀書未甞一日相舎既壯將逰<lb/>
　　　　宦四方讀韋蘇州詩有云那知風雨夜復此<lb/>
　　　　對牀眠惻然感之乃相約早退為閒居之樂<lb/>
　　　　故子瞻始為鳳翔幕官留詩與轍曰夜雨何<lb/>
<pb n="KR4d0076_WYG_008-13a"/>
　　　　時聽蕭瑟其後子瞻通守餘杭復移守膠西<lb/>
　　　　而轍滯留於淮陽濟南不見者七年熙寧十<lb/>
　　　　年二月始復㑹於澶濮之間相從彭城留百<lb/>
　　　　餘日時宿於逍遥堂追感前約作二小詩<lb/>
逍遥堂後千尋木長送中宵風雨聲悮喜對牀尋舊約<lb/>
不知漂泊在彭城<lb/>
秋來東閣涼如水客至山公醉似泥困卧北窓呼不醒<lb/>
風吹松竹雨凄凄<lb/>
<pb n="KR4d0076_WYG_008-13b"/>
　　　子由將赴南都與余㑹宿於逍遥堂作兩絶句<lb/>
　　　　讀之殆不可為懐因和其詩以自解余觀子<lb/>
　　　　由自少曠達天資近道又得至人養生長年<lb/>
　　　　之訣而余亦竊聞其一二以為今者宦逰相<lb/>
　　　　别之日淺而異時退休相從之日長既以自<lb/>
　　　　解且以慰子由云<lb/>
别期漸近不堪聞風雨蕭蕭巳斷魂猶勝相逢不相識<lb/>
形容變盡語音存<lb/>
<pb n="KR4d0076_WYG_008-14a"/>
但令朱雀長金花此别還同一轉車五百年間誰復在<lb/>
㑹看銅狄兩咨嗟<lb/>
　　　留題石經院三首<lb/>
葱蒨門前路行穿翠密中却來堂上看巖谷意無窮<lb/>
夭矯庭中檜枯枝鵲踏消瘦皮纒鶴骨髙頂轉龍腰<lb/>
窈窕山頭井潛通伏澗清欲知深㡬許聽放轆轤聲<lb/>
　　　過雲龍山人張天驥<lb/>
郊原雨初足風日清且好病守亦欣然肩輿白門道荒<lb/>
<pb n="KR4d0076_WYG_008-14b"/>
田咽蛩蚓村巷懸梨棗下有幽人居閉門空雀噪西風<lb/>
髙正厲落葉紛可掃孤僮卧斜日病馬放秋草墟里通<lb/>
有無垣牆任摧倒君家本冠蓋絲竹鬧隣保脱身聲利<lb/>
中道徳自濯澡躬耕抱羸疾奉養百歲老詩書膏吻頰<lb/>
菽水媚翁媪饑寒天随子杞菊自擷芼慈孝董邵南雞<lb/>
狗相乳抱吾生如寄耳歸計失不早故山豈敢忘但恐<lb/>
迫華皓從君學種秫斗酒時相勞<lb/>
　　　贈王仲素寺丞<hi>名景純</hi>
<pb n="KR4d0076_WYG_008-15a"/>
養氣如養兒棄官如棄泥人皆笑子拙事定竟誰迷歸<lb/>
耕獨患貧問子何所齎尺宅足自庇寸田有餘畦明珠<lb/>
照短褐陋室生虹霓雖無孔方兄顧有法喜妻彈琴一<lb/>
長嘯不荅阮與嵇曹南劉夫子名與子政齊家有鴻寳<lb/>
書不鑄金褭蹄促膝問道要遂䝉分刀圭不忍獨不死<lb/>
尺書肯見梯我生本强鄙少以氣自擠孤舟倒江河赤<lb/>
手攬象犀年來稍自笑留氣下暖臍苦恨聞道晚意象<lb/>
颯巳凄空見孫思邈區區賦病梨<lb/>
<pb n="KR4d0076_WYG_008-15b"/>
　　　陽闗詞三首<lb/>
受降城下紫髯郎戯馬臺南古戰塲恨君不取契丹首<lb/>
金甲牙旗歸故鄉<lb/>
　　　　右贈張繼愿<lb/>
濟南春好雪初晴行到龍山馬足輕使君莫忘霅溪女<lb/>
時作陽闗膓斷聲<lb/>
　　　　右荅李公擇<lb/>
暮雲收盡溢清寒銀漢無聲轉玉盤此生此夜不長好<lb/>
<pb n="KR4d0076_WYG_008-16a"/>
明月明年何處看<lb/>
　　　　右中秋月<lb/>
　　　和孔周翰二絶<lb/>
　　　　再觀邸園留題<lb/>
小園香霧曉䝉籠醉手狂詞未必工魯叟録詩應有取<lb/>
曲收彤管邶鄘風<lb/>
　　　　觀浄觀堂效韋蘇州詩<lb/>
弱羽巢林在一枝幽人蝸舎兩相宜樂天長短三千首<lb/>
<pb n="KR4d0076_WYG_008-16b"/>
却愛韋郎五字詩<lb/>
　　　京師哭任遵聖<lb/>
十年不還鄉兒女日夜長豈惟催老大漸復成凋䘮每<lb/>
聞耆舊亡涕泫聲輒放老任況竒逸先子推軰行文章<lb/>
小得譽詩語尤清壯吏能復所長談笑萬夫上自喜作<lb/>
劇縣偏工破豪黨奮髯走猾吏嚼齒對姦將哀哉命不<lb/>
偶每以才得謗竟使落窮山青衫就黄壤宦逰久不樂<lb/>
江海永相望退耕本就君時節相勞餉此懐今不遂歸<lb/>
<pb n="KR4d0076_WYG_008-17a"/>
見纍纍塟望哭國西門落日銜千嶂平生惟一子抱負<lb/>
珠在掌見之齠齔中巳有食牛量他年如入洛生死一<lb/>
相訪惟有王濬冲心知中散狀<lb/>
　　　荅任師中家漢公<lb/>
先君昔未仕杜門皇祐初道徳無貧賤風采照鄉閭何<lb/>
嘗踈小人小人自濶踈出門無所詣老史在郊墟門前<lb/>
萬竿竹堂上四庫書髙樹紅消梨小池白芙蕖常呼赤<lb/>
脚婢雨中擷園蔬矯矯任夫子罷官還舊廬是時里中<lb/>
<pb n="KR4d0076_WYG_008-17b"/>
兒始識長者車烹雞酌白酒相對歡有餘有如龎徳公<lb/>
往還葛與徐妻子走堂下主人竟誰歟我時年尚幼作<lb/>
賦慕相如侍立看君談精悍實起予歲月曽㡬何耆老<lb/>
逝不居史侯最先没孤墳拱桑樗我亦涉萬里清血滿<lb/>
襟袪漂流二十年始悟萬縁虛獨喜任夫子老佩刺史<lb/>
魚威行烏白蠻解辮請冠裾方當入奏事清廟陳璠璵<lb/>
胡為厭軒冕歸意不少紓上蔡有良田黄沙走清渠罷<lb/>
亞百頃稻雍容十年儲閒隨李丞相搏射鹿與猪蒼鷹<lb/>
<pb n="KR4d0076_WYG_008-18a"/>
十斤重猛犬如黄驢豈比陶淵明窮苦自把鋤我今四<lb/>
十二衰髮不滿梳彭城古名郡乏人偶見除頭顱巳可<lb/>
知幾何不樵漁㑹當相從去芒鞋老菑畬念子瘴江邊<lb/>
懐抱向誰攄賴我同年友相歡出同輿氷盤薦文鮪<hi>鮪鮥</hi>
<hi>也戎瀘常有</hi>玉斚傾浮蛆醉中忽思我清詩綴瓊琚知我少<lb/>
詼諧教我時巻舒世事日反覆翩如風中旟雀羅弔廷<lb/>
尉秋扇悲婕妤升沉一何速喜怒紛衆狙作詩謝二子<lb/>
我師寗與蘧<lb/>
<pb n="KR4d0076_WYG_008-18b"/>
　　　初别子由<lb/>
我少知子由天資和而清好學老益堅表裏漸融明豈<lb/>
獨為吾弟要是賢友生不見六七年微言誰與賡常恐<lb/>
坦率性放縦不自程㑹合亦何事無言對空枰使人之<lb/>
意消不善無由萌森然有六女包裹布與荆無憂賴賢<lb/>
婦藜藿䒭大烹使子得行意青衫陋公卿明日無晨炊<lb/>
倒牀作雷鳴秋眠我東閤夜聽風雨聲懸知不久别妙<lb/>
理重細評昨日忽出門孤舟轉西城歸來北堂上古屋<lb/>
<pb n="KR4d0076_WYG_008-19a"/>
空崢嶸退食悮相從入門中自驚南都信繁㑹人事水<lb/>
火爭念當閉閤坐頽然寄聾盲妻子亦細事文章固虛<lb/>
名㑹須掃白髮不復用黄精<lb/>
　　　次韻吕梁仲屯田<lb/>
雨葉風花日夜稀一杯相屬竟何時空虚豈敢酬瓊玉<lb/>
枯朽猶能出菌芝門外吕梁從迅急胸中雲夢自逶遲<lb/>
待君筆力追靈運莫負南臺九日期<lb/>
　　　章質夫寄恵崔徽真<lb/>
<pb n="KR4d0076_WYG_008-19b"/>
玉釵半脱雲垂耳亭亭芙蓉在秋水當時薄命一酸辛<lb/>
千古華堂奉君子水邊何處無麗人近前試看丞相嗔<lb/>
不如丹青不解語世間言語元非真知君被惱更愁絶<lb/>
巻贈老夫驚老拙為君援筆賦梅花未害廣平心似鐵<lb/>
　　　王鞏屢約重九見訪既而不至以詩送將官梁<lb/>
　　　　交且見寄次韻荅之交頗文雅不類武人家<lb/>
　　　　有侍者甚恵麗<lb/>
知君月下見傾城破恨懸知酒有兵老守無何惟日飲<lb/>
<pb n="KR4d0076_WYG_008-20a"/>
將軍競病自詩鳴花枝不共秋欹帽筆陣空來夜斫營<lb/>
愛惜微官將底用他年只好寫銘旌<lb/>
　　　臺頭寺雨中送李邦直赴史館分韻得憶字人<lb/>
　　　　字兼寄孫巨源二首<lb/>
霜林日夜西風急老送君歸百憂集清歌窈𦕈入行雲<lb/>
雲為不行天為泣紅葉黄花秋正亂白魚紫蟹君須憶<lb/>
慿君説向髯將軍衰鬢相逢應不識<lb/>
珥筆西歸近紫宸太平典冊不緣麟付君此事寧論晉<lb/>
<pb n="KR4d0076_WYG_008-20b"/>
載我當時舊過秦門外想無千斛米墓中知有百年人<lb/>
看君兩眼明如鏡休把春秋坐素臣<lb/>
　　　代書荅梁先<lb/>
此身與世真悠悠蒼顔華髮誰汝留强名太守古徐州<lb/>
忘歸不如楚沐猴魯人豈獨不知丘蹸藉夫子無罪尤<lb/>
異哉梁子清而修不逺千里從我㳺瞭然正色懸雙眸<lb/>
世之所馳子獨不一經通明傳節侯小楷精絶規摹歐<lb/>
<hi>梁生學歐陽公書</hi>我衰廢學懶且媮畏見問事賈長頭别來紅<lb/>
<pb n="KR4d0076_WYG_008-21a"/>
葉黄花秋夜夢見之起坐愁遺我駮石盆與甌黒質白<lb/>
章聲琳球謂言山石生澗溝追琢尚可王公羞感子佳<lb/>
意能無酬反將木瓜報珍投學如富賈在博收仰取俛<lb/>
拾無遺籌道大如天不可求修其可見致其幽願子篤<lb/>
實慎勿浮發憤忘食樂忘憂<lb/>
　　　九日邀仲屯田為大水所隔以詩見寄次其韻<lb/>
無復龍山對孟嘉西來河伯意雄夸霜風可使吹黄帽<lb/>
<hi>舟人黄帽土勝水也</hi>尊酒那能泛浪花謾遣鯉魚傳尺素却將燕<lb/>
<pb n="KR4d0076_WYG_008-21b"/>
石報瓊華何時得見悲秋老醉裏題詩字半斜<lb/>
　　　河復<hi>并叙</hi>
熙寧十年秋河決澶淵注鉅野入淮泗自澶魏以北皆<lb/>
絶流而濟楚大被其害彭門城下水二丈八尺七十餘<lb/>
日不退吏民疲於守禦十月十三日澶州大風終日既<lb/>
止而河流一枝巳復故道聞之喜甚庶幾可塞乎乃作<lb/>
河復詩歌之道路以致民願而迎神休蓋守土者之志<lb/>
也<lb/>
<pb n="KR4d0076_WYG_008-22a"/>
君不見西漢元光元封間河決瓠子二十年鉅野東傾<lb/>
淮泗滿楚人恣食黄河鱣萬里沙回封禪罷初遣越巫<lb/>
沉白馬河公未許人力窮薪芻萬計隨流下吾君仁聖<lb/>
如帝堯百神受職河神驕帝遣風師下約束北流夜起<lb/>
澶州橋東風吹凍收微渌神功不用淇園竹楚人種麥<lb/>
滿河淤仰看浮槎棲古木<lb/>
　　　韓幹馬十四匹<lb/>
二馬並驅攅八蹄二馬宛頸騣尾齊一馬任前雙舉後<lb/>
<pb n="KR4d0076_WYG_008-22b"/>
一馬却避長鳴嘶老髯奚官騎且顧前身作馬通馬語<lb/>
後有八匹飲且行微流赴吻若有聲前者既濟出林鶴<lb/>
後者欲渉鶴俛啄最後一匹馬中龍不嘶不動尾摇風<lb/>
韓生畫馬真是馬蘇子作詩如見畫世無伯樂亦無韓<lb/>
此詩此畫誰當看<lb/>
　　　有言郡東北荆山下可以溝畎積水因與吴正<lb/>
　　　　字王户曹同往相視以地多亂石不果還逰<lb/>
　　　　聖女山山有石室如墓而無棺椁或云宋司<lb/>
<pb n="KR4d0076_WYG_008-23a"/>
　　　　馬桓魋墓二子有詩次其韻二首<lb/>
側手區區未易遮奔流一瞬巻千家共疑智伯初圍趙<lb/>
猶有張湯欲漕斜巳坐迂踈來此地分將勞苦送生涯<lb/>
使君下䇿真堪笑隠隠驚雷響踏車<lb/>
茫茫清泗遶孤岑歸路相將得蹔臨試著芒鞋穿犖确<lb/>
更然松炬照幽深縱令司馬能鑱石奈有中郎解摸金<lb/>
强寫蒼崖留歲月他年誰識此時心<lb/>
　　　贈寫御容妙善師<lb/>
<pb n="KR4d0076_WYG_008-23b"/>
憶昔射䇿干先皇珠簾翠幄分兩廂紫衣中使下傳詔<lb/>
跪捧再拜聞天香仰觀眩晃目生暈但見曉色開扶桑<lb/>
迎陽晚出歩就坐綘紗玉斧光照廊野人不識日月角<lb/>
髣髴尚記重瞳光三年歸來真一夢橋山松檜凄風霜<lb/>
天容玉色誰敢畫老師古寺晝閉房夢中神授心有得<lb/>
覺來信手筆巳忘幅巾常服儼不動孤臣入門涕自滂<lb/>
元老侑坐須眉古虎臣立侍冠劔長平生慣寫龍鳳質<lb/>
肯顧草間猿與麞都人踏破鐵門限黄金白璧空堆牀<lb/>
<pb n="KR4d0076_WYG_008-24a"/>
爾來摹寫亦到我謂是先帝白髮郎不須覽鏡坐自了<lb/>
明年乞身歸故鄉<lb/>
　　　哭刁景純<lb/>
讀書想前軰每恨生不早紛紛少年塲猶得見此老此<lb/>
老如松栢不受霜雪槁直從毫末中自養到合抱宏材<lb/>
乏近用千歳自枯倒文章餘正始風節貫華皓平生為<lb/>
人耳自為薄如縞是非雖難齊反覆看愈好前年旅吴<lb/>
越把酒慶夀考扣門無晨夜百過迹未掃但知從徳公<lb/>
<pb n="KR4d0076_WYG_008-24b"/>
未省厭丘嫂别時公八十後㑹知難保昨日故人書連<lb/>
年䘮翁媪<hi>景純妻先亡</hi>傷心范橋水漾漾舞寒藻華堂不見<lb/>
人瘦馬空戀皁我欲江東去匏樽酌行潦鏡湖無賀監<lb/>
慟哭稽山道忍見萬松岡荒池没秋草<lb/>
　　　荅吕梁仲屯田<lb/>
亂山合沓圍彭門官居獨在懸水村<hi>吕梁地名</hi>居民蕭條雜<lb/>
麋鹿小市冷落無雞豚黄河西來初不覺但訝清泗流<lb/>
奔渾夜聞沙岸鳴甕盎曉看雪浪浮鵬鯤吕梁自古喉<lb/>
<pb n="KR4d0076_WYG_008-25a"/>
吻地萬頃一抹何由吞坐觀入市巻閭井吏民走盡餘<lb/>
王尊計窮路斷欲安適吟詩破屋愁鳶蹲歲寒霜重水<lb/>
歸壑但見屋瓦留沙痕入城相對如夢寐我亦僅免為<lb/>
魚黿旋呼歌舞雜詼笑不惜飲釂空瓶盆念君官舎氷<lb/>
雪冷新詩美酒聊相温人生如寄何不樂任使絳蠟燒<lb/>
黄昏宣房未築淮泗滿故道堙滅瘡痍存明年勞苦應<lb/>
更甚我當畚鍤先黥髠付君萬指伐頑石千鎚雷動蒼<lb/>
山根髙城如鐵洪口決談笑却掃看崩奔農夫掉臂免<lb/>
<pb n="KR4d0076_WYG_008-25b"/>
狼顧秋穀布野如雲屯還須更置軟脚酒為君擊鼓行<lb/>
金樽<lb/>
　　　張寺丞益齊<lb/>
張子作齋舎而以益為名吾聞之夫子求益非速成譬<lb/>
如逺逰客日夜事征行今年適燕薊明年走蠻荆東觀<lb/>
盡滄海西涉渭與涇歸來閉户坐八方在軒庭又如學<lb/>
醫人識病由飽更風雨晦明淫跛躄瘖聾盲虚實在其<lb/>
脉静躁在其情榮枯在其色夀夭在其形茍能閱千人<lb/>
<pb n="KR4d0076_WYG_008-26a"/>
望見知死生為學務日益此言當自程為道貴日損此<lb/>
理在既盈願君書此詩以為益齋銘<lb/>
　　　荅孔周翰求書與詩<lb/>
身閒曷不長閉口天寒正好深藏手吟詩寫字有底忙<lb/>
未脱多生宿塵垢不蒙譏訶子厚疾反更刻畫無鹽醜<lb/>
征西自有家雞肥太白應驚飯山瘦與君相從知㡬日<lb/>
東風待得花開否撥棄萬事勿復談百觚之後那辭酒<lb/>
　　　送李公恕赴闕<lb/>
<pb n="KR4d0076_WYG_008-26b"/>
君才有如切玉刀見之凛凛寒生毛願随壯士斬蛟蜃<lb/>
不願腰間纒錦絛用違其才志不展坐與胥吏同疲勞<lb/>
忽然眉上有黄氣吾君漸欲收英髦立談左右俱動色<lb/>
一語徑破千言牢我頃分符在東武脱略萬事惟嬉遨<lb/>
盡壊屏障通内外仍呼騎曹為馬曹君為使者見不問<lb/>
反更對飲持雙螯酒酣箕坐語驚衆雜以嘲諷窮詩騷<lb/>
世上小兒多忌諱獨能容我真賢豪為我買田臨汶水<lb/>
逝將歸去誅蓬蒿安能終老塵土下俯仰随人如桔橰<lb/>
<pb n="KR4d0076_WYG_008-27a"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4d0076_WYG_008-27b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　東坡全集巻八<lb/>
</p>
<p>
</p>
  </div>
<div>
                <head>東坡全集巻九</head>
    <p>
<pb n="KR4d0076_WYG_009-1a"/>
欽定四庫全書<lb/>
　東坡全集巻九　　　　　　宋　蘓軾　撰<lb/>
　　詩六十七首<lb/>
　　　春菜<lb/>
蔓菁宿根巳生葉韮牙戴土拳如蕨爛烝香薺白魚肥<lb/>
碎㸃青蒿凉餅滑宿酒初消春睡起細履幽畦掇芳辣<lb/>
茵陳甘菊不負渠繪縷堆盤纎手抹北方苦寒今未巳<lb/>
雪底波稜如鐵甲豈如吾蜀富冬蔬霜葉露芽寒更茁<lb/>
<pb n="KR4d0076_WYG_009-1b"/>
久抛菘葛猶細事苦筍江豚那忍説明年投劾徑須歸<lb/>
莫待齒摇并髮脱<lb/>
　　　送鄭户曹<lb/>
㳺遍錢塘湖上山歸來文字帶芳鮮羸僮瘦馬從吾飲<lb/>
陋巷何人似子賢公業有田常乏食廣文好客竟無氈<lb/>
東歸不趁花時節開盡春風誰與妍<lb/>
　　　䖍州八境圖八首<lb/>
坐看奔湍遶石樓使君髙㑹百無憂三犀竊鄙秦太守<lb/>
<pb n="KR4d0076_WYG_009-2a"/>
八詠聊同沈隠侯<lb/>
濤頭寂寞打城還章貢臺前莫靄寒勌客登臨無限思<lb/>
孤雲落日是長安<lb/>
白鵲樓前翠作堆縈雲嶺路若為開故人應在千山外<lb/>
不寄梅花逺信來<lb/>
朱樓深處日微明皂蓋歸時酒半醒薄暮漁樵人去盡<lb/>
碧溪青嶂遶螺亭<lb/>
使君那暇日參禪一望叢林一悵然成佛莫教靈運後<lb/>
<pb n="KR4d0076_WYG_009-2b"/>
着鞭從使祖生先<lb/>
却從塵外望塵中無限樓臺煙雨濛山水照人迷向背<lb/>
只尋孤塔認西東<lb/>
煙雲縹𦕈鬱孤臺積翠浮空雨半開想見之罘觀海市<lb/>
絳宫明滅是蓬萊<lb/>
回峰亂嶂鬱參差雲外髙人世得知誰向空山弄明月<lb/>
山中木客解吟詩<lb/>
　　　讀孟郊詩二首<lb/>
<pb n="KR4d0076_WYG_009-3a"/>
夜讀孟郊詩細字如牛毛寒燈照昏花佳處時一遭孤<lb/>
芳擢荒穢苦語餘詩騷水清石鑿鑿湍激不受篙初如<lb/>
食小魚所得不償勞又似煮彭<graphic n="KR1209" url="https://raw.githubusercontent.com/kanripo/KR-Gaiji/master/images/KR1209.png" mimeType="image/png"/>竟日嚼空螯要當鬬<lb/>
僧清未足當韓豪人生如朝露日夜火消膏何苦將兩<lb/>
耳聽此寒蟲號不如且置之飲我玉巵醪<lb/>
我憎孟郊詩復作孟郊語饑腸自鳴喚空壁轉饑鼠詩<lb/>
從肺腑出出輒愁肺腑有如黄河魚出膏以自煮尚愛<lb/>
銅斗歌鄙俚頗近古桃弓射鴨罷獨速短蓑舞不憂踏<lb/>
<pb n="KR4d0076_WYG_009-3b"/>
船翻踏浪不踏土吴姬霜雪白赤脚浣白紵嫁與踏浪<lb/>
兒不識離别苦歌君江湖曲感我長羈旅<lb/>
　　　訪張山人得山中字二首<lb/>
魚龍随水落猿鶴喜君還舊隠丘墟外新堂紫翠間野<lb/>
麋馴杖屨幽桂出榛菅灑掃門前路山公亦愛山<hi>張故居為</hi>
<hi>大水所壊新卜此室故居之東</hi>
萬木鎖雲龍<hi>山名</hi>天留與戴公路迷山向背人在瀼西東<lb/>
薺麥餘春雪櫻桃落晩風入城都不記歸路醉眠中<lb/>
<pb n="KR4d0076_WYG_009-4a"/>
　　　送孔郎中赴陜郊<lb/>
驚風擊面黄沙走西出崤函脱塵垢使君來自古徐州<lb/>
聲振河潼殷闗右十里長亭聞鼔角一川秀色明花栁<lb/>
北臨飛檻巻黄流南望青山如峴首東風吹開錦繡谷<lb/>
淥水飜動蒲萄酒訟庭生草數開樽過客如雲牢閉口<lb/>
　　　與梁左藏㑹飲傅國博家<lb/>
將軍破賊自草檄論詩説劔俱第一彭城老守本虚名<lb/>
識字劣能欺項籍風流别駕貴公子欲把笙歌暖鋒鏑<lb/>
<pb n="KR4d0076_WYG_009-4b"/>
紅斾朝開猛士噪翠帷暮巻佳人出東堂醉卧呼不起<lb/>
啼鳥落花春寂寂試敎長笛傍耳根一聲吹裂堦前石<lb/>
　　　寒食日荅公擇三絶次韻<lb/>
從來蘇李得名雙只恐全齊笑陋邦詩似懸河供不辦<lb/>
故欺張籍隴頭瀧<lb/>
簿書鼛鼔不知春佳句相呼賴故人寒食得公方上冢<lb/>
歸來誰主復誰賓<lb/>
巡城巳困塵埃眯執朴仍遭蟣蝨緣欲脱布衫擕素手<lb/>
<pb n="KR4d0076_WYG_009-5a"/>
試開病眼㸃黄連<hi>來詩謂僕布衫督役</hi>
　　　約公擇飲是日大風<lb/>
先生生長匡廬山山中讀書三十年舊聞飲水師顔淵<lb/>
不知治劇乃所便偷兒夜探赤白丸奮髯忽逢朱子元<lb/>
半年羣盜誅七百誰信家書藏九千春風無事秋月閒<lb/>
紅粧執樂豪且妍紫衫玉帶兩部全琵琶一抹四十絃<lb/>
客來留飲不計錢齊人愛公如子産兒啼卧路呼不還<lb/>
我慚山郡空留連牙兵部吏笑我寒邀公飲酒公無難<lb/>
<pb n="KR4d0076_WYG_009-5b"/>
約束官奴買花鈿薫衣理鬢夜不眠曉來顛風塵暗天<lb/>
我思其由豈坐慳作詩愧謝公笑讙歸來瑟縮愈不安<lb/>
要當啖公八百里豪氣一洗儒生酸<lb/>
　　　座上賦戴花得天字<lb/>
清明初過酒闌珊折得竒葩晚更妍春色豈闗吾軰事<lb/>
老狂聊作座中先醉吟不耐欹紗帽起舞從教落酒船<lb/>
結習漸消留不住却須還與散花天<lb/>
　　　夜飲次韻畢推官<lb/>
<pb n="KR4d0076_WYG_009-6a"/>
簿書叢裏過春風酒聖時時且復中紅燭照庭嘶騕褭<lb/>
黄雞催曉唱玲瓏老來漸減金釵興醉後空驚玉筯工<lb/>
月未上時應早散免教壑谷問吾公<lb/>
　　　續麗人行<lb/>
　　　　李仲謀家有周昉畫背面欠伸内人極精戯<lb/>
　　　　作此詩<lb/>
深宫無人春日長沉香亭北百花香美人睡起薄梳洗<lb/>
燕舞鸎啼空斷腸畫工欲畫無窮意背立東風初破睡<lb/>
<pb n="KR4d0076_WYG_009-6b"/>
若教回首却嫣然陽城下蔡俱風靡杜陵饑客眼長寒<lb/>
蹇驢破帽随金鞍隔花臨水時一見只許腰支背後看<lb/>
心醉歸來茅屋底方信人間有西子君不見孟光舉案<lb/>
與齊眉何曽背面傷春啼<lb/>
　　　聞李公擇飲傅國博家大醉二首<lb/>
兒童拍手鬧黄昏應笑山公醉習園縱使先生能一石<lb/>
主人未肯獨留髠<lb/>
不肯惺惺騎馬迴玉山知為玉人頽紫雲有語君知否<lb/>
<pb n="KR4d0076_WYG_009-7a"/>
莫喚分司御史來<lb/>
　　　起伏龍行<hi>并叙</hi>
徐州城東二十里有石潭父老云與泗水通増損清濁<lb/>
相應不差時有河魚出焉元豐元年春旱或云置虎頭<lb/>
潭中可以致雷雨用其説作起伏龍行一首<lb/>
何年白竹千鈞弩射殺南山雪毛虎至今顱骨帶霜牙<lb/>
尚作四海毛蟲祖東方久旱千里赤三月行人口生土<lb/>
碧潭近在古城東神物所蟠誰敢侮上欹蒼石擁巖竇<lb/>
<pb n="KR4d0076_WYG_009-7b"/>
下應清河通水府眼光作電走金蛇鼻息為雲擢煙縷<lb/>
當年負圖傳帝命左右羲軒詔神禹爾來懐寳但貪眠<lb/>
滿腹雷霆瘖不吐赤龍白虎戰明日<hi>是月丙辰明日庚寅</hi>倒巻黄<lb/>
河作飛雨嗟吾豈樂鬬兩雄有事徑須煩一怒<lb/>
　　　聞公擇過雲龍張山人輒往從之公擇有詩戯<lb/>
　　　　用其韻<lb/>
我生固多憂肉食常苦墨軒然就一笑猶得好飲力聞<lb/>
君過雲龍對酒兩静黙急擕清歌女出郭及未昃一歡<lb/>
<pb n="KR4d0076_WYG_009-8a"/>
難力致邂逅有勝特喧蜂集晚花亂雀啅叢棘山人樂<lb/>
此耳寂寞誰侍側何當求好人聊使治要襋使君自孤<lb/>
憤此理誰相直不如學養生一氣服千息<lb/>
　　　送李公擇<lb/>
嗟余寡兄弟四海一子由故人雖云多出處不我謀弓<lb/>
車無停招逝去勢莫留僅存今㡬人各在天一陬有如<lb/>
長庚月到曉爛不收宜我與夫子相好手足侔比年兩<lb/>
見之賓主更獻酬樂哉十日飲衎衎和不流論事到深<lb/>
<pb n="KR4d0076_WYG_009-8b"/>
夜僵仆鈴與騶頗嘗見使君有客如此不欲别不忍言<lb/>
慘慘集百憂念我野夫兄知名三十秋巳得其為人不<lb/>
待風馬牛他年林下見傾蓋如白頭<lb/>
　　　送筍芍藥與公擇二首<lb/>
久客厭虜饌<hi>蜀人謂東北人虜子</hi>枵然思南烹故人知我意千里<lb/>
寄竹萌駢頭玉嬰兒一一脱錦䙀庖人應未識旅人眼<lb/>
先明我家拙厨膳彘肉芼蕪菁送與江南客燒煮配香<lb/>
粳<lb/>
<pb n="KR4d0076_WYG_009-9a"/>
今日忽不樂折盡園中花園中亦何有芍藥裊殘葩久<lb/>
旱復遭雨紛披亂泥沙不折亦安用折去還可嗟棄擲<lb/>
亮未能送與謫仙家還將一枝春插向兩髻丫<lb/>
　　　和孫莘老次韻<lb/>
去國光隂春雪消還家蹤迹野雲飄功名正自妨行樂<lb/>
迎送纔堪博早朝雖去友朋親吏卒却辭讒謗得風謡<lb/>
明年我亦江東去不問繁華與寂寥<lb/>
　　　㳺張山人園<lb/>
<pb n="KR4d0076_WYG_009-9b"/>
壁間一軸煙蘿子盆裏千枝錦被堆慣與先生為酒伴<lb/>
不嫌刺史亦顔開纎纎入麥黄花亂颯颯催詩白雨來<lb/>
聞道君家好井水歸軒乞得滿瓶回<lb/>
　　　杜介熙熙堂<lb/>
﨑嶇世路最先回窈窕華堂手自開咄咄何曽書怪事<lb/>
熙熙長覺似春臺白砂碧玉味方永黄紙紅旗心巳灰<lb/>
遥想閉門投轄飲鵾絃鐵撥響如雷<lb/>
　　　次韻荅劉涇<lb/>
<pb n="KR4d0076_WYG_009-10a"/>
吟詩莫作秋蟲聲天公怪汝鈎物情使汝未老華髮生<lb/>
芝蘭得雨蔚青青何用自燔以出馨細書千紙雜真行<lb/>
新音百變口如鸎異議蜂起弟子争舌翻濤瀾巻齊城<lb/>
萬巻堆胸兀相撑以病為樂子未驚我有至味非煎烹<lb/>
是中之樂吁難名綠槐如山闇廣庭飛蟲繞耳細而清<lb/>
敗席展轉卧看經亦自不嫌翠織成意行信足無溝坑<lb/>
不識五郎呼作卿吏民哀我老不明相戒毋復煩鞭刑<lb/>
時臨泗水照星星微風不起鏡面平安得一舟如葉輕<lb/>
<pb n="KR4d0076_WYG_009-10b"/>
卧聞郵籖報水程蓴羮羊酪不須評一飽且救饑腸鳴<lb/>
　　　擕妓樂㳺張山人園<lb/>
大杏金黄小麥熟墮巢乳鵲拳新竹故將俗物惱幽人<lb/>
細馬紅粧滿山谷提壺勸酒意雖重杜鵑催歸聲更速<lb/>
酒䦨人散却闗門寂歴斜陽挂疎木<lb/>
　　　種徳亭<hi>并叙</hi>
處士王復家於錢塘為人多技能而醫尤精期於活人<lb/>
而巳不志於利築室候潮門外治園圃作亭榭以與賢<lb/>
<pb n="KR4d0076_WYG_009-11a"/>
士大夫㳺惟恐不及然終無所求人徒知其接花藝果<lb/>
之勤而不知其所種者徳也乃以名其亭而作詩以遺<lb/>
之<lb/>
小圃旁城郭閉門芝术香名随市人隠徳與佳木長元<lb/>
化善養性倉公多禁方所活不可數相逢旋相忘但喜<lb/>
賓客來置酒花滿堂我欲東南去再觀雙檜蒼山茶想<lb/>
出屋湖橘應過牆木老徳亦熟吾言豈荒唐<lb/>
　　　文與可有詩見寄云待將一段鵝溪絹掃取寒<lb/>
<pb n="KR4d0076_WYG_009-11b"/>
　　　　稍萬尺長次韻荅之<lb/>
為愛鵝溪白蠒光掃殘雞距紫毫鋩世間那有千尋竹<lb/>
月落庭空影許長<lb/>
　　　聞辯才法師復歸上天竺以詩戯問<lb/>
道人出山去山色如死灰白雲不解笑青松有餘哀忽<lb/>
聞道人歸鳥語山容開神光出寳髻法雨洗浮埃想見<lb/>
南北山花發前後臺寄聲問道人借禪以為詼何所聞<lb/>
而去何所見而回道人笑不荅此意安在哉昔年本不<lb/>
<pb n="KR4d0076_WYG_009-12a"/>
住今者亦無來此語竟非是且食白楊梅<lb/>
　　　和子由送將官梁左藏仲通<lb/>
雨足誰言春麥短城堅不怕秋濤巻日長惟有睡相宜<lb/>
半脱紗巾落紈扇芳草不鋤當户長珍禽獨下無人見<lb/>
覺來身世都是夢坐久枕痕猶著面城西忽報故人來<lb/>
急掃風軒炊麥飯<hi>徐州所出</hi>伏波論兵初矍鑠中散談仙更<lb/>
清逺南都從事亦學道不䘏腸空誇腦滿問羊他日到<lb/>
金華應許相將游閬苑<hi>黄初平之兄尋其弟於金華山</hi>
<pb n="KR4d0076_WYG_009-12b"/>
　　　次韻秦觀秀才見贈秦與孫莘老李公擇甚熟<lb/>
　　　　將入京應舉<lb/>
夜光明月非所投逢年遇合百無憂將軍百戰竟不侯<lb/>
伯郎一斗得凉州翹闗負重君無力十年不入紛華域<lb/>
故人坐上見君文謂是古人吁莫測新詩説盡萬物情<lb/>
硬黄小字臨黄庭故人巳去君未到空吟河畔草青青<lb/>
誰謂他鄉各異縣天遣君來破吾願一聞君語識君心<lb/>
短李髯孫眼中見江湖放浪久全真忽然一鳴驚倒人<lb/>
<pb n="KR4d0076_WYG_009-13a"/>
從横所值無不可知君不怕新書新千金弊帚那堪換<lb/>
我亦淹留豈長筭山中既未決同歸我聊爾耳君其漫<lb/>
　　　僕曩於長安陳漢卿家見吴道子畫佛碎爛可<lb/>
　　　　惜其後十餘年復見之於鮮于子駿家則巳<lb/>
　　　　装背完好子駿以見遺作詩謝之<lb/>
貴人金多身復閒争買書畫不計錢巳將鐵石充逸少<lb/>
<hi>殷鐵石梁武帝時人今法帖大王書中有鐵石字</hi>更補朱繇為道𤣥<hi>世所收吴畫多朱繇</hi>
<hi>筆也</hi>煙熏屋漏裝玉軸鹿皮蒼璧知誰賢吴生畫佛本神<lb/>
<pb n="KR4d0076_WYG_009-13b"/>
授夢中化作飛空仙覺來落筆不經意神妙獨到秋毫<lb/>
顛我昔長安見此畫歎惜至寳空澘然素絲斷續不忍<lb/>
看巳作胡蝶飛聨翩君能收拾為補綴體質散落嗟神<lb/>
全誌公髣髴見刀尺修羅天女猶雄妍如觀老杜飛鳥<lb/>
句脱字欲補知無緣問君乞得良有意欲將俗眼為洗<lb/>
湔貴人一見定羞怍錦囊千紙何足捐不須更用博麻<lb/>
縷付與一炬随飛煙<lb/>
　　　雨中過舒教授<lb/>
<pb n="KR4d0076_WYG_009-14a"/>
疎疎簾外竹瀏瀏竹間雨窓扉静無塵几硯寒生霧美<lb/>
人樂幽獨有得緣無慕坐依蒲褐禪起聽風甌語客來<lb/>
淡無有灑掃凉冠屨濃茗洗積昏妙香净浮慮歸來北<lb/>
堂闇一一微螢度此生憂患中一餉安閒處飛鳶悔前<lb/>
笑黄犬悲晚悟自非陶靖節誰識此間趣<lb/>
　　　次韻舒教授寄李公擇<lb/>
草書妙絶吾所兄真書小低猶抗行論文作詩俱不敵<lb/>
看君談笑收降旌去年逾月方出晝<hi>予去年留齊月餘</hi>為君劇<lb/>
<pb n="KR4d0076_WYG_009-14b"/>
飲㡬濡首今年過我雖少留寂寞陶潛方止酒<hi>此行公擇病酒</hi>
<hi>夕不飲</hi>别時流涕攬君鬚懸知此歡墮空虚松下從横餘<lb/>
屐齒門前轣轆想君車怪君一身都是徳近之清潤淪<lb/>
肌骨細思還有可恨時不許藍橋見傾國<hi>公擇有婢名雲英屢欲出</hi>
<hi>不果</hi>
　　　送鄭户曹<lb/>
水遶彭城樓山圍戯馬臺古來豪傑地千嵗有餘哀隆<lb/>
凖飛上天重瞳亦成灰白門下吕布大星隕臨淮尚想<lb/>
<pb n="KR4d0076_WYG_009-15a"/>
劉徳輿置酒此徘徊爾來苦寂寞廢圃多蒼苔河從百<lb/>
步響山到九里回山水自相激夜聲轉風雷蕩蕩清河<lb/>
壖黄樓我所開秋月墮城角春風摇酒杯遲君為坐客<lb/>
新詩出瓊瑰樓成君巳去人事固多乖他年君倦㳺白<lb/>
首賦歸來登樓一長嘯使君安在哉<lb/>
　　　次韻黄魯直見贈古風二首<lb/>
佳榖卧風雨莨莠登我場陳前漫方丈玉食慘無光大<lb/>
哉天宇間美惡更臭香君看五六月飛蚊殷回廊兹時<lb/>
<pb n="KR4d0076_WYG_009-15b"/>
不少暇俛仰霜葉黄期君蟠桃枝千嵗終一嘗顧我如<lb/>
苦李全生依路傍紛紛不足愠悄悄徒自傷<lb/>
空山學仙子妄意笙簫聲千金得竒藥開視皆狶苓不<lb/>
知市人中自有安期生今君巳度世坐閲霜中蔕摩挲<lb/>
古銅人歲月不可計閬風安在哉要君相指似<lb/>
　　　次韻荅舒教授觀余所藏墨<lb/>
異時長笑王㑹稽野鶩膻腥汙刀几莫年却得庾安西<lb/>
自厭家雞題六紙二子風流冠當代顧與兒童争愠喜<lb/>
<pb n="KR4d0076_WYG_009-16a"/>
秦王十八巳龍飛嗜好晚將虵蚓比我生百事不挂眼<lb/>
時人繆説云工此世間有癖念誰無傾身障簏尤堪鄙<lb/>
一生當著㡬兩屐定心肯為微物起此墨足支三十年<lb/>
但恐風霜侵髮齒非人磨墨墨磨人瓶應未罄罍先恥<lb/>
逝將振衣歸故國數畝荒園自鋤理作書寄君君莫笑<lb/>
但覔來禽與青李一螺㸃漆便有餘萬竈燒松何處使<lb/>
君不見永寧第中𢷬龍麝列屋閒居清且美倒暈連眉<lb/>
秀嶺浮雙鴉畫鬢香雲委時聞五斛賜蛾綠不惜千金<lb/>
<pb n="KR4d0076_WYG_009-16b"/>
求獺髓聞君此詩當大笑寒窓冷硯氷生水<lb/>
　　　送鄭户曹賦席上果得榧子<lb/>
彼美玉山果粲為金盤實瘴霧脱蠻溪清樽奉佳客客<lb/>
行何以贈一語當加璧祝君如此果徳膏以自澤驅攘<lb/>
三彭仇巳我心腹疾願君如此木凛凛傲霜雪斵為君<lb/>
倚几滑净不容削物微興不淺此贈毋輕擲<lb/>
　　　送胡掾<lb/>
亂葉和凄雨投空如散絲流年一如此㳺子去何之節<lb/>
<pb n="KR4d0076_WYG_009-17a"/>
義古所重艱危方自茲他時著清徳仍復畏人知<lb/>
　　　荅仲屯田次韻<lb/>
秋來不見渼陂岑千里詩盟忽重尋大木百圍生逺籟<lb/>
朱絃三歎有遺音清風巻地收殘暑素月流天掃積隂<lb/>
欲遣何人賡絶唱滿堦桐葉候蟲吟<lb/>
　　　密州宋國博以詩見紀在郡雜詠次韻荅之<lb/>
吾觀二宋文字字照縑素淵源皆有考竒嶮或難句後<lb/>
來邈無繼嗣子其殆庶胡為尚流落用舎真有數當時<lb/>
<pb n="KR4d0076_WYG_009-17b"/>
茍悦可慎勿笑杕杜斵窓誰赴救袖手良優裕山城辱<lb/>
吾繼缺短煩遮䕶昔年繆陳詩無人聊瓦注于今賡絶<lb/>
唱外重中巳懼何當附家集擊壤追咸濩<lb/>
　　　荅范祖禹<lb/>
吾州下邑生劉季誰數區區張與李<hi>來詩有張僕射李臨淮之句</hi>重<lb/>
瞳遺迹巳塵埃惟有黄樓臨泗水<hi>郡有㕔事俗謂之霸王㕔相傳不可坐僕</hi>
<hi>拆之以盖黄樓</hi>而今太守老且寒俠氣不洗儒生酸猶勝白門<lb/>
窮吕布欲將鞍馬事曹瞞<lb/>
<pb n="KR4d0076_WYG_009-18a"/>
　　　次韻荅王定國<lb/>
每得君詩如得書宣心寫妙書不如眼前百種無不有<lb/>
知君一以詩驅除傳聞都下十日雨青泥沒馬街生魚<lb/>
舊雨來人今不來油然獨酌卧清虚<hi>堂名</hi>我雖作郡古云<lb/>
樂山川信美非吾廬願君不廢重九約念此衰冷勤呵<lb/>
嘘<lb/>
　　　芙蓉城<hi>并叙</hi>
世傳王逈字子髙與仙人周瑶英㳺芙蓉城元豐元年<lb/>
<pb n="KR4d0076_WYG_009-18b"/>
三月余始識子髙問之信然乃作此詩極其情而歸之<lb/>
正亦變風止乎禮義之意也<lb/>
芙蓉城中花㝠㝠誰其主者石與丁珠簾玉樓翡翠屏<lb/>
雲舒霞巻千俜停中有一人長眉青炯如微雲淡疎星<lb/>
往來三世空鍊形竟坐誤讀黄庭經天門夜開飛爽靈<lb/>
無復白日乗雲軿俗縁千刼磨不盡翠被冷落凄餘馨<lb/>
因過緱山朝帝廷夜聞笙簫弭節聽飄然而來誰使令<lb/>
皎如明月入窓櫺忽然而去不可執寒衾虚幌風泠泠<lb/>
<pb n="KR4d0076_WYG_009-19a"/>
仙宫洞房本不扄夢中同躡鳳凰翎徑渡萬里如奔霆<lb/>
玉樓浮空聳亭亭天書雲篆誰所銘遶樓飛歩髙竛竮<lb/>
仙風鏘然韻流鈴蘧蘧形開如酒惺芳卿寄謝空丁寧<lb/>
一朝覆水不返瓶羅巾别淚空熒熒春風花開秋葉零<lb/>
世間羅綺紛膻腥此生流浪随滄溟偶然相值兩浮萍<lb/>
願君收視觀三庭勿與嘉榖生蝗螟從渠一念三千齡<lb/>
下作人間尹與邢<lb/>
　　　和鮮于子駿鄆州新堂月夜二首<hi>前次韻後不次</hi>
<pb n="KR4d0076_WYG_009-19b"/>
去歲㳺新堂春風雪消後池中半篙水池上千尺栁佳<lb/>
人如桃李胡蝶入衫袖山川今何許疆野巳分宿歲月<lb/>
不可思駛若船放溜繁華真一夢寂寞兩榮朽惟有當<lb/>
時月依然照杯酒應憐船上人坐穏不知漏<lb/>
明月入華池反照池上堂堂中隠几人心與水月凉風<lb/>
螢巳無迹露草時有光起觀河漢流步屧響長廊名都<lb/>
信繁㑹千指調絲簧先生病不飲童子為燒香獨作五<lb/>
字詩清絶如韋郎詩成月漸側皎皎兩相望<lb/>
<pb n="KR4d0076_WYG_009-20a"/>
　　　送將官梁左藏赴莫州<lb/>
燕南垂趙北際其間不合大如礪至今父老哀公孫烝<lb/>
土為城鐵作門城中積穀三百萬猛士如雲驕不戰一<lb/>
朝皷角鳴地中帳下美人空掩面豈如千騎平時來笑<lb/>
談謦欬生風雷葛巾羽扇紅塵静投壺雅歌清燕開東<lb/>
方徤兒虓虎様泣涕懐思亷恥將彭城老守亦凄然不<lb/>
見君家雪兒唱<lb/>
　　　次韻子由送趙㞦歸覲錢塘遂赴永嘉<lb/>
<pb n="KR4d0076_WYG_009-20b"/>
歸舟轉河曲稍見楚山蒼候吏來迎客吴音巳帶鄉言<lb/>
從謝康樂先獻魯靈光巳擊三千里何須四十强風流<lb/>
半刺史清絶校書郎到郡詩成集尋溪水濺裳芒鞋随<lb/>
採藥蠒紙記流觴海静蛟鼉出山空草木長宦㳺無逺<lb/>
近民事要更嘗願子傳家法他年請尚方<lb/>
　　　中秋月三首<lb/>
殷勤去年月瀲灔古城東憔悴去年人卧病破窓中徘<lb/>
徊巧相覔窈窕穿房櫳月豈知我病但見歌樓空撫枕<lb/>
<pb n="KR4d0076_WYG_009-21a"/>
三歎息扶杖起相從天風不相哀吹我落瓊宫白露入<lb/>
肝肺夜吟如秋蟲坐令太白豪化為東野窮餘年知㡬<lb/>
何佳月豈屢逢寒魚亦不睡竟夕相噞喁<lb/>
六年逢此月五年照離别<hi>中秋有月凢六年矣惟去歲與子由㑹於此</hi>歌君<lb/>
别時曲滿坐為凄咽留都信繁麗此㑹豈輕擲鎔銀百<lb/>
頃湖挂鏡千尋闕三更歌吹罷人影亂清樾歸來北堂<lb/>
下寒光翻露葉喚酒與婦飲念我向兒説豈知衰病後<lb/>
空盞對梨栗但見古河東<graphic n="KR1593" url="https://raw.githubusercontent.com/kanripo/KR-Gaiji/master/images/KR1593.png" mimeType="image/png"/>麥如鋪雪欲和去年曲復<lb/>
<pb n="KR4d0076_WYG_009-21b"/>
恐心斷絶<lb/>
舒子在汶上閉門相對清<hi>舒煥試舉人鄆州</hi>鄭子向河朔<hi>鄭僅赴北</hi>
<hi>京戸曹</hi>孤舟連夜行頓子雖咫尺兀如在牢扄<hi>頓起來徐試舉人</hi>
趙子寄書來水調有餘聲<hi>今日得趙杲卿書猶記余在東武中秋所作水調歌頭</hi>
悠哉四子心共此千里明明月不解老良辰難合并回<lb/>
顧坐上人聚散如流萍嘗聞此宵月萬里同隂晴<hi>故人史生</hi>
<hi>為余言甞見海賈云中秋有月則是嵗珠多而圓賈人常以此候之雖相去萬里他日㑹合相問隂晴無不同</hi>
<hi>者</hi>天公自著意此㑹那可輕明年各相望俯仰今古情<lb/>
<pb n="KR4d0076_WYG_009-22a"/>
　　　中秋見月寄子瞻<lb/>
西風吹暑天益髙明月耿耿分秋毫彭城閉門青嶂合<lb/>
坐聽百歩鳴飛濤使君携客登燕子月色著人如著水<lb/>
筵前不設鼓與鐘處處笛聲相應起浮雲巻盡流金丸<lb/>
戲馬臺西山鬱蟠杯中淥酒一時盡衣上白露三更寒<lb/>
扁舟明日浮古汴回首逡巡陵谷變河吞巨野入長淮<lb/>
城沒黄流只三板明年築城城似山伐木為堤堤更堅<lb/>
黄樓未成河巳退空有遺迹令人看城頭看月應更好<lb/>
<pb n="KR4d0076_WYG_009-22b"/>
河流深處今生草子孫免被魚鼈食歌舞聊寛使君老<lb/>
南都從事老更貧羞見青天月照人飛鶴投籠不能出<lb/>
曽是彭城坐中客<lb/>
　　　和子由中秋見月<lb/>
明月未出羣山髙瑞光千丈生白毫一杯未盡銀闕涌<lb/>
亂雲脱壊如崩濤誰為天公洗眸子應費明河千斛水<lb/>
遂令冷看世間人照我湛然心不起西南火星如彈丸<lb/>
角尾奕奕蒼龍蟠今宵注眼看不見更許螢火争清寒<lb/>
<pb n="KR4d0076_WYG_009-23a"/>
何人艤舟臨古汴千燈夜作魚龍變曲折無心逐浪花<lb/>
低昻赴節隨歌板<hi>是夜賈客舟中放水燈</hi>青熒滅沒轉前山浪颭<lb/>
風迴豈復堅明月易低人易散歸來呼酒更重看堂前<lb/>
月色愈清好咽咽寒螿鳴露草巻簾推户寂無人窓下<lb/>
咿啞惟楚老<hi>近有一孫名楚老</hi>南都從事莫羞貧對月題詩有<lb/>
㡬人明朝人事隨日出怳然一夢瑶臺客<lb/>
　　　荅王鞏<hi>鞏将見過有詩自謂惡客戯之</hi>
汴泗遶吾城城堅如削鐵中有李臨淮號令肝膽裂古<lb/>
<pb n="KR4d0076_WYG_009-23b"/>
來彭城守未省怕惡客惡客云是誰祥符相公孫是家<lb/>
豪逸生有種千金一擲頗黎盆連車載酒來不飲外酒<lb/>
嫌其村子有千瓶酒我有萬株菊任子滿頭插團團見<lb/>
花不見目醉中插花歸花重壓折軸問客何所須客言<lb/>
我愛山青山自遶郭不要買山錢此外有黄樓樓下一<lb/>
河水美哉洋洋乎可以療饑并洗耳彭城之逰樂復樂<lb/>
客惡何如主人惡<lb/>
　　　次韻王定國馬上見寄<lb/>
<pb n="KR4d0076_WYG_009-24a"/>
昨夜霜風入裌衣曉來病骨更支離疎狂似我人誰顧<lb/>
坎軻憐君志未移但恨不携桃葉女尚能來趁菊花時<lb/>
南臺二謝無人繼直恐君詩勝義熙<hi>二謝從宋武帝九日燕戯馬臺</hi>
　　　與頓起孫勉泛舟探韻得未字<lb/>
窓前堆梧桐牀下鳴絡緯佳人尺書到客子中夜喟朝<lb/>
來一樽酒晤語聊自慰秋蠅巳無聲霜蠏初有味當為<lb/>
壯士飲眦裂須磔蝟勿作兒女懐坐念蠨蛸畏山城亦<lb/>
何有一笑瀉肝胃泛舟以娱君魚鼈多可餼縦為十日<lb/>
<pb n="KR4d0076_WYG_009-24b"/>
飲未遽主人費吾儕俱老矣耿耿知自貴寧能傍門户<lb/>
啼笑雜猩狒要將百篇詩一吐千丈氣蕭條歲行莫迨<lb/>
此霜雪未明朝出城南遺迹觀楚魏西風迫吹帽金菊<lb/>
亂如沸願君勿言歸輕别吾所諱<lb/>
　　　次韻荅頓起二首<lb/>
挽袖推腰踏破紳舊聞携手上天門相逢應覺聲容似<lb/>
欲話先驚歲月奔新學巳皆從許子諸生猶自畏何蕃<lb/>
殿廬直宿真如夢猶記憂時䇿萬言<hi>頓君及第時余為殿試編排官見其</hi>
<pb n="KR4d0076_WYG_009-25a"/>
<hi>荅䇿語頗直其後與子由試舉人西京既罷同登嵩山絶頂甞見其唱酬詩十餘首頓詩中及之</hi>
十二東秦比漢京去年古寺共題名<hi>去歲見之於青州</hi>早衰怪<lb/>
我遽如許苦學憐君太瘦生茆屋擬歸田二頃金丹終<lb/>
掃雪千莖何人更似蘓司業和遍新詩滿洛城<lb/>
　<lb/>
　<lb/>
　<lb/>
　<lb/>
<pb n="KR4d0076_WYG_009-25b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　東坡全集巻九<lb/>
</p>
<p>
</p>
  </div>
<div>
                <head>東坡全集巻十</head>
    <p>
<pb n="KR4d0076_WYG_010-1a"/>
欽定四庫全書<lb/>
　東坡全集巻十　　　　　　宋　蘇軾　撰<lb/>
　　詩四十七首<lb/>
　　　九日黄樓作<lb/>
去年重陽不可說南城夜半千漚發水穿城下作雷鳴<lb/>
泥滿城頭飛雨滑黄花白酒無人問日暮歸来洗鞾韈<lb/>
豈知還復有今年把琖對花容一呷莫嫌酒薄紅粉陋<lb/>
終勝泥中事鍬鍤黄樓新成壁未乾清河已落霜初殺<lb/>
<pb n="KR4d0076_WYG_010-1b"/>
朝來白露如細雨南山不見千尋刹樓前便作海茫茫<lb/>
樓下空聞櫓鴉軋薄寒中人老可畏熱酒澆腸氣先壓<lb/>
煙消日出見漁村逺水鱗鱗山齾齾詩人猛士雜龍虎<lb/>
<hi>坐客三十餘人多知名之士</hi>楚舞吳歌亂鵝鴨一杯相屬君勿辭此<lb/>
境何殊泛清霅<lb/>
　　　太虚以黄樓賦見寄作詩為謝<lb/>
我在黄樓上欲作黄樓詩忽得故人書中有黄樓詞黄<lb/>
樓髙十丈下建五丈旗楚山以為城泗水以為池我詩<lb/>
<pb n="KR4d0076_WYG_010-2a"/>
無傑句萬景驕莫隨夫子獨何妙雨雹散雷椎雄詞雜<lb/>
今古中有屈宋姿南山多磬石清滑如流脂朱蠟為摹<lb/>
刻細妙分毫釐佳處未易識當有來者知<lb/>
　　　九日次韻王鞏<lb/>
我醉欲眠君罷休已教従事到青州鬂霜饒我三千丈<lb/>
詩律輸君一百籌聞道郎君閉東閣且容老子上南樓<lb/>
相逢不用忙歸去明日黄花蝶也愁<lb/>
　　　送頓起<lb/>
<pb n="KR4d0076_WYG_010-2b"/>
客路相逢難為樂常不足臨行挽衫袖更賞折殘菊佳<lb/>
人亦何念淒斷陽闗曲酒䦨不忍去共接一寸燭留君<lb/>
終無窮歸駕不免促岱宗已在□一往繼前躅天門四<lb/>
十里夜看扶桑浴回頭望彭城大海浮一粟故人在其<lb/>
下塵土相豗蹴惟有黄樓詩千古配淇澳<hi>頓有詩記黄樓本末</hi>
　　　送孫勉<lb/>
昔年罷東武曽過北海縣白河翻雪浪黄土如烝麫桑<lb/>
麻冠東方一熟天下賤是時累饑饉常苦盗賊變每憐<lb/>
<pb n="KR4d0076_WYG_010-3a"/>
追胥官野宿風裂面君為淮南秀文采照金殿<hi>君嘗考中進士</hi>
<hi>第一人</hi>胡為事奔走投筆腰羽箭更被髯将軍豪篇來督<lb/>
戰<hi>其兄莘老以詩寄之皆言戰事</hi>親程三郡士玉石不䏻衒欲知君得<lb/>
人失者亦稱善君才無不可要欲經百錬吾詩堪咀嚼<lb/>
聊送别酒嚥<lb/>
　　　李思訓畫長江絶島圗<lb/>
山蒼蒼江茫茫大孤小孤江中央崖崩路絶猿鳥去惟<lb/>
有喬木攙天長客舟何處來棹歌中流聲抑揚沙平風<lb/>
<pb n="KR4d0076_WYG_010-3b"/>
軟望不到孤山久與船低昻峩峩兩煙鬟曉鏡開新粧<lb/>
舟中賈客莫漫狂小孤前年嫁彭郎<lb/>
　　　次韻荅王鞏<lb/>
我有方外客顔如瓊之英十年塵土窟一寸氷雪清朅<lb/>
来従我逰坦率見真情顧我無足戀戀此山水清新詩<lb/>
如彈丸脫手不蹔停昨日放魚回衣襟滿浮萍今日扁<lb/>
舟去白酒載烏程山頭見月出江路聞鼉鳴莫作孺子<lb/>
歌滄浪濯吾纓吾詩自堪唱相子棹歌聲<lb/>
<pb n="KR4d0076_WYG_010-4a"/>
　　　張安道見示近詩<lb/>
人物一衰謝微言難重尋殷勤永嘉末復聞正始音清<lb/>
談未足多感時意殊深少年有竒志欲和南風琴荒林<lb/>
蜩蚻亂廢沼蛙蟈淫遂欲掩兩耳臨文但噫瘖蕭然王<lb/>
郎子來自緱山隂<hi>其壻王鞏携來</hi>云見浮丘伯吹簫明月岑遺<lb/>
聲落淮泗蛟鼉為悲吟願公正王度祈招繼愔愔<lb/>
　　　次韻王鞏顔復同泛舟<lb/>
沈郎清瘦不勝衣邉老便便帯十圍躞蹀身輕山上走<lb/>
<pb n="KR4d0076_WYG_010-4b"/>
讙呼船重醉中歸舞腰似雪金釵落談辯如雲玉麈揮<lb/>
憶在錢塘正如此回頭四十二年非<lb/>
　　　次韻張十七九日贈子由<lb/>
千戈萬槊擁笓籬九日清樽豈復持<hi>是日南都敕使按兵</hi>官事無<lb/>
窮何日了菊花有信不吾欺逍遥瓊館真堪羡取次塵<lb/>
纓未可縻迨此暇時須痛飲他年長劒拄君頥<lb/>
　　　次韻王鞏獨眠<lb/>
居士身心如槁木旅館孤眠體生粟誰䏻相思琢白玉<lb/>
<pb n="KR4d0076_WYG_010-5a"/>
服藥千朝償一宿天寒日短銀燈續欲往従之車脫軸<lb/>
何人吹斷參差竹泗水茫茫鴨頭綠<lb/>
　　　次韻王鞏留别<lb/>
去國已八年故人今有誰當時交㳺内未數蔡克兒豈<lb/>
無知我者好爵半已縻爭為東閣吏不顧北山移公子<lb/>
表獨立與世頗異馳不辭千里逺成此一段竒蛾眉亦<lb/>
可憐無奈思餅師無人伴客寢惟有支牀龜君歸與何<lb/>
人文字相娯嬉持此調張子一笑當脫頥<lb/>
<pb n="KR4d0076_WYG_010-5b"/>
　　　登雲龍山<lb/>
醉中走上黄茆岡滿岡亂石如羣羊岡頭醉倒石作牀<lb/>
仰看白雲天茫茫歌聲落谷秋風長路人舉首東南望<lb/>
拍手大笑使君狂<lb/>
　　　次韻僧潛見贈<lb/>
道人胸中水鏡清萬象起滅無逃形獨依古寺種秋菊<lb/>
要伴騷人餐落英人間底處有南北紛紛鴻鴈何曽𠖇<lb/>
閉門坐穴一禪榻頭上嵗月空崢嶸今年偶出為求法<lb/>
<pb n="KR4d0076_WYG_010-6a"/>
欲與慧劍加礱硎雲衲新磨山水出霜髭不翦兒童驚<lb/>
公侯欲識不可得故知倚市無傾城秋風吹夢過淮水<lb/>
想見橘柚垂空庭故人各在天一角相望落落如晨星<lb/>
彭城老守何足顧棗林桑野相邀迎千山不憚荒店逺<lb/>
兩脚欲趂飛猱輕多生綺語磨不盡尚有宛轉詩人情<lb/>
猿吟鶴唳本無意不知下有行人行空堦夜雨自清絶<lb/>
誰使掩抑啼孤惸我欲仙山掇瑶草傾筐坐歎何時盈<lb/>
簿書鞭扑晝填委煑茗燒栗冝宵征乞取摩尼照濁水<lb/>
<pb n="KR4d0076_WYG_010-6b"/>
共看落月金盆傾<lb/>
　　　次韻潛師放魚<lb/>
法師說法臨泗水無數天花隨麈尾勸将淨業種西方<lb/>
莫待夢中呼起起哀哉若魚竟坐口逺愧知幾穆生醴<lb/>
况逢孟簡對盧仝不怕校人欺子美疲民尚作魚尾赤<lb/>
數罟未除吾顙泚法師自有衣中珠不用辛苦沙泥底<lb/>
　　　與舒教授張山人參寥師同逰戲馬臺書西軒<lb/>
　　　　壁兼簡顔長道二首<lb/>
<pb n="KR4d0076_WYG_010-7a"/>
古寺長廊院院行此軒偏慰旅人情楚山西斷如迎客<lb/>
汴水南来故遶城路失玉鈎芳草合林亡白鶴古泉清<lb/>
淡㳺何以娯庠老坐聴郊原琢磬聲<lb/>
竹杖芒鞋取次行下臨官道見人情天寒菽粟猶栖畆<lb/>
日莫牛羊自入城沽酒獨教陶令醉題詩誰似皎公清<lb/>
更尋陋巷顔夫子乞取微言繼此聲<lb/>
　　　滕縣時同年西園<lb/>
人皆種榆栁坐待十畆隂我獨種松柏守此一寸心君<lb/>
<pb n="KR4d0076_WYG_010-7b"/>
㸔閭里間盛衰日駸駸種木不種徳聚散如飛禽老時<lb/>
吾不識用意一何深知人得數士重義忘千金西園手<lb/>
所開珍木來千岑養此霜雪根遲彼鸞鳯吟池塘得流<lb/>
水龜魚自浮沉幽桂日夜長白花亂青衿豈獨富草木<lb/>
子孫已成林拱把不知數㑹當出千尋樊侯種梓漆夀<lb/>
張富華簮我作西園詩以為里人箴<lb/>
　　　次韻王廷老和張十七九日見寄<lb/>
霜葉投空雀啅籬上樓筋力強扶持對花把酒未甘老<lb/>
<pb n="KR4d0076_WYG_010-8a"/>
膏面染鬚聊自欺無事亦知君好飲多才終恐世相縻<lb/>
請㸔平日銜杯口㑹有金椎為控頥<lb/>
　　　次韻參寥師寄秦太虚三絶句時秦君舉進士<lb/>
　　　　不得<lb/>
秦郎文字固超然漢武慿虚意欲仙底事秋来不得解<lb/>
定中試與問諸天<lb/>
一尾追風抹萬蹄崑崙𤣥圃謂朝隮回㸔世上無伯樂<lb/>
却道鹽車勝月題<lb/>
<pb n="KR4d0076_WYG_010-8b"/>
得䘮秋毫久已𡨕不須聞此氣崢嶸何妨却伴參寥子<lb/>
無數新詩咳唾成<lb/>
　　　與參寥師行園中得黄耳蕈<lb/>
遣化何時取衆香法筵齋鉢久淒凉寒蔬病甲誰䏻採<lb/>
落葉空畦半已荒老楮忽生黄耳菌故人兼致白芽薑<lb/>
蕭然放筯東南去又入春山筍蕨鄉<lb/>
　　　百步洪二首<hi>并叙</hi>
王定國訪余于彭城一日棹小舟與顔長道携盼英卿<lb/>
<pb n="KR4d0076_WYG_010-9a"/>
三子游泗水北上聖女山南下百步洪吹笛飲酒乗月<lb/>
而歸余時以事不得往夜着羽衣佇立於黄樓上相視<lb/>
而笑以為李太白死世間無此樂三百餘年矣定國既<lb/>
去逾月復與參寥師放舟洪下追懷曩㳺已為陳迹喟<lb/>
然而歎故作二詩一以遺參寥一以寄定國且示顔長<lb/>
道舒堯文邀同賦云<lb/>
長洪斗落生跳波輕舟南下如投梭水師絶呌鳬鴈起<lb/>
亂石一線爭磋磨有如兎走鷹隼落駿馬下注千丈坡<lb/>
<pb n="KR4d0076_WYG_010-9b"/>
斷絃離柱箭脫手飛電過隙珠翻荷四山眩轉風掠耳<lb/>
但見流沫生千渦嶮中得樂雖一快何異水伯夸秋河<lb/>
我生乗化日夜逝坐覺一念逾新羅紛紛爭奪醉夢裏<lb/>
豈信荆棘埋銅駝覺来俯仰失千刼回視此水殊委蛇<lb/>
君㸔岸邉蒼石上古來篙眼如蜂窠但應此心無所住<lb/>
造物雖駛如余何回船上馬各歸去多言嘵嘵師所呵<lb/>
佳人未肯回秋波㓜輿欲語防飛梭輕舟弄水買一笑<lb/>
醉中蕩槳肩相磨不似長安閭里侠貂裘夜走燕脂坡<lb/>
<pb n="KR4d0076_WYG_010-10a"/>
獨将詩句擬鮑謝渉江共採秋江荷不知詩中道何語<lb/>
但覺兩頬生微渦我時羽服黄樓上坐見織女初斜河<lb/>
歸來留聲滿山谷明月正照金叵羅奈何捨我入塵土<lb/>
擾擾毛羣欺卧駝不念空齋老病叟退食誰與同委蛇<lb/>
時來洪上㸔遺迹忍見屐齒青苔窠詩成不覺雙淚下<lb/>
悲吟相對惟羊何欲遣佳人寄錦字夜寒手冷無人呵<lb/>
　　　送參寥師<lb/>
上人學苦空百念已灰冷劍頭惟一吷焦榖無新穎胡<lb/>
<pb n="KR4d0076_WYG_010-10b"/>
為逐吾軰文字爭蔚炳新詩如玉雪出語便清警退之<lb/>
論草書萬事未嘗屏憂愁不平氣一寓筆所騁頗怪浮<lb/>
屠人視身如丘井頽然寄淡泊誰與發豪猛細思乃不<lb/>
然真巧非幻影欲令詩語妙無厭空且静静故了羣動<lb/>
空故納萬境閱世走人間觀身卧雲嶺醎酸雜衆好中<lb/>
有至味永詩法不相妨此語當更請<lb/>
　　　夜過舒堯文戯作<lb/>
先生堂前霜月苦弟子讀書喧兩廡推門入室書縦横<lb/>
<pb n="KR4d0076_WYG_010-11a"/>
蠟紙燈籠晃雲母先生骨清少眠卧長夜黙坐數更皷<lb/>
耐寒石硯欲生氷得火銅缾如過雨郎君欲出先自賛<lb/>
坐客斂袵誰敢侮明朝阮籍過阿戎應作羲之羡懐祖<lb/>
　　　十月十五日觀月黄樓席上次韻<lb/>
中秋天氣未應殊不用紅紗照坐隅山下白雲横匹素<lb/>
水中明月卧浮圗未成短棹還三峡已約輕舟泛五湖<lb/>
為問登臨好風景明年還憶使君無<lb/>
　　　荅王定民<lb/>
<pb n="KR4d0076_WYG_010-11b"/>
開緘奕奕滿銀鈎書尾題詩語更遒八法舊聞宗長史<lb/>
五言今復擬蘇州筆蹤好在留䑓寺旗隊遥知到石溝<lb/>
欲寄䑕須并蠒紙請君章草賦黄樓<lb/>
　　　次韻王廷老退居見寄二首<lb/>
浪蘃浮花不辨春歸來方識嵗寒人回頭自笑風波地<lb/>
閉眼聊觀夢幻身北牖已安陶令榻西風還避庾公塵<lb/>
更搔短髪東南望試問今誰裹舊巾<lb/>
接果移花㸔補籬腰鎌手斧不妨持上都新事長先到<lb/>
<pb n="KR4d0076_WYG_010-12a"/>
老圃閒談未易欺釀酒閉門開社甕殺牛留客解耕縻<lb/>
何時得見纎纎玉右手持盃左捧頥<lb/>
　　　次顔長道韻送傅倅<lb/>
兩見黄花掃落英南山山寺遍題名宗成不獨依岑范<lb/>
魯衛終當似弟兄去嵗雲濤浮汴泗與君泥土滿衣纓<lb/>
如今别酒休辭醉試聴雙洪落後聲<lb/>
　　　雲龍山觀燒得雲字<lb/>
丁女真水妃寒山便火耘隕霜知已殺坯户聴初焚束<lb/>
<pb n="KR4d0076_WYG_010-12b"/>
緼方熠燿敲石俄氤氲落㸃甘泉烽横煙楚塞氛窮虵<lb/>
上喬木潛蛟躡浮雲驚飛墮傷鴈狂走迷癡麏谷蟄起<lb/>
蜩鷰山妖竄䕫羵野竹爆哀聲幽桂飄寃芬悲同秋照<lb/>
蠏快若夏燎蚊火牛入燕壘燧象奔呉軍崩騰井陘口<lb/>
萬馬皆朱幩摇曵驪山隂諸姨爛紅裙方隨長風巻忽<lb/>
值絶澗分我本山中人習見非獨聞偶従二三子來訪<lb/>
張隠君君家亦何有物象移朝曛把酒㸔飛燼空庭落<lb/>
繽紛行觀農事起畦壠如纈紋細雨發春穎嚴霜倒秋<lb/>
<pb n="KR4d0076_WYG_010-13a"/>
蕡始知一炬力洗盡狐兎羣<lb/>
　　　和田國博喜雪<lb/>
疇昔月如晝曉來雲暗天玉花飛半夜翠浪舞明年螟<lb/>
螣無遺種流亡稍占田嵗豐君不樂鐘磬㡬時編<hi>田有服不</hi>
<hi>樂</hi>
　　　祈雪霧猪泉出城馬上作贈舒堯文<lb/>
二年走呉越踏遍千里山朝隨白雲去莫與栖鴉還翻<lb/>
如得木狖飛步誰能攀一為符竹累坐老敲榜間此行<lb/>
<pb n="KR4d0076_WYG_010-13b"/>
亦何事聊散腰脚頑浩蕩城西南亂山如玦環山下野<lb/>
人家桑柘雜榛菅嵗晏風日暖人牛相對閒薄雪不蓋<lb/>
土麥苖稀可刪願君發豪句嘲詼破天慳<lb/>
　　　次韻舒堯文祈雪霧猪泉<lb/>
長笑虵醫一寸腹銜氷吐雹何時足蒼鵝無罪亦可憐<lb/>
斬頸横盤不敢哭豈知泉下有猪龍卧枕雷車踏隂軸<lb/>
前年太守為旱請雨㸃隨人如撒菽<hi>傅欽之曽禱此泉得雨</hi>太守<lb/>
歸國龍歸泉至今人詠淇園綠我今又復罹此旱凛凜<lb/>
<pb n="KR4d0076_WYG_010-14a"/>
疲民在溝瀆却尋舊迹叩神泉坐客仍携王子淵<hi>欽之時客</hi>
<hi>惟舒在矣</hi>㸔草中和樂職頌新聲妙語慰華顛曉來泉上東<lb/>
風急須上氷珠老蛟泣怪詞欲逼龍飛起嶮韻不量吾<lb/>
所及行㸔積雪厚埋牛誰與春工掀百蟄此時還復借<lb/>
君詩餘力汰輈仍貫笠揮毫落紙勿言疲驚龍再起震<lb/>
失匙<lb/>
　　　石炭<hi>并引</hi>
彭城舊無石炭元豐元年十二月始遣人訪獲於州之<lb/>
<pb n="KR4d0076_WYG_010-14b"/>
西南白土鎮之北以冶鐡作兵犀利勝常云<lb/>
君不見前年雨雪行人斷城中居民風裂骭濕薪半束<lb/>
抱衾裯日莫敲門無處換豈料山中有遺寳磊落如䃜<lb/>
萬車炭流膏迸液無人知陣陣腥風自吹散根苖一發<lb/>
浩無際萬人鼔舞千人㸔投泥潑水愈光明爍玉流金<lb/>
見精悍南山栗林漸可息此山頑鑛何勞鍛為君鑄作<lb/>
百鍊刀要斬長鯨為萬段<lb/>
　　　人日獵城南㑹者十人以身輕一鳥過槍急萬<lb/>
<pb n="KR4d0076_WYG_010-15a"/>
　　　　人呼為韻軾得鳥字<lb/>
兒童笑使君憂愠長悄悄誰拈白接䍦令跨金騕褭東<lb/>
風吹濕雪手冷怯清曉忽發兩鳴髇相趂飛蝱小放弓<lb/>
一長嘯目送孤鴻矯吟詩忘鞭轡不語頭自掉歸来仍<lb/>
脫粟鹽豉煑芹蓼何似雷将軍兩眼霜鶻皎黒頭已為<lb/>
将百戰意未了馬上倒銀缾得兎不暇燎少年負竒志<lb/>
蹭蹬百憂繞回首英雄人老死已不少青春還一夢餘<lb/>
年真過鳥莫上呼鷹臺平生笑劉表<lb/>
<pb n="KR4d0076_WYG_010-15b"/>
　　　将官雷勝得過字代作<lb/>
胡騎入雲中急烽連夜過短刀穿虜陣濺血貂裘涴一<lb/>
來輦轂下愁悶惟欲卧今朝従公獵稍覺天宇大一雙<lb/>
鐡絲箭未發手先唾射殺雪毛狐腰間餘一箇<lb/>
　　　臺頭寺步月得人字<lb/>
風吹河漢掃微雲步屧中庭月趂人浥浥爐香初泛夜<lb/>
離離花影欲摇春遙知金闕同清景想見氈車碾暗塵<lb/>
回首舊㳺真是夢一簮華髮岸綸巾<lb/>
<pb n="KR4d0076_WYG_010-16a"/>
　　　臺頭寺送宋希元<lb/>
相従傾盖只今年送别南臺便黯然入夜更歌金縷曲<lb/>
他時莫忘角弓篇<hi>是日與宋君同栽松寺中</hi>三年不顧東鄰女<hi>取宋玉</hi>
二頃方求負郭田<hi>取季子</hi>我欲歸休君未可茂先方議斸<lb/>
龍泉<lb/>
　　　種松得徠字<hi>其四在懐古堂其六在石經院</hi>
春風吹榆林亂莢飛作堆荒園一雨過戢戢千萬栽青<lb/>
松種不生百株望一枚一枚已有餘氣壓千畆槐野人<lb/>
<pb n="KR4d0076_WYG_010-16b"/>
易斗粟云自魯徂徠魯人不知貴萬竈飛青煤束縛同<lb/>
一車胡為乎來哉泫然解其縛清泉洗浮埃枝傷葉尚<lb/>
困生意未肯回山僧老無子養䕶如嬰孩坐待走龍蛇<lb/>
清隂滿南臺孤根裂山石直幹排風雷我今百日客養<lb/>
此千嵗材<hi>時去替不百日</hi>茯苓無消息雙鬢日夜摧古今一俯<lb/>
仰作詩寄餘哀<lb/>
　　　作書寄王晋卿忽憶前年寒食北城之㳺走筆<lb/>
　　　　為此詩<lb/>
<pb n="KR4d0076_WYG_010-17a"/>
北城寒食煙火微落花蝴蝶作團飛王孫出㳺樂忘歸<lb/>
門前驄馬紫金鞿吹笙帳底煙霏霏行人舉頭誰敢睎<lb/>
扣門狂客君不麾更遣傾城出翠幃書生老眼省見稀<lb/>
畫圗但覺周昉肥別来春物已再菲西望不見紅日圍<lb/>
何時東山歌采薇把琖一聴金縷衣<lb/>
　　　往在東武與人往反作粲字韻詩四首今黄魯<lb/>
　　　　直亦次韻見寄復和荅之<lb/>
苻堅破荆州止獲一人半中郎老不遇但喜識元歎我<lb/>
<pb n="KR4d0076_WYG_010-17b"/>
今獨何幸文字厭竒玩又得天下才相従百憂散隂求<lb/>
我軰人規作林泉伴寧當待垂老倉卒収一旦不見梁伯<lb/>
鸞空對孟光案才難不其然婦女厠周亂世豈無作者<lb/>
於我如既盥獨喜誦君詩咸韶音節緩夜光一已多矧<lb/>
獲纍纍貫相思君欲瘦不往我真懦吾儕眷微祿寒夜<lb/>
抱寸炭何時定相過徑就我乎館飄然東南去江水清<lb/>
且渙相與訪名山微言師忍粲<lb/>
　　　雪齋<hi>杭僧法言作雪山於齋中</hi>
<pb n="KR4d0076_WYG_010-18a"/>
君不見峨眉山西雪千里北望成都如井底春風百日<lb/>
吹不消五月行人如凍蟻紛紛市人爭奪中誰信言公<lb/>
似賛公人間熱惱無處洗故向西齋作雪峰我夢扁舟<lb/>
適呉越長廊静院燈如月開門不見人與牛惟見空庭<lb/>
滿山雪<hi>言有詩見寄云林下閒㸔水牯牛</hi>
　　　以雙刀遺子由子由有詩次其韻<lb/>
寳刀匣不見但見龍雀鐶何曽斬蛟虵亦未切琅玕胡<lb/>
為穿窬軰見之要領寒吾刀不汝問有愧在其肝念此<lb/>
<pb n="KR4d0076_WYG_010-18b"/>
力自藏包之虎皮斑湛然如古井終嵗不復瀾不憂無<lb/>
所用憂在用者難佩之非其人匣中自長歎我老衆所<lb/>
易屢遭非意干惟有王𤣥通堦庭秀芝蘭知子後必大<lb/>
故擇刀所便屠狗非不用一嵗六七刓欲試百錬剛要<lb/>
須更泥蟠作詩銘其背以待知者㸔<lb/>
　　　㳺桓山㑹者十人以春水滿四澤夏雲多竒峰<lb/>
　　　　為韻得澤字<lb/>
東郊欲尋春未見鸎花迹春風在流水鳬鴈先拍拍孤<lb/>
<pb n="KR4d0076_WYG_010-19a"/>
㠶信溶漾弄此半篙碧艤舟桓山下長笑理輕䇿彈琴<lb/>
石室中幽響清磔磔弔彼泉下人野火尖枯腊悟此人<lb/>
間世何者為真宅暮回百步洪散坐洪上石愧我非王<lb/>
襄子淵肯見客臨流吹洞簫水月照連璧<hi>謂王氏兄弚也</hi>此歡<lb/>
真不朽回首嵗月隔想象斜川㳺作詩繼彭澤<lb/>
　　　戴道士得四字代作<lb/>
少小家江南寄迹方外士偶遇白雲出賣藥彭城市雪<lb/>
霜侵鬢髮塵土汙冠袂賴此三尺桐中有山水意自従<lb/>
<pb n="KR4d0076_WYG_010-19b"/>
夷夏亂七絲久已棄心知鹿鳴三不及胡琴四使君獨<lb/>
慕古嗜好與衆異共弔桓魋宫一灑孟嘗涙歸來鎻塵<lb/>
匣獨對斷絃喟挂名石壁間寂寞千嵗事<lb/>
　　　次韻田國博部夫南京見寄二絶<lb/>
嵗月翩翩下坂輪歸來杏子已生仁深紅落盡東風惡<lb/>
栁絮榆錢不當春<lb/>
火冷餳稀杏粥稠青裙縞袂餉田頭大夫行役家人怨<lb/>
應羡居鄉馬少㳺<lb/>
<pb n="KR4d0076_WYG_010-20a"/>
　　　月夜與客飲酒杏花下<lb/>
杏花飛簾散餘春明月入戸尋幽人褰衣步月踏花影<lb/>
烱如流水涵青蘋花間置酒清香發争挽長條落香雪<lb/>
山城薄酒不堪飲勸君且吸盃中月洞簫聲斷月明中<lb/>
惟憂月落酒杯空明朝巻地春風惡但見綠葉棲殘紅<lb/>
　　　送蜀人張師厚赴殿試二首<lb/>
忘歸不覺鬢毛斑好事鄉人尚往還斷嶺不遮西望眼<lb/>
送君直過楚王山<lb/>
<pb n="KR4d0076_WYG_010-20b"/>
雲龍山下試春衣放鶴亭前送落暉一色杏花紅十里<lb/>
新郎君去馬如飛<lb/>
　　　再次韻荅田國愽部夫還二首<lb/>
西郊黄土沒車輪滿面風埃笑路人已放役夫三萬指<lb/>
従教積雨洗殘春<lb/>
枝上稀疎地上稠忍㸔紅糝落墻頭風流别乗多才思<lb/>
歸趂西園秉燭㳺<lb/>
　　　田國愽見示石炭詩有鑄劍斬佞臣之句次韻<lb/>
<pb n="KR4d0076_WYG_010-21a"/>
　　　　荅之<lb/>
楚山鐵炭皆竒物知君欲斫姦邪窟屬鏤無眼不識人<lb/>
楚國何曽斬無極玉川狂直古遺民救月裁詩語最真<lb/>
千里妖蟇一寸鐡地上空愁蟣蝨臣<lb/>
　　　荅郡中同僚賀雨<lb/>
水旱行十年饑疫遍九土竒窮所向惡嵗嵗祈晴雨雖<lb/>
非為已求重情終愧古鬼神亦知我老病入腰膂何曽<lb/>
拜向人此意難不許重雲淒已合微潤先流礎蕭蕭止<lb/>
<pb n="KR4d0076_WYG_010-21b"/>
還作坐聴及三鼓天明将吏集泥土滿靴屨登城望麰<lb/>
麥綠浪風掀舞愧我賢友生雄篇鬬新語君㸔大熟嵗<lb/>
風雨占十五天地夲無功祈禳何足數渡河不入境豈<lb/>
若無蝗虎而况刑白鵞下䇿君勿取<lb/>
　　　罷徐州往南京馬上走筆寄子由五首<lb/>
吏民莫扳援歌管莫悽咽吾生如寄耳寧獨為此别别<lb/>
離隨處有悲惱緣愛結而我本無恩此啼誰為設紛紛<lb/>
等兒戯鞭鐙遭割截道邉雙石人幾見太守發有知當<lb/>
<pb n="KR4d0076_WYG_010-22a"/>
解笑撫掌冠纓絶<lb/>
父老何自來花枝褭長紅洗琖拜馬前請夀使君公前<lb/>
年無使君魚鼈化兒童舉鞭謝父老正坐使君窮窮人<lb/>
命分惡所向招災㓙水來非吾過去亦非吾功<lb/>
古汴従西來迎我向南京東流入淮泗送我東南行蹔<lb/>
别還復見依然有餘情春雨漲微波一夜到彭城過我<lb/>
黄樓下朱欄照飛甍可憐洪上石誰聴月中聲<lb/>
前年過南京麥老櫻桃熟今年舊㳺處櫻麥半黄綠嵗<lb/>
<pb n="KR4d0076_WYG_010-22b"/>
月如宿夕人事幾反覆青衫老従事坐穏生髀肉聮翩<lb/>
閱三守迎笑如轉轂歸耕何時决田舍我已卜<lb/>
卜田向何許石佛山南路下有爾家川千畦種秔稌山<lb/>
泉宅龍蜃平地走膏乳異時畆一金近欲為逃戸逝将<lb/>
解簮紱賣劍買牛具故山豈不懐廢宅生篙穭便恐桐<lb/>
鄉人長祠仲卿墓<lb/>
　　　次韻曺九章見贈<lb/>
蘧瑗知非我所師流年已似手中蓍正平獨肯従文舉<lb/>
<pb n="KR4d0076_WYG_010-23a"/>
中散何曽靳孝尼賣劒買牛真欲老得錢沽酒更無疑<lb/>
雞豚異日為同社應有千篇唱和詩<lb/>
　　　書泗州孫景山西軒<lb/>
落日明孤塔青山繞病身知君向西望不愧塔中人<lb/>
　　　過淮三首贈景山兼寄子由<lb/>
好在長淮水十年三往來功名真已矣歸計亦悠哉今<lb/>
日風憐客平時浪作堆晩來洪澤口捍索響如雷<lb/>
過淮山漸好松檜亦蒼然藹藹藏孤寺泠泠出細泉故<lb/>
<pb n="KR4d0076_WYG_010-23b"/>
人真吏隠小檻帯巖偏却望臨淮市東風語笑傳<lb/>
回首濉陽幕簿書髙沒人何時桐柏水一洗庾公塵此<lb/>
去漸佳境獨㳺長慘神待君詩百首來冩浙西春<lb/>
　　　舟中夜起<lb/>
微風蕭蕭吹菰蒲開門㸔雨月滿湖舟人水鳥兩同夢<lb/>
大魚驚竄如奔狐夜深人物不相管我獨形影相嬉娱<lb/>
暗潮生渚弔寒蚓落月挂栁㸔懸蛛此生忽忽憂患裏<lb/>
清境過眼䏻須㬰雞鳴鐘動百鳥散舩頭擊鼓還相呼<lb/>
<pb n="KR4d0076_WYG_010-24a"/>
　　　余去金山五年而復至次舊詩韻贈寳覺長老<lb/>
誰䏻斗酒博西涼但愛齋厨法豉香舊事真成一夢過<lb/>
髙談為洗五年忙清風偶與山阿曲明月聊隨屋角方<lb/>
稽首願師憐久客直将歸路指茫茫<lb/>
　　　逰恵山<hi>并叙</hi>
余昔為錢塘倅往來無錫未嘗不至恵山既去五年復<lb/>
為湖州與髙郵秦太虚杭僧參寥同至覽唐處士王武<lb/>
陵竇郡朱宿所賦詩愛其語清簡蕭然有出塵之姿追<lb/>
<pb n="KR4d0076_WYG_010-24b"/>
用其韻各賦三首<lb/>
夢裏五年過覺來雙鬢蒼還将塵土足一歩漪瀾堂俯<lb/>
窺松桂影仰見鴻鶴翔烱然肝肺見已作氷玉光虚明<lb/>
中有色清淨自生香還従世俗去永與世俗忘<lb/>
薄雲不遮山疎雨不濕人蕭蕭松徑滑䇿䇿芒鞋新嘉<lb/>
我二三子皎然無緇磷勝㳺豈殊昔清句仍絶塵弔古<lb/>
泣舊史疾䜛歌小旻哀哉扶風子難與巢許隣<hi>謂竇羣</hi>
敲火發山泉烹茶避林樾明牕傾紫琖色味兩竒絶吾<lb/>
<pb n="KR4d0076_WYG_010-25a"/>
生眠食耳一飽萬想滅頗笑玉川子饑弄三百月豈如<lb/>
山中人睡起山花發一甌誰與共門外無來轍<lb/>
　　　贈恵山僧恵表<lb/>
行遍天涯意未䦨将心到處遣人安山中老宿依然在<lb/>
案上楞嚴已不看欹枕落花餘㡬片閉門新竹自千竿<lb/>
客來茶罷空無有盧橘楊梅尚帯酸<lb/>
　　　贈錢道人<lb/>
書生苦信書世事仍臆度不量力所負輕出千金諾當<lb/>
<pb n="KR4d0076_WYG_010-25b"/>
時一快意事過有餘怍不知幾州鐡鑄此一大錯我生<lb/>
涉憂患常恐長罪惡静觀殊可喜脚淺猶容却而况錢<lb/>
夫子萬事初不作相逢更何言無病亦無藥<lb/>
　　　與秦太虚參寥㑹于松江而闗彦長徐安中適<lb/>
　　　　至分韻得風字二首<lb/>
呉越溪山興未窮又扶衰病過垂虹浮天自古東南水<lb/>
送客今朝西北風絶境自忘千里逺勝㳺難復五人同<lb/>
舟師不㑹留連意擬㸔斜陽萬頃紅<lb/>
<pb n="KR4d0076_WYG_010-26a"/>
二子緣詩老更窮人間無處吐長虹平生睡足連江雨<lb/>
盡日舟横擘岸風人笑年來三黜慣天教我軰一樽同<lb/>
知君欲冩長相憶更送銀盤尾鬛紅<lb/>
　　　次韻闗令送魚<lb/>
舉網驚呼得巨魚饞涎不易忍流酥更煩赤脚長鬚老<lb/>
來趂西風十幅蒲<lb/>
　<lb/>
　<lb/>
<pb n="KR4d0076_WYG_010-26b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　東坡全集巻十<lb/>
</p>
<p>
</p>
  </div>
<div>
                <head>東坡全集巻十一</head>
    <p>
<pb n="KR4d0076_WYG_011-1a"/>
欽定四庫全書<lb/>
　東坡全集巻十一　　　　　宋　蘇軾　撰<lb/>
　　詩七十二首<lb/>
　　　次韻秦太虚見戯耳聾<lb/>
君不見詩人借車無可載留得一錢何足賴晩年更似<lb/>
杜陵翁右臂雖存耳先聵人将蟻動作牛鬬我覺風雷<lb/>
真一噫聞塵掃盡根性空不須更枕清流派太朴初散<lb/>
失混沌六鑿相攘更勝敗眼花亂墜酒生風口業不停<lb/>
<pb n="KR4d0076_WYG_011-1b"/>
詩有債君知五藴皆是賊人生一病今先差但恐此心<lb/>
終未了不見不聞還是礙今君疑我特佯聾故作嘲詩<lb/>
窮嶮怪須防額癢出三耳莫放筆端風雨快<lb/>
　　　端午遍逰諸寺得禪字<lb/>
肩輿任所適遇勝輙留連焚香引幽步酌茗開静筵微<lb/>
雨止還作小忩幽更妍盆山不見日草木自蒼然忽登<lb/>
最髙塔眼界窮大千卞峰照城郭震澤浮雲天深沉既<lb/>
可喜曠蕩亦所便幽尋未云畢墟落生晩烟歸來記所<lb/>
<pb n="KR4d0076_WYG_011-2a"/>
歴耿耿清不眠道人亦未寢孤燈同夜禪<lb/>
　　　送劉寺丞赴餘姚<lb/>
中和堂後石楠樹與君對牀聴夜雨玉笙哀怨不逢人<lb/>
但見香烟横碧縷謳吟思歸出無計坐想蟋蟀空房語<lb/>
明朝開鏁放觀潮豪氣正與潮爭怒銀山動地君不㸔<lb/>
獨愛清香生雪霧别來聚散如宿昔城郭空存鶴飛去<lb/>
我老人間萬事休君亦洗心従佛祖手香新冩法界觀<lb/>
眼淨不覷登伽女餘姚古縣亦何有龍井白泉甘勝乳<lb/>
<pb n="KR4d0076_WYG_011-2b"/>
千金買斷顧渚春似與越人降日注<lb/>
　　　李公擇過髙郵見施大夫與孫莘老賞花詩憶<lb/>
　　　　與僕去嵗㑹于彭門折花餽筍故事作詩二<lb/>
　　　　十四韻見戯依韻奉荅亦以一戯公擇云爾<lb/>
汝陽真天人絹帽著紅槿纒頭三伯萬不買一微哂共<lb/>
誇青山峯曲盡花不隕當時謫仙人逸韻謝封畛詩成<lb/>
天一笑萬象解寒窘驚開小桃杏不待雷發軫餘波尚<lb/>
涓滴乞與居易稹爾来誰復見前軰風流盡寂寞兩詩<lb/>
<pb n="KR4d0076_WYG_011-3a"/>
人殘紅對櫻筍饑腸得一醉妙語傳不泯君來恨不與<lb/>
更復相牽引我老心巳灰空煩扇餘燼天逰照六鑿虚<lb/>
空掃充牣懸知色竟空那復嗜烏吻蕭然一方丈居士<lb/>
老龎藴散花従滿祴不荅天女問故人猶故日怨句冩<lb/>
餘恨疑我此心在遮防費欄楯應虞已斃蛇折尾時一<lb/>
蠢仄聞孟光賢未學處仲忍<hi>開閣放出事見本傳</hi>寄招應已足左<lb/>
右侍雲鬒何時花月夜羊酒謝不敏此生如幻耳戯語<lb/>
君勿愠應同亡是公一對子虚听<lb/>
<pb n="KR4d0076_WYG_011-3b"/>
　　　王鞏清虚堂<lb/>
清虚堂裏王居士閉眼觀身如止水水中照見萬象空<lb/>
敢問堂中誰隠几呉興太守老且病堆案滿前長渇睡<lb/>
願君勿笑反自觀夢幻去來殊未已長疑安石恐不免<lb/>
未信犀首終無事勿将一念住清虛居士與我盖同耳<lb/>
　　　和孫同年卞山龍洞禱晴<lb/>
呉興連月雨釜甑生魚蛙往問卞山龍曷不安厥家梯<lb/>
空上巉絶俯視驚谽谺神井湧雲盖隂崖垂蘚花交流<lb/>
<pb n="KR4d0076_WYG_011-4a"/>
百道泉赴谷走羣虵不知落何處隠隠如繅車我來叩<lb/>
石戸飛䑕翻白鴉寄語洞中龍睡味豈不嘉雨師少弭<lb/>
節雷師亦停撾積水得反壑稲苖出泥沙農夫免菜色<lb/>
龍亦飽豚豭看君擁黄紬髙卧放晚衙<lb/>
　　　乗舟過賈収水閣収不在見其子三首<lb/>
愛酒陶元亮䏻詩張志和青山來水檻白雨滿漁蓑淚<lb/>
垢添丁面貧低舉案蛾不知何所樂竟夕獨酣歌<lb/>
嫋嫋風蒲亂猗猗水荇長小舟浮鴨綠大杓寫鵝黄得<lb/>
<pb n="KR4d0076_WYG_011-4b"/>
意詩酒社終身魚稲鄉樂哉無一事何處不清涼<lb/>
曳杖青苔岸繫船枯栁根徳公方上冡季路獨留言已<lb/>
占蒲魚港更開松菊園従兹來往數兒女自譍門<lb/>
　　　次韻孫秘丞見贈<lb/>
感槩清哀似變風老於詩句耳偏聰迂疎自笑成何事<lb/>
冷淡誰䏻用許功不怕飛蚊如立豹肯隨白鳥過垂虹<lb/>
吟哦相對忘三伏擬泛氷溪入雪宫<hi>湖州多蚊豹脚尤毒垂虹吴江亭名</hi>
　　　與客逰道塲何山得鳥字<lb/>
<pb n="KR4d0076_WYG_011-5a"/>
清溪到山盡飛路盤空小紅亭與白塔隠見喬木杪中<lb/>
休得小庵孤絶寄雲表洞庭在北戸雲水天𣺌渺庵僧<lb/>
俗緣盡淨業洗未了十年畫鵲竹益以詩自繞髙堂儼<lb/>
像設禪室各深窈奔泉何處來華屋過溪沼何山隔幽<lb/>
谷去路清且悄長松度翠蔓絶壁掛啼鳥我友自杭來<lb/>
尚歎所歴少歸塗風雨作一洗紅日燎俄驚萬竅號黒<lb/>
霧巻蓬蓼舟人紛變色坐羡輕鷗矯我獨喚酒杯醉死<lb/>
勝流殍書生例強很造物空煩擾更将掀舞勢把燭畫<lb/>
<pb n="KR4d0076_WYG_011-5b"/>
風篠美人為破顔正似腰支嫋明朝更陳迹清景墮空<lb/>
杳作詩記餘歡萬古一昏曉<lb/>
　　　僕去杭五年呉中仍嵗大饑疫故人往往逝去<lb/>
　　　　聞湖上僧舍不復往日繁麗獨浄慈本長老<lb/>
　　　　學者益盛作此詩寄之<lb/>
来往三呉一夢間故人半作冡纍然獨依舊社傳真法<lb/>
要與遺民度厄年趙叟近聞還印綬竺翁先巳返林泉<lb/>
何時杖䇿相隨去任性逍遥不學禪<lb/>
<pb n="KR4d0076_WYG_011-6a"/>
　　　舶趠風<hi>并引</hi>
呉中梅雨既過颯然清風彌旬嵗嵗如此湖人謂之舶<lb/>
趠風是時海舶初回云此風自海上與舶俱至云爾<lb/>
三旬已過梅黄雨萬里初來舶趠風幾處縈回度山曲<lb/>
一時清駛滿江東驚飄簌簌先秋葉喚醒昏昏嗜睡翁<lb/>
欲作蘭䑓快哉賦却嫌分别問雌雄<lb/>
　　　丁公黙送蝤蛑<lb/>
溪邉石蟹小如錢喜見輪囷赤玉盤半殻含黄宜㸃酒<lb/>
<pb n="KR4d0076_WYG_011-6b"/>
兩螯斫雪勸加餐蠻珍海錯聞名久怪雨腥風入座寒<lb/>
堪笑呉興饞太守一詩換得兩尖團<lb/>
　　　送孫著作赴考城兼寄錢醇老李邦直二君於<lb/>
　　　　孫處有書見及<lb/>
使君閒如雲欲出誰肯伴清風獨無事一嘯亦可喚來<lb/>
従白蘋洲吹我明月觀門前逺行客青衫流白汗問子<lb/>
何怱怱王事不可緩故人錢與李清廟兩圭瓉蔚為萬<lb/>
乗器尚記溝中斷子亦東南珍價重不可筭别情何以<lb/>
<pb n="KR4d0076_WYG_011-7a"/>
慰酒盡對空案惟持一榻凉勸子巾少岸此風那復有<lb/>
塵土飛灰炭欲寄二大夫發發不可絆<lb/>
　　　泛舟城南㑹者五人分韻賦詩得人皆苦炎字<lb/>
　　　　四首<lb/>
城中樓閣似魚鱗不見清風起白蘋試選苕溪㝡深處<lb/>
仍呼我軰不羈人窺船野鶴何曽下見燭飛蟲空自馴<lb/>
遶郭荷花一千頃誰知六月下塘春<lb/>
苦熱誠知處處皆何當危坐學心齋海螯要共詩人把<lb/>
<pb n="KR4d0076_WYG_011-7b"/>
溪月行遭霧雨霾鄉國飄零斷書信弟兄流落隔江淮<lb/>
便應築室苕溪上荷葉遮門水浸堦<lb/>
紫蟹鱸魚賤如土得錢相付何曽數碧筩時作象鼻灣<lb/>
白酒微帯荷心苦運肘風生㸔斫膾隨刀雪落驚飛縷<lb/>
不将醉語作新詩飽食應慙腹如鼓<lb/>
橋上㳺人夜未厭共依水檻立風簷樓中煑酒初嘗芡<lb/>
月下新粧半出簾南郭清㳺繼顔謝北忩髙卧等羲炎<lb/>
人間寒熱無窮事自笑疎頑不受痁<lb/>
<pb n="KR4d0076_WYG_011-8a"/>
　　　次韻李公擇梅花<lb/>
詩人固長貧日午饑未動偶然得一飽萬象困嘲弄尋<lb/>
花不論命愛雪長忍凍天公非不憐聴飽即喧閧君為<lb/>
三郡守所至滿賔従江湖常在眼詩酒事豪縦奉使今<lb/>
折磨清比於陵仲永懐茶山下携妓脩春貢更憶檻泉<lb/>
亭挿花雲髻重蕭然卧灊麓愁聴春禽哢忽見早梅花<lb/>
不飲但孤諷詩成獨寄我字字愈頭痛嗟君本侍臣筆<lb/>
槖従上雍脫鞾吟芍藥給札賦雲夢何人慰流落嘉蘤<lb/>
<pb n="KR4d0076_WYG_011-8b"/>
天為種杯傾笛中吟帽拂果下鞚感時念羈旅此意吾<lb/>
儕共故山亦何有桐花集么鳯君亦憶匡廬歸掃藏書<lb/>
洞何當種此花各抱漢隂罋<lb/>
　　　送淵師歸徑山<lb/>
我昔嘗為徑山客至今詩筆餘山色師住此山三十年<lb/>
妙語應須得山骨溪成六月水雲蒸飛蚊猛捷如花鷹<lb/>
羡師方丈氷雪冷蘭膏不動長明燈山中故人知我至<lb/>
爭來問訊今何似為言百事不如人兩眼猶䏻書細字<lb/>
<pb n="KR4d0076_WYG_011-9a"/>
<hi>徑山夏無蚊余舊詩云問龍乞水歸洗眼欲㸔細字銷殘年</hi>
　　　送表忠觀錢道士歸杭<lb/>
先生舊徳在民心著令稱忠上意深墮淚行㸔㑹祠下<lb/>
挂名爭欲刻碑隂凄凉破屋塵凝座憔悴雲孫雪滿簮<lb/>
未信諸豪容郭解却従他縣施千金<lb/>
　　　次韻周開祖長官見寄<lb/>
俯仰東西閱數州老於岐路豈伶優初聞父老推謝令<lb/>
旋見兒童迎細侯政拙年年祈水旱民勞處處避嘲謳<lb/>
<pb n="KR4d0076_WYG_011-9b"/>
河吞巨野那容塞盗入䝉山不易搜仕道固應慙孔孟<lb/>
扶顛未可責由求漸謀田舍猶懐祿未脫風濤且傍洲<lb/>
罔罔可憐真䘮狗時時相觸是虛舟朅來震澤都如夢<lb/>
只有苕溪可倚樓齋釀酸甜如蜜水樂工零落似風甌<lb/>
逺思顔栁並諸謝近憶張<hi>子野</hi>陳<hi>令舉</hi>與老劉風定軒窓飛<lb/>
豹脚雨餘欄檻上蝸牛舊逰到處皆蒼蘚同甲惟君尚<lb/>
黒頭憶昔湖山共尋勝相逢杯酒兩忘憂醉看梅雪清<lb/>
香過夜棹風舩駭汗流百首共成山上集三人俱作月<lb/>
<pb n="KR4d0076_WYG_011-10a"/>
中逰海南未起垂天翼澗底仍依徑寸庥已許秋風歸<lb/>
過我預憂詩筆老難醻此生嵗月行飄忽晚節功名亦<lb/>
繆悠犀首正縁無事飲馮驩應為有魚留従今便踏青<lb/>
州麴薄酒知君笑督郵<lb/>
　　　林子中以詩寄文與可及余與可既歿追和其<lb/>
　　　　韻<lb/>
斯人所甚厭投畀每不受欲其少須㬰奪去惟恐後云<lb/>
誰尸此職無乃亦假守賦才有巨細無異斛與斗胡不<lb/>
<pb n="KR4d0076_WYG_011-10b"/>
安其分但聴物所誘時來各飛動意合無妍醜坐令雞<lb/>
栖車長載朱伯厚平生無一旅既死咤萬口自聞與可<lb/>
亡胸臆生堆阜懸知臨絶意要我一執手相望五百里<lb/>
安得自其牖遺文付來哲後事待諸友伶俜嵇紹孤老<lb/>
病孟光偶世人賤目見爭笑千金帚君詩與楚詞識者<lb/>
當有取但知愛墨竹此歎吾已久故人多厚祿能復哀<lb/>
君否不見林與蘇饑寒自奔走<lb/>
　　　與王郎昆仲及兒子邁遶城觀荷花登峴山亭<lb/>
<pb n="KR4d0076_WYG_011-11a"/>
　　　　晩入飛英寺分韻得月明星稀四首<lb/>
昨夜雨鳴渠曉來風襲月蕭然欲秋意溪水清可啜環<lb/>
城三十里處處皆佳絶蒲蓮浩如海時見舟一葉此間<lb/>
真避世青蒻低白髮相逢欲相問已逐驚鷗没<lb/>
清風定何物可愛不可名所至如君子草木有嘉聲我<lb/>
行本無事孤舟任斜横中流自偃仰適與風相迎舉杯<lb/>
屬浩渺樂此兩無情歸來兩溪間雲水夜自明<lb/>
苕水如漢水鱗鱗鴨頭青呉興勝襄陽萬瓦浮青𠖇我<lb/>
<pb n="KR4d0076_WYG_011-11b"/>
非羊叔子愧此峴山亭悲傷意則同嵗月如流星従我<lb/>
兩王子髙鴻挿脩翎湛軰何足道當以徳自銘<lb/>
吏民憐我懶鬬訟日已稀䏻為無事飲可作不夜歸復<lb/>
尋飛英㳺盡此一寸暉撞鐘履聲集顛倒雲山衣我來<lb/>
無時節杖屨自推扉莫作使君㸔外似中已非<lb/>
　　　城南縣尉水亭得長字<lb/>
兩尉鬱相望東南百步塲揮旗蒲栁市伐鼓水雲鄉已<lb/>
作觀魚檻仍開射鴨堂全家依畫舫極目亂紅粧㶑㶑<lb/>
<pb n="KR4d0076_WYG_011-12a"/>
波頭細疎疎雨脚長我來閒濯足溪漲欲浮牀澤國山<lb/>
圍裏孤城水影傍欲知歸路處葦外記風檣<lb/>
　　　與胡祠部逰法華山<lb/>
波湖欲盡山為界始見寒泉落髙派道人未放泉出山<lb/>
曲折虚堂㵼清快使君年老尚兒戯綠棹紅船舞澎湃<lb/>
一笑翻杯水濺裙餘懽濯足波生隘長松攙天龍起立<lb/>
蒼藤倒谷雲崩壊仰穿䝉宻得清曠一覽震澤吁可怪<lb/>
誰云四萬八千頃渺渺東盡日所曬歸塗十里盡風荷<lb/>
<pb n="KR4d0076_WYG_011-12b"/>
清唱一聲聞露薤<hi>是日樂工有作此聲者</hi>嗟余少小慕真隠白髪<lb/>
青衫天所械忽逢佳士與名山何異枯楊便馬疥君猶<lb/>
鸞鶴偶飄墮六翮如雲豈長鎩不将新句紀茲逰恐負<lb/>
山中清淨債<lb/>
　　　又次前韻贈賈耘老<lb/>
具區吞滅三州界浩浩蕩蕩納千派従來不著萬斛舩<lb/>
一葦漁舟恣奔快仙壇古洞不可到空聴餘瀾鳴湃湃<lb/>
今朝偶上法華嶺縱觀始覺人寰隘山頭卧碣弔孤冡<lb/>
<pb n="KR4d0076_WYG_011-13a"/>
下有至人僵不壊空餘白棘網秋蟲無復青蓮出幽怪<lb/>
<hi>事見本院碑</hi>我來徙倚長松下欲掘茯苓親洗晒聞道山中<lb/>
富竒藥往往靈芝雜葵薤詩人空腹待黄精生事只㸔<lb/>
長柄械<hi>杜子美詩云長鑱短鑱白木柄我生託子以為命</hi>今年大熟期一飽食<lb/>
葉微蟲真癬疥<hi>今嵗有小蟲食葉不甚為害</hi>白花半落紫穟香攘臂<lb/>
欲助磨鎌鎩安得山泉變春酒與子一洗尋常債<lb/>
　　　趙閱道髙齋<lb/>
見公奔走謂公勞聞公隠退云公髙公心底處有髙下<lb/>
<pb n="KR4d0076_WYG_011-13b"/>
夢幻去來隨所遭不知髙齋竟何義此名之設縁吾曹<lb/>
公年四十已得道俗縁未盡餘伊臯功名富貴俱逆旅<lb/>
黄金知繫何人袍超然已了一大事挂冠而去真秋毫<lb/>
坐㸔猿猱落罝罔兩手未肯置所操乃知賢逹與愚陋<lb/>
豈直相去九牛毛長松百尺不自覺企而羡者蓬與蒿<lb/>
我欲贏糧往問道未應舉臂辭盧敖<lb/>
　　　送俞節推<hi>尚之子尚字退翁</hi>
呉興有君子淡如朱絲琴一唱三太息至今有遺音嗟<lb/>
<pb n="KR4d0076_WYG_011-14a"/>
余與夫子相避如辰參<hi>退翁官于蜀余在京師余歸而退翁去及余官于呉興則退翁</hi>
<hi>亡矣</hi>猶喜見諸郎窈然清且深異時多良士末路䘮初心<lb/>
我生不有命其肯枉尺尋<lb/>
　　　次韻荅孫侔<lb/>
十年身不到朝廷欲伴騷人賦落英但得低頭拜東野<lb/>
不辭中路伺淵明艤舟苕霅人安在卜築江淮計已成<lb/>
千里論交一言足與君蓋亦不須傾<lb/>
　　　重寄一首<lb/>
<pb n="KR4d0076_WYG_011-14b"/>
凛然髙節照時人不信微官解凂君蒋濟謂能來阮藉<lb/>
薛宣直欲吏朱雲好詩衝口誰能擇俗子疑人未遣聞<lb/>
乞取千篇看俊逸不将輕比鮑參軍<lb/>
　　　次韻和劉貢甫登黄樓見寄并寄子由二首<lb/>
清派連淮上黄樓冠海禺此詩尤偉麗夫子計魁梧<hi>劉為</hi>
<hi>人短小</hi>世俗輕瑚璉巾箱襲武夫坐令乗傳遽奔走為儲<lb/>
須邂逅我已失登臨誰與俱貧貪倉氏粟身聴冶家橅<lb/>
㑹合難前定歸休試後圗腴田未可買窮鬼却須呼<hi>本欲</hi>
<pb n="KR4d0076_WYG_011-15a"/>
<hi>買田於泗上近己不遂矣</hi>二水何年到雙洪不受艫至今清夜夢飛<lb/>
轡䇿天呉<hi>此詩寄劉</hi>
與子皆去國十年天一禺數竒逢惡嵗計拙集枯梧好<lb/>
士餘劉表窮交憶灌夫不矜持漢節猶計攬桓須清句<lb/>
金絲合髙樓雪月俱吟哦出新意指畫想前橅<hi>子由初赴南京</hi>
<hi>送之出東門登城上覽山川之勝云此地可作樓觀於是始有改築之意</hi>自冩千言賦新裁<lb/>
六幅圗<hi>近以絹自冩子由黄樓賦為六幅圖甚妙</hi>傳㸔一坐聳勸著尺書呼<lb/>
莫使騷人怨東㳺不到呉<hi>此詩寄子由</hi>
<pb n="KR4d0076_WYG_011-15b"/>
　　　陳州與文郎逸民飲别携手河堤上作此詩<lb/>
白酒無聲滑㵼油醉行堤上散吾愁春風料峭羊角轉<lb/>
河水渺綿𤓰蔓流君已思歸夢巴峽我䏻未到說黄州<lb/>
此生聚散何窮已未忍悲歌學楚囚<lb/>
　　　子由自南都來陳三日而别<lb/>
夫子自逐客尚能哀楚囚奔馳二百里徑來寛我憂相<lb/>
逢知有得道眼清不流别來未一年落盡驕氣浮嗟我<lb/>
晩聞道欵啟如孫休至言雖久服放心不自収悟彼善<lb/>
<pb n="KR4d0076_WYG_011-16a"/>
知識妙藥應所投納之憂患塲磨以百日愁㝠頑雖難<lb/>
化鐫發亦已周平時種種心次第去莫留但餘無所還<lb/>
永與夫子逰此别何足道大江東西州畏虵不下榻睡<lb/>
足吾無求便為齊安民何必歸故丘<lb/>
　　　正月十八日蔡州道上遇雪次子由韻二首<lb/>
蘭菊有生意微陽回寸根方憂集莫雪復喜迎朝暾憶<lb/>
我故居室浮光動南軒松竹半傾㵼未數葵與萱三徑<lb/>
瑶草合一缾井花温至今行吟處尚餘履舄痕一朝出<lb/>
<pb n="KR4d0076_WYG_011-16b"/>
従仕永愧李仲元晩嵗益可羞犯雪方南奔山城買廢<lb/>
圃槁葉手自掀長使齊安人指說故侯園<lb/>
鉛膏染髭鬚旋露霜雪根不如閉目坐丹府夜自暾誰<lb/>
知憂患中方寸寓羲軒大雪従壓屋我非兒女萱平生<lb/>
學踵息坐覺兩鐙温下馬作雪詩滿地鞭箠痕佇立望<lb/>
原野悲歌為黎元道逢射獵子遥指狐兎奔蹤跡尚可<lb/>
尋窟穴何足掀寄謝李丞相吾将反丘園<lb/>
　　　過新息留示鄉人任師中<hi>任時知瀘州亦坐事對獄</hi>
<pb n="KR4d0076_WYG_011-17a"/>
昔年嘗羡任夫子卜居新息臨淮水怪君便爾忘故鄉<lb/>
稲熟魚肥信清美竹陂鴈起天為黒<hi>小竹陂在縣北</hi>桐柏煙横<lb/>
山半紫<hi>桐柏廟在縣南</hi>知君坐受兒女困悔不先歸弄清泚塵<lb/>
埃我亦失収身此行蹭蹬尤可鄙寄食方将依白足附<lb/>
書未免煩黄耳往雖不及來有年詔㤙倘許歸田里却<lb/>
下闗山入蔡州為買烏犍三百尾<hi>黄州出水牛</hi>
　　　過淮<lb/>
朝離新息縣初亂一水碧莫宿淮南村已渡千山赤麏<lb/>
<pb n="KR4d0076_WYG_011-17b"/>
鼯號古戍霧雨暗破驛回頭梁楚郊永與中原隔黄州<lb/>
在何許想像雲夢澤吾生如寄耳初不擇所適但有魚<lb/>
與稲生理已自畢獨喜小兒子少小事安佚相従艱難<lb/>
中肝肺如鐵石便應與晤語何止寄衰疾<hi>時家在子由處獨與兒子</hi>
<hi>邁南來</hi>
　　　書黁公詩後<hi>并叙</hi>
過加祿鎮南二十五里大許店休焉于逆旅祁宗祥家<lb/>
見壁上有幅紙題詩云滿院秋光濃欲滴老僧倚杖青<lb/>
<pb n="KR4d0076_WYG_011-18a"/>
松側只怪髙聲問不譍瞋余踏破蒼苔色其後題云滏<lb/>
水僧寳黁宗祥謂余此光黄間狂僧也年百三十死於<lb/>
熙寜十年既死人有見之者宗祥言其異事甚多作是<lb/>
詩以識之黁公本名清戒俗謂之戒和尚云<lb/>
黁公昔未化來往淮山曲夀逾兩甲子氣壓諸尊宿但<lb/>
嗟濁惡世不受龍象蹴我來不及見悵望空遺躅霜顱<lb/>
隠白毫鎻骨埋青玉皆云似逹磨隻履還天竺壁間餘<lb/>
清詩字勢頗拔俗為吟五字偈一洗凡眼肉<lb/>
<pb n="KR4d0076_WYG_011-18b"/>
　　　㳺淨居寺<hi>并叙</hi>
寺在光山縣南四十里大蘇山之南小蘇山之北寺僧<lb/>
居仁為余言齊天保中僧思恵過此見父老問其姓曰<lb/>
蘇氏又得二山名乃歎曰吾師告我遇三蘇則住遂留<lb/>
結庵而父老竟無有盖山神也其後僧智顗見思於此<lb/>
山而得法焉則世所謂思大和尚智者大師是也唐神<lb/>
龍中道岸禪師始建寺於其地廣明庚子之亂寺廢於<lb/>
兵火至乾興中乃復而賜名曰梵天云<lb/>
<pb n="KR4d0076_WYG_011-19a"/>
十載㳺名山自製山中衣願言畢婚嫁携手老翠微不<lb/>
悟俗縁在失身蹈危機刑名非夙學陷穽損積威遂恐<lb/>
死生隔永與雲山違今日復何日芒鞋自輕飛稽首兩<lb/>
足尊舉頭雙涕揮靈山㑹未散八部猶光輝願従二聖<lb/>
往一洗千刼非裵回竹溪月空翠摇煙霏鐘聲自送客<lb/>
出谷猶依依回首吾家山嵗晩将焉歸<lb/>
　　　梅花二首<lb/>
春來幽谷水潺潺的皪梅花草棘間一夜東風吹石裂<lb/>
<pb n="KR4d0076_WYG_011-19b"/>
半隨飛雪渡闗山<lb/>
何人把酒慰深幽開自無聊落更愁幸有清溪三百曲<lb/>
不辭相送到黄州<lb/>
　　　戯作種松<lb/>
我昔少年日種松滿東岡初移一寸根𤨏細如挿秧二<lb/>
年黄茅下一一攅麥芒三年出蓬艾滿山散牛羊不見<lb/>
十餘年想作龍虵長夜風波浪碎朝露珠璣香我欲食<lb/>
其膏巳伐百本桑<hi>煑松脂法用桑柴灰水</hi>人事多乖迕神藥竟渺<lb/>
<pb n="KR4d0076_WYG_011-20a"/>
茫朅來齊安野夾路鬚髯蒼㑹開龜虵窟不惜斤斧創<lb/>
縦未得伏苓且當拾流肪釜盎百出入皎然散飛霜槁<lb/>
死三彭仇澡換五谷腸青骨凝綠髓丹田發幽光白髮<lb/>
何足道要使雙瞳方却後五百年騎鶴還故鄉<lb/>
　　　萬松亭<hi>并叙</hi>
麻城縣令張毅植萬松於道周以芘行者且以名其亭<lb/>
去未十年而松之存者十不及三四傷來者之不嗣其意<lb/>
也故作是詩<lb/>
<pb n="KR4d0076_WYG_011-20b"/>
十年栽種百年規好徳無人助我儀<hi>古語云一年之計樹之以榖十年之</hi>
<hi>計樹之以木百年之計樹之以徳</hi>縣令若同倉庾氏亭松應長子孫枝<lb/>
天公不救斧斤厄野火解憐氷雪姿為問幾株䏻合抱<lb/>
慇懃記取角弓詩<lb/>
　　　張先生<hi>并叙</hi>
先生不知其名黄州故縣人本姓盧為張氏所養陽狂<lb/>
垢汚寒暑不能侵常獨行市中夜或不知其所止往來<lb/>
者欲見之多不能致余試使人召之欣然而來既至立<lb/>
<pb n="KR4d0076_WYG_011-21a"/>
而不言與之言不應使之坐不可但俯仰熟視傳舍堂<lb/>
中久之而去夫孰非傳舍者是中竟何有乎然余以有<lb/>
思惟心追躡其意盖未得也<lb/>
熟視空堂竟不言故應知我未天全肯来傳舍人皆說<lb/>
能致先生予亦賢脫屣不妨眠糞屋流凘爭㸔浴冰川<lb/>
士㢘豈識桃椎妙妄意稱量未必然<lb/>
　　　陳季常所畜朱陳村嫁娶圗<lb/>
何年頋陸丹青手畫作朱陳嫁娶圗聞道一村惟兩姓<lb/>
<pb n="KR4d0076_WYG_011-21b"/>
不将門戸買崔盧<lb/>
我是朱陳舊使君勸耕曽入杏花村而今風物那堪畫<lb/>
縣吏催錢夜打門<hi>朱陳村在徐州蕭縣</hi>
　　　少年時嘗過一村院見壁上有詩云夜凉疑有<lb/>
　　　　雨院静似無僧不知何人詩也宿黄州禪智<lb/>
　　　　寺寺僧皆不在夜半雨作偶記此詩故作一<lb/>
　　　　絶<lb/>
佛燈漸暗饑䑕出山雨欲來脩竹鳴知是何人舊詩句<lb/>
<pb n="KR4d0076_WYG_011-22a"/>
已應知我此時情<lb/>
　　　初到黄州<lb/>
自笑平生為口忙老來事業轉荒唐長江遶郭知魚美<lb/>
好竹連山覺筍香逐客不妨貟外置詩人例作水曹郎<lb/>
只慙無補絲毫事尚費官家壓酒囊<hi>檢校官例折支多得退酒袋</hi>
　　　定恵院寓居月夜偶出<lb/>
幽人無事不出門偶逐東風轉良夜參差玉宇飛木末<lb/>
繚繞香烟來月下江雲有態清自媚竹露無聲浩如㵼<lb/>
<pb n="KR4d0076_WYG_011-22b"/>
已驚弱栁萬絲垂尚有殘梅一枝亞清詩獨吟還自和<lb/>
白酒已盡誰能借不辭青春忽忽過但恐懽意年年謝<lb/>
自知醉耳愛松風㑹揀霜林結茅舍浮浮大甑長炊玉<lb/>
溜溜小槽如壓蔗飲中真味老更濃醉裏狂言醒可怕<lb/>
但當謝客對妻子倒冠落佩従嘲罵<lb/>
　　　次韻前篇<lb/>
去年花落在徐州對月酣歌美清夜<hi>去年徐州花下對月與張君厚王子</hi>
<hi>中兄弟飲酒作蘋字韻詩</hi>今年黄州見花發小院閉門風露下萬事<lb/>
<pb n="KR4d0076_WYG_011-23a"/>
如花不可期餘年似酒那禁㵼憶昔還鄉泝巴峽落帆<lb/>
樊口<hi>在黄州南岸</hi>髙桅亞長江衮衮空自流白髮紛紛寜少<lb/>
借竟無五畆繼沮溺空有千篇凌鮑謝至今歸計負雲<lb/>
山未免孤衾眠客舍少年辛苦真食蓼老景清閒如啖<lb/>
蔗饑寒未至且安居憂患已空猶夢怕穿花踏月飲村<lb/>
酒免使醉歸官長罵<lb/>
　　　安國寺浴<lb/>
老來百事懶身垢猶念浴衰髮不到耳尚煩月一沐山<lb/>
<pb n="KR4d0076_WYG_011-23b"/>
城足薪炭烟霧濛湯谷塵垢能幾何翛然脫羈梏披衣<lb/>
坐小閣散髮臨脩竹心困萬緣空身安一牀足豈惟忘<lb/>
淨穢兼以洗榮辱黙歸無多談此理觀要熟<lb/>
　　　安國寺尋春<lb/>
卧聞百舌呼春風起尋花栁村村同城南古寺脩竹合<lb/>
小房曲檻欹深紅㸔花歎老憶年少對酒思家愁老翁<lb/>
病眼不羞雲母亂鬢絲強理茶烟中遥知二月王城外<lb/>
玉仙洪福花如海薄羅雲霧盖新粧快馬爭風鳴雜珮<lb/>
<pb n="KR4d0076_WYG_011-24a"/>
玉川先生真可憐一生耽酒終無錢病過春風九十日<lb/>
獨抱添丁㸔花發<lb/>
　　　寓居定恵院之東雜花滿山有海棠一株土人<lb/>
　　　　不知貴也<lb/>
江城地瘴蕃草木只有名花苦幽獨嫣然一笑竹籬間<lb/>
桃李漫山總麄俗也知造物有深意故遣佳人在空谷<lb/>
自然富貴出天姿不待金盤薦華屋朱唇得酒暈生臉<lb/>
翠䄂巻紗紅映肉林深霧暗曉光遲日暖風輕春睡足<lb/>
<pb n="KR4d0076_WYG_011-24b"/>
雨中有淚亦淒愴月下無人更清淑先生食飽無一事<lb/>
散步逍遥自捫腹不問人家與僧舍拄杖敲門看脩竹<lb/>
忽逢絶艶照衰朽歎息無言揩病目陋邦何處得此花<lb/>
無乃好事移西蜀寸根千里不易到銜子飛來定鴻鵠<lb/>
天涯流落俱可念為飲一樽歌此曲明朝酒醒還獨來<lb/>
雪落紛紛那忍觸<lb/>
　　　次韻樂著作野步<lb/>
老來幾不辨西東秋後霜林且強紅眼暈見花真是病<lb/>
<pb n="KR4d0076_WYG_011-25a"/>
耳虚聞蟻定非聰酒醒不覺春強半睡起常驚日過中<lb/>
植杖偶逢為黍客披衣閒詠舞雩風仰㸔落蕋収松粉<lb/>
俯見新芽摘杞叢楚雨還昏雲夢澤呉潮不到武昌宫<lb/>
<hi>黄州對岸武昌縣有孫權故宫</hi>廢興古郡詩無數寂寞閒忩易粗通解<lb/>
組歸來成二老風流他日與君同<lb/>
　　　二月二十六日雨中熟睡至晚強起出門還作<lb/>
　　　　此詩意思殊昏昏也<lb/>
卯酒困三盃午餐便一肉雨聲來不斷睡味清且熟昏<lb/>
<pb n="KR4d0076_WYG_011-25b"/>
昏覺還卧展轉無由足強起出門行孤夢猶可續泥深<lb/>
竹雞語村暗鳩婦哭明朝㸔此詩睡語應難讀<lb/>
　　　雨晴後歩至四望亭下魚池上遂自乾明寺前<lb/>
　　　　東岡上歸二首<lb/>
雨過浮萍合蛙聲滿四鄰海棠真一夢梅子欲嘗新拄<lb/>
杖閒挑菜鞦韆不見人慇懃木芍藥獨自殿餘春<lb/>
髙亭廢已久下有種魚塘暮色千山入春風百草香市<lb/>
橋人寂寂古寺竹蒼蒼鸛鶴來何處號鳴滿夕陽<lb/>
<pb n="KR4d0076_WYG_011-26a"/>
　　　雨中看牡丹三首<lb/>
霧雨不成㸃暎空疑有無時於花上見的皪走明珠秀<lb/>
色洗紅粉暗香生雪膚黄昏更蕭瑟頭重欲相扶<lb/>
明日雨當止晨光在松枝清寒入花骨肅肅初自持午<lb/>
景發穠麗一笑當及時依然暮還歛亦自惜幽姿<lb/>
幽姿不可惜後日東風起酒醒何所見金粉抱青子千<lb/>
花與百草共盡無妍鄙未忍汙泥沙牛酥煎落蘃<lb/>
　　　次韻樂著作送酒<lb/>
<pb n="KR4d0076_WYG_011-26b"/>
少年多病怯盃觴老去方知此味長萬斛羈愁都似雪<lb/>
一壺春酒若為湯<lb/>
　　　次韻樂著作天慶觀醮<lb/>
濁世紛紛肯下臨夢尋飛步五雲深無因上到通明殿<lb/>
只許微聞玉佩音<lb/>
　　　王齊萬秀才寓居武昌縣劉郎洑正與伍洲相<lb/>
　　　　對伍子胥奔呉所従渡江也<lb/>
君家稲田冠西蜀𢷬玉揚珠三萬斛塞江流泲起書樓<lb/>
<pb n="KR4d0076_WYG_011-27a"/>
碧瓦朱欄照山谷傾家取樂不論命散盡黄金如轉燭<lb/>
惟餘舊書一百車方舟載入荆江曲江上青山亦何有<lb/>
伍洲遥望劉郎藪明朝寒食當過君請殺耕牛壓私酒<lb/>
與君飲酒細論文酒酣訪古江之濆仲謀公瑾不須弔<lb/>
一酹波神英烈君<hi>杭州伍子胥廟封英烈王</hi>
　　　杜沂逰武昌以酴醿花菩薩泉見餉二首<lb/>
酴醿不爭春寂寞開最晩青蛟走玉骨羽盖䝉珠幰不<lb/>
粧艶已絶無風香自逺凄凉呉宫闕紅粉埋故苑至今<lb/>
<pb n="KR4d0076_WYG_011-27b"/>
微月夜笙簫來絶巘餘妍入此花千載尚清婉怪君呼<lb/>
不歸定為花所挽昨宵雷雨惡花盡君應返<lb/>
君言西山頂自古流白泉上為千牛乳下有萬石鈆不<lb/>
愧恵山味但無陸子賢願君揚其名庶託文字傳寒泉<lb/>
比吉士清濁在其源不食我心惻於泉非所患嗟我本<lb/>
何有虚名空自纒不見子栁子餘愚汙溪山<lb/>
　　　陳季常自岐亭見訪郡中及舊州諸豪爭欲邀<lb/>
　　　　致之戯作陳孟公詩一首<lb/>
<pb n="KR4d0076_WYG_011-28a"/>
孟公好飲寕論斗醉後闗門防客走不妨閒過左阿君<lb/>
百謫終為賢太守老居閭里自浮沉笑問伯松何苦心<lb/>
忽然載酒従陋巷為愛揚雄作酒箴長安富兒求一過<lb/>
千金夀君君笑唾汝家安得客孟公従來只識陳驚座<lb/>
　<lb/>
　<lb/>
　<lb/>
　<lb/>
<pb n="KR4d0076_WYG_011-28b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　東坡全集巻十一<lb/>
</p>
<p>
</p>
  </div>
<div>
                <head>東坡全集巻十二</head>
    <p>
<pb n="KR4d0076_WYG_012-1a"/>
欽定四庫全書<lb/>
　東坡全集巻十二　　　　　宋　蘇軾　撰<lb/>
　　詩八十九首<lb/>
　　　㳺武昌寒溪西山寺<lb/>
連山蟠武昌翠木蔚樊口我來已百日欲濟空搔首坐<lb/>
看鷗鳥没夢逐麏䴥走今朝横江來一葦寄衰朽髙談<lb/>
破巨浪飛屨輕重阜去人曽幾何絶壁寒溪吼風泉兩<lb/>
部樂松竹三益友徐行欣有得芝术在蓬莠西上九曲<lb/>
<pb n="KR4d0076_WYG_012-1b"/>
亭衆山皆培塿却㸔江北路雲水渺何有離離見呉宫<lb/>
莽莽見楚藪空傳孫郎石無復陶公栁爾來風流人惟<lb/>
有漫浪叟買田吾已决乳水况宜酒所須脩竹林深處<lb/>
安井臼相将踏勝絶更裹三日糗<lb/>
　　　武昌銅劒歌<hi>并叙</hi>
供奉官鄭文嘗官於武昌江岸裂出古銅劒文得之以<lb/>
遺余冶鑄精巧非鍜冶所成者<lb/>
雨餘江清風巻沙雷公躡雲捕黄蛇蛇行空中如枉矢<lb/>
<pb n="KR4d0076_WYG_012-2a"/>
電光煜煜燒蛇尾或投以塊鏗有聲雷飛上天蛇入水<lb/>
水上青山如削鐡神物欲出山自裂細看兩脅生碧花<lb/>
猶是西江老蛟血蘇子得之何所為蒯緱彈鋏詠新詩<lb/>
君不見凌煙功臣長九尺腰間玉具髙拄頥<lb/>
　　　定恵顒師為余竹下開嘯軒<lb/>
啼鴂催天明喧喧相詆譙暗蛩泣夜永唧唧自相弔飲<lb/>
風蟬至潔長吟不改調食土矧無腸亦自終夕呌鳶貪<lb/>
聲最鄙鵲喜意可料皆緣不平鳴慟哭等嬉笑阮生已<lb/>
<pb n="KR4d0076_WYG_012-2b"/>
粗率孫子亦未妙道人開此軒清坐黙自照衝風振河<lb/>
海不能號無竅累盡吾何言風來竹自嘯<lb/>
　　　石芝<hi>并叙</hi>
元豐三年五月十一日癸酉夜夢㳺何人家開堂西門<lb/>
有小園古井井上皆蒼石石上生紫藤如龍蛇枝葉如<lb/>
赤箭主人言此石芝也余率爾折食一枝衆皆驚笑其<lb/>
味如雞蘇而甘明日作此詩<lb/>
空堂明月清且新幽人睡息來初勻了然非夢亦非覺<lb/>
<pb n="KR4d0076_WYG_012-3a"/>
有人夜呼祁孔賔披衣相従到何許朱欄碧井開瓊戸<lb/>
忽驚石上堆龍蛇玉芝紫筍生無數鏘然敲折青珊瑚<lb/>
味如蜜藕和雞蘇主人相頋一撫掌滿堂坐客皆盧胡<lb/>
亦知洞府嘲輕脫終勝嵇康羡王烈神仙一合五百年<lb/>
風吹石髓堅如鐵<lb/>
　　　今年正月十四日與子由别於陳州五月子由<lb/>
　　　　復至齊安未至以詩迎之<lb/>
驚塵急雪滿貂裘淚洒東風别宛丘又向邯鄲枕中見<lb/>
<pb n="KR4d0076_WYG_012-3b"/>
却來雲夢澤南州暌離動作三年計牽挽當為十日留<lb/>
早晩青山暎黄髪相看萬事一時休<hi>栁子厚别劉夢得詩云聖㤙若許歸</hi>
<hi>田去黄髮相㸔萬事休</hi>
　　　遷居臨皋亭<lb/>
我生天地間一蟻寄大磨區區欲右行不救風輪左雖<lb/>
云走仁義未免違寒餓劒米有危炊鍼氈無穏坐豈無<lb/>
佳山水借眼風雨過歸田不待老勇决凡幾箇幸茲廢<lb/>
棄餘疲馬解鞍䭾全家占江驛絶境天為破饑貧相乗<lb/>
<pb n="KR4d0076_WYG_012-4a"/>
除未見可弔賀澹然無憂樂苦語不成些<lb/>
　　　曉至巴河口迎子由<lb/>
去年御史府舉動觸四壁幽幽百尺井仰天無一席隔<lb/>
墻聞歌呼自恨計之失留詩不忍冩苦淚漬紙筆餘生<lb/>
復何幸樂事有今日江流鏡面净烟雨輕羃羃孤舟如<lb/>
鳬鷖㸃破千頃碧聞君在磁湖欲見隔咫尺朝来好風<lb/>
色旗尾西北擲行當中流見笑臉青光溢此邦疑可老<lb/>
脩竹帯泉石欲買柯氏林兹謀待君必<lb/>
<pb n="KR4d0076_WYG_012-4b"/>
　　　與子由同㳺寒溪西山<lb/>
散人出入無町畦朝㳺湖北暮淮西髙安酒官雖未上<lb/>
兩脚垂欲穿塵泥與君聚散若雲雨共惜此日相提携<lb/>
千摇萬兀到樊口一箭放溜先鳬鷖層層草木暗西嶺<lb/>
瀏瀏霜雪鳴寒溪空山古寺亦何有歸路萬頃青玻瓈<lb/>
我今漂泊等鴻鴈江南江北無常栖幅巾不擬過城市<lb/>
欲踏徑路開新蹊<hi>路有直入寒溪不過武昌者</hi>却憂别後不忍到見<lb/>
子行迹空餘悽吾儕流落豈天意自坐迂濶非人擠行<lb/>
<pb n="KR4d0076_WYG_012-5a"/>
逢山水輙羞歎此去未免勤鹽虀何當一遇李八百相<lb/>
哀白髮分刀圭<hi>李八百宅在筠州</hi>
　　　次韻荅子由<lb/>
平生弱羽寄衝風此去歸飛識所従好語似珠穿一一<lb/>
妄心如膜退重重山僧有味寧知子瀧吏無言只笑儂<lb/>
尚有讀書清淨業未容春睡敵千鍾<lb/>
　　　和何長官六言次韻<lb/>
作邑君真伯厚去官我豈曼容一㕓願託仁政六字難<lb/>
<pb n="KR4d0076_WYG_012-5b"/>
賡變風<lb/>
五噫已出東洛三復願比南容學道未従潘盎<hi>南海謂狂為盎</hi>
<hi>潘近世得道者也</hi>草書猶似楊風<hi>楊凝式也</hi>
石渠何須反顧水驛幸足相容長江大欲見庇探支八<lb/>
月凉風<lb/>
清風初號地籟明月自寫天容貧家何以娱客但知抹<lb/>
月批風<lb/>
青山自是絶色無人誰與為容說向市朝公子何殊馬<lb/>
<pb n="KR4d0076_WYG_012-6a"/>
耳東風<lb/>
　　　觀張師正所蓄辰砂<lb/>
将軍結髮戰蠻溪篋有殊珍勝象犀漫說玉牀分箭鏃<lb/>
何曽金鼎識刀圭近聞猛士収丹穴欲助君王鑄褭蹄<lb/>
多少空巖人不見自隨初日吐虹霓<lb/>
　　　五禽言<hi>并叙</hi>
梅聖俞嘗作四禽言余謫黄州寓居定恵院遶舍皆茂<lb/>
林脩竹荒池蒲葦春夏之交鳴鳥百族土人多以其聲<lb/>
<pb n="KR4d0076_WYG_012-6b"/>
之似者名之遂用聖俞體作五禽言<lb/>
使君向蘄州更唱蘄州鬼我不識使君寕知使君死人<lb/>
生作鬼㑹不免使君已老知何晩<hi>王元之自黄移蘄州聞啼鳥問其名或對</hi>
<hi>曰此名蘄州鬼元之大惡之果卒於蘄</hi>
南山昨夜雨西溪不可渡溪邉布穀兒勸我脫破袴不<lb/>
辭脫袴溪水寒水中照見催租瘢<hi>土人謂布榖為脫却破袴</hi>
去年麥不熟挾彈規我肉今年麥上埸處處有殘粟豐<lb/>
年無象何處尋聴取林間快活吟<hi>此鳥聲云麥飯熟即快活</hi>
<pb n="KR4d0076_WYG_012-7a"/>
力作力作蠶絲一百箔壠上麥頭昂林間桑子落願儂<lb/>
一箔千兩絲繅絲得蛹飼爾雛<hi>此鳥聲云蠶絲一百箔</hi>
姑惡姑惡姑不惡妾命薄君不見東海孝婦死作三年<lb/>
乾不如廣漢龎姑去却還<hi>姑惡水鳥也俗云婦以姑虐死故其聲云</hi>
　　　次韻子由病酒肺疾發<lb/>
憶子少年時肺喘疲坐卧喊呀或終日勢若風雨過虚<lb/>
陽作浮漲客冷仍下墮妻孥恐悵望膾炙不登坐終年<lb/>
禁晚食半夜發清餓胃強鬲苦滿肺歛腹輙鼓三彭恣<lb/>
<pb n="KR4d0076_WYG_012-7b"/>
啖齧二竪肯逋播寸田可治生誰勸耕黄稬<hi>新法方田謂上腴為</hi>
<hi>黄稬</hi>探懐得真藥不待君臣佐初如雪花積漸作櫻珠大<lb/>
隔墻聞三嚥隠隠如轉磨自茲失故疾陽唱隂輒和神<lb/>
仙多歴試中路或坎坷平生不盡器痛飲知無奈舊人<lb/>
眼㸔盡老伴餘幾箇殘年一斗粟待子同舂簸云何不<lb/>
自珍醉病又一挫真源結梨棗世味等糠莝耕耘當待<lb/>
穫願子勤自課相将賦逺逰仙語不用些<lb/>
　　　正月二十日往岐亭郡人潘古郭三人送余於<lb/>
<pb n="KR4d0076_WYG_012-8a"/>
　　　　女王城東禪荘院<hi>一本作代書寄桃山居士張聖可</hi>
十日春寒不出門不知江栁已摇村稍聞决决流氷谷<lb/>
盡放青青没燒痕數畆荒園留我住半瓶濁酒待君温<lb/>
去年今日闗山路細雨梅花正斷魂<lb/>
　　　鐵拄杖<hi>并叙</hi>
栁真齡字安期閩人也家寳一鐡拄杖如楖栗木牙節<lb/>
宛轉天成中空有簧行輒微響栁云得之浙中相傳王<lb/>
審知以遺錢鏐鏐以賜一僧栁偶得之以遺余作此詩<lb/>
<pb n="KR4d0076_WYG_012-8b"/>
謝之<lb/>
栁公手中黒虵滑千年老根生乳節忽聞鏗然爪甲聲<lb/>
四座驚顧知是鐵含簧腹中細泉語迸火石上飛星裂<lb/>
公言此物老有神自昔閩王餉呉越不知流落幾人手<lb/>
坐㸔變滅如春雪忽然贈我意安在兩脚未許甘衰歇<lb/>
便尋轍迹訪崆峒徑渡洞庭探禹穴披榛覔藥採芝菌<lb/>
刺虎鏦蛟擉蛇蝎㑹教化作兩錢錐歸來見公未華髮<lb/>
問我鐵君無恙否取出摩挲向公說<lb/>
<pb n="KR4d0076_WYG_012-9a"/>
　　　與潘三失解後飲酒<lb/>
千金弊帚人誰買半額蛾眉世所妍顧我自為都眊矂<lb/>
憐君欲鬬小嬋娟青雲豈易量他日黄菊猶應似去年<lb/>
醉裏未知誰得䘮滿江風月不論錢<lb/>
　　　東坡八首<hi>并叙</hi>
余至黄州二年日以困匱故人馬正卿哀余乏食為於郡<lb/>
中請故營地數十畆使得躬耕其中地既久荒為茨棘<lb/>
瓦礫之塲而嵗又大旱墾闢之勞筋力殆盡釋耒而歎<lb/>
<pb n="KR4d0076_WYG_012-9b"/>
乃作是詩自愍其懃庶幾來嵗之入以忘其勞焉<lb/>
廢壘無人顧頽垣滿蓬蒿誰能捐筋力嵗晚不償勞獨<lb/>
有孤旅人天窮無所逃端來拾瓦礫嵗旱土不膏﨑嶇<lb/>
草棘中欲刮一寸毛喟焉釋耒歎我廪何時髙<lb/>
荒田雖浪莽髙庳各有適下隰種秔稌東原蒔棗栗江<lb/>
南有蜀士桑果已許乞好竹不難栽但恐鞭横逸仍須<lb/>
卜佳處規以安我室家童燒枯草走報暗井出一飽未<lb/>
敢期瓢飲已可必<lb/>
<pb n="KR4d0076_WYG_012-10a"/>
自惜有微泉來従逺嶺背穿城過聚落流惡壮蓬艾去<lb/>
為柯氏陂十畆魚蝦㑹嵗旱泉亦竭枯萍粘破塊昨夜<lb/>
南山雲雨到一犁外泫然尋故瀆知我理荒薈泥芹有<lb/>
宿根一寸嗟獨在雪芽何時動春鳩行可膾<hi>蜀人貴芹芽膾雜鳩</hi>
<hi>肉作之</hi>
種稲清明前樂事我能數毛空暗春澤鍼水聞好語<hi>蜀人</hi>
<hi>以細雨為雨毛稲初生時農夫相語稲鍼出矣</hi>分秧及初夏漸喜風葉舉月明<lb/>
㸔露上一一珠垂縷秋來霜穂重顛倒相撑拄但聞畦<lb/>
<pb n="KR4d0076_WYG_012-10b"/>
壠間蚱蜢如風雨<hi>蜀中稻熟時蚱蜢羣飛田間如小蝗狀而不害稻</hi>新舂便入<lb/>
甑玉粒照筐筥我久食官倉紅腐等泥土行當知此味<lb/>
口腹吾巳許<lb/>
良農惜地力幸此十年荒桑柘未及成一麥庶可望投<lb/>
種未逾月覆塊已蒼蒼農夫告我言勿使苖葉昌君欲<lb/>
富餅餌要須縦牛羊再拜謝苦言得飽不敢忘<lb/>
種棗期可剥種松期可斵事在十年外吾計亦已慤十<lb/>
年何足道千載如風雹舊聞李衡奴此䇿疑可學我有<lb/>
<pb n="KR4d0076_WYG_012-11a"/>
同舍郎官居在灊岳<hi>李公擇也</hi>遺我三寸柑照坐光卓犖百<lb/>
栽儻可致當及春冰渥想見竹籬間青黄垂屋角<lb/>
潘子久不調沽酒江南村郭生本将種賣藥西市垣古<lb/>
生亦好事恐是押牙孫家有十畆竹無時客叩門我窮<lb/>
交舊絶三子獨見存従我於東坡勞餉同一餐可憐杜<lb/>
拾遺事與朱阮論吾師卜子夏四海皆弟昆<lb/>
馬生本窮士従我二十年日夜望我貴求分買山錢我<lb/>
今反累生借耕輟兹田刮毛龜背上何時得成氊可憐<lb/>
<pb n="KR4d0076_WYG_012-11b"/>
馬生癡至今誇我賢衆笑終不悔施一當獲千<lb/>
　　　題織錦圗上回文三首<lb/>
春晩落花餘碧草夜凉低月半枯桐人隨逺鴈邉城暮<lb/>
雨映疎簾繡閣空<lb/>
紅手素絲千字錦故人新曲九回腸風吹絮雪愁縈骨<lb/>
淚洒縑書恨見郎<lb/>
羞㸔一首回文錦錦似文君别恨深頭白自吟悲賦客<lb/>
斷腸愁是斷絃琴<lb/>
<pb n="KR4d0076_WYG_012-12a"/>
　　　姪安節逺來夜坐三首<lb/>
南來不覺嵗崢嶸坐撥寒灰聴雨聲遮眼文書元不讀<lb/>
伴人燈火亦多情嗟余潦倒無歸日今汝蹉跎已半生<lb/>
免使韓公悲世事白頭還對短燈檠<lb/>
心衰面改瘦崢嶸相見惟應識舊聲永夜思家在何處<lb/>
殘年知汝逺來情畏人黙坐成癡鈍問舊驚呼半死生<lb/>
夢斷酒醒山雨絶笑㸔饑䑕上燈檠<lb/>
落第汝為中酒味吟詩我作忍饑聲便思絶粒真無䇿<lb/>
<pb n="KR4d0076_WYG_012-12b"/>
苦說歸田似不情腰下牛閒方解佩洲中奴長足為生<lb/>
大弨一弛何緣殻已覺飜飜不受檠<lb/>
　　　冬至日贈安節<lb/>
我生幾冬至少小如昨日當時事父兄上夀拜脫膝十<lb/>
年閱凋謝白髮催衰疾瞻前惟兄三顧後子由一近者<lb/>
隔濤江逺者天一壁今朝復何幸見此萬里妷憶汝總<lb/>
角時啼笑為梨栗今來能慷慨志氣堅鐡石諸孫行復<lb/>
爾世事何時畢詩成却超然老淚不成滴<lb/>
<pb n="KR4d0076_WYG_012-13a"/>
　　　岐亭道上見梅花戯贈季常<lb/>
蕙死蘭枯菊亦摧返魂香入嶺頭梅數枝殘綠風吹盡<lb/>
一㸃芳心雀啅開野店初嘗竹葉酒江雲欲落豆稭灰<lb/>
行當更向釵頭見病起烏雲正作堆<lb/>
　　　樂全先生生日以鐡拄杖為夀二首<lb/>
先生真是地行仙住世因循五百年每向銅人話疇昔<lb/>
故教鐵杖鬬清堅入懐氷雪生秋思倚壁蛟龍䕶晝眠<lb/>
遥想人天㑹方丈衆中驚倒野狐禪<lb/>
<pb n="KR4d0076_WYG_012-13b"/>
三年相伴影隨身踏遍江湖草木春擿石舊痕猶作眼<lb/>
閉門髙節欲生鱗畏塗自衛真無敵捷徑爭先却累人<lb/>
逺寄知公不嫌重筆端猶自斡千鈞<lb/>
　　　杭州故人信至齊安<lb/>
昨夜風月清夢到西湖上朝來聞好語扣户得呉餉輕<lb/>
圎白曬荔脆釅紅螺醤更将西庵茶勸我洗江瘴故人<lb/>
情義重說我必西向一年兩僕夫千里問無恙相期結<lb/>
書社<hi>故人相約醵錢雇僕夫一嵗再至黄</hi>未怕供詩帳<hi>僕頃以詩得罪有司移杭取境内所</hi>
<pb n="KR4d0076_WYG_012-14a"/>
<hi>留詩杭州供數百首謂之詩帳</hi>還将夢魂去一夜到江漲<hi>江漲杭州橋名</hi>
　　　送牛尾狸與徐使君<hi>時大雪中</hi>
風捲飛花自入帷一樽遥想破愁眉泥深厭聴雞頭鶻<lb/>
<hi>蜀人謂泥滑滑為雞頭鶻</hi>酒淺欣嘗牛尾狸通印子魚猶帶骨披綿<lb/>
黄雀漫多脂慇勤送去煩纎手為我磨刀削玉肌<lb/>
　　　四時詞<lb/>
春雲隂隂雪欲落東風和冷驚羅幕漸㸔逺水綠生漪<lb/>
未放小桃紅入蕚佳人瘦盡雪膚肌眉歛春愁知為誰<lb/>
<pb n="KR4d0076_WYG_012-14b"/>
深院無人剪刀響應将白紵作春衣<lb/>
垂栁隂隂日初永蔗漿酪粉金盤冷簾額低垂紫燕忙<lb/>
蜜脾已滿黄蜂靜髙樓睡起翠眉顰枕破斜紅未肯勻<lb/>
玉腕半揎雲碧袖樓前知有斷腸人<lb/>
新愁舊恨眉生綠粉汗餘香在蘄竹象牀素手熨寒衣<lb/>
爍爍風燈動華屋夜香燒罷掩重扄香霧空濛月滿庭<lb/>
抱琴轉軸無人見門外空聞裂帛聲<lb/>
霜葉蕭蕭鳴屋角黄昏斗覺羅衾薄夜風摇動鎮帷犀<lb/>
<pb n="KR4d0076_WYG_012-15a"/>
酒醒夢回聞雪落起來呵手畫雙鴉醉臉輕勻襯眼霞<lb/>
真態香生誰畫得玉奴纎手嗅梅花<lb/>
　　　太守徐君猷通守孟亨之皆不飲酒以詩戱之<lb/>
　　　　云<lb/>
孟嘉嗜酒桓温笑徐邈狂言孟徳疑公獨未知其趣爾<lb/>
臣今時復一中之風流自有髙人識通介寧隨薄俗移<lb/>
二子有靈應撫掌吾孫還有獨醒時<lb/>
　　　雪後到乾明寺遂宿<lb/>
<pb n="KR4d0076_WYG_012-15b"/>
門外山光馬亦驚堦前屐齒我先行風花誤入長眷苑<lb/>
雪月長臨不夜城未許牛羊傷至㓗且㸔鴉鵲弄新晴<lb/>
更須携被㽞僧榻待聴摧簷瀉竹聲<lb/>
　　　伯父送先人下第歸蜀詩云人稀野店休安枕<lb/>
　　　　路入靈闗穏跨驢安節将去為誦此句因以<lb/>
　　　　為韻作小詩十四首送之<lb/>
索漠齊安郡従來着放臣如何風雪裏更送獨歸人<lb/>
瘦骨寒将斷衰髯摘更稀未甘為死别猶恐得生歸<lb/>
<pb n="KR4d0076_WYG_012-16a"/>
日上氣暾江雪晴光眩野記取到家時鋤耰吾正把<lb/>
月明穿破裘霜雪澁孤劒歸來閉戸坐黙數來時店<lb/>
諸兄無可寄一語㑹須酧晩嵗俱黄髮相看萬事休<lb/>
故人如念我為說瘦欒欒尚有身為患巳無心可安<lb/>
吾兄喜酒人今汝亦能飲一杯歸誦此萬事邯鄲枕<lb/>
東阡在何許寒食江頭路哀哉魏城君宿草荒新墓<lb/>
臨分亦泫然不為窮途泣東阡時一到莫遣牛羊入<lb/>
我夢隨汝去東阡松柏青却入西州門永愧北山靈<lb/>
<pb n="KR4d0076_WYG_012-16b"/>
乞墦何足羡負米可忘艱莫為無車馬含羞入劍闗<lb/>
我坐名過實讙譁自招損汝幸無人知莫厭家山穏<lb/>
竹笥與練裙隨時畢婚嫁無時若相思征鞍還一跨<lb/>
萬里却來日一庵仍獨居應笑謀生拙團團如磨驢<lb/>
　　　和王鞏六首並次韻<lb/>
君談陽朔山不作一錢直巖藏兩頭虺瘴落千仞翼雅<lb/>
宜讙兠放頗訝虞舜陟蹔來已可畏覽鏡憂面黒况子<lb/>
三年囚苦霧變飲食吉人終不死仰荷天地徳我來黄<lb/>
<pb n="KR4d0076_WYG_012-17a"/>
岡下欹枕江流碧江南武昌山向我如咫尺春蔬黄土<lb/>
軟凍筍蒼崖拆此行我累君乃反得安宅遥知丹穴近<lb/>
為斸句漏石他年分刀圭名字挂仙籍<hi>君許恵桂州丹砂</hi>
少年帯刀劍但識従軍樂老大服犂鋤解佩付鎔鑠雖<lb/>
無獻捷功㑹賜力田爵敲氷春𢷬紙刈葦秋織箔櫟林<lb/>
斬冬炭竹塢収夏籜四時俯有取一飽天所酢君生紈<lb/>
綺間欲學非其脚左右玉纎纎束薪誰為縛勿令聞此<lb/>
語翠黛頩将惡笑我一間茆婦姑紛六鑿<lb/>
<pb n="KR4d0076_WYG_012-17b"/>
欲結千年實先摧二月花故教窮到骨要使夀無涯久<lb/>
已逃天網何須服日華賔州在何處為子上栖霞<hi>樓名</hi>
鄰里有異趣何妨傾盖新殊方君莫厭數面自成親黙<lb/>
坐無餘事回光照此身他年赤墀下玉立㸔垂紳<lb/>
平生我亦輕餘子晚嵗人誰念此翁巧語屢曽遭薏苡<lb/>
廋詞聊復託芎藭子還可責同元亮妻却差賢勝敬通<lb/>
若問我貧天所賦不因遷謫始囊空<lb/>
君家玉臂貫銅青下客何時見目成勤把鈆黄記宫様<lb/>
<pb n="KR4d0076_WYG_012-18a"/>
莫教絃管作蠻聲薫衣漸歎衙香少擁髻遥憐夜語清<lb/>
記取北歸携過我南江風浪雪山傾<hi>君自南江赴任不一過我</hi>
　　　記夢回文二首<hi>并叙</hi>
十二月二十五日大雪始晴夢人以雪水烹小團茶使<lb/>
美人歌以飲余夢中為作回文詩覺而記其一句云亂<lb/>
㸃餘花唾碧衫意用飛燕唾花故事也乃續之為二絶<lb/>
句云<lb/>
酡顔玉盌捧纎纎亂㸃餘花唾碧衫歌咽水雲凝静院<lb/>
<pb n="KR4d0076_WYG_012-18b"/>
夢驚松雪落空巖<lb/>
空花落盡酒傾缸日出山融雪漲江紅焙淺甌新活火<lb/>
龍團小碾鬭晴忩<lb/>
　　　三朶花<hi>并叙</hi>
房州通判許安世以書遺余言吾州有異人常戴三朶<lb/>
花莫知其姓名郡人因以三朶花名之能作詩皆神仙<lb/>
意又能自寫真人有得之者許欲以一本見恵乃為作<lb/>
此詩<lb/>
<pb n="KR4d0076_WYG_012-19a"/>
學道無成鬢已華不勞千刼漫烝砂歸来且看一宿覺<lb/>
未暇逺尋三朶花兩手欲遮缾裏雀四條深怕井中蛇<lb/>
畫圗要識先生面試問房陵好事家<lb/>
　　　次韻陳四雪中賞梅<lb/>
臘酒詩催熟寒梅雪鬭新杜陵休歎老韋曲已先春獨<lb/>
秀驚凡目遺英卧逸民髙歌對三白遲莫慰安仁<lb/>
　　　正月二十日與潘郭二生出郊尋春忽記去年<lb/>
　　　　是日同至女王城作詩乃和前韻<lb/>
<pb n="KR4d0076_WYG_012-19b"/>
東風未肯入東門走馬還尋去嵗村人似秋鴻來有信<lb/>
事如春夢了無痕江城白酒三杯釅野老蒼顔一笑温<lb/>
已約年年為此㑹故人不用賦招魂<lb/>
　　　是日偶至野人汪氏之居有神降於其室自稱<lb/>
　　　　天人李全字徳通善篆字用筆竒妙而字不<lb/>
　　　　可識云天篆也與予言有所㑹者復作一篇<lb/>
　　　　仍用前韻<lb/>
酒渇思茶漫扣門那知竹裏是仙村已聞龜䇿通神語<lb/>
<pb n="KR4d0076_WYG_012-20a"/>
更㸔龍虵落筆痕色瘁形枯應笑屈道存目擊豈非温<lb/>
歸來獨掃空齋卧猶恐微言入夢魂<lb/>
　　　浚井<lb/>
古井没荒萊不食誰為惻缾罌下兩綆蛙蚓飛百尺腥<lb/>
風被泥滓空響聞㸃滴上除青青芹下洗鑿鑿石沾濡<lb/>
愧童僕盃酒暖寒栗白水漸泓渟青天落寒碧云何失<lb/>
舊穢底處來新㓗井在有無中無來亦無失<lb/>
　　　紅梅三首<lb/>
<pb n="KR4d0076_WYG_012-20b"/>
怕愁貪睡獨開遲自恐氷容不入時故作小紅桃杏色<lb/>
尚餘孤瘦雪霜姿寒心未肯隨春態酒暈無端上玉肌<lb/>
詩老不知梅格在更看綠葉與青枝<hi>石曼卿紅梅詩云認桃無綠葉辨杏</hi>
<hi>有青枝</hi>
雪裏開花却是遲何如獨占上春時也知造物含深意<lb/>
故與施朱發妙姿細雨裛殘千顆淚輕寒瘦損一分肌<lb/>
不應便雜夭桃杏半㸃微酸巳著枝<lb/>
幽人自恨探春遲不見檀心未吐時丹鼎奪胎那是寳<lb/>
<pb n="KR4d0076_WYG_012-21a"/>
<hi>朱砂紅銀謂之不奪胎色</hi>玉人頩頬更多姿抱叢暗蕋初含子落盞<lb/>
穠香已透肌乞與徐熙新畫様竹間璀璨出斜枝<lb/>
　　　和子由寄題孔平仲草庵次韻<lb/>
逢人欲覔安心法到處先為問道庵盧子不須従若士<lb/>
蓋公當自過曹參羡君美玉經三火笑我枯桑困八蠶<lb/>
猶喜大江同一味故應千里共清甘<lb/>
　　　二蟲<lb/>
君不見水馬兒歩歩逆流水大江東流日千里此蟲趯<lb/>
<pb n="KR4d0076_WYG_012-21b"/>
趯長在此君不見鷃濫堆决起隨衝風隨風一去宿何<lb/>
許逆風還落蓬蒿中二蟲愚智俱莫測江邉一笑無人<lb/>
識<lb/>
　　　陳季常見過三首<lb/>
仕宦常畏人退居還喜客君來輒館我未覺雞黍窄東<lb/>
坡有竒事已種十畆麥但得君眼青不辭奴飯白<lb/>
送君四十里只使一帆風江邉千樹栁落我酒盃中此<lb/>
行非逺别此樂固無窮但願長如此來往一生同<lb/>
<pb n="KR4d0076_WYG_012-22a"/>
聞君開龜軒東檻俯喬木人言君畏事欲作龜頭縮我<lb/>
知君不然朝飯仰暘谷餘光幸分我不死安可獨<lb/>
　　　寒食雨二首<lb/>
自我來黄州巳過三寒食年年欲惜春春去不容惜今<lb/>
年又苦雨兩月秋蕭瑟卧聞海棠花泥汙臙脂雪暗中<lb/>
偷負去夜半真有力何殊病少年病起頭已白<lb/>
春江欲入戸雨勢來不已小屋如漁舟濛濛水雲裏空<lb/>
庖煑寒菜破竈燒濕葦那知是寒食但見烏銜紙君門<lb/>
<pb n="KR4d0076_WYG_012-22b"/>
深九重墳墓在萬里也擬哭塗窮死灰吹不起<lb/>
　　　徐使君分新火<lb/>
臨皋亭中一危坐三見清明改新火溝中枯木應笑人<lb/>
鑚斫不然誰似我黄州使君憐久病分我五更紅一朶<lb/>
従來破釜躍江魚只有清詩嘲飯顆起携蠟炬遶空屋<lb/>
欲事烹煎無一可為公分作無盡燈照破十方昏暗鏁<lb/>
　　　次韻荅元素<hi>并引</hi>
余舊有贈元素云天涯同是傷流落元素以為今日之<lb/>
<pb n="KR4d0076_WYG_012-23a"/>
先兆且悲當時六客之存亡六客盖張子野劉孝叔陳令<lb/>
舉李公擇及元素與余也<lb/>
不愁春盡絮隨風但喜丹砂入頬紅流落天涯先有䜟<lb/>
摩挲金狄㑹當同蘧蘧未必都非夢了了方知不落空<lb/>
莫把存亡悲六客已将地獄等天宫<lb/>
　<lb/>
　<lb/>
　<lb/>
<pb n="KR4d0076_WYG_012-23b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　東坡全集巻十二<lb/>
</p>
<p>
</p>
  </div>
<div>
                <head>東坡全集巻十三</head>
    <p>
<pb n="KR4d0076_WYG_013-1a"/>
欽定四庫全書<lb/>
　東坡全集巻十三　　　　　宋　蘇軾　撰<lb/>
　　詩八十一首<lb/>
　　　蜜酒歌<lb/>
西蜀道士楊世昌善作蜜酒絶醇釅余既得其方作此<lb/>
歌遺之<lb/>
真珠為漿玉為醴六月田夫汗流泚不如春甕自生香<lb/>
蜂為耕耘花作米一日小沸魚吐沫二日眩轉清光活<lb/>
<pb n="KR4d0076_WYG_013-1b"/>
三日開罋香滿城快㵼銀缾不須撥百錢一斗濃無聲<lb/>
甘露微濁醍醐清君不見南園採花蜂似雨天教釀酒<lb/>
醉先生先生年來窮到骨問人乞米何曽得世間萬事<lb/>
真悠悠蜜蜂大勝監河侯<lb/>
　　　又一首荅二猶子與王郎見和<lb/>
脯青苔炙青蒲爛蒸鵝鴨乃瓠壺煑豆作乳脂為酥髙<lb/>
燒油燭斟蜜酒貧家百物初何有古來百巧出窮人搜<lb/>
羅假合亂天真詩書與我為麴蘖醖釀老夫成搢紳質<lb/>
<pb n="KR4d0076_WYG_013-2a"/>
非文是終難久脫冠還作扶犂叟不如蜜酒無燠寒冬<lb/>
不加甜夏不酸老夫作詩殊少味愛此三篇如酒美封<lb/>
胡羯末巳可憐不知更有王郎子<lb/>
　　　謝陳季常恵一揞巾<lb/>
夫子胸中萬斛寛此巾何事小團團半升僅漉淵明酒<lb/>
二寸纔容子夏冠好帯黄金雙得勝可憐白紵一生酸<lb/>
臂弓腰箭何時去直上隂山取可汗<lb/>
　　　贈黄山人<lb/>
<pb n="KR4d0076_WYG_013-2b"/>
靣頬照人元自赤眉毛覆眼見來烏倦逰不擬談𤣥牝<lb/>
示病何妨出白鬚絶學巳生真定恵說禪長笑老浮屠<lb/>
東坡若肯三年住親與先生㸔藥爐<lb/>
　　　問大冶長老乞桃花茶栽東坡<lb/>
周詩記苦荼茗飲出近世初縁厭粱肉假此雪昏滯嗟<lb/>
我五畆園桑麥苦䝉翳不令寸地閒更乞茶子藝饑寒<lb/>
未知免已作太飽計庶将通有無農末不相戾春來凍<lb/>
地裂紫笋森已銳牛羊煩訶叱筐筥未敢睨江南老道<lb/>
<pb n="KR4d0076_WYG_013-3a"/>
人齒髮日夜逝他年雪堂品空記桃花裔<lb/>
　　　魚蠻子<lb/>
江淮水為田舟楫為室居魚鰕以為糧不耕自有餘異<lb/>
哉魚蠻子本非左袵徒連排入江住竹瓦三尺廬於焉<lb/>
長子孫戚施且侏儒擘水取魴鯉易如拾諸途破釜不<lb/>
着鹽雪鱗芼青蔬一飽便甘寢何異獺與狙人間行路<lb/>
難踏地出賦租不如魚蠻子駕浪浮空虛空虛未可知<lb/>
㑹當筭舟車蠻子叩頭泣勿語桑大夫<lb/>
<pb n="KR4d0076_WYG_013-3b"/>
　　　弔李臺卿<hi>并叙</hi>
李臺卿字明仲廬州人貌陋甚性介不羣而博學強記<lb/>
罕見其比好左氏有史學考正同異多所發明知天文<lb/>
律厯千載之日可坐數也軾謫居黄州臺卿為麻城主<lb/>
簿始識之既罷居於廬而曹光州演甫以書報其亡臺<lb/>
卿光州之妻黨也<lb/>
我初未識君人以君為笑垂頭若病鶴煙雨霾匕竅弊<lb/>
衣來過我危坐若持釣禇裒半面新鬷蔑一語妙徐徐<lb/>
<pb n="KR4d0076_WYG_013-4a"/>
涉其瀾極望不得徼却觀元嫵媚士固難輕料㸔書眼<lb/>
如月鏬隙靡不照我老多遺忘得君如再少従横通雜<lb/>
藝甚博且知要所恨言無文至老幽不耀其生世莫識<lb/>
已死誰復弔作詩遺故人庶解俗子譙<lb/>
　　　曹既見和復次其韻<lb/>
造物本兒戯風噫雷電笑誰令妄驚怪失匕號萬竅人<lb/>
人走江湖一一操網釣偶然連六鼇便謂此手妙空令<lb/>
任公子三嵗蹲海徼長貧固不辭一死實未料難将蓍<lb/>
<pb n="KR4d0076_WYG_013-4b"/>
草算除用佛眼照何人嗣家學恨子兒尚少嗟我與曺<lb/>
君衰老世不要空言今無救竒志後必耀吟公五字詩<lb/>
義重千金弔収藏慎勿出免使羣兒譙<lb/>
　　○次韻孔毅甫集古人句見贈五首<lb/>
羡君戯集他人詩指呼市人如使兒天邉鴻鵠不易得<lb/>
便令作對隨家雞退之驚笑子美泣問君久假何時歸<lb/>
世間好句世人共明月自滿千家墀<lb/>
紫駞之峯人莫識雜以雞豚真可惜今君坐致五侯鯖<lb/>
<pb n="KR4d0076_WYG_013-5a"/>
盡是猩脣與熊白路旁拾得半段槍何必開爐鑄矛㦸<lb/>
用之如何在我耳入手當令君䘮魄<lb/>
天下幾人學杜甫誰得其皮與其骨劃如太華當我前<lb/>
跛䍧欲上驚崷崪名章俊語紛交衡無人巧㑹當時情<lb/>
前生子美只君是信手拈得俱天成<lb/>
詩人雕刻閒草木搜抉肝腎神應哭不如黙誦千萬首<lb/>
左抽右取談笑足夜吟石鼎聲悲秋可憐好事劉與侯<lb/>
何當一醉百不問我欲眠矣君歸休<lb/>
<pb n="KR4d0076_WYG_013-5b"/>
膏明蘭臭俱自焚象牙翠羽戕其身多言自古為數窮<lb/>
微中有時堪解紛癡人但數羊羔兒不知何者是左慈<lb/>
千章萬句卒非我急走捉君應巳遲<lb/>
　　　六年正月二十日復出東門仍用前韻<lb/>
亂山環合水侵門身在淮南盡處村五畆漸成終老計<lb/>
九重新掃舊巢痕豈惟見慣沙鷗熟已覺來多釣石温<lb/>
長與東風約今日暗香先返玉梅䰟<lb/>
　　　食柑<lb/>
<pb n="KR4d0076_WYG_013-6a"/>
一雙羅帕未分珍林下先甞愧逐臣露葉霜枝剪寒碧<lb/>
金盤玉指破芳辛清泉蔌蔌先流齒香霧霏霏欲噀人<lb/>
坐客慇懃為収子千奴一掬奈吾貧<lb/>
　　　大寒歩至東坡贈巢三<lb/>
春雨如暗塵春風吹倒人東坡數間屋巢子與誰鄰空<lb/>
牀歛敗絮破竈鬱生薪相對不言寒哀哉知我貧我有<lb/>
一瓢酒獨飲良不仁未能赬我頬聊復濡子唇故人千<lb/>
鍾祿馭吏醉吐茵那知我與子坐作寒蛩呻努力莫怨<lb/>
<pb n="KR4d0076_WYG_013-6b"/>
天我爾皆天民行看花栁動共享無邉春<lb/>
　　　元脩菜<hi>并叙</hi>
菜之美者有吾鄉之巢故人巢元脩嗜之余亦嗜之元<lb/>
脩云使孔北海見當復云吾家菜邪因謂之元脩菜余<lb/>
去鄉十有五年思而不可得元脩適自蜀來見余於黄<lb/>
乃作是詩使歸致其子而種之東坡之下云<lb/>
彼美君家菜鋪田綠茸茸豆荚圎且小槐芽細而豐種<lb/>
之秋雨餘擢秀繁霜中欲花而未蕚一一如青蟲是時<lb/>
<pb n="KR4d0076_WYG_013-7a"/>
青裙女採擷何怱怱烝之復湘之香色蔚其饛㸃酒下<lb/>
鹽豉縷橙芼薑葱那知雞與豚但恐放箸空春盡苖葉<lb/>
老耕翻烟雨叢潤隨甘澤化暖作青泥融始終不我負<lb/>
力與糞壤同我老忘家舍楚音變兒童此物獨嫵媚終<lb/>
年繫余胸君歸致其子囊盛勿函封張騫移苜蓿適用<lb/>
如葵菘馬援載薏苡羅生等蒿蓬懸知東坡下塉鹵化<lb/>
千鍾長使齊安人指此說兩翁<lb/>
　　　二月三日㸃燈㑹客<lb/>
<pb n="KR4d0076_WYG_013-7b"/>
江上東風浪接天苦寒無賴破春妍試開雲夢羔兒酒<lb/>
快㵼錢塘藥玊舩蠶市光隂非故國馬行燈火記當年<lb/>
冷烟濕雪梅花在留得新春作上元<lb/>
　　　上已日與二三子携酒出㳺隨所見輒作數句<lb/>
　　　　明日集之為詩故詞無倫次<lb/>
薄雲霏霏不成雨杖藜曉入千花塢柯丘海棠吾有詩<lb/>
獨笑深林誰敢侮三杯卯酒人徑醉一枕春睡日亭午<lb/>
竹間老人不讀書留我閉門誰教汝出簷藂枳十圍大<lb/>
<pb n="KR4d0076_WYG_013-8a"/>
寫真素壁千蛟舞東坡作塘今㡬尺携酒一勞農工苦<lb/>
却尋流水出東門壊垣古塹花無主卧開桃李為誰妍<lb/>
對立鵁鶄相媚嫵開缾藉草勸行路不惜春衫汙泥土<lb/>
褰裳共過春草亭扣門却入韓家圃轆轤䋲斷井深碧<lb/>
鞦韆索挂人何所映簾空復小桃枝乞漿不見譍門女<lb/>
南山古臺臨斷岸雪陣翻空迷仰俯故人餽我玉葉羹<lb/>
火冷烟消誰為煑﨑嶇束藴下荒徑婭姹隔花聞好語<lb/>
更隨落景盡餘樽却傍孤城得僧宇主人勸我洗足眠<lb/>
<pb n="KR4d0076_WYG_013-8b"/>
倒床不復聞鐘皷明朝門外泥一尺始悟三更雨如許<lb/>
平生所向無一遂兹逰何事天不阻固知我友不終窮<lb/>
豈弟君子神所予<lb/>
　　　日日出東門<lb/>
日日出東門步尋東城逰城門抱闗卒笑我此何求我<lb/>
亦無所求駕言寫我憂意適忽忘返路窮乃歸休懸知<lb/>
百嵗後父老說故侯古來賢逹人此路誰不由百年寓<lb/>
華屋千載歸山丘何事羊公子不肯過西州<lb/>
<pb n="KR4d0076_WYG_013-9a"/>
　　　南堂五首<lb/>
江上西山半隠堤此邦臺館一時西南堂獨有西南向<lb/>
卧㸔千帆落淺溪<lb/>
莫年眼力嗟猶在多病顛毛却未華故作明忩書小字<lb/>
更開幽室養丹砂<lb/>
他年雨夜困移牀坐厭愁聲㸃客腸一聴南堂新瓦響<lb/>
似聞東塢小荷香<lb/>
山家為割千房蜜稚子新畦五畆蔬更有南堂堪著客<lb/>
<pb n="KR4d0076_WYG_013-9b"/>
不憂門外故人車<lb/>
掃地焚香閉閤眠簟紋如水帳如烟客來夢覺知何處<lb/>
挂起西忩浪接天<lb/>
　　　次韻子由種杉竹<lb/>
吏散空庭雀噪簷閉門獨宿夜厭厭似聞梨棗同時種<lb/>
應與杉篁刻日添糟麴有神薫不醉雪霜誇健巧相沾<lb/>
先生坐待清隂滿空使人人歎滯淹<lb/>
　　　孔毅甫妻挽詞<lb/>
<pb n="KR4d0076_WYG_013-10a"/>
結褵記初歡同穴期晩嵗擇夫得温嶠生子勝王濟髙<lb/>
風相賔友古義仍兄弟従君吏隠中窮達初不計云何<lb/>
抱沉疾俯仰便一世幽隂淒房櫳芳澤在巾袂百年縦<lb/>
得滿此路行亦逝那将有限身長㵼無益涕君文照今<lb/>
古不比山石脆當觀千字誄寧用百金瘞<lb/>
　　　次韻孔毅甫久旱已而甚雨三首<lb/>
饑人忽夢飯甑溢夢中一飽百憂失只知夢飽本來空<lb/>
未悟真饑定何物我生無田食破硯爾來硯枯磨不出<lb/>
<pb n="KR4d0076_WYG_013-10b"/>
去年太嵗空在酉傍舍壺漿不容乞今年旱勢復如此<lb/>
嵗晚何以黔吾突青天蕩蕩呼不聞况欲稽首號泥佛<lb/>
甕中蜥蜴尤可笑跂跂脉脉何等秩隂陽有時雨有數<lb/>
民是天民天自䘏我雖窮苦不如人要亦自是民之一<lb/>
形容雖似䘮家狗未肯弭耳爭投骨倒冠落幘謝朋友<lb/>
獨與蚊雷共圭蓽故人嗔我不開門君視我門誰肯屈<lb/>
可憐明月如潑水夜半清光翻我室風従南來非雨候<lb/>
且為疲人洗烝鬱褰裳一和快哉謡未暇饑寒念明日<lb/>
<pb n="KR4d0076_WYG_013-11a"/>
去年東坡拾瓦礫自種黄桑三百尺今年刈草盖雪堂<lb/>
日炙風吹面如墨平生懶惰今始悔老大勤農天所直<lb/>
沛然例賜三尺雨造化無心怳難測四方上下同一雲<lb/>
甘霔不為龍所隔<hi>俗有分龍日</hi>蓬蒿下濕迎曉來燈火新凉<lb/>
催夜織老夫作罷得甘寢卧聴墻東人響屐奔流未已<lb/>
坑谷平折葦枯荷恣漂溺腐儒麄糲支百年力耕不受<lb/>
衆目憐破陂漏水不耐旱人力未至求天全㑹當作塘<lb/>
徑千步横斷西北遮山泉四鄰相率助舉杵人人知我<lb/>
<pb n="KR4d0076_WYG_013-11b"/>
囊無錢明年共㸔决渠雨饑飽在我寧闗天誰能伴我<lb/>
田間飲醉倒惟有支頭甎<lb/>
天公號令不再出十日愁霖併為一君家有田水冒田<lb/>
我家無田憂入室不如西州楊道士萬里隨身惟兩膝<lb/>
㳂流不惡泝亦佳一葉扁舟任漂突山芎麥麴都不用<lb/>
泥行露宿終無疾夜來饑腸如轉雷旅愁非酒不可開<lb/>
楊生自言識音律洞簫入手清且哀不須更待秋井塌<lb/>
見人白骨方䘖盃<lb/>
<pb n="KR4d0076_WYG_013-12a"/>
　　　初秋寄子由<lb/>
百川日夜逝物我相隨去惟有宿昔心依然守故處憶<lb/>
在懐逺驛閉門秋暑中藜羮對書史揮汗與子同西風<lb/>
忽凄厲萬葉穿户牖子起尋裌衣感歎執我手朱顔不<lb/>
可恃此語君勿疑别離恐不免功名定難期當時已凄<lb/>
斷况此兩衰老失塗既難追學道恨不早買田秋已議<lb/>
築室春堂成雪堂風雨夜已作對牀聲<lb/>
　　　和黄魯直食筍次韻<lb/>
<pb n="KR4d0076_WYG_013-12b"/>
飽食有殘肉饑食無餘菜紛然生喜怒似被狙公賣爾<lb/>
來誰獨覺凛凛白下宰<hi>太和古白下</hi>一飯在家僧至樂甘不<lb/>
壊多生味蠧簡食筍乃餘債蕭然映樽爼未肯雜菘芥<lb/>
君㸔霜雪姿童稚已耿介胡為遭暴横三嗅不忍嘬朝<lb/>
來忽解籜勢廹風雷噫尚可餉三閭飯筒纒五采<lb/>
　　　聞子由為郡僚所捃恐當去官<lb/>
少學不為身宿志固有在雖然敢自必用舍置度外天<lb/>
初若相我發迹造𢎞大豈敢負所付捐軀欲投㑹寧知<lb/>
<pb n="KR4d0076_WYG_013-13a"/>
事大謬舉步得狼狽我已無可言墮甑難追悔子雖僅<lb/>
自免雞肋安足賴低回畏罪罟黽俛敢言退若人疑或<lb/>
使為子得微罪時哉歸去來共抱東坡耒<lb/>
　　　次韻王鞏南遷初歸二首<lb/>
問君謫南賔野葛食幾尺逢人瘴髮黄入市胡眼碧三<lb/>
年不易過坐睨倚天壁歸來貌如故妙語仍破鏑那能<lb/>
廢詩酒亦未妨禪寂願為尚書郎還賜上方舄<lb/>
江家舊池臺脩竹圍一尺歸來萬事非惟見秦淮碧平<lb/>
<pb n="KR4d0076_WYG_013-13b"/>
生痛飲處遺墨鴉棲壁西來故父客金印雜鳴鏑三槐<lb/>
老更茂花絮春寂寂中微未可料家廟藏赤舄<lb/>
　　　孔毅甫以詩戒飲酒問買田且乞墨竹次其韻<lb/>
酒中真復有何好孟生雖賢未聞道醉時萬慮一掃空<lb/>
醒後紛紛如宿草十年揩洗見真妄石女無兒焦榖槁<lb/>
此身何異貯酒瓶滿輒予人空自倒武昌痛飲豈吾意<lb/>
性不違人遭客惱君家長松十畆隂借我一庵聊洗心<lb/>
我田方寸耕不盡何用百頃糜千金枕書睡熟呼不起<lb/>
<pb n="KR4d0076_WYG_013-14a"/>
好學憐君工雜擬且将墨竹換新詩潤色何須待東里<lb/>
　　　任師中挽詞<lb/>
大任剛烈世無有疾惡如風朱伯厚小任温毅老更文<lb/>
聰明慈愛小馮君兩任才行不須說疇昔並友吾先人<lb/>
相㸔半作晨星沒可憐太白與殘月大任先去冡未乾<lb/>
小任相繼呼不還強寄一樽生死别樽中有淚酒應酸<lb/>
貴賤賢愚同盡耳君家不盡緣賢子人間得䘮了無憑<lb/>
只有天公終可倚<lb/>
<pb n="KR4d0076_WYG_013-14b"/>
　　　子由作二頌頌石臺長老同公手寫蓮經字如<lb/>
　　　　黒蟻且誦萬遍脇不至席二十餘年予亦作<lb/>
　　　　二首<lb/>
眼前擾擾黒蚍蜉口角霏霏白唾珠要識吾師無礙處<lb/>
試将燒却㸔嗔無<lb/>
眼睛心地兩虛圎脇不霑牀二十年誰信吾師非不睡<lb/>
睡蛇巳死得安眠<lb/>
　　　鄧忠臣母周挽詞<lb/>
<pb n="KR4d0076_WYG_013-15a"/>
微生真草木無處謝天力慈顔如春風不見桃李實古<lb/>
今抱此恨有志俯仰失公子豈先知戰戰常惜日吾君<lb/>
日月照委曲到肝膈哀哉人子心吾何愛一邑家庭拜<lb/>
前後粲然發笑色豈比黄壤下焚瘞千金璧若人道徳<lb/>
人視此亦戯劇聊償曽閔意遽與仙佛寂孤纍卧江渚<lb/>
永望墳墓隔作詩相楚挽感慟淚載滴<lb/>
　　　徐君猷挽詞<lb/>
一舸南逰遂不歸清江赤壁照人悲請㸔行路無従涕<lb/>
<pb n="KR4d0076_WYG_013-15b"/>
盡是當年不忍欺雪後獨來栽栁處竹間行復採茶時<lb/>
山城散盡樽前客舊恨新愁只自知<lb/>
　　　和蔡景繁海州石室<lb/>
芙蓉仙人<hi>石曼卿也</hi>舊逰處蒼藤翠壁初無路戯将桃核裹<lb/>
黄泥石間散擲如風雨坐令空山出錦繡倚天照海花<lb/>
無數花間石室可容車流蘇寳盖窺靈宇何年霹靂起<lb/>
神物玉棺飛出王喬墓當時醉卧動千日至今石縫餘<lb/>
糟醑仙人一去五十年花老室空誰作主手植數松今<lb/>
<pb n="KR4d0076_WYG_013-16a"/>
偃蓋蒼髯白甲低瓊户我來取酒酹先生後車仍載胡<lb/>
琴女一聲氷鐡散巖谷海為瀾翻松為舞爾來心賞復<lb/>
何人持節中郎醉無伍獨臨斷岸呼出日紅波碧巘相<lb/>
吞吐徑尋我語覔餘聲拄杖彭鏗叩銅鼓長篇小字逺<lb/>
相寄一唱三歎神凄楚江風海雨入牙頬似聴石室胡<lb/>
琴語我今老病不出門海山巖洞知何許門外桃花自<lb/>
開落牀頭酒甕生塵土前年開閤放栁枝今年洗心㕘<lb/>
佛祖夢中舊事時一笑坐覺俯仰成今古願君不用刻<lb/>
<pb n="KR4d0076_WYG_013-16b"/>
此詩東海桑田真旦暮<lb/>
　　　和秦太虚梅花<lb/>
西湖處士骨應槁只有此詩君壓倒東坡先生心已灰<lb/>
為愛君詩被花惱多情立馬待黄昏殘雪消遲月出早<lb/>
江頭千樹春欲闇竹外一枝斜更好孤山山下醉眠處<lb/>
㸃綴裙腰紛不掃萬里春隨逐客來十年花送佳人老<lb/>
去年花開我已病今年對花還草草不如風雨巻春歸<lb/>
収拾餘香還畀昊<lb/>
<pb n="KR4d0076_WYG_013-17a"/>
　　　再和潜師<lb/>
化工未議蘇羣槁先向寒梅一傾倒江南無雪春瘴生<lb/>
為散氷花除熱惱風清月落無人見洗粧自趂霜鐘早<lb/>
惟有飛來雙白鷺玉羽瓊林鬬清好呉山道人心似水<lb/>
眼淨塵空無可掃故将妙語寄多情横機欲試東坡老<lb/>
東坡習氣除未盡時復長篇書小草且撼長條餐落英<lb/>
忍饑未擬窮呼昊<lb/>
　　　橄欖<lb/>
<pb n="KR4d0076_WYG_013-17b"/>
紛紛青子落紅鹽正味森森苦且嚴待得微甘回齒頰<lb/>
已輸崖蜜十分甜<lb/>
　　　海棠<lb/>
東風嫋嫋泛崇光香霧霏霏月轉廊只恐夜深花睡去<lb/>
更燒髙燭照紅粧<lb/>
　　　東坡<lb/>
雨洗東坡月色清市人行盡野人行莫嫌犖确坡頭路<lb/>
自愛鏗然曵杖聲<lb/>
<pb n="KR4d0076_WYG_013-18a"/>
　　　生日王郎以詩見慶次其韻并寄茶二十一片<lb/>
折楊新曲萬人趨獨和先生于蒍于但信櫝藏終自售<lb/>
豈知盌脫本無橅朅従氷叟來㳺宦肯伴臞仙亦號儒<lb/>
棠棣並為天下士芙蓉曽到海邉郛不嫌霧谷霾松柏<lb/>
終恐虹梁荷棟桴髙論無窮如鋸屑小詩有味似連珠<lb/>
感君生日遙稱夀祝我餘年老不枯未辦報君青玉案<lb/>
建溪新餅截雲腴<lb/>
　　　别黄州<lb/>
<pb n="KR4d0076_WYG_013-18b"/>
病瘡老馬不任鞿猶向君王得敝帷桑下豈無三宿戀<lb/>
樽前聊與一身歸長腰尚載撑腸米闊領先裁盖癭衣<lb/>
投老江湖終不失來時莫遣故人非<lb/>
　　　過江夜行武昌山聞黄州鼔角<lb/>
清風弄水月銜山幽人夜渡呉王峴黄州鼓角亦多情<lb/>
送我南來不辭逺江南又聞出塞曲半雜江聲作悲健<lb/>
誰言萬方聲一槩鼉憤龍愁為余變我記江邉枯栁樹<lb/>
未死相逢真識面他年一葉泝江來還吹此曲相迎餞<lb/>
<pb n="KR4d0076_WYG_013-19a"/>
　　　自興國往筠宿石田驛南二十五里野人舍<lb/>
溪上青山三百疊快馬輕衫來一抹倚山脩竹有人家<lb/>
横道清泉知我渴芒鞋竹杖自輕軟蒲薦松牀亦香滑<lb/>
夜深風露滿中庭惟見孤螢自開闔<lb/>
　　　将至筠先寄遲适逺三猶子<lb/>
露宿風餐六百里明朝飲馬南江水未見豐盈犀角兒<lb/>
先逢玊雪王郎子<hi>時道逢王郎於建昌方北行也</hi>對牀欲作連夜語念<lb/>
汝還須戴星起夜来夢見小於莵<hi>逺小名虎兒</hi>猶是髧髦垂<lb/>
<pb n="KR4d0076_WYG_013-19b"/>
兩耳憶過濟南春未動三子出迎殘雪裏我時移守古<lb/>
河東酒肉淋漓渾舍喜而今憔悴一羸馬逆旅擔夫相<lb/>
汝爾出城見我定驚嗟身健窮愁不須耻我為乃翁留<lb/>
十日掣電一歡何足恃惟當火急作新詩一醉兩翁勝<lb/>
酒美<lb/>
　　　端午㳺真如遲适逺従子由在酒局<lb/>
一與子由别却數七端午身隨綵絲繫心與昌歜苦今<lb/>
年匹馬來佳節日夜數兒童喜我至典衣具雞黍水餅<lb/>
<pb n="KR4d0076_WYG_013-20a"/>
既懐鄉飯筒仍愍楚謂言必一醉快作西川語寧知是<lb/>
官身糟麴困熏煑獨携三子出古刹訪禪祖髙談付梁<lb/>
羅詩律到阿虎歸來一調笑慰此長齟齬<hi>梁羅遲适小名</hi>
　　　别子由三首<hi>兼別遲</hi>
知君念我欲别難我今此别非他日風裏楊花雖未定<lb/>
雨中荷葉終不濕三年磨我費百書一見何止得雙璧<lb/>
願君亦莫歎留滯六十小刼風雨疾<lb/>
先君昔愛洛城居我今亦過嵩山麓水南卜宅吾豈敢<lb/>
<pb n="KR4d0076_WYG_013-20b"/>
試向伊川買脩竹又聞緱山好泉眼傍市穿林㵼氷玉<lb/>
遙想茆軒照水開兩翁相對清如鵠<lb/>
兩翁歸隠非難事惟要傳家好兒子憶昔汝翁如汝長<lb/>
筆頭一落三千字世人聞此皆大笑慎勿生兒兩翁似<lb/>
不知樗櫟薦明堂何似鹽車壓千里<lb/>
　　　初别子由至奉新作<lb/>
雙鵲先我來飛上東軒背書隨好夢到人與佳節㑹一<lb/>
歡難把玩回首了無在却渡來時溪斷橋號淺瀨茫茫<lb/>
<pb n="KR4d0076_WYG_013-21a"/>
暑天闊藹藹孤城背青山眊矂中落日淒涼外盛衰豈<lb/>
吾意離合非所礙何以解我憂粗了一事大<lb/>
　　　同年程筠徳林求先墳二詩<lb/>
　　　　思成堂<lb/>
宰樹連山谷祠堂照路隅養松無觸鹿助祭有馴烏歸<lb/>
夢先寒食兒啼到白鬚遙知隣里化醉叟道爭扶<lb/>
　　　　歸真亭<lb/>
舊笑桓司馬今師鄭大夫不知徂嵗月空覺老楸梧祭<lb/>
<pb n="KR4d0076_WYG_013-21b"/>
禮傳家法阡名載版圗㑹㸔千字誄木杪見龜趺<lb/>
　　　過建昌李野夫公擇故居<lb/>
彭蠡東北源廬阜西南麓何人脩水上種此一雙玉思<lb/>
之不可見破宅餘脩竹四隣戒莫犯十畆森似束我來<lb/>
仲夏初解籜呈新綠幽鳥向我鳴野人留我宿裵回不<lb/>
忍去微月挂喬木遙想他年歸解組巾一幅對牀老兄<lb/>
弟夜雨鳴竹屋卧聴隣寺鐘書忩耿殘燭<lb/>
　　　初入廬山三首<lb/>
<pb n="KR4d0076_WYG_013-22a"/>
青山若無素偃蹇不相親要識廬山靣他年是故人<lb/>
自昔懐清賞神㳺杳藹間如今不是夢真箇在廬山<lb/>
芒鞵青竹杖自挂百錢㳺可怪深山裏人人識故侯<lb/>
　　　圓通禪院先君舊㳺也四月二十四日晩至宿<lb/>
　　　　焉明日忌日也乃手寫寳積獻蓋頌佛一偈<lb/>
　　　　以贈長老僊公僊拊掌笑曰昨夜夢寳蓋飛<lb/>
　　　　下著處輒出火豈此祥乎乃作是詩院有蜀<lb/>
　　　　僧宣逮事訥長老識先君云<lb/>
<pb n="KR4d0076_WYG_013-22b"/>
石耳峯頭路接天梵音堂下月臨泉此生初飲廬山水<lb/>
他日徒參雪竇禪袖裏寳書猶未出夢中飛蓋巳先傳<lb/>
何人更識嵇中散野鶴昻藏未是仙<lb/>
　　　子由在筠作東軒記或戯之為東軒長老其壻<lb/>
　　　　曹煥往筠余作一絶句送曹以戯子由曹過<lb/>
　　　　廬山出以示圎通慎長老慎欣然亦作一絶<lb/>
　　　　送客出門歸入室趺坐化去子由聞之乃作<lb/>
　　　　二絶一以荅予一以荅慎明年余過圎通始<lb/>
<pb n="KR4d0076_WYG_013-23a"/>
　　　　得其詩乃追次慎韻<lb/>
君到髙安幾日回一時斗藪舊塵埃贈君一籠牢収取<lb/>
盛取東軒長老來<hi>余送曹詩</hi>
東軒長老未相逢已見黄州一信通何必揚眉資目擊<lb/>
須知千里事同風<hi>愼老和余韻</hi>
東軒只似虚空様何處人家籠解盛縦使盛來無處著<lb/>
雪堂自有老師兄<hi>子由荅予詩</hi>
擔頭挑得黄州籠行過圎通一笑開却到山前人已寂<lb/>
<pb n="KR4d0076_WYG_013-23b"/>
亦無一物可擔回<hi>子由荅慎詩</hi>
大士何曽有生死小儒底處覔窮通偶留一吷千山上<lb/>
散作人間萬竅風<hi>余和慎詩</hi>
　　　余過温泉壁上有詩云直待衆生總無垢我方<lb/>
　　　　清冷混常流問人云長老可遵作遵已退居<lb/>
　　　　圎通亦作一絶<lb/>
石龍有口口無根自在流泉誰吐吞若信衆生本無垢<lb/>
此泉何處覔寒温<lb/>
<pb n="KR4d0076_WYG_013-24a"/>
　　　世傳徐凝瀑布詩云一條界破青山色至為塵<lb/>
　　　　陋又偽作樂天詩稱美此句有賽不得之語<lb/>
　　　　樂天雖涉淺易然豈至是哉乃戯作一絶<lb/>
帝遣銀河一派垂古來惟有謫仙詞飛流濺沫知多少<lb/>
不與徐凝洗惡詩<lb/>
　　　書李公擇白石山房<lb/>
偶尋流水上崔嵬五老蒼顔一笑開若見謫仙煩寄語<lb/>
匡山頭白早歸來<lb/>
<pb n="KR4d0076_WYG_013-24b"/>
　　　贈東林總長老<lb/>
溪聲便是廣長舌山色豈非清淨身夜來八萬四千偈<lb/>
他日如何舉似人<lb/>
　　　題西林壁<lb/>
横㸔成嶺側成峯逺近髙低無一同不識廬山真面目<lb/>
只緣身在此山中<lb/>
　　　廬山二勝<hi>并叙</hi>
余㳺廬山南北得十五六竒勝殆不可勝紀而懶不作<lb/>
<pb n="KR4d0076_WYG_013-25a"/>
詩獨擇其尤者作二首<lb/>
　　　　開先漱玉亭<lb/>
髙巖下赤日深谷來悲風擘開青玉峽飛出兩白龍亂<lb/>
沫散霜雪古潭摇清空餘流滑無聲快寫雙石谼我來<lb/>
不忍去月出飛橋東蕩蕩白銀闕沉沉水精宫願隨琴<lb/>
髙生脚踏赤鯶公手持白芙蕖跳下清泠中<lb/>
　　　　栖賢三峡橋<lb/>
吾聞太山石積日穿綫溜況此百雷霆萬世與石鬭深<lb/>
<pb n="KR4d0076_WYG_013-25b"/>
行九地底嶮出三峡右長輸不盡溪欲滿無底竇跳波<lb/>
翻潛魚震響落飛狖清寒入山骨草木盡堅瘦空濛烟<lb/>
靄間澒洞金石奏彎彎飛橋出㶑㶑半月彀玉淵神龍<lb/>
近雨雹亂晴晝垂缾得清甘可嚥不可漱<lb/>
　　　陶驥子駿佚老堂二首<lb/>
文舉與元禮尚得稱世舊淵明吾所師夫子乃其後挂<lb/>
冠不待年亦豈為五斗我歌歸來引<hi>余増損淵明歸去來以就聲律謂之</hi>
<hi>歸來引</hi>千載信尚友相逢黄巻中何似一盃酒君醉我且<lb/>
<pb n="KR4d0076_WYG_013-26a"/>
歸明朝許來否<lb/>
我従廬山來目送孤飛雲路逢陸道士知是千嵗人試<lb/>
問當時友虎溪已埃塵似聞佚老堂知是幾世孫能為<lb/>
五字詩仍戴漉酒巾人呼小靖節自號葛天民<lb/>
　　　和李太白<hi>并叙</hi>
李太白有潯陽紫極宫感秋詩紫極宫今天慶觀也道<lb/>
士胡洞微以石本示余蓋其師卓玘之所刻玘有道術<lb/>
節義過人今亡矣太白詩云四十九年非一往不可復<lb/>
<pb n="KR4d0076_WYG_013-26b"/>
今予亦四十九感之次其韻玉芝一名瓊田草洞微種<lb/>
之七八年矣云更數年可食許以遺余故并記之<lb/>
何處聞秋聲翛翛北忩竹回薄萬古心攬之不盈掬静<lb/>
坐觀衆妙浩然媚幽獨白雲南山來就我簷下宿懶従<lb/>
唐生决羞訪季主卜四十九年非一往不可復野情轉<lb/>
蕭散世道有翻覆陶令歸去來田家酒應熟<lb/>
寄卧虚寂堂月明浸踈竹泠然洗我心欲飲不可掬流<lb/>
光發永歎自昔非予獨行年四十九還此北忩宿緬懐<lb/>
<pb n="KR4d0076_WYG_013-27a"/>
卓道人白首寓醫卜謫仙固逺矣此士亦難復世道如<lb/>
奕棋變化不容覆惟應玉芝老待得蟠桃熟<lb/>
　　　次韻道潛留别<lb/>
為聞廬岳多真隠故就髙人斷宿攀已喜禪心無别語<lb/>
尚嫌剃髮有詩斑異同更莫疑三語物我終當付八還<lb/>
到後與君開北戸舉頭三十六青山<lb/>
　<lb/>
　<lb/>
<pb n="KR4d0076_WYG_013-27b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　東坡全集巻十三<lb/>
</p>
<p>
</p>
  </div>
<div>
                <head>東坡全集巻十四</head>
    <p>
<pb n="KR4d0076_WYG_014-1a"/>
欽定四庫全書<lb/>
　東坡全集巻十四　　　　　宋　蘓軾　撰<lb/>
　　詩七十九首<lb/>
　　　岐亭五首<hi>并叙</hi>
元豐三年正月余始謫黃州至岐亭北二十五里山上<lb/>
有白馬青蓋來迎者則余故人陳慥季常也為留五日<lb/>
賦詩一篇而去明年正月復徃見之季常使人勞余於<lb/>
中塗余久不殺恐季常之為余殺也則以前韻作詩為<lb/>
<pb n="KR4d0076_WYG_014-1b"/>
殺戒以遺季常季常自爾不復殺而岐亭之人多化之<lb/>
有不食肉者其後數徃見之徃必作詩詩必以前韻凡<lb/>
余在黃四年三徃見季常而季常七來見余蓋相從百<lb/>
餘日也七年四月余量移汝州自江淮徂雒送者皆止<lb/>
慈湖而季常獨至九江乃復用前韻通為五篇以贈之<lb/>
昨日雲隂重東風融雪汁逺林草木暗近舍烟火濕下<lb/>
有隠君子嘯歌方自得知我犯寒來呼酒意頗急拊掌<lb/>
動鄰里遶村捉鵝鴨房櫳鏘器聲蔬果照巾羃久聞蔞<lb/>
<pb n="KR4d0076_WYG_014-2a"/>
蒿美初見新芽赤洗盞酌鵝黃磨刀削熊白須臾我徑<lb/>
醉坐睡落巾幘醒時夜向闌唧唧銅缾泣黄州豈云逺<lb/>
但恐朋友缺我當安所主君亦無此客朝來静庵中惟<lb/>
見峰巒集<lb/>
我哀籃中蛤閉口護殘汁又哀網中魚開口吐㣲濕刳<lb/>
腸彼交病過分我何得相逢未寒温相勸此最急不見<lb/>
盧懐慎烝壺似烝鴨坐客皆忍笑髠然發其羃不見王<lb/>
武子毎食刀几赤琉璃載烝豚中有人乳白盧公信寒<lb/>
<pb n="KR4d0076_WYG_014-2b"/>
陋衰髮得滿幘武子雖豪華未死神巳泣先生萬金璧<lb/>
護此一蟻缺一年如一夢百嵗真過客君無廢此篇嚴<lb/>
詩編杜集<lb/>
君家蜂作窠嵗嵗添漆汁我身牛穿鼻巻舌聊自濕二<lb/>
年三過君此行真得得愛君似劇孟叩門知緩急家有<lb/>
紅頰兒能唱緑頭鴨行當隔簾見花霧輕羃羃為我取<lb/>
黄封親拆官泥赤仍須煩素手自㸃葉家白樂哉無一<lb/>
事十年不蓄幘閉門弄添丁哇笑雜呱泣西方正苦戰<lb/>
<pb n="KR4d0076_WYG_014-3a"/>
誰補将帥缺披圖見八陣合散更主客不須親戎行坐<lb/>
論教君集<lb/>
酸酒如虀湯甜酒如蜜汁三年黃州城飲酒但飲濕我<lb/>
如更揀擇一醉豈易得幾思壓茅柴禁網日夜急西鄰<lb/>
推甕盎醉倒猪與鴨君家大如掌破屋無遮羃何從得<lb/>
此酒冷面妬君赤定應好事人千石供李白為君三日<lb/>
醉蓬髮不暇幘夜深欲逾垣卧想春甕泣君奴亦笑我<lb/>
鬢齒行秃缺三年巳四至嵗嵗遭惡客人生幾兩屐莫<lb/>
<pb n="KR4d0076_WYG_014-3b"/>
厭頻來集<lb/>
枯松强鑚膏槁竹欲瀝汁兩窮相值遇相哀莫相濕不<lb/>
知我與君交逰竟何得心法幸相語頭然未為急願為<lb/>
穿雲鶻莫作将雛鴨我行及初夏煮酒映疏羃故鄉在<lb/>
何許西望千山赤兹逰定安歸東泛萬頃白一歡寧復<lb/>
再起舞花墮幘将行出苦語不用兒女泣吾非固多矣<lb/>
君豈無一缺各念别時言閉户謝衆客空堂浄掃地虛<lb/>
白道所集<lb/>
<pb n="KR4d0076_WYG_014-4a"/>
　　　郭祥正家醉畫竹石壁上郭作詩為謝且遺古<lb/>
　　　　銅劒二<lb/>
空腸得酒芒角出肝肺槎牙生竹石森然欲作不可回<lb/>
吐向君家雪色壁平生好詩仍好畫書墻涴壁長遭罵<lb/>
不嗔不罵喜有餘世間誰復如君者一雙銅劒秋水光<lb/>
兩首新詩爭劒鋩劒在床頭詩在手不知誰作蛟龍吼<lb/>
　　　龍尾硯歌<hi>并引</hi>
余舊作鳯咮石硯銘其略云蘇子一見名鳯咮坐令龍<lb/>
<pb n="KR4d0076_WYG_014-4b"/>
尾羞牛後巳而求硯於歙歙人云子自有鳯咮何以此<lb/>
為蓋不能平也奉議郎方君彦徳有龍尾大硯奇甚謂<lb/>
余若能作詩少解前語者當奉餉乃作此詩<lb/>
黄琮白琥天不惜顧恐貪夫死懐璧君看龍尾豈石<lb/>
材玉徳金聲寓於石與天作石來幾時與人作硯初不<lb/>
辭詩成鮑謝石何與筆落鍾王硯不知錦茵玊匣俱塵<lb/>
垢擣練支牀亦何有况瞋蘇子鳯咮銘戯語相嘲作牛<lb/>
後碧天照水風吹雲明牕大几清無塵我生天地一門<lb/>
<pb n="KR4d0076_WYG_014-5a"/>
物蘇子亦是支離人麄言細語都不擇春蚓秋蛇隨意<lb/>
畫願從蘇子老東坡仁者不用生分别<lb/>
　　　張近幾仲有龍尾子石硯以銅劒易之<lb/>
我家銅劒如赤蛇君家石硯蒼璧橢而窪君持我劒向<lb/>
何許大明宮裏玉佩鳴衝牙我得君硯亦安用雪堂牕<lb/>
下爾雅箋蟲鰕二物與人初不異飄落髙下隨風花蒯<lb/>
緱玉具皆外物視草草𤣥無等差君不見秦趙城易璧<lb/>
指圖睨柱相矜誇又不見二生妾換馬驕鳴啜泣思其<lb/>
<pb n="KR4d0076_WYG_014-5b"/>
家不如無情兩相與永以為好譬之桃李與瓊華<lb/>
　　　張作詩送硯反劒乃和其詩卒以劒歸之<lb/>
贈君長鋏君當歌毎食無魚歎委蛇一朝得見暴公子<lb/>
櫑具欲與冠争峩豈比杜陵貧病叟終日長鑱隨短蓑<lb/>
斬蛟刺虎老無力帶牛佩犢吏所訶故将換硯豈無意<lb/>
恐君琱琢傷天和作詩反劒亦何謂知君欲以詩相磨<lb/>
報章苦恨無好語試向君硯求餘波詩成劒徃硯應笑<lb/>
那将屋漏供懸河<lb/>
<pb n="KR4d0076_WYG_014-6a"/>
　　　去嵗九月二十七日在黄州生子名遯小名幹<lb/>
　　　　兒頎然頴異至今年七月二十八日病亡於<lb/>
　　　　金陵作二詩哭之<lb/>
吾年四十九羈旅失㓜子㓜子真吾兒眉角生巳似未<lb/>
期觀所好蹁躚逐書史摇頭却棃栗似識非分耻吾老<lb/>
常鮮歡賴此一笑喜忽然遭奪去惡業我累爾衣薪那<lb/>
免俗變滅須臾耳歸來懐抱空老淚如瀉水<lb/>
我淚猶可拭日逺當日忘母哭不可聞欲與汝俱亡故<lb/>
<pb n="KR4d0076_WYG_014-6b"/>
衣尚懸架漲乳巳流牀感此欲忘生一卧終日僵中年<lb/>
忝聞道夢幻講巳詳儲藥如丘山臨病更求方仍將恩<lb/>
愛刃割此衰老腸知迷欲自反一慟送餘傷<lb/>
　　　葉濤致逺見和二詩復次其韻<hi>濤顛倒元韻</hi>
平生無一女誰復歎耳耳滯留生此兒足慰周南史那<lb/>
知非真實造物聊戲爾煩惱初無根恩愛為種子煩公<lb/>
為假説反復相指似欲除苦海浪先乾愛河水棄置一<lb/>
寸鱗悠然笑侯喜為公寫餘習缾罍一時耻<lb/>
<pb n="KR4d0076_WYG_014-7a"/>
聞公少巳悟拄杖久倚牀笑我老而癡負鼓欲求亡庶<lb/>
幾東門子柱史安敢望嗜毒戲猛獸慮患先不詳嚢破<lb/>
蛇巳走尚未省齧傷妙哉兩篇詩洗我千結腸黠蠶不<lb/>
作蠒未老輒自僵求謝湯火厄泠然超無方<lb/>
　　　次荆公韻四絶<lb/>
青李扶疎禽自來清真逸少手親栽深紅淺紫從争發<lb/>
雪白鵝黄也鬬開<lb/>
斫竹穿花破緑苔小詩端為覔榿栽細㸔造物初無物<lb/>
<pb n="KR4d0076_WYG_014-7b"/>
春到江南花自開<lb/>
騎驢𣺌渺入荒陂想見先生未病時勸我試求三畆宅<lb/>
從公巳覺十年遲<lb/>
甲第非真有閒花亦偶栽聊為清淨供却對道人開<hi>公病</hi>
<hi>後捨宅作寺</hi>
　　　張庖民挽詞<lb/>
東晉巾車令西京執戟郎甘心向山水結髮事文章故<lb/>
自輕千户何曾羡一囊才髙鬼神惡骨朽姓名芳庾嶺<lb/>
<pb n="KR4d0076_WYG_014-8a"/>
銘旌暗秦淮舊宅荒吾詩不用刻妙語有黄香<hi>黄魯直作哀詞</hi>
　　　次韻葉致逺見贈<lb/>
欲求五畆寄樵蘇所至遲留似賈胡信命不須歌去汝<lb/>
逢人未免歎猶吾人皆勸我杯中物我獨憐君屋上烏<lb/>
一技文章何足道要言摩詰是文殊<lb/>
　　　次韻杭人裴維甫<lb/>
餘杭門外葉飛秋尚記居人挽去舟一别臨平山上塔<lb/>
五年雲夢澤南州凄凉楚些縁吾發邂逅秦淮為子留<lb/>
<pb n="KR4d0076_WYG_014-8b"/>
寄謝西湖舊風月故應時許夢中㳺<lb/>
　　　次韻段縫見贈<lb/>
季子東周負郭田須知力穡是家傳細思種薤五十本<lb/>
大勝取禾三百㕓若得與君連北巷故應終老忘西川<lb/>
短衣匹馬非吾事只擬闗門不問天<lb/>
　　　題孫思邈真<lb/>
先生一去五百載猶在峨眉西崦中自為天仙足官府<lb/>
不應尸解坐蝱蟲<lb/>
<pb n="KR4d0076_WYG_014-9a"/>
　　　戯作鮰魚一絶<lb/>
粉紅石首仍無骨雪白河豚不藥人寄與天公與河伯<lb/>
何妨乞與水精鱗<lb/>
　　　同王勝之㳺蒋山<lb/>
到郡席不暖居民空惘然好山無十里遺恨恐他年欲<lb/>
款南朝寺同登北郭船朱門牧畫㦸紺宇出青蓮<hi>荆公宅巳</hi>
<hi>為寺</hi>夾路蒼髯古迎人翠麓偏龍腰蟠故國鳥爪寄曽巔<lb/>
竹杪飛華屋松根泫細泉峯多巧障日江逺欲浮天略<lb/>
<pb n="KR4d0076_WYG_014-9b"/>
彴横秋水浮圖挿暮煙歸來踏人影雲細月娟娟<lb/>
　　　至真州再和二首<lb/>
老手王摩詰窮交孟浩然論詩曾伴直話舊巳忘年北<lb/>
上難陪驥東行且趂船離亭花映肉醉眼鷺窺蓮柁轉<lb/>
三山没風囘五兩偏荒祠過𤓰步古甃墮松巔聞道清<lb/>
香閣新篘白玉泉莫教門掩夜坐待月流天小院檀槽<lb/>
鬧空庭樺燭烟公詩便堪唱為付小嬋娟<lb/>
公顔如雪柏千載故依然笑我無根柳空中不待年肯<lb/>
<pb n="KR4d0076_WYG_014-10a"/>
留歸闕斾坐待逆風船特許門傳籥那知箭起蓮相逢<lb/>
月上後小語坐西偏流落千㠶側追思百尺巔躬耕懐<lb/>
谷口水石羡平泉茅屋歸元亮霓裳醉樂天行聞宣室<lb/>
召歸近御爐煙未用歌池上隨宜教李娟<lb/>
　　　次韻荅寶覺<lb/>
芒鞵竹杖布行纒遮莫千山更萬山從來無脚不解滑<lb/>
誰信石頭行路難<lb/>
　　　眉子石硯歌贈胡誾<lb/>
<pb n="KR4d0076_WYG_014-10b"/>
君不見成都畫手開十眉横雲却月争新奇㳺人指㸃<lb/>
小顰處中有漁陽胡馬嘶又不見王孫青𤨏横雙碧腸<lb/>
斷浮空逺山色書生性命何足論坐費千金買消渇爾<lb/>
來䘮亂愁天公謫向君家書硯中小窓虛幌相嫵媚令<lb/>
君曉夢生春紅毗耶居士談空處結習巳空花不住試<lb/>
教天女為磨鉛千偈瀾翻無一語<lb/>
　　　以玉帶施元長老元以衲裙相報次韻<lb/>
病骨難堪玉帶圍鈍根仍落箭鋒機欲教乞食歌姬院<lb/>
<pb n="KR4d0076_WYG_014-11a"/>
故與雲山舊納衣<lb/>
此帶閲人如傳舍流傳到我亦悠哉錦袍錯落真相稱<lb/>
乞與佯狂老萬囘<lb/>
　　　次韻滕元發許仲途秦少逰<lb/>
二公詩格老彌新醉後狂吟許野人坐㸔青丘吞澤芥<lb/>
自慙黄潦薦溪蘋兩邦旌纛光相照十畆鋤犂手自親<lb/>
何似秦郎妙天下明年獻頌請東巡<lb/>
　　　送金山鄉僧歸蜀開堂<lb/>
<pb n="KR4d0076_WYG_014-11b"/>
撞鐘浮玉山迎我三千指衆中聞謦欬未語知鄉里我<lb/>
非箇中人何以黙識子振衣忽歸去隻影千山裏涪江<lb/>
與中泠共此一味水冰盤薦琥珀何似糖霜美<lb/>
　　　送沈逵赴廣南<lb/>
嗟我與君皆丙子四十九年窮不死君隨幕府戰西羌<lb/>
夜渡冰河斫雲壘飛塵漲天箭洒甲歸對妻孥真夢耳<lb/>
我謫黄岡四五年孤舟出没煙波裏故人不復通問訊<lb/>
疾病饑寒疑死矣相逢握手一大笑白髮蒼顔略相似<lb/>
<pb n="KR4d0076_WYG_014-12a"/>
我方北渡脫重江君復南行輕萬里功名如幻何足計<lb/>
學道有牙真可喜句漏丹砂巳付君汝陽罋盎吾何恥<lb/>
君歸趁我雞黍約買田築室從今始<lb/>
　　　豆粥<lb/>
君不見虖沱流澌車折軸公孫倉黄奉豆粥濕薪破竈<lb/>
自燎衣饑寒頓解劉文叔又不見金谷敲冰草木春帳<lb/>
下烹煎皆美人萍虀豆粥不傳法咄嗟而辦石季倫干<lb/>
戈未解身如寄聲色相纒心巳醉身心顛倒自不知更<lb/>
<pb n="KR4d0076_WYG_014-12b"/>
識人間有真味豈如江頭千頃雪色蘆茆簷出没晨煙<lb/>
孤地碓舂秔光似玉沙缾煮豆軟如酥我老此身無着<lb/>
處賣書來問東家住卧聽雞鳴粥熟時蓬頭曳履君家<lb/>
去<lb/>
　　　秦少游夢發殯而葬之者云是劉發之柩是嵗<lb/>
　　　　發首薦秦以詩賀之劉涇亦作因次其韻<lb/>
君㸔三代士執雉本以殺身為小補居官死職戰死綏<lb/>
夢尸得官真古語五行勝巳斯為官官如草木吾如土<lb/>
<pb n="KR4d0076_WYG_014-13a"/>
仕而未禄猶賔客待以純臣蓋非古餽焉曰獻稱寡君<lb/>
豈比公卿相爾汝世衰道㣲士失巳得䘮悲懽反其故<lb/>
草袍蘆箠相嫵媚飲食嬉逰事羣聚曲江船舫月燈毬<lb/>
是謂舞殯而歌墓㸔花走馬到東野餘子紛紛何足數<lb/>
二生年少兩豪逸詩酒不知軒冕苦故令將仕夢發棺<lb/>
勸子勿為官所腐塗車芻靈皆假設著眼細㸔君勿誤<lb/>
時來聊復一飛鳴進隠不須煩伍舉<lb/>
　　　金山夢中作<lb/>
<pb n="KR4d0076_WYG_014-13b"/>
江東賈客木緜裘㑹散金山月滿樓夜半潮來風又熟<lb/>
卧吹簫管到揚州<lb/>
　　　次韻周穜惠石銚<lb/>
銅腥鐵澁不宜泉愛此蒼然深且寛蟹眼翻波湯巳作<lb/>
龍頭拒火柄猶寒薑新鹽少茶初熟水漬雲蒸蘚未乾<lb/>
自古函牛多折足要知無脚是輕安<lb/>
　　　次韻蒋頴叔<lb/>
月明驚鵲未安枝一棹飄然影自隨江上秋風無限浪<lb/>
<pb n="KR4d0076_WYG_014-14a"/>
枕中春夢不多時瓊林花草聞前語罨畫溪山指後期<lb/>
豈敢便為雞黍約玉堂金殿要論思<hi>蔣詩記及第時瓊林宴坐中所言且</hi>
<hi>約同卜居陽羡</hi>
　　　龜山辯才師<lb/>
此生念念浮雲改寄語長淮今好在故人宴坐虹梁南<lb/>
新河巧出龜山背木魚呼客振林莽鐵鳯横空飛綵繪<lb/>
忽驚堂宇變雄深坐覺風雷生謦欬羡師㳺戯浮漚間<lb/>
笑我榮枯彈指内嘗茶㸔畫亦不惡問法求詩了無礙<lb/>
<pb n="KR4d0076_WYG_014-14b"/>
千里孤㠶又獨來五年一夢誰相對何當來世結香火<lb/>
永與名山躬井磑<lb/>
　　　贈潘谷<lb/>
潘郎曉踏河陽春明珠白璧驚市人那知望拜馬蹄下<lb/>
胸中一斛泥與塵何似墨潘穿破褐琅琅翠餅敲𤣥笏<lb/>
布衫漆黒手如龜未害冰壺貯秋月世人重耳輕目前<lb/>
區區張李爭媸妍一朝入海㝷李白空看人間畫墨仙<lb/>
　　　徐大正閒軒<lb/>
<pb n="KR4d0076_WYG_014-15a"/>
冰蠶不知寒火鼠不知暑知閒見閒地巳覺非閒侣君<lb/>
㸔東坡翁懶散誰比數形骸墮醉夢生事委塵土早眠<lb/>
不見燈晚食或欺午卧㸔氈取盗坐視麥漂雨語希舌<lb/>
頰强行少腰脚僂五年黄州城不踏黄州鼓人言我閒<lb/>
客置此閒處所問閒作何味如眼不自覩頗訝徐孝亷<lb/>
得閒能幾許介子願奉使翁歸備文武應緣不耐閒名<lb/>
字挂庭宇我詩為閒作更得不閒語君如汗血駒轉盼<lb/>
略燕楚莫嫌鑾輅重終勝鹽車苦<lb/>
<pb n="KR4d0076_WYG_014-15b"/>
　　　蒜山松林中可卜居余欲僦其地地屬金山故<lb/>
　　　　作此詩與金山元長老<lb/>
魏王大瓠無人識種成何翅實五石不辭破作兩大尊<lb/>
只憂水淺江湖窄我材濩落本無用虛名驚世終何益<lb/>
東方先生好自譽伯夷子路并為一杜陵布衣老且愚<lb/>
信口自比契與稷暮年欲學柳下惠嗜好酸鹹不相入<lb/>
金山也是不羈人早嵗聞名晚相得我醉而嬉欲仙去<lb/>
旁人笑倒山謂實問我此生何所歸笑指浮休百年宅<lb/>
<pb n="KR4d0076_WYG_014-16a"/>
蒜山幸有閒田地招此無家一房客<lb/>
　　　王中父哀詞<hi>并叙</hi>
仁宗朝以制䇿登科者十五人軾沗冒時尚有富彦國<lb/>
張安道錢子飛呉長文夏公西陳令舉錢醇老王中父<lb/>
并軾與家弟轍九八存焉其後十有五年哭中父於密<lb/>
州作詩弔之則子飛長文令舉没矣又八年軾自黄州<lb/>
量移汝海與中父之子沇之相遇於京口相持而泣則<lb/>
十五人者獨三人存耳蓋安道及軾與家弟而巳嗚呼<lb/>
<pb n="KR4d0076_WYG_014-16b"/>
悲夫乃復次前韻以遺沇之時沇之亦以罪謫家于錢<lb/>
塘云<lb/>
生芻不獨比前人束藁端能廢謝鯤子逹想無身後念<lb/>
吾衰不復夢中論巳知毅豹為均死未識荆凡定孰存<lb/>
堪笑東坡癡鈍老區區猶記刻舟痕<lb/>
　　　蔡景繁官舍小閣<lb/>
使君不獨東南美典刑長記先君子戯嘲王叟短轅車<lb/>
肯為徐郎書紙尾三年弭節江湖上千首放懐風月裏<lb/>
<pb n="KR4d0076_WYG_014-17a"/>
手開東閣坐虛明目浄東溪照清泚素琴濁酒容一榻<lb/>
落霞孤鶩供千里大舫何時繫門柳小詩屢欲書牕紙<lb/>
文昌新構滿鵷鸞都邑正喧收杞梓相逢一醉豈有命<lb/>
南來寂寞君歸矣<lb/>
　　　髙郵陳直躬處士畫鴈二首<lb/>
野鴈見人時未起意先改君從何處㸔得此無人態無<lb/>
乃槁木形人禽兩自在北風振枯葦㣲雪落皠皠慘淡<lb/>
雲水昏晶熒沙礫碎弋人悵何慕一舉渺江海<lb/>
<pb n="KR4d0076_WYG_014-17b"/>
衆禽事紛争野鴈獨閒潔徐行意自得俯仰苦有節我<lb/>
衰寄江湖老伴雜鵝鴨作書問陳子曉景畫苕霅依依<lb/>
聚圓沙稍稍動斜月先鳴獨鼓翅吹亂蘆花雪<lb/>
　　　和王斿二首<hi>斿平父子</hi>
異時常恠謫仙人舌有風雷筆有神聞道騎鯨遊汗漫<lb/>
憶嘗捫蝨話悲辛氣吞餘子無全目詩到諸郎尚絶倫<lb/>
白髪故交空掩巻淚河東注問蒼旻<lb/>
嫋嫋春風送渡闗娟娟霜月照生還遲留嵗暮江淮上<lb/>
<pb n="KR4d0076_WYG_014-18a"/>
來徃君家伯仲間未厭冰灘吼新洛且看松雪媚南山<lb/>
野梅官柳何時動飛蓋長橋待子閒<lb/>
　　　次韻張畹<lb/>
新洛霜餘兩岸隆塵埃舉袂識西風臨淮自古多名士<lb/>
樽酒相從樂寓公半日偷閒歌嘯裏百年暗盡徃來中<lb/>
知君不向窮愁老尚有清詩氣吐虹<lb/>
　　　次韻王定國南遷囘見寄<lb/>
土暈銅花蝕秋水要須悍石相礱砥十年氷蘖戰膏梁<lb/>
<pb n="KR4d0076_WYG_014-18b"/>
萬里煙波濯紈綺歸來詩思轉清激百丈空潭數魴鯉<lb/>
逝將桂浦擷蘭蓀不記槐堂收劒履却思庾嶺今何在<lb/>
更説彭城真夢耳<hi>來詩述彭城舊㳺</hi>君知先竭是甘井我願得<lb/>
全如苦李妄心不復九回膓至道終當三洗髓廣陵陽<lb/>
羡何足較只有無何真我里<hi>余買田陽羡來詩以為不如廣陵</hi>樂全老<lb/>
子今禪伯<hi>張安道也定國其壻</hi>掣電機鋒不容擬心通豈復問云<lb/>
何印可聊須荅如是相逢為我話留滯桃花春漲孤舟<lb/>
起<lb/>
<pb n="KR4d0076_WYG_014-19a"/>
　　　贈梁道人<lb/>
採藥壺公處處過笑看金狄手摩挲老人大父識君久<lb/>
造物小兒如子何寒盡山中無厯日雨斜江上一漁蓑<lb/>
神仙䕶短多官府未厭人間醉踏歌<lb/>
　　　題雍秀才畫草蟲八物<lb/>
　　　　促織<lb/>
月叢號耿耿露葉泣溥溥夜長不自暖那憂公子寒<lb/>
　　　　蟬<lb/>
<pb n="KR4d0076_WYG_014-19b"/>
蛻形濁汙中羽翼便翾好秋來閒何闊巳抱寒莖槁<lb/>
　　　　蝦蟇<lb/>
睅目知誰瞋皤腹空自脹慎勿困蜈蚣饑虵不汝放<lb/>
　　　　蜣蜋<lb/>
洪鐘起暗室飄瓦落空庭誰言轉丸手能作殷牀聲<lb/>
　　　　天水牛<lb/>
兩角徒自長空飛不服箱為牛竟何事利吻穴枯桑<lb/>
　　　　蝎虎<lb/>
<pb n="KR4d0076_WYG_014-20a"/>
跂跂有足蛇脉脉無角龍為虎君勿笑食盡蠆尾蟲<lb/>
　　　　蝸牛<lb/>
腥涎不滿殻聊足以自濡升髙不知回竟作粘壁枯<lb/>
　　　　鬼蝶<lb/>
雙眉巻鐵絲兩翅暈金碧初來花争妍忽去鬼無迹<lb/>
　　　泗州南山監倉蕭淵東軒二首<lb/>
偶隨樵父採都梁<hi>南山名都梁山山出都梁香故也</hi>竹屋松扉試乞漿<lb/>
但見東軒堪隠几不知公子是監倉溪中亂石牆垣古<lb/>
<pb n="KR4d0076_WYG_014-20b"/>
山下寒蔬匕箸香我是江南舊㳺客挂冠知有老蕭郎<lb/>
北望飛塵苦晝霾洗心聊復寄東齋珍禽聲好猶思越<lb/>
野橘香清未過淮有信㣲泉來逺嶺無心明月轉空堦<lb/>
一官倉庾真堪老坐看松根絡斷崖<lb/>
　　　泗州除夜雪中黄師是送酥酒二首<lb/>
暮雪紛紛投碎米春流咽咽走黄沙舊㳺似夢徒能説<lb/>
逐客如僧豈有家冷硯欲書先自凍孤燈何事獨成花<lb/>
使君半夜分酥酒驚起妻孥一笑譁<lb/>
<pb n="KR4d0076_WYG_014-21a"/>
闗右土酥黄似酒揚州雲液却如酥欲從元放覓拄杖<lb/>
忽有麴生來座隅對雪不堪令飽煖隔船應巳厭歌呼<lb/>
明朝積玉深三尺髙枕牀頭尚一壺<lb/>
　　　章錢二君見和復次韻荅之<lb/>
黄昏巳作風翻絮半夜猶驚月在沙照汴玉峰明佛刹<lb/>
隔淮雲海暗人家來牟有信迎三白薝蔔無香散六花<lb/>
<hi>薝蔔梔子花也與雪花皆六出</hi>欲喚阿咸來守嵗林烏櫪馬鬬喧譁<lb/>
分無纎手裁春勝况有新詩㸃蜀酥醉裏冰髭失纓絡<lb/>
<pb n="KR4d0076_WYG_014-21b"/>
夢回布被起廉隅君應旅睫寒生暈我亦饑腸夜自呼<lb/>
明日南山春色動不知誰佩紫㣲壺<lb/>
　　　正月一日雪中過淮謁客回作二首<lb/>
十里清淮上長堤轉雪龍冰崖落屐齒風葉亂裘茸萬<lb/>
頃穿銀海千㝷渡玉峰從來脩月手合在廣寒宫<lb/>
攅眉有底恨得句不妨清霽霧開寒谷饑鴉舞雪城橋<lb/>
聲春市散塔影莫淮平不用殘燈火船窓夜自明<lb/>
　　　劉乙新作射堂<hi>乙父嘗知眉州</hi>
<pb n="KR4d0076_WYG_014-22a"/>
蘭玉當年刺史家雙鞬馳射笑穿花而今白首閒驄馬<lb/>
只有清樽照畫蛇寂寂小軒蛛網遍隂隂垂柳鴈行斜<lb/>
手柔弓燥春風後置酒看君中㦸牙<lb/>
　　　孫莘老寄墨四首<lb/>
徂徠無老松易水無良工珍材取樂浪妙手惟潘翁<hi>潘谷</hi>
<hi>作墨雜用髙麗煤</hi>魚胞熟萬杵犀角盤雙龍墨成不敢用進入<lb/>
蓬萊宫蓬萊春晝永玉殿明房櫳金箋洒飛白瑞霧縈<lb/>
長虹遥憐醉常侍一笑開天容<lb/>
<pb n="KR4d0076_WYG_014-22b"/>
谿石琢馬肝剡藤開玉版噓噓雲霧出奕奕龍虵綰此<lb/>
中有何好秀色紛滿眼故人歸天禄古漆窺蠧簡隃麋<lb/>
給尚方老手擅編剗分餘幸見及流落一歎𧹞<lb/>
我貧如饑鼠長夜空齩齧瓦池研竈煤葦管書杮葉近<lb/>
者唐夫子逺致烏玉玦<hi>唐林夫寄張遇墨半丸</hi>先生又繼之圭璧<lb/>
爛箱篋清窓洗硯坐虵蚓稍蟠結便有好事人敲門求<lb/>
醉帖<lb/>
吾窮本坐詩久服朋友戒五年江湖上閉口洗殘債今<lb/>
<pb n="KR4d0076_WYG_014-23a"/>
來復稍稍快癢如爬疥先生不譏訶又復寄詩械幽光<lb/>
發竒思㸃黮出荒怪詩成一自笑故疾逢鰕蟹<lb/>
　　　留題蘭皋亭<lb/>
雪後東風未肯和扣門遷客夜經過不知舊竹生新筍<lb/>
但見清伊換濁河無復徃來乗下澤聊同笑語説東坡<lb/>
明年我亦開三徑寂寂兼無雀可羅<lb/>
　　　和人見贈<lb/>
只寫東坡不著名此身巳是一長亭壯心無復春流起<lb/>
<pb n="KR4d0076_WYG_014-23b"/>
衰鬢從交病葉零知有雪兒供筆硯應嗤竈婦洗盆缾<lb/>
回來索酒公應厭京口新傳作客經<lb/>
　　　和田仲宣見贈<lb/>
頭白江南醉司馬寛心時復喚殷兄寒潮不應淮無信<lb/>
客路相隨月有情未許低頭拜東野徒言共飲勝公榮<lb/>
好詩惡韻那容和刻燭應須便置觥<lb/>
　　　和王勝之三首<lb/>
城上湖光暖欲波美人唱我踏春歌魯公賔客皆詩酒<lb/>
<pb n="KR4d0076_WYG_014-24a"/>
誰是神仙張志和<lb/>
齋釀如澠漲緑波公詩句句可絃歌流觴曲水無多日<lb/>
更作新詩繼永和<lb/>
要知太守憐孤客不惜陽春和俚歌坐睡樽前呼不應<lb/>
為公雕琢損天和<lb/>
　　　記夢<hi>并序</hi>
樂全先生夢人以詩三篇示之字皆旁行而不可識旁<lb/>
有人道衣古貌為讀其中一篇云人事且常在留質悟<lb/>
<pb n="KR4d0076_WYG_014-24b"/>
圓間凡四句覺而忘其二以告其客蘇軾軾以私意廣<lb/>
之云<lb/>
圓間有物物間空豈有圓空入井中不信天形真箇様<lb/>
故應眼力自先窮連環巳解如神手萬竅猶號未濟風<lb/>
稽首問公公大笑本來誰礙更求通<lb/>
　<lb/>
　<lb/>
　東坡全集巻十四<lb/>
</p>
<p>
</p>
  </div>
<div>
                <head>東坡全集巻十五</head>
    <p>
<pb n="KR4d0076_WYG_015-1a"/>
欽定四庫全書<lb/>
　東坡全集巻十五　　　　　宋　蘓軾　撰<lb/>
　　詩七十二首<lb/>
　　　寄蘄簞與蒲傳正<lb/>
蘭溪美箭不成笛離離玉筯排霜脊千溝萬縷自生風<lb/>
入手未開先慘慄公家列屋閒蛾眉珠簾不動花隂移<lb/>
霧帳銀牀初破睡牙籖玉局坐彈棊東坡病叟長羈旅<lb/>
凍卧饑吟似饑鼠倚賴春風洗破衾一夜雪寒披故絮<lb/>
<pb n="KR4d0076_WYG_015-1b"/>
火冷燈青誰復知孤舟兒女自嚘咿皇天何時反炎燠<lb/>
愧此八尺黄琉璃願公浄掃清香閣卧聽風漪聲滿榻<lb/>
習習還從兩腋生請公乘此朝閶闔<lb/>
　　　寄怪石石斛與魯元翰<lb/>
山骨裁方斛江珍拾淺灘清池上几案碎月落杯盤老<lb/>
去懐三友平生困一簞堅姿聊自儆秀色亦堪餐好去<lb/>
髯卿舍慿将道眼看東坡最後供霜雪照人寒<lb/>
　　　漁父四首<lb/>
<pb n="KR4d0076_WYG_015-2a"/>
漁父飲誰家去魚蟹一時分付酒無多少醉為期彼此<lb/>
不論錢數<lb/>
漁父醉蓑衣舞醉裏却㝷歸路輕舟短棹任斜横醒後<lb/>
不知何去<lb/>
漁父醒春江午夢斷落花飛絮酒醒還醉醉還醒一笑<lb/>
人間今古<lb/>
漁父笑輕鷗舉漠漠一江風雨江邊騎馬是官人借我<lb/>
孤舟南渡<lb/>
<pb n="KR4d0076_WYG_015-2b"/>
　　　李憲仲哀詞<hi>并叙</hi>
同年友李君諱惇字憲仲賢而有文不幸早世軾不及<lb/>
與之游也而識其子廌有年矣廌自陽翟見余於南京<lb/>
泣曰吾祖母邊母馬前母張與君之䘮皆未葬貧不敢<lb/>
以饑寒為戚顧四䘮未舉死不瞑目矣適㑹故人梁先<lb/>
吉老聞余當歸耕陽羡以絹十匹絲百兩為贐辭之不<lb/>
可乃以遺廌曰此亦仁人之餽也既又作詩以告知君<lb/>
與廌者庶幾皆有以助之廌年二十五其文蔚然氣節<lb/>
<pb n="KR4d0076_WYG_015-3a"/>
不凡此豈終窮者哉<lb/>
大夢行當覺百年特未滿遑哀巳逝人長眠寄孤館念<lb/>
我同年生意長日月短鹽車困騏驥烈火廢圭瓉後生<lb/>
有竒骨出語巳精悍蕭然野鶴姿誰復識中散有生寓<lb/>
大塊死者誰不窽嗟君獨久客不識黄土暖推衣助孝<lb/>
子一溉滋湯旱誰能脫左驂大事不可緩<lb/>
　　　贈眼醫王生彦若<lb/>
鍼頭如麥芒氣出如車軸間闗絡脉中性命寄毛粟而<lb/>
<pb n="KR4d0076_WYG_015-3b"/>
况清浄眼内景含天燭琉璃貯沆瀣輕脆不任觸而子<lb/>
於其間來徃施鋒鏃笑談紛自若觀者頸為縮運鍼如<lb/>
運斤去翳如拆屋常疑子善幻他技雜符祝子言吾有<lb/>
道此理君未矚形骸一塵垢貴賤兩草木世人方重外<lb/>
妄見瓦與玉而我初不知刺眼如刺肉君看目與翳是<lb/>
翳要非目目翳苟二物易分如麥菽寧聞老農夫去草<lb/>
更傷榖鼻端有餘地肝膽分楚蜀吾於五輪間蕩蕩見<lb/>
空曲如行九軌道並驅無擊轂空花誰開落明月自朏<lb/>
<pb n="KR4d0076_WYG_015-4a"/>
朒請問樂全堂忘年老尊宿<hi>彦若樂全先生門下醫也</hi>
　　　與歐育等六人飲酒<lb/>
忽驚春色二分空且看樽前半丈紅苦戰知君便白羽<lb/>
倦逰憐我憶黄封年來齒髪老未老此去江淮東復東<lb/>
記取六人相㑹處引杯看劍坐生風<lb/>
　　　觀杭州鈐轄歐育刀劒戰袍<lb/>
青綾納衫暖襯甲紅線勒巾光遶脅秃襟小袖鵰鶻盤<lb/>
大刀長劒龍蛇插兩軍鼓噪屋瓦墜紅塵白羽紛相戛<lb/>
<pb n="KR4d0076_WYG_015-4b"/>
将軍恩重此身輕笑履鋒鋩如一搯書生只肯坐帷幄<lb/>
談笑毫端弄生殺呌呼擊鼓催上竿猛士應憐小兒黠<lb/>
試問黄河夜偷渡掠面驚沙寒霎霎何如大艦日髙眠<lb/>
一枕清風過苕霅<lb/>
　　　王伯敡所藏趙昌畫四首<lb/>
　　　　梅花<lb/>
南行渡闗山沙水清練練行人巳愁絶日暮集㣲霰殷<lb/>
勤小梅花髣髴呉姬面暗香隨我去囘首驚千片至今<lb/>
<pb n="KR4d0076_WYG_015-5a"/>
開畫圖老眼淒欲泫幽懐不可寫歸夢君家倩<lb/>
　　　　黄葵<lb/>
弱質困夏永奇姿蘇曉凉低昂黄金杯照耀初日光檀<lb/>
心自成暈翠葉森有芒古來寫生人妙絶誰似昌晨粧<lb/>
與午醉真態含隂陽君看此花枝中有風露香<lb/>
　　　　芙蓉<lb/>
清飇巳拂林積水漸收潦谿邊野芙蓉花水相媚好坐<lb/>
看池蓮盡獨伴霜菊槁幽姿强一笑暮景迫摧倒淒涼<lb/>
<pb n="KR4d0076_WYG_015-5b"/>
似貧女嫁晚驚衰早誰寫少年容樵人劒南老<lb/>
　　　　山茶<lb/>
蕭蕭南山松黄葉隕勁風誰憐兒女花散火冰雪中能<lb/>
傳嵗寒姿古來惟丘翁趙叟得其妙一洗膠粉空掌中<lb/>
調丹砂染此鶴頂紅何須誇落墨獨賞江南工<lb/>
　　　寄呉徳仁兼簡陳季常<lb/>
東坡先生無一錢十年家火燒凡鉛黄金可成河可塞<lb/>
只有霜鬢無由𤣥龍丘居士亦可憐談空説有夜不眠<lb/>
<pb n="KR4d0076_WYG_015-6a"/>
忽聞河東獅子吼拄杖落手心茫然誰似濮陽公子賢<lb/>
飲酒食肉自得仙平生寓物不留物在家學得忘家禪<lb/>
門前罷亞十頃田清溪遶屋花連天溪堂醉卧呼不醒<lb/>
落花如雪春風顛我逰蘭溪訪清泉巳辦布襪青行纒<lb/>
稽山不是無賀老我自興盡回酒船恨君不識顔平原<lb/>
恨我不識元魯山銅駞陌上㑹相見握手一笑三千年<lb/>
　　　題王逸少帖<lb/>
顛張醉素兩秃翁追逐世好稱書工何曽夢見王與鍾<lb/>
<pb n="KR4d0076_WYG_015-6b"/>
妄自粉飾欺盲聾有如市倡抹青紅妖歌嫚舞眩兒童<lb/>
謝家夫人淡丰容蕭然自有林下風天門蕩蕩驚跳龍<lb/>
出林飛鳥一掃空為君草書續其終待我他日不怱怱<lb/>
　　　書林逋詩後<lb/>
呉儂生長湖山曲呼吸湖光飲山渌不論世外隠君子<lb/>
傭兒販婦皆氷玉先生可是絶俗人神清骨冷無由俗<lb/>
我不識君曾夢見瞳子瞭然光可燭遺篇妙字處處有<lb/>
歩繞西湖看不足詩如東野不言寒書似西臺差少肉<lb/>
<pb n="KR4d0076_WYG_015-7a"/>
平生髙節巳難繼將死㣲言猶可録自言不作封禪書<lb/>
更肯悲吟白頭曲<hi>逋臨終詩云茂陵異日求遺草猶喜初無封禪書</hi>我笑呉人<lb/>
不好事好作祠堂傍修竹不然配食水仙王一盞寒泉<lb/>
薦秋菊<lb/>
　　　和仲伯逹<lb/>
歸山嵗月苦無多尚有丹砂奈老何繡谷只應花自染<lb/>
鏡潭長與月相磨君方傍海看初日我巳横江擊素波<lb/>
人不我知斯我貴不須雷雨起龍梭<lb/>
<pb n="KR4d0076_WYG_015-7b"/>
　　　春日<lb/>
鳴鳩乳燕寂無聲日射西窓潑眼眀午醉醒來無一事<lb/>
只將春睡賞春晴<lb/>
　　　贈袁陟<lb/>
是身如虛空萬物皆我儲胡為强分别百金買田廬不<lb/>
見袁夫子神馬載凥輿游於無何有一飯不願餘官湖<lb/>
為我池學舍為我居何以遺子孫此身自蘧蒢薰風暗<lb/>
楊柳秋水浄芙蕖應觀我知子不怪子知魚<lb/>
<pb n="KR4d0076_WYG_015-8a"/>
　　　蘇子容母陳夫人挽詞<lb/>
蘇陳甥舅真氷玉正始風流起頽俗夫人髙節稱其家凛<lb/>
凛寒松映修竹雞鳴為善日日新八十三年如一晨豈<lb/>
惟家室宜壽母實與朝廷生異人忘軀狥國乃吾子三<lb/>
仕何曾知愠喜不煩擁笏强垂魚我視去來皆夢耳誦<lb/>
詩相挽真區區墓碑千字多遺餘他年太史取家傳知<lb/>
有班昭續漢書<lb/>
　　　歸宜興留題竹西寺<lb/>
<pb n="KR4d0076_WYG_015-8b"/>
十年歸夢寄西風此去真為田舍翁剩覔蜀岡新井水<lb/>
要携鄉味過江東<lb/>
道人勸飲雞蘇水童子能煎鸎粟湯蹔借藤牀與瓦枕<lb/>
莫教孤負竹風凉<lb/>
此生巳覺都無事今嵗仍逢大有年山寺歸來聞好語<lb/>
野花啼鳥亦欣然<lb/>
　　　與孟震同逰常州僧舍<lb/>
年來轉覺此生浮又作三呉浪漫逰忽見東平孟君子<lb/>
<pb n="KR4d0076_WYG_015-9a"/>
夢中相對説黄州<lb/>
湛湛清池五月寒小山無數碧㠝岏穉杉戢戢三千本<lb/>
且作凌雲合抱看<lb/>
知君此去便歸耕笑指孤舟一葉輕待向三茆乞靈雨<lb/>
半篙流水送君行<lb/>
　　　贈常州報恩長老<lb/>
碧玉碗盛紅碼碯井花水養石菖蒲也知法供無窮盡<lb/>
試問禪師得飽無<lb/>
<pb n="KR4d0076_WYG_015-9b"/>
薦福老懐真巧便浄慈兩本更尖新慿師為作鐵門限<lb/>
凖備人間請話人<lb/>
　　　次韻荅賈耘老<lb/>
五年一夢南司州饑寒疾病為子憂東來六月井無水<lb/>
仰看古堰横奔牛平生管鮑我知子今日陳蔡誰從丘<lb/>
夜航争渡泥水澁牽挽直欲來𤓰州自言嗜酒得風痺<lb/>
故鄉不敢居温柔空将汎愛救溝壑衰病不復從前樂<lb/>
今年太守真卧龍笑語炎天出氷雹時低九尺蒼鬚髯<lb/>
<pb n="KR4d0076_WYG_015-10a"/>
我過三間小池閣故人改觀爭來賀小兒不信猶疑錯<lb/>
為君置酒飲且哦草間秋蟲亦能歌可憐老驥真老矣<lb/>
無心更秣天山禾<lb/>
　　　墨花<hi>并叙</hi>
世多以墨畫山水竹石人物者未有以畫花者也汴人<lb/>
尹白能之為賦一首<lb/>
造物本無物忽然非所難花心起墨暈春色散毫端縹<lb/>
緲形纔具扶踈態自完蓮風盡傾倒杏雨半披殘獨有<lb/>
<pb n="KR4d0076_WYG_015-10b"/>
狂居士求為黒牡丹兼書平子賦歸向雪堂看<lb/>
　　　送竹几與謝秀才<lb/>
平生長物擾天真老去歸田只此身留我同行木上坐<lb/>
贈君無語竹夫人但隨秋扇年年在莫鬭瓊枝夜夜新<lb/>
堪笑荒唐玉川子暮年家口若為親<lb/>
　　　溪隂堂<lb/>
白水滿時雙鷺下緑槐髙處一蟬吟酒醒門外三竿日<lb/>
卧看溪南十畆隂<lb/>
<pb n="KR4d0076_WYG_015-11a"/>
　　　次韻許遵<lb/>
蒜山渡口挽歸艎朱雀橋邊看道裝供帳巳應煩百兩<lb/>
擊鮮無久溷諸郎問禪時到長干寺載酒閒過緑野堂<lb/>
此味只憂兒軰覺逢人休道北牕凉<lb/>
　　　贈章黙<hi>并叙</hi>
章黙居士字志明生公侯家才性髙爽棄家求道不蓄<lb/>
妻子與世無累而父母與兄之䘮貧不能舉以是眷眷<lb/>
世間不能無求於人余深哀其志既有以少助之又取<lb/>
<pb n="KR4d0076_WYG_015-11b"/>
其言為詩以贈其行庶幾有哀之者<lb/>
章子親未葬餘生抱羸疾朝吟噎隣里夜淚腐茵席前<lb/>
年黒花生今嵗白髪出身隨日月逝恨與天地畢願求<lb/>
不毛田親築長夜室難從王孫祼未忍夏后堲五陵多<lb/>
豪士百萬付一擲心知義財難甘就貧友乞不辭毛粟<lb/>
施行自丘山積此志苟朝遂夕死真不戚誓求無生理<lb/>
不踐有為迹棄身尸陀林烏鳥任狼籍<lb/>
　　　送穆越州<lb/>
<pb n="KR4d0076_WYG_015-12a"/>
江海相忘十五年羡君松栢蔚蒼顔四朝耆舊氷霜後<lb/>
兩郡風流水石間舊政猶傳蜀父老先聲巳振越溪山<lb/>
樽前俱是蓬萊守莫放髙樓雪月閒<lb/>
　　　贈葛葦<lb/>
竹椽茆屋半摧傾肯向蜂窠寄此生長恐波頭巻室去<lb/>
欲将船尾載君行小詩試擬孟東野大草閒臨張伯英<lb/>
消遣百年須底物故應憐我不歸耕<lb/>
　　　贈王寂<lb/>
<pb n="KR4d0076_WYG_015-12b"/>
與君蹔别不須嗟俯仰歸來鬢未華記取江南煙雨裏<lb/>
青山斷處是君家<lb/>
　　　南都妙峰亭<lb/>
千㝷挂雲闕十頃含風灣開門弄清泚照見雙銅鐶池<lb/>
臺半禾黍桃李餘榛菅無人肯囘首日暮車班班史君<lb/>
非世人心與古佛閒時邀聲利客來洗塵埃顔新亭在<lb/>
東阜飛宇臨通闤古甃磨翠壁霜林散煙鬟孤雲抱商<lb/>
丘芳草連杏山俯仰盡法界逍遥寄人寰亭亭妙髙峯<lb/>
<pb n="KR4d0076_WYG_015-13a"/>
了了蓬艾間五老壓彭蠡三峰照潼闗均為拳石小配<lb/>
此一掬慳煩公為標指免使懃躋攀<lb/>
　　　神宗皇帝挽詞三首<lb/>
文武固天縱欽明又日新化民何止聖妙物獨稱神政<lb/>
巳三王上言皆六籍醇巍巍本無象刻畫愧孤臣<lb/>
未易名堯徳何須數舜功小心仍致孝餘事及平戎典<lb/>
禮從周舊官儀與漢隆誰知本無作千古自承風<lb/>
接統真千嵗膺期止一章周南稍留滯宣室遂凄凉病<lb/>
<pb n="KR4d0076_WYG_015-13b"/>
馬空嘶櫪枯葵巳泫霜餘生卧江海歸夢泣嵩邙<lb/>
　　　金山妙髙臺<lb/>
我欲乘飛車東訪赤松子蓬萊不可到弱水三萬里不<lb/>
如金山去清風半帆耳中有妙髙臺雲峰自孤起仰觀<lb/>
初無路誰信平如砥臺中老比丘碧眼照窓几巉巉玉<lb/>
為骨凜凜霜入齒機鋒不可觸千偈如翻水何須尋徳<lb/>
雲即此比丘是長生未暇學請學長不死<lb/>
　　　贈杜介<hi>并叙</hi>
<pb n="KR4d0076_WYG_015-14a"/>
元豐八年七月二十五日杜幾先自浙東還與余相遇<lb/>
於金山話天台之異以詩贈之<lb/>
我夢逰天台横空石橋小松風吹菌露翠濕香嫋嫋應<lb/>
真飛錫過絶澗度雲鳥舉意欲從之翛然巳松杪㣲言<lb/>
粲珠玊未説意先了覺來如墮空耿耿窓户曉羣生陷<lb/>
迷網獨逹從古少杜叟子何人長歗萬物表妻孥空四<lb/>
壁振䇿念輕矯遂為赤城㳺飛歩凌縹緲問禪不歸舍<lb/>
屢為瓠壺繞何人識此志佛眼自照瞭我夢君見之卓<lb/>
<pb n="KR4d0076_WYG_015-14b"/>
爾非魔嬈仙葩發茗碗翦刻分葵蓼從今更不出閉户<lb/>
閒騕褭時從佛頂巖馳下雙蓮沼<lb/>
　　　次韻孫莘老斗野亭寄子由在邵伯堰<lb/>
落帆謝公渚日脚東西平孤亭得小憩暮景含餘清坐<lb/>
待斗與牛錯落挂南甍老僧如夙昔一笑意巳傾新詩<lb/>
出故人舊事疑前生吾生七徃來送老海上城逢人輒<lb/>
自哂得魚不忍烹似聞績溪老復作東都行小詩如秋<lb/>
菊艶艶霜中明過此感我言長篇發春榮<lb/>
<pb n="KR4d0076_WYG_015-15a"/>
　　　送楊傑<hi>并叙</hi>
無為子嘗奉使登太山絶頂雞一鳴見日出又嘗以事<lb/>
過華山重九日飲酒蓮花峯上今乃奉詔與髙麗僧綂<lb/>
逰錢塘皆以王事而從方外之樂善哉未曾有也作是<lb/>
詩以送之<lb/>
天門夜上賔出日萬里紅波半天赤歸來平地㸔跳丸<lb/>
一㸃黄金鑄秋橘太華峰頭作重九天風吹灔黄花酒<lb/>
浩歌馳下腰帶鞓醉舞崩崖一揮手神逰八極萬縁虛<lb/>
<pb n="KR4d0076_WYG_015-15b"/>
下視蚊雷隠汙渠大千一息八十返笑厲東海騎鯨魚<lb/>
三韓王子西求法鑿齒彌天兩勍敵過江風急浪如山<lb/>
寄與舟人好看客<lb/>
　　　次韻送徐大正<hi>嘗與余約卜鄰江淮間将赴登州同舟至山陽以詩見送留别</hi>
别時酒盞照燈花知我歸期漸有涯去嵗渡江萍似斗<lb/>
今年並海棗如𤓰多情明月邀君共無價青山為我賖<lb/>
千首新詩一竿竹不應空釣漢江槎<lb/>
　　　楊康功有石狀如醉道士為賦此詩<lb/>
<pb n="KR4d0076_WYG_015-16a"/>
楚山固多猿青者黠而壽化為狂道士山谷恣騰蹂誤<lb/>
入華陽洞竊飲茆君酒君命囚巖間巖石為械杻松根<lb/>
絡其足藤蔓縳其肘蒼苔眯其目叢棘哽其口三年化<lb/>
為石堅瘦敵瓊玖無復號雲聲空餘舞杯手樵夫見之<lb/>
笑抱賣易升斗楊公海中仙世俗那得友海邊逢姑射<lb/>
一笑㣲俛首胡不載之歸用此頑且醜求詩紀其異本<lb/>
末得細剖吾言豈妄云得之亡是叟<lb/>
　　　迨作淮口遇風詩戯用其韻<lb/>
<pb n="KR4d0076_WYG_015-16b"/>
我詩如病驥悲鳴向衰草有兒真驥子一噴羣馬倒養<lb/>
氣勿吟哦聲名忌太早風濤借筆力勢逐孤雲掃何如<lb/>
陶家兒遶舍覔梨棗君看押强韻巳勝郊與島<lb/>
　　　次韻徐積<lb/>
殺雞未肯邀季路裹飯先須問子來但見中年隠槐市<lb/>
豈知平日賦蘭臺海山入夢方東去風雨留人得蹔陪<lb/>
若説峨眉眼前是故鄉何處不堪回<lb/>
　　　元豐七年有詔京東淮南築髙麗亭館宻海<lb/>
<pb n="KR4d0076_WYG_015-17a"/>
　　　　二州騷然有逃亡者明年軾過之歎其壯麗<lb/>
　　　　留一絶云<lb/>
簷楹飛舞垣墻外桑柘蕭條斤斧餘盡賜昆耶作奴婢<lb/>
不知償得此人無<lb/>
　　　過宻州次韻趙明叔喬禹功<lb/>
先生依舊廣文貧老守時遭醉尉嗔汝軰何曽堪一笑<lb/>
吾儕相對復三人黄雞催曉淒涼曲白髮驚秋見在身<lb/>
一别膠西舊朋友扁舟歸釣五湖春<lb/>
<pb n="KR4d0076_WYG_015-17b"/>
　　　再過常山和昔年留别詩<lb/>
傴僂山前叟迎我如迎新那知夢幻軀念念非昔人江<lb/>
湖久放浪朝市誰相親却尋泉源去桃花逢避秦<lb/>
　　　再過超然臺贈太守霍翔<lb/>
昔飲雩泉别常山天寒嵗在龍虵間山中兒童拍手笑<lb/>
問我西去何當還十年不赴竹馬約扁舟獨與漁蓑閒<lb/>
重來父老喜我在扶挈老㓜相遮攀當時襁褓皆七尺<lb/>
而我安得留朱顔問今太守為誰歟護羌充國鬢未斑<lb/>
<pb n="KR4d0076_WYG_015-18a"/>
<hi>翔自言在熈河作屯田有功</hi>躬持牛酒勞行役無復杞菊嘲寒慳超<lb/>
然置酒尋舊迹尚有詩賦鑱堅頑孤雲落日在馬耳照<lb/>
耀金碧開煙鬟郤淇自古北流水跳波下瀨鳴玦環願<lb/>
公談笑作石埭坐使城郭生溪灣<lb/>
　　　海市<hi>并叙</hi>
予聞登州海市舊矣父老云常出於春夏今嵗晩不復<lb/>
見矣予到官五日而去以不見為恨禱於海神廣徳王<lb/>
之廟明日見焉乃作此詩<lb/>
<pb n="KR4d0076_WYG_015-18b"/>
東方雲海空復空羣仙出没空明中蕩摇浮世生萬象<lb/>
豈有貝闕藏珠宫心知所見皆幻影敢以耳目煩神工<lb/>
嵗寒水冷天地閉為我起蟄鞭魚龍重樓翠阜出霜曉<lb/>
異事驚倒百嵗翁人間所得容力取世外無物誰為雄<lb/>
率然有請不我拒信我人厄非天窮潮陽太守南遷歸<lb/>
喜見石廪堆祝融自言正直動山鬼豈知造物哀龍鍾<lb/>
信眉一笑豈易得神之報汝亦巳豐斜陽萬里孤鳥没<lb/>
但見碧海磨青銅新詩綺語亦安用相與變滅隨東風<lb/>
<pb n="KR4d0076_WYG_015-19a"/>
　　　登州孫氏松堂<lb/>
萬松誰種巳樅樅半嶺蒼雲映此邦露重珠纓䝉翠蓋<lb/>
風來石齒碎寒江浮空兩竹横南閣倒景扶桑射北窓<lb/>
坐待夕烽傳海嶠重城歸去踏逄逄<lb/>
　　　過萊州雪後望三山<lb/>
東海如碧環西北巻登萊雲光與天色直到三山回我<lb/>
行適冬仲薄雪收浮埃黄昏風絮定半夜扶桑開參差<lb/>
太華頂出没雲濤堆安期與羡門乗龍安在哉茂陵秋<lb/>
<pb n="KR4d0076_WYG_015-19b"/>
風客勸爾麾一杯帝鄉不可期楚些招歸來<lb/>
　　　遺直坊<hi>并叙</hi>
富鄭公之客李君諱常登人也故太守李公諱師中榜<lb/>
其閭曰遺直而其子大方求詩於軾為賦一首<lb/>
使君不浪出羔鴈親扣門先生但清坐薤水巳多言當<lb/>
時邦人化市無晨飲豚嵗月曽幾何客主皆九原魯經<lb/>
有餘歎楚些無歸魂我作遺直詩過者式其藩<lb/>
　　　次韻趙令鑠<lb/>
<pb n="KR4d0076_WYG_015-20a"/>
東坡巳報六年穰惆悵紅塵白首郎枕上溪山猶可見<lb/>
門前冠蓋巳相望故人年少真瓊樹落筆風生戰堵牆<lb/>
端向甕間尋吏部老來専以醉為鄉<lb/>
　　　次韻王定國得潁倅二首<lb/>
仙風入骨巳凌雲秋水為文不受塵一噫固應號地籟<lb/>
餘波猶足掛天紳買牛但自捐三尺射鼠何勞挽六釣<lb/>
莫向百花潭上去醉翁不見與誰春<lb/>
滔滔四海我知津每愧先生植杖芸自少多言晚聞道<lb/>
<pb n="KR4d0076_WYG_015-20b"/>
從今閉口不論文灔翻白獸樽中酒歸煮青泥坊底芹<lb/>
要識老僧無盡處牀前牛蟻不曽聞<lb/>
　　　次韻趙令鑠惠酒<lb/>
神仙無石髓生世悲蹔寓坐待玉膏流千載真旦暮青<lb/>
州老從事鬲上非所部惠然肯見從知我憎市酤開缾<lb/>
自洗盞肴核誰與具門前聽剥啄烹魚得尺素<lb/>
　　　送范純粹守慶州<lb/>
才大古難用論髙常近迂君看趙魏老乃為滕大夫浮<lb/>
<pb n="KR4d0076_WYG_015-21a"/>
雲無根蔕黄潦能須臾知經幾成敗得見真賢愚羽旄<lb/>
照城闕談笑安邊隅當年老使君赤手降於莬諸郎更<lb/>
何事折箠鞭其雛吾知鄧平叔不鬬月支胡<lb/>
　　　次韻王震<lb/>
携文過我治平間霧豹當時始一斑聞道吹噓借餘論<lb/>
故教流落得生還清篇帶月來霜夜妙語先春發病顔詩<lb/>
酒暮年猶足用竹林髙㑹許時攀<lb/>
　　　次韻王定國謝韓子華過飲<lb/>
<pb n="KR4d0076_WYG_015-21b"/>
楚有孫叔敖長城隠千里哀哉練裙子負薪躡破履豈<lb/>
無故交親逝去如覆水不如老優孟談笑託諧美世家<lb/>
不可恃如倚折足几祥符有賢相手握天下砥懿敏亦<lb/>
名公三貴徳爵齒蓋棺今幾日公子誰料理誰要卿料<lb/>
理欲説且止止宅相開府公久為蒼生起如何垂老别<lb/>
氷盤餽蒼耳親嫌妨鶚薦相對發㣲泚新詩如彈丸脱<lb/>
手不移晷我亦老賔客苦語落紈綺莫辭三上章有道<lb/>
貧賤耻<lb/>
<pb n="KR4d0076_WYG_015-22a"/>
　　　惠崇春江曉景二首<lb/>
竹外桃花三兩枝春江水暖鴨先知蔞蒿滿地蘆芽短<lb/>
正是河豚欲上時<lb/>
兩兩歸鴻欲破羣依依還似北歸人遥知朔漠多風雪<lb/>
更待江南半月春<lb/>
　　　次韻周邠<lb/>
南遷欲舉力田科三徑初成樂事多豈意殘年踏朝市<lb/>
有如疲馬畏陵坡羡君同甲心方壯笑我無聊鬢巳皤<lb/>
<pb n="KR4d0076_WYG_015-22b"/>
何日西湖尋舊賞淡煙疎雨暗漁蓑<lb/>
　　　次韻胡完夫<lb/>
青山别淚尚斕斑十載江湖困抱闗老去上書還北闕<lb/>
朝來拄笏望西山相從盃酒形骸外笑説平生醉夢間<lb/>
萬事㑹須咨伯始白頭容我占清閒<lb/>
　　　次韻錢穆父<lb/>
老入明光踏舊班染鬚那復唱陽闗故人飛上金鑾殿<lb/>
遷客來從飯顆山大筆推君西漢手一言置我二劉間<lb/>
<pb n="KR4d0076_WYG_015-23a"/>
便須置酒呼同舍看賜飛龍出帝閑<lb/>
　　　再次韻荅完夫穆父<hi>二公自言先世同在西掖</hi>
掖垣老吏識郎君並轡天街兩絶塵汗血固應生有種<lb/>
夜光那復困無因豈知西省深嚴地也著東坡病瘦身<lb/>
免使謫仙明月下狂歌對影只三人<lb/>
　　　次韻荅滿思復<lb/>
自甘茅屋老三間豈意彤庭綴兩班紙落雲烟供醉後<lb/>
詩成珠玉看朝還誰言載酒山無賀記取啼烏巷有顔<lb/>
<pb n="KR4d0076_WYG_015-23b"/>
但恐跛䍧隨赤驥青雲飛歩不容攀<lb/>
　<lb/>
　<lb/>
　<lb/>
　<lb/>
　<lb/>
　<lb/>
　東坡全集巻十五<lb/>
</p>
<p>
</p>
  </div>
<div>
                <head>東坡全集巻十六</head>
    <p>
<pb n="KR4d0076_WYG_016-1a"/>
欽定四庫全書<lb/>
　東坡全集巻十六　　　　　宋　蘓軾　撰<lb/>
　　詩八十八首<lb/>
　　　送戴䝉赴成都玉局觀將老焉<lb/>
拾遺被酒行歌處野梅官柳西郊路聞道華陽版籍中<lb/>
至今尚有城南杜我欲歸尋萬里橋水花風葉暮蕭蕭<lb/>
芋魁徑尺誰能盡榿木三年巳足燒百嵗風狂定何有<lb/>
羡君今作峩眉叟縱未家生執㦸郎也應世出埋輪守<lb/>
<pb n="KR4d0076_WYG_016-1b"/>
莫欺老病未歸身玉局他年第幾人㑹待子猷清興發<lb/>
還須雪夜去尋君<lb/>
　　　送陳睦知潭州<lb/>
華清縹渺浮髙棟上有纈林藏石甕一杯此地初識君<lb/>
千巖夜上同飛鞚君時年少面如玉一飲百觚嫌未痛<lb/>
白鹿泉頭山月出寒光潑眼如流汞朝元閣上酒醒時<lb/>
卧聽風鸞鳴鐵鳯舊逰空在人何處二十三年真一夢<lb/>
我得生還雪髯滿君亦老嫌金帶重有如社燕與秋鴻<lb/>
<pb n="KR4d0076_WYG_016-2a"/>
相逢未穏還相送洞庭青草渺無際天柱紫蓋森欲動<lb/>
湖南萬古一長嗟付與騷人發嘲弄<lb/>
　　　用前韻荅西掖諸公見和<lb/>
雙猊蟠礎龍纒棟金井轆轤鳴曉甕小殿垂簾白玊鈎<lb/>
大宛立仗青絲鞚風馭賔天雲雨隔孤臣忍淚肝腸痛<lb/>
羡君意氣風生坐落筆縱横盤走汞上樽日日寫黄封賜<lb/>
茗時時開小鳯閉門憐我老太𤣥給札看君賦雲夢金<lb/>
奏不知江海眩木<graphic n="KR1000" url="https://raw.githubusercontent.com/kanripo/KR-Gaiji/master/images/KR1000.png" mimeType="image/png"/>屢費瓊瑤重豈惟蹇歩困追攀巳<lb/>
<pb n="KR4d0076_WYG_016-2b"/>
覺侍史疲犇送春還官柳腰肢活雨入御溝鱗甲動借<lb/>
君妙語發春容顧我風琴不成弄<lb/>
　　　次韻王覿正言喜雪<lb/>
聖人與天通有詔寛獄市好語夜喧街濕雲朝覆砌紛<lb/>
然退朝後色映宫槐媚欲誇翦刻工故上朱藍袂我方<lb/>
執筆待未敢書上瑞君猶伏閣争髙論亦少慰霏霏止<lb/>
還作盎盎風與氣神龍久潜伏一怒勢必倍行當見三<lb/>
白拜舞讙萬歲歸來飲君家酣詠追既醉<lb/>
<pb n="KR4d0076_WYG_016-3a"/>
　　　和蔣發運<lb/>
夜語飜千偈書來又一言此身真佛祖何處不羲軒船<lb/>
穏江吹坐樓空月入樽遥知思我處醉墨在頽垣<lb/>
　　　送表弟程六知楚州<lb/>
炯炯明珠照雙璧當年三老蘇程石里人下道避鳩杖<lb/>
刺史迎門倒鳬舄我時與子皆兒童狂走從人覔梨栗<lb/>
徤如黄犢不可恃隙過白駒那暇惜醴泉寺古垂橘柚<lb/>
石頭山髙闇松櫟諸孫相逢萬里外一笑未解千憂積<lb/>
<pb n="KR4d0076_WYG_016-3b"/>
子方得郡古山陽老手風生謝刀筆我正含毫紫㣲閣<lb/>
病眼昏花困書檄莫教印綬繫餘年去掃墳墓當有日<lb/>
功成頭白早歸來共藉梨花作寒食<lb/>
　　　和人假山<lb/>
上黨攙天碧玉環絶河千里抱商顔試觀煙雨三峰外<lb/>
都在靈仙一掌間造物何如童子戲寫真聊發使君閒<lb/>
何當挈取征西去畫作圍床六曲山<lb/>
　　　送王伯敡守虢<lb/>
<pb n="KR4d0076_WYG_016-4a"/>
華山東麓秦遺民當時依山來避秦至今風俗含古意<lb/>
柔桑渌水招行人行人掉臂不回首爭入崤函土囊口<lb/>
惟有使君千里來欲飲三堂無事酒三堂本來一事無<lb/>
日長睡起聞投壺牀頭硯石開雲月澗底松根斸雪腴<lb/>
山棚盗散人安寢勸買耕牛發陳廪歸來只作水衡卿<lb/>
我欲携壺就君飲<lb/>
　　　道者院池上作<lb/>
下馬逢佳客攜壺傍小池清風亂荷葉細雨出魚兒井<lb/>
<pb n="KR4d0076_WYG_016-4b"/>
好能氷齒茶甘不上眉歸塗更蕭瑟真箇解催詩<lb/>
　　　次韻子由送千之姪<lb/>
江上松楠深復深滿山風雨作龍吟年來老榦都生菌<lb/>
下有孫枝欲出林白髪未成歸隠計青衫儻有濟時心<lb/>
閉門試草三千牘仄席求人少似今<lb/>
　　　書文與可墨竹<hi>并叙</hi>
亡友文與可有四絶詩一楚詞二草書三畫四與可嘗<lb/>
云世無知我者惟子瞻一見識吾妙處既沒七年覩其<lb/>
<pb n="KR4d0076_WYG_016-5a"/>
遺迹而作是詩<lb/>
筆與子皆逝詩今誰為新空遺運斤質却弔斷絃人<lb/>
　　　次韻錢舍人病起<lb/>
牀下龜寒且耐支杯中虵去未應衰殿門明日逢王傅<lb/>
櫑具爭先看不疑坐覺香煙攜䄂少獨愁花影上廊遲<lb/>
何妨一笑千痾散絶勝倉公飲上池<lb/>
　　　次韻和王鞏<lb/>
謫仙竄夜郎子美耕東屯造物豈不惜要令工語言王<lb/>
<pb n="KR4d0076_WYG_016-5b"/>
郎年少日文如缾水翻爭鋒雖剽甚聞鼓或驚犇天欲<lb/>
成就之使觸羝羊藩孤光照㣲陋耿如月在盆歸來千<lb/>
首詩傾瀉五石樽却疑彭澤在頗覺蘇州煩君看騶忌<lb/>
子亷折配春温知音必無人壊壁掛桐孫<lb/>
　　　用王鞏韻送其姪震知蔡州<lb/>
九門挿天開萬馬先朝屯舉鞭紅塵中相見不得言夜<lb/>
走清虛宿扣門驚鵲翻君家汾陽家永巷車雷犇夕郎<lb/>
方不夕列㦸以自藩相逢開月閣畫簷低金盆至今夢<lb/>
<pb n="KR4d0076_WYG_016-6a"/>
中語猶舉燈前樽阿戎脩玉牒未憚筆削煩君歸助獻<lb/>
納坐繼岑與温我客二子間不復尋諸孫<hi>子美詩云權門多噂沓且</hi>
<hi>復尋諸孫</hi>
　　　虢國夫人夜逰圖<lb/>
佳人自鞚玉花驄翩如驚燕踏飛龍金鞭爭道寶釵落<lb/>
何人先入明光宫宫中羯鼓催花柳玉奴絃索花奴手<lb/>
坐中八姨真貴人走馬來看不動塵明眸皓齒誰復見<lb/>
只有丹青餘淚痕人間俯仰成今古吳公臺下雷塘路<lb/>
<pb n="KR4d0076_WYG_016-6b"/>
當時亦笑張麗華不知門外韓擒虎<lb/>
　　　用舊韻送魯元翰知洛州<lb/>
我在東坡下躬耕三畆園君為尚書郎坐擁百吏繁鳴<lb/>
蛙與鼓吹等是俗物喧永謝十年舊老死三家村惟君<lb/>
綈袍信到我雀羅門緬懐故人意欲使薄夫敦新年對<lb/>
宣室白首代堯言相逢問前軰所見多後昆道館雖云<lb/>
樂冷卿當復温還持刺史節却駕朱輪軒黄髪方用事<lb/>
白鬚宜少存嗣聖真生知救民如救燔初囚羽淵魄盡<lb/>
<pb n="KR4d0076_WYG_016-7a"/>
返湘江魂坐憂東郡决老守思王尊北流桑柘没故道<lb/>
塵埃翻知君一寸心可敵千歩垣流亡自栖止老㓜忘<lb/>
崩犇得閒閉閣坐勿使道眼渾聊乘應捨筏直泝無生源<lb/>
歸來成二老夜榻當重論<lb/>
　　　次韻朱光庭初夏<lb/>
朝罷人人識鄭崇直聲如在履聲中卧聞疎響梧桐雨<lb/>
獨詠㣲凉殿閣風諌苑君方續承業醉鄉我欲訪無功<lb/>
陶然一枕誰呼覺牛蟻新除病後聰<lb/>
<pb n="KR4d0076_WYG_016-7b"/>
　　　次韻朱光庭喜雨<lb/>
久苦趙盾日欣逢傅說霖坐知千里足初覺兩河深破<lb/>
屋常持傘無薪欲㸑琴清詩似庭燎雖美未忘箴<lb/>
　　　奉敕祭西太一和韓川韻四首<lb/>
聖主新除祕祝侍臣來乞豐年壽宫神君欲至半夜<lb/>
靈風肅然<lb/>
玉璽親題御筆金章來侍天香禮罷祝融參乘前驅<lb/>
巳過衡湘<lb/>
<pb n="KR4d0076_WYG_016-8a"/>
解劍獨行殘月披衣困卧清風夢蝶猶飛旅枕粥魚巳<lb/>
響枯桐<lb/>
陂水初含曉渌稻花半作秋香皂蓋却迎朝日紅雲正<lb/>
遶宫牆<lb/>
　　　西太一見王荆公舊詩偶次其韻二首<lb/>
秋早川原浄麗雨餘風日清酣從此歸耕劍外何人送<lb/>
我池南<lb/>
但有樽中若下何須墓上征西聞道烏衣巷口而今煙<lb/>
<pb n="KR4d0076_WYG_016-8b"/>
草萋迷<lb/>
　　　次韻子由送陳侗知陜州<lb/>
誰能如鐵牛横身負黄河滔天不能没尺箠未易訶世<lb/>
俗自無常徐公故逶迤别來不可說事與浮雲多當時<lb/>
無限人毁譽即墨阿虛聲了無實夜蟲鳴機梭相逢一<lb/>
笑外奈此白髪何天驥皆籋雲長鳴飽芻禾王庭旅百<lb/>
寶大貝隨弓戈君獨一麾去欲賡五袴歌甘棠古樂國<lb/>
白酒金叵羅知君不久留治行中新科過客足嗔喜東<lb/>
<pb n="KR4d0076_WYG_016-9a"/>
堂記分鵝此外但坐歗後生工揣摩<lb/>
　　　送賈訥倅眉二首<lb/>
當年入蜀歎空囘未見峩眉肯再來童子遥知頌襦袴<lb/>
使君先巳洗樽罍<hi>李大夫眉之賢守也</hi>鹿頭北望應逢鴈人日東<lb/>
郊尚有梅<hi>人日出東郊渡江㳺蟇頥山眉之故事也</hi>我老不堪歌樂職後生<lb/>
試覔子淵才<lb/>
老翁山下玉淵回手植青松三萬栽父老得書知我在<lb/>
小軒臨水為君開試看一一龍虵活更聽蕭蕭風雨哀<lb/>
<pb n="KR4d0076_WYG_016-9b"/>
便與甘棠同不翦蒼髯白甲待歸來<hi>先君葬於蟇頥山之東二十餘里地</hi>
<hi>名老翁泉君許為一往感歎之深故及</hi>
　　　送程建用<lb/>
先生本舌耕文字浩千頃空倉付公子坐待發苕頴十<lb/>
年困新說兒女爭捕影鑿垣種蒿蓬嘉穀誰復省空餘<lb/>
南陔意太息北堂冷織屨隨方進採薪教韋逞辛勤守<lb/>
一經菽水賢五鼎今年聞起廢魯史復光景公子亦改<lb/>
官三就繁馬頸歸來一笑粲素髪颯垂領㑹看金花詔<lb/>
<pb n="KR4d0076_WYG_016-10a"/>
湯沐奉朝請天公不吾欺壽與龜鶴永<lb/>
　　　次韻李脩孺留别二首<lb/>
十年流落敢言歸魚鳥江湖只自知豈意青天掃雲霧<lb/>
盡呼黄髪寄安危風流吾子真前輩人物他年記一時<lb/>
我欲折繻留此老緇衣誰作好賢詩<lb/>
此生别袖幾囘麾夢裏黄州空自疑何處青山不堪老<lb/>
當年明月巧相隨窮通等是思家意衰病難堪送客悲<lb/>
好去江魚煮江水劒南歸路有姜詩<lb/>
<pb n="KR4d0076_WYG_016-10b"/>
　　　次韻黄魯直赤目<lb/>
誦詩得非子夏學紬史正作丘明書天公戲人亦薄相<lb/>
略遣幻翳生明珠賴君年來屏鮮腴百千燈光同一如<lb/>
書成自寫蠅頭表端就君王覔鏡湖<lb/>
　　　和周正孺墜馬傷手<lb/>
平生學道巳神完豈復兒童私自憐醉墜何曾傷内守<lb/>
色憂當為念先傳書空漸覺新詩徤把蟹行看樂事全<lb/>
賣却老驄為酒直大呼鄉友作新年<lb/>
<pb n="KR4d0076_WYG_016-11a"/>
　　　戯周正孺二絶<lb/>
折臂三公未可知㑹當千鎰訪權奇勸君鬻駱猶閒事<lb/>
腸斷閨中楊柳枝<lb/>
天廐新頒玉鼻騂故人共敝亦常情相如雖老猶能賦<lb/>
換馬還應繼二生<lb/>
　　　題文與可墨竹<hi>并叙</hi>
故人文與可為道師王執中作墨竹且謂執中勿使他<lb/>
人書字待蘇子瞻來令作詩其側與可既没八年而軾<lb/>
<pb n="KR4d0076_WYG_016-11b"/>
始還朝見之乃賦一首<lb/>
斯人定何人游戲得自在詩鳴草聖餘兼入竹三昧時<lb/>
時出木石荒恠軼象外舉世知珍之賞㑹獨余最知音<lb/>
古難合奄忽不少待誰云死生隔相見如龔隗<lb/>
　　　潘推官母李氏挽詞<lb/>
南浦淒涼老逐臣東坡還往盡幽人杯盤慣作陶家客<lb/>
絃誦常叨孟母隣尚有升堂他日約豈知負土一阡新<lb/>
今年我欲江湖去暮雨連山宰樹春<lb/>
<pb n="KR4d0076_WYG_016-12a"/>
　　　玉堂栽花周正孺有詩次韻<lb/>
故山桃李半荒榛粗報君恩便乞身竹簟暑風招我老<lb/>
玉堂花蕋為誰春纎纎翠蔓詩催發皎皎霜葩髪鬬新<lb/>
只有來禽青李帖他年留與學書人<lb/>
　　　杜介送魚<lb/>
新年巳賜黄封酒舊老仍分赬尾魚陋巷闗門負朝日<lb/>
小園除雪得春蔬病妻起斫銀絲膾稚子讙尋尺素書<lb/>
醉眼矇矓覔歸路松江煙雨晚疎疎<lb/>
<pb n="KR4d0076_WYG_016-12b"/>
　　　送杜介歸揚州<lb/>
再入都門萬事空閒㸔清洛漾東風當年幃幄幾人在<lb/>
回首觚稜一夢中採藥㑹須逢薊子問禪何處識龎翁<lb/>
歸來鄰里應迎笑新長淮南舊桂叢<lb/>
　　　狄詠石屏<lb/>
霏霏㸃輕素眇𦕈開重隂風花亂紫翠雪外有煙林雪<lb/>
近勢方壯林逺意殊深㑹有無事人支頥識此心<lb/>
　　　和黄魯直燒香二首<lb/>
<pb n="KR4d0076_WYG_016-13a"/>
四句燒香偈子隨香遍滿東南不是聞思所及且令鼻<lb/>
觀先參<lb/>
萬巻明牕小字眼花只有斕斑一炷煙消火冷半生身<lb/>
老心閒<lb/>
　　　再和二首<hi>來詩言飲酒畫竹石草書</hi>
置酒未逢休沐便同越北燕南且復歌呼相和隔牆知<lb/>
是曹參<lb/>
丹青巳自前世竹石時窺一斑五字當還靖節數行誰<lb/>
<pb n="KR4d0076_WYG_016-13b"/>
似髙閒<lb/>
　　　武昌西山<hi>并叙</hi>
嘉祐中翰林學士承㫖鄧公聖求為武昌令常逰寒溪<lb/>
西山山中人至今能言之軾謫居黄岡與武昌相望亦<lb/>
常往來溪山間元祐元年十一月二十九日考試館職<lb/>
與聖求㑹宿玉堂偶話舊事聖求嘗作元次山窪樽銘<lb/>
刻之巖石因為此詩請聖求同賦當以遺邑人使刻之<lb/>
銘側<lb/>
<pb n="KR4d0076_WYG_016-14a"/>
春江渌漲蒲萄醅武昌官柳知誰栽憶從樊口載春酒<lb/>
歩上西山尋野梅西山一上十五里風駕兩腋飛崔嵬<lb/>
同逰困卧九曲嶺褰衣獨到吳王臺中原北望在何許<lb/>
但見落日低黄埃歸來解劍亭前路蒼崖半入雲濤堆<lb/>
浪翁醉處今尚在石臼杯飲無樽罍爾來古意誰復嗣<lb/>
公有妙語留山隈至今好事除草棘常恐野火燒蒼苔<lb/>
當時相望不可見玉堂正對金鑾開豈知白首同夜直<lb/>
卧看椽燭髙花摧江邊曉夢忽驚斷銅環玉鎻鳴春雷<lb/>
<pb n="KR4d0076_WYG_016-14b"/>
山人帳空猿鶴怨江湖水生鴻鴈來請公作詩寄父老<lb/>
往和萬壑松風哀<lb/>
　　　再用前韻<lb/>
朱顔發過如春醅胸中梨棗初未栽丹砂未易掃白髪<lb/>
赤松却欲參黄梅寒溪本自逺公社白蓮翠竹依崔嵬<lb/>
當時石泉照金像神光夜發如五臺飲泉鑒面得真意<lb/>
坐視萬物皆浮埃欲收暮景返甲里逺泝江水窮離堆<lb/>
還朝豈獨羞老病自歎才盡傾空罍諸公渠渠若夏屋<lb/>
<pb n="KR4d0076_WYG_016-15a"/>
吞吐風月清隅隈我如廢井久不食古甃缺落生隂苔<lb/>
數詩往復相感發汲新除舊寒光開遥知二月春江闊<lb/>
雪浪倒捲雲峰摧石中無聲水亦静云何觧轉空山雷<lb/>
欲就諸公評此語要識憂喜何從來願求南宗一勺水<lb/>
往與屈賈湔餘哀<hi>韋應物詩云水性本云静石中固無聲如何兩相激雷轉空山驚</hi>
　　　送楊孟容<lb/>
我家峩眉隂與子同一邦相望六十里共飲玻璃江江<lb/>
山不違人遍滿千家窓但苦窓中人寸心不自降子歸<lb/>
<pb n="KR4d0076_WYG_016-15b"/>
治小國洪鐘噎㣲撞我留侍玉坐弱歩欹豐扛後生多<lb/>
髙才名與黄童雙不肯入州府故人餘老龎慇懃與問<lb/>
訊愛惜霜眉庬何以待我歸寒醅發春缸<lb/>
　　　見子由與孔常父唱和詩輒次其韻余昔在館<lb/>
　　　　中同舍出入輒相聚飲酒賦詩近嵗不復講<lb/>
　　　　故終篇及之庶幾諸公稍復其舊亦太平盛<lb/>
　　　　事也<lb/>
君先魯東家門户照千古文章固應爾須鬛餘似處雖<lb/>
<pb n="KR4d0076_WYG_016-16a"/>
非䝉倛狀尚有歴國苦誦書口瀾翻布穀雜杜宇十年<lb/>
困犇走櫛沐飽風雨吾道其非耶野處豈兕虎㶚陵閒<lb/>
老將柏直口尚乳自君兄弟還鼎立知有補蓬山耆舊<lb/>
散故事誰刪去來迎馮翊傳出餞㑹稽組吾猶及前軰<lb/>
詩酒盛冊府願君唱此風揚觶斯杜舉<lb/>
　　　趙令晏崔白大圖幅徑三丈<lb/>
扶桑大蠒如甕盎天女織綃雲漢上往來不遣鳳銜梭<lb/>
誰能鼓臂投三丈人間刀尺不敢裁丹青付與濠梁崔<lb/>
<pb n="KR4d0076_WYG_016-16b"/>
風蒲半折寒鴈起竹間的皪横江梅畫堂粉壁翻雲幕<lb/>
十里江天無處着好卧元龍百尺樓笑看江水拍天流<lb/>
　　　次韻張昌言給事省宿<lb/>
馮顛久巳欹殘雪戎眼何曾眩落暉朔野按行猶雀躍<lb/>
東臺瞑坐覺烏飛<hi>道家有鳥飛入兎宫之説</hi>漫誇年少容吾在<hi>樂天詩云</hi>
<hi>猶有誇張少年處笑呼張文喚殷兄</hi>若鬬樽前舉世稀待向崧陽求水竹<lb/>
一犁煙雨伴公歸<lb/>
　　　和三舍人省上<hi>三月二十九日作明日駕幸景靈宫</hi>
<pb n="KR4d0076_WYG_016-17a"/>
紛紛榮瘁何能久雲雨從來翻覆手怳如一夢墮枕中<lb/>
却見三賢起江右<hi>曽子開劉貢父孔經父皆江西人</hi>嗟君妙質皆瑚璉<lb/>
顧我虛名但箕斗眀朝冠蓋蔚相望共扈翠輦朝宣光<lb/>
武皇巳老白雲鄉正與羣帝驂龍翔獨留杞梓扶明堂<lb/>
　　　送錢承制赴廣南路分都監<lb/>
當年我作表忠碑坐覺江山氣未衰舞鳯尚從天目下<lb/>
收駒時有渥洼姿踞牀到處堪吹笛横槊何人解賦詩<lb/>
知是丹霞破佛手先聲應巳懾羣夷<hi>廣西僧寺頃有佛動之異錢君碎而</hi>
<pb n="KR4d0076_WYG_016-17b"/>
<hi>投之江中</hi>
　　　次韻曽子開從駕二首<lb/>
槐街緑闇雨初勻瑞霧香風滿後塵清廟幸同觀濟濟<lb/>
豐年喜復接陳陳雍容巳饜天庖賜俯伏初嘗貢茗新<lb/>
輦路歸來聞好語共驚堯顙類髙辛<lb/>
入仗魂驚愧草萊一聲清蹕九門開暉暉日傍金輿轉<lb/>
習習風從玉宇來流落生還真一芥周章危立近三槐<lb/>
<hi>學士班近執政</hi>道傍儻有山中舊問我收身早晩回<lb/>
<pb n="KR4d0076_WYG_016-18a"/>
　　　再和<lb/>
眼花錯莫鬢霜勻病馬羸騶只自塵奉引拾遺叨侍從<lb/>
思歸少傅羡朱陳衰年壯觀空驚目嶮韻清詩苦鬭新<lb/>
最後數篇君莫厭𢷬殘椒桂有餘辛<lb/>
憶觀滄海過東萊日照三山迤邐開桂觀飛樓凌霧起<lb/>
仙幢寶蓋拂天來不聞宫漏催晨箭但覺簷隂轉古槐<lb/>
供奉清班非老處㑹稽何日乞方回<hi>時方闕㑹稽守</hi>
　　　次韻劉貢父省上喜雨<lb/>
<pb n="KR4d0076_WYG_016-18b"/>
宻雲今日破郊西疎雨瀟瀟未作泥要及清閒同笑語<lb/>
行看衰病費扶攜花前白酒傾雲液户外青驄響月題<lb/>
不用臨風苦揮淚君家自與竹林齊<hi>貢父詩中有不及與其兄原父同時</hi>
<hi>之歎然其兄子仲馮今為起居舍人</hi>
　　　再和<lb/>
當年曹守我膠西共厭餔糟與汩泥自古赤丸成習俗<lb/>
因公黄犢免提攜生還各有青山興病起猶能小字題<lb/>
莫怪歌呼數相和曽将獄市寄全齊<hi>貢父為曹州盜賊皆奔秦境蓋嘗有</hi>
<pb n="KR4d0076_WYG_016-19a"/>
<hi>詩云從教晉盗稍奔秦</hi>
　　　送顧子敦奉使河朔<lb/>
我友顧子敦軀膽兩俊偉便便十圍腹不但貯書史容<lb/>
君數百人一笑萬事巳十年卧江海了不見愠喜磨刀<lb/>
向豬羊釃酒㑹鄰里歸來如一夢豐頰愈茂美平生批<lb/>
敕手濃墨寫黄紙㑹當勒燕然廊廟登劒履翻然向河<lb/>
朔坐念東郡水河來屹不去如尊乃勇耳<lb/>
　　　次韻子由送家退翁知懐安軍<lb/>
<pb n="KR4d0076_WYG_016-19b"/>
吾州同年友粲若琴上星當時功名意豈止拾紫青事<lb/>
既喜違願天或不假齡今如圖中鶴俛仰在一庭<hi>吾州同年</hi>
<hi>友十三人今存者六人而巳故有琴上星圖中鶴之語</hi>西南正春旱廢沼黏枯萍<lb/>
翩然一麾去想見靈雨零我無謫仙句待詔沉香亭空<lb/>
騎内廐馬天仗隨雲駢竟無絲毫補眷焉誰汝令永愧<lb/>
舊山叟慿君寄丁寧<lb/>
　　　諸公餞子敦軾以病不往復次前韻<lb/>
君為江南英面作河朔偉人間一好漢誰似張長史上<lb/>
<pb n="KR4d0076_WYG_016-20a"/>
書苦留君言拙輒報巳置之勿復道出處俱可喜攀輿<lb/>
共六尺食肉飛萬里誰言逺近殊等是朝廷美遥知送<lb/>
别處醉墨爭淋紙我以病杜門商頌空振履後㑹知何<lb/>
日一歡如覆水善保千金軀前言戲之耳<lb/>
　　　和張昌言喜雨<lb/>
二聖憂懃忘寢食百神奔走㑹風雲禁林夜直鳴江瀨<lb/>
清洛朝回起縠紋夢覺酒醒聞好句帳空簟冷發餘薰<lb/>
秋來定有豐年喜剰作新詩凖備君<lb/>
<pb n="KR4d0076_WYG_016-20b"/>
　　　次韻劉貢父西省種竹<lb/>
要知西掖承平事記取劉郎種竹初舊徳終呼名字外<lb/>
後生誰續笑談餘<hi>昔李公擇種竹館中戲語同舍後人指此竹必云李文正手植貢父笑曰</hi>
<hi>文正不獨繫筆亦知種竹耶時有筆工李文正</hi>成隂障日行當見取筍供庖計<lb/>
巳疎白首林間望天上平安時報故人書<hi>李衛公北都童子寺竹寺</hi>
<hi>僧日報平安</hi>
　　　偶與客飲孔常父見訪方設席延請忽上馬馳<lb/>
　　　　去巳而有詩戲用其前韻答之<lb/>
<pb n="KR4d0076_WYG_016-21a"/>
揚雄他文不皆竒獨稱觀缾居井眉酒客法士兩小兒<lb/>
陳遵張竦曾何知主人有酒君獨醉蟹螯何不左手持<lb/>
豈復見吾横氣機遣人追君君絶馳盡力去花君自癡<lb/>
醍醐與酒同一巵請君更問文殊師<lb/>
　　　次韻子由書李伯時所藏韓幹馬<lb/>
潭潭古屋雲幕垂省中文書如亂絲忽見伯時畫天馬<lb/>
朔風胡沙生落錐天馬西來從西極勢與落日爭分馳<lb/>
龍膺豹股頭八尺奮迅不受人間羈元狩虎脊聊可友<lb/>
<pb n="KR4d0076_WYG_016-21b"/>
開元玉花何足竒伯時有道真吏隠飲啄不羡山梁雌<lb/>
丹青弄筆聊爾耳意在萬里誰知之幹惟畫肉不畫骨<lb/>
而况失實空餘皮煩君巧説腹中事妙語欲遣黄泉知<lb/>
君不見韓生自言無所學廐馬萬匹皆吾師<lb/>
　　　次韻劉貢父獨直省中<lb/>
明窓畏日曉先暾髙柳鳴蜩午更喧筆老新詩疑有物<lb/>
心空客疾本無根隔墻我亦眠風榻上馬君先𤨏月軒<lb/>
共喜早歸三伏近解衣盤礴亦君恩<lb/>
<pb n="KR4d0076_WYG_016-22a"/>
　　　軾以去嵗春夏侍立邇英而秋冬之交子由相<lb/>
　　　　繼入侍次韻絶句四首各述所懐<lb/>
曈曈日脚曉猶清細細槐花暖自零坐閲諸公半廊廟<lb/>
時看黄色起天庭<hi>僕射吕公門下韓公左丞劉公皆自講席大用</hi>
上尊初破早朝寒茗盌仍沾講舌乾陛楯諸郎空雨立<lb/>
故應慙悔不儒冠<lb/>
兩鶴摧頽病不言年來相繼亦乘軒悞聞九奏聊飛舞<lb/>
可得裴回為啄吞<lb/>
<pb n="KR4d0076_WYG_016-22b"/>
㣲生偶脫風波地晩嵗猶存鐵石心定是香山老居士<lb/>
世縁終淺道根深<hi>樂天自江州司馬除忠州刺史旋以主客郎中知制誥遂拜中書舍人軾</hi>
<hi>雖不敢自比然謫居黄州起知文登召為儀曹遂忝侍焉從出處老少大畧相似庶幾復享此翁晚節閒適之樂</hi>
　　　送宋朝散知彭州迎侍二親<lb/>
東來誰迎使君車知是丈人屋上烏丈人今年二毛初<lb/>
登樓上馬不用扶使君負弩為前驅蜀人不復談相如<lb/>
老㓜化服一事無有鞭不施安用蒲春波如天漲平湖<lb/>
鞓紅照坐香生膚帣韝上壽白玉壺公堂登歌鳯将雛<lb/>
<pb n="KR4d0076_WYG_016-23a"/>
諸孫懽笑爭挽鬚蜀人畫作西湖圖<lb/>
　　　郭熈畫秋山平逺<hi>潞公為跋尾</hi>
王堂晝掩春日閒中有郭熈畫春山鳴鳩乳燕初睡起<lb/>
白波青嶂非人間離離短幅開平逺漠漠疎林寄秋晚<lb/>
恰似江南送容時中流回頭望雲巘伊川佚老鬢如霜<lb/>
卧看秋山思洛陽為君紙尾作行草烱如嵩洛浮秋光<lb/>
我從公逰如一日不覺青山暎黄髪為畫龍門八節灘<lb/>
待向伊川買泉石<lb/>
<pb n="KR4d0076_WYG_016-23b"/>
　　　次韻張昌言喜雨<lb/>
千里黄流失故居年來赤地到青徐遥聞爭誦十行語<lb/>
無異親巡六尺輿精貫天人一言足雲興嶽瀆萬靈趨<lb/>
愛君誰似元和老賀雨詩成即諫書<lb/>
　　　書晁補之所藏與可畫竹三首<lb/>
與可畫竹時見竹不見人豈獨不見人嗒然遺其身其<lb/>
身與竹化無窮出清新莊周世無有誰知此凝神<lb/>
若人今巳無此竹寧復有那將春蚓筆畫作風中柳君<lb/>
<pb n="KR4d0076_WYG_016-24a"/>
看斷崖上瘦節蛟蛇走何時此霜竿復入江湖手<lb/>
晁子拙生事舉家聞食粥朝來又絶倒諛墓得霜竹可<lb/>
憐先生槃朝日照苜蓿吾詩固云爾可使食無肉<hi>吾舊詩云</hi>
<hi>可使食無肉不可居無竹</hi>
　　　戲用晁補之韻<lb/>
昔我嘗陪醉翁醉今君但吟詩老詩清詩咀嚼那得飽<lb/>
瘦竹瀟灑令人饑試問鳯凰饑食竹何如駑馬肥苜蓿<lb/>
知君忍饑空誦詩口頰瀾翻如布榖<lb/>
<pb n="KR4d0076_WYG_016-24b"/>
　　　書皇親畫扇<lb/>
十年江海寄浮沉夢遶江南黄葦林誰謂風流貴公子<lb/>
筆端還有五湖心<lb/>
　　　書李世南所畫秋景<lb/>
野水參差落漲痕疎林欹倒出霜根扁舟一棹歸何處<lb/>
家在江南黄葉村<lb/>
人間斤斧日創夷誰見龍蛇百尺姿不是溪山曽獨往<lb/>
何人解作掛猿枝<lb/>
<pb n="KR4d0076_WYG_016-25a"/>
　　　書鄢陵王主簿所畫折枝二首<lb/>
論畫以形似見與兒童鄰賦詩必此詩定非知詩人詩<lb/>
畫本一律天工與清新邊鸞雀寫生趙昌花傳神何如<lb/>
此兩幅疎澹含精勻誰言一㸃紅觧寄無邊春<lb/>
瘦竹如幽人幽花如處女低昻枝上雀摇蕩花間雨雙<lb/>
翎決將起衆葉紛自舉可憐採花蜂清蜜寄兩股若人<lb/>
富天巧春色入毫楮懸知君能詩寄聲求妙語<lb/>
　　　昨見韓丞相言王定國今日玉堂獨坐有懐其<lb/>
<pb n="KR4d0076_WYG_016-25b"/>
　　　　人<lb/>
晝卧玉堂上㣲風舉輕紈銅缾下碧井百尺鳴飛瀾俛<lb/>
仰清夢餘愛此一掬寒似予平生友苦語凉肺肝秀眉<lb/>
玉兩頰矯矯如翔鸞置之江淮交清詩洗江湍紅鱗對<lb/>
白酒信美非所安丞相功業成還家酒盃寛人間有此<lb/>
客折簡呼不難相將扣東閣起舞盡餘歡<lb/>
　　　和張來髙麗松扇<lb/>
可憐堂堂十八公老死不入明光宫萬牛不來難自獻<lb/>
<pb n="KR4d0076_WYG_016-26a"/>
裁作團團手中扇屈身蒙垢君一洗挂名君家詩集裏<lb/>
猶勝漢宫悲婕妤網蟲不見乘鸞子<lb/>
　　　故李承之待制六丈挽詞<lb/>
青青一寸松中有梁棟姿天驥墮地走萬里端可期世<lb/>
無阿房宫可建五丈旗又無穆天子西征燕瑶池才大<lb/>
古難用老死亦其宜丈夫恐不免豈患莫巳知公如松<lb/>
與驥少小稱偉竒俯仰自廊廟笑談無羌夷清朝竟不<lb/>
用白首仍憂時願斬横行將請烹乾沒兒言雖不見省<lb/>
<pb n="KR4d0076_WYG_016-26b"/>
坐折姦雄窺嗟我去公久江湖生白髭歸來耆舊盡零<lb/>
落存者誰比公嵇中散龍性不可羈疑公李北海慷慨<lb/>
多雄詞凄凉五君詠沉痛八哀詩邪正久乃明人今屬<lb/>
公思九原不可傳千古有餘悲<lb/>
　　　次韻孔常父送張天覺河東提刑<lb/>
送君應典鷫鸘裘慿仗千鍾洗别愁脫帽風流餘長史<lb/>
<hi>君喜草書而不工故以此為戯</hi>埋輪家世本留侯<hi>張綱子房七世孫也犍為武陽人墓在今</hi>
<hi>彭山君豈其後耶</hi>子河駿馬方争出<hi>麟府馬出子河泌</hi>昭義疲兵亦少<lb/>
<pb n="KR4d0076_WYG_016-27a"/>
休<hi>唐福昭義歩兵蓋澤潞弓箭手</hi>定向秋山得嘉句故闗黄葉滿行舟<lb/>
　　　送天覺得山字<lb/>
西登太行嶺北望清凉山晴空浮五髻晻藹卿雲間餘<lb/>
光入巖石神草出茅菅何人相指似稍稍落人寰能令<lb/>
墜指兒虬髯茁氷顔祝君如此草為民巳痌瘝我亦老<lb/>
且病眼花腰脚頑念當勤致此莫作河東慳<lb/>
　　　次韻王定國倅揚州<lb/>
此身江海寄天逰一落紅塵不易收未許相如還蜀道<lb/>
<pb n="KR4d0076_WYG_016-27b"/>
空教何遜在揚州又驚白酒催黄菊尚喜朱顔映黒頭<lb/>
火急著書千古事虞卿應未厭窮愁<lb/>
　<lb/>
　<lb/>
　<lb/>
　<lb/>
　<lb/>
　東坡全集巻十六<lb/>
</p>
<p>
</p>
  </div>
<div>
                <head>東坡全集巻十七</head>
    <p>
<pb n="KR4d0076_WYG_017-1a"/>
欽定四庫全書<lb/>
　東坡全集巻十七　　　　　宋　蘓軾　撰<lb/>
　　詩八十八首<lb/>
　　　贈李道士<hi>并叙</hi>
駕部員外郎李君宗固景祐中良吏也守漢州有道士<lb/>
尹可元精練善畫以遺火得罪當死君緩其獄㑹赦獲<lb/>
免時可元年八十一自誓且死必為李氏子以報可元<lb/>
既死二十餘年而君子世昌之婦夢可元入其室生子<lb/>
<pb n="KR4d0076_WYG_017-1b"/>
曰得柔小名蜀孫㓜而善畫既長讀荘老喜之遂為道<lb/>
士賜號妙應事母以孝謹聞其寫真蓋妙絶一時云<lb/>
世人只數曹将軍誰知虎頭非癡人腰間大羽何足道<lb/>
頰上三毛自有神平生狎侮諸公子戲著㓜輿巖石裏<lb/>
故教世世作黄冠布襪青鞋弄雲水千年鼻祖守闗門<lb/>
一念還為李耳孫香火舊縁何日盡丹青餘習至今存<lb/>
五十之年初過二衰顔記我今如此他時要指集賢人<lb/>
知是香山老居士<hi>樂天為翰林學士奉詔寫真集賢院</hi>
<pb n="KR4d0076_WYG_017-2a"/>
　　　次韻張舜民自御史出倅虢州留别<lb/>
玉堂給札氣如雲初喜湘纍復佩銀樊口凄凉已陳迹<lb/>
<hi>昔與張同逰武昌樊口來詩中及之</hi>班心突兀見長身<hi>臺史謂御史立處為班心</hi>江湖<lb/>
前日真成夢鄠杜他年恐卜隣此去若容陪坐嘯故應<lb/>
客主盡詩人<lb/>
　　　次韻米黻二王書跋尾二首<lb/>
三館曝書防蠧毁得見來禽與青李秋虵春蚓久相雜<lb/>
野鶩家雞定誰美玉函金籥天上來紫衣敕使親臨啟<lb/>
<pb n="KR4d0076_WYG_017-2b"/>
紛綸過眼未易識磊落挂壁空雲委歸來妙意獨追求<lb/>
坐想蓬山二十秋怪君何處得此本上有桓𤣥寒具油<lb/>
巧偷豪奪古來有一笑誰似癡虎頭君不見長安永寧<lb/>
里王家破垣誰復修<lb/>
元章作書日千紙平生自苦誰與美畫地為餅未必似<lb/>
要令癡兒出饞水錦囊玉軸來無趾粲然奪真疑聖智<lb/>
忍饑看書淚如洗至今魯公餘乞米<lb/>
　　　次韻宋肇惠澄心紙二首<lb/>
<pb n="KR4d0076_WYG_017-3a"/>
詩老囊空一不留百畨曽作百金收<hi>永叔以澄心百幅遺聖俞聖俞有詩</hi>
知君也厭雕肝腎分我江南數斛愁<lb/>
君家家學陋相如宜與諸儒論石渠古紙無多更分我<lb/>
自應給札奏新書<lb/>
　　　郭熈秋山平逺二首<lb/>
目盡孤鴻落照邊遥知風雨不同川此間有句無人見<lb/>
送與襄陽孟浩然<lb/>
木落騷人已怨秋不堪平逺發詩愁要看萬壑争流處<lb/>
<pb n="KR4d0076_WYG_017-3b"/>
他日終煩顧虎頭<lb/>
　　　送歐陽辯監澶州酒<lb/>
汗血駕皷車何從致千里紛紛糟麴間欲試賢公子君<lb/>
家江南英濯足滄浪水卻渡舊黄河漲沙埋馬耳由來<lb/>
付造物倚伏何窮已當念楚子文三仕無愠喜<lb/>
　　　九月十五日邇英講論語終篇賜執政講讀史<lb/>
　　　　官燕于東宫又遣中使就賜御書詩各一首<lb/>
　　　　臣軾得紫薇花絶句其詞云絲綸閣下文書<lb/>
<pb n="KR4d0076_WYG_017-4a"/>
　　　　静鐘皷樓中刻漏長獨坐黄昏誰是伴紫薇<lb/>
　　　　花對紫薇郎翌日各以表謝又進詩一篇臣<lb/>
　　　　軾詩云<lb/>
繡裳畫衮雲垂地不作成王翦桐戲日髙黄繖下西清<lb/>
風動槐龍舞交翠<hi>邇英閣前有雙槐樛然屬地如龍形</hi>壁中蠧簡今千年<lb/>
漆書蝌蚪光射天諸儒不復憂吻燥東宫賜酒如流泉<lb/>
酒酣復拜千金賜一紙驚鸞回鳯字蒼顔白髪便生光<lb/>
袖有驪珠三十四<hi>臣所賜詩并題目及臣姓名凢三十四字</hi>歸來車馬已喧闐<lb/>
<pb n="KR4d0076_WYG_017-4b"/>
争看銀鉤墨色鮮人間一日傳萬口喜見雲章第一篇<lb/>
<hi>上前此未嘗以御書賜羣臣</hi>玉堂畫掩文書静鈴索不摇鐘漏永莫<lb/>
言㺯筆數行書湏信時平由主聖犬羊散盡沙漠空捷<lb/>
烽夜到甘泉宫似聞指麾築上郡已覺談笑無西戎<hi>時熈</hi>
<hi>河新獲鬼章是日涇原復奏夏賊數十萬人皆遁去</hi>文思天子師文母終閉玉關<lb/>
辭馬武小臣願對紫薇花試草尺書招賛普<hi>謹按唐制翰林學士</hi>
<hi>帶知制誥許綴中書舎人班今臣以知制誥待罪禁林故得以紫薇為故事</hi>
　　　和王晉卿<hi>并叙</hi>
<pb n="KR4d0076_WYG_017-5a"/>
駙馬都尉王詵晉卿功臣全彬之後也元豐二年予得<lb/>
罪貶黄岡而晉卿亦坐累逺讁不相聞者七年予既召<lb/>
用晉卿亦還朝相見殿門外感歎之餘作詩相屬託物<lb/>
悲慨阨窮而不怨㤗而不驕憐其貴公子有志如此故<lb/>
次其韻<lb/>
先生飲東坡獨舞無所屬當時挹明月對影三人足醉<lb/>
眠草棘間蟲虺莫予毒醒來送歸鴈一寄千里目悵焉<lb/>
懐公子旅食久不玉欲書加餐字逺託西飛鵠謂言相<lb/>
<pb n="KR4d0076_WYG_017-5b"/>
濡沫未足救溝瀆吾生如寄耳何者為禍福不如兩相<lb/>
忘昨夢那可逐上書得自便歸老湖山曲躬耕二頃田<lb/>
自種十年木豈知垂老眼却對金蓮燭公子亦生還仍<lb/>
分刺史竹賢愚有定分尊爼守尸祝文章何足云執技<lb/>
等醫卜朝廷方西顧羌虜驕未伏遥知重陽酒白羽落<lb/>
黄菊羡君真将家浮面氣可掬<hi>袁天罡語竇軌君語則人赤氣浮靣為将勿多殺</hi>
何當請長纓一戰河湟復<lb/>
　　　謝王澤州寄長松兼簡張天覺二首<lb/>
<pb n="KR4d0076_WYG_017-6a"/>
莫道長松浪得名能教覆額兩眉青便将徑寸同千尺<lb/>
知有竒功似茯苓<lb/>
憑君説與埋輪使速寄長松作解嘲<hi>送張天覺詩有埋輪及河東慳之語</hi>
無復青黏和漆葉枉将鍾乳敵仙茅<lb/>
　　　次韻劉貢父所和韓康公憶持國二首<lb/>
夢覺真同鹿覆蕉相君脱屣自參寥顔紅底事髪先白<lb/>
室邇何妨人自遥狂似次公應未怪醉推東閣不湏招<lb/>
援毫欲作衣冠表盛事終當繼八蕭<hi>唐蕭氏自瑀及遘八宰相</hi>
<pb n="KR4d0076_WYG_017-6b"/>
閉户端居念獨深小軒朱檻憶同臨燎須誰識英公意<hi>英公為其</hi>
<hi>姊作粥燎須曰吾與姊皆老矣能幾進粥</hi>黄髪聊知子建心<hi>子建與楚王彪別詩云王其愛</hi>
<hi>玉體共享黄髪期</hi>己託西風傳絶唱且邀明月伴孤斟他時内<lb/>
集應呼我下客先判醉墮簮<lb/>
　　　次韻劉貢父叔姪扈駕<lb/>
玉堂孤坐不勝清長羡枚鄒接長卿只許隔墻聞置酒<lb/>
時因議事得聮名機雲似我多遺俗廣受如君不治生<lb/>
共託屬車塵土後鈞天一餉夢中榮<lb/>
<pb n="KR4d0076_WYG_017-7a"/>
　　　次韻韓康公置酒見留<lb/>
庭下黄花一醉同重來雪巘己穹窿不應屢費譏安石<lb/>
但使毋多酌次公鍾乳金釵人似玉鵾絃鐡撥坐生風<lb/>
少卿尚有車茵在頗覺寛容勝弱翁<lb/>
　　　次韻王都尉偶得耳疾<lb/>
君知六鑿皆為贅我有一言能决疣病客巧聞牀下蟻<lb/>
癡人强覰棘端猴聰明不在根塵裏藥餌空為婢僕憂<lb/>
但試周郎看聾否曲音小誤已回頭<lb/>
<pb n="KR4d0076_WYG_017-7b"/>
　　　送喬仝寄賀君六首<hi>并叙</hi>
舊聞靖長官賀水部皆唐末五代人得道不死章聖皇<lb/>
帝東封有謁於道左者其謁云晉水部員外郎賀亢再<lb/>
拜而去上不知也已而閲謁見之大驚物色求之不可<lb/>
得天聖初又使其弟子喻澄者詣闕進佛道像直數千<lb/>
萬張公安道與澄逰具得其事又有喬仝者少得大風<lb/>
疾幾死賀使學道今年八十益壮盛人無復見賀者而<lb/>
仝數見之元祐二年十二月仝來京師十許日予留之<lb/>
<pb n="KR4d0076_WYG_017-8a"/>
不可曰賀以上元期我於䝉山又曰吾師嘗遊宻州識<lb/>
君於常山道上意若喜君者作是詩以送之且作五絶<lb/>
句以寄賀<lb/>
君年二十美且都初得惡疾墮眉鬚紅顔白髪驚妻孥<lb/>
覽鏡自嫌欲棄軀結茅窮山啖松腴路逢逃秦博士盧方<lb/>
瞳照野清而臞再拜未起煩一呼覺知此身了非吾烱<lb/>
然蓮花出泥塗隨師東逰渡濰邞<hi>濰邞密州二水名</hi>山頭見我<lb/>
兩輪朱豈知仙人混屠沽爾來八十胸垂胡上山如飛<lb/>
<pb n="KR4d0076_WYG_017-8b"/>
嗔人扶東歸有約不敢渝新年當參老仙儒秋風西來<lb/>
下雙鳬得棗如𤓰分我無<lb/>
生長兵間早脱身晚為元祐太平人不驚渤澥桑田變<lb/>
來看龜䝉漏澤春<lb/>
曽謁東封玊輅塵幅巾短褐亦逡巡行宫夜奏空名姓<lb/>
悵望雲霞縹緲人<lb/>
垂老區區豈為身㣲言一發重千鈞始知不見髙皇帝<lb/>
正似商山四老人<lb/>
<pb n="KR4d0076_WYG_017-9a"/>
舊聞父老晉郎官已作飛騰變化看聞道東䝉有居處<lb/>
願供薪水看燒丹<lb/>
千古風流賀季真最憐嗜酒謫仙人狂吟醉舞知無益<lb/>
粟飯藜羮問養神<lb/>
　　　送家安國教授歸成都<lb/>
别君二十載坐失兩鬢青吾道雖艱難斯文終典刑屢<lb/>
作退飛鷁羞看乾死螢一落戎馬間五見霜葉零夜談<lb/>
空説劒春夢猶横經新科復舊貫童子方乞靈湏煩凌<lb/>
<pb n="KR4d0076_WYG_017-9b"/>
雲手去作入蜀星蒼苔髙朕室古栢文翁庭初聞編簡<lb/>
香始覺鋒鏑腥岷峨有雛鳯梧竹養脩翎嗚呼應嶰律<lb/>
飛舞集虞廷吾儕便歸老亦足慰餘齡<lb/>
　　　和子由除夜元日省宿致齋三首<lb/>
江淮流落豈闗天禁省相望亦偶然等是新年未相見<lb/>
此身應坐不歸田<lb/>
白髪蒼顔五十三家人强遣試春衫朝回兩袖天香滿<lb/>
頭上銀幡笑阿咸<lb/>
<pb n="KR4d0076_WYG_017-10a"/>
當年踏月走東風坐看春闈鎻醉翁白髪門生幾人在<lb/>
却将新句調兒童<lb/>
　　　次韻荅張天覺二首<lb/>
車輕馬穏轡銜堅但有蚊蟲喜撲縁截斷口前君莫怪<lb/>
人間差樂勝巢仙<lb/>
馭風騎氣我何勞且要長松作土毛亦如訶佛丹霞老<lb/>
却向清涼禮白毫<lb/>
　　　次韻黄魯直畫馬試院中作<lb/>
<pb n="KR4d0076_WYG_017-10b"/>
少年鞍馬勤逺行卧聞齕草風雨聲見此忽思短䇿横<lb/>
十年髀肉磨欲透那更陪君作詩瘦不如芉魁歸飯豆<lb/>
門前欲嘶御史驄詔恩三日休老翁羡君懐中雙橘紅<lb/>
<hi>黄有老母</hi>
　　　余與李廌方叔相知久矣領貢舉事而李不得<lb/>
　　　　第愧甚作詩送之<lb/>
與君相從非一日筆勢翩翩疑可識平時謾說古戰塲<lb/>
過眼終迷日五色我慙不出君大笑行止皆天子何責<lb/>
<pb n="KR4d0076_WYG_017-11a"/>
青袍白紵五千人知子無怨亦無徳買羊沽酒謝玉川<lb/>
為我醉倒春風前歸家但草凌雲賦我相夫子非癯仙<lb/>
　　　和王晉卿送梅花次韻<lb/>
東坡先生未歸時自種來禽與青李五年不踏江頭路<lb/>
夢逐東風泛蘋芷江梅山杏為誰容獨笑依依臨野水<lb/>
此間風物君未識花浪翻天雪相激明年我復在江湖<lb/>
知君對花三嘆息<lb/>
　　　和宋肇逰西池次韻<lb/>
<pb n="KR4d0076_WYG_017-11b"/>
漢皇慈儉不開邊尚教千艘下瀬船貪看艨艟飛鬬艦<lb/>
不知贔屓舞鈞天故山西望三千里徃事回思二十年<lb/>
自笑區區足官府不如公子散神仙<lb/>
　　書艾宣畫四首<lb/>
　　　　竹鶴<lb/>
此君何處不相宜况有能言老令威誰識長身古君子<lb/>
猶将緇布縁深衣<lb/>
　　　　黄精鹿<lb/>
<pb n="KR4d0076_WYG_017-12a"/>
太華西南第幾峯落花流水自重重幽人只採黄精去<lb/>
不見春山鹿養茸<lb/>
　　　　杏花白鷴<lb/>
天工翦刻為誰妍抱蕋㳺蜂自作團把酒惜春都是夢<lb/>
不如閒客此閒看<lb/>
　　　　蓮龜<lb/>
半脱蓮房露壓欹緑荷深處有㳺龜只應翡翠蘭苕上<lb/>
獨見𤣥夫曝日時<lb/>
<pb n="KR4d0076_WYG_017-12b"/>
　　　僕領貢舉未出錢穆父雪中作詩見及三月二<lb/>
　　　　十日同逰金明池始見其詩次韻為荅<lb/>
雪知我出已全消花待君來未敢飄行避門生時小飲<lb/>
忽逄騎吏有嘉招魚龍絶技來千里斑白遺民數四朝<lb/>
知有黄公酒壚在蒼顔華髪自相遥<lb/>
　　　次韻子由五月一日同轉對<lb/>
跪奉新書笏在腰談王正欲伴耕樵晉陽豈為一門事<lb/>
<hi>髙祖謂温大雅兄弟云我起義晉陽止為卿一門耳</hi>宣政聊同五月朝<hi>正元中詔自今後五</hi>
<pb n="KR4d0076_WYG_017-13a"/>
<hi>月一日御宣政殿與文武百僚相見</hi>憂患半生聨出處歸休上䇿早招要<lb/>
後生可畏吾衰矣刀筆從來錯料堯<lb/>
　　　韓康公挽詞三首<lb/>
故國非喬木興王有世臣嗟予後死者猶及老成人徳<lb/>
業經文武風流表縉紳空餘行樂地處處泣遺民<lb/>
再世忠清徳三朝翼賛勲功成不歸國就訪敢忘君舊<lb/>
學嚴詩律餘威靖塞氛何當繼韓奕故吏總能文<lb/>
西第開東閤初筵㸃後塵笙歌邀白髪燈火樂青春扶<lb/>
<pb n="KR4d0076_WYG_017-13b"/>
路三更罷回頭一夢新賦詩猶墨濕把巻獨沾巾<lb/>
　　　栢石圖詩<hi>并叙</hi>
陳公弼家藏栢石圖其子慥季常傳寳之東坡居士作<lb/>
詩以為之銘<lb/>
栢生兩石間天命本如此雖云生之艱與石相終始韓<lb/>
子俯仰人但愛平地美土膏雜糞壤成壊幾何耳君㸔<lb/>
化槎牙豈有可移理蒼龍轉玉骨黒虎抱金柅畫師亦<lb/>
可人使我毛髪起當年落筆意正欲譏韓子<lb/>
<pb n="KR4d0076_WYG_017-14a"/>
　　　慶源宣義王丈以累舉得官為洪雅主簿雅州<lb/>
　　　　戸掾遇吏民如家人人安樂之既謝事居眉<lb/>
　　　　之青神瑞草橋放懐自得有書來求紅帶既<lb/>
　　　　以遺之且作詩為戲請黄魯直學士秦少㳺<lb/>
　　　　賢良各為賦一首為老人光華<lb/>
青衫半作霜葉枯遇民如兒吏如奴吏民莫作官長看<lb/>
我是識字耕田夫妻啼兒號刺史怒時有野人來挽鬚<lb/>
拂衣自注下下考芋魁飯豆吾豈無歸來瑞草橋邊路<lb/>
<pb n="KR4d0076_WYG_017-14b"/>
獨㳺還佩平生壺慈母巖前自喚渡布衣江上人争扶<lb/>
今年蠶市數州集中有遺民懐袴襦邑中之黔相指似<lb/>
白髯紅帶老不癯我欲西歸卜隣舍隔墻拊掌容歌呼<lb/>
不學山王乘駟馬囘頭空指黄公壚<lb/>
　　　次許冲元韻送成都髙士敦鈐轄<lb/>
栘中老監本虛名懶作燕山萬里行<hi>余與髙君奉使契丹辭免不行</hi>坐<lb/>
看飛鴻迎使節歸來駿馬換傾城髙才本不縁勲閥餘<lb/>
力還思治蜀兵西望雪山烽火盡不妨樽酒寄平生<lb/>
<pb n="KR4d0076_WYG_017-15a"/>
　　　次前韻送程六表弟<lb/>
君家兄弟真連璧門十朱輪家萬石竹使猶分刺史符<lb/>
尚方行賜尚書舄前年持節發倉廩到處賣刀收蠒栗<lb/>
歸來閉口不論功却走渡江誰復惜君才不用如澗松<lb/>
我老得全猶社櫟青衫莫厭百僚底白首上有千薪積<lb/>
憶昔江湖一釣舟無數雲山供㸃筆未應便障西風扇<lb/>
只恐先移北山檄憑君寄謝江南叟念我空見長安日<lb/>
浮江泝蜀有成言江水在此吾不食<lb/>
<pb n="KR4d0076_WYG_017-15b"/>
　　　和王晉卿題李伯時畫馬<lb/>
督郵有良馬不為君所竒顧收紙上影駿骨何由歸一<lb/>
朝見縈䇿蟻封驚肉飛豈惟馬不遇人已半生癡<lb/>
　　　送錢穆父出守越州絶句二首<lb/>
簿書常苦百憂集樽酒今應一笑開京兆從教思廣漢<lb/>
㑹稽聊喜得方回<lb/>
若耶溪水雲門寺賀監荷花空自開我恨今猶在泥滓<lb/>
勸君莫棹酒船回<lb/>
<pb n="KR4d0076_WYG_017-16a"/>
　　　戲書李伯時畫御馬好頭赤<lb/>
山西戰馬饑無肉夜嚼長稭如嚼竹蹄間三丈是徐行<lb/>
不信天山有坑谷豈如廐馬好頭赤立仗歸來卧斜日<lb/>
莫教優孟卜塟地厚衣薪槱入銅歴<lb/>
　　　送程七表弟知泗州<lb/>
江湖不在眼塵土坐滿顔繫舟清洛尾初見淮南山淮<lb/>
山相媚好曉鏡開煙鬟持此娛使君一笑簿領間使君<lb/>
如天馬朝燕暮荆蠻時無王良手空老十二閑聊當出毫<lb/>
<pb n="KR4d0076_WYG_017-16b"/>
末化服狡與頑勿謂無人知古佛臨濤灣赤子視萬類<lb/>
流萍閲人寰但使此可人餘事真茆菅<lb/>
　　　送曹輔赴閩漕<lb/>
曹子本儒俠筆勢翻濤瀾徃來戎馬間邊風裂儒冠詩<lb/>
成横槊裏楯墨何曽乾一旦事逺逰紅塵隔巖灘平生<lb/>
羊炙口並海搜鹹酸一從荔枝飲豈念苜蓿槃我亦江<lb/>
海人市朝非所安常恐青霞志坐隨白髪闌淵明賦歸去<lb/>
談笑便解官今我何為者索身良獨難憑君問清淮秋<lb/>
<pb n="KR4d0076_WYG_017-17a"/>
水今幾竿我舟何時發霜露日已寒<lb/>
　　　次韻王郎子立風雨有感<lb/>
百年一俯仰寒暑相主客稍増裘褐氣已覺團扇厄不<lb/>
湏計榮辱此䘮彼有獲我琴終不敗無攫故無醳後生<lb/>
不自牧呻吟空挾䇿揠苖不待長賣菜苦求益此郎獨<lb/>
静退門外無行迹但恐陶淵明毎為饑所迫凄風㺯衣<lb/>
結小雪穿門席願君付一笑造物亦戲劇朝來賦雲夢<lb/>
筆落風雨疾為君裁春衫髙㑹開桂籍<lb/>
<pb n="KR4d0076_WYG_017-17b"/>
　　　次韻黄魯直嘲小徳小徳魯直子其母㣲故其<lb/>
　　　　詩云解著潜夫論不妨無外家<lb/>
進饌客爭起小兒那可涯莫欺東方星三五自横斜名<lb/>
駒已汗血老蚌空泥沙但使伯仁長還興絡秀家<lb/>
　　　書林次中所得李伯時歸去來陽闗二圖後二<lb/>
　　　　首<lb/>
不見何戡唱渭城舊人空數米嘉榮龍眠獨識慇懃處<lb/>
畫出陽闗意外聲<lb/>
<pb n="KR4d0076_WYG_017-18a"/>
兩本新圖寳墨香樽前獨唱小秦王為君翻作歸來引<lb/>
不學陽闗空斷腸<lb/>
　　　送蹇道士歸廬山<lb/>
物之有知蓋恃息孰居無事使出入心無天逰室不空<lb/>
六鑿相攘婦爭席法師逃人入廬山山中無人自徃還<lb/>
徃者一空還者失此身正在無還間緜緜不絶㣲風裏<lb/>
内外丹成一彈指人間俯仰三千秋騎鶴歸來與子遊<lb/>
　　　卧病逾月請郡不許復直玉堂十一月一日鏁<lb/>
<pb n="KR4d0076_WYG_017-18b"/>
　　　　院是日苦寒詔賜官燭法酒書呈同院<lb/>
㣲霰疎疎㸃玉堂詞頭夜下攬衣忙分光御燭星辰爛<lb/>
拜賜宮壺雨露香醉眼有花書字大老人無睡漏聲長<lb/>
何時却逐桑榆暖社酒寒燈樂未央<lb/>
　　　送周朝議守漢州<lb/>
茶為西南病岷俗記二李<hi>杞與稷也</hi>何人折其鋒矯矯六君<lb/>
子<hi>思道與姪正孺張永徽呉醇翁吕元鈞宋文輔也</hi>君家尤出力流落初坐此<lb/>
謂當收桑榆華髮看劒履胡為犯風雪嵗晚行未已念<lb/>
<pb n="KR4d0076_WYG_017-19a"/>
歸誠得計顧自為謀耳吾聞江漢間瘡痏有未起莫輕<lb/>
龔遂老君王付尺箠召還當有詔挽袖謝隣里猶堪作<lb/>
水衡供帳園林美<lb/>
　　　木山<hi>并叙</hi>
吾先君子嘗蓄木山三峯且為之記與詩詩人梅二丈<lb/>
聖俞見而賦之今三十年矣而猶子千乘又得五峯益<lb/>
竒因次聖俞韻使并刻之其側<lb/>
　　　聖俞詩<lb/>
<pb n="KR4d0076_WYG_017-19b"/>
空山枯楠大蔽牛霹靂夜落魚鳬洲魚鳬水射幾千秋<lb/>
蠧肌爛髓沙蕩流惟存堅骨蛟龍鎪形侔三山中雄酋<lb/>
左右兩峯相挾翼尊奉君長無慢尤蘇夫子見之驚且<lb/>
喜買於谿叟憑貂裘因嗟大不為梁棟又歎殘不為薪<lb/>
槱雨侵蘚澀得石瘦宜與夫子歸隠丘<lb/>
　　　次韻<lb/>
木生不願回萬牛願終天年仆沙洲時來幸逄河伯秋<lb/>
掀然見怪推不流蓬婆雪領巧雕鎪蟄蟲行蟻為豪酋<lb/>
<pb n="KR4d0076_WYG_017-20a"/>
阿咸大膽忽持去河伯好事不汝尤城中古沼浸坤軸<lb/>
一林瘦竹吾菟裘二頃良田不難買三年榿木行可槱<lb/>
㑹将白髪對蒼巘魯人不厭東家丘<lb/>
　　　送千乘千能兩姪還鄉<lb/>
治生不求富讀書不求官譬如飲不醉陶然有餘歡君<lb/>
看龎徳公白首終泥蟠豈無子孫念顧獨遺以安鹿門<lb/>
上冡回牀下拜龍鸞躬耕竟不起耆舊節獨完念汝少<lb/>
多難氷雪落綺紈五子如一人奉養真色難烹雞獨餽<lb/>
<pb n="KR4d0076_WYG_017-20b"/>
母自饗苜蓿槃口腹恐累人寧我食無肝西來四千里<lb/>
敝袍不言寒秀眉似我兄亦復心閒寛忽然捨我去嵗<lb/>
晚留餘酸我豈軒冕人青雲意先闌汝歸蒔松菊環以<lb/>
青琅玕榿隂三年成可以挂我冠清江入城郭小圃生<lb/>
㣲瀾相從結茆舍曝背談金鑾<lb/>
　　　送周正孺知東川<lb/>
得郡書生榮還家昔人重而况東西川千騎許上冡里<lb/>
門下車入父老自驚聳端如何武賢不事長卿寵清時<lb/>
<pb n="KR4d0076_WYG_017-21a"/>
養材傑杞梓方培擁未應遺合抱取用及把拱如君尚<lb/>
出麾顧我宜耕壟告歸謝先手求去悔不勇豈云慕廉<lb/>
退實自知衰冗為君掃棠隂畫像或相踵<hi>蜀中太守無不畫像者</hi>
　　　題李伯時畫趙景仁琴鶴圖二首<lb/>
清獻先生無一錢故應琴鶴是家傳誰知黙皷無絃曲<lb/>
時向珠宫舞幻仙<lb/>
醜石寒松未易親聊将短曲調長人乘軒故自非明眼<lb/>
終日僛僛舞㸑薪<lb/>
<pb n="KR4d0076_WYG_017-21b"/>
　　　次前韻再送周正孺<lb/>
東川得望郎坐與西爭重髙風傾石室舊學鄙文冡蜀<lb/>
人安使君所至野不聳竹馬迎細侯大錢送劉寵遥知<lb/>
句谿路老穉相扶擁看畫古叢祠百怪朝幽拱牛頭與<lb/>
兠率雲木蔚堆壠醉鄉追舊㳺筆陣賈餘勇聊将詩酒<lb/>
樂一掃簿書冗西風吹好句珠玉本無踵<hi>劉蜕文冡銘在梓州</hi>
　　　書王定國所藏煙江疊嶂圖<hi>王晉卿畫</hi>
江上愁心千疊山浮空積翠如雲煙山耶雲耶逺莫知<lb/>
<pb n="KR4d0076_WYG_017-22a"/>
煙空雲散山依然但見兩崖蒼蒼暗絶谷中有百道飛<lb/>
來泉縈林絡石隠復見下赴谷口為奔川川平山開林<lb/>
麓斷小橋野店依山前行人稍度喬木外漁舟一葉江<lb/>
吞天使君何從得此本㸃綴毫末分清妍不知人間何<lb/>
處有此境徑欲徃置二頃田君不見武昌樊口幽絶處<lb/>
東坡先生留五年春風摇江天漠漠暮雲巻雨山姢姢<lb/>
丹楓翻鴉伴水宿長松落雪驚醉眠桃花流水在人世<lb/>
武陵豈必皆神仙江上清空我塵土雖有去路尋無縁<lb/>
<pb n="KR4d0076_WYG_017-22b"/>
還君此畫三歎息山中故人應有招我歸來篇<lb/>
　　　次韻王定國㑹飲清虛堂<lb/>
何遜揚州又幾年官梅詩興故依然何人可復間季孟<lb/>
與子不妨中聖賢卜築君方淮上郡歸心我已劒南川<lb/>
此身正似蠶将老更盡春光一再眠<lb/>
　　　興龍節侍宴前一日㣲雪與子由同訪王定國<lb/>
　　　　小飲清虛堂定國出數詩皆佳而五言尤竒<lb/>
　　　　子由又言昔與孫巨源同過定國感念存沒<lb/>
<pb n="KR4d0076_WYG_017-23a"/>
　　　　悲歎久之夜歸稍醒各賦一篇明日朝中以<lb/>
　　　　示定國也<lb/>
天風淅淅飛玉沙詔恩裏沐休早衙遥知清虛堂裏雪<lb/>
正似薝蔔林中花出門自笑無所詣呼酒持勸惟君家<lb/>
踏冰凌兢戰疲馬扣門剥啄驚寒鴉羡君五字入詩律<lb/>
欲與六出爭天葩頭風已倩檄手愈背癢恰得仙爪爬<lb/>
銀缾瀉油浮蟻酒紫盌鋪粟盤龍茶幅巾起作鸜鵒舞<lb/>
疊鼓誰摻漁陽撾九衢燈火雜夢寐十年聚散空咨嗟<lb/>
<pb n="KR4d0076_WYG_017-23b"/>
明朝握手殿門外共看銀闕暾晨霞<lb/>
　　　王晉卿所藏著色山二首<lb/>
縹緲營丘水墨仙浮空出沒有無間爾來一變風流盡<lb/>
誰見将軍著色山<lb/>
犖确何人似退之意行無路欲從誰宿雲解駮晨光漏<lb/>
獨見山紅澗碧時<lb/>
　　　次韻黄魯直效進士作嵗寒知松栢詩<lb/>
龍蟄雖髙卧雞鳴不廢時炎涼徒自變茂悦兩相知已<lb/>
<pb n="KR4d0076_WYG_017-24a"/>
負棟梁質肯為兒女姿那憂霜貿貿未喜日遲遲難與<lb/>
夏蟲語永無秋實悲誰知此植物亦解秉天彛<lb/>
　　　王晉卿作煙江疊嶂圖僕賦詩十四韻晉卿和<lb/>
　　　　之語特竒麗因復次韻不獨紀其詩畫之美<lb/>
　　　　亦為道其出處契闊之故而終之以不忘在<lb/>
　　　　莒之戒亦朋友忠愛之義也<lb/>
山中舉頭望日邊長安不見空雲煙歸來長安望山上<lb/>
時移事改應澘然管絃去盡賔客散惟有馬埒編金泉<lb/>
<pb n="KR4d0076_WYG_017-24b"/>
渥洼故自千里足要飽風雪輕山川屈居華屋啗棗脯<lb/>
十年俯仰龍旗前却因病瘦出竒骨鹽車之厄寧非天<lb/>
風流文采磨不盡水墨自與詩爭妍畫山何必山中人<lb/>
田歌自古非知田鄭䖍三絶君有二筆勢挽回三百年<lb/>
欲将巖谷亂窈窕眉峯脩嫮誇連娟人間何有春一夢此<lb/>
身将老蠶三眠山中幽絶不可久要作平地家居仙能<lb/>
令水石長在眼非君好我當誰縁願君終不忘在莒樂<lb/>
時更賦囚山篇<hi>柳子厚有囚山賦</hi>
<pb n="KR4d0076_WYG_017-25a"/>
　　　夜直玉堂擕李之儀端叔詩百餘首讀至夜半<lb/>
　　　　書其後<lb/>
玉堂清冷不成眠伴直難呼孟浩然暫借好詩消永夜<lb/>
每逢佳處輒參禪愁侵硯滴初含凍喜入燈花欲鬬妍<lb/>
寄語君家小兒子他時此句一時編<lb/>
　　　景仁和賜酒燭詩復次韻謝之<hi>時公方進新樂</hi>
笙磬分均上下堂<hi>舊說堂上之樂皆受笙均堂下之樂皆受磬均</hi>㳺魚舞獸自<lb/>
奔忙朱絃初識孤桐韻<hi>舊樂金石聲髙而絲聲㣲今樂金石與絲聲皆著</hi>玉琯<lb/>
<pb n="KR4d0076_WYG_017-25b"/>
猶聞秬黍香<hi>舊法以尺生律今以黍定律以律生尺</hi>萬事今方咨伯始一<lb/>
斑我亦愧真長此生㑹見三雍就無復寥寥歎未央<lb/>
　　　次韻劉貢父春日賜幡勝<lb/>
寛詔隨春出内朝三軍喜氣挾狐貂鏤銀錯落翻斜月<lb/>
剪綵繽紛舞慶霄臘雪强飛纔到地<hi>前一日㣲雪</hi>曉風偷轉<lb/>
不驚條脱冠徑醉應歸卧便腹從人笑老韶<hi>是日幕次賜酒</hi>
　　　再和<lb/>
與君流落偶還朝過眼紛綸七葉貂莫笑華顛飄彩勝<lb/>
<pb n="KR4d0076_WYG_017-26a"/>
幾人黄壤隔青霄行吟未許窮騷雅坐嘯猶能出教條<lb/>
記取明年江上郡五更春枕夢春韶<lb/>
　　　葉公秉王仲至見和次韻荅之<lb/>
袗絺方暑亦堪朝嵗晚凄風憶皁貂共喜鵷鸞歸禁籞<lb/>
心知日月在重霄君如老驥初遭絡我似枯桑不受條<lb/>
强鑷霜鬚簮彩勝蒼顔得酒尚能韶<lb/>
　　　再和<lb/>
衰遲何幸得同朝温勁如君合珥貂誰惜異材䝉徑寸<lb/>
<pb n="KR4d0076_WYG_017-26b"/>
自慙枯枿借凌霄光風泛泛初浮水紅糝離離欲綴條<lb/>
後日一樽何處共奉常端冕作咸韶<lb/>
　　　次韻王晉卿惠花栽栽所寓張退傅第中一首<lb/>
坐來念念失前人共向空中寓一塵若問此花誰是主<lb/>
天教閒客管青春<lb/>
　　　次韻王晉卿上元侍燕端門<lb/>
月上九門開星河繞露臺君方枕中夢我亦化人來光<lb/>
動仙毬縋香餘歩輦回相從穿萬馬衰病若為陪<lb/>
<pb n="KR4d0076_WYG_017-27a"/>
　　　王鄭州挽詞<hi>克臣</hi>
羡君華髪起琳宫右輔初還鼓角雄千里農桑歌子産<lb/>
一時冠蓋慕蕭嵩那知聚散舂糧外便有悲歡過隙中<lb/>
京兆同僚幾人在猶思對案筆生風<hi>予為開封幕與子難同㕔</hi>
　　　書王定國所藏王晉卿畫著色山二首<lb/>
白髪四老人何曽在商顔煩君紙上影照我胸中山山<lb/>
中亦何有木老土石頑正賴天日光澗谷紛斕斑我心<lb/>
空無物斯文定何閒君看古井水萬象自徃還<lb/>
<pb n="KR4d0076_WYG_017-27b"/>
君歸嶺北初逢雪我亦江南五見春寄語風流王武子<lb/>
三人俱是識山人<lb/>
　　　送吕昌朝知嘉州<lb/>
不羡三刀夢蜀都聊将八詠繼東呉卧看古佛凌雲閣<lb/>
勑賜詩人明月湖得句㑹應縁竹鶴思歸寧復為蓴鱸<lb/>
横空好在脩眉色頭白猶堪乞左符<lb/>
　　　次韻黄魯直寄題郭明父府推潁州西齋二首<lb/>
樹頭啄木常疑客客去而瞋定不然脱轄已應生井沫<lb/>
<pb n="KR4d0076_WYG_017-28a"/>
解衣聊復起庖煙平生詩酒真相汙此去文書恐獨賢<lb/>
早晚西湖映華髪小舟翻動水中天<lb/>
寂寞東京月旦州徳星無復綴珠旒莫嗟平輿空神物<lb/>
尚有西齋接勝流春夢屢尋湖十頃家書新報橘千頭<lb/>
雪堂亦有思歸曲為謝平生馬少㳺<hi>輿音預</hi>
　<lb/>
　<lb/>
　<lb/>
<pb n="KR4d0076_WYG_017-28b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　東坡全集巻十七<lb/>
</p>
<p>
</p>
  </div>
<div>
                <head>東坡全集巻十八</head>
    <p>
<pb n="KR4d0076_WYG_018-1a"/>
欽定四庫全書<lb/>
　東坡全集巻十八　　　　　宋　蘇軾　撰<lb/>
　　詩一百一十八首<lb/>
　　　次韻秦少章和錢蒙仲<lb/>
碧畦黄隴稻如京嵗美人和易得情鑑裏移舟天外思<lb/>
地中鳴角古來聲山圍故國城空在潮打西陵意未平<lb/>
二子有如雙白鷺隔江相照雪衣明<lb/>
　　　次韻錢越州<lb/>
<pb n="KR4d0076_WYG_018-1b"/>
髯尹超然定逸羣南遊端為訪雲門謫仙歸侍玉皇案<lb/>
老鶴來乘刺史轓已覺簿書哀老子故知籩豆有司存<lb/>
年來齒頰生荆棘習氣因君又一言<lb/>
　　　同秦仲二子雨中游寶山<lb/>
平明已報百吏散半日來陪二子閒立鵲低昻煙雨裏<lb/>
行人出沒樹林間<lb/>
　　　去杭十五年復游西湖用歐陽察判韻<lb/>
我識南屏金鯽魚重來拊檻散齋餘還從舊社得心印<lb/>
<pb n="KR4d0076_WYG_018-2a"/>
似省前生覓手書葑合平湖久蕪漫人經豐嵗尚凋疎<lb/>
誰憐寂寞髙常侍老去狂歌憶孟諸<lb/>
　　　與莫同年雨中飲湖上<lb/>
到處相逢是偶然夣中相對各華顛還來一醉西湖雨<lb/>
不見跳珠十五年<lb/>
　　　送子由使契丹<lb/>
雲海相望寄此身那因逺適更沾巾不辭驛騎凌風雪<lb/>
要使天驕識鳳麟沙漠回看清禁月湖山應夣武林春<lb/>
<pb n="KR4d0076_WYG_018-2b"/>
單于若問君家世莫道中朝第一人<lb/>
　　　次韻荅劉景文左藏<lb/>
我老詩壇仆鼓旗借君佳句發良時但空賀監杯中物<lb/>
莫示孫郎帳下兒夜燭催詩金燼落秋芳壓帽露華滋<lb/>
故應好語如爬癢有味難名只自知<lb/>
　　　座上復借韻送岢嵐軍通判葉朝奉<lb/>
雲間踏白看纒旗莫忘西湖把酒時夣裏吳山連越嶠<lb/>
樽前羌婦雜胡兒夕烽過後人初醉春鴈來時雪未滋<lb/>
<pb n="KR4d0076_WYG_018-3a"/>
為問從軍真樂否書來粗遣故人知<lb/>
　　　軾始於文登海上得白石數升如芡實可作枕<lb/>
　　　　聞梅丈嗜石故以遺其子子明學士子明有<lb/>
　　　　詩次其韻<lb/>
海隅荒怪有誰珍零落珊瑚泣季倫法供坐令㣲物重<lb/>
<hi>軾舊有怪石供</hi>色難歸致孝心純只疑薏苡來交阯未信蠙珠<lb/>
出泗濱願子聚為江夏枕不勞麾扇自寧親<lb/>
　　　次韻錢越州見寄<lb/>
<pb n="KR4d0076_WYG_018-3b"/>
莫將牛弩射羊羣卧治何妨晝掩門稍喜使君無疾病<lb/>
時因送客見車轓搔頭白髪秋無數閉眼丹田夜自存<lb/>
欲息波瀾須引去吾儕豈獨坐多言<lb/>
　　　文登蓬萊閣下石壁千丈為海浪所戰時有碎<lb/>
　　　　裂淘灑嵗久皆圜熟可愛土人謂此彈子渦<lb/>
　　　　也取數百枚以養石菖蒲且作詩遺垂慈堂<lb/>
　　　　老人<lb/>
蓬萊海上峯玉立色不改孤根捍滔天雲骨有破碎陽<lb/>
<pb n="KR4d0076_WYG_018-4a"/>
侯殺亷角陰火發光采纍纍彈丸間𤨏細成珠琲閻浮<lb/>
一漚耳真妄果安在我持此石歸袖中有東海垂慈老<lb/>
人眼俯仰了大塊置之盆盎中日與山海對明年菖蒲<lb/>
根連絡不可解儻有蟠桃生旦暮猶可待<lb/>
　　　次韻毛滂法曹感雨詩<lb/>
江南佳公子遺我錦繡端攬之温如春公子焉得寒興<lb/>
雨自有時膚寸便濛<graphic n="KR1998" url="https://raw.githubusercontent.com/kanripo/KR-Gaiji/master/images/KR1998.png" mimeType="image/png"/>歛藏以自潤牛斗何足干空庭<lb/>
月與影強結三友歡我豈不足歟要此清團團所歡在<lb/>
<pb n="KR4d0076_WYG_018-4b"/>
一醉常恐樽中乾捨酒尚可樂明珠如彈丸但恐千仞<lb/>
雀怱怱發虛彈迨子閒暇時種子田中丹一朝涉世故<lb/>
空腹容欺謾我頃在東坡秋菊為夕餐永愧坡間人布<lb/>
褐為我完雪堂初覆瓦上簟無下莞時時亦設客每醉<lb/>
筒輒殫一笑便傾倒五年得輕安公子豈我徒衣鉢傳<lb/>
一簞定非郊與島筆勢江河寛悲吟古寺中穿帷雪漫<lb/>
漫他年記此味芋火對懶殘<lb/>
　　　送鄧宗古還鄉<lb/>
<pb n="KR4d0076_WYG_018-5a"/>
廣漢有姜子孝弟行里閭赤睂雖豺虎弛兵過其墟至<lb/>
今空清泉無復雙鯉魚南鄭有李郃得妙甘公書夜坐<lb/>
指流星驚倒兩使車抱闗不肯仕布褐䝉璠璵西南固<lb/>
多士君得二子餘凛凛忠文公搜士及樵漁澗谿有幽<lb/>
討蘋芷真嘉蔬嵗晚終不食心惻當何如<lb/>
　　　參寥上人初得智果院㑹者十六人分韻賦詩<lb/>
　　　　軾得心字<lb/>
漲水返舊壑飛雲思故岑念君忘家客亦有懷歸心三<lb/>
<pb n="KR4d0076_WYG_018-5b"/>
間得幽寂數步藏清深攅金盧橘塢㪚火楊梅林茶筍<lb/>
盡襌味松杉真法音雲崖有淺井玉醴常半尋遂名參<lb/>
寥泉可濯幽人襟相擕横嶺上未覺衰年侵一眼吞江<lb/>
湖萬象涵古今願君更小築嵗晚解我簮<lb/>
　　　哭王子立次兒子迨韻三首<lb/>
彭城初識子照眼白而長異夣成先兆<hi>予為宻州子立未嘗相識忽告</hi>
<hi>同舍生曰吾夣為宻州婿何也已而果以子由之子妻之</hi>清言得未嘗豈惟知禮意<lb/>
遂欲補詩亡<hi>子立能詩而有禮學</hi>咄咄真相逼諸生敢鴈行<lb/>
<pb n="KR4d0076_WYG_018-6a"/>
非無伯鸞志獨有子雲悲恨子非天合猶能使我思兒<lb/>
曹莫凄慟老眼欲枯萎㑹哭皆豪傑誰為感舊詩<hi>子立與黄</hi>
<hi>魯直張文潜晁無咎秦少㳺陳無已皆友善</hi>
龍困嘗魚服羊儇或虎䝉怱怱成鬼録憒憒到天公偶<lb/>
落藩墻上同㳺羿彀中回看十年事黄葉巻秋風<lb/>
　　　異鵲<hi>并叙</hi>
熙寧中柯侯仲常通守漳州以救饑得民有二鵲栖其<lb/>
㕔事訖侯之去鵲亦送之漳人異焉為賦此詩<lb/>
<pb n="KR4d0076_WYG_018-6b"/>
昔我先君子仁孝行於家家有五畝園么鳳集桐花是<lb/>
時烏與鵲巢鷇可俯拏憶我與諸兒飼食觀羣呀里人<lb/>
驚瑞異野老笑而嗟云此方乳哺甚畏鳶與虵手足之<lb/>
所及二物不敢加主人若可信衆鳥不我遐故知中孚<lb/>
化可及魚與豭柯侯古循吏悃愊真無華臨漳所全活<lb/>
數等江干沙仁心格異族兩鵲栖其衙但恨不能言相<lb/>
對空楂楂善惡以類應古語良非夸君看彼酷吏所至<lb/>
號鬼車<lb/>
<pb n="KR4d0076_WYG_018-7a"/>
　　　次韻詹適宣徳小飲巽亭<lb/>
君方夣謫仙<hi>來詩記李白郎官湖事</hi>我亦弔文園江上同三黜天涯<lb/>
又一樽濤雷殷白晝梅雪耿黄昏歸去多情雨應隨御<lb/>
史軒<hi>詹為御史主簿</hi>
　　　東川清絲寄魯冀州戲贈<lb/>
鵝溪清絲清如冰上有千嵗交枝藤藤生谷底飽風雪<lb/>
嵗晚忽作龍虵升嗟我雖為老侍從骨寒只愛布與繒<lb/>
牀頭錦衾未還客坐覺芒刺在背膺豈如髯卿晚乃貴<lb/>
<pb n="KR4d0076_WYG_018-7b"/>
福禄正似川方増醉中倒着紫綺裘下有半臂出縹綾<lb/>
封題不敢妄裁翦刀尺自有佳人能遥知千騎出清曉<lb/>
積雪未放㳺塵興白鬚紅帶柳絲下老弱空巷人相登<lb/>
但放竒紋出領袖吾髯雖老無人憎<lb/>
　　　怡然以垂雲新茶見餉報以大龍團仍戲作小<lb/>
　　　　詩<lb/>
妙供來香積珍烹具大官揀芽分雀舌賜茗出龍團曉<lb/>
日雲庵暖春風浴殿寒聊將試道眼莫作兩般看<lb/>
<pb n="KR4d0076_WYG_018-8a"/>
　　　次韻王忠玉逰虎丘絶句三首<lb/>
當年大白此相浮老守娛賓得二丘<hi>郡人有閭丘公太守王規父嘗云不</hi>
<hi>謁虎丘即謁閭丘規父忠玉伯父也</hi>白髪重來故人盡空餘叢桂小山幽<lb/>
青蓋紅旗映玉山新詩小草落𤣥泉風流使者人爭看<lb/>
知有真娘立道邊<hi>虎丘中路有真娘墓</hi>
舞衣歌扇轉頭空只有青山杳靄中莫共吳王鬬百草<lb/>
使君未敢借驚鴻<lb/>
　　　寄蔡子華<lb/>
<pb n="KR4d0076_WYG_018-8b"/>
故人送我東來時手栽荔子待我歸荔子已丹吾髪白<lb/>
猶作江南未歸客江南春盡水如天腸斷西湖春水舩<lb/>
想見青衣江畔路白魚紫筍不論錢霜髯三老如霜檜<lb/>
舊交零落今誰在莫從唐舉問封侯但遣麻姑更爬背<lb/>
　　　和錢四寄其弟龢<lb/>
再見濤頭湧玉輪煩君久駐浙江春年來總作維摩病<lb/>
堪笑東西二老人<lb/>
　　　卧病彌月聞垂雲花開順闍棃以詩見招次韻荅之<lb/>
<pb n="KR4d0076_WYG_018-9a"/>
道人心似水不礙照花妍燕坐春強半清陰月屢遷平<lb/>
生無起滅一念有陳鮮嫋嫋風枝舉離離日萼蔫病吟<lb/>
終少味老醉不成顛何必遨頭出湖中有散仙<lb/>
　　　故周茂叔先生濓谿<hi>谿在廬山下</hi>
世俗眩名實至人疑有無怒移水中蟹愛及屋上烏坐<lb/>
令此溪水名與先生俱先生本全徳亷退乃一隅因抛<lb/>
彭澤米偶似西山夫遂即世所知以為溪之呼先生豈<lb/>
我軰造物乃其徒應同柳州柳聊使愚溪愚<lb/>
<pb n="KR4d0076_WYG_018-9b"/>
　　　次韻子由使契丹至涿州見寄四首<lb/>
老人癡鈍已逃寒子復辭行理亦難要到盧龍看古塞<lb/>
投文易水弔燕丹<hi>余昔年辭免使比</hi>
胡羊代馬得安眠窮髪之南共一天又見子卿持漢節<lb/>
遥知遺老泣山前<lb/>
氊毳年來亦甚都時時鴂舌問三蘇<hi>予與子由入京時北使巳問所在後</hi>
<hi>余館伴北使屢誦三蘇文</hi>那知老病渾無用欲問君王乞鏡湖<lb/>
始憶庚寅降屈原旋看蠟鳳戲僧䖍隨翁萬里心如鐵<lb/>
<pb n="KR4d0076_WYG_018-10a"/>
此子何勞為買田<hi>時猶子遲侍行</hi>
　　　雪後便欲與同僚尋春一病彌月雜花都盡獨<lb/>
　　　　牡丹在耳劉景文左藏和順闍棃詩見贈次<lb/>
　　　　韻荅之<lb/>
殘花怨久病剰雨泣餘妍不見雙旌出空令九陌遷<hi>開園</hi>
<hi>時市井皆入</hi>知君苦寂寞妙語嚼芳鮮淺紫從争發深紅任早<lb/>
蔫天葩尚青萼國色待華顛載酒邀詩將臞儒不是仙<lb/>
　　　次韻劉景文周次元寒食同游西湖<lb/>
<pb n="KR4d0076_WYG_018-10b"/>
絮飛春減不成年老境同乗下瀨舩藍尾忽驚新火後<lb/>
<hi>樂天寒食詩云三盃藍尾酒一揲膠牙餳</hi>遨頭要及浣花前<hi>成都太守自正月二日出遊謂之遨</hi>
<hi>頭至四月十九日浣花乃止</hi>山西老將詩無敵洛下書生語更妍共向<lb/>
北山尋二士畫橈鼉鼓聒清眠<lb/>
　　　連日與忠玉張全翁游西湖訪北山清順道潜<lb/>
　　　　二詩僧登垂雲亭飲參寥泉最後過唐州陳<lb/>
　　　　使君夜飲忠玉有詩次韻荅之<lb/>
北山非自髙千仭付我足西湖亦何有萬象生我目雲<lb/>
<pb n="KR4d0076_WYG_018-11a"/>
深人在塢風靜響應谷與君皆無心信步行看竹竹間<lb/>
逢詩鳴眼色奪湖淥百篇成俯仰二老相追逐故應千<lb/>
頃池養此一雙鵠山髙路已斷亭小膝屢促夜尋三尺<lb/>
井渴飲半甌玉明朝閙絲管寒食雜歌哭使君坐無聊<lb/>
狂客來不速載酒有鴟夷扣門非啄木浮蛆灧金盌翠<lb/>
羽出華屋須㬰便陳迹覺夣那可續及君未渡江過我<lb/>
勤秉燭一笑換人爵百年終鬼録<lb/>
　　　新茶送僉判程朝奉以餽其母有詩相謝次韻<lb/>
<pb n="KR4d0076_WYG_018-11b"/>
　　　　荅之<lb/>
縫衣付與溧陽尉捨肉懷歸潁谷封聞道平反供一笑<lb/>
㑹須難老待千鍾火前試焙分新胯雪裏頭綱輟賜龍<lb/>
從此升堂是兄弟一甌林下記相逢<lb/>
　　　次韻送張山人歸彭城<lb/>
羨君飄蕩一虛舟來作錢塘十日逰水洗禪心都眼浄<lb/>
山供詩筆總睂愁雪中乘興真聊爾春盡思歸却罷休<lb/>
何日五湖從范蠡種魚萬尾橘千頭<lb/>
<pb n="KR4d0076_WYG_018-12a"/>
　　　次韻林子中王彦祖唱醻<lb/>
早知身寄一漚中晚節尤驚落木風<hi>近聞莘老公擇皆逝故有此句</hi>昨<lb/>
夣巳論三世事嵗寒猶喜五人同<hi>軾與子中彦祖子敦完夫同試舉人景徳</hi>
<hi>寺今皆健</hi>雨餘北固山圍座春盡西湖水映空差勝四明狂<lb/>
監在更將老眼犯塵紅<lb/>
　　　夀星院寒碧軒<lb/>
清風肅肅摇窓扉窓前修竹一尺圍紛紛蒼雪落夏簟<lb/>
冉冉綠霧霑人衣日髙山蟬抱葉響人靜翠羽穿林飛<lb/>
<pb n="KR4d0076_WYG_018-12b"/>
道人絶粒對寒碧為問鶴骨何縁肥<lb/>
　　　書劉景文所藏王子敬帖絶句<lb/>
家雞野鶩同登爼春蚓秋虵總入奩君家兩行十二字<lb/>
氣壓鄴侯三萬籖<lb/>
　　　書劉景文所藏宗少文一筆畫<lb/>
宛轉回紋錦縈盈連理花何須郭忠恕匹素畫繅車<lb/>
　　　真覺院有洛花花時不暇往四月十八日與劉<lb/>
　　　　景文同往賞枇杷<lb/>
<pb n="KR4d0076_WYG_018-13a"/>
緑暗初迎夏紅殘不及春魏花非老伴盧橘是鄉人井<lb/>
落依山盡巖崖發興新嵗寒君記取松雪看蒼鱗<lb/>
　　　又和劉景文韻<lb/>
牡丹松檜一時栽付與春風自在開試問壁間題字客<lb/>
幾人不為看花來<lb/>
　　　西湖夀星院此君軒<lb/>
卧聽謖謖碎龍鱗俯看蒼蒼立玉身一舸䲭夷江海去<lb/>
尚餘君子六千人<lb/>
<pb n="KR4d0076_WYG_018-13b"/>
　　　仲天貺王元直自睂山來見余錢塘留半嵗既<lb/>
　　　　行作絶句五首送之<lb/>
仲君豈弟多學王子清修寡言病後空驚鶴瘦時來或<lb/>
作鵬騫<lb/>
海角煩君逺訪江源與我同來剰作數詩相送莫教萬<lb/>
里空回<lb/>
三人一旦同行<hi>二子與秦少章同寓髙齋復同舟北行</hi>留下髙齋月明遥<lb/>
想扁舟京口尚餘孤枕潮聲<lb/>
<pb n="KR4d0076_WYG_018-14a"/>
更欲留君久住念君去國彌年空使犀顱玉頰長懷髯<lb/>
舅悽然<lb/>
為予逺致慇懃瑞草橋邊老人紅帶雅冝華髪白醪光<lb/>
泛新春<hi>老人王慶源也</hi>
　　　贈善相程傑<lb/>
心傳異學不謀身自要清時閲搢紳火色上騰雖有數<lb/>
急流勇退豈無人書中苦覔元非訣醉裏㣲言却近真<lb/>
我似樂天君記取華顛賞遍洛陽春<lb/>
<pb n="KR4d0076_WYG_018-14b"/>
　　　次韻林子中蒜山亭見寄<lb/>
竒逸多聞老敬通何人慷慨解憐翁十年簿領催衰白<lb/>
一笑江山發醉紅聞道賦詩臨北固未應舉扇向西風<lb/>
叩頭莫喚無家客歸掃岷峩一畝宫<lb/>
　　　再和并荅楊次公<lb/>
毘盧海上妙髙峯二老遥知説此翁聊復艤舟尋紫翠<lb/>
不妨持節散陳紅髙懷却有雲門興好句真傳雪竇風<lb/>
唱我三人無譜曲馮夷亦合舞幽宫<lb/>
<pb n="KR4d0076_WYG_018-15a"/>
　　　次韻劉景文送錢䝉仲三首<lb/>
誰識天閑老驥不爭日暮長途送盡青雲九子歸去扁<lb/>
舟五湖<lb/>
寄語竹林社友同書桂籍天倫王郎獨為鬼録世間無<lb/>
此玉人<lb/>
五字古原春草千金漢殿長門經緯尚餘三策典刑留<lb/>
與諸孫<lb/>
　　　菩提寺南漪堂杜䳌花<lb/>
<pb n="KR4d0076_WYG_018-15b"/>
南漪杜䳌天下無披香殿上紅氍毹鶴林兵火真一夣<lb/>
不歸閬苑歸西湖<lb/>
　　　題楊次公春蘭<lb/>
春蘭如美人不採羞自獻時聞風露香蓬艾深不見丹<lb/>
青寫真色欲補離騷傳對之如靈均冠佩不敢燕<lb/>
　　　題楊次公蕙<lb/>
蕙本蘭之族依然臭味同曽為水仙佩相識楚詞中幻<lb/>
色雖非實真香亦竟空云何起㣲馥鼻觀已先通<lb/>
<pb n="KR4d0076_WYG_018-16a"/>
　　　次韻曹輔寄壑源試焙新芽<lb/>
仙山靈雨濕行雲洗遍香肌粉未勻明日來投玉川子<lb/>
清風吹破武林春要知玉雪心腸好不是膏油首面新<lb/>
戲作小詩君一笑從來佳茗似佳人<lb/>
　　　次韻袁公濟謝芎椒詩<lb/>
燥吻時時著酒濡要令卧疾致文殊河魚潰腹空號楚<lb/>
汗水流骹始信吳<hi>吳真君服椒法云半年脚心汗如水</hi>自笑方求三嵗艾<lb/>
不如長作獨眠夫羨君清瘦真仙骨更助飄飄鶴背軀<lb/>
<pb n="KR4d0076_WYG_018-16b"/>
　　　次韻和楊次公惠徑山龍井水<hi>龍井水洗病眼有效</hi>
漏盡雞號厭夜行年來小器溢缾罌棄官縱未歸東海<lb/>
罷郡猶堪作水衡幻色將空眼先暗勝游無礙脚殊輕<lb/>
空煩逺致龍淵水寧復臨池似伯英<lb/>
　　　次韻劉景文登介亭<lb/>
澤國梅雨餘衰年困蒸溽髙堂磨新塼頗覺利腰足松<lb/>
根百尺井兩綆飛淨渌流觴聚兒童一笑為捧腹清風<lb/>
信可御剛氣在巖麓始知共此世物外無三伏長歌入<lb/>
<pb n="KR4d0076_WYG_018-17a"/>
雲去不待絃管逐西湖真西子煙樹㸃睂目濤江少醖<lb/>
藉髙浪翻雪屋俛仰拊四海百世飛鳥速逺追錢氏餘<lb/>
近弔祖侯躅吾生如寄耳寸晷輕尺玉誰似劉將軍逸韻<lb/>
謝邊幅千言一揮手五車不再讀春巖彩雞舞月峽哀<lb/>
猿哭朝先鶗鴂起莫與寒螿續我老廢吟哦賴君時擊<lb/>
觸從今事逺覽發軔此幽谷清游得三昧至樂謝五欲<lb/>
莫作狂道士氣壓劉師服<lb/>
　　　袁公濟和劉景文登介亭詩復次韻荅之<lb/>
<pb n="KR4d0076_WYG_018-17b"/>
昬昬墮醉夣奈此六月溽君詩如清風吹我朝睡足登<lb/>
臨得佳句江白照湖渌袖手獨不言黙藁已在腹是時<lb/>
風雨過藹藹雲歸麓疎星帶㣲月金火爭見伏惜哉此<lb/>
清景變滅不可逐歸來讀君詩耿耿猶在目却思少年<lb/>
日聲價爭塲屋文如翻水成賦作叉手速秋風起鴻鴈<lb/>
我亦繼華躅那知君蹭蹬獨泣荆山玉相見南新道青<lb/>
衫垂破幅早知事大繆恨不十年讀莫嫌馮唐老終勝<lb/>
賈誼哭今年復為僚舊好許重續升沈何足道等是蠻<lb/>
<pb n="KR4d0076_WYG_018-18a"/>
與觸共為湖山主出入窮澗谷衆馳君不爭人棄我所<lb/>
欲何時神武門相約挂冠服<lb/>
　　　介亭餞楊傑次公<lb/>
籃輿西出登山門嘉與我友尋仙村丹青明滅風篁嶺<lb/>
環珮空響桃花源<hi>郡人謂介亭山下為桃源路</hi>前朝欲上已蠟屐黑<lb/>
雲白雨如傾盆今晨積霧巻千里豈畏觸熱生病根在<lb/>
家頭陁無為子久與青山為弟昆孤峯盡處亦何有西<lb/>
湖鏡天江抹坤臨髙麾手謝好住清風萬壑傳其言風<lb/>
<pb n="KR4d0076_WYG_018-18b"/>
回響荅君聽取我亦到處隨君軒<lb/>
　　　次京師韻送表弟程懿叔赴䕫州運判<lb/>
與子甥舅氏摧頽各蒼顔並為東諸侯長此佳江山寒<lb/>
松無時花安得揷髻鬟惟將老不死一笑榮枯間我甚<lb/>
似樂天但無素與蠻挂冠及未耄當獲一紀閒子亦拙<lb/>
進取才髙命堅頑譬如萬斛舟行此九折灣仲氏新得<lb/>
道一漚自塵寰<hi>君之兄徳孺自言近於佛法有得</hi>嵗晚家鄉路莫遣生<lb/>
榛菅<lb/>
<pb n="KR4d0076_WYG_018-19a"/>
　　　葉教授和溽字韻詩復次韻為戲記龍井之游<lb/>
先生魯諸儒飲食清不溽空腸出秀句吟嚼五味足華<lb/>
堂閙絲管眸子漲春渌先生疾走避面冷毒在腹歸來<lb/>
煑瓠葉弟子歌旱麓聲淫及靈臺中有麀鹿伏功名一<lb/>
走兎何用千人逐故應容我軰清座時閉目髙亭石排<lb/>
衙木杪挂飛屋我來無時節客亦不待速似聞雪髯叟<lb/>
西嶺訪遺躅朝陽入潭洞金碧涵水玉泉扉夜不扄雲<lb/>
袂本無幅慈皇付寶偈神侣得幽讀訥庵有老人宴坐<lb/>
<pb n="KR4d0076_WYG_018-19b"/>
天魔哭時來獻纓絡法供燈相續吾儕詩酒汙欲往無<lb/>
乃觸齋厨費晨炊車騎滿山谷願聞第一義鉢飯非所<lb/>
欲便投切雲冠予㓜好竒服<lb/>
　　　次韻林子中見寄<lb/>
飄零洛社數遺民詩酒當年困惡賔元亮本無適俗韻<lb/>
孝章要是有名人蒜山小隱雖為客江水西來亦帶岷<lb/>
巻却西湖千頃葑笑看魚尾更莘莘<lb/>
　　　安州老人食蜜歌<hi>贈僧仲殊</hi>
<pb n="KR4d0076_WYG_018-20a"/>
安州老人心似鐵老人心肝小兒舌不食五榖惟食蜜<lb/>
笑指蜜蜂作檀越蜜中有詩人不知千花百草爭含姿<lb/>
老人咀嚼時一吐還引世間癡小兒小兒得詩如得蜜<lb/>
蜜中有藥治百疾正當狂走捉風時一笑看詩百憂失<lb/>
東坡先生取人亷幾人相歡幾人嫌恰似飲茶甘苦雜<lb/>
不如食蜜中邊甜<hi>佛云吾言譬如食蜜中邊皆甜</hi>因君寄與雙龍餅鏡<lb/>
空一照雙龍影三吳六月水如湯老人心似雙龍井<lb/>
　　　次韻錢穆父紫薇花二首<lb/>
<pb n="KR4d0076_WYG_018-20b"/>
虛白堂前合抱花秋風落日照横斜閲人此地知多少<lb/>
物化無涯生有涯<hi>虛白堂前紫薇兩株俗云樂天所種</hi>
折得芳蕤兩眼花題詩相報字傾斜篋中尚有絲綸句<lb/>
坐覺天光照海涯<hi>樂天詩云絲綸閣下文章静鐘鼓樓中刻漏長獨坐黄昬誰是伴紫薇花</hi>
<hi>對紫薇郎上嘗書此詩以賜軾</hi>
　　　送張嘉州<lb/>
少年不願萬戸侯亦不願識韓荆州頗願身為漢嘉守<lb/>
載酒時作凌雲逰虛名無用今白首夣中却到龍泓口<lb/>
<pb n="KR4d0076_WYG_018-21a"/>
浮雲軒冕何足言惟有江山難入手峨睂山月半輪秋<lb/>
影入平羌江水流謫仙此語誰解道請君見月時登樓<lb/>
笑談萬事真何有一時付與東巖酒<hi>佛峽人家白酒舊有名</hi>歸來<lb/>
還受一大錢好意莫違黄髪叟<lb/>
　　　次韻蘇伯固主簿重九<lb/>
雲間朱袖拂雲和知是長松挂女蘿髻重不嫌黄菊滿<lb/>
手香新喜緑橙搓墨翻衫袖吾方醉紙落雲煙子患多<lb/>
只有黄雞與白髪玲瓏應識使君歌<lb/>
<pb n="KR4d0076_WYG_018-21b"/>
　　　送李陶通直赴清溪<lb/>
忠文文正二大老<hi>司馬温公范蜀公君之師友</hi>蘇李廣平三舍人<hi>蘇子</hi>
<hi>容宋次道與先公才元熙寧中封還李定詞頭天下謂之三舍人</hi>喜見通家賢子弟自<lb/>
言得邑少風塵從來勢利闗心薄此去溪山琢句新肯<lb/>
向西湖留數月錢塘初識小麒麟<lb/>
　　　次韻楊公濟奉議梅花十首<lb/>
梅梢春色弄㣲和作意南枝翦刻多月黑林間逢縞袂<lb/>
覇陵醉尉誤誰何<lb/>
<pb n="KR4d0076_WYG_018-22a"/>
相逢月下是瑤臺藉草清樽連夜開明日酒醒應滿地<lb/>
空令饑鶴啄莓苔<lb/>
綠髪尋春湖畔回萬松嶺上一枝開而今縱老霜根在<lb/>
得見劉郎又獨來<lb/>
月地雲堦漫一樽玉奴終不負東昬臨春結綺荒荆棘<lb/>
誰信幽香是返魂<lb/>
日出冰湖散水花野梅官柳漸欹斜西郊欲就詩人飲<lb/>
黄四娘東子美家<lb/>
<pb n="KR4d0076_WYG_018-22b"/>
君知早落坐先開莫著新詩句句催嶺北霜枝最多思<lb/>
忍寒留待使君來<lb/>
冰盤未薦含酸子雪嶺先看耐凍枝應笑春風木芍藥<lb/>
豐肌弱骨要人醫<lb/>
寒雀喧喧凍不飛遶林空啅未開枝多情好與風流伴<lb/>
不到雙雙燕語時<lb/>
鮫綃翦碎玉簮輕檀暈粧成雪月明肯伴老人春一醉<lb/>
懸知欲落更多情<lb/>
<pb n="KR4d0076_WYG_018-23a"/>
縞裙練帨玉川家肝膽清新冷不邪穠李爭春猶辦此<lb/>
更教踏雪看梅花<lb/>
　　　贈劉景文<lb/>
荷盡已無擎雨蓋菊殘猶有傲霜枝一年好景君須記<lb/>
最是橙黄橘綠時<lb/>
　　　謝闗景仁送紅梅栽二首<lb/>
年年芳信負紅梅江畔垂垂又欲開珍重多情闗令尹<lb/>
直和根撥送春來<lb/>
<pb n="KR4d0076_WYG_018-23b"/>
為君栽向南堂下記取他年著子時酸釅不堪調衆口<lb/>
使君風味好攅睂<lb/>
　　　辯才老師退居龍井不復出入軾往見之常出<lb/>
　　　　至風篁嶺左右驚曰逺公復過虎溪矣辯才<lb/>
　　　　笑曰杜子美不云乎與子成二老來往亦風<lb/>
　　　　流因作亭嶺上名之曰過溪亦曰二老謹次<lb/>
　　　　辯才韻賦詩一首<lb/>
日月轉雙轂古今同一丘惟此鶴骨老凛然不知秋去<lb/>
<pb n="KR4d0076_WYG_018-24a"/>
住兩無礙人天爭挽留去如龍出山雷雨巻潭湫來如<lb/>
珠還浦魚鼈爭駢頭此生暫寄寓常恐名實浮我比陶<lb/>
令愧師為逺公優送我還過溪溪水當逆流聊使此山<lb/>
人永記二老逰大千在掌握寧有離别憂<lb/>
　　　送程之邵僉判赴闕<lb/>
夜光不自獻天驥良難知從來一狐腋或出五羖皮賢<lb/>
哉江東守收此幕中竒無華豈易識既得不自隨留君<lb/>
望此府助我憐其衰二年促膝語一旦長揖辭林深伏<lb/>
<pb n="KR4d0076_WYG_018-24b"/>
猛在岸改潜珍移去此當安從失君徒自悲念君瑚璉<lb/>
質當今臺閣宜去矣㑹有合豈常懷其私<lb/>
　　　寄題梅宣義園亭<lb/>
仙人子真後還隱吳市門不惜十年力治此五畝園初<lb/>
期橘為奴漸見桐有孫清池壓丘虎異石來湖黿敲門<lb/>
無貴賤遂性各琴尊我本放浪人家寄西南坤敝廬雖<lb/>
尚在小圃誰當樊羨君欲歸去奈此未報恩愛予幸僚<lb/>
友久要疑弟昆明年過君西飲我空缾盆<lb/>
<pb n="KR4d0076_WYG_018-25a"/>
　　　熙寜中軾通守此郡除夜直都㕔囚繋皆滿日<lb/>
　　　　莫不得返舎因題一詩于壁今二十年矣衰<lb/>
　　　　病之餘復忝郡寄再經除夜庭事蕭然三圄<lb/>
　　　　皆空盖同僚之力非拙朽所致因和前篇呈<lb/>
　　　　公濟子侔二通守<lb/>
　　　前詩<lb/>
除日當早歸官事乃見留執筆對之泣哀此繫中囚小<lb/>
人營餱糧墮網不知羞我亦戀薄禄因循失歸休不須<lb/>
<pb n="KR4d0076_WYG_018-25b"/>
論賢愚均是為食謀誰能暫縱遣閔黙愧前修<lb/>
　　　今和<lb/>
山川不改舊嵗月逝肯留百年一俯仰五勝更王囚同<lb/>
僚比岑范徳業前人羞坐令老鈍守嘯諾獲少休却思<lb/>
二十年出處非人謀齒髪付天公缺壞不可修<lb/>
　　　遊寶雲寺得唐彦猷為杭州日送客舟中手書<lb/>
　　　　一絶句云山雨霏微不滿空畫舩來往疾輕<lb/>
　　　　鴻誰知獨卧朱簾裏一榻無塵四面風明日<lb/>
<pb n="KR4d0076_WYG_018-26a"/>
　　　　送彦猷之子坰赴鄂州舟中遇㣲雨感歎前<lb/>
　　　　事因和其韻作兩首送之且歸其書唐氏<lb/>
二妙凋零筆法空忽驚雲海戲羣鴻清詩不敢私囊篋<lb/>
人道黄門有父風<hi>黄門衛恒也</hi>
出處榮枯一笑空十年社燕與秋鴻誰知白首長河路<lb/>
還卧當時送客風<lb/>
　　　送江公著知吉州<lb/>
三吳行盡千山水猶道桐廬更清美豈惟濁世隱狂奴<lb/>
<pb n="KR4d0076_WYG_018-26b"/>
時平亦出佳公子初冠惠文讀城旦晚入奉常陪劒履<lb/>
方將華省起彈冠忽憶釣臺歸洗耳未應良木棄大匠<lb/>
要使名駒試千里奉親官舍當有擇得郡江南差可喜<lb/>
白粲連檣一萬艘紅粧執樂三千指簿書期㑹得餘閒<lb/>
亦念人生行樂耳<hi>二耳義不同故得重用</hi>
　　　聞錢道士與越守穆父飲酒送二壺<lb/>
龍根為脯玉為漿下界寒醅亦漫嘗一紙鵝經逸少醉<lb/>
他年鵬賦謫仙狂金丹自足留衰鬢苦淚何須㸃别腸<lb/>
<pb n="KR4d0076_WYG_018-27a"/>
吳越舊邦遺澤在定應符竹付諸郎<lb/>
　　　次韻劉景文路分上元<lb/>
華燈閟艱嵗冷月掛空府三吳重時節九陌自歌舞云<lb/>
從月幾望遂至一百五嘉辰可屈指樂事相繼武今宵<lb/>
掃雲陣極目淨天宇嬉逰各忘歸闐咽頃未覩飛毬互<lb/>
明滅激水相吞吐老去反兒童歸來尚鐃鼓新年消暗<lb/>
雪舊嵗添絲縷何時九江城相對兩漁父<hi>予舊欲卜居廬山景文近</hi>
<hi>買宅江州</hi>
<pb n="KR4d0076_WYG_018-27b"/>
　　　再和楊公濟梅花十絶<lb/>
一枝風物便清和看盡千林未覺多結習已空從著袂<lb/>
不須天女問云何<lb/>
天教桃李作輿臺故遣寒梅第一開慿仗幽人收艾納<lb/>
國香和雨入青苔<lb/>
白髪思家萬里回小軒臨水為花開故應剰作詩千首<lb/>
知是多情得得來<lb/>
人去殘英滿酒樽不堪細雨濕黄昬夜寒那得穿花蝶<lb/>
<pb n="KR4d0076_WYG_018-28a"/>
知是風流楚客魂<lb/>
春入西湖到處花裙腰芳草抱山斜盈盈解佩臨煙浦<lb/>
脈脈當壚傍酒家<lb/>
莫向霜晨怨未開白頭朝夕自相催斬新一朶含風露<lb/>
恰似西廂待月來<lb/>
洗盡鈆華見雪肌要將真色鬬生枝檀心已作龍涎吐<lb/>
玉頰何勞獺髓醫<lb/>
湖面初驚片片飛尊前吹折最繁枝何人㑹得春風意<lb/>
<pb n="KR4d0076_WYG_018-28b"/>
怕見梅黄雨細時<lb/>
長恨漫天柳絮輕只將飛舞占清明寒梅似與春相避<lb/>
未解無私造物情<lb/>
北客南來豈是家醉看參月半横斜他年欲識吳姬面<lb/>
秉燭三更對此花<lb/>
　　　與葉淳老侯敦夫張秉道同相視新河秉道有<lb/>
　　　　詩次韻二首<lb/>
君不見元帥府前羅萬㦸濤頭未順千弩射至今鳳凰<lb/>
<pb n="KR4d0076_WYG_018-29a"/>
山下路長借一箭開兩翼我鑿西湖還舊觀一眼已盡<lb/>
西南碧又將回奪浮山險千艘夜下無南北坐陳三策<lb/>
本人謀惟留一諾待我畫老病思歸真暫寓功名如幻<lb/>
終何得從來自笑畫虵足此事何殊食雞肋憐君嗜好<lb/>
更迂闊得我新詩喜折屐江湖粗了我徑歸餘事後來<lb/>
當潤色一庵閒卧洞霄宫井有丹砂水長赤<lb/>
荆溪父老愁三害下斬長蛟本無賴平生倔強韓退之<lb/>
文字猶為鰐魚戒石門之役萬金耳首䑕不為吾已隘<lb/>
<pb n="KR4d0076_WYG_018-29b"/>
江湖開塞古有數兩鵠飛來告成壞勸農使者非常人<lb/>
一言已破黎民駭上饒使君更超逸坐睨浮山如累塊<lb/>
髯張乃我結襪生詩酒淋漓出狂怪我作水衡生作丞<lb/>
他日歸朝同此拜<lb/>
　　　㯶筍<hi>并叙</hi>
㯶筍狀如魚剖之得魚子味如苦筍而加丼芳蜀人以<lb/>
饌佛僧甚貴之而南方不知也筍生膚毳中蓋花之方<lb/>
孕者正二月間可剥取過此苦澀不可食矣取之無害<lb/>
<pb n="KR4d0076_WYG_018-30a"/>
於木而宜於飲食法當蒸熟所施畧與筍同蜜煮酢浸<lb/>
可致千里外今以餉殊長老<lb/>
贈君木魚三百尾中有鵝黄子魚子夜叉剖癭欲分甘<lb/>
籜龍藏頭敢言美願隨蔬果得自用勿使山林空老死<lb/>
問君何事食木魚烹不能鳴固其理<lb/>
　　　次韻曹子方龍山真覺院瑞香花<lb/>
幽香結淺紫來自孤雲岑骨香不自知色淺意殊深移<lb/>
栽青蓮宇遂冠薝蔔林紉為楚臣佩散落天女襟君持<lb/>
<pb n="KR4d0076_WYG_018-30b"/>
風霜節耳冷歌笑音一逢蘭蕙質稍回鐵石心置酒要<lb/>
妍暖養花須晏陰及此隂晴間恐致慳嗇霖綵雲知易<lb/>
散鷤䳏憂先吟明朝便陳迹試著丹青臨<lb/>
　　　次韻曹子方運判雪中同遊西湖<lb/>
詞源灔灔波頭展清唱一聲巖谷滿未容雪積句先髙<lb/>
豈獨湖開心自逺雲山已作歌睂淺山下碧流清似眼<lb/>
尊前侑酒只新詩何異書魚餐蠧簡<lb/>
　　　次韻仲殊雪中游西湖二首<lb/>
<pb n="KR4d0076_WYG_018-31a"/>
夜半幽夣覺稍聞竹葦聲起續凍折絃為鼓一再行曲<lb/>
終天自明玉樓已崢嶸有懷二三子落筆先飛霙共為<lb/>
竹林㑹身與孤鴻輕秀語出寒餓身窮詩乃亨禪老復<lb/>
何為笑指孤煙生我獨念粲者誰與予目成<lb/>
寶雲樓閣閙千門林靜初無一鳥喧閉戸莫教風掃地<lb/>
巻簾疑有月臨軒水光㶑灔猶浮碧山色空濛已歛昏<lb/>
乞得湯休竒絶句始知鹽絮是陳言<lb/>
　　　次韻參寥同前<lb/>
<pb n="KR4d0076_WYG_018-31b"/>
朝來處處白氊鋪樓閣山川盡一如總是爛銀并白玉<lb/>
不知竒貨有誰居<lb/>
　　　送小本禪師赴法雲<lb/>
寓形天宇間出處㑹有役澹然都無營百年何由畢山<lb/>
林等憂患軒冕亦戲劇我未即歸休師寧便安逸王城<lb/>
滿豪傑議論紛黑白聖諦第一義對面誰不識師來亦<lb/>
何事孤月挂空碧是身如浮雲安可限南北出岫本無<lb/>
心既雨歸亦得珠泉有舊約何年挂缾錫<lb/>
<pb n="KR4d0076_WYG_018-32a"/>
　　　書渾令公燕魚朝恩圖<lb/>
咸寧英氣似汾陽夜飲軍容出紅粧不須纒頭萬匹錦<lb/>
知卿未辦作吕強<lb/>
　　　息壤詩<hi>并引</hi>
淮南子曰鯀堙洪水盜帝之息壤帝使祝融殺之于羽<lb/>
淵今荆州南門外有狀若屋宇陷入地中而猶見其脊<lb/>
者旁有石記云不可犯畚鍤所及輒復如故又頗以致<lb/>
雷雨嵗大旱屢發有應予感之乃為作詩其詞曰<lb/>
<pb n="KR4d0076_WYG_018-32b"/>
帝息此壤以藩幽臺有神司之隨取而培帝勅下民無<lb/>
敢或開惟帝不言以雷以雨惟民知之幸帝之恕帝茫<lb/>
不知誰敢以告帝怒不常下土是震使民前知是役于<lb/>
民無是墳者誰取誰予惟其的之是以射之<lb/>
　　　新渠詩<hi>并叙</hi>
庚子正月予過唐州太守趙侯始復三陂疏召渠招懷<lb/>
逺人散耕于唐予方為旅人不得親執壺漿簞食以與<lb/>
侯勸逆四方之來者獨為新渠詩五章以告于道路致<lb/>
<pb n="KR4d0076_WYG_018-33a"/>
侯之意其詞曰<lb/>
新渠之水其來舒舒溢流于野至于通衢渠成如神民<lb/>
始不知問誰為之邦君趙侯新渠之田在渠左右渠來<lb/>
奕奕如赴如凑如雲斯積如屋斯溜嗟唐之人始識秔<lb/>
稌新渠之民自淮及潭挈其婦姑或走而顛王命趙侯<lb/>
宥我新民無與王事以訖七年侯調新民爾既來止其<lb/>
歸爾邑告爾隣里良田千萬爾擇爾取爾耕爾食遂為<lb/>
爾有築室于唐孔碩且堅生為唐民飽粥與饘死塟于<lb/>
<pb n="KR4d0076_WYG_018-33b"/>
唐祭有雉豚天子有命我惟爾安<lb/>
　　　顔樂亭詩<hi>并叙</hi>
顔子之故居所謂陋巷者有井存焉而不在顔氏久矣<lb/>
膠西太守孔君宗翰始得其地浚治其井作亭于其上<lb/>
命之曰顔樂昔夫子以簞食瓢飲賢顔子而韓子乃以<lb/>
為哲人之細事何哉蘇子曰古之觀人也必於其小者<lb/>
觀之其大者容有偽焉人能碎千金之璧不能無失聲<lb/>
於破釡能搏猛虎不能無變色於蠭蠆孰知簞食瓢飲<lb/>
<pb n="KR4d0076_WYG_018-34a"/>
之為哲人之大事乎乃作顔樂亭詩以遺孔君正韓子<lb/>
之説且以自警云<lb/>
天生烝民為之鼻口美者可嚼芬者可嗅美必有惡芬<lb/>
必有臭我無天遊六鑿交鬬騖而不反跬步商受偉哉<lb/>
先師安此㣲陋孟賁股慄虎豹却走眇然其身中亦何<lb/>
有我求至樂千載無偶執瓢從之忽焉在後<lb/>
　<lb/>
　<lb/>
<pb n="KR4d0076_WYG_018-34b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　東坡全集巻十八<lb/>
</p>
<p>
</p>
  </div>
<div>
                <head>東坡全集巻十九</head>
    <p>
<pb n="KR4d0076_WYG_019-1a"/>
欽定四庫全書<lb/>
　東坡全集巻十九　　　　　宋　蘇軾　撰<lb/>
　　詩六十四首<lb/>
　　　次韻劉景文西湖席上<lb/>
二老長身屹兩峰常撞大吕應黄鍾將辭鄴下劉公幹<lb/>
却見雲間陸士龍白髪憐君畧相似青山許我定相從<lb/>
吾今官已六百石慙愧當年邴曼容<lb/>
　　　次前韻荅馬忠玉<lb/>
<pb n="KR4d0076_WYG_019-1b"/>
坡陀巨麓起連峯積累當年慶自鍾靈運子孫俱得鳳<lb/>
慈明兄弟孰非龍河梁㑹作㸔雲别詩社何妨載酒從<lb/>
祇有西湖似西子故應宛轉為君容<lb/>
　　　予去杭十六年而復來留二年而去平生自覺<lb/>
　　　　出處老少粗似樂天雖才名相逺而安分寡<lb/>
　　　　求亦庶幾焉三月六日來别南北山諸道人<lb/>
　　　　而下天竺惠淨師以醜石贈行作三絶句<lb/>
當年衫鬢兩青青強説重臨慰别情衰髪祇今無可白<lb/>
<pb n="KR4d0076_WYG_019-2a"/>
故應相對話來生<lb/>
出處依稀似樂天敢將衰朽較前賢便從洛社休官去<lb/>
猶有閒居二十年<lb/>
在郡依前六百日山中不記幾回來還將天竺一峯去<lb/>
欲把雲根到處栽<lb/>
　　　次韻答黄安中兼簡林子中<lb/>
老去心灰不復然一麾江海意方堅那堪黄散付子度<lb/>
空羨蘇杭養樂天病肺一春難白酒别腸三夜遶朱絃<lb/>
<pb n="KR4d0076_WYG_019-2b"/>
羣仙政欲吾歸去共把清風借玉川<lb/>
　　　留别蹇道士拱辰<lb/>
黑月在濁水何曾不清明寸田滿荆棘梨棗無從生何<lb/>
時反吾真嵗月今崢嶸屢接方外士早知俗縁輕庚桑<lb/>
託雞鵠未肯化南榮晚識此道師似有宿世情笑指北<lb/>
山雲訶我不歸耕仙人漢陰馬㣲服方地行咫尺不往<lb/>
見煩子通姓名願持空手去獨控横江鯨<lb/>
　　　次韻子由書王晉卿畫山水二首<lb/>
<pb n="KR4d0076_WYG_019-3a"/>
老去君空見畫夣中我亦曾逰桃花縱落誰見水到人<lb/>
間伏流<lb/>
山人昔與雲俱出俗駕今隨水不回賴我胸中有佳處<lb/>
一樽時對畫圖開<lb/>
　　　又書王晉卿畫四首<lb/>
　　　　山隂陳迹<lb/>
當年不識此清真強把先生擬季倫等是人間一陳迹<lb/>
聚蚊金谷本何人<lb/>
<pb n="KR4d0076_WYG_019-3b"/>
　　　　雪谿乗興<lb/>
谿山雪月兩佳哉賓主談鋒夜轉雷猶言不見戴安道<lb/>
為問適從何處來<lb/>
　　　　四明狂客<lb/>
毫端偶集一微塵何處谿山非此身狂客思歸便歸去<lb/>
更求敕賜枉天真<lb/>
　　　　西塞風雨<lb/>
斜風細雨到來時我本無家何處歸仰㸔雲天真篛笠<lb/>
<pb n="KR4d0076_WYG_019-4a"/>
旋收江海入蓑衣<lb/>
　　　破琴詩<hi>并引</hi>
舊説房琯開元中嘗宰盧氏與道士邢和璞出㳺過夏<lb/>
口村入廢佛寺坐古松下和璞使人鑿地得罋中所藏<lb/>
婁師徳與永禪師書笑謂琯曰頗憶此耶琯因悵然悟<lb/>
前生之為永師也故人柳子玉寶此畫云是唐本宋復<lb/>
古所臨者元祐六年三月十九日予自杭州還朝宿呉淞江<lb/>
夣長老仲殊挾琴過予彈之有異聲就視琴頗損而有<lb/>
<pb n="KR4d0076_WYG_019-4b"/>
十三絃予方歎惜不已殊曰雖損尚可修曰奈十三絃<lb/>
何殊不荅誦詩云度數形名本偶然破琴今有十三絃<lb/>
此生若遇邢和璞方信秦筝是響泉予夣中了然識其<lb/>
所謂既覺而忘之明日晝寢復夣殊來理前語再誦其<lb/>
詩方驚覺而殊適至意其非夢也問之殊蓋不知是嵗<lb/>
六月見子玉之子子文于京師求得其畫乃作詩并書<lb/>
所夢其上子玉名瑾善作詩及行草書復古名迪畫山<lb/>
水草木蓋妙絶一時仲殊本書生棄家學佛通脱無所<lb/>
<pb n="KR4d0076_WYG_019-5a"/>
着皆竒士也<lb/>
破琴雖未修中有琴意足誰云十三絃音節如佩玉新<lb/>
琴空髙張絃聲不附木宛然七絃筝動與世好逐陋矣<lb/>
房次律因循墮流俗懸知董庭蘭不識無絃曲<lb/>
　　　題王晉卿畫後<lb/>
醜石半蹲山下虎長松倒卧水中龍試君眼力㸔多少<lb/>
數到雲峯第幾重<lb/>
　　○聽武道士彈賀若<lb/>
<pb n="KR4d0076_WYG_019-5b"/>
清風終日自開簾涼月今宵肯挂簷琴裏若能知賀若<lb/>
詩中定合愛陶潜<lb/>
　　　元祐六年六月自杭州召還汶公館我於東堂<lb/>
　　　　閲舊詩巻次諸公韻三首<lb/>
半熟黄粱日未斜玉堂陰合手栽花却尋三十年前味<lb/>
未飯鐘時已飯茶<lb/>
夢覺還驚屧響廊故人來炷影前香鬢鬚白盡成何事<lb/>
一帖空存老遂良<hi>法帖中有褚遂良書云即日遂良鬚髪盡白</hi>
<pb n="KR4d0076_WYG_019-6a"/>
尺一東來喚我歸衰年已迫故山期文章曹植今堪笑<lb/>
却巻波瀾入小詩<lb/>
　　　次韻子由書王晉卿畫山水一首而晉卿和二<lb/>
　　　　首<lb/>
誤㸃故教同子敬雜篇真欲擬湯休壠雲寄我山中信<lb/>
雪月追君溪上舟㑹㸔飛仙虎頭篋却來顛倒拾遺裘<lb/>
<hi>子美詩云天吳及紫鳯顛倒在短褐</hi>王孫辦作𤣥真子細雨斜風不濕鷗<lb/>
此境眼前聊妄想幾人林下是真休我今心似一潭月<lb/>
<pb n="KR4d0076_WYG_019-6b"/>
君已身如萬斛舟㸔畫題詩雙鶴鬢歸田送老一羊裘<lb/>
明年兼與士龍去萬頃蒼波没兩鷗<lb/>
　　　感舊詩<hi>并引</hi>
嘉祐中予與子由同舉制筞寓居懷逺驛時年二十六<lb/>
而子由二十三耳一日秋風起雨作中夜翛然始有感<lb/>
慨離合之意自爾宦㳺四方不相見者十常七八每夏<lb/>
秋之交風雨作木落草衰輒悽然有此感蓋三十年矣<lb/>
元豐中謫居黄岡而子由亦貶筠州嘗作詩以記其事<lb/>
<pb n="KR4d0076_WYG_019-7a"/>
元祐六年予自杭州召還寓居子由東府數月復出領<lb/>
汝陰時予年五十六矣乃作詩留别子由而去<lb/>
牀頭枕馳道雙闕夜未央車轂鳴枕中客夢安得長新<lb/>
秋入梧葉風雨驚洞房獨行慚月影悵焉感初凉筮仕<lb/>
記懷逺謫居念黄岡一往三十年此懷未始忘扣門呼<lb/>
阿同<hi>子由一字同叔</hi>安寢已太康青山映華髪歸計三月糧我<lb/>
欲自汝陰徑上潼江章想見氷槃中石蜜與柿霜<hi>予欲請東</hi>
<hi>川而歸二物皆東川所出</hi>憐子遇明主憂患已再嘗報國何時畢我<lb/>
<pb n="KR4d0076_WYG_019-7b"/>
心久已降<lb/>
　　　西湖秋涸東池魚窘甚因㑹客呼網師遷之西<lb/>
　　　　池為一笑之樂夜歸被酒不能寐戲作放魚<lb/>
　　　　一首<lb/>
東池浮萍半粘塊裂碧跳青出魚背西池秋水尚涵空<lb/>
舞闊摇深吹荇帶吾僚有意為遷居老守縱饞那忍膾<lb/>
縱横爭看銀刀出瀺灂初驚玉花碎但愁數罟損鱗鬛<lb/>
未信長堤隔濤瀨濊濊發發須㬰間圉圉洋洋尋丈外<lb/>
<pb n="KR4d0076_WYG_019-8a"/>
安知中無蛟龍種尚恐或有風雲㑹明年春水漲西湖<lb/>
好去相忘渺淮海<lb/>
　　　復次放魚前韻荅趙承議陳教授<lb/>
擾擾萬生同大塊搶榆不羨培風背青丘已吞雲夢芥<lb/>
黄河復繚天門帶長譏韓子隘且陋一飽鯨魚何足膾<lb/>
東坡也是可憐人披抉泥沙收細碎逝將歸休八節灘<lb/>
又欲往釣七里瀨正似此魚逃網中未與造物逰數外<lb/>
且將新句調二子湖上秋髙風月㑹為君更喚木腸兒<lb/>
<pb n="KR4d0076_WYG_019-8b"/>
脚扣兩舷歌小海<lb/>
　　　九月十五日觀月聽琴西湖一首示坐客<lb/>
白露下衆草碧空巻㣲雲孤光為誰來似為我與君水<lb/>
天浮四坐河漢落酒樽使我氷雪腸不受麴蘖醺尚恨<lb/>
琴有絃出魚亂湖紋哀彈本舊曲妙耳非昔聞良時失<lb/>
俯仰此見寧朝昏懸知一生中道眼無由渾<lb/>
　　　復次前韻謝趙景貺陳履常見和兼簡歐叔弼<lb/>
　　　　兄弟<lb/>
<pb n="KR4d0076_WYG_019-9a"/>
能詩李長吉識字揚子雲端能居此府坐歗獲兩君逝<lb/>
將江湖去浮我五石樽眷焉復少留尚為世所醺或勸<lb/>
莫作詩兒軰工織紋朱絃寄三歎未害俗耳聞共尋兩<lb/>
歐陽伐薪照黄昏是家有甘井汲多終不渾<lb/>
　　　送歐陽主簿赴官韋城四首<lb/>
鳳雛驥子日相髙白髪蒼顔笑我曹讀遍牙籖三萬軸<lb/>
却來小邑試牛刀<lb/>
出處年來恨不齊一樽臨水記分携江湖咫尺吾將老<lb/>
<pb n="KR4d0076_WYG_019-9b"/>
汝潁東流子却西<lb/>
白馬津頭春水來白魚猶喜似江淮使君已復氷堂酒<lb/>
更勸重新畫舫齋<lb/>
道傍垂白定沾巾正似當年緑髪新故國依然喬木在<lb/>
典刑復見老成人<lb/>
　　　泛潁<lb/>
我性喜臨水得潁意甚竒到官十日來九日河之湄吏<lb/>
民笑相語使君老而癡使君實不癡流水有令姿遶郡<lb/>
<pb n="KR4d0076_WYG_019-10a"/>
十餘里不駛亦不遲上流直而清下流曲而漪畫船俯<lb/>
明鏡笑問汝為誰忽然生鱗甲亂我鬚與睂㪚為百東<lb/>
坡頃刻復在兹此豈水薄相與我相娛嬉聲色與臭味<lb/>
顛倒眩小兒等是兒戲物水中少磷淄趙陳兩歐陽同<lb/>
㕘天人師觀妙各有得共賦泛潁詩<lb/>
　　　六觀堂老人草書詩<lb/>
物生有象象乃滋夣幻無根成斯須方其夣時了非無<lb/>
泡影一失俯仰殊清露未晞電已徂此滅滅盡乃真吾<lb/>
<pb n="KR4d0076_WYG_019-10b"/>
云如死灰實不枯逢塲作戲三昧俱化身為醫忘其軀<lb/>
草書非學聊自娛落筆已喚周越奴蒼䑕奮髯飲松腴<lb/>
剡藤玉板開雪膚逰龍天飛萬人呼莫作羞澁羊氏姝<lb/>
<hi>六觀取金剛經夢幻等六物也老人僧了性精於醫而善草書下筆有逺韻而人莫知貴故作此詩</hi>
　　　次韻劉景文見寄<lb/>
淮上東來雙鯉魚巧將書信渡江湖細㸔落墨皆松瘦<lb/>
想見掀髯正鶴孤烈士家風安用此書生習氣未能無<lb/>
莫因老驥思千里醉後哀歌缺唾壺<lb/>
<pb n="KR4d0076_WYG_019-11a"/>
　　　次韻趙景貺督兩歐陽詩破陳酒戒<lb/>
商也哀未㪚嵗月忽已秋祥琴雖未調餘悲不敢留矧<lb/>
此乃韻語未入金石流羲之生五之總角出銀鈎吾家<lb/>
有二許下筆兩不休君言不能詩此語人信不千鍾斯<lb/>
為堯百榼斯為丘陋矣陶士衡當以大白浮酒中那有<lb/>
失醉則不驚鷗明當罰二子已洗兩玉舟<lb/>
　　　叔弼云履常不飲故不作詩勸履常飲<lb/>
我本畏酒人臨觴未嘗訴平生坐詩窮得句忍不吐吐<lb/>
<pb n="KR4d0076_WYG_019-11b"/>
酒茹好詩肝胃生滓汙用此較得䘮天豈不足付吾儕<lb/>
非二物嵗月誰與度悄焉得長愁為計已大誤二歐非<lb/>
無詩恨子不飲故強為釂一酌將非作愁具成言如皦<lb/>
日援筆當自賦他年五君詠山王一時數<lb/>
　　　臂痛謁告作三絶句示四君子<lb/>
公退清閒如致仕酒餘歡適似還鄉不妨更有安心病<lb/>
卧㸔縈簾一炷香<lb/>
心有何求遣病安年來古井不生瀾祇愁戲瓦閒童子<lb/>
<pb n="KR4d0076_WYG_019-12a"/>
却作泠泠一水看<lb/>
小閣低窓卧晏温了然非黙亦非言維摩示病吾真病<lb/>
誰識東坡不二門<lb/>
　　　到潁未幾公帑已竭齋廚索然戲作數句<lb/>
我昔在東武吏方謹新書齋空不知春客至先愁予采<lb/>
杞聊自誑食菊不敢餘嵗月今幾何齒髪日向踈幸此<lb/>
一郡老依然十年初夢飲本來空真飽竟亦虛尚有赤<lb/>
脚婢能烹頳尾魚心知皆夢耳慎勿歌歸歟<lb/>
<pb n="KR4d0076_WYG_019-12b"/>
　　　景貺履常屢有詩督叔弼季黙唱和已許諾矣<lb/>
　　　　復以此句挑之<lb/>
君家文律冠西京旋築詩壇按酒兵袖手莫輕真將種<lb/>
致師須得老門生明朝鄭伯降誰受昨夜條侯壁已驚<lb/>
從此醉翁天下樂還應一舉百觴傾<hi>文忠公贈蘇梅詩云我亦願助勇鼓</hi>
<hi>旗譟其旁快哉天下樂一釂宜百觴</hi>
　　　贈月長老<lb/>
天形倚一笠地水轉兩輪五覇之所運毫端栖一塵功<lb/>
<pb n="KR4d0076_WYG_019-13a"/>
名半幅紙兒女浪苦辛子有折足鐺中容五合陳十年<lb/>
此中過却是英特人延我地爐坐語軟意甚真白灰如<lb/>
積雪中有紅麒麟勿觸紅麒麟作灰維那瞋拱手但黙<lb/>
坐墻壁方諄諄今宵恨客多汙子白㲲巾後夜當獨來<lb/>
不煩主與賔蒲團坐紙帳自要觀我身<lb/>
　　　次韻荅錢穆父以軾得汝陰用杭越唱酧韻作<lb/>
　　　　詩見寄<lb/>
大耿疲勞已離羣小馮慈愛且當門<hi>軾本以舍弟親嫌請郡</hi>玉堂<lb/>
<pb n="KR4d0076_WYG_019-13b"/>
不著扶犁手霜鬢偏宜畫鹿轓豪傑雖無兩王繼<hi>子直深父</hi>
風流猶有二歐存<hi>叔弼季黙</hi>清詩已入新歌舞要使邦人識<lb/>
雅言<lb/>
　　　韓退之孟郊墓銘云以昌其詩舉此問王定國<lb/>
　　　　當昌其身耶昌其詩也來詩下語未契作此<lb/>
　　　　荅之<lb/>
昌身如飽腹飽盡還復饑昌詩如膏面為人作容姿不<lb/>
如昌其氣鬱鬱老不衰雖云老不衰劫壞安所之不如<lb/>
<pb n="KR4d0076_WYG_019-14a"/>
昌其志志一氣自隨養之塞天地孟軻不吾欺人言魏<lb/>
勃勇股栗向小兒何如魯連子談笑却秦師慎勿怨謗<lb/>
䜛乃我得道資淤泥生蓮華糞壤出菌芝賴此善知識<lb/>
使我枯生荑吾言豈須多冷暖子自知<lb/>
　　　送歐陽推官赴華州監酒<lb/>
我觀文忠公四子皆超越仲也珠徑寸照夜光如月好<lb/>
詩真脱兎下筆先落鶻知音如周郎議論亦英發文章<lb/>
乃餘事學道探𤣥窟死為長白主名字書絳闕<hi>熙寧之末仲純</hi>
<pb n="KR4d0076_WYG_019-14b"/>
<hi>父見僕於京城之東曰吾夣道士持告身授吾曰上帝命汝為長白山主此何祥也明年仲純父没</hi>傷心<lb/>
清潁尾已伴白鷗没喜見三少年俱有千里骨千里不<lb/>
難到莫遣歴塊蹶臨分出苦語願子書之笏<lb/>
　　　十月十四日以病在告獨酌<lb/>
翠柏不知秋空庭失摇落幽人得嘉蔭露坐方獨酌月<lb/>
華稍澄穆霧氣尤清薄小兒亦何知相語翁正樂銅爐<lb/>
燒柏子石鼎煑山藥一盃賞月露萬象紛醻酢此生獨<lb/>
何幸風纜欣初泊逝逃顔蹠網行赴松喬約莫嫌風有<lb/>
<pb n="KR4d0076_WYG_019-15a"/>
待漫欲戲寥廓泠然心境空髣髴來笙鶴<lb/>
　　　獨酌試藥玉酒琖有懷諸君子明日望夜月庭<lb/>
　　　　佳景不可失作詩招之<lb/>
鎔鈆煑白石作玉真自欺琢削為酒盃規摹定州瓷荷<lb/>
心雖淺狹鏡面良渺瀰持此夀佳客到手不容辭曹侯<lb/>
天下平定國豈其師一飲至數石温克頗似之風流越<lb/>
王孫詩酒屢出竒喜我有此客玉盃不徒施請君詰歐<lb/>
陳問疾來何遲呼兒掃月榭扶病及良時<lb/>
<pb n="KR4d0076_WYG_019-15b"/>
　　　歐季黙以油煙墨二丸見餉各長寸許戲作小<lb/>
　　　　詩<lb/>
書窓拾輕煤佛帳掃餘馥辛勤破千夜收此一寸玉癡<lb/>
人畏老死腐朽同草木欲將東山松湼盡南山竹墨堅<lb/>
人苦脆未用歎不足且當注蟲魚莫草三千牘<lb/>
　　　明日復以大魚為餽重二十觔且求詩故復戲<lb/>
　　　　之<lb/>
漢庭九尺人誰似老方朔那將一寸金令足三冬學餉<lb/>
<pb n="KR4d0076_WYG_019-16a"/>
魚欲自洗鱗尾光卓犖我是騎鯨手聊堪充鹿角<lb/>
　　　和趙景貺栽檜<lb/>
汝陰多老檜處處屯蒼雲地連丹砂井物化青牛君時<lb/>
有再生枝<hi>潁之靈壇觀亦有再生檜</hi>還作左紐紋王孫有古意書室<lb/>
延青芬應憐四孺子不墮凡木羣體備松柏姿氣含芝<lb/>
术薰初扶鶴立骨未出龍纒筋巢根白蟻亂網葉秋蟲<lb/>
紛乃知蔽芾初甚要封植勤他年皮三寸狐䑕了不聞<lb/>
　　　葉待制求先墳永慕亭詩<lb/>
<pb n="KR4d0076_WYG_019-16b"/>
靈區有異産化國無潜珍承平百年間簮纓半齊民建<lb/>
溪富竒偉葉氏初隱淪森然見喬木其下維徳人佳哉<lb/>
鬱葱葱氣若鳳與麟聯翩出儒將豈惟十朱輪新松無<lb/>
鹿觸舊柏有烏馴待公歸上冢淚葉乃肯春<lb/>
　　　與趙陳同過歐陽叔弼新治小齋戲作<lb/>
江湖渺故國風雨傾舊廬東來三十年愧此一束書尺<lb/>
椽亦何有而我常客居羨君開此室容膝真有餘拊牀<lb/>
琴動摇弄筆忩明虛後夜龍作雨天明雪填渠<hi>時方禱雨龍祠</hi>
<pb n="KR4d0076_WYG_019-17a"/>
<hi>作此句時星斗燦然四更風雨大至明日乃雪</hi>夣回聞剥啄誰乎趙陳予添丁<lb/>
走沽酒通徳起挽蔬主孟當啗我玉鱗金尾魚一醉忘<lb/>
其家此身自蘧蒢<lb/>
　　　聚星堂雪<hi>并敘</hi>
元祐六年十一月一日禱雨張龍公得小雪與客㑹飲<lb/>
聚星堂忽憶歐陽文忠公作守時雪中約客賦詩禁體<lb/>
物語於艱難中特出竒麗爾來四十餘年莫有繼者僕<lb/>
以老門生繼公後雖不足追配先生而賔客之美殆不<lb/>
<pb n="KR4d0076_WYG_019-17b"/>
減當時公之二子又適在郡故輒舉前令各賦一篇以<lb/>
為汝南故事云<lb/>
窓前暗響鳴枯葉龍公試手行初雪暎空先集疑有無<lb/>
作態斜飛正愁絶衆賔起舞風竹亂老守先醉霜松折<lb/>
恨無翠袖㸃横斜祇有㣲燈照明滅歸來尚喜更鼓永<lb/>
晨起不待鈴索掣未嫌長夜作衣稜却怕初陽生眼纈<lb/>
欲浮大白追餘賞幸有回颷驚落屑模糊檜頂獨多時<lb/>
歴亂瓦溝裁一瞥汝南先賢有故事醉翁詩話誰續説<lb/>
<pb n="KR4d0076_WYG_019-18a"/>
當時號令君聽取白戰不許持寸鐵<lb/>
　　　歐陽叔弼見訪誦陶淵明事歎其絶識叔弼既<lb/>
　　　　去感慨不已而賦此詩<lb/>
淵明求縣令本縁食不足束帶向督郵小屈未為辱翻<lb/>
然賦歸去豈不念窮獨重以五斗米折腰營口腹云何<lb/>
元相國萬鍾不滿欲胡椒銖兩多安用八百斛以此殺<lb/>
其身何趐抵鵲玉往者不可悔吾其反自燭<lb/>
　　　喜劉景文至<lb/>
<pb n="KR4d0076_WYG_019-18b"/>
天明小兒更傳呼髯劉已到城南隅尺書真是髯手迹<lb/>
起坐熨眼知有無今人不作古人事今世有此古丈夫<lb/>
我聞其來喜欲舞病自能起不用扶江淮旱久塵土惡<lb/>
朝來清雨濯鬢鬚相㸔握手了無事千里一笑無乃迂<lb/>
平生所樂在吳㑹老死欲葬杭與蘇過江西來二百日<lb/>
冷落山水愁吳姝新堤舊井各無恙參寥六一豈念吾<lb/>
别後新詩巧摹寫袖中知有錢塘湖<lb/>
　　　禱雨龍公既應劉景文有詩次韻<lb/>
<pb n="KR4d0076_WYG_019-19a"/>
張公晚為龍抑自龍中來伊昔風雲㑹咄嗟潭洞開精<lb/>
誠茍可貫賔主真相陪洞簫振羽舞白酒浮雲罍言從<lb/>
闗洲妃逺去焦氏臺倒傾瓶中雨一洗麥上埃破旱不<lb/>
論功乘雲却空回嗟龍與我軰用意豈逺哉使君今子<lb/>
義英風冠東萊笑説龍為友幽明莫相猜<lb/>
　　　劉景文家藏樂天身心問荅三首戲書一絶其<lb/>
　　　　後<lb/>
淵明形神自我樂天身心相物而今月下三人他日當<lb/>
<pb n="KR4d0076_WYG_019-19b"/>
成幾佛<lb/>
　　　西湖戲作<lb/>
一士千金未易償我從陳趙兩歐陽舉鞭拍手笑山簡<lb/>
祇有并兒一葛強<lb/>
　　　送歐陽季黙赴闕<lb/>
先生豈止一懷祖郎君不減王文度膝上幾日今白鬚<lb/>
令我眼中見此父汝南相從三晦朔君去苦早我來暮<lb/>
霜風淒𦂳正脱木潁水清淺可立鷺莫辭白酒瀉香泉<lb/>
<pb n="KR4d0076_WYG_019-20a"/>
已覺扁舟掠新渡坐看士衡執别手更遣夣得出竒句<lb/>
郎君可是筦庫人乃使驥騄隨蹇步置之行矣無足道<lb/>
賢愚豈在遇不遇<lb/>
　　　用前韻作雪詩留景文<lb/>
萬松嶺上横千葉載酒年年踏松雪劉郎去後誰復來<lb/>
花下有人心斷絶東齋夜坐搜雪句兩手龜拆霜須折<lb/>
無情豈亦畏嘲弄穿簾入戸吹燈滅紛紛兒女爭所似<lb/>
碧海長鯨君未掣朝來雲漢接天流顧我小詩如㸃纈<lb/>
<pb n="KR4d0076_WYG_019-20b"/>
歐陽趙陳在戸外急掃中庭鋪木屑交逰雖似雪柏堅<lb/>
聚散行作風花瞥晴光融作一尺泥歸有何事真無説<lb/>
泥乾路穏放君去莫倚馬蹄如踣鐵<lb/>
　　　和劉景文見贈<lb/>
元龍本志陋曹吳豪氣崢嶸老不除失路今為噲等伍<lb/>
作詩猶似建安初西來為我風黧面獨卧無人雪縞廬<lb/>
留子非為十日飲要令安世誦亡書<lb/>
　　　和劉景文雪<lb/>
<pb n="KR4d0076_WYG_019-21a"/>
占雨又得雪龜寧欺我哉似知吾軰喜故及醉中來童<lb/>
子愁氷硯佳人苦膠盃那堪李常侍入蔡夜銜枚<lb/>
　　　次前韻送劉景文<lb/>
白雲在天不可呼明月豈肯留庭隅怪君西行八百里<lb/>
清坐十日一事無路人不識呼尚書但見凛凛雄千夫<lb/>
<hi>君一馬兩僕率然相訪逆旅多呼尚書意謂君都頭也</hi>豈知入骨愛詩酒醉倒正<lb/>
欲蛾睂扶一篇向人寫肝肺四海知我霜鬢鬚<hi>君前有詩見寄</hi>
<hi>云四海共知霜鬢滿重陽曾挿菊花無</hi>歐陽趙陳皆我有豈謂夫子駕復<lb/>
<pb n="KR4d0076_WYG_019-21b"/>
迂邇來又見三黜柳共此暖熱餐氊蘇酒殽酸薄紅粉<lb/>
暗祇有潁水清而姝一朝寂寞風雨散對影誰念月與吾<lb/>
<hi>郡中日與歐陽叔弼趙景貺陳履常相從而景文復至不數日柳戒之亦見過賔客之盛頃所未有然不數日</hi>
<hi>叔弼景文戒之皆去矣</hi>何時歸㠶泝江水春酒一變丼棠湖<hi>景文近卜</hi>
<hi>居九江近丼棠湖</hi>
　　　以屏山贈歐陽叔弼<lb/>
漫郎天骨清生與世俗異學道新有得為貧聊復仕每<lb/>
於紅塵中常起青霞志屏山輟贈子莫遣汙簮珥寓目<lb/>
<pb n="KR4d0076_WYG_019-22a"/>
紫翠間安眠本非睡夣中化為鶴飛入長松寺<lb/>
　　　新渡寺席上次趙景貺陳履常韻送歐陽叔弼<lb/>
　　　　比來諸君唱和叔弼但袖手旁睨而已臨别<lb/>
　　　　忽出一篇頗有淵明風製坐皆驚歎<lb/>
神屠不目全妙額惟粧半更刀乃族庖倚市必醜悍平<lb/>
生魏公籌忽斵郢人墁詩書亦何用適道須此館多言<lb/>
雖數窮㣲中或排難子詩如清風翏翏發將旦胡為久<lb/>
閉匿綺語真自患許時笑我癡隔屋相咏歎竟識彦道<lb/>
<pb n="KR4d0076_WYG_019-22b"/>
否絶呌呼百萬清朝固多士人門子皆冠莫言清潁水<lb/>
從此隔河漢異時我獨來得魚楊柳貫持歸不忍食尺<lb/>
素解悽斷中有清圓句銅丸飛柘彈春愁結凌澌正待<lb/>
一笑泮百篇儻寄我呻吟鄭人緩<lb/>
　<lb/>
　<lb/>
　<lb/>
　東坡全集巻十九<lb/>
</p>
<p>
</p>
  </div>
<div>
                <head>東坡全集巻二十</head>
    <p>
<pb n="KR4d0076_WYG_020-1a"/>
欽定四庫全書<lb/>
　東坡全集巻二十　　　　　宋　蘇軾　撰<lb/>
　　詩六十二首<lb/>
　　　次韻趙景貺春思且懷吳越山水<lb/>
嵗華來無窮老眼久已靜春風如繫馬未動意先騁西<lb/>
湖忽破碎鳥落魚動鏡縈城理枯瀆放閘起膠艇願君<lb/>
營此樂宦事何時竟<hi>清河西湖三閘督君成之</hi>思吳信偶然出處付<lb/>
前定飄然不繫舟乗此無盡興醉翁行樂處草木皆可<lb/>
<pb n="KR4d0076_WYG_020-1b"/>
敬明朝㳺北渚急掃黄葉徑白酒真到齊紅裙已放鄭<lb/>
<hi>酒尚有香泉一壺為樂全先生服不作樂也</hi>
　　　次韻陳履常張公龍潭<lb/>
經明宣城宰家此百尺瀾鄭翁不量力敢以非意干𤣥<lb/>
黄雜兩戰絳青表雙蟠<hi>事見龍公碑</hi>烈氣斃強敵仁心惻饑<lb/>
寒精誠禱必赴苟簡求亦難蕭條麥麰枯浩蕩日月寛<lb/>
念子無吏責十日勤征鞍春蔬得雨雪少助先生槃龍<lb/>
不憚往來而我獨宴安閉閤黙自責神交清夜闌<lb/>
<pb n="KR4d0076_WYG_020-2a"/>
　　　竹間亭小酌懷歐陽叔弼季黙呈趙景貺陳履<lb/>
　　　　常<lb/>
嵗暮自急景我閒方緩觴醉飲西湖晚步轉北渚長地<lb/>
坐畧少長意行無澗岡久知薺麥青稍喜榆柳黄盎盎<lb/>
春欲動㶑㶑夜未央水天鷗鷺靜月霧松檜香撫景方<lb/>
婉娩懷人重淒涼豈無一老兵坐念兩歐陽我意正麋<lb/>
鹿君才亦圭璋此㑹恐難久此歡不可忘<lb/>
　　　臘梅一首贈趙景貺<lb/>
<pb n="KR4d0076_WYG_020-2b"/>
天工㸃酥作梅花此有臘梅禪老家蜜蜂採花作黄蠟<lb/>
取蠟為花亦其物天工變化誰得知我亦兒嬉作小詩<lb/>
君不見萬松嶺上黄千葉玉蘃檀心兩竒絶醉中不覺<lb/>
度千山夜聞梅香失醉眠歸來却夣尋花去夣裏花仙<lb/>
覔竒句此間風物屬詩人我老不飲當付君君行適吳<lb/>
我適越笑指西湖作衣鉢<lb/>
　　　送王竦朝散赴闕<lb/>
我家衡山公清而畏人知臧否不出口黙識如蓍龜擢<lb/>
<pb n="KR4d0076_WYG_020-3a"/>
子拱把中云有驥騄姿胡為三十載尚作窮苦詞丈夫<lb/>
不妄語未効此何疑朅來清潁上淚濕中郎詩怪我一<lb/>
年長而作十年衰同時幾人在豈敢怨白髭願言指松<lb/>
栢永與霜雪期<hi>伯父為衡州日與君相知有送行詩</hi>
　　　次韻致政張朝奉仍招晚飲<lb/>
掃白非黄精輕身豈胡麻怪君仁而夀未覺生有涯曽<lb/>
經丹化米親授棗如𤓰雲蒸作霧楷火滅噀雨巴自此<lb/>
養鉛鼎無窮走河車至今許玉斧猶事蕚緑華<hi>張曽見永州何</hi>
<pb n="KR4d0076_WYG_020-3b"/>
<hi>仙姑得藥餌之人疑其以此夀也故有丹化米蕚緑華之句皆女仙事</hi>我本三生人疇昔<lb/>
一念差前生或草聖習氣餘驚蛇儒臞謝赤松佛縳慚<lb/>
丹霞時時一篇出擾擾四座譁清詩得可驚信美詞多<lb/>
夸囘車入官府治具隨貧家萍虀與豆粥亦可成咄嗟<lb/>
　　　閻立本職貢圖<lb/>
貞觀之徳來萬邦浩如滄海吞河江音容傖獰服竒龎<lb/>
横絶嶺海逾濤瀧珍禽瑰産爭牽扛名王解辮却蓋幢<lb/>
粉本遺墨開明窓我喟而作心未降魏徴封倫恨不雙<lb/>
<pb n="KR4d0076_WYG_020-4a"/>
　　　次韻王滁州見寄<lb/>
斯人何似似春雨歌舞農夫怨行路君㸔永叔與元之<lb/>
坎軻一生遭口語兩翁當年鬢未絲玉堂揮翰手如飛<lb/>
教得滁人解吟詠至今里巷嘲輕肥君家聮翩盡卿相<lb/>
獨來坐歗谿山上笑捐浮利一雞肋多取清名幾熊掌<lb/>
丈夫自重貴難售兩翁今與青山久後來太守更風流<lb/>
要伴前人作詩瘦我勌承明苦求出到處遺蹤尋六一<lb/>
慿君試與問琅邪許我來㳺莫難色<lb/>
<pb n="KR4d0076_WYG_020-4b"/>
　　　趙景貺以詩求東齋榜銘昨日聞都下寄酒來<lb/>
　　　　戲和其韻求分一壺作潤筆也<lb/>
王孫天麒麟眸子奥而澈囊空學愈富屋陋人更傑我<lb/>
老書益放筆落座爭掣欲求東齋銘要飲西湖雪長缾<lb/>
分未到小硯乾欲裂不似淳于髠一石要燭滅<lb/>
　　　洞庭春色<hi>并引</hi>
安定郡王以黄柑釀酒謂之洞庭春色色香味三絶以<lb/>
餉其猶子徳麟徳麟以飲予為此詩醉後信筆頗有沓<lb/>
<pb n="KR4d0076_WYG_020-5a"/>
拖風氣<lb/>
二年洞庭秋香霧長噀手今年洞庭春玉色疑非酒賢<lb/>
王文字飲醉筆蛟蛇走既醉念君醒逺餉為我夀缾開<lb/>
香浮座琖凸光照牖方傾安仁醽<hi>潘岳笙賦云披黄苞以授柑傾緑瓷以酌</hi>
<hi>醽</hi>莫遣公逺齅<hi>明皇食柑凡千餘枚皆闕一瓣問進柑使者云中塗嘗有道士齅之葢羅公逺</hi>
<hi>也</hi>要當立名字未可問升斗應呼釣詩鈎亦號掃愁帚<lb/>
君知蒲萄惡止是嫫姆黝須君灔海盃澆我談天口<lb/>
　　　送路都曹<hi>并引</hi>
<pb n="KR4d0076_WYG_020-5b"/>
乖崖公在蜀有録曹參軍老病廢事公責之曰胡不歸<lb/>
明日參軍求去且以詩留别其畧曰秋光都似宦情薄<lb/>
山色不如歸意濃公驚謝之曰吾過矣同僚有詩人而<lb/>
吾不知因留而慰薦之予㓜時聞父老言恨不問其姓<lb/>
名今都曹路君以小疾求致仕予誦此事留之不可乃<lb/>
採前人意作詩送之并邀趙徳麟陳履常各賦一篇<lb/>
積雪困桃李春心誰為容淮光釀山色先作歸意濃我<lb/>
亦倦㳺者君恩繫踈慵欲留耿介士伴我衰遲蹤吏課<lb/>
<pb n="KR4d0076_WYG_020-6a"/>
升斗積﨑嶇等鈆舂那將露電身坐待收千鍾結髪空<lb/>
百戰市人㸔先封誰能搔白首抱闗望夕烽子意亮已<lb/>
成我言寧復從恨無乖崖老一洗芥蔕胸我田荆谿上<lb/>
伏臘亦粗供懷哉江南路㑹作林下逢<lb/>
　　　次韻陳履常雪中<lb/>
可憐擾擾雪中人饑飽終同寓一塵老檜作花真強項<lb/>
凍鳶儲肉巧謀身忍寒吟咏君堪笑得煖讙呼我未貧<lb/>
坐聽屐聲知有路擁裘來㸔玉梅春<lb/>
<pb n="KR4d0076_WYG_020-6b"/>
　　　二鮮于君以詩文見寄作詩為謝<lb/>
我懷元祐初珪璋滿清班維時南隆老奉使獨未還迂<lb/>
叟向我言青齊嵗方艱斯人乃徳星遣出虛危間<hi>司馬温公</hi>
<hi>謂軾曰子駿福星也京東人困甚且令往彼</hi>召用既晚矣天命良復慳一朝<lb/>
失老驥寂寞空帝閑至今清夜夣枕衾有餘澘喜聞二<lb/>
三子結髪師閔顔髙論傾河漢清詩鳴珮環遥知三日<lb/>
雪積玉埋崧山誰念此幽桂坐䝉榛與菅故人在潁尾<lb/>
投詩清泠灣<lb/>
<pb n="KR4d0076_WYG_020-7a"/>
　　　次韻趙徳麟雪中惜梅且餉柑酒三首<lb/>
千花未分出梅餘遣雪摧殘計已踈卧聞㸃滴如秋雨<lb/>
知是東風爲掃除<lb/>
閬苑千葩映玉宸人間祇有此花新飛霙要欲先桃李<lb/>
散作千林火迫春<lb/>
蹀躞嬌黄不受鞿東風暗與色香歸偶逢白墮爭春手<lb/>
遣入王孫玉斚飛<lb/>
　　　和陳傳道雪中觀燈<lb/>
<pb n="KR4d0076_WYG_020-7b"/>
新年樂事歎何曾閉閤燒香一病僧未忍便傾澆别酒<lb/>
且來同㸔照愁燈潁魚躍處新亭近湖雪消時畫舫升<lb/>
祇恐樽前無此客清詩還有士龍能<lb/>
　　　閲世亭詩贈任仲微<lb/>
任公鎮西南嘗贈繞朝筞當時若盡用善陣無赫赫淒<lb/>
涼十年後邪正久已白却留封徳彞天意𦕈難測象賢<lb/>
真驥種號訴甘百謫豈云報私讐禍福指絡脈髙才食<lb/>
舊徳但恐里門窄傷心千騎歸贈印黄壤隔惟有亭前<lb/>
<pb n="KR4d0076_WYG_020-8a"/>
檜閲世不改色千年與井在記此王粲宅<lb/>
　　　新渡寺送任仲㣲<lb/>
春陰欲落雪野氣方升雲我㳺清潁尾想見翠被君古<lb/>
來聚散地與子復言分倦㳺安税駕瘦田失歸耘獨宿<lb/>
古寺中荒雞亂鳴羣送子以曉角幽幽醒時聞<lb/>
　　　送運判朱朝奉入蜀七首<lb/>
藹藹青城雲娟娟峨睂月隨我西北來照我光不滅<lb/>
我在塵土中白雲呼我歸我逰江湖上明月濕我衣<lb/>
<pb n="KR4d0076_WYG_020-8b"/>
岷峨天一方雲月在我側謂是山中人相望了不隔<lb/>
夢尋西南路黙數長短亭似聞嘉陵江跳波吹錦屏<lb/>
送君無一物清江飲君馬路穿慈竹林父老拜馬下<lb/>
不用驚走藏使者我友生聽訟如家人細説為汝評<lb/>
若逢山中友問我歸何日為話腰脚輕猶堪踏泉石<lb/>
　　　病中夜讀朱博士詩<lb/>
病眼亂燈火細書數塵沙君詩如秋露淨我空中花古<lb/>
語多妙寄可識不可誇巧笑在頩頰哀音餘摻撾曾坑<lb/>
<pb n="KR4d0076_WYG_020-9a"/>
一掬春紫餅供千家懸知貴公子醉眼無真茶﨑嶇爛<lb/>
石上得此一寸芽緘封勿浪出湯老客未嘉<lb/>
　　　趙徳麟餞飲湖上舟中對月<lb/>
老守惜春意主人留客情官餘閒日月湖上好清明新<lb/>
火發茶乳温風散粥餳酒䦨紅杏闇日落大堤平清夜<lb/>
除燈坐孤舟擘岸撑逮君幘未墮對此月猶横<lb/>
　　　贈朱遜之<hi>并引</hi>
元祐六年九月與朱遜之㑹議于潁或言洛人善接花<lb/>
<pb n="KR4d0076_WYG_020-9b"/>
嵗出新枝而菊品尤多遜之曰菊當以黄為正餘可鄙<lb/>
也昔叔向聞鬷蔑一言知其為人予於遜之亦云<lb/>
黄花候秋節逺自夏小正坤裳有正色鞠衣亦令名一<lb/>
從人偽勝遂與天力爭易性寓非族改顔隨所令新竒<lb/>
既易售粹駁宜相傾疾惡逢伯厚識真似淵明君言我<lb/>
所印世論誰改評願君為霜風一掃紫與頳<lb/>
　　　和趙徳麟送陳傳道<lb/>
二陳既妙士兩歐惟徳人王孫乃龍種世有籋雲鱗五<lb/>
<pb n="KR4d0076_WYG_020-10a"/>
君從我㳺傾寫出怪珍俗物敗人意兹㳺實清醇那知<lb/>
有聚散佳夣失欠伸我舟下清潁淮水吹玉塵君行踏<lb/>
曉月踈木挂寸銀尚寄别後詩翦刻淮南春<lb/>
　　　上已日與二子迨過㳺塗山荆山記所見<lb/>
此生終安歸還軫天下半朅來乘樏廟復作微禹歎<hi>昔自</hi>
<hi>南河赴杭州過此蓋二十二年矣</hi>從祠及彼呱<hi>有啟/廟</hi>像設偶此粲<hi>謂塗山氏</hi>
秦祖當侑坐<hi>廟有伯翳</hi>夏郊亦薦裸<hi>有鯀廟</hi>可憐淮海人尚記<lb/>
<graphic n="KR0707" url="https://raw.githubusercontent.com/kanripo/KR-Gaiji/master/images/KR0707.png" mimeType="image/png"/>矢旦<hi>淮南人謂禹以六月六日生是日數此萬人㑹山上雖傳記不載然相傳如</hi>荆山碧相<lb/>
<pb n="KR4d0076_WYG_020-10b"/>
照楚水清可亂刖人有餘坑美石肖温瓉<hi>荆山下有卞氏採玉坑石</hi>
<hi>色如玉不受鑱刻取出山下輒變色不復温瑩</hi>龜泉木杪出牛乳石池漫<hi>龜泉在荆</hi>
<hi>山下色白而丼真陸羽所謂石池漫流者有石記云唐貞元中隨白龜流出</hi>小兒強好古侍<lb/>
史笑流汗歸時蝙蝠飛炬火記逺岸<lb/>
　　　淮上早發<lb/>
澹月傾雲曉角哀小風吹水碧鱗開此生定向江湖老<lb/>
黙數淮中十往來<lb/>
　　　次韻徐仲車<hi>仲車耳聾</hi>
<pb n="KR4d0076_WYG_020-11a"/>
惡衣惡食詩愈好恰似霜松囀春鳥蒼蠅莫亂逺雞聲<lb/>
世上誰如公覺早八年㸔我走三州<hi>元豐八年予赴登州元祐四年赴杭</hi>
<hi>州今赴揚州皆見仲車</hi>月自當空水自流人間擾擾真螻蟻應笑<lb/>
人呼作鬬牛<lb/>
　　　次韻林子中春日新堤書事見寄<lb/>
東都寄食似孤雲襆被真成一宿賔收得玉堂揮翰手<lb/>
却為淮月弄舟人羨君湖上齋摇碧笑我花時甑有塵<lb/>
為報年來殺風景連江夣雨不知春<hi>來詩有芍藥春之句揚州近嵗率為</hi>
<pb n="KR4d0076_WYG_020-11b"/>
<hi>此㑹用花十餘萬枝吏縁為奸民極病之故罷此㑹</hi>
　　　送陳伯修察院赴闕<lb/>
裕陵固天縱筆有雲漢姿嘗重連山象不數秋風辭龍<lb/>
騰與虎變貍豹復何施我窮真有數文字乃見知聞君<lb/>
射筞日妙語發疇咨一日喧萬口驚倒同舍兒豈知二<lb/>
十年道路猶遲遲苦言如藥石瞑眩終見思屈信反覆<lb/>
手獨於君可疑四門方穆穆行矣及此時<lb/>
　　　送張嘉父長官<lb/>
<pb n="KR4d0076_WYG_020-12a"/>
都城昔傾蓋駿馬初服輈再見江湖間秋鷹已離韝于<lb/>
今三㑹合每進不少留豫章既可惜瑚璉誰當收㣲官<lb/>
有民社妙割無雞牛歸來我益敬器博用自周百年子<lb/>
初筵我已迫旅酬但當記苦語髙節貫白頭<lb/>
　　　軾在潁州與趙徳麟同治西湖未成改揚州三<lb/>
　　　　月十六日湖成徳麟有詩見懷次韻<lb/>
太山秋毫雨無窮鉅細本出相形中大千起滅一塵裏<lb/>
未覺杭潁誰雌雄<hi>來詩云與杭爭雄</hi>我在錢塘拓湖渌大堤士<lb/>
<pb n="KR4d0076_WYG_020-12b"/>
女爭昌丰六橋横絶天漢上北山始與南屏通忽驚二<lb/>
十五萬丈老葑席巻蒼雲空朅來潁尾弄秋色一水縈<lb/>
帶昭靈宫坐思吳越不可到借君月斧修朣朧二十四<lb/>
橋亦何有換此十頃玻瓈風雷塘水乾禾黍滿寳釵耕<lb/>
出餘鸞龍明年詩客來弔古伴我霜夜號秋蟲<hi>徳麟見約來揚</hi>
<hi>寄居亦有意求揚倅</hi>
　　　次韻趙徳麟西湖新成見懷絶句<lb/>
壺中春色<hi>謂洞庭春色也</hi>飲中仙騎鶴東來獨惘然猶有趙陳<lb/>
<pb n="KR4d0076_WYG_020-13a"/>
同李郭不妨同泛過湖船<lb/>
　　　再次韻趙徳麟新開西湖<lb/>
使君不用山鞠窮饑民自逃泥水中欲將百瀆起凶嵗<lb/>
免使甔石愁揚雄西湖雖小亦西子縈流作態清而丰<lb/>
千夫餘力起三閘焦陂下與長淮通十年憔悴塵土窟<lb/>
清瀾一洗啼痕空王孫本自有仙骨平生宿衞明光宫<lb/>
一行作吏人不識正似雲月初朦朧時臨此水照氷雪<lb/>
莫遣白髪生秋風定須却致兩黄鵠新與上帝開濯龍<lb/>
<pb n="KR4d0076_WYG_020-13b"/>
湖成君歸侍帝側燈花已綴釵頭蟲<hi>予以潁人苦饑奏乞留黄河夫萬人</hi>
<hi>修境内溝洫詔許之因以餘力浚治此湖</hi>
　　　到官病勌未嘗㑹客毛正仲惠茶乃以端午小<lb/>
　　　　集石塔戲作一詩為謝<lb/>
我生亦何須一飽萬想滅胡為設方丈養此膚寸舌爾<lb/>
來又衰病過午食輒噎繆為淮海帥每愧廚傳缺㸑無<lb/>
欲清人奉使免内熱空煩赤泥印逺致紫玉玦為君伐<lb/>
羔豚歌舞菰黍節禪窓麗午景蜀井出冰雪坐客皆可<lb/>
<pb n="KR4d0076_WYG_020-14a"/>
人鼎器手自絜金釵候湯眼魚蟹亦應訣遂令色香味<lb/>
一日備三絶報君不虛授知我非輕啜<lb/>
　　　雙石<hi>并引</hi>
至揚州獲二石其一緑色岡巒迤邐有穴達于背其一<lb/>
玉白可鑒漬以盆水置几案間忽憶在潁州日夢人請<lb/>
住一官府榜曰仇池覺而誦杜子美詩曰萬古仇池穴<lb/>
潛通小有天乃戲作小詩為僚友一笑<lb/>
夢時良是覺時非汲水埋盆故自癡但見玉峯横太白<lb/>
<pb n="KR4d0076_WYG_020-14b"/>
便從鳥道絶峨睂秋風欲作煙雲意曉日令涵草木姿一<lb/>
㸃空明是何處老人真欲住仇池<lb/>
　　　次韻和晁無咎學士相迎<lb/>
少年獨識晁新城閉門却掃巻斾旌胸中自有談天口<lb/>
坐却秦軍發墨守有子不為謀置錐虹霓吞吐忘寒饑<lb/>
端如太史牛馬走嚴徐不敢連尻脽裴回未用疑相待<lb/>
枉尺知君有家戒避人聊復去瀛洲伴我真能老淮海<lb/>
夢中仇池千仞巖便欲攬我青霞幨且須還家與婦計<lb/>
<pb n="KR4d0076_WYG_020-15a"/>
我本歸路連西南老人飲酒無人佐獨㸔紅藥傾白墮<lb/>
每到平山憶醉翁懸知他日君思我路旁小兒笑相逢<lb/>
齊歌萬事轉頭空賴有風流賢别駕猶堪十里巻春風<lb/>
　　　次韻范淳父送秦少章<lb/>
宿縁在江海世網如予何西來庾公塵已濯長淮波十<lb/>
年淮海人初見一麥禾但欣爭訟少未覺舟車多秦郎<lb/>
忽過我賦詩如巻阿句法本黄子<hi>謂魯直也</hi>二豪與揩磨<hi>其兄</hi>
<hi>少㳺與張文潜</hi>嗟我久離羣逝將老西河後生多名士欲薦空<lb/>
<pb n="KR4d0076_WYG_020-15b"/>
悲歌小范真可人獨肯勤收羅瘦馬識騄耳枯桐得雲<lb/>
和近聞館李生<hi>李廌方叔</hi>病鶴借一柯贈行苦説我妙語慰<lb/>
蹉跎西羌己解仇烽火連朝那坐籌付公等吾將寄潛<lb/>
沱<lb/>
　　　靈隱前一首贈唐林夫<lb/>
靈隱前天竺後兩澗舂淙一靈鷲不知水從何處來跳<lb/>
波赴壑如奔雷無情有意兩莫測肯向冷泉亭下相縈<lb/>
回我在錢塘六百日山中暫來不暖席今君欲作靈隱<lb/>
<pb n="KR4d0076_WYG_020-16a"/>
居葛衣草屨隨僧蔬能與冷泉作主一百日不用二十<lb/>
四考書中書<lb/>
　　　滕達道挽詞二首<lb/>
先帝知公早虛懷第一人至今詩禮將惟數武宣臣材<lb/>
大雖難用時來亦少信髙平風烈在威敏典刑新<hi>公少受知</hi>
<hi>於范希文孫元睨</hi>空試乘邊䇿寧留相漢身淒涼舊部曲淚濕<lb/>
塜前麟<lb/>
雲夣連江雨樊山落木秋公方占賈鵩我正買龔牛共<lb/>
<pb n="KR4d0076_WYG_020-16b"/>
有江湖樂俱懷畎畝憂荆溪欲歸老浮玉偶同㳺骯髒<lb/>
儀刑在驚呼嵗月遒回頭雜歌哭挽語不成謳<lb/>
　　　次韻蘇伯固逰蜀岡送李孝博奉使嶺表<lb/>
新苗未沒鶴老葉方翳蟬緑渠浸麻水白板燒松煙笑<lb/>
窺有紅頰醉卧皆華顛家家機杼鳴樹樹棃棗懸野無<lb/>
佩犢子府有騎鶴仙觀風嶠南使出相山東賢渡江弔<lb/>
狠石過嶺酌貪泉與君步徙倚望彼修連娟願及南枝<lb/>
謝早隨北鴈翩歸來春酒熟共看山櫻然<lb/>
<pb n="KR4d0076_WYG_020-17a"/>
　　　送晁美叔<lb/>
我年二十無朋儔當時四海一子由君來扣門如有求<lb/>
頎然病鶴清而修醉翁遣我從子㳺翁如退之蹈軻丘<lb/>
尚欲放子出一頭<hi>嘉祐初軾與子由寓興國浴室美叔忽見訪云君從歐陽公㳺久矣公令</hi>
<hi>我來與子定交謂子必名世老夫亦須放他出一頭地</hi>酒醒夣斷四十秋病鶴不<lb/>
病骨愈虯惟有我顔老可羞醉翁賓客散九州幾人白<lb/>
髪還相收我如懷祖拙自謀正作尚書己過優君求㑹<lb/>
稽實良籌往㸔萬壑爭交流<hi>君近乞越州</hi>
<pb n="KR4d0076_WYG_020-17b"/>
　　　王文玉挽詞<lb/>
才名誰似廣文寒月斧雲斤琢肺肝𤣥宴一生都卧病<lb/>
子雲三世不遷官幽蘭空覺香風在宿草何曾淚葉乾<lb/>
猶喜諸郎有曹志文章還復富波瀾<lb/>
　　　送芝上人㳺廬山<lb/>
二年閲三州我老不自惜團團如磨牛步步踏陳迹豈<lb/>
知世外人長與魚鳥逸老芝如雲月烱烱時一出比年<lb/>
三見之常若有所適逝將走廬阜計闊道愈密吾生如<lb/>
<pb n="KR4d0076_WYG_020-18a"/>
寄耳出處誰能必江南千萬峰何處訪子室<lb/>
　　　送程徳林赴真州<lb/>
君為縣令元豐中吏貪功利以病農君欲言之路無從<lb/>
移書諫臣以自通<hi>諫臣蹇受之也</hi>元豐天子為改容我時匹馬<lb/>
江西東問之逆旅言頗同老人愛君如劉寵小兒敬君<lb/>
如魯恭爾來明目達四聰收拾駔駿冀北空君為赤令<lb/>
有古風政聲直入明光宫天廐如海養羣龍并收其子<lb/>
豈不公<hi>君之子祁舉制策文學行義為時所稱</hi>白沙何必煩此翁<lb/>
<pb n="KR4d0076_WYG_020-18b"/>
　　　谷林堂詩<lb/>
深谷下窈窕髙林合扶踈美哉新堂成及此秋風初我<lb/>
來適過雨物至如娛予穉竹真可人霜節已專車老槐<lb/>
苦無賴風花吹填渠山鴉爭呼號谿蟬獨清虛寄懐勞<lb/>
生外得句幽夣餘古今正自同嵗月何必書<lb/>
　　　予少年頗知種松手植數萬株皆中梁柱矣都<lb/>
　　　　梁山中見杜輿秀才求學其法戲贈二首<lb/>
露宿泥行草棘中十年春雨養髯龍如今尺五城南杜<lb/>
<pb n="KR4d0076_WYG_020-19a"/>
欲問東坡學種松<lb/>
君方掃雪收松子我已開榛得茯苓為問何如挿楊柳<lb/>
明年飛絮作浮萍<lb/>
　　　行宿泗間見徐州張天驥次舊韻<lb/>
二年三躡過淮舟欵段還逢馬少㳺無事不妨長好飲<lb/>
著書自要且窮愁孤松早偃元非病倦鳥雖還豈是休<lb/>
更欲河邊幾來往祇今霜雪已䝉頭<lb/>
　　　次韻劉景文贈傳曦秀才<lb/>
<pb n="KR4d0076_WYG_020-19b"/>
窈𦕈文章宜和寡崢嶸肝肺亦交難未能飛瓦彈清角<lb/>
肯便投泥戲潑寒忽見秋風吹落水遥知霜葉滿長安<lb/>
詩成送與劉夫子莫遣孫郎帳下看<lb/>
　　　在彭城日與定國為九日黄樓之㑹今復以是<lb/>
　　　　日相遇于宋凡十五年憂樂出處有不可勝<lb/>
　　　　言者而定國學道有得百念灰冷而顔益壯<lb/>
　　　　顧予衰病心形俱瘁感之作詩<lb/>
菊琖茰囊自古傳長房寧復是臞仙應從漢武横汾日<lb/>
<pb n="KR4d0076_WYG_020-20a"/>
數到劉公戲馬年對玉山人雖老矣見恒河性故依然<lb/>
王郎九日詩千首今賦黄樓第二篇<lb/>
　　　九日次定國韻<lb/>
朝菌無晦朔蟪蛄疑春秋南柯已一世我眠未轉頭仙<lb/>
人視吾曹何異蜂蟻稠不知蠻觸氏自有兩國憂我觀<lb/>
去來今未始一念留奔馳竟何得而起無窮羞王郎誤<lb/>
涉世屢獻久不醻黄金散行樂清詩出窮愁俛仰四十<lb/>
年始知此生浮軒裳陳道路往往兒童收封侯起大第或<lb/>
<pb n="KR4d0076_WYG_020-20b"/>
是君家騶似聞負販人中有第一流炯然徑寸珠藏此<lb/>
百結裘意行無車馬倐忽畧九州邂逅獨見之天與非<lb/>
人謀笑我方醉夣衣冠戲沐猴力盡病騏驥伎窮老伶<lb/>
優北山有雲根寸田自可耰㑹當無何鄉同作逍遥逰<lb/>
歸來城郭是空有纍纍丘<lb/>
　　　召還至都門先寄子由<lb/>
老身倦馬河堤永踏盡黄榆綠槐影荒雞號月未三更<lb/>
客夢還家得俄頃歸老江湖無嵗月未填溝壑猶朝請<lb/>
<pb n="KR4d0076_WYG_020-21a"/>
黄門殿中奏事罷詔許來迎先出省已飛青蓋在河梁<lb/>
定餉黄封兼賜茗逺來無物可相贈一味豐年説淮潁<lb/>
　　　次韻定國見寄<lb/>
還朝如夢中雙闕眩金碧復穿鵷鷺行強寄麋鹿迹勞<lb/>
生苦晝短展轉不能夕黙坐數更鼓流水夜自逆故人<lb/>
為我謀此志何由畢越吟知聽否誰念病莊舄<hi>時方請越</hi>
　　　次韻蔣潁叔錢穆父從駕景靈宫二首<lb/>
歸來病鶴記城闉舊踏松枝雨露新半白不羞垂領髪<lb/>
<pb n="KR4d0076_WYG_020-21b"/>
軟紅猶戀屬車塵雨收九陌豐登後日麗三元下降辰<lb/>
粗識君王為民意不才何以助精禋<hi>前軰戲語有西湖風月不如東華軟</hi>
<hi>紅香土</hi>
與君竝直記初元白首還同入禁門玉殿齊班容小語<lb/>
霜廷稽首泫微温<hi>適與穆父竝拜庭中地皆流濕相與小語道之</hi>病貪賜茗浮<lb/>
銅葉老怯香泉灧寳樽回首鵷行有人傑坐知羌虜是<lb/>
游魂<lb/>
　東坡全集巻二十<lb/>
</p>
<p>
</p>
  </div>
<div>
                <head>東坡全集巻二十一</head>
    <p>
<pb n="KR4d0076_WYG_021-1a"/>
欽定四庫全書<lb/>
　東坡全集巻二十一　　　　宋　蘇軾　撰<lb/>
　　詩六十六首<lb/>
　　　軾近以月石硯屏獻子功中書公復以涵星硯<lb/>
　　　　獻純父侍講子功有詩純父未也復以月石<lb/>
　　　　風林屏贈之謹和子功詩并求純父數句<lb/>
紫潭出𤣥雲翳我潭中星獨有潭上月倒挂紫翠屏我<lb/>
老不看書黙坐養此昬花睛時時一開眼見此雲月眼<lb/>
<pb n="KR4d0076_WYG_021-1b"/>
自明久知世界如泡影大小真偽何足評笑彼三子歐<lb/>
蘇梅無事自作雪羽爭<hi>事見三人詩集</hi>故將屏硯送兩范要使<lb/>
珠璧栖牕櫺大范忽長謡語出月脇令人驚<hi>皇甫湜曰穿天心出</hi>
<hi>月脇意外驚人語非尋常</hi>小范當繼之説破星心如雞鳴<hi>孟郊聞雞詩云似聞</hi>
<hi>孤月口能説落星心</hi>牀頭復一月下有風林横急送小范家護此<lb/>
涵星泓願從少陵博一句山水盡與洪濤傾<lb/>
　　　次韻范純父涵星硯月石風林屏詩<lb/>
月次于房歴三星斗牛不神箕獨靈簸摇桑榆盡西靡<lb/>
<pb n="KR4d0076_WYG_021-2a"/>
影落蘇子硯與屏天工與我兩厭事孰居無事為此形<lb/>
與君持槖侍帷幄同到温室觀堯蓂自憐太史牛馬走<lb/>
技等卜祝均倡伶欲留衣冠挂神武便擊雲水歸南溟<lb/>
陶泓不稱管城沐醉石可助平泉醒故持二物與夫子<lb/>
欲使妙質留天庭但令滋液到枯槁勿遣光景生晦㝠<lb/>
上書挂名豈待我獨立自可當雷霆我時醉眠風林下<lb/>
夜與漁火同青熒撫物懷人應獨歎作詩寄子誰當聽<lb/>
　　　次韻錢穆父㑹飲<lb/>
<pb n="KR4d0076_WYG_021-2b"/>
彈冠恨不早挂冠常苦遲盛服毎假寐角闕時伏思東<lb/>
門未祖道西山空拄頤逝將江海去安此麋鹿姿要當<lb/>
謀三徑何暇擇一枝與君幾合散得酒志淳漓君談似<lb/>
落屑我飲如奕棋<hi>世有作詩如奕棋奕棋如飲酒飲酒也乃天戒之語僕於棋酒二事皆不能</hi>居<lb/>
官不任事造物真見私主人獨賢勞金榖方流馳行人<lb/>
亦結束杕杜乃歸期公卿雖少安河流正東釃我得㑹<lb/>
稽去方回良不癡<lb/>
　　　次韻穆父尚書侍祠郊丘瞻望天光退而相慶<lb/>
<pb n="KR4d0076_WYG_021-3a"/>
　　　　引滿醉吟<lb/>
千章杞梓蔭雲天樗散誰收老鄭䖍喜氣到君浮白裏<lb/>
豐年及我挂冠前令嚴鐘鼓三更月野宿貔貅萬竈烟<lb/>
太息何人知帝力歸來金帛看赬肩<lb/>
　　　郊祀慶成詩<lb/>
帝出乘昌運天心予太平文章三代繼制作七年成大<lb/>
祀乾坤合剛辰日月明泰壇朝掃地魄寳夜垂精仰御<lb/>
圓蒼蓋環觀海嶽城北流吞朔易西極落攙搶升燎靈<lb/>
<pb n="KR4d0076_WYG_021-3b"/>
光荅回鑾瑞霧迎需雲徧枯槁解雨達勾萌可頌非天<lb/>
徳因箴亦下情民言知有酌帝謂本無聲富國由崇儉<lb/>
祈年在好生無心斯格物克已自消兵化國安新政孤<lb/>
臣反舊耕還將清廟什留與野人賡<lb/>
　　　次韻奉和錢穆父蔣潁叔王仲至詩四首<lb/>
　　　　見和西湖月下聴琴<lb/>
謖謖松下風藹藹壠上雲聊將竊比我不堪持寄君半<lb/>
生寓軒冕一笑當琴尊良辰飲文字晤語無由醺我有<lb/>
<pb n="KR4d0076_WYG_021-4a"/>
鳳鳴枝背作蛇蚹紋月明委靜照心清得竒聞當呼玉<lb/>
澗手一洗羯皷昬請歌南風曲猶作虞書渾<hi>家有雷琴甚竒古玉</hi>
<hi>澗道人崔閑妙於雅聲當呼使彈</hi>
　　　　見和仇池<lb/>
上窮非想亦非非下與風輪共一癡翠羽若知牛有角<lb/>
空缾何必井之睂還朝暫接鵷鸞翼謝病行收麋鹿姿<lb/>
記取和詩三益友他年弭節過仇池<lb/>
　　　　玉津園<lb/>
<pb n="KR4d0076_WYG_021-4b"/>
承平苑囿雜耕桑六聖勤民計慮長碧水東流還舊派<lb/>
<hi>玉津分蔡河上流復合于下</hi>紫壇南峙表連岡不逢遲日鸎花亂空<lb/>
想踈林雪月光千畝何時躬帝藉斜陽寂歴𤨏雲莊<lb/>
　　　　藉田<lb/>
竊脂方紀瑞布糓未催耕魚沫依蘋渚蝸涎上綵楹江<lb/>
湖來夢寐蓑笠負平生琴裏思歸曲因君一再行<lb/>
　　　頃年楊康功使髙麗還奏乞立海神廟於板橋僕<lb/>
　　　　嫌其地湫隘移書使遷之文登因古廟而新<lb/>
<pb n="KR4d0076_WYG_021-5a"/>
　　　　之楊竟不從不知定國何從見此書作詩稱<lb/>
　　　　道不已僕不復記其云何也次韻荅之<lb/>
退之仙人也遊戲於斯文談笑出偉竒鼓舞南海神頃<lb/>
年三韓使幾為鮫鰐吞歸來築祠宇要使百賈奔<hi>板橋商賈</hi>
<hi>所聚</hi>我欲遷其廟下數浮空羣<hi>謂登州海市</hi>移書竟不從信非<lb/>
磊落人公胡為拳拳繫此空中雲作詩頌其美何異刻<lb/>
劍痕我今已括囊象在六四坤<lb/>
　　　沐浴啓聖僧舍與趙徳麟邂逅<lb/>
<pb n="KR4d0076_WYG_021-5b"/>
南山北闕兩非真東潁西湖迹已陳季子來歸初可喜<lb/>
老𣆀新沐定非人酒清不醉休休暖睡穏如禪息息匀<lb/>
自笑塵勞餘一念明年同泛越溪春<lb/>
　　　次韻王仲至喜雪御筵<lb/>
三軍喜氣鑠飛花睡起空驚月在沙未集驊騮金騕裊<lb/>
故殘鳷鵲玉横斜偶還仗内身如寄尚憶江南酒可賖<lb/>
宣勸不多心自醉強扶衰白拜君嘉<lb/>
　　　僕所藏仇池石希代之寳也王晉卿以小詩借<lb/>
<pb n="KR4d0076_WYG_021-6a"/>
　　　　觀意在於奪僕不敢不借然以此詩先之<lb/>
海石來珠宫秀色如蛾緑坡陀尺寸間宛轉陵巒足連<lb/>
娟二華頂空洞三茅腹初疑仇池化又恐瀛洲蹙慇懃<lb/>
嶠南使餽餉淮東牧<hi>僕在揚州程徳孺由嶺南解官以此石見遺</hi>得之喜無<lb/>
寐與汝交不瀆盛以髙麗盆藉以文登玉<hi>僕以髙麗所鑄大銅盆貯</hi>
<hi>之又以登州海石如碎玉者附其足</hi>幽光先五夜冷氣壓三伏老人生如<lb/>
寄衡茅久未卜一夫幸可致千里還相逐風流貴公子<lb/>
竄謫武當谷見山應已厭何事奪所欲欲留嗟趙弱寧<lb/>
<pb n="KR4d0076_WYG_021-6b"/>
許負秦曲傳觀慎勿許間道歸應速<lb/>
　　　次天字韻荅岑巖起<lb/>
一聲清蹕霧開天百辟心莊豈貌䖍回顧驚君珠玉側<lb/>
同升愧我粃糠前裴回月色留壇影縹緲松香泛蠟煙<lb/>
<hi>近制以椽燭松明易籸盆</hi>莫歎郎潜生白髪聖朝求舊鄙鳶肩<lb/>
　　　石塔寺<hi>并引</hi>
世傳王播飯後鐘詩蓋揚州石塔寺事也相傳如此戲<lb/>
作此詩<lb/>
<pb n="KR4d0076_WYG_021-7a"/>
饑眼眩東西詩腸忘蚤晏雖知燈是火不悟鐘非飯山<lb/>
僧異漂母但可供一莞胡為三百年記憶作此訕齋廚<lb/>
養若人無益祇遺患乃知飯後鐘闍棃蓋具眼<lb/>
　　　次韻蒋潁叔二首<lb/>
　　　　扈從景靈宫<lb/>
道人幽夣曉初還已覺笙簫下月壇風伯前驅清宿霧<lb/>
祝融驂乗破朝寒英姿連璧從多士妙句鏘金和八鑾<lb/>
已向詞臣得頗牧<hi>時潁叔新除熙河帥</hi>路人莫作老儒㸔<lb/>
<pb n="KR4d0076_WYG_021-7b"/>
　　　　凝祥池<lb/>
似知金馬客時夣碧雞坊氷雪消殘臘煙波寫故鄉鳴<lb/>
鑾自容與立馬久回翔乞與三韓使新圖到樂浪<hi>時髙麗使</hi>
<hi>在都下毎至勝境輒圗畫以歸</hi>
　　　和叔盎畫馬次韻<lb/>
天驥徳力備馬外龍麟中皇天不遣言兀與圖畫同駑<lb/>
駘飽官粟未受一洗空十駕均一至何事籋雲風<lb/>
　　　王晉卿示詩欲奪海石錢穆父王仲至蔣潁叔<lb/>
<pb n="KR4d0076_WYG_021-8a"/>
　　　　皆次韻穆至二公以為不可許獨潁叔不然<lb/>
　　　　今日潁叔見訪親覩此石之妙遂悔前語軾<lb/>
　　　　以謂晉卿豈可終閉不予者若能以韓幹二<lb/>
　　　　散馬易之者蓋可許也復次前韻<lb/>
相如有家山縹緲在睂緑誰云千里逺寄此一顰足平<lb/>
生錦繡腸蚤嵗藜莧腹從教四壁空未遣兩峰蹙吾今<lb/>
况衰病義不忘樵牧逝將仇池石歸泝岷山瀆守子不<lb/>
貪寳完我無瑕玉故人詩相戒妙語予所伏一篇獨異<lb/>
<pb n="KR4d0076_WYG_021-8b"/>
論三占從兩卜君家畫可數天驥紛相逐風騣掠原野<lb/>
電尾梢澗谷君如許相易是亦我所欲今朝安西守來<lb/>
聽陽闗曲勸我留此峰他日來不速<lb/>
　　　軾欲以石易畫晉卿難之穆父欲兼取二物潁<lb/>
　　　　叔欲焚畫碎石乃復次前韻并解二詩之意<lb/>
春氷無真堅霜葉失故緑鷃疑鵬萬里蚿笑䕫一足二<lb/>
豪爭攘袂先生一捧腹明鏡既無臺淨缾何用蹙<hi>古蹴蹙通</hi>
盆山不可隱畫馬無由牧聊將置庭宇何必棄溝瀆焚<lb/>
<pb n="KR4d0076_WYG_021-9a"/>
寳真愛寳碎玉未忘玉久知公子賢出語耆年伏欲觀<lb/>
博物妙故以求馬卜維摩既復捨天女還相逐授之無<lb/>
盡燈照此久幽谷定心無一物法樂勝五欲三峨吾鄉<lb/>
井萬里君部曲卧雲行歸休破賊見神速<hi>晉卿將種常有此志</hi>
　　　生日䝉劉景文以古畫松鶴為夀且貺嘉篇次<lb/>
　　　　韻為謝<lb/>
問予一室間寧有千里廓塵心洗長松逺意發孤鶴生<lb/>
朝得此夀死籍疑可落微言在參同妙契藏九籥故人<lb/>
<pb n="KR4d0076_WYG_021-9b"/>
有竒趣逸想寄幽壑霜枝謝寒暑雲翮無前却何須構<lb/>
明堂未羨巢阿閣緬懷别時語復作數日惡詩腴固堪<lb/>
餐字瘦還可愕髙標忽在眼清夣了如昨君今噲等伍<lb/>
志與湛軰各豈待相顧言方為不朽託子雲老執㦸長<lb/>
孺終主爵吾當追喬松子亦鄙衞霍<lb/>
　　　程徳孺惠海中栢石兼辱佳篇輒復和謝<lb/>
嵐薰瘴染却敷腴笑飲貪泉獨繼吳未欲連車收薏苡<lb/>
肯教沉網取珊瑚不知庾嶺三年别收得曹谿一滴無<lb/>
<pb n="KR4d0076_WYG_021-10a"/>
但指庭前雙柏石要予臨老識方壺<lb/>
　　　次秦少㳺韻贈姚安世<lb/>
帝城如海欲尋難肯捨漁舟到杏壇剥啄扣君容膝戸<lb/>
巍峩笑我切雲冠問羊獨怪初平在牧豕應同徳曜看<lb/>
肯把參同較同異小窓相對為研丹<lb/>
　　　次丹元姚先生韻<lb/>
浮生知幾何僅熟一釡羮那於俯仰間用此委曲情自<lb/>
憐無他腸偶亦得此生懸知當去客中有不亡存但恐<lb/>
<pb n="KR4d0076_WYG_021-10b"/>
宿縁重毎為習氣昬似聞梅子真近在吳市門未能肩<lb/>
拍洪但欲目擊温不敢扣門呼恐作踰垣奔且令紹介<lb/>
先徐以方便論不學劉更生黄金鑄尚方不學房次律<lb/>
身事問潁陽王烈亦何人叔夜未可量獨見神山開遽<lb/>
餐石髓香至道尚聽瑩麄材終蹶張先生喜而笑幅巾<lb/>
登我堂苦誓指黄壤要言刻青琅蓬萊在何許弱水空<lb/>
相望且當從嵇阮聊復數山王達人友四海曲士守一<lb/>
疆慎勿使形諜兒童驚夜光<lb/>
<pb n="KR4d0076_WYG_021-11a"/>
　　　次韻秦少㳺王仲至元日立春三首<lb/>
省事天公厭兩回新年春日併相催慇懃更下山陰雪<lb/>
要與梅花作伴來<lb/>
已卯嘉辰夀阿同願渠無過亦無功明年春日江湖上<lb/>
回首觚稜一夣中<hi>子由一字同叔元日已卯渠本命也</hi>
詞鋒雖作楚騷寒徳意還同漢詔寛好遣秦郎供帖子<lb/>
盡驅春色入毫端<hi>立春日翰林學士供詩帖子</hi>
　　　上元侍飲樓上三首呈同列<lb/>
<pb n="KR4d0076_WYG_021-11b"/>
澹月踈星遶建章仙風吹下御爐香侍臣鵠立通明觀<lb/>
一朶紅雲捧玉皇<lb/>
薄雪初消野未耕賣薪買酒㸔升平吾君勤儉倡優拙<lb/>
自是豐年有笑聲<lb/>
老病行穿萬馬羣九衢人散月紛紛歸來一㸃殘燈在<lb/>
猶有傳柑遺細君<hi>侍飲樓上則貴戚爭以黄柑遺近臣謂之傳柑蓋尚矣</hi>
　　　送蔣潁叔帥熙河<hi>并引</hi>
潁叔出使臨洮軾與穆父仲至同餞之各賦詩一篇以<lb/>
<pb n="KR4d0076_WYG_021-12a"/>
今我來思為韻致遄歸之意軾得我字<lb/>
西方猶宿師論將不及我茍無深入計緩帶我亦可承<lb/>
明正須君文字粲藻火自薦雖云數留行終不果正坐<lb/>
喜論兵臨老付邊𤨏新詩出談笑僚友困掀簸我欲歌<lb/>
杕杜楊柳方婀娜邊風事首虜所得蓋么麽願為魯連<lb/>
書一射聊城笴陰功在不殺結草酧魏顆<lb/>
　　　再送蔣潁叔帥熙河二首<lb/>
使君九萬擊鵬鵾肯為陽闗一斷魂不用寛心九千里<lb/>
<pb n="KR4d0076_WYG_021-12b"/>
安西都護國西門<lb/>
餘刃西屠横海鯤應予詩䜟是逰魂歸來趂别陶𢎞景<lb/>
看挂衣冠神武門<lb/>
　　　次韻潁叔觀燈<lb/>
安西老守是禪僧到處應然無盡燈永夜出逰從萬騎<lb/>
諸羌入㸔擁千層便因行樂令投甲不用防秋更打氷<lb/>
振旅歸來還侍燕十分宣勸恐難勝<lb/>
　　　次韻王晉卿奉詔押髙麗燕射<lb/>
<pb n="KR4d0076_WYG_021-13a"/>
北苑傳呼陛楯郎東夷初識令君香天山自可三箭取<lb/>
海國何勞一葦航宣勸不辭金盌側醉歸爭㸔玉鞭長<lb/>
錦囊詩草勤收拾莫遣雞林得夜光<lb/>
　　　次韻錢穆父王仲至同賞田曹梅花<lb/>
寒㕔不知春獨立耿玉雪閉門愁永夜置酒及明發忽<lb/>
驚庭戸曉未受煙雨没浮光風宛轉照影水方折鬢霜<lb/>
未易掃睂斧真自伐惟當此花前醉卧黄昬月<lb/>
　　　送襄陽從事李友諒歸錢塘<lb/>
<pb n="KR4d0076_WYG_021-13b"/>
居杭積五嵗自意本杭人故山歸無家欲卜西湖隣良<lb/>
田不難買靜士誰當親髯張既超然老潜亦絶倫李子<lb/>
氷玉姿文行兩清淳歸從三人㳺便足了此身公堤不<lb/>
改作姥嶺行開新幽夣隨子去松花落衣巾<lb/>
　　　次韻吳傳正枯木歌<lb/>
天公水墨自竒絶瘦竹枯松寫殘月夢回踈影在東窓<lb/>
驚怪霜枝連夜發生成變壞一彈指乃知造物初無物<lb/>
古來畫師非俗士妙想實與詩同出龍眠居士本詩人<lb/>
<pb n="KR4d0076_WYG_021-14a"/>
能使龍池飛霹靂君雖不作丹青手詩眼亦自工識㧞<lb/>
龍眠胸中有千駟不獨畫肉兼畫骨但當與作少陵詩<lb/>
或自與君拈秃筆東南山水相招呼萬象入我摩尼珠<lb/>
盡將書畫散朋友獨與長鋏歸來乎<lb/>
　　　送黄師是赴兩浙憲<lb/>
世久無此士我晚得王孫寧非叔度家豈出次公門白<lb/>
首沈下吏綠衣有公言哀哉吳越人久為江湖吞官自<lb/>
倒帑廪飽不及黎元近聞海上港漸出水底村願君五<lb/>
<pb n="KR4d0076_WYG_021-14b"/>
袴手招此半菽魂一見刺史天稍忘獄吏尊㑹稽入吾<lb/>
手鏡湖小於盆比我東來時無復瘡痍存<lb/>
　　　送范中濟經畧侍郎分韻賦詩軾得先字且贈<lb/>
　　　　以魚枕盃四馬箠一<lb/>
梁李久樂禍自焚豈非天兩䑕鬬穴中一勝亦偶然謀<lb/>
初要百慮善後乃萬全廟堂選世將范氏真多賢仁風<lb/>
被宿麥緑浪摇秦川號令聳毛羽先聲落虛弦我家天<lb/>
一方去路城西偏投竿困障日賣劒行歸田贈君荆魚<lb/>
<pb n="KR4d0076_WYG_021-15a"/>
盃副以蜀馬鞭一醉可以起毋令祖生先<lb/>
　　　書晁説之考牧圖後<lb/>
我昔在田間但知羊與牛川平牛背穩如駕百斛舟舟<lb/>
行無人岸自移我卧讀書牛不知前有百尾羊聽我鞭<lb/>
聲如鼓鼙我鞭不妄發視其後者而鞭之澤中草木長<lb/>
草長病牛羊尋山跨坑谷騰趠筋骨強煙蓑雨笠長林<lb/>
下老去而今空見畫世間馬耳射東風悔不長作多牛<lb/>
翁<lb/>
<pb n="KR4d0076_WYG_021-15b"/>
　　　吕與叔學士挽詞<lb/>
言中謀猷行中經闗西人物數清英欲過叔度留終日<lb/>
未識魯山空此生論議凋零三益友功名分付二難兄<lb/>
老來尚有憂時歎此涕無從何處傾<lb/>
　　　丹元子示詩飄飄然有謫仙風氣吳傳正繼作<lb/>
　　　　復次其韻<lb/>
飛仙亦偶然脱命瞬息中惟詩不可擬如寫天日容夢<lb/>
中哦七言玉丹已入懷一語遭綽虐失身墮蓬萊蓬萊<lb/>
<pb n="KR4d0076_WYG_021-16a"/>
至今空護短不養才上界足官府謫仙應退休可憐吳<lb/>
與蘇骯髒雪滿頭雪滿頭終當却與丹元子笑指東海<lb/>
乗桴浮<lb/>
　　　次王定國韻書丹元子寧極齋<lb/>
仙人與吾軰寓迹同一塵何曾五漿餽但有爭席人寧<lb/>
極無常居此齋自隨身人那識郗鑒天不留封倫誤落<lb/>
世網中俗物愁我神先生忽扣戸夜呼祁孔賔便欲隨<lb/>
子去著書未絶麟願挂神武冠往卜飲馬鄰王郎濯紈<lb/>
<pb n="KR4d0076_WYG_021-16b"/>
綺意與陋巷親南㳺苦不蚤儻及蓴鱸新<lb/>
　　　王仲至侍郎見惠穉栝種之禮曹北垣下今百<lb/>
　　　　餘日矣蔚然有生意喜而作詩<lb/>
翠栝東南美近生神嶽隂惜哉不可致霜根絡雲岑仙風振<lb/>
髙標香實隕平林偶隨樗櫟生不為樵牧侵忽驚黄茅嶺<lb/>
稍出青玉鍼好事雖力取王城少知音豈無換鵞手但知覔<lb/>
來禽髙懐獨夫子一見捐槖金得之喜不寐贈我意殊深公<lb/>
堂開後閤凡木愧華簮栽培一寸根寄子百年心常恐樊籠<lb/>
<pb n="KR4d0076_WYG_021-17a"/>
中摧我鸞鶴襟誰知積雨後寒芒曉森森恨我迫歸老不見<lb/>
汝十尋蒼皮䕶玉骨旦莫視古今何人風雨夜卧聽饑龍吟<lb/>
　　　次韻錢穆父馬上寄蒋潁叔二首<lb/>
玉關不用一丸泥自有長城鳥䑕西剩與故人尋土物<lb/>
臘糟紅麴寄駝蹄<lb/>
多買黄封作洗泥使君來自隴山西髙才得兎人人羡<lb/>
爭欲尋踪覔舊蹄<lb/>
　　　表弟程徳孺生日<lb/>
<pb n="KR4d0076_WYG_021-17b"/>
仗下千官散紫庭時聞小語說蘇程長身自昔傳甥舅<lb/>
夀骨遥知是弟兄<hi>予與君皆夀骨貫耳班列中多指予二人不問而知其為中表也</hi>曽<lb/>
活萬人寧望報<hi>君在楚州予在杭州皆遇飢嵗活數萬人</hi>祇求五畝却歸耕<lb/>
四朝遺老凋零盡鶴髪他年幾箇迎<lb/>
　　　七年九月自廣陵召還復館于浴室東堂八年<lb/>
　　　　六月乞會稽将去汶公乞詩乃復用前韻三首<lb/>
乞郡三章字半斜廟堂傳笑眼昬花上人問我遲留意<lb/>
待賜頭綱八餅茶<hi>尚書學士得賜頭綱龍茶一觔八餅今年綱到最遲</hi>
<pb n="KR4d0076_WYG_021-18a"/>
夢繞呉山却月廊白梅盧橘覺猶香<hi>杭州梵天寺有月廊數百間寺中多</hi>
<hi>白楊梅盧橘</hi>會稽且作須臾意從此歸田策最良<lb/>
東南此去幾時歸倦鳥孤飛豈有期斷送一生消底物<lb/>
三年光景六篇詩<lb/>
　　　吳子野將出家贈以扇山枕屏<lb/>
峩峩扇中山絶壁信天剖誰施大圓鏡衡霍入戸牖得<lb/>
之老月師畫者一醉叟常疑若人胸自有雲夢藪千巖<lb/>
在掌握用捨彈指久低昻不自知恨寄兒女手短屏雖<lb/>
<pb n="KR4d0076_WYG_021-18b"/>
曲折髙枕謝奔走出家非今日法水洗無垢浮㳺雲釋<lb/>
嶠燕坐柳生肘忘懷紫翠間相與到白首<lb/>
　　　東府雨中别子由<lb/>
庭下梧桐樹三年三見汝前年適汝陰見汝鳴秋雨去<lb/>
年秋雨時我自廣陵歸今年中山去白首歸無期客去<lb/>
莫歎息主人亦是客對牀定悠悠夜雨空蕭瑟起折梧<lb/>
桐枝贈㳊千里行重來知健否莫忘此時情<lb/>
　　　謝仲適坐上送王敏仲北使<lb/>
<pb n="KR4d0076_WYG_021-19a"/>
衝風振河朔飛霧失太行相逢不相識下馬須睂黄洗<lb/>
眼忽驚笑見此玉節郎喜有賢主人共此殘燭光聚散<lb/>
一夢中人北鴈南翔吾生如寄耳送老天一方幸子遇<lb/>
明主陳經入西廂歸期不可緩倚相宜在傍<lb/>
　　　書丹元子所示李太白真<lb/>
天人幾何同一漚謫仙非謫乃其㳺麾斥八極隘九州<lb/>
化為兩鳥鳴相酬一鳴一止三千秋開元有道為少留<lb/>
縻之不可矧肯求西望太白横峨岷眼髙四海空無人<lb/>
<pb n="KR4d0076_WYG_021-19b"/>
大兒汾陽中令君小兒天台坐忘真生年不知髙將軍<lb/>
手汙吾足乃敢瞋作詩一笑君應聞<lb/>
　　　次韻曾仲錫承議食蜜漬生荔支<lb/>
代北寒虀𢷬韭萍竒苞零落似晨星逢鹽久已成枯腊<lb/>
得蜜猶應是薄刑欲就左慈求拄杖便隨李白跨滄溟<lb/>
攀條與立新名字兒女稱呼恐不經<hi>俗有十八娘荔支</hi>
　　　大行太皇太后挽詞二首<lb/>
至矣吾三后功髙漢已還復推元祐冠蓋得永昭全<hi>臣嘗</hi>
<pb n="KR4d0076_WYG_021-20a"/>
<hi>於經筵論奏仁宗皇帝謚曰明孝若明而不仁則民畏而不愛仁而不明則民愛而不畏今大行太皇太后亦</hi>
<hi>兼此二徳故天下思慕庶幾於仁宗也</hi>有作猶非聖無私乃是天侍臣談<lb/>
要道家法信家傳<hi>宰相以下嘗於經筵論奏祖宗以來家法十餘事書於記注</hi>
却狄安諸夏先王社稷臣固應祠百世何止活千人定<lb/>
䇿天知我忘家帝念親萬方何以報得疾為勤民<lb/>
　　　再和曽仲錫荔支<lb/>
柳花著水萬浮萍荔實周天兩嵗星<hi>柳至易成飛絮落水中經宿即為浮</hi>
<hi>萍荔支至難長二十四五年乃實</hi>本自玉肌非鵠浴至今丹殻似猩刑<lb/>
<pb n="KR4d0076_WYG_021-20b"/>
侍郎賦詠窮三峽妃子煙塵動四溟莫遣詩人説功過<lb/>
且隨香草附騷經<lb/>
　　　次韻滕大夫三首<lb/>
　　　　雪浪石<lb/>
太行西來萬馬屯勢與岱嶽爭雄尊飛狐上黨天下脊<lb/>
半掩落日先黄昬削成山東二百郡氣壓代北三家村<lb/>
千峯右巻矗牙帳崩崖鑿斷開土門朅來城下作飛石<lb/>
一礮驚落天驕魂承平百年烽燧冷此物僵卧枯榆根<lb/>
<pb n="KR4d0076_WYG_021-21a"/>
畫師爭摹雪浪勢天工不見雷斧痕離堆四而繞江水<lb/>
坐無蜀士誰與論老翁兒戲作飛雨把酒坐㸔珠跳盆<lb/>
此身自幻孰非夢故園山水聊心存<lb/>
　　　　同前<lb/>
我頃三章乞越州欲尋萬壑㸔交流且慿造物開山骨<lb/>
已見天吳出浪頭<hi>石中似有海獸形狀</hi>履道鑿池雖可致玉川巻<lb/>
地若為收洛陽泉石今誰主莫學癡人李與牛<lb/>
　　　　沉香石<lb/>
<pb n="KR4d0076_WYG_021-21b"/>
壁立孤峰倚硯長共疑沉水得頑蒼欲隨楚客紉蘭佩<lb/>
誰信吳兒是木腸山下曾逢化松石玉中還有辟邪香<lb/>
早知百和俱灰燼未信人言弱勝強<lb/>
　　　石芝詩<hi>并引</hi>
予昔夢食石芝作詩記之今乃真得石芝於海上子由<lb/>
和前詩見寄予頃在京師有鑿井得如小兒手以獻者<lb/>
臂指皆具膚理若生予聞之隱者曰此肉芝也與子由<lb/>
烹而食之追記其事復次前韻<lb/>
<pb n="KR4d0076_WYG_021-22a"/>
土中一掌嬰兒新爪指良是肌骨勻見之怖走誰敢食<lb/>
天賜我爾不及賔旌陽逺㳺同一許長史玉斧皆門戸<lb/>
我家韋布三百年祗有陰功不知數跪陳八簋加六瑚<lb/>
化人視之真塊蘇肉芝烹熟石芝老笑唾熊掌嚬雕胡<lb/>
老蠶作蠒何時脱夢想至人空激烈古來大藥不可求<lb/>
真契當如磁石鐵<lb/>
　　　鶴歎<lb/>
園中有鶴馴可呼我欲呼之立坐隅鶴有難色側睨予<lb/>
<pb n="KR4d0076_WYG_021-22b"/>
豈欲臆對如鵩乎我生如寄良畸孤三尺長脛閣瘦軀<lb/>
俛啄少許便有餘何至以身為子娛驅之上堂立斯須<lb/>
投以餅餌視若無戛然長鳴乃下趨難進易退我不如<lb/>
　　　送曾仲錫通判如京師<lb/>
邊城嵗暮多風雪強壓春醪與君别玉帳夜談霜月苦<lb/>
鐵騎曉出氷河裂斷蓬飛葉巻黄沙祗有千林䰒鬆花<lb/>
應為王孫朝上國珠幢玉節與排衙左援公孝右孟博<lb/>
我居其間嘯且諾僕夫為我催歸來要與北海春水爭<lb/>
<pb n="KR4d0076_WYG_021-23a"/>
先回<lb/>
　　　和錢穆父送别并求頓遞酒<hi>次韻</hi>
聮鑣接武兩長身鵷鷺行中語笑親九子羨君門戸壯<lb/>
八州憐我往來頻佇聞東府開賔閣便乞西湖洗塞塵<lb/>
更向青齊覓消息要知從事是何人<lb/>
　<lb/>
　<lb/>
　<lb/>
<pb n="KR4d0076_WYG_021-23b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　東坡全集巻二十一<lb/>
</p>
<p>
</p>
  </div>
<div>
                <head>東坡全集巻二十二</head>
    <p>
<pb n="KR4d0076_WYG_022-1a"/>
欽定四庫全書<lb/>
　東坡全集巻二十二　　　　宋　蘇軾　撰<lb/>
　　詩六十九首<lb/>
　　　劉醜厮詩<lb/>
劉生望都民病羸寄空窑有子曰醜厮十二行操瓢墦<lb/>
間得餘粒雪中拾墮樵饑飽共生死水火同焚漂病翁<lb/>
恃一褐度此積雪宵哀哉二暴客掣去如饑鴞翁既死<lb/>
於寒客亦易此齠﨑嶇走亭長不憚雪徑遥我仇祝與<lb/>
<pb n="KR4d0076_WYG_022-1b"/>
苑物色同遮邀行路為出涕二客竟就梟譊譊訴我庭<lb/>
慷慨驚吾僚曰此可名寄追配郴之蕘恨我非柳子擊<lb/>
節為爾謡官賜二萬錢無家可歸嬌為媾他日婦婉然<lb/>
初垂髫洗沐作小史裹頭束其腰筆硯耕學苑戈矛戰<lb/>
天驕壯大隨所好忠孝福可徼相國有折脇封侯或吹<lb/>
簫人事豈易料勿輕此僬僥<lb/>
　　　題毛女真<lb/>
霧鬢風鬟木葉衣山川良是昔人非祇應門過商顔老<lb/>
<pb n="KR4d0076_WYG_022-2a"/>
獨自吹簫月下歸<lb/>
　　　寄餾合刷缾與子由<lb/>
老人心事日摧頽宿火通紅手自焙小甑短缾良具足<lb/>
穉兒嬌女共燔煨寄居東閤閒烝栗知我空堂坐畫灰<lb/>
約束家僮好收拾故山棃棗待翁來<lb/>
　　　次韻子由清汶老龍珠丹<lb/>
天公不解防癡龍玉函寳方出龍宫雷霆下索無處避<lb/>
逃入先生衣袂中先生不作金椎袖玩世徜徉隱屠酒<lb/>
<pb n="KR4d0076_WYG_022-2b"/>
夜光明月空自投一鍛何勞緯蕭手黄門寡好心易足<lb/>
荆棘不生梨棗熟𤣥珠白璧兩無求無脛金丹來入腹<lb/>
區區分别笑樂天那知空門不是仙<lb/>
　　　次韻子由書清汶老所傳秦湘二女圖<lb/>
春風消冰失瑶玉我本無身安有觸羊生得婦如得風<lb/>
握手一笑未為辱先生室中無天逰佩環何處鳴風甌<lb/>
隨魔未必皆魔女但與分燈遣歸去胡為寫真傳世人<lb/>
更要維摩一轉語丹元茅茨祇三間太極老人時往還<lb/>
<pb n="KR4d0076_WYG_022-3a"/>
㸃檢凡心早除拂方平神鞭常使物<lb/>
　　　紫團參寄王定國<lb/>
谽谺土門口突兀太行頂豈惟團紫雲實自俯倒景剛<lb/>
風被草木真氣入苕潁舊聞人銜芝生此羊腸嶺纎㩥<lb/>
虎豹鬛蹙縮龍蛇癭蠶頭試小嚼龜息變方騁矧予明<lb/>
真子巳造浮玉境清宵月挂戸半夜珠落井灰心寧復<lb/>
然汗喘久已静東坡猶故目北藥致遺秉欲持三椏根<lb/>
往侑九轉鼎為予置齒頰豈不賢酒茗<lb/>
<pb n="KR4d0076_WYG_022-3b"/>
　　　次韻劉燾撫句蜜漬荔支<lb/>
時新滿座聞名字别久何人記色香葉似楊梅蒸霧雨<lb/>
花如盧橘傲風霜每憐蓴菜下鹽豉肯與蒲萄壓酒漿<lb/>
回首驚塵巻飛雪詩情真合與君嘗<lb/>
　　　立春日小集呈李端叔<lb/>
白髪已十載青春無一堪不驚新嵗換聊與故人談牛<lb/>
健民聲喜鴉嬌雪意酣霏微不到地和暖要冝蠶嵗月<lb/>
斜川似風流曲水慙行吟老燕代坐睡夢江潭丞掾頗<lb/>
<pb n="KR4d0076_WYG_022-4a"/>
哀援歌呼誰怕參衰懷久灰槁習氣尚饞貪白啖本河<lb/>
朔紅消真劒南辛盤得青韭臘酒是黄柑歸卧燈殘帳<lb/>
醒聞葉打庵須煩李居士重説後三三<lb/>
　　　次韻曾仲錫元日見寄<lb/>
蕭索東風兩鬢華年年幡勝翦宫花愁聞塞曲吹蘆管<lb/>
喜見春盤得蓼芽吾國舊供雲澤米<hi>定武齋酒用蘇州米</hi>君家新<lb/>
致雪坑茶<hi>近得曾坑茶</hi>燕南異事真堪記三寸黄柑擘永嘉<lb/>
　　　子由生日以檀香觀音像及新合印香銀篆槃<lb/>
<pb n="KR4d0076_WYG_022-4b"/>
　　　　為夀<lb/>
栴檀婆律海外芬西山老臍柏所薰香螺脱黶來相羣<lb/>
能結縹𦕈風中雲一燈如螢起㣲焚何時度盡繆篆紋<lb/>
繚繞無窮合復分緜緜浮空㪚氤氲東坡持是夀卯君<lb/>
君少與我師皇墳旁資老𥅆釋迦文共厄中年㸃蠅蚊<lb/>
晚遇斯須何足云君方論道承華勛我亦旗鼓嚴中軍<lb/>
國恩當報敢不勤但願不為世所醺爾来白髪不可耘問<lb/>
君何時返鄉枌收拾散亡理放紛此心實與香俱焄聞<lb/>
<pb n="KR4d0076_WYG_022-5a"/>
思大士應已聞<lb/>
　　　次韻李端叔送保倅翟安常赴闕兼寄子由<lb/>
中山保塞兩窮邊卧治雍容己百年顧我迂愚分竹使<lb/>
與君談笑用蒲鞭松荒三徑思元亮草合平池憶惠連<lb/>
白髮歸心慿説與古來誰似兩疏賢<lb/>
　　　中山松醪寄雄王引進<lb/>
鬱鬱蒼髯千嵗姿肯來盃酒作兒嬉流芳不待龜巢葉<lb/>
<hi>唐人以荷葉為酒盃謂之碧筒酒</hi>掃白聊煩鶴踏枝醉裏便成欹雪舞<lb/>
<pb n="KR4d0076_WYG_022-5b"/>
醒時與作嘯風辭馬軍走送非無意玉帳人閒合有詩<lb/>
　　　次韻李端叔謝送牛戩鴛鴦竹石圖<lb/>
聞君談西戎廢食忘早晚王師本不陳賊壘何足剗守<lb/>
邊在得士此語要而簡知君論將口似我識畫眼笑指<lb/>
塵壁間此是老牛戩平生師衞玠非意常理遣訴君定<lb/>
何人未用市朝顯置之勿復道世俗固多舛歸去亦何<lb/>
須單車渡殽澠如蟲得羽化已脱安用蠒家書空萬軸<lb/>
涼曝困舒巻念當掃長物閉息黙自煖此畫聊付君幽<lb/>
<pb n="KR4d0076_WYG_022-6a"/>
處得小展新詩勿縱筆羣吠驚邑犬時來未可知妙斵<lb/>
待輪扁<lb/>
　　　次韻聰上人見寄<lb/>
前身本同社宿業獨臨邊一悟鏡空老始知圓澤賢歸<lb/>
心忘犢佩生術寄羊鞭不似歐陽子空留六一泉<lb/>
　　　次韻王雄州還朝留别<lb/>
老李威名八十年壁間精悍見遺顔自聞出守風流似<lb/>
稍覺承平氣象還但遣詩人歌杕杜不妨侍女唱陽闗<lb/>
<pb n="KR4d0076_WYG_022-6b"/>
内朝接武知何日白髪羞歸供奉班<lb/>
　　　三月二十日多葉杏盛開<lb/>
零露泫月蘃温風㪚晴葩春工了不睡連夜開此花芳<lb/>
心誰翦刻天質自清華惱客香有無弄粧影横斜中山<lb/>
古戰國殺氣浮髙牙叢臺餘袨服易水雄悲笳自從此<lb/>
花開玉肌洗塵沙坐令游俠窟化作温柔家我老念江<lb/>
海不飲空咨嗟明年花開時舉酒望三巴<hi>盖欲請梓州而歸也</hi>
　　　三月二十日開園三首<lb/>
<pb n="KR4d0076_WYG_022-7a"/>
雪髯霜鬢語傖獰澹蕩園林取次行要識將軍不凡意<lb/>
從來祇啜小人羮<hi>是日散父老酒食</hi>
西園牡籥夜沉沉尚有㳺人卧柳陰鶴睡覺時風露下<lb/>
落花飛絮滿衣襟<lb/>
鬱鬱蒼髯真道友絲絲紅萼是鄉人<hi>蒼髯松也紅蕚海棠</hi>何時翠<lb/>
竹江村路送我柴門月色新<lb/>
　　　次韻王雄州送侍其涇州<lb/>
威聲又數中興年二虜行當一矢聯聞道名城得真將<lb/>
<pb n="KR4d0076_WYG_022-7b"/>
故應驚羽落空弦追鋒歸去雄三衞授鉞重來定十連<lb/>
别酒回頭便陳迹號呶端合發初筵<lb/>
　　　臨城道中作<hi>并引</hi>
予初赴中山連日風埃未嘗了了見太行也今將適嶺<lb/>
表頗以是為恨過臨城内丘天氣忽清徹西望太行草<lb/>
木可數岡巒北走崖谷秀傑忽悟歎曰吾南遷其速返<lb/>
乎退之衡山之祥也書以付邁使志之<lb/>
逐客何人著眼㸔太行千里送征鞍未應愚谷能留柳<lb/>
<pb n="KR4d0076_WYG_022-8a"/>
可獨衡山解識韓<lb/>
　　　過湯陰市得踠豆大麥粥示三兒子<lb/>
朔野方赤地河壖但黄塵秋霖暗豆漆夏旱臞麥人逆<lb/>
旅唱晨粥行庖得時珍青班照匕筯脆響鳴牙齦玉食<lb/>
謝故吏風餐便逐臣漂零竟何適浩蕩寄此身爭勸加<lb/>
餐食實無負吏民何當萬里客歸及三年新<lb/>
　　　子由新修汝州龍興寺吳畫壁<lb/>
丹青久衰工不蓻人物尤難到今世每摹市井作公卿<lb/>
<pb n="KR4d0076_WYG_022-8b"/>
畫手懸知是徒𨽻吳生已與不傳死那復典刑留近嵗<lb/>
人間幾處變西方盡作波濤翻海勢細觀手面分轉側<lb/>
妙算毫釐得天契始知真放本精微不比狂花生客慧<lb/>
似聞遺墨留汝海古壁蝸涎可垂涕力捐金帛扶棟宇<lb/>
錯落浮雲巻新霽使君坐歗清夢餘幾疊衣紋數襟袂<lb/>
他年弔古知有人姓名聊記東坡弟<lb/>
　　　過髙郵寄孫君孚<lb/>
過淮風氣清一洗塵埃容水木漸幽茂菰蒲雜㳺龍可<lb/>
<pb n="KR4d0076_WYG_022-9a"/>
憐夜合花青枝散紅茸美人㳺不歸一笑當誰供故園<lb/>
在何處已偃手種松我行忽失路歸夢山千重聞君有<lb/>
負郭二頃收横從巻野畢秋穫殷牀聞夜舂樂哉何所<lb/>
憂社酒粥面醲宦㳺豈不好毋令到千鍾<lb/>
　　　僕所至未嘗出逰過長蘆聞復禪師病甚不可<lb/>
　　　　不一問既見則有間矣明日阻風復留見之<lb/>
　　　　作三絶句呈聞復并請轉呈參寥子各賦數<lb/>
　　　　首<lb/>
<pb n="KR4d0076_WYG_022-9b"/>
亦知壺子不死敢問老𥅆所㳺瑟瑟寒松露骨眈眈病<lb/>
虎垂頭<lb/>
莫言西蜀萬里且到南華一㳺扶病江邊送客杖挐浦<lb/>
口回頭<lb/>
老去此生一訣興來明日重㳺卧聞三老白事半夜南<lb/>
風打頭<lb/>
　　　六月七日泊金陵阻風得鍾山泉公書寄詩為<lb/>
　　　　謝<lb/>
<pb n="KR4d0076_WYG_022-10a"/>
今日江頭天色惡礮車雲起風欲作獨望鍾山喚寳公<lb/>
林間白塔如孤鶴寳公骨冷喚不聞却有老泉來喚人<lb/>
電眸虎齒霹靂舌為予吹散千峰雲南行萬里亦何事<lb/>
一酌曹谿知水味他年若畫蔣山圖為作泉公喚居士<lb/>
　　　贈清涼寺和長老<lb/>
代北初辭沒馬塵江南來見卧雲人問禪不契前三語<lb/>
施佛空留丈六身老去山林徒夢想雨餘鐘鼓更清新<lb/>
㑹須一洗黄茅瘴未用深藏白㲲巾<lb/>
<pb n="KR4d0076_WYG_022-10b"/>
　　　予前後守倅餘杭凡五年夏秋之間蒸熱不可<lb/>
　　　　過獨中和堂東南頰下瞰海門洞視萬里三<lb/>
　　　　伏常蕭然也紹聖元年六月舟行赴嶺外熱<lb/>
　　　　甚忽憶此處而作是詩<lb/>
忠孝王家千柱宫東坡作吏五年中中和堂上東南頰<lb/>
獨有人間萬里風<lb/>
　　　慈湖夾阻風五首<lb/>
捍索桅竿立嘯空篙師酣寢浪花中故應菅蒯知心腹<lb/>
<pb n="KR4d0076_WYG_022-11a"/>
弱纜能爭萬里風<lb/>
此生歸路愈茫然無數青山水拍天猶有小船來賣餅<lb/>
喜聞墟落在山前<lb/>
我行都是退之詩真有人家水半扉千頃桑麻在船底<lb/>
空餘石髪挂魚衣<lb/>
月輪亭午汗珠融誰識南訛長養功暴雨過雲聊一快<lb/>
未妨明月却當空<lb/>
卧㸔落月横千丈起喚清風得半帆且並水村欹側過<lb/>
<pb n="KR4d0076_WYG_022-11b"/>
人間何處不巉巗<lb/>
　　　過廬山下<hi>并引</hi>
予過廬山下雲物騰涌黙有禱焉未午衆峰凜然故作<lb/>
是詩<lb/>
亂雲欲霾山勢與飄風南羣隮相應和勇往爭驂驔可<lb/>
憐薈蔚中時出紫翠嵐鴈沒失東嶺龍騰見西龕一時<lb/>
供坐笑百態變立談暴雨破坱圠清颷掃渾酣廓然歸<lb/>
何處陋矣安足戡亭亭紫霄峰窈窈白石庵五老數松<lb/>
<pb n="KR4d0076_WYG_022-12a"/>
雪雙谿落天潭雖云黙禱應顧有移文慙<lb/>
　　　江西<lb/>
江西山水真吾邦白沙翠竹石底江舟行十里磨九瀧<lb/>
篙聲犖确相舂撞醉卧欲醒聞淙淙真欲一口吸老龐<lb/>
何人得儁窺魚矼舉义絶呌尺鯉雙<lb/>
　　　秧馬歌<hi>并引</hi>
過廬陵見宣徳郎致仕曾君安止出所作禾譜文既温<lb/>
雅事亦詳實惜其有所缺不譜農噐也予昔㳺武昌見<lb/>
<pb n="KR4d0076_WYG_022-12b"/>
農夫皆騎秧馬以榆棗為腹欲其滑以楸桐為背欲其<lb/>
輕腹如小舟昻其首尾背如覆瓦以便兩髀雀躍于泥<lb/>
中繫束藁其首以縛秧日行千畦較之傴僂而作者勞<lb/>
佚相絶矣史記禹乗四載泥行乘橇解者曰橇形如箕<lb/>
擿行泥上豈秧馬之類乎作秧馬歌一首附于禾譜之<lb/>
末云<lb/>
春雲濛濛雨淒淒春秧欲老翠剡齊嗟我婦子行水泥<lb/>
朝分一壠暮千畦腰如箜篌首啄雞筋煩骨殆聲酸嘶<lb/>
<pb n="KR4d0076_WYG_022-13a"/>
我有桐馬手自提頭尻軒昻腹脇低背如覆瓦去角圭<lb/>
以我兩足為四蹄聳踊滑汰如鳬鷖纎纎束藁亦可齎<lb/>
何用繁纓與月題朅從畦東走畦西山城欲閉聞鼓鼙<lb/>
忽作的盧躍檀溪歸來挂壁從髙栖了無芻秣饑不啼<lb/>
少壯騎汝逮老黧何曾蹶軼防顛擠錦韀公子朝金閨<lb/>
笑我一生蹋牛犂不知自有木駃騠<lb/>
　　　八月七日初入贑過惶恐灘<lb/>
七千里外二毛人十八灘頭一葉身山憶喜歡勞逺夢<lb/>
<pb n="KR4d0076_WYG_022-13b"/>
<hi>蜀道有錯喜歡舖在大散闗上</hi>地名惶恐泣孤臣長風送客添帆腹積<lb/>
雨扶舟減石鱗便合與官充水手此生何止畧知津<lb/>
　　　鬱孤臺<hi>以下四首皆䖍州</hi>
八境見圖畫鬱孤如舊㳺山為翠浪涌水作玉虹流日<lb/>
麗崆峒曉風酣章貢秋丹青未變葉鱗甲欲生洲嵐氣<lb/>
昬城樹灘聲入市樓煙雲侵嶺路草木半炎州故國千<lb/>
峰外髙臺十日留他年三宿處準擬繫歸舟<lb/>
　　　廉泉<lb/>
<pb n="KR4d0076_WYG_022-14a"/>
水性故自清不清或撓之君㸔此廉泉五色爛摩尼廉<lb/>
者為我廉我以此名為有廉則有貪有慧則有癡誰為<lb/>
柳宗元孰是吳隱之漁父足豈潔許由耳何淄紛然立<lb/>
名字此水了不知毁譽有時盡不知無盡時朅來廉泉<lb/>
上捋鬚㸔鬢睂好在水中人到處相娛嬉<lb/>
　　　塵外亭<lb/>
楚山澹無塵贛水清可厲散筞塵外㳺麾手謝此世山<lb/>
髙惜人力十步輒一憇却立浮雲端俯視萬井麗幽人<lb/>
<pb n="KR4d0076_WYG_022-14b"/>
宴坐處龍虎為斬薙馬駒獨何疑豈墮山鬼計夜垣非<lb/>
助我謬敬欲其逝戲留一轉語千載起攘袂<lb/>
　　　天竺寺<hi>并引</hi>
予年十二先君自䖍州歸為予言近城山中天竺寺有<lb/>
樂天親書詩云一山門作兩山門兩寺元從一寺分東<lb/>
澗水流西澗水南山雲起北山雲前臺花發後臺見上<lb/>
界鐘清下界聞遥想吾師行道處天香桂子落紛紛筆<lb/>
勢竒逸墨迹如新今四十七年矣予來訪之則詩已亡<lb/>
<pb n="KR4d0076_WYG_022-15a"/>
有刻石存耳感涕不己而作是詩<lb/>
香山居士留遺迹天竺禪師有故家空詠連珠吟疊壁<lb/>
已亡飛鳥失驚蛇林深野桂寒無子雨浥山薑病有花<lb/>
四十七年真一夢天涯流落涕横斜<lb/>
　　　過大庾嶺<lb/>
一念失垢汙身心洞清淨浩然天地間惟我獨也正今<lb/>
日嶺上行身世永相忘仙人拊我頂結髪授長生<lb/>
　　　宿建封寺曉登盡善亭望韶石三首<lb/>
<pb n="KR4d0076_WYG_022-15b"/>
雙闕浮空照短亭至今猿鳥歗青熒君王自此西巡狩<lb/>
再使魚龍舞洞庭<lb/>
蜀人文賦楚人辭堯在崇山舜九疑聖主若非真得道<lb/>
南來萬里亦何為<lb/>
嶺海東南月窟西功成天巳錫𤣥圭此方定是神仙宅<lb/>
禹亦東來隱㑹稽<lb/>
　　　月華寺<hi>寺隣岑水場施者皆坑戸也百年間蓋三焚矣</hi>
天公胡為不自憐結土融石為銅山萬人探斵富媪泣<lb/>
<pb n="KR4d0076_WYG_022-16a"/>
祇有金帛資豪奸脱身獻佛意可料一瓦坐待千金還<lb/>
月華三火豈天意至今苃舍依榛菅僧言此地本龍象<lb/>
興廢反掌曾何艱髙巖夜吐金碧氣曉得異石青斕斑<lb/>
坑流窟發錢涌地莫施百鎰朝千鍰此山出寳以自賊<lb/>
地脈已斷天應慳我願銅山化南畝爛漫黍麥蘇惸鰥<lb/>
道人修道要底物破鐺煑飯茆三間<lb/>
　　　南華寺<lb/>
云何見祖師要識本來面亭亭塔中人問我何所見可<lb/>
<pb n="KR4d0076_WYG_022-16b"/>
憐明上座萬法了一電飲水既自知指月無復眩我本<lb/>
修行人三世積精練中間一念失受此百年譴摳衣禮<lb/>
真相感動淚雨霰借師錫端泉洗我綺語硯<lb/>
　　　碧落洞<hi>在英州下十五里</hi>
槎牙亂峰合晃蕩絶壁横遥知紫翠間古來仙釋并陽<lb/>
崖射朝日髙處連玉京陰谷扣白月夢中㳺化城果然<lb/>
石門開中有銀河傾幽龕入窈窕别戸穿虛明泉流下<lb/>
珠琲乳蓋交縵纓我行畏人知恐為仙者迎小語輒響<lb/>
<pb n="KR4d0076_WYG_022-17a"/>
荅空山自雷驚策杖歸去來冶具煩方平<lb/>
　　　峽山寺<hi>傳竒所記孫恪袁氏事即此寺至今有人見白猿者</hi>
天開清逺峽地轉凝碧灣我行無遲速攝衣步孱顔山<lb/>
僧本幽獨乞食況未還雲碓水自舂松門風為闗石泉<lb/>
解娯客琴筑鳴空山佳人劒翁孫㳺戲暫人間忽憶嘯<lb/>
雲侣賦詩留玉環林空不可見霧雨霾髻鬟<lb/>
　　　舟行至清逺縣見顧秀才極談惠州風物之美<lb/>
到處聚觀香案吏此邦宜着玉堂仙江雲漠漠桂花濕<lb/>
<pb n="KR4d0076_WYG_022-17b"/>
海雨翛翛荔子然聞道黄柑常抵鵲不容朱橘更論錢<lb/>
恰從神武來𢎞景便向羅浮覓稚川<lb/>
　　　廣州蒲澗寺<hi>地産菖蒲十二節相傳安期生之故居始皇訪之於此</hi>
不用山僧導我前自尋雲外出山泉千章古木臨無地<lb/>
百尺飛濤瀉漏天舊日菖蒲方士宅後來薝蔔祖師禪<lb/>
而今祇有花含笑笑道秦皇欲學仙<hi>山中多含笑花</hi>
　　　贈蒲澗信長老<lb/>
優鉢曇花豈有花問師此曲唱誰家已從子美得桃竹<lb/>
<pb n="KR4d0076_WYG_022-18a"/>
<hi>此山有桃竹可作杖而土人不識予始録子美詩遺之</hi>不向安期覓棗𤓰燕坐林<lb/>
間時有虎髙眠粥後不聞鴉勝㳺自古兼支許為採松<lb/>
肪寄一車<lb/>
　　　發廣州<lb/>
朝市日已逺此身良自如三杯軟飽後<hi>浙人謂飲酒為軟飽</hi>一枕<lb/>
黑甜餘<hi>俗謂睡為黑甜</hi>蒲澗踈鐘外黄灣落木初天涯未覺逺<lb/>
處處各樵漁<lb/>
　　　浴日亭<hi>在南海廟前</hi>
<pb n="KR4d0076_WYG_022-18b"/>
劒氣崢嶸夜挿天瑞光明滅到黄灣坐㸔暘谷浮金暈<lb/>
遥想錢塘涌雪山已覺滄涼蘇病骨更煩沆瀣洗衰顔<lb/>
忽驚鳥動行人起飛上千峰紫翠間<lb/>
　　　㳺羅浮山一首示兒子過<lb/>
人間有此白玉京羅浮見日雞一鳴南樓未必齊日觀<lb/>
鬱儀自欲朝朱明<hi>劉夢得有詩記羅浮夜半見日事山不甚髙而夜見日此可異也山有二</hi>
<hi>石樓今延祥寺在南樓下朱明洞在沖虛觀後云是蓬萊第七洞天</hi>東坡之師抱朴老真<lb/>
契蚤巳交前生玉堂金馬久流落寸田尺宅今歸耕道<lb/>
<pb n="KR4d0076_WYG_022-19a"/>
華亦嘗啖一棗<hi>唐永樂道士侯道華竊食鄧天師藥仙去永樂有無核棗人不可得道華獨得</hi>
<hi>之予在岐下亦嘗得食一枚</hi>契虛正欲仇三彭<hi>唐僧契虛遇人導㳺稚川仙府真人問曰</hi>
<hi>汝絶三彭之仇乎契虛不能荅</hi>鐵橋石柱連空横<hi>山有鐵橋石柱人罕至者</hi>杖藜欲<lb/>
趂飛猱輕雲谿夜逢瘖虎伏<hi>山有啞虎巡山</hi>斗壇晝出銅龍獰<lb/>
<hi>沖虛觀後有朱真人朝斗壇近於壇下獲銅龍六銅魚一</hi>小兒少年有竒志中宵起<lb/>
坐存黄庭近者戲作凌雲賦筆勢髣髴離騷經負書從<lb/>
我盍歸去羣仙正草新宫銘汝應奴𨽻蔡少霞我亦季<lb/>
孟山𤣥卿<hi>唐有夢書新宫銘者云紫陽真人山𤣥卿撰其畧曰良常西麓原澤東泄新宫宏宏崇軒</hi>
<pb n="KR4d0076_WYG_022-19b"/>
<hi>䡾䡾又有蔡少霞者夢人遣書碑畧曰公昔乗魚車今履瑞雲躅空仰塗綺輅輪囷其末題云五雲書閣吏蔡少</hi>
<hi>霞書</hi>還須略報老同叔贏糧萬里尋初平<hi>子由一字同叔</hi>
　　　十月二日初到惠州<lb/>
髣髴曾㳺豈夢中欣然雞犬識新豐吏民驚怪坐何事<lb/>
父老相携迎此翁蘇武豈知還漠北管寧自欲老遼東<lb/>
嶺南萬戸皆春色<hi>嶺南萬戸酒</hi>㑹有幽人客寓公<lb/>
　　　寓居合江樓<lb/>
海上葱曨氣佳哉二江合處朱樓開蓬萊方丈應不逺<lb/>
<pb n="KR4d0076_WYG_022-20a"/>
肯為蘇子浮江來江風初凉睡正美樓上啼鴉呼我起<lb/>
我今身世兩相違西流白日東流水樓中老人日清新<lb/>
天上豈有癡仙人三山咫尺不歸去一盃付與羅浮春<lb/>
<hi>予家釀酒名羅浮春</hi>
　　　白水山佛迹巖<hi>羅浮之東麓也在惠州東北二十里</hi>
何人守蓬萊夜半失左股浮山若鵬蹲忽展垂天羽根<lb/>
株互連絡崖嶠爭呑吐神工自爐鞴融液相綴補至今<lb/>
餘隙罅流出千斛乳方其欲合時天匠麾月斧帝觴分<lb/>
<pb n="KR4d0076_WYG_022-20b"/>
餘瀝山骨醉后土峯巒尚開闔澗谷猶呼舞海風吹未<lb/>
凝古佛來布武當時汪罔氏投足不蓋拇青蓮雖不見<lb/>
千古落花雨雙谿匯九折萬馬騰一鼓奔雷濺玉雪潭<lb/>
洞開水府潛鱗有饑蛟掉尾取渴虎我來方醉後濯足<lb/>
聊戲侮回風巻飛雹掠面過強弩山靈莫惡劇微命安<lb/>
足賭此山吾欲老慎勿厭求取谿流變春酒與我相賔<lb/>
主當連青竹竿下灌黄精圃<lb/>
　　　詠湯泉<hi>在白水山</hi>
<pb n="KR4d0076_WYG_022-21a"/>
積火焚大槐蓄油災武庫驚然丞相井疑浣將軍布自<lb/>
憐耳目隘未測陰陽故鬱攸火山烈觱沸湯泉注豈惟<lb/>
渴獸駭坐使癡兒怖安能長魚鼈僅可燖狐兎山中惟木<lb/>
客戸外時芒屨雖無傾城浴幸免亡國汙<lb/>
　　　自笑<lb/>
子石如琢玉逺煙真削黳入我病風手<hi>古語云磨墨如病風手</hi>𤣥<lb/>
雲渰淒淒是中有何好而我喜欲迷既似蠟屐阮又如<lb/>
鍛柳嵇醉筆得天全宛宛天投霓多謝中書君伴我此<lb/>
<pb n="KR4d0076_WYG_022-21b"/>
幽栖<lb/>
　　　朝雲詩<hi>并引</hi>
世謂樂天有粥駱馬放楊柳枝詞嘉其主老病不忍去<lb/>
也然夢得有詩云春盡絮飛留不得隨風好去落誰家<lb/>
樂天亦云病與樂天相伴住春隨樊子一時歸則是樊<lb/>
素竟去也予家有數妾四五年相繼辭去獨朝雲者隨<lb/>
予南遷因讀樂天集戲作此詩朝雲姓王氏錢塘人嘗<lb/>
有子曰幹兒未朞而夭云<lb/>
<pb n="KR4d0076_WYG_022-22a"/>
不似楊枝别樂天恰如通徳伴伶𤣥阿奴絡秀不同老<lb/>
天女維摩總解禪經巻藥爐新活計舞衫歌扇舊因<lb/>
縁丹成逐我三山去不作巫陽雲雨仙<lb/>
　　　寄虎兒<lb/>
獨倚桄榔樹閒挑蓽撥根謀生㸔拙否送老此蠻村<lb/>
　　　十一月二十六日松風亭下梅花盛開<lb/>
春風嶺上淮南村昔年梅花曾斷魂<hi>予昔赴黄州春風嶺上見梅花有兩</hi>
<hi>絶句明年正月往岐亭道中賦詩云去年今日關山路細雨梅花正斷魂</hi>豈知流落復相見<lb/>
<pb n="KR4d0076_WYG_022-22b"/>
蠻風蜒雨愁黄昏長條半落荔支浦卧樹獨秀桄榔園<lb/>
豈惟幽光留夜色直恐冷艷排冬温松風亭下荆棘裏<lb/>
兩株玉蕋明朝暾海南仙雲嬌墮砌月下縞衣來扣門<lb/>
酒醒夢覺起繞樹妙意有在終無言先生獨飲勿歎息<lb/>
幸有落月窺清樽<lb/>
　　　再用前韻<lb/>
羅浮山下梅花村玉雪為骨氷為魂紛紛初疑月挂樹<lb/>
耿耿獨與參横昬先生索居江海上悄如病鶴栖荒園<lb/>
<pb n="KR4d0076_WYG_022-23a"/>
天香國艶肯相顧知我酒熟詩清温蓬萊宫中花鳥使<lb/>
綠衣倒挂扶桑暾抱叢窺我方醉卧故遣啄木先敲門<lb/>
麻姑過君急灑掃鳥能歌舞花能言酒醒人散山寂寂<lb/>
惟有落蕋粘空樽<hi>嶺南珍禽有倒挂子緑毛紅啄如鸚鵡而小自海東來非塵埃間物也</hi>
　　　新釀桂酒<lb/>
𢷬香篩辣入缾盆盎盎春谿帶雨渾收拾小山藏社甕<lb/>
招呼明月到芳樽酒材已遣門生致菜把仍叨地主恩<lb/>
爛煑葵羮斟桂醑風流可惜在蠻村<lb/>
<pb n="KR4d0076_WYG_022-23b"/>
　　　惠守詹君見和復次韻<lb/>
已破誰能惜甑盆頽然醉裏得全渾欲求公瑾一囷米<lb/>
試滿莊生五石樽三盃卯困忘家事萬戸春濃感國恩<lb/>
刺史不須邀半道藍輿未暇走山村<lb/>
　　　花落復次前韻<lb/>
玉妃謫墮煙雨村先生作詩與招魂人間草木非我對<lb/>
奔月偶挂成幽昬闇香入戸尋短夢青子綴枝留小園<lb/>
披衣連夜喚客飲雪膚滿地聊相温松明照坐愁不睡<lb/>
<pb n="KR4d0076_WYG_022-24a"/>
井花入腹清而暾先生年來六十化道眼已入不二門<lb/>
多情好事餘習氣惜花未忍終無言留連一物吾過矣<lb/>
笑領百罰空罍樽<lb/>
　<lb/>
　<lb/>
　<lb/>
　<lb/>
　<lb/>
<pb n="KR4d0076_WYG_022-24b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　東坡全集巻二十二<lb/>
</p>
<p>
</p>
  </div>
<div>
                <head>東坡全集巻二十三</head>
    <p>
<pb n="KR4d0076_WYG_023-1a"/>
欽定四庫全書<lb/>
　東坡全集巻二十三　　　　宋　蘇軾　撰<lb/>
　　詩六十七首<lb/>
　　　江郊<hi>并引</hi>
惠州歸善縣治之北數百步抵江少西有盤石小潭可<lb/>
以垂釣作江郊詩云<lb/>
江郊葱矓雲水蒨絢碕岸斗入洄潭輪轉先生悦之布<lb/>
席閒燕初日下照潜鱗俯見意釣忘魚樂此竿綫優哉<lb/>
<pb n="KR4d0076_WYG_023-1b"/>
悠哉玩物之變<lb/>
　　　詹守攜酒見過用前韻作詩聊復和之<lb/>
箕踞狂歌老瓦盆燎毛燔肉似羌渾傳呼草市來攜客<lb/>
洒掃漁磯共置樽山下黄童爭看舞江干白骨已銜恩<lb/>
<hi>時詹方議𦵏暴骨</hi>孤雲落日西南望長羨歸鴉自識村<lb/>
　　　寄鄧道士<hi>并引</hi>
羅浮山有野人相傳葛穉川之𨽻也鄧道士守安山中<lb/>
有道者也嘗於庵前見其足迹長二尺許紹聖二年正<lb/>
<pb n="KR4d0076_WYG_023-2a"/>
月十日予偶讀韋蘇州寄全椒山中道士詩云今朝郡<lb/>
齋冷忽念山中客澗底束荆薪歸來煑白石遥持一樽<lb/>
酒逺慰風雨夕落葉滿空山何處尋行迹乃以酒一壺<lb/>
仍依蘇州韻作詩寄之云<lb/>
一盃羅浮春逺餉採薇客遥知獨酌罷醉卧松下石幽<lb/>
人不可見清嘯聞月夕聊戯庵中人空飛本無迹<lb/>
　　　上元夜<lb/>
前年侍玉輦端門萬枝燈璧月挂罘罳珠星綴觚稜去<lb/>
<pb n="KR4d0076_WYG_023-2b"/>
年中山府老病亦宵興牙旗穿夜市鐵馬響春冰今年<lb/>
江海上雲房寄山僧亦復舉膏火松間見層層散筞桄<lb/>
榔林林疎月鬅鬙使君置酒罷簫鼓轉松陵狂生來索<lb/>
酒<hi>賈道人也</hi>一舉輒數升浩歌出門去我亦歸瞢騰<lb/>
　　　正月二十四日與兒子過賴仙芝玉原秀才僧<lb/>
　　　　曇頴行全道士何宗一同㳺羅浮道院及栖<lb/>
　　　　禪精舍過作詩和其韻寄邁迨<lb/>
斷橋隔勝踐脱屨欣小憇瘴花已繁紅官柳猶疎細斜<lb/>
<pb n="KR4d0076_WYG_023-3a"/>
川二三子悼歎吾年逝凄凉羅浮館風壁頽雨砌黄冠<lb/>
常苦饑迎客羞破袂仙山在何許歸鶴時墮毳崎嶇拾<lb/>
松黄欲救齒髮弊坐令禪客笑一夢等千嵗栖禪晚置<lb/>
酒蠻果粲蕉荔齋厨釡無羮野餉籃有蕙嬉逰趂時節<lb/>
俯仰了此世猶當洗業障更作臨水禊寄書陽羨兒并<lb/>
語長頭弟門户各努力先期畢租税<lb/>
　　　正月二十六日偶與數客野步嘉祐僧舍東南<lb/>
　　　　野人家雜花盛開扣門求觀主人林氏媪出<lb/>
<pb n="KR4d0076_WYG_023-3b"/>
　　　　應白髮青裙少寡獨居三十年矣感歎之餘<lb/>
　　　　作詩記之<lb/>
縹蔕緗枝出絳房緑陰青子送春忙涓涓泣露紫含笑<lb/>
焰焰燒空紅佛桑落日孤煙知客恨短籬破屋為誰香<lb/>
主人白髮青裙袂子美詩中黄四娘<lb/>
　　　龍尾石硯寄猶子逺<lb/>
皎皎穿雲月青青出水荷文章工㸃<graphic n="KR1709" url="https://raw.githubusercontent.com/kanripo/KR-Gaiji/master/images/KR1709.png" mimeType="image/png"/>忠義老研磨偉<lb/>
節何須怒寛饒要少和吾衰此無用寄與小東坡<hi>逺為人類</hi>
<pb n="KR4d0076_WYG_023-4a"/>
<hi>予</hi>
　　　贈王子直秀才<lb/>
萬里雲山一破裘杖端閒挂百錢㳺五車書已留兒讀<lb/>
二頃田應為鶴謀水底笙歌蛙兩部山中奴婢橘千頭<lb/>
幅巾我欲相隨去海上何人識故侯<lb/>
　　　次韻表兄程正輔江行見桃花<lb/>
曲士賦懷沙草木傷莽莽徳人無荆棘坐失嶺嶠阻我<lb/>
兄瑚璉姿流落瘴江浦淨眼見桃花紛紛墮紅雨蕭然<lb/>
<pb n="KR4d0076_WYG_023-4b"/>
振衣裓笑問散花女我觀解語花粉色如黄土一言破<lb/>
千偈况爾初不語可憐一轉話他日如何舉故復此微<lb/>
吟聊和鷗鴉櫓江邊閒草木閒客當為主爾來子美瘦<lb/>
正坐作詩苦袖手焚筆硯淸篇真漫與願兄理北轅六<lb/>
轡去如組上林桃花開水暖鴻北翥<lb/>
　　　追餞正輔表兄至博羅賦詩為别<lb/>
孤臣南㳺墮黄菅君亦何事來牧蠻艤舟蜑戸龍岡窟<lb/>
置酒椰葉桄榔間高談已笑衰語陋傑句尤覺清詩孱<lb/>
<pb n="KR4d0076_WYG_023-5a"/>
博羅小縣僧舍古我不忍去君忘還君應囘望秦與楚<lb/>
夢渉漢水愁秦關我亦坐念高安客神㳺黄蘗㕘洞山<lb/>
何時曠蕩洗瑕謫與君歸駕相追攀梨花寒食隔江路<lb/>
兩山遥對雙烟鬟歸耕不用一錢物惟要兩脚飛孱顔<lb/>
玉牀丹鏃記分我助我金鼎光斕斑<lb/>
　　　再用前韻賦<lb/>
樂天霜鬢如霜菅始知謝遣素與蠻我兄緑髮蔚如故<lb/>
已了夢幻齊人間蛾眉勸酒聊爾耳處仲太忍茂𢎞孱<lb/>
<pb n="KR4d0076_WYG_023-5b"/>
三盃徑醉便歸卧海上知復幾往還連娟六么趂蹋鞠<lb/>
杳𦕈三疊縈陽關酒醒夢斷何所有落花流水空靑山<lb/>
忽驚鐃鼓發半夜明月不許幽人攀贈行無物惟一語<lb/>
莫遣瘴霧侵雲鬟羅浮道人一傾葢欲繫白日留君顔<lb/>
應知我是香案吏他年許綴蓬萊班<lb/>
　　　真一酒<hi>并引</hi>
米麥水三一而已此東坡先生真一酒也<lb/>
撥雪披雲得乳泓蜜蠭又欲醉先生<hi>真一色味頗類予在黄州日所醖蜜</hi>
<pb n="KR4d0076_WYG_023-6a"/>
<hi>酒也</hi>稻垂麥仰陰陽足器潔泉新表裏清曉日着顔紅有<lb/>
暈春風入髓散無聲人間真一東坡老與作青州從事<lb/>
名<lb/>
　　　游博羅香積寺<hi>并引</hi>
寺去縣七里三山犬牙夾道皆美田麥禾甚茂寺下谿<lb/>
水可作碓磨若築塘百步閘而落之可轉兩輪舉四杵<lb/>
也以屬縣令林抃使督成之<lb/>
二年流落鼃魚鄉朝來喜見麥吐芒東風搖波舞淨緑<lb/>
<pb n="KR4d0076_WYG_023-6b"/>
初日泫露酣嬌黄汪汪春泥已沒膝剡剡秋榖初分秧<lb/>
誰言萬里出無友見此二美喜欲狂三山屛擁僧舍小<lb/>
一谿雷轉松陰凉要令水力供磑磨與相地脉增隄防<lb/>
霏霏落雪㸔收麫隱隱疊鼓聞舂糠散流一啜雲子白<lb/>
炊裂十字瓊肌香豈惟牢九薦古味<hi>東晳餅賦云漫頭薄持起搜牢九</hi>
要使真一流仙漿詩成捧腹便絶倒書生説食真膏肓<lb/>
　　　次韻定慧欽長老見寄八首<hi>并引</hi>
蘇州定慧長老守欽使其徒卓契順來惠州問予安否<lb/>
<pb n="KR4d0076_WYG_023-7a"/>
且寄擬寒山十頌語有璨忍之通而詩無島可之寒吾<lb/>
甚嘉之為和八首<lb/>
左角㸔破楚南柯聞長滕鈎簾歸乳燕穴紙出癡蠅為<lb/>
䑕常留飯憐蛾不㸃燈崎嶇真可笑我是小乘僧<lb/>
鐵橋本無柱石樓豈有門舞空五色羽吠雲千嵗根松<lb/>
花釀仙酒木客餽山飱我醉君且去陶云吾亦云<lb/>
羅浮高萬仞下看扶桑卑黙坐朱明洞玉池自生肥從<lb/>
來性坦率醉語漏天機相逢莫相問我不記吾誰<lb/>
<pb n="KR4d0076_WYG_023-7b"/>
幽人白骨觀大士甘露滅根塵各清淨心境兩奇絶真<lb/>
源未純熟習氣餘陋劣譬如已放鷹中夜時掣紲<lb/>
誰言窮巷士乃竊造物權所見皆我有安居受其全戲<lb/>
作一篇書千古發爭端儒墨起相殺予初本無言<lb/>
閒居蓄百毒救彼跛與盲依山作陶穴掩此暴骨横區<lb/>
區効一溉豈能濟含生力惡不已出時哉非汝爭<lb/>
少壯欲及物老閒餘此心微生山海間坐受瘴霧侵可<lb/>
憐鄧道士攝衣問呻吟覆舟却私渡㫁橋費千金<lb/>
<pb n="KR4d0076_WYG_023-8a"/>
淨名毘耶中妙喜恒沙外初無往來相二土同一在云<lb/>
何定慧師尚欠行脚債請判維摩慿一到東坡界<lb/>
　　　二月十九日攜白酒鱸魚過詹使君食槐葉冷<lb/>
　　　　淘<lb/>
枇杷巳熟粲金珠桑落初嘗灧玉蛆暫借垂蓮十分琖<lb/>
一澆空腹五車書青浮卵盌槐芽餅紅㸃冰槃藿葉魚<lb/>
醉飽高眠真事業此生有味在三餘<lb/>
　　　江漲用過韻<lb/>
<pb n="KR4d0076_WYG_023-8b"/>
草木生故墟牛羊滿空瀆春江圍草市夜浪浮竹屋巳<lb/>
連漲海白尚帶霍山緑坎離更休王魚鼈横陵陸得非<lb/>
崑崙囚欲報陸渾衂行㸔北風競來救南國蹙長驅連<lb/>
山燒一掃含沙毒孤吟愍造化何時停倚伏當憐水旱<lb/>
氓不作舟車蓄江流儻席巻社酒期茆縮<lb/>
　　　連雨江漲二首<lb/>
越井岡頭雲出山牂牁江上水如天牀牀避漏幽人屋<lb/>
浦浦移家蜒子船龍巻魚鰕并雨落人隨雞犬上墻眠<lb/>
<pb n="KR4d0076_WYG_023-9a"/>
祗應樓下平堦水長記先生過嶺年<lb/>
急雨蕭蕭作晚凉卧聞榕葉響長廊微明燈火耿殘夢<lb/>
半濕簾帷浥舊香高浪隱牀吹罋盎闇風驚樹擺琳琅<lb/>
先生不出晴無用留向空堦滴夜長<lb/>
　　　四月十一日初食荔支<lb/>
南村諸楊北村盧<hi>謂楊梅盧橘也</hi>白花青葉冬不枯垂黄綴紫<lb/>
煙雨裏特與荔支為先驅海山仙人絳羅襦紅紗中單<lb/>
白玉膚不須更待妃子笑風骨自是傾城姝不知天公<lb/>
<pb n="KR4d0076_WYG_023-9b"/>
有意無遣此尤物生海隅雲山得伴松檜老霜雪自困<lb/>
樝梨麄先生洗琖酌桂醑氷槃薦此赬虬珠似聞江鰩<lb/>
斫玉柱更洗河豚烹腹腴<hi>予嘗謂荔支厚味高格兩絶果中無比惟江鰩柱河豚魚</hi>
<hi>近之耳</hi>我生涉世本為口一官久巳輕蓴鱸人間何者非<lb/>
夢幻南來萬里真良圖<lb/>
　　　桄榔杖寄張文潜一首時初聞黄魯直遷黔南<lb/>
　　　　范淳父九疑也<lb/>
睡起風清酒在亡身隨殘夢兩茫茫江邊曵杖桄榔瘦<lb/>
<pb n="KR4d0076_WYG_023-10a"/>
林下尋苖蓽撥香獨步儻逢勾漏令逺來莫恨曲江張<lb/>
遥知魯國真男子獨憶平生盛孝章<lb/>
　　　荅周循州<lb/>
蔬飯藜牀破衲衣掃除習氣不吟詩前生似是盧行者<lb/>
後學過呼韓退之未敢叩門求夜話時叨送米續晨炊<lb/>
知君清俸難多輟且覓黄精與療饑<lb/>
　　　次韻程正輔㳺碧落洞<lb/>
空山不難到絶境未易名何時謫仙人來作鈞天聲胸<lb/>
<pb n="KR4d0076_WYG_023-10b"/>
中幾雲夢餘地方恢宏長庚與北斗錯落綴冠纓黄公<lb/>
獻紫芝赤松餽青精谿山久寂寞請續離騷經抱枝寒<lb/>
蜩咽繞耳飛蚊清謫仙拊掌笑笑此羽皇銘我頃嘗獨<lb/>
㳺自適孤雲情君今又繼往霧雨愁青㝠感君兄弟意<lb/>
尋羊問初平玉牀分箭鏃不忍獨長生詩成輒寄我妙<lb/>
絶陶謝并孤鴻方避弋老驥猶在坰鳥獸如可羣永寄<lb/>
槁木形何山不堪隱飲水自修齡<lb/>
　　　六月十二日酒醒歩月理髮而寢<lb/>
<pb n="KR4d0076_WYG_023-11a"/>
羽蟲見月爭翾飜我亦散髮虛明軒千梳冷快肌骨醒<lb/>
風露氣入霜蓬根起舞三人漫相屬停盃一問終無言<lb/>
曲肱薤簟有佳處夢覺瓊樓空㫁魂<lb/>
　　　荔支歎<lb/>
十里一置飛塵灰五里一候兵火催顛坑仆谷相枕藉<lb/>
知是荔支龍眼來飛車跨山鶻横海風枝露葉如新採<lb/>
宫中美人一破顔驚塵濺血流千載永元荔支來交州<lb/>
天寳嵗貢取之涪至今欲食林甫肉無人舉觴酹伯㳺<lb/>
<pb n="KR4d0076_WYG_023-11b"/>
<hi>漢永元中交州進荔支龍眼十里一置五里一候奔馳死亡罹猛獸毒蟲之害者無數唐𦍑字伯㳺為臨武長</hi>
<hi>上書言狀和帝罷之唐天寳中葢取涪州荔支自子午谷路進入</hi>我願天公憐赤子莫<lb/>
生尤物為瘡痏君不見武夷谿邊粟粒芽前丁後蔡相<lb/>
籠加爭新買寵各出意今年鬪品充官茶吾君所乏豈<lb/>
此物致養口體何陋耶洛陽相君忠孝家可憐亦進姚<lb/>
黄花<hi>洛陽貢花自錢惟演始大小龍茶始於丁晉公成於蔡君謨歐陽永叔聞君謨進小龍團驚歎曰君</hi>
<hi>謨士人也何至作此事今年閩中監司乞進鬪茶許之</hi>
　　　江月五首<hi>并引</hi>
<pb n="KR4d0076_WYG_023-12a"/>
嶺南氣候不常吾嘗云菊花開時乃重陽涼天佳月即<lb/>
中秋不須以日月為斷也今嵗九月殘暑方退既望之<lb/>
後月出愈遲然予嘗夜起登合江樓或與客逰豐湖入<lb/>
栖禪寺叩羅浮道院登逍遥堂逮曉乃歸杜子美云四<lb/>
更山吐月殘夜水明樓此殆古今絶唱也因其句作五<lb/>
首仍以殘夜水明樓為韻<lb/>
一更山吐月玉塔卧微瀾正似西湖上涌金門外㸔冰<lb/>
輪横海闊香霧入樓寒停鞭且莫上照我一盃殘<lb/>
<pb n="KR4d0076_WYG_023-12b"/>
二更山吐月幽人方獨夜可憐人與月夜夜江樓下風<lb/>
枝夕未停露草不可藉歸來掩關卧唧唧蟲夜話<lb/>
三更山吐月栖鳥亦驚起起尋夢中㳺清絶正如此驅<lb/>
雲掃衆宿俯仰迷空水幸可飲我牛不須違洗耳<lb/>
四更山吐月皎皎為誰明幽人赴我約坐待玉䋲横野<lb/>
橋多斷板山寺有微行今夕定何夕夢中㳺化城<lb/>
五更山吐月窓逈室幽幽玉鈎還挂户江練却明樓星<lb/>
河澹欲曉鼓角冷知秋不眠飜五詠清切變蠻謳<lb/>
<pb n="KR4d0076_WYG_023-13a"/>
　　　聞正輔表兄將至以詩迎之<lb/>
生逢堯舜仁得作嶺海㳺雖懐跫然喜豈免跕墮憂暮<lb/>
雨侵重膇曉烟騰鬱攸朝槃見蜜唧夜枕聞鵂鶹幾欲<lb/>
烹鬱屈固嘗饌鈎輈舌音漸獠變而汗嘗騂羞賴我存<lb/>
黄庭有時仍丹丘目聽不任耳踵息殆廢喉稍欣素月<lb/>
夜遂度黄茆秋我兄清廟器持節瘴海頭蕭然三家步<lb/>
横此萬斛舟人言得漢吏天遣活楚囚惠然再過我樂<lb/>
哉十日留但恨參語賢忽潜九原幽萬里儻同歸兩鰥<lb/>
<pb n="KR4d0076_WYG_023-13b"/>
當對耰<hi>軾䘮婦已三年矣正輔近亦有亡嫂之戚故云</hi>强歌非真達何必師莊<lb/>
周<lb/>
　　　正輔既見和復次前韻慰皷盆勸學佛<lb/>
稚川真長生少從鄭公游孝章偶不死免為文舉憂餘<lb/>
齡㑹有適獨往豈相攸由來警露鶴不羨撮蚤鶹願加<lb/>
視後鞭同駕躅空輈寧飱墮齒堇勿憶齊眉羞何時遂<lb/>
縱壑歸路同首丘東岡松柏老西嶺橘柚秋著意尋彌<lb/>
明長頸髙結喉無心逐定逺燕頷飛虎頭君方卒功名<lb/>
<pb n="KR4d0076_WYG_023-14a"/>
一泛范蠡舟我亦霑沛渥漸解鍾儀囚寧須張子房萬<lb/>
户自擇留猶勝嵇叔夜孤憤甘長幽南牕可寄傲北山<lb/>
早歸耰此語君勿疑老彭跨商周<lb/>
　　　同正輔表兄㳺白水山<lb/>
偉哉造物真豪縱攫土摶沙為此弄擘開翠峽走雲雷<lb/>
截破奔流作潭洞因隨化人履巨迹得與仙兄躡飛鞚<lb/>
曵杖不知巖谷深穿雲但覺衣裘重坐㸔驚鳥投霜葉<lb/>
知有老蛟蟠石甕金沙玉礫粲可數古鏡寳奩寒不動<lb/>
<pb n="KR4d0076_WYG_023-14b"/>
念兄獨立與世疎絶境難到惟我共永辭角上兩蠻觸<lb/>
一洗胸中九雲夢浮來山高囘望失武陵路絶無人送<lb/>
筠籃擷翠爪甲香素綆分碧銀缾凍歸路霏霏湯谷暗<lb/>
野堂活活神泉涌觧衣浴此無垢人身輕可試雲間鳳<lb/>
　　　與正輔㳺香積寺<lb/>
越山少松竹常苦野火厄此峯獨蒼然感荷佛祖力茯<lb/>
苓無人採千嵗化琥珀幽光發中夜見者惟木客我豈<lb/>
無長鑱真贗苦難識靈苖與毒草疑似在毫髮把玩竟<lb/>
<pb n="KR4d0076_WYG_023-15a"/>
不食棄置長太息山僧類有道辛苦常谷汲我慙作機<lb/>
舂鑿破混沌穴幽尋恐不繼書板記嵗月<lb/>
　　　次韻正輔同㳺白水山<lb/>
祗知楚越為天涯不知肝膽非一家此身如綫自縈繞<lb/>
左旋右轉隨繅車誤抛山林入朝市平地咫尺千褒斜<lb/>
欲從穉川隱羅浮先與靈運開永嘉首參虞舜欵韶石<lb/>
次謁六祖登南華仙山一見五色羽雪樹兩摘南枝花<lb/>
赤魚白蟹筯屢下黄柑緑橘籩常加糖霜不待蜀客寄<lb/>
<pb n="KR4d0076_WYG_023-15b"/>
荔支莫信閩人誇恣傾白蜜收五稜細斸黄土栽三椏<lb/>
<hi>正輔分人參一苖歸種韶陽來詩本用䃁字惠州無書不見此字所出故且從木奉和</hi>朱明洞裏<lb/>
得靈草翩然放杖凌蒼霞豈無軒車駕熟鹿亦有鼓吹<lb/>
號寒蛙仙人勸酒不用勺石上自有樽罍窪徑從此路<lb/>
朝玉闕千里莫遣毫釐差故人日夜望我歸相迎欲到<lb/>
長風沙豈知乘槎天女側獨倚雲機㸔織紗世間誰似<lb/>
老兄弟篤愛不復相疵瑕相攜行到水窮處庶幾一見<lb/>
留子嗟千年枸杞常夜吠無數草棘工藏遮但令凡心<lb/>
<pb n="KR4d0076_WYG_023-16a"/>
一洗濯神人仙藥不我遐山中歸來萬想滅豈復囘顧<lb/>
雙雲鴉<lb/>
　　　轍有白髮近二十年矣然止百餘莖不增不減<lb/>
　　　　䖍州道人王正彦教令拔去以真水火養之<lb/>
　　　　恐不復更生從其言巳數月而白髮不出更<lb/>
　　　　年嵗不見豈真不生耶子曕兄示我月中梳<lb/>
　　　　頭詩戯次來韻言拔白之驗<lb/>
水上有車車自飜懸流如線垂前軒霜蓬已枯不再緑<lb/>
<pb n="KR4d0076_WYG_023-16b"/>
有客勸我抽其根根根一去紫茸茁珎重已試幽人言<lb/>
紛紛華髮不足道當返六十過去魂<lb/>
　　　和<lb/>
夏畦流膏白雨翻北窓幽人卧羲軒風輪曉入春笋節<lb/>
露珠夜上秋禾根<hi>或為予言草木之長常在昧明間蚤作而伺之乃見其枝起數寸竹笋尤</hi>
<hi>甚又夏秋之交稲方含秀黄昬月出露珠起于其根纍纍然忽自騰上若有推之者或入于莖心或垂于葉端</hi>
<hi>稻乃秀實驗之信然此二事與子由養生之説契故以此為寄</hi>從來白髮有公道始信<lb/>
丹經非妄言此身法報本無二他年妙絶兼形魂<hi>傳燈録有</hi>
<pb n="KR4d0076_WYG_023-17a"/>
<hi>形神俱妙者乃不復有解化之事</hi>
　　　十一月九日夜夢與人論神仙道術因作一詩<lb/>
　　　　八句既覺頗記其語録呈子由弟後四句不<lb/>
　　　　甚明了今足成之耳<lb/>
析塵妙質本來空<hi>夢中於此句若了然有所得者</hi>更積微陽一綫功照<lb/>
夜一燈長耿耿閉門千息自濛濛養成丹竈無煙火㸃<lb/>
盡人間有暈銅寄語山神停伎倆不聞不見我何窮<lb/>
　　　章質夫送酒六壺書至而酒不達戯作小詩問<lb/>
<pb n="KR4d0076_WYG_023-17b"/>
　　　　之<lb/>
白衣送酒舞淵明急掃風軒洗破觥豈意青州六從事<lb/>
化為烏有一先生空煩左手持新蟹漫繞東籬齅落英<lb/>
南海使君今北海定分百榼餉春耕<lb/>
　　　小圃五詠<lb/>
　　　　人參<lb/>
上黨天下脊遼東真井底𤣥泉傾海腴白露洒天醴靈<lb/>
苖此孕毓肩肢或具體移根到羅浮越水灌清泚地殊<lb/>
<pb n="KR4d0076_WYG_023-18a"/>
風雨隔臭味終祖禰青椏綴紫萼圓實墮紅米窮年生<lb/>
意足黄土手自啟上藥無炮炙齕齧盡根柢開心定魂<lb/>
魄憂恚何足洗糜身輔吾生既食首重稽<lb/>
　　　　地黄<lb/>
地黄飼老馬可使光鑒人吾聞樂天語喻馬施之身我<lb/>
衰正伏櫪垂耳氣不振移栽附沃壤蕃茂爭新春沈水<lb/>
得穉根重湯養陳薪投以東阿清和以兆海醇崖蜜助<lb/>
甘冷山薑發芳辛融為寒食餳嚥作瑞露珍丹田自宿<lb/>
<pb n="KR4d0076_WYG_023-18b"/>
火渇肺還生津願餉内熱子一洗胸中塵<lb/>
　　　　枸杞<lb/>
神藥不自閟羅生滿山澤日有牛羊憂嵗有野火厄越<lb/>
俗不好事過眼等茨棘青荑春自長絳珠爛莫摘短籬<lb/>
護新植紫笋生卧節根莖與花實收拾無棄物大將𤣥<lb/>
吾鬢小則餉我客似聞朱明洞中有千嵗質靈厖或夜<lb/>
吠可見不可索仙人儻許我借杖扶衰疾<lb/>
　　　　甘菊<lb/>
<pb n="KR4d0076_WYG_023-19a"/>
越山春始寒霜菊晚愈好朝來出細粟稍覺芳嵗老孤<lb/>
根蔭長松獨秀無衆草晨光雖照耀秋雨半摧倒先生<lb/>
卧不出黄葉紛可掃無人送酒壺空腹嚼珠寳香風入<lb/>
牙頰楚些發天藻新荑蔚已滿宿根寒不槁揚揚弄芳<lb/>
蝶生死何足道頗訝昌黎翁恨爾生不蚤<lb/>
　　　　薏苡<lb/>
伏波飯薏苡禦瘴傳神良能除五谿毒不救讒言傷讒<lb/>
言風雨過瘴癘久亦亡兩俱不足治但愛草木長草木<lb/>
<pb n="KR4d0076_WYG_023-19b"/>
各有宜珍産駢南荒絳囊懸荔支雪粉剖桄榔不謂蓬<lb/>
荻姿中有藥與糧舂為芡珠圓炊作菰米香子美拾橡<lb/>
栗黄精誑空腸今吾獨何者玉粒照座光<lb/>
　　　雨後行菜<lb/>
夢囘聞雨聲喜我菜甲長平明江路濕並岸飛兩槳天<lb/>
公真富有膏乳瀉黄壤霜根一蕃滋風葉漸俯仰未任<lb/>
筐筥載已作盃案想艱難生理窄一味敢專饗小摘飯<lb/>
山僧清安寄真賞芥藍如<graphic n="KR0818" url="https://raw.githubusercontent.com/kanripo/KR-Gaiji/master/images/KR0818.png" mimeType="image/png"/>蕈脆美牙頰響白菘類羔<lb/>
<pb n="KR4d0076_WYG_023-20a"/>
豚冒土出蹯掌誰能視火候小竈當自養<lb/>
　　　殘臘獨出二首<lb/>
幽尋本無事獨往意自長釣魚豐樂橋採杞逍遥堂羅<lb/>
浮春欲動雲日有清光處處野梅開家家臘酒香路逢<lb/>
𦕈道士疑是左元放我欲從之語恐復化為羊<lb/>
江邊偶㣲行詰曲背城市平湖春草合步到栖禪寺堂<lb/>
空不見人老穉掩闗睡所營在一食食已寧復事客來<lb/>
豈無得施子淨掃地風松獨不靜送我作鼓吹<lb/>
<pb n="KR4d0076_WYG_023-20b"/>
　　　新年五首<lb/>
曉雨暗人日春愁連上元水生挑菜渚煙濕落梅村小<lb/>
市人歸盡孤舟鶴蹋翻猶堪慰寂寞漁火亂黄昬<lb/>
北渚集羣鷺新年何所之盡歸喬木寺分占結巢枝生<lb/>
物㑹有役謀身各及時何當禁畢弋㸔引雪衣兒<lb/>
海國空自暖春山無限清氷谿結瘴雨雪菌到江城更<lb/>
待輕雷發先催凍笋生豐湖有藤菜似可敵蓴羮<lb/>
小邑浮橋外青山石岸東茶槍燒後有麥浪水前空萬<lb/>
<pb n="KR4d0076_WYG_023-21a"/>
户不禁酒三年真識翁結茆來此住嵗晚有誰同<lb/>
荔子幾時熟花頭今已繁探春先揀樹買夏欲論園居<lb/>
士常攜客參軍許扣門明年更有味懷抱帶諸孫<lb/>
　　　二月八日與黄燾僧曇頴過逍遥堂何道士宗<lb/>
　　　　一問疾<lb/>
安心守𤣥牝閉眼覓黄庭問疾來三士澆愁有半缾風<lb/>
松時落蘂病鶴不梳翎樽空我歸去山月照君醒<lb/>
　　　次韻高要令劉湜峽山寺見寄<lb/>
<pb n="KR4d0076_WYG_023-21b"/>
新聞妙無多舊學閒可束猶當隱季主未遽逃梅福空<lb/>
腸吐餘思靜似蠶綴簇寸田結初果秀若銅生緑荆棘<lb/>
掃誠盡梨棗憂不熟高人寧鑄金下士乃服玉君㸔嶺<lb/>
嶠隘我欲巾笥蓄曾攀羅浮頂亦到朱明谷旋觀真厯<lb/>
塊歸卧甘破屋故人老猶仕世味薄如縠偶從越女笑<lb/>
不怕蠻江浴驚聞尺書到喜有新詩辱應憐五管客曾<lb/>
作八州督骨銷䜛口鑠膽破獄吏酷壠雲不易寄江月<lb/>
乃可掬遥知清逺寺不稱空洞腹蹇驢步武碎短瑟絃<lb/>
<pb n="KR4d0076_WYG_023-22a"/>
柱促仰㸔泉落珮俯聽石響轂千峰瀉清駛一往無囘<lb/>
躅狂雷失晤語過電不容目要知僧長饑正坐山少肉<lb/>
人間無南北蝸角空出縮仇池九十九<hi>仇池有九十九泉予嘗夢至有</hi>
<hi>詩</hi>嵩山三十六<hi>子由近買田陽翟北望嵩山甚近</hi>天人同一夢仙凡無<lb/>
兩録陋邦真可老生理亦粗足便囘爇天熖長作照海<lb/>
燭<hi>爇天熖見退之詩近黄魯直寄詩云蓮花合裏一寸燭牝馬海中燒百川魯直蓋近有得也</hi>
　　　食荔支二首<hi>并引</hi>
惠州太守東堂祠故相陳文惠公堂下有公手植荔支<lb/>
<pb n="KR4d0076_WYG_023-22b"/>
一株郡人謂將軍樹今嵗大熟賞啖之餘下逮吏卒其<lb/>
高不可致者縱猿取之<lb/>
丞相祠堂下將軍大樹旁炎雲駢火實瑞露酌天漿爛<lb/>
紫垂先熟高紅挂逺揚分甘徧鈴下也到黒衣郎<lb/>
羅浮山下四時春盧橘楊梅次第新日啖荔支三百顆<lb/>
不妨長作嶺南人<lb/>
　　　和子由盆中石菖蒲忽生九花<lb/>
春荑秋莢兩須㬰神藥人間果有無無鼻何由識薝蔔<lb/>
<pb n="KR4d0076_WYG_023-23a"/>
有花今始信菖蒲芳心未飽兩蛺蝶寒意知鳴幾蟪蛄<lb/>
記取明年十二節小兒休更籋霜鬚<lb/>
　　　遷居<hi>有引</hi>
吾紹聖元年十月二日至惠州寓合江樓是月十八日<lb/>
遷于嘉祐寺二年三月十九日復遷于合江樓三年四<lb/>
月二十日復歸于嘉祐寺時方卜築白鶴峰之上新居<lb/>
成庶幾其少安乎<lb/>
前年家水東囘首夕陽麗去年家水西濕面春雨細東<lb/>
<pb n="KR4d0076_WYG_023-23b"/>
西兩無擇縁盡我輒逝今年復東徙舊館聊一憇已買<lb/>
白鶴峰規作終老計長江在北户雪浪舞吾砌青山滿<lb/>
墻頭䰀鬌幾雲髻雖慙抱朴子金鼎陋蟬蜕猶賢柳柳<lb/>
州廟爼薦丹荔吾生本無待俯仰了此世念念自成劫<lb/>
塵塵谷有際下觀生物息相吹等蚊蚋<lb/>
　　　兩橋詩<hi>并引</hi>
惠州之東江谿合流有橋多廢壞以小舟渡羅浮道士<lb/>
鄧守安始作浮橋以四十舟為二十舫鐵銷石矴隨水<lb/>
<pb n="KR4d0076_WYG_023-24a"/>
漲落榜曰東新橋州西豐湖上有長橋屢作屢壞栖禪<lb/>
院僧希固築進兩岸為飛閣九間盡用石鹽木堅若鐵<lb/>
石榜曰西新橋皆以紹聖三年六月畢工作二詩落之<lb/>
　　　　東新橋<lb/>
羣鯨貫鐵索背負横空霓首摇飜雪江尾挿崩雲谿機<lb/>
牙任信縮漲落隨高低轆轤巻巨索青蛟挂長堤奔舟<lb/>
免狂觸脱筏防撞擠一橋何足云讙傳廣東西父老有<lb/>
不識喜笑爭攀躋魚龍亦驚逃雷雹生馬<graphic n="KR1389" url="https://raw.githubusercontent.com/kanripo/KR-Gaiji/master/images/KR1389.png" mimeType="image/png"/>嗟此病涉<lb/>
<pb n="KR4d0076_WYG_023-24b"/>
久公私困留稽奸民食此險出没如鳬鷖似賣失船壺<lb/>
如去登樓梯不知百年來幾人隕沙泥豈知濤瀾上安<lb/>
若堂與閨往來無晨夜醉病休扶攜使君飲我言妙割<lb/>
無牛雞不云二子勞歎我捐腰犀<hi>二士造橋予常助施犀帶</hi>我亦夀<lb/>
使君一言聽扶藜常當修未壞勿使後噬臍<lb/>
　　　　西新橋<lb/>
昔橋本千柱挂湖如斷霓浮梁陷積淖破板隨奔谿笑<lb/>
看逺岸沒坐覺孤城低聊因三農隙稍進百步堤炎州<lb/>
<pb n="KR4d0076_WYG_023-25a"/>
無堅植潦水輕推擠千年誰在者鐵柱羅浮西獨有石<lb/>
鹽木白蟻不敢躋似開銅駞峰如鑿鐵馬號岌岌類鞭<lb/>
石山川非㑹稽嗟我久閣筆不書紙尾鷖蕭然無尺箠<lb/>
欲構飛空梯百夫下一杙㭬此百尺泥<hi>橋柱石磉之下皆有堅木㭬入</hi>
<hi>泥中丈餘謂之頂樁</hi>探囊賴故侯寳錢出金閨<hi>子由之婦史頃入内得賜黄金錢數</hi>
<hi>千助施卜</hi>父老喜雲集簞壺無空攜三日飲不散殺盡西村<lb/>
雞似聞百嵗前海近湖有犀<hi>豐湖舊名鰐湖葢嘗有鮫鰐之類</hi>那知陵<lb/>
谷變枯瀆生茭藜後來勿忘今冬涉水過臍<lb/>
<pb n="KR4d0076_WYG_023-25b"/>
　　　悼朝雲詩<hi>并引</hi>
紹聖元年十一月戲作朝雲詩三年七月五日朝雲病<lb/>
亡於惠州塟之栖禪寺松林中東南直大聖塔子既銘<lb/>
其墓且和前詩以自解朝雲始不識字晚忽學書粗有<lb/>
楷法葢嘗從泗上比丘尼義冲學佛亦略聞大義且死<lb/>
誦金剛經四句偈而絶<lb/>
苖而不秀豈其天不使童烏與我𤣥駐景恨無千嵗藥<lb/>
贈行唯有小乘禪傷心一念償前債彈指三生斷後縁<lb/>
<pb n="KR4d0076_WYG_023-26a"/>
歸卧竹根無逺近夜燈勤禮塔中仙<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4d0076_WYG_023-26b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　東坡全集巻二十三<lb/>
</p>
<p>
</p>
  </div>
<div>
                <head>東坡全集巻二十四</head>
    <p>
<pb n="KR4d0076_WYG_024-1a"/>
欽定四庫全書<lb/>
　東坡全集巻二十四　　　　宋　蘇軾　撰<lb/>
　　詩六十八首<lb/>
　　　丙子重九二首<lb/>
三年瘴海上越嶠真我家登山作重九蠻菊秋未花唯<lb/>
有黄茆根堆壠生坳窊蜒酒糵衆毒酸甜如梨樝何以<lb/>
侑一罇隣翁餽鼃蛇亦復强取醉歡謠雜悲嗟今年吁<lb/>
惡歲僵仆如亂麻此㑹我雖健狂風巻朝霞使我如霜<lb/>
<pb n="KR4d0076_WYG_024-1b"/>
月孤光挂天涯西湖不欲徃墓樹號寒鴉<lb/>
窮塗不擇友過眼如亂雲餘子誰復數坐閲兩使君共<lb/>
飲去年堂俯㸔秋水紋此水與此人相追兩沄沄老去<lb/>
各休息造物嗟長勤佳哉此令節不惜與子分何以娯<lb/>
我客游魚在清濆水師三百指鐵網欲掩羣獲多雖一<lb/>
快買放尤可欣此樂真不朽明年我歸耘<lb/>
　　　白鶴峰新居欲成夜過西隣翟秀才二首<lb/>
林行婆家初閉戸翟夫子舍尚留關連娟缺月黄昬後<lb/>
<pb n="KR4d0076_WYG_024-2a"/>
縹緲新居紫翠間繫悶豈無羅帶水<hi>韓退之云水作青羅帶山為碧玊簪</hi>
割愁還有劍鋩山<hi>栁子厚云海上尖峯若劍鋩秋來處處割愁腸皆嶺南詩也</hi>中原<lb/>
北望無歸日鄰火村舂自往還<lb/>
罋間畢卓防偷酒壁後匡衡不㸃燈待鑿平江百尺井<lb/>
要分清署一壺氷佐卿恐是歸來鶴次律寧非過去僧<lb/>
他日莫尋王粲宅夢中來往本何曾<lb/>
　　　次韻子由所居六詠<lb/>
堂前種山丹錯落馬腦盤堂後種秋菊碎金收辟寒草<lb/>
<pb n="KR4d0076_WYG_024-2b"/>
木如有情慰此芳歲闌幽人正獨樂不知行路難<lb/>
詩人故多感花發憶兩京石榴有正色玉樹真虛名粲<lb/>
粲秋菊花卓為霜中英萸槃照重九纈蕋兩鮮明<lb/>
幽居有古意義井分西牆誰言三伏熱止須一盃涼先<lb/>
生坐忍渴羣囂自披猖衆散徐酌飲逡巡味尤長<lb/>
先生飯土塯無物與劉义何以娯醉客時齅砌下花井<lb/>
水分西鄰竹隂借東家蕭然行脚僧一身寄天涯<lb/>
東齋手種栢今復幾尺長知有桓司馬榛茆為遮藏近<lb/>
<pb n="KR4d0076_WYG_024-3a"/>
聞南臺松新枝出餘僵年來此懷抱豈復驚凢亡<lb/>
新居巳覆瓦無復風雨憂榿栽與籠竹小詩亦可求尚<lb/>
欲煩貳師刺山出飛流應須鑿百尺兩綆載一牛<lb/>
　　　呉子野絶粒不睡過作詩戯之芝上人陸道士<lb/>
　　　　皆和予亦次其韻<lb/>
聊為不死五通仙終了無生一大縁獨鶴有聲知半夜<lb/>
老蠶不食巳三眠憐君解比人間夢<hi>芝有夢齋子由作銘</hi>許我時<lb/>
逃醉後禪㑹與江山成故事不妨詩酒樂新年<lb/>
<pb n="KR4d0076_WYG_024-3b"/>
　　　又次韻二守同訪新居二首<lb/>
數畝蓬蒿古縣隂曉窻清快夜堂深也知卜築非真宅<lb/>
聊欲跏趺㸔此心聞道攜壺問竒字更因登木助㣲音<lb/>
相娯北戸江千頃直下都無地可臨<lb/>
此生真欲老牆隂却掃都忘歲月深㧞薤已觀賢守政<lb/>
折蔬聊慰故人心風流賀監常呉語憔悴鍾儀獨楚音<lb/>
治狀兩邦俱第一潁川歸去肯重臨<lb/>
　　　循守臨行出小鬟復用前韻<lb/>
<pb n="KR4d0076_WYG_024-4a"/>
學語雛鸎在栁隂臨行呼出翠帷深通家不隔同年面<lb/>
<hi>二守同年家</hi>得路方知異日心趂著春衫游上苑要求國手<lb/>
教新音嶺梅不用催歸騎截鐙須防舊所臨<hi>循守近為韶</hi>
　　　種茶<lb/>
松間旅生茶巳與松俱瘦茨棘尚未容䝉翳爭交構天<lb/>
公所遺棄百歲仍穉㓜紫笋雖不長孤根乃獨夀移栽<lb/>
白鶴嶺土軟春雨後彌旬得連隂似許晩遂茂能忘流<lb/>
轉若戢戢出鳥咮未任供臼磨且作資摘嗅千團輸大<lb/>
<pb n="KR4d0076_WYG_024-4b"/>
官百餅衒私鬬何如此一啜有味出吾囿<lb/>
　　　白鶴山新居鑿井四十尺遇盤石石盡乃得泉<lb/>
海國困蒸溽新居利高寒以彼陟降勞易此寢處乾但<lb/>
苦江路峻常慙汲腰酸矻矻煩四夫磽磽斵層巒彌旬<lb/>
得尋丈下有青石磐終日但迸火何時見飛瀾豐我粲<lb/>
與醪利汝椎與鑚山石有時盡我意殊未䦨今朝僮僕<lb/>
喜黄土復可摶晨缾得雪乳莫罋渟氷湍我生類如此<lb/>
何適不艱難一勺亦天賜曲肱有餘歡<lb/>
<pb n="KR4d0076_WYG_024-5a"/>
　　　三月二十九日二首<lb/>
南嶺過雲開紫翠北江飛雨送淒涼酒醒夢囘春盡日<lb/>
閉門隱几坐燒香<lb/>
門外橘花猶的皪墻頭荔子已斕斑樹暗草深人静處<lb/>
巻簾欹枕卧㸔山<lb/>
　　　吾謫海南子由雷州被命即行了不相知至梧<lb/>
　　　　乃聞其尚在藤也旦夕當追及作此詩示之<lb/>
九疑聨緜屬衡湘蒼梧獨在天一方孤城吹角煙樹裏<lb/>
<pb n="KR4d0076_WYG_024-5b"/>
落月未落江蒼茫幽人拊枕坐歎息我行忽至舜所藏<lb/>
江邊父老能説子白鬚紅頰如君長莫嫌瓊雷隔雲海<lb/>
聖恩尚許遙相望平生學道真實意豈與窮達俱存亡<lb/>
天其以我為箕子要使此意留要荒他年誰作輿地志<lb/>
海南萬里真吾鄉<lb/>
　　　行瓊儋間肩輿坐睡夢中得句云千山動鱗甲<lb/>
　　　　萬谷酣笙鐘覺而遇清風急雨戯作此數句<lb/>
四州環一島百洞蟠其中我行西北隅如度月半弓登<lb/>
<pb n="KR4d0076_WYG_024-6a"/>
高望中原但見積水空此生當安歸四顧真途窮眇觀<lb/>
大瀛海坐詠談天翁茫茫太倉中一米誰雌雄幽懷忽<lb/>
破散永嘯來天風千山動鱗甲萬谷酣笙鐘安知非羣<lb/>
仙鈞天宴未終喜我歸有期舉酒屬青童急雨豈無意<lb/>
催詩走羣龍夢雲忽變色笑電亦改容應怪東坡老顔<lb/>
衰語徒工久矣此妙聲不聞蓬萊宫<lb/>
　　　次前韻寄子由<lb/>
我少即多難邅囘一生中百年不易滿寸寸彎强弓老<lb/>
<pb n="KR4d0076_WYG_024-6b"/>
矣復何言榮辱今兩空泥丸尚一路<hi>古語云十方薄伽梵一路湼槃門</hi>
所向餘皆窮似聞崆峒西仇池迎此翁胡為適南海復<lb/>
駕埀天雄下視九萬里浩浩皆積風囘望古合州屬此<lb/>
琉璃鍾離别何足道我生豈有終渡海十年歸方鏡照<lb/>
兩童還鄉亦何有暫假壺公龍峩眉向我笑錦水為君<lb/>
容天人巧相勝不獨數子工指㸃昔遊處蒿萊生故宫<lb/>
　　　安期生<hi>并引</hi>
安期生世知其為仙者也然太史公曰蒯通善齊人安<lb/>
<pb n="KR4d0076_WYG_024-7a"/>
期生生嘗以䇿干項羽羽不能用羽欲封此兩人兩人<lb/>
終不肯受亡去予毎讀此未嘗不廢書而歎嗟乎仙者<lb/>
非斯人而誰為之故意戰國之士如魯連虞卿皆得道<lb/>
者歟<lb/>
安期本䇿士平日交蒯通嘗干重瞳子不見隆凖公應<lb/>
如魯仲連抵掌吐長虹難堪踞牀洗寧挹扛鼎雄事既<lb/>
兩大繆飄然籋遺風乃知經世士出世或乘龍豈比山<lb/>
澤臞忍饑啖柏松縱使偶不死正堪為僕僮茂陵秋風<lb/>
<pb n="KR4d0076_WYG_024-7b"/>
客望祀猶蟻蠭海上如𤓰棗可聞不可逢<lb/>
　　　夜夢<hi>并引</hi>
七月十三日至儋州十餘日矣澹然無一事學道未至<lb/>
静極生愁夜夢如此不免以書自怡<lb/>
夜夢嬉游童子如父師檢責驚走書計功當畢春秋餘<lb/>
今乃始及桓荘初怛然悸寤心不舒起坐有如挂鈎魚<lb/>
我生紛紛嬰百縁氣固多習獨此偏棄書事君四十年<lb/>
仕不顧留書繞纒自視汝與丘孰賢易韋三絶丘猶然<lb/>
<pb n="KR4d0076_WYG_024-8a"/>
如我當以犀革編<lb/>
　　　遷居之夕聞鄰舍兒誦書欣然而作<lb/>
幽居亂蛙黽生理半人禽跫然已可喜況聞弦誦音兒<lb/>
聲自圓美誰家兩青衿且欣習齊咻未敢笑越吟九齡<lb/>
起韶石姜子家日南吾道無南北安知不生今海濶尚<lb/>
挂斗天高欲横參荆榛短牆缺燈火破屋深引書與相<lb/>
和置酒仍獨斟可以侑我醉琅然如玉琴<lb/>
　　　聞子由瘦<hi>儋耳至難得肉食</hi>
<pb n="KR4d0076_WYG_024-8b"/>
五日一見花豬肉十日一遇黄雞粥土人頓頓食藷芋<lb/>
薦以熏鼠燒蝙蝠舊聞蜜唧嘗嘔吐稍近蝦蟇縁習俗<lb/>
十年京國厭肥羜日日烝花壓紅玉從來此腹負將軍<lb/>
今者固宜安脱粟<hi>俗諺云大將軍食飽捫腹而歎曰我不負汝左右曰將軍固不負此腹此</hi>
<hi>腹負將軍未嘗出少智慮也</hi>人言天下無正味蝍蛆未遽賢麋鹿海<lb/>
康别駕復何為㡌寛帶落驚僮僕相㸔㑹作兩臞仙還<lb/>
鄉定可騎黄鵠<lb/>
　　　客俎經旬無肉又子由勸不讀書蕭然清坐乃<lb/>
<pb n="KR4d0076_WYG_024-9a"/>
　　　　無一事<lb/>
病怯鯹醎不買魚爾來心腹一時虛使君不復憐烏攫<lb/>
屬國方將掘鼠餘老去獨收人所棄㳺哉時到物之初<lb/>
從今免被孫郎笑絳帕䝉頭讀道書<lb/>
　　　宥老楮<lb/>
我牆東北隅張王維老榖樹先樗櫟大葉等桑柘沃流<lb/>
膏馬乳漲墮子楊梅熟胡為尋丈地養此不材木蹶之<lb/>
得輿薪規以種松菊静言求其用略數得五六膚為蔡<lb/>
<pb n="KR4d0076_WYG_024-9b"/>
侯紙子入桐君録黄繒練成素黝面頮作玉灌灑烝生<lb/>
菌腐餘光吐燭雖無傲霜節幸免狂酲毒孤根信微陋<lb/>
生理有倚伏投斧為賦詩徳怨聊相贖<lb/>
　　　觀棊<hi>并引</hi>
予素不解棋嘗獨㳺廬山白鶴觀觀中人皆闔户晝寢<lb/>
獨聞棋聲於古松流水之間意欣然喜之自爾欲學然<lb/>
終不解也兒子過乃粗能者儋守張中日從之戲予亦<lb/>
隅坐竟日不以為厭也<lb/>
<pb n="KR4d0076_WYG_024-10a"/>
五老峰前白鶴遺趾長松䕃庭風日清美我時獨㳺不<lb/>
逢一士誰歟棋者戸外屨二不聞人聲時聞落子紋枰<lb/>
坐對誰究此味空鈎意釣豈在魴鯉小兒近道剥啄信<lb/>
指勝固欣然敗亦可喜優哉㳺哉聊復爾耳<lb/>
　　　糴米<lb/>
糴米買束薪百物資之市不縁耕樵得飽食殊少味再<lb/>
拜請邦君願受一廛地知非笑昨夢食力免内愧春秧<lb/>
幾時花夏稗忽已穟悵焉撫耒耜誰復識此意<lb/>
<pb n="KR4d0076_WYG_024-10b"/>
　　　入寺<lb/>
曳杖入寺門輯杖挹世尊我是玊堂仙謫來海南村多<lb/>
生宿業盡一氣中夜存旦隨老鴉起饑食扶桑暾光圓<lb/>
摩尼珠照耀玻璃盆來從佛印可稍覺魔忙奔閒㸔樹<lb/>
轉午坐到鐘鳴昏斂收平生心耿耿聊自温<lb/>
　　　次韻子由三首<lb/>
　　　　東亭<lb/>
仙山佛國本同歸世路𤣥關兩背馳到處不妨閒卜築<lb/>
<pb n="KR4d0076_WYG_024-11a"/>
流年自可數期頥遙知小檻臨廛市定有新松長棘茨<lb/>
誰道茆簷劣容膝海天風雨㸔紛披<lb/>
　　　　東樓<lb/>
白髪蒼顔自照盆董生端合是前身獨栖高閣多辭客<lb/>
為著新書未絶麟小醉易醒風力軟安眠無夢雨聲新<lb/>
長歌自誷真堪笑㡳處人間是所欣<hi>栁子厚詩云長歌返故室自謂非所欣</hi>
　　　　椰子冠<lb/>
天教日飲欲全絲美酒生林不待儀自漉疎巾邀醉客<lb/>
<pb n="KR4d0076_WYG_024-11b"/>
更將空殻付冠師<hi>前漢高紀注云薛有作冠師</hi>規摹簡古人爭㸔簪<lb/>
導輕安髪不知更著短簷高屋㡌東坡何事不違時<lb/>
　　　次韻子由月季花再生<lb/>
幽芳本長春暫瘁如蝕月且當付造物未易料枯枿也<lb/>
知宿根深便作紫笋茁乘時出婉娩為我暖栗冽先生<lb/>
蚤貴重廟論推英㧞如今城東𤓰不記召南茇陋居有<lb/>
逺寄小圃無濶躡還為久處計坐待行年匝<hi>子由明年六十</hi>臘<lb/>
果綴梅枝春盃浮竹葉誰言一萌動已覺萬木活聊將<lb/>
<pb n="KR4d0076_WYG_024-12a"/>
玊蕋新<hi>世謂此玫瑰花</hi>挿向綸巾折<lb/>
　　　次韻子由浴罷<lb/>
理髪千梳浄風晞勝湯沐閉息萬竅通霧散名乾浴頽<lb/>
然語黙喪静見天地復時令具薪水漫欲濯腰腹陶匠<lb/>
不可求盆斛何由足<hi>海南無浴器故常乾浴而已</hi>老雞卧糞土振羽<lb/>
雙瞑目倦馬𩥇風沙奮鬛一噴玉垢浄各殊性快愜聊<lb/>
自沃雲母透蜀紗琉璃瑩蘄竹稍能夢中覺漸使生處<lb/>
熟楞嚴在牀頭妙偈時仰讀返流歸照性獨立遺所矚<lb/>
<pb n="KR4d0076_WYG_024-12b"/>
未知仰山禪已就季主卜安心㑹自得助長毋相督<lb/>
　　　借前韻賀子由生第四孫斗老<lb/>
今日散幽憂彈冠及新沐況聞萬里孫巳報三日浴朋<lb/>
來四男子大壯泰臨復開書喜見面未飲春生腹無官<lb/>
一身輕有子萬事足舉家傳吉夢殊相驚凢目爛爛開<lb/>
眼電磽磽峙頭玊<hi>李賀詩云頭玉磽磽眉宇翠杜郎生得真男子</hi>但令强筋骨<lb/>
可以耕衍沃不須富文章端解耗紙竹君歸定何日我<lb/>
計久已熟長留五車書要使九子讀<hi>吾與子由共九孫男矣</hi>簞瓢<lb/>
<pb n="KR4d0076_WYG_024-13a"/>
有内樂軒冕無流矚人言适似我窮達已可卜蚤謀二<lb/>
頃田莫待八州督<hi>吾前後典八州</hi>
　　　獨覺<lb/>
瘴霧三年恬不怪反畏北風生體疥朝來縮頸似寒鴉<lb/>
焰火生薪聊一快紅波飜屋春風起先生黙坐春風裏<lb/>
浮空眼纈散雲霞無數心花發桃李翛然獨覺午窻明<lb/>
欲覺猶聞醉鼾聲囘首向來蕭瑟處也無風雨也無晴<lb/>
　　　十二月十七日夜坐達曉寄子由<lb/>
<pb n="KR4d0076_WYG_024-13b"/>
燈燼不挑垂暗蕋爐灰重撥尚餘薫清風欲發鴉翻樹<lb/>
缺月初升犬吠雲閉眼此心新活計隨身孤影舊知聞<lb/>
雷州别駕應危坐跨海幽光與子分<lb/>
　　　謫居三適三首<lb/>
　　　　旦起理髪<lb/>
安眠海自運浩浩潮黄宫日出露未晞鬱鬱濛霜松老<lb/>
櫛從我久齒疎含清風一洗耳目明習習萬竅通少年<lb/>
苦嗜睡朝謁常忽怱爬搔未云足已困冠巾重何異服<lb/>
<pb n="KR4d0076_WYG_024-14a"/>
轅馬沙塵滿風騣琱鞍響珂月實與杻械同解放不可<lb/>
期枯栁豈易逢誰能書此樂獻與腰金翁<lb/>
　　　　午窻坐睡<lb/>
蒲團盤兩膝竹几閣雙肘此間道路熟徑到無何有身<lb/>
心兩不見息息安且久睡蛇本亦無何用鉤與手神凝<lb/>
疑夜禪體適劇夘酒我生有定數禄盡空餘夀枯楊下<lb/>
飛花膏澤囘衰朽謂我此為覺物至了不受謂我今方<lb/>
夢此心初不垢非夢亦非覺請問希夷叟<lb/>
<pb n="KR4d0076_WYG_024-14b"/>
　　　　夜卧濯足<lb/>
長安大雪年束薪抱衾裯雲安市無井斗水寛百憂今<lb/>
我逃空谷孤城嘯鵂鶹得米如得珠食菜不敢留況有<lb/>
松風聲釡鬵鳴颼颼瓦盎深及膝時復冷暖投明燈一<lb/>
爪翦快若鷹辭韝天低瘴雲重地薄海氣浮土無重膇<lb/>
藥獨以薪水瘳誰能更包裹冠履裝沐猴<lb/>
　　　子由生日<lb/>
上天不難知好惡與我一方其未定間人力破隂騭少<lb/>
<pb n="KR4d0076_WYG_024-15a"/>
忍待其定報應真可必季氏生而仁觀過見其實端如<lb/>
栁下惠焉往不三黜天有時而定夀考未易畢兒孫七<lb/>
男子<hi>三子四孫</hi>次第皆逢吉遙知設羅門獨掩懸罄室囘思<lb/>
十年事無愧篋中筆但願白髪兄年年作生日<lb/>
　　　以黄子木拄杖為子由生日之夀<lb/>
靈夀扶孔光菊潭飲伯始雖云閒草木豈樂䝉此恥一<lb/>
時偶收用千載相瘢疻海南無嘉植野果名黄子堅瘦<lb/>
多節目天材任操倚嗟我始剪裁世用或縁此貴從老<lb/>
<pb n="KR4d0076_WYG_024-15b"/>
夫手往配先生几相從歸故山不愧仙人杞<hi>本草枸杞一名仙人杖</hi>
　　　過於海舶得邁寄書酒作詩逺和之皆粲然可<lb/>
　　　　觀子由有書相慶也因用其韻賦一篇并寄<lb/>
　　　　諸子姪<lb/>
我似老牛鞭不動雨滑泥深四蹄重汝如黄犢走却來<lb/>
海濶山高百程送庶幾門戸有八慈不恨居鄰無二仲<lb/>
他年汝曹笏滿牀中夜起舞踏破甕㑹當洗眼㸔騰躍<lb/>
莫指癡腹笑空洞譽兒雖是兩翁癖積徳已自三世種<lb/>
<pb n="KR4d0076_WYG_024-16a"/>
豈惟萬一許生還尚恐九十煩珍從六子晨耕簞瓢出<lb/>
衆婦夜績燈火共春秋古史乃家法詩筆離騷亦時用<lb/>
但令文字還照世糞土腐餘安足夢<lb/>
　　　上元夜過赴儋守召獨坐有感<hi>戊寅歲</hi>
使君置酒莫相違守舍何妨獨掩扉静㸔月窻盤蜥蝪<lb/>
卧聞風幔落蛜蝛燈花結盡吾猶夢香篆消時汝欲歸<lb/>
搔首淒涼十年事傳柑歸遺滿朝衣<lb/>
　　　海南人不作寒食而以上已上冢予攜一瓢酒<lb/>
<pb n="KR4d0076_WYG_024-16b"/>
　　　　尋諸生皆出矣獨老符秀才在因與飲至醉<lb/>
　　　　符盖儋人之安貧守静者也<lb/>
老鴉衘肉紙飛灰萬里家山安在哉蒼耳林中太白過<lb/>
鹿門山下徳公囘管寧投老終歸去王式當年本不來<lb/>
記取城南上巳日木棉花落刺桐開<lb/>
　　　新居<lb/>
朝陽入北林竹樹散疎影短籬尋丈間寄我無窮境舊<lb/>
居無一席逐客猶遭屏結茅得兹地翳翳村巷永數朝<lb/>
<pb n="KR4d0076_WYG_024-17a"/>
風雨涼畦菊發新穎俯仰可卒歲何必謀二頃<lb/>
　　　五色雀<hi>并引</hi>
海南有五色雀常以兩絳者為長進止必隨焉俗謂之<lb/>
鳯皇云久旱而見輒雨潦則反是吾卜居儋耳城南嘗<lb/>
一至庭下今日又見之進士黎子雲及其弟威家既去<lb/>
吾舉酒祝之曰若為吾來者當再集也已而果然乃為<lb/>
賦詩<lb/>
粲粲五色羽炎方鳯之徒青黄縞𤣥服翼衞兩紱朱仁<lb/>
<pb n="KR4d0076_WYG_024-17b"/>
心知閔農常告雨霽符我窮惟四壁破屋無瞻烏惠然<lb/>
此粲者來集竹與梧鏘鳴如玉佩意欲相嬉娯寂寞兩<lb/>
黎生食菜真臞儒小圃散春物野桃陳雪膚舉杯得一<lb/>
笑見此紅鸞雛高情如飛仙未易握粟呼胡為去復來<lb/>
眷眷豈屬吾囘翔天壤間何必懷此都<lb/>
　　　倦夜<lb/>
倦枕厭長夜小窻終未明孤村一犬吠殘月幾人行衰<lb/>
鬢久已白旅懷空自清荒園有絡緯虛織竟何成<lb/>
<pb n="KR4d0076_WYG_024-18a"/>
　　　用過韻冬至與諸生飲酒<lb/>
小酒生黎法乾糟瓦盎中芳辛知有毒滴瀝取無窮凍醴<lb/>
寒初泫春醅暖更饛華夷兩樽合醉笑一歡同里閈峩<lb/>
山北田園震澤東歸期那敢説安訊不曾通鶴鬢驚全<lb/>
白犀圍尚半紅愁顔解符老夀耳鬭呉翁得糓鵝初飽<lb/>
亡猫鼠益豐黄薑收土芋蒼耳斫霜叢兒瘦縁儲藥奴<lb/>
肥為種松頻頻非竊食數數尚乘風河伯方夸若靈媧<lb/>
自舞馮歸途䧟泥淖炬火燎茅蓬膝上王文度家傳張<lb/>
<pb n="KR4d0076_WYG_024-18b"/>
長公和詩仍醉墨戲海亂羣鴻<hi>符呉皆坐客其餘皆即事實録也</hi>
　　　縱筆三首<lb/>
寂寂東坡一病翁白鬚蕭散滿霜風小兒悞喜朱顔在<lb/>
一笑那知是酒紅<lb/>
父老争㸔烏角巾應縁曾現宰官身谿邊古路三义口<lb/>
獨立斜陽數過人<lb/>
北船不到米如珠醉飽蕭條半月無明日東家知祀竈<lb/>
隻雞斗酒定膰吾<lb/>
<pb n="KR4d0076_WYG_024-19a"/>
　　　貧家浄掃地<lb/>
貧家浄掃地貧女好梳頭下士晩聞道聊以拙自修扣<lb/>
門有嘉客一飯相邀留舂炊勿草草此客未易媮慎勿<lb/>
用勞薪感我如薫蕕徳人抱衡石銖黍安可廋<lb/>
　　　次韻子由贈呉子野先生二絶句<lb/>
馬迹車輪滿四方苦為閉暑小茆堂仙心欲捉左元放<lb/>
癡疾還同顧長康<lb/>
江令蒼苔圍故宅謝家語燕集華堂先生笑説江南事<lb/>
<pb n="KR4d0076_WYG_024-19b"/>
祇有青山繞建康<lb/>
　　　被酒獨行徧至子雲威徽先覺四黎之舍三首<lb/>
半醒半醉問諸黎竹刺藤梢步步迷但尋牛矢覓歸路<lb/>
家在牛欄西復西<lb/>
總角黎家三小童口吹葱葉送迎翁莫作天涯萬里意<lb/>
谿邊自有舞雩風<lb/>
符老風情奈老何朱顔減盡鬢絲多投梭毎困東鄰女<lb/>
換扇唯逢春夢婆<hi>是日復見符林秀才説換扇之事</hi>
<pb n="KR4d0076_WYG_024-20a"/>
　　　夜燒松明火<lb/>
歲暮風雨交客舍凄薄寒夜燒松明火照室紅龍鸞快<lb/>
焰初煌煌碧烟稍團團幽人忽富貴繐帳芬椒蘭珠煤<lb/>
綴屋稍香<graphic n="KR2215" url="https://raw.githubusercontent.com/kanripo/KR-Gaiji/master/images/KR2215.png" mimeType="image/png"/>
                    <hi>音詣松瀝也出本草注</hi>流銅槃坐㸔十八公俯仰灰<lb/>
燼殘齊奴朝爨蠟萊公夜長歎海康無此物燭盡更未<lb/>
䦨<lb/>
　　　庚辰歲人日作時聞黄河已復北流老臣舊數<lb/>
　　　　論此今斯言乃驗<lb/>
<pb n="KR4d0076_WYG_024-20b"/>
老去仍栖隔海村夢中時見作詩孫天涯巳慣逢人日<lb/>
歸路猶欣過鬼門三策巳應思賈讓孤忠終未赦虞翻<lb/>
典衣剩買河源米屈指新篘作上元<lb/>
不用長愁挂月村檳榔生子竹生孫<hi>海南勒竹毎節生枝如竹竿大蓋竹</hi>
<hi>孫也</hi>新巢語燕還窺硯舊雨來人不到門春水蘆根㸔鶴<lb/>
立夕陽楓葉見鴉翻此生念念隨泡影莫認家山作本<lb/>
元<lb/>
　　　庚辰歲正月十二日天門冬酒熟予自漉之且<lb/>
<pb n="KR4d0076_WYG_024-21a"/>
　　　　漉且嘗遂以大醉二首<lb/>
自撥牀頭一罋雲幽人先巳醉濃芬天門冬熟新年喜<lb/>
麴米春香並舍聞<hi>杜子美詩云閒道雲安麴米春蓋酒名也</hi>菜圃漸疎花漠<lb/>
漠竹扉斜掩雨紛紛擁裘睡覺知何處吹面東風散纈<lb/>
紋<lb/>
載酒無人過子雲年來家醖有竒芬醉鄉杳杳誰同夢<lb/>
睡息齁齁得自聞口業向詩猶小小眼花因酒尚紛紛<lb/>
㸃燈更試淮南語汎溢東風有縠紋<hi>淮南子云東風至而酒汎溢許慎注</hi>
<pb n="KR4d0076_WYG_024-21b"/>
<hi>云酒汎清酒也</hi>
　　　追和戊寅歲上元<lb/>
春鴻社燕巧相違白鶴峯頭白板扉石建方欣洗牏厠<lb/>
姜龎不解歎蠨蝛一龕京口嗟春夢萬炬錢塘憶夜歸<lb/>
合浦賣珠無復有當年笑我泣牛衣<lb/>
　　　題過所畫枯木竹石三首<lb/>
老可能為竹冩真小坡今與石傳神山僧自覺菩提長<lb/>
心境都將付卧輪<lb/>
<pb n="KR4d0076_WYG_024-22a"/>
散木支離得自全交柯蚴蟉欲相纒不須更説能鳴雁<lb/>
要以空中得盡年<lb/>
倦㸔澁勒暗蠻村亂棘孤藤束瘴根唯有長身六君子<lb/>
依依猶得似淇園<lb/>
　　　真一酒歌<hi>并引</hi>
布算以步五星不如仰觀之捷吹律以求中聲不如耳<lb/>
齊之審鈆汞以為藥䇿易以候火不如天造之真也是<lb/>
故神宅空樂出虛蹋踘者以氣升孰能推是理以求天<lb/>
<pb n="KR4d0076_WYG_024-22b"/>
造之藥乎於此有物其名曰真一逺游先生方治此道<lb/>
不飲不食而飲此酒食此藥居此堂予亦竊其一二故<lb/>
作真一之歌其詞曰<lb/>
空中細莖挿天芒不生沮澤生陵岡涉閲四氣更六陽<lb/>
森然不受螟與蝗飛龍御月作秋涼蒼波改色屯雲黄<lb/>
天旋雷動玉塵香起搜十裂照坐光跏趺牛噍安且詳<lb/>
動搖天關出瓊漿壬公飛空丁女藏三伏遇井了不嘗<lb/>
釀為真一和而莊三杯儼如侍君王湛然寂照非楚狂<lb/>
<pb n="KR4d0076_WYG_024-23a"/>
終身不入無功鄉<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4d0076_WYG_024-23b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　東坡全集巻二十四<lb/>
</p>
<p>
</p>
  </div>
<div>
                <head>東坡全集巻二十五</head>
    <p>
<pb n="KR4d0076_WYG_025-1a"/>
欽定四庫全書<lb/>
　東坡全集巻二十五　　　　宋　蘇軾　撰<lb/>
　　詩八十六首<lb/>
　　　汲江煎茶<lb/>
活水還須活火烹<hi>唐人云茶須緩火炙活火煎</hi>自臨釣石取深清大<lb/>
瓢貯月歸春罋小杓分江入夜缾茶雨已翻煎處脚松<lb/>
風忽作㵼時聲枯腸未易禁三盌坐數荒村長短更<lb/>
　　　予來儋耳得吠狗曰烏觜甚猛而馴隨予遷合<lb/>
<pb n="KR4d0076_WYG_025-1b"/>
　　　　浦過澄邁泅而濟路人皆驚戲為作此詩<lb/>
烏喙本海獒幸我為之主食餘巳瓠肥終不憂鼎俎晝<lb/>
馴識賔客夜悍為門戸知我當北還掉尾喜欲舞跳踉<lb/>
趂僮僕吐舌喘汗雨長橋不肯躡徑度清深浦拍浮似<lb/>
鵞鴨登岸劇虓虎盗肉亦小疵鞭箠當貰汝再拜謝恩<lb/>
厚天不遣言語何當寄家書黄耳定乃祖<lb/>
　　　澄邁驛通潮閣二首<lb/>
倦客愁聞歸路遙眼明飛閣俯長橋貪㸔白鷺横秋浦<lb/>
<pb n="KR4d0076_WYG_025-2a"/>
不覺青林没晩潮<lb/>
餘生欲老海南村帝遣巫陽招我魂杳杳天低鶻没處<lb/>
青山一髪是中原<lb/>
　　　泂酌亭詩<hi>并引</hi>
瓊山郡東衆泉觱發然皆冽而不食丁丑歲六月軾南<lb/>
遷過瓊始得雙泉之甘於城之東北隅以告其人自是<lb/>
汲者常滿泉相去咫尺而異味庚辰歲六月十七日遷<lb/>
於合浦復過之太守承議郎陸公求泉上之亭名與詩<lb/>
<pb n="KR4d0076_WYG_025-2b"/>
名之曰泂酌其詩曰<lb/>
泂酌彼兩泉挹彼注兹一缾之中有澠有淄以瀹以烹<lb/>
衆喊莫齊自江徂海浩然無私豈弟君子江海是儀既<lb/>
味我泉亦嚌我詩<lb/>
　　　六月二十日夜渡海<hi>又見二十八巻</hi>
參横斗轉欲三更苦雨終風也解晴雲散月明誰㸃綴<lb/>
天容海色本澄清空餘魯叟乘桴意粗識軒轅奏樂聲<lb/>
九死南荒吾不恨兹游竒絶冠平生<lb/>
<pb n="KR4d0076_WYG_025-3a"/>
　　　自雷適亷宿於興亷村浄行院<lb/>
荒涼海南北佛舍如雞棲忽此榕林中跨空飛栱枅當<lb/>
門冽碧井洗我兩足泥高堂磨新甎洞戸分角圭倒牀<lb/>
便甘寢鼻息如虹霓僮僕不肯去我為半日稽晨登一<lb/>
葉舟醉兀十里谿醒來知何處歸路老更迷<lb/>
　　　亷州龍眼質味殊絶可敵茘支<lb/>
龍眼與茘支異出同父祖端如柑與橘未易相可否異<lb/>
哉西海濵琪樹羅𤣥圃纍纍似桃李一一流膏乳坐疑<lb/>
<pb n="KR4d0076_WYG_025-3b"/>
星隕空又恐珠還浦圖經未嘗説玉食遠莫數獨使皴<lb/>
皮生弄色映琱俎蠻荒非汝辱幸免妃子汙<lb/>
　　　合浦愈上人以詩名嶺外將訪道南嶽留詩壁<lb/>
　　　　上云閒伴孤雲自在飛東坡居士過其精舍<lb/>
　　　　戲和其韻<lb/>
孤雲出岫豈求伴錫杖凌空自要飛為問庭松尚西指<lb/>
不知老壯幾年歸<lb/>
　　　梅聖俞之客歐陽晦夫使工畫茅庵已居其中<lb/>
<pb n="KR4d0076_WYG_025-4a"/>
　　　　一琴横牀而巳曹子方作詩四韻僕和之云<lb/>
寂寞王子猷囘舩剡溪路迢遙戴安道雪夕誰與度倒<lb/>
披王恭氅半掩袁安戸應調折絃琴自和撚鬚句<lb/>
　　　歐陽晦夫惠琴枕<lb/>
中郎不眠仰㸔屋得此古椽圍尺竹輪囷濩落非笛材<lb/>
剖作袖琴徽軫足流傳幾處到淵明卧枕綸巾酒新漉<lb/>
孤鸞别鵠誰復聞鼻息齁齁自成曲<lb/>
　　　留别亷守<lb/>
<pb n="KR4d0076_WYG_025-4b"/>
編萑以苴猪墐塗以塗之小餅如嚼月中有酥與飴懸<lb/>
知合浦人長誦東坡詩好在真一酒為我醉宗資<lb/>
　　　缾笙詩<hi>并引</hi>
庚辰八月二十八日劉幾仲餞飲東坡中觴聞笙簫聲<lb/>
杳杳若在雲霄間抑揚往返粗中音節徐而察之則出<lb/>
於雙缾水火相得自然吟嘯蓋食頃乃已坐客驚嘆得<lb/>
未曾有請作缾笙詩記之<lb/>
孤松吟風細泠泠獨蠒長繅女媧笙陋哉石鼎逢彌明<lb/>
<pb n="KR4d0076_WYG_025-5a"/>
丘蚓竅作蒼蠅聲缾中宫商自相賡昭文無虧亦無成<lb/>
東坡醉熟呼不醒但云作勞吾耳鳴<lb/>
　　　歐陽晦夫遺接䍦琴枕戲作此詩謝之<lb/>
攜兒過嶺今七年晩塗更著黎衣冠白頭穿林要藤㡌<lb/>
赤脚渡水須花縵不愁故人驚絶倒但使俚俗相恬安<lb/>
見君合浦如夢寐挽鬚握手俱汍瀾妻縫接䍦霧縠細<lb/>
兒送琴枕氷徽寒無絃且寄陶令意倒載猶作山公㸔<lb/>
我懷汝隂六一老眉宇秀發如春巒羽衣鶴氅古仙伯<lb/>
<pb n="KR4d0076_WYG_025-5b"/>
岌岌兩柱扶霜紈至今畫像作此服凜如退之加渥丹<lb/>
爾來前輩皆鬼録我亦帶脱巾欹寛作詩頗似六一語<lb/>
往往亦帶梅公酸<lb/>
　　　次韻王鬱林<lb/>
晩塗流落不堪言海上春泥手自翻漢使節空餘皓首<lb/>
故侯𤓰在有頽垣平生多難非天意此去殘年盡主恩<lb/>
誤辱使君相抆拭寧聞老鶴更乘軒<lb/>
　　　藤州江下夜起對月贈邵道士<lb/>
<pb n="KR4d0076_WYG_025-6a"/>
江月照我心江水洗我肝端如徑寸珠墮此白玉盤我<lb/>
心本如此月滿江不湍起舞者誰歟莫作三人㸔嶠南<lb/>
瘴毒地有此江月寒乃知天壤間何人不清安牀頭有<lb/>
白酒盎若白露漙獨醉還獨醒夜氣清漫漫仍呼邵道<lb/>
士取琴月下彈相將乘一葉夜下蒼梧灘<lb/>
　　　徐元用使君與其子端常邀僕與小兒過同游<lb/>
　　　　東山浮金堂戲作此詩<lb/>
昔與徐使君共賞錢塘春愛此小天竺時來中聖人松如<lb/>
<pb n="KR4d0076_WYG_025-6b"/>
遷客老酒似使君醇繫舟藤城下弄月鐔江濱江月夜<lb/>
夜好雲山朝朝新使君有令子真是石麒麟我子乃散<lb/>
材有如木輪囷二老白接䍦兩郎烏角巾醉卧松下石<lb/>
扶歸江上津浮橋半没水揭此碧鱗鱗<lb/>
　　　送鮮于都曹歸灌口舊居<lb/>
籋盡霜鬚照碧銅依然春雪在長松朝行犀浦催收芋<lb/>
夜渡繩橋㸔伏龍莫歎倦游無駟馬要將老健敵千鐘<lb/>
子雲三世惟身在為向西南説病容<lb/>
<pb n="KR4d0076_WYG_025-7a"/>
　　　送邵道士彦肅還都嶠<lb/>
乞得紛紛擾擾身結茆都嶠與仙隣少而寡慾顔常好<lb/>
老不求名語益真許邁有妻還學道陶潜無酒亦從人<lb/>
相隨十日還歸去萬刼清游結此因<lb/>
　　　書韓幹二馬<lb/>
赤髯碧眼老鮮卑囘䇿如縈獨善騎赭白紫騮俱絶世<lb/>
馬中岳湛有妍姿<lb/>
　　　將至廣州用過韻寄邁迨二子<lb/>
<pb n="KR4d0076_WYG_025-7b"/>
皇天遣出家臨老乃學道比歸為兒子破戒堪一笑披<lb/>
雲見天眼囘首失海潦蠻唱與黎歌餘音猶杳杳大兒<lb/>
牧衆穉四歲守孤嶠次子病學醫三折乃粗曉小兒耕<lb/>
且養得暇為書繞我亦困詩酒去道愈茫渺紛紛何時<lb/>
定所至皆可老莫學栁儀曹詩書教氓獠亦莫事登陟<lb/>
谿山有何好安居與我遊閉戸浄洒掃<lb/>
　　　贈鄭清叟秀才<lb/>
風濤戰扶胥海賊横泥子胡為犯二怖慱此一笑喜問<lb/>
<pb n="KR4d0076_WYG_025-8a"/>
君奚所欲欲談仁義耳我才不逮人所有聊足已安能<lb/>
相付予過聽君誤矣霜風掃瘴毒冬日稍清美年來萬<lb/>
事足所欠惟一死澹欲兩無求滑浄空棐几<lb/>
　　　和孫叔静兄弟李端叔唱和<lb/>
病骨瘦欲折霜髯籋更疎喜聞新國政兼得故人書秉<lb/>
燭真如夢傾盃不敢餘天涯老兄弟懷抱幾時攄<lb/>
　　　廣倅蕭大夫借前韻見贈復和答之<lb/>
坐還粗勝虞早退不如疎垂死初聞道平生誤信書風<lb/>
<pb n="KR4d0076_WYG_025-8b"/>
濤驚夜半疾病送災餘賴有蕭夫子幽懷得少<lb/>
攄<lb/>
心閒詩自放筆老語翻疎贈我皆强韻知君得異<lb/>
書滔滔沮叟是綽綽孟生餘一笑滄溟側應無憤可攄<lb/>
　　　王晉叔所藏畫跋尾五首<lb/>
　　　　徐熙杏花<lb/>
江左風流王謝家盡攜書畫到天涯却因梅雨丹青暗<lb/>
洗出徐熙落墨花<lb/>
<pb n="KR4d0076_WYG_025-9a"/>
　　　　趙昌四季芍藥<lb/>
倚竹佳人翠袖長天寒猶著薄羅裳揚州近日紅千葉<lb/>
自是風流時世粧<lb/>
　　　　躑躅<lb/>
楓林翠壁楚江邊躑躅千層不忍㸔開巻便知歸路近<lb/>
劍南樵叟為施丹<lb/>
　　　　寒菊<lb/>
輕肌弱骨散幽葩真是青裙兩髻丫便有佳名配黄菊<lb/>
<pb n="KR4d0076_WYG_025-9b"/>
應縁霜後苦無花<lb/>
　　　　山茶<lb/>
逰蜂掠盡粉絲黄落蕋猶收蜜露香待得春風幾枝在<lb/>
年來殺菽有飛霜<lb/>
　　　和黄秀才鑒空閣<lb/>
明月本自明無心孰為境挂空如水鑒冩此山河影我<lb/>
觀大瀛海巨浸與天永九州居其間無異蛇盤鏡空水<lb/>
兩無質相照但耿耿妄云桂兔蟇俗説皆可屏我遊鑒<lb/>
<pb n="KR4d0076_WYG_025-10a"/>
空閣缺月正凄冷黄子寒無衣對月句愈警借君方諸<lb/>
淚一沐管城穎誰言小叢林清絶冠五嶺<lb/>
　　　韋偃牧馬圖<lb/>
神工妙技帝所收江都曹韓逝莫留人間畫馬唯韋侯<lb/>
當年為誰掃驊騮至今霜蹏踏長楸圉人困卧沙壠頭<lb/>
沙苑茫茫蒺藜秋風鬉霧鬛寒颼颼龍種尚與駑駘遊<lb/>
長稭短荳豈我羞八鑾六轡非馬謀古來西山與東丘<lb/>
　　　題靈峯寺壁<lb/>
<pb n="KR4d0076_WYG_025-10b"/>
靈峯山上寳陀寺白髪東坡又到來前世徳雲今我是<lb/>
依希猶記妙高臺<lb/>
　　　衆妙堂<hi>廣州何道士</hi>
湛然無觀古真人我獨觀此衆妙門夫物芸芸各歸根<lb/>
衆中得一道乃存道人晨起開東軒趺坐一醉扶桑暾<lb/>
餘光照我玻璃盆倒射窻几清而温欲收月魄餐日魂<lb/>
我自日月誰使吞<lb/>
　　　題馮通直明月湖詩後<lb/>
<pb n="KR4d0076_WYG_025-11a"/>
老衍清篇墨未枯小馮新作語尤殊呼兒浄洗涵星硯<lb/>
為子賡歌墮月湖聞道䍧江空抱珥年來合浦自還珠<lb/>
請君多釀蓮花酒凖擬王喬下履鳬<hi>南詔有西珥河即古䍧牱江也河形</hi>
<hi>如月抱珥故名之西珥云</hi>
　　　次韻鄭介夫二首<lb/>
一落泥塗迹愈深尺薪如桂米如金長庚到曉空陪月<lb/>
太歲今年合守心相與齧氊持漢節何妨振履出商音<lb/>
孤雲倦鳥空來往自要閒飛不作霖<lb/>
<pb n="KR4d0076_WYG_025-11b"/>
一生憂患萃殘年心似驚蠶未易眠海上偶來期汗漫<lb/>
葦間猶得見延縁良醫自要經三折老將何妨敗兩甄<lb/>
收取桑榆種梨棗祝君眉夀似増川<lb/>
　　　昔在九江與蘓伯固唱和其略曰我夢扁舟浮<lb/>
　　　　震澤雪浪横江千頃白覺來滿眼是廬山倚<lb/>
　　　　天無數開青壁蓋實夢也昨日又夢伯固手<lb/>
　　　　持乳香嬰兒示予覺而思之蓋南華賜物也<lb/>
　　　　豈復與伯固相見於此耶今得來書已在南<lb/>
<pb n="KR4d0076_WYG_025-12a"/>
　　　　華相待數日矣感歎不已故先寄此詩<lb/>
扁舟震澤定何時滿眼廬山覺又非春草池塘惠連夢<lb/>
上林鴻雁子卿歸水香知是曹谿口眼浄同㸔古佛衣<lb/>
不向南華結香火此生何處是真依<lb/>
　　　次韻韶守狄大夫見贈二首<lb/>
華髪蕭蕭老遂良<hi>禇河南帖云即日遂良鬚髪盡白蓋謫長沙時也</hi>一身萍挂<lb/>
海中央無錢種菜為家業有病安心是藥方才疎正類<lb/>
孔文舉癡絶還同顧長康萬里歸來空泣血七年供奉<lb/>
<pb n="KR4d0076_WYG_025-12b"/>
殿西廊<hi>邇英閣在延和殿西廊下</hi>
森森畫㦸擁朱輪坐詠梁公覺有神白傅閒遊空誦句<lb/>
<hi>事見樂天呉郡詩石叙</hi>拾遺窮老敢論親<hi>事見子美贈狄明府詩</hi>東海莫懷<lb/>
疎受意西風幸免庾公塵為公過嶺傳新唱催發寒梅<lb/>
一信春<lb/>
　　　次韻韶倅李通直二首<lb/>
一篇瀧吏可書紳莫向長沮更問津老去常憂伴新鬼<lb/>
歸來且喜是陳人曽陪令尹蒼髯古又見郎君白髪新<lb/>
<pb n="KR4d0076_WYG_025-13a"/>
囘首天涯一惆悵却登梅嶺望楓宸<lb/>
青山衹在古城隅萬里歸來卜築初㑹見四山朝鶴駕<lb/>
更㸔二李控鯨魚欲從抱朴傳家學應怪中郎得異書<lb/>
待我丹成馭風去借君瓊佩與霞裾<hi>僕昔為開封幕先公為赤令暇日相</hi>
<hi>與論内外丹且出其丹示僕今三十年而見君曲江同遊南華行山水間數日道舊感歎且勸我卜居於舒故</hi>
<hi>詩中皆及之</hi>
　　　狄韶州煮蔓菁蘆菔羮<lb/>
我昔在田間寒庖有珍烹常支折脚鼎自煮花蔓菁中<lb/>
<pb n="KR4d0076_WYG_025-13b"/>
年失此味想像如隔生誰知南嶽老解作東坡羮中有<lb/>
蘆菔根尚含曉露清勿語貴公子從渠醉羶腥<lb/>
　　　李伯時畫其弟亮功舊宅圖<lb/>
樂天蚤退今安有摩詰長閒古亦無五畝自栽池上竹<lb/>
十年空㸔輞川圖近聞陶令開三徑應許揚雄借一區<lb/>
晩歲與君同活計如雲鵞鴨散平湖<lb/>
　　　贈龍光長老<lb/>
斫得龍光竹兩竿持歸嶺北萬人㸔竹中一滴曹溪水<lb/>
<pb n="KR4d0076_WYG_025-14a"/>
漲起西江十八灘<lb/>
　　　贈嶺上老人<lb/>
鶴骨霜髯心已灰青松合抱手親栽問翁大庾嶺頭住<lb/>
曾見南遷幾箇囘<lb/>
　　　贈嶺上梅<lb/>
梅花開盡百花開過盡行人君不來不趂青梅嘗煮酒<lb/>
要㸔細雨熟黄梅<lb/>
　　　予昔過嶺而南題詩龍泉鐘上今復過而北次<lb/>
<pb n="KR4d0076_WYG_025-14b"/>
　　　　前韻<lb/>
秋風巻黄落朝雨洗緑浄人貪歸路好節近中原正下<lb/>
嶺獨徐行艱嶮未敢忘遙知叔孫子已致魯諸生<lb/>
　　　過嶺<lb/>
暫著南冠不到頭却隨北鴈與歸休平生不作兔三窟<lb/>
今古何殊貉一丘當日無人送臨賀至今有廟祀潮州<lb/>
劍關西望七千里乘興真為玉局游<lb/>
　　　留題顯聖寺<lb/>
<pb n="KR4d0076_WYG_025-15a"/>
𣺌𣺌疎林集晩鴉孤村烟火梵王家幽人自種千頭橘<lb/>
逺客來尋百結花浮石已乾霜後水焦坑閒試雨前茶<lb/>
祇疑歸夢西南去翠竹江村遶白沙<lb/>
　　　予初謫嶺南過田氏水閣東南一峯豐下銳上<lb/>
　　　　俚人謂雞籠山予更名獨秀峰今復過之戯<lb/>
　　　　留一絶<lb/>
倚天巉絶玊浮屠肯與彭郎作小姑獨秀江南知有意<lb/>
要三二别四三壺<lb/>
<pb n="KR4d0076_WYG_025-15b"/>
　　　乞數珠一首贈南禪湜老<lb/>
從君覔數珠老境仗消遣未敢轉千佛且從千佛轉儒<lb/>
生推變化乾䇿數大衍道士守𤣥牝龍虎㸔舒巻我老<lb/>
安能為萬刼付一喘黙坐閲塵界往來八十反區區我<lb/>
所寄蹙縮蠶在蠒適從海上囘蓬萊又清淺<lb/>
　　　鬱孤臺<hi>再過䖍州和前韻</hi>
吾生如寄耳嶺外亦閒遊贛石三百里寒江尺五流楚<lb/>
山㣲有霰越瘴久無秋望㫁横雲嶠魂飛咤雪洲曉鐘<lb/>
<pb n="KR4d0076_WYG_025-16a"/>
時出寺暮鼓各鳴樓歸路迷千嶂勞生閲百州不隨猿<lb/>
鶴化甘作賈胡留祇有貂裘在猶堪買釣舟<lb/>
　　　䖍守霍大夫監郡許朝奉見和此詩復次前韻<lb/>
大邦安静治小院得閒遊贛水雨已漲亷泉春水流同<lb/>
烹貢茗雪一洗瘴茅秋秋思生蓴鱠寒衣待橘州揚雄<lb/>
未有宅王粲且登樓老景無多日歸心夢幾州敢因逃<lb/>
酒去端為和詩留舊篋藏新語清風自滿舟<lb/>
　　　贈䖍州術士謝君<lb/>
<pb n="KR4d0076_WYG_025-16b"/>
屬國新從海外歸君平且莫下簾帷前生恐是盧行者<lb/>
後學過呼韓退之死後人傳戒定慧生時宿直斗牛箕<lb/>
憑君為筭行年㸔便數生時到死時<lb/>
　　　䖍州景徳寺榮師湛然堂<lb/>
卓然精明念不起兀然灰槁照不滅方定之時慧在定<lb/>
定慧寂照非兩法妙湛總持不動尊黙然真入不二門<lb/>
語息則黙非對語此話要將周易論諸方人人把雷電<lb/>
不容細㸔真頭面欲知妙湛與總持更問江東三語掾<lb/>
<pb n="KR4d0076_WYG_025-17a"/>
　　　和陽行先<hi>用鬱孤臺韻</hi>
室空惟法喜心定有天游摩詰元無病須洹不入流苦<lb/>
嫌尋直枉坐待寸田秋雖未麒麟閣巳逃鸚鵡洲酒醒<lb/>
風動竹夢㫁月窺樓衆謂元徳秀自稱陽道州抜葵終<lb/>
相魯辟糓㑹封留用舍俱無碍飄然不繫舟<lb/>
　　　用數珠韻贈湜長老<lb/>
嗣宗雖不言叔寳猶理遣東坡但熟睡一夕一展轉南<lb/>
遷昔虞翻却掃今馮衍古佛既手提諸方皆席巻當年<lb/>
<pb n="KR4d0076_WYG_025-17b"/>
清隱老鶴瘦龜不喘和我彈丸詩百發亦百反耆年日<lb/>
凋䘮但有犢角蠒時來窺方丈共笑虎毛淺<lb/>
　　　和猶子遲贈孫志舉<lb/>
軒裳大爐韛陶冶一世人從衡落模範誰復甘饑貧可<lb/>
憐方囘癡初不疑嘉賔頗念懷祖黠瞋兒與兵姻失身<lb/>
墮浩渺投老無涯垠囘㸔十年舊誰似數子真孫郎表<lb/>
獨立霜㦸交重闉深居不汝覿豈問親與隣連枝皆秀<lb/>
傑英氣推伯仁我從海外歸喜及崆峒春新年得異書<lb/>
<pb n="KR4d0076_WYG_025-18a"/>
西郭有逸民<hi>陽行先以登真隱訣見借</hi>小孫又過我歡若平生親清<lb/>
詩五百言句句皆絶倫養火雖未伏要是丹砂銀我家<lb/>
六男子朴學非時新詩詞各璀璨老語徒周諄願言敦<lb/>
夙好永與竹林均六子豈可忘從我屢厄陳<lb/>
　　　南禪長老和詩不巳故作六蟲篇答之<lb/>
鳯凰覽徳輝逺引不待遣鷾鴯戀庭宇倐忽來千轉那<lb/>
將坐井蛙而比談天衍蠧魚著文字槁死猶遭巻老牛<lb/>
疲耕作見月亦妄喘東坡方三問南禪巳五反老人但<lb/>
<pb n="KR4d0076_WYG_025-18b"/>
目擊侍者方足蠒最後六蟲篇深寄恨語淺<lb/>
　　　明日南禪和詩不到故重賦數珠篇以督之二<lb/>
　　　　首<lb/>
未來不可招已過那容遣中間現在心一一風輪轉自<lb/>
從一生二巧厯莫能衍不如袖手坐六用都懷巻風雷<lb/>
生謦欬萬竅自號喘詩人思無邪孟子内自反大珠分<lb/>
一月細綆合兩蠒纍然挂禪牀妙用夫豈淺<lb/>
朝來取飯化乃是維摩遣全鋒雖未露半藏已曾轉説<lb/>
<pb n="KR4d0076_WYG_025-19a"/>
有陋裴頠談無笑王衍㸔經聊爾耳遮眼初不巻三咤<lb/>
故自醒一吷何由喘請歸視故櫝静夜珠當反安居三<lb/>
十年古衲磨山蠒持珠尚黙坐豈是功用淺<lb/>
　　　用前韻再和霍大夫<lb/>
文字先生飲<hi>謂劉執中</hi>江山清獻游典刑傳父老尊俎繼風<lb/>
流度嶺逢梅雨還家指麥秋自慚鴻鴈侣爭集稻粱洲<lb/>
野濶横雙練城堅聳百樓行㸔鳯尾詔却下虎頭州君<lb/>
意巳呉越我行無去留歸塗應食粥乞米使君舟<lb/>
<pb n="KR4d0076_WYG_025-19b"/>
　　　用前韻再和許朝奉<lb/>
高門元世舊客路晩追逰清絶聞詩語疎通豈法流傳<lb/>
家有衣鉢㫁獄盡春秋邂逅陪車馬尋芳謝朓洲凄涼<lb/>
望鄉國得句仲宣樓恨賦投湘水悲歌祀栁州如何五<lb/>
字律相與一樽畱更約登塵外歸時月滿舟<lb/>
　　　用前韻再和孫志舉<lb/>
人衆者勝天天定亦勝人鄧通豈不富郭解安得貧驚<lb/>
飛賀厦燕走散入幕賔醉眠中山酒夢結南柯姻寵辱<lb/>
<pb n="KR4d0076_WYG_025-20a"/>
能幾何悲歡浩無垠囘視人間世了無一事真洒掃古<lb/>
玉局香火通帝闉我室思無邪我堂徳有隣所至為鄉<lb/>
里事賢友其仁之子富經術蔚如井大春蜿蟺楚南極<lb/>
淑氣生此民唱高和自寡非我誰當親譬彼嶰谷竹剪<lb/>
裁待伶倫俗學吁可鄙紙繒配芻銀聊將調癡鬼亦復<lb/>
爭華新願子事篤實浮言掃譫諄窮通付造物得䘮理<lb/>
本均期子如太倉㑹當發陳陳<lb/>
　　　崔文學甲攜文見過蕭然有出塵之姿問之則<lb/>
<pb n="KR4d0076_WYG_025-20b"/>
　　　　孫介夫之甥也故復用前韻賦一篇示志舉<lb/>
象服盛簪珥豈是邢夫人弊衣破冠履可憐范叔貧君<lb/>
㸔崔員外晩就觀國賔當年頗赫赫翁媪爭為姻<hi>事見退之</hi>
<hi>贈崔員外詩</hi>蹭蹬阻風水横斜挂邊垠青衫映白髪今似梅<lb/>
子眞道存百無害甘守呉市闉自言總角歲慈母為擇<lb/>
隣邦人驚似舅矯矯惡不仁詩文非他師家法乃富春<lb/>
豈非空同秀為國産儁民挺然齊魯生近出姬姜親為<lb/>
文不在多一頌了伯倫清詩要鍛鍊乃得鉛中銀自我<lb/>
<pb n="KR4d0076_WYG_025-21a"/>
遷嶺外七見槐火新著書已絶筆一黙含千諄蕢桴和<lb/>
葦籥天節非人均時時自娯嬉豈為俗子陳<lb/>
　　　畫車詩二首<lb/>
何人畫此隻輪車便是當年欹器圖上易下難須審細<lb/>
左提右挈免疎虞<lb/>
九衢歌舞頌王明誰惻寒泉獨自清賴有千車能散福<lb/>
化為膏雨滿重城<lb/>
　　　䖍州吕倚承奉年八十三讀書作詩不已好收<lb/>
<pb n="KR4d0076_WYG_025-21b"/>
　　　　古今帖貧甚至食不足<lb/>
揚雄老無子馮衍終不遇不識孔方兄但有靈照女家<lb/>
藏古今帖墨色照箱筥饑來據空案一字不堪煮枯腸<lb/>
五千巻磊落相撑拄吟為蜩蛩聲時有島可句為語里<lb/>
長者徳齒敬已古如翁有幾人薄少可時助<lb/>
　　　王子直去歳送子由北歸往反百舍今又相逢贛<lb/>
　　　　上戲用舊韻作詩留别<lb/>
米盡無人典破裘送行萬里一鄒遊解舟又欲攜君去<lb/>
<pb n="KR4d0076_WYG_025-22a"/>
歸舍聊須與婦謀聞道年來丹伏火不愁老去雪盈頭<lb/>
剩買山田添鶴口廟堂新拜富民侯<lb/>
　　　次韻江晦叔二首<lb/>
人老家何在龍眠雨未驚酒船囘太白穉子候淵明幸<lb/>
與登仙郭同依坐嘯成小樓㸔月上劇飲到參横<lb/>
鐘皷江南岸歸來夢自驚浮雲世事改孤月此心明雨<lb/>
已傾盆落詩仍翻水成二江爭送客木杪㸔橋横<lb/>
　　　次韻江晦叔兼呈器之<lb/>
<pb n="KR4d0076_WYG_025-22b"/>
横空初不跨鵬鼇但覺胡牀步步高<hi>器之言嘗夢飛自覺身與所坐床皆</hi>
<hi>起空中</hi>一枕晝眠春有夢扁舟夜渡海無濤歸來又見顛<lb/>
茶陸多病仍逢止酒陶笑説南荒㡳處所祇今榕葉下<lb/>
亭皋<lb/>
　　　寒食與器之游南塔寺寂照堂<lb/>
城南鐘鼓鬬清新端為投荒洗瘴塵總是鏡空堂上客<lb/>
誰為寂照境中人紅英掃地風驚曉緑葉成隂雨洗春<lb/>
記取明年作寒食杏花曾與此翁隣<lb/>
<pb n="KR4d0076_WYG_025-23a"/>
　　　器之好談禪不喜㳺山山中笋出戯語器之可<lb/>
　　　　同參玉版長老作此詩<lb/>
叢林真百丈法嗣有横枝<hi>玉版横枝竹笋也</hi>不怕石頭路來參<lb/>
玉版師聊憑柏樹子與問籜龍兒瓦礫猶能説此君那<lb/>
不知<lb/>
　　　永和清都觀謝道士童顔鬒髪問其年生於丙<lb/>
　　　　子蓋與予同求此詩<lb/>
鏡湖勅賜老江東未似西歸玉局翁羇枕未容春夢㫁<lb/>
<pb n="KR4d0076_WYG_025-23b"/>
清都宛在黙存中毎逢佳境攜兒去試問流年與我同<lb/>
自笑餘生消底物半篙清漲百灘空<hi>予與劉器之同發䖍州江水忽清漲</hi>
<hi>丈餘贛石三百里無一見者至永和器之解舟先去予獨游清都作此詩</hi>
　　　贈詩僧道通<lb/>
雄豪而妙苦而腴祇有琴聰與蜜殊<hi>錢塘僧思聰總角善琴後捨琴而學</hi>
<hi>詩復棄詩而學道其詩似皎然而加雄故安州僧仲殊詩敏捷立成而工妙絶人逺甚殊辟穀常啖蜜</hi>語<lb/>
帶烟霞從古少<hi>李太白云他人之文如山無烟霞春無草木</hi>氣含蔬笋到公<lb/>
無<hi>謂無酸饀氣也</hi>香林乍喜聞簷蔔古井惟愁㫁轆轤為報韓<lb/>
<pb n="KR4d0076_WYG_025-24a"/>
公莫輕許從今島可是詩奴<lb/>
　　　張競辰永康所居萬巻堂<lb/>
君家四壁如相如巻藏天禄吞石渠豈惟鄴侯三萬軸<lb/>
家有世南行祕書兒童拍手笑何事笑人空腹談經義<lb/>
未許中郎得異書且共揚雄説竒字清江縈出碧玉環<lb/>
下有老龍千古閒知君好事家有酒化為老人夜扣關<lb/>
留侯之孫書滿腹玉函寳方何用讀濠梁空復五車多<lb/>
圯上從來一篇足<lb/>
<pb n="KR4d0076_WYG_025-24b"/>
　　　劉壯輿長官是是堂<lb/>
閒燕言仁義是非安可無非非義之屬是是仁之徒非<lb/>
非近乎訕是是近乎諛當為感麟翁善惡分錙銖抑為<lb/>
阮嗣宗臧否兩含糊劉君有家學三世道益孤陳古以<lb/>
刺今紬史行天誅皎如大明鏡百陋逢一姝鶚立時四<lb/>
顧何由擾羣狐作堂名是是自説行坦途孜孜稱善人<lb/>
不善自逺徂願君置座右此語禹所謨<lb/>
　　　予昔作壺中九華詩其後八年復過湖口則石<lb/>
<pb n="KR4d0076_WYG_025-25a"/>
　　　　巳為好事者取去乃和前韻以自解云<lb/>
江邊陣馬走千峰問訊方知冀北空尤物巳隨清夢㫁<lb/>
<hi>劉夢得以九華為造物一尤物</hi>真形猶在畫圖中<hi>道藏有五嶽真形圖</hi>歸來晩歲<lb/>
同元亮却掃何人伴敬通賴有銅盆修石供仇池玉色<lb/>
自璁瓏<hi>家有銅盆貯仇池石正緑色有洞水違背予又嘗以怪石供佛印師作怪石供一篇</hi>
　　　次韻郭功甫二首<lb/>
蚤知臭腐即神竒海北天南總是歸九萬里風安税駕<lb/>
雲鵬今悔不卑飛<lb/>
<pb n="KR4d0076_WYG_025-25b"/>
可憐倦鳥不知時空羨騎鯨得所歸玉局西南天一角<lb/>
萬人沙苑㸔孤飛<lb/>
　　　次韻法芝舉舊詩<lb/>
春來何處不歸鴻非復羸牛踏舊蹤但願老師真似月<lb/>
誰家甕裏不相逢<lb/>
　　　次韻贈清涼長老<lb/>
過淮入洛地多塵舉扇西風欲汙人但怪雲山不改色<lb/>
豈知江月解分身安心有道年顔好遇物無情句法新<lb/>
<pb n="KR4d0076_WYG_025-26a"/>
送我長蘆舟一葉笑㸔雪浪滿衣巾<lb/>
　　　睡起聞米元章到東園送麥門冬飲子<lb/>
一枕清風直萬錢無人肯買北窻眠開心暖胃門冬飲<lb/>
知是東坡手自煎<lb/>
　　　夢中作寄朱行中<lb/>
舜不作六器誰知貴璵璠哀哉楚狂士抱璞號空山相<lb/>
如起睨柱頭壁相與還何如鄭子産有禮國自閑雖微<lb/>
韓宣子鄙夫亦辭環至今不貪寳凜然照塵寰<lb/>
<pb n="KR4d0076_WYG_025-26b"/>
　　　答徑山琳長老<lb/>
與君皆丙子各已三萬日一日一千偈電往那容詰大<lb/>
患縁有身無身則無疾平生笑羅什神呪真浪出<lb/>
　<lb/>
　<lb/>
　<lb/>
　<lb/>
　東坡全集巻二十五<lb/>
</p>
<p>
</p>
  </div>
<div>
                <head>東坡全集巻二十六</head>
    <p>
<pb n="KR4d0076_WYG_026-1a"/>
欽定四庫全書<lb/>
　東坡全集巻二十六　　　　宋　蘇軾　撰<lb/>
　　詩七十七首<lb/>
　　　靈上訪道人不遇<lb/>
花光紅滿欄草色緑無岸不逢青眼人長歌白石澗<lb/>
　　　送淡公二首<lb/>
燕本氷雪骨越淡蓮花風五言雙寳刀聨響高飛鴻翰<lb/>
苑錢舍人詩韻鏗雷公識本不識淡仰詠嗟無窮清韻<lb/>
<pb n="KR4d0076_WYG_026-1b"/>
生物表朗玉傾壺中常於冷竹坐相語道意沖崧洛興<lb/>
不薄稽江事難同明日若不來我作黄石翁何以兀其<lb/>
心為君學虛空<lb/>
坐重青草公意合滄海濱渺渺獨見水悠悠不聞人鏡<lb/>
浪洗手渌剡花入心春雖然防外觸眼前遶衣新行當<lb/>
譯文字慰此吟慇懃<lb/>
　　　上韓持國<lb/>
韓氏三虎秉樞極中有一虎似偉節端居隱几學無心<lb/>
<pb n="KR4d0076_WYG_026-2a"/>
夙駕入朝常正色犯時獨行太㟪<graphic n="KR1394" url="https://raw.githubusercontent.com/kanripo/KR-Gaiji/master/images/KR1394.png" mimeType="image/png"/>囘天不忌真藥石<lb/>
輦致歸來荷二聖推排使至有衆力吾儕小人但飽飯<lb/>
不有君子何能國西湖醉卧春水船如何為人作豐年<lb/>
　　　送别<lb/>
鴨頭春水濃如染水面桃花弄春臉衰翁送客水邊行<lb/>
沙襯馬蹄烏帽㸃昻頭問客幾時歸客道秋風落葉飛<lb/>
繫馬緑楊開口笑傍山依約見斜暉<lb/>
　　　琴枕<lb/>
<pb n="KR4d0076_WYG_026-2b"/>
清眸作金徽素齒為玉軫響泉竟何用金帶常苦窘斕<lb/>
斑漬珠淚宛轉堆雲鬒君若安七絃應彈卓氏引<lb/>
　　　黄州<lb/>
南山一尺雪雪盡山蒼然澗谷深自暖梅花應已繁使<lb/>
君厭騎從車馬留山前行歌招野叟共步青林間長松<lb/>
得高䕃盤石堪醉眠祇樂聽山鳥攜琴寫幽泉愛之欲<lb/>
忘返但苦世俗牽歸來始覺逺明月高峰顛<lb/>
　　　常山贈劉鎡<lb/>
<pb n="KR4d0076_WYG_026-3a"/>
劉侯年少日駿馬拊便面援弓鴈自落不待白羽貫<lb/>
　　　古風<lb/>
精神洞元化白日昇高旻俯仰淩倒景龍行逸如神半<lb/>
道過紫府弭節聊逡巡金牀設寳几璀璨明月珍仙者<lb/>
二三子眷然骨肉親飲我霞石盃放盃恍如春遂朝玉<lb/>
虛上冠劍班列真無端拜失儀放棄令自新雲霄難遽<lb/>
返下土多埃塵淮南守天庖嗟我復何人<lb/>
　　　逰杭州山<lb/>
<pb n="KR4d0076_WYG_026-3b"/>
山平村塢迷野寺鐘相答晩隂失林莽<hi>一作杪</hi>落日猶在<lb/>
塔行招兩社僧共步青山月送客渡石橋迎客出林樾<lb/>
幽尋本真性往事聽徐説錢王方壯年此邦事輕俠鄉<lb/>
人鄙貧賤異類識英傑立石像興王遺址今岌嶪功勲<lb/>
三呉定富貴四海甲歸來父老藏崇高畏傾壓詩人工<lb/>
譏病此欲恣挑抉流傳後世人談笑資口舌是非今已<lb/>
矣興廢何倉卒持歸問禪翁笑指浮漚没<lb/>
　　　逰三游洞遊洞之日有亭吏乞詩旣為留三絶<lb/>
<pb n="KR4d0076_WYG_026-4a"/>
　　　　句於洞之石壁明日至峽州吏又至意若未<lb/>
　　　　足乃復以此授之<lb/>
一徑遶山翠縈紆去似蛇忽驚溪水急争㸔洞門呀滑<lb/>
磴攀秋蔓飛橋踏古槎三扉迎北吹一穴向西斜歎息<lb/>
煙雲去追思歲月遐唐人昔未到古俗此為家洞暖無<lb/>
風雪山深富鹿猳相逢衣盡草環坐髻應髽竈突依巖<lb/>
黒樽罍就石窪洪荒無傳記想像在犧媧此事今安有<lb/>
遺蹤我獨嗟山翁勸留句强為寫槎牙<lb/>
<pb n="KR4d0076_WYG_026-4b"/>
　　　穆父新涼<lb/>
家居妻兒號出仕猿鶴怨未能逐什一安敢摶九萬常<lb/>
恐樗櫟身坐纒冠蓋蔓受恩如負債粗報乃焚劵但知<lb/>
眠牛衣寧免刺虎圏清風來既雨新稻香可飯紫螯應<lb/>
已肥白酒誰能勸君今崔蔡手政比張趙健三公行可<lb/>
致一語自先獻幸推江湖心適我魚鳥願<lb/>
　　　無題<lb/>
引手攀紅櫻紅櫻落如線仰首㸔紅日紅日走如箭年<lb/>
<pb n="KR4d0076_WYG_026-5a"/>
光與時景頃刻互衰變何當血肉身安得常强健人心<lb/>
苦執迷富貴憂貧賤憂色常在眉歡容不上面吾今頭<lb/>
半白把鏡非不見惟應花下盃更待他人勸<lb/>
　　　十一月三日與幾先自竹西來訪慶老不見獨<lb/>
　　　　與君卿供奉蟾知客東閣道話久之惠州追<lb/>
　　　　録<lb/>
巻巻長廊走黄葉席簾埀地香烟歇主人待來終不來<lb/>
火紅銷盡灰如雪<lb/>
<pb n="KR4d0076_WYG_026-5b"/>
　　　古意<lb/>
兒曹鞭笞學官府翁憐兒癡旁笑侮翁出坐曹鞭復呵<lb/>
賢於羣兒能幾何兒曹鞭人以為戲公怒鞭人血流地<lb/>
等為戲劇誰能先我笑謂翁兒更賢<lb/>
　　　用定國韻贈二十姪震<lb/>
衡門老苔蘚行柏千兵屯開樽邀落日未對烏鳥言清<lb/>
風舉吹籟散亂書帙翻傳呼一何急人馬從車奔貧居<lb/>
少賓客隣婦窺籬藩牆頭過春酒緑泛田家盆比来伏<lb/>
<pb n="KR4d0076_WYG_026-6a"/>
青蒲坐捉白獸樽王猷修潤色亦有簿領煩朝廷貴二<lb/>
陸屢聞天語温猶能整筆陣媿我非韓孫<lb/>
　　　聞潮陽呉子野出家<lb/>
子昔少年日氣蓋里閭俠自言似劇孟叩門知緩急千<lb/>
金已散盡白首空四壁烈士歎暮年老驥悲伏櫪妻孥<lb/>
真弊屣脱棄何足惜四大猶幻座衣冠矧外物一朝發<lb/>
無上顧老靈山宅世事子如何禪心久空寂世間出世<lb/>
間此道無兩得故應入枯槁習氣要除拂丈夫生豈易<lb/>
<pb n="KR4d0076_WYG_026-6b"/>
趣舍志匪石當為師子吼佛法無南北<lb/>
　　　補唐文宗栁公權聨句<hi>并引</hi>
宋玉對楚王此獨大王之雄風也庶人安得而共之譏<lb/>
楚王知已而不知人也栁公權小子與文宗聨句有美<lb/>
而無箴故為足成其篇云<lb/>
人皆苦炎熱我愛夏日長薫風自南來殿閣生㣲涼一<lb/>
為居所移苦樂永相忘願言均此施清隂分四方<lb/>
　　　食檳榔<lb/>
<pb n="KR4d0076_WYG_026-7a"/>
月照無枝林夜棟立萬礎眇眇雲間扇䕃此九月暑上<lb/>
有垂房子下繞綘刺禦風欺紫鳯卵雨暗蒼龍乳裂包<lb/>
一墮地還以皮自煮北客初未諳勸食俗難阻中虛畏<lb/>
泄氣始嚼或半吐吸津得㣲甘著齒隨亦苦面目太嚴<lb/>
冷滋味絶媚嫵誅彭勲可䇿推轂勇宜賈瘴風作堅頑<lb/>
導利時有補藥儲固可爾果録詎用許先生失膏粱便<lb/>
腹委敗鼓日啖過一粒腸胃為所侮蟄雷殷臍腎藜藿<lb/>
腐亭午書燈㸔膏盡鉦漏歴歴數老眼怕少睡竟使赤<lb/>
<pb n="KR4d0076_WYG_026-7b"/>
眥努渴思梅林嚥饑念黄獨舉奈何農經中收此困羇<lb/>
旅牛舌不餉人一斛肯多與乃知見本偏但可酬惡語<lb/>
　　　古離别送蘇伯固<lb/>
三度别君來此别真遲暮白盡老髭鬚明日淮南去酒<lb/>
罷月隨人淚濕花如霧後夜逐君還夢遶湖邊<hi>一作江南</hi>路<lb/>
　　　次韻魯直書伯時畫王摩詰<lb/>
前身陶彭澤後身韋蘇州欲覔王右丞還向五字求詩<lb/>
人與畫手蘭菊芳春秋又恐兩皆是分身來入流<lb/>
<pb n="KR4d0076_WYG_026-8a"/>
　　　雷州八首<lb/>
白髪坐鉤黨南遷瀕海州灌園以餬口身自雜蒼頭籬<lb/>
落秋暑中碧花蔓牽牛誰知把鋤人舊日東陵侯<lb/>
茘子無幾何黄柑遽如許遷臣不惜日恣意移寒暑層<lb/>
巢俯雲木信美非吾土草芳自有時鶗鴂何關汝<lb/>
下居近流水小巢依嶺岑終日數椽間但聞鳥遺音爐<lb/>
香入幽夢海月明孤斟鷦鷯一枝足所恨非故林<lb/>
培塿無松柏駕言此焉㳺讀書與意㑹却掃可忘憂尺<lb/>
<pb n="KR4d0076_WYG_026-8b"/>
蠖以時屈其伸亦非求得歸良不惡未歸且淹留<lb/>
粤嶺風俗殊有疾時勿藥束帶趨房祀用史巫紛若絃<lb/>
歌薦繭栗奴至洽觴酌呻吟殊未央更把鷄骨灼<lb/>
粤女市無常所至輒成區一日三四遷處處售鰕魚青<lb/>
裙脚不韈臭味猿與狙孰云風土惡白洲生緑珠<lb/>
海康臘已酉不論冬孟仲殺牛撾鼓祭城郭為傾動雖<lb/>
非堯頒厯自我先人用苦笑荆楚人嘉平臘雲夢<lb/>
舊時日南郡野女出成羣此去尚應遠東風已如雲蚩<lb/>
<pb n="KR4d0076_WYG_026-9a"/>
氓託絲布相就通殷懃可憐秋胡子不遇卓文君<lb/>
　　　妬佳月<lb/>
狂雲妬佳月怒飛千里黒佳月了不嗔曾何汙潔白爰<lb/>
有謫仙人舉酒為三客今夕偶不見汍瀾念風伯毋煩<lb/>
風伯來彼也易滅没支頥少待之寒空浄無迹粲粲黄<lb/>
金盤獨照一天碧玉繩慘無輝玉露洗秋色浩瀚玻璃<lb/>
琖和光入胸臆使我能永延約君為莫逆<lb/>
　　　追和沈遼項贈南華詩<lb/>
<pb n="KR4d0076_WYG_026-9b"/>
善哉彼上人了知明鏡臺歡然不我厭肯致逺公材莞<lb/>
爾無心雲胡為出岫來一堂安寂滅卒歲扄蒼苔<lb/>
　　　夢雪<lb/>
殘盃失春温破被生夜悄開門千山白俯仰同一照雖<lb/>
時出圭角固自絶瑕竅兒童勿驚怪調汝得一笑<lb/>
　　　雪林硯屏率魯直同賦<lb/>
西山無時春巉巖鎻頑隂分明倚天壁㸃綴無風林物<lb/>
固為人出興誰於此深窮竒真自蠧詩句且娯心<lb/>
<pb n="KR4d0076_WYG_026-10a"/>
　　　南屏謙師妙於茶事自云得之於心應之於手<lb/>
　　　　非可以言傳學到者十月二十七日聞軾遊<lb/>
　　　　夀星寺逺來設茶作此詩贈之<lb/>
道人曉出南屏山來試㸃茶三昧手忽驚午琖兔毫斑<lb/>
打作春甕鵝兒酒天台乳花世不見玉川風腋今安有<lb/>
東坡有意續茶經㑹使老謙名不朽<lb/>
　　　申王畫馬圖<lb/>
天寳諸王愛名馬千金爭致華軒下當時不獨玉花驄<lb/>
<pb n="KR4d0076_WYG_026-10b"/>
飛電流雲絶瀟灑兩坊岐薛寧與申慿陵内廐多清新<lb/>
肉騣汗血盡龍種紫袍玉帶真天人驪山射獵包原隰<lb/>
御前急詔穿圍入揚鞭一蹙破霜蹄萬騎如風不能及<lb/>
雁飛兔走驚弦開翠華按轡從天囘五家錦繡變<hi>一作遍</hi>
山谷百里舄珥遺纎埃青騾蜀棧兩<hi>一作西</hi>超忽高凖濃<lb/>
蛾散荆棘囘首追風趂日飛<hi>一作苜茫連天鳥自飛</hi>五陵佳氣春<lb/>
蕭瑟<lb/>
　　　奉和成伯大雨中㑹客解嘲<lb/>
<pb n="KR4d0076_WYG_026-11a"/>
樂事難并真實語坐排用意多乖誤興來取次或成懽<lb/>
瓦鉤却勝黄金注我生禍患久不擇肯為一時風雨阻<lb/>
天公變化豈有常明月行㸔照歸路<lb/>
　　　和公濟飲湖上<lb/>
昨夜醉歸還獨寢曉來宿雨鳴孤枕扁舟小棹截湖來<lb/>
正見青山駮雲錦須知老人興不淺莫學公榮不共飲<lb/>
與君歌鼓樂豐年喚取千夫食陳廩<lb/>
　　　贈僧<lb/>
<pb n="KR4d0076_WYG_026-11b"/>
道人自嫌三世將棄家十年今始壯玉骨猶含富貴餘<lb/>
漆瞳巳照人天上去年相見古長干衆中矯矯如翔鸞<lb/>
今年過我江西寺病瘦已作霜松寒朱顏不辦供歲月<lb/>
風中蒿火湯中雪好問君家面黄翁乞得摩尼照生滅<lb/>
莫學王郎與支遁臂鷹走馬憐神駿還君圗畫君自收<lb/>
不如木人騎土牛<lb/>
　　　周教授索枸杞因以詩贈録呈廣倅蕭大夫<lb/>
鄴侯藏書手不觸嗟我嗜書終日讀短檠照字細如毛<lb/>
<pb n="KR4d0076_WYG_026-12a"/>
怪㡳眼花懸兩目扶衰賴有王母杖名字於今掛仙録<lb/>
荒城古塹草露寒碧葉叢低紅菽粟春根夏苗秋著子<lb/>
盡付天隨恥充腹蘭傷桂折縁有用爾獨何損丹其族<lb/>
贈君慎勿比薏苡採之終日不盈掬外澤中乾非爾儔<lb/>
歛藏更借秋陽曝雞壅桔梗一稱帝堇也雖尊等臣僕<lb/>
時復論功不汝遺異時謹事東籬菊<lb/>
　　　次韻董夷仲茶磨<lb/>
前人初用茗飲時煮之無問葉與骨寖窮厥味臼始用<lb/>
<pb n="KR4d0076_WYG_026-12b"/>
復計其初碾方出計盡功極至於磨信哉智者能創物<lb/>
破槽折杵向牆角亦其遭遇有伸屈歲久講求知處所<lb/>
佳者出自衡山窟巴蜀石工强鐫鑿理疎性軟良可咄<lb/>
予家江陵逺莫致塵土何人為披拂<lb/>
　　　送公為遊淮南<lb/>
負米萬里縁其親運甓無度憂其身讀書莫學流麥士<lb/>
挾䇿莫比亡羊人廼翁辛苦到白首汝今强勉當青春<lb/>
昔時管鮑以君霸此兩士賈寧非貧<lb/>
<pb n="KR4d0076_WYG_026-13a"/>
　　　謝蘇自之惠酒<lb/>
高士例須憐麴蘖此語嘗聞退之説我今有説殆不然<lb/>
麴糵未必高士憐醉者墜車莊生言全酒未若全於天<lb/>
達人本自不虧缺何暇更求全處全景山沈迷阮籍傲<lb/>
畢卓盗竊劉伶顛貪狂嗜怪無足取世俗喜異矜其賢<lb/>
杜陵詩客尤可笑羅列八子參羣仙流涎露頂置不説<lb/>
為問㡳處能逃禪我今不飲非不飲心月皎皎長孤圓<lb/>
有時客至亦為酌琴雖未去聊忘絃吾宗先生有真意<lb/>
<pb n="KR4d0076_WYG_026-13b"/>
百里雙罌逺將寄且言不飲固亦高舉世皆同吾獨異<lb/>
不如同異兩俱㝠得鹿亡羊等嬉戲决須飲此勿復辭<lb/>
何用區區較醒醉<lb/>
　　　西山戲題武昌王居士<hi>并引</hi>
予往在武昌西山九曲亭上有題一句𤣥鴻横號黄槲<lb/>
峴九曲亭即呉王峴山一山皆槲葉其旁即元結陂湖<lb/>
也荷花極盛因為對云皓鶴下浴紅荷湖坐客皆笑同<lb/>
請賦此詩<lb/>
<pb n="KR4d0076_WYG_026-14a"/>
江干高居堅關扄犍耕躬稼角掛經篙竿繫舸菰茭隔<lb/>
笳鼓過軍鷄狗驚解襟顧景各箕踞擊劍賡歌幾舉觥<lb/>
荆笄供膾愧攪聒乾鍋更戛甘𤓰羮<lb/>
　　　戯和正甫一字韻<lb/>
故居劍閣隔錦官柑果薑蕨交荆菅竒孤甘掛汲古綆<lb/>
僥覬敢揭鈎金竿已歸耕稼供藁桔公貴幹蠱高巾冠<lb/>
改更句格各蹇吃姑因狡獪加間關<hi>王方平謂麻姑云姑固少年吾老矣</hi>
<hi>不復作此狡獪變化也</hi>
<pb n="KR4d0076_WYG_026-14b"/>
　　　池上二首<lb/>
小池新鑿㑹天雨一部鼓吹從何來有蟾正碧亂草色<lb/>
時泅出没東南隈井幹跳梁亦足樂洞庭魚龍何有哉<lb/>
能歌徳聲莫入月清池與爾俱忘囘<lb/>
不作太白夢日邊還同樂天賦池上池上新年有荷葉<lb/>
細雨魚兒噞輕浪男兒學易不應舉幽人一友吾得尚<lb/>
此池便可當長江欲榜茅齋來蕩漾<lb/>
　　　贈仲素寺丞致仕歸隱潜山<lb/>
<pb n="KR4d0076_WYG_026-15a"/>
潜山隱君七十四紺瞳緑髪方謝事腹中靈腋變丹砂<lb/>
江上幽居連福地彭城為我駐三日明月滿舟同一醉<lb/>
丹書細字口傳訣顧我沉迷真棄耳年來四十髪蒼蒼<lb/>
始欲求方救憔悴他年若訪潜山居慎勿逃人改名字<lb/>
　　　魯直以詩餽雙井茶次韻為謝<lb/>
江夏無雙種竒茗汝隂六一誇新書磨成不敢付僮僕<lb/>
自㸔湯雪生璣珠列仙之儒瘠不腴只有病渴同相如<lb/>
明年我欲東南去畫舫何妨宿太湖<hi>歸田録草茶以雙井為第一畫舫宿</hi>
<pb n="KR4d0076_WYG_026-15b"/>
<hi>太湖北渚貢茶故事</hi>
　　　揚州以土物寄少游<lb/>
鮮鯽經年秘醽醁團臍紫蟹脂填腹後春蓴茁活如酥<lb/>
先社薑芽肥勝肉鳥子纍纍何足道㸃綴盤餐亦時欲<lb/>
淮南風俗事瓶甖方法相傳竟留蓄且同千里寄鵝毛<lb/>
何用孜孜飲麋鹿<lb/>
　　　贈曇秀<lb/>
白雲出山初無心棲鳥何必戀山林道人偶愛山水故<lb/>
<pb n="KR4d0076_WYG_026-16a"/>
縱步不知湖嶺深空巖已禮百千相曹溪更欲瞻遺像<lb/>
要知水味孰冷暖始信夢時非幻妄袖中忽出貝葉書<lb/>
中有璧月綴星珠人間勝絶略已遍匡廬南嶺并西湖<lb/>
西湖北望三千里大堤冉冉横秋水誦師佳句説南屏<lb/>
瘴雲應逐秋風靡胡為只作十日歡杖䇿復尋歸路難<lb/>
留師筍蕨不足道悵望茘子何時丹<lb/>
　　　再過泗上二首<lb/>
眼明初見淮南樹十客相逢九呉語旅程已付夜帆風<lb/>
<pb n="KR4d0076_WYG_026-16b"/>
客睡不妨背船雨黄柑紫蟹見江海紅稻白魚飽兒女<lb/>
慇懃買酒謝船師千里勞君勤轉櫓<lb/>
繫舟淮北雨折軸繫舟淮南風㫁橋客行有期日月疾<lb/>
歲事欲晚霜雪驕山根浪頭作雷吼縮手敢試舟師篙<lb/>
不用燃犀照幽怪要須㧞劍斬長蛟<lb/>
　　　贈李兕彦威秀才<lb/>
魏王大瓠實五石種成濩落將安適可憐公子持十牛<lb/>
海上三年竟何得先生少負不羈才從軍數到單于臺<lb/>
<pb n="KR4d0076_WYG_026-17a"/>
天山直欲三箭取白衣將軍何人哉夜逢怪石曾飲羽<lb/>
戲中㦸枝何足數誓將馬革裹屍還肯學班超苦兒女<lb/>
封侯衞霍知幾許老矣先生困羇旅酒酣聊復説平生<lb/>
結襪猶堪一再鼔棄書捐劍學萬人紈袴儒冠皆誤身<lb/>
窮途政似不龜手與世羞為西子顰如今惟有談天口<lb/>
雲夢胸中吞八九世間萬事寄黄粱且與先生説烏有<lb/>
　　　次韻謝子高讀淵明傳<lb/>
枯木嵌空㣲黯淡古器雖在無古絃袖中正有南風手<lb/>
<pb n="KR4d0076_WYG_026-17b"/>
誰為聽之誰為傳風流豈落正始後甲子不數義熙前<lb/>
一山黄菊平生事無酒令人意缺然<lb/>
　　　龐公<lb/>
襄陽龐公少檢束白髪不髠亦不俗世所奔趨我獨棄<lb/>
我已有餘彼不足鹿門有月樹下行虎溪無風舟上宿<lb/>
不識當年捕魚客但愛長康畫金粟杜口如今不復言<lb/>
龐公為人不曲局東西有人問老翁為道明燈照華屋<lb/>
五言七言正兒戯三行五行亦偶爾我性不飲只解醉<lb/>
<pb n="KR4d0076_WYG_026-18a"/>
正如春風弄羣卉四十年來同幻事老去何須别愚智<lb/>
古人不住亦不滅我今不作亦不止寄語悠悠世上人<lb/>
浪生浪死一埃塵洗墨無池筆無象聊爾作戯悦吾神<lb/>
　　　送吕行甫司門倅河陽<lb/>
結交不在久傾蓋如平生識子今幾日送别亦有情子<lb/>
生公相家高義久崢嶸天才既超詣世故亦屢更譬如<lb/>
追風驥豈免羈與纓念我山中人久與麋鹿并誤出掛<lb/>
世網舉動俗所驚歸田雖未果已覺去就輕河陽豈云<lb/>
<pb n="KR4d0076_WYG_026-18b"/>
逺出處恐異程便當從此别有酒無徒傾<lb/>
　　　食雉<lb/>
雄雉曳脩尾驚飛向日斜空中紛格鬬綵羽落如花喧<lb/>
呼勇不顧投網復誰嗟百錢得一雙新味時所佳烹煎<lb/>
雜雞鶩爪距漫槎牙誰知化為蜃海上落飛鵶<lb/>
　　　雙鳬觀<hi>在葉縣</hi>
王喬古仙子時出觀人寰常為漢郎吏厭世去無還雙<lb/>
鳬偶為戲聊以驚世頑不然神仙迹羅網安能攀紛紛<lb/>
<pb n="KR4d0076_WYG_026-19a"/>
塵埃中銅印紆青綸安知無隱者竊笑彼愚奸<lb/>
　　　郭綸<hi>綸本河西弓箭手屢戰有功不賞自黎州都監官滿貧不能歸今權嘉州監税</hi>
河西猛士無人識日暮津亭閲過船路人但覺驄馬瘦<lb/>
不知鐡槊大如椽因言西方久不戰截髪願作萬騎先<lb/>
我當慿軾與寓目㸔君飛矢射蠻氊<lb/>
　　　初發嘉州<lb/>
朝發鼓闐闐西風獵畫旃故鄉飄已逺往意浩無邊錦<lb/>
水細不見蠻江清更鮮奔騰過佛脚曠蕩造平川野市<lb/>
<pb n="KR4d0076_WYG_026-19b"/>
有禪客釣臺尋暮烟相期定先到久立水潺潺<hi>是日期鄉僧宗</hi>
<hi>一㑹别釣魚臺下</hi>
　　　犍為王氏書樓<lb/>
樹林幽翠滿山谷樓觀突兀起江濱云是昔人藏書處<lb/>
磊落萬巻今生塵江邊日出紅霧散綺窻畫閣青氛氲<lb/>
山猿悲嘯谷泉響野鳥嘐戛巗花春借問生人今何在<lb/>
被甲逺戍長苦辛先登摶戰事斬級區區何者為三墳<lb/>
書生古亦有戰陣葛巾羽扇揮三軍古人不見悲世俗<lb/>
<pb n="KR4d0076_WYG_026-20a"/>
囘首蒼山空白雲<lb/>
　　　過宜賓見夷中亂山<lb/>
江寒晴不知逺見山上日朦朧含高峰晃蕩射峭壁横<lb/>
雲忽飄散翠樹紛歴歴行人挹孤光飛鳥投逺碧蠻荒<lb/>
誰復愛穠秀安可適豈無避世士高隱鍊精魄誰能從<lb/>
之逰路有豺虎迹<lb/>
　　　夜泊牛口<lb/>
日落江霧生繫舟宿牛口居民偶相聚三四依古栁負<lb/>
<pb n="KR4d0076_WYG_026-20b"/>
薪出深谷見客喜且售煮蔬為夜餐安識肉與酒朔風<lb/>
吹茅屋破壁見星斗兒女自咿嚘亦足樂且久人生本<lb/>
無事苦為世味誘富貴耀吾前貧賤獨難守誰知深山<lb/>
子甘與麋鹿友置身落蠻荒生意不自陋今子獨何者<lb/>
汲汲强奔走<lb/>
　　　牛口見月<lb/>
掩窻寂巳睡月脚埀孤光披衣起周覽飛露洒我裳山<lb/>
川同一色浩若渉大荒幽懷耿不寐四顧獨彷徨忽憶<lb/>
<pb n="KR4d0076_WYG_026-21a"/>
丙申年京邑大雨霶蔡河中夜决横浸國南方車馬無<lb/>
復見紛紛操栰郎新秋忽已晴九陌尚汪洋龍津觀夜<lb/>
市燈火亦煌煌新月皎如晝疎星弄寒芒不知京國喧<lb/>
是謂江湖鄉今來牛口渚見月重淒涼郤思舊遊處滿<lb/>
陌沙塵黄<lb/>
　　　舟中聽大人彈琴<lb/>
彈琴江浦夜漏永歛袵竊聽獨激昂風松瀑布已清絶<lb/>
更愛玉佩聲琅璫自從鄭衞亂雅樂古器殘缺世已忘<lb/>
<pb n="KR4d0076_WYG_026-21b"/>
千年寥落獨琴在有如老仙不死閲興亡世人不容獨<lb/>
反古强以新曲求鏗鏘微音淡弄忽變轉數聲浮脆如<lb/>
笙簧無情枯木今尚爾何況古意墮渺茫江空月出人<lb/>
響絶夜䦨更請彈文王<lb/>
　　　泊南牛口期任遵聖長官到晚不及見復來<lb/>
江上有㣲徑深榛烟雨埋﨑嶇欲取别不見又重來下<lb/>
馬未及語固已慰長懐江湖涉浩𣺌安得與之偕<lb/>
　　　江上㸔山<lb/>
<pb n="KR4d0076_WYG_026-22a"/>
船上㸔山如走馬倐忽過去數百羣前山槎牙忽變態<lb/>
後嶺雜遝如驚奔仰㸔㣲逕斜繚繞上有行人高縹緲<lb/>
舟中舉手欲與言孤㠶南去如飛鳥<lb/>
　　　留題仙都觀<lb/>
山前江水流浩浩山上蒼蒼松栢老舟中行客去紛紛<lb/>
古今換易如秋草空山樓觀何峥嶸真人王逺隂長生<lb/>
飛符御氣朝百靈悟道不復誦黄庭龍車虎駕來下迎<lb/>
去如旋風摶紫清真人厭世不囘顧世間生死如朝暮<lb/>
<pb n="KR4d0076_WYG_026-22b"/>
學仙度世豈無人餐霞絶粒長辛苦安得獨從逍遙君<lb/>
泠然乘風駕浮雲超世無有我獨行<lb/>
　　　屈原塔<hi>在忠州原不當有塔於此意者後人追思故為作之</hi>
楚人悲屈原千歲意未歇精魂飄何處父老空哽咽至<lb/>
今滄江上投飯救饑渴遺風成競渡猿叫楚山裂屈原<lb/>
古壯士就死意甚烈世俗安得知眷眷不忍决南賨舊<lb/>
屬楚山上有遺塔應是奉佛人恐子就淪滅此事雖無<lb/>
慿此意固已切古人誰不死何必較考折名聲實無窮<lb/>
<pb n="KR4d0076_WYG_026-23a"/>
富貴亦暫熱大夫知此理所以持死節<lb/>
　　　西山詩和者三十餘人再次前韻為謝<lb/>
朱顔發過如春醅胸中梨棗初未栽丹砂未易掃白髪<lb/>
赤松却欲參黄梅寒溪本自逺公社白蓮翠竹依崔嵬<lb/>
當時石泉照金像神光夜發如五臺飲泉鑒面得真意<lb/>
坐視萬物皆浮埃欲收暮景返田里逺溯江水窮離堆<lb/>
還朝豈獨羞老病自歎才盡傾空罍諸公渠渠若夏屋<lb/>
吞吐風月清隅隈我如廢井久不食古甃缺落生隂苔<lb/>
<pb n="KR4d0076_WYG_026-23b"/>
數詩往復相感發汲新除舊寒光開遙知二月春江闊<lb/>
雪浪倒巻雲峯摧石中無聲水亦静云何觧轉空山雷<lb/>
欲就諸公評此句<hi>一作語</hi>要識憂喜何從來願求南宗一<lb/>
勺水往與屈賈湔餘哀<lb/>
　　　新灘<lb/>
扁舟轉山曲未至已先驚白浪横江起槎牙似雪城畨<lb/>
畨從高來一一投澗坑大魚不能上暴鬛<hi>一作腮</hi>灘下横<lb/>
小魚散復合瀺灂如遭烹鸕鷀不敢下飛過兩翅輕白<lb/>
<pb n="KR4d0076_WYG_026-24a"/>
鷺誇瘦捷揷脚還欹傾區區舟上人薄技安敢呈只應<lb/>
灘頭廟賴此牛酒盈<lb/>
　　　新灘阻風<lb/>
北風吹寒江來自兩山口初聞似搖扇漸覺平沙走飛<lb/>
雲滿嵓谷舞電穿窻牖灘下三日留識盡灘<hi>一作山</hi>前叟<lb/>
孤舟倦鵶軋短纜困牽揉嘗聞不終朝今此何其久只<lb/>
應留逺人此意固亦厚吾今幸無事閉戸為飲酒<lb/>
　　　昭君村<lb/>
<pb n="KR4d0076_WYG_026-24b"/>
昭君本楚人艷色照江水楚人不敢娶謂是漢妃<hi>一作家</hi>
子誰知去鄉國萬里為胡鬼人言生女作門楣昭君當<lb/>
時憂色衰古來人事盡如此反覆縱横安可知<lb/>
　　　黄牛廟<lb/>
江邊石壁高無路上有黄牛不服箱廟前行客拜且舞<lb/>
擊鼓吹簫屠白羊山下耕牛苦磽确兩角磨崖四蹄濕<lb/>
青芻半束長苦饑仰㸔黄牛安可及<lb/>
　　　蝦蟇培<lb/>
<pb n="KR4d0076_WYG_026-25a"/>
蟇背似覆盂蟇頥如偃月謂是月中蟇開口吐月液根<lb/>
源來甚逺百尺蒼崖裂當時龍破山此水隨龍出入江<lb/>
江水濁猶作深碧色禀受苦潔清獨與凡水隔豈惟煮<lb/>
茶好釀酒應無敵<lb/>
　　　留題峽州甘泉寺<hi>姜詩故居</hi>
輕舟横江來弔古悲純孝逶迤尋逺迹婉孌見遺貌清<lb/>
泉不可挹涸盡空石窖古人飄何之唯有風竹閙行行<lb/>
翫村落户户懸網罩民風坦和平開戸夜無鈔叢林富<lb/>
<pb n="KR4d0076_WYG_026-25b"/>
笋茹平野絶虎豹嗟哉此樂鄉無乃姜子教<lb/>
　　　寄題清溪寺<hi>在峽州鬼谷子之故居</hi>
口舌安足恃韓非死説難自知不可用鬼谷乃真奸遺<lb/>
書今未亡小數不足觀秦儀固新學見利不知患嗟時<lb/>
無桓文使彼二子顛死敗無足怪夫子固使然君㸔巧<lb/>
更窮不若愚自安遺宫若有神頷首然吾言<lb/>
　　　荆門惠泉<lb/>
泉源從高來走下隨石脈紛紛白沫亂隱隱蒼崖坼縈<lb/>
<pb n="KR4d0076_WYG_026-26a"/>
囘成曲沼清澈見肝膈衆瀉為長溪奔駛蕩蛙蟈初開<lb/>
不容椀漸去已如帛傳聞此山中神物懶<hi>一作頻</hi>遭謫不能致<lb/>
雷雨灔灔吐寒碧遂令山前人千古灌稻麥<lb/>
　<lb/>
　<lb/>
　<lb/>
　<lb/>
　<lb/>
<pb n="KR4d0076_WYG_026-26b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　東坡全集巻二十六<lb/>
</p>
<p>
</p>
  </div>
<div>
                <head>東坡全集巻二十七</head>
    <p>
<pb n="KR4d0076_WYG_027-1a"/>
欽定四庫全書<lb/>
　東坡全集巻二十七　　　　宋　蘇軾　撰<lb/>
　　詩六十六首<lb/>
　　　次韻荅荆門張都官維見和恵泉詩<lb/>
楚人少井飲地氣常不洩蓄之為恵泉坌若有所拆泉<lb/>
源本無情豈問濁與澈貪愚彼二水終古恥莫雪只應<lb/>
所處然遂使語異别泉旁地平衍泉上山嵽嵲君子慎<lb/>
所居此義安可闕古人貴言贈敢用况髙節不為冬霜<lb/>
<pb n="KR4d0076_WYG_027-1b"/>
乾肯畏夏日烈泠泠但不已海逺要當徹<lb/>
　　　浰陽早發<lb/>
富貴本先定世人自榮枯囂囂好名心嗟我豈獨無不<lb/>
能便退縮但使進少徐我行念西國巳分田園蕪南來<lb/>
竟何事碌碌隨商車自進苟無補乃是懶且愚人生重<lb/>
意氣出處夫豈徒永懷江陽叟種藕春滿湖<lb/>
　　　夜行觀星<lb/>
天髙夜氣嚴列宿森就位大星光相射小星鬧若沸天<lb/>
<pb n="KR4d0076_WYG_027-2a"/>
人不相干嗟彼本何事世俗强指擿一一立名字南箕<lb/>
與北斗乃是家人器天亦豈有之無乃遂自謂迫觀知<lb/>
何如逺想偶有以茫茫不可曉使我長歎喟<lb/>
　　　漢水<lb/>
捨棹忽逾月沙塵困逺行襄陽逢漢水偶似蜀江清蜀<lb/>
江固浩蕩中有蛟與鯨漢水亦云廣欲涉安敢輕文王<lb/>
化南國遊女儼如卿洲中浣沙子環珮鏘鏘鳴古風隨<lb/>
世變寒水空泠泠過之不敢慢佇立整冠纓<lb/>
<pb n="KR4d0076_WYG_027-2b"/>
　　　萬山<lb/>
西行度連山北出臨漢水漢水蹙成潭旋轉山之趾禪<lb/>
房乆已壞古甃含清泚下有仲宣欄綆刻深容指回頭<lb/>
望西北隱隱龜背起傳云古隆中萬樹桑柘美月烱轉<lb/>
山曲山上見洲尾緑水帶平沙盤盤如抱珥山川近且<lb/>
秀不到懶成恥問之安能詳畫地費簪箠<lb/>
　　　隆中<lb/>
諸葛來西國千年愛未衰今朝遊故里蜀客不勝悲誰<lb/>
<pb n="KR4d0076_WYG_027-3a"/>
言襄陽野生此萬乘師山中有遺貌矯矯龍之姿龍蟠<lb/>
山水秀龍去淵潭移空餘蜿蜒迹使我寒涕垂<lb/>
　　　竹葉酒<lb/>
楚人汲漢水釀酒古宜城春風吹酒熟猶似漢江清耆<lb/>
舊何人在丘墳應巳平惟餘竹葉在留此千古情<lb/>
　　　鯿魚<lb/>
曉日照江水遊魚似玉瓶誰言解縮項貪餌每遭烹杜<lb/>
老當年意臨流憶孟生吾今又悲子輟筯涕縱横<lb/>
<pb n="KR4d0076_WYG_027-3b"/>
　　　望夫臺<hi>在忠州南數十里</hi>
山頭孤石逺亭亭江轉船回石似屛可憐千古長如昨<lb/>
船去船來自不停浩浩長江赴滄海紛紛過客似浮萍<lb/>
誰能坐待山月出照見寒影髙伶俜<lb/>
　　　永安宫<hi>今䕫之永安門即宫之遺址</hi>
千古陵谷變故宫安得存徘徊問耆老惟有永安門遊<lb/>
人雜楚蜀車馬晚喧喧不見重樓好誰知昔日尊吁嗟<lb/>
蜀先主兵敗此亡魂只應法正死使公去遭燔<lb/>
<pb n="KR4d0076_WYG_027-4a"/>
　　　八陣磧<lb/>
平沙何茫茫髣髴見石蕝縱横滿江上嵗歲沙水齧孔<lb/>
明死已乆誰復辨行列神兵非學到自古不留訣至人<lb/>
已心悟後世徒妄說自從漢道衰蜂起盡奸傑英雄不<lb/>
相下禍難乆連結驅民市無烟戰野江流血萬人賭一<lb/>
擲殺盡如沃雪不為乆逺計草草常無法孔明最後起<lb/>
意欲掃羣孽﨑嶇事節制隱忍乆不决志大遂成迂嵗<lb/>
月去如瞥六師紛未整一旦英氣折唯餘八陣圖千古<lb/>
<pb n="KR4d0076_WYG_027-4b"/>
壯䕫峽<lb/>
　　　諸葛鹽井<hi>井有十四自山下至山上其十三井常空盛夏水漲則鹽泉迤邐遷去常</hi>
　　　　<hi>去於江水之所不及</hi>
五行水本醎安擇江與井如何不相入此意復誰省人<lb/>
心固難足物理偶相逞猶嫌取未多井上無閒綆<lb/>
　　　潁大夫廟<lb/>
人情難强回天性可微感世人争曲直苦語費搖撼大<lb/>
夫言何柔㬥主意自慘荒祠旁孤塜古隧有殘坎千年<lb/>
<pb n="KR4d0076_WYG_027-5a"/>
惟茅焦世亦貴其膽不解此微言脫衣徒勇敢<lb/>
　　　許州西湖<lb/>
西湖小雨晴灧灧春渠長來從古城角夜半傳新響使<lb/>
君欲春遊浚沼役千掌紛紜具畚鍤鬧若蟻運壤夭桃<lb/>
弄春色生意寒猶怏唯有落殘梅標格若矜爽遊人坌<lb/>
已集挈榼三且兩醉客卧道傍扶起尚偃仰池臺信宏<lb/>
麗貴與民同賞但恐城市歡不知田野愴潁川七不登<lb/>
野氣長蒼莽誰知萬里客湖上獨長想<lb/>
<pb n="KR4d0076_WYG_027-5b"/>
　　　江上值雪效歐陽體限不以鹽玉鶴鷺絮蝶飛<lb/>
　　　　舞之類為比仍不使皓白潔素等字<lb/>
縮頸夜眠如凍龜雪來唯有客先知江邊曉起浩無際<lb/>
樹杪風多寒更吹青山有似少年子一夕變盡滄浪髭<lb/>
方知陽氣在流水沙上盈尺江無澌隨風顛倒紛不擇<lb/>
下滿坑谷髙陵危江空野闊落不見入户但覺輕絲絲<lb/>
沾裳細看若刻鏤豈有一一天工為霍然一麾遍九野<lb/>
吁此權柄誰執持世間苦樂知有幾今我幸免沾膚肌<lb/>
<pb n="KR4d0076_WYG_027-6a"/>
山夫只見壓樵擔豈知帶酒飄歌兒天王臨軒喜有麥<lb/>
宰相獻壽嘉及時凍吟書生筆欲折夜織貧女寒無幃<lb/>
髙人著履踏冷冽飄拂巾帽真仙姿野僧斫路出門去<lb/>
寒液滿鼻清淋漓洒袍入袖濕靴底亦有執版趨堦墀<lb/>
舟中行客何所愛願得獵騎當風披草中咻咻有寒兔<lb/>
孤隼下擊千夫馳<graphic n="KR1201" url="https://raw.githubusercontent.com/kanripo/KR-Gaiji/master/images/KR1201.png" mimeType="image/png"/>冰煑鹿最可樂我雖不飲强倒巵<lb/>
楚人自古好弋獵誰能徃者我欲隨紛紜旋轉從滿面<lb/>
馬上操筆為賦之<lb/>
<pb n="KR4d0076_WYG_027-6b"/>
　　　渚宫<lb/>
渚宫寂寞依古郢楚地荒茫非故基二王臺閣巳鹵莽<lb/>
<hi>湘東王髙氏</hi>何况逺問縱横時楚王獵罷擊靈鼓猛士操舟<lb/>
張水嬉釣魚不復數魚鼈大鼎千石烹蛟螭當時郢人<lb/>
架宫殿意思絶妙般與倕飛樓百尺照湖水上有燕趙<lb/>
千蛾眉臨風揚揚意自得長使宋玉作楚詞秦兵西來<lb/>
取鐘簴故宫禾黍秋離離千年壯觀不可復今之存者<lb/>
蓋已卑池空野逈樓閣小惟有深竹藏狐狸臺中絳帳<lb/>
<pb n="KR4d0076_WYG_027-7a"/>
誰復見臺下野水<hi>一作鴨</hi>浮清漪緑牕朱户春晝閉想見<lb/>
深屋彈朱絲腐儒亦解愛聲色何用白首談孔姬沙泉<lb/>
半涸草堂在破窻無紙風颸颸陳公蹤跡最未逺七瑞<lb/>
寥落今何之百年人事知幾變直恐荒廢成空陂誰能<lb/>
為我訪遺迹草中應有湘東碑<lb/>
　　　出峽<lb/>
入峽喜巉嵓出峽愛平曠吾心淡無累遇境即安暢東<lb/>
西徑千里勝處頗屢訪幽尋逺無厭髙絶每先上前詩<lb/>
<pb n="KR4d0076_WYG_027-7b"/>
尚遺略不録乆恐忘憶從巫廟囘中路寒泉漲汲歸真<lb/>
可愛翠碧光滿盎忽驚巫峽尾巖腹有穿壙仰見天蒼<lb/>
蒼石室開南嚮宣尼古廟宇叢木作幃帳鐡楯横半空<lb/>
俯瞰不計丈古人誰架構下有不測浪石竇見天囷瓦<lb/>
棺悲古葬新灘阻風雪村落去携杖亦到龍馬溪茒屋<lb/>
沽村釀玉虚悔不至實為舟人誑聞道石最竒寤寐見<lb/>
怪狀峽山富竒偉得一知幾喪苦恨不知名厯厯但想<lb/>
像今朝脫重險楚水渺平蕩魚多客庖足風順行意王<lb/>
<pb n="KR4d0076_WYG_027-8a"/>
追思偶成篇聊助舟人唱<lb/>
　　　神女廟<lb/>
大江從西來上有千仭山江山自環擁恢詭富神姦深<lb/>
淵鼉鼈横<hi>去聲</hi>巨壑蛇龍頑旌陽斬長蛟雷雨移蒼灣蜀<lb/>
守降老蹇至今帶連環縱横若無主蕩逸侵人寰上帝<lb/>
降瑤姬來處荆巫間神仙豈在猛玉座幽且閒飄蕭駕<lb/>
風馭弭節朝天闗倐忽巡四方不知道里艱古粧具法<lb/>
服邃殿羅烟鬟百神自奔走雜㳫來趨班雲興靈怪聚<lb/>
<pb n="KR4d0076_WYG_027-8b"/>
雲散鬼神還茫茫夜潭靜皎皎秋月彎還應搖玉珮來<lb/>
聴水潺潺<lb/>
　　　巫山<lb/>
瞿塘迤邐盡巫峽峥嶸起連峯稍可怪石色變蒼翠天<lb/>
工運神巧漸欲作竒偉坱軋勢方深結構意未遂旁觀<lb/>
不暇瞬步步造幽䆳蒼崖忽相逼絶壁凜可悸仰觀八<lb/>
九頂俊爽淩顥氣晃蕩天宇髙崩騰江水沸孤超兀不<lb/>
讓直拔勇無畏攀縁見神宇憇坐就石位巉巉隔江波<lb/>
<pb n="KR4d0076_WYG_027-9a"/>
一一問廟吏遙觀神女石綽約誠有以俯首見斜鬟拖<lb/>
霞弄脩帔人心隨物變逺覺含深意野老笑吾旁少年<lb/>
嘗屢至去隨猿猱上反以繩索試石笋倚孤峰突兀殊<lb/>
不類世人喜神怪論說驚幼稚楚賦亦虚傳神仙安有<lb/>
是次問掃壇竹云此今尚爾翠葉紛下垂婆娑緑鳯尾<lb/>
風來自偃仰若為神物使絶頂有三碑詰曲古篆字老<lb/>
人那解讀偶見不能記窮探到峰背採斫黄楊子黄楊<lb/>
生石上堅瘦紋如綺貪心去不顧澗谷千尋縋山髙虎<lb/>
<pb n="KR4d0076_WYG_027-9b"/>
狼絶深入坦無忌洪濛草樹密䓗蒨雲霞膩石竇有洪<lb/>
泉甘滑如流髓終朝自盥潄冷冽清心胃浣衣掛樹梢<lb/>
磨斧就石鼻徘徊雲日晚歸意念城市不到今十年衰<lb/>
老筋力憊當時伐殘木牙蘖已如臂忽聞老人說終日<lb/>
為嘆喟神仙固有之難在忘勢利貧賤爾何愛棄去如<lb/>
脫屣嗟爾苦無還絶糧應不死<lb/>
　　　觀大水望朝陽巖作<lb/>
朝陽巖前不結廬下眺江水百步餘春泉濺濺出乳竇<lb/>
<pb n="KR4d0076_WYG_027-10a"/>
青莎白石半洿涂不到津頭二三日誰知江水漲天墟<lb/>
遙望横盃不敢濟巖口正有人罾魚<lb/>
　　　滄洲亭懷古<lb/>
湘水悠悠天際來夾江古木抱山回城中人物若可數<lb/>
日晏市散多蒼苔九嶷巉天古雲埋遙想帝子龍車迴<lb/>
心衰目極何可望九歌寂寂令人哀<lb/>
　　　栢家渡<lb/>
栢家渡西日欲落青山上下猿鳥樂欲因新月望呉雲<lb/>
<pb n="KR4d0076_WYG_027-10b"/>
遙看北斗掛南嶽一夢愔愔四十秋古人不死終未休<lb/>
草舍蕭條誰與語香風欲過白蘋洲<lb/>
　　　清逺舟中寄耘老<lb/>
小寒初渡梅花嶺萬壑千巖背人境清逺聊為泛宅行<lb/>
一夢分明墮鄉井覺來滿眼是湖山鴨緑波搖鳯凰影<lb/>
海陵居士無雲梯嵗晚結廬潁水湄山腰自懸蒼玉珮<lb/>
野馬不受黄金羈門前車蓋獵獵走笑倚清流數鬢絲<lb/>
汀洲相見春風起白蘋吹花散烟水萬里飄蓬未得歸<lb/>
<pb n="KR4d0076_WYG_027-11a"/>
目斷滄浪淚如洗北雁南來遺素書苦言大浸沒我廬<lb/>
清齋十日不燃鼎曲突徃徃巢龜魚今年玉粒賤如水<lb/>
青銅欲買囊已虛人生百年如寄爾七十朱顔能有幾<lb/>
有子休論賢與愚倪生枉却帶經鋤天南看取東坡叟<lb/>
可是平生廢讀書<lb/>
　　　書堂嶼<lb/>
蒼山古木書堂嶼北出湘水百餘步誰為徃來虧世界<lb/>
至今人指安禪處豈無驚蛇與飛鳥後來那復知其趣<lb/>
<pb n="KR4d0076_WYG_027-11b"/>
不知我身今是否空記名稱作常住<lb/>
　　　醉睡者<lb/>
有道難行不如醉有口難言不如睡先生醉卧此石間<lb/>
萬古無人知此意<lb/>
　　　戲詠子舟畫兩竹兩鸜鵒<lb/>
風晴日暖搖雙竹竹間對語雙鸜鵒鸜鵒之肉不可食<lb/>
人生不才果為福子舟之筆利如錐千變萬化皆天機<lb/>
未知筆下鸜鵒語何似夢中蝴蝶飛<lb/>
<pb n="KR4d0076_WYG_027-12a"/>
　　　老翁井<lb/>
井中老翁悞年華白沙翠石公之家公來無蹤去無跡<lb/>
井面團圓水生花翁今與世兩何與無事紛紛驚牧豎<lb/>
改顔易服與世同無使世人知有翁<lb/>
　　　贈山谷子<lb/>
黄童三尺世無雙筆頭衮衮懸秋江不憂老子難為父<lb/>
平生崛强今心降我來喜共阿戎語應敵縱横如急雨<lb/>
生子還如孫仲謀豚犬謾多何足數黄家小兒名拾得<lb/>
<pb n="KR4d0076_WYG_027-12b"/>
眉如長松眼如漆只今數嵗已動人老人留眼看他日<lb/>
笑君老蚌生明珠自笑此物吾家無君當置酒我當賀<lb/>
有兒傳業更何須<lb/>
　　　觀子玉郎中草聖<lb/>
柳侯運筆如電閃子雲寒悴羊欣儉百斛明珠便可扛<lb/>
此書非我誰能雙<lb/>
　　　鰒魚行<lb/>
漸臺人散長弓射初噉鰒魚人未識西陵衰老繐帳空<lb/>
<pb n="KR4d0076_WYG_027-13a"/>
肯向北河親饋食兩雄一律盗漢家嗜好亦若肩相差<lb/>
食每對之先太息不因噎嘔縁瘡痂中間霸據闗梁隔<lb/>
一枚何啻千金直百年南北鮭菜通徃徃殘餘飽臧獲<lb/>
東隨海舶號倭螺異方珍寶來更多磨沙瀹瀋成大胾<lb/>
剖<graphic n="KR1109" url="https://raw.githubusercontent.com/kanripo/KR-Gaiji/master/images/KR1109.png" mimeType="image/png"/>作脯分餘波君不聞蓬莱閣下駞碁島八月邊風<lb/>
備胡獠舶船跋浪黿鼉震長鑱鏟處崖谷倒膳夫善治<lb/>
薦華堂坐令雕俎生輝光肉芝石耳不足數醋芼魚皮<lb/>
真倚墻中都貴人珍此味糟浥油藏能逺致割肥方厭<lb/>
<pb n="KR4d0076_WYG_027-13b"/>
萬錢厨决眥可醒千日醉三韓使者金鼎來方奩饋送<lb/>
煩輿臺遼東太守逺自獻臨菑掾吏誰為材吾生東歸<lb/>
收一斛包苴未肯鑽華屋分送羮材作眼明却取細書<lb/>
防老讀<lb/>
　　　次韻水官詩<hi>幷引</hi>
净因大覺璉師以閻立本畫水官遺編禮公公既報之<lb/>
以詩謂某汝亦作某頓首再拜次韻仍録二詩為一巻<lb/>
以獻<lb/>
<pb n="KR4d0076_WYG_027-14a"/>
水官騎蒼龍龍行欲上天手攀時且住浩若乘風船不<lb/>
知幾何長足尾猶在淵下有二從臣左右乘魚黿矍鑠<lb/>
相顧視風舉衣袂翻女子侍君側白頰垂雙鬟手執雉<lb/>
尾扇容如未開蓮從者八九人非鬼非戎蠻出水未成<lb/>
列先登揚旗旜長刀擁旁牌白羽注强弮雖服甲與裳<lb/>
狀貌猶鯨鱣水獸不得從仰面以手扳空虛走雷霆雨<lb/>
雹晦九川風師黑虎囊面目昏塵烟翼從三神人萬里<lb/>
朝天闗我從大覺師得此詭怪編畫者古閻子于今三<lb/>
<pb n="KR4d0076_WYG_027-14b"/>
百年見者誰不愛予者誠已難在我猶在子此理寧非<lb/>
禪報之以好詞何必畫在前<hi>老泉</hi>
髙人豈學畫用筆乃其天譬如善游人一一能操船閻<lb/>
子本逢掖疇昔慕雲淵丹青偶為戲染指初嘗黿愛之<lb/>
不自已筆勢如風翻傳聞貞觀中左袵解椎鬟南夷羞<lb/>
白雉佛國貢青蓮詔令擬王㑹别殿寫戎蠻熊冠金絡<lb/>
額豹袖擁旛旜傳入應門内俯伏脫劒弮夭姿儼龍鳯<lb/>
雜㳫朝鵬鱣神功與絶跡後世兩莫扳自從李氏亡羣<lb/>
<pb n="KR4d0076_WYG_027-15a"/>
盗竊山川長安三日火至寶隨飛烟尚有脫身者漂流<lb/>
出東闗三官豈容獨得此今已編吁嗟至神物㑹合當<lb/>
有年京城諸權貴欲取百計難贈以玉如意豈能動髙<lb/>
禪信應一篇詩皎若畫在前<lb/>
　　　弔徐徳占<hi>幷引</hi>
余初不識徳占但聞其初為吕恵卿所薦以處士用元<lb/>
豐五年三月偶以事至蘄水徳占聞余在傳舎惠然見<lb/>
訪與之語有過人者是嵗十月聞其遇禍作詩弔之<lb/>
<pb n="KR4d0076_WYG_027-15b"/>
美人種松栢欲使低暎門栽培雖易長流惡病其根哀<lb/>
哉嵗寒姿骯髒誰與倫竟為明所悞不免刀斧痕一遭<lb/>
兒女汚始覺山林尊從來覔棟梁未免傍籬藩南山隔<lb/>
秦嶺千樹龍蛇奔大厦若果傾萬牛何足言不然老巖<lb/>
壑合抱枝生孫死者不可悔吾將遺後昆<lb/>
　　　題李伯時淵明東籬圖<lb/>
彼哉嵇阮曹終以明自膏靖節固昭曠歸來侣蓬蒿新<lb/>
霜著疎栁大風起江濤東籬理黄華意不在芳醪白衣<lb/>
<pb n="KR4d0076_WYG_027-16a"/>
挈壺至徑醉還遊遨悠然見南山意與秋氣髙<lb/>
　　　李白謫仙詩<lb/>
我居青空裏君隱黄埃中聲形不相弔心事難形容欲<lb/>
乘明月光訪君開素懷天盃飲清露展翼登蓬萊佳人<lb/>
持玉尺度君多少才玉尺不可盡君才無時休對面一<lb/>
笑語共躡金鼇頭絳宫樓闕百千仭霞衣誰與雲烟浮<lb/>
　　　數日前夢一僧出二鏡求詩僧以鏡置日中其<lb/>
　　　　影甚異其一如芭蕉其一如蓮花夢中與作<lb/>
<pb n="KR4d0076_WYG_027-16b"/>
　　　　詩<lb/>
君家有二鏡光景如湛盧或長如芭蕉或圓如芙蕖飛<lb/>
電着子壁明月入我廬月下合三壁日月跳明珠問子<lb/>
是非我我是非文殊<lb/>
　　　飲酒四首<lb/>
我觀人間世無如醉中真虛空為銷殞况乃百憂身惜<lb/>
哉知此晚坐令華髪新聖人驟難得日且致賢人<lb/>
左手持蟹螯舉觴矚雲漢天生此神物為我洗憂患山<lb/>
<pb n="KR4d0076_WYG_027-17a"/>
川同恍惚魚鳥共蕭散客至壺自傾欲去不得閒<lb/>
有客逺方來酌我一甌茗我醉方不啜强啜忽復醒既<lb/>
鑿渾沌氏遂逺華胥境操戈逐儒生舉觴還酩酊<lb/>
雷觴淡於水經年不濡唇爰有擾龍裔為造英靈春英<lb/>
靈韻甚髙蒲萄難與鄰他年血食汝當配杜康神<lb/>
　　　大雪獨留尉氏<lb/>
古驛無人雪滿庭有客冒雪來自北紛紛笠上巳盈寸<lb/>
下馬登堂面蒼黑苦寒有酒不能飲見之何必問相識<lb/>
<pb n="KR4d0076_WYG_027-17b"/>
我酌徐徐不滿觥看客倒盡不留濕千門晝閉行路絶<lb/>
相與笑語不知夕醉中不復問姓名上馬忽去横短策<lb/>
　　　阮籍嘯臺<hi>在尉氏</hi>
阮生古狂達遁世黙無言猶餘胸中氣長嘯獨軒軒髙<lb/>
情遺萬物不與世俗論登臨偶自寫激越蕩乾坤醒為<lb/>
嘯所發飲為醉所昏誰能與之較亂世足自存<lb/>
　　　留别叔通元弼坦夫<lb/>
田三昔同寮向我每傾倒當年或齟齬反覆看愈好冦<lb/>
<pb n="KR4d0076_WYG_027-18a"/>
三我部民孝悌化鄰保有如袁伯業苦學到裒老石生<lb/>
吾邑子勁立風中草宦遊甑生塵菽水媚翁媪我窮交<lb/>
舊絶計拙集枯槁三子尤見存徃復紛紵縞迎我淮水<lb/>
北送我睢陽道願存金石契凜凜貫華皓<lb/>
　　　余歸自道場何山遇大風因憇耘老溪亭命官<lb/>
　　　　奴秉燭捧硯寫風竹一枝題詩云<lb/>
更將掀舞勢把燭畫風篠美人為破顔憐此腰肢裊<lb/>
　　　和寄天選長官<lb/>
<pb n="KR4d0076_WYG_027-18b"/>
寓形宇宙間佚我方以老流光安足恃百嵗同過鳥頃<lb/>
子縈網羅文采縁自表自古山林人何曾識機巧但記<lb/>
寒巖翁論心秋月皎黄香十年舊禪學㕘衆妙虚懷養<lb/>
天和肯狥奔走鬧官居職事理晨起何用早桐隂滿西<lb/>
齋叱吏供灑掃眷予東南來野飯煮芹蓼葆光既清尚<lb/>
令尹亦髙蹈相將古寺行軟語頽晚照公家有畸人<hi>公有</hi>
<hi>族人隱嵩山</hi>虚縁能自保卜築嵩山陽何<hi>一作行</hi>當從結好中<lb/>
山饒勝景一覽未易飽何時命巾車共陟雲外嶠翻然<lb/>
<pb n="KR4d0076_WYG_027-19a"/>
<hi>一作思</hi>筋力疲不復追踴跳公詩擬南山雄拔千丈峭形<lb/>
容逼天真邂逅識其要藩籬吾未窺敢議窮閫奥<lb/>
　　　昭陵六馬唐文皇戰馬也琢石象之立昭陵前<lb/>
　　　　客有持此石本示予為賦之<lb/>
天將剗隋亂帝遣六龍來森然風雲姿颯爽毛骨開飇<lb/>
馳不及視山川儼莫回長鳴視八表擾擾萬駑駘秦王<lb/>
龍鳯姿魯鳥不足摧腰間大白羽中物如風雷區區數<lb/>
豎子搏取若提孩手持掃天帚六合如塵埃艱難濟大<lb/>
<pb n="KR4d0076_WYG_027-19b"/>
業一一非常才維時六驥足績與英衛陪功成鏘八鸞<lb/>
玉輅行天街荒凉昭陵闕古石埋蒼苔<lb/>
　　　顔闔<lb/>
顔闔古有道躬耕自衣食區區魯小邦不足隱明徳軺<lb/>
軒來我門聘幣繼金璧山門應使者耕稼不謀國但疑<lb/>
誤將命非敢憚行役使者反錫命户庭空履迹薄俗狥<lb/>
世榮截趾履之適所重易所輕隋珠彈飛翼伊人畏照<lb/>
影獨往就隂息鼎俎薦忠賢誰能死燔炙念彼藏皮冠<lb/>
<pb n="KR4d0076_WYG_027-20a"/>
安知獲堯客<lb/>
　　　送朱世昌使蜀七首<lb/>
藹藹青城雲娟娟峨嵋月隨我西北來照我光不滅<lb/>
我在塵土中白雲呼我歸我游江湖上明月濕我衣<lb/>
岷峨天一方雲月在我側謂是山中人相望了不隔<lb/>
夢尋西南路黙數長短亭似聞嘉陵江跳波吹枕屏<lb/>
送君無一物清江飲君馬路穿慈竹林父老拜馬下<lb/>
不用驚去裝使者我友生聴訟如家人細說為汝評<lb/>
<pb n="KR4d0076_WYG_027-20b"/>
若逢山中友問我歸何日為話腰脚輕猶堪弄泉石<lb/>
　　　贈狄崇班季子<lb/>
狄生臂鷹來見客不㑹揖踞床咤得雋借筯數禽入短<lb/>
後掬豹裘猶濺猩血濕指呼索酒嘗快把長鯨吸半酣<lb/>
論刀槊怒髪欲起立北方老猘子狂突尚不縶要須此<lb/>
慓悍氣壓邊烽急夜走追鋒車生斬活離級持歸獻天<lb/>
王封侯穏可拾何為走獵師日使羣毛泣<lb/>
　　　題盧鴻學士堂圖<lb/>
<pb n="KR4d0076_WYG_027-21a"/>
昔為太室花盧巖在東麓直上登封壇一夜蠒生足徑<lb/>
歸不復徃蠻壑空在目安知有千老舒巻不盈軸一處<lb/>
一盧生裘褐䕃喬木方為世外人行止何須録百年入<lb/>
篋笥犬馬同一束嗟予縛世累歸未有茒屋江干百畆<lb/>
田清泉映脩竹尚欲逃世名豈須上圖軸<lb/>
　　　寄周安孺茶<lb/>
大哉天宇内植物知幾族靈品獨標竒逈超凡草木名<lb/>
從姬旦始漸播桐君録賦詠誰最先厥傳惟杜育唐人<lb/>
<pb n="KR4d0076_WYG_027-21b"/>
未知好論著始於陸常李亦清流當年慕髙躅遂使天<lb/>
下士嗜此偶於俗豈但中土珍兼之異邦鬻鹿門有佳<lb/>
士博覽無不矚邂逅天隨翁篇章互賡續開園頥山下<lb/>
屛跡松江曲有興即揮毫燦然存簡牘伊予素寡愛嗜<lb/>
好本不篤粤自少年時低回客京轂雖非曳裾者庇䕃<lb/>
或華屋頗見綺紈中齒牙厭粱肉小龍得屢試糞土視<lb/>
珠玉團鳯與葵花碔砆雜魚目貴人自矜惜捧玩且緘<lb/>
櫝未數日注卑定知雙井辱於兹自研討至味識五六<lb/>
<pb n="KR4d0076_WYG_027-22a"/>
自爾入江湖尋僧訪幽獨髙人固多暇探究亦頗熟聞<lb/>
道早春時擕籯赴初旭驚雷未破蕾采采不盈掬旋洗<lb/>
玉泉蒸芳馨豈停宿須臾布輕縷火候謹盈縮不憚頃<lb/>
間勞經時廢藏蓄髹筒浄無染箬籠勻且複苦畏梅潤<lb/>
侵暖須人氣燠有如剛耿性不受纎芥觸又若㢘夫心<lb/>
難將微穢瀆晴天敞虛府石碾破輕緑永日遇閒賓乳<lb/>
泉發新馥香濃奪蘭露色嫩欺秋菊閩俗競傳誇豐腴<lb/>
面如粥自云葉家白頗勝中山醁好是一杯深午牕春<lb/>
<pb n="KR4d0076_WYG_027-22b"/>
睡足清風擊兩腋去欲凌鴻鵠嗟我樂何深水經亦屢<lb/>
讀子咤中泠泉次乃康王谷䗫培頃曽嘗瓶罌走僮僕<lb/>
如今老且懶細事百不欲美惡兩俱忘誰能强追逐薑<lb/>
鹽拌白土稍稍從吾蜀尚欲外形體安能徇心腹由來<lb/>
薄滋味日飯止脫粟外慕既已矣胡為此羈束昨日散<lb/>
幽步偶上天峰麓山圃正春風䝉茸萬旗簇呼兒為佳<lb/>
客採製聊亦復地僻誰我從包藏置厨簏何嘗較優劣<lb/>
但喜破睡速况此夏日長人間正炎毒幽人無一事午<lb/>
<pb n="KR4d0076_WYG_027-23a"/>
飯飽蔬菽困卧北牕風風㣲動牕竹乳甌十分滿人世<lb/>
真局促意爽飄欲仙頭輕快如沐昔人固多癖我癖良<lb/>
可贖為問劉伯倫胡然枕糟麴<lb/>
　　　余自城中還道中雲氣自山巾來如羣馬奔突<lb/>
　　　　以手掇開籠收其中歸家雲盈籠開而放之<lb/>
　　　　作攓雲篇<lb/>
物役㑹有時星言從髙駕道逢南山雲歘吸如電過竟<lb/>
誰使令之衮衮從空下龍移相排拶鳯舞或頽亞散為<lb/>
<pb n="KR4d0076_WYG_027-23b"/>
東郊霧凍作枯樹稼或飛入吾車偪仄人肘胯摶取置<lb/>
笥中提擕反茅舍開緘乃放之掣去仍變化雲兮汝歸<lb/>
山無使達官怕<lb/>
　　　游山呈通判承議寫寄參寥師<lb/>
煌煌世胄餘夫子非碌碌由來有詩書所以能絶俗得<lb/>
官本河朔𤓰期未易促扁舟下南來逸駕追鳴鵠遇勝<lb/>
即徜徉風餐兼露宿嗟予偶傾蓋一笑外羈束杖策毎<lb/>
過從相携訪山谷東風披鮮雲繡錯出林麓松門有時<lb/>
<pb n="KR4d0076_WYG_027-24a"/>
盡幽景無斷續崖轉聞鐘聲林疎見華屋銜山餘落景<lb/>
歸迹猶躑躅誰云鄴下歡徃事不可復吾曹二三事取<lb/>
樂亦云足願公寄新詩一一能見録船頭行北歸囊橐<lb/>
有美玉塵埃京洛人亦與洗心目<lb/>
　　　和郭功父韻送芝道人游隱靜<lb/>
觀音妙智力應感隨縁度芝師訪東坡寧辭萬里步道<lb/>
義偶相契十年同去住行窮半世間又欲浮盃渡我願<lb/>
焚囊鉢不作陳俗具㑹取却歸時只是而今路<lb/>
<pb n="KR4d0076_WYG_027-24b"/>
　　　次韻魯直戲贈<lb/>
昨夜試微凉汗衾初退紅我願隨秋風隨身入房櫳君<lb/>
王不好事只作好驚鴻細看巻蠆尾我家真栗蓬<lb/>
　　　夜坐與邁聨句<lb/>
清風來無邊明月翳復吐<hi>自</hi>松聲滿虚空竹影侵半户<lb/>
<hi>小邁</hi>暗枝有驚鵲壞壁鳴饑䑕<hi>自</hi>露葉耿髙梧風螢落空<lb/>
廡<hi>邁</hi>微凉感團扇古意歌白紵<hi>自</hi>樂哉今夕游復此陪<lb/>
杖屨<hi>薖</hi>傳家詩律細已自過宗武短詩膝上成聊以慰<lb/>
<pb n="KR4d0076_WYG_027-25a"/>
懐祖<hi>自</hi>
　　　寄傲軒<lb/>
先生英妙年一掃千兔禿仕進固有餘不肯踐埸屋通<lb/>
闤何所傲傲名非傲俗定知軒冕中享榮不償辱豈無<lb/>
自安計得失猶轉轂先生獨揚揚憂患莫能瀆得如虎<lb/>
挾乙失若龜藏六茅簷聊寄寓俛仰亦自足東坡無邊<lb/>
春方寸盡藏蓄醉哦傍若無獨侑一樽醁床頭車馬道<lb/>
殘月掛疎木朝客紛擾時先生睡方熟<lb/>
<pb n="KR4d0076_WYG_027-25b"/>
　　　榆<lb/>
我行汴堤上厭見榆隂緑千株不盈畆斬伐同一束及<lb/>
居幽囚中亦復見此木蠧皮溜秋雨病葉埋墻曲誰言<lb/>
霜雪苦生意殊未足坐待春風至飛英覆空屋<lb/>
　　　槐<lb/>
憶我初來時草木向衰歇髙槐雖經秋晚蟬猶抱葉淹<lb/>
留未云幾離離見疎筴栖鴉寒不去哀呌飽啄雪破巢<lb/>
帶空枝疎影掛殘月豈無兩翅羽伴我此愁絶<lb/>
<pb n="KR4d0076_WYG_027-26a"/>
　　　竹<lb/>
今日南風來吹亂庭前竹低昂中音㑹甲刃紛相觸蕭<lb/>
然風雪意可折不可辱風霽竹巳<hi>一作亦</hi>回猗猗散青玉<lb/>
故山今何有秋雨荒籬菊此君知健否歸掃南軒緑<lb/>
　　　栢<lb/>
故園多珎木翠栢如蒲葦幽囚無與樂百日看不已時<lb/>
來拾流膠<hi>一作肪</hi>未忍踐落子當年誰所種少長與我齒<lb/>
仰視蒼蒼榦所閱固多矣應見李將軍膽落温御史<lb/>
<pb n="KR4d0076_WYG_027-26b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　東坡全集巻二十七<lb/>
</p>
<p>
</p>
  </div>
<div>
                <head>東坡全集巻二十八</head>
    <p>
<pb n="KR4d0076_WYG_028-1a"/>
欽定四庫全書<lb/>
　東坡全集巻二十八　　　　宋　蘇軾　撰<lb/>
　　詩一百十首<lb/>
　　　問淵明<hi>或曰東坡此詩與淵明反此非知言也蓋亦相引以造意言者未始相非也元</hi>
　　　　<hi>祐五年十月日</hi>
子知神非形何復異人天豈惟三才中所在靡不然我<lb/>
引而髙之則為星斗懸我散而卑之寧非山與川三皇<lb/>
雖云沒至今在我前八百要有終彭祖非永年皇皇謀<lb/>
<pb n="KR4d0076_WYG_028-1b"/>
一醉發此露槿妍有酒不辭醉無酒斯飲泉立善求我<lb/>
譽饑人食饞涎委運憂傷生憂<hi>一作運</hi>去生亦還縱浪大<lb/>
化中正為化所纒應盡便須盡寧復事此言<lb/>
　　　題雲龍草堂石磬<lb/>
折為督郵腰懸作山人室殊非濮上音信是泗濱石<lb/>
　　　朱亥墓<lb/>
昔日朱公子雄豪不可追今來遊故國大塜屈稱兒平<lb/>
日輕公相千金棄若遺梁人不好事名字寄當時魯史<lb/>
<pb n="KR4d0076_WYG_028-2a"/>
盗齊豹求名誰復知慎無怨世俗猶不遭仲尼<lb/>
　　　嚴顔碑<lb/>
先主反劉璋兵意頗不義孔明古豪傑何乃為此事劉<lb/>
璋固庸主誰為死不二嚴子獨何賢談笑傲碪儿國亡<lb/>
君已執嗟子死誰為何人刻山石使我空涕淚吁嗟斷<lb/>
頭將千古為病悸<lb/>
　　　峴山<lb/>
逺客來自南游塵昏峴首過闗無百步曠蕩吞楚藪登<lb/>
<pb n="KR4d0076_WYG_028-2b"/>
髙忽惆悵千載意有偶所憂誰復知嗟我生苦後團團<lb/>
山上檜嵗嵗閱榆栁大才固已殊安得同永乆可憐山<lb/>
前客倐忽星過霤賢愚未及分來者當自剖<lb/>
　　　驪山<lb/>
君門如天深幾重君王如帝坐法宫人生難處是安穏<lb/>
何為來此驪山中複道凌雲接金闕樓觀隱煙横翠空<lb/>
林深霧暗迷八駿朝東暮西勞六龍六龍西幸峨眉棧<lb/>
悲風便入華清院霓裳蕭㪚羽衣空麋鹿來游猿鶴怨<lb/>
<pb n="KR4d0076_WYG_028-3a"/>
我上朝元春半老滿地落花無人掃羯鼔樓髙掛夕陽<lb/>
長生殿古生青草可憐吳楚兩醯雞築臺未就已堪悲<lb/>
長楊五柞漢幸免江都樓成隋自迷由來留連多喪國<lb/>
晏安酖毒因奢惑三風十愆古所戒不必驪山可亡國<lb/>
　　　和子由除日見寄<lb/>
薄官驅我西逺别不容惜方愁後㑹逺未暇憂嵗夕强<lb/>
歡雖有酒冷酌不成席秦烹惟羊羮隴饌有熊腊念為<lb/>
兒童嵗屈指已成昔徃事今何追忽若箭已釋感時嗟<lb/>
<pb n="KR4d0076_WYG_028-3b"/>
事變所得不償失府卒來驅儺矍鑠驚逺客愁來豈有<lb/>
魔煩汝為攘磔寒梅與凍杏嫩萼初似麥攀條為惆悵<lb/>
玉蕊何時拆不憂春豔晚行見棄夏覈人生行樂耳安<lb/>
用聲名藉胡為獨多感不見膏自炙詩來苦相寛子意<lb/>
逺可射依依見其面疑子在咫尺兄今雖小官幸忝佐<lb/>
方伯北池近所鑿中有汧水碧臨池飲美酒尚可消永<lb/>
日但恐詩力弱鬬徤未免馘詩成十日到誰謂千里隔<lb/>
一月寄一篇憂愁何足擲<lb/>
<pb n="KR4d0076_WYG_028-4a"/>
　　　過巴東縣不泊聞頗有萊公遺迹<lb/>
萊公昔未遇寂寞在巴東聞道山中樹猶餘手種松江<lb/>
山養豪俊禮數困英雄執版迎官長趨塵拜下風當年<lb/>
誰刺史應未識三公<lb/>
　　　白帝廟<lb/>
朔風催入峽慘慘去何之共指蒼山路來朝白帝祠荒<lb/>
城秋草滿古樹野藤垂浩蕩荆江逺凄凉蜀客悲遲囘<lb/>
問風俗涕泗閔興衰故國依然在遺民豈復知一方稱<lb/>
<pb n="KR4d0076_WYG_028-4b"/>
警蹕萬乘擁旌旗逺畧初吞漢雄心豈在䕫﨑嶇來野<lb/>
廟閔黙愧常時破甑蒸山麥長歌唱竹枝荆邯真壯士<lb/>
呉柱本經師失計雖無及圖王固已竒君餘帝王號皎<lb/>
皎在門楣<lb/>
　　　戎州<lb/>
亂山圍古郡市易帶羣蠻庾嶺春耕少孤城夜漏閒徃<lb/>
時邊有警征馬去無還自頃方從化年來亦款闗頗能<lb/>
貪漢布但未脫金鐶何足争强弱吾民盡玉顔<lb/>
<pb n="KR4d0076_WYG_028-5a"/>
　　　孔周翰嘗令仙源中秋以事留東武時陳君榮右<lb/>
　　　　王君建中皆在郡後十七年中秋周翰持節過<lb/>
　　　　郡二君己亡感時懐舊留詩於壁又五年中秋<lb/>
　　　　軾與客飲超然臺聞周翰乞此郡客有誦其詩<lb/>
　　　　者乃次其韻二篇以為他日一笑<lb/>
屈指從來十七年交情零落一澘然嬋娟再見中秋月<lb/>
依舊清輝照客眠<hi>右孔</hi>
壞壁題詩巳五年故人風物兩依然定知來嵗中秋月<lb/>
<pb n="KR4d0076_WYG_028-5b"/>
又照先生枕麴眠<lb/>
更邀明月説明年記取孤吟孟浩然此去宦遊如傳舍<lb/>
揀枝驚鵲幾時眠<lb/>
　　　獲果荘二十二韻<lb/>
青唐有逋冦白首已窮妖竊據臨洮郡潛通講渚橋廟<lb/>
謀周召虎邊帥漢班超堅壘千兵破連航一炬燒擒姦<lb/>
從窟穴奏捷上煙霄詭異人圖像驩娛路載謠干誅非<lb/>
一事伐叛自先朝取道經陵寢前期告廟祧西來聞幾<lb/>
<pb n="KR4d0076_WYG_028-6a"/>
日面縛見今朝二聖臨雲陛千官溢海潮載囚車轣轆<lb/>
失主馬蕭條横拜如蹲犬胡裝尚衣貂理卿辭具服譯<lb/>
長舌初調緩死恩殊厚求生尾屢搖慈仁逢太母寛厚<lb/>
戴唐堯赤手真擒虎和羮未賜梟藁街虚授首東市偶<lb/>
全腰困獸何須殺遺雛或可招威聲西振夏武節北通<lb/>
遼帝道有强弱天時或長消羌情防報復軍勝忌矜驕<lb/>
慎重闗西將竒功勿再要<lb/>
　　　光禄庵二首<lb/>
<pb n="KR4d0076_WYG_028-6b"/>
文章恨不見文園禮樂方將訪石泉何事庵中着光禄<lb/>
枉敎閒處筆如椽<lb/>
城中太守的何人林下先生非我身若向庵中覔光禄<lb/>
雪中履迹鏡中真<lb/>
　　　過木櫪觀<lb/>
石壁髙千尺微蹤逺欲無飛簷如劒寺<hi>出劒門東望上寺宇彷彿可見</hi>
古栢似仙都許子嘗髙遁行舟悔不迂斬蛟聞猛烈提<lb/>
劒想﨑嶇寂寞棺猶在脩崇世已愚隱居人不識化去<lb/>
<pb n="KR4d0076_WYG_028-7a"/>
俗争吁洞府煙霞逺人間爪髪枯飄飄乘倒景誰復顧<lb/>
遺軀<lb/>
　　　觀開西湖次呉左丞韻<lb/>
偉人謀議不求多事定紛紛自唯阿盡放龜魚還緑浄<lb/>
肯容蕭葦障前坡一朝美事誰能紀百尺蒼崕尚可磨<lb/>
天上列星當亦喜月明時下浴明波<lb/>
　　　荆州十首<lb/>
遊人出三峽楚地盡平川北客隨南賈吳檣間蜀船江<lb/>
<pb n="KR4d0076_WYG_028-7b"/>
侵平野斷風捲白沙旋欲問興亡意重城自古堅<lb/>
南方舊戰國慘澹意猶存慷慨因劉表凄凉為屈原廢<lb/>
城猶帶井古姓聚成村亦解觀形勝昇平不敢論<lb/>
楚地闊無邊蒼茫萬頃連耕牛未嘗汗投種去如捐農<lb/>
事誰當勸民愚亦可憐平生事遊惰那得怨凶年<lb/>
朱檻城東角髙王此望沙江山非一國烽火畏三巴戰<lb/>
骨淪秋草危樓倚斷霞百年豪傑盡擾擾見魚蝦<lb/>
沙頭煙漠漠來徃厭喧卑野市分麞閙官帆過渡遲遊<lb/>
<pb n="KR4d0076_WYG_028-8a"/>
人多問卜傖叟盡携龜日暮江天静無人唱楚詞<lb/>
太守王夫子山東老俊髦壯年聞猛烈白首見雄豪食<lb/>
雁君應厭驅車我正勞中書有安石慎勿賦離騷<lb/>
殘臘多風雪荆人重嵗時客心何草草里巷自嬉嬉爆<lb/>
竹驚鄰鬼驅儺逐小兒故人應念我相望各天涯<lb/>
江水深成窟潛魚大似犀赤鱗如琥珀老枕勝玻瓈上<lb/>
客舉雕俎佳人搖翠箆登庖更作器何以免屠刲<lb/>
北雁來南國依依似旅人縱横遭折翼感惻為沾巾平<lb/>
<pb n="KR4d0076_WYG_028-8b"/>
日誰能挹髙飛不可馴故人持贈我三嗅若為珍<lb/>
栁門京國道驅馬及春陽野火燒枯草東風動緑芒北<lb/>
行連許鄧南去極衡湘楚境横天下懐王信弱王<lb/>
　　　渝州寄王道祖<lb/>
曽聞五月到渝州水泊長亭砌下流唯有夢魂長繚繞<lb/>
莫論唐史更綢繆舟經故國嵗時改霜落寒江波浪收<lb/>
歸夢不成冬夜永厭聞船上報更籌<lb/>
　　　過安樂山聞山上木葉有文如道士篆符云此<lb/>
<pb n="KR4d0076_WYG_028-9a"/>
　　　　山乃張道陵所寓二首<lb/>
天師化去知何在玉印相傳世共珍故國子孫今尚死<lb/>
滿山秋葉豈能神<lb/>
真人已不死外慕墮空虚猶餘好名意滿樹寫天書<lb/>
　　　涪州得山胡<hi>善鳴出黔中</hi>
終日鎖筠籠回頭惜翠茸誰知聲㗲㗲亦自意重重夜<lb/>
宿烟生浦朝鳴日上峯故巢何足戀鷹隼豈能容<lb/>
　　　巫山廟上下數十里有烏鳶無數取食於行舟<lb/>
<pb n="KR4d0076_WYG_028-9b"/>
　　　　之上舟人神之故亦不敢害<lb/>
羣飛來去噪行人得食無憂便可馴江上饑烏無足怪<lb/>
野鷹何事亦頻頻<lb/>
　　　夷陵縣歐陽永叔至喜堂<lb/>
夷陵雖小邑自古控荆呉形勝今無用英雄乆巳無誰<lb/>
知有文伯逺謫自王都人去年年改堂傾嵗嵗扶追思<lb/>
猶咎吕感歎亦憐朱<hi>時朱太守為公築此堂</hi>舊種孤楠老新霜一<lb/>
橘枯清篇留峽洞醉墨寫邦圖<hi>三游洞有詩夷陵圖後有留題處</hi>故老<lb/>
<pb n="KR4d0076_WYG_028-10a"/>
問行客長官今白鬚著書多念慮許國减歡娛寄語公<lb/>
知否還須數倒壺<lb/>
　　　入峽<lb/>
自昔懷幽賞今兹得縱探長江連楚蜀萬派瀉東南合<lb/>
水來如電黔波緑似藍餘流細不數逺勢競相㕘入峽<lb/>
初無路連山忽似龕縈迂收浩𣺌蹙縮作淵潭風過如<lb/>
呼吸雲生似吐含墜崖鳴窣窣垂蔓緑毶毶冷翠多崕<lb/>
竹孤生有石楠飛泉飄亂雪怪石走驚驂絶澗知深淺<lb/>
<pb n="KR4d0076_WYG_028-10b"/>
樵童忽兩三人言偶逢郭沙岸可乘籃野戍荒州縣邦<lb/>
君古子男放衙鳴晚鼔留客薦霜柑聞道黄精草叢生<lb/>
緑玉篸盡應充食飲不見有彭𥅆氣候冬猶暖星河夜<lb/>
半涵遺民悲昶衍<hi>孟昶從此入覲玉衍亦蜀主</hi>舊俗接魚蠶版屋漫<lb/>
無瓦嵓居窄似庵伐薪常冒嶮得米不盈甔歎息生何<lb/>
陋劬勞不自慙葉舟輕逺泝大浪固嘗諳矍鑠空相視<lb/>
嘔啞莫與談蠻荒安可駐幽䆳信難妉獨愛孤棲鶻髙<lb/>
超百尺嵐横飛應自得逺颺似無貪振翮游霄漢無心<lb/>
<pb n="KR4d0076_WYG_028-11a"/>
顧雀䳺塵勞世方病局束我何堪盡解林泉好多為富<lb/>
貴酣試看飛鳥樂髙遁此心甘<lb/>
　　　題贈田辨之琴姬<lb/>
流水隨絃滑清風入指寒坐中有狂客莫近繡簾彈<lb/>
　　　四十年前元夕與故人夜遊得此句<lb/>
午夜朧朧淡月黄夢囘猶有暗塵香縱横滿地霜槐影<lb/>
寂寞蓮燈半在亡<lb/>
　　　戲孫公素<lb/>
<pb n="KR4d0076_WYG_028-11b"/>
投扇昔年笑温嶠握刀晚嵗戰劉郎不須戚戚如馮衍<lb/>
便與時時說李陽<lb/>
　　　南康望湖亭<hi>一本云過洞庭</hi>
八月渡長湖蕭條萬象疎<hi>一本云瀟湘景物疎</hi>秋風片帆急暮靄<lb/>
<hi>一本作雨</hi>一山孤許國心猶在康時術已虚<hi>術一作業</hi>岷峨家萬<lb/>
里投老得歸無<lb/>
　　　半山亭<lb/>
登嶺勢巍巍蓮峯太華齊凭欄紅日早回首白雲低松<lb/>
<pb n="KR4d0076_WYG_028-12a"/>
柏月中老猿猴物外啼禪師吟絶後千古指人迷<lb/>
　　　儋耳山<lb/>
突兀隘空虚他山總不如君看道傍石盡是補天餘<lb/>
　　　次韻聞復上人<lb/>
前身本同社宿業獨臨邉一悟鏡空老始知圓澤賢歸<lb/>
心忘犢佩生術寄羊鞭不似歐陽子空留六一泉<lb/>
　　　宋復古畫瀟湘晚景圖三首<lb/>
西征憶南國堂上畫瀟湘照眼雲山出浮空野水長舊<lb/>
<pb n="KR4d0076_WYG_028-12b"/>
游心自省信手筆都忘㑹有衡陽客來看意𣺌茫<lb/>
落落君懷抱山川自屈蟠經營初有適揮洒不應難江<lb/>
市人家少烟村古木攢知君有幽意細細為尋看<lb/>
咫尺殊非少隂晴自不齊徑蟠趨後崦水㑹赴前溪自<lb/>
說非人意曽經是馬蹄他年宦遊處應話劒山西<lb/>
　　　儋州二首<lb/>
小邑浮橋外青山石岸東茶槍燒後出麥浪水前空萬<lb/>
户不禁酒三年真識翁結茅來此住嵗晚有誰同<lb/>
<pb n="KR4d0076_WYG_028-13a"/>
荔子幾時熟花頭今巳繁探春先揀樹買夏欲論園居<lb/>
士常携客㕘軍許扣門<hi>周㕘軍家多荔子</hi>明年更有味懷抱鬧<lb/>
諸孫<hi>一云帶諸孫</hi>
　　　海上道人傳以神守氣訣<lb/>
但向起時作還於作處收蛟龍莫放睡雷雨直須休要<lb/>
㑹無窮火嘗觀未盡油夜深人散後惟有一燈留<lb/>
　　　曹溪夜觀傳燈録燈花落一僧字上口占<lb/>
山堂夜岑寂燈下看傳燈不覺燈花落茶毗一個僧<lb/>
<pb n="KR4d0076_WYG_028-13b"/>
　　　贈包安静先生三首<lb/>
皓色生甌面堪稱雪見羞東坡調詩腹今夜睡應休<hi>偶謁</hi>
<hi>大中精藍中故人烹日注茶果不虚示故詩以記之</hi>
建茶三十片不審味如何奉贈色居士僧房戰睡魔<hi>昨日</hi>
<hi>㸃日注極佳㸃此復云罐中餘者可示及舟中滌神耳</hi>
野菜初出珍又珍送與安静病酒人便須起來和熱喫<lb/>
不消洗面裹頭巾<lb/>
　　　杭州次周燾韻遊天竺觀激水<lb/>
<pb n="KR4d0076_WYG_028-14a"/>
道眼轉丹青常於寂處鳴早知雨是水不作兩般聲<lb/>
　　　過海得子由書<lb/>
經過廢來久有弟忽相求門外三竿日江闗一葉秋蕭<lb/>
疎悲白髪漫浪散窮愁世事江聲外吾生幸且休<lb/>
　　　去嵗與子野遊逍遙堂日欲沒因並西山叩羅<lb/>
　　　　浮道院至已二鼔矣遂宿于西堂今嵗索居<lb/>
　　　　儋耳子野復來相見作詩贈之<lb/>
徃嵗追歡地寒牕夢不成笑談驚半夜風雨暗長檠鷄<lb/>
<pb n="KR4d0076_WYG_028-14b"/>
唱山椒曉鐘鳴霜外聲只今那復見髣髴似三生<lb/>
　　　元祐五年十二月十二日同景文義伯聖途次<lb/>
　　　　元伯固仲䝉游七寶寺題竹上<lb/>
結根豈殊衆脩柯獨出林孤髙不可恃嵗晩霜風侵<lb/>
　　　泗州過倉中劉景文老兄戲贈一絶<lb/>
既聚伏波米還數魏舒籌應笑蘇夫子僥倖得湖州<lb/>
　　　戲題巫山縣用杜子美韻<lb/>
巴俗深留客呉儂但憶歸直知難共語不是故相違東<lb/>
<pb n="KR4d0076_WYG_028-15a"/>
縣聞銅臭江陵換裌衣丁寧巫峽雨慎莫暗朝暉<lb/>
　　　初貶英州過杞贈馬夢得<lb/>
萬古他池穴歸心負雪堂殷勤竹林詠猶得比山王<lb/>
　　　荅晁以道索書<lb/>
閱世真難記如公自不㤀其於書太簡正以懶相妨<lb/>
　　　大老寺竹間閣子<lb/>
殘花帶葉暗新筍出林香但見竹隂緑不知汧水黄樹<lb/>
髙傾隴鳥池浚落河魴栽種良辛苦孤僧瘦欲尫<lb/>
<pb n="KR4d0076_WYG_028-15b"/>
　　　和廬山上人竹軒<lb/>
洞外復空中千千萬萬同勞師向竹頌清是阿誰風<lb/>
　　　款塞來享<lb/>
蠢爾氐羌國天誅亦久稽既能知面内不復議征西斥<lb/>
堠銷烽火邊城息鼔鼙輸忠脩貢職棄過為黔黎雪滿<lb/>
流沙静雲沉太白低巍巍二聖治盛徳古難齊<lb/>
　　　觀臺<lb/>
三界無所住一臺聊自寧塵勞付白骨寂照起黄庭殘<lb/>
<pb n="KR4d0076_WYG_028-16a"/>
磬風中嫋孤燈雪後青須防童子戲投瓦犯清泠<lb/>
　　　呉江岸<lb/>
曉色兼秋色蟬聲雜鳥聲壯懷銷鑠盡囘首尚心驚<lb/>
　　　嘲子由<lb/>
堆几盡埃簡攻之如蠧蟲誰知聖人意不在古書中<lb/>
　　　無題<lb/>
六秩行當啟區中縁更疎不貪為我寶安步當君車故<lb/>
國多喬木先人有弊廬誓將閒散好不著一行書<lb/>
<pb n="KR4d0076_WYG_028-16b"/>
　　　元祐九年立春<lb/>
熊白來山北猪紅削劔南春盤得青韭臘酒寄黄柑<lb/>
　　　扶風天和寺<lb/>
逺望若可愛朱欄碧瓦溝聊為一駐足且慰百回頭水<lb/>
落見山石塵髙昏市樓臨風莫長嘯遺涕浩難收<lb/>
　　　再贈常州報恩長老<lb/>
薦福老懷真巧便淨慈兩本更尖新憑師為作鐡門限<lb/>
凖備人間請話人<lb/>
<pb n="KR4d0076_WYG_028-17a"/>
　　　聞洮西捷報<lb/>
漢家將軍一丈佛詔賜天池八尺龍露布朝馳玉闗塞<lb/>
捷書夜到甘泉宫似聞指揮築上郡已覺談笑無西戎<lb/>
牧臣不見天顔喜但驚草木放<hi>一作皆</hi>春容<lb/>
　　　三萼牡丹<lb/>
風雨何年别留真向此邦至今遺恨在巧過不成雙<lb/>
　　　已未十月十五日獄中恭聞太皇太后不豫有<lb/>
　　　　赦作詩<lb/>
<pb n="KR4d0076_WYG_028-17b"/>
庭柏隂隂晝掩門烏知有赦鬧黄昏漢宫自種三生福<lb/>
楚客還招九死魂縱有鋤犂及田畆已無面目見丘園<lb/>
只應聖主如堯舜猶許先生作正言<lb/>
　　　題李景元畫<lb/>
聞說神仙郭恕先醉中狂筆勢瀾翻百年寥落何人在<lb/>
只有華亭李景元<lb/>
　　　謝人惠雲巾方舄二首<lb/>
燕尾稱呼理未便剪裁雲葉却天然無心只是青山物<lb/>
<pb n="KR4d0076_WYG_028-18a"/>
覆頂宜歸紫府仙轉覺周家新樣俗<hi>頭巾起後周</hi>未容陶令<lb/>
舊名傳鹿門佳士勤相贈黑霧𤣥霜合比肩<hi>皮襲美贈天隨子紗</hi>
<hi>中詩云掩斂乍疑裁黑霧輕明渾似帶𤣥霜</hi>
胡鞾短靿格麄疎古雅無如此様殊妙手不勞盤作鳯<lb/>
<hi>晉永嘉中有鳯頭鞋</hi>輕身只欲化為鳬魏風褊儉堪羞葛楚客豪<lb/>
華可笑珠擬學粱家名解脫<hi>武帝作解脫履</hi>便於禪坐作跏趺<lb/>
　　　謝宋漢傑恵李承晏墨<lb/>
老松燒盡結輕花妙法來從北李家翠色冷光何所似<lb/>
<pb n="KR4d0076_WYG_028-18b"/>
墻東鬒髪墮寒鴉<lb/>
　　　被命南遷塗中寄定武同僚<lb/>
人事千頭及萬頭得時何喜失時憂只知紫綬三公貴<lb/>
不覺黄粱一夢遊適見恩綸臨定武忽遭分職赴英州<lb/>
南行若到江干側休宿潯陽舊酒樓<lb/>
　　　李委吹笛<hi>幷引</hi>
元符五年十二月十九日東坡生日也置酒赤壁磯下<lb/>
踞髙峰俯鵲巢酒酣笛聲起於江上客有郭石二生頗<lb/>
<pb n="KR4d0076_WYG_028-19a"/>
知音謂坡曰笛聲有新意非俗工也使人問之則進士<lb/>
李委聞坡生日作新曲曰鶴南飛以獻呼之使前則青<lb/>
巾紫裘要笛而已既奏新曲又快作數弄嘹然有穿雲<lb/>
裂石之聲坐客皆引滿醉倒委袖出嘉紙一幅曰吾無<lb/>
求於公得一絶句足矣坡笑而從之<lb/>
山頭孤鶴向南飛載我南遊到九嶷下界何人也吹笛<lb/>
可憐時復犯龜兹<lb/>
　　　書黄筌畫翎毛花蝶圖二首<lb/>
<pb n="KR4d0076_WYG_028-19b"/>
短翎長喙喜喧卑曳練雙翔亦自竒賴有黄鸝鬬嬛好<lb/>
獨依蘚石立多時<lb/>
緑隂青子已愁人忍見中庭燕麥新惆悵劉郎今白首<lb/>
時來看巻覔餘春<lb/>
　　　次韻王定國得晉卿酒相留夜飲<lb/>
短衫壓手氣横秋更着仙人紫綺裘使我有名全是酒<lb/>
從他作病且㤀憂詩無定律君應將醉有真鄉我可侯<lb/>
且倒餘樽盡今夕睡蛇已死不須鈎<lb/>
<pb n="KR4d0076_WYG_028-20a"/>
　　　偶於龍井辨才處得歙硯甚竒作小詩<lb/>
羅細無文角浪平半丸犀壁浦雲泓午牕睡起人初靜<lb/>
時聴西風拉瑟聲<lb/>
　　　秋晚客興<lb/>
草滿池塘霜送梅疎林野色近樓臺天圍故越侵雲盡<lb/>
潮上孤城帶月迴客夢冷隨楓葉斷愁心低逐雁聲來<lb/>
流年又喜經重九可意黄花是處開<lb/>
　　　陳伯比和囘字復次韻<lb/>
<pb n="KR4d0076_WYG_028-20b"/>
下里馮生寧屑去湖海陳侯猶肯來詩書好在家四壁<lb/>
蒲栁蓊然城一隈騎上下山亦疎矣儵從容出何為哉<lb/>
市橋十步即塵土晚雨瀟瀟殊未囘<lb/>
　　　廣陵後園題申公扇子<lb/>
露葉風枝曉自勻緑隂青子淨無塵閒吟遶屋扶疎句<lb/>
須信淵明是可人<lb/>
　　　山光寺囘次芝上人韻<lb/>
鬧裏清遊借隙光醉時真境發天藏夢囘拾得吹來句<lb/>
<pb n="KR4d0076_WYG_028-21a"/>
十里南風草木香<lb/>
　　　與道源遊西莊遇齊道人同徃草堂為齊書此<lb/>
桑麻巳零落藻荇復銷沉園宅在人境嵗時傷我心强<lb/>
穿南埭路遙望北山岑欲與道人語跨鞍聊一尋<lb/>
　　　寒食夜<lb/>
漏聲透入碧牕紗人靜鞦韆影半斜沉麝不燒金鴨冷<lb/>
淡雲籠月照梨花<lb/>
　　　荅子勉三首<lb/>
<pb n="KR4d0076_WYG_028-21b"/>
君不登郎省還應上諌坡才髙殊未識嵗晚幸無他櫪<lb/>
馬羸難出鄰雞凍不歌寒爐餘幾火灰裏撥隂何<lb/>
驚人得佳句或以傲王公處士還清節滑稽安足雄深<lb/>
沉似康樂簡逺到安豐一㸃無俗氣相期林下風<lb/>
欲舞腰身栁一窠小梅催拍大梅歌舞餘片片棃花落<lb/>
争奈當塗風物何<lb/>
　　　送楊奉禮<lb/>
譜牒推闗右風流出靖恭時情任險陂家法故雍容南<lb/>
<pb n="KR4d0076_WYG_028-22a"/>
去河千頃<hi>大水中相别</hi>餘惟酒一鍾更誰哀老子令得放疎<lb/>
慵<lb/>
　　　别東武流杯<lb/>
莫笑官居如傳舍故應人世等浮雲百年父老知誰在<lb/>
唯有雙松識使君<lb/>
　　　走筆謝吕行甫恵子魚<lb/>
卧沙細肋吾方厭通印長魚誰肯分好事東平貴公子<lb/>
貴人不與與蘇君<lb/>
<pb n="KR4d0076_WYG_028-22b"/>
　　　訪詹使君食槐芽<hi>一作葉</hi>冷淘<lb/>
枇杷已熟粲金珠桑落初嘗灧玉蛆暫借垂蓮十分盞<lb/>
來澆空腹五車書青浮卵盌槐芽餠紅㸃冰盤藿葉魚<lb/>
醉飽髙眠真事業此生有味在三餘<lb/>
　　　贈䖍州慈雲寺鑒老<lb/>
居士無塵堪洗沐道人有句借宣揚牕間但見蠅鑽紙<lb/>
門外唯聞佛放光徧界難藏真薄相一絲不掛且逢埸<lb/>
却須重說圓通偈千眼薰籠是法王<lb/>
<pb n="KR4d0076_WYG_028-23a"/>
　　　和方南圭寄迓周文之三首<lb/>
共惜相從一寸隂酒盃雖淺意殊深且同月下三人影<lb/>
聊豁<hi>一作莫作</hi>天涯萬里心東嶺舊<hi>一作近</hi>開松竹徑南堂初<lb/>
絶斧斤音知君善頌如張老猶望携壺更一臨<lb/>
數畆蓬蒿古縣隂小牕明快夜堂深也知卜築非真宅<lb/>
聊欲跏趺看此心聞道携壺問竒字更宜登木助徽音<lb/>
<hi>一云振履出商音</hi>相娯比户江千頃直下都無地可臨<lb/>
此生真欲老墻隂却掃都忘嵗月深拔薤已觀賢守政<lb/>
<pb n="KR4d0076_WYG_028-23b"/>
摘蔬聊慰故人心風流賀監常呉語憔悴鍾儀獨楚音<lb/>
治狀兩邦俱第一潁川歸去肯重臨<lb/>
　　　壺中九華詩<hi>幷引</hi>
湖口人李正臣蓄異石九峰玲瓏宛轉若牕<graphic n="KR0905" url="https://raw.githubusercontent.com/kanripo/KR-Gaiji/master/images/KR0905.png" mimeType="image/png"/>然余欲<lb/>
以百金買之與仇池石為偶方南遷未暇也名之曰壺<lb/>
中九華且以詩識之<lb/>
我家岷蜀最髙峰<hi>一作清溪電轉失雲峯</hi>夢裏猶驚翠掃空五嶺<lb/>
莫愁千嶂外九華今在一壺中天池水落層層見<hi>一作石泉</hi>
<pb n="KR4d0076_WYG_028-24a"/>
<hi>影落涓涓滴</hi>玉女牕明處處通念我仇池太孤絶百金歸買<lb/>
小<hi>一作碧</hi>玲瓏<lb/>
　　　留别登州舉人<lb/>
身世相㤀久自知此行閒看古黄腄自非北海孔文舉<lb/>
誰識東萊太史慈落筆已吞雲夢客抱寒欲訪水仙師<lb/>
莫嫌五日怱怱守歸去先傳樂職詩<lb/>
　　　過海<hi>又見二十五巻</hi>
參横斗落轉<hi>一作轉欲</hi>三更苦雨終風也解晴雲散月明誰<lb/>
<pb n="KR4d0076_WYG_028-24b"/>
㸃綴天宫海色本澄清空餘魯叟乘桴意無復<hi>一作粗識</hi>軒<lb/>
皇奏樂聲九死南荒吾不恨兹游竒絶冠平生<lb/>
　　　過嶺寄子由三首<lb/>
七年來徃我何堪又試曹溪一勺甘夢裏似曽遷海外<lb/>
醉中不覺到江南波生濯足鳴空澗霧遶征衣滴翠嵐<lb/>
誰遣山鷄忽驚起半巖花雨落毶毶<lb/>
投章獻策謾多談能雪寃忠死亦甘一片丹心天日下<lb/>
數行清淚嶺雲南光榮歸佩呈佳瑞瘴癘幽居弄晚嵐<lb/>
<pb n="KR4d0076_WYG_028-25a"/>
從此西風庾梅謝却迎誰與馬毶毶<lb/>
山林瘴霧老難堪歸去中原荼亦甘有命誰憐終反北<lb/>
無心却笑亦巢南蠻音慣習疑傖語脾病縈纒帶嶺嵐<lb/>
賴有祖師清淨水塵埃一洗落毶毶<lb/>
　　　歇白塔舖<lb/>
甘山廬阜鬱長望林隙依稀<hi>一作熹微</hi>漏日光吳國晚蠶初<lb/>
斷葉占城早稻欲移秧迢迢澗水隨人急冉冉巖花撲<lb/>
馬香望眼儘從<hi>一作窮</hi>飛鳥逺白雲深處是吾鄉<lb/>
<pb n="KR4d0076_WYG_028-25b"/>
　　　西蜀楊耆二十年前見之甚貧今見之亦貧所<lb/>
　　　　異於昔者蒼顔華髪耳女無美惡富者姸士<lb/>
　　　　無賢不肖貧者鄙使其逢時遇合豈減當<lb/>
　　　　世之士哉頃宿長安驛舍聞泣者甚怨問之<lb/>
　　　　乃昔富而今貧者乃作一詩今以贈楊君<lb/>
孤村漸<hi>一作微</hi>雨逐秋凉逆旅愁人怨夜長不寐相看唯<lb/>
櫪馬愁吟<hi>一作悲歌</hi>互答有寒螿天寒滯穂猶横畆嵗晚空<lb/>
機尚倚墻勸爾一杯聊復睡人間貧富海茫茫<lb/>
<pb n="KR4d0076_WYG_028-26a"/>
　　　贈人<lb/>
别後休論信息疎仙凡自古亦殊途蓬山路逺人難到<lb/>
霜栢威髙道轉孤舊賞未應亡楚國新詩聞巳滿皇都<lb/>
誰憐澤畔行吟者目斷長安貌欲枯<lb/>
　　　趙成伯家有姝麗僕忝鄉人不肯開樽徒吟春<lb/>
　　　　雪謹依元韻以當一笑<lb/>
繡簾朱户未曽開誰見梅花落鏡臺試問髙吟三十韻<lb/>
<hi>俗云檢驗死秀才帶上有詩三十韻</hi>何如低唱兩三杯<hi>世傳陶穀學士買得党太尉家故妓</hi>
<pb n="KR4d0076_WYG_028-26b"/>
<hi>遇雪陶取雪水烹團茶謂妓曰党家應不識此妓曰彼麄人安有此景但能於銷金煖帳下淺斟低唱喫羊羔</hi>
<hi>兒酒耳陶黙然媿其言</hi>莫嫌衰鬢聊相映須得纎腰與共回知道<lb/>
文君隔青鎖梁園賦客敢言才<hi>聊荅來句義取婦人而已罪過罪過</hi>
　<lb/>
　<lb/>
　<lb/>
　<lb/>
　東坡全集巻二十八<lb/>
</p>
<p>
</p>
  </div>
<div>
                <head>東坡全集巻二十九</head>
    <p>
<pb n="KR4d0076_WYG_029-1a"/>
欽定四庫全書<lb/>
　東坡全集巻二十九　　　　宋　蘇軾　撰<lb/>
　　詩一百一十六首<lb/>
　　　觀湖二首<lb/>
乘槎逺引神仙客萬里清風上海濤回首不知沙界小<lb/>
飄衣猶覺色塵髙須彌有頂低垂日兠率無根下戴鼇<lb/>
釋梵茫然齊刼火飛雲不覺醉陶陶<lb/>
朝陽照水紅光開玉濤銀浪相徘徊山分宿霧儘寛逺<lb/>
<pb n="KR4d0076_WYG_029-1b"/>
雲駕髙風馳送來昇霞影色欹殘火及物氣燄明纎埃<lb/>
可憐極大不知已浮生野馬悠悠哉<lb/>
　　　寄髙令<lb/>
滿地春風掃落花幾畨曽醉長官衙詩成錦繡開胸臆<lb/>
論極冰霜繞齒牙别後與誰同把酒客中無日不思家<lb/>
田園知有兒孫委早晚扁舟到海涯<lb/>
　　　獄中寄子由二首<lb/>
聖主如天萬物春小臣愚暗自忘身百年未滿先償債<lb/>
<pb n="KR4d0076_WYG_029-2a"/>
十口無歸更累人是處青山可埋骨他年夜雨獨傷神<lb/>
與君世世為兄弟更結人間未了因<lb/>
栢臺霜氣夜凄凄風動琅璫月向低夢遶雲山心似鹿<lb/>
䰟飛湯火命如鷄眼中犀角真吾子身後牛衣愧老妻<lb/>
百嵗神遊定何處桐鄉知葬浙江西<hi>獄中聞湖杭民為余作解厄齋經月</hi>
<hi>所以有此句也朱邑葬桐鄉犀角杜琮事</hi>
　　　出獄次前韻二首<lb/>
百日歸期恰及春殘生樂事最闗身出門便旋風吹面<lb/>
<pb n="KR4d0076_WYG_029-2b"/>
走馬聨翩鵲啅人却對酒杯渾是夢試拈詩筆已如神<lb/>
此災何必深追咎竊禄從來豈有因<lb/>
平生文字為吾累此去聲名不厭低塞上縱歸他日馬<lb/>
城中不鬬少年鷄休官彭澤貧無酒隱几維摩病有妻<lb/>
堪笑睢陽老從事為余投檄向江西<hi>子由聞余下獄乞以官爵贖罪貶筠</hi>
<hi>州監酒</hi>
　　　寄子由<lb/>
厭暑多應一向慵銀鈎秀句益疎通也知堆案文書滿<lb/>
<pb n="KR4d0076_WYG_029-3a"/>
未暇開軒硯墨中湖面新荷空照水城頭髙栁謾摇風<lb/>
吏曹不是尊賢事誰把前言語化工<lb/>
　　　詩送交代仲達少卿<lb/>
此身無用且東來賴有江山慰不才舊尹未嫌衰廢乆<lb/>
清尊猶許再三開滿城遺愛知誰繼極目扁舟挽不回<lb/>
歸去青雲還記否交遊勝絶古城隈<lb/>
　　　次韻馬元賓<lb/>
流落江湖萬里歸相逢自慰巳差池初聞好句驚人倒<lb/>
<pb n="KR4d0076_WYG_029-3b"/>
悔過東庭識面遲握手寧知無賀監結交誰復許袁絲<lb/>
塞鴻正欲摩天去垂老追攀豈可期<lb/>
　　　第五橋<lb/>
白露凄風洗瘴烟夢回相對兩凄然雀羅廷尉非當日<lb/>
鳩杖先生愈少年世事飽諳思縮手主恩未報恥歸田<lb/>
誰憐第五橋東水獨照台州老鄭䖍<lb/>
　　　次韻完夫再贈之什某巳卜居毘陵與完夫有<lb/>
　　　　廬里之約云<lb/>
<pb n="KR4d0076_WYG_029-4a"/>
栁絮飛時笋籜斑風流二老對開闗雪芽為我求陽羡<lb/>
乳水君應餉恵山竹簟水風眠晝永玉堂制草落人間<lb/>
應容緩急煩閭里桑柘聊同十畆閒<lb/>
　　　和林子中待制<lb/>
兩翁留滯各皤然人笑迂疎老更堅共把鵞兒<hi>一作䲭夷</hi>一<lb/>
樽酒相逢卵色五湖天江邊遺愛啼斑白海上先聲入<lb/>
管絃早晚淵明賦歸去浩歌長笑老斜川<lb/>
　　　九日袁公濟有詩次其韻<lb/>
<pb n="KR4d0076_WYG_029-4b"/>
古來靜治得清閒我愧真常也一班舉酒東榮挹江海<lb/>
回樽落日勸湖山平生傾蓋悲歡裏早晚抽身簿領間<lb/>
笑指西南是歸路倦飛弱羽乆知還<lb/>
　　　和吳安持使者迎駕<lb/>
小雪疎烟雜瑞光清波寒引御溝長曈曈日色籠丹禁<lb/>
杳杳鞭聲出建章鵷鷺偶叨陪下列天閽聊啟望中央<lb/>
歸來喜氣傾新句滿座疑聞錦繡香<lb/>
　　　鹿鳴宴<lb/>
<pb n="KR4d0076_WYG_029-5a"/>
連騎怱怱畫鼓喧喜君新奪錦標還金罍浮菊催開宴<lb/>
紅蕊將春待入闗他日曽陪探禹穴白頭重見賦南山<lb/>
何時共樂昇平事風月笙簫一夜間<lb/>
　　　次韻張甥棠美晝眠<lb/>
炎歊五月北牕凉更覺甘如飯稻粱宰我糞墻譏敢避<lb/>
孝先經笥謔兼忘憂虞心謝知時雁安穩身同挂角羊<lb/>
要識熈熈不争競華胥别是一仙鄉<lb/>
　　　真興寺閣禱雨<lb/>
<pb n="KR4d0076_WYG_029-5b"/>
太守親從千騎禱神翁逺借一盃清雲隂黯黯將嘘遍<lb/>
雨意昏昏欲醖成已覺微風吹袂冷不堪殘日傍山明<lb/>
今年秋熟君知否應向江南飽食稉<lb/>
　　　恵州近城數小山類蜀道春與進士許毅野步<lb/>
　　　　㑹意處飲之且醉作詩以記適參寥專使欲<lb/>
　　　　歸使持此以示西湖之上諸友庶使知余未<lb/>
　　　　嘗一日忘湖山也<lb/>
夕陽飛絮亂平蕪萬里春前一酒壺鐡化雙魚沉逺素<lb/>
<pb n="KR4d0076_WYG_029-6a"/>
劔分二嶺隔中區花曽識面香仍好鳥不知名聲自呼<lb/>
夢想平生消未盡滿林烟月到西湖<lb/>
　　　送蜀僧去塵<lb/>
十年讀易費膏火盡日吟詩愁肺肝不解丹青追世好<lb/>
欲將芹芷薦君盤誰為善相寧嫌瘦復有知音可廢彈<lb/>
拄杖挂經須倍道故鄉春蕨已闌干<lb/>
　　　曽元恕遊龍山吕穆仲不至<lb/>
青春不覺老朱顔强半銷磨簿領間愁客倦吟花以酒<lb/>
<pb n="KR4d0076_WYG_029-6b"/>
佳人休唱日銜山共知寒食明朝過且赴僧牕半日閒<lb/>
命駕吕安邀不至浴沂曽㸃暮方還<lb/>
　　　黄河<lb/>
活活何人見混茫崑崙氣脈本來黄濁流若解汚清濟<lb/>
驚浪應須動太行帝假一源神禹跡世流三患梗堯鄉<lb/>
靈槎果有仙家事試問青天路短長<lb/>
　　　壬寅重九不預㑹獨遊普門寺僧閣有懐子由<lb/>
花開酒美盍不歸來看南山冷翠微憶弟淚如雲不散<lb/>
<pb n="KR4d0076_WYG_029-7a"/>
望鄉心與雁南飛明年縱健人應老昨日追歡意正違<lb/>
不問秋風强吹帽秦人不笑楚人譏<lb/>
　　　小飲公瑾舟中<lb/>
青泥赤日午相烘走訪<hi>一作扣</hi>船牕柳影中輟我東坡無<lb/>
限睡賞君南浦不貲風坐觀邸報談迂叟閒說滁山憶<lb/>
醉翁此去澄江三萬頃只應明月照還空<hi>鄧滁人也是日坐中觀邸</hi>
<hi>報云叟已押入門下省</hi>
　　　和子由次王鞏韻如囊之句可為一噱<lb/>
<pb n="KR4d0076_WYG_029-7b"/>
平生未省為人忙貧賤安閒氣味長粗免趨時頭似葆<lb/>
稍能忍事腹如囊簡書見迫身今老樽酒聞呼首一昂<lb/>
欲挹天河聊自洗塵埃滿面鬢眉黄<lb/>
　　　儋耳<lb/>
霹靂收威莫雨開獨憑欄檻倚崔嵬垂天雌霓雲端下<lb/>
快意雄風海上來野老已歌豐嵗語除書欲放逐臣回<lb/>
殘年飽飯東坡老一壑能專萬事灰<lb/>
　　　荅李端叔<lb/>
<pb n="KR4d0076_WYG_029-8a"/>
若人如馬亦如班笑履壺頭出玉闗已入西羌度沙磧<lb/>
又來東海看濤山識君小異千人裏慰我長思十載間<lb/>
西省憐君<hi>一作鄰居</hi>時邂逅相逢有味是偷閒<lb/>
　　　立春日病中邀安國仍請率禹功同來僕雖不<lb/>
　　　　能飲當請成伯主㑹某當杖策倚几於其間<lb/>
　　　　觀諸公醉笑以撥滯悶也<lb/>
孤燈照影夜漫漫拈得花枝不忍看白髪欹簪羞彩勝<lb/>
黄耆煮粥薦春盤東方烹狗陽初動南陌争牛卧作團<lb/>
<pb n="KR4d0076_WYG_029-8b"/>
老子從來興不淺向隅誰有滿堂歡<lb/>
齋居卧病禁烟前辜負名花已一年此日使君不强喜<lb/>
新春風物為誰姸青衫公子家千里白首先生杖百錢<lb/>
曷不相將來問病巳敎呼取散花天<lb/>
　　　和參寥見寄<lb/>
黄樓南畔馬臺宫雲月娟娟正㸃空欲共幽人洗筆硯<lb/>
要傳流水入絲桐且隨侍者尋西谷莫學山僧老祝融<lb/>
待我西湖借君去一杯湯餠潑油䓗<lb/>
<pb n="KR4d0076_WYG_029-9a"/>
　　　東園<lb/>
岑寂東園可散愁膠膠擾擾夢神州萬竿苦竹旌旗巻<lb/>
一部鳴蛙鼓吹收雨後月前天欲冷身閒心逺地偏幽<lb/>
杜門謝客恐生謗且作人間鵬鷃遊<lb/>
　　　奉和陳賢良<lb/>
不學孫呉與六韜敢將駑馬並英豪望窮海表天還逺<lb/>
傾盡葵心日愈髙身外浮名休瑣瑣夢中歸思已滔滔<lb/>
三山舊是神仙地引手東來一釣鼇<lb/>
<pb n="KR4d0076_WYG_029-9b"/>
　　　秋興三首<lb/>
野鳥游魚信徃還此身同寄水雲間誰家晚吹殘紅葉<lb/>
一夜歸心滿舊山可慰摧頽仍健食此生通脫屢酡顔<lb/>
年華豈是催人老雙鬢無端只自斑<lb/>
故里依然一夢前相携重上釣魚船嘗陪大幙今陳迹<lb/>
謬忝承明愧昔年報國無成空白首退耕何處有名田<lb/>
黄鷄白酒雲山約此計當時已浩然<lb/>
浴鳯池邊星斗光宴餘香滿上書囊樓前夜月低韋曲<lb/>
<pb n="KR4d0076_WYG_029-10a"/>
雲裏車聲出未央去國何年雙鬢雪黄花重見一枝霜<lb/>
傷心無限厭厭夢長似秋宵一倍長<lb/>
　　　夜直秘閣呈王敏甫<lb/>
蓬瀛宫闕隔埃氛帝樂天香似許聞瓦弄寒蟾鴛卧月<lb/>
樓生晴靄鳯盤雲共誰交臂論今古只有閒心對此君<lb/>
大隱本來無境界北山猿鶴謾移文<lb/>
　　　題永叔㑹老堂<lb/>
三朝出處共雍容嵗晚交情見二公乘興不辭千里逺<lb/>
<pb n="KR4d0076_WYG_029-10b"/>
放懷還喜一樽同嘉謀定國垂青史盛事傳家有素風<lb/>
自顧纓塵猶未濯九霄終日羡㝠鴻<lb/>
　　　次韻參寥寄少游<lb/>
巖棲木石已皤然交舊何人慰眼前素與晝公心印合<lb/>
每思秦子意珠圓當年步月來幽谷拄杖穿雲冒夕烟<lb/>
臺閣山林本無異故應文字不離禪<lb/>
　　　謝曹子方恵新茶<lb/>
陳植文華斗石髙景公詩句復稱豪數竒不得封龍額<lb/>
<pb n="KR4d0076_WYG_029-11a"/>
禄仕何妨有馬曹囊簡久藏科斗字銛鋒新瑩鸊鵜膏<lb/>
南州山水能為助更有英辭勝廣騷<lb/>
　　　題潭州徐氏春暉亭<lb/>
曈曨曉日上三竿客向東風竟倚欄穿竹鳥聲驚步武<lb/>
入簷花影落盃盤勿嫌步月臨𤣥圃冷笑乗槎向海灘<lb/>
勝槩直應吟不盡憑君寄與畫圗看<lb/>
　　　贈仲勉子文<lb/>
雨昏南浦曽相對雪滿荆州喜再逢有子才如不羈馬<lb/>
<pb n="KR4d0076_WYG_029-11b"/>
知君心似後凋松閒看書冊應多味老傍人門想更慵<lb/>
何日晴軒觀筆硯一杯相屬更從容<lb/>
　　　講武臺南有感<lb/>
山城九月冒朝寒講武臺南路屈盤騶子雨中乘馬去<lb/>
村童烟外倚墻看鵶啼冡木秋風急鷺立漁船夜水乾<lb/>
花似去年堪折贈挿花人去淚闌干<lb/>
　　　題寶鷄縣斯飛閣<lb/>
西南歸路逺蕭條倚檻魂飛不可招野闊牛羊同雁鶩<lb/>
<pb n="KR4d0076_WYG_029-12a"/>
天長草樹接雲霄昏昏水氣浮山麓汎汎春風弄麥苖<lb/>
誰使愛官輕去國此身無計老漁樵<lb/>
　　　重遊終南子由以詩見寄次韻<lb/>
去年新栁報春回今日殘花覆緑苔溪上有堂還獨宿<lb/>
誰人無事肯重來古琴彈罷風吹座山閣醒時月照盃<lb/>
嬾不作詩君錯料舊逋應許過時陪<lb/>
　　　次韻和子由欲得驪山沉泥硯<lb/>
舉世争稱鄴瓦堅一枚不換百金頒豈知好事王夫子<lb/>
<pb n="KR4d0076_WYG_029-12b"/>
自採臨潼繡領山經火尚含泉脈暖弔秦應有淚痕澘<lb/>
封題寄去吾無用近日從戎擬學班<lb/>
　　　次韻子由彈琴<lb/>
琴上遺聲久不彈琴中古意本長存苦心欲記常逃舊<lb/>
信指如歸自着痕應有仙人依樹聴空教瘦鶴舞風騫<lb/>
誰知千里溪堂夜時引驚猿撼竹軒<lb/>
　　　和晁美叔<lb/>
反觀皆自直相詆競誰諛事過始堪笑夢中今了無珍<lb/>
<pb n="KR4d0076_WYG_029-13a"/>
材尚空谷疲馬正長途未識造化意茫然同一爐<lb/>
　　　再次前韻<hi>係織錦圖上回文</hi>
春機滿織回文錦粉涙揮殘露井桐人逺寄情書字小<lb/>
栁絲低目晚庭空<lb/>
紅牋短寫空深恨錦句新翻欲斷腸風葉落殘驚夢蝶<lb/>
戍邊回雁寄情郎<lb/>
羞雲歛慘傷春暮細縷詩成織意深頭伴枕屛山掩恨<lb/>
日昏塵暗玉牕琴<lb/>
<pb n="KR4d0076_WYG_029-13b"/>
　　　和人回文五首<lb/>
紅牕小泣低聲怨永夕春寒斗帳空中酒落花飛絮亂<lb/>
曉鶯啼破夢怱怱<lb/>
同誰更倚閒牕繡落日紅扉小院深東復西流分水嶺<lb/>
恨無愁續斷絃琴<lb/>
寒信風飄霜葉黄冷燈殘月照空牀看君寄意傳文錦<lb/>
字字縈愁寫斷腸<lb/>
前堂畫燭夜凝淚半夜清香荔惹衾烟鎖竹枝寒宿鳥<lb/>
<pb n="KR4d0076_WYG_029-14a"/>
水沉天色霽横參<lb/>
蛾翠斂時聞燕語淚珠彈處見鴻歸多情妾似風花亂<lb/>
薄倖郎如露草晞<lb/>
　　　次韻參寥詠雪<lb/>
朝來處處白氊鋪樓閣山川盡一如總是爛銀幷白玉<lb/>
不知竒貨有誰居<lb/>
　　　嵇紹似康<hi>并引</hi>
王凌謂賈充曰汝非賈梁道之子耶乃欲以國與人由<lb/>
<pb n="KR4d0076_WYG_029-14b"/>
此觀之梁道之忠於魏也久矣司馬景王既執凌而歸<lb/>
過梁道廟凌大呼曰我大魏之忠臣也及司馬景王病<lb/>
見凌與梁道守而殺之二人者可謂忠義之至精貫於<lb/>
幽明矣然梁道之靈獨不能已其子充之姦至使首發<lb/>
成濟之事此又理之不可曉者也故余嘗戲作小詩云<lb/>
嵇紹似康為有子郗超叛鑒似無孫如今更恨賈梁道<lb/>
不殺公閭殺子元<lb/>
　　　移合浦郭功甫見寄<lb/>
<pb n="KR4d0076_WYG_029-15a"/>
君恩浩蕩似陽春合浦何如在海濱莫趂明珠㺯明月<lb/>
夜深無數採珠人<lb/>
　　　過太行<hi>自過太行至聞潮陽吳子野出家共十九篇</hi>
始余赴中山連日風埃未嘗了了見太行也意頗以為<lb/>
恨今將適嶺表過臨城道中天氣肅然西山草木皆可<lb/>
數忽悟笑曰余南遷其必返乎此退之衡山之祥也乃<lb/>
作小詩<lb/>
逐客何人著眼看太行千里送征鞍未應愚谷能留栁<lb/>
<pb n="KR4d0076_WYG_029-15b"/>
可獨衡山解識韓<lb/>
　　　恵州一絶<lb/>
羅浮山下四時春盧橘楊梅次第新日啖荔枝三百顆<lb/>
不妨長作嶺南人<lb/>
　　　送佛面杖與羅浮長老<lb/>
十方三界世尊面都在東坡掌握中送與羅浮徳長老<lb/>
携歸萬竅總號風<lb/>
　　　過子忽出新意以山芋作玉糝羮色香味皆竒<lb/>
<pb n="KR4d0076_WYG_029-16a"/>
　　　　絶天上酥陀則不可知人間决無此味也<lb/>
香似龍涎仍釅白味如牛乳更全清莫將北海金虀鱠<lb/>
輕比東坡玉糝羮<lb/>
　　　次韻功父觀余畫雪鵲有感二首<lb/>
早知臭腐即神竒海北天南總是歸九萬里風安稅駕<lb/>
雲鵬今悔不卑飛<lb/>
可憐倦鳥不知時空羡騎鯨得所歸玉局西南天一角<lb/>
萬人沙苑看孤飛<lb/>
<pb n="KR4d0076_WYG_029-16b"/>
　　　追憶郭功父觀余舊畫雪鵲復作二韻寄之時<lb/>
　　　　在恵州<lb/>
平生才力信瑰竒今在窮荒豈易歸正似雪林樓上畫<lb/>
羽翰雖好不能飛<lb/>
　　　復官北歸再次前韻<lb/>
秋霜春雨不同時萬里今從海外歸巳出網羅毛羽在<lb/>
却尋雲跡帖天飛<lb/>
　　　蜀僧明操思歸龍丘子書壁<lb/>
<pb n="KR4d0076_WYG_029-17a"/>
更厭勞生能幾日莫將歸思擾衰年片雲㑹得無心否<lb/>
南北東西只一天<lb/>
　　　武昌酌菩薩泉送王子立<lb/>
送行無酒亦無錢勸爾一杯菩薩泉何處低頭不見我<lb/>
四方同此水中天<lb/>
　　　舉舊詩次今韻呈曇秀<lb/>
春風何處不歸鴻非復羸牛踏舊蹤但願老師真似月<lb/>
誰家瓮裏不相逢<lb/>
<pb n="KR4d0076_WYG_029-17b"/>
　　　答海上翁<lb/>
山翁不復見新詩疑是河南石壁曦海水豈容鯨飲盡<lb/>
然犀何處覔瓊枝<lb/>
　　　占山亭二首<lb/>
尚父提封海岱間南征惟到穆陵闗誰知海上詩狂客<lb/>
占得膠西一半山<lb/>
我是膠西舊使君此山仍占與君分故應竊比山中相<lb/>
時作新詩寄白雲<lb/>
<pb n="KR4d0076_WYG_029-18a"/>
　　　題懷素草帖<lb/>
人人送酒不曽沽終日松間掛一壺草聖無成狂飲發<lb/>
真堪畫作醉僧圗<lb/>
　　　雨中明慶賞牡丹<lb/>
霏霏雨露作清妍爍爍明燈照欲然明日春隂花未老<lb/>
故應未忍着酥煎<lb/>
　　　與王郎夜飲井水<lb/>
呉興六月水泉温千頃荷花聚暗蚊此井獨能深一丈<lb/>
<pb n="KR4d0076_WYG_029-18b"/>
源龍如故亦如君<lb/>
　　　贈僧思誼<lb/>
㵼湯舊得茶三昧覔句近窺詩一斑清夜漫漫困披覽<lb/>
<hi>一作搜攪</hi>齋腸那得許慳頑<lb/>
　　　子玉以詩見邀同刁丈遊金山<lb/>
君年甲子未相逢難向君前說老翁更有方瞳八十一<lb/>
奮衣矍鑠走山中<lb/>
　　　次韻致逺<lb/>
<pb n="KR4d0076_WYG_029-19a"/>
長笑右軍稱草聖不如東野以詩鳴樂天自欲吟淮月<lb/>
懷祖無勞聴角聲<lb/>
　　　次韻景文山堂聴筝三首<lb/>
忽憶韓公二妙姝琵琶筝韻落空無猶勝江左狂靈運<lb/>
空鬬東昏百草鬚<lb/>
馬上胡琴塞上姝鄭中丞後有人無詩成畫燭飄金燼<lb/>
八尺英公欲燎鬚<lb/>
荻花楓葉憶秦姝切切么絃細欲無莫把胡琴挑醉客<lb/>
<pb n="KR4d0076_WYG_029-19b"/>
回看霜㦸褚公鬚<lb/>
　　　成伯家宴造坐無由輒欲效顰而酒已盡入夜<lb/>
　　　　不欲煩擾戲作小詩求數酌而巳<lb/>
道士令嚴難繼和僧伽帽小却空迴隔籬不喚鄰翁飲<lb/>
抱瓮須防吏部來<hi>道士令恱神樂中所謂離而復合者杜詩云肯與鄰翁相對飲隔籬呼取</hi>
<hi>盡餘盃</hi>
　　　成伯席上贈所出妓川人楊姐<lb/>
坐來真箇好相宜深注脣兒淺畫眉須信楊家佳麗種<lb/>
<pb n="KR4d0076_WYG_029-20a"/>
洛川自有浴妃池<lb/>
　　　又答氊帳<lb/>
卧病經旬减帶圍清樽㤀却故人期莫嫌雪裏閒氊帳<lb/>
作事由來未合時<lb/>
　　　徃年宿瓜步夢中得小詩録示民師<lb/>
呉塞蒹葭空碧海隋宫楊栁只金堤春風自恨無情水<lb/>
吹得東流竟日西<lb/>
　　　送范徳孺<lb/>
<pb n="KR4d0076_WYG_029-20b"/>
漸覺東風料峭寒青蒿黄韭試春盤遙想慶州千嶂裏<lb/>
暮雲衰草雪漫漫<lb/>
　　　陸蓮庵<lb/>
何妨紅粉唱迎仙來伴山僧到處禪陸地生花安足怪<lb/>
而今更有火中蓮<lb/>
　　　僕年三十九在潤州道上過除夜作此詩又二<lb/>
　　　　十年在惠州録之以付過<lb/>
寺官官小未朝㕘紅日半牕春睡酣為報鄰鷄莫驚覺<lb/>
<pb n="KR4d0076_WYG_029-21a"/>
更容殘夢到江南<lb/>
釣艇歸時菖葉雨繰車鳴處楝花風長江昔日經遊地<lb/>
盡在如今夢寐中<lb/>
　　　壽陽岸下<lb/>
街東街西翠幄成池南池北緑錢生幽人獨來帶殘酒<lb/>
<hi>一作雨</hi>偶聴<hi>一作聞得</hi>黄鸝第一聲<lb/>
　　　戲荅王都尉傳柑<lb/>
侍史傳柑玉座傍人間草木盡天漿寄與維摩三十顆<lb/>
<pb n="KR4d0076_WYG_029-21b"/>
不知薝蔔是餘香<hi>舉輕明重維摩猶三十枚</hi>
　　　萬州太守髙公宿約遊岑公洞而夜雨連明戲<lb/>
　　　　贈二小詩<lb/>
肩輿欲到岑公洞正怯衝泥傍險行定是岑公閟清境<lb/>
春江一夜雨連明<lb/>
蓬牕髙枕雨如繩恰似糟牀壓酒聲今日岑公不能飲<lb/>
吾儕猶健可頻傾<lb/>
　　　遊中峯盃泉<lb/>
<pb n="KR4d0076_WYG_029-22a"/>
石眼盃泉舉世無要知杯度是凡夫可憐狡獪維摩老<lb/>
戲取江湖入鉢盂<lb/>
　　　憩寂圗<lb/>
東坡雖是湖州派竹石風流各一時前世畫師今姓李<lb/>
不妨還作輞川詩<lb/>
　　　送栁宜歸<lb/>
折脚鐺邊煨淡粥曲枝桑下飲離盃書生不是南遷客<lb/>
魑魅驚人須早回<lb/>
<pb n="KR4d0076_WYG_029-22b"/>
　　　寒具<hi>乃捻頭出劉禹錫佳語</hi>
纎手搓來玉數尋碧油輕蘸嫩黄深夜來春睡濃於酒<lb/>
壓褊佳人纒臂金<lb/>
　　　參寥惠楊梅<lb/>
新居未換一根椽只有楊梅不直錢莫共金家鬬甘苦<lb/>
參寥不是老婆禪<lb/>
　　　雨夜宿淨行院<lb/>
芒鞋不踏利名埸一葉輕<hi>一作虚</hi>舟寄𣺌茫林下對牀聴<lb/>
<pb n="KR4d0076_WYG_029-23a"/>
夜雨靜無燈火照凄凉<lb/>
　　　送惠州監押<lb/>
一聲鳴<hi>一作鴻</hi>雁破江雲萬葉梧桐巻露銀我自飄零是<lb/>
羇旅更堪秋晩送行人<lb/>
　　　過黎君郊居<lb/>
半園荒草沒佳蔬煮得占禾半是藷萬事思量都是錯<lb/>
不如還叩仲尼居<lb/>
　　　贈王覯<lb/>
<pb n="KR4d0076_WYG_029-23b"/>
何人生得寧馨子今夜初逢掣筆郎莫怪圍碁忘瓜葛<lb/>
已能作賦繼靈光<lb/>
　　　太夫人以无咎生日置酒書壁一絶<lb/>
夀樽餘瀝到朋簪要與郎君夜語深敢問阿婆開後閤<lb/>
井中車轄任浮沉<lb/>
　　　余舊在錢塘伯固開西湖今方請越戲謂固可<lb/>
　　　　復來開鏡湖伯固有詩因次韻<lb/>
已分江湖送此生㑹稽行復得岑成鏡湖席巻八百里<lb/>
<pb n="KR4d0076_WYG_029-24a"/>
坐嘯因君又得名<lb/>
　　　召伯梵行寺山茶<lb/>
山茶相對阿<hi>一作本</hi>誰栽細雨無人我獨來說似與君君<lb/>
不㑹<hi>一作見</hi>爛紅如火雪中開<lb/>
　　　奉和成伯兼戲禹功<lb/>
金錢石竹道傍秋翠帶紅裙馬上謳無限小兒齊拍手<lb/>
山公又作習池遊<lb/>
　　　洗兒<lb/>
<pb n="KR4d0076_WYG_029-24b"/>
人皆養子望聰明我被聰明悞一生惟願孩兒愚且魯<lb/>
無災無難到公卿<lb/>
　　　病後醉中<lb/>
病為兀兀安身物酒作蓬蓬入腦聲堪笑錢塘十萬户<lb/>
官家付與老書生<lb/>
　　　劉監倉家煎米粉作餠子余云為甚酥潘邠老<lb/>
　　　　家造逡巡酒余飲之莫作醋錯着水來否後<lb/>
　　　　數日余携家飲郊外因作小試戲劉公求之<lb/>
<pb n="KR4d0076_WYG_029-25a"/>
　　　　二首<lb/>
一杯連坐兩髯棋數片深紅入座飛十分㶑灧君休訴<lb/>
且看桃花好面皮<hi>唐詩云未有桃花面皮先作杏子眼孔</hi>
野飲花間百物無杖頭惟挂一葫蘆已傾潘子錯著水<lb/>
更覔君家為甚酥<lb/>
　　　夢中絶句<lb/>
楸樹髙花欲挿天暖風遲日共茫然落英滿地君方見<lb/>
惆悵春光又一年<lb/>
<pb n="KR4d0076_WYG_029-25b"/>
　　　元翰少卿寵惠谷簾水一器龍團二枚仍以新<lb/>
　　　　詩為貺歎味不已次韻奉和<lb/>
巖垂疋練千絲落雷起雙龍萬物春此水此茶俱第一<lb/>
共成三絶景中人<lb/>
　　　藏春塢三首<lb/>
退之身外無窮事子美生前有盡花更有多情君未識<lb/>
不隨栁絮落人家<lb/>
莫尋羣玉峯頭路莫看𤣥都觀裏花但解閉門留我住<lb/>
<pb n="KR4d0076_WYG_029-26a"/>
主人休問是誰家<lb/>
朱閣前頭露井多碧桃枝下美人過寒泉未必能如此<lb/>
奈有銀牀素綆何<lb/>
　<lb/>
　<lb/>
　<lb/>
　<lb/>
　<lb/>
<pb n="KR4d0076_WYG_029-26b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　東坡全集巻二十九<lb/>
</p>
<p>
</p>
  </div>
<div>
                <head>東坡全集巻三十</head>
    <p>
<pb n="KR4d0076_WYG_030-1a"/>
欽定四庫全書<lb/>
　東坡全集巻三十　　　　　宋　蘇軾　撰<lb/>
　　詩一百十首<lb/>
　　　謝都事惠米<lb/>
平生忍慾今忍貧閉口逢人不少陳俸薄身輕趙都事<lb/>
也能作意向詩人<lb/>
　　　擷菜<hi>并引</hi>
吾借王㕘軍地種菜不及半畆而吾與過子終年飽菜<lb/>
<pb n="KR4d0076_WYG_030-1b"/>
夜半飲醉無以解酒輒擷菜煑之味含土膏氣飽風露<lb/>
雖粱肉不能及也人生須底物而更貪耶乃作四句<lb/>
秋來霜露滿東園蘆菔生兒芥有孫我與何曽同一飽<lb/>
不知何苦食雞豚<lb/>
　　　别公擇<lb/>
黍離不復閔宗周何暇雷塘弔一丘若問西來祖師意<lb/>
竹西歌吹是揚州<lb/>
　　　絶句<lb/>
<pb n="KR4d0076_WYG_030-2a"/>
春來濯濯江邊栁秋後離離湖上花不羡千金買歌舞<lb/>
一篇珠玉是生涯<lb/>
　　　書寄韻<lb/>
已將鏡鑷投諸地喜見蒼頭白髪新厯數三朝軒冕客<lb/>
色聲誰是獨完人<lb/>
　　　遊靈隱寺戲僧開軒李居士<lb/>
推倒垣墻也不難一軒復作兩軒看若教從此成千里<lb/>
巧厯如今也被漫<lb/>
<pb n="KR4d0076_WYG_030-2b"/>
　　　常州太平寺薝蔔亭<lb/>
六花薝蔔林間佛九節菖蒲石上仙何似東坡鐡拄杖<lb/>
一時驚起野狐禪<lb/>
　　　過文覺顯公房<lb/>
斕斑碎玉養菖蒲一勺清泉滿石盂淨几明牕書小楷<lb/>
便同爾雅注蟲魚<lb/>
　　　惠州靈惠院壁間畫一仰面向天醉僧云是蜀<lb/>
　　　　僧隱巒所作題詩於其下<lb/>
<pb n="KR4d0076_WYG_030-3a"/>
直視無前氣吐虹五湖三島在胸中相逢莫怪不相揖<lb/>
只見山僧不見公<lb/>
　　　同狀元行老學士秉道先輩遊太平寺凈土院<lb/>
　　　　觀牡丹中有淡黄一朶特竒為作<lb/>
醉中眼纈自斕斑天雨曼陀照玉盤一朶淡<hi>一作官</hi>黄微<lb/>
拂掠鞓紅魏紫不須看<lb/>
　　　此君軒<lb/>
雲幢烟節十洲<hi>一作七州</hi>人犀甲檀槍百萬軍蘙薈發生何<lb/>
<pb n="KR4d0076_WYG_030-3b"/>
足道<hi>一作數</hi>此君真是此君君<lb/>
　　　觀子美病中作嗟嘆不足次韻<lb/>
百尺長松澗下摧知君此意為誰來霜枝半折孤根出<lb/>
尚有狂風急雨催<lb/>
　　　謁敦詩先生因留一絶<lb/>
凜凛人言君似雪我言凜凜雪如君時人盡怪蘇司業<lb/>
不解將錢與廣文<lb/>
　　　余將赴文登過廣陵而擇老移住石塔相送竹<lb/>
<pb n="KR4d0076_WYG_030-4a"/>
　　　　西亭下留詩為别<lb/>
竹西失却上方老石塔還逢惠照師我亦化身東海去<lb/>
姓名莫遣世人知<lb/>
　　　絶句三首<lb/>
松栢蕭森溪水南道人只作兩團菴市區收罷豚魚稅<lb/>
來與彌陀共一龕<lb/>
此身分付一蒲團靜對蕭蕭竹數竿偶為老僧煎茗粥<lb/>
自携脩綆汲清泉<lb/>
<pb n="KR4d0076_WYG_030-4b"/>
天風吹月入闌干烏鵲無聲夜向闌織女明星來枕上<lb/>
乃知身不在人間<lb/>
　　　呈定國<lb/>
舊病應逢醫口藥新粧漸畫入時眉信知詩是窮人物<lb/>
近覺王郎不作詩<lb/>
　　　絶句二首<lb/>
峩峩疊石立何孤賴有蕭蕭翠竹俱日暮無人鷗鳥散<lb/>
空留逺水伴寒蘆<lb/>
<pb n="KR4d0076_WYG_030-5a"/>
漠漠秋髙露氣清新蒲倚石近溪生夜來雨後西風急<lb/>
靜向牕前似有聲<lb/>
　　　破琴詩後<hi>幷引</hi>
余作破琴詩求得宋復古畫邢和璞於栁仲逺仲逺以<lb/>
此本託王晉卿臨寫為短軸名為邢房悟前生圖作詩<lb/>
題其上<lb/>
此身何處不堪為逆旅浮雲自不知偶見一張閒故紙<lb/>
便疑身是永禪師<lb/>
<pb n="KR4d0076_WYG_030-5b"/>
　　　送栁子玉至靈山<lb/>
此事方艱便猛迴此心未老已先灰何時夢入真君殿<lb/>
也學傳呼觀主來<lb/>
　　　次韻章子厚飛英留題<lb/>
款段曾陪馬少游而今人在鳯麟洲黄公酒肆如重過<lb/>
杳杳白蘋天盡頭<lb/>
　　　贈江州景徳長老<lb/>
白足髙僧解達觀安排春事滿幽欄不須天女來相試<lb/>
<pb n="KR4d0076_WYG_030-6a"/>
總把空花眼裏看<lb/>
　　　雜詩二首<lb/>
窻搖細浪魚吹沫<hi>一作日</hi>手弄黄花蝶遶<hi>一作透</hi>衣不覺春<lb/>
風吹酒醒空教明月照人歸<lb/>
昔日雙鵶照淺眉如今妸娜緑雲垂蓬萊老守明朝去<lb/>
腸斷簾間蟋蟀悲<lb/>
　　　元祐癸酉八月二十七日於建隆章淨館書贈<lb/>
　　　　王覯<lb/>
<pb n="KR4d0076_WYG_030-6b"/>
海上東風犯雪來臘前先折鏡湖梅遙思禁苑青春夜<lb/>
坐待宫人畫詔回<lb/>
　　　元祐元年二月八日朝退獨在起居院讀漢書<lb/>
　　　　儒林傳感申公故事作小詩一絶<lb/>
寂寞申公謝客時自言已見穆生幾綰臧下吏明堂廢<lb/>
又作龍鍾病免歸<lb/>
　　　聞捷<hi>幷引</hi>
元豐四年十月二十二日謁王文父齊愈於江南坐上<lb/>
<pb n="KR4d0076_WYG_030-7a"/>
得陳季常書報是月四日种諤領兵深入破殺西夏六<lb/>
萬餘人獲馬五千匹衆喜抃各飲一巨觥<lb/>
聞說將軍取乞誾將軍旗鼓捷如神故知無定河邊栁<lb/>
得共中原雪絮春<lb/>
　　　睡起<lb/>
杮葉滿庭紅顆秋薰爐沉水度春篝松風夢與故人遇<lb/>
自駕飛鴻跨九州<lb/>
　　　秋思寄子由<lb/>
<pb n="KR4d0076_WYG_030-7b"/>
黄葉山川知晚秋小蟲催女獻功裘老松閱世卧雲壑<lb/>
挽著蒼江無萬牛<lb/>
　　　碣石菴戲贈湛菴主<hi>相國寺僧也</hi>
保康橋上夜觀燈碣石巖前夏飲冰莫把山林笑朝市<lb/>
老夫手裏有烏藤<lb/>
　　　散郎亭<lb/>
法花下有散郎亭老樹蒼崖如有情歡戚已隨時事去<lb/>
壁間只有古人名<lb/>
<pb n="KR4d0076_WYG_030-8a"/>
　　　侯灘<lb/>
江邊皎皎過侯灘更上山腰看打盤百歲老兒親擊鼓<lb/>
城中憂患不相干<lb/>
　　　春夜<lb/>
春宵一刻值千金花有清香月有隂歌管樓臺聲細細<lb/>
鞦韆院落夜沉沉<lb/>
　　　火星巖<lb/>
火星巖下石凌壁閣上相㤀止一僧莫問人間興廢事<lb/>
<pb n="KR4d0076_WYG_030-8b"/>
門前流水几前燈<lb/>
　　　讀開元天寶遺事三首<lb/>
姚宋亡來事事興一官銖重萬人輕朔方老將風流在<lb/>
不取西蕃石堡城<lb/>
潭裏春船百倍多廣陵銅器越溪羅三郎官爵如泥土<lb/>
争唱𢎞農得寶歌<lb/>
琵琶絃急衮梁州羯鼓聲髙舞臂鞲破費八姨三百萬<lb/>
大唐天子要纒頭<lb/>
<pb n="KR4d0076_WYG_030-9a"/>
　　　過泗上喜見張嘉父二首<lb/>
眉間冰玉照淮明筆下波瀾老欲平直得全生如許妙<lb/>
不知形諜巳多名<lb/>
空翠娯人意自還明窻一榻共秋閒㑹知名利不到處<lb/>
定把清觴屬此山<lb/>
　　　謝惠猫兒頭笋<lb/>
長沙一日煨籩筍鸚鵡洲前人未知走送煩公助湯餅<lb/>
猫兒突兀鼠穿籬<lb/>
<pb n="KR4d0076_WYG_030-9b"/>
　　　題淨因壁<lb/>
瞑倚蒲團卧鉢囊半窻疎箔度微凉蕉心不展待時雨<lb/>
葵葉為誰傾夕陽<lb/>
　　　同景文詠蓮塘<lb/>
塘上鈎簾對晚香不知斜日已侵牀江妃自借淩波韈<lb/>
長在髙荷扇影凉<lb/>
　　　睡起<lb/>
食罷茶甌未要深清風一榻直千金腹搖鼻息庭花落<lb/>
<pb n="KR4d0076_WYG_030-10a"/>
還盡平生未足心<lb/>
　　　書望洪亭壁<lb/>
河漲平來出舊洪山城都在水光中忽然歸壑無尋處<lb/>
千里禾麻一半空<lb/>
　　　子美召公擇飲偶以病不及徃公擇有詩次韻<lb/>
樊素阿蠻皆已出使君應作玉筝歌可憐病士西窻下<lb/>
一夜丹田手自摩<lb/>
　　　和㕘寥<lb/>
<pb n="KR4d0076_WYG_030-10b"/>
芥舟只合在坳堂紙帳心期老孟光不道山人今忽去<lb/>
曉猿啼處月茫茫<lb/>
　　　醉題信老方丈<lb/>
鶴作精神松作筋堦庭蘭玉一時春願君且住三千嵗<lb/>
長與東坡作主人<lb/>
　　　常州太平寺觀牡丹<lb/>
武林千葉照觀空别後湖山幾信風自笑眼花紅緑眩<lb/>
還將白首看鞓紅<lb/>
<pb n="KR4d0076_WYG_030-11a"/>
　　　竹枝詞<lb/>
自過鬼門闗外天命同人鮓瓮頭船北人墮淚南人笑<lb/>
青嶂無梯問杜鵑<lb/>
　　　寄歐叔弼<lb/>
昔葬衣冠今在否近來消息不須疑曽聞圯上逢黄石<lb/>
乆矣留侯不見欺<lb/>
　　　題淨因院<lb/>
門外黄塵不見山箇中草木亦常閒履聲如渡薄冰過<lb/>
<pb n="KR4d0076_WYG_030-11b"/>
催粥華鯨吼夜闌<lb/>
　　　絶句<lb/>
柴桑春晚思依依屋角鳴鳩雨欲飛昨日已收寒食火<lb/>
吹花風起却添衣<lb/>
　　　和黄龍清老三首<lb/>
萬山不隔中秋月一雁能傳寄逺書深密伽陀枯戰筆<lb/>
真誠相見問何如<lb/>
風前橄欖星宿落月下桄榔羽扇開靜嘿堂中有相憶<lb/>
<pb n="KR4d0076_WYG_030-12a"/>
清江或遣化人來<lb/>
騎驢覔驢真可笑以馬喻馬亦成癡一天月色為誰好<lb/>
二老風流各自知<lb/>
　　　過土山寨<lb/>
南風日日縱篙撑時喜北風將我行湯餅一杯銀線亂<lb/>
蔞蒿如筯玉簪横<lb/>
　　　書辨才白雲堂壁<lb/>
不辭清曉叩松扉却值支公乆不歸山鳥不鳴天欲雪<lb/>
<pb n="KR4d0076_WYG_030-12b"/>
巻簾惟見白雲飛<lb/>
　　　琴詩<lb/>
若言琴上有琴聲放在匣中何不鳴若言聲在指頭上<lb/>
何不於君指上聴<lb/>
　　　韓康公坐上侍兒求書扇<lb/>
一一窻扉面水開更於何處覔蓬萊天香滿袂人知否<lb/>
曽到旃檀小殿來<lb/>
　　　驪山絶句三首<lb/>
<pb n="KR4d0076_WYG_030-13a"/>
功成雖欲善持盈可嘆前王恃太平辛苦驪山山下土<lb/>
阿房纔廢又華清<lb/>
幾變雕墻幾變灰舉烽指鹿事悠哉上皇不念前車戒<lb/>
却怨驪山是禍胎<lb/>
海中方士覔三山萬古明知去不還咫尺秦陵是商監<lb/>
朝元何必苦躋攀<lb/>
　　　短橋<lb/>
誰能鋪白簟永日卧朱橋樹影欄邊轉波光板底搖<lb/>
<pb n="KR4d0076_WYG_030-13b"/>
　　　軒窻<lb/>
東鄰多白楊夜作雨聲急窻下獨無眠秋蟲見燈入<lb/>
　　　曲檻<lb/>
流水照朱欄青紅亂明鑑誰見檻上人無言觀物泛<lb/>
　　　雙池<lb/>
泝流入城郭亹亹渡千家不見雙池水長漂十里花<lb/>
　　　荷華<lb/>
田田抗朝陽節節卧春水平鋪亂萍葉屢動報魚子<lb/>
<pb n="KR4d0076_WYG_030-14a"/>
　　　魚<lb/>
湖上移魚子初生不畏人自從識鈎餌欲見更無因<lb/>
　　　牡丹<lb/>
花好常患稀花多信佳否未有四十枝枝枝大如斗<lb/>
　　　桃花<lb/>
争開不待葉密綴欲無條傍沼人窺鑑驚魚水濺橋<lb/>
　　　李<lb/>
不及梨英軟應慚梅萼紅西園有千葉淡佇更纎穠<lb/>
<pb n="KR4d0076_WYG_030-14b"/>
　　　杏<lb/>
開花送餘寒結子及新火闗中幸無梅汝彊充鼎和<lb/>
　　　梨<lb/>
霜降紅梨熟柔柯已不勝未嘗蠲夏渴長見助冬冰<lb/>
　　　棗<lb/>
居人幾畨老棗樹未成槎汝長才堪軸吾歸巳及瓜<lb/>
　　　櫻桃<lb/>
獨遶櫻桃樹酒醒喉肺乾莫除枝上露從向口中漙<lb/>
<pb n="KR4d0076_WYG_030-15a"/>
　　　石榴<lb/>
風流意不盡獨自送殘芳色作裙腰染名隨酒琖狂<lb/>
　　　樗<lb/>
自昔為神樹空聞蜩鵙鳴社公煩見輟為爾致羊羮<lb/>
　　　槐<lb/>
採擷殊未厭忽然已成隂蟬鳴看不見鶴立赴還深<lb/>
　　　松<lb/>
彊致南山樹來經渭水灘生成未有意鴉鵲莫相干<lb/>
<pb n="KR4d0076_WYG_030-15b"/>
　　　檜<lb/>
依依古仙子鬱鬱緑毛身每長須成節明年漸庇人<lb/>
　　　栁<lb/>
今年手自栽問我何年去他年我復來摇落傷人思<lb/>
　　　跋姜君弼課冊<hi>姜君瓊州人已夘閏九月來從學於東坡至儋耳庚辰三月方</hi>
　　　　<hi>還瓊四言</hi>
雲興天際歘若車蓋凝矑未瞬瀰漫霮䨴驚雷出火喬<lb/>
木糜碎殷地爇空萬夫皆廢霤綆四墜<hi>一作懸溜綆墜</hi>日中見<lb/>
<pb n="KR4d0076_WYG_030-16a"/>
沬移晷而收野無完塊<lb/>
　　　憶江南寄純如五首<hi>六言</hi>
楚水别來十載蜀山望斷千重畢竟擬為傖父憑君說<lb/>
與呉儂<lb/>
湖目也堪供眼木奴自足為生若話三呉勝事不惟千<lb/>
里蓴羮<lb/>
人在畫屛中住客依明月邊游未卜柴桑舊宅須乘五<lb/>
馬<hi>一作湖</hi>扁舟<lb/>
<pb n="KR4d0076_WYG_030-16b"/>
生計曾無聚沬孤蹤謾有清風治産猶嫌范蠡携孥頗<lb/>
笑梁鴻<lb/>
弱累已償俗盡老身將伴僧居未許季鷹髙潔秋風直<lb/>
為鱸魚<lb/>
　　　數日前夢人示余一巻文字大畧若諭馬者用<lb/>
　　　　吃蹶兩字夢中甚賞之覺而忘其餘戲作數<lb/>
　　　　語足之<hi>四言</hi>
天驥雖老舉鞭脫逸交馳蟻封步中衡石旁睨駑駘豐<lb/>
<pb n="KR4d0076_WYG_030-17a"/>
肉滅節徐行方軌動輒吃蹶天資相絶未易致詰<lb/>
　　　惠崇蘆鴈<hi>六言</hi>
惠崇烟雨蘆鴈坐我瀟湘洞庭欲買扁舟歸去故人云<lb/>
是丹青<lb/>
　　　竹枝歌<hi>幷叙</hi>
竹枝歌本楚聲幽怨惻怛若有所深悲者豈亦徃者之<lb/>
所見有足怨者歟夫傷二妃而哀屈原思懷王而憐項<lb/>
羽此亦楚人之意相傳而然者且其山川風俗鄙野懃<lb/>
<pb n="KR4d0076_WYG_030-17b"/>
苦之態固已見於前人之作與今子由之詩故特縁楚<lb/>
人疇昔之意為一篇九章以補其所未道者<lb/>
蒼梧山髙湘水深中原北望度千岑帝子南遊飄不返<lb/>
惟有蒼蒼楓桂林楓葉蕭蕭桂葉碧萬里逺來超莫及<lb/>
乘龍上天去無蹤草木無情空寄泣水濱擊鼓何喧闐<lb/>
相將扣水求屈原屈原已死今千載滿船哀唱似當年<lb/>
海濱長鯨徑千尺食人為糧安可入招君不歸海水深<lb/>
海魚豈解哀忠直吁嗟忠直死無人可惜懷王西入秦<lb/>
<pb n="KR4d0076_WYG_030-18a"/>
秦闗己閉無歸日章華不復見車輪君王去時簫鼓咽<lb/>
父老送君車軸折千里逃歸迷故鄉南公哀痛彈長鋏<lb/>
三户亡秦信不虚一朝兵起盡讙呼當時項羽年最少<lb/>
提劔本是耕田夫横行天下竟何事棄馬烏江自垂涕<lb/>
項王巳死無故人首入漢庭身委地富貴榮華豈足多<lb/>
至今唯有塜嵯峨故國凄凉人事改楚鄉千古為悲歌<lb/>
　　　山坡陁行<lb/>
山坡陁兮下屬江勢崖絶兮游波所蕩如頽墻松茀律<lb/>
<pb n="KR4d0076_WYG_030-18b"/>
兮百尺旁抜此驚葛藟之上不見日兮下可依吾曳杖<lb/>
兮吾僮亦吾之書隨藐余望兮水中泜頎然而長者黄<lb/>
冠而羽衣幹頥坦腹盤石箕坐兮亦有趾安不危四無<lb/>
人兮可忘饑仙人偓佺自言其居瑤之圃一日一夜飛<lb/>
相徃來不可數使其開口言兮豈惟河漢無極驚余心<lb/>
黙不言兮蹇昭氏之不鼓琴憺將山河與日月長在昔<lb/>
有人兮夢中仇池我歸路此非小有兮噫乎何以樂此<lb/>
而不去昔余游於葛天兮身非陶氏猶與偕乗𣺌茫良<lb/>
<pb n="KR4d0076_WYG_030-19a"/>
未果兮僕夫悲余馬懐聊逍遙兮容與晞余髪兮蘭之<lb/>
渚余論世兮千載一人猶並時余行詰曲兮欲知余者<lb/>
稀峨峨洋洋余方樂兮譬余繫舟於水魚潛鳥舉亦不<lb/>
知何必每念輒得應余若響坐有如此兮人子期<lb/>
　　　鳴泉思思君子也君子抱道且殆而時始弗與<lb/>
　　　　民咸思之鳴泉故基堙圮殆盡眉山蘇公搔<lb/>
　　　　首踟蹰作鳴泉思以思之<lb/>
鳴泉鳴泉經雲而潺湲作其毛骨者脩竹蒸為雲氣者<lb/>
<pb n="KR4d0076_WYG_030-19b"/>
霏烟山䕫莫能隱其怪野翟詎敢藏其妍茅蘆蕭蕭昔<lb/>
有人焉其髙如山其清如水其心金與玉其道砥與絃<lb/>
執徳沒世落月入地英名皎然陽曦麗天舊隱寂寂新<lb/>
篁娟娟思彼君子我心若懸谷鳥在上巖花炫前鳴泉<lb/>
鳴泉能使我宛結而華顛<lb/>
　　　轆轤歌<lb/>
新繫青絲百尺繩心在君家轆轤上我心皎潔君不知<lb/>
轆轤一轉一惆悵何處春風吹曉幕江南緑水通珠閣<lb/>
<pb n="KR4d0076_WYG_030-20a"/>
美人二八顔如花泣向花前畏花落臨春風聴春鳥别<lb/>
時多見時少愁人一夜不得眠瑤井玉繩相對曉<lb/>
　　　美哉一首送韋城主簿歐陽君<lb/>
美哉水洋洋乎我懷先生送之子于城隅洋洋乎美哉<lb/>
水送之子至於新渡念彼嵩雒眷焉西顧之子于邁至<lb/>
於白馬白馬舊邦其構惟新邦人流涕畫舫之孫相其<lb/>
口髯尚克似之先生遺民之子徃字<lb/>
　　　辨道歌<lb/>
<pb n="KR4d0076_WYG_030-20b"/>
北方正氣名袪邪東郊西應歸中華離南為室坎為家<lb/>
光凝白雪生黄芽黄河流駕紫河車水精池産紅蓮花<lb/>
赤龍騰霄驚盤蛇姹女含笑嬰兒呀十二樓瞰靈泉䨟<lb/>
華池玉液隂交加子馳午前無停差三田聚寶真生涯<lb/>
龜精鳯髓填谽谺天地駭有鬼神嗟一丹休别内外砂<lb/>
長脩乆餌須叔遐腸中澄結無餘柤俗骨變換顔如葩<lb/>
哀哉世人争齒牙指偽為真正為哇輕肥甘美形驕奢<lb/>
譎詭詐妄言矜誇遊魚在網兔在罝一氣頓盡猶嘔啞<lb/>
<pb n="KR4d0076_WYG_030-21a"/>
餘生所託誠棲槎九原枯髀如亂麻胡不割衆如鏌鎁<lb/>
空與利名交掌拏胡不讓霜如文騧可惜貪愛相漫塗<lb/>
真心道意非不嘉飡金閒話非虚譁何須横議相疵瑕<lb/>
衆口並發鳴羣鴉安知聚散同魚蝦自纒如繭居如蝸<lb/>
日懷嗔喜甘籠笯其去死地猶獵豭吾恨爾見有所遮<lb/>
海波或至驚井蛙烏輪即晚蟾影斜吾時俱覩超雲霞<lb/>
　　　與葉淳老侯敦夫張秉道同相視新河秉道有<lb/>
　　　　詩次韻二首<lb/>
<pb n="KR4d0076_WYG_030-21b"/>
君不見元帥府前羅萬㦸濤頭未順千弩射至今鳯凰<lb/>
山下路長借一箭開兩翼我鑿西湖還舊觀一眼已盡<lb/>
西南碧又將回奪浮山險千艘夜下無南北坐陳三策<lb/>
本人謀惟留一諾待我畫老病思歸真暫寓功名如幻<lb/>
終何得從來自笑畫蛇足此事何殊食雞肋憐君嗜好<lb/>
更迂闊得我新詩喜折屐江湖粗了我徑歸餘事後來<lb/>
當潤色一菴閒掛洞霄宫井有丹砂水長赤<lb/>
荆溪父老愁三害下斬長蛟本無頼平生倔强韓退之<lb/>
<pb n="KR4d0076_WYG_030-22a"/>
識字猶為鰐魚戒石門之役萬金耳首鼠不為吾已隘<lb/>
江湖開塞古有數兩鵠飛來告成壞勸農使者非常人<lb/>
一言已破黎民駭上饒使君更超逸坐睨浮山如累塊<lb/>
髯張乃我結襪生詩酒淋漓出狂怪我作水衡生作丞<lb/>
他日歸朝同此拜<lb/>
　　　陳守道<lb/>
一氣混淪生復生有形有心即有情共見利欲飲食事<lb/>
各有爪牙頭角争争時怒發霹靂火險處直在嵌巖坑<lb/>
<pb n="KR4d0076_WYG_030-22b"/>
人偽相加有餘怨天真喪盡無純誠徒自取先用極力<lb/>
誰知所得皆空名少微處士松柏寒蓬萊真人冰玉清<lb/>
山是心兮海為腹陽為神兮隂為精渴飲靈泉水饑食<lb/>
玉樹枝白虎化坎青龍離鎖禁姹女闗嬰兒樓臺十二<lb/>
紅玻璃木公金母相東西純鉛真汞星光輝烏升兔降<lb/>
無年期停顔郤老只如此哀哉世人迷不迷<lb/>
　　　老人行<lb/>
有一老翁老無齒處處無人問年紀白髪如絲向下垂<lb/>
<pb n="KR4d0076_WYG_030-23a"/>
一雙眸子碧如水不裹頭又無履相識雖多少知已問<lb/>
翁畢竟何所止笑言只在紅塵裏秋風獵獵行雲飛老<lb/>
人此意無人㑹目注雲歸心自知黄口小兒莫相笑老<lb/>
人舊日曽年少浪迹常如不繫舟地角天涯知自跳亦<lb/>
曽樂半夜傳籌醉朱閣美人如花弄絃索只恨樽前明<lb/>
月落亦曽憂羇旅他鄉迫暮秋故國日邊無信息斷鴻<lb/>
空逐水長流或安貧或安富或爵通侯封萬户一任秋<lb/>
霜換鬢毛本來面目長如故水有蘋兮山有芝人意雖<lb/>
<pb n="KR4d0076_WYG_030-23b"/>
存事巳非有時却憶經由處都似茫茫春夢歸邇來尤<lb/>
解安貧賤不為公卿强陪面皎如明月在秋潭動著依<lb/>
前還不見還不見可奈何空使逺人増眷戀但祗從他<lb/>
隨物轉青樓黄閣長相見若相見莫慇懃却是翁家舊<lb/>
主人<lb/>
　　　襄陽樂府三篇<lb/>
　　　　野鷹來<lb/>
野鷹來萬山下荒山無食鷹苦饑飛來為爾繫綵絲北<lb/>
<pb n="KR4d0076_WYG_030-24a"/>
原有兔老且白年年養子秋食菽我欲擊之不可得年<lb/>
深兔老鷹力弱野鷹來城東有臺髙崔嵬臺中公子著<lb/>
皮袖東望萬里心悠哉鷹何在嗟爾公子歸無勞使鷹<lb/>
可呼亦凡曹天隂月黑狐夜嘷<lb/>
　　　　上堵吟<lb/>
臺上有客吟秋風悲聲蕭㪚飄入宫臺邊遊女來竊聴<lb/>
欲學聲同意不同君悲竟何事千里金城兩稚子白馬<lb/>
為塞鳯為闗山川無人空且閒我悲亦何苦江水冬更<lb/>
<pb n="KR4d0076_WYG_030-24b"/>
深鯿魚冷難捕悠悠江上聴歌人不知我意徒悲辛<lb/>
　　　　襄陽樂<lb/>
使君未來襄陽愁提戈入市裹氊裘自從氊裘南渡沔<lb/>
襄陽無事多春遊襄陽春遊樂何許峴山之陽漢江浦<lb/>
使君朱斾來翻翻人道使君似羊杜道邊逢人問洛陽<lb/>
中原苦戰春田荒北人聞道襄陽樂目送飛鴻應斷腸<lb/>
　　　仙都山鹿<lb/>
老泉詩序云至豐都縣將遊仙都觀見知縣李長官<lb/>
<pb n="KR4d0076_WYG_030-25a"/>
云固知君之將至也此山有鹿甚老而猛獸獵人終莫<lb/>
能害將有客來遊鹿輒夜鳴故常以此候之而未嘗失<lb/>
余聞而異之乃為作詩<lb/>
日月何促促塵世苦局束仙子去無蹤故山遺白鹿仙<lb/>
人已去鹿無家孤棲悵望層城霞至今聞有遊洞客夜<lb/>
來江市呌平沙長松千樹風蕭瑟仙宫去人無咫尺夜<lb/>
鳴白鹿安在哉滿山秋草無行迹<lb/>
　　　白鶴吟留鍾山覺海<lb/>
<pb n="KR4d0076_WYG_030-25b"/>
白鶴聲可憐紅鶴聲可惡白鶴招不來紅鶴揮不去長<lb/>
松受穢死乃以紅鶴故北山道人曰美者自美吾何為<lb/>
而喜惡者自惡吾何為而怒去自去耳吾何駛而追來<lb/>
自來耳吾何妨而拒吾豈厭喧而求靜吾豈好丹而非<lb/>
素汝謂松死吾無依焉吾方捨隂而坐露<lb/>
　　　虚飄飄三首<lb/>
虚飄飄畫簷蛛結網銀漢鵲成橋塵漬雨桐葉霜飛風<lb/>
栁條露凝殘㸃見紅日星曳餘光横碧霄虚飄飄比浮<lb/>
<pb n="KR4d0076_WYG_030-26a"/>
名利猶堅牢<lb/>
虛飄飄花飛不到地虹起謾成橋入夢雲千疊游空絲<lb/>
萬條蜃樓百尺横蒼海雁字一行書絳霄虚飄飄比人<lb/>
身世猶堅牢<lb/>
虚飄飄風寒吹絮浪春水暖冰橋勢緩<graphic n="KR0034" url="https://raw.githubusercontent.com/kanripo/KR-Gaiji/master/images/KR0034.png" mimeType="image/png"/>垂線聲乾葉<lb/>
下條雨中漚㸃隨流水風裏綵雲横碧霄虚飄飄比時<lb/>
富貴猶堅牢<lb/>
　　　次韻張甥棠美述志<hi>名宗奭</hi>
<pb n="KR4d0076_WYG_030-26b"/>
仲子甘心織屨避萬鍾淵明不肯折腰為五斗一年鴻<lb/>
雁識來徃終日沐猴誰去取知甥詩意慕兩君讀書要<lb/>
在存心乆平生所談性命奥長棄不憂金石朽我今已<lb/>
習鶖子定猶復晨朝怖頭走刳心先擬射聲名不作羊<lb/>
鄒悲峴首雲梯雨矢集無方我已中灰同墨守恐甥自<lb/>
是禹門鱗未可潛逃入吾藪琢磨晚覺孟光賢畏我放<lb/>
言時被肘甥能鉏我青門瓜正午時來休老手<lb/>
　東坡全集巻三十<lb/>
</p>
<p>
</p>
  </div>
<div>
                <head>東坡全集巻三十一</head>
    <p>
<pb n="KR4d0076_WYG_031-1a"/>
欽定四庫全書<lb/>
　東坡全集巻三十一　　　　宋　蘇軾　撰<lb/>
　　和陶詩七十八首<lb/>
　　　追和陶淵明詩引<hi>子由作</hi>
　東坡先生謫居儋耳寘家羅浮之下獨與㓜子過負<lb/>
　擔度海葺茅竹而居之日啗藷芋而華屋玉食之念<lb/>
　不存於胸中平生無所嗜好以圖史為園囿文章為<lb/>
　鼓吹至是亦皆罷去獨猶喜為詩精深華妙不見老<lb/>
<pb n="KR4d0076_WYG_031-1b"/>
　人衰憊之氣是時轍亦遷海康書來告曰古之詩人<lb/>
　有擬古之作矣未有追和古人者也追和古人則始<lb/>
　於吾吾於詩人無所甚好獨好淵明之詩淵明作詩<lb/>
　不多然其詩質而實綺癯而實腴自曹劉鮑謝李杜<lb/>
　諸人皆莫及也吾前後和其詩凡一百有九篇至其<lb/>
　得意自謂不甚愧淵明今將集而併録之以遺後之<lb/>
　君子其為我志之然吾於淵明豈獨好其詩也哉如<lb/>
　其為人實有感焉淵明臨終疏告儼等吾少而窮苦<lb/>
<pb n="KR4d0076_WYG_031-2a"/>
　每以家弊東西游走性剛才拙與物多忤自量為已<lb/>
　必貽俗患黽勉辭世使汝等㓜而饑寒淵明此語蓋<lb/>
　實録也吾真有此病而不早自知平生出仕以犯世<lb/>
　患此所以深愧淵明欲以晚節師範其萬一也嗟乎<lb/>
　淵明不肯為五斗米一束帶見鄉里小児而子瞻出<lb/>
　仕三十餘年為獄吏所折困終不能悛以陷大難乃<lb/>
　欲以桑榆之末景自托於淵明其誰肯信之雖然子<lb/>
　瞻之仕其出處進退猶可考也後之君子其必有以<lb/>
<pb n="KR4d0076_WYG_031-2b"/>
　處之矣孔子曰述而不作信而好古竊比於我老彭<lb/>
　孟子曰曽子子思同道區區之迹盖未足以論士<lb/>
　也轍少而無師子瞻既冠而學成先君命轍師焉子<lb/>
　瞻嘗稱轍詩有古人之風自以為不若也然自其斥<lb/>
　居東坡其學日進沛然如川之方至其詩比李太白<lb/>
　杜子美有餘遂與淵明比轍雖馳驟從之而常出其<lb/>
　後其和淵明轍繼之者亦一二焉丁丑十二月海康<lb/>
　城南東齋引<lb/>
<pb n="KR4d0076_WYG_031-3a"/>
　　　和時運四首<lb/>
丁丑二月十四日白鶴峯新居成自嘉祐寺遷入詠淵<lb/>
明時運詩云斯晨斯夕言息其廬似為余發也乃次其<lb/>
韻長子邁與余别三年矣挈携諸孫萬里逺至老朽憂<lb/>
患之餘不能無欣然<lb/>
我卜我居居非一朝龜不吾欺食此江郊廢井已塞喬<lb/>
木干霄昔人伊何誰其裔苖<lb/>
下有碧潭可飲可濯江山千里供我遐矚木固無脛瓦<lb/>
<pb n="KR4d0076_WYG_031-3b"/>
豈有足陶匠自至嘯歌相樂<lb/>
我視此邦如洙如沂邦人勸我老矣安歸自我幽獨倚<lb/>
門或揮豈無親友雲散莫追<lb/>
旦朝丁丁誰欵我廬子孫逺至笑語紛如剪髪垂髻<hi>一作</hi>
<hi>剪綵垂髫</hi>覆此瓠壺三年一夢乃復見余<lb/>
　　　和勸農六首<lb/>
海南多荒田俗以貿香為業所産秔稌不足於食乃以<lb/>
藷芋雜米作粥糜以取飽余既哀之乃和淵明勸農詩<lb/>
<pb n="KR4d0076_WYG_031-4a"/>
以告其有知者<lb/>
咨爾漢黎均是一民鄙夷不訓夫豈其真怨忿刼質尋<lb/>
戈相因欺謾莫訴曲自我人<lb/>
天禍爾土不麥不稷民無用物怪珍是殖播厥薫木腐<lb/>
餘是穯貪夫汚吏鷹鷙狼食<lb/>
豈無良田膴膴平陸獸蹤交締鳥喙諧穆驚麏朝射猛<lb/>
狶夜逐芋羮藷糜以飽耆宿<lb/>
聽我苦言其福永乆利爾鉏耜好爾鄰偶斬艾蓬藋南<lb/>
<pb n="KR4d0076_WYG_031-4b"/>
東其畝父兄搢梃以抶游手<lb/>
天不假易亦不汝匱春無遺勤秋有厚兾雲舉雨決婦<lb/>
姑畢至我良孝愛袒跣何愧<lb/>
逸諺戱侮博奕頑鄙投之生黎俾勿冠履霜降稻實千<lb/>
箱一軌大作爾社一醉醇美<lb/>
　　　和停雲四首<lb/>
自立冬以来風雨無虛日海道斷絶不得子由書乃和<lb/>
淵明停雲詩以寄<lb/>
<pb n="KR4d0076_WYG_031-5a"/>
停雲在空黯其將雨嗟我懐人道脩且阻眷此區區俛<lb/>
仰再撫良辰過鳥逝不我佇<lb/>
颶作海渾天水溟濛雲屯九河雪立三江我不出門寤<lb/>
寐北忩念彼海康神馳徃從<lb/>
澟然清癯落其驕榮餽奠化之廓兮忘情萬里遲子晨<lb/>
興宵征逺虎在側以寧先生<lb/>
對奕未終摧然斧柯再游蘭亭黙數永和夢幻去來誰<lb/>
少誰多彈指太息浮雲㡬何<lb/>
<pb n="KR4d0076_WYG_031-5b"/>
　　　和歸田園居六首<lb/>
三月四日游白水山佛迹巖沐浴于湯泉晞髪于懸瀑<lb/>
之下浩歌而歸肩輿却行以與客言不覺至水北荔枝<lb/>
浦上晚日葱曨竹隂蕭然時荔子纍纍如芡實矣有父<lb/>
老年八十五指以告余曰及是可食公能携酒来游乎意<lb/>
忻然許之歸卧既覺聞兒子過誦淵明歸田園居詩六<lb/>
首乃悉次其韻始余在廣陵和淵明飲酒二十首今復<lb/>
為此要當盡和其詩乃已耳今書以寄妙總大士參寥<lb/>
<pb n="KR4d0076_WYG_031-6a"/>
子<lb/>
環州多白水際海皆蒼山以彼無盡景寓我有限年東<lb/>
家著孔丘西家著顔淵市為不二價農為不爭田周公<lb/>
與管蔡恨不茅三間我飽一飯足薇蕨補食前門生餽<lb/>
薪米救我厨無烟斗酒與隻雞酣歌餞華顛禽魚豈知<lb/>
道我適物自閒悠悠未必爾聊樂我所然<lb/>
窮猿既投林疲馬初解鞅心空飽新得境熟夢餘想江<lb/>
鷗漸馴集蜑叟已還徃南池緑錢生北嶺紫笋長提壺<lb/>
<pb n="KR4d0076_WYG_031-6b"/>
豈解飲好語時見廣春江有佳句我醉墮𣺌莽<lb/>
新浴覺身輕新沐感髪稀風乎懸瀑下却行詠而歸仰<lb/>
觀江搖山俯見月在衣歩從父老語有約吾敢違<lb/>
老人八十餘不識城市娯造物偶遺漏同儕盡丘墟平<lb/>
生不渡江水北有幽居手挿荔枝子合抱三百株莫言<lb/>
陳家紫甘冷恐不如君來坐樹下飽食携其餘歸舍遺<lb/>
兒子懐抱不可虛有酒持飲我不問錢有無<lb/>
坐倚朱藤杖行歌紫芝曲不逢商山翁見此野老足願<lb/>
<pb n="KR4d0076_WYG_031-7a"/>
同荔枝社長作雞黍局教我同光塵月固不勝燭霜飈<lb/>
散氛祲廓然似朝旭<hi>莊子云月固不勝火郭象曰大而暗不若小而明陋哉斯言也余為</hi>
<hi>更之曰明於大者必晦於小月能燭天地而不能燭毫釐此其所以不勝火也然卒之火勝月勝耶</hi>
昔我在廣陵悵望柴桑陌長吟飲酒詩頗獲一笑適當<lb/>
時已放浪朝坐夕不夕矧今長閒人一劫展過隙江山<lb/>
互隠見出沒為我役斜川追淵明東臯友王績詩成竟<lb/>
何為六博本無益<lb/>
　　　五月旦日作和戴主簿<lb/>
<pb n="KR4d0076_WYG_031-7b"/>
海南無冬夏安知歳將窮時時小搖落榮瘁俛仰中上<lb/>
天信包荒佳植無由豐鉏耰代肅殺有擇非霜風手栽<lb/>
蘭與菊侑我清宴終擷芳眼已明飲酒腹尚冲草去土<lb/>
自隤井深墻愈隆勿笑一畝園蟻垤齊衡嵩<lb/>
　　　酬劉柴桑<lb/>
紅藷與紫芋逺挿墻四周且放幽蘭春莫爭霜菊秋窮<lb/>
冬出甕盎磊落勝農疇淇上白玉延<hi>淇上出山藥一名玉延</hi>能復<lb/>
過此不一飽忘故山不思馬少游<lb/>
<pb n="KR4d0076_WYG_031-8a"/>
　　　與殷晋安别<hi>和送昌化軍使張中罷官赴闕</hi>
孤生知永棄末路嗟長勤乆安儋耳陋日與雕題親海<lb/>
國此竒士官居我東鄰卯酒無虛日夜棊有逹晨小甕<lb/>
多自釀一瓢時見分仍將對牀夢伴我五更春暫聚水<lb/>
上萍忽散風中雲恐無再見日笑談來生因空吟清詩<lb/>
送不救歸装貧<lb/>
　　　和王撫軍座送客<hi>再送張中</hi>
胸中有佳處海瘴不能腓三年無所愧十口今同歸汝<lb/>
<pb n="KR4d0076_WYG_031-8b"/>
去莫相憐我生本無依相從大塊中㡬合㡬分違莫作<lb/>
徃來相而生愛見悲悠悠含山日烱烱留清暉懸知冬<lb/>
夜長不恨晨光遲夢中無與别作詩記忘遺<lb/>
　　　和荅龎參軍<hi>三送張中</hi>
留燈坐逹曉要與影晤言下帷對古人何暇復窺園使<lb/>
君本學武少誦十三篇頗能口擊賊戈㦸亦森然才智<lb/>
誰不如功名歎無縁獨來向我說憤懣當奚宣一見勝<lb/>
百聞徃鏖臯蘭山白衣挾三矢趂此征遼年<lb/>
<pb n="KR4d0076_WYG_031-9a"/>
　　　形贈影<lb/>
天地有常運日月無閒時孰居無事中作止推行之細<lb/>
察我與汝相因以成茲忽焉乘物化豈與生滅期夢時<lb/>
我方寂偃然無所思胡為有哀樂輒復隨漣洏我舞汝<lb/>
淩亂相應不少疑還將醉時語荅我夢中辭<lb/>
　　　影荅形<lb/>
丹青寫君容常恐畫師拙我依月燈出相肖兩竒絶姸<lb/>
媸本在君我豈相媚悅君如火上烟火盡君乃别我如<lb/>
<pb n="KR4d0076_WYG_031-9b"/>
鏡中像鏡壞我不滅雖云附隂晴了不受寒熱無心但<lb/>
因物萬變豈有竭醉醒皆夢爾未用議優劣<lb/>
　　　神釋<lb/>
二子本無我其初因物著豈惟老變衰念念不如故知<lb/>
君非金石安足長託附莫從老君言亦莫用佛語仙山<lb/>
與佛國終恐無是處甚欲隨陶翁移家酒中住醉醒要<lb/>
有盡未易逃諸數平生逐兒戱處處餘作具所至人聚<lb/>
觀指目生毁譽如今一弄火好惡都焚去既無負載勞<lb/>
<pb n="KR4d0076_WYG_031-10a"/>
又無冦攘懼仲尼晚乃覺天下何思慮<lb/>
　　　怨詩楚調示龎主簿鄧治中<lb/>
當歡有餘樂在戚亦頽然淵明得此理安處故有年嗟<lb/>
我與先生所賦良竒偏人間少宜適惟有歸耘田我昔<lb/>
墮軒冕毫釐真市㕓困來卧重裀憂愧自不眠如今破<lb/>
茅屋一夕或三遷風雨睡不知黄葉滿枕前寧當出怨<lb/>
句慘慘如孤烟但恨不早悟猶推淵明賢<lb/>
　　　九日閒居<lb/>
<pb n="KR4d0076_WYG_031-10b"/>
明日重九雨甚展轉不能寐起坐索酒和淵明一篇醉<lb/>
熟昏然殆不能佳也<lb/>
九日獨何日欣然愜平生四時靡不佳樂此古所名龍<lb/>
山憶孟子栗里懐淵明鮮鮮霜菊艶溜溜糟牀聲閒居<lb/>
知令節樂事滿餘齡登髙望雲海醉覺三山傾長歌振<lb/>
履商起舞帶索榮坎軻識天意淹留見人情但願飽秔<lb/>
稌年年樂秋成<lb/>
　　　和移居二首<lb/>
<pb n="KR4d0076_WYG_031-11a"/>
余去歳三月自水東嘉祐寺遷居合江樓迨今一年多<lb/>
病寡歡頗懐水東之樂也得歸善縣後隙地數畝父老<lb/>
云古白鶴觀也意欣然欲居之乃和此詩<lb/>
昔我初來時水東有幽宅晨與烏鵲朝暮與牛羊夕誰<lb/>
令遷近市日有造請役歌呼雜閭巷鼔角鳴枕席出門<lb/>
無所詣樂事非宿昔病瘦獨彌年束薪誰與析<lb/>
洄潭轉碕岸我作江郊詩今為一㕓氓此地乃得之葺<lb/>
為無邪齋思我無所思古觀廢已乆白鶴歸何時我豈<lb/>
<pb n="KR4d0076_WYG_031-11b"/>
丁令威千嵗復還兹江山朝福地古人不吾欺<lb/>
　　　嵗暮作和張常侍<lb/>
十二月二十五日酒盡取米欲釀米亦竭時呉逺游陸<lb/>
道士客於余因讀淵明嵗暮和張常侍亦以無酒為歎<lb/>
乃用其韻贈二子<lb/>
我生有天禄𤣥膺流玉泉何事陶彭澤乏酒每形言仙<lb/>
人與道士自養豈在繁但使荆棘除不憂梨棗愆我年<lb/>
六十一頽景薄西山嵗暮似有得稍覺散亡還有如千<lb/>
<pb n="KR4d0076_WYG_031-12a"/>
丈松常苦弱蔓纒養我嵗寒枝㑹有解脫年米盡初不<lb/>
知但怪饑䑕遷二子真我客不醉亦陶然<lb/>
　　　和郭主簿二首<lb/>
清明日聞過誦書聲節閒美感念少時悵然追懐先君<lb/>
宫師之遺意且念淮徳二㓜孫無以自遣乃和淵明二<lb/>
篇隨意所寓無復倫次也<lb/>
今日復何日髙槐布初隂良辰非虛名清和盈我襟孺<lb/>
子巻書坐誦詩如鼔琴却念四十年玉顔如汝今閉戸<lb/>
<pb n="KR4d0076_WYG_031-12b"/>
未嘗出出為鄰里欽家世事酌古百史手自斟當年二<lb/>
老人喜我作此音淮徳入我夢角羈未勝簪孺子笑問<lb/>
我君何念之深<lb/>
雀鷇含淳音竹萌抱静節<hi>此兩句先君少時詩失其全首</hi>誦我先君詩<lb/>
肝肺為澄澈猶為鳴鶴和未作獲麟絶願因騎鯨李追<lb/>
此御風列丈夫貴出世功名豈人傑家書三萬巻獨取<lb/>
服食訣地行即空飛何必挾日月<lb/>
　　　示周掾祖謝和<graphic n="KR0782" url="https://raw.githubusercontent.com/kanripo/KR-Gaiji/master/images/KR0782.png" mimeType="image/png"/>城東學舍作<lb/>
<pb n="KR4d0076_WYG_031-13a"/>
聞有古學舍竊懐淵明欣攝衣造兩塾窺戸無一人邦<lb/>
風方杞夷廟貎猶殷因先生饌已缺弟子散莫臻忍饑<lb/>
坐談道嗟我亦晚聞永言百世祀未補平生勤今此復<lb/>
何國豈與陳蔡隣永愧虞仲翔弦歌滄海濵<lb/>
　　　和荅龎參軍六首<lb/>
周循州彦質在郡二年書問無虛日罷歸過惠為余留<lb/>
半月既别和此詩送之<lb/>
我見異人且得異書挾書從人何適不娯羅浮之趾卜<lb/>
<pb n="KR4d0076_WYG_031-13b"/>
我新居而非𤣥徳三顧我廬<lb/>
㫖酒荔蕉絶甘分珍雖云晚接數面自親海隅一笑豈<lb/>
云無人無酒酤我或乞其隣<lb/>
將行復止眷言孜孜茍有于中傾倒出之奕奕千言粲<lb/>
焉陳詩觴行筆落了不容思<lb/>
丱妙侍側兩髦了分歌舞壽我永為歡欣曲終悽然仰<lb/>
視浮雲此曲此聲何時復聞<lb/>
擊鼓其鏜船開艣鳴顧我而言雨泣載零子卿白首當<lb/>
<pb n="KR4d0076_WYG_031-14a"/>
還西京遼東萬里亦歸管寧<lb/>
感子至意託辭西風吾生一塵寓形空中願言謙亨君<lb/>
子有終功名在子何異我躬<lb/>
　　　和連雨獨飲二首<lb/>
吾謫海南盡賣酒器以供衣食獨有一荷葉盃工製美<lb/>
妙留以自娯乃和淵明連雨獨飲<lb/>
平生我與我舉意輒自然豈止磁石鍼雖合猶有間此<lb/>
外一子由出處同偏僊晚景最可惜分飛海南天紏纒<lb/>
<pb n="KR4d0076_WYG_031-14b"/>
<hi>一作躔</hi>不吾欺寧此憂患先顧影一杯酒誰謂無徃還寄<lb/>
語海北人今日為何年醉裏有獨覺夢中無雜言<lb/>
阿堵不解醉誰歟此頺然誤入無功鄉掉臂嵇阮間飲<lb/>
中八仙人與我俱得仙淵明豈知道醉語忽談天偶見<lb/>
此物真遂超天地先醉醒可還酒此覺無所還清風洗<lb/>
徂暑連雨催豐年牀頭伯雅君此子可與言<lb/>
　　　和贈羊長史<lb/>
得鄭㑹嘉靖老書欲於海舶載書千餘巻見借因讀淵<lb/>
<pb n="KR4d0076_WYG_031-15a"/>
明贈羊長史詩云愚生三季後慨然念黄虞得知千載<lb/>
事上頼古人書次其韻以謝鄭君<lb/>
我非皇甫謐門人如摯虞不持兩鴟酒肯借一車書欲<lb/>
令海外士觀經似鴻都結髪事文史俯仰六十餘老馬<lb/>
不耐放長鳴思服輿故知根塵在未免病藥俱念君千里<lb/>
足歴塊猶踟蹰好學真伯業比肩可相如此書乆已熟<lb/>
救我今荒蕪顧慙桑榆迫豈厭詩酒娯奏賦病未能草<lb/>
𤣥老更踈猶當距楊墨稍欲懲荆舒<lb/>
<pb n="KR4d0076_WYG_031-15b"/>
　　　和乞食<lb/>
莊周昔貸粟猶欲舂脫之魯公亦乞米炊煑尚不辭淵<lb/>
明端乞食亦不避嗟來嗚呼天下士死生寄一杯斗水<lb/>
何所直逺汲苦姜詩幸有餘薪米養此老不才至味乆<lb/>
不壊可為子孫貽<lb/>
　　　和胡西曹示顧賊曹<lb/>
長春如稚女飄搖倚輕颸卯酒暈玉頰紅綃巻生衣低<lb/>
顔香自歛含睇意頗㣲寧當娣黄菊未肯姒戎葵誰言<lb/>
<pb n="KR4d0076_WYG_031-16a"/>
此弱質閲嵗觀盛衰頩然疑薄怒沃盥未可揮瘴雨吹<lb/>
蠻風凋零豈容遲老人不解飲短句餘清悲<lb/>
　　　和游斜川正月五日與兒子過出游作<lb/>
謫居澹無事何異老且休雖過靖節年未失斜川游春<lb/>
江緑未波人卧船自流我本無所適汎汎隨鳴鷗中流<lb/>
遇洑洄捨舟歩曽丘有口可與飲何必逢我儔過子詩<lb/>
似翁我唱而輒酬未知陶彭澤頗有此樂不問㸃爾何<lb/>
如不與聖同憂問翁何所笑不為由與求<lb/>
<pb n="KR4d0076_WYG_031-16b"/>
　　　和已酉歳九月九日<lb/>
十月初吉菊始開乃與客作重九因次韻淵明已酉嵗<lb/>
九月九日一首胡廣飲菊潭水而壽然李固傳賛云其<lb/>
視胡廣趙戒猶糞土也<lb/>
今日我重九誰謂秋冬交黄花與我期草中實後凋香<lb/>
餘白露乾色映青松髙悵望南陽野古潭霏慶霄伯始<lb/>
真糞土平生夏畦勞飲此亦何益内熱中自焦持我萬<lb/>
家春一酹五桞陶夕英幸可掇繼此木蘭朝<lb/>
<pb n="KR4d0076_WYG_031-17a"/>
　　　和癸卯歳始春懐古田舍<lb/>
儋人黎子雲兄弟居城東南躬農圃之勞偶與軍使張<lb/>
中同訪之居臨大池水木幽茂坐客欲為醵錢作屋余<lb/>
亦欣然許之名其屋曰載酒堂用淵明始春懐古田舍<lb/>
韻作二首<lb/>
退居有成言垂老竟未踐何曽淵明歸屢作敬通免休<lb/>
閒等一味妄想生愧靦<hi>淵明本用緬字聊取其同音字</hi>聊將自知明稍<lb/>
積在家善城東兩黎子室邇人自逺呼我釣其池人魚<lb/>
<pb n="KR4d0076_WYG_031-17b"/>
兩忘返使君亦命駕恨子林塘淺<lb/>
茅茨破不補嗟子乃爾貧菜肥人愈瘦竈閒井常勤我<lb/>
欲致薄少解衣勸坐人臨池作虛堂雨急瓦聲新客來<lb/>
有美載果熟多幽欣丹荔破玉膚黄柑溢芳津借我三<lb/>
畝地結茅為子鄰鴂舌儻可學化為黎母民<lb/>
　　　和飲酒二十首<lb/>
吾飲酒至少常以把杯為樂徃徃頹然坐睡人見其醉<lb/>
而吾中了然蓋莫能名其為醉為醒也在揚州時飲酒<lb/>
<pb n="KR4d0076_WYG_031-18a"/>
過午輒罷客去解衣盤礴終日歡不足而適有餘因和<lb/>
淵明飲酒二十首庶以髣髴其不可名者示舍弟子由<lb/>
晁無咎學士<lb/>
我不如陶生世事纒綿之云何得一適亦有如生時寸<lb/>
田無荆棘佳處正在茲縱心與事徃所遇無復疑偶得<lb/>
酒中趣空杯亦常持<lb/>
二豪詆醉客氣湧胸中山漼然忽氷釋亦復在一言嗇<lb/>
氣實其腹云當享長年少飲得徑醉此祕君勿傳<lb/>
<pb n="KR4d0076_WYG_031-18b"/>
道䘮士失已出語輒不情江左風流人醉中亦求名淵<lb/>
明獨清真談笑得此生身如受風竹掩冉衆葉驚俯仰<lb/>
各有態得酒詩自成<lb/>
蠢蠕食葉蟲仰空慕髙飛一朝傅兩趐乃得粘網悲啁<lb/>
啾厭巢雀沮澤疑可依赴水生兩殻遭閉何時歸二蟲<lb/>
竟誰是一笑百念衰幸此未化間有酒君莫違<lb/>
小舟真一葉下有暗浪喧夜棹醉中發不知枕几偏天<lb/>
明問前路已度千金山嗟我亦何為此道常徃還未來<lb/>
<pb n="KR4d0076_WYG_031-19a"/>
寧早計既徃復何言<lb/>
百年六十化念念竟非是是身如虛空誰受譽與毁得<lb/>
酒未舉杯䘮我固忘爾倒牀自甘寢不擇菅與綺<lb/>
頃者大雪年海波飜玉英有士常痛飲饑寒見真情牀<lb/>
頭有敗榼孤坐時一傾未能平體粟且復澆腸鳴脫衣<lb/>
裹凍酒毎醉念此生<lb/>
我坐華堂上不改麋鹿姿時來蜀岡頭喜見霜松枝心<lb/>
知百尺底已結千歳竒煌煌凌霄花纒繞復何為舉觴<lb/>
<pb n="KR4d0076_WYG_031-19b"/>
酹其根無事莫相羈<lb/>
芙蓉在秋水時節自闔開清風亦何意入我芝蘭懐一<lb/>
隨採折去永與江湖乖斷絲不復續斗水何足栖不如<lb/>
玉井蓮結根天池泥感此每自慰吾事幸不諧醉中有<lb/>
歸路了了初不迷乘流且復逝抵曲吾當迴<lb/>
籃輿兀醉守路轉古城隅酒力如過雨清風消半途前<lb/>
山正可數後騎且勿驅我縁在東南徃寄白髪餘遙知<lb/>
萬松嶺下有三畝居<lb/>
<pb n="KR4d0076_WYG_031-20a"/>
民勞吏無徳嵗美天有道暑雨避麥秋温風送蠶老三<lb/>
咽初有聞一溉未濡槁詔書寛積欠父老顔色好再拜<lb/>
賀吾君獲此不貪寳頹然笑阮籍醉儿書謝表<lb/>
我夢入小學自謂總角時不謂有白髪猶誦論語辭人<lb/>
間本兒戱顛倒略似茲惟有醉時真空洞了無疑墜車<lb/>
終無傷莊叟不吾欺呼兒具紙筆醉語輒録之<lb/>
醉中雖可樂猶是生滅境云何得此身不醉亦不醒癡<lb/>
如景升牛莫保尻與領黠如東郭㕙束縛作毛頴乃知<lb/>
<pb n="KR4d0076_WYG_031-20b"/>
嵇叔夜非坐虎文炳<lb/>
我家小馮君天性頗純至清坐不飲酒而能容我醉歸<lb/>
休要相依謝病當以次豈知山林士骯髒乃爾貴乞身<lb/>
當念早過是恐少味<lb/>
去鄉三十年風雨荒舊宅惟存一束書寄食無定迹每<lb/>
用愧淵明尚取禾三百頎然六男子粗可傳清白於吾<lb/>
豈不多何事復歎惜<lb/>
嘵嘵六男子絃誦各一經復生五丈夫戢戢丁欲成歸<lb/>
<pb n="KR4d0076_WYG_031-21a"/>
田了門戸與國充踐更普兒初學語玉骨開天庭淮老<lb/>
如鶴雛破殻已能鳴舉酒屬千里一歡愧凢情<lb/>
淮海雖故楚無復輕揚風齋厨聖賢雜無事時一中誰<lb/>
言大道逺正頼三杯通使君不夕坐衙門散刀弓<lb/>
何人築東臺一郡坐可得亭亭古浮圖獨立表衆惑蕪<lb/>
城閲興廢雷塘幾開塞明年起華堂置酒弔亡國無令<lb/>
竹西路歌吹久寂黙<lb/>
晁子天麒麟結交及未仕髙才固難及雅志或類已各<lb/>
<pb n="KR4d0076_WYG_031-21b"/>
懐伯業能共有丘明恥歌呼時就君指我醉鄉里呉公<lb/>
門下客賈誼獨見紀請作鵩鳥賦我亦得坎止行樂當<lb/>
及時緑髪不可恃<lb/>
蓋公偶談道齊相獨適真頹然不事事客至先飲醇當<lb/>
時劉項罷四海創痍新三杯洗戰國一斗銷彊秦寂寥<lb/>
千載後陽公嗣前塵醉卧客懐中言笑徒多勤我時閲<lb/>
舊史獨與三人親未暇餐脫粟苦心學平津草書亦何<lb/>
用醉墨淋衣巾一揮三十幅持去聽坐人<lb/>
<pb n="KR4d0076_WYG_031-22a"/>
　　　和止酒<lb/>
丁丑歳余謫海南子由亦貶雷州五月十一日相遇於<lb/>
藤同行至雷六月十一日相别渡海余時病痔呻吟子<lb/>
由亦終夕不寐因誦淵明詩勸余止酒乃和元韻因以<lb/>
贈别庶㡬真止矣<lb/>
時來與物逝路窮非我止與子各意行同落百蠻裏蕭<lb/>
然兩别駕各携一稚子子室有孟光我室惟法喜相逢<lb/>
山谷間一月同卧起茫茫海南北粗亦足生理勸我師<lb/>
<pb n="KR4d0076_WYG_031-22b"/>
淵明力薄且為已㣲痾坐杯勺止酒則瘳矣望道雖未<lb/>
濟隠約見津涘從今東坡室不立杜康祀<lb/>
　　　和還舊居夢歸惠州白鶴山居作<lb/>
痿人常念起夫我豈忘歸不敢夢故山恐興墳墓悲生<lb/>
世本暫寓此身念念非鵞城亦何有偶拾鶴毳遺窮魚<lb/>
守故沼聚沫猶相依大兒當門户時節供丁推夢與鄰<lb/>
翁言憫然憐我衰徃來付造物未用相招麾<lb/>
　　　和始經曲阿<lb/>
<pb n="KR4d0076_WYG_031-23a"/>
虞人非其招欲徃畏簡書穆生責醴酒先見我不如江<lb/>
左古弱國强臣擅天衢淵明墮詩酒遂與功名踈我生<lb/>
值良時朱金義當紆天命適如此幸収廢棄餘獨有愧<lb/>
此翁大名難乆居不思犧牛龜兼取熊掌魚北郊有大<lb/>
賚南冠解囚拘眷言羅浮下白鶴返故廬<lb/>
　　　和庚戌嵗九月中於西田穫早稻<lb/>
蓬頭三獠奴誰謂愿且端晨興洒掃罷飽食不自安願<lb/>
治此圃畦少資主游觀晝功不自覺夜氣乃潜還早韭<lb/>
<pb n="KR4d0076_WYG_031-23b"/>
欲爭春晚菘先破寒人間無正味美好出艱難早知農<lb/>
圃樂豈有非意干尚恨不持鉏未免騂我顔此心苟未<lb/>
降何適不間關休去復歇去菜食何所歎<lb/>
　　　和丙辰嵗八月中於下潠田舍穫<lb/>
聚糞西垣下鑿泉東垣隈勞辱何時休宴安不可懐天<lb/>
公豈相喜雨霽與意諧黄菘養土羔老楮生樹雞未忍<lb/>
便烹煑繞觀日百迴跨海得逺信氷盤鳴玉哀茵陳㸃<lb/>
膾縷照坐如花開一與蜑叟辭蒼顔兩摧頽齒根日浮<lb/>
<pb n="KR4d0076_WYG_031-24a"/>
動自與粱肉乖食菜豈不足<hi>一作好</hi>呼兒拆雞栖<lb/>
　　　和乙酉嵗三月為建威參軍使都經錢溪<hi>和遊城北</hi>
　　　　<hi>謝氏廢園作</hi>
喬木巻蒼藤浩浩崩雲積謝家堂前燕對語悲宿昔仰<lb/>
看桄榔樹𤣥鶴舞長翮新年結荔子主人黄壌隔溪隂<lb/>
宜館我稍省薪水役相如賣車騎五畝亦可易但恐鵩<lb/>
鳥来此生還蕩析誰能挿籬槿䕶此殘竹栢<lb/>
　　　辛丑七月赴假還江陵夜作途中作口號<hi>和郊行步</hi>
<pb n="KR4d0076_WYG_031-24b"/>
　　　　<hi>月</hi>
缺月不蚤出長林踏青㝠犬吠主人怒愧此閭里情怪<lb/>
我夜不歸茜袂窺柴荆雲間與地上待我兩友生驚鵲<lb/>
再三起樹端已㣲明白露浄原野始覺丘陵平暗蛩方<lb/>
夜績孤螢亦宵征歸來閉戸坐寸田且黙耕莫赴花月<lb/>
期免為詩酒縈詩人如布榖聒聒常自名<lb/>
　<lb/>
　東坡全集巻三十一<lb/>
</p>
<p>
</p>
  </div>
<div>
                <head>東坡全集巻三十二</head>
    <p>
<pb n="KR4d0076_WYG_032-1a"/>
欽定四庫全書<lb/>
　東坡全集巻三十二　　　　宋　蘇軾　撰<lb/>
　　和陶詩五十七首<lb/>
　　　和咏二疏<lb/>
二疏事漢時迹寓心已去許侯何足道寧識此髙趣可<lb/>
憐魏丞相免冠謝陋舉中興多名臣有道獨兩傅世途<lb/>
方轂擊誰肯行此路是身如委蛻未蛻何所顧已蛻則<lb/>
兩忘身後誰毁譽所以遺子孫買田豈先務我甞遊東<lb/>
<pb n="KR4d0076_WYG_032-1b"/>
海所歴若有素神交乆從君屢夢今乃悟淵明作詩意<lb/>
妙想非俗慮庶㡬二大夫見㣲而知著<lb/>
　　　和詠三良<lb/>
此生太山重忽作鴻毛遺三子死一言所死良已㣲賢<lb/>
哉晏平仲事君不以私我豈犬馬哉從君求蓋帷殺身<lb/>
固有道大節要不虧君為社稷死我則同其歸顧命有<lb/>
治亂臣子得從違魏顆真孝愛三良安足希仕宦豈不<lb/>
榮有時纒憂悲所以靖節翁服此黔婁衣<lb/>
<pb n="KR4d0076_WYG_032-2a"/>
　　　和詠荆軻<lb/>
秦如馬後牛吕氏非復嬴天欲厚其毒假手李客卿功<lb/>
成志自滿積悪如陵京滅身㑹有時徐觀可安行沙丘<lb/>
一狼狽笑落冠與纓太子不少忍顧非萬人英魏韓裂<lb/>
智伯肘足本無聲胡為棄成謀託國此狂生荆軻不足<lb/>
說田子老可驚燕趙多竒士惜哉亦虛名殺父囚其母<lb/>
此豈容天庭亡秦只三戸况我數十城漸離雖不傷陛<lb/>
㦸加周營至今天下人愍燕欲其成廢書一太息可見<lb/>
<pb n="KR4d0076_WYG_032-2b"/>
千古情<lb/>
　　　和讀山海經十三首<lb/>
陶淵明讀山海經十三首其七首皆仙語余讀抱朴子<lb/>
有所感用其韻賦之<lb/>
今日天始霜衆木歛以踈幽人掩關卧明景翻空廬開<lb/>
心無良友寓眼得竒書建徳有遺民道逺我無車無糧<lb/>
食自足豈謂榖與蔬愧此稚川翁千載與我俱畫我與<lb/>
淵明可作三士圖學道雖恨晚賦詩豈不如<lb/>
<pb n="KR4d0076_WYG_032-3a"/>
稚川雖獨善愛物均孔顔欲使蟪蛄流知有龜鶴年辛<lb/>
勤破封蟄苦語劇移山博哉無窮利千載食此言<lb/>
淵明雖中壽雅志仍丹丘逺矣無懐民超然邈無儔竒<lb/>
文出纊息豈復生死流我欲作九原異世為三游<lb/>
子政信竒逸妙算窮隂陽淮南枕中訣養練歳月長豈<lb/>
伊臭濁中爭此頃刻光安知青藜火丈人非中黄<lb/>
亂離棄弱女破冡割恩憐寧知効龜息三歳號窮山長<lb/>
生定可學當信仲弓言支牀竟不死抱一無窮年<lb/>
<pb n="KR4d0076_WYG_032-3b"/>
三山在咫尺靈藥非草木𤣥芝生太元黄精出長谷仙<lb/>
都浩如海豈不供一浴何當從山火束緼分寸燭<lb/>
蜀士李八百穴居呉山隂黙坐但形語從者紛如林其<lb/>
後有李寛雞鵠非同音口耳固多偽識真要在心<lb/>
黄華冐甘谷靈根固深長葛井窖丹砂紅泉湧尋常二<lb/>
女戲口耳<hi>一作鼻</hi>松膏以為糧聞此不能寐起坐夜未央<lb/>
談道鄙俗儒逺自太史走仲尼實不死於聖亦何負紫<lb/>
文出呉宫丹雀本無有遼哉廣桑君獨顯三季後<lb/>
<pb n="KR4d0076_WYG_032-4a"/>
金丹不可成安期𣺌雲海誰謂黄門妻至道乃近在屍<lb/>
解竟不傳化去空餘悔丹成亦安用御氣本無待<lb/>
鄭君故多方𤣥翁所親指竒文二百篇了未出生死素<lb/>
書在黄石豈敢辭跪履萬法等成壞金丹差可恃<lb/>
古强本妄庸蔡誕亦夸士曼都斥仙人謁帝輕舉止學<lb/>
道未有得自欺誰不爾稚川亦隘人疏録此庸子<lb/>
東坡信畸人渉世真散材仇池有歸路羅浮豈徒來踐<lb/>
蛇及茹蠱心空了無猜携手葛與陶歸哉復歸哉<lb/>
<pb n="KR4d0076_WYG_032-4b"/>
　　　和雜詩十一首<lb/>
斜日照孤隙始知空有塵㣲風動衆竅誰信我忘身一<lb/>
笑問兒子與汝定何親從我來海南幽絶無四鄰耿耿<lb/>
如缺月獨與長庚晨此道固應爾不當怨尤人<lb/>
故山不可到飛夢隔五嶺真㳺有黄庭閉目寓兩景室<lb/>
空無可照火滅膏自冷披衣起視夜海闊河漢永西忩<lb/>
半明月散亂梧楸影良辰不可繫逝水無由騁我苖期<lb/>
後枯持此一念静<lb/>
<pb n="KR4d0076_WYG_032-5a"/>
真人有妙觀俗子多妄量區區勸粒食此豈知子房我<lb/>
非徒跣相終老懐未央兎死縛淮隂狗功指平陽哀哉<lb/>
亦可羞世路皆羊腸<lb/>
相如偶一官嗤鄙蜀父老不記犢鼻時滌器混傭保著<lb/>
書曽㡬許渴肺灰土燥琴臺有遺魄笑我歸不早作書<lb/>
遺故人皎皎我懐抱餘生幸無愧可與君平道<lb/>
孟徳黠老狐姦言嗾鴻豫哀哉䘮亂世梟鸞各騰翥逝<lb/>
者知㡬人文舉獨不去天方斵漢室豈計一郗慮昆蟲<lb/>
<pb n="KR4d0076_WYG_032-5b"/>
正相齧乃比藺相如我知公所坐大名難久住細徳方<lb/>
險㣲豈有容公處既徃不可悔庶為來者懼<lb/>
博大古真人老𥅆關尹喜獨立萬物表長生乃餘事稚<lb/>
川差可近儻有接物意我頃登羅浮物色恐相值徘徊<lb/>
朱明洞沙水自清駛滿把菖蒲根歎息復棄置<lb/>
藍橋近得道常苦世褊迫西游王屋山不踐長安陌爾<lb/>
來寧復見鳥道度太白昔與呉逺游同藏一瓢窄潮陽<lb/>
隔雲海晚歳儻見客代薪供養火看作栖鳳宅<lb/>
<pb n="KR4d0076_WYG_032-6a"/>
南榮晚聞道未肯化庚桑陶頑鑄强獷枉費塵與糠越<lb/>
子古成之韓生教休糧參同得靈鑰九鎻啓伯陽鵞城<lb/>
見諸孫貧苦我為傷空餘焦先室不傳元化方遺像似<lb/>
李白一奠臨江觴<lb/>
餘齡難把玩妙解寄筆端常恐抱永歎不及丘明遷親<lb/>
友復勸我放心餞華顛虛名非我有至味知誰餐思我<lb/>
無所思安能觀諸縁已矣復何歎舊說易兩篇<lb/>
申韓本自聖陋古不復稽巨君縱獨慾借經作巖崖遂<lb/>
<pb n="KR4d0076_WYG_032-6b"/>
令青衿子珠璧人人懐鑿齒井蛙耳信謂天可彌大道<lb/>
乆分裂破碎日愈離我如終不言誰悟角與羇吾琴豈<lb/>
得已昭氏有成虧<lb/>
我昔登朐山出日觀滄涼欲濟東海縣恨無石橋梁今<lb/>
茲黎母國何異于公鄉蠔浦既黏山暑路亦飛霜所欣<lb/>
非自罔不怨道里長<lb/>
　　　和擬古九首<lb/>
有客叩我門繫馬門前桞庭空鳥雀散門閉客立乆主<lb/>
<pb n="KR4d0076_WYG_032-7a"/>
人枕書卧夢我平生友忽聞剥啄聲驚散一杯酒倒裳<lb/>
起謝客夢覺兩愧負坐談雜今古不荅顔愈厚問我何<lb/>
處來我來無何有<lb/>
酒盡君可起我歌已三終由來竹林人不數濤與戎有<lb/>
酒從孟公慎勿從揚雄﨑嶇頌沙麓塵埃汙西風昔我<lb/>
未甞逹今者亦安窮窮逹不到處我在阿堵中<lb/>
客去室幽幽鵩鳥來坐隅引吭伸兩翮太息意不舒吾<lb/>
生如寄耳何者為我廬去此復何之少安與汝居夜中<lb/>
<pb n="KR4d0076_WYG_032-7b"/>
聞長嘯月露荒榛蕪無問亦無荅吉凶兩何如<lb/>
少年好逺遊蕩志隘八荒九夷為藩籬四海環我堂盧<lb/>
生與若士何足期𣺌茫稍喜海南州自古無戰埸竒峯<lb/>
望黎母何異嵩與邙飛泉瀉萬仞舞鶴雙低昻分㳅未<lb/>
入海膏澤彌此方芋魁儻可飽無肉亦奚傷<lb/>
馮洗古烈婦翁媪國于茲策勳梁武後開府隋文時三<lb/>
世更險易一心無磷緇錦繖平積亂犀渠破餘疑廟貌<lb/>
空復存碑板漫無辭我欲作銘誌慰此父老思遺民不<lb/>
<pb n="KR4d0076_WYG_032-8a"/>
可問僂句莫余欺犦牲菌雞卜我當一訪之銅鼓壺盧<lb/>
笙歌此迎送詩<lb/>
沉香作庭燎甲煎紛相和豈若注㣲火縈烟嫋清歌貪<lb/>
人無饑飽胡椒亦求多朱劉兩狂子隕隊如風荷本欲<lb/>
竭澤漁奈此明年何<hi>朱初平劉誼欲冠帯黎人以取水沉耳</hi>
雞窠養鶴髮及與唐人游來孫亦垂白頗識李崖州再<lb/>
逢盧與丁閲世真東流斯人今在亡未遽掩一丘我師<lb/>
呉季子守節到晚周一見春秋末𣺌焉不可求<lb/>
<pb n="KR4d0076_WYG_032-8b"/>
城南有荒池𤨏細誰復採幽姿小芙蕖香色獨未改欲<lb/>
為中州信浩蕩絶雲海遥知玉井蓮落蕋不相待攀躋<lb/>
及少壮已矣那容悔<hi>矣一作失</hi>
黎山有幽子形槁神獨完負薪入城市笑我儒衣冠生<lb/>
不聞詩書豈知有孔顔翛然獨徃來榮辱未易關日暮<lb/>
鳥獸散家在孤雲端問荅了不通歎息指屢彈似言君<lb/>
貴人草莽栖龍鸞遺我吉貝布海風今歳寒<lb/>
　　　和東方有一士<lb/>
<pb n="KR4d0076_WYG_032-9a"/>
缾居本近危甑墜知不完夢求亡楚弓笑解適越冠忽<lb/>
然反自照識我本來顔歸路在脚底殽潼失重關屢從<lb/>
淵明游雲山出毫端借君無絃物寓我非指彈豈惟舞<lb/>
獨鶴便可躡飛鸞還將嶺茅瘴一洗月闕寒<hi>此東方一士正淵明</hi>
<hi>也不知從之游者誰乎若了得此一段我即淵明淵明即我也</hi>
　　　集歸去來詩十首<lb/>
命駕欲何向忻忻春木榮世人無徃復鄉老有逢迎雲<lb/>
外流泉逺風前飛鳥輕相携就衡宇酌酒話交情<lb/>
<pb n="KR4d0076_WYG_032-9b"/>
渉世恨形役吿休成老夫良欣就歸路不復向迷途去<lb/>
去徑有<hi>一作猶</hi>菊行行田欲蕪情親有還徃清酒引罇壺<lb/>
與世不相入膝琴聊自<hi>一作盡</hi>歡風光歸笑傲雲物寄游<lb/>
觀言話審無勌心懐良獨安東臯清有趣植杖日盤桓<lb/>
世事非吾事駕言歸路尋向時迷有命今日悟無心庭<lb/>
内菊歸酒忩前風入琴寓形知已老猶未倦登臨<lb/>
雲岫不知逺巾車行復前僕夫尋老木童子引清泉矯<lb/>
首獨傲世委心還樂天農夫告春事扶老向良田<lb/>
<pb n="KR4d0076_WYG_032-10a"/>
富貴良非願鄉關歸去休携琴已尋壑載酒復經丘翳<lb/>
翳景將入涓涓泉欲流農夫人不樂我獨與之游<lb/>
觴酒命童僕言歸無復留輕車尋絶壑孤棹入清流乘<lb/>
化欲<hi>一作亦</hi>安命息交還絶游琴書樂三徑老矣亦何求<lb/>
歸去復歸去帝鄉安可期鳥還知已倦雲出欲何之入<lb/>
室還携㓜臨流亦賦詩春風吹獨立不是傲親知<lb/>
役役倦人事來歸車載奔征夫問前路稚子候衡門入<lb/>
息亦詩䇿出游常酒樽交親書已絶雲壑自相存<lb/>
<pb n="KR4d0076_WYG_032-10b"/>
寄傲疑今是求榮感昨非聊欣樽有酒不恨室無衣丘<lb/>
壑世情逺田園生事㣲柯庭還獨盼時有鳥歸飛<lb/>
　　　和貧士七首<lb/>
余遷恵州一年衣食漸窘重九將近樽爼蕭然乃和淵<lb/>
明貧士詩七首以寄許下髙安宜興諸子姪并令過同<lb/>
作<lb/>
長庚與殘月耿耿如相依以我旦暮心惜此須臾暉青<lb/>
天無今古誰知織烏飛我欲作九原獨與淵明歸俗子<lb/>
<pb n="KR4d0076_WYG_032-11a"/>
不自悼顧憂斯人饑堂堂誰有此千駟良可悲<lb/>
夷齊耻周粟髙歌誦虞軒産禄彼何人能致綺與園古<lb/>
來避世士死灰或餘煙末路益可羞朱墨手自硏淵明<lb/>
初亦仕絃歌本誠言不樂乃徑歸視世差獨賢<lb/>
誰謂淵明貧尚有一素琴心閒手自適寄此無窮音佳<lb/>
辰愛重九芳菊起自尋踈巾歎虛漉塵爵笑空斟忽餉<lb/>
二萬錢顔生良足欽急送酒家保勿違故人心<lb/>
人皆有耳目夫子曠與婁弱毫寫萬象水鏡無停酬閒<lb/>
<pb n="KR4d0076_WYG_032-11b"/>
居惜重九感此歳月周端如孔北海只有尊空憂二子<lb/>
不並世髙風兩無儔我後五百年清夢未易求<lb/>
芙蓉雜金菊枝葉長䦨干遥憐退朝人餻酒出太官豈<lb/>
知江海上落英亦可餐典衣作重九徂歳慘將寒無衣<lb/>
粟<hi>一作寒</hi>我膚無酒顰我顔貧居真可歎二事長相關<lb/>
老詹亦白髪<hi>惠州太守詹範字噐之</hi>相對垂霜蓬賦詩殊有味渉<lb/>
世非所工杖藜山谷間狀類渤海龔半道要我飲意與<lb/>
王𢎞同有酒我自至不須遣龎通門生與兒子杖屨聊<lb/>
<pb n="KR4d0076_WYG_032-12a"/>
相從<lb/>
我家六兒子流落三四州辛苦更不識今與農圃儔買<lb/>
田帯脩竹築室依清流未能遣一力分汝薪水憂坐念<lb/>
北歸日此勞未易酬我獨遺以安鹿門有前修<lb/>
　　　和桃花源詩<lb/>
世傳桃源事多過其實考淵明所記止言先世避秦亂<lb/>
來此則漁人所見似是其子孫非秦人不死者也又云<lb/>
殺雞作食豈有仙而殺者乎舊說南陽有菊水水甘而<lb/>
<pb n="KR4d0076_WYG_032-12b"/>
芳民居三十餘家飲其水皆壽或至百二三十歳蜀青<lb/>
城山老人村有見五世孫者道極險逺生不識鹽醯而<lb/>
溪中多枸杞根如龍蛇飲其水故壽近歳道稍通漸能<lb/>
致五味而壽亦益衰桃源蓋此比也歟使武陵太守得<lb/>
而至焉則已化為爭奪之塲乆矣甞思天壤之間若此<lb/>
者甚衆不獨桃源余在潁州夢至一官府人物與俗間<lb/>
無異而山川清逺有足樂者顧視堂上榜曰仇池覺而<lb/>
念之仇池武都氐故地楊難當所保余何為居之明日<lb/>
<pb n="KR4d0076_WYG_032-13a"/>
以問客客有趙令畤徳麟者曰公何為問此此乃福地<lb/>
小有洞天之附庸也杜子美蓋云萬古仇池穴潜通小<lb/>
有天神魚人不見福地語真傳近接西南境長懐十九<lb/>
泉何時一茅屋送老白雲邊他日工部侍郎王欽臣仲<lb/>
至謂余曰吾甞奉使過仇池有九十九泉萬山環之可<lb/>
以避世如桃源也<lb/>
凡聖無異居清濁共此世心閒偶自見念起忽已逝欲<lb/>
知真一處要使六用廢桃源信不逺藜杖可小憩躬耕<lb/>
<pb n="KR4d0076_WYG_032-13b"/>
任地力絶學抱天藝臂雞有時鳴尻駕無可稅苓龜亦<lb/>
晨吸杞狗或夜吠耘樵得甘芳齕齧謝炮製子驥雖形<lb/>
隔淵明已心詣髙山不難越淺水何足厲不知我仇池<lb/>
髙舉復㡬歳從來一生死近又算癡慧蒲澗安期境<hi>在廣</hi>
<hi>川</hi>羅浮稚川界夢徃從之游神交發吾蔽桃花滿庭下<lb/>
流水在户外却笑逃秦人有畏非真契<lb/>
　　　和歸去來兮辭<lb/>
子瞻謫居昌化追和淵明歸去來辭蓋以無何有之鄉<lb/>
<pb n="KR4d0076_WYG_032-14a"/>
為家雖在海外未甞不歸云爾<lb/>
歸去來兮吾方南遷安得歸卧江海之澒洞弔鼓角之<lb/>
悽悲迹泥蟠而愈深時電徃而莫追懐西南之歸路夢<lb/>
良是而覺非悟此生之何常猶寒暑之異衣豈襲裘而<lb/>
念葛蓋得觕而䘮㣲我歸甚易匪馳匪奔俯仰還家下<lb/>
車闔門藩垣雖闕堂室故存挹我天醴注之窪樽飲月<lb/>
露以洗心餐朝霞而眩顔混客主以為一俾婦姑之相<lb/>
安知盜竊之何有乃掊門而折關廓圜鏡以外照納萬<lb/>
<pb n="KR4d0076_WYG_032-14b"/>
象而中觀治廢井以晨汲滃百泉之夜還守静極以自<lb/>
作時爵躍而鯢桓歸去來兮請終老於斯游我先人之<lb/>
弊廬復舍此而焉求均海南與漠北挈徃來而無憂畸<lb/>
人告余以一言非八卦與九疇方饑須糧已濟無舟忽<lb/>
人牛之皆䘮但喬木與髙丘驚六用之無成自一根之<lb/>
反流望故家而求息曷中道而三休已矣乎吾生有命<lb/>
歸有時我初無行亦無留駕言隨子聽所之豈以師南<lb/>
華而廢從安期謂湯稼之終枯遂不溉而不耔師淵明<lb/>
<pb n="KR4d0076_WYG_032-15a"/>
之雅放和百篇之新詩賦歸來之清引我其後身蓋無<lb/>
疑<lb/>
　　　和劉柴桑<lb/>
萬刼互起滅百年一踟躇漂流四十年今乃言卜居且<lb/>
喜天壤間一席亦吾廬稍理蘭桂藂盡平狐兎墟黄櫞<lb/>
出舊枿紫茗抽新畬我本早衰人不謂老更劬邦君助<lb/>
畚鍤鄰里通有無竹屋從低深山忩自明踈一飽便終<lb/>
日髙眠忘百須自笑四壁空無妻老相如<lb/>
<pb n="KR4d0076_WYG_032-15b"/>
　　詞九首<lb/>
　　　太白詞五首<hi>并叙</hi>
岐下頻年大旱禱於太白山輒應故作迎送神詞一篇<lb/>
五章<lb/>
雲闐闐山晝晦風振野神將駕載雲䍐從玉虯旱既甚<lb/>
蹷徃救道阻脩兮<lb/>
旌旗翻疑有無日惨變神在塗飛赤篆訴閶闔走隂符<lb/>
行羽檄萬靈集兮<lb/>
<pb n="KR4d0076_WYG_032-16a"/>
風為幄雲為蓋滿堂爛神既至紛醉飽錫以雨百川溢<lb/>
施溝渠歌且舞兮<lb/>
騎裔裔車班班鼓簫悲神欲還轟振凱隠林谷執妖厲<lb/>
歸獻馘千里肅兮<lb/>
神之來悵何晚山重複路幽逺神之去飄莫追徳未報<lb/>
民之思永萬祀兮<lb/>
　　　上清辭<hi>以宫名名篇</hi>
君胡為乎山之幽顧宫殿兮乆淹留又曷為一朝去此<lb/>
<pb n="KR4d0076_WYG_032-16b"/>
而不顧兮悲此空山之人也來不可得而知兮去固不<lb/>
可得而訊也君之來兮天門空從千騎兮駕飛龍𨽻辰<lb/>
星兮役太歳儼晝降兮雷隆隆朝發軫兮帝庭夕弭節<lb/>
兮山宫懭有妖兮虐下土精為星兮氣為虹愛流血之<lb/>
滂沛兮又嗜瘧癘與螟蟲嘯盲風而涕淫雨兮時又吐<lb/>
旱火之爞融銜帝命以下討兮建千仞之脩鋒乘飛霆<lb/>
而追逸景兮歙砉掃滅而無蹤忽崩播其來㑹兮走海<lb/>
嶽之神公龍車獸鬼不知其數兮旗纛晻靄而㝠䝉漸<lb/>
<pb n="KR4d0076_WYG_032-17a"/>
俯傴以旅進兮鏘劒佩之相礱司殺生之必信兮知上<lb/>
帝之不汝容既約束以反職兮退戰慄而愈恭澤充塞<lb/>
於四海兮獨澹然其無功君之職兮天門開欵閶闔兮<lb/>
朝玉臺羣仙迎兮塞雲漢儼前導兮紛後陪歴玉階兮<lb/>
帝迎勞君良苦兮馬豗頽閔人世兮迫隘陳下土兮帝<lb/>
所哀返瓊宫之嵯峨兮役萬靈之喧豗黙清静以無為<lb/>
兮時節狩於斗魁詣通明而獻黜陟兮詄蕩蕩其無回<lb/>
忽表裏之煥霍兮光下燭於九陔時游目以下覧兮五<lb/>
<pb n="KR4d0076_WYG_032-17b"/>
嶽為豆四溟為盃俯故宫之千柱兮若毫端之集埃來<lb/>
非以為樂兮去非以為悲謂神君之既返兮曽顔咫尺<lb/>
之不違陞祕殿以内悸兮魂凛凛而上馳忽寤寐以有<lb/>
得兮敢沐浴而獻辭是邪非邪臣不可得而知也<lb/>
　　　歸來引<hi>送王子立歸筠州</hi>
歸去來兮世不汝求胡不歸洶北望之横流兮𣺌西顧<lb/>
之塵霏紛野馬之决驟兮幸余首之未鞿出彭城而南<lb/>
騖兮眷丘壠而増欷亂清淮而俯鑒兮驚昔容之是非<lb/>
<pb n="KR4d0076_WYG_032-18a"/>
念東坡之遺老兮輕千里而欵余扉共雪堂之清夜兮<lb/>
攬明月之餘輝曽雞黍之未熟兮歎空室之蛜蝛我挽<lb/>
袖而莫留兮僕夫在門歌式㣲歸去來兮路𣺌𣺌其何<lb/>
極將稅駕於何許兮北江之南南江之北於此有人兮<lb/>
儼峩峩其豐碩孰居約而爾肥兮非糠覈其何食久抱<lb/>
一而不試兮愈温温而自克吾居世之荒浪兮視昏昏<lb/>
而聽黙黙非子之莫振吾過兮久不見恐自賊吾欲徃<lb/>
而道無由兮子何畏而不即將以彼為玉人兮以子為<lb/>
<pb n="KR4d0076_WYG_032-18b"/>
之璞也<lb/>
　　　黄泥坂辭<lb/>
出臨臯而東騖兮並藂祠而北轉走雪堂之坡陀兮歴<lb/>
黄泥之長坂大江洶以左繚兮𣺌雲濤之舒巻草木層<lb/>
累而右附兮蔚柯丘之葱蒨余旦徃而夕還兮歩徙倚<lb/>
而盤桓雖信美不可居兮茍娯余於一盼余㓜好此竒<lb/>
服兮襲前人之詭幻老更變而自哂兮悟驚俗之來患<lb/>
釋寳璐而被繒絮兮雜市人而無辨路悠悠其莫徃來<lb/>
<pb n="KR4d0076_WYG_032-19a"/>
兮守一席而窮年時游歩而逺覽兮路窮盡而旋反朝<lb/>
嬉黄泥之白雲兮莫宿雪堂之青煙喜魚鳥之莫余驚<lb/>
兮幸樵蘇之我嫚初被酒以行歌兮忽放杖而醉偃草<lb/>
為茵而塊為枕兮穆華堂之清晏紛墜露之濕衣兮升<lb/>
素月之團團感父老之呼覺兮恐牛羊之予踐於是蹶<lb/>
然而起起而歌曰月明兮星稀迎余徃兮餞余歸歳既<lb/>
晏兮草木腓歸來歸來兮黄泥不可以乆嬉<lb/>
　　　清溪辭<lb/>
<pb n="KR4d0076_WYG_032-19b"/>
大江南兮九華西泛秋浦兮亂清溪水𣺌𣺌兮山無蹊<lb/>
路重複兮居者迷爛青紅兮粲髙低松十里兮稻千畦<lb/>
山無人兮雲朝挂藹濛濛兮渰凄凄嘯林谷兮號水泥<lb/>
走鼪鼯兮下鳬鷖忽孤壘兮隠重堤杳㝠茫兮聞犬雞<lb/>
鬱萬瓦兮鳥翼齊浮軒楹兮飛栱枅鴈南歸兮寒蜩嘶<lb/>
弄秋水兮挹玻瓈朝市合兮雜耄齯挾單瓢兮佩鋤犂<lb/>
鳥獸散兮相扶携隠驚雷兮騖長霓望翠㣲兮古招提<lb/>
躋木杪兮翔雲梯若有人兮悵幽栖石為門兮雲為閨<lb/>
<pb n="KR4d0076_WYG_032-20a"/>
塊虛堂兮法喜妻呼猿狙兮子鹿麛我欲徃兮奉杖藜<lb/>
獨長嘯兮謝阮嵇<lb/>
　　琴操一首<lb/>
　　　醉翁引<hi>并引</hi>
琅邪幽谷山水竒麗泉鳴空澗若中音㑹醉翁喜之把<lb/>
酒臨聽輒欣然忘歸既去十餘年而好竒之士沈遵聞<lb/>
之徃游以琴寫其聲曰醉翁操節奏踈宕而音指華暢<lb/>
知琴者以為絶倫然有其聲而無其辭翁雖為作歌而<lb/>
<pb n="KR4d0076_WYG_032-20b"/>
與琴聲不合又依楚辭作醉翁引好事者亦倚其辭以<lb/>
製曲雖粗合均度而琴聲為辭所䋲約非天成也後三<lb/>
十餘年翁既捐館舍而遵亦沒乆矣有廬山玉澗道人<lb/>
崔閑特妙於琴恨此曲之無辭乃譜其聲而請於東坡<lb/>
居士以補之云<lb/>
琅然清圜誰彈響空山無言惟翁醉中知其天月明風<lb/>
露娟娟人未眠荷蕢過山前曰有心也哉此賢醉翁嘯<lb/>
詠聲和流泉醉翁去後空有朝吟夜怨山有時而童巔<lb/>
<pb n="KR4d0076_WYG_032-21a"/>
水有時而回川思翁無歳年翁今為飛仙此意在人間<lb/>
試聽徽外三兩絃<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4d0076_WYG_032-21b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　東坡全集巻三十二<lb/>
</p>
<p>
</p>
  </div>
<div>
                <head>東坡全集巻三十三</head>
    <p>
<pb n="KR4d0076_WYG_033-1a"/>
欽定四庫全書<lb/>
　東坡全集巻三十三　　　　宋　蘇軾　撰<lb/>
　　賦十七首<lb/>
　　　延和殿奏新賦<hi>成徳之老來奏新樂</hi>
皇帝踐阼之三載也治道旁達王功告成御延和之髙<lb/>
拱奏元祐之新聲翕然便坐之前初觀擊拊允也徳音<lb/>
之作皆效和平自昔鍾律不調工師失職鄭衛之聲既<lb/>
盛雅頌之音殆息時有作者僅存遺則於魏則大樂令<lb/>
<pb n="KR4d0076_WYG_033-1b"/>
䕫在漢則河間王徳俾後世之有考頼斯人之用力時<lb/>
移事改嗟制作之各殊昔是今非知髙下之孰得爰有<lb/>
耆徳適丁盛時以謂樂之作也臣甞學之顧近世之所<lb/>
用校古人而失宜峴下朴律猶有大髙之弊瑗改照尺<lb/>
不知同失於斯是用稽周官之舊法而均其分寸騐太<lb/>
府之見尺而審其毫釐鑄噐而成庶㡬改數以正度具<lb/>
書以獻孰謂體知而無師時惟帝俞眷茲元老雖退身<lb/>
而安逸未忘心於論討鏗然鐘磬之調適燦然虡業之<lb/>
<pb n="KR4d0076_WYG_033-2a"/>
華好聊即便安之所奏黄鍾而歌大成行詠文明之章<lb/>
薦英祖而享神考爾乃停法部之役而衆工莫與肄太<lb/>
常之業而邇臣必陪天聽聰明而下就時風和協以徐<lb/>
回歌曲既登將歎貫珠之美韶音可合庶觀儀鳳之來<lb/>
斯蓋世格文明俗躋仁壽天地之合既應金石之樂可<lb/>
奏延英旁矚念故老之不來講武前臨消羣慝之交構<lb/>
然則律制既立治功日新號令皆發而中節磬筦無聞<lb/>
於奪倫上以導和氣於宫掖下以胥悅豫於臣隣以清<lb/>
<pb n="KR4d0076_WYG_033-2b"/>
濁任意而相譏何憂工玉謂宫商各諧而自遂無愧音<lb/>
臣嗚呼趙鐸固中於宫商周尺仍分於清濁道欲詳解<lb/>
事資學博儻非䕫曠之徒孰能正一代之樂<lb/>
　　　明君可與為忠言賦<hi>明則知逺能順忠告</hi>
臣不難諌君先自明智既審乎情偽言可竭其忠誠虛<lb/>
已以求覽羣言於止水昌言而告恃至信於平衡君子<lb/>
道大而不回言出而為則事父能孝故可以事君謀身<lb/>
必忠而况於謀國然而言之雖易聽之實難論者雖切<lb/>
<pb n="KR4d0076_WYG_033-3a"/>
聞者多惑苟非開懐用善若轉丸之易從則投人以言<lb/>
有按劒之莫測國有大議人方異詞佞者莫能自直昧<lb/>
者有所不知雖有智者孰令聽之皎如日月之照臨罔<lb/>
有遁形之蔽雖復藥石之瞑眩曽何苦口之疑蓋疑言<lb/>
不聽故確論必行大功可成故衆患自逺上之人聞危<lb/>
言而不忌下之士推赤心而無損豈㣲忠之能致有至<lb/>
明而為本是以伊尹醜有夏而歸亳大賢固擇所從百<lb/>
里愚於虞而智秦一身非故相反噫言悅於目前者不<lb/>
<pb n="KR4d0076_WYG_033-3b"/>
見跬歩之外論難於耳順者有以百年而興茍其聪明<lb/>
蔽於嗜好智慮溺於愛憎因其所喜而為善雖有願忠<lb/>
而孰能心茍無邪既坐瞻於百里人思其效將或錫之<lb/>
十朋彼非謂之賢而欲違知其忠而莫受目有眯則視<lb/>
白為黒心有蔽則以薄為厚遂使諛臣乘隙以彚進智<lb/>
士知㣲而出走仲尼不諫懼將困於婦言叔孫詭辭畏<lb/>
不免於虎口故明王審遜志之非道知拂心之謂忠不<lb/>
求耳目之便毎要社稷之功有漢宣之賢充國得盡破<lb/>
<pb n="KR4d0076_WYG_033-4a"/>
羌之計有魏明之察許允獲伸選吏之公大哉事君之<lb/>
難非忠何報雖曰伸於知巳而無自辱於善道詩不云<lb/>
乎哲人順徳之行可以受話言之告<lb/>
　　　秋陽賦<lb/>
越王之孫有賢公子宅於不土之里而詠無言之詩以<lb/>
告東坡居士曰吾心皎然如秋陽之明吾氣肅然如秋<lb/>
陽之清吾好善而欲成之如秋陽之堅百榖吾惡惡而<lb/>
欲刑之如秋陽之隕羣木夫是以樂而賦之子以為何<lb/>
<pb n="KR4d0076_WYG_033-4b"/>
如居士笑曰公子何自知秋陽哉生於華屋之下而長<lb/>
游於朝廷之上出擁大蓋入侍幃幄暑至於温寒至於<lb/>
凉而已矣何自知秋陽哉若予者乃真知之方夏潦之<lb/>
滛也雲蒸雨泄雷電發越江湖為一后土冒沒舟行城<lb/>
郭魚龍入室菌衣生於用噐蛙蚓行於几席夜違濕而<lb/>
五遷晝燎衣而三易是猶未足病也畊於三呉有田一<lb/>
廛禾已實而生耳稻方秀而泥蟠溝塍交通墻壁頽穿<lb/>
面垢落塈之塗目泫濕薪之煙釜甑其空四隣消然鸛<lb/>
<pb n="KR4d0076_WYG_033-5a"/>
鶴鳴於戸庭婦宵興而永歎計有食其㡬何矧無衣於<lb/>
窮年忽釜星之雜出又燈花之雙懸清風西來鼓鐘其<lb/>
鏜奴婢喜而吿余此雨止之祥也蚤作而占之則長庚<lb/>
澹其不芒矣浴於暘谷升於扶桑曽未轉盼而倒景飛<lb/>
於屋梁矣方是時也如醉而醒如瘖而鳴如痿而起行<lb/>
如還故鄉初見父兄公子亦有此樂乎公子笑曰善哉<lb/>
吾雖不身履而可以意知也居士曰日行於天南北異<lb/>
宜赫然而炎非其虐穆然而温非其慈且今之温者昔<lb/>
<pb n="KR4d0076_WYG_033-5b"/>
之炎者也云何以夏為盾而以冬為衰乎吾儕小人輕<lb/>
愠易喜彼冬夏之畏愛乃羣狙之三四自今知之可以<lb/>
無惑居不墐戸出不仰笠暑不言病以無忘秋陽之徳<lb/>
公子拊掌一笑而作<lb/>
　　　快哉此風賦<lb/>
時與呉彦律舒堯文鄭彦能各賦兩韻子瞻作第一第<lb/>
五韻占風字為韻餘皆不録<lb/>
賢者之樂快哉此風雖庶民之不共眷佳客以攸同穆<lb/>
<pb n="KR4d0076_WYG_033-6a"/>
如其來既偃小人之徳颯然而至豈獨大王之雄若夫<lb/>
鷁退宋都之上雲飛泗水之湄寥寥南郭怒號於萬竅<lb/>
颯颯東海鼔舞於四維固以陋晋人一吷之小笑玉川<lb/>
兩腋之卑野馬相吹摶羽毛於汗漫應龍所處作鱗甲<lb/>
以參差<lb/>
　　　灔澦堆賦<hi>并叙</hi>
世以瞿唐峽口灧澦堆為天下之至險凢覆舟者皆歸<lb/>
咎於此石以余觀之蓋有功於斯人者夫蜀江㑹百水<lb/>
<pb n="KR4d0076_WYG_033-6b"/>
而至於䕫瀰漫浩汗横放於大野而峽之大小曽不及<lb/>
其十一茍先無以齟齬於其間則江之逺來奔騰迅快<lb/>
盡銳於瞿唐之口則其險悍可畏當不啻於今耳因為<lb/>
之賦以待好事者試觀而思之<lb/>
天下之至信者唯水而已江河之大與海之深而可以<lb/>
意揣唯其不自為形而因物以賦形是故千變萬化而<lb/>
有必然之理掀騰勃怒萬夫不敢前兮宛然聽命惟聖<lb/>
人之所使予泊舟乎瞿唐之口而觀乎灧澦之崔嵬然<lb/>
<pb n="KR4d0076_WYG_033-7a"/>
後知其所以開峽而不去者固有以也蜀江逺來兮浩<lb/>
漫漫之平沙行千里而未甞齟齬兮其意驕逞而不可<lb/>
摧忽峽口之逼窄兮納萬頃於一盃方其未知有峽也<lb/>
而戰乎灧澦之下喧豗震掉盡力以與石鬬勃乎若萬<lb/>
騎之西來忽孤城之當道鈎援臨衝畢至於其下兮城<lb/>
堅而不可取矢盡劒折兮迤邐循城而東去於是滔滔<lb/>
汩汩相與入峽安行而不敢怒嗟夫物固有以安而生<lb/>
變兮亦有以用危而求安得吾說而推之兮亦足以知<lb/>
<pb n="KR4d0076_WYG_033-7b"/>
物理之固然<lb/>
　　　屈原廟賦<lb/>
浮扁舟以適楚兮過屈原之遺宫覽江上之重山兮曰<lb/>
惟子之故鄉伊昔放逐兮渡江濤而南遷去家千里兮<lb/>
生無所歸而死無以為墳悲夫人固有一死兮處死之<lb/>
為難徘徊江上欲去而未决兮俯千仞之驚湍賦懐沙<lb/>
以自傷兮嗟子獨何以為心忽終章之慘烈兮逝將去<lb/>
此而沉吟吾豈不能髙舉而逺遊兮又豈不能退黙而<lb/>
<pb n="KR4d0076_WYG_033-8a"/>
深居獨嗷嗷其怨慕兮恐君臣之愈疎生既不能力爭<lb/>
而强諫兮死猶冀其感發而改行茍宗國之顛覆兮吾<lb/>
亦獨何愛於乆生託江神以告寃兮馮夷教之以上訴<lb/>
歴九關而見帝兮帝亦悲傷而不能救懐瑾佩蘭而無<lb/>
所歸兮獨惸惸乎中浦峽山髙兮崔嵬故居廢兮行人<lb/>
哀子孫散兮安在况復見兮髙臺自子之逝今千載兮<lb/>
世愈狹而難存賢者畏譏而改度兮隨俗變化斵方以<lb/>
為圓黽勉於亂世而不能去兮又或為之臣佐變丹青<lb/>
<pb n="KR4d0076_WYG_033-8b"/>
於玉瑩兮彼乃謂子為非智惟髙節之不可以企及兮<lb/>
宜夫人之不與吾違國去俗死而不顧兮豈不足以免<lb/>
於後世嗚呼君子之道豈必全兮全身逺害亦或然兮<lb/>
嗟子區區獨為其難兮雖不適中要以為賢兮夫我何<lb/>
悲子所安兮<lb/>
　　　昆陽城賦<lb/>
淡平野之靄靄忽孤城之如塊風吹沙以蒼莽悵樓櫓<lb/>
之安在横門豁以四達故道宛其未改彼野人之何知<lb/>
<pb n="KR4d0076_WYG_033-9a"/>
方傴僂而畦菜嗟夫昆陽之戰屠百萬於斯須曠千古<lb/>
而一快想尋邑之來陣兀若驅雲而擁海猛士扶輪以<lb/>
䝉茸虎豹雜沓而横潰罄天下於一戰謂此舉之不再<lb/>
方其乞降而未獲固已變色而驚悔忽千騎之獨出犯<lb/>
初鋒於未艾始憑軾而大笑旋棄鼓而投械紛紛籍籍<lb/>
死於溝壑者不知其㡬何人或金章而玉佩彼狂童之<lb/>
僣竊蓋已旋踵而將敗豈豪傑之能得盡市井之無頼<lb/>
貢符獻瑞一朝而成羣兮紛就死之何怪獨悲傷於嚴<lb/>
<pb n="KR4d0076_WYG_033-9b"/>
生懐長才而自凂豈不知其必䘮獨徘徊其安待過故<lb/>
城而一弔増志士之永慨<lb/>
　　　後杞菊賦<hi>并叙</hi>
天隨生自言常食杞菊及夏五月枝葉老硬氣味苦澁<lb/>
猶食不已因作賦以自廣始余甞疑之以為士不遇窮<lb/>
約可也至於饑餓嚼齧草木則過矣而余仕宦十有九<lb/>
年家日益貧衣食之奉殆不如昔者及移守膠西意且<lb/>
一飽而齋厨索然不堪其憂日與通守劉君廷式循古<lb/>
<pb n="KR4d0076_WYG_033-10a"/>
城廢圃求杞菊食之捫腹而笑然後知天隨之言可信<lb/>
不繆作後杞菊賦以自嘲且解之云<lb/>
吁嗟先生誰使汝坐堂上稱太守前賔客之造請後掾<lb/>
屬之趨走朝衙達午夕坐過酉曽杯酒之不設攬草木<lb/>
以誑口對案顰蹙舉箸噎嘔昔隂將軍設麥飯與葱葉<lb/>
井丹推去而不齅怪先生之眷眷豈故山之無有先生<lb/>
听然而笑曰人生一世如屈伸肘何者為貧何者為富<lb/>
何者為美何者為陋或糠覈而瓠肥或粱肉而墨瘦何<lb/>
<pb n="KR4d0076_WYG_033-10b"/>
侯方丈庾郎三九較豐約於夢寐卒同歸於一朽吾方<lb/>
以杞為糧以菊為糗春食苖夏食葉秋食花實而冬食<lb/>
根庶㡬乎西河南陽之壽<lb/>
　　　服胡麻賦<hi>并叙</hi>
始余甞服茯苓久之良有益也夢道士謂余茯苓燥當<lb/>
雜胡麻食之夢中問道士何者為胡麻道士言脂麻是<lb/>
也既而讀本草云胡麻一名狗蝨一名方莖黒者為巨<lb/>
勝其油正可作食則胡麻之為脂麻信矣又云性與茯<lb/>
<pb n="KR4d0076_WYG_033-11a"/>
苓相宜於是始異斯夢方將以其說食之而子由賦茯<lb/>
苓以示余乃作服胡麻賦以荅之世間人聞服脂麻以<lb/>
致神仙必大笑求胡麻而不可得則取山苗野草之實以<lb/>
當之此古所謂道在邇而求諸逺者歟其詞曰<lb/>
我夢羽人頎而長兮惠而告我藥之良兮喬松千尺老<lb/>
不僵兮流膏入土龜蛇藏兮得而食之壽莫量兮於此<lb/>
有草衆所甞兮狀如狗蝨其莖方兮夜炊晝曝乆乃藏<lb/>
兮茯苓為君此其相兮我興發書若合符兮乃瀹乃蒸<lb/>
<pb n="KR4d0076_WYG_033-11b"/>
丼且腴兮補填骨髓流髪膚兮是身如雲我何居兮長<lb/>
生不死道之餘兮神藥如蓬生爾廬兮世人不信空自<lb/>
劬兮搜抉異物出怪迂兮槁死空山固其所兮至陽赫<lb/>
赫發自坤兮至隂肅肅躋於乾兮寂然反照珠在淵兮<lb/>
沃之不滅又不燔兮長虹流電光燭天兮嗟此區區何<lb/>
與於其間兮譬之膏油火之所傳而已耶<lb/>
　　　赤壁賦<lb/>
壬戌之秋七月既望蘇子與客泛舟游於赤壁之下清<lb/>
<pb n="KR4d0076_WYG_033-12a"/>
風徐來水波不興舉酒屬客誦明月之詩歌窈窕之章<lb/>
少焉月出於東山之上徘徊於斗牛之間白露横江水<lb/>
光接天縱一葦之所如凌萬頃之茫然浩浩乎如馮虛<lb/>
御風而不知其所止飄飄乎如遺世獨立羽化而登仙<lb/>
於是飲酒樂甚扣舷而歌之歌曰桂棹兮蘭槳擊空明<lb/>
兮泝流光𣺌𣺌兮予懐望美人兮天一方客有吹洞簫<lb/>
者倚歌而和之其聲烏烏然如怨如慕如泣如訴餘音<lb/>
嫋嫋不絶如縷舞幽壑之潜蛟泣孤舟之嫠婦蘇子愀<lb/>
<pb n="KR4d0076_WYG_033-12b"/>
然正襟危坐而問客曰何為其然也客曰月明星稀烏<lb/>
鵲南飛此非曹孟徳之詩乎西望夏口東望武昌山川<lb/>
相繆鬱乎蒼蒼此非孟徳之困於周郎者乎方其破荆<lb/>
州下江陵順流而東也舳艫千里旌旗蔽空釃酒臨江<lb/>
横槊賦詩固一世之雄也而今安在哉况吾與子漁樵<lb/>
於江渚之上侣魚鰕而友麋鹿駕一葉之扁舟舉匏尊<lb/>
以相屬寄蜉蝣於天地𦕈滄海之一粟哀吾生之須臾<lb/>
羡長江之無窮挾飛仙以遨遊抱明月而長終知不可<lb/>
<pb n="KR4d0076_WYG_033-13a"/>
乎驟得託遺響於悲風蘇子曰客亦知夫水與月乎逝<lb/>
者如斯而未甞徃也盈虛者如彼而卒莫消長也蓋將<lb/>
自其變者而觀之則天地曽不能以一瞬自其不變者<lb/>
而觀之則物與我皆無盡也而又何羡乎且夫天地之<lb/>
間物各有主茍非吾之所有雖一毫而莫取惟江上之<lb/>
清風與山間之明月耳得之而為聲目遇之而成色取<lb/>
之無禁用之不竭是造物者之無盡藏也而吾與子之<lb/>
所共適客喜而笑洗盞更酌肴核既盡杯盤狼籍相與<lb/>
<pb n="KR4d0076_WYG_033-13b"/>
枕藉乎舟中不知東方之既白<lb/>
　　　後赤壁賦<lb/>
是歳十月之望歩自雪堂將歸于臨臯二客從予過黄<lb/>
泥之坂霜露既降木葉盡脫人影在地仰見明月顧而<lb/>
樂之行歌相荅已而歎曰有客無酒有酒無肴月白風<lb/>
清如此良夜何客曰今者薄暮舉網得魚巨口細鱗狀<lb/>
如松江之鱸顧安所得酒乎歸而謀諸婦婦曰我有斗<lb/>
酒藏之乆矣以待子不時之須於是携酒與魚復游於<lb/>
<pb n="KR4d0076_WYG_033-14a"/>
赤壁之下江流有聲斷岸千尺山髙月小水落石出曽<lb/>
日月之㡬何而江山不可復識矣予乃攝衣而上履巉<lb/>
巖披䝉茸踞虎豹登虬龍攀栖鶻之危巢俯馮夷之幽<lb/>
宫蓋二客不能從焉劃然長嘯草木震動山鳴谷應風<lb/>
起水涌予亦悄然而悲肅然而恐凜乎其不可留也反<lb/>
而登舟放乎中流聽其所止而休焉時夜將半四顧寂<lb/>
寥適有孤鶴横江東來翅如車輪𤣥裳縞衣戛然長鳴<lb/>
掠予舟而西也須臾客去予亦就睡夢一道士羽衣翩<lb/>
<pb n="KR4d0076_WYG_033-14b"/>
躚過臨臯之下揖予而言曰赤壁之游樂乎問其姓名<lb/>
俛而不荅嗚呼噫嘻我知之矣疇昔之夜飛鳴而過我<lb/>
者非子也耶道士顧笑予亦驚悟開戸視之不見其處<lb/>
　　　天慶觀乳泉賦<lb/>
隂陽之相化天一為水六者其壯而一者其穉也夫物<lb/>
老死於坤而萌芽於復故水者物之終始也意水之在<lb/>
人寰也如山川之蓄雲草木之含滋漠然無形而為徃<lb/>
來之氣也為氣者水之生而有形者其死也死者鹹而<lb/>
<pb n="KR4d0076_WYG_033-15a"/>
生者甘甘者能徃能來而鹹者一出而不復返此隂陽<lb/>
之理也吾何以知之蓋甞求之於身而得其說凡水之<lb/>
在人者為汗為涕為洟為血為溲為矢為涎為沫此數<lb/>
者皆水之去人而外騖然後肇形於有物皆鹹而不能<lb/>
返故鹹者九而甘者一一者何也唯華池之真液下涌<lb/>
於舌底而上流於牙頰甘而不壞白而不濁宜古之仙<lb/>
者以是為金丹之祖長生不死之藥也今夫水之在天<lb/>
地之間者下則為江湖井泉上則為雨露霜雪皆同一<lb/>
<pb n="KR4d0076_WYG_033-15b"/>
味之甘是以變化徃來有逝而無竭故海洲之泉必甘<lb/>
而海雲之雨不鹹者如涇渭之不相亂河濟之不相渉<lb/>
也若夫四海之水與凡出鹽之泉皆天地之死氣也故<lb/>
能殺而不能生能槁而不能浹也豈不然哉吾謫居儋<lb/>
耳卜築城南隣於司命之宫百井皆鹹而醪醴湩乳獨<lb/>
發於宫中給吾飲食酒茗之用蓋沛然而無窮吾甞中<lb/>
夜而起挈瓶而東有落月之相隨無一人之我同汲者<lb/>
未動夜氣方歸鏘瓊珮之落谷灧玉池之生肥吾三嚥<lb/>
<pb n="KR4d0076_WYG_033-16a"/>
而遄返懼守神之訶譏却五味以謝六塵悟一真而失<lb/>
百非信飛仙之有藥中無主而何依𣺌松喬之安在猶<lb/>
想像於庶㡬<hi>某在海南作此賦未嘗示人既渡海親寫二本一以示秦少游一以示劉元忠建中</hi>
<hi>靖國元年三月二十一日</hi>
　　　洞庭春色賦<hi>并引</hi>
安定郡王以黄柑釀酒名之曰洞庭春色其猶子徳麟<lb/>
得之以餉余戱作賦曰<lb/>
吾聞橘中之樂不減商山豈霜餘之不食而四老人者<lb/>
<pb n="KR4d0076_WYG_033-16b"/>
游戯於其間悟此世之泡幻藏千里於一斑舉棗葉之<lb/>
有餘納芥子其何艱宜賢王之達觀寄逸想於人寰嫋<lb/>
嫋兮春風泛天宇兮清閒吹洞庭之白浪漲北渚之蒼<lb/>
灣携佳人而徃游勒霧鬢與風鬟命黄頭之千奴巻震<lb/>
澤而與俱還糅以二米之禾藉以三脊之菅忽雲蒸而<lb/>
氷解旋珠零而涕澘翠勺銀罌紫絡青綸隨屬車之鴟<lb/>
夷欵木門之銅鐶分帝觴之餘瀝幸公子之破慳我洗<lb/>
盞而起甞散腰足之痺頑盡三江於一吸呑魚龍之神<lb/>
<pb n="KR4d0076_WYG_033-17a"/>
姦醉夢紛紜始如髦蠻鼓巴山之桂楫扣林屋之瓊關<lb/>
卧松風之瑟縮掲春溜之淙潺追范蠡於𣺌茫弔夫差<lb/>
之惸鰥屬此觴於西子洗亡國之愁顔驚羅襪之塵飛<lb/>
失舞袖之弓彎覺而賦之以授公子曰烏乎噫嘻吾言<lb/>
夸矣公子其為我刪之<lb/>
　　　中山松醪賦<lb/>
始余宵濟於衡漳車徒渉而夜號燧松明而識淺散星<lb/>
宿於亭臯鬱風中之香霧若訴予以不遭豈千歳之妙<lb/>
<pb n="KR4d0076_WYG_033-17b"/>
質而死斤斧於鴻毛效區區之寸明曽何異於束蒿爛<lb/>
文章之糾纒驚節解而流膏嗟構厦其已逺尚藥石之<lb/>
可曹収薄用於桑榆製中山之松醪救爾灰燼之中免<lb/>
爾螢爝之勞取通明於盤錯出肪澤於烹熬與黍麥而<lb/>
皆熟沸舂聲之嘈嘈味甘餘而小苦歎幽姿之獨髙知<lb/>
甘酸之易壊笑凉州之蒲萄似玉池之生肥非内府之<lb/>
蒸羔酌以癭藤之紋樽薦以石蟹之霜螯曽日飲之㡬<lb/>
何覺天刑之可逃投拄杖而起行罷兒童之抑搔望西<lb/>
<pb n="KR4d0076_WYG_033-18a"/>
山之咫尺欲褰裳以遊遨跨超峰之奔鹿接挂壁之飛<lb/>
猱遂從此而入海渺飜天之雲濤使夫嵇阮之倫與八<lb/>
仙之羣豪或騎麟而翳鳳爭榼挈而瓢操顛倒白綸巾<lb/>
淋漓宫錦袍追東坡而不可及歸餔歠其醨糟潄松風<lb/>
於齒牙猶足以賦逺遊而續離騷也<lb/>
　　　沉香山子賦<hi>子由生日作</hi>
古者以芸為香以蘭為芬以鬱鬯為祼以脂蕭為焚以<lb/>
椒為塗以蕙為薰杜衡帶屈菖蒲薦文麝多忌而本羶<lb/>
<pb n="KR4d0076_WYG_033-18b"/>
蘇合若薌而實葷嗟吾知之㡬何為六入之所分方根<lb/>
塵之起滅常顛倒其天君每求似於髣髴或鼻勞而妄<lb/>
聞獨沉水為近正可以配薝蔔而並云矧儋崖之異産<lb/>
實超然而不羣既金堅而玉潤亦鶴骨而龍筋惟膏液<lb/>
之内足故把握而兼斤顧占城之枯朽宜㸑釜而燎蚊<lb/>
宛彼小山巉然可欣如太華之倚天象小孤之挿雲徃<lb/>
壽子之生朝以寫我之老懃子方面壁以終日豈亦歸<lb/>
田而自耘幸置此於几席養幽芳於帨帉無一徃之發<lb/>
<pb n="KR4d0076_WYG_033-19a"/>
烈有無窮之氤氲蓋非獨以飲東坡之壽亦所以食黎<lb/>
人之芹也<lb/>
　　　穉酒賦<hi>一作酒子賦并引</hi>
南方釀酒未大熟取其膏液謂之酒子率得十一既熟<lb/>
則反之醅中而潮人王介石泉人許珏乃以是餉余寧<lb/>
其醅之漓以蘄予一醉此意豈可忘哉乃為賦之<lb/>
米為母麴其父蒸羔豚出髓乳憐二子自節口餉滑甘<lb/>
輔衰朽先生醉二子舞歸瀹其糟飲其友先生既醉而<lb/>
<pb n="KR4d0076_WYG_033-19b"/>
醒醒而歌之曰吾觀穉酒之初泫兮若嬰兒之未孩及<lb/>
其溢流而走空兮又若時女之方笄割玉脾於蠭室兮<lb/>
氄雛鵞之毰毸味盎盎其春融兮氣凛冽而秋凄自我<lb/>
皤腹之瓜罌兮入我凹中之荷杯暾朝霞於霜<hi>一作暘</hi>谷<lb/>
兮濛夜稻於露<hi>一作霜</hi>畦吾飲少而輒醉兮與百榼其均<lb/>
齊游物初而神凝兮反實際而形開顧無以酢二子之<lb/>
勤兮出妙語為瓊瑰歸懐璧且握珠兮挾所有以傲厥<lb/>
妻遂諷誦以忘食兮殷空腸之轉雷<lb/>
<pb n="KR4d0076_WYG_033-20a"/>
　　　濁醪有妙理賦<hi>神聖功用無㨗於酒</hi>
酒勿嫌濁人當取醇失憂心於昨夢信妙理之疑神渾<lb/>
盎盎以無聲始從味入杳㝠㝠其似道徑得天真伊人<lb/>
之生以酒為命常因既醉之適方識此心之正稻米無<lb/>
知豈解窮理麴糵有毒安能發性乃知神物之自然蓋<lb/>
與天工而相並得時行道我則師齊相之飲醇逺害全<lb/>
身我則學徐公之中聖湛若秋露穆如春風疑宿雲之<lb/>
解駮漏朝日之暾紅初體粟之失去旋眼花之掃空酷<lb/>
<pb n="KR4d0076_WYG_033-20b"/>
愛孟生知其中之有趣猶嫌白老不頌徳而言功兀爾<lb/>
坐忘浩然天縱如如不動而體無礙了了常知而心不<lb/>
用坐中客滿惟憂百榼之空身後名輕但覺一杯之重<lb/>
今夫明月之珠不可以𥜗夜光之璧不可以餔芻豢飽<lb/>
我而不我覺布帛燠我而不我娯惟此君獨游萬物之<lb/>
表蓋天下不可一日而無在醉常醒孰是狂人之藥得<lb/>
意忘味始知至道之腴又何必一石亦醉罔間州閭五<lb/>
斗解酲不問妻妾結襪庭中觀廷尉之度量脫鞾殿上<lb/>
<pb n="KR4d0076_WYG_033-21a"/>
夸讁仙之敏捷佯醉逿地常陋王式之褊嗚歌仰天每<lb/>
譏楊惲之俠我欲眠而君且去有客何嫌人皆勸而我<lb/>
不聞其誰敢接殊不知人之齊聖匪昏之如古者晤語<lb/>
必旅之於獨醒者汨羅之道也屢舞者髙陽之徒歟惡<lb/>
蔣濟而射木人又何狷淺殺王敦而取金印亦自狂踈<lb/>
故我内全其天外寓於酒濁者以飲吾僕清者以酌吾<lb/>
友吾方畊於𣺌莽之野而汲於清泠之淵以釀此醪然<lb/>
後舉窪樽而属吾口<lb/>
<pb n="KR4d0076_WYG_033-21b"/>
　　　老饕賦<lb/>
庖丁鼓刀易牙烹熬水欲新而釜欲潔火惡陳<hi>江右乆不改火</hi>
<hi>火色皆青</hi>而薪惡勞九蒸暴而日燥百上下而湯鏖甞項上<lb/>
之一臠嚼霜前之兩螯爛櫻珠之煎蜜滃杏酪之蒸羔<lb/>
蛤半熟而含酒蟹㣲生而帶糟蓋聚物之夭美以養吾<lb/>
之老饕婉彼姫姜顔如李桃彈湘妃之玉瑟鼓帝子之<lb/>
雲璈命仙人之萼緑華舞古曲之鬱輪袍引南海之玻<lb/>
黎酌凉州之蒲萄願先生之耆壽分餘瀝於兩髦候紅<lb/>
<pb n="KR4d0076_WYG_033-22a"/>
潮於玉頰驚煖響於檀槽忽纍珠之妙唱抽獨蠒之長<lb/>
繰閔手倦而少休疑吻燥而當膏倒一缸之雪乳列百<lb/>
柂之瓊艘各眼灧於秋水咸骨醉於春醪美人告去已<lb/>
而雲散先生方兀然而禪逃響松風於蟹眼浮雪花於<lb/>
兔毫先生一笑而起𣺌海闊而天髙<lb/>
　　　菜羮賦<hi>并叙</hi>
東坡先生卜居南山之下服食噐用稱家之有無水陸<lb/>
之味貧不能致煑蔓菁蘆菔苦薺而食之其法不用醯<lb/>
<pb n="KR4d0076_WYG_033-22b"/>
醬而有自然之味蓋易而可常享乃為之賦辭曰<lb/>
嗟余生之褊迫如脫兎其何因殷詩腸之轉雷聊禦餓<lb/>
而食陳無芻豢以適口荷鄰蔬之見分汲幽泉以操濯<lb/>
博露葉與瓊根㸑鉶錡以膏油泫融液而流津適湯濛<lb/>
如松風投糝豆而諧匀覆陶甌之穹崇罷攬觸之煩勤<lb/>
屏醯醬之厚味却椒桂之芳辛水耗初而釜治火増壯<lb/>
而力均滃嘈雜而亷清信浄美而甘分登盤盂而薦之<lb/>
具匕筴而晨飱助生肥於玉池與五鼎其齊珍鄙易牙<lb/>
<pb n="KR4d0076_WYG_033-23a"/>
之效技超傅說而榮勳沮彭尸之爽惑調竈鬼之嫌嗔<lb/>
嗟丘嫂其自隘陋樂羊而匪人先生心平而氣和故雖<lb/>
老而體胖忘口腹之為累似不殺而成仁竊比余於誰<lb/>
歟葛天氏之遺民<lb/>
　　　颶風賦<lb/>
南越志熈安間多颶風颶者具四方之氣也常以五六<lb/>
月發未至時雞犬為之不鳴又嶺表録云秋夏間有暈<lb/>
如虹者謂之颶母必有飄風<lb/>
<pb n="KR4d0076_WYG_033-23b"/>
仲秋之夕客有叩門指雲物而告余曰海氛甚惡非祲<lb/>
非祥斷霓飲海而北指赤雲夾日而南翔此颶之漸也<lb/>
子蓋備之語未卒庭戸肅然槁葉蔌蔌驚鳥疾呼怖獸<lb/>
辟易忽野馬之决驟矯退飛之六鷁襲土囊而暴怒掠<lb/>
衆竅之叱吸余乃入室而坐歛袵變容客曰未也此颶<lb/>
風之先驅爾少焉排戸破牖隕瓦擗屋礧擊巨石揉㧞<lb/>
喬木勢翻渤澥響振坤軸疑屏翳之赫怒執陽侯而將<lb/>
戮鼓千尺之清瀾翻百仞之陵谷呑泥沙於一巻落崩<lb/>
<pb n="KR4d0076_WYG_033-24a"/>
崖之再觸列萬馬而並騖潰千車而爭逐虎豹讋駭鯨<lb/>
鯢犇蹙類鉅鹿之戰殷聲呼之動地似昆陽之役舉百<lb/>
萬於一覆余亦為之股慄毛聳索氣側足夜拊榻而九<lb/>
徙晝命龜而三卜蓋三日而後息也父老來唁酒漿羅<lb/>
列勞來僮僕懼定而說理草木之既偃輯軒檻之已折<lb/>
補茅屋之罅漏塞墻垣之隤缺已而山林寂然海波不<lb/>
興動者自止鳴者自停湛天宇之蒼蒼流孤月之熒熒<lb/>
忽悟且歎莫知所營嗚呼小大出於相形憂喜出於相<lb/>
<pb n="KR4d0076_WYG_033-24b"/>
遇昔之飄然者若為巨耶吹萬不同果足怖耶蟻之縁<lb/>
也吹則墜蚋之集也呵則舉夫嘘呵曽不能以振物而<lb/>
施之二蟲則甚懼鵬水擊而三千摶扶搖而九萬彼視<lb/>
吾之惴慄亦爾汝之相筦均大塊之噫氣奚巨細之足<lb/>
辯陋耳目之不廣為外物之所變且夫萬象起滅衆怪<lb/>
耀眩求髣髴於過耳視空中之飛電則向之所謂可懼<lb/>
者實耶虛耶惜吾知之晚也<lb/>
　　　黠䑕賦<lb/>
<pb n="KR4d0076_WYG_033-25a"/>
蘇子夜坐有䑕方齧拊牀而止之既止復作使童子燭<lb/>
之有槖中空嘐嘐聱聱聲在槖中曰噫此䑕之見閉而<lb/>
不得去者也發而視之寂無所有舉燭而索中有死䑕<lb/>
童子驚曰是方齧也而遽死耶向為何聲豈其鬼耶覆<lb/>
而出之墮地乃走雖有敏者莫措其手蘇子歎曰異哉<lb/>
是䑕之黠也閉于槖中槖堅而不可穴也故不齧而齧<lb/>
以聲致人不死而死以形求脫也吾聞有生莫智於人<lb/>
擾龍伐蛟登龜狩麟役萬物而君之卒見使於一䑕墮<lb/>
<pb n="KR4d0076_WYG_033-25b"/>
此蟲之計中驚脫兔於處女烏在其為智也坐而假寐<lb/>
私念其故若有告余者曰汝為多學而識之望道而未<lb/>
見也不一于汝而二于物故一䑕之齧而為之變也人<lb/>
能碎千金之璧而不能無失聲於破釜能摶猛虎不能<lb/>
無變色於蜂蠆此不一之患也言出於汝而忘之耶余<lb/>
俛而笑仰而覺使童子執筆記余之怍<lb/>
　　　復改科賦<lb/>
新天子兮繼體承乾老相國兮更張孰先憫科塲之積<lb/>
<pb n="KR4d0076_WYG_033-26a"/>
弊復詩賦以求賢探經義之淵源是非紛若考辭章之<lb/>
聲律去取昭然原夫詩之作也始於虞舜之朝賦之興<lb/>
也本於兩京之世迤邐陳齊之代綿邈隋唐之裔故遒<lb/>
人狥路為察治之本歴代用之為取士之制近古不易<lb/>
髙風未替祖宗百年而用此號曰得人朝廷一旦而革<lb/>
之不勝其弊謂専門足以造聖域謂變古足以為大儒<lb/>
事吟哦者皆童子為雕篆者非壯夫殊不知採摭英華<lb/>
也蔟之如綿繡較量輕重也等之如錙銖韻韻合璧聨<lb/>
<pb n="KR4d0076_WYG_033-26b"/>
聨貫珠稽諸古其來尚矣考諸舊不亦宜乎特令可畏<lb/>
之後生心潜六義佇見大成之君子名振三都莫不吟<lb/>
詠五字之章鋪陳八韻之㫖字應周天之日兮運而無<lb/>
積句合一歳之月兮終而復始過之者成疣贅之患不<lb/>
及者貽缺折之毁曲盡古人之意乃全天下之美遭逢<lb/>
日月忻歡者諸子百家抖擻歴圖快活者九經三史議<lb/>
夫賦曷可已義何足非彼文辭汛濫也無所統紀此聲<lb/>
律切當也有所指歸巧拙由一字之可見美惡混千人<lb/>
<pb n="KR4d0076_WYG_033-27a"/>
而莫違正方圓者必藉於䋲墨定櫽括者必在於樞機<lb/>
所以不用孔門惜揚雄之未逹其逢漢帝嘉司馬之知<lb/>
㣲噫昔元豐之新經未頒臨川之字說不作止戈為武<lb/>
兮曽試於京國通天為王兮必舒於禁籥孰不能成始<lb/>
成終誰不道或詳或略秋闈較藝終期李廣之雙鵰紫<lb/>
殿唱名果中禰衡之一鶚大凢法既乆而必弊士貽患<lb/>
而益深謂罷於開封則逺方之隘者空自韞玉取諸太<lb/>
學則不肖之富者私於懐金雖負凌雲之志未酧題柱<lb/>
<pb n="KR4d0076_WYG_033-27b"/>
之心三舍既興賄賂公行於庠序一年為限孤寒半老<lb/>
於山林自是憤愧者莫不顰眉公正者為之切齒思罷<lb/>
者而未免欲改之而未止羽翼成商山之父謳歌歸吾<lb/>
君之子諌必行言必聽焉此道飄飄而後起<lb/>
　　　思子臺賦<lb/>
余先君宫師之友史君諱經臣字彦輔眉山人與其弟<lb/>
沆子凝皆竒士博學能文慕李文饒之為人而舉其議<lb/>
論彦輔舉賢良不中第子凝以進士得官止著作佐郎<lb/>
<pb n="KR4d0076_WYG_033-28a"/>
皆早死且無子有文數百篇皆亡之余少時常見彦輔<lb/>
所作思子臺賦上援秦皇下逮晋惠反復哀切有補於<lb/>
世蓋記其意而亡其辭乃命過作補亡之篇庶㡬君子<lb/>
猶得見斯人胸懐髣髴也<lb/>
客有自蜀游梁傃關而東覧河華之形勝兮訪秦漢之<lb/>
遺宫得巋然之頽基兮並湖城之西墉弔漢武之暴怒<lb/>
兮悼戾園之憫凶聞父老之哀歎兮猶有歸來望思之<lb/>
遺恫吁犬臺之纔頰兮實咀毒而銜鋒敗趙國於俛仰<lb/>
<pb n="KR4d0076_WYG_033-28b"/>
兮又將覆劉氏之宗間漢武之多忌兮謂左右之皆戎<lb/>
殺楊石而未厭兮又瘞禍于宫中狃君王之好殺兮視<lb/>
人命猶昆蟲死者㡬何人兮豈問骨肉與王公惑狂傅<lb/>
之淺謀兮不忍忿忿而殺充上曽不鑒余之無聊兮實<lb/>
有豕心負此名而欲亡兮天下其孰吾容茍逭死於泉<lb/>
鳩兮兾稍乆而自理遘大患於倉猝兮懐孤憤於永已<lb/>
念君老而孰圖兮嗟肉食其多鄙獨三老與千秋兮懐<lb/>
愛君之眷眷犯雷霆之方怒兮消積禍於一言既沉寃之<lb/>
<pb n="KR4d0076_WYG_033-29a"/>
無告兮戮讒人其已晚幸曽孫之無恙兮或慰夫九原<lb/>
雖築臺其何救兮固知已矣之不諫魂㷀㷀乎其歸來<lb/>
兮蓋庶㡬於復見也昔秦之亡也禍始於扶蘇眇斯髙<lb/>
之羸豕兮視其君猶乳虎曽纊息之未定兮乃敢探其<lb/>
穴而啗其雛在晉四世有君不惠孽婦晨雊彊王定制<lb/>
惟愍懐之遭離兮實追蹤於漢戾顧孱后之何知兮亦<lb/>
號呼於既逝寫餘哀於江陵兮發故臣之幽契仍築臺<lb/>
以望思兮蓋援武以自例嗚呼噫嘻可弔而不可哂兮<lb/>
<pb n="KR4d0076_WYG_033-29b"/>
亦各其子也彼茂陵之雄傑兮係九戎而鞭百蠻笑堯<lb/>
禹而陋湯武兮蓋將與黄帝俱仙及其失道於㡬㣲兮<lb/>
狐鬼生於左臂如嬰兒之未孩兮易耳目而不知甘泉<lb/>
咫尺而不通兮與式乾其何異既上配於秦皇兮又下<lb/>
比於晉惠君子是以知狂聖之本同而聪明之不可恃<lb/>
也覧觀古初孰哲孰愚皆知指笑乎前人而莫知後之<lb/>
視余方漢武之盛也肯自比於驪山之朽骨而况於金<lb/>
墉之獨夫乎自今觀之三后一律皆以信讒而殺子暱<lb/>
<pb n="KR4d0076_WYG_033-30a"/>
姦而敗國吾築䑓以寄哀信同名而齊實彼昏庸者固<lb/>
不足告也吾將以為明王之龜䇿自建元以來張湯主<lb/>
父偃之流與兩丞相三長史之徒皆以無罪而夷滅一<lb/>
言以就誅曽無興哀於既徃一洗其無辜獨於㨿也悲<lb/>
歌慷慨泣涕躊躇嗚呼哀哉莫有以楚靈王之言告者<lb/>
曰人之愛其子也亦如余乎天道好還以徳為符惟孟<lb/>
徳之鷙忍兮亦嗜殺以為娯彼楊公之愛脩兮豈減吾<lb/>
之蒼舒恨元化之不可作兮然後知䑕軰之果無同舐<lb/>
<pb n="KR4d0076_WYG_033-30b"/>
犢於晚歳兮又何怨於老臞吾將以嗜殺為戒也故於<lb/>
末而并書<lb/>
　<lb/>
　<lb/>
　<lb/>
　<lb/>
　<lb/>
　東坡全集巻三十三<lb/>
</p>
<p>
</p>
  </div>
<div>
                <head>東坡全集巻三十四</head>
    <p>
<pb n="KR4d0076_WYG_034-1a"/>
欽定四庫全書<lb/>
　東坡全集巻三十四　　　　宋　蘇軾　撰<lb/>
　　敘二十五首<lb/>
　　　南行前集敘<lb/>
夫昔之為文者非能為之為工乃不能不為之為工也<lb/>
山川之有雲草木之有華實充滿勃鬱而見於外夫雖<lb/>
欲無有其可得耶自少聞家君之論文以為古之聖人<lb/>
有所不能自巳而作者故軾與弟轍為文至多而未嘗<lb/>
<pb n="KR4d0076_WYG_034-1b"/>
敢有作文之意已亥之嵗侍行適楚舟中無事愽奕飲<lb/>
酒非所以為閨門之歡而山川之秀美風俗之朴陋賢人<lb/>
君子之遺跡與凢耳目之所接者雜然有觸於中而發<lb/>
於咏歎蓋家君之作與弟轍之文皆在凢一百篇謂之<lb/>
南行集將以識一時之事為他日之所尋繹且以為得<lb/>
於談笑之間而非勉强所為之文也時十二月八日江<lb/>
陵驛書<lb/>
　　　送章子平詩敘<lb/>
<pb n="KR4d0076_WYG_034-2a"/>
觀進士登科録自天聖初訖于嘉祐之末凢四千五百<lb/>
一十有七人其貴且賢以名聞於世者蓋不可勝數數<lb/>
其上之三人凢三十有九而不至於公卿者五人而巳<lb/>
可謂盛矣詩曰誕后稷之穡有相之道我仁祖之於士<lb/>
也亦然較之以聲律取之以糊名而異人岀焉是何術<lb/>
哉目之所閱手之所厯口之所及其人未有不碩大光<lb/>
明秀傑者也此豈人力乎天相之也天之相人君莫大<lb/>
於以人遺之其在位之三十五年進士蓋十舉矣而得<lb/>
<pb n="KR4d0076_WYG_034-2b"/>
吾子平以為首子平以文章之美經術之富政事之敏<lb/>
守之以正行之以謙此功名富貴之所迫逐而不赦者<lb/>
也雖㣲舉首其孰能加之然且困躓而不信十年於此<lb/>
矣意者任重道逺必老而後大成歟不然我仁祖之明<lb/>
而天相之遺之人以任其事而豈徒然哉熈寧三年冬<lb/>
子平自右司諫直集賢院岀牧鄭州士大夫知其將用<lb/>
也十月丁未會于觀音之佛舍相與賦詩以餞之余於<lb/>
子平為同年友衆以為宜為此文也故不得辭<lb/>
<pb n="KR4d0076_WYG_034-3a"/>
　　　牡丹記敘<lb/>
熈寧五年三月二十三日余從太守沈公觀花於吉祥<lb/>
寺僧守璘之圃圃中花千本其品以百數酒酣樂作州<lb/>
人大集金槃綵籃以獻于坐者五十有三人飲酒樂甚<lb/>
素不飲者皆醉自輿臺皂𨽻皆挿花以從觀者數萬人<lb/>
明日公出所集牡丹記十巻以示客凢牡丹之見於傳記<lb/>
與栽植接養剥治之方古今詠歌詩賦下至怪竒小說<lb/>
皆在余既觀花之極盛與州人共逰之樂又得觀此書<lb/>
<pb n="KR4d0076_WYG_034-3b"/>
之精究愽備以為三者皆可紀而公又求余文以冠于<lb/>
篇蓋此花見重於世三百餘年窮妖極麗以擅天下之<lb/>
觀美而近嵗尤復變態百出務為新竒以追逐時好者<lb/>
不可勝紀此草木之智巧便佞者也今公自耆老重德<lb/>
而余又愚蠢迂濶舉世莫與為比則其於此書無乃皆<lb/>
非其人乎然鹿門子常怪宋廣平之為人意其鐡心石<lb/>
腸而為梅花賦則清便艶發得南朝徐庾體今以余觀<lb/>
之凢託於椎陋以眩世者又豈足信哉余雖非其人强<lb/>
<pb n="KR4d0076_WYG_034-4a"/>
為公紀之公家書二萬巻愽覽强記遇事成書非獨牡<lb/>
丹也<lb/>
　　　送杭州進士詩敘<lb/>
右登彼公堂四章章四句太守陳公之詞也蘇子曰士<lb/>
之求仕也志於得也仕而不志於得者偽也苟志於得<lb/>
而不以其道視時上下而變其學曰吾期得而巳矣則<lb/>
凢可以得者無不為也而可乎昔者齊景公田招虞人<lb/>
以旌不至孔子善之曰招虞人以皮冠夫旌與皮冠於<lb/>
<pb n="KR4d0076_WYG_034-4b"/>
義未有損益也然且不可而况使之棄其所學而學非<lb/>
其道歟熈寧五年錢塘之士貢於禮部者九人十月乙<lb/>
酉燕于中和堂公作是詩以勉之曰流而不返者水也<lb/>
不以時遷者松栢也言水而及松栢於其動者欲其難<lb/>
進也萬世不移者山也時飛時止者鴻鴈也言山而及<lb/>
鴻鴈於其静者欲其及時也公之於士也可謂周矣詩<lb/>
曰無言不醻無德不報二三子何以報公乎<lb/>
　　　邵茂誠詩集敘<lb/>
<pb n="KR4d0076_WYG_034-5a"/>
貴賤壽天天也賢者必貴仁者必壽人之所欲也人之<lb/>
所欲適與天相值實難譬如匠慶之山而得成虡豈可<lb/>
常也哉因其適相值而責之以常然此人之所以多怨<lb/>
而不通也至於文人其窮也固宜勞心以耗神盛氣以<lb/>
忤物未老而衰病無惡而得罪鮮不以文者天人之相<lb/>
值既難而人又自賊如此雖欲不困得乎茂誠諱迎姓<lb/>
邵氏與余同年登進士第十有五年而見之於吳興孫<lb/>
莘老之座上岀其詩數百篇余讀之彌月不厭其文清<lb/>
<pb n="KR4d0076_WYG_034-5b"/>
和妙麗如晉宋間人而詩尤可愛咀嚼有味雜以江左<lb/>
唐人之風其為人篤學强記恭儉孝友而貫穿法律敏<lb/>
於吏事其狀若不勝衣語言氣息僅屬余固哀其任衆<lb/>
難以瘁其身且疑其將病也踰年而茂誠卒又明年余<lb/>
過高郵則其䘮在焉入哭之敗幃瓦燈塵埃蕭然為之<lb/>
出涕太息夫原憲之貧顔回之短命揚雄之無子馮衍<lb/>
之不遇皇甫士安之篤疾彼遇其一而人哀之至今而<lb/>
茂誠兼之豈非命也哉余是以録其文哀而不怨亦茂<lb/>
<pb n="KR4d0076_WYG_034-6a"/>
誠之意也<lb/>
　　　錢塘勤上人詩集敘<lb/>
昔翟公罷廷尉賔客無一人至者其後復用賔客欲往<lb/>
翟公大書其門曰一死一生乃知交情一貧一富乃知<lb/>
交態一貴一賤交情乃見世以為口實然余嘗薄其為<lb/>
人以為客則陋矣而公之所以待客者獨不為小哉故<lb/>
太子少師歐陽公好士為天下第一士有一言中於道<lb/>
不逺千里而求之甚於士之求公以故盡致天下豪俊<lb/>
<pb n="KR4d0076_WYG_034-6b"/>
自庸衆人以顯於世者固多矣然士之負公者亦時有<lb/>
蓋嘗慨然太息以人之難知為好士者之戒意公之於<lb/>
士自是少倦而其退老於潁水之上余往見之則猶論<lb/>
士之賢者唯恐其不聞於世也至於負已者則曰是罪<lb/>
在我非其過翟公之客負之於死生貴賤之間而公之<lb/>
士叛公於瞬息俄頃之際翟公罪客而公罪已與士益<lb/>
厚賢於古人逺矣公不喜佛老其徒有治詩書學仁義<lb/>
之說者必引而進之佛者惠勤從公遊三十餘年公常<lb/>
<pb n="KR4d0076_WYG_034-7a"/>
稱之為聡明才智有學問者尤長於詩公薨於汝隂余<lb/>
哭之於其室其後見之語及於公未嘗不涕泣也勤固<lb/>
無求於世而公又非有德於勤者其所以涕泣不忘豈<lb/>
為利也哉余然後益知勤之賢使其得列於士大夫之<lb/>
間而從事於功名其不負公也審矣熈寧七年余自錢<lb/>
塘將赴高宻勤出其詩若干篇求余文以傳於世余以<lb/>
為詩非待文而傳者也若其為人之大畧則非斯文莫<lb/>
之傳也<lb/>
<pb n="KR4d0076_WYG_034-7b"/>
　　　晁君成詩集敘<lb/>
逹賢者有後張湯是也張湯宜無後者也無其實而竊<lb/>
其名者無後揚雄是也揚雄宜有後者也逹賢者有後<lb/>
吾是以知蔽賢者之無後也無其實而竊其名者無後<lb/>
吾是以知有其實而辭其名者之有後也賢者民之所<lb/>
以生也而蔽之是絶民也名者古今之逹尊也重於富<lb/>
貴而竊之是欺天也絶民欺天其無後不亦宜乎故曰<lb/>
逹賢者與有其實而辭其名者皆有後吾常誦之云爾<lb/>
<pb n="KR4d0076_WYG_034-8a"/>
乃者官於杭杭之新城令晁君君成諱端友者君子人<lb/>
也吾與之游三年知其為君子而不知其能文與詩而<lb/>
君亦未嘗有一語及此者其後君既殁於京師其子補<lb/>
之岀君之詩三百六十篇讀之而驚曰嗟夫詩之指雖<lb/>
㣲然其美惡高下猶有可以言傳而指見者至於人之<lb/>
賢不肖其深逺茫昧難知蓋甚於詩今吾尚不能知君<lb/>
之能詩則其所謂知君之為君子者果能盡知之乎君<lb/>
以進士得官所至民安樂之惟恐其去然未嘗以一言<lb/>
<pb n="KR4d0076_WYG_034-8b"/>
求於人凢從仕二十有三年而後改官以没由此觀之<lb/>
非獨吾不知舉世莫之知也君之詩清厚靜深如其為<lb/>
人而每篇輒岀新意竒語宜為人所共愛其勢非君深<lb/>
自覆匿人必知之而其子補之於文無所不能博辯俊<lb/>
偉絶人逺甚將必顯於世吾是以益知有其實而辭其<lb/>
名者之必有後也昔李郃為漢中候吏和帝遣二使者<lb/>
㣲服入蜀館於郃郃以星知之後三年使者為漢中守<lb/>
而郃猶為候吏人莫知之者其博學隱德之報在其子<lb/>
<pb n="KR4d0076_WYG_034-9a"/>
固詩曰豈弟君子神所勞矣<lb/>
　　　鳬繹先生詩集敘<lb/>
孔子曰吾猶及史之闕文也有馬者借人乗之今亡矣夫<lb/>
史之不闕文與馬之不借人也豈有損益於世也哉然<lb/>
且識之以為世之君子長者日以逺矣後生不復見其<lb/>
流風遺俗是以日趨於智巧便佞而莫之止是二者雖<lb/>
不足以損益而君子長者之澤在焉則孔子識之而况<lb/>
其足以損益於世者乎昔吾先君適京師與卿士大夫<lb/>
<pb n="KR4d0076_WYG_034-9b"/>
遊歸以語軾曰自今以往文章其日工而道將散矣士<lb/>
慕逺而忽近貴華而賤實吾已見其兆矣以魯人鳬繹<lb/>
先生之詩文十餘篇示軾曰小子識之後數十年天下<lb/>
無復為斯文者也先生之詩文皆有為而作精悍確苦<lb/>
言必中當世之過鑿鑿乎如五穀必可以療飢斷斷乎<lb/>
如藥石必可以伐病其遊談以為高枝詞以為觀美者<lb/>
先生無一言焉其後二十餘年先君既没而其言存士<lb/>
之為文者莫不超然出於形器之表㣲言高論既已鄙<lb/>
<pb n="KR4d0076_WYG_034-10a"/>
陋漢唐而其反復論難正言不諱如先生之文者世莫<lb/>
之貴矣軾是以悲於孔子之言而懐先君之遺訓益求<lb/>
先生之文而得之於其子復乃録而藏之先生諱太初<lb/>
字醇之姓顔氏先師兖公之四十七世孫云<lb/>
　　　徐州鹿鳴燕賦詩敘<lb/>
余聞之德行興賢太高而不可考射御選士巳卑而不<lb/>
足行永惟三代以來莫如吾宋之盛始於鄉舉率用韋<lb/>
平之一經終於廷䇿庶幾晁董之三道眷此房心之野<lb/>
<pb n="KR4d0076_WYG_034-10b"/>
實惟孝秀之淵元豐元年三郡之士皆舉於徐九月辛<lb/>
丑晦會于黄樓修舊事也庭實旅百貢先前列之龜工<lb/>
歌拜三義取食野之鹿是日也天高氣清水落石出仰<lb/>
觀四山之晻曖俯聽二洪之怒號眷焉顧之有足樂者<lb/>
於是講廢禮放鄭聲部刺史勸駕鄉先生在位羣賢畢<lb/>
集逸民來會以謂古者於旅也語而君子會友以文爰<lb/>
賦筆札以侑樽爼載色載笑有同於泮水一觴一詠無<lb/>
愧於山隂真禮義之遺風而太平之盛節也大夫庶士<lb/>
<pb n="KR4d0076_WYG_034-11a"/>
不鄙謂余屬為斯文以舉是禮余於嘉祐之末以進士<lb/>
入官偶儷之文疇昔所事揚雄雖悔於少作鍾儀敢廢<lb/>
於南音貽諸故人必不我誚也<lb/>
　　　王定國詩集敘<lb/>
太史公論詩以為國風好色而不淫小雅怨誹而不亂<lb/>
以余觀之是特識變風變雅耳烏覩詩之正乎昔先王<lb/>
之澤衰然後變風發乎情雖衰而未竭是以猶止於禮<lb/>
義以為賢於無所止者而巳若夫發於情止於忠孝者<lb/>
<pb n="KR4d0076_WYG_034-11b"/>
其詩豈可同日而語哉古今詩人衆矣而杜子美為首<lb/>
豈非以其流落饑寒終身不用而一飯未嘗忘君也歟<lb/>
今定國以余故得罪貶海上三年一子死貶所一子死<lb/>
于家定國亦病幾死余意其怨我甚不敢以書相聞而<lb/>
定國歸至江西以其嶺外所作詩數百首寄余皆清平<lb/>
豐融藹然有治世之音其言與志得道行者無異幽憂<lb/>
憤歎之作蓋亦有之矣特恐死嶺外而天子之恩不及<lb/>
報以忝其父祖耳孔子曰不怨天不尤人定國且不我<lb/>
<pb n="KR4d0076_WYG_034-12a"/>
怨而肯怨天乎余然後廢巻而歎自恨其人之淺也又<lb/>
念昔者定國過余於彭城留十日往返作詩幾百餘篇<lb/>
余苦其多畏其敏而服其工也一日定國與顔復長道<lb/>
游泗水登桓山吹笛飲酒乘月而歸余亦置酒黄樓上<lb/>
以待之曰李太白死世無此樂三百年矣今余老不復<lb/>
作詩又以病止酒閉門不岀門外數歩即大江經月不<lb/>
至江上眊眊焉真一老農夫也而定國詩益工飲酒不<lb/>
衰所至窮山水之勝不以厄窮衰老改其度今而後余<lb/>
<pb n="KR4d0076_WYG_034-12b"/>
之所畏服於定國者不獨其詩也<lb/>
　　　聖散子敘<lb/>
昔嘗覽千金方三建散云風冷痰飲癥癖㾬瘧無所不<lb/>
治而孫思邈特為著論以謂此方用藥節度不近人情<lb/>
至於救急其驗特異乃知神物效靈不拘常制至理開<lb/>
惑智不能知今僕所蓄聖散子殆此類耶自古論病惟<lb/>
傷寒最為危急其表裏虛實日數證候應汗應下之類<lb/>
差之毫釐輒至不救而用聖散子者一切不問凢隂陽<lb/>
<pb n="KR4d0076_WYG_034-13a"/>
二毒男女相易狀至危急者連飲數劑即汗岀氣通飲<lb/>
食稍進神宇完復更不用諸藥連服取差其餘輕者心<lb/>
額㣲汗止爾無恙藥性㣲熱而陽毒發狂之類服之即<lb/>
覺清涼此殆不可以常理詰也若時疫流行平旦於大<lb/>
釜中煑之不問老少良賤各服一大盞即時氣不入其<lb/>
門平居無疾能空腹一服則飲食倍常百疾不生真濟<lb/>
世之具衛家之寳也其方不知所從岀得之於眉山人<lb/>
巢君穀穀多學好方祕惜此方不傳其子余苦求得之<lb/>
<pb n="KR4d0076_WYG_034-13b"/>
謫居黄州比年時疫合此藥散之所活不可勝數巢初<lb/>
授余約不傳人指江水為盟余竊隘之乃以傳蘄水人<lb/>
龎君安時安時以善醫聞於世又善著書欲以傳後故<lb/>
以授之亦使巢君之名與此方同不朽也<lb/>
　　　田表聖奏議敘<lb/>
故諫議大夫贈司徒田公表聖奏議十篇嗚呼田公古<lb/>
之遺直也其盡言不諱蓋自敵以下受之有不能堪者<lb/>
而况於人主乎吾是以知二宗之聖也自太平興國以<lb/>
<pb n="KR4d0076_WYG_034-14a"/>
來至于咸平可謂天下大治千載一時矣而田公之言<lb/>
常若有不測之憂近在朝夕者何哉古之君子必憂治<lb/>
世而危明主明主有絶人之資而治世無可畏之防夫<lb/>
有絶人之資必輕其臣無可畏之防必易其民此君子<lb/>
之所甚懼也方漢文時刑措不用兵革不試而賈誼之<lb/>
言曰天下有可長太息者有可流涕者有可痛哭者後<lb/>
世不以是少漢文亦不以是甚賈誼由此觀之君子之<lb/>
遇治世而事明主法當如是也誼雖不遇而其所言畧<lb/>
<pb n="KR4d0076_WYG_034-14b"/>
巳施行不幸早世功烈不著於時然誼嘗建言使諸侯<lb/>
王子孫各以次受分地文帝未及用厯孝景至武帝而<lb/>
主父偃舉行之漢室以安今公之言十未用五六也安<lb/>
知來世不有若偃者舉而行之歟願廣其書於世必有<lb/>
與公合者此亦忠臣孝子之志也<lb/>
　　　樂全先生文集敘<lb/>
孔北海志大而論高功烈不見于世然英偉豪傑之氣<lb/>
自為一時所宗其論盛孝章郗鴻豫書慨然有烈丈夫<lb/>
<pb n="KR4d0076_WYG_034-15a"/>
之風諸葛孔明不以文章自名而開物成務之姿綜練<lb/>
名實之意自見於言語至岀師表簡而盡直而不肆大<lb/>
哉言乎與伊訓說命相表裏非秦漢以來以事君為恱<lb/>
者所能至也常恨二人之文不見其全今吾樂全先生<lb/>
張公安道其庶幾乎嗚呼士不以天下之重自任乆矣<lb/>
言語非不工也政事文學非不敏且博也然至於臨大<lb/>
事鮮不忘其故失其守者其器小也公為布衣則頎然<lb/>
已有公輔之望自少岀仕至老而歸未嘗以言狥物以<lb/>
<pb n="KR4d0076_WYG_034-15b"/>
色假人雖對人主必同而後言毁譽不動得䘮若一真<lb/>
孔子所謂大臣以道事君者世逺道散雖志士仁人或<lb/>
少貶以求用公獨以邁往之氣行正大之言曰用之則<lb/>
行舍之則藏上不求合於人主故雖貴而不用用而不<lb/>
盡下不求合於士大夫故恱公者寡不恱者衆然至言<lb/>
天下偉人則必以公為首公盡性知命體乎自然而行<lb/>
乎不得巳非蘄以文字名世者也然自慶厯以來訖元<lb/>
豐四十餘年所與人主論天下事見于章疏者多矣或<lb/>
<pb n="KR4d0076_WYG_034-16a"/>
用或不用而皆本於禮義合於人情是非有考於前而<lb/>
成敗有驗於後及其他詩文皆清逺雄麗讀者可以想<lb/>
見其為人信乎其有似於孔北海諸葛孔明也軾年二<lb/>
十以諸生見公成都公一見待以國士今三十餘年所<lb/>
以開發成就之者至矣而軾終無所效尺寸於公者獨<lb/>
求其文集手校而家藏之且論其大畧以待後世之君<lb/>
子昔曾魯公嘗為軾言公在人主前論大事他人終日<lb/>
反覆不能盡者公必數言而决粲然成文皆可書而誦<lb/>
<pb n="KR4d0076_WYG_034-16b"/>
也言雖不盡用然慶厯以來名臣為人主所敬莫如公<lb/>
者公今年八十一杜門却掃終日危坐將與造物者游<lb/>
於無何有之鄉言且不可得聞而况其文乎凢為文若<lb/>
干巻若干首<lb/>
　　　范文正公文集敘<lb/>
慶厯三年軾始総角入鄉校士有自京師來者以魯人<lb/>
石守道所作慶厯聖德詩示鄉先生軾從旁竊觀則能<lb/>
誦習其詞問先生以所頌十一人者何人也先生曰童<lb/>
<pb n="KR4d0076_WYG_034-17a"/>
子何用知之軾曰此天人也耶則不敢知若亦人耳何<lb/>
為其不可先生竒軾言盡以告之且曰韓范富歐陽此<lb/>
四人者人傑也時雖未盡了則巳私識之矣嘉祐二年<lb/>
始舉進士至京師則范公殁既葬而墓碑出讀之至流<lb/>
涕曰吾得其為人蓋十有五年而不一見其面豈非命<lb/>
也歟是嵗登第始見知于歐陽公因公以識韓富皆以<lb/>
國士待軾曰恨子不識范文正公其後三年過許始識<lb/>
公之仲子今丞相堯夫又六年始見其叔彛叟京師又<lb/>
<pb n="KR4d0076_WYG_034-17b"/>
十一年遂與其季德孺同僚于徐皆一見如舊且以公<lb/>
遺藳見屬為敘又十三年乃克為之嗚呼公之功德蓋<lb/>
不待文而顯其文亦不待敘而傳然不敢辭者自以八<lb/>
嵗知敬愛公今四十七年矣彼三傑者皆得從之遊而<lb/>
公獨不識以為平生之恨若獲挂名其文字中以自托<lb/>
於門下士之末豈非疇昔之願也哉古之君子如伊尹<lb/>
太公管仲樂毅之流其王霸之畧皆定於畎畝中非仕<lb/>
而後學者也淮隂侯見高帝於漢中論劉項短長畫取<lb/>
<pb n="KR4d0076_WYG_034-18a"/>
三秦如指諸掌及佐帝定天下漢中之言無一不酬者<lb/>
諸葛孔明卧草廬中與先主䇿曹操孫權規取劉璋因<lb/>
蜀之資以争天下終身不易其言此豈口傳耳受嘗試<lb/>
為之而僥倖其或成者哉公在天聖中居太夫人憂則<lb/>
已有憂天下致太平之意故為萬言書以遺宰相天下<lb/>
傳誦至用為將擢為執政考其平生所為無出此書者<lb/>
今其集二十巻為詩賦二百六十八為文一百六十五<lb/>
其於仁義禮樂忠信孝弟蓋如饑渴之於飲食欲須臾<lb/>
<pb n="KR4d0076_WYG_034-18b"/>
忘而不可得如火之熱如水之濕蓋其天性有不得不<lb/>
然者雖弄翰戱語率然而作必歸於此故天下信其誠<lb/>
争師尊之孔子曰有德者必有言非有言也德之發於<lb/>
口者也又曰我戰則克祭則受福非能戰也德之見於<lb/>
怒者也元祐四年四月十一日<lb/>
　　　六一居士集敘<lb/>
夫言有大而非夸逹者信之衆人疑焉孔子曰天之將<lb/>
䘮斯文也後死者不得與於斯文也孟子曰禹抑洪水<lb/>
<pb n="KR4d0076_WYG_034-19a"/>
孔子作春秋而予距楊墨蓋以是配禹也文章之得䘮<lb/>
何與於天而禹之功與天地並孔子孟子以空言配之<lb/>
不已夸乎自春秋作而亂臣賊子懼孟子之言行而楊<lb/>
墨之道廢天下以為是固然而不知其功孟子既没有<lb/>
申商韓非之學違道而趣利殘民以厚主其說至陋也<lb/>
而士以是罔其上上之人僥倖一切之功靡然從之而<lb/>
世無大人先生如孔子孟子者推其本末權其禍福之<lb/>
輕重以救其惑故其學遂行秦以是䘮天下陵夷至於<lb/>
<pb n="KR4d0076_WYG_034-19b"/>
勝廣劉項之禍死者十八九天下蕭然洪水之患蓋不<lb/>
至此也方秦之未得志也使復有一孟子則申韓為空<lb/>
言作於其心害於其事作於其事害於其政者必不至<lb/>
若是烈也使楊墨得志於天下其禍豈減於申韓哉由<lb/>
此言之雖以孟子配禹可也太史公曰蓋公言黄老賈<lb/>
誼晁錯明申韓錯不足道也而誼亦為之余以是知邪<lb/>
說之移人雖豪傑之士有不免者况衆人乎自漢以來<lb/>
道術不岀於孔氏而亂天下者多矣晉以老莊亡梁以<lb/>
<pb n="KR4d0076_WYG_034-20a"/>
佛亡莫或正之五百餘年而後得韓愈學者以愈配孟<lb/>
子蓋庶幾焉愈之後三百有餘年而後得歐陽子其學<lb/>
推韓愈孟子以逹於孔氏著禮樂仁義之實以合於大<lb/>
道其言簡而明信而通引物連類折之於至理以服人<lb/>
心故天下翕然師尊之自歐陽子之存世之不說者譁<lb/>
而攻之能折困其身而不能屈其言士無賢不肖不謀<lb/>
而同曰歐陽子今之韓愈也宋興七十餘年民不知兵<lb/>
富而敎之至天聖景祐極矣而斯文終有愧於古士亦<lb/>
<pb n="KR4d0076_WYG_034-20b"/>
因陋守舊論卑而氣弱自歐陽子出天下爭自濯磨以<lb/>
通經學古為高以救時行道為賢以犯顔納諫為忠長<lb/>
育成就至嘉祐末號稱多士歐陽子之功為多嗚呼此<lb/>
豈人力也哉非天其孰能使之歐陽子没十有餘年士<lb/>
始為新學以佛老之似亂周孔之真識者憂之頼天子<lb/>
明聖詔修取士法風厲學者專治孔氏黜異端然後風<lb/>
俗一變考論師友淵源所自復知誦習歐陽子之書予<lb/>
得其詩文七百六十六篇於其子棐乃次而論之曰歐<lb/>
<pb n="KR4d0076_WYG_034-21a"/>
陽子論大道似韓愈論事似陸贄記事似司馬遷詩賦<lb/>
似李白此非余言也天下之言也歐陽子諱修字永叔<lb/>
既老自謂六一居士云<lb/>
　　　八境圖後序<lb/>
南康江水嵗嵗壊城孔君宗翰為守始作石城至今頼<lb/>
之某為膠西守孔君實見代臨行出八境圖求文與詩<lb/>
以遺南康人使刻諸石其後十七年某南遷過郡得遍<lb/>
覽所謂八境者則前詩未能道其萬一也南康士大夫<lb/>
<pb n="KR4d0076_WYG_034-21b"/>
相與請於某曰詩文昔嘗刻石或持以去今亡矣願復<lb/>
書而刻之時孔君既没不忍違其請紹聖元年八月十<lb/>
九日<lb/>
　　　聖散子後叙<lb/>
聖散子主疾功效非一去年春杭之民病得此藥全活<lb/>
者不可勝數所用皆中下品藥畧計每千錢即得千服<lb/>
所濟已及千人由此積之其利甚博凢人欲施惠而力<lb/>
能自辦者猶有所止若合衆力則人有善利其行可乆<lb/>
<pb n="KR4d0076_WYG_034-22a"/>
今募信士就楞嚴院修製自立春後起施直至來年春<lb/>
夏之交有入名者徑以施送本院昔薄拘羅尊者以訶<lb/>
梨勒施一病比丘故獲報身身常無衆疾施無多寡隨<lb/>
力助縁疾病必相扶持功德豈有限量仁者惻隱當崇<lb/>
善因吳郡陸廣秀才施此方并藥得之於智藏主禪月<lb/>
大師寳澤乃鄉僧也其陸廣見在京施方并藥在麥麴<lb/>
巷居住<lb/>
　　　送人叙<lb/>
<pb n="KR4d0076_WYG_034-22b"/>
士之不能自成其患在於俗學俗學之患枉人之材窒<lb/>
人之耳目誦其師傳造字之語從俗之文才數萬言其<lb/>
為士之業盡此矣夫學以明禮文以述志思以通其學<lb/>
氣以逹其文古之人道其聡明廣其聞見所以學也正<lb/>
志完氣所以言也王氏之學正如脫槧案其形模而出<lb/>
之不待脩飾而成器耳求為桓璧彛器其可乎<lb/>
　　　送水丘秀才叙<lb/>
水丘仙夫治六經百家說為歌詩與揚州豪傑交游頭<lb/>
<pb n="KR4d0076_WYG_034-23a"/>
骨磽然有古丈夫風其岀詞吐氣亦往往驚世俗予知<lb/>
其必有用也仙夫其自惜哉今之讀書取官者皆屈折<lb/>
拳曲以合規繩曾不得自伸其喙仙夫恥不得為將厯<lb/>
瑯琊之會稽浮沅湘遡瞿塘登高以望逺摇槳以泳深<lb/>
以自適其適也過予而語行予謂古之君子有絶俗而<lb/>
高有擇地而泰者顧其心常足而巳坐於廟堂君臣賡<lb/>
歌與夫據槁梧擊朽枝而聲犂然不知其心之樂奚以<lb/>
異也其在窮也能知舍其在通也能知用予以是卜仙<lb/>
<pb n="KR4d0076_WYG_034-23b"/>
夫之還也仙夫勉矣哉若夫習而不試往即而獨後則<lb/>
仙夫之屐可以南矣<lb/>
　　　獵會詩叙<lb/>
雷勝隴西人以勇敢應募得官為京東第二將武力絶<lb/>
人騎射敏妙按閱於徐徐人欲觀其能為小獵城西又<lb/>
有殿直鄭亮借職繆進者皆騎而從弓矢刀槊無不精<lb/>
習而駐泊黄宗閔舉止如諸生戎裝輕騎出馳絶衆客<lb/>
皆驚笑樂甚是日小雨甫晴土潤風和觀者數千人曹<lb/>
<pb n="KR4d0076_WYG_034-24a"/>
子桓云建安十年始定冀州濊貊貢良弓燕代獻名馬<lb/>
時嵗之春勾芒司節和風扇物弓燥手柔草茂獸肥與<lb/>
兄子丹獵於鄴西手獲獐鹿九狐兔三十馳騁之樂邊<lb/>
人武吏日以為常如曹氏父子横槊賦詩以傳於世乃<lb/>
可喜耳衆客既各自寫其詩因書其末以為異日一笑<lb/>
　　　講田友直字叙<lb/>
韓城田益字遷之黄庭堅以謂不足以配名更之曰友<lb/>
直予曰益者三友何獨取諸此某曰夫直者剛者之長<lb/>
<pb n="KR4d0076_WYG_034-24b"/>
也千夫諾諾不如一士之諤諤誠得直士與居彼不資<lb/>
吾子之過切磋琢磨成子金玉使子日知不足雖然取<lb/>
直友猶有四物有直而脩於直者有直而陷於曲者有<lb/>
曲而盗名直者有曲而遂其直者邦有道無道如矢此<lb/>
直而脩於直者也其父攘羊而子證之此直而陷於曲<lb/>
者也或乞醯焉乞諸其隣此曲而盜名直者也子為父<lb/>
隱此曲而遂其直者也其二端可願其二端不可願為<lb/>
吾子擇益友也嘗以是觀之<lb/>
<pb n="KR4d0076_WYG_034-25a"/>
　　　送張道士叙<lb/>
古者贈人以言彼雖不吾乞猶將發藥也蓋未有不吾<lb/>
乞而亦有待發藥者以吾友之賢茲又奚乞雖然我反<lb/>
乞之曰與吾友心肺之識幾三年矣非同頃暫也今乃<lb/>
别去遂黙黙而巳乎抑不足教乎豈無事於教乎將周<lb/>
旋終始籠絡蓋遮有所惜乎嗟僕之才陋甚也而吾友<lb/>
每過愛豈信然乎止於此可乎抑容有未至當勉乎自<lb/>
念明於處巳暗於接物其不可至死以不喜故譏罵隨<lb/>
<pb n="KR4d0076_WYG_034-25b"/>
之抑足恤乎將從從然與之合乎身且老矣家且窮矣<lb/>
與物日忤而取途且逺矣將明滅如草上之螢乎浮沉<lb/>
如水中之魚乎陶者能圓而不能方矢者能直而不能<lb/>
曲將為陶乎將為矢乎山有蕨薇可羮也野有麋鹿可<lb/>
脯也一絲可衣也一瓦可居也詩書可樂也父子兄弟<lb/>
妻孥可游衍也將謝世路而適吾所自適乎抑富貴聲<lb/>
名以偷夣幻之快乎行乎止乎遲乎速乎吾友其可敎<lb/>
也黙黙而已非所以望吾友也<lb/>
<pb n="KR4d0076_WYG_034-26a"/>
　　　江子靜字叙<lb/>
友人江君以其名存之求字於予予字之曰子静夫人<lb/>
之動以静為主神以静舍心以静充志以静寧慮以静<lb/>
明其静有道得已則静逐物則動以一人之身晝夜之<lb/>
氣呼吸出入未嘗異也然而或存或亡者是其動静殊<lb/>
也後之學者始學也既累於仕其仕也又累於進得之<lb/>
則樂失之則憂是憂樂係於進矣平旦而起日與事交<lb/>
合我則喜忤我則怒是喜怒係於事矣耳恱五聲目恱<lb/>
<pb n="KR4d0076_WYG_034-26b"/>
五色口恱五味鼻恱芬臭是愛欲係於物矣以𦕈然之<lb/>
身而所係如此行流轉徙日遷月化則平日之所養尚<lb/>
能存耶䘮其所存尚安明其已之是非與夫在物之真<lb/>
偽哉故君子學以辨道道以求性正則静静則定定則<lb/>
虛虛則明物之來也吾無所增物之去也吾無所虧豈<lb/>
復為之欣喜愛惡而累其真歟君齒少才銳學以待仕<lb/>
方且岀而應物所謂静以存性不可不念也能得吾性<lb/>
不失其在已則何往而不適哉<lb/>
<pb n="KR4d0076_WYG_034-27a"/>
　　　送錢塘僧思聡歸孤山敘<lb/>
天以一生水地以六成之一六合而水可見雖有神禹<lb/>
不能知其孰為一孰為六也子思子曰自誠明謂之性<lb/>
自明誠謂之教誠則明矣明則誠矣誠明合而道可見<lb/>
雖有黄帝孔丘不能知其孰為誠孰為明也佛者曰戒<lb/>
生定定生慧慧獨不生定乎伶𤣥有言慧則通通則流<lb/>
是烏知真慧哉醉而狂醒而止慧之生定通之不流也<lb/>
審矣故夫有目而自行則褰裳疾走常得大道無目而<lb/>
<pb n="KR4d0076_WYG_034-27b"/>
隨人則扶輪曵踵常仆坑穽慧之生定速於定之生慧<lb/>
也錢唐僧思聡七嵗善彈琴十二捨琴而學書書既工<lb/>
十五捨書而學詩詩有竒語雲烟葱朧珠璣的皪識者<lb/>
以為畫師之流聡又不巳遂讀華嚴諸經入法界海慧<lb/>
今年二十有九老師宿儒皆敬愛之秦少游取楞嚴文<lb/>
殊語字之曰聞復使聡日進不止自聞思脩以至于道<lb/>
則華嚴法界海慧盡為蘧廬而况書詩與琴乎雖然古<lb/>
之學道無自虛空入者輪扁斵輪傴僂承蜩苟可以發<lb/>
<pb n="KR4d0076_WYG_034-28a"/>
其巧智物無陋者聡若得道琴與書皆與有力詩其尤<lb/>
也聡能如水鏡以一含萬則書與詩當益竒吾將觀焉<lb/>
以為聡得道淺深之候<lb/>
　　　觀宋復古畫叙<lb/>
舊聞房琯開元中嘗宰盧氏與道士邢和璞出游過夏<lb/>
口村入廢佛寺坐古松下和璞使人鑿地得甕中所藏<lb/>
婁師德與永禪師書笑謂琯曰頗憶此耶琯因悵然悟<lb/>
前生之為永禪師也故人栁子玉寳此畫曰是唐本宋<lb/>
<pb n="KR4d0076_WYG_034-28b"/>
復古所臨者元祐六年三月十九日余自杭還朝宿吳<lb/>
松江夣長老仲殊挾琴過余彈之有異聲熟視琴頗損<lb/>
而有十三絃余嘆息不巳殊曰雖損尚可修曰奈十三<lb/>
絃何殊不答誦詩曰度數形名豈偶然破琴今有十三<lb/>
絃此生若遇邢和璞方信秦筝是響泉余夢中了然識<lb/>
其所謂既覺而忘之明日晝卧復夢殊來理前言再誦<lb/>
其詩方驚覺而殊適至意其非夢也問之殊蓋不知是<lb/>
嵗六月見子玉之子子文于京師求得其畫乃作詩并<lb/>
<pb n="KR4d0076_WYG_034-29a"/>
書所夢其上子玉名瑾善作詩及行草書復古名廸畫<lb/>
山水草木蓋妙絶一時仲殊本書生棄家學佛通脫無<lb/>
所着皆竒士也詩曰破琴雖未修中有琴意足誰云十<lb/>
三絃音節如佩玉新絃雖高張絲聲不附木宛然七絃<lb/>
筝動與世好逐陋矣房次律因循墮流俗懸知董庭蘭<lb/>
不識無絃曲<lb/>
　<lb/>
　<lb/>
<pb n="KR4d0076_WYG_034-29b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　東坡全集巻三十四<lb/>
</p>
<p>
</p>
  </div>
<div>
                <head>東坡全集巻三十五</head>
    <p>
<pb n="KR4d0076_WYG_035-1a"/>
欽定四庫全書<lb/>
　東坡全集巻三十五　　　　宋　蘓軾　撰<lb/>
　　記十三首<lb/>
　　　清風閣記<lb/>
文慧大師應符居成都玉谿上為閣曰清風以書來求<lb/>
文為記五返而益勤余不能巳戲為浮屠語以問之曰<lb/>
符而所謂身者汝之所寄也而所謂閣者汝之所以寄<lb/>
所寄也身與閣汝不得有而名烏乎施名將無所施而<lb/>
<pb n="KR4d0076_WYG_035-1b"/>
安用記乎雖然吾為汝放心遺形而强言之汝亦放心<lb/>
遺形而强聼之木生於山水流於淵山與淵且不得有而<lb/>
人以為巳有不亦惑歟天地之相磨虛空與有物之相<lb/>
推而風於是焉生執之而不可得也逐之而不可及也<lb/>
汝為居室而以名之吾又為汝記之不亦大惑歟雖然<lb/>
世之所謂巳有而不惑者其與是奚辨若是而可以為<lb/>
有邪則雖汝之有是風可也雖為居室而以名之吾又<lb/>
為汝記之可也非惑也風起於蒼茫之間彷徨乎山澤<lb/>
<pb n="KR4d0076_WYG_035-2a"/>
激越乎城郭道路虛徐演漾以汎汝之軒忩欄楯幔帷<lb/>
而不去也汝隠几而觀之其亦有得乎力生於所激而<lb/>
不自為力故不勞形生於所遇而不自為形故不窮嘗<lb/>
試以是觀之<lb/>
　　　喜雨亭記<lb/>
亭以雨名志喜也古者有喜則以名物示不忘也周公<lb/>
得禾以名其書漢武得鼎以名其年叔孫勝狄以名其<lb/>
子喜之大小不齊其示不忘一也余至扶風之明年始<lb/>
<pb n="KR4d0076_WYG_035-2b"/>
治官舍為亭於堂之北而鑿池其南引流種樹以為休<lb/>
息之所是嵗之春雨麥於岐山之陽其占為有年旣而<lb/>
彌月不雨民方以為憂越三月乙卯乃雨甲子又雨民<lb/>
以為未足丁卯大雨三日乃止官吏相與慶於庭商賈<lb/>
相與歌於市農夫相與抃於野憂者以樂病者以愈而<lb/>
吾亭適成於是舉酒於亭上以屬客而告之曰五日不<lb/>
雨可乎曰五日不雨則無麥十日不雨可乎曰十日不<lb/>
雨則無禾無麥無禾嵗且薦饑獄訟繁興而盜益滋<lb/>
<pb n="KR4d0076_WYG_035-3a"/>
熾則吾與二三子雖欲優㳺以樂於此亭其可得耶今<lb/>
天不遺斯民始旱而賜之以雨使吾與二三子得相與<lb/>
優㳺而樂於此亭者皆雨之賜也其又可忘耶旣以名<lb/>
亭又從而歌之曰使天而雨珠寒者不得以為襦使天<lb/>
而雨玉飢者不得以為粟一雨三日繄誰之力民曰太<lb/>
守太守不有歸之天子天子曰不然歸之造物造物不<lb/>
自以為功歸之太空太空㝠㝠不可得而名吾以名吾<lb/>
亭<lb/>
<pb n="KR4d0076_WYG_035-3b"/>
　　　鳯鳴驛記<lb/>
始余丙申嵗舉進士過扶風求舍於館人旣入不可居<lb/>
而出次於逆旅其後六年為府從事至數日謁客於館<lb/>
視客之所居與其凢所資用如官府如廟觀如數世富<lb/>
人之宅四方之至者如歸其家皆樂而忘去將去既駕<lb/>
雖馬亦顧其皁而嘶余召館吏而問焉吏曰今太守宋公<lb/>
之所新也自辛丑八月而公始至旣至逾月而興功五<lb/>
十有五日而成用夫三萬六千木以根計竹以竿計瓦<lb/>
<pb n="KR4d0076_WYG_035-4a"/>
甓坯釘各以枚計稭以石計者二十一萬四千七百二<lb/>
十有八而民未始有知者余聞而心善之其明年縣令<lb/>
胡允文具石請書其事余以為有足書者乃書曰古之<lb/>
君子不擇居而安安則樂樂則喜從事使人而皆喜從<lb/>
事則天下何足治歟後之君子常有所不屑則躁否則<lb/>
惰躁則妄惰則廢旣妄且廢則天下之所以不治者常<lb/>
出於此而不足怪今夫宋公計其所歴而累其勤使無齟<lb/>
齬於世則今且何為矣而猶為此官哉然而未嘗有不<lb/>
<pb n="KR4d0076_WYG_035-4b"/>
屑之心其治扶風也視其卼臲者而安植之求其䝉茸<lb/>
者而疏理之非特傳舍而巳事復有小於傳舍者公未<lb/>
嘗不盡心也嘗食芻豢者難於食菜嘗衣錦者難於衣<lb/>
布嘗為其大者不屑為其小此天下之通患也詩曰豈<lb/>
弟君子民之父母所貴乎豈弟者豈非以其不擇居而<lb/>
安安而樂樂而喜從事歟夫修傳舍誠無足書者以傳<lb/>
舍之修而見公之不擇居而安安而樂樂而喜從事者<lb/>
則是真足書也<lb/>
<pb n="KR4d0076_WYG_035-5a"/>
　　　凌虛臺記<lb/>
臺因於南山之下宜若起居飲食與山接也四方之山<lb/>
莫髙於終南而都邑之麗山者莫近於扶風以至近求<lb/>
最髙其勢必得而太守之居未嘗知有山焉雖非事之<lb/>
所以損益而物理有不當然者此凌虛之所為築也方<lb/>
其未築也太守陳公杖屦逍遥於其下見山之出於林<lb/>
木之上者纍纍如人之旅行於墻外而見其髻也曰是<lb/>
必有異使工鑿其前為方池以其土築臺出於屋之簷<lb/>
<pb n="KR4d0076_WYG_035-5b"/>
而止然後人之至於其上者怳然不知臺之髙而以為<lb/>
山之踊躍奮迅而出也公曰是宜名凌虛以告其從事<lb/>
蘇軾而求文以為記軾復於公曰物之廢興成毁不可<lb/>
得而知也昔者荒草野田霜露之所䝉翳狐虺之所竄<lb/>
伏方是時豈知有凌虛臺耶廢興成毁相尋於無窮則<lb/>
臺之復為荒草野田皆不可知也嘗試與公登臺而望<lb/>
其東則秦穆之祈年槖泉也其南則漢武之長楊五柞<lb/>
而其北則隋之仁壽唐之九成也計其一時之盛宏傑<lb/>
<pb n="KR4d0076_WYG_035-6a"/>
詭麗堅固而不可動者豈特百倍於臺而已哉然而數<lb/>
世之後欲求其髣髴而破瓦頺垣無復存者旣已化為<lb/>
禾黍荆棘丘墟隴畆矣而况於此臺歟夫臺猶不足恃<lb/>
以長久而况於人事之得䘮忽徃而忽來者歟而或者<lb/>
欲以夸世而自足則過矣蓋世有足恃者而不在乎臺<lb/>
之存亡也旣已言於公退而為之記<lb/>
　　　中和勝相院記<lb/>
佛之道難成言之使人悲酸愁苦其始學之皆入山林<lb/>
<pb n="KR4d0076_WYG_035-6b"/>
踐荆棘虵虺袒裸雪霜或刲割屠膾燔燒烹煑以肉飼<lb/>
虎豹鳥烏蚊蚋無所不至茹苦含辛更百千萬億年而<lb/>
後成其不能此者猶棄絶骨肉衣麻布食草木之實晝<lb/>
日力作以給薪水糞除暮夜持膏火薫香事其師如生<lb/>
務苦瘠其身自身口意莫不有禁其畧十其詳無數終<lb/>
身念之寢食見之如是僅可以稱沙門比丘雖名為不<lb/>
耕而食然其勞苦卑辱則過於農工逺矣計其利害非<lb/>
僥倖小民之所樂今何其棄家毁服壊毛髪者之多也<lb/>
<pb n="KR4d0076_WYG_035-7a"/>
意亦有所便歟寒耕暑耘官乂召而役作之凢民之所<lb/>
患苦者我皆免焉吾師之所謂戒者為愚夫未逹者設<lb/>
也若我何用是為剟其患專取其利不如是而已又愛<lb/>
其名治其荒唐之説攝衣升坐問荅自若謂之長老吾<lb/>
嘗究其語矣大抵務為不可知設械以應敵匿形以備<lb/>
敗窘則推墮滉漾中不可捕捉如是而巳矣吾逰四方<lb/>
見輒反覆折困之度其所從遁而逆閉其塗徃徃面頸<lb/>
發赤然業已為是道勢不得以惡聲相反則笑曰是外<lb/>
<pb n="KR4d0076_WYG_035-7b"/>
道魔人也吾之於僧慢侮不信如此今寳月大師惟簡<lb/>
乃以其所居院之本末求吾文為記豈不謬哉然吾昔<lb/>
者始逰成都見文雅大師惟度器宇落落可愛渾厚人<lb/>
也能言唐末五代事傳記所不載者因是與之逰甚熟<lb/>
惟簡則其同門友也其為人精敏過人事佛齊衆謹嚴<lb/>
如官府二僧皆吾之所愛而此院又有唐僖宗皇帝像<lb/>
及其從官文武七十五人其奔走失國與其所以將亡<lb/>
而不遂滅者旣足以感慨太息而畫又皆精妙冠世有<lb/>
<pb n="KR4d0076_WYG_035-8a"/>
足稱者故强為記之始居此者京兆人廣寂大師希讓<lb/>
傳六世至度與簡簡姓蘇氏眉山人吾逺宗子也今主<lb/>
是院而度亡矣<lb/>
　　　四菩薩閣記<lb/>
始吾先君於物無所好燕居如齋言笑有時顧嘗嗜畫<lb/>
弟子門人無以悦之則爭致其所嗜庶幾一解其顔故<lb/>
雖為布衣而致畫與公卿等長安有故藏經龕唐明皇<lb/>
帝所建其門四逹八版皆呉道子畫陽為菩薩隂為天<lb/>
<pb n="KR4d0076_WYG_035-8b"/>
王凢十六軀廣明之亂為賊所焚有僧忘其名於兵火<lb/>
中拔其四版以逃旣重不可負又廹於賊恐不能全遂<lb/>
竅其兩版以受荷西奔於岐而寄死於烏牙之僧舍板<lb/>
留於是百八十年矣客有以錢十萬得之以示軾者軾<lb/>
歸其直而取之以獻諸先君先君之所嗜百有餘品一<lb/>
旦以是四板為甲治平四年先君沒於京師軾自汴入<lb/>
淮泝于江載是四版以歸旣免䘮所嘗與徃來浮屠人<lb/>
惟簡誦其師之言教軾為先君捨施必所甚愛與所不<lb/>
<pb n="KR4d0076_WYG_035-9a"/>
忍捨者軾用其說思先君之所甚愛軾之所不忍捨者<lb/>
莫若是版故遂以與之且告之曰此明皇帝之所不能<lb/>
守而焚於賊者也而况於余乎余視天下之蓄此者多<lb/>
矣有能及三世者乎其始求之若不及旣得惟恐失之<lb/>
而其子孫不以易衣食者鮮矣余惟自度不能長守此<lb/>
也是以與子子將何以守之簡曰吾以身守之吾眼可<lb/>
霍吾足可斮吾畫不可奪若是足以守之歟軾曰未也<lb/>
足以終子之世而巳簡曰又盟於佛而以鬼守之凢取<lb/>
<pb n="KR4d0076_WYG_035-9b"/>
是者與凢以是予人者其罪如律若是足以守之歟軾<lb/>
曰未也世有無佛而蔑鬼者然則何以守之曰軾之以<lb/>
是予子者凢以為先君捨也天下豈有無父之人歟其<lb/>
誰忍取之若其聞是而不悛不惟一觀而巳將必取之<lb/>
然後為快則其人之賢愚與廣明之焚此者一也全其<lb/>
子孫難矣而况能久有此乎且夫不可取者存乎子取<lb/>
不取者存乎人子勉之矣為子之不可取者而巳又何<lb/>
知焉旣以予簡簡以錢百萬度為大閣以藏之且畫先<lb/>
<pb n="KR4d0076_WYG_035-10a"/>
君像其上軾助錢二十之一期以明年冬閣成熈寜元<lb/>
年十月二十六日記<lb/>
　　　墨君堂記<lb/>
凢人相與號呼者貴之則曰公賢之則曰君自其下則<lb/>
爾汝之雖公卿之貴天下貌畏而心不服則進而君公<lb/>
退而爾汝者多矣獨王子猷謂竹君天下從而君之無<lb/>
異辭今與可又能以墨象君之形容作堂以居君而屬<lb/>
余為文以頌君徳則與可之於君信厚矣與可之為人<lb/>
<pb n="KR4d0076_WYG_035-10b"/>
也端静而文明哲而忠士之脩潔博習朝夕磨治洗濯<lb/>
以求交於與可者非一人也而獨厚君如此君又疎簡<lb/>
抗勁無聲色臭味可以娯恱人之耳目鼻口則與可之<lb/>
厚君也其必有以賢君矣世之能寒燠人者其氣燄亦<lb/>
未至若雪霜風雨之切於肌膚也而士鮮不以為欣戚<lb/>
䘮其所守自植物而言之四時之變亦大矣而君獨不<lb/>
顧雖㣲與可天下其孰不賢之然與可獨能得君之深<lb/>
而知君之所以賢雍容談笑揮灑奮迅而盡君之徳稚<lb/>
<pb n="KR4d0076_WYG_035-11a"/>
壯枯老之容披折偃仰之勢風雪凌厲以觀其操崖石<lb/>
犖确以致其節得志遂茂而不驕不得志瘁瘠而不辱<lb/>
羣居不倚獨立不懼與可之於君可謂得其情而盡其<lb/>
性矣余雖不足以知君願從與可求君之昆弟子孫族<lb/>
屬朋友之象而藏於吾室以為君之别館云<lb/>
　　　淨因院畫記<lb/>
余嘗論畫以為人禽宫室器用皆有常形至於山石竹<lb/>
木水波煙雲雖無常形而有常理常形之失人皆知之<lb/>
<pb n="KR4d0076_WYG_035-11b"/>
常理之不當雖曉畫者有不知故凢可以欺世而取名<lb/>
者必託於無常形者也雖然常形之失止於所失而不<lb/>
能病其全若常理之不當則舉廢之矣以其形之無常<lb/>
是以其理不可不謹也世之工人或能曲盡其形而至<lb/>
於其理非髙人逸才不能辨與可之於竹石枯木真可<lb/>
謂得其理者矣如是而生如是而死如是而攣拳瘠蹙<lb/>
如是而條逹遂茂根莖節葉牙角脈縷千變萬化未始<lb/>
相襲而各當其處合於天造厭於人意蓋逹士之所寓<lb/>
<pb n="KR4d0076_WYG_035-12a"/>
也歟昔嵗嘗畫兩叢竹於淨因之方丈其後出守陵陽<lb/>
而西也余與之偕别長老道臻師又畫兩竹梢一枯木<lb/>
於其東齋臻方治四壁於法堂而請於與可與可旣許<lb/>
之矣故余并為記之必有明於理而深觀之者然後知<lb/>
余言之不妄<lb/>
　　　墨妙亭記<lb/>
熈寜四年十一月髙郵孫莘老自廣徳移守呉興其明<lb/>
年二月作墨妙亭於府第之北逍遥堂之東取凢境内<lb/>
<pb n="KR4d0076_WYG_035-12b"/>
自漢以來古文遺刻以實之呉興自東晋為善地號為<lb/>
山水清逺其民足於魚稻蒲蓮之利寡求而不爭賔客<lb/>
非特有事於其地者不至焉故凢守都者率以風流嘯<lb/>
咏投壺飲酒為事自莘老之至而嵗適大水上田皆不<lb/>
登湖人大饑將相率亡去莘老大振廩勸分躬自撫循<lb/>
勞來出於至誠富有餘者皆爭出榖以佐官所活至不<lb/>
可勝計當是時朝廷方更化立法使者旁午以為莘老<lb/>
當日夜治文書赴期㑹不能復雍容自得如故事而莘<lb/>
<pb n="KR4d0076_WYG_035-13a"/>
老益喜賔客賦詩飲酒為樂又以其餘暇網羅遺逸得<lb/>
前人賦詠數百篇為呉興新集其刻畫尚存而僵仆斷<lb/>
缺於荒陂野草之間者又皆集於此亭是嵗十二月余<lb/>
以事至湖周覽歎息而莘老求文為記或以謂余凢有<lb/>
物必歸於盡而恃形以為固者尤不可長雖金石之堅<lb/>
俄而變壊至於功名文章其傳世垂後猶為差久今乃<lb/>
以此託於彼是久存者反求助於速壊此旣昔人之惑<lb/>
而莘老又將深簷大屋以錮留之推是意也其無乃幾<lb/>
<pb n="KR4d0076_WYG_035-13b"/>
於不知命也夫余以為知命者必盡人事然後理足而<lb/>
無憾物之有成必有壊譬如人之有生必有死而國之<lb/>
有興必有亡也雖知其然而君子之飬身也凢可以久<lb/>
生而緩死者無不用其治國也凢可以存存而救亡者<lb/>
無不為至於不可奈何而後巳此之謂知命是亭之作<lb/>
否無足爭者而其理則不可以不辨故具載其說而列<lb/>
其名物於左云<lb/>
　　　墨寳堂記<lb/>
<pb n="KR4d0076_WYG_035-14a"/>
世人之所共嗜者美飲食華衣服好聲色而巳有人焉<lb/>
自以為髙而笑之彈琴奕棊蓄古法書圖畫客至出而<lb/>
夸觀之自以為至矣則又有笑之者曰古之人所以自<lb/>
表見於後世者以有言語文章也是惡足好而豪傑之<lb/>
士又相與笑之以為士當以功名聞於世若乃施之空<lb/>
言而不見於行事此不得已者之所為也而其所謂功<lb/>
名者自知效一官等而上之至於伊呂稷契之所營劉<lb/>
項湯武之所爭極矣而或者猶未免乎笑曰是區區者<lb/>
<pb n="KR4d0076_WYG_035-14b"/>
曾何足言而許由辭之以為難孔丘知之以為博由此<lb/>
言之世之相笑豈有既乎士方志於其所欲得雖小物<lb/>
有棄軀忘親而馳之者故有好書而不得其法則拊心<lb/>
嘔血幾死而僅存至於剖冢斵棺而求之是豈有聲色<lb/>
臭味足以移人哉方其樂之也雖其口不能自言而况<lb/>
他人乎人特以已之不好笑人之好則過矣毗陵人張<lb/>
君希元家世好書所蓄古今人遺跡至多盡刻諸石築<lb/>
室而藏之屬余為記余蜀人也蜀之諺曰學書者紙費<lb/>
<pb n="KR4d0076_WYG_035-15a"/>
學醫者人費此言雖小可以喻大世有好功名者以其<lb/>
未試之學而驟出之於政其費人豈特醫者之比乎今<lb/>
張君以兼人之能而位不稱其才優游終嵗無所役其<lb/>
心智則以書自娯然以余觀之君豈久閒者蓄極而通<lb/>
必將大發之於政君知政之費人也甚於醫則願以余<lb/>
之所言者為鑒<lb/>
　　　錢塘六井記<lb/>
潮水避錢塘而東擊西陵所從來逺矣沮洳斥鹵化為<lb/>
<pb n="KR4d0076_WYG_035-15b"/>
桑麻之區而久乃為城邑聚落凢今州之平陸皆江之<lb/>
故地其水苦惡惟負山鑿井乃得丼泉而所及不廣唐<lb/>
宰相李公長源始作六井引西湖水以足民用其後刺<lb/>
史白公樂天治湖浚井刻石湖上至于今頼之始長源<lb/>
六井其最大者在清湖中為相國井其西為西井少西<lb/>
而北為金牛池又北而西附城為方井為白龜池又北<lb/>
而東至錢塘縣治之南為小方井而金牛之廢久矣嘉<lb/>
祐中太守沈公文通又於六井之南絶河而東至美俗<lb/>
<pb n="KR4d0076_WYG_035-16a"/>
坊為南井出湧金門並湖而北有水閘三注以石溝貫<lb/>
城而東者南井相國方井之所從出也若西井則相國<lb/>
之派别者也而白龜池小方井皆為匿溝湖底無所用<lb/>
閘此六井之大畧也熈寜五年秋太守陳公述古始至<lb/>
問民之所病皆曰六井不治民不給於水南井溝庳而<lb/>
井髙水行地中率常不應公曰嘻甚矣吾在此可使民<lb/>
求水而不得乎乃命僧仲文子珪辦其事仲文子珪又<lb/>
引其徒如正思坦以自助凢出力以佐官者二十餘人<lb/>
<pb n="KR4d0076_WYG_035-16b"/>
於是發溝易甃完緝罅漏而相國之水大至坎滿溢流<lb/>
南注于河千艘更載瞬息百斛以方井為近於濁惡而<lb/>
遷之少西不能五步而得其故基父老驚曰此古方井<lb/>
也民李甲遷之於此六十年矣疏涌金池為上中下使<lb/>
澣衣浴馬不及於上池而列二閘於門外其一赴三池<lb/>
而決之河其一納之石檻比竹為五管以出之並河而<lb/>
東絶三橋以入于石溝注于南井水之所從來髙則南<lb/>
井常厭水矣凢為水閘四皆垣墻扄鐍以䕶之明年春<lb/>
<pb n="KR4d0076_WYG_035-17a"/>
六井畢脩而嵗適大旱自江淮至浙右井皆竭民至以<lb/>
罌缶貯水相餉如酒醴而錢塘之民肩足所任舟楫所<lb/>
及南出龍山北至長河鹽官海上皆以飲牛馬給沐浴<lb/>
方是時汲者皆誦佛以祝公余以為水者人之所甚急<lb/>
而旱至於井竭非嵗之所常有也以其不常有而忽其<lb/>
所甚急此天下之通患也豈獨水哉故詳其語以告後<lb/>
之人使雖至於久逺廢壊而猶有考也<lb/>
　　　仁宗皇帝御飛白記<lb/>
<pb n="KR4d0076_WYG_035-17b"/>
問世之治亂必觀其人問人之賢不肖必以世考之孟<lb/>
子曰誦其詩讀其書不知其人可乎是以論其世也合<lb/>
抱之木不生於步仭之丘千金之子不出於二家之市<lb/>
臣嘗逮事仁宗皇帝其愚不足以測知聖徳之所至獨<lb/>
私竊覽觀四十餘年之間左右前後之人其大者固巳<lb/>
光明儁偉深厚雄傑不可窺較而其小者猶能敦朴愷<lb/>
悌靖恭持重號稱長者當是之時天人和同上下驩心<lb/>
才智不用而道徳有餘功業難名而福禄無窮升遐以<lb/>
<pb n="KR4d0076_WYG_035-18a"/>
來十有二年若臣若子罔有内外下至深山窮谷老婦<lb/>
稚子外薄四海裔夷君長見當時之人聞當時之事未<lb/>
有不流涕稽首者也此豈獨上之澤歟凢在廷者與有<lb/>
力焉太子少傅安簡王公諱舉正臣不及見其人矣而<lb/>
識其為人其流風遺俗可得而稱者以世考之也熈寜<lb/>
六年冬以事至姑蘇其子誨出慶厯中所賜公端敏字<lb/>
二飛白筆一以示臣且謂臣記之將刻石而傳諸世臣<lb/>
官在太常職在太史於法得書且以為抱烏號之弓不<lb/>
<pb n="KR4d0076_WYG_035-18b"/>
若藏此筆寳曲阜之履不若傳此書考追蠡以論音聲<lb/>
不若推㸃畫以究觀其所用之意存昌歜以追嗜好不<lb/>
若因褒貶以想見其所與之人或藏於名山或流於四<lb/>
方凢見此者皆當聳然而作如望旄頭之塵而聴屬車<lb/>
之音相與勉為忠厚而恥為浮薄或由此也夫<lb/>
　　　大悲閣記<lb/>
羊豕以為羞五味以為和秫稻以為酒麴糵以作之天<lb/>
下之所同也其材同其水火之齊均其寒煖燥濕之候<lb/>
<pb n="KR4d0076_WYG_035-19a"/>
一也而二人為之則美惡不齊豈其所以美者不可以<lb/>
數取歟然古之為方者未嘗遺數也能者即數以得妙<lb/>
不能者循數以得其畧其出一也有能有不能而精粗<lb/>
見焉人見其二也則求精於數外而棄迹以逐妙曰我<lb/>
知酒食之所以美也而畧其分齊捨其度數以為不在<lb/>
是也而一以意造則其不為人之所嘔棄者寡矣今吾<lb/>
學者之病亦然天文地理音樂律厯宫廟服器冠昏䘮<lb/>
紀之法春秋之所去取禮之所可刑之所禁歴代之所<lb/>
<pb n="KR4d0076_WYG_035-19b"/>
以廢興與其人之賢不肖此學者之所宜盡力也曰是<lb/>
皆不足學學其不可載於書而傳於口者子夏曰日知<lb/>
其所亡月無忘其所能可謂好學也巳古之學者其所<lb/>
亡與其所能皆可以一二數而日月見也如今世之學<lb/>
其所亡者果何物而所能者果何事歟孔子曰吾嘗終<lb/>
日不食終夜不寢以思無益不如學也由是觀之廢學<lb/>
而徒思者孔子之所禁而今世之所上也豈惟吾學者<lb/>
至於為佛者亦然齋戒持律講誦其書而崇飾塔廟此<lb/>
<pb n="KR4d0076_WYG_035-20a"/>
佛之所以日夜教人者也而其徒或者以為齋戒持律<lb/>
不如無心講誦其書不如無言崇飾塔廟不如無為其<lb/>
中無心其口無言其身無為則飽食而嬉而巳是為大<lb/>
以欺佛者也杭州鹽官安國寺僧居則自九嵗出家十<lb/>
年而得惡疾且死自誓於佛願持律終身且造千手眼<lb/>
觀世音像而誦其名千萬遍巳而力不給則縮衣節口<lb/>
三十餘年銖積寸累以迄于成其髙九仞為大屋四重<lb/>
以居之而求文以為記余嘗以斯言告東南之士矣蓋<lb/>
<pb n="KR4d0076_WYG_035-20b"/>
僅有從者獨喜則之勤苦從事於有為篤志守節老而<lb/>
不衰異夫為大以欺佛者故為記之且以風吾黨之士<lb/>
云<lb/>
　<lb/>
　<lb/>
　<lb/>
　<lb/>
　東坡全集巻三十五<lb/>
</p>
<p>
</p>
  </div>
<div>
                <head>東坡全集巻三十六</head>
    <p>
<pb n="KR4d0076_WYG_036-1a"/>
欽定四庫全書<lb/>
　東坡全集巻三十六　　　　宋　蘓軾　撰<lb/>
　　記十四首<lb/>
　　　超然臺記<lb/>
凡物皆有可觀苟有可觀皆有可樂非必怪竒瑋麗者<lb/>
也餔糟啜漓皆可以醉果蔬草木皆可以飽推此類也<lb/>
吾安徃而不樂夫所為求福而辭禍者以福可喜而禍<lb/>
可悲也人之所欲無窮而物之可以足吾欲者有盡羙<lb/>
<pb n="KR4d0076_WYG_036-1b"/>
惡之辨戰乎中而去取之擇交乎前則可樂者常少而<lb/>
可悲者常多是謂求禍而辭福夫求禍而辭福豈人之<lb/>
情也哉物有以蓋之矣彼逰於物之内而不逰於物之<lb/>
外物非有大小也自其内而觀之未有不髙且大者也<lb/>
彼挾其髙大以臨我則我常眩亂反覆如隙中之觀鬬<lb/>
又烏知勝負之所在是以美惡横生而憂樂出焉可不<lb/>
大哀乎余自錢塘移守膠西釋舟楫之安而服車馬之<lb/>
勞去雕墻之美而庇采椽之居背湖山之觀而行桑麻<lb/>
<pb n="KR4d0076_WYG_036-2a"/>
之野始至之日歳比不登盗賊滿野獄訟充斥而齋厨<lb/>
索然日食杞菊人固疑余之不樂也處之朞年而貌加<lb/>
豐髪之白者日以反黑余既樂其風俗之淳而其吏民<lb/>
亦安予之拙也於是治其園圃潔其庭宇伐安丘髙密<lb/>
之木以脩補破敗為苟完之計而園之北因城以爲臺<lb/>
者舊矣稍葺而新之時相與登覽放意肆志焉南望馬<lb/>
耳常山出沒隠見若近若逺庻幾有隠君子乎而其東<lb/>
則盧山秦人盧敖之所從遁也西望穆陵隠然如城郭<lb/>
<pb n="KR4d0076_WYG_036-2b"/>
師尚父齊桓公之遺烈猶有存者北俯濰水慨然太息<lb/>
思淮隂之功而弔其不終臺髙而安深而明夏凉而冬<lb/>
温雨雪之朝風月之夕余未嘗不在客未嘗不從擷園<lb/>
蔬取池魚釀秫酒㵸脱粟而食之曰樂哉遊乎方是時<lb/>
余弟子由適在濟南聞而賦之且名其臺曰超然以見<lb/>
余之無所徃而不樂者蓋逰於物之外也<lb/>
　　　雩泉記<lb/>
常山在東武郡治之南二十里不甚髙大而下臨城中<lb/>
<pb n="KR4d0076_WYG_036-3a"/>
如在山下雉堞樓觀髣髴可數自城中望之如在城上<lb/>
起居寢食無徃而不見山者其神食於斯民固宜也東<lb/>
武濵海多風而溝瀆不留故率常苦旱禱於兹山未嘗<lb/>
不應民以其可信而恃蓋有常徳者故謂之常山熈寜<lb/>
八年春夏旱軾再禱焉皆應如響乃新其廟廟門之西<lb/>
南十五歩有泉汪洋折旋如車輪清凉滑甘冬夏若一<lb/>
餘流溢去逹于山下兹山之所以能常其徳出雲為雨<lb/>
以信於斯民者意其在此而號稱不立除治不嚴農民<lb/>
<pb n="KR4d0076_WYG_036-3b"/>
易之乃琢石為井其深七尺廣三之二作亭於其上而<lb/>
名之曰雩泉古者謂吁嗟而求雨曰雩今民吁嗟其所<lb/>
不獲而呻吟其所疾痛亦多矣吏有能聞而哀之荅其<lb/>
所求如常山雩泉之可信而恃者乎軾以是愧於神乃<lb/>
作吁嗟之詩以遺東武之民使歌以祀神而勉吏云吁<lb/>
嗟常山東武之望匪石巖巖惟徳之常吁嗟雩泉維山<lb/>
之滋維水作聰我民所噫我歌雲漢于泉之側誰其尸<lb/>
之涌溢赴節堂堂在位有號不聞我愧于中何以籲神<lb/>
<pb n="KR4d0076_WYG_036-4a"/>
神尸其昧我職其著各率爾職神不汝棄酌山之泉言<lb/>
採其蔬跪以薦神神其吐之<lb/>
　　　醉白堂記<lb/>
故魏國忠獻韓公作堂於私第之池上名之曰醉白取<lb/>
樂天池上之詩以為醉白堂之歌意若有羡於樂天而<lb/>
不及者天下之士聞而疑之以爲公既已無愧於伊周<lb/>
矣而猶有羡於樂天何哉軾聞而笑曰公豈獨有羡於<lb/>
樂天而巳乎方且願為尋常無聞之人而不可得者天<lb/>
<pb n="KR4d0076_WYG_036-4b"/>
之生是人也將使任天下之重則寒者求衣飢者求食<lb/>
凡不獲者求得苟有以與之將不勝其求是以終身處<lb/>
乎憂患之域而行乎利害之塗豈其所欲哉夫忠獻公<lb/>
既已相三帝安天下矣浩然將歸老於家而天下共挽<lb/>
而留之莫釋也當是時其有羡於樂天無足怪者然以<lb/>
樂天之平生而求之於公較其所得之厚薄淺深孰有<lb/>
孰無則後世之論有不可欺者矣文致太平武定亂畧<lb/>
謀安宗廟而不自以為功急賢才輕爵禄而士不知其<lb/>
<pb n="KR4d0076_WYG_036-5a"/>
恩殺伐果敢而六軍安之四夷八蠻想聞其風采而天<lb/>
下以其身為安危此公之所有而樂天之所無也乞身<lb/>
於强健之時退居十有五年日與其朋友賦詩飲酒盡<lb/>
山水園池之樂府有餘帛廪有餘粟而家有聲伎之奉<lb/>
此樂天之所有而公之所無也忠言嘉謀效於當時而<lb/>
文采表於後世死生窮逹不易其操而道徳髙於古人<lb/>
此公與樂天之所同也公既不以其所有自多亦不以<lb/>
其所無自少將推其同者而自託焉方其寓形於一醉<lb/>
<pb n="KR4d0076_WYG_036-5b"/>
也齊得䘮忘禍福混貴賤等賢愚同乎萬物而與造物<lb/>
者逰非獨自比於樂天而已古之君子其處已也厚其<lb/>
取名也亷是以實浮於名而世誦其美不厭以孔子之<lb/>
聖而自比於老彭自同於丘明自以為不如顔淵後之<lb/>
君子實則不至而皆有侈心焉臧武仲自以為聖白圭<lb/>
自以為禹司馬長卿自以為相如揚雄自以為孟軻崔<lb/>
浩自以為子房然世終莫之許也由此觀之忠獻公之<lb/>
賢於人也逺矣昔公嘗告其子忠彦將求文於軾以為<lb/>
<pb n="KR4d0076_WYG_036-6a"/>
記而未果既葬忠彦以告軾以為義不得辭也乃泣而<lb/>
書之<lb/>
　　　蓋公堂記<lb/>
始吾居鄉有病寒而欬者問諸醫醫以為蠱不治且殺<lb/>
人取其百金而治之飲以蠱藥攻伐其腎腸燒灼其體<lb/>
膚禁切其飲食之美者朞月而百疾作内熱惡寒而欬<lb/>
不已纍然真蠱者也又求於醫醫以為熱授之以寒藥<lb/>
旦朝吐之暮夜下之於是始不能食懼而反之則鍾乳<lb/>
<pb n="KR4d0076_WYG_036-6b"/>
烏啄雜然並進而瘭疽癰疥眩瞀之狀無所不至三易<lb/>
醫而疾愈甚里老父教之曰是醫之辠藥之過也子何<lb/>
疾之有人之生也以氣為主食為輔今子終日藥不釋<lb/>
口臭味亂于外而百毒戰于内勞其主隔其輔是以病<lb/>
也子退而休之謝醫却藥而進所嗜氣完而食美矣則<lb/>
夫藥之良者可以一飲而效從之朞月而病良已昔之<lb/>
為國者亦然吾觀夫秦自孝公以來至于始皇立法更<lb/>
制以鐫磨鍛鍊其民可謂極矣蕭何曹參親見其斵䘮<lb/>
<pb n="KR4d0076_WYG_036-7a"/>
之禍而收其民於百戰之餘知其厭苦憔悴無聊而不<lb/>
可與有為也是以一切與之休息而天下安始參為齊<lb/>
相召長老請先生問所以安集百姓而齊故諸儒以百<lb/>
數言人人殊參未知所定聞膠西有蓋公善治黄老言<lb/>
使人請之蓋公為言治道貴清淨而民自定推此類具<lb/>
言之參於是避正堂以舍蓋公用其言而齊大治其後<lb/>
以其所以治齊者治天下天下至今稱賢焉吾為膠西<lb/>
守知公之為邦人也求其墳墓子孫而不可得慨然懐<lb/>
<pb n="KR4d0076_WYG_036-7b"/>
之師其言想見其為人庻幾復見如公者治新寢於黄<lb/>
堂之北易其弊陋逹其壅蔽重門洞開盡城之南北相<lb/>
望如引繩名之曰蓋公堂時從賓客僚吏逰息其間而<lb/>
不敢居以待如公者焉夫曹參為漢宗臣而蓋公爲之<lb/>
師可謂盛矣而史不記其所終豈非古之至人得道而<lb/>
不死者歟膠西東並海南放于九仙北屬之牢山其中<lb/>
多隠君子可聞而不可見可見而不可致安知蓋公不<lb/>
徃來其間乎吾何足以見之<lb/>
<pb n="KR4d0076_WYG_036-8a"/>
　　李氏山房藏書記<lb/>
象犀珠玉怪珍之物有悦於人之耳目而不適於用金<lb/>
石草木絲麻五糓六材有適於用而用之則弊取之則<lb/>
竭恱於人之耳目而適於用用之而不弊取之而不竭<lb/>
賢不肖之所得各因其才仁智之所見各随其分才分<lb/>
不同而求無不獲者惟書乎自孔子聖人其學必始於<lb/>
觀書當是時惟周之柱下史聃為多書韓宣子適魯然<lb/>
後見易象與魯春秋季札聘於上國然後得聞詩之風<lb/>
<pb n="KR4d0076_WYG_036-8b"/>
雅頌而楚獨有左史倚相能讀三墳五典八索九丘士<lb/>
之生於是時得見六經者蓋無幾其學可謂難矣而皆<lb/>
習於禮樂深於道徳非後世君子所及自秦漢以來作<lb/>
者益衆紙與字畫日趨於簡便而書益多世莫不有然<lb/>
學者益以苟簡何哉余猶及見老儒先生自言其少時<lb/>
欲求史記漢書而不可得幸而得之皆手自書日夜誦<lb/>
讀惟恐不及近歳市人轉相摹刻諸子百家之書日傳<lb/>
萬紙學者之於書多且易致如此其文詞學術當倍蓰<lb/>
<pb n="KR4d0076_WYG_036-9a"/>
於昔人而後生科舉之士皆束書不觀逰談無根此又<lb/>
何也余友李公擇少時讀書於廬山五老峯下白石庵<lb/>
之僧舍公擇既去而山中之人思之指其所居為李氏<lb/>
山房藏書凢九千餘巻公擇既已渉其流探其源採剥<lb/>
其華實而咀嚼其膏味以為巳有發於文詞見於行事<lb/>
以聞名於當世矣而書固自如也未嘗少損將以遺來<lb/>
者供其無窮之求而各足其才分之所當得是以不藏<lb/>
於家而藏於其所故居之僧舍此仁者之心也余既衰<lb/>
<pb n="KR4d0076_WYG_036-9b"/>
且病無所用於世惟得數年之間盡讀其所未見之書<lb/>
而廬山固所願逰而不得者蓋將老焉盡發公擇之藏<lb/>
拾其餘棄以自補庶有益乎而公擇求余文以為記乃<lb/>
為一言使來者知昔之君子見書之難而今之學者有<lb/>
書而不讀為可惜也<lb/>
　　　寳繪堂記<lb/>
君子可以寓意於物而不可以留意於物寓意於物雖<lb/>
微物足以為樂雖尤物不足以為病留意於物雖微物<lb/>
<pb n="KR4d0076_WYG_036-10a"/>
足以為病雖尤物不足以為樂老子曰五色令人目盲<lb/>
五音令人耳聾五味令人口爽馳騁田獵令人心發狂<lb/>
然聖人未嘗廢此四者亦聊以寓意焉耳劉備之雄才<lb/>
也而好結氂嵇康之逹也而好鍛鍊阮孚之放也而好<lb/>
蠟屐此豈有聲色臭味也哉而樂之終身不厭凢物之<lb/>
可喜足以悦人而不足以移人者莫若書與畫然至其<lb/>
留意而不釋則其禍有不可勝言者鍾繇至以此嘔血<lb/>
發塜宋孝武王僧䖍至以此相忌桓𤣥之走舸王涯之<lb/>
<pb n="KR4d0076_WYG_036-10b"/>
複壁皆以兒戯害其國凶其身此留意之禍也始吾少<lb/>
時嘗好此二者家之所有惟恐其失之人之所有惟恐<lb/>
其不吾予也既而自笑曰吾薄富貴而厚於書輕死生<lb/>
而重畫豈不顛倒錯繆失其本心也哉自是不復好見<lb/>
可喜者雖時復蓄之然為人取去亦不復惜也譬之煙<lb/>
雲之過眼百鳥之感耳豈不欣然接之去而不復念也<lb/>
於是乎二物者常為吾樂而不能為吾病駙馬都尉王<lb/>
君晉卿雖在戚里而其被服禮義學問詩書常與寒士<lb/>
<pb n="KR4d0076_WYG_036-11a"/>
角平居攘去膏梁屏逺聲色而從事於書畫作寳繪堂<lb/>
於私第之東以蓄其所有而求文以為記恐其不幸而<lb/>
類吾少時之所好故以是告之庶幾全其樂而逺其病<lb/>
也熈寜十年七月二十二日記<lb/>
　　　眉州逺景樓記<lb/>
吾州之俗有近古者三其士大夫貴經術而重氏族其<lb/>
民尊吏而畏法其農夫合耦以相助蓋有三代漢唐之<lb/>
遺風而他郡之所莫及也始朝廷以聲律取士而天聖<lb/>
<pb n="KR4d0076_WYG_036-11b"/>
以前學者猶襲五代文弊獨吾州之士通經學古以西<lb/>
漢文詞為宗師方是時四方指以為迂闊至於郡縣胥<lb/>
史皆挾經載筆應對進退有足觀者而大家顯人以門<lb/>
族相上推次甲乙皆有定品謂之江鄉非此族也雖貴<lb/>
且富不通婚姻其民事太守縣令如古君臣既去輒畫<lb/>
像事之而其賢者則記録其行事以為口實至四五十<lb/>
年不忘富商小民常儲善物而别異之以待官吏之求<lb/>
家藏律令徃徃通念而不以為非雖薄刑小罪終身有<lb/>
<pb n="KR4d0076_WYG_036-12a"/>
不敢犯者歳二月農事始作四月初吉糓稚而草壯耘<lb/>
者畢出數十百人為曹立表下漏鳴鼓以致衆擇其徒<lb/>
為衆所畏信者二人一人掌鼓一人掌漏進退作止惟<lb/>
二人之聴鼓之而不至至而不力皆有罰量田計功終<lb/>
事而㑹之田多而丁少則出錢以償衆七月既望榖艾<lb/>
而草衰則仆鼓決漏取罰金與償衆之錢買羊豕酒醴<lb/>
以祀田祖作樂飲食醉飽而去歳以為常其風俗蓋如<lb/>
此故其民皆聰明才智務本而力作易治而難服守令<lb/>
<pb n="KR4d0076_WYG_036-12b"/>
始至視其言語動作輒了其為人其明且能者不復以<lb/>
事試終日寂然苟不以其道則陳義秉法以譏切之故<lb/>
不知者以為難治今太守黎侯希聲軾先君子之友人<lb/>
也簡而文剛而仁明而不苛衆以為易事既滿將代不<lb/>
忍其去相率而留之上不奪其請既留三年民益信遂<lb/>
以無事因守居之北墉而增築之作逺景樓日與賔客<lb/>
僚吏㳺處其上軾方為徐州吾州之人以書相徃來未<lb/>
嘗不道黎侯之善而求文以為記嗟夫軾之去鄉久矣<lb/>
<pb n="KR4d0076_WYG_036-13a"/>
所謂逺景樓者雖想見其處而不能道其詳矣然州人<lb/>
之所以樂斯樓之成而欲記焉者豈非上有易事之長<lb/>
而下有易治之俗也哉孔子曰吾猶及史之闕文也有<lb/>
馬者借人乘之今亡巳夫是二者於道未有大損益也<lb/>
然且錄之今吾州近古之俗獨能累世而不遷蓋耆老<lb/>
昔人豈弟之澤而賢守令撫循教誨不倦之力也可不<lb/>
錄乎若夫登臨覽觀之樂山川風物之美軾將歸老於<lb/>
故丘布衣幅巾從邦君於其上酒酣樂作援筆而賦之<lb/>
<pb n="KR4d0076_WYG_036-13b"/>
以頌黎侯之遺愛尚未晩也元豐元年七月十五日記<lb/>
　　　滕縣公堂記<lb/>
君子之仕也以其才易天下之養也才有大小故養有<lb/>
厚薄苟有益於人雖厲民以自養不為泰是故飲食必<lb/>
豐車服必安宫室必壯使令之人必給則人輕去其家<lb/>
而重去其國如使衣食菲惡不如吾私宮室弊陋不如<lb/>
吾廬使令之人朴野不足不如吾僮奴雖君子安之無<lb/>
不可者然人之情所以去父母捐墳墓而逺㳺者豈厭<lb/>
<pb n="KR4d0076_WYG_036-14a"/>
安逸而思勞苦也哉至於宫室蓋有所從受而傳之無<lb/>
窮非獨以自養也今日不治後日之費必倍而比年以<lb/>
來所在務為儉陋尤諱土木營造之功欹仄腐壊轉以<lb/>
相付不敢擅易一椽此何義也滕古邑也在宋魯之間<lb/>
號為難治庭宇陋甚莫有葺者非惟不敢亦不暇自天<lb/>
聖元年縣令太常博士張君太素實始改作凢五十有<lb/>
二年而賛善大夫范君純粹自公府掾謫為令復一新<lb/>
之公堂吏舍凡百一十有六間髙明碩大稱子男邦君<lb/>
<pb n="KR4d0076_WYG_036-14b"/>
之居而寢室未治范君非嫌於奉已也曰吾力有所未<lb/>
暇而已昔毛孝先崔季珪用事士皆變易車服以求名<lb/>
而徐公不改其常故天下以為泰其後世俗日以奢靡<lb/>
而徐公固自若也故天下以為嗇君子之度一也時自<lb/>
二耳元豐元年七月二十二日尚書祠部員外郎直史<lb/>
舘權知徐州軍事蘇軾記<lb/>
　　　莊子祠堂記<lb/>
莊子䝉人也嘗為䝉漆園吏没千餘歳而䝉未有祀之<lb/>
<pb n="KR4d0076_WYG_036-15a"/>
者縣令祕書丞王兢始作祠堂求文以為記謹按史記<lb/>
莊子與梁恵王齊宣王同時其學無所不闚然要本歸<lb/>
於老子之言故其著書十餘萬言大抵率寓言也作漁<lb/>
父盜蹠胠篋以詆訾孔子之徒以明老子之術此知莊<lb/>
子之粗者余以為莊子蓋助孔子者要不可以為法耳<lb/>
楚公子微服出亡而門者難之其僕操箠而罵曰𨽻也<lb/>
不力門者出之事固有倒行而逆施者以僕為不愛公<lb/>
子則不可以為事公子之法亦不可故莊子之言皆實<lb/>
<pb n="KR4d0076_WYG_036-15b"/>
予而文不予陽擠而隂助之其正言蓋無幾至於詆訾<lb/>
孔子未嘗不微見其意其論天下道術自墨翟禽滑釐<lb/>
彭䝉慎到田駢闗尹老聃之徒以至於其身皆以為一<lb/>
家而孔子不與其尊之也至矣然余嘗疑盗蹠漁父則<lb/>
若真詆孔子者至於讓王説劒皆淺陋不入於道反復<lb/>
觀之得其寓言之意終曰陽子居西逰於秦遇老子老<lb/>
子曰而睢睢而盱盱而誰與居太白若辱盛徳若不足<lb/>
陽子居蹵然變容其徃也舍者將迎其家公執席妻執<lb/>
<pb n="KR4d0076_WYG_036-16a"/>
巾櫛舍者避席煬者避竈其反也舍者與之爭席矣去<lb/>
其讓王説劔漁父盜蹠四篇以合於列禦寇之篇曰列<lb/>
禦寇之齊中道而反曰吾驚焉吾食於十漿而五漿先<lb/>
餽然後悟而笑曰是固一章也莊子之言未終而昩者<lb/>
勦之以入其言余不可以不辨凢分章名篇皆出於世<lb/>
俗非莊子本意元豐元年十一月十九日記<lb/>
　　　放鶴亭記<lb/>
熈寜十年秋彭城大水雲龍山人張君之草堂水及其<lb/>
<pb n="KR4d0076_WYG_036-16b"/>
半扉明年春水落遷於故居之東東山之麓升髙而望<lb/>
得異境焉作亭於其上彭城之山岡嶺四合隠然如大環<lb/>
獨缺其西南面而山人之亭適當其缺春夏之交草木<lb/>
際天秋冬雪月千里一色風雨晦明之間俯仰百變山<lb/>
人有二鶴甚馴而善飛旦則望西山之缺而放焉縱其<lb/>
所如或立於陂田或翔於雲表莫則傃東山而歸故名<lb/>
之曰放鶴亭郡守蘇軾時從賔客僚吏徃見山人飲<lb/>
酒於斯亭而樂之揖山人而告之曰子知隠居之樂乎<lb/>
<pb n="KR4d0076_WYG_036-17a"/>
雖南面之君未可與易也易曰鳴鶴在隂其子和之詩<lb/>
曰鶴鳴于九臯聲聞于天蓋其為物清逺閒放超然于<lb/>
塵垢之外故易詩人以比賢人君子隠徳之士狎而玩<lb/>
之宜若有益而無損者然衛懿公好鶴則亡其國周公<lb/>
作酒誥衛武公作抑戒以為荒惑敗亂無若酒者而劉<lb/>
伶阮籍之徒以此全其真而名後世嗟夫南面之君雖<lb/>
清逺閒放如鶴者猶不得好好之則亡其國而山林遁<lb/>
世之士雖荒惑敗亂如酒者猶不能為害而况於鶴乎<lb/>
<pb n="KR4d0076_WYG_036-17b"/>
由此觀之其為樂未可以同日而語也山人忻然而笑<lb/>
曰有是哉乃作放鶴招鶴之歌曰<lb/>
鶴飛去兮西山之缺髙翔而下覽兮擇所適翻然歛翼<lb/>
婉將集兮忽何所見矯然而復擊獨終日於澗谷之間<lb/>
兮琢蒼苔而履白石鶴歸來兮東山之隂其下有人兮<lb/>
黄冠草履葛衣而鼓琴躬耕而食兮其餘以汝飽歸來<lb/>
歸來兮西山不可以久留元豐元年十一月初八日記<lb/>
　　　思堂記<lb/>
<pb n="KR4d0076_WYG_036-18a"/>
建安章質夫築室於公堂之西名之曰思曰吾將朝夕<lb/>
於是凡吾之所為必思而後行子為我記之嗟夫余天<lb/>
下之無思慮者也遇事則發不暇思也未發而思之則<lb/>
未至已發而思之則無及以此終身不知所思言發於<lb/>
心而衝余口吐之則逆人茹之則逆余以為寜逆人也<lb/>
故卒吐之君子之於善也如好好色其於不善也如惡<lb/>
惡臭豈復臨事而後思計議其美惡而避就之哉是故<lb/>
臨義而思利則義必不果臨戰而思生則戰必不力若<lb/>
<pb n="KR4d0076_WYG_036-18b"/>
夫窮逹得䘮死生禍福則吾有命矣少時遇隠者曰孺<lb/>
子近道少思寡欲曰思與欲若是均乎曰甚於欲庭有<lb/>
二盎以畜水隠者指之曰是有蟻漏是日取一升而棄<lb/>
之孰先竭曰必蟻漏者思慮之賊人也微而無間隠者<lb/>
之言有㑹於余心余行之且夫不思之樂不可名也虛<lb/>
而明一而通安而不懈不處而靜不飲酒而醉不閉目<lb/>
而睡將以是記思堂不亦繆乎雖然言各有當也萬物<lb/>
並育而不相害道並行而不相悖以質夫之賢其所謂<lb/>
<pb n="KR4d0076_WYG_036-19a"/>
思者豈世俗之營營於思慮者乎易曰無思也無為也<lb/>
我願學焉詩曰思無邪質夫以之元豐元年正月二十<lb/>
四日記<lb/>
　　　㳺桓山記<lb/>
元豐二年正月已亥晦春服既成從二三子㳺於泗之<lb/>
上登桓山入石室使道士戴日祥鼓雷氏之琴操履霜<lb/>
之遺音曰噫嘻悲夫此宋司馬桓魋之墓也或曰鼓琴<lb/>
於墓禮歟曰禮也季武子之䘮曾㸃倚其門而歌仲尼<lb/>
<pb n="KR4d0076_WYG_036-19b"/>
日月也而魋以為可得而害也且死為石椁三年不成<lb/>
古之愚人也余將弔其藏而其骨毛爪齒既已化為飛<lb/>
塵蕩為冷風矣而况於椁乎况於從死之臣妾飯含之<lb/>
貝玉乎使魋而無知也余雖鼓琴而歌可也使魋而有<lb/>
知也聞余鼓琴而歌知哀樂之不可常物化之無日也<lb/>
其愚豈不少瘳乎二三子喟然而嘆乃歌曰桓山之上<lb/>
維石嵯峨兮司馬之惡與石不磨兮桓山之下維水瀰<lb/>
瀰兮司馬之藏與水皆逝兮歌闋而去從㳺者八人畢<lb/>
<pb n="KR4d0076_WYG_036-20a"/>
仲孫舒煥㓂昌朝王適王遹王肄軾之子邁煥之子彦<lb/>
舉<lb/>
　　　靈壁張氏園亭記<lb/>
道京師而東水浮濁流陸走黄塵陂田蒼莽行者勌厭<lb/>
凢八百里始得靈壁張氏之園於汴之陽其外脩竹森<lb/>
然以髙喬木蓊然以深其中因汴之餘浸以為陂池取<lb/>
山之怪石以為巖阜蒲葦蓮芡有江湖之思椅桐檜栢<lb/>
有山林之氣竒花美草有京洛之態華堂厦屋有呉蜀<lb/>
<pb n="KR4d0076_WYG_036-20b"/>
之巧其深可以隠其富可以養果蔬可以飽隣里魚鼈<lb/>
筍茹可以餽四方之賔客余自彭城移守呉興由宋登<lb/>
舟三宿而至其下肩輿叩門見張氏之子碩碩求余文<lb/>
以記之維張氏世有顯人自其伯父殿中君與其先人<lb/>
通判府君始家靈壁而為此園作蘭臯之亭以養其親<lb/>
其後出仕於朝名聞一時推其餘力日增治之於今五<lb/>
十餘年矣其木皆十圍岸谷隠然凢園之百物無一不<lb/>
可人意者信其用力之多且久也古之君子不必仕不<lb/>
<pb n="KR4d0076_WYG_036-21a"/>
必不仕必仕則忘其身必不仕則忘其君譬之飲食適<lb/>
於飢飽而已然士罕能蹈其義赴其節處者安於故而<lb/>
難出出者狃於利而忘返於是有違親絶俗之譏懐禄<lb/>
苟安之弊今張氏之先君所以為其子孫之計慮者逺<lb/>
且周是故築室蓺園於汴泗之間舟車冠蓋之衝凢朝<lb/>
夕之奉燕逰之樂不求而足使其子孫開門而出仕則<lb/>
跬歩市朝之上閉門而歸隠則俯仰山林之下於以養<lb/>
生治性行義求志無適而不可故其子孫仕者皆有循<lb/>
<pb n="KR4d0076_WYG_036-21b"/>
吏良能之稱處者皆有節士亷退之行蓋其先君子之<lb/>
澤也余為彭城二年樂其土風將去不忍而彭城之父<lb/>
老亦莫余厭也將買田於泗水之上而老焉南望靈壁<lb/>
雞犬之聲相聞幅巾杖屨歳時徃來於張氏之園以與<lb/>
其子孫逰將必有日矣元豐二年三月二十七日記<lb/>
　　　文與可畫篔簹谷偃竹記<lb/>
竹之始生一寸之萌耳而節葉具焉自蜩腹虵蚹以至<lb/>
于劍拔十尋者生而有之也今畫者乃節節而為之葉<lb/>
<pb n="KR4d0076_WYG_036-22a"/>
葉而累之豈復有竹乎故畫竹必先得成竹於胸中執<lb/>
筆熟視乃見其所欲畫者急起從之振筆直遂以追其<lb/>
所見如兎起鶻落少縱則逝矣與可之教予如此予不<lb/>
能然也而心識其所以然夫既心識其所以然而不能<lb/>
然者内外不一心手不相應不學之過也故凢有見於<lb/>
中而操之不熟者平居自視了然而臨事忽焉䘮之豈<lb/>
獨竹乎子由為墨竹賦以遺與可曰庖丁解牛者也而<lb/>
養生者取之輪扁斵輪者也而讀書者與之今夫夫子<lb/>
<pb n="KR4d0076_WYG_036-22b"/>
之託於斯竹也而予以為有道者則非耶子由未嘗畫<lb/>
也故得其意而已若予者豈獨得其意并得其法與可<lb/>
畫竹初不自貴重四方之人持縑素而請者足相躡於<lb/>
其門與可厭之投諸地而罵曰吾將以為韈士大夫傳<lb/>
之以為口實及與可自洋州還而余為徐州與可以書<lb/>
遺余曰近語士大夫吾墨竹一派近在彭城可徃求之<lb/>
韈材當萃於子矣書尾復寫一詩其畧曰擬將一段鵞<lb/>
谿絹掃取寒稍萬尺長予謂與可竹長萬尺當用絹二<lb/>
<pb n="KR4d0076_WYG_036-23a"/>
百五十匹知公倦於筆硯願得此絹而已與可無以荅<lb/>
則曰吾言妄矣世豈有萬尺竹哉余因而實之荅其詩<lb/>
曰世間亦有千尋竹月落庭空影許長與可笑曰蘇子<lb/>
辯則辯矣然二百五十匹吾將買田而歸老焉因以所<lb/>
畫篔簹谷偃竹遺予曰此竹數尺耳而有萬尺之勢篔<lb/>
簹谷在洋州與可嘗令予作洋州三十詠篔簹谷其一<lb/>
也予詩云漢川修竹賤如蓬斤斧何曾赦籜龍料得清<lb/>
貧饞太守渭濱千畆在胸中與可是日與其妻㳺谷中<lb/>
<pb n="KR4d0076_WYG_036-23b"/>
燒筍晩食發函得詩失笑噴飯滿案元豐二年正月二<lb/>
十日與可没於陳州是歳七月七日予在湖州曝書畫<lb/>
見此竹廢巻而哭失聲昔曹孟徳祭橋公文有車過腹<lb/>
痛之語而予亦載與可疇昔戲笑之言者以見與可於<lb/>
予親厚無間如此也<lb/>
　<lb/>
　<lb/>
　東坡全集巻三十六<lb/>
</p>
<p>
</p>
  </div>
<div>
                <head>東坡全集巻三十七</head>
    <p>
<pb n="KR4d0076_WYG_037-1a"/>
欽定四庫全書<lb/>
　東坡全集巻三十七　　　　宋　蘓軾　撰<lb/>
　　記十三首<lb/>
　　　勝相院經藏記<lb/>
元豐三年歳在庚申有大比丘惟簡號曰寳月修行如<lb/>
幻三摩鉢提在蜀成都大聖慈寺故中和院賜名勝相<lb/>
以無量寳黄金丹砂琉璃真珠旃檀衆香莊嚴佛語及<lb/>
菩薩語作大寳藏湧起于海有大天龍背負而出及諸<lb/>
<pb n="KR4d0076_WYG_037-1b"/>
小龍糾結環繞諸化菩薩及䕶法神鎮守其門天魔鬼<lb/>
神各執其物以禦不祥是諸衆寳及諸佛子光色聲香<lb/>
自相磨激璀璨芳郁玲瓏宛轉生出諸相變化無窮不<lb/>
假言語自然顯見苦空無我無量妙義凡見聞者随其<lb/>
根性各有所得如衆飢人入於太倉雖未得食已有飽<lb/>
意又如病人逰於藥市聞衆藥香病自衰減更能取米<lb/>
作無礙飯恣食取飽自然不飢又能取藥以療衆病衆<lb/>
病有盡而藥無窮須臾之間無病可療以是因緣度無<lb/>
<pb n="KR4d0076_WYG_037-2a"/>
量衆時見聞者皆爭捨施富者出財壯者出力巧者出<lb/>
技皆舍所愛及諸結習而作佛事求脱煩惱濁惡苦海<lb/>
有一居士其先蜀人與是比丘有大因緣去國流浪在<lb/>
江淮間聞是比丘作是佛事即欲随衆舍所愛習周視<lb/>
其身及其室廬求可捨者了無一物如焦糓芽如石女<lb/>
兒乃至無有毫髪可捨私自念言我今惟有無始已來<lb/>
結習口業妄言綺語論説古今是非成敗以是業故所<lb/>
出言語猶如鐘磬黼黻文章悦可耳目如人善博日勝<lb/>
<pb n="KR4d0076_WYG_037-2b"/>
日負自云是巧不知是業今捨此業作寳藏偈願我今<lb/>
世作是偈已盡未來世永斷諸業客塵妄想及諸理障<lb/>
一切世間無取無舍無憎無愛無可無不可時此居士<lb/>
稽首西望而説偈言我逰衆寳山見山不見寳巖谷及<lb/>
草木虎豹諸龍蛇雖知寳所在欲取不可得復有求寳<lb/>
者自言已得寳見寳不見山亦未得寳故譬如夢中人<lb/>
未嘗知是夢既知是夢已所夢即變滅見我不見夢因<lb/>
以我爲覺不知真覺者覺夢兩無有我觀大寳藏如以<lb/>
<pb n="KR4d0076_WYG_037-3a"/>
蜜説甜衆生未諭故復以甜説蜜甜蜜更相説千刼無<lb/>
窮盡自蜜及甘蔗查梨與橘柚説甜而得酸以及鹹辛<lb/>
苦忽然反自味舌根有甜相我爾黙自知不煩更相説<lb/>
我今説此偈於道亦云逺如眼根自見是眼非我有當<lb/>
有無耳人聽此非舌言於一彈指頃洗我千刼罪<lb/>
　　　䖍州崇慶禪院新經藏記<lb/>
如來得阿耨多羅三藐三菩提曰以無所得故而得舍<lb/>
利弗得阿羅漢道亦曰以無所得故而得如來與舍利<lb/>
<pb n="KR4d0076_WYG_037-3b"/>
弗若是同乎曰何獨舍利弗至于百工賤技承蜩意鉤<lb/>
履狶畫墁未有不同者也夫道之大小雖至於大菩薩<lb/>
其視如來猶若天淵然及其以無所得故而得則承蜩<lb/>
意鉤履狶畫墁未有不與如來同者也以吾之所知推<lb/>
至其所不知嬰兒生而導之言稍長而教之書口必至<lb/>
於忘聲而後能言手必至於忘筆而後能書此吾之所<lb/>
知也口不能忘聲則語言難於屬文手不能忘筆則字<lb/>
畫難於刻琱及其相忘之至也則形容心術酧酢萬物<lb/>
<pb n="KR4d0076_WYG_037-4a"/>
之變忽然而不自知也自不能者而觀之其神智妙逹<lb/>
不既超然與如來同乎故金剛經曰一切聖賢皆以無<lb/>
爲法而有差别以是為技則技疑神以是為道則道疑<lb/>
聖古之人與人皆學而獨至於是其必有道矣吾非學<lb/>
佛者不知其所自來獨聞之孔子曰詩三百一言以蔽<lb/>
之曰思無邪夫有思皆邪也善惡同而無思則土木也<lb/>
云何能使有思而無邪無思而非土木乎烏乎吾老矣<lb/>
安得數年之暇託於佛僧之宇盡發其書以無所思心<lb/>
<pb n="KR4d0076_WYG_037-4b"/>
㑹如來意庶幾於無所得故而得者謫居惠州終歳無<lb/>
事宜若得行其志而州之僧舍無所謂經藏者獨榜其<lb/>
所居室曰思無邪齋而銘之致其志焉始吾南遷過䖍<lb/>
州與通守奉議郎俞君括㳺一日訪亷泉入崇慶院觀<lb/>
寳輪藏君曰是於江南壯麗爲第一其費二千餘萬前<lb/>
長老曇秀始作之幾於成而寂今長老惟湜嗣成之奔<lb/>
走二老之間勸導經營銖積寸累十有六年而成者僧<lb/>
知錫也子能愍此三士之勞為一言記之乎蓋吾心許<lb/>
<pb n="KR4d0076_WYG_037-5a"/>
之俞君博學能文敏於從政而恬於進取數與吾書欲<lb/>
棄官相從學道自䖍罷歸道病卒於廬陵䖍之士民有<lb/>
巷哭者吾亦爲出涕故作此文以遺湜錫并論孔子思<lb/>
無邪之意與吾有志無書之歎使刻于石且與俞君結<lb/>
未来之因乎紹聖二年五月二十七日記<lb/>
　　　宻州通判㕔題名記<lb/>
始尚書郎趙君成伯爲眉之丹稜令邑人至今稱之余<lb/>
其隣邑人也故知之爲詳君既罷丹稜而余適還眉於<lb/>
<pb n="KR4d0076_WYG_037-5b"/>
是始識君其後余出官於杭而君亦通守臨淮同日上<lb/>
謁辭相見於殿門外握手相與語已而見君於臨淮劇<lb/>
飲大醉於先春亭上而别及移守膠西未一年而君來<lb/>
倅是邦余性不慎語言與人無親疎輙輸寫腑臟有所<lb/>
不盡如茹物不下必吐出乃已而人或記疏以爲怨咎<lb/>
以此尤不可與深中而多數者處君既故人而簡易疎<lb/>
逹表裏洞然余固甚樂之而君又勤於吏職視官事如<lb/>
家事余得少休焉君曰吾㕔事未有壁記乃集前人之<lb/>
<pb n="KR4d0076_WYG_037-6a"/>
姓名以屬於余余未暇作也及爲彭城君每書來輙以<lb/>
爲言且曰吾將託子以不朽昔羊叔子登峴山謂從事<lb/>
鄒湛曰自有宇宙而有此山登此逺望如我與卿者多<lb/>
矣皆湮滅無聞使人悲傷湛曰公之名當與此山俱傳<lb/>
若湛輩乃當如公言耳夫使天下至今有鄒湛者羊叔<lb/>
子之賢也今余頑鄙自放而且老矣然無以自表見於<lb/>
後世自計且不足而况能及於子乎雖然不可以不一<lb/>
言使數百年之後得此文於頺垣廢井之間者茫然長<lb/>
<pb n="KR4d0076_WYG_037-6b"/>
思而一歎也<lb/>
　　　秦太虛題名記<lb/>
　元豐二年中秋後一日余自呉興道杭東還㑹稽龍<lb/>
　井有辯才大師以事邀余入山比出郭日夕已航湖<lb/>
　至普寜遇道人參寥問龍井所遣籃輿則曰以不時<lb/>
　至去矣是夕天宇開霽林間月明可數毫髪遂棄舟<lb/>
　從參寥杖䇿並湖而行出雷峰度南屏濯足於恵因<lb/>
　澗入靈石塢得支徑上風篁領憇于龍井亭酌泉據<lb/>
<pb n="KR4d0076_WYG_037-7a"/>
　石而飲之自普寜凡經佛寺十五皆寂不聞人聲道<lb/>
　傍廬舍或燈火隠顯草木深鬱流水止激悲鳴殆非<lb/>
　人間之境行二鼓矣始至夀聖院謁辯才於潮音堂<lb/>
　明日乃還髙郵秦觀題<lb/>
覽太虛題名皆予昔時游行處閉目想之了然可數始<lb/>
予與辯才别五年乃自徐州遷於湖至髙郵見太虛參<lb/>
寥遂載與俱辯才聞予至欲扁舟相過以結夏未果太<lb/>
虛參寥又相與適越云秋盡當還而予倉卒去郡遂不<lb/>
<pb n="KR4d0076_WYG_037-7b"/>
復見明年予謫居黄州辯才參寥遣人致問且以題名<lb/>
相示時去中秋不十日秋潦方漲水面千里月出房心<lb/>
間風露浩然所居去江無十歩獨與兒子邁棹小舟至<lb/>
赤壁西望武昌山谷喬木蒼然雲濤際天因録以寄參<lb/>
寥使以示辯才有便至髙郵亦可錄以寄太虛也<lb/>
　　　奬諭勅記<lb/>
勅蘇某省京東東路安撫使司轉運司奏昨黄河水至<lb/>
徐州城下汝親率官吏驅督兵夫救䕶城壁一城生齒<lb/>
<pb n="KR4d0076_WYG_037-8a"/>
并倉庫廬舍得免漂沒之害遂得完固事河之為中國<lb/>
患久矣乃者堤潰東注衍及徐方而民人保居城郭增<lb/>
固徒得汝以安也使者屢以言朕甚嘉之熈寜十年七<lb/>
月十七日河决澶州曹村埽八月二十一日水及徐州<lb/>
城下至九月二十一日凡二丈八尺九寸東西北觸山<lb/>
而上皆清水無復濁流水髙於城中平地有至一丈九<lb/>
寸者而外小城東南隅不沉者三版父老云天禧中嘗<lb/>
築二堤一自小市門外絶壕而南少西以屬於戲馬䑓<lb/>
<pb n="KR4d0076_WYG_037-8b"/>
之麓一自新墻門外絶壕而西折以屬於城下南京門<lb/>
之北遂起急夫五千人與武衛奉化牢城之士晝夜雜<lb/>
作堤堤成之明日水自東南隅入遇堤而止水牎六先<lb/>
水未至以薪芻爲囊自城外塞之水至而後自城中塞<lb/>
者皆不足恃城中有故取土大坑十五皆與外水相應<lb/>
井有溢者三方皆積化無所取土取於州之南亞夫塜<lb/>
之東自城中附城爲長堤壯其址長九百八十四丈髙<lb/>
一丈闊倍之公私船數百以風浪不敢行分䌫城下以<lb/>
<pb n="KR4d0076_WYG_037-9a"/>
殺河之怒至十月五日水漸退城以全明年二月有㫖<lb/>
賜錢二千四百一十萬起夫四千二十三人又以發常<lb/>
平錢六百三十四萬米一千八百餘斛募夫三千二十<lb/>
人改築外小城創木岸四一在天王堂之西一在彭城<lb/>
樓之下一在上洪門之西北一在大城之東南隅大坑<lb/>
十五皆塞已而澶州靈千歸成水不復至臣某以謂黄<lb/>
河率常五六十年一决而徐州最處汴泗下流上下二<lb/>
百餘里皆阻山水尤深悍難落不與他郡等恐久逺倉<lb/>
<pb n="KR4d0076_WYG_037-9b"/>
卒吏民不復究知故因上之所賜詔書而記其大畧并<lb/>
刻諸石若其詳則藏於有司謂之熙寜防河錄云<lb/>
　　　石氏畫苑記<lb/>
石康伯字㓜安眉之眉山人故紫薇舍人昌言之㓜子<lb/>
也舉進士不第即棄去當以䕃得官亦不就讀書作詩<lb/>
以自娯而巳不求人知獨好法書名畫古器異物遇有<lb/>
所見脱衣輟食求之不問有無居京師四十年出入閭<lb/>
巷未嘗騎馬在稠人中耳目謖謖然専求其所好長七<lb/>
<pb n="KR4d0076_WYG_037-10a"/>
尺髯而黑如世所畫道人劍客而徒歩塵埃中若有所<lb/>
營不知者以爲異人也又善滑稽巧發微中旁人抵掌<lb/>
絶倒而㓜安淡然不變色與人逰知其急難甚於為已<lb/>
有客於京師而病者輙舁置其家親飲食之死則棺斂<lb/>
之無難色凡識㓜安者皆知其如此而余獨深知之㓜<lb/>
安識慮甚逺獨口不言耳今年六十二狀貌如四十許<lb/>
人湏三尺郁然無一莖白者此豈徒然者哉爲亳州職<lb/>
官與富鄭公俱得罪者其子夷庚也其家書畫數百軸<lb/>
<pb n="KR4d0076_WYG_037-10b"/>
取其毫末雜碎者以冊編之謂之石氏畫苑㓜安與文<lb/>
與可遊如兄弟故得其畫為多而余亦善畫古木叢竹<lb/>
因以遺之使置之苑中子由嘗言所貴於畫者為其似<lb/>
也似猶可貴况其真者吾行都邑田野所見人物皆吾<lb/>
畫笥也所不見者獨鬼神耳當頼畫而識然人亦何用<lb/>
見鬼此言真有理今㓜安好畫乃其一病無足録者獨<lb/>
著其為人之大畧云爾元豐三年十二月二十日<lb/>
　　　黄州安國寺記<lb/>
<pb n="KR4d0076_WYG_037-11a"/>
元豐二年十二月余自呉興守得罪上不忍誅以為黄<lb/>
州團練副使使思過而自新焉其明年二月至黄舍舘<lb/>
粗定衣食稍給閉門却掃收召魂魄退伏思念求所以<lb/>
自新之方反觀從來舉意動作皆不中道非獨今之所<lb/>
以得罪者也欲新其一恐失其二觸類而求之有不可<lb/>
勝悔者於是喟然歎曰道不足以御氣性不足以勝習<lb/>
不鋤其本而耘其末今雖改之後必復作盍歸誠佛僧<lb/>
求一洗之得城南精舍曰安國寺有茂林修竹陂池亭<lb/>
<pb n="KR4d0076_WYG_037-11b"/>
榭間一二日輙徃焚香黙坐深自省察則物我想忘身<lb/>
心皆空求罪垢所從生而不可得一念清净染汙自落<lb/>
表裏翛然無所附麗私竊樂之旦徃而暮還者五年於<lb/>
此矣寺僧曰繼連為僧首七年得賜衣又七年當賜號<lb/>
欲謝去其徒與父老相率留之連笑曰知足不辱知止<lb/>
不殆卒謝去余是以媿其人七年余將有臨汝之行連<lb/>
曰寺未有記具石請記之余不得辭寺立於僞唐保大<lb/>
二年始名䕶國嘉祐八年賜今名堂宇齋閤連皆易新<lb/>
<pb n="KR4d0076_WYG_037-12a"/>
之嚴麗深穏悦可人意至者忘歸歳正月男女萬人㑹<lb/>
庭中飲食作樂且祠瘟神江淮舊俗也四月六日汝州<lb/>
團練副使眉山蘇軾記<lb/>
　　　石鐘山記<lb/>
水經云彭蠡之口有石鐘山焉酈元以為下臨深潭微<lb/>
風皷浪水石相搏聲如洪鐘是説也人常疑之今以鐘<lb/>
磬置水中雖大風浪不能鳴也而况石乎至唐李渤始<lb/>
訪其遺蹤得雙石於潭上扣而聆之南聲函胡北音清<lb/>
<pb n="KR4d0076_WYG_037-12b"/>
越枹止響騰餘韻徐歇自以為得之矣然是説也余尤<lb/>
疑之石之鏗然有聲者所在皆是也而此獨以鐘鳴何<lb/>
哉元豐七年六月丁丑余自齊安舟行適臨汝而長子<lb/>
邁將赴饒之徳興尉送之至湖口因得觀所謂石鐘者<lb/>
寺僧使小童持斧於亂石間擇其一二扣之硿硿焉余<lb/>
固笑而不信也至其夜月明獨與邁乘小舟至絶壁下<lb/>
大石側立千仞如猛獸竒鬼森然欲搏人而山上栖鶻<lb/>
聞人聲亦驚起磔磔雲霄間又有若老人欬且笑於山<lb/>
<pb n="KR4d0076_WYG_037-13a"/>
谷中者或曰此鸛鶴也余方心動欲還而大聲發於水<lb/>
上噌吰如鐘皷不絶舟人大恐徐而察之則山下皆石<lb/>
穴罅不知其淺深微波入焉涵澹澎湃而為此也舟廻<lb/>
至兩山間將入港口有大石當中流可坐百人空中而<lb/>
多竅與風水相吞吐有窽坎鏜鞳之聲與向之噌吰者<lb/>
相應如樂作焉因笑謂邁曰汝識之乎噌吰者周景王<lb/>
之無射也窽坎鏜鞳者魏獻子之歌鐘也古之人不余<lb/>
欺也事不目見耳聞而臆斷其有無可乎酈元之所見<lb/>
<pb n="KR4d0076_WYG_037-13b"/>
聞殆與余同而言之不詳士大夫終不肯以小舟夜泊<lb/>
絶壁之下故莫能知而漁工水師雖知而不能言此世<lb/>
所以不傳也而陋者乃以斧斤考擊而求之自以為得<lb/>
其實余是以記之蓋歎酈元之簡而笑李渤之陋也<lb/>
　　　李太白碑隂記<lb/>
李太白狂士也又嘗失節於永王璘此豈濟世之人哉<lb/>
而畢文簡公以王佐期之不亦過乎曰士固有大言而<lb/>
無實虛名不適於用者然不可以此料天下士士以氣<lb/>
<pb n="KR4d0076_WYG_037-14a"/>
為主方髙力士用事公卿大夫爭事之而太白使脱鞾<lb/>
殿上固已氣蓋天下矣使之得志必不肯附權倖以取<lb/>
容其肯從君於昏乎夏侯湛賛東方生云開濟明豁包<lb/>
含宏大陵轢卿相嘲哂豪傑籠罩靡前跆藉貴勢出不<lb/>
休顯賤不憂戚戲萬乗若僚友視儔列如草芥雄節邁<lb/>
倫髙氣蓋世可謂拔乎其萃游方之外者也吾於太白<lb/>
亦云太白之從永王璘當由迫脅不然璘之狂肆寢陋<lb/>
雖庸人知其必敗也太白識郭子儀之為人傑而不能<lb/>
<pb n="KR4d0076_WYG_037-14b"/>
知璘之無成此理之必不然者也吾不可以不辯<lb/>
　　　薦誠禪院五百羅漢記<lb/>
熈寜十年余方守徐州聞河決澶淵入巨野首灌東平<lb/>
吏民恟懼不知所為有僧應言建䇿鑿清泠口道積水<lb/>
北入于古廢河又北東入于海吏方持其議言彊力辯<lb/>
口慨然論河決狀甚明吏不能奪卒以其言決之水所<lb/>
入如其言東平以安言有力焉衆欲為請賞言笑謝去<lb/>
余固異其人後二年移守湖州而言自鄆來見余於宋<lb/>
<pb n="KR4d0076_WYG_037-15a"/>
曰吾鄆人也少為僧以講為事始錢公子飛使吾創精<lb/>
舍於鄆之東阿北新橋鎮且造鐵浮屠十有三級髙百<lb/>
二十尺既成而趙公叔平請諸朝名吾院曰薦誠歳度<lb/>
僧以守之今將造五百羅漢像於錢塘而載以歸度用<lb/>
錢五百萬自丞相潞公以降皆吾檀越也余於是益知<lb/>
言真有過人者又六年余自黄州遷于汝過宋而言適<lb/>
在焉曰像已成請為我記之嗚呼士以功名為貴然論<lb/>
事易作事難作事易成事難使天下士皆如言論必作<lb/>
<pb n="KR4d0076_WYG_037-15b"/>
作必成者其功名豈少哉其可不為一言<lb/>
　　　方丈記<lb/>
年月日住持傳法沙門惟謹重建方丈上祝天子萬夀<lb/>
永作神主斂時五福敷錫庻民地獄天宫同為淨土有<lb/>
性無性齊成佛道<lb/>
　　　野吏亭記<lb/>
故相陳文惠公建立此亭榜曰野吏蓋孔子所謂先進<lb/>
於禮樂者公在政府獨眷眷此邦然庭宇日就圯缺凡<lb/>
<pb n="KR4d0076_WYG_037-16a"/>
九十七年太守朝奉郎方侯子容南圭復完新之<lb/>
　　　南安軍學記<lb/>
古之為國者四井田也肉刑也封建也學校也今亡矣<lb/>
獨學校僅存耳古之為學者四其大者則取士論政而<lb/>
其小者則絃誦也今亡矣直誦而已舜之言曰庻頑讒<lb/>
説若不在時侯以明之撻以記之書用識哉欲並生哉<lb/>
工以納言時而颺之格則承之庸之否則威之格之言<lb/>
改也論語曰有恥且格承之言薦也春秋傳曰奉承齊<lb/>
<pb n="KR4d0076_WYG_037-16b"/>
犠庻頑讒説不率是教者舜皆有以待之夫化惡莫若<lb/>
進善故擇其可進者以射侯之禮舉之其不率教甚者<lb/>
則撻之小則書其罪以記之非疾之也欲與之並生而<lb/>
同憂樂也此士之有罪而未可終棄者故使樂工採其<lb/>
謳謡諷議之言而颺之以觀其心其改過者則薦之且<lb/>
用之其不悛者則威之屏之僰之寄之類是也此舜之<lb/>
學政也射之中否何與於善惡而曰侯以明之何也曰<lb/>
射所以致衆而論士也衆一而後論定孔子射於矍相<lb/>
<pb n="KR4d0076_WYG_037-17a"/>
之圃蓋觀者如堵使弟子揚觶而叙黜者三則僅有存<lb/>
者由此觀之以射致衆衆集而後論士蓋所從來逺矣<lb/>
詩曰在泮獻囚又曰在泮獻馘禮曰受成於學鄭人㳺<lb/>
鄉校以議執政或謂子産毁鄉校何如子産曰不可善<lb/>
者吾行之不善者吾改之是吾師也孔子聞之謂子産<lb/>
仁古之取士論政者必於學有學而不取士不論政猶<lb/>
無學也學莫盛於東漢士數萬人噓枯吹生自三公九<lb/>
卿皆折節下之三府辟召常出其口其取士議政可謂<lb/>
<pb n="KR4d0076_WYG_037-17b"/>
近古然卒為黨錮之禍何也曰此王政也王者不作而<lb/>
士自以私意行之於下其禍敗固宜朝廷自慶厯熈寜<lb/>
紹聖以來三致意於學矣雖荒服郡縣必有學况南安<lb/>
江西之南境儒術之富與閩蜀等而太守朝奉郎曹侯<lb/>
登以治郡顯所至必建學故南安之學甲於江西侯仁<lb/>
人也而勇於義其建是學也以身任其責不擇劇易期<lb/>
於必成士以此感奮不勸而力費於官者為錢九萬三<lb/>
千而助者不貲為屋百二十間禮殿講堂視大邦君之<lb/>
<pb n="KR4d0076_WYG_037-18a"/>
居凡學之用莫不嚴具又以其餘增置廩給食數百人<lb/>
始於紹聖二年之冬而成於四年之春學成而後去今<lb/>
為潮州軾自海南遂過南安見聞其事為詳士既徳侯<lb/>
不已乃具列本末贏糧而從軾者三百餘里願紀其實<lb/>
夫學王者事也故首以舜之學政告之然舜逺矣不可<lb/>
以庻幾有賢太守猶可以為鄭子産也學者勉之無愧<lb/>
於古人而已建中靖國元年三月四日眉山蘇軾書<lb/>
　<lb/>
<pb n="KR4d0076_WYG_037-18b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　東坡全集巻三十七<lb/>
</p>
<p>
</p>
  </div>
<div>
                <head>東坡全集巻三十八</head>
    <p>
<pb n="KR4d0076_WYG_038-1a"/>
欽定四庫全書<lb/>
　東坡全集巻三十八　　　　宋　蘓軾　撰<lb/>
　　記十九首<lb/>
　　　衆妙堂記<lb/>
眉山道士張易簡教小學常百人予㓜時亦與焉居天<lb/>
慶觀北極院予蓋從之三年謫居海南一日夢至其處<lb/>
見張道士如平昔汛治庭宇若有所待者曰老先生且<lb/>
至其徒有誦老子者曰𤣥之又𤣥衆妙之門予曰妙一<lb/>
<pb n="KR4d0076_WYG_038-1b"/>
而已容有衆乎道士笑曰一已陋矣何妙之有若審妙<lb/>
也雖衆可也因指灑水薙艸者曰是各一妙也予復視<lb/>
之則二人者手若風雨而歩中規矩蓋煥然霧除霍然<lb/>
雲消予驚歎曰妙蓋至此乎庖丁之理解郢人之鼻斵<lb/>
信矣二人者釋技而上曰子未覩真妙庖郢非其人也<lb/>
是技與道相半習與空相㑹非無挾而徑造者也子亦<lb/>
見夫蜩與雞乎夫蜩登木而號不知止也夫雞俯首而<lb/>
啄不知仰也其固也如此然至蛻與伏也則無視無聴<lb/>
<pb n="KR4d0076_WYG_038-2a"/>
無飢無渇黙化於荒忽之中候伺於毫髪之間雖聖知<lb/>
不及也是豈技與習之助乎二人者出道士曰子少安<lb/>
須老先生至而問焉二人者顧曰老先生未必知也子<lb/>
徃見蜩與雞而問之可以養生可以長年廣州道士崇<lb/>
道大師何徳順學道而至於妙者也故榜其堂曰衆妙<lb/>
書來海南求文以記之因以夢中語爲記紹聖六年三<lb/>
月十五日蜀人蘇某書<lb/>
　　　遺愛亭記<hi>代巢元脩</hi>
<pb n="KR4d0076_WYG_038-2b"/>
何武所至無赫赫名去而人思之此之謂遺愛夫君子<lb/>
循理而動理窮而止應物而作物去而復夫何赫赫名<lb/>
之有哉東海徐君猷以朝散郎為黄州未嘗怒也而民<lb/>
不犯未嘗察也而吏不欺終日無事嘯詠而已毎歳之<lb/>
春與睂陽子瞻游於安國寺飲酒於竹間亭擷亭下之<lb/>
茶烹而食之公既去郡寺僧繼連請名子瞻名之曰遺<lb/>
愛時糓自蜀來客於子瞻因子瞻以見公公命糓記之<lb/>
糓愚樸羈旅人也何足以知公採道路之言質之於子<lb/>
<pb n="KR4d0076_WYG_038-3a"/>
瞻以爲之記<lb/>
　　　南華長老題名記<lb/>
學者以成佛爲難乎累土畫沙童子戲也皆足以成佛<lb/>
以爲易乎受記得道如菩薩大弟子皆不任問疾是義<lb/>
安在方其迷亂顛倒流浪苦海之中一念正真萬法皆<lb/>
具及其勤苦功用爲山九仞之後毫釐差失千刼不復<lb/>
嗚呼道固如是也豈獨佛乎子思子曰夫婦之不肖可<lb/>
以能行焉及其至也雖聖人亦有所不能焉孟子則以<lb/>
<pb n="KR4d0076_WYG_038-3b"/>
爲聖人之道始於不爲穿窬而穿窬之惡成於言不言<lb/>
人未有欲爲穿窬者雖穿窬亦不欲也自其不欲爲之<lb/>
心而求之則穿窬足以爲聖人可以言而不言不可以<lb/>
言而言雖賢人君子有不能免也因其不能免之過而<lb/>
遂之則賢人君子有時而爲盗是二法者相反而相爲<lb/>
用儒與釋皆然南華長老明公其始蓋學於子思孟子<lb/>
者其後棄家爲浮屠氏不知者以爲逃儒歸佛不知其<lb/>
猶儒也南華自六祖大鑒示滅其傳法得眼者散而之<lb/>
<pb n="KR4d0076_WYG_038-4a"/>
四方故南華爲律寺至吾宋天僖三年始有詔以智度<lb/>
禪師普遂住持至今明公盖十一世矣明公告東坡居<lb/>
士曰宰官行世間法沙門行出世間法世間即出世間<lb/>
等無有二今宰官傳授皆有題名壁記而沙門獨無有<lb/>
矧吾道塲實補佛祖處其可不嚴其傳子爲我記之居<lb/>
士曰諾乃爲論儒釋不謀而同者以爲記建中靖國元<lb/>
年正月一日記<lb/>
　　　瓊州惠通井記<lb/>
<pb n="KR4d0076_WYG_038-4b"/>
禹貢濟水入於河溢爲滎河南曰滎陽河北曰滎澤沱<lb/>
潜本梁州二水亦見於荆州水行地中出沒數千里外<lb/>
雖河海不能絶也唐相李文饒好飲惠山泉置驛以取<lb/>
水有僧言長安昊天觀井水與恵山泉通雜以他水十<lb/>
餘缶試之僧獨指其一曰此惠山泉也文饒爲罷水驛<lb/>
瓊州之東五十里曰三山菴菴下有泉味類恵山東坡<lb/>
居士過瓊菴僧惟徳以水餉焉而求爲之名名之曰惠<lb/>
通元符三年六月十七日記<lb/>
<pb n="KR4d0076_WYG_038-5a"/>
　　　傳神記<lb/>
傳神之難在目顧虎頭云傳形寫影都在阿堵中其次<lb/>
在顴頰吾嘗於燈下顧自見頰影使人就壁模之不作<lb/>
眉目見者皆失笑知其爲吾也目與顴頰似餘無不似<lb/>
者眉與鼻口可以增減取似也傳神與相一道欲得其<lb/>
人之天法當於衆中隂察之今乃使人具衣冠坐注視<lb/>
一物彼方斂容自持豈復見其天乎凡人意思各有所<lb/>
在或在眉目或在鼻口虎頭云頰上加三毛覺精采殊<lb/>
<pb n="KR4d0076_WYG_038-5b"/>
勝則此人意思盖在須頰間也優孟學孫叔敖抵掌談<lb/>
笑至使人欲死者復生此豈舉體皆似亦得其意思所<lb/>
在而已使畫者悟此理則人人可以爲顧陸吾嘗見僧<lb/>
惟真畫曾魯公初不甚似一日徃見公歸而喜甚曰吾<lb/>
得之矣乃於眉後加三紋隠約可見作俛首仰視眉揚<lb/>
而頞蹙者遂大似南都程懐立衆稱其能於傳吾神大<lb/>
得其全懐立舉止如諸生蕭然有意於筆墨之外者也<lb/>
故以吾所聞助發云<lb/>
<pb n="KR4d0076_WYG_038-6a"/>
　　　順濟王廟新獲石砮記<lb/>
建中靖國元年四月甲午某自儋耳北歸艤舟呉城山<lb/>
順濟龍王祠下既進謁而還逍遥江上得古箭鏃槊鋒<lb/>
而劒脊其廉可劌而其質則石也曰異哉此孔子所謂<lb/>
楛矢石砮肅慎氏之物也何爲而至此哉傳觀左右失<lb/>
手墜於江中乃禱於神願復得之當藏之廟中爲徃來<lb/>
者駭心動目詭異之觀既禱則使沒人求之一探而獲<lb/>
謹按禹貢荆州貢礪砥砮丹惟箘簵楛梁州貢璆鐵銀<lb/>
<pb n="KR4d0076_WYG_038-6b"/>
鏤砮磬則楛矢石砮自禹以來貢之矣然至春秋時隼<lb/>
集於陳廷楛矢貫之石砮長尺有咫時人莫能知而問<lb/>
於孔子孔子不近取之荆梁而逺取之肅慎則荆梁之<lb/>
不貢此久矣顔師古曰楛木堪爲笴今豳以北皆用之<lb/>
以此考之用楛爲矢至唐猶然而用石爲砮則自春秋<lb/>
以來莫識矣可不謂異物乎兌之戈和之弓垂之竹矢<lb/>
陳於路寢孔子履藏於武庫皆以古見寳此矢獨非寳<lb/>
乎順濟王之威靈南放于洞庭北被于淮泗乃特爲出<lb/>
<pb n="KR4d0076_WYG_038-7a"/>
此寳某不敢私有而留之廟中與好古博雅君子共之<lb/>
以昭示王之神聖英烈不可不敬者如此<lb/>
　　　熈寜手詔記<lb/>
楊繪累奏罷諫職兼求外補及乞明加黜責盖繪未深<lb/>
究朕意繪疎迹逺人立朝寡識不畏强禦知無不爲始<lb/>
一見之便知其忠直可信故翌日即擢置言職知任亦<lb/>
甚篤矣今日降命盖謂難與曾公亮兩立於輕重之間<lb/>
故當且避之卿可喻朕此意令早承命或示朕此札亦<lb/>
<pb n="KR4d0076_WYG_038-7b"/>
不妨熈寜元年故翰林學士楊繪以知制誥知諫院上<lb/>
疏論故相曾公亮事先帝直其言然未欲遽行也故除<lb/>
公兼侍讀公力辭不已乃以手詔賜今龍圖閣學士滕<lb/>
公元發使以手詔賜公公卒不受命而詔遂藏于家是<lb/>
歳四月復除公知諫院以毋憂去官其後二十年公沒<lb/>
於杭州䘮過京師其子久中以手詔相示且請記之謹<lb/>
按先帝臨御之初公與滕公皆䝉國士之知凡所以開<lb/>
心見誠相期於度外者類皆如此未究其用為小人所<lb/>
<pb n="KR4d0076_WYG_038-8a"/>
誣故困於外十有餘年先帝謹於用法故未即起公然<lb/>
知之未少衰也使先帝尚在公豈流落而不用終身者<lb/>
哉悲夫<lb/>
　　　應夢羅漢記<lb/>
元豐四年正月二十一日予將徃岐亭宿於團封夢一<lb/>
僧破面流血若有所訴明日至岐亭過一廟中有阿羅<lb/>
漢像左龍右虎儀制甚古而面爲人所壊顧之惘然庶<lb/>
幾疇昔所見乎遂載以歸完新而龕之設于安國寺四<lb/>
<pb n="KR4d0076_WYG_038-8b"/>
月八日先妣武陽君忌日飯僧于寺乃記之責授黄州<lb/>
團練使眉山蘇某記<lb/>
　　　觀妙堂記<lb/>
不憂道人謂歡喜子曰來我所居室汝知之乎沉寂湛<lb/>
然無有喧爭嗒然其中死灰槁木以異而同我既名爲<lb/>
觀妙矣汝其爲我記之歡喜子曰是室云何而求我况<lb/>
乎妙事了無可觀既無可觀亦無可説欲求少分可以<lb/>
觀者如石女兒世終無有欲求多分可以説者如虛空<lb/>
<pb n="KR4d0076_WYG_038-9a"/>
花究竟非實不説不觀了逹無礙超出三界入智慧門<lb/>
雖然如是置之不可執偏强生分别以一味語斷之無<lb/>
疑譬用筌蹄以得魚兎及施燈燭以照丘坑獲魚兎矣<lb/>
筌蹄了忘知丘坑處燈燭何施今此居室孰爲妙與蕭<lb/>
然是非行住坐卧飲食語黙具足衆妙無不現前覽之<lb/>
不有都之不無倐知覺知要妙如此當持是言普示來<lb/>
者入此室時作如是觀<lb/>
　　　法雲寺禮拜石記<lb/>
<pb n="KR4d0076_WYG_038-9b"/>
夫供養之具最爲佛事先其法不一他山之石平不容<lb/>
垢横展如席願為一座具之用晨夕禮佛以此皈依當<lb/>
敬禮無所觀時運心廣博無所不在天上人間以至地<lb/>
下悉觸智光聞我佛修道時芻尼巢頂霑佛氣分後皆<lb/>
受報則禮佛也其心實重有徳者至是禮也願一拜一<lb/>
起無過父母乘此願力不墮三塗佛力不可盡石不可<lb/>
盡願力不可盡三者既不可盡二親獲福生生世世亦<lb/>
不可盡今對佛宣白惟佛實臨之元祐八年七月中旬<lb/>
<pb n="KR4d0076_WYG_038-10a"/>
内殿崇班馬惟寛捨<lb/>
　　　醉鄉記<lb/>
醉鄉去中國不知其幾千里也其土曠然無涯無丘陵<lb/>
阪險其氣和平一揆無晦明寒暑其俗大同無邑居聚<lb/>
落其人甚精無愛憎喜怒吸風飲露不食五糓其寢于<lb/>
于其行徐徐鳥獸魚鼈雜居不知有舟車器械之用昔<lb/>
者黄帝氏嘗獲遊其都歸而窅然䘮其天下以爲結繩<lb/>
之政已薄矣降及堯舜作爲千鍾百榼之獻因姑射神<lb/>
<pb n="KR4d0076_WYG_038-10b"/>
人以假道蓋至其邉鄙終身太平禹湯立法禮繁樂雜<lb/>
數十代與醉鄉隔其臣羲和棄甲子而逃冀臻其鄉失<lb/>
路而道夭故天下遂不寜至乎末孫桀紂怒而升其糟<lb/>
丘階級迂伊南嚮而望不見醉鄉武王氏得志于世乃<lb/>
命周公旦立酒人氏之職典司五齊拓土五千里僅與<lb/>
醉鄉逹焉三十年刑措不用下逮幽厲迄于秦漢中國<lb/>
喪亂遂與醉鄉絶而臣下之受道者徃徃而至焉阮嗣<lb/>
宗陶淵明等數十人並遊醉鄉没身不返死塟其壤中<lb/>
<pb n="KR4d0076_WYG_038-11a"/>
國以爲酒仙嗟乎醉鄉氏之俗豈古華胥氏之國乎何<lb/>
其淳寂也如是予將遊焉故爲之記<lb/>
　　　睡鄉記<lb/>
睡鄉之境盖與齊州接而齊州之民無知者其政甚淳<lb/>
其俗甚均其土平夷廣大無東西南北其人安恬舒適<lb/>
無疾痛札癘昏然不生七情茫然不交萬事蕩然不知<lb/>
天地日月不絲不糓佚卧而自足不舟不車極意而逺<lb/>
遊冬而絺夏而纊不知其有寒暑得而悲失而喜不知<lb/>
<pb n="KR4d0076_WYG_038-11b"/>
其有利害以謂凡其所目見者皆妄也昔黄帝聞而樂<lb/>
之閒居齋心服形三月弗獲其治疲而睡蓋至其鄉既<lb/>
寢厭其國之多事也召二臣而告之凡二十有八年而<lb/>
天下大治似睡鄉焉降及堯舜無爲世以爲睡鄉之俗<lb/>
也禹湯股無胈脛無毛剪爪爲牲以救天災不暇與睡<lb/>
鄉徃來武王克商還周日夜不寢曰吾未定大業周公<lb/>
夜以繼日坐以待旦爲王作禮樂伐鼓扣鐘雞人號于<lb/>
右則睡鄉之邉徼屢警矣其孫穆王慕黄帝之事因西<lb/>
<pb n="KR4d0076_WYG_038-12a"/>
方化人而神遊焉騰虛空乘雲霧卒莫覩所謂睡鄉也<lb/>
至孔子時有宰予者亦棄其學而遊焉不得其塗大迷<lb/>
謬而返戰國秦漢之君悲愁傷生内窮於長夜之飲外<lb/>
累於攻戰之具於是睡鄉始丘墟矣而䝉漆園吏莊周<lb/>
者始過之化爲蝴蝶翩翩其間䝉人弗覺也其後山人<lb/>
處士之慕道者猶徃徃而至至則囂然樂而忘歸從以<lb/>
爲之徒云嗟夫予也㓜而勤行長而競時卒不能至豈<lb/>
不迂哉因夫斯人之問津也故記<lb/>
<pb n="KR4d0076_WYG_038-12b"/>
　　　靜常齋記<lb/>
虛而一直而正萬物之生芸芸此獨漠然而自定吾其<lb/>
命之曰靜泛而出渺而藏萬物之逝滔滔此獨介然而<lb/>
不忘吾其命之曰常無古無今無生無死無終無始無<lb/>
後無先無我無人無能無否無離無著無證無修即是<lb/>
以觀非愚則癡舍是以求非病則狂昏昏黙黙了不可<lb/>
得混混沌沌茫不可論雖有至人亦不可聞聞爲真聞<lb/>
亦不可知知爲真知是猶在聞知之域而不足以髣髴<lb/>
<pb n="KR4d0076_WYG_038-13a"/>
况緣迹逐響以希其至不亦難哉既以是爲吾號又以<lb/>
是爲吾室則有名之累吾何所逃然亦趨寂之指南而<lb/>
求道之鞭影乎<lb/>
　　　趙先生舍利記<lb/>
趙先生棠本蜀人孟氏節度使廷隠之後今爲南海人<lb/>
仕至幕職官南海有潘冕者陽狂不測人謂之潘盎南<lb/>
海俚人謂心風爲盎盎嘗與京師言法華偈頌徃來言<lb/>
云盎日光佛也先生棄官從盎遊盎以謂盡得我道盎<lb/>
<pb n="KR4d0076_WYG_038-13b"/>
既隠去不知其所終而先生亦坐化焚其衣得舍利數<lb/>
升我與先生之子昶遊故得此舍利四十八粒盎與先<lb/>
生異迹極多張安道作先生墓誌具載其事昶今爲大<lb/>
理寺丞知藤州元豐三年十一月十五日以舍利授寳<lb/>
月大師之孫悟清使持歸本院供養巴郡蘇某記<lb/>
　　　北海十二石記<lb/>
登州下臨大海目力所及沙門鼉磯車牛大竹小竹凡<lb/>
五島惟沙門最近兀然焦枯其餘皆紫翠巉絶出沒濤<lb/>
<pb n="KR4d0076_WYG_038-14a"/>
中真神仙所宅也上生石芝草木皆竒瑋多不識名者<lb/>
又多美石五采斑斕或作金色熈寜已酉歳李天章為<lb/>
登守呉子野徃從之游時解貳卿致政退居于登使人<lb/>
入諸島取石得十二株皆秀色粲然適有舶在岸下將<lb/>
轉海至潮子野請於解公盡得十二石以歸置所居歳<lb/>
寒堂下近世好事能致石者多矣未有取北海而置南<lb/>
海者也元祐八年八月十五日東坡居士蘇某記<lb/>
　　　紫姑神記<lb/>
<pb n="KR4d0076_WYG_038-14b"/>
元豐三年正月朔日予始去京師來黄州二月朔至郡<lb/>
至之明年進士潘丙謂予曰異哉公之始受命黄人未<lb/>
知也有神降于州之僑人郭氏之第與人言如響且善<lb/>
賦詩曰蘇公將至而吾不及見也已而公以是日至而<lb/>
神以是日去其明年正月丙又曰神復降于郭氏予徃<lb/>
觀之則衣草木為婦人而寘筯手中二小童子扶焉以<lb/>
筯畫字曰妾夀陽人也姓何氏名媚字麗卿自㓜知讀<lb/>
書屬文為伶人婦唐垂拱中夀陽刺史害妾夫納妾爲<lb/>
<pb n="KR4d0076_WYG_038-15a"/>
侍妾而其妻妬悍甚見殺於厠妾雖死不敢訴也而天<lb/>
使見之爲直其寃且使有所識於人間蓋世所謂子姑<lb/>
神者其類甚衆然未有如妾之卓然者也公少留兒爲<lb/>
賦詩且舞以娯公詩數十篇敏㨗立成皆有妙思雜以<lb/>
嘲笑問神仙鬼佛變化之理其荅皆出於人意外坐客<lb/>
撫掌作道調梁州神起舞中節曲終再拜以請曰公文<lb/>
名於天下何惜方寸之紙不使世人知有妾乎予觀何<lb/>
氏之生見掠于酷吏而遇害於悍妻其怨深矣而終不<lb/>
<pb n="KR4d0076_WYG_038-15b"/>
指言刺史之姓名似有禮者客至逆知其平生而終不<lb/>
言人之隂私與休咎可謂知矣又知好文字而恥無聞<lb/>
於世皆可賢者粗為錄之荅其意焉<lb/>
　　　天篆記<lb/>
江淮間俗尚鬼歳正月必衣服箕箒為子姑神或能數<lb/>
數畫字黄州郭氏神最異予去歳作何氏録以記之今<lb/>
年黄人汪若谷家神尤竒以箸爲口置筆口中與人問<lb/>
答如響曰吾天人也名全字徳通姓李氏以若谷再世<lb/>
<pb n="KR4d0076_WYG_038-16a"/>
爲人吾是以降焉著篆字筆勢竒妙而字不可識曰此<lb/>
天篆也與予篆三十字云是天蓬呪使以𨽻字釋之不<lb/>
可見黄之進士張炳曰久濶無恙炳問安所識荅曰子<lb/>
獨不記劉苞乎吾即苞也因道炳昔與苞起居語言狀<lb/>
甚詳炳大驚告予曰昔嘗識苞京師青巾布裘文身而<lb/>
嗜酒自言齊州人今不知其所在豈真天人乎或曰天<lb/>
人豈肯附箕箒為子姑神從汪若谷遊哉予亦以爲不<lb/>
然全爲鬼爲仙固不可知然未可以其所托之陋疑之<lb/>
<pb n="KR4d0076_WYG_038-16b"/>
也彼誠有道視王宫豕牢一也其字雖不可識而意趣<lb/>
簡古非虛落間竊食愚鬼所能爲者昔長陵女子以乳<lb/>
死見神於先後宛若民多徃祠其後漢武帝亦祠之謂<lb/>
之神君震動天下若疑其所托又陋於全矣世人所見<lb/>
常少所不見常多奚必於區區耳目之所及度量世外<lb/>
事乎姑藏其書以待知者<lb/>
　　　大悲閣記<hi>成都府</hi>
大悲者觀世音之變也觀世音由聞而覺始於聞而能<lb/>
<pb n="KR4d0076_WYG_038-17a"/>
無所聞始於無所聞而能無所不聞能無所聞雖無身<lb/>
可也能無所不聞雖千萬億身可也而况於手與目乎<lb/>
雖然非無身無以舉千萬億身之衆非千萬億身無以<lb/>
示無身之至故散而爲千萬億身聚而為八萬四千母<lb/>
陁羅臂八萬四千清淨寳目其道一爾昔吾嘗觀於此<lb/>
吾頭髪不可勝數而身毛孔亦不可勝數牽一髪而頭<lb/>
爲之動拔一毛而身為之變然則髪皆吾頭而毛孔皆<lb/>
吾身也彼皆吾頭而不能為頭之用彼皆吾身而不能<lb/>
<pb n="KR4d0076_WYG_038-17b"/>
具身之智則物有以亂之矣吾將使世人左手運斤而<lb/>
右手執削目數飛鴈而耳節鳴皷首肯傍人而足識梯<lb/>
級雖有智者有所不暇矣而况千手異執而千目各視<lb/>
乎及吾燕坐寂然心念凝黙湛然如大明鏡人鬼鳥獸<lb/>
雜陳乎吾前色聲香味交遘乎吾體心雖不起而物無<lb/>
不接接必有道即千手之出千目之運雖未可得見而<lb/>
理則具矣彼佛菩薩亦然雖一身不成二佛而一佛能<lb/>
遍河沙諸國非有它也觸而不亂至而能應理有必至<lb/>
<pb n="KR4d0076_WYG_038-18a"/>
而何獨疑於大悲乎成都西南大都㑹也佛事最勝而<lb/>
大悲之像未覩其傑有法師敏行者能讀内外教博通<lb/>
其義欲以如幻三昧爲一方首乃以大旃檀作菩薩像<lb/>
端嚴妙麗具慈愍性手臂錯出開合捧執指彈摩拊千<lb/>
態具備手各有目無妄舉者復作大閣以覆菩薩雄偉<lb/>
壯峙工與像稱都人作禮因敬生悟余遊於四方二十<lb/>
餘年矣雖未得歸而想見其處敏行使其徒法震乞文<lb/>
爲道其所以然者且頌之曰<lb/>
<pb n="KR4d0076_WYG_038-18b"/>
吾觀世間人兩目兩手臂物至不能應狂惑失所措其<lb/>
有欲應者顛倒作思慮思慮非真實無異無手目菩薩<lb/>
千手目與一手目同物至心亦至曾不作思慮隨其所<lb/>
當應無不得其當引弓挾白羽劒盾諸械器經巻及香<lb/>
華盂水青楊枝珊瑚大寳炬白拂朱藤杖所遇無不執<lb/>
所執無有疑緣何得無疑以我無心故若猶有心者千<lb/>
手當千心一人而千心内自相攫攘何暇能應物千手<lb/>
無一心手手得其處稽首大悲尊願度一切衆皆證無<lb/>
<pb n="KR4d0076_WYG_038-19a"/>
心法皆具千手目<lb/>
　　　廣州東莞縣資福禪寺羅漢閣記<lb/>
衆生以愛故入生死由於愛境有逆有順而生喜怒造<lb/>
種種業展轉六趣至千萬刼本所從來唯有一愛更無<lb/>
餘病佛大醫王對病爲藥唯有一捨更無餘藥常以此<lb/>
藥而治此病如水救火應手當滅云何衆生不滅此病<lb/>
是導師過非衆生咎何以故衆生所愛無過身體父母<lb/>
有疾割肉刺血初無難色若復鄰人從其求乞一爪一<lb/>
<pb n="KR4d0076_WYG_038-19b"/>
髪終不可得有二導師其一清淨不入諸相能知衆生<lb/>
生死之本能使衆生了然見知不生不滅出輪囘處是<lb/>
處安樂堪永依怙無異父母支體可捨而况財物其一<lb/>
導師以有為心行有為法縱不求利即自求名譬如鄰<lb/>
人求乞爪髪終不可得而况肌肉以此觀之愛吝不捨<lb/>
是導師過設如有人無故取米投坑穽中見者皆恨若<lb/>
以此米施諸鳥雀見者皆喜鳥雀無知受我此施何異<lb/>
坑穽而人自然有喜有愠如使導師有心有為則此施<lb/>
<pb n="KR4d0076_WYG_038-20a"/>
者與棄無異以此觀之愛吝不捨非衆生咎四方之民<lb/>
皆以勤苦而得衣食所得毫末其苦無量獨此南越嶺<lb/>
海之民貿遷重寳坐獲富樂得之也易享之也愧是故<lb/>
其人以愧故捨海道幽險死生之間曾不容髪而况飄<lb/>
墯羅刹鬼國呼號神天佛菩薩僧以脱須臾當此之時<lb/>
身非已有而况財物實同糞土是故其人以懼故捨愧<lb/>
懼二法助發善心是故越人輕施樂捨甲於四方東莞<lb/>
古邑資福禪寺有老比丘祖堂其名未嘗戒也而律自<lb/>
<pb n="KR4d0076_WYG_038-20b"/>
嚴未嘗求也而人自施人之施堂如物在衡損益銖黍<lb/>
了然覺知堂之受施如水涵影雖千萬過無一留者堂<lb/>
以是故創作五百大阿羅漢嚴淨寶閣涌地千柱浮空<lb/>
三成壯麗之極實冠南越東坡居士見聞隨喜而説偈<lb/>
言<lb/>
五百大士栖此城南珠大貝皆東傾衆心囘春栢再榮<lb/>
鐵林東來閣乃成寶骨未到先通靈赤蛇白璧珠夜明<lb/>
三卜襲吉誰敢爭層簷飛空俯日星海波不摇颶無聲<lb/>
<pb n="KR4d0076_WYG_038-21a"/>
天風徐來韻流鈴一洗瘴霧氷雪清人無南北夀且寜<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4d0076_WYG_038-21b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　東坡全集巻三十八<lb/>
</p>
<p>
</p>
  </div>
<div>
                <head>東坡全集巻三十九</head>
    <p>
<pb n="KR4d0076_WYG_039-1a"/>
欽定四庫全書<lb/>
　東坡全集巻三十九　　　　宋　蘓軾　撰<lb/>
　　傳十首<lb/>
　　　陳公弼傳<lb/>
公諱希亮字公弼姓陳氏眉之青神人其先京兆人也<lb/>
唐廣明中始遷于眉曾祖延禄祖瓊父顯忠皆不仕公<lb/>
㓜孤好學年十六將從師其兄難之使治息錢三十餘<lb/>
萬公悉召取錢者焚其劵而去學成乃召其兄之子庸<lb/>
<pb n="KR4d0076_WYG_039-1b"/>
諭使學遂與俱中天聖八年進士第里人表其閭曰三<lb/>
儁坊始為長沙縣浮屠有海印國師者交通權貴人肆<lb/>
為姦利人莫敢正視公捕寘諸法一縣大聳去為雩都<lb/>
老吏曾腆侮法粥獄以公少年易之公視事之日首得<lb/>
其重罪腆叩頭出血願自新公戒而捨之㑹公築縣學<lb/>
腆以家財助官悉遣子弟入學卒為善吏而子弟有登<lb/>
進士第者巫覡歳斂民財祭鬼謂之春齋否則有火災<lb/>
民訛言有緋衣三老人行火公禁之民不敢犯火亦不<lb/>
<pb n="KR4d0076_WYG_039-2a"/>
作毁淫祠數百區勒巫爲農者七十餘家及罷去父老<lb/>
送之出境遣去不可皆泣曰公捨我去緋衣老人復出<lb/>
矣以母老乞歸蜀得劒州臨津以母憂去官服除為開<lb/>
封府司錄福勝塔火官欲更造度用錢三萬萬公言陜<lb/>
西方用兵願以此餽軍詔罷之先趙元昊未反青州民<lb/>
趙禹上書論事且言元昊必反宰相以禹為狂言徙建<lb/>
州而元昊果反禹自建州逃還京師上書自理宰相怒<lb/>
下禹開封府獄公言禹可賞不可罪與宰相爭不巳上<lb/>
<pb n="KR4d0076_WYG_039-2b"/>
卒用公言以禹爲徐州推官且欲以公爲御史㑹外戚<lb/>
沈氏子以姦盗殺人事下獄未服公一問得其情驚仆<lb/>
立死沈氏訴之詔御史劾公及諸掾史公曰殺此賊者<lb/>
獨我耳遂自引罪坐廢朞年盜起京西殺守令富丞相<lb/>
薦公可用起知房州州素無兵備民凛凛欲亡去公以<lb/>
牢城卒雜山河户得數百人日夜部勒聲振山南民恃<lb/>
以安盜不敢入境而殿侍雷甲以兵百餘人逐盜至竹<lb/>
山甲不能戢士所至為暴或告有大盜入境且及門公<lb/>
<pb n="KR4d0076_WYG_039-3a"/>
自勒兵阻水拒之身居前行命士持滿無得發士皆植<lb/>
立如偶人甲射之不動乃下馬拜請死曰初不知公官<lb/>
軍也吏士請斬甲以狥公不可獨治爲暴者十餘人勞<lb/>
其餘而遣之使甲以捕盜自贖時劇賊党軍子方張轉<lb/>
運使使供奉官崔徳贇捕之徳贇既失党軍子則以兵<lb/>
圍竹山民賊所嘗舍者曰向氏殺其父子三人梟首南<lb/>
陽市曰此党軍子也公察其寃下徳贇獄未服而党軍<lb/>
子獲於商州詔賜向民帛復其家流徳贇通州或言華<lb/>
<pb n="KR4d0076_WYG_039-3b"/>
隂人張元走夏州為元昊謀臣詔徙其族百餘口於房<lb/>
譏察出入飢寒且死公曰元事虛實不可知使誠有之<lb/>
為國者終不顧家徒堅其爲賊耳此又皆其疎屬無罪<lb/>
乃宻以聞詔釋之老㓜哭庭下曰今當還故鄉然奈何<lb/>
去父母乎至今張氏畫像祠焉代還執政欲以為大理<lb/>
少卿公曰法吏守文非所願願得一郡以自效乃以爲<lb/>
宿州州跨汴為橋水與橋爭率常壊舟公始作飛橋無<lb/>
柱至今㳂汴皆飛橋移滑州奏事殿上仁宗皇帝勞之<lb/>
<pb n="KR4d0076_WYG_039-4a"/>
曰知卿疾惡無懲沈氏子事未行詔提舉河北便糴都<lb/>
轉運使魏瓘劾奏公擅增損物價已而瓘除龍圖閣學<lb/>
士知開封府公乞廷辯既對上直公奪瓘職知越州且<lb/>
欲用公公言臣與轉運使不和不得為無罪力請還滑<lb/>
㑹河溢魚池埽且決公發禁兵捍之廬於所當决吏民<lb/>
涕泣更諫公堅卧不動水亦漸去人比之王尊是歳盗<lb/>
起宛句執濮州通判井淵上以為憂問執政可用者未<lb/>
及對上曰吾得之矣乃以公爲曹州不逾月悉禽其黨<lb/>
<pb n="KR4d0076_WYG_039-4b"/>
淮南饑安撫轉運使皆言夀春守王正民不任職正民<lb/>
坐免詔公乘傳徃代之轉運使調里胥米而蠲其役凡<lb/>
十三萬石謂之折役米米翔貴民益饑公至則除之且<lb/>
表其事旁郡皆得除又言正民無罪職事辦治詔復以<lb/>
正民爲鄂州徙知廬州虎翼軍士屯夀春者以謀反誅<lb/>
而遷其餘不反者數百人於廬士方自疑不安一日有<lb/>
竊入府舍將為不利者公笑曰此必醉耳貸而流之盡<lb/>
以其餘給左右使令且以守倉庫人為公懼公益親信<lb/>
<pb n="KR4d0076_WYG_039-5a"/>
之士皆指心誓為公死提㸃刑獄江東又移河北入爲<lb/>
開封府判官改判三司户部勾院又兼開拆司滎州煑<lb/>
鹽凢十八井歳久漸竭而有司責課如初民破産籍沒<lb/>
者三百一十五家公爲言還其所籍歳蠲三十餘萬斤<lb/>
三司簿書不治其滯留者自天禧以來朱帳六百有四<lb/>
明道以來生事二百一十二萬公日夜課吏凢九月而<lb/>
去其三之二㑹接伴契丹使還自請補外乃以爲京西<lb/>
轉運使石塘河役兵叛其首周元自稱周大王震動汝<lb/>
<pb n="KR4d0076_WYG_039-5b"/>
洛間公聞之即日輕騎出按吏請以兵從公不許賊見<lb/>
公輕出意色閒和不能測則相與列訴道周公徐問其<lb/>
所苦命一老兵押之曰以是付葉縣聴吾命既至令曰<lb/>
汝已自首皆無罪然必有首謀者衆不敢隠乃斬元以<lb/>
狥而流軍校一人其餘悉遣赴役如初遷京東轉運使<lb/>
維州參軍王康赴官道博平博平大猾有號截道虎者<lb/>
毆康及其女幾死吏不敢問博平𨽻河北公移捕甚急<lb/>
卒流之海島而劾吏故縱坐免者數人山東羣盜為是<lb/>
<pb n="KR4d0076_WYG_039-6a"/>
屏息徐州守陳昭素以酷聞民不堪命他使者不敢按<lb/>
公發其事徐人至今徳之移知鳳翔倉粟支十二年主<lb/>
者以腐敗爲憂歳饑公發十二萬石以貸有司憂恐公<lb/>
以身任之是歳大熟以新易陳官民皆便之于闐使者<lb/>
入朝過秦州經畧使以客禮享之使者驕甚留月餘壊<lb/>
傳舍什物無數其徒入市掠飲食人户畫閉公聞之謂<lb/>
其僚曰吾嘗主契丹使得其情其人初不敢暴横皆譯<lb/>
者教之吾痛繩以法譯者懼則自不敢動矣况此小國<lb/>
<pb n="KR4d0076_WYG_039-6b"/>
乎乃使教練使持符告譯者曰入吾境有秋毫不如法<lb/>
吾且斬若取軍令狀以還使者亦素聞公威名至則羅<lb/>
拜庭下公命坐兩廊飲食之䕶出諸境無一人譁者始<lb/>
州郡以酒相餉例皆私有之而法不可公以遺㳺士之<lb/>
貧者既而曰此亦私也以家財償之且上書自劾求去<lb/>
不已坐是分司西京未幾致仕卒享年六十四仕至太<lb/>
常少卿贈工部侍郎娶程氏子四人忱今為度支郎中<lb/>
恪卒於滑州推官恂今為大理寺丞慥未仕公善著書<lb/>
<pb n="KR4d0076_WYG_039-7a"/>
尤長於易有集十巻制器尚象論十二篇辨鉤隠圖五<lb/>
十四篇爲人清勁寡欲長不逾中人面瘦黒目光如冰<lb/>
平生不假人以色自王公貴人皆嚴憚之見義勇發不<lb/>
計禍福必極其志而後已所至姦民猾吏易心改行不<lb/>
改者必誅然實出於仁恕故嚴而不殘以教學養士為<lb/>
急輕財好施篤於恩義少與蜀人宋輔㳺輔卒於京師<lb/>
母老子少公養其母終身而以女妻其孤端平使與諸<lb/>
子㳺學卒與忱同登進士第當䕃補子弟輒先其族人<lb/>
<pb n="KR4d0076_WYG_039-7b"/>
卒不及其子慥公於軾之先君子爲丈人行而軾官於<lb/>
鳳翔實從公二年方是時年少氣盛愚不更事屢與公<lb/>
爭議至形於言色已而悔之竊嘗以爲古之遺直而恨<lb/>
其不甚用無大功名獨當時士大夫能言其所為公没<lb/>
十有四年故人長老日以衰少恐遂就湮没欲私記其<lb/>
行事而恨不能詳得范景仁所爲公墓誌又以所聞見<lb/>
補之爲公傳軾平生不爲行狀墓碑而獨為此文後有<lb/>
君子得以考覽焉賛曰聞之諸公長者陳公弼面目嚴<lb/>
<pb n="KR4d0076_WYG_039-8a"/>
冷語言確訒好面折人士大夫相與燕㳺聞公弼至則<lb/>
語笑寡味飲酒不樂坐人稍稍引去其天資如此然所<lb/>
立有絶人者諫大夫鄭昌有言山有猛獸藜藿為之不<lb/>
採淮南王謀反論公孫丞相若發䝉耳所憚獨汲黯使<lb/>
公弼端委立於朝其威折衝於千里之外矣<lb/>
　　　方山子傳<lb/>
方山子光黄間隠人也少時慕朱家郭解為人閭里之<lb/>
俠皆宗之稍壯折節讀書欲以此馳騁當世然終不遇<lb/>
<pb n="KR4d0076_WYG_039-8b"/>
晩乃遯於光黄間曰岐亭菴居蔬食不與世相聞棄車<lb/>
馬毁冠服徒歩徃來山中人莫識也見其所著帽方聳<lb/>
而髙曰此豈古方山冠之遺像乎因謂之方山子余讁<lb/>
居于黄過岐亭適見焉曰嗚呼此吾故人陳慥季常也<lb/>
何為而在此方山子亦矍然問余所以至此者余告之<lb/>
故俯而不荅仰而笑呼余宿其家環堵蕭然而妻子奴<lb/>
婢皆有自得之意余既聳然異之獨念方山子少時使<lb/>
酒好劒用財如糞土前十有九年余在岐下見方山子<lb/>
<pb n="KR4d0076_WYG_039-9a"/>
從兩騎挾二矢㳺西山鵲起于前使騎逐而射之不獲<lb/>
方山子怒馬獨出一發得之因與余馬上論用兵及古<lb/>
今成敗自謂一世豪士今幾時耳精悍之色猶見於眉<lb/>
間而豈山中之人哉然方山子世有勲閥當得官使從<lb/>
事於其間今已顯聞而其家在洛陽園宅壯麗與公侯<lb/>
等河北有田歳得帛千匹亦足以富樂皆棄不取獨來<lb/>
窮山中此豈無得而然哉余聞光黄間多異人徃徃陽<lb/>
狂垢汙不可得而見方山子儻見之與<lb/>
<pb n="KR4d0076_WYG_039-9b"/>
　　　率子廉傳<lb/>
率子廉衡山農夫也愚朴不遜衆謂之率牛晩𨽻南嶽<lb/>
觀爲道士觀西南七里有紫虛閣故魏夫人壇也道士<lb/>
以荒寂莫肯居者惟子廉樂居之端黙而已人莫見其<lb/>
所爲然頗嗜酒徃徃醉卧山林間雖大風雨至不知虎<lb/>
狼過其前亦莫害也故禮部侍郎王公祜出守長沙奉<lb/>
詔禱南嶽訪魏夫人壇子廉方醉不能起直視公曰村<lb/>
道士愛酒不能常得得輒徑醉官人恕之公察其異載<lb/>
<pb n="KR4d0076_WYG_039-10a"/>
與俱歸居月餘落漠無所言復送還山曰尊師韜光内<lb/>
映老夫所不測也當以詩奉贈既而忘之一日晝寢夢<lb/>
子亷來索詩乃作二絶句書板置閣上衆道士驚曰率<lb/>
牛何以得此太平興國五年六月十七日忽使謂觀中<lb/>
人曰吾將有所適閣不可無人當速遣繼我者衆道士<lb/>
自得王公詩稍異之矣及是驚曰天暑如此率牛安徃<lb/>
狼狽徃視則死矣衆始大異之曰率牛乃知死日耶葬<lb/>
之嶽下未幾有南臺寺僧守澄自京師還見子亷南薰<lb/>
<pb n="KR4d0076_WYG_039-10b"/>
門外神氣清逸守澄問何故出山笑曰閒逰耳寄書與<lb/>
山中人澄歸乃知其死驗其書則死日也發其塜杖屨<lb/>
而已東坡居士曰士中有所挾雖小技不輕出也况至<lb/>
人乎至人固不可得識至人者豈易得哉王公非得道<lb/>
不能知率牛之異也居士嘗作三槐堂記意謂公非獨<lb/>
慶流其子孫庶幾身得道者及見率子亷事益信其然<lb/>
公詩不見全篇書以遺其曾孫鞏使求之家集而補之<lb/>
或刻石置紫虛閣上云<lb/>
<pb n="KR4d0076_WYG_039-11a"/>
　　　僧圓澤傳<lb/>
洛師惠林寺故光禄卿李憕居第禄山䧟東都憕以居<lb/>
守死之子源少時以貴㳺子豪侈善歌聞於時及憕死<lb/>
悲憤自誓不仕不娶不食肉居寺中五十餘年寺有僧<lb/>
圓澤富而知音源與之㳺甚宻促膝交語竟日人莫能<lb/>
測一日相約㳺蜀青城峩眉山源欲自荆州泝峽澤欲<lb/>
取長安斜谷路源不可曰吾已絶世事豈可復道京師<lb/>
哉澤黙然久之曰行止固不由人遂自荆州路舟次南<lb/>
<pb n="KR4d0076_WYG_039-11b"/>
浦見婦人錦襠負甖而汲者澤望而泣曰吾不欲由此<lb/>
者為是也源驚問之澤曰婦人姓王氏吾當為之子孕<lb/>
三歳矣吾不來故不得乳今既見無可逃者公當以符<lb/>
咒助我速生三日浴兒時願公臨我以笑為信後十三<lb/>
年中秋月夜杭州天竺寺外當與公相見源悲悔而爲<lb/>
具沐浴易服至暮澤亡而婦乳三日徃視之兒見源果<lb/>
笑具以語王氏出家財葬澤山下源遂不果行反寺中<lb/>
問其徒則既有治命矣後十三年自洛適呉赴其約至<lb/>
<pb n="KR4d0076_WYG_039-12a"/>
所約聞葛洪川畔有牧童扣牛角而歌之曰三生石上<lb/>
舊精魂賞月吟風不要論慙愧情人逺相訪此身雖異<lb/>
性長存呼問澤公健否荅曰李公真信士然俗緣未盡<lb/>
慎勿相近惟勤脩不墮乃復相見又歌曰身前身後事<lb/>
茫茫欲話因緣恐斷腸呉越山川尋已遍却回煙棹上<lb/>
瞿塘遂去不知所之後二年李徳裕奏源忠臣子篤孝<lb/>
拜諫議大夫不就竟死寺中年八十<hi>此出袁郊所作甘澤謡以其天竺故</hi>
<hi>事故書以遺寺僧舊文煩冗頗為刪改</hi>
<pb n="KR4d0076_WYG_039-12b"/>
　　　杜處士傳<lb/>
杜仲郁里人也天資厚朴而有逺志聞黄環名從之㳺<lb/>
因陳曰願輔子半夏幸仁憫焉使得旋復自古揚㩁環<lb/>
曰子言匪實宜蚤休少從容將訶子矣仲曰人之相仁<lb/>
雖不百合亦自然同况吐新意以前乎吾聞夫子雌黄<lb/>
冠衆故求决明於子今子微銜吾為其非儕乎曰吾如<lb/>
貧者食無餘糧獨活久矣子今屑就何以充蔚子乎苟<lb/>
迹子之素狂若所請亦大激矣試聞子之志也曰敢問<lb/>
<pb n="KR4d0076_WYG_039-13a"/>
士何以益智行何以非亷先王不留行者何事也曰此<lb/>
匪子解也夫得所託者猶之射干臨於層城也居非地<lb/>
者猶之困于蒺藜也今子宛如易之所謂井渫不食也<lb/>
非揚淘之而欲其中空清是坐恒山而望扶桑耳勢不<lb/>
可及已使投垢熟艾以求别當世則與之無名異矣某<lb/>
䝉甚願子白之曰吾自通微預知子髙良故謾矜子以<lb/>
短而欲亂子言子能詳微意知所激刺亦無患子矣雖<lb/>
然澤蘭必馨今王明苟起子為赤車使者且將封子子<lb/>
<pb n="KR4d0076_WYG_039-13b"/>
甘從之乎曰吾大則欲伏神以安息小者吾殊于衆而<lb/>
已矣雖登文石摩螭頭不願也古人有三聘而起松蘿<lb/>
者迫實用也余將杜衡門以居之爲一白頭翁雖五加<lb/>
皮幣於我如水萍耳豈當歸之哉環曰然世有隂險以<lb/>
求石斛之禄者五味子之言可也雖吾亦續隨子矣或<lb/>
斥之曰船破須筎酒成於麴猶君之錄英才也彼貪禄<lb/>
角進者可誚之也若夫躑躅而還鄉甘遂意於丁沉則<lb/>
吾之所謂獨行之民可使君子懐寶烏久居此為哉余<lb/>
<pb n="KR4d0076_WYG_039-14a"/>
愛仲善依人而嘉環能發其心故錄之爲傳<lb/>
　　　萬石君羅文傳<lb/>
羅文歙人也其上世常隠龍尾山未嘗出爲世用自秦<lb/>
棄詩書不用儒學漢興蕭何軰又以刀筆吏取將相天<lb/>
下靡然效之爭以刀筆進雖有竒産不暇推擇也以故<lb/>
羅氏未有顯人及文資質温潤縝宻可喜隠居自晦有<lb/>
終焉之意里人石工獵龍尾山因窟入見文塊然居其<lb/>
間熟視之笑曰此所謂邦之彦也豈得自棄於岩穴耶<lb/>
<pb n="KR4d0076_WYG_039-14b"/>
乃相與定交磨礱成就之使從諸生學因得與士大夫<lb/>
㳺見者咸愛重焉武帝方向學喜文翰得毛頴之後毛<lb/>
純爲中書舍人純一日奏曰臣幸得收錄以備任使然<lb/>
以臣之愚不能獨大用今臣同事皆小器頑滑不足以<lb/>
置左右願得召臣友人羅文以相助詔使隨計吏入貢<lb/>
䝉召見文徳殿上望見異焉因玩弄之曰卿久居荒土<lb/>
得被漏泉之澤涵濡浸漬久矣不自枯槁也上復叩擊<lb/>
之其音鏗鏗可聽上喜曰古所謂玉質而金聲者子真<lb/>
<pb n="KR4d0076_WYG_039-15a"/>
是也使待詔中書久之拜舍人是時墨卿楮先生皆以<lb/>
能文得幸而四人同心相得歡甚時人以爲文苑四貴<lb/>
毎有詔命典䇿皆四人謀之其大約雖出於上意必使<lb/>
文潤色之然後琢磨以墨卿謀畫以毛純成以授楮先<lb/>
生使行之四方逺夷無不逹焉上嘗嘆曰是四人者皆<lb/>
國寶也然重厚堅貞行無瑕玷自二十石至百石吏皆<lb/>
無如文者命尚方以金作室以蜀文錦為薦褥賜之其<lb/>
後于闐進美玉上使以玉作小屏風賜之并賜髙麗所<lb/>
<pb n="KR4d0076_WYG_039-15b"/>
獻銅瓶為飲器親愛日厚如純軰不敢望也上得羣才<lb/>
用之遂内更制度脩律厯講郊祀治刑獄外征伐四夷<lb/>
詔書符檄禮文之事皆文等預焉上思其功制詔丞相<lb/>
御史曰蓋聞議法者常失於太深論功者常失於太薄<lb/>
有功而賞不及雖唐虞不能以相勸中書舍人羅文久<lb/>
典書籍助成文治厥功茂焉其以歙之祁門三百户封<lb/>
文號萬石君世世勿絶文為人有廉隅不可犯然搏擊<lb/>
非其任喜與老成知書者㳺常曰吾與兒軰處每慮有<lb/>
<pb n="KR4d0076_WYG_039-16a"/>
玷缺之患其自愛如此以是小人多輕疾之或讒於上<lb/>
曰文性貪墨無潔白稱上曰吾用文掌書翰取其便事<lb/>
耳雖貪墨吾固知不如是亦何以見其才自是左右不<lb/>
敢復言文體有寒疾每冬月侍書輒面冰不可運筆上<lb/>
時賜之酒然後能書元狩中詔舉賢良方正淮南王安<lb/>
舉端紫以對䇿髙第待詔翰林超拜尚書僕射與文並<lb/>
用事紫雖乏文采而令色尤可喜以故常在左右文浸<lb/>
不用上幸甘泉祠河東廵朔方紫常扈從而文留守長<lb/>
<pb n="KR4d0076_WYG_039-16b"/>
安禁中上還見文塵垢面目頗憐之文因進曰陛下用<lb/>
人誠如汲黯之言後來者居上耳上曰吾非不念爾以<lb/>
爾年老不能無少圓缺故也左右聞之以爲上意不悦<lb/>
因不復顧省文乞骸骨伏地上詔使駙馬都尉金日磾<lb/>
翼起之日磾初不知書素惡文所為因是擠之殿<lb/>
下顛仆而卒上憫之令宦者瘞於南山下子堅嗣堅資<lb/>
性温潤文采縝宻不減文而器局差小起家為文林郎<lb/>
侍書東宫昭帝立以舊恩見寵帝春秋益壯喜寛大博<lb/>
<pb n="KR4d0076_WYG_039-17a"/>
厚者顧堅器小斥不用堅亦以落落難合於世自視與<lb/>
瓦礫同昭帝崩大將軍霍光以帝平生玩好器用後宮<lb/>
美人置之平陵堅自以有舊恩乞守陵拜陵寢郎後死<lb/>
葬平陵自文生時宗族分散四方髙才竒特者王公貴<lb/>
人以金帛聘取為從事舍人其下亦與巫醫書筭之人<lb/>
㳺皆有益於其業或因以致富焉<lb/>
贊曰羅氏之先無所見豈左氏所稱羅國哉考其國邑<lb/>
在江漢之間為楚所滅子孫疑有散居黟歙間者嗚呼<lb/>
<pb n="KR4d0076_WYG_039-17b"/>
國既破亡而後世猶以知書見用至今不絶人豈可以<lb/>
無學術哉<lb/>
　　　江瑤柱傳<lb/>
生姓江名瑤柱字子美其先南海人十四代祖媚川避<lb/>
合浦之亂徙家閩越閩越素多士人聞媚川之來甚喜<lb/>
朝夕相與探討又從而鐫琢之媚川深自晦匿嘗喟然<lb/>
謂其孫子曰匹夫懐寶吾知其罪矣尚子平何人哉遂<lb/>
棄其孥浪迹泥途中潛徳不耀人莫知其所終媚川生<lb/>
<pb n="KR4d0076_WYG_039-18a"/>
二子長曰添丁次曰馬頰始來鄞江今為明州奉化人<lb/>
瑶柱世孫也性温平外慤而内淳稍長去襮纇頎長而<lb/>
白晳圓直如柱無絲髪附麗態父友庖公異之且曰吾<lb/>
閲人多矣昔人夢資質之美有如玉川者是兒亦可謂<lb/>
瑶柱矣因以名之生寡欲然極好滋味合口不論人是<lb/>
非人亦甘心焉獨與峨嵋洞車公清溪遐丘子望湖門<lb/>
章舉先生善出處大畧相似所至一坐盡傾然三人者<lb/>
亦自下之以謂不可及也生亦自養名聲動天下鄉閭<lb/>
<pb n="KR4d0076_WYG_039-18b"/>
尤愛重之凢歳時節序冠婚慶賀合親戚燕朋友必延<lb/>
爲上客一不至則慊然皆云無江生不樂生頗厭苦之<lb/>
間或逃避於寂寞之濵好事者雖解衣求之不憚也至<lb/>
於中朝逹官名人㳺宦東南者徃徃指四明為善地亦<lb/>
屢屬意於江生惟扶風馬太守不甚禮之生浸不恱跳<lb/>
身武林道感溫風得中乾疾為親友强起置酒髙㑹座<lb/>
中有合氏子亦江淮間名士也輒坐生上衆口歎美之<lb/>
曰聞客名舊矣蓋鄉曲之譽不可盡信韓子所謂面目<lb/>
<pb n="KR4d0076_WYG_039-19a"/>
可憎語言無味者非客耶客第歸人且不愛客而棄之<lb/>
海上遇逐臭之夫則客歸矣尚何與合氏子爭乎生不<lb/>
能對大慚而歸語其友人曰吾棄先祖之戒不能深藏<lb/>
海上而薄㳺樽爼間又無馨徳發聞惟腥宜見擯於合<lb/>
氏子而府公貶我固當從吾子㳺於水下苟不得志雖<lb/>
粉身亦何憾吾去子矣已而果然其後族人復盛於四<lb/>
明然聲譽稍減云<lb/>
太史公曰里諺有云果蓏失地則不榮魚龍失水則不<lb/>
<pb n="KR4d0076_WYG_039-19b"/>
神物固且然人亦有之嗟乎瑶柱誠美士乎方其為席<lb/>
上之珍風味藹然雖龍肝鳳髓有不及者一旦出非其<lb/>
時而䘮其真衆人且掩鼻而過之士大夫有識者亦為<lb/>
品藻而置之下士之出處不可不慎也悲夫<lb/>
　　　黄甘陸吉傳<lb/>
黄甘陸吉者楚之二髙士也黄隠於泥山陸隠於蕭山<lb/>
楚王聞其名遣使召之陸吉先至賜爵左庶長封洞庭<lb/>
君尊寵在羣臣右久之黄甘始來一見拜温尹平陽侯<lb/>
<pb n="KR4d0076_WYG_039-20a"/>
班視令尹吉起隠士與甘齊名入朝久尊貴用事一旦<lb/>
甘位居上吉心銜之羣臣皆疑之㑹秦遣蘇軫鍾離意<lb/>
使楚楚召燕章華臺羣臣皆與甘坐上坐吉咈然謂之<lb/>
曰請與子論事甘曰唯唯吉曰齊楚約西擊秦吾引兵<lb/>
踰闗身犯霜露與枳棘最下者同甘苦率家奴千人戰<lb/>
季洲之上拓地至漢南而歸子功孰與甘曰不如也曰<lb/>
神農氏之有天下也吾剥膚剖肝怡顔下氣以固蔕之<lb/>
術獻上上喜之命注記官陶𢎞景狀其方畧以付國史<lb/>
<pb n="KR4d0076_WYG_039-20b"/>
出爲九江守宣上徳澤使童兒亦懐之子才孰與甘曰<lb/>
不如也吉曰是二者皆出吾下而位吾上何也甘徐應<lb/>
之曰君何見之晩也毎歳太守勸駕乘傳入金門上玉<lb/>
堂與虞荔申梠梅福棗嵩之徒列侍上前使數子者口<lb/>
呿舌縮不復上齒牙間當此之時屬之於子乎屬之於<lb/>
我乎吉黙然良久曰屬之於子矣甘曰此吾之所以居<lb/>
子之上也於是羣臣皆服歳終吉以疾免更封甘子為<lb/>
穰侯吉之子爲下邳侯穰侯遂廢不顯下邳以美湯藥<lb/>
<pb n="KR4d0076_WYG_039-21a"/>
官至陳州治平<lb/>
太史公曰田文論相呉起説相如回車廉頗屈姪欲弊<lb/>
衣尹姬悔甘吉亦然傳曰女無好醜入宮見妬士無賢<lb/>
不肖入朝見嫉此之謂也雖美惡之相遼嗜好之不齊<lb/>
亦焉可勝道哉<lb/>
　　　葉嘉傳<lb/>
葉嘉閩人也其先處上谷曾祖茂先養髙不仕好㳺名<lb/>
山至武夷悦之遂家焉嘗曰吾植功種徳不爲時採然<lb/>
<pb n="KR4d0076_WYG_039-21b"/>
遺香後世吾子孫必盛於中土當飲其惠矣茂先𦵏郝<lb/>
源子孫遂為郝源民至嘉少植節操或勸之業武曰吾<lb/>
當爲天下英武之精一槍一旗豈吾事哉因而㳺見陸<lb/>
先生先生竒之爲著其行錄傳於時方漢帝嗜閱經史<lb/>
時建安人爲謁者侍上上讀其行錄而善之曰吾獨不<lb/>
得與此人同時哉曰臣邑人葉嘉風味恬淡清白可愛<lb/>
頗負其名有濟世之才雖羽知猶未詳也上驚勅建安<lb/>
太守召嘉給傳遣詣京師郡守始令採訪嘉所在命齎<lb/>
<pb n="KR4d0076_WYG_039-22a"/>
書示之嘉未就遣使臣督促郡守曰葉先生方閉門制<lb/>
作研味經史志圖挺立必不屑進未可促之親至山中<lb/>
爲之勸駕始行登車遇相者揖之曰先生容質異常矯<lb/>
然有龍鳳之姿後當大貴嘉以皂囊上封事天子見之<lb/>
曰吾久飫卿名但未知其實爾我其試哉因顧謂侍臣<lb/>
曰視嘉容貌如鐵資質剛勁難以遽用必槌提頓挫之<lb/>
乃可遂以言恐嘉曰碪斧在前鼎鑊在後將以烹子子<lb/>
視之如何嘉勃然吐氣曰臣山藪猥士幸惟陛下採擇<lb/>
<pb n="KR4d0076_WYG_039-22b"/>
至此可以利生雖粉身碎骨臣不辭也上笑命以名曹<lb/>
處之又加樞要之務焉因誡小黄門監之有頃報曰嘉<lb/>
之所為猶若粗疎然上曰吾知其才第以獨學未經師<lb/>
耳嘉爲之屑屑就師頃刻就事已精熟矣上乃勅御史<lb/>
歐陽髙金紫光禄大夫鄭當時甘泉侯陳平三人與之<lb/>
同事歐陽疾嘉初進有寵曰吾屬且為之下矣計欲傾<lb/>
之㑹天子御延英促召四人歐但熱中而已當時以足<lb/>
擊嘉而平亦以口侵陵之嘉雖見侮為之起立顔色不<lb/>
<pb n="KR4d0076_WYG_039-23a"/>
變歐陽悔曰陛下以葉嘉見託吾軰亦不可忽之也因<lb/>
同見帝陽稱嘉美而隂以輕浮訿之嘉亦訴於上上爲<lb/>
責歐陽憐嘉視其顔色久之曰葉嘉真清白之士也其<lb/>
氣飄然若浮雲矣遂引而宴之少選間上鼓舌欣然曰<lb/>
始吾見嘉未甚好也久味其言令人愛之朕之精魄不<lb/>
覺洒然而醒書曰啓乃心沃朕心嘉之謂也於是封嘉<lb/>
鉅合侯位尚書曰尚書朕喉舌之任也由是寵愛日加<lb/>
朝廷賔客遇㑹宴享未始不推於嘉上日引對至於再<lb/>
<pb n="KR4d0076_WYG_039-23b"/>
三後因侍宴苑中上飲踰度嘉輒苦諫上不悦曰卿司<lb/>
朕喉舌而以苦辭逆我余豈堪哉遂唾之命左右仆于<lb/>
地嘉正色曰陛下必欲甘辭利口然後愛耶臣雖言苦<lb/>
久則有效陛下亦嘗試之豈不知乎上顧左右曰始吾<lb/>
言嘉剛勁難用今果見矣因含容之然亦以是疎嘉嘉<lb/>
既不得志退去閩中既而曰吾末如之何也已矣上以<lb/>
不見嘉月餘勞於萬幾神薾思困頗思嘉因命召至喜<lb/>
甚以手撫嘉曰吾渴見卿久也遂恩遇如故上方欲南<lb/>
<pb n="KR4d0076_WYG_039-24a"/>
誅兩越東擊朝鮮北逐匃奴西伐大宛以兵革為事而<lb/>
大司農奏計國用不足上深患之以問嘉嘉為進三䇿<lb/>
其一曰㩁天下之利山海之資一切籍於縣官行之一<lb/>
年財用豐贍上大悦兵興有功而還上利其財故㩁法<lb/>
不罷管山海之利自嘉始也居一年嘉告老上曰鉅合<lb/>
侯其忠可謂盡矣遂得爵其子又令郡守擇其宗支之<lb/>
艮者毎歳貢焉嘉子二人長曰摶有父風故以襲爵次<lb/>
子挺抱黄白之術比於摶其志尤淡泊也嘗散其資拯<lb/>
<pb n="KR4d0076_WYG_039-24b"/>
鄉閭之困人皆徳之故鄉人以春伐鼓大㑹山中求之<lb/>
以為常<lb/>
贊曰今葉氏散居天下皆不喜城邑惟樂山居氏于閩<lb/>
中者蓋嘉之苖裔也天下葉氏雖夥然風味徳馨為世<lb/>
所貴皆不及閩閩之居者又多而郝源之族為甲嘉以<lb/>
布衣遇天子爵徹侯位八座可謂榮矣然其正色苦諫<lb/>
竭力許國不為身計蓋有以取之夫先王用於國有節<lb/>
取於民有制至於山林川澤之利一切與民嘉為䇿以<lb/>
<pb n="KR4d0076_WYG_039-25a"/>
㩁之雖救一時之急非先王之舉也君子譏之或云管<lb/>
山海之利始於鹽鐵丞孔僅桑𢎞羊之謀也嘉之䇿未<lb/>
行於時至唐趙賛始舉而用之<lb/>
　　　温陶君傳<lb/>
石中美字信美中牟人也本姓麥氏既破隨母羅氏去<lb/>
其夫而適石氏因冒其姓始中美之生也其父太卜氏<lb/>
以連山筮之遇師䷆之爻是謂師之革䷰曰生乎土成<lb/>
乎水而變乎火坎以輮之坤以布之釡以熟之口以内<lb/>
<pb n="KR4d0076_WYG_039-25b"/>
之腹以藏之美在其中而暢於四支能者樂之以爲大<lb/>
腹不能者傷之以爲心病衆所説也善孰大焉故因以<lb/>
名字之中美㓜輕躁疎散與物不合得其鄉人儲子之<lb/>
意因使從滏水湯先生㳺既熟遂陶而成之爲人白晳<lb/>
而長温厚柔忍在諸石中最有名儲子因秦故司馬錯<lb/>
李斯子由趙髙閻樂並薦於秦王得與圃田蔡甲肥鄉<lb/>
羊奭内黄韓音子俱召見是時王方省覽文書日<graphic n="KR0628" url="https://raw.githubusercontent.com/kanripo/KR-Gaiji/master/images/KR0628.png" mimeType="image/png"/>未<lb/>
食見之甚喜曰卿等向者安在何相見之晩耶未見君<lb/>
<pb n="KR4d0076_WYG_039-26a"/>
子惄如調飢卿等之謂也由是皆得進見充上心腹賜<lb/>
爵土更上食典御旦夕召對所獻納時或粗疎上未嘗<lb/>
不盡善也秦王以嫪毐事出文信侯而遷太后怒恚數<lb/>
日不食中美賜爵徹侯食温定陶二縣號温陶君中美<lb/>
既被任用凢有造作自丞相以下莫不是之其為人柔<lb/>
和有以塞讒人之口故也他日秦王坐朝日旰意有所<lb/>
思亟召中美將虛以納之中美不熟計以進其説頗剛<lb/>
鯁志不快之者累日有博士單軫説上曰爲其所傷矣<lb/>
<pb n="KR4d0076_WYG_039-26b"/>
宜有以下之即無患因進其弟子已升元華於上上意<lb/>
稍平然自是遂疎中美不得為尚食矣中美曰吾為尚<lb/>
食日夕自謂不素餐兮者今吾與羊生軰皆不得進縱<lb/>
復有用者將誅辱乎昔也得充心腹而今也遽不信是<lb/>
有不善我之心雖使時或思我彼將不盡矣遂稱疾以<lb/>
侯就第其後子孫生郡郭者散居四方自號渾氏扈氏<lb/>
索氏石氏爲四族云<lb/>
　東坡全集巻三十九<lb/>
</p>
<p>
</p>
  </div>
<div>
                <head>東坡全集巻四十</head>
    <p>
<pb n="KR4d0076_WYG_040-1a"/>
欽定四庫全書<lb/>
　東坡全集巻四十　　　　　宋　蘓軾　撰<lb/>
　　論十二首<lb/>
　　　省試刑賞忠厚之至論<lb/>
論曰堯舜禹湯文武成康之際何其愛民之深憂民之<lb/>
切而待天下以君子長者之道也有一善從而賞之<lb/>
又從而咏歌嗟嘆之所以樂其始而勉其終有一不善<lb/>
從而罰之又從而哀矜懲創之所以棄其舊而開其新<lb/>
<pb n="KR4d0076_WYG_040-1b"/>
故其吁俞之聲歡休慘戚見於虞夏商周之書成康既<lb/>
没穆王立而周道始衰然猶命其臣吕侯而告之以祥<lb/>
刑其言憂而不傷威而不怒慈愛而能斷惻然有哀憐<lb/>
無辜之心故孔子猶有取焉傳曰賞疑從與所以廣恩<lb/>
也罰疑從去所以慎刑也當堯之時臯陶為士將殺人<lb/>
臯陶曰殺之三堯曰宥之三故天下畏臯陶執法之堅<lb/>
而樂堯用刑之寛四岳曰鯀可用堯曰不可鯀方命圮<lb/>
族既而曰試之何堯之不聽臯陶之殺人而從四岳之<lb/>
<pb n="KR4d0076_WYG_040-2a"/>
用鯀也然則聖人之意蓋亦可見矣書曰罪疑惟輕功<lb/>
疑惟重與其殺不辜寧失不經嗚呼盡之矣可以賞可<lb/>
以無賞賞之過乎仁可以罰可以無罰罰之過乎義過<lb/>
乎仁不失為君子過乎義則流而入於忍人故仁可過<lb/>
也義不可過也古者賞不以爵禄刑不以刀鋸賞以爵<lb/>
禄是賞之道行於爵禄之所加而不行於爵禄之所不<lb/>
加也刑以刀鋸是刑之威施於刀鋸之所及而不施於<lb/>
刀鋸之所不及也先王知天下之善不勝賞而爵禄不<lb/>
<pb n="KR4d0076_WYG_040-2b"/>
足以勸也知天下之惡不勝刑而刀鋸不足以裁也是<lb/>
故疑則舉而歸之於仁以君子長者之道待天下使天<lb/>
下相率而歸於君子長者之道故曰忠厚之至也詩曰<lb/>
君子如祉亂庶遄已君子如怒亂庶遄沮夫君子之已<lb/>
亂豈有異術哉時其喜怒而無失乎仁而已矣春秋之<lb/>
義立法貴嚴而責人貴寛因其褒貶之義以制賞罰亦<lb/>
忠厚之至也謹論<lb/>
　　　御試重巽申命論<lb/>
<pb n="KR4d0076_WYG_040-3a"/>
論曰昔聖人之始畫卦也皆有以配乎物者也巽之配<lb/>
於風者以其發而有所動也配於木者以其仁且順也<lb/>
夫發而有所動者不仁則不可以乆不順則不可以行<lb/>
故發而仁動而順而巽之道備矣聖人以為不重則不<lb/>
可以變故因而重之使之動而能變變而不窮故曰重<lb/>
巽以申命言天子之號令如此而後可也天地之化育<lb/>
有可以指而言者有不可以求而得之者今夫日皆知<lb/>
其所以為煖雨皆知其所以為潤雷霆皆知其所以為<lb/>
<pb n="KR4d0076_WYG_040-3b"/>
震雪霜皆知其所以為殺至於風悠然布於天地之間<lb/>
來不知其所自去不知其所入嘘而炎吹而冷大而鼓<lb/>
乎泰山喬嶽之上細而入乎竅空蔀屋之下發達萬物<lb/>
而天下不以為德摧敗草木而天下不以為怒故曰天<lb/>
地之化育有不可求而得者此聖人之所法以令天下<lb/>
之術也聖人在上天下之民各得其職士者皆曰吾學<lb/>
而仕農者皆曰吾耕而食工者皆曰吾作而用賈者皆<lb/>
曰吾負而販不知聖人之制命令以鼓舞通變其道而<lb/>
<pb n="KR4d0076_WYG_040-4a"/>
使之安乎此也聖人之在上也天下可由而不可知可<lb/>
言而不可議蓋得乎巽之道也易者聖人之動而卦者<lb/>
動之時也蠱之彖曰先甲三日後甲三日而巽之九五<lb/>
亦曰先庚三日後庚三日而説者謂甲庚皆所以申命<lb/>
而先後者慎之至也聖人憫斯民之愚而不忍使之遽<lb/>
陷於罪戾也故先三日而令之後三日而申之不從而<lb/>
後誅蓋其用心之慎也以至神之化令天下使天下不<lb/>
測其端以至詳之法曉天下使天下明知其所避天下<lb/>
<pb n="KR4d0076_WYG_040-4b"/>
不測其端而明知其所避故靡然相率而不敢議也上<lb/>
令而下不議下從而上不誅順之至也故重巽之道上<lb/>
下順也謹論<lb/>
　　　學士院試孔子從先進論<lb/>
論曰君子之欲有為於天下莫重乎其始進也始進以<lb/>
正猶且以不正繼之况以不正進者乎古之人有欲以<lb/>
其君王者也有欲以其君霸者也有欲强其國者也是<lb/>
三者其志不同故其術有淺深而其成功有巨細雖其<lb/>
<pb n="KR4d0076_WYG_040-5a"/>
終身之所為不可逆知而其大節必見於其始進之日<lb/>
何者其中素定也未有進以强國而能霸者也未有進<lb/>
以霸而能王者也伊尹之耕於有莘之野也其心固曰<lb/>
使吾君為堯舜之君而吾民為堯舜之民也以伊尹為<lb/>
以滋味説湯者此戰國之䇿士以已度伊尹也君子疾<lb/>
之管仲見桓公於纍囚之中其所言者固欲合諸侯攘<lb/>
夷狄也管仲度桓公足以霸度其身足以為霸者之佐<lb/>
是故上無侈説下無卑論古之人其自知明也如此商<lb/>
<pb n="KR4d0076_WYG_040-5b"/>
鞅之見孝公也三説而後合甚矣鞅之懐詐挾術以欺<lb/>
其君也彼豈不自知其不足以帝且王哉顧其刑名慘<lb/>
刻之學恐孝公之不能從是故設為髙論以衒之君既<lb/>
不能是矣則舉其國惟吾之所欲為不然豈其負帝王<lb/>
之畧而每見輒變以徇人乎商鞅之不終於秦也是以<lb/>
進之不正也聖人則不然其志愈大故其道愈髙其道<lb/>
愈髙故其合愈難聖人視天下之不治如赤子之在水<lb/>
火也其欲得君以行道可謂急矣然未嘗以難合之故<lb/>
<pb n="KR4d0076_WYG_040-6a"/>
而少貶焉者知其始於少貶而其漸必至陵遲而大壞<lb/>
也故曰先進於禮樂野人也後進於禮樂君子也如用<lb/>
之則吾從先進孔子之世其諸侯卿大夫視先王之禮<lb/>
樂猶方圎冰炭之不相入也進而先之以禮樂其不合<lb/>
必矣是人也以道言之則聖人以世言之則野人也若<lb/>
夫君子之急於有功者則不然其未合也先之以世俗<lb/>
之所好而其既合也則繼以先王之禮樂其心則然然<lb/>
其進不正未有能繼以正者也故孔子不從而孟子亦<lb/>
<pb n="KR4d0076_WYG_040-6b"/>
曰枉尺直尋者以利言也如以利則枉尋直尺而利亦<lb/>
可為與君子之得其君也既度其君又度其身君能之<lb/>
而我不能不敢進也我能之而君不能不可為也不敢<lb/>
進而進是易其君不可為而為是輕其身是二人者皆<lb/>
有罪焉故君子之始進也曰君苟用我矣我且為是君<lb/>
曰能之則安受而不辭君曰不能天下其獨無人乎至<lb/>
於人君亦然將用是人也則告之以已所欲為要其能<lb/>
否而責成焉其曰姑用之而試觀之者皆過也後之君<lb/>
<pb n="KR4d0076_WYG_040-7a"/>
子其進也無所不至惟恐其不合也曰我將權以濟道<lb/>
既而道卒不行焉則曰吾君不足以盡我也始不正其<lb/>
身終以謗其君是人也自以為君子而孟子之所謂賊<lb/>
其君者也謹論<lb/>
　　　學士院試春秋定天下之邪正論<lb/>
論曰為穀梁者曰成天下之事業定天下之邪正莫善<lb/>
於春秋請因其説而極言之夫春秋者禮之見於事業<lb/>
者也孔子論三代之盛必歸於禮之大成而其衰必本<lb/>
<pb n="KR4d0076_WYG_040-7b"/>
於禮之漸廢君臣父子上下莫不由禮而定其位至以<lb/>
為有禮則生無禮則死故孔子自少至老未嘗一日不<lb/>
學禮而不治其他以之出入周旋亂臣强君莫能加焉<lb/>
知天下莫之能用也退而治其紀綱條目以遺後世之<lb/>
君子則又以為不得親見於行事有其具而無其施設<lb/>
措置之方於是因魯史記為春秋一斷於禮凡春秋之<lb/>
所褒者禮之所與也其所貶者禮之所否也記曰禮者<lb/>
所以別嫌明疑定猶豫也而春秋一取斷焉故凡天下<lb/>
<pb n="KR4d0076_WYG_040-8a"/>
之邪正君子之所疑而不能決者皆至於春秋而定非<lb/>
定於春秋定於禮也故太史公曰春秋者禮義之大宗<lb/>
也為人君父而不知春秋者前有讒而不見後有賊而<lb/>
不知為人臣子而不知春秋者守經事而不知其宜遭<lb/>
變事而不知其權夫禮義之失至於君不君臣不臣父<lb/>
不父子不子其意皆以善為之而不知其義是以被之<lb/>
空言而不敢辭夫邪正之不同也不啻若黑白使天下<lb/>
凡為君子者皆如顔淵凡為小人者皆如桀跖雖㣲春<lb/>
<pb n="KR4d0076_WYG_040-8b"/>
秋天下其孰疑之天下之所疑者邪正之間也其情則<lb/>
邪而其迹若正者有之矣其情以為正而不知其義以<lb/>
陷於邪者有之矣此春秋之所以丁寧反復於其間也<lb/>
宋襄公疑於仁者也晉荀息疑於忠者也襄公不修德<lb/>
而疲弊其民以求諸侯彼其心豈湯武之心也哉獨至<lb/>
於戰則曰不禽二毛不鼓不成列非有仁者之素而欲<lb/>
一旦竊取其名以欺後世苟春秋不為正之則世之為<lb/>
仁者相率而為偽也故其書曰冬十一月乙巳朔宋公<lb/>
<pb n="KR4d0076_WYG_040-9a"/>
及楚人戰於泓宋師敗績春秋之書戰未有若此其詳<lb/>
也君子以為其敗固宜而無有隠諱不忍之辭焉荀息<lb/>
之事君也君存不能正其違没又成其邪志而死焉荀<lb/>
息而為忠則凡忠於盜賊死於私暱者皆忠也而可乎<lb/>
故其書曰及其大夫荀息不然則荀息孔父之徒也而<lb/>
可名哉謹論<lb/>
　　　儒者可與守成論<lb/>
聖人之於天下也無意於取也譬之江海百谷赴焉譬<lb/>
<pb n="KR4d0076_WYG_040-9b"/>
之麟鳯鳥獸萃焉雖欲辭之豈可得哉禹治洪水排萬<lb/>
世之患使溝壑之地疏為桑麻魚鼈之民化為衣冠契<lb/>
為司徒而五敎行棄為后稷而蒸民粒世濟其德至於<lb/>
湯武拯塗炭之民而置之於仁壽之域故天下相率而<lb/>
朝之此三聖人者蓋推之而不可去逃之而不能免者<lb/>
也於是益修其政明其敎因其民不易其俗以是得之<lb/>
以是守之傳數十世而民不叛豈有二道哉周室既衰<lb/>
諸侯並起力征爭奪者天下皆是也德既無以相過則<lb/>
<pb n="KR4d0076_WYG_040-10a"/>
智勝而已矣智既無以相傾則力奪而已矣至秦之亂<lb/>
則天下蕩然無復知有仁義矣漢髙帝以三尺劒起布<lb/>
衣五年而併天下雖稍輔於仁義然所用之人常先於<lb/>
智勇所行之䇿常主於權謀是以戰必勝攻必取天下<lb/>
既平思所以享其成功而安於無事以為子孫無窮之<lb/>
謀而武夫謀臣舉非其人莫與為者故陸賈譏之曰陛<lb/>
下以馬上得之豈可以馬上治之叔孫通亦曰儒者難<lb/>
與進取可與守成於是酌古今之宜與禮樂之中取其<lb/>
<pb n="KR4d0076_WYG_040-10b"/>
簡而易知近而易行者以為朝覲㑹同冠昏喪祭一代<lb/>
之法雖足以傳數百年上下相安然不若三代聖人取<lb/>
守一道源深而流長也夫武夫謀臣譬之藥石可以伐<lb/>
病而不可以養生儒者譬之五穀可以養生而不可以<lb/>
伐病宋襄公爭諸侯不禽二毛不鼓不成列以敗於泓<lb/>
身夷而國蹙此以五穀伐病者也秦始皇焚詩書殺豪<lb/>
傑東城臨洮北築遼水民不得休息傳之二世宗廟蕪<lb/>
滅此以藥石養生者也善夫賈生之論曰仁義不施攻<lb/>
<pb n="KR4d0076_WYG_040-11a"/>
守之勢異也夫世俗不察直以攻守為二道故具論三<lb/>
代以來所以取守之術使知文武禹湯之威德亦儒者<lb/>
之極功而陸賈叔孫通之流蓋儒術之粗也<lb/>
　　　物不可以苟合論<lb/>
論曰昔者聖人之將欲有為也其始必先有所甚難而<lb/>
其終也至於乆逺而不廢其成之也難故其敗之也不<lb/>
易其得之也重故其失之也不輕其合之也遲故其散<lb/>
之也不速夫聖人之所為詳於其始者非為其始之不<lb/>
<pb n="KR4d0076_WYG_040-11b"/>
足以成而憂其終之易敗也非為其始之不足以得而<lb/>
憂其終之易失也非為其始之不足以合而憂其終之<lb/>
易散也天下之事如是足以成矣如是足以得矣如是<lb/>
足以合矣而必曰未也又從而節文之綢繆委曲而為<lb/>
之表飾是以至於今不廢及其後世求速成之功而倦<lb/>
於遲乆故其欲成也止於其足以成欲得也止於其足<lb/>
以得欲合也止於其足以合而其甚者又不能待其足<lb/>
其始不詳其終將不勝弊嗚呼此天下治亂享國長短<lb/>
<pb n="KR4d0076_WYG_040-12a"/>
之所出歟聖人之始制為君臣父子夫婦朋友也坐而<lb/>
治政奔走而執事此足以為君臣矣聖人懼其相易而<lb/>
至於相陵也於是為之車服采章以别之朝覲位著以<lb/>
嚴之名非不相聞也而見必以賛心非不相信也而出<lb/>
入必以籍此所以乆而不相易也杖屨以為安飲食以<lb/>
為養此足以為父子矣聖人懼其相䙝而至於相怨也<lb/>
於是制為朝夕問省之禮左右佩服之飾族居之為歡<lb/>
而異宫以為别合食之為樂而異膳以為尊此所以乆<lb/>
<pb n="KR4d0076_WYG_040-12b"/>
而不相䙝也生以居於室死以葬於野此足以為夫婦<lb/>
矣聖人懼其相狎而至於相離也於是先之以幣帛重<lb/>
之以媒妁不告於廟而終身以為妾晝居於内而君子<lb/>
問其疾此所以乆而不相狎也安居以為黨急難以相<lb/>
救此足以為朋友矣聖人懼其相瀆而至於相侮也於<lb/>
是戒其羣居嬉遊之樂而嚴其射享飲食之節足非不<lb/>
能行也而待擯相之詔禮口非不能言也而待紹介之<lb/>
傳命此所以乆而不相凟也天下之禍莫大於苟可以<lb/>
<pb n="KR4d0076_WYG_040-13a"/>
為而止夫苟可以為而止則君臣之相陵父子之相怨<lb/>
夫婦之相離朋友之相侮乆矣聖人憂焉是故多為之<lb/>
飾易曰藉用白茅無咎苟錯諸地而可矣藉之用茅何<lb/>
咎之有此古之聖人所以長有天下而後世之所謂迂<lb/>
闊也又曰嗑者合也物不可以苟合故受之以賁盡矣<lb/>
　　　王者不治夷狄論<lb/>
論曰夷狄不可以中國之治治也求其大治必至於<lb/>
大亂先王知其然是故以不治治之治之以不治者<lb/>
<pb n="KR4d0076_WYG_040-13b"/>
乃所以深治之也春秋書公㑹戎於潜何休曰王者<lb/>
不治夷狄録戎來者不拒去者不追也夫天下之至<lb/>
嚴而用法之至詳者莫過於春秋凡春秋之書公書<lb/>
侯書字書名其君得為諸侯其臣得為大夫者舉皆齊<lb/>
晉也不然則齊晉之與國也其書州書國書氏書人其<lb/>
君不得為諸侯其臣不得為大夫者舉皆秦楚也不然<lb/>
則秦楚之與國也夫齊晉之君所以治其國家擁衛天<lb/>
子而愛養百姓者豈能盡如古法哉蓋亦出於詐力而<lb/>
<pb n="KR4d0076_WYG_040-14a"/>
參之以仁義是亦未能純為中國也秦楚者亦非獨貪<lb/>
冒無恥肆行而不顧也蓋亦有秉道行義之君焉是秦<lb/>
楚亦未至於純為夷狄也齊晉之君不能純為中國而<lb/>
春秋之所予者常嚮焉有善則汲汲而書之惟恐其不<lb/>
得聞於後世有過則多方而開赦之惟恐其不得為君<lb/>
子秦楚之君未至於純為夷狄而春秋之所不予者常<lb/>
在焉有善則累而後進有惡則略而不録以為不足録<lb/>
也是非獨私於齊晉而偏疾於秦楚也以見中國之不<lb/>
<pb n="KR4d0076_WYG_040-14b"/>
可以一日背而夷狄之不可以一日嚮也其不純者足<lb/>
以寄其褒貶則其純者可知矣故曰天下之至嚴而用<lb/>
法之至詳者莫如春秋夫戎者豈特如秦楚之流入於<lb/>
戎狄而己哉然而春秋書之曰公㑹戎於潜公無所貶<lb/>
而戎為可會是獨何歟夫戎之不能以㑹禮㑹公亦明<lb/>
矣此學者之所以深疑而求其説也故曰王者不治夷<lb/>
狄録戎來者不拒去者不追也夫以戎之不可以化誨<lb/>
懐服也彼其不悍然執兵以與我從事於邊鄙則已幸<lb/>
<pb n="KR4d0076_WYG_040-15a"/>
矣又况乎知有所謂會者而欲行之是豈不足以深嘉<lb/>
其意乎不然將深責其禮彼將有所不堪而發其憤怒<lb/>
則其禍大矣仲尼深憂之故因其來而書之以會曰若<lb/>
是足矣是將以不治深治之也由是觀之春秋之疾戎<lb/>
狄者非疾純戎狄也疾夫以中國而流入於戎狄者也<lb/>
謹論<lb/>
　　　劉愷丁鴻孰賢論<lb/>
論曰君子之為善非特以適已自便而已其取於人也<lb/>
<pb n="KR4d0076_WYG_040-15b"/>
必度其人之可以與我也其予人也必度其人之可以<lb/>
受於我也我可以取之而其人不可以與我君子不取<lb/>
我可以予之而其人不可受君子不予既為已慮之又<lb/>
為人謀之取之必可予予之必可受若已為君子而使<lb/>
人為小人是亦去小人無幾耳東漢劉愷讓其弟荆而<lb/>
詔聽之丁鴻亦以陽狂讓其弟而其友人鮑駿責之以<lb/>
義鴻乃就封其始自以為義而行之其終也知其不義<lb/>
而復之以其能復之知其始之所行非詐也此范氏之<lb/>
<pb n="KR4d0076_WYG_040-16a"/>
所以賢鴻而下愷也其論稱太伯伯夷未始有其讓也<lb/>
故太伯稱至德伯夷稱賢人及後世徇其名而昧其致<lb/>
於是詭激之行興矣若劉愷之徒讓其弟使弟受非服<lb/>
而已受其名不已過乎丁鴻之心主於忠愛何其終悟<lb/>
而從義也范氏之所賢者固已得之矣而其未盡者請<lb/>
得畢其説夫先王之制立長所以明宗明宗所以防亂<lb/>
非有意私其長而沮其少也天子與諸侯皆有太祖其<lb/>
有天下有一國皆受之太祖而非已之所得専有也天<lb/>
<pb n="KR4d0076_WYG_040-16b"/>
子不敢以其太祖之天下與人諸侯不敢以其太祖之<lb/>
國與人天下之通義也夫劉愷丁鴻之國不知二子所<lb/>
自致邪將亦受之其先祖邪受之其先祖而傳之於所<lb/>
不當立之人雖其弟之親與塗人均耳夫呉太伯伯夷<lb/>
非所以為法也太伯將以成周之王業而伯夷將以訓<lb/>
天下之讓而為是詭時特異之行皆非所以為法也今<lb/>
劉愷舉國而讓其弟非獨使弟受非服之為過也將以<lb/>
壞先王防亂之法輕其先祖之國而獨為是非常之行<lb/>
<pb n="KR4d0076_WYG_040-17a"/>
考之以禮繩之以法而愷之罪大矣然漢世士大夫多<lb/>
以此為名者安順桓靈之世士皆反道矯情以盜一時<lb/>
之名蓋其弊始於西漢之世韋𤣥成以侯讓其弟而為<lb/>
世主所賢天下髙之故漸以成俗履常而蹈易者世以<lb/>
為無能而擯之則丁鴻之復於中道尤可以深嘉而屢<lb/>
歎也謹論<lb/>
　　　禮義信足以成德論<lb/>
論曰有大人之事有小人之事愈大則身愈逸而責愈<lb/>
<pb n="KR4d0076_WYG_040-17b"/>
重愈小則身愈勞而責愈輕綦大而至天子綦小而至<lb/>
農夫各有其分不可亂也責重者不可以不逸不逸則<lb/>
無以任天下之重責輕者不可以不勞不勞則無以逸<lb/>
夫責重者二者譬如心之思慮於内而手足之動作步<lb/>
趨於外也是故不耕而食不蠶而衣君子不以為愧者<lb/>
所職大也自堯舜以來未之有改後世學衰而道弛諸<lb/>
子之智不足以見其大而竊見其小者之一偏以為有<lb/>
國者皆當惡衣糲食與農夫並耕而治一人之身而自<lb/>
<pb n="KR4d0076_WYG_040-18a"/>
為百工蓋孔子之時則有是説矣夫樊遲親受業於聖<lb/>
人而猶惑於是説是以區區焉欲學稼於孔子孔子知<lb/>
是説之將蔓延於天下也故極言其失而深折其詞以<lb/>
為上好禮則民莫敢不敬上好義則民莫敢不服上好<lb/>
信則民莫敢不用情夫如是則四方之民襁負其子而<lb/>
至矣安用稼而解者以為禮義與信足以成德夫樊遲<lb/>
之所為汲汲於學稼者何也是非以穀食不足而民有<lb/>
苟且之心以慢其上為憂乎是非以人君獨享其安榮<lb/>
<pb n="KR4d0076_WYG_040-18b"/>
而使民勞苦獨賢為憂乎是非以人君不身親之則空<lb/>
言不足勸課百姓為憂乎是三憂者皆世俗之私憂過<lb/>
計也君子以禮治天下之分使尊者習為尊卑者安為<lb/>
卑則夫民之慢上者非所憂也君子以義處天下之宜<lb/>
使禄之一國者不自以為多抱關擊柝者不自以為寡<lb/>
則夫民之勞苦獨賢者又非所憂也君子以信一天下<lb/>
之惑使作於中者必形於外循其名者必得其實則夫<lb/>
空言不足以勸課者又非所憂也此三者足以成德矣<lb/>
<pb n="KR4d0076_WYG_040-19a"/>
故曰三憂者皆世俗之私憂過計也謹論<lb/>
　　　形勢不如德論<lb/>
論曰傳有之天時不如地利地利不如人和此言形勢<lb/>
之不如德也而呉起亦云在德不在險太史公以為形<lb/>
勢雖强要以仁義為本儒者之言兵未嘗不以藉其口<lb/>
矣請拾其遺説而備論之凡形勢之説有二有以人為<lb/>
形勢者三代之封諸侯是也天子之所以繫於天下者<lb/>
至㣲且危也懽然而合合而不去則為君臣其善可得<lb/>
<pb n="KR4d0076_WYG_040-19b"/>
而賞其惡可得而罰其穀米可得而食其功力可得而<lb/>
役使當此之時君臣之勢甚固及其一旦潰然而去去<lb/>
而不返則為寇讎强者起而見攻智者起而見謀彷徨<lb/>
四顧而不知其所恃當是時君臣之勢甚危先王知其<lb/>
固之不足恃而危之不可以忽也故大封諸侯錯置親<lb/>
賢以示天下形勢劉頌所謂善為國者任勢而不任人<lb/>
郡縣之察小政理而大勢危諸侯為邦近多違而逺慮<lb/>
固此以人為形勢者也然周之衰也諸侯肆行而莫之<lb/>
<pb n="KR4d0076_WYG_040-20a"/>
禁自平王以下其去亡無幾也是則德衰而人之形勢<lb/>
不足以救也以地為形勢者秦漢之建都是也秦之取<lb/>
天下非天下心服而臣之也較之以富搏之以力而猶<lb/>
不服又以詐囚其君擄其將然後僅得之今之臣服而<lb/>
朝貢皆昔之暴骨於原野之子孫也則吾安得泰然而<lb/>
長有之漢之取天下雖不若秦之暴然要皆不本於仁<lb/>
義也當此之時不大封諸侯則無以答功臣之望諸侯<lb/>
大而京師不安則其勢不得不以關中之固而臨之此<lb/>
<pb n="KR4d0076_WYG_040-20b"/>
雖堯舜湯武亦不能使其德一日而信於天下荀卿所<lb/>
謂合其參者此以地為形勢者也然及其衰也皆以大<lb/>
臣専命危自内起而關中之形勢曾不及施此亦德衰<lb/>
而地之形勢不能救也夫三代秦漢之君慮其後世而<lb/>
為之備患者不可謂不至矣然至其亡也常出於其所<lb/>
不慮此豈形勢不如德之明效歟易曰神而明之存乎<lb/>
其人人存則德存德存則無諸侯而安無障塞而固矣<lb/>
謹論<lb/>
<pb n="KR4d0076_WYG_040-21a"/>
　　　禮以養人為本論<lb/>
論曰三代之衰至於今且數千歲豪傑有意之主博學<lb/>
多識之臣不可以勝數矣然而禮廢樂墜則相與咨嗟<lb/>
發憤而卒於無成者何也是非其才之不逮學之不至<lb/>
過於論之太詳畏之太甚也夫禮之初始諸人情因其<lb/>
所安者而為之節文凡人情之所安而有節者舉皆禮<lb/>
也則是禮未始有定論也然而不可以出於人情之所<lb/>
不安則亦未始無定論也執其無定以為定論則塗之<lb/>
<pb n="KR4d0076_WYG_040-21b"/>
人皆可以為禮今儒者之論則不然以為禮者聖人之<lb/>
所獨尊而天下之事最難成者也牽於繁文而拘於小<lb/>
説有毫毛之差則終身以為不可論明堂者惑於考工<lb/>
吕令之説議郊廟者泥於鄭氏王肅之學紛紛交錯者<lb/>
累歲而不決或因而遂罷未嘗有一人果斷而決行之<lb/>
此皆論之太詳而畏之太甚之過也夫禮之大意存乎<lb/>
明天下之分嚴君臣篤父子形孝弟而顯仁義也今不<lb/>
幸去聖人逺有如毫毛不合於三代之法固未害其為<lb/>
<pb n="KR4d0076_WYG_040-22a"/>
明天下之分也所以嚴君臣篤父子形孝弟而顯仁義<lb/>
者猶在也今使禮廢而不修則君臣不嚴父子不篤孝<lb/>
弟不形仁義不顯反不足重乎昔者西漢之書始於仲<lb/>
舒而至於劉向悼禮樂之不興故其言曰禮以養人為<lb/>
本如有過差是過而養人也刑罰之過或至殺傷今吏<lb/>
議法筆則筆削則削而至禮樂則不敢是敢於殺人而<lb/>
不敢於養人也而范曄以為樂非夔襄而新音代作律<lb/>
謝臯蘇而法令亟易而至於禮獨何難歟夫法者末也<lb/>
<pb n="KR4d0076_WYG_040-22b"/>
又加以慘毒繁難而天下常以為急禮者本也又加以<lb/>
和平簡易而天下常以為緩如此而不治則又從而尤<lb/>
之曰是法未至也則因而急之甚矣人之惑也平居治<lb/>
氣養生宣故而納新其行之甚易其過也無大患然皆<lb/>
難之而不為悍藥毒石以搏去其疾則皆為之此天下<lb/>
之公患也嗚呼王者得斯説而通之禮樂之興庶乎有<lb/>
日矣謹論<lb/>
　　　既醉備五福論<lb/>
<pb n="KR4d0076_WYG_040-23a"/>
論曰君子之所以大過人者非以其智能知之彊能行<lb/>
之也以其功興而民勞與之同勞功成而民樂與之同<lb/>
樂如是而已矣富貴安逸者天下之所同好也然而君<lb/>
子獨享焉享之而安天下以為當然者何也天下知其<lb/>
所以富貴安逸者凡以庇覆我也貧賤勞苦者天下之<lb/>
所同惡也而小人獨居焉居之而安天下以為當然者<lb/>
何也天下知其所以貧賤勞苦者凡以生全我也夫然<lb/>
故獨享天下之大利而不憂使天下為已勞苦而不怍<lb/>
<pb n="KR4d0076_WYG_040-23b"/>
耳聽天下之備聲目視天下之備色而民猶以為未也<lb/>
相與禱祠而祈祝曰使吾君長有吾國也又相與詠歌<lb/>
而稱頌之被於金石溢於竹帛使其萬世而不忘也嗚<lb/>
呼彼君子者獨何修而得此於民哉豈非始之以至誠<lb/>
中之以不欲速而終之以不懈歟視民如視其身待其<lb/>
至愚者如其至賢者是謂至誠至誠無近效要在於自<lb/>
信而不惑是謂不欲速不欲速則能乆乆則功成功成<lb/>
則易懈君子濟之以恭是謂不懈行此三者所以得之<lb/>
<pb n="KR4d0076_WYG_040-24a"/>
於民也三代之盛不能加毫末於此矣既醉者成王之<lb/>
詩也其序曰既醉太平也醉酒飽德人有士君子之行<lb/>
焉而説者以為是詩也實具五福其詩曰君子萬年壽<lb/>
也介爾景福富也室家之壼康寧也髙明有融攸好德<lb/>
也髙朗令終考終命也凡言此者非美其有是五福也<lb/>
美其全享是福兼有是樂而天下安之以為當然也夫<lb/>
詩者不可以言語求而得必將深觀其意焉故其譏刺<lb/>
是人也不言其所為之惡而言其爵位之尊車服之美<lb/>
<pb n="KR4d0076_WYG_040-24b"/>
而民疾之以見其不堪也君子偕老副笄六珈赫赫師<lb/>
尹民具爾瞻是也其頌美是人也不言其所為之善而<lb/>
言其冠佩之華容貌之盛而民安之以見其無媿也緇<lb/>
衣之宜兮敝予又改為兮服其命服朱芾斯皇是也故<lb/>
既醉者非徒享是五福而已必將有以致之不然民將<lb/>
盻盻焉疾視而不能平又安能獨樂乎是以孟子言王<lb/>
道不言其他而獨言民之聞其作樂見其田獵而欣欣<lb/>
者此可謂知本矣謹論<lb/>
<pb n="KR4d0076_WYG_040-25a"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4d0076_WYG_040-25b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　東坡全集巻四十<lb/>
</p>
<p>
</p>
  </div>
<div>
                <head>東坡全集巻四十一</head>
    <p>
<pb n="KR4d0076_WYG_041-1a"/>
欽定四庫全書<lb/>
　東坡全集巻四十一　　　　宋　蘓軾　撰<lb/>
　　論一十九首<lb/>
　　　易論<lb/>
易者卜筮之書也挾䇿布卦以分隂陽而明吉凶此日<lb/>
者之事而非聖人之道也聖人之道存乎其爻之辭而<lb/>
不在其數數非聖人之所盡心也然易始於八卦至於<lb/>
六十四此其為書未離乎用數也而世之人皆恥其言<lb/>
<pb n="KR4d0076_WYG_041-1b"/>
易之數或者言而不得其要紛紜迂闊而不可解此髙<lb/>
論之士所以不言歟夫易本於卜筮而聖人開言於其<lb/>
間以盡天下之人情使其為數紛亂而不可考則聖人<lb/>
豈肯以其有用之言而託之無用之數哉今夫易之所<lb/>
謂九六者老隂老陽之數也九為老陽而七為少陽六<lb/>
為老隂而八為少隂此四數者天下莫知其所為如此<lb/>
者也或者以為陽之數極於九而其次極於七故七為<lb/>
少而九為老至於老隂苟以為以極者而言也則老隂<lb/>
<pb n="KR4d0076_WYG_041-2a"/>
當十而少隂當八今少隂八而老隂反當其下之六則<lb/>
又為之説曰隂不可以有加於陽故抑而處之於下使<lb/>
隂果不可以有加於陽也而曷不曰老隂八而少隂六<lb/>
且夫隂陽之數此天地之所為也而聖人豈得與於其<lb/>
間而制其予奪哉此其尤不可者也夫隂陽之有老少<lb/>
此未嘗見於他書也而見於易易之所以或為老或為<lb/>
少者為夫揲蓍之故也故夫説者宜於其揲蓍焉而求<lb/>
之揲蓍之法曰掛一歸竒三揲之餘而以四數之得九<lb/>
<pb n="KR4d0076_WYG_041-2b"/>
而以為老陽得八而以為少隂得七而以為少陽得六<lb/>
而以為老隂然而隂陽之所以為老少者不在乎七八<lb/>
九六也七八九六徒以為識焉耳老者隂陽之純也少<lb/>
者隂陽之雜而不純者也陽數皆竒而隂數皆偶故乾<lb/>
以一為之爻而坤以二天下之物以少為主故乾之子<lb/>
皆二隂而坤之女皆二陽老陽老隂者乾坤是也少隂<lb/>
少陽者乾坤之子是也揲蓍者其一揲也少者五而多<lb/>
者九其二其三少者四而多者八多少者竒偶之象也<lb/>
<pb n="KR4d0076_WYG_041-3a"/>
一爻而三揲蓍譬如一卦而三爻也隂陽之老少於卦<lb/>
見之於爻而於爻見之於揲使其果有取於七八九六<lb/>
則夫此三揲者區區焉分其多少而各為處果何以為<lb/>
也今夫三揲而皆少此無以異於乾之三爻而皆竒也<lb/>
三揲而皆多此無以異於坤之三爻而皆偶也三揲而<lb/>
少者一此無以異於震坎艮之一竒而二偶也三揲而<lb/>
多者一此無以異於巽離兊之一偶而二竒也若夫七<lb/>
八九六此乃取以為識而非其義之所在不可以彊為<lb/>
<pb n="KR4d0076_WYG_041-3b"/>
之説也<lb/>
　　　書論<lb/>
愚讀史記商君列傳觀其改法易令變更秦國之風俗<lb/>
誅秦民之議令者以數千人黥太子之師殺太子之傳<lb/>
而後法令大行蓋未嘗不壯其勇而有決也曰嗟夫世<lb/>
俗之人不可以慮始而可樂成也使天下之人各陳其<lb/>
所知而守其所學以議天子之事則事將有格而不得<lb/>
成者然及觀三代之書至其將有以矯拂世俗之際則<lb/>
<pb n="KR4d0076_WYG_041-4a"/>
其所以告諭天下者常丁寧激切亹亹而不倦務使天<lb/>
下盡知其君之心而又從而折其不服之意使天下皆<lb/>
信以為如此而後從事其言迴曲宛轉譬如平人自相<lb/>
議論而詰其是非愚始讀而疑之以為近於濡滯迂逺<lb/>
而無决然其使天下樂從而無黽勉不得已之意其事<lb/>
既發而無紛紜異同之論此則王者之意也故常以為<lb/>
當堯舜之時其君臣相得之心歡然樂而無間相與吁<lb/>
俞嗟嘆唯諾於朝廷之中不啻若朋友之親雖其有所<lb/>
<pb n="KR4d0076_WYG_041-4b"/>
相是非論辨以求曲直之際當亦無足怪者及至湯武<lb/>
征伐之際周旋反覆自述其用兵之意以明曉天下此<lb/>
又其勢然也惟其天下既安君民之勢闊逺而不同天<lb/>
子有所欲為而其匹夫匹婦私有異論於天下以齟齬<lb/>
其上之畫䇿令之而不肯聽當此之時刑驅而勢脅之<lb/>
天下夫誰敢不聽從而上之人優㳺而徐譬之使之信<lb/>
之而後從此非王者之心誰能處而待之而不倦歟蓋<lb/>
盤庚之遷天下皆咨嗟而不悦盤庚為之稱其先王盛<lb/>
<pb n="KR4d0076_WYG_041-5a"/>
德明聖而猶五遷以至於今今不承於古恐天之斷棄<lb/>
汝命不救汝死既又恐其不從也則又曰汝罔暨余同<lb/>
心我先后將降爾罪暨乃祖乃父亦將告我髙后曰作<lb/>
大戮於朕孫蓋其所以開其不悟之心而諭之以其所<lb/>
以當然者如此其詳也若夫商君則不然以為要使汝<lb/>
獲其利而何䘏乎吾之所為故無所求於衆人之論而<lb/>
亦無以告諭天下然其事亦終於有成是以後世之論<lb/>
以為三代之治柔懦不决然此乃王霸之所以為異也<lb/>
<pb n="KR4d0076_WYG_041-5b"/>
夫三代之君惟不忍鄙其民而欺之故天下有故而其<lb/>
議及於百姓以觀其意之所嚮及其不可聽也則又反<lb/>
覆而諭之以窮極其説而服其不然之心是以其民親<lb/>
而愛之嗚呼此王霸之所為不同也哉<lb/>
　　　詩論<lb/>
自仲尼之亡六經之道遂散而不可解蓋其患在於責<lb/>
其義之太深而求其法之太切夫六經之道惟其近於<lb/>
人情是以乆傳而不廢而世之迂學乃皆曲為之説雖<lb/>
<pb n="KR4d0076_WYG_041-6a"/>
其義之不至於此者必彊牽合以為如此故其論委曲<lb/>
而莫通也夫聖人之為經惟其禮與春秋合然後無一<lb/>
言之虚而莫不可考然猶未嘗不近於人情至於書出<lb/>
於一時言語之間而易之文為卜筮而作故時亦有所<lb/>
不可前定之説此其於法度已不如春秋之嚴矣而况<lb/>
詩者天下之人匹夫匹婦羈臣賤𨽻悲憂愉佚之所為<lb/>
作也夫天下之人自傷其貧賤困苦之憂而自述其豐<lb/>
美盛大之樂上及於君臣父子天下興亡治亂之迹而<lb/>
<pb n="KR4d0076_WYG_041-6b"/>
下及於飲食牀笫昆蟲草木之類蓋其中無所不具而<lb/>
尚何以繩墨法度區區而求諸其間哉此亦足以見其<lb/>
志之無不通矣夫聖人之於詩以為其終要入於仁義<lb/>
而不責其一言之無當是以其意可觀而其言可通也<lb/>
今之詩傳曰殷其雷在南山之陽出自北門憂心殷殷<lb/>
揚之水白石鑿鑿終朝采緑不盈一掬瞻彼洛矣維水<lb/>
泱泱若此者皆興也而至於關關雎鳩在河之洲南有<lb/>
樛木葛藟纍之南有喬木不可休息維鵲有巢維鳩居<lb/>
<pb n="KR4d0076_WYG_041-7a"/>
之喓喓草蟲趯趯阜螽若此者又皆興也其意以為興<lb/>
者有所象乎天下之物以自見其事故凡詩之為此事<lb/>
而作其言有及於是物者則必彊為是物之説以求合<lb/>
其事蓋其為學亦已勞矣且彼不知夫詩之體固有比<lb/>
也而皆合之以為興夫興之為言猶曰其意云爾意有<lb/>
所觸乎當時時已去而不可知故其類可以意推而不<lb/>
可以言解也殷其雷在南山之陽此非有所取乎雷也<lb/>
蓋必其當時之所見而有動乎其意故後之人不可以<lb/>
<pb n="KR4d0076_WYG_041-7b"/>
求得其説此其所以為興也嗟夫天下之人欲觀於詩<lb/>
其必先知比興若夫關關雎鳩在河之洲是誠有取於<lb/>
其摯而有别是以謂之比而非興也嗟夫天下之人欲<lb/>
觀於詩其必先知夫興之不可與比同而無彊為之説<lb/>
以求合其當時之事則夫詩之意庶乎可以意曉而無<lb/>
勞矣<lb/>
　　　禮論<lb/>
昔者商周之際何其為禮之易也其在宗廟朝廷之中<lb/>
<pb n="KR4d0076_WYG_041-8a"/>
籩豆簠簋牛羊酒醴之薦交於堂上而天子諸侯大夫<lb/>
卿士周旋揖讓獻酬百拜樂作於下禮行於上雍容和<lb/>
穆終日而不亂夫古之人何其知禮而行之不勞也當<lb/>
此之時天下之人惟其習慣而無疑衣服器皿冠冕佩<lb/>
玉皆其所常用也是以其人入於其間耳目聰明而手<lb/>
足無所忤其身安於禮之曲折而其心不亂以能深思<lb/>
禮樂之意故其亷恥退讓之節睟然見於面而盎然發<lb/>
於其躬夫是以能使天下觀其行事而忘其暴戾鄙野<lb/>
<pb n="KR4d0076_WYG_041-8b"/>
之氣至於後世風俗變易更數千年以至於今天下之<lb/>
事已大異矣然天下之人尚皆記録三代禮樂之名詳<lb/>
其節目而習其俯仰冠古之冠服古之服而御古之器<lb/>
皿傴僂拳曲勞苦於宗廟朝廷之中區區而莫得其紀<lb/>
交錯紛亂而不中節此無足怪也其所用者非其素所<lb/>
習也而彊使焉甚矣夫後世之好古也昔者上古之世<lb/>
蓋嘗有巢居穴處汙樽抔飲燔黍捭豚蕢桴土鼓而以<lb/>
為是足以養生送死而無以加之者矣及其後世聖人<lb/>
<pb n="KR4d0076_WYG_041-9a"/>
以為不足以大利於天下是故易之以宫室新之以籩<lb/>
豆鼎俎之器以濟天下之所不足而盡去太古之法惟<lb/>
其祭祀以交於鬼神乃始薦其血毛豚解而腥之體解<lb/>
而爓之以為是不忘本而非以為後世之禮不足用也<lb/>
是以退而體其犬豕牛羊實其簠簋籩豆鉶羮以極今<lb/>
世之美未聞其牽於上古之説巽愞而不決也且方今<lb/>
之人佩玉服韍冕而垂旒拱手而不知所為而天下之<lb/>
人亦且見而笑之是何所復望於其有以感發天下之<lb/>
<pb n="KR4d0076_WYG_041-9b"/>
心哉且又有所大不安者宗廟之祭聖人所以追求先<lb/>
祖之神靈庶幾得而享之以安䘏孝子之志者也是以<lb/>
思其平生起居飲食之際而設其器用薦其酒食皆從<lb/>
其生以冀其來而安之而後世宗廟之祭皆用三代之<lb/>
器則是先祖終莫得而安也蓋三代之時席地而食是<lb/>
以其器用各因其所便而為之髙下大小之制今世之<lb/>
禮坐於牀而食於牀上是以其器不得不有所變雖正<lb/>
使三代之聖人生於今而用之亦將以為便安故夫三<lb/>
<pb n="KR4d0076_WYG_041-10a"/>
代之視上古猶今之視三代也三代之器不可復用矣<lb/>
而其制禮之意尚可依倣以為法也宗廟之祭薦之以<lb/>
血毛重之以體薦有以存古之遺風矣而其餘者可以<lb/>
易三代之器而用今世之所便以從鬼神之所安惟其<lb/>
春秋社稷釋奠釋菜凡所以享古之鬼神者則皆從其<lb/>
器蓋周人之祭蜡與田祖也吹葦籥擊土鼓此亦各從<lb/>
其所安耳嗟夫天下之禮宏闊而難言自非聖人而何<lb/>
以處此故夫推之而不明講之而不詳則愚實有罪焉<lb/>
<pb n="KR4d0076_WYG_041-10b"/>
唯其近於正而易行庶幾天下之安而從之是則有取<lb/>
焉耳<lb/>
　　　春秋論<lb/>
事有以拂乎吾心則吾言忿然而不平有以順適乎吾<lb/>
意則吾言優柔而不怒天下之人其喜怒哀樂之情可<lb/>
以一言而知也喜之言豈可以為怒之言耶此天下之<lb/>
人皆能辨之而至於聖人其言丁寧反覆布於方冊者<lb/>
甚多而其喜怒好惡之所在者又甚明而易知也然天<lb/>
<pb n="KR4d0076_WYG_041-11a"/>
下之人常患求而莫得其意之所主此其故何也天下<lb/>
之人以為聖人之文章非復天下之言也而求之太過<lb/>
是以聖人之言更為深逺而不可曉且天下何不以已<lb/>
推之也將以喜夫其人而加之以怒之之言則天下且<lb/>
以為病狂而聖人豈有以異乎人哉不知其好惡之情<lb/>
而不求其言之喜怒是所謂大惑也昔者仲尼刪詩於<lb/>
衰周之末上自商周之盛王至於幽厲失道之際而下<lb/>
訖於陳靈自詩人以來至於仲尼之世蓋已數百餘年<lb/>
<pb n="KR4d0076_WYG_041-11b"/>
矣愚嘗怪大雅小雅之詩當幽厲之時而稱道文武成<lb/>
康之盛德及其終篇又不見幽厲之暴虐此誰知其為<lb/>
幽厲之詩而非文武成康之詩者蓋察其辭氣有幽憂<lb/>
不樂之意是以系之幽厲而無疑也若夫春秋二百四<lb/>
十二年之間天下之是非雜然而觸乎其心見惡而怒<lb/>
見善而喜則求其是非之際又可以求諸其言之喜怒<lb/>
之間矣今夫人之於事有喜而言之者有怒而言之者<lb/>
有怨而言之者喜而言之則其言和而無傷怒而言之<lb/>
<pb n="KR4d0076_WYG_041-12a"/>
則其言厲而不温怨而言之則其言深而不洩此其大<lb/>
凡也春秋之於仲孫湫之來曰齊仲孫來於季友之歸<lb/>
曰季子來歸此所謂喜之之言也於魯鄭之易田曰鄭<lb/>
伯以璧假許田於晉文之召王曰天王狩于河陽此所<lb/>
謂怒之之言也於叔牙之殺曰公子牙卒於慶父之奔<lb/>
曰公子慶父如齊此所謂怨之之言也夫喜之而和怒<lb/>
之而厲怨之而深此三者無以加矣至於公羊穀梁之<lb/>
傳則不然日月土地皆所以為訓也夫日月之不知土<lb/>
<pb n="KR4d0076_WYG_041-12b"/>
地之不詳何足以為喜而何足以為怒此喜怒之所不<lb/>
在也春秋書曰戎伐凡伯于楚丘而以為衛伐凡伯春<lb/>
秋書曰齊仲孫來而以為呉仲孫怒而至於變人之國<lb/>
此又喜怒之所不及也愚故曰春秋者亦人之言而已<lb/>
而人之言亦觀其辭氣之所嚮而已矣<lb/>
　　　中庸論上<lb/>
甚矣道之難明也論其著者鄙滯而不通論其㣲者汗<lb/>
漫不可考其弊始於昔之儒者求為聖人之道而無所<lb/>
<pb n="KR4d0076_WYG_041-13a"/>
得於是務為不可知之文庶幾乎後世之以我為深知<lb/>
之也後之儒者見其難知而不知其空虚無有以為將<lb/>
有所深造乎道者而自恥其不能則從而和之曰然相<lb/>
欺以為髙相習以為深而聖人之道日以逺矣自子思<lb/>
作中庸儒者皆祖之以為性命之説嗟夫子思者豈亦<lb/>
斯人之徒歟蓋嘗試論之夫中庸者孔氏之遺書而不<lb/>
完者也其要有三而已矣三者是周公孔子之所從以<lb/>
為聖人而其虛詞蔓延是儒者之所以為文也是故去<lb/>
<pb n="KR4d0076_WYG_041-13b"/>
其虚詞而取其三其始論誠明之所入其次論聖人之<lb/>
道所從始推而至於其所終極而其卒乃始内之於中<lb/>
庸蓋以為聖人之道略見於此矣記曰自誠明謂之性<lb/>
自明誠謂之敎誠則明矣明則誠矣夫誠者何也樂之<lb/>
之謂也樂之則自信故曰誠夫明者何也知之之謂也<lb/>
知之則逹故曰明夫惟聖人知之者未至而樂之者先<lb/>
入先入者為主而待其餘則是樂之者為主也若夫賢<lb/>
人樂之者未至而知之者先入先入者為主而待其餘<lb/>
<pb n="KR4d0076_WYG_041-14a"/>
則是知之者為主也樂之者為主是故有所不知知之<lb/>
未嘗不行知之者為主是故雖無所不知而有所不能<lb/>
行子曰知之者不如好之者好之者不如樂之者知之<lb/>
者與樂之者是賢人聖人之辨也好之者是賢人之所<lb/>
由以求誠者也君子之為學慎乎其始何則其所先入<lb/>
者重也知之多而未能樂焉則是不如不知之愈也人<lb/>
好惡莫如好色而惡臭是人之性也好善如好色惡惡<lb/>
如惡臭是聖人之誠也故曰自誠明謂之性孔子蓋長<lb/>
<pb n="KR4d0076_WYG_041-14b"/>
而好學適周觀禮問於老耼師襄之徒而後明於禮樂<lb/>
五十而後讀易蓋亦有晚而後知者然其所先得於聖<lb/>
人者是樂之而已孔子厄於陳蔡之間問於子路子貢<lb/>
二子不悦而子貢又欲少貶焉是二子者非不知也其<lb/>
所以樂之者未至也且夫子路能死於衛而不能不慍<lb/>
於陳蔡是豈其知之罪也故夫弟子之所為從孔子㳺<lb/>
者非専以求聞其所未聞蓋將以求樂其所有也明而<lb/>
不誠雖挾其所有倀倀乎不知所以安之苟不知所以<lb/>
<pb n="KR4d0076_WYG_041-15a"/>
安之則是可與居安而未可與居憂患也夫惟憂患之<lb/>
至而後誠明之辨乃可以見由此觀之君子安可以不<lb/>
誠哉<lb/>
　　　中庸論中<lb/>
君子之欲誠也莫若以明夫聖人之道自本而觀之則<lb/>
皆出於人情不循其本而逆觀之於其末則以為聖人<lb/>
有所勉强力行而非人情之所樂者夫如是則雖欲誠<lb/>
之其道無由故曰莫若以明使吾心曉然知其當然而<lb/>
<pb n="KR4d0076_WYG_041-15b"/>
求其樂今夫五常之敎惟禮為若强人者何則人情莫<lb/>
不好逸豫而惡勞苦今吾必也使之不敢箕踞而罄折<lb/>
百拜以為禮人情莫不樂富貴而羞貧賤今吾必也使<lb/>
之不敢自尊而卑讓退抑以為禮用器之為便而祭器<lb/>
之為貴䙝衣之為便而衮冕之為貴哀欲其速已而伸<lb/>
之三年樂欲其不已而不得終日此禮之所以為强人<lb/>
而觀之於其末者之過也盍亦反其本而思之今吾以<lb/>
為罄折不如立之安也而將惟安之求則立不如坐坐<lb/>
<pb n="KR4d0076_WYG_041-16a"/>
不如箕踞箕踞不如偃仆偃仆而不已則將裸袒而不<lb/>
顧苟為裸袒而不顧則吾無乃亦將病之夫豈獨吾病<lb/>
之天下之匹夫匹婦莫不病之也苟為病之則是其勢<lb/>
將必至於罄折而百拜由此言之則是罄折而百拜者<lb/>
生於不欲裸袒之間而已也夫豈惟罄折百拜將天下<lb/>
之所謂强人者其皆必有所從生也辨其所從生而推<lb/>
之至於其所終極是之謂明故記曰君子之道費而隠<lb/>
夫婦之愚可以與知焉及其至也雖聖人有所不知焉<lb/>
<pb n="KR4d0076_WYG_041-16b"/>
夫婦之不肖可以能行焉及其至也雖聖人有所不能<lb/>
焉君子之道推其所從生而言之則其言約約則明推<lb/>
其逆而觀之故其言費費則隠君子欲其不隠是故起<lb/>
於夫婦之有餘而推之至於聖人之所不及舉天下之<lb/>
至易而通之於至難使天下之安其至難者與其至易<lb/>
無以異也孟子曰簞食豆羮得之則生不得則死嘑爾<lb/>
而與之行道之人弗受蹴爾而與之乞人不屑也萬鍾<lb/>
則不辨禮義而受之萬鍾於我何加焉向為身死而不<lb/>
<pb n="KR4d0076_WYG_041-17a"/>
受今為朋友妻妾之奉而為之此之謂失其本心且萬<lb/>
鍾之不受是王公大人之所難而以行道乞人之所不<lb/>
屑而較其輕重是何以異於匹夫匹婦之所能行通而<lb/>
至於聖人之所不及故凡為此説者皆以求安其至難<lb/>
而務欲誠之者也天下之人莫不欲誠而不得其説故<lb/>
凡此者誠之説也<lb/>
　　　中庸論下<lb/>
夫君子雖能樂之而不知中庸則其道必窮記曰君子<lb/>
<pb n="KR4d0076_WYG_041-17b"/>
遵道而行半途而廢吾弗能已矣君子非其信道之不<lb/>
篤也非其力行之不至也得其偏而忘其中不得終日<lb/>
安行乎通塗夫雖欲不廢其可得耶記曰道之不行也<lb/>
我知之矣賢者過之不肖者不及也以為過者之難歟<lb/>
復之中者之難歟宜若過者之難也然天下有能過而<lb/>
未有能中則是復之中者之難也記曰天下國家可均<lb/>
也爵禄可辭也白刃可蹈也中庸不可能也既不可過<lb/>
又不可不及如斯而已乎曰未也孟子曰執中為近執<lb/>
<pb n="KR4d0076_WYG_041-18a"/>
中無權猶執一也書曰不協于極不罹于咎皇則受之<lb/>
又曰㑹其有極歸其有極而記曰君子之中庸也君子<lb/>
而時中皇極者有所不極而㑹于極時中者有所不中<lb/>
而歸於中吾見中庸之至於此而尤難也是有小人之<lb/>
中庸焉有所不中而歸於中是道也君子之所以為時<lb/>
中而小人之所以為無忌憚記曰小人之中庸也小人<lb/>
而無忌憚也嗟夫道之難言也有小人焉因其近似而<lb/>
竊其名聖人憂思恐懼是故反覆而言之不厭何則是<lb/>
<pb n="KR4d0076_WYG_041-18b"/>
道也固小人之所竊以自便者也君子見危則能死勉<lb/>
而不死以求合於中庸見利則能辭勉而不辭以求合<lb/>
於中庸小人貪利而苟免而亦欲以中庸之名私自便<lb/>
也此孔子孟子之所為惡鄉原也一鄉皆稱原人焉無<lb/>
所往而不為原人同乎流俗合乎汙世曰古之人行何<lb/>
為踽踽涼涼生斯世也善斯可矣以古之人為迂而以<lb/>
今世之所善為足以已矣則是不亦近似於中庸邪故<lb/>
曰惡紫恐其亂朱也惡莠恐其亂苗也何則惡其似也<lb/>
<pb n="KR4d0076_WYG_041-19a"/>
信矣中庸之難言也君子之欲從事乎此無循其迹而<lb/>
求其味則幾矣記曰人莫不飲食也鮮能知味也<lb/>
　　　論好德錫之福<lb/>
昔聖人既陳五常之道而病天下不能萬世而常行也<lb/>
故為之大中之敎曰賢者無所過愚者無所不及是之<lb/>
謂皇極極之於人也猶方之有矩也猶圓之有規也皆<lb/>
有以繩乎物者也聖人安焉而入乎其中賢者俛而就<lb/>
之愚者跂而及之聖人以為俛與跂者皆非其自然而<lb/>
<pb n="KR4d0076_WYG_041-19b"/>
猶有以强之者故於皇極之中又為之言曰苟有過與<lb/>
不及而要其終可以歸皇極之道者是皇極而已矣故<lb/>
洪範曰凡厥庶民有猷有為有守汝則念之不協于極<lb/>
不罹于咎皇則受之又悲天下有為善之心而不得為<lb/>
善之利也有求中之志而不知求中之道也故又為之<lb/>
言曰而康而色曰予攸好德汝則錫之福時人斯其惟<lb/>
皇之極聖人之待天下如此其廣也其誘天下之人不<lb/>
忍使之至於罪戾如此其勤且備也天下未有好德之<lb/>
<pb n="KR4d0076_WYG_041-20a"/>
實而自言曰予攸好德聖人以為是亦有好德之心矣<lb/>
故受而爵禄之天下之為善而未協于中也則受而敎<lb/>
誨之又恐夫民之愚而不我從也故遜其言卑其色以<lb/>
下之如是而不從然後知其終不可以敎誨矣故又為<lb/>
之言曰凡厥正人既富方穀汝弗能使有好于而家時<lb/>
人斯其辜于其無好德汝雖錫之福其作汝用咎且夫<lb/>
其始也恐天下之人有可以至於皇極之道而上之人<lb/>
不誘而敎誨之也故曰予攸好德汝則錫之福其終也<lb/>
<pb n="KR4d0076_WYG_041-20b"/>
恐天下之以虛言而取其爵禄也故曰于其無好德汝<lb/>
雖錫之福其作汝用咎蓋聖人之用心憂其始之不幸<lb/>
而懼其終之至於僥倖也故其言如此之詳備夫君子<lb/>
小人不可以一道待也故皇極之中有待小人之道不<lb/>
協于極而猶受之至於待君子之道何其責之深也曰<lb/>
無偏無黨無反無側無有作好無有作惡而後可以合<lb/>
於皇極然則先王御天下之術蓋用此歟<lb/>
　　　論鄭伯克段于鄢<hi>隠元年</hi>
<pb n="KR4d0076_WYG_041-21a"/>
春秋之所深譏聖人之所哀傷而不忍言者三晉趙鞅<lb/>
帥師納衞世子蒯瞶于戚齊國夏衞石曼姑帥師圍戚<lb/>
而父子之恩絶公與夫人姜氏遂如齊而夫婦之道喪<lb/>
鄭伯克段于鄢而兄弟之義亡此三者天下之大戚也<lb/>
夫子傷之而思其所以至此之由故其言尤為深且逺<lb/>
也且夫蒯聵之得罪於靈公逐之可也逐之而立其子<lb/>
是召亂之道也使輒上之不得從王父之言下之不得<lb/>
從父之令者靈公也故書曰晉趙鞅帥師納衞世子蒯<lb/>
<pb n="KR4d0076_WYG_041-21b"/>
聵于戚蒯聵之不去世子者是靈公不得乎逐之之道<lb/>
靈公何以不得乎逐之之道逐之而立其子也魯桓公<lb/>
千乘之君而陷於一婦人之手夫子以為文姜之不足<lb/>
譏而傷乎桓公制之不以漸也故書曰公與夫人姜氏<lb/>
遂如齊言其禍自公作也段之禍生於愛鄭莊公之愛<lb/>
其弟也足以殺之耳孟子曰舜封象於有庳使之源源<lb/>
而來不及以政孰知夫舜之愛其弟之深而鄭莊公賊<lb/>
之也當太叔之據京城取廩延以為已邑雖舜復生不<lb/>
<pb n="KR4d0076_WYG_041-22a"/>
能全兄弟之好故書曰鄭伯克段于鄢而不曰鄭伯殺<lb/>
其弟段以為當斯時雖聖人亦殺之而已矣夫婦父子<lb/>
兄弟之親天下之至情也而相殘之禍至如此夫豈一<lb/>
日之故哉穀梁曰克能也能殺也不言殺見段之有徒<lb/>
衆也段不稱弟不稱公子賤段而甚鄭伯也于鄢逺也<lb/>
猶曰取之其母之懐中而殺之云爾甚之也然則為鄭<lb/>
伯宜奈何緩追逸賊親親之道也嗚呼以兄弟之親至<lb/>
交兵而戰固親親之道絶已乆矣雖緩追逸賊而其存<lb/>
<pb n="KR4d0076_WYG_041-22b"/>
者幾何故曰於斯時也雖聖人亦殺之而已矣然而聖<lb/>
人固不使至此也公羊傳曰母欲立之已殺之如勿與<lb/>
而已矣而又區區於當國内外之言是何思之不逺也<lb/>
左氏以為段不弟故不稱弟如二君故曰克稱鄭伯譏<lb/>
失敎求聖人之意若左氏可以有取焉<lb/>
　　　論鄭伯以璧假許田<hi>桓元年</hi>
鄭伯以璧假許田先儒之論多矣而未得其正也先儒<lb/>
皆知夫春秋立法之嚴而不知其甚寛且恕也皆知其<lb/>
<pb n="KR4d0076_WYG_041-23a"/>
譏不義而不知其譏不義之所由起也鄭伯以璧假許<lb/>
田者譏隠而不譏桓也始其謀以周公之許田而易泰<lb/>
山之祊者誰也受泰山之祊而入之者誰也隠既已與<lb/>
人謀而易之又受泰山之祊而入之然則為桓公者不<lb/>
亦難乎夫子知桓公之無以辭於鄭也故譏隠而不譏<lb/>
桓何以言之隠八年書曰鄭伯使宛來歸祊又曰庚寅<lb/>
我入祊入祊云者見魯之果入泰山之祊也則是隠公<lb/>
之罪既成而不可變矣故桓元年書曰鄭伯以璧假許<lb/>
<pb n="KR4d0076_WYG_041-23b"/>
田而已夫許田之入鄭猶祊之入魯也書魯之入祊而<lb/>
不書鄭之入許田是不可以不求其説也鄭伯使宛來<lb/>
歸祊庚寅我入祊見鄭之來歸而魯之入之也鄭伯以<lb/>
璧假許田者見鄭之來請不見魯之與之也見鄭之來<lb/>
請而不見魯之與之者見桓公之無以辭於鄭也嗚呼<lb/>
作而不義使後世無以辭焉則夫子之罪隠深矣夫善<lb/>
觀春秋者觀其意之所嚮而得之故雖夫子之復生而<lb/>
無以易之也公羊曰曷為繫之許近許也諱取周田也<lb/>
<pb n="KR4d0076_WYG_041-24a"/>
穀梁曰假不言以以非假也非假而曰假諱易地也春<lb/>
秋之所為諱者三為尊者諱敵為親者諱敗為賢者諱<lb/>
過魯親者也非敗之為諱而取易之為諱是夫子之私<lb/>
魯也<lb/>
　　　論取郜大鼎于宋<hi>桓二年</hi>
孔子何為而作春秋哉舉三代全盛之法以治僥倖苟<lb/>
且之風而歸之於至正而已矣三代之盛時天子秉至<lb/>
公之義而制諸侯之予奪故勇者無所加乎怯弱者無<lb/>
<pb n="KR4d0076_WYG_041-24b"/>
所畏乎强匹夫懷璧而千乘之君莫之敢取焉此王道<lb/>
之所由興也周衰諸侯相并而强有力者制其予奪邾<lb/>
莒滕薛之君惴惴焉保其首領之不暇而齊晉秦楚有<lb/>
吞諸侯之心孔子慨然歎曰乆矣諸侯之恣行也後世<lb/>
將有王者作而不遇焉命也故春秋之法皆所以待後<lb/>
世王者之作而舉行之也鍾鼎龜玉天子之所以分諸<lb/>
侯使諸侯相傳而世守也桓二年取郜大鼎于宋戊申<lb/>
納于太廟且夫鼎也不幸使齊挈而有之是齊鼎也是<lb/>
<pb n="KR4d0076_WYG_041-25a"/>
百傳而不易未可知也仲尼曰不然是鼎也何為而在<lb/>
魯之太廟曰取之宋宋安得之曰取之郜故書曰郜鼎<lb/>
郜之得是鼎也得之天子宋以不義取之而又以與魯<lb/>
也後世有王者作舉春秋之法而行之魯將歸之宋宋<lb/>
將歸之郜而後已也昔者子路問孔子所以為政之先<lb/>
子曰必也正名乎故春秋之法尤謹於正名至於一鼎<lb/>
之㣲而不敢忽焉聖人之用意蓋深如此夫以區區之<lb/>
魯無故而得器是召天下之爭也楚王求鼎于周王曰<lb/>
<pb n="KR4d0076_WYG_041-25b"/>
周不愛鼎恐天下以器讎楚也鼎入宋而為宋入魯而<lb/>
為魯安知夫秦晉齊楚之不動其心哉故書曰郜鼎明<lb/>
魯之不得有以塞天下之爭也穀梁傳曰納者内弗受<lb/>
也以為周公不受也又曰號從中國名從主人而左氏<lb/>
記臧哀伯之諫愚於公羊有取焉曰器從名地從主人<lb/>
宋始以不義取之故謂之郜鼎至於地之與人則不然<lb/>
俄而可以為其有矣善乎斯言吾有取之<lb/>
　　　論齊侯衞侯胥命于蒲<hi>桓三年</hi>
<pb n="KR4d0076_WYG_041-26a"/>
荀卿有言曰春秋善胥命詩非屢盟其心一也敢試論<lb/>
之謹按桓三年書齊侯衞侯胥命于蒲説春秋者鈞曰<lb/>
近正所謂近正者以其近古之正也古者相命而信約<lb/>
言而退未嘗有㰱血之盟也今二國之君誠信協同約<lb/>
言而㑹可謂近古之正者已何以言之春秋之時諸侯<lb/>
競騖争奪日尋拂違王命糜爛生聚前日之和好後日<lb/>
之戰攻曽何正之尚也觀二國之君胥命于蒲自時厥<lb/>
後不相侵伐豈與夫前日之和好後日之戰攻者班也<lb/>
<pb n="KR4d0076_WYG_041-26b"/>
故聖人於春秋止一書胥命而已荀卿謂之善者取諸<lb/>
此也然則齊也衞也聖人果善之乎曰非善也直譏爾<lb/>
曷譏爾譏其非正也周禮大宗伯掌六禮以諸侯見王<lb/>
為文乃有春朝夏宗秋覲冬遇時會衆同之法言諸侯<lb/>
非此六禮罔得踰境而出矣不識齊衞之君以春朝相<lb/>
命而出耶以夏宗相命而出耶或以秋覲相命而出耶<lb/>
以冬遇相命而出耶或以時㑹相命而出耶衆同相命<lb/>
而出耶非春朝夏宗秋覲冬遇時㑹衆同而出則私相<lb/>
<pb n="KR4d0076_WYG_041-27a"/>
為㑹耳私相為㑹匹夫之舉也以匹夫之舉而謂之正<lb/>
其可得乎宜乎聖人大一王之法而誅之也然而聖人<lb/>
之意豈獨誅齊衞之君而已哉所以正萬世也荀卿不<lb/>
原聖人書經之法而徒信傳者之説以謂春秋善胥命<lb/>
失之逺矣且春秋二百四十二年間諸侯之賢者固亦<lb/>
鮮矣奚特於齊衞之君而善其胥命耶信斯言也則姦<lb/>
人得以勸也未嘗聞聖人作春秋而勸姦人也<lb/>
　　　論禘于太廟用致夫人<hi>僖八年</hi>
<pb n="KR4d0076_WYG_041-27b"/>
甚哉去聖之乆逺三傳紛紛之不同而莫或折之也禘<lb/>
于太廟用致夫人左氏曰禘而致哀姜非禮也凡夫人<lb/>
不薨於寢不殯於廟不赴於同不祔於姑則弗致也公<lb/>
羊曰夫人何以不氏譏以妾為妻也蓋聘于楚而脅于<lb/>
齊媵女之先至者也穀梁曰成風也言夫人而不言氏<lb/>
姓非夫人也立妾之詞非正也夫人之我可以不夫人<lb/>
乎夫人卒葬之我可以不卒葬之乎一則以宗廟臨之<lb/>
而後貶焉一則以外之弗夫人而見正焉三家之説左<lb/>
<pb n="KR4d0076_WYG_041-28a"/>
氏踈矣夫人與公一體也有曰公曰夫人既葬公以諡<lb/>
配公夫人以諡配氏此其不易之例也蓋有既葬稱諡<lb/>
而不稱夫人者矣天王使宰咺來歸恵公仲子之賵秦<lb/>
人來歸僖公成風之襚而未有不稱諡而稱夫人也公<lb/>
羊之説又非人情無以信於後世以齊楚之彊齊能脅<lb/>
魯使以其媵妾為夫人而楚乃肯安然使其女降為妾<lb/>
哉此甚可怪也且夫成風之為夫人非正也春秋以為<lb/>
非正而不可以廢焉故與之不足之文而已矣方其存<lb/>
<pb n="KR4d0076_WYG_041-28b"/>
也不可以不稱夫人而去其氏及其没也不可以不稱<lb/>
諡而去其夫人皆所以示不足於成風也况乎禘周公<lb/>
而用致焉則其罪固已不容於貶矣故公羊曰用者不<lb/>
宜用者也致者不宜致者也禘用致夫人非禮也<lb/>
　　　論閏月不告朔猶朝于廟<hi>文六年</hi>
春秋之文同其所以為文異者君子觀其意之所在而<lb/>
已矣先儒之論閏月不告朔者牽乎猶朝于廟之説而<lb/>
莫能以自解也春秋之所以書猶者二曰如此而猶如<lb/>
<pb n="KR4d0076_WYG_041-29a"/>
此者甚之之詞也辛巳有事于太廟仲遂卒于垂壬午<lb/>
猶繹是也曰不如此而猶如此者幸之之詞也不郊猶<lb/>
三望閏月不告朔猶朝于廟是也夫子傷周道之殘缺<lb/>
而禮樂文章之壞也故區區焉掇拾其遺亡以為其全<lb/>
不可得而見矣得見一二斯可矣故書曰猶朝于廟者<lb/>
傷其不告朔而幸其猶朝于廟也夫子之時告朔之禮<lb/>
亡矣而有餼羊者存焉夫子猶不忍去以志周公之典<lb/>
則其朝于廟者乃不如餼羊之足存歟公羊傳曰曷為<lb/>
<pb n="KR4d0076_WYG_041-29b"/>
不言告朔天無是月也穀梁傳曰閏月者附月之餘日<lb/>
也天子不以告朔而喪事不數也而皆曰猶者可以已<lb/>
也是以其幸之之詞而為甚之之詞宜其為此異端之<lb/>
説也且夫天子諸侯之所為告朔聽政者以為天歟為<lb/>
民歟天無是月而民無是月歟彼其孝子之心不欲因<lb/>
閏月以廢喪紀而人君乃欲假此以廢政事歟夫周禮<lb/>
樂之衰豈一日之故有人焉開其端而莫之禁故其漸<lb/>
遂至於掃地而不可救文十六年夏六月公四不視朔<lb/>
<pb n="KR4d0076_WYG_041-30a"/>
公羊傳曰公有疾也何言乎公有疾不視朔自是公無<lb/>
疾不視朔也故夫有疾而不視朔者無疾而不視朔之<lb/>
原也閏月而不告朔者常月而不告朔之端也聖人憂<lb/>
焉故謹而書之所以記禮之所由廢也左氏傳曰閏以<lb/>
正時時以作事事以厚生生民之道於是乎在不告閏<lb/>
朔棄時政也何以為民而杜預以為雖朝于廟則如勿<lb/>
朝以釋經之所書猶之意是亦曲而不通矣<lb/>
　　　論用郊<hi>成十七年</hi>
<pb n="KR4d0076_WYG_041-30b"/>
先儒之論或曰魯郊僣也春秋譏焉非也魯郊僣也而<lb/>
春秋之所譏者當其罪也賜魯以天子之禮樂者成王<lb/>
也受天子之禮樂者伯禽也春秋之譏魯郊也上則譏<lb/>
成王次則譏伯禽成王伯禽不見於春秋而夫子無所<lb/>
致其譏也無所致其譏而不譏者春秋之所以求信於<lb/>
天下也夫以魯而僣天子之郊其罪惡如此之著也夫<lb/>
子以為無所致其譏而不譏焉則其譏之者固天下之<lb/>
所用而信之也郊之書於春秋者其類有三書卜郊不<lb/>
<pb n="KR4d0076_WYG_041-31a"/>
從乃免牲者譏卜常祀而不譏郊也鼷䑕食郊牛角郊<lb/>
牛之口傷改卜牛者譏養牲之不謹而不譏郊也書四<lb/>
月五月九月郊者譏郊之不時而不譏郊也非卜常祀<lb/>
非養牲之不謹非郊之不時則不書不書則不譏也禘<lb/>
于太廟者為致夫人而書也有事于太廟者為仲遂卒<lb/>
而書也春秋之書郊者猶此而已故曰不譏郊也郊祀<lb/>
者先王之大典而夫子不得見之於周也故因魯之所<lb/>
有天子之禮樂而記郊之變焉耳成十七年九月辛丑<lb/>
<pb n="KR4d0076_WYG_041-31b"/>
用郊公羊傳曰用者不宜用者也九月非所用郊也穀<lb/>
梁傳曰夏之始猶可以承春以秋之末承春之始蓋不<lb/>
可矣且夫郊未有至九月者也曰用者著其不時之甚<lb/>
也杜預以為用郊從史文或説用然後郊者皆無取焉<lb/>
　　　論㑹于澶淵宋災故<hi>襄三十年</hi>
春秋之時忠信之道缺大國無厭而小國屢叛朝戰而<lb/>
夕盟朝盟而夕㑹夫子蓋厭之矣觀周之盛時大宗伯<lb/>
所制朝覲㑹同之禮各有逺近之差逺不至於疎而相<lb/>
<pb n="KR4d0076_WYG_041-32a"/>
忘近不至於數而相瀆春秋之際何其亂也故曰春秋<lb/>
之盟無信盟也春秋之㑹無義㑹也雖然紛紛者天下<lb/>
皆是也夫子將譏之而以為不可以勝譏之也故擇其<lb/>
甚者而譏焉桓二年㑹于稷以成宋亂襄三十年㑹于<lb/>
澶淵宋災故皆以深譏而切責之也春秋之書㑹多矣<lb/>
書其所㑹而不書其所以㑹書其所以㑹桓之稷襄之<lb/>
澶淵而已矣宋督之亂諸侯將討之桓公平之不義孰<lb/>
甚焉宋之災諸侯之大夫㑹以謀歸其財既而無歸不<lb/>
<pb n="KR4d0076_WYG_041-32b"/>
信孰甚焉非不義不信之甚春秋之譏不至於此也左<lb/>
氏之論得其正矣皆諸侯之大夫而書曰某人某人㑹<lb/>
于澶淵宋災故尤之也不書魯大夫諱之也且夫見鄰<lb/>
國之災匍匐而救之者仁人君子之心也既言而忘之<lb/>
既約而背之委巷小人之事也故書其始之為君子仁<lb/>
人之心而後可以見後之為委巷小人之事春秋之意<lb/>
蓋明白如此而公羊傳曰㑹未有言其所為者此言其<lb/>
所為何録伯姬也且春秋為女子之不得其所而死區<lb/>
<pb n="KR4d0076_WYG_041-33a"/>
區焉為人之死録之是何夫子之志不廣也穀梁曰不<lb/>
言災故則無以見其為善澶淵之㑹中國不侵夷狄夷<lb/>
狄不入中國無侵伐八年善之也晉趙武楚屈建之力<lb/>
也如穀梁之説宋之盟可謂善矣其不曰息兵故何也<lb/>
嗚呼左氏得其正矣<lb/>
　　　論黑肱以濫來奔<hi>昭三十一年</hi>
諸侯之義守先君之封土而不敢有失也守天子之疆<lb/>
界而不敢有過也故夫以力而相奪以兵而相侵者春<lb/>
<pb n="KR4d0076_WYG_041-33b"/>
秋之所謂暴君也侵之雖不以兵奪之雖不以力而得<lb/>
之不義者春秋之所謂汙君也鄭伯以璧假許田晉侯<lb/>
使韓穿來言汶陽之田歸之于齊此諸侯之以不義而<lb/>
取魯田者也邾庶其以漆閭丘來奔莒牟夷以防兹來<lb/>
奔黑肱以濫來奔此魯之以不義而取諸侯之田者也<lb/>
諸侯以不義而取魯田魯以不義而取諸侯之田皆不<lb/>
容於春秋者也夫子之於庶其牟夷黒肱也責之薄而<lb/>
於魯也罪之深彼其竊邑叛君為穿窬之事市人屠沽<lb/>
<pb n="KR4d0076_WYG_041-34a"/>
且羞言之而安足以重辱君子之譏哉夫魯周公之後<lb/>
守天子之東藩招聚小國叛亡之臣與之為盜竊之事<lb/>
孔子悲傷而悼痛之故於三叛之人具文直書而無隠<lb/>
諱之詞蓋其罪魯之深也先儒之説區區於叛人之過<lb/>
惡其論固已狹矣且夫春秋豈為穿窬竊盜之人而作<lb/>
哉使天下之諸侯皆莫肯容夫如此之人而穿窬盜竊<lb/>
之事將不禁而自絶此春秋之所以用意於其本也左<lb/>
氏曰或求名而不得或欲蓋而名彰書齊豹盜三叛人名<lb/>
<pb n="KR4d0076_WYG_041-34b"/>
而公羊之説最為疎謬以為叔術之後而通濫於天<lb/>
下故不繫黒肱於邾嗚呼誰謂孔子而賢叔術耶蓋嘗<lb/>
論之黒肱之不繫邾也意其若欒盈之不繫于晉歟欒<lb/>
盈既奔齊而還入曲沃以叛故書曰欒盈入于晉黒肱<lb/>
或者既絶于邾而歸竊其邑以叛歟當時之簡牘既亡<lb/>
其詳不可得而聞矣然以類而求之或亦然歟穀梁曰<lb/>
不言邾别乎邾也不言濫子非天子之所封也此尤迂<lb/>
闊而不可用矣<lb/>
<pb n="KR4d0076_WYG_041-35a"/>
　　　論春秋變周之文<hi>何休解</hi>
三家之傳迂誕竒怪之説公羊為多而何休又從而附<lb/>
成之後之言春秋者黜周王魯之學與夫䜟緯之書者<lb/>
皆祖公羊公羊無明文何休因其近似而附成之愚以<lb/>
為何休公羊之罪人也凡所謂春秋變周之文從商之<lb/>
質者皆出於何氏愚未嘗觀焉滕侯薛侯來朝齊侯使<lb/>
其弟年來聘何休曰質家親親故先滕侯而加録齊侯<lb/>
之母弟且夫親親者周道也先宗盟而後異姓者周制<lb/>
<pb n="KR4d0076_WYG_041-35b"/>
也鄭忽出奔衞公羊傳曰忽何以名春秋伯子男一也<lb/>
詞無所貶何休曰商爵三等春秋變周五等之爵而從<lb/>
焉記曰諸侯失地名而文十二年郕伯來奔公羊亦曰<lb/>
何以不名兄弟詞也忽之出奔其為失國豈不甚明而<lb/>
春秋獨無貶哉雖然公羊何為而為此説也春秋未踰<lb/>
年之君皆稱子而忽獨不然此公羊之所以為此説也<lb/>
且春秋之書夫豈一槩衞宣未葬而嗣子稱侯以出㑹<lb/>
書曰及宋公衞侯燕人戰鄭忽外之無援内之無黨一<lb/>
<pb n="KR4d0076_WYG_041-36a"/>
夫作難奔走無告鄭人賤之故赴以名書曰鄭忽出奔<lb/>
衞衞侯未踰年之君也鄭忽亦未踰年之君也因其自<lb/>
侯而侯之因其自名而名之皆所以變常而示譏也且<lb/>
夫以例而求春秋者乃愚儒之事也孔子行夏之時乘<lb/>
殷之輅服周之冕又曰郁郁乎文哉吾從周由此觀之<lb/>
夫子皆有取於三代而周居多焉况乎採周公之集以<lb/>
作春秋而曰變周之文者吾不信也<lb/>
　<lb/>
<pb n="KR4d0076_WYG_041-36b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　東坡全集巻四十一<lb/>
</p>
<p>
</p>
  </div>
<div>
                <head>東坡全集巻四十二</head>
    <p>
<pb n="KR4d0076_WYG_042-1a"/>
欽定四庫全書<lb/>
　東坡全集巻四十二　　　　宋　蘓軾　撰<lb/>
　　論一十首<lb/>
　　　宋襄公論<lb/>
魯僖公二十二年冬十有一月已巳朔宋公及楚人戰<lb/>
于泓宋師敗績春秋書戰未有若此之嚴而盡也曰宋<lb/>
公天子之上公宋先代之後於周為客天子有事膰焉<lb/>
有喪拜焉非列國諸侯之所敢敵也而曰及楚人戰于<lb/>
<pb n="KR4d0076_WYG_042-1b"/>
泓楚夷狄之國人㣲者之稱以天子之上公而當夷狄<lb/>
之㣲者至於敗績宋公之罪蓋可見矣而榖梁之傳以<lb/>
為文王之師不過是學者疑焉故不可以不辨宋襄公<lb/>
非獨行仁義而不終者也以不仁之資盜仁者之名爾<lb/>
齊宣有牽牛而過堂下者曰牛何之曰將以釁鐘王曰<lb/>
舍之吾不忍其觳觫若無罪而就死地夫舍一牛於德<lb/>
未有所損益者而孟子與之以王所謂以不忍人之心<lb/>
行不忍人之政三代之所共也而宋襄公執鄫子用於<lb/>
<pb n="KR4d0076_WYG_042-2a"/>
次睢之社君子殺一牛猶不忍而宋公戕一國君若犬豕<lb/>
然而忍為之天下孰有不忍者耶泓之役身敗國衂乃<lb/>
欲以不重傷不禽二毛欺諸侯人能紾其兄之臂以取<lb/>
食而能忍飢於壺餐者天下知其不情也襄公能忍於<lb/>
鄫子而不忍於重傷二毛此豈可謂其情也哉桓文之<lb/>
師存亡繼絶猶不齒於仲尼之門况用人於夷鬼以求<lb/>
霸而謂王者之師可乎使鄫子有罪而討之雖聲於諸<lb/>
侯而戮於社天下不以為過若以喜怒興師則秦穆公<lb/>
<pb n="KR4d0076_WYG_042-2b"/>
獲晉侯且猶釋之而况敢用諸淫昏之鬼乎以愚觀之<lb/>
宋襄公王莽之流襄公以諸侯為可以名得王莽以天<lb/>
下為可以文取也其得喪小大不同其不能欺天下則<lb/>
同也其不鼔不成列不能損襄公之虐其抱孺子而泣不<lb/>
能蓋王莽之篡使莽無成則宋襄公襄公得志亦一莽也<lb/>
古人有言圖王不成其弊猶足以霸襄公行王者之事<lb/>
猶足以當桓公之師一戰之餘救死扶傷不暇此獨妄<lb/>
庸耳齊桓晉文得管仲子犯而興襄公有一子魚不能<lb/>
<pb n="KR4d0076_WYG_042-3a"/>
用豈可同日而語哉自古失道之君如是者多矣死而<lb/>
論定未有如襄公之欺於後世者也<lb/>
　　　秦始皇帝論<lb/>
昔者生民之初不知所以養生之具擊搏挽裂與禽獸<lb/>
爭一旦之命惴惴焉朝不謀夕憂死之不給是故巧詐<lb/>
不生而民無知然聖人惡其無别而憂其無以生也是<lb/>
以作為器用耒耜弓矢舟車網罟之類莫不備至使民<lb/>
樂生便利役御萬物而適其情而民始有以極其口腹<lb/>
<pb n="KR4d0076_WYG_042-3b"/>
耳目之欲器利用便而巧詐生求得欲從而心志廣聖<lb/>
人又憂其桀猾變詐而難治也是故制禮以反其初禮<lb/>
者所以反本復始也聖人非不知箕踞而坐不揖而食<lb/>
便於人情而適於四體之安也將必使之習為迂闊難<lb/>
行之節寛衣博帶佩玉履舄所以回翔容與而不可以<lb/>
馳驟上自朝廷而下至於民其所以視聽其耳目者莫<lb/>
不近於迂闊其衣以黼黻文章其食以籩豆簠簋其耕<lb/>
以井田其進取選舉以學校其治民以諸侯嫁娶死喪<lb/>
<pb n="KR4d0076_WYG_042-4a"/>
莫不有法嚴之以鬼神而重之以四時所以使民自尊<lb/>
而不輕為姦故曰禮之近於人情者非其至也周公孔<lb/>
子所以區區於升降揖讓之間丁寧反覆而不敢失墜<lb/>
者世俗之所謂迂闊而不知夫聖人之權固在於此也<lb/>
自五帝三代相承而不敢破至秦有天下始皇帝以詐<lb/>
力而并諸侯自以為智術之有餘而禹湯文武之不知<lb/>
出此也於是廢諸侯破井田凡所以治天下者一切出<lb/>
於便利而不恥於無禮决壞聖人之藩墻而以利器明<lb/>
<pb n="KR4d0076_WYG_042-4b"/>
示天下故自秦以來天下惟知所以求生避死之具以<lb/>
禮者為無用贅疣之物何者其意以為生之無事乎禮<lb/>
也苟生之無事乎禮則凡可以得生者無所不為矣嗚<lb/>
呼此秦之禍所以至今而未息歟昔者始有書契以科<lb/>
斗為文而其後始有規矩摹畫之迹蓋今所謂大小篆<lb/>
者至秦而更以𨽻其後日以變革貴於速成而從其易<lb/>
又創為紙以易簡䇿是以天下簿書符檄繁多委壓而<lb/>
吏不能究姦人有以措其手足如使今世而尚用古之<lb/>
<pb n="KR4d0076_WYG_042-5a"/>
篆書簡䇿則雖欲繁多其勢無由由此觀之則凡所以<lb/>
便利天下者是開詐偽之端也嗟夫秦既不可及矣苟<lb/>
後之君子欲治天下而惟便之求則是引民而日趨於<lb/>
詐也悲夫<lb/>
　　　漢髙帝論<lb/>
有進説於君者因其君之資而為之説則用力寡矣人<lb/>
唯好善而求名是故仁義可以誘而進不義可以刼而<lb/>
退若漢髙帝起於草莽之中徒手奮呼而得天下彼知<lb/>
<pb n="KR4d0076_WYG_042-5b"/>
天下之利害與兵之勝負而已安知所謂仁義者哉觀<lb/>
其天資固亦有合於仁義者而不喜仁義之説此如小<lb/>
人終日為不義而至以不義説之則亦怫然而怒故當<lb/>
時之善説者未嘗敢言仁義與三代禮樂之敎亦惟曰<lb/>
如此而為利如此而為害如此而可如此而不可然後<lb/>
髙帝擇其利與可者而從之蓋亦未嘗遲疑天下既平<lb/>
以愛故欲易太子大臣叔孫通周昌之徒力爭之不能<lb/>
得用留侯計僅得之蓋讀其書至此未嘗不太息以為<lb/>
<pb n="KR4d0076_WYG_042-6a"/>
髙帝最易曉者苟有以當其心彼無所不從盍亦告之<lb/>
以吕后太子從帝起於布衣以至於定天下天下望以<lb/>
為君雖不肖而大臣心欲之如百歲後誰肻北面事戚<lb/>
姬子乎所謂愛之者祗以禍之嗟夫無有以奚齊卓子<lb/>
之所以死為髙帝言者歟叔孫通之徒不足以知天下<lb/>
之大計獨有廢嫡立庶之説而欲持此以却之此固髙<lb/>
帝之所輕為也人固有所不平使如意為天子恵帝為<lb/>
臣絳灌之徒圜視而起如意安得而有之孰與其全安<lb/>
<pb n="KR4d0076_WYG_042-6b"/>
而不失為王之利也如意之為王而不免於死則亦髙<lb/>
帝之過矣不少抑逺之以泄吕后不平之氣而又厚封<lb/>
焉其為計不已踈乎或曰吕后强悍髙帝恐其為變故<lb/>
欲立趙王此又不然自髙帝之時而言之計吕后之年<lb/>
當死於恵帝之手吕后雖悍亦不忍奪之其子以與姪<lb/>
恵帝既死而吕后始有邪謀此出於無聊耳而髙帝安<lb/>
得逆知之且夫事君者不能使其心知其所以然而樂<lb/>
從吾説而欲以勢奪之亦已危矣如留侯之計髙帝顧<lb/>
<pb n="KR4d0076_WYG_042-7a"/>
戚姬悲歌而不忍特以其勢不得不從是以猶欲區區<lb/>
為趙王計使周昌相之此其心猶未悟以為一强項之<lb/>
周昌足以抗吕氏而捍趙王不知周昌激其怒而速之<lb/>
死耳古之善原人情而深識天下之勢者無如髙帝然<lb/>
至此而惑亦無有以告之者悲夫<lb/>
　　　魏武帝論<lb/>
世之所謂知者知天下之利害而審乎計之得失如斯<lb/>
而已矣此其為知猶有所窮唯見天下之利而為之唯<lb/>
<pb n="KR4d0076_WYG_042-7b"/>
其害而不為則是有時而窮焉亦不能盡天下之利古<lb/>
之所謂大智者知天下利害得失之計而權之以人是<lb/>
故有所犯天下之至危而卒以成大功者此以其人權<lb/>
之輕敵者敗重敵者無成功何者天下未嘗有百全之<lb/>
利也舉事而待其百全則必有所格是故知吾之所以<lb/>
勝人而人不知其所以勝我者天下莫能敵之昔者晉<lb/>
荀息知虢公必不能用宫之竒齊鮑叔知魯君必不能<lb/>
用施伯薛公知黥布必不出於上䇿此三者皆危道也<lb/>
<pb n="KR4d0076_WYG_042-8a"/>
而直犯之彼不知用其所長又不知出吾之所忌是故<lb/>
可以冒害而就利自三代之亡天下以詐力相并其道<lb/>
術政敎無以相過而能者得之當漢氏之衰豪傑並起<lb/>
而圖天下二袁董吕爭為强暴而孫權劉備又已區區<lb/>
於一隅其用兵制勝固不足以敵曹氏然天下終於分<lb/>
裂訖魏之世而不能一蓋嘗試論之魏武長於料事而<lb/>
不長於料人是故有所重發而喪其功有所輕為而至<lb/>
於敗劉備有蓋世之才而無應卒之機方其新破劉璋<lb/>
<pb n="KR4d0076_WYG_042-8b"/>
蜀人未附一日而四五驚斬之不能禁釋此時不取而<lb/>
其後遂至於不敢加兵者終其身孫權勇而有謀此不<lb/>
可以聲勢恐喝取也魏武不用中原之長而與之爭於<lb/>
舟楫之間一日一夜行三百里以爭利犯此二敗以攻<lb/>
孫權是以喪師於赤壁以成呉之强且夫劉備可以急<lb/>
取而不可以緩圖方其危疑之間巻甲而趨之雖兵法<lb/>
之所忌可以得志孫權者可以計取而不可以勢破也<lb/>
而欲以荆州新附之卒乘勝而取之彼非不知其難特<lb/>
<pb n="KR4d0076_WYG_042-9a"/>
欲僥倖於權之不敢抗也此用之於新造之蜀乃可以<lb/>
逞故夫魏武重發於劉備而喪其功輕為於孫權而至<lb/>
於敗此不亦長於料事而不長於料人之過歟嗟夫事<lb/>
之利害計之得失天下之能者舉知之而不能權之以<lb/>
人則亦紛紛焉或勝或負爭為雄强而未見其能一也<lb/>
　　　伊尹論<lb/>
辦天下之大事者有天下之大節者也立天下之大節<lb/>
者狹天下者也夫以天下之大而不足以動其心則天<lb/>
<pb n="KR4d0076_WYG_042-9b"/>
下之大節有不足立而大事有不足辦者矣今夫匹夫<lb/>
匹婦皆知潔亷忠信之為美也使其果潔亷而忠信則<lb/>
其知慮未始不如王公大人之能也惟其所爭者止於<lb/>
簞食豆羮而簞食豆羮足以動其心則宜其智慮之不<lb/>
出乎此也簞食豆羮非其道不取則一鄉之人莫敢以<lb/>
不正犯之矣一鄉之人莫敢以不正犯之而不能辦一<lb/>
鄉之事者未之有也推此而上其不取者愈大則其所<lb/>
辦者愈逺矣讓天下與讓簞食豆羮無以異也治天下<lb/>
<pb n="KR4d0076_WYG_042-10a"/>
與治一鄉亦無以異也然而不能者有所蔽也天下之<lb/>
富是簞食豆羮之積也天下之大是一鄉之推也非千<lb/>
金之子不能運千金之資販夫販婦得一金而不知其<lb/>
所措非智不若所居之卑也孟子曰伊尹耕於有莘之<lb/>
野非其道也非其義也雖禄之天下弗受也夫天下不<lb/>
能動其心是故其才全以其全才而制天下是故臨大<lb/>
事而不亂古之君子必有髙世之行非苟求為異而已<lb/>
卿相之位千金之富有所不屑將以自廣其心使窮逹<lb/>
<pb n="KR4d0076_WYG_042-10b"/>
利害不能為之芥蔕以全其才而欲有所為耳後之君<lb/>
子蓋亦嘗有其志矣得失亂其中而榮辱奪其外是以<lb/>
役役至於老死而不暇亦足悲矣孔子叙書至於舜禹<lb/>
臯陶相讓之際蓋未嘗不太息也夫以朝廷之尊而行<lb/>
匹夫之讓孔子安取哉取其不汲汲於富貴有以大服<lb/>
天下之心焉耳夫太甲之廢天下未嘗有是而伊尹始<lb/>
行之天下不以為驚以臣放君天下不以為僣既放而<lb/>
復立太甲不以為専何則其素所不屑者足以取信於<lb/>
<pb n="KR4d0076_WYG_042-11a"/>
天下也彼其視天下眇然不足以動其心而豈忍以廢<lb/>
放其君求利也哉後之君子蹈常而習故惴惴焉懼不<lb/>
免於天下一為希闊之行則天下羣起而誚之不知求<lb/>
其素而以為古今之變時有所不可者矣亦已過矣夫<lb/>
　　　周公論<lb/>
論周公者多異説何也周公居禮之變而處聖人之不<lb/>
幸宜乎説者之異也凡周公之所為亦不得已而已矣<lb/>
若得已而不已則周公安得而為之成王㓜不能為政<lb/>
<pb n="KR4d0076_WYG_042-11b"/>
周公執其權以王命賞罰天下是周公不得已者如此<lb/>
而已今儒者曰周公踐天子之位稱王而朝諸侯則是<lb/>
豈不可以已耶書曰周公位冢宰正百工羣叔流言又<lb/>
曰召公為保周公為師相成王為左右召公不説又曰<lb/>
周公曰王若曰則是周公未嘗踐天子之位而稱王也<lb/>
周公稱王則成王宜何稱將亦稱王也將不稱耶不稱<lb/>
則是廢也稱王則是二王也而周公何以安之孔子曰<lb/>
必也正名乎儒者之患患在於名實之不正故亦有以<lb/>
<pb n="KR4d0076_WYG_042-12a"/>
文王為稱王者是以聖人為後世之僣君急於為王者<lb/>
耶天下雖亂有王者在而已自王雖聖人不能以服天<lb/>
下昔髙帝擊滅項籍統一四海諸侯大臣相率而帝之<lb/>
然且辭以不德惟陳勝呉廣乃囂囂乎急於自王而謂<lb/>
文王亦為之耶武王伐商師渡孟津會於牧野其所以<lb/>
稱先君之命命於諸侯者蓋猶曰文考而已至於武成<lb/>
既以柴望告天百工奔走受命于周而後其稱曰我文<lb/>
考文王克成厥勲由此觀之則是武王不敢一日妄尊<lb/>
<pb n="KR4d0076_WYG_042-12b"/>
其先君而况於文王之自王乎詩曰虞芮質厥成文王<lb/>
蹶厥生是亦追稱而已矣史記曰嫗乎采芑歸乎田成<lb/>
子夫田常之時安知其為成子而稱之故凡以文王周<lb/>
公為稱王者皆過也是資後世之篡君而為之藉也陳<lb/>
賈問於孟子曰周公使管叔監商管叔以商叛知而使<lb/>
之是不仁不知是不知孟子曰周公弟也管叔兄也周<lb/>
公之過不亦宜乎從孟子之説則是周公未免於有過<lb/>
也夫管蔡之叛非逆也是其智不足以深知周公而已<lb/>
<pb n="KR4d0076_WYG_042-13a"/>
矣周公之誅非疾之也其勢不得不誅也故管蔡非所<lb/>
謂大惡也兄弟之親而非有大惡則其道不得不封管<lb/>
蔡之封在武王之世也武王之世未知有周公成王之<lb/>
事苟無周公成王之事則管蔡何從而叛周公何從而<lb/>
誅之故曰周公居禮之變而處聖人之不幸也<lb/>
　　　管仲論<lb/>
嘗讀周官司馬法得軍旅什伍之數其後讀管夷吾書<lb/>
又得管子所以變周之制蓋王者之兵出於不得已而<lb/>
<pb n="KR4d0076_WYG_042-13b"/>
非以求勝敵也故其為法要以不可敗而已至於桓文<lb/>
非决勝無以定霸故其法在必勝繁而曲者所以為不<lb/>
可敗也簡而直者所以為必勝也周之制萬二千五百<lb/>
人而為軍萬之有二千二千之有五百其數竒而不齊<lb/>
唯其竒而不齊是以知其所以為繁且曲也今夫天度<lb/>
三百六十均之十二辰辰得三十者此其正也五日四<lb/>
分之一者此其竒也使天度而無竒則千載之日雖婦<lb/>
人孺子皆可以坐而計唯其竒而不齊是故巧厯有所<lb/>
<pb n="KR4d0076_WYG_042-14a"/>
不能盡也聖人知其然故為之章㑹統元以盡其數以<lb/>
極其變司馬法曰五人為伍五伍為兩萬二千五百人<lb/>
而為隊二百五十十取三焉而為竒其餘七以為正四<lb/>
竒四正而八陣生焉夫以萬二千五百人而均之八陣<lb/>
之中宜其有竒而不齊者是以多為之曲折以盡其數<lb/>
以極其變鈎聯蟠踞各有條理故三代之興治其兵農<lb/>
軍賦皆數十百年而後得志於天下自周之亡秦漢陣<lb/>
法不復三代其後諸葛孔明獨識其遺制以為可用以<lb/>
<pb n="KR4d0076_WYG_042-14b"/>
取天下然相持數歲魏人不敢决戰而孔明亦卒無尺<lb/>
寸之功豈八陣者先王所以為不可敗而非以逐利爭<lb/>
勝者邪若夫管仲之制其兵可謂截然而易曉矣三分<lb/>
其國以為三軍五家為軌軌有長十軌為里里有司四<lb/>
里為連連有長十連為鄉鄉有鄉良人五鄉一帥萬人<lb/>
而為一軍公將其一髙子國子將其二三軍三萬人如<lb/>
貫繩如畫碁局踈暢洞逹雖有智者無所施其巧故其<lb/>
法令簡一而民有餘力以致其死昔者嘗讀左氏春秋<lb/>
<pb n="KR4d0076_WYG_042-15a"/>
以為丘明最好兵法蓋三代之制至於列國猶有存者<lb/>
以區區之鄭而魚麗鵞鸛之陣見於其書及至管仲相<lb/>
桓公南伐楚北伐孤竹九合諸侯威震天下而其軍壘<lb/>
陣法不少槩見者何哉蓋管仲欲以歲月服天下故變<lb/>
古司馬法而為是簡略速勝之兵是以莫得而見其法<lb/>
也其後呉晉争長於黄池王孫雄敎夫差以三萬人壓<lb/>
晉壘而陣百人為行百行為陣陣皆徹行無有隠蔽援<lb/>
桴而鼓之勇怯盡應三軍皆譁晉師大駭卒以得志由<lb/>
<pb n="KR4d0076_WYG_042-15b"/>
此觀之不簡而直不可以决勝深惟後世不逹繁簡之<lb/>
宜以取敗亡而三代什伍之數與管子所以治齊之兵<lb/>
者雖不可盡用而其近於繁而曲者以之固守近於簡<lb/>
而直者以之决戰則庶乎其不可敗而有所必勝矣<lb/>
　　　士燮論<lb/>
料敵勢强弱而知師之勝負此將帥之能也不求一時<lb/>
之功愛君以德而全其宗嗣此社稷之臣也鄢陵之役<lb/>
楚晨壓晉師而陳諸將請從之范文子獨不欲戰晉卒<lb/>
<pb n="KR4d0076_WYG_042-16a"/>
敗楚楚子傷目子反殞命范文子疑若懦而無謀者矣<lb/>
然不及一年三郤誅厲公弑胥童死欒書中行偃幾不<lb/>
免於禍晉國大亂鄢陵之功實使之然也有非常之人<lb/>
然後有非常之功非常之功聖人所甚懼也夜光之珠明月<lb/>
之璧無因而至前匹夫猶或按劒而况非常之功乎故聖人<lb/>
必自反曰此天之所以厚於我乎抑天之禍余也故雖<lb/>
有大功而不忘戒懼中常之人鋭於立事忽於天戒日<lb/>
尋干戈而殘民以逞天欲全之則必折其萌芽挫其鋒<lb/>
<pb n="KR4d0076_WYG_042-16b"/>
芒使知其所悔天欲亡之則必先之以美利誘之以得志使<lb/>
之有功以驕士玩於寇讎而侮其民人至於亡國殺身而不<lb/>
悟者天絶之也嗚呼小民之家一朝而獲千金非有大<lb/>
福必有大咎何則彼之所獲者終日勤勞不過數金耳<lb/>
所得者㣲故所用狹無故而得千金豈不驕其志而喪<lb/>
其所守哉由是言之一天下者得之艱難則失之不易<lb/>
得之既易則失之亦然漢髙皇帝之得天下親冒矢石<lb/>
與秦楚争轉戰五年未嘗得志既定天下復有平城之<lb/>
<pb n="KR4d0076_WYG_042-17a"/>
圍故終其身不事逺略民亦不勞繼之文景不言兵唐<lb/>
太宗舉晉陽之師破竇建德擄王世充所過者下易於<lb/>
破竹然天下始定外攘四夷伐髙昌破突厥終其身師<lb/>
旅不解幾至於亂者以其親見取天下之易也故兵之<lb/>
勝負足以為國之强弱而國之强弱足以為治亂之兆<lb/>
蓋有勝而亡有敗而興者矣㑹稽之棲而勾踐以霸黄<lb/>
池之㑹而夫差以亡有以使之也夫虢公敗戎於桑田晉<lb/>
卜偃知其必亡曰是天奪之鑒而益其疾也晉果滅虢<lb/>
<pb n="KR4d0076_WYG_042-17b"/>
此范文子所以不得不諫諫而不納而又有功敢逃其<lb/>
死哉使其不死則厲公逞志必先圖於范氏趙盾之事<lb/>
可見矣趙盾雖免於死而不免於惡名則范文子之智<lb/>
過於趙宣子也逺矣<lb/>
　　　孫武論上<lb/>
古之言兵者無出於孫子矣利害之相權竒正之相生<lb/>
戰守攻圍之法蓋以百數雖欲加之而不知所以加之<lb/>
矣然其所短者智有餘而未知其所以用智此豈非其<lb/>
<pb n="KR4d0076_WYG_042-18a"/>
所大闕歟夫兵無常形而逆為之形勝無常處而多為<lb/>
之地是以其説屢變而不同縱横委曲期於避害而就<lb/>
利雜然舉之而聽用者之自擇也是故不難於用而難<lb/>
於擇擇之為難者何也鋭於西而忘於東見其利而不<lb/>
見其所窮得其一説而不知其又有一説也此豈非用<lb/>
智之難歟夫智本非所以敎人以智而敎人者是君子<lb/>
之急於有功也變詐汩其外而無守於其中則是五尺<lb/>
童子皆欲為之使人勇而不自知貪而不顧以陷於難<lb/>
<pb n="KR4d0076_WYG_042-18b"/>
則有之矣深山大澤有天地之寶無意於寶者得之操<lb/>
舟於河舟之逆順與水之曲折忘於水者見之是故惟<lb/>
天下之至亷為能貪惟天下之至静為能勇惟天下之<lb/>
至信為能詐何者不役於利也夫不役於利則其見之<lb/>
也明見之也明則其發之也果古之善用兵者見其害<lb/>
而後見其利見其敗而後見其成其心閒而無事是以<lb/>
若此明也不然兵未交而先志於得則將臨事而惑雖<lb/>
有大利尚安得而見之若夫聖人則不然居天下於貪<lb/>
<pb n="KR4d0076_WYG_042-19a"/>
而自居於亷則天下之貪者皆可得而用居天下於勇<lb/>
而自居於静故天下之勇者皆可得而役居天下於詐<lb/>
而自居於信故天下之詐者皆可得而使天下之人欲<lb/>
有功於此而即以此自居則功不可得而成是故君子<lb/>
居晦以御明則明者畢見居隂以御陽則陽者畢赴夫<lb/>
然後孫子之智可得而用也易曰介于石不終日貞吉<lb/>
君子方其未發也介然如石之堅若將終身焉者及其<lb/>
發也不終日而作故曰不役於利則其見之也明見之<lb/>
<pb n="KR4d0076_WYG_042-19b"/>
也明則其發之也果今夫世俗之論則不然曰兵者詭<lb/>
道也非貪無以取非勇無以得非詐無以成亷静而信<lb/>
者無用於兵者也嗟夫世俗之説行則天下紛紛乎如<lb/>
鳥獸相搏嬰兒之相擊强者傷弱者廢而天下之亂何<lb/>
從而已乎<lb/>
　　　孫武論下<lb/>
夫武戰國之將也知為呉慮而已矣是故以將用之則<lb/>
可以君用之則不可今其書十三篇小至部曲營壘芻<lb/>
<pb n="KR4d0076_WYG_042-20a"/>
糧器械之間而大不過於攻城拔國用間之際蓋亦盡<lb/>
於此矣天子之兵天下之勢武未及也其書曰將能而<lb/>
君不御者勝為君而言者有此而已竊以為天子之兵<lb/>
莫大於御將天下之勢莫大於使天下樂戰而不好戰<lb/>
夫天下之患不在於寇賊亦不在於敵國患在於將帥<lb/>
之不力而以寇賊敵國之勢内邀其君是故將帥多而<lb/>
敵國愈强兵加而寇賊愈堅敵國愈强而寇賊愈堅則<lb/>
將帥之權愈重將帥之權愈重則爵賞不得不加夫如<lb/>
<pb n="KR4d0076_WYG_042-20b"/>
此則是盜賊為君之患而將帥利之敵國為君之讐而<lb/>
將帥幸之舉百倍之勢而立毫芒之功以藉其口而邀<lb/>
利於其上如此而天下不亡者特有所待耳昔唐之亂<lb/>
始於明皇自肅宗復兩京而不能乘勝并力盡取河北<lb/>
之盜德宗收洺博㡬定魏地而不能斬田恱於孤窮之<lb/>
中至於憲宗天下略平矣而其餘孽之存者終不能盡<lb/>
去夫唐之所以屢興而終莫之振者何也將帥之臣養<lb/>
寇以自封也故曰天子之兵莫大於御將御將之術開<lb/>
<pb n="KR4d0076_WYG_042-21a"/>
之以其所利而授之以其所忌如良醫之用藥烏喙蝮<lb/>
蝎皆得自効於前而不敢肆其毒何者授之以其所畏<lb/>
也憲宗將討劉闢以為非髙崇文則莫可用而劉澭者<lb/>
崇文之所忌也故告之曰闢之不克將澭實汝代是以<lb/>
崇文决戰不旋踵擒劉闢此天子御將之法也夫使天<lb/>
下樂戰而不好戰者何也天下不樂戰則不可與從事<lb/>
於危好戰則不可與從事於安昔秦人之法使吏士自<lb/>
為戰戰勝而利歸於民所得於敵者即以有之使民之<lb/>
<pb n="KR4d0076_WYG_042-21b"/>
所以養生送死者非殺敵無由取也故其民以好戰并<lb/>
天下而亦以亡夫始皇雖已墮名城殺豪傑銷鋒鏑而<lb/>
民之好戰之心囂然其未已也是故不可與休息而至<lb/>
於亡若夫王者之兵要在於使之知愛其上而讐其敵<lb/>
使之知其上之所以驅之於戰者凡皆以為我也是以<lb/>
樂其戰而甘其死至於其戰也務勝敵而不務得財其<lb/>
賞也發公室而行之於廟使其利不在於殺人是故其<lb/>
民不志於好戰夫然後可以作之於安居之中而休之<lb/>
<pb n="KR4d0076_WYG_042-22a"/>
於爭奪之際可與安可與危而不可與亂此天下之勢也<lb/>
　　　子思論<lb/>
昔者夫子之文章非有意於為文是以未嘗立論也所<lb/>
可得而言者唯其歸於至當斯以為聖人而已矣夫子<lb/>
之道可由而不可知可言而不可議此其不爭為區區<lb/>
之論以開是非之端是以獨得不廢以與天下後世為<lb/>
仁義禮樂之主夫子既没諸子之欲為書以傳於後世<lb/>
者其意皆存乎為文汲汲乎惟恐其汩没而莫吾知也<lb/>
<pb n="KR4d0076_WYG_042-22b"/>
是故皆喜立論論立而爭起自孟子之後至於荀卿揚<lb/>
雄皆務為相攻之説其餘不足數者紛紜於天下嗟夫<lb/>
夫子之道不幸而有老耼莊周楊朱墨翟田駢慎到申<lb/>
不害韓非之徒各持其私説以攻乎其外天下方將惑<lb/>
之而未知其所適從奈何其弟子門人又内自相攻而<lb/>
不决千載之後學者愈衆而夫子之道益晦而不明者<lb/>
由此之故歟昔三子之爭起於孟子孟子曰人之性善<lb/>
是以荀子曰人之性惡而揚子又曰人之性善惡混孟<lb/>
<pb n="KR4d0076_WYG_042-23a"/>
子既已據其善是故荀子不得不出於惡人之性有善<lb/>
惡而已二子既以據之是以揚子亦不得不出於善惡<lb/>
混也為論不求其精而務以為異於人則紛紛之説未<lb/>
可以知其所止且夫夫子未嘗言性也蓋亦嘗言之矣<lb/>
而未有必然之論也孟子之所謂性善者皆出於其師<lb/>
子思之書子思之書皆聖人之微言篤論孟子得之而<lb/>
不善用之能言其道而不知其所以為言之名舉天下<lb/>
之大而必之以性善之論昭昭乎自以為的於天下使<lb/>
<pb n="KR4d0076_WYG_042-23b"/>
天下之過者莫不欲援弓而射之故夫二子之為異論<lb/>
者皆孟子之過也若夫子思之論則不然曰夫婦之愚<lb/>
可以與知焉及其至也雖聖人亦有所不知焉夫婦之<lb/>
不肖可以能行焉及其至也雖聖人亦有所不能焉聖<lb/>
人之道造端乎夫婦之所能行而極乎聖人之所不能<lb/>
知造端乎夫婦之所能行是以天下無不可學而極乎<lb/>
聖人之所不能知是以學者不知其所窮夫如是則惻<lb/>
隠足以為仁而仁不止於惻隠羞惡足以為義而義不<lb/>
<pb n="KR4d0076_WYG_042-24a"/>
止於羞惡此不亦孟子之所以為性善之論歟子思論<lb/>
聖人之道出於天下之所能行而孟子論天下之人皆<lb/>
可以行聖人之道此無以異者而子思取必於聖人之<lb/>
道孟子取必於天下之人故夫後世之異議皆出於孟<lb/>
子而子思之論天下同是而莫或非焉然後知子思之<lb/>
善為論也<lb/>
　<lb/>
　<lb/>
<pb n="KR4d0076_WYG_042-24b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　東坡全集巻四十二<lb/>
</p>
<p>
</p>
  </div>
<div>
                <head>東坡全集巻四十三</head>
    <p>
<pb n="KR4d0076_WYG_043-1a"/>
欽定四庫全書<lb/>
　東坡全集巻四十三　　　　宋　蘓軾　撰<lb/>
　　論十一首<lb/>
　　　孟軻論<lb/>
昔者仲尼自衞反魯網羅三代之舊聞蓋經禮三百曲<lb/>
禮三千終年不能究其説夫子謂子貢曰賜爾以吾為<lb/>
多學而識之者歟非也予一以貫之天下苦其難而莫<lb/>
之能用也不知夫子之有以貫之也是故堯舜禹湯文<lb/>
<pb n="KR4d0076_WYG_043-1b"/>
武周公之法度禮樂刑政與當世之賢人君子百氏之<lb/>
書百工之技藝九州之内四海之外九夷八蠻之事荒<lb/>
忽誕謾而不可考者雜然皆列乎胷中而有卓然不可<lb/>
亂者此固有以一之也是以博學而不亂深思而不惑<lb/>
非天下之至精其孰能與於此蓋嘗求之於六經至於<lb/>
詩與春秋之際而後知聖人之道始終本末各有條理<lb/>
夫王化之本始於天下之易行天下固知有父子也父<lb/>
子不相賊而足以為孝矣天下固知有兄弟也兄弟不<lb/>
<pb n="KR4d0076_WYG_043-2a"/>
相奪而足以為悌矣孝悌足而王道備此固非有深逺<lb/>
而難見勤苦而難行者也故詩之為敎也使人歌舞佚<lb/>
樂無所不至要在於不失正焉而已矣雖然聖人固有<lb/>
所甚畏也一失容者禮之所由廢也一失言者義之所<lb/>
由亡也君臣之相攘上下之相殘天下大亂未嘗不始<lb/>
於此道是故春秋力爭於毫釐之間而深明乎疑似之<lb/>
際截然其有所必不可為也不觀於詩無以見王道之<lb/>
易不觀於春秋無以知王政之難自孔子没諸子各以<lb/>
<pb n="KR4d0076_WYG_043-2b"/>
所聞著書而皆不得其源流故其言無有統要若孟子<lb/>
可謂深於詩而長於春秋者矣其道始於至粗而極於<lb/>
至精充乎天地放乎四海而毫釐有所必計至寛而不<lb/>
可犯至宻而可樂者<hi>三字一作不可察</hi>此其中必有所守而後<lb/>
世或未之見也且孟子嘗有言矣人能充其無欲害人<lb/>
之心而仁不可勝用也人能充其無欲為穿窬之心而<lb/>
義不可勝用也士未可以言而言是以言餂之也可以<lb/>
言而不言是以不言餂之也是皆穿窬之類也唯其不<lb/>
<pb n="KR4d0076_WYG_043-3a"/>
為穿窬也而義至於不可勝用唯其未可以言而言可<lb/>
以言而不言也而其罪遂至於穿窬故曰其道始於至<lb/>
粗而極於至精充乎天地放乎四海而毫釐有所必計<lb/>
嗚呼此其所以為孟子歟後之觀孟子者無觀之他亦<lb/>
觀諸此而已矣<lb/>
　　　樂毅論<lb/>
自知其可以王而王者三王也自知其不可以王而霸<lb/>
者五霸也或者之論曰圖王不成其弊猶可以霸嗚呼<lb/>
<pb n="KR4d0076_WYG_043-3b"/>
使齊桓晉文而行湯武之事將求亡之不暇雖欲霸可<lb/>
得乎夫王道者不可以小用也大用則王小用則亡昔<lb/>
者徐偃王宋襄公嘗行仁義矣然終以亡其身喪其國<lb/>
者何哉其所施者未足以充其所求也故夫有可以得<lb/>
天下之道而無取天下之心乃可與言王矣范蠡留侯<lb/>
雖非湯武之佐然亦可謂剛毅果敢卓然不惑而能有<lb/>
所必為者也觀呉王困於姑蘇之上而求哀請命於勾<lb/>
踐勾踐欲赦之彼范蠡者獨以為不可援桴進兵卒刎<lb/>
<pb n="KR4d0076_WYG_043-4a"/>
其頸項籍之解而東髙帝亦欲罷兵歸國留侯諫曰此<lb/>
天亡也急擊勿失此二人者以為區區之仁義不足以<lb/>
易吾之大計也嗟夫樂毅戰國之雄未知大道而竊嘗<lb/>
聞之則足以亡其身而已矣論者以為燕恵王不肖用<lb/>
反間以騎刼代將卒走樂生此其所以無成者出於不<lb/>
幸而非用兵之罪然當時使昭王尚在反間不得行樂<lb/>
毅終亦必敗何者燕之并齊非秦楚三晉之利今以百<lb/>
萬之師攻兩城之殘寇而數歲不决師老於外此必有<lb/>
<pb n="KR4d0076_WYG_043-4b"/>
乗其虚者矣諸侯乘之於内齊擊之於外當此時雖太<lb/>
公穰苴不能無敗然樂毅以百倍之衆數歲而不能下<lb/>
兩城者非其智力不足蓋欲以仁義服齊之民故不忍<lb/>
急攻而至於此也夫以齊人苦湣王之彊暴樂毅苟退<lb/>
而休兵治其政令寛其賦役反其田里安其老幼使齊<lb/>
人無復鬭志則田單者獨誰與戰哉奈何以百萬之師<lb/>
相持而不决此固所以使齊人得徐而為之謀也當戰<lb/>
國時兵彊相吞者豈獨在我以燕齊之衆壓其城而急<lb/>
<pb n="KR4d0076_WYG_043-5a"/>
攻之可滅此而後食其誰曰不可嗚呼欲王則王不王<lb/>
則審所處無使兩失焉而為天下笑也<lb/>
　　　荀卿論<lb/>
嘗讀孔子世家觀其言語文章循循莫不有規矩不敢<lb/>
放言髙論言必稱先王然後知聖人憂天下之深也茫<lb/>
乎不知其畔岸而非逺也浩乎不知其津涯而非深也<lb/>
其所言者匹夫匹婦之所共知而所行者聖人有所不<lb/>
能盡也嗚呼是亦足矣使後世有能盡吾説者雖為聖<lb/>
<pb n="KR4d0076_WYG_043-5b"/>
人無難而不能者不失為寡過而已矣子路之勇子貢<lb/>
之辯冉有之智此三者皆天下之所謂難能而可貴者<lb/>
也然三子者每不為夫子之所恱顔淵黙然不見其所<lb/>
能若無以異於衆人者而夫子亟稱之且夫學聖人者<lb/>
豈必其言之云爾哉亦觀其意之所嚮而已夫子以為<lb/>
後世必有不能行其説者矣必有竊其説而為不義者<lb/>
矣是故其言平易正直而不敢為非常可喜之論要在<lb/>
於不可易也昔者常怪李斯事荀卿既而焚滅其書大<lb/>
<pb n="KR4d0076_WYG_043-6a"/>
變古先聖王之法於其師之道不啻若寇讐及今觀荀<lb/>
卿之書然後知李斯之所以事秦者皆出於荀卿而不<lb/>
足怪也荀卿者喜為異説而不讓敢為髙論而不顧者<lb/>
也其言愚人之所驚小人之所喜也子思孟軻世之所<lb/>
謂賢人君子也荀卿獨曰亂天下者子思孟軻也天下<lb/>
之人如此其衆也仁人義士如此其多也荀卿獨曰人<lb/>
性惡桀紂性也堯舜偽也由是觀之意其為人必也剛<lb/>
愎不遜而自許太過彼李斯者又特甚者耳今夫小人<lb/>
<pb n="KR4d0076_WYG_043-6b"/>
之為不善猶必有所顧忌是以夏商之亡桀紂之殘暴<lb/>
而先王之法度禮樂刑政猶未至於絶滅而不可考者<lb/>
是桀紂猶有所存而不敢盡廢也彼李斯者獨能奮而<lb/>
不顧焚燒夫子之六經烹滅三代之諸侯破壞周公之<lb/>
井田此亦必有所恃者矣彼見其師歴詆天下之賢人<lb/>
自是其愚以為古先聖王皆無足法者不知荀卿特以<lb/>
快一時之論而荀卿亦不知其禍之至於此也其父殺<lb/>
人報仇其子必且行刼荀卿明王道述禮樂而李斯以<lb/>
<pb n="KR4d0076_WYG_043-7a"/>
其學亂天下其髙談異論有以激之也孔孟之論未嘗<lb/>
異也而天下卒無有及者苟天下果無有及者則尚安<lb/>
以求異為哉<lb/>
　　　韓非論<lb/>
聖人之所為惡夫異端盡力而排之者非異端之能亂<lb/>
天下而天下之亂所由出也昔周之衰有老耼莊周列<lb/>
禦寇之徒更為虚無淡泊之言而治其猖狂浮游之説<lb/>
紛紜顛倒而卒歸於無有由其道者蕩然莫得其當是<lb/>
<pb n="KR4d0076_WYG_043-7b"/>
以忘乎富貴之樂而齊乎死生之分此不得志於天下<lb/>
髙世逺舉之人所以放心而無憂雖非聖人之道而其<lb/>
用意固亦無惡於天下自老耼之死百餘年有商鞅韓<lb/>
非著書言治天下無若刑名之賢及秦用之終於勝廣<lb/>
之亂敎化不足而法有餘秦以不祀而天下被其毒後<lb/>
世之學者知申韓之罪而不知老耼莊周之使然何者<lb/>
仁義之道起於夫婦父子兄弟相愛之間而禮法刑政<lb/>
之原出於君臣上下相忌之際相愛則有所不忍相忌<lb/>
<pb n="KR4d0076_WYG_043-8a"/>
則有所不敢夫不敢與不忍之心合而後聖人之道得<lb/>
存乎其中今老耼莊周論君臣父子之間汎汎乎若萍<lb/>
浮於江湖而適相值也夫是以父不足愛而君不足忌<lb/>
不忌其君不愛其父則仁不足以懷義不足以勸禮樂<lb/>
不足以化此四者皆不足用而欲置天下於無有夫無<lb/>
有豈誠足以治天下哉商鞅韓非求為其説而不得得<lb/>
其所以輕天下而齊萬物之術是以敢為殘忍而無疑<lb/>
今夫不忍殺人而不足以為仁而仁亦不足以治民則<lb/>
<pb n="KR4d0076_WYG_043-8b"/>
是殺人不足以為不仁而不仁亦不足以亂天下如此<lb/>
則舉天下唯吾之所為刀鋸斧鉞何施而不可昔者夫<lb/>
子未嘗一日敢易其言雖天下之小物亦莫不有所畏<lb/>
今其視天下眇然若不足為者此其所以輕殺人歟太<lb/>
史遷曰申子卑卑施於名實韓子引繩墨切事情明是<lb/>
非其極慘覈少恩皆原於道德之意嘗讀而思之事固<lb/>
有不相謀而相感者莊老之後其禍為申韓由三代之<lb/>
衰至於今凡所以亂聖人之道者其弊固已多矣而未<lb/>
<pb n="KR4d0076_WYG_043-9a"/>
知其所終奈何其不為之所也<lb/>
　　　留侯論<lb/>
古之所謂豪傑之士者必有過人之節人情有所不能<lb/>
忍者匹夫見辱拔劒而起挺身而鬬此不足為勇也天<lb/>
下有大勇者卒然臨之而不驚無故加之而不怒此其<lb/>
所挾持者甚大而其志甚逺也夫子房受書於圯上之<lb/>
老人也其事甚怪然亦安知其非秦之世有隠君子者<lb/>
出而試之觀其所以㣲見其意者皆聖賢相與警戒之<lb/>
<pb n="KR4d0076_WYG_043-9b"/>
意而世不察以為鬼物亦已過矣且其意不在書當韓<lb/>
之亡秦之方盛也以刀鋸鼎鑊待天下之士其平居無<lb/>
罪夷滅者不可勝數雖有賁育無所復施夫持法太急<lb/>
者其鋒不可犯而其勢未可乘子房不忍忿忿之心以<lb/>
匹夫之力而逞於一擊之間當此之時子房之不死者<lb/>
其間不能容髪葢亦已危矣千金之子不死於盜賊何<lb/>
者其身之可愛而盜賊之不足以死也子房以蓋世之<lb/>
才不為伊尹太公之謀而特出於荆軻聶政之計以僥<lb/>
<pb n="KR4d0076_WYG_043-10a"/>
倖於不死此圯上之老人所為深惜者也是故倨傲鮮<lb/>
腆而深折之彼其能有所忍也然後可以就大事故曰<lb/>
孺子可敎也楚莊王伐鄭鄭伯肉袒牽羊以逆莊王曰<lb/>
其君能下人必能信用其民矣遂捨之勾踐之困於㑹<lb/>
稽而歸臣妾於呉者三年而不倦且夫有報人之志而<lb/>
不能下人者是匹夫之剛也夫老人者以為子房才有<lb/>
餘而憂其度量之不足故深折其少年剛鋭之氣使之<lb/>
忍小忿而就大謀何則非有生平之素卒然相遇於草<lb/>
<pb n="KR4d0076_WYG_043-10b"/>
野之間而命以僕妾之役油然而不怪者此固秦皇之<lb/>
所不能驚而項籍之所不能怒也觀夫髙祖之所以勝<lb/>
而項籍之所以敗者在能忍與不能忍之間而已矣項<lb/>
籍唯不能忍是以百戰百勝而輕用其鋒髙祖忍之養<lb/>
其全鋒而待其斃此子房敎之也當淮隂破齊而欲自<lb/>
王髙祖發怒見於詞色由此觀之猶有剛强不忍之氣<lb/>
非子房其誰全之太史公疑子房以為魁梧竒偉而其<lb/>
狀貌乃如婦人女子不稱其志氣嗚呼此其所以為子<lb/>
<pb n="KR4d0076_WYG_043-11a"/>
房歟<lb/>
　　　賈誼論<lb/>
非才之難所以自用者實難惜乎賈生王者之佐而不<lb/>
能自用其才也夫君子之所取者逺則必有所待所就<lb/>
者大則必有所忍古之賢人皆有可致之才而卒不能<lb/>
行其萬一者未必皆其時君之罪或者其自取也愚觀<lb/>
賈生之論如其所言雖三代何以逺過得君如漢文猶<lb/>
且以不用死然則是天下無堯舜終不可以有所為耶<lb/>
<pb n="KR4d0076_WYG_043-11b"/>
仲尼聖人歴試於天下苟非大無道之國皆欲勉强扶<lb/>
持庶㡬一日得行其道將之荆先之以子夏申之以冉<lb/>
有君子之欲得其君如此其勤也孟子去齊三宿而後<lb/>
出晝猶曰王其庶㡬召我君子之不忍棄其君如此其<lb/>
厚也公孫丑問曰夫子何為不豫孟子曰方今天下捨<lb/>
我其誰哉而吾何為不豫君子之愛其身如此其至也<lb/>
夫如此而不用然後知天下之果不足與有為而可以<lb/>
無憾矣若賈生者非漢文之不用生生之不能用漢文<lb/>
<pb n="KR4d0076_WYG_043-12a"/>
也夫絳侯親握天子璽而授之文帝灌嬰連兵數十萬<lb/>
以决劉吕之雄雌又皆髙帝之舊將此其君臣相得之<lb/>
分豈特父子骨肉手足哉賈生洛陽之少年欲使其一<lb/>
朝之間盡棄其舊而謀其新亦已難矣為賈生者上得<lb/>
其君下得其大臣如絳灌之屬優游浸漬而深交之使<lb/>
天子不疑大臣不忌然後舉天下而唯吾之所欲為不<lb/>
過十年可以得志安有立談之間而遽為人痛哭哉觀<lb/>
其過湘為賦以弔屈原紆鬱憤悶趯然有逺舉之志其<lb/>
<pb n="KR4d0076_WYG_043-12b"/>
後卒以自傷哭泣至於夭絶是亦不善處窮者也夫謀<lb/>
之一不見用安知終不復用也不知黙黙以待其變而<lb/>
自殘至此嗚呼賈生志大而量小才有餘而識不足也<lb/>
古之人有髙世之才必有遺俗之累是故非聰明睿哲<lb/>
不惑之主則不能全其用古今稱苻堅得王猛於草茅<lb/>
之中一朝盡斥去其舊臣而與之謀彼其匹夫略有天<lb/>
下之半以此哉愚深悲賈生之志故備論之亦使人君<lb/>
得如賈誼之臣則知其有狷介之操一不見用則憂傷<lb/>
<pb n="KR4d0076_WYG_043-13a"/>
病沮不能復振而為賈生者亦慎其所發哉<lb/>
　　　鼂錯論<lb/>
天下之患最不可為者名為治平無事而其實有不測<lb/>
之憂坐觀其變而不為之所則恐至於不可救起而强<lb/>
為之則天下狃於治平之安而不吾信唯仁人君子豪<lb/>
傑之士為能出身為天下犯大難以求成大功此固非<lb/>
勉强期月之間而苟以求名者之所能也天下治平無<lb/>
故而發大難之端吾發之吾能收之然後能免難於天<lb/>
<pb n="KR4d0076_WYG_043-13b"/>
下事至而循循焉欲去之使他人任其責則天下之禍<lb/>
必集於我昔者鼂錯盡忠為漢謀弱山東之諸侯諸侯<lb/>
竝起以誅錯為名而天子不察以錯為説天下悲錯之<lb/>
以忠而受禍而不知錯之有以取之也古之立大事者<lb/>
不唯有超世之才亦必有堅忍不拔之志昔禹之治水<lb/>
鑿龍門决大河而放之海方其功之未成也蓋亦有潰<lb/>
冒衝突可畏之患唯能前知其當然事至不懼而徐為<lb/>
之所是以得至於成功夫以七國之彊而驟削之其為<lb/>
<pb n="KR4d0076_WYG_043-14a"/>
變豈足怪哉錯不於此時捐其身為天下當大難之衝<lb/>
而制呉楚之命乃為自全之計欲使天子自將而已居<lb/>
守且夫發七國之難者誰乎已欲求其名安所逃其患<lb/>
以自將之至危與居守之至安已為難首擇其至安而<lb/>
遺天子以其至危此忠臣義士所以憤惋而不平者也<lb/>
當此之時雖無袁盎錯亦不免於禍何者已欲居守而<lb/>
使人主自將以情而言天子固已難之矣而重違其議<lb/>
是以袁盎之説得行於其間使呉楚反錯以身任其危<lb/>
<pb n="KR4d0076_WYG_043-14b"/>
日夜淬礪東向而待之使不至於累其君則天子將恃<lb/>
之以為無恐雖有百袁盎可得而間哉嗟夫世之君子<lb/>
欲求非常之功則無務為自全之計使錯自將而擊呉<lb/>
楚未必無功唯其欲自固其身而天子不悦姦臣得以<lb/>
乗其隙錯之所以自全者乃其所以自禍歟<lb/>
　　　霍光論<lb/>
古之人惟漢武帝號知人蓋其平生所用文武將帥郡<lb/>
國邊鄙之臣左右侍從隂陽律厯博學之士以至錢穀<lb/>
<pb n="KR4d0076_WYG_043-15a"/>
小吏治刑獄使絶域者莫不獲盡其才而各當其處然<lb/>
猶有所試其功效著見天下之所共知而信者至於霍<lb/>
光先無尺寸之功而才氣數術又非有以大過於羣臣<lb/>
而武帝擢之於稠人之中付以天下後世之事而霍光<lb/>
又能忘身一心以輔㓜主處於廢立之際其舉措甚閒<lb/>
而不亂此其故何也夫欲有所立於天下擊搏進取以<lb/>
求非常之功者則必有卓然可見之才而後可以有望<lb/>
於其成至於捍社稷託幼子此其難者不在乎才而在<lb/>
<pb n="KR4d0076_WYG_043-15b"/>
乎節不在乎節而在乎氣天下固有能辦其事者矣然<lb/>
才髙而位重則有僥倖之心以一時之功而易萬世之<lb/>
患故曰不在乎才而在乎節古之人有失之者司馬仲<lb/>
逹是也天下亦有忠義之士可託以死生之間而不忍<lb/>
負者矣然狷介亷潔不為不義則輕死而無謀能殺其<lb/>
身而不能全其國故曰不在乎節而在乎氣古之人有<lb/>
失之者晉荀息是也夫霍光者才不足而氣節有餘此<lb/>
武帝之所為取也書曰如有一介臣斷斷猗無他技其<lb/>
<pb n="KR4d0076_WYG_043-16a"/>
心休休焉其如有容人之有技若已有之人之彦聖其<lb/>
心好之不啻如自其口出是能容之以保我子孫黎民<lb/>
嗟夫此霍光之謂歟使霍光而有他技則其心安能休<lb/>
休焉容天下之才而樂天下之彦聖不忌不克若自已<lb/>
出哉才者爭之端也夫惟聖人在上驅天下之人各走<lb/>
其職而爭用其所長苟以人臣之勢而居於廊廟之上<lb/>
以捍衛㓜冲之君而以其區區之才與天下爭能則姦<lb/>
臣小人有以乗其隙而奪其權矣霍光以匹夫之㣲而<lb/>
<pb n="KR4d0076_WYG_043-16b"/>
操生殺之柄威蓋人主而貴震於天下其所以歴事三<lb/>
主而終其身天下莫與争者以其無他技而武帝亦以<lb/>
此取之歟<lb/>
　　　揚雄論<lb/>
昔之為性論者多矣而不能定于一始孟子以為善而<lb/>
荀子以為惡揚子以為善惡混而韓愈者又取夫三子<lb/>
之説而折之以孔子之論離性以為三品曰中人可以<lb/>
上下而上智與下愚不移以為三子者皆出乎其中而<lb/>
<pb n="KR4d0076_WYG_043-17a"/>
遺其上下而天下之所是者於愈之説多焉嗟夫是未<lb/>
知乎所謂性者而以夫才者言之夫性與才相近而不<lb/>
同其别不啻若白黒之異也聖人之所與小人共之而<lb/>
皆不能逃焉是真所謂性也而其才固將有所不同今<lb/>
夫木得土而後生雨露風氣之所養暢然而遂茂者木<lb/>
之所同也性也而至於堅者為轂柔者為輪大者為楹<lb/>
小者為桷桷之不可以為楹輪之不可以為轂是豈其<lb/>
性之罪邪天下之言性者皆雜乎才而言之是以紛紛<lb/>
<pb n="KR4d0076_WYG_043-17b"/>
而不能一也孔子所謂中人可以上下而上智與下愚<lb/>
不移者是論其才也而至於言性則未嘗斷其善惡曰<lb/>
性相近也習相逺也而已韓愈之説則又有甚者離性<lb/>
以為情而合才以為性是故其論終莫能通彼以為性<lb/>
者果泊然而無為耶則不當復有善惡之説苟性而有<lb/>
善惡也則夫所謂情者乃吾所謂性也人生而莫不有<lb/>
飢寒之患牝牡之欲今告乎人曰飢而食渴而飲男女<lb/>
之欲不出於人之性也可乎是天下知其不可也聖人<lb/>
<pb n="KR4d0076_WYG_043-18a"/>
無是無由以為聖而小人無是無由以為惡聖人以其<lb/>
喜怒哀懼愛惡欲七者御之而之乎善小人以是七者<lb/>
御之而之乎惡由此觀之則夫善惡者性之所能之而<lb/>
非性之所能有也且夫言性者安以其善惡為哉雖然<lb/>
揚雄之論則固已近之曰人之性善惡混修其善則為<lb/>
善人修其惡則為惡人此其所以為異者唯其不知性<lb/>
之不能以有夫善惡而以為善惡之皆出乎性也而已<lb/>
夫太古之初本非有善惡之論唯天下之所同安者聖<lb/>
<pb n="KR4d0076_WYG_043-18b"/>
人指以為善而一人之所獨樂者則名以為惡天下之<lb/>
人固將即其所樂而行之孰知夫聖人唯其一人之獨<lb/>
樂不能勝天下之所同安是以有善惡之辨而諸子之<lb/>
意將以善惡為聖人之私説不已踈乎而韓愈又欲以<lb/>
書傳之所聞昔人之事迹而折夫三子之論區區乎以<lb/>
后稷之岐嶷文王之不勤瞽鯀管蔡之迹而明之聖人<lb/>
之論性也將以盡萬物之理與衆人之所共知者以折<lb/>
天下之疑而韓愈欲以一人之才定天下之性且其言<lb/>
<pb n="KR4d0076_WYG_043-19a"/>
曰今之言性者皆雜乎佛老愈之説以為性之無與乎<lb/>
情而喜怒哀樂皆非性者是愈流入於佛老而不自知<lb/>
也<lb/>
　　　諸葛亮論<lb/>
取之以仁義守之以仁義者周也取之以詐力守之以<lb/>
詐力者秦也以秦之所以取取之以周之所以守守之<lb/>
者漢也仁義詐力雜用以取天下者此孔明之所以失<lb/>
也曹操因衰乗危得逞其姦孔明恥之欲信大義於天<lb/>
<pb n="KR4d0076_WYG_043-19b"/>
下當此時曹公威震四海東據許兖南收荆豫孔明之<lb/>
恃以勝之者獨以其區區之忠信有以激天下之心耳<lb/>
夫天下亷隅節槩慷慨死義之士固非心服曹氏也特<lb/>
以威刼而彊臣之聞孔明之風宜其千里之外有響應<lb/>
者如此則雖無措足之地而天下固為之用矣且夫殺<lb/>
一不義而得天下有所不為而後天下忠臣義士樂為<lb/>
之死劉表之喪先主在荆州孔明欲襲殺其孤先主不<lb/>
忍也其後劉璋以好逆之至蜀不數月扼其吭拊其背<lb/>
<pb n="KR4d0076_WYG_043-20a"/>
而奪之國此其與曹操異者幾希矣曹劉之不敵天下<lb/>
之所知也言兵不若曹操之多言地不若曹操之廣言<lb/>
戰不若曹操之能而有以一勝之者區區之忠信也孔<lb/>
明遷劉璋既已失天下義士之望乃始治兵振旅為仁<lb/>
義之師東嚮長驅而欲天下嚮應蓋亦難矣曹操既死<lb/>
子丕代立當此之時可以計破也何者操之臨終召丕<lb/>
而屬之植未嘗不以譚尚為戒也而丕與植終於相殘<lb/>
如此此其父子兄弟且為寇讐而况能以得天下英雄<lb/>
<pb n="KR4d0076_WYG_043-20b"/>
之心哉此可間之勢不過捐數十萬金使其大臣骨肉<lb/>
内自相殘然後舉兵而伐之此髙祖所以滅項籍也孔<lb/>
明既不能全其信義以服天下之心又不能奮其智謀<lb/>
以絶曹氏之手足宜其屢戰而屢却哉故夫敵有可間<lb/>
之勢而不間者湯武行之為大義非湯武而行之為失<lb/>
機此仁人君子之大患也吕溫以為孔明承桓靈之後<lb/>
不可彊民以思漢欲其播告天下之民且曰曹氏利汝<lb/>
吾事之害汝吾誅之不知蜀之與魏果有以大過之乎<lb/>
<pb n="KR4d0076_WYG_043-21a"/>
苟無以大過之而又決不能事魏則天下安肯以空言<lb/>
竦動哉嗚呼此書生之論可言而不可用也<lb/>
　　　韓愈論<lb/>
聖人之道有趨其名而好之者有安其實而樂之者珠<lb/>
璣犀象天下莫不好奔走悉力爭鬬奪取其好之不可<lb/>
謂不至也然不知其所以好之之實至於粟米蔬肉桑<lb/>
麻布帛天下之人内之於口而知其所以為美被之於<lb/>
身而知其所以為安此非有所役乎其名也韓愈之於<lb/>
<pb n="KR4d0076_WYG_043-21b"/>
聖人之道蓋亦知好其名矣而未能樂其實何者其為<lb/>
論甚髙其待孔子孟軻甚尊而拒楊墨佛老甚嚴此其<lb/>
用力亦不可謂不至也然其論至於理而不精支離蕩<lb/>
佚往往自叛其説而不知昔者宰我子貢有若更稱其<lb/>
師以為生民以來未有如夫子之盛雖堯舜之賢亦所<lb/>
不及其尊道好學亦已至矣然而君子不以為貴曰宰<lb/>
我子貢有若智足以知聖人之汙而已矣若夫顔淵豈<lb/>
亦云爾哉蓋亦曰夫子循循焉善誘人由此觀之聖人<lb/>
<pb n="KR4d0076_WYG_043-22a"/>
之道果不在於張而大之也韓愈者知好其名而未能<lb/>
樂其實者也愈之原人曰天者日月星辰之主也地者<lb/>
山川草木之主也人者夷狄禽獸之主也主而暴之不<lb/>
得其為主之道矣是故聖人一視而同仁篤近而舉逺<lb/>
夫聖人之所為異乎墨者以其有别焉耳今愈之言曰<lb/>
一視而同仁則是以待人之道待夷狄待夷狄之道待<lb/>
禽獸也而可乎敎之使有能化之使有知是待人之仁<lb/>
也薄其禮而致其情不責其去而厚其來是待夷狄之<lb/>
<pb n="KR4d0076_WYG_043-22b"/>
仁也殺之以時而用之有節是待禽獸之仁也若之何<lb/>
其一之儒墨之相戾不啻若胡越而其疑似之間相去<lb/>
不能以髪宜乎愈之以為一也孔子曰汎愛衆而親仁<lb/>
仁者之為親則是孔子不兼愛也祭如在祭神如神在<lb/>
神不可知而祭者之心以為如其存焉則是孔子不明<lb/>
鬼也儒者之患患在於論性以為喜怒哀樂皆出於情<lb/>
而非性之所有夫有喜有怒而後有仁義有哀有樂而<lb/>
後有禮樂以為仁義禮樂皆出於情而非性則是相率<lb/>
<pb n="KR4d0076_WYG_043-23a"/>
而叛聖人之敎也老子曰能嬰兒乎喜怒哀樂苟不出<lb/>
乎性而出乎情則是相率而為老子之嬰兒也儒者或<lb/>
曰老易夫易豈老子之徒歟而儒者至有以老子説易<lb/>
則是離性以為情者其弊固至此也嗟夫君子之為學<lb/>
知其人之所長而不知其蔽豈可謂善學邪<lb/>
　<lb/>
　<lb/>
　<lb/>
<pb n="KR4d0076_WYG_043-23b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　東坡全集巻四十三<lb/>
</p>
<p>
</p>
  </div>
<div>
                <head>東坡全集巻四十四</head>
    <p>
<pb n="KR4d0076_WYG_044-1a"/>
欽定四庫全書<lb/>
　東坡全集巻四十四　　　　宋　蘓軾　撰<lb/>
　　論十一首<lb/>
　　　思治論<hi>嘉祐八年作</hi>
方今天下何病哉其始不立其卒不成惟其不成是以<lb/>
厭之而愈不立也凡人之情一舉而無功則疑再則倦<lb/>
三則去之矣今世之士所以相顧而莫肻為者非其無<lb/>
有忠義慷慨之志也又非其才術謨慮不若人也患在<lb/>
<pb n="KR4d0076_WYG_044-1b"/>
苦其難成而不復立不知其所以不成者罪在於不立<lb/>
也今立而成矣今世有三患而終莫能去其所從起者<lb/>
則五六十年矣自宫室禱祠之役興錢幣茶鹽之法壞<lb/>
加之以師旅而天下常患無財五六十年之間下之所<lb/>
以游談聚議而上之所以變政易令以求豐財者不可<lb/>
勝數矣而財終不可豐自澶淵之役北邊雖求和而終<lb/>
不得其要領其後重之以西羌之變而邊陲不寧二國<lb/>
益驕以戰則不勝以守則不固而天下常患無兵五六<lb/>
<pb n="KR4d0076_WYG_044-2a"/>
十年之間下之所以游談聚議而上之所以變政易令<lb/>
以求强兵者不可勝數矣而兵終不可强自選舉之格<lb/>
嚴而吏拘於法不志於功名考功課吏之法壞而賢者<lb/>
無所勸不肖者無所懼而天下常患無吏五六十年之<lb/>
間下之所以游談聚議而上之所以變政易令以求擇<lb/>
吏者不可勝數矣而吏終不可擇財之不可豐兵之不<lb/>
可强吏之不可擇是豈真不可邪故曰其始不立其卒<lb/>
不成惟其不成是以厭之而愈不立也夫所貴於立者<lb/>
<pb n="KR4d0076_WYG_044-2b"/>
以其規摹先定也古之君子先定其規摹而後從事故<lb/>
其應也有候而其成也有形衆人以為是汗漫不可知<lb/>
而君子以為理之必然如炊之無不熟種之無不生也<lb/>
是故其用力省而成功速昔者子太叔問政於子産子<lb/>
産曰政如農功日夜以思之思其始而圖其終朝夕而<lb/>
行之行無越思如農之有畔子産以為不思而行與凡<lb/>
行而出於思之外者如農之無畔也其始雖勤而終必<lb/>
棄之今夫富人之營宫室也必先料其貲財之豐約以<lb/>
<pb n="KR4d0076_WYG_044-3a"/>
制宫室之大小既内決於心然後擇工之良者而用一<lb/>
人焉必告之曰吾將為屋若干度用材㡬何役夫㡬人<lb/>
㡬日而成土石材葦吾於何取之其工之良者必告之<lb/>
曰某所有木某所有石用材役夫若干某日而成主人<lb/>
率以聽焉及期而成既成而不失富則規摹之先定也<lb/>
今治天下則不然百官有司不知上之所欲為也而人<lb/>
各有心好大者欲王好權者欲霸而媮者欲休息文吏<lb/>
之所至則治刑獄而聚斂之臣則以貨財為急民不知<lb/>
<pb n="KR4d0076_WYG_044-3b"/>
其所適從也及其發一政則曰姑試行之而已其濟與<lb/>
否固未可知也前之政未見其利害而後之政復發矣<lb/>
凡今之所謂新政者聽其始之論議豈不甚美而可樂<lb/>
哉然而布出於天下而卒不知其所終何則其規摹不<lb/>
先定也用捨係於好惡而廢興決於衆寡故萬全之利<lb/>
以小不便而廢者有之矣百世之患以小利而不顧者<lb/>
有之矣所用之人無常責而所發之政無成效此猶適<lb/>
千里不齎糧而假丐於塗人治病不知其所當用之藥<lb/>
<pb n="KR4d0076_WYG_044-4a"/>
而百藥皆試以僥倖於一物之中欲三患之去不可得<lb/>
也昔者太公治齊周公治魯至於數十世之後子孫之<lb/>
强弱風俗之好惡皆可得而逆知之何者其所施専一<lb/>
則其勢固有以使之也管仲相桓公自始為政而至於<lb/>
霸其所施設皆有方法及其成功皆知其所以然至今<lb/>
可覆也咎犯之在晉范蠡之在越文公勾踐嘗欲用其<lb/>
民而二臣皆以為未可及其以為可用也則破楚滅呉<lb/>
如寄諸其鄰而取之此無他見之明而䇿之熟也夫今<lb/>
<pb n="KR4d0076_WYG_044-4b"/>
之世亦與明者熟䇿之而已士爭言曰如是而財可豐<lb/>
如是而兵可强如是而吏可擇吾從其可行者而規摹<lb/>
之發之以勇守之以専達之以强日夜以求合於其所<lb/>
規摹之内而無務出於其所規摹之外其人専其政一<lb/>
然而不成者未之有也財之不豐兵之不强吏之不擇<lb/>
此三者存亡之所從出而天下之大事也夫以天下之<lb/>
大事而有一人焉獨擅而兼言之則其所以治此三者<lb/>
之術其得失固未可知也雖不可知而此三者決不可<lb/>
<pb n="KR4d0076_WYG_044-5a"/>
不治者可知也是故不可以無術其術非難知而難聽<lb/>
非難聽而難行非難行而難收孔子曰好謀而成使好<lb/>
謀而不成不如無謀蓋世有好劒者聚天下之良金鑄<lb/>
之三年而成以為吾劒天下莫敵也劒成而狼戾缺折<lb/>
不可用何者是知鑄而不知收也今世之舉事者雖其<lb/>
甚小而欲成之者常不過數人欲壞之者常不可勝數<lb/>
可成之功常難形若不可成之狀常先見上之人方且<lb/>
眩瞀而不自信又何暇及於收哉古之人有犯其至難<lb/>
<pb n="KR4d0076_WYG_044-5b"/>
而圖其至逺者彼獨何術也且非特聖人而已商君之<lb/>
變秦法也攖萬人之怒排舉國之説勢如此其逆也蘇<lb/>
秦之為從也合天下之異以為同聯六姓之踈以為親<lb/>
計如此其迂也淮隂侯請於髙帝求三萬人願以北舉<lb/>
燕趙東撃齊南絶楚之糧道而西㑹於滎陽耿弇亦言<lb/>
於世祖欲先定漁陽取涿郡還收富平而東下齊世祖<lb/>
以為落落難合此皆越人之都邑而謀人國功如此其<lb/>
踈也然而四子者行之若易然出於其口成於其手以<lb/>
<pb n="KR4d0076_WYG_044-6a"/>
為既已許吾君則親挈而還之今吾以自有之天下而<lb/>
行吾所得為之事其事又非有所拂逆於天下之意也<lb/>
非有所待於人而後具也如有財而自用之有子而自<lb/>
敎之耳然而政出於天下有出而無成者五六十年於<lb/>
此矣是何也意者知出而不知收歟非不知收意者汗<lb/>
漫而無所收歟故為之説曰先定其規摹而後從事先<lb/>
定者可以謀人不先定者自謀常不給而况於謀人乎<lb/>
且今之世俗則有所可患者士大夫所以信服於朝廷<lb/>
<pb n="KR4d0076_WYG_044-6b"/>
者不篤而皆好議論以務非其上使人眩於是非而不<lb/>
知其所從從之則事舉無可為者不從則其所行者常<lb/>
多故而易敗夫所以多故而易敗者人各持其私意以<lb/>
賊之議論勝於下而幸其無功者衆也富人之謀利也<lb/>
常獲世以為福非也彼富人者信於人素深而服於人<lb/>
素厚所為而莫或害之所欲而莫或非之事未成而衆<lb/>
已先成之矣夫事之行也有勢其成也有氣富人者乗<lb/>
其勢而襲其氣也欲事之易成則先治其所以信服天<lb/>
<pb n="KR4d0076_WYG_044-7a"/>
下者天下之士不可以力勝力不可勝則莫若從衆從<lb/>
衆者非從衆多之口而從其所不言而同然者是真從<lb/>
衆也衆多之口非果衆也特聞於吾耳而接於吾前未<lb/>
有非其私説者也於吾為衆於天下為寡彼衆之所不<lb/>
言而同然者衆多之口舉不樂也以衆多之口所不樂<lb/>
而棄衆之所不言而同然則樂者寡而不樂者衆矣古<lb/>
之人常以從衆得天下之心而世之君子常以從衆失<lb/>
之不知夫古之人其所從者非從其口而從其所同然<lb/>
<pb n="KR4d0076_WYG_044-7b"/>
也何以明之世之所謂逆衆斂怨而不可行者莫若減<lb/>
任子然不顧而行之者五六年矣而天下未嘗有一言<lb/>
何則彼其口之所不樂而心之所同然也從其所同然<lb/>
而行之若猶有言者則可以勿䘏矣故為之説曰發之<lb/>
以勇守之以専達之以强苟知此三者非獨為吾國而<lb/>
已雖北取契丹可也<lb/>
　　　正統論三首<hi>至和二年作</hi>
　　　　總論一<lb/>
<pb n="KR4d0076_WYG_044-8a"/>
正統者何邪名邪實邪正統之説曰正者所以正天下<lb/>
之不正也統者所以合天下之不一也不幸有天子之<lb/>
實而無其位有天子之名而無其德是二人者立於天<lb/>
下天下何正何一而正統之論決矣正統之為言猶曰<lb/>
有天下云爾人之得此名而又有此實也夫何議天下<lb/>
固有無其實而得其名者聖人於此不得已焉而不以<lb/>
實傷名而名卒不能傷實故名輕而實重不以實傷名<lb/>
故天下不爭名輕而實重故天下趨於實天下有不肖<lb/>
<pb n="KR4d0076_WYG_044-8b"/>
而曰吾賢者矣未有賤而曰吾貴者也天下之爭自賢<lb/>
不肖始聖人憂焉不敢以亂貴賤故天下知賢之不能<lb/>
奪貴天下之貴者聖人莫不貴之恃有賢不肖存焉輕<lb/>
以與人貴而重以與人賢天下然後知貴之不如賢知<lb/>
賢之不能奪貴故不爭知貴之不如賢故趨於實使天<lb/>
下不爭而趨於實是亦足矣正統者名之所在焉而已<lb/>
名之所在而不能有益乎其人而後名輕名輕而後實<lb/>
重吾欲重天下之實於是乎名輕正統聽其自得者十<lb/>
<pb n="KR4d0076_WYG_044-9a"/>
曰堯舜夏商周秦漢晉隋唐予其可得者六以存敎曰<lb/>
魏梁後唐晉漢周使夫堯舜三代之所以為賢於後世<lb/>
之君者皆不在乎正統故後世之君不以其道而得者<lb/>
亦無以為堯舜三代之比於是乎實重<lb/>
　　　　辯論二<lb/>
正統之論起於歐陽子而霸統之説起於章子二子之<lb/>
論吾與歐陽子故不得不與章子辨以全歐陽子歐陽<lb/>
子之説全而吾之説又因以明章子之説曰進晉梁失<lb/>
<pb n="KR4d0076_WYG_044-9b"/>
而未善也進魏非也是章子未知夫名實之所在也夫<lb/>
所謂正統者猶曰有天下云爾名耳正統者果名也又<lb/>
焉實之知視天下之所同君而加之又焉知其他章子<lb/>
以為魏不能一天下不當與之統夫魏雖不能一天下<lb/>
而天下亦無有如魏之强者呉雖存非兩立之勢奈何<lb/>
不與之統章子之不絶五代也亦徒以為天下無有與<lb/>
之敵者而已今也絶魏魏安得無辭哉正統者惡夫天<lb/>
下之無君而作也故天下雖不合於一而未至乎兩立<lb/>
<pb n="KR4d0076_WYG_044-10a"/>
者則君子不忍絶之於無君且夫德同而力均不臣焉<lb/>
可也今以天下不幸而不合於一德既無以相過而弱<lb/>
者又不肻臣乎强於是焉而不與之統亦見其重天下<lb/>
之不幸而助夫不臣者也章子曰鄉人且恥與盜者偶<lb/>
聖人豈得與篡君同名哉吾將曰是鄉人與是為盜者<lb/>
民則皆民也士則皆士也大夫則皆大夫也則亦與之<lb/>
皆坐乎苟其勢不得不與之皆坐則鄉人何恥邪聖人<lb/>
得天下篡君亦得天下顧其勢不得不與之同名聖人<lb/>
<pb n="KR4d0076_WYG_044-10b"/>
何恥邪吾將以聖人恥夫篡君而篡君又焉能恥聖人<lb/>
哉章子曰君子大居正而以不正人居之是正不正之<lb/>
相去未能相逺也且章子之所謂正者何也以一身之<lb/>
正為正邪以天下有君為正邪一身之正是天下之私<lb/>
正也天下有君是天下之公正也吾無取乎私正也天<lb/>
下無君篡君出而制天下湯武既没吾安所取正哉故<lb/>
篡君者亦當時之正而已章子曰祖與孫雖百歲而子<lb/>
五十則子不得為壽漢與晉雖得天下而魏不能一則<lb/>
<pb n="KR4d0076_WYG_044-11a"/>
魏不得為有統吾將曰其兄四十而死則其弟五十為<lb/>
壽弟為壽乎其兄魏為有統乎當時而已章子比之婦<lb/>
謂舅嬖妾為姑吾將曰舅則以為妻而婦獨奈何不以<lb/>
為姑乎以妾為妻者舅之過也婦謂之姑蓋非婦罪也<lb/>
舉天下而受之魏晉是亦漢魏之過而已矣與之統者<lb/>
獨何罪乎雖然歐陽子之論猶有異乎吾説者歐陽子<lb/>
之所與者吾之所與也歐陽子之所以與之非吾所以<lb/>
與之也歐陽子重與之而吾輕與之且其言曰秦漢而<lb/>
<pb n="KR4d0076_WYG_044-11b"/>
下正統屢絶而得之者少以其得之者少故其為名甚<lb/>
尊而重也嗚呼吾不善夫少也幸而得之者少故有以<lb/>
尊重其名不幸而皆得歐陽子其敢有所不與邪且其<lb/>
重之則其施於篡君也誠若過然故章子有以啓其説<lb/>
夫以文王而終身不得以魏晉梁而得之果其為重也<lb/>
則文王將有愧於魏晉梁焉必也使夫正統者不得為<lb/>
聖人之盛節則得之為無益得之為無益故雖舉而加<lb/>
之篡君而不為過使夫文王之所不得而魏晉梁之所<lb/>
<pb n="KR4d0076_WYG_044-12a"/>
得者皆吾之所輕者也然後魏晉梁無以愧文王而文<lb/>
王亦無所愧於魏晉梁焉<lb/>
　　　　辯論三<lb/>
始終得其正天下合於一是二者必以其道得之邪亦<lb/>
或不以其道得之邪病乎或者之不以其道得之也於<lb/>
是乎舉而歸之名歐陽子曰皆正統是以名言者也章<lb/>
子曰正統又曰霸統是以實言者也歐陽子以名言而<lb/>
純乎名章子以實言而不盡乎實章子之意以霸統重<lb/>
<pb n="KR4d0076_WYG_044-12b"/>
其實而不知實之輕自霸統始使天下之名皆不得過<lb/>
乎實者固章子意也天下之名果不過乎實也則吾以<lb/>
章子為過乎聖人聖人不得已則不能以實傷名而章<lb/>
子則能之且吾豈不知居得其正之為正<hi>如魏受之於漢晉受之於</hi>
<hi>魏</hi>不如至公大義之為正也哉蓋亦有不得已焉耳如<lb/>
章子之説吾將求其備堯舜以德三代以德與功漢唐<lb/>
以功秦隋後唐晉漢周以力晉梁以弑<hi>不言魏者因章子之説而與之</hi>
<hi>辨</hi>以實言之則徳與功不如徳功不如徳與功力不如<lb/>
<pb n="KR4d0076_WYG_044-13a"/>
功弑不如力是堯舜而下得統者凡更四不如而後至<lb/>
於晉梁焉而章子以為天下之實盡於其正統霸統之<lb/>
間矣歐陽子純乎名故不知實之所止章子雜乎實故<lb/>
雖晉梁弑君之罪天下所不容之惡而其實反不過乎<lb/>
霸彼其初得正統之虚名而不測其實罪之所至也章<lb/>
子則告之曰爾霸者也夫以弑君得天下而不失為霸<lb/>
則章子之説固便乎篡者也夫章子豈曰弑君者其實<lb/>
止乎霸也哉蓋已舉其實而著之名雖欲復加之辠而<lb/>
<pb n="KR4d0076_WYG_044-13b"/>
不可得也夫王者没而霸者有功於天下吾以為在漢<lb/>
唐為宜必不得已而秦隋後唐晉漢周得之吾猶有憾<lb/>
焉奈何其舉而加之弑君之人乎嗚呼吾不惜乎名而<lb/>
惜乎實也霸之於王也猶兄之於父也聞天下之父嘗<lb/>
有曰堯者而曰必堯而後父少不若堯而降為兄則瞽<lb/>
鯀懼至僕妾焉天下將有降父而至於僕妾者無怪也<lb/>
從章子之説者其弊固至乎此也故曰莫若純乎名純<lb/>
乎名故晉梁之得天下其名曰正統而其弑君之實惟<lb/>
<pb n="KR4d0076_WYG_044-14a"/>
天下後世之所加而吾不為之齊量焉於是乎晉梁之<lb/>
惡不勝誅於天下實於此反不重乎章子曰堯舜曰帝<lb/>
三代曰王夏曰氏商周曰人古之人輕重其君有是也<lb/>
以為其霸統之説夫執聖人之一端以藉其口夫何説<lb/>
而不可吾亦將曰孔子刪書而虞夏商周皆曰書湯武<lb/>
王伯禽秦穆公皆曰誓以為吾皆曰正統之説其誰曰<lb/>
不可聖人之於實也不傷其名而後從之帝亦天子也<lb/>
王亦天子也氏亦人也人亦氏也夫何名之傷若章子<lb/>
<pb n="KR4d0076_WYG_044-14b"/>
之所謂霸統也傷乎名而喪乎實者也<lb/>
　　　大臣論上<lb/>
以義正君而無害於國可謂大臣矣天下不幸而無明<lb/>
君使小人執其權當此之時天下之忠臣義士莫不欲<lb/>
奮臂而擊之夫小人者必先得於其君而自固於天下<lb/>
是故法不可擊擊之而不勝身死其禍止於一身擊之<lb/>
而勝君臣不相安天下必亡是以春秋之法不待君命<lb/>
而誅其側之惡人謂之叛晉趙鞅入于晉陽以叛是也<lb/>
<pb n="KR4d0076_WYG_044-15a"/>
世之君子將有志於天下欲扶其衰而救其危者必先<lb/>
計其後而為可居之功其濟不濟則命也是故成功而<lb/>
天下安之今夫小人君不誅而吾誅之則是侵君之權<lb/>
而不可居之功也夫既以侵君之權而能北面就人臣<lb/>
之位使君不吾疑者天下未嘗有也國之有小人猶人<lb/>
之有癭人之癭必生於頸而附於咽是以不可去有賤<lb/>
丈夫者不勝其忿而決去之夫是以去疾而得死漢之<lb/>
亡唐之滅由此之故也自桓靈之後至於獻帝天下之<lb/>
<pb n="KR4d0076_WYG_044-15b"/>
權歸於内豎賢人君子進不容於朝退不容於野天下<lb/>
之怒可謂極矣當此之時議者以為天下之患獨在宦<lb/>
官宦官去則天下無事然竇武何進之徒擊之不勝止<lb/>
於身死袁紹擊之而勝漢遂以亡唐之衰也其迹亦大<lb/>
類此自輔國元振之後天子之廢立聽於宦官當此之<lb/>
時士大夫之論亦惟宦官之為去也然而李訓鄭注元<lb/>
載之徒擊之不勝止於身死至於崔昌遐擊之而勝唐<lb/>
亦以亡方其未去也是纍然者癭而已矣及其既去則<lb/>
<pb n="KR4d0076_WYG_044-16a"/>
潰裂四出而繼之以死何者此侵君之權而不可居之<lb/>
功也且為人臣而不顧其君捐其身於一決以快天下<lb/>
之望亦已危矣故其成則為袁為崔敗則為何竇為訓<lb/>
注然則忠臣義士亦奚取於此哉夫竇武何進之亡天<lb/>
下悲之以為不幸然亦幸而不成使其成也二子者將<lb/>
何以居之故曰以義正君而無害於國可謂大臣矣<lb/>
　　　大臣論下<lb/>
天下之權在於小人君子之欲擊之也不亡其身則亡<lb/>
<pb n="KR4d0076_WYG_044-16b"/>
其君然則是小人者終不可去乎聞之曰迫人者其智<lb/>
淺迫於人者其智深非才有不同所居之勢然也古之<lb/>
為兵者圍師勿遏窮寇勿追誠恐其知死而致力則雖<lb/>
有衆無所用之故曰同舟而遇風則胡越可使相救如<lb/>
左右手小人之心自知其負天下之怨而君子之莫吾<lb/>
赦也則將日夜為計以備一旦卒然不可測之患今君<lb/>
子又從而疾惡之是以其謀不得不深其交不得不合<lb/>
交合而謀深則其致毒也忿戾而不可解故凡天下之<lb/>
<pb n="KR4d0076_WYG_044-17a"/>
患起於小人而成於君子之速之也小人在内君子在<lb/>
外君子為客小人為主主未發而客先焉則小人之詞<lb/>
直而君子之勢近於不順直則可以欺衆而不順則難<lb/>
以令其下故昔之舉事者常以中道而衆散以至於敗<lb/>
則其理豈不甚明哉若夫智者則不然内以自固其君<lb/>
子之交而厚集其勢外以陽浮而不逆於小人之意以<lb/>
待其間寛之使不吾疾狃之使不吾慮啖之以利以昬<lb/>
其智順適其意以殺其怒然後待其發而乗其隙推其<lb/>
<pb n="KR4d0076_WYG_044-17b"/>
墜而挽其絶故其用力也約而無後患莫敢為之先故<lb/>
君不怒而勢不偪如此者功成而天下安之今夫小人<lb/>
急之則合寛之則散是從古以然也見利不能不爭見<lb/>
患不能不避無信不能不相詐無禮不能不相瀆是故<lb/>
其交易間其黨易破也而君子不務寛之以待其變而<lb/>
急之以合其交亦已過矣君子小人雜居而未決為君<lb/>
子之計者莫若深交而無為苟不能深交而無為則小<lb/>
人倒持其柄而乗吾隙昔漢髙之亡以天下屬平勃及<lb/>
<pb n="KR4d0076_WYG_044-18a"/>
髙后臨朝擅王諸吕廢黜劉氏平日縱酒無一言及用<lb/>
陸賈計以千金交歡絳侯卒以此誅諸吕定劉氏使此<lb/>
二人者而不相能則是將相相攻之不暇而何暇及於<lb/>
劉吕之存亡哉故其説曰將相和調則士豫附士豫附<lb/>
則天下雖有變而權不分嗚呼知此其足以為大臣矣<lb/>
夫<lb/>
　　　續歐陽子朋黨論<lb/>
歐陽子曰小人欲空人之國必進朋黨之説嗚呼國之<lb/>
<pb n="KR4d0076_WYG_044-18b"/>
將亡此其徵歟禍莫大於權之移人而君莫危於國之<lb/>
有黨有黨則必爭爭則小人者必勝而權之所歸也君<lb/>
安得不危哉何以言之君子以道事君人主必敬之而<lb/>
踈小人唯予言而莫予違人主必狎之而親踈者易間<lb/>
而親者難暌也而君子不得志則奉身而退樂道不仕<lb/>
小人者不得志則徼倖復用唯怨之報此其所以必勝<lb/>
也蓋嘗論之君子如嘉禾也封殖之甚難而去之甚易<lb/>
小人如惡草也不種而生去之復蕃世未有小人不除<lb/>
<pb n="KR4d0076_WYG_044-19a"/>
而治者也然去之為最難斥其一則援之者衆盡其類<lb/>
則衆之致怨也深小者復用而肆威大者得志而竊國<lb/>
善人為之掃地世主為之屏息譬㫁蛇不死刺虎不斃<lb/>
其傷人則愈多矣齊田氏魯季孫是已齊魯之執事莫<lb/>
非田季之黨也歴數君不忘其誅而卒之簡公弑昭哀<lb/>
失國小人之黨其不可除也如此而漢黨錮之獄唐白<lb/>
馬之禍忠義之士斥死無餘君子之黨其易盡也如此<lb/>
使世主知易盡者之可戒而不可除者之可懼則有瘳<lb/>
<pb n="KR4d0076_WYG_044-19b"/>
矣且夫君子者世無若是之多也小人者亦無若是之<lb/>
衆也凡才智之士鋭於功名而嗜於進取者隨所用耳<lb/>
孔子曰仁者安仁智者利仁未必皆君子也冉有従夫<lb/>
子則為門人之選従季氏則為聚斂之臣唐柳宗元劉<lb/>
禹錫使不陷叔文之黨其髙才絶學亦足以為唐名臣<lb/>
矣昔欒懐子得罪於晉其黨皆出奔樂王鮒謂范宣子<lb/>
曰盍反州綽邢蒯勇士也宣子曰彼欒氏之勇也余何<lb/>
獲焉王鮒曰子為彼欒氏乃子之勇也嗚呼宣子蚤従<lb/>
<pb n="KR4d0076_WYG_044-20a"/>
王鮒之言豈獨獲二子之勇且安有曲沃之變哉愚以<lb/>
謂治道去太甚耳苟黜其首惡而貸其餘使才者不失<lb/>
富貴不才者無所致憾將為吾用之不暇又何怨之報<lb/>
乎人之所以為盜者衣食不足耳農夫市人焉保其不<lb/>
為盜而衣食既足盜豈有不能返農夫市人也哉故善<lb/>
除盜者開其衣食之門使復其業善除小人者誘以富<lb/>
貴之道使隳其黨以力取威勝者蓋未嘗不反為所噬<lb/>
也曹參之治齊曰慎無擾獄市獄市姦人之所容也知<lb/>
<pb n="KR4d0076_WYG_044-20b"/>
此亦庶㡬於善治矣姦固不可長而亦不可不容也若<lb/>
姦無所容君子豈乆安之道哉牛李之黨徧天下而李<lb/>
徳裕以一夫之力欲窮其類而致之必死此其所以不<lb/>
旋踵罹仇人之禍也姦臣復熾忠義益衰以力取威勝<lb/>
者果不可耶愚是以續歐陽子之説而為君子小人之<lb/>
戒<lb/>
　　　屈到嗜芰論<lb/>
屈到嗜芰有疾召其宗老而屬之曰祭我必以芰及祥<lb/>
<pb n="KR4d0076_WYG_044-21a"/>
宗老將薦芰屈建命去之君子曰不違而道唐柳宗元<lb/>
非之曰屈子以禮之末忍絶其父將死之言且禮有齋<lb/>
之日思其所樂思其所嗜子木去芰安得為道甚矣柳<lb/>
子之陋也子木楚卿之賢者也夫豈不知為人子之道<lb/>
事死如事生况於將死丁寧之言棄而不用人情之所<lb/>
忍乎是必有大不忍於此者而奪其情也夫死生之際<lb/>
聖人嚴之薨於路寢不死於婦人之手至於結冠纓啓<lb/>
手足之末不敢不勉其於死生之變亦重矣父子平日<lb/>
<pb n="KR4d0076_WYG_044-21b"/>
之言可以恩掩義至於死生至嚴之際豈容以私害公<lb/>
乎曾子有疾稱君子之所貴乎道者三孟僖子卒使其<lb/>
子學禮於仲尼管仲病勸桓公去三豎夫數君子之言<lb/>
或主社稷或勤於道德或訓其子孫雖所趣不同然皆<lb/>
篤於大義不私其躬也如此今赫赫楚國若敖氏之賢<lb/>
聞於諸侯身為正卿死不在民而口腹是憂其為陋亦<lb/>
甚矣使子木行之國人誦之太史書之天下後世不知<lb/>
夫子之賢而唯陋是聞子木其忍為此乎故曰是必有<lb/>
<pb n="KR4d0076_WYG_044-22a"/>
大不忍者而奪其情也然禮之所謂思其所樂思其所<lb/>
嗜此言人子追思之道也曾晳嗜羊棗而曽子不忍食<lb/>
父没而不能讀父之書母没而不能執母之器皆人子<lb/>
之情自然也豈待父母之命耶今薦芰之事若出於子<lb/>
則可自其父母則為陋耳豈可以飲食之故而成父莫<lb/>
大之陋乎曾子寢疾曾元難於易簀曾子曰君子之愛<lb/>
人也以德細人之愛人也以姑息若以柳子之言為然<lb/>
是曽元為孝子而曽子顧禮之末易簀於病革之中為<lb/>
<pb n="KR4d0076_WYG_044-22b"/>
不仁之甚也中行偃死視不可含范宣子盟而撫之曰<lb/>
事呉敢不如事主猶視欒懐子曰主苟終所不嗣事於<lb/>
齊者有如河乃瞑嗚呼范宣子知事呉為忠於主而不<lb/>
知報齊以成夫子憂國之美其為忠則大矣古人以愛<lb/>
惡比之美疢藥石曰石猶生我疢之美者其毒滋多由<lb/>
是觀之柳子之愛屈到是疢之美子木之違父命藥石<lb/>
也哉<lb/>
　　　龍虎鉛汞論<lb/>
<pb n="KR4d0076_WYG_044-23a"/>
人之所以生死未有不自坎離者坎離交則生分則死<lb/>
必然之道也離為心坎為腎心之所然未有不正雖桀<lb/>
跖亦然其所以為桀跖者以内輕而外重故常行其所<lb/>
不然者爾腎强而溢則有欲念雖堯顔亦然其所以為<lb/>
堯顔者以内重而外輕故常行其所然者爾由是觀之<lb/>
心之性法而正腎之性淫而邪水火之德固如是也子<lb/>
産曰火烈人望而畏之水弱人狎而玩之達者未有不<lb/>
知此者也龍水汞也精也血也出於腎而肝藏之坎之<lb/>
<pb n="KR4d0076_WYG_044-23b"/>
物也虎火者鉛也氣也力也岀於心而肺主之離之物<lb/>
也心動則氣隨之而作腎溢則精血隨之而流如火之<lb/>
之有煙熖未有復反於薪者也世之不學道者其龍常<lb/>
出於水故龍飛而汞輕其虎常出於火故虎走而鉛枯<lb/>
此生人之常理也順此者死逆此者僊故真人之言曰<lb/>
順行則為人逆行則為道又曰五行顛倒術龍従火裏<lb/>
出五行不順行虎向水中生有隠者敎余曰人能正坐<lb/>
瞑目調息握固心定息㣲則徐閉之<hi>達磨胎息法亦須閉若如佛經待其</hi>
<pb n="KR4d0076_WYG_044-24a"/>
<hi>自止恐卒不能到也</hi>雖無所念而卓然精明毅然剛烈如火之不<lb/>
可犯息極則小通之微則復閉之<hi>方其通時亦復一息一息歸之下丹田中</hi>
<hi>也</hi>為之推數以多為賢以乆為功不過十日則丹田濕<lb/>
而水上行愈乆愈溫㡬至如烹上行之水蓊然如雲烝<lb/>
於泥丸蓋離者麗也著物而見火之性也吾目引於色<lb/>
耳引於聲口引於味鼻引於香火輒隨而麗之今吾寂<lb/>
然無所引於外火無所麗則將安往水者其所妃也勢<lb/>
必従之坎者陷也物至則受水之性也而况其配乎水<lb/>
<pb n="KR4d0076_WYG_044-24b"/>
火合則火不炎而水自上則所謂龍従火裏出也龍出<lb/>
於火則龍不飛而汞不乾旬日之外腦滿而腰足輕方<lb/>
閉息時常巻舌而上以䑛懸癕雖不能到而意到焉乆<lb/>
則能也如是不已則汞下入口方調息時則潄而烹之<lb/>
須滿口而後嚥<hi>若未滿且留口中候後次</hi>仍以空氣送至丹田常以<lb/>
意養之乆則化而為鉛此所謂虎向水中生也此論竒<lb/>
而通妙而簡決為可信者然吾有大患平生發此志願<lb/>
百十回矣皆謬悠無成意此道非捐軀以赴之刳心以<lb/>
<pb n="KR4d0076_WYG_044-25a"/>
受之盡命以守之不能成也吾今年已六十名位破敗<lb/>
兄弟隔絶父子離散身居蠻夷北歸無日區區世味亦<lb/>
可知矣若復謬悠於此真不如人矣故數日來别發誓<lb/>
願譬如古人避難窮山或使絶域齧草㗖雪彼何人哉<lb/>
已令造一禪榻兩大案明忩之下日専欲治此并已作<lb/>
乾烝餅百枚自二月一日為首盡絶人事飢則食此餅<lb/>
不飲湯水不㗖他物細嚼以致津液或飲少酒而已午<lb/>
後畧睡一更卧三更乃起坐以達旦有日采日有月采<lb/>
<pb n="KR4d0076_WYG_044-25b"/>
月餘時非數息煉隂則行今所論龍虎訣爾如此百日<lb/>
或有所成不讀書不著文且一時束起以待異日不遊<lb/>
山水除見道人外不接客不㑹飲皆無益也深恐易流<lb/>
之性不能終踐此言故先作書以報庶㡬他日有慙於<lb/>
弟而不敢變也此事大難不知其果能不慙否此書既<lb/>
以自堅又欲以及弟也巻舌以砥懸癕近得此法初甚<lb/>
秘惜云此禪家所得向上一路千金不傳人之所見如<lb/>
此雖可笑然極有驗也但行之數日間舌下筋㣲急痛<lb/>
<pb n="KR4d0076_WYG_044-26a"/>
當以漸馴致若舌尖果能及懸癕則致華池之水莫捷<lb/>
於此也又言此法名洪鑪上一㸃雪宜且秘之<lb/>
　　　上張安道養生訣論<lb/>
近來頗留意養生讀書延納方士多矣其法數百擇其<lb/>
簡而易行者間或為之輒驗今此法特竒妙乃知神仙<lb/>
長生不死非虚語也其效初亦不甚覺但積累百餘日<lb/>
功用不可量比之服藥其力百倍乆欲獻之左右其妙<lb/>
處非言語文字所能形容然可道其大略若信而行之<lb/>
<pb n="KR4d0076_WYG_044-26b"/>
必有大益其狀如左<lb/>
每夜以子後<hi>三更三四㸃至五更以來</hi>披衣起<hi>只牀上擁被坐亦可</hi>面東若南<lb/>
盤足叩齒三十六通握固<hi>以兩拇指握第三或第四指握拇指兩手拄腰腹間</hi>閉<lb/>
息<hi>閉息最是道家要妙處先須閉息却慮掃滅座相使心澄湛諸念不起自覺出入息調勻即閉定口鼻也</hi>
内觀五臟肺白肝青脾黄心赤腎黒<hi>常求五臟圖挂壁上使心中熟識五</hi>
<hi>臟六腑之形狀</hi>次想心為炎火光明洞徹下入丹田中待腹滿<lb/>
氣極即徐出氣<hi>不得令耳聞</hi>惟出入均調即以舌接脣齒内<lb/>
外漱鍊精液<hi>若有鼻液亦須漱使不嫌其鹹煉乆自然甘美此是真氣不可棄之也</hi>未得<lb/>
<pb n="KR4d0076_WYG_044-27a"/>
嚥復前法閉息内觀納心丹田調息漱津皆依前法如<lb/>
此者三津液滿口即低頭嚥下以氣送入丹田須用意<lb/>
精猛令津與氣谷谷然有聲徑入丹田又依前法為之<lb/>
凡九閉息三嚥津而止然後以左右手熱摩兩脚心<hi>此湧</hi>
<hi>泉穴上徹頂門氣訣之妙</hi>及臍下腰脊間皆令熱徹<hi>徐徐摩之使㣲汗出不妨不可</hi>
<hi>喘促爾</hi>次以兩手摩熨眼面耳項皆令極熱仍案捉鼻梁<lb/>
左右五七下梳頭百餘梳而卧熟寢至明<lb/>
右其法至簡易在常乆不廢而有深功且試行一二十<lb/>
<pb n="KR4d0076_WYG_044-27b"/>
日精神自已不同覺臍下實熱腰脚輕快乆而不已去<lb/>
仙不逺但當習閉息使漸能持乆以脉候之五至為一<lb/>
息近来閉得漸乆每閉百二十至而開蓋已閉得二十<lb/>
餘息也又不可强閉多時使氣錯亂或奔突而出反為<lb/>
之害慎之慎之又須常節晩食令腹中寛虚氣得回轉<lb/>
晝日無事亦時時閉目内觀潄鍊津液嚥之摩熨耳目<lb/>
以助真氣蓋清淨専一即易見功矣神仙至術有不可<lb/>
學者一忿躁二隂險三貪慾公雅量清德無此三疾竊<lb/>
<pb n="KR4d0076_WYG_044-28a"/>
謂可學故獻其區區篤信力行他日相見復陳其妙者<lb/>
文章書口訣多枝辭隱語卒不見下手徑路今且直指<lb/>
精要可謂至言不煩長生之根本也幸深加寶秘勿使<lb/>
庸妄窺之以泄至道也<lb/>
　　　續養生論<lb/>
鄭子産曰火烈人望而畏之水弱人狎而玩之翼奉論<lb/>
六情十二律其論水火也曰北方之情好也好行貪狠<lb/>
南方之情惡也惡行亷貞亷貞故為君子貪狠故為小<lb/>
<pb n="KR4d0076_WYG_044-28b"/>
人予參二人之學而為之説曰火烈而水弱烈生正弱<lb/>
生邪火為心水為腎故五藏之性心正而腎邪腎無不<lb/>
邪者雖上智之腎亦邪然上智常不淫者心之官正而<lb/>
腎聽命也心無不正者雖下愚之心亦正然下愚常淫<lb/>
者心不官而腎為政也知此則知鉛汞龍虎之説矣何<lb/>
謂鉛凡氣之謂鉛或趨或蹶或呼或吸或執或擊凡動<lb/>
者皆鉛也肺實出納之肺為金為白虎故曰鉛又曰虎<lb/>
何謂汞凡水之謂汞唾涕濃血精汗便利凡濕者皆汞<lb/>
<pb n="KR4d0076_WYG_044-29a"/>
也肝實宿藏之肝為木為青龍故曰汞又曰龍古之真<lb/>
人論内丹者曰五行顛倒術龍從火裏出五行不順行<lb/>
虎向水中生世未有知其説者也方五行之順行也則<lb/>
龍出於水虎出於火皆死之道也心不官而腎為政聲<lb/>
色外誘邪淫内發壬癸之英下流為人或為腐壞是汞<lb/>
龍之出於水者也喜怒哀樂皆出於心者也喜則攫拏<lb/>
隨之怒則毆擊隨之哀則擗踊隨之樂則抃舞隨之心<lb/>
動於内而氣應於外是鉛虎之出於火者也汞龍之出<lb/>
<pb n="KR4d0076_WYG_044-29b"/>
於水鉛虎之出於火有能岀而復返者乎故曰皆死之<lb/>
道也真人敎之以逆行曰龍當使從火出虎當使從水<lb/>
生也其説若何孔子曰思無邪凡有思皆邪也而無思<lb/>
則土木也孰能使有思而非邪無思而非土木乎蓋必<lb/>
有無思之思焉夫無思之思端正莊栗如臨君師未嘗<lb/>
一念放逸然卒無所思如龜毛兔角非作故無本性無<lb/>
故是之謂戒戒生定定則出入息自住出入息住則心<lb/>
火不復炎上火在易為離離麗也必有所麗未嘗獨立<lb/>
<pb n="KR4d0076_WYG_044-30a"/>
而水其妃也既不炎上則従其妃矣水火合則壬癸之<lb/>
英上流於腦而益於𤣥膺若鼻液而不鹹非腎出故也<lb/>
此汞龍之自火出者也長生之藥内丹之萌無過此者<lb/>
矣隂陽之始交天一為水凡人之始造形皆水也故五<lb/>
行一曰水得暖氣而後生故二曰火生而後有骨故三<lb/>
曰木故生而日堅凡物之堅壯者皆金氣也故四曰金<lb/>
骨堅而後肉生焉土為肉故五曰土人之在母也母呼<lb/>
亦呼母吸亦吸口鼻皆閉而以臍達故臍者生之根也<lb/>
<pb n="KR4d0076_WYG_044-30b"/>
汞龍之出於火流於腦溢於𤣥膺必歸於根心火不炎<lb/>
上必従其妃是火常在根也故壬癸之英得火而日堅<lb/>
達於四支浹於肌膚而日壯究其極則金剛之體也此<lb/>
鉛虎之自水生者也龍虎生而内丹成矣故曰順行則<lb/>
為人逆行則為道道則未也亦可謂長生不死之術矣<lb/>
　<lb/>
　<lb/>
　東坡全集巻四十四<lb/>
</p>
<p>
</p>
  </div>
<div>
                <head>東坡全集巻四十五</head>
    <p>
<pb n="KR4d0076_WYG_045-1a"/>
欽定四庫全書<lb/>
　東坡全集巻四十五　　　　宋　蘓軾　撰<lb/>
　　制䇿二首<lb/>
　　　御試制科䇿<hi>并問</hi>
皇帝若曰朕承祖宗之大統先帝之休烈深惟寡昧未<lb/>
燭於理志勤道逺治不加進夙興夜寐於兹三紀朕徳<lb/>
有所未至教有所未孚闕政尚多和氣或盭田野雖闢<lb/>
民多亡聊邊境雖安兵不得撤利入巳浚浮費彌廣軍<lb/>
<pb n="KR4d0076_WYG_045-1b"/>
冗而未練官冗而未澄庠序比興禮樂未具戸罕可封<lb/>
之俗士忽胥讓之節此所以訟未息於虞芮刑未措於<lb/>
成康意在位者不以教化為心治民者多以文法為拘<lb/>
禁防繁多民不知避叙法寛濫吏不知懼纍繫者衆愁<lb/>
歎者多仍歳以来災異數見六月壬子日食於朔淫雨<lb/>
過節煗氣不效江河潰決百川騰溢永思厥咎深切在<lb/>
予變不虚生縁政而起五事之失六沴之作劉向所傳<lb/>
吕氏所紀五行何修而得其性四時何行而順其令非<lb/>
<pb n="KR4d0076_WYG_045-2a"/>
正陽之月伐鼔救變其合於經乎方盛夏之時論囚報<lb/>
重其考於古乎京師諸夏之根本王教之淵源百工淫<lb/>
巧無禁豪右僣差不度治當先内或曰何以為京師政<lb/>
在擿姦或曰不可撓獄市推尋前世孝文尚老子而天<lb/>
下富殖孝武用儒術而海内虚耗道非有弊治奚不同<lb/>
王政所由形于詩道周公豳詩王業也而係之國風宣<lb/>
王北伐大事也而載之小雅周以冢宰制國用唐以宰<lb/>
相兼度支錢榖大計也兵師大衆也何陳平之對謂當<lb/>
<pb n="KR4d0076_WYG_045-2b"/>
責之内史韋賢之言不宜兼於宰相錢貨之制輕重之<lb/>
相權命秩之差虚實之相養水旱蓄積之備邊陲守禦<lb/>
之方圜法有九府之名樂語有五均之義富人強國尊<lb/>
君重朝弭災致祥改薄從厚此皆前世之急政而當今<lb/>
之要務子大夫其悉意以陳母悼後害<lb/>
臣謹對曰臣聞天下無事則公卿之言輕於鴻毛天下<lb/>
有事則匹夫之言重於泰山非智有所不能而明有所<lb/>
不察緩急之勢異也方其無事也雖齊桓之深信其臣<lb/>
<pb n="KR4d0076_WYG_045-3a"/>
管仲之深得其君以握手丁寧之問將死深悲之言而<lb/>
不能去其區區之三豎及其有事且急也雖唐代宗之<lb/>
庸程元振之用事栁伉之賤且疎而一言以入之不終<lb/>
朝而去其腹心之疾夫言之於無事之世者足以有所<lb/>
改為而常患於不信言之於有事之世者易以見信而<lb/>
常患於不及改為此忠臣志士之所以深悲天下之所<lb/>
以亂亡相尋而世主之所以不悟也今陛下處積安之<lb/>
時乘不拔之勢拱手垂裳而天下嚮風動容變色而海<lb/>
<pb n="KR4d0076_WYG_045-3b"/>
内震恐雖有一事之失常一物之不獲固未足以憂陛<lb/>
下也所為親䇿賢良之士者以應故事而已豈以臣言<lb/>
為真足以有感於陛下耶雖然君以名求之臣以實應<lb/>
之陛下為是名也臣敢不為是實也伏惟制䇿有念祖<lb/>
宗先帝大業之重而自處於寡昧以為志勤道逺治不<lb/>
加進臣竊以為陛下即位以来歳歴三紀更於事變審<lb/>
於情偽不為不熟矣而治不加進雖臣亦疑之然以為<lb/>
志勤道逺則雖臣至愚亦未敢以明詔為然也夫志有<lb/>
<pb n="KR4d0076_WYG_045-4a"/>
不勤而道無逺陛下苟知勤矣則天下之事粲然無不<lb/>
畢舉又安以訪臣為哉今也猶以道逺為歎則是陛下<lb/>
未知勤也臣請言勤之説夫天以日運故健日月以日<lb/>
行故明水以日流故不竭人之四肢以日動故無疾器<lb/>
以日用故不蠧天下者大器也久置而不用則委靡廢<lb/>
放日趨於弊而已矣陛下深居法宫之中其憂勤而不<lb/>
息邪臣不得而知也其宴安而無為邪臣不得而知也<lb/>
然所以知道逺之歎由陛下之不勤者誠見陛下以天<lb/>
<pb n="KR4d0076_WYG_045-4b"/>
下之大欲輕賦税則財不足欲威四夷則兵不強欲興<lb/>
利除害則無其人欲敦世厲俗則無其具大臣不過遵<lb/>
用故事小臣不過謹守簿書上下相安以苟歳月此臣<lb/>
所以妄論陛下之不勤也臣又竊聞之自頃歳以来大<lb/>
臣奏事陛下無所詰問直可之而已臣始聞而大懼以<lb/>
為不信及退而觀其效見則臣亦不敢謂不信也何則<lb/>
人君之言與士庶不同言脱於口而四方傳之捷於風<lb/>
雨故太祖太宗之世天下皆諷誦其言語以為聳動之<lb/>
<pb n="KR4d0076_WYG_045-5a"/>
具今陛下之所震怒而賜譴者何人也合於聖意誘而<lb/>
進之者何人也所與朝夕論議深言者何人也越次躐<lb/>
等召而問訊之者何人也四者臣皆未之聞焉此臣所<lb/>
以妄論陛下之不勤也臣願陛下條天下之事其大者<lb/>
有幾可用之人有幾某事未治某人未用雞鳴而起曰<lb/>
吾今日為某事用某人他日又曰吾所為某事其事果<lb/>
濟矣乎所用某人其人果才矣乎如是孜孜焉不違於<lb/>
心屏去聲色放遠善柔親近賢達逺覽古今凡此者勤<lb/>
<pb n="KR4d0076_WYG_045-5b"/>
之實也而道何逺乎伏惟制䇿有夙興夜寐于今三紀<lb/>
徳有所未至教有所未孚闕政尚多和氣或盭田野雖<lb/>
闢民多亡聊邊境雖安兵不得撤利入已浚浮費彌廣<lb/>
軍冗而未練官冗而未澄庠序比興禮樂未具戸罕可<lb/>
封之俗士忽胥讓之節此所以訟未息於虞芮刑未措<lb/>
於成康意在位者不以教化為心治民者多以文法為<lb/>
拘禁防繁多民不知避叙法寛濫吏不知懼纍繫者衆<lb/>
愁歎者多凡此陛下之所憂數十條者臣皆能為陛下<lb/>
<pb n="KR4d0076_WYG_045-6a"/>
歴數而備言之然而未敢為陛下道也何者陛下誠得<lb/>
御臣之術而固執之則嚮之所憂數十條者皆可以捐<lb/>
之大臣而巳不與今陛下區區以嚮之數十條為已憂<lb/>
者則是陛下未得御臣之術也天下所謂賢者陛下既<lb/>
得而用之矣方其未用也常若有餘而其既用也則不<lb/>
足是豈其才之有變乎古之用人者日夜提䇿之武王<lb/>
用太公其相與問答百餘萬言今之六韜是也桓公用<lb/>
管仲其相與問答亦百餘萬言今之管子是也古之人<lb/>
<pb n="KR4d0076_WYG_045-6b"/>
君其所以反覆窮究其臣者若此今陛下黙黙而聽其<lb/>
所為則夫嚮之所憂數十條者無時而舉矣古之忠臣<lb/>
其受任也必先自度曰吾能辦是矣乎度能辦是也則<lb/>
又曰吾君能忘已而任我乎能無以小人間我乎度其<lb/>
能㤀已而任我也能無以小人間我也然後受之既已<lb/>
受之矣則以身任天下之責而不辭享天下之利而不<lb/>
愧今也内不度已外不度君而輕受之受之而衆不與<lb/>
也則引身而求去陛下又為美辭而遣之加之重禄而<lb/>
<pb n="KR4d0076_WYG_045-7a"/>
慰之夫引身而求退者非果㢘節而有讓也是邀君以<lb/>
自固也是自明其非我之欲留以逃謗也是不能辦其<lb/>
事而以其患遺後人也陛下奈何聽之臣故曰陛下未<lb/>
得御臣之術也若夫徳有所未至教有所未孚者此實<lb/>
不至也徳之必有以著其徳之之形教之必有以顯其<lb/>
教之之狀徳之之形莫著於輕賦教之之狀莫顯於去<lb/>
殺此二者今皆未能焉故曰實不至也夫以選舉之重<lb/>
而不取才行官吏之衆而不行考課農末之相傾而平<lb/>
<pb n="KR4d0076_WYG_045-7b"/>
糴之法不立貧富之相役而占田之數無限天下之闕<lb/>
政則莫大乎此而和氣安得不盭乎田野闢者民之所<lb/>
以富足之道也其所以無聊則吏政之過也然臣聞天<lb/>
下之民常偏聚而不均吳蜀有可耕之人而無其地荆<lb/>
襄有可耕之地而無其人由此觀之則田野亦未可謂<lb/>
盡闢也夫以吳蜀荆襄之相形而飢寒之民終不能去<lb/>
狹而就寛者世以為懷土而重遷非也行者無以相羣<lb/>
則不能行居者無以相友則不能居若軰徙飢寒之民<lb/>
<pb n="KR4d0076_WYG_045-8a"/>
則無不聽矣邊境巳安而兵不得撤者有安之名而無<lb/>
安之實也臣欲小言之則自以為愧大言之則世俗以<lb/>
為笑臣請略言之古之制北方者未始不通西域今之<lb/>
所以不能通者是夏人為之障也朝廷置靈武於度外<lb/>
幾百年矣議者以為絶域異方曾不敢近而况於取之<lb/>
乎然臣以為事勢有不可不取者不取靈武則無以通<lb/>
西域西域不通則契丹之強未有艾也然靈武之所以<lb/>
不可取者非以數郡之能抗吾中國吾中國自困而不<lb/>
<pb n="KR4d0076_WYG_045-8b"/>
能舉也其所以自困而不能舉者以不生不息之財養<lb/>
不耕不戰之兵塊然如巨人之病膇非不枵然大矣而<lb/>
手足不能以自舉欲去是疾也則莫若捐秦以委之使<lb/>
秦人斷然如戰國之世不待中國之援而中國亦未始<lb/>
有秦者有戰國之全利而無戰國之患則夏人舉矣其<lb/>
便莫如稍徙縁邊之民不能戰守者於空閒之地而以<lb/>
其地益募民為屯田屯田之兵稍益則向之戍卒可以<lb/>
稍減使數歳之後縁邊之民盡為耕戰之夫然後數出<lb/>
<pb n="KR4d0076_WYG_045-9a"/>
兵以苦之要以使之厭戰而不能支則折而歸吾矣如<lb/>
此而契丹始有可制之漸中國始有息肩之所不然將<lb/>
濟師之不暇而又何撤乎所謂利入巳浚而浮費彌廣<lb/>
者臣竊以為外有不得已之勁敵内有得已而不已之<lb/>
後宫後宫之費不下一敵國金玉錦繡之工日作而不<lb/>
息朝成夕毁務以相新主帑之吏日夜儲其精金良帛<lb/>
而别異之以待倉卒之命其為費豈可勝計哉今不務<lb/>
去此等而欲廣求利之門臣知所得之不如所喪也軍<lb/>
<pb n="KR4d0076_WYG_045-9b"/>
冗而未練者臣嘗論之曰此將不足恃之過也然以其<lb/>
不足恃之故而擁之以多兵不蒐去其無用則多兵適<lb/>
所以為敗也官冗而未澄者臣嘗論之曰此審官吏部<lb/>
與職司無法之過也夫審官吏部是古考績黜陟之所<lb/>
也而特以日月為斷今縱未能復古可略分其郡縣不<lb/>
以逺近為差而以難易為等第其人之所堪而别異之<lb/>
才者常為其難而不才者常為其易及其當遷也難者<lb/>
常速而易者常久然而為此者固有待也使審官吏部<lb/>
<pb n="KR4d0076_WYG_045-10a"/>
與外之職司常相闗通而為職司者不惟舉有罪察有<lb/>
功而已必使盡第其屬吏之所堪以詔審官吏部審官<lb/>
吏部常從内等其任使之難易職司常從外第其人之<lb/>
優劣才者常用不才者常閒則冗官可澄矣庠序興而<lb/>
禮樂未具者臣蓋以為庠序者禮樂既興之所用非所<lb/>
以興禮樂也今禮樂鄙野而未完則庠序不知所以為<lb/>
教又何以興禮樂乎如此而求其可封責其胥讓將以<lb/>
息訟而措刑者是却行而求前也夫上之所嚮者下之<lb/>
<pb n="KR4d0076_WYG_045-10b"/>
所趨也而况從而賞之乎上之所背者下之所去也而<lb/>
况從而罰之乎陛下責在位者不務教化而治民者多<lb/>
拘文法臣不知朝廷所以為賞罰者何也無乃或以教<lb/>
化得罪而多以文法受賞歟夫禁防未至於繁多而民<lb/>
不知避者吏以為市也叙法不為寛濫而吏不知懼者<lb/>
不論其能否而論其久近也纍繫者衆愁歎者多凡以<lb/>
此也伏惟制䇿有仍歳以来災異數見乃六月壬子日<lb/>
食于朔淫雨過節煗氣不效江河潰決百川騰溢永思<lb/>
<pb n="KR4d0076_WYG_045-11a"/>
厥咎深切在予變不虚生縁政而起此豈非陛下厭聞<lb/>
諸儒牽合之論而欲聞其自然之説乎臣不敢復取洪<lb/>
範傳五行志以為對直以意推之夫日食者是陽氣不<lb/>
能履險也何謂陽氣不能履險臣聞五月二十三分月<lb/>
之二十是為一交交當朔則食交者是行道之險者也<lb/>
然而或食或不食則陽氣之有強弱也今有二人並行<lb/>
而犯霧露其疾者必其弱者其不疾者必其強者也道<lb/>
之險一也而陽氣之強弱異故夫日之食非食之日而<lb/>
<pb n="KR4d0076_WYG_045-11b"/>
後為食其虧也久矣特遇險而見焉陛下勿以其未食<lb/>
也為無災而其既食而復也為免咎臣以為未也特出<lb/>
於險耳夫淫雨大水者是陽氣融液汗漫而不能收也<lb/>
諸儒或以為隂盛臣請得以理折之夫陽動而外其於<lb/>
人也為噓噓之氣温然而為濕隂動而内其於人也為<lb/>
噏噏之氣冷然而為燥以一人推天地天地可見故春<lb/>
夏者其一噓也秋冬者其一噏也夏則川澤洋溢冬則<lb/>
水泉收縮此燥濕之效也是故陽氣汗漫融液而不能<lb/>
<pb n="KR4d0076_WYG_045-12a"/>
收則常為淫雨大水猶人之嘘而不能噏也今陛下以<lb/>
至仁柔天下兵驕而益厚其賜鄰敵桀傲而益加其禮<lb/>
蕩然與天下為咻呴温煖之政萬事惰壊而終無威刑<lb/>
以堅凝之亦如人之嘘而不能噏此淫雨大水之所由<lb/>
作也天地告戒之意隂陽消復之理殆無以易此矣而<lb/>
制䇿又有五事之失六沴之作劉向所傳吕氏所紀<lb/>
五行何修而得其性四時何行而順其令非正陽之月<lb/>
伐鼓救變其合於經乎方盛夏之時論囚報重其考於<lb/>
<pb n="KR4d0076_WYG_045-12b"/>
古乎此陛下畏天恐懼求端之過而流入於迂儒之説<lb/>
此皆愚臣之所學於師而不取者也夫五行之相沴本<lb/>
不至於六六沴者起於諸儒欲以六極分配五行於是<lb/>
始以皇極附益而為六夫皇極者五事皆得不極者五<lb/>
事皆失非所以與五事並列而别為一者也是故有眊<lb/>
而又有䝉有極而無福曰五福皆應此亦自知其疎也<lb/>
吕氏之時令則栁宗元之論備矣以為有可行者有不<lb/>
可行者其可行者皆天事也其不可行者皆人事也若<lb/>
<pb n="KR4d0076_WYG_045-13a"/>
夫禜社伐鼔本非有益於救災特致其尊陽之意而已<lb/>
書曰乃季秋月朔辰弗集于房瞽奏鼓嗇夫馳庻人走<lb/>
由此言之則亦何必正陽之月而後伐鼓救變如左氏<lb/>
之説乎盛夏報囚先儒固已論之以為仲尼誅齊優之<lb/>
月固君子之所無疑也伏惟制䇿有京師諸夏之根本<lb/>
王教之淵源百工淫巧無禁豪右僣差不度此在陛下<lb/>
身率之耳後宫有大練之飾則天下以羅紈為羞大臣<lb/>
有脱粟之節則四方以膏粱為汙雖無禁令又何憂乎<lb/>
<pb n="KR4d0076_WYG_045-13b"/>
惟制䇿有治當先内或曰何以為京師政在擿姦或曰<lb/>
不可撓獄市此皆一偏之説不可以不察也夫見其一<lb/>
偏而輙舉以為説則天下之説不可以勝舉矣自通人<lb/>
而言之則曰治内所以為京師也不撓獄市所以為擿<lb/>
姦也如使不撓獄市而害其為擿姦則夫曹參者是為<lb/>
逋逃主也伏惟制䇿有推尋前世深觀治迹孝文尚老<lb/>
子而天下富殖孝武用儒術而海内虚耗道非有弊治<lb/>
奚不同臣竊以為不然孝文之所以為得者是儒術略<lb/>
<pb n="KR4d0076_WYG_045-14a"/>
用也其所以得而未盡者是用儒之未純也而其所以<lb/>
為失者是用老也何以言之孝文得賈誼之説然後待<lb/>
大臣有禮御諸侯有術而至於興禮樂係單于則曰未<lb/>
暇故曰儒術略用而未純也若夫用老之失則有之矣<lb/>
始以區區之仁壊三代之肉刑而易之以髠笞髠笞不<lb/>
足以懲中罪則又從而殺之用老之失豈不過甚矣哉<lb/>
且夫孝武亦不可謂用儒之主也博延方士而多興妖<lb/>
祠大興宫室而甘心逺略此豈儒者教之今夫有國者<lb/>
<pb n="KR4d0076_WYG_045-14b"/>
徒知狥其名而不考其實見孝文之富殖而以為老子<lb/>
之功見孝武之虛耗而以為儒者之罪則過矣此唐明<lb/>
皇之所以溺於宴安徹去禁防而為天寶之亂也伏惟<lb/>
制䇿有王政所由形于詩道周公豳詩王業也而係之<lb/>
國風宣王北伐大事也而載之小雅臣竊聞豳詩言后<lb/>
稷公劉所以致王業之艱難者也其後累世而至文王<lb/>
文王之時則王業既已大成矣而其詩為二南二南之<lb/>
詩猶列於國風而至於豳獨何怪乎昔季札觀周樂以<lb/>
<pb n="KR4d0076_WYG_045-15a"/>
為大雅曲而有直體小雅思而不貳怨而不言夫曲而<lb/>
有直體者寛而不流也思而不貳怨而不言者狹而不<lb/>
迫也由此觀之則大雅小雅之所以異者取其辭之廣<lb/>
狹非取其事之大小也伏惟制䇿有周以冢宰制國用<lb/>
唐以宰相兼度支錢榖大計也兵師大衆也何陳平之<lb/>
對謂當責之内史韋賢之言不宜兼於宰相臣以為宰<lb/>
相雖不親細務至於錢榖兵師固當制其贏虛利害陳<lb/>
平所謂責之内史者特以宰相不當治其簿書多少之<lb/>
<pb n="KR4d0076_WYG_045-15b"/>
數耳昔唐之初以郎官領度攴而職事以治及兵興之<lb/>
後始立使額參佐既衆簿書益繁百弊之源自此而始<lb/>
其後裴延齡皇甫鎛皆以剥下媚上至於希世用事以<lb/>
宰相兼之誠得防姦之要而韋賢之議特以其權過重<lb/>
歟故李徳裕以為賤臣不當議令臣常以為有宰相之<lb/>
風矣伏惟制䇿有錢貨之制輕重之相權命秩之差虛<lb/>
實之相養水旱蓄積之備邊陲守禦之方圜法有九府<lb/>
之名樂語有五均之義此六者亦方今之所當論也昔<lb/>
<pb n="KR4d0076_WYG_045-16a"/>
召穆公曰民患輕則多作重以行之若不堪重則多作<lb/>
輕以行之亦不廢重輕可改而重不可廢不幸而過寧<lb/>
失於重此制錢貨之本意也命者人君之所擅出於口<lb/>
而無窮秩者民力之所供取於府而有限以無窮養有<lb/>
限此虚實之相養也水旱蓄積之備則莫若復隋唐之<lb/>
義倉邊陲守禦之方則莫若依秦漢之更卒周官有大<lb/>
府天府泉府玉府内府外府職内職金職幣是謂九府<lb/>
太公之所行以致富古者天子取諸侯之士以為國均<lb/>
<pb n="KR4d0076_WYG_045-16b"/>
則市不二價四民常均是謂五均獻王之所致以為法<lb/>
皆所以均民而富國也凡陛下之所以䇿臣者大略如<lb/>
此而於其末復䇿之曰富人強國尊君重朝弭災致祥<lb/>
改薄從厚此皆前世之急政而當今之要務此臣有以<lb/>
知陛下之聖意以為向之所以䇿臣者各指其事恐臣<lb/>
不得盡其辭是以復舉其大體而槩問焉又恐其不能<lb/>
切至也故又詔之曰悉意以陳而無悼後害臣是以敢<lb/>
復進其猖狂之説夫天下者非君有也天下使君主之<lb/>
<pb n="KR4d0076_WYG_045-17a"/>
耳陛下念祖宗之重思百姓之可畏欲進一人當同天<lb/>
下之所欲進欲退一人當同天下之所欲退今者毎進<lb/>
一人則人相與誹曰是進於某也是某之所欲也毎退<lb/>
一人則又相與誹曰是出於某也是某之所惡也臣非<lb/>
敢以此為舉信也然而致此言者則必有由矣今無知<lb/>
之人相與謗於道曰聖人在上而天下之所以不盡被<lb/>
其澤者便嬖小人附於左右而女謁盛於内也為此言<lb/>
者固妄矣然而天下或以為信者何也徒見諫官御史<lb/>
<pb n="KR4d0076_WYG_045-17b"/>
之言矻矻乎難入以為必有間之者也徒見蜀之美錦<lb/>
越之奇器不由方貢而入於官也如此而向之所謂急<lb/>
政要務者陛下何暇行之臣不勝憤懣謹復列之於末<lb/>
惟陛下寛其萬死幸甚幸甚謹對<lb/>
　　　擬進士對御試䇿<hi>并引狀問</hi>
右臣准宣命差赴集英殿編排舉人試巻竊見陛下始<lb/>
革舊制以䇿試多士厭聞詩賦無益之語將求山林朴<lb/>
直之論聖聽廣大中外歡喜而所試舉人不能推原上<lb/>
<pb n="KR4d0076_WYG_045-18a"/>
意皆以得失為慮不敢指陳闕政而阿䛕順㫖者又卒<lb/>
據上第陛下之所以求於人至深切矣而下之報上者<lb/>
如此臣竊深悲之夫科埸之文風俗所繫所收者天下<lb/>
莫不以為法所棄者天下莫不以為戒昔祖宗之朝崇<lb/>
尚辭律則詩賦之工曲盡其巧自嘉祐以来以古文為<lb/>
貴則䇿論盛行於世而詩賦幾至於熄何者利之所在<lb/>
人無不化今始以䇿取士而士之在甲科者多以謟䛕<lb/>
得之天下觀望誰敢不然臣恐自今已往相師成風雖<lb/>
<pb n="KR4d0076_WYG_045-18b"/>
直言之科亦無敢以直言進者風俗一變不可復返正<lb/>
人衰微則國隨之非復詩賦䇿論迭興迭廢之比也是<lb/>
以不勝憤懣退而擬進士對御試䇿一道學術淺陋不<lb/>
能盡知當世之切務直載所聞上將以推廣聖言庶有<lb/>
補於萬一下將以開示四方使知陛下本不諱惡切直<lb/>
之言風俗雖壊猶可以少救其所撰䇿謹繕寫投進干<lb/>
冒天威臣無任戰恐待罪之至<lb/>
問朕徳不類託於士民之上所與待天下之治者惟萬<lb/>
<pb n="KR4d0076_WYG_045-19a"/>
方黎獻之求詳延於廷諏以世務豈特考子大夫之所<lb/>
學且以博朕之所聞葢聖王之御天下也百官得其職<lb/>
萬事得其序有所不為為之而無不成有所不革革之<lb/>
而無不服田疇闢溝洫治草木暢茂鳥獸魚鼈無不得<lb/>
其性其富足以備禮其和足以廣樂其治足以致刑子<lb/>
大夫以謂何施而可以臻此方今之弊可謂衆矣救之<lb/>
之術必有本末所施之宜必有先後子大夫之所宜知<lb/>
也生民以來所謂至治必曰唐虞成周之時詩書所稱<lb/>
<pb n="KR4d0076_WYG_045-19b"/>
其迹可見以至後世賢明之君忠智之臣相與憂勤以<lb/>
營一代之業雖未盡善要其所以成就亦必有可言者<lb/>
其詳著之朕將親覽焉<lb/>
對臣伏見陛下發徳音下明詔以天下安危之至計謀<lb/>
及於布衣之士其求之不可謂不切其好之不可謂不<lb/>
篤矣然臣私有所憂者不知陛下有以受之歟禮曰甘<lb/>
受和白受采故臣願陛下先治其心使虛一而靜然後<lb/>
忠言至計可得而入也今臣竊恐陛下先入之言已實<lb/>
<pb n="KR4d0076_WYG_045-20a"/>
其中邪正之黨已貳其聽功利之説已動其欲則雖有<lb/>
臯陶益稷之謀亦無自入矣而况於疎逺愚陋者乎此<lb/>
臣之所以大懼也若乃盡言以招過觸諱以忘軀則非<lb/>
臣之所恤也聖䇿曰聖王之御天下也百官得其職萬<lb/>
事得其序臣以為陛下未知此也是以顛倒失序如此<lb/>
苟誠知之曷不尊其所聞而行其所知歟百官之所以<lb/>
得其職者豈聖王人人而督責之萬事之所以得其序<lb/>
者豈聖王事事而整齊之哉亦因能以任職因職以任<lb/>
<pb n="KR4d0076_WYG_045-20b"/>
事而已官有常守謂之職施有先後謂之序今陛下使<lb/>
兩府大臣侵三司財利之權常平使者亂職司守令之<lb/>
治刑獄舊法不以付有司而取决於執政之意邊鄙大<lb/>
慮不以責帥臣而聽計於小吏之口百官可謂失其職<lb/>
矣王者之所宜先者徳也所宜後者刑也所宜先者義<lb/>
也所宜後者利也而陛下易之萬事可謂失其序矣然<lb/>
此猶其小者其大者則中書失其政也宰相之職古者<lb/>
所以論道經邦今陛下但使奉行條例司文書而已昔<lb/>
<pb n="KR4d0076_WYG_045-21a"/>
邴吉為丞相蕭望之為御史大夫望之言隂陽不和咎<lb/>
在臣等而宣帝以為意輕丞相終身薄之今政事堂忿<lb/>
争相詬流傳都邑以為口實使天下何觀焉故臣願陛<lb/>
下首還中書之政則百官之職萬事之序以次而得矣<lb/>
聖䇿曰有所不為為之而無不成有所不革革之而無<lb/>
不服陛下之及此言是天下之福也今日之患正在於<lb/>
未成而為之未服而革之耳夫成事在理不在勢服人<lb/>
以誠不以言理之所在以為則成以禁則止以賞則勸<lb/>
<pb n="KR4d0076_WYG_045-21b"/>
以言則信古之人所以鼔舞天下綏之斯來動之斯和<lb/>
者蓋循理而已今為政不務循理而欲以人主之勢賞<lb/>
罰之威刼而成之夫以斧析薪可謂必克矣然不循其<lb/>
理則斧可缺薪不可破是以不論尊卑不計強弱理之<lb/>
所在則成理所不在則不成可必也今陛下使農民舉<lb/>
息與商賈争利豈理也哉而何怪其不成乎禮曰微之<lb/>
顯誠之不可掩也如此夫陛下苟誠心乎為民則雖或<lb/>
謗之而人不信苟誠心乎為利則雖自解釋而人不服<lb/>
<pb n="KR4d0076_WYG_045-22a"/>
且事有决不可欺者吏受賄枉法人必謂之贓非其有<lb/>
而取之人必謂之盜苟有其實不敢辭其名今青苗有<lb/>
二分之息而不謂之放債取利可乎凡人為善不自譽<lb/>
而人譽之為惡不自毁而人毁之如使為善者必須自<lb/>
言而後信則堯舜周孔亦勞矣今天下以為利陛下以<lb/>
為義天下以為害陛下以為仁天下以為貪陛下以為<lb/>
亷不勝其紛紜也則使二三臣者極其巧辯以解答千<lb/>
萬人之口附㑹經典造為文書以曉告四方之人四方<lb/>
<pb n="KR4d0076_WYG_045-22b"/>
之人豈如嬰兒鳥獸而可以小數眩之哉且夫未成而<lb/>
為之則其弊必至於不敢為未服而革之則其弊必至<lb/>
於不敢革蓋世有好走馬者一為墜傷則終身徒行何<lb/>
者慎重則必成輕發則多敗此理之必然也陛下若出<lb/>
於慎重則屢作屢成不惟人信之陛下亦自信而日以<lb/>
勇矣若出於輕發則毎舉毎敗不惟人不信陛下亦自<lb/>
不信而日以怯矣文宗始用訓注其志豈淺也哉而<lb/>
一經大變則憂沮喪氣不能復振文宗亦非有失徳<lb/>
<pb n="KR4d0076_WYG_045-23a"/>
徒以好作而寡謀也慎重者始若怯終必勇輕發者始<lb/>
若勇終必怯廼者横山之人未嘗一日而忘漢雖五尺<lb/>
之童子知其可取然自慶厯以来莫之敢發者誠未有<lb/>
以善其後也近者邊臣不計其後而遽發之一發不中<lb/>
則内帑之費以數百萬計而闗輔之民困於飛輓者三<lb/>
年而未已雖天下之勇者敢復為之歟為之固不可敢<lb/>
復言之歟由此觀之則横山之功是欲速而壊之也近<lb/>
者青苖之政助役之法均輸之䇿併軍蒐卒之令卒然<lb/>
<pb n="KR4d0076_WYG_045-23b"/>
輕發又甚於前日矣雖陛下不䘏人言持之益堅而勢<lb/>
窮事礙終亦必變他日雖有良法美政陛下能復自信<lb/>
乎人君之患在於樂因循而重改作今陛下春秋鼎盛<lb/>
天錫勇智此萬世一時也而羣臣不能濟之以慎重養<lb/>
之以敦朴譬如乘輕車馭駿馬冒險夜行而僕夫又從<lb/>
後鞭之豈不殆哉臣願陛下解轡秣馬以須東方之明<lb/>
而徐行於九軌之道甚未晩也聖䇿曰田疇闢溝洫治<lb/>
草木暢茂鳥獸魚鼈莫不各得其性者此百工有司之<lb/>
<pb n="KR4d0076_WYG_045-24a"/>
事也曾何足以累陛下陛下操其要治其本恭已無為<lb/>
而物莫不盡其理以生以死若夫百工有司之事自宰<lb/>
相不屑為之而况於陛下乎聖䇿曰其富足以備禮其<lb/>
和足以廣樂其治足以致刑何施而可以臻此孔子曰<lb/>
百姓足君孰與不足兔首瓠葉可以行禮掃地而祭可<lb/>
以事天禮之不備非貧之罪也管子曰倉廪實而知禮<lb/>
節臣不知陛下所謂富者富民歟抑富國歟陸賈曰將<lb/>
相和調則士豫附劉向曰衆賢和於朝則萬物和於野<lb/>
<pb n="KR4d0076_WYG_045-24b"/>
今朝廷可謂不和矣其咎安在陛下不返求其本而欲<lb/>
以力勝之力之不能勝衆也久矣古者刀鋸在前鼎鑊<lb/>
在後而士猶犯之今陛下躬蹈堯舜未嘗誅一無罪欲<lb/>
弭衆言不過斥逐異議之臣而更用人必不忍行亡秦<lb/>
偶語之禁起東漢黨錮之獄多士何畏而不言哉臣恐<lb/>
逐者不巳而爭者益多煩言交攻愈甚於今日矣欲望<lb/>
致和而廣樂豈不疎哉古之求治者將以措刑也今陛<lb/>
下求治則欲致刑此又羣臣誤陛下也臣知其説矣是<lb/>
<pb n="KR4d0076_WYG_045-25a"/>
出於荀卿荀卿喜為異論至以人性為惡則其言治世<lb/>
刑重亦宜矣而説者又以為書稱唐虞之隆刑故無小<lb/>
而周之盛時羣飲者殺臣請有以詰之夏禹之時大辟<lb/>
二百周公之時大辟五百豈可謂周治而禹亂耶秦為<lb/>
法及三族漢除肉刑豈可謂秦治而漢亂耶致之言極<lb/>
也天下幸而未治使一日治安陛下將變今之刑而用<lb/>
其極歟天下幾何其不叛也徒聞其語而懼者巳衆矣<lb/>
臣不意異端邪説惑誤陛下至於如此且夫宥過無大<lb/>
<pb n="KR4d0076_WYG_045-25b"/>
刑故無小此用刑之常理也至於今守之豈獨唐虞之<lb/>
隆而周之盛時哉所以誅羣飲者意其非獨羣飲而已<lb/>
如今之法所謂夜聚曉散者使後世不知其詳而徒聞<lb/>
其語則凡夜相過者皆執而殺之可乎夫人相與飲酒<lb/>
而輒殺之雖桀紂之暴不至於此而謂周公行之歟聖<lb/>
䇿曰方今之弊可謂衆矣救之之術必有本末所施之<lb/>
宜必有先後臣請論其本與其所宜先者而陛下擇焉<lb/>
方今救弊之道必先立事立事之本在於知人則所施<lb/>
<pb n="KR4d0076_WYG_045-26a"/>
之宜當先觀大臣之知人與否耳古之欲立非常之功<lb/>
者必有知人之明苟無知人之明則循規矩蹈繩墨以<lb/>
求寡過二者皆審於自知而安於才分者也道可以講<lb/>
習而知徳可以勉強而能惟知人之明不可學必出於<lb/>
天資如蕭何之識韓信此豈有法而可傳者哉以諸葛<lb/>
孔明之賢而知人之明則其所短是以失之於馬謖而<lb/>
孔明亦審於自知是以終身不敢用魏延我仁祖之在<lb/>
位也事無大小一付之於法人無賢不肖一付之於公<lb/>
<pb n="KR4d0076_WYG_045-26b"/>
議事巳效而後行人巳試而後用終不求非常之功者<lb/>
誠以當時大臣不足以與於知人之明也古之為醫者<lb/>
聆音察色洞視五臟則其治疾也有剖胸决脾洗濯胃<lb/>
腎之變苟無其術不敢行其事今無知人之明而欲立<lb/>
非常之功解縱繩墨以慕古人則是未能察脉而欲試<lb/>
華佗之方其異於操刀而殺人者幾希矣房琯之稱劉<lb/>
秩闗播之用李元平是也至今以為笑矣陛下觀今之<lb/>
大臣為知人歟為不知人歟乃者推用衆才皆其造室<lb/>
<pb n="KR4d0076_WYG_045-27a"/>
握手之人要結審固而後敢用葢以為其人可與勠力<lb/>
同心共致太平曾未安席而交口攻之者如蝟毛而起<lb/>
陛下以此驗之其不知人也亦審矣幸今天下無事異<lb/>
同之論不過瀆亂聖聽而已若邊隅有警盜賊竊發俯<lb/>
仰成敗呼吸變動而所用之人皆如今日乍合乍散臨<lb/>
事解體不可復知則無乃誤社稷歟華佗不世出天下<lb/>
未嘗廢醫蕭何不世出天下未嘗廢治陛下必欲立非<lb/>
常之功請待知人之佐若猶未也則亦詔左右之臣安<lb/>
<pb n="KR4d0076_WYG_045-27b"/>
分守法而已聖䇿曰生民以来稱至治者必曰唐虞成<lb/>
周之世詩書所稱其迹可見以至後世賢明之君忠智<lb/>
之臣相與憂勤以營一代之業雖未盡善然要其所成<lb/>
就亦必有可言者其詳著之臣以為此不可勝言也其<lb/>
施設之方各隨其時而不可知其所可知者必畏天必<lb/>
從衆必法祖宗故其言曰戒之戒之天惟顯思命不易<lb/>
哉又曰稽于衆舎已從人又曰丕顯哉文王謨丕承哉<lb/>
武王烈詩書所稱大略如此未甞言天命不足畏衆言<lb/>
<pb n="KR4d0076_WYG_045-28a"/>
不足從祖宗之法不足用也苻堅用王猛而樊世仇騰<lb/>
席寶不悦魏鄭公勸太宗以仁義而封倫不信凡今之<lb/>
人欲陛下違衆而自用者必以此藉口而陛下所謂賢<lb/>
明忠智者豈非意在於此等歟臣願考二人之所行而<lb/>
求之於今王猛豈甞設官而牟利魏鄭公豈甞貸錢而<lb/>
取息歟且其不悦者不過數人固不害天下之信且服<lb/>
也今天下有心者怨有口者謗古之君臣相與憂勤以<lb/>
營一代之業者似不如此古語曰百人之聚未有不公<lb/>
<pb n="KR4d0076_WYG_045-28b"/>
而况天下乎今天下非之而陛下不囘臣不知所税駕<lb/>
矣詩曰譬彼舟流不知所届心之憂矣不遑假寐區區<lb/>
之忠惟陛下察之臣謹昧死上對<lb/>
　<lb/>
　<lb/>
　<lb/>
　<lb/>
　東坡全集巻四十五<lb/>
</p>
<p>
</p>
  </div>
<div>
                <head>東坡全集巻四十六</head>
    <p>
<pb n="KR4d0076_WYG_046-1a"/>
欽定四庫全書<lb/>
　東坡全集巻四十六　　　　宋　蘓軾　撰<lb/>
　　䇿略五首<lb/>
　　　䇿略一<lb/>
臣聞有意而言意盡而言止者天下之至言也蓋有以<lb/>
一言而興邦者有三日言而不輟者一言而興邦不以<lb/>
為少而加之毫毛三日言而不輟不以為多而損之一<lb/>
辭古之言者盡意而不求於言信巳而不役於人三代<lb/>
<pb n="KR4d0076_WYG_046-1b"/>
之衰學校廢缺聖人之道不眀而其所以猶賢於後世<lb/>
者士未知有科舉之利故戰國之際其言語文章雖不<lb/>
能盡通於聖人而皆卓然近於可用出於其意之所謂<lb/>
誠然者自漢以来世之儒者忘巳以狥人務射䇿决科<lb/>
之學其言雖不叛於聖人而皆泛濫於辭章不適於用<lb/>
臣嘗以為鼂董公孫之流皆有科舉之累故言有浮於<lb/>
其意而意有不盡於其言今陛下承百王之弊立於極<lb/>
文之世而以空言取天下之士繩之以法度考之於有<lb/>
<pb n="KR4d0076_WYG_046-2a"/>
司臣愚不肖誠恐天下之士不獲自盡故嘗深思極慮<lb/>
率其意之所欲言者為二十五篇曰略曰别曰斷雖無<lb/>
足取者而臣之區區以為自始而行之以次至於終篇<lb/>
既明其略而治其别然後斷之於終庶幾有益於當世<lb/>
臣聞天下治亂皆有常勢是以天下雖亂而聖人以為<lb/>
無難者其應之有術也水旱盜賊人民流離是安之而<lb/>
巳也亂臣割劇四分五裂是伐之而巳也權臣專制擅<lb/>
作威福是誅之而巳也四夷交侵邊鄙不寧是攘之而<lb/>
<pb n="KR4d0076_WYG_046-2b"/>
巳也凡此數者其於害民蠧國為不淺矣然其所以為<lb/>
害者有狀是故其所以救之者有方也天下之患莫大<lb/>
於不知其然而然不知其然而然者是拱手而待亂也<lb/>
國家無大兵革幾百年矣天下有治平之名而無治平<lb/>
之實有可憂之勢而無可憂之形此其有未測者也方<lb/>
今天下非有水旱盜賊人民流離之禍而咨嗟怨憤常<lb/>
若不安其生非有亂臣割據四分五裂之憂而休養生<lb/>
息常若不足於用非有權臣專制擅作威福之弊而上<lb/>
<pb n="KR4d0076_WYG_046-3a"/>
下不交君臣不親非有四夷交侵邊鄙不寧之灾而中<lb/>
國皇皇常有外憂此臣之所以大惑也今夫醫之治病<lb/>
切脉觀色聽其聲音而知病之所由起曰此寒也此熱<lb/>
也或曰此寒熱之相搏也及其他無不可為者今且有<lb/>
人怳然而不樂問其所苦且不能自言則其受病有深<lb/>
而不可測者矣其言語飲食起居動作固無以異於常<lb/>
人此庸醫之所以為無足憂而扁鵲倉公之所望而驚<lb/>
也其病之所由起者深則其所以治之者固非鹵莽因<lb/>
<pb n="KR4d0076_WYG_046-3b"/>
循苟且之所能去也而天下之士方且掇拾三代之遺<lb/>
文補葺漢唐之故事以為區區之論可以濟世不巳疎<lb/>
乎方今之世苟不能滌蕩振刷而卓然有所立未見其<lb/>
可也臣嘗觀西漢之衰其君皆非有暴鷙淫虐之行特<lb/>
以怠惰弛廢溺於宴安畏朞月之勞而忘千載之患是<lb/>
以日趨於亡而不自知也夫君者天也仲尼賛易稱天<lb/>
之徳曰天行健君子以自強不息由此觀之天之所以<lb/>
剛健而不屈者以其動而不息也惟其動而不息是以<lb/>
<pb n="KR4d0076_WYG_046-4a"/>
萬物雜然各得其職而不亂其光為日月其文為星辰<lb/>
其威為雷霆其澤為雨露皆生於動者也使天而不知<lb/>
動則其塊然者將腐壊而不能自持况能以御萬物哉<lb/>
苟天子一日赫然奮其剛健之威使天下明知人主欲<lb/>
有所立則智者願効其謀勇者樂致其死縱横顛倒無<lb/>
所施而不可苟人主不先自斷於中羣臣雖有伊吕稷<lb/>
契無如之何故臣特以人主自斷而欲有所立為先而<lb/>
後論所以為立之要云<lb/>
<pb n="KR4d0076_WYG_046-4b"/>
　　　䇿略二<lb/>
天下無事久矣以天子之仁聖其欲有所立以為子孫<lb/>
萬世之計至切也特以為發而不中節則天下或受其<lb/>
病當宁而太息者幾年於此矣葢自近歳始柄用二三<lb/>
大臣而天下皆洗心滌慮以聽朝廷之所為然而數年<lb/>
之間卒未有以大慰天下之望此其故何也二敵之大<lb/>
憂未去而天下之治終不可為也聞之師曰應敵不暇<lb/>
不可以自完自完不暇不可以有所立自古創業之君<lb/>
<pb n="KR4d0076_WYG_046-5a"/>
皆有敵國相持之憂命將出師兵交於外而中不失其<lb/>
所以為國者故其兵可敗而其國不可動其力可屈而<lb/>
其氣不可奪今天下一家西北且未動也而吾君吾相<lb/>
終日皇皇焉應接之不暇亦竊為執事者不敢也昔者<lb/>
大臣之議不為長久之計而用最下之䇿是以歳出金<lb/>
繒數十百萬以資鄰敵此其既往之咎不可追之悔也<lb/>
而議者方將深罪當時之失而不求後日之計亦無益<lb/>
矣臣雖不肖竊論當今之弊葢古之為國者不患有所<lb/>
<pb n="KR4d0076_WYG_046-5b"/>
費而患費之無名不患費之無名而患事之不立今一<lb/>
歳而費千萬是千萬而已事之不立四海且不可保而<lb/>
奚千萬之足云哉今者西北不折一矢不遺一鏃走一<lb/>
介之使驅數乘之傳所過騷然居人為之不寧大抵皆<lb/>
有非常之辭無厭之求難塞之請以觀吾之所答於是<lb/>
朝廷洶然大臣㑹議既而去未數月邊郵<hi>一作遽</hi>且復告至<lb/>
矣由此觀之西北之使未絶則中國未知息肩之所而<lb/>
况能有所立哉臣故曰二敵之大憂未去則天下之治<lb/>
<pb n="KR4d0076_WYG_046-6a"/>
終不可為也中書者王政之所由出天子之所與宰相<lb/>
論道經邦而不知其他者也非至逸無以待天下之勞<lb/>
非至靜無以制天下之動故古之聖人雖有大兵役大<lb/>
興作百官奔走各執其事而中書之務不至於紛紜今<lb/>
者曾不得歳月之暇則夫禮樂刑政教化之源所以使<lb/>
天下回心而嚮道者何時而議也千金之家久而不治<lb/>
使販夫豎子皆得執劵以誅其所負苟一朝發憤傾囷<lb/>
倒廪以償之然後更為之計則一日之資亦足以富何<lb/>
<pb n="KR4d0076_WYG_046-6b"/>
遽至於皇皇哉臣嘗讀吳越世家觀勾踐困于㑹稽之<lb/>
上而行成於呉凡金玉女子所以為賂者不可勝計既<lb/>
反國而吳之百役無不從者使大夫女女於大夫士女<lb/>
女於士春秋貢獻不絶於吳府嘗竊怪其以蠻夷之國<lb/>
承敗亡之後救死扶傷之餘而賂遺費耗又不可勝計<lb/>
如此然卒以滅呉則為國之患果不在費也彼其内外<lb/>
不相擾是以能有所立使范蠡大夫種二人分國而制<lb/>
之范蠡曰四封之外種不如蠡使蠡主之凡四封之外<lb/>
<pb n="KR4d0076_WYG_046-7a"/>
所以待呉者種不知也四封之内蠡不如種使種主之<lb/>
凡四封之内所以強國富民者蠡不知也二人者各專<lb/>
其能各致其力是以不勞而滅吳其所以賂遺於吳者<lb/>
甚厚而有節也是以財不匱其所以聽役於吳者甚勞<lb/>
而有時也是以本不摇然後勾踐得以安意肆志焉而<lb/>
呉國固在其指掌中矣今以天下之大而中書常有蠻<lb/>
夷之憂宜其内治有不辦者故臣以為治天下不若清<lb/>
中書之務中書之務清則天下之事不足辦也今夫天<lb/>
<pb n="KR4d0076_WYG_046-7b"/>
下之財舉歸之司農天下之獄舉歸之廷尉天下之兵<lb/>
舉歸之樞宻而宰相特持其大綱聽其治要而責成焉<lb/>
耳夫此三者豈少於蠻夷哉誠以為不足以累中書也<lb/>
今之所以待二敵失在於過重古者有行人之官掌四<lb/>
方賓客之政當周之盛時諸侯四朝蠻夷戎狄莫不来<lb/>
享故行人之官治其登降揖讓之節牲芻委積之數而<lb/>
已至於周衰諸侯爭強而行人之職為難且重春秋時<lb/>
秦聘於晉叔向命召行人子員子朱曰朱也當御叔向<lb/>
<pb n="KR4d0076_WYG_046-8a"/>
曰秦晉不和久矣今日之事幸而集秦晉賴之不集三<lb/>
軍暴骨其後楚伍員奔吳為吳行人以謀楚而卒以入<lb/>
郢西劉之興有典屬國故賈誼曰陛下試以臣為屬國<lb/>
請必係單于之頸而制其命伏中行説而笞其背舉匈<lb/>
奴之衆惟上所令今若依倣行人屬國特建一官重任<lb/>
而厚責之使宰相於兩制之中舉其可用者而勿奪其<lb/>
權使大司農以每歳所以餽於二敵者限其常數而豫<lb/>
為之備其餘者朝廷不與知也凡吾所以遣使於敵與<lb/>
<pb n="KR4d0076_WYG_046-8b"/>
吾所以館其使者皆得以自擇而其非常之辭無厭之<lb/>
求難塞之請亦得以自答使其議不及於朝廷而其閒<lb/>
暇則收羅天下之俊才治其攻戰守禦之䇿兼聽博採<lb/>
以周知敵國之虛實凡事闗於境外者皆以付之如此<lb/>
則天子與宰相特因其能否而定其黜陟其實不亦甚<lb/>
簡歟今自宰相以下百官汎汎焉莫任其責今舉一人<lb/>
而捐之使日夜思所以待二敵宜無不濟者然後得以<lb/>
安居靜慮求天下之大計唯所欲為將無不可者<lb/>
<pb n="KR4d0076_WYG_046-9a"/>
　　　䇿略三<lb/>
臣聞聖王之治天下使天下之事各當其處而不相亂<lb/>
天下之人各安其分而不相躐也然後天子得優游無<lb/>
為而制其上今也不然强敵抗衡本非中國之大患而<lb/>
每每以累朝廷是以徘徊擾攘卒不能有所立今委任<lb/>
而責成使西北不過為未賔之國則中國固吾之中國<lb/>
豈有所不可為哉於此之時臣知天下之不足治也請<lb/>
言當今之勢夫天下有二患有立法之弊有任人之失<lb/>
<pb n="KR4d0076_WYG_046-9b"/>
二者疑似而難明此天下之所以亂也當立法之弊也<lb/>
其君必曰吾用某也而天下不治是某不可用也又從<lb/>
而易之不知法之弊而移咎於其人及其用人之失也<lb/>
又從而尤其法法之變未有已也如此則雖至於覆敗<lb/>
死亡相繼而不悟豈足怪哉昔者漢興因秦以為治刑<lb/>
法峻急禮義消亡天下蕩然恐後世無所執守故賈誼<lb/>
董仲舒咨嗟歎息以立法更制為事後世見二子之論<lb/>
以為聖人治天下凡皆如此是以腐儒小生皆欲妄有<lb/>
<pb n="KR4d0076_WYG_046-10a"/>
所變改以惑亂世主臣竊以為當今之患法令雖有所<lb/>
未安而天下之所以不大治者失在於任人而非法制<lb/>
之罪也國家法令凡幾變矣天下之不大治其咎果安<lb/>
在哉曩者大臣之議患天下之士其進不以道而取之<lb/>
不精也故為之法曰中年而舉取舊數之半而復明經<lb/>
之科患天下之吏無功而遷取髙位而不讓也故為之<lb/>
法曰當遷者有司以聞而自陳者為有罪此二者其名<lb/>
甚美而其實非大有益也而議者欲以此等致天下於<lb/>
<pb n="KR4d0076_WYG_046-10b"/>
大治臣竊以為過矣夫法之於人猶五聲六律之於樂<lb/>
也法之不能無姦猶五聲六律之不能無淫樂也先王<lb/>
知其然故存其大略而付之於人苟不至於害民而不<lb/>
可不去者皆不變也故曰失在任人而巳夫有人而不<lb/>
用與用而不行其言行其言而不盡其心其失一也古<lb/>
之興王一人而已湯以伊尹武以太公皆捐天下以與<lb/>
之而後伊吕得捐其一身以經營天下君不疑其臣功<lb/>
成而無後患是以知無不言言無不行其所欲用雖其<lb/>
<pb n="KR4d0076_WYG_046-11a"/>
親愛可也其所欲誅雖其讎隙可也使其心無所顧忌<lb/>
故能盡其才而責其成功及至後世之君始用區區之<lb/>
小數以繩天下之豪俊故雖有國士而莫為之用夫賢<lb/>
人君子之欲有所樹立以著不朽於後世者甚於人君<lb/>
顧恐功未及成而有所奪秪以速天下之亂耳鼂錯之<lb/>
事斷可見矣夫奮不顧一時之禍决然徒欲以身試人<lb/>
主之威者是亦其所挾者不甚大也斯固未足與有為<lb/>
而沉毅果敢之士又必有待而後發苟人主不先自去<lb/>
<pb n="KR4d0076_WYG_046-11b"/>
其不可測而示其可信則彼孰從而發哉慶厯中天子<lb/>
急於求治擢用元老天下日夜望其成功方其深思逺<lb/>
慮而未有所發也雖天子亦遲之至其一旦發憤條天<lb/>
下之利害百未及一二而舉朝諠譁以至於逐去曽不<lb/>
旋踵此天下之士所以相戒而不敢深言也居今之世<lb/>
而欲納天下於至治非大有所矯拂於世俗不可以有<lb/>
成也何者天下獨患柔弱而不振怠惰而不肅苟且偷<lb/>
安而不知長久之計臣以為宜如諸葛亮之治蜀王猛<lb/>
<pb n="KR4d0076_WYG_046-12a"/>
之治秦使天下悚然人人不敢飾非務盡其誠凡此者<lb/>
皆庸人之所大惡而讒言之所由興也是故先主拒闗<lb/>
張之間而後孔明得以盡其才符堅斬樊世逐仇騰黜<lb/>
席寶而後王猛得以畢其功夫天下未嘗無二子之才<lb/>
也而人主思治又如此之勤相須甚急而相合甚難者<lb/>
獨患君不信其臣臣不測其君而已矣惟天子一日慨然<lb/>
明告執政之臣所以欲為者使知人主之深知之也而<lb/>
内為之地然後敢有所發於外而不顧不然雖得賢臣<lb/>
<pb n="KR4d0076_WYG_046-12b"/>
千萬一日百變法天下益不可治歳復一歳而終無以<lb/>
大慰天下之望豈不亦甚可惜哉<lb/>
　　　䇿略四<lb/>
天子與執政之大臣既已相得而無疑可以盡其所懐<lb/>
直已而行道則夫當今之所宜先者莫如破庸人之論<lb/>
以開功名之門而後天下可為也治天下譬如治水方<lb/>
其奔衝潰決騰湧漂蕩而不可禁止也雖欲盡人力之<lb/>
所至以求殺其尺寸之勢而不可得及其既衰且退也<lb/>
<pb n="KR4d0076_WYG_046-13a"/>
駸駸乎若不足以終日故夫善治水者不惟有難殺之<lb/>
憂而又有易衰之患導之有方决之有漸疏其故而納<lb/>
其新使不至於壅閉腐敗而無用嗟夫人知江河之有<lb/>
水患也而以為沼沚之可以無憂是烏知舟楫灌溉之<lb/>
利哉夫天下之未平英雄豪傑之士務以其所長角奔<lb/>
而爭利惟恐天下一日無事也是以人人各盡其材雖<lb/>
不肖者亦自淬厲而不至於怠廢故其勇者相吞智者<lb/>
相賊使天下不安其生為天下者知夫大亂之本起於<lb/>
<pb n="KR4d0076_WYG_046-13b"/>
智勇之士爭利而無厭是故天下既平則削去其具抑<lb/>
逺天下剛健好名之士而奬用柔懦謹畏之人不過數<lb/>
十年天下靡然無復往時之喜事也於是能者不自激<lb/>
發而無以見其能不能者益以弛廢而無用當是之時<lb/>
人君欲有所為而左右前後皆無足使者是以紀綱日<lb/>
壊而不自知此其為患豈特英雄豪傑之士趦趄而已<lb/>
哉聖人則不然當其久安於逸樂也則以術起之使天<lb/>
下之心翹翹然常自喜於為善是故能安而不衰且夫<lb/>
<pb n="KR4d0076_WYG_046-14a"/>
人君之所恃以為天下者天下皆為而已不為夫使天<lb/>
下皆為而已不為者開其利害之端而辨其榮辱之等<lb/>
使之踴躍奔走皆為我役而不自知夫是以坐而收其<lb/>
功也如使天下皆欲不為而得則天子誰與共天下哉<lb/>
今者治平之日久矣天下之患正在於此臣故曰破庸<lb/>
人之論開功名之門而後天下可為也今夫庸人之論<lb/>
有二其上之人務為寛深不測之量而下之士好言中<lb/>
庸之道此二者皆庸人相與議論舉先賢之言而獵取<lb/>
<pb n="KR4d0076_WYG_046-14b"/>
其近似者以自解説其無能而巳矣夫寛深不測之量<lb/>
古人所以臨大事而不亂有以鎮世俗之躁蓋非以隔<lb/>
絶上下之情養尊而自安也譽之則勸非之則沮聞善<lb/>
則喜見惡則怒此三代聖人之所共也而後之君子必<lb/>
曰譽之不勸非之不沮聞善不喜見惡不怒斯以為不<lb/>
測之量不巳過乎夫有勸有沮有喜有怒然後有間而<lb/>
可入有間而可入然後智者得為之謀才者得為之用<lb/>
後之君子務為無間夫天下誰能入之古之所謂中庸<lb/>
<pb n="KR4d0076_WYG_046-15a"/>
者盡萬物之理而不過故亦曰皇極夫極盡也後之所<lb/>
謂中庸者循循焉為衆人之所能為斯以為中庸矣此<lb/>
孔子孟子之所謂鄉原也一鄉皆稱原人焉無所往而<lb/>
不為原人同乎流俗合乎汙世曰古之人何為踽踽凉<lb/>
凉生斯世也為斯世也善斯可矣謂其近於中庸而非<lb/>
故曰徳之賊也孔子孟軻惡鄉原之賊夫徳也欲得狂<lb/>
者而見之狂者又不可見欲得狷者而見之曰狂者進<lb/>
取狷者有所不為也今日之患惟不取於狂者狷者而<lb/>
<pb n="KR4d0076_WYG_046-15b"/>
皆取於鄉原是以若此靡靡不立也若孔子子思之所<lb/>
從受中庸者也孟子子思所授以中庸者也然皆欲得<lb/>
狂者狷者而與之然則淬勵天下而作其怠惰莫如狂<lb/>
者狷者之賢也臣故曰破庸人之論開功名之門而後<lb/>
天下可為也<lb/>
　　　䇿略五<lb/>
其次莫若深結天下之心臣聞天子者以其一身寄之<lb/>
乎巍巍之上以其一心運之乎茫茫之中安而為太山<lb/>
<pb n="KR4d0076_WYG_046-16a"/>
危而為累卵其間不容毫釐是故古之聖王不恃其有<lb/>
可畏之資而恃其有可愛之實不恃其有不可拔之勢<lb/>
而恃其有不忍叛之心何則其所居者天下之至危也<lb/>
天子恃公卿以有其天下公卿大夫士以至於民轉相<lb/>
屬也以有其富貴苟不得其心而欲羈之以區區之名<lb/>
控之以不足恃之勢者其平居無事猶有以相制一旦<lb/>
有急是皆行道之人掉臂而去尚安得而用之哉古之<lb/>
失天下者皆非一日之故其君臣之權去巳久矣適㑹<lb/>
<pb n="KR4d0076_WYG_046-16b"/>
其變是以一散而不可復收方其未也天子甚尊大夫<lb/>
士甚賤奔走萬里無敢後先儼然南面以臨其臣曰天<lb/>
何言哉百官俯首就位歛足而退競競惟恐有罪羣臣<lb/>
相率為苟安之計賢者既無所施其才而愚者亦有所<lb/>
容其不肖舉天下之事聽其自為而巳及乎事出於非<lb/>
常變起於不測視天下莫與同其患雖欲分國以與人<lb/>
而且不及矣秦二世唐徳宗蓋用此術以至於顛沛而<lb/>
不悟豈不悲哉天下者器也天子者有此器者也器久<lb/>
<pb n="KR4d0076_WYG_046-17a"/>
不用而置諸篋笥則器與人不相習是以扞格而難操<lb/>
良工者使手習知其器而器亦習知其手手與器相信<lb/>
而不相疑夫是故所為而成也天下之患非經營禍亂<lb/>
之足憂而養安無事之可畏何者懼其一旦至於扞格<lb/>
而難操也昔之有天下者日夜淬厲其百官撫摩其人<lb/>
民為之朝聘㑹同燕享以交諸侯之歡歳時月朔致民<lb/>
讀法飲酒蜡臘以遂萬民之情有大事自庶人以上皆<lb/>
得至於外朝以盡其詞然猶以為未也而五載一巡狩<lb/>
<pb n="KR4d0076_WYG_046-17b"/>
朝諸侯於方岳之下親見其耆老賢士大夫以周知其<lb/>
天下風俗凡此者非為苟勞而已將以馴致服習天下<lb/>
之心使不至於扞格而難操也及至後世壊先王之法<lb/>
安於逸樂而惡聞其過是以養尊而自髙務為深嚴使<lb/>
天下拱手以貌相承而心不服其老生腐儒又出而為<lb/>
之説曰天子不可以妄有言也史且書之後世且以為<lb/>
譏使其君臣相視而不相知如此則偶人而已矣天下<lb/>
之心既已去而倀倀然抱其空器不知英雄豪傑已議<lb/>
<pb n="KR4d0076_WYG_046-18a"/>
其後臣嘗觀西漢之初髙祖創業之際事變之興亦已<lb/>
繁矣而髙祖以項氏創殘之餘而又與布信之徒角馳<lb/>
於中原此六七公者皆以絶人之姿據有土地甲兵之<lb/>
衆其勢足以亂然天下終以不摇卒定於漢傳十數世<lb/>
矣而至於元成哀平四夷嚮風兵革不試而王莽一豎<lb/>
子乃舉而移之不用寸兵尺鐡而天下屏息莫敢或爭<lb/>
此其故何也創業之君出於布衣其大臣將相皆握手<lb/>
之懽凡在朝廷者皆其嘗試嚌啜以知其才之短長彼<lb/>
<pb n="KR4d0076_WYG_046-18b"/>
其視天下如一身苟有疾痛其手足不期而自救當此<lb/>
之時雖有近憂而無遠患及其子孫生於深宫之中而<lb/>
狃於富貴之勢尊卑闊絶而上下之情疎禮節繁多而<lb/>
君臣之義薄是故不為近憂而常為逺患及其一旦固<lb/>
已不可救矣聖人知其然是以去苛禮而務至誠黜虚<lb/>
名而求實效不愛髙位重祿以致山林之士而欲聞切<lb/>
直不隱之言者凡皆以通上下之情也昔我太祖太宗<lb/>
既有天下法令簡約不為崖岸當時大臣將相皆得從<lb/>
<pb n="KR4d0076_WYG_046-19a"/>
容終日歡如平生下至士庶人亦得以自效故天下誦<lb/>
其言至今非有文采縁飾而開心見誠有以入人之深<lb/>
者此英主之奇術御天下之大權也方今治平之日乆<lb/>
矣臣愚以為宜日新盛徳以激昻天下久安怠惰之氣<lb/>
故陳其五事以備採擇其一曰將相之臣天子所恃以<lb/>
為治者宜日夜召論天下之大計且以熟觀其為人其<lb/>
二曰太守刺史天子所寄以逺方之民者其罷歸皆當<lb/>
問其所以為政民情風俗之所安亦以揣知其才之所<lb/>
<pb n="KR4d0076_WYG_046-19b"/>
堪其三曰左右扈從侍讀侍講之臣本以論説古今興<lb/>
衰之大要非以應故事備數而已經籍之外苟有以訪<lb/>
之無傷也其四曰吏民上書苟少有可觀者宜皆召問<lb/>
優慰以養其敢言之氣其五曰天下之吏自一命巳上<lb/>
雖其至賤無以自通於朝廷然人主之為豈有所不可<lb/>
哉察其善者卒然召見之使不知其所從來如此則逺<lb/>
方之賤吏亦務自激發為善不以位卑禄薄無由自通<lb/>
於上而不修飾使天下習知天子樂善親賢䘏民之心<lb/>
<pb n="KR4d0076_WYG_046-20a"/>
孜孜不勌如此翕然皆有所感發知愛於君而不可與<lb/>
為不善亦將賢人衆多而姦吏衰少刑法之外有以大<lb/>
慰天下之心焉耳<lb/>
　<lb/>
　<lb/>
　<lb/>
　<lb/>
　<lb/>
<pb n="KR4d0076_WYG_046-20b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　東坡全集巻四十六<lb/>
</p>
<p>
</p>
  </div>
<div>
                <head>東坡全集巻四十七</head>
    <p>
<pb n="KR4d0076_WYG_047-1a"/>
欽定四庫全書<lb/>
　東坡全集巻四十七　　　　宋　蘓軾　撰<lb/>
　　䇿别十七首<lb/>
　　　䇿别一<lb/>
臣聞為治有先後有本末嚮之所論者當今之所宜先<lb/>
而為治之大凡也若夫事之利害計之得失臣請得列<lb/>
而言之蓋其總四其别十七一曰課百官二曰安萬民<lb/>
三曰厚貨財四曰訓兵旅課百官者其别有六一曰厲<lb/>
<pb n="KR4d0076_WYG_047-1b"/>
法禁昔者聖人制為刑賞知天下之樂乎賞而畏乎刑<lb/>
也是故施其所樂者自下而上民有一介之善不終朝<lb/>
而賞隨之是以上之為善者足以知其無有不賞也施<lb/>
其所畏者自上而下公卿大臣有毫髮之罪不終朝而<lb/>
罰隨之是以下之為不善者亦足以知其無有不罰也<lb/>
詩曰剛亦不吐柔亦不茹夫天下之所謂權豪貴顯而<lb/>
難令者此乃聖人之所借以狥天下也舜誅四凶而天<lb/>
下服何也此四族者天下之大族也夫惟聖人為能擊<lb/>
<pb n="KR4d0076_WYG_047-2a"/>
天下之大族以服小民之心故其刑罰至於措而不用<lb/>
周之衰也商鞅韓非峻刑酷法以督責天下然其所以<lb/>
為得者用法始於貴戚大臣而後及於疎賤故能以其<lb/>
國霸由此觀之商鞅韓非之刑非舜之刑而所以用刑<lb/>
者舜之術也後之庸人不深原其本末而猥以舜之用<lb/>
刑之術與商鞅韓非同類而棄之法禁之不行姦宄之<lb/>
不止由此其故也今州縣之吏受賕而鬻獄其罪至於<lb/>
除名而其官不足以贖則至於嬰木索受笞箠此亦天<lb/>
<pb n="KR4d0076_WYG_047-2b"/>
下之至辱也而士大夫或冒行之何者其心有所不服<lb/>
也今夫大吏之為不善非特簿書米鹽出入之間也其<lb/>
位愈尊則其所害愈大其權愈重則其下愈不敢言幸<lb/>
而有不畏彊禦之士出力而排之又幸而不為上下之<lb/>
所抑以遂成其罪則其官之所減者至於罰金葢無幾<lb/>
矣夫過惡暴著於天下而罰不傷其毫毛鹵莽於公卿<lb/>
之間而纎悉於州縣之小吏用法如此宜其天下之不<lb/>
心服也用法而不服其心雖刀鋸斧鉞猶將有所不避<lb/>
<pb n="KR4d0076_WYG_047-3a"/>
而况於木索笞箠哉方今法令至繁觀其所以防姦之<lb/>
具一舉足且入其中而大吏犯之不至於可畏其故何<lb/>
也天下之議者曰古者之制刑不上大夫大臣不可以<lb/>
法加也嗟夫刑不上大夫者豈曰大夫以上有罪而不<lb/>
刑歟古之人君責其公卿大臣至重而待其士庶人至<lb/>
輕也責之至重故其所以約束之者愈寛待之至輕故<lb/>
其所以隄防之者甚宻夫所貴乎大臣惟不待約束而<lb/>
後免於罪戾也是故約束愈寛而大臣益以畏法何者<lb/>
<pb n="KR4d0076_WYG_047-3b"/>
其心以為人君之不我疑而不忍欺也苟幸不疑而輕<lb/>
犯法則固巳不容於誅矣故夫大夫以上有罪不從於<lb/>
訊鞫論報如士庶人之法斯以為刑不上大夫而巳矣<lb/>
天下之吏自一命以上其涖官臨民苟有罪皆書於其<lb/>
所謂厯者而至於館閣之臣出為郡縣者則遂罷去此<lb/>
真聖人之意欲有以重責之也奈何其與士庶人較罪<lb/>
之輕重而又以其爵减耶夫律有罪而得以首免者所<lb/>
以開盜賊小人自新之塗而今之卿大夫有罪亦得以<lb/>
<pb n="KR4d0076_WYG_047-4a"/>
首免是以盜賊小人待之歟天下惟無罪也是以罰不<lb/>
可得而加如知其有罪而特免其罰則何以令天下今<lb/>
夫大臣有不法或者既以舉之而詔曰勿推此何為者<lb/>
也聖人為天下豈容有此曖昧而不决故曰厲法禁自<lb/>
大臣始則小臣不犯矣<lb/>
　　　䇿别二<lb/>
其二曰抑僥倖夫所貴乎人君者予奪自我而不牽於<lb/>
衆人之論也天下之學者莫不欲仕仕者莫不欲貴如<lb/>
<pb n="KR4d0076_WYG_047-4b"/>
從其欲則舉天下皆貴而後可惟其不可從也是故仕<lb/>
不可以輕得而貴不可以易致此非有所吝也爵禄出<lb/>
乎我者也我以為可予而予之我以為可奪而奪之彼<lb/>
雖有言者不足畏也天下有可畏者賦歛不可以不均<lb/>
刑罰不可以不平守令不可以不擇此誠足以致天下<lb/>
之安危而可畏者也我欲慎爵賞愛名器而囂囂者以<lb/>
為不可是烏足䘏哉國家自近歳以来吏多而闕少率<lb/>
一官而三人共之居者一人去者一人而伺之者又一<lb/>
<pb n="KR4d0076_WYG_047-5a"/>
人是一官而有二人者無事而食也且其涖官之日淺<lb/>
而閒居之日長以其涖官之所得而為閒居仰給之資<lb/>
是以貪吏常多而不可禁此用人之大弊也古之用人<lb/>
者取之至寛而用之至狹取之至寛故賢者不隔用之<lb/>
至狹故不肖者無所容記曰司馬辨論官材論進士之<lb/>
賢者以吿於王而定其論論定然後官之任官然後爵<lb/>
之位定然後禄之然則是取之者未必用也今之進士<lb/>
自二人以下者皆試官夫試之者豈一定之謂哉固將<lb/>
<pb n="KR4d0076_WYG_047-5b"/>
有所廢置焉耳國家取人有制䇿有進士有明經有詞<lb/>
科有任子有府史雜流凡此者雖衆無害也其終身進<lb/>
退之決在乎召見改官之日此尤不可以不愛惜慎重<lb/>
者也今之議者不過曰多其資考而責之以舉官之數<lb/>
且彼有勉強而巳資考既足而舉官之數亦以及格則<lb/>
將執文墨以取必於我雖千百為輩莫敢不盡與臣竊<lb/>
以為今之患正在於任文太過是以為一定之制使天<lb/>
下可以歳月必得甚可惜也方今之便莫若使吏六考<lb/>
<pb n="KR4d0076_WYG_047-6a"/>
以上皆得以名聞於吏部吏部以其資考之逺近舉官<lb/>
之衆寡而次第其名然後使一二大臣雜治之參之以<lb/>
其才器之優劣而定其等歳終而奏之以詔天子廢置<lb/>
度天下之吏毎歳以物故罪免者幾人而増損其數以<lb/>
所奏之等補之及數而止使其予奪亦雜出於賢不肖<lb/>
之間而無有一定之制則天下之吏不敢有必得之心<lb/>
將自奮厲磨淬以求聞於時而向之所謂用人之大弊<lb/>
者將不勞而自去然而議者必曰法不一定而以才之<lb/>
<pb n="KR4d0076_WYG_047-6b"/>
優劣為差則是好惡之私有以啓之也臣以為不然夫<lb/>
法者本以存其大綱而其出入變化固將付之於人昔<lb/>
者唐有天下舉進士者羣至於有司之門唐之制惟有<lb/>
司之信也是故有司得以搜羅天下之賢俊而習知其<lb/>
為人至於一日之試則固巳不取也唐之得人於斯為<lb/>
盛今以名聞於吏部者毎歳不過數十百人使一二大<lb/>
臣得以訪問參考其才雖有失者葢巳寡矣如必曰任<lb/>
法而不任人天下之人必不可信則夫一定之制臣未<lb/>
<pb n="KR4d0076_WYG_047-7a"/>
知其果不可以為姦也<lb/>
　　　䇿别三<lb/>
其三曰决壅蔽所貴乎朝廷清明而天下治平者何也<lb/>
天下不訴而無寃不謁而得其所欲此堯舜之盛也其<lb/>
次不能無訴訴而必見察不能無謁謁而必見省使逺<lb/>
方之賤吏不知朝廷之髙而一介之小民不識官府之<lb/>
難而後天下治今夫一人之身有一心兩手而巳疾痛<lb/>
疴癢動於百體之中雖其甚微不足以為患而手隨至<lb/>
<pb n="KR4d0076_WYG_047-7b"/>
夫手之至豈其一一而聽之心哉心之所以素愛其身<lb/>
者深而手之所以素聽於心者熟是故不待使令而卒<lb/>
然以自至聖人之治天下亦如此而已百官之衆四海<lb/>
之廣使其闗節脉理相通為一叩之而必聞觸之而必<lb/>
應夫是以天下可使為一身天子之貴士民之賤可使<lb/>
相愛憂患可使同緩急可使救今也不然天下有不幸<lb/>
而訴其寃如訴之於天有不得巳而謁其所欲如謁之<lb/>
於鬼神公卿大臣不能究其詳悉而付之於胥吏故凡<lb/>
<pb n="KR4d0076_WYG_047-8a"/>
賄賂先至者朝請而夕得徒手而來者終年而不獲至<lb/>
於故常之事人之所當得而無疑者莫不務為留滯以<lb/>
待請屬舉天下一毫之事非金錢無以行之昔者漢唐<lb/>
之弊患法不明而用之不宻使吏得以空虛無據之法<lb/>
而繩天下故小人得以無法為姦今也法令明具而用<lb/>
之至宻舉天下惟法之知所欲排者有小不如法而可<lb/>
指以為瑕所欲與者雖有所乖戾而可借法以為解故<lb/>
小人以法為姦今天下所為多事者豈事之誠多耶吏<lb/>
<pb n="KR4d0076_WYG_047-8b"/>
欲有所鬻而未得則新故相仍紛然而不决此王化之<lb/>
所以壅遏而不行也昔桓文之霸百官承職不待教令<lb/>
而辦四方之賓至不求有司王猛之治秦事至纎悉莫<lb/>
不盡舉而人不以為煩蓋史之所記麻思還冀州請於<lb/>
猛猛曰速裝行矣至暮而符下及出闗郡縣皆巳被符<lb/>
其令行禁止而無留事者至於纎悉莫不皆然苻堅以<lb/>
戎狄之種至為霸王兵強國富垂及升平者猛之所為<lb/>
固宜其然也今天下治安大吏奉法不敢顧私而府史<lb/>
<pb n="KR4d0076_WYG_047-9a"/>
之屬招權鬻法長吏心知而不問以為當然此其弊有<lb/>
二而巳事繁而官不勤故權在胥吏欲去其弊也莫如<lb/>
省事而厲精省事莫如任人厲精莫如自上率之今之<lb/>
所謂至繁天下之事闗於其中訴者之多而謁者之衆<lb/>
莫如中書與三司天下之事分於百官而中書聽其治<lb/>
要郡縣錢幣制於轉運使而三司受其㑹計此宜若不<lb/>
至於繁多然中書不待奏課以定其黜陟而闗預其事<lb/>
則是不任有司也三司之吏推析贏虛至於毫毛以繩<lb/>
<pb n="KR4d0076_WYG_047-9b"/>
郡縣則是不任轉運使也故曰省事莫如任人古之聖<lb/>
王愛日以求治辨色而視朝苟少安焉而至於日出則<lb/>
終日為之不給以少而言之一日而廢一事一月則可<lb/>
知也一歲則事之積者不可勝數矣欲事之無繁則必<lb/>
勞於始而逸於終晨興而晏罷天子未退則宰相不敢<lb/>
歸安於私第宰相日昃而不退則百官莫不震悚盡力<lb/>
於王事而不敢宴㳺如此則纎悉隠微莫不舉矣天子<lb/>
求治之勤過於先王而議者不稱王季之晏朝而稱舜<lb/>
<pb n="KR4d0076_WYG_047-10a"/>
之無為不論文王之日昃而論始皇之量書此何以率<lb/>
天下之怠耶臣故曰厲精莫如自上率之則壅蔽决矣<lb/>
　　　䇿别四<lb/>
其四曰專任使夫吏之與民猶工人之操器易器而操<lb/>
之其始莫不齟齬而不相得是故雖有長材異能之士<lb/>
朝夕而去則不如庸人之久且便也自漢至今言吏治<lb/>
者皆推孝文之時以為任人不可以倉卒而責其成效<lb/>
又其三歳一遷吏不為長逺之計則其所施設一切出<lb/>
<pb n="KR4d0076_WYG_047-10b"/>
於苟簡此天下之士爭以為言而臣知其未可以卒行<lb/>
也夫天下之吏惟其病多而未有以處也是以擾擾在<lb/>
此如使五六年或七八年而後遷則將有十年不得調<lb/>
者矣朝廷方將减任子清冗官則其行之當有所待而<lb/>
臣以為當今之弊有甚不可者夫京兆府天下之所觀<lb/>
望而化王政之所由始也四方之衝兩河之交舟車商<lb/>
賈之所聚金玉錦繡之所積故其民不知有耕稼織絍<lb/>
之勞富貴之所移貨利之所眩故其民不知有恭儉亷<lb/>
<pb n="KR4d0076_WYG_047-11a"/>
退之風以書數為終身之能以府史賤吏為鄉黨之榮<lb/>
故其民不知有儒學講習之賢夫是以獄訟繁滋而姦<lb/>
不可止為治者益以苟且而不暇及於教化四方觀之<lb/>
使風俗日以薄惡未始不由此也今夫為京兆者戴星<lb/>
而出見燭而入案牘笞箠交乎其前拱手而待命者足<lb/>
相躡乎其庭持詞而来訴者肩相摩乎其門憧憧焉不<lb/>
知其為誰一訊而去得罪者不知其得罪之由而無罪<lb/>
者亦不知其無罪之實如此則刑之不服赦之不悛獄<lb/>
<pb n="KR4d0076_WYG_047-11b"/>
訟之繁未有巳也夫大司農者天下之所以贏虛外計<lb/>
之所從受命也其財賦之出入簿書之交錯縱横變化<lb/>
足以為姦而不可推究上之人不能盡知而付吏吏分<lb/>
職乎其中者以數十百人其耳目足以及吾之所不及<lb/>
是以能者不過粗舉其大綱而不能者惟吏之聽賄賂<lb/>
交乎其門四方之有求者聚乎其家天下之大弊無過<lb/>
此二者臣竊以為省府之重其擇人宜精其任人宜久<lb/>
凡今之弊皆不精不久之故何則天下之賢者不可以<lb/>
<pb n="KR4d0076_WYG_047-12a"/>
多得而賢者之中求其治繁者又不可以人人而能也<lb/>
幸而有一人焉又不久而去夫世之君子苟有志於天<lb/>
下而欲為長逺之計者則其效不可以朝夕見其始若<lb/>
迂闊而其終必將有所可觀今朞月不報政則朝廷以<lb/>
為是無能為者不待其成而去之而其翕然見稱於人<lb/>
者又以為有功而擢為兩府然則是為省府者能與不<lb/>
能皆不得久也夫以省府之繁終歳不得休息朝廷既<lb/>
以汲汲而去之而其人亦莫不汲汲而求去夫吏胥者<lb/>
<pb n="KR4d0076_WYG_047-12b"/>
皆老於其局長子孫於其中以汲汲求去之人而御長<lb/>
子孫之吏此其相視如客主之勢宜其姦弊不可得而<lb/>
去也省府之位不為卑矣苟有能者而老於此不為不<lb/>
用矣古之用人者知其久勞於位則時有以賜予勸奬<lb/>
之以厲其心不聞其驟遷以奪其成効今天下之吏縱<lb/>
未能一槩久而不遷至於省府亦不可以倉卒而去吏<lb/>
知其久居而不去也則其欺詐固巳少衰矣而其人亦<lb/>
得深思熟慮周旋於其間不過十年將必有卓然可觀<lb/>
<pb n="KR4d0076_WYG_047-13a"/>
者也<lb/>
　　　䇿别五<lb/>
其五曰無責難無責難者將有所深責也昔者聖人之<lb/>
立法使人可以過而不可以不及何則其所求於人者<lb/>
衆人之所能也天下有能為衆人之所不能者固無以<lb/>
加矣而不能者不至於犯法夫如此而猶有犯者然後<lb/>
可以深懲而决去之由此而言則聖人之所以不責人<lb/>
之所不能者將以深責乎人之所能也後之立法者異<lb/>
<pb n="KR4d0076_WYG_047-13b"/>
於是責人以其所不能而其所能者不深責也是以其<lb/>
法不行而其事不立夫事不可以兩立也聖人知其然<lb/>
是故有所取必有所捨有所禁必有所寛寛之則其禁<lb/>
必止捨之則其取必得今夫天下之吏不可以人人而<lb/>
知也故使長吏舉之又恐其舉之以私而不得其人也<lb/>
故使長吏任之他日有敗事則以連坐其過惡重者其<lb/>
罰均且夫人之難知自堯舜病之矣今日為善而明日<lb/>
為惡猶不可保况於十數年之後其幼者已壯其壯者<lb/>
<pb n="KR4d0076_WYG_047-14a"/>
已老而猶執其一時之言使同被其罪不已過乎天下<lb/>
之人仕而未得志也莫不勉強為善以求舉惟其既已<lb/>
改官而無憂是故蕩然無所不至方其在州縣之中長<lb/>
吏親見其亷謹勤幹之節則其勢不可以不舉而又安<lb/>
知其終身之所為哉故曰今之法責人以其所不能者<lb/>
謂此也一縣之長察一縣之屬一郡之長察一郡之屬<lb/>
職司者察其屬郡者也此三者其屬無幾耳其貪其亷<lb/>
其寛猛其能與不能不可謂不知也今且有人牧牛羊<lb/>
<pb n="KR4d0076_WYG_047-14b"/>
者而不知其肥瘠是可復以為牧人歟夫為長而屬之<lb/>
不知則此固可以罷免而無足惜者今其屬官有罪而<lb/>
其長不即以聞他日有以告者則其長不過為失察而<lb/>
去官者又以不坐夫失察天下之微罪也職司察其屬<lb/>
郡郡縣各察其屬此非人之所不能而罰之甚輕亦可<lb/>
怪也今之世所以重發贓吏者何也夫吏之貪者其始<lb/>
必詐亷以求舉舉者皆王公貴人其下者亦卿大夫之<lb/>
列以身任之居官者莫不愛其同類等夷之人故其樹<lb/>
<pb n="KR4d0076_WYG_047-15a"/>
根牢固而不可動連坐者常六七人甚者至十餘人此<lb/>
如盜賊質刼良民以求苟免耳為法之弊至於如此亦<lb/>
可變矣如臣之䇿以職司守令之罪罪舉官以舉官之<lb/>
罪罪職司守令今使舉官與所舉之罪均縱又加之舉<lb/>
官亦無如之何終不能逆知終身之亷者而後舉特推<lb/>
之於幸不幸而已苟以其罪罪職司守令彼其勢誠有<lb/>
以督察之臣知貪吏小人無容足之地又何必於舉官<lb/>
而難之<lb/>
<pb n="KR4d0076_WYG_047-15b"/>
　　　䇿别六<lb/>
其六曰無沮善昔者先王之為天下必使天下欣欣然<lb/>
常有無窮之心力行不倦而無自棄之意夫惟自棄之<lb/>
人則其為惡也甚毒而不可解是以聖人畏之設為髙<lb/>
位重禄以待能者使天下皆得踴躍自奮扳援而來惟<lb/>
其才之不逮力之不足是以終不能至於其間而非聖<lb/>
人塞其門絶其途也夫然故一介之賤吏閭閻之匹夫<lb/>
莫不奔走於善至於老死而不知休息此聖人以術驅<lb/>
<pb n="KR4d0076_WYG_047-16a"/>
之也天下苟有甚惡而不可忍也聖人既已絶之則屏<lb/>
之逺方終身不齒此非獨不仁也以為既已絶之彼將<lb/>
一旦肆其忿毒以殘害吾民是故絶之則不用用之則<lb/>
不絶既已絶之又復用之則是驅之於不善而又假之<lb/>
以其具也無所望而為善無所愛惜而不為惡者天下<lb/>
一人而已矣以無所望之人而責其為善以無所愛惜<lb/>
之人而求其不為惡又付之以人民則天下知其不可<lb/>
也世之賢者何常之有或出於賈豎賤人甚者至於盜<lb/>
<pb n="KR4d0076_WYG_047-16b"/>
賊往往而是而儒生貴族世之所望為君子者或至於<lb/>
放肆不軌小民之不若聖人知其然是故不逆定於其<lb/>
始進之時而徐觀其所試之效使天下無必得之心亦<lb/>
無必不可得之道天下知其不可以必得也然後勉強<lb/>
於功名而不敢僥倖知其不至於必不可得而可勉也<lb/>
然後有以自慰其心久而不懈嗟夫聖人之所以鼔舞<lb/>
天下之人日化而不自知者此其為術歟後之為政者<lb/>
則不然與人以必得而絶之以必不可得此其意以為<lb/>
<pb n="KR4d0076_WYG_047-17a"/>
進賢而退不肖然天下之弊莫甚於此今夫制䇿之及<lb/>
等進士之髙第皆以一日之間而决取終身之富貴此<lb/>
雖一時之文而未知其臨事之能否則其用之不巳太<lb/>
遽乎天下有用人而絶之者三州縣之吏苟非有大過<lb/>
而不可復用則其他犯法皆可使竭力為善以自贖而<lb/>
今世之法一䧟於罪戾則終身不遷使之不自聊賴而<lb/>
疾視其民肆意妄行而無所顧惜此其初未必小人也<lb/>
不幸而䧟於其中途窮而無所入則遂以自棄府史賤<lb/>
<pb n="KR4d0076_WYG_047-17b"/>
吏為國者知其不可闕也是故歲久則補以外官以其<lb/>
所從来之卑也而限其所至則其中雖有出羣之才終<lb/>
亦不得齒於士大夫之列夫人出身而仕者將以求貴<lb/>
也貴不可得而至矣則將惟富之求此其勢然也如是<lb/>
則雖至於鞭笞戮辱而不足以禁其貪故夫此二者苟<lb/>
不可以遂棄則宜有以少假之也入貲而仕者皆得補<lb/>
郡縣之吏彼知其終不得遷亦將逞其一時之欲無所<lb/>
不至夫此誠不可以遷也則是用之之過而巳臣故曰<lb/>
<pb n="KR4d0076_WYG_047-18a"/>
絶之則不用用之則不絶此三者之謂也<lb/>
　　　䇿别七<lb/>
安萬民者其别有六一曰敦教化夫聖人之於天下所<lb/>
恃以為牢固不拔者在乎天下之民可與為善而不可<lb/>
與為惡也昔者三代之民見危而授命見利而不忘義<lb/>
此非必有爵賞勸乎其前而刑罰驅乎其後也其心安<lb/>
於為善而忸怩於不義是故有所不為夫民知有所不<lb/>
為則天下不可以敵甲兵不可以威利禄不可以誘可<lb/>
<pb n="KR4d0076_WYG_047-18b"/>
殺可辱可飢可寒而不可與叛此三代之所以享國長<lb/>
久而不拔也及至秦漢之世其民見利而忘義見危而<lb/>
不能授命法禁之所不及則巧偽變詐無所不為疾視<lb/>
其長上而幸其災因之以水旱加之以盜賊則天下蕩<lb/>
然無復天子之民矣世之儒者常有言曰三代之時其<lb/>
所以教民之具甚詳且宻也學校之制射饗之節冠昬<lb/>
喪祭之禮粲然莫不有法及至後世教化之道衰而盡<lb/>
廢其具是以若此無恥也然世之儒者葢亦嘗試以此<lb/>
<pb n="KR4d0076_WYG_047-19a"/>
等教天下之民矣而卒以無效使民好文而益媮飾詐<lb/>
而相髙則有之矣此亦儒者之過也臣愚以為若此者<lb/>
皆好古而無術知有教化而不知名實之所存者也實<lb/>
者所以信其名而名者所以求其實也有名而無實則<lb/>
其名不行有實而無名則其實不長凡今儒者之所論<lb/>
皆其名也昔武王既克商散財發粟使天下知其不貪<lb/>
禮下賢俊使天下知其不驕封先聖之後使天下知其<lb/>
仁誅飛亷惡來使天下知其義如此則其教化天下之<lb/>
<pb n="KR4d0076_WYG_047-19b"/>
實固巳立矣天下聳然皆有忠信㢘恥之心然後文之<lb/>
以禮樂教之以學校觀之以射饗而謹之以冠昬喪祭<lb/>
民是以目擊而心諭安行而自得也及至秦漢之世專<lb/>
用法吏以督責其民至於今千有餘年而民日以貪冒<lb/>
嗜利而無恥儒者乃始以三代之禮所謂名者而繩之<lb/>
彼其見登降揖讓盤辟俯僂之容則掩口而竊笑聞鐘<lb/>
皷管磬希夷嘽緩之音則驚顧而不樂如此而欲望其<lb/>
遷善遠罪不巳難乎臣愚以為宜先其實而後其名擇<lb/>
<pb n="KR4d0076_WYG_047-20a"/>
其近於人情者而先之今夫民不知信則不可與久居<lb/>
於安民不知義則不可與同處於危平居則欺其吏而<lb/>
有急則叛其君此教化之實不至天下之所以無變者<lb/>
幸也欲民之知信則莫若務實其言欲民之知義則莫<lb/>
若務去其貪往者河西用兵而家人子弟皆籍以為軍<lb/>
其始也官告以權時之宜非久役者事巳當復爾業少<lb/>
焉皆刺其額無一人得免自寶元以来諸道以兵興為<lb/>
辭而増賦者至今皆不為除去夫如是將何以禁小民<lb/>
<pb n="KR4d0076_WYG_047-20b"/>
之詐欺哉夫所貴乎縣官之尊者為其恃於四海之富<lb/>
而不爭於錐刀之末也其與民也優其取利也緩古之<lb/>
聖人不得已而取則時有所置以明其不貪何者小民<lb/>
不知其説而惟貪之知今雞鳴而起百工雜作匹夫入<lb/>
市操挾尺寸吏且隨而税之扼吭拊背以收絲毫之利<lb/>
古之設官者求以裕民今之設官者求以勝民賦歛有<lb/>
常限而以先期為賢出納有常數而以羡息為能天地<lb/>
之間苟可以取者莫不有禁求利太廣而用法太宻故<lb/>
<pb n="KR4d0076_WYG_047-21a"/>
民日趨於貪臣愚以為難行之言當有所必行而可取<lb/>
之利當有所不取以教民信而示之義若曰國用不足<lb/>
而未可以行則臣恐其失之多於得也<lb/>
　　　䇿别八<lb/>
其二曰勸親睦夫民相與親睦者王道之始也昔三代<lb/>
之制畫為井田使其比閭族黨各相親愛有急相賙有<lb/>
喜相慶死喪相恤疾病相養故其民安居無事則往来<lb/>
歡欣而獄訟不生有寇而戰則同心并力而緩急不離<lb/>
<pb n="KR4d0076_WYG_047-21b"/>
自秦漢以来法令峻急使民乖其親愛歡欣之心而為<lb/>
隣里告訐之俗富人子壯則出居貧人子壯則出贅一<lb/>
國之俗而家各有法一家之法而人各有心紛紛乎散<lb/>
亂而不相屬是以禮讓之風息而爭鬬之獄繁天下無<lb/>
事則務為欺詐相傾以自成天下有變則流徙渙散相<lb/>
棄以自存嗟夫秦漢以下天下何其多故而難治也此<lb/>
無他民不愛其身故輕犯法輕犯法則王政不行欲民<lb/>
之愛其身則莫若使其父子親兄弟和妻子相好夫民<lb/>
<pb n="KR4d0076_WYG_047-22a"/>
仰以事父母旁以睦兄弟而俯以䘏妻子則其所賴於<lb/>
生者重而不忍以其身輕犯法三代之政莫尚於此矣<lb/>
今欲教民和親則其道必始於宗族臣欲復古之小宗<lb/>
以收天下不相親屬之心古者有大宗小宗故禮曰别<lb/>
子為祖繼别為宗繼禰者為小宗有百世不遷之宗有<lb/>
五世則遷之宗百世不遷者别子之後也宗其繼别子<lb/>
之所自出者百世不遷者也宗其繼髙祖者五世則遷<lb/>
者也古者諸侯之子弟異姓之卿大夫始其家者不敢<lb/>
<pb n="KR4d0076_WYG_047-22b"/>
禰其父而自使其嫡子後之則為大宗族人宗之雖百<lb/>
世而宗子死則為之服齊衰九月故曰宗其繼别子之<lb/>
所自出者百世不遷者也别子之庶子又不得禰别子<lb/>
而自使其嫡子為後則為小宗小宗五世之外則無服<lb/>
其繼禰者親兄弟為之服其繼祖者從兄弟為之服其<lb/>
繼曾祖者再從兄弟為之服其繼髙祖者三從兄弟為<lb/>
之服其服大功九月而髙祖以外親盡則易宗故曰宗<lb/>
其繼髙祖者五世則遷者也小宗四有繼髙祖者有繼<lb/>
<pb n="KR4d0076_WYG_047-23a"/>
曾祖者有繼祖者有繼禰者與大宗為五此所謂五宗<lb/>
也古者立宗之道嫡子既為宗則其庶子之嫡子又各<lb/>
為其庶子之宗其法止於四而其實無窮自秦漢以来<lb/>
天下無世卿大宗之法不可以復立而其可以收合天<lb/>
下之親者有小宗之法存而莫之行此甚可惜也今夫<lb/>
天下所以不重族者有族而無宗也有族而無宗則族<lb/>
不可合族不可合則雖欲親之而無由也族人而不相<lb/>
親則忘其祖矣今世之公卿大臣賢人君子之後所以<lb/>
<pb n="KR4d0076_WYG_047-23b"/>
不能世其家如古之久逺者其族散而忘其祖也故莫<lb/>
若復小宗使族人相率而尊其宗子宗子死則為之加<lb/>
服犯之則以其服坐貧賤不敢輕而富貴不敢以加之<lb/>
冠昬必告喪葬必赴此非有所難行也今夫良民之家<lb/>
士大夫之族亦未必無孝弟相親之心而族無宗子莫<lb/>
為之糾率其勢不得相親是以世之人有親未盡而不<lb/>
相往来冠昬不相告死不相赴而無知之民遂至於父<lb/>
子異居而兄弟相訟然則王道何從而興乎嗚呼世人<lb/>
<pb n="KR4d0076_WYG_047-24a"/>
之患在於不務逺見古之聖人合族之法近於迂闊而<lb/>
行之朞月則望其有益故夫小宗之法非行之難而在<lb/>
乎久而不怠也天下之民欲其忠厚和柔而易治其必<lb/>
自小宗始矣<lb/>
　　　䇿别九<lb/>
其三曰均戸口夫中國之地足以食中國之民有餘也<lb/>
而民常病於不足何哉地無變遷而民有聚散聚則爭<lb/>
於不足之中而散則棄於有餘之外是故天下常有遺<lb/>
<pb n="KR4d0076_WYG_047-24b"/>
利而民用不足昔者三代之制度地以居民民各以其<lb/>
夫家之衆寡而受田於官一夫而百畝民不可以多得<lb/>
尺寸之地而地亦不可以多得一介之民故其民均而<lb/>
地有餘當周之時四海之内地方千里者九而京師居<lb/>
其一有田百同而為九百萬夫之地山陵林麓川澤溝<lb/>
瀆城郭宫室塗巷三分去一為六百萬夫之地又以上<lb/>
中下田三等而通之以再易為率則王畿之内足以食<lb/>
三百萬之衆以九州言之則是二千七百萬夫之地也<lb/>
<pb n="KR4d0076_WYG_047-25a"/>
而計之以下農夫一夫之地而食五人則是萬有三千<lb/>
五百萬人可以仰給於其中當成康刑措之後其民極<lb/>
盛之時九州之籍不過千三萬四千有餘夫地以十倍<lb/>
而民居其一故榖常有餘而地力不耗何者均之有術<lb/>
也自井田廢而天下之民轉徙無常惟其所樂則聚以<lb/>
成市側肩躡踵以爭尋常挈妻負子以分升合雖有豐<lb/>
年而民無餘蓄一遇水旱則弱者轉於溝壑而強者聚<lb/>
為盜賊地非不足而民非加多也蓋亦不得均民之術<lb/>
<pb n="KR4d0076_WYG_047-25b"/>
而已夫民之不均其弊有二上之人賤農而貴末忽故<lb/>
而重新則民不均夫民之為農者莫不重遷其墳墓廬<lb/>
舎桑麻果蔬牛羊耒耜皆為子孫百年之計惟其百工<lb/>
技藝無事樹蓺游手浮食之民然後可以懐輕資而極<lb/>
其所往是故上之人賤農而貴末則其民釋其耒耜而<lb/>
游於四方擇其所樂而居之其弊一也凡人之情怠於<lb/>
久安而謹於新集水旱之後盜賊之餘則莫不輕刑罰<lb/>
薄税歛省力役以懷逋逃之民而其久安而無變者則<lb/>
<pb n="KR4d0076_WYG_047-26a"/>
不肯無故而加䘏是故上之人忽故而重新則其民稍<lb/>
稍引去聚於其所重之地以至於衆多而不能容其弊<lb/>
二也臣欲去其二弊而開其二利以均斯民昔者聖人<lb/>
之興作也必因人之情故易為功必因時之勢故易為<lb/>
力今欲無故而遷徙安居之民分多而益寡則怨謗之<lb/>
門盜賊之端必起於此未享其利而先被其害臣愚以<lb/>
為民之情莫不懐土而重去惟士大夫出身而仕者狃<lb/>
於遷徙之樂而忘其鄉昔漢之制吏二千石皆徙諸陵<lb/>
<pb n="KR4d0076_WYG_047-26b"/>
為今之計可使天下之吏仕至某者皆徙荆襄唐鄧許<lb/>
汝陳蔡之間今士大夫無不樂居於此者顧恐獨往而<lb/>
不能濟彼見其儕類等夷之人莫不在焉則其去惟恐<lb/>
後耳此所謂因人之情夫天下不能歳歳而豐也則必<lb/>
有饑饉流亡之所民方其困急時父子且不能相顧又<lb/>
安知去鄉之為戚哉當此之時募其樂徙者而使所過<lb/>
廪之費不甚厚而民樂行此所謂因時之勢然此二者<lb/>
皆授其田貸其耕耘之具而緩其租然後可以固其意<lb/>
<pb n="KR4d0076_WYG_047-27a"/>
夫如是天下之民其庶乎有息肩之漸也<lb/>
　　　䇿别十<lb/>
其四曰較賦役自兩税之興因地之廣狹瘠腴而制賦<lb/>
因賦之多少而制役其初葢甚均也責之厚賦則其財<lb/>
足以供責之重役則其力足以堪何者其輕重厚薄一<lb/>
出於地而不可易也戸無常賦視地以為賦人無常役<lb/>
視賦以為役是故貧者鬻田則賦輕而富者加地則役<lb/>
重此所以度民力之所勝亦所以破兼并之門而塞僥<lb/>
<pb n="KR4d0076_WYG_047-27b"/>
倖之源也及其後世歳月既乆則小民稍稍為姦度官<lb/>
吏耳目之所不及則雖有法禁公行而不忌今夫一戸<lb/>
之賦官知其為賦之多少而不知其為地之幾何也如<lb/>
此則増損出入惟其意之所為官吏雖明法禁雖嚴而<lb/>
其勢無由以止絶且其為姦常起於貿易之際夫鬻田<lb/>
者必窮迫之人而所從役者必富厚有餘之家富者恃<lb/>
其有餘而邀之貧者迫於飢寒而欲其速售是故多取<lb/>
其地而少入其賦有田者方其貧困之中苟可以緩一<lb/>
<pb n="KR4d0076_WYG_047-28a"/>
時之急則不暇計其他日之利害故富者地日以益而<lb/>
賦不加多貧者地日以削而賦不加少又其姦民欲以<lb/>
計免於賦役者割數畝之地加之以數倍之賦而收其<lb/>
少半之直或者亦貪其直之微而取焉是以數十年来<lb/>
天下之賦大抵淆亂有兼并之族而賦甚輕有貧弱之<lb/>
家而不免於重役以至於破敗流移而不知其所往其<lb/>
賦存而其人亡者天下皆是也夫天下不可以有僥倖<lb/>
也天下有一人焉僥倖而免則亦必有一人焉不幸而<lb/>
<pb n="KR4d0076_WYG_047-28b"/>
受其弊今天下僥倖者如此之衆則其不幸而受其弊<lb/>
者從可知矣三代之賦以什一為輕今之法本不至於<lb/>
什一而取然天下嗷嗷然以賦斂為病者豈其歳久而<lb/>
奸生偏重而不均以至於此歟雖然天下皆知其為患<lb/>
而不能去何者勢不可也今欲按行其地之廣狹瘠腴<lb/>
而更制其賦之多寡則姦吏因縁為賄賂之門其廣狹<lb/>
瘠腴亦將一切出於其意之喜怒則患益深是故士大<lb/>
夫畏之而不敢議而臣以為此最易見者顧弗之察耳<lb/>
<pb n="KR4d0076_WYG_047-29a"/>
夫易田者必有契契必有所直之數其所直之數必得<lb/>
其廣狹瘠腴之實而官必據其所直之數而收其易田<lb/>
之税是故欲知其地之廣狹瘠腴可以其税推也乆逺<lb/>
者不可復知矣其數十年之間皆足以推較求之故府<lb/>
猶可得而見苟其税多者則知其直多其直多者則知<lb/>
其田多且美也如此而其賦少其役輕則夫人亡而賦<lb/>
存者可以有均矣鬻田者皆以其直之多少而詰其賦<lb/>
重為之禁而使不敢以不實之直而書之契則夫自今<lb/>
<pb n="KR4d0076_WYG_047-29b"/>
以往者貿易之際為姦者其少息矣要以知凡地之所<lb/>
直與凡賦之所宜多少而以税參之如此則一持籌之<lb/>
吏坐於帳中足以周知四境之虛實不過數月而民得<lb/>
以少蘇不然十數年之後將不勝其弊重者日以輕而<lb/>
輕者日以重而未知其所終也<lb/>
　　　䇿别十一<lb/>
其五曰教戰守夫當今生民之患果安在哉在於知安<lb/>
而不知危能逸而不能勞此其患不見於今而將見於<lb/>
<pb n="KR4d0076_WYG_047-30a"/>
他日今不為之計其後將有所不可救者昔者先王知<lb/>
兵之不可去也是故天下雖平不敢忘戰秋冬之隙致<lb/>
民田獵以講武教之以進退坐作之方使其耳目習於<lb/>
鐘皷旌旗之間而不亂使其心志安於斬刈殺伐之際<lb/>
而不懾是以雖有盜賊之變而民不至於驚潰及至後<lb/>
世用迂儒之議以去兵為王者之盛節天下既定則巻<lb/>
甲而藏之數十年之後甲兵頓弊而人民日以安於佚<lb/>
樂卒有盜賊之警則相與恐懼訛言不戰而走開元天<lb/>
<pb n="KR4d0076_WYG_047-30b"/>
寶之際天下豈不大治惟其民安於太平之樂酣豢於<lb/>
游戲酒食之間其剛心勇氣消耗鈍眊痿蹶而不復振<lb/>
是以區區之禄山一出而乘之四方之民獸奔鳥竄乞<lb/>
為囚虜之不暇天下分裂而唐室因以微矣葢嘗試論<lb/>
之天下之勢譬如一身王公貴人所以養其身者豈不<lb/>
至哉而其平居常苦於多疾至於農夫小民終歳勞苦<lb/>
而未甞告疾此其故何也夫風雨霜露寒暑之變此疾<lb/>
之所由生也農夫小民盛夏力作而窮冬暴露其筋骸<lb/>
<pb n="KR4d0076_WYG_047-31a"/>
之所衝犯肌膚之所浸漬輕霜露而狎風雨是故寒暑<lb/>
不能為之毒今王公貴人處於重屋之下出則乘輿風<lb/>
則襲裘雨則御葢凡所以慮患之具莫不備至畏之太<lb/>
甚而養之太過小不如意則寒暑入之矣是故善養身<lb/>
者使之能逸而能勞步趨動作使其四體狃於寒暑之<lb/>
變然後可以剛健強力涉險而不傷夫民亦然今者治<lb/>
平之日久天下之人驕惰脆弱如婦人孺子不出於閨<lb/>
門論戰鬬之事則縮頸而股慄聞盜賊之名則掩耳而<lb/>
<pb n="KR4d0076_WYG_047-31b"/>
不願聽而士大夫亦未嘗言兵以為生事擾民漸不可<lb/>
長此不亦畏之太甚而養之太過歟且夫天下固有意<lb/>
外之患也愚者見四方之無事則以為變故無自而有<lb/>
此亦不然矣今國家所以奉西北二邊者歳以百萬計<lb/>
奉之者有限而求之者無厭此其勢必至於戰戰者必<lb/>
然之勢也不先於我則先於彼不出於西則出於北所<lb/>
不可知者有遲速逺近而要以不能免也天下苟不免<lb/>
於用兵而用之不以漸使民於安樂無事之中一日出<lb/>
<pb n="KR4d0076_WYG_047-32a"/>
身而蹈死地則其為患必有所不測故曰天下之民知<lb/>
安而不知危能逸而不能勞此臣所謂大患也臣欲使<lb/>
士大夫尊尚武勇講習兵法庶人之在官者教以行陣<lb/>
之節役民之司盜者授以擊刺之術每歳終則聚之郡<lb/>
府如古都試之法有勝負有賞罰而行之既久則又以<lb/>
軍法從事然議者必以為無故而動民又悚以軍法則<lb/>
民將不安而臣以為此所以安民也天下果未能去兵<lb/>
則其一旦將以不教之民而驅之戰夫無故而動民雖<lb/>
<pb n="KR4d0076_WYG_047-32b"/>
有小恐然孰與夫一旦之危哉今天下屯聚之兵驕豪<lb/>
而多怨陵壓百姓而邀其上者何故此其心以為天下<lb/>
之知戰者惟我而已如使平民皆習於兵彼知有所敵<lb/>
則固已破其姦謀而折其驕氣利害之際豈不亦甚明<lb/>
歟<lb/>
　　　䇿别十二<lb/>
其六曰去姦民自昔天下之亂必生於治平之日休養<lb/>
生息而姦民得容於其間蓄而不發以待天下之釁至<lb/>
<pb n="KR4d0076_WYG_047-33a"/>
於時有所激勢有所乘則潰裂四出不終朝而毒流於<lb/>
天下聖人知其然是故嚴法禁督官吏以司察天下之<lb/>
姦民而去之夫大亂之本必起於小姦惟其小而不足<lb/>
畏是故其發也常至於亂天下今夫世人之所憂以為<lb/>
可畏者必曰豪俠大盜此不知變者之説也天下無小<lb/>
姦則豪俠大盜無以為資且其治平無事之時雖欲為<lb/>
大盜將安所容其身而其殘忍貪暴之心無所發洩則<lb/>
亦時出為盜賊聚為博奕羣飲於市肆而叫號於郊野<lb/>
<pb n="KR4d0076_WYG_047-33b"/>
小者呼雞逐狗大者椎牛發塚無所不至捐父母棄妻<lb/>
孥而相與嬉逰凡此者舉非小盜也天下有釁鉏耰棘<lb/>
矜相率而剽奪者皆嚮之小盜也昔三代之聖王果斷<lb/>
而不疑誅除擊去無有遺類所以擁䕶良民而使安其<lb/>
居及至後世刑法日以深嚴而去姦之法乃不及於三<lb/>
代何者待其敗露自入於刑而後去也夫為惡而不入<lb/>
於刑者固巳衆矣有終身為不義而其罪不可指名以<lb/>
附於法者有巧為規避持吏短長而不可詰者又有因<lb/>
<pb n="KR4d0076_WYG_047-34a"/>
縁幸㑹而免者如必待其自入於刑則其所去者葢無<lb/>
幾耳昔周之制民有罪惡未麗於法而害於州里者桎<lb/>
梏而坐諸嘉石重罪役之朞以次輕之其下罪三月役<lb/>
使州里任之然後宥而舎之其化之不從威之不格患<lb/>
苦其鄉之民而未入於五刑者謂之罷民凡罷民不使<lb/>
冠帶而加明刑任之以事而不齒於鄉黨由是觀之則<lb/>
周之盛時日夜整齊其人民而鋤去其不善譬如獵人<lb/>
終日馳驅踐蹂於草茅之中搜求伏兔而搏之不待其<lb/>
<pb n="KR4d0076_WYG_047-34b"/>
自投於網羅而後取也夫然故小惡不容於鄉大惡不<lb/>
容於國禮樂之所以易化而法禁之所以易行者由此<lb/>
之故也今天下久安天子以仁恕為心而士大夫一切<lb/>
以寛厚為稱上意而懦夫庸人又有所僥倖務出罪人<lb/>
外以邀雪寃之賞而内以待隂徳之報臣是以知天下<lb/>
頗有不誅之姦將為子孫憂宜明敕天下之吏使以歳<lb/>
時糾察凶民而徙其尤無良者不必待其自入於刑而<lb/>
間則命使出按郡縣有子不孝有弟不悌好訟而數犯<lb/>
<pb n="KR4d0076_WYG_047-35a"/>
法者皆誅無赦誅一鄉之姦則一鄉之人悦誅一國之<lb/>
姦則一國之人悦要以誅寡而悦衆則雖堯舜亦如此<lb/>
而巳矣天下有三大患而蠻夷之憂不與焉有内大臣<lb/>
之變有外諸侯之叛有匹夫羣起之禍此三者其勢常<lb/>
相持内大臣有權則外諸侯不叛外諸侯強則匹夫羣<lb/>
起之禍不作今者内無權臣外無強諸侯而萬世之後<lb/>
其或可憂者姦民也臣故曰去姦民以為安民之終云<lb/>
　　　䇿别十三<lb/>
<pb n="KR4d0076_WYG_047-35b"/>
厚貨財者其别有二一曰省費用夫天下未嘗無財也<lb/>
昔周之興文王武王之國不過百里當其受命四方之<lb/>
君長交至於其廷軍旅四出以征伐不義之諸侯而未<lb/>
嘗患無財方此之時闗市無征山澤不禁取於民者不<lb/>
過什一而財有餘及其衰也内食千里之租外收千八<lb/>
百國之貢而不足於用由此觀之夫財豈有多少哉人<lb/>
君之於天下俯巳就人則易為功仰人以援巳則難為<lb/>
力是故廣取以給用不如節用以㢘取之為易也臣請<lb/>
<pb n="KR4d0076_WYG_047-36a"/>
得以小民之家而推之夫民方其窮困時所望不過十<lb/>
金之資計其衣食之費妻子之奉出入於十金之中寛<lb/>
然而有餘及其一旦稍稍畜聚衣食既足則心意之欲<lb/>
日以漸廣所入益衆而所欲益以不給不知罪其用之<lb/>
不節而以為求之未至也是以富而愈貪求愈多而財<lb/>
愈不供此其為惑未可以知其所終也盍亦反其始而<lb/>
思之夫嚮者豈能寒而不衣飢而不食乎今天下汲汲<lb/>
乎以財之不足為病何以異此國家創業之初四方割<lb/>
<pb n="KR4d0076_WYG_047-36b"/>
據中國之地至狹也然歳歳出師以誅討僣亂之國南<lb/>
取荆楚西平巴蜀而東下并潞其費用之衆又百倍於<lb/>
今可知也然天下之士未嘗思其始而惴惴焉患今世<lb/>
之不足則亦甚惑矣夫為國有三計有萬世之計有一<lb/>
時之計有不終月之計古者三年耕必有一年之蓄以<lb/>
三十年之通計則可以九年無飢也歳之所入足用而<lb/>
有餘是以九年之蓄常閒而無用卒有水旱之變盜賊<lb/>
之憂則官可以自辦而民不知若此者天不能使之災<lb/>
<pb n="KR4d0076_WYG_047-37a"/>
地不能使之貧四夷盜賊不能使之困此萬世之計也<lb/>
而其不能者一歳之入纔足以為一歳之出天下之産<lb/>
僅足以供天下之用其平居雖不至於虐取其民而有<lb/>
急則不免於厚賦故其國可静而不可動可逸而不可<lb/>
勞此亦一時之計也至於最下而無謀者量出以為入<lb/>
用之不給則取之益多天下晏然無大患難而盡用衰<lb/>
世苟且之法不知有急則將何以加之此所謂不終月<lb/>
之計也今天下之利莫不盡取山陵林麓莫不有禁闗<lb/>
<pb n="KR4d0076_WYG_047-37b"/>
有征市有租鹽鐡有𣙜酒有課茶有筭則凡衰世苟且<lb/>
之法莫不盡用矣譬之於人其少壯之時豐健勇武然<lb/>
後可以望其無疾以至於壽考今未五六十而衰老之<lb/>
候具見而無遺若八九十者將何以待其後耶然天下<lb/>
之人方且窮思竭慮以廣求利之門且人而不急則以<lb/>
為費用不可復省使天下而無鹽鐡酒茗之税將不為<lb/>
國乎臣有以知其不然也天下之費固有去之甚易而<lb/>
無損存之甚難而無益者矣臣不能盡知請舉其所聞<lb/>
<pb n="KR4d0076_WYG_047-38a"/>
而其餘可以類求焉夫無益之費名重而實輕以不急<lb/>
之實而被之以莫大之名是以疑而不敢去三歳而郊<lb/>
郊而赦赦而賞此縣官有不得巳者天下吏士數日而<lb/>
待賜此誠不可以卒去至於大吏所謂股肱耳目與縣<lb/>
官同其憂樂者此豈亦不得已而有所畏耶天子有七<lb/>
廟今又飾老佛之宫而為之祠固巳過矣又使大臣以<lb/>
使領之歳給以巨萬計此何為者也天下之吏為不少<lb/>
矣將患未得其人苟得其人則凡民之利莫不備舉而<lb/>
<pb n="KR4d0076_WYG_047-38b"/>
其患莫不盡去今河水為患不使濱河州郡之吏親行<lb/>
其災而責之以救災之術顧為都水監夫四方之水患<lb/>
豈其一人坐籌於京師而盡其利害天下有轉運使足<lb/>
矣今江淮之間又有發運禄賜之厚徒兵之衆其為費<lb/>
豈可勝計哉葢嘗聞之里有畜馬者患牧人欺之而盜<lb/>
其芻菽也又使一人焉為之廐長廐長立而馬益癯今<lb/>
為政不求其本而治其末自是而推之天下無益之費<lb/>
不為不多矣臣以為凡若此者日求而去之自毫釐以<lb/>
<pb n="KR4d0076_WYG_047-39a"/>
往莫不有益惟無輕其毫釐而積之則天下庶乎少息<lb/>
也<lb/>
　　　䇿别十四<lb/>
其二曰定軍制自三代之衰井田廢兵農異處兵不得<lb/>
休而為民民不得息肩而無事於兵者千有餘年而未<lb/>
有如今日之極者也三代之制不可復追矣至於漢唐<lb/>
猶有可得而言者夫兵無事而食則不可使聚聚則不<lb/>
可使無事而食此二者相勝而不可並行其勢然也今<lb/>
<pb n="KR4d0076_WYG_047-39b"/>
夫有百頃之閒田則足以牧馬千駟而不知其費聚千<lb/>
駟之馬而輸百頃之芻則其費百倍此易曉也昔漢之<lb/>
制有踐更之卒而無營田之兵雖皆出於農夫而方其<lb/>
為兵也不知農夫之事是故郡縣無常屯之兵而京師<lb/>
亦不過有南北軍期門羽林而已邊境有事諸侯有變<lb/>
皆以虎符調發郡國之兵至於事巳而兵休則渙然各<lb/>
復其故是以其兵雖不知農而天下不至於弊者未嘗<lb/>
聚也唐有天下置十六衛府兵天下之府八百餘所而<lb/>
<pb n="KR4d0076_WYG_047-40a"/>
屯於闗中者至有五百然皆無事則力耕而積榖不惟<lb/>
以自贍養而又有以廣縣官之儲是以兵雖聚於京師<lb/>
而天下亦不至於弊者未嘗無事而食也今天下之兵<lb/>
不耕而聚於京畿三輔者以數十萬計皆仰給於縣官<lb/>
有漢唐之患而無漢唐之利擇其偏而兼用之是以兼<lb/>
受其弊而莫之分也天下之財近自淮甸而逺至於吳<lb/>
蜀凡舟車所至人力所及莫不盡取以歸於京師晏然<lb/>
無事而賦歛之厚至於不可復加而三司之用猶苦不<lb/>
<pb n="KR4d0076_WYG_047-40b"/>
給其弊皆起於不耕之兵聚於内而食四方之貢賦非<lb/>
特如此而巳又有循環往来屯戍於郡縣者昔建國之<lb/>
初所在分裂擁兵而不服太祖太宗躬擐甲胄力戰而<lb/>
取之既降其君而籍其疆土矣然其故基餘孽猶有存<lb/>
者上之人見天下之難合而恐其復發也於是出禁兵<lb/>
以戍之大自藩府而小至於縣鎮往往皆有京師之兵<lb/>
由此觀之則是天下之地一尺一寸皆天子自為守也<lb/>
而可以長乆而不變乎費莫大於養兵養兵之費莫大<lb/>
<pb n="KR4d0076_WYG_047-41a"/>
於征行今出禁兵而戍郡縣逺者或數千里其月廩歳<lb/>
給之外又日供其芻糧三歳而一遷往者紛紛来者纍<lb/>
纍雖不過數百為軰而要其歸無以異於數十萬之兵<lb/>
三歳而一出征也農夫之力安得不竭餽運之卒安得<lb/>
不疲且今天下未嘗有戰鬬之事武夫悍卒非有勞伐<lb/>
可以邀其上之人然皆不得為休息閒居無用之兵者<lb/>
其意以為為天子出戍也是故美衣豐食開府庫輦金<lb/>
帛若有所負一逆其意則欲羣起而噪呼此何為者也<lb/>
<pb n="KR4d0076_WYG_047-41b"/>
天下一家且數十百年矣民之戴君至於海隅無以異<lb/>
於畿甸亦不必舉疑四方之兵而專信禁兵也曩者蜀<lb/>
之有妖賊與近歳貝州之亂未必非禁兵致之臣愚以<lb/>
為郡縣之土兵可以漸訓而隂奪其權則禁兵可以漸<lb/>
省而無用天下武健豈有常所哉山川之所習風氣之<lb/>
所咻四方之民一也昔者戰國嘗用之矣蜀人之怯懦<lb/>
吳人之短小皆嘗以抗衡於上國夫安得禁兵而用之<lb/>
今之土兵所以鈍弊劣弱而不振者彼見郡縣皆有禁<lb/>
<pb n="KR4d0076_WYG_047-42a"/>
兵而待之異等是以自棄於賤𨽻役夫之間而將吏亦<lb/>
莫之訓也苟禁兵漸省而以其資糧益優郡縣之土兵<lb/>
則彼固以歡欣踴躍出於意外戴上之恩而願效其力<lb/>
又何遽不如禁兵耶夫土兵日以多禁兵日以少天子<lb/>
扈從捍城之外無所復用如此則内無屯聚仰給之費<lb/>
而外無遷徙供億之勞費之省者又巳過半矣<lb/>
　　　䇿别十五<lb/>
訓兵旅者其别有三一曰蓄材用夫今之所患兵弱而<lb/>
<pb n="KR4d0076_WYG_047-42b"/>
不振者豈士卒寡少而不足使歟器械鈍弊而不足用<lb/>
歟抑為城郭不足守歟廩食不足給歟此數者皆非也<lb/>
然所以弱而不振則是無材用也夫國之有材譬如山<lb/>
澤之有猛獸江河之有蛟龍伏乎其中而威見乎其外<lb/>
悚然有所不可狎者至於鰍蚖之所蟠䍧豚之所牧雖<lb/>
千仞之山百尋之溪而人易之何則其見於外者不可<lb/>
欺也天下之大不可謂無人朝廷之尊百官之富不可<lb/>
謂無才然以區區之二敵舉數州之衆以臨中國抗天<lb/>
<pb n="KR4d0076_WYG_047-43a"/>
子之威犯天下之怒而其氣未嘗少衰其詞未嘗少挫<lb/>
則是其心無所畏也主憂則臣辱主辱則臣死今朝廷<lb/>
之上不能無憂而大臣恬然未嘗有拒絶之義非不欲<lb/>
絶也而未有以待之則是朝廷無所恃也縁邊之民西<lb/>
顧而戰慄牧馬之士不敢彎弓而北嚮吏士未戰而先<lb/>
期於敗則是民輕其上也外之蠻夷無所畏内之朝廷<lb/>
無所恃而民又自輕其上此猶足以為有人乎天下未<lb/>
嘗無才患所以求才之道不至古之聖人以無益之名<lb/>
<pb n="KR4d0076_WYG_047-43b"/>
而致天下之實以可見之實而較天下之虛名二者相<lb/>
為用而不可廢是故其始也天下莫不紛然奔走從事<lb/>
於其間而要之以其終不肖者無以欺其上此無他先<lb/>
名而後實也不先其名而唯實之求則來者寡來者寡<lb/>
則不可以有所擇以一旦之急而用不擇之人則是不<lb/>
先名之過也天下之所嚮天下之所奔也今夫孫呉之<lb/>
書其讀之者未必能戰也多言之士喜論兵者未必能<lb/>
用也進之以武舉而試之以騎射天下之奇才未必至<lb/>
<pb n="KR4d0076_WYG_047-44a"/>
也然將以求天下之實則非此三者不可以致以為未<lb/>
必然而棄之則是其必然者終不可得而見也往者西<lb/>
師之興其先也惟不以虚名多致天下之才而擇之以<lb/>
待一旦之用故其兵興之際四顧惶惑而不知所措於<lb/>
是設武舉購方略收勇悍之士而開猖狂之言不愛髙<lb/>
爵重賞以求強兵之術當此之時天下囂然莫不自以<lb/>
為知兵也來者日多而其言益以無據至於臨事終不<lb/>
可用執事之臣亦遂厭之而知其無益故兵休之日舉<lb/>
<pb n="KR4d0076_WYG_047-44b"/>
從而廢之今之論者以為武舉方略之類適足以開僥<lb/>
倖之門而天下之實才終不可以求得此二者皆過也<lb/>
夫既以用天下之虛名而不較之以實至其弊也又舉<lb/>
而廢其名使天下之士不復以兵術進亦巳過矣天下<lb/>
之實才不可以求之於言語又不可以較之於武力獨<lb/>
見之於戰耳戰不可得而試也是故見之於治兵子玉<lb/>
治兵於蒍終日而畢鞭七人貫三人耳蒍賈觀之以為<lb/>
剛而無禮知其必敗孫武始見試以婦人而猶足以取<lb/>
<pb n="KR4d0076_WYG_047-45a"/>
信於闔閭使知其可用故凡欲觀將帥之才否莫如治<lb/>
兵之不可欺也今夫新募之兵驕而難令勇悍而不知<lb/>
戰此真足以觀天下之才也武舉方略之類以来之新<lb/>
兵以試之觀其顔色和易則足以見其氣約束堅明則<lb/>
足以見其威坐作進退各得其所則足以見其能凡<lb/>
此者皆不可強也故曰先之以無益之虛名而較之以<lb/>
可見之實庶乎可得而用也<lb/>
　　　䇿别十六<lb/>
<pb n="KR4d0076_WYG_047-45b"/>
其二曰練軍實三代之兵不待擇而精其故何也兵出<lb/>
於農有常數而無常人國有事要以一家而備一正卒<lb/>
如斯而巳矣是故老者得以養疾病者得以為閒民而<lb/>
役於官者莫不皆其壯子弟故其無事而田獵則未嘗<lb/>
發老弱之民師行而餽糧則未嘗食無用之卒使之足<lb/>
輕險阻而手易器械聦明足以赴旗皷之節強鋭足以<lb/>
犯死傷之地千乘之衆而人人足以自捍故殺人少而<lb/>
成功多費用省而兵卒強葢春秋之時諸侯相并天下<lb/>
<pb n="KR4d0076_WYG_047-46a"/>
百戰其經傳所見謂之敗績者如城濮鄢陵之役皆不<lb/>
過犯其偏師而獵其游卒歛兵而退未有僵尸百萬流<lb/>
血於江河如後世之戰者何也民各推其家之壯者以<lb/>
為兵則其勢不可得而多殺也及至後世兵民既分兵<lb/>
不得復而為民於是始有老弱之卒夫既巳募民而為<lb/>
兵其妻子屋廬既巳託於營伍之中其姓名既巳書於<lb/>
官府之籍行不得為商居不得為農而仰食於官至於<lb/>
衰老而無歸則其道誠不可以棄去是故無用之卒雖<lb/>
<pb n="KR4d0076_WYG_047-46b"/>
薄其資糧而皆廩之終身凡民之生自二十以上至於<lb/>
衰老不過四十餘年之間勇鋭強力之氣足以犯堅冒<lb/>
刃者不過二十餘年今廩之終身則是一卒凡二十年<lb/>
無用而食於官也自此而推之養兵十萬則是五萬人<lb/>
可去也屯兵十年則是五年為無益之費也民者天下<lb/>
之本而財者民之所以生也有兵而不可使戰是謂棄<lb/>
財不可使戰而驅之戰是謂棄民臣觀秦漢之後天下<lb/>
何其殘敗之多耶其弊皆起於分民而為兵兵不得休<lb/>
<pb n="KR4d0076_WYG_047-47a"/>
使老弱不堪之卒拱手而就戮故有以百萬之衆而見<lb/>
屠於數千之兵者有良將善用不過以為餌委之啖賊<lb/>
嗟夫三代之衰民之無罪而死者其不可勝數矣今天<lb/>
下募兵至多往者陜西之役舉籍平民以為兵加以明<lb/>
道寶元之間天下旱蝗次及近歳青齊之饑與河朔之<lb/>
水災民急而為兵者日以益衆舉籍而按之近世以來<lb/>
募兵之多無如今日然皆老弱不教不能當古之十五<lb/>
而衣食之費百倍於古此甚非所以長久而不變者也<lb/>
<pb n="KR4d0076_WYG_047-47b"/>
凡民之為兵者其類多非良民方其少壯之時博奕飲<lb/>
酒不安於家而後能捐其身至其少衰而氣沮蓋亦有<lb/>
悔而不可復者矣臣以謂五十已上願復而為民者宜<lb/>
聽自今以往民之願為兵者皆三十已下則收限以十<lb/>
年而除其籍民三十而為兵十年而復歸其精力思慮<lb/>
猶可以養生送死為終身之計使其應募之日心知其<lb/>
不出十年而為十年之計則除其籍而不怨以無用之<lb/>
兵終身坐食之費而為重募則應者必衆如此縣官長<lb/>
<pb n="KR4d0076_WYG_047-48a"/>
無老弱之兵而民之不任戰者不至於無罪而死彼皆<lb/>
知其不過十年而復為平民則自愛其身而重犯法不<lb/>
至於叫呼無賴以自棄於凶人今夫天下之患在於民<lb/>
不知兵故兵常驕悍而民常怯盜賊攻之而不能禦戎<lb/>
狄掠之而不能抗今使民得更代而為兵兵得復還而<lb/>
為民則天下之知兵者衆而盜賊戎狄將有所畏然猶<lb/>
有言者將以為十年而代故者巳去而新者未教則緩<lb/>
急有所不濟夫所謂十年而代者豈舉軍而並去之有<lb/>
<pb n="KR4d0076_WYG_047-48b"/>
始至者有既久者有將去者有當代者新故雜居而教<lb/>
之則緩急可以無憂矣<lb/>
　　　䇿别十七<lb/>
其三曰倡勇敢臣聞戰以勇為主以氣為决天子無皆<lb/>
勇之將而將軍無皆勇之士是故致勇有術致勇莫先<lb/>
乎倡倡莫善乎私此二者兵之微權英雄豪傑之士所<lb/>
以隂用而不言於人而人亦莫之識也臣請得以備言<lb/>
之夫倡者何也氣之先也有人人之勇怯有三軍之勇<lb/>
<pb n="KR4d0076_WYG_047-49a"/>
怯人人而較之則勇怯之相去若莛與楹至於三軍之<lb/>
勇怯則一也出於反覆之間而差於毫釐之際故其權<lb/>
在將與君人固有暴猛獸而不操兵出入於白刃之中<lb/>
而色不變者有見虺蜴而却走聞鐘皷之聲而戰慄者<lb/>
是勇怯之不齊至於如此然閭閻之小民爭鬬戲笑卒<lb/>
然之間而或至於殺人當其發也其心翻然其色勃然<lb/>
若不可以巳者雖天下之勇夫無以過之及其退而思<lb/>
其身顧其妻子未始不惻然悔也此非必勇者也氣之<lb/>
<pb n="KR4d0076_WYG_047-49b"/>
所乘則奪其性而忘其故故古之善用兵者用其翻然<lb/>
勃然於未悔之間而其不善者沮其翻然勃然之心而<lb/>
開其自悔之意則是不戰而先自敗也故曰致勇有術<lb/>
致勇莫先乎倡均是人也皆食其食皆任其事天下有<lb/>
急而有一人焉奮而爭先而致其死則翻然者衆矣弓<lb/>
矢相及劍楯相搏勝負之勢未有所决而三軍之士屬<lb/>
目於一夫之先登則勃然者相繼矣天下之大可以名<lb/>
刼也三軍之衆可以氣使也諺曰一人善射百夫决拾<lb/>
<pb n="KR4d0076_WYG_047-50a"/>
苟有以發之及其翻然勃然之間而用其鋒是之謂倡<lb/>
倡莫善乎私天下之人怯者居其百勇者居其一是勇<lb/>
者難得也捐其妻子棄其身以蹈白刃是勇者難能也<lb/>
以難得之人行難能之事此必有難報之恩者矣天子<lb/>
必有所私之將將軍必有所私之士視其勇者而隂厚<lb/>
之人之有異材者雖未有功而其心莫不自異自異而<lb/>
上不異之則緩急不可以望其為倡故凡緩急而肯為<lb/>
倡者必其上之所異也昔漢武帝欲觀兵於四夷以逞<lb/>
<pb n="KR4d0076_WYG_047-50b"/>
其無厭之求不愛通侯之賞以招勇士風告天下以求<lb/>
奮擊之人然卒無有應者於是嚴刑峻法致之死地而<lb/>
聽其以深入贖罪使勉強不得巳之人馳驟於萬死之<lb/>
地是故其將降而兵破敗而天下幾至於不測何者先<lb/>
無所異之人而望其為倡不巳難乎私者天下之所惡<lb/>
也然而為巳而私之則私不可用為其賢於人而私之<lb/>
則非私無以濟葢有無功而可賞有罪而可赦者凡所<lb/>
以媿其心而責其為倡也天下之禍莫大於上作而下<lb/>
<pb n="KR4d0076_WYG_047-51a"/>
不應上作而下不應則上亦將窮而自止方西戎之叛<lb/>
也天子非不欲赫然誅之而將帥之臣謹守封略外視<lb/>
内顧莫有一人先奮而致命而士卒亦循循焉莫肯盡<lb/>
力不得巳而出爭先而歸故西戎得以肆其猖狂而吾<lb/>
無以應則其勢不得不重賂而求和其患起於天子無<lb/>
同憂患之臣而將軍無心腹之士西師之休十有餘年<lb/>
矣用法益宻而進人益艱賢者不見異勇者不見私天<lb/>
下務為奉法循令要以如式而止臣不知其緩急將誰<lb/>
<pb n="KR4d0076_WYG_047-51b"/>
為之倡哉<lb/>
　<lb/>
　<lb/>
　<lb/>
　<lb/>
　<lb/>
　<lb/>
　東坡全集巻四十七<lb/>
</p>
<p>
</p>
  </div>
<div>
                <head>東坡全集巻四十八</head>
    <p>
<pb n="KR4d0076_WYG_048-1a"/>
欽定四庫全書<lb/>
　東坡全集巻四十八　　　　宋　蘓軾　撰<lb/>
　　䇿斷三首<lb/>
　　　䇿斷上<lb/>
二邊為中國患至深逺也天下謀臣猛將豪傑之士欲<lb/>
有所逞於西北者久矣聞之兵法曰先為不可勝以待<lb/>
敵之可勝嚮者臣愚以為西北雖有可勝之形而中國<lb/>
未有不可勝之備故竊嘗以為可特設一官使獨任其<lb/>
<pb n="KR4d0076_WYG_048-1b"/>
責而執政之臣得以專治内事苟天下之弊莫不盡去<lb/>
紀綱修明食足而兵強百姓樂業知愛其君卓然有不<lb/>
可勝之備如此則臣固將備論而極言之夫天下將興<lb/>
其積必有源天下將亡其發必有門聖人者唯知其門<lb/>
而塞之古之亡天下者四而天子無道不與焉葢有以<lb/>
諸侯強偪而至於亡者周唐是也有以匹夫横行而至<lb/>
於亡者秦是也有以大臣執權而至於亡者漢魏是也<lb/>
有以蠻夷内侵而至於亡者二晉是也<hi>司馬氏石氏</hi>使此七<lb/>
<pb n="KR4d0076_WYG_048-2a"/>
代之君皆能逆知其所由亡之門而塞之則至於今可<lb/>
以不廢惟其諱亡而不為之備或備之而不得其門故<lb/>
禍發而不救夫天子之勢蟠於天下而結於民心者甚<lb/>
厚故其亡也必有大隙焉而日潰之其窺之甚難其取<lb/>
之甚宻曠日持久然後可得而間蓋非有一日卒然不<lb/>
救之患也是故聖人必於其全安甚盛之時而塞所由<lb/>
亡之門蓋臣以為當今之患外之可畏者西北二邊而<lb/>
内之可畏者天子之民也西北二邊不足以為中國大<lb/>
<pb n="KR4d0076_WYG_048-2b"/>
憂而其動也有以召内之禍内之民實執存亡之權而<lb/>
不能獨起其發也必將待外之變先之以邊患而繼之<lb/>
以吾民臣之所謂可畏者在此而巳昔者敵國之患起<lb/>
於多求而不供供者有倦而求者無厭以有倦供無厭<lb/>
而能乆安於無事者天下未嘗有也故夫二邊之患特<lb/>
有逺近耳而要以必至於戰敢問今之所以戰者何也<lb/>
其無乃出於倉卒而備於一時乎且夫兵不素定而出<lb/>
於一時當其危疑擾攘之間而吾不能自必則權在敵<lb/>
<pb n="KR4d0076_WYG_048-3a"/>
國權在敵國則吾欲戰不能欲休不可進不能戰而退<lb/>
不能休則其計將出於求和求和而自我則其所以為<lb/>
媾者必重軍旅之後而繼之以重媾則國用不足國用<lb/>
不足則加賦於民加賦而不巳則凡暴取豪奪之法不<lb/>
得不施於今之世矣天下一動變生無方國之大憂將<lb/>
必在此葢嘗聞之用兵有權權之所在其國乃勝是故<lb/>
國無小大兵無強弱有小國弱兵而見畏於天下者權<lb/>
在焉耳千鈞之牛制於三尺之童弭耳而下之曾不如<lb/>
<pb n="KR4d0076_WYG_048-3b"/>
狙猿之奮擲於山林此其故何也權在人也我欲則戰<lb/>
不欲則守戰則天下莫能支守則天下莫能窺昔者秦<lb/>
嘗用此矣開闗出兵以攻諸侯則諸侯莫不願割地而<lb/>
求和諸侯割地而求和於秦秦人未嘗急於割地之利<lb/>
若不得已而後應故諸侯常欲和而秦常欲戰如此則<lb/>
權固在秦矣且秦非能強於天下之諸侯秦惟能自必<lb/>
而諸侯不能是以天下百變而卒歸於秦諸侯之利固<lb/>
在從也朝聞陳軫之説而合為從暮聞張儀之計而散<lb/>
<pb n="KR4d0076_WYG_048-4a"/>
為横秦則不然横人之欲為横從人之欲為從皆使其<lb/>
自擇而審處之諸侯相顧而終莫能自必則權之在秦<lb/>
不亦宜乎嚮者寶元慶厯之間河西之役可以見矣其<lb/>
始也不得已而後戰其終也逆探其意而與之和又從<lb/>
而厚餽之惟恐其一日復戰也如此則敵常欲戰而我<lb/>
常欲和敵非能常戰也特持其欲戰之形以乘吾欲和<lb/>
之勢敵屢用而屢得志是以中國之大而權不在焉欲<lb/>
天下之安則莫若使權在中國欲權之在中國則莫若<lb/>
<pb n="KR4d0076_WYG_048-4b"/>
先發而後罷示之以不憚形之以好戰而後天下之權<lb/>
有所歸矣今夫庸人之論則曰勿為禍始古之英雄之<lb/>
君豈其樂禍而好殺唐太宗既平天下而又歳歳出師<lb/>
以從事於邊徼蓋晩而不倦暴露於千里之外親擊髙<lb/>
麗者再焉凡此者皆所以爭先而處强也當時羣臣不<lb/>
能深明其意以為敵國無釁而我則發之夫為國者使<lb/>
人備已則權在我而使已備人則權在人當太宗之時<lb/>
四夷狼顧以備中國故中國之權重苟不先之則彼或<lb/>
<pb n="KR4d0076_WYG_048-5a"/>
以執其權矣而我又鰓鰓焉惡戰而樂罷使敵國知吾<lb/>
之所忌而以是取必於吾如此則雖有天下吾安得而<lb/>
為之唐之衰也惟其厭兵而畏戰一有敗衂則兢兢焉<lb/>
縮首而去之是故姦臣執其權以要天子及至憲宗奮<lb/>
而不顧雖小挫而不為之沮當此之時天下之權在於<lb/>
朝廷伐之則足以為威舎之則足以為恩臣故曰先發<lb/>
而後罷則權在我矣<lb/>
　　　䇿斷中<lb/>
<pb n="KR4d0076_WYG_048-5b"/>
臣聞用兵有可以逆為數十年之計者有朝不可以謀<lb/>
夕者攻守之方戰鬬之術一日百變猶以為拙若此者<lb/>
朝不可以謀夕者也古之欲謀人之國者必有一定之<lb/>
計勾踐之取吳秦之取諸侯髙祖之取項籍皆得其至<lb/>
計而固執之是故有利有不利有進有退百變而不同<lb/>
而其一定之計未始易也勾踐之取呉是驕之而巳秦<lb/>
之取諸侯是散其從而已髙祖之取項籍是間疎其君<lb/>
臣而已此其至計不可易者雖百年可知也今天下晏<lb/>
<pb n="KR4d0076_WYG_048-6a"/>
然未有用兵之形而臣以為必至於戰則其攻守之方<lb/>
戰鬬之術固未可以豫論而臆斷也然至於用兵之大<lb/>
計所以固執而不變者臣請得以豫言之夫西北二邊<lb/>
皆為中國之患而西邊之患小北邊之患大此天下之<lb/>
所明知也管仲曰攻堅則瑕者堅攻瑕則堅者瑕故二<lb/>
者皆所以為憂而臣以為兵之所加宜先於西故先論<lb/>
所以制御西戎之大略今夫鄒與魯戰則天下莫不以<lb/>
為魯勝大小之勢異也然而勢有所激則大者失其所<lb/>
<pb n="KR4d0076_WYG_048-6b"/>
以為小而大者忘其所以為小故有以鄒勝魯者矣夫<lb/>
大有所短小有所長地廣而備多備多而力分小國聚<lb/>
而大國分則強弱之勢將有所反大國之人譬如千金<lb/>
之子自重而多疑小國之人計窮而無所恃則致死而<lb/>
不顧是以小國常勇而大國常怯恃大而不戒則輕戰<lb/>
而屢敗知小而自畏則深謀而必克此又其理然也夫<lb/>
民之所以守戰至死而不去者以其君臣上下懽欣相<lb/>
得之際也國大則君尊而上下不交將軍貴而吏士不<lb/>
<pb n="KR4d0076_WYG_048-7a"/>
親法令繁而民無所措其手足若夫小國之民截然其<lb/>
若一家也有憂則相䘏有急則相赴凡此數者是小國<lb/>
之所長而大國之所短也大國而不用其所長使小國<lb/>
常出於其所短雖百戰而百屈豈足怪哉且夫大國則<lb/>
固有所長矣長於戰而不長於守夫守者出於不足<lb/>
而已譬之於物大而不用則易以腐敗故凡擊搏進取<lb/>
所以用大也孫武之法十則圍之五則攻之倍則分之<lb/>
敵則能戰之少則能逃之不若則能避之自敵以上者<lb/>
<pb n="KR4d0076_WYG_048-7b"/>
未嘗有不戰也自敵以上而不戰則是以有餘而用不<lb/>
足之計固已失其所長矣凡大國之所恃吾能分兵而<lb/>
彼不能分吾能數出而彼不能應譬如千金之家日出<lb/>
其財以罔市利而販夫小民終莫能與之競者非智不<lb/>
若其財少也是故販夫小民雖有桀黠之才過人之智<lb/>
而其勢不得不折而入於千金之家何則其所長者不<lb/>
可以與較也西戎之於中國可謂小國矣嚮者惟不用<lb/>
其所長是以聚兵連年而終莫能服今欲用吾之所長<lb/>
<pb n="KR4d0076_WYG_048-8a"/>
則莫若數出數出莫若分兵臣之所謂分兵者非分屯<lb/>
之謂也分其居者與行者而已今河西之戍卒惟患其<lb/>
多而莫之適用故其便莫若分兵使其十一而行則一<lb/>
歳可以十出十二而行則一歳可以五出十一而十出<lb/>
十二而五出則是一人而歳一出也吾一歳而一出彼<lb/>
一歳而十被兵焉則衆寡之不侔勞逸之不敵亦已明<lb/>
矣夫用兵必出於敵人之所不能我大而敵小是故我<lb/>
能分而彼不能此呉之所以肄楚而隋之所以狃陳歟<lb/>
<pb n="KR4d0076_WYG_048-8b"/>
夫禦戎之術不可以逆知其詳而其大略臣未見有過<lb/>
此者矣<lb/>
　　　䇿斷下<lb/>
其次請論北方之勢古者匈奴之衆不過漢一大縣然<lb/>
所以能敵之者其國無君臣上下朝覲㑹同之節其民<lb/>
無榖米絲麻耕作織絍之勞其法令以言語為約故無<lb/>
文書符傳之繁其居處以逐水草為常故無城郭邑居<lb/>
聚落守望之助其旃裘肉酪足以為養生送死之具故<lb/>
<pb n="KR4d0076_WYG_048-9a"/>
戰則人人自鬬敗則驅牛羊逺徙不可得而破蓋非獨<lb/>
古聖人法度之所不加亦天性之所安者猶狙猿之不<lb/>
可使冠帶虎豹之不可被以羈紲也故中行説教單於<lb/>
無愛漢物所得繒絮皆以馳草棘中使衣袴弊裂以示<lb/>
不如旃裘之堅善也得漢食物皆去之以示不如湩酪<lb/>
之便美也由此觀之中國以法勝而匈奴以無法勝聖<lb/>
人知其然是故精修其法而謹守之築為城郭塹為溝<lb/>
池大倉廩實府庫明烽燧逺斥堠使民知金鼔進退坐<lb/>
<pb n="KR4d0076_WYG_048-9b"/>
作之節勝不相先敗不相後此其所以謹守其法而不<lb/>
敢失也一失其法則不如無法之為便也故夫各輔其<lb/>
性而安其生則南人北人本不能相犯惟其不然是故<lb/>
皆有以相制匈奴之不可從中國之法猶中國之不可<lb/>
從匈奴之無法也今夫佩玉服韍冕而垂旒者此宗廟<lb/>
之服所以登降揖讓折旋俯仰為容者也而不可以騎<lb/>
射今夫蠻夷而用中國之法豈能盡如中國哉苟不能<lb/>
盡如中國而雜用其法則是佩玉服韍冕垂旒而欲騎<lb/>
<pb n="KR4d0076_WYG_048-10a"/>
射也昔吳之先斷髪文身與魚鼈龍蛇居者數十世而<lb/>
諸侯不敢窺也其後楚申公巫臣始教以乘車射御使<lb/>
出兵侵楚而闔廬夫差又逞其無厭之求闕溝通水遂<lb/>
與齊晉爭強黄池之㑹強自冠帶吳人不勝其弊卒臣<lb/>
於越夫呉之所以強者乃其所以亡也何者以蠻夷之<lb/>
資而貪中國之美宜其可得而圖之哉西晉之亡也匈<lb/>
奴鮮卑氐羌之類紛紜中國而其豪傑間起為之君長<lb/>
如劉元海苻堅石勒慕容雋之儔皆以絶異之姿驅駕<lb/>
<pb n="KR4d0076_WYG_048-10b"/>
一時之賢俊其強者至有天下大半然終於覆亡相繼<lb/>
逺者不過一傳再傳而滅何也其心固安於無法也而<lb/>
束縛於中國之法中國之人固安於法也而苦其無法<lb/>
君臣相戾上下相厭是以雖建都邑立宗廟而其心岌<lb/>
岌然常若寄居於其間而安能乆乎且人而棄其所得<lb/>
於天之分未有不亡者也契丹自五代南侵乘石晉之<lb/>
亂奄至京邑覩中原之富麗廟社宫闕之壯而悦之知<lb/>
不可以留也故歸而竊習焉山前諸郡既為所并則中<lb/>
<pb n="KR4d0076_WYG_048-11a"/>
國士大夫有立其朝者矣故其朝廷之儀百官之號文<lb/>
武選舉之法都邑郡縣之制以至於衣服飲食皆雜取<lb/>
中國之象然其父子聚居貴壯而賤老貪得而忘失勝<lb/>
不相讓敗不相救者猶在也其中未能革其本來自適<lb/>
之性而外牽於華人之法此其所以自投於䧟穽網羅<lb/>
之中而中國之人猶曰今之匈奴非古也其措置規畫<lb/>
皆不復蠻夷之心以為不可得而圖之亦過計矣且夫<lb/>
天下固有沈謀隂計之士也昔先王欲圖大事立竒功<lb/>
<pb n="KR4d0076_WYG_048-11b"/>
則非斯人莫足與共秦之尉繚漢之陳平皆以樽俎之<lb/>
間而制敵國之命此亦王者之心期以紓天下之患而<lb/>
已彼契丹者有可乘之勢三而中國未之思焉則亦足<lb/>
惜矣臣觀其朝廷百官之衆而中國士大夫交錯於其<lb/>
間固亦有賢俊慷慨不屈之士而詬辱及於公卿鞭扑<lb/>
行於殿陛貴為將相而不免囚徒之恥宜其有惋憤鬱<lb/>
結而思變者特未有路耳凡此皆可以致其心雖不為<lb/>
吾用亦以間疎其君臣此由余之所以入秦也幽燕之<lb/>
<pb n="KR4d0076_WYG_048-12a"/>
地自古號多雄傑名於圖史者往往而是自宋之興所<lb/>
在賢俊雲合響應無有逺邇皆欲洗濯磨淬以觀上國<lb/>
之光而此一方獨陷於域外昔太宗皇帝親征幽州未<lb/>
克而班師聞之諜者曰幽州士民謀欲執其帥以城降<lb/>
者聞鑾輿之還無不泣下且在彼以為諸郡之民非其<lb/>
族類故厚歛而虐使之則其思内附之心豈待深計哉<lb/>
此又足為之謀也使其上下相猜君民相疑然後可攻<lb/>
也語有之曰䑕不容穴銜窶薮也彼僣立四都分置守<lb/>
<pb n="KR4d0076_WYG_048-12b"/>
宰倉廩府庫莫不備具有一旦之急適足以自累守之<lb/>
不能棄之不忍南北雜居易以生變如此則中國之長<lb/>
足以有所施矣然非特如此而已也中國不能謹守其<lb/>
法彼慕中國之法而不能純用是以勝負相持而未有<lb/>
决也夫蠻夷者以力攻以力守以力戰顧力不能則逃<lb/>
中國則不然其守以形其攻以勢其戰以氣故百戰而<lb/>
力有餘形者有所不守而敵人莫不忌也勢者有所不<lb/>
攻而敵人莫不備也氣者有所不戰而敵人莫不懾也<lb/>
<pb n="KR4d0076_WYG_048-13a"/>
苟去此三者而角之於力則中國固不敵矣尚何云乎<lb/>
惟國家留意其大者而為之計其小者臣未敢言焉<lb/>
　　雜䇿五首<lb/>
　　　禹之所以通水之法<lb/>
自禹而下至於秦千有餘年濱河之民班白而不識濡<lb/>
足之患自漢而下至於今數千年河之為患緜緜而不<lb/>
絶豈聖人之功烈至漢而熄哉方戰國之用兵國於河<lb/>
之壖者三晉為多而魏文侯時白圭治水最為有功而<lb/>
<pb n="KR4d0076_WYG_048-13b"/>
孟子譏其以鄰國為壑自是之後或决以攻或溝以守<lb/>
新防交興而故道旋失然聖人之跡尚可以訪之於耆<lb/>
老秦不亟治而遺患於漢漢之法又不足守夫禹之時<lb/>
四瀆唯河最難治以難治之水而用不足守之法故歴<lb/>
數千年而莫能以止也聖人哀憐生民謀諸廊廟之上<lb/>
左右輔弼之臣又訪諸布衣之間苟有所懐孰敢不盡<lb/>
蓋陸人不能舟而沒人未嘗見舟而便操之親被其患<lb/>
知之宜詳當今莫若訪之海濱之老民而興天下之水<lb/>
<pb n="KR4d0076_WYG_048-14a"/>
學古者將有决塞之事必使通知經術之臣計其利害<lb/>
又使水工行視地勢不得其工不可以濟也故夫三十<lb/>
餘年之間而無一人能興水利者其學亡也禹貢之説<lb/>
非其詳矣然而髙下之勢先後之次水之大小與其蓄<lb/>
洩之宜而致力之多少亦可以槩見大抵先其髙而後<lb/>
低下始於北之冀州而東至於青徐南至於荆揚而西<lb/>
訖於梁雍之間江河淮泗既平而衡漳洚水伊洛瀍澗<lb/>
之屬亦從而治濬畎澮導九州瀦大野陂九澤而蓄洩<lb/>
<pb n="KR4d0076_WYG_048-14b"/>
之勢便兖州作十三載而嵎夷既略故其用力各有多少<lb/>
之宜此其凡也孟子曰禹之治水也水由地中行此禹<lb/>
之所以通其法也愚竊以為治河之要宜推其理而酌<lb/>
之以人情河水湍悍雖其性然非堤防激而作之其勢<lb/>
不至如此古者河之側無居民棄其地以為水委今也<lb/>
堤之而廬民其上所謂愛尺寸而忘千里也故曰堤防<lb/>
省而水患衰其理然也<lb/>
　　　修廢官舉逸民<lb/>
<pb n="KR4d0076_WYG_048-15a"/>
古者民羣而歸君君擇臣而教其民其初蓋甚簡也唐<lb/>
虞以来頗可見矣歴夏啇至周法令日滋而官亦隨益<lb/>
故其數三百六十蓋亦有不得已也書曰唐虞稽古建<lb/>
官惟百又曰夏商官倍亦克用乂言其官雖多於古而<lb/>
天下亦以治也周之衰也宣王振之號為中興而重黎<lb/>
之後失其守而為司馬氏陵遲至孔子之時周公之典<lb/>
蓋壊矣卿世卿大夫世大夫而賢者無以進孔子慨然<lb/>
而歎欲修廢官舉逸民以歸天下之心行四方之政而<lb/>
<pb n="KR4d0076_WYG_048-15b"/>
春秋亦譏世禄之臣葢傷時之至也自秦更三代之制<lb/>
官秩一變漢循其舊往往増置歴世沿襲以至於今遂<lb/>
為大備愚恐冗局之耗民而未知廢官之可舉也然古<lb/>
之官其名存其實亡者多矣司農卿不責以金榖之虛<lb/>
贏尚書令不問以百官之殿最此豈非事體之重歟國<lb/>
家自天聖中詔天下以經術古文為事自是博學之君<lb/>
子莫不羣進於有司然所以待之之禮未盡故潔㢘難<lb/>
合之士尚未盡出今優其禮而天下之逸民至矣且夫<lb/>
<pb n="KR4d0076_WYG_048-16a"/>
山巖林谷之士雖有豪傑之才固未知有簿書吏事也<lb/>
而剛毅訐直不識諱忌故先王置之拾遺補闕之間此<lb/>
其屬任之方也噫自孔子沒世之君子安其富貴而不<lb/>
復思念天下有廢而不修之官逸而不舉之民今明䇿<lb/>
丁寧而求之以發孔子千載之長憂此天下之幸也<lb/>
　　　天子六軍之制<lb/>
周禮之言田賦夫家車徒之數聖王之制也其言五等<lb/>
之君封國之大小非聖人之制也戰國所増之文也何<lb/>
<pb n="KR4d0076_WYG_048-16b"/>
以言之按鄭氏説武王之時周地狹小故諸侯之封及<lb/>
百里而止周公征伐不服斥大中國故大封諸侯而諸<lb/>
公之地至五百里不知武王之時何國不服而周公之<lb/>
所征伐者誰也東征之役見於詩書豈其廓地千里而<lb/>
史不載耶此甚可疑也周之初諸侯八百春秋之世存<lb/>
者無數十鄭子産有言古者大國百里今晉楚千乘若<lb/>
無侵小何以至此子産之博物其言宜可信先儒或以<lb/>
周禮為戰國隂謀之書亦有以也王制公侯百里伯七<lb/>
<pb n="KR4d0076_WYG_048-17a"/>
十里子男五十里而孟子之説亦如此此三代之通法<lb/>
魯之車千乘僣也春秋大蒐大閲皆以譏書言其車之<lb/>
多徒之衆非魯之所宜有故曰大也夫周之制四丘為<lb/>
甸甸出長轂一乘魯之無千甸之封亦明矣然公車千<lb/>
乘之見於詩何也孟子曰説詩者不以文害辭不以辭<lb/>
害意天子之馬止於十二閑而詩有騋牝三千美其富<lb/>
不譏其僣不害其為詩也夫千乘之積雖為七萬五千<lb/>
人而有羡卒處其半焉故三萬者公徒而已魯襄公之<lb/>
<pb n="KR4d0076_WYG_048-17b"/>
十一年初作三軍僖公之世未至於三萬愚又疑夫詩<lb/>
人張而大之也<lb/>
　　　休兵久矣而國益困<lb/>
中國之有邊警之患猶人之有手足之疾也不忍藥石<lb/>
之苦針砭之傷一旦流而入於骨體則愚恐其苦之不<lb/>
止於藥石而傷之不止於針砭也中國以二邊之不靖<lb/>
故每歳啖以厚利使就羈紲聖人之愛中國而不欲殘<lb/>
民之心古未嘗有矣然貪惏無厭漸不可啓日富日驕<lb/>
<pb n="KR4d0076_WYG_048-18a"/>
久亦難制故自寶元以來賦歛日繁雖休兵十有餘年<lb/>
而民適以困者潜削而不知也昔先皇帝振怒舉大兵<lb/>
問罪邊庭師不踰時而塞下就盟西夏之役邊臣治兵<lb/>
振旅不及數年旋亦解甲彼其時之費與今無已之賂<lb/>
不可以同日而語矣天子㳟儉過於文景百官奉法無<lb/>
敢踰僣而二邊者實殘吾民此天下雄俊英偉之士所<lb/>
以搤腕而太息也且夫舉天下之大而誅數縣之衆故<lb/>
上下交足而内外莫不驩欣棄有限之財而塞無厭之<lb/>
<pb n="KR4d0076_WYG_048-18b"/>
心故取於民者愈多而藏於國者愈急此天下之所明<lb/>
知而易達之理惟上之人實圖之<lb/>
　　　闗隴游民私鑄錢與江淮漕卒為盜之由<lb/>
三代之所以養民者備矣農力耕而食工作器而用商<lb/>
賈資焉而通之於天下其食無不義之食也其器無不<lb/>
養之器也商賈通之而不以不義資之也夫以飲食器<lb/>
用之利而皆以義得焉使民之所以要利者非義無由<lb/>
也後之世賦取無度貨幣無法義窮而詐勝夫三代之<lb/>
<pb n="KR4d0076_WYG_048-19a"/>
民非誠好義也使天下之利皆出於義而民莫不好也<lb/>
後之所以使民要利非詐無由也是故法令日滋而弊<lb/>
益煩刑禁甚嚴而姦不可止嗚呼久矣其如此也治其<lb/>
本朝令而夕從救其末百世不改也私鑄之弊始於錢<lb/>
輕使錢之直若金之直雖賞之不為也今秦蜀之中又<lb/>
裂紙以為幣符信一加化土芥以為金玉奈何其使民<lb/>
不奔而效之也夫樂生而惡死者天下之至情也我且<lb/>
以死拘之然猶相繼而赴於市者飢寒驅其中而無以<lb/>
<pb n="KR4d0076_WYG_048-19b"/>
自生也曰等死耳而或免焉漕卒之愆生於窮乏而無<lb/>
告家乎舟楫之上長子孫乎江淮之間布褐不完藜藿<lb/>
不給大冬積雪水之至涸而龜手爛足者累歳不得代<lb/>
不為盜賊無所逞志若稍優其給而代其勞宜亦衰息<lb/>
耳夫見利而不動者伯夷叔齊之事也窮困而不為不<lb/>
義者顔淵之事也以伯夷叔齊顔淵之事而求之無知<lb/>
之民亦已過矣故夫廷尉大農之所患者非民之罪也<lb/>
非兵之罪也上之人之過也<lb/>
<pb n="KR4d0076_WYG_048-20a"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4d0076_WYG_048-20b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　東坡全集巻四十八<lb/>
</p>
<p>
</p>
  </div>
<div>
                <head>東坡全集巻四十九</head>
    <p>
<pb n="KR4d0076_WYG_049-1a"/>
欽定四庫全書<lb/>
　東坡全集巻四十九　　　　宋　蘓軾　撰<lb/>
　　䇿問二十三首<lb/>
　　　私試䇿問八首<lb/>
問人主莫不欲安存而惡危亡然而其國常至於不可<lb/>
救者何也所憂者非其所以亂與亡而其所以亂與亡<lb/>
者常出於其所不憂也請借漢以言之昔者髙帝之世<lb/>
天下既平矣當時之所憂者韓彭英盧而已此四王者<lb/>
<pb n="KR4d0076_WYG_049-1b"/>
皆不能終髙帝之世相繼仆滅而不復續及至吕氏之<lb/>
禍則猶異姓也吕氏既已滅矣而吳楚之憂幾至於亡<lb/>
國方韓彭吕氏之禍惟恐同姓之不蕃熾昌大也然至<lb/>
其為變則又過於異姓逺矣文景之世以為諸侯分裂<lb/>
破弱則漢可以百世而無憂至於武帝諸侯之艱少衰<lb/>
而匈奴之患方熾則又以為天下之憂止於此矣及昭<lb/>
宣元成之世諸侯王既已無足憂者而匈奴又破滅臣<lb/>
事於漢然其所以卒至於中絶而不救則其所不慮之<lb/>
<pb n="KR4d0076_WYG_049-2a"/>
王氏也世祖既立上懲韓彭之難中鑒七國之變而下<lb/>
悼王氏之禍於是盡侯諸將而不任以事裁減同姓之<lb/>
封而黜三公之權以為前世之弊盡去矣及其衰也宦<lb/>
官之權盛而黨錮之難起士大夫相與搤腕而遊談者<lb/>
以為天子一日誅宦官而解黨錮則天下猶可以無事<lb/>
於是外召諸將而内脅其君宦官既誅無遺類而董卓<lb/>
曹操之徒亦因以亡漢漢之所憂者凡六變而其亂與<lb/>
亡輒出於其所不憂而終不可備由此觀之治亂存亡<lb/>
<pb n="KR4d0076_WYG_049-2b"/>
之勢其皆有以取之歟抑將不可推如江河之徙移其<lb/>
勢自有以相激而不自知歟其亦可以理推力救而莫<lb/>
之為也今將使事至而應之患至而為之謀則天下之<lb/>
患不可以勝防而政化不可以勝變矣則亦將朝文而<lb/>
莫質忽寛而驟猛歟意者亦有可以長守而不變雖有<lb/>
小患而不足䘏者歟願因論漢而極言其所以然<lb/>
問昔三代之際公卿有生而為之者士有至老而不遷<lb/>
者官有常人而人有常心故為周之公卿者非周召毛<lb/>
<pb n="KR4d0076_WYG_049-3a"/>
原則王之子弟也發於畎畆起於匹夫而至於公相則<lb/>
蓋亦有幾人而已士之勤苦終身於學講肄道藝而脩<lb/>
其廉隅以邀鄉里之名者不過以望鄉大夫賢能之書<lb/>
其選舉而上不過以為一命之士其傑異者至於大夫<lb/>
極矣夫周之世諸侯為政之卿皆其世臣之子孫則夫<lb/>
布衣之士其進蓋亦有所止也當是之時士皆安其習<lb/>
而樂其分不倦於小官而樂為之故其民事脩而世務<lb/>
舉及其後世不然使天下旅進而更為之雖布衣之賢<lb/>
<pb n="KR4d0076_WYG_049-3b"/>
得以驟進於朝廷而士始有無厭之心矣官事之不脩<lb/>
民事之不緝非其不能不屑為之也先王之用人欲其<lb/>
人人自喜終老而不倦是以能盡其才今以凡人之才<lb/>
而又加之以既倦之意其為弊可勝言乎今夫州縣之<lb/>
吏有故而不得改官者盤桓於州縣而不能去久者不<lb/>
過以為職官令録仕而逹者自縣宰為郡之通守自郡<lb/>
之通守以至郡守為郡守而無他才能則盤桓於太守<lb/>
而不得去由此觀之是職官令録與郡守四者為國家<lb/>
<pb n="KR4d0076_WYG_049-4a"/>
棄材之委而仕不逹者之所盤桓而無聊也夫以太守<lb/>
之重職官令録之近於民而用棄材焉使不逹者盤桓<lb/>
於其職此豈先王所以使人不倦之意歟嗟夫盖亦有<lb/>
不得已也居今之世何以使天下之士各安其分而無<lb/>
輕於小官何以使此四者流徙不倦而無不自聊賴之<lb/>
意其悉書於篇<lb/>
問古者師出受成於學兵固學者之所宜知也今關中<lb/>
之事又諸君之所親履而目見者昔者六國之世秦盡<lb/>
<pb n="KR4d0076_WYG_049-4b"/>
有今關中之地地不加廣也而東備齊南備楚近則備<lb/>
韓魏逺則備燕趙有敵國之憂而無中原之助然而當<lb/>
是時也攘却西戎至千餘里今也天下為一獨以關中<lb/>
之地西備羌戎三方無敵國之憂而又内引百郡以為<lb/>
助惴惴焉自固之不暇以百倍之勢而無昔人分毫之<lb/>
功此不可不論也古之為兵者戍其地則用其地之民<lb/>
戰其野則食其野之粟守其國則乘其國之馬是以外<lb/>
被兵而内不知此所以百戰而不殆也今則不然戍邊<lb/>
<pb n="KR4d0076_WYG_049-5a"/>
用東北之人糴糧用郡之錢騎戰用西羌之馬是以一<lb/>
郡用兵而百郡騷然此又不可不論也昔者衛為狄所<lb/>
滅齊桓公以車三十乘封文公於楚丘及其末年至三<lb/>
百乘故其詩曰匪直也人秉心塞淵騋牝三千以為資<lb/>
之四夷則衛之所近者莫若狄當是時也狄與衛為仇<lb/>
讎其勢必不以馬與衛然則衛獨以何術而能致馬如<lb/>
此之多邪今欲使被兵之郡自用其民自食其粟自乘<lb/>
其馬而不得其術故願聞其詳<lb/>
<pb n="KR4d0076_WYG_049-5b"/>
問三代之祭禮其存者幾希矣其全固不可以一日而<lb/>
復然今天下郡縣通祀社稷孔子風伯雨師與凡山川<lb/>
古聖賢之廟此其禮尤急而不可闕者也武王伐商師<lb/>
渡盟津有宗廟有將舟將舟社主在焉則是社稷有主<lb/>
也古者師行載遷廟之主無遷廟則以幣玉為廟不可<lb/>
一日虚主也一日虚主猶不可若無主而為廟可乎是<lb/>
凡廟皆當有主也今郡縣所祭未嘗有主而皆有土木<lb/>
之像夫像安出哉古者祭莫不有尸詩有靈星之尸則<lb/>
<pb n="KR4d0076_WYG_049-6a"/>
祭無所不用尸也祭而不用尸者是始死之奠也不然<lb/>
則是祭殤也今也舉不用尸則如勿祭而已矣儒者治<lb/>
禮至其變尤謹嚴而詳今之變主為像與祭而無尸者<lb/>
果誰始也古者坐於席故籩豆之長短簠簋之髙下適<lb/>
與人均今土木之像既已巍然於上而列器皿於地使<lb/>
鬼神不享則不可知若其享之則是俯伏匍匐而就也<lb/>
鬼神不能諄諄與人接也故使尸嘏主人今也無尸而<lb/>
受胙於虚位不亦鄙野可笑矣夫今欲使廟皆有主祭<lb/>
<pb n="KR4d0076_WYG_049-6b"/>
皆有尸不知何道而可願從諸君講求其遺制合於古<lb/>
而便於今者<lb/>
問易之為書要以不可為必然可指之論也其始有畫<lb/>
而無文後世聖人始為之辭蓋亦微見其端而其或為<lb/>
仁或為義或小或大則付之後世學者之分然世益久<lb/>
逺則學者或入於邪説故凡孔子之所為賛易者特以<lb/>
防閑其邪説使之從横旁午要不失正而非以為必然<lb/>
可指之論也是故其用意廣而其辭約竊嘗深觀之孔<lb/>
<pb n="KR4d0076_WYG_049-7a"/>
子蓋有因爻辭而申言之若無所損益於其辭之義者<lb/>
甚衆比之初六有孚比之无咎有孚盈缶終來有它吉<lb/>
象曰比之初六有它吉也小畜之初九復自道何其咎<lb/>
吉象曰復自道其義吉也損之六四損其疾使遄有喜<lb/>
象曰損其疾亦可喜也大有之上九自天祐之吉無不<lb/>
利象曰大有上吉自天祐也夫既已言之矣而孔子又<lb/>
申言之使無所損益於其辭之義則孔子固多言也乃<lb/>
孔子則有不勝言者故願與諸君論之<lb/>
<pb n="KR4d0076_WYG_049-7b"/>
問古之為爵賞所以待有功也以為有功而後爵天下<lb/>
必有遺善是故無功而爵者六德六行以興賢人是也<lb/>
古之為刑罰所以待有罪也以為有罪而後罰則天下<lb/>
必有遺惡是故有無罪而罰者行偽而堅言偽而辨學<lb/>
非而博順非而澤以疑衆殺是也夫人之難知自堯舜<lb/>
病之惟幸其有功故有以為賞之之名惟因其有罪故<lb/>
有以為罰之之狀而天下不爭今使無功之人名之以<lb/>
某德而爵之無罪之人狀之以某惡而誅之則天下不<lb/>
<pb n="KR4d0076_WYG_049-8a"/>
知其所從而上亦將眊亂而䘮其所守然則古之人將<lb/>
何以處此歟方今法令眀具政若畫一然猶有冒昧以<lb/>
僥倖巧詆以出入者又况無功而賞無罪而罰歟古之<lb/>
人必將有以處此也<lb/>
問聖人之言各有方也苟為不達執其一方而輒以為<lb/>
常則天下之惑者不可以勝原矣昔者孔子以為䘮欲<lb/>
速貧死欲速朽而有子以為非君子之言乃孔子則有<lb/>
所由發也善乎有子之知孔子也語曰禘自既灌而往<lb/>
<pb n="KR4d0076_WYG_049-8b"/>
者吾不欲觀之易曰觀盥而不薦語曰吾豈匏𤓰也哉<lb/>
安能繫而不食易曰以杞匏𤓰有隕自天是二者其言<lb/>
則同而其所以言者可得為同歟王弼之於易可以為<lb/>
深矣然因其言之適同遂以為訓使學者不得不惑亦<lb/>
不可不辨<lb/>
問古之作者苟非聖人皆有所偏狥其偏則已流廢其<lb/>
長則已苛二者皆非所謂善學也君子以其身之正知<lb/>
人之不正以人之不正知其身之有所未正也既以正<lb/>
<pb n="KR4d0076_WYG_049-9a"/>
人又反以正已此所以寡過而成名也昔者韓子論荀<lb/>
揚之疵而韓子之疵有甚於荀揚荀卿譏六子之蔽而<lb/>
荀卿之蔽不下於六子班固之論子長也以為是非謬<lb/>
於聖人而范曄之論班固也以為目見毫毛而不見睫<lb/>
自今而觀之不知范氏之書其果逃於目睫之論也歟<lb/>
其未也而莫或正之故願聞數子之得失非務以相髙<lb/>
而求勝蓋亦樂夫儒者之以道相正也<lb/>
　　　永興軍秋試舉人䇿問<lb/>
<pb n="KR4d0076_WYG_049-9b"/>
問昔漢受天下於秦因秦之制而不害為漢唐受天下<lb/>
於隋因隋之制而不害為唐漢之與秦唐之與隋其治<lb/>
亂安危至相逺也然而卒無所改易又况於積安久治<lb/>
其道固不事變也世之君子以為善人為邦百年可以<lb/>
勝殘去殺病其説之不效急於有功而歸咎於法制是<lb/>
以頻年遣使冠盖相望於道以求民之所患苦罷去茶<lb/>
禁歸之於民不以刑獄委任武吏至於考功取士皆有<lb/>
所損益行之數年卒未見其成而紛紜之議爭以為不<lb/>
<pb n="KR4d0076_WYG_049-10a"/>
便嗟乎此特其小者耳事之可變將復有大於此者今<lb/>
欲盡易天下之驕卒以為府兵盡驅天下之異教以為<lb/>
齊民盡覈天下之惰吏以為考課盡率天下之游士以<lb/>
為農桑其為拂世厲俗非特如今之所行也行其小者<lb/>
且不能辦則其大者又安敢議然則是終不可變歟將<lb/>
變之不得其術歟將已得其術而紛紜之議不足䘏歟<lb/>
無乃其道可變而不在其迹歟所謂勝殘去殺者其卒<lb/>
無效歟願條其説<lb/>
<pb n="KR4d0076_WYG_049-10b"/>
　　　國學秋試䇿問二首<lb/>
問所貴乎學士大夫者以其通古今而考成敗也昔之<lb/>
人嘗有以是成者我必襲之嘗有以是敗者我必反之<lb/>
如是其可乎昔之為人君者患不能勤然而或勤以治<lb/>
亦或以亂文王之日昃漢宣之厲精始皇之程書隋文<lb/>
之傳餐其為勤一也昔之為人君者患不能斷然而或<lb/>
斷以興亦或以衰晉武之平吳憲宗之征蔡苻堅之南<lb/>
伐宋文之北侵其為斷一也昔之為人君者患不信其<lb/>
<pb n="KR4d0076_WYG_049-11a"/>
臣然而或信以安亦或以危秦穆之於孟明漢昭之於<lb/>
霍光燕噲之於子之徳宗之於盧杞其為信一也此三<lb/>
者皆人君之所難有志之士所嘗咨嗟慕望曠世而不<lb/>
獲者也然考此數君者治亂興衰安危之效相反如此<lb/>
豈可不求其故歟夫貪慕其成功而為之與懲其敗而<lb/>
不為此二者皆過也學者將何取焉按其已然之迹而<lb/>
詆之也易推其未然之理而辨之也難是以未及見其<lb/>
成功則文王之勤無以異於始皇而方其未敗也苻堅<lb/>
<pb n="KR4d0076_WYG_049-11b"/>
之斷與晉武何辨請舉此數君者得失之源所以相反<lb/>
之故將詳觀焉<lb/>
問古者以民之多寡為國之貧富故管仲以隂謀傾魯<lb/>
梁之民而商鞅亦招三晉之人以并諸侯當周之盛時<lb/>
其民物之數登於王府者盖拜而受之自漢以來丁口<lb/>
之蕃息與倉廪府庫之盛莫如隋其貢賦輸籍之法必<lb/>
有可觀者然學者以其得天下不以道乂不過再世而<lb/>
亡是以鄙之而無傳焉孔子曰不以人廢言而况可以<lb/>
<pb n="KR4d0076_WYG_049-12a"/>
廢一代之良法乎文帝之初有戸三百六十餘萬平陳<lb/>
所得又五十萬至大業之始不及二十年而増至八百<lb/>
九十餘萬者何也方是時布帛之積至於無所容資儲<lb/>
之在天下者至不可勝數及其敗亡塗地而洛口諸倉<lb/>
猶足以致百萬之衆其法豈可少哉國家承平百年戸<lb/>
口之衆有過於隋然以今之法觀之特便於徭役而巳<lb/>
國之貧富何與焉非徒無益於富又且以多為患生之<lb/>
者寡食之者衆是以公私枵然而百弊並生夫立法創<lb/>
<pb n="KR4d0076_WYG_049-12b"/>
制將以逺迹三代而曽隋氏之不及此豈可不論其故<lb/>
哉<lb/>
　　　試館職䇿題三首<lb/>
問傳曰秦失之强周失之弱昔周公治魯親親而尊尊<lb/>
至其後世有寖㣲之憂太公治齊舉賢而上功歴代之<lb/>
所共也而齊魯行之皆不免於衰亂其故何哉國家承<lb/>
平百年六聖相授為治不同同歸於仁今朝廷欲師仁<lb/>
祖之忠厚而患百官有司不舉其職或至於媮欲法神<lb/>
<pb n="KR4d0076_WYG_049-13a"/>
考之勵精而恐監司守令不識其意流入於刻夫使忠<lb/>
厚而不媮勵精而不刻亦必有道矣昔漢文寛仁長者<lb/>
至於朝廷之間恥言人過而不聞其有怠廢不舉之病<lb/>
宣帝綜核名實至於文理之士咸精其能而不聞其有<lb/>
督責過甚之失何修何營可以及此願深明所以然之<lb/>
故而條具所當行之事悉著于篇以備採擇<lb/>
問古之君子見禮而知俗聞樂而知政於以論興亡之<lb/>
先後考古以證今蓋學士大夫之職而人主與羣臣之<lb/>
<pb n="KR4d0076_WYG_049-13b"/>
所欲聞也請借漢而論之西漢十二世而有道之君六<lb/>
雖成哀失德禍不及民宜其立國之勢强固不拔而王<lb/>
莽以斗筲穿窬之才談笑而取之東漢自安順以降日<lb/>
趨於衰亂而桓靈之虐甚於三季其勢宜易動而董吕<lb/>
二袁皆以絶人之姿欲取而不敢曹操功蓋天下其才<lb/>
百倍王莽盡其智力終身莫能得夫治亂相絶而安危<lb/>
之效相反如此願考其政察其俗悉陳其所以然者<lb/>
問國家及閒暇無事時闢三館以儲士既命丞弼之臣<lb/>
<pb n="KR4d0076_WYG_049-14a"/>
各舉其所知又詔有司發策而訪焉非獨以觀子大夫<lb/>
之能抑欲聞天下之要務決當今之滯論也官冗之弊<lb/>
久矣而近歳尤甚文武之吏待次於都下者幾數千人<lb/>
坐視而不救歟則下有食貧失職之歎裁損入流減削<lb/>
任子以救之歟則上有傷恩失士之憂河朔之民不安<lb/>
其居久矣一遇水旱則扶老携幼轉徙而南下令而禁<lb/>
之歟則民違死而趨生令必不行聽其南而不禁歟則<lb/>
河朔漸空而流民聚於南方有足憂者河自近歳屢決<lb/>
<pb n="KR4d0076_WYG_049-14b"/>
而西聽其西而不塞歟則汎濫千里農民失業塞而歸<lb/>
之故道歟則水未必聽或至於齧壊都邑此三者皆安<lb/>
危之所係利害相持而未決者也子大夫講之熟矣願<lb/>
聞其説<lb/>
　　　省試策問三首<lb/>
問孟子曰君仁莫不仁君義莫不義君正莫不正一正<lb/>
君而國定君子之至於斯也亦可謂用力省而成功博<lb/>
矣陛下嗣位于今四年未言而民信之無為而天助之<lb/>
<pb n="KR4d0076_WYG_049-15a"/>
雖羣臣有司不足以識知盛德之所在然竊意其萬一<lb/>
殆專以仁孝禮義好生納諫治天下也子大夫生於此<lb/>
時而又以德行道藝賔興于庭將必有意於孟子之言<lb/>
正君而國定願聞所謂一言而興邦脩身而天下服者<lb/>
夫堯舜尚矣學者無所復議自漢以來道德純備未有<lb/>
如文帝者也今考其行事而可疑者三上林令吏之不<lb/>
才而虎圈嗇夫才之過人者也才者見而不録不才者<lb/>
置而不問則事之不廢壊者有幾然則兵偃刑措何從<lb/>
<pb n="KR4d0076_WYG_049-15b"/>
而致之南越不臣寵以使者吳王不朝賜以几杖此與<lb/>
唐之陵夷藩鎮自立以邀旄鉞者何異不幾於姑息苟<lb/>
簡之政歟傳曰三王臣主俱賢五霸不及其臣文帝不<lb/>
見賈生自以為過之既見不如也文帝豈霸者歟帝自<lb/>
以為不如而魏文帝乃以為過之此又何也抑過之為<lb/>
賢歟將自謂不如為賢歟漢文之所以為文殆以是三<lb/>
者而可疑如此故願與子大夫論之以待上問而發焉<lb/>
問易曰神而明之存乎其人詩曰無競惟人四方其訓<lb/>
<pb n="KR4d0076_WYG_049-16a"/>
之文武之功未有不以得人而成者也仲尼旅人也而<lb/>
門人可使南面重耳亡公子也而從者足以相國漢之<lb/>
得人盛於武宣皆拔之芻牧之中而表之公卿之上世<lb/>
主不以為疑士大夫不以為嫌者風俗厚而論議正也<lb/>
宋蔡廓為吏部尚書黄散以下皆得自用而廓以為薄<lb/>
已今自宰相不得專選舉一命以上皆付之定法此何<lb/>
道也昔常衮當國雖盡公守法而賢愚同滯天下譏之<lb/>
及崔貽孫相不及一年除吏八百多其親舊號稱得人<lb/>
<pb n="KR4d0076_WYG_049-16b"/>
故建中之政幾同貞觀夫使宰相守法如常衮則不免<lb/>
於賢愚同滯之譏用人如貽孫則必有威福下移之謗<lb/>
欲望得人於微陋之中而成功於繩墨之外豈不難哉<lb/>
子大夫學優而求用者也當何施於今而免於斯二者<lb/>
願極言之<lb/>
問歴觀前世天下初定民始休息下既厭亂而思靜上<lb/>
亦虚心而無作是以公私富溢刑罰清省及其久安無<lb/>
變則夸者喜名智者貪功生事以為樂無病而自灸則<lb/>
<pb n="KR4d0076_WYG_049-17a"/>
天下騷然財屈力殫而民始病矣自漢以來鮮不由此<lb/>
漢初置郡不過六十而文景之化幾致刑措及唐中葉<lb/>
列三百州為千四百縣而政益荒是時宿兵八十餘萬<lb/>
民去為商賈度為佛老雜入科役率常十五天下常以<lb/>
勞苦之人三奉坐待衣食之人七流弊之極至元和中<lb/>
乃命段平仲韋貫之許孟容李絳一切蠲減凡省冗官<lb/>
八百員吏千四百員民以少紓而上下相安無刻核之<lb/>
怨今朝廷無事百有餘年雖六聖相授求治如不及而<lb/>
<pb n="KR4d0076_WYG_049-17b"/>
吏惰民勞蓋不勝弊今者驕兵冗官之費宗室貴戚之<lb/>
奉邊鄙將吏之給蓋十倍於往日矣安視而不䘏歟則<lb/>
有民窮無告之憂以義而裁之歟則有拂逆人情之患<lb/>
夫元和之世彼四子者何獨能之子大夫雖未仕其詳<lb/>
有所不知而救此之道當講其要願悉著於篇<lb/>
　　　省試宗室策問<lb/>
問昔周之盛時其卿士皆周召毛原非王之伯叔父則<lb/>
其子弟也至兩漢問若歆向世不乏人而唐之宗室最<lb/>
<pb n="KR4d0076_WYG_049-18a"/>
近而易考武略如道宗孝恭文章如白與賀者不可以<lb/>
一二數而以宰相進者有九人焉嗚呼何其盛也建隆<lb/>
以來不以吏事責宗子雖有文武異才終身不試先帝<lb/>
獨見逺覧恩義並用増修教養之法肇開選舉之路蓋<lb/>
十有餘年矣罷朝請而走郡縣釋膏粱而治簿書者固<lb/>
不為少然名字暴著可以追配古人者蓋未之見焉意<lb/>
者謙畏慎黙而不自獻歟將教養選舉之法有所缺而<lb/>
未明歟其悉著于篇以俟採擇<lb/>
<pb n="KR4d0076_WYG_049-18b"/>
　　　策問三首<lb/>
昔人有言鄒魯守經學齊楚多辨智韓魏時有竒節自<lb/>
漢以來豪傑之士多出山東山西國家承平有年文武<lb/>
並用所以輔成人才者可謂至矣而五路學者尚未逮<lb/>
古豈山川氣俗有今昔之殊將教養課試之法未得其<lb/>
要各以所習之經聞于師者著于篇<lb/>
古者有勸農之官力田之科與孝弟同而自漢以來率<lb/>
用戸口登耗黜陟守宰今民去南畝而游市井者官不<lb/>
<pb n="KR4d0076_WYG_049-19a"/>
禁載耒耜而適四方者關不譏也戸口盈縮無復賞罰<lb/>
此豈治世所當然耶今欲依古義為農桑之政計户口<lb/>
而為考課之法而議者或以為毋益有擾有司惑焉當<lb/>
何施而可<lb/>
古者禮刑相為表裏禮之所去刑之所取詩曰淑問如<lb/>
臯陶在泮獻囚而漢之盛時儒者皆以春秋㫁獄今世<lb/>
因人以立事因事以立法事無窮而法日新則唐之律<lb/>
令有失於本矣而况禮與春秋儒者之論乎夫欲追世<lb/>
<pb n="KR4d0076_WYG_049-19b"/>
俗而忘返則教化日微泥經術而為㫁則人情不安願<lb/>
聞所以折衷於斯二者<lb/>
　　　私試策問<lb/>
問任人而不任法則法簡而人重任法而不任人則法<lb/>
繁而人輕法簡而人重其弊也請謁公行而威勢下移<lb/>
法繁而人輕其弊也人得苟免而賢不肖均此古今之<lb/>
通患也夫欲人法並用輕重相持當安所折衷使近古<lb/>
而宜今有益而無損乎今舉於禮部者皆用糊名易書<lb/>
<pb n="KR4d0076_WYG_049-20a"/>
之法選於吏部者皆用長守不易之格六卿之長不得<lb/>
一用其意而胥吏姦人皆出没其間此豈治世之法哉<lb/>
如使有司皆若唐以前得自以其意進退天下士大夫<lb/>
官吏恣擅流言紛紜之害將何以止之夫古之人何修<lb/>
而免於此夫豈無術不講故也願聞其詳<lb/>
　　　擬殿試策問<lb/>
皇帝若曰嗚呼維天佑民實相乃后錫以多士咸造在<lb/>
廷顧朕不德何以致此永惟子大夫釋畎畝之安輕千<lb/>
<pb n="KR4d0076_WYG_049-20b"/>
里之逺而從朕遊者夫豈為利禄哉聞之於師而欲獻<lb/>
之於君修之於家而欲刑之於國者子大夫之本意也<lb/>
朕願聞之朕即位改元于今三年縱未及孔子之有成<lb/>
猶當庶幾於子路之言有勇且知方者而風俗未厚刑<lb/>
政未清隂陽未和厥咎安在朕虚心忘已以來衆言而<lb/>
朝廷闕失之政斯民利害之實有所未聞含垢藏疾以<lb/>
待四夷而邊庭未叙兵不得觧施舍己責捐利與民而<lb/>
農民未安商旅不行此三者朕之所疑日夜以思而未<lb/>
<pb n="KR4d0076_WYG_049-21a"/>
獲者也其悉言之無有所隱朕將親覽焉<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4d0076_WYG_049-21b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　東坡全集巻四十九<lb/>
</p>
<p>
</p>
  </div>
<div>
                <head>東坡全集巻五十</head>
    <p>
<pb n="KR4d0076_WYG_050-1a"/>
欽定四庫全書<lb/>
　東坡全集巻五十　　　　　宋　蘓軾　撰<lb/>
　　南省説書十道<lb/>
　　　左傳三道<lb/>
　　　　問供養三徳為善<lb/>
對易者聖人所以盡人情之變而非所以求神於卜筮<lb/>
也自孔子没學者惑乎異端之説而左丘明之論尤為<lb/>
可怪使夫伏羲文王孔子之所盡心焉者流而入於卜<lb/>
<pb n="KR4d0076_WYG_050-1b"/>
筮之事甚可憫也若夫季友豎牛之事若親見而指言<lb/>
之固君子之所不取矣雖然南蒯之説頗為近正其卦<lb/>
遇坤之比而其繇曰黄裳元吉黄者中之色也裳者下<lb/>
之飾也元者善之長也夫以中庸之道守之以謙抑之<lb/>
心而行之以體仁之徳以為文王之兆無以過此矣雖<lb/>
然君子視其人觀其徳而吉㓙生焉故南蒯之筮也遇<lb/>
坤之比而不祥莫大焉且夫負販之夫朝而作暮而息<lb/>
其望不過一金之儲使之無故而得千金則狂惑而喪<lb/>
<pb n="KR4d0076_WYG_050-2a"/>
志夫以南蒯而得文王之兆安得不狂惑而喪志哉故<lb/>
曰供養三徳為善又曰參成可筮而南蒯無以勝之所<lb/>
以使後世知夫卜筮之不可恃也穆姜筮于東宫遇艮<lb/>
之八史曰是謂艮之隨其繇曰元亨利貞而穆姜亦知<lb/>
其無以當之故左氏之論易唯南蒯穆姜之事為近正<lb/>
而其餘者君子之所不取也杜預之論得之矣以為洪<lb/>
範稽疑之説通龜筮以同卿士之數學者觀夫左氏之<lb/>
書而正之以杜氏之説庶乎其可也謹對<lb/>
<pb n="KR4d0076_WYG_050-2b"/>
　　　　問小雅周之衰<lb/>
對詩之中唯周最備而周之興廢於詩為詳盖其道始<lb/>
於閨門父子之間而施及乎君臣之際以被冒乎天下<lb/>
者存乎二南后稷公劉文武創業之艱難而幽厲失道<lb/>
之漸存乎二雅成王纂承文武之烈而禮樂文章之備<lb/>
存乎頌其愈削而至夷于諸侯者在乎王黍離盖周道<lb/>
之盛衰可以備見於此矣小雅者言王政之小而兼陳<lb/>
乎其盛衰之際者也夫周雖衰文武之業未墜而宣王<lb/>
<pb n="KR4d0076_WYG_050-3a"/>
又從而中興之故雖怨刺並興而未列於國風者以為<lb/>
猶有王政存焉故曰小雅者兼乎周之盛衰者也昔之<lb/>
言者皆得其偏而未備也季札觀周樂歌小雅曰其周<lb/>
之衰乎文中子曰小雅烏乎衰其周之盛乎札之所謂<lb/>
衰者葢其當時親見周之衰而不覩乎文武成康之盛<lb/>
也文中子之所謂盛者言文武之餘烈歴數百年而未<lb/>
忘雖其子孫之微而天下猶或宗周也故曰二子者皆<lb/>
得其偏而未備也太史公曰國風好色而不滛小雅怨<lb/>
<pb n="KR4d0076_WYG_050-3b"/>
誹而不亂當周之衰雖君子不能無怨要在不至於亂<lb/>
而已文中子以為周之全盛不已過乎故通乎二子之<lb/>
説而小雅之道備矣謹對<lb/>
　　　　問君子能補過<lb/>
對甚哉聖人待天下之通且恕也朝而為盗蹠莫而為<lb/>
伯夷聖人不棄也孟僖子之過也其悔亦晩矣雖然聖<lb/>
人不棄也曰猶愈乎卒而不知悔者也孟僖子之過可<lb/>
悲也已仲尼之少也賤天下莫知其為聖人魯人曰此<lb/>
<pb n="KR4d0076_WYG_050-4a"/>
吾東家丘也又曰此鄒人之子也楚之子西齊之晏嬰<lb/>
皆當時之所謂賢人君子也其言曰孔丘之道迂濶而<lb/>
不可用况夫三桓之間而孰知夫有僖子之賢哉僖子<lb/>
之病也告其子曰孔丘聖人之後也其先正考甫三命<lb/>
益恭而弗父何以有宋而授厲公華父督之亂無罪絶<lb/>
於宋其後必有聖人今孔丘博學而好禮殆其是與爾<lb/>
必往師之以學禮嗚呼孔丘用於魯三月而齊人畏其<lb/>
覇以僖子之賢而知夫子之為聖人也使之未亾而授<lb/>
<pb n="KR4d0076_WYG_050-4b"/>
之以政則魯作東周矣故曰孟僖子之過可悲也已雖<lb/>
然夫子之道充乎天下者自僖子始懿子學乎仲尼請<lb/>
於魯君而與之車使適周而觀禮焉而聖人之業然後<lb/>
大備僖子之功雖不能用之於未亡之前而猶能救之<lb/>
於已没之後左丘明懼後世不知夫僖子之功也故丁<lb/>
寧而稱之以為補過之君子昔仲虺言湯之徳曰改過<lb/>
不吝夫以聖人而不稱其無過之為能而稱其改之為<lb/>
善然則補過者聖人之徒歟孟僖子者聖人之徒也謹<lb/>
<pb n="KR4d0076_WYG_050-5a"/>
對<lb/>
　　　糓梁四首<lb/>
　　　　問侵伐土地分民何以明正<lb/>
對三傳侵伐之例非正也左氏有鐘鼓曰伐無曰侵公<lb/>
羊觕曰侵精曰伐糓梁包人民驅牛馬曰侵斬樹木壞<lb/>
宫室曰伐愚以謂有隙曰侵有辭曰伐齊桓公侵蔡隙<lb/>
也蔡潰遂伐楚辭也司馬九伐之法負固不服則侵之<lb/>
賊賢害民則伐之然則負固不服者近乎隙賊賢害民<lb/>
<pb n="KR4d0076_WYG_050-5b"/>
者近乎辭周之衰也諸侯相吞而先王之疆理城郭盖壞<lb/>
矣故侵伐之間夫子尤謹而書之盖古者有分土而無<lb/>
分民諸侯之侵地者猶不容於春秋而况包人民驅牛<lb/>
馬哉桓公侵蔡不書所侵之地者侵之無辭也楚子入<lb/>
陳鄉取一人謂之夏州春秋略而不書以謂驅民之非<lb/>
正也嗚呼春秋之際非獨諸侯之相侵也晉侯取汶陽<lb/>
之田而陽樊之人不服愚又知春秋之不忍書乎此也<lb/>
謹對<lb/>
<pb n="KR4d0076_WYG_050-6a"/>
　　　　問魯猶三望<lb/>
對先儒論書猶之義者可以已也愚以為不然春秋之<lb/>
所以書猶者二曰如此而猶如此者甚之之辭也公子<lb/>
遂如齊至黄乃復辛巳有事於太廟仲遂卒于垂壬午<lb/>
猶繹萬入去籥是也曰不如此而猶如此者幸之之辭<lb/>
也閏月不告月猶朝于廟不郊猶三望是也夫子傷周<lb/>
道之衰禮樂文章之壊而莫或救之也故區區焉掇拾<lb/>
其遺亾以為其全不可得而見矣得見一二斯可矣故<lb/>
<pb n="KR4d0076_WYG_050-6b"/>
閏月不告月猶朝于廟者憫其不告月而幸其猶朝於<lb/>
廟也不郊猶三望者傷其不郊而幸其猶三望也夫郊<lb/>
祀者先王之大典而夫子不得親見之於周也故因魯<lb/>
之所行郊祀之禮而備言之耳春秋之書三望者皆為<lb/>
不郊而書也或卜郊不從乃免牲猶三望或郊牛之口<lb/>
傷改卜牛牛死乃不郊猶三望榖梁傳曰乃者亡乎人<lb/>
之辭也猶者可以已之辭也且夫魯雖不郊而猶有三<lb/>
望者存焉此夫子之所以存周之遺典也若曰可以已<lb/>
<pb n="KR4d0076_WYG_050-7a"/>
則是周之遺典絶矣或曰魯郊僣也而夫子何存焉曰<lb/>
魯郊僣也而夫子不譏夫子之所譏者當其罪也賜魯<lb/>
以天子之禮樂者成王也受天子之禮樂者伯禽也春<lb/>
秋而譏魯郊也上則譏成王次則譏伯禽成王伯禽不<lb/>
見于經而夫子何譏焉故曰猶三望者所以存周之遺<lb/>
典也范寗以三望為海岱淮公羊以為太山河海而杜<lb/>
預之説最備曰分野之星及國中山川皆因郊而望祭<lb/>
之此説宜可用謹對<lb/>
<pb n="KR4d0076_WYG_050-7b"/>
　　　　問魯作丘甲<lb/>
對先王之為天下也不求民以其所不為不強民以其<lb/>
所不能故其民優㳺而樂易周之盛時其所以賦取於<lb/>
民者莫不有法故民不告勞而上不闕用及其衰也諸<lb/>
侯恣行其所以賦取於民者唯其所欲而刑罸隨之故<lb/>
其民至於窮而無告夫民之為農而責之以工也是猶<lb/>
居山者而責之以舟楫也魯成公作丘甲而春秋譏焉<lb/>
榖梁傳曰古者農工各有職甲非人人之所能為也丘<lb/>
<pb n="KR4d0076_WYG_050-8a"/>
作甲非正也而杜預以為古者四丘為甸甸出長轂一<lb/>
乘戎馬四匹牛十二頭甲士三人步卒七十二人而魯<lb/>
使丘出之也夫四丘而後為甸魯雖重歛安至於四倍<lb/>
而取之哉哀公用田賦曰二吾猶不足而夫子譏其殘<lb/>
民之甚未有四倍而取者也且夫變古易常者春秋之<lb/>
所譏也故書作三軍舍中軍初税畆作丘甲用田賦者<lb/>
皆所以譏政令之所由變也而榖梁杜氏之説如此之<lb/>
相戾安得不辯其失而歸之正哉故愚曰糓梁之説是<lb/>
<pb n="KR4d0076_WYG_050-8b"/>
謹對<lb/>
　　　　問雩月何以為正<lb/>
對雩者先王所以存夫愛民之心而已也天之應乎人<lb/>
君者以其徳不其言也人君修其徳使之無愧乎其中<lb/>
而又何禱也雖然當嵗之旱也聖人不忍安坐而視民<lb/>
無告故為之雩雩者先王之所以存夫愛人之心而已<lb/>
也為傳者不逹乎此而為是非紛紛之論亦可笑矣糓<lb/>
梁傳曰月雩正也秋大雩非正也冬大雩非正也月雩<lb/>
<pb n="KR4d0076_WYG_050-9a"/>
之為正何也其時窮人力盡是月不雨則無及矣雩之<lb/>
必待其時窮人力盡何也雩者為旱請也古人之重請<lb/>
以為非讓也嗚呼為民之父母安視其急而曰毛澤未<lb/>
盡人力未竭以行其區區之讓哉愚以為凡書雩者記<lb/>
旱也一月之旱故雩書月一時之旱故雩書時書雩之<lb/>
例時月而不日唯昭公之末年八月上辛大雩季辛又<lb/>
雩而昭公之雩非旱雩也公羊以為又雩者聚衆以逐<lb/>
季氏然則旱雩之例亦可見矣傳例曰凢災異歴日者<lb/>
<pb n="KR4d0076_WYG_050-9b"/>
月歴月者時歴時者加日又雩記旱也旱記災也故愚<lb/>
以此為例謹對<lb/>
　　　公羊三道<lb/>
　　　　問大夫無遂事<lb/>
對春秋之書遂一也而有善惡存焉君子觀其當時之<lb/>
實而已矣利害出於一時而制之於千里之外當此之<lb/>
時而不遂君子以為固上之不足以利國下之不足以<lb/>
利民可以復命而後請當此之時而遂君子以為専専<lb/>
<pb n="KR4d0076_WYG_050-10a"/>
者固所貶也而固者亦所譏也故曰春秋之書遂一也<lb/>
而有善惡存焉君子觀其當時之實而已矣公子結媵<lb/>
陳人之婦于鄄遂及齊侯宋公盟公羊傳曰媵不書此<lb/>
何以書以其有遂事書大夫無遂事此其言遂何大夫<lb/>
出疆有可以安國家利社稷則専之可也公子遂如周<lb/>
遂如晉公羊亦曰大夫無遂事此其言遂何公不得為<lb/>
政也其書遂一也而善惡如此之相逺豈可以不察其<lb/>
實哉春秋者後世所以學為臣之法也謂遂之不譏則<lb/>
<pb n="KR4d0076_WYG_050-10b"/>
愚恐後之為臣者流而為専謂遂之皆譏則愚恐後之<lb/>
為臣者執而為固故曰觀乎當時之實而已矣西漢之<lb/>
法有矯詔之罪而當時之名臣皆引此以為據若汲黯<lb/>
開倉以賑饑民陳湯發兵以誅郅支若此者専之可也<lb/>
不然獲罪於春秋矣謹對<lb/>
　　　　問定何以無正月<lb/>
對始終授受之際春秋之所甚謹也無事而書首時事<lb/>
在二月而書王二月事在三月而書王三月者例也至<lb/>
<pb n="KR4d0076_WYG_050-11a"/>
於公之始年雖有二月三月之書而又特書正月隠元<lb/>
年春王正月三月公及邾儀父盟于蔑莊元年春王正<lb/>
月二月夫人孫于齊所以掲天子之正朔而正諸侯之<lb/>
始也公羊傳曰縁民臣之心不可一日無君縁始終之<lb/>
義一年不二君不可曠年無君故諸侯皆踰年即位而<lb/>
書正月定公元年書曰王三月晉人執宋仲㡬于京師<lb/>
先儒疑焉而未得其當也嘗試論之春秋十有二公其<lb/>
得終始之正而備即位之禮者四文公成公襄公哀公<lb/>
<pb n="KR4d0076_WYG_050-11b"/>
也攝而立不得備即位之禮者一隠公也先君不以其<lb/>
道終而已不得備即位之禮者六桓公莊公閔公僖公<lb/>
宣公昭公也先君不以其道終而又在外者二莊公定<lb/>
公也在外踰年而後至者一定公也且夫先君雖在外<lb/>
不以其道終然未嘗有踰年而後至者則是二百四十<lb/>
二年未嘗一日無君而定公之元年魯之統絶者自正<lb/>
月至于六月而後續也正月者正其君也昭公未至定<lb/>
公未立季氏當國而天子之正朔將誰正耶此定之所<lb/>
<pb n="KR4d0076_WYG_050-12a"/>
以無正月也公羊傳曰正月者正即位也定無正月者<lb/>
即位後也定哀多㣲辭而何休以為昭公出奔國當絶<lb/>
而定公又不得繼體奉正故諱為㣲詞嗚呼昭公絶而<lb/>
定公又不得立是魯遂無君矣糓梁以為昭無正終故<lb/>
定無正始觀莊公元年書正則不言而知其妄矣謹對<lb/>
　　　　問初税畆<lb/>
對古者公田曰籍籍借也言其借民力以治此也詩曰<lb/>
雨我公田遂及我私言民之必先公田也傳曰私田稼<lb/>
<pb n="KR4d0076_WYG_050-12b"/>
不善則非吏公田稼不善則非民言上之必䘏私稼也<lb/>
民先其公而上䘏其私故民不勞而上足用也宣也無<lb/>
恩信於民民不肯盡力於公田故按行擇其善畆而税<lb/>
之公羊傳曰税畆者何履畆而税也夫民不盡力於公<lb/>
田者上之過也宣公不責已悔過擇其善畆而税之宜<lb/>
其民之謗讟而災異之作也税畆之明年冬蝝生公羊<lb/>
傳曰蝝生不書此何以書幸之也猶曰受之云爾上變<lb/>
古易常應是而有天災其諸則宜於此焉變矣何休以<lb/>
<pb n="KR4d0076_WYG_050-13a"/>
為宣公懼災復古故其後大有年愚以為非也按春秋<lb/>
書作三軍後又書舍中軍書躋僖公後又書從祀先公<lb/>
事之復正未嘗不書宣公而果復古也春秋當有不税<lb/>
畆之書故何休之説愚不信也謹對<lb/>
　　　邇英進讀八首<lb/>
　　　　漢髙祖赦季布唐屈突通不降髙祖<lb/>
軾以謂漢髙祖唐髙祖皆創業之賢君季布屈突通皆<lb/>
一時之烈丈夫惟烈丈夫故能以身殉主有死無二惟<lb/>
<pb n="KR4d0076_WYG_050-13b"/>
賢君故能推至公之心不以私怨殺士此可以為萬世<lb/>
臣主之法<lb/>
　　　　漢宣帝詰責杜延年治郡不進<lb/>
軾以謂古者賢君用人無内外輕重之異故雖杜延年<lb/>
名卿不免出為邊吏治效不進則詰責之既進則褒賞<lb/>
之所以歴試人才考覈事功盖如此孝宣之治優於孝<lb/>
文者以此也馬周諫唐太宗亦以為言治天下者不可<lb/>
不知也<lb/>
<pb n="KR4d0076_WYG_050-14a"/>
　　　　叔孫通不能致二生<lb/>
軾以謂叔孫通制禮雖不能如三代然亦因時施宜有<lb/>
補於世者魯二生非之其言未必皆當通以謂不知時<lb/>
變亦宜矣然謹按揚子法言昔齊魯有大臣史失其名<lb/>
或曰如何其大也曰叔孫通欲制君臣之儀聘先生於<lb/>
齊魯所不能致者二人由此觀之大臣以道事君不可<lb/>
則止然後可以托六尺之孤寄百里之命若與時上下<lb/>
随人俛仰雖或適用於一時何足謂之大臣為社稷之<lb/>
<pb n="KR4d0076_WYG_050-14b"/>
衛哉<lb/>
　　　　狄山論匈奴和親<lb/>
軾謹按漢制博士秩皆六百石耳然朝廷有大事必與<lb/>
丞相御史九卿列侯同議可否盖親儒臣尊經術不以<lb/>
小臣而廢其言故狄山得與張湯爭議上前此人臣之<lb/>
所甚難而人主之所欲聞也温顔以來之虚懷以受之<lb/>
猶恐不敢言又况如武帝作色憑怒致之於死乎故湯<lb/>
之用事至使盗賊半天下而漢室㡬亂盖起於狄山之<lb/>
<pb n="KR4d0076_WYG_050-15a"/>
不容也<lb/>
　　　　唐太宗夢虞世南<lb/>
軾謂古之賢君知直臣之難得忠言之難聞故生則盡<lb/>
其用歿則思其言想見其人形於夢寐可謂樂賢好徳<lb/>
之主矣漢武帝雄才大畧不减太宗汲黯之賢過於世<lb/>
南世南已死太宗思之汲黯尚存而武帝厭之故太宗<lb/>
之治㡬於刑措而武帝之政盜賊半天下由此也夫<lb/>
　　　　文宗訪鄭公後得魏謩<lb/>
<pb n="KR4d0076_WYG_050-15b"/>
軾觀唐文宗覽貞觀事而思魏鄭公之後亦有意於善<lb/>
治矣雖然唐室凌遲未易興起非高才偉人無足以圖<lb/>
之而信訓注之狂謀㡬隕宗社良可歎已至於奬魏謩<lb/>
之極諫願處於無過之地亦賢君之用心也<lb/>
　　　　張九齡不肯用張守珪牛仙客<lb/>
軾竊謂士大夫砥礪名節正色立朝不務雷同以固禄<lb/>
位非獨人臣之私義乃天下國家所恃以安者也若名<lb/>
節一衰忠信不聞亂亡隨之捷如影響西漢之末敢言<lb/>
<pb n="KR4d0076_WYG_050-16a"/>
者惟王章朱雲二人而已而雲廢則公卿持禄保妻子<lb/>
如張禹孔光之流耳故王莽以斗筲穿窬之才恣取神<lb/>
器如反掌唐開元之末大臣守正不囘惟張九齡一人<lb/>
九齡既已忤㫖罷相明皇不復聞其過以致禄山之亂<lb/>
治亂之機可不慎哉<lb/>
　　　　顔真卿守平原以抗禄山<lb/>
軾以謂古者任人無内外輕重之異故雖漢宣之急賢<lb/>
蕭望之之得君猶更出治民然後大用非獨以歴試人<lb/>
<pb n="KR4d0076_WYG_050-16b"/>
材亦所以維持四方均内外之勢也唐開元天寳間重<lb/>
内輕外當時公卿名臣非以罪責不出守郡雖藩鎮帥<lb/>
守自以為不如寺監之僚佐故郡縣多不得人禄山之<lb/>
亂河北二十四郡一朝降賊獨有一顔真卿而明皇初<lb/>
不識也此重内輕外之弊可以為鑒<lb/>
　<lb/>
　<lb/>
　東坡全集巻五十<lb/>
</p>
<p>
</p>
  </div>
<div>
                <head>東坡全集巻五十一</head>
    <p>
<pb n="KR4d0076_WYG_051-1a"/>
欽定四庫全書<lb/>
　東坡全集巻五十一　　　　宋　蘓軾　撰<lb/>
　　奏議四首<lb/>
　　　議學校貢舉狀<lb/>
熈寧四年正月日殿中丞直史館判官蘇軾具議狀聞<lb/>
奏者右臣伏以得人之道在於知人知人之法在於責<lb/>
實使君相有知人之才朝廷有責實之政則胥史皂𨽻<lb/>
未嘗無人而况於學校貢舉乎雖因今之法臣以為有<lb/>
<pb n="KR4d0076_WYG_051-1b"/>
餘使君相無知人之才朝廷無責實之政則公卿侍從<lb/>
常患無人况學校貢舉乎雖復古之制臣以為不足矣<lb/>
夫時有可否物有廢興方其所安雖暴君不能廢及其<lb/>
既厭雖聖人不能復故風俗之變法制隨之譬如江河<lb/>
徙移順其所欲行而治之則易為功强其所不欲而復<lb/>
之則難為力使三代聖人復生於今其選舉養才亦必<lb/>
有道矣何必由學且天下固嘗立教矣慶厯之間以為太<lb/>
平可待至於今日惟有空名僅存今陛下必欲求徳行<lb/>
<pb n="KR4d0076_WYG_051-2a"/>
道藝之士責九年大成之業則將變今之禮易今之俗<lb/>
又當發民力以治宫室斂民財以食游士百里之内置<lb/>
官立師獄訟聼于是軍旅謀于是又當以時簡不率教<lb/>
者屛之逺方終身不齒則無乃徒為紛亂以患苦天下<lb/>
耶若乃無大變改而望有益于時則與慶厯之際何異<lb/>
故臣以為今之學校特可因循舊制使先王之舊物不<lb/>
廢於吾世足矣至於貢舉之法行之百年治亂盛衰初<lb/>
不由此陛下視祖宗之世貢舉之法與今為孰精言語<lb/>
<pb n="KR4d0076_WYG_051-2b"/>
文章與今為孰優所得文武長才與今為孰多天下之<lb/>
事與今為孰辦較此四者而長短之議决矣今議者所<lb/>
欲變改不過數端或曰鄉舉徳行而畧文章或曰專取<lb/>
策論而罷詩賦或欲舉唐室故事兼採譽望而罷彌封<lb/>
或欲罷經生朴學不用貼墨而攷大義此數者皆知其<lb/>
一不知其二者也臣請歴言之夫欲興徳行在於君人<lb/>
者修身以格物審好惡以表俗孟子所謂君仁莫不仁<lb/>
君義莫不義君之所向天下趨焉若欲設科立名以取<lb/>
<pb n="KR4d0076_WYG_051-3a"/>
之則是教天下相率而為偽也上以孝取人則勇者割<lb/>
股怯者廬墓上以亷取人則弊車羸馬惡衣菲食凡可<lb/>
以中人意無所不至矣徳行之弊一至於此乎自文章<lb/>
而言之則䇿論為有用詩賦為無益自政事言之則<lb/>
詩賦䇿論均為無用矣雖知其無用然自祖宗以來莫<lb/>
之廢者以為設法取士不過如此也豈獨吾祖宗自古<lb/>
堯舜亦然書曰敷奏以言眀試以功自古堯舜以來<lb/>
進人何嘗不以言試人何嘗不以功乎議者必欲以策<lb/>
<pb n="KR4d0076_WYG_051-3b"/>
論定賢愚能否臣請有以質之近世士大夫文章華靡<lb/>
者莫如楊億使楊億尚在則忠清鯁亮之士也豈得以<lb/>
華靡少之通經學古者莫如孫復石介使孫復石介尚<lb/>
在則迂濶矯誕之士也又可施之於政事之間乎自唐<lb/>
至今以詩賦為名臣者不可勝數何負於天下而必欲<lb/>
廢之近世士人纂類經史綴緝時務謂之策括待問條<lb/>
目搜抉略盡臨時剽竊竄易首尾以眩有司有司莫能<lb/>
辨也且其為文也無規矩凖繩故學之易成無聲病對<lb/>
<pb n="KR4d0076_WYG_051-4a"/>
偶故考之難精以易學之士付難攷之吏其弊有甚於<lb/>
詩賦者矣唐之通牓故是弊法雖冇以名取人厭伏衆<lb/>
論之美亦有賄賂公行權要請托之害一使恩去王室<lb/>
權歸私門降及中葉結為朋黨之論通牓取人又豈足<lb/>
尚哉諸科舉取人多出三路能文者既已變而為進士<lb/>
曉義者又皆去以為眀經其餘皆朴魯不化者也至於<lb/>
人才則有定分施之有政能否自彰今進士日夜治經<lb/>
傳子史貫穿馳騖可謂博矣至於臨政曷嘗用其一二<lb/>
<pb n="KR4d0076_WYG_051-4b"/>
顧視舊學已為虚器而欲使此等分别注䟽粗識大義<lb/>
而望其才能増長亦已䟽矣臣故曰此數者皆知其一<lb/>
而不知其二也特願陛下留意其逺者大者必欲登俊<lb/>
良黜庸回緫覽衆才經畧世務則在陛下與二三大臣<lb/>
下至諸路職司與良二千石耳區區之法何預焉然臣<lb/>
竊有私憂過計者敢不以告昔王衍好老莊天下皆師<lb/>
之風俗凌夷以至南渡王晉好佛捨人事而修異教大<lb/>
厯之政至今為笑故孔子罕言命則為知者少也子貢<lb/>
<pb n="KR4d0076_WYG_051-5a"/>
曰夫子之文章可得而聞也夫子之言性與天道不可<lb/>
得而聞也夫性命之說自子貢不得聞而今之學者恥<lb/>
不言性命此可信也哉今士大夫至以佛老為聖人粥<lb/>
書於市者非老莊之書不售也讀其文浩然無當而不<lb/>
可窮觀其貌超然無著而不可挹豈此真能然哉蓋中<lb/>
人之性安於放而樂於誕耳使天下之士能如莊周齊<lb/>
死生一毁譽富貴安貧賤則人主之名器爵禄所以勵<lb/>
世摩鈍者廢矣陛下亦安用之而况其實不能而竊取<lb/>
<pb n="KR4d0076_WYG_051-5b"/>
其言以欺世者哉臣願陛下眀勅有司試之以法言取<lb/>
之以實學博通經術者雖朴不廢稍渉浮誕者雖工必<lb/>
黜則風俗稍厚學術近正庻幾得忠實之士不至蹈衰<lb/>
季之風則天下幸甚謹録奏聞伏候勅㫖<lb/>
　　　諌買浙燈狀<lb/>
熈寕四年正月某日殿中丞直史館判官告院權開封<lb/>
府推官蘇軾狀奏右臣嚮䝉召對便殿親奉徳音以為<lb/>
凡在館閣皆當深思治亂指陳得失無有所隠者自是<lb/>
<pb n="KR4d0076_WYG_051-6a"/>
以來臣每見同列未嘗不為道陛下此語非獨以稱頌<lb/>
盛徳亦欲朝廷之間如臣等輩皆知陛下不以疎賤間<lb/>
廢其言共獻所聞以輔成天下之功業然竊謂空言率<lb/>
人不如有實而人自勸欲知陛下能受其言之實莫如<lb/>
以臣試之故臣願以身先天下試其小者上以補助聖<lb/>
明之萬一以為賢者卜其可否雖以此獲罪萬死無悔<lb/>
臣伏見中使傳宣下府市司買浙燈四千餘盞有司具<lb/>
實直以聞陛下又令减價収買以盡數拘收禁止私買<lb/>
<pb n="KR4d0076_WYG_051-6b"/>
以湏上令臣始聞之驚愕不信咨嗟累日何者竊為陛<lb/>
下惜此舉動也臣雖至愚亦知陛下游心經術動法堯<lb/>
舜窮天下之嗜慾不足以易其樂盡天下之玩好不足<lb/>
以觧其憂而豈以燈為恱者哉此不過以奉二宫之歡<lb/>
而極天下之養耳然大孝在乎養志百姓不可户曉皆<lb/>
謂陛下以耳目不急之玩而奪其口體必用之資賣燈<lb/>
之民例非豪民舉債出息畜之彌年衣食之計望此旬<lb/>
日陛下為民父母唯可添價貴買豈可减價賤酬此事<lb/>
<pb n="KR4d0076_WYG_051-7a"/>
至小體則甚大凡陛下所以减價者非欲以與此小民<lb/>
爭此毫末豈以其無用而厚費也如知其無用何必更<lb/>
索惡其厚費則如勿買且内庭故事每遇放燈不過令<lb/>
内東門雜物務臨時收買數目既少又無拘收督廹之<lb/>
嚴費用不多民亦無憾故臣願追還前命凡悉如舊京<lb/>
城百姓不慣侵擾恩徳已厚怨讟易生可不慎與可不<lb/>
畏與近日小人妄造非語士人有展年科埸之說商賈<lb/>
有京城𣙜酒之議吏憂减俸兵憂减廪雖此數事朝廷<lb/>
<pb n="KR4d0076_WYG_051-7b"/>
所决無而此紛紛亦有以見陛下勤恤之徳未信於下<lb/>
而有司聚歛之意或形於民方當責已自求以消䜛慝<lb/>
之口而臺官又勸陛下以嚴刑悍吏捕而戮之虧損聖<lb/>
徳莫大於此而又重以買燈之事使得因縁以為口實<lb/>
臣實惜之方今百冗未除物力凋弊陛下縱出内帑財<lb/>
物不用大司農錢而内帑所儲孰非民力與其平時耗<lb/>
於不急之用曷若留貯以待乏絶之供故臣願陛下將<lb/>
來放燈與凡游觀花囿宴好賜予之類皆飭有司務從<lb/>
<pb n="KR4d0076_WYG_051-8a"/>
儉約頃者詔㫖裁减皇族恩例此實陛下至眀至斷所<lb/>
以深計逺慮割愛為民然竊揆其間不能無少望於陛<lb/>
下惟當痛自刻損以身先之使知人主且猶若此而况<lb/>
於吾徒哉非惟省費亦且弭怨昔唐太宗遣使往凉州<lb/>
諷李大亮獻其名鷹大亮不可太宗深喜之詔曰有臣<lb/>
若此朕復何憂眀皇遣使江南採鵁鶄汴州刺史倪若<lb/>
水論之為反其使又令益州織半臂背子琵琶捍撥鏤<lb/>
牙合子等蘇許公不奉詔李徳裕在浙西詔造銀盝子<lb/>
<pb n="KR4d0076_WYG_051-8b"/>
妝具二十事織綾二千匹徳裕上疏極論亦為罷之使<lb/>
陛下内之臺諫有如此數人者則買燈之事必須力言<lb/>
外之有司有如此數人者則買燈之事必不奉詔陛下<lb/>
聰眀睿聖追跡堯舜而羣臣不以唐太宗明皇事陛下<lb/>
竊嘗深咎之臣忝備府寮親見其事若又不言臣罪大<lb/>
矣陛下若赦之不誅則臣又有非職之言大於此者忍<lb/>
不為陛下盡之若不赦亦臣之分也謹此奏聞伏候勅<lb/>
下<lb/>
<pb n="KR4d0076_WYG_051-9a"/>
　　　上皇帝書<lb/>
熈寧四年二月某日殿中丞直史館判官告院權開封<lb/>
府推官蘇軾謹昧萬死再拜上書皇帝陛下臣近者不<lb/>
度愚賤輙上封章言買燈事自知瀆犯天威罪在不赦<lb/>
席藁私室以待斧鉞之誅而側聽逾旬威命不至問之<lb/>
府司則買燈之事尋巳停罷乃知陛下不惟赦之又能<lb/>
聽之驚喜過望以至感泣何者改過不吝從善如流此<lb/>
堯舜禹湯之所勉强而力行秦漢以來之所絶無而僅<lb/>
<pb n="KR4d0076_WYG_051-9b"/>
有顧此買燈毫髮之失豈能上累日月之眀而陛下飜<lb/>
然改命曾不移刻則所謂智出天下而聽於至愚威加<lb/>
四海而屈於匹夫臣今知陛下可與為堯舜可與為湯<lb/>
武可與富民而措刑可與强兵而伏戎狄矣有君如此<lb/>
其忍負之惟當披露腹心捐棄肝腦盡力所至不知其<lb/>
它乃者臣亦知天下之事有大於買燈者矣而獨區區以<lb/>
此為先者蓋未信而諌聖人不與交淺言深君子所戒<lb/>
是以試論其小者而其大者固將有待而後言今陛下<lb/>
<pb n="KR4d0076_WYG_051-10a"/>
果赦而不誅則是既已許之矣許而不言臣則有罪是<lb/>
以願終言之臣之所欲言者三願陛下結人心厚風俗<lb/>
存紀綱而已人莫不有所恃人臣恃陛下之命故能役<lb/>
使小民恃陛下之法故能勝服强暴至於人主所恃者<lb/>
誰與書曰予臨兆民凛乎若朽索之馭六馬言天下莫危<lb/>
於人主也聚則為君民散則為仇讐聚散之間不容毫<lb/>
釐故天下歸往謂之王人各有心謂之獨夫由此觀之<lb/>
人主之所恃者人心而已人心之於人主也如木之有<lb/>
<pb n="KR4d0076_WYG_051-10b"/>
根如燈之有膏如魚之有水如農夫之有田如商賈之<lb/>
有財木無根則稿燈無膏則滅魚無水則死農無田則<lb/>
飢商賈無財則貧人主失人心則亡此理之必然不可<lb/>
逭之災也其為可畏從古以然茍非樂禍好亡狂易喪<lb/>
志則孰敢肆其胸臆輕犯人心昔子産焚載書以弭衆<lb/>
言賂伯石以安巨室以為衆怒難犯專欲難成而孔子<lb/>
亦曰信而後勞其民未信則以為厲已也惟商鞅變法<lb/>
不顧人心雖能驟至富彊亦以召怨天下使其民知利<lb/>
<pb n="KR4d0076_WYG_051-11a"/>
而不知義見刑而不見徳雖得天下旋踵而失也至於其<lb/>
身亦卒不免負罪出走而諸侯不納車裂以狥而秦人莫<lb/>
哀君臣之間豈願如此宋襄公雖行仁義失衆而亡田常<lb/>
雖不義得衆而强是以君子未論行事之是非先觀衆心<lb/>
之向背謝安之用諸桓未必是而衆之所樂則國以乂安<lb/>
庾亮之召蘇峻未必非而勢有不可則反為危辱自古及<lb/>
今未有和易同衆而不安剛果自用而不危者也今陛下<lb/>
亦知人心之不悦矣中外之人無賢不肖皆言祖宗以來<lb/>
<pb n="KR4d0076_WYG_051-11b"/>
治財用者不過三司使副判官經今百年未嘗闕事今者<lb/>
無故又創一司號曰制置三司條例使六七少年日夜講<lb/>
求於内使者四十餘輩分行營幹於外造端宏大民實驚<lb/>
疑創法新竒吏皆惶惑賢者則求其説而不可得未免於<lb/>
憂小人則以其意度朝廷遂以為謗謂陛下以萬乗之主<lb/>
而言利謂執政以天子之宰而治財商賈不行物價騰踊<lb/>
近自淮甸逺及川蜀喧傳萬口論説百端或言京師正店<lb/>
議置監官夔路深山當行酒禁拘收僧尼常住減刻兵吏<lb/>
<pb n="KR4d0076_WYG_051-12a"/>
廪禄如此等類不可勝言而甚者至以為欲復肉刑斯言<lb/>
一出民且狼顧陛下與二三大臣亦聞其語矣然而莫之<lb/>
顧者徒曰我無其事又無其意何恤於人言夫人言雖<lb/>
未必皆然而疑似則有以致謗人必貪財也而後人疑<lb/>
其盜人必好色也而後人疑其淫何者未置此司則無<lb/>
其謗豈去嵗之人皆忠厚今嵗之人皆虚浮孔子曰工<lb/>
欲善其事必先利其器又曰必也正名乎今陛下操其<lb/>
器而諱其事有其名而辭其意雖家置一喙以自解市<lb/>
<pb n="KR4d0076_WYG_051-12b"/>
列千金以購人人必不信謗亦不止夫制置三司條例<lb/>
司求利之名也六七少年與使者四十餘輩求利之器<lb/>
也驅鷹犬而赴林藪語人曰我非獵也不如放鷹犬而<lb/>
獸自馴操網罟而入江湖語人曰我非漁也不如捐網<lb/>
罟而人自信故臣以為消讒慝以召和氣復人心而安<lb/>
國本則莫若罷制置三司條例司夫陛下之所以創此<lb/>
司者不過以興利除害也使罷之而利不興害不除則<lb/>
勿罷罷之而天下悦人心安興利除害無所不可則何<lb/>
<pb n="KR4d0076_WYG_051-13a"/>
苦而不罷陛下欲去積弊而立法必使宰相熟議而後<lb/>
行事若不由中書則是亂世之法聖君賢相夫豈其然<lb/>
必若立法不免由中書熟議不免使宰相此司之設無<lb/>
乃冗長而無名智者所國貴於無迹漢之文景紀無可<lb/>
書之事唐之房杜傳無可載之功而天下之言治者與<lb/>
文景言賢者與房杜蓋事已立而迹不見功已成而人<lb/>
不知故曰善用兵者無赫赫之功豈惟用兵事莫不然<lb/>
今所圖者萬分未獲其一也而迹之布於天下者若泥<lb/>
<pb n="KR4d0076_WYG_051-13b"/>
中之鬬獸亦可謂拙謀矣陛下誠欲富國擇三司官屬<lb/>
與漕運使副而陛下與二三大臣孜孜講求磨以歲月<lb/>
則積弊自去而人不知但恐立志不堅中道而廢孟軻<lb/>
有言其進鋭者其退速若有始有卒自可徐徐十年之<lb/>
後何事不立孔子曰欲速則不逹見小利則大事不成<lb/>
使孔子而非聖人則此言亦不可用書曰謀及卿士至<lb/>
於庶人翕然大同乃底元吉若違多而從少則静吉而<lb/>
作㓙今上自宰相大臣既已辭免不為則外之議論斷<lb/>
<pb n="KR4d0076_WYG_051-14a"/>
亦可知宰相人臣也且不欲以此自汙而陛下獨安受<lb/>
其名而不辭非臣愚之所識也君臣宵旰幾一年矣而<lb/>
富國之效茫如捕風徒聞内帑出數百萬緡祠部度五<lb/>
千餘人耳以此為術其誰不能且遣使縱横本非令典<lb/>
漢武遣繡衣直指桓帝遣八使皆以守宰狼籍盗賊公<lb/>
行出於無術行此下策宋文帝元嘉之政比於文景當<lb/>
時責成郡縣未嘗遣使至孝武以為郡縣遲緩始命臺<lb/>
使督之以至蕭齊此弊不革故景陵王子良上䟽極言<lb/>
<pb n="KR4d0076_WYG_051-14b"/>
其事以為此等朝辭禁門情態即異暮宿村縣威福便<lb/>
行驅廹郵傳折辱守宰公私勞擾民不聊生唐開元中<lb/>
宇文融奏置勸農判官使裴寛等二十九人並攝御史<lb/>
分行天下招携户口檢責漏田時張說楊瑒皇甫璟楊<lb/>
相如皆以為不便而相繼罷黜雖得户八十餘萬皆州<lb/>
縣希㫖以主為客以少為多及使百官集議都省而公<lb/>
卿以下懼融威勢不敢異辭陛下讀之觀其所行為是<lb/>
為否近者均税寛恤冠蓋相望朝廷亦旋覺其非而天<lb/>
<pb n="KR4d0076_WYG_051-15a"/>
下至今以為謗曽未數歲是非較然臣恐後之視今亦<lb/>
猶今之視昔且其所遣尤不適宜事少而貟多人輕而<lb/>
權重夫人輕而權重則人多不服或致侮慢以興爭事<lb/>
少而貟多則無以為功必須生事以塞責陛下雖嚴賜<lb/>
約束不許邀功然人臣事君之常情不從其令而從其<lb/>
意今朝廷之意好動而惡静好同而惡異指趣所在誰<lb/>
敢不從臣恐陛下赤子自此無寧歲矣至於所行之事<lb/>
行路皆知其難何者汴水濁流自生民以來不以種稻<lb/>
<pb n="KR4d0076_WYG_051-15b"/>
秦人之歌曰涇水一石其泥數斗且溉且糞長我禾黍<lb/>
何嘗言長我粳稻耶今欲陂而清之萬頃之稻必用千<lb/>
頃之陂一歲一淤三歲而滿矣陛下遽信其說即使相<lb/>
視地形萬一官吏茍且順從真謂陛下有意興作上縻<lb/>
帑廪下奪農時隄防一開水失故道雖食議者之肉何<lb/>
補於民天下久平民物滋息四方遺利蓋畧盡矣今欲<lb/>
鑿空訪尋水利所謂即鹿無虞豈惟徒勞必大煩擾凡<lb/>
有擘畫不問何人小則隨事酬勞大則量才録用若官<lb/>
<pb n="KR4d0076_WYG_051-16a"/>
私格沮並行黜降不以赦原若才力不辦興修便許申<lb/>
奏替換賞可謂重罰可謂輕然並終不言諸色人妄有<lb/>
申陳或官私悞興功役當得何罪如此則妄庸輕剽浮<lb/>
浪姦人自此爭言水利矣成功則有賞敗事則無誅官<lb/>
司雖知其疎豈可便行抑退所在追集老少相視可否<lb/>
吏卒所過雞犬一空若非灼然難行必須且為興役何<lb/>
則格沮之罪重而悞興之過輕人多愛身勢必如此且<lb/>
古陂廢堰多為側近冒耕歲月既深巳同永業茍欲興<lb/>
<pb n="KR4d0076_WYG_051-16b"/>
復必盡追收人心或摇甚非善政又有好訟之黨多怨<lb/>
之人妄言某處可作陂渠規壊所怨田産或指人舊業<lb/>
以為官陂冒田之訟必倍今日臣不知朝廷本無一事<lb/>
何苦而行此哉自古役人必用鄉户猶食之必用五榖<lb/>
衣之必用絲麻濟川之必用舟楫行地之必用牛馬雖<lb/>
其間或有以他物充代然終非天下所可常行今者徒<lb/>
聞江浙之間數郡雇役而欲措之天下是猶見燕晉之棗<lb/>
栗岷蜀之蹲鴟而欲以廢五榖豈不難哉又欲官賣所<lb/>
<pb n="KR4d0076_WYG_051-17a"/>
在房場以充衙前雇直雖有長役更無酬勞長役所得<lb/>
既㣲自此必漸衰散則州郡事體憔悴可知士大夫捐<lb/>
親戚棄墳墓以從官於四方者用力之餘亦欲取樂此<lb/>
人之至情也若彫弊太甚厨傳蕭然則似危邦之陋風<lb/>
恐非太平之盛觀陛下誠慮及此必不肯為且今法令<lb/>
莫嚴於御軍軍法莫嚴於逃竄禁軍三犯廂軍五犯大<lb/>
率處死然逃軍常半天下不知雇人為役與廂軍何異<lb/>
若有逃者何以罪之其勢必輕於逃軍則其逃必甚於<lb/>
<pb n="KR4d0076_WYG_051-17b"/>
今日為其官長不亦難乎近者雖使鄉户頗得雇人然<lb/>
至於所雇逃亡鄉戸猶任其責今遂欲於兩稅之外别<lb/>
立一科謂之庸錢以備官雇則雇人之責官所自任矣<lb/>
自唐楊炎廢租庸調以為兩税取大厯十四年應干賦<lb/>
斂之數以定兩稅之額則是租調與庸兩稅既兼之矣<lb/>
今兩稅如故奈何復欲取庸聖人之立法必慮後世豈<lb/>
可於兩稅之外生出科名萬一後世不幸有多欲之君<lb/>
輔之以聚斂之臣庸錢不除差役仍舊使天下怨毒推<lb/>
<pb n="KR4d0076_WYG_051-18a"/>
所從來則必有任其咎者矣又欲使坊郭等第之民與<lb/>
鄉户均役品官形勢之家與齊民並事其説曰周禮田<lb/>
不耕者出屋粟宅不毛者有里布而漢世宰相之子不<lb/>
免戍邊此其所以藉口也古者官飬民今者民飬官給<lb/>
之以田而不耕勸之以農而不力於是有里布屋粟夫<lb/>
家之征而民無所為生去為商賈事勢當爾何名役之<lb/>
且一歲之戍不過三日三日之雇其直三百今世三大<lb/>
戸之役自公卿以降毋得免者其費豈特三百而已大<lb/>
<pb n="KR4d0076_WYG_051-18b"/>
抵事若可行不必皆有故事若民所不悅俗所不安縱<lb/>
有經典明文無補於怨若行此二者必怨無疑女户單<lb/>
丁蓋天民之窮者也古之王者首務恤此而今陛下首<lb/>
欲役之此等茍非戸將絶而未亡則是家有丁而尚幼<lb/>
若假之數歲則必成丁而就役老死而没官富有四海<lb/>
忍不加恤孟子曰始作俑者其無後乎春秋書作丘甲<lb/>
用田賦皆重其始為民患也青苖放錢自昔有禁今陛<lb/>
下始立成法每歲常行雖云不許抑配而數世之後暴<lb/>
<pb n="KR4d0076_WYG_051-19a"/>
君汙吏陛下能保之與異日天下恨之國史記之曰青<lb/>
苖錢自陛下始豈不惜哉東南買絹本用見錢陜西糧<lb/>
草不許折兊朝廷既有著令職司又每舉行然而買絹<lb/>
未嘗不折鹽糧草未嘗不折鈔乃知青苖不許抑配之<lb/>
說亦是空文只如治平之初揀刺義勇當時詔㫖慰諭<lb/>
眀言永不戍邊著在簡書有如盟約于今幾日議論已<lb/>
摇或以代還東軍或欲抵換弓手約束難恃豈不明哉<lb/>
縱使此令决行果不抑配計其間願請之户必皆孤貧<lb/>
<pb n="KR4d0076_WYG_051-19b"/>
不濟之人家若自有嬴餘何至與官交易此等鞭撻巳<lb/>
急則繼之逃亡逃亡之餘則均之鄰保勢有必至理有<lb/>
固然且夫常平之為法也可謂至矣所守者約而所及<lb/>
者廣借使萬家之邑巳有千斛而糓貴之際千斛在市<lb/>
物價自平一市之價既平一邦之民自足無專㪷乞匄<lb/>
之弊無里正催驅之勞今若變為青苖家貸一斛則千<lb/>
户之外孰救其飢且常平官錢常患其少若盡數收糴<lb/>
則無借貸若留充借貸則所糴幾何乃知常平青苖其<lb/>
<pb n="KR4d0076_WYG_051-20a"/>
勢不能兩立壊彼成此所喪愈多虧官害民雖悔何逮<lb/>
臣竊計陛下欲考其實必然問人人知陛下方欲力行<lb/>
必謂此法有利無害以臣愚見恐未可慿何以明之臣<lb/>
在陜西見刺義勇提舉諸縣臣常親行愁怨之民哭聲<lb/>
振野當時奉使還者皆言民盡樂為希合取容自古如<lb/>
此不然則山東之盗二世何縁不覺南詔之敗眀皇何<lb/>
縁不知今雖未至於此亦望陛下審聼而已昔漢武之<lb/>
世財力匱竭用賈人桑羊之説買賤賣貴謂之均輸于<lb/>
<pb n="KR4d0076_WYG_051-20b"/>
時商賈不行盗賊滋熾幾至於亂孝昭既立學者爭排<lb/>
其説霍光順民所欲從而予之天下歸心遂以無事不<lb/>
意今者此論復興立法之初其説尚淺徒言徙貴就賤<lb/>
用近易逺然而廣置官屬多出緡錢豪商大賈皆疑而<lb/>
不敢動以為雖不明言販賣然既已許之變易變易既<lb/>
行而不與商賈爭利未之聞也夫商賈之事曲折難行<lb/>
其買也先期而與錢其賣也後期而取直多方相濟委<lb/>
曲相通倍稱之息由此而得今官買是物必先設官置<lb/>
<pb n="KR4d0076_WYG_051-21a"/>
吏簿書廪禄為費已厚非良不售非賄不行是以官買<lb/>
之價比民必貴及其賣也弊復如前商賈之利何縁而<lb/>
得朝廷不知慮此乃捐五百萬緡以予之此錢一出恐<lb/>
不可復縱使其間薄有所獲而征商之額所損必多今<lb/>
有人為其主牧牛羊不告其主而以一牛易五羊一牛<lb/>
之失則隠而不言五羊之獲則指為勞績陛下以為壊<lb/>
常平而言青苖之功虧商税而取均輸之利何以異此<lb/>
陛下天機洞照聖畧如神此事至眀豈有不曉必謂已<lb/>
<pb n="KR4d0076_WYG_051-21b"/>
行之事不欲中變恐天下以為執徳不一用人不終是<lb/>
以遲留歲月庶幾萬一臣竊以為過矣古之英主無出<lb/>
漢髙酈生謀撓楚權欲復六國髙祖曰善趣刻印及聞<lb/>
留侯之言吐哺而罵曰趣銷印夫稱善未幾繼之以罵刻<lb/>
印銷印有同兒嬉何嘗累髙祖之知人適足明聖人之<lb/>
無我陛下以為可而行之知其不可而罷之至聖至明<lb/>
無以加此議者必謂民可與樂成難與慮始故陛下堅<lb/>
執不顧期於必行此乃戰國貪功之人行險僥倖之説<lb/>
<pb n="KR4d0076_WYG_051-22a"/>
陛下若信而用之則是狥髙論而逆至情持空名而邀<lb/>
實禍未及樂成而怨已起矣臣之所願結人心者此之<lb/>
謂也士之進言者為不少矣亦嘗有以國家之所以存<lb/>
亡厯數之所以長短告陛下者乎國家之所以存亡者<lb/>
在道徳之淺深不在乎强與弱厯數之所以長短者在<lb/>
風俗之厚薄不在乎富與貧道徳誠深風俗誠厚雖貧<lb/>
且弱不害於長而存道徳誠淺風俗誠薄雖强且富不<lb/>
救於短而亡人主知此則知所輕重矣是以古之賢君<lb/>
<pb n="KR4d0076_WYG_051-22b"/>
不以弱而忘道徳不以貧而傷風俗而智者觀人之國<lb/>
亦以此而察之齊至强也周公知其後有篡弑之臣衛<lb/>
至弱也季子知其後亡吳破楚入郢而陳大夫逢滑知<lb/>
楚之必復晉武既平吳何曾知其將亂隋文既平陳房<lb/>
喬知其不乆元帝斬郅支朝呼韓功多於武宣矣偷安<lb/>
而王氏之釁生宣宗収燕趙復河湟力强於憲武矣銷<lb/>
兵而龎勛之亂起故臣願陛下務崇道徳而厚風俗不<lb/>
願陛下急於有功而貪富强使陛下富如隋强如秦西<lb/>
<pb n="KR4d0076_WYG_051-23a"/>
取靈武北取燕薊謂之有功可也而國之長短則不在<lb/>
此夫國之長短如人之壽夭人之壽夭在元氣國之長<lb/>
短在風俗世有尫羸而壽考亦有盛壯而暴亡若元氣<lb/>
猶存則尫羸而無害及其巳耗則盛壯而愈危是以善<lb/>
養生者慎起居節飲食道引關節吐故納新不得已而<lb/>
用藥則擇其品之上性之良可以乆服而無害則五臟<lb/>
和平而壽命長不善養生者薄節慎之功遲吐納之效<lb/>
厭上藥而用下品伐真氣而助强陽根本已空僵仆無<lb/>
<pb n="KR4d0076_WYG_051-23b"/>
日天下之勢與此無殊故臣願陛下愛惜風俗如䕶元<lb/>
氣古之聖人非不知深刻之法可以齊衆勇悍之夫可<lb/>
以集事忠厚近於迂濶老成初若遲鈍然終不肯以彼<lb/>
易此者知其所得小而所喪大也曹參賢相也曰慎無<lb/>
擾獄市黄覇循吏也曰治道去太甚或譏謝安以清談<lb/>
廢事安笑曰秦用法吏二世而亡劉晏為度支專用果<lb/>
鋭少年務在急速集事好利之黨相師成風徳宗初即<lb/>
位擢崔祐甫為相以道徳寛大推廣上意故建中之政<lb/>
<pb n="KR4d0076_WYG_051-24a"/>
其聲藹然天下相望庶幾貞觀及盧杞為相諷上以刑<lb/>
名整齊天下馴致澆薄以及播遷我仁祖之馭天下也<lb/>
持法至寛用人有叙專務掩覆過失未嘗輕改舊章然<lb/>
考其成功則曰未至以言乎用兵則十出而九敗以言<lb/>
乎府庫則僅足而無餘徒以徳澤在人風俗知義是以<lb/>
升遐之日天下如喪考妣社稷長逺終必頼之則仁祖<lb/>
可謂知本矣今議者不察徒見其末年吏多因循事不<lb/>
振舉乃欲矯之以苛察齊之以智能招來新進勇鋭之<lb/>
<pb n="KR4d0076_WYG_051-24b"/>
人以圖一切速成之效未享其利澆風已成且天時不<lb/>
齊人誰無過國君含垢至察無徒若陛下多方包容則<lb/>
人材取次可用必欲廣置耳目務求瑕疵則人不自安<lb/>
各圖茍免恐非朝廷之福亦豈陛下所願哉漢文欲拜<lb/>
虎圈嗇夫釋之以為利口傷俗今若以口舌㨗給而取<lb/>
士以應對遲鈍而退人以虚誕無實為能文以矯激不<lb/>
仕為有徳則先王之澤遂將散㣲自古用人必須歴試<lb/>
諸難有卓異之器必有已成之功一則使其更變而知<lb/>
<pb n="KR4d0076_WYG_051-25a"/>
難事不輕作一則待其功高而望重人自無辭昔先主以<lb/>
黄忠為後將軍而諸葛亮憂其不可以為忠之名望素<lb/>
非關張之倫若班爵遽同則必不恱其後關侯果以為<lb/>
言以黄忠豪勇之資以先主君臣之契尚須慮此况其<lb/>
他乎世嘗謂漢文不用賈生以為深恨臣嘗推究其㫖<lb/>
竊謂不然賈生固天下之奇才所言亦一時之良䇿然<lb/>
請為屬國欲以係單于則是處士之大言少年之鋭氣<lb/>
昔髙祖以三十萬衆困於平城當時將相羣臣豈無賈<lb/>
<pb n="KR4d0076_WYG_051-25b"/>
生之比三表五餌人知其踈而欲以困中行說尤不可<lb/>
信矣兵凶器也而易言之正如趙括之輕秦李信之易<lb/>
楚若文帝亟用其説則天下殆將不安使賈生嘗歴艱<lb/>
難亦必自悔其説用之晚成其術必精不幸喪亡非意<lb/>
所及不然文帝豈棄材之主絳灌豈蔽賢之士至於晁<lb/>
錯尤號刻薄文帝之世止於太子家令而景帝既立以<lb/>
為御史大夫申屠賢相發憤而死紛更政令天下騷然<lb/>
及至七國發難而錯之術亦窮矣文景優劣於斯可見<lb/>
<pb n="KR4d0076_WYG_051-26a"/>
大抵名器爵禄人所奔趨必使積勞而後遷以眀持乆<lb/>
而難得則人各安其分不敢躁求今若多開驟進之門<lb/>
使有意外之得公卿侍從跬歩可圖其得者既不肯以<lb/>
僥倖自名則其不得者必皆以沉淪為歎使天下常調<lb/>
舉生妄心恥不若人何所不至欲望風俗之厚豈可得<lb/>
哉選人之改京官常須十年以上薦更險阻計析毫釐<lb/>
其間一事聲牙常至終身淪棄今乃以一人之薦舉而<lb/>
與之猶恐未稱章服隨至使積勞久次而得者何以厭<lb/>
<pb n="KR4d0076_WYG_051-26b"/>
服哉夫常調之人非守則令貟多闕少久已患之不可<lb/>
復開多門以待巧者若巧者侵奪已甚則拙者廹隘無<lb/>
聊利害相形不得不察故近歲樸拙之人愈少巧進之<lb/>
士益多惟陛下重之惜之哀之救之如近日三司獻言<lb/>
使天下郡選一人催驅三司文字許之先次指射以酧<lb/>
其勞則數年之後審官吏部又有三百餘人得先占闕<lb/>
常調待次不其愈難此外勾當發運均輸按行農田水<lb/>
利巳振監司之體各懐進用之心轉對者望以稱㫖而<lb/>
<pb n="KR4d0076_WYG_051-27a"/>
驟遷奏課者求為優等而速化相勝以力相髙以言而<lb/>
名實亂矣惟陛下以簡易為法以清浄為心使姦無所<lb/>
縁而民徳歸厚臣之所願厚風俗者此之謂也古者建<lb/>
國使内外相制輕重相權如周如唐則外重而内輕如<lb/>
秦如魏則外輕而内重内重之末必有姦臣指鹿之患<lb/>
外重之弊必有大國問鼎之憂聖人方盛而慮衰常先<lb/>
立法以救弊我國家租賦籍於計省重兵聚於京師以<lb/>
古揆今則似内重恭惟祖宗所以深計而預慮固非小<lb/>
<pb n="KR4d0076_WYG_051-27b"/>
臣所能臆度而周知然其委任臺諫之一端則是聖人<lb/>
過防之至計歴觀秦漢以及五代諌爭而死蓋數百人<lb/>
而自建隆以來未嘗罪一言者縱有薄責旋即超升許<lb/>
以風聞而無官長風采所繫不問尊卑言及乘輿則天<lb/>
子改容事關廊廟則宰相待罪故仁宗之世議者譏宰<lb/>
相但奉行臺諌風㫖而已聖人深意流俗豈知臺諫固<lb/>
未必皆賢所言亦未必皆是然湏養其鋭氣而借之重<lb/>
權者豈徒然哉將以折姦臣之萌而救内重之弊也夫<lb/>
<pb n="KR4d0076_WYG_051-28a"/>
姦臣之始以臺諌折之而有餘及其既成以干戈取之<lb/>
而不足今法令嚴宻朝廷清眀所謂姦臣萬無此理然<lb/>
而養猫以去䑕不可以無䑕而養不捕之猫畜狗以防<lb/>
姦不可以無姦而畜不吠之狗陛下得不上念祖宗設<lb/>
此官之意下為子孫立萬世之防朝廷紀綱孰大於此<lb/>
臣自㓜小所記及聞長老之談皆謂臺諌所言常隨天<lb/>
下公議公議所與臺諌亦與之公議所擊臺諌亦擊之<lb/>
及至英廟之初始建稱親之議本非人主大過亦無禮<lb/>
<pb n="KR4d0076_WYG_051-28b"/>
典眀文徒以衆心未安公議不允當時臺諌以死爭之<lb/>
今者物論沸騰怨讟交至公議所在亦可知矣而相顧<lb/>
不發中外失望夫彈劾積威之後雖庸人亦可奮揚風<lb/>
采消委之餘雖豪傑有所不能振起臣恐自茲以徃習<lb/>
慣成風盡為執政私人以致人主孤立紀綱一廢何事<lb/>
不生孔子曰鄙夫可與事君也與哉其未得之也患得<lb/>
之既得之患失之茍患失之無所不至矣臣始讀此書<lb/>
疑其太過以為鄙夫之患失不過備位而茍容及觀李<lb/>
<pb n="KR4d0076_WYG_051-29a"/>
斯憂䝉恬之奪其權則立二世以亡秦盧杞憂懐光之<lb/>
數其惡則誤徳宗以再亂其心本生於患失而其患乃<lb/>
至於喪邦孔子之言良不為過是以知為國者平居必<lb/>
有亡軀犯顔之士則臨難庻幾有徇義守死之臣若平<lb/>
居尚不能一言則臨難何以責其死節人臣苟皆如此<lb/>
天下亦曰殆哉君子和而不同小人同而不和和如和<lb/>
羮同如濟水孫寶有言周公大聖召公大賢猶不相悦<lb/>
著於經典晉之王導可謂元臣每與客言舉坐稱善而<lb/>
<pb n="KR4d0076_WYG_051-29b"/>
述不悦以為人非堯舜安得每事盡善導亦歛袵謝之<lb/>
若使言無不同意無不合更唱迭和何者非賢萬一有<lb/>
小人居其間則人主何縁得以知覺臣之所願存紀綱者<lb/>
此之謂也臣非敢歴詆新政茍無異論如近日裁减皇<lb/>
族恩例刋定任子條式修完器械閲習鼓旗皆陛下神<lb/>
筭之至明乾剛之必斷物議既允臣敢有詞至於所獻<lb/>
之三言則非臣之私見中外所病其誰不知昔禹戒舜<lb/>
曰無若丹朱傲惟慢游是好舜豈有是哉周公戒成王<lb/>
<pb n="KR4d0076_WYG_051-30a"/>
曰毋若商王受之迷亂酗於酒徳成王豈有是哉周昌<lb/>
以漢髙為桀紂劉毅以晉武為桓靈當時人君曾莫之<lb/>
罪書之史冊以為美談使臣所獻三言皆朝廷未嘗有<lb/>
此則天下之幸臣與有焉若有萬一似之則陛下安可<lb/>
不察然而臣之為計可謂愚矣以螻蟻之命試雷霆之<lb/>
威積其狂愚豈可數赦大則身首異處破壊家門小則<lb/>
削籍投荒流離道路雖然陛下必不為此何哉臣天賜<lb/>
至愚篤於自信向者與議學校貢舉首違大臣本意巳<lb/>
<pb n="KR4d0076_WYG_051-30b"/>
期竄逐敢意自全而陛下獨然其言曲賜召對從容乆<lb/>
之至謂臣曰方今政令得失安在雖朕過失指陳可也<lb/>
臣即對曰陛下生知之性天縱文武不患不眀不患不<lb/>
勤不患不斷但患求治太速進人太鋭聼言太廣又俾<lb/>
具述所以然之狀陛下頷之曰卿所獻三言朕當熟思<lb/>
之臣之狂愚非獨今日陛下容之乆矣豈其容之於始<lb/>
而不赦之於終恃此而言所以不懼臣之所懼者譏刺<lb/>
既衆怨仇實多必將詆臣以深文中臣以危法使陛下<lb/>
<pb n="KR4d0076_WYG_051-31a"/>
雖欲赦臣而不得豈不殆哉死亡不辭但恐天下以臣<lb/>
為戒無復言者是以思之經月夜以繼晝表成復毁至<lb/>
於再三感陛下聼其一言懐不能巳卒進其說惟陛下<lb/>
憐其愚忠而卒赦之不勝俯伏待罪憂恐之至<lb/>
　　　再上皇帝書<lb/>
熙寧四年三月某日殿中丞直史館判官告院權開封<lb/>
府推官臣蘇軾謹昧萬死再拜上書皇帝陛下臣聞之<lb/>
益戒於禹曰任賢勿貳去邪勿疑仲虺言湯之徳曰用<lb/>
<pb n="KR4d0076_WYG_051-31b"/>
人惟已改過不吝秦穆喪師于崤悔痛自誓孔子録之<lb/>
自古聰眀豪傑之主如漢髙帝唐太宗皆以受諌如流<lb/>
改過不吝號為秦漢以來百王之冠也孔子曰君子之<lb/>
過如日月食焉過也人皆見之更也人皆仰之聖賢舉<lb/>
動眀白正直不當如是邪所用之人有邪有正所作之<lb/>
事有是有非是非邪正兩言而足正則用之邪則去之<lb/>
是則行之非則破之此理甚明猶飢之必食渴之必飲<lb/>
豈有别生義理曲加粉飾而能欺天下哉書曰與治同<lb/>
<pb n="KR4d0076_WYG_051-32a"/>
道罔不興與亂同事罔不亡陛下自去歲以來所行新<lb/>
政皆不與治同道立條例司遣青苖使斂助役錢行均<lb/>
輸法四海騷動行路怨咨自宰相以下皆知其非而不<lb/>
敢爭臣愚惷不識忌諱廼者上䟽論之詳矣而學術淺<lb/>
陋不足以感動聖眀近者故相舊臣藩鎮侍從雜然爭<lb/>
言不便以至臺諌二三人本其所與締交唱和表裏之<lb/>
人也然猶不免一言其非者豈非物議沸騰事勢廹切<lb/>
而不可止與自非見利忘義居之不疑者孰肯終始膠<lb/>
<pb n="KR4d0076_WYG_051-32b"/>
固不自湔洗如吳師孟乞免提舉胡宗愈不願檢詳如<lb/>
逃垢穢惟恐不脱之人情畏惡一至於此近者中外讙<lb/>
言陛下已有悔悟意道路相慶如䝉大賚實望陛下於<lb/>
旬日之間渙發徳音洗蕩乖僻追還使者而罷條例司<lb/>
今者側聼所為蓋不過使監司體量抑配而已比之未<lb/>
悟所較幾何此孟子所謂知兄臂之不可紾而姑勸以<lb/>
徐知鄰雞之不可攘而月取其一帝王改過豈如是哉<lb/>
臣又聞陛下以為此法且可試之三路臣以為此法譬<lb/>
<pb n="KR4d0076_WYG_051-33a"/>
之醫者之用毒藥以人之死生試其未效之方三路之<lb/>
民豈非陛下赤子而可試以毒乎今日之政小用則小<lb/>
敗大用則大敗若力行而不已則亂亡隨之臣非敢過<lb/>
為危論以聳動陛下也自古存亡之所寄者四人而已<lb/>
一曰民二曰軍三曰吏四曰士此四人者一失其心足<lb/>
以生變今陛下一舉而兼犯之青苖助役之法成則農<lb/>
不安均輸之令出則商賈不行而民始憂矣併省諸軍<lb/>
廹逐老病至使戍兵之妻與士卒雜處其間貶殺軍分<lb/>
<pb n="KR4d0076_WYG_051-33b"/>
有同降配遷徙淮甸僅若流放年近五十人人懐憂而<lb/>
軍始怨矣内則不取謀於元臣侍從而專用新進小生<lb/>
外則不責成於守令監司而専用青苖使者多置閒局<lb/>
以擯老成而吏始解體矣陛下臨軒選士天下謂之龍<lb/>
飛牓而進士一人首削舊恩示不復用所削者一人而<lb/>
已然士莫不悵恨者以陛下有厭薄其徒之意也今用<lb/>
事者又欲漸消進士純取眀經雖未有成法而小人招<lb/>
權自以為功更相扇搖以謂必行而士始失望矣今進<lb/>
<pb n="KR4d0076_WYG_051-34a"/>
士半天下自二十以上便不能誦記注義為明經之學<lb/>
若法令一行則士各懐廢棄之憂而人材短長終不在<lb/>
此昔秦楚挾書而諸生皆抱其業以歸勝廣相與出力<lb/>
而亡秦者豈有它哉亦以失業而亡所歸也故臣願陛<lb/>
下勿復言此民憂而軍怨吏解體而士失望禍亂之源<lb/>
有大於此者乎今未見也一旦有急則致命之士必寡<lb/>
矣方是之時不知希合茍容之徒能為陛下收板蕩止<lb/>
土崩乎去嵗諸軍之始併也左右之人皆以士心樂併<lb/>
<pb n="KR4d0076_WYG_051-34b"/>
告陛下近者放停軍人李興告虎翼吏率錢行賂以求<lb/>
不併則士卒不樂可知矣夫謟諛之人茍務合意不憚<lb/>
欺罔者類皆如此故凡言百姓樂請青苗錢樂出助役<lb/>
錢者皆不可信陛下以為青苗抑配果可禁乎不惟不<lb/>
可禁迺不當禁也何以言之若此錢放而不收則州縣<lb/>
官吏不免責罰若此錢果不抑配則願請之戸後必難<lb/>
收而前有抑配之禁後有失陷之罰為陛下官吏不亦<lb/>
難乎故臣以為既行青苗使不當禁抑配其勢然也人<lb/>
<pb n="KR4d0076_WYG_051-35a"/>
皆謂陛下聖明神武必徙義修慝以致太平而近日之<lb/>
事乃有文過遂非之風此臣所以憤懣太息而不能已<lb/>
也昔賈充用事天下憂恐而庾純任愷戮力排之及充<lb/>
出鎮秦凉忠臣義士莫不相慶屈指數日以望維新之<lb/>
化而馮紞之徒更相告語曰賈公逺放吾等失勢矣於<lb/>
是相與獻謀而充復留則晉氏之亂成於此矣自古惟<lb/>
小人為難去何則去一人而其黨破壊是以為之計謀<lb/>
遊説者衆也今天下賢者亦將以此觀陛下為進退之<lb/>
<pb n="KR4d0076_WYG_051-35b"/>
决或再失望則知幾之士相率而逝矣豈皆如臣等輩<lb/>
偷安懐禄而不忍去哉猖狂不遜忤陛下多矣不敢復<lb/>
望寛恩俯伏引領以待誅殛臣軾誠惶誠恐頓首頓首<lb/>
謹言<lb/>
　<lb/>
　<lb/>
　<lb/>
　東坡全集巻五十一<lb/>
</p>
<p>
</p>
  </div>
<div>
                <head>東坡全集巻五十二</head>
    <p>
<pb n="KR4d0076_WYG_052-1a"/>
欽定四庫全書<lb/>
　東坡全集巻五十二　　　　宋　蘓軾　撰<lb/>
　　奏議六首<lb/>
　　　論河北京東盗賊狀<lb/>
熈寧七年月蘇軾奏臣伏見河北京東比年以來蝗旱<lb/>
相仍盜賊漸熾今又不雨自秋至冬方數千里麥不入<lb/>
土竊料明年春夏之際寇攘為患甚於今日是以輒陳<lb/>
狂瞽庶補萬一謹按山東自上世以來為腹心根本之<lb/>
<pb n="KR4d0076_WYG_052-1b"/>
地其與中原離合常係社稷安危昔秦并天下首收三<lb/>
晉則其餘强敵相繼滅亡漢髙祖殺陳餘走田横則項<lb/>
氏不支光武亦自漁陽上谷發突騎席巻以并天下魏<lb/>
武帝破殺袁氏父子收冀州然後四方莫敢敵宋武帝<lb/>
以英雄絶人之資用武歴年而不能并中原者以不得<lb/>
河北也隋文帝以庸夫穿窬之智竊位數年而一海内<lb/>
者以得河北也故杜牧之論以為山東之地王者得之<lb/>
以為王霸者得之以為霸猾賊得之以為亂天下自唐<lb/>
<pb n="KR4d0076_WYG_052-2a"/>
天寳以後奸臣僣峙於山東更十一世竭天下之力終<lb/>
不能取以至於亡近世賀徳倫挈魏博降後唐而梁亡<lb/>
周髙祖自鄴都入京師而漢亡由此觀之天下存亡之<lb/>
權在河北無疑也陛下即位以來北方之民流移相屬<lb/>
天災譴告亦甚於四方五六年間未有以塞大異者至<lb/>
於京東雖號無事亦當常使其民安逸富强緩急足以<lb/>
灌輸河北缾竭則罍恥脣亡則齒寒而近年以來公私<lb/>
匱乏民不堪命今流離饑饉議者不過欲散賣常平之<lb/>
<pb n="KR4d0076_WYG_052-2b"/>
粟勸誘蓄積之家盗賊縱横議者不過欲增開告賞之<lb/>
門申嚴緝捕之法皆未見其益也常平之粟累經振發<lb/>
所存無㡬矣而飢寒之民所在皆是人得升合官費丘<lb/>
山蓄積之家例皆困乏貧者未䝉其利富者先被其災<lb/>
昔季康子患盗問於孔子對曰茍子之不欲雖賞之不<lb/>
竊乃知上不盡利則民有以為生茍有以為生亦何苦<lb/>
而為盗其間凶殘之黨樂禍不悛則須敕法以峻刑誅<lb/>
一以警百今中民以下舉皆闕食冒法而為盗則死畏<lb/>
<pb n="KR4d0076_WYG_052-3a"/>
法而不盗則飢飢寒之與棄市均是死亡而賒死之與<lb/>
忍飢禍有遲速相率為盗正理之常雖日殺百人勢必<lb/>
不止茍非陛下至明至聖至仁至慈較得喪之孰多權<lb/>
禍福之孰重特於財利少有所捐衣食之門一開骨髓<lb/>
之恩皆徧然後信賞必罰以威克恩不以僥倖廢刑不<lb/>
以災傷撓法如此而人心不革盗賊不衰者未之有也<lb/>
謹條其事畫一如左<lb/>
　一臣所領宻州自今嵗秋旱種麥不得直至十月十<lb/>
<pb n="KR4d0076_WYG_052-3b"/>
　　三日方得數寸雨雪而地冷難種雖種無生比常<lb/>
　　年十分中只種得二三竊聞河北京東例皆如此<lb/>
　　尋常檢放災傷依法須是檢行根苗以定所放分<lb/>
　　數今來二麥元不曾種即根苗可檢官吏守法無<lb/>
　　縁直放若夏税一例不放則人户必至逃移尋常<lb/>
　　逃移猶有逐熟去處今數千里無麥去將安往但<lb/>
　　恐良民舉為盗矣且天上無雨地下無麥有眼者<lb/>
　　共見有耳者共聞决非欺㒺朝廷豈可坐觀不放<lb/>
<pb n="KR4d0076_WYG_052-4a"/>
　　欲乞河北京東逐路選差臣僚一員體量放税更<lb/>
　　不檢視若未欲如此施行即乞將夏税斛㪷取今<lb/>
　　日以前五年酌中一年實直令三等已上人户取<lb/>
　　便納見錢或正色其四等以下且行倚閣縁今來<lb/>
　　麥田空閒若春雨調勻却可以廣種秋稼候至秋<lb/>
　　熟並將秋色折納夏税若是已種苗麥委有災傷<lb/>
　　仍與依條檢放其闕麥去處官吏諸軍請受且支<lb/>
　　白米或支見錢所貴小民不致大段失所<lb/>
<pb n="KR4d0076_WYG_052-4b"/>
　一河北京東自來官不𣙜鹽小民仰以為生近日臣<lb/>
　　僚上章輒欲禁𣙜頼朝廷體察不行其言兩路官<lb/>
　　民無不相慶然臣勘㑹近年鹽課日增元本兩路<lb/>
　　祖額三十三萬二千餘貫至熈寧六年增至四十<lb/>
　　九萬九千餘貫七年亦至四十三萬五千餘貫顯<lb/>
　　見刑法日峻告捕日繁是致小民愈難興販朝廷<lb/>
　　本為此兩路根本之地而煮海之利天以養活小<lb/>
　　民是以不忍盡取其利濟恵鰥寡隂銷盗賊舊時<lb/>
<pb n="KR4d0076_WYG_052-5a"/>
　　孤貧無業惟務販鹽所以五六年前盗賊稀少是<lb/>
　　時吿捕之賞未嘗破省錢惟是犯人催納役人量<lb/>
　　出今鹽課浩大告訐如麻貧民販鹽不過一兩貫<lb/>
　　錢本偷税則賞重納税則利輕欲為農夫又值凶<lb/>
　　嵗若不為盗惟有忍飢所以五六年來課利日增<lb/>
　　盗賊日衆臣勘㑹宻州鹽税去年一年比祖額增<lb/>
　　二萬貫却支捉賊賞錢一萬一千餘貫其餘未獲<lb/>
　　賊人尚多以此較之利害得失斷可見矣欲乞特<lb/>
<pb n="KR4d0076_WYG_052-5b"/>
　　敕兩路應販鹽小客截自三百斤以下並與權免<lb/>
　　收税仍官給印本空頭闗子與竈户及長引大客<lb/>
　　令上厯破使逐旋書填月日姓名斤兩與小客限<lb/>
　　十日更不行用如敢借人為人影帶分减鹽貨許<lb/>
　　諸人陳告重立賞罰候將來秋熟日仍舊并元降<lb/>
　　敕牓明言出自聖意令所在雕印散牓鄉村人非<lb/>
　　木石寧不感動一飲一食皆誦聖恩以至舊來貧<lb/>
　　賤之民近日飢寒之黨不待驅率一歸於鹽奔走<lb/>
<pb n="KR4d0076_WYG_052-6a"/>
　　争先何暇為盗人情不逺必不肯捨安穏衣食之<lb/>
　　門而趨冒法危亡之地也議者必謂今用度不足<lb/>
　　若行此法則鹽税大虧必致闕事臣以為不然凡<lb/>
　　小客本少力微不過行得三兩程若三兩程外須<lb/>
　　藉大商興販决非三百斤以下小客所能行運無<lb/>
　　縁大段走失且平時大商所苦以鹽遲而無人買<lb/>
　　小民之病以僻逺而難得鹽今小商不出税錢則<lb/>
　　所在争來分買大商既不積滯則輪流販賣收税<lb/>
<pb n="KR4d0076_WYG_052-6b"/>
　　必多而鄉村僻逺無不食鹽所賣亦廣損益相補<lb/>
　　必無大虧之理縱使虧失不過却只得祖額元錢<lb/>
　　當時官司有何闕用茍朝廷捐十萬貫錢買此兩<lb/>
　　路之人不為盗賊所獲多矣今使朝廷為此兩路<lb/>
　　饑饉特出一二十萬貫見錢散與人户人得一貫<lb/>
　　只及二十萬人而一貫見錢亦未能濟其性命若<lb/>
　　特放三百斤以下鹽税半年則兩路之民人人受<lb/>
　　賜貧民有衣食之路富民無盜賊之憂其利豈可<lb/>
<pb n="KR4d0076_WYG_052-7a"/>
　　勝言哉若使小民無以為生舉為盗賊則朝廷之<lb/>
　　憂恐非十萬貫錢所能了辦又况所支捉賊賞錢<lb/>
　　未必少於所失鹽課臣所謂較得喪之孰多權禍<lb/>
　　福之孰重者為此也<lb/>
　一勘㑹諸處盗賊大半是按問减等災傷免死之人<lb/>
　　走還舊處挾恨報讎為害最甚盗賊自知不死既<lb/>
　　輕犯法而人户亦憂其復來不敢吿捕是致盗賊<lb/>
　　公行切詳按問自言皆是詞窮理屈勢必不免本<lb/>
<pb n="KR4d0076_WYG_052-7b"/>
　　無改過自新之意有何可改獨使從輕同黨之中<lb/>
　　獨不免死其災傷勅雖不下與行不同而盗賊小<lb/>
　　民無不知者但不傷變主免死無疑且不傷變主<lb/>
　　情理未必輕於偶傷變主之人或多聚徒衆或廣<lb/>
　　置兵仗或摽異服飾或質劫變主或驅擄平人或<lb/>
　　賂遺貧民令作耳目或書寫道店恐動官私如此<lb/>
　　之類雖偶不傷人情理至重非止闕食之人茍營<lb/>
　　餱糧而已欲乞今後盗賊贓證未明但已經考掠<lb/>
<pb n="KR4d0076_WYG_052-8a"/>
　　方始承認者並不為按問减等其災傷地分委自<lb/>
　　長吏相度情理輕重内情理重者依法施行所貴<lb/>
　　凶民稍有畏忌而良民敢於捕告臣所謂衣食之<lb/>
　　門一開骨髓之恩皆徧然後信賞必罰以威克恩<lb/>
　　不以儌倖廢刑不以災傷撓法者為此也<lb/>
右謹具如前自古立法制刑皆以盗賊為急盗竊不已<lb/>
必為強劫强劫不已必至戰攻或為豪傑之資而致勝<lb/>
廣之漸而况東京之貧富係河北之休戚河北之治亂<lb/>
<pb n="KR4d0076_WYG_052-8b"/>
係天下之安危識者共知非臣私見願陛下深察此事<lb/>
至重所捐小利至輕斷自聖心决行此䇿臣聞天聖中<lb/>
蔡齊知宻州是時東方饑饉齊乞放行監禁先帝從之<lb/>
一方之人不覺飢寒臣愚且賤雖不敢望於蔡齊而陛<lb/>
下聖明度越堯禹豈不能行此事有愧先朝所以越職<lb/>
獻言不敢自外伏望聖慈察其區區之意赦其狂僣之<lb/>
誅臣無任悚懷待罪之至謹伏候敇㫖<lb/>
　　　上皇帝書<lb/>
<pb n="KR4d0076_WYG_052-9a"/>
元豐元年十月某日尚書祠部員外郎直史館權知徐<lb/>
州軍州事臣蘇軾謹昧萬死再拜上書皇帝陛下臣以<lb/>
庸材備員冊府出守兩郡皆東方要地私竊以為守法<lb/>
令治文書赴期㑹不足以報塞萬一輒伏思念東方之<lb/>
要務陛下之所宜知者得其一二草具以聞而陛下擇<lb/>
焉臣前任宻州建言自古河北與中原離合常係社稷<lb/>
存亡而京東之地所以灌輸河北缾竭則罍恥脣亡則<lb/>
齒寒而其民喜為盗賊為患最甚因為陛下畫所以待<lb/>
<pb n="KR4d0076_WYG_052-9b"/>
盗賊之策及移守徐州覽觀山川之形勢察其風俗之<lb/>
所上而考之於載籍然後又知徐州為南北之襟要而<lb/>
京東諸郡安危所寄也昔項羽入闗既燒咸陽而東歸<lb/>
則都彭城夫以羽之雄畧捨咸陽而取彭城則彭城之<lb/>
險固形便足以得志於諸侯者可知矣臣觀其地三面<lb/>
被山獨其西平川數百里西走梁宋使楚人開闗而延<lb/>
敵材官騶發突騎雲縱真若屋上建瓴水也地宜宿麥<lb/>
一熟而飽數嵗其城三面阻水樓堞之下以汴泗為池<lb/>
<pb n="KR4d0076_WYG_052-10a"/>
獨其南可通車馬而戲馬臺在焉其髙十仞廣袤百步<lb/>
若用武之世屯千人其上聚櫑木砲石凡戰守之具以<lb/>
與城相表裏而積三年糧於城中雖用十萬人不易取<lb/>
也其民皆長大膽力絶人喜為剽掠小不適意則有飛<lb/>
揚跋扈之心未止為盗而已漢髙祖沛人也項羽宿遷<lb/>
人也劉裕彭城人也朱全忠碭山人也皆在今徐州數<lb/>
百里間耳其人以此自負凶桀之氣積以成俗魏太武<lb/>
以三十萬人攻彭城不能下而王智興以卒伍庸材恣<lb/>
<pb n="KR4d0076_WYG_052-10b"/>
睢於徐朝廷亦不能討豈非以其地形便利人卒勇悍<lb/>
故耶州之東北七十餘里即利國監自古為鐡官商賈<lb/>
所聚其民富樂凡三十六冶冶户皆大家藏鏹巨萬常<lb/>
為盗賊所窺而兵衛寡弱有同兒戲臣中夜以思即為<lb/>
寒心使劇賊致死者十餘人白晝入市則守者皆棄而<lb/>
走耳地既産精鐡而民皆善鍛散冶户之財以嘯召無<lb/>
頼則烏合之衆數千人之仗可以一夕具也順流南下<lb/>
辰發已至而徐有不守之憂矣不幸而賊有過人之才<lb/>
<pb n="KR4d0076_WYG_052-11a"/>
如吕布劉備之徒得徐而逞其志則京東之安危未可<lb/>
知也近者河北轉運司奏乞禁止利國監鐡不許入河<lb/>
北朝廷從之昔楚人亡弓不能忘楚孔子猶小之况天<lb/>
下一家東北二冶皆為國興利而奪彼與此不已隘乎<lb/>
自鐡不北行冶户皆有失業之憂詣臣而訴者數矣臣<lb/>
欲因此以征冶户為利國監之捍屏今三十六冶冶各<lb/>
百餘人採礦伐炭多飢寒亡命强力鷙忍之民也臣欲<lb/>
使冶户毎冶各擇有才力而忠謹者保任十人籍其名<lb/>
<pb n="KR4d0076_WYG_052-11b"/>
於官授以郤刄刀槊教之擊刺毎月兩衙集於知監之<lb/>
庭而閲試之藏其刄於官以待大盗不得役使犯者以<lb/>
違制論冶户為盗所擬乆矣民皆知之使冶出十人以<lb/>
自衛民所樂也而官又為除近日之禁使鐡得北行則<lb/>
冶户皆悦而聴命奸猾破膽而不敢謀矣徐城雖險固<lb/>
而樓櫓敝惡又城大而兵少緩急不可守今戰兵千人<lb/>
耳臣欲乞移南京新招騎射兩指揮於徐此故徐人也<lb/>
嘗屯於徐營壘材石既具矣而遷於南京異時轉運使<lb/>
<pb n="KR4d0076_WYG_052-12a"/>
分東西路畏餽餉之勞而移之西耳今兩路為一其去<lb/>
來無所損益而足以為徐之重城下數里頗産精石無<lb/>
窮而奉化廂軍見闕數百人臣願募石工以足之聴不<lb/>
差出使此數百人者常採石以甃城數年之後舉為金<lb/>
湯之固要使利國監不可窺則徐無事徐無事則京東<lb/>
無虞矣沂州山谷重阻為逋逃淵藪盗賊毎入徐州界<lb/>
中陛下若採臣言不以臣為不肖願復三年守徐州得<lb/>
領沂州兵甲巡檢公事必有以自効京東惡盗多出逃<lb/>
<pb n="KR4d0076_WYG_052-12b"/>
軍逃軍為盗民則望風畏之何也技精而法重也技精<lb/>
則難敵法重則致死其勢然也自陛下置將官修軍政<lb/>
士皆精鋭而不免於逃者臣甞考其所由葢自近嵗以<lb/>
來部送罪人配軍者皆不使役人而使禁軍軍士當部<lb/>
送者受牒即行往返常不下十日道路之費非取息錢<lb/>
不能辦百姓畏法不敢貸貸亦不可復得惟所部將校<lb/>
乃敢出息錢與之歸而刻其糧賜以上下相持軍政不<lb/>
修博奕飲酒無所不至窮苦無聊則逃去為盗臣自至<lb/>
<pb n="KR4d0076_WYG_052-13a"/>
徐即取不係省錢百餘千别儲之當部送者量逺近<lb/>
裁取以三月刻納不取其息將吏有敢貸息錢者痛以<lb/>
法治之然後嚴軍政禁酒博比朞年士皆飽暖練熟技<lb/>
藝等第為諸郡之冠陛下遣勅賜按閲所具見也臣願<lb/>
下其法諸郡推此行之則軍政脩而逃者衰亦去盗之<lb/>
一端也臣聞之漢相王嘉曰孝文帝時二千石長吏安<lb/>
官樂職上下相望莫有茍且之意其後稍稍變易公卿<lb/>
以下轉相促急司𨽻部刺史發揚隂私或居官數月<lb/>
<pb n="KR4d0076_WYG_052-13b"/>
而退二千石益輕賤吏民慢易之知其易危小失意則<lb/>
有離畔之心前山陽亡徒蘇令從横吏士臨難莫肯仗<lb/>
節死義者以守相威權素奪故也國家有急取辦於二<lb/>
千石尊重難危乃能使下以王嘉之言而考之於今郡<lb/>
守之威權可謂素奪矣上有監司伺其過失下有吏民<lb/>
持其短長未及按問而差替之命已下矣欲督捕盗賊<lb/>
法外求一錢以使人且不得得盗賊凶人情重而法輕<lb/>
者守臣輒配流之則使所在法司覆按其狀劾以失入<lb/>
<pb n="KR4d0076_WYG_052-14a"/>
惴惴如此何以得吏士死力而破奸人之黨乎由此觀<lb/>
之盗賊所以滋熾者以陛下守臣權太輕故也臣願陛<lb/>
下稍重其權責以大綱濶畧其小過凡京東多盗之郡<lb/>
自青鄆以降如徐沂齊曹之類皆慎擇守臣聴法外處<lb/>
置强盜頗賜緍錢使得以布設耳目畜養爪牙然緍錢<lb/>
多賜則難常少又不足於用臣以為每郡可嵗別給一<lb/>
二百千使以釀酒凡使人緝捕盗賊得以酒予之敢以<lb/>
為他用者坐贓論賞格之外嵗得酒數百亦足以使人<lb/>
<pb n="KR4d0076_WYG_052-14b"/>
矣此又治盗之一術也然此皆其小者其大者非臣之<lb/>
所當言欲黙而不發則又私自念遭值陛下英聖特達<lb/>
如此若有所不盡非忠臣之義故昧死復言之昔者以<lb/>
詩賦取士今陛下以經術用人名雖不同然皆以文詞<lb/>
進耳考其所得多吳楚閩蜀之人至於京東西河北河<lb/>
東陜西五路葢自古豪傑之埸其人沈鷙勇悍可任以<lb/>
事然欲使治聲律讀經義以與吳楚閩蜀之人争得失<lb/>
於毫釐之間則彼有不仕而已故其得人常少夫惟忠<lb/>
<pb n="KR4d0076_WYG_052-15a"/>
孝禮義之士雖不得志不失為君子若徳不足而才有<lb/>
餘者困於無門則無所不至矣故臣願陛下特為五路<lb/>
之士别開仕進之門漢法郡縣秀民推擇為吏考行察<lb/>
亷以次遷補或至二千石入為公卿古者不専以文詞<lb/>
取人故得士為多黄霸起於卒吏薛宣奮於書佐朱邑<lb/>
選於嗇夫邴吉出於獄吏其餘名臣循吏由此而進者<lb/>
不可勝數唐自中葉以後方鎮皆選列校以掌牙兵是<lb/>
時四方豪傑不能以科舉自達者皆争為之往往積功<lb/>
<pb n="KR4d0076_WYG_052-15b"/>
以取旄鉞雖老奸巨盗或出其中而名卿賢將如髙仙<lb/>
芝封常清李光弼來瑱李抱玉段秀實之流所得亦已<lb/>
多矣王者之用人如江河江河所趨百川赴焉蛟龍生<lb/>
之及其去而之他則魚鼈無所還其體而鯢鰍為之制<lb/>
今世胥吏牙校皆奴僕庸人者無他以陛下不用也今<lb/>
欲用胥吏牙校而胥吏行文書治刑獄錢榖其勢不可<lb/>
廢鞭撻鞭撻一行則豪傑不出於其間故凡士之刑者<lb/>
不可用用者不可刑故臣願陛下採唐之舊使五路監<lb/>
<pb n="KR4d0076_WYG_052-16a"/>
司郡守共選土人以補牙職皆取人材心力有足過人<lb/>
而不能從事於科舉者禄之以今之庸錢而課之鎮税<lb/>
場務督捕盗賊之類自公罪杖以下聴贖依將校法使<lb/>
長吏得薦其才者第其功閥書其嵗月使得出仕比任<lb/>
子而不以流外限其所至朝廷察其尤異者擢用數人<lb/>
則豪傑英偉之士漸出於此途而奸猾之黨可得而籠<lb/>
取也其條目委曲臣未敢盡言惟陛下留神省察昔晉<lb/>
武平吳之後詔天下罷軍役州郡悉去武備惟山濤論<lb/>
<pb n="KR4d0076_WYG_052-16b"/>
其不可帝見之曰天下名言也而不能用及永寧之後<lb/>
盗賊蠭起郡國皆以無備不能制其言乃驗今臣於無<lb/>
事之時屢以盗賊為言其私憂過計亦已甚矣陛下縱<lb/>
能容之必為議者所笑使天下無事而臣獲笑可也不<lb/>
然事至而圖之則已晩矣干犯天威罪在不赦臣軾誠<lb/>
惶誠恐頓首頓首謹言<lb/>
　　　乞醫療病囚狀<lb/>
元豐二年正月某日尚書祠部員外郎直史館權知徐<lb/>
<pb n="KR4d0076_WYG_052-17a"/>
州軍州事蘇軾狀奏右臣聞漢宣帝地節四年詔曰令<lb/>
甲死者不可生刑者不可息此先帝之所重而吏未稱<lb/>
今繫者或以掠辜若飢寒瘐死獄中何用心逆人道也<lb/>
朕甚痛之其令郡國嵗上繫囚以掠笞若瘐死者所坐<lb/>
名縣爵里丞相御史課殿最以聞此漢之盛時宣帝之<lb/>
善政也朝廷重惜人命哀矜庶獄可謂至矣囚以掠笞<lb/>
死者法甚重惟病死者無法官吏上下莫有任其責者<lb/>
茍以時言上檢視無他故雖累百人不坐其飲食失時<lb/>
<pb n="KR4d0076_WYG_052-17b"/>
藥不當病而死者何可勝數若本罪應死猶不足深哀<lb/>
其以輕罪繫而死者與殺之何異積其寃痛足以感傷<lb/>
隂陽之和是以治平四年十二月二十四日手詔曰獄<lb/>
者民命之所繫也比聞有司嵗考天下之奏而瘐死者<lb/>
甚多竊懼乎獄吏與犯法者旁縁為奸檢視或有不明<lb/>
使吾元元横罹其害良可憫焉書不云乎與其殺不辜<lb/>
寧失不經其具為令後諸處軍巡州司理院所禁罪人<lb/>
一嵗内在獄病死及兩人者推司獄子並從杖六十科<lb/>
<pb n="KR4d0076_WYG_052-18a"/>
罪毎增一名加罪一等至杖一百止如係五縣以上州<lb/>
毎院嵗死及三人開封府府司軍巡院嵗死及七人即<lb/>
依上項死兩人法科罪加等亦如之典獄之官推獄經<lb/>
兩犯即坐本官仍從違制失入其縣獄亦依上條若三<lb/>
萬户以上即依五縣以上州軍條其有養療之不依條貫<lb/>
者自依本法仍仰開封府及諸路提㸃刑獄毎至嵗終<lb/>
㑹聚死者之數以聞委中書門下㸃檢或死者過多官<lb/>
吏雖已行罰當議更加黜責行之未及數年而中外臣<lb/>
<pb n="KR4d0076_WYG_052-18b"/>
僚争言其不便至熈寧四年十月二日中書劄子詳定<lb/>
編勅所狀令衆官㕘詳獄囚不因病死及不給醫藥飲<lb/>
食以至非理慘虐或謀害致死者有逐一條貫及至捕<lb/>
傷格鬬實縁病死則非獄官之罪况有不幸遭遇瘴疫<lb/>
死者或衆而使獄官濫被黜罰未為允當今請只行舊<lb/>
條外其上件獄囚病死條貫更不行用奉聖㫖依所申<lb/>
臣竊惟治平四年十二月二十四日手詔乃陛下好生<lb/>
之徳逺同漢宣方當推之無窮而郡縣俗吏不能深曉<lb/>
<pb n="KR4d0076_WYG_052-19a"/>
聖意因其小不通輒為駁議有司不能修其缺通其礙<lb/>
乃舉而廢之豈不過甚矣哉臣愚以為獄囚病死者獄<lb/>
官坐之誠為未安何者獄囚死生非人所能必責吏以<lb/>
其所不能必吏自懼罪多方以求免囚中有疾則責保<lb/>
門留不復療治茍無親屬與雖有而在逺者其捐瘠致<lb/>
死者必甚在獄臣謹案周禮醫師嵗終則稽其醫事以<lb/>
制其食十全為上十失一次之十失二次之十失三次<lb/>
之十失四為下臣愚欲乞軍巡院及天下州司理院各<lb/>
<pb n="KR4d0076_WYG_052-19b"/>
選差衙前一名醫人一名毎縣各選差曹司一名醫人<lb/>
一名専掌醫療病囚不得更充他役以一周年為界量<lb/>
本州縣囚繫多少立定傭錢以免役寛剰錢或坊場錢<lb/>
充仍於三分中先給其一俟界滿比較除罪人拒捕及<lb/>
鬬致死者不計數外毎十人失一以上為上等失二為<lb/>
中等失三為下等失四以上為下下上等全支中等支<lb/>
二分下等不支下下科罪自杖六十至杖一百止仍不<lb/>
分首從其上中等醫人界滿願再管勾者聴人給厯子<lb/>
<pb n="KR4d0076_WYG_052-20a"/>
以書等第若醫博士助教有闕則比較累嵗等第最優<lb/>
者補充如此則人人用心若療治其家人縁此得活者<lb/>
必衆且人命至重朝廷所甚惜而寛剩役錢與坊埸錢<lb/>
所在山積其費甚微而可以全活無辜之人至不可勝<lb/>
數感人心合天意無善於此者矣獨有一弊若死者稍<lb/>
衆則所差衙前曹司醫人與獄子同情使囚詐稱疾病<lb/>
以張人數臣以謂此法責罰不及獄官縣令則獄官縣<lb/>
令無縁肯與此等同情欺㒺欲乞毎有病囚令獄官縣<lb/>
<pb n="KR4d0076_WYG_052-20b"/>
令具保明以申州委醫官及本轄干繫官吏吏覺察如<lb/>
詐稱病獄官縣令皆科杖六十分故失為公私罪伏望<lb/>
朝廷詳酌早賜施行謹録奏聞伏候勅㫖<lb/>
　　　登州召還議水軍狀<lb/>
元豐八年十二月某日朝奉郎前知登州軍州事蘇軾<lb/>
狀奉右臣竊見登州地近東北號為極邊塞外山川隠<lb/>
約可見便風一㠶奄至城下自國朝以來常屯重兵教<lb/>
習水戰旦暮傳烽以通警急毎嵗四月遣兵戍駞基島<lb/>
<pb n="KR4d0076_WYG_052-21a"/>
至八月方還以備不虞自景徳以後屯兵常不下四五<lb/>
千人除本州諸軍外更於京師南京濟鄆兖單等州差<lb/>
撥兵馬屯駐至慶厯二年知州郭志髙為諸處差來兵<lb/>
馬頭項不一軍政不肅擘畫奏乞創置澄海水軍弩手<lb/>
兩指揮并舊有平海兩指揮並用教習水軍以備警急<lb/>
為京東一路捍屏敵知有備故未甞有警議者見其乆<lb/>
安便謂無事近嵗始差平海六十人分屯宻州信陽板<lb/>
橋濤洛三處去年本路安撫司人更差澄海一百人往<lb/>
<pb n="KR4d0076_WYG_052-21b"/>
萊州一百人往宻州屯駐檢㑹景徳三年五月十二日<lb/>
聖㫖指揮今後宣命抽差本城兵士往諸處只於威邊<lb/>
等指揮内差撥即不得抽差平海兵士其平海兵士雖<lb/>
無不許差出指揮葢縁元初創置本為抵替諸州差來<lb/>
兵馬豈有却許差往諸處之理顯是不合差撥不惟兵<lb/>
勢分弱以起戎心而此四指揮更畨差出無處學習水<lb/>
戰武藝惰廢有誤緩急伏乞朝廷詳酌明降指揮今後<lb/>
登州平海澄海四指揮兵士並不得差往别州屯駐謹<lb/>
<pb n="KR4d0076_WYG_052-22a"/>
録奏聞伏候勅㫖<lb/>
　　　乞罷登州𣙜鹽狀<lb/>
元豐八年十二月某日朝奉郎前知登州軍州事蘇軾<lb/>
狀奏右臣竊聞議者謂近嵗京東𣙜鹽既獲厚利而無<lb/>
甚害以謂可行以臣觀之葢比之河北淮浙用刑稀少<lb/>
因以為便不知舊日京東販鹽小客無以為生大半去<lb/>
為賊盗然非臣職事所當言者故不敢以聞獨臣所領<lb/>
登州計入海中三百里地瘠民貧商賈不至所在鹽貨<lb/>
<pb n="KR4d0076_WYG_052-22b"/>
只是居民喫用今來既𣙜入官官買價錢比之竈户賣<lb/>
與百姓三不及一竈户失業漸以逃亡其害一也居民<lb/>
咫尺大海而令頓食貴鹽深山窮谷遂至食淡其害二<lb/>
也商賈不來鹽積不散有入無出所在官舍皆滿至於<lb/>
露積若行配賣即與福建江西之患無異若不配賣即<lb/>
一二年間舉為糞土坐棄官本官吏被責專副破家其<lb/>
害三也官無一毫之利而民受三害决可廢罷竊聞萊<lb/>
州亦是元無客旅興販事體與此同欲乞朝廷相度不<lb/>
<pb n="KR4d0076_WYG_052-23a"/>
用行臣所言只乞出自聖意先罷登萊兩州𣙜鹽依舊<lb/>
令竈户賣與百姓官收鹽税其餘州軍更委有司詳講<lb/>
利害施行謹録奏聞伏候勅㫖<lb/>
　　　論給田募役狀<lb/>
元豐八年十二月某日朝奉郎禮部郎中蘇軾狀奏右<lb/>
臣竊見先帝初行役法取寛剰錢不得過二以備災傷<lb/>
而有司奉行過當通計天下乃十四五然行之㡬十六<lb/>
七年常積而不用至三千餘萬貫石先帝聖意固自有<lb/>
<pb n="KR4d0076_WYG_052-23b"/>
在而愚民無知因謂朝廷以免役為名實欲重斂斯言<lb/>
流聞不可以示天下後世臣謂此錢本出民力理當還<lb/>
為民用不幸先帝升遐聖所欲行者民不知也徒見其<lb/>
其積未見其散此乃今日太皇太后陛下皇帝陛下所<lb/>
當追探其意還於役法中散之以塞愚民無知之詞以<lb/>
興長世無窮之利臣伏見熈寧中嘗行給田募役法其<lb/>
法亦係官田<hi>如退攤户絶沒納之類</hi>及用寛剩錢買民田以募役<lb/>
人大畧如邊郡弓箭手臣知宻州親行其法先募弓手<lb/>
<pb n="KR4d0076_WYG_052-24a"/>
民甚便之曾未半年此法復罷臣聞之道路本出先帝<lb/>
聖意而左右大臣意在速成且利寛剰錢以為它用故<lb/>
更相駁難遂不果行臣謂此法行之葢有正利朝廷若<lb/>
依舊行免役法則毎募一名省得一名雇錢因積所省<lb/>
益買益募要之數年雇錢無㡬則役錢可以大减若行<lb/>
差役法則毎募一名省得一名色役色役既减農民自<lb/>
寛其利一也應募之民正與弓箭手無異舉家衣食出<lb/>
於官田平時重犯法緩急不逃亡其利二也今者榖賤<lb/>
<pb n="KR4d0076_WYG_052-24b"/>
傷農農民賣田常苦不售若官與買則田榖皆重農可<lb/>
小紓其利三也錢積於官常苦幣重若散以買田則貨<lb/>
幣稍均其利四也此法既行民享其利追悟先帝所以<lb/>
取寛剩錢者凡以為我用耳疑謗消釋恩徳顯白其利<lb/>
五也獨有二弊貪吏狡胥與民為奸以瘠薄田中官雇<lb/>
一浮浪人蹔出應役一年半嵗即棄而走此一弊也愚<lb/>
民寡慮見利忘患聞官中買田募役即争以田中官以<lb/>
身充役業不離主既初無所失而驟得官錢必争為之<lb/>
<pb n="KR4d0076_WYG_052-25a"/>
充役之後永無休歇患及子孫此二弊也但當設法以<lb/>
防二弊而先帝之法决不可廢今日既欲盡罷寛剩錢<lb/>
將來無繼而繫官田地數目不多見在寛剩錢雖有三<lb/>
千萬貫石而兵興以來借支㡬半臣今擘畫欲於内帑<lb/>
錢帛中支還兵興以來所借錢斛復完三千萬貫石上<lb/>
於河北河東陜西被邉三路行給田家役法使五七年<lb/>
間役减大半農民完富以備緩急此無窮之利也今弓<lb/>
箭手有甲馬者給田二頃半以軀命償官且猶可募則<lb/>
<pb n="KR4d0076_WYG_052-25b"/>
其餘色役召募不難臣謂良田二頃可募一弓手一頃<lb/>
可募一散從官則三千萬貫石可以足用謹具合行事<lb/>
件畫一如左<lb/>
　一給田募役更不出租依舊納兩税免支移折變<lb/>
　一今來雖有一頃二頃為率若所在田不甚良即臨<lb/>
　　時相度添展畝數務令召募得行但役人所獲稍<lb/>
　　優則其法堅乆不壞<lb/>
　一今若立法便令三路官吏推行若無賞罰則官吏<lb/>
<pb n="KR4d0076_WYG_052-26a"/>
　　不任其責繆悠滅裂有名無實若有賞罰則官吏<lb/>
　　有所趨避或抑勒買田或召募浮浪或多買瘠薄<lb/>
　　或取辦一時不顧後患臣今擘畫欲選才幹朴厚<lb/>
　　知州三人令自辟屬縣令毎路一州先次推行令<lb/>
　　一年終畧成倫理一州既成倫理一路便可推行<lb/>
　　仍委轉運提刑常切提舉若不切推行或推行乖<lb/>
　　方朝廷覺察重賜行遣<lb/>
　一應募役人大抵多是州縣百姓所買官田去州縣<lb/>
<pb n="KR4d0076_WYG_052-26b"/>
　　太逺即乆逺難募召募欲乞所買田並即去州若<lb/>
　　干里去縣若干里<lb/>
　一出牓告示百姓賣田如係所限去州縣里數内仍<lb/>
　　及所定頃畝<hi>或兩户及三户相近共及所定頃畝數目亦可</hi>即須先申官<lb/>
　　令佐親自相驗委是良田方得收買如官價低小<lb/>
　　即聴賣與其餘人户不得抑勒如買瘠薄田致乆<lb/>
　　逺召募不行即官吏並科違制分故失定㫁仍不<lb/>
　　以去官赦降原减<lb/>
<pb n="KR4d0076_WYG_052-27a"/>
　一預先具給田頃畝數出牓召人投名應役第二等<lb/>
　　已上人户許充弓手仍依舊條揀選人材第三等<lb/>
　　以上許充散從官以下色役更不用保如等第不<lb/>
　　及即召第一等一戸或第二等兩户委保如充役<lb/>
　　七年内逃亡即勒元委保人承佃充役<lb/>
　一毎買到田未得交錢先召投名人承佃充役方得<lb/>
　　支錢仍不得抑勒<lb/>
　一賣田入官須得交業與應募人不許本户内人丁<lb/>
<pb n="KR4d0076_WYG_052-27b"/>
　　承佃充役<lb/>
　一募役人老病走死者犯徒以上罪即須先勒本戸<lb/>
　　人丁充役如無丁方别召募<lb/>
　一應募人交業承佃後給假半年令葺理田業<lb/>
　一退攤户絶没納等係官田地今後不許出賣更不<lb/>
　　限去州縣里數仍以肥瘠髙下品定頃畝務令召<lb/>
　　募得行<lb/>
　一係官田若是人户見佃者先問見佃人如無丁可<lb/>
<pb n="KR4d0076_WYG_052-28a"/>
　　以應募或自不願充役者方得别行召募<lb/>
右所陳五利二弊及合行事件一十二條伏乞朝廷詳<lb/>
議施行然議者必有二説一謂召募不行二謂欲留寛<lb/>
剩錢斛以備它用臣謂有以應之富民之家以三十二<lb/>
畝田中分其利役屬佃户有同僕𨽻今官以兩頃一頃<lb/>
良田有税無租而人不應召豈有此理又弓箭手已有<lb/>
成法無可疑者寛剩役錢本非經賦常入亦非國用所<lb/>
待而後足者今付有司逐旋支費終不能卓然立一大<lb/>
<pb n="KR4d0076_WYG_052-28b"/>
事建無窮之利如火鑠薪日减日亡若用買田募役譬<lb/>
如私家變金銀為田産乃是長乆萬全之策深願朝廷<lb/>
及此錢未散立此一事數年之後錢盡而事不立深可<lb/>
痛惜臣聞孝子者善繼人之志善述人之事者也周公<lb/>
所以見稱於萬世者徒以能行文王之志也昔蘇綽為<lb/>
魏立征税之法號為煩重已而歎曰此猶張弓也後之<lb/>
君子誰能解之其子威侍側聞之慨然以為已任及威<lb/>
事隋文帝為民部尚書奏减賦役如綽之言天下便之<lb/>
<pb n="KR4d0076_WYG_052-29a"/>
威為人臣尚能成父之道今給田募役真先帝本意陛<lb/>
下當優為武王周公之事而况蘇威區區人臣之孝何<lb/>
足道哉臣荷先帝之遇保全之恩又䝉陛下非次拔擢<lb/>
思慕感涕不知所報冒昧進計伏惟哀憐裁幸謹録奏<lb/>
聞伏候勅㫖<lb/>
　<lb/>
　<lb/>
　<lb/>
<pb n="KR4d0076_WYG_052-29b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　東坡全集巻五十二<lb/>
</p>
<p>
</p>
  </div>
<div>
                <head>東坡全集巻五十三</head>
    <p>
<pb n="KR4d0076_WYG_053-1a"/>
欽定四庫全書<lb/>
　東坡全集巻五十三　　　　宋　蘓軾　撰<lb/>
　　奏議二十七首<lb/>
　　　繳詞頭奏狀六首<lb/>
　　　　范子淵<lb/>
元祐元年二月八日朝奉郎試中書舍人蘇軾狀奏今<lb/>
月八日准吏房送到詞頭一道司農少卿范子淵知兖<lb/>
州者右臣謹按子淵見為殿中侍御史吕陶彈奏為修<lb/>
<pb n="KR4d0076_WYG_053-1b"/>
堤開河糜費巨萬及䕶堤壓埽之人溺死無數自元豐<lb/>
六年興役七年而功用不成其罪甚於吳居厚蹇周輔<lb/>
乞行廢放今來差知兖州臣欲作責詞又縁吕陶奏狀<lb/>
已進呈訖别無行遣其兖州又是節鎮自來係監司以<lb/>
上差遣即非責降有罪去處臣欲不為責詞又縁子淵<lb/>
無故罷司農少卿出領外郡似縁上件彈奏有此疑惑<lb/>
乞明降指揮合與不合作責詞謹録奏聞伏候勅㫖<lb/>
　　　　吳荀<lb/>
<pb n="KR4d0076_WYG_053-2a"/>
元祐元年三月十六日朝奉郎試中書舍人蘇軾狀奏<lb/>
今月十六日准吏房送到詞頭一道朝散郎吳荀可廣<lb/>
東運判者右臣聞孟子曰觀逺臣以其所主近日朝廷<lb/>
進監司全用舉主如吳荀者名迹無聞而舉主三人乃<lb/>
吕恵卿楊汲黄履履之為人朝論不以正人待之如恵<lb/>
卿汲窮姦積惡不待臣言而知今乃擢其所舉使臨按<lb/>
一道臣實未曉其説所有告詞臣未敢撰謹録奏聞伏<lb/>
候勅㫖<lb/>
<pb n="KR4d0076_WYG_053-2b"/>
　　　　沈起<lb/>
元祐元年三月二十二日朝奉郎試中書舍人蘇軾狀<lb/>
奏今月二十二日准刑房送到詞頭一道三省同奉聖<lb/>
㫖沈起與叙朝散郎監嶽廟者右臣伏見熈寧以來王<lb/>
安石用事始求邊功構隙四夷王韶以熈河進章惇以<lb/>
五溪用熊本以瀘夷奮沈起劉彞聞而效之結怨交蠻<lb/>
兵連禍結死者數十萬人蘇緘一家坐受屠滅至今二<lb/>
廣創痍未復先帝始欲戮此二人以謝天下而王安石<lb/>
<pb n="KR4d0076_WYG_053-3a"/>
等曲加庇䕶得全首領巳為至幸元豐六年三月二十<lb/>
四日聖㫖沈起所犯深重永不叙用天下傳誦以為至<lb/>
當此乃先帝不刋之語非今日以即位之恩所得赦也<lb/>
沈起與彞各負天下生靈數十萬性命雖廢錮終身猶<lb/>
未塞責近者只因稍用劉彞起不自量輒敢披訴妄以<lb/>
罪釁併歸於彞攀援把持期於必得臣謂安南之役起<lb/>
實造端而彞繼之法有首從而彞吏幹學術猶有可取<lb/>
如起人材猥下素行憸嶮慶州兵叛起守永興流言始<lb/>
<pb n="KR4d0076_WYG_053-3b"/>
聞披甲乗城驚動三輔㡬致大變所至治狀人以為笑<lb/>
知杭州日措置為乖方致災傷之民死倍他郡與張靚<lb/>
等違法燕飲交私靡所不至朝廷用彞既不允公議而<lb/>
况於起萬無可赦之理今以一朝散郎監嶽廟誠不足<lb/>
計較竊哀先帝至明至當不刋之語輕就改易誠不忍<lb/>
下筆草詞遂使四方羣小隂相慶幸吕恵卿沈括之流<lb/>
亦有可起之漸為害不細伏望聖明深念先帝永不叙<lb/>
用之詔未可改易而數十萬人性命之寃亦未可忽忘<lb/>
<pb n="KR4d0076_WYG_053-4a"/>
明詔有司今後有敢為起等輩乞叙用者坐之所有告<lb/>
詞臣未敢撰謹録奏聞伏候勅㫖<lb/>
　　　　陳繹<lb/>
元祐元年四月二十三日朝奉郎試中書舍人蘇軾同<lb/>
朝請大夫試中書舍人范百禄狀奏今月二十二日准<lb/>
吏房送到詞頭内知建昌軍陳繹奉聖㫖差知兖州者<lb/>
右臣等勘㑹陳繹知廣州日私自取索用市舶庫乳香<lb/>
斤兩至多本犯極重以元勘不盡至薄其罪外買生羊<lb/>
<pb n="KR4d0076_WYG_053-4b"/>
寄屠行令供肉計虧價錢三十七貫有餘州宅元供養<lb/>
檀木觀音一尊繹别造杪木胎者貨易入巳計虧官錢<lb/>
二貫文係自盗贓一匹二丈合准例除名縱男役將下<lb/>
禁軍織造坐褥不令赴教縱男與道士何徳順游從繹<lb/>
曲庇何徳順弟何迪偷税金四百兩事不㫁抽罰不覺<lb/>
察公使庫破男并隨行助教供給食錢以公使榖養白<lb/>
鷴係竊盗自守不盡贓罪杖其餘罪犯難以悉陳奉勅<lb/>
陳繹落職降官知建昌軍其詞畧曰蔽罪至於除名論<lb/>
<pb n="KR4d0076_WYG_053-5a"/>
贓至於自盗臣等謹按繹資性傾險士行鄙惡當時所<lb/>
犯自合除名建昌之命已犯公議豈宜收録復典大邦<lb/>
非惟必致人言亦恐奸邪復用其漸可畏所有誥命不<lb/>
敢依撰詞謹録奏聞伏候勅㫖<lb/>
　貼黄再詳陳繹元犯若依法㫁自盗除名雖後來累<lb/>
　該需恩登極大赦其叙法止於散官即與其他贓犯<lb/>
　不同既以貸其除名今復與之大郡將使貪墨無恥<lb/>
　復蠧兖民非朝廷為民設官慎選守長之意<lb/>
<pb n="KR4d0076_WYG_053-5b"/>
　　　　張誠一<lb/>
元祐元年五月十八日朝奉郎試中書舍人蘇軾同范<lb/>
百禄狀奏今月十八日准本省刑房送到詞頭一道奉<lb/>
聖㫖張誠一邪險害政有虧孝行追觀察使遥郡防禦<lb/>
團練使刺史依舊客省使提舉江州太平觀發赴本任<lb/>
者右臣等看詳張誠一無故多年不𦵏親母既非身任<lb/>
逺官又非事力不及冒寵忘親清議所棄猶獲提舉宫<lb/>
觀已駭物聴况諫官本言誠一開父棺槨掠取財物使<lb/>
<pb n="KR4d0076_WYG_053-6a"/>
誠有之雖肆諸市朝猶不為過使誠無之亦當為誠一<lb/>
辨明縁事係惡逆不道非同尋常罪犯可以不盡根究<lb/>
今既體量未見歸著即合置司推鞠盡理施行所有告<lb/>
命臣等未敢撰詞謹録奏聞伏候勅㫖<lb/>
　貼黄據京西提刑司體量文字稱誠一取父排方犀<lb/>
　腰帶縁𦵏埋嵗乆須令工匠重行裝釘是時誠一任<lb/>
　宻院副都承㫖當直人從皆可考驗及慮棺柩内更<lb/>
　有賊人盗不盡物為誠一等私竊收藏其族人當有<lb/>
<pb n="KR4d0076_WYG_053-6b"/>
　知者臣等欲乞詳酌依上件事理根究施行<lb/>
　　　　李定<lb/>
元祐元年五月十八日朝奉郎試中書舍人蘇軾同范<lb/>
百禄狀奏今月十八日准本省刑房送到詞頭一道奉<lb/>
聖㫖李定備位侍從終不言母為誰氏强顔匿志冒榮<lb/>
自欺落龍圖閣直學士守本官分司南京許於揚州居<lb/>
住者右臣等看詳李定所犯若初無人言即止是身負<lb/>
大惡今既言者如此朝廷勘㑹得實而使無毋不孝之<lb/>
<pb n="KR4d0076_WYG_053-7a"/>
人猶得以通議大夫分司南京即是朝廷亦許如此等<lb/>
類得據髙位傷敗風教為害不淺兼勘㑹定乞侍養時<lb/>
父年八十九嵗於禮自不當從定若不乞必致人言獲<lb/>
罪不輕豈可便將侍養折當心喪考之禮法須合勒令<lb/>
追服所有告命臣等未敢撰詞謹録奏聞伏候勅㫖<lb/>
　貼黄准律諸父母喪匿不舉哀者流二千里今定所<lb/>
　犯非獨匿而不舉又因人言遂不認其所生若舉輕<lb/>
　明重即定所坐難議於流二千里已下定㫁<lb/>
<pb n="KR4d0076_WYG_053-7b"/>
　　　乞罷詳定役法劄子<lb/>
元祐元年五月二十五日朝奉郎試中書舍人蘇軾劄<lb/>
子奏臣近奏為論招差衙前利害所見偏執乞罷詳定<lb/>
役法尋奉聖㫖依所乞今來給事中胡宗愈却封還上<lb/>
件聖㫖切縁聖㫖本縁臣自知偏執乞罷即非朝廷以<lb/>
臣異議罷臣胡宗愈不知悞有論奏重念臣前來議論<lb/>
委是踈濶又况衙前招之與差所係利害至重非止是<lb/>
役法中一事臣既不同决難隨衆簽書伏乞依前降指<lb/>
<pb n="KR4d0076_WYG_053-8a"/>
揮早賜罷免取進止<lb/>
　　　申省乞罷詳定役法狀<lb/>
元祐元年五月某日朝奉郎試中書舍人蘇軾狀申右<lb/>
軾近奏言招差衙門利害葢縁所見偏執是致所議不<lb/>
同理當黜責若朝廷察其愚忠非是固立異議即乞早<lb/>
賜罷免詳定役法差遣所貴議論歸一謹具申三省伏<lb/>
候指揮<lb/>
　　　薦朱長文劄子<lb/>
<pb n="KR4d0076_WYG_053-8b"/>
元祐元年六月二十五日朝奉郎試中書舍人蘇軾同<lb/>
鄧温伯胡宗愈孫覺范百禄等劄子奏臣等伏見前許<lb/>
州司戸㕘軍蘇州居住朱長文經明行脩嘉祐四年乙<lb/>
科登第墮馬傷足隠居不仕今三十年不以勢利動其<lb/>
心不以窮約易其介安貧樂道闔門著書孝友之誠風<lb/>
動閭里亷髙之行著於東南本路監司本州長吏前後<lb/>
累奏稱其士行經術乞朝廷旌擢差充蘇州州學教授<lb/>
未䝉施行近奉詔中外臣僚自監察御史已上並舉堪<lb/>
<pb n="KR4d0076_WYG_053-9a"/>
充内外學官二人此實朝廷博求人方廣育士類之意<lb/>
如長文者誠不可多得其人行年五十餘昔苦足疾今<lb/>
亦能履臣等欲望聖慈褒難進之節收乆廢之材量能<lb/>
而使之特賜就差充蘇州州學教授非惟禄餼賙養一<lb/>
鄉之善士實使道義模範彼州之秀民取進止<lb/>
　貼黄伏乞特賜檢㑹新除楚州州學教授徐積體例<lb/>
　施行<lb/>
　　　論樁管坊場役錢劄子<lb/>
<pb n="KR4d0076_WYG_053-9b"/>
元祐元年六月某日朝奉郎試中書舍人蘇軾白劄子<lb/>
應坊場河渡錢及方郭人户鄉村單丁女户官户寺觀<lb/>
所出役錢及量添酒錢並作一處樁管通謂之坊場等<lb/>
錢並用支酬衙前召募綱運官吏接送雇人及應縁衙<lb/>
役人諸般支使如本州不足即申本路於别州移用如<lb/>
本路不足即申户部於别路移用如府縣即縣申提㸃<lb/>
司提㸃司申戸部其有餘去處不得為見有餘分外支<lb/>
破其不足去處亦不得為見不足將合召募人却行差<lb/>
<pb n="KR4d0076_WYG_053-10a"/>
撥乞詳酌指揮<lb/>
　　　論諸處色役輕重不同劄子<lb/>
元祐元年六月某日朝奉郎試中書舍人蘇軾白劄子<lb/>
勘㑹逐處色役各隨本處土俗事宜輕重不同借如盗<lb/>
賊多處以弓手耆長為重賦税難催處以户長為重士<lb/>
人不閑書算處以曹司為重難以限定等第一槩立法<lb/>
今來若是衙前召募得足即須將以次重役於第一等<lb/>
户内差撥欲乞立下項條貫諸處色役委本路監司與<lb/>
<pb n="KR4d0076_WYG_053-10b"/>
逐處官吏同共相度立本處色役輕重髙下次第將最<lb/>
重役從上差撥乞詳酌指揮<lb/>
　　　議富弼配享狀<lb/>
元祐元年六月某日朝奉郎試中書舍人蘇軾同孫永<lb/>
李常韓忠彦王存鄧温伯劉摰陸佃傅堯俞趙瞻趙彦<lb/>
若崔合符王克臣謝景温胡宗愈孫覺范百禄鮮于侁<lb/>
梁燾顧臨何洵直孔文仲范祖禹辛公祐吕希純周秩<lb/>
顔復江公著狀奏近准勅節文中書省尚書省送禮部<lb/>
<pb n="KR4d0076_WYG_053-11a"/>
狀本部勘㑹英宗配享所有神宗皇帝廟後降勅以韓<lb/>
琦曾公亮配享所有神宗皇帝神主祔廟所議配享功<lb/>
臣今乞待制以上及秘書省長貳著作與禮部郎官并<lb/>
太常寺博士以上同議奉聖㫖依右臣等謹按商書茲<lb/>
予大享于先王爾祖其從與享之周官凢有功者名書<lb/>
於王之太常祭于大烝司勲詔之國朝祖宗以來皆以<lb/>
名臣侑食清廟歴選勲徳實難其人神宗皇帝以上聖<lb/>
之資恢累聖之業尊禮故老共圖大治輔相之臣有若<lb/>
<pb n="KR4d0076_WYG_053-11b"/>
司徒贈太尉諡文忠富弼秉心直諒操術閎逺歴事三<lb/>
世計安宗社熈寧訪落眷遇特隆匪躬正色進退以道<lb/>
愛君之志雖没不忘以配享神宗皇帝廟廷實為宜稱<lb/>
謹録奏聞伏候勅㫖<lb/>
　　　再乞罷詳定役法狀<lb/>
元祐元年七月二日朝奉郎試中書舍人蘇軾狀奏右<lb/>
臣先曾奏論衙前一役只當招募不當定差執政不以<lb/>
為然臣等奏乞罷免臣詳定役法奉聖㫖不許經今月<lb/>
<pb n="KR4d0076_WYG_053-12a"/>
餘前所論奏並不䝉施行而臣愚惷終執所見近又竊<lb/>
見吏部尚書孫永奏駁臣所論葢是臣愚闇無狀上與<lb/>
執政不同下與本局異議若不罷免即執政亦欲立法<lb/>
無縁得成况今來季限已滿諸路立法文字節次到局<lb/>
全藉通曉協同之人共力裁定如臣乖異必害成法乞<lb/>
早賜指揮罷免所有臣固違聖㫖之罪亦乞施行謹録<lb/>
奏聞伏候勅㫖<lb/>
　　　申省乞不定奪役法議狀<lb/>
<pb n="KR4d0076_WYG_053-12b"/>
元祐元年七月某日朝奉郎中書舍人蘇軾狀申軾近<lb/>
奏乞罷詳定役法已奉聖㫖依奏竊見孫給事奏繳前<lb/>
件聖㫖乞取孫尚書及軾所議付臺諫給舍郎官定其<lb/>
是否然後罷其不可者須至申乞指揮右軾前後所論<lb/>
役法事軾已自知疎繆决難施行所有是否更無可定<lb/>
奪只乞依前降指揮行下軾自今月已後更不敢赴詳<lb/>
定所簽書公事伏乞早賜施行謹具申中書省伏候指<lb/>
揮<lb/>
<pb n="KR4d0076_WYG_053-13a"/>
　　　乞留劉攽狀<lb/>
元祐元年七月二十三日朝奉郎試中書舍人蘇軾同<lb/>
胡宗愈孫覺范百禄等狀奏右臣等伏見朝議大夫直<lb/>
龍圖閣劉攽近自襄陽召還祕省旋以病乞出守蔡州<lb/>
自受命以來日就痊損假以數月必復康强謹按攽名<lb/>
聞一時身兼數器文章爾雅博學强記政事之美如古<lb/>
循吏流離困躓守道不囘此皆朝廷之所知不待臣等<lb/>
區區誦説但以人才之難古今所病舊臣日已衰老而<lb/>
<pb n="KR4d0076_WYG_053-13b"/>
新進長育未成如攽成材反在外服此有志之士所宜<lb/>
為朝廷惜也欲望聖慈留攽京師更賜數月之告稍加<lb/>
任使必有過人臣等備員侍從懷不能已冒昧陳論伏<lb/>
候誅譴謹録奏聞伏候勅㫖<lb/>
　　　繳楚建中户部侍郎詞頭狀<lb/>
元祐元年七月十九日朝奉郎試中書舍人蘇軾等狀<lb/>
奏今月二十八日准中書吏房送到詞頭一道正議大<lb/>
夫充天章閣待制致仕楚建中可户部侍郎者右臣竊<lb/>
<pb n="KR4d0076_WYG_053-14a"/>
惟七十致政古今通義非獨人臣有始終進退之分亦<lb/>
在朝廷為禮義亷恥之風若起之於既謝之年待之以<lb/>
不次之任即須國家有非常之政而其人有絶俗之資<lb/>
才望既隆中外自服近者起文彦博天下屬目四夷革<lb/>
心豈有凢才之流亦塵盛徳之舉如建中軰决非其人<lb/>
竊料除目一傳必致羣言交上幸其未布可以追囘所<lb/>
有前件告詞臣未敢撰謹録奏聞伏候勅㫖<lb/>
　　　乞不給青苗錢斛狀<lb/>
<pb n="KR4d0076_WYG_053-14b"/>
元祐元年八月四日朝奉郎試中書舍人蘇軾狀奏准<lb/>
中書録黄先朝初散青苗本為利民故當時指揮並取<lb/>
人户情願不得抑配自後因提舉官速要見功務求多<lb/>
散諷脅州縣廢格詔書名為情愿其實抑配或舉縣勾<lb/>
集或排門抄劄亦有無頼子弟謾昧尊長錢不入家亦<lb/>
有他人冒名詐請莫知為誰及至追催皆歸本户朝廷<lb/>
深知其弊故悉罷提舉官不復立額考校訪聞人情安<lb/>
便昨於四月二十六日有勅令給常平錢斛限二月或<lb/>
<pb n="KR4d0076_WYG_053-15a"/>
正月只為人戸欲借請者及時得用又令半留倉庫半<lb/>
出給者只為所給不得輒過此數至於取人户情愿亦<lb/>
不得抑配一遵先朝本意慮恐州縣不曉朝廷本意將<lb/>
為朝廷復欲多散青苖錢榖廣收利息勾集抑配督責<lb/>
嚴急一如向日置提舉官時八月二日三省同奉聖㫖<lb/>
令諸路提㸃刑獄司告示州縣並須候人户自執狀結<lb/>
保赴縣乞請常平錢榖之時方得勘㑹依條支給不得<lb/>
依前勾集抄劄强行抑配仍仰提㸃刑獄常切覺察如<lb/>
<pb n="KR4d0076_WYG_053-15b"/>
有官吏似此違法騷擾者即時取勘施行若提㸃刑獄<lb/>
不切覺察委轉運安撫司覺察聞奏仍先次施行者右<lb/>
臣伏見熈寧以來行青苗免役二法至今二十餘年法<lb/>
日益弊民日益貧刑日益煩盗日益熾田日益賤榖帛<lb/>
日益輕細數其害有不可勝言者今廊廟大臣皆異時<lb/>
痛心疾首流涕太息欲巳其法而不可得者况二聖恭<lb/>
已惟善是從免役之法已盡革去而青苗一事乃獨因<lb/>
舊稍加損益欲行紾臂徐徐月攘一雞之道如人服藥<lb/>
<pb n="KR4d0076_WYG_053-16a"/>
病日益增體日益羸飲食益减而終不言此藥之不可<lb/>
服但損其分劑變其湯使而服之可乎熈寧之法本不<lb/>
許抑配而其害至此今雖復禁其抑配其害故在也農<lb/>
民之家量入為出縮衣節口雖貧亦足若令分外得錢<lb/>
則費用自廣何所不至况子弟欺謾父兄人户冒名詐<lb/>
請如詔書所云以此之類本非抑勒所致昔者州縣並<lb/>
行倉法而給納之際十費二三今既罷倉法不免乞取<lb/>
則十費五六必然之勢也又官吏無狀於給散之際必<lb/>
<pb n="KR4d0076_WYG_053-16b"/>
令酒務設鼔樂倡優或闗撲賣酒牌子農民至有徒手<lb/>
而歸者但毎散青苗即酒課暴增此臣所親見而為流<lb/>
涕者也二十年間因欠青苗至賣田宅雇妻女投水自<lb/>
縊者不可勝數朝廷復忍行之歟臣謂四月二十六日<lb/>
指揮以散及一半為額與熈寧之法初無小異而今月<lb/>
二日指揮猶許人户情願請領未勉於設法綱民使快<lb/>
一時非理之用而不慮後日催納之患二者皆非良法<lb/>
相去無㡬也今者已行常平糶糴之法恵民之外官亦<lb/>
<pb n="KR4d0076_WYG_053-17a"/>
稍利如此足矣何用二分之息以賈無窮之怨或云議<lb/>
者以為帑廪不足欲假此法以贍邊用臣不知此言虚<lb/>
實若果有之乃是小人之邪説不可不察昔漢宣帝世<lb/>
西羌反議者欲使民入榖邊郡以免罪蕭望之以為古<lb/>
者藏於民不足則取有餘則與西邊之役雖户賦口斂<lb/>
以瞻其乏古之通義民不以為非豈可遂開利路以傷<lb/>
既成之化仁宗之世西師不解葢十餘年不行青苗有<lb/>
何妨闕况二聖恭儉清心省事不求邊功數年之後帑<lb/>
<pb n="KR4d0076_WYG_053-17b"/>
廩自溢有何危急而以萬乗君父之尊負放債取利之<lb/>
謗錐刀之末所得㡬何臣雖至愚深為朝廷惜之欲乞<lb/>
特降指揮青苗錢斛今後更不給散所有已請過錢斛<lb/>
候豐熟日分作五年十料隨二税送納或乞聖慈念其<lb/>
累嵗出息巳多自第四等以下人户並與放免庶使農<lb/>
民自此息肩亦免後世有所譏議兼近日謫降吕恵卿<lb/>
告示云首建青苗力行助役若不盡去其法必致奸臣<lb/>
有詞流傳四方所損不細所有上件録黄臣未敢書名<lb/>
<pb n="KR4d0076_WYG_053-18a"/>
行下謹録奏聞伏候勅㫖<lb/>
　　　論毎事降詔約束狀<lb/>
元祐元年九月某日翰林學士朝奉郎知制詔蘇軾狀<lb/>
奏右臣聞之孔子曰天何言哉四時行焉百物生焉天<lb/>
何言哉天子法天恭已正南面守法度信賞罰而天下<lb/>
治三代令王莫不由此若天下大事安危所係心之精<lb/>
微法令有不能盡則天子乃言在三代為訓誥誓命自<lb/>
漢以下為制詔皆所以鼔舞天下不輕用也若毎行事<lb/>
<pb n="KR4d0076_WYG_053-18b"/>
立法之外必以王言隨而丁寧之則是朝廷自輕其法<lb/>
以為不丁寧則未必行也言既屢出雖復丁寧人亦不<lb/>
信今者十科之舉乃朝廷政令之一耳況已立法或不<lb/>
如所舉舉主從貢舉非其人律犯正入已贓舉主减三<lb/>
等坐之若受賄徇私罪名重者自從重雖見為執政亦<lb/>
降官示罰臣謂立法不為不重若以為未足又從而降<lb/>
詔不勝降矣臣請畧舉今年朝廷所行薦舉之法舉之<lb/>
法凢有七事舉轉運提刑一也舉館職二也舉通判三<lb/>
<pb n="KR4d0076_WYG_053-19a"/>
也舉學官四也舉重法縣令五也舉經明行脩六也與<lb/>
十科為七七事輕重畧等若十科當降詔則六事不可<lb/>
不降今後一事一詔則䙝慢王言莫甚於此若但取諌<lb/>
官之意或降或否則其義安在臣願戒勅執政但守法<lb/>
度信賞罰重惜王言以待大事而發則天下聳然敢不<lb/>
敬應所有前件降詔臣不敢撰謹録奏聞伏候勅㫖<lb/>
　　　乞加張方平恩禮劄子<lb/>
元祐元年十月某日翰林學士朝奉郎知制誥蘇軾劄<lb/>
<pb n="KR4d0076_WYG_053-19b"/>
子奏臣伏見太子太保致仕張方平以髙才絶識博學<lb/>
雄文出入中外四十餘年號稱名臣仁宗皇帝眷遇至<lb/>
重特以受性剛簡論髙寡合故齟齬於世然趙元昊反<lb/>
西方用兵累嵗不解公私疲極方平首建和戎之策仁<lb/>
宗從之民以息肩書之國史又於熈寧之初首論王安<lb/>
石不可用及新法之行方平皆逆陳其害大節如此其<lb/>
餘政事文學有補於世未易悉數神宗皇帝知人之明<lb/>
擢為執政㑹丁憂服除為安石等不悦而方平亦不為<lb/>
<pb n="KR4d0076_WYG_053-20a"/>
少屈故不復用今已退老南都以患眼不出灰心槁行<lb/>
與世相忘臣竊以為國之元老歴事四朝耄期稱道為<lb/>
天下所服者獨文彦博與方平范鎮三人而已今彦博<lb/>
在廷鎮亦復用方平雖老杜門難以召致猶當加恩勞<lb/>
問表異其人以示二聖貴老尊賢之義今獨置而不問<lb/>
有識共疑以為闕典願因大禮之後以向者召陪祠不<lb/>
至特出聖意少加恩禮或遣使就問國事覩其所論必<lb/>
有過人臣忝備禁近不敢自外冒昧陳列戰越待罪取<lb/>
<pb n="KR4d0076_WYG_053-20b"/>
進止<lb/>
　　　論冗官劄子<lb/>
元祐元年十月二十三日翰林學士朝奉郎知制誥蘇<lb/>
軾劄子奏臣伏見近日言者以吏部員多闕少欲清入<lb/>
仕之源救官冗之弊裁减任子及進士累舉之恩流外<lb/>
入官之數巳有㫖下吏部禮部與給舍詳議臣竊謂此<lb/>
數者行之則人情不悦不行則積弊不去要當求其分<lb/>
義務適厥中使國有去弊之實人無失職之歎然後為<lb/>
<pb n="KR4d0076_WYG_053-21a"/>
得也欲乞應任子及進士累舉免解恩例並一切如舊<lb/>
只行下項<lb/>
　一奏䕃文官人毎遇科場依進士法試大義策論如<lb/>
　　係武官即試弓馬或試法並三人中解一人仍年<lb/>
　　及二十五已上方得出官内已舉進士得解者免<lb/>
　　試如三試不中年及二十五已上亦許出官應試<lb/>
　　大義策論及試法者在京隨進士赴國學在外赴<lb/>
　　轉運司試弓馬者在京隨武舉人赴武學在外轉<lb/>
<pb n="KR4d0076_WYG_053-21b"/>
　　運司差官<lb/>
　一進士累舉免解合推恩者並約嘉祐以前内中數<lb/>
　　目立為定額如所試優長係額内人數即等第推<lb/>
　　恩並許出官如係額外即並與一不出官名銜<lb/>
　一流外入官人除近已有㫖裁减三省恩例外其餘<lb/>
　　六曹寺監等處及州郡監司人吏出職者並委官<lb/>
　　取索文字看詳有無僥倖定奪酌中恩例<lb/>
右若行此數者則任子雖有三試滯留之艱而無終身<lb/>
<pb n="KR4d0076_WYG_053-22a"/>
絶望之歎亦使人人務學文臣知經術時務武臣閑弓<lb/>
馬法律皆有益於事而進士累舉有詞學人自得出官<lb/>
若無所能得虛名一官免為白丁亦無所恨如有可採<lb/>
乞降下與前文字一處詳議取進止<lb/>
　　　辯試館職策問劄子二首<lb/>
元祐元年十二月十八日翰林學士朝奉郎知制誥蘇<lb/>
軾劄子奏臣竊聞諫官言臣近所撰試館職人策問有<lb/>
涉諷議先朝之語臣退伏思念其畧曰今朝廷欲師仁<lb/>
<pb n="KR4d0076_WYG_053-22b"/>
祖之忠厚而患百官有司不舉其職或至於媮欲法神<lb/>
考之勵精而恐監司守令不識其意流入於刻臣之所<lb/>
謂媮與刻者専指今之百官有司及監司守令不能奉<lb/>
行恐致此病於二帝何與焉至於前論周公太公後論<lb/>
文帝宣帝皆是為文引證之常亦無比擬二帝之意况<lb/>
此策問第一第二首邵伯温之詞末篇乃臣所撰三首<lb/>
皆臣親書進入䝉御筆㸃用第三首臣之愚意豈逃聖<lb/>
鑒若有毫髮諷議先朝則臣死有餘罪伏願少回天日<lb/>
<pb n="KR4d0076_WYG_053-23a"/>
之照使臣孤忠不為衆口所鑠臣無任伏地待罪戰恐<lb/>
之至取進止<lb/>
　　　又<lb/>
元祐二年正月十七日翰林學士朝奉郎知制誥蘇軾<lb/>
劄子奏臣近以試館職策問為臺諌所言臣初不敢深<lb/>
辯葢以自辯而求去是不欲去也今者竊聞明詔已察<lb/>
其實而臣四上章四不允臣子之義身非已有詞窮<lb/>
理盡不敢求去是以區區復一自言臣所撰䇿問首引周<lb/>
<pb n="KR4d0076_WYG_053-23b"/>
公太公之治齊魯後世皆不免衰亂者以明子孫不能<lb/>
奉行則雖大聖大賢之法不免於有弊也後引文帝宣<lb/>
帝仁厚而事不廢核實而政不苛者以明臣子若奉行<lb/>
得其理無觀望希合之心則雖文帝宣帝足以無弊也<lb/>
中間又言六聖相受為治不同同歸於仁其所謂媮與<lb/>
刻者専謂今之百官有司及監司守令不識朝廷所以<lb/>
師法先帝之本意或至於此也文理甚明粲若黑白何<lb/>
甞有毫髪疑似議及先帝非獨朝廷知臣無罪可放臣<lb/>
<pb n="KR4d0076_WYG_053-24a"/>
亦自知無罪可謝也然臣聞之古人曰人之至信者心<lb/>
目也相親者母子也不惑者聖賢也然至於竊斧而知<lb/>
心目之可亂於投杼而知母子之可疑於拾煤而知聖<lb/>
賢之可惑今言臣者不止三人交章累上不啻數十而<lb/>
聖㫁確然深明其無罪則是過於心目之相信母子之<lb/>
相親聖賢之相知逺矣徳音一出天下頌之史冊書之<lb/>
自耳目所聞見明智特達洞照情偽未有如陛下者非<lb/>
獨微臣區區欲以一死上報凢天下之為臣子者聞之<lb/>
<pb n="KR4d0076_WYG_053-24b"/>
莫不欲碎首糜軀効忠義於陛下也不然者亦非獨臣<lb/>
受曖昧之謗凢天下之為臣子者聞之莫不以臣為戒<lb/>
崇尚忌諱畏避形迹觀望雷同以求茍免豈朝廷之福<lb/>
哉臣自聞命以來一食三歎一夕九興身口相謀未知<lb/>
死所然臣所撰䇿問實亦有罪若不盡言是欺陛下<lb/>
也臣聞聖人之治天下也寛猛相資君臣之間可否相<lb/>
濟若上之所可不問其是非下亦可之上之所否不問<lb/>
其曲直下亦否之則是晏子所謂以水濟水誰能食之<lb/>
<pb n="KR4d0076_WYG_053-25a"/>
孔子所謂惟予言而莫子違足以喪邦者也臣昔於仁<lb/>
宗朝舉制科所進策論及所答聖問大抵皆勸仁宗勵<lb/>
精庶政督察百官果㫁而力行也及事神宗䝉召對訪<lb/>
問退而上書數萬言大抵皆勸神宗忠恕仁厚含垢納<lb/>
汙屈已以裕人也臣之區區不自量度常欲希慕古賢<lb/>
可否相濟葢如此也伏觀二聖臨御已來聖政日新一<lb/>
出忠厚大率多行仁宗故事天下翕然銜戴恩徳固無<lb/>
可議者然臣私憂過計常恐百官有司矯枉過直或至<lb/>
<pb n="KR4d0076_WYG_053-25b"/>
於媮而神宗勵精核實之政漸致惰壞深慮數年之後<lb/>
馭吏之法漸寛理財之政漸疎備邊之計漸弛則意外<lb/>
之憂有不可勝言者雖陛下廣開言路無所諱忌而臺<lb/>
諫所擊不過先朝之臣所非不過先朝之法正是以水<lb/>
濟水臣竊憂之故輒用此意撰上件策問實以譏諷今<lb/>
之朝廷及宰相臺諫之流欲陛下覽之有以感動聖意<lb/>
庶㡬兼行二帝忠厚勵精之政也臺諫若以此言臣朝<lb/>
廷若以此罪臣則斧鉞之誅其甘如薺今乃以為譏諷<lb/>
<pb n="KR4d0076_WYG_053-26a"/>
先朝則亦疎而不近矣且非獨此䇿問而已今者不避<lb/>
煩凟盡陳本末臣前嵗自登州召還始見故相司馬光<lb/>
光即與臣論當今要務條其所欲行者臣即答言公所<lb/>
欲行者諸事皆上合天心下合人望無可疑者惟役法<lb/>
一事未可輕議何則差役免役各有利害免役之害掊<lb/>
斂民財十室九空錢聚於上而下有錢荒之患差役之<lb/>
害民常在官不得専力於農而貪吏猾胥得縁為奸此<lb/>
二害輕重葢畧相等今以彼易此民未必樂光聞之愕<lb/>
<pb n="KR4d0076_WYG_053-26b"/>
然曰若如君言計將安出臣即答言法相因則事易成<lb/>
事有漸則民不驚昔三代之法兵農為一至秦始分為<lb/>
二及唐中葉盡變府兵為長征之卒自爾以來民不知<lb/>
兵兵不知農農出榖帛以養兵兵出性命以衛農天下<lb/>
便之雖聖人復起不能易也今免役之法實大類此公<lb/>
欲驟罷免役而行差役正如罷長征而復民兵葢未易<lb/>
也先帝本意使民戸率出錢專力於農雖有貪吏滑胥<lb/>
無所施其虐坊場河渡官自出賣而以其錢雇募衙前<lb/>
<pb n="KR4d0076_WYG_053-27a"/>
民不知有倉庫綱運破家之禍此萬世之利也决不可<lb/>
變獨有二弊多以供他用實封取寛剰役錢争買坊埸<lb/>
河渡以長不實之價此乃王安石吕恵卿之隂謀非先<lb/>
帝本意也公若盡去二弊而不變其法則民悦而事易<lb/>
成今寛剰錢名為十分取二通計天下乃及十五而<lb/>
其實一錢無用公若盡去此五分又使民得從其便以<lb/>
布帛榖米折納役錢而官亦以為雇直則錢荒之弊亦<lb/>
可盡去如此而天下便之則公又何求若其未也徐更<lb/>
<pb n="KR4d0076_WYG_053-27b"/>
議之亦未晩也光聞臣言大以為不然臣又與光言熈<lb/>
寧中常行給田募役法其法以係官田及以寛剰役錢<lb/>
買民田以募役人大畧如邊郡弓箭手臣時知宻州推<lb/>
行其法先募弓手民甚便之此本先帝聖意所建推行<lb/>
未㡬為左右異議而罷今畧計天下寛剰錢斛約三千<lb/>
萬貫石兵興支用僅耗其半此本民力當復為民用今<lb/>
内帑山積公若力言於上索還此錢復完三千萬貫石<lb/>
而推行先帝買田募役法於河北河東陜西三路數年<lb/>
<pb n="KR4d0076_WYG_053-28a"/>
之後三路役人可减大半優裕民力以待邊鄙緩急之<lb/>
用此萬世之利社稷之福也光尤以為不可此三事臣<lb/>
自别有畫一利害文字甚詳今此不敢備言及去年二<lb/>
月六日勅下始行光言復差役法時臣弟轍為諫官上<lb/>
疏具論乞將見在寛剰役錢雇募役人以一年為期令<lb/>
中外詳議然後立法又言衙前一役可即用舊人仍一<lb/>
依舊數支月給重難錢以坊場河渡錢總計諸路通融<lb/>
支給皆不䝉施行及䝉差臣詳定役法臣因得伸弟轍<lb/>
<pb n="KR4d0076_WYG_053-28b"/>
前議先與本局官吏孫永傅堯俞之流論難反復次於<lb/>
西府及政事堂中與執政商議皆不見從遂上疏極言<lb/>
衙前可雇不可差先帝此法可守不可變之意因乞罷<lb/>
詳定役法當此之時臺諫相視皆無一言决其是非今<lb/>
者差役利害未易一二遽言而弓手不許雇人天下之<lb/>
所同患也朝廷知之已變法許雇天下皆以為便而臺<lb/>
諫猶累疏力争由此觀之是其意専欲變熈寧之法不<lb/>
復校量利害參用所長也臣為中書舍人刑部大理寺<lb/>
<pb n="KR4d0076_WYG_053-29a"/>
列上熈寧已來不該赦降去官法凢數十條盡欲刪去<lb/>
臣與執政屢争之以謂先帝於此葢有深意不可盡改<lb/>
因此得存留者甚多臣毎行監司守令告詞皆以奉守<lb/>
先帝約束毋敢弛廢為戒文案具在皆可復按由此觀<lb/>
之臣豈謗議先朝者哉所以一一屢陳者非獨以自明<lb/>
誠見士大夫好同惡異冺然成俗深恐陛下深居法宫<lb/>
之中不得盡聞天下利害之實也願因臣此言警策在<lb/>
位救其所偏損所有餘補所不足天下幸甚若以其狂<lb/>
<pb n="KR4d0076_WYG_053-29b"/>
妄不識忌諱雖賜誅戮死且不朽臣無任感恩思報激<lb/>
切戰恐之至取進止<lb/>
　　　繳進給田募役議劄子<hi>前連元豐八年十二月奏狀</hi>
元祐二年二月一日翰林學士朝奉郎知制誥蘇軾劄<lb/>
子奏臣前年十二月自登州召還草此奏狀而未果上<lb/>
近因論事巳具奏聞其畧竊謂今日尚可推行輒備録<lb/>
前狀繳進申奏臣前年過鄆州本與京東轉運使范純<lb/>
粹同建此議純粹令臣發之已當繼之已而聞執政議<lb/>
<pb n="KR4d0076_WYG_053-30a"/>
不合故不復言然純粹講此事尤為精詳臣所不及若<lb/>
朝廷看詳此狀可以施行即乞更下純粹令具利害條<lb/>
奏取進止<lb/>
　　　論改定受冊手詔乞罷劄子<lb/>
元祐二年二月七日翰林學士朝奉郎知制誥蘇軾劄<lb/>
子奏臣近被㫖撰太皇太后將來只於崇政殿受冊手<lb/>
詔臣愚亦恐有是今非昔之嫌故其畧云朝廷損益之<lb/>
文各從宜稱所以推廣聖明謙抑退托之意言此文徳<lb/>
<pb n="KR4d0076_WYG_053-30b"/>
受冊之禮於今為過於昔為稱也不悟文詞鄙淺未盡<lb/>
聖意致煩改定謹按故事凢詞命有所改易為不稱職<lb/>
皆當罷去伏望聖慈察其衰病廢學特賜解職以安微<lb/>
分臣無任待罪之至取進止<lb/>
　　　乞録用鄭俠王斿狀<lb/>
元祐二年三月日翰林學士朝奉郎知制誥蘇軾狀奏<lb/>
右臣聞國之興衰繋於習俗若風節不競則朝廷自卑<lb/>
故古之賢君必勵士氣當務求難合自重之士以養成<lb/>
<pb n="KR4d0076_WYG_053-31a"/>
禮義亷恥之風臣等伏見英州别駕鄭俠向以小官觸<lb/>
犯權要冒死不顧以獻直言而祕閣校理王安國以布<lb/>
衣為先皇帝所知擢至館閣召對便殿而兄安石為相<lb/>
若少加附㑹可立至富貴而安國挺然不屈不獨納忠<lb/>
於先帝亦嘗以苦言至計規戒其兄竟坐與俠遊從同<lb/>
時被罪吕惠卿首興大獄鄧綰舒亶之徒構成其罪必<lb/>
欲置此人于死頼先帝仁聖止加竄逐曾未數年逐惠<lb/>
卿而起安國今來朝廷赦俠之罪復其舊官經今踰年<lb/>
<pb n="KR4d0076_WYG_053-31b"/>
而俠終不赴吏部參選考其始終出處之大節合於古<lb/>
之君子殺身成仁難進易退之義朝廷若不少加優異<lb/>
則臣等恐俠浩然江湖往而不返若溘先朝露則有識<lb/>
必為朝廷興失士之歎至於安國不幸短命尤為忠臣<lb/>
義士之所哀惜臣等甞識其少子斿敏而篤學直而好<lb/>
義頗有安國之風養成其才必有可用欲望聖慈召俠<lb/>
赴闕及考察斿行實與俠並賜録用不獨旌直臣於九<lb/>
泉之下亦所以作士氣於當代也謹録奏聞伏候勅㫖<lb/>
<pb n="KR4d0076_WYG_053-32a"/>
　　　薦布衣陳師道狀<lb/>
元祐二年四月十九日翰林學士朝奉郎知制誥蘇軾<lb/>
同傅堯俞孫覺狀奏右臣等伏見徐州布衣陳師道文<lb/>
詞髙古度越流輩安貧守道若將終身茍非其人義不<lb/>
往見過壯未仕實為遺才欲望聖慈特賜録用以奬士<lb/>
類兼臣軾臣堯俞皆曾以十科薦師道伏乞檢㑹前奏<lb/>
一處施行謹録奏聞伏候勅㫖<lb/>
　　　乞留顧臨狀<lb/>
<pb n="KR4d0076_WYG_053-32b"/>
元祐二年四月二十日翰林學士朝奉郎知制誥蘇軾<lb/>
同李常王存邵伯温孫覺胡宗愈狀奏右臣等竊見給<lb/>
事中顧臨資性方正學有根本慷慨中立無所阿撓自<lb/>
供職以來封駁議論凛然有古人之風僥倖之流側目<lb/>
畏憚近聞除天章閣待制充河北都轉運使逺去朝廷<lb/>
衆所嗟惜方今二聖臨御肅正紀綱如臨等輩正當置<lb/>
之左右以輔闕遺或者謂縁黄河輟臨幹治臨之所學<lb/>
實有大於治河治河之才固有出臨之上者欲望朝廷<lb/>
<pb n="KR4d0076_WYG_053-33a"/>
别選深知河事者以使河北且留臨在朝廷以盡忠亮<lb/>
補益之節臣等備位侍從懷有所見不敢不盡謹録奏<lb/>
聞伏候勅㫖<lb/>
　<lb/>
　<lb/>
　<lb/>
　<lb/>
　<lb/>
<pb n="KR4d0076_WYG_053-33b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　東坡全集巻五十三<lb/>
</p>
<p>
</p>
  </div>
<div>
                <head>東坡全集巻五十四</head>
    <p>
<pb n="KR4d0076_WYG_054-1a"/>
欽定四庫全書<lb/>
　東坡全集巻五十四　　　　宋　蘓軾　撰<lb/>
　　奏議一十八首<lb/>
　　　論擒獲果莊稱賀太速劄子<lb/>
元祐二年八月二十七日翰林學士朝奉郎知制誥兼<lb/>
侍讀蘓軾劄子奏臣竊聞熈河經畧司奏生擒西藩首<lb/>
領果莊宰相欲以明日稱賀臣愚以謂偏師獨克固亦<lb/>
可慶然行於明日臣謂太速如聞本路出兵非一見有<lb/>
<pb n="KR4d0076_WYG_054-1b"/>
一將方指青塘此乃阿里庫巢穴若更待三五日間必<lb/>
續有奏報賀亦未晚今者俘獲勁敵功誠不細賞功勸<lb/>
後固不應輕然朝廷方欲緝治邊防整肅驕慢若捷奏<lb/>
朝至舉朝夕賀則邊臣聞之自謂不世之奇功或恩禮<lb/>
太過則將驕卒惰後無以使臣願朝廷鎮之以靜示之<lb/>
以不可測昔謝安破苻堅書至安與客圍棋不輟曰小<lb/>
兒輩巳遂破賊安亦非矯情葢萬目觀望事體應爾所<lb/>
有明日稱賀乞更詳酌指揮臣受恩至深不敢不盡出<lb/>
<pb n="KR4d0076_WYG_054-2a"/>
位妄言罪當萬死取進止<lb/>
　　　因擒果莊論西羌夏人事宜劄子<lb/>
元祐二年蘇軾奏臣竊見近者熈河路奏生擒果莊百<lb/>
官稱賀中外同慶臣愚無知竊謂安危之機正在今日<lb/>
若應之有道處之有術則安邊息民必自是始不然將<lb/>
驕卒惰以勝為灾亦不足怪故臣區區欲乞陳前後致<lb/>
寇之由次論當今待敵之要雖狂愚無取亦臣子之常<lb/>
分昔先帝用兵累年雖中國靡弊然夏人困折亦幾於<lb/>
<pb n="KR4d0076_WYG_054-2b"/>
亡横山之地沿邊七八百里不敢耕者至二百餘里歳<lb/>
賜既罷和市亦絶彼中匹帛至五十餘千其餘老弱轉<lb/>
徙牛羊墮壊所失葢不可勝數饑羸之餘乃始欵塞當<lb/>
時執政大臣謀之不深因中國厭兵遂納其使每一使<lb/>
賜予貿易無慮得絹五萬餘匹歸鬻之其民匹五六千<lb/>
民大恱一使所獲率不下二十萬緡使五六至而累年<lb/>
所罷歳賜可以坐復既使敵因吾資以徳其民且飽而<lb/>
思奮又使其窺我厭兵欲和之意以為欲戰欲和權皆<lb/>
<pb n="KR4d0076_WYG_054-3a"/>
在我以故輕犯邊陲利則進否則復求和無不可者若<lb/>
當時大臣因彼之請受其詞不納其使且詔邊臣與之<lb/>
徃返商議所獲新疆取舍在我俟其詞意屈服約束堅<lb/>
明然後納之則彼雖背恩反覆亦不至如今日之速也<lb/>
敵雖有易我意然不得西蕃解仇結好亦未敢動夫阿<lb/>
里庫棟戬之賊臣也挾契丹公主以弑其君之二妻棟<lb/>
戬死匿䘮不發逾年衆定乃詐稱嗣子偽書果莊温錫<lb/>
沁等名以請于朝當時執政若且令邊臣審問果莊等<lb/>
<pb n="KR4d0076_WYG_054-3b"/>
以阿里庫當立不立若朝廷従汝請遂授節鉞阿里庫<lb/>
真汝主矣汝能臣之如棟戬乎若此等無詞則是諸羌<lb/>
心服既立之後必能統一都部吾又何求若其不服則<lb/>
釁端自彼爵命未下曲不在吾彼既一國三公則吾分<lb/>
其恩禮各以一近上使額命之果莊等各得所欲宜亦<lb/>
無患當時執政不深慮此專以省事為安因為妄請便<lb/>
授節鉞阿里庫自知不當立而憂果莊之討也故欲借<lb/>
力於西夏以自重於是始有解仇結好之謀而果莊亦<lb/>
<pb n="KR4d0076_WYG_054-4a"/>
不平朝廷之以賊臣君我也故怒而盜邊夏人知諸羌<lb/>
之叛也故起而和之此臣所謂前後致寇之由明主不<lb/>
可以不知者也雖既徃不咎然可以為方来之鑒元昊<lb/>
本懐大志長於用兵亮祚天付凶狂輕用其衆故其為<lb/>
邊患皆歴年而後定今梁氏專國素與人多不協方内<lb/>
自相圖其能以創殘呻吟之餘乆與中國敵乎料其姦<lb/>
謀葢非元昊亮祚之比矣意謂二聖在位恭黙守成仁<lb/>
恕之心著於逺邇必無用武之意可肆無厭之求蘭會<lb/>
<pb n="KR4d0076_WYG_054-4b"/>
諸城鄜延五寨好請不獲勢脅必従猖狂之後求無不<lb/>
獲計不過此耳今者竊聞朝廷降詔諸路敕勵戰守深<lb/>
明逆順曲直之理此固當今之急務而詔書之中亦許<lb/>
夏人之自新臣竊以謂開之太急納之太速曾未一戰<lb/>
而厭兵欲和之意已見乎外此復蹈前日之失矣臣甚<lb/>
惜之今欲聞果荘之捷或漸有欵塞之謀必將為恭狠<lb/>
相半之詞而繼之以無厭之請若朝廷復納其使則是<lb/>
欲戰欲和權皆在彼有求必獲不獲必叛雖媮一時之<lb/>
<pb n="KR4d0076_WYG_054-5a"/>
安必起無窮之釁故臣願明主斷之於中深詔大臣宻<lb/>
勅諸將若夏人欵塞當受其詞而却其使然後明勅邊<lb/>
臣以夏人受恩不貲無故犯順今雖欵塞反覆難保若<lb/>
實改心向化當且與邊臣商議茍詞意未甚屈服約束<lb/>
未甚堅明則且却之以示吾雖不逆其善意亦不汲汲<lb/>
求和也彼若心服而来吾雖未納其使必不於徃返商<lb/>
議之間遽復盜邊若非心服則吾雖蕩然開懐待之如<lb/>
舊能必其不叛乎今歳涇原之入豈吾待之不至邪但<lb/>
<pb n="KR4d0076_WYG_054-5b"/>
使吾兵練士飽斥候精明彼無大獲不過數年必自折<lb/>
困今雖小勞後必堅定此臣所謂當今待敵之要亦明<lb/>
主不可以不知者也今朝廷意在息民不憚屈已而臣<lb/>
獻言乃欲艱難其請不急於和似與聖意異者然古之<lb/>
聖賢欲行其意必有以曲成之未嘗直情而徑行也將<lb/>
欲翕之必固張之將欲取之必固予之夫直情而徑行<lb/>
未有獲其意者也若權其利害究其所至則臣之愚計<lb/>
於安邊息民必乆而固與聖意初無小異然臣竊度朝<lb/>
<pb n="KR4d0076_WYG_054-6a"/>
廷之間似欲以畏事為無事者臣竊以為過矣夫為國<lb/>
不可以生事亦不可以畏事畏事之弊與生事均譬如<lb/>
無病而服藥與有病而不服藥皆可以殺人夫生事者<lb/>
無病而服藥也畏事者有病而不服藥也乃者阿里庫<lb/>
之請人人知其不當予而朝廷予之以求無事然事之<lb/>
起乃至於此不幾於有病而不服藥乎今又欲遽納夏<lb/>
人之使則是病未除而藥先止其與幾何臣於侍従之<lb/>
中受恩至深其於委曲保全與衆獨異故敢出位先事<lb/>
<pb n="KR4d0076_WYG_054-6b"/>
而言不勝恐悚待罪之至取進止<lb/>
　　　乞詔邊吏無進取及論果莊事宜劄子<lb/>
元祐二年九月二十七日翰林學士朝奉郎知制誥兼<lb/>
侍讀蘇軾劄子奏臣聞善用兵者先服其心次屈其力<lb/>
則兵易解而功易成若不服其心惟力是恃則戰勝而<lb/>
寇愈深况不勝乎功成而兵不解况不成乎頃者西方<lb/>
用兵累年先帝之意全在弔伐而貪功生事之臣惟務<lb/>
殺人爭地得尺寸之土不問利害先築城堡置州縣使<lb/>
<pb n="KR4d0076_WYG_054-7a"/>
四夷爭畏中國以謂朝廷專欲得地非盡滅我族類不<lb/>
止是以併力致死莫有服者今雖朝廷好生惡殺不務<lb/>
逺畧而此心未信憎畏未衰心既不服惟有鬬力力屈<lb/>
情見勝負未可知也今日新獲果莊威震中外邊臣賈<lb/>
勇爭欲立功以為河南之地指顧可得正使得之不免<lb/>
築城堡屯兵置吏積粟而守之則中國何時息肩乎乃<lb/>
者王韶取熈河全師獨克使韶有逺慮誅其叛者乃以<lb/>
忠順即用其豪酋而已則今復何事其所以兵連禍結<lb/>
<pb n="KR4d0076_WYG_054-7b"/>
罷弊中國者以郡縣其地故也徃者既不可悔而来者<lb/>
又不以為戒今又欲取講武城曰此要害地不可不取<lb/>
方唐盛時安西都䕶去長安萬里若論要害自此以西<lb/>
無不可取者使諸羌知中國有進取不巳之意則寇愈<lb/>
深而兵不解其禍豈可量哉臣願陛下深詔邊吏叛則<lb/>
討之服則安之自今以徃無取尺寸之地無焚廬舍無<lb/>
殺老弱如此朞年諸羌可傳檄而定然朝廷至意亦自<lb/>
難喻將帥未必従也雖日行文書終恐無益宜驛召陜<lb/>
<pb n="KR4d0076_WYG_054-8a"/>
西轉運使一員赴闕面勅戒之使歸以喻將帥而察其<lb/>
不如詔者臣又竊聞朝論謂果莊犯順罪當誅死然譬<lb/>
之鳥獸不足深責其子孫部族猶足以陸梁於邊全其<lb/>
首領以累其心以為重質庶獲其用此實當今之良䇿<lb/>
然臣竊料果莊凶豪素貴老病垂死必不能甘於困辱<lb/>
為乆生之計自知生存終不得歸徒使其臣子首䑕顧<lb/>
忌不敢復讎必將不食求死以發其衆之怒就使不然<lb/>
老病愁憤自非乆生之道果莊若死則其臣子専意復<lb/>
<pb n="KR4d0076_WYG_054-8b"/>
讎必與阿里庫合而北交於夏人此正胡越同舟遇順<lb/>
風之勢其交必堅而温錫沁介於阿里庫夏人之間地<lb/>
狹力弱其勢必危若見并而吾不能救使二敵合三面<lb/>
以窺熈河則其患未可以一二數也如臣愚計可詔邊<lb/>
臣與果莊約若能使其部族討阿里庫而納趙純忠者<lb/>
當放汝生還質之天地示以必信果莊若従則稍富貴<lb/>
之使其信臣而喻至意焉果莊既有生還之望不為求<lb/>
死之計其衆必従以果莊之衆與温錫沁合而討阿里<lb/>
<pb n="KR4d0076_WYG_054-9a"/>
庫其勢必克既克而納純忠雖放還果莊可以無患此<lb/>
必然之勢也西羌本與夏人世仇而果莊本與阿里庫<lb/>
不協若許以生還其衆必相攻縦未能誅阿里庫亦足<lb/>
以使二人相疑而不合也昔太史慈與孫䇿戰幾殺䇿<lb/>
䇿後得慈釋不誅放還豫章卒立竒功李愬得吳元濟<lb/>
將李祐解縛用之與同卧起卒擒元濟非豪傑名將不<lb/>
能行此度外事也議者或謂果莊之獲兼用近界酋豪<lb/>
力戰而得之仇怨已深若放生還此等必無全理臣以<lb/>
<pb n="KR4d0076_WYG_054-9b"/>
為不然若果莊死於中國其衆讎此等必深若其生還<lb/>
其讎之亦淺此等依中國為援足以自全自古西羌之<lb/>
患惟恐解仇結盟若所在為讎敵正中國之利無可疑<lb/>
者臣出位言事不勝恐悚待罪之至取進止<lb/>
　　　乞約果莊討阿里庫劄子<lb/>
元祐二年十月七日翰林學士朝奉郎知制誥兼侍讀<lb/>
蘇軾劄子奏臣近者竊見劉舜卿賀表具言阿里庫罪<lb/>
狀又竊聞舜卿乞削阿里庫官爵又竊聞阿里庫上章<lb/>
<pb n="KR4d0076_WYG_054-10a"/>
請命議者或欲許其自新以臣愚慮二者之說皆未為<lb/>
得何者阿里庫凶狡反覆必無革面洗心之理今聞其<lb/>
女已嫁梁乞逋之子度其乆逺必須協力致死共為邊<lb/>
患今来上章請命葢是部族新破衆叛親離恐吾乘勝<lb/>
致討力未能支故匿情忍詬以就大事若得休息數年<lb/>
蓄力養銳假吾爵命以威脇諸羌誅不附已者羽翼既<lb/>
成西北相應必為中原之憂非獨一方之病也且夏賊<lb/>
逆天犯順本因輕料朝廷以為必不能討巳今若便従<lb/>
<pb n="KR4d0076_WYG_054-10b"/>
阿里庫之請則其所料良不為過西蕃小醜朝為叛逆<lb/>
暮許通和則夏國之請理無不許二冦滔天自若欲戰<lb/>
欲和無不可者則西方之憂無時而止矣然遂従舜卿<lb/>
之請削奪官爵即須發兵深入致討彼新喪大首領舉<lb/>
國戒懼我師深入茍無他竒恐難以得志臣愚以謂當<lb/>
使邊將發厚幣遣辯士以離其腹心壞其羽翼今聞温<lb/>
錫沁等諸族已為所質勢未能動而森摩凌戬在其肘<lb/>
腋迹同而心異若用臣前計使邊臣與果莊約若能使<lb/>
<pb n="KR4d0076_WYG_054-11a"/>
其部族與温錫沁斂氊等合而討阿里庫納趙純忠即<lb/>
許以生還此政所謂以敵人攻敵人計無出此者若朝<lb/>
廷便許阿里庫通和即須推示赤心待之如舊不可復<lb/>
用計謀以圖此賊數年之後必自飛揚此所謂養虎自<lb/>
遺患者也故臣願朝廷既不納其通和之請又不削奪<lb/>
其官爵存而勿論置之度外隂使邊臣以計圖之似為<lb/>
得䇿臣屢瀆天聴罪當誅死取進止<lb/>
　　　參定葉祖洽廷試䇿狀二首<lb/>
<pb n="KR4d0076_WYG_054-11b"/>
元祐二年十月二十一日翰林學士朝奉郎知制誥兼<lb/>
侍讀蘇軾同蘇轍劉攽狀奏准元祐二年十月十一日<lb/>
尚書省劄子節文臣寮上言近聞兵部郎中葉祖洽改<lb/>
禮部郎中給事中趙君錫封駁以為不當兼論祖洽廷<lb/>
試對䇿有訕及宗廟之語臣愚今詳君錫所駁極未為<lb/>
允臣取祖洽印本試䇿尋究即無譏訕之言不知君錫<lb/>
何以見其譏訕也伏望陛下令君錫條具祖洽譏訕之<lb/>
言下近臣參定以明枉直庶使䇿試之士謀議之臣悉<lb/>
<pb n="KR4d0076_WYG_054-12a"/>
心不回毋悼後害三省同奉聖㫖令翰林學士中書舍<lb/>
人諫議大夫同共參定聞奏者右臣等竊謂先帝親䇿<lb/>
貢士本欲人人盡言無所回忌士之論事必欲究極始<lb/>
末其語或及祖宗事有是非義難隠諱但當考其所言<lb/>
當否以為進退不可一一指為謗訕取到葉祖洽所試<lb/>
䇿巻子看其畧云祖宗以来至于今紀綱法度茍簡因<lb/>
循而不舉者誠不為少又云與忠智豪傑之臣合謀而<lb/>
鼎新之臣等以謂祖宗撥亂反正承平百年紀綱法度<lb/>
<pb n="KR4d0076_WYG_054-12b"/>
最為明備縦使時異事變理合小有損益亦不當謂之<lb/>
因循茍簡便欲朝廷與大臣合謀而鼎新之詳此顯是<lb/>
祖洽學術淺暗議論乖繆若謂之譏訕宗廟則亦不可<lb/>
謹録奏聞伏候勅㫖<lb/>
　貼黄臣等准朝㫖與諫議大夫同共參定聞奏今據<lb/>
　左諫議大夫孔文仲牒已别狀奏陳更不連書<lb/>
　又貼黄葉祖洽及第日臣軾係編排官曾奏乞行黜<lb/>
　落今已具事實别狀奏去訖<lb/>
<pb n="KR4d0076_WYG_054-13a"/>
　　　又<lb/>
元祐二年十月二十二日翰林學士朝奉郎知制誥兼<lb/>
侍讀蘇軾狀奏右臣近奉聖㫖參定葉祖洽所試䇿臣<lb/>
已與劉攽等定奪奏聞去訖臣今看詳元降臣寮上言<lb/>
有云凡在朝廷大臣率多當時考試之官信有此語安<lb/>
敢擢在第一臣等今来定奪得葉祖洽顯是學術淺暗<lb/>
議論乖謬縁祖洽及第時臣係編排官據初考官吕惠<lb/>
卿等定祖洽為第三等中合在甲科覆考官宋敏求等<lb/>
<pb n="KR4d0076_WYG_054-13b"/>
定祖洽為第五等中合是黜落臣曾具事由聞奏乞行<lb/>
黜落兼據祖洽元試䇿巻子云祖宗以来至于今紀綱<lb/>
法度因循苟簡而不舉者誠為不少今来祖洽上章自<lb/>
辯却減落上件言語只云祖宗已来至於今紀綱制度<lb/>
比之前古亦有因循未舉之處顯見祖洽心知茍簡之<lb/>
語為不可故行減落謹録奏聞伏候勅㫖<lb/>
　　　大雪乞省試展限兼乞御試不分初覆考劄子<lb/>
元祐三年正月某日翰林學士朝奉郎知制誥兼侍讀<lb/>
<pb n="KR4d0076_WYG_054-14a"/>
蘇軾劄子奏臣竊見近者大雪方數千里道路艱塞四<lb/>
方舉人赴省試者三分中未有二分到闕朝廷雖議展<lb/>
限然迫於三月放榜所展日數不多至時若隔下三五<lb/>
百人趂試不及即恐孤寒舉子轉見失所亦非朝廷急<lb/>
才喜士之意欲乞自今日已徃更展半月方始差官仍<lb/>
令禮部疾速雕印出榜曉示旁近州郡但未試以前到<lb/>
者並許投保引試若慮放榜遲延恐趂三月内不及即<lb/>
乞省試添差小試官十人却促限五七日出榜臣又竊<lb/>
<pb n="KR4d0076_WYG_054-14b"/>
見自来御試差官分為初考覆考編排詳定四處日限<lb/>
既迫考官又少以此多不暇精詳又縁初覆考官不敢<lb/>
候巻子齊足方定等第只是逐旋據謄録所關到巻子<lb/>
三十五十巻便定等第以此前後不相照所定髙下或<lb/>
寄於幸與不幸深為不便不若只依南省條式聚衆考<lb/>
官為一處通用日限候巻子齊足衆人共定其等第不<lb/>
惟精詳寡失又御試放榜亦可以速了臣竊意祖宗之<lb/>
法所以分考官為四處者葢是當時未有封彌謄録故<lb/>
<pb n="KR4d0076_WYG_054-15a"/>
須分别以防弊倖今来既有封彌謄録縦欲循私其勢<lb/>
無由若只依南省條格委無妨礙乞賜詳酌指揮取進<lb/>
止<lb/>
　　　大雪論差役不便劄子<lb/>
元祐三年二月九日翰林學士朝奉郎知制誥兼侍讀<lb/>
蘇軾劄子奏臣伏見陛下發徳音下明詔以大雪過常<lb/>
煖氣不效農夫失業商旅不行引咎在躬渙汗之澤覃<lb/>
及方外而詔下之夕雪作不已臣備位近侍誠竊感憤<lb/>
<pb n="KR4d0076_WYG_054-15b"/>
廢食而歎退伏思念陛下即位以来發政施仁無一不<lb/>
合人心順天意者當獲豐年刑措之報鳳凰景星之瑞<lb/>
而水旱作沴常寒為罰殆無虛日此豈理之當然者哉<lb/>
臣誠愚惷不識忌諱試論其近似者而陛下擇焉臣聞<lb/>
差役之法天下以為未便獨臺諫官數人者主其議以<lb/>
為不可改磨礪四顧以待言者故人畏之而不敢發耳<lb/>
近聞疎逺小臣張行者力言其弊而諫官韓川深詆之<lb/>
至欲重行編竄此等亦無他意方司馬光在時則欲希<lb/>
<pb n="KR4d0076_WYG_054-16a"/>
合光意及其既没則妄意陛下以為主光之言殊不知<lb/>
光至誠盡公本不求人希合而陛下虛心無我亦豈有<lb/>
所主哉使光無恙至今見其法稍弊則更之久矣臣每<lb/>
見吕公著安燾吕大防范純仁皆言差役不便但為已<lb/>
行之令不欲輕變兼恐臺諫分爭卒難調和願陛下問<lb/>
公著等令指陳差雇二法各有若干利害昔日雇役中<lb/>
等人户歳出錢幾何今者差役歳費錢幾何及幾年一<lb/>
次差役皆可以折長補短約見其數以此計筭利害灼<lb/>
<pb n="KR4d0076_WYG_054-16b"/>
然而况農民在官貪利狡胥百端蠶食比之雇人苦樂<lb/>
十倍又五路百姓例皆朴拙差充手分須至轉雇慣習<lb/>
人尤為患苦其費不貲民窮無告監司守令觀望不言<lb/>
若非此一事則何以感傷隂陽之和至于如此雖責躬<lb/>
肆𤯝徹膳禱祠而此事不變終恐無益今侍従之中受<lb/>
恩至深無如小臣臣而不言誰當言者然臣前歳因詳<lb/>
定役法與臺諫異論遂為其徒所疾屢遭口語今来所<lb/>
言若不合聖意即乞便行責降以戒妄言若萬一少有<lb/>
<pb n="KR4d0076_WYG_054-17a"/>
可采即乞留中只作聖意行下庶幾上荅天戒下全小<lb/>
臣不勝恐栗待罪之至取進止<lb/>
　　貢院劄子四首<lb/>
　　　奏巡鋪鄭永崇舉覺不當乞差曉事使臣交替<lb/>
元祐三年二月某日翰林學士朝奉郎知制誥蘇軾同<lb/>
孫覺孔文仲劄子奏貢院今月三日據巡鋪官鄭永崇<lb/>
領戒到進士王太初王博雅稱是傳義問得舉人各稱<lb/>
被巡鋪官誣執尋令巡鋪官宣徳郎王厚將逐人巻子<lb/>
<pb n="KR4d0076_WYG_054-17b"/>
與衆官㸃對得逐人試巻内有一十九字同即不成片<lb/>
段本院檢准條貫惟經學不許傳義口授者同至於進<lb/>
士須是懐挾代筆方令扶出今來逐人試巻㸃對得只<lb/>
有一十九字偶同别無違礙顯是巡鋪官鄭永崇舉覺<lb/>
不當兼兩日内巡鋪内臣屢將曖昧單詞令本院扶出<lb/>
舉人本院未敢施行見奏取㫖及有巡鋪所手分楊觀<lb/>
作過本院依法區分其巡鋪内臣並来簾前告屬堅要<lb/>
放免本院亦不敢依隨以此挾恨羅織舉人必欲求勝<lb/>
<pb n="KR4d0076_WYG_054-18a"/>
今来進士尚有兩甲諸利尚有一十五場未曽引試若<lb/>
信令巡鋪官内臣挾情羅織即舉人無由存濟欲望聖<lb/>
慈速賜指揮或且勾回石君召鄭永崇兩人却差曉事<lb/>
使臣交替所貴不致非理生事取進止<lb/>
　　　奏劾巡鋪内臣陳慥<lb/>
元祐三年二月某日翰林學士朝奉郎知制誥蘇軾同<lb/>
孫覺孔文仲劄子奏貢院今月三日據巡鋪官捉到懐<lb/>
挾進士共三人依條扶出逐次巡鋪官並令兵士髙聲<lb/>
<pb n="KR4d0076_WYG_054-18b"/>
唱叫至今月十一日扶出進士蔣立時約有兵士三五<lb/>
十人齊聲大叫在院官吏公人無不驚駭在埸舉人亦<lb/>
皆恐悚不安尋取到虎翼節級李及等狀稱是巡鋪内<lb/>
臣陳慥指揮令衆人唱叫竊詳朝廷取士之法動以禮<lb/>
義舉人懐挾自有條法而内臣陳慥乃敢號令衆卒齊<lb/>
聲唱叫務欲摧辱舉人以立威勢傷動士心損壞國體<lb/>
本院無由指約伏望聖慈特賜行遣取進止<lb/>
　　　申明舉人盧君修王燦等<lb/>
<pb n="KR4d0076_WYG_054-19a"/>
元祐三年二月某日翰林學士朝奉郎知制誥蘇軾同<lb/>
孫覺孔文仲劄子奏貢院今月三日據巡鋪官押領到<lb/>
進士盧君修王燦稱是傳義却問得舉人稱是盧君修<lb/>
来就王燦問道不知耿鄧之洪烈為復是洪烈為復是<lb/>
洪勲其王燦别無應對當院看詳若將問字便作傳義<lb/>
未為允當已一面且令逐人就試乞早降指揮合與不<lb/>
合一例考校取進止<lb/>
　　　論特奏名<lb/>
<pb n="KR4d0076_WYG_054-19b"/>
元祐三年二月二十九日翰林學士朝奉郎知制誥蘇<lb/>
軾同孫覺孔文仲劄子奏臣等伏見従来天下之患無<lb/>
過官冗人人能言其弊而不能去其害惟徃年韓琦富<lb/>
弼等獨能裁減任子及展年磨勘發議之初士大夫相<lb/>
顧莫敢以身當之者以為必致謗議而琦等不顧既立<lb/>
成法天下肅然無一人非之者何則私欲不可以勝公<lb/>
議故也流弊之極至於今日一官之闕率四五人守之<lb/>
爭奪紛紜亷恥道盡中材小官闕逺食貧到官之後求<lb/>
<pb n="KR4d0076_WYG_054-20a"/>
取漁利靡所不為而民病矣今日之弊譬如羸病之人<lb/>
負千鈞之重縦未能分減豈忍更添臣等自入貢院四<lb/>
方免解舉人投狀稱今来是龍飛榜乞為敷奏法外推<lb/>
恩者不可勝數臣等一切不行兼不注有經朝省下狀<lb/>
䝉送下本院只是坐條告示近准聖㫖依逐舉體例下<lb/>
第舉人各以舉數特奏名已約計四百五十人今日又<lb/>
准尚書省劄子取前来聖㫖特奏名外各遞減一舉人<lb/>
數若依此數則又添數百人雖未知朝廷作何行遣不<lb/>
<pb n="KR4d0076_WYG_054-20b"/>
當先事建言但恐朝命巳行即論奏不及臣等伏見恩<lb/>
榜得官之人布在州縣例皆垂老别無進望惟務黷貨<lb/>
以為歸計貪冒不職十人而九朝廷所放恩榜幾千人<lb/>
矣何曾見一人能自奮勵有聞於時而殘民敗官者不<lb/>
可勝數以此知其無益有損不言可知今之議者不過<lb/>
謂即位之初宜廣恩澤茍以恱此僥倖無厭數百人者<lb/>
而不知吏部以有限之官待無窮之吏户部以有限之<lb/>
財禄無窮之人而所至州縣舉罹其害乃即位之初有<lb/>
<pb n="KR4d0076_WYG_054-21a"/>
此過舉謂之恩澤非臣所識也伏乞斷自聖意明勅大<lb/>
臣特奏名舉人只依近日聖㫖指揮仍詔殿試考官精<lb/>
加考較量取一二十人委有學問詞理優長者即許出<lb/>
官其餘皆補文學長史之類不理選限免使積弊之極<lb/>
増重不已臣等非不知言出怨生既忝近臣理難緘黙<lb/>
取進止<lb/>
　貼黄臣覺見備貟吏部親見其害闕每一出爭者至<lb/>
　一二十人雖川廣福建煙瘴之地不問日月逺近惟<lb/>
<pb n="KR4d0076_WYG_054-21b"/>
　欲爭先注授臣竊怪之隂以訪問以為授官之後即<lb/>
　請雇錢多者至五七十千又既授逺闕許先借料錢<lb/>
　逺者許借三月又得四十餘千以貪惏無知之人又<lb/>
　以衰老到官之後望其持廉奉法盡公治民不可得<lb/>
　也<lb/>
　　省試放榜後劄子三首<lb/>
　　　乞裁减巡鋪兵士重賞<lb/>
元祐三年三月某日翰林學士朝奉郎知制誥蘇軾同<lb/>
<pb n="KR4d0076_WYG_054-22a"/>
孫覺劄子奏臣等近奉勅權知貢舉竊謂朝廷待士之<lb/>
意本於禮義而輔以文法雖有懐挾傳義之禁然事皆<lb/>
付之主司終不以此多辱士類虧損國體近年縁練亨<lb/>
父為試官非理凌忽舉人遂致喧競因此多差巡鋪兵<lb/>
士南省至一百人訶察嚴細如防盜賊而恩賞至重官<lb/>
貟使臣减年磨勘指射差遣諸色人支錢多至六百貫<lb/>
若非理羅織却無指定深重刑名縁此小人貪功希賞<lb/>
搜探懐袖衆證以成其罪其間不免寃濫近者内臣石<lb/>
<pb n="KR4d0076_WYG_054-22b"/>
君召鄭永崇陳慥非理搜檢臣等已具論奏尋䝉朝廷<lb/>
取問行遣訖欲乞下有司立法裁減重賞及減定巡鋪<lb/>
兵士人數如非理羅織舉人即重行責罰以稱朝廷待<lb/>
士之意取進止<lb/>
　　　乞不分經取士<lb/>
元祐三年三月某日翰林學士朝奉郎知制誥蘇軾同<lb/>
孫覺劄子奏臣等近奉勅權知貢舉竊見自来條貫分<lb/>
經取士既於逐經中紐定分數取人或一經中合格者<lb/>
<pb n="KR4d0076_WYG_054-23a"/>
少即取詞理淺謬卷子以足其數如合格者多則雖優<lb/>
長亦須落下顯是弊法將來兼用詩賦不專經義欲乞<lb/>
今後更不分經專以工拙為去取取進止<lb/>
　　　乞不分差經義詩賦試官<lb/>
元祐三年三月某日翰林學士朝奉郎知制誥蘇軾同<lb/>
孫覺劄子奏臣等近奏為將来科埸既復詩賦乞更不<lb/>
分經取人已奉聖㫖依奏今来却見禮部新立條貫將<lb/>
来科場如差試官三貟者以二貟經義一貟詞賦兩貟<lb/>
<pb n="KR4d0076_WYG_054-23b"/>
者各差一貟臣等竊謂既復詩賦與經義䇿論通考舉<lb/>
人尚不分經而試官乃分而為二甚無謂也凡差試官<lb/>
務在有詞學者而已若得其人則治易及第不害其能<lb/>
問春秋經義入官不害其能考詩賦若不得人雖用本<lb/>
科不免乖錯須自聲律變為經義則詩賦之士便充試<lb/>
官何曽别求經義及第之人然後取士若必用本科各<lb/>
考所試則經義䇿論詩賦四場文理不同亦須各差試<lb/>
官一人而後可此本議者私憂過計而有司不察便為<lb/>
<pb n="KR4d0076_WYG_054-24a"/>
創立此條使一試院中有兩頭項試官自有科場以来<lb/>
無此故事自来試官患在爭競不一又分為兩黨試經<lb/>
義者主虚浮之文考詩賦者主聲病之學紛紜爭競理<lb/>
在不疑舉人聞之必興詞訟為害如此了無所益今来<lb/>
朝廷既復詩賦又立此條深恐天下監司妄意朝廷必<lb/>
欲用詩賦之人為試官不問有無詞學一例差充其間<lb/>
乆離科場之人或已廢學若用虚名差使顯不如經義<lb/>
及第有文之人人之有材何施不可經義詩賦等是文<lb/>
<pb n="KR4d0076_WYG_054-24b"/>
詞而議者便為治經之人不可使考詩賦何其待天下<lb/>
士大夫之薄也欲乞特賜指揮今後差試官不拘曽應<lb/>
經義詩賦舉者專務選擇有詞學人充其禮部近日所<lb/>
立條貫更不施行取進止<lb/>
　　御試劄子二首<lb/>
　　　奏乞御試放榜館職皆侍殿上<lb/>
元祐三年三月某日翰林學士朝奉郎知制誥蘇軾同<lb/>
孫覺劄子奏臣等近奉勅權知貢舉竊見自来御試放<lb/>
<pb n="KR4d0076_WYG_054-25a"/>
榜日館職皆在殿上祗候乃是祖宗舊法以彰王國多<lb/>
士之美熈寧中因閤門偶失檢舉不令上殿自此遂為<lb/>
定制欲乞檢會治平以前故事施行取進止<lb/>
　　　放榜後論貢舉合行事件<lb/>
元祐三年三月某日翰林學士朝奉郎知制誥蘇軾劄<lb/>
子奏臣近領貢舉侍立殿上祗候放榜伏見舉人程試<lb/>
有犯皇帝舊名者有㫖特許依本等賜第又有犯真宗<lb/>
舊名者執政亦乞依例收録而陛下親發徳音以謂此<lb/>
<pb n="KR4d0076_WYG_054-25b"/>
人犯祖宗廟諱不可不降等已而又有犯僖宗廟諱者<lb/>
有㫖押出在廷之人無不稽首欣服臣與同列退相告<lb/>
語非獨以見聖人卑躬尊祖之意亦足以知陛下嚴於<lb/>
取士之法不好小惠以求虚名臣備位禁近固當推廣<lb/>
聖意將順其美而補其所未備謹具貢舉合行事件畫<lb/>
一如左<lb/>
　一伏見祖宗舊制過省舉人一經殿試黜落不少既<lb/>
　　以慎重取人又以見名器威福專在人主至嘉祐<lb/>
<pb n="KR4d0076_WYG_054-26a"/>
　　中始盡賜出身然猶不取雜犯而近歳流弊之極<lb/>
　　雜犯亦或收録遂使過省舉人便同及第縦使紕<lb/>
　　繆亦玷科舉恩澤既濫名器自輕非祖宗本意也<lb/>
　　自来過省舉人限年累舉積日持乆方該特奏名<lb/>
　　恩今来一次過省殿試不合格當年便得進士出<lb/>
　　身此何義也伏乞下省司立法將来殿試除放合<lb/>
　　格人外其餘並皆黜落或乞以分數立額取人所<lb/>
　　貴上無姑息下絶僥倖之心如聞已有去取二分<lb/>
<pb n="KR4d0076_WYG_054-26b"/>
　　指揮然有法不行與無法同如已有法即乞申明<lb/>
　　仍告喻天下將来殿試依法去取<lb/>
　一自来釋褐舉人惟南省榜首或本場第一人唱名<lb/>
　　近下者或有㫖升一甲然皆出自聖意初無著令<lb/>
　　今者南省十人已上及别試第一人國學開封解<lb/>
　　元武舉第一人經明行修舉人與凡該特奏名人<lb/>
　　正及第者皆著令升一甲紛然並進士不復以升<lb/>
　　甲為榮而法在有司恩不歸於人主甚無謂也竊<lb/>
<pb n="KR4d0076_WYG_054-27a"/>
　　謂累奏舉名已是濫恩而經明行修尤是弊法其<lb/>
　　間權勢請托無所不有侵奪解額崇奬虚名有何<lb/>
　　功能復令升甲人主所以礪世磨鈍正在科舉等<lb/>
　　級升降榮辱之閒今乃輕以與人不復愛惜臣所<lb/>
　　未喻伏望聖慈更與大臣詳議前件著令乞賜刋<lb/>
　　削今後殿試唱名除南省逐場第一人臨時取㫖<lb/>
　　外其餘更不升甲所貴進退之權專在人主其經<lb/>
　　明行修一科亦乞詳議早行廢罷<lb/>
<pb n="KR4d0076_WYG_054-27b"/>
　一臣近在貢院與孫覺孔文仲同入劄子論特奏名<lb/>
　　人恩澤太濫未䝉施行伏乞檢會前奏降付有司<lb/>
　　詳議裁减仍乞立法應特奏名人授文學長史之<lb/>
　　類今後南郊赦書更不許召保出官<lb/>
　一伏見近日禮部立法今後科場差試官三人者一<lb/>
　　人詩賦二人經義差兩人者詩賦經義各一人臣<lb/>
　　謂此法不可施行凢差試官務在選擇能文之士<lb/>
　　若得其人則治易及第不害其能問春秋經義入<lb/>
<pb n="KR4d0076_WYG_054-28a"/>
　　官不害其能考詩賦若不得人正用本科不免錯<lb/>
　　繆須自聲律變為經義則詩賦之士便充試官何<lb/>
　　曽别求經義及第之人然後取士若必用本科各<lb/>
　　考所試則經義詩賦策論四埸文理不同亦須各<lb/>
　　差試官一人而後可此本言者私憂過計而有司<lb/>
　　不察便為生出此條自有科場以来無此故事今<lb/>
　　後每一試院分兩頭項試官問經義者則主虛浮<lb/>
　　之文考詩賦者則貴聲病之學紛紜爭競理在不<lb/>
<pb n="KR4d0076_WYG_054-28b"/>
　　疑自此科場日有詞訟為害不小了無所益今来<lb/>
　　朝廷既復詩賦又立此條深恐天下監司妄意朝<lb/>
　　廷必欲用作詩賦之人為試官不問有無詞學一<lb/>
　　例差充其間乆離場屋之人或已廢學若用虛名<lb/>
　　差使顯不如經義及第有文之人欲乞特賜指揮<lb/>
　　今後差試官不拘經義詩賦專務選擇有詞學之<lb/>
　　人其禮部近日所立條貫更不施行<lb/>
右取進止<lb/>
<pb n="KR4d0076_WYG_054-29a"/>
　　　乞罷學士除閒慢差遣劄子<lb/>
元祐三年三月某日翰林學士朝奉郎知制誥兼侍讀<lb/>
蘇軾劄子奏臣近因宣召面奉聖㫖何故屢入文字乞<lb/>
郡臣具以疾病之狀對又䝉宣諭豈以臺諫有言故耶<lb/>
兄弟孤立自来進用皆是皇帝與太皇太后主張不因<lb/>
他人今来但安心勿恤人言不用更入文字求去臣退<lb/>
伏思念頃自登州召還至備貟中書舍人以前初無人<lb/>
言只従參議役法及䝉擢為學士後便為朱光庭王巖<lb/>
<pb n="KR4d0076_WYG_054-29b"/>
叟賈易韓川趙挺之等攻擊不已以至羅織語言巧加<lb/>
醖釀謂之誹謗未入試院先言任意取人雖䝉聖主知<lb/>
臣無罪然臣竊自惟葢縁臣賦性剛拙議論不隨而寵<lb/>
禄過分地勢侵迫故致紛紜亦理之當然也臣只欲堅<lb/>
乞一郡則是孤負聖知上違恩㫖欲黙而不乞則是與<lb/>
臺諫為敵不避其鋒勢必不安伏念臣多難早衰無心<lb/>
進取得歸丘壑以養餘年其甘如薺今既未許請郡臣<lb/>
亦不敢逺去左右只乞解罷學士除臣一京師閒慢差<lb/>
<pb n="KR4d0076_WYG_054-30a"/>
遣如祕書監國子祭酒之類或乞只經筵供職庶免衆<lb/>
人側目可以少安取進止<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4d0076_WYG_054-30b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　東坡全集卷五十四<lb/>
</p>
<p>
</p>
  </div>
<div>
                <head>東坡全集卷五十五</head>
    <p>
<pb n="KR4d0076_WYG_055-1a"/>
欽定四庫全書<lb/>
　東坡全集卷五十五　　　　宋　蘓軾　撰<lb/>
　　奏議一十二首<lb/>
　　　轉對條上三事狀<lb/>
元祐三年五月一日侍讀蘓軾狀奏准御史臺牒五月<lb/>
一日文徳殿視朝臣次當轉對雖愚無知備位禁林懐<lb/>
有所見不敢不盡謹條上三事如左<lb/>
　一謹按唐太宗著司門令式云其有無門籍人有急<lb/>
<pb n="KR4d0076_WYG_055-1b"/>
　　奏者皆令監門司與仗家引奏不許關礙臣以此<lb/>
　　知明主務廣視聴深防蔽塞雖無門籍人猶得非<lb/>
　　時引見祖宗之制自兩省兩制近臣六曹寺監長<lb/>
　　貳有所欲言及典大藩鎮奉使一路出入辭見皆<lb/>
　　得奏事殿上其餘小臣布衣亦時特賜召問非獨<lb/>
　　以通下情知外事亦以考察羣臣能否情偽非茍<lb/>
　　而已臣伏見陛下嗣位以来惟執政日得上殿外<lb/>
　　其餘獨許臺諫官及開封知府上殿不過十餘人<lb/>
<pb n="KR4d0076_WYG_055-2a"/>
　　天下之廣事物之變決非十餘人者所能盡若此<lb/>
　　十餘人者不幸而非其人民之利病不以實告則<lb/>
　　陛下便謂天下太平無事可言豈不殆哉其餘臣<lb/>
　　僚雖許上書言事而書入禁中如在天上不加反<lb/>
　　復詰問何以盡利害之實而况天下事有不可以<lb/>
　　書載者心之精微口不能盡而况書乎恭惟太皇<lb/>
　　太后以盛徳在位每事抑損以謙遜不居為美雖<lb/>
　　然明目逹聰以防壅塞此乃社稷大計豈可以謙<lb/>
<pb n="KR4d0076_WYG_055-2b"/>
　　遜之故而遂不與羣臣接哉方今天下多事饑饉<lb/>
　　盜賊四夷之變民勞官冗將驕卒惰財用匱乏之<lb/>
　　弊不可勝數而政出帷箔決之廟堂大臣尤宜開<lb/>
　　兼聴廣覽之路而避專斷壅塞之嫌非細故也伏<lb/>
　　望聖慈更與大臣商議除臺諫開封知府已許上<lb/>
　　殿外其餘臣僚舊制許請間奏事及出入辭見許<lb/>
　　上殿者皆復祖宗故事則天下幸甚<lb/>
　一凡為天下國家當愛惜名器慎重刑罰若愛惜名<lb/>
<pb n="KR4d0076_WYG_055-3a"/>
　　器則斗升之禄足以鼔舞豪傑慎重刑罰則笞杖<lb/>
　　之法足以震讋頑狡若不愛惜慎重則雖日拜卿<lb/>
　　相而人不勸動行誅戮而人不懼此安危之機人<lb/>
　　主之操術也自祖宗以来用刑至慎習以成風故<lb/>
　　雖展年磨勘差替衝替之類皆足以懲警在位獨<lb/>
　　於名器爵禄則出之太易每一次科場放進士諸<lb/>
　　科及特奏名約八九百人一次郊禮奏補子弟約<lb/>
　　二三百人而軍職轉補雜色入流皇族外戚之薦<lb/>
<pb n="KR4d0076_WYG_055-3b"/>
　　不與自近世以来取人之多得官之易未有如本<lb/>
　　朝者也今吏部一官闕率常五七人守之爭奪紛<lb/>
　　紜亷恥道盡中材小官闕逺食貧到官之後侵漁<lb/>
　　求取靡所不為自本朝以来官冗之弊未有如今<lb/>
　　日者也伏見祖宗舊制過省舉人御試黜落不少<lb/>
　　既以慎重取人又以見名器威福專在人主至嘉<lb/>
　　祐末年始盡賜出身雖文理紕繆亦玷科舉而近<lb/>
　　歳流弊之極至於雜犯亦免黜落皆非祖宗本意<lb/>
<pb n="KR4d0076_WYG_055-4a"/>
　　又進士升甲本為南省第一人唱名近下方有特<lb/>
　　㫖皆是臨時出於聖斷今来南省第十人以上别<lb/>
　　試第一人國子開封解元武舉第一人經明行修<lb/>
　　舉人與凡該特奏名人正及第者皆著令升一甲<lb/>
　　紛然並進人不復以升甲為榮而法在有司恩不<lb/>
　　歸於人主甚無謂也特奏名人除近上十餘人文<lb/>
　　詞稍可觀外其餘皆詞學無取年迫桑榆進無所<lb/>
　　望退無所歸使之臨政其害民必矣欲望聖慈特<lb/>
<pb n="KR4d0076_WYG_055-4b"/>
　　奏名出官格式務在精覈以藝取人不行小惠以<lb/>
　　收虛譽其著令升甲指揮乞今後更不施行昔諸<lb/>
　　葛亮與法正論治道其畧曰刑政不肅君臣之道<lb/>
　　漸以陵替寵之以位位極則賤順之以恩恩竭則<lb/>
　　慢吾今威之以法法行則知恩限之以爵爵加則<lb/>
　　知榮恩榮並濟上下有節為治之要也唐徳宗䝉<lb/>
　　塵山南當時事勢可謂危急少行姑息亦理之常<lb/>
　　而沿路進𤓰果人欲與一試官陸贄力言以為不<lb/>
<pb n="KR4d0076_WYG_055-5a"/>
　　可今天下晏然朝廷清明何所畏避而行姑息之<lb/>
　　政故臣願陛下常以諸葛亮陸贄之言為法則天<lb/>
　　下幸甚<lb/>
　一臣於前年十月内曽上言其畧曰議者欲減任子<lb/>
　　以救官冗之弊此事行之則人情不恱不行則積<lb/>
　　弊不去要當求其分義務適厥中使國有去弊之<lb/>
　　實人無失職之歎欲乞應奏䕃文官人毎遇科場<lb/>
　　隨進士考試武官即隨武舉或試法人考試並三<lb/>
<pb n="KR4d0076_WYG_055-5b"/>
　　人中解一人仍年及二十五以上方得出官内已<lb/>
　　曽舉進士得解者免試如三試不中年及三十五<lb/>
　　已上亦許出官雖有三試留滯之艱而無終身絶<lb/>
　　望之歎亦使人人務學不墜其家為益不小後來<lb/>
　　不䝉降出施行竊慮當時聖意必謂改元之初不<lb/>
　　欲首行約損之政今者即位已四年矣官冗之病<lb/>
　　有増而無損財用之乏有損而無増數年之後當<lb/>
　　有不勝其弊者若朝廷恬不為怪當使誰任其憂<lb/>
<pb n="KR4d0076_WYG_055-6a"/>
　　及今講求臣恐其已晚矣伏乞檢㑹前奏早賜施<lb/>
　　行<lb/>
右謹録奏聞伏候勅㫖<lb/>
　　　論魏王在殯乞罷秋燕劄子<lb/>
元祐三年八月二十一日翰林學士朝奉郎知制誥兼<lb/>
侍讀蘇軾劄子奏臣近准鈐轄教坊所關到撰秋燕致<lb/>
語等文字臣謹按春秋左氏傳昭公九年晉荀盈如齊<lb/>
卒於戲陽殯于絳未葬晉平公飲酒樂膳宰屠蒯趨入<lb/>
<pb n="KR4d0076_WYG_055-6b"/>
酌以飲工曰汝為君耳將司聰也辰在子卯謂之疾日<lb/>
君徹燕樂學人舍業為疾故也君之卿佐是謂股肱股<lb/>
肱或虧何痛如之汝弗聞而樂是不聰也公說徹樂又<lb/>
按昭公十五年晉荀躒如周葬穆后既葬除喪周景王<lb/>
以賓燕叔向譏之謂之樂憂夫晉平公之於荀盈葢無<lb/>
服也周景王之於穆后葢期喪也無服者未葬而樂屠蒯<lb/>
譏之朞喪者已葬而燕叔向譏之書之史冊至今以為<lb/>
非仁宗皇帝以宰相富弼母在殯為罷春燕傳之天下<lb/>
<pb n="KR4d0076_WYG_055-7a"/>
至今以為宜今魏王之喪未及卒哭而禮部太常寺皆<lb/>
以為天子絶期不妨燕樂臣竊非之若絶期可以燕樂<lb/>
則春秋何為譏晉平公周景王乎魏王之親孰與卿佐<lb/>
逺比荀盈近比富弼之母輕重亦有間矣魏王之葬既<lb/>
以隂陽拘忌别擇年月則當準禮以諸侯五月為葬期<lb/>
自今年十一月以前皆為未葬之月不當燕樂不可以<lb/>
權宜郊殯便同已葬也臣竊意皇帝陛下篤於仁孝必<lb/>
罷秋燕不待臣言但至今未奉指揮縁上件教坊致語<lb/>
<pb n="KR4d0076_WYG_055-7b"/>
等文字準令合於燕前一月進呈臣既未敢撰亦不敢<lb/>
稽延伏乞詳酌如以為當罷只乞自皇帝陛下聖意施<lb/>
行更不降出臣文字臣忝備侍従叨陪講讀不欲使人<lb/>
以絲毫議及聖明故不敢不奏取進止<lb/>
　　　述災沴論賞罰及修河事繳進歐陽修議狀劄<lb/>
　　　　子<lb/>
元祐三年九月五日翰林學士朝奉郎知制誥兼侍讀<lb/>
蘇軾劄子奏臣今日邇英進讀寳訓及雍熈淳化間事<lb/>
<pb n="KR4d0076_WYG_055-8a"/>
太宗皇帝毎見時和歳豐雨雪應時喜不自勝舉酒以<lb/>
屬羣臣又是日熒惑與日同度太史奏言當旱既而雨<lb/>
足歳豐臣讀至此因進言水旱雖天數然人君修徳可<lb/>
以轉災為福故宋景公一言熒惑退三舍元豐八年<lb/>
熒惑守心逆行犯房又逆而西垂欲犯氐氐四星后妃<lb/>
之象也方是時二聖在位發政施仁惟恐不及臣視熒<lb/>
惑退舍甚速如有所畏不敢復西以此知天人之應捷<lb/>
於影響太宗皇帝親致太平而每遇豐年若獲非常之<lb/>
<pb n="KR4d0076_WYG_055-8b"/>
福喜樂如此者豈非水旱不作自是朝廷難得之事乎<lb/>
書曰天聰明自我民聰明匹夫匹婦有不獲其所猶能<lb/>
致水旱而况政令之失小及一方大及四海其為災沴<lb/>
理在不疑自二聖嗣位于今四年恭儉慈孝至仁至公<lb/>
可謂盡矣而四年之中非水則旱日月薄蝕五星相凌<lb/>
淫雨大雪常寒乆隂之類殆無虚月豈盛徳之報也哉<lb/>
臣愚無知竊謂陛下身修而政未修故監司守令多不<lb/>
得人百姓失職無所告訴謡怨上逹以傷隂陽之和所<lb/>
<pb n="KR4d0076_WYG_055-9a"/>
以致此者盖由朝廷賞罰不明舉措不當之咎也臣請<lb/>
畧而言之去年熈河諸將力戰以獲果莊此竒功也故<lb/>
増秩賜金涇原諸將閉門自守使賊大掠而去若涉無<lb/>
人之境此罪人也亦增秩賜金賞罰如此何以使人廣<lb/>
東妖賊岑探反圍新州差將官童政救之政賊殺平民<lb/>
數千其害甚於岑探朝廷使江西提刑傅燮體量其事<lb/>
燮畏避權勢歸罪於新州官吏又言新州官吏却有守<lb/>
城之功乞以功過相除愚弄上下有同兒戲然卒不問<lb/>
<pb n="KR4d0076_WYG_055-9b"/>
岑探聚衆構謀經年乃發而所部官吏茫不覺知使一<lb/>
方赤子肝腦塗地然亦止於薄罰童政凶狡貪殘非一<lb/>
日之積而監司乃令將兵討賊以致千人無辜就死亦<lb/>
止降一差遣近日温杲誘殺平民十九人寃酷之狀所<lb/>
不忍聞而杲止於降官監當蔡州捕盜吏卒亦殺平民<lb/>
一家五六人皆婦女無辜屠割形體以為丈夫首級欲<lb/>
以請賞而守倅不按監司不問以至臣僚上言及行下<lb/>
本路乃云殺時可與不可辨認白日殺人不辨男女豈<lb/>
<pb n="KR4d0076_WYG_055-10a"/>
有此理乃是預為凶人開茍免之路事如此者非一臣<lb/>
不敢盡言特舉其甚者耳如此不過恩庇得無狀小人<lb/>
十數人正使此等歌詠愛戴不知有何補益而紀綱頽<lb/>
弛媮惰成風則千萬人受其害此得為仁乎大抵為國<lb/>
要在分别是非以行賞罰然後善人有所恃頼平人有<lb/>
所告訴若不窮究曲直惟務兩平則君子無告小人得<lb/>
志天下之亂可坐而待此臣所謂賞罰不明之咎也黄<lb/>
河自天禧已来故道漸以淤塞每決而西以就下耳熈<lb/>
<pb n="KR4d0076_WYG_055-10b"/>
寧中決於曹村先帝盡力塞之不及數年遂決小吳先<lb/>
帝聖神知河之欲西北行也乆矣今强塞之縦獲目前<lb/>
之安而旋踵復決必然之勢也故不復塞今都水使者<lb/>
王孝先乃欲於北京南開孫村河欲奪河身以復故道<lb/>
此豈獨一方之安危天下之休戚也古者舉大事謀及<lb/>
庶人上下僉同然猶有意外之患今内自工部侍郎都<lb/>
水屬官外至安撫轉運使及外監丞皆以為故道髙仰<lb/>
勢若登屋功必無成而患有不可測者以至河北吏民<lb/>
<pb n="KR4d0076_WYG_055-11a"/>
無賢愚貴賤皆以為然獨一孝先以為可作臣聞自孫<lb/>
村至海口舊管堤埽四十五所役兵萬五千人勾當使<lb/>
臣五十貟歳支物料五百餘萬自小吳之決故道諸埽<lb/>
皆廢不治堤上榆栁并根掘取殘零物料變賣無餘官<lb/>
吏役兵僅有存者使孫村之役不能奪過河身則官私<lb/>
財力舉為虚棄若幸而復行故道則四十五埽皆以廢<lb/>
壊横流之災必倍於今孝先建議之初畧不及此近因<lb/>
人言沸騰方牒北外郡丞司云四十五埽並屬北外監<lb/>
<pb n="KR4d0076_WYG_055-11b"/>
丞司地分令一面相度枝梧又云因檢計樁料便令計<lb/>
置今来欲興修四十五處已壊隄埽準備河水復行故<lb/>
道此莫大之役不貲之費也孝先當於建議之初首論<lb/>
其事待朝廷上下熟議而行今孝先便將此役作常程<lb/>
熟事行與北外監丞司令一面管認意望敗事之後歸<lb/>
罪他人其為欺罔實駭羣聴其餘患害未易悉數但臣<lb/>
採察衆論以為此役不可不罷若今歳罷役不過枉費<lb/>
九百萬物料虛役二萬兵工若更接續興修則来歳當<lb/>
<pb n="KR4d0076_WYG_055-12a"/>
役數十萬人仍費三千餘萬此外民勞之極變故横生<lb/>
嗟怨之聲足以復致水旱若將三千萬物料錢作數年<lb/>
因水所欲行之地稍立隄防増卑培薄數年之後必漸<lb/>
安流何苦徇一夫之私計逆萬人之公論以興必不可<lb/>
行之役乎此臣所謂措置不當之咎也臣竊見仁宗朝<lb/>
名臣歐陽修為學士日有修河議狀二篇雖當時事宜<lb/>
而其所畫利害措置方畧頗切今日之事臣以為可用<lb/>
故輒繕寫進呈自祖宗以来除委任執政外仍以侍従<lb/>
<pb n="KR4d0076_WYG_055-12b"/>
近臣為耳目請間論事殆無虚日今自垂簾以来除執<lb/>
政臺諫開封尹外更無人得對惟有邇英講讀猶獲親<lb/>
近清光若復瘖黙不言則是耳目殆廢臣受恩深重不<lb/>
敢觀望上下茍為身謀謹備録今日進讀之言上陳聖<lb/>
鑒臣無任恐慄待罪之至取進止<lb/>
　貼黄臣為衰病眼昏所言機宻又不敢令别人寫録<lb/>
　書字不謹伏望聖慈特賜寛赦<lb/>
　　　乞郡劄子<lb/>
<pb n="KR4d0076_WYG_055-13a"/>
元祐三年十月十七日翰林學士朝奉郎知制誥兼侍<lb/>
讀蘇軾劄子奏臣近以左臂不仁兩目昏暗有失儀曠<lb/>
職之憂堅乞一郡伏䝉聖慈降詔不允遣使存問賜告<lb/>
養疾恩禮之重萬死莫酬以臣子大義言之病未及死<lb/>
皆當勉强雖有失儀曠職之罰亦不當辭然臣終未敢<lb/>
起就職事者實亦有故言之則觸忤權要得罪不輕不<lb/>
言則欺罔君父誅罰尤大故卒言之臣聞之易曰君子<lb/>
安其身而後動又曰君不宻則失臣臣不宻則失身以<lb/>
<pb n="KR4d0076_WYG_055-13b"/>
此知事君之義雖以報國為先而報國之道當以安身<lb/>
為本若上下相忌身自不安則危亡是憂國何由報恭<lb/>
惟陛下踐祚之始收臣於九死之餘半年之間擢臣為<lb/>
兩制之首方將致命豈敢告勞特以臣拙於謀身鋭於<lb/>
報國致使臺諫例為怨仇臣與故相司馬光雖賢愚不<lb/>
同而交契最厚光既大用臣亦驟遷在於人情豈肯異<lb/>
論但以光所建差役一事臣實以為未便不免力爭而<lb/>
臺諫諸人皆希合光意以求進用及光既殁則又妄意<lb/>
<pb n="KR4d0076_WYG_055-14a"/>
陛下以為主光之言結黨横身以排異議有言不便約<lb/>
共攻之曽不知光至誠為民本不求人希合而陛下虚<lb/>
心無我亦豈有所主哉其後又因刑部侍郎范百禄與<lb/>
門下侍郎韓維爭議刑名欲守祖宗故事不敢以疑法<lb/>
殺人而諫官吕陶又論維専權用事臣本蜀人與此兩<lb/>
人實是知舊因此韓氏之黨一例疾臣指為川黨御史<lb/>
趙挺之在元豐末通判徳州而著作黄庭堅方監本州<lb/>
徳安鎮挺之希合提舉官楊景棻意欲於本鎮行市易<lb/>
<pb n="KR4d0076_WYG_055-14b"/>
法而庭堅以謂鎮小民貧不堪誅求若行市易必致星<lb/>
散公文徃来士人傳笑其後挺之以大臣薦召試館職<lb/>
臣實對衆言挺之聚斂小人學行無取豈堪此選又挺<lb/>
之妻父郭槩為西蜀提刑時本路提舉官韓玠違法虐<lb/>
民朝㫖委槩體量而槩附㑹隠庇臣弟轍為諫官劾奏<lb/>
其事玠槩並行黜責以此挺之疾臣尤出死力臣二年<lb/>
之中四遭口語發䇿草麻皆謂之誹謗未出省榜先言<lb/>
其失士以至臣所薦士例加誣衊所言利害不許相見<lb/>
<pb n="KR4d0076_WYG_055-15a"/>
近日王覿言胡宗愈指臣為黨孫覺言丁隲云是臣親<lb/>
家臣與此兩人有何干渉而於意外巧構曲成以積臣<lb/>
罪欲使臣橈椎於十夫之手而使陛下投杼於三至之<lb/>
言中外之人具曉此意謂臣若不早去必致傾危臣非<lb/>
不知聖主天縦聰明察臣無罪但以臺諫氣㷔震動朝<lb/>
廷上自執政大臣次及侍従百官外至監司守令皆畏<lb/>
避其鋒奉行其意意所欲去勢無復全天下知之獨陛<lb/>
下深居法宫之中無由知耳臣竊觀三代以下號稱明<lb/>
<pb n="KR4d0076_WYG_055-15b"/>
主莫如漢宣帝唐太宗然宣帝殺蓋寛饒太宗殺劉洎<lb/>
皆信用讒言死非其罪至今哀之宣帝初知蓋寛饒忠<lb/>
直不畏强禦自候司馬擢為太中大夫司𨽻校尉不可<lb/>
謂不知之深矣而蓋寛饒上書有云五帝官天下三王<lb/>
家天下而當時讒人乃謂寛饒欲求禪位宣帝不察致<lb/>
使寛饒自剄北闕下太宗信用劉洎言無不従嘗比之<lb/>
魏文貞公亦不可謂不知之深矣而太宗征遼患癰洎<lb/>
泣曰聖體不康甚可憂懼而當時讒人乃謂洎欲行伊<lb/>
<pb n="KR4d0076_WYG_055-16a"/>
霍之事太宗不察賜洎自盡二主非不明也二臣之受<lb/>
知非不深也恃明主之深知不避讒人積毁以至身首<lb/>
異處為天下笑今臣自度受知於陛下不過如蓋寛饒<lb/>
之於漢宣帝劉洎之於唐太宗也而讒臣者乃十倍於<lb/>
當時雖陛下明哲寛仁度越二主然臣亦豈敢恃此不<lb/>
去以卒蹈二臣之覆轍哉且二臣之死天下後世皆言<lb/>
二主信讒邪而害忠良以為聖徳之累使此二臣者識<lb/>
幾畏漸先事求去豈不身名俱泰臣主兩全哉臣縦不<lb/>
<pb n="KR4d0076_WYG_055-16b"/>
自愛獨不念一旦得罪之後使天下後世有以議吾君<lb/>
乎昔先帝召臣上殿訪問古今勅臣今後遇事即言其<lb/>
後臣屢論事未䝉施行乃復作為詩文寓物托諷庶幾<lb/>
流傳上逹感悟聖意而李定舒亶何正臣三人因此言<lb/>
臣誹謗遂得罪然猶有近似者以諷諫為誹謗也今臣<lb/>
草麻詞有云民亦勞止而趙挺之以為誹謗先帝則是<lb/>
以白為黒以西為東殊無近似者臣以此知挺之嶮毒<lb/>
甚於李定舒亶何正臣而臣之被讒甚於蓋寛饒劉洎<lb/>
<pb n="KR4d0076_WYG_055-17a"/>
也古人有言曰為君難為臣不易臣欲依違茍且雷同<lb/>
衆人則内愧本心上負明主若不改其操知無不言則<lb/>
恐怨仇交攻不死即廢伏望聖慈念為臣之不易哀臣<lb/>
處此之至難始終保全措之不爭之地特賜指揮檢㑹<lb/>
前奏早賜施行臣無任感恩知罪祈天請命激切戰恐<lb/>
之至取進止<lb/>
　貼黄郭槩人材凡猥衆所共知既以附㑹小人得罪<lb/>
　近復擢為監司者盖畏挺之之口欲以茍恱其意正<lb/>
<pb n="KR4d0076_WYG_055-17b"/>
　如向時王巖叟在言路時擢用其父荀龍知澶州妻<lb/>
　父梁燾為諫議天下知其為巖叟也<lb/>
　又貼黄臣所舉自代人黄庭堅歐陽棐十科人王鞏<lb/>
　制科人秦觀皆誣以過惡了無事實臣又曽建言乞<lb/>
　行給田募役法吕大防范純仁皆深以為便方行下<lb/>
　相度而臺諫爭言其不可更不得相度至今臣毎見<lb/>
　大防純仁皆咨嗟太息惜此法之不行但畏臺諫不<lb/>
　敢行下耳<lb/>
<pb n="KR4d0076_WYG_055-18a"/>
　又貼黄中外臣寮畏避臺諫附㑹其言以欺朝廷者<lb/>
　皆有實狀但以事不關臣故不敢一一奏陳耳<lb/>
　又貼黄陛下若謂臣此言狂妄即乞付外核實其事<lb/>
　顯加黜責若以為然即乞留中省覽臣當别具劄子<lb/>
　乞郡付外施行<lb/>
　　　辨舉王鞏劄子<lb/>
元祐三年十一月十五日翰林學士朝奉郎知制誥兼<lb/>
侍讀蘇軾劄子奏臣近舉宗正寺丞王鞏充節操方正<lb/>
<pb n="KR4d0076_WYG_055-18b"/>
可備獻納科竊聞臺諫官言鞏姦邪及離間宗室因謟<lb/>
事臣以獲薦舉奉聖㫖除鞏西京通判謹按鞏好學有<lb/>
文强力敢言不畏彊禦此其所長也年壯氣盛鋭於進<lb/>
取好論人物多致怨憎此其所短也頃者竄逐萬里偶<lb/>
獲生還而容貌如故志氣逾厲此亦有過人者故相司<lb/>
馬光深知之待以國士與之往返論議不一臣以為所<lb/>
短不足以廢所長故為國收才以備選用去歳以来吏<lb/>
民上書盖數千人朝廷委司馬光看詳擇其可用者得<lb/>
<pb n="KR4d0076_WYG_055-19a"/>
十五人又於十五人中獨稱奬二人孔宗翰與鞏是也<lb/>
鞏縁此得减二年磨勘仍擢為宗正寺丞則臣之稱薦<lb/>
與光之擢用其事正同若果是姦邪臺諫當此時何不<lb/>
論奏鞏上疏論宗室之疏逺者不當稱皇叔皇伯雖未<lb/>
必中理然不過欲尊君抑臣務合古禮而已何名為離<lb/>
間哉况鞏此議執政多以為非獨司馬光深然之故下<lb/>
禮部詳議又兵部侍郎趙彦若亦曽建言若果是離間<lb/>
光亦離間也彦若亦離間也方行下有司時臺諫初無<lb/>
<pb n="KR4d0076_WYG_055-19b"/>
一言及光没之後乃有姦邪離間之說則是鞏之邪正<lb/>
係光之存亡非公論也鞏與臣世舊幼小相知従臣為<lb/>
學何名諂事三者之論了無一實上賴聖明不以此罪<lb/>
鞏亦不以此責臣止除外官以厭塞言者之意臣復何<lb/>
所辨論但痛司馬光死未數月而所賢之士變為姦邪<lb/>
又傷言者本欲中臣而累及鞏誣罔之漸懼者甚衆是<lb/>
以冒昧一言伏深戰越取進止<lb/>
　貼黄臣曽親聞司馬光稱鞏忠義及見光親書簡帖<lb/>
<pb n="KR4d0076_WYG_055-20a"/>
　與鞏往復議論政事及有手簡與李清臣稱鞏之賢<lb/>
　真迹見在<lb/>
　　　論周穜擅議配享自劾劄子二首<lb/>
元祐三年十二月二十一日翰林學士朝奉郎知制誥<lb/>
兼侍讀蘇軾劄子奏臣先任中書舍人日劾舉學官曽<lb/>
舉江寧府右司理參軍周穜䝉朝廷差充鄆州州學教<lb/>
授近者竊聞穜上疏言朝廷當以故相王安石配享神<lb/>
宗皇帝謹按漢律擅議宗廟者棄市自髙后至文景武<lb/>
<pb n="KR4d0076_WYG_055-20b"/>
宣皆行此法以尊宗廟重朝廷防微杜漸盖有深意本<lb/>
朝自祖宗以来推擇元勲重望始終全徳之人以配食<lb/>
列聖盖自天子所不敢専必命都省集議其人非天下<lb/>
公議所屬不在此選既上詔云恭依冊告宗廟然後敢<lb/>
行其嚴如此豈有既行之後復請疏逺小臣各出私意<lb/>
以議所配若置而不問則宗廟不嚴而朝廷輕矣竊以<lb/>
安石平生所為是非邪正中外具知難逃聖鑒先帝盖<lb/>
亦知之故置之閒散終不復用今已改青苗等法而廢<lb/>
<pb n="KR4d0076_WYG_055-21a"/>
退安石黨人吕恵卿李定之徒至於學校貢舉亦已罷<lb/>
斥佛老禁止字學大議已定行之數年而先帝配享已<lb/>
定用富弼天下翕然以為至當穜復何人敢建此議意<lb/>
欲以此嘗試朝廷漸進邪説隂唱羣小此孔子所謂行<lb/>
險僥倖居之不疑者也而臣忝備侍従謬于知人至引<lb/>
此人以汙學校若又隠而不言則罔上黨奸其罪愈大<lb/>
謹自劾以待罪伏望聖慈特勅有司議臣妄舉之罪重<lb/>
賜責降以儆在位取進止<lb/>
<pb n="KR4d0076_WYG_055-21b"/>
　　　又<lb/>
元祐三年十二月日翰林學士朝奉郎知制誥兼侍讀<lb/>
蘇軾劄子奏臣近上言以所舉學官周穜擅議先帝配<lb/>
享欲以嘗試朝廷漸進邪說隂唱羣小乞下有司議臣<lb/>
妄舉之罪重行責降以警在位至今累日未奉指揮竊<lb/>
以為國之本在於明賞罰辨邪正二者不立亂亡隨之<lb/>
易曰大君有命開國承家小人勿用象曰大君有命以<lb/>
正功也小人勿用必亂邦也昔郭公善善惡惡而不免<lb/>
<pb n="KR4d0076_WYG_055-22a"/>
於亡者以善善而不能用惡惡而不能去也臣觀二聖<lb/>
嗣位以来斥逐小人如吕惠卿李定蔡確張誠一吳居<lb/>
厚崔台符楊汲王孝先何正臣盧秉蹇周輔王子京陸<lb/>
師閔趙濟中官李憲宋用臣之流或首開邊隙使兵連<lb/>
禍結或漁利𣙜財為國斂怨或倡起大獄以傾陷善良<lb/>
其為姦惡未易悉數而王安石實為之首今其人死亡<lb/>
之外雖巳退處閒散而其腹心羽翼布在中外懐其私<lb/>
恩冀其復用為之經營遊說者甚衆皆矯情匿跡有同<lb/>
<pb n="KR4d0076_WYG_055-22b"/>
鬼<graphic n="KR0558" url="https://raw.githubusercontent.com/kanripo/KR-Gaiji/master/images/KR0558.png" mimeType="image/png"/>其黨甚堅其心甚一而明主不知臣實憂之夫君<lb/>
子之難致如麟鳳色斯舉矣翔而後集况可麾而却之<lb/>
乎小人之易進如蛆蠅腥羶所聚瞬息千萬况可招而<lb/>
来之乎朝廷日近稍寛此等如李憲乞於近地居住王<lb/>
安禮抗拒恩詔蔡確乞放還其弟皆即聴許崔台符王<lb/>
孝先之流不旋踵進用楊汲亦漸牽復吕惠卿窺見此<lb/>
意故敢乞居蘇州此等皆民之大賊國之巨蠧得全首<lb/>
領以為至幸豈可與尋常一眚之臣計日累月洗雪復<lb/>
<pb n="KR4d0076_WYG_055-23a"/>
用哉今既稍寛之後必漸用之如此不已則惠卿蔡確<lb/>
之流必有時而用青苗市易等法必有時而復何以言<lb/>
之將作監丞李士京者邪佞小人衆所嗤鄙而大臣不<lb/>
察稍稍引用以汗寺監猶能建開壕之議為修城之漸<lb/>
其䇿既行遂唱言於衆欲次復用臣茶磨之法由此觀<lb/>
之惠卿蔡確之流何憂不用青苗市易等法何憂不復<lb/>
哉昔盧杞責降既久經涉累赦徳宗欲與一小郡舉朝<lb/>
憂恐而宰相李勉給事中袁高諫官趙需裴佶宇文炫<lb/>
<pb n="KR4d0076_WYG_055-23b"/>
盧景亮張薦常侍李泌等皆以死爭之勉等非惜一郡<lb/>
也知杞得郡不已必將復用一炬有燎原之憂而濫觴<lb/>
有滔天之禍故也今周穜草芥之微而敢建此議葢有<lb/>
以啟之矣昔淮南王謀反所憚獨汲黯以謂説公孫丞<lb/>
相若發䝉耳今穜蟣蝨小臣而敢為大姦愚弄朝廷若<lb/>
無人然不幸而有淮南王當復誰憚乎臣不敢逺引古<lb/>
人但使執政之中有如富弼韓琦䑓諫之中有如包拯<lb/>
吕誨或司馬光尚在此䑕軰敢爾哉昔王安石在仁宗<lb/>
<pb n="KR4d0076_WYG_055-24a"/>
英宗朝矯詐百端妄竊大名或以為可用惟韓琦獨識<lb/>
其姦終不肯進使琦不去位安石何由得志以此知辨<lb/>
人物之邪正消禍患於未萌真宰相事也臣數日以来<lb/>
竊聞執政之議多欲薄臣之責而寛穜之罪若果如此<lb/>
則是使今後近臣輕引小人而惠卿之流有以卜朝廷<lb/>
之輕重事關消長憂及治亂伏望特出宸斷深詔有司<lb/>
議臣與穜之罪不可輕恕縦使朝廷察臣本無邪心止<lb/>
是暗繆亦乞借臣以立法則臣上荷知遇雖云得罪實<lb/>
<pb n="KR4d0076_WYG_055-24b"/>
同被賞若䝉寛貸則是私臣之身而廢天下之法臣之<lb/>
愧恥若撻于市不勝憤懣憂國之心意切言惷伏俟誅<lb/>
譴取進止<lb/>
　貼黄周穜州縣小吏意在寸進而已今忽猖狂首建<lb/>
　大議此必有人居中隂主其事不然者穜豈敢出位<lb/>
　犯分以摇天聴乎此臣所以不得不再三論列也<lb/>
　　　論邊將隠匿敗亡憲司體量不實劄子<lb/>
元祐三年閏十二月四日翰林學士知制誥兼侍讀蘇<lb/>
<pb n="KR4d0076_WYG_055-25a"/>
軾劄子奏臣近以目昏臂痛堅乞一郡盖亦自知受性<lb/>
剛褊黒白太明難以處衆伏䝉聖慈降詔不許兩遣使<lb/>
者存問慰安天恩深厚淪入骨髓臣謂此恩當以死報<lb/>
不當更計身之安危故復起就職而職事清閒未知死<lb/>
所每因進讀之閒事有切於今日者輙復盡言庶補萬<lb/>
一昨日所讀寳訓有云淳化二年上謂侍臣諸州牧監<lb/>
馬多瘦死盖養飼失時枉致病斃近令取十數槽寘殿<lb/>
庭下視其芻秣教之養療庶革此弊臣因進言馬所以<lb/>
<pb n="KR4d0076_WYG_055-25b"/>
病盖將吏不職致圉人盜减芻粟且不䘏其飢飽勞逸<lb/>
故也馬不能言無由申訴故太宗至仁深哀憐之寘之<lb/>
殿庭親加督視民之於馬輕重不同若官吏不得其人<lb/>
人雖能言上下隔絶不能自訴無異於馬馬之飢瘦勞<lb/>
苦則有斃踣奔逸之憂民之困窮無聊則有溝壑盜賊<lb/>
之患然而四海之衆非如養馬可以寘之殿庭惟當廣<lb/>
任忠賢以為耳目若忠賢疎逺謟佞在傍則民之疾苦<lb/>
無由上逹秦二世時陳勝吳廣已屠三川殺李由而二<lb/>
<pb n="KR4d0076_WYG_055-26a"/>
世不知陳後主時隋兵已渡江而後主不知此皆昏主<lb/>
不足道如唐明皇親致太平可謂明主而張九齡死李<lb/>
林甫楊國忠用事鮮於仲通以二十萬人没于雲南不<lb/>
奏一人反更告捷明皇不問以至上下相䝉禄山之亂<lb/>
兵已過河而明皇不知也今朝廷雖無此事然臣聞去<lb/>
歳夏賊犯鎮戎所殺掠不可勝數或云至萬餘人而邊<lb/>
將乃奏云野無所掠其後朝廷訪聞委提刑司體量而<lb/>
提刑孫路止奏十餘人乞朝廷先賜放罪然後體量實<lb/>
<pb n="KR4d0076_WYG_055-26b"/>
數至今遷延二年終未結絶聞奏凡死事之家官所當<lb/>
䘏若隠而不奏則生死銜寃何以使人此豈小事而路<lb/>
為耳目之司既不隨事奏聞朝廷既行䝉蔽又乞放罪<lb/>
遷延侮玩一至于此臣謂此風漸不可長馴致其患何<lb/>
所不有此臣之所深憂也臣非不知陛下必已厭臣之<lb/>
多言左右必已厭臣之多事然受恩深重不敢自同衆<lb/>
人若以此獲罪亦無所憾取進止<lb/>
　　　薦何宗元十議狀<lb/>
<pb n="KR4d0076_WYG_055-27a"/>
元祐三年閏十二月十九日翰林學士朝奉郎知制誥<lb/>
兼侍讀蘇軾狀奏右臣伏見朝廷近制川峽四路員缺<lb/>
並歸吏部注擬臣竊原聖意葢為蜀道險逺人材衆多<lb/>
若就本路差除則士皆懐土重遷老死鄉邑可用之人<lb/>
朝廷莫得而器使也士雖在逺亦識此意聞命忻然皆<lb/>
有不逺千里觀光求用之心然法行數年未見朝廷非<lb/>
次擢用一人此乃如臣等輩不舉所聞之過也伏見蜀<lb/>
人朝奉郎新差通判延州事何宗元吏道詳明士行修<lb/>
<pb n="KR4d0076_WYG_055-27b"/>
飾學古著文頗適於用近以所著十議示臣文詞雅健<lb/>
議論審當臣愚不肖謂可試之以事觀其所至謹繕寫<lb/>
十議上進伏望聖慈降付三省詳看如有可採乞隨才<lb/>
録用非獨以廣育材之道亦以慰荅逺方多士求用之<lb/>
意也謹録奏聞伏候勅㫖<lb/>
　　　舉何去非換文資狀<lb/>
元祐四年正月某日翰林學士朝奉郎知制誥兼侍讀<lb/>
蘇軾狀奏右臣伏見左侍禁何去非本以進士六舉到<lb/>
<pb n="KR4d0076_WYG_055-28a"/>
省元豐五年以特奏名就御庭唱名先帝見其所對䇿<lb/>
詞理優贍長於論兵因問去非願與不願武臣官去非<lb/>
不敢違聖意遂除右班殿直武學教授後遷博士今已<lb/>
八年嘗見其所著述材力有餘識度髙逺其論歴代所<lb/>
以廢興成敗皆出人意表有補於世去非雖喜論兵然<lb/>
本儒者不樂為武吏又其他文章無施不宜欲望聖慈<lb/>
特與換一文資仍令充太學博士以率勵學者稍振文<lb/>
律庶幾近古若後不如所舉臣等甘伏朝典謹録奏聞<lb/>
<pb n="KR4d0076_WYG_055-28b"/>
伏候勅㫖<lb/>
　　　論行遣蔡確劄子<lb/>
元祐四年四月十一日龍圖閣學士朝奉郎新知杭州<lb/>
蘇軾劄子奏臣近䝉聖恩哀臣疾病特許補外臣竊自<lb/>
惟受恩深重不敢以出入之故便同衆人有所聞見而<lb/>
不盡言竊聞臣寮有繳進蔡確詩言謗讟者臣與確元<lb/>
非知舊實自惡其為人今来非敢為確開說但以所係<lb/>
國體至重天下觀望二聖所為若行遣失當所損不小<lb/>
<pb n="KR4d0076_WYG_055-29a"/>
臣為侍従合具奏論若朝廷薄確之罪則天下必謂皇<lb/>
帝陛下見人毁謗聖母不加忿疾其於孝治所害不淺<lb/>
若深罪之則議者亦或以謂太皇太后陛下聖量寛大<lb/>
與天地等而不能容受一小人謗怨之言亦於仁政不<lb/>
為無累臣欲望皇帝陛下降勅令有司置獄追確根勘<lb/>
然後太皇太后内出手詔云吾之不徳常欲聞謗以自<lb/>
儆今若罪確何以来天下異同之言矧確嘗為輔臣當<lb/>
知臣子大義今所繳進未必真是確詩其一切勿問仍<lb/>
<pb n="KR4d0076_WYG_055-29b"/>
牓朝堂如此處置則二聖仁孝之道實為兩得天下有<lb/>
識自然心服臣不勝愛君憂國之心出位僣言謹伏誅<lb/>
殛取進止<lb/>
　　　乞將臺諫官章疏降付有司根治劄子<lb/>
元祐四年四月十七日龍圖閣學士朝奉郎新知杭州<lb/>
蘇軾劄子奏臣近以臂疾堅乞一郡巳䝉聖恩差知杭<lb/>
州臣初不知其他但謂朝廷哀憐衰疾許従私便及出<lb/>
朝參乃聞班列中紛然皆言近日䑓官論奏臣罪狀甚<lb/>
<pb n="KR4d0076_WYG_055-30a"/>
多而陛下曲庇小臣不肯降出故許臣外補本畏滿盈<lb/>
力求間退既獲所欲豈更區區自辨但竊不平數年以<lb/>
来親見陛下以至公無私治天下今乃以臣之故使人<lb/>
上議聖明以謂抑塞䑓官私庇近侍其於君父所損不<lb/>
小此臣之所以不得不辨也臣平生愚拙罪戾固多至<lb/>
於非義之事自保必無只因任中書舍人日行吕惠卿<lb/>
等告詞極數其凶慝而弟轍為諫官深論蔡確等姦回<lb/>
確與惠卿之黨布列中外共讐疾臣近日復因臣言鄆<lb/>
<pb n="KR4d0076_WYG_055-30b"/>
州教授周穜以小臣而為大姦故黨人共出死力構造<lb/>
言語無所不至使臣誠有之則朝廷何惜竄逐以示至<lb/>
公若其無之臣亦安能以皎然之身而受此曖昧之謗<lb/>
也人主之職在於察毁譽辨邪正亦不易辨惟有坦然<lb/>
虚心而聴其言顯然公行而考其實則真妄自見讒構<lb/>
不行若隠受其言不考其實獻言者既不䝉聴用而被<lb/>
謗者亦不為辨明則小人習知其然利在隂中浸潤膚<lb/>
受日進日深則公卿百官誰敢自保懼者甚衆豈惟小<lb/>
<pb n="KR4d0076_WYG_055-31a"/>
臣此又臣非獨為一身而言也伏望聖慈盡將䑓諫官<lb/>
章疏降付有司令盡理根治依法施行所貴天下曉然<lb/>
知臣有罪無罪自有正法不是陛下屈法庇臣則臣雖<lb/>
死無所恨矣夫君子之所重者名節也故有捨生取義<lb/>
殺身成仁可殺不可辱之語而爵位利禄葢古者有志<lb/>
之士所謂鴻毛敝屣也人臣知此然後可與事君父言<lb/>
忠孝矣今陛下不肯降出䑓官章疏不過為愛惜臣子<lb/>
恐其萬一實有此事不免降黜而不念臣元無一事空<lb/>
<pb n="KR4d0076_WYG_055-31b"/>
受誣衊聖明在上瘖嗚無告重壊臣爵位而輕壊臣名<lb/>
節臣竊痛之意切言盡伏候誅殛取進止<lb/>
　貼黄臣所聞䑓官論臣罪狀亦未知虚實但以議及<lb/>
　聖明故不得不辨若䑓官元無此疏則臣妄言之罪<lb/>
　亦乞施行<lb/>
　又貼黄臣今方逺去闕庭欲望聖慈察臣孤立今後<lb/>
　有言臣罪狀者必乞付外施行<lb/>
　東坡全集巻五十五<lb/>
</p>
<p>
</p>
  </div>
<div>
                <head>東坡全集巻五十六</head>
    <p>
<pb n="KR4d0076_WYG_056-1a"/>
欽定四庫全書<lb/>
　東坡全集巻五十六　　　　宋　蘓軾　撰<lb/>
　　奏議一十首<lb/>
　　　乞賜州學書板狀<lb/>
元祐四年八月某日龍圖閣學士朝奉郎知杭州蘇軾<lb/>
狀奏右臣伏見本州學見管生員二百餘人及入學參<lb/>
假之流日益不已葢見朝廷尊用儒術更定貢舉條法<lb/>
漸復祖宗之舊人人慕義學者日衆若學糧不繼使至<lb/>
<pb n="KR4d0076_WYG_056-1b"/>
者無歸稍稍引去甚非朝廷樂育之意前知州熊本曽<lb/>
奏乞用廢罷市易務書板賜與州學印賃收錢以助學<lb/>
糧或乞賣與州學限十年還錢今䝉都省指揮只限五<lb/>
年見今轉運司差官重行估價約計一千四百六貫九<lb/>
百八十三文若依限送納即州學歳納二百八十一貫<lb/>
三百九十七文五年之間深為不易學者旦夕闕食而<lb/>
望利於五年之後何補於事而朝廷歳得二百八十一<lb/>
貫三百九十七文如江海之中増損㳙滴了無所覺徒<lb/>
<pb n="KR4d0076_WYG_056-2a"/>
使一方士民以謂朝廷既已捐利與民廢罷市易所放<lb/>
欠負動以萬計農商小民銜荷聖澤莫知紀極而獨於<lb/>
此飢寒儒素之士惜毫末之費猶欲於此追收市易之<lb/>
息流傳四方為損不小此乃有司出納之吝非朝廷寛<lb/>
大之政也臣以侍従備位守臣懐有所見不敢不盡伏<lb/>
望聖慈特出宸斷盡以市易書板賜與州學更不估價<lb/>
收錢所貴稍服士心以全國體謹録奏聞伏候勅㫖<lb/>
　貼黄臣勘㑹市易務元造書板用錢一千九百五十<lb/>
<pb n="KR4d0076_WYG_056-2b"/>
　一貫四百六十九文自今日以前所收淨利已計一<lb/>
　千八百八十九貫九百五十七文今若賜與州學除<lb/>
　已收淨利外只是實破官本六十一貫五百一十二<lb/>
　文伏乞詳酌施行<lb/>
　　　奏為法外刺配罪人待罪狀<lb/>
元祐四年八月某日龍圖閣學士朝奉郎知杭州蘇軾<lb/>
狀奏右臣自入境以来訪聞兩浙諸郡近年民閒例織<lb/>
輕疎糊藥紬絹以備送納和買夏稅官吏欲行揀擇而<lb/>
<pb n="KR4d0076_WYG_056-3a"/>
姦猾人户及攬納人逓相扇和不納好絹致使官吏無<lb/>
由揀擇期限既迫不免受納歳歳如此習以成風故京<lb/>
師官吏軍人但請兩浙衣賜皆不堪好上京綱運歳有<lb/>
估剥日以滋多去年估剥至九千餘貫元納專典枷鏁<lb/>
鞭撻典賣竭産有不能償姑息之弊一至於此臣自到<lb/>
郡欲漸革此弊即指揮受納官吏稍行揀擇至七月二<lb/>
十七日有百姓二百餘人於受納場前大叫數聲官吏<lb/>
軍民並皆辟易遂相率入州衙詣臣喧訴臣以理喻遣<lb/>
<pb n="KR4d0076_WYG_056-3b"/>
方稍引去臣知此數百人必非齊同發意當有凶奸之<lb/>
人為首糾率宻行葺探當日據受納官仁和縣丞陳皓<lb/>
狀申有人户顔巽男顔章顔益納和買絹五疋並是輕<lb/>
疎糊藥丈尺短少以此揀退其逐人却將専典拑撮及<lb/>
與攬納人等數百人對監官髙聲叫噉奔走前去臣即<lb/>
時差人捉到顔章顔益二人枷送右司理院禁勘只明<lb/>
日人户一時送納好絹更無一人敢行喧閙續據右司<lb/>
理院勘到顔章顔益招為本家有和買紬絹共三十七<lb/>
<pb n="KR4d0076_WYG_056-4a"/>
疋章等為見逓年例只是將輕疎糊藥紬絹納官今年<lb/>
本州為綱運估剥數多以此指揮要納好絹章等既請<lb/>
和買官錢每疋一貫不合將低價收買昌化縣輕疎糊<lb/>
藥短絹納官其顔章又不合與兄顔益商量若或揀退<lb/>
即湏拑撮専揀扇搖衆戸叫噉投州嚇脇官吏令只依<lb/>
逓年受納不堪紬絹尋將買到輕疎糊藥短絹五疋付<lb/>
揀子家人翁誠納官尋被翁誠覆本官揀退章等既見<lb/>
衆户亦有似此輕疎短絹多被揀退尋拑撮翁誠叫屈<lb/>
<pb n="KR4d0076_WYG_056-4b"/>
顔益在後用手推翁誠令顔章拑去投州即便走出三<lb/>
門前叫屈二聲跳出欄干將兩手擡起喚衆户扇摇叫<lb/>
噉稱一時投州去来衆户約二百餘人因此亦一時叫<lb/>
噉相隨投州衙喧訴臣尋體訪得顔章顔益係第一等<lb/>
豪户顔巽之子巽先充書手因受贓虚消稅賦刺配本<lb/>
州牢城尋即用倖計構胥吏醫人託患放停又為詐將<lb/>
産業重疊當出官鹽刺配滁州牢城依前託患放停歸<lb/>
鄉父子奸凶衆所畏惡下獄之日閭里稱快謹按顔益<lb/>
<pb n="KR4d0076_WYG_056-5a"/>
顔章以匹夫之微令行於衆舉手一呼數百人従之欲<lb/>
以衆多之勢脇制官吏必欲今後常納惡絹不容臣等<lb/>
大革前弊情理巨蠧實難含忍本州既已依法決訖臣<lb/>
獨判云顔章顔益家傳凶狡氣葢鄉閭故能奮臂一呼<lb/>
従者數百欲以摇動長吏脇制監官蠧害之深難従常<lb/>
法已刺配本州牢城去訖仍以散行曉示鄉村城郭人<lb/>
户今後更不得織造輕疎糊藥紬絹以備納官庶幾明<lb/>
年全革此弊伏望朝廷詳酌備録臣此狀下本路轉運<lb/>
<pb n="KR4d0076_WYG_056-5b"/>
司遍行約束曉示所貴今後京師及本路官吏軍人皆<lb/>
得堪好衣賜及受納専副不至破家陪填所有臣法外<lb/>
刺配顔章顔益二人亦乞重行朝典謹録奏聞伏候勅<lb/>
㫖<lb/>
　貼黄勘㑹本州去年發和買夏稅物帛計一十四綱<lb/>
　今来只估剥到四綱已及九千餘貫乞下左藏庫方<lb/>
　見估剥數目浩大<lb/>
　　　乞賜度牒修廨宇狀<lb/>
<pb n="KR4d0076_WYG_056-6a"/>
元祐四年九月某日龍圖閣學士朝奉郎知杭州蘇軾<lb/>
狀奏右臣伏見杭州地氣蒸潤當錢氏有國日皆為連<lb/>
樓複閣以藏衣甲物帛及其餘官屋皆珍材巨木號稱<lb/>
雄麗自後百餘年閒官司既無力修換又不忍拆為小<lb/>
屋風雨腐壊日就頽毁中間雖有心長吏果於營造如<lb/>
孫沔作中和堂梅摯作有美堂蔡襄作清暑堂之類皆<lb/>
務創新不肯修舊其餘率皆因循支撐以茍歳月而近<lb/>
年監司急於財用尤諱修造自十千以上不許擅支以<lb/>
<pb n="KR4d0076_WYG_056-6b"/>
故官舍日壊使前人遺構鞠為朽壤深可歎惜臣自熈<lb/>
寧中通判本州已見在州屋宇例皆傾邪日有覆壓之<lb/>
懼今又十五六年其壊可知到任之日見使宅樓廡欹<lb/>
仄罅縫但用小木横斜撐拄每過其下慄然寒心未嘗<lb/>
敢安步徐行及問得通判職官等皆云每遇大風雨不<lb/>
敢安寢正堂之上至於軍資甲仗庫尤為損壊今年六<lb/>
月内使院屋倒壓傷手分書手二人八月内皷角樓摧<lb/>
壓死皷角匠一家四口内有孕婦一人因此之後不惟<lb/>
<pb n="KR4d0076_WYG_056-7a"/>
官吏家屬日負憂恐至於吏卒徃来無不狼顧臣以此<lb/>
不敢坐觀尋差官檢計到官舍城門樓櫓倉庫二十七<lb/>
處皆係大段隳壊湏至修完共計使錢四萬餘貫已具<lb/>
狀聞奏乞支賜度牒二百道及且權依舊數支公使錢<lb/>
五百貫以了明年一年監修官吏供給及下諸州剗刷<lb/>
兵匠應副去訖臣非不知破用錢數浩大朝廷未必信<lb/>
従深欲減節以就約省而上件屋宇皆錢氏所構規摹<lb/>
髙大無由裁樽使為小屋若頓行毁拆改造低小則目<lb/>
<pb n="KR4d0076_WYG_056-7b"/>
前蕭然便成衰陋非惟軍民不恱亦非太平美事竊謂<lb/>
仁聖在上憂愛臣子存恤逺方必不忍使官吏胥徒日<lb/>
以軀命僥倖茍安於腐棟頺墻之下兼恐弊漏之極不<lb/>
即修完三五年間必遂大壊至時改作又非二百道度<lb/>
牒所能辦集伏望聖慈特出宸斷盡賜允従如䝉朝廷<lb/>
體訪得不合如此修完臣伏欺罔之罪謹録奏門伏候<lb/>
勅㫖<lb/>
　　　乞詩賦經義各以分數取人將来只許詩賦兼<lb/>
<pb n="KR4d0076_WYG_056-8a"/>
　　　　經狀<lb/>
元祐四年十月十八日龍圖閣學士朝奉郎知杭州蘇<lb/>
軾狀奏右臣今月五日據本州進士汪溉等一百四十<lb/>
人詣臣陳狀稱准元祐四年四月十九日勅詩賦經義<lb/>
各五分取人朝廷以謂學者久傳經義一旦添改詩賦<lb/>
習者尚少遂以五分立法是欲優待詩賦勉進詞學之<lb/>
人然天下學者寅夜競習詩賦舉業率皆成就雖降平<lb/>
分取人之法縁業已習熟不願再有改更兼學者亦以<lb/>
<pb n="KR4d0076_WYG_056-8b"/>
朝廷追復祖宗取士故事以詞學為優故士人皆以不<lb/>
能詩賦為恥比来専習經義者十無二三見今本土及<lb/>
州學生員數従詩賦他郡亦然若平分解名委是有虧<lb/>
詩賦進士難使捐已習之詩賦抑令就經義之科或習<lb/>
經義多少各以分數發解乞據狀敷奏者臣曩者備員<lb/>
侍従實見朝廷更用詩賦本末葢謂經義取人以來學<lb/>
者爭尚浮虚文字止用一律程試之日工拙無辨既去<lb/>
取髙下不厭外論而已得之後所學文詞不施於用以<lb/>
<pb n="KR4d0076_WYG_056-9a"/>
故更用祖宗故事兼取詩賦而横議之人欲收姑息之<lb/>
譽爭言天下學者不樂詩賦朝廷重失士心故為改法<lb/>
各取五分然臣在都下見太學生習詩賦者十人而七<lb/>
臣本蜀人聞蜀中進士習詩賦者十人而九及出守東<lb/>
南親歴十郡及多見江湖福建士人皆爭作詩賦其間<lb/>
工者已自追繼前人専習經義士以為恥以此知前言<lb/>
天下學者不樂詩賦皆妄也惟河北河東進士初改聲<lb/>
律恐未甚工然其經義文詞亦自比他路為拙非獨詩<lb/>
<pb n="KR4d0076_WYG_056-9b"/>
賦也朝廷於五路進士自許禮部貢院分數取人必無<lb/>
偏遺一路士人之理今臣所據前件進士汪溉等狀不<lb/>
敢不奏亦料諸處似此申明者非一欲乞朝廷參詳衆<lb/>
意特許將来一舉隨詩賦經義人數多少各紐分數發<lb/>
解如經義零分不及一人許併入詩賦額中仍除將来<lb/>
一舉外今後並只許應詩賦進士舉所貴學者不至疑<lb/>
惑専一従學謹録奏聞伏候勅㫖<lb/>
　貼黄詩賦進士亦自兼經非廢經義也<lb/>
<pb n="KR4d0076_WYG_056-10a"/>
　　　論髙麗進奉狀<lb/>
元祐四年十一月三日龍圖閣學士朝奉郎知杭州蘇<lb/>
軾狀奏臣伏見熈寧以来髙麗人屢入朝貢至元豐之<lb/>
末十六七年間館待賜予之費不可勝數兩浙淮南京<lb/>
東三路築城造船建立停館調發農工侵漁商賈所在<lb/>
騷然公私告病朝廷無絲毫之益而夷虜獲不貲之利<lb/>
使者所至圖畫山川購買書籍議者以為所得賜予大<lb/>
半歸之契丹雖虚實不可明而契丹之彊足以禍福髙<lb/>
<pb n="KR4d0076_WYG_056-10b"/>
麗若不隂相計構則髙麗豈敢公然入朝中國有識之<lb/>
士以為深憂自二聖嗣位髙麗數年不至淮浙京東吏<lb/>
民有息肩之喜唯福建一路多以海商為業其間凶險<lb/>
之人猶敢交通引惹以希厚利臣稍聞其事方欲覺察<lb/>
行遣今月三日准秀州差人押到泉州百姓徐戩擅於<lb/>
海舶内載到髙麗僧統義天手下侍者僧夀介繼常潁<lb/>
流院子金保裴善等五人及齎到本國禮賓省牒云奉<lb/>
本國王㫖令夀介等齎義天祭文来祭奠杭州僧源闍<lb/>
<pb n="KR4d0076_WYG_056-11a"/>
黎臣已指揮本州送承天寺安下選差職員二人兵級<lb/>
十人常切照管不許出入接客及選有行止經論僧伴<lb/>
話量行供給不令失所外已具事由畫一奏稟朝㫖去<lb/>
訖又據髙麗僧夀介有狀稱臨發日奉國母指揮令齎<lb/>
金塔二所祝延皇帝太皇太后聖夀臣竊觀其意盖為<lb/>
二聖嗣位數年不敢輕來入貢頓失厚利欲復遣使又<lb/>
未測聖意故以祭奠源闍棃為名因獻金塔欲以嘗試<lb/>
朝廷測知所以待之之意輕重厚薄不然者豈有欲獻<lb/>
<pb n="KR4d0076_WYG_056-11b"/>
金塔為夀而不遣使奉表止因祭奠亡僧遂致國母之<lb/>
意葢疑中國不受故為此茍簡之禮以卜朝廷若朝廷<lb/>
待之稍重則貪心復啟朝貢紛然必為無窮之患待其<lb/>
已至然後拒之則又傷恩恭惟聖明灼見情狀廟堂之<lb/>
議固有以處之臣忝備侍従出使一路懐有所見不敢<lb/>
不盡以備採擇謹具畫一如左<lb/>
　一福建狡商専擅交通髙麗引惹牟利如徐戩者甚<lb/>
　　衆訪聞徐戩先受髙麗錢物於杭州彫造夾注華<lb/>
<pb n="KR4d0076_WYG_056-12a"/>
　　嚴經費用浩汗印板既成公然於海舶載去交納<lb/>
　　却受本國厚賞官私無一人知覺者臣謂此風豈<lb/>
　　可滋長若馴致其弊敵國奸細何所不至兼今来<lb/>
　　引致髙麗僧人必是徐戩本謀臣已枷送左司理<lb/>
　　院根勘即當具案聞奏乞法外重行以戒一路奸<lb/>
　　民猾商次<lb/>
　一髙麗僧夀介有狀稱臨發日國母令齎金塔祝夀<lb/>
　　臣以謂髙麗因祭奠亡僧遂致國母之意茍簡無<lb/>
<pb n="KR4d0076_WYG_056-12b"/>
　　禮莫斯為甚若朝廷受而不報或報之輕則夷虜<lb/>
　　得以為詞若受而厚報之則是以重幣荅其茍簡<lb/>
　　無禮之餽也臣已一面令管勾職員退還其狀云<lb/>
　　朝廷清嚴守臣不敢専擅奏聞臣料此僧勢不肯<lb/>
　　已必云本國遣其來獻夀今若不奏歸國得罪不<lb/>
　　輕臣欲於此僧狀後判云州司不奉朝㫖本國又<lb/>
　　無来文難議投進執狀歸國照㑹如此處置只是<lb/>
　　臣一面指揮非朝廷拒絶其獻頗似穏便如以為<lb/>
<pb n="KR4d0076_WYG_056-13a"/>
　　可乞賜指揮施行<lb/>
　一髙麗僧夀介齎到本國禮賓省牒云祭奠源闍黎<lb/>
　　仍諸處尋師學法臣謂夀介等只是義天手下侍<lb/>
　　者非國王親屬其来乃致私奠本非國事待之輕<lb/>
　　重當與義天殊絶欲乞只許致奠之外其餘尋師<lb/>
　　學法出入遊覽之類並不許仍與限日却差船送<lb/>
　　至明州令搭附因便海舶歸國更不差人船津送<lb/>
　　如有買賣許量辨歸裝不得廣作商販<lb/>
<pb n="KR4d0076_WYG_056-13b"/>
右謹件如前若如此處置使無厚利以絶其来意上免<lb/>
朝廷帑廪無益之費下免淮浙京東公私靡弊之患臣<lb/>
不勝區區謹録奏聞伏侯勅㫖<lb/>
　　　乞賑濟浙西七州狀<lb/>
元祐四年十一月初四日兩浙西路兵馬鈐轄龍圖閣<lb/>
學士朝奉郎蘇軾狀奏勘㑹浙西七州軍冬春積水不<lb/>
種早稲及五六月水退方挿晚秧又遭乾旱早晚俱損<lb/>
髙下並傷民之艱食無甚今歳見今米㪷九十足錢小<lb/>
<pb n="KR4d0076_WYG_056-14a"/>
民方冬已有饑者兩浙水鄉種麥絶少来歳之熟指秋<lb/>
為期而熟不熟又未可知深恐来年春夏之交必有饑<lb/>
饉盜賊之憂本司除已與提轉商量多方擘畫准備外<lb/>
有合申奏事件謹具畫一如左<lb/>
　一轉運司来年合發上供額斛及補填舊欠共一百<lb/>
　　六十餘萬碩本路錢物大抵空匱剗刷變轉不行<lb/>
　　官吏急於趂辦務在免責催迫賦租督促欠負鉗<lb/>
　　束私酒漏稅之類必倍於平日饑貧之民無路逃<lb/>
<pb n="KR4d0076_WYG_056-14b"/>
　　死必將聚為盜賊又縁上供額斛數目至廣都未<lb/>
　　有備見今逐州廣行收糴指揮嚴緊官吏不免遮<lb/>
　　攔米穀添價貴糴以此斛㪷湧貴小民乏食欲望<lb/>
　　聖慈愍此一方遭罹熈寧中饑疫人死大半至今<lb/>
　　城市寂寥少欠官私逋負十人而九若不痛加賑<lb/>
　　恤則一方餘民必在溝壑今来亦不敢望朝廷别<lb/>
　　賜錢米但祗寛得轉運司上供年額錢斛則官吏<lb/>
　　自然不行迫急之政而民自受賜矣乞出自宸斷<lb/>
<pb n="KR4d0076_WYG_056-15a"/>
　　来年本路上觧錢斛且起一半或三分之二其餘<lb/>
　　候豐熟日分作二年隨年額上供錢物起發所貴<lb/>
　　公私稍獲通濟又恐官吏為見明年既得寛減僥<lb/>
　　倖替移更不盡心擘畫收拾以備補填年額乞特<lb/>
　　賜指揮須管依年分收簇數足若遇移替其所簇<lb/>
　　到數交割與後政承認不得出違年限<lb/>
　一見今逐州和糴常平斛㪷及省倉軍糧又糴封樁<lb/>
　　錢上供米名目不一官吏各務趂辦爭奪相傾以<lb/>
<pb n="KR4d0076_WYG_056-15b"/>
　　此米價益貴伏望聖慈速賜勘㑹如在京諸倉不<lb/>
　　待此米支用即令提轉疾速契勘逐州如省倉不<lb/>
　　闕軍糧常平糴散有備外更不得收糴所貴米價<lb/>
　　稍平小民不至失所浙中自来號稱錢荒今者尤<lb/>
　　甚百姓持銀絹絲綿入市莫有顧者質庫人户徃<lb/>
　　徃晝閉若得官錢三二千萬散在民間如水救火<lb/>
　　欲乞指揮提轉令將合上供錢散在諸州稅户令<lb/>
　　買金銀紬絹充年額起發<lb/>
<pb n="KR4d0076_WYG_056-16a"/>
　一自来浙中奸民結為羣黨興販私鹽急則為盜近<lb/>
　　来朝廷痛減鹽價最為仁政然結集興販猶未甚<lb/>
　　衰深恐饑饉之民散流江海之上羣黨愈衆或為<lb/>
　　深患欲乞朝廷指揮盜賊情理重者及私鹽結聚<lb/>
　　羣黨皆許申鈐轄司權於法外行遣候豐熟日依<lb/>
　　舊所貴彈壓奸愚有所畏肅<lb/>
右謹件如前勘㑹熈寧中兩浙饑饉是時米㪷二百人<lb/>
死大半父老至今言之流涕今来米㪷已及九十日長<lb/>
<pb n="KR4d0076_WYG_056-16b"/>
炎炎其勢未巳深可憂慮伏望仁聖哀憐早行賑恤今<lb/>
来所奏一一並是詣實伏乞詳酌速賜指揮謹録奏聞<lb/>
伏候勅㫖<lb/>
　　　論役法差雇利害起請畫一狀<lb/>
元祐四年十一月十日龍圖閣學士朝奉郎知杭州蘇<lb/>
軾狀奏臣自熈寧以来従事郡縣推行役事及元祐改<lb/>
法臣忝詳定今又出守躬行其法考問吏民備見雇役<lb/>
差役利害不敢不言雇役之法自第二等以上人户歳<lb/>
<pb n="KR4d0076_WYG_056-17a"/>
出役錢至多行之數年錢愈重穀帛愈輕田宅愈賤以<lb/>
至破散化為下等請以熈寧以前第一第二等户逐路<lb/>
逐州都數而較之元豐之末則多少相絶較然可知此<lb/>
雇役之法害上户者一也第四等巳下舊本無役不過<lb/>
差充壯丁無所陪備而雇役法例出役錢雖所取不多<lb/>
而貧下之人無故出三五百錢未辦之間吏卒至門非<lb/>
百錢不能解免官錢未納此費已重故皆化為游手聚<lb/>
為盜賊當時議者亦欲蠲免此等而户數至廣積少成<lb/>
<pb n="KR4d0076_WYG_056-17b"/>
多役錢待此而足若皆蠲免則所喪大半雇法無由施<lb/>
行此雇役之法害下户者二也今改行差役則二害皆<lb/>
去天下幸甚獨有第三等人户方雇役時每户歳出錢<lb/>
多者不過三四千而今應一役為費少者日不下百錢<lb/>
二年一替當費七十餘千而休閒逺者不過六年則是<lb/>
八年之中昔者徐出三十餘千而今者併出七十餘千<lb/>
苦樂可知也而況農民在官貪吏狡胥恣為蠶食其費<lb/>
又不可以一二數此則差役之法害於中等户者一也<lb/>
<pb n="KR4d0076_WYG_056-18a"/>
今之議者或欲専行差役或欲復行雇法皆偏詞過論<lb/>
也臣愚以謂朝廷既取六色錢許用雇役以代中等人<lb/>
户頗除一害以全二利此最良法可久行者但元祐二<lb/>
年十二月二十四日敕合役空閒人户不及三畨處許<lb/>
以六色錢雇州手分散従官承符人此法未為允當何<lb/>
者百姓出錢本為免役今乃限以畨次不許盡用留錢<lb/>
在官其名不正又所雇者少未足以紓中等人户之勞<lb/>
法不簡徑使奸吏小人得以伸縮臣到杭州㸃檢諸縣<lb/>
<pb n="KR4d0076_WYG_056-18b"/>
雇役皆不應法錢唐仁和富實縣分則皆雇人新城昌<lb/>
化將為貧薄反不得雇葢轉運司特於法外創立式様<lb/>
今諸縣不得將逐等人户都數通比其貧下縣分第一<lb/>
第二等人户例皆稀少至第三等則户數猥多以此漲<lb/>
起人户皆及三畨然第三等户豈可承當第一等色役<lb/>
則知通計三等乃俗吏之巧薄非朝廷立法之本意也<lb/>
臣方一面改正施行次旋准元祐四年八月十八日勅<lb/>
諸州衙前投名不足處見役年滿鄉差衙前並行替放<lb/>
<pb n="KR4d0076_WYG_056-19a"/>
且依舊條差役更不支錢又諸州役除吏人衙前外依<lb/>
條定差如空閒未及三年即以助役錢支募此法既下<lb/>
吏民相顧皆所未曉比於前来三畨之法尤為不通前<lb/>
史稱蕭何為法講若畫一葢謂簡徑易曉雖山邑小吏<lb/>
窮鄉野人皆能别白遵守然後為不刋之法也臣身為<lb/>
侍従又忝長民不可不言謹具前件條貫不便事狀及<lb/>
臣愚見所欲起請者畫一如左<lb/>
　一前件勅節文云看詳衙前自降招募指揮僅及一<lb/>
<pb n="KR4d0076_WYG_056-19b"/>
　　年諸州路軍尚有招募投名不足去處其應役年<lb/>
　　滿衙前雖依舊支與支酬勒令在役然非鄉户情<lb/>
　　願充應若後更無人願募即鄉户衙前卒無替期<lb/>
　　乃是勒令長者祗應顯於人情未便今欲將諸州<lb/>
　　衙前投名不足去處見役年滿鄉差衙門並行替<lb/>
　　放且依舊條差役更不支錢如願投充長名及向<lb/>
　　去招募到人其雇食支酬錢即全行支給却罷差<lb/>
　　充仍除鄉差年限未滿人户依條理當本户色役<lb/>
<pb n="KR4d0076_WYG_056-20a"/>
　　外其投募長名之人並與免本户役錢二十貫文<lb/>
　　如所納數少不係出納役錢之人即許㑹六色合<lb/>
　　納役錢之人依數免放并仰逐處監司相度見役<lb/>
　　衙前如有虚占窠名可以省併出處裁减人額却<lb/>
　　將减下錢數添搭入重難支酬施行<lb/>
　臣今看詳前件勅條深為未便凡長名衙前所以招<lb/>
　　募不足者特以支錢虧少故也自元豐前不聞天<lb/>
　　下有闕額衙前者豈常抑勤差充直以重難月給<lb/>
<pb n="KR4d0076_WYG_056-20b"/>
　　可以足用故也當時奉使之人如李承之沈括吳<lb/>
　　雍之類每一使至輒以减刻為功至元豐之末衙<lb/>
　　前支酬可謂僅足而無餘矣而元祐改法之初又<lb/>
　　行减削多是不支月給以故招募不行今不反循<lb/>
　　其本乃欲重困鄉差全不支錢而應募之人盡數<lb/>
　　支給又放免役錢二十貫欲以誘脅盡令應募然<lb/>
　　而歳免役錢二十千許計㑹六色人户放免則是<lb/>
　　應募自増六色錢日减也若天下投名衙前並免<lb/>
<pb n="KR4d0076_WYG_056-21a"/>
　　此二十千即六色錢存者無幾若只是闕額招募<lb/>
　　到人方得免放則均是投名厚薄頓殊其理安在<lb/>
　　朝廷既許歳免二十千則是明知支酬虧少以此<lb/>
　　補足何如直添重難月給令招募得行所謂計㑹<lb/>
　　六色人户者葢令衷私商量取錢若遇頑猾人户<lb/>
　　抵賴不還或將諸物髙價準折訟之於官經涉歳<lb/>
　　月乃肯備償則衙前所獲無幾何如官支二十千<lb/>
　　朝請暮獲豈不簡徑易曉故臣愚以謂上件勅條<lb/>
<pb n="KR4d0076_WYG_056-21b"/>
　　必難乆行議者多謂官若添錢招募則奸民觀望<lb/>
　　未肯投名以待多添錢數今来計㑹六色人户放<lb/>
　　免役錢正與添錢無異雖巧作名目其實一般大<lb/>
　　抵支錢既足萬無招募不行之理自熈寧以来無<lb/>
　　一人闕額豈有今日頓不應募臣今起請欲乞行<lb/>
　　下諸路監司守令應闕額長名衙前須管限日招<lb/>
　　募數足如不足即具元豐以前因何招募得行今<lb/>
　　来因何不足事由申奏如合添錢雇募即與本路<lb/>
<pb n="KR4d0076_WYG_056-22a"/>
　　監司商議一面施行訖具委無大破保明聞奏若<lb/>
　　限滿無故招募不足即行勘干繫官吏施行如此<lb/>
　　不過半年天下必無闕額長名衙前而所添錢數<lb/>
　　未必人人歳添二十千兼止用坊埸河渡錢非如<lb/>
　　今法計會放免侵用六色錢也<lb/>
　一前件敕節文云看詳鄉差人户物力厚薄等第髙<lb/>
　　下丁口進減放不常定恐難限以番次召募不若<lb/>
　　約空閒之年以定差法立役次輕重雇募役人顯<lb/>
<pb n="KR4d0076_WYG_056-22b"/>
　　見均當兼可以將寛剩役錢裁减無丁及女户所<lb/>
　　出錢數欲諸州役除吏人衙前外依條定差如空<lb/>
　　閒未及三年即據未及之户以助役錢支募候有<lb/>
　　户罷支已募之人各依本役年限候滿日差罷今<lb/>
　　後遇有支遣准此及以一路助役錢除依條量留<lb/>
　　一分准備外據餘剩錢數却於無丁及女户所出<lb/>
　　役錢内量行裁減具數奏聞所有先降雇募州役<lb/>
　　及分畨指揮更不許<lb/>
<pb n="KR4d0076_WYG_056-23a"/>
　臣今看詳諸役以二年為一畨向来指揮如空閒人<lb/>
　　户不及三畨則令雇募是聖恩本欲百姓空閒六<lb/>
　　年也今来無故忽减作三年吏民無不愕然以謂<lb/>
　　中等人户方苦差役正望朝廷别加寛恤而六色<lb/>
　　錢幸有餘剩正可加添畨數而乃減作三年農民<lb/>
　　皆紛然相告云向来差役雖甚勞苦然朝廷猶許<lb/>
　　我輩閒了六年今来只許閒得三年必是朝廷别<lb/>
　　要此錢使用方二聖躬行仁厚天下歸心忽有此<lb/>
<pb n="KR4d0076_WYG_056-23b"/>
　　言布聞逺邇深為可惜雖云量留一分准備外據<lb/>
　　餘剰數却於無丁及女户所出役錢内量行裁减<lb/>
　　此乃空言無實止是建議之人假為此名以濟其<lb/>
　　說臣請為朝廷詰之人户差役年月人人不同本<lb/>
　　縣有户無户日日不同加以稅産開收丁口進退<lb/>
　　雖有聖智莫能前知當雇當差臨事乃定如何於<lb/>
　　一年前預知來年合用錢數見得寛剩便行減放<lb/>
　　臣知此法必無由施行但空言而已若今来寛剩<lb/>
<pb n="KR4d0076_WYG_056-24a"/>
　　已行减放来年不足又湏却増减紛然簿書淆亂<lb/>
　　百弊横生有不可勝言者矣方今中等人户正以<lb/>
　　應役為苦而六色人户猶以出錢為樂苦者更减<lb/>
　　三年樂者又行减放其理安在大抵六色錢本役<lb/>
　　免役理當盡用雇人除量留准備外一文不合樁<lb/>
　　留然後事簡而法意通名正而人心服惟有一事<lb/>
　　不得不加周慮葢逐州逐縣六色錢多少不同若<lb/>
　　盡用雇人則苦樂不齊錢多之處役户太優與六<lb/>
<pb n="KR4d0076_WYG_056-24b"/>
　　色人户相形反為不易臣今起請欲乞今後六色<lb/>
　　錢常樁留一年准備<hi>如元祐四年只得用元祐二年錢其二年錢樁留准備用</hi>
　　及約度諸般合用錢<hi>謂如官吏請雇人錢之類</hi>外其餘委自提<lb/>
　　刑轉運與守令商議將逐州逐縣人户貧富色役<lb/>
　　多少預行品配以一路六色錢通融分給令州縣<lb/>
　　盡用雇人以本處色役輕重為先後如此則事簡<lb/>
　　而易行錢均而無弊雇人稍廣中外漸蘇則差役<lb/>
　　良法可以乆行而不變矣<lb/>
<pb n="KR4d0076_WYG_056-25a"/>
　貼黄若行此法今後空閒三年人户官吏隠庇不差<lb/>
　却行雇募無由㸃檢縦許人告自非多事好訟之人<lb/>
　誰肯告訴若有本等已上閒及三年未委専以空間<lb/>
　先後為斷為復參用物力髙下定差既無果決條貫<lb/>
　今後詞訟必多<lb/>
右謹件如前朝廷改法數年至今民心紛然未定臣在<lb/>
外服目所親見正為此數事耳伏望聖慈與執政大臣<lb/>
早定此法果斷而行之若還付有司則出納之吝必無<lb/>
<pb n="KR4d0076_WYG_056-25b"/>
成議日復一日農民凋弊所憂不小臣干犯天威謹俟<lb/>
斧鉞之誅謹録奏聞伏候勅㫖<lb/>
　　　論髙麗進奉第二狀<lb/>
元祐四年十一月十三日龍圖閣學士朝奉郎知杭州<lb/>
蘇軾狀奏右臣近奏為髙麗僧夀介狀稱臨發日奉國<lb/>
母指揮將金塔二所附夀介前来祝延皇帝太皇太后<lb/>
聖夀臣已一面退還其狀仍令本州所差伴話僧思義<lb/>
只作已意體問所獻金塔次第其髙麗僧夀介知臣不<lb/>
<pb n="KR4d0076_WYG_056-26a"/>
為聞奏方始將出僧統義天付身文字以示思義乃是<lb/>
欲將金塔二所捨入杭州恵因院等處祝延聖夀仍云<lb/>
随身收管不可擅動元封俟續有疏文到日方可施納<lb/>
以此顯見髙麗人將此金塔嘗探中國意度臣既退還<lb/>
其狀將来必是自將此塔捨在惠因等院既是衷私捨<lb/>
施僧院即朝廷難為回賜若受而不報夷虜性貪或生<lb/>
怨望伏望朝廷撿㑹臣前奏早賜指揮如夀介等將上<lb/>
件金塔捨施亦乞只作臣意度一面荅不奉朝㫖不敢<lb/>
<pb n="KR4d0076_WYG_056-26b"/>
令僧院收留所貴稍絶後患謹録奏聞伏候勅㫖<lb/>
　貼黄臣體問得惠因院亡僧淨源本是庸人只因多<lb/>
　與徃還致商人等於髙麗國中妄有談說是致義天<lb/>
　逺来従學因此本院厚獲施利而淮浙官私遍遭擾<lb/>
　亂今来又訪聞得還是本院行者姓顔人齎持淨源<lb/>
　真影舍利随舶船過海是致義天復差人祭奠臣見<lb/>
　令所司根勘候見詣實奏聞次今来若許惠因院收<lb/>
　留金塔乃是庸人奸猾自圖厚利為國生事深為不<lb/>
<pb n="KR4d0076_WYG_056-27a"/>
　可<lb/>
　　　乞令髙麗僧従泉州歸國狀<lb/>
元祐四年十二月三日龍圖閣學士朝奉郎知杭州蘇<lb/>
軾狀奏臣近為泉州商客徐戩帶領髙麗國僧統義天<lb/>
手下侍者僧夀介等到来杭州致祭亡僧淨源因便帶<lb/>
到金塔二所遂具畫一事由聞奏已准朝㫖許令夀介<lb/>
等致祭亡僧浄源畢差人船送到明州附因便海舶歸<lb/>
國如浄源徒弟願與回贈物色即量度回贈本州已依<lb/>
<pb n="KR4d0076_WYG_056-27b"/>
准指揮許令夀介等致祭淨源了畢其徒弟量將土儀<lb/>
回贈夀介等收受所有帶到金塔二所據夀介等令監<lb/>
伴職員前来告臣云恐帶回本國得罪不輕臣已依元<lb/>
奏詞語判狀付逐僧執歸本國照㑹及本州即時差撥<lb/>
人船乘載夀介等亦將米麵蠟燭之類隨宜餞送逐僧<lb/>
於十一月三十日起發前去外訪聞明州近日少有因<lb/>
便商客入髙麗國竊恐久滯逐僧在彼不便竊聞泉州<lb/>
多有海舶入髙麗徃来買賣除已牒明州契勘如夀介<lb/>
<pb n="KR4d0076_WYG_056-28a"/>
等到来年卒無因便舶船即一面申奏乞發徃泉州附<lb/>
船歸國外湏至奏聞者　右伏乞朝廷特降指揮下明<lb/>
州疾速契勘依此施行所貴不至住滯謹録奏聞伏候<lb/>
勅㫖<lb/>
　　　乞降度牒召人入中斛㪷出糶濟饑等狀<lb/>
元祐五年二月十四日龍圖閣學士朝奉郎知杭州蘇<lb/>
軾狀奏右臣近指揮本州令在州并倚郭兩縣糶常平<lb/>
米一千石及外七縣大縣日糶百石小縣五十石約計<lb/>
<pb n="KR4d0076_WYG_056-28b"/>
日糶五百餘石自二月至六月終將見管裏外常平米<lb/>
均勻兊撥除本州倚郭略已足用外其餘七縣見闕三<lb/>
萬餘石雖䝉朝廷賜上供米一十萬石於出路出糶已<lb/>
準轉運司牒報於越睦州撥三萬石與杭州然本州年<lb/>
計見闕軍糧六萬餘石越睦州米尚不了兊充軍糧更<lb/>
無縁出賣以此外縣出糶實闕三萬餘石臣已一面指<lb/>
揮諸縣那移般運開埸出糶以平米價庶幾深山窮谷<lb/>
小民不至大段失所然約度見管米數恐只至四五月<lb/>
<pb n="KR4d0076_WYG_056-29a"/>
間必然糶盡若秋穀未登糶埸不繼即民間頓然闕食<lb/>
深可憂慮臣勘㑹諸州例皆闕米縦使督迫轉運提刑<lb/>
司必是無處擘畫那移應副惟有一䇿恐可濟辦縁臣<lb/>
去歳曽奏乞度牒二百道脩完本州廨宇未䝉施行臣<lb/>
於十二月末曽作書與太師文彦博以下執政八人乞<lb/>
早奏陳特許給上件度牒二百道臣欲權將上件度牒<lb/>
召募蘇湖常秀人户令於本州闕米縣分入中斛㪷以<lb/>
優價入中减價出賣約可得二萬五千石糶得一萬五<lb/>
<pb n="KR4d0076_WYG_056-29b"/>
千貫訪聞蘇湖常秀雖其災傷富民却薄有蓄積若以<lb/>
度牒召募必肯入中却以此錢脩完廨宇庶幾先濟饑<lb/>
殍之民後完乆壞屋宇兩事皆濟則吏民荷徳無窮臣<lb/>
發此書已四十餘日至今無報不免干冒朝廷上瀆聖<lb/>
聴伏乞聖慈深哀本州外邑溪谷之民將墜溝壑特發<lb/>
宸斷速賜允従臣無任惶恐戰慄待罪之至謹録奏聞<lb/>
伏候勅㫖<lb/>
　　　論葉温叟分擘度牒不公狀<lb/>
<pb n="KR4d0076_WYG_056-30a"/>
元祐五年二月十八日龍圖閣學士左朝奉郎知杭州<lb/>
蘇軾狀奏今月十七日准轉運使葉温叟牒杭州准尚<lb/>
書禮部符准元祐五年正月二十六日勅勘㑹兩浙淮<lb/>
南路見係災傷民間穀價湧貴雖已降指揮減撥上供<lb/>
斛㪷出糶及依條賑恤外竊慮所用斛㪷數多不能周<lb/>
足牒奉勅各出給空名度牒三百道付逐路轉運提刑<lb/>
鈐轄司分擘與災傷州軍召人入納斛㪷或見錢糴入<lb/>
官司封樁及諸色斛㪷添助賑濟支用者省部今依准<lb/>
<pb n="KR4d0076_WYG_056-30b"/>
勅命指揮出給到空名度牒三百道并封皮湏至符送<lb/>
者符當司主者候到一依前項勅命指揮及照㑹元祐<lb/>
勅令疾速施行仍關提刑鈐轄司及合屬去處不管稍<lb/>
有違悞者當司契勘杭越蘇湖常秀潤衢婺台等州災<lb/>
傷放稅除衢州放稅只及二釐不至災傷更不撥外今<lb/>
將杭越等九州放稅錢數衮紐每州合得道數湏至行<lb/>
遣數内杭州三十道者臣看詳上件勅㫖為兩浙淮南<lb/>
路災傷各出給空名度牒三百道付逐路轉運提刑鈐<lb/>
<pb n="KR4d0076_WYG_056-31a"/>
轄司分擘與災傷州軍轉運司既受上件敕㫖即合與<lb/>
提刑及浙東西兩路鈐轄司商量分擘仍湏參州郡大<lb/>
小户口衆寡及災傷分數品配合得道數依公分擘今<lb/>
来轉運使葉温叟因出巡蘇秀等州在路受得上件敕<lb/>
㫖便敢公然違戾更不計㑹提刑及兩路鈐轄司亦不<lb/>
與轉運判官張璹商議便一面擅行分擘内杭州只得<lb/>
三十道竊縁杭州城内生齒不可勝數約計四五十萬<lb/>
人裏外九縣主客户口共三十餘萬今来檢放水旱雖<lb/>
<pb n="KR4d0076_WYG_056-31b"/>
只計一分六釐又縁杭州自来土産米穀不多全仰蘇<lb/>
湖常秀等州般運斛㪷接濟若數州不熟即杭州雖十<lb/>
分豐稔亦不免為饑年自去歳十月以後米價湧長至<lb/>
每㪷九十足錢近歳浙中難得見錢每㪷九十便比熈<lb/>
寧以前百四五十因糴常平米每日不下五六萬人爭<lb/>
糴方免餓殍今来聖恩優恤一路委自提轉及兩路鈐<lb/>
轄司分擘度牒而温叟獨出私意只分與杭州三十道<lb/>
内潤州人户比杭州十分纔及一二却分得一百道其<lb/>
<pb n="KR4d0076_WYG_056-32a"/>
餘多少任情未易悉數致杭州百姓例皆咨怨將謂聖<lb/>
恩偏厚潤州不及杭州不知自是温叟公違敕㫖任情<lb/>
分擘湏至奏陳者　右臣先於二月四日奏為杭州諸<lb/>
縣出糶官米自二月至六月終闕三萬餘石乞特賜度<lb/>
牒二百道召人入中米外縣吏民日夜企望朝廷施行<lb/>
雖大旱望雨執熱思濯未喻其急度奏狀未到間已䝉<lb/>
朝廷施行乃是聖明洞照數千里外事有如目覩今乃<lb/>
為轉運使葉温叟自出私意多少任情以杭州衆大甲<lb/>
<pb n="KR4d0076_WYG_056-32b"/>
於兩路只分與三十道吏民驚駭莫曉其意臣竊原聖<lb/>
意葢謂提刑專主賑濟鈐轄司專管災傷盜賊故令轉<lb/>
運司與兩司同共相度分擘今温叟並不計㑹兩司及<lb/>
轉運判官直自一面任意分擘牒送諸州更不關報鈐<lb/>
轄司臣忝為侍従出使一路温叟似此凌蔑肆行臣若<lb/>
不言必無人更敢論列况杭州見今裏外一十九處開<lb/>
場糶米糴者如雲雖寄居待闕官員亦行差請杭人素<lb/>
来驕奢本以糴官米為恥若非饑急豈肯来糴此皆温<lb/>
<pb n="KR4d0076_WYG_056-33a"/>
叟與諸監司所共目覩今来只分三十道深駭物聴竊<lb/>
縁度牒三百道約直錢五萬餘貫所在商賈富民為之<lb/>
奔走洶動而温叟一面任意分擘更不計㑹逐司豈得<lb/>
稳便兼臣訪聞去歳諸郡檢放稅賦多有不實不盡只<lb/>
如蘇州積水瀰望衆所共見今来放歳分數反不及潤<lb/>
州葢是檢放官吏觀望漕司意指及各隨本州長吏用<lb/>
意厚薄未必皆是的實今来温叟専用放稅分數為斷<lb/>
深為未允縦使檢放得實而州郡大小户口多寡不同<lb/>
<pb n="KR4d0076_WYG_056-33b"/>
亦合參酌品配従逐司公共相度分擘方得允當今来<lb/>
但係温叟所定賑濟州郡即多得度牒應係别人地分<lb/>
例皆靳惜不與顯見全然不公臣已牒轉運司請細詳<lb/>
上件朝㫖計㑹提刑鈐轄司依公分擘去訖深慮温叟<lb/>
未肯聴従縦肯聴従不過量添三二十道亦是支用不<lb/>
足伏望聖慈體念杭州元奏闕米三萬石本乞度牒二<lb/>
百道方稍足用今来不敢更望上件數目只乞特賜指<lb/>
揮於三百道内支一百五十道與杭州况其餘州軍元<lb/>
<pb n="KR4d0076_WYG_056-34a"/>
無奏請闕米去處將其餘一百五十道分與亦無闕事<lb/>
伏乞早賜指揮所貴災傷之民均受聖澤不至以一夫<lb/>
私意専制多少謹録奏聞伏候敕㫖<lb/>
　貼黄杭州元奏闕米三萬石乞度牒二百道今来轉<lb/>
　運使只與三十道潤州元不奏闕米顯是常平錢米<lb/>
　足用今来却與一百道深駭物聴乞朝廷詳酌諸州<lb/>
　元無奏請闕米去處若依臣所奏分與一百五十道<lb/>
　已出望外杭州若得一百五十道猶未足用乞自聖<lb/>
<pb n="KR4d0076_WYG_056-34b"/>
　㫖分劈施行若只下本路其轉運使葉温叟必是遂<lb/>
　非不肯應副<lb/>
　<lb/>
　<lb/>
　<lb/>
　<lb/>
　<lb/>
　東坡全集巻五十六<lb/>
</p>
<p>
</p>
  </div>
<div>
                <head>東坡全集巻五十七</head>
    <p>
<pb n="KR4d0076_WYG_057-1a"/>
欽定四庫全書<lb/>
　東坡全集巻五十七　　　　宋　蘓軾　撰<lb/>
　　奏議六首<lb/>
　　　杭州乞度牒開西湖狀<lb/>
元祐五年四月二十九日龍圖閣學士左朝奉郎知杭<lb/>
州蘓軾狀奏右臣聞天下所在陂湖河渠之利廢興成<lb/>
毁皆若有數惟聖人在上則興利除害易成而難廢昔<lb/>
西漢之末翟方進為丞相始決壊汝南鴻隙陂父老怨<lb/>
<pb n="KR4d0076_WYG_057-1b"/>
之歌曰壊陂誰翟子威飯我豆食羮芋魁反乎覆陂當<lb/>
復誰言者兩黄鵠葢民心之所欲而託之天以為有神<lb/>
下告我也孫皓時吳郡上言臨平湖自漢末草穢壅塞<lb/>
今忽開通長老相傳此湖開天下平皓以為已瑞已而<lb/>
晉武帝平吳由此觀之陂湖河渠之類久廢復開事關<lb/>
興運雖天道難知而民心所欲天必従之杭州之有西<lb/>
湖如人之有眉目葢不可廢也唐長慶中白居易為刺<lb/>
史方是時湖溉田千餘頃及錢氏有國置撩湖兵士千<lb/>
<pb n="KR4d0076_WYG_057-2a"/>
人日夜開浚自國初以来稍廢不治水涸草生漸成葑<lb/>
田熈寧中臣通判本州則湖之葑合葢十二三耳至今<lb/>
纔十六七年之間遂堙塞其半父老皆言十年以来水<lb/>
淺葑合如雲翳空倐忽便滿更二十年無西湖矣使杭<lb/>
州而無西湖如人去其眉目豈復為人乎臣愚無知竊<lb/>
謂西湖有不可廢者五天禧中故相王欽若始奏以西<lb/>
湖為放生池禁捕魚鳥為人主祈福自是以来每歳四<lb/>
月八日郡人數萬㑹于湖上所活羽毛鱗介以百萬數<lb/>
<pb n="KR4d0076_WYG_057-2b"/>
皆西北向稽首仰祝千萬嵗夀若一旦堙塞使蛟龍魚<lb/>
鼈同為涸轍之鮒臣子坐觀亦何心哉此西湖之不可<lb/>
廢者一也杭之為州本江海故地水泉鹹苦居民零落<lb/>
自唐李泌始引湖水作六井然後民足於水井邑日富<lb/>
百萬生聚待此而後食今湖狹水淺六井漸壊若二十<lb/>
年之後盡為葑田則舉城之人復飲鹹苦其勢必自耗<lb/>
散此西湖之不可廢者二也白居易作西湖石函記云<lb/>
放水溉田每減一寸可溉十五頃每一伏時可溉五十<lb/>
<pb n="KR4d0076_WYG_057-3a"/>
頃若蓄洩及時則瀕河千頃可無凶歳今歳不及千頃<lb/>
而下湖數十里間茭菱穀米所獲不貲此西湖之不可<lb/>
廢者三也西湖深濶則運河可以取足於湖水若湖水<lb/>
不足則必取足於江潮潮之所過泥沙渾濁一石五斗<lb/>
不出三歳輒調兵夫十餘萬工開浚而河行市井中葢<lb/>
十餘里吏卒搔擾泥水狼藉為居民莫大之患此西湖<lb/>
之不可廢者四也天下酒稅之盛未有如杭者也歳課<lb/>
二十餘萬緍而水泉之用仰給於湖若湖漸淺狹水不<lb/>
<pb n="KR4d0076_WYG_057-3b"/>
應溝則當勞人逺取山泉歳不下二十萬工此西湖之<lb/>
不可廢者五也臣以侍従出膺寵寄日覩西湖有必廢<lb/>
之漸有五不可廢之憂豈得苟安歳月不任其責輒已<lb/>
差官打量湖上葑田計二十五萬餘文度用夫二十餘<lb/>
萬工近者伏䝉皇帝陛下太皇太后陛下以本路饑饉<lb/>
特寛轉運司上供額斛五十餘萬石出糶常平米亦數<lb/>
十萬石約勅諸路不取五穀力勝稅錢東南之民所活<lb/>
不可勝計今又特賜本路度牒三百而杭獨得百道臣<lb/>
<pb n="KR4d0076_WYG_057-4a"/>
謹以聖意増價召入中米減價出賣以濟饑民而増減<lb/>
耗折之餘尚得錢米約共一萬餘貫石臣輒以此錢米<lb/>
募民開湖度可得十萬工自今月二十八日興工農民<lb/>
父老縦觀太息以謂二聖既捐利與民活此一方而又<lb/>
以其餘棄興乆廢無窮之利使數千人得食其力以度<lb/>
此凶歳葢有泣下者臣伏見民情如此而錢米有限所<lb/>
募未廣葑合之地尚存大半若来者不嗣則前功復棄<lb/>
深可痛惜若更得度牒百道則一舉募民除去淨盡不<lb/>
<pb n="KR4d0076_WYG_057-4b"/>
復遺患矣伏望皇帝陛下太皇太后陛下少賜詳覽察<lb/>
臣所論西湖五不可廢之狀利害較然特出聖斷别賜<lb/>
臣度牒五十道仍勅轉運提刑司於前來所賜諸州度<lb/>
牒二百道内契勘賑濟支用不盡者更撥五十道價錢<lb/>
與臣通成一百道使臣得盡力畢志半年之間目見西<lb/>
湖復唐之舊環三十里際山為岸則農民父老與羽毛<lb/>
鱗介同泳聖澤無有窮巳臣不勝大願謹録奏聞伏候<lb/>
勅㫖<lb/>
<pb n="KR4d0076_WYG_057-5a"/>
　貼黄目下浙中梅雨葑根浮動易為除去及六七月<lb/>
　大雨時行利以殺草芟夷藴崇使不復滋蔓又浙中<lb/>
　農民皆言八月斷葑根則死不復生伏乞聖慈早賜<lb/>
　開允及此良時興工不勝幸甚<lb/>
　又貼黄本州自去年至今開浚運河引西湖水灌注<lb/>
　其中今来開除葑田逐一利害臣不敢一一煩瀆天<lb/>
　聴别具狀申三省去訖<lb/>
　　　申三省起請開湖六條狀<lb/>
<pb n="KR4d0076_WYG_057-5b"/>
元祐五年五月初五日龍圖閣學士左朝奉郎知杭州<lb/>
蘇軾狀申軾於熈寧中通判杭州訪問民間疾苦父老<lb/>
皆云惟苦運河淤塞逺則五年近則三年率常一開後<lb/>
不獨勞役兵民而運河自州前至北郭穿闤闠中葢十<lb/>
四五里每將興工市肆汹動公私騷然自胥吏壕寨兵<lb/>
級等皆能恐喝人户或云當於某處置土某處過泥水<lb/>
則居者皆有失業之憂既得重賂又轉而之他及工役<lb/>
既畢則房廊邸店作踐狼藉園囿隙地例成丘阜積雨<lb/>
<pb n="KR4d0076_WYG_057-6a"/>
蕩濯復入河中居民患厭未易悉數若三五年失開則<lb/>
公私壅滯以尺寸水欲行數百斛舟人牛力盡跬步千<lb/>
里雖監司使命有數日不能出郭者其餘艱阻固不待<lb/>
言問其所以頻開屢塞之由皆云龍山浙江兩閘日納<lb/>
潮水泥沙渾濁一汛一淤積日稍乆便及四五尺其勢<lb/>
當然不足怪也軾又問言潮水淤塞非獨近歳若自唐<lb/>
以来如此則城中皆為丘阜無復平田今驗所在堆疊<lb/>
泥沙不過三五十年所積耳其故何也父老皆言錢氏<lb/>
<pb n="KR4d0076_WYG_057-6b"/>
有國時郡城之東有小堰門既云小堰則容有大者昔<lb/>
人以大小二堰隔截江水不放入城則城中諸河専用<lb/>
西湖水水既清徹無由淤塞而餘杭門外地名半道洪<lb/>
者亦有堰名為清河意似愛惜湖水不令走下自天禧<lb/>
中故相王欽若知杭州始壊此堰以快目下舟楫往来<lb/>
今七十餘年矣以意度之必自此後湖水不足於用而<lb/>
取足於江潮又況今者西湖日就堙塞昔之水面半為<lb/>
葑田霖潦之際無所潴畜流溢害田而旱乾之月湖自<lb/>
<pb n="KR4d0076_WYG_057-7a"/>
減涸不能復及運河謹按唐長慶中刺史白居易浚治<lb/>
西湖作石函記其畧曰自錢塘至鹽官界應溉夾河田<lb/>
者皆放湖入河自河入田每減一寸可溉十五頃每一<lb/>
伏時可溉五十頃若堤防如法蓄泄及時則瀕湖千頃<lb/>
無凶年矣由此觀之西湖之水尚能自運河入田以溉<lb/>
千頃則運河足用可知也軾於是時雖知此利害而講<lb/>
求其方未得要便今者䝉恩出典此州自去年七月到<lb/>
任首見運河乾淺使客出入艱苦萬狀穀米薪蒭亦縁<lb/>
<pb n="KR4d0076_WYG_057-7b"/>
此暴貴尋剗刷捍江兵士及諸色廂軍得千餘人自十<lb/>
月興工至今年四月終開浚茆山鹽橋二河各十餘里<lb/>
皆有水八尺以上見今公私舟船通利父老皆言自三<lb/>
十年以来開河未有若此深快者也然潮水日至淤填<lb/>
如舊則三五年間前功復棄軾方講問其䇿而臨濮縣<lb/>
主簿監在城商稅蘇堅建議曰江潮灌注城中諸河歳<lb/>
月己久若遽用錢氏故事以堰閘却之令自城外轉過<lb/>
不惟事體稍大而湖面葑合積水不多雖引入城未可<lb/>
<pb n="KR4d0076_WYG_057-8a"/>
全恃宜參酌古今且用中䇿今城中運河有二其一曰<lb/>
茆山河南抵龍山浙江閘口而北出天宗門其一曰鹽<lb/>
橋河南至州前碧波亭下東合茆山河而北出餘杭門<lb/>
餘杭天宗二門東西相望不及三百步二河合於門外<lb/>
以北抵長河堰下今宜於鈐轄司前創置一閘每遇潮<lb/>
上則暫閉此閘令龍山浙江潮水徑従茆山河出天宗<lb/>
門候一兩時辰潮平水清然後開閘則鹽橋一河過闤<lb/>
闠中者永無潮水淤塞開淘搔擾之患而茆山河縦復<lb/>
<pb n="KR4d0076_WYG_057-8b"/>
淤填乃在人户稀少村落相半之中雖不免開淘而泥<lb/>
土有可堆積不為人患潮水自茆山河行十餘里至梅<lb/>
家橋下始與鹽橋河相通潮已行逺泥沙澄墜雖入鹽<lb/>
橋河亦不淤填<hi>自来潮水入茆山鹽橋二河只淤填十里自十里以外不曽開淘此已然之明</hi>
<hi>効也</hi>茆山河既日受潮水無縁涸竭而鹽橋河底低茆山<lb/>
河底四尺<hi>梅家橋下量得水深四尺而碧波亭前水深八尺</hi>則鹽橋河亦無涸<lb/>
竭之理然猶當過慮以備乏水今西湖水貫城以入于<lb/>
清湖河者大小凡五道<hi>一暗門外㪷門一所一湧金門外水閘一所一集賢亭前水筧</hi>
<pb n="KR4d0076_WYG_057-9a"/>
<hi>一所一集賢亭後水閘一所一菩提寺前㪷門一所</hi>皆自清湖河而下以北出餘<lb/>
杭門不復與城中運河相灌輸此最可惜宜於湧金門<lb/>
内小河中置一小堰使暗門湧金門二道所引湖水皆<lb/>
入法慧寺東溝中南行九十一丈則鑿為新溝二十六<lb/>
丈以東逹于承天寺東之溝又南行九十丈復鑿為新<lb/>
溝一百有七丈以東入于猫兒橋河口自猫兒橋河口<lb/>
入新水門以入于鹽橋河則咫尺之近矣此河下流則<lb/>
江潮清水之所入上流則西湖活水之所注永無乏絶<lb/>
<pb n="KR4d0076_WYG_057-9b"/>
之憂矣而湖水所過皆闤闠曲折之間頗作石櫃貯水<lb/>
使民得汲用澣濯且以備火災其利甚博此所謂參酌<lb/>
古今而用中䇿也軾尋以堅之言使通直郎知仁和縣<lb/>
事黄僎相度可否及率僚吏躬親驗視一一皆如堅言<lb/>
可成無疑也謹以四月二十日興工開導及作堰閘且<lb/>
以餘力修完六井<hi>杭州城中多鹵地無甘井唐刺史李泌始作六井皆引湖水注其中歳久</hi>
<hi>不治熈寧中知州陳襄與軾同擘畫修完而功不堅至今復廢壊軾今改作瓦筒又以塼石培甃固䕶可以堅</hi>
<hi>久</hi>皆不過數月可以成就而本州父老農民覩此利便<lb/>
<pb n="KR4d0076_WYG_057-10a"/>
相率詣軾陳狀凡一百一十五人皆言西湖之利上自<lb/>
運河下及民田億萬生聚飲食所資非止為游觀之美<lb/>
而近年以来堙塞幾半水面日減茭葑日滋更二十年<lb/>
無西湖矣勸軾因此盡力開之軾既深愧其言而患兵<lb/>
工寡少費用之資無所従出父老皆言竊聞朝廷近賜<lb/>
度牒一百道每道一百七十貫為錢一萬七千貫本州<lb/>
既髙估米價召人入中減價出糶以濟饑民消折之餘<lb/>
尚有米錢約共一萬貫石若支用此亦足以集事矣適<lb/>
<pb n="KR4d0076_WYG_057-10b"/>
㑹錢塘縣尉許敦仁建言西湖可開狀其畧曰議者欲<lb/>
開西湖久矣自太守鄭公戩以来茍有志於民者莫不<lb/>
以此為急然皆用工滅裂又無以善其後葢西湖水淺<lb/>
茭葑壯猛雖盡力開撩而三二年間人工不繼則隨手<lb/>
葑合與不開同竊見吳人種菱每歳之春芟除澇漉寸<lb/>
草不遺然後下種若將葑田變為菱蕩永無茭草堙塞<lb/>
之患今乞用上件錢米雇人開湖候開成湖面即給與<lb/>
人户量出課利作菱蕩租佃獲利既厚歳歳加工若稍<lb/>
<pb n="KR4d0076_WYG_057-11a"/>
不除治微生茭葑即許人剗賃但使人户常憂剗奪自<lb/>
然盡力永無後患今有錢米一萬貫石度所雇得十萬<lb/>
工每工約開葑一丈亦可添得十萬丈水面不為小補<lb/>
<hi>若量破錢米召暮飢民興役必不濟事若每日破米三升錢五十五文足雇一强壯人夫然後可使雖云强壯</hi>
<hi>然艱食之歳使數千人得食其力以度凶年亦歸於賑濟也</hi>軾尋以敦厚之䇿參考<lb/>
衆議皆謂允當已一面牒本州依敦仁擘畫支上件錢<lb/>
米雇人仍差捍江船務樓店務兵士共五百人般載葑<lb/>
草於四月二十八日興工去訖今来有合行起請事件<lb/>
<pb n="KR4d0076_WYG_057-11b"/>
謹具畫一如左<lb/>
　一今来所創置鈐轄司前一閘雖每遇潮上閉閘一<lb/>
　　兩時辰而公私舟船欲出入閘者自湏先期出入<lb/>
　　必不肯端坐以待閉閘兼更有茅山一河自可通<lb/>
　　行以此實無阻滯之患而能隔截江潮徑自茅山<lb/>
　　河出天宗門至鹽橋一河永無堙塞開淘搔擾之<lb/>
　　患為利不小恐来者不知本末以阻滯為言輕有<lb/>
　　變改積以歳月舊患復作今来起請新置鈐轄司<lb/>
<pb n="KR4d0076_WYG_057-12a"/>
　　前一閘遇潮上閉訖方得開龍山浙江閘候潮平<lb/>
　　水清方得却開鈐轄司前閘<lb/>
　一鹽橋運河岸上有治平四年提刑元積中所立石<lb/>
　　刻為人户屋舍侵占牽路巳行除拆外具載闊狹<lb/>
　　丈尺今方二十餘年而兩岸人户復侵占牽路葢<lb/>
　　屋數千間却於屋外别作牽路以致河道日就淺<lb/>
　　窄準此據理並合拆除本州方行相度而人户相<lb/>
　　率經州乞遽逐人家後丈尺各作木岸以䕶河堤<lb/>
<pb n="KR4d0076_WYG_057-12b"/>
　　仍據所侵占地量出賃錢官為樁管準備修補木<lb/>
　　岸乞免拆除屋舍本州已依狀施行去訖今来起<lb/>
　　請應占牽路人户所出賃錢並送通判㕔收管準<lb/>
　　備修補河岸不得别將支用如違並科違制<lb/>
　一自来西湖水面不許人租佃惟茭葑之地方許請<lb/>
　　賃種植今来既將葑田開成水面湏至給與人户<lb/>
　　請佃種菱深慮歳久人户日漸侵占舊来水面種<lb/>
　　植官司無由覺察巳指揮本州候開湖了日於今<lb/>
<pb n="KR4d0076_WYG_057-13a"/>
　　来新開界上立小石塔三五所相望為界亦湏至<lb/>
　　立條約束今来起請應石塔以内水面不得請射<lb/>
　　及侵占種植如違許人告每丈支賞錢五貫文省<lb/>
　　以犯人家財充<lb/>
　一湖上種菱人户自来臠割葑地如田塍狀以為疆<lb/>
　　界縁此即漸葑合不可不禁今来起請應種菱人<lb/>
　　户只得標挿竹木為四至不得以臠葑為界如違<lb/>
　　亦許人剗賃<lb/>
<pb n="KR4d0076_WYG_057-13b"/>
　一本州公使庫自来收西湖菱草蕩課利錢四百五<lb/>
　　十四貫充公使今来既開草葑盡變為菱蕩給與<lb/>
　　人户租佃即今後課利亦必稍増若撥入公使庫<lb/>
　　未為穏便今来起請欲乞應西湖上新舊菱蕩課<lb/>
　　利並委自本州量立課額今後永不得増添如人戸<lb/>
　　不切除治致少有草葑即許人剗賃其到賃人特與<lb/>
　　權免三年課利所有新舊菱蕩課利錢盡送錢塘縣<lb/>
　　尉司收管謂之開湖司公使庫更不得支用以備<lb/>
<pb n="KR4d0076_WYG_057-14a"/>
　　逐年雇人開葑撩淺如敢别將支用並科違制<lb/>
　一錢塘縣尉廨宇在西湖上今来起請今後差錢塘<lb/>
　　縣尉銜位内帶管勾開湖司公事常切㸃檢纔有<lb/>
　　茭葑即依法施行或支開湖司錢物雇人開撩替<lb/>
　　日委後政㸃檢交割如有茭葑不切除治即申所<lb/>
　　屬㸃檢申吏部理為違制<lb/>
　　　以上六條並刻石置知州及錢塘縣尉上常㕔切<lb/>
　　　㸃檢<lb/>
<pb n="KR4d0076_WYG_057-14b"/>
右謹件如前勘㑹西湖葑田共二十五萬餘丈合用人<lb/>
夫二十餘萬工上件錢米約可雇十萬工只開得一半<lb/>
軾已具狀奏聞乞别賜度牒五十道通成一百道充開<lb/>
湖費用外所有逐一子細利害不敢一一紊煩天聴伏<lb/>
乞僕射相公門下侍郎中書侍郎尚書左丞尚書右丞<lb/>
特賜詳覽前件所陳利害及起請六事逐一敷奏立為<lb/>
本州條貫早賜降下依稟施行兼畫成地圖一面隨狀<lb/>
納上謹具狀申三省謹狀<lb/>
<pb n="KR4d0076_WYG_057-15a"/>
　　　奏户部拘收度牒狀<lb/>
元祐五年五月二十七日龍圖閣學士左朝奉郎知杭<lb/>
州蘇軾狀奏右臣近者伏見二聖遇災而懼憂勞四方<lb/>
所以拯救饑民者可謂至矣兩浙淮南䝉賜度牒六百<lb/>
道而杭揚二州各得百道吏民鼔舞歌詠聖澤曽未數<lb/>
日而淮西提刑申户部本路常平斛㪷足用不湏上件<lb/>
度牒兩浙轉運提刑亦申本路今年豐熟别無流民是<lb/>
致户部申都省却乞拘收度牒錢斛以備别時支用都<lb/>
<pb n="KR4d0076_WYG_057-15b"/>
省更不奏禀聖㫖便行下本路提刑司依户部所申施<lb/>
行臣勘㑹自来聖恩以災傷特賜錢物賑濟即無似此<lb/>
中變却自都省行下追收體例深駭物聴淮浙兩路去<lb/>
歳災傷之甚行路備知便使今年秋穀大稔猶恐未補<lb/>
瘡痍而况春夏之交稻秧未了未委逐路提轉如何見<lb/>
得今年秋熟便申豐稔顯是小臣無意䘏民専務獻謟<lb/>
而户部都省樂聞其言即時施行追寢二聖已行之澤<lb/>
百姓聞之皆謂朝廷不惜飢民而惜此數百紙度牒中<lb/>
<pb n="KR4d0076_WYG_057-16a"/>
路翻悔為惠不終臣忝備禁従受恩至深不忍小臣惑<lb/>
誤執政屯膏反汗虧汙聖徳惜毫毛之費致丘山之損<lb/>
是以冒昧獻言伏望聖慈察臣孤忠留中省覽更不降<lb/>
出只作聖意訪聞戒飭執政令速降指揮更不得拘收<lb/>
一依前降聖㫖盡用賑濟所貴艱食之民始終被惠亦<lb/>
免二聖已行恩命反覆追收失信天下臣不勝區區謹<lb/>
録奏聞伏候勅㫖<lb/>
　貼黄臣近有狀奏乞更賜度牒五十道用開西湖葑<lb/>
<pb n="KR4d0076_WYG_057-16b"/>
　田仍以一面指揮本州將前来度牒變轉賑濟外所<lb/>
　餘錢米召募艱食之民興工開淘今来纔及一月漸<lb/>
　以見功吏民踊躍従事農工父老無不感恱忽䝉都<lb/>
　省拘收錢米自指揮到日更不敢支動吏民失望前<lb/>
　功併棄深可痛惜伏乞出自聖意指揮三省檢㑹前<lb/>
　奏早賜施行臣自以受恩深重每有所見不敢不盡<lb/>
　今者上忤執政下忤户部臨司伏望聖慈愍臣孤忠<lb/>
　不避仇怨特乞留中不出以全臣子<lb/>
<pb n="KR4d0076_WYG_057-17a"/>
　　　應詔論四事狀<lb/>
元祐五年六月初九日龍圖閣學士左朝奉郎知杭州<lb/>
蘇軾狀奏臣近者伏覩邸報以諸路旱災内出手詔兩<lb/>
道其畧曰豈政治失當事之害物者尚多上下厄塞情<lb/>
之不通者非一刑或不稱其罪用或不當其人又曰意<lb/>
者政令寛弛吏或為害而莫知賦役失當民病於事而<lb/>
莫察忠言有壅而未逹賢材有抑而未用臣伏讀至此<lb/>
感憤涕泣而言曰嗚呼陛下即位改元于今五年三出<lb/>
<pb n="KR4d0076_WYG_057-17b"/>
此言矣雖禹湯之聖不惜罪已而臣子之心誠不忍聞<lb/>
思有以少補聖政助成應天之實使堯舜之仁名言皆<lb/>
行心迹相應庶幾天人感通災沴不作免使君父數出<lb/>
此言不勝拳拳孤忠而志慮短淺又以出守外服不能<lb/>
盡知朝政得失獨以目所親見民之疾苦州縣官吏日<lb/>
夜奉行殘傷其肌體離散其父子破壊其生業為國斂<lb/>
怨而了無絲毫上助國用者四事昧死獻言謹具條件<lb/>
如左<lb/>
<pb n="KR4d0076_WYG_057-18a"/>
　一伏見元祐四年八月十九日勅節文應見欠市易<lb/>
　　人户籍納拘收産業自来所收課利及估賣到諸<lb/>
　　般物色錢已及官本别無失䧟除巳有人承買交<lb/>
　　業外並特給還未足者許貼納收贖仍不限年四<lb/>
　　方聞之莫不鼔舞歌詠以謂聖恩深厚燭知民隠<lb/>
　　誠三王推本人情之政也尋契勘杭州共有一百<lb/>
　　一十二户合該上項勅條方且次第施行次忽准<lb/>
　　尚書户部符據蘇州申明如何謂之折納如何謂<lb/>
<pb n="KR4d0076_WYG_057-18b"/>
　　之籍納本部已依條估覆供認伏定入官折還欠<lb/>
　　錢謂之折納己經估覆三估不伏定即以所估髙<lb/>
　　價籍定者謂之籍納惟籍納産業方許給還用此<lb/>
　　契勘遂無一户可以應得指揮至有已給再追者<lb/>
　　於是百姓讙然出訴于庭以謂某等自失業已来<lb/>
　　父母妻子離散轉在溝壑久無所歸伏幸仁聖在<lb/>
　　上昭恤如此命下之初如䝉更生今者有司沿文<lb/>
　　生意又復壅隔雖有惠澤葢與無同臣即看詳元<lb/>
<pb n="KR4d0076_WYG_057-19a"/>
　　初立法本為興置市易已来凡異時民間生財自<lb/>
　　養之道一切收之公上小民既無他業不免與官<lb/>
　　中首尾膠固以至供通物産召保立限増價出息<lb/>
　　賒貸轉變以苟趨目前之急及至限滿不能填償<lb/>
　　又理一重息罰歳月益久逋欠愈多科決監錮以<lb/>
　　逮妻孥市易官吏方且計較功賞巧為文詞致許<lb/>
　　人户願以屋業及田土折納還官各以差官檢估<lb/>
　　取伏定文狀了日理作季限放免息罰召人添價<lb/>
<pb n="KR4d0076_WYG_057-19b"/>
　　收買方人户在係纍之時州縣督責嚴急如有産<lb/>
　　業田土豈復自能為主檢估伏認勢湏在官雖名<lb/>
　　情願實只空文唯是頑狡之人或能抵拒以至三<lb/>
　　估未肯供狀及其既納皆是折還欠錢並籍在官<lb/>
　　有何不同聖恩寛大特為立法以救前日之弊所<lb/>
　　稱籍納只是臨時立文出於偶爾而有司執閡妄<lb/>
　　意分别若果如申明即是善良畏事之人不䝉優<lb/>
　　恤元初恃頑狡獪與官為競之民却被惠澤事理<lb/>
<pb n="KR4d0076_WYG_057-20a"/>
　　如此豈不倒置不惟元條無此明文實恐非朝廷<lb/>
　　綏養窮困之意及檢㑹元祐四年三月二十六日<lb/>
　　勅人户欠市易官錢將樓店屋産折納在官並將<lb/>
　　所收房課充折别無少欠亦許給還亦不曽分别<lb/>
　　折納籍納以此推攷顯無可疑自是蘇州官吏巧<lb/>
　　薄以刻為忠曲有申明而户部吝於出納以害仁<lb/>
　　政伏乞特加詳察不以折納籍納並依元條施行<lb/>
　　所貴失業之人均被聖恩<lb/>
<pb n="KR4d0076_WYG_057-20b"/>
　一伏見元祐元年九月八日勅尚書户部狀據提㸃<lb/>
　　兩浙刑獄公事喬執中奏熈寧四年以後至元豐<lb/>
　　三年以前新法積欠鹽錢及有均攤等人陪填見<lb/>
　　今貧乏無可送納已累經赦恩比類市易等錢只<lb/>
　　令送納産鹽埸監官本價錢其餘並乞除放等事<lb/>
　　本部勘當欲並依喬執中所奏前項事理施行仍<lb/>
　　連狀奉聖㫖依及準提刑司備坐元奏積欠鹽錢<lb/>
　　前後官司催納僅及六年催到貫萬不少今来所<lb/>
<pb n="KR4d0076_WYG_057-21a"/>
　　欠並是下等貧困之人無可送納已累經赦恩及<lb/>
　　逐節事理遂具狀申奏今准省符前項指揮請詳<lb/>
　　朝㫖施行本州契勘上件年分計有四百四十五<lb/>
　　户自承朝㫖已来迨今首尾五年纔放得二十三<lb/>
　　户臣竊怪之以為東南鹽法久為民患原其造端<lb/>
　　葢自兩浙流衍散漫遂及江南福建流弊之末人<lb/>
　　不堪命故詔令之下如救水火今者五年之乆民<lb/>
　　之疾苦依然尚在朝廷徳澤十不行一何也推考<lb/>
<pb n="KR4d0076_WYG_057-21b"/>
　　其故葢提舉鹽事司執文害意謂非貧乏不在此<lb/>
　　數而州縣吏人因縁為姦以市賄賂故乆而不決<lb/>
　　竊詳元奏之意本謂積欠歳乆前後官司催納到<lb/>
　　貫萬不少今来所欠並是貧困之人既以累經赦<lb/>
　　恩比類市易只乞與納官本價錢本部勘當以此<lb/>
　　並乞依奏仍連狀奉聖㫖施行即是執中所奏欠<lb/>
　　户自是貧困之人皆當釋放矣省部行下務従文<lb/>
　　省止是節畧元奏為其已涉六年見今貧乏無可<lb/>
<pb n="KR4d0076_WYG_057-22a"/>
　　送納非為更行勘㑹湏得委是貧乏方可施行至<lb/>
　　元祐二年本州再以元豐四年已後至八年登極<lb/>
　　大赦以前積欠鹽户奏乞除放省部看詳方始立<lb/>
　　文如委是貧乏即依元祐元年九月十八日已降<lb/>
　　朝㫖施行以顯執中當時所奏並謂見今貧乏無<lb/>
　　可送納合行一例除放及節次本州與轉運司各<lb/>
　　曽申明省符與元奏詞語不同省部亦巳開析縁<lb/>
　　元係連狀並依前項所奏施行事理甚明而主事<lb/>
<pb n="KR4d0076_WYG_057-22b"/>
　　堅執至今疑惑至使州縣吏人户户行遣一一較<lb/>
　　量計構官司買嘱隣里尚復多方指擿以肆規求<lb/>
　　待其充欲然後保明遂致其間一百四十九户巳<lb/>
　　放而復行勘㑹一百六十五户申省見勘㑹而未<lb/>
　　圓二十五户巳圓而申禀監司及有一户二户旋<lb/>
　　申省部如此反復多方留難即五年之久未足為<lb/>
　　怪也伏惟仁聖在上憂民疾苦寤寐不忘惠澤之<lb/>
　　下宜如置郵傳命今乃中道廢格以開奸吏乞取<lb/>
<pb n="KR4d0076_WYG_057-23a"/>
　　之路反使朝廷之恩獨與奪於州縣庸人之手省<lb/>
　　部既不鈎察官吏亦恬不為慮甚非所以仰稱仁<lb/>
　　聖焦勞愛民之意也伏乞昭示徳音申飭有司更<lb/>
　　不勘㑹是與不是貧乏無俾奸吏執文害意以壅<lb/>
　　隔朝廷大惠不然或斷以第三等以下並依上件<lb/>
　　朝㫖施行則法令易簡一言自足矣葢等第素定<lb/>
　　貧富較然朝行夕至奸吏無所措意也所有元豐<lb/>
　　四年以後及至八年大赦以前所欠鹽户亦乞依<lb/>
<pb n="KR4d0076_WYG_057-23b"/>
　　此施行<lb/>
　貼黄契勘熈寧四年以後止元豐八年登極大赦以<lb/>
　前人户積欠共計五萬三百餘貫若謂非貧乏有可<lb/>
　送納即自元祐元年至今並不曽納到分文顯見有<lb/>
　司空留帳籍虛數以害朝廷實惠<lb/>
　一伏見熈寧中天下以新法従事凡利源所在皆歸<lb/>
　　之常平使者而轉運司歳入之計惟田賦與酒稅<lb/>
　　而已方是時民財窘亟酒稅例皆減耗諸路既已<lb/>
<pb n="KR4d0076_WYG_057-24a"/>
　　經費不足上下督責益急故酒務官吏至有與庸<lb/>
　　保雜作州縣受官視事去處亦或為小民諠譁羣<lb/>
　　飲之肆又不能售往往茍逃罪戾巧為文致誘導<lb/>
　　無知之民以䧟欠負破蕩之禍如許人供通自已<lb/>
　　或借他人産業當酒是也臣近契勘杭州自承上<lb/>
　　件指揮以来以産當酒者計一千四百三十三户<lb/>
　　計錢一十四萬二千九百餘貫前後官司催督監<lb/>
　　錮繼以鞭笞拘當在官使之離業又自收其租利<lb/>
<pb n="KR4d0076_WYG_057-24b"/>
　　中間以至係纍犴獄公與私皆擾人與産俱亡十<lb/>
　　餘年間除已催到一十二萬九千四百餘貫計千<lb/>
　　二十九户外尚有餘欠一萬三千四百餘貫計四<lb/>
　　百四户歳月既乆終不能填償豈非並是困窮無<lb/>
　　有之人乎尋檢㑹元豐四年五月二十一日勅酒<lb/>
　　務留當産業依鹽錢例拘收以其鹽與酒事同體<lb/>
　　一故也今者鹽錢欠户已准元祐元年九月十六<lb/>
　　日及二年九月十八日朝㫖許納場監地頭官本<lb/>
<pb n="KR4d0076_WYG_057-25a"/>
　　價錢餘並除放獨酒欠至今未䝉如此施行豈容<lb/>
　　事同體一拘收則同而除放則異此無他葢有司<lb/>
　　不能推廣朝廷徳意故也臣愚欲乞將元豐八年<lb/>
　　登極大赦以前酒欠人户並依所欠鹽錢已得朝<lb/>
　　㫖并今来前項申明更不勘㑹貧乏或斷自第三<lb/>
　　等以下事理施行不惟海隅細民並䝉休澤實亦<lb/>
　　無偏無黨皇極之道也<lb/>
　一伏見元豐四年杭州合發和買絹二十三萬一千<lb/>
<pb n="KR4d0076_WYG_057-25b"/>
　　疋准朝㫖撥轉運司錢於餘杭等縣委官置埸一<lb/>
　　十一處收買尋以數内揀下不堪上供五萬七千<lb/>
　　八百九十疋計錢五萬五千餘貫却勒逐場變轉<lb/>
　　是時錢重物輕一日併出既聲言行濫不受於官<lb/>
　　又湏元價以兾償足捐之市中莫有顧者於是官<lb/>
　　吏惶駭莫知所為不免一切賖貸及假借官勢抑<lb/>
　　配在民往往其間浮浪小人與無賴子弟詭冒姓<lb/>
　　名朋欺上下元買官吏茍得虛數還之有司以緩<lb/>
<pb n="KR4d0076_WYG_057-26a"/>
　　目前之禍其後督責嚴急必於取償奏立近期専<lb/>
　　委强吏十餘年間如捕寇盜除催到四萬六千餘<lb/>
　　貫外餘欠八千二百餘貫共二百八十二户並是<lb/>
　　貧民下户無所従出與詭冒逃移不知頭主及干<lb/>
　　繫均納之人連延至今終不能足惟有簿書以資<lb/>
　　奸吏追擾遺害未已今者伏准元祐五年四月初<lb/>
　　九日勅諸處見欠蠶鹽和預買青苗錢物元是冒<lb/>
　　名無可催理或全家逃移隣里抱認或元無頭主<lb/>
<pb n="KR4d0076_WYG_057-26b"/>
　　均及干繫人以此積年未能了絶雖係元請官本<lb/>
　　况内有已該元豐八年登極大赦者依聖㫖並特<lb/>
　　放歡聲播傳和氣充塞臣於此時仰知聖徳廣大<lb/>
　　正使堯湯水旱亦不足慮也然政有體事有數體<lb/>
　　雖備而數不能悉言雖不及而意在是者葢非俗<lb/>
　　吏所能知也臣輒不避僣妄竊詳和買之法以錢<lb/>
　　與民而收絹是猶補助耕斂之意公私兩有之利<lb/>
　　元豐官吏以絹與民而收錢又皆行濫棄捐之餘<lb/>
<pb n="KR4d0076_WYG_057-27a"/>
　　取償倍稱不實之直賒貸抑配以茍免一時失䧟<lb/>
　　之責即是利専自為害専在民也事理人情輕重<lb/>
　　可見聖恩矜恤宜在所先臣愚以謂元豐四年退<lb/>
　　賣物帛既同是和買之名又有非法病民之實自<lb/>
　　合依今年四月九日朝㫖施行外伏望朝廷深念<lb/>
　　前項弊害止是出於一時官吏私意非如蠶鹽和<lb/>
　　預買青苗天下公共之法更賜加察告示矜寛不<lb/>
　　以有無頭主是與不是冒名及隣里抱認與均及<lb/>
<pb n="KR4d0076_WYG_057-27b"/>
　　干繫人並特與除放是亦稱物平施天之道也<lb/>
右所有四事伏望聖慈特察臣孤忠志在愛君别無情<lb/>
弊更賜清問左右大臣如無異論便乞出勅施行若後<lb/>
稍有一事一件不如所言臣甘伏罔上誤朝之罪若復<lb/>
行下有司反復勘㑹必是巧為駁難無由施行臣縁此<lb/>
得罪萬死無悔但恨仁聖之心本不如此天降甘雨為<lb/>
物所隔終不到地可為痛惜而况前件四事錢物數目<lb/>
雖多皆是空文必難催索徒使胥吏小人縁而為奸威<lb/>
<pb n="KR4d0076_WYG_057-28a"/>
福平民故臣敢謂放之則損虛名而收實惠不放則存<lb/>
虛數而受實禍利害較然伏望聖明特出宸斷天下幸<lb/>
甚臣愚惷少慮言語粗疎干犯天威伏俟斧鑕謹録奏<lb/>
聞伏候勅㫖<lb/>
　貼黄臣伏見四方百姓皆知二聖恤民之心無異父<lb/>
　母但臣子不能推行致澤不下流日近以蘇州官吏<lb/>
　妄有申明折納籍納一事户部従而立法致已給還<lb/>
　産業却行追收人户詣臣哀訴皆云黄紙放了白紙<lb/>
<pb n="KR4d0076_WYG_057-28b"/>
　却收有泣下者臣竊深悲之自二聖嗣位已来恩貸<lb/>
　指揮多被有司巧為艱閡故四方皆有黄紙放而白<lb/>
　紙收之語雖民知其實止怨有司然陛下亦未嘗峻<lb/>
　發徳音戒勅大臣令盡理推行則亦非獨有司之過<lb/>
　也况臣所論四事錢物雖多皆是虚數必難催理除<lb/>
　是復用小人如吳居厚盧秉之類假以事權濟其威<lb/>
　虐則五七年間或能索及三五分若官吏只循常法<lb/>
　何縁索得三五年後人户竭産伍保散亡勢窮理盡<lb/>
<pb n="KR4d0076_WYG_057-29a"/>
　不得不放當此之時亦不謂之聖恩矣伏見坤成節<lb/>
　在近天下臣子皆以放生為忠度僧為福臣愚無知<lb/>
　不識大體輒敢以此四事為獻望留神省覽指揮執<lb/>
　政便與施行導迎天休以益聖算其賢於放生度僧<lb/>
　亦逺矣若陛下不少留神執政只作常程文字行下<lb/>
　一落胥吏庸人之手則茫然如墮海中民復何望矣<lb/>
　臣言狂意切必遭衆怒伏乞聖慈只行出前件奏狀<lb/>
　留此貼黄一紙更不降出以全孤危庶使愚臣今後<lb/>
<pb n="KR4d0076_WYG_057-29b"/>
　每有所聞得盡論列以報二聖知遇之恩萬分之一<lb/>
　也臣不勝大願<lb/>
　　　奏浙西災傷第一狀<lb/>
元祐五年七月十五日龍圖閣學士左朝奉郎知杭州<lb/>
蘇軾狀奏右臣聞事豫則立不豫則廢此古今不刋之<lb/>
語也至於救災恤患尤當在早若災傷之民救之於未<lb/>
饑則用物約而所及廣不過寛減上供糶賣常平官無<lb/>
大失而人人受賜今歳之事是也若救之於已饑則用<lb/>
<pb n="KR4d0076_WYG_057-30a"/>
物博而所及㣲至於耗散省倉虧損課利官為一困而<lb/>
己饑之民終於死亡熈寧之事是也熈寧之災傷本縁<lb/>
天旱米貴而沈起張靚之流不先事奏聞但務立賞閉<lb/>
糶富民皆爭藏穀小民無所得食流殍既作然後朝廷<lb/>
知之始勅運江西及截本路上供米一百二十三萬石<lb/>
濟之巡門俵米攔街散粥終不能救饑饉既成繼之以<lb/>
疾疫本路死者五十餘萬人城郭蕭條田野丘墟兩稅課<lb/>
利皆失其舊勘㑹熈寧八年本路放稅米一百三十萬<lb/>
<pb n="KR4d0076_WYG_057-30b"/>
石酒課虧減六十七萬餘貫畧計所失共計三百二十<lb/>
餘萬貫石其餘耗散不可悉數至今轉運司貧乏不能<lb/>
舉手此無它不先事處置之過也去年浙西數郡先水<lb/>
後旱災傷不減熈寧然二聖仁智聰明於去年十一月<lb/>
中首發徳音截撥本路上供斛㪷二十萬石賑濟又於<lb/>
十二月中寛減轉運司元祐四年上供額斛三分之一<lb/>
為米五十餘萬斛盡用其錢買銀絹上供了無一毫虧<lb/>
損縣官而命下之日所在歡呼官既住糴米價自落又<lb/>
<pb n="KR4d0076_WYG_057-31a"/>
自正月開倉糶常平米仍免數路稅務所收五穀力勝<lb/>
錢且賜度牒三百道以助賑濟本路帖然遂無一人餓<lb/>
殍者此無它先事處置之力也由此觀之事豫則立不<lb/>
豫則廢其禍福相絶如此恭惟二聖天地父母之心見<lb/>
民疾苦匐匍救之本不計較費用多少而臣愚魯無識<lb/>
但知權利害之輕重計得喪之大小以謂譬如民庶之<lb/>
家置莊田招佃客本望租課非行仁義然猶至水旱之<lb/>
歳必湏放免欠負借貸種糧者其心誠恐客散而田荒<lb/>
<pb n="KR4d0076_WYG_057-31b"/>
後日之失必倍於今故也而况有天下子萬姓而不計<lb/>
其後乎臣自去歳以来區區獻言屢瀆天聴者實恐陛<lb/>
下客散而田荒也去歳杭州米價每㪷至八九十自今<lb/>
歳正月以来日漸減落至五六月間浙西數郡大雨不<lb/>
止太湖泛溢所在害稼六月初閒米價復長至七月初<lb/>
㪷及百錢足陌見今新米已出而常平官米不敢住糶<lb/>
災傷之勢恐甚於去年何者去年之災如人初病今歳<lb/>
之災如病再發病狀雖同氣力衰耗恐難支持又縁春<lb/>
<pb n="KR4d0076_WYG_057-32a"/>
夏之交雨水調勻浙人喜於豐歳家家典賣舉債出息<lb/>
以事田作車水築圩髙下殆遍計本已重指日待熟而<lb/>
淫雨風濤一舉害之民之窮苦實倍去歳近者將官劉<lb/>
季孫往蘇州按教臣宻令季孫沿路體訪季孫還為臣<lb/>
言此數州不獨淫雨為害又多大風駕起潮浪堤堰圩<lb/>
垾率皆破損湖州水入城中民家皆尺餘此去歳所無<lb/>
有也而轉運判官張璹自常潤還所言畧同云親見吳<lb/>
江平望八尺聞有舉家田苗没在深水底父子聚哭以<lb/>
<pb n="KR4d0076_WYG_057-32b"/>
船栰撈摝云半米猶堪炒喫青穟且以喂牛正使自今<lb/>
雨止已非豐歳而况止不止又未可知則来嵗之憂非<lb/>
復今年之比矣何以言之去年杭州管常平米二十三<lb/>
萬石今年已糶過十五萬石雖餘八萬石而糶賣未已<lb/>
又縁去年災傷放稅及和糴不行省倉闕數所有上件<lb/>
常平米八萬石只了兊撥充軍糧更無見在惟有糶常<lb/>
平米錢近八萬貫而錢非救饑之物若来年米益貴錢<lb/>
益輕雖積錢如山終無所用熈寧中兩浙市易出錢百<lb/>
<pb n="KR4d0076_WYG_057-33a"/>
萬緡民無貧富皆得取用而米不可得故曳羅䊵帶金<lb/>
玉横尸道上者不可勝計今来浙東西大抵皆糶過常<lb/>
平米見在絶數少熈寧之憂凛凜在人眼中矣臣材力<lb/>
短淺加之衰病而一路生齒憂責在臣受恩既深不敢<lb/>
别乞閒郡日夜思慮求来年救饑之術别無長䇿惟有<lb/>
秋冬之間不惜髙價多糶常平米以備来年出糶今来<lb/>
浙西數州米既不熟而轉運司又管上供年額斛斗一<lb/>
百五十餘萬石若兩司爭糴米必大貴饑饉愈迫和糴<lb/>
<pb n="KR4d0076_WYG_057-33b"/>
不行来年青黄不交之際常平有錢無米官吏拱手坐<lb/>
視人死而山海之間接連甌閩盜賊結集或生意外之<lb/>
患則誅殛臣等何補於敗以此湏至具實聞奏伏望聖<lb/>
慈備録臣奏行下户部及本路轉運提刑兩路鈐轄司<lb/>
疾早相度来年合與不合准備常平斛㪷出糶救饑如<lb/>
合准備即具逐州合用數目臣已約度杭州合用二十<lb/>
萬石仍委逐司擘畫合如何措置令米價不至大段翔<lb/>
湧收糴得足如逐司以謂不湏准備出糶救濟即令各<lb/>
<pb n="KR4d0076_WYG_057-34a"/>
具保明来年委得不至饑殍流亡結罪聞奏縁今來巳<lb/>
是入秋去和糴月日無幾比及相度往復取㫖深慮不<lb/>
及於事伏乞詳察速賜指揮臣屢犯天威無任戰慄待<lb/>
罪之至謹録奏聞伏候勅㫖<lb/>
　貼黄臣聞之道路閩中災傷尤甚盜賊頗衆或云邵<lb/>
　武軍有强賊人數不少恐是廖思餘黨轉運司見令<lb/>
　衢州官吏就近體訪雖未知虚實然恐萬一有之不<lb/>
　可不豫慮也<lb/>
<pb n="KR4d0076_WYG_057-34b"/>
　又貼黄臣謹按唐史憲宗謂宰臣曰卿等累言吳越<lb/>
　去年水旱昨有御史自江淮按察回言不至為災此<lb/>
　事信否李絳對曰臣見淮南浙江東西道狀皆云水<lb/>
　旱且方隅授任皆朝廷信重之臣茍非事實豈敢上<lb/>
　陳此固非虚說也御史官卑選擇非其人奏報之間<lb/>
　或容希媚况推誠之道君人大本苟一方不稔當即<lb/>
　日救濟其饑貧况可疑之耶帝曰向者不思而有此<lb/>
　問朕言過矣絳等稽首再拜帝曰今後諸道被荒之<lb/>
<pb n="KR4d0076_WYG_057-35a"/>
　處速宜蠲貸之又按本朝㑹要太宗嘗語宰臣曰國<lb/>
　家儲蓄最是急務葢以備凶年救人命昨者江南數<lb/>
　州微有災旱朕聞之急遣使往彼分路賑貸果聞不<lb/>
　至流亡兼無饑殍亦無盜賊之患茍無積粟何以拯<lb/>
　救饑民臣近者每觀邸報諸路監司多是於三四月<lb/>
　間先奏雨水勻調苗稼豐茂及至災傷湏待餓殍流<lb/>
　亡然後奏知此有司之常態古今之通患也豐熟不<lb/>
　須先知人人爭奏災傷正合豫備相顧不言若非朝<lb/>
<pb n="KR4d0076_WYG_057-35b"/>
　廷廣加採察則逺方之民何所告<lb/>
　　　奏浙西災傷第二狀<lb/>
元祐五年七月二十五日龍圖閣學士左朝奉郎知杭<lb/>
州蘇軾狀奏右臣近奏為浙西數郡淫雨風濤為害恐<lb/>
災傷之勢甚於去年而常平斛㪷例皆出糶見在數少<lb/>
恐来年民間闕食無可賑濟乞備録臣奏下户部及本<lb/>
路提轉鈐轄司相度合如何擘畫收糴準備出糶未䝉<lb/>
施行今月二十一日二十二日二十三日皆連晝夜大<lb/>
<pb n="KR4d0076_WYG_057-36a"/>
風雨二十四日雨稍止至夜復大雨竊料蘇湖等州風<lb/>
濤所損必加於前若不早作擘畫廣行收糴常平斛㪷<lb/>
準備則来歳必有流殍之憂伏惟聖慈早賜愍救檢㑹<lb/>
前奏速賜施行臣别無材術惟知屢奏喧瀆聖聴罪當<lb/>
萬死謹録奏聞伏候勅㫖<lb/>
　<lb/>
　<lb/>
　<lb/>
<pb n="KR4d0076_WYG_057-36b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　東坡全集巻五十七<lb/>
</p>
<p>
</p>
  </div>
<div>
                <head>東坡全集巻五十八</head>
    <p>
<pb n="KR4d0076_WYG_058-1a"/>
欽定四庫全書<lb/>
　東坡全集巻五十八　　　　宋　蘓軾　撰<lb/>
　　奏議一十二首<lb/>
　　　乞禁商旅過外國狀<lb/>
元祐五年八月十五日龍圗閣學士左朝奉郎知杭州<lb/>
蘇軾狀奏檢會杭州去年十一月二十三日奏泉州百<lb/>
姓徐戩公案為徐戩不合專擅為高麗國雕造經板二<lb/>
千九百餘片公然載往彼國却受酬荅銀三千兩公私<lb/>
<pb n="KR4d0076_WYG_058-1b"/>
並不知覺因此搆合宻熟遂專擅受載彼國僧壽介前<lb/>
來以祭奠亡僧浄源為名欲獻金塔及欲住此尋師學<lb/>
法顯是徐戩不畏公法冒求厚利以致招來本僧搔擾<lb/>
州郡况髙麗臣屬契丹情偽難測其徐戩公然交通略<lb/>
無畏忌乞法外重行以警閩浙之民杜絶姦細奉聖㫖<lb/>
徐戩特送千里外州軍編管至今年七月十七日杭州<lb/>
市舶司准宻州關報據臨海軍狀申准髙麗國禮賓院<lb/>
牒據泉州綱首徐成狀稱有商客王應昇等冒請往髙<lb/>
<pb n="KR4d0076_WYG_058-2a"/>
麗國公慿却發船入大遼國買賣尋捉到王應昇等二<lb/>
十人及船中行貨並是大遼國南挺銀絲錢物并有過<lb/>
海祈平安將入大遼國願子二道本司㸔詳顯見閩浙<lb/>
商賈因往髙麗遂通契丹嵗久跡熟必為莫大之患方<lb/>
欲具事由聞奏乞禁止近又扵今月初十日㨿轉運司<lb/>
牒准明州申報髙麗人使李資義等二百六十九人相<lb/>
次到州仍是客人李球於去年六月内請杭州市舶司<lb/>
公慿往髙麗國經紀因此與高麗國先帶到實封文字<lb/>
<pb n="KR4d0076_WYG_058-2b"/>
一角及寄搭松子四十餘布袋前來本司㸔詳顯是客<lb/>
人李球因往彼國交搆宻熟為之鄉導以希厚利正與<lb/>
去年所奏徐戩情理一同見今兩浙淮南公私騷然文<lb/>
符交錯官吏疲於應荅須索假借行市為之憂恐而自<lb/>
明及潤七州舊例約費二萬四千六百餘貫未論淮南<lb/>
京東兩路及京師館待賜予之費度不下十餘萬貫若<lb/>
以此錢賑濟浙西饑民不知全活㡬萬人矣不惟公私<lb/>
勞費深可痛惜而交通契丹之患其漸可憂皆由閩浙<lb/>
<pb n="KR4d0076_WYG_058-3a"/>
姦民因縁商販為國生事除已具處置畫一利害聞奏<lb/>
外勘會熈寧以前編勅客旅商販不得往高麗新羅及<lb/>
登萊州界違者並徒二年船物皆沒入官竊原祖宗立<lb/>
法之意正為深防姦細因縁與契丹交通自熈寧四年<lb/>
發運使羅拯始遣人招來髙麗一生厲階至今為梗熈<lb/>
寧編勑稍稍改更慶厯嘉祐之法至元豐八年九月十<lb/>
七日勑惟禁往大遼及登萊州其餘皆不禁又許諸蕃<lb/>
願附船入貢或商販者聽元祐編勅亦只禁往新羅所<lb/>
<pb n="KR4d0076_WYG_058-3b"/>
以奸民猾商爭請公慿往來如織公然乘載外國人使<lb/>
附搭入貢搔擾所在若不特降指揮將前後條貫㸔詳<lb/>
别加刪定嚴立約束則奸民猾商往來無窮必為意外<lb/>
之患謹具前後條貫畫一如左<lb/>
　一慶厯編勅客旅於海路商販者不得往髙麗新羅<lb/>
　　及登萊州界若往餘州並須於發地州軍先經官<lb/>
　　司投狀開坐所載行貨名件欲往某州軍出賣許<lb/>
　　召本土有物力居民三名結罪保明委不夾帯違<lb/>
<pb n="KR4d0076_WYG_058-4a"/>
　　禁及堪造軍器物色不至過越所禁地分官司即<lb/>
　　為出給公慿如有違條約及海船無公慿許諸色<lb/>
　　人告捉船物並没官仍估物價錢支一半與告人<lb/>
　　充賞犯人科違制之罪<lb/>
　一嘉祐編勅客旅於海道商販者不得往髙麗新羅<lb/>
　　及至登萊州界若往餘州並須於發地州軍先經<lb/>
　　官司投狀開坐所載行貨名件欲往某州軍出賣<lb/>
　　許召本土有物力居民三名結罪保明委不夾帯<lb/>
<pb n="KR4d0076_WYG_058-4b"/>
　　違禁及堪造軍器物色不至越過所禁地分官司<lb/>
　　即為出給公慿如有違條約及海船無公慿許諸<lb/>
　　色人告捉船物並沒官仍估納物價錢支一半與<lb/>
　　告人充賞犯人以違制論<lb/>
　一熈寧編勅諸客旅於海道商販於起發州投狀開<lb/>
　　坐所載行貨名件往某處出賣召本土有物力户<lb/>
　　三人結罪保明委不夾帶禁物亦不過越所禁地<lb/>
　　分官司即為出給公慿仍備録船貨先牒所往地<lb/>
<pb n="KR4d0076_WYG_058-5a"/>
　　頭候到日㸃檢批鑿公慿訖却報元發牒州即乘<lb/>
　　船自海道入界河及往北界髙麗新羅并登萊界<lb/>
　　商販者各徒二年<lb/>
　一元豐三年八月二十三日中書劄子節文諸非廣<lb/>
　　州市船司輙發過南蕃綱舶船非明州市舶司而<lb/>
　　發過日本髙麗者以違制論不以赦降去官原減<lb/>
　　<hi>其發髙麗船仍依别條</hi>
　一元豐八年九月十七日勅節文諸非杭明廣州而<lb/>
<pb n="KR4d0076_WYG_058-5b"/>
　　輒發海商舶船者以違制論不以去官赦降原減<lb/>
　　諸商賈由海道販諸蕃惟不得至大遼國及登萊<lb/>
　　州即諸蕃願附船入貢或商販者聽<lb/>
　一元祐編勅諸商賈許由海道往外蕃興販並具人<lb/>
　　船物貨名數所詣去處申所在州仍召本土有物<lb/>
　　力户三人委保物貨内不夾帯兵器若違禁以堪<lb/>
　　造軍器物并不越過所禁地分州為驗實牒送願<lb/>
　　發舶州置簿抄上仍給公㨿方聽候回日許於合<lb/>
<pb n="KR4d0076_WYG_058-6a"/>
　　發舶州住舶公㨿納市舶司即不請公㨿而擅行<lb/>
　　或乘船自海道入界河及往新羅登萊州界者徒<lb/>
　　二年五百里編管<lb/>
右謹件如前勘會元豐八年九月十七日指揮最為害<lb/>
事將祖宗以來禁人往髙麗新羅條貫一時削去又許<lb/>
商賈得擅帶諸蕃附船入貢因此致前件商人徐戬王<lb/>
應昇李球之流得行其姦今來不可不改乞三省宻院<lb/>
相度裁定一依慶厯嘉祐編勅施行不惟免使髙麗因<lb/>
<pb n="KR4d0076_WYG_058-6b"/>
縁猾商時來朝貢搔擾中國實免中國奸細因往髙麗<lb/>
遂通契丹之患謹録奏聞伏候勅㫖<lb/>
　　申明户部符節略賑濟狀<lb/>
元祐五年八月二十五日龍圗閣學士左朝奉郎知杭<lb/>
州蘇軾狀奏臣近以今年浙西數郡大雨不止太湖泛<lb/>
溢所在害稼尋實七月十五日具狀奏聞乞下户部及<lb/>
本路轉運提刑兩路鈐轄司疾早相度來年合與不合<lb/>
凖備常平斛㪷出糶救饑如合準備即具諸州合用數<lb/>
<pb n="KR4d0076_WYG_058-7a"/>
目臣巳約度杭州合用二十萬石仍委逐司擘畫合如<lb/>
何措置令米價不至大段翔湧收糴得足如逐司以謂<lb/>
不須凖備出糶救濟即令各具保明來年委得不至饑<lb/>
殍流亡結罪聞奏今准尚書户部符本路轉運提刑鈐<lb/>
轄司准都省批送下八月四日勅中書省知杭州充兩<lb/>
浙西路兵馬鈐轄蘇軾奏勘會今年五六月間浙西數<lb/>
郡大雨不止太湖泛溢所在害稼災傷之勢恐甚於去<lb/>
年伏望下户部及本路轉運提刑及兩路鈐轄司相度<lb/>
<pb n="KR4d0076_WYG_058-7b"/>
來年合如何凖備救濟候勅㫖八月四日三省同奉聖<lb/>
㫖依奏奉勅如右牒到奉行都省批八月五日辰時送<lb/>
户部施行内相度仍限半月者右臣竊詳户部符内止<lb/>
是節略行下既奉聖㫖依奏即未審元初並依臣所奏<lb/>
係有司節略為復只依今來户部符下一節事理切縁<lb/>
臣前奏所乞如逐司以謂不須準備出糶救濟即令各<lb/>
具保明來年委得不至饑殍流亡結罪聞奏之意盖欲<lb/>
逐司官吏依寔相度不敢滅裂須至再具申明伏乞朝<lb/>
<pb n="KR4d0076_WYG_058-8a"/>
廷檢㑹臣前奏逐節事理特賜明降指揮施行謹録奏<lb/>
聞伏候勅㫖<lb/>
　　　相度準備賑濟第一狀<lb/>
元祐五年九月七日龍圖閣學士左朝奉郎知杭州蘇<lb/>
軾狀奏准尚書户部符准勅知杭州兩浙西路兵馬鈐<lb/>
轄蘇軾奏勘㑹今年五六月浙西數郡大雨不止太湖<lb/>
泛溢所在害稼災傷之勢恐甚於去年伏望下户部及<lb/>
本路轉運提刑兩路鈐轄司相度來年合如何凖備救<lb/>
<pb n="KR4d0076_WYG_058-8b"/>
濟奉聖㫖依奏都省批内相度限半月本司今相度到<lb/>
準備救濟事件如左<lb/>
　一本司勘㑹去年八九月間杭州在市米價每㪷六<lb/>
　　十足至十一月足長至九十五足其勢方踊貴間<lb/>
　　因朝㫖寛減轉運司上供額斛三分之一即時米<lb/>
　　價減落及本州正月内便行出糶常平米至七月<lb/>
　　終共糶一十八萬餘石以此米價無由増長人免<lb/>
　　流殍今來在市米見今巳是七十五文足至冬間<lb/>
<pb n="KR4d0076_WYG_058-9a"/>
　　轉運司收糴上供額斛及檢放秋税軍糧恐有闕<lb/>
　　少亦須和糴取足又本州須糴常平米二十餘萬<lb/>
　　石諸州亦各收買似此爭糴必須踊貴縱使大破<lb/>
　　官錢收糴得足亦恐來年闕食小民必不辦髙價<lb/>
　　收買官米至時若米貴人饑本司必須奏乞減價<lb/>
　　出賣竊料仁聖在上必不忍坐視人饑不許減價<lb/>
　　約度浙西諸郡今年必須和糴常平米五十餘萬<lb/>
　　石凖備来年出糶若價髙本重至時每㪷只減十<lb/>
<pb n="KR4d0076_WYG_058-9b"/>
　　文亦須坐失五萬餘貫而况饑饉已成流殍不巳<lb/>
　　則朝廷所以救恤之者其費豈止五萬貫而巳哉<lb/>
　　欲乞聖慈特許寛減轉運司今來上供額斛一半<lb/>
　　仍依去年例令折價錢置場收買金銀紬絹上供<lb/>
　　則朝廷無所耗失而浙中米價稍平常平收糴得<lb/>
　　足來年不至大段減價出賣耗折常平本錢一路<lb/>
　　之人得免流殍為惠不小勘㑹去年本司亦乞寛<lb/>
　　減上供額斛一半准勅只許寛減三分之一今來<lb/>
<pb n="KR4d0076_WYG_058-10a"/>
　　災傷及檢放秋税次第皆甚扵去年又縁連年災<lb/>
　　傷民力愈耗合倍加存卹所以須奏乞寛減一半<lb/>
　　伏望聖慈憐愍一方特依所乞盡數寛減<lb/>
　一勘㑹熈寧八年兩浙饑饉朝㫖截撥江西及本路<lb/>
　　上供斛㪷一百二十五萬石賜本路賑濟只縁本<lb/>
　　路奏乞後時不及於事卒死五十萬人去嵗十一<lb/>
　　月二十九日聖㫖令發運司撥上供斛㪷二十萬<lb/>
　　石賜本路減價出糶所費只及熈寧六分之一然<lb/>
<pb n="KR4d0076_WYG_058-10b"/>
　　及時濟用倉廩有備米不騰踊人免流殍本司今<lb/>
　　來勘會蘇湖常秀等州頻年災傷人户披訴巳倍<lb/>
　　去嵗檢放苗米亦必加倍不惟人户闕食亦恐軍<lb/>
　　糧不足欲乞檢㑹去年體例更賜加數特與截撥<lb/>
　　本路或發運司上供斛㪷三十萬石令本路減價<lb/>
　　出糶或用補軍糧之闕伏望聖慈愍念一路軍民<lb/>
　　特與盡數應副<lb/>
右謹件如前本司巳具上項事件關牒本路轉運提刑<lb/>
<pb n="KR4d0076_WYG_058-11a"/>
司照會相度施行去訖深慮轉運司官吏職在供餽所<lb/>
有寛減額斛難於自言伏望聖明以一方生靈為心非<lb/>
為茍寛官吏之責特賜過慮及早施行又况所乞數目<lb/>
雖廣如所耗損錢數不多若待饑饉巳成然後垂救則<lb/>
所費十倍無及於事伏乞決自聖意指揮三省更不下<lb/>
有司往復勘當施行謹録奏聞伏候勅㫖<lb/>
　　　相度凖備賑濟第二狀<lb/>
元祐五年九月十七日龍圗閣學士左朝奉郎知杭州<lb/>
<pb n="KR4d0076_WYG_058-11b"/>
蘇軾狀奏近准朝㫖令本司及轉運司提刑司相度凖<lb/>
備來年被災闕食人户本司巳具二事聞奏乞寛減轉<lb/>
運司上供額斛一半截撥上供米三十萬石凖備及補<lb/>
軍糧之闕未䝉回降指揮本司再相度來年凖備大計<lb/>
全在廣糴常平斛㪷於正月以後便行出糶平凖在市<lb/>
管價以免流殍之災此外更無長䇿今來選差官吏開<lb/>
倉和糴優估米價戒約專㪷不得乞覓非不嚴切然經<lb/>
今一月並無一人赴倉入中體問得盖是蘇湖常秀大<lb/>
<pb n="KR4d0076_WYG_058-12a"/>
叚災傷兼自八月半間至今隂雨不止災傷之餘所收<lb/>
無㡬又少遇晴乾已熟者不得刈已刈者不得舂有穀<lb/>
無米日就腐壊見今訪聞蘇秀州在市米價已是九十<lb/>
五文足添長之勢炎炎未已本司欲便令杭州添價收<lb/>
糴不惟助長米價為小民目下之患又官本既貴來年<lb/>
難為出糶若不添錢又恐終是收糴不行來年春夏間<lb/>
闕米出糶必有流殍之憂竊料至時難以諱言災傷官<lb/>
吏亦須畧具事實聞奏仁聖在上理無不救必須多方<lb/>
<pb n="KR4d0076_WYG_058-12b"/>
於鄰路擘畫斛㪷賑濟若不預為之防則恐隣路無備<lb/>
臨時擘畫不行須至先事奏乞者右本司勘㑹去嵗朝<lb/>
㫖寛減轉運司上供額斛三分之一却令將折斛錢買<lb/>
銀絹上供又今年本司亦奏乞寛減額斛一半如蒙施<lb/>
行即轉運司折斛錢萬數不少又勘會提刑司今年諸<lb/>
州糶常平米至多所管常平司官錢萬數不少但有錢<lb/>
無米坐視饑殍為憂不細欲乞聖慈過為防慮特勅發<lb/>
運司相度擘畫錢本於江淮近便豐熟州軍差官置場<lb/>
<pb n="KR4d0076_WYG_058-13a"/>
和糴白米五十萬石嚴賜指揮須管數足仍搬運至真<lb/>
揚州樁管若令来春本路闕常平米出糶即令發運司<lb/>
撥發於逐州下卸仍以本路常平錢充還若至時本路<lb/>
常平米有備不須搬運上件米出糶即就撥充本路轉<lb/>
運司上供額斛却以寛減折斛錢充還如此即於朝省<lb/>
錢物無所耗損而於本路生靈億萬性命稍免溝壑之<lb/>
憂謹録奏聞伏候勅㫖<lb/>
　貼黄今年災傷實倍去年但官吏上下皆不樂檢放<lb/>
<pb n="KR4d0076_WYG_058-13b"/>
　諱言災傷只如近日秀州嘉興縣因不受訴災傷詞<lb/>
　狀致踏死四十餘人大率所在官吏皆同此意但此<lb/>
　一處以踏死人多獨彰露耳若朝廷只㨿逐處申奏<lb/>
　及檢放秋税分數即無由盡見災傷之寔又臣軾切<lb/>
　見轉運提刑司所奏災傷皆無廹切<graphic n="KR0548" url="https://raw.githubusercontent.com/kanripo/KR-Gaiji/master/images/KR0548.png" mimeType="image/png"/>至之語朝論<lb/>
　必以臣為過當然臣實見連年災傷父老皆言事勢<lb/>
　不減熈寧民間有錢尚困無米餓死四十萬人况今<lb/>
　民間絶無見錢若又無米則流殍之災未易度量伏<lb/>
<pb n="KR4d0076_WYG_058-14a"/>
　望聖慈深為防慮若來年人户元不闕食不須如此<lb/>
　擘畫則臣不合過當張皇之罪所不敢辭縱被誅譴<lb/>
　終賢於有災無備坐視人死而不能救也<lb/>
　　　乞檢㑹應詔所論四事行下狀<lb/>
元祐五年九月二十七日龍圖閣學士左朝奉郎知杭<lb/>
州蘇軾狀奏右臣今年六月九日輙具朝廷至仁寛貸<lb/>
宿逋已行之命為有司所格沮使王澤不得下流者四<lb/>
事其一曰見欠市易籍納產業聖恩並許給還或貼納<lb/>
<pb n="KR4d0076_WYG_058-14b"/>
收贖而有司妄出新意創為籍納折納之法使十有八<lb/>
九不該給贖其二曰積欠鹽錢聖㤙巳許只納產場鹽<lb/>
監官本價錢其餘並與除放而提舉鹽事司執文害意<lb/>
謂非貧乏不在此數其三曰登極大赦以前人户以産<lb/>
當酒見欠者亦合依鹽當錢法只納官本其四曰元豐<lb/>
四年杭州揀下不堪上供和買絹五萬七千八百九十<lb/>
疋並抑勒配賣與民不住鞭笞催納至今尚欠八千二<lb/>
百餘貫並合依今年四月九日聖㫖除放然臣具此奏<lb/>
<pb n="KR4d0076_WYG_058-15a"/>
論經今一百八日不䝉回降指揮及檢會前奏四事早<lb/>
賜行下謹録奏聞伏候勅㫖尚書省取會到諸處稱不<lb/>
曾承受到上件奏狀仍連元狀十二月十八日三省同<lb/>
奉聖㫖令蘇軾别具聞奏仍仰户部指揮根究前奏申<lb/>
尚書省<lb/>
　　　進何去非備論狀<lb/>
元祐五年十月十八日龍圖閣學士左朝奉郎知杭州<lb/>
蘇軾狀奏右臣自揣虚薄叨塵侍從常求勝巳以為報<lb/>
<pb n="KR4d0076_WYG_058-15b"/>
國恭惟先皇帝道配周孔言成典謨雲漢之章藻飾萬<lb/>
物而臣子莫副其意盖嘗當食不御有才難之歎伏見<lb/>
承奉郎徐州州學教授何去非文章議論實有過人筆<lb/>
勢雄健得秦漢間風力元豐五年以累舉免解答䇿廷<lb/>
中極論用兵利害先帝覽而異之特授右班殿直使教<lb/>
授武學不乆遂為博士臣竊揆聖意必將長育成就以<lb/>
待其用豈特以一博士期去非而巳哉而去非立志强<lb/>
毅不苟合於當時公卿故莫為一言推轂成就之者臣<lb/>
<pb n="KR4d0076_WYG_058-16a"/>
任翰林學士日嘗具以此奏聞乞換文資置之太學雖<lb/>
䝉㤙換承奉郎而今者乃出為徐州教授比於博士乃<lb/>
似左遷非獨臣人微言輕不足取信亦恐朝廷不見其<lb/>
文章議論無以較量其人謹繕寫去非所著備論二十<lb/>
八篇附逓進上乞降付三省執政考覽如臣言不繆乞<lb/>
除一館職非獨以收羅逸才風曉士類亦以彰先帝知<lb/>
人之明一經題品决無虚士書之史冊足為光華若不<lb/>
如所舉甘伏朝典謹録奏聞伏候勅㫖<lb/>
<pb n="KR4d0076_WYG_058-16b"/>
　　　相度凖備賑濟第三狀<lb/>
元祐五年十月二十一日龍圗閣學士左朝奉郎知杭<lb/>
州蘇軾狀奏右臣近奉朝㫖相度凖備來年賑濟闕食<lb/>
人户尋具畫一事件聞奏内多糴常平以備来年出糶<lb/>
平凖市價一事最為要切見今浙西諸郡米價雖貴然<lb/>
亦不過七十足竊度來年青黄不交之際米價必無一<lb/>
百以下至時若依元價出糶猶可以平壓翔踊之患終<lb/>
勝於官無斛㪷坐視流殍而提刑司専務靳惜兩三錢<lb/>
<pb n="KR4d0076_WYG_058-17a"/>
遍行文字减勒官估臣巳指麾杭州不得减價依舊作<lb/>
七十收糴見今亦不過糴得三萬餘石其餘諸郡不敢<lb/>
有違訪聞蘇秀最係出米地分見今不過糴得二三萬<lb/>
石而湖州一處災傷為甚提刑司已指麾本州住糴却<lb/>
令蘇州撥常平米五萬石與湖州又令秀州撥十萬石<lb/>
與杭州若湖得五萬石猶恐未足扵用而蘇秀撥十五<lb/>
萬石深慮逐州不免妨闕若新糴不多即是兩頭闕事<lb/>
而般運水脚兵稍有偷盗耗失之費亦與所减兩三錢<lb/>
<pb n="KR4d0076_WYG_058-17b"/>
不爭若使來年官米數少不䏸平壓市價致有流殍更<lb/>
煩朝廷截撥斛㪷散與饑民則為十倍之費乃是所减<lb/>
毫毛而所捐丘山大為非䇿訪聞諸郡富民皆知來年<lb/>
必是米貴各欲廣行收糴以規厚利若官估稍優則農<lb/>
民米貨盡歸於官此等無由乗時射利吞併貧弱故造<lb/>
作言語以摇官吏皆言多破官錢深為可惜若便為减<lb/>
價住糴正墮其計况今来巳是十月下旬不過更一二<lb/>
十日即無收糴縱却添價亦不及事恐有悞來年出糶<lb/>
<pb n="KR4d0076_WYG_058-18a"/>
大事所以須至别作擘畫仰訴朝廷縁臣先於九月十<lb/>
七日曽奏乞下發運司於豐熟近便州軍和糴五十萬<lb/>
石以備常平米不足般取出糶却以本路常平錢還發<lb/>
運司若常平米足用即充本路轉運司上供米仍以額<lb/>
斛錢撥還兼勘㑹淮南大熟揚州髙郵軍米價甚平若<lb/>
行此策顯無妨害伏望聖慈檢㑹前奏速賜施行與此<lb/>
一方連年被災之民廣作凖備謹録奏聞伏候勅㫖<lb/>
　　　相度凖備賑濟第四狀<lb/>
<pb n="KR4d0076_WYG_058-18b"/>
元祐五年十一月二十一日龍圖閣學士左朝奉郎知<lb/>
杭州蘇軾狀奏右臣勘㑹今年本路風水之災倍於去<lb/>
年本司累具合行救濟事件聞奏伏料仁聖在上必已<lb/>
矜察見今蘇湖杭秀等州米價日長杭州所糴粗米以<lb/>
備出糶每㪷不下六十七至七十足錢猶自收糴不行<lb/>
恐須至更添錢招買方稍足用竊計開春米價必是翔<lb/>
踊若依條不虧元價出糶則官本已重小民艱扵收糴<lb/>
無以救濟貧下平凖市價若奏乞减價出糶又恐耗失<lb/>
<pb n="KR4d0076_WYG_058-19a"/>
常平官本亦非長䇿須至奏聞又勘㑹杭州裏外見管<lb/>
義倉米四萬餘石凖條災傷之年並許俵散賑濟本州<lb/>
相度若待饑饉巳成方將上件義倉盡行俵散亦未能<lb/>
盡濟饑民惟是開春巳後纔見在市米價増長即便將<lb/>
義倉常平米賤價出糶但市價不長則一郡之民人人<lb/>
受賜今來起請欲乞將常平米除係三年以上依條合<lb/>
减價外其餘並每㪷减五文足内係今年貴價收糴者<lb/>
每㪷减二十文足出糶仍将義倉米隨色額估定賤價<lb/>
<pb n="KR4d0076_WYG_058-19b"/>
一處出糶所収錢並用填還常平所虧官本錢如填還<lb/>
足外尚有剩數亦許撥填本路别州常平米所虧官本<lb/>
錢仍下浙西諸郡依此體例施行所貴本路明年饑民<lb/>
普得賤米喫用全活億萬性命其利至博而其實止於<lb/>
耗却義倉元不破官本米貨十餘萬石况自有條災傷<lb/>
之嵗許将義倉米俵散但俵散之所及者狹不如出糶<lb/>
之利所及者廣伏望聖慈特出宸斷早賜施行謹録奏<lb/>
聞伏候勅㫖<lb/>
<pb n="KR4d0076_WYG_058-20a"/>
　貼黄常平錢米豐凶之際平凖物價以救民命所繫<lb/>
　利害至重本司已累次奏乞指揮諸路專行糴糶不<lb/>
　得别有他用如召募饑民興土工水利之類有出無<lb/>
　入即漸耗散伏乞留意今來啟請只是權宜一時施<lb/>
　行别不衝改前後條貫<lb/>
　又貼黄本司相度來年艱食之勢深可憂畏若候饑<lb/>
　饉已成疾疫已作仁聖在上必須廣作擘畫錢米救<lb/>
　濟其費必相倍蓰若行本司所奏開春便行出糶則<lb/>
<pb n="KR4d0076_WYG_058-20b"/>
　米價不長億萬生聚自然䝉賜所費不多今來巳是<lb/>
　十一月末乞速賜施行所貴正月内便得開倉出糶<lb/>
　　　乞擢用劉季孫狀<lb/>
元祐五年十一月日龍圗閣學士左朝奉郎知杭州蘇<lb/>
軾狀奏右臣自少聞趙元昊㓂延州危急環慶將官劉<lb/>
平以孤軍來援奸臣不救平遂戰沒竟罵賊不食而死<lb/>
平有數子皆才用絶人不幸早世今臣所與同僚西京<lb/>
左藏庫副使劉季孫則平之少子篤志力學博通史傳<lb/>
<pb n="KR4d0076_WYG_058-21a"/>
工詩䏻文輕利重義雖文臣亦未易得而其練達武經<lb/>
講習邊政乃其家學至於奮不顧身臨難守節以臣度<lb/>
之必不減平今平諸子獨有季孫在而年巳五十有八<lb/>
雖備位將領未盡其用伏望朝廷特賜採察權置邊庭<lb/>
要害之地觀其設施别加陞進不獨為忠義之勸亦以<lb/>
廣文武之用如䝉朝廷擢用後犯入已贓及不如所舉<lb/>
臣甘伏朝典謹録奏聞伏候勅㫖<lb/>
　　　乞子珪師號狀<lb/>
<pb n="KR4d0076_WYG_058-21b"/>
元祐五年十二月日龍圗閣學士左朝奉郎知杭州蘇<lb/>
軾狀奏勘㑹杭州平陸本江海故地惟附山乃有甘泉<lb/>
其餘井皆鹹苦唐刺史李泌始引西湖水作六井其後<lb/>
白居易亦治湖浚井以足民用嘉祐中知州沈遘増置<lb/>
一大井在美俗坊今謂之沈公井最得要地四逺取汲<lb/>
而創始滅裂水嘗不應至熈寧中六井與沈公井例皆<lb/>
廢壊知州陳襄選差僧仲文子珪如正思坦四人董治<lb/>
其事修完既畢嵗適大旱民足於水為利甚博臣為通<lb/>
<pb n="KR4d0076_WYG_058-22a"/>
判親見其事經今十八年沈公井復壞終嵗枯涸居民<lb/>
去水逺者率以七八錢買水一斛而軍營尤以為苦臣<lb/>
尋訪求熈寧中修井四僧而三人巳亡獨子珪在年已<lb/>
七十精力不衰問沈公井復壞之由子珪云熈寧中雖<lb/>
巳修完然不免以竹為管易致廢壞遂擘畫用瓦筒盛<lb/>
以石槽底盖堅厚錮捍周宻水既足用永無壞理又於<lb/>
六井中控引餘波至仁和門外及威果雄節等指揮五<lb/>
營之間創為二井皆自來去井最逺難得水處西湖甘<lb/>
<pb n="KR4d0076_WYG_058-22b"/>
水殆遍一城軍民相慶若非子珪心力才幹無縁成就<lb/>
縁子珪先已䝉㤙賜紫欲乞特賜一師號以旌其能者<lb/>
右臣體問得靈石多福院僧子珪委有戒行自熈寧中<lb/>
及今兩次選差脩井營幹勞苦不避風雨顯有成効如<lb/>
䝉聖㤙賜一師號即乞以惠遷為號取易所謂井居其<lb/>
所而遷之義謹録奏聞伏候勅㫖<lb/>
　　　繳進應詔所論四事狀<hi>前連元祐五年六月奏狀</hi>
元祐六年正月九日龍圗閣學士左朝奉郎知杭州蘇<lb/>
<pb n="KR4d0076_WYG_058-23a"/>
軾狀奏右臣去年六月具狀奏聞乞申明給還市易折<lb/>
納產業及除放積欠鹽錢并人户欠買退絹錢四事未<lb/>
䝉回降指揮今月五日准元祐五年十二月十九日尚<lb/>
書省劄子㑹到諸處稱不曽承受到上件奏狀十二月<lb/>
十八日三省同奉聖㫖令臣别具聞奏者今重具到元<lb/>
奏狀繳連在前謹録奏聞伏候勅㫖<lb/>
　貼黄臣竊見浙中州縣市井人煙比二十年前不及<lb/>
　四五所在酒税課利虧欠只如杭州酒務課利昔年<lb/>
<pb n="KR4d0076_WYG_058-23b"/>
　三十餘萬貫今來只及二十餘萬貫其他大率類此<lb/>
　朝廷力行仁政不為不乆而公私凋耗終不少蘇盖<lb/>
　是商賈物貨元未通行故也自來民間買賣例少見<lb/>
　錢惟藉所在有富實人户可倚信者賒買而去嵗嵗<lb/>
　往來常買新貨却索舊錢以此行商坐賈兩獲其利<lb/>
　今浙中州縣所理私債大半係欠官錢人户官錢尚<lb/>
　不䏸足私債更無由催以此商旅不行公私受害若<lb/>
　行此四事則官之所失止是虚數而人户一蘇三二<lb/>
<pb n="KR4d0076_WYG_058-24a"/>
　年間商旅必復通行酒税課利漸可復舊所補不小<lb/>
　　　乞樁管錢氏地利房錢修表忠觀及墳廟狀<lb/>
元祐六年二月二十八日龍圗閣學士左朝奉郎知杭<lb/>
州蘇軾狀奏檢准熈寧十年十月十一日中書劄子節<lb/>
文資政殿大學士右諫議大夫知杭州趙抃奏伏見故<lb/>
吳越國王錢氏有墳廟在本州界欲乞兩縣應管錢氏<lb/>
諸墳廟每縣選委僧道一名專切主管内錢塘縣界文<lb/>
穆王元瓘等二十六處墳廟勘會當州天慶觀道正通<lb/>
<pb n="KR4d0076_WYG_058-24b"/>
教大師錢自然本錢氏直下子孫欲令錢自然永逺住<lb/>
持並臨安縣界武肅王鏐等墳廟一十一處今召到本<lb/>
縣浄土寺賜紫僧道微乞依錢自然例主管又勘會得<lb/>
文穆王元瓘墳廟並忠獻王仁佐墳並在龍山界其側<lb/>
有香火妙因院本錢氏建造見是道正錢自然權令徒<lb/>
弟道士在彼㸔守欲望改賜觀額令錢自然巳下徒弟<lb/>
永逺住持漸次修葺兼得就便照管墳廟不致荒廢奉<lb/>
勅依奏其錢塘妙因院特改賜表忠觀為額并臨安浄<lb/>
<pb n="KR4d0076_WYG_058-25a"/>
土寺令尚書祠部每遇同天節各特與披剃童行一名<lb/>
又准元豐五年三月十八日中書劄子節文皇城使慶<lb/>
州防禦使錢暉等奏臣等先臣祠廟在杭越二州者五<lb/>
所墳壠在錢塘臨安兩縣者六十餘處獨臨安有田園<lb/>
房廊嵗收一千三百四十貫有竒太平興國已後寄納<lb/>
本縣至大中祥符間本處申明䝉朝㫖令杭州樓店務<lb/>
於軍資庫作臣家錢寄納日後不曽請領近嵗先臣祠<lb/>
廟例皆摧塌私家無力修葺前項寄納錢數雖多切縁<lb/>
<pb n="KR4d0076_WYG_058-25b"/>
年嵗深逺不敢更乞支給今只乞降指揮下杭州許將<lb/>
臨安縣舊田園房廊撥還臣家庶收嵗課漸次完補墳<lb/>
廟謹録奏聞伏候勅㫖右奉聖㫖宜令杭州每年特支<lb/>
錢五百貫與表忠觀置簿拘管只得修葺墳廟不得别<lb/>
將支用劄付杭州准此者臣檢會熈寧十年七月二十<lb/>
六日據管内道正錢自然狀乞將臨安縣祖先置到産<lb/>
業每年收掠賃錢一千三百五十四貫修葺諸處墳廟<lb/>
此時差官檢計到錢塘臨安縣所管錢氏墳廟委是造<lb/>
<pb n="KR4d0076_WYG_058-26a"/>
來年深木植朽損共合用工料價錢一萬二千八百九<lb/>
十貫九百九十九文及臨安縣勘會到管内錢氏歸官<lb/>
房廊田産等賃錢年納一千三百五十四貫三百四十<lb/>
文省送納軍資庫尋係本州申奏乞將臨安縣管催上<lb/>
件賃錢支撥脩葺約計九年方得完備直至元豐五年<lb/>
内因皇城使錢暉等奏乞方准當年三月十八日中書<lb/>
劄子奉聖㫖每年特支錢五百貫與表忠觀修葺墳廟<lb/>
不得别將支用自後至元祐五年雖支得四千五百貫<lb/>
<pb n="KR4d0076_WYG_058-26b"/>
省盖為廟宇舊屋間架元造廣大一百餘年不曾修治<lb/>
例皆損塌須得一起脩葺稍可完補若每年只支得五<lb/>
百貫雖逐旋修得大段倒損去處又為連接屋宇數多<lb/>
隨手損塌自熈寧十年檢計止今又及一十四年尋於<lb/>
去年再差官重行檢計到兩縣墳廟巳脩再損未及修<lb/>
屋宇神像等共合用工料價錢内臨安縣四千三百五<lb/>
十八貫一百四十四文省錢塘縣一萬二千五百二十<lb/>
貫五百九十一文省兩縣共合用工料價錢計一萬六<lb/>
<pb n="KR4d0076_WYG_058-27a"/>
千八百七十八貫七百三十五文省須至奏陳者右臣<lb/>
竊惟錢氏之忠著扵甲令朝野共知不待臣言而墳廟<lb/>
荒毁行路嗟傷就使朝廷特賜錢物為之修完猶不為<lb/>
過而况本家自有地利房錢可以支用豈忍利此毫末<lb/>
歸之有司恭惟神宗皇帝深念錢氏之忠特改妙因院<lb/>
賜名表忠觀仍使其裔孫道士錢自然住持而有司不<lb/>
能推明聖意奏乞盡數撥還地利房錢以助修完經今<lb/>
十四年表忠觀既未成就而諸處墳廟依前荒毁使先<lb/>
<pb n="KR4d0076_WYG_058-27b"/>
帝表顯忠臣之意徒為空言臣愚欲望聖慈特許每年<lb/>
臨安縣所收地利房錢一千三百五十四貫三百四十<lb/>
文省令表忠觀每遇修本觀及杭越州諸墳廟即具所<lb/>
修名件及合用錢數赴州請領仍候修造了差官檢計<lb/>
具委無大破保明申州所貴事體稍正毋使小民竊議<lb/>
謹録奏聞伏候勅㫖<lb/>
　貼黃如䝉朝廷依奏即乞指揮本州將逐年所收到<lb/>
　上件地利房錢令須樁管只得充修造表忠觀及錢<lb/>
<pb n="KR4d0076_WYG_058-28a"/>
　氏墳廟使用官私不得别行支借使用<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4d0076_WYG_058-28b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　東坡全集巻五十八<lb/>
</p>
<p>
</p>
  </div>
<div>
                <head>東坡全集巻五十九</head>
    <p>
<pb n="KR4d0076_WYG_059-1a"/>
欽定四庫全書<lb/>
　東坡全集巻五十九　　　　宋　蘓軾　撰<lb/>
　　奏議六首<lb/>
　　　乞相度開石門河狀<lb/>
元符六年三月日龍圗閣學士左朝奉郎知杭州蘇軾<lb/>
狀奏右臣謹按史記秦始皇三十七年東㳺至錢塘臨<lb/>
浙江水波惡乃西百二十里從狹中渡始皇帝以天下<lb/>
之力狥其意意之所欲出赭山橋海無難而獨畏浙江<lb/>
<pb n="KR4d0076_WYG_059-1b"/>
水波惡不敢徑渡以此知錢塘江天下之嶮無出其右<lb/>
者臣昔通守此邦今又沗郡寄二十年間親見覆溺無<lb/>
數自温台明越往來者皆由西興徑渡不渉浮山之嶮<lb/>
時有覆舟然尚希少自衢睦處婺宣歙饒信及福建路<lb/>
八州往來者皆出入龍山㳂泝此江江水灘淺必乘潮<lb/>
而行潮自海門東來勢若雷霆而浮山峙於江中與魚<lb/>
浦諸山相望犬牙錯入以亂潮水洄洑激射其怒自倍<lb/>
沙磧轉移狀如鬼神往往於淵潭中湧出陵阜十數里<lb/>
<pb n="KR4d0076_WYG_059-2a"/>
旦夕之間又復失去雖舟師没人不能前知其深淺以<lb/>
故公私坐視覆溺無如之何老弱叫號求救於湍沙之<lb/>
間聲未及終已為潮水巻去行路為之流涕而已縱有<lb/>
勇悍敢往之人又多是盗賊利其財物或因而擠之能<lb/>
自全者百無一二性命之外公私亡失不知一嵗凡㡬<lb/>
千萬而衢睦等州人衆地狹所產五穀不足於食嵗常<lb/>
漕蘇秀米至桐廬散入諸郡錢塘億萬生齒待上江薪<lb/>
炭而活以浮山之嶮覆溺留礙之故此數州薪米常貴<lb/>
<pb n="KR4d0076_WYG_059-2b"/>
又衢婺睦歙等州及杭之富陽新城二邑公私所食鹽<lb/>
取足於杭秀諸場以浮山之嶮覆溺留礙之故官給脚<lb/>
錢甚厚其所亡失與依託風水以侵盗者不可勝數此<lb/>
最其大者其餘公私利害未可以一二遽數臣伏見宣<lb/>
德郎前權知信州軍州事侯臨因𦵏所生母於杭州之<lb/>
南蕩往來江濵相視地形訪聞父老参之舟人反復講<lb/>
求具得其寔建議自浙江上流地名石門並山而東或<lb/>
因斥鹵棄地鑿為運河<hi>貼黄石門新河若出定山之南則地皆斥鹵不壞民田又自新</hi>
<pb n="KR4d0076_WYG_059-3a"/>
<hi>河以北潮水不到灌以河水皆可化為良田然近江土薄萬一數十年後江水轉移河不堅久若自石門並山</hi>
<hi>而東出定山之北則地堅土厚乆逺無虞然度壞民田五六千畆又失所謂良田之利體問民田之良者不過</hi>
<hi>畆二千以錢償之亦萬餘緡而已此二者更乞令監司及所差官詳議其利害</hi>引浙江及谿谷<lb/>
諸水凡二十二里有奇以達于江又並江為岸度潮水<lb/>
所向則用石所不向則用竹大凡八里有奇以達于龍<lb/>
山之大慈浦自大慈浦北折抵小嶺下鑿嶺六十五丈<lb/>
以達于嶺東之古河因古河稍加浚治東南行四里有<lb/>
奇以達于今龍山之運河以避浮山之嶮度用錢十五<lb/>
<pb n="KR4d0076_WYG_059-3b"/>
萬貫用捍江兵及諸郡廂軍三千人二年而成臣與前<lb/>
轉運使葉温叟轉運判官張璹躬往按視皆如臨言凡<lb/>
福建兩浙士民聞臣與臨欲奏開此河萬口同聲以為<lb/>
莫大無窮之利臣縦欲不言巳為衆論所廹勢不得黙<lb/>
巳臣聞之父老章獻皇后臨朝日以江水有皇天蕩之<lb/>
嶮内出錢數十萬貫築長蘆起僧舍以拯溺者又見先<lb/>
帝以長淮之嶮賜錢十萬貫米十萬石起夫九萬二千<lb/>
人以開龜山河今浮山之嶮非特長蘆龜山之比而二<lb/>
<pb n="KR4d0076_WYG_059-4a"/>
聖仁慈視民如傷必將捐十五萬緡以平此積嶮也謹<lb/>
昧死上臨所陳開石門河利害事狀一本及臣所差觀<lb/>
察推官董華用臨之説約度功料<hi>貼黄董華所料只是約度大數若䝉朝廷</hi>
<hi>相度可以施行更乞別差官入細計料</hi>及合用錢物料狀一本并地圗一<lb/>
面伏乞降付三省㸔詳或召臨赴省面加質問仍乞下<lb/>
本路監司或更特差官同共相視若臣與臨言不妄乞<lb/>
自朝廷擘畫支賜錢物施行臣觀古今之事非知之難<lb/>
言之亦易難在成之而已臨之才幹衆所共知臣謂此<lb/>
<pb n="KR4d0076_WYG_059-4b"/>
河非臨不成伏望聖慈特賜訪問左右近臣必有知臨<lb/>
者乞專差臨監督此役不惟救活無窮之性命完惜不<lb/>
貲之財物又使數州薪米流通田野市井詠歌聖澤子<lb/>
孫不忘臣不勝大願謹録奏聞伏候勅㫖<lb/>
　貼黄今建此議不知者必有二難其一不過謂浙江<lb/>
　浮山之嶮經厯古今賢哲多矣若可平治必不至今<lb/>
　日如此乃巷議臆度不足取信只如龜山新河易長<lb/>
　淮為安流近日吕梁之嶮竊聞亦已平治豈可謂古<lb/>
<pb n="KR4d0076_WYG_059-5a"/>
　人偶未經意便謂今人不可復作其二不過謂並江<lb/>
　作岸為潮水所衝齧必不能經乆今浙江石岸亦有<lb/>
　成規自古本用木㟁轉運使張夏始易以石自龍山<lb/>
　以東江水溢深石岸立於漲沙之上又潮頭為西陵<lb/>
　石磯所射正戰於岸下而四五十年隠然不動雖時<lb/>
　有缺壞隨即修完人不告勞官無所費今自大慈浦<lb/>
　以西江水皆露出石脚而潮頭自龍山轉向西南則<lb/>
　㟁之易成而難壞非張夏所建東堤之比也<lb/>
<pb n="KR4d0076_WYG_059-5b"/>
　　　再乞發運司應副浙西米狀<lb/>
元祐六年三月二十三日龍圗閣學士左朝奉郎前知<lb/>
杭州蘇軾狀奏右臣近䝉恩詔召赴闕庭竊以浙西二<lb/>
年水災蘇湖為甚雖訪聞已詳而百聞不如一見故自<lb/>
下塘路由湖入蘇目覩積水未退下田固已沒于深水<lb/>
今嵗必恐無望而中上田亦自渺漫婦女老弱日夜車<lb/>
救而淫雨不止退寸進尺見今春晚並未下種鄉村闕<lb/>
食者衆至以糟糠雜芹蒪食之又為積水占壓薪芻難<lb/>
<pb n="KR4d0076_WYG_059-6a"/>
得食糟飲冷多至脹死並是臣親見即非傳聞春夏之<lb/>
間流殍疾疫必起逐州去年所糴常平米雖粗有備見<lb/>
今州縣出賣米價不甚翔踊但鄉村逺處饑羸之民不<lb/>
能赴城市收糴官吏欲差船載米下鄉散糶即所須數<lb/>
目浩瀚恐不能足用夏秋之間必大乏絶又自今已往<lb/>
若得淫雨稍止即農民須趂初夏秧種車水耕耘之勞<lb/>
十倍常嵗全藉糧米接濟見今已自闕食至時必難施<lb/>
功縱使天假之年亦無所望公私狼狽理在必然臣去<lb/>
<pb n="KR4d0076_WYG_059-6b"/>
嵗奏乞下發運司於江東淮南豐熟近便處糴米五十<lb/>
萬石凖備浙西災傷州軍般運兊撥出糶賑濟尋䝉聖<lb/>
恩行下云巳降指揮令發運司兊撥合起上供并封樁<lb/>
等錢一百萬貫趂時糴買斛㪷封樁凖偹移用送户部<lb/>
依巳得指揮餘依浙西鈐轄司所奏施行聖㫖既下本<lb/>
路具聞農民欣戴始有生意而發運司官吏全不上體<lb/>
仁聖恤民之意奏稱淮南江東米價髙貴不肯收糴勘<lb/>
㑹浙西去嵗米價例皆髙貴杭州亦是七十足錢收糴<lb/>
<pb n="KR4d0076_WYG_059-7a"/>
一㪷雖是貴糴猶勝於無米坐視民死今來發運司官<lb/>
吏親被聖㫖全不依應施行只以米貴為詞更不收糴<lb/>
使聖主已行之命頓成空言饑民待哺之心中途失望<lb/>
却使指凖前年朝㫖所撥上供米二十萬石與本路内<lb/>
出糶不盡米一十六萬七千石有零充填今來五十萬<lb/>
石數目外只乞於上供米内更截撥二十萬石與本路<lb/>
相兼出糶切縁上件出糶不盡米一十六萬七千餘石<lb/>
久巳樁在本路臣元奏乞於發運司糴五十萬石之時<lb/>
<pb n="KR4d0076_WYG_059-7b"/>
已是指凖上件米數支用外合更要五十萬石今來運<lb/>
司却將前件聖恩折充今年所賜吏民聞之何由心服<lb/>
臣已累具執奏未奉朝㫖今來親見數州水災如此饑<lb/>
殍之勢極可憂畏既沗近侍理合奏聞豈敢為已去官<lb/>
遺患後人更不任責伏望聖慈察臣微誠垂愍一方特<lb/>
賜指揮發運司依元降指揮除已截撥二十萬石外更<lb/>
兊撥三十萬石與浙西諸州充出糶借貸如發運司去<lb/>
年元不收糴無可兑撥即乞一面截留上供米充滿五<lb/>
<pb n="KR4d0076_WYG_059-8a"/>
十萬石數目却令發運司將封樁一百萬貫錢候今年<lb/>
秋熟日收糴填還若朝廷不以臣言為然待饑饉疾疫<lb/>
大作方行賑濟即恐須於别路運致錢米雖累百萬亦<lb/>
恐不及於事謹録奏聞伏候勅㫖<lb/>
　貼黄發運司奏云淮南宿亳等州災傷米價高處七<lb/>
　十七文江東米價髙處七十文切縁臣元奏乞於豐<lb/>
　熟近便處收糴訪聞楊楚之間穀熟米賤今來發運<lb/>
　司却引宿亳等州米價最高處以拒塞朝㫖顯非仁<lb/>
<pb n="KR4d0076_WYG_059-8b"/>
　聖勤恤及臣元奏乞本意<lb/>
　又貼黄若依發運司所奏將出糶不盡一十六萬<lb/>
　七千有餘石充數外猶合撥三十四萬石方滿五十萬<lb/>
　數今來只撥二十萬石顯虧元降聖㫖一十四萬石<lb/>
　而况上件出糶不盡米已係前年聖恩所賜發運<lb/>
　司不合指凖充數顯虧三十萬石<lb/>
　又貼黄如䝉施行乞下轉運司多撥數目與蘇湖州<lb/>
　如合賑濟更不拘去年放税分數施行<lb/>
<pb n="KR4d0076_WYG_059-9a"/>
　又貼黄若行下有司反覆往滯必不及事只乞斷自<lb/>
　聖心速降指揮<lb/>
　　　杭州召還乞郡狀<lb/>
元祐六年五月十九日龍圗閣學士左朝奉郎前知杭<lb/>
州蘇軾狀奏右臣近奉詔書及聖㫖劄子不允臣辭免<lb/>
翰林學士承㫖恩命及乞郡事臣已第三次奏乞除臣<lb/>
揚越陳蔡一郡去訖竊慮區區之誠未能遽回天意須<lb/>
至盡露本心重干聖聽惶恐死罪惶恐死罪臣昔於治<lb/>
<pb n="KR4d0076_WYG_059-9b"/>
平中自鳳翔職官得替入朝首被英宗皇帝知遇欲驟<lb/>
用臣當時宰相韓琦以臣年少資淺未經試用故且與<lb/>
館職亦會臣丁父憂去官及服闋入覲便䝉神宗皇帝<lb/>
召對面賜奨激許臣職外言事自惟羇旅之臣未應得<lb/>
此豈非以英宗皇帝知臣有素故耶是時王安石新得<lb/>
政變易法度臣若少加附㑹進用可必自惟逺人䝉二<lb/>
帝非常之知不忍欺天負心欲具論安石所為不可施<lb/>
行狀以裨萬一然未測聖意待臣深淺因上元有㫖買<lb/>
<pb n="KR4d0076_WYG_059-10a"/>
燈四千椀有司無狀虧減市價臣即上書論奏先帝大<lb/>
喜即時施行臣以此卜知先帝聖明能受盡言上疏六<lb/>
千餘言極論新法不便後復因考試進士擬對御試䇿<lb/>
進上并言安石不知人不可大用先帝雖未聽從然亦<lb/>
嘉臣愚直初不譴問而安石大怒其黨無不切齒爭欲<lb/>
傾臣御史知雜謝景温首出死力彈奏臣丁憂歸鄉日<lb/>
舟中曽販私鹽遂下諸路體量追捕當時梢工篙手等<lb/>
考掠取證但以寔無其事故鍛鍊不成而止臣縁此懼<lb/>
<pb n="KR4d0076_WYG_059-10b"/>
禍乞出連三任外補而先帝眷臣不衰時因賀謝表章<lb/>
即對左右稱道黨人疑臣復用而李定何正臣舒亶三<lb/>
人構造飛語醖醸百端必欲致臣於死先帝初亦不聽<lb/>
而此三人執奏不巳故臣得罪下獄定等選差悍吏皇<lb/>
遵將帶吏卒就湖州追攝如捕㓂賊臣即與妻子訣别<lb/>
留書與弟轍處置後事自期必死過揚子江便欲自投<lb/>
江中而吏卒監守不果到獄即欲不食求死而先帝遣<lb/>
使就獄有所約敕故獄吏不敢别加非横臣亦覺知先<lb/>
<pb n="KR4d0076_WYG_059-11a"/>
帝無意殺臣故復留殘喘得至今日及竄責黄州每有<lb/>
表疏先帝復對左右稱道哀憐奨激意欲復用而左右<lb/>
固争以為不可臣雖在逺亦具聞之古人有言聚蚊成<lb/>
雷積羽沉舟言寡不勝衆也以先帝知臣特達如此而<lb/>
臣終不免於患難者以左右疾臣者衆也及陛下即位<lb/>
起臣於貶所不及一年備位禁林遭遇之異古今無比<lb/>
臣每自惟昆蟲草木之微無以仰報天地生成之徳惟<lb/>
有獨立不倚知無不言可以少報萬一始論衙前差顧<lb/>
<pb n="KR4d0076_WYG_059-11b"/>
利害與孫永傅堯俞韓維争議因亦與司馬光異論光<lb/>
初不以此怒臣而臺諫諸人逆探光意遂與臣為仇臣<lb/>
又素疾程頥之姦未嘗假以色詞故頥之黨人無不側<lb/>
目自朝廷廢黜大姦數人而其餘黨猶在要近陰為之<lb/>
地特未敢發爾小臣周穜乃敢上疏乞用王安石配享<lb/>
以嘗試朝廷臣竊料穜草芥之微敢建此議必有陰主<lb/>
其事者是以上書逆折其姦鋒乞重賜行遣以破小人<lb/>
之謀因此黨人尤加忿疾其後又於經筵極論黄河不<lb/>
<pb n="KR4d0076_WYG_059-12a"/>
可回奪利害且上疏争之遂大失執政意積此數事恐<lb/>
别致禍患又緣臂痛目昏所以累章力求補外竊伏思<lb/>
念自沗禁近三年之間臺諫言臣者數四只因發䇿草<lb/>
麻羅織語言以為謗訕本無疑似白加誣執其間曖昧<lb/>
譛愬陛下察其無寔而不降出者又不知其㡬何矣若<lb/>
非二聖仁明洞照肝膈則臣為黨人所傾首領不保豈<lb/>
敢望如先帝之赦臣乎自出知杭州二年粗免人言中<lb/>
間法外刺配顔章顔益二人盖攻積弊事不獲巳陛下<lb/>
<pb n="KR4d0076_WYG_059-12b"/>
亦已赦臣而言者不赦論奏不巳其意豈為顏章等哉<lb/>
以此知黨人之意未嘗一日不在傾臣洗垢求瑕止得<lb/>
此事今者忽䝉聖恩召還擢用又除臣弟轍為執政此<lb/>
二事皆非大臣本意竊計黨人必大猜忌磨厲以須勢<lb/>
必如此聞命悸恐以福為災即日上章辭免乞郡行至<lb/>
中路果聞弟轍為臺諫所攻般出廨宇待罪又䝉陛下<lb/>
委曲照見情狀方獲保全臣之剛𥚹衆所共知黨人嫌<lb/>
忌甚於弟轍豈敢以衰病之餘復犯其鋒雖自知無罪<lb/>
<pb n="KR4d0076_WYG_059-13a"/>
可言而今之言者豈問是非曲直竊謂人主之待臣子<lb/>
不過公道以相知黨人之報怨嫌必為巧發而陰中臣<lb/>
豈敢恃二聖公道之知而傲黨人陰中之禍所以不避<lb/>
煩瀆自陳入仕以來進退本末欲陛下知臣危言危行<lb/>
獨立不回以犯衆怒者所從來逺矣又欲陛下知臣平<lb/>
生冒渉患難危嶮如此今餘年無㡬不免有逺禍全身<lb/>
之意再三辭遜實非矯飾栁下惠有言直道而事人焉<lb/>
往而不三黜臣若貪得患失隨世俛仰改其常度則陛<lb/>
<pb n="KR4d0076_WYG_059-13b"/>
下亦安所用臣若守其初心始終不變則羣小側目必<lb/>
無安理雖䝉二聖深知亦恐終不勝衆所以反覆計慮<lb/>
莫若求去非不懷戀天地父母之㤙而衰老之餘恥復<lb/>
與羣小計較短長曲直為世間髙人長者所笑伏望聖<lb/>
慈察臣至誠特賜指揮執政檢㑹累奏只作親嫌囘避<lb/>
早除一郡所有今來奏狀乞留中不出以保全臣子臣<lb/>
不勝大願若朝廷不以臣不才猶欲驅使或除一重難<lb/>
邊郡臣不敢辭避報國之心死而後已惟不願在禁近<lb/>
<pb n="KR4d0076_WYG_059-14a"/>
使黨人猜疑别加陰中也干犯天威謹俟斧鑕臣不任<lb/>
祈天請命戰恐隕越之至謹録奏聞伏候勅㫖<lb/>
　貼黄臣受聖知最深故敢披露肝肺盡言無隠必致<lb/>
　當途怨怒愈為身災君臣不宻周易所戒故親書奏<lb/>
　狀眼昏字大又渉不恭進退惟谷伏望聖慈寛赦臣<lb/>
　不勝戰恐之至<lb/>
　　　撰上清儲祥宫碑奏請狀<lb/>
元祐六年六月二十六日翰林學士承㫖左朝奉郎知<lb/>
<pb n="KR4d0076_WYG_059-14b"/>
制誥兼侍讀蘇軾狀奏近准敕修盖上清儲祥宫將欲<lb/>
了畢合用修宫記差臣撰文并書石今有下項事合奏<lb/>
請者<lb/>
　一竊見上清宫元係太宗皇帝剏建於慶厯中遺火<lb/>
　　焚蕩今欲見元建及遺火年月乞下史院檢會降<lb/>
　　下<lb/>
　一今來上清儲祥宫係神宗皇帝賜名方議修盖至<lb/>
　　元祐中䝉内出錢物修盖成就今欲見先朝所賜<lb/>
<pb n="KR4d0076_WYG_059-15a"/>
　　錢物并今來内出錢物數目及係是何庫錢支撥<lb/>
　　或係太皇太后皇帝本殿錢物並乞檢會降下<lb/>
　一今欲見神宗皇帝賜名修宫因依及二聖賜錢修<lb/>
　　盖成就意指乞賜頒示<lb/>
　一臣竊見朝廷自來修建寺觀多是立碑仍有銘文<lb/>
　　於體為宜若只作記即更無銘未委今來為碑為<lb/>
　　記乞降指揮<lb/>
　一准敕差臣書石合書篆額人銜位姓名乞檢㑹降<lb/>
<pb n="KR4d0076_WYG_059-15b"/>
　　下<lb/>
右謹録奏聞伏候敕㫖<lb/>
　　　進單鍔吳中水利書狀<lb/>
元祐六年七月二日翰林學士承㫖左朝奉郎知制誥<lb/>
兼侍讀蘇軾狀奏右臣竊聞議者多謂吳中本江海大<lb/>
湖故地魚龍之宅而居民與水争尺寸以故常被水患<lb/>
盖理之當然不可復以人力疏治是殆不然臣到吳中<lb/>
二年雖為多雨亦未至過甚而蘇湖常三州皆大水害<lb/>
<pb n="KR4d0076_WYG_059-16a"/>
稼至十七八今年雖為淫雨過常三州之水遂合為一<lb/>
太湖松江與海𣺌然無辨者盖因二年不退之水非今<lb/>
年積雨所能獨致也父老皆言此患所從來未逺不過<lb/>
四五十年耳而近嵗特甚盖人事不脩之積非特天時<lb/>
之罪也三吳之水瀦為太湖太湖之水溢為松江以入<lb/>
海海水日兩潮潮濁而江清潮水常欲淤塞江路而江<lb/>
水清駛隨輒滌去海口常通故吳中少水患昔蘇州以<lb/>
東官私船舫皆以篙行無陸挽者古人非不知為挽路<lb/>
<pb n="KR4d0076_WYG_059-16b"/>
以松江入海太湖之咽喉不敢鯁塞故也自慶厯以来<lb/>
松江始大築挽路建長橋植千柱水中宜不甚礙而夏<lb/>
秋漲水之時橋上水常高尺餘况數十里積石壅土築<lb/>
為挽路乎自長橋挽路之成公私漕運便之日葺不巳<lb/>
而松江始艱噎不快江水不快軟緩而無力則海之泥<lb/>
沙隨潮而上日積不巳故海口湮滅而吳中多水患近<lb/>
日議者但欲發民浚治海口而不知江水艱噎雖暫通<lb/>
快不過嵗餘泥沙復積水患如故今欲治其本長橋挽<lb/>
<pb n="KR4d0076_WYG_059-17a"/>
路固不可去惟有鑿挽路于舊橋外别為千橋橋谼各<lb/>
二丈千橋之積為二千丈水道松江宜加迅駛然後官<lb/>
私出力以浚海口海口既浚而江水有力則泥沙不復<lb/>
積水患可以少衰臣之所聞大畧如此而未得其詳舊<lb/>
聞常州宜興縣進士單鍔有水學故召問之出所著吳<lb/>
中水利書一巻且口陳其曲折則臣言止得十二三耳<lb/>
臣與知水者考論其書疑可施用謹繕寫一本繳連進<lb/>
上伏望聖慈深念兩浙之富國用所恃嵗漕都下米百<lb/>
<pb n="KR4d0076_WYG_059-17b"/>
五十萬石其他財賦供餽不可悉數而十年九澇公私<lb/>
凋弊深可愍惜乞下臣言與鍔書委本路監司躬親按<lb/>
行或差强幹知水官吏考寔其言圗上利害臣不勝區<lb/>
區謹録奏聞伏候敕㫖<lb/>
　　　録單鍔吳中水利書<lb/>
切觀三州之水為患滋乆較舊賦之入十常减其五六<lb/>
以日月指之則水為害於三州逾五十年矣所謂三州<lb/>
者蘇常湖也朝廷屢責監司監司每督州縣又間出使<lb/>
<pb n="KR4d0076_WYG_059-18a"/>
者尋按舊迹使講明利害之原然而西州之官求東州<lb/>
之利目未嘗厯覽地形之髙下耳未嘗講聞湍流之所<lb/>
從來州縣憚其經營百姓厭其出力鈞曰水之患天數<lb/>
也按行者駕輕舟於汪洋之陂視之茫然猶擿埴索途<lb/>
以為不可治也間有忠於國志於民深求而力究之然<lb/>
有知其一而不知其二知其末而不知其本詳於此而<lb/>
略於彼故有曰三州之水咸注之震澤震澤之水東入<lb/>
于松江由松江以至於海自慶厯以來呉江築長堤横<lb/>
<pb n="KR4d0076_WYG_059-18b"/>
截江流由是震澤之水常溢而不泄以至壅灌三州之<lb/>
田此知其一偏者也或又曰由宜興而西溧陽縣之上<lb/>
有五堰者古所以節宣歙金陵九陽江之衆水由分水<lb/>
銀林二堰直趨太平州蕪湖後之商人由宣歙販賣<graphic n="KR1097" url="https://raw.githubusercontent.com/kanripo/KR-Gaiji/master/images/KR1097.png" mimeType="image/png"/>
木東入二浙以五堰為艱阻因相為之謀㒺紿官中以<lb/>
廢去五堰五堰既廢則宣歙金陵九陽江之水或遇五<lb/>
六月山水暴漲則皆入於宜興之荆溪由荆溪而入震<lb/>
澤盖上三州之水東灌蘇常湖也此又知其一偏者耳<lb/>
<pb n="KR4d0076_WYG_059-19a"/>
或又曰宜興之有百瀆古之所以洩荆溪之水東入二<lb/>
震澤也今已堙塞而所存者四十九條疏此百瀆則宜<lb/>
興之水自然無患此亦知其一偏者也三者之論未嘗<lb/>
參究得之既不詳攻之則易破以鍔視其迹自西五堰<lb/>
東至吳江岸猶之一身也五堰則首也荆溪則咽喉也<lb/>
百瀆則心也震澤則腹也傍通太湖衆瀆則絡脉衆竅<lb/>
也吳江則足也今上廢五堰之固而宣歙池九陽江之<lb/>
水不入蕪湖反東注震澤下又有吳江岸之阻而震澤<lb/>
<pb n="KR4d0076_WYG_059-19b"/>
之水積而不洩是猶有人焉桎其手縛其足塞其衆竅<lb/>
以水沃其口沃而不已腹滿而氣絶視者恬然猶不謂<lb/>
之已死今不治吳江岸不䟽諸瀆以泄震澤之水是猶<lb/>
沃水於人不去其手桎不解其足縛不除其竅塞恬然<lb/>
安視而已誠何心哉然而百瀆非不可治五堰非不可<lb/>
復吳江岸非不可去盖治之有先後且未築吳江岸已<lb/>
前五堰其廢已乆然而三州之田尚十年之間熟有五<lb/>
六五堰猶未為大患自吳江築㟁巳後十年之間熟無<lb/>
<pb n="KR4d0076_WYG_059-20a"/>
一二欲具驗之閲三州嵗賦所入之數則可見矣且以<lb/>
宜興百瀆言之古者所以泄西來衆水入震澤而終歸<lb/>
于海盖震澤吐納衆水今納而不吐鍔竊視熈寧八年<lb/>
時雖大旱然連百瀆之田皆魚逰鼈處之地低汙之甚<lb/>
也其田去百瀆無多逺而田之苗是時亦皆旱死何哉<lb/>
盖百瀆及傍穿小港瀆厯年不遇旱皆為泥沙堙塞與<lb/>
平地無異矣雖去震澤甚邇民力難以私舉時官又無<lb/>
留意疏導者苗卒歸乎槁死自熈寧八年迄今十四載<lb/>
<pb n="KR4d0076_WYG_059-20b"/>
其田即未有可畊之日嵗嵗訴潦民益憔悴昔嘉祐中<lb/>
邑尉阮洪深明宜興水利方是時吳中水洪屢上書監<lb/>
司乞開通百瀆監司允其請遂鳩工於食利之民疏導<lb/>
四十九條是年大熟此百瀆之騐嵗水旱皆不可不開<lb/>
也宜興所利非止百瀆而已東則有蠡河横亘荆溪東<lb/>
北透湛瀆東南接罨畫溪昔范蠡所鑿與宜興之西蠡<lb/>
運河皆以昔賢名呼其蠡河遇大旱則淺澱中旱則通<lb/>
流又有孟涇泄滆湖之水入震澤其他溝瀆澱塞其名<lb/>
<pb n="KR4d0076_WYG_059-21a"/>
不可縷舉夫吳江岸界於吳松江震澤之間岸東則江<lb/>
岸西則震澤江之東則大海也百川莫不趨海自西五<lb/>
堰之上衆川由荆溪入震澤注于江由江歸于海地傾<lb/>
東南其勢然也自慶厯二年欲便糧運遂築北隄横截<lb/>
江流五六十里遂致震澤之水常溢而不泄浸灌三州<lb/>
之田每至五六月之間湍流峻急之時視之則吳江岸<lb/>
之東水常低岸西之水不下一二尺此隄岸阻水之迹<lb/>
自可覽也又覩岸東江尾與海相接之處汙澱茭蘆叢<lb/>
<pb n="KR4d0076_WYG_059-21b"/>
生沙泥漲塞而又江岸之東自築㟁以來沙漲成一村<lb/>
昔為湍流奔湧之地今為民居民田桑棗場圃吳江縣<lb/>
由是嵗増舊賦不少雖然増一邑之賦反損三州之賦<lb/>
不知㡬百倍耶夫江尾昔無茭蘆壅障流水今何致此<lb/>
盖未築㟁之前源流東下峻急築㟁之後水勢遲緩無<lb/>
以滌蕩泥沙以至增積而茭蘆生茭蘆生則水道狹水<lb/>
道狹則流洩不快雖欲震澤之水不積其可得耶今欲<lb/>
洩震澤之水莫若先開江尾茭蘆之地遷沙村之民運<lb/>
<pb n="KR4d0076_WYG_059-22a"/>
其所漲之泥然後以吳江岸鑿其土為木橋千所以通<lb/>
糧運每橋用耐水土木棒二條各長二丈五尺横梁三<lb/>
條各長六尺柱六條各長二丈除首尾占閣外可得二<lb/>
丈餘谼道每一里計三百六十歩一里為橋十所計除<lb/>
占閣外可開水面二十三丈每三十歩一橋也一千條<lb/>
橋共開水面二千丈計一十一里四十歩也隨橋谼開<lb/>
茭蘆為港走水仍於下流開白蜆安亭二江使太湖水<lb/>
由華亭青龍入海則一州水患必大衰减常州運河之<lb/>
<pb n="KR4d0076_WYG_059-22b"/>
北偏乃江陰縣也其地勢自河而漸低上自丹陽下至<lb/>
無錫運河之北偏古有泄水入江瀆一十四條曰孟瀆<lb/>
曰黄汀堰瀆曰東函港曰北戚氏港曰五卸堰港曰梨<lb/>
溶港曰蒋瀆曰歐瀆曰魏瀆涇曰支子港曰蠡瀆曰牌<lb/>
<hi>一曰碑</hi>涇皆以古人名或以姓稱之昔皆以泄衆水入運<lb/>
河立㪷門又北泄下江陰之江今名存而寔亡今存者<lb/>
無㡬二浙之糧船不過五百石運河止可常存五六尺<lb/>
之水足可以勝五百石之舟以其一十四處立為石碶<lb/>
<pb n="KR4d0076_WYG_059-23a"/>
㪷門每瀆於岸北先築隄岸則制水入江若無隄防則<lb/>
水泛溢而不制将見灌浸江陰之民田民居矣昔熈寧<lb/>
中有提舉沈披者輒去五卸堰走運河之水北下江中<lb/>
遂害江陰之民田為百姓所訟即罷提舉亦嘗被罪始<lb/>
欲以為利而適足以害之此未達古人之智以至敗事<lb/>
也切見近日錢塘進士余黙兩進三州水利徒能備陳<lb/>
功力𤨏細之事殊不知本末惟有言得常州運河晉陵<lb/>
至無錫一十四處置㪷門泄水北下江陰大江雖三尺<lb/>
<pb n="KR4d0076_WYG_059-23b"/>
童子亦知如此可以為利然余黙雖能言㪷門一事合<lb/>
鍔鄙䇿奈何無法度以制入江之水行之則又豈止為<lb/>
一沈披耶又覩主簿張寔進状言吳江岸為阻水之患<lb/>
涇函不通其言然則然矣雖言吳江岸而不言措置水<lb/>
之術盖古之所創涇函在運河之下用長梓木為之中<lb/>
用銅輪力水衝之則草可刈也置在運河底下暗走水<lb/>
入江今常州有東西二函地名者乃此也昔治平中提<lb/>
刑元積中開運河嘗開見函管但函管之中皆泥沙以<lb/>
<pb n="KR4d0076_WYG_059-24a"/>
謂功力甚大非可易復遂已今先開鑿江湖海故道堙<lb/>
塞之處泄得積水他日治函管則可若未能開故道而<lb/>
先治函管是知末而不知本也切見常州運河之北偏<lb/>
皆江陰低下之田常患積水難以耕植今河上為㪷門<lb/>
河下築堤防以管水入江百姓由是縁此河隄可以作<lb/>
田圍此泄水利田之兩端也宜興縣西有夾苧干瀆在<lb/>
金壇宜興武進三縣之界東至滆湖及武進縣界西南<lb/>
至宜興北至金壇通接長塘湖西接五堰茅山薛歩山<lb/>
<pb n="KR4d0076_WYG_059-24b"/>
水直入宜興之荆溪其夾苧干盖古之人亦所以泄長<lb/>
塘湖東入滆湖泄滆湖之水入大吳瀆塘口瀆白魚灣<lb/>
髙梅瀆四瀆及白鶴溪而北入常州之運河由運河而<lb/>
入一十四條之港北入大江今一十四條之港皆名存<lb/>
而寔亡累有知利便者獻議朝廷欲依古開通北入運<lb/>
河以注大江自滆湖長塘湖兩首各開三分之二為彼<lb/>
田户皆豪民不知利便惟恐開鑿巳田隂搆胥吏皆泥<lb/>
而不行元豐之間金壇令曾長官奏請乞開朝廷又降<lb/>
<pb n="KR4d0076_WYG_059-25a"/>
指揮委江東及兩浙兩路監司相度及近縣官員相視<lb/>
又為彼豪民計搆不行儻開夾苧干通流則由來他州<lb/>
入震澤之水可以殺其勢深利於三州之田也鍔熈寧<lb/>
八年嵗遇大旱切觀震澤水退數里清泉鄉湖乾數里<lb/>
而其地皆有昔日丘墓街井枯木之根在數里之間信<lb/>
知昔為民田今為太湖也太湖即震澤也以是推之太<lb/>
湖寛廣逾於昔時昔云有三萬六千頃自築吳江岸及<lb/>
諸港瀆堙塞積水不泄又不知其愈廣㡬多頃也鍔又<lb/>
<pb n="KR4d0076_WYG_059-25b"/>
嘗見低下之田昔人争售之今人争棄之盖積年之水<lb/>
十無一熟積空頭之税或遇頻年不収則饑餓丐殍鬻<lb/>
妻子以償王租或置其田捨其廬而逋至於酒坊處在<lb/>
水鄉沽賣不行以致敗闕者比年尤甚皆縁水傷下田<lb/>
不收故也鍔又嘗逰下鄉切見陂啽之間亦多丘墓皆<lb/>
為魚鼈之宅且古之葬者不即髙山則於平原陸野之<lb/>
間豈即水穴以危亡魂耶嘗得唐埋銘於水穴之中今<lb/>
猶存焉信夫昔為髙原今為汙澤今之水不泄如古也<lb/>
<pb n="KR4d0076_WYG_059-26a"/>
昨熈寧間撿正張諤命屬吏殿丞劉慤相視蘇秀二州<lb/>
海口諸浦瀆為沙泥壅塞将欲疏鑿以快流水慤相視<lb/>
回申以謂若開海口諸浦則東風駕海水倒注反灌民<lb/>
田諤謂慤曰地傾東南百川歸海古人聞諸海浦所以<lb/>
通百川也若反灌民田古人何為置諸浦耶百川東流<lb/>
則有常西流則有時因東風雖致西流風息則其流亦<lb/>
復歸於海其勢然也凡江湖諸浦港勢亦一同慤雖信<lb/>
其如此然猶有説盖以昔視諸浦無倒注之患而今乃<lb/>
<pb n="KR4d0076_WYG_059-26b"/>
有之盖昔無吳江岸之阻諸浦雖暫有泥沙之壅然百<lb/>
川湍流浩急泥沙自然滌蕩隨流以下今吴江岸阻絶<lb/>
百川湍流緩慢緩慢則其勢難以蕩滌沙泥設使今日<lb/>
開之明日復合又聞秀州青龍鎮入海諸浦古有七十<lb/>
二㑹盖古之人以為七十二㑹曲折宛轉者盖有深意<lb/>
以謂水隨地勢東傾入海雖曲折宛轉無害東流也若<lb/>
遇東風駕起海潮洶湧倒注則於曲折之間有所回激<lb/>
而泥沙不深入也後人不明古人之意而一皆直之故<lb/>
<pb n="KR4d0076_WYG_059-27a"/>
或遇東風海潮倒注則泥沙隨流直上不復有阻凡臨<lb/>
江湖海諸港浦勢皆如此所謂今日開之明日復合者<lb/>
此也今海浦昔日曲折宛轉之勢不可不復也夫利害<lb/>
掛扵眉睫之間而人有所不知今欲泄三州之水先開<lb/>
江尾去其泥沙茭蘆遷沙上之民次疏吳江岸為千橋<lb/>
次置常州運河一十四處之㪷門石碶隄防管水入江<lb/>
次開導臨江湖海諸縣一切港瀆及開通茜涇水既泄<lb/>
矣方誘民以築田圍昨郟亶嘗欲使民就深水之中疉<lb/>
<pb n="KR4d0076_WYG_059-27b"/>
成圍岸夫水行於地中未能泄積水而先成田圍以狹<lb/>
水道當春夏滿流浩急之時則水當湧行扵田圍之上<lb/>
非止壞田圍且淹浸廬舍矣此不智之甚也欲乞朝廷<lb/>
指揮下兩浙轉運司擇智力了幹官員分布諸縣則不<lb/>
越數月其工可畢所有創橋疏通河港置㪷門利便制<lb/>
度不在規規而言也今所畫三州江湖溪海圖一本但<lb/>
可觀其大略港瀆之名亦布其一二耳欲見其詳莫若<lb/>
下蘇常湖諸縣各畫溪河溝港圗一本各言某河某瀆<lb/>
<pb n="KR4d0076_WYG_059-28a"/>
通某縣某處俟其悉上合而為一圗則纎悉若視於指<lb/>
掌之間也鍔又覩秀州青龍鎮有安亭江一條自吳江<lb/>
東至青龍由青龍泄水入海昔因監司相視恐走透商<lb/>
税遂塞此一江其江通華亭及青龍夫籠截商稅利國<lb/>
能有㡬耶堰塞湍流其害寔大又况措置商稅不為難<lb/>
事竊聞近日華亭青龍人户相率陳狀情愿出錢乞開<lb/>
安亭江見有狀在本縣官吏未與施行近又訪得宜興<lb/>
西滆湖有二瀆一名白魚灣一名大吳瀆泄滆湖之水<lb/>
<pb n="KR4d0076_WYG_059-28b"/>
入運河由運河入一十四處㪷門下江其二瀆在塘口<lb/>
瀆之南又有一瀆名髙梅瀆亦泄滆湖之水入運河由<lb/>
運河入㪷門在吳瀆之南近聞知蘇州王覿奏請開海<lb/>
口諸浦鍔切謂海口諸浦不可開今開之不逾日或遇<lb/>
東風則泥沙又合矣嘗觀考工記曰善溝者水囓之善<lb/>
防者水滛之盖謂上水湍流峻急則自然下水泥沙囓<lb/>
去矣今若俟開江尾及疏吳江岸為橋與海口諸浦同<lb/>
時興功則自然上流東下囓去諸浦沙泥矣凡欲疏通<lb/>
<pb n="KR4d0076_WYG_059-29a"/>
必自下而上先治下則上之水無不流若先治上則水<lb/>
皆趨下漫滅下道而不可施功力其理勢然也故今治<lb/>
三州之水必先自江尾海口諸浦疏鑿吳江岸及置常<lb/>
州一十四處之㪷門築堤制水入江比與吳江兩處分<lb/>
泄積水最為先務也然鍔觀合開三州諸溝瀆不必全<lb/>
藉官錢盖三州之民憔悴之久人人樂開故半可以資<lb/>
食利户之力也今略舉其一二若開江尾疏吳江岸為橋遷<lb/>
吳江岸東一村之民開地復為昔日之江置一十四處之<lb/>
<pb n="KR4d0076_WYG_059-29b"/>
㪷門并築一十四條堤制水入江開夾苧干白鶴溪白<lb/>
魚灣大吳瀆塘口瀆宜興東蠡河已上非官錢不可開<lb/>
也若宜興之横塘百瀆蘇州之海口諸浦安亭江江陰<lb/>
之季子港春申港下港黄田港利港宜興之塘頭瀆及<lb/>
諸縣凡有自古泄水諸溝港濵瀆盡可資食利戸之力<lb/>
也莫若先下三州及諸縣抄録諸道江湖海一切諸港<lb/>
瀆溝濵自古有名者及供上丈尺料之工力之費或係<lb/>
官錢或係食利私力期之以施工日月同日開鑿同日<lb/>
<pb n="KR4d0076_WYG_059-30a"/>
疏放若或放水有先後則上水奔湧東下衝損在下開<lb/>
未畢溝港以故須同日決放也或者有謂昔人創望亭<lb/>
吕城奔牛三堰盖為丹陽下至無錫蘇州地形東傾古<lb/>
人創三堰所以慮運河之水東下不制是以創堰以節<lb/>
之以通漕運自熈寧治平間廢去望亭吕城二堰然亦<lb/>
不放綱運何耶鍔曰昔之太湖及西來衆水無吳江岸<lb/>
之阻又一切通江湖海故道未嘗堙塞故運河之水嘗<lb/>
慮走泄入於江湖之間是以置堰以節之今自慶厯以<lb/>
<pb n="KR4d0076_WYG_059-30b"/>
來築置吳江岸及諸港浦一切堙塞是以三州之水常<lb/>
溢而不泄二堰雖廢水亦常溢去堰若無害今若泄江<lb/>
湖之水則二堰尤宜先復不復則運河將見涸而糧運<lb/>
不可行此灼然之利害也又若宜興創市橋去西津堰<lb/>
盖嘉祐中邑尉阮洪上言監司就長橋東市邑中創一<lb/>
橋使運河南通荆溪初開鑿市街乃見昔日橋柱尚存<lb/>
泥中咸謂古為橋於此也又運河之西口有古西津堰<lb/>
今已廢去久矣且古之廢橋置堰以防走透運河之水<lb/>
<pb n="KR4d0076_WYG_059-31a"/>
今也置橋廢堰以通荆溪則溪水常倒注入運河之内<lb/>
今之與古何利害之相反耶鍔以謂古無吳江岸衆水<lb/>
不積運河髙於荆溪是以塞橋置堰以防泄運河之水<lb/>
也今因吳江岸之阻衆水積而常溢倒注運河之内是<lb/>
以創橋廢堰見利而不見害也今若治吳江岸泄衆水<lb/>
則運河之水再防走泄當於北門之外創一堰可也其<lb/>
利害盖如此也或又曰切觀諸縣髙原陸野之鄉皆有<lb/>
塘圩或三百畆或五百畆為一圩盖古之人停滀水以<lb/>
<pb n="KR4d0076_WYG_059-31b"/>
灌溉民田以今視之其塘之外皆水塘之中未嘗滀水<lb/>
又未嘗植苗徒牧養牛羊畜放鳬鴈而已塘之所創有<lb/>
何益耶鍔曰塘之為塘是猶堰之為堰也昔日置塘滀<lb/>
水以防旱嵗今自三州之水乆溢而不泄則置而為無<lb/>
用之地若決吳江岸泄三州之水則塘亦不可不開以<lb/>
滀諸水猶堰之不可不復也此亦灼然之利害矣茍堰<lb/>
與塘為無益則古人奚為之耶盖古之賢人君子大智<lb/>
經營莫不除害興利出於人之未到後人之淺謀管見<lb/>
<pb n="KR4d0076_WYG_059-32a"/>
不達古人之大智顛倒穿鑿徒見其害而莫見其利也<lb/>
若吳江岸止知欲便糧道而不知遏三州之水反以為<lb/>
害又若廢青龍安亭江徒知不漏商旅之税又不知反<lb/>
狹水道以遏百川今之人所以不如古者凡如此也鍔<lb/>
切觀無錫縣城内運河之南偏有小橋由橋而南下則<lb/>
有小瀆瀆南透梁溪瀆有小堰名曰單將軍堰自橋至<lb/>
梁溪其瀆不越百歩堰雖有亦不渡船筏梁溪即接太<lb/>
湖昔所以為此堰者恐泄運河之水昔熈寧八年是嵗<lb/>
<pb n="KR4d0076_WYG_059-32b"/>
大旱運河皆旱涸不通舟楫是時鍔自武林過無錫固<lb/>
見將軍堰既不渡船筏而開是瀆者古人豈無意乎因<lb/>
語與邑宰焦千之曰今運河不通舟楫切覩將軍堰接<lb/>
運河去梁溪無百歩之逺古人置此堰瀆意欲取梁溪<lb/>
之水以灌運河千之始則以鍔言為狂終則然之遂率<lb/>
民車四十二管車梁溪之水以灌運河五日河水通流<lb/>
舟楫往來信夫古人經營利害凢一溝瀆皆有㣲意而<lb/>
今人昧之也嘗見蘇州之茜涇昔范仲淹命工開導以<lb/>
<pb n="KR4d0076_WYG_059-33a"/>
泄積水以入于海當時諫官不知蘇州患在積水不泄<lb/>
咸上疏言仲淹走泄姑蘇之水盖不知其利而反以為<lb/>
害今茜涇自仲淹之後未復開鑿亦乆堙塞鍔存心三<lb/>
州水利凡三十年矣每覩一溝一瀆未嘗不明古人之<lb/>
微意其間曲折宛轉皆非徒然也鍔今日之議未始増<lb/>
廣一溝一瀆其言與圗符合若非觀地之勢明水之性<lb/>
則無以見古人之意今并圗以獻惟執事者上之朝廷<lb/>
則庶㡬三州憔悴之民有望於今日也<lb/>
<pb n="KR4d0076_WYG_059-33b"/>
　貼黃其圗畫得草略未敢進上乞下有司計會單鍔<lb/>
　别畫<lb/>
　一先開吳江縣江尾茭蘆地<lb/>
　一先遷吳江沙上居民及開白蜆江通青龍鎮又開<lb/>
　　青龍鎮安亭江通海<lb/>
　一先去呉江土為千橋<lb/>
　一先置常州運河㪷門一十四所用石碶并築堤管<lb/>
　　水入江<lb/>
<pb n="KR4d0076_WYG_059-34a"/>
　一次開夾苧干白鶴溪白魚灣塘口瀆大吳瀆令長<lb/>
　　塘湖滆湖相連走泄西水入運河下㪷門入江<lb/>
　一次開宜興百瀆見今只有四十九條東入太湖<lb/>
　一次開蘇州茜涇白茅七鴉福山梅里諸浦及茜涇<lb/>
　一次開江陰下港黃田春申季子竈子諸港<lb/>
　一次開宜興東西蠡河<lb/>
　一次根究諸臨江湖海諸縣凡泄水諸港瀆並皆疏<lb/>
　　鑿<lb/>
<pb n="KR4d0076_WYG_059-34b"/>
伍堰水利昔錢舍人公輔為守金陵常究伍堰之利雖<lb/>
知伍堰之利而不知伍堰以東三州之利害鍔知三州<lb/>
之水利而未究伍堰以西之利害一日錢公輔以世之<lb/>
所為伍堰之利害與鍔参究方知始末利害之議完也<lb/>
公輔以為伍堰者自春秋時吳王闔閭用伍子胥之謀<lb/>
伐楚始創此河以為漕運春冬載二百石舟而東則通<lb/>
太湖西則入長江自後相傳未始有廢至李氏時亦常<lb/>
通運而置牛於堰上挽拽船筏於固城湖之側又嘗設<lb/>
<pb n="KR4d0076_WYG_059-35a"/>
監官置廨宇以收往來之稅自是河道澱塞堰埭低狹<lb/>
虚務添置者十有一堰往來舟筏莫䏻通行而水勢遂<lb/>
不復西及遇春夏大水江湖泛漲則園頭王母龍潭三<lb/>
澗合為一道而奔衝東來河之不治愈可見也今若開<lb/>
深故道而存留銀林分水二堰則諸堰盡可去矣所欲<lb/>
存二堰者盖本處地勢自銀林堰以西地形從東迤邐<lb/>
西下自分水堰以東地形從西迤邐東下而其河自西<lb/>
壩至東壩十六里有餘開淘之際須隨逐處地形之髙<lb/>
<pb n="KR4d0076_WYG_059-35b"/>
下以濬之然後江東兩浙可以無大水之患然銀林堰<lb/>
南則通建平廣徳北則通溧水江寧又當增修髙廣以<lb/>
俟商旅舟船往還之多可以置官收税如前之利此五<lb/>
堰所以不可不復也今莫若治五堰使上之水不入於<lb/>
荆溪而由分水銀林二堰直歸太平之蕪湖下治吳江<lb/>
之岸為千橋使太湖之水東入于海中治百瀆之故道<lb/>
與夫蘇常湖三州之有故道旁穿於太湖者雖不可縷<lb/>
舉而概可以迹究也難者曰雖復五堰奈何五堰之側<lb/>
<pb n="KR4d0076_WYG_059-36a"/>
山水東下乎復堰無益也鍔荅曰由五堰而東注太湖<lb/>
則有宣歙池廣徳溧水之水茍復堰使上之水不入於<lb/>
荆溪自餘山澗之水寧有㡬耶北之未復十須殺其六<lb/>
七耳難者乃服<lb/>
　<lb/>
　<lb/>
　<lb/>
　<lb/>
<pb n="KR4d0076_WYG_059-36b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　東坡全集巻五十九<lb/>
</p>
<p>
</p>
  </div>
<div>
                <head>東坡全集巻六十</head>
    <p>
<pb n="KR4d0076_WYG_060-1a"/>
欽定四庫全書<lb/>
　東坡全集巻六十　　　　　宋　蘓軾　撰<lb/>
　　奏議一十三首<lb/>
　　　辭免撰趙瞻神道碑狀<lb/>
元祐六年七月日翰林學士承㫖左朝奉郎知制誥兼<lb/>
侍讀蘇軾狀奏准勅差撰故中散大夫同知樞宻院趙<lb/>
瞻神道碑并書者右臣平生不為人撰行狀埋銘墓碑<lb/>
士大夫所共知近日撰司馬光行狀葢為光曾為亡母<lb/>
<pb n="KR4d0076_WYG_060-1b"/>
程氏撰埋銘又為范鎮撰墓誌葢為鎮與先臣洵平生<lb/>
交契至深不可不撰及奉詔撰司馬光富弼等墓碑不<lb/>
敢固辭然終非本意況臣危病廢學文辭鄙陋不稱人<lb/>
子所以欲顯揚其親之意伏望聖慈别擇能者特許辭<lb/>
免謹錄奏聞伏候勅㫖<lb/>
　　　再乞郡劄子<lb/>
元祐六年七月六日翰林學士承㫖左朝奉郎知制誥<lb/>
兼侍讀蘇軾劄子奏臣聞朝廷以安静為福人臣以和<lb/>
<pb n="KR4d0076_WYG_060-2a"/>
睦為忠若喜怒愛憎互相攻撃則其初為朋黨之患而<lb/>
其末乃治亂之機甚可懼也臣自被命入覲屢以血懇<lb/>
頻干一郡非獨顧衰命為保全之計實深為朝廷求安<lb/>
静之理而事有難盡言者臣與賈易本無嫌怨只因臣<lb/>
素疾程頥之姦形於言色此臣剛褊之罪也而賈易頤<lb/>
之死黨專欲與頤報怨因頤教誘孔文仲令以其私意<lb/>
論事為文仲所奏頤既得罪易亦坐去而易乃於謝表<lb/>
中誣臣弟轍漏泄宻命緣此再貶知廣徳軍故怨臣兄<lb/>
<pb n="KR4d0076_WYG_060-2b"/>
弟最深臣多難早衰無心進取豈復有意記憶小怨而<lb/>
易志在必報未嘗一日忘臣其後召為臺官又論臣不<lb/>
合刺配杭州凶人顔章等以此見易於臣不報不巳今<lb/>
既擢貳風憲付以雄權升沉進退在其口吻臣之綿劣<lb/>
豈勞排撃觀其意趣不久必須言臣并及弟轍轍既備<lb/>
位執政進退之間事關國體則易必須扇結黨與再三<lb/>
論奏煩瀆聖聴朝廷無由安静皆臣愚惷不早迴避所<lb/>
致若不早賜施行使臣終不免被人言而去則臣雖自<lb/>
<pb n="KR4d0076_WYG_060-3a"/>
顧無罪中無所愧而於二聖眷待奬與之意則似不終<lb/>
竊惟天地父母之愛亦必悔之伏乞檢㑹前奏速除一<lb/>
郡此疏即乞留中庶以保全臣子取進止<lb/>
　貼黄臣前在南京所奏乞留中一狀亦乞更賜詳覽<lb/>
　施行<lb/>
　又貼黄臣從來進用不緣他人中外明知獨受聖眷<lb/>
　乞賜保全令得以理進退若不早與一郡使臣不免<lb/>
　被人言而出天下必謂臣因䝉聖知故遭破壊所損<lb/>
<pb n="KR4d0076_WYG_060-3b"/>
　不細矣<lb/>
　又貼黄臣未請杭州以前言官數人造作謗議皆言<lb/>
　屢有章疏言臣二聖曲庇不肯降出臣尋有奏狀乞<lb/>
　賜施行遂䝉付外考其所言皆是羅織以無為有只<lb/>
　如經筵進朱雲故事云是離間大臣之類中外傳笑<lb/>
　以為聖世乃有此風今臣若更少留必須捃拾似此<lb/>
　等事雖聖明洞照有無如黨與既衆執奏不巳則朝<lb/>
　廷終亦難違其意縱未責降亦須出臣勢必如此何<lb/>
<pb n="KR4d0076_WYG_060-4a"/>
　如今日因臣親嫌之請便與一郡以全二聖始終之<lb/>
　恩若聖慈於臣眷眷不巳不行其言則必須騰謗以<lb/>
　謂二聖私臣曲行庇葢臣既未能補報萬一而使浮<lb/>
　議上及聖明死有餘罪矣伏乞痛賜閔察早除一郡<lb/>
　　　乞將上供封樁斛㪷應副浙西諸郡接續糶米<lb/>
　　　劄子<lb/>
元祐六年七月十二日翰林學士承㫖左朝奉郎知制<lb/>
誥兼侍讀蘇軾劄子奏臣伏見浙西諸郡二年災傷而<lb/>
<pb n="KR4d0076_WYG_060-4b"/>
今嵗大水蘇湖常三郡水通為一農民栖於丘墓舟栰<lb/>
行於市井父老皆言耳目未曽聞見流殍之勢甚於熙<lb/>
寧臣聞熙寧中杭州死者五十餘萬蘇州三十餘萬未<lb/>
數他郡今既秋田不種正使來嵗豐稔亦須七月方見<lb/>
新穀其間饑饉變故未易度量呉人雖號柔弱不為大<lb/>
盜而宣歙之民勇悍者多以販鹽為業百十為羣往來<lb/>
浙中以兵杖䕶送私鹽官司以其不為他盜故略而不<lb/>
問今人既無食不暇販鹽則此等失業聚而為盜或得<lb/>
<pb n="KR4d0076_WYG_060-5a"/>
豪猾為之首帥則非復巡檢縣尉所能辨也恭惟二聖<lb/>
視民如子茍有可救無所吝惜凡守臣監司所乞一一<lb/>
應副可謂仁聖勤恤之至矣然臣在浙中二年親行荒<lb/>
政只用出糶常平米一事更不施行餘䇿而米價不踊<lb/>
卒免流殍葢緣官物有限饑民無窮若兼行借貸俵散<lb/>
則力必不及中路闕絶大悞饑民不免拱手而視億萬<lb/>
之死也不如併力一意專務糶米若糶不絶則市價平<lb/>
和人人受賜縱有貧民無錢可糴不免流殍葢亦有限<lb/>
<pb n="KR4d0076_WYG_060-5b"/>
量矣臣昨日得杭州監稅蘇堅書報臣云杭州日糶三<lb/>
千石過七月無米可糶人情汹汹朝不謀夕但官埸一<lb/>
旦米盡則市價倍踊死者不可勝數變故之生恐不可<lb/>
復以常理度矣欲乞聖慈速降指揮令兩浙運司限一<lb/>
兩日内約度浙西諸郡合糶米斛酌中數目直至來年<lb/>
七月終除見在外合用若干石入急逓奏聞候到即指<lb/>
揮發運司官吏於轄下諸路封樁及年計上供錢斛内<lb/>
擘畫應副須管接續起發赴浙西諸郡糶賣不管少有<lb/>
<pb n="KR4d0076_WYG_060-6a"/>
闕絶仍只依地頭元價及量添水脚錢出賣及賣到米<lb/>
脚錢並用收買金銀還充上供及封樁錢物所貴錢貨<lb/>
流通不至錢荒所有借貸俵散之類候出糶有餘方得<lb/>
施行似此計置雖是數日浩瀚然止於糶賣不失官本<lb/>
似易應副但令浙西官埸糶米不絶直至來年七月終<lb/>
則雖天災流行亦不能盡害陛下赤子也如䝉施行即<lb/>
乞先降手詔令監司出榜曉諭軍民令一路曉然知朝<lb/>
廷巳有指揮令發運司將上供封樁斛㪷應副浙西諸<lb/>
<pb n="KR4d0076_WYG_060-6b"/>
郡糶米直至明年七月中不惟安慰人心破姦雄之謀<lb/>
亦使蓄積之家知不久官米大至自然趂時出賣所濟<lb/>
不少惟望聖明深愍一方危急早賜施行取進止<lb/>
　貼黄臣去嵗奏乞下發運司於豐熟近便州軍糴米<lb/>
　五十萬石䝉聖慈依奏施行仍賜封樁錢一百萬貫<lb/>
　令糴米而發運司以本路米貴為詞不肯收糴去年<lb/>
　若用貴價收糴不過每㪷七十足錢盡數收糴<lb/>
　猶可得百餘萬石則今年出糶所濟不少其發運司<lb/>
<pb n="KR4d0076_WYG_060-7a"/>
　官吏不切遵禀之罪朝廷未嘗責問習玩號令事無<lb/>
　由集今來若行臣言即乞嚴切指揮發運司稍有闕<lb/>
　悞必行重責所貴一方之民得被實惠所下號令不<lb/>
　為空言<lb/>
　　　乞擢用程遵彦狀<lb/>
元祐六年七月日翰林學士承㫖左朝奉郎知制誥兼<lb/>
侍讀蘇軾狀奏右臣竊謂朝廷用人以行實為先以才<lb/>
用為急二者難兼故常不免偏取而端静之士雖有過<lb/>
<pb n="KR4d0076_WYG_060-7b"/>
人之行應務之才又皆藏器待時恥於自獻朝廷莫得<lb/>
而知之如臣等輩固當各舉所聞以助樂育之意伏見<lb/>
左朝散郎前僉書杭州節度判官㕔公事程遵彦吏事<lb/>
周敏學問該洽文詞雅麗三者皆有可觀而事母孝謹<lb/>
有絶人者母性甚嚴遵彦甚宜其妻而母不恱遵彦出<lb/>
之妻既被出孝愛不衰嵗時伏臘所以事姑者如未出<lb/>
而母卒不恱遵彦亦不再娶十五年矣身為僕妾之役<lb/>
以事其母雖前史所傳孝友之士殆不能過臣與之同<lb/>
<pb n="KR4d0076_WYG_060-8a"/>
僚二年備得其實今替還都下未有差遣碌碌衆中未<lb/>
嘗求人臣竊惜之伏望聖慈特賜採察量材錄用非獨<lb/>
廣搜賢之路亦以敦厲孝悌激揚風俗若後不如所舉<lb/>
臣甘伏朝典謹錄奏聞伏候勅㫖<lb/>
　　　乞外補迴避賈易劄子<lb/>
元祐六年七月二十八日翰林學士承㫖左朝奉郎知<lb/>
制誥兼侍讀蘇軾劄子奏臣自杭州召還以來七上封<lb/>
章乞除一郡又曾兩具劄子乞留中省覽傾<graphic n="KR0377" url="https://raw.githubusercontent.com/kanripo/KR-Gaiji/master/images/KR0377.png" mimeType="image/png"/>肝膽不<lb/>
<pb n="KR4d0076_WYG_060-8b"/>
為不至而天聴髙逺不䝉回照退伏思念不寒而慄然<lb/>
臣計之巳熟若干忤天威得罪分明不避權要獲譴曖<lb/>
昧臣今來甘被分明之罪不願受曖昧之譴臣聞賈易<lb/>
購求臣罪未有所獲只有法外刺配顔章顔益一事必<lb/>
欲收拾砌累以成臣罪易前者乞放顔益巳䝉施行今<lb/>
又乞放顔章以此見易之心未嘗一日不在傾臣只如<lb/>
浙西水災臣在杭州及替還中路并到闕以來累次奏<lb/>
論詞意懇切尋䝉聖慈採納施行而易扇揺臺官安鼎<lb/>
<pb n="KR4d0076_WYG_060-9a"/>
楊畏并入文字以謂回邪之人眩惑朝廷乞加考驗治<lb/>
其尤者宰相以下心知其非然畏易之狠不敢不行賴<lb/>
給事中封駮諫官論奏方持其議易等但務快其私忿<lb/>
茍可以傾臣即不顧一方生靈墜其溝壑若非給事中<lb/>
范祖禹諫官鄭雍姚勔偶非其黨猶肯為陛下腹心耳<lb/>
目依公論奏則行下其言浙中官吏承望風㫖更不敢<lb/>
以實奏災傷則億萬性命流亡冦賊意外之患何所不<lb/>
至陛下指揮執政擘劃救濟非不丁寧而易等方欲行遣<lb/>
<pb n="KR4d0076_WYG_060-9b"/>
官吏言災傷者與聖意大異而執政相顧不言僶俛行<lb/>
下顯是威勢巳成上下懾服寧違二聖指揮莫違賈易<lb/>
意㫖臣是何人敢不迴避若不早去不過數日必為易<lb/>
等所傾一身不足顧惜但恐傾臣之後朋黨益衆羽翼<lb/>
成就非細故也不如今日令臣以親嫌善去中外觀望<lb/>
於朝廷事體未有所害臣之大意止是乞出若前來早<lb/>
賜施行臣本不敢盡言只為累章不允計窮事迫須至<lb/>
盡述本心不敢有隱毫末伏望聖明察其至誠止是欲<lb/>
<pb n="KR4d0076_WYG_060-10a"/>
得外補即非無故論說是非特賜留中省覽以保全臣<lb/>
子不勝幸甚取進止<lb/>
　　　辨賈易彈奏待罪劄子<lb/>
元祐六年八月初四日翰林學士承㫖左朝奉郎知制<lb/>
誥兼侍讀蘇軾劄子奏臣今月三日見弟尚書右丞轍<lb/>
為臣言御史中丞趙君錫言秦觀來見君錫稱被賈易<lb/>
言觀私事及臣令親情王遹往見君錫言臺諫等互論<lb/>
兩浙災傷及賈易言秦觀事乞賜推究臣愚惷無狀常<lb/>
<pb n="KR4d0076_WYG_060-10b"/>
不自揆竊懐憂國愛民之意自為小官即好僭議朝政<lb/>
屢以此獲罪然受性於天不能盡改臣與趙君錫以道<lb/>
義交游每相見論天下事初無疑間近日臣召赴闕見<lb/>
君錫崇政殿門即與臣言老繆非才當此言責切望朋<lb/>
友教誨臣自後兩次見君錫凡所與言皆憂國愛民之<lb/>
事乞問君錫若有一句及私臣為㒺上君錫尋有手簡<lb/>
謝臣其略云車騎臨過獲聞誨益諄諄開誘莫非師保<lb/>
之訓銘鏤肝肺何日忘之臣既見君錫從來傾心以忠<lb/>
<pb n="KR4d0076_WYG_060-11a"/>
義相許故敢以士君子朋友之義盡言無隱又秦觀自<lb/>
少年從臣學文詞采絢發議論鋒起臣實愛重其人與<lb/>
之宻熟近於七月末間因弟轍與臣言賈易等論浙西<lb/>
災傷乞考驗虚實行遣其尤甚者意令本處官吏觀望<lb/>
風㫖必不敢實奏行下却為給事中封駮諫官論奏臣<lb/>
因問弟轍云汝既備位執政因何行此文字轍云此事<lb/>
衆人心知其非然臺官文字自來不敢不行若不行即<lb/>
須羣起力争喧瀆聖聴又弟轍因言秦觀言趙君錫薦<lb/>
<pb n="KR4d0076_WYG_060-11b"/>
舉得正字今又為賈易所言臣緣新自兩浙來親見水<lb/>
災實狀及到京後得交代林希提刑馬瑊及屬吏蘇堅<lb/>
等書皆極言災傷之狀甚於臣所自見臣以此數次奏<lb/>
論雖䝉聖恩極力拯救猶恐去熟日逺物力不足未免<lb/>
必致流殍若更行下賈易等所言則官吏畏懼臺官更<lb/>
不敢以實言災傷致朝廷不復盡力救濟則億萬生齒<lb/>
便有溝壑之憂適㑹秦觀訪臣遂因議論及之又實告<lb/>
以賈易所言觀私事欲其力辭恩命以全進退即不知<lb/>
<pb n="KR4d0076_WYG_060-12a"/>
秦觀往見君錫更言何事又是日王遹亦來見臣云有<lb/>
少事謁中丞臣知遹與君錫親自來宻熟因令傳語君<lb/>
錫大略云臺諫給事中互論災傷公為中丞坐視一方<lb/>
生靈陷於溝壑略無一言乎臣又語遹說與君錫公所<lb/>
舉秦觀巳為賈易言了此人文學議論過人宜為朝廷<lb/>
惜之臣所令王遹與趙君錫言事及與秦觀所言止於<lb/>
此矣二人具在可覆按也臣本為見上件事皆非國家<lb/>
機宻不過行出數日無人不知故因宻熟相知議論及<lb/>
<pb n="KR4d0076_WYG_060-12b"/>
之又欲以忠告君錫欲其一言以救兩浙億萬生齒不<lb/>
為觸忤君錫遂致於此此外別無情理者右臣既備位<lb/>
從官弟轍以臣是親兄又忝論思之地不免時時語及<lb/>
國事臣不合輒與人言至煩彈奏見巳家居待罪乞賜<lb/>
重行朝典取進止<lb/>
　　　辨題詩劄子<lb/>
元祐六年八月初八日翰林學士承㫖左朝奉郎知制<lb/>
誥兼侍讀蘇軾劄子奏臣今月七日見臣弟轍與臣言<lb/>
<pb n="KR4d0076_WYG_060-13a"/>
趙君錫賈易言臣於元豐八年五月一日題詩揚州僧<lb/>
寺有欣幸先帝上仙之意臣今省憶此詩自有因依合<lb/>
具陳述臣於是嵗三月六日在南京聞先帝遺詔舉哀<lb/>
掛服了當迤邐往常州是時新經大變臣子之心孰不<lb/>
憂懼至五月初間因往揚州竹西寺見百姓父老十數<lb/>
人相與道旁語笑其間一人以兩手加額云見說好個<lb/>
少年官家其言雖鄙俗不典然臣實喜聞百姓謳歌吾<lb/>
君之子出於至誠又是時臣初得請歸耕常州葢將老<lb/>
<pb n="KR4d0076_WYG_060-13b"/>
焉而淮浙間所在豐熟因作詩云此生巳覺都無事今<lb/>
嵗仍逢大有年山寺歸來聞好語野花啼鳥亦欣然葢<lb/>
喜聞此語故竊記之於詩書之當途僧舍壁上臣若稍<lb/>
有不善之意豈敢復書壁上以示人乎又其時去先帝<lb/>
上仙巳及兩月決非山寺歸來始聞之語事理明白無<lb/>
人不知而君錫等輒敢挾情公然誣罔伏乞付外施行<lb/>
稍正國法所貴今後臣子不為仇人無故加以惡逆之<lb/>
罪取進止<lb/>
<pb n="KR4d0076_WYG_060-14a"/>
　　　奏狀<lb/>
元祐六年八月八日翰林學士承㫖左朝奉郎知制誥<lb/>
兼侍讀蘇軾狀奏准尚書省劄子蘇軾元豐八年五月<lb/>
一日於揚州僧寺留題詩一首八月八日三省同奉聖<lb/>
㫖令蘇軾具留題因依實封聞奏右臣所有前件詩留<lb/>
題因依臣已於今日早具劄子奏聞訖乞檢㑹降付三<lb/>
省施行謹錄奏聞伏候勅㫖<lb/>
　　　申省論八丈溝利害二首<lb/>
<pb n="KR4d0076_WYG_060-14b"/>
元祐六年九月日龍圖閣學士左朝奉郎知潁州蘇軾<lb/>
狀申右軾今看詳前件李義修所陳劃一事中内三件<lb/>
係欲開太康縣枯河及開陳州明河並不涉潁州地分<lb/>
無由相度可否利害外有一件欲乞自下蔡縣界以東<lb/>
江陂鎮以西地頗卑下之處難為開淘者平地築㟁如<lb/>
汴河例不納衆流免致溝中滿溢横出之患所是田間<lb/>
横貫溝港兩下自有歸頭去處間或於要㑹處如次河<lb/>
口之類可置㪷門遇田間有積水臨時啟閉甚無妨也<lb/>
<pb n="KR4d0076_WYG_060-15a"/>
軾今看詳八丈溝首尾有横貫大小溝瀆極多並係自<lb/>
來地勢南傾流入潁河別無兩下歸頭去處遇夏秋漲<lb/>
溢雖至小者亦有無窮之水雖下愚人亦知其不可塞<lb/>
今義修乃欲築㟁如汴河不納衆流顯是大段狂妄又<lb/>
一見云八丈溝首尾三百餘里當往來道路豈能盡致<lb/>
橋梁欲乞於合該縣鎮濟要去處創立津渡小立課額<lb/>
積久少助堤㟁之費軾今看詳議者欲興大役勞力費<lb/>
國公私洶洶未見其可而義修先欲置津渡立課額以<lb/>
<pb n="KR4d0076_WYG_060-15b"/>
網小利所見猥下無足觀採其餘議論雖多並只是羅<lb/>
提刑李宻學意度更加枝蔓粉飾扶㑹其說而巳別無<lb/>
可考論其八丈溝利害軾見子細相驗打量地勢具的<lb/>
確事件申奏次謹具申尚書省謹狀<lb/>
　　　又<lb/>
元祐六年九月日龍圖閣學士左朝奉郎知潁州蘇軾<lb/>
狀申右軾體訪得萬夀汝隂潁上三縣惟有古陂塘頃<lb/>
畆不少見今皆為民田或巳起移為永業或租佃耕種<lb/>
<pb n="KR4d0076_WYG_060-16a"/>
動皆五六十年以上與産業無異若一旦收取盡為陂<lb/>
塘則三縣之民失業者衆人情騷動為害不小看詳陳<lb/>
州水患本緣羅朝散於府界疏道積水所致今來進士<lb/>
皇維清既知修復陂塘可以弭横流之患何不乞於府<lb/>
界元有積水久來不堪耕種之地多作陂塘不惟所占<lb/>
田地元係積水占壓之處人户別無詞說兼亦陂塘既<lb/>
修之後陳州水患自然衰減更不消糜弊公私開三百<lb/>
五十四里溝渠今來維清既欲依羅朝散擘畫起夫十<lb/>
<pb n="KR4d0076_WYG_060-16b"/>
八萬人用錢米三十七萬貫石開溝之後又別奪萬夀<lb/>
等三縣農民産業不知凡㡬千百頃又別破人夫錢米<lb/>
以興陂塘是附㑹羅朝散議論有害無利必難施行軾<lb/>
自承領得上件省司文字訪聞得民間巳稍驚疑若更<lb/>
行下逐縣勘㑹古陂頃畆及起稅請佃年月則三縣農<lb/>
民必大驚擾其事既決難施行所以更不敢行下勘㑹<lb/>
其李宻學羅朝散等所欲㑹議利害軾見行相驗別具<lb/>
利害申奏次謹具申尚書省謹狀<lb/>
<pb n="KR4d0076_WYG_060-17a"/>
　　　奏論八丈溝不可開狀<lb/>
元祐六年十月日龍圖閣學士左朝奉郎知潁州蘇軾<lb/>
狀奏臣先奉朝㫖令知陳州李承之府界提刑羅適都<lb/>
水監所差官及本路提刑轉運同至潁州與臣㑹議開<lb/>
八丈溝利害臣以到任之初未知利害之詳難以㑹議<lb/>
尋申尚書省乞指揮逐官未得前來候到任見得的確<lb/>
利害別具申省方可指揮逐官前來㑹議進呈奉聖㫖<lb/>
依所乞臣今來到任巳兩月體問得潁州境内諸水但<lb/>
<pb n="KR4d0076_WYG_060-17b"/>
遇淮水漲溢潁河下口壅遏不行則皆横流為害下冒<lb/>
田廬上逼城郭厯旬彌月不減尺寸但淮水朝落則潁<lb/>
河暮退數日之間千溝百港一時收縮以此驗之若淮<lb/>
水不漲則一潁河泄之足矣若淮不免漲則雖復旁開<lb/>
百溝亦須下入于淮淮水一漲百溝皆壅無益於事而<lb/>
況一八丈溝乎<hi>貼黄據崔公度狀稱取到夀州浮橋司狀照驗得昨來五六月間陳潁州大水</hi>
<hi>之時淮水比當年大小顯見自是諸河泛漲積水為害並不干淮水之事看詳崔公度所言顯是只將是年淮</hi>
<hi>水偶然不大便為永逺利害未委崔公度如何保得今後淮水與諸河水永不一時皆漲乎又臣問得淮潁間</hi>
<pb n="KR4d0076_WYG_060-18a"/>
<hi>農民父老若淮水小則陳潁諸河永無漲溢之理公度所言必非實事</hi>且陳之積水非陳<lb/>
之舊也乃是羅適創引府界積水以為陳患今又欲移<lb/>
之於潁縱使朝廷䘏陳而不䘏潁欲使潁人代陳受患<lb/>
則彼此均是王民臣亦不敢深訴但恐潁州巳被淮水<lb/>
逆流之患而陳州但受府界下流之災若上下水併在<lb/>
潁州則潁之受患必倍於陳田廬城郭官私皆被其害<lb/>
恐非朝廷之本意也又況潁州北高南下今潁河行於<lb/>
南八丈溝行於北逺者數百里近者五七十里皆自北<lb/>
<pb n="KR4d0076_WYG_060-18b"/>
瀉下貫八丈溝而南其勢皆可以奪併溝水入于潁河<lb/>
其間二水最大一名次河一名江陂水道深濶勢若建<lb/>
瓴南傾入潁河而羅適欲以八丈溝奪併而東此猶欲<lb/>
用五丈河奪汴河雖至愚知其不可而羅適與臣書乃<lb/>
云若疑之只塞次河江陂勿令南流可也何足為慮雖<lb/>
兒童之見不至於此縱使臣愚暗全不曉事與適相附<lb/>
㑹以興大役雖復起夫百萬糜費錢米至巨萬億亦無<lb/>
由成而況十八萬人與三十七萬貫石乎臣厯觀數年<lb/>
<pb n="KR4d0076_WYG_060-19a"/>
以來諸人議論胡宗愈羅適崔公度李承之以為可開<lb/>
曾肇陸佃朱勃以為不可開然皆不曾差壕寨用水平<lb/>
打量見地形的實髙下丈尺是致臆度利害口争勝負<lb/>
久而不決臣巳選差教練使史昱等令管押壕寨自蔡<lb/>
口至淮上計㑹本州逐縣官吏子細打量每二十五步<lb/>
立一竿每竿用水平量見髙下尺寸凡五千八百一十<lb/>
一竿然後地面髙下溝身深淺淮之漲水髙低溝之下<lb/>
口有無壅遏可得而見也并取到逐縣官吏保明文狀<lb/>
<pb n="KR4d0076_WYG_060-19b"/>
訖所有逐竿細帳見在本州使案收管更不敢上瀆聖<lb/>
聴只具史昱等相驗到逐節事狀繳連申奏并略具下<lb/>
項要切利害<lb/>
　一臣到任之初便取問得汝隂萬夀潁上三縣官吏文<lb/>
　　狀稱羅適崔公度當初相度八丈溝時只是經馬<lb/>
　　行過不曽差壕寨用水平打量地面髙下是實切<lb/>
　　詳適等建議起夫一十八萬人用錢米三十七萬<lb/>
　　貫石元不知地面髙下未委如何見得利害可否<lb/>
<pb n="KR4d0076_WYG_060-20a"/>
　　及如何計料得夫功錢糧數目顯是全然疎謬<hi>貼黄</hi>
　　<hi>羅適計料八丈溝要開深一丈而汝隂縣官吏只計料八丈適亦不知據數申上其疎謬例皆如此</hi>
　　兼看詳羅適所上文字稱八丈溝上口㟁至水面<lb/>
　　直深二丈五尺至黄堆口與淮水面約至深十丈<lb/>
　　有畸即是陳州水面下比夀州淮河水面髙七丈<lb/>
　　五尺又云淮水面約濶二十餘里又云淮水大漲<lb/>
　　不過四丈適只以此便定八丈溝下口必無壅遏<lb/>
　　臣竊詳適若曾用水平打量見的實丈尺必不謂<lb/>
<pb n="KR4d0076_WYG_060-20b"/>
　　之約量顯是臆度髙下難為慿信今據史昱等打<lb/>
　　量自蔡口至黄堆口至淮上溜分丈尺及驗得每<lb/>
　　年淮水漲痕髙下將溜分折除外尚有漲水八尺<lb/>
　　五寸折除不盡其勢必須從八丈溝内逆流而上<lb/>
　　行三百里與地面平而後止顯見將來八丈溝遇<lb/>
　　淮水漲大時臨到淮三百里内壅遏不行二水相<lb/>
　　值横流於數百里間但五七日不退則潁州苗稼<lb/>
　　無遺類矣羅適云淮水面濶二十餘里今量濶處<lb/>
<pb n="KR4d0076_WYG_060-21a"/>
　　不過三里適又云淮水漲不過四丈今驗得漲痕<lb/>
　　五丈三尺適又云黄堆口至淮面直深十丈有畸<lb/>
　　今量得四丈五尺三事皆虚乃是適意欲淮面之<lb/>
　　濶與溜分之多則以意增之欲漲水之小則以意<lb/>
　　減之此皆有實狀不可移易適猶以意増損其他<lb/>
　　利害不見於目前者適固不肯以實言也<lb/>
　一江陂次河深濶髙下丈尺其勢必奪八丈溝水南<lb/>
　　入潁河及其餘溝水如泥溝瓦溝之類皆可以回<lb/>
<pb n="KR4d0076_WYG_060-21b"/>
　　奪八丈溝不令東流實狀巳具史昱等狀内臣體<lb/>
　　驗得每年潁河漲溢水痕直至州城門脚下公私<lb/>
　　危懼若八丈溝不能東流却為次河江陂等水所<lb/>
　　奪南入潁河則是潁河於常年分外更受陳州一<lb/>
　　帶積水稍加數尺必為州城深患而羅適胡宗愈<lb/>
　　等皆云自天地有水巳來萬折必東必無回奪之<lb/>
　　理既云萬折必東則是水有時而行於西南北但<lb/>
　　卒歸於東耳非謂不折而常東也水之就下兒童<lb/>
<pb n="KR4d0076_WYG_060-22a"/>
　　知之適等不必其就下而必其常東此豈足信哉<lb/>
　　適又云方水漲時潁河亦自漲滿不能受水則次<lb/>
　　河江陂安能奪八丈溝而南臣謂八丈溝比潁河<lb/>
　　大小不相侔八丈溝必常先潁河而漲後潁河而<lb/>
　　落方潁河之不受水也則八丈溝巳先漲矣安能<lb/>
　　奪諸溝而東及八丈溝稍落而能行水則潁河巳<lb/>
　　先落矣安得不奪八丈溝而南此必然之理也<lb/>
　一據史昱等打量到羅適回易八丈溝利開六處計<lb/>
<pb n="KR4d0076_WYG_060-22b"/>
　　取民田二十七頃八畆合給還價錢或係官田地<lb/>
　　雖數目不多而羅適未曾計入錢糧數内又看驗<lb/>
　　得地性疎惡合用稍樁土薄水淺地脉沮洳開未<lb/>
　　及元料丈尺間必有水泉又難為倒填車水興功<lb/>
　　並地形髙下不等而溝底須合取令慢平溝身既<lb/>
　　深溝面隨濶則適所計料全未是實數其一十八<lb/>
　　萬人夫及三十七萬貫石錢米必是使用不足<lb/>
右八丈溝利害大略具上件三事其餘更有不便事節<lb/>
<pb n="KR4d0076_WYG_060-23a"/>
未易悉數兼巳略見於本路轉運判官朱勃申省狀内<lb/>
及考之前史鄧艾本為陳潁間田良水少而開八丈溝<lb/>
正與今日厭水患多之意不同勃巳論之詳矣伏望聖<lb/>
慈指揮將朱勃申狀與臣所奏一處看詳即見八丈溝<lb/>
不可開事理實狀了然明白乞早賜果决不開指揮以<lb/>
安潁夀之間百姓驚疑之心不勝區區謹錄奏聞伏候<lb/>
勅㫖<lb/>
　貼黄胡宗愈羅適等皆言八丈溝成恐商賈舟船不<lb/>
<pb n="KR4d0076_WYG_060-23b"/>
　復過潁州故州城裏居民豪户妄生異議今勘㑹蔡<lb/>
　河水漲每年中無一兩月其餘月分皆係水小據羅<lb/>
　適圖序云八丈溝上口㟁去蔡河水面二丈五尺而<lb/>
　八丈溝止於地面上開深八尺除大水漲時溝口方<lb/>
　與蔡河相通至水落時溝口去蔡河水面乃髙一丈<lb/>
　七尺潁人何緣過憂舟船不入城下顯是巧說厚誣<lb/>
　潁人以伸其私意<lb/>
　　　奏淮南閉糴狀二首<lb/>
<pb n="KR4d0076_WYG_060-24a"/>
元祐六年十一月日龍圖閣學士左朝奉郎知潁州蘇<lb/>
軾狀奏據汝隂縣百姓朱憲狀伏為今年旱傷稻苗全<lb/>
無往淮南糴得晩稻一十六石於九月二十八日到固<lb/>
始縣朱臯鎮有望河欄頭所由等欄住憲稻種不肯放<lb/>
過河來當時寄在陳二郎舖内當來牓内只說欄截糴<lb/>
埸粳米不得過淮河並不曾聲說欄截稻種今來不甘<lb/>
被望河欄頭所由等欄截稻種有悞向春布種申乞施<lb/>
行臣尋備錄來憲狀及檢坐敕條牒淮南路監司及光<lb/>
<pb n="KR4d0076_WYG_060-24b"/>
州固始縣并朱臯鎮等處請依條放行斛㪷不得欄截<lb/>
至今未有施行回報兼體問得本州今年係秋田災傷<lb/>
檢放稅賦百姓例闕穀種見今在市絶少斛㪷米價翔<lb/>
貴本州見闕軍糧亦是貴價收糴不行尋勾到斛㪷行<lb/>
人楊佶等取問在市少米因依其楊佶等供狀稱問得<lb/>
船車客旅等稱說是淮南官埸收糴出立賞錢不得津<lb/>
般粳米過淮南界是致在市少米須至奏乞指揮者右<lb/>
檢㑹編敕諸興販斛㪷雖遇災傷官司不得禁止又條<lb/>
<pb n="KR4d0076_WYG_060-25a"/>
諸興販斛㪷及以柴炭草木博糴糧食者並免納力勝<lb/>
稅錢注云舊收稅處依舊即災傷地分雖有舊例亦免<lb/>
臣頃在杭州親見秀州等處為官糴上供粳米違條禁<lb/>
止販賣及災傷地分並不依條免納力勝稅錢於官並<lb/>
無所益依舊收糴不行徒使百姓驚疑各務藏蓄斛㪷<lb/>
不肯出糴致餓損人户為害不少今來淮南官吏又襲<lb/>
此流弊違條立賞行閉糴之政致本州城市闕米農民<lb/>
闕種若非朝廷嚴賜指揮即人户必致失所伏乞備錄<lb/>
<pb n="KR4d0076_WYG_060-25b"/>
臣奏及開坐敕條指揮淮西轉運提刑司行下逐州縣<lb/>
不得更似日前違條禁止興販斛㪷過淮并勘㑹轄下<lb/>
如係災傷地分不得違條收納米穀力勝稅錢所貴逐<lb/>
路官司稍獲均濟仍乞速賜行下使災傷農民早行耕<lb/>
種謹錄奏聞伏候敕㫖<lb/>
　　　又<lb/>
元祐六年十一月日龍圖閣學士左朝奉郎知潁州蘇<lb/>
軾狀奏臣近為光州固始縣朱臯鎮官吏違條禁止本<lb/>
<pb n="KR4d0076_WYG_060-26a"/>
州汝隂縣百姓朱憲收糴稻種不令過淮及取到行人<lb/>
楊佶等狀稱是淮南官埸糴米立賞禁止米斛過淮致<lb/>
本州收糴軍糧不行及農民闕種城市闕食巳具事由<lb/>
奏聞乞嚴賜指揮淮南監司不得違條禁止販賣米斛<lb/>
仍乞勘㑹如係災傷地分不得違條收五穀力勝去訖<lb/>
仍巳令本州一面移牒淮南提轉及光州固始縣朱臯<lb/>
鎮等處放行斛㪷其提轉州縣並不回報依應施行惟<lb/>
朱臯鎮官吏坐到本州縣牒所准淮南西路提刑司指<lb/>
<pb n="KR4d0076_WYG_060-26b"/>
揮出榜云如有細民過度回運米斛不滿一碩即勒白<lb/>
日任便渡載外有一碩以上滿一席者並仰地分捉拽<lb/>
赴官依法施行犯人備賞錢一貫每一席加賞錢一貫<lb/>
若或夜間過渡一碩以下犯人出賞錢一貫每一席加<lb/>
一貫其所捉到米數却勾欄前來於本縣元糴處出糶<lb/>
若係他人捉到其經厯地方勾當人並勾追勘斷以此<lb/>
致本鎮不敢放過米斛又於今月十五日據汝隂縣百<lb/>
姓楊懐狀為本庄不熟遂典田土得錢於淮南收糴到<lb/>
<pb n="KR4d0076_WYG_060-27a"/>
納稅及供家喫用米四碩被朱臯鎮立賞勾欄不令過<lb/>
淮臣又親自體問得本州寄居官户皆言有田在光州<lb/>
界内今年為潁州米貴各令人於本庄取米納稅供家<lb/>
並被本處官司立賞禁止不放前來切詳逐州縣鎮若<lb/>
非監司公然違背朝廷敕條明出牓示禁絶隣路餱糧<lb/>
即逐處官吏亦未敢似此肆行乖戾之政須至再奏乞<lb/>
賜指揮者右臣竊見近年諸路監司每遇米貴多是違<lb/>
條立賞閉糴驚動人户激成災傷之勢熙寧中張能沈<lb/>
<pb n="KR4d0076_WYG_060-27b"/>
起首行此事致浙中餓死百餘萬人臣任杭州日累乞<lb/>
朝廷指揮亦䝉施行今來淮西提刑既欲收糴官米自<lb/>
合依市直立定優價則人户豈有不赴官中賣之理今<lb/>
乃明出牓示嚴刑重賞令人提拽勾欄收糴顯是强買<lb/>
人物為國歛怨無甚如此況提刑司明知編勅雖遇災<lb/>
傷不得禁止販賣斛㪷乃敢公出牓示立賞禁絶淮南<lb/>
京西均是王民而獨絶其餱糧禁其布種以至官户本<lb/>
家庄課亦不得般取喫用違法害物未之前聞其逐州<lb/>
<pb n="KR4d0076_WYG_060-28a"/>
縣鎮官吏亦明知有上條及臣巳坐條關牒並不施行<lb/>
寧違朝廷編敕條貫不敢違監司乖戾指揮伏望聖慈<lb/>
詳酌早賜取問施行少免官吏恣行農民無告謹錄奏<lb/>
聞伏候敕㫖<lb/>
　<lb/>
　<lb/>
　<lb/>
　<lb/>
<pb n="KR4d0076_WYG_060-28b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　東坡全集巻六十<lb/>
</p>
<p>
</p>
  </div>
<div>
                <head>東坡全集巻六十一</head>
    <p>
<pb n="KR4d0076_WYG_061-1a"/>
欽定四庫全書<lb/>
　東坡全集巻六十一　　　　宋　蘓軾　撰<lb/>
　　奏議五首<lb/>
　　　乞賜度牒糴斛㪷準備賑濟淮浙流民狀<lb/>
元祐六年十二月二十五日龍圖閣學士左朝奉郎知<lb/>
潁州蘇軾狀奏臣近因出城市中時有挾挈襁褓如流<lb/>
民者問之皆云自夀州來尋取問得城門守把者亦云<lb/>
時有此色人見淮西提刑司出牓立賞不許米斛過淮<lb/>
<pb n="KR4d0076_WYG_061-1b"/>
北因此體問得士人南來者皆云今秋廬濠夀等州皆<lb/>
饑見今農民已煎榆皮及用糠麩雜馬齒莧煑食兼夀<lb/>
州盜賊已漸昌熾安豐縣木埸鎮打劫施助教家霍邱<lb/>
縣善鄉鎮打劫謝解元家六安縣故鎮打劫魏家賊徒<lb/>
皆十餘人或云二三十人頗有騎馬者器仗甚備每處<lb/>
贓皆數千貫申報官司多不盡實亦有不申報者兼潁<lb/>
州界亦有惡賊尹遇陳興子鄭饒李松等數人皆老姦<lb/>
逋宼私立名號與官吏鬬敵方欲結集規相應和近日<lb/>
<pb n="KR4d0076_WYG_061-2a"/>
雖已敗獲深恐淮南羣盜不止流入潁河界縱不能為<lb/>
大害但饑民附之徒黨稍衆如王冲管三之流便不易<lb/>
捕獲臣又聞淮南自秋至今雨雪不足麥熟不熟葢未<lb/>
可知若麥不熟必大有饑民浙西江東既非豐熟地分<lb/>
勢必流徙北來則潁州首被其患若流民至潁而官無<lb/>
以濟之則横尸布路盜賊羣起必然之勢也所以須至<lb/>
先事奏乞若至時元無此事臣不敢避張皇過當之罪<lb/>
若隠而不言倉卒無備别成意外之虞其罪大矣臣日<lb/>
<pb n="KR4d0076_WYG_061-2b"/>
夜計慮勢不可緩謹具條件如左<lb/>
　一勘㑹本州常平斛㪷見管粳米三萬四千餘石通<lb/>
　　紐元糴價每㪷計一百一十八文有畸菉豆一萬<lb/>
　　三千餘石通紐元糴價每㪷計七十二文有畸小<lb/>
　　麥二萬五千餘石通紐元糴價每㪷計五十四文<lb/>
　　有畸上件三色並係元糴髙價縱依條量減出糴<lb/>
　　亦未能大段平減市價兼流民轉徙失所必無錢<lb/>
　　收買官米雖依條許借貸人戸又縁流民既非土<lb/>
<pb n="KR4d0076_WYG_061-3a"/>
　　著將來無縁催索又條許常平斛㪷召募饑民工<lb/>
　　役及許依乞丐人給米斛不得過所限之數兩倍<lb/>
　　臣今相度不惟饑民羸弱聚散不常難為工役又<lb/>
　　縁常平斛㪷本法元只用糶糴以準平市價若將<lb/>
　　召募工役及依乞丐人例給與則是有出無收今<lb/>
　　後常平本錢日耗不已有時而盡臣知杭州日為<lb/>
　　見浙西饑饉全賴常平糶米所救活不可勝數以<lb/>
　　此知常平官本只可令増不可令耗屢曽奏乞立<lb/>
<pb n="KR4d0076_WYG_061-3b"/>
　　法常平錢米只許糶糴外不得支用雖䝉施行所<lb/>
　　有本州見管常平斛㪷臣終不敢以流民之故輒<lb/>
　　乞費用留以準備來春斛㪷翔貴時出糴以濟本<lb/>
　　州百姓<lb/>
　貼黄若䝉行下戸部不過檢坐常平條貫量減價出<lb/>
　糶及召募饑民工役並依乞丐人給米之數行下皆<lb/>
　是空文無益實事乞自朝廷詳酌特賜裁處<lb/>
　又貼黄元豐以前常用常平錢米召募饑民工役雖<lb/>
<pb n="KR4d0076_WYG_061-4a"/>
　有減耗却將官剰息錢補填今來常平官本有出無<lb/>
　收若不立法禁止雜支則數日而盡深為可惜乞檢<lb/>
　㑹臣前奏施行<lb/>
　一勘㑹本州見管封椿陜西軍兵請受又禁軍闕額<lb/>
　　粳米三千七百餘石估定每㪷八十文小麥三萬<lb/>
　　三千餘石估定每㪷六十文菉豆二千一百餘石<lb/>
　　估定每㪷五十五文粟米三百餘石估定每豆九<lb/>
　　十文豌豆五千一百餘石估定每㪷六十文淮條<lb/>
<pb n="KR4d0076_WYG_061-4b"/>
　　許估定價例出糶除勘㑹本州軍糧粳米年計不<lb/>
　　足今將轉運司錢兊糴上件封椿粳米充軍糧外<lb/>
　　其餘小麥菉豆粟米豌豆可以奏請擘畫錢物盡<lb/>
　　數兊糴准備賑流流民<lb/>
　貼黄所有逐色估定價例並是在市實直如䝉施行<lb/>
　乞依今來估定價例兊買<lb/>
右臣伏望聖慈愍念淮浙累嵗災傷來年春夏必有流<lb/>
民而潁州正當南北孔道萬一扶老擕幼坌集境内理<lb/>
<pb n="KR4d0076_WYG_061-5a"/>
難斥遣若飢斃道路臭穢薫蒸民同被災疫之害弱者<lb/>
既轉溝壑則彊者必聚為寇盜欲乞特賜度牒一百道<lb/>
委臣出賣將錢兊買前件小麥粟米菉豆豌豆四色封<lb/>
椿斛㪷候有流民到州逐放支給賑濟如至時却無流<lb/>
民自當封椿度牒價錢别聼朝廷指揮謹録奏聞伏候<lb/>
勅㫖<lb/>
　貼黄臣若不預作擘畫陳乞則倉卒之間必難應辦若<lb/>
　不密切奏論至此聲先馳則恐引惹飢民倂來本州<lb/>
<pb n="KR4d0076_WYG_061-5b"/>
　官物有限中路闕絶則死者必衆反為深害所以今<lb/>
　來親書奏狀貴免泄漏臣以目昏書寫不謹伏乞恕<lb/>
　罪如䝉施行乞作不下司文字付臣措置<lb/>
　又貼黄臣所奏濠夀等州災傷盜賊次第問得皆有<lb/>
　本末非是風傳道路之言深慮本路及逐州各有檢<lb/>
　放賦稅元未奏陳致朝廷不信臣言臣在杭州日親<lb/>
　見監司州縣例皆諱言災傷只如今年蘇湖水災可<lb/>
　為至甚而臺官賈易等猶欲根究其事行遣言者蘇<lb/>
<pb n="KR4d0076_WYG_061-6a"/>
　州積水未退尚土城門而知州黄履已奏秋種有望<lb/>
　似此䝉蔽習以成風伏望聖慈試採臣言過作準備<lb/>
　則一方幸甚<lb/>
　　　乞將合轉一官與李直方酬奬狀<lb/>
元祐七年正月日龍圖閣學士左朝奉郎知潁州蘇軾<lb/>
狀奏臣自到任以來訪聞得本州舊出惡賊自元祐二<lb/>
三年間管三等嘯聚為寇已而又有陳欽鄒立尹榮尹<lb/>
遇等亦是羣黨劫殺累至以捕盜官吏鬬敵是時朝廷<lb/>
<pb n="KR4d0076_WYG_061-6b"/>
訪聞以名捕此等數人尋以捉獲凌遲處斬惟尹遇一<lb/>
名漏網得脫不改前非結集陳欽之弟陳興鄭饒李松<lb/>
等數人不住驚刼人戸尹遇自稱大大王陳興稱二大<lb/>
王鄭饒稱僥三李松稱管四鄉村畏攝不敢言及縱被<lb/>
劫殺不敢申報以致被殺之家父母妻子不敢聲張舉<lb/>
哀百姓蔡貴莫諲董安三人只因偶然言及遇等即時<lb/>
被殺内董安仍更用尖刀割斷脚筋其餘割取頭髪及<lb/>
殺傷者不可勝數每次打劫皆用金貼紙甲其餘兵仗<lb/>
<pb n="KR4d0076_WYG_061-7a"/>
弓弩並全累次與捕盜官吏鬬敵内一次射殺弓手兼<lb/>
近日夀州界内强賊甚多打刼魏家謝解元施助教等<lb/>
家皆一二十人白晝騎馬於鎮市中刼人其尹遇等聞<lb/>
之即欲商量應和居民憂懼臣度事勢迫切即差職員<lb/>
監勒捕盜官吏責限收捕其汝陰縣尉李直方素有才<lb/>
幹自出家財募人告緝知得逐賊窟穴去處内陳興鄭<lb/>
饒李松等見住夀州霍邱縣開順埸尹遇一名在夀州<lb/>
霍邱縣成家步比陳興等去處更逺二百里直方以謂<lb/>
<pb n="KR4d0076_WYG_061-7b"/>
衆賊之中唯尹遇最為桀黠難捕又其窟穴離州界最<lb/>
逺遂分布弓手捕捉衆賊而直方親領弓手五人徑往成<lb/>
家步捉殺尹遇直方母年九十六只有直方一子臨去<lb/>
之時母子泣别往返五百餘里騎殺一馬直方步行百<lb/>
餘里裝作販牛小客既至地頭衆皆畏懼不前獨弓手<lb/>
節級程玉等二人與直方持鎗大呼排戸而入尹遇驚<lb/>
起彀弓駕箭欲發直方徑前親手刺倒衆弓手皆入方<lb/>
始就擒直方本與弓手分頭捕捉衆賊内陳典鄭饒李<lb/>
<pb n="KR4d0076_WYG_061-8a"/>
松三人以地近故先九日獲獨尹遇一名以地逺難捕<lb/>
直方親行故後九日獲既獲之後逺近喜快有城廓鄉<lb/>
村人戸六百一十七人詣臣陳狀備說逐賊凶惡多年<lb/>
為害人不敢言若不盡法根勘萬一減死刺配即須走<lb/>
囬嘯聚為害轉甚以此知逐賊桀黠之甚衆所憂畏若<lb/>
不以時捕獲因之以饑饉必為王冲管三之流而直方<lb/>
以進士及第母子二人相須為命而能以忠義奮激親<lb/>
手擊刺以除一方之患比之尋常捕盜官偶然掩獲十<lb/>
<pb n="KR4d0076_WYG_061-8b"/>
數饑寒之民號為刼賊者不可同日而語矣彼皆坐該<lb/>
賞典而直方不䝉旌異則忠義膽決方略之臣無所勸<lb/>
激矣須至奏陳者<lb/>
右檢准編敇節文諸官員躬親帥衆獲盜一半以上能<lb/>
分遣人於三十日内獲餘黨者通計人數同躬親法今<lb/>
來李直方為見衆賊之中唯尹遇最為宿奸老寇窟穴<lb/>
深逺衆不敢近須至躬親出界捕捉是致後獲既是尹<lb/>
遇須至躬行則陳典等三人須至差人無由躬親若使<lb/>
<pb n="KR4d0076_WYG_061-9a"/>
直方先為身謀即須躬親先往近處捕陳興等三人然<lb/>
後多遣弓手續於三十日内捕尹遇一名即却應得上<lb/>
條同躬親法只縁直方忠義激發以除惡為先務而不<lb/>
暇計較恩賞故躬親出界專捕尹遇一名以致所差弓<lb/>
手却先獲陳興等三人遂與上條不應於賞格有礙考<lb/>
之法意顯是該說不盡伏望朝廷詳酌只縁直方先公<lb/>
後私致得先後捕獲之數不盡應法欲乞比附上條通<lb/>
計人數許同躬親法為第三等若下刑部定奪則有司<lb/>
<pb n="KR4d0076_WYG_061-9b"/>
須至執文計析毫釐直方無由該得第三等恩賞惟望<lb/>
聖恩體念尹遇等若不以時捕獲必為嘯聚羣寇而直<lb/>
方儒者能捐軀奮命忠義可嘉特賜指揮臣又慮朝廷<lb/>
惜此恩例恐今後妄有攀援勘㑹臣見今如法合轉朝<lb/>
散郎情願乞不改轉將此恩例與直方循資酬奬縁直<lb/>
方母年九十餘只有一子因臣督迫泣别而行若萬一<lb/>
為賊所害使其老母失所臣豈不愧見僚吏以此將臣<lb/>
合轉一官與直方充賞不惟少酬其勞亦使臣今後有<lb/>
<pb n="KR4d0076_WYG_061-10a"/>
以使人不為空言無實者於臣亦為莫大之幸且免後<lb/>
人援例庶朝廷易為施行臣不勝大願謹録奏聞伏候<lb/>
勅㫖<lb/>
　貼黄臣所論奏皆有實狀可以覆按本合候尹遇等<lb/>
　結案了奏聞又恐朝廷未盡以臣言為信更當行下<lb/>
　監司體問逐賊凶惡之實與直方捐軀奮激之狀故<lb/>
　及逐賊未死聞奏庶可以覆按施行僥三是管三火<lb/>
　中有名强賊人管四是管三弟此二賊欲得逺近畏<lb/>
<pb n="KR4d0076_WYG_061-10b"/>
　服故詐稱二人姓名<lb/>
　又貼黄奏為汝陰縣尉李直方捕獲强惡賊人乞依<lb/>
　編敇第三等酬賞候敇㫖<lb/>
　　　乞賜光梵寺額狀<lb/>
元祐七年二月日龍圖閣學士左朝奉郎知潁州蘇軾<lb/>
狀奏臣伏見本州潁上縣白馬村有梵僧佛陀波利真<lb/>
身塔院舍約四五十間元無敇額父老相傳佛陀波利<lb/>
本西域僧唐儀鳳中逰五臺禮文殊師利見老人令復<lb/>
<pb n="KR4d0076_WYG_061-11a"/>
還西域取佛頂尊勝陀羅尼經佛陀波利用其言往返<lb/>
數萬里以永淳中取經而還至今流布而佛陀波利於<lb/>
潁上亡沒里俗相與漆塑其身造塔供養時有光景頗<lb/>
著靈驗不敢具述臣於諸處見唐人所立尊勝石幢刋<lb/>
記本末與所聞父老之言頗合今年正月大雪過度農<lb/>
民凍餒無所祈禱境内諸廟未應聞父老以佛陀波利<lb/>
為言臣即遣人齎香禱請登時開霽人情翕然歸向詣<lb/>
臣陳狀願乞敷奏乞一勅額庶幾永逺不致廢壊須至<lb/>
<pb n="KR4d0076_WYG_061-11b"/>
奏乞者<lb/>
右謹具如前欲望聖慈曲從民欲特賜本院一勅額如<lb/>
䝉開允以光梵為額謹録奏聞伏候勅㫖<lb/>
　　　薦宗室令畤狀<lb/>
元祐七年五月初五日龍圖閣學士左朝奉郎知潁州<lb/>
蘇軾狀奏右臣聞之詩曰懷徳為寧宗子維城宗室之<lb/>
有人邦家之光社稷之衛也周之盛時其卿士皆周召<lb/>
毛原非王之伯叔父則其子弟也逮至兩漢河間東平<lb/>
<pb n="KR4d0076_WYG_061-12a"/>
之徳歆向之文天下以為口實而唐之宗室武略如道<lb/>
宗孝恭文章如白與賀者不可以一二數而以功名至<lb/>
宰相者有九人焉自建隆以來累聖執謙不私其親幹<lb/>
國治民不及宗子雖有文武異才終身不試神宗皇帝<lb/>
實始慨然欲出其英髦與天下共之故増立教養選舉<lb/>
之法行之二十年出入中外漸就器使而未見有卓然<lb/>
顯聞稱先帝意者夫豈無人葢朝廷未有以大聳勸之<lb/>
耳臣伏見承議郎僉書潁州節度判官㕔公事令畤事<lb/>
<pb n="KR4d0076_WYG_061-12b"/>
親篤孝内行純備博學經史手不釋巻吏事通敏文采<lb/>
俊麗志節端亮議論英發體兼衆器無適不宜臣甞見<lb/>
其所著述筆力雅健博貫子史葢清廟之瑚璉明堂之<lb/>
杞梓也使其生於幽逺猶當擢用而況近託肺腑已䝉<lb/>
試用者乎伏望聖慈特賜考察召致館閣養其髙才而<lb/>
遂其逺業以風動宗室勸示海内成先帝之意不以臣<lb/>
人微言輕而廢其請也若後不如所舉臣甘伏朝典謹<lb/>
録奏聞伏候勅㫖<lb/>
<pb n="KR4d0076_WYG_061-13a"/>
　　　論積欠六事并乞檢㑹應詔四事一處行下狀<lb/>
元祐七年五月十六日龍圖閣學士左朝奉郎知揚州<lb/>
蘇軾狀奏臣聞之孔子曰善人教民七年亦可以即戎<lb/>
矣夫民既富而教然後可以即戎古之所謂善人者其<lb/>
不及聖人逺甚今二聖臨御八年於兹仁孝慈儉可謂<lb/>
至矣而帑廩日益困農民日益貧商賈不行水旱相繼<lb/>
以上聖之資而無善人之効臣竊痛之所至訪問耆老<lb/>
有識之士陰求其所以皆曰方今民荷寛政無它疾苦<lb/>
<pb n="KR4d0076_WYG_061-13b"/>
但為積欠所壓如負千鈞而行免於僵仆則幸矣何暇<lb/>
舉首奮臂以營求於一飽之外哉今大姓富家昔日號<lb/>
為無比戸者皆為市易所破十無一二矣其餘自小民<lb/>
已上大率皆有積欠監司督守令守令督吏卒文符日<lb/>
至其門鞭笞日加其身雖有白圭猗頓亦化為篳門圭<lb/>
竇矣自祖宗已來每有赦令必曰凡欠官物無侵欺盜<lb/>
用及雖有侵盜而本家及伍保人無家業者並與除放<lb/>
祖宗亦不知官物失陷姦民幸免之弊特以民既乏竭<lb/>
<pb n="KR4d0076_WYG_061-14a"/>
無以為生雖加鞭撻終無所得緩之則為姦吏之所蠶<lb/>
食急之則為盜賊之所憑藉故舉而放之則天下恱服<lb/>
雖有水旱盜賊民不思亂此為捐虚名而收實利也自<lb/>
二聖臨御以來每以施捨已責為先務登極赦令每次<lb/>
郊赦或隨事指揮皆從寛厚凡今所催欠負十有六七<lb/>
皆聖恩所貸矣而官吏刻薄與聖意異舞文巧詆使不<lb/>
該放監司以催欠為職業守令上為監司之所迫下為<lb/>
胥吏之所使大率縣有監催千百家則縣中胥徒舉欣<lb/>
<pb n="KR4d0076_WYG_061-14b"/>
欣然當日有所得而一旦除放則此等皆寂寥無獲矣<lb/>
自非有力之家納賂請賕誰肯舉行恩貸而積欠之人<lb/>
皆隣於寒餓何賂之有其間貧困掃地無可蠶食者則<lb/>
縣胥教令通指平人或云𠂻私擅買抵當物業或雖非<lb/>
𠂻私而云買不當價似此之類蔓延追擾自甲及乙自<lb/>
乙及丙無有窮已每限皆空身到官或三五限得一二<lb/>
百錢謂之破限官之所得至微而胥徒所取葢無虛日<lb/>
俗謂此等為縣胥食邑戸嗟乎聖人在上使民不得為<lb/>
<pb n="KR4d0076_WYG_061-15a"/>
陛下赤子而皆為姦吏食邑戸此何道也商賈販賣例<lb/>
無現錢若用現錢則無利息須今年索去年所賣明年<lb/>
索今年所賖然後計算得行彼此通濟今富戸先已殘<lb/>
破中民又有積欠誰敢賖賣物貨則商賈自然不行此<lb/>
酒稅課利所以日虧城市房廊所以日空也諸路連年<lb/>
水旱上下共知而轉運司窘於財用例不肯放稅縱放<lb/>
亦不盡實雖無明文指揮而以喜怒風曉官吏孰敢違<lb/>
者所以逐縣例皆拖欠兩稅較其所欠與依實檢放無<lb/>
<pb n="KR4d0076_WYG_061-15b"/>
異於官了無所益而民有追擾鞭撻之苦近日詔㫖凡<lb/>
積欠皆分為十料催納通計五年而足聖恩隆厚何以<lb/>
加此而有司以謂有㫖倚閣者方得依十料指揮餘皆<lb/>
併催縱使盡依十料吏卒乞覔必不肯分料少取人戸<lb/>
既未納足則追擾常在縱分百料與一料同臣頃知杭<lb/>
州又知潁州今知揚州親見兩浙京西淮南三路之民<lb/>
皆為積欠所壓日就窮䠞死亡過半而欠籍不除以至<lb/>
虧欠兩稅走陷課利農末皆病公私並困以此推之天<lb/>
<pb n="KR4d0076_WYG_061-16a"/>
下大率皆然矣臣自潁移揚州過濠夀楚泗等州所至<lb/>
麻麥如雲臣毎屏去吏卒親入村落訪問父老皆有憂<lb/>
色云豐年不如凶年天災流行民雖乏食縮衣節口猶<lb/>
可以生若豐年舉催積欠胥徒在門枷棒在身則人戸<lb/>
求死不得言訖淚下臣亦不覺流涕又所至城邑多有<lb/>
流民官吏皆云以夏麥既熟舉催積欠故流民不敢歸<lb/>
鄉臣聞之孔子曰苛政猛於虎昔常不信其言以今觀<lb/>
之殆有甚者水旱殺人百倍於虎而人畏催欠乃甚於<lb/>
<pb n="KR4d0076_WYG_061-16b"/>
水旱臣竊度之毎州催欠吏卒不下五百人以天下言<lb/>
之是常有二十餘萬虎狼散在民間百姓何由安生朝<lb/>
廷仁政何由得成乎臣自到任以來日以檢察本州積<lb/>
欠為事内已有條貫除放而官吏不肯舉行者臣即指<lb/>
揮本州一面除放去訖其於理合放而於條未有明文<lb/>
者即且令本州權住催理聼候指揮其於理合放而於<lb/>
條有礙者臣亦未敢住催各具利害奏取聖㫖謹件如<lb/>
左<lb/>
<pb n="KR4d0076_WYG_061-17a"/>
　一准元祐五年五月十四日勅節文應實封投狀承<lb/>
　　買埸務第五界已後見欠未納浄利過日錢亦許<lb/>
　　比第四界以前三界内一界小數催促上件條貫<lb/>
　　止為過界有人承買埸務可以分界見得最小一<lb/>
　　界錢數豁除見欠其間界滿無人承買埸務只勒<lb/>
　　見開沽人認納過日錢數者即無由分界得見小<lb/>
　　數所以不該上條除放朝廷為見無人承買埸務<lb/>
　　比之有人承買者尤為敗闕不易送納反不該上<lb/>
<pb n="KR4d0076_WYG_061-17b"/>
　　條除放於理不均故於元祐六年春頒條貫内别<lb/>
　　立一條諸埸務界滿未交割者且令依舊認納課<lb/>
　　例及過日錢若委因事敗闕或一年無人投狀承<lb/>
　　買經縣自陳申州本州差官限二十日體量減定<lb/>
　　浄利錢數令承認送納仍具減定錢數出榜限一<lb/>
　　季召人承買無人投狀本州再差官減定出榜限<lb/>
　　滿又無人投狀依前再減出榜若減及五分以上<lb/>
　　無人投狀申提刑司差官與本州縣官同共相度<lb/>
<pb n="KR4d0076_WYG_061-18a"/>
　　再減節次依前出榜如減八分以上無人投狀承<lb/>
　　買委是難以出納净利錢即所差官與本州縣保<lb/>
　　明申提刑司審察保明權倚閣訖奏<hi>自界滿後至倚閣日見開</hi>
　　<hi>沽人只依減定净利錢數送納</hi>臣今看詳朝廷立此兩條聖恩寛<lb/>
　　厚敇語詳備應有人無人承買埸務皆合依條就<lb/>
　　小送納無可疑惑只縁官吏多以刻薄聚斂為心<lb/>
　　又不細詳條貫所以請處元只施行逐界通比就<lb/>
　　小催納指揮其界滿無人承買只依減定浄利錢<lb/>
<pb n="KR4d0076_WYG_061-18b"/>
　　數送納條貫多不施行臣細詳上條既云自界滿<lb/>
　　至停閉日見開沽人只依減定浄利錢數送納即<lb/>
　　是分明指定合依臨停閉日減定最小錢數送納<lb/>
　　雖逐次減定錢數不同縁皆未有人承買不免更<lb/>
　　減終非定數既已見得臨停閉日所減定數豈可<lb/>
　　却更追用逐次虚數為定臣已指揮本州行下屬<lb/>
　　縣應界滿敗闕無人承買埸務係是開沽人承認<lb/>
　　送納者並依上條只將臨停閉日所定最小錢數<lb/>
<pb n="KR4d0076_WYG_061-19a"/>
　　為額催納内未停閉已前有人承買即依上條各<lb/>
　　以當限所減定錢數為額催納以上如有欠負即<lb/>
　　將已前剰納過錢數豁除如已納過無欠負者即<lb/>
　　給還所剰本州已依應施行訖深慮諸路亦有似<lb/>
　　此施行未盡處乞聖㫖備録行下<lb/>
　一准元祐五年四月九日朝㫖應大赦以前見欠蠶<lb/>
　　鹽和買青苗錢物元是冐名無可催理或全家逃<lb/>
　　移隣里抱認或元無頭主均及干繫人者並特與<lb/>
<pb n="KR4d0076_WYG_061-19b"/>
　　除放今勘㑹江都縣人戸積欠青苖錢斛二萬四<lb/>
　　千九百二十貫石内四十九貫石係大赦已前欠<lb/>
　　負逃移臣已指揮本州依上件朝㫖除放去訖一<lb/>
　　千五百二十五貫石雖係大赦前欠負却係大赦<lb/>
　　後逃移未有明文除放見今無處催理不免逐時<lb/>
　　行下鄉村勘㑹虚有搔擾臣已指揮本州更不行<lb/>
　　下欲乞聖㫖指揮應大赦前欠負蠶鹽和買青苖<lb/>
　　錢但見今逃移無處催理者本縣官吏保明並與<lb/>
<pb n="KR4d0076_WYG_061-20a"/>
　　除放<lb/>
　貼黄勘㑹上件朝㫖經隔二年不為除放臣今來方<lb/>
　始施行深慮諸州軍亦有似此大赦前欠蠶鹽和買<lb/>
　青苗錢逃移人戸合依聖㫖除放而官吏不為施行<lb/>
　者乞更賜行下免罪改正<lb/>
　一檢准熙寧編敕諸主持倉庫欠折官物買撲埸務<lb/>
　　少欠課利元無欺弊者其産業雖已估計陪納入<lb/>
　　官許以所收子利紐計還元欠官錢數足即給還<lb/>
<pb n="KR4d0076_WYG_061-20b"/>
　　或貼納所欠錢數相兼收贖如過十年不贖依填<lb/>
　　欠田宅條施行係十保干係人産業雖欠人有欺<lb/>
　　弊亦准此此乃祖宗令典雖熙寧新法亦許准折<lb/>
　　欠數數足便還只因元豐四年十二月内兩浙轉<lb/>
　　運司奏買撲之人多是作弊拖欠合納課利須至<lb/>
　　官司催逼𦂳急却便乞依條將産業在官拘收子<lb/>
　　例折還係元抵田産物業逐年所出花利微細卒<lb/>
　　填所欠官錢不足看詳買撲埸務並係人戸情願<lb/>
<pb n="KR4d0076_WYG_061-21a"/>
　　實封投狀抱認句當其課利依條自合逐月送納<lb/>
　　即與公人主持倉庫欠折官物陪填事體不同今<lb/>
　　相度欲乞於編敕内刪去買撲埸務少欠課利八<lb/>
　　字因此立法諸主持官物欠折無欺弊者其産業<lb/>
　　估納入官以所收子利准折欠數候足給還或貼<lb/>
　　納錢收贖如過十年不贖依填欠田宅法係十保<lb/>
　　干係人産業雖元欠有欺弊仍以所估納抵産子<lb/>
　　利准折欠數通計賞足給還抵産其以前欠負並<lb/>
<pb n="KR4d0076_WYG_061-21b"/>
　　准此内剰納過錢數仍給還所剰<lb/>
　一准元豐三年九月二十八日明堂赦書節文開封<lb/>
　　府界及諸路人戸見欠元豐元年以前夏秋租稅<lb/>
　　并㳂納不以分數及二年以前誤支雇食水利罰<lb/>
　　夫買撲埸務出限罰錢并免役及常平息錢並特<lb/>
　　與除放是時轉運司申中書稱見欠丁口鹽錢及<lb/>
　　鹽博絹米及和預買紬絹并係人戸以請官本不<lb/>
　　合一例除放中書批狀云勘㑹赦書内即無見欠<lb/>
<pb n="KR4d0076_WYG_061-22a"/>
　　丁口鹽錢并鹽博絹米及和預買紬絹已請官本<lb/>
　　除放之文因此州縣却行催理至元豐八年登極<lb/>
　　赦書亦是除放兩稅㳂納錢物後來尚書戸部仍<lb/>
　　舉行元豐四年中書批狀指揮逐年蠶鹽錢絹和<lb/>
　　預買納絹等係已請官本並不除放臣今看詳内<lb/>
　　蠶鹽錢絹一事鹽本至輕所折錢絹至重只如江<lb/>
　　都縣毎支鹽六兩折絹一尺鹽六兩元價錢一十<lb/>
　　文五分足絹一尺價錢二十八文一分足其支鹽<lb/>
<pb n="KR4d0076_WYG_061-22b"/>
　　納錢者毎鹽五斤五兩納錢三百三十一文八分<lb/>
　　足北元價買鹽毎斤二十八文足已多一百八十<lb/>
　　三文足又將錢折麥所估麥價至低又有倉省加<lb/>
　　耗及脚乘之類一文至納四五文今來既不除放<lb/>
　　即須催納絹麥折色所以人戸愈覺困苦臣今看<lb/>
　　詳丁口鹽錢絹既為有官本難議除放即合據所<lb/>
　　支鹽斤兩實直價錢催納豈可將折色絹麥上増<lb/>
　　起錢數盡作官本顯是於理合放於條未有明文<lb/>
<pb n="KR4d0076_WYG_061-23a"/>
　　臣已指揮本州應登極赦前見欠丁口鹽錢及鹽<lb/>
　　博絹米之類只據當時所支官物實直為官本催<lb/>
　　納其因折色増起錢數並權住催理聼候朝㫖伏<lb/>
　　望聖慈特賜指揮依此除放<lb/>
　一准元祐元年九月六日明堂赦書應内外欠市易<lb/>
　　錢人戸見欠錢二百貫以下並特與除放續准元<lb/>
　　祐二年二月七日都省批狀知鄭州張璪劄子奏<lb/>
　　臣伏覩明堂赦書節文諸路人戸見欠市易錢二<lb/>
<pb n="KR4d0076_WYG_061-23b"/>
　　百貫以下並特與除放臣自到州契勘得本州舊<lb/>
　　係開封府界管城縣日本縣市易抵當所於元豐<lb/>
　　二年五月以後節次准市易上界牒准太府寺牒<lb/>
　　支降到疋帛散茶令搭息出賣其本州自合依條<lb/>
　　許人戸用物貨等抵請及見錢變易本所却賖賣<lb/>
　　與人戸仍不曽結保致有二百九十八戸除納外<lb/>
　　共拖欠下官錢計一千九百餘貫文雖契勘得逐<lb/>
　　戸名下見欠各只是二百貫以下本州為是元管<lb/>
<pb n="KR4d0076_WYG_061-24a"/>
　　句官司違法賖散不依太府寺搭息出賣指揮致<lb/>
　　人戸亦不曽用物貨抵請即與市易舊法許人結<lb/>
　　保賖請金銀物帛見欠官本事體不同以此未敢<lb/>
　　引用赦敕除放係上件人戸所欠物帛價錢本因<lb/>
　　官吏違法賖過其人戸元不知有此違礙伏望聖<lb/>
　　慈矜䘏特許依赦除放庶使貧民均被聖澤戸部<lb/>
　　看詳住罷賖請後來違法賖散過錢物并府界縣<lb/>
　　分人戸抵當虧本糯米各與未罷已前依條賖請<lb/>
<pb n="KR4d0076_WYG_061-24b"/>
　　事體不同今勘當難以依赦除放都省批狀依戸<lb/>
　　部所申文續准元祐三年十月二十七日勅勘㑹<lb/>
　　内外見欠市易非違法賖請人戸已降指揮二百<lb/>
　　貫文已下除放其外路係違法者即不該除放切<lb/>
　　縁本因官司違法賖賣今來人戸若不量與蠲放<lb/>
　　顯見獨不霑恩須議指揮十月二十五日奉聖㫖<lb/>
　　令戸部指揮諸路契勘官私違法除放人戸許將<lb/>
　　息罰充折外見欠錢二十貫文已下者並與除放<lb/>
<pb n="KR4d0076_WYG_061-25a"/>
　　又續准元祐四年正月初十日轉運司牒准尚書<lb/>
　　戸部符據淮南轉運司狀契勘本路市易欠錢除<lb/>
　　依條賖借并元係經官司違法賖欠已依上項赦<lb/>
　　敇朝㫖施行外縁有未承元豐四年五月十九日<lb/>
　　朝㫖住罷賖借以前并以後有人戸於市易務差<lb/>
　　出計置變易句當人等頭下賖借錢物見欠不及<lb/>
　　二百貫及二十貫以下今詳所降元祐元年九月<lb/>
　　六日明堂赦敕止言市易欠錢人戸見欠二百貫<lb/>
<pb n="KR4d0076_WYG_061-25b"/>
　　文以下除放并元祐三年十月二十七日朝㫖亦<lb/>
　　止言官司違法賖借見欠二十貫文以下險放今<lb/>
　　來前項人戸從初徑於市易差出句當人等頭下<lb/>
　　賖欠本司疑慮未敢一例除放申部者本部看詳<lb/>
　　明堂赦云内外欠市易錢人戸見欠二百貫以下<lb/>
　　除放及近降朝㫖亦止云官私違法私放人戸許<lb/>
　　將息罰充折外見欠二十貫以下除放即無似此<lb/>
　　窠名明文今據所申符本司主者詳此一依前後<lb/>
<pb n="KR4d0076_WYG_061-26a"/>
　　所降朝㫖施行無至違誤臣今看詳元祐元年九<lb/>
　　月六日明堂赦書止言應内外欠市易務錢二百<lb/>
　　貫以下並與除放赦文簡易明白元不分别人戸<lb/>
　　於官司請領或徑於句當人名下分請亦不拘限<lb/>
　　官司依條賖賣或違法俵散及有無抵當結保搭<lb/>
　　息不搭息之類但係欠市易務錢二百貫以下者<lb/>
　　便合依赦除放更無疑慮切原聖意葢為市易務<lb/>
　　錢本縁奸臣貪功希賞設法陷民赤子無知為利<lb/>
<pb n="KR4d0076_WYG_061-26b"/>
　　所罔故於即位改元躬祀明堂始見上帝之日親<lb/>
　　發徳音特與除放皇天后土實聞此言當時有識<lb/>
　　已恨所放不寛既知小民為官法所陷何惜不與<lb/>
　　盡放更立二百貫之限然是時欠負窮民無不鼓<lb/>
　　舞涕泣衘荷恩徳曽未半年已有刻薄臣寮强生<lb/>
　　支節析文破敕妄作申請致有上項續降聖㫖及<lb/>
　　都省批狀指揮應官司違法賖借者止放二十貫<lb/>
　　以下其於差出句當人名下賖請者並不除放一<lb/>
<pb n="KR4d0076_WYG_061-27a"/>
　　文使宗祀赦文反為虛語非獨失信於民亦為失<lb/>
　　信於上帝矣所繫至大而俗吏小人曽不為朝廷<lb/>
　　惜此但知計析錐刀之末實可痛愍臣竊仰料二<lb/>
　　聖至仁至明己發徳音除放二百貫以下豈有却<lb/>
　　詐刻薄臣寮出意阻難追改不行之理必是當時<lb/>
　　議者以為欠錢之人詐立私下賖買人姓名分破<lb/>
　　錢數令不滿二百貫僥倖除放以此更煩朝省别<lb/>
　　立上項條約以防情弊一時指揮不為無理今來<lb/>
<pb n="KR4d0076_WYG_061-27b"/>
　　嵗月已久人戸各䝉監催枷錮鞭撻困苦理極若<lb/>
　　非本身實欠豈肯七年被監不求訴免以此觀之<lb/>
　　凡今日欠戸並是實欠必非私相計㑹為人分減<lb/>
　　之人明矣伏望聖慈特與舉行元祐元年九月六<lb/>
　　日赦書應内外欠市易錢人戸見欠錢二百貫以<lb/>
　　下不以官私違法不違法及人戸於官司請領或<lb/>
　　徑於句當人名下分請者並與除放所貴復收窮<lb/>
　　困垂死之民稍實宗祀赦書之語以荅天人之意<lb/>
<pb n="KR4d0076_WYG_061-28a"/>
　一准元祐六年五月二十六日聖㫖將府界諸路人<lb/>
　　戸應見欠諸般欠負以十分為率毎年随夏秋料<lb/>
　　各帶納一分所有前後累降催納欠負分料展閣<lb/>
　　指揮更不施行臣今看詳上項指揮明言應見欠<lb/>
　　諸般欠負並分十料催納元不曽分别係與不係<lb/>
　　因災傷分料展閣之數聖恩寛大詔語分明但係<lb/>
　　欠負無不該者只因戸部出納之吝别生支節謂<lb/>
　　之申明其略云本部看詳人戸見催逐年拖欠下<lb/>
<pb n="KR4d0076_WYG_061-28b"/>
　　夏秋租稅贓賞課利省房沒官等錢物若不係因<lb/>
　　災傷許分料展閣理納之數自不該上條致尚書<lb/>
　　省八月三日批狀指揮依所申施行即不曽别取<lb/>
　　聖㫖臣甞謂二聖即位已來所行寛大之政多被<lb/>
　　有司巧說事理務為艱閡使已出之令不盡施行<lb/>
　　屯膏反汗皆此類也兼檢㑹元祐敇節文諸災傷<lb/>
　　倚閣租稅至豐熟日分作二年四料送納若納未<lb/>
　　足而又遇災傷者權住催理今來元祐六年五月<lb/>
<pb n="KR4d0076_WYG_061-29a"/>
　　二十五日聖㫖指揮雖分為十料比舊稍寛又却<lb/>
　　<hi>闕</hi>衝改前後分料展閣指揮即雖遇災傷亦須催<lb/>
　　納水旱之民當年租賦尚不能輸豈能更納舊欠<lb/>
　　顯是縁此指揮反更不易欲望特降聖㫖應諸般<lb/>
　　欠負並只依元祐五年五月二十六日聖㫖指揮<lb/>
　　分十料施行仍遇災傷依元祐敇權住催理内人<lb/>
　　戸拖欠兩稅不係災傷倚閣者亦分二年作四料<lb/>
　　送納未足而遇災傷者亦許權住催理所有戸部<lb/>
<pb n="KR4d0076_WYG_061-29b"/>
　　申明都省批狀指揮乞不施行<lb/>
　貼黄議者必謂若如此施行今後百姓皆不肯依限<lb/>
　送納兩稅僥倖分料臣以謂不然編敇明有催稅末<lb/>
　限不足分數官吏等第責罰令佐至衝替録事司戸<lb/>
　與小處差遣典押勒停孔目管押官降資條貫至重<lb/>
　誰敢違慢若非災傷之嵗檢放不盡實者何縁過有<lb/>
　拖欠若朝廷不恤須得併催則人戸惟有逃移必無<lb/>
　納足之理<lb/>
<pb n="KR4d0076_WYG_061-30a"/>
　一臣先知杭州日於元祐五年九月奏臣先曽具奏<lb/>
　　朝廷至仁寛貸宿逋已行之命為有司所格沮使<lb/>
　　王澤不得下流者四事其一曰見欠市易籍納産<lb/>
　　業聖恩並許給還或貼納收贖而有司妄出新意<lb/>
　　創為籍納折納之法使十有八九不該給贖其二<lb/>
　　曰積欠鹽錢聖㫖已許止納産鹽埸監官本價錢<lb/>
　　其餘並與除放而提舉鹽事司執文害意謂非貧<lb/>
　　乏不在此數其三曰登極犬赦以前人戸以産當<lb/>
<pb n="KR4d0076_WYG_061-30b"/>
　　酒見欠者亦合依鹽當錢法只納官本其四曰元<lb/>
　　豐四年杭州揀下不堪上供和買絹五萬八千二<lb/>
　　百九十疋並抑勒配賣與民不住鞭笞催納至今<lb/>
　　尚欠八千二百餘貫並合依今年四月九日聖㫖<lb/>
　　除放然臣具此論奏經今一百八日不䝉回降指<lb/>
　　揮乞檢㑹前奏四事早賜行下尚書省取㑹到諸<lb/>
　　處稱不曽承受到上件奏狀十二月八日三省同<lb/>
　　奉聖㫖令蘇軾别具聞奏臣已於元祐六年正月<lb/>
<pb n="KR4d0076_WYG_061-31a"/>
　　九日備録元狀乞檢㑹前奏一處行下<lb/>
右謹件如前今所陳六事及前所陳四事止是楊州杭<lb/>
州所見竊計天下之大如此六事四事者多矣若今日<lb/>
不治數年之後百姓愈困愈急流亡盜賊之患有不可<lb/>
勝言者伏望特留聖意深詔左右大臣早賜果决行下<lb/>
臣伏見所在轉運提刑皆以催欠為先務不復以恤民<lb/>
為意葢函矢異業所居使然臣愚欲乞備録今狀及元<lb/>
祐六年正月九日所奏四事行下逐路安撫鈐轄司委<lb/>
<pb n="KR4d0076_WYG_061-31b"/>
自逐司選差轄下官僚一兩人不妨本職置司取索逐<lb/>
州見催諸般欠負利名戸眼及元欠因依限一月内具<lb/>
委無漏落保明供申仍備録應係見行欠負敇條出榜<lb/>
曉示如州縣不與依條除放許詣逐司自陳限逐司於<lb/>
一季内看詳了絶内依條合放而州縣有失舉行者與<lb/>
免罪改正訖奏其於理合放而未有明條或於條有礙<lb/>
者並權住催理奏取敇裁仍乞朝廷差官三五人置局<lb/>
看詳立限結絶如此則朞年之間疲民尚有生望富室<lb/>
<pb n="KR4d0076_WYG_061-32a"/>
完復商賈漸通酒稅増羨公私寛泰必自此始也臣身<lb/>
逺言深罪當萬死感恩狥義不能黙已謹録奏聞伏候<lb/>
勅㫖<lb/>
　貼黄本州近准轉運司牒坐准戸部符臣寮上言去<lb/>
　嵗災傷人戸農事初興生意稍還正當恵養助之蘇<lb/>
　息伏望聖慈許將去年檢放不盡秋稅元只收三二<lb/>
　分已下者係本戸已是七八分災傷今來若納錢尚<lb/>
　有欠必是送納不前乞特與除放其餘納錢見欠人<lb/>
<pb n="KR4d0076_WYG_061-32b"/>
　戸亦乞特與減免三分外若猶有欠并上二等户如<lb/>
　不可一例減放則並乞特與展限候今年秋熟随秋<lb/>
　料送納其言至切尋䝉聖恩送下户部本部却只檢<lb/>
　坐元祐三年七月二十四日敇節文災傷帶納欠負<lb/>
　條貫應破詔㫖其臣寮所乞放免寛減事件元不相<lb/>
　度可否顯是聖慈欲行其言而戸部不欲雖䝉行下<lb/>
　與不行下同臣今來所論若非朝廷特賜指揮即戸<lb/>
　部必無施行之理<lb/>
<pb n="KR4d0076_WYG_061-33a"/>
　又貼黄臣今所言六事及舊所言四事並係民心邦<lb/>
　本事闗安危兼其間逐節利害甚多伏望聖慈少輟<lb/>
　清閑之頃特賜詳覽<lb/>
　又貼黄准條檢放災傷稅租只是本州差官計㑹令<lb/>
　佐同檢即無轉運司更别差官覆按指揮臣在潁州<lb/>
　見逐州檢放之後轉運司更隔州差官覆按虛實顯<lb/>
　是於法外施行使官吏畏憚不敢盡實檢放近日淮<lb/>
　南轉運司為見所在流民倍多而所放災傷多不及<lb/>
<pb n="KR4d0076_WYG_061-33b"/>
　五分支破貧糧有限恐人情未安故奏乞法外支給<lb/>
　若使盡實檢放流民不應如此之多與其法外拯濟<lb/>
　於既流之後曷若依法檢放於未流之前此道路共<lb/>
　知事之不可欺者也臣忝侍從不敢不具實聞奏<lb/>
　又貼黄京司所置局因今看詳畿内欠負<lb/>
　<lb/>
　<lb/>
　東坡全集巻六十一<lb/>
</p>
<p>
</p>
  </div>
<div>
                <head>東坡全集巻六十二</head>
    <p>
<pb n="KR4d0076_WYG_062-1a"/>
欽定四庫全書<lb/>
　東坡全集巻六十二　　　　宋　蘓軾　撰<lb/>
　　奏議八首<lb/>
　　　再論積欠六事四事劄子<lb/>
元祐七年六月十六日龍圖閣學士左朝奉郎知揚州<lb/>
蘇軾劄子奏臣已具積欠六事及舊所論四事上奏臣<lb/>
聞之孟子曰以不忍人之心行不忍人之政若陛下初<lb/>
無此心則臣亦不敢必望此政屢言而屢不聴亦可以<lb/>
<pb n="KR4d0076_WYG_062-1b"/>
止矣然臣猶孜孜强聒不已者葢由陛下實有此心而<lb/>
為臣子所格沮也竊觀即位之始發政施仁天下聳然<lb/>
望太平於朞月今者八年而民益貧此何道也願陛下<lb/>
深思其故若非積欠所壓自古至今豈有行仁政八年<lb/>
而民不蘇者哉臣前所論四事不為不切而經百餘日<lb/>
畧不施行臣既論奏不巳執政乃始奏云初不見臣此<lb/>
疏遂奉聖㫖令臣别録聞奏意謂此奏朝上而夕行今<lb/>
又二年於此矣以此知欠積之事大臣未欲施行也若<lb/>
<pb n="KR4d0076_WYG_062-2a"/>
非陛下畱意痛與指揮只作常程文字降出仍却作熟<lb/>
事進呈依例送户部詳看則萬無施行之理臣人㣲言<lb/>
輕不足計較所惜陛下赤子日困日急無復生理也臣<lb/>
又竊料大臣必云今日西邊用兵急於財利未可行此<lb/>
臣謂積欠之在戸部者其數不貲實似可惜若實計州<lb/>
縣催到數目經涉嵗月積欠之在戸部者累毫何足以<lb/>
助經費之萬一臣願聖主特出英斷早賜施行臣訪聞<lb/>
浙西饑疫大作蘇湖秀三州人死過半雖積水稍退露<lb/>
<pb n="KR4d0076_WYG_062-2b"/>
出泥田然皆無土可作田塍有田無人有人無糧有糧<lb/>
無種有種無牛殍死之餘人如鬼腊臣竊度此三州之<lb/>
民朝廷加意惠養仍須官吏得人十年之後庶可完復<lb/>
書曰制治於未亂保邦於未危浙西災患若於一二年<lb/>
前上下疚心同方拯濟其勞費殘弊必不至若今之甚<lb/>
也臣知杭州日預先奏乞下發運司多糴米斛以備來<lb/>
年拯濟饑民聖明垂察支賜緡錢百萬收糴而發運使<lb/>
王覿堅稱米貴不糴是年米雖稍貴而比之次年春夏<lb/>
<pb n="KR4d0076_WYG_062-3a"/>
猶為甚賤縱使貴糴尚勝於無而覿執所見終不肯收<lb/>
糴顆粒是致次年拯濟失備上下共知而不詰問小人<lb/>
淺見只為朝廷惜錢不為君父惜民類皆如此淮南東<lb/>
西諸郡累嵗災傷近者十年逺者十五六年矣今來夏<lb/>
田一熟民於百死之中㣲有生意而監司爭言催欠使<lb/>
民反思凶年怨嗟之氣必復致水旱欲望聖慈救之於<lb/>
可救之前莫待如浙西救之於不可救之後也臣敢昧<lb/>
死請内降手詔云訪聞淮浙積欠最多累嵗災傷流殍<lb/>
<pb n="KR4d0076_WYG_062-3b"/>
相屬今來淮南始獲一麥浙西未保豐凶應淮南東西<lb/>
浙西諸般欠負不問新舊有無官本並特與權住催理<lb/>
一年使久困之民稍知一飽之樂仍更别賜指揮行下<lb/>
臣所言六事四事令諸路安撫鈐轄司推類講求與天<lb/>
下疲民一洗瘡痏則猶可望太平於數年之後也臣伏<lb/>
覩詔書以五月十六日册立皇后本枝百世天下大慶<lb/>
孟子有言詩曰古公亶父來朝走馬率西水滸至於岐<lb/>
下爰及姜女聿來胥宇當是時也内無怨女外無曠夫<lb/>
<pb n="KR4d0076_WYG_062-4a"/>
此周之所以王也今陛下膺此大慶猶不念積欠之民<lb/>
流離道路室家不保鬻田質子以輸官者乎若親發徳<lb/>
音力行此事所全活者不知幾千萬人天監不逺必為<lb/>
子孫無疆之福臣不勝拳拳孤忠昧死一言取進止<lb/>
　　　論倉法劄子<lb/>
元祐七年七月二十七日龍圖閣學士左朝奉郎知揚<lb/>
州蘇軾劄子奏臣竊謂倉法者一時權宜指揮天下之<lb/>
所駭古今之所無聖代之猛政也自陛下即位首寛此<lb/>
<pb n="KR4d0076_WYG_062-4b"/>
法但其間有要劇之司胥吏仰重禄為生者朝廷不欲<lb/>
遽奪其請受故且因循至今葢不得已而存畱非謂此<lb/>
猛政可恃以為治也自有刑罰以來皆稱罪立法譬之<lb/>
權衡輕重相報未有百姓造銖兩之罪而人主報以鈞<lb/>
石之刑也今倉法不滿百錢入徒滿十貫刺配沙門島<lb/>
豈非以鈞石報銖兩乎天道報應不可欺罔當非社稷<lb/>
之利凡為臣子皆當為陛下重惜此事豈可以小小利<lb/>
害而輕為之哉臣竊見倉法已罷者如轉運提刑司人<lb/>
<pb n="KR4d0076_WYG_062-5a"/>
吏之類近日稍稍復行若監司得人胥吏誰敢作過若<lb/>
不得人雖行軍令作過愈甚今執政不畱意於揀擇監<lb/>
司而獨行倉法是謂此法可恃以為治也耶今者又令<lb/>
真揚楚泗轉般倉㪷子行倉法綱運敗壞執政終不肯<lb/>
選擇一强明發運使以辦集其事但信倉部小吏妄有<lb/>
陳請便行倉法臣所未喻也今來所奏只是申明元祐<lb/>
編敕不過嵗捐轉運司違法所收糧綱税錢一萬貫而<lb/>
能使六百萬石上供斛㪷不大失䧟又能全活六路綱<lb/>
<pb n="KR4d0076_WYG_062-5b"/>
梢數千牽駕兵士數萬人免䧟深刑而押綱人員使臣<lb/>
數百人保全身計以至商賈通行京師富庶事理明甚<lb/>
無可疑者但恐執政不樂臣以踈外輙議已行之政必<lb/>
須却送戸部或却令本路監司相度多方沮難決無行<lb/>
理臣材術短淺老病日侵常恐大恩不報銜恨入地故<lb/>
貪及未死之間時進瞽言但可以上益聖徳下濟蒼生<lb/>
者臣雖以此得罪萬死無悔若陛下以臣言為是即乞<lb/>
將此劄子畱中省覽特發徳音主張施行若以臣言為<lb/>
<pb n="KR4d0076_WYG_062-6a"/>
妄即乞並此劄子降出議臣之罪取進止<lb/>
　　　論綱稍欠折利害狀<lb/>
元祐七年七月二十七日龍圖閣學士左朝奉郎知揚<lb/>
州蘇軾狀奏臣聞唐代宗時劉晏為江淮轉運使始於<lb/>
揚州造轉運船每船載二千石十船為一綱揚州差軍<lb/>
將押赴河隂每造一船破錢一千貫而實費不及五百<lb/>
貫或譏其枉費晏曰大國不可以小道理凡所剏置須<lb/>
謀經乆船埸既興執事者非一須有餘剰衣食養活衆<lb/>
<pb n="KR4d0076_WYG_062-6b"/>
人私用不窘則官物牢固乃於揚子縣置十船埸差專<lb/>
知官十人不數年間皆致富贍凡五十餘年船埸既無<lb/>
破敗餽運亦不闕絶至咸通末有杜侍御者始以一千<lb/>
石船分造五百石船二隻船始敗壞而吴堯卿者為揚<lb/>
子院官始勘㑹每船合用物料實數估給其錢無復寛<lb/>
剰專知官十家即時凍餒而船埸遂破餽運不繼不久<lb/>
遂有黄巢之亂劉晏以千貫造船破五百貫為干繫人<lb/>
欺隱之資以今之君子寡見淺聞者論之可謂疏繆之<lb/>
<pb n="KR4d0076_WYG_062-7a"/>
極矣然晏運四十萬石當用船四百隻五年而一更造<lb/>
是嵗造八十隻也每隻剰破五百貫是嵗失四萬貫也<lb/>
而吴堯卿不過為朝廷嵗寛四萬貫耳得失至㣲而餽<lb/>
運不繼以貽天下之大禍臣以此知天下之大計未嘗<lb/>
不成於大度之士而敗於寒陋之小人也國家財用大<lb/>
事安危所出願常不與寒陋小人謀之則可以經久不<lb/>
敗矣臣竊見嘉祐中張方平為三司使上論京師軍儲<lb/>
云今之京師古所謂陳畱四通八達之地非如雍洛有<lb/>
<pb n="KR4d0076_WYG_062-7b"/>
山河之險足恃也特恃重兵以立國耳兵恃食食恃漕<lb/>
運漕運一虧朝廷無所措手足因畫十四䇿内一項云<lb/>
糧綱到京每嵗少欠不下六七萬石皆以折㑹償填發<lb/>
運司不復抱認非祖宗之舊也臣以此知嘉祐以前嵗<lb/>
運六百萬石而以欠折六七萬石為多訪聞去嵗止運<lb/>
四百五十餘萬石而欠折之多約至三十餘萬石運法<lb/>
之壞一至於此又臣到任未幾而所斷糧綱欠折干繫<lb/>
人徒流不可勝數衣糧罄於折㑹船車盡於折賣質妻<lb/>
<pb n="KR4d0076_WYG_062-8a"/>
鬻子飢瘦伶俜聚為乞丐散為盜賊竊計京師及縁河<lb/>
諸郡例皆如此朝廷之大計生民之大病如臣等輩豈<lb/>
可坐觀而不救耶輙問之於吏<hi>下有闕文</hi>乃金部便敢私意<lb/>
創立此條不取聖㫖公然行下不惟非理刻剥敗壞祖<lb/>
宗法度而人臣私意乃能廢格制敕監司州郡靡然奉<lb/>
行莫敢誰何此豈小事哉謹按一綱三十隻船而税務<lb/>
監官不過一員未委如何隨船㸃檢得三十隻船一時<lb/>
皆遍而不勒畱住岸一船㸃檢即二十九隻船皆須住<lb/>
<pb n="KR4d0076_WYG_062-8b"/>
岸伺候顯是違條舞法析文破敕茍以隨船為名公然<lb/>
勒畱㸃檢與兒戲無異訪聞得諸州多是元祐三年以<lb/>
來始行㸃檢收税行之數年其弊乃出綱梢既皆赤露<lb/>
妻子流離性命不保雖加刀鋸亦不能禁其攘竊此弊<lb/>
不革臣恐今後欠折不止三十餘萬石京師軍儲不繼<lb/>
其患豈可勝言揚州税務自元祐三年十月始行㸃檢<lb/>
收税至六年終凡三年間共收糧綱税錢四千七百餘<lb/>
貫折長補短每嵗不過收錢一千六百貫耳以淮南一<lb/>
<pb n="KR4d0076_WYG_062-9a"/>
路言之真揚髙郵楚泗宿六州軍所得不過萬緡而所<lb/>
在税務專攔因金部轉運司許令㸃檢縁此為姦邀難<lb/>
乞取十倍於官遂致綱梢皆窮困骨立亦無復富商大<lb/>
賈肯以物貨委令搭載以此專仰攘取官米無復限量<lb/>
拆賣船板動使浄盡事敗入獄以命償官顯是金部與<lb/>
轉運司違條刻剥得糧綱税錢一萬貫而令朝廷失䧟<lb/>
綱運米三十萬餘石利害皎然今來倉部並不體訪綱<lb/>
運致欠之因却言縁倉司㪷子乞覽綱梢錢物以致欠<lb/>
<pb n="KR4d0076_WYG_062-9b"/>
折遂立法令真揚楚泗轉般倉並行倉法其逐處㪷子<lb/>
仍只存畱一半命下之日揚州轉般倉㪷子四十人皆<lb/>
詣臣陳狀盡乞歸農臣雖且多方抑按曉喻退還其狀<lb/>
然相度得此法必行則見今㪷子必致星散雖别行召<lb/>
募未必無人然皆是浮浪輕生不畏重法之人所支錢<lb/>
米決不能贍養其家不免乞取既冒深法必須重賂輕<lb/>
齎宻行交付其押綱綱梢等知專㪷若不受賂必無寛<lb/>
剰㪷面決難了納即須多方宻行重賂不待求乞而後<lb/>
<pb n="KR4d0076_WYG_062-10a"/>
行用此必然之理也臣細觀近日倉部所立條約皆是<lb/>
枝葉小節非利害之大本何者自熙寧以前中外並無<lb/>
倉法亦無今來倉部所立條約而嵗運六百萬石欠折<lb/>
不過六七萬石葢是朝廷捐商税之小利以養活綱梢<lb/>
而縁路官司遵守編敕法度不敢違條㸃檢收税以致<lb/>
綱梢飽暖愛惜身命保全官物事理灼然臣已取責得<lb/>
本州税務狀稱隨船㸃檢不過檢得一船其餘二十九<lb/>
船不免住岸伺候顯有違礙臣尋已備坐元祐編敕曉<lb/>
<pb n="KR4d0076_WYG_062-10b"/>
示今後更不得以隨船為名違條勒令住岸㸃檢去訖<lb/>
其税務官吏為准本州及倉部發運轉運司指揮非是<lb/>
自擅為條未敢便行取勘其諸州軍税務非臣所管無<lb/>
由一例行下欲乞朝廷申明元祐編敕不得勒令住岸<lb/>
條貫嚴賜約束行下并乞廢罷近日倉部起請倉法仍<lb/>
取問金部官吏不取聖㫖擅立隨船一法刻剥兵梢敗<lb/>
壞綱運以誤國計及發運轉運司官吏依隨情罪施行<lb/>
庶使今後刻薄之吏不敢擅行胸臆取小而害大得一<lb/>
<pb n="KR4d0076_WYG_062-11a"/>
而喪百臣聞東南餽運所係國計至大故祖宗以來特<lb/>
置發運司專任其責選用既重威令自行如昔時許元<lb/>
輩皆能約束諸路主張綱運其監司州郡及諸埸務豈<lb/>
敢非理刻剥邀難但發運使得人稍假事權東南大計<lb/>
自然辦集豈假朝廷更行倉法此事最為簡要獨在朝<lb/>
廷畱意而已謹具元祐編敕及金部擅行隨船㸃檢指<lb/>
揮如左<lb/>
　一准元祐編敕諸綱運船栰到岸檢納税錢毋有違<lb/>
<pb n="KR4d0076_WYG_062-11b"/>
　　限如限内無故稽畱及非理搜檢并約喝無名税<lb/>
　　錢者各徒二年諸新錢綱及糧綱縁路不得勒令<lb/>
　　住岸㸃檢雖有透漏違禁之物其經歴處更不問<lb/>
　　罪至京下鏁通津門准此<lb/>
　一准元祐五年十一月十九日尚書金部符省部看<lb/>
　　詳監糧綱運雖不得勒畱住岸若是隨船㸃檢得<lb/>
　　委有税物名件自合依例饒潤收納税錢即無不<lb/>
　　許納税錢事理若或别無税物自不得依例喝貌<lb/>
<pb n="KR4d0076_WYG_062-12a"/>
　　税錢事理甚明<lb/>
右謹件如前者若朝廷盡行臣言必有五利綱梢飽暖<lb/>
惜身畏法運餽不大䧟失一利也省徒配之刑消流亡<lb/>
賊盜之患二利也梢工衣食既足人人自重以船為家<lb/>
既免拆賣又常修完省逐處船埸之費三利也押綱綱<lb/>
梢既與客旅附載物貨官不㸃檢專攔無由乞取然梢<lb/>
工自須赴務量納税錢以防告訐積少成多所獲未必<lb/>
減於今日四利也自元豐之末罷市易務導洛司堆垜<lb/>
<pb n="KR4d0076_WYG_062-12b"/>
場議者以為商賈必漸通行而今八年畧無絲毫之效<lb/>
京師酒税課利皆虧房廊邸店皆空何也葢祖宗以來<lb/>
通許綱運攬載物貨既免徴税而脚錢又輕故物貨通<lb/>
流縁路雖失商税而京師坐獲富庶自導洛司廢而淮<lb/>
南轉運司隂收其利數年以來官用窘逼轉運司督迫<lb/>
諸處税務日急一日故商賈全然不行京師坐至枯涸<lb/>
今若行臣此䇿東南商賈久閉乍通其來必倍則京師<lb/>
公私數年之後必復舊觀此五利也臣竊見近日官私<lb/>
<pb n="KR4d0076_WYG_062-13a"/>
例皆輕玩國法習以成風若朝廷以臣言為非臣不敢<lb/>
避妄言之罪乞賜重行責罰若以臣言為是即乞盡理<lb/>
施行少有違戾必罰無赦則所陳五利可以朝行而夕<lb/>
見也謹録奏聞伏候勅㫖<lb/>
　貼黄本州巳具轉般倉㪷子二十人不足於用必致<lb/>
　闕誤事理申乞依舊存畱四十人去訖其㪷子所行<lb/>
　倉法臣又體訪得深知綱運次第人皆云行倉法後<lb/>
　欠折愈多若㪷子果不取錢則裝發更無㪷面兵梢<lb/>
<pb n="KR4d0076_WYG_062-13b"/>
　未免偷盜則欠折必甚於今若㪷子不免取錢則舊<lb/>
　日行用一貫者須取三兩貫方肯收受然不敢當面<lb/>
　乞取勢須宛轉託人減刻隔落為害滋深伏乞朝廷<lb/>
　詳酌早賜廢罷且依舊法<lb/>
　又貼黄臣今看詳倉部今來起請條約所行倉法支<lb/>
　用錢米不少又添差監門小使臣支與驛劵又許諸<lb/>
　色人告捉構合乞取之人先支官錢五十貫為賞又<lb/>
　支係省上供錢二萬貫召募綱梢如此之類費用浩<lb/>
<pb n="KR4d0076_WYG_062-14a"/>
　大然皆不得利害之要行之數年必無所補臣今所<lb/>
　乞不過減却淮南轉運司違條收税一萬貫使綱梢<lb/>
　飽暖官物自完其利甚大<lb/>
　　　乞罷轉般倉㪷子倉法狀<lb/>
元祐七年八月一日龍圖閣學士左朝奉郎知揚州蘇<lb/>
軾狀奏右臣近於七月二十七日具狀奏論綱梢欠折<lb/>
利害内一事乞罷真揚楚泗轉般倉㪷子倉法并乞揚<lb/>
州轉般倉㪷子依舊存畱四十人今來揚州轉般倉㪷<lb/>
<pb n="KR4d0076_WYG_062-14b"/>
子四十人並曾詣臣投狀乞一時歸農臣雖且抑按曉<lb/>
喻退還其狀然體訪得衆情未安惟欲逃竄兼訪聞泗<lb/>
州轉般倉㪷子已竄却一十二人深慮逐州轉般倉㪷<lb/>
子漸次星散别行召募必是費力兼恐多是浮浪輕犯<lb/>
重法之人愈見敗壞綱運其逐一利害巳具前狀只乞<lb/>
朝廷詳酌先次施行廢罷轉般倉㪷子倉法及揚州依<lb/>
舊存畱轉般倉㪷子四十人為額仍乞入急逓行下貴<lb/>
免㪷子星散住滯綱運謹録奏聞伏候敕㫖<lb/>
<pb n="KR4d0076_WYG_062-15a"/>
　　　乞罷税務嵗終賞格狀<lb/>
元祐七年八月初五日龍圖閣學士左朝奉郎知揚州<lb/>
蘇軾狀奏准元祐三年八月二十三日敕陜西轉運司<lb/>
奏准敕節文賣鹽并酒税務增剰監專等賞錢更不支<lb/>
給本司相度欲且依舊條支給所貴各肯用心趂辦課<lb/>
利戸部狀欲依本司所乞並從元豐賞格依舊施行檢<lb/>
㑹元豐七年六月二十四日敕賣鹽及税務監官年終<lb/>
課利增額計所增數給一釐賣鹽務專副秤子税務專<lb/>
<pb n="KR4d0076_WYG_062-15b"/>
攔年終課利增額計所增數給半釐及檢㑹元豐賞格<lb/>
酒務鹽官年終課利增額計所增數給二釐酒務專匠<lb/>
年終課利增額計所增數給一釐者右臣聞之管仲禮<lb/>
義亷恥國之四維四維不張國乃滅亡今鹽酒税務監<lb/>
官雖為卑賤然縉紳士人公卿胄子未嘗不由此進若<lb/>
使此等不顧亷恥決壞四維掊歛刻剥與專攔枰匠一<lb/>
處分錢民何觀焉所得毫末之利而所敗者天下風俗<lb/>
朝廷綱維此有識之所共惜臣至淮南體訪得諸處税<lb/>
<pb n="KR4d0076_WYG_062-16a"/>
務自數年來刻虐日甚商旅為之不行其間課利雖巳<lb/>
不虧或巳有增剰而官吏刻虐不為少衰詳究厥由不<lb/>
獨以財用窘急轉運司督迫所致葢縁有上件給錢充<lb/>
賞條貫故人人務為刻虐以希嵗終之賞顯是借闗市<lb/>
之法以蓄聚私家之囊槖若朝廷憫救風俗全養士節<lb/>
即乞盡罷上件嵗終支賞條貫仍乞詳察上件條貫於<lb/>
税務施行尤為害物先賜廢罷況祖宗以來元無此格<lb/>
所立埸務增虧賞罰各巳明備不待此條方為勸奬臣<lb/>
<pb n="KR4d0076_WYG_062-16b"/>
竊見今年四月二十七日敕廢罷諸路人户買撲土産<lb/>
税埸命下之日天下歌舞以致深山窮谷之民皆免虐<lb/>
害臣既親被詔㫖輒敢仰縁徳音推廣聖意具論利害<lb/>
以候敕裁謹録奏聞伏候敕㫖<lb/>
　　　乞嵗運額斛以到京定殿最狀<lb/>
元祐七年八月五日龍圖閣學士左朝奉郎知揚州蘇<lb/>
軾狀奏右臣近者論奏江淮糧綱運欠折利害竊謂欠<lb/>
折之本出於綱梢貧困貧困之由起於違法收税若痛<lb/>
<pb n="KR4d0076_WYG_062-17a"/>
行此一事則朞年之間公私所害十去七八此利害之<lb/>
根源而其他皆枝葉小節也若朝廷每聞一事輒立一<lb/>
法法出姦生有損無益則倉部前日所立㪷子倉法及<lb/>
其餘條約是矣臣愚欲乞盡賜寢罷只乞明詔發運使<lb/>
責以虧贏而為之賞罰假以事權而助其耳目則餽運<lb/>
大計可得而辦也何謂責以虧贏而為之賞罰葢發運<lb/>
使嵗課當以到京之數為額不當以起發之數為額也<lb/>
今者折欠盡以折㑹償填而發運使不復抱認其數但<lb/>
<pb n="KR4d0076_WYG_062-17b"/>
得起發數足則在路雖有萬般踈虞發運使不任其責<lb/>
矣今諸路轉運司嵗運斛㪷皆以到發運司實數為額<lb/>
而發運司獨不以到京及府界實數為額此何義也臣<lb/>
欲乞立法今後發運司嵗運額斛計到京欠折分毫以<lb/>
定殿罰則發運司自然竭力㸃檢矣凡綱運弊害其略<lb/>
有五一曰發運司人吏作弊取受交裝不公二曰諸倉<lb/>
專㪷作弊出入㪷器三曰諸埸務排岸司作弊㸃檢附<lb/>
搭住滯四曰諸押綱使臣人員作弊減刻雇夫錢米五<lb/>
<pb n="KR4d0076_WYG_062-18a"/>
曰在京及府界諸倉作弊多量剰取非理曝揚如此之<lb/>
類皆可得而去也縱未盡去亦賢於立空法而人不行<lb/>
者逺矣何謂假以事權而助其耳目葢運路千餘里而<lb/>
發運使二人止在真泗二州其間諸色人作弊侵欺綱<lb/>
梢於百里之外則此等必不能去離綱運而逺赴訴也<lb/>
況千里乎臣欲乞朝廷選差或令發運使舉辟京朝官<lb/>
兩員為勾當綱運自真州至京徃來㸃檢逐州住不得<lb/>
過五日至京及本司住不得過十日以船為廨宇常在<lb/>
<pb n="KR4d0076_WYG_062-18b"/>
道路專切㸃檢諸色人作弊杖以下罪許決徒以上罪<lb/>
送所屬施行使綱梢使臣人員等常有所赴訴而諸色<lb/>
人常有所畏忌不敢公然作弊以嵗運到京數足及欠<lb/>
折分毫為賞罰行此二者則所謂人存政舉必有大益<lb/>
伏望朝廷畱念餽運事大特賜檢㑹前奏一處詳酌施<lb/>
行臣忝備侍從懷有所見不敢不盡屢瀆天威無任戰<lb/>
恐待罪之至謹録奏聞伏候勅㫖<lb/>
　貼黄臣前奏乞舉行元祐編敕錢糧綱不得㸃檢指<lb/>
<pb n="KR4d0076_WYG_062-19a"/>
　揮竊慮議者必謂錢糧綱既不㸃檢今後東南物貨<lb/>
　盡入綱船攬載則商税所失多矣臣以謂不然自祖<lb/>
　宗以來編敕皆不許㸃檢當時不聞商税有虧只因<lb/>
　導洛司既廢而轉運司隂收其利又自元祐三年十<lb/>
　月後來始於法外擅立隨船㸃檢一條自此商賈不<lb/>
　行公私為害今若依編勅放行不惟綱梢自須投務<lb/>
　納税如前狀所論而商賈坌集於京師囘路貨物無<lb/>
　由復入空綱攬載所獲商税必倍此必然之理也<lb/>
<pb n="KR4d0076_WYG_062-19b"/>
　　　申明揚州公使錢狀<lb/>
元祐七年八月初六日龍圖閣學士左朝奉郎知揚州<lb/>
蘇軾狀奏右臣勘㑹本州公使額錢每年五千貫文除<lb/>
正賜六百貫諸雜收簇一千九百貫外二千五百貫並<lb/>
係賣醋錢檢㑹當日初定額錢日本州醋務係百姓納<lb/>
淨利課利錢承買其錢並歸轉運司當日以賣醋錢二<lb/>
千五百貫入額錢即亦是撥係省官錢充數後來公使<lb/>
庫方始依新條認納百姓淨利課利等錢承買逐年趂<lb/>
<pb n="KR4d0076_WYG_062-20a"/>
辦上項額錢二千五百貫檢准編敕諸州公使庫許以<lb/>
本庫酒糟造醋沽賣即係官監醋務本庫願認納元額<lb/>
諸般課淨錢承買者聴其所收醋息錢並聴額外收使<lb/>
今契勘醋庫每年酤賣到錢外除糟米本分并認納買<lb/>
撲浄利課利錢外實得息錢每年只收到一千六七百<lb/>
貫至二千貫以來常不及元立額錢二千五百貫之數<lb/>
更豈有額外收使之理如此即顯是敕條雖許公使庫<lb/>
買撲醋務而揚州獨無額外得錢之實竊以揚於東南<lb/>
<pb n="KR4d0076_WYG_062-20b"/>
實為都㑹八路舟車無不由此使客雜遝餽送相望三<lb/>
年之間八易守臣將迎之費相繼不絶方之他州天下<lb/>
所無每年公使額錢只與真泗等列郡一般比之楚州<lb/>
少七百貫況今現行例册元修定日造酒糯米每㪷不<lb/>
過五十文足自元祐四年後來每㪷不下八九十文足<lb/>
本州之費一切用酒准折又難為將例册隨米價髙下<lb/>
逐年增減兼復累年接送知州實為頻數用度不貲是<lb/>
致積年諸般逋欠約計七八千貫若不申明嵗月愈深<lb/>
<pb n="KR4d0076_WYG_062-21a"/>
積數逾多隱而不言則州郡負違法之責創有陳乞則<lb/>
朝廷有生例之難雖天下諸郡比之揚州實難攀援今<lb/>
來亦不敢輒乞增添額錢及蠲放欠負只乞檢㑹見行<lb/>
條貫并當日元定額錢因依既是於係省官醋務錢内<lb/>
撥二千五百貫元額錢即乞逐年更不送納買撲淨利<lb/>
課利錢及更不用錢收買官糟庶得賣醋錢相添支用<lb/>
如此即積年欠負漸可還償㑹藩事體不致大段衰削<lb/>
謹録奏聞伏候敕㫖<lb/>
<pb n="KR4d0076_WYG_062-21b"/>
　貼黄勘㑹本州與杭州事體一般本州當八路口使<lb/>
　客數倍於杭州杭州公使錢七千貫而本州止有五<lb/>
　千貫顯是支使不足<lb/>
　又貼黄准條雖許公使庫收遺利縁本州委無遺利<lb/>
　可收須至奏乞<lb/>
　　　乞罷宿州修城狀<lb/>
元祐七年九月日龍圖閣學士左朝奉郎新除兵部尚<lb/>
書蘇軾狀奏臣近自淮南東路鈐轄被召過所部宿州<lb/>
<pb n="KR4d0076_WYG_062-22a"/>
體訪得本州見將零壁鎮改作零壁縣及本州見准朝<lb/>
㫖展築外城兩事各有利害既係臣前任部内公事而<lb/>
改鎮作縣又係兵部所管所以須至奏陳謹具條件如<lb/>
後<lb/>
　一零壁鎮人戸靳淙等先經本路及朝省陳狀乞改<lb/>
　　零壁鎮為縣却准轉運使趙偁狀稱看詳得元只<lb/>
　　是本鎮官有勢力人户意欲置縣增添諸般營運<lb/>
　　妄有陳狀尋准敕依奏依舊為鎮後來有轉運使<lb/>
<pb n="KR4d0076_WYG_062-22b"/>
　　張修等及知州周秩别行奏請却欲置縣仍取得<lb/>
　　本鎮人户狀稱所有置縣費用情願自備錢物致<lb/>
　　朝廷信慿許令置縣臣今體訪得零壁人戸出辦<lb/>
　　上件錢物深為不易元料置縣用錢四千五十餘<lb/>
　　貫至今年八月終已納二千八百五十餘貫其餘<lb/>
　　未納錢數認是催納不行縱使盡行催納亦恐使<lb/>
　　用不足看詳始議置縣只為本鎮居民曾被驚刼<lb/>
　　及人户輸納詞訟去縣稍逺然未置縣時本鎮巳<lb/>
<pb n="KR4d0076_WYG_062-23a"/>
　　有守把兵士八十人及京朝官一員專領本鎮烟<lb/>
　　火盜賊别有監務官一員又巳移虹縣尉一員弓<lb/>
　　手六十人在本鎮足以彈壓盜賊而本鎮去虹縣<lb/>
　　六十里至符離縣一百二十里至蘄縣一百里即<lb/>
　　非地逺又至符離縣各係水路本不須添置一縣<lb/>
　　委只是本鎮豪民靳琮等私自為計却使近下人<lb/>
　　户一時出錢深為不便<lb/>
　一宿州自唐以來羅城狹小居民多在城外本朝承<lb/>
<pb n="KR4d0076_WYG_062-23b"/>
　　平百餘年人户安堵不以城小為病兼諸處似此<lb/>
　　城小人多散在城外謂之草市者甚衆豈可一一<lb/>
　　展築外城近年周秩奏論過為危語以動朝廷意<lb/>
　　謂恐有盜賊竊據以斷運路遂奏乞展築外城一<lb/>
　　十一里有餘役兵及雇夫共五十七萬有餘工每<lb/>
　　夫用七十省錢召募雇夫及物料合用錢一萬九<lb/>
　　千餘貫約五年畢工已䝉朝廷支賜抵當息錢一<lb/>
　　萬貫欲取來年春興工臣體訪得元只是宿州豪<lb/>
<pb n="KR4d0076_WYG_062-24a"/>
　　民多有園宅在外扇搖此説官吏不察遂與奏請<lb/>
　　況宿州土脈踈惡若不用磚砌甃隨即頺毁若待<lb/>
　　五年畢工則東城未了西城已壞或更用磚其費<lb/>
　　不貲又七十省錢亦恐召募不行官吏避罪必行<lb/>
　　差雇搔擾不細其間一事深害仁政縁今來踏逐<lb/>
　　外城基地合起遣人户大墳墓六千九百所小者<lb/>
　　猶不在數不知本州有何急切利害而使居民六<lb/>
　　千九百家暴露父祖骸骨費耗擘畫改葬若家貧<lb/>
<pb n="KR4d0076_WYG_062-24b"/>
　　無力便致棄捐勞費公私痛傷存殁已上並有公<lb/>
　　案可以覆驗<lb/>
右臣今相度上件改鎮作縣事係已行之命兼構築廨<lb/>
宇略巳見功恐難中輟而展城一事有大害而無小利<lb/>
兼未曾下手猶可止罷欲乞速賜指揮更不展築却於<lb/>
已支賜一萬貫錢内量新置縣合用數目特與支撥修<lb/>
蓋了當其人户未納到錢數均乞與放免謹録奏聞伏<lb/>
候敕㫖<lb/>
<pb n="KR4d0076_WYG_062-25a"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4d0076_WYG_062-25b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　東坡全集巻六十二<lb/>
</p>
<p>
</p>
  </div>
<div>
                <head>東坡全集卷六十三</head>
    <p>
<pb n="KR4d0076_WYG_063-1a"/>
欽定四庫全書<lb/>
　東坡全集卷六十三　　　　宋　蘓軾　撰<lb/>
　　奏議一十三首<lb/>
　　　乞擢用林豫劄子<lb/>
元祐七年十月日龍圖閣學士左朝奉郎守兵部尚書<lb/>
蘓軾劄子奏臣竊謂才難之病古今所同朝廷每欲治<lb/>
財賦除盜賊幹邊鄙興利除害常有臨事乏人之歎古<lb/>
人有言寛則寵名譽之人急則用介胄之士所用非所<lb/>
<pb n="KR4d0076_WYG_063-1b"/>
養所養非所用此古今之通患也臣伏見承議郎監東<lb/>
排岸司林豫自為布衣已有竒節及其從事所至有聲<lb/>
其在漣水屏除羣盜尤著方略其人勇於立事當有為<lb/>
國捐軀之意試之盤錯之地必顯利器伏望聖慈特與<lb/>
量材擢用若後不如所舉臣等甘伏朝典取進止<lb/>
　　　乞賻贈劉季孫狀<lb/>
元祐七年十月日龍圖閣學士左朝奉郎守兵部尚書<lb/>
蘇軾狀奏臣等竊聞仁宗朝趙元昊寇延州危急環慶<lb/>
<pb n="KR4d0076_WYG_063-2a"/>
將官劉平以孤軍來援衆寡不敵姦臣不救平遂戰殁<lb/>
竟罵賊不食而死詔贈侍中賜大第官其諸子慶孫貽<lb/>
孫宜孫昌孫孝孫保孫季孫等七人諸子頗有異材而<lb/>
皆不壽卒無顯者家事狼狽賜第易主獨季孫仕至文<lb/>
思副使年至六十篤志好學博通史傳工詩能文輕利<lb/>
重義練達軍政至於忠義勇烈識者以為有平之風性<lb/>
好異書古文石刻仕宦四十餘年所得禄賜盡於藏書<lb/>
之費近䝉朝廷擢知隰州今年五月卒於官所家無甔<lb/>
<pb n="KR4d0076_WYG_063-2b"/>
石妻子寒餓行路傷嗟今者寄食晉州旅櫬無歸臣等<lb/>
實與季孫相知既哀其才氣如此死未半年而妻子流<lb/>
落又哀其父平以忠義死事聲迹相接四十年間而子<lb/>
孫淪替不䝉收録豈朝廷之意哉今執政侍從多知季<lb/>
孫者如加訪問必得其實欲望朝廷特詔有司優與賻<lb/>
贈以振其妻子朝夕饑寒之憂亦使人知忠義死事之<lb/>
子孫雖跨歴嵗月朝廷猶賜存恤於奬勸之道不為小<lb/>
補季孫之子三班借職璨見在京師乞早賜指揮謹録<lb/>
<pb n="KR4d0076_WYG_063-3a"/>
奏聞伏候勅㫖<lb/>
　貼黄季孫身亡合得送還人為般擎女婿兩房並已<lb/>
　死盡其喪柩見在晉州無由般歸京師欲乞指揮晉<lb/>
　州候本家欲扶䕶歸葬日即與差得力廂軍三十人<lb/>
　節級一人般至京師<lb/>
　　　再論李直方捕賊功効乞别與推恩劄子<lb/>
元祐七年十一月初四日龍圖閣學士左朝奉郎守兵<lb/>
部尚書蘇軾劄子奏臣先知潁州日為有劇賊尹遇陳<lb/>
<pb n="KR4d0076_WYG_063-3b"/>
興鄭饒李松等皆宿姦大惡為一方之患而汝隂縣尉<lb/>
李直方本以進士及第母年九十餘只有直方一子相<lb/>
須為命而能奮不顧身躬親持刃刺倒尹遇又能多出<lb/>
家財緝知餘黨所在分遣弓手前後捕獲功効顯著直<lb/>
方先公後私致所差人先獲陳興等三人而直方躬親<lb/>
後獲尹遇一名與賞格小有不應臣尋具事由聞奏乞<lb/>
以臣合轉朝散郎一官特與直方比附第三等循資酧<lb/>
奬後來朝㫖只與直方免試竊縁選人免試恩例至輕<lb/>
<pb n="KR4d0076_WYG_063-4a"/>
其間以毫髪㣲勞得者甚多恐非所以激勸捐軀除患<lb/>
之士伏望聖慈特賜檢㑹前奏别與推恩仍乞許臣更<lb/>
不磨勘轉朝散郎一官所貴餘人難為援例取進止<lb/>
　　　乞免五穀力勝税錢劄子<lb/>
元祐七年十一月初七日龍圖閣學士左朝奉郎守兵<lb/>
部尚書兼侍讀蘇軾劄子奏臣聞穀太賤則傷農太貴<lb/>
則傷末是以法不稅五穀使豐熟之鄉商賈爭糴以起<lb/>
太賤之價災傷之地舟車輻輳以壓太貴之直自先王<lb/>
<pb n="KR4d0076_WYG_063-4b"/>
以來未之有改也而近嵗法令始有五穀力勝稅錢使<lb/>
商賈不行農末皆病廢百王不刋之令典而行自古所<lb/>
無之弊法使百世之下書之青史曰收五穀力勝錢自<lb/>
皇宋某年始也臣竊為聖世病之臣頃在黄州親見累<lb/>
嵗穀熟農夫連車載米入市不了鹽酪之費而蓄積之<lb/>
家日夜禱祠願逢饑荒又在浙西累嵗親見水災中民<lb/>
之家有錢無穀被服珠金餓死于市此皆官收五穀力<lb/>
勝稅錢致商賈不行之咎也臣聞以物與人物盡而止<lb/>
<pb n="KR4d0076_WYG_063-5a"/>
以法活人法行無窮今陛下每遇災傷捐金帛散倉廩<lb/>
自元祐以來葢所費數千萬貫石而餓殍流亡不為少<lb/>
衰只如去年浙西水災陛下使江西湖北雇船運米以<lb/>
救蘇湖之民葢百餘萬石又計糴本水脚官費不貲而<lb/>
客船被差雇者皆失業破産無所告訴與其官司費耗<lb/>
為害如此何似削去近日所立五穀力勝稅錢一條只<lb/>
行天聖附令免稅指揮則豐凶相濟農末皆利縱有水<lb/>
旱無大饑荒雖目下稍失課利而災傷之地不必盡煩<lb/>
<pb n="KR4d0076_WYG_063-5b"/>
陛下出捐錢穀如近嵗之多也今元祐編敕雖云災傷<lb/>
地分雖有例亦免而穀所從來必自豐熟地分所過不<lb/>
免收稅則商賈亦自不行議者或欲立法如一路災傷<lb/>
則隣路免稅一州災傷則隣州亦然雖比今之法小為<lb/>
通疎而隔一路一州之外豐凶不能相救未為良法須<lb/>
是盡削近嵗弊法專用天聖附令指揮乃為通濟謹具<lb/>
逐條如後<lb/>
　天聖附令<lb/>
<pb n="KR4d0076_WYG_063-6a"/>
　　諸商販斛㪷及柴炭草木博糴糧食者並免力勝<lb/>
　　　税錢<lb/>
　　諸賣舊屋材柴草米麵之物及木鐵為農具者並<lb/>
　　　免收稅其買諸色布帛不及疋而將出城及陂<lb/>
　　　池取魚而非販易者並准此<lb/>
　元豐令<lb/>
　　諸商販穀及以柴草木博糴糧食者並免力勝稅<lb/>
　　　錢<hi>舊收税處依舊例</hi>
<pb n="KR4d0076_WYG_063-6b"/>
　　諸買舊材植或柴草榖麵及木鐵為農具者並免<lb/>
　　　税布帛不及端疋并捕魚非貨易者准此<lb/>
　元祐勅<lb/>
　　諸興販斛㪷及以柴炭草木博糴糧食者並免納<lb/>
　　　力勝稅錢<hi>舊收税處依舊例即災傷地分雖有舊例亦免</hi>
　　諸賣舊材植或柴草斛㪷并麵及木鐵為農具者<lb/>
　　　並免收税布帛不及端疋并捕魚非貨易者准<lb/>
　　　此<lb/>
<pb n="KR4d0076_WYG_063-7a"/>
右臣竊謂若行臣言稅錢亦必不至大段失䧟何也五<lb/>
穀無稅商賈必大通流不載見錢必有回貨見錢回貨<lb/>
自皆有稅所得未必減於力勝而災傷之地有無相通<lb/>
易為振救官司省費其利不可勝計今肆赦甚近若得<lb/>
於赦書帶下益見聖徳收結民心實無窮之利取進止<lb/>
　　奏内中車子爭道亂行劄子<hi>元祐七年南郊軾為鹵簿使導駕内中朱</hi>
　　　<hi>紅車子十餘兩有張紅葢者爭道亂行於乾明寺前軾於車中草此奏奏入上在太廟馳遣人</hi>
　　　<hi>以疏白太皇太后明日中使傳命申敕有司嚴整仗衛自皇后以下皆不復迎謁中道</hi>
<pb n="KR4d0076_WYG_063-7b"/>
元祐七年十一月十三日南郊鹵簿使龍圖閣學士左<lb/>
朝奉郎守兵部尚書兼侍讀蘇軾劄子奏臣謹按漢成<lb/>
帝郊祠甘泉泰畤汾隂后土而趙昭儀常從在屬車間<lb/>
時揚雄待詔承明奏賦以諷其略曰想西王母欣然而<lb/>
上壽兮屏玉女而却虙妃言婦女不當與齋祠之間也<lb/>
臣今備位夏官職在鹵簿准故事郊祀既成乘輿還齋<lb/>
宫改服通天冠綘紗袍教坊鈞容作樂還内然後后妃<lb/>
之屬中道迎謁已非典禮而況方當祀事未畢而中宫<lb/>
<pb n="KR4d0076_WYG_063-8a"/>
掖庭得在勾陳豹尾之間乎竊見二聖崇奉大祀嚴恭<lb/>
寅畏度越古今四方來觀莫不悅服今車駕方宿齋太<lb/>
廟而内中車子不避仗衛爭道亂行臣愚竊恐於觀望<lb/>
有損不敢不奏乞賜約束仍乞取問隨行合干勾當人<lb/>
施行取進止<lb/>
　　　再薦宗室令畤劄子<lb/>
元祐七年十二月二十二日龍圖閣學士左朝奉郎守<lb/>
兵部尚書兼侍讀蘇軾劄子奏臣前任潁州日曾論薦<lb/>
<pb n="KR4d0076_WYG_063-8b"/>
本州僉判承議郎趙令畤儒學吏術皆有過人恭儉篤<lb/>
行若出寒素意望朝廷特賜進擢以風曉宗室成先帝<lb/>
教育之志至今未䝉施行令畤今已得替在京若依前<lb/>
與外任差遣臣竊惜之欲乞檢㑹前奏詳酌施行取進<lb/>
止<lb/>
　　　論髙麗買書利害劄子三首<lb/>
元祐八年二月初一日端明殿學士兼翰林侍讀學士<lb/>
左朝奉郎禮部尚書蘇軾劄子奏臣近准都省批送下<lb/>
<pb n="KR4d0076_WYG_063-9a"/>
國子監狀准舘伴髙麗人使所牒稱人使要買國子監<lb/>
文字請詳批印造供赴當所交割本監檢准元祐令諸<lb/>
蕃國進奉人買書具名件申尚書省今來未敢支賣䝉<lb/>
都省送禮部看詳臣尋指揮本部令申都省除可令收<lb/>
買名件外其䇿府元龜歴代史太學敕式本部未敢便<lb/>
令收買伏乞朝廷詳酌指揮尋准都省批狀云勘㑹前<lb/>
次髙麗人使到闗已曾許買䇿府元龜并北史今本部<lb/>
並不檢㑹體例所有人使乞買書籍正月二十七日送<lb/>
<pb n="KR4d0076_WYG_063-9b"/>
禮部指揮許收買其當行人吏上簿者臣伏見髙麗人<lb/>
使每一次入貢朝廷及淮浙兩路賜予餽送燕勞之費<lb/>
約十餘萬貫而修飾亭館騷動行市調發人船之費不<lb/>
在焉除官吏得少餽遺外並無絲毫之利而有五害不<lb/>
可不陳也所得貢獻皆是玩好無用之物而所費皆是<lb/>
帑廩之實民之膏血此一害也所至差借人馬什物攪<lb/>
撓行市修飾亭館民力暗有陪填此二害也髙麗所得<lb/>
賜予若不分遺契丹則契丹安肯聴其來貢顯是借寇<lb/>
<pb n="KR4d0076_WYG_063-10a"/>
兵而資盜糧此三害也髙麗名為慕義來朝其實為利<lb/>
度其本心終必為契丹用何也彼足以制其死命而我<lb/>
不能故也今使者所至圖畫山川形勝窺測虚實豈復<lb/>
有善意哉此四害也慶厯中契丹欲渝盟先以增置塘<lb/>
泊為中國之曲今乃招來其與國使頻嵗入貢其曲甚<lb/>
於塘泊幸今契丹恭順不敢生事萬一異日有桀黠之<lb/>
人以此藉口不知朝廷何以答之此五害也臣心知此<lb/>
五害所以熈寧中通判杭州日因其餽送書中不稱本<lb/>
<pb n="KR4d0076_WYG_063-10b"/>
朝正朔却退其物待其改書稱用年號然後受之仍催<lb/>
促進發不令住滯及近嵗出知杭州却其所進金塔不<lb/>
為奏聞及畫一處置沿途接待事件不令過當仍奏乞<lb/>
編配狡商猾僧并乞依祖宗編敕杭明州並不許發舶<lb/>
徃髙麗違者徒二年沒入財貨充賞并乞删除元豐八<lb/>
年九月内創立許舶客專擅附帶外夷入貢及商販一<lb/>
條已上事並䝉朝廷一一施行皆是臣素意欲稍稍裁<lb/>
節其事庶幾漸次不來為朝廷消久逺之害今既備員<lb/>
<pb n="KR4d0076_WYG_063-11a"/>
禮曹乃是職事近者因見館伴中書舍人陳軒等申乞<lb/>
盡數差勒相國寺行舖入館鋪設以待人使買賣不惟<lb/>
移市動衆奉小國之陪臣有損國體兼亦抑勒在京行<lb/>
舖以資吏人廣行乞取弊害不小所以具申都省乞不<lb/>
施行其乖<hi>一作多</hi>方作弊官吏並不䝉都省略行取問今<lb/>
來只因陳軒等不待申請直牒國子監收買諸般文字<lb/>
内有䇿府元龜歴代史及敕式國子監知其不便申稟<lb/>
都省送下禮部看詳臣謹按漢書東平王宇來朝上疏<lb/>
<pb n="KR4d0076_WYG_063-11b"/>
求諸子及太史公書當時大臣以謂諸侯朝聘考文章<lb/>
正法度非理不言今東平王幸得來朝不思制節謹度<lb/>
以防違失而求諸書非朝聘之義也諸子書或反經術<lb/>
非聖人或明鬼神信物怪太史公書有戰國縱横權譎<lb/>
之謀漢興之初謀臣竒䇿天官災異地形阨塞皆不宜<lb/>
在諸侯王家不可予詔從之臣竊以謂東平王骨肉至<lb/>
親特以備位藩臣猶不得賜而況海外之裔夷契丹之<lb/>
心腹者乎臣聞河北𣙜埸禁出文書其法甚嚴徒以契<lb/>
<pb n="KR4d0076_WYG_063-12a"/>
丹故也今髙麗與契丹何異若髙麗可與即𣙜埸之法<lb/>
亦可廢兼竊聞昔年髙麗使乞賜太平御覽先帝詔令<lb/>
館伴以東平王故事為詞却之近日復乞詔又以先帝<lb/>
遺㫖不與今歴代史䇿府元龜及北史竊以謂前次本<lb/>
不當與若便以為例即上乖先帝遺㫖下與今來不賜<lb/>
御覽聖㫖異同深為不便故申都省止是乞賜詳酌指<lb/>
揮未為過當便䝉行遣吏人上簿書罪臣竊謂無罪可<lb/>
書雖上簿薄責至為末事於臣又無絲毫之損臣非為<lb/>
<pb n="KR4d0076_WYG_063-12b"/>
此奏論所惜者無厭小國事必曲從官吏茍循其意雖<lb/>
動衆害物不以為罪稍有裁節之意便行詰責今後無<lb/>
人敢逆其請使意得志滿其來愈數其患愈深所以須<lb/>
至極論仍具今來合處置數事如後<lb/>
　一臣任杭州日奏乞明州杭州今後並不得發舶徃<lb/>
　　髙麗䝉已立條行下今來髙麗使却搭附閩商徐<lb/>
　　積舶船入貢及行根究即稱是條前發舶臣竊謂<lb/>
　　立條已經數年海外無不聞知而徐積猶執前條<lb/>
<pb n="KR4d0076_WYG_063-13a"/>
　　公慿影庇私商徃來海外雖有條貫實與無同欲<lb/>
　　乞特降指揮出榜福建兩浙沿海州縣與限半年<lb/>
　　内令繳納條前所發公慿如限滿不納敢有執用<lb/>
　　並許人告捕依法施行<lb/>
　貼黄據陳軒所奏語錄即是髙麗知此條<lb/>
　今來髙麗使所欲買歴代史䇿府元龜及敕式乞並<lb/>
　不許收買<lb/>
　貼黄准都省批狀指揮人使所買書籍内有敕式若<lb/>
<pb n="KR4d0076_WYG_063-13b"/>
　令外夷收買事體不便㸔詳都省本為䇿府元龜及<lb/>
　北史前次已有體例故以禮部並不檢㑹為罪未委<lb/>
　敕式有何體例一槩令買<lb/>
　一近日館伴所申乞為髙麗使買金薄一百貫欲於<lb/>
　　杭州妝佛臣未敢許巳申稟都省竊慮都省復以<lb/>
　　為罪竊縁金薄本是禁物人使欲以妝佛為名久<lb/>
　　住杭州搔擾公私竊聞近嵗西蕃阿里庫乞買金<lb/>
　　薄朝廷重難其事節次量與應副今來髙麗使朝<lb/>
<pb n="KR4d0076_WYG_063-14a"/>
　　辭日數巳迫乞指揮館伴令以打造不出為詞更<lb/>
　　不令收買<lb/>
　一近據館伴所申乞與髙麗使抄寫曲譜臣謂鄭衛<lb/>
　　之聲流行海外非所以觀徳若畫朝㫖特為抄寫<lb/>
　　尤為不便其狀臣已收住不行<lb/>
　貼黄臣前任杭州不受髙麗所進金塔雖曾宻奏聞<lb/>
　元只作臣私意拒絶兼自來館伴使臣若有所求請<lb/>
　不可應副即須一面説諭不行或其事體大即候拒<lb/>
<pb n="KR4d0076_WYG_063-14b"/>
　訖宻奏今陳軒等事事曲從便為申請若不施行即<lb/>
　顯是朝廷不許令使臣悦已而怨朝廷甚非館伴之<lb/>
　體<lb/>
右所申都省狀其歴代史䇿府元龜及敕式乞詳酌指<lb/>
揮事並出臣意不干僚屬及吏人之事若朝廷以為有<lb/>
罪則臣乞獨當責罰所有吏人乞不上簿取進止<lb/>
　貼黄臣謹按春秋晉盟主也鄭小國也而晉之執政<lb/>
　韓起欲買玉環於鄭商人子産終不與曰大國之求<lb/>
<pb n="KR4d0076_WYG_063-15a"/>
　若無禮以節之是鄙我也又晉平公使其臣范昭觀<lb/>
　政於齊昭請齊景公之觴為壽晏子不與又欲奏成<lb/>
　周之樂太師不許昭歸謂晉侯曰齊未可伐也臣欲<lb/>
　亂其禮而晏子知之欲亂其樂而太師知之今髙麗<lb/>
　使契丹之黨而我之陪臣也乃敢干朝廷求買違禁<lb/>
　物傳寫鄭衛曲子譜䙝慢甚矣安知非契丹欲設此<lb/>
　事以嘗探朝廷深淺難易乎而陳軒等事事為請惟<lb/>
　恐失其意臣竊惑之又據軒等語錄云髙麗使言海<lb/>
<pb n="KR4d0076_WYG_063-15b"/>
　商擅徃契丹本國王捉送上國乞更賜約束恐不穏<lb/>
　便而軒乃答云風訊不順飄過乃是與閩中狡商巧<lb/>
　説詞理許令過界竊縁私徃北界條禁至重海外陪<lb/>
　臣猶知遵稟而軒乃為歸咎於風以薄其罪豈不乖<lb/>
　戾倒置之甚乎臣忝備侍從事闗利害不敢不奏<lb/>
　　　又<lb/>
元祐八年二月十五日端明殿學士兼翰林侍讀學士<lb/>
左朝奉郎守禮部尚書蘇軾劄子奏臣近奏論髙麗使<lb/>
<pb n="KR4d0076_WYG_063-16a"/>
所買書籍及金薄等事准尚書省劄子二月十二日三<lb/>
省樞宻院同奉聖㫖所買書籍曾經收買者許依例收<lb/>
買金薄特許收買餘依奏吏人免上簿者臣所以區區<lb/>
論奏者本為髙麗契丹之與國不可假以書籍非止為<lb/>
吏人上簿也今來吏人獨免上簿而書薄仍許收買臣<lb/>
竊惑之檢會元祐編敕諸以熟鐵及文字禁物與外國<lb/>
使人交易罪輕者徒二年看詳此條但係文字不問有<lb/>
無妨害便徒二年則法意亦可見矣以謂文字流入諸<lb/>
<pb n="KR4d0076_WYG_063-16b"/>
國有害無利故立此重法以防意外之患前來許買䇿<lb/>
府元龜及北史已是失錯古人有言一之謂甚其可再<lb/>
乎今乃廢見行編敕之法而用一時失錯之例後日復<lb/>
來例愈成熟雖買千百部有司不敢復執則中國書籍<lb/>
山積於髙麗而雲布於契丹矣臣不知此事於中國得<lb/>
為穏便乎昔齊景公田招虞人以旌不至曰招虞人以<lb/>
皮冠孔子韙之曰守道不如守官夫旌與皮冠於事未<lb/>
有害也然且守之今買書利害如此編敕條貫如彼比<lb/>
<pb n="KR4d0076_WYG_063-17a"/>
之皮冠與旌亦有間矣臣當謹守前議不避再三論奏<lb/>
伏望聖慈早賜指揮取進止<lb/>
　貼黄臣㸃檢得館伴使公案内有行下承受所收買<lb/>
　文字數内有一項所買䇿府元龜敕式雖不曾賣與<lb/>
　然髙麗之意亦可見矣<lb/>
　又貼黄臣已令本部備録編敕條貫符下髙麗人使<lb/>
　所過州郡約束施行去訖亦合奏知<lb/>
　　　又<lb/>
<pb n="KR4d0076_WYG_063-17b"/>
元祐八年二月二十六日端明殿學士兼翰林侍讀學<lb/>
士左朝奉郎守禮部尚書蘇軾劄子奏臣近再具劄子<lb/>
奏論髙麗買書事今准敕節文檢㑹國朝㑹要淳化四<lb/>
年大中祥符九年天禧五年曾賜髙麗九經書史記兩<lb/>
漢書三國志晉書諸子厯日聖惠方隂陽地理書等奉<lb/>
聖㫖依前降指揮臣前所論奏髙麗入貢為朝廷五害<lb/>
事理灼然非復細故近又檢坐見行編敕再具論奏並<lb/>
不䝉朝廷詳酌利害及編敕法意施行但檢坐國朝㑹<lb/>
<pb n="KR4d0076_WYG_063-18a"/>
要已曾賜予便為收買竊縁臣所論奏所計利害不輕<lb/>
本非為有例無例而發也事誠無害雖無例亦可若其<lb/>
有害雖百例不可用也而況㑹要之為書朝廷以備檢<lb/>
閲非如編敕一一皆當施行也臣只乞朝廷詳論此事<lb/>
當遵行編敕耶為當檢行㑹要而已臣所憂者文書積<lb/>
於髙麗而流於契丹使北人周知山川嶮要邊防利害<lb/>
為患至大雖曾賜予乃是前日之失自今止之猶賢於<lb/>
接續許買蕩然無禁也又髙麗人入朝動獲所欲頻嵗<lb/>
<pb n="KR4d0076_WYG_063-18b"/>
數來馴致五害如此之類皆不䝉朝廷省察深慮髙麗<lb/>
人復來遂成定例所以須至再三論奏兼今來髙麗人<lb/>
已發無可施行取進止<lb/>
　貼黄今來朝㫖止為髙麗巳曾賜予此書復許接續<lb/>
　收買譬編敕禁以熟鐵與人使交易豈是外國都未<lb/>
　有熟鐵耶謂其已有反不復禁此大不可也<lb/>
　　　繳進免五穀力勝税錢議劄子<hi>前連元祐七年十一月劄子</hi>
元祐八年三月十三日端明殿學士兼翰林侍讀學士<lb/>
<pb n="KR4d0076_WYG_063-19a"/>
左朝奉郎守禮部尚書蘇軾劄子奏臣聞應天以實不<lb/>
以文動民以行不以言去嵗扈從南郊親見百姓父老<lb/>
瞻望聖顔歡呼鼓舞或至感泣皆云不意今日復見仁<lb/>
宗皇帝臣尋與范祖禹具奏其狀矣竊揆聖心必有下<lb/>
酌民言上繼祖武之意兼奉聖㫖催促祖禹所編仁宗<lb/>
故事尋以上進訖臣愚竊謂陛下既欲祖述仁廟即須<lb/>
行其實事乃可動民去嵗十一月七日曾奏乞放免五<lb/>
穀力勝税錢葢謂此事出於天聖附令乃仁宗一代盛<lb/>
<pb n="KR4d0076_WYG_063-19b"/>
徳之事入人至深及物至廣望陛下主張決事尋䝉降<lb/>
付三省遂送戸部下轉運司相度必無行理謹昩萬死<lb/>
再錄前來劄子繳連進呈伏願聖慈特賜詳覽若謂所<lb/>
捐者小所濟者大可以追復仁宗聖政慰答民心即乞<lb/>
只作聖意批出施行若謂不然即乞留中更不降出免<lb/>
煩勘當取進止<lb/>
　貼黄臣所乞放免五穀力勝税錢萬一上合聖意有<lb/>
　可施行欲乞内出指揮大意若曰祖宗舊法本不收<lb/>
<pb n="KR4d0076_WYG_063-20a"/>
　五穀力勝稅錢近乃著令許依例收税是致商賈無<lb/>
　利有無不通豐年則穀賤傷農凶年則遂成饑饉宜<lb/>
　令今後不問有無舊例並不得收五穀力勝税錢仍<lb/>
　於課内除豁此一項臣昩死以聞無任戰汗待罪之<lb/>
　至<lb/>
　　　上圓丘合祭六議劄子<lb/>
元祐八年三月日端明殿學士兼翰林侍讀學士左朝<lb/>
奉郎守禮部尚書蘇軾劄子奏臣伏見九月二十二日<lb/>
<pb n="KR4d0076_WYG_063-20b"/>
詔書節文俟郊禮畢集官詳議祠皇地祗事及郊祀之<lb/>
嵗廟饗典禮聞奏者臣恭覩陛下近者至日親祀郊廟<lb/>
神祗饗答實䝉休應然則圓丘合祭允當天地之心不<lb/>
宜復有改更臣竊惟議者欲變祖宗之舊圓丘祀天而<lb/>
不祀地不過以謂冬至祀天於南郊陽時陽位也夏至<lb/>
祀地於北郊隂時隂位也以類求神則陽時陽位不可<lb/>
以求隂也是大不然冬至南郊既祀上帝則天地百神<lb/>
莫不從也古者秋分夕月於西郊亦可謂隂位矣至於<lb/>
<pb n="KR4d0076_WYG_063-21a"/>
從祀上帝則以冬至而祀月於南郊議者不以為疑今<lb/>
皇地祗亦從上帝而合祭於圓丘獨以為不可則過矣<lb/>
書曰肆類于上帝禋于六宗望于山川徧于羣神舜之<lb/>
受禪也自上帝六宗山川羣神莫不畢告而獨不告地<lb/>
祗豈有此理哉武王克商庚戌柴望柴祭上帝也望祭<lb/>
山川也一日之間自上帝而及山川必無南北郊之别<lb/>
也而獨略地祗豈有此理哉臣以知古者祀上帝則并<lb/>
祀地祗矣何以明之詩之序曰昊天有成命郊祀天地<lb/>
<pb n="KR4d0076_WYG_063-21b"/>
也此乃合祭天地經之明文而説者乃以比之豐年秋<lb/>
冬報也曰秋冬各報而皆歌豐年則天地各祀而皆歌<lb/>
昊天有成命也是大不然豐年之詩曰豐年多黍多稌<lb/>
亦有髙廩萬億及秭為酒為醴烝畀祖妣以洽百禮降<lb/>
福孔皆歌於秋可也歌於冬亦可也昊天有成命之詩<lb/>
曰昊天有成命二后受之成王不敢康夙夜基命宥宻<lb/>
於緝熙單厥心肆其靖之終篇言天而不及地頌所以<lb/>
告神明也未有歌其所不祭祭其所不歌也今祭地於<lb/>
<pb n="KR4d0076_WYG_063-22a"/>
北郊歌天而不歌地豈有此理也臣以此知周之世祀<lb/>
上帝則地祗在焉歌天而不歌地所以尊上帝故其序<lb/>
曰郊祀天地也春秋書不郊猶三望左氏傳曰望郊之<lb/>
細也説者曰三望太山河海或曰淮海也又或曰分野<lb/>
之星及山川也魯諸侯也故郊之細及其分野山川而<lb/>
巳周有天下則郊之細獨不及五嶽四瀆乎嶽瀆猶得<lb/>
從祀而地祗獨不得合祭乎秦燔詩書經籍散亡學者<lb/>
各以意推類而已王鄭賈服之流未必皆得其真臣以<lb/>
<pb n="KR4d0076_WYG_063-22b"/>
詩書春秋考之則天地合祭久矣議者乃謂合祭天地<lb/>
始於王莽以為不足法臣竊謂禮當論其是非不當以<lb/>
人廢光武皇帝親誅莽者也尚采用元始合祭故事謹<lb/>
按後漢書郊祀志建武二年初制郊兆於洛陽為圓壇<lb/>
八陛中又為重壇天地位其上皆南鄉西上此則漢世<lb/>
合祭天地之明驗也又按水經注伊水東北至洛陽縣<lb/>
圓丘東大魏郊天之所凖漢故事為圓壇八陛中又為<lb/>
重壇天地位其上此則魏世合祭天地之明驗也唐睿<lb/>
<pb n="KR4d0076_WYG_063-23a"/>
宗將有事於南郊賈曾議曰有虞氏褅黄帝而郊嚳夏<lb/>
后氏禘黄帝而郊鯀郊之與廟皆有褅褅於廟則祖宗<lb/>
合食於太祖禘於郊則地祗羣望皆合於圓丘以始祖<lb/>
配享葢有事祭非常祀也三輔故事祭於圓丘上帝后<lb/>
土位皆南面則漢嘗合祭矣時褚无量郭山惲等皆以<lb/>
曾言為然明皇天寳元年二月敕曰凡所祠享必在躬<lb/>
親朕不親祭禮將有闕其皇地祗宜如南郊合祭是月<lb/>
二十日合祭天地於南郊自後有事於圓丘皆合祭此<lb/>
<pb n="KR4d0076_WYG_063-23b"/>
則唐世合祭天地之明驗也今議者欲冬至祀天夏至<lb/>
祀地葢以為用周禮也臣請言周禮與今禮之别古者<lb/>
一嵗祀天者三明堂饗帝者一四時迎氣者五祭地者<lb/>
二饗宗廟者四凡此十五者皆天子親祭也而又朝日<lb/>
夕月四望山川社稷五祀及羣小祀之類亦皆親祭此<lb/>
周禮也太祖皇帝受天眷命肇造宋室建隆初郊先饗<lb/>
宗廟並祀天地自真宗以來三嵗一郊必先有事景靈<lb/>
徧饗太廟乃祀天地此國朝之禮也夫周之禮親祭如<lb/>
<pb n="KR4d0076_WYG_063-24a"/>
彼其多而嵗行之不以為難今之禮親祭如此其少而<lb/>
三嵗一行不以為易其故何也古者天子出入儀物不<lb/>
繁兵衛甚簡用財有節而宗廟在大門之内朝諸侯出<lb/>
爵賞必於太廟不止時祭而已天子所治不過王畿千<lb/>
里唯以齊祭禮樂為政事能守此則天下服矣是故嵗<lb/>
嵗行之率以為常至於後世海内為一四方萬里皆聴<lb/>
命於上幾務之繁億萬倍於古日力有不能給自秦漢<lb/>
以來天子儀物日以滋多有加無損以至於今非復如<lb/>
<pb n="KR4d0076_WYG_063-24b"/>
古之簡易也今所行皆非周禮三年一郊非周禮也先<lb/>
郊二日而告原廟一日而祭太廟非周禮也郊而肆赦<lb/>
非周禮也優賞諸軍非周禮也自后妃以下至文武官<lb/>
皆得䕃補親屬非周禮也自宰相宗室以下至百官皆<lb/>
有賜賚非周禮也此皆不改而獨於地祗則曰周禮不<lb/>
當祭於圓丘此何義也議者必曰今之寒暑與古無異<lb/>
而宣王薄伐玁狁六月出師則夏至之日何為不可祭<lb/>
乎臣將應之曰舜一嵗而廵四岳五月方暑而南至衡<lb/>
<pb n="KR4d0076_WYG_063-25a"/>
山十一月方寒而北至常山亦今之寒暑也後世人主<lb/>
能行之乎周所以十二嵗一廵者唯不能如舜也夫周<lb/>
已不能行舜之禮而謂今可以行周之禮乎天之寒暑<lb/>
雖同而禮之繁簡則異是以有虞氏之禮夏商有所不<lb/>
能行夏商之禮周有所不能用時不同故也宣王以六<lb/>
月出師驅逐玁狁葢非得巳且吉父為將王不親行也<lb/>
今欲定一代之禮為三嵗常行之法豈可以六月出師<lb/>
為比乎議者必又曰夏至不能行禮則遣官攝祭祀亦<lb/>
<pb n="KR4d0076_WYG_063-25b"/>
有故事此非臣之所知也周禮大宗伯若王不與則攝<lb/>
位鄭氏注曰王有故則代行其祭事賈公彦疏曰有故<lb/>
謂王有疾及哀慘皆是也然則攝事非安吉之禮也後<lb/>
世人主不能嵗嵗親祭故命有司行事其所從來久矣<lb/>
若親郊之嵗遣官攝事是無故而用有故之禮也議者<lb/>
必又曰省去繁文末節則一嵗可以再郊臣將應之曰<lb/>
古者以親郊為常理故無繁文今世以親郊為大禮則<lb/>
繁文有不能省也若帷城幔屋盛夏則有風雨之虞陛<lb/>
<pb n="KR4d0076_WYG_063-26a"/>
下自宫入廟出郊冠通天乗大輅日中而舍百官衛兵<lb/>
暴露於道鎧甲具裝人馬喘汗皆非夏至所能堪也王<lb/>
者父事天母事地不可偏也事天則備事地則簡是於<lb/>
父母有隆殺也豈得以為繁文末節而一切欲省去乎<lb/>
國家養兵異於前世自唐之時未有軍賞猶不能嵗嵗<lb/>
親祠天子出郊兵衛不可簡省大輅一動必有賞給今<lb/>
三年一郊傾竭帑藏猶恐不足郊賚之外豈可復加若<lb/>
一年再賞國力將何以給分而與之人情豈不失望議<lb/>
<pb n="KR4d0076_WYG_063-26b"/>
者必又曰三年一祀天又三年一祭地此又非臣之所<lb/>
知也三年一郊已為疏闊若獨祭地而不祭天是因事<lb/>
地而愈䟽於事天自古未有六年一祀天者如此則典<lb/>
禮愈壞欲復古而背古益逺神祗必不顧饗非所以為<lb/>
禮也議者必又曰當郊之嵗以十月神州之祭易夏至<lb/>
方澤之祀則可以免方暑舉事之患此又非臣之所知<lb/>
也夫所以議此者為欲舉從周禮也今以十月易夏至<lb/>
以神州代方澤不知此周禮之經耶抑變禮之權也若<lb/>
<pb n="KR4d0076_WYG_063-27a"/>
變禮從權而可則合祭圓丘何獨不可十月親祭地十<lb/>
一月親祭天先地後天古無是禮而一嵗再郊軍國勞<lb/>
費之患尚未免也議者必又曰當郊之嵗以夏至祀地<lb/>
祗於方澤上不親郊而通爟火天子於禁中望祀此又<lb/>
非臣之所知也書之望秩周禮之四望春秋之三望皆<lb/>
謂山川在境内而不在四郊者故逺望而祭也今所在<lb/>
之處俛則見地而云望祭是為京師不見地乎此六議<lb/>
者合祭可不之決也夫漢之郊禮尤與古戾唐亦不能<lb/>
<pb n="KR4d0076_WYG_063-27b"/>
如古本朝祖宗欽崇祭祀儒臣禮官講求損益非不知<lb/>
圓丘方澤皆親祭之為是也葢以時不可行是故參酌<lb/>
古今上合典禮下合時宜較其所得已多於漢唐矣天<lb/>
地宗廟之祭皆當嵗徧今不能嵗徧是故徧於三年當<lb/>
郊之嵗又不能於一嵗之中再舉大禮是故徧於三日<lb/>
此皆因時制宜雖聖人復起不能易也今並祀不失親<lb/>
祭而北郊則必不能親徃二者孰為重乎若一年再郊<lb/>
而遣官攝事是長不親事地也三年間郊當行郊地之<lb/>
<pb n="KR4d0076_WYG_063-28a"/>
嵗而暑雨不可親行遣官攝事則是天地皆不親祭也<lb/>
夫分祀天地決非今世之所能行議者不過欲於當郊<lb/>
之嵗祀天地宗廟分而為三耳分而為三有三不可夏<lb/>
至之日不可以動大衆舉大禮一也軍賞不可復加二<lb/>
也自有國以來天地宗廟唯饗此祭累聖相承唯用此<lb/>
禮此乃神祗所歆祖宗所安不可輕動動之則有吉凶<lb/>
禍福不可不慮三也凡此三者臣熟計之無一可行之<lb/>
理伏請從舊為便昔西漢之衰元帝納貢禹之言毁宗<lb/>
<pb n="KR4d0076_WYG_063-28b"/>
廟成帝用丞相衡之議改郊位皆有殃咎著於史䇿徃<lb/>
鑒甚明可為寒心伏望陛下詳覽臣此章則知合祭天<lb/>
地乃是古今正禮本非權宜不獨初郊之嵗所當施行<lb/>
實為無窮不刋之典願陛下謹守太祖建隆神宗熙寧<lb/>
之禮無更改易郊祀廟饗以敉寧上下神祗仍乞下臣<lb/>
此章付有司集議如有異論即須畫一解破臣所陳六<lb/>
議使皆屈伏上合周禮下不為當今軍國之患不可固<lb/>
執更不論當今可與不可施行所貴嚴祀大典蚤以時<lb/>
<pb n="KR4d0076_WYG_063-29a"/>
定取進止<lb/>
　貼黄唐制將有事於南郊則先朝獻太清宫朝享太<lb/>
　廟亦如今禮先二日告原廟先一日享太廟然議者<lb/>
　或亦以為非三代之禮臣謹按武王克商丁未祀周<lb/>
　廟庚戌柴望相去三日則先廟後郊亦三代之禮也<lb/>
　　　請詰難圓丘六議劄子<lb/>
元祐八年三月二十二日端明殿學士兼翰林侍讀學<lb/>
士左朝奉郎守禮部尚書蘇軾劄子奏臣近奏論圓丘<lb/>
<pb n="KR4d0076_WYG_063-29b"/>
合祭天地非獨適時之宜亦自然上合三代六經為萬<lb/>
世不刋之典然臣不敢必以為是故發六議以開異同<lb/>
之端欲望聖㫖行下令議者與臣反覆詰難盡此六議<lb/>
之是非而取其通者則其論可得而定也今奉聖㫖但<lb/>
云令集議官集議聞奏竊慮議者各伸其意不相詰難<lb/>
則是非可否終莫之決雖聖明必有所擇而人各自為<lb/>
一議但欲遂其前説豈聖朝考禮之本意哉臣今欲乞<lb/>
集議之日若所見不同即須畫一難臣六議明著可否<lb/>
<pb n="KR4d0076_WYG_063-30a"/>
之狀不得但持一説不相詰難臣非敢自是而求勝也<lb/>
葢欲從長而取通也若議不通敢不廢前説以從衆論<lb/>
取進止<lb/>
　　　乞改居喪婚娶條狀<lb/>
元祐八年三月日端明殿學士兼翰林侍讀學士左朝<lb/>
奉郎守禮部尚書蘇軾狀奏臣伏見元祐五年秋頒條<lb/>
貫諸民庶之家祖父母父母老疾<hi>謂於法應贖者</hi>無人供侍子<lb/>
孫居喪者聴尊長自陳驗實婚娶右臣伏以人子居父<lb/>
<pb n="KR4d0076_WYG_063-30b"/>
母喪不得嫁娶人倫之正王道之本也孟子論禮色之<lb/>
輕重不以所重徇所輕喪三年為二十五月使嫁娶有<lb/>
二十五月之遲此色之輕者也釋喪而婚㑹鄰於禽犢<lb/>
此禮之重者也先王之政亦有適時從宜者矣然不立<lb/>
居喪嫁娶之法者所害大也近世始立女居父母喪及<lb/>
夫喪而貧乏不能自存並聴百日外嫁娶之法既已害<lb/>
禮傷教矣然猶或可以從權而冒行者以女弱不能自<lb/>
立恐有流落不虞之患也今又使男子為之此何義也<lb/>
<pb n="KR4d0076_WYG_063-31a"/>
哉男年至於可娶雖無兼侍亦足以養父母矣今使之<lb/>
釋喪而婚㑹是直使民以色廢禮耳豈不過甚矣哉春<lb/>
秋禮經記禮之變必曰自某人始使秉直筆者書曰男<lb/>
子居父母喪得娶妻自元祐始豈不為當世之病乎臣<lb/>
謹按此法本因邛州官吏妄有起請當時法官有失考<lb/>
論便為立法臣備位秩宗前日又因邇英進讀論及此<lb/>
事不敢不奏伏望聖慈特降指揮削去上條稍正禮俗<lb/>
謹錄奏聞伏候勅㫖<lb/>
<pb n="KR4d0076_WYG_063-31b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　東坡全集巻六十三<lb/>
</p>
<p>
</p>
  </div>
<div>
                <head>東坡全集巻六十四</head>
    <p>
<pb n="KR4d0076_WYG_064-1a"/>
欽定四庫全書<lb/>
　東坡全集巻六十四　　　　宋　蘓軾　撰<lb/>
　　奏議一十首<lb/>
　　　奏馬澈不當屏出學狀<lb/>
元祐八年四月日端明殿學士兼翰林侍讀學士左朝<lb/>
奉郎守禮部尚書蘇軾狀奏准太學條三學生凡有進<lb/>
獻文字及書啟贄有位並先經長貳看詳可否違者出<lb/>
學右本部看詳諸色人茍有所見公私利害皆得進狀<lb/>
<pb n="KR4d0076_WYG_064-1b"/>
許直於所屬官司投下即無更令官吏看詳可否方得<lb/>
投進之文所以達聰明防壅蔽古今不易之道也本因<lb/>
國子監生員獨縁本監起請遂立上條曲生防禁至於<lb/>
投獻書啟文字求知公卿此正舉人常事今乃使本監<lb/>
長貳先行看詳違者皆屏出學若論列朝政得失使其<lb/>
言當理固人主所欲聞也若不當理亦人主所當容也<lb/>
今乃先令有司看詳去取甚非子産不毁鄉校魏相去<lb/>
副封之意也去年九月内太學内舍生馬澈進狀論禮<lb/>
<pb n="KR4d0076_WYG_064-2a"/>
部韻畧有疎畧未盡事件䝉朝廷送下本部謹按澈所<lb/>
論文指雅馴考驗經史皆有援據此乃内舍生員之優<lb/>
者教養之官所當愛惜而其所論亦當下有司詳議增<lb/>
損施行本部尋下本監勘當准囘申巳於十二月内檢<lb/>
舉上條其馬澈已屏出學以此顯見上條無益有害欲<lb/>
乞朝廷詳酌特與刪除不行仍乞依舊令馬澈充内舍<lb/>
生其所進狀乞行下有司看詳如有可采乞賜施行謹<lb/>
録奏聞伏候敕㫖<lb/>
<pb n="KR4d0076_WYG_064-2b"/>
　　　乞校正陸贄奏議上進劄子<lb/>
元祐八年五月七日端明殿學士兼翰林侍讀學士左<lb/>
朝奉郎守禮部尚書蘇軾同吕希哲吳安詩豐稷趙<lb/>
彦若范祖禹顧臨劄子奏臣等猥以空疎備員講讀聖<lb/>
明天縱學問日新臣等才有限而道無窮心欲言而口<lb/>
不逮以此自愧莫知所為竊謂人臣之納忠譬如醫者<lb/>
之用藥藥雖進於醫手方多傳於古人若已經效於世<lb/>
間不必皆從於巳出伏見唐宰相陸贄才本王佐學為<lb/>
<pb n="KR4d0076_WYG_064-3a"/>
帝師論深切於事情言不離於道徳智如子房而文則<lb/>
過辯如賈誼而術不疎上以格君心之非下以通天下<lb/>
之志三代以還一人而巳但其不幸仕不遇時徳宗以<lb/>
苛刻為能而贄諫之以忠厚徳宗以猜疑為術而贄勸<lb/>
之以推誠徳宗好用兵而贄以消兵為先徳宗好聚財<lb/>
而贄以散財為急至於用人聽言之法治邊馭將之方<lb/>
罪巳以收人心改過以應天道去小人以除民患惜名<lb/>
器以待有功如此之流未易悉數可謂進苦口之藥石<lb/>
<pb n="KR4d0076_WYG_064-3b"/>
鍼害身之膏肓使徳宗盡用其言則貞觀可得而復臣<lb/>
等每退自西閤即私相告言以陛下聖明必喜贄議論<lb/>
但使聖賢之相契即如臣主之同時昔馮唐論頗牧之<lb/>
賢則漢文為之太息魏相條鼂董之對則孝宣以致中<lb/>
興若陛下能自得師莫若近取諸贄夫六經三史諸子<lb/>
百家非無可觀皆足為治但聖言幽逺末學支離譬如<lb/>
山海之崇深難以一二而推擇如贄之論開巻了然聚<lb/>
古今之精英實治亂之龜鑑臣等欲取其奏議稍加校<lb/>
<pb n="KR4d0076_WYG_064-4a"/>
正繕寫進呈願陛下置之坐隅如見贄面反覆熟讀如<lb/>
與贄言必能發聖性之髙明成治功於嵗月臣等不勝<lb/>
區區之意取進止<lb/>
　　　辨黄慶基彈劾劄子<lb/>
元祐八年五月十九日端明殿學士兼翰林侍讀學士<lb/>
左朝奉郎守禮部尚書蘇軾劄子奏臣自少年從仕以<lb/>
來以剛褊疾惡盡言孤立為累朝人主所知然亦以此<lb/>
見疾於羣小其來乆矣自熈寧元豐間為李定舒亶輩<lb/>
<pb n="KR4d0076_WYG_064-4b"/>
所讒及元祐以來朱光庭趙挺之賈易之流皆以誹謗<lb/>
之罪誣臣前後相傳專用此術朝廷上下所共明知然<lb/>
小人非此無以深入臣罪故其計須至出此今者又聞<lb/>
臺官黄慶基復祖述李定朱光庭賈易等舊說亦以此<lb/>
誣臣并言臣有妄用潁州官錢失入尹真死罪及强買<lb/>
姓曹人田等雖知朝廷巳察其姦罷黜其人矣然其間<lb/>
有關臣子之大節者於義不可不辨謹具畫一如左<lb/>
　　一臣先任中書舍人日適值朝廷竄逐大奸數人所<lb/>
<pb n="KR4d0076_WYG_064-5a"/>
　　行告詞皆是元降詞頭所述罪狀非臣私意所敢<lb/>
　　增損内吕惠卿自前執政責授散官安置誅罰至<lb/>
　　重當時䝉朝㫖節録臺諫所言惠卿罪惡降下既<lb/>
　　是詞頭所有則臣安敢減落然臣子之意以為事<lb/>
　　涉先朝不無所忌故特於告詞内分别解說令天<lb/>
　　下曉然知是惠卿之奸而非先朝盛徳之累至於<lb/>
　　竄逐之意則巳見於先朝其畧曰先皇帝求賢若<lb/>
　　不及從善如轉圜始以帝堯之心姑試伯鯀終然孔<lb/>
<pb n="KR4d0076_WYG_064-5b"/>
　　子之聖不信宰予發其宿奸謫之輔郡尚疑改過<lb/>
　　稍畀重權復陳罔上之言繼有碭山之貶反覆教<lb/>
　　戒惡心不悛躁輕矯誣徳音猶在臣之愚意以謂<lb/>
　　古今如鯀為堯之大臣而不害堯之仁宰予為孔<lb/>
　　子髙弟而不害孔子之聖又況再加貶黜深惡其<lb/>
　　人皆先朝本意則臣區區之忠蓋自謂無負矣今<lb/>
　　慶基乃反指以為誹謗指斥不亦矯誣之甚乎其<lb/>
　　餘所言李之純蘇頌劉誼唐義問等告詞皆是<lb/>
<pb n="KR4d0076_WYG_064-6a"/>
　　慶基文致附㑹以成臣罪只如其間有勞來安集<lb/>
　　四字便云是厲王之亂若一一似此羅織人言則<lb/>
　　天下之人更不敢開口動筆矣孔子作孝經曰如<lb/>
　　臨深淵如履薄氷此幽王之詩也不知孔子誹謗<lb/>
　　指斥何人乎此風萌於朱光庭盛於趙挺之而極<lb/>
　　於賈易今慶基復宗師之臣恐隂中之害漸不<lb/>
　　可長非獨為臣而言也<lb/>
　一慶基所言臣行陸師閔告詞云侵漁百端怨讟四<lb/>
<pb n="KR4d0076_WYG_064-6b"/>
　　作亦謂之謗訕指斥此詞元不是臣行中書案底<lb/>
　　必自有主名可以覆驗顯是當時掌誥之臣凡有<lb/>
　　竄逐之人皆似此罪狀其事非獨臣也所謂侵漁<lb/>
　　怨讟者意亦指言師閔而巳何名為謗訕指斥乎<lb/>
　　慶基以他人之詞移為臣罪其欺罔類皆如此<lb/>
　一慶基所言臣妄用潁州官錢此事見䝉尚書省勘<lb/>
　　㑹次然所用皆是法外支賞令人告捕强惡賊人<lb/>
　　及逐急將還前知州任内公使庫所少貧下行人<lb/>
<pb n="KR4d0076_WYG_064-7a"/>
　　錢物情理如此皆可覆驗<lb/>
　一慶基所言臣强買常州宜興縣姓曹人田地八年<lb/>
　　州縣方與斷還此事元係臣任團練副使日罪廢<lb/>
　　之中託親識投狀依條買得姓曹人一契田地後<lb/>
　　來姓曹人却來臣處昬賴爭奪臣即時牒本路轉<lb/>
　　運司令依公盡理根勘仍便具狀申尚書省後來<lb/>
　　轉運司差官勘得姓曹人招服非理昬賴依法決<lb/>
　　訖其田依舊合是臣為主牒臣照㑹臣愍見小民<lb/>
<pb n="KR4d0076_WYG_064-7b"/>
　　無知意在得財臣既備位侍從不欲與之計較曲<lb/>
　　直故於招服斷遣之後却許姓曹人將元價收贖<lb/>
　　仍亦申尚書省及牒本路施行今慶基乃言是本<lb/>
　　縣斷還本人顯是誣罔今來公案見在户部可以<lb/>
　　取索案驗<lb/>
　　一慶基所言臣在潁州失入尹真死罪此事巳經刑<lb/>
　　部定奪不是失入却是提刑蔣之翰妄有按舉公<lb/>
　　案具在刑部可以覆驗<lb/>
<pb n="KR4d0076_WYG_064-8a"/>
右臣竊料慶基所以誣臣者非一臣既不能盡知又今<lb/>
來朝廷巳知其姦妄而罷黜其人臣不當一一辯論但<lb/>
人臣之義以名節為重須至上煩天聽取進止<lb/>
　　　謝宣諭劄子<lb/>
元祐八年五月二十四日端明殿學士兼翰林院侍讀<lb/>
學士左朝奉郎守禮部尚書蘇軾劄子奏臣伏准今月<lb/>
二十二日弟門下侍郎轍奉宣聖㫖縁近來衆人正相<lb/>
捃拾令臣且須省事者天慈深厚如訓子孫委曲保全<lb/>
<pb n="KR4d0076_WYG_064-8b"/>
如愛肢體感恩之涕不覺自零伏念臣才短數竒性疎<lb/>
少慮半生犯患垂老困讒非二聖之深知雖百死而何<lb/>
贖伏見東漢孔融才疏意廣負氣不屈是以遭路粹之<lb/>
寃西晉嵇康才多識寡好善闇人是以遇鍾㑹之禍當<lb/>
時為之扼腕千古為之流涕臣本無二子之長而兼有<lb/>
昔人之短若非陛下至公而行之以恕至仁而照之以<lb/>
明察消長之徃來辯利害於疑似則臣已下從二子遊<lb/>
乆矣豈復有今日哉謹當奉以周旋不敢失墜便須刻骨<lb/>
<pb n="KR4d0076_WYG_064-9a"/>
豈獨書紳庶全螻蟻之軀以報丘山之徳臣無任感天<lb/>
荷聖激切屏營之至謹奏<lb/>
　　　奏乞增廣貢舉出題劄子<lb/>
元祐八年五月二十六日端明殿學士兼翰林侍讀學<lb/>
士左朝奉郎守禮部尚書蘇軾劄子奏臣伏見元祐貢<lb/>
舉敕諸詩賦論題於子史書出<hi>唯不得於老莊子出</hi>如於經書出<lb/>
而不犯見試舉人所治之經者亦聽<hi>謂如引試治詩書舉人即聽於易春</hi>
<hi>秋經傳出詩賦論題引試治易春秋舉人即聽於周禮禮記出詩賦論題之類</hi>臣竊謂自來詩<lb/>
<pb n="KR4d0076_WYG_064-9b"/>
賦論題雜出於九經孝經論語注中文字浩博有可選<lb/>
擇乆而不窮今詳上條止得於子史書出所取者狹雖<lb/>
聽於經書出又須不犯見試舉人所治之經如是在京<lb/>
試院分經引試可以就别經出題至如外州軍只作一<lb/>
埸引試即須囘避只如子史中出恐非經乆之法臣今<lb/>
相度欲乞詩賦論題許於九經孝經論語子史并九經<lb/>
論語注中雜出更不避見試舉人所治之經但須於所<lb/>
給印紙題目下備録上下全文并注疏不得漏落則本<lb/>
<pb n="KR4d0076_WYG_064-10a"/>
經與非本經舉人所記均一更無可避兼足以稱朝廷<lb/>
待士之意本只以工拙為去取不以不全之文掩其所<lb/>
不知以為進退於忠厚之風不為無補取進止<lb/>
　　　申省議讀漢唐正史狀<lb/>
元祐八年八月十九日端明殿學士兼翰林侍讀學士<lb/>
左朝奉郎守禮部尚書蘇軾同顧臨趙彦若狀申昨准<lb/>
内降宰臣吕大防劄子奏臣每旬獲侍經筵竊見進讀<lb/>
五朝寳訓將欲了畢自來多用前代正史進讀竊謂其<lb/>
<pb n="KR4d0076_WYG_064-10b"/>
間有不足上煩聖覽者欲乞指揮講讀官同將漢唐正<lb/>
史内可以進讀事迹鈔節成篇遇讀日進呈敷演庶裨<lb/>
聖治取進止奉御寳批依奏右軾等今巳鈔節繕寫稍<lb/>
成巻秩於將來開講日進讀即未審與五朝寳訓並進<lb/>
為復間日一讀謹具申尚書省伏候指揮<lb/>
　　　朝辭赴定州論事狀<lb/>
元祐八年九月二十六日端明殿學士兼翰林侍讀學<lb/>
士左朝奉郎新知定州蘇軾狀奏右臣聞天下治亂出<lb/>
<pb n="KR4d0076_WYG_064-11a"/>
於下情之通塞至治之極至於小民皆能自通大亂之<lb/>
極至於近臣不能自達易曰天地交泰其詞曰上下交<lb/>
而其志同又曰天地不交否其詞曰上下不交而天下<lb/>
無邦夫無邦者亡國之謂也上下不交則雖有朝廷君<lb/>
臣而亡國之形巳具矣可不畏哉臣不敢復引衰世昬<lb/>
主之事只如唐明皇中興刑措之君也而天寳之末小<lb/>
人在位下情不通則鮮于仲通以二十萬人全軍䧟没<lb/>
於瀘南明皇不知馴致其事至安禄山反兵巳過河而<lb/>
<pb n="KR4d0076_WYG_064-11b"/>
明皇猶以為忠臣此無他下情不通耳目壅蔽則其漸<lb/>
至於此也臣在經筵數論此事陛下為政九年除執政<lb/>
臺諫外未嘗與羣臣接然天下不以為非者以謂垂簾<lb/>
之際不得不爾也今者祥除之後聽政之初當以通下<lb/>
情除壅蔽為急務臣雖不肖䝉陛下擢為河北西路安<lb/>
撫使沿邊重地此為首冠臣當悉心論奏陛下亦當垂<lb/>
意聽納祖宗之法邊帥當上殿面辭而陛下獨以本任<lb/>
闕官迎接人衆為詞降㫖拒臣不令上殿此何義也臣<lb/>
<pb n="KR4d0076_WYG_064-12a"/>
若伺侯上殿不過更留十日本任闕官自有轉運使權<lb/>
攝無所闕事迎接人衆不過更支十日糧有何不可而<lb/>
使聽政之初將帥不得一面天顔而去有識之士皆謂<lb/>
陛下厭聞人言意輕邊事其兆見於此矣臣備位講讀<lb/>
日侍帷幄前後五年可謂親近方當戍邊不得一見而<lb/>
行況疎逺小臣欲求自通亦難矣易曰天行健君子以<lb/>
自强不息又曰帝出乎震相見乎離夫聖人作而萬物<lb/>
覩今陛下聽政之初不行乘乾出震見離之道廢祖宗<lb/>
<pb n="KR4d0076_WYG_064-12b"/>
臨遣將帥故事而襲行垂簾不得巳之政此朝廷有識<lb/>
所以驚疑而憂慮也臣不得上殿於臣之私别無利害<lb/>
而於聽政之始天下屬目之際所損聖徳不小臣巳於<lb/>
今月二十七日出門非敢求登對然臣始者本俟上殿<lb/>
欲少效愚忠今來不敢以不得對之故便廢此言惟陛<lb/>
下察臣誠心少加採納古之聖人將有為也必先處晦<lb/>
而觀光處靜而觀動則萬物之情畢陳于前不過數年<lb/>
自然知利害之真識邪正之實然後應物而作故作無<lb/>
<pb n="KR4d0076_WYG_064-13a"/>
不成臣敢以小事譬之夫操舟者常患不見水道之曲<lb/>
折而水濱之立觀者常見之何則操舟者身寄於動而<lb/>
立觀者常靜故也奕碁者勝負之形雖國工有所不盡<lb/>
而袖手旁觀者常盡之何則奕者有意於爭而旁觀者<lb/>
無心故也若人主常靜而無心天下其孰能欺之漢景<lb/>
帝即位之初首用鼂錯更易法令黜削諸侯遂成七國<lb/>
之變景帝徃來兩宫間寒心者數月終身不敢復言兵<lb/>
武帝即位未幾遂欲用兵鞭撻四夷兵連禍結三十餘<lb/>
<pb n="KR4d0076_WYG_064-13b"/>
年然後下哀痛詔封宰相為富民侯臣以此知古者英<lb/>
睿之君勇於立事未有不悔者也景帝之悔速故變而<lb/>
復安武帝之悔遲故幾至於亂雖遲速安危小異然比<lb/>
之常靜無心終始不悔如孝文帝者不可同年而語矣<lb/>
今陛下聖智絶人春秋鼎盛臣願虛心循理一切未有<lb/>
所為黙觀庶事之利害與羣臣之邪正以三年為期俟<lb/>
得利害之真邪正之實然後應物而作使既作之後天<lb/>
下無恨陛下亦無悔上下同享太平之利則雖盡南山<lb/>
<pb n="KR4d0076_WYG_064-14a"/>
之竹不足以紀聖功兼三宗之壽不足以報聖徳由此<lb/>
觀之陛下之有為惟憂太早不患稍遲亦已明矣臣又<lb/>
聞為政如用藥方今天下雖未大治實無大病古人云<lb/>
有病不治常得中醫雖未能盡除小疾然賢於誤服惡<lb/>
藥覬萬一之利而得不救之禍者逺矣臣恐急進好利<lb/>
之臣輒勸陛下輕有改變故輒進此說敢望陛下深信<lb/>
古語且守中醫安穩萬全之䇿勿為惡藥所誤實社稷<lb/>
宗廟之利天下幸甚臣不勝忘身憂國之心冒死進言<lb/>
<pb n="KR4d0076_WYG_064-14b"/>
謹録奏聞伏候敕㫖<lb/>
　　　乞降度牒修定州禁軍營房狀<lb/>
元祐八年十月日端明殿學士兼翰林侍讀學士左朝<lb/>
奉郎知定州蘇軾狀奏臣伏見定州近嵗軍政不嚴邊<lb/>
備小弛事不可悉數請舉一二如甲仗庫子軍人張全<lb/>
一年之間持仗入庫前後盗銅鑼十二面監官明知並<lb/>
不申舉又有帳設什物庫子軍人田平等二年之間盗<lb/>
帳設什物八百餘件銀二百五十餘兩恣意典賣軍城<lb/>
<pb n="KR4d0076_WYG_064-15a"/>
寨人户採斫禁山開耕為田公然起稅住坐者一百八<lb/>
十餘家城中有開櫃坊人百餘户明出牌牓召軍民賭<lb/>
博若此之類未易悉數是致法令不行禁軍日有逃亡<lb/>
聚為盗賊民不安居臣到任以來備見其事然不欲驟<lb/>
行峻治但因事行法無所貸捨其上件張全田平等皆<lb/>
以付獄按治侵斫禁山人逐次舉覺依法勘斷張徳等<lb/>
九人其多年侵耕巳成永業者别作擘劃處置申樞宻<lb/>
院次開櫃坊人出榜召人告捉有王京等四十家陳首<lb/>
<pb n="KR4d0076_WYG_064-15b"/>
改業其餘並走出州界軍民自此稍知有朝廷法令逃<lb/>
軍衰少賊盗亦稀臣近令所辟幕官李之儀孫敏行徧<lb/>
徃諸營㸃檢據逐官囘申營房大段損壊不庇風雨非<lb/>
惟乆不修葺蓋是元初創造材植怯弱人工因循多是<lb/>
兩椽小屋偷地蓋造椽柱腐爛大半無瓦一牀一竈之<lb/>
外轉動不得之儀等又㸃檢得諸營軍號例皆暗敝妻<lb/>
子凍餒十有五六臣尋體問得蓋是將校不法乞取歛<lb/>
掠坐放債負身既不正難以戢下是致諸軍公然飲博<lb/>
<pb n="KR4d0076_WYG_064-16a"/>
踰濫三事不禁雖上禁軍無不貧困輕生犯法靡所不<lb/>
至若不按發其太甚者無以警衆革弊巳體量得雲翼<lb/>
指揮使孫貴到營四箇月前後歛掠一十一度計入巳<lb/>
贓九十八貫八百文巳送司理院枷項限勘去訖臣既<lb/>
目覩媮弊理合葺治犯法之人絲毫無貸即須恤其有<lb/>
無同其苦樂豈可身居大厦而使士卒終年處於偷地<lb/>
破屋之中上漏下濕不安其家輒巳差將官李巽錢春<lb/>
卿劉世孫將帶人匠徧詣諸營逐一檢計合修去處具<lb/>
<pb n="KR4d0076_WYG_064-16b"/>
合用材料人工估見的確錢數仍差本司凖備勾當供<lb/>
奉官石异躬親再行覆檢到除與逐將所檢合修營房<lb/>
間架材木等並同外又據本官檢料到更合修蓋營房<lb/>
一十六間謹具畫一奏聞如後<lb/>
　一河北第一將檢計到本將下所管定州住營馬步<lb/>
　　禁軍八指揮合行修蓋營房共四千一百一十七<lb/>
　　間據合用材植物料紐估到計使價錢一萬七千<lb/>
　　六百九貫六百八十文省<lb/>
<pb n="KR4d0076_WYG_064-17a"/>
　一河北第二將檢計到本將下所管定州住營馬步<lb/>
　　禁軍八指揮合行修蓋營房共三千七百二十間<lb/>
　　據合用材植物料紐估到計使價錢一萬五千五<lb/>
　　貫二百八十一文省<lb/>
　一檢計到不𨽻將下所管定州營步軍振武第四十<lb/>
　　五指揮合行修蓋營房一百一十八間并合添井<lb/>
　　眼據合用材植物料紐估到計使價錢五百五十<lb/>
　　八貫一百六十七文省<lb/>
<pb n="KR4d0076_WYG_064-17b"/>
　一本司准備勾當供奉官石异檢料更合修蓋第一<lb/>
　　第二將下諸軍營房共一十六間據合用材植物<lb/>
　　料紐估到計使價錢七十四貫六百一十二文省<lb/>
右謹件如前臣竊謂上件合用錢數雖當破係省錢又<lb/>
縁河北轉運司近年財賦窘迫必難支破伏望聖慈深<lb/>
念河朔為諸路要重而定武控扼强隣又為河北屏捍<lb/>
所屯兵馬理當加意葺治其上件營房不可不於今年<lb/>
秋冬便行修蓋欲乞特出聖斷支賜空名度牒一百七<lb/>
<pb n="KR4d0076_WYG_064-18a"/>
十一道委本司召人出賣一面置埸和買材料燒造磚<lb/>
瓦和雇人匠節次不住修蓋施行所有逐將及本司准<lb/>
備勾當官石异檢計到諸軍合蓋營房間架材植物料<lb/>
等細數文狀四本繳進在前謹録奏聞伏候勅㫖<lb/>
　貼黄勘㑹度牒一百七十一道係將前項檢計到的<lb/>
　確物料錢數契勘合用道數外計剰錢五十二貫二<lb/>
　百五十八文欲乞就整支降<lb/>
　　　乞增修弓箭社條約狀二首<lb/>
<pb n="KR4d0076_WYG_064-18b"/>
元祐八年十一月十一日端明殿學士兼翰林院侍讀<lb/>
學士左朝奉郎知定州蘇軾狀奏臣竊見契丹乆和河<lb/>
朔無事沿邊諸郡軍政少弛將驕卒惰緩急恐不可用<lb/>
武藝軍裝皆不逮陜西河東逺甚雖據即目邊防事勢<lb/>
三五年間必無警急然居安慮危有國之常備事不素<lb/>
講難以應猝今者河朔沿邊諸軍未嘗出征終年坐食<lb/>
理合富强臣近遣所辟幕官李之儀孫敏行親入諸營<lb/>
按視曲折審知禁軍大率貧窘妻子赤露饑寒十有六<lb/>
<pb n="KR4d0076_WYG_064-19a"/>
七屋舍大壊不庇風雨體問其故蓋是將校不肅歛掠<lb/>
乞取坐放債負習以成風將校既先違法不公則軍政<lb/>
無縁修舉所以軍人例皆飲博踰濫三事不止雖是禁<lb/>
軍不免寒餓既輕犯法動輒逃亡此豈乆安之道<hi>貼黄所謂</hi>
<hi>軍政不脩皆有實狀不敢一一奏聞</hi>臣自到任漸次申嚴軍法逃軍盗賊<lb/>
已覺衰少年嵗之間庶革此風然臣竊謂沿邊禁軍緩<lb/>
急終不可用何也驕惰既乆膽力耗憊雖近戍短使輒<lb/>
與妻孥泣别被甲持兵行數十里即便喘汗臣若嚴加<lb/>
<pb n="KR4d0076_WYG_064-19b"/>
訓練晝夜勤習馳驟坐作使耐辛苦則此聲先馳契丹<lb/>
疑畏或致生事臣觀祖宗以來沿邊要害屯聚重兵止<lb/>
以壯國威而消敵謀蓋所謂先聲後實形格勢禁之道<lb/>
耳若進取深入交鋒兩陣猶當雜用禁旅至於平日保<lb/>
境備禦小事即須專用極邊土人此古今不易之論也<lb/>
鼂錯與漢文帝畫備邊䇿不過二事其一曰徙逺方以<lb/>
實廣虛其二曰制邊縣以備敵寳元慶厯中趙元昊反<lb/>
屯兵四十餘萬招刺宣毅保捷二十五萬人皆不得其<lb/>
<pb n="KR4d0076_WYG_064-20a"/>
用卒無成功范仲淹劉滬种世衡等專務整緝蕃漢熟<lb/>
户弓箭手所以封殖其家砥礪其人者非一道藩籬既<lb/>
成賊來無所得故元昊復臣今河朔西路被邊州軍自<lb/>
澶淵講和以來百姓自相團結為弓箭社不論家業髙<lb/>
下户出一人又自相推擇家資武藝衆所服者為社頭<lb/>
社副録事謂之頭目帶弓而鋤佩劍而樵出入山坂飲<lb/>
食長技與契丹同私立賞罰嚴於官府分畨廵邏鋪屋<lb/>
相望若透漏北人及本土强盗不獲其當畨人皆有重<lb/>
<pb n="KR4d0076_WYG_064-20b"/>
罰遇有𦂳急擊皷集衆頃刻可致千人器甲鞍馬常若<lb/>
有警蓋親戚墳墓所在人自為戰敵甚畏之體問得元<lb/>
豐二年北界羣賊一火約二十餘人在兩界首不住打<lb/>
劫為患乆不敗獲有北平軍大悲村本社頭目冉萬冉<lb/>
昇及長行冉捷等部領社人與北賊鬬敵趕趂捉殺直<lb/>
至北界地名北當山峪内被冉萬射中賊頭徐徳冉捷<lb/>
趕上斫獲首級并冉昇亦斫到第二賊頭賈貴本路保<lb/>
明申奏朝廷並巳於班行内安排以此知弓箭社人户<lb/>
<pb n="KR4d0076_WYG_064-21a"/>
驍勇敢戰緩急可用先朝名臣帥定州者如韓琦龎籍<lb/>
皆加意拊循其人以為爪牙耳目之用而籍又增損其<lb/>
約束賞罰奏得仁宗皇帝聖㫖見今具存<hi>貼黄所有龎籍奏得聖㫖</hi>
<hi>已具録繳連在前</hi>昨於熈寧六年行保甲法凖當年十二月四<lb/>
日聖㫖强壯弓箭社並行廢罷又至熈寧七年再准正<lb/>
月十九日中書劄子聖㫖應兩地供輸人戸除元有弓<lb/>
箭社强壯義勇之類並依舊存留外更不編排保甲看<lb/>
詳上件兩次聖㫖除兩地供輸村分方許依舊置弓箭<lb/>
<pb n="KR4d0076_WYG_064-21b"/>
社其餘並合廢罷雖有上件指揮公私相承元不廢罷<lb/>
只是令弓箭社兩丁以上人户兼充保甲以致逐捕本<lb/>
界及化外盜賊並皆驅使弓箭社人戸向前用命捉殺<lb/>
<hi>貼黄前項所奏元豐二年冉萬等捉殺北賊係熈寧六年朝㫖廢罷後兼冉萬等不係兩地供輸是合行廢罷</hi>
<hi>地分人户</hi>見今州縣委實全藉此等寅夜防把顯見弓箭社<lb/>
實為邊防要用其勢決不可廢但以兼充保甲之故召<lb/>
集追呼勞費失業今雖名目具存責其實用不逮徃日<lb/>
臣竊謂陜西河東弓箭手官給良田以備甲馬今河朔<lb/>
<pb n="KR4d0076_WYG_064-22a"/>
沿邊弓箭社皆是人户祖業田産官無絲毫之給而捐<lb/>
軀捍邊器甲鞍馬與陜西河東無異苦樂相遼未盡其<lb/>
用近日覇州文安縣及真定府北寨皆有北人驚劫人<lb/>
户捕盜官吏拱手相視無如之何以驗禁軍弓手皆不<lb/>
得力向使州縣逐處皆有弓箭社人戸致命盡力則北<lb/>
人豈敢輕犯邊塞如入無人之境臣巳戒飭本路將吏<lb/>
申嚴賞罰加意拊循其人去訖輒復拾用龎籍舊奏約<lb/>
束稍加增損别立條目欲乞朝廷立法少賜優異明設<lb/>
<pb n="KR4d0076_WYG_064-22b"/>
賞罰以示懲勸今巳宻切取㑹到本路極邊定保兩州<lb/>
安肅廣信順安三軍邊面七縣一寨内管自來團結弓<lb/>
箭社五百八十八村六百五十一火共計三萬一千四<lb/>
百一十一人若朝廷以為可行立法之後更敕將吏常<lb/>
加拊循使三萬餘人分畨晝夜巡邏盜邊小冦來即擒<lb/>
獲不至忸怵以生戎心而事皆循舊無所改作敵不疑<lb/>
畏無由生事有利無害較然可見謹具所乞立法事件<lb/>
畫一如左<lb/>
<pb n="KR4d0076_WYG_064-23a"/>
　一看詳嘉祐四年龎籍起請巳獲朝㫖事件除見可<lb/>
　　施行外有當時事體與今來稍有不同須至少有<lb/>
　　增損今參詳到下項弓箭社人戸但係乆來團結<lb/>
　　地分並依見今巳行體例不拘物産髙下丁口衆<lb/>
　　寡並每戸選擇强壯一丁充弓箭手<lb/>
　貼黄髙强人戸與下等各出一丁雖似不均縁行之<lb/>
　巳乆下等人戸無詞乞具一切仍舊若上戸添差人<lb/>
　數即恐行法之初人心不安又縁保甲法雖上户亦<lb/>
<pb n="KR4d0076_WYG_064-23b"/>
　止一丁所以今來不敢增損<lb/>
　每社置社長社副社録事各一名為頭目並選有物<lb/>
　力或好人材事藝衆所推服者方得差補農事餘暇<lb/>
　委頭目常切提舉閱習武藝務令精熟齊整如無盗<lb/>
　賊非時不得勾集<lb/>
　每社及百人以上選少壯者三人不滿百人者選二<lb/>
　人不滿五十人者選一人充急脚子並輪畨一月一<lb/>
　替專令探報盗賊如探報不實及稽留後時有誤捕<lb/>
<pb n="KR4d0076_WYG_064-24a"/>
　捉者並申官乞行嚴斷<lb/>
　逐社各置皷一面如有事故及盗賊並須聲皷勾集<lb/>
　若尋常社内聲皷不到者每次罰錢一百如社内一<lb/>
　兩村共為一火地理稍逺不聞皷聲去處即火急差<lb/>
　急脚子勾喚若强盗入村聲皷勾喚不到及到而不<lb/>
　入賊者並罰錢三貫如三經罰錢一百一經罰錢三<lb/>
　貫而各再犯者並送所屬嚴斷<lb/>
　如能捉獲强盗一名除依條支賞外更支錢二十貫<lb/>
<pb n="KR4d0076_WYG_064-24b"/>
　如兩次捉獲依前支賞外仍與免户下一年差徭如<lb/>
　三次以上更免一年無差徭可免者各更支錢十貫<lb/>
　折充如獲竊盜一名除依條支賞外更支錢二貫以<lb/>
　上錢用社内罰錢充如不足並社衆拘備<lb/>
　逐社各人置弓一張箭三十隻刀一口内單丁及貧<lb/>
　不及辦者許置鎗及桿棒一條内一件不足者罰錢<lb/>
　五百弓箭不堪施放器械雖有而不精並罰錢二百<lb/>
　若全然不置者即申送所屬乞行勘斷<lb/>
<pb n="KR4d0076_WYG_064-25a"/>
　逐社每夜輪差一十人於地分内徃來廵覻仍本縣<lb/>
　每季給厯一道委本社頭目抄上當巡人姓名有不<lb/>
　到者罰錢二百如本地分失賊其當巡人委本社監<lb/>
　勒依條限捕捉限滿不獲送官量事行遣其所給厯<lb/>
　除每季納換及知佐下鄉因便㸃檢外不得非時取<lb/>
　索<lb/>
　弓箭社人户遇出入經宿以上須告報本社頭目及<lb/>
　隣近同保之人違者罰錢三百文<lb/>
<pb n="KR4d0076_WYG_064-25b"/>
　社内遇捉殺賊盗因鬬致死除依條官給絹外更給<lb/>
　錢一十貫付其家被傷重者減半並以係省錢充<lb/>
　社内所納罰錢令社長等同共封記主管須遇社㑹<lb/>
　合行酬賞者方得對衆支給破使即不得衷私别作<lb/>
　支用<lb/>
　社内遇豐熟年只得春秋二社聚㑹因便㸃集器械<lb/>
　非時不得亂有糾集搔擾<lb/>
　　已上並是龎籍起請已獲朝㫖事件自熈寧六年<lb/>
<pb n="KR4d0076_WYG_064-26a"/>
　　聖㫖廢罷後來民間依舊衷私施行今參詳增損<lb/>
　　修定<lb/>
　一弓箭社人户為與契丹為鄰各自守䕶骨肉墳墓<lb/>
　　曉夜不住巡邏探伺以此巡檢縣尉全藉此人為<lb/>
　　耳目肘臂之用每遇冬教内有本社弓箭人户見<lb/>
　　係保甲人數者即須勾上一月教閱其稱捕盗官<lb/>
　　司不敢放心以至化外賊盜既知逐社人勾上村<lb/>
　　堡空虚即皆生心窺伺公私憂恐又人户勾集彌<lb/>
<pb n="KR4d0076_WYG_064-26b"/>
　　月諸般費用不少深為患苦臣竊謂保甲人户每<lb/>
　　年冬教本為恐其因循武藝生疎緩急難用今來<lb/>
　　弓箭社人户既處邊塞與北人氣俗相似以戰鬭<lb/>
　　為生寢食起居不釋弓馬出入守望常帶器械其<lb/>
　　勢無由生疎欲乞應弓箭人户今後更不充保甲<lb/>
　　仍免冬教<hi>貼黄保甲法須是主户兩丁以上方始差充其弓箭社一丁以上並差即無巳</hi>
　　<hi>充保甲而不充弓箭社人户者今來所乞本社内人户更不充保甲只是減罷重疊虛名即非幸免</hi>
　　顯無妨礙而使人户稍免無益之費專心守禦又<lb/>
<pb n="KR4d0076_WYG_064-27a"/>
　　免教集之月村堡空虚以生戎心公私安枕為利<lb/>
　　不淺其減罷保正長並却令充本社守闕頭目<lb/>
　一弓箭社人户既任透漏失賊之責動輒罰錢科罪<lb/>
　　及均出賞錢顯見與其餘人戸苦樂不同理合稍<lb/>
　　加優異欲乞應弓箭社人戸並免兩稅折變科配<lb/>
　　今已取㑹到本路州軍所免折科錢物數目比之和<lb/>
　　買價例每嵗剰費錢七千九百九十八貫五十六<lb/>
　　文所獲精銳可用民兵三萬餘人費小利大可行<lb/>
<pb n="KR4d0076_WYG_064-27b"/>
　　無疑<lb/>
　一弓箭社頭目並是鄉村有物力心膽之人責以齊<lb/>
　　衆保境亦須别加旌勸欲乞立定年限每勾當及<lb/>
　　三年如無透漏及私罪情重者委本縣令佐及捕<lb/>
　　盜官保明申安撫司給與公據公罪杖以下聽贖<lb/>
　　又及三年無上件過犯仍與保明給公據與免本<lb/>
　　户差徭内别有功勞者委自安撫司相度如委是<lb/>
　　卓然顯效雖未及上件年限亦與比類施行若更<lb/>
<pb n="KR4d0076_WYG_064-28a"/>
　　有大段勞績難以常格論賞者即委自本司奏乞<lb/>
　　録用<lb/>
　一弓箭社地分本係人戸私下情願自相團結皆是<lb/>
　　縁邊之人衆共相約要害防把之處行之已乆契<lb/>
　　丹不疑所以龎籍奏請並是因舊畧加約束今來<lb/>
　　不可更有移易地分及增添團結去處永逺只以<lb/>
　　今來所管五百八十八村為定所貴事事循舊不<lb/>
　　至張皇生事如本地分内人戸分煙析生即各據<lb/>
<pb n="KR4d0076_WYG_064-28b"/>
　　户眼定差或外來人户典買到本社田地亦許收<lb/>
　　入差充弓箭社戸若兩處有田産者不得縁此帶<lb/>
　　免别處折變委所屬官司常切覺察<lb/>
　貼黄弓箭社五百八十八村内有八十九村係兩地<lb/>
　供輸人户勘㑹上件人户元是有些小虛名稅賦自<lb/>
　來北界差人過來計㑹本縣收衆戸抱脚供輸其人<lb/>
　戸並是一心捍邊可信之人切慮朝廷欲知其實<lb/>
　　一今來既立法整齊弓箭社人户及免冬教即須委<lb/>
<pb n="KR4d0076_WYG_064-29a"/>
　　自安撫司逐時差官按視内有武藝膽力出衆之<lb/>
　　人即須與例物激賞不惟使人户競勸亦所以致<lb/>
　　朝廷及將帥恩意緩急易為驅使今取㑹到轄下<lb/>
　　兩州三軍弓箭社人户兼充保甲者每年冬教按<lb/>
　　賞合用錢一千五百八十二貫七百八十八文今<lb/>
　　來既免冬教即保甲司却合出備上件錢數與安<lb/>
　　撫司為上件激賞之用但人數既多上件錢數微<lb/>
　　少支用不足欲乞每年破五千貫除上件錢數外<lb/>
<pb n="KR4d0076_WYG_064-29b"/>
　　其餘並以本路囘易庫見在錢貼支<lb/>
右謹件如前臣竊見西山之下定保之間山開川平無<lb/>
陂塘之險澶淵之役敵自是深入見今本路只有戰兵<lb/>
二萬五千九百餘人分屯八州軍若有警急尚不足於<lb/>
守而況戰乎論者或以保甲之衆緩急可恃臣竊謂保<lb/>
甲皆齊民也集教止是一月武藝無縁精熟又平時無<lb/>
絲毫之利有得於官每嵗所獲按賞例物不償集教一<lb/>
月之費一旦驅之於戰守死地恐未可保惟弓箭社人<lb/>
<pb n="KR4d0076_WYG_064-30a"/>
户所處皆必爭之地世世相傳結髪與敵戰若朝廷許<lb/>
依臣所乞少有以優異其人既免折科間復贖罪免役<lb/>
嵗以五十緡賞其尤異者深致朝廷將帥恩意則此三<lb/>
萬餘人真乆逺可恃者也今録白到嘉祐四年龎籍奏<lb/>
獲聖㫖事件兼取㑹到本路兩州三軍弓箭社火人數<lb/>
及免折科每年和買費用錢數并免冬教所省按賞例<lb/>
物數目繳連在前仍畫到地圖一面帖出接連邊面及<lb/>
逐社住坐去處隨狀進呈伏望聖慈詳酌施行謹録奏<lb/>
<pb n="KR4d0076_WYG_064-30b"/>
聞伏候敕㫖<lb/>
　貼黄所乞免折科却行和買剰費錢七千九百九十<lb/>
　八貫五十六文所乞以囘易庫錢貼支保甲按賞錢<lb/>
　為五千貫令安撫司支用計費錢三千四百一十七<lb/>
　貫二百一十二文共計錢一萬一千四百一十五貫<lb/>
　二百六十八文所乞至微恐不贍於用未足以起士<lb/>
　氣但臣不敢多乞耳若朝廷深念北邊事大此三萬<lb/>
　餘人乆逺必大段得力更賜擘畫錢物應副成就或<lb/>
<pb n="KR4d0076_WYG_064-31a"/>
　於近裏州軍䟎那寛剰免役六色錢與本路被邊州<lb/>
　軍添雇諸色役人其弓箭社人戸並與免役則人情<lb/>
　翕然歸戴願效死而不可得矣更乞朝廷詳酌又今<lb/>
　來所乞事件先巳宻切下本路近地州軍官吏相度<lb/>
　利害尋皆供到有利無害經乆可行保明文狀在本<lb/>
　司訖<lb/>
　　　又<lb/>
元祐八年十一月日端明殿學士兼翰林侍讀學士左<lb/>
<pb n="KR4d0076_WYG_064-31b"/>
朝奉郎知定州蘇軾狀奏右臣近奏乞脩完極邊弓箭<lb/>
社條約已詳具利害於今月十一日入遞去訖臣自到<lb/>
任以來不住令主管衙前引到北人訪問事宜雖虚實<lb/>
難明然前後參驗亦可見其畧大抵契丹近嵗多為小<lb/>
國塔坦珠保之類所叛破軍殺將非一近據北人契丹<lb/>
四格探報北界為差發兵馬及人戸家丁徃招州以來<lb/>
收殺珠保等國及為近年不熟是致朔易武州皆有强<lb/>
賊兼燕京東北白浮圖碇東惡山内有强賊一火約百<lb/>
<pb n="KR4d0076_WYG_064-32a"/>
五十人不住打劫及又據北平軍申據勾當事人李堅<lb/>
等體探得北界昨差徃西北路去者兵士并百姓等近<lb/>
有逃背落草四十餘人馬二十匹見在狼山西頭君市<lb/>
等村乞食竊慮來南界别作過犯雖未見的實然去嵗<lb/>
之冬霸州文安縣被北軍殺人刼物朝廷已知其詳及<lb/>
真定府北寨於去年八月今年二月兩次被北軍羣衆<lb/>
打劫近又訪聞代州胡谷寨莎泉堡有北軍六七十人<lb/>
劫掠本堡居人財物殺傷弓箭手及婦女七八人及至<lb/>
<pb n="KR4d0076_WYG_064-32b"/>
捕盜官㑹賊已去矣臨去說與鋪兵我只在你地分裏<lb/>
待更來打赤岸村<hi>貼黄本路副總管王光祖有男見任胡谷寨主家書報光祖臣所以備知</hi>
<hi>其詳</hi>以此數事參驗顯見契丹見今兵困於小國調發頻<lb/>
併民不堪命聚為盜賊雖鄰境多故實中國之利必無<lb/>
渝盟之憂然盗賊充斥彼自不能制其餘波末流必延<lb/>
及吾境若邊臣坐觀不先事設備則邊民無由安居亦<lb/>
恐更生意外之患若督迫捕盜官吏帶領兵甲曉夜出<lb/>
入巡邏則賊未必獲而居民先受其擾又或縁此引惹<lb/>
<pb n="KR4d0076_WYG_064-33a"/>
生事臣再三思慮惟有整葺弓箭社一事名不張皇<lb/>
其實可用若早獲朝㫖施行令臣更加意拊循激勵其<lb/>
人決可使外賊望風知畏不敢於地分内作過伏乞聖<lb/>
明特賜詳酌檢㑹前奏早降指揮謹録奏聞伏候敕㫖<lb/>
　<lb/>
　<lb/>
　<lb/>
　<lb/>
<pb n="KR4d0076_WYG_064-33b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　東坡全集巻六十四<lb/>
</p>
<p>
</p>
  </div>
<div>
                <head>東坡全集巻六十五</head>
    <p>
<pb n="KR4d0076_WYG_065-1a"/>
欽定四庫全書<lb/>
　東坡全集巻六十五　　　　宋　蘓軾　撰<lb/>
　　奏議一十七首<lb/>
　　　乞減價糶常平米賑濟狀<lb/>
紹聖元年正月日端明殿學士兼翰林侍讀學士左朝<lb/>
奉郎知定州蘇軾狀奏勘㑹元祐八年河北諸路並係<lb/>
災傷内定州一路雖只是雨水為害然其實亦及五分<lb/>
以上只縁有司出納之吝不與盡實檢放秋稅内定州<lb/>
<pb n="KR4d0076_WYG_065-1b"/>
只放二分自臣到任後累有人户披訴乞倚閣又縁巳<lb/>
過條限致難施行今體問得春夏之交人户委是闕食<lb/>
既非河水災傷即每事只依編敕指揮欲坐觀不救恐<lb/>
非朝廷仁聖本意臣欲便將常平斛㪷借貸雖巳有成<lb/>
法不煩奏請又體問得河北沿邊人户為見朝廷昔年<lb/>
遣使賑濟不問人戸髙下願與不願借請一例散貸後<lb/>
來節次倚閣放免以此愚民生心僥倖每有借貸例不<lb/>
肯及時還納多是拖欠指望倚閣放免既煩鞭撻追呼<lb/>
<pb n="KR4d0076_WYG_065-2a"/>
使吏卒因縁為奸畢竟不免失䧟官物兼約度得本州<lb/>
自第四等以下每户貸兩石官破十萬石不過濟得五<lb/>
萬戸人戸請納耗費房店宿食不過得一石五㪷入口<lb/>
未必能濟活一家而五萬户之外人戸更不沾惠鞭撻<lb/>
驅催若得健吏亦不過收得十七其失䧟三萬石可必<lb/>
也又欲抄劄飢貧奏乞法外賑濟不惟所費浩大有出<lb/>
無收而此聲一布飢貧雲集盗賊疾疫客主俱斃又況<lb/>
准條邊郡不得聚集飢民以上二事既皆不便只有依<lb/>
<pb n="KR4d0076_WYG_065-2b"/>
條將常平斛㪷依價出糶即官司簡便不勞抄劄勘㑹<lb/>
給納煩費但得數萬石斛㪷在市自然壓下物價境内<lb/>
百姓人人受賜古今之法莫良於此但以本州見管常<lb/>
平米二十七萬餘石每㪷衮紐到元本一百四文比在<lb/>
市實直尚多二十二文以此無人收糴若不别作奏請<lb/>
專守本條不與減價出糶深恐今年春夏新陳不接之<lb/>
際必致大段流殍伏望聖慈愍念比之本州將十萬石<lb/>
常平米依條借貸必須失䧟三萬餘石非惟所給不廣<lb/>
<pb n="KR4d0076_WYG_065-3a"/>
而給納驅催之弊亦多特許將本路諸州軍見管常平<lb/>
米契勘在市實直知委是價髙出糶不行即許每㪷於<lb/>
衮紐價錢上減錢出糶不得減過十分之二仍給與貧<lb/>
民厯頭令每日零買不得令近上人戸頓買興販仍限<lb/>
不得糶過本州縣見管常平數目三分之一約度定州<lb/>
合糶得九萬石若每㪷各減錢十分之二即本州紐計<lb/>
虧元本官錢一萬八千七十二貫文比之借貸失䧟猶<lb/>
為省費而本州裏外出九萬石米在市則一境生靈皆<lb/>
<pb n="KR4d0076_WYG_065-3b"/>
荷聖恩全活又却得錢凖備將來豐熟物賤却行收糴<lb/>
兼利農未為惠不小者右伏乞朝廷詳酌早賜施行如<lb/>
以為便即乞行下本司約束覺察轄下官吏所貴人沾<lb/>
實惠謹録奏聞伏候敕㫖<lb/>
　貼黄契勘在市米價日長正是二月間合行出糶伏<lb/>
　乞速賜指揮入急遞行下<lb/>
　　　乞將損弱米貸與上戸令賑濟佃客狀<lb/>
紹聖元年二月日端明殿學士兼翰林侍讀學士左朝<lb/>
<pb n="KR4d0076_WYG_065-4a"/>
奉郎知定州蘇軾狀奏右臣契勘本路州軍災傷闕食<lb/>
人户雖巳奏准朝㫖於法外減價出糶常平白米賑濟<lb/>
訪聞民間闕乏少得見錢糴買尚有饑困之人今㸃檢<lb/>
得定州省倉有專副杲榮趙昇界熈寧八年糴到軍糧<lb/>
白米及專副梁儉劉受界元豐三年米皆為年深夾雜<lb/>
損弱不堪就整充廂軍人糧支遣每月只充廂軍次米<lb/>
帶支今契勘得逐次止帶支五百石比至支絶更須三<lb/>
五年間顯見轉至陳惡兼聞本州管下村坊客戸見今<lb/>
<pb n="KR4d0076_WYG_065-4b"/>
實闕餱糧其上等人户雖各有田業縁值災傷亦甚闕<lb/>
食難以賑濟況客戸乃主戸之本若客户闕食流散主<lb/>
户亦須荒廢田土矣今相度欲望朝廷詳酌特降指揮<lb/>
下定州將兩界見在陳損白米二萬餘石分給借貸與<lb/>
鄉村第一等第二等主户喫用令上件兩等人户據客<lb/>
户人數不限石㪷依此保借候向去豐熟日依元糴例<lb/>
並令送納十分好白米入官不惟乘此饑年人户闕食<lb/>
優加賑濟又使官中却得新好白米充軍粮支遣及免<lb/>
<pb n="KR4d0076_WYG_065-5a"/>
年深轉至損壊盡為土壤如以為便即乞速賜指揮行<lb/>
下謹録奏聞伏候勅㫖<lb/>
　貼黄今來巳是春深正當春夏青黄不交之際可以<lb/>
　發脫上件陳米斛㪷公私俱便若失此時則人户必<lb/>
　不願請不免守支積年化為糞壤乞斷自朝廷早賜<lb/>
　指揮入急遞行下更不下有司徃復勘㑹今來所乞<lb/>
　借貸皆是臣與官吏體問上戸願得此米以濟佃戸<lb/>
　將來必無失䧟與尋常賑貸一例支與貧下戸人催<lb/>
<pb n="KR4d0076_WYG_065-5b"/>
　納費力事體不同乞早賜行下<lb/>
　　　乞降度牒脩北嶽廟狀<lb/>
紹聖元年三月日端明殿學士兼翰林侍讀學士左朝<lb/>
奉郎知定州蘇軾狀奏右臣伏見定州曲陽縣北嶽安<lb/>
天元聖帝廟建造年深屋宇頽弊自熈寧間因守臣薛<lb/>
向奏請止曾完葺正殿自餘諸殿及廊廡門宇墻垣乆<lb/>
巳疎漏破損前後累有守臣監司奏陳乞給賜錢或降<lb/>
度牒修完皆准省符止令依條以施利錢物充用縁近<lb/>
<pb n="KR4d0076_WYG_065-6a"/>
嵗民間屢值災歉施利微薄只了得遞年逐旋些小修<lb/>
補後來劉奉世又乞依薛向例於安撫司囘易息錢内<lb/>
支錢三千貫助修嶽廟亦不䝉朝廷允許深慮摧壊日<lb/>
多為費滋大今據定州申檢計到合用工料價錢三千<lb/>
三百餘貫乞降空名度牒一十五道賣錢支用如朝廷<lb/>
不許降度牒即本廟有銀器一千三百餘兩别無使用<lb/>
欲乞依令出賣收買材植臣契勘上件銀器元係朝廷<lb/>
給賜以備供神之物若行出賣恐於事體有損況所費<lb/>
<pb n="KR4d0076_WYG_065-6b"/>
錢數不多欲望聖慈特依定州所乞數目給降度牒付<lb/>
本州出賣應副修造庶得廟宇稍完不致破壊仍令本<lb/>
州通判兩員更互到彼提舉催促務要早令了畢上副<lb/>
朝廷崇奉之意謹録奏聞伏候敕㫖<lb/>
　貼黄臣伏以朝廷崇奉五嶽禮極嚴備凢有祈禱多<lb/>
　獲感應今北嶽廟見弊陋理當完葺蓋所用度牒道<lb/>
　數至少伏望特賜指揮施行庶稱朝廷尊事嶽廟之<lb/>
　意<lb/>
<pb n="KR4d0076_WYG_065-7a"/>
　　　上皇帝書<lb/>
臣軾謹昧死再拜皇帝陛下臣伏以今月初五日南至<lb/>
文武百僚入賀所以賀一陽來復也謹按易復卦雷在<lb/>
地中復先王以至日閉關商旅不行后不省方說易者<lb/>
曰乾六陽之氣也為十一月為十二月為正月為二月<lb/>
為三月為四月而乾之陽復矣陽極則隂生隂生則夏<lb/>
至矣坤六隂之氣也為五月為六月為七月為八月為<lb/>
九月為十月而坤之隂極矣隂極則陽生陽生則冬至<lb/>
<pb n="KR4d0076_WYG_065-7b"/>
矣自太極分為二儀二儀分為四象四象分為十二月<lb/>
十二月分為三百六十五日五日為一候分為七十二<lb/>
候三候為一氣分為二十四氣上為日月星辰下為山<lb/>
川草木鳥獸蟲魚不出此隂陽之氣升降而已惟人也<lb/>
全天地十干之氣十月而成形故能天能地能人一消<lb/>
一息一呼一吸晝夜與天地相通差舛毫忽則邪沴之<lb/>
氣干之矣故於冬至一陽之生也五隂在上五陽在伏<lb/>
而一陽初生於伏之下其氣至微其兆絪緼可以靜而<lb/>
<pb n="KR4d0076_WYG_065-8a"/>
不動可以嗇養而不可以發宣故乾之初九爻曰濳龍<lb/>
勿用孔子曰陽在下也言陽氣方濳於下未可以用也<lb/>
先王於是日閉關商旅不行后不省方關者門戸所由<lb/>
以闔闢也商旅者動以利心也后者凢居人上者謂之<lb/>
羣后所以治事者也方者事也門户不開則微陽閉而<lb/>
不出也利心不動則外物感而不應也方事不省則視<lb/>
聽收而不發也先王奉若天道如此之宻用之於國則<lb/>
安靜而不勞用之於身則沖和而不竭昔者伏羲神農<lb/>
<pb n="KR4d0076_WYG_065-8b"/>
黄帝堯舜皆得此道臣敢因至日以獻伏乞聖慈留神<lb/>
省覽實社稷無彊之福<lb/>
　　　任兵部尚書乞外郡劄子<lb/>
臣向在揚州䝉恩除臣今任臣於本州及沿路附遞入<lb/>
文字辭免准聖㫖劄子指揮為已差充鹵簿使大禮日<lb/>
迫不許遷延臣以此不敢堅辭尋於南京附遞奏乞候<lb/>
過南郊依前除臣一郡今來已過郊禮伏乞檢㑹累次<lb/>
奏狀除臣知越州一次取進止<lb/>
<pb n="KR4d0076_WYG_065-9a"/>
　　　辭兩職并乞郡劄子<lb/>
臣近奏乞越州伏䝉聖恩降詔不允續准閤門告報已<lb/>
除臣端明殿學士兼翰林侍讀學士守禮部尚書聞命<lb/>
悸恐不知所措臣本以寵禄過分衰病有加故求外補<lb/>
實欲自便而榮名驟進兩職薦加不獨於臣有非據之<lb/>
羞亦恐朝廷無以待有勞之士豈徒内愧必致人言伏<lb/>
望聖慈特賜追寢仍乞檢㑹前奏除臣一郡若越州無<lb/>
闕乞自朝廷除授取進止<lb/>
<pb n="KR4d0076_WYG_065-9b"/>
　　　第二劄子<lb/>
臣近奏乞辭免端明殿學士兼翰林侍讀學士守禮部<lb/>
尚書恩命仍乞檢㑹前奏除臣一郡䝉降詔不允聖恩<lb/>
隆厚天㫖丁寧顧臣何人敢守微意但本縁請外更䝉<lb/>
陞擢兼帶兩職近嵗所無有何勞能被此光寵欲乞追<lb/>
寢新命令臣且依舊供職則臣更不敢請郡若朝廷必<lb/>
欲臣受此職名即乞除臣一重難邊郡令臣盡力報稱<lb/>
猶可少安臣非敢自謂知兵若朝廷有開邊伐國之謀<lb/>
<pb n="KR4d0076_WYG_065-10a"/>
求深入敢戰之帥則非臣所能辦若欲保境安民宣布<lb/>
威信使吏士用命無所失亡則承乏之際猶可備數伏<lb/>
望朝廷於此二者擇一以處臣非獨在臣分義當然亦<lb/>
朝廷名器不為虚授取進止<lb/>
　　　辭免兼侍讀劄子<lb/>
臣近准閤門告報已降告命除臣兼侍讀者臣以迂愚<lb/>
本無學術出從吏役益復空疎竊位禁林巳難乆處而<lb/>
況天縱之學已集大成非臣孱微所可仰望伏望聖慈<lb/>
<pb n="KR4d0076_WYG_065-10b"/>
追寢成命以授能者所有告命未敢祗受取進止<lb/>
　　　赴英州乞舟行狀<lb/>
臣軾言近准誥命落兩職追一官謫守嶺南小郡臣尋<lb/>
火急治裝星夜上道今已行次濠州而自聞命已來憂<lb/>
悸成疾兩目昏障僅分道路左手不仁右臂緩弱六十<lb/>
之年頭童齒豁疾病如此理不乆長而所負罪名至重<lb/>
上孤恩義下愧平生悸傷血氣憂隔飲食所以疾病有<lb/>
加無瘳加以素來不善治生禄賜所得隨手耗盡道路<lb/>
<pb n="KR4d0076_WYG_065-11a"/>
之費囊槖巳空臣本作陸行日夜奔馳速於赴任而疾<lb/>
病若此資用不繼英州接人卒未能至定州送人不肯<lb/>
前去雇人買馬之資無所從出道盡塗窮譬如中流失<lb/>
舟抱一浮木恃此為命而木將沉臣之哀危亦云極矣<lb/>
竊伏思念得罪以來三改謫命聖恩保全終付一郡豈<lb/>
期聖主至仁至明尚念八年經筵之舊臣意欲全其性<lb/>
命乎臣若强衰病之餘生犯三伏之毒暑陸走災荒四<lb/>
千餘里則僵仆中途死於逆旅之下理在不疑雖罪累<lb/>
<pb n="KR4d0076_WYG_065-11b"/>
之重不足多惜而死非其道則非仁聖不殺全育之意<lb/>
也輒已分散骨肉令長子帶徃近地躬耕就食臣只帶<lb/>
家屬數人前去汴泗之間乘舟泛江倍道而行至南康<lb/>
軍出陵赴任所貴醫藥粥食不至大段失所臣竊揣自<lb/>
身多病早衰氣息僅屬必無生還之道然尚延晷刻於<lb/>
舟中畢餘生於治所雖以瘴癘死於嶺表亦所甘心比<lb/>
之陸行斃於中道藁葬路隅常為羈鬼則猶有間矣<lb/>
恭惟聖主之徳下及昆蟲以臣曾經親近任使必不欲<lb/>
<pb n="KR4d0076_WYG_065-12a"/>
置之死地所以輒為舟行之計敢望天慈少加憫惻臣<lb/>
無任<lb/>
　　　乞越州劄子<lb/>
臣自去嵗䝉恩召還即時奏乞越州蓋為臣從仕以來<lb/>
三任浙中麄知土俗所宜易於為政又以老病日加切<lb/>
於歸休舊有薄田在常州宜興縣乆荒不治欲因赴任<lb/>
到彼少加完葺以為歸計越雖僻陋在臣安便及近者<lb/>
䝉恩知定州雖寵眷隆異而自早衰多難心力疲耗實<lb/>
<pb n="KR4d0076_WYG_065-12b"/>
非所堪但以求州得州若便辭免是有揀擇所以勉强<lb/>
拜命今復念定雖重鎮了無邊警事權雄重禄賜優厚<lb/>
若辭定乞越於義無嫌伏望聖慈察臣至情特賜改差<lb/>
臣越州一次則公私皆便臣不勝幸甚取進止<lb/>
　　　再薦趙徳麟狀<hi>任兵部尚書日</hi>
右臣昨知潁州曾薦僉書本州節度判官㕔公事趙令<lb/>
畤乞置之館閣至今未䝉施行其人近已替罷旦夕赴<lb/>
闕朝見計其所養必不肯同衆人奔走干謁恐政府大<lb/>
<pb n="KR4d0076_WYG_065-13a"/>
臣無縁得知其所學今繕寫趙某平日與臣詩文三軸<lb/>
進呈伏望聖慈清宴之暇一賜觀覽必有可取然後付<lb/>
之三省近臣考其人才亦足以副神考教養宗子之意<lb/>
謹具奏聞<lb/>
　　　論浙西閉糴狀<lb/>
本路今嵗不熟初水後旱早晩俱傷髙下並損巳具事<lb/>
由聞奏去訖勘㑹本路唯蘇湖常秀等州出米浩瀚常<lb/>
飽數路漕輸京師自杭睦以東衢婺等州謂之上鄉所<lb/>
<pb n="KR4d0076_WYG_065-13b"/>
産微薄不了本土所食里諺云上鄉熟不抵下鄉一鍋<lb/>
粥蓋全仰蘇秀等州商旅販運以足官私之用今來雖<lb/>
一例災傷而蘇秀等州所産終是滂沛訪聞逐州例皆<lb/>
閉糴嚴立賞罰不許米斛出境是致杭州常平省倉糴<lb/>
買不行民亦闕食見今粳米已至八九十足錢尋具牒<lb/>
蘇秀等州不得閉糴訪問逐州雖承受本司指揮依舊<lb/>
閉糴尋差識字公人陳宥徃秀州抄録到所出榜示二<lb/>
本其大畧云如有諸色人擡價買米販徃别州許人告<lb/>
<pb n="KR4d0076_WYG_065-14a"/>
提立定賞多者至五十貫兼取問得杭州米行人狀稱<lb/>
因逐州見今立賞告捉私販全無米船到州認是逐州<lb/>
官吏堅意閉糴本司無縁止絶若商旅不行米貴不已<lb/>
公私窘乏賊盗之類何所不有以此合係本司知管除<lb/>
已牒轉運提刑司外須至奏聞者<lb/>
右本司訪聞得浙中父老皆言熈寧七八年兩浙災傷<lb/>
人死太半當時雖係天時不熟亦是本路監司郡守如<lb/>
張靚沈起之流處置乖方助成災變既無方畧賑濟惟<lb/>
<pb n="KR4d0076_WYG_065-14b"/>
務所在閉糴蘇秀等州米斛既不到杭杭州又禁米不<lb/>
得過浙東是致人心驚危有停塌之家亦皆深藏固惜<lb/>
不肯出糶民有衣被羅紈戴佩珠金而米不可得斃於<lb/>
道路不可勝數流殍之變古今罕聞伏望仁聖痛加哀<lb/>
憐曲賜過慮體念今來浙中雖未是大段凶年只恐官<lb/>
吏有失措置漸成災患所憂不小若商旅不行米貴不<lb/>
巳農夫闕食春夏之交無力種則明年災傷公私並竭<lb/>
不知何以待之伏望聖慈深以熈寧之事為鑑嚴賜指<lb/>
<pb n="KR4d0076_WYG_065-15a"/>
揮本路監司多方擘畫安之於未動救之於未危仍乞<lb/>
指揮速行止絶逐州閉糴所貴杭睦衢婺等州不至全<lb/>
然乏食謹録奏聞伏候勅㫖<lb/>
　　　再論閉糴狀<lb/>
本路災傷本司巳兩次奏聞竊見比年以來京東河北<lb/>
淮南等處災傷並䝉朝廷支賜錢米或於他路截撥斛<lb/>
斗賑救數目至廣今來本路災傷不敢便望支賜截撥<lb/>
只乞稍寛轉運司年額上供使得轉換擘畫多方救卹<lb/>
<pb n="KR4d0076_WYG_065-15b"/>
巳於十一月十日奏乞至今未奉指揮數内一事蘇湖<lb/>
常秀等州見今米商全不通行不唯逐州立賞閉糶亦<lb/>
為逐處稅務承例違條收米斛力勝稅錢是致商旅筭<lb/>
計脚錢本重無由興販檢㑹元祐編勅諸興販斛㪷及<lb/>
以柴炭草木博糧食者並免納力勝稅錢注云舊收稅<lb/>
處依舊例即災傷地分雖有舊例亦免本司看詳本路<lb/>
見今災傷正合施行上條巳牒諸州施行仍散牓轄下<lb/>
城郭鄉村外深慮逐處稅務自來收米斛力勝處指為<lb/>
<pb n="KR4d0076_WYG_065-16a"/>
課額今來雖係災傷合依上條放免至年終比較日轉<lb/>
運司不容如此分說有虧欠例遭責罰須至奏請者<lb/>
右伏望聖慈愍念本路災傷及前件放免力勝條貫係<lb/>
今來合行事件特賜指揮轉運司將來年終比較日除<lb/>
米斛力勝一項稅額權免比較科罰候將來豐熟日依<lb/>
舊所貴商旅通行埸務亦免罪責謹録奏聞伏候勅㫖<lb/>
　　　乞允文彦博等辭避免拜劄子<lb/>
臣近奉聖㫖撰賜文彦博吕公著今後入朝免拜詔書<lb/>
<pb n="KR4d0076_WYG_065-16b"/>
今又准内降指揮撰不允彦博辭避免拜批答臣謹按<lb/>
禮經八十拜君命一坐再至所謂拜君命者傳命而拜<lb/>
非朝見也然且不免周天子賜齊桓公胙曰伯父耋老<lb/>
無下拜公曰天威不違顔咫尺下拜登受所謂無下拜<lb/>
者拜於堂上非不拜也然且不敢鍾繇以足疾乘車就<lb/>
坐疑若不拜然亦無明文君前乘車豈足為法而馬燧<lb/>
延英不拜蓋是臨時優禮無今後遂不復拜之文祖宗<lb/>
舊例如吕端之流以老病進對亦止於臨時傳宣不拜<lb/>
<pb n="KR4d0076_WYG_065-17a"/>
今來彦博公著今後免拜指揮自是朝廷優賢貴老度<lb/>
越古今無可議者但臣是有司合守典禮兼恐彦博公<lb/>
著終不敢當以臣愚見不若允其所請若聖恩優閔老<lb/>
臣眷眷不已遇其朝見間或傳宣不拜足以為非常之<lb/>
恩臣忝備侍從懐有所見不敢不盡所有不允批答臣<lb/>
未敢撰取進止<hi>御寳批依奏脩撰允所請批荅進入</hi>
　　　乞允安燾辭免轉官劄子<lb/>
臣今月八日凖内批安燾辭免轉右光禄大夫劄子降<lb/>
<pb n="KR4d0076_WYG_065-17b"/>
詔不許臣竊謂人主之馭羣臣專以禮義㢘恥若使受<lb/>
無名之寵則為待臣子之輕今朝廷豈以執政六人五<lb/>
人進用故加遷秩以慰其心燾位冠西樞委寄至重豈<lb/>
肯見人擢用即以介懐既無授受之名僅似姑息之政<lb/>
縱有先朝故事亦是一時誤恩今燾力辭正為知義臣<lb/>
欲奉命草詔不知所以為詞伏望聖慈從其所請若除<lb/>
受别有縁故即乞明降指揮茍於義稍安敢不撰進取<lb/>
進止<hi>御寳批可且用一意度作不許辭免詔書進入</hi>
<pb n="KR4d0076_WYG_065-18a"/>
　　　乞允宗晟辭免起復恩命劄子<lb/>
臣今日凖中書省批送到宗晟辭免起復恩命劄子奉<lb/>
聖㫖送學士院降詔不允謹按宗晟飭行有素持喪中<lb/>
禮所辭恩命已四不允而宗晟確然固守其辭愈哀且<lb/>
曰念臣執喪報親之日短致命狥國之日長出于至誠<lb/>
可謂純孝臣謂宗晟未經祥練之變且無金革之虞孝<lb/>
治之朝宜聽所守因以風厲宗室庶皆守禮篤親顧不<lb/>
美哉若以宗正之任恐難其人亦當差官權攝須其從<lb/>
<pb n="KR4d0076_WYG_065-18b"/>
吉復以命之臣忝備禁從不敢不言所有不允詔書臣<lb/>
未敢撰取進止<lb/>
　　　乞致仕表<lb/>
臣軾先自端明殿學士兼翰林侍讀學士朝奉郎定州<lb/>
路安撫使䝉恩落職降授承議郎知英州遂貶寧逺軍<lb/>
節度副使惠州安置經涉四年䝉恩責授瓊州别駕昌<lb/>
化軍安置又三年半該陛下登極大赦量移亷州安置<lb/>
又經皇子赦恩移舒州團練使永州居住臣以老病乆<lb/>
<pb n="KR4d0076_WYG_065-19a"/>
伏瘴毒頓仆道塗未至永州特䝉聖恩復授臣朝奉郎<lb/>
提舉成都府玉局觀外州軍任便居住臣素有薄田在<lb/>
常州宜興縣粗了饘粥所以﨑嶇萬里奔歸常州以盡<lb/>
餘年而臣人微罪重骨寒命薄難以受陛下再生之賜<lb/>
於五月間行至真州瘴毒大作乘船至潤州昏不知人<lb/>
者累日今已至常州百病横生四肢腫滿渴痟唾血全<lb/>
不能食者二十餘日矣自料必死臣今行年六十有六<lb/>
死亦何恨但草木昆蟲貪生之意尚復留戀聖世以辭<lb/>
<pb n="KR4d0076_WYG_065-19b"/>
此寵禄或可茍延嵗月欲望朝廷哀憐特許臣守本官<lb/>
致仕臣無任<lb/>
　<lb/>
　<lb/>
　<lb/>
　<lb/>
　<lb/>
　東坡全集巻六十五<lb/>
</p>
<p>
</p>
  </div>
<div>
                <head>東坡全集巻六十六</head>
    <p>
<pb n="KR4d0076_WYG_066-1a"/>
欽定四庫全書<lb/>
　東坡全集巻六十六　　　宋　蘓軾　撰<lb/>
　　奏議九首<lb/>
　　　代張方平諫用兵書<hi>熙寧十年</hi>
臣聞好兵猶好色也傷生之事非一而好色者必死賊<lb/>
民之事非一而好兵者必亡此理之必然者也夫惟聖<lb/>
人之兵皆出於不得已故其勝也享安全之福其不勝<lb/>
也必無意外之患後世用兵皆得已而不已故其勝也<lb/>
<pb n="KR4d0076_WYG_066-1b"/>
則變遲而禍大其不勝也則變速而禍小是以聖人不<lb/>
計勝負之功而深戒用兵之禍何者興師十萬日費千<lb/>
金内外騷動殆於道路者七十萬家内則府庫空虚外<lb/>
則百姓窮匱饑寒逼迫其後必有盜賊之憂死傷愁怨<lb/>
其終必致水旱之報上則將帥擁衆有跋扈之心下則<lb/>
士衆乆役有潰叛之志變故百出皆由用兵至於興事<lb/>
首議之人㝠謫尤重蓋以平民無故縁兵而死怨氣充<lb/>
積必有任其咎者是以聖人畏之重之非不得已不敢<lb/>
<pb n="KR4d0076_WYG_066-2a"/>
用也自古人主好動干戈由敗而亡者不可勝數臣今<lb/>
不敢復言請為陛下言其勝者秦始皇既平六國復事<lb/>
呉越戍役之患被於四海雖拓地千里逺過三代而墳<lb/>
土未乾天下怨叛二世被害子嬰就擒滅亡之酷自古<lb/>
所未嘗有也漢武帝承文景富溢之餘首挑匈奴兵連<lb/>
不解遂使侵尋及於諸國歲歲調發所向成功建元之<lb/>
間兵禍始作是時蚩尤旗出長與天等其春戾太子生<lb/>
自是師行三十餘年死者無數及巫蠱事起京師流血<lb/>
<pb n="KR4d0076_WYG_066-2b"/>
僵尸數萬太子父子皆敗班固以為太子生長於兵與<lb/>
之終始帝雖悔悟自克而殁身之恨已無及矣隋文帝<lb/>
既下江南繼事夷狄煬帝嗣位此志不衰皆能誅滅强<lb/>
國威震萬里然而民怨盗起亡不旋踵唐太宗神武無<lb/>
敵尤喜用兵既已破滅突厥髙昌吐谷渾等猶且未厭<lb/>
親駕遼東皆志在立功非不得已而用其後武氏之難<lb/>
唐室凌遲不絶如綫蓋用兵之禍物理難逃不然太宗<lb/>
仁聖寛厚克已裕人㡬至刑措而一傳之後子孫塗炭<lb/>
<pb n="KR4d0076_WYG_066-3a"/>
此豈為善之報也哉由此觀之漢唐用兵於寛仁之後<lb/>
故其勝而僅存秦隋用兵於殘暴之餘故其勝而遂滅<lb/>
臣每讀書至此未嘗不掩巻流涕傷其計之過也若使<lb/>
此四君者方其用兵之初隨即敗衂惕然戒懼知用兵<lb/>
之難則禍敗之興當不至此不幸每舉輒勝故使狃於<lb/>
功利慮患不深臣故曰勝則變遲而禍大不勝則變速<lb/>
而禍小不可不察也昔仁宗皇帝覆育天下無意於兵<lb/>
將士惰偷兵革朽鈍元昊乘間竊發西鄙延安涇原麟<lb/>
<pb n="KR4d0076_WYG_066-3b"/>
府之間敗者三四所喪動以萬計而海内晏然兵休事<lb/>
已而民無怨言國無遺患何者天下臣庶知其無好兵<lb/>
之心天地鬼神諒其有不得已之實故也今陛下天錫<lb/>
勇智意在富彊即位以来繕甲治兵伺候鄰國羣臣百<lb/>
寮窺見此指多言用兵其始也弼臣執國命者無憂深<lb/>
思逺之心樞臣當國論者無慮害持難之識在臺諫之<lb/>
職者無獻替納忠之議從㣲至著遂成厲階既而薛向<lb/>
為横山之謀韓絳効深入之計陳升之吕公弼等隂與<lb/>
<pb n="KR4d0076_WYG_066-4a"/>
之協力師徒喪敗財用耗屈較之寶元慶厯之敗不及<lb/>
十一然而天怒人怨邊兵背叛京師騷然陛下為之旰<lb/>
食者累月何者用兵之端陛下作之是以吏士無怒敵<lb/>
之意而不直陛下也尚賴祖宗積累之厚皇天保佑之<lb/>
深故使兵出無功感悟聖意然淺見之士方且以敗為<lb/>
恥力欲求勝以稱上心於是王韶構禍於熙河章惇造<lb/>
釁於横山熊本發難於渝瀘然此等皆戕賊已降俘纍<lb/>
老弱困弊腹心而取空虚無用之地以為武功使陛下<lb/>
<pb n="KR4d0076_WYG_066-4b"/>
受此虚名而忽於實禍勉强砥礪奮於功名故沈起劉<lb/>
彛復發於安南使十餘萬人暴露瘴毒死者十而五六<lb/>
道路之人斃於輸送貲糧器械不見敵而盡以為用兵<lb/>
之意必且少衰而李憲之師復出於洮州矣今師徒克<lb/>
捷鋭氣方盛陛下喜於一勝必有輕視四夷凌侮敵國<lb/>
之意天意難測臣實畏之且夫戰勝之後陛下可得而<lb/>
知者凱旋捷奏拜表稱賀赫然耳目之觀耳至於逺方<lb/>
之民肝腦屠於白刃筋骨絶於餽餉流離破産鬻賣男<lb/>
<pb n="KR4d0076_WYG_066-5a"/>
女薫眼折臂自經之狀陛下必不得而見也慈父孝子<lb/>
孤臣寡婦之哭聲陛下必不得而聞也譬猶屠殺牛羊<lb/>
刳臠魚鼈以為饍饈食者甚美見食者甚苦使陛下見<lb/>
其號呼於挺刃之下宛轉於刀几之間雖八珍之美必<lb/>
將投筯而不忍食而况用人之命以為耳目之觀乎且<lb/>
使陛下將卒精强府庫充實如秦漢隋唐之君既勝之<lb/>
後禍亂方興尚不可救而况所在將吏罷軟凡庸較之<lb/>
古人萬萬不逮而數年以來公私窘乏内府累世之積<lb/>
<pb n="KR4d0076_WYG_066-5b"/>
掃地無餘州郡征稅之儲上供殆盡百官廪俸僅而能<lb/>
繼南郊賞給乆而未辦以此舉動雖有智者無以善其<lb/>
後矣且饑役之後所在盗賊蠭起京東河北尤不可言<lb/>
若軍事一興横斂隨作民窮而無告其勢不為大盜無<lb/>
以自全邊事方深内患復起則勝廣之形將在於此此<lb/>
老臣所以終夜不寐臨食而歎至於慟哭而不能自止<lb/>
也且臣聞之凡舉大事必順天心天之所向以之舉事<lb/>
必成天之所背以之舉事必敗蓋天心向背之迹見於<lb/>
<pb n="KR4d0076_WYG_066-6a"/>
災祥豐歉之間今自近歲日蝕星變地震山崩水旱癘<lb/>
疫連年不解民死將半天心之向背可以見矣而陛下<lb/>
方且斷然不顧興事不已譬如人子得過於父母惟有<lb/>
恭順靜思引咎自責庶㡬可解今乃紛然詰責奴婢恣<lb/>
行箠楚以此事親未有見赦於父母者故臣願陛下逺<lb/>
覽前世興亡之迹深察天心向背之理絶意兵革之事<lb/>
保疆睦鄰安静無為固社稷長乆之計上以安二宫朝<lb/>
夕之養下以濟四方億兆之命則臣雖老死溝壑瞑目<lb/>
<pb n="KR4d0076_WYG_066-6b"/>
於地下矣昔漢祖破滅羣雄遂有天下光武百戰百勝<lb/>
祀漢配天然至白登被圍則講和親之議西域請吏則<lb/>
出謝絶之言此二帝者非不知兵也蓋經變既多則慮<lb/>
患深逺今陛下深居九重而輕議討伐老臣庸懦私竊<lb/>
以為過矣然人臣納説於君因其既厭而止之則易為<lb/>
力迎其方鋭而折之則難為功凡有血氣之倫皆有好<lb/>
勝之意方其氣之盛也雖布衣賤士有不可奪自非智<lb/>
識特達度量過人未有能於勇鋭奮發之中舍已從人惟<lb/>
<pb n="KR4d0076_WYG_066-7a"/>
義是聽者也今陛下盛氣於用武勢不可回臣非不知<lb/>
而獻言不已者誠見陛下聖德寛大聽納不疑故不敢<lb/>
以衆人好勝之常心望於陛下且意陛下他日親見用<lb/>
兵之害必將哀痛悔恨而追咎左右大臣未嘗一言臣<lb/>
亦將老且死見先帝於地下亦有以藉口矣惟陛下哀<lb/>
而察之<lb/>
　　　代滕甫論西夏書<lb/>
臣素無學術老不讀書每欲披竭愚忠上補聖明萬一<lb/>
<pb n="KR4d0076_WYG_066-7b"/>
而肝肺枯涸卒無可言近者因病求醫偶悟一事推之<lb/>
有政似可施行惟陛下財幸臣近患積聚醫云據病當<lb/>
下一月而愈若不下半年而愈然中年以後一下一衰<lb/>
積衰之患終身之憂也臣私計之終不以一月之快而<lb/>
易終身之憂遂用其言以善藥磨治半年而愈初不傷<lb/>
氣體力益完因悟近日臣僚獻言欲用兵西方皆是醫<lb/>
人欲下一月而愈者也其勢亦未必不成然終非臣子<lb/>
深愛君父欲出萬全之道也以陛下聖明將賢士勇何<lb/>
<pb n="KR4d0076_WYG_066-8a"/>
往不克而臣尚以為非萬全者俗言彭祖觀井自係大<lb/>
木之上以車輪覆井而後敢觀此言雖鄙而切於事陛<lb/>
下愛民憂國非特如彭祖之愛身而兵者凶器動有存<lb/>
亡其陷人可畏有甚於井故臣願陛下之用兵如彭祖<lb/>
之觀井然後為得也臣竊觀自古用兵者莫如曹操其<lb/>
破滅袁氏最有巧思請試為陛下論之袁紹以十倍之<lb/>
衆大敗於官渡僅以身免而操歛兵不追者何也所以<lb/>
緩紹而亂其國也紹歸國益驕忠賢就戮嫡庶並爭不<lb/>
<pb n="KR4d0076_WYG_066-8b"/>
及八年而袁氏無遺種矣向使操急之紹既未可以一<lb/>
舉蕩滅若懼而修政用田豐而立袁譚則成敗未可知<lb/>
也其後北征烏丸討袁尚袁熙尚熙走遼東或勸操遂<lb/>
平之操曰彼素畏尚等吾今急之則合緩之則自相圖<lb/>
其勢然也遂引兵還曰吾方使公孫康斬送其首已而<lb/>
果然若操者可謂巧於滅國矣滅國大事也不可以速<lb/>
譬如小兒之毁齒以漸搖撼之則齒脱而小兒不知若<lb/>
不以漸一拔而得齒則毁齒可以殺兒故臣願陛下之<lb/>
<pb n="KR4d0076_WYG_066-9a"/>
取西夏如曹操之取袁氏也方元昊强時謀臣猛將盡<lb/>
其智力十年而不敢近今者主弱臣强其國内亂陛下<lb/>
使偏師一出斬名王擄偽公主築蘭會等州此真千載<lb/>
一時天以此賊授陛下之秋也兵法有之同舟而遇風<lb/>
則胡越相救如左右手今秉常雖為母族所篡以意度<lb/>
之其世家大族亦未肻俯首連臂為此族用也今乃合<lb/>
而為一堅壁清野以抗王師如左右手此正同舟遇風<lb/>
之勢也法當緩之今天威已震臣願陛下選用大臣宿<lb/>
<pb n="KR4d0076_WYG_066-9b"/>
將素為賊所畏服者使兼帥五路聚重兵境上號稱百<lb/>
萬蒐乗補卒牛酒日至金鼓之聲聞於數百里間外為<lb/>
必討之勢而實不出境多出金幣遣間使辯士離壞其<lb/>
黨與且下令曰尺土吾不愛一民吾不有也其有能以<lb/>
地與衆降者即以封之有敢攘其地掠其人者皆斬不<lb/>
出一年必有權均力敵内自相疑者人情不逺各欲求<lb/>
全及王師之未出爭為先降以邀重賞陛下因而分裂<lb/>
之即用其酋豪命以爵秩棊布錯峙務使相仇如漢封<lb/>
<pb n="KR4d0076_WYG_066-10a"/>
呼韓邪通西域故事不過於要害處築一城屯數千人<lb/>
置一將以䕶諸部可使數百年面内保境不煩城守餽<lb/>
運豈非萬全之至計哉臣願陛下斷之於中深慮而逺<lb/>
計之夫為人臣計與為人主計不同人臣非攘地效首<lb/>
擄無以為功為陛下計惟天下安社稷固否耳陛下神<lb/>
聖冠古動容舉意皆是功德但能措泰山之安與天地<lb/>
等壽則竹帛不可勝紀而堯舜禹湯不足過也議者不<lb/>
知出此爭欲急於功名履危犯難以勞聖慮臣竊不取<lb/>
<pb n="KR4d0076_WYG_066-10b"/>
古人有言省功不如省事省事不如清心劉洎諫唐太<lb/>
宗曰皇天以不言為貴聖人以不言為德老子稱大辯<lb/>
若訥莊子言至道無文且多記則損心多言則耗氣心<lb/>
氣内損形神外勞初雖不覺後必為累須為社稷自愛<lb/>
人臣愛君未有如洎之深至者也臣竊慕之雖謫守在<lb/>
外不當妄言然自念舊臣譬之老馬雖筋力已衰不堪<lb/>
致逺而經涉險阻粗識道路惟陛下哀愍其愚而憐其<lb/>
意不勝幸甚<lb/>
<pb n="KR4d0076_WYG_066-11a"/>
　　　代滕甫辨謗乞郡狀<lb/>
臣聞人情不問賢愚莫不畏天而嚴父然而疾痛則呼<lb/>
父窮窘則號天蓋情發於中言無所擇豈以號呼之故<lb/>
謂無嚴畏之心今臣之所患不止於疾痛而所憂有甚<lb/>
於窮窘若不號呼於君父更將趨赴於何人伏望聖慈<lb/>
少加憐察中謝臣本無學術亦無材能惟有忠義之心<lb/>
生而自許昔季孫有言見有禮於其君者事之如孝子<lb/>
之養父母也見無禮於其君者誅之如鷹鸇之逐鳥雀<lb/>
<pb n="KR4d0076_WYG_066-11b"/>
也臣雖不肖允蹈斯言但信道直前謂人如已既䝉深<lb/>
知於聖主肻復借交於衆人任其惷愚積成仇怨一自<lb/>
離去左右十有二年浸潤之言何所不有至謂臣隂黨<lb/>
反者故縱罪人若快斯言死未塞責竊伏思宣帝漢之<lb/>
英主也以片言而誅楊惲太宗唐之興王也以單詞而<lb/>
殺劉洎自古忠臣烈士遭時得君而不免於禍者何可<lb/>
勝數而臣獨䝉皇帝陛下始終照察愛惜保全則陛下<lb/>
聖度已過於宣帝太宗而臣之遭逢亦古人所未有日<lb/>
<pb n="KR4d0076_WYG_066-12a"/>
月在上更何憂虞但念世之憎臣者多而臣之賦命至<lb/>
薄積毁消骨巧言鑠金市虎成於三人投杼起於屢至<lb/>
儻因疑似復至人言至時雖欲自明陛下亦難屢赦是<lb/>
以及今無事之日少陳危苦之詞晉王導乃王敦之弟<lb/>
也而不害其為元臣崔造源休之甥也而不廢其為宰<lb/>
相臣與反者義同路人獨於寛大之朝為臣終身之累<lb/>
亦可悲矣凡今游宦之士稍與貴近之人有葭莩之新<lb/>
半面之舊則所至便䝉異待人亦不敢交攻况臣受知<lb/>
<pb n="KR4d0076_WYG_066-12b"/>
於陛下中興之初効力於衆人未遇之日而乃毁訾不<lb/>
忌踐踏無嚴臣何足言有辱天眷此臣所以涕泣而自<lb/>
傷者也今臣既安善地又忝清班非敢别有僥求更思<lb/>
録用但患難之後積憂傷心風波之間怖畏成疾敢望<lb/>
陛下憫餘生之無㡬究前日之異恩或乞移臣淮浙間<lb/>
一小郡稍近墳墓漸謀歸休異日復得以枯朽之餘仰<lb/>
瞻天日之表然後退伏田野自稱老臣追敘始終之遭<lb/>
逢以詫鄉鄰之父老區區志願永畢於斯伏願陛下憐<lb/>
<pb n="KR4d0076_WYG_066-13a"/>
其志察其愚而赦其罪臣無任感恩知罪激切屛營之<lb/>
至<lb/>
　　　代李宗論京東盗賊狀<hi>元豐</hi>
右臣伏見自来河北京東常苦盜賊而京東尤甚不獨<lb/>
穿窬袪箧椎埋發塜之奸至有飛揚跋扈割據僣擬之<lb/>
志近者李逢徒黨青徐妖賊皆在京東凶愚之民殆已<lb/>
成俗自昔大盜之發必有釁端今朝廷清明四方無虞<lb/>
而此等常有不軌之意者殆土地風氣習俗使然不可<lb/>
<pb n="KR4d0076_WYG_066-13b"/>
不察也漢髙帝沛人項羽宿遷人劉裕彭城人黄巢宛<lb/>
胊人朱全忠碭山人其餘歴代豪傑出於京東者不可<lb/>
勝數故凶愚之人常以此藉口而其材力心膽實亦過<lb/>
人加以近年改更貢舉條制掃除腐爛専取學術其秀<lb/>
民善士既以改業而其朴魯强悍難化之流抱其無用<lb/>
之書各懐不逞之意朝廷雖敕有司别立字號以收三<lb/>
路舉人而此等自以世傳朴學無由復踐場屋老死田<lb/>
里不入彀中私出怨言幸災伺隙臣每慮及此即為寒<lb/>
<pb n="KR4d0076_WYG_066-14a"/>
心揚雄有言御得其道則天下狙詐咸作使御失其道<lb/>
則天下狙詐咸作敵而班固亦論劇孟郭解之流皆有<lb/>
絶異之姿而惜其不入於道德茍放縱於末流是知人<lb/>
之善惡本無常性若御得其道則向之奸猾盡是忠良<lb/>
故許子將謂曹操曰子治朝之能臣亂世之奸雄使韓<lb/>
彭不遇漢髙亦與盜賊何異臣竊嘗為朝廷計以為窮<lb/>
其黨而去之不如因其材而用之何者其黨不可勝去<lb/>
而其材自有可用昔漢武嘗遣繡衣直指督捕盜賊所<lb/>
<pb n="KR4d0076_WYG_066-14b"/>
去以軍興從事斬二千石以下可謂急矣而盜賊不為<lb/>
少衰者其黨固不可盡也若朝廷因其材而用之則盜<lb/>
賊自消而豪傑之士可得而使請以唐事明之自天寶<lb/>
以後河北諸鎮相繼僣亂雖憲宗英武亦不能平觀其<lb/>
主帥皆卒伍庸材而能於六七十年間與朝廷相抗者<lb/>
徒以好亂樂禍之人背公死黨之士相與出力而輔之<lb/>
也至穆宗之初劉總入朝而河北始平總知河北之亂<lb/>
權在此輩於是盡籍軍中宿將名豪如朱克融之流薦<lb/>
<pb n="KR4d0076_WYG_066-15a"/>
於朝兾厚與爵位使北方之人羨慕向進革其亂心而<lb/>
宰相崔植杜元潁皆庸人無逺慮以為河北既平天下<lb/>
無事克融輩乆留京師終不録用飢寒無告怨忿思亂<lb/>
㑹張洪靖赴鎮遂遣還幽州而克融等作亂復失河朔<lb/>
今陛下鑑唐室既往之咎當收京東河北豪傑之心臣<lb/>
伏見近日沂州百姓程棐告獲妖賊郭進等竊聞棐之<lb/>
弟岳乃是李逢之黨配在桂州豪俠武健又過於棐京<lb/>
東州郡如棐岳者不可勝數此等棄而不用即作賊收<lb/>
<pb n="KR4d0076_WYG_066-15b"/>
而用之即捉賊其理甚明臣願陛下精選青鄆兩帥京<lb/>
東東西職司及徐沂兖單濰宻淄齊曹濮知州諭以此<lb/>
意使隂求部内豪猾之士或有武力或多權謀或通知<lb/>
術數而曉兵或家富於財而好施如此之類皆召而勸<lb/>
奬使以告捕自効籍其姓名以聞於朝所獲盜賊量輕<lb/>
重酧賞若獲真盜大奸隨即録用若只是尋常刼賊即<lb/>
累其人數酧以一官使此輩歆艷其利以為進身之資<lb/>
但能拔擢數人則一路自然競勸貢舉之外别設此科<lb/>
<pb n="KR4d0076_WYG_066-16a"/>
則向之遺材皆為我用縱有奸雄嘯聚亦自無徒但每<lb/>
州搜羅得一二十人即耳目徧地盜賊無容足之處矣<lb/>
歴觀自古竒偉之士如周處戴淵之流皆出於羣盜改<lb/>
惡修善不害為賢而况以捉賊出身有何不可若朝廷<lb/>
隨材試用異日攘戎狄立功名未必不由此塗出也非<lb/>
陛下神聖英武不能決行此䇿臣雖非職事而受恩至<lb/>
深有所見聞不敢瘖黙謹録奏聞伏候敕旨<lb/>
　　　代吕大防乞録用吕誨子孫劄子<hi>元祐元年</hi>
<pb n="KR4d0076_WYG_066-16b"/>
臣竊見故御史中丞吕誨忠於先朝極陳讜論致忤時<lb/>
宰繼死外藩臣等皆嘗與之同官備聞論議一切出於<lb/>
至誠而有不撓不回之節雖處散地未嘗一日有忘朝<lb/>
廷之意憂傷憤疾以致殞没臨終之日召司馬光面託<lb/>
後事無一言及其家私惟云朝廷事猶可救願公更且<lb/>
竭力歴觀前後議臣忠勤忘身少見其比今其家甚貧<lb/>
諸子仕於常調欲望聖慈特賜矜憫優加贈典録用諸<lb/>
子之才者以旌名臣之後取進止<hi>奉聖㫖吕由庚除太常寺太祝</hi>
<pb n="KR4d0076_WYG_066-17a"/>
　　　代吕申公上初即位論治道二首<lb/>
　　　　道德<lb/>
人君以至誠為道以至仁為德守此二言終身不易堯<lb/>
舜之主也至誠之外更行他道皆為非道至仁之外更<lb/>
作他德皆為非德何謂至誠上自大臣下至小民内自<lb/>
親戚外至四夷皆推赤心以待之不可以絲毫偽也如<lb/>
此則四海之内親之如父子信之如心眼未有父子相<lb/>
圖心眼相欺者如此而天下之不治未之有也絲毫之<lb/>
<pb n="KR4d0076_WYG_066-17b"/>
偽一萌於心如人有病先見於脉如人飲酒先見於色<lb/>
聲色動於㡬㣲之間而猜阻行於千里之外强者為敵<lb/>
弱者為怨四海之内如盜賊之憎主人鳥獸之畏弋獵<lb/>
則人主孤立而危亡至矣何謂至仁視臣如手足視民<lb/>
如赤子戢兵省刑時使薄斂行此六事而已矣禍莫逆<lb/>
於好用兵怨莫大於好起獄災莫深於興土功毒莫深<lb/>
於奪民利此四者陷民之坑穽而伐國之斧鉞也去此<lb/>
四者行彼六者而仁不可勝用矣傳曰至誠如神又曰<lb/>
<pb n="KR4d0076_WYG_066-18a"/>
至仁無敵審能行之當獲四種福以人事言之則主逸<lb/>
而國安以天道言之則享年永而卜世長此必然之理<lb/>
古今己試之效也去聖益逺邪説滋熾厭常道而求異<lb/>
術文奸言以濟暴行為申商之學者則曰人主不可以<lb/>
不學術數人主天下之父也為人父而用術於其子可<lb/>
乎為莊老之學者則曰聖人不仁以百姓為芻狗欲窮<lb/>
兵黷武則曰吾以威四夷而安中國欲煩刑多殺則曰<lb/>
吾以禁奸慝而全善人欲虐使厚斂則曰吾以强兵革<lb/>
<pb n="KR4d0076_WYG_066-18b"/>
而誅暴亂雖若不仁而卒歸於仁此皆亡國之言也秦<lb/>
二世王莽嘗用之矣皆以經術附㑹其説書曰惟辟作<lb/>
福惟辟作威此言威福不可移於臣下也欲威福不移<lb/>
於臣下則莫若捨已而從衆衆之所是我則與之衆之<lb/>
所非我則去之夫衆未有不公而人君者天下公議之<lb/>
主也如此則威福將安歸乎今之説者則不然曰人主<lb/>
不可以不作威福於是違衆而用已已之耳目終不能<lb/>
徧天下要必資之於人愛憎喜怒各行其私而浸潤膚<lb/>
<pb n="KR4d0076_WYG_066-19a"/>
受之説行矣然後從而賞罰之雖名為人主之威福而<lb/>
其實左右之私意也奸人竊吾威福而賣之於外則權<lb/>
與人主侔矣書曰威克厥愛允濟愛克厥威允罔功威<lb/>
者畏威之謂也愛者懐私之謂也管仲曰畏威如疾民<lb/>
之上也從懐如流民之下也畏威之心勝於懐私則事<lb/>
無不成今之説者則不然曰人君當使威刑勝於恵愛<lb/>
如是則予不如奪生不如殺堯不如桀而幽厲桓靈之<lb/>
君長有天下此不可不辨也<lb/>
<pb n="KR4d0076_WYG_066-19b"/>
　　　　刑政<lb/>
書曰臨下以簡御衆以寛此百世不易之道也昔漢髙<lb/>
帝約法三章蕭何定律九篇而已至於文景刑措不用<lb/>
歴魏至晉條目滋章斷罪所用至二萬六千二百七十<lb/>
二條而奸益不勝民無所措手足唐及五代止用律令<lb/>
國初加以註疏情文備矣今編敕續降動若牛毛人之<lb/>
耳目所不能周思慮所不能照而法病矣臣愚謂當熟<lb/>
議而少寛之人主前旒蔽明黈纊塞耳耳目所及尚不<lb/>
<pb n="KR4d0076_WYG_066-20a"/>
敢盡而况察人於耳目之外乎今御史六察専務鈎考<lb/>
簿書責發細㣲自三公九卿救過不暇夫詳於小必畧<lb/>
於大其文宻者其實必踈故近歳以來水旱盜賊四民<lb/>
流亡邊鄙不寧皆不以責宰相而尚書諸曹文牘繁重<lb/>
窮日之力書紙尾不暇此皆苛察之過也不可以不變<lb/>
易曰理財正辭禁民為非曰義先王之理財也必繼之<lb/>
以正辭其辭正則其取之也義三代之君食租衣税而<lb/>
已是以辭正而民服自漢以来鹽鐵酒茗之禁貸𣙜易<lb/>
<pb n="KR4d0076_WYG_066-20b"/>
之利皆心知其非而冒行之故辭曲而民為盜今欲嚴<lb/>
刑妄賞以去盜不若捐利以予民衣食足而盜賊自止<lb/>
夫興利以聚財者人臣之利也非社稷之福省費以養<lb/>
財者社稷之福也非人臣之利何以言之民者國之本<lb/>
而刑者民之賊興利以聚財必先煩刑以賊民國本搖<lb/>
矣而言利之臣先受其賞近歲宫室城池之役南蠻西<lb/>
夏之師車服器械之資略計其費不下五千萬緡求其<lb/>
所補䘚亦安在若以此積糧則沿邊皆有九年之蓄西<lb/>
<pb n="KR4d0076_WYG_066-21a"/>
夷北邊望而不敢近矣趙充國有言湟中榖斛八錢吾<lb/>
謂糴三百萬斛羌人不敢動矣不待煩刑賊民而邊鄙<lb/>
以安然為人臣之計則無功可賞故凡人臣欲興利而<lb/>
不欲省費者皆為身謀非為社稷計也人主不察乃以<lb/>
社稷之深憂而徇人臣之私計豈不過甚矣哉<lb/>
　　　代宋選奏乞封太白山神狀<lb/>
伏見當府郿縣太白山雄鎮一方載在祀典案唐天寶<lb/>
八年詔封山神為神應公迨至皇朝始改封侯而加以<lb/>
<pb n="KR4d0076_WYG_066-21b"/>
濟民之號自去歲九月不雨徂冬及春農民拱手以待<lb/>
饑饉粒食將絶盜賊且興臣採之道塗得於父老咸謂<lb/>
此山舊有湫水試加禱請必獲響應尋令擇日齋戒差<lb/>
官莅取臣與百姓數千人待於郊外風色慘變従東南<lb/>
来隆隆獵獵若有驅導既至之日隂威凛然油雲蔚興<lb/>
始如車蓋既日不散遂彌四方化為大雨罔不周飫破<lb/>
驕陽於鼎盛起二麥於垂枯鬼神雖幽報答甚著臣竊<lb/>
以為功效至大封爵未充使其昔公而今侯是為自我<lb/>
<pb n="KR4d0076_WYG_066-22a"/>
而左降揆以人意殊為不安且此山崇髙足亞五岳若<lb/>
賜公爵尚虚王稱校其有功實未為過伏乞朝廷更下<lb/>
所司詳酌可否特賜指揮<lb/>
　<lb/>
　<lb/>
　<lb/>
　<lb/>
　<lb/>
<pb n="KR4d0076_WYG_066-22b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　東坡全集巻六十六<lb/>
</p>
<p>
</p>
  </div>
<div>
                <head>東坡全集巻六十七</head>
    <p>
<pb n="KR4d0076_WYG_067-1a"/>
欽定四庫全書<lb/>
　東坡全集巻六十七　　　　宋　蘓軾　撰<lb/>
　　表狀三十三首<lb/>
　　　宻州謝上表<lb/>
臣軾言昨奉勅差知宻州軍州事已於今月三日到任<lb/>
上訖草芥賤㣲敢干洪造乾坤廣大曲遂私誠受命撫<lb/>
躬已自知於不稱入境問俗又復過於所期臣軾中謝<lb/>
伏念臣家世至寒性資甚下學雖篤志本先朝進士篆<lb/>
<pb n="KR4d0076_WYG_067-1b"/>
刻之文論不適時皆老生常談陳腐之説分於聖世處<lb/>
以散材一自離去闕庭屢更歲籥塵埃筆硯漸忘舊學<lb/>
之淵源奔走簿書麄識小人之情偽欲自試於民社庶<lb/>
有助於涓涘以為公朝不廢私願携孥上國預憂桂玉<lb/>
之不充請郡東方實欲弟昆之相近自惟何幸動獲所<lb/>
求雖父兄所以處臣其僥倖不過如此雖云疎外有此<lb/>
遭逢此蓋伏遇皇帝陛下躬上聖之資建太平之業以<lb/>
為人無賢愚皆有可用故雖如臣等輩猶未盡捐臣敢<lb/>
<pb n="KR4d0076_WYG_067-2a"/>
不仰酬至恩益堅素守推廣中和之政撫綏疲瘵之民<lb/>
要使民之安臣則為臣之報國臣無任瞻天荷聖激切<lb/>
屏營之至<lb/>
　　　徐州謝上表<lb/>
臣軾言分符髙宻已竊名邦改命東徐復塵督府荷恩<lb/>
深厚撫已兢慙臣軾中謝伏念臣奮身農畝託迹書林<lb/>
信道直前曽無坎井之避立朝寡助誰為先後之容向<lb/>
者屢獻瞽言仰塵聖鍳豈有意於為異蓋篤信其所聞<lb/>
<pb n="KR4d0076_WYG_067-2b"/>
顧慙迂闊之言雖多而無益惟有朴忠之素既乆而猶<lb/>
堅逺不忘君未忍改其常度言之無罪實深恃於至仁<lb/>
知臣者謂臣愛君不知臣者謂臣多事空懐此意誰復<lb/>
見明伏惟皇帝陛下日月照臨乾坤覆幬察孤危之易<lb/>
毁諒拙直之無他安全陋軀畀付善地民淳訟簡殊無<lb/>
施設之方食足身閒仰愧生成之賜顧力報之無所懐<lb/>
孤忠而自憐<lb/>
　　　徐州謝奬諭表<lb/>
<pb n="KR4d0076_WYG_067-3a"/>
臣軾言伏奉今月四日勅以臣去歲修城捍水麄免疎<lb/>
虞特賜奬諭者奔走服勤人臣之常事褒稱勞勉學者<lb/>
之至榮自惟何人乃辱斯語臣軾誠惶誠恐稽首頓首<lb/>
伏念臣學無師法才與世疎經術既已不深吏事又其<lb/>
所短累忝優寄卒無異稱寛如定逺之言平平無取拙<lb/>
比道州之政下下宜然乃者河決澶淵毒流淮泗百堵<lb/>
皆作蓋僚吏之劬勞三板不沈本朝廷之威德而臣下<lb/>
掠衆美上貪天功獨竊璽書之榮以為私室之寶此蓋<lb/>
<pb n="KR4d0076_WYG_067-3b"/>
伏遇皇帝陛下天覆四海子養萬民哀無辜之遭罹特<lb/>
遣使以存問既蠲免其賦調又飲食其饑寒所以録臣<lb/>
之㣲勞蓋將責臣之来效臣敢不躬親畚築益修今歲<lb/>
之防安集流亡盡復平時之業庶殫朽鈍少補絲毫臣<lb/>
無任<lb/>
　　　徐州賀河平表<lb/>
臣軾言竊聞黄河決口已遂閉塞者聖謨獨運天眷莫<lb/>
違庶邦子来民罔告病萬杵雷動役不逾時遂消東北<lb/>
<pb n="KR4d0076_WYG_067-4a"/>
莫大之憂然後麥禾可得而食人無後患喜若再生臣<lb/>
軾中謝伏以大河為災歴世所病禹治兖州之野十有<lb/>
三載乃同漢築宣房之宫二十餘年而定未有收狂瀾<lb/>
於既潰復故道於將堙俛仰而成神速若此恭惟皇帝<lb/>
陛下至仁博施神智無方達四聰以来衆言廣大孝以<lb/>
安宗廟水當潤下河不溢流屬歲乆之無虞故患生於<lb/>
所忽方其決也本吏失其防而非天意及其復也蓋天<lb/>
助有德而非人功振古所無溥天同慶維豐沛之大澤<lb/>
<pb n="KR4d0076_WYG_067-4b"/>
實汴泗之所鍾伊昔横流凛孤城之若塊迨兹平定蔚<lb/>
秋稼以如雲害既廣則利多憂獨深而喜倍雖官守有<lb/>
限不獲趨外庭以稱觴而民意所同亦能抒下情而作<lb/>
頌臣無任<lb/>
　　　湖州謝上表<lb/>
臣軾言䝉恩就移前件差遣已於今月二十日到任上<lb/>
訖者風俗阜安在東南號為無事山水清逺本朝廷所<lb/>
以優賢顧惟何人亦與兹選臣軾中謝伏念臣性資頑<lb/>
<pb n="KR4d0076_WYG_067-5a"/>
鄙名迹堙㣲議論闊疎文學淺陋凡人必有一得而臣<lb/>
獨無寸長荷先帝之誤恩擢寘三館䝉陛下之過聽付<lb/>
以兩州非不欲痛自激昂少酧恩造而才分所局有過<lb/>
無功法令具存雖勤何補罪固多矣臣猶知之夫何越<lb/>
次之名邦更許借資而顯受顧惟無狀豈不知恩此蓋<lb/>
伏遇皇帝陛下天覆羣生海涵萬族用人不求其備嘉<lb/>
善而矜不能知其愚不適時難以追陪新進察其老不<lb/>
生事或能牧養小民而臣頃在錢塘樂其風土魚鳥之<lb/>
<pb n="KR4d0076_WYG_067-5b"/>
性既自得於江湖呉越之人亦安臣之敎令敢不奉法<lb/>
勤職息訟平刑上以廣朝廷之仁下以慰父老之望臣<lb/>
無任<lb/>
　　　到黄州謝表<lb/>
臣軾言去歲十二月二十九日凖勅責授臣檢校尚書<lb/>
水部員外郎充黄州團練副使本州安置不得僉書公<lb/>
事臣已於今月一日到本所訖者狂愚冒犯固有常刑<lb/>
仁聖矜憐特從輕典赦其必死許以自新祗服訓辭惟<lb/>
<pb n="KR4d0076_WYG_067-6a"/>
知感涕中謝伏念臣早縁科第誤忝縉紳親逢睿哲之<lb/>
興遂有功名之意亦嘗召對便殿考其所學之言試守<lb/>
三州觀其所行之實而臣用意過當日趨於迷賦命衰<lb/>
窮天奪其魄叛違義理辜負恩私茫如醉夢之中不知<lb/>
言語之出雖至仁屢赦而衆議不容案罪責情固宜伏<lb/>
斧鑕於兩觀推恩屈法猶當禦魑魅於三危豈謂尚玷<lb/>
散貟更叨善地投畀麏鼯之野保全樗櫟之生臣雖至<lb/>
愚豈不知幸此蓋伏遇皇帝陛下徳刑並用善惡兼容<lb/>
<pb n="KR4d0076_WYG_067-6b"/>
欲使法行而知恩是用小懲而大戒天地能覆載之而<lb/>
不能容之於度外父母能生育之而不能出之於死中<lb/>
伏惟此恩何以為報惟當蔬食没齒杜門思愆深悟積<lb/>
年之非永為多士之戒貪戀聖世不敢殺身庶㡬餘生<lb/>
未為棄物若獲盡力鞭箠之下必將捐軀矢石之間指<lb/>
天誓心有死無易臣無任<lb/>
　　　謝失覺察妖賊放罪表<lb/>
臣軾言去年十二月十五日准淮南轉運司牒奉聖旨<lb/>
<pb n="KR4d0076_WYG_067-7a"/>
差官取勘臣前任知徐州日不覺察百姓李鐸郭進等<lb/>
謀反事臣尋具析在任日曾選差沂州百姓程棐令緝<lb/>
捕凶逆賊人致棐告獲前件妖賊因依乞勘㑹施行至<lb/>
今年七月二日復准轉運司牒坐准尚書刑部牒奉聖<lb/>
旨蘇軾送尚書刑部更不取勘盜發所臨守臣固當重<lb/>
責罪疑則赦聖主所以廣恩自驚廢逐之餘猶在愍憐<lb/>
之數臣軾誠惶誠恐頓首頓首伏念臣早䝉殊遇擢領<lb/>
大邦上不能以道化民達忠孝於所部下不能以刑齊<lb/>
<pb n="KR4d0076_WYG_067-7b"/>
物消姦宄於未萌致使妄庸敢圖僣逆原其不職夫豈<lb/>
勝誅况兹溝瀆之中重遇雷霆之譴無官可削撫已知<lb/>
危至於捕斬羣盜之功乃是隣近一夫之力靖言其始<lb/>
偶出於臣雖為國督奸常懐此志而因人成事豈足言<lb/>
勞勉自列於涓埃庶少寛於斧鉞豈謂蕩然之澤許以<lb/>
勿推收驚魄於散亡假餘生之晷刻退思所自為幸何<lb/>
多此蓋伏遇皇帝陛下舞虞舜之干示人不殺祝成湯<lb/>
之網與物求生其間用刑本不得已稍有可赦無不從<lb/>
<pb n="KR4d0076_WYG_067-8a"/>
寛務在考實而原情何嘗記過而忘善益悟向時之所<lb/>
坐皆是㣲臣之自貽感愧終身論報無地布衣蔬食或<lb/>
未死於饑寒石心木腸誓不忘於忠義臣無任<lb/>
　　　謝量移汝州表<lb/>
臣軾言伏奉正月二十五日誥命特授臣汝州團練副<lb/>
使本州安置不得僉書公事者稍從内遷示不終棄罪<lb/>
已甘於萬死恩實出於再生祗服訓辭惟知感涕臣軾<lb/>
誠惶誠恐頓首頓首伏念臣向者名過其實食浮於人<lb/>
<pb n="KR4d0076_WYG_067-8b"/>
兄弟並竊於賢科衣冠或以為盛事旋從冊府出領郡<lb/>
符既無片善可紀於絲毫而以重罪當膏於斧鉞雖䝉<lb/>
恩貸有愧平生隻影自憐命寄江湖之上驚魂未定夢<lb/>
游縲紲之中憔悴非人章狂失志妻孥之所竊笑親友<lb/>
至於絶交疾病連年人皆相傳為已死饑寒併日臣亦<lb/>
自厭其餘生豈謂草芥之賤㣲尚煩朝廷之紀録開其<lb/>
恫悔許以甄收此蓋伏遇皇帝陛下湯德日新堯仁天<lb/>
覆建原廟以安祖考正六宫而修典型百廢具興多士<lb/>
<pb n="KR4d0076_WYG_067-9a"/>
爰集彈冠結綬共欣千載之逢掩面向隅不忍一夫之<lb/>
泣故推㳙滴以及焦枯顧惟效死之無門殺身何益更<lb/>
欲呼天而自列尚口乃窮徒有此心期於異日臣無任<lb/>
　　　乞常州居住表<lb/>
臣軾言臣聞聖人之行法也如雷霆之震草木威怒雖<lb/>
甚而歸於欲其生人主之罪人也如父母之譴子孫鞭<lb/>
撻甚嚴而不忍致之死臣漂流棄物枯槁餘生泣血書<lb/>
詞呼天請命願回日月之照一明葵藿之心此言朝聞<lb/>
<pb n="KR4d0076_WYG_067-9b"/>
夕死無憾臣軾誠惶誠恐頓首頓首臣昔者嘗對便殿<lb/>
親聞德音似䝉聖知不在人後而狂狷妄發上負恩私<lb/>
既有司皆以為可誅雖明主不得而獨赦一從吏議坐<lb/>
廢五年積憂薫心驚齒髪之先變抱恨刻骨傷皮肉之<lb/>
僅存近者䝉恩量移汝州伏讀訓詞有人材實難弗忍<lb/>
終棄之語豈獨知免於縲絏亦將有望於桑榆但未死<lb/>
亡終見天日豈敢復以遲暮為歎更生僥覬之心但以<lb/>
禄廪乆空衣食不繼累重道逺不免舟行自離黃州風<lb/>
<pb n="KR4d0076_WYG_067-10a"/>
濤驚恐舉家重病一子喪亡今雖已至泗州而貲用罄<lb/>
竭去汝尚逺難於陸行無屋可居無田可食二十餘口<lb/>
不知所歸饑寒之憂近在朝夕與其强顔忍恥干求於<lb/>
衆人不若歸命投誠控告於君父臣有薄田在常州宜<lb/>
興縣麄給饘粥欲望聖慈許於常州居住又恐罪戾至<lb/>
重未可聽従便安輒敘㣲勞庶䝉恩貸臣先任徐州日<lb/>
以河水浸城㡬至淪陷臣日夜守捍偶獲安全曾䝉朝<lb/>
廷降勅奬諭又嘗選用沂州百姓程棐令構捕凶黨致<lb/>
<pb n="KR4d0076_WYG_067-10b"/>
獲謀反妖賊李鐸郭進等一十七人亦䝉聖恩保明放<lb/>
罪皆臣子之常分無涓埃之可言冒昧自陳出於窮迫<lb/>
庶㡬因縁僥倖功過相除稍出羈囚得従所便重念臣<lb/>
受性剛褊賦命竒窮既獲罪於天又無助於下怨仇交<lb/>
集罪惡横生羣言或起於愛憎孤忠遂陷於疑似中雖<lb/>
無愧不敢自明向非人主獨賜保全則臣之㣲生豈有<lb/>
今日伏惟皇帝陛下聖神天縦文武生知得天下之英<lb/>
才已全三樂躋斯民於仁壽不棄一夫勃然中興可謂<lb/>
<pb n="KR4d0076_WYG_067-11a"/>
盡善而臣抱百年之永嘆悼一飽之無時貧病交攻死<lb/>
生莫保雖鳬鴈飛集何足計於江湖而犬馬蓋帷猶有<lb/>
求於君父敢祈仁聖少賜矜憐臣見一面前去至南京<lb/>
以來聽候朝㫖干冒天威臣無任<lb/>
　　　到常州謝表二首<lb/>
臣軾言先䝉恩授汝州團練副使本州安置尋上表乞<lb/>
於常州居住奉聖旨依所乞臣已於今月二十二日到<lb/>
常州訖者積釁難磨未經洗滌至仁易感許即便安祗<lb/>
<pb n="KR4d0076_WYG_067-11b"/>
荷寵靈惟知感涕中謝伏念臣所犯罪戾本合誅夷向<lb/>
非先帝之至明豈有餘生於今日銜恩未報有志不従<lb/>
已分没身寄殘骸於魑魅敢期擇地收暮景於桑榆此<lb/>
蓋伏遇皇帝陛下仁孝生知聰明天縦寅奉上帝之眷<lb/>
命述修累聖之成謀念此菅蒯之㣲庶㡬簮履之舊俾<lb/>
安田畝稍出縲囚飽食無思但日陶於新化杜門自省<lb/>
當益念於往愆臣無任<lb/>
　　　又<lb/>
<pb n="KR4d0076_WYG_067-12a"/>
臣軾言先䝉恩授汝州團練副使本州安置尋上表乞<lb/>
於常州居住奉聖旨依所乞臣已於今月二十二日到<lb/>
常州訖者罪大人㣲自甘永棄食貧口衆未免求安忽<lb/>
奉俞音出於獨斷仰銜恩施不覺涕零中謝伏念臣猥<lb/>
以凡材早塵仕籍生逢有作之聖獨抱不移之愚廢棄<lb/>
六年已忘形於田野泝沿萬里偶脱命於江潭豈謂此<lb/>
生得従所便此蓋伏遇太皇太后陛下厚德載物至仁<lb/>
代天春生秋成本無心於草木風行雷動自有信於蟲<lb/>
<pb n="KR4d0076_WYG_067-12b"/>
魚致此幽頑亦叨恩宥耕田鑿井得漸齒於平民碎首<lb/>
刳肝尚未知其死所臣無任<lb/>
　　　登州謝上表二首<lb/>
臣軾言伏奉告命授臣朝奉郎知登州軍州事臣已於<lb/>
今月十五日到任上訖者登雖小郡地號極邊自驚縲<lb/>
絏之餘忽有民社之寄拜恩不次隕涕何言中謝臣聞<lb/>
臣不宻則失身而臣無周身之智人不可以無學而臣<lb/>
有不學之愚積此兩愆本當萬死坐受六年之謫甘如<lb/>
<pb n="KR4d0076_WYG_067-13a"/>
五鼎之珍擊鼓登聞止求自便買田陽羨誓畢此生豈<lb/>
期枯朽之中有此遭逢之異收召魂魄復為平人洗濯<lb/>
瑕疵盡還舊物此蓋伏遇皇帝陛下内行曾閔之孝外<lb/>
發禹湯之仁日將旦而四海明天方春而萬物作於其<lb/>
黨而觀過謂臣或出於愛君就所短而求長知臣稍習<lb/>
於治郡致兹異寵驟及非才恭惟先帝全臣於衆怒必<lb/>
死之中陛下起臣於散官永棄之地没身難報碎首為<lb/>
期臣無任<lb/>
<pb n="KR4d0076_WYG_067-13b"/>
　　　又<lb/>
臣軾言伏奉告命授臣朝奉郎知登州軍州事臣已於<lb/>
今月十五日到任上訖者寵命過優訓詞尤厚非臣愚<lb/>
惷所克承當臣軾誠惶誠恐頓首頓首臣所領州下臨<lb/>
漲海人淳事簡地瘠民貧入境問農首見父老戴白扶<lb/>
杖爭来馬前皆云枯朽之餘死亡無日雖在田野亦有<lb/>
識知恭聞聖母至明而慈嗣皇至仁而孝每下號令人<lb/>
皆涕流願忍垂死之年以待惟新之政言雖甚拙意則<lb/>
<pb n="KR4d0076_WYG_067-14a"/>
可知見朝廷擢臣於乆廢之中謂臣愚必有以少塞其<lb/>
責或能推廣上意恵康小民而臣天資鈍頑學問寡淺<lb/>
心已耗於多難才不周其一身將何以上答聖知下慰<lb/>
民願伏惟太皇太后陛下以任姒之位行堯舜之仁勤<lb/>
邦儉家永為百王之令典時使薄斂故得萬國之歡心<lb/>
豈煩爝火之㣲更助日月之照但知奉法不敢求名臣<lb/>
無任<lb/>
　　　辭免起居舍人第一狀<lb/>
<pb n="KR4d0076_WYG_067-14b"/>
右軾准閤門告報已降告命除臣依前官守起居舍人<lb/>
者臣受材淺薄臨事迂疎起於罪廢之中未有絲毫之<lb/>
效驟陞清職必致煩言願回虚授之恩庶免素餐之愧<lb/>
所有告身不敢祗受<lb/>
　　　辭免起居舍人第二狀<lb/>
右臣近奏乞辭免起居舍人恩命准尚書省劄子奉聖<lb/>
旨不許辭免者天威在顔不違咫尺父命於子惟所東<lb/>
西况兹乆廢之餘敢有不回之意伏念臣受性褊狷賦<lb/>
<pb n="KR4d0076_WYG_067-15a"/>
命竒窮既早竊於賢科復濫登於冊府多取天下之公<lb/>
器又處衆人之所爭若此而全従来未有今者出於九<lb/>
死之地始有再生之心危迹粗安驚魂未返若驟膺非<lb/>
分之寵恐别生意外之憂縦無人災必有鬼責伏望聖<lb/>
慈廓天地包函之量推父母愛憐之心知其實出於至<lb/>
誠止欲自處於無過追還新命更選異材使之識分以<lb/>
安身孰與包羞而冒寵再伸㣲懇伏俟重誅所有告身<lb/>
臣不敢祗受<lb/>
<pb n="KR4d0076_WYG_067-15b"/>
　　　辭免中書舍人狀<lb/>
右臣准閤門告報已降告命除臣試中書舍人者伏念<lb/>
臣頃自貶所起知登州到州五日而召以省郎到省半<lb/>
月而擢為右史欲自勉强少酧恩私而才無他長職有<lb/>
常守出入禁闥三月有餘考論事功一毫無取今又冒<lb/>
榮直授躐衆驟遷非次之陞既難以處不試而用尤非<lb/>
所安願回異恩免速官謗所有告身臣不敢祗受<lb/>
　　　謝中書舍人表二首<lb/>
<pb n="KR4d0076_WYG_067-16a"/>
臣軾言伏奉制命授臣試中書舍人仍改賜章服者右<lb/>
史記言已塵髙選西垣視草復玷近班皆儒者之至榮<lb/>
豈平生之所望臣軾誠感誠懼頓首頓首竊以詞命之<lb/>
職古今所難非獨取之於文蓋將試之以事至於機務<lb/>
亦或與聞雖四户擅權非當時之公議而五花判事亦<lb/>
前代之美談及夫三字之除乃是一切之政但謂内朝<lb/>
之法従安知宰相之屬官既任止於訓詞故權移於胥<lb/>
吏恬不知怪習為故常先皇帝道冠百王法垂萬世建<lb/>
<pb n="KR4d0076_WYG_067-16b"/>
六官而修故事闢三省以待異人典章一新名實皆正<lb/>
遂申明於四禁俾分領於六曹逺則追直閣之司近則<lb/>
通檢正之任雖未聞政而聞事蓋須有德而有言如臣<lb/>
之愚無一而可草創潤色既非鄭國之材除書德音又<lb/>
乏唐人之譽忽當此選莫測其由此蓋伏遇皇帝陛下<lb/>
將聖與仁能哲而恵雖在三年不言之際已有十日並<lb/>
照之光而臣日侍邇英親聞訪道仰天威之甚近知聖<lb/>
鑒之難逃謂臣嘗受先朝之知實無左右之助棄瑕往<lb/>
<pb n="KR4d0076_WYG_067-17a"/>
昔責效將来臣敢不益勵素心無忘舊學上體周公煩<lb/>
悉之誥助成漢家深厚之文茍無曠官其敢言報臣無<lb/>
任<lb/>
　　　又<lb/>
臣軾言伏奉制命授臣試中書舍人仍改賜章服者聖<lb/>
神獨斷出成命於省中衰病增光溢虚名於朝右訓詞<lb/>
之重士論所榮臣軾誠感誠懼頓首頓首臣聞有言逆<lb/>
心此古人所以顛沛積毁消骨非聖主莫能保全臣本<lb/>
<pb n="KR4d0076_WYG_067-17b"/>
受知於裕陵亦嘗見待以國士嘉其好直許以能文雖<lb/>
竄謫流離之餘決無可用而哀憐收拾之意終不少衰<lb/>
抱弓劒以長號分簮履之永棄豈期晩遇又過初心矧<lb/>
外制之深嚴極西垣之清要在唐之盛以馬周岑文本<lb/>
為得人近世所傳有楊億歐陽修之故事不試而用於<lb/>
今㡬人遂超同列之先逺繼前修之末夫何頑鈍有此<lb/>
遭逢此蓋伏遇太皇太后陛下憂國忘家愛民如子憂<lb/>
深故任其事者重愛極故為之慮也長敷求哲人以遺<lb/>
<pb n="KR4d0076_WYG_067-18a"/>
嗣聖所以兼收而並用庶㡬有得於其間臣敢不盡其<lb/>
所能期於無愧始終自誓故常以道而事君夷嶮不同<lb/>
則必見危而授命臣無任<lb/>
　　　辭免翰林學士第一狀<lb/>
右臣准閤門告報已降告命除臣翰林學士知制誥者<lb/>
臣竊謂自從西掖直遷内制雖祖宗故事而近歲以来<lb/>
少有此比非髙材重德雅望不在此選臣自量三者皆<lb/>
不迨人驟當殊擢實不自安伏望聖慈察臣至誠非茍<lb/>
<pb n="KR4d0076_WYG_067-18b"/>
辭避追還異恩以厭公論謹録奏<lb/>
　　　辭免翰林學士第二狀<lb/>
右臣近者奏乞辭免翰林學士知制誥恩命伏䝉降詔<lb/>
不允者天地之恩義無所謝父母之訓理不可違而臣<lb/>
至愚尚守所見再傾㣲懇不避重誅非獨以學問荒唐<lb/>
文詞鄙淺已試無效如前所陳實以勞舊尚多必有積<lb/>
薪之誚兄弟並進豈無連茹之嫌誠不自安非敢矯飾<lb/>
伏望聖慈亮其悃愊特許追還庶免人言俾得自効所<lb/>
<pb n="KR4d0076_WYG_067-19a"/>
有告命臣不敢祗受謹録奏聞<lb/>
　　　謝宣召入院狀二首<lb/>
右臣今月日西頭供奉官充待詔董士隆至臣所居奉<lb/>
宣聖旨召臣入院充學士者詔語春温再命而僂使華<lb/>
天降一節以趨在故事以嘗聞豈平生之敢望省循非<lb/>
稱愧汗交深竊以視草之官自唐為盛雖職親事秘號<lb/>
為北門學士之榮而禄薄地寒至有京兆掾曹之請豈<lb/>
如聖代一振儒風非徒好爵之縻兼享大烹之養玉堂<lb/>
<pb n="KR4d0076_WYG_067-19b"/>
賜篆仰淳化之彌文寶帶重金佩元豐之新渥既厚其<lb/>
禮愈難其人而臣以空疎冗散之材衰病流離之後生<lb/>
還萬里坐閲三遷不縁左右之容躐處賢豪之上此蓋<lb/>
伏遇皇帝陛下生資文武天祚聖神雖亮隂不言尚隠<lb/>
髙宗之德而訪落求助已唘成王之心首擇輔臣次求<lb/>
法従知人材之難得采虚名而用臣敢不益勵初心力<lb/>
圖後効才不逮古雖慙内相之名志常在民庶免私人<lb/>
之誚臣無任<lb/>
<pb n="KR4d0076_WYG_067-20a"/>
　　　又<lb/>
右臣今月日西頭供奉官充待詔董士隆至臣所居奉<lb/>
宣聖旨召臣入院充學士者里巷傳呼親臨詔使私庭<lb/>
望拜恭被德音人言稽古之榮臣有素餐之愧懇詞雖<lb/>
至成命莫回伏以朝論所髙禁林為重非徒翰墨之選<lb/>
乃是將相之儲禮絶同僚歎裴李於座上功成異域得<lb/>
頗牧於禁中宜有異人來膺此選而臣顓愚自信狂直<lb/>
不回先帝憐其孤忠欲召而未果陛下出於獨斷決用<lb/>
<pb n="KR4d0076_WYG_067-20b"/>
而無疑曾未周歲而閲三官試以百為而無一可保全<lb/>
已幸擢用何名此蓋伏遇太皇太后陛下德協天人心<lb/>
存社稷受聖子之託天下抱神孫而朝諸侯巍巍其有<lb/>
成功不見治迹斷斷而無他技専用老成推其類以及<lb/>
臣顧何能而在此忠義之報死生不移臣無任<lb/>
　　　謝翰林學士表二首<lb/>
臣軾言䝉恩除臣翰林學士知制誥者名㣲不稱寵至<lb/>
若驚伏念臣經術空疎吏能短淺少年自守無用於作<lb/>
<pb n="KR4d0076_WYG_067-21a"/>
新去國生還適逢於求舊初何云補遽辱甄收此蓋伏<lb/>
遇皇帝陛下文武生知聰明天縦法乾坤之廣運體日<lb/>
月之照㣲過採虚名使陳薄技敢不激昂晚節砥礪初<lb/>
心雖洪造之難酧盡㣲生而後已臣無任<lb/>
　　　又<lb/>
臣軾言䝉恩除臣翰林學士知制誥者寵光逾分榮愧<lb/>
交中伏念臣本以疎愚起於遐陋學雖篤志皆塲屋之<lb/>
空文言不適時豈朝廷之通論老於憂患望絶縉紳此<lb/>
<pb n="KR4d0076_WYG_067-21b"/>
蓋伏遇太皇太后陛下總覽政綱灼知治體恢復祖宗<lb/>
之舊兼收文武之資過録愚忠以敦薄俗敢不臨寵而<lb/>
懼職思其憂非敢有意於功名庶幾少逃於罪悔臣無<lb/>
任<lb/>
　　　謝對衣金帶馬表二首<lb/>
臣軾言伏䝉聖慈以臣入院特賜衣一對金腰帶一條<lb/>
金鍍銀鞍轡馬一疋被三品之服章君子所以昭令德<lb/>
分六閑之駔駿朝廷所以旌有功顧惟何人亦與兹寵<lb/>
<pb n="KR4d0076_WYG_067-22a"/>
拜恩俯僂流汗交并臣軾中謝伏念臣人㣲地寒性迂<lb/>
才短襲布韋而自薦偶忝搢紳駕欵段以言歸終安畎<lb/>
畆豈謂便蕃之錫萃於衰病之軀此蓋伏遇皇帝陛下<lb/>
總覽衆工財成大化至誠樂與有緇衣之好賢俊民用<lb/>
章無白駒於空谷不違寒陋亦被光華攬佩以思遂識<lb/>
斷金之義舉鞭自誓敢忘希驥之心臣無任<lb/>
　　　又<lb/>
臣軾言伏䝉聖慈以臣入院特賜衣一對金腰帶一條<lb/>
<pb n="KR4d0076_WYG_067-22b"/>
金鍍銀鞍轡馬一匹命服出笥榮動搢紳左驂在廷光<lb/>
生徒馭德不稱物愧無所容臣軾中謝伏念臣衰朽無<lb/>
功惷愚不學已分鵜梁之刺敢逃負乗之譏再惟此恩<lb/>
何自而至此蓋伏遇太皇太后陛下至神廣運盛德兼<lb/>
容躬周公之勤勞而逸於委任寶老氏之慈儉而侈於<lb/>
禮賢致此光榮下及㣲陋慨然攬轡敢有意於澄清束<lb/>
以立朝尚可言於賔客臣無任<lb/>
　　　笏記二首<lb/>
<pb n="KR4d0076_WYG_067-23a"/>
禁林之選多士所榮非獨文章之工俾専翰墨當屬典<lb/>
刑之老以重朝廷如臣空疎豈宜塵冒此蓋伏遇皇帝<lb/>
陛下剛健純粹緝熙光明曲搜已棄之材將建無窮之<lb/>
業顧慙淺陋將何補於聖明惟有朴忠誓不回於生死<lb/>
臣無任<lb/>
　　　又<lb/>
西掖代言已愧一時之髙選北門視草又忝諸生之極<lb/>
榮豈伊衰朽之餘有此遭逢之異此蓋伏遇太皇太后<lb/>
<pb n="KR4d0076_WYG_067-23b"/>
陛下坤元利正天造無私靡求備於一人將曲成於萬<lb/>
物文章小技縱有效於涓埃草木㣲生終難酧於雨露<lb/>
臣無任<lb/>
　　　辭免侍讀狀<lb/>
右臣今月二十六日准閤門告報䝉恩除臣兼侍讀者<lb/>
入侍邇英其選至重非獨分摘章句實以仰備顧問臣<lb/>
學術淺陋恐非其人况臣待罪禁林初無吏責又加廪<lb/>
賜之厚益負尸素之憂伏望聖慈察其誠心追回新命<lb/>
<pb n="KR4d0076_WYG_067-24a"/>
以授能者謹録奏聞伏候勅㫖<lb/>
　　　謝除侍讀表二首<lb/>
臣軾言今月一日䝉恩除臣兼侍讀者學術本疎老復<lb/>
加於謇訥官聯愈近職専在於討論退省其愚莫知所<lb/>
措中謝伏以天威咫尺顧末技以何施聖敬日躋豈羣<lb/>
臣之可望非張禹寛中之篤學寂量懐素之懿文則何<lb/>
以奉天子五學之㳺求王人多聞之益如臣愚暗何與<lb/>
選掄此蓋伏遇皇帝陛下卓然生知附以好學方髙宗<lb/>
<pb n="KR4d0076_WYG_067-24b"/>
恭黙之後正宣帝勵精之初衆論並陳悉洞照其情偽<lb/>
陳編一覽已周知於廢興察臣衰病而無求庶可親近<lb/>
而寡過故兹拔用驟及疲駑臣敢不溫故知新麄辦有<lb/>
司之職見危致命更輸異日之忠臣無任<lb/>
　　　又<lb/>
臣軾言今月一日䝉恩除臣兼侍讀者北門視草已叨<lb/>
儒者之極榮西學上賢復玷侍臣之髙選省循非稱愧<lb/>
汗交懐中謝竊惟講讀之臣止以言語為職考功課吏<lb/>
<pb n="KR4d0076_WYG_067-25a"/>
無殿最之可書陳善閉邪有膏澤之潜潤豈臣愚陋亦<lb/>
所克堪此蓋伏遇太皇太后陛下憂思深長德業乆大<lb/>
受先帝投艱之託為神孫經逺之謀故選左右前後之<lb/>
人罔非吉士使知興亡治亂之效莫若多聞謂臣雖無<lb/>
大過人之才知臣麄有不欺君之實故使朝夕與於討<lb/>
論奉永日之清閒未知所報畢㣲生於盡瘁終致此心<lb/>
臣無任<lb/>
　　　謝賜御書詩表<lb/>
<pb n="KR4d0076_WYG_067-25b"/>
臣軾言今月十五日賜宴東宫伏䝉聖恩差中使就賜<lb/>
臣御書詩一首者玉斚金尊霈若雲天之澤寳章宸翰<lb/>
煥乎奎璧之文喜溢心顔光生懐袖臣軾誠感誠懼頓<lb/>
首頓首伏念臣猥縁末技獲玷清流早歲數竒已老江<lb/>
湖之上餘生何幸得依日月之光入侍燕閒與聞講學<lb/>
卒桓榮之業因人而成登劉洎之牀則臣豈敢夫何珍<lb/>
賜亦及㣲軀此蓋伏遇皇帝陛下道本生知才惟天縦<lb/>
文不數於游夏書已逼於鍾王心慕手追陋文皇之由<lb/>
<pb n="KR4d0076_WYG_067-26a"/>
學筆縦字大笑宋武之未工知臣遭遇之難欲以顯榮<lb/>
其老鏤之金石庶傳玩於人人付與子孫俾輸忠於世<lb/>
世臣無任<lb/>
　　　謝三伏早出院表<lb/>
臣軾言君逸臣勞固上下之分金伏火見亦消長之常<lb/>
乃縁異恩而許夙退中謝伏念臣等誤縁末技待罪禁<lb/>
林戴星而朝雖粗輸其勤拙窮日之力卒無補於絲毫<lb/>
遽䝉假借之私得遂委蛇之樂此蓋伏遇太皇太后陛<lb/>
<pb n="KR4d0076_WYG_067-26b"/>
下嚴於恭巳恕以馭臣事既省於清心日自長於化國<lb/>
朝而不夕前追静治之風伏當早歸下遂疎愚之性臣<lb/>
無任<lb/>
　<lb/>
　<lb/>
　<lb/>
　<lb/>
　東坡全集巻六十七<lb/>
</p>
<p>
</p>
  </div>
<div>
                <head>東坡全集巻六十八</head>
    <p>
<pb n="KR4d0076_WYG_068-1a"/>
欽定四庫全書<lb/>
　東坡全集巻六十八　　　　宋　蘓軾　撰<lb/>
　　表狀四十二首<lb/>
　　　謝除龍圖閣學士表二首<lb/>
臣軾言伏䝉聖恩以臣累章請郡特除臣龍圖閣學士<lb/>
知杭州者中禁寶儲上應奎璧之象先朝謨訓逺同河<lb/>
洛之符𨽻職其間省躬非據臣軾誠惶誠恐頓首頓首<lb/>
伏念臣學非有得愚至不移雖叨過實之名卒無適用<lb/>
<pb n="KR4d0076_WYG_068-1b"/>
之器少時妄意蓋嘗有志於事功晩歲積憂但欲歸安<lb/>
於田畆屬聖神之履運荷識拔之非常猶冀桑榆之收<lb/>
遽迫犬馬之疾力求閒散庶免顛隮豈謂皇帝陛下聖<lb/>
度包荒天慈委照察其才有所短不欲强置之禁嚴知<lb/>
其進不由人故特保全其終始遂加此職以賁其行臣<lb/>
敢不仰縁末光益勵素守往何之而不可中無愧之為<lb/>
安但未死亡必期報塞臣無任感天荷聖激切屏營之<lb/>
至<lb/>
<pb n="KR4d0076_WYG_068-2a"/>
　　　又<lb/>
臣軾言伏䝉聖恩以臣累章請郡特除臣龍圖閣學士<lb/>
知杭州者北扉清宻乆愧素餐内閣深嚴復膺殊寵以<lb/>
榮為懼有靦在顔臣軾誠惶誠恐頓首頓首伏念臣賦<lb/>
命數竒與人多忤遭遇仁祖忝竊賢科繼䝉英廟之深<lb/>
知尤荷裕陵之見器而流離若此窮薄可知晩親日月<lb/>
之光常恐缾罍之溢故求閒散以避災迍豈謂太皇太<lb/>
后陛下天髙聽卑坤厚載物愛惜臣下固無異於子孫<lb/>
<pb n="KR4d0076_WYG_068-2b"/>
委任官師本不分於中外致兹衰病不失清華然臣辭<lb/>
寵而益榮求閒而得劇雖云稍逺於爭地尚恐終非其<lb/>
乆安敢不磨鈍自修履冰知戒庶全孤節少答殊私臣<lb/>
無任<lb/>
　　　謝賜對衣金帶馬表二首<lb/>
臣軾言伏䝉聖慈特賜衣一對金腰帶一條金鍍銀鞍<lb/>
轡一副馬一匹者出笥之珍已華朽質解驂之賜益耀<lb/>
衆觀顧惟何人亦被兹寵臣軾誠惶誠恐頓首頓首伏<lb/>
<pb n="KR4d0076_WYG_068-3a"/>
念臣少而拙訥老益疎愚山野之姿非文繡之所及疲<lb/>
駑之質雖鞭䇿以何加方祈冗散之安更忝便蕃之錫<lb/>
此蓋伏遇皇帝陛下緝熙儒術網羅人材不愛車服寵<lb/>
數之章使為吏民瞻望之美據鞍有愧束袵知榮敢不<lb/>
奉以牧民永思去害之指施之大邑庶無學製之傷臣<lb/>
無任<lb/>
　　　又<lb/>
臣軾言伏䝉聖恩特賜衣一對金腰帶一條金鍍銀鞍<lb/>
<pb n="KR4d0076_WYG_068-3b"/>
轡一副馬一匹者命服斯皇詩詠周宣之德康侯用錫<lb/>
易稱王母之仁恵澤所加臣工知勸臣軾誠惶誠恐頓<lb/>
首頓首伏念臣資材朽鈍學術空疎矧兹衰病之餘豈<lb/>
復光華之羨荷寵章之蕃庶人以為榮顧形影之支離<lb/>
臣惟自愧此蓋伏遇太皇太后陛下知人堯哲徧物舜<lb/>
仁時遣拾遺補過之臣出為承流宣化之任子衣安吉<lb/>
不待請而得之我馬虺隤蓋知勞而賜者敢不勉思忠<lb/>
藎務報恩勤永惟廏庫之珍莫非民力無忘獄市之寄<lb/>
<pb n="KR4d0076_WYG_068-4a"/>
以副上心臣無任<lb/>
　　　笏記二首<lb/>
臣軾言𨽻職宸居承流閫寄自知衰朽有玷寵光此蓋<lb/>
伏遇皇帝陛下總攬羣材靡遺片善曲收頑鈍迭處清<lb/>
華徒傾草木之心莫報乾坤之施臣無任<lb/>
　　　又<lb/>
既塵美職復玷名藩榮寵過情省循知愧此蓋伏遇太<lb/>
皇太后陛下仁均動植明燭幽㣲特示寵章以旌眷遇<lb/>
<pb n="KR4d0076_WYG_068-4b"/>
恩勤莫報生死難忘臣無任<lb/>
　　　杭州謝上表二首<lb/>
臣軾言伏奉制書除臣龍圖閣學士知杭州臣已於今<lb/>
月三日到任上訖者始衰而病豈非滿溢之災乞越得<lb/>
杭又過平生之望臣軾誠惶誠恐頓首頓首伏念臣起<lb/>
自廢黜驟登禁嚴畢命驅馳未償萬一懐安退縮豈所<lb/>
當然蓋散材不任於斧斤而病馬空糜於芻粟故求外<lb/>
補以盡餘年豈期避寵而益榮求閒而得劇此蓋伏遇<lb/>
<pb n="KR4d0076_WYG_068-5a"/>
皇帝陛下剛健中正緝熙光明無為蓋虞舜之仁篤學<lb/>
有仲尼之智而臣猥以末技日奉講帷凛然威光近在<lb/>
咫尺惟古人責難之意每不自量方陛下好問之初遽<lb/>
以疾去推之理數可謂竒窮荷眷遇之不移竊恩榮而<lb/>
愈重雖雨露之施初不擇物而犬馬之報期於殺身臣<lb/>
無任<lb/>
　　　又<lb/>
臣軾言伏奉制書除臣龍圖閣學士知杭州臣已於今<lb/>
<pb n="KR4d0076_WYG_068-5b"/>
月三日到任上訖者入奉榮嚴出膺方面皆人臣之殊<lb/>
選在儒者以尤榮臣軾誠惶誠恐頓首頓首伏念臣受<lb/>
寵逾涯積憂成疾既思退就於安養又欲少逃於滿盈<lb/>
仰荷至仁曲従㣲願江山故國所至如歸父老遺民與<lb/>
臣相問知朝廷輟近侍為太守蓋聖主視天下如一家<lb/>
鞭扑未施爭訟幾絶臣之厚幸豈易名言此蓋伏遇太<lb/>
皇太后陛下天地之仁賢愚兼取日月之照邪正自分<lb/>
每包函其惷迂欲保全其終始兄弟孤立嘗親奉於徳<lb/>
<pb n="KR4d0076_WYG_068-6a"/>
音死生不移更誓堅於晚節臣無任<lb/>
　　　杭州謝放罪表二首<lb/>
臣軾言臣近以法外刺配本州百姓顔章顔益二人上<lb/>
章符罪奉聖旨特放罪者職在承宣當遵三尺之約束<lb/>
事關利害輒従一切之便宜曲荷天慈不従吏議臣軾<lb/>
誠惶誠恐頓首頓首伏念臣早縁剛拙屢致憂虞用之<lb/>
朝廷則逆耳之奏形於言施之郡縣則疾惡之心見於<lb/>
政雖知難每以為戒而臨事不能自回茍非日月之明<lb/>
<pb n="KR4d0076_WYG_068-6b"/>
肝膽必照則臣豈惟獲罪於今日乆已見傾於衆言恭<lb/>
惟皇帝陛下睿哲生知清明旁達委任羣下退託於不<lb/>
能愛養成材惟恐其有過知臣欲去一方之積弊須除<lb/>
二猾以示民特屈憲章以全器使臣敢不省循過咎祗<lb/>
服簡書眷此善良自不犯於漢法時有貸捨用益廣於<lb/>
堯仁臣無任<lb/>
　　　又<lb/>
亂羣之誅不請而決蓋恩威之無素致奸猾之敢行方<lb/>
<pb n="KR4d0076_WYG_068-7a"/>
俟譴訶豈期寛宥臣軾誠惶誠恐頓首頓首伏以法吏<lb/>
網宻蓋出於近年守臣權輕無甚於今日觀祖宗信任<lb/>
之意以州郡責成於人豈有不擇師帥之良但知繩墨<lb/>
之馭若平居僅能守法則緩急何以使民顧臣不才難<lb/>
以議此恭惟太皇太后陛下寛仁従衆信順得天推一<lb/>
身之至公納萬方於無罪而臣始終被遇中外䝉恩謂<lb/>
事有専而合宜情無他而可恕故加貸捨以示寵綏朝<lb/>
廷之明粗以臣為可信吏民自服當不令而率従臣無<lb/>
<pb n="KR4d0076_WYG_068-7b"/>
任<lb/>
　　　賀明堂赦書表二首<lb/>
臣軾言宗祀告成修累朝之盛典端門肆眚答萬宇之<lb/>
歡心凡有識知舉増抃躍臣軾誠歡誠喜頓首頓首竊<lb/>
謂祖宗恩信之所被譬如天地寒暑之不差將推作解<lb/>
之仁必在當郊之歲恭惟皇帝陛下憲章六聖左右三<lb/>
靈上帝眷而風雨時壬人去而蠻夷服講明大禮對越<lb/>
昊天懐柔百神嚮用五福大河脩復奏軌道於東流藩<lb/>
<pb n="KR4d0076_WYG_068-8a"/>
邸顧懐錫鴻名於西府臣備貟法従待罪守臣想聞路<lb/>
寢之鼓鐘曾叨奉引嘉與海隅之草木同被恩私臣無<lb/>
任<lb/>
　　　又<lb/>
臣軾言嚴配禮成民心知孝好生德洽天下歸仁凡䝉<lb/>
一洗之恩舉有惟新之喜臣軾誠歡誠忭頓首頓首伏<lb/>
以功存廟社而辭其禮德及草木而諱其名此聖人之<lb/>
所難幸㣲生之親見恭惟太皇太后陛下勲髙任姒道<lb/>
<pb n="KR4d0076_WYG_068-8b"/>
配唐虞顧惟致治於和平孰不歸心於保佑合宫均福<lb/>
畢脩累聖之文㑹慶告成不居先后之位臣職叨禁従<lb/>
身逺闕庭既欣渙汗之私溥霑動植更喜謙光之美獨<lb/>
冠古今臣無任<lb/>
　　　謝賜厯日詔書表二首<lb/>
臣軾言伏䝉聖恩特賜臣詔書并元祐五年厯日一巻<lb/>
者論道調元雖大臣之職授時賦政亦郡守之常而臣<lb/>
供奉内朝使指一道居則代言而頒令出則勸民以務<lb/>
<pb n="KR4d0076_WYG_068-9a"/>
農䝉此恩榮敢忘奉順臣軾中謝恭惟皇帝陛下文明<lb/>
憲古睿哲先天厯象教民本堯舜之智水旱罪已葢禹<lb/>
湯之仁固將推廣其誠心豈特奉行於故事爰因嵗首<lb/>
已宣布於王言孰謂民愚咸識知於帝力臣無任<lb/>
　　　又<lb/>
臣軾言伏䝉聖恩特賜臣詔書并元祐五年厯日一巻<lb/>
者竊惟稽古之君必以授時為急底日不失日官既有<lb/>
常先時不失時罰在無赦申以丁寧之詔致其惻怛之<lb/>
<pb n="KR4d0076_WYG_068-9b"/>
誠習見頒行止謂有司之故事考其情實則本聖人之<lb/>
用心臣軾中謝恭惟太皇太后陛下元功在天盛徳冠<lb/>
古順帝之則雖並用於恩威與物為春盖同歸於仁厚<lb/>
而臣入奉講學出牧農民恭布詔書悉傳閭里庶徳音<lb/>
之昭格致嗣嵗之豐穰臣無任<lb/>
　　　賀興龍節表<lb/>
臣軾言天佑民而作君惟徳是輔帝生商而立子有開<lb/>
必先納富夀於方來實兆基於兹日臣軾中賀恭惟皇<lb/>
<pb n="KR4d0076_WYG_068-10a"/>
帝陛下文思天縱聖敬日躋以若稽古之心上遵王路<lb/>
行不忍人之政下酌民言神聽靖共天夀平格臣久塵<lb/>
法從出領郡符奉萬年之觴雖阻陪於下列接千嵗之<lb/>
統猶及見於昇平草木之情日月所照臣無任<lb/>
　　　賀坤成節表<lb/>
臣軾言仁惟天助夀不假於禱祈澤在民心言自成於<lb/>
雅頌恭臨誕月仰祝聖期雖凢庶之何知亦臣子之常<lb/>
分中謝恭惟太皇太后陛下儲神天地託國祖宗元勲<lb/>
<pb n="KR4d0076_WYG_068-10b"/>
本自於無心神智實生於至静同守大器於兹六年放<lb/>
億萬之羽毛未若消兵以全赤子飯無數之緇褐豈如<lb/>
散廩以活饑民臣躬領郡符目覩兹事載瞻象闕阻奉<lb/>
瑶觴嘉與海隅之人同慶華封之祝臣無任<lb/>
　　　辭免翰林學士承旨第一狀<lb/>
右臣今月二十八日奉勅已除臣翰林學士承旨左朝奉<lb/>
郎知制誥詔書到日可依條交割公事訖乗遞馬疾速發<lb/>
來赴闕臣已於當日依條交割公事訖伏念臣頃以兩目<lb/>
<pb n="KR4d0076_WYG_068-11a"/>
昏暗左臂不仁堅辭禁林得請便郡庶縁静退少養衰<lb/>
殘二年於兹一事無補才有限而難强病不減而益増<lb/>
但以東南連被災傷不敢陳乞别求安便敢謂仁聖尚<lb/>
賜恩憐召還故官復加新寵不惟朝廷公議未允實亦<lb/>
衰病勉强不前兼竊覩邸報臣弟轍已除尚書右丞兄<lb/>
居禁林弟為執政在公朝既合迴避於私門實懼滿盈<lb/>
計此誤恩必難安處伏望聖慈除臣一郡以息多言臣<lb/>
見起發前去至宿泗間聽候指揮謹録奏聞伏候勅㫖<lb/>
<pb n="KR4d0076_WYG_068-11b"/>
　　　第二狀<lb/>
右臣近䝉恩除翰林學士承旨臣以衰病不才難居禁<lb/>
近兼以弟轍忝與執政理合迴避奏乞除臣一郡今奉<lb/>
詔書未賜開允恩威之重霈若雷雨豈臣孱陋所敢固<lb/>
違伏念臣自去闕庭日加衰白故疾不愈舊學已荒更<lb/>
冒寵榮必速顛躓而况清要之地衆所奔趨兄弟遞居<lb/>
勢難安處正使縁力辭而獲譴猶賢於忝冒而致災伏<lb/>
望聖慈察臣誠懇特賜除臣知揚越陳蔡一郡臣今已<lb/>
<pb n="KR4d0076_WYG_068-12a"/>
到揚州迤邐前去南京以來聽候指揮干冒天威臣無<lb/>
任戰恐待罪之至謹録奏聞伏候勅㫖<lb/>
　　　第三狀<lb/>
右臣近䝉恩除翰林學士承旨臣以衰病不才難居禁<lb/>
近兼以弟轍備位執政理合迴避尋兩次奏乞除臣一<lb/>
郡凖尚書省劄子三省同奉聖旨依前降詔書不允者<lb/>
臣之愚慮終以弟轍親嫌於義未安竊見仁宗朝王洙<lb/>
為學士以其從子堯臣參知政事故罷臣今來欲乞依<lb/>
<pb n="KR4d0076_WYG_068-12b"/>
王洙故事迴避仍乞檢㑹前奏除臣揚越陳蔡一郡屢<lb/>
犯天威臣無任戰恐待罪之至謹録奏聞伏候勅旨<lb/>
　　　乞候坤成節上夀訖復遂前請狀<lb/>
右臣近奏乞依王洙故事罷翰林學士承旨仍乞一郡奉<lb/>
聖旨依累降指揮不允者銜戴恩慈怵迫威命已經三却<lb/>
其敢固違已於今月二十九日赴閤門祇受告命訖然臣<lb/>
衰病日加心力難强親嫌之避愚守不移伏見坤成節在<lb/>
近欲候上夀訖復遂前請勉强供職庶表見臣子恭順之<lb/>
<pb n="KR4d0076_WYG_068-13a"/>
心逡巡力辭盖終存典刑分義之守謹録奏聞謹奏<lb/>
　　　謝宣召再入學士院狀二首<lb/>
右臣今月十一日翰林待詔梁迪至臣所居奉宣聖旨<lb/>
召臣入院充學士承旨使星下燭生蓬蓽之光華天澤<lb/>
旁流失桑榆之枯槁國有用儒之盛士知稽古之榮伏<lb/>
以翰墨之林號稱内相文章之外不取他才至於用人<lb/>
可以觀政文武並用或成頗牧之功邪正雜居至有伾<lb/>
文之患惟貴且近故難其人而况金鑾玉堂親被絲綸<lb/>
<pb n="KR4d0076_WYG_068-13b"/>
之宻北㕔東閤獨稱年徳之高必有異人以齊衆口而<lb/>
臣本縁衰病出守江湖以一方凋弊之餘當二年水潦<lb/>
之厄戴星而治僅免流離及𤓰而還怳如夢寐交親迎<lb/>
勞都邑聚觀驚華髪之半空笑丹心之未折宜投閒散<lb/>
以養衰殘豈期過採於虛名復使榮加於舊物此葢伏<lb/>
遇皇帝陛下徳如乾健明配日中既祖述於堯仁復躬<lb/>
行於舜孝才難之歎人誦斯言縁先帝之徳音收孤臣<lb/>
於散地言雖直而無罪身愈逺而益親委曲保全始終<lb/>
<pb n="KR4d0076_WYG_068-14a"/>
録用臣敢不更磨朽鈍少補涓埃難得者時未有捐軀<lb/>
之㑹勿欺而犯誓無患失之心臣無任<lb/>
　　　又<lb/>
右臣今月十一日翰林待詔梁迪至臣所居奉宣聖旨<lb/>
召臣入院充學士承旨者衰遲無用寵既溢於當年眷<lb/>
待有加恩復隆於晚節使華臨賁天語丁寧聳里巷之<lb/>
驚觀歎朝廷之用舊伏以禁林分直法本六人帝語親<lb/>
承舊惟一老不縁名次之先後斷自上心之簡求冠内<lb/>
<pb n="KR4d0076_WYG_068-14b"/>
朝供奉之班極儒者遭逢之盛凡膺此選宜得異材而<lb/>
臣本以愚忠累塵器使初無已試之效但有過實之名<lb/>
千里闕庭二年江海憂深投杼豈無三至之言詔復賜<lb/>
環不待一人之譽此盖伏遇太皇太后陛下道無私載<lb/>
公生至明以七年之照臨觀羣臣之邪正知臣剛褊自<lb/>
用雖有寛饒之狂察臣招麾不移庶幾長孺之守故還<lb/>
舊物益茂新恩臣敢不早夜以思死生不易雖桑榆之<lb/>
景已迫殘年而犬馬之心猶思後效<lb/>
<pb n="KR4d0076_WYG_068-15a"/>
　　　謝賜對衣金帶馬狀二首<lb/>
右臣伏䝉聖慈以臣入院特賜衣一對金腰帶一條并<lb/>
魚袋鍍金銀鞍轡馬一匹者漢官三服已分宻麗之珍<lb/>
唐監八坊復下權竒之駿拜嘉甚寵省已何功伏念臣<lb/>
受材迂疎賦命寒蹇幼師季路止服緼袍長慕少游欲<lb/>
乘下澤目眩重金之耀神驚四牡之良俛仰自惟周章<lb/>
失次此盖伏遇皇帝陛下憂勤黎庶寤寐儁賢故損廏<lb/>
庫之儲以廣英雄之彀致兹孱陋亦被寵光臣敢不求<lb/>
<pb n="KR4d0076_WYG_068-15b"/>
稱於衷益鞭其後薄徳盛服當戒維鵜之篇强力安邦<lb/>
庶幾有駜之頌臣無任<lb/>
　　　又<lb/>
右臣伏䝉聖慈以臣入院特賜衣一對金腰帶一條并<lb/>
魚袋金鍍銀鞍轡馬一匹者鏤錫金軛示有馳驅之勞<lb/>
寳帶襲衣豈無約束之義上既循名而責實下當因物<lb/>
以貢誠伏念臣少則賤貧長而困阨仲卿龍具追晏子<lb/>
之一裘伯厚雞栖陋景公之千駟無功拜賜服寵汗顔<lb/>
<pb n="KR4d0076_WYG_068-16a"/>
顧惟何人膺此異數此盖伏遇太皇太后陛下躬行慈<lb/>
儉徳貫天人約於奉已而侈於養賢嚴於私親而寛於<lb/>
馭衆憐其朽鈍借以光華臣敢不衣被訓詞服勤鞭箠<lb/>
惟徳其物永觀不易之言思馬斯徂更厲無邪之志<lb/>
　　　笏記二首<lb/>
臣䝉恩授翰林學士承旨知制誥兼侍讀者出膺閫寄<lb/>
入長禁林皆儒者之極榮豈駑材之所稱此盖伏遇皇<lb/>
帝陛下法天凝命稽古象賢總攬羣英兼收小器欲效<lb/>
<pb n="KR4d0076_WYG_068-16b"/>
涓塵之報未知糜隕之期臣無任<lb/>
　　　又<lb/>
臣䝉恩授翰林學士承旨知制誥兼侍讀者出守無功<lb/>
方期竄逐召還何幸復玷清華此盖伏遇太皇太后坤<lb/>
載沈潛母慈均一既陶甄於頑鑛復封植於散材誓卒<lb/>
餘生少圖來效臣無任<lb/>
　　　謝兼侍讀表二首<lb/>
臣軾言今月四日伏奉告命除臣兼侍讀者用非其分<lb/>
<pb n="KR4d0076_WYG_068-17a"/>
寵至若驚滿溢之憂逡巡莫避臣軾誠惶誠恐頓首頓<lb/>
首伏念臣與弟轍同登進士並擢賢科内外分掌於制<lb/>
書先後迭居於翰苑今臣以經史入侍司言行於中轍<lb/>
以丞轄立朝督綱條於外恭承明詔不許固辭以為兄<lb/>
弟之同升自是朝廷之盛事承明三入僅比古人大雅<lb/>
一門無慙舊史人非木石恩重丘山恭惟太皇太后陛<lb/>
下明極照臨憂深付託欲為社稷之衛莫如臣僕之賢<lb/>
以帝堯之哲而甚畏於壬人以孔子之聖而思見於狷<lb/>
<pb n="KR4d0076_WYG_068-17b"/>
者致兹選擢驟及迂愚臣敢不淬勵初心激昻晚嵗誓<lb/>
堅必死之節少報不貲之恩臣無任感天荷聖激切屏<lb/>
營之至謹奉表稱謝以聞臣軾誠惶誠恐頓首謹言<lb/>
　　　又<lb/>
臣軾言今月四日伏奉告命除臣兼侍讀者叨承新命<lb/>
祇服訓詞薄技已窮舊恩未替臣軾誠惶誠恐頓首頓<lb/>
首伏念臣志大而才短論迂而性剛以自用不回之心<lb/>
處衆人必爭之地不早退縮安能保全是以三年翰墨<lb/>
<pb n="KR4d0076_WYG_068-18a"/>
之林屢遭飛語再嵗江湖之上粗免煩言豈此身愚智<lb/>
之殊盖所居閒劇之致臣之自處何者為宜而况講讀<lb/>
之司帷幄最近分章摘句則何以報非常之知因事獻<lb/>
言又必貽前日之患雖仰恃天日之照實常負氷淵之<lb/>
虞恭惟皇帝陛下大徳庇民小心順帝雖天覆地載以<lb/>
聖不可知為神而日就月將以學而不厭為智曲收舊<lb/>
物以廣多聞臣敢不職思其憂本無分於中外欲報之<lb/>
徳誓不易於死生臣無任<lb/>
<pb n="KR4d0076_WYG_068-18b"/>
　　　謝三伏早休表二首<lb/>
大火既中三庚云伏炎熹之病貴賤所同忽䝉退食之恩<lb/>
遂失流金之酷恭惟皇帝陛下仁均動植明燭幽微上有<lb/>
無逸之勤下無獨賢之歎臣等逢時多暇竊禄安居共揚<lb/>
扇暍之風以安黎庶更勵飲冰之節少答生成臣等無任<lb/>
　　　又<lb/>
星火見而金㣲日方可畏朝氣鋭而晝惰恩獲少休上<lb/>
既知勞下皆忘暑恭惟太皇太后陛下勞謙恭已内恕<lb/>
<pb n="KR4d0076_WYG_068-19a"/>
及人雖天地無一物之私而父母有至誠之愛臣等仰<lb/>
䝉寛假動獲便安未明無顛倒之衣省循何幸夙退有<lb/>
委蛇之食歌詠而歸臣等無任<lb/>
　　　謝除龍圖閣學士知潁州表二首<lb/>
臣軾言伏䝉聖恩以臣累章乞郡除臣龍圖閣學士知<lb/>
潁州者引嫌求避顧舊典之甚明易職寵行荷新恩之<lb/>
至厚踈愚自省慙悚交并中謝伏念臣學陋無聞性迂<lb/>
難合受四朝之知遇竊五郡之蕃宣呉㑹二年但坐糜<lb/>
<pb n="KR4d0076_WYG_068-19b"/>
於廩禄禁林數月曾未補於絲毫敢兾殊私復還舊物<lb/>
恭惟太皇太后陛下仁涵動植明燭幽㣲知臣獨受於<lb/>
聖知欲使曲全於晚節憐其無用許以少安凡力請八<lb/>
章而後従使不為一乞而遽去在臣進退可謂光榮雖<lb/>
老病懐歸已功名之無望而衷誠思報尚生死之不移<lb/>
臣無任<lb/>
　　　又<lb/>
臣軾言伏䝉聖恩以臣累章乞郡除臣龍圖閣學士知<lb/>
<pb n="KR4d0076_WYG_068-20a"/>
潁州者備員經席幸依日月之光引避親嫌實有簡書<lb/>
之畏恩還舊職寵寄近蕃衰朽增華省循知愧中謝伏<lb/>
念臣生無他技天與愚忠雖所向之竒窮獨受知於仁<lb/>
聖力求便郡蓋常懐老退之心伏讀訓詞有不為朕留<lb/>
之語殊私難報危涕自零恭惟皇帝陛下緝熙光明剛<lb/>
健篤實方收文王之四友以集孔子之大成而臣茍念<lb/>
餘生之安莫伸一割之用桑榆暮齒恐遂齎志而莫償<lb/>
犬馬㣲心猶懼蓋棺而後定臣無任<lb/>
<pb n="KR4d0076_WYG_068-20b"/>
　　　謝賜對衣金帶馬狀二首<lb/>
右臣伏䝉聖慈特賜臣對衣一襲金腰帶一條銀鞍轡<lb/>
馬一匹者錫之上駟敢忘致逺之勞佩以良金無復忘<lb/>
腰之適執鞭請事顧影知慙恭惟皇帝陛下禹儉中脩<lb/>
堯文外煥長轡以御率皆四牡之良所寳惟賢豈徒三<lb/>
品之貴出捐車服收輯事功而臣衰不待年寵常過分<lb/>
枯羸之質匪伊垂之而帶有餘斂退之心非敢後也而<lb/>
馬不進徒堅晩節難報深恩臣無任<lb/>
<pb n="KR4d0076_WYG_068-21a"/>
　　　又<lb/>
右臣伏䝉聖慈特賜臣對衣一襲金腰帶一條銀鞍轡<lb/>
馬一匹者出笥之珍以旌有德在坰之駟豈及無功而<lb/>
臣首尾四年叨塵三錫省躬内灼服寵汗流恭惟太皇<lb/>
太后陛下慈儉自居龍光四達德被海宇豈惟一襲之<lb/>
衣恩結華夷何止十圍之帶羣賢在馭六轡自調而臣<lb/>
頃以衰羸止求安便奉宣德意庶幾五袴之謠收斂壯<lb/>
心無復千里之志更期力報有愧空言臣無任<lb/>
<pb n="KR4d0076_WYG_068-21b"/>
　　　潁州謝到任表二首<lb/>
臣軾言伏䝉聖恩除臣龍圖閣學士知潁州臣已於今<lb/>
月二十二日到任訖者避嫌引疾慙無國士之風揣分<lb/>
知難粗守人臣之節曲䝉温詔遂假名邦已見吏民惟<lb/>
知感怍臣某中謝伏念臣早縁多難無意軒裳晩以虚<lb/>
名偶塵侍従雖云時可每與願違既未決於歸田故力<lb/>
求於治郡慈母愛子但憐其無能明君知臣終護其所<lb/>
短自欣投老漸獲安身此蓋伏遇太皇太后陛下慈儉<lb/>
<pb n="KR4d0076_WYG_068-22a"/>
臨民剛柔布政參天地而有信喜怒不陳體水鏡之無<lb/>
心忠邪自辨致兹愚直亦克保全雖任職居官無過人<lb/>
者而見危授命蓋有志焉臣無任<lb/>
　　　又<lb/>
臣軾言伏䝉聖恩除臣龍圖閣學士知潁州臣已於今<lb/>
月二十二日到任訖者支郡責輕未即滿盈於小器豐<lb/>
年事簡非徒飽煖於一家覽几席之溪湖雜簿書於魚<lb/>
鳥平生所樂臨老獲従臣某誠惶誠恐頓首頓首伏以<lb/>
<pb n="KR4d0076_WYG_068-22b"/>
汝潁為州邦畿稱首土風備於南北人物推於古今賔<lb/>
主俱賢蓋宗資范孟博之舊治文獻相續有晏殊歐陽<lb/>
修之遺風顧臣何人亦與兹選此蓋伏遇皇帝陛下丕<lb/>
承六聖總攬羣英生知仁孝之全學識文武之大謂臣<lb/>
簮履之舊物嘗忝帷幄之近臣奉事七年﨑嶇一節意<lb/>
其忠義許國故暫召還察其老病畏人復許補外置之<lb/>
安地養此散材更少勉於桑榆誓不忘於畎畆臣無任<lb/>
　　　上清儲祥宫成賀德音表二首<lb/>
<pb n="KR4d0076_WYG_068-23a"/>
臣軾言伏覩九月二十七日德音以上清儲祥宫成减<lb/>
決四京及諸道見禁罪人者靈光下燭慶新宫之落成<lb/>
霈澤旁流洗庶獄之多罪散為和氣坐致豐年臣某誠<lb/>
歡誠忭頓首頓首臣聞舜禹之心以奉先為孝本釋老<lb/>
之道以損已為福田永惟坤作之成每辭天下之養卑<lb/>
宫何陋大練為安故能捐萬金之資以成二聖之意為<lb/>
國迎祥而國無所費與民祈福而民不知勞鑾輅親臨<lb/>
神靈昭格覩士女之和㑹既同其休念囹圄之幽囚或<lb/>
<pb n="KR4d0076_WYG_068-23b"/>
非其罪用孚大號以達恵心恭惟太皇太后陛下恭儉<lb/>
以仁明哲作則愛惜帑廪不供浮費之私重慎典刑每<lb/>
存數赦之戒一寛湯網衆識堯心臣以従官出臨近甸<lb/>
率吏民而拜慶助父老之歡謠永望闕庭實同咫尺臣<lb/>
無任<lb/>
　　　又<lb/>
臣軾言伏覩九月二十七日德音以上清儲祥宫成减<lb/>
決四京及諸道見禁罪人者琳館告成神人交慶綸音<lb/>
<pb n="KR4d0076_WYG_068-24a"/>
下霈過故盡除臣某誠歡誠忭頓首頓首臣聞漢武築<lb/>
通天之臺魏明作凌雲之觀皆厲民而私已或秘祝以<lb/>
蘄年然猶形於詠歌被之金石而况文孫繼志神母考<lb/>
祥追六聖之心本枝百世均萬方之慶囹圄一空豈惟<lb/>
洗濯於丹書固已光華於青史恭惟皇帝陛下知人堯<lb/>
哲克已禹勤積德之宫以文章為藻飾庇民之厦以仁<lb/>
義為基扄眷樸斵之成能亦聖神之餘事臣乆參法従<lb/>
夙侍經幃樂石銘詩雖幸執太史之筆大圭薦祼不獲<lb/>
<pb n="KR4d0076_WYG_068-24b"/>
踐屬車之塵徒與吏民共兹慶澤臣無任<lb/>
　　　賀興龍節表<lb/>
臣軾言天佑我邦祥開是日山川貢瑞日月增華臣某<lb/>
誠歡誠忭頓首頓首伏以上聖所儲有慈儉不爭之寶<lb/>
輿情共獻蓋憂勤無逸之龜不待禱祠而來自然天人<lb/>
之應恭惟皇帝陛下堯仁舜孝禹勤湯寛德莫大於好<lb/>
生故以不殺為神武道莫尊於問學故以所聞為髙明<lb/>
錫厥庶民嚮用五福臣備貟内閣出守近畿雖違咫尺<lb/>
<pb n="KR4d0076_WYG_068-25a"/>
天威乃身在外而上千萬嵗壽此意則同臣無任<lb/>
　　　賀駕幸太學表二首<lb/>
臣軾言恭聞十月十五日駕幸太學者輦回原廟既崇<lb/>
廣孝之風幄次儒宫復示右文之化禮行一日風動四<lb/>
方臣某誠歡誠忭頓首頓首臣聞五學之臨三代所共<lb/>
蓋天子不敢自聖而盛德必有達尊在漢永平始舉是<lb/>
禮雖臨雍拜老有先王之規而正坐自講非人主之事<lb/>
豈如允哲退託不能奠爵伏興意黙通於先聖横經問<lb/>
<pb n="KR4d0076_WYG_068-25b"/>
難言各盡於諸儒恭惟皇帝陛下文武憲邦聰明齊聖<lb/>
大度同符於藝祖至仁追配於昭陵故舉舊章以興盛<lb/>
節臣早塵法従乆侍經幃永矣馳誠想聞合語於東序<lb/>
斐然作頌行觀獻馘於西戎臣無任<lb/>
　　　又<lb/>
臣軾言恭聞十月十五日皇帝駕幸太學者濟濟多士<lb/>
靈承上帝之休雍雍在宫服膺文母之敎風傳海宇慶<lb/>
溢臣工臣某誠歡誠忭頓首頓首臣聞學校太平之文<lb/>
<pb n="KR4d0076_WYG_068-26a"/>
而以得士為實經術致治之具而以愛民為心心既立<lb/>
而具乃行實先充而文斯應永惟坤載之厚輔成天縦<lb/>
之能惟使文子文孫莫不仁故於先聖先師無所愧恭<lb/>
惟太皇太后陛下憂深祖構德燕孫謀黄裳之文斧藻<lb/>
萬物青衿之政長育羣材豈惟鼔舞於士夫實亦光華<lb/>
於史冊臣冒榮滋乆被遇最深外告成功行喜鴞音之<lb/>
革中修潜德孰知麟趾之風臣無任<lb/>
　　　謝賜厯日表二首<lb/>
<pb n="KR4d0076_WYG_068-26b"/>
迎日推筴雖曰百王之常後天奉時惟我二后之德伏<lb/>
讀詔旨灼知聖心中謝伏以嗣歲將興舊章畢舉三朝<lb/>
受海内之圖籍七月陳王業之艱難冬有祁寒知民言<lb/>
之可畏陽居大夏識天道之至仁故於頒朔之初更下<lb/>
布新之詔恭惟太皇太后陛下視民如子以國為家振<lb/>
廩勸分人自忘於艱歲消兵去殺天必報之豐年臣敢<lb/>
不省事清心貴農時之不奪思患預備期歲計之有餘<lb/>
庶竭㣲誠少裨洪造臣無任<lb/>
<pb n="KR4d0076_WYG_068-27a"/>
　　　又<lb/>
歲頒正朔蓋春秋綂始之經郡賜璽書亦漢家寛大之<lb/>
詔實為令典豈是空文臣某誠惶誠懼頓首頓首伏以<lb/>
望歲者生民之至情畏天者人君之大戒所以常言報<lb/>
應而不言時數每奏水旱而不奏嘉祥上有消復之心<lb/>
下有燮調之道固資共理同底純熙恭惟皇帝陛下祗<lb/>
敬三靈憂勤萬宇為仁一日自然天下之歸敎民七年<lb/>
豈無善人之效臣敢不仰遵堯典寅奉夏時謹隄防溝<lb/>
<pb n="KR4d0076_WYG_068-27b"/>
洫之脩行勞来安定之政庶殫緜力少助至仁臣無任<lb/>
　<lb/>
　<lb/>
　<lb/>
　<lb/>
　<lb/>
　<lb/>
　東坡全集巻六十八<lb/>
</p>
<p>
</p>
  </div>
<div>
                <head>東坡全集巻六十九</head>
    <p>
<pb n="KR4d0076_WYG_069-1a"/>
欽定四庫全書<lb/>
　東坡全集巻六十九　　　　宋　蘓軾　撰<lb/>
　　表狀四十二首<lb/>
　　　揚州謝到任表二首<lb/>
臣軾言伏䝉聖恩除臣知揚州臣已於今月二十六日<lb/>
到任訖者支郡養疴裁能免咎通都移牧自愧何功屢<lb/>
玷恩榮實深慙汗臣某中謝伏念臣早縁竊禄稍習治<lb/>
民在先帝日已歴三朝近八年間復忝四郡平生所願<lb/>
<pb n="KR4d0076_WYG_069-1b"/>
滿足無餘志大才踈信天命而自遂人㣲地重恃聖眷<lb/>
以少安恭惟太皇太后陛下子恵萬民器使多士以謂<lb/>
朝廷之德澤付於郡縣與監司乃眷江淮之間乆罹水<lb/>
旱之苦隣封二浙饑疫相薫積欠十年豐凶皆病臣敢<lb/>
不上推仁聖之意下盡疲駑之心庶復流亡少寛憂軫<lb/>
臣無任<lb/>
　　　又<lb/>
一麾出守方愧媮安十國為連復膺寵寄恩榮既溢慙<lb/>
<pb n="KR4d0076_WYG_069-2a"/>
汗靡寧臣某中謝伏念臣本以鯫生冒居禁從頃縁多<lb/>
病力求潁尾之行曾未半年復有廣陵之請蓋以魚鳥<lb/>
之質老於江湖之間習與性成樂居其舊天從民欲許<lb/>
擇所安恭惟皇帝陛下欽明文思剛健純粹天功黙運<lb/>
灼知萬化之情人材並收各取一長之用如臣衰朽尚<lb/>
未遐遺命至蹇而禄已盈每懐憂懼志雖大而才不副<lb/>
莫報恩私臣無任<lb/>
　　　謝賜䘏刑詔書表二首<lb/>
<pb n="KR4d0076_WYG_069-2b"/>
臣軾言伏䝉聖恩賜臣欽䘏刑獄詔書一道者時令舉<lb/>
行雖云故事天心惻怛本出至誠德既洽於好生民雖<lb/>
死而無憾臣某誠惶誠懼頓首頓首伏以刻木畫地志<lb/>
士不居鑠石流金平人猶病宜軫聖神之念實為哀敬<lb/>
之先訓誥丁寧吏民感動恭惟皇帝陛下禹湯罪已堯<lb/>
舜性仁以不忍人之心行若稽古之政豈止緩獄實期<lb/>
無刑臣敢不推廣上恩厚風俗於無犯申嚴法意消盜<lb/>
賊於未萌少假歲時庶空囹圄臣無任<lb/>
<pb n="KR4d0076_WYG_069-3a"/>
　　　又<lb/>
暑雨其咨既軫小民之病麥秋已至復虞輕繫之淹祗<lb/>
服訓詞灼知天意臣某中謝伏以仁聖之德哀矜為先<lb/>
常内恕以及人故深居而念逺齋戒處掩則知暴露之<lb/>
勤紾絺袢延不忘纍紲之苦吏既罔懈民知無寃恭惟<lb/>
太皇太后陛下事法祖宗德參天地凱風養物散為扇<lb/>
暍之涼靈雨應時同沾執熱之濯臣敢不盡其哀敬濟<lb/>
以寛明奉漢律之嚴毋令瘐死推慈母之意務在平反<lb/>
<pb n="KR4d0076_WYG_069-3b"/>
庶竭愚忠少行德意臣無任<lb/>
　　　賀立皇后表二首<lb/>
臣軾言伏覩制書今月十六日皇后受冊禮成者纘女<lb/>
維莘俔天之妺事關廟社喜溢人神中賀臣聞三代之<lb/>
興皆有内助二南之化實本人倫維關雎正始之風具<lb/>
既醉太平之福民有所恃邦其永昌恭惟皇帝陛下自<lb/>
誠而明惟睿作聖輯寧夷夏德既茂於治朝輔順隂陽<lb/>
政兼修於内職既膺大慶益廣至仁下逮海隅夫婦無<lb/>
<pb n="KR4d0076_WYG_069-4a"/>
有愁歎上符天造日月為之光明受禄無疆與民同樂<lb/>
臣無任<lb/>
　　　又<lb/>
吉日既涓柔儀允正穀珪往聘象服来朝中賀臣聞周<lb/>
姜任姒之賢位非皆極漢隂馬鄧之貴德或有慙盛哉<lb/>
六禮之陳襲此三宫之慶恭惟太皇太后陛下任付託<lb/>
之重躬保佑之勞公天下不私其親配宸極必先以德<lb/>
徽音不墜嗣成慈孝之風仁壽無疆坐享雲來之養臣<lb/>
<pb n="KR4d0076_WYG_069-4b"/>
限以官守不獲躬詣闕庭臣無任<lb/>
　　　賀坤成節表<lb/>
臣軾言歲復六壬襲嘉祥於太史火流七月紀令節於<lb/>
詩人盡海宇之含生舉欣榮於兹日臣某中賀臣聞君以<lb/>
民為心體天用民為聰明未有心胖而體不紓民悦而<lb/>
天不應故好生惡殺是為仁壽之基捐利與民斯獲豐<lb/>
年之慶恭惟太皇太后陛下恭儉一德勤勞百為推天<lb/>
覆地載之心阜成民物盡父敎母憐之道誨養臣隣共<lb/>
<pb n="KR4d0076_WYG_069-5a"/>
知難報之恩必享無疆之福臣以出守淮海無由躬詣<lb/>
闕庭臣無任<lb/>
　　　謝除兵部尚書賜對衣金帶馬狀二首<lb/>
䝉恩賜臣衣一對金帶一條并魚袋金鍍銀鞍轡馬一<lb/>
匹者盛服在躬無復曳婁之歎名駒出廏遂忘奔走之<lb/>
勞施重丘山身輕毫末伏念臣少賤而鄙性椎少文衣<lb/>
敝緼袍未嘗有恥乗欵段馬自以為安豈意晩年屢膺<lb/>
此寵此蓋伏遇皇帝陛下紹隆景命總攬羣英無競維<lb/>
<pb n="KR4d0076_WYG_069-5b"/>
人勢已加於九鼎惟德其物恩有重於千金臣敢不上<lb/>
體眷懐勉思報稱贈繞朝之䇿愧不能謀振屈原之衣<lb/>
期於自潔臣無任<lb/>
　　　又<lb/>
伏以在笥之珍本出於民力脱驂之賜以結於士心顧<lb/>
臣何人屢膺此寵伏念臣學本為已材不適時乗伯厚<lb/>
之車雖云疾惡束公西之帶愧不能言而二年之間三<lb/>
拜是賜此蓋伏遇太皇太后陛下心存社稷德協天人<lb/>
<pb n="KR4d0076_WYG_069-6a"/>
以長䇿駕馭四方以盛德藩飾多士故令衰朽猶玷光<lb/>
華豈曰無衣蓋獨求於安吉慨然攬轡敢有志於澄清<lb/>
臣無任<lb/>
　　　謝兼侍讀表二首<lb/>
伏奉制書除臣守兵部尚書兼侍讀者重地隆名不擇<lb/>
所付清資厚禄以養不才中謝伏念臣以草木之㣲當<lb/>
天地之澤七典名郡再入翰林兩除尚書三忝侍讀雖<lb/>
當世之豪傑猶未易居矧如臣之孤危其何能副恭惟<lb/>
<pb n="KR4d0076_WYG_069-6b"/>
皇帝陛下聖神格物文武憲邦重離繼明何煩爝火之<lb/>
助大厦既構尚求一木之支而臣白首復来丹心已折<lb/>
望西清之帷幄乆立徬徨聞長樂之鼓鐘怳如夢寐莫<lb/>
報丘山之施猶貪頃刻之榮臣無任<lb/>
　　　又<lb/>
流汗恩榮再辭莫獲强顔衰朽一節以趨臣軾中謝恭<lb/>
惟先帝復六卿之名本欲後人識三代之舊古今殊制<lb/>
閒劇異宜武選𨽻於天官兵政總於樞輔故司馬之職<lb/>
<pb n="KR4d0076_WYG_069-7a"/>
獨省文書而師氏之官職在論説命臣兼領聖意可知<lb/>
恭惟太皇太后陛下約已裕民忘家憂國知先王之兵<lb/>
必本於道德故以儒臣為七兵知人主之學必通於民<lb/>
情故目郡守為五學而臣迂踈不可强合早縁衰病難<lb/>
以乆居終當自効於所長之間或可報恩於未死之日<lb/>
臣無任<lb/>
　　　進郊祀慶成詩表<lb/>
伏覩今月十四日郊祀禮成者親奠璧琮始見天地兼<lb/>
<pb n="KR4d0076_WYG_069-7b"/>
陳祖宗六廟之典參用漢唐三代之文夷夏来同人神<lb/>
允答臣某中賀恭惟皇帝陛下聿追来孝對越在天外<lb/>
修神考之文章内服文母之慈儉四方觀禮百辟宅心<lb/>
雪止風恬驗神祗之来饗雲黄歲美知豐凶之在天臣<lb/>
以藝文入侍帷幄考事而知天意陳詩以達民言雖無<lb/>
足觀亦各其志臣無任瞻天望聖慚懼屏營之至所撰<lb/>
郊祀慶成詩一首謹繕寫陳表上進以聞<lb/>
　　　謝除兩職守禮部尚書表<lb/>
<pb n="KR4d0076_WYG_069-8a"/>
伏䝉聖恩除臣端明殿學士兼翰林侍讀學士守禮部<lb/>
尚書者衰年自引乆抱此心異數併加實為非意辭不<lb/>
獲命愧何以堪臣軾中謝竊惟以殿命官本縁麟趾之<lb/>
舊因時脩廢近正金華之名厯代所榮於今為甚自元<lb/>
豐之末官制以来若非身兼數器之人未有名冠兩職<lb/>
之重而况秩宗之任邦禮是司豈臣迂愚所當兼領此<lb/>
蓋伏遇太皇太后陛下憂深社稷慮極安危求忠臣於<lb/>
愚直之中論治道於文字之外知臣難進而易退或非<lb/>
<pb n="KR4d0076_WYG_069-8b"/>
患失之鄙夫故授以禮樂清閒之司使専於論説琢磨<lb/>
之事此恩難報願輪歲月之勤度己所宜終遂江湖之<lb/>
請臣無任<lb/>
　　　又<lb/>
備貟西學已愧空疎易職東班尤驚忝冒遂領宗卿之<lb/>
事併為儒者之榮臣軾中謝始臣之學也以適用為本<lb/>
而恥空言故其仕也以及民為心而慙尸禄乃者屢請<lb/>
治郡兼乞守邊欲及殘年少施實効而有志莫遂負愧<lb/>
<pb n="KR4d0076_WYG_069-9a"/>
何言今乃以文字為官常語言為職業下無所見其能<lb/>
否上無所考其幽明循省初心有靦面目故於拜恩之<lb/>
日少陳有益之言孔子曰一言可以興邦而孟子亦曰<lb/>
一正君而天下定昔漢文帝悦張釋之長者之言則以<lb/>
德化民輔成刑措之功而孝景帝入晁錯數術之語則<lb/>
以智馭物馴致七國之禍乃知為國安危之本祗在聽<lb/>
言得失之間恭惟皇帝陛下即位以来學如不及問道<lb/>
八年寒暑不廢講讀之官談王而不談霸言義而不言<lb/>
<pb n="KR4d0076_WYG_069-9b"/>
利八年之間指陳文理何啻千萬雖所論不同然其要<lb/>
不出六事一曰慈二曰儉三曰勤四曰慎五曰誠六曰<lb/>
明慈者謂好生惡殺不喜兵刑儉者謂約已省費不傷<lb/>
民財勤者謂躬親庶政不邇聲色慎者謂畏天法祖不<lb/>
輕人言誠者謂推心待下不用智數明者謂専信君子<lb/>
不雜小人此六者皆先王之陳迹老生之常談言無新<lb/>
竒人所忽易譬之飲膳則為穀米羊豕雖非異味而有<lb/>
益於人譬之藥石則為耆术參苓雖無近効而有益於<lb/>
<pb n="KR4d0076_WYG_069-10a"/>
命若陛下信受此言如御飲膳如服藥石則天人自應<lb/>
福禄難量而臣等所學先王之道亦不為無補於世若<lb/>
陛下聽而不受受而不信信而不行如聞春禽之聲秋<lb/>
蟲之鳴過耳而已則臣等雖三尺之喙日誦五車之書<lb/>
反不如醫卜執技之流簿書奔走之吏其為尸素死有<lb/>
餘誅伏望陛下一覽臣言少留聖意天下幸甚<lb/>
　　　謝賜對衣金帶馬狀二首<lb/>
䝉恩賜衣一對金帶一條并魚袋金鍍銀鞍轡馬一匹<lb/>
<pb n="KR4d0076_WYG_069-10b"/>
服官奠篚響動佩章圉士効牽光生韀䇿伏以三賜之<lb/>
重莫隆於車馬五采之貴兼施於衣裳汝必有功服之<lb/>
無斁而臣衰年弱幹固難强於馳驅枯木朽株本不願<lb/>
於文繡寵加意外愧溢顔間此蓋伏遇皇帝陛下因能<lb/>
任官稱物平施操名器以勵士上有誠心正銜勒以馭<lb/>
人下無遺力臣敢不思稱其服益勵厥躬雖愧立朝乏<lb/>
能言之近用猶希辨道輸老智於暮年臣無任<lb/>
　　　又<lb/>
<pb n="KR4d0076_WYG_069-11a"/>
䝉恩賜衣一對金帶一條并魚袋金鍍銀鞍轡馬一匹<lb/>
服章在笥賁及衰殘銜勒過庭喜先徒御伏以物生有<lb/>
待天施無窮草木何知冒慶雲之渥采魚鰕至陋借滄<lb/>
海之榮光雖若可觀終非其有妻孥相顧驚屢致於匪<lb/>
頒道路竊窺或反增於指目此蓋伏遇太皇太后陛下<lb/>
聰明齊聖陳錫載周含垢匿瑕而察於求賢卑宫菲食<lb/>
而侈於養士士豈輕於千里念非其人言有重於兼金<lb/>
當思所報臣無任<lb/>
<pb n="KR4d0076_WYG_069-11b"/>
　　　笏記二首<lb/>
榮兼兩職寵與六卿豈伊衰朽之餘有此遭逢之異此<lb/>
蓋伏遇太皇太后陛下坤元利正天造無私靡求備於<lb/>
一人將曲成於萬物文章小技縦有效於涓埃草木㣲<lb/>
生終難酧於雨露<lb/>
　　　又<lb/>
陞榮祕殿列職西清併此光華付之衰朽此蓋伏遇皇<lb/>
帝陛下剛健純粹緝熙光明曲搜已棄之材將建無窮<lb/>
<pb n="KR4d0076_WYG_069-12a"/>
之業顧慙淺陋將何補於聖明惟有朴忠誓不回於生<lb/>
死臣無任<lb/>
　　　定州謝到任表<lb/>
兵民重寄本禦侮以折衝疆埸乆安但坐嘯而畫諾才<lb/>
㣲禄厚恩重命輕臣軾中謝伏念臣一去闕庭三換符<lb/>
竹坐席未暖召節已行筋力疲於往来日月逝於道路<lb/>
未經周歲復典兩曹朝廷非不用臣愚惷自不安位所<lb/>
宜竄逐更冒寵榮此蓋伏遇皇帝陛下離明正中乾健<lb/>
<pb n="KR4d0076_WYG_069-12b"/>
獨運追述東朝之遺意收此散材眷言西學之舊臣付<lb/>
之善地致此衰朽尚未棄捐臣敢不勤䘏民勞宻修邊<lb/>
備茍無大過以及朞年漸還魚鳥之鄉以畢桑榆之景<lb/>
臣無任<lb/>
　　　慰正旦表<lb/>
嗣歲將興雖有作新之慶舊穀既没共深追逺之思凡<lb/>
在照臨舉增懐慕臣軾中謝恭惟皇帝陛下道躋堯禹<lb/>
行比騫參方受圖於二朝明發不寐念御簾於雙日孝<lb/>
<pb n="KR4d0076_WYG_069-13a"/>
思奈何幸寛㒺極之哀少副有生之望臣限以官守不<lb/>
獲躬詣闕庭臣無任<lb/>
　　　謝賜厯日表<lb/>
夙頒温詔寵拜新書吏得承宣民知早晩臣軾中謝臣<lb/>
聞言天道者有數故閏以正時訓農事者在人則王無<lb/>
罪歲豈獨典常之舊必存忠利之心恭惟皇帝陛下輔<lb/>
相財成聰明時憲居德刑於冬夏意與天同暨聲敎於<lb/>
朔南責在臣等敢不時使薄斂思患預防勤䘏鰥孤幸<lb/>
<pb n="KR4d0076_WYG_069-13b"/>
流亡之盡復兼明威恵庶戎夏以皆安臣無任<lb/>
　　　慰宣仁聖烈皇后山陵禮畢表<lb/>
恭聞今月七日大行宣仁聖烈太皇太后山陵禮畢者<lb/>
日月有時義當即逺雨露既降思則無窮遙知穆穆之<lb/>
光尚起皇皇之望臣軾中謝恭惟皇帝陛下道循祖德<lb/>
德契天心大哉孔子之仁泫然流涕至矣顯宗之孝夢<lb/>
若平生願寛舜慕之心少副堯封之祝臣限以官守不<lb/>
獲躬詣闕庭無任瞻天望聖激切屏營之至<lb/>
<pb n="KR4d0076_WYG_069-14a"/>
　　　慰宣仁聖烈皇后祔廟禮畢表<lb/>
恭聞今月十七日宣仁聖烈皇后升祔禮畢者反寢而<lb/>
虞既盡飾終之典宅神於廟益隆追逺之思凡在照臨<lb/>
舉增悲慕臣軾中謝竊以六朝繼聖並傳家法之餘三<lb/>
后御簾髙出古人之右逮此登配廓然永懐恭惟皇帝<lb/>
陛下奉順母慈表章坤德四諡哀榮之詔簡䇿有光數<lb/>
詩挽餞之音道塗垂涕日月云遂典禮告成願寛無益<lb/>
之悲少副有生之望臣限以官守不獲躬詣闕庭無任<lb/>
<pb n="KR4d0076_WYG_069-14b"/>
瞻天望聖激切屏營之至<lb/>
　　　謝賜衣襖表<lb/>
十一月九日翰林醫官王宗古至伏䝉聖慈傳宣存問<lb/>
賜臣等勅及初冬衣襖者齊官三服已寛卒歲之憂漢<lb/>
札十行更佩先春之煖恩均吏士聲動華夷臣軾中謝<lb/>
伏以禮著始裘詩歌無褐邊陲更戍本為臣子之常朔<lb/>
易早寒特軫聖神之念惟德其物豈曰無衣恭惟皇帝<lb/>
陛下廣運聰明力行恭儉威風旁振方戰栗於天驕温<lb/>
<pb n="KR4d0076_WYG_069-15a"/>
詔下融遂流澌於河凍既無功而坐食實有愧於解衣<lb/>
敢不推廣朝廷之仁益收凍餒申嚴祖宗之法少肅惰<lb/>
媮庶收汗馬之勞以解濡鵜之誚臣無任<lb/>
　　　到恵州謝表<lb/>
先奉告命落兩職追一官以承義郎知英州軍州事續<lb/>
奉告命責授臣寧逺軍節度副使恵州安置已於今月<lb/>
二日到恵州公參訖者仁聖曲全本欲畀之民社羣言<lb/>
交擊必將致之死亡尚荷寛恩止投荒服臣軾中謝伏<lb/>
<pb n="KR4d0076_WYG_069-15b"/>
念臣性資褊淺學術荒唐但信不移之愚遂成難赦之<lb/>
咎迹其狂妄乆合誅夷方尚口乃窮之時蓋擢髪莫數<lb/>
其罪豈謂天幸得存此生此蓋伏遇皇帝陛下以大有<lb/>
為之資行不忍人之政湯網開其三面舜干舞于兩階<lb/>
念臣奉事有年少加憐愍知臣老死無日不足誅鋤明<lb/>
降德音許全餘息故使豗尵之馬猶獲蓋帷觳觫之牛<lb/>
得違刀几臣敢不服膺嚴訓託命至仁洗心自新没齒<lb/>
無怨但以瘴癘之地魑魅為隣衰疾交攻無復首丘之<lb/>
<pb n="KR4d0076_WYG_069-16a"/>
望精誠未冺空餘結草之忠臣無任<lb/>
　　　到昌化軍謝表<lb/>
今年四月十七日奉被告命責授臣瓊州别駕昌化軍<lb/>
安置臣尋於當月十九日起離恵州至七月二日已至<lb/>
昌化軍訖者並鬼門而東騖浮瘴海以南遷生無還期<lb/>
死有餘責臣軾中謝伏念臣頃縁際㑹偶竊寵榮曽無<lb/>
毫髮之能而有丘山之罪宜三黜而未已跨萬里以獨<lb/>
来恩重命輕咎深責淺此蓋伏遇皇帝陛下堯文炳煥<lb/>
<pb n="KR4d0076_WYG_069-16b"/>
湯德寛仁赫日月之照臨廓天地之覆育譬之蠕動稍<lb/>
賜矜憐俾就窮途以安餘命而臣孤老無託瘴癘交攻<lb/>
子孫慟哭於江邊已為死别魑魅逢迎於海上寧許生<lb/>
還念報德之何時悼此心之永已俯伏流涕不知所云<lb/>
臣無任<lb/>
　　　提舉玉局觀謝表<lb/>
臣先自昌化軍貶所奉勅移亷州安置又自亷州奉勅<lb/>
授臣舒州團練副使永州居住今行至英州又奉勅授<lb/>
<pb n="KR4d0076_WYG_069-17a"/>
臣朝奉郎提舉成都府玉局觀在外州軍任便居住者<lb/>
七年逺謫不自意全萬里生還適有天幸驟従縲紲復<lb/>
齒縉紳臣軾中謝伏念臣才不逮人性多忤物剛褊自<lb/>
用可謂小忠猖狂妄行乃蹈大難皆臣自取不敢怨尤<lb/>
㑹真人之勃興與萬物而更始而臣獨在幽逺最為㝠<lb/>
頑迨兹起廢之初倍費生成之力終䝉記録不遂棄捐<lb/>
此蓋伏遇皇帝陛下正位龍飛對時虎變神武不殺豈<lb/>
非受命之符清淨無為坐獲消兵之福聰明不作邪正<lb/>
<pb n="KR4d0076_WYG_069-17b"/>
自分使臣得同草木之㣲共霑雷雨之解臣敢不益堅<lb/>
素守深念往愆沒齒何求不厭飯蔬之陋蓋棺未已猶<lb/>
懐結草之忠臣無任<lb/>
　　　慰皇太后上仙表<lb/>
伏覩正月十四日大行皇太后遺誥者慟發六宫悲纒<lb/>
九土奉諱哀殞不知所云臣軾中謝大行皇太后德冠<lb/>
三朝化行四海獨決大䇿措天下於泰山之安退避東<lb/>
朝復明辟為萬世之法奄終壽禄莫曉天心恭惟皇帝<lb/>
<pb n="KR4d0076_WYG_069-18a"/>
陛下仁孝自天哀傷過禮惟聖達節豈復行曾閔之難<lb/>
以民為心則當法舜禹之大願少寛於追慕庶下答於<lb/>
臣民臣以外郡居住不獲奔赴闕庭無任哀痛隕越之<lb/>
至<lb/>
　　　代普寧王賀冬表<lb/>
七日来復陽既進而歲功成八風不姦樂已調而君道<lb/>
得惟聖在御與天合符恭惟皇帝陛下嗣守洪基丕承<lb/>
先志法小毖以求助期既醉之太平淵黙臨朝順陽道<lb/>
<pb n="KR4d0076_WYG_069-18b"/>
之消長清淨為治俾物類以昭蘇受福無疆成功不宰<lb/>
臣猥以暗弱仰荷誨憐敢先百辟之朝以祝萬年之壽<lb/>
　　　謝御膳表<lb/>
臣伏䝉聖恩特賜寛假將理今月七日又再䝉中使臨<lb/>
賜御膳問其治療之增損督以朝參之日辰臣下履淵<lb/>
冰上負芒刺蹄涔雖小能延兩耀之光寸草何知莫報<lb/>
三春之澤正使豚魚幽陋木石堅頑亦將激勵忘軀奔<lb/>
走赴職而臣尚有無厭之請敢守不移之愚在法當誅<lb/>
<pb n="KR4d0076_WYG_069-19a"/>
原情可憫實以負薪之疾積有歲時勿藥之祥恐非旦<lb/>
夕終願江淮之一郡以安犬馬之餘生尚兾此身未填<lb/>
溝壑期於異日别効涓涘<lb/>
　　　代滕達道景靈宫奉安表<lb/>
衣冠出㳺巍乎宫闕之盛祖考来格燦然日月之明新<lb/>
禮光前彌文範後繼以作解之雷雨仍收繪像之子孫<lb/>
聳觀華夷淪浹枯朽竊以祀無豐踈祭不欲昵自仁率<lb/>
親故同宫而合享惟聖作則實考古而便今庶民子来<lb/>
<pb n="KR4d0076_WYG_069-19b"/>
五福交應蔚山河之増氣紛嶽瀆以来朝仙木蟠根五<lb/>
聖既聯於龍衮靈芝擢秀九莖復出於齋房皇帝陛下<lb/>
舜孝格天堯文冠古損益漢唐之典故潤色祖宗之規<lb/>
摹壽考萬年永作人神之主本支百世共承宗廟之休<lb/>
臣出守逺方阻觀盛禮㑹祠壇下莫覩燁然之光留滯<lb/>
周南竊興命也之嘆<lb/>
　　　代滕達道湖州謝上表<lb/>
郡壓五湖城交二水既先世舊居之地亦年少初仕之<lb/>
<pb n="KR4d0076_WYG_069-20a"/>
邦父老縦觀不謂㣲臣之尚在吏民感涕共知洪造之<lb/>
難酬中謝臣聞忠臣可使死封疆而不能受無根之謗<lb/>
議志士本不求富貴而不能安有道之賤貧况臣早䝉<lb/>
希世之恩常有捐軀之意豈容曖昧略不辨明然疑似<lb/>
之難知實古今之通患漢文帝賢君也而不能信賈生<lb/>
之屈尹吉甫慈父也而不能雪伯竒之寃此小人譛夫<lb/>
所以得志而欺天忠臣孝子所以抱恨而入地况臣結<lb/>
累朝之深怨無半面之先容而訴章朝聞恩詔夕下歴<lb/>
<pb n="KR4d0076_WYG_069-20b"/>
數千載唯臣一人此蓋伏遇皇帝陛下妙物言神睿思<lb/>
作聖謂天蓋逺以窮呼而必聞如日之明雖浸潤而不<lb/>
受念兹七年之阨收之九死之餘臣敢不更勵初心馴<lb/>
圖後効老當益壯未甘結草之幽途死且不辭尚欲據<lb/>
鞍于前殿<lb/>
　　　同天節功德䟽表<lb/>
伏以累聖儲休上天垂祐乃逢純乾之月肇興出震之<lb/>
祥恭惟皇帝陛下以堯舜生知之資承祖宗積治之慶<lb/>
<pb n="KR4d0076_WYG_069-21a"/>
大有上吉天人之助已明既醉太平聖賢之福誠備至<lb/>
於臣子之私願是為草木之㣲情幸同海表之民共罄<lb/>
封人之祝<lb/>
　　　上皇帝賀正表<lb/>
東方發律氣迎萬物之新南面受圖禮勤三朝之始惟<lb/>
聖時憲自天降康恭惟皇帝陛下文武生知聖神天縦<lb/>
舊邦新命既光啓於前人大德小心以昭事於上帝臣<lb/>
乆塵従槖外領藩符敢傾葵藿之心仰獻松椿之壽<lb/>
<pb n="KR4d0076_WYG_069-21b"/>
　　　杭州賀冬表二首<lb/>
月臨天統首冠於三正氣應黄鍾復来於七日君道浸<lb/>
長陽德光亨恭惟皇帝陛下清明在躬仁孝徧物垂衣<lb/>
南面天何言而四時成問孝西清日將旦而羣隂伏蠻<lb/>
夷奔走年穀順成豈惟四海之歡心自識三靈之隂賛<lb/>
臣祗膺詔命恪守郡符身雖在於江湖顔不忘於咫尺<lb/>
敢同率土惟祝後天<lb/>
　　　又<lb/>
<pb n="KR4d0076_WYG_069-22a"/>
消長有時候㣲陽之来復賢愚同慶知君子之彚征德<lb/>
化所加神人並應恭惟太皇太后陛下睿明天縦慈儉<lb/>
身先振海嶽以不傾地無私載順隂陽之自化天且不<lb/>
違成功已陋於漢唐論德蓋髙於任姒黄雲可望共沾<lb/>
至治之祥彤史何知莫賛無為之德臣備貟法従祗役<lb/>
海隅東閤拜章阻陪於百辟南山獻壽徒頌於萬年<lb/>
　　　上皇帝賀冬表<lb/>
易稱来復蓋知天地之心禮戒無為以待隂陽之定恭<lb/>
<pb n="KR4d0076_WYG_069-22b"/>
惟皇帝陛下堯仁冠古舜孝通神種德兆民躬行文景<lb/>
之儉㳺心六藝灼知周孔之情人既和而歲自豐天不<lb/>
違而壽無極臣乆縁衰病待罪江湖莫瞻北極之光但<lb/>
罄南山之祝<lb/>
　　　上太皇太后賀正表<lb/>
堯厯授時夏正建統氣迎交泰之㑹祥應重明之朝恭<lb/>
惟太皇太后陛下道無能名德博而化天人所助本羲<lb/>
易之益謙慈儉不居得老氏之三寶時逢吉旦福集清<lb/>
<pb n="KR4d0076_WYG_069-23a"/>
宫臣職守江湖心馳象魏天威咫尺想聞清蹕之音眉<lb/>
壽萬年逺奉稱觴之慶<lb/>
　　　舉黄庭堅自代狀<lb/>
䝉恩除臣翰林學士伏見某官黄某孝友之行追配古<lb/>
人瑰瑋之文妙絶當世舉以自代實允公議<lb/>
　　　英州謝上表<lb/>
罪盈義絶誅九族以猶輕威震怒行寘一州而大幸驚<lb/>
魂方散感涕徒零伏念臣草芥賤儒岷峨冷族襲先人<lb/>
<pb n="KR4d0076_WYG_069-23b"/>
之素業借一第以竊名雖㓜歲勤勞實學聖人之大道<lb/>
而終身窮薄常為天下之罪人先帝念臣於衆怒必死<lb/>
之中陛下起臣於散官永棄之地恩深報蔑每憂天地<lb/>
之難欺福眇禍多是亦古今之罕有自悲棄物猶欲籲<lb/>
天惟上聖纂宗廟之圖方太母聽簾帷之政招延俊乂<lb/>
登進老成何期章句之謏才使掌絲綸之要職凡一時<lb/>
黜陟進退之衆皆兩宫威禍賞福之公既在代言敢思<lb/>
逃責茍不能敷揚上意尊朝廷於日月之明則何以聳<lb/>
<pb n="KR4d0076_WYG_069-24a"/>
動四方鼓號令於雷霆之震固當昭陳功罰直喻正邪<lb/>
豈臣愚敢有於私心蓋王言不可以匿㫖當昔之天奪<lb/>
其魄但謂守官今日之臣肆其言期於必戮賴父母之<lb/>
深憫免子弟之偕誅罪雖駭於聽聞怒終歸於寛宥不<lb/>
獨再生於東市猶令尸禄於南州累歲寵榮固已太過<lb/>
此時竄責誠所宜然瘴癘炎陬去若清凉之地蒼顔素<lb/>
髮誰憐衰暮之年恩重丘山感藏骨髓此蓋伏遇皇帝<lb/>
陛下知惟天錫行自生知巍巍繼大聖之神休孜孜盡<lb/>
<pb n="KR4d0076_WYG_069-24b"/>
二宫之孝養深原心迹曲示哀矜臣實何人恩常異衆<lb/>
在先朝偶脱其誅戮故此日復煩於典刑頑戾如斯生<lb/>
存何面臣敢不噬臍悔過吞舌知非革再三不改之愆<lb/>
庶萬一善終之望殺身莫喻敢懐窮困之憂守土非輕<lb/>
尚畀遐荒之俗儻沐先朝之化永惟結草之忠臣無任<lb/>
　　　移亷州謝上表<lb/>
使命逺臨初聞喪膽詔詞温厚亟返驚魂拜望闕庭喜<lb/>
溢顔面否極泰遇雖物理之常然昔棄今收豈罪餘之<lb/>
<pb n="KR4d0076_WYG_069-25a"/>
敢望伏膺知幸揮涕無従中謝伏念臣傾以狂愚遽遭<lb/>
譴責荷先帝之厚德寛蕭律之重誅投彼遐荒幸逃鼎<lb/>
鑊風波萬里歎衰病以何堪煙瘴五年賴喘息之猶在<lb/>
憐之者謂之己甚嫉之者恨其太輕考圖經止曰海隅<lb/>
其風土疑非人世食有併日衣無禦冬凄凉百端顛躓<lb/>
萬狀恍若醉夢已無意於生還豈謂優容許承恩而近<lb/>
徙雖云僥倖實有夤縁此蓋伏遇皇帝陛下道本生知<lb/>
性由天縦舊勞于外爰及小人之依堪家多艱鍳于先<lb/>
<pb n="KR4d0076_WYG_069-25b"/>
帝之德奉聖母之慈訓擇正人而與居凡有嘉謀出於<lb/>
睿斷憫臣以孤忠援寡察臣以衆忌獲愆許以更新庶<lb/>
使改過天地有造化之大不能使人之再生父母有鞠<lb/>
育之恩不能全身於必死報期碎首言豈渝心濯於淤<lb/>
泥已有遭逢之便擴開雲日復觀於變之時此生敢更<lb/>
求榮處世但知緘黙臣無任<lb/>
　　　謝復賜㸔墳寺表<lb/>
名書罪籍慚負明時思念私塋特還舊刹九泉受賜荒<lb/>
<pb n="KR4d0076_WYG_069-26a"/>
隴生光伏念臣早以空疎叨居近宻始終無補愚不自<lb/>
量恩禮誤加驟及既往一被黨人之目上遺先臣之憂<lb/>
舊恩已移没齒何覬豈謂詔書一出舊物復還山隴絶<lb/>
芻牧之虞松檟變焦枯之色骨肉感涕里巷咨嗟伏遇<lb/>
皇帝陛下性仁無私聖孝不匱覽二帝初潜之地動一<lb/>
夫失所之懐號令所加存殁咸賴臣衰病已乆報國之<lb/>
日不長子孫在前敎忠之心未替<lb/>
　<lb/>
<pb n="KR4d0076_WYG_069-26b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　東坡全集巻六十九<lb/>
</p>
<p>
</p>
  </div>
<div>
                <head>東坡全集巻七十</head>
    <p>
<pb n="KR4d0076_WYG_070-1a"/>
欽定四庫全書<lb/>
　東坡全集巻七十　　　　　宋　蘓軾　撰<lb/>
　　啓四十三首<lb/>
　　　謝館職啓<lb/>
試言無取錫命過優進貽朋友之譏退有簡書之畏靦<lb/>
顔就列撫已若驚國家取士之門至多而制舉號為首<lb/>
冠育才之地非一而冊府處其最髙觀其所以待之蓋<lb/>
亦可謂至矣知寳玉璠璵難得而易毁故篋櫝以養其<lb/>
<pb n="KR4d0076_WYG_070-1b"/>
全知楩楠豫章積嵗而後成故封殖以待其長施等天<lb/>
地恩均父師恭惟先帝臨御以來四十二載所擢賢良<lb/>
方正之士十有五人其志莫不欲舉明主於三代之隆<lb/>
其言莫不欲措天下於泰山之固大則欲興禮樂以範<lb/>
來世小則欲操數術以馭四夷然而進有後先名有隠<lb/>
顯命有窮達時有重輕或已踐廟堂之崇或已登侍從<lb/>
之列或反流落於逺郡或尚滯留於小官或死生之乖<lb/>
暌已為陳迹或擯斥於罪戾僅齒平民雖曰功名富貴<lb/>
<pb n="KR4d0076_WYG_070-2a"/>
所由之塗亦為毁譽得䘮必爭之地名重則於實難副<lb/>
論髙則與世常疎故雖絶異之資猶有不任之懼軾之<lb/>
内顧豈不自知性任已以直前學師心而無法自始操<lb/>
筆知不適時㑹宗伯之選掄疾時文之靡弊擢居異等<lb/>
以風四方不知滿溢之憂復玷良能之舉負賢者所難<lb/>
之任爭四海欲得之求其為惷愚可為危慄是以一參<lb/>
賔幕輒蹈危機已嘗名挂於深文不自意全於今日而<lb/>
况大明繼照百度惟新理財訓兵有鞭笞戎狄之志信<lb/>
<pb n="KR4d0076_WYG_070-2b"/>
賞必罰有追述祖宗之風凡用人歴試其能茍敗事必<lb/>
誅無赦此太平可待之日豈不肖兼容之時而乃度越<lb/>
賢豪曲収微賤縱不能力辭而就下亦當知非分以自<lb/>
慙此蓋伏遇某官志在斯民仁為已任欲辦大事務兼<lb/>
寸尺之長將求多聞故引涓埃之助致此忝冐有踰等<lb/>
倫欲報無縁將何望於頑鄙遇寵知懼庶不至於惰媮<lb/>
　　　賀韓丞相啓<lb/>
右軾啓伏審誕膺策命首冠輔臣四方聳觀萬口同慶<lb/>
<pb n="KR4d0076_WYG_070-3a"/>
天下幸甚天下幸甚自古在昔治少亂多夫天將欲措<lb/>
世於大安必有異人之間出使民莫不回心而向道類<lb/>
非俗吏之所能方陋漢唐將追堯舜洪惟上聖之后眷<lb/>
求一徳之臣謂莫如公遂授以政付八音於師曠孰敢<lb/>
爭能捐六轡於王良坐將致逺引領以望惟日為年恭<lb/>
以昭文相公全徳難名巨才不器亹亹申伯之望堂堂<lb/>
漢相之風出入三朝險夷一節蕞爾種羌之叛命慨然<lb/>
當宁以請行威聲所加膻穢自屏淮蔡既定而裴度相<lb/>
<pb n="KR4d0076_WYG_070-3b"/>
徐方不回而召虎歸縱復遺種龍荒遊魂沙海譬之癬<lb/>
疥豈足爬搔必將訓兵擇帥而授之規摹積穀堅城而<lb/>
磨以嵗月破斧之惡四國實願周公之亟還折箠以鞭<lb/>
赤眉無煩鄧禹之乆外天下是望豈惟一人即日邊徼<lb/>
苦寒台候何似伏冀為國善調寢興謹奉啓起居<lb/>
　　　荅曾學士啓<lb/>
伏審祗奉詔恩榮升冊府允厭朝論増輝士林伏惟慶<lb/>
慰恭以聖神在御政化惟新顧籲俊之無方豈拔賢而<lb/>
<pb n="KR4d0076_WYG_070-4a"/>
待次賤如莘野猶為席上之珎逺若傅巖盡入彀中之<lb/>
選而况圭璋之質近生閥閱之家固宜首膺寤寐之求<lb/>
於以助成肅雍之化府判學士天資粹美儒術講明向<lb/>
屈處於下僚蓋避嫌而自晦屬文子之請老察少翁之<lb/>
最賢撫念老成聿求義訓豈獨褒崇之盛典固將樂育<lb/>
於英才自顧庸虚獲聯齋舎忽捧書詞之辱益知謙徳<lb/>
之光喜愧于心踧踖無措<lb/>
　　　賀歐陽少師致仕啓<lb/>
<pb n="KR4d0076_WYG_070-4b"/>
伏審抗章得謝釋位言還天眷雖隆莫奪已行之志士<lb/>
流太息共髙難繼之風凡在庇庥共増慶慰伏以懐安<lb/>
天下之公患去就君子之所難世靡不知人更相笑而<lb/>
道不勝欲私於為身君臣之恩係縻之於前妻子之計<lb/>
推荷之於後至於山林之士猶有降志於垂老而况廟<lb/>
堂之舊欲使辭禄於當年有其言而無其心有其心而<lb/>
無其决愚智共蔽古今一塗是以用捨行藏仲尼獨許<lb/>
於顔子存亡進退周易不及於賢人自非智足以周知<lb/>
<pb n="KR4d0076_WYG_070-5a"/>
仁足以自愛道足以忘物之得䘮志足以一氣之盛衰<lb/>
則孰能見幾禍福之先脱屣塵垢之外常恐茲世不見<lb/>
其人伏惟致政觀文少師全徳難名巨材不器事業三<lb/>
朝之望文章百世之師功存社稷而人不知躬履艱難<lb/>
而節乃見縱使耄期篤老猶當就見質疑而乃力辭於<lb/>
未及之年退託以不能而止大勇若怯大智如愚至貴<lb/>
無軒冕而榮至仁不𨗳引而壽較其所得孰與昔多軾<lb/>
受知最深聞道有自雖外為天下惜老成之去而私喜<lb/>
<pb n="KR4d0076_WYG_070-5b"/>
明哲得保身之全伏暑向闌台候何似伏冀為時自重<lb/>
少慰輿情<lb/>
　　　賀韓丞相再入啓<lb/>
伏覩詔書登庸舊徳傳聞四海歡喜一辭竊以君臣之<lb/>
間古今異道任法而不任人則責輕而憂淺庸人之所<lb/>
安任人而不任法則責重而憂深賢者之所樂凡吾君<lb/>
所以推心忘已一切不問而聴其所為蓋其後必將責<lb/>
報収功三年有成而底於至治自非量足以容物智足<lb/>
<pb n="KR4d0076_WYG_070-6a"/>
以知人强足以濟艱難勇足以斷取舎則何以首膺民<lb/>
望力報主知恭惟史館相公忠誠在天徳望冠世如乾<lb/>
之中正挺然而純粹精如坤之六二隤然而直方大更<lb/>
練三朝之用舎出入四方之險夷疲民系心有識引領<lb/>
必將發其藴蓄以次施行始緩獄以裕民終措刑而隆<lb/>
禮軾登門最舊荷顧亦深喜忭之懐實倍倫等<lb/>
　　　宻州到任謝執政啓<lb/>
䝉恩授前件差遣已於今月三日赴任訖帯山負海號<lb/>
<pb n="KR4d0076_WYG_070-6b"/>
為持節之邦多病無功乆在散材之目授非所稱愧靡<lb/>
自任矧茲願治之辰方以求賢為急宜得敏鋭兼人之<lb/>
器以副厲精更化之懐如軾者天與愚忠家傳朴學議<lb/>
論止於汙俗交逰謂之陳人出佐郡條荐更嵗籥雖僅<lb/>
脱網羅之患然卒無毫髪之稱豈伊寵榮偶及衰鈍此<lb/>
蓋伏遇某官股肱元聖師表萬邦欲隆太平極治之風<lb/>
故開兼収並採之路重使一夫之不獲特捐支郡以見<lb/>
収荷恩至深論報何所謹當鐫磨朽鈍箠䇿疲駑雖無<lb/>
<pb n="KR4d0076_WYG_070-7a"/>
望於功名庶少逃於罪戾過此以往未知所裁<lb/>
　　　荅楊屯田啓二首<lb/>
伏承枉顧寵示長書禮數過隆既匪妄庸之稱文詞深<lb/>
厚足為衰拙之光反復䆒觀愧汗交集伏惟通判屯田<lb/>
學深經術名重薦紳頃者劒外屈臨百里之間已是部<lb/>
中受賜一人之數豈伊幸㑹復此逢迎聽其言信仁人<lb/>
之溥哉居是邦蓋大夫之賢者欲報瓊瑶之貺適苦簿<lb/>
書之煩言之不文永以為好<lb/>
<pb n="KR4d0076_WYG_070-7b"/>
　　　又<lb/>
向者不遺特䝉枉顧愧無琴瑟㫖酒以樂我嘉賔但喜<lb/>
直亮多聞真古之益友謂將繼此而得見豈意闕然而<lb/>
有行伏讀誨音惟知感歎伏惟通判屯田才猷通敏學<lb/>
術深純非獨東州杞梓之珍將為清廟璠璵之寳蹔臨<lb/>
邊服行履要津而軾早以空疎加之衰病不縁曠官而<lb/>
罷去則當引分以歸耕自茲恐遂有出處之疎故臨紙<lb/>
不能無悵惘之意惟祈自重少副下情<lb/>
<pb n="KR4d0076_WYG_070-8a"/>
　　　謝監司薦舉啓<lb/>
猥以庸虚過䝉知遇既免尤譴復加薦論自省孤危加<lb/>
之衰病生而賦朴野之性愚不識禍福之機但知任已<lb/>
以直前不復周防而慮後動觸時忌言為身災擠而去<lb/>
之則為有功引而進之亦或招悔自非不以利禄為意<lb/>
而以仁厚為心顧茲鈍頑誰肯收録伏惟某官時望至<lb/>
重主知已深方將長育於羣材專務掩覆於小過憐其<lb/>
謀身之甚拙進絶望而退無歸知其為政之雖迂嵗有<lb/>
<pb n="KR4d0076_WYG_070-8b"/>
餘而日不足特矯世俗借之齒牙軾敢不祗畏簡書益<lb/>
自修飭豈云報徳茍不辱知過此以還未知所措<lb/>
　　　徐州謝兩府啓<lb/>
移守河中已愧超陞之異改臨泗上仍叨藩鎮之雄既<lb/>
見吏民周覽風俗地形襟要當東南水陸之衝民食艱<lb/>
難正春夏旱蝗之際宜得一時之循吏以安千里之疲<lb/>
民如軾者才不逮人學非適用冒塵䇿府自知拙直之<lb/>
難安屢乞守符意謂茍全之善計然自往來三郡首尾<lb/>
<pb n="KR4d0076_WYG_070-9a"/>
七年足蹈危機僅説風波之險心存吏役都忘學術之<lb/>
源既未决於歸耕敢復求於善地伏遇某官權衡萬物<lb/>
髙下一心頑礦悍堅實費陶鎔之力散材踈惡徒施封<lb/>
殖之恩謹當箠䇿疲駑鐫磨朽鈍上酬天造次答已知<lb/>
　　　賀吕副樞啓<lb/>
伏審近膺告命入總樞機中外聳觀朝廷増重伏惟慶<lb/>
慰竊以古之為國權在用人徳厚者輔其才而名益隆<lb/>
望重者無所為而人自服是以淮南叛國先止謀於長<lb/>
<pb n="KR4d0076_WYG_070-9b"/>
孺汾陽元老尚改觀於公權樽爼可以折衝藜藿為之<lb/>
不採哀此風流之莫繼乆矣寂寥而無聞天亦厭於凡<lb/>
才上復思於舊徳恭惟樞宻侍郎性資仁義世濟忠嘉<lb/>
豈惟清節以鎮浮固已直言而中病出領數郡若將終<lb/>
身小人謂之失時君子意其復用迨茲顯拜夫豈偶然<lb/>
然而荷三朝兩世之恩當春秋賢者之責推之不去凜<lb/>
乎其難進伯玉而退子瑖人皆望於門下烹桑羊而斬<lb/>
樊噲公無愧於古人莫若盡行疇昔之言庶幾大慰天<lb/>
<pb n="KR4d0076_WYG_070-10a"/>
下之望軾登門最舊稱慶無縁踊躍之懐實倍倫等<lb/>
　　　賀趙大資致仕啓<lb/>
伏審抗章得謝奉冊言還搢紳聳觀閭里相慶竊謂富<lb/>
貴不為至樂功名非有甚難樂莫樂於還故鄉難莫難<lb/>
於全大節歴數當今之卿相或寓他邦䆒觀自古之忠<lb/>
賢少有完傳錦衣而夜行者多矣狐裘而羔袖者有之<lb/>
至若百行渾圓五福純備當世所羡非公而誰恭惟致<lb/>
政大資少保道心精㣲徳望宏逺無施不可尤高臺諫<lb/>
<pb n="KR4d0076_WYG_070-10b"/>
之風所臨有聲最宜吳蜀之政才不䆒於大用命乃係<lb/>
於生民與時偕行不可則止見故人而一笑綽有餘歡<lb/>
念平生之百為一無可恨方將深入不二獨逰無何黙<lb/>
追粲可之風坐致喬松之壽軾荷知有素貪禄忘歸慕<lb/>
鸞鵠之高翔眷樊籠而永歎傾頌之素敷寫莫窮<lb/>
　　　答陳齋郎啓<lb/>
伏審祗膺寵命榮踐亨塗拜慶庭闈溢歡聲於觀者馳<lb/>
書士友掞華藻之燦然顧此衰羸實難當捧伏惟齋郎<lb/>
<pb n="KR4d0076_WYG_070-11a"/>
天資深茂學術淹通經行兩純窮達一操乆困有司之<lb/>
尺度退從老圃於丘園陋彼素餐是聞也非達也凜然<lb/>
遺直惟有之則似之假道一官權輿千里幅巾藜杖願<lb/>
為二老之風流甲第高門坐看諸郎之富貴欣頌之至<lb/>
筆舌難周<lb/>
　　　賀文太尉啓<lb/>
伏審孚號揚庭臨軒遣使出節少府授鉞齋壇夷夏聳<lb/>
觀兵民交慶蓋功業盛大則極名器而後稱惟徳度宏<lb/>
<pb n="KR4d0076_WYG_070-11b"/>
逺故舉富貴而若無蔚為三世之宗臣豈獨一時之盛<lb/>
事恭惟留守文太尉道本天合徳為人師信及三川之<lb/>
豚魚威加兩河之草木身任休戚言為重輕始若留侯<lb/>
弱冠而遇高祖晚同尚父黄髪而亮武王既奉冊書益<lb/>
新民聽方將威懐北虜係頸長纓約束河公軌流故道<lb/>
然後入調伊傅之鼎歸躡松喬之游輿論所期斯言可<lb/>
必軾謫官有限趨侍無縁踴躍之心宣寫難盡<lb/>
　　　登州謝兩府啓<lb/>
<pb n="KR4d0076_WYG_070-12a"/>
右軾啓䝉恩授前件官已於今月十五日到任上訖者<lb/>
迂愚之守没齒不移廢逐之餘歸田已幸豈謂承宣之<lb/>
寄忽為枯朽之榮眷此東州下臨北徼俗習齊魯之厚<lb/>
迹皆秦漢之陳賔出日於麗譙山川炳煥傳夕烽於海<lb/>
嶠鼓角清閒顧静樂之難名笑妄庸之竊㨿此蓋伏遇<lb/>
某官股肱元聖師保萬民才全而徳不形任重而道愈<lb/>
逺謂使功不如使過而觀過足以知仁特借齒牙曲成<lb/>
羽翼軾敢不服勤簿領祗畏簡書䇿蹇磨鉛少荅非常<lb/>
<pb n="KR4d0076_WYG_070-12b"/>
之遇息黥補劓漸收無用之身過此以還未知所措<lb/>
　　　謝中書舎人啓<lb/>
右軾啓䝉恩授前件官者起於貶所未及朞年擢置周<lb/>
行遽參法從省躬無有被寵若驚竊惟人材進退之間<lb/>
實為風俗隆替之漸必欲致治在於積賢雖一薛居州<lb/>
齊言不能移楚而用范武子晉盗可使奔秦崔琰進而<lb/>
亷儉成風楊綰用而淫侈改度誠國是之先定雖民散<lb/>
而可收拔茅茹者以彚而征附馬棧者必先其直用舎<lb/>
<pb n="KR4d0076_WYG_070-13a"/>
既見好惡自明人知所趨勢有必至今朝廷方講當世<lb/>
之務力追前代之隆雖改定法令足以便事而未足以<lb/>
安民寛弛賦役足以安民而未足以成俗是以登進耆<lb/>
老搜求雋良將使士知向方民亦有耻如軾者山林下<lb/>
士軒冕棄材少而學文本聲律雕蟲之技出而從仕有<lb/>
狂狷嬰鱗之愚溝中不願於青黄㸑下無心於宫徴誤<lb/>
䝉收拾已出優恩荐履禁嚴殊非素望此蓋伏遇某官<lb/>
徳配前哲望隆本朝名重圭璋上助廟堂之用言為蓍<lb/>
<pb n="KR4d0076_WYG_070-13b"/>
蔡下同卿士之謀餘論所加虛名増重知丹心之尚在<lb/>
憐白首之無歸特借寵光以寛衰病任隆才下恩重報<lb/>
輕直道而行恐非所以安愚不肖之分充位而已又不<lb/>
足以解卿大夫之憂蚤夜以思進退惟谷恐懼戰越不<lb/>
知所裁<lb/>
　　　謝翰學士啓<lb/>
叨奉寵恩擢居禁近任逾器表憂與愧并内自顧於衰<lb/>
遲宜退安於冗散豈期晚節伏與英逰此蓋伏遇某官<lb/>
<pb n="KR4d0076_WYG_070-14a"/>
徳配先民望隆多士至誠樂與共推人物之評雅量兼<lb/>
容曲借齒牙之末致兹朽鈍亦踐高華方修問之未遑<lb/>
遽移書之見及其為感佩難盡敷陳<lb/>
　　　答試館職人啓<lb/>
伏承射䇿玉堂方觀筆陣校文天禄遂秀儒林黨友増<lb/>
華縉紳共慶國家求賢之道必於閒暇無事之時賢者<lb/>
報國之功乃在緩急有為之際養之無素則一旦欲用<lb/>
而何由待以非常則臨事欲辭而不可故納之於英俊<lb/>
<pb n="KR4d0076_WYG_070-14b"/>
相從之地觀之以世俗不見之書非獨使之業廣而材<lb/>
成抑將待其資深而望重某官學優而仕行浮於名詞<lb/>
令從容議論慷慨追還正始文章為之一新傳寫都城<lb/>
紙墨幾於驟貴得士之喜非我敢私軾衰病侵尋文思<lb/>
荒落職在翰苑當發䇿而莫辭識非通儒懼品藻之不<lb/>
稱過煩臨貺寵以書詞永為巾笥之珍愧乏瓊瑶之報<lb/>
　　　答李寳文啓<lb/>
伏審祗奉異恩逺臨全蜀奎文寳訓方入直於禁嚴井<lb/>
<pb n="KR4d0076_WYG_070-15a"/>
絡提封旋出分於憂顧風猷所暨謡頌率同恭惟知府<lb/>
寳文望重搢紳材宜廊廟譬之金石蓋闇然而日彰浩<lb/>
若江河固窮之而益逺西南之俗信服已深民物子來<lb/>
氣復岷峨之舊舟車雲集惠通秦楚之商曽未下車已<lb/>
聞報政軾倦㳺滋乆寤寐懐歸空詠甘棠之思莫展維<lb/>
桑之敬悵焉永望言不寫心<lb/>
　　　答王欽臣啓<lb/>
伏審祗奉明緡特膺異選以高才望冊府以令徳正僕<lb/>
<pb n="KR4d0076_WYG_070-15b"/>
臣側聞除書大慰輿論伏惟太僕學士文鳴早嵗學配<lb/>
前人豫章雖老於中林瑚璉終升於清廟萬事不理問<lb/>
伯始而可知三篋雖亡得安世而何患清塗方踐逺業<lb/>
難量愧修慶之未皇辱移書之見及感佩之至但切下<lb/>
懐<lb/>
　　　答彭舎人啓<lb/>
伏審顯膺宸命進直掖垣除目播騰輿情欣屬國家董<lb/>
正百官之治聿追三代之隆用事考言因名責實然而<lb/>
<pb n="KR4d0076_WYG_070-16a"/>
憲臺省闥無預於文詞儒館學宫不關於政理惟此六<lb/>
押之任要須二者之長非該通經術則不足以代王言<lb/>
非曉達吏方則不足以分省事是為文士之極任豈止<lb/>
時人之美談果有真才來應妙選伏惟某官道師古始<lb/>
識造精㣲學窮游夏之淵源文列馬班之伯仲自期甚<lb/>
厚所得實多射䇿决科嘗魁天下之士犯顔逆指有古<lb/>
名臣之風粤從言動之司亟掌絲綸之美璠璵美質豈<lb/>
獨一時宗廟之華杞梓異材固為後日棟梁之用軾備<lb/>
<pb n="KR4d0076_WYG_070-16b"/>
員法從竊庇餘光聊陳輿誦之言少答函封之辱其為<lb/>
欣佩莫䆒頌言<lb/>
　　　謝賈朝奉啓<lb/>
右軾啓自蜀徂京幾四千里㩦孥去國蓋二十年側聞<lb/>
松楸已中梁柱過而下馬空瞻董相之陵酹以隻鷄誰<lb/>
副橋公之約宦游嵗晚坐念涕流未報不貲之恩敢懐<lb/>
盍歸之意常恐樵牧不禁行有雍門之悲雨露既濡空<lb/>
引太行之望豈謂通判某官政先慈孝義篤友朋首隆<lb/>
<pb n="KR4d0076_WYG_070-17a"/>
學校之師儒次訪里閭之耆舊自嗟來暮不聞拔薤之<lb/>
規尚意神交特致生芻之奠父老感歎桑梓光華深衣<lb/>
練冠莫克垂洟於墓道昔襦今袴尚能鼓舞於民謡仰<lb/>
佩之深力占難盡<lb/>
　　　賀范端明啓<lb/>
右軾啓恭承明詔追録舊勲名陞祕殿之嚴實遂安車<lb/>
之養仍惟餘澤以及後昆聞命以還有識相慶竊謂死<lb/>
生之事聖賢有不能了父子之際古今以為難言方其<lb/>
<pb n="KR4d0076_WYG_070-17b"/>
犯雷霆於一時豈意收功名於今日惟天知我絶口不<lb/>
言偉事發之相重非人謀之所及恭惟致政端明學士<lb/>
至誠格物隠徳在人弼亮四世如畢公壽考百年如衛<lb/>
武獨立不懼舎之則藏惟有青蒲之言尚在金縢之匱<lb/>
白日一照浮雲自開坐使遺民復觀盛事子孫歸沐下<lb/>
萬石之里門君相乞言授三老之几杖更延眉壽永作<lb/>
元龜軾無任歡喜頌詠激切之至<lb/>
　　　答范端明啓<lb/>
<pb n="KR4d0076_WYG_070-18a"/>
伏審參稽古樂追述新書琢石鑄金成之有數立均出<lb/>
度施及無窮搢紳雲集於奉常端冕天臨於便座偉兹<lb/>
壯觀自我元臣竊以樂之盛衰寄於人之存否秦漢以<lb/>
下鄭衛律行雖喜三雍之成旋遘五胡之亂平陳之後<lb/>
粗獲雅音天寳之中遂雜胡部道䘮乆矣孰能起之獨<lb/>
求三代之遺聲允屬四朝之舊徳恭惟致政端明丈人<lb/>
耄期稱道直亮多聞進不謀安昔既以身而徇義退猶<lb/>
憂國今推所學以及人豈惟盡力於考音至復傾家而<lb/>
<pb n="KR4d0076_WYG_070-18b"/>
制器蓋事關於治忽必幽賛於神明得商頌十二篇於<lb/>
周太師雖賢者之事也獲古磬十六枚於犍為郡豈偶<lb/>
然而已哉軾本非知音之人空荷移書之辱䆒觀累日<lb/>
喜愧兼懐徒誦詠於再三豈發明於萬一<lb/>
　　　杭州謝執政啓<lb/>
右軾啓小器易盈宜處不爭之地大恩難報終為有愧<lb/>
之人到郡浹旬汗顔數四湖山如舊魚鳥亦怪其衰殘<lb/>
爭訟稍稀吏民習知其遲鈍雖尚嬰於寵劇庶漸即於<lb/>
<pb n="KR4d0076_WYG_070-19a"/>
安閒顧此惷愚亦䝉徼倖此蓋伏遇某官輔世以徳事<lb/>
君以仁嘉善而矜不能與人不求其備故令狂直得保<lb/>
始終措歩武於夷途收桑榆之暮景軾敢不欽承令徳<lb/>
推本上心政拙催科自占陽城之考姦容獄市敢師齊<lb/>
相之言庶寡悔尤少償知遇<lb/>
　　　答杭州交代啓<lb/>
右軾啓罷直禁中本縁衰病分符浙右更竊寵榮既尋<lb/>
少壯之舊逰復繼老成之前躅養痾卧治之所䝉成坐<lb/>
<pb n="KR4d0076_WYG_070-19b"/>
嘯之餘顧此鈍頑實為忝昩伏惟知府待制宏才緯俗<lb/>
雅望鎮浮神馳方切於望塵心照已先於傾蓋借之餘<lb/>
潤成此虚名滕大夫之才豈堪治劇楚令尹之政或許<lb/>
告新望見有期瞻依愈切<lb/>
　　　答莫提刑啓<lb/>
右軾啓得請江湖雖適平生之願剸煩獄市豈堪老病<lb/>
之餘賴兹徳大而有容愍其心勞而愈拙故於始至借<lb/>
以一言此蓋伏遇提刑某官威肅列城徳懐雅俗雖在<lb/>
<pb n="KR4d0076_WYG_070-20a"/>
按臨之屬部不忘宿昔之交情豈獨敦忠厚之風抑以<lb/>
増衰朽之重其為感怍未易名言<lb/>
　　　答王明州啓<lb/>
伏審奉詔牧民㳙辰莅事教條清簡曾無頥指之勞吏<lb/>
下肅承皆有心服之敬風聲所暨隣境為先伏惟知府<lb/>
龍圖廸哲而文剛中莫屈大辯若訥耻為利口之言小<lb/>
智自私誰識仁人之勇道不容於羣枉身乃獲於退安<lb/>
回觀爭奪之塗日有榮枯之變坐嘯之樂勿以語人强<lb/>
<pb n="KR4d0076_WYG_070-20b"/>
食自頥猶當為國<lb/>
　　　謝生日詩啓一首<lb/>
蓬矢之祥雖世俗之所尚蓼莪之感迨衰老而不忘豈<lb/>
謂某官意重瓊瑶文成黼黻推仁心而錫類出妙語以<lb/>
嘘枯攝提正於孟陬已光初度月宿直於南斗更借虛<lb/>
名永惟難報之珍但結無窮之好<lb/>
　　　賀林待制啓一首<lb/>
伏審圖舊聖時陞華法從僉言諧允有識歎咨萬木嵗<lb/>
<pb n="KR4d0076_WYG_070-21a"/>
寒配喬松於巨栢衆星夜艾凜明月與長庚斧藻昌朝<lb/>
領袖後進傳聞四逺歡喜一詞恭惟某官名重弱齡望<lb/>
高晚節文章爾雅蓋西漢之餘風悃愊無華亦東京之<lb/>
循吏凡閲四朝而後用獨為三館之老臣著書已成特<lb/>
未寫之琬琰立功何晚㑹當收之桑榆軾交舊最深慰<lb/>
喜良甚尺書為賀鄙志莫宣<lb/>
　　　賀蔣發運啓<lb/>
伏審上計入覲拜恩言還擁節東南上寄一方之休戚<lb/>
<pb n="KR4d0076_WYG_070-21b"/>
考圖廣内示將大用之權輿凡在庇庥舉增忭躍恭惟<lb/>
某官受材秀傑秉徳純忠蔚然西漢之文深厚爾雅展<lb/>
矣東京之吏悃愊無華雖已得正法眼藏於大祖師猶<lb/>
有一大事因縁於當來世固將入踐卿相坐致功名以<lb/>
斯道而結主知隨所寓而作佛事某竄流已乆衰病相<lb/>
仍方稱慶之未皇忽移書之見及欣感之幸筆舌難宣<lb/>
　　　謝制科啓<lb/>
右軾啓今月某日䝉恩授前件官者臨軒䇿士方搜絶<lb/>
<pb n="KR4d0076_WYG_070-22a"/>
異之材隨問獻言誤占乆虚之等忽從佐縣擢與評刑<lb/>
内自顧於無堪凜不知其所措恭惟制治之要惟有取<lb/>
人之難用法者畏有司之不公故舎其平生而論其一<lb/>
日通變者恐人才之未盡故詳於採聽而畧於臨時兹<lb/>
二者之相形顧兩全而未有一之於考試而掩之於倉<lb/>
卒所以為無私也然而才行之迹無由而深知委之於<lb/>
察舉而要之於乆長所以為無失也然而請屬之風或<lb/>
因而滋長此隋唐進士之所以為有弊魏晉中正之所<lb/>
<pb n="KR4d0076_WYG_070-22b"/>
以為多姦惟是賢良茂異之科兼用考試察舉之法每<lb/>
中年輒下明詔使兩制各舉所聞在家者能孝而恭在<lb/>
官者能亷而慎臨之以患難而能不變邀之以寵利而<lb/>
能不回既已得其行已之大方然後責其當世之要用<lb/>
學博者又須守約而後取文麗者或以用寡而見尤特<lb/>
於萬人之中求其百全之美凡與中書之召命已為天<lb/>
下之選人而又有不可測知之論以觀其黙識之能無<lb/>
所不問之䇿以效其博通之實至於此而不去則其人<lb/>
<pb n="KR4d0076_WYG_070-23a"/>
之可知然猶使御史得以求其疵諫官得以考其素一<lb/>
䧟清議輒為廢人是以始由察舉而無請謁公行之私<lb/>
終用考試而無倉卒不審之患蓋其取人也如此之宻<lb/>
則夫不肖者安得而容軾才不迨人少而自信治經獨<lb/>
傳於家學為文不願於世知特以饑寒之憂出求斗升<lb/>
之禄不謂諸公之過聽使與羣豪而並遊始不自量欲<lb/>
行其志遂竊俊良之舉不知氣力之微論事迂闊而不<lb/>
能動人讀書疎畧而無以應敵取之甚愧得而益慙此<lb/>
<pb n="KR4d0076_WYG_070-23b"/>
蓋伏遇某官徳為世之望人位為時之顯處聲稱所被<lb/>
四方莫不奔趨議論一加多士以為進退致兹庸末亦與<lb/>
甄收然而志卑處高徳薄寵厚歴觀前輩由此為致君<lb/>
之資敢以微軀自今為許國之始過此以往未知所裁<lb/>
　　　賀楊龍圖啓<lb/>
右軾啓伏審新改直職擢司諫垣傳聞邇遐竦動觀聽<lb/>
咸謂國家之鉅福乃用諫諍之真才必能深言以補大<lb/>
化方今朝廷之上號為無諱而太平之美終不能全臺<lb/>
<pb n="KR4d0076_WYG_070-24a"/>
諫之列嵗不乏人而衆弊之原猶或未去豈聴之者徒<lb/>
能容而不能用言之者但為名而不為功厯觀古人之<lb/>
效忠皆因當世而用智不務過直期於必行右尹子革<lb/>
因墳典而道祈招之詩左師觸龍語饘粥而及長安之<lb/>
質徒盡拳拳之意不求赫赫之名此仁人及物之休功<lb/>
忠臣愛君之至分伏自頃嵗所更幾人席未暖而輒遷<lb/>
踵相躡而繼去一身之譏固足以免矣而積嵗之病當<lb/>
使誰去之恐習慣以為常遂因循而不振雖在僻陋顧<lb/>
<pb n="KR4d0076_WYG_070-24b"/>
常隠憂以為必得朴忠憂國之人而又加以辯智得君<lb/>
之術言茍獲用國其庶幾伏惟諫院龍圖才雄於世而<lb/>
常若不勝節過於人而未嘗自異素練邊事深知兵驕<lb/>
頃持銓衡實識官冗必將舉大體而不論小事務實效<lb/>
而不為虚名軾最䝉深知愧無少補方傾耳以聽願續<lb/>
書諫苑之篇若有待而言或能著爭臣之論阻以在外<lb/>
無由至門踴躍之懐實倍倫等<lb/>
　　　鳯翔到任謝執政啓<lb/>
<pb n="KR4d0076_WYG_070-25a"/>
右軾啓違去軒屏忽已改嵗向風瞻戀何翅饑渇前月<lb/>
十四日到任翌日尋已交割訖軾本凡材繆承選取忽<lb/>
從州縣便與賔佐捫躬自省豈不媿幸伏自到任已來<lb/>
日夜厲精雖無過人庶幾寡過伏惟昭文相公素所奬<lb/>
庇曲加搜揚既䝉最深之知遂有自重之意所任僉署<lb/>
一局兼掌五曹文書内有衙司最為要事編木栰竹東<lb/>
下河渭飛芻輓粟西赴邊陲大河有每嵗之防販務有<lb/>
不蠲之課破蕩民業忽如春氷于今雖有優輕酬奬之<lb/>
<pb n="KR4d0076_WYG_070-25b"/>
名其實不及所費百分之一救之無術坐以自慙惟有<lb/>
署置之必均姑使服勞而無怨過此以往未知所裁<lb/>
　　　賀吳副樞啓<lb/>
頃聞休命擢領上都曽安坐之未皇已歡聲之布出即<lb/>
欲裁問少通勤拳以為不乆當有非常之聞是以未敢<lb/>
輕為率爾之賀逮兹未幾果已如言釋府事之喧繁總<lb/>
兵權於禁宻傳聞四逺歡喜一詞伏惟某官機畧足以<lb/>
應無方而有朴忠沉厚之量文華足以表當世而有簡<lb/>
<pb n="KR4d0076_WYG_070-26a"/>
素質直之風置之於都㑹則其為效也速而所及者亷<lb/>
委之於樞機則其成功也遲而所被者廣深惟賢者之<lb/>
處世皆以得時為至難幸而得之或已老矣今以明公<lb/>
之至盛正如大川之方増天下方將以未獲之事盡付<lb/>
於明公明公宜愛此不貲之軀以畢其能事區區之意<lb/>
言不能勝<lb/>
　　　答許狀元啓<lb/>
右軾啓伏以賢俊之士固將有以挾持富貴之來豈能<lb/>
<pb n="KR4d0076_WYG_070-26b"/>
為之損益昔者在貧賤之辱所有無以異於今一朝居<lb/>
豪傑之先而人然後知其貴伏惟狀元僉判廷評以粹<lb/>
美之質負傑異之才自逺方而遊上都以一日而蓋天<lb/>
下士既望風而知不敵人皆斂袵而謂當然茍非素與<lb/>
交遊之流安敢輕為賀問之禮不期謙抑過録庸虚忽<lb/>
承牋牘之臨皆自聽聞之誤禮非所稱媿靡自任先皇<lb/>
帝未明求衣乆已格於至治洮盥慿几尚不忘於選賢<lb/>
庸登哲民以遺後聖雖喜車旌之召旋興弓劒之悲臣<lb/>
<pb n="KR4d0076_WYG_070-27a"/>
子之心逺邇若一即日承已拜命計將就塗念展謁之<lb/>
何時徒向風而永望謹奉啓陳謝不宣<lb/>
　　　謝秋賦試官啓<lb/>
伏以聖人設文章之教本以御民君子在野田之間亦<lb/>
學為政故知禮樂者可與言化通春秋者長於治人蓋<lb/>
三代之所常行於六經可以備見事為之制曲為之防<lb/>
使學者皆能明其心則天下可以運諸掌降及近世析<lb/>
為二塗凡王政皆出於刑書故儒術不通於吏事惟其<lb/>
<pb n="KR4d0076_WYG_070-27b"/>
所以治民者固不本於學而其所以為學者亦無施於<lb/>
民遊庠校者忘朝廷讀法律者捐詩賦埸屋後進挾聲<lb/>
技以相夸王公大人顧雕蟲而自笑舊學無用古風遂<lb/>
忘終始之意曽不相沿貴賤之間亦因遂闊下之士有<lb/>
學古之志而無學古之功上之人有用儒之名而無用<lb/>
儒之實顧兹媮弊常竊憫嗟茍非當世之大賢孰拯先<lb/>
王之墜典伏惟某官才出間世志存生民曩在布衣能<lb/>
通天下之務旋居要職又為儒者之宗明習政事而皆<lb/>
<pb n="KR4d0076_WYG_070-28a"/>
有本原守持經術而不為迂闊世之系望上所深知輟<lb/>
自朝聮付之文柄命題甚易而不肖者無所兼容用法<lb/>
至寛而犯令者未嘗茍免觀其發問於䇿足以盡人之<lb/>
材講求先聖之心考其詩義深悲古學之廢訊以厯書<lb/>
條任子之便宜訪成均之故事不泥於古不牽於今非<lb/>
有苛碎難知之文將觀磊落不羈之士使天下知文章<lb/>
誠可以制治知聲律不足以入官失之者固因而自新<lb/>
得之者不至於捐舊疇昔所欲於今遂忘軾才無他長<lb/>
<pb n="KR4d0076_WYG_070-28b"/>
學以自守為文病拙不能當世俗之心奏籍有名大懼<lb/>
辱賢材之舉翻然如畀之羽翼追逸翮以並遊沛然如<lb/>
假之舟航臨長川而獲濟偶縁大庇粗遂一名方將區<lb/>
區於簿書米鹽之間碌碌於塵埃箠楚之地雖識恩之<lb/>
所自顧力報之末由感懼之懐不知所措<lb/>
　　　謝韓舎人啓<lb/>
右軾啓軾聞古者至治之世天子推恩以收天下之望<lb/>
有司執法以繩天下之媮蓋不推恩則無所兼容不執<lb/>
<pb n="KR4d0076_WYG_070-29a"/>
法則有所僥倖有司推恩而求名則侵君之權天子執<lb/>
法而責實則失民之望為君者常病於察為臣者又失<lb/>
之寛古之明天子信其臣而不惑於多言故有司執法<lb/>
而無所忌古之良有司憂其君而不䘏於私計故天下<lb/>
歸怨而不敢辭况欲選材而置官是將教民而圖任唯<lb/>
所利國豈容樹恩今聖上推不忍之心使賢愚皆遂其<lb/>
所欲而大臣用至明之法使工拙不至於相淆嚮者哀<lb/>
憐老儒故為特奏之令憫惻連坐又開别試之塗此天<lb/>
<pb n="KR4d0076_WYG_070-29b"/>
下所以詠謌至仁鼓舞盛徳君臣之體夫豈同條伏惟<lb/>
舎人執事為時求材憂國忘已所圖甚逺將深計於安<lb/>
危自信至明曾不牽於毁譽變茍且依違之俗去浮偽<lb/>
囂譁之文罷黜俗儒動以千計講通經術得者九人顧<lb/>
兹小才偶在殊選惟天子推恩如此之厚惟大人執法<lb/>
如此之堅將天下實被其休功豈一夫獨遂其私願感<lb/>
荷激切不能自勝<lb/>
　　　謝王内翰啓<lb/>
<pb n="KR4d0076_WYG_070-30a"/>
右軾啓竊以取士之道古難其全欲求倜儻超拔之才<lb/>
則懼其放蕩而或至於無度欲求規矩尺寸之士則病<lb/>
其齷齪而不能有所為進士之科昔稱浮剽本朝更制<lb/>
漸復古風博觀䇿論以開天下豪俊之塗精取詩賦以<lb/>
折天下英雄之氣使齷齪者望而不敢進放蕩者退而<lb/>
有所裁此聖人所以罔羅天下之逸民追復先王之舊<lb/>
迹元臣大老皆出此塗伏惟内翰執事天材俊麗神氣<lb/>
横溢竒文高論大或出於繩檢比聲協句小亦合於方<lb/>
<pb n="KR4d0076_WYG_070-30b"/>
圓蓋天下望為權衡故明主委之黜陟軾之不肖與在<lb/>
下風顧惟山野之見聞安識朝廷之忌諱軾亦恃有執<lb/>
事之英鑒以為小節之何拘執事亦將收天下之遺才<lb/>
觀其大綱之所在驟置殊等寔聞四方使知大國之選<lb/>
材非顧當時之所悦𦕈然陋器雖不能勝多士之喧言<lb/>
卓爾大賢自足以破萬人之浮議方將奔走厥職厲精<lb/>
乃心茍庶幾無朝夕之愆以辱知已亦萬一有毛髪之<lb/>
效少答至仁感懼之懐不知所措<lb/>
<pb n="KR4d0076_WYG_070-31a"/>
　　　潁州到任謝執政啓<lb/>
入參兩禁每玷北扉之榮出典二邦輙為西湖之長皆<lb/>
縁天幸豈復人謀惟汝水之名邦乃裕陵之故國人醇<lb/>
事簡地壤泉甘豈惟暫養於不才抑亦此生之可老恭<lb/>
惟某官嘉猷經世茂徳範時元老廟堂自有權衡之信<lb/>
餘生江海得同品物之安感佩之私筆舌難既<lb/>
　　　定州到任謝執政啓<lb/>
燕南趙北昔稱謀帥之難尺短寸長今以乏人而授幸<lb/>
<pb n="KR4d0076_WYG_070-31b"/>
此四夷之守忘其一障之乗坐食何功捫心知愧伏念<lb/>
軾愚忠自信朴學無華孔融意廣才踈訖無成效嵇康<lb/>
性𥚹傷物頻致怨憎叨逢聖世之休明未分昔人之憂<lb/>
患故求散地以養衰年終成命之莫回悼此心之未亮<lb/>
伏惟某官躬行周孔力致唐虞燮和天人方遂萬物之<lb/>
性虚受海宇固容一介之微眷此餘生實無他望老如<lb/>
安國既倦北平之遷惷比方回終有㑹稽之請歸依之<lb/>
至筆舌奚周<lb/>
<pb n="KR4d0076_WYG_070-32a"/>
　　　上執政謝奬諭啓<lb/>
事有服勤此實守臣之職功無可録遽膺褒詔之榮聞<lb/>
命惟驚反身自愧伏自河失故道遺患及於東方徐居<lb/>
下流受害甲於他郡比縁衆力獲保孤城灑沈澹災無<lb/>
補洪源之塞増卑培薄僅循下䇿之施敢圖天聽之卑<lb/>
乃辱璽書之賜兹蓋伏遇某官左右元聖師保萬民方<lb/>
以一夫不獲為已羞故衆人皆樂以善告遂縁過聽致<lb/>
此曲恩某敢不祗服訓詞益修吏職深自策其駑鈍庶<lb/>
<pb n="KR4d0076_WYG_070-32b"/>
有補於涓埃過此以還罔知所措<lb/>
　　　上留守宣徽啓<lb/>
右某啓少年游學方成都樂職之秋壯嵗效官復淮陽<lb/>
卧理之日矧留都之清淨眷幙府之優閒再枉辟書重<lb/>
收孤迹哀憐廢棄之乆誰復肯然綢繆樽爼之歡亦非<lb/>
偶爾伏惟留守宣徽太尉才高一世望重屢朝體河嶽<lb/>
之兼容納涓塵而不間衣食有奉已寛盡室之憂道徳<lb/>
照人况復終身之幸其為感激難盡敷陳<lb/>
<pb n="KR4d0076_WYG_070-33a"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4d0076_WYG_070-33b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　東坡全集巻七十<lb/>
</p>
<p>
</p>
  </div>
<div>
                <head>東坡全集巻七十一</head>
    <p>
<pb n="KR4d0076_WYG_071-1a"/>
欽定四庫全書<lb/>
　東坡全集巻七十一　　　　宋　蘓軾　撰<lb/>
　　啓六十四首<lb/>
　　　謝制科啓<lb/>
軾以薄材親承大問論議羣起予奪相乘不意聖恩之<lb/>
曲加猶獲從吏之殊寵伏讀告命重積震惶嘉其愛君<lb/>
之心期以克終之譽辭不獲命媿無以堪某生於逺方<lb/>
性有愚直幼承父兄之餘訓教以强已而力行雖為朝<lb/>
<pb n="KR4d0076_WYG_071-1b"/>
廷之直臣常欲挺身而許國位卑力薄自許過深言發<lb/>
譴生事勢宜爾追尋䇿問之㣲意實皆安危之大端自<lb/>
謂不及則曰志勤道逺開其不諱則曰無悼後害竊以<lb/>
制䇿之及此又念科目之謂何罄其平時之所懐猶懼<lb/>
不足以仰對言多迂闊罪豈容誅伏以國家取人之科<lb/>
惟是剛柔適中之士太剛則惡其猖狂不審太柔則畏<lb/>
其選懦不勝將求二者之中屬之以事固非一介之賤<lb/>
所或能當某之不才過乃由此然而訐切憤悱為知士<lb/>
<pb n="KR4d0076_WYG_071-2a"/>
之所不許因循鹵莽又有國之所樂聞使舉世將以從<lb/>
容而自居則天下誰當以奮發而為意此蓋某官羽翼<lb/>
盛時冠冕多士思盡芻蕘之議以明寛厚之風羇危之<lb/>
所恃以為無憂紛紜之所恃以為定論顧惟無似尚辱<lb/>
甄收感恩至深求報無所昔者西漢之盛莫如文景孝<lb/>
武之賢制䇿所興世稱晁董公孫之對然而數子者頌<lb/>
詠徳美而不及其譏刺故三帝者好愛文字而無聞於<lb/>
寛容豈其時君不可為之深言抑其羣臣亦將有所不<lb/>
<pb n="KR4d0076_WYG_071-2b"/>
悦某才雖不逮時或見容非懐爵禄之榮竊喜幸㑹之<lb/>
至<lb/>
　　　答杭州交代林待制啓<lb/>
伏審知府鈐轄待制新易節旄光臨督府舊政已孚於<lb/>
千里先聲坐振於七州軾偶以庸虛適相前後愧無毫<lb/>
髪之善可紀斯民惟有凋瘵之餘以遺君子即諧瞻奉<lb/>
尤切詠思<lb/>
　　　答館職啓<lb/>
<pb n="KR4d0076_WYG_071-3a"/>
伏審奉詔明廷陞華冊府國有得賢之慶士知稽古之<lb/>
榮虎觀石渠極諸儒之妙選鼇宫金闕笑方士之逺求<lb/>
自喜衰年獲觀盛事某官學本自得道惟造深温故為<lb/>
君子之儒多聞推益者之友竒字可學知子雲之苦心<lb/>
亡書復存賴安世之黙識不試而用知賢則深軾方此<lb/>
賜環遽承枉駕沐誨音之已厚愧馳謁之未遑<lb/>
　　　與潁州運使劉昱啓<lb/>
衰病倦遊乆懐歸意聖神寛假特乞守符條教闊疎溪<lb/>
<pb n="KR4d0076_WYG_071-3b"/>
湖清逺但坐糜於廩禄顧難繼於賢豪所幸仁明曲垂<lb/>
存撫特先䝉於顧盼使増重於吏民伏惟運使郎中才<lb/>
簡上心名高省闥暫屈外臺之寄一蘇右輔之民日望<lb/>
車塵按臨封部少奉誨言之末足為衰朽之光感佩之<lb/>
私筆舌難既<lb/>
　　　揚州到任謝執政啓<lb/>
擇地而來本非臣子之逹節有求必獲足見廟堂之兼<lb/>
容釋汝潁之清閒當江淮之衝要舊㳺所樂習俗相諳<lb/>
<pb n="KR4d0076_WYG_071-4a"/>
巳見吏民具述朝廷之意不為條教自然獄市之清此<lb/>
蓋伏遇某官師保斯民蓍龜當代折衝禦侮巳獲萬人<lb/>
之英補隙輔疎更收一木之用軾敢不益求民瘼勉盡<lb/>
鄙才但未歸田之須臾猶思報國之萬一<lb/>
　　　答晁發運及諸郡啟<lb/>
衰病交攻巳安僻壤寵光荐及復付名邦雖見吏民敢<lb/>
違條教尚縁大庇使獲少安此蓋伏遇某官忠厚有容<lb/>
髙明畢照樂善忘勢稍霽外臺之威講舊論心曲敦同<lb/>
<pb n="KR4d0076_WYG_071-4b"/>
牓之好餘人某官忠厚有容通明畢照朝髙雅望流風<lb/>
采之聳聞士誦徳言借光華於枯朽致兹疎拙粗免曠<lb/>
瘝愧展奉之未皇但緘藏之無斁<lb/>
　　　賀彭發運啟<lb/>
伏審拜詔十行觀風六路允符公論克振先聲恭承曩<lb/>
契之隆得與屬城之末瞻依有素感慰居多伏惟發運<lb/>
吏部年兄士聳英風時推舊徳用久淹而未盡才厯試<lb/>
而愈髙船滿潭中行奏韋堅之課錢流地上佇觀劉晏<lb/>
<pb n="KR4d0076_WYG_071-5a"/>
之能喜抃之深力占難盡<lb/>
　　　答杜侍郎啟<lb/>
伏審荐膺天寵榮貳卿曹士友喜於彚征朝廷為之増重<lb/>
伏惟兵部侍郎温文亮達宏逺清通直道不回貫今昔而<lb/>
無愧處躬自厚蹈世俗之所難事愈練而益明用雖晚而<lb/>
必濟自聞休命實起懦衷遽承問訊之先益佩謙光之過<lb/>
　　　謝本路監司啓<lb/>
多病早衰屢有江湖之請誤恩過聽遂分疆埸之憂才<lb/>
<pb n="KR4d0076_WYG_071-5b"/>
無取於折衝愧已深於卧鎮敢縁厚徳尚許兼容伏惟<lb/>
某官名重縉紳望隆中外承宣帝澤民忘流殍之災肅<lb/>
振臺風吏若親臨之畏顧惟朽鈍得奉教條但交欣悚<lb/>
之懐莫罄瞻依之頌<lb/>
　　　上監司謝禮啓<lb/>
燕南趙北昔為百戰之塲地利人和今乃四夷之守觀<lb/>
累朝之命帥皆一代之名臣豈謂寵榮曲加疲陋顧吏<lb/>
民之易治幸衰拙之少安此蓋伏遇某官碩徳庇民宏<lb/>
<pb n="KR4d0076_WYG_071-6a"/>
才緯世餘膏所燭常分無盡之光䝉霧而行坐獲不知<lb/>
之潤眷言朽鈍未遂顛擠勉加䇿勵之勤少答吹揚之<lb/>
賜<lb/>
　　　賀鄰帥及監司冬至啓<lb/>
月臨天統首冠於三正氣兆黄宫復來於七日候㣲陽<lb/>
之協應知君子之彚征伏惟某官碩徳庇民傑才經世<lb/>
踐揚中外之寄益推望實之隆既醉太平實具周詩之<lb/>
福大有上吉允符羲易之占軾限以守邊未遑稱慶徒<lb/>
<pb n="KR4d0076_WYG_071-6b"/>
云善頌莫罄鄙懐<lb/>
　　　賀隣帥及監司正旦啓<lb/>
新厯既頒蓋履端歸餘之嵗羣情交泰正賛陽出滯之<lb/>
辰恭惟某官厚徳鎮浮高名華國非獨疇咨之用已簡<lb/>
上心更膺難老之祥以符民望官守所限展慶無由欣<lb/>
頌之深敷陳罔既<lb/>
　　　答丁連州朝奉啓<lb/>
七年逺謫不知骨肉之存亡萬里生還自笑音容之改<lb/>
<pb n="KR4d0076_WYG_071-7a"/>
易乆恬颶霧稍習蛙蛇自疑本儋崖之人難復見魯衛<lb/>
之士而况清時雅望令徳高標固已聞名而自慙蓋欲<lb/>
通書而未敢豈謂知郡朝奉仁無擇物義有逢時每憐<lb/>
遷客之無歸獨振孤風而愈厲固無心於集菀而有力<lb/>
於嘘枯逺移一紙之書何啻百朋之錫過情之譽雖知<lb/>
無其實而愧于中起廢之文猶欲借此言以華其老窮<lb/>
途易感永好難忘<lb/>
　　　答陳提刑啓<lb/>
<pb n="KR4d0076_WYG_071-7b"/>
乆竄島夷偶未書於鬼録逃歸空谷固喜聞於足音况<lb/>
清廟瑚璉之姿為明堂杞梓之用欲聞名而未敢豈流<lb/>
問之或先恭惟提刑刑部才高一時望重多士魯諸儒<lb/>
之徳業縁飾政刑漢循吏之風流本源經術暫屈雲霄<lb/>
之歩來蘇嶺嶠之民憐遷客之無歸墜尺書而起廢助<lb/>
其羽翼借以齒牙但憂枯朽之餘難副吹嘘之力既感<lb/>
且怍不知所云<lb/>
　　　答彭賀州啓<lb/>
<pb n="KR4d0076_WYG_071-8a"/>
竄流海國脱身羈鬼之林洒掃真祠拜賜散人之號喜<lb/>
歸田之有漸悼報國之無期方自愧於心顔敢聞名於<lb/>
左右豈謂某官曲敦雅好深軫窮途賜以尺書借之餘<lb/>
論温詞曲盡賢於十部之見臨陋質増華果已五漿之<lb/>
先餽但慙衰朽虛辱品題敬佩至言永以為好<lb/>
　　　答臨江軍知軍王承議啓<lb/>
泮水受成繆膺桑梓之敬海邦畫諾又觀枳棘之栖多<lb/>
難百罹流年半世怳如昨夢復見故人伏惟知郡承議<lb/>
<pb n="KR4d0076_WYG_071-8b"/>
居以才稱進由徳選淵源師友舊仰鄭公之高歌詠風<lb/>
流近傳邵父之繼不忘疇昔曲賜拊存豈獨憐衰朽而<lb/>
借餘光蓋將敦風義以勵流俗感佩之至筆舌難周<lb/>
　　　答王幼安宣徳啓<lb/>
俯仰十年忽焉如昨間關百罹何所不有頃者海外澹<lb/>
乎蓋將終焉偶然生還置之勿復道也方將求田問舎<lb/>
為三百指之養杜門靣壁觀六十年之非豈獨江湖之<lb/>
相忘蓋已寂寥而䘮我不謂某官講修舊好收録陳人<lb/>
<pb n="KR4d0076_WYG_071-9a"/>
粲然雲漢之章被此枯朽之質欲其洗濯宿負激昂晚<lb/>
節粗行平生之志少慰朋友之望此意厚矣我心悠哉<lb/>
如焦榖芽如伏櫪馬非吹嘘之所及縱鞭䇿以何加藏<lb/>
之不忘永以為好<lb/>
　　　求婚啓<lb/>
結褵早嵗已聨昆弟之姻親垂白南荒尚念子孫之嫁<lb/>
娶敢憑良妁徃欵高閎軾長子某之第二子符天質下<lb/>
中生有蓬麻之陋祖風綿邈庶幾弓冶之餘伏承故令<lb/>
<pb n="KR4d0076_WYG_071-9b"/>
弟子立先輩之愛女第十四小娘子稟粹徳門教成家<lb/>
廟中郎墳典之付豈在他人太真姑舅之婚復見今日<lb/>
仰縁夙契祗聽俞音<lb/>
　　　定州到狀<lb/>
得請近藩假塗治境即諧披奉預切忻愉<lb/>
　　　謝交代趙祠部啓<lb/>
近審新命屈領此邦名實所加吏民交慶夫何駑蹇之<lb/>
歩偶兹糠粃之先雖甚内慙實為大幸恭惟某官清名<lb/>
<pb n="KR4d0076_WYG_071-10a"/>
肅物雅望在人以博學而濟雄文以高才而行直道乆<lb/>
試蕭生於馮翊猶煩長孺於淮陽眷此東原幾為大澤<lb/>
尚呻吟之未復豈罷陋之所堪望公之來以日為嵗祝<lb/>
頌之素寫述難周<lb/>
　　　賀孫樞宻啓<lb/>
伏審對揚綸綍進領樞機道不虛行必賴股肱之力人<lb/>
惟求舊允符夷夏之瞻恭惟某官徳充山甫之將明氣<lb/>
備孟軻之剛大聲華傾於衆望功業見乎有為擁節常<lb/>
<pb n="KR4d0076_WYG_071-10b"/>
山逺過長城之備剸繁京兆遂令鳴鼓之稀公議益崇<lb/>
貴名愈白用致非常之命以圖保大之勲惟時運籌既<lb/>
壯王猷之塞佇觀秉軸更増帝載之熈某限以郡符阻<lb/>
趣墻仞欣抃之至徒切下懐<lb/>
　　　回列郡守倅啓<lb/>
祗奉詔恩出臨邊寄愧非才之難强託餘庇以少安豈<lb/>
謂仁私過形存問感佩之至宣寫莫周<lb/>
　　　賀列郡知通賀冬啓<lb/>
<pb n="KR4d0076_WYG_071-11a"/>
日旋南極氣兆黄宫竊惟視履之祥宜擁自天之祐未<lb/>
遑馳問先辱惠音感佩之誠敷述罔既<lb/>
　　　回列郡守倅賀年啓<lb/>
新厯既頒羣情交泰過䝉流問祗服寵光永惟嗣嵗之<lb/>
興必享宜民之禄徒深頌咏莫罄敷陳<lb/>
　　　謝監司啓二首<lb/>
近審下車輒嘗進記徒欲聞名於將命未遑盡意以占<lb/>
詞不圖謙光遽錫褒寵感銘既切愧惕并深恭惟某官<lb/>
<pb n="KR4d0076_WYG_071-11b"/>
以舊徳之賢當聖朝之選恩足以濟法義足以理財先<lb/>
聲所臨公議同慶凡繄屬部實有賴於庇庥惟是孤蹤<lb/>
更曲䝉於優借此為過幸豈復勝言<lb/>
　　　又<lb/>
伏念傾蓋若故雖自慰於宿心盡言非書故未紓於誠<lb/>
意即膺寵復實佩謙光退屬紛縈遂疎上記遽叨榮問<lb/>
徒益厚顔恭惟某官造道惟深養氣以直理財不愆於<lb/>
義行法不失其恩竊聆下風倍仰厚徳不圖幸㑹遽𨽻<lb/>
<pb n="KR4d0076_WYG_071-12a"/>
屬封吏畏民懐既仰安於明哲心勞政拙庶粗免於譴<lb/>
訶喜抃至深敷陳莫罄煩歊尚熾参對未期伏兾精頥<lb/>
别即迅召<lb/>
　　　賀高陽王待制啓<lb/>
伏審顯奉恩綸榮更帥閫鎮武垣之衝要聨内閣之高<lb/>
華公議交俞貴名愈白恭惟某官膺天大任於時有為<lb/>
發揮才謀更厯事任道能濟而不過事雖難而不辭簡<lb/>
在聖心遂益柄任峻登祕近之直重易關防之雄有恩<lb/>
<pb n="KR4d0076_WYG_071-12b"/>
有威方結東人之愛允文允武更紆北顧之憂即觀成<lb/>
功進陟近輔<lb/>
　　　賀青州陳龍圖啓<lb/>
伏審光奉詔書往司留憲漢恩予告暫優三最之勤商<lb/>
夢懐人方徯巨川之濟於公自計為喜可量伏惟某官<lb/>
文武憲邦忠嘉致主衆謂老成之託孰逾舊學之賢而<lb/>
乃力謀退安示有疾病揮金故里雖榮疏傅之歸雅意<lb/>
本朝日望蕭公之入無由追餞徒切瞻依<lb/>
<pb n="KR4d0076_WYG_071-13a"/>
　　　謝惠生日詩啓<lb/>
伏䝉某官以某生辰特貽佳什允也風人之作燦然華<lb/>
衮之榮自省庸虚惟知愧汗雖大人占斯干之夢喜獲<lb/>
嘉言而弟子廢蓼莪之篇難忘永慕感佩之素敷染莫<lb/>
周<lb/>
　　　謝求婚啓<lb/>
敢議婚姻蓋恃鄉閭之末遂忘門閥亦縁聲氣之同龜<lb/>
筮既從祖考咸喜伏承令子弟二小娘子慶闈擢秀豈<lb/>
<pb n="KR4d0076_WYG_071-13b"/>
獨衛公之五長而某第二子某駑質少文庶幾南容之<lb/>
三復恭馳不腆之幣永結無窮之歡悚抃於懐敷述罔<lb/>
既<lb/>
　　　賀正啓<lb/>
伏以物壯則老肅役所以成嵗功否終必傾反復然後<lb/>
知天意凡在含生之類休有向榮之心恭惟某官履信<lb/>
體仁秉徳直義才無施而不可道得時而愈隆方當彚<lb/>
征元吉之辰宜享既醉太平之福某限居官守阻候門<lb/>
<pb n="KR4d0076_WYG_071-14a"/>
墻瞻頌之深敷宣罔既<lb/>
　　　賀冬啓<lb/>
伏以候緹室之清宫瞽告以日卜臺觀之黄祲史書有<lb/>
年共安消長之來以待隂陽之定恭惟某官才猷傑異<lb/>
道徳深醇靖共正直之休順獲天人之助某恪守官次<lb/>
阻稱壽觴坐馳傾向之心莫罄安榮之遇<lb/>
　　　賀正啓<lb/>
伏以葦桃在尸磔攘以餞餘寒椒柏稱觴燔烈以興嗣<lb/>
<pb n="KR4d0076_WYG_071-14b"/>
嵗在時為泰與物咸新恭惟某官徳治斯民才高當世<lb/>
迹難淹於外補望已隆於本朝慶此朋來之辰必有彚<lb/>
征之福某官守所繫展謁無階頌咏之深敷寫難盡<lb/>
　　　謝孫舎人啓<lb/>
拜命中宸代言西掖聳聞中外交慶士夫竊惟二聖之<lb/>
心蓋以多士為急滅烽仆鼓而以將帥為籓垣抵璧捐<lb/>
金而以公卿為帑廩蓋樽爼有折衝之恃則藜藿無見<lb/>
採之憂某官瑚璉之才杞梓其用學不專於為已才已<lb/>
<pb n="KR4d0076_WYG_071-15a"/>
效於臨民穆如清風草木皆靡炳然白日霰雪自消兹<lb/>
為收拾之儲豈特絲綸之任不遺衰朽過辱緘封永敦<lb/>
為好之懐深負難酬之作<lb/>
　　　謝吕學士啓<lb/>
文學之選人才所難邇無世禄之嫌逺絶茅衡之棄矧<lb/>
此國家養賢之地豈為儒者竊禄之私某官學古入官<lb/>
修身以道志本為已行浮於名直諒多聞固可追於益<lb/>
友文史足用曾不愧於古人果膺選掄益登清要未遑<lb/>
<pb n="KR4d0076_WYG_071-15b"/>
馳問先辱惠音<lb/>
　　　答新蘇州黄龍圖啓<lb/>
伏審光膺詔函移牧吳㑹先聲所被惠政已孚自顧妄<lb/>
庸敢論疇昔既聮法從之末又竊鄰光之餘金華玉堂<lb/>
帝左右之高選武林茂苑江東南之要籓雖才分闊絶<lb/>
於賢愚而歩武差池於先後其為喜幸宜倍等流伏惟<lb/>
某官文秀士林才任國器學已試而可用望乆養而益<lb/>
隆偃息均勞叔度莫窺於萬頃治行稱首次公行踐於<lb/>
<pb n="KR4d0076_WYG_071-16a"/>
三槐潤澤所加迂愚有託辱移書之周厚實借寵於衰<lb/>
遲銘感之深筆舌難喻<lb/>
　　　賀提刑馬宣徳啓<lb/>
奉命按刑捧節入境吏民相慶已戴二天之仁衰病自<lb/>
私獨先一日之雅恭承榮問有激懦衷伏惟某官才映<lb/>
士林望高朝論治行聳聞於中外家聲洋溢於縉紳眷<lb/>
三吳之疲民困連年之積潦疇咨明哲宣布厚恩匪惟<lb/>
凋瘵之獲蘇抑亦庸虚之知勉其為喜幸豈易名言<lb/>
<pb n="KR4d0076_WYG_071-16b"/>
　　　答曾舎人啓<lb/>
伏審顯膺制命榮進掖垣風聲所加中外同慶伏以取<lb/>
才之道自昔為難惟君子之所為固衆人之莫識奢儉<lb/>
異俗不害徐公之有常用舎皆天孰知令尹之無喜某<lb/>
官異材秀出博學名家世以文鳴逺繼父兄之業早縁<lb/>
徳進簡在裕陵之心今乃援而進之論者惜其晚矣訓<lb/>
詞一出皆丹青潤色之文老拙自降有糠粃在前之歎<lb/>
過䝉寵顧辱示華牋恨無酬徳之言徒有得賢之慶感<lb/>
<pb n="KR4d0076_WYG_071-17a"/>
忭之素寫述難周<lb/>
　　　答秀州胡朝奉啓<lb/>
伏審初見吏民首行條教鄰封甚邇欣謡頌之藹然緘<lb/>
牘先䝉愧勞謙之過矣某官望推朝論才映士林用已<lb/>
試於盤根所居見紀政方觀於餘地不令而行某待罪<lb/>
江湖茍安衰病眷言一郡幸擊柝之相聞矜式百為知<lb/>
伐柯之不逺其為欣詠難盡名言<lb/>
　　　上虢州太守啓<lb/>
<pb n="KR4d0076_WYG_071-17b"/>
伏審光奉宸恩寵分郡寄惟此山河之勝宜膺師帥之<lb/>
權凡在庇庥莫不欣抃切以𢎞農故地虢國舊邦周分<lb/>
同姓之親唐以本支為尹富庶雅高於二陜鶯花不謝<lb/>
於三川韓公三十一篇風光咸在賈島五十六字景色<lb/>
如初有洪淄灌溉之饒被女郎雲雨之施四時無旱百<lb/>
物常豐寳産金銅充仞諸邑良材松栢贍給中都至於<lb/>
事簡訟稀瀟灑有道山之况魚肥鶴浴依稀同澤國之<lb/>
風自匪巨賢不輕假守故來者未嘗淹乆而優恩已見<lb/>
<pb n="KR4d0076_WYG_071-18a"/>
遷除非總一路之轉輸則入六曹而侍從前人可考新<lb/>
命何疑伏惟御府某官學造淵源道升堂奥精祲盡天<lb/>
人之藴高明窮性命之㣲中外屢更功名茂著銅虎暫<lb/>
淹於百里朱轓聊寄於三堂仰望旌麾俯臨民社共徯<lb/>
星言而夙駕思承道化乎其民某仕版寒蹤賔僚俗吏<lb/>
乆仰圭璋之望素欽星斗之名豈謂此時獲依巨庇惟<lb/>
良作牧已興來暮之歌謡有隕自天惟恐别膺於綸綍<lb/>
無任丹懇倍切馳情<lb/>
<pb n="KR4d0076_WYG_071-18b"/>
　　　賀年啓二首<lb/>
效五物以觀雲咸知嵗美備八能而合樂益驗人和伏<lb/>
惟某官進徳及時宜民受禄肇履三陽之應求膺百順<lb/>
之歸未遂披承徒増欣詠<lb/>
　　　又<lb/>
三陽應律萬寳向榮永惟視履之祥宜獲自天之祐未<lb/>
遑展慶徒切頌言<lb/>
　　　高麗大使逺迎啓<lb/>
<pb n="KR4d0076_WYG_071-19a"/>
伏審觀光魏闕自忘浮海之勤授館吳都將有披雲之<lb/>
幸過承謙徳先枉華緘感荷之深誦言莫既<lb/>
　　　副使啓<lb/>
伏審祇率邦常來修方貢適此海隅之守得瞻使節之<lb/>
華首辱緘縢過形謙抑其為感怍難盡名言<lb/>
　　　謝大使土物啓<lb/>
伏審揚舲造朝弭節就舎歸時事於宰旅方勞逺勤發<lb/>
私幣於公卿亦䝉見及莫遑辭避但切感銘<lb/>
<pb n="KR4d0076_WYG_071-19b"/>
　　　謝管設大使啓<lb/>
鳴鹿食野方主禮之粗陳驪駒在門歎賔歡之莫盡遽<lb/>
辱移書之重益慙為具之疎即遂願言徒増銘佩<lb/>
　　　副使啓<lb/>
伏審舎館初定徒馭少休粗接賔歡方愧餼牽之陋曲<lb/>
敦私好特班琛貢之餘感佩於懐愧怍無量<lb/>
　　　謝副使啓<lb/>
伏以裴回弭節必忘靡盬之勤笑語飛觴深懐不腆之<lb/>
<pb n="KR4d0076_WYG_071-20a"/>
愧過承榮問益荷謙勤感佩於衷筆舌難盡<lb/>
　　　罷登州謝杜宿州啓<lb/>
桑榆晚景忽䝉收録之恩山海名邦得竊須臾之樂自<lb/>
非明哲少借餘光内自顧其空踈必難逃於曠敗某官<lb/>
高風肅物雅望應時既愷悌以宜民亦儒雅而飾吏每<lb/>
假齒牙之論曲成羽翼之私感佩良深敷述奚既<lb/>
　　　杭州到狀<lb/>
得請支郡備員屬城幸兹衰病之餘託在庇庥之末即<lb/>
<pb n="KR4d0076_WYG_071-20b"/>
諧瞻奉預切欣愉<lb/>
　　　賀王發運啓<lb/>
伏審榮膺制檢總領漕權惨舒六路之民表裏大農之<lb/>
政風聲所暨忻悚交并恭惟某官學術過人忠嘉許國<lb/>
暫屈分符之寄已膺側席之思乃眷東南欲少蘇於疲<lb/>
瘵無心内外當益罄於謀維凡在庇庥豈勝歡慰<lb/>
　　　賀新運使張大夫啓<hi>一本作賀葉運使</hi>
伏承抗旌入境揆日臨民方一節之風馳已列城之雲<lb/>
<pb n="KR4d0076_WYG_071-21a"/>
靡矧惟雅故尤激懽悰伏惟某官早以異材著聞美績<lb/>
議法造令乆禆於廟謀宣化承流益試之民事自聞新<lb/>
命實慰輿情再惟衰朽之餘得荷寛明之庇其為厚幸<lb/>
未易䆒陳<hi>著聞美績下四句一本作望高郎選粲列星之經躔華使周爰凜外臺之風采</hi>
　　　答喬舎人啓<lb/>
某聞人才以智術為後而以識度為先文章以華采為<lb/>
末而以體用為本國之將興也貴其本而賤其末道之<lb/>
將廢也取其後而棄其先用舎之間安危攸寄故議論<lb/>
<pb n="KR4d0076_WYG_071-21b"/>
慨慷則東漢多徇義之夫學術夸浮則西晉無可用之<lb/>
士興言及此太息隨之元祐以來真人在位並興多士<lb/>
以出異材眷惟淮海之英乆屈江湖之上迨兹顯擢實<lb/>
慰輿情伏惟某官名重儒林才為國器深厚爾雅非近<lb/>
世之時文直諒多聞葢古人之益友代言未幾華國著<lb/>
稱豈惟臺省之光抑亦邦家之慶過䝉疏示深服撝謙<lb/>
顧慙衰病之餘莫究欣承之意<lb/>
　　　謝右史啓<lb/>
<pb n="KR4d0076_WYG_071-22a"/>
比者誤被聖恩軫及棄物起於貶所付以名藩牧養疲<lb/>
民曽未施於薄效躋攀近侍已再被於寵光禄既多則<lb/>
功不可㣲職既崇而責猶當重顧懇辭之莫獲念圖報<lb/>
之未能方以為憂敢辱見慶此蓋某官徳惟樂善志務<lb/>
達人重縁姻好之私賁以文詞之美捧讀數四退増愧<lb/>
慙屬春候之向和宜福禄之益固未遂披奉但切傾懐<lb/>
　　　賀時宰啓<lb/>
伏審光膺考慎峻陟宰司孚號揚廷士識上心之所尚<lb/>
<pb n="KR4d0076_WYG_071-22b"/>
置郵傳命人知聖澤之將流靡不欣愉至於鼓舞恭以<lb/>
某官直方以大廣博而良進以正而正邦異乎求以求<lb/>
政貫六經百子之學煥三代兩漢之詞昴稟自殊偉蕭<lb/>
侯之八尺斗南莫競凜梁公之一人加以絶識見微曠<lb/>
度舉逺清心省事則法可使復結繩之約强本節用則<lb/>
貨可使若流泉之長材無不可範而成也譬泥之在鈞<lb/>
俗無不可易而善也猶風之靡草是皆還至而有效安<lb/>
見為事而無功蓋神考貽謀已完具而可按故成王纉<lb/>
<pb n="KR4d0076_WYG_071-23a"/>
要宜纎悉以勿加此大雅兼持而不移矧清衷圖任之<lb/>
愈篤豈繄疎逖所獨詠歌惟民罔知合語則聖凡有詔<lb/>
令率先惠慈固已遐邇爭傳室家胥慶顧此民逢此日<lb/>
之何幸謂吾相勸吾君以愛人歡聲格於九天乖氣消<lb/>
於萬彚在昔小國如彼景公損已一言退星三舎又况<lb/>
以禹湯大信之誥有䕫契同寅之言蠢爾憑生猶知助<lb/>
順赫然在上豈不降康某愚有赤心老無佞舌輒忘犯<lb/>
分顧欲輸誠然有難言是在精智蓋無交則莫與茍好<lb/>
<pb n="KR4d0076_WYG_071-23b"/>
謀則必成不惡而嚴匪怒伊教終成大賴豈曰自私伏<lb/>
念某遭時休明賦命衰薄蚤粗䝉於遴選比乆幸於退<lb/>
藏天雨何私笑流行之木偶滄溟不改嘆自蕩之波臣<lb/>
重以傾嵗周旋竊嘗撰屨末塗流落無復掃門豈賴補<lb/>
息劓黥彫杇糞朽出蔀見日去盆望天悵末力之將殫<lb/>
愧明恩之莫報乃利用安身之何有儻奉法循理之可<lb/>
為民社非輕猶承宣而惴惴天淵靡外亦戾躍以欣欣<lb/>
某限以在外不獲躬詣省庭預百執事賀鈞屏下情無<lb/>
<pb n="KR4d0076_WYG_071-24a"/>
任<lb/>
　　　下財啓<lb/>
夙縁契好獲講婚姻顧門閥之雖㣲恃臭味之不逺敬<lb/>
陳納幣之禮以行奠鴈之儀庶徼福於前人永交歡於<lb/>
二姓<lb/>
　　　答求親啓<lb/>
藐爾諸孤雖本軒裳之後閔然衰緒莫閒纂組之功伏<lb/>
承某人儒術飭修鄉評茂著許敦兄弟之好永結琴瑟<lb/>
<pb n="KR4d0076_WYG_071-24b"/>
之歡瞻望高門獲接登龍之峻恪勤中饋庶幾數馬之<lb/>
恭<lb/>
　　　與邁求親啓<lb/>
里閈之㳺篤於早嵗交朋之分重以世姻某長子邁天<lb/>
資朴魯近憑遊藝之師傳賢小娘子姆訓夙成逺有萬<lb/>
石之家法聊申不腆之幣願結無窮之歡<lb/>
　　　徐州謝鄰郡陳彦升啓<lb/>
受代膠西甫違仁庇分符泗上復託恩私祗見吏民布<lb/>
<pb n="KR4d0076_WYG_071-25a"/>
宣條教郡有溪山之樂庭無爭訟之煩曽何妄庸獲此<lb/>
僥倖此蓋某官紀綱千里儀表一方議論信於中朝予<lb/>
奪公於多士衰罷無術既常荷於兼容勉厲自將或無<lb/>
忝於知遇感懼之素敷染難宣<lb/>
　　　湖州上監司先狀<lb/>
弭棹江郊聳聞風采馳神徳守若奉誨音欣抃之深敷<lb/>
宣莫究<lb/>
　<lb/>
<pb n="KR4d0076_WYG_071-25b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　東坡全集巻七十一<lb/>
</p>
<p>
</p>
  </div>
<div>
                <head>東坡全集巻七十二</head>
    <p>
<pb n="KR4d0076_WYG_072-1a"/>
欽定四庫全書<lb/>
　東坡全集巻七十二　　　　宋　蘓軾　撰<lb/>
　　書十一首<lb/>
　　　上梅直講書<lb/>
某官執事某每讀詩至鴟鴞讀書至君奭常竊悲周公<lb/>
之不遇及觀史見孔子厄於陳蔡之間而絃歌之聲不<lb/>
絶顔淵仲由之徒相與問答夫子曰匪兕匪虎率彼曠<lb/>
野吾道非邪吾何為於此顔淵曰夫子之道至大故天<lb/>
<pb n="KR4d0076_WYG_072-1b"/>
下莫能容雖然不容何病不容然後見君子夫子油然<lb/>
而笑曰回使爾多財吾為爾宰夫天下雖不能容而其<lb/>
徒自足以相樂如此乃今知周公之富貴有不如夫子<lb/>
之貧賤夫以召公之賢以管蔡之親而不知其心則周<lb/>
公誰與樂其富貴而夫子之所與共貧賤者皆天下之<lb/>
賢才則亦足與樂乎此矣軾七八嵗時始知讀書聞今<lb/>
天下有歐陽公者其為人如古孟軻韓愈之徒而又有<lb/>
梅公者從之逰而與之上下其議論其後益壯始能讀<lb/>
<pb n="KR4d0076_WYG_072-2a"/>
其文詞想見其為人意其飄然脱去世俗之樂而自樂<lb/>
其樂也方學為對偶聲律之文求斗升之禄自度無以<lb/>
進見於諸公之間來京師逾年未嘗窺其門今年春天<lb/>
下之士羣至於禮部執事與歐陽公實親試之誠不自<lb/>
意獲在第二既而聞之人執事愛其文以為有孟軻之<lb/>
風而歐陽公亦以其能不為世俗之文也而取焉是以<lb/>
在此非左右為之先容非親舊為之請屬而嚮之十餘<lb/>
年間聞其名而不得見者一朝為知巳退而思之人不<lb/>
<pb n="KR4d0076_WYG_072-2b"/>
可以茍富貴亦不可以徒貧賤有大賢焉而為其徒則<lb/>
亦足恃矣茍其僥一時之幸從車騎數十人使閭巷小<lb/>
民聚觀而賛歎之亦何以易此樂也傳曰不怨天不尤<lb/>
人蓋優哉㳺哉可以卒嵗執事名滿天下而位不過五<lb/>
品其容色温然而不怒其文章寛厚敦朴而無怨言此<lb/>
必有所樂乎斯道也軾願與聞焉<lb/>
　　　上韓太尉書<lb/>
軾生二十有二年矣自七八嵗知讀書及壯大不能曉<lb/>
<pb n="KR4d0076_WYG_072-3a"/>
習時事獨好觀前世盛衰之迹與其一時風俗之變自<lb/>
三代以來頗能論著以為西漢之衰其大臣守尋常不<lb/>
務大畧東漢之末士大夫多竒節而不循正道元成之<lb/>
間天下無事公卿將相安其禄位顧其子孫各欲樹私<lb/>
恩買田宅為不可動之計低回畏避以苟嵗月而皆依<lb/>
倣儒術六經之言而取其近似者以為口實孔子曰惡<lb/>
居下流而訕上惡訐以為直劉歆谷永之徒又相與彌<lb/>
縫其闕而縁飾之故其衰也靡然如蛟龍釋其風雲之<lb/>
<pb n="KR4d0076_WYG_072-3b"/>
勢而安於豢畜之樂終以不悟使其肩披股裂登於匹<lb/>
夫之爼豈不悲哉其後桓靈之君懲往昔之弊而欲樹<lb/>
人主之威權故頗用嚴刑以督責臣下忠臣義士不容<lb/>
於朝廷故羣起於草野相與力為險怪驚世之行使天<lb/>
下豪俊奔走於其門得為之執鞭而其自喜不啻若卿<lb/>
相之榮於是天下之士囂然皆有無用之虚名而不適<lb/>
於實效故其亡也如人之病狂不知堂宇宫室之為安<lb/>
而號呼奔走以自顛仆昔者太公治齊舉賢而尚功周<lb/>
<pb n="KR4d0076_WYG_072-4a"/>
公曰後世必有簒弑之臣周公治魯親親而尊尊太公<lb/>
曰後世浸㣲矣漢之事迹誠大類此豈其當時公卿士<lb/>
大夫之行與其風俗之剛柔各有以致之邪古之君子<lb/>
剛毅正直而守之以寛忠恕仁厚而發之以義故其在<lb/>
朝廷則士大夫皆自洗濯磨淬戮力於王事而不敢為<lb/>
非常可怪之行此三代王政之所由興也曾子曰上失<lb/>
其道民散乆矣天下之人幸而有不為阿附苟容之事<lb/>
者則務為倜儻矯異求如東漢之君子惟恐不及可悲<lb/>
<pb n="KR4d0076_WYG_072-4b"/>
也已軾自幼時聞富公與太尉皆號為寛厚長者然終<lb/>
不可犯以非義及來京師而二公同時在兩府愚不能<lb/>
知其心竊於道塗望其容貌寛然如有容見惡不怒見<lb/>
善不喜豈古所謂大臣者歟夫循循者固不能有所為<lb/>
而翹翹者又非聖人之中道是以願見太尉得聞一言<lb/>
足矣太尉與大人最厚而又嘗辱問其姓名此尤不可<lb/>
以不見今已後矣不宣軾再拜<lb/>
　　　上富丞相書<lb/>
<pb n="KR4d0076_WYG_072-5a"/>
軾聞之進説於人者必其人之有間而可入則其説易<lb/>
行戰國之人貪天下之士因其貪而説之危國之人懼<lb/>
天下之士因其懼而説之是故其説易行古之人一説<lb/>
而合至有立談之間而取公相者未嘗不始於戰國危<lb/>
國何則有間而可入也居今之世而欲進説於明公之<lb/>
前不得其間而求入焉則亦可謂天下之至愚無知者<lb/>
矣地方萬里而制於一姓極天下之尊而盡天下之富<lb/>
不可以有加矣而明公為之宰四夷不作兵革不試是<lb/>
<pb n="KR4d0076_WYG_072-5b"/>
明公無貪於得而無懼於失也方西戎之熾也敵人乘<lb/>
間以跨吾北中國之大不畏而畏明公之一詞是明公<lb/>
之勇冠於天下也明公居於山東而傾河朔之流人父<lb/>
棄其子夫棄其妻而自歸於明公者百餘萬明公人人<lb/>
而食之旦旦而撫之此百萬人者出於溝壑之中而免<lb/>
於烏鳶豺狼之患生得以養其父母而祭其祖考死得<lb/>
以使其子孫塟埋祭祀不失其故常是明公之仁及於<lb/>
百世也勇冠於天下而仁及於百世士之生於世如此<lb/>
<pb n="KR4d0076_WYG_072-6a"/>
亦足矣今也處於至足之勢則是明公無復有所羡慕<lb/>
於天下之功名也五帝三代之事百家之書莫不盡讀<lb/>
禮樂刑政之大小兵農財賦之盛衰四海之内地理之<lb/>
逺近山川之險易物土之所宜莫不盡知當世之賢人<lb/>
君子與夫姦偽嶮詐之徒莫不盡究至於曲學小數茫<lb/>
昩戃怳而不可知者皆獵其華而咀其英泛其流而渉<lb/>
其源雖自謂當世之辯不能傲之以其所不知則是明<lb/>
公無復有所畏憚於天下之博學也名為天下之賢人<lb/>
<pb n="KR4d0076_WYG_072-6b"/>
而貴為天子之宰無貪於得而無懼於失無羡於功名<lb/>
而無畏於博學是其果無間而可入也天下之士果不<lb/>
可以進説也軾也聞之楚左史倚相曰昔衛武公年九<lb/>
十有五猶日箴儆於國曰自卿以下至於官師茍在朝<lb/>
者無謂我老耄而舎我朝夕以交戒我猶以為未也而<lb/>
作詩以自戒其詩曰抑抑威儀惟徳之隅夫衛武公惟<lb/>
居於至足而日以為不足故其没也諡之曰睿聖武公<lb/>
嗟夫明公豈以其至足而無間以拒天下之士則士之<lb/>
<pb n="KR4d0076_WYG_072-7a"/>
進説者亦何必其間之入哉不然軾將誦其所聞而明<lb/>
公試觀之夫天下之小人所為奔走輻輳於大人之門<lb/>
而為之用者何也大人得其全小人得其偏大人得其<lb/>
全故能兼受而獨制小人得其偏是以聚而求合於大<lb/>
人之門古之聖人惟其聚天下之偏而各收其用以為<lb/>
非偏則莫肯聚也是故不以其全而責其偏夫惟全者<lb/>
之不可以多有也故天下之偏者惟全之求今以其全<lb/>
而責其偏夫彼若能全將亦為我而已矣又何求焉昔<lb/>
<pb n="KR4d0076_WYG_072-7b"/>
者夫子亷潔而不為異衆之行勇敢而不為過物之操<lb/>
孝而不徇其親忠而不犯其君凡此者是夫子之全也<lb/>
原憲亷而至於貧公良孺勇而至於鬬曽子孝而徇其<lb/>
親子路忠而犯其君凡此者是數子之偏也夫子居其<lb/>
全而收天下之偏是以若此巍巍也若夫明公其亦可<lb/>
謂天下之全矣亷而天下不以為介直而天下不以為<lb/>
訐剛徤而不為强敦厚而不為弱此明公之所得之於<lb/>
天而天下之所不可望於明公者也明公居其全天下<lb/>
<pb n="KR4d0076_WYG_072-8a"/>
效其偏其誰曰不可異時士大夫皆喜為卓越之行而<lb/>
世亦貴狡悍之才自明公執政而朝廷之間習為中道<lb/>
而務循於規矩士之矯飾力行為異者衆必共笑之夫<lb/>
卓越之行非至行也而有取於世狡悍之才非真才也<lb/>
而有用於天下此古之全人所以坐而收其功也今天<lb/>
下卓越之行狡悍之才舉不敢至於明公之門懼以其<lb/>
不純而獲罪於門下軾之不肖竊以為天下之未大治<lb/>
兵之未振財之未豐天下之有望於明公而未獲者其<lb/>
<pb n="KR4d0076_WYG_072-8b"/>
或由此也歟昔范公收天下之士不考其素茍可用者<lb/>
莫不咸在雖其狂獧無行之徒亦自效於下風而范公<lb/>
亦躬為詭特之操以震之夫范公之取人者是也其自<lb/>
為者非也伏惟明公以天下之全而自居去其短而襲<lb/>
其長以收功於無窮軾也西南之匹夫求斗升之禄而<lb/>
至於京師翰林歐陽公不知其不肖使與於制舉之末<lb/>
而發其猖狂之論是以輒進説於左右以為明公必能<lb/>
容之所進䇿論五十篇貧不能盡寫而致其半觀其大<lb/>
<pb n="KR4d0076_WYG_072-9a"/>
略幸甚<lb/>
　　　上曾丞相書<lb/>
軾聞之將有求於人而其説不誠則難以望其有合矣<lb/>
世之竒特之士其處也莫不為異衆之行而其出也莫<lb/>
不為怪詭之詞比物引類以摇撼當世理不可化則欲<lb/>
以勢刼之將以術售其身古之君子有韓子者其為説<lb/>
曰王公大人不可以無貧賤之士居其下風而推其後<lb/>
大其聲名而乆其傳雖其貴賤之闊絶而其相須之急<lb/>
<pb n="KR4d0076_WYG_072-9b"/>
不啻若左右手嗚呼果其用是説也則夫世之君子所<lb/>
為老死而不遇者無足怪矣今夫扣之者急則應之者<lb/>
疑其辭夸則其實必有所不副今吾以為王公大人不<lb/>
可以一日而無吾也彼將退而考其實則亦無乃未至<lb/>
於此耶昔者漢高未嘗喜儒而不失為明君衛霍未嘗<lb/>
薦士而不失為賢公卿吾將以吾之説而彼將以彼之<lb/>
説彼是相拒而不得其歡心故貴賤之間終不可以合<lb/>
而道終不可以行何者其扣之急而其詞夸也鬻千金<lb/>
<pb n="KR4d0076_WYG_072-10a"/>
之璧者不之於肆而願觀者塞其門觀者歎息而主人<lb/>
無言焉非不能言知言之無加也今也不幸而坐於五<lb/>
達之衢又呶呶焉自以為希世之珍過者不顧執其裾<lb/>
而强觀之則其所鬻者可知矣王公大人其無意於天<lb/>
下後世者亦安以求為也茍其不然則士之過於其前<lb/>
而有動於其目者彼將褰裳疾行而摟取之故凡皇皇<lb/>
汲汲者舉非吾事也昔者嘗聞明公之風矣以大臣之<lb/>
子孫而取天下之高第才足以過人而自視缺然常若<lb/>
<pb n="KR4d0076_WYG_072-10b"/>
不足安於小官而樂於恬淡方其在太學之中衣繒飯<lb/>
糗若將終身至於徳發而不可掩名高而不可抑貴為<lb/>
天子之少宰而其自視不加於其舊之錙銖其度量宏<lb/>
逹至於如此此其尤不可以夸詞而急扣者也軾不佞<lb/>
自為學至今十有五年以為凡學之難者難於無私無<lb/>
私之難者難於通萬物之理故不通乎萬物之理雖欲<lb/>
無私不可得也已好則好之已惡則惡之以是自信則<lb/>
惑也是故幽居黙處而觀萬物之變盡其自然之理而<lb/>
<pb n="KR4d0076_WYG_072-11a"/>
斷之於中其所不然者雖古之所謂賢人之説亦有所<lb/>
不取雖以此自信而亦以此自知其不悦於世也故其<lb/>
言語文章未嘗輒至於公相之門今也天子舉直諫之<lb/>
士而兩制過聽謬以其名聞竊以為與於此者皆有求<lb/>
於吾君吾相者也故輒有獻其文凡十篇而書為之先<lb/>
惟所裁擇幸甚<lb/>
　　　應制舉上兩制書<lb/>
軾聞古者有貴賤之際有聖賢之分二者相勝而不可<lb/>
<pb n="KR4d0076_WYG_072-11b"/>
以相參其勢然也治其貴賤之際則不知聖賢之為高<lb/>
行其聖賢之分則不知貴賤之為差昔者子思孟軻之<lb/>
徒不見諸侯而耕於野比閭小吏一呼於其門則攝衣<lb/>
而從之至於齊魯千乘之君操幣執贄因門人以願交<lb/>
於下風則閉門而不納此非茍以為異而已將以明乎<lb/>
聖賢之分而不參於貴賤之際故其攝衣而從之也君<lb/>
子不以為畏而其閉門而拒之也君子不以為傲何則<lb/>
其分定也士之賢不肖固有之矣子思孟軻不可以人<lb/>
<pb n="KR4d0076_WYG_072-12a"/>
人而求之然而貴賤之際聖賢之分二者要以不可不<lb/>
知也世衰道䘮不能深明於斯二者而錯行之施之不<lb/>
得其處故其道兩亡今夫軾朝生於草茅塵土之中而<lb/>
夕與於州縣之小吏其官爵勢力不足較於世亦明矣<lb/>
而諸公之貴至與人主揖譲周旋而無間大車駟馬至<lb/>
於門者逡巡而不敢入軾也非有公事而輒至於庭求<lb/>
以賔客之禮見於下執事固已獲罪於貴賤之際矣雖<lb/>
然當世之君子不以其愚陋而使與於制舉之末朝廷<lb/>
<pb n="KR4d0076_WYG_072-12b"/>
之上不以其疎賤而使奏其猖狂之論軾亦自忘其不<lb/>
肖而以為是兩漢之主所孜孜而求之親降色辭而問<lb/>
之政者也其才雖不足以庶幾於聖賢之間而學其道<lb/>
治其言則所守者其分也是故踽踽然而來仰不知明<lb/>
公之尊而俯不知其身之賤不由紹介不待辭譲而直<lb/>
言當世之故無所委曲者以為貴賤之際非所以施於<lb/>
此也軾聞治事不若治人治人不若治法治法不若治<lb/>
時時者國之所以存亡天下之所最重也周之衰也時<lb/>
<pb n="KR4d0076_WYG_072-13a"/>
人莫不茍媮而不立周雖欲其立而不可得也故周亡<lb/>
秦之衰也時人莫不貪利而不仁秦雖欲其仁而不可<lb/>
得也故秦亡西漢之衰也時人莫不柔懦而謹畏故君<lb/>
臣相䝉而至於危東漢之衰也時人莫不矯激而奮厲<lb/>
故賢不肖不相容以至於亂夫時者豈其所自為邪王<lb/>
公大人實為之軾將論其時之病而以為其權在諸公<lb/>
諸公之所好天下莫不好諸公之所惡天下莫不惡故<lb/>
軾敢以今之所患二者告於下執事其一曰用法太宻<lb/>
<pb n="KR4d0076_WYG_072-13b"/>
而不求情其二曰好名太高而不適實此二者時之大<lb/>
患也何謂用法太宻而不求情昔者天下未平而法不<lb/>
立則人行其私意仁者遂其仁勇者致其勇君子小人<lb/>
莫不以其意從事而不困於䋲墨之間故易以有功而<lb/>
亦易以亂及其治也天下莫不趨於法不敢用其私意<lb/>
而惟法之知故雖賢者所為要以如法而止不敢於法<lb/>
律之外有所措意夫人勝法則法為虚器法勝人則人<lb/>
為備位人與法並行而不相勝則天下安今自一命以<lb/>
<pb n="KR4d0076_WYG_072-14a"/>
上至於宰相皆以奉法循令為稱其職拱手而任法曰<lb/>
吾豈得自由哉法既大行故人為備位其成也其敗也<lb/>
其治也其亂也天下皆曰非我也法也法之弊豈不亦<lb/>
甚矣哉昔者漢高之時留侯為太子少傅位於叔孫之<lb/>
後而周昌亦自御史大夫為諸侯相天下有緩急則功<lb/>
臣左遷而不怨此亦知其君臣之懽不以法而相持也<lb/>
今天下所以任法者何也任法生於自疑自疑生於多<lb/>
私惟天下之無私則能於法律之外有以效其智何則<lb/>
<pb n="KR4d0076_WYG_072-14b"/>
其自信明也夫唐永泰之間姦臣執政政以賄成徳宗<lb/>
發憤而用常衮衮一切用法四方奏請莫有獲者然天<lb/>
下否塞賢愚不分君子不以為能也崔祐甫為相不至<lb/>
朞年而除吏八百多其親舊或者以為譏祐甫曰不然<lb/>
非親與舊則安得而知之顧其所用如何爾君子以為<lb/>
善用法今天下泛泛焉莫有深思逺慮者皆任法之過<lb/>
也何謂好名太高而不適實昔者聖人之為天下使人<lb/>
各致其能以相濟也不一則不專不專則不能自堯舜<lb/>
<pb n="KR4d0076_WYG_072-15a"/>
之時而伯夷后䕫稷契之倫皆不過名一藝辦一職以<lb/>
盡其能至於子孫世守其業而不遷䕫不敢自與於知<lb/>
禮而契不敢自任於播種至於三代之際亦各輸其才<lb/>
而安其習以不相犯躐凡書傳所載者自非聖人皆止<lb/>
於名一藝辦一職故其藝未嘗不精而其職未嘗不舉<lb/>
後世之所希望而不可及者由此故也下而至於漢其<lb/>
君子各務其所長以相左右故史之所記武宣之際自<lb/>
公孫魏邴以下皆不過以一能稱於當世夫人各有才<lb/>
<pb n="KR4d0076_WYG_072-15b"/>
才各有小大大者安其大而無忽於小小者樂其小而<lb/>
無慕於大是以各適其用而不喪其所長及至後世上<lb/>
失其道而天下之士皆有侈心耻以一藝自名而欲盡<lb/>
天下之能事是故喪其所長而至於無用今之士大夫<lb/>
其實病此也仕者莫不談王道述禮樂皆欲復三代追<lb/>
堯舜終於不可行而世務因以不舉學者莫不論天人<lb/>
推性命終於不可䆒而世教因以不明自許太高而措<lb/>
意太廣太高則無用太廣則無功是故賢人君子布於<lb/>
<pb n="KR4d0076_WYG_072-16a"/>
天下而事不立聼其言則侈大而可樂責其效則汗漫<lb/>
而無當此皆好名之過深惟古之聖賢建功立業興利<lb/>
捍患至於百工小民之事皆有可觀不若今世之因循<lb/>
鹵莽其故出於此二者歟伏惟明公才略之宏偉度量<lb/>
之寛厚學術之廣博聲名之煒燁冠於一時而振於百<lb/>
世百世之所望而正者意有所向則天下奔走而趨之<lb/>
則其愍時憂世之心或有取於斯言也軾將有深於此<lb/>
者而未敢言焉不宣軾再拜<lb/>
<pb n="KR4d0076_WYG_072-16b"/>
　　　上劉侍讀書<lb/>
軾聞天下之所少者非才也才滿於天下而事不立天<lb/>
下之所少者非才也氣也何謂氣曰是不可名者也若<lb/>
有鬼神焉而隂相之今夫事之利害計之得失天下之<lb/>
能者舉知之而不能辦能辦其小而不能辦其大則氣<lb/>
有所不足也夫氣之所加則已大而物小於是乎受其<lb/>
至大而不為之驚納其至繁而不為之亂任其至難而<lb/>
不為之憂享其至樂而不為之蕩是氣也受之於天得<lb/>
<pb n="KR4d0076_WYG_072-17a"/>
之於不可知之間傑然有以蓋天下之人而出萬物之<lb/>
上非有君長之位殺奪施與之權而天下環向而歸之<lb/>
此必有所得者矣多才而敗者世之所謂不幸者也若<lb/>
無能焉而每以成者世之所謂天幸者也夫幸與不幸<lb/>
君子之論不施於成敗之間而施於窮逹之際故凡所<lb/>
以成者其氣也其所以敗者其才也氣不能守其才則<lb/>
焉往而不敗世之所以多敗者皆知求其才而不知論<lb/>
其氣也若夫明公其亦有所得矣軾非敢以虚辭而曲<lb/>
<pb n="KR4d0076_WYG_072-17b"/>
説誠有所見焉耳夫天下有分得其分則安非其分而<lb/>
以一毫取於人則羣起而爭之天下有無窮之利自一<lb/>
命以上至於公相其利可愛其塗甚夷設為科條而待<lb/>
天下之擇取然天下之人翹足企首而羣望之逡巡而<lb/>
不敢進者何也其分有所止也天下有無功而遷一級<lb/>
者則衆指之矣遷者不容於下遷之者不容於上而况<lb/>
其甚者乎明公起於徒歩之中執五寸之翰書方尺之<lb/>
簡而列於士大夫之上横翔㨗出冠壓百吏而為之表<lb/>
<pb n="KR4d0076_WYG_072-18a"/>
猶以為未也而加之師友之職付之全秦之地地方千<lb/>
里則古之方伯連帥所不能有也東障崤澠北跨河渭<lb/>
南倚巴蜀西控戎夏則古之秦昭王商君白起之徒所<lb/>
以殣身殘民百戰而有之者也奮臂而取兩制不十餘<lb/>
年而天下不以為速非有汗馬之勞米鹽之能以擅富<lb/>
貴之美而天下不以為無功抗顔高議自以無前而天<lb/>
下不以為無譲此其氣固有以大服於天下矣天下無<lb/>
大事也天下而有大事非其氣之過人者則誰實辦之<lb/>
<pb n="KR4d0076_WYG_072-18b"/>
軾逺方之鄙人遊於京師聞明公之風幸其未至於公<lb/>
相而猶可以誦其才氣之盛美而庶幾於知言惜其將<lb/>
遂西去而不得從也故請間於門下以願望見其風采<lb/>
不宣軾再拜<lb/>
　　　上韓魏公論塲務書<lb/>
軾再拜獻書昭文相公執事軾得從宦於西嘗以為當<lb/>
今制置西事其大者未便非痛整齊之其勢不足以乆<lb/>
安未可以隨欹而拄隨壊而補也然而其事宏闊浩汗<lb/>
<pb n="KR4d0076_WYG_072-19a"/>
非可以倉卒輕言者今之所論特欲救一時之急觧朝<lb/>
夕之患耳往者寳元以前秦人之富强可知也中户不<lb/>
可以畆計而計以頃上戸不可以頃計而計以賦耕於<lb/>
野者不願為公侯藏於民家者多於府庫也然而一經<lb/>
元昊之變氷消火燎十不存三四今之所謂富民者嚮<lb/>
之僕𨽻也今之所謂蓄聚者嚮之殘棄也然而不知昊<lb/>
賊之遺種其將永世而臣伏邪其亦有時而不臣也以<lb/>
向之民力堅完百倍而不能支以今之傷殘之餘而能<lb/>
<pb n="KR4d0076_WYG_072-19b"/>
辦者軾所不識也夫平安無事之時不務多方優裕其<lb/>
民使其氣力渾厚足以勝任縣官權時一切之政而欲<lb/>
一旦納之於患難軾恐外憂未去而内憂乘之也鳯翔<lb/>
京兆此兩郡者陜西之囊槖也今使有變則縁邊被兵<lb/>
之郡知戰守而已戰而無食則北守而無財則散使戰<lb/>
不北守不散其權固在此兩郡也軾官於鳯翔見民之<lb/>
所最畏者莫若衙前之役自其家之甕盎釜甑以上計<lb/>
之長役及十千鄉戸及二十千皆占役一分所謂一分<lb/>
<pb n="KR4d0076_WYG_072-20a"/>
者名為糜錢十千可辦而其實皆十五六千至二十千<lb/>
而多者至不可勝計也科役之法雖始於上戸然至於<lb/>
不足則逓取其次最下至於家貲及二百千者於法皆<lb/>
可科自近嵗以來凡所科者鮮有能大過二百千者也<lb/>
夫為王民自甕盎釜甑以上計之而不能滿二百千則<lb/>
何以為民今也及二百千則不免焉民之窮困亦可知<lb/>
矣然而縣官之事嵗以二千四百分為計所謂優輕而<lb/>
可以償其勞也不能六百分而捕獲强惡者願入焉擿<lb/>
<pb n="KR4d0076_WYG_072-20b"/>
發贓弊者願入焉是二千四百分者衙前之所獨任而<lb/>
六百分者未能純被於衙前也民之窮困又可知矣今<lb/>
之最便惟重難日損優輕日増則民尚可以生此軾之<lb/>
所為區區議以官𣙜與民也其詳固已具於府之所録<lb/>
以聞者從軾之説而盡以予民失錢之以貫計者軾嘗<lb/>
粗較之嵗不過二萬失之於酒課而償之於税緡是二<lb/>
萬者未得為全失也就使為全失二萬均多補少要以<lb/>
共足此一轉運使之所辦也如使民日益困窮而無告<lb/>
<pb n="KR4d0076_WYG_072-21a"/>
異日無以待倉卒意外之患則雖復嵗得千萬無益於<lb/>
敗此賢將帥之所畏也軾以為陛下新御宇内方求所<lb/>
以為千萬年之計者必不肯以一轉運使之所能辦而<lb/>
易賢將帥之所畏况於相公才略冠世不牽於俗人之<lb/>
論乃者變易茶法至今以為不便者十人而九相公尚<lb/>
不顧行之益堅今此事至小一言可决去嵗赦書使官<lb/>
自買木關中之民始知有生意嚮非相公果斷而力行<lb/>
必且下三司三司固不許幸而許必且下本路本路下<lb/>
<pb n="KR4d0076_WYG_072-21b"/>
諸郡或以為可或以為不可然而監司類聚其説而參<lb/>
酌之比復於朝廷固已朞嵗矣其行不行又未可知也<lb/>
如此而民何望乎方今山陵事起日費千金軾乃於此<lb/>
時議以官𣙜與民其為迂闊取笑可知矣然竊以為古<lb/>
人之所以大過人者惟能於擾攘急廹之中行寛大閒<lb/>
暇乆長之政此天下所以不測而大服也朝廷自數十<lb/>
年以來取之無術用之無度是以民日困官日貧一旦<lb/>
有大故則政出一切不復有所擇此從來不革之過今<lb/>
<pb n="KR4d0076_WYG_072-22a"/>
日之所宜深懲而永慮也山陵之功不過嵗終一切之<lb/>
政當訖事而罷明年之春則陛下逾年即位改元之嵗<lb/>
必將首行王道以風天下及今使郡吏議之減定其數<lb/>
當復以聞則言之今其時矣伏惟相公留意千萬幸甚<lb/>
　　　上蔡省主綸放欠書<lb/>
軾於門下蹤迹絶疎然私自揆度亦似見知於明公者<lb/>
尋常無因縁固不敢造次致書今既有所欲言而又黙<lb/>
黙拘於流俗人之議以為跡疎不當干説則是謂明公<lb/>
<pb n="KR4d0076_WYG_072-22b"/>
亦如凡人拘於疎密之分者竊以為不然故輒有所言<lb/>
不顧惟少留聽軾於府中實掌理欠自今嵗麥熟以來<lb/>
日與小民結為嫌恨鞭笞鏁繫與縣官日得千百錢固<lb/>
不敢憚也彼實侵盜欺官而不以時償雖日撻無愧然<lb/>
其間有甚足悲者或管押竹木風水之所漂或主持糧<lb/>
斛嵗乆之所壊或布帛惡弱估剥以為虧官或糟滓潰<lb/>
爛紐計以為實欠或未輸之贓責於當時主典之吏或<lb/>
敗折之課均於保任干繫之家官吏上下舉知其非辜<lb/>
<pb n="KR4d0076_WYG_072-23a"/>
而哀其不幸迫於條憲勢不得釋朝廷亦深知其無告<lb/>
也是以每赦必及焉凡今之所追呼鞭撻日夜不得休<lb/>
息者皆更數赦逺者六七赦矣問其所以不得釋之狀<lb/>
則皆曰吾無錢以與三司之曹吏以為不信而考諸蒨<lb/>
籍則有事同而先釋者矣曰此有錢者也嗟夫天下之<lb/>
人以為言出而莫敢逆者莫若天子之詔書也今詔書<lb/>
且已許之而三司之曹吏獨不許是猶可忍邪伏惟明<lb/>
公在上必不容此輩故敢以告凡四十六條二百二十<lb/>
<pb n="KR4d0076_WYG_072-23b"/>
五人錢七萬四百五十九千粟米三千八百三十斛其<lb/>
餘炭鐵器用材木冗雜之物甚衆皆經監司選吏詳定<lb/>
灼然可放者軾已具列聞於本府府當以奏奏且下三<lb/>
司議者皆曰必不報雖報必無决然了絶之命軾以為<lb/>
不然往年韓中丞詳定放欠以為赦書所放必待其家<lb/>
業蕩盡以至於干繫保人亦無孑遺可償者又當計赦<lb/>
後月日以為放數如此則所及甚少不稱天子一切寛<lb/>
貸之意自今茍無所隠欺者一切除免不問其他以此<lb/>
<pb n="KR4d0076_WYG_072-24a"/>
知今之所奏者皆可放無疑也伏惟明公獨斷而力行<lb/>
之使此二百二十五家皆得歸安其藜糗養其老幼日<lb/>
晏而起吏不至門以歌詠明公之徳亦使赦書不為空<lb/>
言而無信者干冐威重退增恐悚<lb/>
　　　答安師孟書<lb/>
辱書為貺過厚吾子自以美才積學取榮名於當時所<lb/>
宜徳者平生之師友朝夕相與講學者也如軾何與焉<lb/>
然吾子之於軾其得失休戚軾所宜知何者其勢足以<lb/>
<pb n="KR4d0076_WYG_072-24b"/>
相及也嚮也聞七子者之失怳然如軾之有失也既乃<lb/>
聞吾子之得則亦如軾之有得也今吾子書來以為自<lb/>
為喜者少而為軾喜者多甚矣吾子之見愛也然彼七<lb/>
子者豈以一失為戚哉彼將退治其所有益廣而新之<lb/>
則吾猶有望焉若吾子既得不驕而日知其所不足則<lb/>
軾之所得又將有大者也<lb/>
　　　與曾子固書<lb/>
軾叩頭泣血言軾負罪至大茍生朝夕不自屏竄輒通<lb/>
<pb n="KR4d0076_WYG_072-25a"/>
書問於朋友故舊之門者伏念軾逮事祖父祖父之没<lb/>
軾年十二矣尚能記憶其為人又嘗見先君欲求人為<lb/>
撰墓碣雖不指言所屬然私揣其意欲得子固之文也<lb/>
京師人事擾擾而先君亦不自料止於此嗚呼軾尚忍<lb/>
言之今年四月軾既護䘮還家未葬偶與弟轍閲家中<lb/>
舊書見先君子自疏録祖父事迹數紙似欲為行狀未<lb/>
成者知其意未嘗不在於此也因自思念恐亦一旦卒<lb/>
然則先君之意永已不遂謹即其遺書粗加整齊為行<lb/>
<pb n="KR4d0076_WYG_072-25b"/>
狀以授同年兄鄧君文約以告於下執事伏惟哀憐而<lb/>
幸諾之豈惟罪逆遺孤之幸抑先君有知實寵綏之軾<lb/>
不任哀祈懇切之至<lb/>
　　　上韓魏公乞葬董傳書<lb/>
軾再拜近得秦中故人書報進士董傳三月中病死軾<lb/>
往嵗官岐下始識傳至今七八年知之熟矣其為人不<lb/>
通曉世事然酷嗜讀書其文字蕭然有出塵之姿至詩<lb/>
與楚詞則求之於世可與傳比者不過數人此固不待<lb/>
<pb n="KR4d0076_WYG_072-26a"/>
軾言公自知之然傳嘗望公不為力致一官軾私心以<lb/>
為公非有所愛也知傳所稟付至薄不任官耳今年正<lb/>
月軾過岐下而傳居䘮二曲使人問訊其家而傳徑至<lb/>
長安見軾於傳舎道其饑寒窮苦之狀以為幾死者數<lb/>
矣賴公而存又且薦我於朝吾平生無妻近有彭駕部<lb/>
者聞公薦我許嫁我其妹若免䘮得一官又且有妻不<lb/>
虚作一世人皆公之賜軾既為傳喜且私憂之此二事<lb/>
生人之常理而在傳則為非常之福恐不能就今傳果<lb/>
<pb n="KR4d0076_WYG_072-26b"/>
死悲夫書生之窮薄至於如此其極耶夫傳之才器固<lb/>
不通於世用然譬之象犀珠玉雖無補於饑寒要不可<lb/>
使在塗泥中此公所以終薦傳也今父子暴骨僧寺中<lb/>
孀母弱弟自謀口腹不暇决不能葬軾與之故舊在京<lb/>
師者數人相與出錢賻其家而氣力㣲薄不能有所濟<lb/>
甚可憫笑公若猶憐之不敢望其他度可以葬傳者足<lb/>
矣陳繹學士當往涇州而宋廸度支在岐下公若有以<lb/>
賜之軾且斂衆人之賻并以予陳而致之宋使葬之有<lb/>
<pb n="KR4d0076_WYG_072-27a"/>
餘以予其家傳平生所為文當使人就其家取之若獲<lb/>
當獻諸公干冐左右無任戰越<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4d0076_WYG_072-27b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　東坡全集巻七十二<lb/>
</p>
<p>
</p>
  </div>
<div>
                <head>東坡全集巻七十三</head>
    <p>
<pb n="KR4d0076_WYG_073-1a"/>
欽定四庫全書<lb/>
　東坡全集巻七十三　　　宋　蘓軾　撰<lb/>
　　書十首<lb/>
　　　上韓丞相論災傷手實書<lb/>
史館相公執事軾到郡二十餘日矣民物椎魯過客稀<lb/>
少真愚拙所宜乆處也然災傷之餘民既病矣自入境<lb/>
見民以蒿蔓裹蝗蟲而瘞之道左纍纍相望者二百餘<lb/>
里捕殺之數聞于官者幾三萬斛然吏皆言蝗不為災<lb/>
<pb n="KR4d0076_WYG_073-1b"/>
甚者或言為民除草使蝗果為民除草民將祝而來之<lb/>
豈忍殺乎軾近在錢塘見飛蝗自西北來聲亂浙江之<lb/>
濤上翳日月下掩草木遇其所落彌望蕭然此京東餘<lb/>
波及淮浙者耳而京東獨言蝗不為災將以誰欺乎郡<lb/>
已上章詳論之矣願公少信其言特與量蠲秋税或與<lb/>
倚閣青苖錢疎逺小臣腰領不足以薦鈇鉞豈敢以非<lb/>
災之蝗上罔朝廷乎若必不信方且重復檢按則饑羸<lb/>
之民索之於溝壑間矣且民非獨病旱蝗也方田均税<lb/>
<pb n="KR4d0076_WYG_073-2a"/>
之患行道之人舉知之税之不均也乆矣然而民安其<lb/>
舊無所歸怨今乃用一切之法成於朞月之間奪甲與<lb/>
乙其不均又甚於昔者而民之怨始有所歸矣今又行<lb/>
手實之法雖其條目委曲不一然大抵恃告訐耳昔之<lb/>
為天下者惡告訐之亂俗也故有不干巳之法非盗及<lb/>
强姦不得捕告其後稍稍失前人之意漸開告訐之門<lb/>
而今之法掲賞以求人過者十常八九夫告訐之人未<lb/>
有非凶姦無良者異時州縣所共疾惡多方去之然後<lb/>
<pb n="KR4d0076_WYG_073-2b"/>
良民乃得而安今乃以厚賞招而用之豈吾君敦化相<lb/>
公行道之本意歟凡為此者欲以均出役錢耳免役之<lb/>
法其經乆利病軾所不敢言也朝廷必欲推而行之尚<lb/>
可擇其簡易為害不深者軾以為定簿便當即用五等<lb/>
古法惟第四等五等分上中下昔之定簿者為役役未<lb/>
至雖有不當民不爭也役至而後訴耳故簿不可用今<lb/>
之定簿者為錢民知當戸出錢也則不容有大繆矣其<lb/>
名次細别或未盡其詳然至於等第蓋已略得其實軾<lb/>
<pb n="KR4d0076_WYG_073-3a"/>
以為如是足矣但當先定役錢所須幾何預為至少之<lb/>
數以賦其下五等<hi>下五等謂第四等上中下第五等上中也此五等舊役至輕須令出錢至</hi>
<hi>少乃可第五等下更不當出分文</hi>其餘委自令佐度三等以上民力之<lb/>
所任者而分與之夫三等以上錢物之數雖其親戚不<lb/>
能周知至於物力之厚薄則令佐之稍有才者可以意<lb/>
度也借如某縣第一等凡若干戸度其力共可以出錢<lb/>
若干則悉召之庭以其數予之不戸别也令民自相差<lb/>
擇以次分占盡數而已第二等則逐鄉分之凡某鄉之<lb/>
<pb n="KR4d0076_WYG_073-3b"/>
第二等若干戸度其力可以共出錢若干召而分之如<lb/>
第一等第三等亦如之彼其族居相望貧富相悉利害<lb/>
相形不容獨有僥倖者也相推相詰不一二日自定矣<lb/>
若析戸則均分役錢典賣則著所割役錢於契要使其<lb/>
子孫與買者各以其名附舊戸供官至三年造簿則不<lb/>
復用舉從其新如此而朝廷又何求乎所謂浮財者决<lb/>
不能知其數凡告者亦意之而已意之而中其賞不貲<lb/>
不中杖六十至八十極矣小人何畏而不為乎近者軍<lb/>
<pb n="KR4d0076_WYG_073-4a"/>
器監須牛皮亦用告賞農民䘮牛甚於䘮子老弱婦女<lb/>
之家報官稍緩則撻而責之錢數十千以與浮浪之人<lb/>
其歸為牛皮而已何至是乎軾在錢塘毎執筆斷犯鹽<lb/>
者未嘗不流涕也自到京東見官不賣鹽獄中無鹽囚<lb/>
道上無遷鄉配流之民私竊喜幸近者復得漕檄令相<lb/>
度所謂王伯瑜者欲變京東河北鹽法置市易鹽務利<lb/>
害不覺慨然太息也宻州之鹽嵗收税錢二千八百餘<lb/>
萬為鹽一百九十餘萬秤此特一郡之數耳所謂市易<lb/>
<pb n="KR4d0076_WYG_073-4b"/>
鹽務者度能盡買此乎茍不能盡民肯捨而不煎煎而<lb/>
不私賣乎頃者兩浙之民以鹽得罪者嵗萬七千人終<lb/>
不能禁京東之民悍於兩浙逺甚恐非獨萬七千人而<lb/>
已縱使官能盡買又須盡賣而後可茍不能盡其存者<lb/>
與糞土何異其害又未可以一二言也願公救之於未<lb/>
行若已行其孰能已之軾不敢論事乆矣今者守郡民<lb/>
之利病其勢有以見及又聞自京師來者舉言公深有<lb/>
拯救斯民為社稷長計逺慮之意故不自揆復發其狂<lb/>
<pb n="KR4d0076_WYG_073-5a"/>
言可則行之否則置之願無聞於人使孤危衰廢之蹤<lb/>
重得罪於世也干冐威重不勝戰慄<lb/>
　　　上文侍中論强盜賞錢書<lb/>
軾再拜軾備員偏州民事甚簡但風俗武悍特好强刼<lb/>
加以比嵗荐饑椎剽之姦殆無虛日自軾至此明立購<lb/>
賞隨獲隨給人用競勸盜亦斂迹凖法獲强盜一人至<lb/>
死者給五十千流以下半之近有㫖災傷之嵗皆降一<lb/>
等既降一等則當復减半自流以下得十二千五百而<lb/>
<pb n="KR4d0076_WYG_073-5b"/>
已凡獲一賊告與捕者率常不下四五人不勝則為盜<lb/>
所害幸而勝則凡為盜者舉讐之其難如此而使四五<lb/>
人者分十二千五百以損其軀命可乎朝廷所以深惡<lb/>
强盜者為其志不善張而不已可以馴致勝廣之資也<lb/>
由此言之五十千豈足道哉夫災傷之嵗尤宜急於盜<lb/>
賊今嵗之民上戸皆闕食冬春之交恐必有流亡之憂<lb/>
若又蹤盜而不捕則郡縣之憂非不肖所能任也欲具<lb/>
以聞上而人微言輕恐不見省向見報明公所言無不<lb/>
<pb n="KR4d0076_WYG_073-6a"/>
立從東武之民雖非所部明公以天下為度必不間也<lb/>
故敢以告比來士大夫好輕議舊法皆未習事之人知<lb/>
其一不知其二者也常竊怪司農寺所行文書措置郡<lb/>
縣事多出於本寺官吏一時之意遂與制勅並行近者<lb/>
令諸郡守根䆒衙前重難應縁此毁棄官文書者皆科<lb/>
違制且不用赦降原免考其前後初不被㫖謹按律文<lb/>
毁棄官文書重害者徒一年今科違制即是増損舊律<lb/>
令也不用赦降原免即是衝改新制書也豈有増損舊<lb/>
<pb n="KR4d0076_WYG_073-6b"/>
律令衝改新制書而天子不知三公不與有司得專之<lb/>
者今監司郡縣皆恬然受而行之莫敢辨此軾之所深<lb/>
不識也昔袁紹不肯迎天子以謂若迎天子以自近則<lb/>
每事表聞從之則權輕不從則拒命非計之善也夫不<lb/>
請而行袁紹之所難也而况守職奉上者乎今聖人在<lb/>
上朝廷清明雖萬無此虞司農所行意其出於偶然或<lb/>
已嘗被㫖而失於開坐皆不可知但不請而行其漸不<lb/>
可開耳軾愚惷無狀孤危之跡自以岌岌夙䝉明公奬<lb/>
<pb n="KR4d0076_WYG_073-7a"/>
與過分竊懐憂國之心聊復一發於左右猶幸明公宻<lb/>
之無重其罪戾也<lb/>
　　　上文侍中論𣙜鹽書<lb/>
留守侍中執事當今天下勲徳俱高為主上所倚信華<lb/>
實兼隆為士民所責望受恩三世宜與社稷同憂皆無<lb/>
如明公者今雖在外事有關於安危而非職之所憂者<lb/>
猶當盡力爭之而况其事關本職而憂及生民者乎竊<lb/>
意明公必已言之而人不知若猶未也則願效其愚頃<lb/>
<pb n="KR4d0076_WYG_073-7b"/>
者三司使章惇建言乞𣙜河北京東鹽朝廷遣使案視<lb/>
召周革入覲已有成議矣惇之言曰河北與陜西皆為<lb/>
邊防而河北獨不𣙜鹽此祖宗一時之誤恩也軾以為<lb/>
陜西之鹽與京東河北不同觧池廣袤不過數十里既<lb/>
不可捐以予民而官亦易以籠取青鹽至自敵中有可<lb/>
禁止之道然猶法存而實不行城門之外公食青鹽今<lb/>
東北循海皆鹽也其欲籠而取之正與淮南兩浙無異<lb/>
軾在餘杭時見兩浙之民以犯鹽得罪者一嵗至萬七<lb/>
<pb n="KR4d0076_WYG_073-8a"/>
千人而莫能止姦民以兵仗䕶送吏士不敢近者常以<lb/>
數百人為輩特不為他盜故上下通知而不以聞耳東<lb/>
北之人悍於淮浙逺甚平居椎剽之姦常甲於他路一<lb/>
旦𣙜鹽則其禍未易以一二數也由此觀之祖宗以來<lb/>
獨不𣙜河北鹽者正事之適宜耳何名為誤哉且𣙜鹽<lb/>
雖有故事然要以為非王政也陜西淮浙既未能罷又<lb/>
欲使京東河北隨之此猶患風痺人曰吾左臂既病矣<lb/>
右臂何為獨完則以酒色伐之可乎今議者曰吾之法<lb/>
<pb n="KR4d0076_WYG_073-8b"/>
與淮浙不同淮浙之民所以不免於私販而竈戸所以<lb/>
不免於私賣者以官之買價賤而賣價貴耳今吾賤買<lb/>
而賤賣借如每斤官以三錢得之則以四錢出之鹽商<lb/>
私買於竈戸利其賤耳賤不能減三錢竈戸均為得三<lb/>
錢也寜以予官乎將以予私商而犯法乎此必不犯之<lb/>
道也此無異於兒童之見東海皆鹽也茍民力之所及<lb/>
未有捨而不煎煎而不賣者也而近嵗官錢常若窘廹<lb/>
遇其急時百用横生以有限之錢買無窮之鹽竈戸有<lb/>
<pb n="KR4d0076_WYG_073-9a"/>
朝夕薪米之憂而官錢在朞月之後則其利必歸於私<lb/>
販無疑也食之於鹽非若饑之於五糓也五糓之乏至<lb/>
於節口并日而况鹽乎故私販法重而官鹽貴則民之<lb/>
貧而懦者或不食鹽往在浙中見山谷之人有數月食<lb/>
無鹽者今將𣙜之東北之俗必不如往日之嗜鹹也而<lb/>
望官課之不虧疎矣且淮浙官鹽本輕而利重雖有積<lb/>
滯官未病也今以三錢為本一錢為利自禄吏購賞修<lb/>
築厫庾之外所獲無幾矣一有積滯不行官之所䘮可<lb/>
<pb n="KR4d0076_WYG_073-9b"/>
勝計哉失民而得財明者不為况民財兩失者乎且禍<lb/>
莫大於作始作俑之漸至於用人今兩路未有鹽禁也<lb/>
故變之難遣使㑹議經年而未果自古作事欲速而不<lb/>
取衆議未有如今日者也然猶遲乆如此以明作始之<lb/>
難也今既已𣙜之矣則他日國用不足添價貴賣有司<lb/>
以為熟事行半紙文書而决矣且明公能必其不添乎<lb/>
非獨明公不能也今之執政能自必乎茍不可必則兩<lb/>
路之祸自今日始夫東北之蠶衣被天下蠶不可無鹽<lb/>
<pb n="KR4d0076_WYG_073-10a"/>
而議者輕欲奪之是病天下也明公可不深哀而速救<lb/>
之歟或者以為朝廷既有成議矣雖爭之必不從竊以<lb/>
為不然乃者手實造簿方赫然行法之際軾甞論其不<lb/>
可以告今太原韓公公時在政府莫之行也而手實卒<lb/>
罷民賴以少安凡今執政所欲必行者青苖助役市易<lb/>
保甲而已其他猶可以庶幾萬一或者又以為明公將<lb/>
老矣若猶有所爭則其請老也難此又軾之所不識也<lb/>
使明公之言幸而聽屈已少留以全兩路之民何所不<lb/>
<pb n="KR4d0076_WYG_073-10b"/>
可不幸而不聽是議不中意其於退也尤易矣願少留<lb/>
意軾一郡守也猶以為職之所當憂而冐聞於左右明<lb/>
公其得已乎干瀆威重俯伏待罪而已<lb/>
　　　答舒煥書<lb/>
軾頓首軾天資懶慢自少年筋力有餘時已不喜應接<lb/>
人事其於酬酢往反蓋嘗和矣而未嘗敢倡也近日加<lb/>
之衰病向所謂和者又不能給雖知其勢必為人所怪<lb/>
怒但弛廢之心不能自克聞足下之賢乆矣又知守官<lb/>
<pb n="KR4d0076_WYG_073-11a"/>
不甚相逺加之往來者具道足下雖未相識而相與之<lb/>
意甚厚亦欲作一書相聞然操筆復止者數矣因與賈<lb/>
君飲出足下送行一絶句其語有見及者醉中率爾和<lb/>
答醒後不復記憶其中道何等語也忽辱手示乃知有<lb/>
公沙之語惘然如夢中事愧赧不已足下文章之美固<lb/>
已超軼世俗而追配古人矣豈僕荒唐無實横得聲名<lb/>
者所得眩乎何其稱述之過也其詞則信美矣豈效鄒<lb/>
衍相如髙談馳騖不顧其實茍欲託僕以發其宏麗新<lb/>
<pb n="KR4d0076_WYG_073-11b"/>
語耶歐陽公天人也恐未易過非獨不肖所不敢當也<lb/>
天之生斯人意其甚難非且使之休息千百年恐未能<lb/>
復生斯人也世人或自以為似之或至以為過之非狂<lb/>
則愚而已何縁㑹面一笑為樂朱支使行怱遽裁謝草<lb/>
草<lb/>
　　　答黄魯直書<lb/>
軾頓首再拜魯直教授長官足下軾始見足下詩文於<lb/>
孫莘老之坐上聳然異之以為非今世之人也莘老言<lb/>
<pb n="KR4d0076_WYG_073-12a"/>
此人人知之者尚少子可為稱揚其名軾笑曰此人如<lb/>
精金美玉不即人而人即之將逃名而不可得何以我<lb/>
稱揚為然觀其文以求其為人必輕外物而自重者今<lb/>
之君子莫能用也其後過李公擇於濟南則見足下之<lb/>
詩文愈多而得其為人益詳意其超逸絶塵獨立萬物<lb/>
之表馭風騎氣以與造物者逰非獨今世之君子所不<lb/>
能用雖如軾之放浪自棄與世闊疎者亦莫得而友也<lb/>
今者辱書詞累幅執禮恭甚如見所畏者何哉軾方以<lb/>
<pb n="KR4d0076_WYG_073-12b"/>
此求交於足下而懼其不可得豈意得此於足下乎喜<lb/>
愧之懐殆不可勝然自入夏以來家人輩更卧病怱怱<lb/>
至今裁答甚緩想未深訝也古風二首託物引類真得<lb/>
古詩人之風而軾非其人也聊復次韻以為一笑秋暑<lb/>
不審起居何如未由㑹見萬萬以時自重<lb/>
　　　答宋寺丞書<lb/>
軾自假守彭城即欲為一書以問左右乆苦多事竟為<lb/>
足下所先慚悚不可言也來書稱道過當皆非無狀所<lb/>
<pb n="KR4d0076_WYG_073-13a"/>
能髣髴自少小為學不過以記誦篆刻追世俗之好真<lb/>
所謂淺見寡聞者也年大以來雖所謂寡淺者亦復廢<lb/>
忘至於吏道法令民事簿書期㑹尤非所長素又不喜<lb/>
從事於此以不喜之心强其所不長其荒唐謬悠可知<lb/>
也而彭城自漢以來號為重地朝廷過采其虚名不知<lb/>
其實無有也而輕以畀之自到郡以來夏旱秋潦繼之<lb/>
以横流之災札瘥之餘百役毛起公私騷然未巳也計<lb/>
其不治之聲聞於左右者多矣仁人君子不指其過教<lb/>
<pb n="KR4d0076_WYG_073-13b"/>
其所不迨而更譽之何也孔子曰居是邦也事其大夫<lb/>
之賢者友其士之仁者自今與足下往來相聞知不徒<lb/>
為好而已當有以告我者不勝大願適㑹夫役起無頃<lb/>
刻閒暇書不能盡意惟深察之<lb/>
　　　黄州上文潞公書<lb/>
軾再拜孟夏漸熱恭惟留守太尉執事台候萬福承以<lb/>
元功正位兵府備物典冊首冠三公雖曾孫之遇絶口<lb/>
不言而金縢之書因事自顯真古今之異事聖朝之光<lb/>
<pb n="KR4d0076_WYG_073-14a"/>
華也有自京師來轉示所賜書教一通行草爛然使破<lb/>
甑敝帚復増九鼎之重軾始得罪倉皇出獄死生未分<lb/>
六親不相保然私心所念不暇及他但顧平生所存名<lb/>
義至重不知今日所犯為已見絶於聖賢不得復為君<lb/>
子乎抑雖有罪不可赦而猶可改也伏念五六日至于<lb/>
旬時終莫能决輒復强顔忍耻飾鄙陋之詞道疇昔之<lb/>
眷以卜於左右遽辱還答恩禮有加豈非察其無他而<lb/>
恕其不及亦如聖天子所以貸而不殺之意乎伏讀洒<lb/>
<pb n="KR4d0076_WYG_073-14b"/>
然知其不肖之軀未死之間猶可以洗濯磨治復入於<lb/>
道徳之塲追申徒而謝子産也軾始就逮赴獄有一子<lb/>
稍長徒歩相隨其餘守舎皆婦女幼稚至宿州御史符<lb/>
下就家取文書州郡望風遣吏發卒圍船搜取老幼幾<lb/>
怖死既去婦女恚罵曰是好著書書成何所得而怖我<lb/>
如此悉取燒之比事定重復尋理十亡其七八矣到黄<lb/>
州無所用心輒復覃思於易論語端居深念若有所得<lb/>
遂因先子之學作易傳九巻又自以意作論語説五巻<lb/>
<pb n="KR4d0076_WYG_073-15a"/>
窮苦多難壽命不可期恐此書一旦復淪没不傳意欲<lb/>
寫數本留人間念新以文字得罪人必以為凶衰不祥<lb/>
之書莫肯收藏又自非一代偉人不足託以必傳者莫<lb/>
若獻之明公而易傳文多未有力裝寫獨致論語説五<lb/>
巻公退閒暇一為讀之就使無取亦足見其窮不忘道<lb/>
老而能學也軾在徐州時見諸郡盜賊為患而察其人<lb/>
多凶俠不遜因之以饑饉恐其憂不止於竊攘剽殺也<lb/>
輒草具其事上之㑹有㫖移湖州而止家所藏書既多<lb/>
<pb n="KR4d0076_WYG_073-15b"/>
亡軼而此書本以為故紙糊籠篋獨得不燒籠破見之<lb/>
不覺惘然如夢中事輒録其本以獻軾廢逐至此豈敢<lb/>
復言天下事但惜此事粗有益於世既不復施行猶欲<lb/>
公知之此則宿昔之心掃除未盡者也公一讀訖即燒<lb/>
之而已黄州食物賤風土稍可安既未得去去亦無所<lb/>
歸必老於此拜見無期臨紙於邑惟冀以時為國自重<lb/>
　　　謝張太保撰先人墓碣書<lb/>
軾頓首再拜伏䝉再示先人墓表特載辨姦一篇恭覽<lb/>
<pb n="KR4d0076_WYG_073-16a"/>
涕泗不知所云竊惟先人早嵗汩没晚乃有聞雖當時<lb/>
學者知師尊之然於其言語文章猶不能盡而况其中<lb/>
之不可形者乎所謂知之盡而信其然者舉世惟公一<lb/>
人雖若不幸然知我者希正老氏之所貴辨姦之始作<lb/>
也自軾與舎弟皆有嘻其甚矣之諫不論他人獨明公<lb/>
一見以為與我意合公固已論之先朝載之史冊今雖<lb/>
容有不知後世决不可没而先人之言非公表而出之<lb/>
則人未必信信不信何足深計然使斯人用區區小數<lb/>
<pb n="KR4d0076_WYG_073-16b"/>
以欺天下天下莫覺莫知恐後世必有秦無人之嘆此<lb/>
墓表之所以作而軾之所以流涕再拜而謝也黄叔度<lb/>
澹然無作郭林宗一言至今以為顔子林宗於人材小<lb/>
大畢取所賢非一人而叔度之賢無一見於外者而後<lb/>
世猶信徒以林宗之重也今公之重不減林宗所賢惟<lb/>
先人而其心迹粗若可見其信於後世必矣多言何足<lb/>
為謝聊發一二<lb/>
　　　與章子厚書<lb/>
<pb n="KR4d0076_WYG_073-17a"/>
子厚參政諫議執事春初辱書尋逓中裁謝不審得達<lb/>
否比日機務之暇起居萬福軾䝉恩如昨顧以罪廢之<lb/>
餘人所鄙惡雖公不見棄亦不欲頻通姓名今兹復陳<lb/>
區區誠義有不可已者軾在徐州日聞沂州丞縣界有<lb/>
賊何九郎者謀欲刼利國監又有闞温秦平者皆猾賊<lb/>
往來沂兖間欲使人緝捕無可使者聞沂州葛墟村有<lb/>
程棐者家富有心膽其弟岳坐與李逢往還配桂州牢<lb/>
城棐雖小人而篤於兄弟常欲為岳洗雪而無由竊意<lb/>
<pb n="KR4d0076_WYG_073-17b"/>
其人可使因令本州支使孟易呼至郡喻使自效以刷<lb/>
門戸垢汙茍有成績當為奏乞放免其弟棐願盡力因<lb/>
出帖付與不逾月軾移湖州棐相送出境云公更留兩<lb/>
月棐必有以自效今已去奈何軾語棐但盡力不可以<lb/>
軾去而廢也茍有所獲當速以相報不以逺近所在仍<lb/>
為奏乞如前約也是嵗七月二十七日棐使人至湖州<lb/>
見報云已告捕獲妖賊郭先生等及得徐州孔目官以<lb/>
下狀申告捕妖賊事如棐言不謬軾方欲具始末奏陳<lb/>
<pb n="KR4d0076_WYG_073-18a"/>
棐所以盡力者為其弟也乞勘㑹其弟岳所犯如只是<lb/>
與李逢往還本不與其謀者乞賜放免以勸有功草具<lb/>
未上而軾就逮赴詔獄遂不果發今者棐又遣人至黄<lb/>
州見報云郭先生等皆已鞫治得實行法乆矣䝉恩授<lb/>
殿直且録其告捕始末以相示原棐之意所以孜孜於<lb/>
軾者凡為其弟以曩言見望也軾固不可以復有言矣<lb/>
然獨念愚夫小人以一言感發猶能奮身不顧以遂其<lb/>
言而軾乃以罪廢之故不為一言以負其初心獨不愧<lb/>
<pb n="KR4d0076_WYG_073-18b"/>
乎且其弟岳亦豪健絶人者也徐沂間人鷙勇如棐岳<lb/>
類甚衆若不收拾驅使令捕賊即作賊耳謂宜因事勸<lb/>
奬使皆歆艶捕告之利懲創為盜之禍庶幾少變其俗<lb/>
今棐必在京師參班公可自以意召問其始末特為一<lb/>
言放免其弟岳或與一名目牙校鎮將之類付京東監<lb/>
司驅使緝捕其才用當復過於棐也此事至微末公執<lb/>
政大臣豈復治此但棐於軾本非所部吏民而能自效<lb/>
者以軾為不食言也今既不可言於朝廷又不一言於<lb/>
<pb n="KR4d0076_WYG_073-19a"/>
公是終不言矣以此愧於心不能自已可否在公獨願<lb/>
秘其事毋使軾重得罪也徐州南北襟要自昔用武之<lb/>
地而利國監去州七十里土豪百餘家金帛山積三十<lb/>
六冶器械所産而兵衛㣲寡不幸有猾賊十許人一呼<lb/>
其間吏兵皆棄而走耳散其金帛以嘯召無賴烏合之<lb/>
衆可一日得也軾在郡時常令三十六冶每戸㸃集冶<lb/>
夫數十人持却刃槍每月兩衙於知監之庭以示有備<lb/>
而已此地蓋常為京東豪猾之所擬公所宜知因程棐<lb/>
<pb n="KR4d0076_WYG_073-19b"/>
事輒復及之秋冷伏冀為國自重<lb/>
　　　答李端叔書一首<lb/>
軾頓首再拜聞足下名乆矣又於相識處往往見所作<lb/>
詩文雖不多亦足以髣髴其為人矣尋常不通書問怠<lb/>
慢之罪猶可闊畧及足下斬然在疚亦不能以一字奉<lb/>
慰舎弟子由至先䝉惠書又復懶不即答頑鈍廢禮一<lb/>
至於此而足下終不棄絶逓中再辱手書待遇益隆覽<lb/>
之面熱汗下也足下才高識明不應輕許與人得非用<lb/>
<pb n="KR4d0076_WYG_073-20a"/>
黄魯直秦太虚輩語真以為然耶不肖為人所憎而二<lb/>
子獨喜見譽如人嗜昌歜羊棗未易詰其所以然者以<lb/>
二子為妄則不可遂欲以移之衆口又大不可也軾少<lb/>
年時讀書作文專為應舉而已既及進士第貪得不已<lb/>
又舉制䇿其實何所有而其科號為直言極諫故每紛<lb/>
然誦説古今考論是非以應其名耳人苦不自知既以<lb/>
此得因以為實能之故譊譊至今坐此得罪幾死所謂<lb/>
齊虜以口舌得官真可笑也然世人遂以軾為欲立異<lb/>
<pb n="KR4d0076_WYG_073-20b"/>
同則過矣妄論利害攙説得失此正制科人習氣譬之<lb/>
候蟲時鳥自鳴自已何足為損益軾每怪時人待軾過<lb/>
重而足下又復稱説如此愈非其實得罪以來深自閉<lb/>
塞扁舟草履放浪山水間與樵漁雜處往往為醉人所<lb/>
推罵輒自喜漸不為人識平生親友無一字見及有書<lb/>
與之亦不答自幸庶幾免矣足下又復創相推與甚非<lb/>
所望木有癭石有暈犀有通以取妍於人皆物之病也<lb/>
讁居無事黙自觀省回視三十年以來所為多其病者<lb/>
<pb n="KR4d0076_WYG_073-21a"/>
足下所見皆故我非今我也無乃聞其聲不考其情取<lb/>
其華而遺其實乎抑將又有取於此也此事非相見不<lb/>
能盡自得罪後不敢作文字此書雖非文然信筆書意<lb/>
不覺累幅亦不須示人必喻此意嵗行盡寒苦惟萬萬<lb/>
節哀强食不次<lb/>
　<lb/>
　<lb/>
　<lb/>
<pb n="KR4d0076_WYG_073-21b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　東坡全集巻七十三<lb/>
</p>
<p>
</p>
  </div>
<div>
                <head>東坡全集巻七十四</head>
    <p>
<pb n="KR4d0076_WYG_074-1a"/>
欽定四庫全書<lb/>
　東坡全集巻七十四　　　　宋　蘓軾　撰<lb/>
　　書九首<lb/>
　　　答秦太虚書<lb/>
軾啓五月末舍弟來得手書勞問甚厚日欲裁謝因<lb/>
循至今遞中復辱教感愧益甚比日履兹初寒起居<lb/>
何如軾寓居粗遣但舍弟初到筠州即喪一女子而<lb/>
軾亦喪一老乳母悼念未衰又得鄉信堂兄中舍九<lb/>
<pb n="KR4d0076_WYG_074-1b"/>
月中逝去異鄉衰病觸目悽感念人命脆弱如此又<lb/>
承見喻中間得疾不輕且喜復健吾儕漸衰不可復<lb/>
作少年調度當速用道書方士之言厚自養鍊謫居<lb/>
無事頗窺其一二已借得本州大慶觀道堂三間冬<lb/>
至後當入此室四十九日乃出自非廢放安得就此<lb/>
太虛他日一為仕官所縻欲求四十九日閒豈可復<lb/>
得耶當及今為之但擇平時所謂簡要易行者日夜<lb/>
為之寢食之外不治他事但滿此期根本立矣此後<lb/>
<pb n="KR4d0076_WYG_074-2a"/>
縱復出從人事事已則心返自不能廢矣此書到日<lb/>
恐已不及然亦不須用冬至也寄示詩文皆超然勝<lb/>
絶亹亹焉來逼人矣如我輩亦不勞逼也太虚未免<lb/>
求禄仕方應舉求之應舉不可必竊為君謀宜多著<lb/>
書如所示論兵及盜賊等數篇但似此得數十首當<lb/>
卓然有可用之實者不須及時事也但旋作此書亦<lb/>
不可廢應舉此書若成聊復相示當有知君者想喻<lb/>
此意也公擇近過此相聚數日説太虚不離口莘老<lb/>
<pb n="KR4d0076_WYG_074-2b"/>
未嘗得書知未暇通問程公闢須其子履中哀詞軾<lb/>
本自求作今豈可食言但得罪以來不復作文字自持<lb/>
頗嚴若復一作則決壊藩墻今後仍復衮衮多言矣初<lb/>
到黄廩入既絶人口不少私甚憂之但痛自節儉日用<lb/>
不得過百五十毎月朔便取四千五百錢斷為三十塊<lb/>
掛屋梁上平旦用畫乂挑取一塊即藏去乂仍以大竹<lb/>
筒别貯用不盡者以待賔客此賈耘老法也度囊中尚<lb/>
可支一嵗有餘至時别作經畫水到渠成不湏預慮以<lb/>
<pb n="KR4d0076_WYG_074-3a"/>
此胸中都無一事所居對岸武昌山水佳絶有蜀人王<lb/>
生在邑中徃徃為風濤所隔不能即歸則王生能為殺<lb/>
雞炊黍至數日不厭又有潘生者作酒店樊口棹小舟<lb/>
徑至店下村酒亦自醇釅柑橘椑柹極多大芋長尺餘<lb/>
不減蜀中外縣米斗二十有水路可致羊肉如北方猪<lb/>
牛麞鹿如土魚蟹不論錢岐亭監酒胡定之載書萬巻<lb/>
隨行喜借人看黄州曹官數人皆家善庖饌喜作㑹太<lb/>
虛視此數事吾事豈不旣濟矣乎欲與太虛言者無窮<lb/>
<pb n="KR4d0076_WYG_074-3b"/>
但紙盡耳展讀至此想見掀髯一笑也子駿固吾所畏<lb/>
其子亦可喜曽與相見否此中有黄岡少府張舜臣者<lb/>
其兄堯臣皆云與太虛相熟兒子每䝉批問適㑹葬老<lb/>
乳母今勾當作墳未暇拜書嵗晚苦寒惟萬萬自重李<lb/>
端叔一書託為逹之夜中㣲被酒書不成字不罪不罪<lb/>
不宣軾再拜<lb/>
　　　答李琮書<lb/>
軾啟奉别忽然半年思仰無窮近聞公有閨門之戚即<lb/>
<pb n="KR4d0076_WYG_074-4a"/>
欲作書奉慰旣罕遇的便又以為書未必能開釋左右<lb/>
徃徃更益悽悵用是稍緩今辱手敎慙負不巳竊計髙<lb/>
懷逺度必已超然此等情累隨手掃滅猶恐不脱若更<lb/>
反覆尋繹便纒繞人矣望深以明識照之軾凡百如昨<lb/>
愚暗少慮輒復隨縁自娱自夏至後杜門不出惡熱不<lb/>
可過所居又向西多勸遷居遷居非月餘不能定而熱<lb/>
向衰矣亦復不果如聞公以職事當湏一赴闕不知果<lb/>
然否承問及王天常奉職所言邊事天常父齊雄結髪<lb/>
<pb n="KR4d0076_WYG_074-4b"/>
與西南夷戰夷人信畏之天常㓜隨其父入夷中近嵗<lb/>
王中正入蜀亦令天常招撫近界諸夷夷人以其齊雄<lb/>
子亦信用其言向嘗與軾言瀘州事所以致甫望乞弟<lb/>
作過如此者皆有條理可聽然皆已徃之事雖知之無<lb/>
補又似言人長短故不復録呈獨論今日事勢揣量夷<lb/>
人情偽似有本末天常正月中與軾言播州首領楊貴<lb/>
遷者俗謂之楊通判最近烏蠻而梟武可用又有宋大<lb/>
郎者乞弟之死黨㓙猾有謀略若官中見委説楊貴遷<lb/>
<pb n="KR4d0076_WYG_074-5a"/>
令殺宋大郎必可得也數日前有從蜀中來者言貴遷<lb/>
巳殺宋大郎納其首級與銀三千兩以此推之天常之<lb/>
言殆不妄也天常言晏州六縣水路十二村諸夷世與<lb/>
乞弟為仇向者熊察訪誘殺十二村首領及近嵗韓存<lb/>
寳討殺羅狗姓諸夷皆有唇齒之憂貌畏而心貳去年<lb/>
乞弟領兵至羅介牟屯殺害兵官王宣等十二人其地<lb/>
去寧逺安夷寨至近渉歴諸夷族帳不少自來自去殊<lb/>
無留難若諸夷不心與之其勢必不能如此也今欲討<lb/>
<pb n="KR4d0076_WYG_074-5b"/>
乞弟必先有以懷結近界諸夷得其心腹而後可今韓<lb/>
存寳等諸軍既不敢與乞弟戰但翺翔於近界百餘里<lb/>
間多殺不作過熟戸老弱而厚以金帛遺乞弟且遣四<lb/>
人為質然後得乞弟遣人送一封空降書便與約誓即<lb/>
日班師與運司諸君皆上表稱賀上深照其實已降手<lb/>
詔械存寳獄中逺人無不歡快以謂雖漢光武唐太宗<lb/>
料敵察情於萬里之外不能過也今雖巳械存寳而後<lb/>
來者亦未見有精巧必勝之術但言乞弟不過有兵三<lb/>
<pb n="KR4d0076_WYG_074-6a"/>
千而官軍無慮三萬何徃而不克此正如千鈞車弩可<lb/>
以洞犀象而不可以得鼠耳今糧運止於江安縣自江<lb/>
安至乞弟住坐處猶湏十二三程吏士以糗餌行其勢<lb/>
不能過一月乞弟但能深自避匿四五十日則免矣而<lb/>
山谷幽險林木沮洳賊於溪谷間依叢木自蔽以藥箭<lb/>
射人血濡縷立死戰士數萬人知深入未為萬全而將<lb/>
吏不敢復稽留此間事不可不深慮天常言國之用兵<lb/>
正如私家之造屋凡屋若干材石之費糓米之用為錢<lb/>
<pb n="KR4d0076_WYG_074-6b"/>
若干布筭而定無所贏縮矣工徒入門斧斤之聲鏗然<lb/>
而百用毛起不可復計此慮不素定之過也既作而復<lb/>
聚糧既斵而復求材其費必十倍其工必不堅故王者<lb/>
之兵當如富人之造屋其慮周其規摹素定其取材積<lb/>
糧皆有方故其經營之常遲而其作之常速計日而成<lb/>
不愆于素費半他人而工必倍之今日之䇿可且罷諸<lb/>
將兵獨精選一轉運使及一瀘州知府許法外行事與<lb/>
二年限令經畫處置他人更不得與多出錢物茶綵於<lb/>
<pb n="KR4d0076_WYG_074-7a"/>
沿邊博買夷人糧米其費必減倉卒夫運之半使辨士<lb/>
招説十州五團晏州六縣水路十二村羅氏鬼主播州<lb/>
楊貴遷之類作五六頭項更畨出兵以蹂踐乞弟族帳<lb/>
使春不得耕秋不得穫又嘉戎瀘渝四州皆有土豪為<lb/>
把截將自來雇一私兵入界用銀七百兩每得一畨人頭<lb/>
用銀三十兩買之把截將自以為功今可召募此四州<lb/>
人每得二十級即與補一三班差使如不及二十級即<lb/>
每級官與絹三十匹出入山谷耐辛苦瘴毒見利則雲<lb/>
<pb n="KR4d0076_WYG_074-7b"/>
合敗則鳥獸散此本蠻夷之所長而中原之所無奈何<lb/>
也今若召募諸夷及四州把截將私兵使更出迭入則<lb/>
蠻夷之所長我反用之但能積日累月戕殺其丁壯且<lb/>
使終年釋耒而操兵不及二年其族帳必殺乞弟以䧏<lb/>
如其未也則乞朝廷差三五千人將下選兵三路入界<lb/>
西路自江安縣進兵先積糧於寧逺寨以十州五團等<lb/>
諸夷為先鋒以施黔戎瀘四州藥箭弩手繼之中路自<lb/>
納溪寨進兵先積糧於本寨亦以諸夷為先鋒以將下<lb/>
<pb n="KR4d0076_WYG_074-8a"/>
兵馬繼之三路中惟此路稍平可以用官軍東路自合<lb/>
江縣進兵先積糧於安溪寨亦以諸夷為先鋒以嘉戎<lb/>
瀘渝四州召募人繼之可以一舉而蕩滅也天常此䇿<lb/>
雖若不快以蕞爾小醜二年而後定然王者之兵必出<lb/>
於萬全不可以僥倖淮南王安有言厮輿之卒有一不<lb/>
備而歸者雖得越王之首臣猶竊為大漢羞之今乞弟<lb/>
譬猶蚤蝨也克之未足以威四夷萬一不克豈不爲卿<lb/>
大夫之辱也哉趙充國征先零鄧訓征羌及月支胡皆<lb/>
<pb n="KR4d0076_WYG_074-8b"/>
以計磨之數年乃克唐明皇欲取石堡城王忠嗣不奉<lb/>
詔以謂非殺二萬人不可取方唐之盛二萬人豈足道<lb/>
哉而賢將謀國終不肯出此者圖萬全也又漢永和中<lb/>
交趾反議者欲發荆揚兖豫四萬人討之獨李固以謂<lb/>
四州之人逺赴萬里無有還期詔書廹促必致叛亡南<lb/>
州瘟瘴死者必多士卒疲勞比至嶺南不復堪鬭前中<lb/>
郎将尹就討益州叛羌益州諺曰虜來尚可尹來殺我<lb/>
後以兵付刺史張喬因其将吏旬月之間破殄冦虜此<lb/>
<pb n="KR4d0076_WYG_074-9a"/>
發將無益州郡可任之明效也今可募蠻夷使自相攻<lb/>
轉輸金帛以為其資有能反間致頭首者許以封侯之<lb/>
賞因舉祝良為九真太守張喬為交趾刺史由此嶺外<lb/>
悉平今觀其説乃與天常之言若合符節但天常不學<lb/>
言不能起意耳天常又言烏蠻藥箭中者立死無脱理<lb/>
然不能及逺非三十歩内不發發無不中今與烏蠻戰<lb/>
當於百歩以下五六十歩以上强弓勁弩射之若稍近<lb/>
則短兵徑進於五七歩内相格則其長技皆廢今乞弟<lb/>
<pb n="KR4d0076_WYG_074-9b"/>
亦未是正烏蠻也諸如此巧便非一不能盡録略舉一<lb/>
二以見天常之練習疑可驅使耳又有一圖子雖不甚<lb/>
詳宻然大略具是矣按圖以考其説差若易了故以奉<lb/>
呈㸔訖可却付去人見還也此非公職事然孜孜尋訪<lb/>
如此以見忠臣體國知無不為之義也軾其可以罪廢<lb/>
不當言而止乎雖然亦不可使不知我者見以為詬病<lb/>
也知荆公見稱經藏文是未離妄語也便䝉印可何哉<lb/>
圓覺經紙示及得暇為寫下巻令公擇冩上巻秦太虚<lb/>
<pb n="KR4d0076_WYG_074-10a"/>
維揚勝士固知公喜之無乃亦可令荆公一見之歟子<lb/>
駿初見報奪一官耳不知其罷郡能不鬱鬱否有一書<lb/>
不知其今安在敢煩左右逹之江水比去年甚大郡中<lb/>
不為患見説沙湖鎮頗浸居民亦江淮間常事耳臨臯<lb/>
港旣開徃來䝉利無窮而居民貿易之入亦不貲但不<lb/>
免少有淤填議者謂嵗發少春夫淘之甚易承問輒及<lb/>
之未縁展奉惟冀以時自重謹奉手啟起居熱甚幸恕<lb/>
不謹軾頓首再拜<lb/>
<pb n="KR4d0076_WYG_074-10b"/>
　　　荅陳師仲書<lb/>
軾頓首再拜錢塘主簿陳君足下曩在徐州得一再見<lb/>
及見顔長道輩皆言足下文詞卓偉志節髙亮固欲朝<lb/>
夕相從適㑹訟訴偶有相關及者遂不復徃來此自足<lb/>
下門中不幸亦豈為吏者所樂哉想彼此有以相照已<lb/>
而軾又負罪逺竄流離契闊益不復相聞今者䝉書敎<lb/>
累幅相屬之厚又甚於昔者知足下釋然果不以前事<lb/>
介意幸甚幸甚自得罪後雖平生厚善有不敢通問者<lb/>
<pb n="KR4d0076_WYG_074-11a"/>
足下獨犯衆人之所忌何哉及讀所惠詩文不數篇輒<lb/>
拊掌太息此自世間竒男子豈可以世俗趣舍量其心<lb/>
乎詩文皆竒麗所寄不齊而皆歸合於大道軾又何言<lb/>
者其間十常有四五見及或及舍弟何相愛之深也處<lb/>
世齟齬每深自嫌惡不論他人及見足下輩猶如此輒<lb/>
亦少自赦詩能窮人所從來尚矣而於軾特甚今足下<lb/>
獨不信建言詩不能窮人為之益力其詩日巳工其窮<lb/>
殆未可量然亦在所用而巳不龜手之藥或以封安知<lb/>
<pb n="KR4d0076_WYG_074-11b"/>
足下不以此逹乎人生如朝露意所樂則為之何暇計<lb/>
議窮達云能窮人者固繆云不能窮人者亦未免有意<lb/>
於畏窮也江淮間人好食河豚每與人争河豚本不殺<lb/>
人嘗戲之性命自子有美則食之何與我事今復以此<lb/>
戲足下想復千里為我一笑也先吏部詩幸得一觀輒<lb/>
題數字繼諸公之末見為編述超然黄樓二集為賜尤<lb/>
重從來不曽編次縱有一二在者得罪日皆為家人婦<lb/>
女輩焚毁盡矣不知今乃在足下處當為刪去其不合<lb/>
<pb n="KR4d0076_WYG_074-12a"/>
道理者乃可存耳軾於錢塘人有何恩意而其人至今<lb/>
見念軾亦一嵗率常四五夢至西湖上此殆世俗所謂<lb/>
前縁者在杭州嘗逰壽星院入門便悟曽到能言其院<lb/>
後堂殿山石處故詩中嘗有前生巳到之語足下主簿<lb/>
於法得出入當復縱㳺如軾在彼時也山水窮絶處徃<lb/>
徃有軾題字想復題其後足下所至詩但不擇古律以<lb/>
日月次之異日觀之便是行記有便以一二見寄慰此<lb/>
惘惘其餘慎疾自重不宣軾頓首再拜<lb/>
<pb n="KR4d0076_WYG_074-12b"/>
　　　荅畢仲舉書<lb/>
軾啟奉别忽十餘年愚瞽頓仆不復自比於朋友不謂<lb/>
故人尚爾記録逺枉手敎存問甚厚且審比來起居佳<lb/>
勝感慰不可言羅山素號善地不應有瘴癘豈嵗時適<lb/>
爾既無所失亡而有得於齊寵辱忘得䘮者是天相子<lb/>
也僕既以任意直前不用長者所敎以觸罪罟然禍福<lb/>
要不可推避初不論巧拙也黄州濵江帶山既適耳目<lb/>
之好而生事百須亦不難致早寢晩起又不知所謂禍<lb/>
<pb n="KR4d0076_WYG_074-13a"/>
福果安在哉偶讀戰國䇿見處士顔蠋之語晩食以當<lb/>
肉欣然而笑若蠋者可謂巧於居貧者也菜羮菽黍差<lb/>
饑而食其味與八珍等而旣飽之餘芻豢滿前惟恐其<lb/>
不持去也美惡在我何與於物所云讀佛書及合藥救<lb/>
人二事以為閒居之賜甚厚佛書舊亦嘗看但闇塞不<lb/>
能通其妙獨時取其粗淺假説以自洗濯若農夫之去<lb/>
草旋去旋生雖若無益然終愈於不去也若世之君子<lb/>
所謂超然𤣥悟者僕不識也徃時陳述古好論禪自以<lb/>
<pb n="KR4d0076_WYG_074-13b"/>
為至矣而鄙僕所言為淺陋僕嘗語述古公之所談譬<lb/>
之飲食龍肉也而僕之所學猪肉也猪之與龍則有間<lb/>
矣然公終日説龍肉不如僕之食猪肉實美而真飽也<lb/>
不知君所得於佛書者果何耶為出生死超三乘遂作<lb/>
佛乎抑尚與僕輩俯仰也學佛老者本期於静而逹静<lb/>
似懶逹似放學者或未至其所期而先得其所似不為<lb/>
無害僕常以此自疑故亦以為獻來書云處世得安穏<lb/>
無病粗衣飽飯不造寃業乃為至足三復斯言感歎無<lb/>
<pb n="KR4d0076_WYG_074-14a"/>
窮世人所作舉足動念無非是業不必刑殺無罪取非<lb/>
其有然後為寃業也無縁面論以當一笑而已<lb/>
　　　與朱鄂州書<lb/>
軾啟近逓中奉書必逹比日春寒起居何似昨日武昌<lb/>
寄居王殿直天麟見過偶説一事聞之酸辛為食不下<lb/>
念非吾康叔之賢莫足告語故專遣此人俗人區區了<lb/>
眼前事救過不暇豈有餘力及此度外事乎天麟言岳<lb/>
鄂間田野小人例只養二男一女過此輒殺之尤諱養<lb/>
<pb n="KR4d0076_WYG_074-14b"/>
女以故民間少女多鰥夫初生輒以冷水浸殺其父母<lb/>
亦不忍率常閉目背面以手按之水盆中咿嚶良乆乃<lb/>
死有神山鄉百姓石揆者連殺兩子去嵗夏中其妻一<lb/>
産四子楚毒不可堪忍母子皆斃報應如此而愚人不<lb/>
知創艾天麟毎聞其側近有此輒馳救之量與衣服飲<lb/>
食全活者非一既旬日有無子息人欲乞其子者輒亦<lb/>
不肯以此知其父子之愛天性故在特牽於習俗耳聞<lb/>
鄂人有秦光亨者今巳及第為安州司法方其在母也<lb/>
<pb n="KR4d0076_WYG_074-15a"/>
其舅陳遵夢一小兒挽其衣若有所訴比兩夕輒見之<lb/>
其狀甚急遵獨念其姊有娠將産而意不樂多子豈其<lb/>
應是乎馳徃省之則兒巳在水盆中矣救之得免鄂人<lb/>
戸知之凖律故殺子孫徒二年此長吏所得按舉願公<lb/>
明以告諸邑令佐使召諸保正告以法律諭以禍福約<lb/>
以必行使歸轉以相語仍録條粉壁曉示且立賞召人<lb/>
告官賞錢以犯人及隣保家財充若客户則及其地主<lb/>
婦人懷孕經渉嵗月隣保地主無不知者若後殺之其<lb/>
<pb n="KR4d0076_WYG_074-15b"/>
勢足相舉覺容而不告使出賞固宜若依律行遣數人<lb/>
此風便革公更使令佐各以至意誘諭地主豪户若實<lb/>
貧甚不能舉子者薄有以賙之人非木石亦必樂從但<lb/>
得初生數日不殺後雖勸之使殺亦不肯矣自今以徃<lb/>
縁公而得活者豈可勝計哉佛言殺生之罪以殺胎卵<lb/>
為最重六畜猶爾而况於人俗謂小兒病為無辜此真<lb/>
可謂無辜矣悼耄殺人猶不死况無罪而殺之乎公能<lb/>
生之於萬死中其隂徳十倍於雪活壯夫也昔王濬為<lb/>
<pb n="KR4d0076_WYG_074-16a"/>
巴郡太守巴人生子皆不舉濬嚴其科條寛其徭役所<lb/>
活數千人及後伐吳所活者皆堪為兵其父母戒之曰<lb/>
王府君生汝汝必死之古之循吏如此類者非一居今<lb/>
之世而有古循吏之風者非公而誰此事特未知耳軾<lb/>
向在宻州遇饑年民多棄子因盤量勸誘米得出剰數<lb/>
百石别儲之專以收養棄兒月給六斗比朞年養者與<lb/>
兒皆有父母之愛遂不失所所活亦數十人此等事在<lb/>
公如反手耳恃深契故不自外不罪不罪此外惟為民<lb/>
<pb n="KR4d0076_WYG_074-16b"/>
自重不宣軾再頓首<lb/>
　　　荅李昭玘書<lb/>
軾啟向得王子中兄弟書具道足下毎相見語輒見及<lb/>
意相予甚厚即欲作書以道區區又念方以罪垢廢放<lb/>
平生不相識而相向如此此人必有以不肖欺左右者<lb/>
軾所以得罪正坐名過實耳年大以來平日所好惡憂<lb/>
畏皆衰矣獨畏過實之名如畏虎也以此未敢相聞今<lb/>
獲來書累幅首尾句句皆所畏者謹再拜辭避不敢當<lb/>
<pb n="KR4d0076_WYG_074-17a"/>
然少年好文字雖自不能工喜誦他人之工者今雖老<lb/>
餘習尚在得所示書反復不知厭所稱道雖不然然觀<lb/>
其筆勢俯仰亦足以粗得足下為人之一二也幸甚幸<lb/>
甚比日履茲春和起居何似軾䝉庇粗遣毎念處世窮<lb/>
困所向輒值墻谷無一遂者獨於文人勝士多獲所欲<lb/>
如黃庭堅魯直晁補之無咎秦觀太虚張來文潛之流<lb/>
皆世未之知而軾獨先知之今足下又不見鄙欲相從<lb/>
㳺豈造物者專欲以此樂見厚也耶然此數子者挾其<lb/>
<pb n="KR4d0076_WYG_074-17b"/>
有餘之資而騖於無涯之知必極其所如徃而後已則<lb/>
亦將安所歸宿哉惟明者念有以反之魯直旣䘮妻絶<lb/>
嗜好蔬食飲水此最勇决舍弟子由亦云學道三十餘<lb/>
年今始粗聞道考其言行則信與昔者有間矣獨軾倀<lb/>
倀焉未有所得也徐守莘老毎有書來亦以此見敎想<lb/>
時相從有以發明王子中兄弟得相依甚幸子敏雖失<lb/>
解乃得乆處左右想遂磨琢成其妙質也徐州城外有<lb/>
王陵母劉子政二墳向欲為作祠堂竟不暇此為遺恨<lb/>
<pb n="KR4d0076_WYG_074-18a"/>
近以告莘老不知有意作否若果作當有記文莘老若<lb/>
不自作者足下當為作也無由面言臨書惘惘惟順時<lb/>
自愛謹奉手啟為謝不宣軾再拜<lb/>
　　　荅李廌書<lb/>
軾頓首先輩李君足下别後逓中得二書皆未果荅專<lb/>
人來又辱長箋且審比日孝履無恙感慰深矣惠示古<lb/>
賦近詩詞氣卓越意趣不凡甚可喜也但㣲傷冗後當<lb/>
稍收歛之今未可也足下之文正如川之方増當極其<lb/>
<pb n="KR4d0076_WYG_074-18b"/>
所至霜降水落自見涯涘然不可不知也録示孫之翰<lb/>
唐論僕不識之翰今見此書凛然得其為人至論褚遂<lb/>
良不譛劉洎太子瑛之廢縁張説張巡之敗縁房琯李<lb/>
光弼不當圖史思明宣宗有小善而無人君大略皆舊<lb/>
史所不及議論英發暗與人意合者甚多又讀歐陽文<lb/>
忠公志文司馬君實跋尾益復慨然然足下欲僕别書<lb/>
此文入石以為之翰不朽之託何也之翰所立於世者<lb/>
雖無歐陽公之文可也而况欲託字畫之工以求信於<lb/>
<pb n="KR4d0076_WYG_074-19a"/>
後世不以陋乎足下相待甚厚而見譽過當非所以為<lb/>
厚也近日士大夫皆有僣侈無涯之心動輒欲人以周<lb/>
孔譽巳自孟軻以下者皆憮然不滿也此風殆不可長<lb/>
又僕細思所以得患禍者皆由名過其實造物者所不<lb/>
能堪與無功而受千鍾者其罪均也深不願人造作言<lb/>
語務相粉飾以益其疾足下所與㳺者元聿讀其詩知<lb/>
其為超然竒逸人也縁足下以得元君為賜大矣唐論<lb/>
文字不少過煩諸君寫録又以見足下所與㳺者皆好<lb/>
<pb n="KR4d0076_WYG_074-19b"/>
學喜事甚善甚善獨所謂未得名世之士為志文則未<lb/>
葬者恐於禮未安司徒文子問於子思䘮服既除然後<lb/>
葬其服何服子思曰三年之䘮未葬服不變除何有焉<lb/>
昔晉温嶠以未葬不得調古之君子有故不得巳而未<lb/>
葬則服不變官不調今足下未葬豈有不得巳之事乎<lb/>
他日有名世者既𦵏而表其墓何患焉辱見厚不敢不<lb/>
盡冬寒惟節哀自重<lb/>
　　　荅張文潛書<lb/>
<pb n="KR4d0076_WYG_074-20a"/>
軾頓首文潜縣丞張君足下乆别思仰到京公私紛然<lb/>
未暇奉書忽辱手敎且審起居佳勝至慰至慰惠示文<lb/>
編三復感歎甚矣君之似子由也子由之文實勝僕而<lb/>
世俗不知乃以為不如其為人深不願人知之其文如<lb/>
其為人故汪洋澹泊有一唱三歎之聲而其秀傑之氣<lb/>
終不可没作黃樓賦乃稍自振厲若欲以警發憒憒者<lb/>
而或者便謂僕代作此尤可笑是殆見吾善者機也文<lb/>
字之衰未有如今日者也其源實出於王氏王氏之文<lb/>
<pb n="KR4d0076_WYG_074-20b"/>
未必不善也而患在於好使人同已自孔子不能使人<lb/>
同顔淵之仁子路之勇不能以相移而王氏欲以其學<lb/>
同天下地之美者同於生物不同於所生惟荒瘠斥鹵<lb/>
之地彌望皆黃茅白葦此則王氏之同也近見章子厚<lb/>
言先帝晩年甚患文字之陋欲稍變取士法特未暇耳<lb/>
議者欲稍復詩賦立春秋學官甚美僕老矣使後生猶<lb/>
得見古人之大全者正賴黄魯直秦少㳺晁無咎陳履<lb/>
常與君等數人耳如聞君作太學博士願益勉之德輶<lb/>
<pb n="KR4d0076_WYG_074-21a"/>
如毛民鮮克舉之我儀圖之愛莫助之此外千萬善愛<lb/>
偶飲卯酒醉來人求書不能覼縷<lb/>
　　　答毛滂書<lb/>
軾啟比日酷暑不審起居何如頃承示長牋及詩文一<lb/>
軸日欲裁謝因循至今悚息今時為文者至多可喜者<lb/>
亦衆然求如足下閒暇自得清美可口者實少也敬佩<lb/>
厚賜不敢獨饗當出之知者世間唯名實不可欺文章<lb/>
如金玉各有定價先後進相汲引因其言以信於世則<lb/>
<pb n="KR4d0076_WYG_074-21b"/>
有之矣至其品目髙下蓋付之衆口决非一夫所能抑<lb/>
揚軾於黄魯直張文潛輩數子特先識之耳始誦其文<lb/>
蓋疑信者相半乆乃自定翕然稱之軾豈能為之輕重<lb/>
哉非獨軾如此雖向之前輩亦不過如此也而况外物<lb/>
之進退此在造物者非軾事辱見貺之重不敢不盡承<lb/>
不乆出都尚得一見否<lb/>
　<lb/>
　東坡全集巻七十四<lb/>
</p>
<p>
</p>
  </div>
<div>
                <head>東坡全集巻七十五</head>
    <p>
<pb n="KR4d0076_WYG_075-1a"/>
欽定四庫全書<lb/>
　東坡全集巻七十五　　　　宋　蘓軾　撰<lb/>
　　書二十首<lb/>
　　　謝歐陽内翰書<lb/>
軾竊以天下之事難於改為自昔五代之餘文教衰<lb/>
落風俗靡靡日以塗地聖上慨然太息思有以澄其<lb/>
源疏其流明詔天下曉諭厥㫖於是招來雄俊魁偉<lb/>
敦厚朴直之士罷去浮巧輕媚叢錯采繡之文將以<lb/>
<pb n="KR4d0076_WYG_075-1b"/>
追兩漢之餘而漸復三代之故士大夫不深明天子<lb/>
之心用意過當求深者或至於迂務竒者怪僻而不<lb/>
可讀餘風未殄新弊復作大者鏤之金石以傳久逺<lb/>
小者轉相摹寫號稱古文紛紛肆行莫之或禁盖唐<lb/>
之古文自韓愈始其後學韓而不至者為皇甫湜學<lb/>
皇甫湜而不至者為孫樵自樵以降無足觀矣伏惟<lb/>
内翰執事天之所付以收拾先王之遺文天下之所待<lb/>
以覺悟學者恭承王命親執文柄意其必得天下之<lb/>
<pb n="KR4d0076_WYG_075-2a"/>
竒士以塞明詔軾也逺方之鄙人家居碌碌無所稱<lb/>
道及來京師久不知名將治行西歸不意執事擢在<lb/>
第二惟其素所蓄積無以慰士大夫之心是以羣嘲<lb/>
而聚罵者動滿千百亦惟恃有執事之知與衆君子<lb/>
之議論故恬然不以動其心猶幸御試不為有司之<lb/>
所排使得搢笏跪起謝恩於門下聞之古人士無賢<lb/>
愚惟其所遇盖樂毅去燕不復一戰而范蠡去越亦終<lb/>
不能有所為軾願長在下風與賓客之末使其區區之<lb/>
<pb n="KR4d0076_WYG_075-2b"/>
心長有所發夫豈惟軾之幸亦執事將有取一二焉不<lb/>
宣<lb/>
　　　謝梅龍圖書<lb/>
軾聞古之君子欲知是人也則觀之以言言之不足以<lb/>
盡也則使之賦詩以觀其志春秋之世士大夫皆用此<lb/>
以卜其人之休咎死生之間而其應若影響符節之宻<lb/>
夫以終身之事而决於一詩豈其誠發於中而不能以<lb/>
自蔽邪傳曰登髙能賦可以為大夫矣古之所以取人<lb/>
<pb n="KR4d0076_WYG_075-3a"/>
者何其簡且約也後之世風俗薄惡漸不可信孔子曰<lb/>
今吾於人也聽其言而觀其行知詩賦之不足以决其<lb/>
終身也故試之論以觀其所以是非於古之人試之䇿<lb/>
以觀其所以措置於今之世而詩賦者或以窮其所不<lb/>
能䇿論者或以掩其所不知差之毫毛輒以擯落後之<lb/>
所以取人者何其詳且難也夫惟簡且約故天下之士<lb/>
皆敦朴而忠厚詳且難故天下之士虚浮而矯激伏惟<lb/>
龍圖執事骨鯁大臣朝之元老憂䘏天下慨然有復古<lb/>
<pb n="KR4d0076_WYG_075-3b"/>
之心親較多士存其大體詩賦將以觀其志而非以窮<lb/>
其所不能䇿論將以觀其才而非以掩其所不知使士<lb/>
大夫皆得寛然以盡其心而無有一日之間倉皇擾亂<lb/>
偶得偶失之歎故君子以為近古軾長於草野不學時<lb/>
文詞語甚朴無所藻飾意者執事欲抑浮剽之文故寧<lb/>
取此以矯其弊人之幸遇乃有如此感荷悚息不知所<lb/>
裁<lb/>
　　　謝范舍人書<lb/>
<pb n="KR4d0076_WYG_075-4a"/>
軾聞之古人民無常性雖土地風氣之所禀而其好惡<lb/>
則存乎其上之人文章之風惟漢為盛而貴顯暴著者<lb/>
蜀人為多蓋相如唱其前而王褒繼其後峩冠曳佩大<lb/>
車駟馬徜徉乎鄉閭之中而蜀人始有好文之意絃歌<lb/>
之聲與鄒魯比然而二子者不聞其能有所薦達豈其<lb/>
身之富貴而遂忘其徒耶嘗聞之老人自孟氏入朝民<lb/>
始息肩救死扶傷不暇故數十年間學校衰息天聖中<lb/>
伯父觧褐西歸鄉人歎嗟觀者塞塗其後執事與諸公<lb/>
<pb n="KR4d0076_WYG_075-4b"/>
相繼登於朝以文章功業聞於天下於是釋耒耜而執<lb/>
筆硯者十室而九比之西劉又以逺過且蜀之郡數十<lb/>
軾不敢逺引其他蓋通義蜀之小州而眉山又其一縣<lb/>
去嵗舉於禮部者凡四五十人而執事與梅公親執權<lb/>
衡而較之得者十有三人焉則其他可知矣夫君子之<lb/>
用心於天下固無所私愛而於其父母之邦茍有得之<lb/>
者其與之喜樂豈如行道之人漠然而已哉執事與梅<lb/>
公之於蜀人其始風動誘掖使聞先王之道其終度量<lb/>
<pb n="KR4d0076_WYG_075-5a"/>
裁置使觀天子之光與相如王褒又甚逺矣軾也在十<lb/>
三人之中謹因閽吏進拜於庭以謝萬一又以賀執事<lb/>
之鄉人得者之多也<lb/>
　　　上王兵部書<lb/>
荆州南北之交而士大夫徃來之衝也執事以髙才盛<lb/>
名作牧如此蓋亦嘗有以相馬之説告於左右者乎聞<lb/>
之曰騏驥之馬一日行千里而不殆其脊如不動其足<lb/>
如無所着升髙而不輊走下而不軒其伎藝卓絶而效<lb/>
<pb n="KR4d0076_WYG_075-5b"/>
見明著至於如此而天下莫有識者何也不知其相而<lb/>
責其技也夫馬者有昻目而豐臆方蹄而宻睫㨗乎若<lb/>
深山之虎曠乎若秋後之兔逺望目若視日而志不存<lb/>
乎芻粟若是者飄忽騰踔去而不知所止是故古之善<lb/>
相者立於五逹之衢一目而眄之聞其一鳴顧而循其<lb/>
色馬之技盡矣何者其相溢於外而不可蔽也士之賢<lb/>
不肖見於面顔而發泄於辭氣卓然其有以存乎耳目<lb/>
之間而必曰乆居而後察則亦名相士者之過矣夫軾<lb/>
<pb n="KR4d0076_WYG_075-6a"/>
西州之鄙人而荆之過客也其足跡偶然而至於執事<lb/>
之門其平生之所治以求聞於後世者又無所挾持以<lb/>
至於左右蓋亦易疎而難合也然自蜀至於楚舟行六<lb/>
十日過郡十一縣三十有六取所見郡縣之吏數十百<lb/>
人莫不孜孜論執事之賢而敎之以求通於下吏且執<lb/>
事何修而得此稱也軾非敢以求知而望其所以先後<lb/>
於仕進之門者亦徒以為執事立於五逹之衢而庻幾<lb/>
乎一目之眄或有以信其平生爾夫今之世豈惟王公<lb/>
<pb n="KR4d0076_WYG_075-6b"/>
擇士士亦有所擇軾將自楚遊魏自魏無所不遊恐他<lb/>
日以不見執事為恨也是以不敢不進不宣軾再拜<lb/>
　　　與劉宜翁書<lb/>
軾頓首宜翁使君先生閣下秋暑竊惟尊體起居萬福<lb/>
軾乆别因循不通問左右死罪死罪愚闇剛𥚹仕不知<lb/>
止白首投荒深愧朋友然定命要不可逃置之勿復道<lb/>
也惟有一事欲謁之先生出於迫切深可憫笑古之學<lb/>
者不憚斷臂刳眼以求道今若但畏一笑而止則過矣<lb/>
<pb n="KR4d0076_WYG_075-7a"/>
軾齠齓好道本不欲婚宦為父兄所强一落世網不能<lb/>
自逭然未嘗一念忘此心也今逺竄荒服負罪至重無<lb/>
復歸望杜門屏居寝飯之外更無一事胷中廓然實無<lb/>
荆棘竊謂可以受先生之道故託里人任德公親致死<lb/>
懇古之至人本不恡惜道術但以人無受道之質故不<lb/>
敢輕付之軾雖不肖竊自謂有受道之質三謹令德公<lb/>
口陳其詳伏料先生知之有素今尤哀之想見聞此欣<lb/>
然拊掌盡發其秘也幸不惜辭費詳作一書付德公以<lb/>
<pb n="KR4d0076_WYG_075-7b"/>
授程徳孺表弟令專遣人至惠州路逺難於徃返咨問<lb/>
幸與軾盡載首尾勿留後段以俟憤悱也或有外丹已<lb/>
成可助成梨棗者亦望不惜分惠迫切之誠真可憫笑<lb/>
矣夫心之精㣲口不能盡而况書乎然先生筆端有口<lb/>
足以形容難言之妙而軾亦眼中無障必能洞視不傳<lb/>
之意也但恨身在謫籍不能千里踵門北面摳衣耳昔<lb/>
葛稚川以丹砂之故求句嶁令先生黨有意乎嶠南山<lb/>
水竒絶多異人神藥先生不畏嵐瘴可復談笑一遊則<lb/>
<pb n="KR4d0076_WYG_075-8a"/>
小人當奉杖屨以從矣昨夜夢人為作易卦得大有上<lb/>
九及覺而占之乃郭景純為許邁筮有元吉自天祐之<lb/>
之語遽作此書庶幾似之其餘非書所能盡惟祝萬萬<lb/>
以時自重不宣<lb/>
　　　上王刑部書<lb/>
軾今日得於州吏伏審執事移使湖北竊以江陵之地<lb/>
實楚之故國巴蜀甌越三吳之出入者皆取道於是為<lb/>
一都會其山川之勝蓋厯代所嘗用武焉其間吳蜀魏<lb/>
<pb n="KR4d0076_WYG_075-8b"/>
氏尤悉力爭之宋有天下王師平髙繼冲至於降孟昶<lb/>
下周保權又皆出此其人才之秀風物之美有屈宋伍<lb/>
襧之賦詠存焉建節旄而使者專有是土其見倚之重<lb/>
為吏之樂豈細也哉然執事處之則未足賀誠以執事<lb/>
之材力地望宜進任於時不宜任此或者以謂蠻反南<lb/>
方用兵湖北鄰也宜擇人撫之故以屬執事使誠有是<lb/>
議當出於廟堂非愚所得知所不敢臆定所敢伏思者<lb/>
人患材不足施或不得施豈以位之彼此大小為擇哉<lb/>
<pb n="KR4d0076_WYG_075-9a"/>
於執事之心當亦若是肆吾力充吾職而巳豈以位之<lb/>
彼此大小動吾意哉固執事之所務也不宣軾再拜<lb/>
　　　與佛印禪老書<lb/>
軾啟歸宗化主來辱書方欲裁謝棲賢遷師處又得手<lb/>
敎眷與益勤感怍無量數日大熱緬想山門方適清和<lb/>
法體安穏雲居事迹已領冠世絶境大士所廬已難下<lb/>
筆而龍居筆勢巳自超然老拙何以加之幸稍寛假使<lb/>
得欵曲抒思也昔人一渉世事便為山靈勒回俗駕今<lb/>
<pb n="KR4d0076_WYG_075-9b"/>
僕䝉犯塵垢垂三十年困而後知返豈敢便㸃涴名山<lb/>
而山中髙人皆未相識而迎許之何以得此豈非宿縁<lb/>
也哉向熱順時自愛不宣軾再拜<lb/>
收得美石數百枚戲作怪石供一篇以發一笑開却此<lb/>
例山中齋粥今後何憂想復大笑也更有野人於墓中<lb/>
得銅盆一枚買得以盛怪石並送上結縁也<lb/>
　　　上荆公書<lb/>
軾頓首再拜特進大觀文相公執事近者經由屢獲請<lb/>
<pb n="KR4d0076_WYG_075-10a"/>
見存撫敎誨恩意甚厚别來切計台候萬福軾始欲買<lb/>
田金陵庶幾得陪杖屨老於鍾山之下既已不遂今來<lb/>
儀真又二十餘日日以求田為事然成否未可知也若<lb/>
幸而成扁舟徃來見公不難也向屢言髙郵進士秦觀<lb/>
太虚公亦粗知其人今得其詩文數十首拜呈詞格髙<lb/>
下固已無逃於左右獨其行義修飭才敏過人有志於<lb/>
忠義者其請以身任之此外博綜史傳通曉佛書講集<lb/>
醫藥明練法律若此類未易一一數也才難之歎古今<lb/>
<pb n="KR4d0076_WYG_075-10b"/>
共之如觀等輩實不易得願公少借齒牙使増重於世<lb/>
其他無所望也秋氣日佳㣲疾想已失去伏冀順時候<lb/>
為國自重<lb/>
　　　上韓樞宻書<lb/>
軾頓首上樞宻侍郎閣下軾受知門下似稍異於尋常<lb/>
人蓋嘗深言不諱矣明公不以為過其在錢塘時亦䝉<lb/>
以書見及語意親甚自爾不復通問者七年於茲矣頃<lb/>
聞明公入西府門前書生為作賀啟數百言軾輒裂去<lb/>
<pb n="KR4d0076_WYG_075-11a"/>
曰明公豈少此哉要當有輔於左右者昔侯霸為司徒<lb/>
其故人嚴子陵以書遺之曰君房足下位至台鼎甚善<lb/>
懐仁輔義天下悦阿諛順㫖要領絶世以子陵為狂以軾<lb/>
觀之非狂也方是時光武以布衣取天下功成志滿有<lb/>
輕人臣之心躬親吏事所以待三公者甚薄霸為司徒<lb/>
奉法循職而巳故子陵有以感發之今陛下之聖不止<lb/>
光武而明公之賢亦逺過侯霸軾雖不用然有位於朝<lb/>
未若子陵之獨善也其得盡言於左右良不為過今者<lb/>
<pb n="KR4d0076_WYG_075-11b"/>
貪功僥倖之臣勸上用兵於西北使斯言無有則天下<lb/>
之幸孰大於此不幸有之大臣所宜必爭也古今兵不<lb/>
可用明者計之詳矣明公亦必然之軾不敢復言獨有<lb/>
一事以為臣子之忠孝莫大於愛君愛君之深者飲食<lb/>
必祝之曰使吾君子孫多長有天下此豈非臣子之願<lb/>
歟古之人君好用兵者多矣出而無功與有功而君不<lb/>
賢者皆不足道也其賢而有功者莫若漢武帝唐太宗<lb/>
武帝建元元年蚩尤旗見其長亘天後遂命將出師畧<lb/>
<pb n="KR4d0076_WYG_075-12a"/>
取河南地建置朔方其春戾太子生自是之後師行蓋<lb/>
十餘年兵所誅夷屠滅死者不可勝數巫蠱事起京師<lb/>
流血僵尸數萬太子父子皆敗故班固以為太子生長<lb/>
於兵與之終始唐太宗旣平海内破滅突厥髙昌吐谷<lb/>
渾等且猶未厭親駕征遼東當時大臣房魏輩皆力爭<lb/>
不從使無辜之民身膏草野於萬里之外其後太子承<lb/>
乾齊王祐吳王恪皆繼相誅死其餘遭武氏之禍殘殺<lb/>
殆盡武帝好古崇儒求賢如不及號稱世宗太宗克已<lb/>
<pb n="KR4d0076_WYG_075-12b"/>
求治幾致刑措而其子孫遭罹如此豈為善之報也哉<lb/>
由此言之好兵始禍者既足以為後嗣之累則凡忍耻<lb/>
含垢以全人命其為子孫之福審矣軾既無状竊謂人<lb/>
主宜聞此言而明公宜言此此言一聞豈惟朝廷無疆<lb/>
之福將明公子孫實世享其報軾懷此欲陳乆矣恐未<lb/>
信而諫則以為謗不勝區區之忠故移致之明公雖以<lb/>
此獲罪不愧不悔皇天后土宜聞此言<lb/>
　　　上吕相公書<lb/>
<pb n="KR4d0076_WYG_075-13a"/>
軾昨日面論邢䕫事愚意本謂刑鼻是平人邢䕫妄意<lb/>
其為盗殺之若用犯時不知勿論法深恐今後欲殺人<lb/>
者皆因其疑似而殺但云我意汝是盗即免矣公言此<lb/>
自是謀殺若不勘出此情安用勘司軾歸而念公言既<lb/>
心服矣然念近者西京奏秦課兒於大醉不省記中打<lb/>
殺南貴就縳至醒取衆證為定作可憫奏已得㫖貸命<lb/>
而門下别取㫖斷死竊聞輿議亦恐貸之啟奸若殺人<lb/>
者得以醉免為害大矣軾始者亦以為然固已書過録<lb/>
<pb n="KR4d0076_WYG_075-13b"/>
黃再用公昨日之言思之若今後實醉不醒而殺其情<lb/>
可憫可以原貸若託醉而殺自是謀殺有勘司在邢䕫<lb/>
犯時不知秦課兒醉不省記皆在可憫之科而邢䕫臀<lb/>
杖編管秦課兒决殺似輕重相逺情有未安人命至重<lb/>
若公以為然文字尚在尚書省可追改也<lb/>
　　　與章子厚書<lb/>
軾頓首再拜子厚參政諫議執事去嵗吳興謂當再獲<lb/>
接奉不意倉卒就逮遂以至今即日不審台候何似軾<lb/>
<pb n="KR4d0076_WYG_075-14a"/>
自得罪以來不敢復與人事雖骨肉至親未肯有一字<lb/>
徃來忽䝉賜書存問甚厚憂愛深切感嘆不可言也㳟<lb/>
聞拜命與議大政士無賢不肖所共慶快然軾始見公<lb/>
長安則語相識云子厚竒偉絶世自是一代異人至於<lb/>
功名將相乃其餘事方是時應軾者皆憮然今日不獨<lb/>
為足下喜朝之得人亦自喜其言之不妄也軾所以得<lb/>
罪其過惡未易以一二數也平時惟子厚與子由極口<lb/>
見戒反覆甚苦而軾强狠自用不以為然及在囹圄中<lb/>
<pb n="KR4d0076_WYG_075-14b"/>
追悔無路謂必死矣不意聖主寛大復遣視息人間若<lb/>
不改者軾真非人也來書所云若痛自追悔徃咎清時<lb/>
終不以一𤯝見廢此乃有才之人朝廷所惜如軾正復<lb/>
洗濯瑕垢刻磨朽鈍亦當安所施用但深自感悔一日<lb/>
百省庶幾天地之仁不念舊惡使保首領以從先大夫<lb/>
於九原足矣軾昔年粗亦受知於聖主使少循理安分<lb/>
豈有今日追思所犯真無義理與病狂之人蹈河入海<lb/>
者無異方其病作不自覺知亦窮命所迫似有物使及<lb/>
<pb n="KR4d0076_WYG_075-15a"/>
至狂定之日但有慚耳而公乃疑其再犯豈有此理哉<lb/>
然異時相識但過相稱譽以成吾過一旦有患難無復<lb/>
有相哀者惟子厚平居遺我以藥石及困急又有以収<lb/>
恤之真與世俗異矣黄州僻陋多雨氣象昏昏也魚稻<lb/>
薪炭頗賤甚與窮者相宜然軾平生未嘗作活計子厚<lb/>
所知之俸入所得隨手輒盡而子由有七女債負山積<lb/>
賤累皆在渠處未知何日到此見寓僧舍布衣蔬食隨<lb/>
僧一餐差為簡便以此畏其到也窮逹得䘮粗了其理<lb/>
<pb n="KR4d0076_WYG_075-15b"/>
但禄廪相絶恐年載間遂有饑寒之憂不能不少念然<lb/>
俗所謂水到渠成至時亦必自有處置安能預為之愁<lb/>
煎乎初到一見太守自餘杜門不出閒居未免㸔書惟<lb/>
佛經以遣日不復近筆硯矣㑹見無期臨紙惘然冀千<lb/>
萬以時為國自重<lb/>
　　　荅劉巨濟書<lb/>
軾啟人來辱書累幅承起居無恙審比來憂患相仍情<lb/>
懷牢落此誠難堪然君在侍下加以少年美才當深計<lb/>
<pb n="KR4d0076_WYG_075-16a"/>
逺慮不應戚戚狥無已之悲賢兄文格竒拔誠如所云<lb/>
不幸早世其不朽當以累足下見其手書舊文不覺出<lb/>
涕詩及新文愛玩不巳都下相知惟司馬君實劉貢父<lb/>
當以示之恨僕聲勢低弱不能力為發揚然足下豈待<lb/>
人者哉與吳秀才書論佛大善近時士人多學談理空<lb/>
性以追世好然不足深取時以此取之不得不爾耳僕<lb/>
老拙百無堪向在科塲時不得已作應用文不幸為人<lb/>
傳冩深可羞愧以此得虛名天下近世進人以名平居<lb/>
<pb n="KR4d0076_WYG_075-16b"/>
雖孔孟無異一經試用鮮不為笑以此益羞為文自一<lb/>
二年來絶不復為今足下不察猶以所羞者譽之過矣<lb/>
舍弟差入貢院更月餘方出家孟侯雖不得解却用徃<lb/>
年衣服不赴南省得免解其兄安國亦然勤國亦捷州<lb/>
解皆在此因風時惠問以慰饑渴何時㑹合臨紙悵然<lb/>
惟强飯自重<lb/>
　　　與孫運勾書<lb/>
軾啟脾能母養餘臟故養生家謂之黃婆司馬子㣲著<lb/>
<pb n="KR4d0076_WYG_075-17a"/>
天隱子獨教人存黄氣入泥丸能致長生太倉公言安<lb/>
穀過期不安穀不及期以此知脾胃完固百疾不生近<lb/>
見江南老人年七十二状貌氣力如四五十人問其所<lb/>
得初無異術但云平生習不飲湯水耳常人日飲數升<lb/>
吾日减一合今但沾唇而巳脾胃惡濕飲少胃强氣盛<lb/>
液行自然不濕雖冒暑逺行亦不念水此可謂至言不<lb/>
繁聞曼叔比得腫疾皆以利水藥去之中年以後一利<lb/>
一衰豈可數乎當及今無病時力養胃氣若土能制水<lb/>
<pb n="KR4d0076_WYG_075-17b"/>
病何由生陳彦升云少時得此病服商陸防已之類皆<lb/>
不效服金液丹灸臍下乃愈此亦固胃助陽之意也但火<lb/>
力外物不如江南老人之術耳薑橘辣藥例能張肺多<lb/>
為腫媒不可服有書以告之為佳也<lb/>
　　　與王庠書三首<lb/>
軾啟逺蒙差人致書問安否輔以藥物眷意甚厚自二<lb/>
月二十五日至七月十三日凡一百三十餘日乃至水<lb/>
陸盖萬餘里矣罪戾逺黜既為親友憂又使此兩人者<lb/>
<pb n="KR4d0076_WYG_075-18a"/>
跋涉萬里比其還家幾盡此嵗此君愛我之過而重其<lb/>
罪也但喜比來侍奉多暇起居佳勝軾罪大責薄居此<lb/>
固宜無足言者瘴癘之邦僵仆者相屬於前然亦有以<lb/>
取之非寒暖失宜則饑飽過度茍不犯此者亦未遽病<lb/>
也若大期至固不可逃又非南北之故矣以此居之泰<lb/>
然不煩深念前後所示著述文字皆有古作者風力大<lb/>
畧能道意所欲言者孔子曰辭達而已矣辭至於達止<lb/>
矣不可以有加矣經説一篇誠哉是言也西漢以來以<lb/>
<pb n="KR4d0076_WYG_075-18b"/>
文設科而文始衰自賈誼司馬遷其文已不逮先秦古<lb/>
書况其下者文章猶爾况所謂道德者乎若所論周勃<lb/>
則恐不然平勃未嘗一日忘漢陸賈為之謀至矣彼視<lb/>
禄産猶几上肉但将相和調則大計自定若如君言先<lb/>
事經營則吕后覺悟誅兩人而漢亡矣軾少時好議論<lb/>
古人既老涉世更變往往悔其言之過故樂以此告君<lb/>
也儒者之病多空文而少實用賈誼陸贄之學殆不傳<lb/>
於世老病且死獨欲以此教子弟豈意婣親中乃有王<lb/>
<pb n="KR4d0076_WYG_075-19a"/>
郎乎三復來貺喜抃不已應舉者志於得而巳今程試<lb/>
文字千人一律考官亦厭之未必得也如君自信不囘<lb/>
必不為時所棄也又况得失有命决不可移乎勉守所<lb/>
學以卒逺業相見無期萬萬自重而已人還謹奉手啟<lb/>
少謝萬一<lb/>
　　　又<lb/>
軾啟二卒逺來承手書兩幅問勞教誨憂愛備盡仍審<lb/>
侍奉多暇起居萬福感愧深矣軾罪責至重上不忍誅<lb/>
<pb n="KR4d0076_WYG_075-19b"/>
止竄嶺海感恩念咎之外不知其他來書開説過當非<lb/>
親朋相愛保全之道悚息悚息寄示髙文新詩詞氣比<lb/>
舊益見奇偉粲然如珠貝溢目非獨鄉閭世不乏人為<lb/>
喜又幸珍材異産近出姻戚數日讀不釋手每執以告<lb/>
人曰此吾家王郎之文也老朽廢學久矣近日尤不近<lb/>
筆硯見少時所作文如隔世事他人文也足下猶欲使<lb/>
議論其間是顧千里於伏櫪也軾少時本欲逃竄山林<lb/>
父兄不許迫以婚宦故汩没至今南遷以來便自處置<lb/>
<pb n="KR4d0076_WYG_075-20a"/>
生事蕭然無一物大畧似行脚僧也近日又苦痔疾呻<lb/>
吟幾百日縁此斷葷血鹽酪日食淡麵一斤而已非獨<lb/>
以愈疾實務自枯槁以求寂滅之樂耳初欲獨赴貶所<lb/>
兒女輩涕泣求行故與㓜子過一人來餘分寓許下浙<lb/>
中散就衣食既不在目前便與之相忘如本無有也足<lb/>
下過相愛乃遣萬里相問無状自取既為親友憂及又<lb/>
使此兩人者蒙犯瘴霧﨑嶇往來吾罪大矣寄遺藥物<lb/>
并方皆此中無有芎尤奇味得日食以禦瘴也軾為舊<lb/>
<pb n="KR4d0076_WYG_075-20b"/>
患痔今頗發作外無他故不煩深念㑹晤無期惟萬萬<lb/>
以時保練<lb/>
　　　又<lb/>
軾啟前後所寄髙文無不達者每見増歎伏但恨老拙<lb/>
無以少答來貺又流落海隅不能少助聲名於當時然<lb/>
格力自天要自有公論雖欲不顯揚不可得也程夫子<lb/>
尚困塲屋王賢良屈於州縣皆造物有不可曉者海隅<lb/>
風土甚惡亦有佳山水而無佳寺院無士人無醫無藥<lb/>
<pb n="KR4d0076_WYG_075-21a"/>
杜門食淡不飲酒亦粗有味也目昏倦作書又此信發<lb/>
書極多不能盡察之<lb/>
　　　答陳季常書<lb/>
軾啟恵兵還辱得季常手書累幅審知近日尊候安勝<lb/>
擇括等三鳯毛皆安為學日益喜慰無量軾罪大責薄<lb/>
聖恩不貲知幸念咎之外了無絲髮掛心置之不足復<lb/>
道也自當塗聞命便遣骨肉還陽羡獨與㓜子過及老<lb/>
雲并二老婢共吾過嶺到恵将半年風土食物不惡吏<lb/>
<pb n="KR4d0076_WYG_075-21b"/>
民相待甚厚孔子云雖蠻貊之邦行矣豈欺我哉自數<lb/>
年來頗知内外丹要處冒昧厚禄負荷重寄决無成理<lb/>
自失官後便覺三山跬步雲漢咫尺此未易遽言也所<lb/>
以云云者欲季常安心家居勿輕出入老劣不煩過慮<lb/>
决須幅巾草屨相從於林下也亦莫遣人來彼此鬚髯<lb/>
如㦸莫作兒女態也在定日作松醪賦一首今寫寄擇<lb/>
等庶以發後生妙思着鞭一躍當撞破烟樓也長子邁<lb/>
作吏頗有父風二子作詩騷殊勝咄咄皆有跨竈之興<lb/>
<pb n="KR4d0076_WYG_075-22a"/>
想季常讀此捧腹絶倒也今日遊白水佛跡山山上布<lb/>
水三十仞雷輥電散未易名状大畧如項羽破章邯時<lb/>
也自山中歸來燈下裁答信筆而書紙盡乃巳託郡中<lb/>
作皮筒送去想黄人見軾書必不沈墜也子由在筠極<lb/>
安處此者與軾無異也書云老軀極健度去死逺在讀<lb/>
之三復喜可知也吾儕但㫁却少年時無状一事誠是<lb/>
然他未及子由見人説顔状如四十嵗人信此事不辜<lb/>
負人也不宣軾再拜<lb/>
<pb n="KR4d0076_WYG_075-22b"/>
　　　與謝民師推官書<lb/>
軾啟近奉違亟辱問訊具審起居佳勝感慰深矣軾受<lb/>
性剛簡學迂材下坐廢累年不敢復齒縉紳自還海北<lb/>
見平生親舊惘然如隔世人况與左右無一日之雅而<lb/>
敢求交乎數賜見臨傾蓋如故幸甚過望不可言也所<lb/>
示書教及詩賦雜文觀之熟矣大畧如行雲流水初無<lb/>
定質但常行於所當行常止於不可不止文理自然姿<lb/>
態横生孔子曰言之不文行之不逺又曰辭達而已矣<lb/>
<pb n="KR4d0076_WYG_075-23a"/>
夫言止於達意疑若不文是大不然求物之妙如繫風<lb/>
捕影能使是物了然於心者盖千萬人而不一遇也而<lb/>
况能使了然於口與手者乎是之謂辭達辭至於能達<lb/>
則文不可勝用矣揚雄好為艱深之詞以文淺易之説<lb/>
若正言之則人人知之矣此正所謂雕蟲篆刻者其太<lb/>
𤣥法言皆是類也而獨悔於賦何哉終身雕蟲而獨變<lb/>
其音節便謂之經可乎屈原作離騷經盖風雅之再變<lb/>
者雖與日月争光可也可以其似賦而謂之雕蟲乎使<lb/>
<pb n="KR4d0076_WYG_075-23b"/>
賈誼見孔子升堂有餘矣而乃以賦鄙之至與司馬相<lb/>
如同科雄之陋如此比者甚衆可與知者道難與俗人<lb/>
言也因論文偶及之耳歐陽文忠公言文章如精金美<lb/>
玉市有定價非人所能以口舌定貴賤也紛紛多言豈<lb/>
能有益於左右愧悚不已所須恵力法雨堂字軾本不<lb/>
善作大字强作終不佳又舟中局迫難冩未能如教然<lb/>
軾方過臨江當往游焉或僧有所欲記録當作數句留<lb/>
院中慰左右念親之意今日已至峽山寺少留即去愈<lb/>
<pb n="KR4d0076_WYG_075-24a"/>
逺惟萬萬以時自愛不宣<lb/>
　　　與孫知損運使書<lb/>
文安北城如涉無人之境其漸可虞廟堂巳留意兵久<lb/>
驕惰自合警䇿之數年乃見効惟極邉弓箭社射生極<lb/>
得力虜所畏憚公必舊知之矣以數勾集一月村堡幾<lb/>
虛公私惴惴北賊亦多相時生心社人亦苦勾集勞費<lb/>
此出入守望與虜長技同親戚墳墓所在人自為戰不<lb/>
憂其不閑習也宜與永免冬教又當有以優異勸奨之<lb/>
<pb n="KR4d0076_WYG_075-24b"/>
巳條上其事更月餘可發此事行之邊臣無赫赫之功<lb/>
然經久實事無如此者覘者多云可汗老疾欲傳雛雛<lb/>
為人猜忌好兵邊人盡知之此豈可不留意願公痛為<lb/>
一言心之精意所不能言上書豈能盡也虜<graphic n="KR0636" url="https://raw.githubusercontent.com/kanripo/KR-Gaiji/master/images/KR0636.png" mimeType="image/png"/>浸德澤<lb/>
久矣其勢亦未遽渝盟但恐雛兒鷙忍其下必有不忠<lb/>
貪功好利之人謀之必先使北賊小小盗邊託為不知<lb/>
若不折其萌芽狃於小利張而不已必開邊隙備禦之<lb/>
䇿惟安養弓箭社及稍加優異使當淬礪以待小冦䇿<lb/>
<pb n="KR4d0076_WYG_075-25a"/>
無良於此者矣所條上數事亦甚穏帖不至張皇惟乞<lb/>
免人户折變所費不多及立閒名目奨社人頭首又乞<lb/>
復囘易収息時遣機宜僚屬費少錢粮就地頭賞其髙<lb/>
强者耳<lb/>
　　　與王定國書<lb/>
罪大責輕得此巳幸未嘗戚戚但知識數人縁我得罪<lb/>
而定國為已所累尤深流落荒服親愛隔絶每念至此<lb/>
覺心肺間便有湯火芒刺今得來教既不見棄絶而能<lb/>
<pb n="KR4d0076_WYG_075-25b"/>
以道自遣無絲髮芥蔕然後知公真可人而不肖他日<lb/>
猶得以衰顔白髮厠賔客之末也揚州有侍其太保官<lb/>
於烟瘴地十餘年比歸面紅潤無一㸃瘴氣只是用磨<lb/>
脚心法此法定國自知之更請加功不廢每日飲少酒<lb/>
調食令胃氣壮健安道軟朱砂膏軾在湖親服數兩甚<lb/>
覺有益利可久服子由昨來陳相别面色殊清潤目光<lb/>
烱然夜中行氣臍腹間隆隆如雷聲其所行持亦吾輩<lb/>
所常論者但此君有志節能力行耳粉白黛緑者俱是<lb/>
<pb n="KR4d0076_WYG_075-26a"/>
火宅中狐狸射干之流願公以道眼照破此外又有事<lb/>
須少儉嗇勿輕用錢物一是逺地恐萬一闕乏不繼一<lb/>
是灾難中用貶惡消厄致福之一端也又遞中領手教<lb/>
知到官無恙自處泰然頓慰懸想知攝二千石風聲震<lb/>
於殊俗一叚奇事也軾近頗知養生亦自覺薄有所得<lb/>
見者皆言道貌與往日殊别更相濶數年索我閬風之<lb/>
上矣兼畫得寒林墨竹巳入神品行草尤工只是詩筆<lb/>
殊退也不知何故昨所寄臨江軍書久已収得二書反<lb/>
<pb n="KR4d0076_WYG_075-26b"/>
覆議論及處憂患者甚詳既以解憂又以洗我昏蒙所<lb/>
得不少也然所謂非茍知之亦允蹈之者願公常誦此<lb/>
語也杜子美困厄中一飲一食未嘗忘君詩人以來一<lb/>
人而已今見定國每有書皆有感恩念咎之語甚得詩<lb/>
人之本意僕雖不肖亦當髣髴於庶幾也近有人恵大<lb/>
丹砂少許光彩甚奇固不敢服然其人教以養火觀其<lb/>
變化聊以悦神度日賔去桂不甚逺朱砂差易致或為<lb/>
置數兩因寄及稍難即罷非急用也窮荒之中恐有一<lb/>
<pb n="KR4d0076_WYG_075-27a"/>
奇事但以冷眼隂求之大抵道士非金丹不能羽化而<lb/>
丹材多在南荒故葛稚川求勾漏令竟化於亷州不可<lb/>
不留意也陳璨一月前直往筠州㸔子由亦粗傳要妙<lb/>
云非久當此來此人不唯有道術其與人有情義久要<lb/>
不忘如此亦自可重道術多方難得其要然軾觀之唯<lb/>
能静心閉目以漸習之似覺有功幸信此語使氣流行<lb/>
體中痒痛安能近人也邇來江淮間酷暑殆非人所堪<lb/>
况於嶺外唯道德清曠必有以解煩釋悶者入秋來翛<lb/>
<pb n="KR4d0076_WYG_075-27b"/>
然清逺計尊候安勝君學術日益如川之方増幸更着<lb/>
鞭多讀史書仍手自抄為妙造次造次軾自謫居以來<lb/>
可了得易傳九巻論語説五巻今又下手作書傳迂拙之<lb/>
學聊以娛老且以為子孫藏耳子由亦了得詩傳又成<lb/>
春秋集傳想知之為一笑耳辱恵書并新詩妙曲大慰<lb/>
所懐河凍膠舟咫尺千里意思牢落可知得此佳作終<lb/>
日喜快滯悶氷釋幸甚幸甚近在常置得一小莊子嵗<lb/>
可得百石似可足食非不知揚州之美窮猿投林不暇<lb/>
<pb n="KR4d0076_WYG_075-28a"/>
擇木也<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4d0076_WYG_075-28b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　東坡全集巻七十五<lb/>
</p>
<p>
</p>
  </div>
<div>
                <head>東坡全集巻七十六</head>
    <p>
<pb n="KR4d0076_WYG_076-1a"/>
欽定四庫全書<lb/>
　東坡全集巻七十六　　　　宋　蘓軾　撰<lb/>
　　書十六首<lb/>
　　　與李方叔書<lb/>
軾頓首方叔先輩足下屢獲來教因循不一裁答悚息<lb/>
不已比日履兹秋暑起居佳勝録示子駿行状及數詩<lb/>
辭意整暇有加於前得之極喜慰累書見責以不相薦<lb/>
引讀之甚愧然其説不可不盡君子之知人務相勉於<lb/>
<pb n="KR4d0076_WYG_076-1b"/>
道不務相引於利也足下之文過人處不少如李氏墓<lb/>
表及子駿行状之類筆勢翩翩有可以追古作者之<lb/>
道至若前所示兵鑑則讀之終篇莫知所謂意者足<lb/>
下未甚有得於中而張其外者不然則老病昏惑不<lb/>
識其趣也以此私意猶兾足下積學不倦落其華而<lb/>
成其實深願足下為禮義君子不願足下豐於才而<lb/>
亷於徳也若進退之際不甚慎静則於定命不能有<lb/>
毫髮増益而於道徳有丘山之損矣古之君子貴賤<lb/>
<pb n="KR4d0076_WYG_076-2a"/>
相因先後相援固多矣軾非敢廢此道平生相知心<lb/>
所謂賢者則於稠人中譽之或因其言以考其實實<lb/>
至則名隨之名不可掩其自為世用理勢固然非力<lb/>
致也陳履常居都下逾年未嘗一至貴人之門章子<lb/>
厚欲一見終不可得中丞傅欽之侍郎孫莘老薦之<lb/>
軾亦掛名其間㑹朝廷多知履常者故得一官軾孤<lb/>
立言輕未嘗獨薦人也爵禄砥世人主所専宰相猶<lb/>
不敢必而欲責於軾可乎東漢處士私相謚非古也<lb/>
<pb n="KR4d0076_WYG_076-2b"/>
殆似丘明為素臣當得罪於孔門矣孟生貞曜盖亦<lb/>
蹈襲流弊不足法而况近相名字乎甚不願足下此<lb/>
等也軾於足下非愛之深期之逺定不及此猶能察<lb/>
其意否近秦少游有書來亦論足下近文益奇明主<lb/>
求人如不及豈有終汩没之理足下但信道自守當<lb/>
不求自至若不深自重恐喪失所有言切而盡臨紙<lb/>
悚息未即㑹見千萬保愛近夜眼昏不一不一軾頓首<lb/>
　　　上知府王龍圖書<lb/>
<pb n="KR4d0076_WYG_076-3a"/>
執事自軒車之來曽未期月蜀之士大夫舉欣欣然相<lb/>
慶以為近之所無有下至閭巷小民雖不足以識知君<lb/>
子之用心亦能懽欣踴躍轉相告語諠譁紛紜洋溢布<lb/>
出而不可掩雖户給之粟帛而人賜之爵其喜樂不如<lb/>
是之甚也伏惟明公何術以致此哉軾也安足以議雖<lb/>
然請得以僣言之盖明公之於蜀人所以深結其心而<lb/>
納之安居無事以養生送死者有所甚易而亦有所至<lb/>
難夫海濱之人輕游於江河何則其所見者大也昔先<lb/>
<pb n="KR4d0076_WYG_076-3b"/>
魏公宰天下十有八年聞其言語而被其教誨者皆足<lb/>
以為賢人而况於公乎度其視區區之一方不啻户庭<lb/>
之小且公為定州内以養民殖財而外震威武以待不<lb/>
臣之胡為之三年而四方稱之况於實非有難辦之事<lb/>
是以公至之日不勞而自成也此其所以為易者一也<lb/>
自近嵗以來蜀人不知有勤恤之加擢筋割骨以奉其<lb/>
上而不免於刑罰有田者不敢望以為飽有財者不敢<lb/>
望以為富惴惴焉恐死之無所然皆聞見所熟以為當<lb/>
<pb n="KR4d0076_WYG_076-4a"/>
然不知天下復有仁人君子也自公始至釋其重荷而<lb/>
出之於陷穽之中方其困急時簞瓢之饋愈於千金是<lb/>
故莫不懽忻鼓舞之至此其所以為易者二也雖然亦<lb/>
有所至難何者國家蓄兵以衛民而賦民以養兵此二<lb/>
者不可以有所厚薄也然而薄於養兵者其患近而易<lb/>
除厚於賦民者其憂逺而難救故夫庚子之小變起於<lb/>
兵離而甲午之大亂出於民怨由此觀之固有本末也<lb/>
而為政者徒知畏其易除之近患而不知畏其難救之<lb/>
<pb n="KR4d0076_WYG_076-4b"/>
逺憂而有志於民者則或因以生事非當世大賢孰能<lb/>
使之兩存而皆濟此其所以為難者一也蜀人之為怯<lb/>
自昔而然矣民有抑鬰至此而不能以告者且天下未<lb/>
嘗無貪暴之吏惟幸其上之明而可以訴是以猶有所<lb/>
恃今民怯而不敢訴其訴者又不見省幸而獲省者指<lb/>
目以為㐫民隂中其禍嗟夫明天子在上方伯連帥之<lb/>
職執民之權而不能為之地哉夫惟天下之賢者則民<lb/>
望之深而責之備若夫庸人誰復求之自頃數公其來<lb/>
<pb n="KR4d0076_WYG_076-5a"/>
也莫不有譽其去也莫不有毁夫豈其民望之深責之<lb/>
備而所以塞之者未至耶今之饑者待公而食寒者待<lb/>
公而衣凡民之失其所者待公而安傾耳聳聽願聞盛<lb/>
德日新而不替此其所以為難者二也伏惟明公以髙<lb/>
世之才何施而不可惟無忽其所以為易而深思其所<lb/>
難者而稍加意焉将天下被其澤而何蜀之足云軾負<lb/>
罪居喪不敢輒至貴人之門妄有所稱述誠不勝惓惓<lb/>
之心敢以告諸左右舊所為文十五篇政事之餘憑几<lb/>
<pb n="KR4d0076_WYG_076-5b"/>
一笑亦或有可觀耳<lb/>
　　　與葉進叔書<lb/>
進叔足下僕狷介寡合之人也足下望其貌而壮其氣<lb/>
聆其語而知其心握手見情素交論古今歡然若将與<lb/>
之忘年焉僕不自知何為而得此於足下也前日南歸<lb/>
草草不能道一辭到家秋氣巳髙牕户蕭然思與足下<lb/>
譚笑之樂恍乎若相從於夢中既覺而不知卧於虛榻<lb/>
也行日嘗辱贈言意勤辭直讀之使人惻惻動心足下<lb/>
<pb n="KR4d0076_WYG_076-6a"/>
之所以知僕心者至矣所以責善於朋友者亦至矣而<lb/>
又凡所以為至之中有所不至者僕得以盡之焉僕聞<lb/>
有自知之明者乃所以知人有自達之聰者乃所以達<lb/>
物自知矣可以無疑矣而徇人則疑於人自達矣可以<lb/>
無蔽矣而徇物則蔽於物今足下自知自達而無可疑<lb/>
可蔽矣豈僕所以得人與物之説耶至以謂僕之交不<lb/>
能把臂服膺以示無間凡此者非疑非蔽也乃僕所以<lb/>
為狷介寡合者足下顧不亮乎夫投規於矩雖公輸不<lb/>
<pb n="KR4d0076_WYG_076-6b"/>
能使之合何則方圓者殊也雜宫以羽雖師曠不能使<lb/>
之一何則緩急者異也對辯以訥遇剛以柔雖君子不<lb/>
能以無争何則所性所操之不同也足下聰明過人無<lb/>
世事不通獨不知物理之有參差者乎昔張籍遺韓愈<lb/>
之書責愈以商論文字不能下氣夫以退之而未免矧<lb/>
其下者乎雖然亦思而改之耳恐足下未審此聊復以<lb/>
書<lb/>
　　　答范景山書<lb/>
<pb n="KR4d0076_WYG_076-7a"/>
自離東武不復拜書疎怠之罪宜獲譴於左右矣兩辱<lb/>
手教存撫愈厚感愧不可言即日起居佳勝知局事勞<lb/>
冗殊甚景山雖去軒冕避津要所欲閒耳而不可得乃<lb/>
知吾道艱難之際仁人君子拾衆人所棄猶不可得然<lb/>
憂喜勞逸無非命者出辦此身與之浮沉則亦安往而<lb/>
不適也軾始到彭城幸甚無事而河水一至遂有為魚<lb/>
之憂近日雖巳减耗而來嵗之患方未可知法令周密<lb/>
公私匱乏舉動尤難直俟逐去耳久不聞餘論頑鄙無<lb/>
<pb n="KR4d0076_WYG_076-7b"/>
所鐫發恐遂汩没於流俗矣子由在南都亦多苦事近<lb/>
詩一軸拜呈冗迫無佳意思但堪供笑耳近齋居内觀<lb/>
於生術似有所得子由尤為造入景山有異書秘訣倘<lb/>
可見教乎餘非面莫盡惟乞萬萬自重<lb/>
　　　答參寥書<lb/>
去嵗倉卒離湖亦以不一别太虛參寥為恨留語於僧<lb/>
官不識能道否到黄巳半年朋遊常少思念公不去心<lb/>
懶且無便故不奏書逺承差人致問殷勤累幅所以開<lb/>
<pb n="KR4d0076_WYG_076-8a"/>
諭奨勉者至矣僕罪大責輕謫居以來杜門念舊而巳<lb/>
雖平生親識亦㫁往還理固宜爾而釋老數公反復千<lb/>
里致問情義之厚有加於平日以此知道德高風果在<lb/>
世外也見寄數詩及近編詩集詳味洒然如接清顔聽<lb/>
軟語也比巳焚筆硯㫁作詩故無縁屬和然時復一開<lb/>
以慰孤寂幸甚筆力愈老徤清熟過於向之所見此於<lb/>
至道殊不相妨何為廢之邪更當磨揉以追配彭澤未<lb/>
間自愛<lb/>
<pb n="KR4d0076_WYG_076-8b"/>
　　　答李康年書<lb/>
向承寵訪教語甚厚因循未及裁謝復枉專使辱書累<lb/>
幅意愈勤重且獲所著通言三篇及新詩碑刻廢學之<lb/>
人徒知愛其文之工妙而不能究極其意之所至欽味<lb/>
反覆不能釋手幸甚幸甚比日起居何如竊想著書講<lb/>
道馳騁百氏而游於藝學有以自娛忘其窮約也通言<lb/>
畧獲披味所發明者多矣謹且借留得為究觀他書豈<lb/>
敢輒留他日别為小字寫草書見恵不必心經乃大賜<lb/>
<pb n="KR4d0076_WYG_076-9a"/>
也要跋尾謾寫數字不稱妙筆<lb/>
　　　答舒堯文書<lb/>
軾啟午睡昬昬使者及門授教及詩振衣起觀頓爾醒<lb/>
快若清風之來得當之也大抵詞律荘重叙事精緻要<lb/>
非囂浮之作昔先零侵漢西疆而趙充國請行吐谷渾<lb/>
不貢於唐而文皇臨朝歎息思起李靖為将乃知老将<lb/>
自不同也晉師一勝城濮則屹然而霸雖齊陳大國莫<lb/>
不服焉今日魯直之於詩是巳公自於彼乞盟可也奈<lb/>
<pb n="KR4d0076_WYG_076-9b"/>
何欲為兩屬之國則犧牲玉帛焉得而給諸不敢當即<lb/>
承來命少資嗢<graphic n="KR1744" url="https://raw.githubusercontent.com/kanripo/KR-Gaiji/master/images/KR1744.png" mimeType="image/png"/>
　　　答陸道士書<lb/>
軾啟别來嵗月乃爾許也涉世不巳再罹憂患但知自<lb/>
哂耳感君不遺手書殷勤如此且審道體安休喜慰之<lb/>
極恵州凡百不惡杜門養痾所念君棄家求道二十餘<lb/>
年不見異人當得異書見許今春相訪果然能踐言何<lb/>
喜如之舊過廬山見蜀道士馬希言似有所知今為何<lb/>
<pb n="KR4d0076_WYG_076-10a"/>
在曽與之言否黄君髙人與世相忘者如軾與舍弟何<lb/>
足以致若得一見子由礱錯其所未至則軾可以受賜<lb/>
願因足下致懇當可得否韓朴主事多從傅同年遊近<lb/>
傅得漢東漕幕遂帯得來此否因見亦道意羅浮有一<lb/>
鄧道士名守安専静有守皆世外良友世外之道金丹<lb/>
為上儀隣次之服食草木又次之胎息三住為本殆無出<lb/>
此者嵇中散曰守之以一養之以和和理日濟同乎大<lb/>
順然後承以靈芝潤以醴泉晞以朝陽綏以五絃不用<lb/>
<pb n="KR4d0076_WYG_076-10b"/>
其他舉以中散為師矣適飲桂酒一盃醺然徑醉作書<lb/>
奉答真不勒字數矣桂酒乃仙方也釀桂而成盎然玉<lb/>
色非人間物也足下端為此酒一來有何不可但恐足<lb/>
下拘戒籙不飲道家少飲和神非破戒也餘惟善愛<lb/>
　　　答孫志康書<lb/>
自春末聞訃悲愕不巳自惟不肖得交公父子間有年<lb/>
矣即欲奉疏少道哀誠不獨海上無便又聞志康從西<lb/>
路迎䕶莫知往還的耗故因循至今遂辱専使手書累<lb/>
<pb n="KR4d0076_WYG_076-11a"/>
幅愧荷深矣竊承巳畢大事營辦勤苦何以堪任即日<lb/>
孝履支持預慰所望誌文實録讀之感噎自聞變故即<lb/>
欲譔哀辭以表契義萬一不知爵里之詳今復覩此文<lb/>
旦夕當下筆然不願傳出雖志康亦不以相示藏之家<lb/>
笥須不肖啟手足日乃出之也自惟無状百無所益於<lb/>
故舊惟文字庶幾不與草木同腐故决意為之然决不<lb/>
敢相示也志康必識此意千萬勿來索看也師是此文<lb/>
甚奇斯人亦可人也哉軾謫居巳逾年諸况粗遣禍福<lb/>
<pb n="KR4d0076_WYG_076-11b"/>
苦樂念念遷逝無足留胸中者又自省罪戾久積理應<lb/>
如此實甘受之今者北歸無日因遂自謂恵人漸作久<lb/>
居計正使終焉亦何所不可志康聞此言可以不深念<lb/>
也玳瑁藥合見遺乃吾介夫遺意謹炷香拜受志康所<lb/>
恵布蜜藥果等一一捧領感怍無量海上窮陋又謫居<lb/>
貧病乃無少物報謝慙負無量見戒勿輕與人詩文謹佩<lb/>
至言如見報出都日所聞虛實不可不知勿以告人也<lb/>
舍弟筠州甚安時得書兒姪輩或在陳或在許下兩兒<lb/>
<pb n="KR4d0076_WYG_076-12a"/>
子在宜興軾與幼子過在兹明年長子邁當挈他一房<lb/>
來此指射差遣因般過房下來見愛之深恐要知其詳<lb/>
示諭開嵗來此相聚雖為厚幸然竄逐中唯欲親故謝<lb/>
絶為孤寂可憐者則孤老猶可以粗安若志康人所指<lb/>
目者而乃不逺千里相求此重増軾罪戾也千萬寝之<lb/>
切告切告李泰伯前輩不相交往然敬愛其人欲作集<lb/>
引亦終不傳出也承諭世膺可為聚其前後文集異日<lb/>
示及當與志康商議少加刪定乃傳世也斯人既無後<lb/>
<pb n="KR4d0076_WYG_076-12b"/>
吾輩當與留意李文叔書巳領諸兒子為學頗長迨自<lb/>
宜興寄詩文來甚可觀此等辱雅遊最舊故輒以奉聞<lb/>
然不敢令拜状無益徒煩報答也㑹見無期千萬節哀<lb/>
自重<lb/>
　　　上執政乞度牒賑濟因修廨宇書<lb/>
軾頓首上書門下僕射相公閣下去年浙中冬雷發洪<lb/>
太湖水溢春又積雨蘇湖常秀皆水民就高田秧稻以<lb/>
待水退及五六月稍稍分種十不及四五而又繼之以<lb/>
<pb n="KR4d0076_WYG_076-13a"/>
旱以故早晚皆傷高下竝損自元豐以來民之艱食未<lb/>
有如今嵗者也軾巳三奏其事至今未報盖人微言輕<lb/>
理自當爾然亦恐監司諸郡不盡以實奏而廟堂所訪<lb/>
問往來之人或揣所樂聞不盡以實告故朝廷以軾言<lb/>
為過耳不然豈有仁聖在上羣賢並用而肯恬不為意<lb/>
乎入冬以來縁諸郡閉糴而税務用例違條収五糓力<lb/>
勝錢故米價斗至八九十衢睦等州至百餘錢皆足錢<lb/>
炎炎可畏軾用印板出榜千餘道止絶此兩事自半月<lb/>
<pb n="KR4d0076_WYG_076-13b"/>
來米糓通流價亦稍平然浙中無麥青黄之交當在來<lb/>
秋而熟不熟又未可知民懲熈寜流殍之禍上户有米<lb/>
者皆靳惜不肯出其勢非大出官米不能救此患自正<lb/>
月至七月本州裏外九縣日糶官米千五百石乃可以<lb/>
平價救饑計當用米三十一萬五千石今本州常平除<lb/>
兑充軍粮外止有十七萬石漕司許於鄰郡致三萬石<lb/>
尚少十一萬五千石計窮理迫須至控告軾近以本州<lb/>
廨宇弊壊奏乞度牒二百道修完未蒙開允意欲以此<lb/>
<pb n="KR4d0076_WYG_076-14a"/>
度牒募人於諸縣納米度可得二萬五千石然後减價<lb/>
出賣每斗六十度可得錢萬五千貫且以此錢修完廨<lb/>
宇雖不及元計錢數且修完𦂳要處亦粗可足用則是<lb/>
此度牒一出而兩利也伏望相公深念本州廨宇弊壊<lb/>
已甚不可不修及今完葺所費尚少後日大壊其費必<lb/>
倍又因以募人納米出糶救饑設使不因修完廨宇朝<lb/>
廷以饑民之故特出聖恩乞與二百道度牒猶不為過<lb/>
而况救饑修屋兩用而並濟乎軾愚惷少慮仰恃廟堂<lb/>
<pb n="KR4d0076_WYG_076-14b"/>
諸公仁賢䘏民必不忍拒此請意此度牒可以必得以<lb/>
此不候囘降指揮輒巳一面告喻商旅令儲峙米斛具<lb/>
水陸脚乗以須度牒之至深望果㫁不疑於一兩日内<lb/>
降付急遞日與吏民延頸企踵雖大旱望雲執熱思濯<lb/>
未喻其急也若不蒙哀察則是使軾失信商旅坐視流<lb/>
殍其為慙惶狼狽未易遽言至時朝廷雖加誅殛何補<lb/>
於事兼軾近者奏為本路轉運司今年合起年額米斛<lb/>
百六十萬乞特許且起一半或三分之二其餘候豐熟<lb/>
<pb n="KR4d0076_WYG_076-15a"/>
日隨年額起發未蒙恩許今年漕司窘迫實倍常嵗異<lb/>
時預買紬絹錢常於嵗前散絶今尚闕太半剗刷之急<lb/>
盖不遺餘力矣若非朝廷少加矜察則督迫之極害必<lb/>
及民近蒙朝廷許輟上供二十萬石出糶此大恵也然<lb/>
望更輟留三十萬石若無米可糶秪乞以此錢収買銀<lb/>
絹上供雖無補於饑民而散幣在民少解錢荒之患亦<lb/>
良䇿也此外秪有勸誘富民出穀助官賑貸及用常平<lb/>
錢米募民工役二事然皆難行勸誘之利未及貧民而<lb/>
<pb n="KR4d0076_WYG_076-15b"/>
誅求之禍先及上户浙中富民欠官錢者十人而九决<lb/>
無可勸誘之理至於募民工役亦非實恵若散募饑貧<lb/>
不堪工役鳥獸聚散得錢便走熈寜中嘗行此事名為<lb/>
召募其實不免於等第上差科官支錢米盡入役夫而<lb/>
本户又須貼錢雇人㐫年人户重有此擾皆虛名無實<lb/>
利少害多惟有多糶官米一事簡而易行米價既低民<lb/>
無貧富均享其利惟望相公留意則一路幸甚軾拙於<lb/>
言語不能盡寫憂危之状以曉左右惟有發書之日西<lb/>
<pb n="KR4d0076_WYG_076-16a"/>
向再拜扣頭黙禱庶幾區區丹誠可以感動萬一也不<lb/>
宣<lb/>
　　　上吕僕射論浙西災傷書<lb/>
軾頓首上書門下僕射相公閣下軾近上章論浙西淫<lb/>
雨颶風之災伏蒙恩㫖使與監司諸人議所以為來嵗<lb/>
之備者謹巳條上二事軾才術淺短禦災無䇿但知呌<lb/>
號朝廷乞寛减額米截賜上供言狂計拙死罪死罪然<lb/>
三吳風俗自古浮薄而錢塘為甚雖室宇華好被服粲<lb/>
<pb n="KR4d0076_WYG_076-16b"/>
然而家無宿舂之儲者盖十室而九自經熈寜饑疫之<lb/>
災與新法聚歛之害平時富民殘破略盡家家有市易<lb/>
之欠人人有鹽酒之債田宅在官房廊傾倒商賈不行<lb/>
市井蕭然譬如衰羸久病之人平時僅自支持更遭風<lb/>
寒暑濕之變便自委頓仁人君子當意外将䕶未可以<lb/>
壮夫常理期也今年錢塘賣常平米十八萬石得米者<lb/>
皆叩頭誦佛云官家将十八萬石米於烏鳶狐狸口中<lb/>
奪出數十萬人此恩不可忘也夫以區區戰國公子尚<lb/>
<pb n="KR4d0076_WYG_076-17a"/>
知焚券市義今以十八萬石米易錢九萬九千緡而能<lb/>
活數十萬人此豈下䇿也哉竊惟仁聖在上輔以賢哲<lb/>
一聞此言理無不行但恐世俗謟薄成風揣所樂聞與<lb/>
所忌諱不以仁人君子期左右争言無災或言有災而<lb/>
不甚積衆口之騐以惑聰明此軾之所私憂過慮也八<lb/>
月之末秀州數千人訴風災吏以為法有訴水旱而無<lb/>
訴風災拒閉不納老幼相騰踐死者十一人方按其事<lb/>
由此言之吏不喜言災者盖十人而九不可不察也軾<lb/>
<pb n="KR4d0076_WYG_076-17b"/>
既條上二事且以闗白漕憲兩司官吏皆來見軾曰此<lb/>
固當今之至計也然恐朝廷疑公為漕司地奈何軾曰<lb/>
吾為數十萬人性命言也豈䘏此小小悔吝哉去年秋<lb/>
冬諸郡閉糶商賈不行軾既劾奏通之又舉行災傷法<lb/>
約束本路不得収五糓力勝錢三郡米大至施及浙東<lb/>
而漕司官吏縁此愠怒幾不見容文符往來僚吏恐悚<lb/>
以軾之私意其不為漕司地也審矣力勝之免去嵗已<lb/>
有成法然今嵗未敢舉行者實恐再忤漕司怨咎愈深<lb/>
<pb n="KR4d0076_WYG_076-18a"/>
此則軾之疲懦畏人不免小有囘屈之罪也伏望相公<lb/>
一言檢舉成法自朝廷行下使五糓通流公私皆濟上<lb/>
以明君相之恩下以安孤危之迹不勝幸甚去嵗朝㫖<lb/>
免力勝錢止於四月浙中無麥須七月初間見新糓故<lb/>
自五月以來米價復増軾亦曽奏乞展限至六月終不<lb/>
報今者若蒙施行則乞以六月為限去嵗恩㫖寛减上<lb/>
供額米三分之一而户部必欲得見錢浙中遂有錢荒<lb/>
之憂軾奏乞以錢和買銀絹上供三請而後可今者若<lb/>
<pb n="KR4d0076_WYG_076-18b"/>
蒙施行即乞一時行下軾竊度事勢若不且用愚計來<lb/>
嵗恐有流殍盗賊之憂或以其狂淺過計事難施用即<lb/>
乞别除一小郡仍選才術有餘可以坐消災沴者使任<lb/>
一路之責幸甚幸甚干冒台重伏紙慄戰不宣<lb/>
　　　揚州上吕相書<lb/>
軾再拜伏䝉手書見謂勇於為義不當在外奨飾過分<lb/>
悚息之至軾竊謂士在用不用不在内外也自揣所宜<lb/>
在外不惟身安耳静至於束吏養民亦粗似所便又不<lb/>
<pb n="KR4d0076_WYG_076-19a"/>
自量每有所建請蒙相公主張施行使軾常在外為朝<lb/>
廷採摭四方利病而相公擇其可行者行之豈非學道<lb/>
者平生之至願也哉頃者所論積欠蒙示諭巳有定議<lb/>
此殆一洗天下瘡痏也近復建言綱運折欠利害乞申<lb/>
明編敕嚴賜約束行下而罷真楊楚泗轉般倉斗子倉<lb/>
法必以闗覽此事若行不過嵗失淮南商税萬緡而數<lb/>
年之後所得必却過之但綱梢飽暖餽運辦集必無三<lb/>
十萬石之欠而能使六路運卒保完背頰使臣人員千<lb/>
<pb n="KR4d0076_WYG_076-19b"/>
百人保完身計此豈小事乎其餘綱運弊害小小枝葉<lb/>
亦不住講求續上其事又軾自入淮南界聞二三年來<lb/>
諸郡税務刻急日甚行路咨怨商賈幾於不行有税物<lb/>
者既無脱遺其無税物及雖有不多者皆不與㸃檢但<lb/>
多喝税錢商旅不肯認納則苛留十日半月人船既衆<lb/>
貲用坐竭則所喝唯命州郡轉運司皆力主此輩無所<lb/>
告訴竊聞東南物貨全不通行京師坐致枯涸若不及<lb/>
相公在位救解此患恐遂滋長至於不可救矣祗如揚<lb/>
<pb n="KR4d0076_WYG_076-20a"/>
州税額已増不虧而數小吏為虐不巳原其情盖為有<lb/>
條許酒税監官分請増剰賞錢此元豐中一小人建議<lb/>
羞汚士風莫此為甚如酒務行此法雖士人所恥猶無<lb/>
大害若税務行之則既増之外刻剥不巳行路被其虐<lb/>
矣軾旦夕欲上此奏乞罷之亦望相公留念軾巳買田<lb/>
陽羨歸計已成紛紛多言深可憫笑但貪及相公在位<lb/>
求治繩墨之外故時効區區庶小有益於世耳不宣<lb/>
　　　答䖍倅俞括奉議書<lb/>
<pb n="KR4d0076_WYG_076-20b"/>
軾頓首資深使君閣下前日辱訪寵示長牋及詩文一<lb/>
編伏讀數日廢巻拊掌有起予之歎孔子曰辭達而巳<lb/>
矣物固有是理患不知知之患不能達之於口與手所<lb/>
謂文者能達是而巳文人之盛莫如近世然私所敬慕<lb/>
者獨陸宣公一人家有公奏議善本頃侍講讀嘗繕寫<lb/>
進御區區之忠自謂庶幾於孟軻之敬王且欲推此學<lb/>
於天下使家藏此方人挾此藥以待世之病者豈非仁<lb/>
人君子之至情也哉今觀所示議論自東漢以下十篇<lb/>
<pb n="KR4d0076_WYG_076-21a"/>
皆欲酌古以馭今有意於濟世之用而不志於耳目之<lb/>
觀美此正平生所望於朋友與凡學道之君子也然去<lb/>
嵗在都下見一醫工頗藝而窮慨然謂僕曰人所以服<lb/>
藥端為病耳若欲以適口則莫如芻豢何以藥為今孫<lb/>
氏劉氏皆以藥顯孫氏期於治病不擇甘苦而劉氏専<lb/>
務適口病者宜安所去取而劉氏富倍孫氏此何理也<lb/>
使君斯文未必售於世然售不售豈吾儕所當挂口哉<lb/>
聊以發一笑耳進宣公奏議有一表輒録呈不須示人<lb/>
<pb n="KR4d0076_WYG_076-21b"/>
也餘俟面謝不宣<lb/>
　　　答吳秀才書<lb/>
軾啓逺辱專人恵教具審比來起居佳勝感慰之至與<lb/>
子野先生游幾二十年矣始以李六丈待制師中之言<lb/>
知其為人李公人豪也於世少所屈伏獨與子野書云<lb/>
白雲在天引領何及而子野一見僕便諭出世間法以<lb/>
長生不死為餘事而以練氣服藥為土苴也僕雖未能<lb/>
行然喜誦其言嘗作論養生一篇為子野出也近者南<lb/>
<pb n="KR4d0076_WYG_076-22a"/>
遷過真楊間見子野無一語及得喪休戚事獨謂僕曰<lb/>
邯鄲之夢猶足以破妄而歸真子今目見而身履之亦<lb/>
可以少悟矣夫南方雖號為瘴癘地然死生有命初不<lb/>
由南北也且許過我而歸自到此日夜望之忽得來教<lb/>
乃知子野尚在北不逺當來赴約也長書稱道過實讀<lb/>
之赧然所論孟楊申韓諸子皆有理詞氣翛然又以喜<lb/>
子野之有佳子弟也然昆仲以子野之故雖未識面懸<lb/>
相喜者則附遞一書足矣何至使人蠒足逺來又致酒<lb/>
<pb n="KR4d0076_WYG_076-22b"/>
麪海物荔子等僕豈以口腹之故千里勞人哉感愧厚<lb/>
意無以云諭過廣州買得檀香數斤定居之後杜門燒<lb/>
香閉目清坐深念五十九年之非耳今分一半非以為<lb/>
往復之禮但欲昆仲知僕汛掃身心澡瀹神氣兀然灰<lb/>
槁之大畧也有書與子野更督其南歸相過少留為僕<lb/>
印可其巳得而訶䇿其所未至也此外萬萬自愛<lb/>
　　　答劉沔都曹書<lb/>
軾頓首都曹劉君足下蒙示書教及編録拙詩文二十<lb/>
<pb n="KR4d0076_WYG_076-23a"/>
巻軾平生以言語文字見知於世亦以此取疾於人得<lb/>
失相補不如不作之安也以此常欲焚棄筆硯為瘖黙<lb/>
人而習氣宿業未能盡去亦謂隨手雲散鳥没矣不知<lb/>
足下黙隨其後掇拾編綴畧無遺者覽之慙汗可為多<lb/>
言之戒然世之蓄軾詩文者多矣率真偽相半又多為<lb/>
俗子所改竄讀之使人不平然亦不足怪識真者少盖<lb/>
從古所病梁蕭統集文選世以為工以軾觀之拙於文<lb/>
而陋於識者莫統若也宋玉賦高唐神女其初畧陳所<lb/>
<pb n="KR4d0076_WYG_076-23b"/>
夢之因如子虛亡是公相與問答皆賦矣而統謂之敘<lb/>
此與兒童之見何異李陵蘇武贈别長安而詩有江漢<lb/>
之語及陵與武書詞句儇淺正齊梁間小兒所擬作决<lb/>
非西漢文而統不悟劉子𤣥獨知之范曄作蔡琰傳載<lb/>
其二詩亦非是董卓已死琰乃流落方卓之亂伯喈尚<lb/>
無恙也而其詩乃云以卓亂故流入於胡此豈真琰語<lb/>
哉其筆勢乃效建安七子者非東漢詩也李太白韓退<lb/>
之白樂天詩文皆為庸俗所亂可為太息今足下所示<lb/>
<pb n="KR4d0076_WYG_076-24a"/>
二十巻無一篇偽者又少謬誤及所示書詞清婉雅奥<lb/>
有作者風氣知足下致力於斯文久矣軾窮困本坐文<lb/>
字盖願刳形去智而不可得者然幼子過文益竒在海<lb/>
外孤寂無聊過時出一篇見娛則為數日喜寝食有味<lb/>
以此知文章如金玉珠貝未易鄙棄也見足下詞學如<lb/>
此又喜吾同年兄龍圖公之有後也故勉作報書匆匆<lb/>
不宣<lb/>
　　　答王庠書<lb/>
<pb n="KR4d0076_WYG_076-24b"/>
别紙累幅過當老病廢忘豈堪英俊如此責望也少年<lb/>
應科目時記録名數沿革及題目等大畧與近嵗應舉<lb/>
者同爾亦有節目文字才塵沗後便被舉主取去今日<lb/>
皆無有然亦無用也實無捷徑必得之術但如君高材<lb/>
强力積學數年自有可得之道而其實皆命但卑意欲<lb/>
少年為學者每讀書皆作數過盡之書富如入海百貨<lb/>
皆有之人之精力不能兼収盡取但得其所欲求者耳<lb/>
故願學者每次作一意求之如欲求古人興亡治亂聖<lb/>
<pb n="KR4d0076_WYG_076-25a"/>
賢作用但作此意求之勿生餘念又别作一次求事迹<lb/>
故實典章文物之類亦如之他皆倣此此雖迂鈍而他<lb/>
日學成八面受敵與渉獵者不可同日而語也甚非速<lb/>
化之術可笑可笑<lb/>
　<lb/>
　<lb/>
　<lb/>
　<lb/>
<pb n="KR4d0076_WYG_076-25b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　東坡全集巻七十六<lb/>
</p>
<p>
</p>
  </div>
<div>
                <head>東坡全集巻七十七</head>
    <p>
<pb n="KR4d0076_WYG_077-1a"/>
欽定四庫全書<lb/>
　東坡全集巻七十七　　　　宋　蘓軾　撰<lb/>
　　尺牘六十六首<lb/>
　　　與李方叔四首<lb/>
久不奉書問為愧遞中辱手書勞勉益厚無状何以致<lb/>
足下拳拳之不忘如此比日起居何如今嵗暑毒十倍<lb/>
常年雨晝夜不止病夫氣息而已想足下閉門著述自<lb/>
有樂事間從諸英唱和談論此可羡也何時得㑹合惟<lb/>
<pb n="KR4d0076_WYG_077-1b"/>
萬萬自重不宣<lb/>
　　　又<lb/>
秋試時不審從吉未若可下文字須望鼎甲之捷也暑<lb/>
中既不飲酒無縁作字時有一二輒為人取去無以塞<lb/>
好事之意亦不願足下如此僻好也近獲一銅鏡如漆<lb/>
色光明冷徹背有銘云漢有善銅出白陽取為鏡清如<lb/>
明左龍右虎俌之字體雜篆𨽻真漢時字也白陽不知<lb/>
所在豈南陽白水陽乎如字應作而字使耳左月左日<lb/>
<pb n="KR4d0076_WYG_077-2a"/>
皆未甚曉更閒為考之<lb/>
　　　又<lb/>
頃年於稠人中驟得張秦黄晁及方叔履常意謂天不<lb/>
愛寳其獲盖未艾也比來經渉世故間闗四方更欲求<lb/>
其似邈不可得以此知人决不徒出不有立於先必有<lb/>
覺於後也如方叔飄然布衣亦幾不免淳甫少遊又安<lb/>
所獲罪遂斷棄其命言之何益付之清議而已憂患雖<lb/>
巳過更宜慎口以安晩節<lb/>
<pb n="KR4d0076_WYG_077-2b"/>
　　　又<lb/>
承示諭長安君偶患臂痛不能舉某於錢昌武朝議處<lb/>
傳得一方云其初本施渥寺丞者因寓居京師甜水巷<lb/>
見乞兒兩足拳㮏屐子行渥常以錢物飲食遺之凡期<lb/>
年不衰尋赴任數年而還復僦曩居則乞兒巳不見矣<lb/>
一日見於相國寺前行走如飛渥就問之則曰遇人傳<lb/>
兩藥方服一料已能走耳服之立効其後已傳數人皆<lb/>
神妙但手足上疾皆可服不拘男子婦人秘之秘之其<lb/>
<pb n="KR4d0076_WYG_077-3a"/>
方元只是王氏博濟方中方但人不知耳博濟誤以虎<lb/>
脛為虎腦便請長安君合服必騐朝雲者死於恵州久<lb/>
矣别後學書頗有楷法亦學佛法臨去誦六如偈以絶<lb/>
塟之恵州棲禪寺僧作亭覆之榜曰六如亭最荷夫人<lb/>
垂顧故詳及之<lb/>
　　　與陳公密三首<lb/>
途中喜見令子得聞動止之詳繼領專使手書且審即<lb/>
日尊體清勝感慰無量差借白直兠乘擔索一一仰煩<lb/>
<pb n="KR4d0076_WYG_077-3b"/>
神用孤旅獲濟荷徳之心未易云喻來日晩方達蒙里<lb/>
即如所教出陸至南華南華留半月即造宇下一吐區<lb/>
區預深欣躍<lb/>
　　　又<lb/>
行役艱羈託庇以濟分貺丹劑拯其衰疾此意豈可<lb/>
忘哉其餘言謝莫盡令子昆仲比辱書示未暇修書<lb/>
悚息悚息曹三班亷幹非常逺送愧感二絶句發一<lb/>
笑<lb/>
<pb n="KR4d0076_WYG_077-4a"/>
　　　又<lb/>
窮途棲屑獲見君子開懐抵掌為樂未央公既王事靡<lb/>
寜某亦歸心所薄怱遽就别如何可言别後亟辱恵書<lb/>
詞㫖増重且審起居佳勝感慰深矣某已度嶺巳脱問<lb/>
鵩之憂行有見蝎之喜但逺德惘惘未忘於情新春保<lb/>
練以需驛召<lb/>
　　　與徐仲車<lb/>
昨日既蒙言贈今日又荷心送盎然有得載之而南矣<lb/>
<pb n="KR4d0076_WYG_077-4b"/>
辱手教極甚厚愛孔子所謂忠焉能勿誨乎當書諸紳<lb/>
寝食不忘也<lb/>
　　　與吳秀才<lb/>
某啟相聞久矣獨未得披寫相盡常若有所負罪廢淪<lb/>
落屏迹郊野初不意舟從便道有失脩敬不謂過予衝<lb/>
冒大熱間闗榛莽曲賜臨顧一見灑然遂見平生之懽<lb/>
典刑所鍾既深嘆仰而大篇璀璨徤論抑揚盖自去中<lb/>
州未始得此勝侣也欽佩俯求衰晩何以為對送别堤<lb/>
<pb n="KR4d0076_WYG_077-5a"/>
下恍然如夢覺陳迹具存豈有所遇而然耶留示珠玉<lb/>
正快如九鼎之珍徒咀嚼一臠宛轉而不忍下咽也未<lb/>
知舟從定作幾日計早晩過金陵當得欵奉<lb/>
　　　與彦正判官<lb/>
古琴當與響泉韻磬並為當世之寳而鏗金瑟瑟遂蒙<lb/>
輟恵報賜之間赧汗不巳又不敢逺逆來意謹當傳示<lb/>
子孫永以為好也然某素不觧彈適紀老枉道見過令<lb/>
其侍者快作數曲拂歴鏗然正如若人之語也試以一<lb/>
<pb n="KR4d0076_WYG_077-5b"/>
偈問之若言琴上有琴聲放在匣中何不鳴若言聲在<lb/>
指頭上何不於君指上聽録以奉呈以發千里一笑也<lb/>
寄恵佳紙名荈重煩厚意一一捧領訖感怍不已適有<lb/>
他冗書不周謹<lb/>
　　　與毛澤民推官三首<lb/>
公素人來得書累幅既聞起居之詳又獲新詩一篇及<lb/>
公素寄示雙石記居夷久矣不意復聞韶濩之餘音喜<lb/>
慰之極無以云喻久廢筆硯不敢繼和必識此意㑹合<lb/>
<pb n="KR4d0076_WYG_077-6a"/>
無期臨書惘惘秋暑萬萬以時自厚<lb/>
　　　又<lb/>
寓居粗遣本帶一㓜子來今者長子又授韶州仁化令<lb/>
冬中當挈家至此某巳買得數畆地在白鶴峰上古白<lb/>
鶴觀基也巳令斫木陶瓦作屋三十許間今冬成去七<lb/>
十無幾矧未必能至耶更欲何之以此神氣粗定他更<lb/>
無足為故人念者聖主方設科求宏詞公儻有意乎<lb/>
　　　又<lb/>
<pb n="KR4d0076_WYG_077-6b"/>
新居在大江上風雲百變足娛老人也有一書齋名思<lb/>
無邪閑知之寄示奇茗極精而豐南來未始得也亦時<lb/>
復有山僧逸民可與同賞此外但緘而藏之耳佩荷厚<lb/>
德永以為好秋興之作追配騷人矣不肖何足以窺其<lb/>
粗遇不遇自有定數然非厄窮無聊何以發此奇思以<lb/>
自表於世耶敬佩來貺傳之知音感愧之極數日適苦<lb/>
壅嗽殆不可堪强作報滅裂死罪<lb/>
　　　與陳輔之<lb/>
<pb n="KR4d0076_WYG_077-7a"/>
某啟昨日承訪及病倦不及起見愧仰深矣熱甚起居<lb/>
何如萬里海表不死歸宿田里得疾遂有不起之憂豈<lb/>
非命耶若得少駐復與故人一笑此又望外也力疾書<lb/>
此數字<lb/>
　　　與司馬温公<lb/>
春末景仁丈自洛還復辱賜教副以超然雄篇喜抃累<lb/>
日尋以出京無暇比到官隨分紛紏久稽裁謝悚怍無<lb/>
巳比日不審台候何如某强顔沗竊中所愧於左右者<lb/>
<pb n="KR4d0076_WYG_077-7b"/>
多矣未涯瞻奉惟冀為國自重謹奉啟問<lb/>
某再啟超然之作不惟不肖附託以為寵遂使東方陋<lb/>
州為不朽之盛事然所以奨與則過矣久不見公新文<lb/>
忽領獨樂園記誦味不巳輒不自揆作一詩聊發一笑<lb/>
耳彭城嘉山水魚蟹争訟寂然盜賊衰少聊可藏拙但<lb/>
朋遊濶逺舍弟非久赴任益岑寂矣謫居窮僻如在井<lb/>
底杳不知京洛之耗不審邇日寝食何如某以愚暗獲<lb/>
罪咎自已招無足言者但波及左右為恨殊深雖髙風<lb/>
<pb n="KR4d0076_WYG_077-8a"/>
偉度非此細故所能塵垢然某思之不啻芒背爾寓居<lb/>
去江無十步風濤烟雨曉夕百變江南諸山在几席此<lb/>
幸未始有也雖有窘乏之憂亦布褐藜藿而已瞻晤無<lb/>
期臨書惘然伏乞以時善加調䕶<lb/>
　　　與魯直二首<lb/>
晁君寄騷細看甚奇信其家多異材耶然有少意欲魯<lb/>
直以巳意微箴之凡人文字務使平和至足餘溢為奇<lb/>
怪盖出於不得巳也晁文奇怪似差早然不可直云耳<lb/>
<pb n="KR4d0076_WYG_077-8b"/>
非謂避諱也恐傷其邁往之氣當為朋友講磨之語乃<lb/>
宜不知公謂然否<lb/>
　　　又<lb/>
某啟方恵州遣人致所恵書承中塗相見尊候甚安即<lb/>
日想已達黔中不審起居何似云大率似長沙審爾亦<lb/>
不甚惡也恵州久巳安之矣度黔亦無不可處之道也<lb/>
聞行囊中無一錢塗中頗有好事者能相濟給否某雖<lb/>
未至此然亦凛凛然水到渠成不煩預憂但數日苦痔<lb/>
<pb n="KR4d0076_WYG_077-9a"/>
病百藥不瘳遂斷肉菜五味日食淡麫兩椀胡蔴茯苓<lb/>
麨數盃其戒又嚴於魯直雖未能作文自誓且日戒一<lb/>
日庶幾能終之非特愈痔所得多矣子由得書甚能有<lb/>
益於枯槁也文潜在南極安少游謫居甚自得淳甫亦<lb/>
然皆可喜獨元老淹忽為之流涕病劇久矣想非由逺<lb/>
適也幽絶書問難繼惟倍萬保重不宣<lb/>
有姪婿王郎名庠榮州人文行皆超然筆力有餘出語<lb/>
不凡可収為吾黨也自蜀遣人來恵云魯直在黔决當<lb/>
<pb n="KR4d0076_WYG_077-9b"/>
往見求書為先容嘉其有奇操故為作書然舊聞太夫<lb/>
人多病未易逺去謾為一言眉山有程道晦者亦奇士<lb/>
文益老王郎盖師之此兩人者有致窮之具而與不肖<lb/>
又欲往求魯直其窮殆未易瘳也<lb/>
　　　與陳𫝊道五首<lb/>
某啟久不接奉思仰不可言辱專人以書為貺禮意兼<lb/>
重捧領惕然且審比來起居佳勝某以衰病難於供職<lb/>
故堅乞一閒郡不謂更得繁劇然巳得請不敢更有所<lb/>
<pb n="KR4d0076_WYG_077-10a"/>
擇但有廢曠不治之憂耳而來書乃有遇不遇之説甚<lb/>
非所以安全不肖也某凡百無取入為侍從出為方面<lb/>
此而不遇復以何者為遇乎來使力告囘區區百不盡<lb/>
一乍逺千萬自愛<lb/>
　　　又<lb/>
衰朽何取而傳道昆弟過聽相厚如此數日前履常謁<lb/>
告自徐來宋相别王八子安偕來方同舟不信宿而歸<lb/>
久承傳道亦欲至靈壁以部役沂上不果佩荷此意何<lb/>
<pb n="KR4d0076_WYG_077-10b"/>
時敢忘又承以近詩一冊為賜筆老而思深蘄配古人<lb/>
非求合於世俗者也幸甚幸甚錢塘詩皆率然信筆一<lb/>
一煩収録祗以暴其短耳<lb/>
　　　又<lb/>
某方病市人逐利好刋某拙文欲毁其板矧欲更令人<lb/>
刋邪當俟稍暇盡取舊詩文存其不甚惡者為一集以<lb/>
公過取其言當令録一本奉寄今所示者不惟有脱悞<lb/>
其間亦有他人文也知日課一詩甚善此技雖髙才非<lb/>
<pb n="KR4d0076_WYG_077-11a"/>
甚習不能工也聖俞昔嘗如此某近絶不作詩盖有以<lb/>
非面莫究獨神道碑墓誌數篇耳碑盖被㫖作而誌文<lb/>
以景仁丈世契不得辭欲寫呈文多無暇聞都下巳刋<lb/>
板想即見之也某頃伴虜使頗能誦某文以此知虜中<lb/>
皆有中原文字故為此碑<hi>謂富公碑也</hi>欲使虜知通好用兵<lb/>
利害之所在也昔年在南京有問僕此事故終之李公<lb/>
文集引得閒當作向所示集古文留子由處有書令檢<lb/>
送也<lb/>
<pb n="KR4d0076_WYG_077-11b"/>
　　　又<lb/>
久不上問愧負深矣忽枉手訊勞來甚勤夙昔之好不<lb/>
替有加兼審比來起居佳勝感慰兼集新舊諸詩幸得<lb/>
敬覽不意餘生復見斯作古人日逺俗學衰陋作者風<lb/>
氣猶存君家伯仲間近見報履常作正字伯仲介特之<lb/>
操處窮益勵時流孰知之者用是占之知公議稍伸耶<lb/>
傳道豈久筦庫者未由面談惟冀厚自愛重而已<lb/>
　　　又<lb/>
<pb n="KR4d0076_WYG_077-12a"/>
來詩欲和數首以速欲發此价故未暇閒居有少述作<lb/>
何日見公昆仲當出相示宫觀之命已過忝矣此外只<lb/>
有歸田為急承見教想識此懐履常未及拜書因家信<lb/>
道區區<lb/>
　　　與龎安常<lb/>
端居静念思五臟皆止一而腎獨二盖萬物之所鍾始<lb/>
生之所出死之所入也故太𤣥罔直蒙酋冥罔為冬直<lb/>
為春蒙為夏酋為秋㝠復為冬則此理也人之四肢九<lb/>
<pb n="KR4d0076_WYG_077-12b"/>
竅凡兩者皆水屬也兩腎兩足兩外腎兩手兩目兩鼻<lb/>
皆水之升降出入也手足外腎舊説固與腎相表裏而<lb/>
鼻與目皆古未之言也豈亦有之而僕觀書少不見耶<lb/>
以理推之此兩者其液皆鹹非水而何僕以為不得此<lb/>
理則内丹不成此又未易以筆墨究也古人作明目方<lb/>
皆先養腎水而以心火暖之以脾固之脾氣盛則水不<lb/>
下泄心氣下則水上行水不下泄而上行目安得不明<lb/>
哉孫思邈用磁石為主而以朱砂神麯佐之豈此理也<lb/>
<pb n="KR4d0076_WYG_077-13a"/>
夫安常博極羣書而善窮物理當為僕思之是否一報<lb/>
某書<lb/>
　　　與王敏仲八首<lb/>
某垂老投荒無復生還之望昨已與長子邁訣巳處置<lb/>
後事矣今到海南首當作棺次便作墓仍留手疏與諸<lb/>
子死即塟於海外庶幾延陵季子嬴博之義父既可施<lb/>
之子子獨不可施之父乎生不挈家死不扶柩此亦東<lb/>
坡之家風也此外燕坐寂照而巳所云途中邂逅意謂<lb/>
<pb n="KR4d0076_WYG_077-13b"/>
不如其巳所欲言者豈有過此者乎故覼縷此紙以代<lb/>
面别<lb/>
　　　又<lb/>
某啟得郡既謝即不敢久留故人事有不周方欲奉啟<lb/>
告别遽辱恵問且審起居佳勝寵喻過實深荷奨借旦<lb/>
夕遂行益逺萬萬以時自重不宣<lb/>
　　　又<lb/>
羅浮山道士鄧守安字道立山野拙訥然道行過人廣<lb/>
<pb n="KR4d0076_WYG_077-14a"/>
恵間敬愛之好為勤身濟物之事嘗與某言廣州一城<lb/>
人好飲鹹苦水春夏疾疫時所損多矣惟官員及有力<lb/>
者得飲劉王山井水貧下何由得惟蒲澗山有滴水岩<lb/>
水所從來髙可引入城盖二十里以下耳若於巖下作<lb/>
大石槽以五管大竹續處以蔴繩漆塗之隨地髙下直<lb/>
入城中又為一大石槽以受之又以五管分引散流城<lb/>
中為小石槽以便汲者不過用大竹萬餘竿及二十里<lb/>
間用葵茆苫蓋大約不過費百千數可成然須於循州<lb/>
<pb n="KR4d0076_WYG_077-14b"/>
置少良田令嵗可得租課五七千者令嵗買大筋竹萬<lb/>
竿作竹栰下廣州以備不住抽換又須於廣州城中置<lb/>
得少房錢可以日掠二百以備抽換之費專差兵匠數<lb/>
人廵覷修葺則一城貧富同飲甘凉其利便不在言也<lb/>
自有廣州以來以此為患若人户知有此作其欣願可<lb/>
知喜捨之心料非復塔廟之比矣然非道士至誠不欺<lb/>
精力勤幹不能成也敏仲見訪及物之事敢以此獻更<lb/>
苦直望仙耳世間貪愛無絲毫也可以無疑從來帥漕<lb/>
<pb n="KR4d0076_WYG_077-15a"/>
諸公亦多請與語某喜公濟物之事故詳以告可否更<lb/>
在熟籌慎勿令人知出於不肖也<lb/>
　　　又<lb/>
某再啟示喻津遣孤孀救藥病厲政無急於此者矣非<lb/>
敏仲莫能行之幸甚廣州商旅所聚疾疫作客先僵仆<lb/>
因薫染居者事與杭相類莫可擘劃一病院要須有嵗<lb/>
入課利供之乃長久之利試留意來喻以此等各仕宦<lb/>
快意目前美哉此言誰肯然者循州周守治状過人議<lb/>
<pb n="KR4d0076_WYG_077-15b"/>
論可聽想蒙顧盼也<lb/>
　　　又<lb/>
某又有少懇見人説舍弟赴容州路自英韶間舟行由<lb/>
端康等州而往公能與監司諸公言輟一舟與之否今<lb/>
有一家書欲告差人齎往嶺上與之罪大罰輕數年行<lb/>
遣不下屢當患禍老矣何以堪此恃公舊眷必能興哀<lb/>
悚恐悚恐<lb/>
　　　又<lb/>
<pb n="KR4d0076_WYG_077-16a"/>
聞遂作管引蒲澗水甚善每竿上須鑚一小眼如菉豆<lb/>
大以小竹針窒之以驗通塞道逺日久無不塞之理若<lb/>
無以騐之則一竿之塞輒累百竿矣仍願公擘畫少錢<lb/>
令嵗入五十餘竿竹不住抽換永不廢僣言必不訝也<lb/>
　　　又<lb/>
富公碑詞甚愧不工公更加粉飾豈至是哉舟中病暑<lb/>
疲倦不謹恕之<lb/>
　　　又<lb/>
<pb n="KR4d0076_WYG_077-16b"/>
某再啟林醫遂蒙補授於旅泊處衰病非小補也又工<lb/>
小兒産科㓜累将至且留調理渠欲往謝未令去也乞<lb/>
不罪治瘴止用姜葱豉三物濃煑熱呷無不効者而土<lb/>
人不知作豉入此州無黒豆聞五羊頗有之便乞為致<lb/>
三石得為作豉散飲病者不罪不罪<lb/>
　　　與鄭靖老二首<lb/>
某啟到雷州見張君俞首獲公手書累幅欣慰之極不<lb/>
可云喻到亷亷守乃云公巳離邕矣方悵然欲求問從<lb/>
<pb n="KR4d0076_WYG_077-17a"/>
者所在少通區區忽得來教釋然又得新詩皆秀傑語<lb/>
幸甚幸甚别來百罹不可勝言置之不足道也志林竟<lb/>
未成但草得書傳十三巻甚賴公兩借書籍檢閲也向<lb/>
不知公所存又不敢帶行封作一籠寄邁處令訪尋歸<lb/>
納如未有便且寄廣州何道士處巳深囑之必不敢墜<lb/>
某留此過中秋或至月末乃行至北流作竹筏下水歴<lb/>
容藤至梧與邁約令般家至梧相㑹中子迨亦至恵矣<lb/>
却顧舟泝賀江而上水陸數節方至永老業可奈何奈<lb/>
<pb n="KR4d0076_WYG_077-17b"/>
何未㑹間以時自重不宣<lb/>
　　　又<lb/>
某見張君俞乃始知公中間亦為小人所捃摭令史以<lb/>
下固不知退之諱辯也而卿貳等亦爾耶進退有命豈<lb/>
此輩所制知公奇偉必不經懐也某鬚髪盡白然體力<lb/>
原不减舊或不即死聖澤汪洋更一赦或許歸農則帶<lb/>
月之鋤可以對秉也本意専欲歸蜀不知能遂此計否<lb/>
蜀若不歸即以杭州為家朱邑有言子孫奉祠我不如<lb/>
<pb n="KR4d0076_WYG_077-18a"/>
桐鄉之民不肖亦云然外物不可必當更臨事隨宜但<lb/>
不即死歸田可必也公欲相從於溪山間想是真誠之<lb/>
願水到渠成亦不須預慮也此生真同露電豈通把玩<lb/>
耶某頓首<lb/>
　　　上韓昭文<lb/>
某啟違逺旌棨忽巳數月改嵗緬想台候勝常邊徼往<lb/>
還從者殊勞目望馬首但迂拙動成罪戾恐不能及見<lb/>
公之還而去耳餘寒伏冀為國自重因李秘校行謹奉<lb/>
<pb n="KR4d0076_WYG_077-18b"/>
啟恭候不宣<lb/>
　　　與李廷評<lb/>
某啟經由特辱枉訪適以卧病數日及連日㑹集殊無<lb/>
少暇治行怱遽不及一謝明日解維遂爾違闊豈勝愧<lb/>
負<lb/>
　　　與黄敷言二首<lb/>
某啟疊辱寵訪感慰兼集晩來起居佳勝承來晨啟行<lb/>
以衰疾畏寒不果往别悚怍深矣衝涉雨霰萬萬保練<lb/>
<pb n="KR4d0076_WYG_077-19a"/>
謹令兒子候違不宣<lb/>
　　　又<lb/>
少事干煩一書與恵州李念四秀才告為到廣州日専<lb/>
遣人達之不罪交代民師且為再三致意某再拜不宣<lb/>
　　　又與陸固朝奉<lb/>
某啟久留屬疾不敢造請負愧巳深兹者啟行又不往<lb/>
别悚怍之至謹奉手啟代違<lb/>
　　　與謝民師推官二首<lb/>
<pb n="KR4d0076_WYG_077-19b"/>
某啟衰病枯槁百念巳忘緇衣之心尚餘此耳蒙不鄙<lb/>
棄贈以瑰瑋藏之巾笥永以為好今日遂行不果走别<lb/>
愧負千萬謹奉手啟代違<lb/>
　　　又<lb/>
某蒙録示近報若果得免湖外之行衰羸之幸可勝言<lb/>
哉此去不住許下則歸陽羡民師還朝受任或相近得<lb/>
再見幸矣兒子輩並沐寵問及覽所賜過詩何以克當<lb/>
然句法有以發小子矣感荷感荷旅次不盡<lb/>
<pb n="KR4d0076_WYG_077-20a"/>
　　　與黄洞秀才二首<lb/>
某啟經過幸一再見人來辱書甚荷存記兼審比來起<lb/>
居佳勝為慰未由欵奉千萬保嗇<lb/>
　　　又<lb/>
寄示石刻感愧雅意求書字固不惜但尋常因事㸃筆<lb/>
隨即為人取去今却於此中相識處覔得三紙付去蓬<lb/>
僊因降致區區之意某再啟<lb/>
　　　與滕達道二十四首<lb/>
<pb n="KR4d0076_WYG_077-20b"/>
某到此時見荆公甚喜時誦詩説佛也公莫略往一見<lb/>
和甫否餘非面莫能盡某近到筠見子由他亦得㫖指<lb/>
射近地差遣想今巳得替矣吳興風物足慰雅懐郡人<lb/>
有賈収耘老者有行義極能詩公擇子厚皆禮異之某<lb/>
尤與之熟願公時顧慰其牢落也近過文肅公樓徘徊<lb/>
懐想風度不能去某至楚泗間欲入一文字乞於常州<lb/>
住若幸得請則扁舟謁公有期矣<lb/>
　　　又<lb/>
<pb n="KR4d0076_WYG_077-21a"/>
某啟别後不意遽聞國故哀號追慕迨今未巳惟公忠<lb/>
孝體國受恩尤異悲苦之懐必萬常人比日起居何如<lb/>
某旦夕過江徑往毗陵相去益近時得上問也為時自<lb/>
重不宣<lb/>
　　　又<lb/>
某再啟承差人送到定國書所報未必是實也都下喜<lb/>
妄傳事而此君又不審乃四月十七日發來邸報至今<lb/>
不説是可疑也一夫進退何足道所喜保馬户導洛堆<lb/>
<pb n="KR4d0076_WYG_077-21b"/>
垜皆罷茶鹽之類亦有的耗矣二聖之德日新可賀可<lb/>
賀令子各安勝未及報状也<lb/>
　　　又<lb/>
某啟耘老至又辱手書及耘老道起居之詳感慰不可<lb/>
言某留家儀真獨來常以河未通致公見思之深又有<lb/>
舊約便當往見而家無壮子弟須却逺般挈定居後一<lb/>
日可到也惟深察近日京口時有差除或云當時亦未<lb/>
是實計當先起老鎬僕或得連茹耶恵貺三十壺攜歸<lb/>
<pb n="KR4d0076_WYG_077-22a"/>
餉婦矣餘耘老能道不宣某頓首<lb/>
　　　又<lb/>
聞張郎巳授得發勾春中赴上安道必與之俱來某若<lb/>
得㫖當與之同舟于南窮困之中一叚樂事古人罕有<lb/>
也不知遂此意否秦太虛言公有意拆却逍遥堂横廊<lb/>
切謂宜且留之想未必爾聊且言之明年見公當館於<lb/>
此公雅度宏偉欲其軒豁卑意又欲其窈窕深密也如<lb/>
何不罪四聲可罷之萬一浮沈反為患也幸深思之不<lb/>
<pb n="KR4d0076_WYG_077-22b"/>
罪<lb/>
　　　又<lb/>
某再啟前者恵建茗甚奇醉中裁謝不及悚愧之極本<lb/>
州見闕不敢久住逺接人到便行㑹合邈未有期不免<lb/>
惆悵舍弟召命盖虛傳耳君實恩禮既異責望又重不<lb/>
易不易某舊有獨樂園詩云兒童誦君實走卒知司馬<lb/>
持此将安歸造物不我捨今日類詩䜟矣見報中憲言<lb/>
玉汝右揆當世見在告必知之京東有幹幸示諭<lb/>
<pb n="KR4d0076_WYG_077-23a"/>
　　　又<lb/>
許為置朱紅累子不知曽令作否若得之攜以北行幸<lb/>
甚如不及巳亦非急務不罪<lb/>
　　　又<lb/>
某干求累子巳蒙佳恵又為别造朱紅尤為奇少物意<lb/>
兩重何以克當捧領訖感愧無量舊者昨寄在常州令<lb/>
子由帶入京俟到不日便持上也<lb/>
　　　又<lb/>
<pb n="KR4d0076_WYG_077-23b"/>
鰒魚三百枚黒金棋子一副天麻煎一部聊為土物不<lb/>
罪浼觸令子思渴冗中不及别啟<lb/>
　　　又<lb/>
某晩生蒙不鄙與名又令與立字似涉僣易願公自命<lb/>
却示及作字説乃寵幸也某頓首<lb/>
　　　又<lb/>
近得安道公及張郎書甚安徤子由想巳過矣青州資<lb/>
深相見極歡今日赴其盛㑹也閒恐要知惟不罪幸幸<lb/>
<pb n="KR4d0076_WYG_077-24a"/>
　　　又<lb/>
屢枉專使感愧無量兼審比來尊體勝常以慰下情某<lb/>
近絶佳徤見教如元素黜罷薄有所悟遂絶此事仍不<lb/>
復念方知中有無量樂囘顧未絶乃無量苦辱公厚念<lb/>
故盡以奉聞也晩景若不打疉此事則大錯雖二十四<lb/>
州鐵打不就矣既欲發一笑且欲少補左右耳不罪不<lb/>
罪<lb/>
　　　又<lb/>
<pb n="KR4d0076_WYG_077-24b"/>
公解印入覲當過岐亭故縣預以書見約輕騎走見極<lb/>
不難慎勿枉道見過想深識此意乍冷萬乞自重<lb/>
　　　又<lb/>
承差人借示李成十幅圖遂得縱觀幸甚幸甚且蹔借<lb/>
留令李明者用公所教法試摹看只恐多累筆耳此本<lb/>
真奇絶月十日後當於徐守處借入齎内令專愛護也<lb/>
　　　又<lb/>
某閒廢無所用心專治經書一二年間欲了却論語書<lb/>
<pb n="KR4d0076_WYG_077-25a"/>
易舍弟亦了却春秋詩雖拙學自謂頗正古今之誤粗<lb/>
有益於世瞑目無憾往往又笑不㑹取快活是措大餘<lb/>
業聞令子手筆甚髙見其寫字想見其人超然者也<lb/>
　　　又<lb/>
某啟知前事尚未巳言既非實終當别白但目前紛紛<lb/>
衆所共悉也然平生學道專以待外物之變非意之來<lb/>
正須理遣耳若縁此得蹔休逸乃公之雅意也黄當江<lb/>
路過往不絶語言之間人情難測不若稱病不見為良<lb/>
<pb n="KR4d0076_WYG_077-25b"/>
計二年不知出此今始行之耳西事得其詳乎雖廢棄<lb/>
未忘為國家慮也此信的可示其畧否書不能盡區區<lb/>
　　　又<lb/>
示喻宜甫夢遇於傳無有某聞見不廣何足以質然冷<lb/>
暖自知殆未可以前人之有無為證也自聞此事而士<lb/>
大夫多異論意謂中途必一見得相參扣竟不果此意<lb/>
衆生流浪火宅纒遶愛賊故為饑火所燒然其間自有<lb/>
燒不着處一念清静便不服食亦理之常無足怪者方<lb/>
<pb n="KR4d0076_WYG_077-26a"/>
其不食不可强使食猶其方食不可强使之不食也此<lb/>
間何必生異論乎願公以食不食為旦暮以仕不仕為<lb/>
寒暑此外黙而識之若以不食為勝解則與異論者相<lb/>
去無幾矣偶蒙下問輒此奉廣而巳不罪<lb/>
　　　又<lb/>
少懇干聞不罪某好攜具野飲欲問公求朱紅累子兩<lb/>
卓二十四隔者極為左右費然遂成藉草之樂為不淺<lb/>
也有便望頒示悚息悚息某感時氣卧疾逾月今已全<lb/>
<pb n="KR4d0076_WYG_077-26b"/>
安但㓜累更卧尚紛紛也措道人名世昌緜竹人多藝<lb/>
然可閒考騐亦足以遣懣也留此幾一年與之稍熟恐<lb/>
要知<lb/>
　　　又<lb/>
某欲面見一言者盖謂吾儕新法之初輒守偏見至有<lb/>
同異之論雖此心耿耿歸於憂國而所言差謬少有中<lb/>
理者今聖德日新衆化大成囘視向之所執益覺疎矣<lb/>
若變志易守以求進取固所不敢若嘵嘵不已則憂患<lb/>
<pb n="KR4d0076_WYG_077-27a"/>
愈深公此行尚深示知非静退意但以老病衰晚舊臣<lb/>
之心欲一望清光而巳如此恐必獲一對公之至意無<lb/>
乃出於此乎輒恃深眷信筆直突千萬恕之死罪安道<lb/>
公殆是一代異人示諭極慰喜慰喜<lb/>
　　　又<lb/>
某再啟近在揚州入一文字乞常州住如向所面議若<lb/>
未有報至南都當再一入也承郡事頗繁齊整想亦期<lb/>
月之勞爾微疾雖無大患然願公無忽之常作猛獸毒<lb/>
<pb n="KR4d0076_WYG_077-27b"/>
藥血盆膿嚢觀乃可勿孤吾黨之望而快羣小之志也<lb/>
情切言盡恕其拙幸甚所有二賦稍晴寫得寄上次只<lb/>
有近寄潘谷求墨一詩録呈可以發笑也衲衣尋得不<lb/>
用更尋累卓感留意悚怍之甚甘子巳拜賜矣北方有<lb/>
幹幸示諭<lb/>
　　　又<lb/>
某屏居如昨舍弟子由得安問此外不煩逺念久不朝<lb/>
覲縁此得望見清光想足慰公至意其他無足云者貴<lb/>
<pb n="KR4d0076_WYG_077-28a"/>
眷令子各計安勝月中前急足逺寄必已収得略示諭<lb/>
　　　又<lb/>
某啟一别十四年流離契濶不謂復得見公執手恍然<lb/>
不覺涕下風俗日惡忠義寂寥見公使人差増氣也别<lb/>
來情懐不佳忽得來教甚解鬱鬱且審起居佳勝為慰<lb/>
某以少事更數日方北去宜興田已問去若得稍佳者<lb/>
當扁舟徑往視之遂一至湖見公固所願然事有可慮<lb/>
者恐未能往也若得請居常則固當至治下攪擾公數<lb/>
<pb n="KR4d0076_WYG_077-28b"/>
月也未間惟萬萬為時自重<lb/>
　　　又<lb/>
某再啟别諭具感知愛之深一一佩刻董田已遣人去<lb/>
問宜興親情若果爾當乗舟徑往成之然公欲某到吳<lb/>
興則恐難為不欲盡談唯深察之到南都欲一状申禮<lb/>
曹凡刋行文字皆先毁板如所教也<lb/>
　　　又<lb/>
有監酒髙侍禁永康者與之外姻聞亦甚謹幹望略照<lb/>
<pb n="KR4d0076_WYG_077-29a"/>
庇如察其可以剪拂又幸也<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4d0076_WYG_077-29b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　東坡全集巻七十七<lb/>
</p>
<p>
</p>
  </div>
<div>
                <head>東坡全集巻七十八</head>
    <p>
<pb n="KR4d0076_WYG_078-1a"/>
欽定四庫全書<lb/>
　東坡全集巻七十八　　　　宋　蘓軾　撰<lb/>
　　尺牘一百九首<lb/>
　　　與朱康叔十七首<lb/>
某啓専使至復領手教契愛愈深可量感服仍審比日<lb/>
起居佳勝為慰舍弟巳部賤累到此平安皆出餘庇不<lb/>
煩念及珍惠雙壺遂與子由累醉公之徳也隆暑萬萬<lb/>
以時自重行膺殊相人還上謝<lb/>
<pb n="KR4d0076_WYG_078-1b"/>
　　　又<lb/>
令子歸侍左右日有庭闈之樂恨未際見不敢輒奉書<lb/>
近見提舉司薦章稍慰輿議可喜可喜作墨竹人近為<lb/>
少閒暇俟宛轉求得當續置之呵呵酒極醇美必是故<lb/>
人特遣下㕔也某再拜<lb/>
　　　又<lb/>
某再拜近奉書并舍弟書想必達胡掾至領手教具審<lb/>
起居佳勝兼承以舍弟及賤累至特有厚貺羊麵酒果<lb/>
<pb n="KR4d0076_WYG_078-2a"/>
一捧領訖但有慚怍舍弟離此數日來教尋附洪州遞<lb/>
與之已遷居江上臨臯亭甚清曠風晨月夕杖履野步<lb/>
酌江水飲之皆公恩庇之餘波想味風義以慰孤寂尋<lb/>
得去年六月所寫詩一軸寄去以為一笑酷暑萬乞保<lb/>
練<lb/>
　　　又<lb/>
某啓酷暑不可過百事墮廢稍疎上問想不深訝比日<lb/>
伏想尊履佳勝别乘過郡承賜教及恵新酒到此如新<lb/>
<pb n="KR4d0076_WYG_078-2b"/>
出甕極為竒珍感愧不可言因與二三佳士㑹同飲盛<lb/>
徳也秋熱更望保練行膺峻陟<lb/>
　　　又<lb/>
胡掾與語如公之言佳士佳士渠方寄家齊安時得與<lb/>
之相見也令子必且盤桓侍下中前示諭姻親事可留<lb/>
示年月日恐求親者欲知之造次造次<lb/>
　　　又<lb/>
某啓因循稍疎上問不審近日尊候何如某蒙庇如昨<lb/>
<pb n="KR4d0076_WYG_078-3a"/>
秋色益佳郡事稀少想有遊樂無縁展奉但積思念乍<lb/>
冷萬冀以時自重<lb/>
郭寺丞一書乞指揮送與其人甚有文雅必䝉清顧也<lb/>
聞其墜馬傷手不至甚乎<lb/>
　　　又<lb/>
某啓近附黄岡縣遞拜書必達專人過此領手教具審<lb/>
起居佳勝凄冷此嵗行盡㑹合何時以増悵然唯祈善<lb/>
保敷文宅計此月末方離陳南河淺澁想五六月間方<lb/>
<pb n="KR4d0076_WYG_078-3b"/>
到此荷公憂恤之深其家固貧甚然鄉中亦有一小莊<lb/>
子且隨分過也歸老之説恐未能如雅志又修理積弊<lb/>
已就倫次監司朝廷豈有遽令放閒耶問及物食天漸<lb/>
熱難久停恐空煩費也海味亦不若食既忝雅契自當<lb/>
一一奉白<lb/>
　　　又<lb/>
示諭親情事専在下懐然此中殊少士族若有所得當<lb/>
立上聞也寫字俟少閒續納上墨竹如可尊意當取次<lb/>
<pb n="KR4d0076_WYG_078-4a"/>
致左右畫者在此不逺必可求也呵呵<lb/>
某啓近王察推至辱書承起居佳勝方欲裁謝又枉<lb/>
教勅益増感愧數日來偶傷風百事皆廢今日㣲減尚<lb/>
未有力區區之懐未能盡也乍暄惟冀以時珍攝稍健<lb/>
當別上問次<lb/>
　　　又<lb/>
閣名乆思未獲佳者更乞詳閣之所向及側近故事迹<lb/>
為幸董義夫相聚多日甚歡未嘗一日不談公美也舊<lb/>
<pb n="KR4d0076_WYG_078-4b"/>
好誦陶潜歸去來常患其不入音律近輙微加増損作<lb/>
般涉調哨遍雖微改其詞而不改其意請以文選及本<lb/>
傳考之方知字字皆非創入也謹小楷一本寄上却求<lb/>
為書抛磚之謂也亦請録一本與元弼為病勌不及别<lb/>
作書也數日前飲醉後作頑石亂篠一紙私甚惜之念<lb/>
公篤好故以奉獻幸檢至<lb/>
　　　又<lb/>
令子必在左右計安勝不敢奉書舍弟已到官傳聞筠<lb/>
<pb n="KR4d0076_WYG_078-5a"/>
州大水城内丈餘不知虛的也屏賛硯銘無用之物公<lb/>
好事之過不敢不寫装成送去乞一覽少事不免上干<lb/>
聞有潘原秀才以買僕事被禁某與其兄潘丙觧元至<lb/>
熟最有文行原自是佳士有舉業望賜全庇暑月得早<lb/>
出為此人父母皆篤老聞之憂恐萬端公以仁孝名世<lb/>
能哀之否恃舊干凟不敢逃罪天覺出藍之作本以為<lb/>
公家寳而公乃輕以與人謹収藏以鎮箧笥然尋常不<lb/>
揆以亂道塵獻想公亦隨手将與人耳呵呵<lb/>
<pb n="KR4d0076_WYG_078-5b"/>
　　　又<lb/>
某啓武昌傳到手教繼辱専使墮簡感服併深比日尊<lb/>
體佳勝節物清和江山秀美府事整辦日有勝逰恨不<lb/>
得陪従耳雙壺珍貺一洗旅愁甚幸甚幸佳果収藏有<lb/>
法可愛可愛拙疾乍到不諳土風所致今已復常矣子<lb/>
由尚未到其寸步千里也未由展奉尚冀以時自重<lb/>
　　　又<lb/>
與可船旦夕到此為之泫然想公亦爾子由到此須留<lb/>
<pb n="KR4d0076_WYG_078-6a"/>
也住五七日恐知之前曽録國史補一紙不知到否因<lb/>
書略示諭生細酒四器正濟所乏珍感生酒暑中不易<lb/>
調停極清然閔仲叔不以口腹累人某毎䝉公眷念逺<lb/>
致珍物勞人重費豈不肖所安耶所問凌翠至今虛位<lb/>
雲乃權發遣耳何足掛齒牙呵呵馮君方想如所諭極<lb/>
煩留念又䝉傳示秘訣何以當此寒月得暇當試之天<lb/>
覺亦不得書此君信意簡率乃其常態未可以疎數為<lb/>
厚薄也酒法是用菉豆為麯者耶亦曽見説來不曽録<lb/>
<pb n="KR4d0076_WYG_078-6b"/>
得方如果佳録示亦幸<lb/>
　　　又<lb/>
叠䝉寄恵酒醋麵等一一收檢愧荷不可言不得即時<lb/>
裁謝想仁明必能恕察老媳婦得疾初不輕今已安矣<lb/>
不煩留念食隔已納武昌呉尉處矣適少冗不敢稽留<lb/>
來使少間别奉狀次<lb/>
　　　又<lb/>
見天覺書中言當世云馮君有一學服朱砂法甚竒惟<lb/>
<pb n="KR4d0076_WYG_078-7a"/>
康叔可以得之不知曽得未若果得不知能見傳否想<lb/>
扵不肖不惜也<lb/>
　　　又<lb/>
今日偶讀國史見杜羔一事頗與公相類嗟嘆不足故<lb/>
書以奉寄然幸勿示人恐有嫌者江令乃爾深可罪然<lb/>
猶望公憐其才短不逮而已屢有干凟䝉不怪幸甚幸<lb/>
甚其令章憲今日恐到此知之<lb/>
　杜羔有至性其父河北一尉而卒母非嫡經亂不知<lb/>
<pb n="KR4d0076_WYG_078-7b"/>
　所之會堂兄兼為澤潞判官嘗鞫獄扵私第有老婦<lb/>
　辯對見羔出入竊語人曰此少年狀類吾夫訊之乃<lb/>
　羔母也自此迎侍而歸又往訪先人之墓邑中故老<lb/>
　已盡不知所在館扵佛寺日夜悲泣忽視屋柱煤烟<lb/>
　之下見數行書拂而視之乃父遺迹云我子孫若求<lb/>
　吾墓當於某村家問之羔哭而往果有老父年八十<lb/>
　餘指其丘隴因得歸𦵏羔官至工部尚書致仕此出<lb/>
　唐李肇國史補近偶觀書嘆其事頗與朱康叔同相<lb/>
<pb n="KR4d0076_WYG_078-8a"/>
　似因書以遺之元豐三年九月二十五日記<lb/>
　　　又<lb/>
近日隨例紛冗有疎上問不審起居何如兩日來武昌<lb/>
如聞公在告何也豈尊候小不佳乎無由躬間左右但<lb/>
有馳系冬深寒澁尤宜慎䕶<lb/>
　　　又<lb/>
章質夫求琵琶歌詞不敢不寄呈安行言有一既濟鼎<lb/>
様在公處若鑄造時幸亦見為作一枚不用甚大者不<lb/>
<pb n="KR4d0076_WYG_078-8b"/>
罪不罪前日人還曽附古木叢竹兩紙必已到今已寫<lb/>
得經藏碑附上令子推官侍下計安勝何時赴任未敢<lb/>
拜書也<lb/>
　　　與胡深夫五首<lb/>
某啓自聞下車日欲作書紛冗衰病因循至今叠辱書<lb/>
誨感愧交集比日起居佳勝未縁瞻奉伏望以時保練<lb/>
　　　又<lb/>
乍到整葺想勞神用浙西數郡例被霪雨颶風之患而<lb/>
<pb n="KR4d0076_WYG_078-9a"/>
秀之官吏獨以為無灾以故紛紛至此公下車倍加綏<lb/>
撫不惜髙價廣糴以為嗣歲之備憲司行文欲収糴米<lb/>
此最良䇿而㩁户専斗所不樂故妄造言語聰明所照<lb/>
必不摇也病中手字不謹<lb/>
　　　又<lb/>
某乆與周知録兄弟逰其文行才器實有過人不幸遭<lb/>
䘮生計索然未能東歸九江託迹治下竊謂仁明必有<lb/>
以安之不在多言今託栁令咨白冗中不盡區區<lb/>
<pb n="KR4d0076_WYG_078-9b"/>
　　　又<lb/>
彦霖之政光絶前後君復為僚可喜船斬新輟借知之<lb/>
冗中不一<lb/>
　　　又<lb/>
某以衰病紛冗裁書不謹惟恕察王京兆因會幸致區<lb/>
區乆不發都下朋舊書必不罪也<lb/>
　　　朱行中舍人四首<lb/>
某啓别後兩奉状想一一聞逹比日履兹春和台候勝<lb/>
<pb n="KR4d0076_WYG_078-10a"/>
常某留滯贑上以待春水至此月末乃發瞻望惋悵南<lb/>
海雖外然雅量固有以處之矣詩酒之樂恨不日陪接<lb/>
也更冀若時為國保練不宣某再拜<lb/>
　　　又<lb/>
某已得舟尚在贑石之下若月末不至當乘小舟往就<lb/>
之買公用人以節級持所齎錢竄去又以疾疫氣多死<lb/>
亡以此求還亦官舟無用多人故悉遣回皆以指揮嚴<lb/>
切甚得力乞知之適少冗馳問不盡區區某再拜<lb/>
<pb n="KR4d0076_WYG_078-10b"/>
　　　又<lb/>
少事不當上煩東筦資福長老祖堂者建五百羅漢閣<lb/>
極宏麗營之十年今成矣某近為作記公必見之塗中<lb/>
為告文安國篆額甚妙今封附去人公若欲觀拆開不<lb/>
妨却乞差一公人齎附祖堂者不罪某再拜<lb/>
　　　又<lb/>
某啓蒙眷厚借搬行李人感愧不在言也但節級朱立<lb/>
者無狀侵漁不已又遂竄去林聰者又歐平人㡬死見<lb/>
<pb n="KR4d0076_WYG_078-11a"/>
禁幸所歐者漸安决不死耳此中多言於法有礙不可<lb/>
帶去故輒牒䖍云得明公書令某遣還多難畏事想必<lb/>
識此心也買公用人於法無礙故仍舊帶去此二十餘<lb/>
人皆謹力不作過望不賜罪窮途作事皆此類慙怍不<lb/>
可言得二座船不失所幸不貽念陋句數首端欲發一<lb/>
笑耳某再拜<lb/>
　　　與李之儀五首<lb/>
某年六十五矣體力毛髪正與年相稱或得復與公相<lb/>
<pb n="KR4d0076_WYG_078-11b"/>
見亦未可知也前者皆夢已後者獨非夢乎置之不足<lb/>
道也所喜者在海南了得易書論語傳數十巻似有益<lb/>
扵骨朽後人耳目也少逰遂卒於道路哀哉痛哉世豈<lb/>
復有斯人乎端叔亦老矣迨云鬚髮已皓然然顔極丹<lb/>
且渥僕亦正如此各宜閟嗇庻㡬復見也兒姪軰在治<lb/>
下頻與教督一書幸送與某大醉中不成字不罪不罪<lb/>
　　　又<lb/>
某啓契濶八年豈謂復有見日漸近中原辱書尤數喜<lb/>
<pb n="KR4d0076_WYG_078-12a"/>
出望外比日起居佳勝某已得舟决歸許如所教而長<lb/>
子邁遽捨去深以為恨報除輦運似亦不惡近日除目<lb/>
時有如人所料者此後端叔必已信安矣但老境少安<lb/>
餘皆不足道乍熱萬萬以時自愛某再拜<lb/>
　　　又<lb/>
某以囊装罄盡而子由亦久困無餘故欲就食淮浙已<lb/>
而深念老境知有㡬日不可復作兩處又得子由書及<lb/>
教語尤切已决歸許下矣但須少留儀真令兒子往宜<lb/>
<pb n="KR4d0076_WYG_078-12b"/>
興刮制變轉往還須月餘約至許下巳七月矣去歲在<lb/>
㢘州託孫叔静寄書及小詩達否叔静云端叔一生坎<lb/>
坷晚節益牢落正賴漁軒賢徳能委曲相順適以忘百<lb/>
憂此豈細事不爾人生豈復有佳味乎叔静相友想得<lb/>
其詳故輒以奉慶忝契不罪<lb/>
　　　又<lb/>
近孫叔静奉書逺遞得達否比來尊體如何眷聚各安<lb/>
勝某䝉恩領真祠世間美任復有過此者乎伏惟君恩<lb/>
<pb n="KR4d0076_WYG_078-13a"/>
之重不可量數遥知朋友為我喜而不寐也今已到䖍<lb/>
即往淮浙間居處多在毗陵也子由聞已歸許秉燭相<lb/>
對非夢而何一書乞便與餘惟萬萬自愛某再拜<lb/>
　　　又<lb/>
某啓辱書多矣無不達者然不一荅非特衰病簡懶之<lb/>
過實以罪垢深重不忍更以無益寒温之問玷累知交<lb/>
然竟不免累公慙負不可言比日承以赴潁昌伏惟起<lb/>
居佳勝眷聚各安慶某移永州過五羊度大庾至吉出<lb/>
<pb n="KR4d0076_WYG_078-13b"/>
陸由長沙至永荷叔静拏舟相送數十里大浪中作此<lb/>
書上問無他祝惟保愛之外酌酒與婦飲尚勝俗侣對<lb/>
梅二丈詩云耳<lb/>
　　　與馮祖仁四首<lb/>
某慰疏言伏承艱疚退居久矣日月逾邁衰痛理極未<lb/>
嘗獲陳區區少解思慕萬一實以漂寓窮荒人事斷絶<lb/>
非敢慢也比辱手疏且審孝履支持廓然逾逺追痛何<lb/>
及伏惟俯禮適變寛中强食謹奉慰疏不次<lb/>
<pb n="KR4d0076_WYG_078-14a"/>
　　　又<lb/>
蒙示長牋粲然累幅光彩下燭衰朽增華但以未拜告<lb/>
命不敢具啓荅謝感怍不可言喻老瘁不復疇昔但偶<lb/>
未死耳水道間關寸進更二十餘日方至曲江首當詣<lb/>
宇下區區非面不既乏人寫大狀不罪手拙簡略不次<lb/>
　　　又<lb/>
昨日辱逺迓喜慰難名客散己夜不能造門蚤來又聞<lb/>
已走松楸未敢上謁領手教愧悚無地至節想惟孝思<lb/>
<pb n="KR4d0076_WYG_078-14b"/>
難堪奈何來日當往謁慰節晨蒙惠羊邊酒壺仁者之<lb/>
餽謹以薦先感佩不可言也<lb/>
　　　又<lb/>
兩日不果詣見伏計孝履如宜欲告借前日盛會包子<lb/>
厨人一日告白朝散絶早遣至不罪不罪家人軰欲逰<lb/>
南山祖仁若無事可能同到彼閒行否<lb/>
　　　與黄師是<lb/>
行計屢改近者㓜累舟中皆伏暑自愍一年在道路矣<lb/>
<pb n="KR4d0076_WYG_078-15a"/>
不堪復入汴出陸又聞子由亦窘用不忍更以三百指<lb/>
諉之已决意旦夕渡江過毗陵矣荷憂愛至深故及之<lb/>
子由一書政為報此事乞蚤與達之塵埃風葉滿室隨<lb/>
掃隨有然不可廢掃以為賢於不掃也若知本無一物<lb/>
又何加焉有詩録呈簾巻牕穿户不扄隙塵風葉任縦<lb/>
横幽人睡足誰呼覺欹枕牀前有月明一笑一笑某再<lb/>
拜<lb/>
　　　與廣西憲曹司勲五首<lb/>
<pb n="KR4d0076_WYG_078-15b"/>
某啓奉别忽二載犇走南北不暇附書申問子由轉附<lb/>
到天門冬煎故人於我至矣日夜服食㡬月遂盡之到<lb/>
惠州又遞中領手書懶廢已放不即裁謝死罪死罪<lb/>
　　　又<hi>一云與林天和</hi>
某啓専人辱書仰服眷厚仍審比来起居清勝至慰至<lb/>
慰長子未得耗小兒數日前往河源獨幹築室極為勞<lb/>
冗承恵芽蕉數品有未嘗識者幸得徧嘗感愧不已怱<lb/>
怱奉謝<lb/>
<pb n="KR4d0076_WYG_078-16a"/>
　　　又<lb/>
某啓數日稍稍清冷伏惟起居佳勝構架之勞少休暇<lb/>
思企清論日積滯念尚冀保衞區區之至因吳子野行<lb/>
附啓不宣<lb/>
　　　又<lb/>
某啓専人至賜教累幅慰拊周至且審比來起居佳勝<lb/>
感慰兼至某得罪幾二年矣愚陋貪生輒縁聖主寛貸<lb/>
之慈灰心槁形以盡天年即目殊健也公别後微疾盡<lb/>
<pb n="KR4d0076_WYG_078-16b"/>
去想今益康佳養生亦無他術安寢無念神氣自復知<lb/>
吕公讀華嚴有得固所望於斯人也居閒偶念一事非<lb/>
吾子方莫可告者故崇儀陳侯忠勇絶世死非其罪廟<lb/>
食西路威靈肅然願公與程之邵議之或同一陳乞載<lb/>
祀典使此侯英魄少信眉於地中如何如何然慎勿令<lb/>
人知不肖有言也陳侯有一子在髙郵白首頗有立知<lb/>
之蒙恵竒茗丹砂烏藥敬餌之矣西路洞丁足制交人<lb/>
而近歲綏馭少方殆不可用願為朝廷熟講之此外惟<lb/>
<pb n="KR4d0076_WYG_078-17a"/>
萬萬自重<lb/>
　　　又<lb/>
公勸某不作詩又却索近作閒中習氣不免有一二然<lb/>
未嘗傳出也今録三首奉呈看畢便毁之切祝千萬恵<lb/>
州風土差厚山水秀邃食物粗有但少藥耳近報有永<lb/>
不叙復指揮正坐穏處亦且任運也子由頻得書甚安<lb/>
某惟少子隨侍餘皆在宜興見今全是一行脚僧但吃<lb/>
些酒肉耳此書此詩只可令之邵一閲餘人勿視也<lb/>
<pb n="KR4d0076_WYG_078-17b"/>
　　　與晦夫<hi>一云與趙仲修</hi>
某啓辱荅教感服風月之約敢不敬諾庾公南樓所謂<lb/>
老子於此興復不淺便當携被往也<lb/>
　　　與范夣得八首<lb/>
某啓一别俯仰十五年所喜君子漸用足為吾道之慶<lb/>
比日起居何如某旦夕南遷後會無期不能無悵惘也<lb/>
過揚見東平公極安行復見之矣新著必多無縁借觀<lb/>
為耿耿耳乍暄惟順候自重因李豸秀才行附啓上問<lb/>
<pb n="KR4d0076_WYG_078-18a"/>
不宣<lb/>
　　　又<lb/>
某啓辱教字起居佳勝郊外路逺不當更煩屈臨可且<lb/>
寢處耳有事以書垂喻可也界紙望示及來日自不出<lb/>
只在舟中静坐恵貺鳳團感眷意之厚熱甚不謹<lb/>
　　　又<lb/>
某啓辱教承台候康勝為恵得請知幸以未謝尚稽詣<lb/>
見竦息竦息子功復舊物甚慰衆望來日方往浴室也<lb/>
<pb n="KR4d0076_WYG_078-18b"/>
人還怱卒不宣<lb/>
　　　又<lb/>
某啓不肖所得寡薄惟公愛念以道義相期眷予無窮<lb/>
既承感戀不可言乍寒不審起居休否某已次陳橋瞻<lb/>
望益逺惟萬萬以時自重<lb/>
　　　又<lb/>
今日謁告不克往見辱教伏承文體佳勝楊君舉家人<lb/>
服其藥多効亦覺其穏審然近見王定國云張安道書<lb/>
<pb n="KR4d0076_WYG_078-19a"/>
云曽下疎藥數日不能食又謝之不滿意然不知果爾<lb/>
否有聞不敢不盡<lb/>
　　　又<lb/>
某啓辱手柬且審起居佳勝為慰和篇髙絶木與種者<lb/>
皆被光華矣幸甚幸甚舊句竒偉試當強勉繼作怱怱<lb/>
不宣<lb/>
　　　又<lb/>
某啓違逺二年瞻仰為勞辱書承起居佳勝慰喜可量<lb/>
<pb n="KR4d0076_WYG_078-19b"/>
覲罷當往造門併道區區<lb/>
　　　又<lb/>
某啓昨日方叔處領手誨今又辱書備増感慰乍冷台<lb/>
候勝常未由詣見但有欽仰怱怱上啓<lb/>
　　　與李無悔<lb/>
某啓久留浙中過辱存顧最為親厚既去又承追餞最<lb/>
逺自惟衰拙衆所鄙棄自非風義之篤何以至此既别<lb/>
但有思詠兩辱書教具審起居佳勝今歲科舉聞且就<lb/>
<pb n="KR4d0076_WYG_078-20a"/>
鄉里承示喻進取之意甚倦盛時美才何遽如此且勉<lb/>
之决取為望新文不惜見寄未縁集會惟萬萬自重不<lb/>
宣<lb/>
　　　與李公擇<lb/>
某啓兩日連見怱怱竟何言暄和起居何如夷中送王<lb/>
徐州詩有見及語方是時人以相識為諱欲一見面道<lb/>
此為笑竟不見可太息也適所白是宗人棫雅州幕不<lb/>
一一<lb/>
<pb n="KR4d0076_WYG_078-20b"/>
　　　與陳懐立<lb/>
昨日辱訪感怍不已經宿起居佳勝蒙借示子明傳神<lb/>
筆勢精妙髣髴莫辨恐更有别本願得一軸使觀者動<lb/>
心駭目也嶺海濶絶不謂生還復得瞻奉慰幸之極比<lb/>
日履此秋凉起居佳勝少選到岸即伏謁以盡區區<lb/>
　　　與孫叔静七首<lb/>
昨日辱臨顧夙昔之好不替有加感嘆深矣屬飲藥汗<lb/>
後不可以風未即詣謝又枉使旌重增悚惕捧手教且<lb/>
<pb n="KR4d0076_WYG_078-21a"/>
審尊體佳勝旦夕造謁以究所懐<lb/>
　　　又<lb/>
辱手教伏審晚來起居佳勝恵示珠攬頃所未見非獨<lb/>
下視沙塘矣應當一笑羊麫酒醋為恵禮意兼厚敬己<lb/>
拜賜感佩之極<lb/>
　　　又<lb/>
前日辱下顧尚未走謝悚息不己捧手教承起居佳勝<lb/>
卑體尚未清快坐阻談論為悵惘也惠示妙劑及方獲<lb/>
<pb n="KR4d0076_WYG_078-21b"/>
之幸甚従此衰疾有瘳矣<lb/>
　　　又<lb/>
已别瞻企不去心辱手教且審佳勝感慰之極早來風<lb/>
起舟不敢觧故復少留因來浄惠與惠州三道人語耳<lb/>
無縁重詣臨紙惋悵<lb/>
　　　又<lb/>
令子重承訪及不暇往别為愧深矣珍恵菜膳增感怍<lb/>
也河源藤己領衰疾可恃矣<lb/>
<pb n="KR4d0076_WYG_078-22a"/>
　　　又<lb/>
睂山人有巢谷者字元修曾應進士武舉皆無成篤於<lb/>
風義已七十餘矣聞某謫海南徒歩萬里來相勞問至<lb/>
新興病亡官為藁殯録其遺物於官庫元修有子蒙在<lb/>
里中某已使人呼蒙來迎䘮頗助其路費仍約過永而<lb/>
南當更資之但未到耳旅殯無人照管或毁壊暴露願<lb/>
公愍其不幸因廵檢至其所特為一言於彼守令得稍<lb/>
修治其殯常戒主者保䕶之以須其子之至則恩及存<lb/>
<pb n="KR4d0076_WYG_078-22b"/>
亡耳死罪死罪<lb/>
　　　又<lb/>
去徳彌月思仰縈懐比日履此新陽起居増勝行路百<lb/>
阻至英方再宿矣少留數日此去尤艱閡借舟未知能<lb/>
達韶否流行坎止輒復任縁不煩深念也後會未卜惟<lb/>
萬萬為國自重<lb/>
　　　荅劉貢父二首<lb/>
乆濶暫聚復此違異悵惘至今公私紛紛有失馳問辱<lb/>
<pb n="KR4d0076_WYG_078-23a"/>
書感怍無量字畫妍㓗及問來使云尊貌比初下車時<lb/>
晢且澤矣聞之喜甚比來起居想益佳何日歸覲慰士<lb/>
大夫之望未間萬萬為時自重不宣<lb/>
　　　又<lb/>
某忝冒過甚出於素奨然迂拙多忤而處争地不敢作<lb/>
乆安計兄當有以教督之血指汗顔旁觀之説奈何奈<lb/>
何舉官之事有司逃失行之罪歸咎於兄清明在上豈<lb/>
可容此小子何與焉茯苓松脂雖乏近効而歲計有餘<lb/>
<pb n="KR4d0076_WYG_078-23b"/>
未可棄也黙坐反照瞑目數息當記别時語耶<lb/>
　　　荅曽子宣三首<lb/>
某啓流落江湖晚復叨遇惟公知炤如一日也孤愚寡<lb/>
與日親髙誼謂可永乆不謂尚煩藩翰之寄違濶以來<lb/>
思仰日深辱書教伏審履兹秋涼台候萬福欣慰之極<lb/>
二聖思治求人如不及公豈久外惟千萬為國順時自<lb/>
愛<lb/>
　　　又<lb/>
<pb n="KR4d0076_WYG_078-24a"/>
自公之西有識日望詔還豈獨契愛之末邉落寧肅公<lb/>
豈乆外哉示諭塔記久不馳納愧恐之極乞少寛之秋<lb/>
涼下筆也親家柳子良宣徳赴潞幕獲在屬城知幸知<lb/>
幸謹奉手啓冗廹不盡區區<lb/>
　　　又<lb/>
某啓辱教伏承台候萬福為慰塔記非敢慢蓋供職數<lb/>
日職事如麻歸則為詞頭所廹卒以夜半乃息五更復<lb/>
起實未有餘暇乞限一月所敢食言者有如河碩公一<lb/>
<pb n="KR4d0076_WYG_078-24b"/>
笑而恕之旦夕當卜一邂逅而别<lb/>
　　　與李公擇<lb/>
秋色佳哉想有以為樂人生惟寒食重九慎不可虛擲<lb/>
四時之變無如此節者近有潮州人寄一物其上云扶<lb/>
劣膏不言何物狀似羊脂而堅盛竹筒中公識此物否<lb/>
味其名必佳物也若識之當詳以示可分去或問習海<lb/>
者子由近作棲賢僧堂記讀之惨凛覺崩崖飛瀑逼人<lb/>
寒栗<lb/>
<pb n="KR4d0076_WYG_078-25a"/>
　　　與姜唐佐秀才六首<lb/>
某啓特辱逺訪意貺甚重衰朽廢放何以獲此悚汗不<lb/>
已經宿起居佳勝長箋詞義兼美窮陋增光病卧不能<lb/>
裁荅聊奉手啓<lb/>
　　　又<lb/>
某啓昨日辱夜話甚慰孤寂示字承起居佳勝竒荈佳<lb/>
恵感服至意當同啜也適睡不即荅悚息某頓首<lb/>
　　　又<lb/>
<pb n="KR4d0076_WYG_078-25b"/>
今日霽色尤可喜食已當取天慶觀乳泉潑建茶之精<lb/>
者念非君莫與共之然早來市無肉當相與啖菜飯耳<lb/>
不嫌可只今相過某啓上<lb/>
　　　又<lb/>
適寫此簡得來示知廵檢有會更不敢邀請會若散早<lb/>
可來啜茗否酒麫等承佳惠感愧來旦必如諾十月十<lb/>
五日白<lb/>
　　　又<lb/>
<pb n="KR4d0076_WYG_078-26a"/>
某啓别來數辱問訊感怍至意毒暑具喜起居佳勝堂<lb/>
上嘉慶甚慰所望也知非久適五羊益廣學問以卒逺<lb/>
業區區之禱此外萬萬自重不宣<lb/>
　　　又<lb/>
某已得合浦文字見治装不過六月初離此只従石排<lb/>
或澄邁渡海無縁更到瓊會見也此懐甚惘惘因見二<lb/>
車略道下懇有一書至兒子邁處従者往五羊時為帶<lb/>
去轉託何崇道附達為幸<lb/>
<pb n="KR4d0076_WYG_078-26b"/>
兒子治装冗甚不及奉啓所借烟蘿子兩巻吳志四册<lb/>
會要兩册並馳納<lb/>
　　　與傅維巖秘校四首<lb/>
某啓専人至承不鄙罪廢長箋見及援證古今陳義甚<lb/>
髙伏讀愧感仍審比來起居佳勝至慰至慰守局海徼<lb/>
淹屈才美然仕無髙下但能隨事及物中無所愧即為<lb/>
達也伏暑萬萬自愛不宣<lb/>
　　　又<lb/>
<pb n="KR4d0076_WYG_078-27a"/>
衰病裁荅草草不訝知不乆美解即獲會見至喜至喜<lb/>
掩骼之事知甚留意旦夕再遣馮何二士面禀亦有錢<lb/>
物在二士處此不覼縷曽城荔子一籃附去人持上不<lb/>
罪不罪某又上<lb/>
　　　又<lb/>
某啓逺䝉惠書非眷念之厚何以及此仍審比來起居<lb/>
佳勝感慰兼集老病之餘復此窮獨豈有再見之期尚<lb/>
冀勉進學問以究逺業餘萬萬自愛不宣<lb/>
<pb n="KR4d0076_WYG_078-27b"/>
　　　又<lb/>
官事有暇得為學不輟否有可與往還者乎此間百事<lb/>
不類海北但杜門面壁而已彼中如有粗藥治病者為<lb/>
致少許此間如蒼术橘皮之類皆不可得但不嫌粗賤<lb/>
為相度致數品不罪不罪<lb/>
　　　與林天和長官二十三首<lb/>
某啓近辱手書冗中不果即荅悚息悚息春寒想體中<lb/>
佳勝火後凢百想勞神用勤民之意計不倦也末由披<lb/>
<pb n="KR4d0076_WYG_078-28a"/>
奉萬萬自愛不宣<lb/>
　　　又<lb/>
某啓専人辱書具審起居佳勝為慰春物益妍時復尋<lb/>
賞否想亦以雨軫懐也末由往見萬萬若時加攝不宣<lb/>
　　　又<lb/>
兒子往循已數日矣賤累閏月初可到此新居旦夕畢<lb/>
工承問及感感不已領書又惠筍蕨益用愧刻聞相度<lb/>
移邑果爾否<lb/>
<pb n="KR4d0076_WYG_078-28b"/>
　　　又<lb/>
某啓辱手教伏承起居佳勝甚慰馳仰承問賤累正月<lb/>
末已到贑上矣閏月上旬必到此也考室勞費乃老業<lb/>
也旦夕遷入末由會見萬萬以時自重不宣<lb/>
　　　又<lb/>
花木栽感留意恵貺鹿肉尤増慚荷某又上<lb/>
　　　又<lb/>
某啓近數奉書想皆達雨後清和起居佳勝花木悉佳<lb/>
<pb n="KR4d0076_WYG_078-29a"/>
品又根撥不傷遂成幽居之趣荷雅意無窮未即面謝<lb/>
為媿耳人還怱怱不宣<lb/>
　　　又<lb/>
某啓昨辱訪别尤荷厚眷恨老病龍鍾不果詣達愧負<lb/>
多矣經宿起居何如果成行未忘已為民誰如君者願<lb/>
益進此道譬之農夫不以水旱而廢藨蓘也此外萬萬<lb/>
自愛不宣<lb/>
　　　又<lb/>
<pb n="KR4d0076_WYG_078-29b"/>
某啓比日蒸熱體中佳否承恵楊梅感佩之至聞山薑<lb/>
花欲出録夢得詩去庶致此餽也呵呵豐樂橋數木匠<lb/>
請假暫歸多日不至敢煩㫖麾勾押送來為幸草草奉<lb/>
啓不罪<lb/>
　　　又<lb/>
某啓人來辱書具審比日尊體佳勝甚慰所望出意加<lb/>
減秧馬曲盡其用非拊字究心何以得此具白太守矣<lb/>
乍熱萬萬以時加嗇不宣<lb/>
<pb n="KR4d0076_WYG_078-30a"/>
　　　又<lb/>
某啓人來辱手教具審起居佳勝吏民恵愛謡頌布聞<lb/>
甚慰所望秧馬聊助美政萬一耳何足云乎承示喻愧<lb/>
悚之至僧磨已成秋凉當往觀也毒熱萬萬為民自愛<lb/>
不宣<lb/>
　　　又<lb/>
某啓辱教承微疾已平起居清勝甚慰馳仰暑雨不常<lb/>
官事疲勩攝衞為難惟加意節調以時休息為佳也怱<lb/>
<pb n="KR4d0076_WYG_078-30b"/>
怱不宣<lb/>
　　　又<lb/>
某啓多日不奉書思仰之至伏暑尊體何如惠貺荔子<lb/>
極佳郡中絶少得與數客同飲幸甚幸甚未由會合萬<lb/>
萬以時自愛某再拜<lb/>
　　　又<lb/>
某啓辱手教承起居佳勝乆以冗率有闕馳問愧企深<lb/>
矣承恵龍眼牙蕉皆郡中所乏感怍之至未由瞻奉萬<lb/>
<pb n="KR4d0076_WYG_078-31a"/>
萬以時自重不宣<lb/>
　　　又<lb/>
髙君一臥遂化深可傷念其家不失所否瘴疫横流僵<lb/>
仆者不可勝計奈何奈何某亦旬日之間䘮兩女使謫<lb/>
居牢落又有此狼狽想聞之亦為之撫然也某再啓<lb/>
　　　又<lb/>
某啓近日辱書伏承别後起居佳勝甚慰馳仰數夕月<lb/>
色清絶恨不同賞想亦對景獨酌而已未即披奉萬萬<lb/>
<pb n="KR4d0076_WYG_078-31b"/>
自重人還布啓不宣<lb/>
　　　又<lb/>
某啓近辱過訪病中恨不欵奉人來枉手教具審起居<lb/>
佳勝至慰至慰旦夕中秋想復佳風月莫由陪接増悵<lb/>
仰也乍凉萬萬自重不宣<lb/>
　　　又<lb/>
某啓人還奉書必達即候漸凉起居佳否叠煩頥㫖感<lb/>
怍交深未縁面謝惟祝若時自重不宣<lb/>
<pb n="KR4d0076_WYG_078-32a"/>
　　　又<lb/>
某啓秋髙氣爽伏計尊候清勝公宇已就想日有佳思<lb/>
未縁披奉萬萬以時珍嗇不宣<lb/>
　　　又<lb/>
某啓前日人回裁謝必逹比日履兹薄冷起居佳否未<lb/>
縁展奉但有翹想尚冀保衞區區之至不宣<lb/>
　　　又<lb/>
某啓近奉狀知入山未還即日想已還治起居佳否往<lb/>
<pb n="KR4d0076_WYG_078-32b"/>
來衝冒然勝遊計不為勞也未瞻奉間更乞若時自重<lb/>
不宣<lb/>
　　　又<lb/>
某啓辱書伏承起居佳勝示諭㓜累己到城流寓中一<lb/>
喜然老穉紛紛口衆食貧向之孤寂未必不佳也可以<lb/>
一笑蒸鬱未解萬萬以時自重不宣<lb/>
骨肉逺至重為左右費羊麫鱸魚已拜賜矣感怍之至<lb/>
　　　又<lb/>
<pb n="KR4d0076_WYG_078-33a"/>
某啓従者往還見過皆不欵奉愧仰何勝辱書承起居<lb/>
清勝聞還邑以來老穉鼓舞數日調治想服清暇矣歲<lb/>
莫萬萬加愛不宣<lb/>
　　　又<lb/>
某啓昨日江干邂逅未盡所懐來日欲奉屈早膳庶少<lb/>
欵曲闕人不獲躬詣不罪<lb/>
　　　與張朝請五首<lb/>
某啓兄弟流落同造治下蒙不鄙遺眷待有加感服髙<lb/>
<pb n="KR4d0076_WYG_078-33b"/>
誼悚佩不已别來未㡬思仰日深比來起居何如某已<lb/>
到瓊過海無虞皆託餘庇旦夕西去回望逾逺後會無<lb/>
期惟萬萬以時自重慰此區區途次裁謝草草不宣<lb/>
　　　又<lb/>
海南風物與治下略相似至餘食物人烟蕭條之甚去<lb/>
海康逺矣到後杜門黙坐喧寂一致也蒙差人津送極<lb/>
得力感感舍弟居止處若得蚤成令渠獲一定居遺物<lb/>
離人而逰於獨乃公之厚賜也兒子幹事未暇上狀不<lb/>
<pb n="KR4d0076_WYG_078-34a"/>
罪某上啓<lb/>
　　　又<lb/>
某再啓聞已有詔命甚慰輿議想旦夕登途也當别具<lb/>
賀幅某闕人寫啓狀止用手書乞加恕也子由荷存庇<lb/>
深矣不易一二言謝也新書海上嘯咏之餘有足樂者<lb/>
島中孤寂春色所不到也某再拜<lb/>
　　　又<lb/>
某啓乆不上狀想察其衰疾多畏非簡慢也新軍使來<lb/>
<pb n="KR4d0076_WYG_078-34b"/>
捧教字且審比日起居佳勝感慰兼極某到此數卧病<lb/>
今幸少間久逃空谷日就灰稿而已因書瞻望又復悵<lb/>
然尚冀若時自厚區區之餘意也不宣<lb/>
　　　又<lb/>
新釀四壺開嘗如宿昔香味醇冽有京洛之風逐客何<lb/>
幸得此但舉杯屬影而已海錯亦珍絶此雖島外人不<lb/>
收此得之又一段竒事也眷意之厚感怍無已<lb/>
　　　荅漢卿<lb/>
<pb n="KR4d0076_WYG_078-35a"/>
某啓辱教承起居佳勝為慰知不乆入城遂當一見何<lb/>
幸如之地黄煎已領感怍適自局中還熱甚懣塞奉書<lb/>
地黄煎蒙寄恵極佳薑蜜之劑甚適宜也仰煩神用愧<lb/>
感不可言<lb/>
　<lb/>
　<lb/>
　<lb/>
　<lb/>
<pb n="KR4d0076_WYG_078-35b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　東坡全集巻七十八<lb/>
</p>
<p>
</p>
  </div>
<div>
                <head>東坡全集巻七十九</head>
    <p>
<pb n="KR4d0076_WYG_079-1a"/>
欽定四庫全書<lb/>
　東坡全集巻七十九　　　　宋　蘓軾　撰<lb/>
　　尺牘八十三首<lb/>
　　　謝吕龍圖三首<hi>京師</hi>
龍圖閣老執事某西蜀之鄙人幼承家訓長知義<lb/>
方麤識名教遂堅晚節兩登進士舉一中茂材科<lb/>
故當世名公巨卿亦嘗賜其提挈愛憐之意故歐<lb/>
公引之於其始韓公薦之於其中今又閣下舉之<lb/>
<pb n="KR4d0076_WYG_079-1b"/>
於其後自惟末學辱大賢者之知出自天幸然君子<lb/>
之心以公而取士其小人之志終貿恩以歸心但空<lb/>
省循何由論報比者上以片言隻字謝徳於門下而<lb/>
其誠之所加意有所不能盡意之所至言有所不能<lb/>
宣故其見於筆舌者止此而已惟高明有以容而亮<lb/>
之<lb/>
　　　又<lb/>
前以拙納上塵聽覽方懼獲罪於門下而無以容其誅<lb/>
<pb n="KR4d0076_WYG_079-2a"/>
又辱荅教言辭欵宻禮遇優隆而褒揚之句有加於前<lb/>
日此不肖所以且喜且懼而莫知所措也珍函已捧受<lb/>
訖謹藏之於家以為子孫之美觀蔀屋之陋復生光彩<lb/>
陳根之朽再出英華乃閣下暖然之春有以嫗育成就<lb/>
之故也擇日齋沐再詣閣下臨紙澁納情不能宣伏惟<lb/>
恕其愚<lb/>
　　　又<lb/>
某久以局事汩没殊不獲覯止竊惟應得踈絶之罪於<lb/>
<pb n="KR4d0076_WYG_079-2b"/>
左右不意寛仁含垢察其俗狀之常情恕其簡略之小<lb/>
過光降書辭曲加勞問拜貺之際益増厚顔旦夕詣賔<lb/>
次盛暑伏惟為朝廷自愛上副注倚之心下慰輿人之<lb/>
望<lb/>
　　　與楊濟甫<lb/>
為别忽已半歲傾想之懐逺而益甚即日起居何如貴<lb/>
眷各安不自離家至荆南數次奉書計並聞達前月半<lb/>
已至京一行無恙得臘月中所恵書甚慰逺意見在西<lb/>
<pb n="KR4d0076_WYG_079-3a"/>
崗賃一宅子居住恐要知悉春暄未縁會見千萬珍重<lb/>
珍重<lb/>
　　　荅王龍圗<lb/>
辱簡承孝履如宜新詩寵行甚幸但稱道太過非所以<lb/>
安不肖也餘所諭謹在意<lb/>
　　　與楊濟甫<hi>鳯翔</hi>
奉别三更歲律思渴日深即日履此新春起居多勝貴<lb/>
聚各嘉安某前月十四日到鳳翔十五日已交割訖人<lb/>
<pb n="KR4d0076_WYG_079-3b"/>
事紛紛乆稽裁問想自尊君㐮事後來漸獲閒静營幹<lb/>
諸事必且濟辦某此與賤累如常今因范元歸奉書聞<lb/>
露氣候漸和更希珍重<lb/>
　　　與蒲城之六首<lb/>
某啓聞軒馬已至多時而性懶作書不因使齎手教來<lb/>
雖有傾渴之心終不能致一字左右也悚愧悚愧盛熱<lb/>
殊不可過承起居佳裕甚喜甚喜某此並無恙京師得<lb/>
信亦安但近得山南書報伯母於六月十日傾背伯父<lb/>
<pb n="KR4d0076_WYG_079-4a"/>
之喪未及一年而災禍仍重如此何以為心家兄惟三哥<lb/>
在左右大哥二哥必取次一人歸山南謀扶匶還鄉也<lb/>
人生患難至有如此極者煩惱煩惱知郡事頗簡足以<lb/>
尋繹舊學也同僚中有可與相處而樂者否新牧倅皆<lb/>
在此常相見恐知悉殘暑更冀順時珍重<lb/>
　　　又<lb/>
近聞員秘丞言聞於誠之韓益州欲令誠之替某若得<lb/>
情固所喜幸也然某盡今歲方及二年不知朝廷肯令<lb/>
<pb n="KR4d0076_WYG_079-4b"/>
某成資解去否若必俟三考則於誠之為太淹緩安用<lb/>
也向經由時甚恨不欵曲今若因此得從容接奉何喜<lb/>
如之陳文日日見甚安<lb/>
　　　又<lb/>
近遞中辱書方欲附問人來又承手教審聞起居佳勝<lb/>
差慰瞻望新命必已下伏増欣慶茍相知豈必為交代<lb/>
但奉見稍逺耳承又須歸覲奔波良不易也秋冷千萬<lb/>
善愛<lb/>
<pb n="KR4d0076_WYG_079-5a"/>
　　　又<lb/>
聞車騎已在二曲即見風采喜慰可知冒寒行李不易<lb/>
乆此僻左獲奉清游幸甚也<lb/>
　　　又<lb/>
今日比欲更接清話少頃而人事紛紛至今不得暫息<lb/>
欲奉謁次聞府官盡出接張省簉須至旦出城恐訝不<lb/>
來走此聞逹<lb/>
　　　又<lb/>
<pb n="KR4d0076_WYG_079-5b"/>
長安之别忽然改歲伏計履兹新春起居増慶某明日<lb/>
至府謁見預増欣抃然不免有少事千聒為本府帶得<lb/>
接新戎兵士數十人比謂到京却中途逢本官行李頗<lb/>
闕事欲告於貴府添差防䕶廂軍十餘人昨本有防䕶<lb/>
二十人為華州減却十人但只依元數亦差較也告早<lb/>
為擘畫某更不住後日絶早發去也恃眷契喋喋喧黷<lb/>
幸為留念<lb/>
　　　與楊濟甫<lb/>
<pb n="KR4d0076_WYG_079-6a"/>
冬寒逺想起居佳勝此去替不兩月更不能歸鄉且入<lb/>
京去逾逺依黯近得王道矩書云朝夕一來此相看告<lb/>
便如遞中恵一書貴知道矩㡬日起發此幹告早及某<lb/>
只十二月十七八間離岐下也<lb/>
　　　荅楊濟甫二首<hi>除䘮還朝</hi>
某近領臘下教墨感服眷厚兼審起居佳勝某此與賤<lb/>
累如常舍弟差入貢院更半月可出都下春色已盛但<lb/>
塊然獨處無與為樂所居㕔前有小花圃課童種菜亦<lb/>
<pb n="KR4d0076_WYG_079-6b"/>
少有佳趣傍宜秋門皆髙槐古栁一似山居頗便野性<lb/>
也漸暖惟千萬珍重<lb/>
　　　又<lb/>
遞中屢得數書知尊體佳勝貴眷欠安示及發遞引自<lb/>
契勘得並到但鄉親書皆五六十日不獨濟甫也府推<lb/>
之命只是暫權發遣更月餘正官到即仍舊管官誥院<lb/>
也府中冗絆非拙者所樂恐知都下所須示及<lb/>
　　　與楊濟甫<lb/>
<pb n="KR4d0076_WYG_079-7a"/>
近領來書喜知眠食佳安某此與賤累皆安陳州舍弟<lb/>
並安不煩念及久客都下桂玉所迫囊装並竭今冬積<lb/>
雪四五尺僦居弊陋殊無聊惟日望一差遣出去耳未<lb/>
由披奉千萬珍重<lb/>
　　　荅寳月大師二首<lb/>
久不奉書蓋冗惰相因必未訝也史厚秀才及蔡子華<lb/>
處領來書知法體佳勝此中並安請補外䝉恩除杭倅<lb/>
旦夕出京且往陳州相聚至九月初方行逾逺鄉里曷<lb/>
<pb n="KR4d0076_WYG_079-7b"/>
勝依黯累示及瑜隆紫衣師號近為干得王詵駙馬奏<lb/>
瑜為海慧大師文字更旬日方出圓覺經云法界海慧<lb/>
照了諸相文潞公亦許奏隆紫衣然須俟來年遇聖節<lb/>
方可奏已差祠部吏人到王附馬宅計會瑜師文字纔<lb/>
得便入遞次莫更一兩月方得勅出此事自難得偶成<lb/>
此二事也臨行草草書不盡此懐惟千萬珍重<lb/>
　　　又<lb/>
屢䝉寄紙一一愧荷附馬都尉王晉卿畫山水寒林冠<lb/>
<pb n="KR4d0076_WYG_079-8a"/>
絶一時非畫工能髣髴得一古松帳子奉寄非吾兄别<lb/>
識不寄去也幸秘藏之亦使蜀中工者見長意思也他<lb/>
甚珍惜不妄與人<lb/>
　　　與大覺禪師璉公<hi>杭倅</hi>
人至辱書伏承法候安裕傾向傾向昨奉聞欲捨禪月<lb/>
羅漢非有他也先君愛此畫私心以為捨施莫如捨所<lb/>
甚愛而先君所與厚善者莫如公又此畫頗似靈異累<lb/>
有所覺於夢寐不欲盡談嫌渉怪爾以此益不欲於俗<lb/>
<pb n="KR4d0076_WYG_079-8b"/>
家收藏意只如此而來書乃見疑欲換金水羅漢開書<lb/>
不覺失笑近世士風薄惡動有可疑不謂世外之人猶<lb/>
復爾也請勿復談此某比乏人可令齎卡兵卒之類又<lb/>
不足分付告吾師差一謹幹小師齎籠仗來迎取并古<lb/>
佛一軸亦同捨也錢塘景物樂之忘歸舍弟今自陳州<lb/>
得替當受東南幕官冬初恐到此亦未甚的詩筆計益<lb/>
老健或借得數首一觀良幸到此亦有拙惡百十首閒<lb/>
暇當録寄也<lb/>
<pb n="KR4d0076_WYG_079-9a"/>
　　　答范夢得二首<lb/>
乆以事牽不遑奉書深以為愧中間安上處及遞中捧<lb/>
來教具審起居佳勝某旅宦粗遣春夏間殊少事近日<lb/>
併覺冗坌盗賊獄訟常滿蓋新法方行故也疲薾無状<lb/>
館中清佚至為福地然知平日交游皆不在何以為樂<lb/>
某旬日來被差本州監試得閒二十餘日在中和堂望<lb/>
海樓閒坐漸覺快適有詩數首寄去以發一笑<lb/>
　　　又<lb/>
<pb n="KR4d0076_WYG_079-9b"/>
久不奉書愧負不可言不審比辰起居佳否某此粗遣<lb/>
但親友疎濶旅懐牢落爾屢得蜀公書知佳徤二家兄<lb/>
書云毎去輒留食食倍於我軰此大慶也頻得潞公手<lb/>
筆皆詳悉精好富公必時見之聞其似四十許人信否<lb/>
君實固甚清安得此數公無恙差慰人意無縁言面惟<lb/>
順時自愛<lb/>
　　　與郭功父五首<lb/>
昨日承顧訪殊慰久濶經夕起居佳否某出院本欲往<lb/>
<pb n="KR4d0076_WYG_079-10a"/>
見以下痢乏力未果想未訝也略奉啓布謝萬一<lb/>
　　　又<lb/>
<hi>元本闕四字</hi>瞻奉喜慰可量既以不出又數日卧病遂<lb/>
<hi>元本闕五字</hi>起居佳否某下痢雖止尚羸薾也謹奉啓<lb/>
布謝<lb/>
　　　又<lb/>
兒子歸來别無可為土物御筆一雙賜墨一圭新茶兩<lb/>
餅皆得之大臣家真物也不罪凂凟<lb/>
<pb n="KR4d0076_WYG_079-10b"/>
　　　又<lb/>
辱訪臨感怍獨以怱遽為恨廹行不往謝惟寛恕乍熱<lb/>
萬萬自重不宣<lb/>
　　　又<lb/>
别來瞻仰無窮風雪凝寒從者勤矣辱書承起居甚佳<lb/>
為使者即至必且暫還惟萬萬自重<lb/>
　　　與康公操都管三首<lb/>
某稔聞才業之美尚淹擢用向承非罪被移衆論可怪<lb/>
<pb n="KR4d0076_WYG_079-11a"/>
賢者處之想恬適也希聲乆不得書承示諭方知得蜀<lb/>
州應甚慰意二浙處處佳山水守官殊可樂鄉人之至<lb/>
此者絶少舉目無親故而杭又多事時投餘隙輒出訪<lb/>
覽亦自可卒歲也東陽自昔勝處見劉夢得有三伏生<lb/>
秋之句此境猶在否未知會晤之日但有企咏<lb/>
　　　又<lb/>
所索詩非敢以淺陋為辭但希世絶境衆賢所共詠嘆<lb/>
不敢草草為寄也幸恕察<lb/>
<pb n="KR4d0076_WYG_079-11b"/>
　　　又<lb/>
向辱教乆欲裁謝值出入紛紛無定因循至今即日履<lb/>
兹春和起居佳適向承寄示圗記及時實深慰仰此真<lb/>
得賢者之樂雖鄙拙亦欲勉作歌詩庶㡬附託髙人絶<lb/>
境以傳永久適會紛紛未暇更旬日當寄上也<lb/>
　　　答楊君素<lb/>
久不奉書遞中領來教欣承起居佳勝眷愛各無恙奉<lb/>
别忽四年薄廪維絆歸計未成懐想親舊可勝惋嘆吾<lb/>
<pb n="KR4d0076_WYG_079-12a"/>
丈優游自得心恬體舒必享龜鶴之夀劣姪與時齟齬<lb/>
終當捨去相從林下也<lb/>
　　　與楊濟甫<lb/>
久不奉書亦少領來信思念不去心不審即日起居佳<lb/>
勝眷愛各無恙某此安健官滿本欲還鄉又為舍弟在<lb/>
京東不忍連年與之逺别已乞得宻州風土事體皆佳<lb/>
又得與齊州相近可以時得治牒相見私願任便之但<lb/>
歸期又須更數年瞻望墳墓懐想親舊不覺澘然未縁<lb/>
<pb n="KR4d0076_WYG_079-12b"/>
會面惟冀順時自重<lb/>
　　　與周開祖<lb/>
某忝命皆出奨借尋自杭至吳興見公擇而元素子野<lb/>
孝叔令舉皆在湖燕集甚盛深以開祖不在坐為恨别<lb/>
後每到佳山水處未嘗不懐想談笑出京北去風俗既<lb/>
椎魯而游従詩酒如開祖者豈可復得乃知向者之樂<lb/>
不可得而繼也令舉特來錢塘相别遂見送至湖久在<lb/>
吳中别去真作數日惡然詩人不在大家省得三五十<lb/>
<pb n="KR4d0076_WYG_079-13a"/>
首唱酬亦非細事<lb/>
　　　與何浩然<lb/>
人還辱書且喜起居佳勝寫真竒妙見者皆言十分形<lb/>
神甚奪真也非故人倍常用意何以及此感服之至所<lb/>
要詩稍暇作寫去雙幅已令蜀中織造至便寄納未即<lb/>
會見千萬珍重<lb/>
　　　答水陸通長老五首<hi>宻州</hi>
近過蘇䑓不得一見而别深為耿耿専人來辱書且喜<lb/>
<pb n="KR4d0076_WYG_079-13b"/>
法履清勝某到此旬日郡僻事少足養衰拙然城中無<lb/>
山水寺宇朴陋僧麄野復求蘇杭湖山之遊無復髣髴<lb/>
矣何日會集慰此牢落惟萬萬自重<lb/>
　　　又<lb/>
三瑞堂詩已作了納去惡詩竟何用是家求之如此其<lb/>
切不敢不作也恵及温柑甚竒此中未嘗識也棗子兩<lb/>
<graphic n="KR2350" url="https://raw.githubusercontent.com/kanripo/KR-Gaiji/master/images/KR2350.png" mimeType="image/png"/>不足為報但此中所有只此耳單君貺必常相見路<lb/>
中屢有書去久望來書且請附宻州遞寄數字告為速<lb/>
<pb n="KR4d0076_WYG_079-14a"/>
達此意<lb/>
　　　又<lb/>
别後一向冗忙有疎奉問叠辱手教愧悚良深仍審履<lb/>
兹初涼法體増勝為慰承開堂未㡬學者日増吾師久<lb/>
安閒獨廹於衆意無乃少勞然以濟物為心應不計勞<lb/>
逸也未縁會合千萬珍重人還布謝<lb/>
　　　又<lb/>
姚君篤善好事其意極可佳然不須以物見遺也惠香<lb/>
<pb n="KR4d0076_WYG_079-14b"/>
十八罐却託還之已領其厚意與収留無異實為他相<lb/>
識所恵皆不留故也切為多致此懇<lb/>
　　　又<lb/>
且説與姚君勿疑訝只為自來不受非親舊之餽恐他<lb/>
人却見怪也元伯昆仲因見各為致懇乍到未及奉書<lb/>
　　　答陳履常二首<lb/>
吳中屢得瞻見時以餘棄洗濯䝉鄙别來仰佇日深遞<lb/>
中首辱教尺感服良厚即日履兹酷暑起居何如貴眷<lb/>
<pb n="KR4d0076_WYG_079-15a"/>
令子各佳勝披奉杳然臨紙悵惘惟冀為時調䕶<lb/>
　　　又<lb/>
逺承寄貺詩刻讀之灑然如聞玉音何幸獲此榮觀不<lb/>
獨以見作者之格且足以知風政之多暇而髙躅之難<lb/>
繼也輒和光禄菴二絶聊以寄欽羡之懐一笑投之可<lb/>
也所須接骨丹方謹録呈髙宻連年旱蝗應副朔方百<lb/>
須紛然疲薾日俟汰逐企仰仙館如在雲漢矣因風不<lb/>
吝誨字<lb/>
<pb n="KR4d0076_WYG_079-15b"/>
　　　答程彛仲二首<lb/>
某啓奉别積年因循不修書問毎以為愧遞中辱手書<lb/>
勞問甚厚感戴不可言也承以科詔入都跋履之餘起<lb/>
居佳否老兄循道既乆文行逾粹决無終否不振之理<lb/>
更少貶以就繩墨即當俯拾也未縁披奉惟冀以時自<lb/>
重謹因鄉人李君行奉啓布問<lb/>
　　　又<lb/>
得聖此行得失必且西歸計無縁過我而東武任滿當<lb/>
<pb n="KR4d0076_WYG_079-16a"/>
在來歲冬杪亦無縁及見於京師矣此任滿日舍弟亦<lb/>
解罷當求鄉里一任與之西還近制既得連任蜀中遂<lb/>
可歸老守死墳墓也心貌衰老不復往日惟念斗酒隻<lb/>
雞與親舊相從耳星橋别業比來更増葺否因便無惜<lb/>
一兩字<lb/>
　　　與王慶源二首<lb/>
陵州遞中辱書及詩如接風論忽不知萬里之逺也即<lb/>
日履兹秋暑尊候何似某此粗遣雖有江山風物之美<lb/>
<pb n="KR4d0076_WYG_079-16b"/>
而新法嚴宻風波險惡况味如不佳退之所謂居閒食<lb/>
不足從官力難任兩事皆害性一生常苦心正此謂矣<lb/>
知叔丈年來頗窘此事有定分但兄以安健無事多子<lb/>
孫為樂亦可自遣何時歸休得相從田里但言此心已<lb/>
馳於瑞草橋之西南矣秋暑更冀以時珍重<lb/>
　　　又<lb/>
髙宻風土食物稍佳但省租公庫減削索然貧儉始至<lb/>
值歲饑人豪剽刼無虛日凢督捕姦兇五七十人近始<lb/>
<pb n="KR4d0076_WYG_079-17a"/>
肅然鬬訟頗簡稍葺治園亭居之亦粗可樂但時登髙<lb/>
西南引領即悵然終日近稍能飲酒終日可飲十五銀<lb/>
盞他日粗可奉陪於瑞草橋路上放歌倒載也<lb/>
　　　答金山寳覺禪師<lb/>
去歲赴官廹於程限不能枉舟一别中流縱望雲山杳<lb/>
然有不可及之歎既渡江遂䝉輕舟見餞復得笑語一<lb/>
餉之樂暫荷之懐殆不可勝言别來因循未及修書專<lb/>
人至辱教累幅慰喻反覆讀之爽然如對妙論仍審比<lb/>
<pb n="KR4d0076_WYG_079-17b"/>
來法履佳勝某此粗遣但未有會見之期臨紙惘然惟<lb/>
萬萬自重至游堂記即當下筆逓中寄去近有後杞菊<lb/>
賦一首寫寄以當一笑<lb/>
　　　荅富道人<lb/>
承録示秘方及寄遺藥具感厚意然此事本林下無以<lb/>
遣日聊用適意可也若待以為生則為造物者所惡矣<lb/>
僕方茍禄出仕豈暇為此謹却馳納且寄之左右異日<lb/>
歸田却咨請感愧之至<lb/>
<pb n="KR4d0076_WYG_079-18a"/>
　　　答周開祖<lb/>
逓中辱書教累幅如接笑語即日逺想起居佳勝某此<lb/>
無恙已被㫖移河中府候替人十二月上旬中行想去<lb/>
益逺矣往日相從湖山之景何縁復有别後百事紛紛<lb/>
皆不足道惟令舉逝去令人不復有意於兹世細思此<lb/>
公所以不夀者而不可得不免為之出涕讀所示記文<lb/>
述略盡其美甚善其家能入石否亦欲作一首哀詞未<lb/>
暇也當作寄去開祖筆力頗長魏武所謂老而能學惟<lb/>
<pb n="KR4d0076_WYG_079-18b"/>
予與袁伯業真難得也寄示山圗欲尋善本而不可得<lb/>
者新詩清絶輒和兩首取笑浩然亭欲續和寄去今日<lb/>
大雪與客飲於玉山堂適遣人往舍弟處遂作此書手<lb/>
冷殊不成字惟冀自重而已<lb/>
　　　答蜀僧幾演<lb/>
幾演大士䝉恵蟠龍集向已盡讀數册迺詩迺文筆力<lb/>
竒健深増嘆服僕嘗觀貫休齊己詩尤多凢陋而遇知<lb/>
得名赫奕如此蓋時文凋弊故使此二僧為雄强今吾<lb/>
<pb n="KR4d0076_WYG_079-19a"/>
師老於吟咏精敏豪放而汩没流俗豈亦有幸不幸耶<lb/>
然此道固亦澹泊寂寞非以蘄人知而鼓譽也但鳴一<lb/>
代之風雅而已既承厚貺聊奉廣耳<lb/>
　　　與人<lb/>
違去門下已八年愚魯罷殆人事廢書疏缺然怠慢之<lb/>
罪宜在譴絶比承柄用又不以時隨衆修賀蓋疎懶愧<lb/>
縮日復一日不知復憐恕之否即日履兹寒凝台候萬<lb/>
福某去替止數月而貧困難以赴闕相次乞江浙一郡<lb/>
<pb n="KR4d0076_WYG_079-19b"/>
君幸得之拜見未可期惟冀為國自重<lb/>
　　　答張主簿<lb/>
改歲無縁展慶伏惟履兹新春百福來集旬日前辱教<lb/>
感服眷厚不即馳答悚怍悚怍向日披奉但有馳仰餘<lb/>
寒冀以時自重<lb/>
　　　與人二首<lb/>
浙右之别遂不上問至今想必察其情也特枉書問感<lb/>
慰兼集比日起居何如渉海恬然繼以題擢衆論翕然<lb/>
<pb n="KR4d0076_WYG_079-20a"/>
知忠信之可恃名實之相副也雅故之末忻慰可量<lb/>
　　　又<lb/>
前日使車道由郡下雖展接顔表殊慰瞻傃之懐惟是<lb/>
禮勞不腆實深愧悚逮兹違間吏役絆攖未皇奉書以<lb/>
伸繾綣之情特䝉髙明逺貺珍牘披繹數四感仰交懐<lb/>
初暑微熱竊承跋履之餘動止佳勝未縁會集臨紙増<lb/>
慨<lb/>
　　　與梅守黎希聲三首<hi>徐州</hi>
<pb n="KR4d0076_WYG_079-20b"/>
傾向己乆展奉無由竊計比日履兹酷暑起居佳勝某<lb/>
占籍部中不獲俯伏門下一修桑梓之儀瞻望鈴齋豈<lb/>
勝懐仰伏順時為民自愛<lb/>
　　　又<lb/>
去歲王秀才西歸奉狀必達即日逺想起居佳勝承朝<lb/>
廷俯狥民欲有㫖借留雖滯留髙歩士論未厭而鄉閭<lb/>
之慶特以自私而己然山水之秀園亭之勝士人之衆<lb/>
多食物之便美計公亦自樂之忘歸也某久去墳墓貪<lb/>
<pb n="KR4d0076_WYG_079-21a"/>
禄忘家念之輒面熱但差使南北不敢自擇爾何時復<lb/>
得一笑為樂尚冀為時自重<lb/>
　　　又<lb/>
向自宻将赴河中至陳橋受命改差彭城便欲赴任以<lb/>
兒子娶婦暫留城東景仁園中旦夕自汴東去逾逺風<lb/>
問可勝悵然墳墓毎煩戒敕惟増感噎堂兄欲葬祖墳<lb/>
為諸房衆多某既不敢果决恐衆意難允也乞知之<lb/>
　　　答李秀才元<lb/>
<pb n="KR4d0076_WYG_079-21b"/>
熱甚竟不再别悵仰殊深辱教承起居佳勝寵恵皆竒<lb/>
筆雅制刻荷無已仁者之恵誠足慰彼黎庶然不知者<lb/>
以為見教以是搖之呵呵安道舍弟當具道盛意乍逺<lb/>
萬乞保重即復顯用以慰士望<lb/>
　　　答范蜀公<lb/>
前日辱書并新詩累幅詞格清美欽味不釋手屬使者<lb/>
交至紛紛無暇裁答後時再領手教愧悚無地比日起<lb/>
居何如未由披奉萬萬以時自重<lb/>
<pb n="KR4d0076_WYG_079-22a"/>
　　　答晁叔美二首<lb/>
自别兩辱存問荷眷契之厚無以為喻日欲裁謝而拙<lb/>
鈍懶放因循至今計明哲雅量不深讉過而自訟亦乆<lb/>
矣即日不審尊履何如某此無恙但奉行新政多不如<lb/>
法勘劾相尋日竢汰譴耳若得放歸過淮必遂候見未<lb/>
間為國自重<lb/>
　　　又<lb/>
向承出按淮甸不即具賀幅者以吾兄素性亮直而此<lb/>
<pb n="KR4d0076_WYG_079-22b"/>
職多有可愧者計非所樂耳然仁者於此時力行寛大<lb/>
之政少舒吏民於網羅中亦所益不小此中常賦之外<lb/>
徵歛雜出而鹽禁繁宻急於兵火民既無告吏亦僅且<lb/>
免罪益茍簡矣向聞吾兄議論頗與時軰不合今兹躬<lb/>
履其事必有可觀者矣令兄佳士久淹諸君亦自知之<lb/>
　　　與蒲廷淵<lb/>
河中永洛出棗道家所貴事見真誥唐有道士侯道華<lb/>
嘗得無核者三食之後竟竊鄧太主藥上昇君到彼試<lb/>
<pb n="KR4d0076_WYG_079-23a"/>
求之但恐得之不偶然非力求所能致耳<lb/>
　　　與晁君成<lb/>
苦寒審尊履佳勝新文極為精妙久不見之甚慰喜莊<lb/>
子用志不分乃疑於神古語以疑為似耳如易隂疑於<lb/>
陽世俗不知乃改作凝不敢不告人還草草<lb/>
　　　與范子豐六首<lb/>
伏審子豐南宫殊健慶抃可量即日想已唱第必在髙<lb/>
等期集之暇起居佳勝某更五七日泝汴愈逺左右臨<lb/>
<pb n="KR4d0076_WYG_079-23b"/>
書悵然惟祈慎重别膺亨寵<lb/>
　　　又<lb/>
小事拜聞欲乞東南一郡聞四明明年四月成資尚未<lb/>
除人託為問看回書一報前所託殊不䝉留意恐非久<lb/>
東南遂請逾難望矣無乃求備之過乎然亦慎不可汎<lb/>
愛輕取也人還且略示諭<lb/>
　　　又<lb/>
近專人奉狀達否即日起居何如貴眷各安局事漸清<lb/>
<pb n="KR4d0076_WYG_079-24a"/>
簡否某幸無恙水旱相繼流亡盜賊並起决口未塞河水<lb/>
日増勞苦紛紛何時定乎近乞四明不知可得否不爾<lb/>
但得江淮間一小郡皆所樂更不敢有擇也子豐能為<lb/>
一言於諸公間乎試留意人還仍乞一報幸甚未見無<lb/>
期惟萬萬以時自重<lb/>
　　　又<lb/>
稍不通問伏想起居佳勝侍郎丈必在郊外過夏台候<lb/>
必更康安某此與㓜累如常八月九月間秋水既過彭<lb/>
<pb n="KR4d0076_WYG_079-24b"/>
城城下徹備髙麗使已還四明可以易守當更理前請<lb/>
也會合杳未有涯萬萬自重<lb/>
　　　又<lb/>
南方夏熱殊非中原之比入秋稍得清涼然夏田旱損<lb/>
七八鹽法更變課入不登雖閒局不免以此為累自餘<lb/>
麤如常也子中子老頃在左右今已赴官未何時參候<lb/>
北望不勝馳情<lb/>
　　　又<lb/>
<pb n="KR4d0076_WYG_079-25a"/>
新珠想日長進愛壻無恙甚望丈人髙等待乞利市也<lb/>
納銀一笏託用買圓熟珠子二千枚少錢告那出便納<lb/>
上婚嫁所須不可奈何甚非情願幸留意承問似叔頗<lb/>
長成毎日作詩讀史但蒙拙少訓督耳内孫想亦聰淑<lb/>
諸郎娘亦計安也<lb/>
　　　答王慶源<lb/>
久以官冗不暇奉問忽辱手訊喜知車從己達輦下起<lb/>
居佳勝即日南宫必榜出矣淪屈已久必遂了當欣荷<lb/>
<pb n="KR4d0076_WYG_079-25b"/>
良深來書謙抑過當四方赴者甚衆豈獨吾叔元昆勸<lb/>
駕良合事宜恨此拘繫無縁於東華門外奉接京師一<lb/>
别二十餘年豈惟吾儕衰老可嘆至於都城風物事體<lb/>
索然無復往時矣東南守官極可樂而民間蹙廹不聊<lb/>
生懐抱殊不佳深願慶源了當後千萬一來相從數月<lb/>
少慰平生幸勿以他事為辭至懇至懇<lb/>
　　　與參寥<lb/>
别來思企不可言毎至逍遥堂未嘗不悵然也為書勤<lb/>
<pb n="KR4d0076_WYG_079-26a"/>
勤不忘如此仍審比來法體康佳感服兼至三詩皆清<lb/>
妙讀之不釋手且和一篇為答所要真賛尚未作來人<lb/>
又不敢乆留甚愧知且伴太虛為湯泉之遊甚善甚善<lb/>
某開春乞江浙一郡候見去處當以書奉約也要墨納<lb/>
兩笏皆品佳也餘惟為法自重適有數客逺來相看陪<lb/>
接少暇奉啓不盡意<lb/>
　　　與文與可三首<lb/>
與可抱才不試遁道彌乆尚未聞大用公議不厭計當<lb/>
<pb n="KR4d0076_WYG_079-26b"/>
在即然廊廟間誰為䘏公議者乎老兄既不計較但乍<lb/>
失為郡之樂而有桂玉之困又却不見使者嘴面得失<lb/>
相乘除亦略相當也彭門無事甚可樂但未知今夏得<lb/>
免水患否子由頻得書甚安示諭秋冬過親甚幸甚幸<lb/>
令嗣昆仲各計安勝為學想皆成就矣<lb/>
　　　又<lb/>
離浙中已四年向亦有少浙物久已分散零落矣有藥<lb/>
王船兩隻獻上恰好吻酌不通客矣呵呵杭州故人頗<lb/>
<pb n="KR4d0076_WYG_079-27a"/>
多致之不難當續營之但恐得後不肯将盛作見借也<lb/>
　　　又<lb/>
近屢於相識處見與可近作墨竹惟劣弟只得一竿未<lb/>
説字説潤筆只到處作記作賛備員火下亦合剰得幾<lb/>
紙専令此人去請幸毋乆秘不爾不惟到處亂畫題云<lb/>
與可筆亦當執所恵絶句過狀索二百五十疋也呵呵<lb/>
　　　與鮮于子駿三首<lb/>
久不奉狀方深愧悚逓中伏辱手教并新文石刻等疾<lb/>
<pb n="KR4d0076_WYG_079-27b"/>
讀善快無量即辰起居佳否公文學徳度宜在朝廷久<lb/>
此外逺何也然聞一路蒙被仁政不爾吏民皆在倒懸<lb/>
中也况鄉井墳墓在焉計居之甚以為樂某到郡正一<lb/>
年諸况粗遣歲凶民貧力所無如之何者多矣然在己者<lb/>
未嘗敢行所愧也如此而已忝厚眷故及末縁瞻奉惟<lb/>
冀以時自重不宣<lb/>
　　　又<lb/>
忝厚眷不敢用啓狀必不深訝所恵詩文皆蕭然有逺<lb/>
<pb n="KR4d0076_WYG_079-28a"/>
古風味然此風之亡也久矣欲以求合世俗之耳目則<lb/>
疎矣但時獨於閒處開看末嘗以示人蓋知愛之者絶<lb/>
少也所索拙詩豈敢措手然不可不作特未暇耳近作<lb/>
小詞雖無栁七郎風味亦自是一家呵呵數日前獵於<lb/>
郊外所獲頗多作得一闋令東州壯士抵掌頓足而歌<lb/>
之吹笛擊鼓以為節頗壮觀也寫呈取笑<lb/>
　　　又<lb/>
故人劉格字道純故友劉恕道原之親弟讀書強記辨<lb/>
<pb n="KR4d0076_WYG_079-28b"/>
博文詞粲然可觀而立節強鯁吏事亦健君實頗知之<lb/>
餘人未識也欲告子駿與一差遣收置門下公若可以<lb/>
踏逐辟召幸先之敢保稱職也旦夕歸南康軍待闕公<lb/>
若有以處之他必願就也某非私之也為時惜才也<lb/>
　　　與何正道教授三首<hi>一作何正通</hi>
忝命假手出於奨比禮當詣謝以衰疾疲曳不給於力<lb/>
愧悚無已乍熱起居佳勝登舟遽迫不果造别益増仰<lb/>
戀<lb/>
<pb n="KR4d0076_WYG_079-29a"/>
　　　又<lb/>
辱書承起居佳勝鄉校淹留然使徐之士子識文章瑰<lb/>
瑋之氣非小補也某又復西上紛紛無補甚愧朋友矣<lb/>
　　　又<lb/>
張聖途來稍聞動止為慰退之所難乃今見之大匠旁<lb/>
觀愧汗深矣行役匆匆不盡區區<lb/>
　　　與歐陽仲純五首<lb/>
去歲城東屢獲陪從䝉益既多樂亦無量既别日苦賤<lb/>
<pb n="KR4d0076_WYG_079-29b"/>
事不克馳問慙負不可言即日起居何如見報除審簿<lb/>
信否殊不知即日從者所在徒有仰詠某䝉庇粗遣彭<lb/>
門本無一事足以藏拙河水一至事無不有中間㡬殆<lb/>
者數矣必亦聞之今方稍安而夏秋之患未可量蓋命<lb/>
窮所至感召此何時復得一笑之樂也近詩數首聊以<lb/>
破顔餘寒萬萬以時自重<lb/>
　　　又<lb/>
伯仲叔弼昆仲各計安勝楊掾行速未及拜書乞道下<lb/>
<pb n="KR4d0076_WYG_079-30a"/>
懇子由在南都時得書無恙彭城最處下流水患甲於<lb/>
東北奏乞錢與夫為夏秋之備數章皆不報曹河若可<lb/>
塞固大善不爾倉卒之間不免調急夫使係省錢豈暇<lb/>
復禀命乎所費必多而為備不如先事之精也人微言<lb/>
輕信命而己仲純知我之深者聊復及之<lb/>
　　　又<lb/>
去春寄舍國門屢辱臨顧喜慰無量别來逾年奔走俗<lb/>
狀未嘗通問瞻企徒深即日履此煩暑起居何如眷愛<lb/>
<pb n="KR4d0076_WYG_079-30b"/>
各安否傳聞車馬已到宛丘相去甚近書問自此可時<lb/>
相及矣千萬順時珍重<lb/>
　　　又<lb/>
崔度者頃年在陳與之甚熟今作過海之行妻子仍在<lb/>
陳學幸略與垂顧<lb/>
　　　又<lb/>
伯仲兄聞監西岸已視事未叔弼近託孫元忠附書季<lb/>
黙今安在因風無惜恵問宛丘誰與往還有可與語者<lb/>
<pb n="KR4d0076_WYG_079-31a"/>
否<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4d0076_WYG_079-31b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　東坡全集巻七十九<lb/>
</p>
<p>
</p>
  </div>
<div>
                <head>東坡全集巻八十</head>
    <p>
<pb n="KR4d0076_WYG_080-1a"/>
欽定四庫全書<lb/>
　東坡全集巻八十　　　　　宋　蘓軾　撰<lb/>
　　尺牘七十九首<lb/>
　　　答周開祖二首<lb/>
久别思渴不言可知一路候問來耗忽辱教喜慰良深<lb/>
乍寒起居佳勝承脱湖北之行而得樂清正如舍魚而<lb/>
取能掌甚可賀也某忝命甚便其私即遂面話此不盡<lb/>
懐<lb/>
<pb n="KR4d0076_WYG_080-1b"/>
　　　又<lb/>
長篇竒妙無狀每䝉存録如此之厚但賜多而報寡故<lb/>
人知其慙拙必不罪也今輒和一首少謝不敏且資一<lb/>
笑惠及海味珍感來人遽還未有以報但愧怍無窮到<lb/>
郡不見令舉此恨何極嘗奠其殯不覺一慟有刻石必<lb/>
見之更不録呈有幹一一示及李無悔近見訪留此旬<lb/>
餘亦許秋涼再過也<lb/>
　　　答吕熙道二首<lb/>
<pb n="KR4d0076_WYG_080-2a"/>
平時企詠賢者獨恨隔閡耳既至治下謂當朝夕繼見<lb/>
而病與人事奪之又迫於行怱遽捨去可勝嘆耶别來<lb/>
方欲上問先辱手教益増悚怍比日起居何如後㑹不<lb/>
可期惟萬萬以時自重<lb/>
　　　又<lb/>
南都住半月恍然如一夢耳思企徳義每以悵然舍弟<lb/>
朴訥寡徒非長者輕勢重道誰肯相厚者湖州江山<lb/>
風物不類人間加以事少睡足真拙者之慶有幹不<lb/>
<pb n="KR4d0076_WYG_080-2b"/>
外<lb/>
　　　答范純夫<lb/>
向者深望軒從一來而還領手教知徑赴治實増悵惘<lb/>
比日起居佳勝日對五老想有佳思此間湖山信美而<lb/>
衰病不堪煩但有歸蜀之興耳未由㑹集千萬以時自<lb/>
愛<lb/>
　　　與道甫<lb/>
昨日特䝉不外鄙拙袖出盛文相示辭贍格老覽之令<lb/>
<pb n="KR4d0076_WYG_080-3a"/>
人亹亹忘倦非大手筆未及至此受教良多不敢擅為<lb/>
巾笥之藏謹令人歸納文府伏乞視至未審從人何日<lb/>
成行亦須示諭<lb/>
　　　與孫子思七首<lb/>
奉别未㡬思企己深比日起居佳勝聞軒從及境即遂<lb/>
披對豈勝慰喜<lb/>
　　　又<lb/>
事冗有疎上謁思企之深不審起居佳否來日輒邀從<lb/>
<pb n="KR4d0076_WYG_080-3b"/>
者同憲車議少事本欲躬詣為公擇見訪不果幸賜臨<lb/>
顧<lb/>
　　　又<lb/>
屢辱垂訪尚稽走謁經宿起居佳否借示諸刻一清心<lb/>
目又足見雅尚之不凢也謹却馳納<lb/>
　　　又<lb/>
過辱枉顧知事務冗廹不敢乆留語紙軸納去餘空紙<lb/>
兩幅留與五百年後人跋尾也呵呵耘叟詩亦佳<lb/>
<pb n="KR4d0076_WYG_080-4a"/>
　　　又<lb/>
叠辱車騎往謝甚疎惟故人深照不以為譴也經宿尊<lb/>
候佳勝書四紙并藥方馳上須面授其秘也并硯不一<lb/>
一<lb/>
　　　又<lb/>
近辱軒從雖屢接奉既别思仰無窮人事衮衮未遑上<lb/>
問先枉寵訊伏審起居佳勝感慰兼深仲通來知在府<lb/>
中計與子由軰游従甚樂未縁再會惟萬萬以時自重<lb/>
<pb n="KR4d0076_WYG_080-4b"/>
　　　又<lb/>
比來新詩必多無縁借觀豈勝渇仰示諭諸公處敢不<lb/>
出力但恐言輕不能有益耳<lb/>
　　　與程得勝秘校二首<lb/>
近省榜到郡首承髙過歡慰可量沉困累年行業充富<lb/>
鄉曲榮耀交游喜快甚休甚休春風暄和奉計即日起<lb/>
居安勝御試必更在上等盤桓都下為况何如惟順時<lb/>
珍愛<lb/>
<pb n="KR4d0076_WYG_080-5a"/>
　　　又<lb/>
某去秋因鄉人自髙宻過此託致手書不知達否奉違<lb/>
累歲無縁一接談笑傾仰殊甚榜中鄉人所識惟吾兄<lb/>
一人其餘豈盡新俊耶車馬必稍留都下因風無惜恵<lb/>
問<lb/>
　　　與人<lb/>
託庇隣封每荷存記特辱榮訊愧汗可量即日履兹霜<lb/>
候起居佳勝未縁參見惟日瞻企尚冀以時珍衞區區<lb/>
<pb n="KR4d0076_WYG_080-5b"/>
　　　與樂推官<hi>黄州</hi>
叠辱臨訪欲少欵奉多事因循繼以卧病愧負深矣數<lb/>
日起居佳否知明日啓行無縁面别尚冀保練慰此區<lb/>
區<lb/>
　　　答李昭玘<lb/>
無便乆不奉書王子中來且出所惠書益知動止之詳<lb/>
為慰無量比日尊體何如既拜賜雪堂新詩又獲觀負<lb/>
日軒諸詩文耳目眩駭不能窺其淺深矣老病廢學已<lb/>
<pb n="KR4d0076_WYG_080-6a"/>
久而此心猶在觀足下新製及魯直無咎明略等諸人<lb/>
唱和於拙者便可格筆不復措辭近有李豸者陽翟人<lb/>
雖狂氣未除而筆墨瀾翻已有漂沙走石之勢嘗識之<lb/>
否子中殊少進皆左右之賜也何時一笑未間惟萬萬<lb/>
自重<lb/>
　　　答范蜀公四首<lb/>
李成伯長官至辱書承起居佳勝甚慰馳仰新居已成<lb/>
池圃勝絶朋舊子舍皆在人間之樂復有過此者乎某<lb/>
<pb n="KR4d0076_WYG_080-6b"/>
凢百粗遣春夏間多瘡患及赤目杜門謝客而傳者遂<lb/>
云物故以為左右憂聞李長官説以為一笑平生所得<lb/>
毁譽殆皆此類也何時獲奉几杖臨書惘惘<lb/>
　　　又<lb/>
䝉示諭欲為卜隣此平生之至願也寄身函丈之側旦<lb/>
夕聞道又况忝姻戚之末而風物之美足以終老幸甚<lb/>
幸甚但囊中止有數百千己令兒子持往荆渚買一小<lb/>
莊子矣恨聞命之後然京師尚有少房緡若果許為指<lb/>
<pb n="KR4d0076_WYG_080-7a"/>
揮從者幹當賣此業可得八百餘千不識可納左右否<lb/>
所賜手書小字如芒知公目益明此大慶也某早衰多<lb/>
病近日亦能屏去百事澹泊自持亦便佳健異日必能<lb/>
陪從也<lb/>
　　　又<lb/>
承别紙示諭麴蘖有毒平地生出醉鄉土偶作祟眼前<lb/>
妄見佛國公欲哀而救之問所以救者小子何人固不<lb/>
敢不對公方立仁義以為城池操詩書以為干楯則舟<lb/>
<pb n="KR4d0076_WYG_080-7b"/>
中之人盡為敵國雖公盛徳小子亦未知勝負所在願<lb/>
公宴坐静室常作是念當觀彼能惑之性安所從生又<lb/>
觀公欲救之心作何形段此猶不立彼復何依雖黄面<lb/>
瞿曇亦須歛袵而况學之者耶聊復信筆以發公千里<lb/>
一笑而已<lb/>
　　　又<lb/>
顛仆罪戾世所鄙逺而丈人獨收録欲令撰先府君墓<lb/>
碑至為榮幸復何可否之間而不肖平生不作墓誌及<lb/>
<pb n="KR4d0076_WYG_080-8a"/>
碑者非特執守私意蓋有先戒也反覆計慮愧汗而已<lb/>
仁明洞照必深識其意所賜五體書謹為子孫之藏幸<lb/>
甚幸甚無縁躬伏門下道所以然者皇恐之至<lb/>
　　　答言上人<lb/>
去歲吳興倉卒為别至今耿耿譴居窮陋往還斷盡逺<lb/>
辱不遺尺書見及感怍殊深比日法體佳勝扎翰愈精<lb/>
健詩必稱是不䝉見示何也雪齋清境發於夢想此間<lb/>
但有荒山大江修竹古木每飲村酒醉後曳杖放脚不<lb/>
<pb n="KR4d0076_WYG_080-8b"/>
知逺近亦曠然天真與武林舊遊未見議優劣也何時<lb/>
會合一笑惟萬萬自愛<lb/>
　　　答通禪師<lb/>
謫居窮僻懶且無便書問曠絶故人不遺兩辱手教具<lb/>
審比來法體甚輕安感慰深至僕晚聞道照物不明䧟<lb/>
於吏議愧我道友所幸聖恩寛大不即誅殛想亦大善<lb/>
知識法力㝠助也禄廪既絶困而布衣蔬食於窮苦寂<lb/>
淡之中却粗有所得未必不是晚節微福兩書開諭周<lb/>
<pb n="KR4d0076_WYG_080-9a"/>
至常置座右也未縁展謁萬萬以時自重<lb/>
　　　答道源秘校<lb/>
謫居窮陋首見故人釋然無復有流落之歎衰病竒拙<lb/>
所向累人自非卓然獨見不以進退為意者誰肯辱與<lb/>
往還每惟此意何時可忘别來又復初夏思企不可言<lb/>
逺想即日尊候佳勝兩辱手書懶不即答計已獲罪左<lb/>
右然惟故人能知其性氣蓋懶作書者有素中實無他<lb/>
也更望寛之知到官又復對換想髙懐處之無適而不<lb/>
<pb n="KR4d0076_WYG_080-9b"/>
可江令竟不肯少留健决非庸人所及也無由面見以<lb/>
時自重<lb/>
　　　與王慶源<lb/>
竄逐以來日欲作書為問舊既懶惰加以閒廢百事不<lb/>
舉但慙怍而已即日體中何如眷愛各佳某㓜累並安<lb/>
但初到此䘮一老乳母七十二矣悼念乆之近亦不復<lb/>
置懐寓居官亭俯迫大江几席之下雲濤接天扁舟草<lb/>
履放浪山水間客至多辭以不在往來書疏如山不復<lb/>
<pb n="KR4d0076_WYG_080-10a"/>
答也此味甚佳生來未嘗有此適知之免憂近文郎行<lb/>
寄紙筆與叢郎到甚遲也未縁會面惟萬萬自愛<lb/>
　　　答李寺丞二首<lb/>
久别渴詠逓中辱書且審起居清勝至慰至慰某謫居<lb/>
粗遣廢棄之人每自嫌鄙况於他人君獨收䘏有加平<lb/>
素風義之厚足以愧激頽靡也未縁會見萬萬以時自<lb/>
愛<lb/>
　　　又<lb/>
<pb n="KR4d0076_WYG_080-10b"/>
逺䝉分輟清俸二千極愧厚意然長者清貧㒒所知也<lb/>
此不敢請又重違至意輒請至年終來春即納上感愧<lb/>
不可言也僕雖遭憂患狼狽然匹如當初不及第即諸<lb/>
事易了荷憂念之深故以解懸慮<lb/>
　　　與陳季常九首<lb/>
近因往螺師店看田既至境上潘尉與龎醫來相會因<lb/>
視臂腫云非風氣乃藥石毒也非鍼去之恐作瘡乃已<lb/>
遂相率往麻橋龎家住數日鍼療尋如其言得愈矣歸<lb/>
<pb n="KR4d0076_WYG_080-11a"/>
家領所恵書及藥併荷憂愛之深至仍審比來起居佳<lb/>
安曽青老翁須傳燈録皆已領一一感佩五代史亦收<lb/>
得所看田乃不甚佳且罷之蘄水溪山乃爾秀邃耶龎<lb/>
醫熟接之乃竒士知新屋近撰本草爾雅<hi>謂一物而多名也</hi>見<lb/>
劉頌具説深欲走觀近得公擇書云四月中乃到此想<lb/>
季常未遽北行當與之偕往耳非乆太守處借人遣齎<lb/>
家傳去别細奉書<lb/>
　　　又<lb/>
<pb n="KR4d0076_WYG_080-11b"/>
柴炭已領感怍感怍東坡昨日立木殊耽耽也<lb/>
　　　又<lb/>
王家人力來及専人并獲二緘及承雄篇賛詠異夢證<lb/>
成仙果甚喜幸也某雖竊食靈芝而君為國鑄造藥力<lb/>
縦在君前隂功必在君後也呵呵但累書聴流言以誣<lb/>
平人不得無所損也懸弧之日請一書示諭當作賀詩<lb/>
切祝切祝比日起居佳否何日决可一游郡城企望日<lb/>
深矣臨皋雖有一室可憇從者但西日可畏承天極相<lb/>
<pb n="KR4d0076_WYG_080-12a"/>
近或門前一大舸亦可居到後相度未間萬萬以時自<lb/>
重<lb/>
　　　又<lb/>
欲借易家文字及史記索隠正義如許告季長為帶來<lb/>
季常未嘗為王公屈今乃特欲為我入州州中士大夫<lb/>
聞之聳然使不肖増重矣不知果能命駕否春甕但不<lb/>
惜不須更為恨也<lb/>
　　　又<lb/>
<pb n="KR4d0076_WYG_080-12b"/>
鄭廵檢到領手誨具審到家尊履康勝羈孤結戀之懐<lb/>
至今未平也數日前率然與道源過江游寒溪西山竒<lb/>
勝殆過於所聞獨以坐無狂先生為深憾耳呵呵示諭<lb/>
武昌田曲盡利害非老成人吾豈得聞此送還人諸物<lb/>
已領易義須更半年功夫練之乃可出想秋末相見必<lb/>
得拜呈也近得李長吉二詩録去幸秘之目疾必已差<lb/>
茂木清隂自可愈此餘惟萬萬順時自重<lb/>
　　　又<lb/>
<pb n="KR4d0076_WYG_080-13a"/>
示諭武昌一䇿不勞營為坐減半費此真上䇿也然某<lb/>
所慮又恐好事君子便加粉飾云擅去安置所而居於<lb/>
别路傳聞京師非細事也雖復往來無常然多言何所<lb/>
不至若大霈之後恩㫖稍寛或可圖此更希為深慮之<lb/>
仍且宻之為上<lb/>
　　　又<lb/>
稍不奉書渇仰殊深辱書承起居佳勝新居漸畢工甚<lb/>
慰想望數日得君字韻詩茫然不知醉中拜書道何等<lb/>
<pb n="KR4d0076_WYG_080-13b"/>
語也老媳婦云一絶乞秀英君大為愧悚真所謂醉時<lb/>
是醒時語也䝉不深罪甚幸雖知來篇非實語猶且収<lb/>
執庻㡬萬一莫更要寫脊記否呵呵栁簿云某奉訝者<lb/>
不知得之於誰安有此理來書雄冠之語亦無人見但<lb/>
有答栁二書云陳季常要寫脊記欲與寫云文武寀寮<lb/>
常居禄位亦如與季常書作戲耳何名為訝哉想公必<lb/>
不以介意不答最妙日夜望季常入州但可惜公擇将<lb/>
至若不争數日而吾三人者不一相聚劇飲數日為可<lb/>
<pb n="KR4d0076_WYG_080-14a"/>
惜耳有人往舒五七日必回可見其的若不來續以書<lb/>
布聞茶臼更留作様㡬日近日新闋甚多篇篇皆竒遲<lb/>
公來此口以傳授餘惟萬萬自愛<lb/>
　　　又<lb/>
叠辱來貺且喜尊體已全康復然不受盡言遂欲聞公<lb/>
何也公養生之效歲有成績今又示病彌月雖使皋陶<lb/>
聴之未易平反公之養生正如小子之圓覺可謂害脚<lb/>
法師鸚鵡禪五通氣毬黄門妾也至禱<lb/>
<pb n="KR4d0076_WYG_080-14b"/>
　　　又<lb/>
孫巨源之姪甚佳士兼甚仰盛徳云當去請見某告以<lb/>
季常不蓄烏巾十餘年矣又不欲便裹帽奉謁他必自<lb/>
去見公也鎮中得一好官人亦非細事叔亶書已附去<lb/>
西方多事此君却了得莫遂奮起否見報趙二罷相州<lb/>
取勘他稱病乞不下獄不知為何事私甚憂之公聞某<lb/>
詳否又報舒亶乞郡閒知之<lb/>
　　　答吳子野四首<lb/>
<pb n="KR4d0076_WYG_080-15a"/>
濟南境上為别便至今矣其間何所不有置之不足道<lb/>
也専人來忽得書且喜居鄉安穏尊體康健某到黄已<lb/>
一年半處窮約故是宿昔所能比來又加便習自惟罪<lb/>
大罰輕餘生所得君父之賜也躬耕漁樵真有餘樂承故<lb/>
人千里問訊憂䘏之深故詳言之何時會合臨紙惘惘<lb/>
　　　又<lb/>
承三年盧墓𦵏事誠盡又以餘力葺治園亭教養子弟<lb/>
此皆古人之事業所望於子野也復覽諸公詩文益増<lb/>
<pb n="KR4d0076_WYG_080-15b"/>
愧歎介夫素不識之筆力乃爾竒逸耶僕所恨近日不<lb/>
復作詩文無縁少述髙致但夢想其處而已子由不住<lb/>
得書無恙寄示墓誌及諸刻珍感虞直講一帖不類近<lb/>
世筆迹可愛可愛近日始解畏口慎事雖已遲猶勝不<lb/>
悛也奉寄書簡且告勿入石至懇至懇某再拜<lb/>
　　　又<lb/>
寄恵建茗數品皆佳絶彼土自難得更䝉輟恵慙悚慚<lb/>
悚沙魚赤鯉皆珍物感怍不可言扶劣膏不識其為何<lb/>
<pb n="KR4d0076_WYG_080-16a"/>
物但珍藏之莫測所用因書幸詳以示諭也近有李明<lb/>
者畫山水新有名頗用墨不俗輒求得一横巻頗長可<lb/>
用木牀繞屏附來人納上江郡乃無一物為回信慚悚<lb/>
之至兒子無恙承問及<lb/>
　　　又<lb/>
每念李六丈之死使人不復有處世意復一覽其詩為<lb/>
涕下也黄州風物可樂供家之物亦易致所居江上俯<lb/>
臨斷岸几席之下即是風濤掀天對岸即武昌諸山時<lb/>
<pb n="KR4d0076_WYG_080-16b"/>
時扁舟獨往若子野北行能迂路一兩程即可相見也<lb/>
　　　與李公擇二首<lb/>
知治行窘用不易僕行年五十始知作活大要是慳爾<lb/>
而文以美名謂之儉素然吾儕為之則不類俗人真可<lb/>
謂淡而有味者又詩云不戢不難受福不那口體之欲<lb/>
何窮之有每加節儉亦是惜福延夀之道此似鄙吝且<lb/>
出之不得已也然自謂長䇿不敢獨用故獻之左右住<lb/>
京師尤冝用此䇿也一笑<lb/>
<pb n="KR4d0076_WYG_080-17a"/>
　　　又<lb/>
示及新詩皆有逺别惘然之意雖兄之愛我厚然僕本<lb/>
以鐡心石腸待公何乃爾耶吾儕雖老且窮而道理貫<lb/>
心肝忠義填骨髓直須談笑死生之際若見僕困窮便<lb/>
相憐則與不學道者大不相逺矣兄造道深中必不爾<lb/>
出於相愛好之篤而已然朋友之義專務規諌輒以狂<lb/>
言廣兄之意爾雖懐坎壈於時遇事有可尊主澤民者<lb/>
便忘軀為之禍福得䘮付與造物非兄僕豈發此看訖<lb/>
<pb n="KR4d0076_WYG_080-17b"/>
便火之不知者以為詬病也<lb/>
　　　答湖守刁景純二首<lb/>
因循不奉書不覺歲月乃爾乆耶過辱不遺逺賜存問<lb/>
感激不可言也比日竊惟鎮撫多暇起居勝常吳興風<lb/>
物夢想見之嘯咏之樂恨不得相陪聞風謡藹然足慰<lb/>
所望夏暄萬萬自重<lb/>
　　　又<lb/>
舊詩過煩鐫刻及墨竹橋字併䝉寄恵感愧兼集呉興<lb/>
<pb n="KR4d0076_WYG_080-18a"/>
自晉以來賢守風流相望而不肖獨以罪去垢累溪山<lb/>
景純相愛之深特與洗飾此意何可忘耶在郡雖不乆<lb/>
亦作詩數十首久皆忘之獨憶四首録呈為一笑耘老<lb/>
病而貧必賜清顧幸甚<lb/>
　　　答蘇子平先輩二首<lb/>
違别滋乆思詠不忘中間累辱書教乆不答知罪知罪<lb/>
逺煩専使手書勞問且審比日起居佳安感慰殊甚書<lb/>
詞華潤字法精美以見窮居篤學日有得也某凢百粗<lb/>
<pb n="KR4d0076_WYG_080-18b"/>
遣厄困既乆遂能安之昔時浮念雜好掃地盡矣何時<lb/>
會合慰此<lb/>
　　　又<lb/>
逺煩遣僕手書足矣更䝉厚恵足下困約中何力致此<lb/>
愧灼不可言也一一依數領訖感怍而已兒子令往荆<lb/>
南幹少事未還還即令答教也所要先丈哀詞去歲因<lb/>
夢見作一篇無便寄去今以奉呈無令不相知者見若<lb/>
入石則切不可也至祝至祝<lb/>
<pb n="KR4d0076_WYG_080-19a"/>
　　　與蔡景繁十四首<lb/>
自聞車馬出使私幸得託迹部中欲少布區區又念以<lb/>
重罪廢斥不敢復自比數於士友間但愧縮而已豈意<lb/>
仁人矜憫尚賜記録手書存問不替疇昔感悚不可言<lb/>
也比日履兹煩暑尊體何如無縁少奉教誨臨書悵惘<lb/>
尚冀以時保頥少慰拳拳<lb/>
　　　又<lb/>
近奉書想必達比日不審履兹隆暑尊體何如某卧病<lb/>
<pb n="KR4d0076_WYG_080-19b"/>
半年終未清快近復以風毒攻右目幾至失明信是罪<lb/>
重責輕召災未己杜門僧齋百想灰滅登覽遊従之適<lb/>
一切罷矣和愛之深輒以布聞何日少獲瞻望前塵惟<lb/>
萬萬為時自重<lb/>
　　　又<lb/>
某謫居幽陋每辱存問漂落之餘恃以少安今者又遂<lb/>
一見慰幸多矣衝寒起居何如區區之素即獲面既<lb/>
　　　又<lb/>
<pb n="KR4d0076_WYG_080-20a"/>
頒示新詞此古人長短句詩也得之驚喜試勉繼之晚<lb/>
即面呈<lb/>
　　　又<lb/>
違濶數日悽戀不去心竊惟顧愛之厚想時亦反顧也<lb/>
比來跋履之暇起居何如某䝉庇如昨度公能復來當<lb/>
在明年秋矣某杜門謝客以寂黙為樂耳乍逺萬乞為<lb/>
國自重<lb/>
　　　又<lb/>
<pb n="KR4d0076_WYG_080-20b"/>
凢百如常至後杜門觀壁雖妻子無幾見况他人也然<lb/>
雲藍小袖者近輒生一子想聞之拊掌也惠及人參感<lb/>
感海上竒觀恨不與公同遊東海縣一㠶可到聞益竒<lb/>
偉曩恨不一往也公嘗往否大篇或可追賦果寄示幸<lb/>
甚幸甚<lb/>
　　　又<lb/>
前日親見許少張暴卒數日間又聞董義夫化去人命<lb/>
脆促真在呼吸間耶益令人厭薄世故也少張徒歩奔<lb/>
<pb n="KR4d0076_WYG_080-21a"/>
䘮死之日囊槖磬然殆無以歛其弟麻城令尤貧云無<lb/>
寸壠可歸想公聞之悽惻也料朝廷亦憐之如公言重<lb/>
可為一言否輒此僣言不深譴否<lb/>
　　　又<lb/>
特承寄恵竒篇伏讀驚聳李白自言名章俊語絡繹間<lb/>
起正如此耳謹已和一首并藏笥中為不肖光寵異日<lb/>
當奉呈也坐廢已來不惟人言私亦自鄙不謂公顧待<lb/>
如此當何以為報冬至後便杜門謝客齋居小室氣味<lb/>
<pb n="KR4d0076_WYG_080-21b"/>
深美坐念公行役之勞以増永歎春間行部若果至此<lb/>
當有少要事面聞近見一僧甚異其所得深逺矣非書<lb/>
所能一一<lb/>
　　　又<lb/>
承愛女微疾今已必全安矣某病咳逾月不已雖無可<lb/>
憂之狀而無憀甚矣臨皋南畔竟添却屋三間極虛敞<lb/>
便夏䝉賜不淺胊山臨海石室信如所諭前某嘗携家<lb/>
一遊時家有胡琴婢就室中作濩索涼州凛然有兵車<lb/>
<pb n="KR4d0076_WYG_080-22a"/>
鐵馬之聲婢去乆矣因公復起一念果若游此當有新<lb/>
篇果爾者亦當戒奉和也呵呵<lb/>
　　　又<lb/>
近専人還奉狀必達忽復中夏永日杜門無如思渇仰<lb/>
何不審履兹薄熱起居何似向雖畫扇比已絶筆昨日<lb/>
忽飲數酌醉甚正如公傳舍中見飲時狀也不覺書畫<lb/>
十扇皆遍筆迹粗略大不佳真壊却也適會人便寄去<lb/>
為一笑耳<lb/>
<pb n="KR4d0076_WYG_080-22b"/>
　　　又<lb/>
黄陂新令李籲到未幾其聲藹然與之語格韻殊髙比<lb/>
來所見小有才多俗吏儔輩如此人殆難得公好人物<lb/>
故輒不自外耳近葺小屋強名南堂暑月少舒䝉徳殊<lb/>
厚小詩五絶乞不示人<lb/>
　　　又<lb/>
辱書伏承尊體佳勝驚聞愛女遽棄左右竊惟悲悼之<lb/>
切痛割難堪奈何奈何情愛著人如黐膠油膩急手解<lb/>
<pb n="KR4d0076_WYG_080-23a"/>
雪尚為沾染若又反覆尋繹便纒繞人矣區區願公深<lb/>
照一付維摩莊周令處置為佳也劣弟久病終未甚清<lb/>
快或傳已物故故人皆有書驚問真爾猶不恤况慢傳<lb/>
耶無由面談為耿耿耳何時當復迎謁未間惟萬萬為<lb/>
國自重<lb/>
　　　又<lb/>
近來頗佳健一病半年無所不有今又一時失去無分<lb/>
毫在者足明憂喜浮幻舉非真實因此頗知衞生之經<lb/>
<pb n="KR4d0076_WYG_080-23b"/>
平日妄念雜好掃地盡矣公比來諸况何如剗刷之來<lb/>
不少勞乎思渇之至非筆墨所能盡也<lb/>
　　　又<lb/>
西閣詩不敢不作然未敢便寫板上也閣名亦思之未<lb/>
有佳者蔡謨蔡廓名父子也晉宋間第一流輒以仰比<lb/>
公家不知可否徐秀才前會面聞留此書令請見此人<lb/>
有心膽重氣義試收録之異日或有用也公許宻石硯<lb/>
若有餘者可輟即付徐可也<lb/>
<pb n="KR4d0076_WYG_080-24a"/>
　　　與吳子野二首<lb/>
少時在册府嘗及接見先侍講下風死生契濶俯仰一<lb/>
世乃與君相遇江湖感歎不已辱訪山中殊不盡欵意<lb/>
數日起居佳否以拙疾畏風不果上謁解去漸逺萬萬<lb/>
以時自重<lb/>
　　　又<lb/>
令子秀才辱長箋之賜辭㫖清婉家法凛然欽味不已<lb/>
老拙何以為謝但有愧負<lb/>
<pb n="KR4d0076_WYG_080-24b"/>
　　　與幾道宣義<lb/>
久放江湖務自屏逺書問之廢無足深訝比日侍奉之<lb/>
暇起居何如某凢百如舊向者以公擇在舒時䝉相過<lb/>
既去索然無復往還每思檻泉之遊宛在目前聞河决<lb/>
陽武歴下得無有曩日之患乎得暇遣數字慰此窮獨<lb/>
　　　與江惇禮秀才五首<lb/>
罪廢屏居忽辱示問累幅粲然覽之茫然自失比日侍<lb/>
奉外起居無恙僕雖晚生猶及見君之王父也追想一<lb/>
<pb n="KR4d0076_WYG_080-25a"/>
時風流賢達豈可復夢見哉得所恵書詞章温雅指趣<lb/>
近道庶幾昔人三復甚喜獨恨所稱道過當舉非其實<lb/>
想由相愛之深不覺云耳自是可略之也久不得貢父<lb/>
翁書因家信略為道意無縁面言臨紙惘惘<lb/>
　　　又<lb/>
向示非國語論鄙意素不然之但未暇為書爾乃示甚<lb/>
善栁子之學大率以禮樂為虛器以天人為不相知云<lb/>
云雖多皆此類耳此所謂小人無忌憚者君正之大善<lb/>
<pb n="KR4d0076_WYG_080-25b"/>
至於時令斷刑貞符四維之類皆非是前書論之稍詳<lb/>
今冗廹粗陳其略須見乃盡言然迂學違世不敢自是<lb/>
因君意合偶復云爾<lb/>
　　　又<lb/>
所示徐君為朝中知之者亦衆不肖固嘗愛仰然老朽<lb/>
無状豈能為之増重向者亦獲従諸公之後時掛一名<lb/>
以發揚遺士而近者不許連名此事便不繼然所示亦<lb/>
當在心有問焉固當以此告也<lb/>
<pb n="KR4d0076_WYG_080-26a"/>
　　　又<lb/>
叠辱臨顧感怍無量録示神告得聞前人偉蹟固後生<lb/>
之幸然事體不小未敢輒作文字非面莫究也<lb/>
　　　又<lb/>
十論十二説已一再讀矣不獨歎文辭之美亦以見存<lb/>
誠求道之至也科舉數不利想各有時箕裘不廢半年<lb/>
可必也曾過江游寒溪西山否見邑人王文甫兄弟為<lb/>
致意近有書必達之矣<lb/>
<pb n="KR4d0076_WYG_080-26b"/>
　　　與徐司封<lb/>
適辱車騎寵存感怍無窮晚來尊體佳勝某與陳君略<lb/>
出至安國遂覺拙疾稍作欲告明日少休後日恭與盛<lb/>
集可否無状慙負多矣幸甚<lb/>
　　　答湖守滕逹道<lb/>
忽復中夏永日杜門思仰無窮比來起居何如張奉議<lb/>
來稍獲聞問甚慰所望府第已成雄冠荆楚足使來者<lb/>
想見公之風度無縁一寓目但有企想<lb/>
<pb n="KR4d0076_WYG_080-27a"/>
　　　答陳季常三首<lb/>
侯馬鋪行奉書未達間領來誨具審起居佳勝至慰至<lb/>
慰答京洛書過當過當此何足稱先生篤於風義至自<lb/>
割瘦脛以啖我可謂至矣然以化不為鷺鷥者則恐未<lb/>
能也彼不相知者視僕之饑飽如觀越人之肥瘠耳雖<lb/>
象未易化也鄉諺有云缺口鑷子者公識之乎想當拊<lb/>
掌絶倒知過節入州甚幸末間萬萬自重<hi>缺口鑷子者取一毛不拔</hi>
<hi>恐未嘗聞故及</hi>
<pb n="KR4d0076_WYG_080-27b"/>
　　　又<lb/>
别後凢四辱書一一領厚意具審起居佳勝為慰又恵<lb/>
新詞句句警拔詩人之雄非小詞也但豪放太過恐造<lb/>
物者不容人如此快活一枕無礙睡輒亦得之耳公無<lb/>
多奈我何呵呵所要謝章寄去聞車馬早晚北來恐此<lb/>
書到日已在道矣故不覼縷<lb/>
　　　又<lb/>
置中叠辱手示并恵果羞感愧増極酒隠堂詩當塗中<lb/>
<pb n="KR4d0076_WYG_080-28a"/>
抒思不敢草草作公是大壇越豈復持牌也一笑<lb/>
　　　與錢世雄<lb/>
久不奉書蓋無便亦懶怠之罪未深訝否比日起居何<lb/>
如某與賤累如常曽託施宣徳附書及遺教經跋尾必<lb/>
逹也吳江宦况如何僚有佳士否垂虹聞已復舊信否<lb/>
旅寓不覺歲復盡江上久居益可樂但終未有少田生<lb/>
事漂浮無根耳兒子明年二月赴徳興人口漸少當稍<lb/>
息肩餘無可慮會合何時萬萬自愛因便往三衢奉啓<lb/>
<pb n="KR4d0076_WYG_080-28b"/>
　　　答任徳翁<lb/>
自蒲老行後一向冗懶不作書子姪來領手教感愧無<lb/>
量仍審尊體佳勝為慰昆仲首㨗聞之欣快起我衰病<lb/>
矣當遂冠天下士蔡州未足云也陳季常歸又得動止<lb/>
之詳小四乃能爾師中不死矣此間凢事可問小大更<lb/>
不覼縷未期會晤萬萬自愛<lb/>
　　　與周主簿<lb/>
罪廢衰朽過辱臨顧増愧汗也晚来起居佳勝甚欲詣<lb/>
<pb n="KR4d0076_WYG_080-29a"/>
謝巾褐草野不敢造門幸加矜恕<lb/>
　　　與知郡朝散<lb/>
前日辱降屈業已不出無縁造謝信宿尊體萬福筠州<lb/>
茶芽少許謾納上并利心肺藥方拜呈范醫昨呼與語<lb/>
本學之外又通星厯甚可嘉也<lb/>
　　　與文郎<lb/>
不審荼毒以來氣力何似變故如昨兩易晦朔追慕無<lb/>
窮奈何奈何中前人還辱書重増哽咽吾親孝誠深篤<lb/>
<pb n="KR4d0076_WYG_080-29b"/>
若不少節哀摧惟意所及不以後事為念何以仰慰堂<lb/>
上之心惟萬萬寛中强食<lb/>
　<lb/>
　<lb/>
　<lb/>
　<lb/>
　<lb/>
　東坡全集巻八十<lb/>
</p>
<p>
</p>
  </div>
<div>
                <head>東坡全集巻八十一</head>
    <p>
<pb n="KR4d0076_WYG_081-1a"/>
欽定四庫全書<lb/>
　東坡全集巻八十一　　　　宋　蘓軾　撰<lb/>
　　尺牘八十六首<lb/>
　　　與楊元素八首<hi>黄州</hi>
近兩辱手教以多病不即裁謝愧悚殊深比日仰惟履<lb/>
兹溽暑台候清勝某病後百事灰心無復世樂然内外<lb/>
廓然皆獲輕安何時瞻奉略道所以然者未間伏惟為<lb/>
時自重<lb/>
<pb n="KR4d0076_WYG_081-1b"/>
　　　又<lb/>
涉暑疲勌書問稍缺愧仰無量比日起居勝常近領手<lb/>
誨承小疾盡去體力加健此大慶也更望倍加保嗇側<lb/>
聽嚴召以慰輿論<lb/>
　　　又<lb/>
承令弟見訪岸下無泊處又苦風雨怱怱别去至今不<lb/>
足示論田事方憂見罪乃䝉留念如此感幸不可言某<lb/>
都不知彼中事但公意所可無不便者軍屯之東三百<lb/>
<pb n="KR4d0076_WYG_081-2a"/>
石者便為下狀甚佳李教授之兄又云官務相近有一<lb/>
莊大佳此彭寺丞見報亦閒與問看今日章質夫之子<lb/>
過此已託於舟中載二百千省上納到乞與留下果䝉<lb/>
公見念令有歸老之資異日公為蒼生復起當却為公<lb/>
葺治田園以報今日之賜也適新舊守到發冗甚不一<lb/>
一<lb/>
　　　又<lb/>
示諭秀才唐君許為留念兼令幹人久逺幹之幸甚幸<lb/>
<pb n="KR4d0076_WYG_081-2b"/>
甚某未能去此間更無人可以往幹必須至奉煩唐君<lb/>
也未嘗相識便䝉開許必以元素之故也深欲作書為<lb/>
謝適冗甚非久别附問且乞道區區天覺彭寺丞皆䝉<lb/>
書示亦未及奉啓乞致下懇<lb/>
　　　又<lb/>
遞中領手教伏審台候勝常為慰某凢百如舊近又大<lb/>
霈庶得歸農乎公决起典郡無疑也近嘉州魏秀才兄<lb/>
弟行附手問不審得達否嵗行盡伏冀順時為人自<lb/>
<pb n="KR4d0076_WYG_081-3a"/>
重<lb/>
　　　又<lb/>
筆凍寫不成字不罪不罪舍弟近得書無恙不知相去<lb/>
幾里但遞中書須半月乃至也竒方承録示感戴不可<lb/>
言固當珍秘也近一相識録得公明所編本事曲子足<lb/>
廣竒聞以為閒居之鼓吹也然竊謂宜更廣之但囑知<lb/>
識間令各記所聞即所載日益廣矣輒獻三事更乞㨂<lb/>
擇傳到百四十許曲不知傳得足否<lb/>
<pb n="KR4d0076_WYG_081-3b"/>
　　　又<lb/>
近於城中葺一荒園手種菜菓以自娯陳季常者近在<lb/>
州界百四十里住時復來往伯誠親弟近問之云不曽<lb/>
參拜其人甚竒偉得其一詞以助本事<lb/>
　　　又<lb/>
承示諭定襄胡家田公與唐彦議之必無遺䇿小子坐<lb/>
享成熟知幸知幸近答唐君書并和紅字韻詩必皆逹<lb/>
矣胡田先墊後買所謂抱橋澡浴把䌫放船也呵呵凢<lb/>
<pb n="KR4d0076_WYG_081-4a"/>
事既不免干凟左右乞一面裁之不須問某也尚有二<lb/>
百千省若須使乞示喻來便附去見陳季常慥云京師<lb/>
見任郎中其孚之子欲賣荆南頭湖荘子去五六十里<lb/>
有田五百来石厥直六百千先只要二百來千餘可迤<lb/>
邐還不知信否又見樂宣徳言此田甚好但税稍重告<lb/>
為問看彭寺丞之流近日更不敢託他也凂亂尊聴負<lb/>
荆不了也<lb/>
　　　答上官長官二首<lb/>
<pb n="KR4d0076_WYG_081-4b"/>
専人至辱書及詩文二册捧領驚喜莫知所從得伏觀<lb/>
書詞博雅純健有味其言次觀古律詩周思深妙有意<lb/>
於古作者卒讀莊子論筆勢浩然所寄深矣非淺學所<lb/>
能到自惟無狀罪戾汩没不縁半面獲此三貺幸甚幸<lb/>
甚老謬荒廢不近筆硯忽已數年顧視索然無以為報<lb/>
但藏之巾笥永以為好而已適病中人還草率<lb/>
　　　又<lb/>
詩篇多寫洞庭君山景物讀之超然神馳於彼矣見教<lb/>
<pb n="KR4d0076_WYG_081-5a"/>
作詩既才思拙陋又多難畏人不作一字者已三年矣<lb/>
所居臨大江望武昌諸山如咫尺時復葉舟縦遊其間<lb/>
風雨雲月隂晴蚤暮態狀千萬恨無一語略寫其彷彿<lb/>
耳會面未由惟萬萬以時珍重何時美解當一過我耶<lb/>
　　　與人<lb/>
示諭燕子樓記某於公契義如此豈復有所惜况得託<lb/>
附老兄與此勝境豈非不肖之幸但困躓之甚出口落<lb/>
筆為見憎者所箋注兒子自京師歸言之詳矣意謂不<lb/>
<pb n="KR4d0076_WYG_081-5b"/>
如牢閉口莫把筆庻幾免矣雖託云向前所作好事者<lb/>
豈論前後即異日稍出災厄不甚為人所憎當為公作<lb/>
耳千萬哀察<lb/>
　　　與巢元修<lb/>
日日望歸今日得文甫書乃云昨日始與君瑞成行東<lb/>
坡荒廢春笋漸老餅餤已入末限聞此當伺駕耶老兄<lb/>
别後想健某五七日来苦壅𠻳殊甚飲食語言殆廢矧<lb/>
有樂事今日漸住近日牢城失火燒蕩十九雪堂亦危<lb/>
<pb n="KR4d0076_WYG_081-6a"/>
潘家皆奔避堂中飛熖已燎簷矣幸而先生兩瓢無恙<lb/>
四栢亦吐芽矣<lb/>
　　　與千乘姪<lb/>
念二秀才别來又復春深相念不去心邁自北還得手<lb/>
書及見數詩慰喜不可言日月不居奄已除服哀念忽<lb/>
忽如何可言乆不知鄉書想諸叔以下各安子明微累<lb/>
想免矣因書略報大舅書中甚相稱更在勉力副尊長<lb/>
意家門凋落逝者不可復如老叔固已無望而子明子<lb/>
<pb n="KR4d0076_WYG_081-6b"/>
由亦已潦倒頭顱可知正望姪輩振起耳念此不可不<lb/>
加意末由會合千萬自愛<lb/>
　　　與蒲𫝊正<lb/>
千乘姪屢言大舅全不作活計多買書畫竒物常典錢<lb/>
使欲老弟苦勸公卑意亦深以為然歸老之計不可不<lb/>
及今辦治退居之後决不能食淡衣麄杜門絶客貧親<lb/>
知相干决不能不應副此數事豈可無備不可但言我<lb/>
有好兒子不消與營産業也書畫竒物老弟近年視之<lb/>
<pb n="KR4d0076_WYG_081-7a"/>
不啻如糞土也縱不以鄙言為然且看公亡甥面少留<lb/>
意也<lb/>
　　　與子明兄<lb/>
兄才氣何適不可而數滯留蜀中此回必免衝替何似<lb/>
一入來寄家荆南單騎入京因帶少物来遂謀江淮一<lb/>
住計亦是一䇿試思之他日子孫應舉宦遊皆便也弟<lb/>
亦欲如是但先人墳墓無人照管又不忍與子由作兩<lb/>
處兄自有三哥一房鄉居莫可作此䇿否又只恐亦不<lb/>
<pb n="KR4d0076_WYG_081-7b"/>
忍與三哥作兩處也吾兄弟俱老矣當以時自娯世事<lb/>
萬端皆不足介意所謂自娯者亦非世俗之樂但胸中<lb/>
廓然無一物即天壤之内山川草木魚蟲之類皆是供<lb/>
吾家樂事也如何如何記得應舉時見兄能謳歌甚妙<lb/>
弟雖不會然常令人唱為作詞近作得歸去來引一首<lb/>
寄呈請歌之送長安君一盞呵呵醉中不罪<lb/>
　　　與子安兄<lb/>
近於城中得荒地十數畆躬耕其中作草屋數間謂之<lb/>
<pb n="KR4d0076_WYG_081-8a"/>
東坡雪堂種蔬接菓聊以忘老有一大曲寄呈為一笑<lb/>
為書角大逺路恐被拆更不作四小哥二哥及諸親知<lb/>
書各為致下懇巢三見在東坡安下依舊似虎風節愈<lb/>
堅師授某兩小兒極嚴常親自煑猪頭灌血精作薑豉<lb/>
菜羮宛有太安滋味此書到日相次歲猪鳴矣老兄嫂<lb/>
團坐火爐頭環列兒女墳墓咫尺親眷滿目便是人間<lb/>
第一等好事更何所羡可轉此紙呈子明也近購獲先<lb/>
伯父親寫謝蔣希魯及第啓一通躬親褾背題跋寄與<lb/>
<pb n="KR4d0076_WYG_081-8b"/>
念二令寄還二哥因書問取<lb/>
　　　與王元直<lb/>
黄州真在井底杳不聞鄉國信息不審比日起居何如<lb/>
郎娘各安否此中凢百粗遣江邊弄水挑菜便過一日<lb/>
每見一邸報須數人下獄得罪方朝廷綜核名實雖才<lb/>
者猶不堪其任况僕頑鈍如此其廢棄固宜但有少望<lb/>
或聖恩許歸田里得欵段一僕與子衆丈楊宗文之流<lb/>
往還瑞草橋夜還何村與君對坐莊門喫𤓰子炒豆不<lb/>
<pb n="KR4d0076_WYG_081-9a"/>
知當復有此日否存道奄忽使我至今酸辛其家亦安<lb/>
在人還詳示數字餘惟萬萬保愛<lb/>
　　　答圓通秀禪師<lb/>
聞名之久而得之詳莫如魯直亦如所喻也自惟潦倒<lb/>
遲暮五十終不聞道區區持其所有欲以求合於世且<lb/>
不可得而况世外之人想望而不之見耶不謂逺枉音<lb/>
問推予過當豈非醫門多病息黥補劓恃有良藥乎未<lb/>
脱罪籍身非吾有無縁頂謁山門異日聖恩許歸田當<lb/>
<pb n="KR4d0076_WYG_081-9b"/>
畢此意也<lb/>
　　　答寳月禪師三首<lb/>
近逓中兩奉書必逹新歲想法體康勝無縁集會悵望<lb/>
可量屢要經藏碑本以近日斷作文字不欲作既逺書<lb/>
丁寧又悟清日夜煎督遂與作得寄去如不嫌罪廢即<lb/>
請入石碑額見令悟清持書往安州于滕元發大字不<lb/>
知得否其碑不用花草欄界只鐫書字一味已有大字<lb/>
額向下小字但直寫文詞更不須寫大藏經碑一行及<lb/>
<pb n="KR4d0076_WYG_081-10a"/>
撰人寫人姓名即古雅不俗切祝切祝又有小字行書<lb/>
一本若有工夫更入一小横石亦佳黄州無一物可充信<lb/>
建茶一角子勿訝塵凂餘惟萬萬保練適冗中清師行<lb/>
奉啓草草<lb/>
　　　又<lb/>
此間諸事但問清師即詳也清又游禮練事多能可喜<lb/>
可喜海恵及隆大師各計安勝每念鄉舍神爽飛去然<lb/>
近來頗常齋居養氣自覺神凝身輕他日天恩放停幅<lb/>
<pb n="KR4d0076_WYG_081-10b"/>
巾杖履尚可放浪於岷峨間也知吾兄亦清健髮不白<lb/>
更請自愛晚歲為道侣也餘附清師口陳此不覼縷<lb/>
　　　又<lb/>
有吳道子絹上畫釋迦佛一軸雖頗損爛然妙迹如生<lb/>
意欲送院中供養如欲得之請示一書即為作記并求<lb/>
的便附去可裝在板子上仍作一龕子此畫與前來菩<lb/>
薩天王無異但人物小而多耳<lb/>
　　　答趙昶晦之四首<lb/>
<pb n="KR4d0076_WYG_081-11a"/>
性喜寫字而怕作書親知書問動盈篋笥而終歲不答<lb/>
對之太息而已乃知剖符南徼賢者處之固不擇逺近<lb/>
劇易矧風土舊諳習而兵興多事適足以發明利器但<lb/>
恨愚暗何時復得攀接耳<lb/>
　　　又<lb/>
南事方興計貴郡亦非静處長者固自有處之矣聞廟<lb/>
略必欲郡縣荒服就使必克正是添一熈河屯守餽餉<lb/>
中原無復寧歲况其不然憂患未易言也履險渉難可<lb/>
<pb n="KR4d0076_WYG_081-11b"/>
以濟者其惟邁徳寡怨之君子乎<lb/>
　　　又<lb/>
示諭處患難不戚戚只是愚人無心肝耳與鹿豕木石<lb/>
何異所謂道者何曽夢見舊收得蜀人蒲永昇山水四<lb/>
軸亦近歲名筆其人已亡矣聊致齋閣不罪凂凟藤既<lb/>
美風土又少訴訟優游卒歲又復何求某亦甚樂此安<lb/>
土忘懐如一黄人元不出仕而已<lb/>
　　　又<lb/>
<pb n="KR4d0076_WYG_081-12a"/>
久不奉狀懶慢之過逺辱信使慚愧交懐承被命再任<lb/>
逺徼不足久留賢者然彼人受賜多矣晦之風績素聞<lb/>
使者交章佇聞進擢以為交游故人光寵<lb/>
　　　與蹇序辰四首<lb/>
欲一奉見豈徒然哉深有所欲陳者而竟不遂可勝歎<lb/>
耶子由在部下甚幸但去替不逺耳輒有一書及少信<lb/>
煩從吏甚不當爾恃眷必不深責季常可勸之一起深<lb/>
欲圗其見坐處也一噱<lb/>
<pb n="KR4d0076_WYG_081-12b"/>
　　　又<lb/>
前日已奉書昨日食後垂欲上馬赴約忽兒婦眩倒不<lb/>
知人者久之救療至今雖稍愈尚昏昏也小兒輩未更<lb/>
事義難捨去遂成失信想仁明必恕其不得已也然愧<lb/>
負深矣乍暖起居何如閒廢之人徑往一見謂必得之<lb/>
乃爾齟齬人事真不可必也後會何可復期惟萬萬為<lb/>
國自重<lb/>
　　　又<lb/>
<pb n="KR4d0076_WYG_081-13a"/>
江上一别今歲餘矣不謂尚䝉存記手書見及感愧不<lb/>
可言衝渉薄寒起居佳安甚慰所望承奉使江表鄉閭<lb/>
之末亦竊以為寵但罪廢之餘不可復自比數故舊書<lb/>
詞過重只益惶悚旦夕欲遂一見惟冀順候自重<lb/>
　　　又<lb/>
不得一見而别私情甚不足人常蔽於安佚而達於憂<lb/>
患願深照此理况美才令聞豈久棄者耶<lb/>
　　　答濠州陳章朝請二首<lb/>
<pb n="KR4d0076_WYG_081-13b"/>
錢塘一别如夢中事爾後契濶何所不有置之不足道<lb/>
也獨中間述古捐館有識相弔矧故人僚吏相愛之深<lb/>
者然終無一字以解左右蓋罪廢窮竒動輒累人故往<lb/>
還杜絶至今思之慙負無量昨逺辱書問便欲裁謝而<lb/>
春夏以來卧病幾百日今尚苦目病再枉手教喜知尊<lb/>
體康勝貴眷各佳安罪廢屏居交游皆斷絶縱復通問<lb/>
不過相勞愍而已孰知如公逺發藥石以振吾過者哉<lb/>
已往者布出不可復掩矣期於不復作而已無縁一見<lb/>
<pb n="KR4d0076_WYG_081-14a"/>
臨紙耿耿萬萬以時自重<lb/>
　　　又<lb/>
每辱不遺時枉書問感愧深矣比日起居佳勝某自竄<lb/>
逐以來不復作詩與文字所諭四望起廢固宿志所願<lb/>
但多難畏人遂不敢爾其中雖無所云而好事者巧以<lb/>
醖釀便生出無窮事也竊望憐察示諭學琴足以自娯<lb/>
私亦欲耳但老懶不能復勞心耳有廬山崔閑者極能<lb/>
此逺來見客且留之時令作一弄也江倅遞中辱書此<lb/>
<pb n="KR4d0076_WYG_081-14b"/>
人回欲裁謝適苦寒𠻳而此人又告去甚急故未果且<lb/>
為道此其子文格甚髙議論與世俗異也可畏劉宗古<lb/>
近過此甚安健絶無遷謫意江親亦可與言<lb/>
　　　與徐得之十首<lb/>
適辱手簡具審起居佳勝知當少留雪堂所需字詩欵<lb/>
曲為之此興國書可便遣也<lb/>
　　　又<lb/>
數日相従遽别情悰惘然晚來起居佳勝後會未可期<lb/>
<pb n="KR4d0076_WYG_081-15a"/>
惟萬萬以時自重<lb/>
　　　又<lb/>
十一郎昆仲不及再别惟節哀慎重為禱葬期不逺想<lb/>
途中不復滯留凢事稟議大阮為佳仍恕造次<lb/>
　　　又<lb/>
昨日已别情悰惘然辱教喜起居佳勝風雨如此淮浪<lb/>
如山舟中揺撼不可存濟亦無由上岸但闔戸擁衾耳<lb/>
想來日亦未能行若再訪幸甚<lb/>
<pb n="KR4d0076_WYG_081-15b"/>
　　　又<lb/>
逾年相従情均骨肉乍此逺别悵戀可知辱書承起居<lb/>
佳勝為慰來日離此水甚慳澁不知趂得十五日上否得<lb/>
之亦宜早發勉此歲月間早遂定居為佳也餘萬萬自<lb/>
重<lb/>
　　　又<lb/>
小兒䝉下問未暇上狀不罪宗人過望皆公之賜也叨<lb/>
慁叨慁公不能無愧更為多致謝懇也<lb/>
<pb n="KR4d0076_WYG_081-16a"/>
　　　又<lb/>
承舟御不逺數百里相從風義之重感慰何極經宿起<lb/>
居何如郡中雖留數日竟少暇陪接又不得一候館舍<lb/>
遂爾逺别可量悵惘<lb/>
　　　又<lb/>
得之晚得子聞之喜慰可知不敢以俗物為賀所用石<lb/>
硯一枚送上須是學書時矣知似太早計然俯仰間便<lb/>
自見其成立但催促吾儕日益潦倒爾恐得之惜别又<lb/>
<pb n="KR4d0076_WYG_081-16b"/>
復前去家中闕人抱孩兒深為不遑呵呵<lb/>
　　　又<lb/>
别後所辱手教一一皆領罕遇信便不克裁謝甚愧負<lb/>
也再到舊遊不見故人深為惘惘然喜久客牢落得遂<lb/>
歸計也比日已還侍下起居佳勝會合何時臨書悵然<lb/>
　　　又<lb/>
定省之暇稍葺閒軒簞瓢雞黍有以自娯想無所慕於<lb/>
外也閩中多異人隠屠釣得之不為簮組所縻倘得見<lb/>
<pb n="KR4d0076_WYG_081-17a"/>
斯人乎僕亦衰老强顔少留如傳舍耳因風時恵問<lb/>
　　　答程彛仲推官二首<lb/>
濶别永久多難流落百事廢弛不復通問吾兄不忘疇<lb/>
昔時枉逺書感怍不可言仍審比來起居佳勝又讀别<lb/>
紙所寄山水園亭之勝廢巻閉目如到其間幸甚幸甚<lb/>
吾兄潜徳晚遇當遂光大惟厚自愛慰朋友之望<lb/>
　　　又<lb/>
某與㓜累皆安子由頻得書無恙元修去已久矣今必<lb/>
<pb n="KR4d0076_WYG_081-17b"/>
還家所要亭記豈敢於吾兄有所惜但多難畏人不復<lb/>
作文字惟時作僧佛語耳千萬體察非推辭也逺書不<lb/>
欲盡言所示自是一篇髙文大似把飯叫飢聊發千里<lb/>
一笑會合無期臨書悽然<lb/>
　　　答君瑞殿直<lb/>
春來未嘗一日閒欲去奉謁遂成食言愧愧辱書承起<lb/>
居佳勝為慰君猷知四月末乃行猶可一見否乍暄惟<lb/>
萬萬自重<lb/>
<pb n="KR4d0076_WYG_081-18a"/>
　　　與景倩<lb/>
昨日辱訪大慰久渇經宿起居佳勝食已本欲奉謁適<lb/>
陳季常來故且已衆客頗懐公髙論可能只今一訪否<lb/>
禮不當爾意公期我於度外也<lb/>
　　　與趙仲修二首<lb/>
瘡病不往見而仁人敦舊屢承車馬感愧不可言雨涼<lb/>
竊惟起居佳勝旦夕當獲面謝<lb/>
　　　又<lb/>
<pb n="KR4d0076_WYG_081-18b"/>
公清貧更煩輟惠羊邉謹以拜賜使我有數日之飽公<lb/>
亦乃無浹旬蔬食耶一噱<lb/>
　　　與人二首<lb/>
兩日瘡痛殊甚不果見辱簡且喜佳勝二詩髙妙讀之<lb/>
喜慰幸甚病中裁謝草草<lb/>
　　　又<lb/>
兩日瘡痛不出思渇思渇今猶楚痛未已鍾乳丸更求<lb/>
數服吐血者復作也不罪不罪<lb/>
<pb n="KR4d0076_WYG_081-19a"/>
　　　與孟亨之<lb/>
今日齋素食麥飯笋脯有餘味意謂不減芻豢念非吾<lb/>
亨之莫識此味故餉一合并建茗兩片食已可與道媪<lb/>
對啜也<lb/>
　　　與何聖可<lb/>
辱示朱先生所著書詩詞義深矣淺學曽不足以窺其<lb/>
萬一結髮求道篤老不衰世間有幾人而匏繫於此不<lb/>
得一望其履幕慨嘆不已久廢筆硯無以報此嘉貺益<lb/>
<pb n="KR4d0076_WYG_081-19b"/>
増愧赧<lb/>
　　　與毛維瞻<lb/>
歲行盡矣風雨凄然紙窓竹屋燈火青熒時於此間得<lb/>
少佳趣無由持獻獨享為愧想當一笑也<lb/>
　　　與劉器之<lb/>
辱書極論内外丹亊劣弟初不及此受賜多矣輙拜呈<lb/>
方丈銘一首更告與敲琢看唐彦道處亦有一賛并為<lb/>
看過因家兄龜年行奉啓半醉中書字不謹<lb/>
<pb n="KR4d0076_WYG_081-20a"/>
　　　代夫人與福應真大師<lb/>
久不聞法音馳仰殊深即日逺想起居安穏兒從夫逺<lb/>
謫百念灰滅持誦之餘幸無恙何時復見一洗嶺瘴春<lb/>
寒千萬為法自重不宣旌徳縣君王氏兒再拜<lb/>
　　　答開元明座主二首<lb/>
久别思企不忘辱書具審法履安勝為慰賢上人前年<lb/>
來此尋往金山多時不得消息不知今安在也石橋用<lb/>
工初不滅裂云何一水便爾敗壊無乃亦是不肖窮蹇<lb/>
<pb n="KR4d0076_WYG_081-20b"/>
所累耶何時復相見千萬保愛<lb/>
　　　又<lb/>
開元大殿非吾師學行人神響應安能便成可喜可喜<lb/>
此書附聖傳塗中更不封勿訝勿訝<lb/>
　　　與無釋老師<lb/>
吾師要寫大字特為飲酒數杯只用尋常小筆作二額<lb/>
八字者可入石六字可上碑兩旁刻年月日及官位姓<lb/>
名字小不稱大伽藍示及大筆皆市人用者不可使也<lb/>
<pb n="KR4d0076_WYG_081-21a"/>
恵及竒菽感服之至<lb/>
　　　與清隠老師二首<lb/>
黄長生人來辱書承起居佳勝為慰示及黄君佳篇及<lb/>
山中圗刻欲令有所記述結縁浄境此宿所願也但多<lb/>
病久廢筆硯里中故人屢有求詩文者皆未能副其請<lb/>
也千萬勿訝<lb/>
　　　又<lb/>
浄因之會茫然如隔生矣名言絶境寤寐不忘何日得<lb/>
<pb n="KR4d0076_WYG_081-21b"/>
脱纓絆一聞笑語思渇思渇<lb/>
　　　與人<lb/>
辱書承起居佳勝竒墨吾儕共寳併䝉輟恵慙悚之甚<lb/>
敬佩厚意也<lb/>
　　　與金山佛印禪師<hi>離黄州</hi>
辱書伏承道體安佳甚慰馳仰見約遊山固所願也方<lb/>
廹往筠州未即走見還日如約怱怱布謝<lb/>
　　　與王文甫<lb/>
<pb n="KR4d0076_WYG_081-22a"/>
數日不審尊候何如前䝉恩量移汝州比欲乞依舊黄<lb/>
州住細思罪大責輕君恩至厚不可不奔赴數日念之<lb/>
行計决矣見己射得一舟不出此月下旬起發沿流入<lb/>
淮泝汴至雍丘陳留間出陸至汝勞費百端勢不得已<lb/>
本意終老江湖與公扁舟往來而事與心違何勝慨歎<lb/>
計公聞之亦凄然也甚有事欲面話治行殊未集冗廹<lb/>
之甚公能兩三日間特一見訪乎至望至望元弼藥并<lb/>
書乞便與送達三五日間買得瓷器更煩差人得否<lb/>
<pb n="KR4d0076_WYG_081-22b"/>
　　　與王慶源<lb/>
窮僻少便久不上狀竊惟退居以來尊體勝常黒頭謝<lb/>
事古今所共賢二疎師傅淵明縣令均為髙退昔人初<lb/>
不為優劣也謹以此為賀二子學術成就瑞草橋果木<lb/>
成隂卧想數年出仕無一可愧者此又有餘味矣除却<lb/>
虛名外物不知文太師何以加此想當一笑也某䝉恩<lb/>
量移汝州回念墳墓心目斷絶方作舟行何時復到汝<lb/>
到後又須營辦生事此身漂然奉羡何及乍熱惟萬萬<lb/>
<pb n="KR4d0076_WYG_081-23a"/>
順時自重<lb/>
　　　與楊元素二首<lb/>
陳主簿人還領手教伏承比日台候萬福深慰馳仰人<lb/>
物豐盛池館清麗足供嘯咏之樂數日來人皆云公移<lb/>
徐州雖未是實語然理當如此惟汲汲行復遷擢矣某<lb/>
本欲秋間往見而汝州之行度不可免見治裝舟行自<lb/>
洛陽出陸百八十里至汝雖繚繞邅回然久困資用殆<lb/>
盡决不能陸行耳無縁詣别惟望順時為國自重<lb/>
<pb n="KR4d0076_WYG_081-23b"/>
　　　又<lb/>
城南有亞父塚然非也塚在居巢城北有劉子政墓昔<lb/>
欲為起一祠堂以水大不果公若有餘力為成之亦佳<lb/>
城西有楚元王墓曽出獵至其下石佛山亦佳觀<lb/>
　　　與胡道士<lb/>
昨日起離中途逆風吹往北岸幾葬魚腹知之二詩録<lb/>
寄到後幸一兩字附逓至他州貴知逹玉芝善守䕶無<lb/>
為有力者所取餘惟保愛<lb/>
<pb n="KR4d0076_WYG_081-24a"/>
　　　與人<lb/>
久不奉書叠承枉教字慰感良深比日起居佳勝汝郡<lb/>
務簡儒師清閒於此相從豈非甚幸區區非面莫究令<lb/>
兄不敢别狀乞道懇<lb/>
　　　與佛印禪師三首<lb/>
専人來辱書累幅勞問備至感怍不己臘雪應時山中<lb/>
苦寒法體清康一水之隔無縁躬詣道塲少聞謦欬但<lb/>
深馳仰<lb/>
<pb n="KR4d0076_WYG_081-24b"/>
　　　又<lb/>
夢想髙風忽復披奉欣慰可知但累日煩擾為愧耳重<lb/>
承人船相送益用感怍别來法體何如後會不逺萬萬<lb/>
保練<lb/>
　　　又<lb/>
専人來復書教并偈捧讀慰喜且審比日法體安穏幸<lb/>
甚幸甚今聞秀老赴召為衆望公來長廬如何如何某<lb/>
方議買劉氏田成否未可知須臾留數日携家入山决<lb/>
<pb n="KR4d0076_WYG_081-25a"/>
矣殤子之戚亦不復經營惟感覺老憂愛之深也太虛<lb/>
已去知之<lb/>
　　　答賈耘老四首<lb/>
乆不奉書尚䝉記録逺枉手教且審比日動止佳勝感<lb/>
慰兼集寄示石刻足見故人風義之深具與世異趣也<lb/>
新詩不䝉録示數篇何也貧固詩人之常齒落目昏當<lb/>
是為雙荷葉所困未可專咎詩也某髮少加白耳餘如<lb/>
故未縁往見萬萬自愛<lb/>
<pb n="KR4d0076_WYG_081-25b"/>
　　　又<lb/>
僕已買田陽羡當告聖主哀憐餘生許於此安置幸而<lb/>
許者遂築室於荆溪之上而老矣僕當閉戸不出公當<lb/>
扁舟過我也醉甚不成字不罪見滕公且告為卑末送<lb/>
相子來揚州<lb/>
　　　又<lb/>
久放江湖不見偉人昨在金山滕元發以扁舟破巨浪<lb/>
來相見出船巍然使人神聳好箇没興底張鎬相公見<lb/>
<pb n="KR4d0076_WYG_081-26a"/>
時且為致意别後酒狂甚長進也老杜云張公一生江<lb/>
海客身長九尺鬚眉蒼謂張鎬也蕭嵩薦之云用之則<lb/>
為帝王師不用則窮谷一病叟耳<lb/>
　　　又<lb/>
今日舟中無他事十指如懸槌適有人致嘉酒遂獨飲<lb/>
一杯醺然徑醉念賈處士貧甚無以慰其意乃為作怪<lb/>
石古木一紙每遇飢時輒以開看還能飽人否若吳興<lb/>
有好事者能為君月致米三石酒二㪷終君之世者便<lb/>
<pb n="KR4d0076_WYG_081-26b"/>
以贈之不爾者可令雙荷葉收掌須添丁長以付之也<lb/>
　　　與千之姪<lb/>
必強姪近在泗州得書喜知安樂房眷子孫各無恙秋<lb/>
試又不利老叔甚失望然慎勿動心益務積學而已人<lb/>
茍知道無適而不可初不計得失也聞姪欲暫還鄉信<lb/>
否叔舟行幾一年近於陽羡買得少田意欲老焉尋奏<lb/>
乞居常見邸報己許文字必在南都此行略到彼葬却<lb/>
老妳二姨<hi>子由乾妳也</hi>住二十來日却乗舟還陽羡姪能来<lb/>
<pb n="KR4d0076_WYG_081-27a"/>
南都一相見否叔甚欲一往見𫝊正自惟罪廢之餘動<lb/>
輒累人故不果爾甚有欲與姪言者非面不盡想不憚<lb/>
數舍之逺也寒暖不定萬萬自愛<lb/>
　　　與潘彦明<lb/>
别來思念不去心逺想起居佳安眷愛各無恙不見黄<lb/>
榜未敢馳賀想必髙㨗也某兩曽奉書逹否屢夢東坡<lb/>
笑語覺後惘然也已買得宜興一小莊且乞居彼遂為<lb/>
常人矣公必已赴省試謾發此書不復覼縷惟千萬保<lb/>
<pb n="KR4d0076_WYG_081-27b"/>
愛<lb/>
　　　與開元明師五首<lb/>
奉别累年舟過境上懐想不忘遣人恵書知法體安穏<lb/>
感慰兼集咫尺無由往見萬萬自愛<lb/>
　　　又<lb/>
石橋之壊毎為悵然吾師經營非不堅盡當由窮蹇之<lb/>
人所向無成累此橋耶知尚未有涯但勿廢此志歲豐<lb/>
人紓會當成耳僕已得請居常州暫至南京即還南也<lb/>
<pb n="KR4d0076_WYG_081-28a"/>
知之<lb/>
　　　又<lb/>
中前經過幸聞清論深欲還日再上謁以數相知約在<lb/>
棲賢且自徳安徑赴之遂成食言悚息不巳比日法體<lb/>
何如拙詩一首聊以寄一時之事耳不須示人切祝切<lb/>
祝<lb/>
　　　又<lb/>
久復一見甚以為慰泥雨逺煩瓶錫不克欵語但有感<lb/>
<pb n="KR4d0076_WYG_081-28b"/>
怍乍逺千萬保愛<lb/>
　　　又<lb/>
近過南都見致政太保張公公以所藏禪月羅漢十六<lb/>
軸見授云衰老無復玩好而私家畜畫像乏香燈供養<lb/>
可擇名藍髙僧施之今吾師逺來相别豈此羅漢契縁<lb/>
在彼乎敬以奉贈亦太保公之本意也<lb/>
　　　答王定國三首<lb/>
辱恵書并新詩妙曲大慰所懐河凍膠舟咫尺千里意<lb/>
<pb n="KR4d0076_WYG_081-29a"/>
思牢落可知得此佳作終日喜快滯悶氷釋幸甚近在<lb/>
常置一小莊子歲可得百石似可足食非不知揚州之<lb/>
美窮猿投林不暇擇木也承欲一相見固鄙懐至願但<lb/>
不如彼此省事之為愈也<lb/>
　　　又<lb/>
禦瘴之術惟絶慾練氣一事本自衰晚當然初不為瘴<lb/>
而作也其餘坦然無疑雞猪魚蒜遇著便吃生老病死<lb/>
符到奉行此法差似簡徑也君實常云定國瘴烟窟裏<lb/>
<pb n="KR4d0076_WYG_081-29b"/>
五年面如紅玉不知道能如此否老人知道則不如爾<lb/>
頑愚即過之先帝升遐天下所共哀慕而不肖與公䝉<lb/>
恩尤深固宜作挽詞少陳萬一然有所不敢者耳必深<lb/>
察此意無狀罪廢衆欲置之死而先帝獨哀之而今而<lb/>
後誰復出我于溝壑者歸耕没齒而己矣<lb/>
　　　又<lb/>
近絶少過臨賔客知其衰懶不能與人為輕重見顧者<lb/>
漸少殊覺自幸昨日偶見子華嗟歎老弟之逺外䝉囑<lb/>
<pb n="KR4d0076_WYG_081-30a"/>
聞過必相告吾弟大節過人而小事亦不經意正如作<lb/>
詩髙處可以追配古人而失處亦受嗤於拙目薄俗正<lb/>
好㸃檢人小疵不可不留意也<lb/>
　　　答靈鷲遵老二首<lb/>
前日壁間一見新偈便向泥土上識君今日復䝉古藤<lb/>
奇句益知前言之不妄也然既傳之諸祖何不自家留<lb/>
使既己倒持輒當逆化呵呵<lb/>
　　　又<lb/>
<pb n="KR4d0076_WYG_081-30b"/>
叠辱手教且審法體佳勝扇子妙句開發良多本欲攀<lb/>
和恐久立大衆呵呵<lb/>
　<lb/>
　<lb/>
　<lb/>
　<lb/>
　<lb/>
　東坡全集巻八十一<lb/>
</p>
<p>
</p>
  </div>
<div>
                <head>東坡全集巻八十二</head>
    <p>
<pb n="KR4d0076_WYG_082-1a"/>
欽定四庫全書<lb/>
　東坡全集巻八十二　　　　宋　蘓軾　撰<lb/>
　　尺牘九十八首<lb/>
　　　荅楊元素<hi>赴登州</hi>
專人至辱長箋為貺禮意兩過契故不淺乃爾見疎悚<lb/>
息悚息比日起居何如登州謝章未上不敢致啟事近<lb/>
所傳葢非實也未由合并千萬順時保愛人還適在𤓰<lb/>
州道中裁謝不如禮<lb/>
<pb n="KR4d0076_WYG_082-1b"/>
　　　與楊康公<lb/>
兩日大風孤舟掀舞雪浪中但闔户擁衾瞑目塊坐<lb/>
耳楊次公惠法醖一器小酌徑醉醉中與公作得醉<lb/>
道士石詩托楚守寄去一笑某有三兒其次者十六<lb/>
嵗矣頗知作詩今日忽吟淮口遇風一篇粗有可觀<lb/>
戲為和之并以奉呈子由過彼可出示之令一笑<lb/>
也<lb/>
　　　答姚秀才三首<lb/>
<pb n="KR4d0076_WYG_082-2a"/>
過蘇首辱垂訪到官又枉教字皆未克陳謝又煩專使<lb/>
惠問勤厚如此可量感愧比日起居何如寄示詩編石<lb/>
刻良為珍玩以見好事之深篤也溽暑未解萬萬以時<lb/>
保練<lb/>
　　　又<lb/>
近專人還奉書必達入秋差涼體中佳否咫尺披奉無<lb/>
由尚冀保練慰此想念<lb/>
　　　又<lb/>
<pb n="KR4d0076_WYG_082-2b"/>
昨惠及千字荷雅意之厚法書固人所共好而某方欲<lb/>
省緣除長物舊有者猶欲去之又况復收耶謹附封納<lb/>
不訝<lb/>
　　　荅王慶源二首<hi>登州還朝</hi>
近辱書并寄新詩伏讀感慰不已屬多事未及繼和不<lb/>
審比來尊體何如貴眷各均安某凡百如昨夢想歸路<lb/>
如痿人之不忘起也溽暑向隆萬乞以時保重<lb/>
　　　又<lb/>
<pb n="KR4d0076_WYG_082-3a"/>
令子兩先輩必大富學術非久騰踔矣五五哥五七哥<lb/>
及十六郎臨行冗迫不果拜書因見道意登州下臨瘴<lb/>
海枕簟之下天水相連蓬萊三山彷彿可見春夏間常<lb/>
見海市状如煙雲為樓觀人物之象數日前偶見之有<lb/>
一詩録呈為笑也史三儒長老近䝉書冗中未及荅因<lb/>
見乞道區區海市詩可轉呈也京師有幹乞示下<lb/>
　　　荅潘彦明二首<lb/>
行役無定久不奉書至登州領所惠書承起居佳勝甚<lb/>
<pb n="KR4d0076_WYG_082-3b"/>
慰思企到郡席不暖復䝉詔追勉強奔走愧歎不已緬<lb/>
懐舊逰殆不勝情承太夫人尊候如昨昌言令兄亦䝉<lb/>
惠書冗甚未及荅且申意毅甫興宗公頥各為致區區<lb/>
餘萬萬自重<lb/>
　　　又<lb/>
少事奉聞呉待制謫居於彼想不免牢落望諸君一徃<lb/>
見之諸事與照管某向者流落非諸君相伴何以度日<lb/>
雪堂如要偃息且與打揲相伴使忘遷謫之意亦諸君<lb/>
<pb n="KR4d0076_WYG_082-4a"/>
風義也不罪不罪<lb/>
　　　與子安兄二首<lb/>
拜違十八年終未有省侍之期嵗行盡但有懐仰即日<lb/>
履兹寒凝尊體康勝姪男女各長成東塋毎煩照管感<lb/>
涕不可言某到不旬日又有起居舍人之命方力辭免<lb/>
年嵗間當請一鄉郡歸去漸謀退省耳未即瞻奉萬乞<lb/>
以時自重<lb/>
　　　又<lb/>
<pb n="KR4d0076_WYG_082-4b"/>
子由亦有司諫之命想不久到京東塋芟松甚煩照管<lb/>
如更合芟間告兄與楊五哥略徃覰當分明數㸃根槎<lb/>
交付佃户免致輒便偷斫也不然與出榜立賞召人告<lb/>
偷斫者亦佳一切告留意相度阿膠半斤真阿井水煎<lb/>
者青州貢棗五斤充信而已京師有幹乞示及<lb/>
　　　與鄉人<lb/>
某去鄉十八年老人半去後生皆不識面墳墓手種木<lb/>
已徑尺矣此心豈甞一日忘歸哉久放山澤乍入朝市<lb/>
<pb n="KR4d0076_WYG_082-5a"/>
張皇失次觸目非所好也但久與子由别乍得一處不<lb/>
為喜幸然此郎君乃作諫官豈敢望久留者相知之深<lb/>
故詳及一二<lb/>
　　　與楊元素三首<lb/>
奉别忽将二載未甞定居到闕以來人事衮衮不皇上<lb/>
問愧仰深矣比日切想起居佳勝近聞小人輒黷左右<lb/>
此何品類也乃敢如此信知困中無種不有想以道眼<lb/>
觀之何啻蚊蝱一笑可也知故舊皆已還朝坐念老兄<lb/>
<pb n="KR4d0076_WYG_082-5b"/>
獨在江湖未免慨歎也更冀順時為國自重冗迫不及<lb/>
詳<lb/>
　　　又<lb/>
忝命過分皆出素奨碌碌無補日憂愧耳舍弟適患赤<lb/>
目未能上狀又適有鄉信堂兄承議<hi>名不疑</hi>䘮亡悲痛中<lb/>
不能盡區區恕之恕之都下有幹示及<lb/>
　　　又<lb/>
陳僉主簿聞公已薦之感戴之懐如親受賜也幸為始<lb/>
<pb n="KR4d0076_WYG_082-6a"/>
終成之此人實無他腸可保信也不罪<lb/>
　　　與陳季常<lb/>
某局事雖清簡而京輦之下豈有閒人不覺刼劫過日<lb/>
勞而無補顔髮蒼然見必笑也子由同省日夕相對此<lb/>
為厚幸公小疾雖平不可忽善言不離口善藥不離手<lb/>
此乃古人之要言可書之座右也藥物有彼中難得須<lb/>
此幹置者千萬不外如聞公有意入京不知幾時可來<lb/>
如得一㑹何幸如之栁一已在此一訪值出未見也僦<lb/>
<pb n="KR4d0076_WYG_082-6b"/>
居在蒲池寺去此稍逺數日頗有新事左揆已出陳州<lb/>
君實代之蹇老知和州授之廬簽餘不能盡報去劉莘<lb/>
老中丞旦夕授也黄安中龍直知越州静菴不管閒事<lb/>
最妙最妙<lb/>
　　　與潘彦明四首<lb/>
辱書喜承起居佳勝眷聚各佳某老病還朝不為久計<lb/>
已乞郡矣何時扁舟還鄉一過舊棲溷亂故人旬日而<lb/>
去言之悵然大熱千萬保愛<lb/>
<pb n="KR4d0076_WYG_082-7a"/>
　　　又<lb/>
久不聞問方増渴仰忽領手字方知丈丈傾逝聞之悲<lb/>
怛不可言比日追慕之餘孝履且支持否某衰病懐歸<lb/>
夢想江上又聞耆舊凋䘮可勝悽惋未由徃慰惟冀節<lb/>
哀自重以畢後事<lb/>
　　　又<lb/>
東坡甚煩葺治乳媪墳亦䝉留意感戴不可言令子各<lb/>
計安寶兒想見頎然矣郭興宗舊疾必全平愈酒坊果<lb/>
<pb n="KR4d0076_WYG_082-7b"/>
如意否韓氏園亭曽與葺乎若果有亭榭佳者可以小<lb/>
圖示及當為作名寫牌然非華事者則不足名也張醫<lb/>
博計安勝一塲灾患且喜無事風顛不少減否何親必<lb/>
安竹園復増葺否以上諸人各為再三申意僕暫出茍<lb/>
禄耳終不久客塵間東坡不可令荒茀終當作主與諸<lb/>
君遊如昔日也願遍致此意<lb/>
　　　又<lb/>
近附黄兵書必達比日孝履何如劉全父來頗聞動止<lb/>
<pb n="KR4d0076_WYG_082-8a"/>
殊慰想念京塵衮衮無佳想緬懐昔遊悵惘而已昌言<lb/>
及諸故人皆未及書必察其少暇伸意伸意乍暄千萬<lb/>
節哀自重<lb/>
　　　與王慶源二首<lb/>
久不奉狀愧仰増積即日逺想起居佳勝叔丈脫屣縉<lb/>
紳放懐田里絶人逺矣某罪廢流落今復強顔周行有<lb/>
愧而已若聖恩憐其老鈍年嵗間乞與一鄉郡歸陪杖<lb/>
屨復講昔日江上攜壺藉草之樂只是不得拽脚相送<lb/>
<pb n="KR4d0076_WYG_082-8b"/>
先發遣酒壺歸瑞草橋於義儉矣記得否呵呵何幸如<lb/>
之未間惟望厚自頥養以享無疆之壽<lb/>
　　　又<lb/>
逺沐寄示老手髙風詠歎不已甚欲和謝公私紛紛少<lb/>
暇竟未果悚悚七八兩秀才各計安為學想日益早奮<lb/>
埸屋慰親意也知宅醖甚竒日與蔡子華陽君素聚㑹<lb/>
毎念此即致仕之興愈濃也示諭要畫酒後信手豈能<lb/>
復佳寄一扇一小軸去作笑耳<lb/>
<pb n="KR4d0076_WYG_082-9a"/>
　　　答佛印禪師<lb/>
經年不聞法音經術荒澁無與鋤治忽致手教累幅稍<lb/>
覺洒然仍審比來起居佳勝行役二年水陸萬里近方<lb/>
弛擔老病不復徃日而都下人事十倍於外吁可畏也<lb/>
復欲如去年相對溪上聞八萬四千偈豈可得哉南望<lb/>
山門臨書悽斷苦寒為衆自重<lb/>
　　　與王文甫<lb/>
多時不奉書思仰不去心比日履兹酷暑體中佳勝數<lb/>
<pb n="KR4d0076_WYG_082-9b"/>
日以伏暑下府初安乏力而潘二丈速行略奉此數字<lb/>
殊不盡意西山詩一冊當今能文之士多在其間并拙<lb/>
詩親冩與鄧聖求詩同納上或能為入石安溪亦佳不<lb/>
然寫放壁中可也<lb/>
　　　與運判應之<lb/>
多日不接奉渴仰殊深大熱伏想起居佳勝承旦夕啓<lb/>
行無緣徃别鄉里何幸被䝉豈弟之政但賢者逺去有<lb/>
識所歎也衝犯酷暑千萬自愛<lb/>
<pb n="KR4d0076_WYG_082-10a"/>
　　　與范子功二首<lb/>
違濶嵗月書問不繼自咎之深殆無所容伏惟盛徳雅<lb/>
度有以容之比日切計鎮撫之暇台候萬福某䝉庇粗<lb/>
遣驟遷過分備員無補惟雅眷有以教督之乃幸毒熱<lb/>
伏冀順時為國自重<lb/>
　　　又<lb/>
久疎上問愧仰増劇承軒斾将至起居佳勝欣慰不已<lb/>
暫還舊席即膺柄用輿議所屬小子得少託餘庇尤為<lb/>
<pb n="KR4d0076_WYG_082-10b"/>
厚幸區區即遂面究<lb/>
　　　與知縣十首<lb/>
紛冗久疎上問辱書感愧比日履兹春温起居何如末<lb/>
由展奉徒深渴仰尚冀保練以慰區區<lb/>
　　　又<lb/>
近屢辱書數裁謝但苦冗中不盡意耳比日起居何如<lb/>
惠笋已拜賜新竒之味逺能分惠感愧無已<lb/>
　　　又<lb/>
<pb n="KR4d0076_WYG_082-11a"/>
頻示誨感服勤眷乍暄伏計尊體佳勝前去當入府果<lb/>
爾否<lb/>
　　　又<lb/>
近者叠辱臨訪紛冗中不盡所懐枉手教具審起居佳<lb/>
勝感慰兼集何日復入城得少款聚未間萬萬自重<lb/>
　　　又<lb/>
近辱回教感慰深矣比日履兹伏暑起居清勝咫尺莫<lb/>
由㑹遇引領來塵庶幾少盡區區未間萬萬自重<lb/>
<pb n="KR4d0076_WYG_082-11b"/>
　　　又<lb/>
人來辱手教承比日起居佳勝思企髙義未緣款奉臨<lb/>
書悵惘示諭書醉公石固佳但目昏罷倦毎書過百十<lb/>
字輒意闌恐旦夕少暇耳毒熱萬萬以時自重<lb/>
　　　又<lb/>
近日雖獲一再見終不盡區區辱書告别又不即裁答<lb/>
可量愧悚宿昔稍涼起居勝常景物漸嘉邑事多暇想<lb/>
有以為樂此外萬萬自重<lb/>
<pb n="KR4d0076_WYG_082-12a"/>
　　　又<lb/>
叠辱手教感慰兼集邑事清簡起居勝常小兒䝉不鄙<lb/>
外荷徳殊深矣未由接奉千萬以時自重<lb/>
　　　又<lb/>
兒子遂獲託庇知幸魯鈍多不及事惟痛與督勵也切<lb/>
祝切祝晉卿相見殿門外惘然如夢中人也人世何者<lb/>
非夢耶亦不足多談但喜其容貌蔚然如故非有過人<lb/>
能如是耶<lb/>
<pb n="KR4d0076_WYG_082-12b"/>
　　　又<lb/>
昨日辱示佳篇詞韻髙絶非此句無以發揚醉公也雨<lb/>
冷起居佳否二碑納上<lb/>
　　　與人二首<lb/>
辱教伏承尊體康勝某以拘文不克造請初不知微恙<lb/>
今聞已安愈甚慰馳仰然猶當倍加保愛也<lb/>
　　　又<lb/>
違濶忽復周嵗思仰日深衝涉薄冷起居清勝即獲瞻<lb/>
<pb n="KR4d0076_WYG_082-13a"/>
奉下情欣躍區區併遂面盡<lb/>
　　　與張正巳<lb/>
特承訪别愧企良深晴寒起居佳勝寶月書信并念二<lb/>
姪一書煩從者附行不訝不訝正寒衝冐千萬加愛<lb/>
　　　答李方叔<hi>翰林</hi>
承示新文如子駿行状丰容雋狀甚可貴也有文如此<lb/>
何憂不達相知之久當與朋友共之至於富貴則有命<lb/>
矣非綿力所能必致姑務安貧守道使志業益充自當<lb/>
<pb n="KR4d0076_WYG_082-13b"/>
有獲鄙言拙直久乃信耳幸照察<lb/>
　　　答毛滂<lb/>
再辱示手教伏審酷熱起居清勝見諭某何敢當徐思<lb/>
之當不爾非足下相期之逺某安得聞此言感愧深矣<lb/>
體中微不佳奉答草草<lb/>
　　　與王慶源三首<lb/>
久不上状愧仰増積即日退居多暇尊體勝常某進職<lb/>
北扉皆出奨庇自頃流落江湖日欲還鄉追陪杖屨為<lb/>
<pb n="KR4d0076_WYG_082-14a"/>
江路藉草之遊夢想見之今日國恩深重憂責殊大報<lb/>
塞愈難退居何日西望惋悵殆不勝懐想叔丈與丈人<lb/>
及諸姪嵗時相遇樂不可名雖清貧難堪然熬波之餘<lb/>
必及鴒原應不甚寂寞也嵗晚苦寒伏乞保重<lb/>
　　　又<lb/>
近奉慰疏必達比日尊體何如某與幼弱凡百粗遣人<lb/>
生悲樂過眼如夢幻不足追惟以時自娛為上䇿也某<lb/>
名位過分日負憂責惟得幅巾還鄉平生之願足矣幸<lb/>
<pb n="KR4d0076_WYG_082-14b"/>
公千萬保愛得為江邊攜壺藉草之遊樂如之何<lb/>
　　　又<lb/>
向要紅帶今寄一條去却是小兒子輩聞翁要此頗盡<lb/>
功勾當釘造不知稱尊意否拙詩一首并黄秦二君皆<lb/>
當今以詩文名世者各賦一首寫作黄素經一巻並託<lb/>
孫子發宣徳寄上京師有所須但請示及<lb/>
　　　答劉貢父<lb/>
某江湖之人久留輦下如在樊籠豈復佳思也人情責<lb/>
<pb n="KR4d0076_WYG_082-15a"/>
重百端而衰病不能應副動是罪戾故人知我想復見<lb/>
憐耶後會未可期臨書悵惘禪理氣術比來加進否世<lb/>
間關身事特有此耳願更着鞭區區之禱也<lb/>
　　　與范蜀公六首<lb/>
日望旌斾之至不敢復上問不謂髙懐超然不屑世故<lb/>
堅卧莫致有識悵惘然孤風凜然足以下激頺靡雖非<lb/>
赫赫可指之功其於二聖忠厚之治所補多矣比日履<lb/>
兹寒凝台候何如未由瞻奉伏冀萬萬為國自重<lb/>
<pb n="KR4d0076_WYG_082-15b"/>
　　　又<lb/>
某碌碌無補久竊非據又舍弟繼進皆以疎愚處必争<lb/>
之地公議未厭豈可久安非逺當乞一郡以自効或得<lb/>
過謁少聞誨語大幸也始者竊意丈夫絶意軒冕然猶<lb/>
當強到闕一見嗣聖今乃確然如此殊乖素望然士大<lb/>
夫甚髙此舉也冗中不盡區區<lb/>
　　　又<lb/>
伏承歸政得請恩禮優異伏惟慶慰公孤風亮節久信<lb/>
<pb n="KR4d0076_WYG_082-16a"/>
天下而有識今日尤復歸心勉強蹔起以慰二聖大望<lb/>
幡然復退以安無窮之福出處之間雍容自得真可為<lb/>
後世法矣官守所縻不獲躬詣謹奉手啟區區萬一<lb/>
　　　又<lb/>
今晩忽得報承子豐承事遽至大故聞之悲痛殆不可<lb/>
言美才懿行期之逺到今乃止此士友所共痛惜而况<lb/>
姻戚之厚悲惋可量丈丈髙年罹此苦毒有識憂懸伏<lb/>
惟髙明痛以理遣割難忍之愛上為朝廷下為子孫親<lb/>
<pb n="KR4d0076_WYG_082-16b"/>
友自重不勝縷縷<lb/>
　　　又<lb/>
近者子豐攜長子承務見過見其風骨秀整聞向下二<lb/>
子甚竒死生壽夭皆常事惟有後可以少慰丈丈意幸<lb/>
以此自遣<lb/>
　　　又<lb/>
子功淳父皆欲謁告省覲某恨不同徃曉解左右臨書<lb/>
悽愴<lb/>
<pb n="KR4d0076_WYG_082-17a"/>
　　　與楊元素二首<lb/>
向馳賀緘及因李教授行附問各巳達否比日履兹微<lb/>
涼台候何似某䝉庇粗遣如聞公欲一謁元老果否不<lb/>
若遂遊廬阜况職當按行他日世事一復奉諉欲為此<lb/>
行豈可得哉餘惟萬萬為人自重<lb/>
　　　又<lb/>
某近數章請郡未允數日來杜門待命期於必得耳公<lb/>
必聞其畧葢為臺諫所不容也昔之君子惟荆是師今<lb/>
<pb n="KR4d0076_WYG_082-17b"/>
之君子惟温是隨所隨不同其為隨一也老弟與温相<lb/>
知至深始終無間然多不隨耳致此煩言葢始於此然<lb/>
進退得䘮齊之久矣皆不足道老兄相知之深恐願聞<lb/>
之不須為人言也令子必得信計安<lb/>
　　　與張太保安道<lb/>
某以不善俯仰屢致紛紛想已聞其詳近者凡四請郡<lb/>
杜門待命幾二十日文母英聖深照情偽徳音琅然中<lb/>
外聳服幾至有所行遣而諸公燮和之數日有㫖與言<lb/>
<pb n="KR4d0076_WYG_082-18a"/>
者數君皆促供職明日皆當見葢不敢兼卧嫌若復伸<lb/>
前請爾䝉知愛之深不敢不盡幸為察之褊淺多忤有<lb/>
愧教誨之素臨書悒悒<lb/>
　　　與李端伯寳文三首<lb/>
自附啟河朔爾後紛紛不獲繼問左右比日伏審鎮撫<lb/>
之暇台候萬福蜀中本易治而或者擾之公既深得民<lb/>
情而民亦素服公政切想下車以來笑談無事行春之<lb/>
樂無由託後乘陪賔客之末但深想望舍弟鎖宿殿廬<lb/>
<pb n="KR4d0076_WYG_082-18b"/>
未及奉狀<lb/>
　　　又<lb/>
張君房助教陵井人本治儒術巳而為醫有過人者識<lb/>
病通變而性極厚恐欲知之某寵禄過分碌碌無補久<lb/>
以為愧近屢請郡未獲若得歸掃墳墓遂得望見豈勝<lb/>
厚幸但恐政成促召在旦暮爾冗中不盡區區<lb/>
　　　又<lb/>
邑子每來稔聞豈弟之政西南泰然不肖與受賜多矣<lb/>
<pb n="KR4d0076_WYG_082-19a"/>
幸甚幸甚小姪千之初官得在麾下想䝉教誨成就也<lb/>
曽拜聞眉士程遵誨者文詞氣節皆有可取不知曽請<lb/>
見否<lb/>
　　　答吕元鈞三首<lb/>
適辱教值局中不即答悚息悚息熱甚尊體佳安隆暑<lb/>
衝冐何不少待秋涼必亮此意非面莫盡香不欲附去<lb/>
恐損其人之髙節紛紛之議未聞其詳可否示諭餘俟<lb/>
朝中可既<lb/>
<pb n="KR4d0076_WYG_082-19b"/>
　　　又<lb/>
中間承進職雖少慰人望然公當在廟堂此豈足賀也<lb/>
此間語言紛紛比來尤甚士大夫相顧避罪而已何暇<lb/>
及中外利害大計乎示諭但閔然而已非久季常人行<lb/>
當盡區區<lb/>
　　　又<lb/>
屢與令子語欽愛才美但尚屈太官未厭公論耳季常<lb/>
近得書亦見黄州人言體氣頗安壯但口眼微動耳來<lb/>
<pb n="KR4d0076_WYG_082-20a"/>
求藥物已寄去餘具令子口白<lb/>
　　　答史彦明主簿二首<lb/>
别後冗懶相因不果上問愧企増劇逺辱書教感服深<lb/>
矣比日起居何如衰病懐歸請郡未獲何時展奉少道<lb/>
宛結嵗晚厚愛少慰區區<lb/>
　　　又<lb/>
新寧想未赴上前所欲發書至時可示諭也程懿叔去<lb/>
後旅思牢落聞已到郡矣寄惠秋石極感留意新春龍<lb/>
<pb n="KR4d0076_WYG_082-20b"/>
鶴菜根有味舉箸想復見憶耶<lb/>
　　　與千之姪<lb/>
獨立不懼者惟司馬君實與叔兄弟耳萬事委命直道<lb/>
而行縱以此竄逐所獲多矣因風寄書此外勤學自愛<lb/>
近來史學凋廢去嵗作試官問史傳中事無一兩人詳<lb/>
者可讀史書為益不少也<lb/>
　　　與楊君素二首<lb/>
奉别忽二十年思仰日深書問不繼每日以為愧比日<lb/>
<pb n="KR4d0076_WYG_082-21a"/>
動止何似子姪十九兄弟逺來得聞尊體康健異常不<lb/>
勝慶慰知騎驢出入步履如飛能登木自採茘枝此希<lb/>
世竒事也雖壽考自天亦是身心空閒自然得道也某<lb/>
衰倦早白日夜懐歸會見之期想亦不逺更望順時自<lb/>
重少慰區區因孫宣徳歸附手啟上問<lb/>
　　　又<lb/>
某去鄉二十一年里中尊宿零落殆盡惟公龜鶴不老<lb/>
松柏益茂此大慶也無以表意輒送暖脚銅缶一枚每<lb/>
<pb n="KR4d0076_WYG_082-21b"/>
夜熱湯注滿密塞其口仍以布單褁之可以達旦不冷<lb/>
也道氣想不假此聊致區區之意而已令子三七秀才<lb/>
及外甥十一郎各計安<lb/>
　　　與黄州故人<lb/>
某寵禄過分憂責自重顔衰鬢秃不復江上形容也屢<lb/>
乞郡未得但懐想曩遊發於夢想也洗眼揩牙藥得之<lb/>
幸甚切望掛意覆盆子必已採得望多寄也都下有幹<lb/>
示及十二十三兩先輩各致區區忙甚未及書艾清臣<lb/>
<pb n="KR4d0076_WYG_082-22a"/>
亦然京師冗迫殊不款曲也<lb/>
　　　答龎安常二首<lb/>
久不為問思企日深過辱存記逺枉書教具聞起居佳<lb/>
勝感慰兼集惠示傷寒論真得古聖賢救人之意豈獨<lb/>
為傳世不朽之資葢已義貫幽明矣謹當為作題首一<lb/>
篇寄去方苦多事故未能便付去人然亦不久作也老<lb/>
倦甚矣秋初決當求去未知何日㑹見臨書惘惘惟萬<lb/>
萬以時自愛<lb/>
<pb n="KR4d0076_WYG_082-22b"/>
　　　又<lb/>
人生浮脆何者為可恃如君能著書傳後有幾念此便<lb/>
當為作數百字仍欲送杭州開板也知之<lb/>
　　　答程懿叔<lb/>
人來辱書喜知起居佳勝眷愛各萬福郡政清暇稍有<lb/>
樂事處以無心強梗自服甚善甚善所望於吾弟也某<lb/>
凡百如昨但碎累各病醫人不離門勞費百端日有外<lb/>
補之興行先尚未到亦不聞逺近之耗未緣㑹合新春<lb/>
<pb n="KR4d0076_WYG_082-23a"/>
保練别膺殊渥<lb/>
　　　答李方叔三首<lb/>
叠辱手教愧荷不已雪寒起居佳勝示諭固識孝心深<lb/>
至然某從來不獨不作不書銘誌但緣子孫欲追述祖<lb/>
考而作者皆未甞措手也近日與温公作行狀書墓誌<lb/>
者獨以公甞為先妣墓銘不可不報耳其他決不為所<lb/>
辭者衆矣不可獨應命想必獲罪左右然公度某無他<lb/>
意意盡於此矣悚息悚息<lb/>
<pb n="KR4d0076_WYG_082-23b"/>
　　　又<lb/>
承遂舉三十䘮哀勞極矣此古人事復見於今恨不能<lb/>
兼助耳不易不易阡表與墓誌異名而同實固難如教<lb/>
不罪不罪某暮歸困甚來人又立行不復覼縷<lb/>
　　　又<lb/>
某以虛名過實士大夫不察責望逾涯朽鈍不能副其<lb/>
求復致紛紛欲自致省静寡過之地以餞餘年不知果<lb/>
得此願否故人見愛以徳不應更虛華粉餙以重其不<lb/>
<pb n="KR4d0076_WYG_082-24a"/>
幸承示諭但有愧汗耳<lb/>
　　　與王定國<lb/>
數日卧病在告不審起居佳否知今日㑹兩壻清虛隂<lb/>
森正好劇飲坐無狂客冰玉相對得無少澹否扶病暫<lb/>
起見與子由簡大罵書尺徃還正是擾人可憎之物公<lb/>
乃以此為喜怒乎仙人王逺云得此書當復劇口大罵<lb/>
之固應爾然而不可以徒罵也知公澹甚徃發一笑張<lb/>
十七必在坐幸仰意<lb/>
<pb n="KR4d0076_WYG_082-24b"/>
　　　與李端叔<lb/>
辱書并示伯時所畫地藏某本無此學安能知其所得<lb/>
於古者為誰何但知其為軼妙而造神能於道子之外<lb/>
探顧陸古意耳公與伯時想皆期我於度數之表故特<lb/>
相示耶有近評呉畫百十字輒封呈并畫納上<lb/>
　　　與李伯時<lb/>
辱手示及惠新醖感愧殊深即日起居佳勝洗玉池銘<lb/>
更寫得小字一本比之大字者稍精請用陳伯修之說<lb/>
<pb n="KR4d0076_WYG_082-25a"/>
更刻於石柱上為家人還奉謝<lb/>
　　　與范純父<lb/>
三辱示諭鄙意不移公休之餽人子之心也不肖之辭<lb/>
夙昔之分也某已領其意而辭其物物有齊量意豈有<lb/>
窮哉昔人已聘還圭璋庶幾此義<lb/>
　　　與辯才禪師三首<lb/>
久不奉書愧仰増深比日切惟法履佳休某忝冐過分<lb/>
碌碌無補日望東南一小郡庶幾臨老復聞法音尚冀<lb/>
<pb n="KR4d0076_WYG_082-25b"/>
以時為衆自愛<lb/>
　　　又<lb/>
某尚與兒子竺僧名迨於觀音前剃落權寄緇褐去嵗<lb/>
明堂恩已奏授承務郎謹與買得度牒一道以贖此子<lb/>
今附趙君齎納取老師意剃度一人仍吿於觀音前略<lb/>
祝願過悚息悚息<lb/>
　　　又<lb/>
某有少㣲願須至仰煩切料慈照必不見罪某與舍弟<lb/>
<pb n="KR4d0076_WYG_082-26a"/>
某捨絹一百疋奉為先君霸州文安縣主簿累贈中大<lb/>
夫先妣武昌郡太君程氏造地藏菩薩一尊并座及侍<lb/>
者二人菩薩身之大小如中形人所費盡以此絹而巳<lb/>
若錢少即省縷刻之工可也乞為指揮選匠便造造成<lb/>
示及專求便船迎取欲京師寺中供養也煩勞神用愧<lb/>
悚不已<lb/>
　　　與浴室用公<lb/>
去鄉久不復相聞知得來示及退翁書乃審公正信法<lb/>
<pb n="KR4d0076_WYG_082-26b"/>
子而吾先友史彦輔十三丈之甥也又承寄示正信偈<lb/>
頌塔銘感歎不可言比日法體勝常知長講起信自講<lb/>
入禪把攬放船甚善甚善輒題數句塔銘後以補闕逸<lb/>
未即相見千萬為法自重大雪後手凍不復成字<lb/>
　　　與張元明二首<lb/>
數日起居佳否有一詮秘大師者與之久故患痢後腸<lb/>
滑甚困欲煩一徃視療之可否在興國寺戒壇院此一<lb/>
髙行僧也便同作福田呵呵<lb/>
<pb n="KR4d0076_WYG_082-27a"/>
　　　又<lb/>
數日起居佳勝適在院中得王郎簡帖如此今封呈切<lb/>
告輟忙一徃他必不敢苛留且請周念副此人友愛急<lb/>
難之心切望切望<lb/>
　　　與家復禮<lb/>
前日辱訪别悵戀不巳隂寒起居佳否送行詩别寫得<lb/>
一本都勝前日書者復納去逺道萬萬自重<lb/>
　　　答劉元忠三首<hi>杭州</hi>
<pb n="KR4d0076_WYG_082-27b"/>
專人辱書承昆仲逺寄詩文讀之喜慰殆不可言喜諫<lb/>
議公之有子也比日雪寒起居佳否詩文皆大佳然法<lb/>
曹君所製尤佳也為之不已何所不至輒出一詩為謝<lb/>
取笑取笑未由披奉千萬節哀自重<lb/>
　　　又<lb/>
聞愛弟傾逝手足之痛如何可言奈何奈何盛徳之後<lb/>
何乃止此壽夭黙定非追悼所及千萬寛中自愛而已<lb/>
無由面慰臨紙哽塞<lb/>
<pb n="KR4d0076_WYG_082-28a"/>
　　　又<lb/>
先公傳久欲作以官事衮衮未暇成當即寄去也所要<lb/>
白雲居士字不知足下自謂耶抑為他人求也既不識<lb/>
其人不欲便寫若乃是自謂則未願足下為此名號也<lb/>
必亮此言黄素却寫一絶句納去不訝<lb/>
　　　答王慶源<lb/>
久不奉書愧仰兼極令姪元直逺訪首出教字感慰之<lb/>
懐未易盡陳比日履兹春和尊體何如某為郡粗遣衰<lb/>
<pb n="KR4d0076_WYG_082-28b"/>
病懐歸日欲致仕既忝侍從理難驟去須自藩鎮乞小<lb/>
郡自小郡乞宫觀然後可得也自數年日夜營此近已<lb/>
乞越雖未可知而經營不已會當得之致仕有期則拜<lb/>
見不逺矣惟望倍加保嗇庶歸鄉日猶能陪侍杖屨上<lb/>
下山谷間也楮冠玳簮聊表逺意玳簮已七八十年物<lb/>
閱數名公矣幸服用之<lb/>
　　　與引伴髙麗練承議三首<lb/>
辱回教感服不已數日極寒徒御良苦切惟起居佳勝<lb/>
<pb n="KR4d0076_WYG_082-29a"/>
早潮不知應否想不出今晚必渡引望飢渴專人候問<lb/>
　　　又<lb/>
來日若晚渡酒五行已夜矣本州舊例雖夜已深人使<lb/>
猶秉燭復謁當夜下書請次日大排不知如何又二十<lb/>
日正是國忌若待二十一日大排又過三日勅限不知<lb/>
可打散不坐否乞一一示諭得以預備也<lb/>
　　　又<lb/>
中使已到三十里若髙麗使只今來辭酒罷却可迎中<lb/>
<pb n="KR4d0076_WYG_082-29b"/>
使老業未盡有此蒼忙望公慈造一言得只今上馬為<lb/>
幸<lb/>
　　　與潘彦明二首<lb/>
久不奉書切惟起居佳勝老拙凡百如舊出守舊治頗<lb/>
得湖山之樂但嵗災傷拯救勞弊無復齊安放懐自得<lb/>
之娯也彦明與故人諸公頗見念否何時㑹合臨紙惘<lb/>
惘新春萬萬自重<lb/>
　　　又<lb/>
<pb n="KR4d0076_WYG_082-30a"/>
兩兒子新婦各為老乳母任氏作燒化衣服幾件敢煩<lb/>
長者丁囑一幹人令剰買紙錢數束仍厚鋪新芻於墳<lb/>
前一酹而燒之勿觸動為佳恃眷念之深必不罪干凂<lb/>
悚息悚息<lb/>
　　　與程懿叔二首<lb/>
稍不聞問思企増劇比日起居何如貴眷各安勝廣東<lb/>
近亦得書甚安子由使虜亦還矣某近忽苦腰痛在假<lb/>
數日今雖強出視事尚未全健已乞宣城或宫觀去此<lb/>
<pb n="KR4d0076_WYG_082-30b"/>
雖暫病亦欲漸為退休之計耳吾弟治績逺聞當即召<lb/>
用少慰公議<lb/>
　　　又<lb/>
承拜命移漕巴峡薄慰衆望方欲奉書使至辱教字且<lb/>
審起居清勝懿叔才地治狀當召還清近此何足道得<lb/>
一省墳墓仍見親知為可賀耳衰病疲厭何時北趨歸<lb/>
路仰羨而已知在江上咫尺莫緣一見臨紙惘惘<lb/>
　　　答聞復上人<lb/>
<pb n="KR4d0076_WYG_082-31a"/>
辱書并詩誦味不釋手感慰之極比日起居何如示諭<lb/>
欲以髙丈發明儒釋固所望於左右也某數日病在告<lb/>
今日頗快來旦欲出視事然尚少力粗和得來詩未能<lb/>
盡意花瓷不難得但去人已負重後信當致也詩中似<lb/>
欲之故及未相見間萬萬自愛<lb/>
　　　與趙徳麟二首<lb/>
候吏來特承書教禮意兼重感怍不已比日起居何如<lb/>
養痾便郡得親宗彦幸甚行役迫遽裁謝草略想䝉恕<lb/>
<pb n="KR4d0076_WYG_082-31b"/>
察<lb/>
　　　又<lb/>
明守一書託為致之育王大覺禪師仁廟舊所禮遇甞<lb/>
見御筆賜偈頌其略云伏覩大覺禪師其敬之如此今<lb/>
聞其困於小人之言幾不安其居可歎可歎太守聰明<lb/>
老成必能安全之願公因語欵曲一言正使凡僧猶當<lb/>
以仁廟之故加禮而况其人道徳文采雅重一時乎此<lb/>
老今年八十二若不安全當使何往恐朝廷聞之亦<lb/>
<pb n="KR4d0076_WYG_082-32a"/>
未必喜也某方與撰宸奎閣記旦夕附去公若見此老<lb/>
當為致意<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4d0076_WYG_082-32b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　東坡全集巻八十二<lb/>
</p>
<p>
</p>
  </div>
<div>
                <head>東坡全集巻八十三</head>
    <p>
<pb n="KR4d0076_WYG_083-1a"/>
欽定四庫全書<lb/>
　東坡全集巻八十三　　　　宋　蘓軾　撰<lb/>
　　尺牘一百十一首<lb/>
　　　與大覺禪師璉公二首<hi>杭州</hi>
奉别二十五年幾一世矣㑹見無時此懐可知到此日<lb/>
欲奉書因循至今辱書具審起居安穩南方耆舊彫落<lb/>
惟明有老師杭有辯才道俗所共依仰葢一時盛事<lb/>
比來時得從辯才遊老病昏塞頗有所警發恨不得<lb/>
<pb n="KR4d0076_WYG_083-1b"/>
一見老師更與鑚磨也嵗暮山中寒苦千萬為衆自<lb/>
重<lb/>
　　　又<lb/>
要作宸奎閣碑謹以撰成衰朽廢學不知堪上石否見<lb/>
參寥説禪師出京日英廟賜手詔其畧云任性住持者<lb/>
不知果有否如有竊請録示全文欲添入此一節竊望<lb/>
仔細録到即便添入仍大字寫一本付侍者齎歸上石<lb/>
也惟速為妙碑上别作一碑首如唐以前制度刻字額<lb/>
<pb n="KR4d0076_WYG_083-2a"/>
十五字仍刻二龍夾之碑身上更不冩題自古制如此<lb/>
最後方寫年月撰人銜位姓名更不用著立石人及在<lb/>
任人名銜此乃近世俗氣極不典也下為龜趺承之請<lb/>
令知事僧依此<lb/>
　　　與大别才老三首<lb/>
專人來辱書伏承法體清勝甚慰想望山門虛寂長夏<lb/>
安隠燕坐湛然得無所得無緣面話惟萬萬自重<lb/>
　　　又<lb/>
<pb n="KR4d0076_WYG_083-2b"/>
昨日辱訪冗迫未遑詣謝領手教具審法履勝常為慰<lb/>
語録䝉借開發䝉鄙為惠甚厚<lb/>
　　　又<lb/>
衰疾無狀衆所鄙逺禪師超然絶俗乃肯惠顧此意之<lb/>
厚如何可忘還山以來道體何如相見杳未有期日深<lb/>
馳仰寒凝為衆自重<lb/>
　　　與承天明老五首<lb/>
近辱臨訪紛冗不遂欵接愧企無量比日道體何如法<lb/>
<pb n="KR4d0076_WYG_083-3a"/>
湧赴闕道俗一意皆欲公嗣此道塲緣契已定想便屈臨<lb/>
副此誠仰餘非面莫究<lb/>
　　　又<lb/>
人還辱書䝉峻拒不識道眼有何採擇深所未諭也衆<lb/>
意堅甚計雖百却不已幸早戒途比日起居何如即見<lb/>
不復覼縷<lb/>
　　　又<lb/>
衆詣漕臺敦請已許為行下相次新太守過此當力求<lb/>
<pb n="KR4d0076_WYG_083-3b"/>
之想亦必勸行吾師豈能盡違之耶至時不免來此不<lb/>
如今日赴衰病之請却非世情也<lb/>
　　　又<lb/>
法涌始者甚不欲赴法雲而張都尉之請既堅遂不能<lb/>
違亦云契緣在彼非力辭可免法涌既不得免則吾師<lb/>
今者亦必無緣辭避幸便副衆心毋煩再三也欽企欽<lb/>
企<lb/>
　　　又<lb/>
<pb n="KR4d0076_WYG_083-4a"/>
適辱書知不違衆願即當西渡喜慰之至比日法履康<lb/>
勝某雖被㫖去郡猶能少留及見升堂聞第一義也<lb/>
　　　與佛印禪師三首<lb/>
治行草草不復上問忽奉手筆曠若發䝉且審比日戒<lb/>
體輕安又承退席雲卧尤仰髙風也未緣展晤引跂尤<lb/>
劇<lb/>
　　　又<lb/>
久不奉書忽辱惠教具審徂暑戒體輕安承有金山之<lb/>
<pb n="KR4d0076_WYG_083-4b"/>
召應便領徒東來叢林法席得公臨之與長蘆對峙名壓<lb/>
淮右豈不盛哉渴聞至論當復咨叩惟早趣装途中善<lb/>
愛<lb/>
　　　又<lb/>
塵勞衮衮忽得來書讀之如蓬蒿藜藋之逕而聞謦欬<lb/>
之音可勝慰恱且審即日法履輕安又重以慰也某䝉<lb/>
恩擢寘詞林進陪經幄是為儒者之極榮實出禪師之<lb/>
善禱也餘熱千萬自重<lb/>
<pb n="KR4d0076_WYG_083-5a"/>
　　　與孫正孺二首<lb/>
數日前因來人奉書必達比日伏想履兹餘熱起居佳<lb/>
勝某已八上章乞郡旦夕必有指麾且輟忙為公作得<lb/>
送行詩跋尾以先祖諱故不欲作冠篇也未由㑹合千<lb/>
萬保愛<lb/>
　　　又<lb/>
某頑健稍勝昔日老兄眠食不衰否濶逺無他囑惟倍<lb/>
萬保嗇而已勿将作汎汎常語過耳也千萬千萬入石<lb/>
<pb n="KR4d0076_WYG_083-5b"/>
時莫用邊花欄界之類古碑惟石上有書字耳少着花<lb/>
草欄界便俗狀也不罪不罪偶與子由飲半盞酒便大<lb/>
醉不成字<lb/>
　　　與王元直<lb/>
别久思詠春深不審起居佳否眷愛各康勝某與二十<lb/>
七娘甚安小添寄叔並無恙新珠必甚長成諸親各安<lb/>
旅宦寡悰思歸末由豈勝恨恨某為權倖所疾久矣然<lb/>
捃摭無獲徒勞掀攪取笑四方耳不煩逺憂未緣㑹聚<lb/>
<pb n="KR4d0076_WYG_083-6a"/>
惟冀以時珍衛<lb/>
　　　答王聖美<lb/>
昨日庭中望見喜慰久渴辱教伏承尊體佳勝無緣造<lb/>
門尚冀邂逅復少須臾人還布謝草草<lb/>
　　　答青州張秘校<lb/>
承攜長箋下訪不克迎奉為愧經宿伏惟尊履佳勝示<lb/>
諭乃宰物者之事非不肖所能致也幸賜亮<lb/>
　　　與王慶源之子<lb/>
<pb n="KR4d0076_WYG_083-6b"/>
某自去嵗聞宣義叔丈傾逝尋逓中奉慰疏必已聞達<lb/>
爾後紛冗少暇繼以行役不定久闕書問愧悚不已叔<lb/>
丈平昔以文行著稱鄉閭於塲屋晩乃少遂終不振顯<lb/>
惟望昆仲力學砥礪以顯揚不墜為心乃未戚區區之<lb/>
望也因信惠一二字<lb/>
　　　與王正夫朝奉三首<lb/>
逓中辱書人至復枉手示併増感慰即日起居如宜襄<lb/>
事薄遽哀苦至矣無由助執紼臨紙惋歎尚冀寛中毋<lb/>
<pb n="KR4d0076_WYG_083-7a"/>
毁以就逺業<lb/>
　　　又<lb/>
大年哀詞恨拙訥不盡盛徳聊塞孝心萬一何日西行<lb/>
傾想之極曹子方因㑹致區區<lb/>
　　　又<lb/>
惠示誌文伏讀感歎拙詞何足刻石媿媿子方見過聞<lb/>
動止為慰餘非面莫究<lb/>
　　　答楊禮先三首<lb/>
<pb n="KR4d0076_WYG_083-7b"/>
新嵗日欲徃見紛紛未由辱簡承尊體已安復感慰兼<lb/>
集厚貺狨皮石硯蠟燭物意兩重不敢違命但有媿灼<lb/>
　　　又<lb/>
話别草草惘然不已信宿起居佳勝明日果成行否拙<lb/>
詩聊發一笑<lb/>
　　　又<lb/>
久濶違聚喜慰不可言但苦都下紛紛不盡欵意别來<lb/>
思仰増劇亟辱手教承已到郡起居康福眷愛各無恙<lb/>
<pb n="KR4d0076_WYG_083-8a"/>
寄示石刻暴揚鄙拙極為悚怍衰病懐歸又復嵗暮牢<lb/>
落可知切想坐潁之餘日與知舊徃還此樂可羨也<lb/>
　　　與潮守王朝請滌二首<lb/>
承寄示士民所投牒及韓公廟圖此古之賢守留意於<lb/>
教化者所為非簿書俗吏之所及也顧不肖何足以記<lb/>
此公意既爾衆復過聴亦不敢固辭但迫行冗甚未暇<lb/>
成之願稍寛假逓中附徃也子野誠有過人公能禮之<lb/>
甚善向䝉寵惠髙文欽味不已但老懶廢學無以塞盛<lb/>
<pb n="KR4d0076_WYG_083-8b"/>
意悚怍而已<lb/>
　　　又<lb/>
承諭欲撰韓公廟碑萬里逺意不敢復以淺陋為詞謹<lb/>
以撰成付來价其一已先遁矣巻中者乃某手書碑様<lb/>
止令書史録去請依碑様止摹刻手書碑首既有大書<lb/>
十字碑中不用再冩題目及碑中既有太守姓名碑後<lb/>
更不用冩諸官銜位此古碑制度不須狥流俗之意也<lb/>
但一切依此様仍不用周回及碑首花草攔界之類只<lb/>
<pb n="KR4d0076_WYG_083-9a"/>
於浄石上模字不着一物為佳也若公已替即告封此<lb/>
簡與呉道人勾當也<lb/>
　　　與呉子野<lb/>
文公廟碑近已寄去潮州自文公未到則已有文行之<lb/>
士如趙徳者葢風俗之美久矣先伯父與陳文惠公相<lb/>
知公在政府未甞一日忘潮也云潮人雖小民亦知禮<lb/>
義信如子野言也碑中已具論矣然謂瓦屋始於文公<lb/>
者則恐不然甞見文惠公與伯父書云嶺外瓦屋始于<lb/>
<pb n="KR4d0076_WYG_083-9b"/>
宋廣平自爾延及支郡而潮尤盛魚鱗鳥翼信如張燕<lb/>
公之言也以文惠書考之則文公前已有瓦屋矣傳莫<lb/>
若實故碑中不欲書此也察之<lb/>
　　　荅龜山長老四首<lb/>
忽辱書感慰無量此日法履佳否名為實賔學者之意<lb/>
師何用此重煩示諭過當未緣展晤千萬為衆自重<lb/>
　　　又<lb/>
張君予都尉聞是舊檀越為奏海照之號今託林承議<lb/>
<pb n="KR4d0076_WYG_083-10a"/>
附納勑牒請作一書致君予貴知到也本欲為書海照<lb/>
堂大字作牌納去屢冩皆不佳不可用非久待告文安<lb/>
國為作篆字也<lb/>
　　　又<lb/>
奉别忽半年思仰無窮比日履兹餘寒法體何如側聞<lb/>
居山漸久道俗嚮服新命既下想慰衆意未瞻奉間千<lb/>
萬以時自重<lb/>
　　　又<lb/>
<pb n="KR4d0076_WYG_083-10b"/>
前者過謁雖不欵留然開慰巳多矣辱書審聞别後法<lb/>
履清勝山門久隳經始為勞然龍象所在淮山巳自改<lb/>
觀矣未期㑹集幸為衆自愛<lb/>
　　　與佛印禪師二首<lb/>
阻濶忽復嵗暮忽枉教翰具審法履佳勝久不至京只<lb/>
衰疾倦於遊從無有㑹晤之日惟冀良食自愛煩置白<lb/>
掛甚愧厚意賜茶五角聊以将意餘冀倍萬保練<lb/>
　　　又<lb/>
<pb n="KR4d0076_WYG_083-11a"/>
人至承誨示知俶装取道㑹見不逺豈勝欣慰向冷跋<lb/>
涉自愛<lb/>
　　　答王定國二首<hi>潁州</hi>
辱書感慰謗焰已熄端居委命甚善然所云百念灰滅<lb/>
萬事懶作則亦過矣丈夫功名在晚節者甚多定國豈<lb/>
愧古人哉某未甞求事但事來即不以大小為之在杭<lb/>
所施亦何足道但無愧怍而已過䝉示諭慙汗若使定<lb/>
國居此所為當更驚人亦豈特止此而已本州職官董<lb/>
<pb n="KR4d0076_WYG_083-11b"/>
華宻人能具道政事歎服不已但恨公命未通爾静以<lb/>
待之勿令中途齟齬自然獲濟如國手棊不須大段用<lb/>
意終局便須贏也<lb/>
　　　又<lb/>
張公卧病不勝憂懸急要文集不敢不附去在任二年<lb/>
到京數月無頃刻暇時公屬我文集當有所刪潤雖不<lb/>
肖豈敢知此然公知我之深舉世無比安敢復有形迹<lb/>
實願傾副公萬一故不敢草草編録到潁方有少暇正<lb/>
<pb n="KR4d0076_WYG_083-12a"/>
欲編次而遽索之且乞定國一言檢閱仍以相付幸也<lb/>
　　　與趙徳麟二首<lb/>
數日不接思渴之至衝冒風雪起居何如端居者知愧<lb/>
矣佛陁波利之虐一至此耶乃知退之排斥不為無理<lb/>
也呵呵酒二壺迎勞惟加鞭<lb/>
　　　又<lb/>
昨日幸接笑語今日知舉掛聞之後時不及徃慰悚息<lb/>
悚息三日臂痛今日幸減録舊詩一篇奉呈聞公亦欲<lb/>
<pb n="KR4d0076_WYG_083-12b"/>
借示詩藁幸付去人上清宫成而有徳音意謂守臣當<lb/>
有賀表如何如何謀之於公幸略垂示<lb/>
　　　與辯才禪師<lb/>
别來思仰日深比日道體何如某幸於閙中抽頭得此<lb/>
閒郡雖未能超然逺引亦退老之漸也思企呉越諸道<lb/>
友及江山之勝不去心或更送老請㑹稽一次老師必<lb/>
能為此一郡道俗少留山中勿便歸安養不肖更得少<lb/>
接清游何幸如之惟千萬保愛<lb/>
<pb n="KR4d0076_WYG_083-13a"/>
　　　答參寥二首<lb/>
兩得手書具審法體佳勝辯才遂化去雖來去本無而<lb/>
情鍾我輩不免悽愴也今有奠文一首并銀二兩託為<lb/>
致茶果一奠之潁師得書且喜進道紙尾待得閒冩去<lb/>
餘惟萬萬自重<lb/>
　　　又<lb/>
某在潁一味適其自得也承惠家園新茗珍感之至紫<lb/>
衣脚色已付錢今冬必得已託王晉卿取附逓至智果<lb/>
<pb n="KR4d0076_WYG_083-13b"/>
也四公子亭他輩非吝但近日人言尤可畏薄惡之甚<lb/>
故未可也必深悉此潁上人道業必進託為傳語聰公<lb/>
病懶不冩書不訝不訝邁已赴河間來書續附去次少<lb/>
游近致一塲閙皆羣小忌其超拔也今且無事閒知之<lb/>
　　　與汪道濟二首<lb/>
專使至辱書感服存記且審比來起居佳勝甚慰馳仰<lb/>
未卜㑹見惟祈保練<lb/>
　　　又<lb/>
<pb n="KR4d0076_WYG_083-14a"/>
某見報移汶上而勅未下老病不堪寄任方欲力辭未<lb/>
知得免否令子日夕相見甚安知之<lb/>
　　　與范純父侍郎二首<lb/>
到潁半年始此上問懶慢之罪踧踖無地中間辱書及<lb/>
承拜命貳卿亦深慶慰然公議望公在禁林想即有此<lb/>
拜也春暖起居何如某移廣陵甚幸舍弟欲某一到都<lb/>
下乞見而行路既稍近而老病務省事且自潁入淮矣<lb/>
不克一别臨書惘惘<lb/>
<pb n="KR4d0076_WYG_083-14b"/>
　　　又<lb/>
某衰病日侵而使客旁午髙麗復至公私勞弊殆不能<lb/>
堪但以連嵗灾傷不敢别乞小郡然來年闕食之憂未<lb/>
知攸濟日俟罪譴而已李唐夫一宅甚安沉酣江山旬<lb/>
日忘歸非久赴任也<lb/>
　　　與明父權府提刑<lb/>
到官半嵗依庇徳宇獲遂解去感服深矣臨行寵餞再<lb/>
三益愧眷厚别後切想起居佳勝某已達泗上迎送人<lb/>
<pb n="KR4d0076_WYG_083-15a"/>
等謹遣還府今日留一飰晩遂發去逾逺左右回望悵<lb/>
然尚冀保練以須顯拜<lb/>
　　　與孔毅父二首<lb/>
到揚吏事清暇而人事十倍於杭甚非老拙所堪也熟<lb/>
觀所厯數路民皆積欠為大患仁聖撫養八年而民未<lb/>
蘇者正坐此事耳方欲出力理會誰肯少助我者乎此<lb/>
間去公咫尺耳而過往妄造言語者或云公欲括田而<lb/>
招兵近問得皆虛想出於欲邀功賞而不願公來者乎<lb/>
<pb n="KR4d0076_WYG_083-15b"/>
事之濟否皆天也君子盡心而已無由面見臨紙惘惘<lb/>
　　　又<lb/>
到此得所賜書即於逓中上謝豈不達耶續䝉示諭王<lb/>
景尋文集某猶及從其人游當依所教然近日士大夫<lb/>
以某不作銘誌故變文為集引耳已屢辭之今恐未可<lb/>
遽作也不罪不罪前日得舍弟書報志公婢偶傷火湯<lb/>
初甚驚惋連得書巳全安無痕矣恐要知在京數日見<lb/>
其慧利長進無病後母撫之如己出也除夜紛紛奉啟<lb/>
<pb n="KR4d0076_WYG_083-16a"/>
不謹<lb/>
　　　與范純夫四首<lb/>
别後不一奉書懶慢之罪未有以解然别時亦先自陳<lb/>
矣比日履兹初冬起居佳勝切聞屢進拜喜抃無量與<lb/>
子功同侍邇英此最縉紳之所榮慕又聞有㫖許講罷<lb/>
奏事想日有補正也未緣㑹合千萬自重<lb/>
　　　又<lb/>
奉書不數愧仰可知辱手教且審起居佳勝為慰某凡<lb/>
<pb n="KR4d0076_WYG_083-16b"/>
百粗遣聞天官之除老病有加那復堪此即當力辭乞<lb/>
閒郡爾側聆大用以快羣望未間千萬以時自重不宣<lb/>
　　　又<lb/>
忠文公碑固所願託附但平生本不為此中間數公葢<lb/>
不得已不欲卒負初心自出都後更不作不冩已辭數<lb/>
家矣如大觀其一也今不可復冩千萬亮察魯直日㑹<lb/>
且致區區兩辱書皆未答直懶爾别無說然魯直不容<lb/>
我誰復能容我者<lb/>
<pb n="KR4d0076_WYG_083-17a"/>
　　　又<lb/>
前日見報知新拜即欲奉書為賀又恐草草念行役間<lb/>
迫猝未能便如禮故不免發數字想不深訝不寐之喜<lb/>
豈獨以樂正好善之故耶更不必盡談公議所屬想公<lb/>
有以處之矣私意但望公不力辭若又力辭乃似辭難<lb/>
矣餘亦見子由書中乍熱起居何如乍逺千萬為道自<lb/>
愛<lb/>
　　　答趙徳麟二首<lb/>
<pb n="KR4d0076_WYG_083-17b"/>
人來辱書伏審履兹畏暑起居佳勝為慰見念之深正<lb/>
如懐仰之意不肖獨賴晁無咎在此方憂其去若果得<lb/>
徳麟為代真天假老拙也既未欲來此寄居常令為於<lb/>
髙郵尋安下處續當馳報也未間萬萬自重<lb/>
　　　又<lb/>
别後思仰不可言竊計起居佳勝得舍弟書奉太夫人<lb/>
久服藥近已康復伏惟懽慶到郡兩月公私勞冗有稽<lb/>
上問想未深責㑹合未期惟冀侍奉外千萬保重<lb/>
<pb n="KR4d0076_WYG_083-18a"/>
　　　與人三首<lb/>
欽服下風為日久矣遲暮相從傾葢如故非氣類自然<lb/>
抑宿昔緣契也人來辱手教得聞起居勝常堂上康福<lb/>
感慰深矣某凡百如故又得無咎切磨知幸<lb/>
　　　又<lb/>
久别思詠日深衰疾多故人事弛廢過䝉手書存録益<lb/>
用愧負比日起居佳勝如聞已有召命想即超用以慰<lb/>
公論未間萬萬為國自重<lb/>
<pb n="KR4d0076_WYG_083-18b"/>
　　　又<lb/>
出守幸獲相聚每得見翛然忘歸為益多矣别來起居<lb/>
何如到揚人事紛紛坐想清游可復得哉乍熱千萬保<lb/>
重<lb/>
　　　與范子功四首<lb/>
見舍弟說知得雍信幼孫夭逝聞之怛然便欲往見從<lb/>
者已𣪚去竊想慈念之深不能無動然竟亦何益惟千<lb/>
萬以理照遣旦夕面究<lb/>
<pb n="KR4d0076_WYG_083-19a"/>
　　　又<lb/>
辱教承晚來起居佳勝團茶及匣子香藥夾等已領珍<lb/>
感珍感栗子之求不太亷乎便不得更送一箇笓籬耶<lb/>
呵呵<lb/>
　　　又<lb/>
宿來起居佳勝巳馳簡邀伯揚來日會啟聖公能枉轡<lb/>
甚幸子由明日奠酹後便徃啟聖公可到彼早食也某<lb/>
畧到押賜處便徃<lb/>
<pb n="KR4d0076_WYG_083-19b"/>
　　　又<lb/>
廣嚴之會謹如教計必請陳四也分惠佳茒感感獨飲<lb/>
一杯遂醉書不成字<lb/>
　　　答李方叔六首<lb/>
别後音問缺然忽承惠教愧仰何勝秋暑未過起居何<lb/>
如未由會面萬萬順時珍重<lb/>
　　　又<lb/>
專人辱啟事長書及手簡累幅意貺甚厚非所敢當又<lb/>
<pb n="KR4d0076_WYG_083-20a"/>
䝉教以不逮非君子直亮期人之逺何以及此然衰病<lb/>
之餘豈任此責愧悚之極比日起居佳勝惠示狨皮等<lb/>
物皆所不敢當禮曹之傳葢妄也信<graphic n="KR2350" url="https://raw.githubusercontent.com/kanripo/KR-Gaiji/master/images/KR2350.png" mimeType="image/png"/>元不發却付來<lb/>
人葢近日親知所寄示一切辭之非獨於左右也千萬<lb/>
恕察知非久入京見訪幸甚未間千萬珍重不宣<lb/>
　　　又<lb/>
前日所貺髙文極為竒麗但過相粉飾深非所望殆是<lb/>
益其疾耳無由徃謝悚汗不已<lb/>
<pb n="KR4d0076_WYG_083-20b"/>
　　　又<lb/>
近日雖獲屢見迫於多故不盡區區别來辱書且喜體<lb/>
中佳勝某方杜門請郡章四上未允方更請耳會見未<lb/>
可期千萬順時自愛至禱<lb/>
　　　又<lb/>
前日辱訪客衆不及欵話兩三日又無緣接奉思企不<lb/>
可言手教為貺慙感無量苦寒諸况何如常日不獨以<lb/>
禁令不得瞻奉又以差館伴紛紛殊不暇也衰病疲曳<lb/>
<pb n="KR4d0076_WYG_083-21a"/>
欲脫而不可得可勝歎耶人還不一<lb/>
　　　又<lb/>
連日殿門祇候不果致問辱簡承起居佳勝來日行香<lb/>
罷又須一弔康公晚乃歸方叔能枉訪夜話為别甚幸<lb/>
餘留面話<lb/>
　　　荅潘彦明<lb/>
辱書感慰無量比日起居何如别來不覺九年衰病有<lb/>
加歸休何日徃來紛紛徒有愧歎知東坡甚葺治故人<lb/>
<pb n="KR4d0076_WYG_083-21b"/>
仍復徃還其間否㑹合無期臨紙悵惘<lb/>
　　　與鞠持正二首<lb/>
兩日薄有秋氣伏想起居佳勝蜀人蒲永昇臨孫知㣲<lb/>
水圖四面頗為雄爽杜子美所謂白波吹素壁者願掛<lb/>
公齋中真可以一洗殘暑也近晚上謁次<lb/>
　　　又<lb/>
知腹疾㣲作想即平愈文登雖稍逺百事可樂島中出<lb/>
一藥名白石芝者香味初若嚼茶久之甚美聞甚益人<lb/>
<pb n="KR4d0076_WYG_083-22a"/>
不可不白公知也白石芝狀如石耳而有香味惟此為<lb/>
辨秘之秘之<lb/>
　　　答趙徳麟三首<hi>還朝</hi>
累辱手教感慰無量比日起居佳勝大禮日近隨分冗<lb/>
迫未得即見賢者深増悵惘也乍寒萬萬以時自重<lb/>
　　　又<lb/>
紛紛尚未暇徃見思企之極隂寒起居佳勝否甘釀佳<lb/>
貺輒踐前言作賦可轉呈安定否無事見臨幸甚<lb/>
<pb n="KR4d0076_WYG_083-22b"/>
　　　又<lb/>
辱教承台候佳勝拙疾猶未退尚潮熱惡寒也來日必<lb/>
赴盛會未得後日猶恐當謁告也辱意甚寵適㑹如此<lb/>
非所願幸千萬加恕子由固當馳赴也穆公且喜漸安<lb/>
卧病書此不謹<lb/>
　　　與人三首<lb/>
吏役徃還得見風采為幸已多重承存録延顧極厚感<lb/>
佩無量自别來一向冗迫不即裁謝慙負可知令子齋<lb/>
<pb n="KR4d0076_WYG_083-23a"/>
郎至領手教且審起居佳勝乍此暌隔翹想日深尚冀<lb/>
珍調少慰鄙願<lb/>
　　　又<lb/>
辱示長箋詞㫖過重適少冗迫來使不敢久稽未及占<lb/>
詞為答想知照未甚訝也惶恐惶恐叠䝉惠長松以扶<lb/>
老病感佩不可言天覺臨别時亦許寄來因到彼可為<lb/>
督之藥名品方狀精詳之極非故人留意之深何以及<lb/>
此未有以答厚意但積悲感都下委示及餘面究<lb/>
<pb n="KR4d0076_WYG_083-23b"/>
　　　又<lb/>
叠辱臨訪欲少欵奉多事因循繼以卧病負愧深矣知<lb/>
明日啟行無緣面别尚冀保練<lb/>
　　　與王賢良<lb/>
近辱臨訪連日紛冗不及欵奉竊惟起居佳勝寵示新<lb/>
作感服至意<lb/>
　　　答楊濟甫<lb/>
久以私撓不作書累䝉惠問且審起居佳勝為慰衰年<lb/>
<pb n="KR4d0076_WYG_083-24a"/>
責咎移殃家室此月一日以疾不起痛悼之深非老人<lb/>
所堪奈何奈何又以受命出帥定武累辭不獲須至勉<lb/>
強北行家事寥落懐抱可知因見青神王十六秀才亦<lb/>
為道此會合何時臨書凄斷惟千萬順時自愛<lb/>
　　　與子安兄四首<lb/>
十九郎兄弟逺至特䝉手誨恭審比來尊體佳勝甚慰<lb/>
繫望骨肉久别乍聚問訊親舊但有感歎知兄杜門守<lb/>
道為鄉里推愛弟久客倦遊情懐常不佳日望歸掃墳<lb/>
<pb n="KR4d0076_WYG_083-24b"/>
墓陪侍左右耳方暑敢冀以時自重<lb/>
　　　又<lb/>
徃䝉示先伯父事迹但有感涕專在卑懐重承誨諭惶<lb/>
悚之至正冗迫中不敢久留來使未暇冩諸親知書乞<lb/>
為致意非久徧發也<lb/>
　　　又<lb/>
墓表又於行狀外尋訪得好事皆參驗的實石上除字<lb/>
外幸不用花草及欄界之類才著欄界便不古花草尤<lb/>
<pb n="KR4d0076_WYG_083-25a"/>
俗狀也唐以前碑文皆無告照管模刻仔細為佳不罪<lb/>
不罪<lb/>
　　　又<lb/>
毎聞鄉人言四九五九兩姪為學勤謹事舉業尤有功<lb/>
審如此吾兄不亡矣惟深念負荷之重益自修飭乃是<lb/>
顔閔之孝賢於毁頓逺矣此間五郎六郎乍失母毁痛<lb/>
難堪亦以此戒之矣吾兄清貧遭此固不易處某亦為<lb/>
一年兩喪困於醫藥殯斂未有以相助且只令楊濟甫<lb/>
<pb n="KR4d0076_WYG_083-25b"/>
送二千為一奠餘俟少暇也<lb/>
　　　與聖用弟三首<lb/>
聖用小二秀才弟别後冗迫不即奉書想未訝也比日<lb/>
體中佳安今日榜出且喜小十捷解喜慰之極此郎君<lb/>
為學勤至文詞成就來春必殊等也前賀無疑向聞弟<lb/>
當復入來想必成行也小十甚安健日夕相見不用憂<lb/>
未相㑹間千萬保愛子由為朝陵去未及奉書<lb/>
　　　又<lb/>
<pb n="KR4d0076_WYG_083-26a"/>
十郎司理不及别作書初官但事事遵禀小二叔教誨<lb/>
官事勿茍簡公勤静恕勿急求舉主曹事辦集上官必<lb/>
不汝遺劉漕行父叔與之契舊因見但道此意俟到定<lb/>
州欵曲作書也餘惟侍奉外多愛夜中目昏不成字勿<lb/>
訝勿訝<lb/>
　　　又<lb/>
方叔兄未及拜書且為致意子安三哥近有書未及再<lb/>
上狀因見亦為致懇<lb/>
<pb n="KR4d0076_WYG_083-26b"/>
　　　與子由<hi>赴定州</hi>
某為迫行事冗不及作孫子發書乞為致意近者奏辟<lb/>
吏部胥子初妄執言本官係合入逺人礙辟舉條及反<lb/>
覆詰之廼始伏云若今年九月二十七日本官成資後<lb/>
别無遺闕即不該入逺可以奉辟某尋有公文申部乞<lb/>
㑹問本州即見得成資已前有無遺闕凡争數日乃肯<lb/>
據狀㑹同請與孫子發言略說與本州官員言早與果<lb/>
决分明回一成資無遺闕文字來免為猾胥妄生枝節<lb/>
<pb n="KR4d0076_WYG_083-27a"/>
或更孫宣徳與一願就及本州官員及所填替非有服<lb/>
親一狀尤佳京師大扺官不事事而吏横也<lb/>
　　　與參寥<lb/>
吳子野至出潁沙彌行草書瀟然有塵外意决知不日<lb/>
脫頴而出不可復没矣可喜可喜近逓中附吕丞相所<lb/>
奏妙總師號牒去必已披受訖即日起居何如某來日<lb/>
出城赴定州南北當又暌隔然請㑹稽之意終未已也當更<lb/>
俟年嵗間耳未會間千萬善愛<lb/>
<pb n="KR4d0076_WYG_083-27b"/>
　　　荅范純父<lb/>
所示連日入問聖候極是極是見說執政逐日入問宗<lb/>
室亦逐日問候也已將簡報錢尹令府中差人徧報諸<lb/>
公矣<lb/>
　　　與孫子發二首<lb/>
專人來辱書承近日尊體佳勝䝉許就辟慰浣深矣奏<lb/>
撿附呈已發訖某行期不過九月半間會見不逺更祈<lb/>
順時自重<lb/>
<pb n="KR4d0076_WYG_083-28a"/>
　　　又<lb/>
貴眷各計安勝公宇已令粗葺什物粗陋然亦粗足更<lb/>
有幹示喻塗中幸不滯留早到慰勤遲幸也<lb/>
　　　與錢濟明二首<lb/>
别後至今遂不上問想察其家私憂患也逺辱專使手<lb/>
書且審侍奉起居康勝感慰兼極老妻奄忽今巳半年<lb/>
衰病豈復以此自纒但晚景牢落亦人情之不免重煩<lb/>
慰諭銘佩至意然公亦自有愛女之戚初不知奉疏後<lb/>
<pb n="KR4d0076_WYG_083-28b"/>
時慙負不已出守中山謂有緩帶之樂而邊政頽壊不<lb/>
堪開眼頗費鋤治近日逃軍衰止盜賊皆出疆矣幕客<lb/>
得李端叔極有助聞兩浙連熟呻吟瘡痍遂一洗耳何<lb/>
時會合臨書惘惘<lb/>
　　　又<lb/>
寄惠洞庭珍苞塞上所不識分餉將吏並戴嘉貺也無<lb/>
以為報親書松醪一賦為信想發一笑也近得單季隠<lb/>
書云公有一癎藥方極神竒某長孫有此病多年不差<lb/>
<pb n="KR4d0076_WYG_083-29a"/>
可見傳否如許幸逓中示及<lb/>
　　　與孫子發二首<hi>南遷</hi>
人還辱教具審别後起居佳勝貴眷各康寧至慰至慰<lb/>
某到邢甚健忝鄉且親平時不為不知公因此行觀公<lb/>
舉措方恨前此知公未盡勉進此道為朋友光寵餘惟<lb/>
萬萬以時自愛<lb/>
　　　又<lb/>
子發以古人自期信道深篤雖窮達在天未可前定然<lb/>
<pb n="KR4d0076_WYG_083-29b"/>
必有聞於時而傳於後也幸益自愛重以究逺業臨行<lb/>
不盡區區<lb/>
　　　與開元明師二首<lb/>
辱簡并惠扇碑及借示木石等皆佳妙但去長物為陸<lb/>
行計無所置之謹留筆一束以領雅意餘回納不訝不<lb/>
訝<lb/>
　　　又<lb/>
辱書具審法履佳勝且知從者甞至符離見待久之感<lb/>
<pb n="KR4d0076_WYG_083-30a"/>
愧深矣借示跋尾石刻足見存誠篤至却附來人納上<lb/>
元本未㑹集間千萬珍重<lb/>
　　　與任徳翁<lb/>
半月不面思企深劇辱書承孝履如宜金陵雖久駐奉<lb/>
伺不至知亦留滯如此某在磁湖夾阻風已累日今日<lb/>
風亦不苦順且寸進前去恐亦未能逺也不知徳翁今<lb/>
晚能到此否傾渴之至<lb/>
　　　與張元明二首<lb/>
<pb n="KR4d0076_WYG_083-30b"/>
前日承追餞南都又送子由至筠風義之厚以増感慨<lb/>
比日具審起居佳勝萬里之别後㑹杳未有期伏乞善<lb/>
加保練<lb/>
　　　又<lb/>
逺辱專人惠書輔以藥物極濟所乏衰疾有賴矣感刻<lb/>
感刻不知何時還蜀中自此音問遂隔曷勝惘惘<lb/>
　　　與黄元翁<lb/>
某垂老投荒衆所鄙逺見孫提㸃言獨有存恤孤旅之<lb/>
<pb n="KR4d0076_WYG_083-31a"/>
意感激不已到治下當作陸行必留數日欵見也<lb/>
　　　答劉無言<lb/>
此行但有感恩知罪省分絶欲守此四言行之終身庶<lb/>
保餘年得還田畝但未知有無後命爾<lb/>
　　　與孫子發二首<lb/>
别來思企不可言比日尊體何如某䝉庇粗遣旦夕離<lb/>
南都如聞言者尚紛紛英州之命未保無改也凡百委<lb/>
順而已幸不深慮愈逺萬萬以時自重<lb/>
<pb n="KR4d0076_WYG_083-31b"/>
　　　又<lb/>
郡中諸公未能一一奉狀因見各為致意過真定見楊<lb/>
采朝議此人有實學隠徳河朔似此者以一二數矣其<lb/>
子廸簡亦善吏某已舉之矣欲告提刑大夫來年一京<lb/>
削敢煩子發為道此懇或持此簡呈憲使又幸一起寫<lb/>
書十六七封不能復謹勿罪勿罪<lb/>
　　　與程徳孺<lb/>
在定辱書未裁荅間倉猝南來遂以至今比日竊惟起<lb/>
<pb n="KR4d0076_WYG_083-32a"/>
居佳勝老兄罪大責薄未塞公議再有此命兄弟俱竄<lb/>
家屬流離汙辱親舊然業已如此但隨緣委命而已任<lb/>
徳翁同行月餘其見老兄處憂患次第可具問更不詳<lb/>
書也懿叔赴闕今何在因書道區區後㑹無期臨書惘<lb/>
惘餘熱萬萬以時珍重<lb/>
　　　答錢濟明三首<hi>惠州</hi>
專人逺辱書存問加厚感悚無已比日郡事餘暇起居<lb/>
何如某到貶所闔門省愆之外無一事也瘴鄉風土不<lb/>
<pb n="KR4d0076_WYG_083-32b"/>
問可知少年或可久居老者殊畏之惟絶嗜欲節飲食<lb/>
可以不死此言已書諸紳矣餘則信命而已近來親友<lb/>
書問已絶理勢應爾濟明獨加厚於舊髙義凜然固出<lb/>
天資但愧不肖何以得此會合無期臨紙愴恨<lb/>
　　　又<lb/>
近在呉子野處領手教尚稽答謝愧悚之至逺䝉差人<lb/>
固佩荷契義而卓契順者又可竒也無以答其意與寫<lb/>
數紙公可取一閱也寄惠白术極所欲得也牋格甚髙<lb/>
<pb n="KR4d0076_WYG_083-33a"/>
想見風裁回信惟有紫團參一枚疑可以奉親故不可<lb/>
以微鮮為愧也兩兒子曽拜見否凡百想有以訓之幼<lb/>
子過相隨甚幹事且不廢學䝉令子惠書回答簡率一<lb/>
一封納必不罪也<lb/>
　　　又<lb/>
嶺南家家造酒近得一桂酒法釀成不減王晉卿家碧<lb/>
香亦謫居一喜事也有一頌親作小字録成切勿示人<lb/>
千萬千萬<lb/>
<pb n="KR4d0076_WYG_083-33b"/>
　　　答張嘉父<lb/>
久不奉書過辱下遺逺枉教尺具審起居佳勝感慰交<lb/>
集著述想日益富示諭治春秋學此學者本務又何疑<lb/>
焉此書自有妙用學者罕能理㑹若求之繩約中乃近<lb/>
法家者流苛細繳繞竟益何用惟丘明識其妙用然不<lb/>
肯盡談微見端兆欲使學者自見之故僕以為難葢甞<lb/>
悔少作矣未敢輕論也凡人為文至老多有所悔僕甞<lb/>
悔其少矣然著成一家之言則不容有所悔當且博觀<lb/>
<pb n="KR4d0076_WYG_083-34a"/>
而約取如富人之築大第儲其材用既足而後成之然<lb/>
後為得也愚意如此是否夜寒筆凍眼昏不罪不罪<lb/>
　　　荅徐得之二首<lb/>
張君來辱書存問周至感激不已即日哀慕之餘孝履<lb/>
如宜某到惠已半年凡百粗遣既習其水土風氣絶欲<lb/>
息念之外浩然無疑殊覺安健也兒子過頗了事寝食<lb/>
之餘百不知管過亦頗力學長進也子由頻得書甚安<lb/>
一家今作四處住惠筠許常也然皆無恙得之見愛之<lb/>
<pb n="KR4d0076_WYG_083-34b"/>
深故詳及之不須語人也瞻企邈然臨書惘惘乍熱惟<lb/>
萬萬節哀順變自重<lb/>
　　　又<lb/>
詹使君仁厚君子也極䝉他照管仍不輟攜具來相就<lb/>
極與君猷相善每言及相對悽然君猷諸子得耗否十<lb/>
四郎後來修學如何<lb/>
　　　荅呉秀才<lb/>
人來領書且喜尊體佳勝并示歸鳳賦興寄逺妙詞亦<lb/>
<pb n="KR4d0076_WYG_083-35a"/>
清麗玩味爽然然僕方杜門念咎不願相知過有粉飾<lb/>
以重其罪此賦自别有所寄則善不肖決不敢當幸察<lb/>
之察之<lb/>
　<lb/>
　<lb/>
　<lb/>
　<lb/>
　<lb/>
<pb n="KR4d0076_WYG_083-35b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　東坡全集巻八十三<lb/>
</p>
<p>
</p>
  </div>
<div>
                <head>東坡全集巻八十四</head>
    <p>
<pb n="KR4d0076_WYG_084-1a"/>
欽定四庫全書<lb/>
　東坡全集巻八十四　　　　宋　蘓軾　撰<lb/>
　　尺牘八十四首<lb/>
　　　答參寥三首<hi>恵州</hi>
専人逺來辱手書并示近詩如獲一笑之樂數日喜慰<lb/>
忘味也某到貶所半年凡百麄遣更不能細説大畧秪<lb/>
似靈隠天竺和尚退院後却在一箇小村院子折足鐺<lb/>
中罨糙米飯喫便過一生也得其餘瘴癘病人北方何<lb/>
<pb n="KR4d0076_WYG_084-1b"/>
嘗不病是病皆死得人何必瘴氣但苦無醫藥京師國<lb/>
醫手裏死漢尤多參寥聞此一笑當不復憂我也故人<lb/>
相知者即以此語之餘人不足與道也未㑹合間千萬<lb/>
為道善愛自重<lb/>
　　　又<lb/>
潁沙彌書迹巉聳可畏他日真妙總門下龍象也老夫<lb/>
不復止以詩句字畫期之矣老師年紀不少尚留情詩<lb/>
句字畫間為兒戲事耶然此回示詩超然真游戲三昧<lb/>
<pb n="KR4d0076_WYG_084-2a"/>
也居閒不免時時弄筆見索書字要楷法輒往數篇<lb/>
終不甚楷也秪一讀了付潁師收勿示餘人也雪浪<lb/>
齋詩尤竒偉感激感激轉海相訪一段竒事但聞海<lb/>
船遇風如在高山上墜深谷中非愚無知與至人皆不<lb/>
可處胥靡遺生恐吾輩不可學若是至人無一事冒此<lb/>
嶮做什麽千萬勿萌此意潁師喜於得預乗桴之游耳<lb/>
所謂無所取裁者其言不可聽切切相知之深不可不<lb/>
盡道其實耳自揣餘生必須相見公但記此言非妄語<lb/>
<pb n="KR4d0076_WYG_084-2b"/>
也<lb/>
　　　又<lb/>
浄慧琳老及諸僧知因見致懇知為黙禱於佛令亟還<lb/>
中州甚荷至意自揣省事以來亦粗為知道者但道心<lb/>
屢起數為世樂所移奪恐是諸佛知其難化故以萬里<lb/>
之行相調伏耳少游不憂其不了此境但得他老兒不<lb/>
動懐其餘不足云也俞承務知為少游展力此大不凡<lb/>
可喜可喜今有一書與之告専一人與轉逹仍有書令<lb/>
<pb n="KR4d0076_WYG_084-3a"/>
兒子輩准備信物令送去俞處託求穏當舶主附與廣<lb/>
州何道士也見說自有斤重脚錢數目體例甚熟<lb/>
　　　答南華辯禪師五首<lb/>
竄逐流離愧見方外人之舊達觀一視延館加厚洗心<lb/>
歸休得見祖師幸甚幸甚人來辱書具審法體佳勝感<lb/>
慰兼集某到恵巳二百日杜門養疴凡百粗遣不煩留<lb/>
意念<lb/>
　　　又<lb/>
<pb n="KR4d0076_WYG_084-3b"/>
專人逺來獲手教累幅具審法履佳勝感慰兼極又䝉<lb/>
逺致筠州書信流落羇寓每煩淨衆愧佩深矣承惠及<lb/>
罌粟鹹豆等益荷厚意泉銘模刻甚精某此凡百如宜<lb/>
不煩念及未由瞻謁懷想不巳熱甚惟萬萬為衆自愛<lb/>
　　　又<lb/>
所要寫栁碑大是山中闕典不可不立石巳輟忙揮汗<lb/>
寫出仍作一小記成此一事小生結縁於祖師不淺矣<lb/>
荒州無一物可寄只有桄榔杖一枚木韌而堅似可采<lb/>
<pb n="KR4d0076_WYG_084-4a"/>
勿笑勿笑舍弟及總師等書信領足比有人去巳發書<lb/>
矣張恵䝉去嵗為令看船不得禮拜祖師及衣鉢甚不<lb/>
足今因來人令相照管一往不訝喧聒此子多病來時<lb/>
告令一得力莊客送囘也留住五七日可矣<lb/>
　　　又<lb/>
浄人來辱書具審法體勝常深慰馳仰至此二年再涉<lb/>
寒暑麄免甚病行館僧舍皆非久居之地已置園築室<lb/>
為苟完之計方斫木陶瓦其成當在冬中也<lb/>
<pb n="KR4d0076_WYG_084-4b"/>
　　　又<lb/>
近苦痔疾極無聊看書筆硯之類殆皆廢也所要寫王<lb/>
維劉禹錫碑未有意思下筆又觀二碑格力淺陋非子<lb/>
厚之比也<lb/>
　　　答王商彦<lb/>
忝親戚之末未嘗脩問左右又方得罪屏居敢望記及<lb/>
之專人逺來辱牋教累幅稱述過重慰勞加等幸甚即<lb/>
日履兹秋暑尊體何如某仕不知止臨老竄逐罪垢増<lb/>
<pb n="KR4d0076_WYG_084-5a"/>
積玷汚親友足下昆仲曲敦風義萬里遣人問安否此<lb/>
意何可忘書詞雅健陳義甚高但非不肖所稱也蜀粤相<lb/>
望天末何時㑹合臨書惘惘未審受任何地來嵗科詔<lb/>
竚聞峻擢以慰願望未間更冀若時自重<lb/>
　　　與程天侔七首<lb/>
去嵗過治下幸獲接奉别後有闕上問過沐省記逺辱<lb/>
手教且審起居佳勝感慰兼集長牋見寵禮意過當非<lb/>
衰廢所宜承當伏讀愧汗而已未由㑹見萬萬以時自<lb/>
<pb n="KR4d0076_WYG_084-5b"/>
重<lb/>
　　　又<lb/>
乏人寫公狀幸恕簡略示喻固合如命但罪廢閒冷衆<lb/>
所鄙逺决無響應之理近發書多不答未欲頻瀆也幸<lb/>
矜察<lb/>
　　　又<lb/>
至後福履増勝辱訪不果見悚怍無量寵惠羊酒紙茗<lb/>
極荷厚意答謝稽緩不罪不罪<lb/>
<pb n="KR4d0076_WYG_084-6a"/>
　　　又<lb/>
適辱訪别豈勝悵仰晚來起居佳勝為餞蔡守遂不得<lb/>
詣違尚丐珍練<lb/>
　　　又<lb/>
少事干煩過河源日告伸意仙尉差一人押木匠作頭<lb/>
王臯暫到郡外令計料數間屋材惟速為妙為家私紛<lb/>
冗不及寫書千萬勿罪幸甚<lb/>
　　　又<lb/>
<pb n="KR4d0076_WYG_084-6b"/>
江君訪别本欲作書醉熟手軟不能多書獨遣此紙而<lb/>
已老拙慕道空能誦楞嚴之語而實無所見賢者得之<lb/>
便能發明如此誦語精妙過辱開示感怍無巳龍眼晚<lb/>
實愈佳特䝉分恵感怍之至錢數封呈煩聒増悚<lb/>
　　　又<lb/>
白鶴峰新居成當從天侔求數色果木太大則難活太<lb/>
小則老人不能待當酌中者又須土碪稍大不傷根者<lb/>
為佳不罪不罪<lb/>
<pb n="KR4d0076_WYG_084-7a"/>
　　　與程正輔提刑二十四首<lb/>
近聞使斾少留番禺方欲上問侯長官來伏承傳誨意<lb/>
㫖甚厚感怍深矣比日履兹新春起居佳勝知車騎不<lb/>
久東按儻獲一見慰幸可量未間伏冀以時自重<lb/>
　　　又<lb/>
竄逐海上諸況可知聞老兄來頗有佳思昔人以三十<lb/>
年為一世今吾老兄弟不相從四十二年矣念此令人<lb/>
悽斷不知兄果能為弟一來否然亦有少拜聞某獲譴<lb/>
<pb n="KR4d0076_WYG_084-7b"/>
至重自到此旬日外便杜門自屏雖本郡守亦不往拜其<lb/>
辱良以近臣得罪省躬念咎不得不爾老兄到此恐亦<lb/>
不敢出迎若以骨肉之愛不責末禮而屈臨之餘生之<lb/>
幸非所敢望也其餘區區殆非紙墨所能盡惟千萬照<lb/>
悉而巳徳孺懿叔久不聞耗想頻得安問八郎九郎亦<lb/>
然令子幾人侍行若巡按必同行因得一見又幸舍弟<lb/>
近得書云在湖口見令子新婦亦具道尊意感服不可<lb/>
言<lb/>
<pb n="KR4d0076_WYG_084-8a"/>
　　　又<lb/>
專人至承賜教累幅感慰兼極比日履兹春陽尊體佳<lb/>
勝知春夏間方按行此邦豈勝繫望韶州風物甚美園<lb/>
亭徳孺所治但不知有可與為樂者否未披奉間更冀<lb/>
若時保練<lb/>
　　　又<lb/>
老兄近日酒量如何弟終日把盞積計不過五銀盞耳<lb/>
然近得一釀法絶竒色香味皆疑於官法矣使斾來此<lb/>
<pb n="KR4d0076_WYG_084-8b"/>
有期當預醖也向在中山創作松醪有一賦閒録呈以<lb/>
發一笑<lb/>
　　　又<lb/>
數日聞使斾來此喜慰不可言方欲遣人奉狀遽捧手<lb/>
教感慰兼至比日涉履風濤起居佳勝旦夕瞻奉併陳<lb/>
區區<lb/>
　　　又<lb/>
某深欲出迎郊外業已杜門知兄知愛之深必不責此<lb/>
<pb n="KR4d0076_WYG_084-9a"/>
然愧悚甚矣專令小兒走舟次也知十秀才侍行喜得<lb/>
㑹見不及别奉書<lb/>
　　　又<lb/>
昨日辱承欵語傾盡感慰深矣經宿起居佳勝所貺皆<lb/>
珍竒物意兩重敢不拜賜少頃面謝<lb/>
　　　又<lb/>
謫居窮寂誰復顧者兄不惜數舍之勞以成十日之㑹<lb/>
惟此恩意如何可忘别後不免數日牢落切惟尊懷亦<lb/>
<pb n="KR4d0076_WYG_084-9b"/>
悵然也但凝望沛澤北歸得復㑹見爾到廣少留否比<lb/>
日起居何如某到家無恙不煩念及未㕘候間萬萬若<lb/>
時自重<lb/>
　　　又<lb/>
河源事上下繆悠而巳有一信箧并書欲附至子由處<lb/>
輒以上干然不須專差人但與尋便附達或轉託洪吉<lb/>
間相識達之其中乃是子由生日香合等他是二月二<lb/>
十日生得前此到為佳也不罪不罪<lb/>
<pb n="KR4d0076_WYG_084-10a"/>
　　　又<lb/>
兩甥相聚多日備見孝義之誠深慰所望未暇别書悉<lb/>
之悉之兒子適令幹少事未及拜狀輒已和得白水山<lb/>
詩録呈為笑并亂做得香積數句同附上前本併納去<lb/>
䃁字輒用椏字盖攀例也呵呵<lb/>
　　　又<lb/>
近檢法行奉書未達間伏䝉賜教并寄恵柑子此中雖<lb/>
有然似此佳者即不識也十有一二壊耳謹如教略嘗不<lb/>
<pb n="KR4d0076_WYG_084-10b"/>
多啖也比日還府以來起居佳勝某與兒子如昨不煩<lb/>
念及大郎三郎有近耗未嵗暮無縁㑹合惟若時珍練<lb/>
　　　又<lb/>
和示香積詩真得淵明體也某喜用陶韻作詩盖有四<lb/>
五十首不知老兄要録何者待稍閒編成一軸附上也<lb/>
只告不示人耳橋錢必不足用學錢且告老兄留取切<lb/>
告切告前所問者巳得實狀本州必已申去蓋亦只止<lb/>
是矣<lb/>
<pb n="KR4d0076_WYG_084-11a"/>
　　　又<lb/>
近鄉僧法舟行奉書必達惠州急足還辱手教且審起<lb/>
居佳勝感慰兼集寵示詩域醉鄉二首格力益清妙深<lb/>
欲繼作不惟髙韻難攀又子由及諸相識皆有書痛戒<lb/>
作詩其言切甚不可不遵用空被來貺但慙汗而已兄<lb/>
欲寫陶體詩不敢奉違今寫在揚州日二十首寄上亦<lb/>
乞不示人也未由㑹合日聽除音而已餘惟萬萬若時<lb/>
自重<lb/>
<pb n="KR4d0076_WYG_084-11b"/>
　　　又<lb/>
承服温胃藥舊疾失去伏惟慶慰反復尋究此至言也<lb/>
拙恙亦當服温平行氣藥耳徳孺書信巳領尚未聞所<lb/>
授豈當到闕乎兄亦歸覲耳何用更求外補惠及佳麪<lb/>
感怍適有河源乾菌少許并香篆一枚頗大謾納去作<lb/>
笑有肉蓯容因便寄示少許無即巳也侯晉叔實佳士<lb/>
頗有文采氣節恐兄不久歸闕此人疑不當遺也故略<lb/>
為記之不罪<lb/>
<pb n="KR4d0076_WYG_084-12a"/>
　　　又<lb/>
少懇冒聞向所見海㑹長老甚不易得院子亦漸興葺<lb/>
巳建法堂甚宏壯某亦助施三千緡足令起寢堂嵗終<lb/>
當圓備也院旁有一陂詰曲羣山間長一里有餘意欲<lb/>
買此陂屬百姓見說數十千可得稍加葺築作一放生<lb/>
池嚢中巳罄輒欲縁化老兄及子由各出十五千足某<lb/>
亦竭力共成此一事所活鱗介嵗有萬數矣老大没用<lb/>
處猶欲作少有為功徳不知兄意如何可便乞附至不<lb/>
<pb n="KR4d0076_WYG_084-12b"/>
罪不罪<lb/>
　　　又<lb/>
此中魚湖之利下塘常為啓閉之所嵗終竭澤而取略<lb/>
無脫者今若作放生池但牢築下塘永不開江水漲冒<lb/>
即聽其自在出入則所活不貲矣<lb/>
　　　又<lb/>
廣州多松脂閎甫嘗買用桑皮灰練得甚精因話告求<lb/>
數斤仍告正輔與買生者十斤因便寄示舶上硫黄如<lb/>
<pb n="KR4d0076_WYG_084-13a"/>
不難得亦告為買通明者數斤欲以合藥散鐵爐<graphic n="KR1582" url="https://raw.githubusercontent.com/kanripo/KR-Gaiji/master/images/KR1582.png" mimeType="image/png"/>可<lb/>
作時羅夾子者亦告為致一副中様者三物皆此中無<lb/>
有不罪<lb/>
　　　又<lb/>
某前者留博羅一日再見鄧道士所聞别無異者方欲<lb/>
邀來郡中欵問也續寄丹砂巳領感愧之極某於大丹<lb/>
未明了直欲以此砂試煑煉萬一伏火亦恐成藥耳成<lb/>
否當續布聞比日得七哥書逓中已附謝也六郎十郎<lb/>
<pb n="KR4d0076_WYG_084-13b"/>
各計安未及别書所要書字墨竹固不惜徐寄去也外<lb/>
曽祖遺事録呈<lb/>
　　　又<lb/>
蜜極佳荔枝䝉頒賜謹附謝懇蘇州錢倅差一般家人<lb/>
又借惠力院一行者契順與宜興通問萬里勞人甚愧<lb/>
其意因令附此書或畧賜照管幸甚卒子與借請少許<lb/>
甚幸甚幸<lb/>
　　　又<lb/>
<pb n="KR4d0076_WYG_084-14a"/>
忽復殘臘㑹合無縁不能無天末流離之念也急足回<lb/>
辱書具審尊體康勝仍示佳句五章字字新竒歎咏不<lb/>
已老嫂奄隔更此徂嵗想加悽㫁然終無益惟日逺日<lb/>
忘為得理也某近苦痔殊無聊杜門謝客兀然坐忘爾<lb/>
新春為國自愛早膺北歸殊寵<lb/>
　　　又<lb/>
某覩近事巳絶北歸之望然中心甚安之未話妙理達<lb/>
觀但譬如元是惠州秀才累舉不第有何不可知之免<lb/>
<pb n="KR4d0076_WYG_084-14b"/>
憂詩屢欲和韻嶮又巳更老手五𢋫殆難措辭也亦苦<lb/>
痔無情思耳惠黄雀感愧感愧子由一書告蚤入皮筒<lb/>
幸甚幸甚<lb/>
　　　又<lb/>
河南兄弟已歸左右想哀慕之極切希為親自寛也近<lb/>
有慰疏未暇别紙<lb/>
　　　又<lb/>
殘臘只數日感念聚散不能無異鄉之嘆不審兄諸况<lb/>
<pb n="KR4d0076_WYG_084-15a"/>
何如子舍到否新年不獲奉觴惟祝早膺召命未間更<lb/>
乞為時自重<lb/>
　　　又<lb/>
人來辱書伏䝉履兹新春起居佳勝至孝通直已還左<lb/>
右感慰良深且聞有北轅之耗尤副卑望詠史等詩髙<lb/>
絶每篇迺是一論屈滯它作絶句也前後惠詩皆未和<lb/>
非敢懶也盖子由近有書深戒作詩其言切至當焚硯<lb/>
棄筆不但作而不出也不忍違其憂愛之意所以遂不<lb/>
<pb n="KR4d0076_WYG_084-15b"/>
作一字惟深察吾兄近詩益工孟徳有言老而能學惟<lb/>
余與袁伯業此事不獨今人不能古人亦自少也未拜<lb/>
命間頻示數字慰此牢落餘惟萬萬為時自重<lb/>
　　　與廣東提舉蕭大夫二首<lb/>
春和切惟起居佳勝某罪譴得託迹麾下幸甚到惠即<lb/>
欲上問杜門省咎人事俱廢以故後時想不深訝未縁<lb/>
瞻奉伏冀為時自重<lb/>
　　　又<lb/>
<pb n="KR4d0076_WYG_084-16a"/>
伏審使斾巡按至惠得遂際見何幸如之某始寓僧舍<lb/>
凡百不便近因正輔至郡許假館行衙不及面稟輒巳<lb/>
遷入悚側不已想仁愛顧恤不深訝也<lb/>
　　　答王敏仲四首<lb/>
再辱手教感戴深矣仍審比日台候康勝至慰至慰某<lb/>
凡百如昨新居旦夕畢工即遷入長子邁自浙中般挈<lb/>
由循州徑路來閏月可至此漸似無事可以却掃安居<lb/>
矣新政豈弟已穆然嶺海間矣更䝉下訪粗識仁人之<lb/>
<pb n="KR4d0076_WYG_084-16b"/>
用心也欣慰之極未縁面盡臨紙惋結<lb/>
　　　又<lb/>
浮玉聞遂化去殊不知異事可聞其畧乎其母今安在<lb/>
謗者之言何足信也丹元事亦告盡録示决不示人也<lb/>
起居之語未曉亦告指示近頗覺養生事絶不用求新<lb/>
竒惟老生常談便是妙訣嚥真納息真丹頭仍須用尋<lb/>
常所聞般運泝流法令積久透徹乃效也孟子曰事在<lb/>
易而求諸難道在邇而求諸逺董生云尊其所聞則髙<lb/>
<pb n="KR4d0076_WYG_084-17a"/>
明矣行其所知則光大矣<lb/>
　　　又<lb/>
春候清穆切惟撫馭多暇起居百福甘雨應期逺邇滋<lb/>
洽助喜慰也某凡百粗適遷新居已浹日小窗疎籬頗<lb/>
有幽趣賤累亦不久到矣未期瞻奉萬萬為國自重<lb/>
　　　又<lb/>
兩䝉賜教感慰深至曽因周循州行奉狀想已塵覽即<lb/>
日台候何如越人事嬉逰盛於春時髙懷俯就想復與<lb/>
<pb n="KR4d0076_WYG_084-17b"/>
衆同之天色澄穆亦惟此時也莫縁陪後乗西望増慨<lb/>
　　　與范純夫<lb/>
某謂居瘴鄉惟静絶欲念為萬金之良藥公久已爾不<lb/>
在多祝也子由極安常燕坐胎息而巳有一書附納長<lb/>
子邁自宜興挈兩房來巳到循州一行並安過近往迎<lb/>
之得耗旦夕到此某見獨守舍耳次子迨在許下子由<lb/>
長子名遲者官滿來筠省覲亦不久到恐要知六婦與<lb/>
二孫並安健過去日留一書并數品藥在此今附何秀<lb/>
<pb n="KR4d0076_WYG_084-18a"/>
才去如聞公目疾尚未平幸勿過服涼藥暗室瞑坐數<lb/>
息藥功何縁及此兩承惠錫器極荷重意丹霞觀張天<lb/>
師遺跡儻有良藥異事乎令子不及别書侍奉外多慰<lb/>
子功之喪忽巳除祥哀哉奈何諸子想各巳之官某孫<lb/>
婦甚長旦夕到此矣<lb/>
　　　與蕭朝奉<lb/>
近得見令兄提舉稍聞動止之詳為慰少事輒冒聞幸<lb/>
恕率易兒子邁般挈數房賤累自䖍易小舟由龍南江<lb/>
<pb n="KR4d0076_WYG_084-18b"/>
至方口出陸至循州下水到恵賤官重累敢望矜恤特<lb/>
為於郡中諸公醵借白直數十人送至方口計未逺出<lb/>
州界切望垂念已於循州擘畫得數十人至方口迎之<lb/>
也流落困苦想加愍察<lb/>
　　　荅王莊叔二首<lb/>
逺辱教書具道三十年前都下與先人往還伏讀感涕<lb/>
仁人念舊手簡見及足矣書辭累幅禮意莊重此何過<lb/>
也伏審斬焉在疚哀慕之餘起居如宜某罪廢逺屏有<lb/>
<pb n="KR4d0076_WYG_084-19a"/>
玷知識重䝉奬飾衰朽増光㑹合未期尚冀節哀自重<lb/>
　　　又<lb/>
某多病杜門人事都絶懶習巳成筆硯殆廢承長牋寵<lb/>
貺裁謝茍簡愧負深矣黄茒海瘴正作於秋蒸暑麾汗<lb/>
不能盡意恕之<lb/>
　　　與循守周文之二首<lb/>
近日屢獲教音及林増城至又得聞動止之詳併深感<lb/>
慰桃荔米酒諸信皆達矣荷佩厚眷難以盡喻今嵗荔<lb/>
<pb n="KR4d0076_WYG_084-19b"/>
子不熟土産早者既酸且少而増城晚者不至方有空<lb/>
寓嶺表之歎忽信使至坐有五客人食百枚飽外又以<lb/>
歸遺皆云其香如練家紫但差小耳二廣未嘗有此異<lb/>
哉又使人健行八百枚無一損者此尤異也林令竒士<lb/>
幸此少留公所與者故自不凡也蒸暑異常萬萬以時<lb/>
珍嗇<lb/>
　　　又<lb/>
鄭君知其俊敏篤問學觀所為詩文非止科場手段也<lb/>
<pb n="KR4d0076_WYG_084-20a"/>
人去忙作書不及相見且致此意李公弼亦再三傳語<lb/>
承許逺訪何幸如之海州窮獨見人即喜况君佳士乎<lb/>
林行婆當健有香與之到日告便送去也八郎房下不<lb/>
幸傷悼<lb/>
　　　與封守朱朝請二首<lb/>
前日䝉示所藏諸書使末學稍窺家傳之秘幸甚幸甚<lb/>
恕先所訓尤為近古某方治此書得之頗有所開益拜<lb/>
賜之重若獲珠貝又重煩令子運筆益用愧悚老朽不<lb/>
<pb n="KR4d0076_WYG_084-20b"/>
揆輒立訓傳尚未必工異日當以奉呈也新說方熾古<lb/>
學崩壞言之傷心區區所欲陳未易究也臨紙慨然<lb/>
　　　又<lb/>
公於春秋發明固多矣舍弟頗治此學異日相見當出<lb/>
其書互相考也然此書近遭廢錮尚未䝉牽復公尚敢<lb/>
言及耶想當一噱<lb/>
　　　與李大夫<lb/>
近奉狀巳達比日伏計起居佳勝旱勢如此撫字之懷<lb/>
<pb n="KR4d0076_WYG_084-21a"/>
想極焦勞舊見太平廣記云以虎頭骨縋之有龍湫中<lb/>
能致雨仍須以長綆繫之雨足乃取出不爾雨不止在<lb/>
徐與黄試之皆驗敢以告<lb/>
　　　與周文之二首<lb/>
近䝉寄示畫圖及新堂面勢仍求榜名嶺南無大寒甚<lb/>
暑秋冬之交勾萌盜發春夏之際柯葉潜改四時之運<lb/>
黙化而人不知民居其間衣食之奉終嵗一律寡求而<lb/>
易安有足樂者若吏治不煩即其所安而與之俱化豈<lb/>
<pb n="KR4d0076_WYG_084-21b"/>
非牧養之妙手乎文之治循巳用此道故以黙化名此<lb/>
堂如何可用便請題榜也<lb/>
　　　又<lb/>
聞公服何首烏是否此藥温厚無毒李習之𫝊正爾噯<lb/>
之無炮製今人乃用棗或黒豆之類蒸熟皆損其力僕<lb/>
亦服此藥但採得陰乾便搗羅為末棗肉或煉熯和入<lb/>
臼中萬杵乃丸服極有力無毒恐未得此法故以奉白<lb/>
　　　與人<lb/>
<pb n="KR4d0076_WYG_084-22a"/>
累日欲上謁竟未暇辱教承足疾未平不勝馳繫足疾<lb/>
惟葳靈仙牛膝二味為末蜜丸空心服必效之藥也但<lb/>
葳靈仙難得真者俗醫所用多藁本之細者爾其驗以<lb/>
味極苦而色紫黒如胡黄連狀且脆而不韌折之有細<lb/>
塵起向明示之㫁處有黒白暈俗謂之有鴝鵒眼此數<lb/>
者備然後為真服之有竒驗腫痛拘攣皆可巳久乃有<lb/>
走及奔馬之效二物當等分或視臟氣虚實酌飲牛膝<lb/>
酒及熟水皆可下獨忌茶耳犯之不復有效若常服此<lb/>
<pb n="KR4d0076_WYG_084-22b"/>
即每嵗收櫰皁莢芽之極嫩者如造草茶法貯之以代<lb/>
茗飲此效屢嘗目擊知君疾苦故詳以奉白元素書巳<lb/>
作稍暇詣見<lb/>
　　　與惠州都監<lb/>
君南來清節幹譽為有識所稱皆曰此東坡弟子由門<lb/>
下客也兩漢之士多起於游徼卒史至公卿者多矣願<lb/>
君益廣學問以期逺到<lb/>
　　　與史氏太君嫂<lb/>
<pb n="KR4d0076_WYG_084-23a"/>
某謫海南狼狽廣州知時姪及第流落中尤為慶乃知<lb/>
三哥平生孝義亷静自守嫂賢明教誨有方天不虚報<lb/>
也明日當度大海聊致此書嫂知意而巳<lb/>
　　　與林濟甫二首<hi>儋耳</hi>
眉兵至承惠書具審尊體佳勝眷愛各安某與幼子過<lb/>
南來餘皆留惠州生事狼狽勞苦萬狀然胸中亦自有<lb/>
翛然處也今日到海岸地名遞角塲明日順風即過矣<lb/>
囘望鄉國真在天末留書為别未間逺惟以時自重<lb/>
<pb n="KR4d0076_WYG_084-23b"/>
　　　又<lb/>
某兄弟不善處世並遭逺竄墳墓單外念之感涕惟濟<lb/>
甫以久要之契始終留意死生不忘厚徳<lb/>
　　　答劉元忠<lb/>
近别伏惟起居安勝短牋不盡意察之栁伯通因㑹為<lb/>
致區區歐陽秀才寘談道甚妙可與閒逰懷思文忠公<lb/>
愛其屋上烏况族子弟之佳者乎餘惟萬萬若時自重<lb/>
　　　答王敏仲<lb/>
<pb n="KR4d0076_WYG_084-24a"/>
兒子還辱手書具審起居佳勝感慰兼極舟行至扶胥<lb/>
急足示問乃知有袁州之命歎惋而巳行止孰非天者<lb/>
復何言哉道眼所照知已平適但治行忽遽亦少勞神<lb/>
矣<lb/>
　　　答程全父推官六首<lb/>
别遽逾年海外窮獨人事㫁絶莫由通問舶到忽枉教<lb/>
音喜慰不可言仍審起居清安眷愛各佳某與兒子粗<lb/>
無病但黎蜑雜居無復人理資養所急求輒無有初至<lb/>
<pb n="KR4d0076_WYG_084-24b"/>
僦官屋數椽近復遭迫逐不免買地結茅僅免露處而<lb/>
囊為一空困厄之中何所不有置之不足道聊為一笑<lb/>
而巳平生交舊豈復夢見懷想清逰時誦佳句以解牢<lb/>
落此外萬萬以時自重舶回悤悤布謝<lb/>
　　　又<lb/>
閤下才氣秀發當為時用久矣遐荒安可淹駐想益輔<lb/>
以學以昌其詩乎僕焚毁筆硯已五年尚寄味此學隨<lb/>
行有陶淵明集陶寫伊鬱正賴此耳有新作遞中示數<lb/>
<pb n="KR4d0076_WYG_084-25a"/>
篇迺珍惠也山川風氣能清佳否孰與惠州比此間海<lb/>
氣蒸溽不可言引領素秋以日為嵗也寄貺佳酒豈惟<lb/>
海南所無殆二廣未嘗見也副以糖水精麪等物一一感<lb/>
銘非眷存至厚何以得此悚怍之至此間紙不堪覆瓿<lb/>
擕來者已竭有便可寄百十枚否不必甚佳者<lb/>
　　　又<lb/>
便舟來辱書問訊既厚矣又惠近詩一軸為賜尤重流<lb/>
轉海外如逃深谷既無與晤語者又書籍舉無有惟陶<lb/>
<pb n="KR4d0076_WYG_084-25b"/>
淵明一集栁子厚詩文數冊常置左右目為二友今又<lb/>
辱來貺清深温麗與陶栁真為三矣此道比來幾熄海<lb/>
北亦豈有語此者耶新春伏想起居佳勝某與兒子亦<lb/>
麄遣窮困日甚親友皆疎絶矣公獨收卹如舊此古人<lb/>
所難也感怍不可言惟萬萬以時自愛<lb/>
　　　又<lb/>
令子先輩辱書及新詩感慰彌甚筆力益進家有哲匠<lb/>
矣何復下問乎老病百事皆廢尤倦寫書故止附此紙<lb/>
<pb n="KR4d0076_WYG_084-26a"/>
不别緘也不罪不罪<lb/>
　　　又<lb/>
兒子比抄得唐書一部又借得前漢欲抄若了此二書<lb/>
便是窮兒暴富也呵呵老拙亦欲為此而目昏心疲不<lb/>
能自苦故樂以此告壯者爾紙茗佳惠感怍感怍丈丈<lb/>
惠藥米醬薑鹽糖等皆巳拜賜矣江君先輩辱書深<lb/>
欲裁謝連寫數書倦甚且為多謝不敏也<lb/>
　　　又<lb/>
<pb n="KR4d0076_WYG_084-26b"/>
久不得毗陵信如聞浙中去嵗不甚熟曽得家信否彼<lb/>
土出藥否有易致者不拘名物為寄少許此間舉無有<lb/>
得者即為希竒也間或有麄藥以授病者入口如神盖<lb/>
未嘗識耳<lb/>
　　　答程天侔三首<lb/>
去嵗僧舍屢㑹當時豈知為樂今者海外無復夢見聚<lb/>
散憂樂如反覆手幸而此身尚健得來訊喜侍奉清安<lb/>
知有愛子之戚襁褓泡幻不須深留戀也僕離惠州後<lb/>
<pb n="KR4d0076_WYG_084-27a"/>
大兒子房下亦失一男孫悲愴久之今則巳矣此間食<lb/>
無肉病無藥居無室出無友冬無炭夏無寒泉然亦未<lb/>
易悉數大率皆無爾惟有一幸無甚瘴也近與兒子結<lb/>
茅屋數椽居之僅庇風雨然勞費巳不貲矣賴十數學<lb/>
生助工作躬泥水之役愧之不可言也尚有此身付與<lb/>
造物聽其運轉流行坎止無不可者故人知之免憂夏<lb/>
熱萬萬自愛<lb/>
　　　又<lb/>
<pb n="KR4d0076_WYG_084-27b"/>
近得子野書甚安陸道士竟以疾不起葬於河源矣前<lb/>
㑹豈非一夢耶僕既病倦不出然亦無與往還者闔門<lb/>
面壁而巳新居在軍城南極湫隘麄有竹樹烟雨濛晦<lb/>
真蜑塢獠洞也惠酒絶佳舊在惠州以梅醖為冠此又<lb/>
逺過之牢落中得一醉之適非小補也<lb/>
　　　又<lb/>
新詩過䝉寵示格律深妙非淺學所能彷彿歎誦不巳<lb/>
老拙無以答厚意但藏之永以為好爾<lb/>
<pb n="KR4d0076_WYG_084-28a"/>
　　　與鄭嘉二首<lb/>
舶人回奉狀必達比日起居佳勝貴眷令子各安某與<lb/>
過亦幸如昨初賃官屋數間居之既不佳又不欲與官<lb/>
員相交涉近買地起屋五間一龜頭在南汙池之側茂<lb/>
林之下亦蕭然可以杜門面壁少休也但勞費貧窘耳<lb/>
此中枯寂殆非人世然居之甚安况諸史滿前甚可與<lb/>
語者也著書則未日與小兒編排齊整之以須異日歸<lb/>
之左右也小客王介石者有士君子之趣起屋一行介<lb/>
<pb n="KR4d0076_WYG_084-28b"/>
石躬其勞辱甚於家𨽻然無絲髪之求也顧某念之有<lb/>
可以照庇之者幸不惜也死罪死罪柯仲常舊有契因<lb/>
見道區區<lb/>
　　　又<lb/>
邁後來相見否久不得其書聞過房下臥病正月尚未<lb/>
得耗亦憂之公為取一書求瓊州海舶或來人之便封<lb/>
題與瓊倅黄宣義託轉達甚幸也見說瓊州不論時節<lb/>
有人船便也衆妙堂記一本寄上本不欲作適有此夢<lb/>
<pb n="KR4d0076_WYG_084-29a"/>
夢中語皆有妙理皆實云爾僕不更一字也不欲隠没<lb/>
之又皆養生事無可醖釀者故出之<lb/>
　　　與僧隆賢二首<lb/>
某慰疏言不意寳月大師宗古老兄捐衆示化切惟孝<lb/>
誠深至攀慕涕泗久而不忘仍承巳畢大事忽復更嵗<lb/>
觸物感動奈何奈何某謫居遼夐無由往奠追想宗契<lb/>
之深悲愴不巳惟昆仲節哀自重以副逺誠謹奉疏慰<lb/>
不次謹疏正月日趙郡蘇某慰疏上<lb/>
<pb n="KR4d0076_WYG_084-29b"/>
　　　又<lb/>
舟榮二大士逺來極感至意舟又冒涉嶺海尤為愧荷<lb/>
也寳月塔銘本以罪廢流落恐玷髙風不敢輒作而舟<lb/>
師哀請誠切故勉為之也海隅漂泊無復歸望追懷疇<lb/>
昔永望悽㫁<lb/>
　　　與楊濟甫二首<lb/>
寳月師孫來得所恵書喜知尊體佳勝眷聚各清安至<lb/>
慰至慰某凡百粗遣北歸未有期信命且過不煩念及<lb/>
<pb n="KR4d0076_WYG_084-30a"/>
惟聞墳墓安靖非濟甫風義之篤何以得此感荷不可<lb/>
言舟師云當一到眉此中諸事可問其詳也逺祝惟若<lb/>
時珍重而巳<lb/>
　　　又<lb/>
逺䝉厚恵蜀紙藥物等一一如數領訖感怍之至人行<lb/>
速無佳物充信謾寄腰帯一條俗物増愧不罪不罪<lb/>
　　　與元老姪孫四首<lb/>
元老姪孫秀才屢得書感慰十九郎墓表本是老人欲<lb/>
<pb n="KR4d0076_WYG_084-30b"/>
作今豈推辭向者猶作寳月誌文况此文義當作但以<lb/>
日近憂畏愈深飲食語黙百慮而後動想喻此意也若<lb/>
不死終當作耳近來鬚鬢雪白加瘦但健及啖啜如故<lb/>
耳相見無期惟當勉力進道起門户為親榮老人僵仆<lb/>
海外亦不恨也<lb/>
　　　又<lb/>
姪孫元老秀才久不聞問不識即日體中佳否蜀中骨<lb/>
肉想不住得安信老人住海外如昨但近來多病瘦悴<lb/>
<pb n="KR4d0076_WYG_084-31a"/>
不復往日不知餘年復得相見否循恵不得書久矣旅<lb/>
况牢落不言可知又海南連嵗不熟飲食百物艱難又<lb/>
泉廣海舶絶不至藥物醬酢等皆無厄窮至此委命而<lb/>
巳老人與過子相對如兩苦行僧耳然胸中亦超然自<lb/>
得不改其度知之免憂所要志文但數年不死便作不<lb/>
食言也姪孫既是東坡骨肉人所覷看往京凡百倍加<lb/>
周防切祝切祝今有書與許下諸子又恐陳浩秀才不<lb/>
過許只令送與姪孫切速為求便寄達餘惟千萬自重<lb/>
<pb n="KR4d0076_WYG_084-31b"/>
　　　又<lb/>
姪孫近來為學何如恐不免趨時然亦須多讀書史務<lb/>
令文字華實相副期於適用乃佳勿令得一第後所學<lb/>
便為棄物也海外亦麄有書籍六郎亦不廢學雖不解<lb/>
對義然作文極俊壯有家法二郎五郎見說亦長進曽<lb/>
見他文字否姪孫宜熟看前後漢史及韓栁文有便寄<lb/>
近文一兩首來慰海外老人意也<lb/>
　　　又<lb/>
<pb n="KR4d0076_WYG_084-32a"/>
趙先輩儋人此中凡百可問而知也鄉里出百藥煎如<lb/>
收得可寄一二斤趙還時可附也無即巳<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4d0076_WYG_084-32b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　東坡全集巻八十四<lb/>
</p>
<p>
</p>
  </div>
<div>
                <head>東坡全集巻八十五</head>
    <p>
<pb n="KR4d0076_WYG_085-1a"/>
欽定四庫全書<lb/>
　東坡全集巻八十五　　　　宋　蘓軾　撰<lb/>
　　尺牘九十五首<lb/>
　　　與范元長八首<hi>儋耳</hi>
某慰疏言不意㐫變先公内翰遽捐館舍聞訃痛絶<lb/>
天之喪予一至於是生意盡矣伏惟至孝承務元長<lb/>
昆仲孝誠深至追慕罔極何辜于天罹此禍酷荼毒<lb/>
如昨奄易寒暑哀毁日深奈何奈何某謫籍所拘莫<lb/>
<pb n="KR4d0076_WYG_085-1b"/>
由往弔永望長號此懐難諭謹奉手疏上慰不次謹<lb/>
疏<lb/>
　　　又<lb/>
流離僵仆九死之餘又聞淳夫先公傾逝痛毒之深不<lb/>
可云諭久欲奉疏不遇便人又舉動艱礙憂畏日深今<lb/>
兹書問亦未必達且畧致區區耳<lb/>
　　　又<lb/>
先公已矣惟望昆仲自立不墜門户千萬留意其逺者<lb/>
<pb n="KR4d0076_WYG_085-2a"/>
大者勿徇一至之哀致無益之毁與先公相照誰復如<lb/>
某者此非相勸勉而已切深體此意餘不敢盡言<lb/>
　　　又<lb/>
先公論往古事著述多矣想一一寳藏此豈復待鄙言<lb/>
耶某當遣人致奠海外窮苦不能如意不敢作奠文想<lb/>
䝉哀恕也歸葬知未得請苦痛之極惟千萬寛中順受<lb/>
此中百事逺不及雷化百憂所集然亦强自遣也<lb/>
　　　又<lb/>
<pb n="KR4d0076_WYG_085-2b"/>
聖善郡君不及拜慰狀侍次乞致區區沉香少許望於<lb/>
内翰靈几焚之表末友一慟之意而已<lb/>
　　　又<lb/>
孫行者至辱書承孝履如宜闔宅皆安感慰之極所諭<lb/>
傳初不待君言心許吾亡友久矣平生不作負心事未<lb/>
死要不食言然今則不可九死之餘憂畏百端想䝉矜<lb/>
察不即副來意臨紙哀噎海外麄聞新政有識感涕靈<lb/>
几儻遂北轅乎未間千萬節哀自重<lb/>
<pb n="KR4d0076_WYG_085-3a"/>
　　　又<lb/>
聖善郡君承起居佳適因侍次致下悃乞為骨肉保愛<lb/>
寛懷以待北歸也子進諸舅曽得安信否<lb/>
　　　又<lb/>
毒暑逺惟孝履如宜海外相聞近事南來諸人恐有北<lb/>
轅之漸而吾友翰林公獨隔幽顯言之痛裂忘生矧昆<lb/>
仲純篤之性感慟摧割如何可言奈何奈何老朽一言<lb/>
非苟以相寛者先公清徳絶識髙文博學非獨今世所<lb/>
<pb n="KR4d0076_WYG_085-3b"/>
無古人亦罕有能兼者豈世間混混生死流轉之人哉<lb/>
其超然世表如千佛之所云必矣况其平生自有表見<lb/>
於無窮者豈必區區較量頃刻之壽否耶此意卓然唯<lb/>
昆弟深自愛得歸亦勿亟遽俟秋稍涼而行為佳某深<lb/>
欲一見左右赴合浦不惜數舍之迂但再三思慮不敢<lb/>
爾必深察臨行必預有書相報熱甚萬萬節哀自重<lb/>
　　　與秦少游<lb/>
某巳封書訖乃得移亷之命故復作此紙治裝十日可<lb/>
<pb n="KR4d0076_WYG_085-4a"/>
辦但須得泉人許九船即牢穏可恃餘蜑舟多不堪而<lb/>
許見在外邑未還須至少留待之約此二十五六間可<lb/>
登舟並海岸行一日至石排相風色過渡一日至逓角<lb/>
塲但相風難刻日爾巳有書託吳君雇二十壯夫來逓<lb/>
角塲相等但請雇下未要發來至渡海前一兩日當别<lb/>
遣人去報若得及見少㳺即大幸也今有一書與唐君<lb/>
内有兒子書託渠轉附去料舍弟巳行矣餘非面莫究<lb/>
　　　與楊子微二首<lb/>
<pb n="KR4d0076_WYG_085-4b"/>
某與尊公濟甫半生濶别彼此髪鬚雪白而相見無期<lb/>
言之悽斷尊公乃令閣下萬里逺來海外訪其生死此<lb/>
乃古人難事聞之感歎不巳辱書具審起居佳安尊公<lb/>
巳下各得安勝至慰之極某七月中必達潁昌矣囬馭<lb/>
少留一須欵見餘况若時自重<lb/>
　　　又<lb/>
某與舍弟流落天涯墳墓免於樵牧者尊公之賜也承<lb/>
示諭感愧不可言聞井水嘗竭而復溢信否見今如何<lb/>
<pb n="KR4d0076_WYG_085-5a"/>
因見細喻<lb/>
　　　與范元長六首<hi>北歸</hi>
到雷獲所留書承車従盤桓此邦以須一見而某滯留<lb/>
不時至遂爾逺别且不獲一慟几筵之前者非愛數舍<lb/>
之勞也以厄困為畏故爾此老繆之罪想矜察比日孝<lb/>
履如宜否方此炎毒萬萬扶護哀苦勞艱如何可言忝<lb/>
親友之末不能匍匐赴救巳矣不復云也獨前所見委<lb/>
文字不敢不留意今託少游議其詳惟節哀自重某不<lb/>
<pb n="KR4d0076_WYG_085-5b"/>
敢拜狀郡君惟千萬俯為存沒寛心自重乞呈此紙<lb/>
　　　又<lb/>
某如聞有移黄之命若果爾當自梧而廣須恵州骨肉<lb/>
到同往計公昆仲扶䕶舟行當過黄又恐公自湖南路<lb/>
行不由江西即不過黄不知某能及公之前到黄乎漂零<lb/>
江海身非巳有未知歸宿之地其敢必㑹見之日耶惟<lb/>
昆仲金石廼心困而不折庶幾先公之風沒而不忘也<lb/>
臨紙哽塞言不盡意<lb/>
<pb n="KR4d0076_WYG_085-6a"/>
　　　又<lb/>
過雷州奉書必達到容南知昆仲皆苦瘴痢又聞尋已<lb/>
痊損不知即日如何扶護哀苦又須勉强開解卑心憂<lb/>
懸書不能盡奉嘱之意唯深察此心哀哉少游痛哉少<lb/>
㳺遂喪此傑耶賴昆仲之力不至狼狽某日夜前去十<lb/>
六七間可到梧若少留一見尤幸某到梧當留以待恵<lb/>
州人至同泝賀江也速遣此人達書不謹千萬恕察<lb/>
　　　又<lb/>
<pb n="KR4d0076_WYG_085-6b"/>
永州人來辱書承孝履粗遣甚慰思望比謂至梧州追及<lb/>
又將相従泝賀巳而水乾無舟遂有番禺之行遂與公<lb/>
隔絶不得一拜先公及少㳺之靈為大恨也同貶先逝<lb/>
者十人聖政日新天下歸仁惟逝者不可返如先公及<lb/>
少㳺真為冀北之空也徒存僕輩何用言之痛隕何及<lb/>
某即度庾嶺欲徑歸許昌與舍弟處必遂一見昆仲未<lb/>
間惟萬萬强食自重<lb/>
　　　又<lb/>
<pb n="KR4d0076_WYG_085-7a"/>
某忽有玉局之除可為歸田之漸矣痛哲人之亡誦殄<lb/>
瘁之章如何可言早收拾事迹編次著譔相見日以授<lb/>
也處素因為多方勉之以不墜門户為急監司無與相<lb/>
知者及毛君亦不識未敢發書前路問人有可宛轉為<lb/>
言者専在意也漂流江湖未能赴救以為慙負有銀五<lb/>
兩與少㳺齋僧乞轉與處素也<lb/>
　　　又<lb/>
承中間郡君服藥疾勢不輕且喜安復侍次致懇千萬<lb/>
<pb n="KR4d0076_WYG_085-7b"/>
寛中保衛為請<lb/>
　　　與孫叔静三首<lb/>
辱手教具審尊體佳勝甚慰馳仰拙疾亦漸平矣明日<lb/>
當出請見燒羊䝉珍恵下逮童孺矣<lb/>
　　　又<lb/>
累嵗濶别不意相逢海上握手一笑豈偶然哉亟辱専<lb/>
使教筆具審起居佳勝感慰兼集玉局之除巳有訓詞<lb/>
似不忘也得免湖外之行餘生厚幸至英當求人至永請告<lb/>
<pb n="KR4d0076_WYG_085-8a"/>
勅遂度嶺過贛歸陽羡或歸潁昌老兄弟相守過此生<lb/>
矣乍逺萬萬為國自重<lb/>
　　　又<lb/>
久留治下辱眷待之厚既過重矣而愛念之意拳拳不<lb/>
巳更勤従者逺至金刹自惟衰朽何以獲此比來數日<lb/>
思渴不巳長至俯邇不克展慶此心南騖矣令子煩逺<lb/>
餞不及别狀惟侍外珍愛<lb/>
　　　與朱行中舎人六首<lb/>
<pb n="KR4d0076_WYG_085-8b"/>
違濶滋久向往徒勤比日履兹寒凝起居佳勝承旌馭<lb/>
至巳即欲走謁謹奉手啓上問區區<lb/>
　　　又<lb/>
某謫居嵗久未嘗冠幘比日又苦小<graphic n="KR0146" url="https://raw.githubusercontent.com/kanripo/KR-Gaiji/master/images/KR0146.png" mimeType="image/png"/>不能巾裹欲服<lb/>
帽請見先令咨稟如許乃敢前詣幸不深責<lb/>
　　　又<lb/>
真陽一見大慰夙昔怱遽就别悵惘可知行役紛紛且<lb/>
未有便尚稽馳問専使辱書具審下車以來台候康健<lb/>
<pb n="KR4d0076_WYG_085-9a"/>
感慰兼集某䝉被如昨更五六日離韶愈逺左右伏冀<lb/>
為國自重<lb/>
　　　又<lb/>
前䝉借示新詩久矣不見斯作也然世俗識真者少獨<lb/>
唱誰和帳勾謝民師公若不以位貌為間亦庶幾於班<lb/>
斤郢斵也老拙百念灰寂獨一觴一詠亦未能忘陋句<lb/>
數首録寄以為一笑手啓上謝恃知照不深責也<lb/>
　　　又<lb/>
<pb n="KR4d0076_WYG_085-9b"/>
某再拜般家人䝉輟借行計遂辦非眷念特達何以及<lb/>
此言謝不盡悚息而巳<lb/>
　　　又<lb/>
近因還使上問必巳聞達連雨凝隂逺想台候康勝某<lb/>
䝉庇粗遣已達䖍州少留須水渡更半月行也南海静<lb/>
治有足樂者想聞妙唱自南而北也後㑹未期萬萬若<lb/>
時為國自重<lb/>
　　　與歐陽晦夫<lb/>
<pb n="KR4d0076_WYG_085-10a"/>
愁霖終日坐企談晤不審尊候佳否地獄變相巳䟦其<lb/>
後可詳味之似有補於世者并字數紙納去某所苦巳<lb/>
平無憂聞少㳺惡耗兩日為之食不下然來卒說得滅<lb/>
裂未足全信非久唐簿必有書來言旦夕話别次仁人<lb/>
之餽固當捧領但以離海南修人争致贍遺受之則若<lb/>
饕餮然所以一路俱不受若至此獨拜寵賜則見罪者<lb/>
必衆謹令馳納千萬恕察仍寢來耗幸甚幸甚<lb/>
　　　答陳承務二首<lb/>
<pb n="KR4d0076_WYG_085-10b"/>
傾蓋一笑慰喜殊深奉違信宿懷想不巳亟辱手教且<lb/>
喜起居佳勝巳到䝉里承丈丈借差人轎孤旅獲濟感<lb/>
幸不可言愈逺萬萬若時自重<lb/>
　　　又<lb/>
孤拙困踣言無足采足下獨悦之少年敏鋭所存如此<lb/>
實増欽歎然此事以臨利害不變為難也<lb/>
　　　答南華明老三首<lb/>
衰病復還南華深欲一别祖師因見仁者遽辱専使恵手<lb/>
<pb n="KR4d0076_WYG_085-11a"/>
書何慰如之即日履此薄寒法履佳勝旦夕離英但江<lb/>
路方欲寸進不即㑹見企望之極惟萬萬為衆自重<lb/>
　　　又<lb/>
流浪臭濁久矣道眼多可傾蓋如舊清游累日一洗無<lb/>
餘幸甚幸甚専使恵手書具聞别後法體安穏為慰久<lb/>
留贛上待水猶更旬日南望山門馳神杳靄更祈若時<lb/>
為衆保練<lb/>
　　　又<lb/>
<pb n="KR4d0076_WYG_085-11b"/>
某以促裝登舟冗甚作書極草草寵示四韻可謂竒特<lb/>
聊答四句想大笑也石刻已領感感潘生果作墨否如<lb/>
成寄一丸伯固念親懷歸甚矣道話解之<lb/>
　　　答錢濟明二首<lb/>
去嵗海南得所寄異士大彤清中丹一丸即時服之下<lb/>
田休休焉蓋數日後又得迨所賫來手書今又領教誨<lb/>
及清詩數篇髙妙絶俗想見謫居以來探道著書雲升<lb/>
川増可慕可畏可歎可賀也及録示訓詞誨以所不及<lb/>
<pb n="KR4d0076_WYG_085-12a"/>
此曽子所謂愛人以徳者敬遵用不敢忘幸甚幸甚<lb/>
　　　又<lb/>
已到䖍州二月十間方離此此行决往常州居住不知<lb/>
郡中有屋可得以典買者否如無可居即欲往舒州真<lb/>
州皆可如聞常州東門外有裴氏宅出賣䖍士霍子侔<lb/>
大夫言告公令一幹事人與問當若果可居為問其直<lb/>
幾何度力所及即徑往議之俟至金陵當别遣人咨稟<lb/>
也若遂此事與公杖履往還樂此餘年踐哀詞中始願<lb/>
<pb n="KR4d0076_WYG_085-12b"/>
也張嘉父今安在想日益不止塗中見秦少㳺奄忽為<lb/>
天下惜此人物哀痛至今聞魯直無咎輩皆起而公獨<lb/>
為猘子所齧尚棲遲田間聖主天縦幽蔀畢照公豈久<lb/>
廢者惟萬萬寛中自厚<lb/>
　　　又<lb/>
某忽又聞公有閨門之戚悲惋不巳賢淑令人久同憂<lb/>
患乍失内助哀獨何堪然人生此苦十人而九結髪偕<lb/>
老殆無而僅有也惟深照痛遣勿留胸次令子哀疚難<lb/>
<pb n="KR4d0076_WYG_085-13a"/>
堪惟當勉為親庭節減摧慕本欲作慰疏適旅中有少<lb/>
紛擾燈下倦怠不能及也千萬恕察某若住常即自與<lb/>
公相聚若常不可居亦須到潤與程徳孺相見公若枉<lb/>
駕一至金山又幸也<lb/>
　　　答蘇伯固三首<lb/>
人至辱書承别後起居佳勝感慰深矣念親懐舊之心<lb/>
何時可以易此顧未有以為計當且少安之神眀知公<lb/>
心如此當自有感應非久見師是當謀之某留䖍州巳<lb/>
<pb n="KR4d0076_WYG_085-13b"/>
四十日雖得舟猶在贛外更五七日乃乗小舫往即之<lb/>
勞費百端又到此長少臥病幸而皆愈僕卒死者六人<lb/>
可駭住處非舒則常老病唯退為上䇿子由聞巳歸至<lb/>
潁昌矣㑹合何日萬萬保嗇<lb/>
　　　又<lb/>
某凡百如昨但撫視易書論語三書即覺此生不虛過<lb/>
如來書所諭其他何足道三復誨語欽誦不巳寄恵鍾<lb/>
乳及檀香大濟要用乳巳足剰不煩更寄也感愧之至<lb/>
<pb n="KR4d0076_WYG_085-14a"/>
江晦叔已到霍子侔往太和聽命三兒子皆促裝登舟<lb/>
未暇上狀春暉亭記亦以忙未暇作少間當為作也令<lb/>
子疾知減退可喜可喜<lb/>
　　　又<lb/>
住計龍舒為多大盆如命取去為暑中浮𤓰沉李之一<lb/>
快也論語說得暇當録呈源脩二老行當見之并道所<lb/>
諭也到䖍州日往諸刹逰覽始見中原氣象泰然不肉<lb/>
而肥矣何時得與公久聚盡發所藴相分付耶龍舒聞<lb/>
<pb n="KR4d0076_WYG_085-14b"/>
有一官庄可買已託人問之若遂則一生足食杜門矣<lb/>
燈下倦書不盡所懷<lb/>
　　　與錢志仲三首<lb/>
兩日不見渴仰兼懷竊惟起居佳勝昨日水東尋幽訪<lb/>
古頗有所得恐欲知之藥方巳領感感<lb/>
　　　又<lb/>
流落晚塗始獲瞻奉顧遇之重有過平生幸甚幸甚别<lb/>
來伏惟起居佳勝漲水遂失贛險不覺到吉皆徳庇所<lb/>
<pb n="KR4d0076_WYG_085-15a"/>
及其餘未易一一道謝也日逺後㑹未期豈免悵戀<lb/>
　　　又<lb/>
某去此不復滯留至安居處當縷細馳問不敢外輒用<lb/>
手啓恃深眷也烏絲當用寫道書一篇非久納上惡詩<lb/>
不足録也事簡客稀髙堂清風有足樂者想時復見念<lb/>
耶吉州幕栁致與之久故知其吏幹過人不能和衆多<lb/>
獲嫌忌然其實無他也憔悴將老矣念非大度盛徳孰<lb/>
能收而用之試以衆難必有可觀者藥有毒乃能巳疾<lb/>
<pb n="KR4d0076_WYG_085-15b"/>
馬不蹄齧多拙於行惟深念才難勿責全也若公遂成<lb/>
就之此子極有可採必為門下用恃明照僣言死罪死<lb/>
罪<lb/>
　　　與劉器之<lb/>
志仲本以烏絲欄求某録雜詩耳某自出意欲與寫廣<lb/>
成子解篇舟中熱倦遂忘之然此意終在也今豈可食<lb/>
言哉病不能作志仲書乞封此紙去<lb/>
　　　與冦君<lb/>
<pb n="KR4d0076_WYG_085-16a"/>
經宿雨涼起居佳勝昨辱迂顧稍聞餘論退想忠愍之<lb/>
英烈有慨乎中衰病不出無縁上謁少選解去惟萬萬<lb/>
自重<lb/>
　　　與人二首<lb/>
逺枉書教存問甚厚兼審比來起居佳勝慰感兼集寄<lb/>
示石刻仰佩至意何時㑹合少發所懷臨書但有慨歎<lb/>
　　　又<lb/>
某日望歸蜀耳終當過岐雍間徜徉少留以償宿昔之<lb/>
<pb n="KR4d0076_WYG_085-16b"/>
意君自名臣子才美漸著豈復久浮沉里中宜及今為<lb/>
樂異時一為世故所縻求此閒適豈可復得耶偶記舊<lb/>
與彭年一詩讀之蓋淚下也斯人有才而病廢故常多<lb/>
感慨可念可念聊復録此奉呈想亦為之惘然也<lb/>
　　　與宋漢傑二首<lb/>
某初仕即佐先公䝉顧遇之厚何時可忘流落濶逺不<lb/>
聞昆仲息耗每以惋歎辱書累幅話及疇昔良復慨然<lb/>
三十餘年矣如隔晨耳而前人彫喪略盡僕亦僅能生<lb/>
<pb n="KR4d0076_WYG_085-17a"/>
還人世一大夢俛仰百變無足怪者唐輔令兄今復何<lb/>
在未及奉書因信略道區區某只候水來即行矣餘留<lb/>
面盡<lb/>
　　　又<lb/>
前日裁謝草略重煩問訊眷意愈厚感愧不巳仍審起<lb/>
居佳勝寵賜新詩詞格甚美伏讀慰喜但恨衰晚無以<lb/>
當此嘉貺也<lb/>
　　　與胡郎仁脩三首<lb/>
<pb n="KR4d0076_WYG_085-17b"/>
某慰疏言不意變故奄罹艱疚伏惟孝誠深篤追慕痛<lb/>
裂荼毒難堪奈何奈何比日攀號愈逺摧毁何及伏惟<lb/>
順變従禮以全純孝某未獲躬詣靈幃臨書哽噎謹奉<lb/>
慰疏不次<lb/>
　　　又<lb/>
某得彭城書知太夫人捐館聞問哀痛不巳行役無便<lb/>
未果奉疏人至忽辱手書伏審攀慕之餘孝履粗遣至<lb/>
慰至慰某本欲居常得舍弟書促歸許下甚力今巳决<lb/>
<pb n="KR4d0076_WYG_085-18a"/>
計泝汴至陳留陸行歸許矣旦夕到儀真暫留令邁一<lb/>
到常可以欵見矣<lb/>
　　　又<lb/>
小二娘知持服不易且得無恙伯翁一行甚安健得翁<lb/>
翁二月書及三月内許州相識書皆言一宅康安亦得<lb/>
九郎書書字極長進今巳到太平州相次須一到潤州<lb/>
金山寺但無由至常州看小二娘有所幹所闕一一早<lb/>
道來萬萬自愛<lb/>
<pb n="KR4d0076_WYG_085-18b"/>
　　　與外生栁閎<lb/>
展如外生人來得書知奉太夫人康寧新婦外孫各無<lb/>
恙北歸萬里無足言者獨不見我令妹賢妹夫此心如<lb/>
割介夫何負亦早世念之痛不去心數年豈賢雋厄㑹<lb/>
耶相見當一慟以寫之茲不一一<lb/>
　　　與人二首<lb/>
嶺海濶絶不謂生還復得瞻奉慰幸之極比日履此秋<lb/>
涼起居佳福少選到岸即遂伏謁<lb/>
<pb n="KR4d0076_WYG_085-19a"/>
　　　又<lb/>
某疲病加乏使令輒用手啓通問恃公雅度濶略細謹<lb/>
耳然亦皇恐不可言也<lb/>
　　　答䖍人王正彦先生<lb/>
辱教承起居佳勝沐饋遺重増感灼茗布領抺皆珍物<lb/>
巳捧領訖今日與家人輩逰東禪及景徳如相訪就彼<lb/>
亦可<lb/>
　　　與程徳孺運使三首<lb/>
<pb n="KR4d0076_WYG_085-19b"/>
近䝉専使至䖍逺致時服寢衣之餽尋附啟布謝必達<lb/>
比日起居佳勝眷愛各康健某候水過贑今方達南康<lb/>
軍約程四月末間到真州當遣兒子邁往宜興取行李<lb/>
某當泊船𤓰洲以待之不知徳孺可因巡按至常潤相<lb/>
約同逰金山否患難之餘老兄弟復一相聚曠世竒事<lb/>
也可不略喻及餘萬萬自重<lb/>
　　　又<lb/>
某此行本欲居淮浙間近得子由書苦勸來潁昌相聚<lb/>
<pb n="KR4d0076_WYG_085-20a"/>
不忍違之已決従此計泝汴至陳留出陸也今有一狀<lb/>
干漕司一坐船乞早為差下令且在常州岸下候邁到<lb/>
彼乗來切望留意早早得之免滯留為幸懿叔必常得<lb/>
信令子新先輩必巳赴任未及書因家信道區區<lb/>
　　　又<lb/>
告為買杭州程奕筆百枝及越州紙二千幅常使及展<lb/>
手者各半不罪不罪正輔知巳到京非久上狀次乞因<lb/>
信致懇<lb/>
<pb n="KR4d0076_WYG_085-20b"/>
　　　答清涼長老<lb/>
昨辱佳頌見貺足為衰朽之光未縁面謝<lb/>
　　　答錢濟明三首<lb/>
人來領手教及二詩乃信北歸灾退併獲此佳寵幸甚<lb/>
幸甚又知詩人窮而後工然詩語朗練無衰氣如季札<lb/>
者聴亦有以知君之晩節也比日起居佳勝某此去不<lb/>
住滯然風水難必期公閒居難以逺涉須某到真遣人<lb/>
奉約與徳孺同來金山迺幸也所懷未易盡言併俟面<lb/>
<pb n="KR4d0076_WYG_085-21a"/>
陳唯萬萬自重<lb/>
　　　又<lb/>
某得來書乃知廖明略復官參寥落髪張嘉父春秋博<lb/>
士皆一時慶幸獨吾濟明尚未何也想必在旦夕因見<lb/>
參寥復服恨定慧欽老早化然彼視世夢幻安以復為<lb/>
兒子迨道其化於壽州時甚竒特想必聞其詳乃知小<lb/>
人能害其衣服爾至於其不可壞者乃當縁厄而愈勝<lb/>
爾舊有詩八首寄之巳寫付卓契順臨發乃取而燔之<lb/>
<pb n="KR4d0076_WYG_085-21b"/>
盖亦知其必厄於此等也今録呈濟明可為寫放舊居<lb/>
掛劒徐君之墓也欽詩乃極佳尋本末獲有法嗣否當<lb/>
載之其語録中契順又不知安在矣吾濟明刻舟求劍<lb/>
皆可笑也<lb/>
　　　又<lb/>
居常之計本久定矣為子由書來苦勸歸許以此胷中<lb/>
殊未定待面議决之所示孫君宅子甚感其厚意且為<lb/>
多謝上元令姪行見之矣王范二君處皆當力言也劉<lb/>
<pb n="KR4d0076_WYG_085-22a"/>
道人若能同濟眀来㑹深所望未敢奉書且為致此意<lb/>
　　　答廖眀略二首<lb/>
逺去左右俯仰十年相與更此百罹非復人事置之勿<lb/>
汚筆墨可也所幸平安復見天日彼數子者何辜獨先<lb/>
朝露吾儕皆可慶寧復戚戚於既往哉公議皎然榮辱<lb/>
竟安在其餘夢幻去來何啻蚊虻之過目前也矧公才<lb/>
學過人逺甚雖欲忘世而世不我忘晚節功名直恐不<lb/>
免爾老朽欲屏歸田里猶或得見蜂蟻之微尋以變滅<lb/>
<pb n="KR4d0076_WYG_085-22b"/>
終不足道區區仰念有以廣公之意者切欲啟事上答<lb/>
冗迫不能就惟深亮之<lb/>
　　　又<lb/>
衰陋之甚惟有歸田杜門面壁更無餘事示諭極過當<lb/>
讀之悚汗毗陵異政謡頌藹然至今不忘為民除穢以<lb/>
至蠆尾吳越户知之此非特兒子能言也聖主明如日<lb/>
月行遂展慶衆論如此目昏不能多書悚怍不巳<lb/>
　　　答孔毅夫二首<lb/>
<pb n="KR4d0076_WYG_085-23a"/>
久不通問計識其無它北歸所過皆公之舊迹或見清<lb/>
詩以増感歎忽辱手書及子由家訊窮塗一笑豈易得<lb/>
哉比日起居佳安眷聚各康寧仙舟想非久到闕某當<lb/>
老江淮間矣㑹合未期萬萬自重<lb/>
　　　又<lb/>
中間常父傾逝不能一奉慰疏但荒徼一慨而巳慚負<lb/>
至今承諭子由不甚覺老聞公亦蔚然如昔不肖雖皤<lb/>
然亦無苦恙劉器之乃是鐵人但逝者數子百身莫贖<lb/>
<pb n="KR4d0076_WYG_085-23b"/>
奈何江上微雨飲酒薄醉書不能謹<lb/>
　　　答蘇伯固<lb/>
辱書勞問愈厚實増感慨兼審尊體佳勝今日到金<lb/>
山寺下雖極艱澀然尚可寸進則且乗大舟以便幼累<lb/>
必不可前則固不可辭小艇也餘生未知所歸宿且一<lb/>
切信任乗流得坎行止非我也離英州日巳得玉局敕<lb/>
感恩之外實荷餘庇得來示又知少游乃至如此某全<lb/>
軀得還非天幸而何但益痛少游無窮巳也同貶死去<lb/>
<pb n="KR4d0076_WYG_085-24a"/>
大半最可惜者范純父及少游當為天下惜之奈何奈<lb/>
何子由想巳在巴陵得宫觀指揮計便沿流還潁昌某<lb/>
行無縁追及昨在途中風聞公下痢想安復矣<lb/>
　　　答王幼安三首<lb/>
索居八年未嘗一通問每以慚負屢得許下兒姪書云<lb/>
比來親族或㫁往來唯幼安昆仲待遇加厚聞之感激<lb/>
人來辱書累幅陳義慨然如接古人語信王謝風氣傳<lb/>
之有自也老病强答不復成語不罪不罪<lb/>
<pb n="KR4d0076_WYG_085-24b"/>
　　　又<lb/>
某初欲就食宜興今得子由書苦勸歸潁昌巳决意従<lb/>
之矣舟巳至廬山下不久當獲造謁未間冀若時保嗇<lb/>
　　　又<lb/>
䝉示諭過重雖愛念如此然憂患之餘未忘憂畏朋友<lb/>
當思有以保全之者過實之譽願為掩諱之也許暫假<lb/>
大第幸甚幸甚非所敢望也得託庇偏廡謹不敢薫汚<lb/>
稍定居當求數畝荒隙結茅而老焉若未即填溝壑及<lb/>
<pb n="KR4d0076_WYG_085-25a"/>
見伯仲功成而歸為鄉里房舍伏臘相勞問何樂如之<lb/>
餘非面莫究<lb/>
　　　答胡道師<lb/>
再過廬阜俯仰十九年陵谷草木皆失故態栖賢開先<lb/>
之勝殆忘其半幻景虛妄理固當爾獨山中道友契好<lb/>
如昔道在世外良非虛語道師又不逺數百里負笈相<lb/>
従秉燭相對恍若夢寐秋聲宿雲了然在吾目中矣幸<lb/>
甚幸甚乍别逺枉専使手書且審巳還舊隠起居勝常<lb/>
<pb n="KR4d0076_WYG_085-25b"/>
明日解舟愈逺萬萬以時自重<lb/>
　　　與李公擇<lb/>
逆風數日為左右滯留而孤旅䝉幸多矣但以久别得<lb/>
一見風度亦不復以别去為戚也比日伏惟起居佳勝<lb/>
小舟汎汎風浪聲中此懷又費照遣矣古鐵納上餘萬<lb/>
萬善愛<lb/>
　　　與黄師是三首<lb/>
比歸江淮間䝉四遣人墜教且致家信非眷念特深何<lb/>
<pb n="KR4d0076_WYG_085-26a"/>
以及此比日履兹畏暑起居清勝少御之除未滿公論<lb/>
但朝廷正欲君子在内耳行别展慶未間萬萬若時自<lb/>
重<lb/>
　　　又<lb/>
子厚得雷聞之驚歎彌日海康地雖逺無瘴癘舎弟居<lb/>
之一年甚安穏望以此開譬太夫人也<lb/>
　　　又<lb/>
人來兩捧教賜具審起居康勝仲子之戚惟當日逺日<lb/>
<pb n="KR4d0076_WYG_085-26b"/>
忘想痛割腸何所及中年以後出涕能令目闇此最可<lb/>
惜用鄙言慎勿出一滴也兒子之愛雖深比之自愛其<lb/>
目豈不有間幸深念之餘惟萬萬為國自重<lb/>
　　　與子由二首<lb/>
子由弟得黄師是遣人賫來四月二十二日書喜知近<lb/>
日安勝兄在真州與一家亦健行計南北凡幾變矣遭<lb/>
值如此可歎可笑兄已决計従弟之言向居潁昌行有<lb/>
日矣適值程徳孺過金山住㑹之并一二親故皆在坐<lb/>
<pb n="KR4d0076_WYG_085-27a"/>
頗聞北方事有决不可往潁昌近地居者事皆可信人<lb/>
所報大抵相忌安排攻擊者北行漸近决不靜爾今巳<lb/>
决計居常州借得一孫家宅極佳浙人相喜决不失所<lb/>
也更留真十數日便渡江往常逾年行役且此休息恨<lb/>
不得老境兄弟相聚此天也吾其如天何亦不知天果<lb/>
於兄弟終不相聚乎士君子作事但只於省力處行此<lb/>
行不遂相聚非本意甚省力避害也候到定疊一兩月<lb/>
方遣邁去注官迨去般家過則不離左右也葬地弟請<lb/>
<pb n="KR4d0076_WYG_085-27b"/>
一面果决八郎婦可用吾無不可用也更破十緍買地何<lb/>
如留作葬事千萬莫徇俗也林子中病傷寒十餘日便<lb/>
卒所獲幾何遺恨無窮哀哉兄萬有一稍起之命便具<lb/>
所苦疾狀力辭之與迨過閉户治田養性而巳千萬勿<lb/>
相念今託師是致此書<lb/>
　　　又<lb/>
程徳孺言弟令出銀二百星見借兄度手下尚未須如<lb/>
此已辭之矣徳孺兄弟意極佳感他感他數日熱甚舟<lb/>
<pb n="KR4d0076_WYG_085-28a"/>
中揮汗寫此不及作諸姪書且伸意夫人晚年且更慎<lb/>
䕶勿令小有疾副子孫意五郎婦更與照管慰安之便<lb/>
令五郎般挈也八郎續親極好但吾儕難自言可託人<lb/>
與說今師是已除太僕卿恐遂北行兄不能見又恐來<lb/>
省母蘇州若見當令探其意也少留真欲緝房緡令整<lb/>
齊也五娘七娘近皆得書與孫皆安胡郎亦有書來甚<lb/>
安行見之矣<lb/>
　　　與馮祖仁三首<lb/>
<pb n="KR4d0076_WYG_085-28b"/>
昨日奉辭瞻戀殊甚旦來孝履佳否先什輒巳題䟦鶴<lb/>
鹿馬三軸追行不暇題謹同納上祖仁方在疚更不煩<lb/>
逺出昨所云金山之行可罷也乍逺保重<lb/>
　　　又<lb/>
辱囬教及䝉以巖硯法醑嘉蔬珍果等為餉巳捧領訖<lb/>
顧無以當之適苦嗽昏倦裁謝草草<lb/>
　　　又<lb/>
辱牋教累幅文義粲然禮意兼重非老朽所敢當藏之<lb/>
<pb n="KR4d0076_WYG_085-29a"/>
巾笥以為光寵幸甚幸甚比日孝履何如到韶累日疲<lb/>
於人事又苦河魚之疾少留調理乃行益逺愈増瞻繫<lb/>
也嵗莫惟更節哀自重<lb/>
　　　與郭功甫二首<lb/>
昨辱寵臨久不聞語殊出意表蓋所謂得未嘗有也經<lb/>
宿起居佳勝閒居致厚餽拜賜慙感只今上謁次一面<lb/>
足矣幸不置酒<lb/>
　　　又<lb/>
<pb n="KR4d0076_WYG_085-29b"/>
某今日私忌未敢上謁辱詩和呈為一笑青皮一片不<lb/>
以餉公則無與嘗者矣<lb/>
　　　答孔毅父<lb/>
日至陽長仁者履之百順萃止病廢掩闗負暄獨坐醺<lb/>
然自得恨不同此佳味也呵呵誨諭過重乏人修寫迺<lb/>
以手簡為謝悚息<lb/>
　　　答畢先輩<lb/>
適辱従者臨貺書教禮意兼重殆非不肖所堪書詞髙<lb/>
<pb n="KR4d0076_WYG_085-30a"/>
妙伏讀増歎病不能冠帶遂不果見愧悚無地<lb/>
　　　與米元章九首<lb/>
嶺海八年親友曠絶亦未嘗闗念獨念吾元章邁往凌<lb/>
雲之氣清雄絶世之文超妙入神之字何時見之以洗<lb/>
我積嵗瘴毒耶今真見之矣餘無足云者<lb/>
　　　又<lb/>
兩日來疾有増無減雖遷閘外風氣稍清但虚乏不能<lb/>
食口殆不能言也兒子於何處得寳月觀賦琅然誦之<lb/>
<pb n="KR4d0076_WYG_085-30b"/>
老夫卧聴之未半蹶然而起恨二十年相従知元章不<lb/>
盡若此賦當過古人不論今世也天下豈常如我輩瞶<lb/>
瞶耶公不久當自有大名不勞我輩說也若欲與公談<lb/>
則實未能想當更後數日耶<lb/>
　　　又<lb/>
某昨日歸臥遂夜海外久無此熱殆不能堪栁子厚所<lb/>
謂意象非中國人也宗相遂棄世當為天下惜也餘非<lb/>
面莫究<lb/>
<pb n="KR4d0076_WYG_085-31a"/>
　　　又<lb/>
某兩日病不能動口亦不欲言但困臥耳承示太宗草<lb/>
聖及謝帖皆不敢於病中草草題䟦謹具馳納俟小愈<lb/>
也河水汚濁下流薫蒸益病今日當遷往通濟停泊雖<lb/>
不當逺去左右且就快風活水一洗病滯稍健當奉談<lb/>
笑也<lb/>
　　　又<lb/>
昨日詩發一笑耳慎勿刻石太師雄篇巳領夾軸且留<lb/>
<pb n="KR4d0076_WYG_085-31b"/>
下<lb/>
　　　又<lb/>
數日不聞來音謂不我顧復渡江矣辱教即承起居佳<lb/>
勝感慰倍常匆匆布謝<lb/>
　　　又<lb/>
某昨日啖冷過度夜暴下旦復疲甚食黄耆粥甚美臥<lb/>
閱四印竒古失病所在明日㑹食乞且罷需稍健或雨<lb/>
過翛然時也印却納<lb/>
<pb n="KR4d0076_WYG_085-32a"/>
　　　又<lb/>
某食則脹不食則羸甚昨夜通旦不交睫端坐飽蚊子<lb/>
耳不知今夕云何度示及古文幸甚謝帖未敢輕䟦欲<lb/>
書數句了無意思正坐老謬耳眠食皆未佳無縁遂東<lb/>
當續拜簡<lb/>
　　　又<lb/>
某一病幾不相見今日始覺有絲毫之減然未能作書<lb/>
也<lb/>
<pb n="KR4d0076_WYG_085-32b"/>
　　　與錢濟明三首<lb/>
一夜發熱不可言齒間出血如蚯蚓者無數迨曉乃止<lb/>
憊甚細察疾狀専是熱毒根源不淺當専用清涼藥巳<lb/>
令用人參麥門冬茯苓三味煑濃汁渴即少啜之餘藥<lb/>
皆罷也莊生聞在宥天下未聞治天下也如此而不愈<lb/>
則天也非吾過矣楊評事與一來亦佳到此諸親知所<lb/>
餉一無留者獨拜蒸作之餉切望只此而巳<lb/>
　　　又<lb/>
<pb n="KR4d0076_WYG_085-33a"/>
家有黄筌畫龍抜起兩山間隂威凜然舊作郡時以祈<lb/>
雨有應今夕具香燈試禱之濟明雖家居必不廢閔雨<lb/>
意可來燔一炷香否<lb/>
　　　又<lb/>
䝉示諭昨日所得過矣思無邪吾子自有老拙何為者<lb/>
神藥希代之寳理貫幽明未敢輕議少留諦觀俟従者<lb/>
見臨乃面論也妙啜見分幸甚所問巳得其端通緩頰<lb/>
否不倦日烈見顧為望<lb/>
<pb n="KR4d0076_WYG_085-33b"/>
　　　與徑山長老惟琳二首<lb/>
臥病五十日日以増劇巳頽然待盡矣兩日始微有生<lb/>
意亦未可必也適睡覺忽見刺字驚歎久之暑毒如此<lb/>
豈耆年者出山旅次時耶不審比來眠食何如某扶行<lb/>
不過數步亦不能久坐老師能相對臥談少頃即告晚<lb/>
涼更一訪<lb/>
　　　又<lb/>
嶺南萬里不能死而歸宿田野遂有不起之憂豈非命<lb/>
<pb n="KR4d0076_WYG_085-34a"/>
也夫然生死亦細故耳無足道者惟為佛為法為衆生<lb/>
自重<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4d0076_WYG_085-34b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　東坡全集巻八十五<lb/>
</p>
<p>
</p>
  </div>
<div>
                <head>東坡全集巻八十六</head>
    <p>
<pb n="KR4d0076_WYG_086-1a"/>
欽定四庫全書<lb/>
　東坡全集巻八十六　　　　宋　蘇軾　撰<lb/>
　　碑一十首<lb/>
　　　表忠觀碑<lb/>
熈寧十年十月戊子資政殿大學士右諫議大夫<lb/>
知杭州軍州事臣抃言故吳越國王錢氏墳廟及<lb/>
其父祖妃夫人子孫之墳在錢塘者二十有六在<lb/>
臨安者十有一皆蕪廢不治父老過之有流涕者<lb/>
<pb n="KR4d0076_WYG_086-1b"/>
謹按故武肅王鏐始以鄉兵破走黄巢名聞江淮<lb/>
復以八都兵討劉漢宏并越州以奉董昌而自居<lb/>
於杭及昌以越叛則誅昌而并越盡有浙東西之<lb/>
地傳其子文穆王元瓘至其孫忠顯王仁佐遂破<lb/>
李景兵取福州而仁佐之弟忠懿王俶又大出兵<lb/>
攻景以迎周世宗之師其後卒以國入覲三世四王<lb/>
與五代相終始天下大亂豪傑蜂起方是時以數州<lb/>
之地盗名字者不可勝數既覆其族延及於無辜之<lb/>
<pb n="KR4d0076_WYG_086-2a"/>
民罔有孑遺而呉越地方千里帶甲十萬鑄山煑海象<lb/>
犀珠玉之富甲於天下然終不失臣節貢獻相望於道<lb/>
是以其民至於老死不識兵革四時嬉逰歌鼓之聲相<lb/>
聞至于今不廢其有徳於斯民甚厚皇宋受命四方僣<lb/>
亂以次削平而蜀江南負其嶮逺兵至城下力屈勢窮<lb/>
然後束手而河東劉氏百戰守死以抗王師積骸為城<lb/>
釃血為池竭天下之力僅乃克之獨吳越不待告命封<lb/>
府庫籍郡縣請吏于朝視去其國如去傳舍其有功於<lb/>
<pb n="KR4d0076_WYG_086-2b"/>
朝廷甚大昔竇融以河西歸漢光武詔右扶風修理其<lb/>
祖父墳塋祠以大牢今錢氏功徳殆過於融而未及百<lb/>
年墳廟不治行道傷嗟甚非所以勸奬忠臣慰答民心<lb/>
之義也臣願以龍山廢佛祠曰妙因院者為觀使錢氏<lb/>
之孫為道士曰自然者居之凢墳廟之在錢塘者以付<lb/>
自然其在臨安者以付其縣之净土寺僧曰道微嵗各<lb/>
度其徒一人使世掌之籍其地之所入以時修其祠宇<lb/>
封殖其草木有不治者縣令丞察之甚者易其人庻幾<lb/>
<pb n="KR4d0076_WYG_086-3a"/>
永終不墜以稱朝廷待錢氏之意臣抃昧死以聞制曰<lb/>
可其妙因院改賜名曰表忠觀銘曰<lb/>
天目之山苕水出焉龍飛鳯舞萃于臨安篤生異人絶<lb/>
類離羣奮挺大呼從者如雲仰天誓江月星晦䝉强弩<lb/>
射潮江海為東殺宏誅昌奄有吳越金劵玉册虎符龍<lb/>
節大城其居包絡山川左江右湖控引島巒嵗時歸休<lb/>
以燕父老曄如神人玉帶毬馬四十一年寅畏小心厥<lb/>
篚相望大貝南金五朝昏亂罔堪託國三王相承以待<lb/>
<pb n="KR4d0076_WYG_086-3b"/>
有徳既獲所歸弗謀弗咨先王之志我維行之天胙忠<lb/>
孝世有爵邑允文允武子孫千億帝謂守臣治其祠墳<lb/>
母俾樵牧愧其後昆龍山之陽巋焉新宫匪私于錢唯<lb/>
以勸忠非忠無君非孝無親凢百有位視此刻文<lb/>
　　　宸奎閣碑<lb/>
皇祐中有詔廬山僧懷璉住京師十方浄因禪院召對<lb/>
化成殿問佛法大意奏對稱㫖賜號大覺禪師是時北<lb/>
方之為佛者皆留於名相囿於因果以故士之聰明超<lb/>
<pb n="KR4d0076_WYG_086-4a"/>
軼者皆鄙其言詆為蠻夷下俚之說璉獨指其妙與孔<lb/>
老合者其言文而真其行峻而通故一時士大夫喜從<lb/>
之㳺遇休沐日璉未盥漱而戸外之屨滿矣仁宗皇帝<lb/>
以天縱之能不由師傅自然得道與璉問答親書頌詩<lb/>
以賜之凡十有七篇至和中上書乞歸老山中上曰山<lb/>
即如如體也將安歸乎不許治平中再乞堅甚英宗皇<lb/>
帝留之不可賜詔許自便璉既渡江少留于金山西湖<lb/>
遂歸老于四明之阿育王山廣利寺四明之人相與出<lb/>
<pb n="KR4d0076_WYG_086-4b"/>
力建大閣藏所賜頌詩榜之曰宸奎時京師始建寳文<lb/>
閣詔取其副本藏焉且命嵗度僧一人璉歸山二十有<lb/>
三年年八十有三臣留守杭州其徒使來告曰宸奎閣<lb/>
未有銘君逮事昭陵而與吾師㳺㝡舊其可以辭臣謹<lb/>
按古之人君號知佛者必曰漢明梁武其徒蓋常以籍<lb/>
口而繪其像于壁者漢明以察為明而梁武以弱為仁<lb/>
皆縁名失實去佛逺甚恭惟仁宗皇帝在位四十二年<lb/>
未嘗廣度僧尼崇侈寺廟干戈斧質未嘗有所私貸而<lb/>
<pb n="KR4d0076_WYG_086-5a"/>
升遐之日天下歸仁焉此所謂得佛心法者古今一人<lb/>
而已璉雖以出世法度人而持律嚴甚上嘗賜以龍腦<lb/>
鉢盂璉對使者焚之曰吾法以壞色衣以瓦鐵食此鉢<lb/>
非法使者歸奏上嘉歎久之銘曰巍巍仁皇體合自然<lb/>
神耀得道非有師傳維道人璉逍遥自在禪律並行不<lb/>
相留礙於穆頌詩我既其文惟佛與佛乃識其真咨爾<lb/>
東南山君海王時節來朝以謹其藏<lb/>
　　　上清儲祥宫碑<lb/>
<pb n="KR4d0076_WYG_086-5b"/>
元祐六年六月丙午制詔臣軾上清儲祥宫成當書其<lb/>
事于石臣軾拜手稽首言曰臣以書命待罪北門記事<lb/>
之成職也然臣愚不知宫之所以廢興與凡材用之所<lb/>
從出敢昧死請乃命有司具其事以詔臣軾始太宗皇<lb/>
帝以聖文神武佐太祖定天下既即位盡以太祖所賜<lb/>
金帛作上清宫朝陽門之内旌興王之功且為五代兵<lb/>
革之餘遺民赤子請命上帝以至道元年正月宫成民<lb/>
不知勞天下頌之至慶歴三年十二月有司不戒于火<lb/>
<pb n="KR4d0076_WYG_086-6a"/>
一夕而燼自是為荆棘瓦礫之埸凡三十七年元豐二<lb/>
年二月神宗皇帝始命道士王太初居宫之故地以法<lb/>
籙符水為民禳禬民趨歸之稍以其力修復祠宇詔用<lb/>
日者言以宫之所在為國家子孫地乃賜名上清儲祥<lb/>
宫且賜度牒與佛廟神祠之遺利為錢一千七百四十<lb/>
七萬又以官田十四頃給之刻玉如漢張道陵所用印<lb/>
及所被冠佩劒履以賜太初所以寵之者甚備宫未成<lb/>
者十八而太初卒太皇太后聞之喟然歎曰民不可勞<lb/>
<pb n="KR4d0076_WYG_086-6b"/>
也兵不可役也大司徒錢不可發也而先帝之意不可<lb/>
以不成乃勑禁中供奉之物務從約損斥賣珠玉以巨<lb/>
萬計凡所謂以天下養者悉歸之儲祥積㑹所賜為錢<lb/>
一萬七千六百二十八萬而宫乃成内出白金六千三<lb/>
百餘兩以為香火𤓰華之用召道士劉應真嗣行太初<lb/>
之法命入内供奉官陳衍典領其事起四年之春訖六<lb/>
年之秋為三門兩廡中大殿三旁小殿九鐘經樓二石<lb/>
壇一建齋殿于東以待臨幸築道館于西以居其徒凢<lb/>
<pb n="KR4d0076_WYG_086-7a"/>
七百餘間雄麗靖深為天下偉觀而民不知有司不與<lb/>
焉嗚呼其可謂至徳也巳矣臣謹按道家者流本出於<lb/>
黄帝老子其道以清浄無為為宗以虚明應物為用以<lb/>
慈儉不争為行合於周易何思何慮論語仁者静壽之<lb/>
說如是而已自秦漢以來始用方士言乃有飛仙變化<lb/>
之術黄庭大洞之法太上天真木公金母之號延康赤<lb/>
明龍漢開皇之紀天皇太一紫微北極之祀下至於丹<lb/>
藥竒技符籙小數皆歸於道家學者不能必其有無然<lb/>
<pb n="KR4d0076_WYG_086-7b"/>
臣嘗竊論之黄帝老子之道本也方士之言末也修其<lb/>
本而末自應故仁義不施則韶濩之樂不能以䧏天神<lb/>
忠信不立則射鄉之禮不能以致刑措漢興蓋公治黄<lb/>
老而曹參師其言以謂治道貴清静而民自定以此為<lb/>
政天下歌之曰蕭何為法顜若畫一曹參代之守而勿<lb/>
失載其清静民以寧壹其後文景之治大率依本黄老<lb/>
清心省事薄歛緩獄不言兵而天下冨臣觀上與太皇<lb/>
太后所以治天下者可謂至矣檢身以律物故不怒而<lb/>
<pb n="KR4d0076_WYG_086-8a"/>
威捐利以予民故不藏而富屈已以消兵故不戰而勝<lb/>
虚心以觀世故不察而明雖黄帝老子其何以加此本<lb/>
既立矣則又惡衣菲食卑宫室陋器用斥其贏餘以成<lb/>
此宫上以終先帝未究之志下以為子孫無疆之福宫<lb/>
成之日民大和㑹鼓舞謳歌聲聞于天天地喜答神祇<lb/>
來格祝史無求福禄自至時萬時億永作神主故曰修<lb/>
其本而末自應豈不然哉臣既書其事皇帝若曰大哉<lb/>
太祖之功太宗之徳神宗之志而聖母成之汝作銘詩<lb/>
<pb n="KR4d0076_WYG_086-8b"/>
而朕書其首曰上清儲祥宫碑臣軾拜手稽首獻銘曰<lb/>
天之蒼蒼正色非耶其視下也亦若斯耶我作上清儲<lb/>
祥之宫無以來之其肯我從元祐之政媚于上下何修<lb/>
何營曰是四者民懷其仁吏服其㢘鬼畏其正神予其<lb/>
謙帝既子民維子之視云何事帝而瘠其子允哲文母<lb/>
以公滅私作宫千柱人初不知於皇祖宗在帝左右風<lb/>
馬雲車從帝來狩閱視新宫察民之言佑我文母及其<lb/>
孝孫孝孫來饗左右耆耉無競惟人以燕我後多士為<lb/>
<pb n="KR4d0076_WYG_086-9a"/>
祥文母所培我膺受之篤其成材千石之鐘萬石之簴<lb/>
相以銘詩震于四海<lb/>
　　　昭靈侯廟碑<lb/>
昭靈侯南陽張公諱路斯隋之初家于潁上縣仁社村<lb/>
年十六中明經第唐景龍中為宣城令以才能稱夫人<lb/>
石氏生九子自宣城罷歸常釣于焦氏臺之隂一日顧<lb/>
見釣處有宫室樓殿遂入居之自是夜出旦歸歸輒體<lb/>
寒而濕夫人驚問之公曰我龍也蓼人鄭祥逺者亦龍<lb/>
<pb n="KR4d0076_WYG_086-9b"/>
也與我争此居明日當戰使九子助我領有綘綃者我<lb/>
也青綃者鄭也明日九子以弓矢射青綃者中之怒而<lb/>
去公亦逐之所過為谿谷以達于淮而青綃者投于合<lb/>
淝之西山以死為龍穴山九子皆化為龍而石氏葬闗<lb/>
洲公之兄為馬歩使者子孫散居潁上其墓皆存焉事<lb/>
見于唐布衣趙耕之文而傳于淮潁間父老之口載于<lb/>
歐陽文忠公之集古録云自景龍以來潁人世祠之于<lb/>
焦氏臺乾寧中刺史王敬蕘始大其廟有宋乾徳中蔡<lb/>
<pb n="KR4d0076_WYG_086-10a"/>
州大旱其刺史司超聞公之靈築祠于蔡既雨翰林學<lb/>
士承㫖陶榖為記其事葢自淮南至于蔡許陳汝皆奔<lb/>
走奉祠景徳中諌議大夫張秉奉詔益新潁上祠宇而<lb/>
熈寧中司封郎中張徽奏乞爵號詔封公昭靈侯石氏<lb/>
柔應夫人廟有穴五往往見變異出雲雨或投器穴中<lb/>
則見于池而近嵗有得蛻骨于池者金聲玉質輕重不<lb/>
常今藏廟中元祐六年秋旱甚郡守龍圖閣學士左朝<lb/>
奉郎蘇軾迎致其骨于西湖之行祠與吏民禱焉其應<lb/>
<pb n="KR4d0076_WYG_086-10b"/>
如響乃益治其廟作碑而銘之銘曰<lb/>
維古至人冷然乘風變化往來不私其躬道本於仁仁<lb/>
故能勇有殺有生以仁為終相彼幻身何適不通地行<lb/>
為人天飛為龍惠于有生我則從之淮潁之間篤生張<lb/>
公跨歴隋唐顯于有宋上帝寵之先帝封之昭于一方<lb/>
萬靈宗之哀我潁民處瘠而窮地傾東南潦水所鍾忽<lb/>
焉歸壑千里一空公居其間拯溺吊凶救療疾癘驅攘<lb/>
螟蟲開闔抑揚孰知其功坎坎擊鼓巫師老農斗酒隻<lb/>
<pb n="KR4d0076_WYG_086-11a"/>
鷄四簋其饛度公之居貝闕珠宫揆公之食瓊醴玉饔<lb/>
何以稱之我愧于中公之所饗惟誠與㳟誠在平格無<lb/>
傷農工恭不在外洗濯厥胷以此事神神聽則聰敢有<lb/>
不然上帝之恫<lb/>
　　　潮州韓文公廟碑<lb/>
匹夫而為百世師一言而為天下法是皆有以參天地<lb/>
之化闗盛衰之運其生也有自來其逝也有所為矣故<lb/>
申吕自嶽降而傳說為列星古今所傳不可誣也孟子<lb/>
<pb n="KR4d0076_WYG_086-11b"/>
曰吾善養吾浩然之氣是氣也寓於尋常之中而塞乎<lb/>
天地之間卒然遇之則王公失其貴晉楚失其富良平<lb/>
失其智賁育失其勇儀秦失其辯是孰使之然哉其必<lb/>
有不依形而立不恃力而行不待生而存不隨死而亡<lb/>
者矣故在天為星辰在地為河嶽幽則為鬼神而明則<lb/>
復為人此理之常無足恠者自東漢以來道䘮文弊異<lb/>
端並起歴唐正觀開元之盛輔以房杜姚宋而不能救<lb/>
獨韓文公起布衣談笑而麾之天下靡然從公復歸於<lb/>
<pb n="KR4d0076_WYG_086-12a"/>
正葢三百年於此矣文起八代之衰而道濟天下之溺<lb/>
忠犯人主之怒而勇奪三軍之帥豈非參天地闗盛衰<lb/>
浩然而獨存者乎蓋嘗論天人之辨以謂人無所不至<lb/>
惟天不容偽智可以欺王公不可以欺豚魚力可以得<lb/>
天下不可以得匹夫匹婦之心故公之精誠能開衡山<lb/>
之雲而不能回憲宗之惑能馴鱷魚之暴而不能弭皇<lb/>
甫鎛李逢吉之謗能信於南海之民廟食百世而不能<lb/>
使其身一日安於朝廷之上蓋公之所能者天也所不<lb/>
<pb n="KR4d0076_WYG_086-12b"/>
能者人也始潮人未知學公命進士趙徳為之師自是<lb/>
潮之士皆篤於文行延及齊民至于今號稱易治信乎<lb/>
孔子之言君子學道則愛人而小人學道則易使也潮<lb/>
人之事公也飲食必祭水旱疾疫凡有求必禱焉而廟<lb/>
在刺史公堂之後民以出入為艱前守欲請諸朝作新<lb/>
廟不果元祐五年朝散郎王君滌來守是邦凡所以養<lb/>
士治民者一以公為師民既恱服則出令曰願新公廟<lb/>
者聽民讙趨之卜地於州城之南七里朞年而廟成或<lb/>
<pb n="KR4d0076_WYG_086-13a"/>
曰公去國萬里而謫于潮不能一嵗而歸没而有知其<lb/>
不眷戀于潮審矣軾曰不然公之神在天下者如水之<lb/>
在地中無所往而不在也而潮人獨信之深思之至焄<lb/>
蒿悽愴若或見之譬如鑿井得泉而曰水專在是豈理<lb/>
也哉元豐七年詔封公昌黎伯故榜曰昌黎伯韓文公<lb/>
之廟潮人請書其事于石因作詩以遺之使歌以祀公<lb/>
其詞曰<lb/>
公昔騎龍白雲鄉手抉雲漢分天章天孫為織雲錦裳<lb/>
<pb n="KR4d0076_WYG_086-13b"/>
飄然乘風來帝旁下與濁世掃粃糠西㳺咸池畧扶桑<lb/>
草木衣被昭回光追逐李杜參翺翔汗流籍湜走且僵<lb/>
滅没倒景不可望作書詆佛譏君王要觀南海窺衡湘<lb/>
歴舜九疑弔英皇祝融先驅海若藏約束蛟鰐如驅羊<lb/>
鈞天無人帝悲傷謳吟下招遣巫陽犦牲雞卜羞我觴<lb/>
於粲荔丹與蕉黄公不少留我涕滂翩然被髪下大荒<lb/>
　　　峻靈王廟碑<lb/>
古者王室及大諸侯國皆有寳周有琬琰大玉魯有夏<lb/>
<pb n="KR4d0076_WYG_086-14a"/>
后氏之璜皆所以守其社稷鎮撫其人民也唐代宗之<lb/>
世有比丘尼若夢怳惚見上帝者得八寳以獻諸朝且<lb/>
傳帝命曰中原兵久不解腥聞于天故以此寳鎮之則<lb/>
改元寳應以是知天亦分寳以鎮世也自徐聞渡海歴<lb/>
瓊至儋又西至昌化縣西北二十里有山秀峙海上石<lb/>
峰巉然若巨人冠㡌西南向而坐者俚人謂之山胳膊<lb/>
而偽漢之世封山神為鎮海廣徳王五代之末南夷有<lb/>
知望氣者曰是山有寳氣上達于天艤舟其下斵山發<lb/>
<pb n="KR4d0076_WYG_086-14b"/>
石以求之夜半大風浪駕其舟空中碎之石峰下夷皆<lb/>
溺死儋之父老猶有及見敗舟山上者今獨有矴石存<lb/>
焉耳天地之寳非人所得睥睨者晉張華使其客雷煥<lb/>
發酆城獄取寳劒佩之華終以忠遇旤坐此也夫今此<lb/>
山之上上帝賜寳以奠南極而貪冐無知之夷欲以力<lb/>
取而已有之其誅死宜哉皇宋元豐五年七月詔封山<lb/>
神為峻靈王用部使者承議郎彭次雲之請也紹聖四<lb/>
年七月瓊州別駕蘇軾以罪譴于儋至元符三年五月<lb/>
<pb n="KR4d0076_WYG_086-15a"/>
有詔徙㢘州自念謫居海南三嵗飲鹹食腥陵暴颶霧<lb/>
而得還者山川之神實相之再拜稽首西嚮而辭焉且<lb/>
書其事碑而銘之山有石池産紫鱗魚民莫敢犯石峯<lb/>
之側多荔支黄柑得就食持去則有風雹之變其銘曰<lb/>
瓊崖千里塊海中民夷錯居古相䝉方壺蓬萊此別宫<lb/>
峻靈獨立秀且雄為帝守寳甚嚴恭庇廕嘉榖嵗屢豐<lb/>
小大逍遥逺鰕龍鶢鶋安棲不避風我浮而西今復東<lb/>
銘碑曄然照無窮<lb/>
<pb n="KR4d0076_WYG_086-15b"/>
　　　伏波將軍廟碑<lb/>
漢有兩伏波皆有功徳於嶺南之民前伏波邳離路侯<lb/>
也後伏波新息馬侯也南越自三代不能有秦雖稍通<lb/>
置吏旋復為夷邳離始伐滅其國開九郡然至東漢二<lb/>
女子側貳反嶺南震動六十餘城世祖初平天下民勞<lb/>
厭兵方閉玉闗謝西域况南荒何足以辱王師非新息<lb/>
苦戰則九郡左袵至今矣由此論之兩伏波廟食於嶺<lb/>
南者均也古今所傳莫能定于一自徐聞渡海適朱崖<lb/>
<pb n="KR4d0076_WYG_086-16a"/>
南望連山若有若無杳杳一髪耳艤舟將濟眩栗䘮魄<lb/>
海上有伏波祠元豐中詔封忠顯王凡濟海者必卜焉<lb/>
曰某日可濟乎必吉而後敢濟使人信之如度量衡石<lb/>
必不吾欺者嗚呼非盛徳其孰能然自漢以來朱崖儋<lb/>
耳或置或否揚雄有言朱崖之棄捐之之力也否則介<lb/>
鱗易我衣裳此言施於當時可也自漢末至五代中原<lb/>
避亂之人多家於此今衣冠禮樂蓋斑斑然矣其可復<lb/>
言棄乎四州之人以徐聞為咽喉南北之濟者以伏波<lb/>
<pb n="KR4d0076_WYG_086-16b"/>
為指南事神其敢不恭軾以罪謫儋耳三年今乃獲遷<lb/>
海北往返皆順風念無以答神貺者乃碑而銘之銘曰<lb/>
至嶮莫測海與風至幽不仁此魚龍至信可恃漢兩公<lb/>
寄命一葉萬仞中自此而南洗汝胸撫循民夷必清通<lb/>
自此而北端汝躬屈信窮達常正忠生為人英没愈雄<lb/>
神雖無言意我同<lb/>
　　　淮隂侯廟碑<lb/>
應龍之所以為神者以其善變化而能屈伸也夏則天<lb/>
<pb n="KR4d0076_WYG_086-17a"/>
飛效其靈也冬則泥蟠避其害也當嬴氏刑慘網宻毒<lb/>
流海内銷鋒鏑誅豪俊將軍乃辱身汙節避世用晦志<lb/>
在鵲起豹變食全楚之租故受饋於漂母抱王霸之畧<lb/>
蓄英雄之壯圖志輕六合氣葢萬夫故忍恥跨下洎乎<lb/>
山鬼反璧天亡秦族遇知已之英主陳不世之竒策崛<lb/>
起蜀漢席捲闗輔戰必勝攻必尅掃强楚滅暴秦平齊<lb/>
七十城破趙二十萬乞食受辱惡足累大丈夫之功名<lb/>
哉然使水行未殞火流猶潜將軍則與草木同朽麋鹿<lb/>
<pb n="KR4d0076_WYG_086-17b"/>
俱死安能持太阿之柄雲飛龍驤起徒歩而取侯王噫<lb/>
自古英雄之士不遇機㑹委身草澤名堙滅而無稱者<lb/>
可勝道哉乃碑而銘之銘曰<lb/>
書軌新邦英雄舊里海霧朝翻山煙暮起宅臨舊楚廟<lb/>
枕清淮枯松折栢廢井荒臺我停單車思人望古淮隂<lb/>
少年有目無睹不知將軍用之如虎<lb/>
　　　司馬温公神道碑<lb/>
上即位之三年朝廷清明百揆時叙民安其生風俗一<lb/>
<pb n="KR4d0076_WYG_086-18a"/>
變異時薄夫鄙人皆洗心易徳務為忠厚人人自重恥<lb/>
言人過中國無事四夷稽首請命惟西羗夏人叛服不<lb/>
常懐毒自疑數入為冦上命諸將按兵不戰示以形勢<lb/>
不數月生致大首領果荘青宜結闕下夏人十數萬冦<lb/>
涇原至鎮戎城下五日無所得一夕遁去而西羗兀征<lb/>
聲延以其族萬人來䧏黄河始决曹村既築靈平復决<lb/>
小吳横流五年朔方騷然而今嵗之秋積雨彌月河不<lb/>
大溢及冬水入地益深有北流赴海復禹舊迹之勢凡<lb/>
<pb n="KR4d0076_WYG_086-18b"/>
上所欲不求而獲而其所惡不麾而去天下曉然知天<lb/>
意與上合庶幾復見至治之成家給人足刑措不用如<lb/>
咸平景徳間也或以問臣軾上與太皇太后安所施設<lb/>
而及此臣軾對曰在易大有上九自天祐之吉無不利<lb/>
孔子曰天之所助者順也人之所助者信也履信思乎<lb/>
順又以尚賢也是以自天祐之吉無不利今二聖躬信<lb/>
順以先天下而用司馬公以致天下士應是三徳矣且<lb/>
以臣觀之公仁人也天相之矣何以知其然也曰公以<lb/>
<pb n="KR4d0076_WYG_086-19a"/>
文章名於世而以忠義自結人主朝廷知之可也四方<lb/>
之人何自知之士大夫知之可也農商走卒何自知之<lb/>
中國知之可也九夷八蠻何自知之方其退居於洛𦕈<lb/>
然如顔子之在陋巷纍然如屈原之在陂澤其與民相<lb/>
忘也久矣而名震天下如雷霆如河漢如家至而日見<lb/>
之聞其名者雖愚無知如婦人孺子勇悍難化如軍伍<lb/>
夷狄以至於姦邪小人雖惡其害已仇而疾之者莫不<lb/>
歛袵變色咨嗟太息或至於流涕也元豐之末臣自登<lb/>
<pb n="KR4d0076_WYG_086-19b"/>
州入朝過八州以至京師民知其與公善也所在數千<lb/>
人聚而號呼於馬首曰寄謝司馬丞相慎毋去朝廷厚<lb/>
自愛以活百姓如是者蓋千餘里不絶至京師聞士大<lb/>
夫言公初入朝民擁其馬至不得行衛士見公擎跽流<lb/>
涕者不可勝數公懼而歸洛遼人夏人遣使入朝與吾<lb/>
使至虜中者虜必問公起居而遼人敇其邉吏曰中國<lb/>
相司馬矣慎母生事開邉隙其後公薨京師之民罷市<lb/>
而往弔鬻衣以致奠巷哭以過車者葢以千萬數上命<lb/>
<pb n="KR4d0076_WYG_086-20a"/>
戸部侍郎趙瞻内侍省押班馮宗道護其䘮歸葬瞻等<lb/>
既葬皆言民哭公哀甚如哭其私親四方來㑹葬者葢<lb/>
數萬人而嶺南封州父老相率致祭且作佛事以薦公<lb/>
者其詞尤哀炷薌於手頂以送公葬者凡百餘人而畫<lb/>
像以祠公者天下皆是也此豈人力也哉天相之也匹<lb/>
夫而能動天亦必有道矣非至誠一徳其孰能使之記<lb/>
曰惟天下之至誠為能盡其性能盡其性則能盡人之<lb/>
性能盡人之性則能盡物之性能盡物之性則可以贊<lb/>
<pb n="KR4d0076_WYG_086-20b"/>
天地之化育矣書曰惟尹躬暨湯咸有一徳克享天心<lb/>
又曰徳惟一動罔不吉徳二三動罔不凶或以千金與<lb/>
人而人不喜或以一言使人而人死之者誠與不誠故<lb/>
也稽天之潦不能終朝而一綫之溜可以達石者一與<lb/>
不一故也誠而一古之聖人不能加毫末於此矣而况<lb/>
公乎故臣論公之徳至於感人心動天地巍巍如此而<lb/>
蔽之以二言曰誠曰一公諱光字君實其先河内人晉<lb/>
安平獻王孚之後王之裔孫征東大將軍陽始葬今陜<lb/>
<pb n="KR4d0076_WYG_086-21a"/>
州夏縣洓水鄉子孫因家焉曽祖諱政以五代衰亂不<lb/>
仕贈太子太保祖諱炫舉進士試秘書省校書郎終於<lb/>
耀州富平縣令贈太子太傅考諱池寳元慶歴間名臣<lb/>
終於兵部郎中天章閣待制贈太師温國公曽祖妣薛<lb/>
氏祖妣皇甫氏妣聶氏皆封温國太夫人公始以進士<lb/>
甲科事仁宗皇帝至天章閣待制知諌院始發大議乞<lb/>
立宗子為後以安宗廟宰相韓琦等因其言遂定大計<lb/>
事英宗皇帝為諫議大夫龍圖閣直學士論陜西刺義<lb/>
<pb n="KR4d0076_WYG_086-21b"/>
勇為民患及内侍任守忠姦蠧乞斬以謝天下守忠竟<lb/>
以譴死又論濮安懿王當凖先朝封贈期親尊屬故事<lb/>
天下韙之事神宗皇帝為翰林學士御史中丞西戎部<lb/>
將嵬名山欲以横山之衆䧏公極論其不可納後必為<lb/>
邉患已而果然勸帝不受尊號遂為萬世法及王安石<lb/>
為相始行青苗助役農田水利謂之新法公首言其害<lb/>
以身争之當時士大夫不附安石言新法不便者皆倚<lb/>
公為重帝以公為樞宻副使公以言不行不受命乃以<lb/>
<pb n="KR4d0076_WYG_086-22a"/>
為端明殿學士出知永興軍遂以留司御史臺及提舉<lb/>
崇福宫退居於洛十有五年及上即位太皇太后攝政<lb/>
起公為門下侍郎遷正議大夫遂拜左僕射公首更詔<lb/>
書以開言路分別邪正進退其甚者十餘人旋罷保甲<lb/>
保馬市易及諸道新行鹽鐵茶法最後遂罷助役青苖<lb/>
方議取士擇守令監司以養民期於富而教之凛凛乎<lb/>
嚮至治矣而公卧病以元祐元年九月丙辰朔甍于位<lb/>
享年六十八太皇太后聞之慟上亦感涕不已時方祀<lb/>
<pb n="KR4d0076_WYG_086-22b"/>
明堂禮成不賀二聖皆臨其䘮哭之哀甚輟視朝贈太<lb/>
師温國公襚以一品禮服諡曰文正官其親屬十人公<lb/>
娶張氏禮部尚書存之女封清河郡君先公卒追封温<lb/>
國夫人子三人童唐皆早亡康今為秘書省校書郎孫<lb/>
二人植桓皆承奉郎以元祐二年正月辛酉葬于陜之<lb/>
夏縣凁水南原之晁村上以御篆表其墓道曰忠清粹<lb/>
徳之碑而其文以命臣軾臣葢嘗為公行狀而端明殿<lb/>
學士范鎮取以志其墓矣故其詳不復再見而獨論其<lb/>
<pb n="KR4d0076_WYG_086-23a"/>
大槩議者徒見上與太皇太后進公之速用公之盡而<lb/>
不知神宗皇帝知公之深也自士庶人至于卿大夫相<lb/>
與為賓師朋友道足以相信而權不足以相休戚然猶<lb/>
同巳則親之異已則疎之未有聞過而喜受誨而不怒<lb/>
者也而况於君臣之間乎方熈寧中朝廷政事與公所<lb/>
言無一不相違者書數十上皆盡言不諱蓋自敵以下<lb/>
所不能堪而先帝安受之非特不怒而巳乃欲以為左<lb/>
右輔弼之臣至為叙其所著書讀之於邇英閣不深知<lb/>
<pb n="KR4d0076_WYG_086-23b"/>
公而能如是乎二聖之知公也知之於既同而先帝之<lb/>
知公也知之於方異故臣以先帝為難昔齊神武皇帝<lb/>
寢疾告其子世宗曰侯景專制河南十四年矣諸將皆<lb/>
莫能敵惟慕容紹宗可以制之我故不貴留以遺汝而<lb/>
唐太宗亦謂髙宗汝於李勣無恩我今責出之汝當授<lb/>
以僕射乃出勣為疊州都督夫齊神武唐太宗雖未足<lb/>
以比隆先帝而紹宗與勣亦非公之流然古之人君所<lb/>
以為其子孫長計逺慮者類皆如此寧其身亡受知人<lb/>
<pb n="KR4d0076_WYG_086-24a"/>
之名而使其子孫專享得賢之利先帝知公如此而卒<lb/>
不盡用安知其意不出於此乎臣既書其事乃拜稽首<lb/>
而作詩曰<lb/>
於皇上帝子惠我民孰堪顧天惟聖與仁聖子受命如<lb/>
堯之初神母詔之匪亟匪徐聖神無心孰左右之民自<lb/>
擇相我興授之其相惟何太師温公公來自西一馬二<lb/>
童萬人環之如渴赴泉孰不見公莫如我先二聖忘已<lb/>
惟公是式公亦無我惟民是度民曰樂哉既相司馬爾<lb/>
<pb n="KR4d0076_WYG_086-24b"/>
賈于途我耕于野士曰時哉既用君實我後子先時不<lb/>
可失公如麟鳯不鷙不搏羽毛畢朝雄狡率服為政一<lb/>
年疾病半之功則多矣百年之思知公于異識公于微<lb/>
匪公之思神考是懷天子萬年四夷來同薦于清廟神<lb/>
考之功<lb/>
　　　趙清獻公神道碑<lb/>
故太子少師清獻趙公既薨之三年其子㞦除䘮來吿<lb/>
于朝曰先臣既葬而墓隧之碑無名與文無以昭示來<lb/>
<pb n="KR4d0076_WYG_086-25a"/>
世敢以請天子曰嘻茲予先正以惠術擾民如鄭子産<lb/>
以忠言摩上如晉叔向乃以愛直名其碑而又命臣軾<lb/>
為之文臣軾逮事仁宗皇帝葢嘗竊觀天地之盛徳而窺<lb/>
日月之末光矣未嘗行也而萬事莫不畢舉未嘗視也<lb/>
而萬物莫不畢見非有他術也善於用人而已惟清獻<lb/>
公擢自御史是時將用諌官御史必取天下第一流非<lb/>
學術才行備具為一世所髙者不與用之至重故言行<lb/>
計從有不十年而為近臣者言不當有不旋踵而黜者<lb/>
<pb n="KR4d0076_WYG_086-25b"/>
是非明辨而賞罰必信故士居其官者少妄而天子穆<lb/>
然無為坐視其成功姦宄消亡而忠良全安此則清獻<lb/>
公與其僚之功也公諱抃字閱道其先京兆奉天人唐<lb/>
徳宗世植為嶺南節度使植生隠為中書侍郎隠生光<lb/>
逢光裔並掌内外制皆為唐聞人五代之亂徙家于越<lb/>
公則植之十世從孫也曽祖諱曇深州司戸參軍祖諱<lb/>
湘廬州廬江尉始家于衢遂為西安人考諱亞才廣州<lb/>
南海主簿公既貴贈曾祖太子太保妣陳氏安國太夫人<lb/>
<pb n="KR4d0076_WYG_086-26a"/>
祖司徒妣袁氏崇國太夫人俞氏光國太夫人考開府<lb/>
儀同三司封榮國公妣徐氏魏國太夫人徐氏越國太<lb/>
夫人公少孤且貧刻意力學中景祐元年進士乙科為<lb/>
武安軍節度推官民有偽造印者吏皆以為當死公獨<lb/>
曰造在赦前而用在赦後赦前不用赦後不造法皆不<lb/>
死遂以疑讞之卒免死一府皆服閱嵗舉監潭之糧料<lb/>
嵗滿改著作佐郎知建州崇安徒通判宜州卒有殺人<lb/>
當死者方繫獄病癰未潰公使醫療之得不瘦死㑹赦<lb/>
<pb n="KR4d0076_WYG_086-26b"/>
以免公愛人之周類如此未幾以越國䘮廬于墓三年<lb/>
不宿于家縣榜其所居里為孝第處士孫處為作孝子<lb/>
傳終䘮起知泰州海陵復知蜀州江原還通判泗州泗<lb/>
守昬不事事監司欲罷遣之公獨左右其政而晦其所<lb/>
以然使若權不已出者守得以善去濠守以廩賜不如<lb/>
法士卒謀欲為變或以告守恐怖日未夕輒閉門不出<lb/>
轉運使徙公治濠公至從容如平日濠以無事曽公亮<lb/>
為翰林學士未識公而以臺官薦召為殿中侍御史彈<lb/>
<pb n="KR4d0076_WYG_086-27a"/>
劾不避權幸京師號公鐵面御史其言常欲朝廷別白<lb/>
君子小人以謂小人雖小過當力排而絶之後乃無患<lb/>
君子不幸而有詿誤當保持愛惜以成就其徳故言事<lb/>
雖切而人不厭温成皇后方葬始命參知政事劉沆監<lb/>
護其役及沆為相而領事如故公論其當罷以全國體<lb/>
復言宰相陳執中不學無術且多過失章十二上執中<lb/>
卒罷去王拱辰奉使契丹還為宣徽使公言拱辰平生<lb/>
所為及奉使不如法事命遂寢復言樞宻使王徳用翰<lb/>
<pb n="KR4d0076_WYG_086-27b"/>
林學士李淑不稱職皆罷去是時邵必為開封推官以<lb/>
前任常州失入徒罪自舉遇赦而猶罷監邵武酒稅吳<lb/>
充鞠真卿發禮院吏代書事吏以贖論而充真卿皆出<lb/>
知軍吕景初馬遵吳中復彈奏梁適適以罷相而景初<lb/>
等隨亦被逐馮京言吳充鞠真卿刁約不當以無罪黜<lb/>
而京亦奪修起居注公皆力言其非是必以復職知軍<lb/>
充真卿約景初遵皆召還京中復皆許補故闕先是吕<lb/>
秦出守徐蔡襄守泉吳奎守壽韓綘守河陽已而歐陽<lb/>
<pb n="KR4d0076_WYG_086-28a"/>
修乞蔡賈黯乞荆南公即上言近日正人賢士紛紛引<lb/>
去憂國之士為之寒心侍從之賢如修軰無幾今皆欲<lb/>
請郡者以正色立朝不能謟事權要傷之者衆耳修等<lb/>
由此不去一時名臣頼之以安仁宗晚嵗不豫而太子<lb/>
未定中外恟懼及上既康復公請擇宗室賢子弟教育<lb/>
於宫中封建任使以示天下大本巳而求郡得睦睦嵗<lb/>
為杭市羊公為移文却之民籍有茶稅而無茶地公為<lb/>
奏蠲之民至今稱焉移充梓州路轉運使未幾移益兩<lb/>
<pb n="KR4d0076_WYG_086-28b"/>
蜀地逺而民弱吏恣為不法州郡以酒食相饋餉衙前<lb/>
治厨傳破家相屬也公身帥以儉不從者請以違制坐<lb/>
之蜀風為之一變窮城小邑民或生而不識使者公行<lb/>
部無所不至父老驚喜相慰姦吏亦竦以右司諫召論<lb/>
事不折如前入内副都知鄧保信引退兵董吉以燒錬<lb/>
出入禁中公言漢文成五利唐普思静能李訓鄭注多<lb/>
依宦官以結主假藥術以市姦者也其漸不可啟宋庠<lb/>
為樞宻使選用武臣多不如舊法至有訴於上前者公<lb/>
<pb n="KR4d0076_WYG_086-29a"/>
陳其不可陳升之除樞宻副使公與唐介吕誨范師道<lb/>
同言升之交結宦官進不以道章二十餘上不省即居<lb/>
家待罪詔强起之乃乞補外二人皆相次去位公與言<lb/>
者亦罷公得䖍州地逺而民好訟人謂公不樂公欣然<lb/>
過家上冢而去既至遇吏民簡易嚴而不苛悉召諸縣<lb/>
令吿之為令當自任事勿以事諉郡苟事辦而民恱吾<lb/>
一無所問令皆喜争盡力䖍事為少獄以屢空改修鹽<lb/>
法疎鑿灨石民頼其利䖍當二廣之衝行者常自䖍易<lb/>
<pb n="KR4d0076_WYG_086-29b"/>
舟而北公間取餘材造舟得百艘移二廣諸郡曰仕宦<lb/>
之家有父兄没而不能歸者皆移文以遣當具舟載之<lb/>
至者既悉授以舟復量給公使物歸者相繼於道朝廷<lb/>
聞公治有餘力召知御史雜事不閱月為度支副使英<lb/>
宗即位奉使契丹還未至除天章閣待制河北都轉運<lb/>
使時賈昌朝以使相判大名府公欲按視府庫昌朝遣<lb/>
其屬來告曰前此監司未有按視吾事者公雖欲舉職<lb/>
恐事有不應法柰何公曰捨大名則列郡不服矣即徃<lb/>
<pb n="KR4d0076_WYG_086-30a"/>
視之昌朝初不說也前此有詔募義勇過期不足者徒<lb/>
二年州郡不時辦官吏當坐者八百餘人公被㫖督其<lb/>
事奏言河朔頻嵗豐熟故募不如數請寛其罪以俟農<lb/>
隙從之坐者得免而募亦隨足昌朝乃愧服曰名不虚<lb/>
得矣旋除龍圖閣直學士知成都公以寛治蜀蜀人安<lb/>
之初公為轉運使言蜀人有以妖祀聚衆為不法者其<lb/>
首既死其為從者宜特黥配及為成都適有此獄其人<lb/>
皆懼意公必盡用法公察其無他曰是特坐樽酒至此<lb/>
<pb n="KR4d0076_WYG_086-30b"/>
耳刑其為首者餘皆釋去蜀人愈愛之㑹榮諲除轉運<lb/>
使陛辭上面諭曰趙某為成都中和之政也神宗即位<lb/>
召知諫院故事近臣自成都還將大用必更省府不為<lb/>
諫官大臣為言上曰用趙某為諫官頼其言耳苟欲用<lb/>
之何傷及謝上謂曰聞卿匹馬入蜀以一琴一龜自隨<lb/>
為政簡易亦稱是耶公知上意將用其言即上疏論吕<lb/>
誨傅堯俞范純仁吕大防趙瞻趙鼎馬黙皆骨鯾敢言<lb/>
久譴不復無以慰縉紳之望上納其說郭逵除簽書樞<lb/>
<pb n="KR4d0076_WYG_086-31a"/>
宻院事公議不允公力言之即罷居三月擢右諌議大<lb/>
夫參知政事感激思奮面議政事有不盡者輒宻啓聞<lb/>
上手詔嘉之公與富弼曽公亮唐介同心輔政率以公<lb/>
議為主㑹王安石用事議論不恊既而司馬光辭樞宻<lb/>
副使臺諌侍從多以言事求去公言朝廷事有輕重體<lb/>
有大小財利於事為輕而民心得失為重青苗使者於<lb/>
體為小而禁近耳目之臣用捨為大今不罷財利而輕<lb/>
失民心不罷青苗使者而輕棄禁近耳目去重而取輕<lb/>
<pb n="KR4d0076_WYG_086-31b"/>
失大而得小非宗廟社稷之福臣恐天下自此不安矣<lb/>
言入即求去四上章不許熈寧三年四月復五上章除<lb/>
資政殿學士知杭州公素號寛厚杭之無頼子弟以此<lb/>
逆公皆駢聚為惡公知其意擇重犯者率黥配他州惡<lb/>
黨相帥遁去未幾徙青州因其俗朴厚臨以清浄時山<lb/>
東旱蝗青獨多麥蝗自淄齊來及境遇風退飛墮水而<lb/>
盡五年成都以戍卒為憂朝廷擇遣大臣為蜀人所愛<lb/>
信者皆莫如公遂以大學士知成都然意公必辭及見<lb/>
<pb n="KR4d0076_WYG_086-32a"/>
上曰近嵗無自政府復往者卿能為我行乎公曰陛下<lb/>
有言即法也豈顧有例哉上大喜公乞以便宜行事即<lb/>
日辭去至蜀黙為經畧而燕勞閑暇如他日兵民晏然<lb/>
一日坐堂上有卒長在堂下公好諭之曰吾與汝年相<lb/>
若也吾以一身入蜀為天子撫一方汝亦宜清慎畏戢<lb/>
以帥衆比戍還得餘貲持歸為室家計可也人知公有<lb/>
善意轉相告語莫敢復為非者劒州民李孝忠集衆二<lb/>
百餘人私造符牒度人為僧或以謀逆告獄具公不畀<lb/>
<pb n="KR4d0076_WYG_086-32b"/>
法吏以意决之處孝忠以私造度牒餘皆得不死喧傳<lb/>
京師謂公脫逆黨朝廷取具獄閱之卒無以易也茂州<lb/>
蕃部鹿明玉等蠭聚境上肆為剽掠公亟遣部將帥兵<lb/>
討之夷人驚潰乞䧏願殺婢以盟公使喻之曰人不可<lb/>
用三牲可也使至已縶婢引弓將射心取血聞公命讙<lb/>
呼以聽事訖不殺一人居二嵗乞守東南為歸老計得<lb/>
越州吳越大饑民死者過半公盡所以救荒之術發廩<lb/>
勸分而以家貲先之民樂從焉生者得食病者得藥死<lb/>
<pb n="KR4d0076_WYG_086-33a"/>
者得藏下令修城使民食其力故越人雖饑而不怨復<lb/>
徙治杭杭旱與越等其民尤病既而朝廷議欲築其城<lb/>
公曰民未可勞也罷之錢氏納國未及百年而墳廟堙<lb/>
圯杭人哀之公奏因其所在嵗度僧道士各一人收其<lb/>
田租為嵗時獻享營繕之費從之且改妙因院為表忠<lb/>
觀公年未七十告老于朝不許請之不已元豐二年二<lb/>
月加太子少保致仕時年七十二矣退居于衢有溪石<lb/>
松竹之勝東南髙士多從之㳺朝廷有事郊廟再起公<lb/>
<pb n="KR4d0076_WYG_086-33b"/>
侍祠不至㞦通判温州從公㳺天台鴈蕩吳越間榮之<lb/>
㞦代還得見上顧問公甚厚以㞦提舉浙東西常平以<lb/>
便其養㞦復待公㳺杭始公自杭致仕杭人留公不得<lb/>
行公曰六年當復來至是適六嵗矣杭人徳公逆者如<lb/>
見父母以疾還衢有大星隕焉二日而公薨實七年八<lb/>
月癸巳也訃聞天子輟視朝一日贈太子少師十二月<lb/>
乙酉葬于西安蓮華山諡曰清獻公娶徐氏東頭供奉<lb/>
官度之女封東平郡夫人先公十年卒子二人長曰岏<lb/>
<pb n="KR4d0076_WYG_086-34a"/>
終杭州於潜縣令次即㞦也今為尚書考功貟外郎公<lb/>
平生不治産業嫁兄弟之女以十數皆如已女在官為<lb/>
人嫁孤女二十餘人居鄉葬暴骨及貧無以歛且葬者<lb/>
施棺給薪不知其數少育於長兄振振既没思報其徳<lb/>
將遷侍御史乞不遷以贈振大理評事公為人和易温<lb/>
厚周旋曲宻謹繩墨蹈䂓矩與人言如恐傷之平生不<lb/>
畜聲伎晚嵗習為養氣安心之術翛然有髙舉意將薨<lb/>
晨起如平時㞦侍側公與之訣詞色不亂安坐而終不<lb/>
<pb n="KR4d0076_WYG_086-34b"/>
知者以為無意於世也然至論朝廷事分別邪正慨然<lb/>
不可奪宰相韓琦嘗稱趙公真世人標表葢以為不可<lb/>
及也公為吏誠心愛人所至崇學校禮師儒民有可與<lb/>
與之獄有可出出之治䖍與成都尤為世所稱道神宗<lb/>
凡擬二郡守必曰昔趙某治此最得其術馮京相繼守<lb/>
成都事循其舊亦曰趙公所為不可改也要之以惠利<lb/>
為本然至於治杭誅鋤强惡姦民屏迹不敢犯葢其學<lb/>
道清心遇物而應有過人者矣銘曰<lb/>
<pb n="KR4d0076_WYG_086-35a"/>
蕭望之為太傅近古社稷臣其為馮翊民未有聞黄霸<lb/>
為頴川治行第一其為丞相名不迨昔孰如清獻公無<lb/>
適不宜邦之司直民之父師其在官守不專於寛時出<lb/>
猛政嚴而不殘其在言責不專於直為國愛人掩其疵<lb/>
疾葢東郭順子之清孟獻子之賢鄭子産之政晉叔向<lb/>
之言公兼而有之不幾於全乎<lb/>
　<lb/>
　<lb/>
<pb n="KR4d0076_WYG_086-35b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　東坡全集巻八十六<lb/>
</p>
<p>
</p>
  </div>
<div>
                <head>東坡全集巻八十七</head>
    <p>
<pb n="KR4d0076_WYG_087-1a"/>
欽定四庫全書<lb/>
　東坡全集巻八十七　　　宋　蘇軾　撰<lb/>
　　碑二首<lb/>
　　　富鄭公神道碑<lb/>
宋興百三十年四方無虞人物嵗滋盖自秦漢以<lb/>
來未有若此之盛者雖所以致之非一道而其要<lb/>
在於兵不用用不久常使智者謀之而仁者守之<lb/>
雖至於無窮可也契丹自晉天福以來踐有幽薊<lb/>
<pb n="KR4d0076_WYG_087-1b"/>
北鄙之警畧無寧嵗凡六十有九年至景徳元年<lb/>
舉國來冦攻定武圍髙陽不克遂陷徳清以犯天<lb/>
雄真宗皇帝用宰相冦凖計决策親征既次澶淵<lb/>
諸道兵大㑹行在敵既震動兵始接射殺其驍將<lb/>
順國王達蘭敵懼遂請和時諸將皆請以兵㑹畧<lb/>
河上邀其歸徐以精甲躡其後殱之敵懼求哀於上<lb/>
上曰契丹幽薊皆吾民也何多以殺為遂詔諸将按<lb/>
兵勿伐縱契丹歸國敵自是通好守約不復盗邊者<lb/>
<pb n="KR4d0076_WYG_087-2a"/>
三十有九年及趙元昊叛西方轉戰連年兵久不决契<lb/>
丹之臣有貪而喜功者以我為怯且厭兵遂教其主設<lb/>
詞以動我欲得晉髙祖所與闗南十縣慶厯二年聚重<lb/>
兵境上遣其臣蕭英劉六符來聘兵既壓境而使來非<lb/>
時中外忿之仁宗皇帝曰契丹吾兄弟之國未可棄也<lb/>
其有以大鎮撫之命宰相擇報聘者時敵情不可測羣<lb/>
臣皆莫敢行宰相舉右正言知制誥富公公即入對便<lb/>
殿叩頭曰主憂臣辱臣不敢愛其死上為動色乃以公<lb/>
<pb n="KR4d0076_WYG_087-2b"/>
為接伴英等入境上遣中使勞之英託足疾不拜公曰<lb/>
吾嘗使北病卧車中聞命輒起拜今中使至而公不起<lb/>
此何禮也英矍然起拜公開懷與語不以外臣待之英<lb/>
等見公傾盡亦不復隠其情遂去左右宻以其主所欲<lb/>
得者告公且曰可從從之不可從更以一事塞之公具<lb/>
以聞上命御史中丞賈昌朝館伴不許割地而許増嵗<lb/>
幣且命公報聘既至六符館之徃反十數皆論割地必<lb/>
不可狀及見敵主問故敵主曰南朝違約塞鴈門増塘<lb/>
<pb n="KR4d0076_WYG_087-3a"/>
水治城隍籍民兵此何意也羣臣請舉兵而南寡人以<lb/>
謂不若遣使求地求而不獲舉兵未晩也公曰北朝忘<lb/>
章聖皇帝之大徳乎澶淵之役若從諸將言北兵無得<lb/>
脱者凡北朝與中國通好則人主專其利而臣下無所<lb/>
獲若用兵則利歸臣下而人主任其旤故北朝諸臣争<lb/>
勸用兵者此皆其身謀非國計也北主驚曰何謂也公<lb/>
曰晉髙祖欺天叛君而求助於北末帝昬亂神人棄之<lb/>
是時中國狹小上下離叛故契丹全師獨克雖多獲金<lb/>
<pb n="KR4d0076_WYG_087-3b"/>
幣充牣諸臣之家而壯士徤馬物故太半此誰任其旤<lb/>
者今中國提封萬里所在精兵以百萬計法令修明上<lb/>
下一心北朝欲用兵能保其必勝乎曰不能公曰勝負<lb/>
未可知就使其勝所亡士馬羣臣當之歟抑人主當之<lb/>
歟若通好不絶嵗幣盡歸人主臣下所得止奉使者嵗<lb/>
一二人耳羣臣何利焉北主大悟首肯者久之公又曰<lb/>
塞鴈門者以備元昊也塘水始於何承矩事在通好前<lb/>
地卑水聚勢不得不増城隍皆修舊民兵亦舊籍特補<lb/>
<pb n="KR4d0076_WYG_087-4a"/>
其缺耳非違約也晉髙祖以盧龍一道賂契丹周世宗<lb/>
復伐取闗南皆異代事宋興已九十年若各欲求異代<lb/>
故地豈北朝之利也哉本朝皇帝之命使臣則有詞矣<lb/>
曰朕為祖宗守國必不敢以其地與人北朝所欲不過<lb/>
利其租賦耳朕不欲以地故多殺兩朝赤子故屈巳増<lb/>
幣以代賦入若北朝必欲得地是志在敗盟假此為詞<lb/>
耳朕亦安得獨避用兵乎澶淵之盟天地鬼神實臨之<lb/>
今北朝首發兵端過不在朕天地鬼神豈可欺也哉敵<lb/>
<pb n="KR4d0076_WYG_087-4b"/>
大感悟遂欲求婚公曰婚姻易以生隙人命修短不可<lb/>
知不若嵗幣之堅久也本朝長公主出降齎送不過十<lb/>
萬緡豈若嵗幣無窮之獲哉北主曰卿且歸矣再來當<lb/>
擇一授之卿其遂以誓書來公歸復命再聘受書及口<lb/>
傳之詞于政府既行次樂壽謂其副曰吾為使者而不<lb/>
見國書萬一書詞與口傳者異則吾事敗矣發書視之<lb/>
果不同乃馳還都以晡入見宿學士院一夕易書而行<lb/>
既至北不復求婚專欲増幣曰南朝遺我書當曰獻否<lb/>
<pb n="KR4d0076_WYG_087-5a"/>
則曰納公争不可北主曰南朝既懼我矣何惜此二字<lb/>
若我擁兵而南得無悔乎公曰本朝皇帝兼愛南北之<lb/>
民不忍使蹈鋒鏑故屈已増幣何名為懼哉若不得已<lb/>
而至於用兵則南北敵國當以曲直為勝負非使臣之<lb/>
所憂也北主曰卿勿固執自古亦有之公曰惟唐髙祖<lb/>
借兵於突厥故臣事之當時所遺或稱獻納則不可知<lb/>
其後頡利為太宗所擒豈復有此禮哉公聲色俱厲敵<lb/>
知不可奪曰吾當自遣人議之於是留所許増幣誓書<lb/>
<pb n="KR4d0076_WYG_087-5b"/>
復使耶律仁先及六符以其國誓書來且求為獻納公<lb/>
奏曰臣既以死拒之敵氣折矣可勿復許敵無能為也<lb/>
上從之増幣二十萬而契丹平北方無事蓋又四十八<lb/>
年矣契丹君臣至今誦其語守其約不忍敗者以其心<lb/>
曉然知通好用兵利害之所在也故臣嘗竊論之百餘<lb/>
年間兵不大用者真宗仁宗之徳而冦凖與公之功也<lb/>
公諱弼字彦國河南人曽大父内黄今諱處謙大父商<lb/>
州馬歩使諱令荀考尚書都官員外郎諱言皆以公貴<lb/>
<pb n="KR4d0076_WYG_087-6a"/>
贈太師中書令尚書令封鄧韓秦三國公曽祖母劉氏<lb/>
祖母趙氏母韓氏封魯韓秦三國太夫人公㓜篤學有<lb/>
大度范仲淹見而識之曰此王佐才也懷其文以示王<lb/>
曽晏殊殊即以女妻之仁宗復制科仲淹謂公子當以<lb/>
是進天聖八年公以茂材異等中第授將作監丞知河<lb/>
南府長水縣用李迪辟簽書河陽節度判官事丁秦國<lb/>
公憂服除㑹郭后廢范仲淹争之貶知睦州公上言朝<lb/>
廷一舉而獲二過縱不能復后宜還仲淹以來忠言通<lb/>
<pb n="KR4d0076_WYG_087-6b"/>
判綘州景祐四年召試館職遷太子中允直集賢院從<lb/>
王曽辟通判鄆州寳元初趙元昊反公上疏陳八事且<lb/>
言元昊遣使求割地邀金帛使者部從儀物如契丹而<lb/>
詞甚倨此必元昊腹心謀臣自請行者宜出其不意斬<lb/>
之都市又言夏守贇庸人也平時猶不當用而况艱難<lb/>
之際可為樞宻乎議者以為有宰相氣召還為開封府<lb/>
推官擢知諫院康定元年日食正旦公言請罷燕徹樂<lb/>
雖北使在館亦冝就賜飲食而已執政以為不可公曰<lb/>
<pb n="KR4d0076_WYG_087-7a"/>
萬一北朝行之為朝廷羞後使北還者云北朝罷燕如<lb/>
公言仁宗深悔之初宰相惡聞忠言下令禁越職言事<lb/>
公因論日食以謂應天變莫若通下情遂除其禁元昊<lb/>
冦鄜延殺二萬人破金明擒李士斌延帥范雍鈐轄盧<lb/>
守懃閉門不救中貴人黄徳和引兵先走劉平石元孫<lb/>
戰死而雍守懃歸罪於通判計章用都監李康伯皆竄<lb/>
嶺南徳和誣奏平䧏賊詔以兵圍守其家公言平自環<lb/>
慶引兵來援以姦臣不救故敗竟罵賊不食而死宜卹<lb/>
<pb n="KR4d0076_WYG_087-7b"/>
其家守懃徳和皆中官怙勢誣人冀以自免宜竟其獄<lb/>
樞宻院奏方用兵獄不可遂公言大臣附下罔上獄不<lb/>
可不竟時守懃男昭序為御藥公奏乞罷之徳和竟坐<lb/>
腰斬延州民二十人詣闕告急上召問具得諸將敗亡<lb/>
狀執政惡之命邉郡禁民擅赴闕者公言此非陛下意<lb/>
宰相惡上知四方有敗耳民有急不得訴之朝則西走<lb/>
元昊北走契丹矣夏守贇為陜西都總管又以入内都<lb/>
知王守忠為都鈐轄公言用守贇既為天下笑而守忠<lb/>
<pb n="KR4d0076_WYG_087-8a"/>
鈐轄乃與唐中官監軍無異將吏必怨懼盧守懃黄徳<lb/>
和覆車之轍可復蹈乎詔罷守忠時又用觀察使魏昭<lb/>
昞為同州鄭守忠為殿前都指揮使髙化為歩軍都指<lb/>
揮使公言昭昞乳臭兒必敗事守忠與化故親事官皆<lb/>
奴才小人不可用詔遣侍御史陳洎徃陜西督修城且<lb/>
城潼關公言天子守在四夷今城潼闗自闗以西為棄<lb/>
之耶語皆侵執政自用兵以來吏民上書者甚衆初不<lb/>
省用公言知制誥本中書屬官可選二人置局中書考<lb/>
<pb n="KR4d0076_WYG_087-8b"/>
其所言可用用之宰相以付學士公言此宰相偷安欲<lb/>
以天下是非盡付他人乞與廷辯又言邉事系國安危<lb/>
不當專委樞宻院用宰相魏仁浦兼樞宻使國初范質<lb/>
王溥亦以宰相參知樞宻院事今兵興宜使宰相以故<lb/>
事兼領仁宗曰軍國之務當盡歸中書樞宻非古官然<lb/>
未欲遽廢内䧏令中書同議樞宻院事且書其檢宰相<lb/>
以内䧏納上前曰恐樞宻院謂臣奪權公曰此宰相避<lb/>
事耳非畏奪權也時西夏首領吹同乞砂吹同乞山各<lb/>
<pb n="KR4d0076_WYG_087-9a"/>
稱偽將相來䧏補借奉職羈置荆湖公言二人之䧏其<lb/>
家已族矣當厚賞以勸來者上命以所言送中書公見<lb/>
宰相論之宰相初不知也公嘆曰此豈小事而宰相不<lb/>
知耶更極論之上從公言以宰相兼樞宻使除鹽鐵判<lb/>
官遷太常丞史館修撰奉使契丹二年改右正言知制<lb/>
誥糾察在京刑獄時有用偽牒為僧者事覺乃堂吏為<lb/>
之開封按餘人而不及吏公白執政請以吏付獄執政<lb/>
指其坐曰公即居此無為近名公正色不受其言曰必<lb/>
<pb n="KR4d0076_WYG_087-9b"/>
得吏乃止執政滋不恱故薦公使契丹欲因事罪之歐<lb/>
陽修上書引顔真卿使李希烈事留公不報使還除吏<lb/>
部郎中樞宻直學士懇辭不受始受命聞一女卒再受<lb/>
命聞一男生皆不顧而行得家書不發而焚之曰徒亂<lb/>
人意尋遷翰林學士公見上力辭曰増嵗幣非臣本志<lb/>
也特以朝廷方討元昊未暇與北角故不敢以死争其<lb/>
敢受乎慶歴三年三月遂命公為樞宻副使辭之愈力<lb/>
改授資政殿學士兼翰林侍讀學士七月復除樞宻副<lb/>
<pb n="KR4d0076_WYG_087-10a"/>
使公言北既通好議者便謂無事邉備漸弛北萬一敗<lb/>
盟臣死且有罪非獨臣不敢受亦願陛下思強敵輕侮中<lb/>
原之耻坐薪嘗膽不忘修政因以告納上前而罷逾月<lb/>
復除前命時元昊使辭羣臣班紫宸殿門上俟公綴樞<lb/>
宻院班乃坐且使宰相章徳象諭公曰此朝廷特用非<lb/>
以使北故也公不得已乃受時晏殊為相范仲淹為參<lb/>
知政事杜衍為樞宻使韓琦與公副之歐陽修余靖王<lb/>
素蔡襄為諫官皆天下之望魯人石介作慶歴聖徳詩<lb/>
<pb n="KR4d0076_WYG_087-10b"/>
歴頌羣臣皆得其實曰維仲淹弼一䕫一契天下不以<lb/>
為過公既以社稷自任而仁宗責成於公與仲淹望太<lb/>
平於朞月之間數以手詔督公等條具其事又開天章<lb/>
閣召公等坐且給筆札使書其所欲為者遣中使二人<lb/>
更徃督之且命仲淹主西事公主北事公遂與仲淹各<lb/>
上當世之務十餘條又自上河北安邉十三策大畧以<lb/>
進賢退不肖止僥倖去宿弊為本欲漸易諸路監司之<lb/>
不才者使澄汰所部吏於是小人始不恱矣元昊遣使<lb/>
<pb n="KR4d0076_WYG_087-11a"/>
以書來稱男而不臣公言契丹臣元昊而我不臣則契<lb/>
丹為無敵於天下不可許乃却其使卒臣之四年七月<lb/>
契丹來告舉兵討元昊十二月詔冊元昊為夏國主使<lb/>
將行而止之以俟北使公曰若北使未至而行則事自<lb/>
我出既至則恩歸契丹矣從之是嵗契丹受禮雲中且<lb/>
發兵㑹元昊伐呆兒族於河東為近上問公曰北得無<lb/>
與元昊襲我乎公曰北自得幽薊不復由河東入冦者<lb/>
以河北平易富饒而河東嶮瘠且虞我出鎮定擣燕薊<lb/>
<pb n="KR4d0076_WYG_087-11b"/>
之虚也今兵出無名契丹大國决不為此就使妄動當<lb/>
出我不意不應先言受禮雲中也元昊本與契丹約相<lb/>
左右以困中國今契丹背約結好於我獨獲重幣元昊<lb/>
有怨言故北築威塞州以備之呆兒屢殺威塞人北疑<lb/>
元昊使之故為是役安能合而冦我哉或請調發為備<lb/>
公曰北雖不來猶欲以虚聲困我若調發正墮其計臣<lb/>
請任之北若入冦臣為罔上且誤國上乃止北卒不動<lb/>
公謂契丹異日作難必於河朔既上十三策又請守一<lb/>
<pb n="KR4d0076_WYG_087-12a"/>
郡行其事小人怨公不已而大臣亦有以飛語讒公者<lb/>
上雖不信公懼因保州賊平求為河北宣撫使以避之<lb/>
使將還除資政殿學士知鄆州兼京東西路安撫使讒<lb/>
者不已罷安撫使嵗餘讒不驗加給事中移知青州兼<lb/>
京東東路安撫使河朔大水民流京東公擇所部豐稔者<lb/>
五州勸民出粟得十五萬斛益以官廪隨所在貯之得<lb/>
公私廬舍十餘萬區散處其人以便薪水官吏自前資<lb/>
待闕寄居者皆給其禄使即民所聚選老弱病瘠者廩<lb/>
<pb n="KR4d0076_WYG_087-12b"/>
之山林河泊之利有可取以為生者聽流民取之其主<lb/>
不得禁官吏皆書其勞約為奏請使他日得以次受賞<lb/>
於朝率五日輒遣人以酒肉糗飯勞之出於至誠人人<lb/>
為盡力流民死者為大冡葬之謂之叢冡自為文祭之<lb/>
明年麥大熟流民各以逺近受糧而歸凡活五十餘萬<lb/>
人募而為兵者又萬餘人上聞之遣使勞公即拜禮部<lb/>
侍郎公曰救災守臣職也辭不受前此救災者皆聚民<lb/>
城郭中煑粥食之饑民聚為疾疫及相蹈籍死或待次<lb/>
<pb n="KR4d0076_WYG_087-13a"/>
數日不食得粥皆僵仆名為救之而實殺之自公立法<lb/>
簡便周至天下傳以為法至于今不知所活者幾千萬<lb/>
人矣王則據貝州叛齊州禁兵馬逹張青與姦民張握<lb/>
等得劒印于妖師欲以其衆叛將屠城以應則握之壻<lb/>
楊俊詣公告之齊非公所部恐事泄變生時中貴人張<lb/>
從訓銜命至青公度從訓可使即以事付從訓使馳至<lb/>
郡發吏卒取之無得脱者且自劾擅遣中使罪仁宗嘉<lb/>
之再除禮部侍郎公又懇詞不受遷資政殿大學士以<lb/>
<pb n="KR4d0076_WYG_087-13b"/>
明堂恩除禮部侍郎徙知鄭州又徙蔡州加觀文殿學<lb/>
士知河陽遷戸部侍郎除宣徽南院使判并州兼河東<lb/>
經畧安撫使至和二年召拜同中書門下平章事集賢<lb/>
殿大學士與文彦博並命宣制之日士大夫相慶於朝<lb/>
仁宗宻覘知之歐陽修奏事殿上上具以語修且曰古<lb/>
之求相者或得於夢卜今朕用二相人情如此豈不賢<lb/>
於夢卜也哉修頓首稱賀仁宗弗豫大臣不得見中外<lb/>
憂恐文彦博與公等直入問疾内侍止之不可因以監<lb/>
<pb n="KR4d0076_WYG_087-14a"/>
視禳禱為名乞留宿内殿事皆闗白而後行禁中肅然<lb/>
嘉祐三年加禮部尚書昭文館大學士監修國史公之<lb/>
為相守格法行故事而附以公議無心於其間故百官<lb/>
任職天下無事以所在民力困弊賦役不均遣使分道<lb/>
相視裁減謂之寛卹民力又弛茶禁以通商賈省刑獄<lb/>
天下便之六年丁秦國太夫人憂詔為罷春燕故事執<lb/>
政遇䘮皆起復公以謂金革變禮不可用於平世仁宗<lb/>
待公而為政五遣使起之卒不從命天下稱焉英宗即<lb/>
<pb n="KR4d0076_WYG_087-14b"/>
位拜樞宻使同中書門下平章事遷戸部尚書逾年以<lb/>
足疾求解機務章二十上拜鎮海軍節度使同中書門<lb/>
下平章事判河陽封祈國公公五上章辭使相且言真<lb/>
宗以前不輕以此授人仁宗即位之初執政欲自為地<lb/>
故開此例終仁宗之世宰相樞宻使罷者皆除使相有<lb/>
不稱職有罪者亦然天下非之今陛下初即位願立法<lb/>
自臣始不從神宗即位改鎮武寧軍進封鄭國公公又<lb/>
乞罷使相乃以為尚書左僕射觀文殿大學士集禧觀<lb/>
<pb n="KR4d0076_WYG_087-15a"/>
使召赴闕公以足疾固辭復判河陽熈寧元年移汝州<lb/>
且詔入覲以公足疾許肩輿至殿門上特為御内東門<lb/>
小殿見之令男紹隆入扶且命無拜坐語從容至日昃<lb/>
賜紹隆五品服再對上欲留公為集禧觀使力辭赴郡<lb/>
明年二月除司空兼侍中昭文館大學士賜甲第一區<lb/>
皆辭不受復拜左僕射門下侍郎同中書門下平章事<lb/>
公既至未見有於上前言災異皆天數非人事得失所<lb/>
致者公聞之歎曰人君所畏惟天若不畏天何事不可<lb/>
<pb n="KR4d0076_WYG_087-15b"/>
為者去亂亡無幾矣此必姦臣欲進邪說故先導上以<lb/>
無所畏使輔拂諫諍之臣無所復施其力此治亂之機<lb/>
也吾不可以不速救即上書數千言雜引春秋洪範及<lb/>
古今傳記人情物理以明其决不然者羣臣請上尊號<lb/>
及作樂上以久旱不許羣臣固請作樂公又言故事有<lb/>
災變皆徹樂恐上以同天節北使當上壽故未斷其請<lb/>
臣以為此盛徳事正當以示強敵乞并罷上壽從之即<lb/>
日而雨公又上疏願益畏天戒逺姦佞近忠良上親書<lb/>
<pb n="KR4d0076_WYG_087-16a"/>
答詔曰義忠言親理正文直苟非意在愛君志存王室<lb/>
何以臻此敢不置之枕席銘諸肺腑終老是戒更願公<lb/>
不替今日之志則天災不難弭太平可立俟也公既上<lb/>
疏謝復申戒不已願陛下待羣臣不以同異為喜怒不<lb/>
以喜怒為用捨公始見上上問邉事公曰陛下即位之<lb/>
始當布徳行惠願二十年口不言兵因以九事為戒八<lb/>
月以疾辭位拜武寧軍節度使同中書門下平章事判<lb/>
河南復以老請改毫州時方行青苗息錢法公以謂此<lb/>
<pb n="KR4d0076_WYG_087-16b"/>
法行則財聚於上人散於下且富民不願請願請者皆<lb/>
貧民後不可復得故持之不行而提舉常平倉趙濟劾<lb/>
公以大臣格新法行當自貴近者始若置而不問無以<lb/>
令天下乃除左僕射判汝州公言新法臣所不曉不可<lb/>
以復治郡願歸洛養疾許之尋請老拜司空復武寧節<lb/>
度及平章事進封韓國公致仕公雖居家而朝廷有大<lb/>
利害知無不言交趾叛詔郭逵等討之公言海嶠嶮逺<lb/>
不可以責其必進願詔逵等擇利進退以全王師契丹<lb/>
<pb n="KR4d0076_WYG_087-17a"/>
來争河東地界上手詔問公公言熈河諸郡皆不足守<lb/>
而河東地界决不可許元豐三年官制行改授開府儀<lb/>
同三司是嵗故參知政事王堯臣之子同老上言至和<lb/>
三年仁宗弗豫其父堯臣嘗與文彦愽劉沆及公同决<lb/>
大策乞立諸嗣仁宗許之㑹翊日有瘳故緩其事人無<lb/>
復知者以其父堯臣所撰詔草上之上以問彦博彦博<lb/>
言與同老合上嘉公等勲績如此而終不自言下詔以<lb/>
公為司徒且以其子紹京為閣門祇侯六年閏六月丙<lb/>
<pb n="KR4d0076_WYG_087-17b"/>
申薨于洛陽私第之正寢享年八十手封遺表使其子<lb/>
上之世莫知其所言者上聞訃震悼為輟視朝内出祭<lb/>
文遣使致奠所以賻卹其家者甚厚贈太尉謚曰文忠<lb/>
十一月庚申葬于河南府河南縣金谷鄉南張里公之<lb/>
配曰周國夫人晏氏後公四年卒子男三人曰紹庭朝<lb/>
奉郎曰紹京供備庫副使後公十月卒曰紹隆光禄寺<lb/>
丞早卒女四人長適保寧軍節度使北京留守馮京卒<lb/>
又以其次繼室封安化郡夫人次適承議郎范大琮次<lb/>
<pb n="KR4d0076_WYG_087-18a"/>
適宣徳郎范大珪孫男三人定方承事郎直清承奉郎<lb/>
直亮假承務郎公性至孝恭儉好禮與人言雖㓜賤必<lb/>
盡敬氣色穆然終身不見喜愠然以單車入不測之虜<lb/>
廷詰其君臣折其口而服其心無一語少屈所謂大勇<lb/>
者乎其好善疾惡葢出於天資常言君子小人如氷炭<lb/>
决不可以同器若兼收並用則小人必勝薫蕕雜處終<lb/>
必為臭其為宰相及判河陽最後請老家居凡三上章<lb/>
皆言天子無職事惟辨君子小人而進退之此天子之<lb/>
<pb n="KR4d0076_WYG_087-18b"/>
職也君子與小人並處其勢必不勝君子不勝則奉身<lb/>
而退樂道無悶小人不勝則交結構扇千跂萬轍必勝<lb/>
而後已小人復勝必遂肆毒於善良無所不為求天下<lb/>
不亂不可得也其為文章辯而不華質而不俚有文集<lb/>
八十巻天聖應詔集十一巻諫垣集三巻制草五巻奏<lb/>
議十三巻表章三十巻河北安邉策一巻奉使録四巻<lb/>
青州振濟策三巻平生所薦甚衆尤知名者十餘人如<lb/>
王質與其弟素余靖張瓌石介孫復吳奎韓維陳襄王<lb/>
<pb n="KR4d0076_WYG_087-19a"/>
鼎張昷之杜杞陳希亮之流皆有聞於世世以為知人<lb/>
元祐元年六月有詔以公配享神宗皇帝廟廷明年以<lb/>
明堂恩加贈太師紹庭請于朝曰先臣墓碑未立願有<lb/>
以寵綏之上為親篆其首曰顯忠尚徳之碑且命臣軾<lb/>
撰次其事謹拜手稽首而獻言曰世未嘗無賢也自堯<lb/>
舜三代以至于今有是君則有是臣故仁宗英宗至于<lb/>
神考咸有一徳克享天心則天畀以人光明偉傑有如<lb/>
公者觀公之行事而味其平生則三宗之盛徳可不問<lb/>
<pb n="KR4d0076_WYG_087-19b"/>
而知也古之人臣功髙則身危名重則謗生故命世之<lb/>
士罕能以功名終始者臣觀三宗所以待公全其功名<lb/>
而保其終始葢可謂至矣方契丹求割地上命宰相歴<lb/>
問近臣孰能為朕使北者皆以事辭免公獨慨然請行<lb/>
使事既畢上欲用公公逡廵退避不敢居而向之辭免<lb/>
者自耻其不行則惟公之怨比而讒公無所不至及石<lb/>
介為慶歴聖徳詩天下傳誦則大臣疾公如仇構以飛<lb/>
語必欲致之死地仁宗徐而察之盡辨其誣卒以公為<lb/>
<pb n="KR4d0076_WYG_087-20a"/>
相及英宗神宗之世公已老矣勲在史官徳在生民天<lb/>
子虚已聼公外服人民視公進退以為中國輕重然一<lb/>
趙濟敢摇之惟神宗日月之明知公愈深公雖請老有<lb/>
大政事必手詔訪問又追論定策之勲以告天下寵及<lb/>
其子孫然後小人不敢復議雍容進退卒為宗臣古人<lb/>
有言曰為君難為臣不易豈不然哉公既配食清廟宜<lb/>
有頌詩以昭示來世其詞曰五代八姓十有二君四十<lb/>
四年如絲之棼以人為嬉以殺為儇兵交兩河腥聞于<lb/>
<pb n="KR4d0076_WYG_087-20b"/>
天上帝憎之命我祖宗畀爾鑪錘徃銷其鋒孰謂民逺<lb/>
我聞其呻寧爾小忍無殘我民六聖受命惟一其心敇<lb/>
其後人帝命是承勿劓刵人矧敢好兵百三十年諱兵<lb/>
與刑惟彼北敵謂帝我驕帝聞其言折其萌芽篤生萊<lb/>
公尺箠笞之既服既馴則擾綏之堂堂韓公與萊相望<lb/>
再聘于燕北方以寧景徳元禩始盟契丹公生是嵗天<lb/>
命則然公之在母秦國寤驚旌旗鶴鴈降充其庭云有<lb/>
天赦已而生公天欲赦民公啓其𠂻北至燕然南至于<lb/>
<pb n="KR4d0076_WYG_087-21a"/>
河億萬維生公手撫摩水潦荐饑散流而東五十萬人<lb/>
仰哺于公公之在内自泉流瀕其在四方自葉流根百<lb/>
官維人百度惟貞相我三宗重華恊明帝謂公來隕星<lb/>
其堂有墳其<graphic n="KR0588" url="https://raw.githubusercontent.com/kanripo/KR-Gaiji/master/images/KR0588.png" mimeType="image/png"/>公豈是藏維嶽降神今歸不留臣軾作<lb/>
頌以配崧髙<lb/>
　　　趙康靖公神道碑<hi>代張文定公作</hi>
宋有天下百二十有五年六聖相師專用一道曰仁不<lb/>
雜他術刑以不殺為能兵以不用為功財以不聚為富<lb/>
<pb n="KR4d0076_WYG_087-21b"/>
人以不作聰明為賢雖有絶人之材而徳不至終不大<lb/>
用六聖一心守之不移故自建隆以來至于今卿相大<lb/>
臣號多長者記人之功忘人之過含垢匿瑕犯而不校<lb/>
以為常徳是以四方乂安兵革不試民之戴宋有死無<lb/>
二自漢以來未有如今日之盛者此六聖之徳而衆長<lb/>
者之助也易曰師貞丈人吉詩曰雖無老成人尚有典<lb/>
刑書曰如有一介臣斷斷猗無他技其心休休焉其如<lb/>
有容人之有技若已有之人之彦聖其心好之不啻若<lb/>
<pb n="KR4d0076_WYG_087-22a"/>
自其口出是能容之以保我子孫黎民故太子少師趙<lb/>
公服事三朝四十餘年其徳合於易之所謂丈人詩之<lb/>
所謂老成書之所謂一介臣者公諱槩字叔平其先河<lb/>
朔人也徙於宋之虞城七世矣曽祖著後唐國子毛詩<lb/>
博士贈太師中書令妣劉氏楚國太夫人祖惠宋州楚<lb/>
<graphic n="KR0588" url="https://raw.githubusercontent.com/kanripo/KR-Gaiji/master/images/KR0588.png" mimeType="image/png"/>令贈太師中書令兼尚書令韓國公妣李氏燕國太<lb/>
夫人父幹尚書駕部員外郎贈太師中書令兼尚書令<lb/>
魯國公妣張氏魯國太夫人髙氏唐國太夫人公七嵗<lb/>
<pb n="KR4d0076_WYG_087-22b"/>
而孤篤學自力年十七舉進士當時聞人劉筠戚綸黄<lb/>
宗旦皆稱其文詞必顯於時而其器識宏逺則皆自以<lb/>
為不及當赴禮部試楚守胡令儀醵黄金以贈之公不<lb/>
受天聖五年擢進士第三人授將作監丞通判海州歸<lb/>
見父老故人幅巾徒歩人人至其家召試學士院除著<lb/>
作郎集賢校理出知漣水軍公為進士時鄧餘慶守漣<lb/>
水館公於官舍以教其子餘慶所為多不法公謝去數<lb/>
月餘慶以贓敗及公為守將至或榜其所館曰豹隠堂<lb/>
<pb n="KR4d0076_WYG_087-23a"/>
賦者三十餘人嵗饑公勸誘冨民得米萬石所活不可<lb/>
勝數漣水有魚池利入公帑嵗殺魚十餘萬公始罷之<lb/>
作放生碑池上移守通州入為開封府推官奏事殿中<lb/>
賜五品服且欲以為直集賢院宰相以例不可出知洪<lb/>
州屬吏有鄭陶饒奭者挾持郡事肆為不法前守莫能<lb/>
制州有歸化兵皆故盗賊配流巳而選充者奭與郡人<lb/>
胡順之共造飛語以動公曰歸化兵得廪米陳惡有怨<lb/>
言不更給善米且有變公笑不答㑹歸化卒有自容州<lb/>
<pb n="KR4d0076_WYG_087-23b"/>
戍所逃還犯夜者公即斬以狥收陶下獄得其姦贓且<lb/>
奏徒奭歙州一郡股栗城西南隅當大江之衝水嵗為<lb/>
民患公建為石堤髙丈五尺長二百丈用石九千叚取<lb/>
之有方民不以為勞明年夏堤成而水大至度與城平<lb/>
恃堤以全至于今頼之遷刑部員外郎同知宗正寺出<lb/>
知青州改直集賢院賦稅未入中限敇縣不得輒催科<lb/>
是嵗夏稅先一月辦坐失舉張誥奪官罷歸起監宻州<lb/>
酒徙楚州糧料院以郊赦還官職知滁州山東大賊李<lb/>
<pb n="KR4d0076_WYG_087-24a"/>
小二過境上告人曰我東人也公嘗為青州東人愛之<lb/>
如父母我不忍犯遂冦廬壽犬牙不入境召修起居注<lb/>
朝廷欲用修玉牒久之除歐陽修起居注朝廷欲驟用<lb/>
修而難於躐公公聞之乃請郡自便以為天章閣待制<lb/>
賜三品服紏察在京刑獄遷兵部員外郎遂知制誥勾<lb/>
當三班院㑹郊禮當進階封且任一子京官乞以母封<lb/>
郡太君宰相謂公學士擬封不久矣公曰母年八十二<lb/>
朝夕不可期願及今以為榮許之後遂以為例改知審<lb/>
<pb n="KR4d0076_WYG_087-24b"/>
官院判祕閣與髙若訥同判流内銓若訥言徃嘗知貢<lb/>
舉聞母病不得出幾不能生公矍然即請郡以便親宰<lb/>
相謂公曰旦夕為學士可少待也公不聽遂除蘇州明<lb/>
年丁母憂服除召入翰林為學士知貢舉館伴契丹泛<lb/>
使遂報聘焉㑹獵于興雲山之西請公賦詩詩成契丹<lb/>
主親酌玉盃以勸公且以素扇授其近臣劉六符寫公<lb/>
詩置之懷䄂使還加侍讀學士歴右司郎中中書舍人<lb/>
提舉在京諸司庫務姦人冷清詐稱皇子遷之江南公<lb/>
<pb n="KR4d0076_WYG_087-25a"/>
曰清言不妄不可遷若詐亦不可不誅詔公與包拯雜<lb/>
治之得其實乃誅清李叅為河北轉運使職事辦治進<lb/>
秩二等且官其一子郭申錫為諫官争之曰參職事所<lb/>
當辦無功不可賞上怒欲罪申錫公言陛下始面諭申<lb/>
錫毋面從吾過今黜之何以示天下乃止以龍圖閣學<lb/>
士禮部侍郎知鄆州徙南京留守拜御史中丞中官鄧<lb/>
保吉引剰員董士燒銀禁中公力言其不可遂出之又<lb/>
言張茂實不宜典兵衛未行㑹公拜樞宻副使復言之<lb/>
<pb n="KR4d0076_WYG_087-25b"/>
乃出茂實知曹州拜參知政事方是時皇嗣未立天下<lb/>
以為憂仁宗始命英宗領宗正公言宗正未足為重遂<lb/>
與執政建言宜立為皇太子從之英宗即位遷戸部侍<lb/>
郎又遷吏部熈寧初遷左丞公年七十矣求去位不許<lb/>
章數上乃以為觀文殿學士吏部尚書知徐州遂請老<lb/>
不巳以太子少師致仕居睢陽十五年猶以讀書著文<lb/>
憂國愛君為事集古今諫争為諌林一百二十巻奏之<lb/>
上甚喜賜詔曰士大夫請老而去者皆以聲問不至朝<lb/>
<pb n="KR4d0076_WYG_087-26a"/>
廷為髙得卿所奏書知有志愛君之士雖退休山林未<lb/>
嘗一日忘也當置坐右以時省閱上祠南郊明堂率嘗<lb/>
召公陪祀毎辭以老疾間嘗一至都下亦以足疾辭不<lb/>
入見詔中貴人撫問二府就所館宴勞之累階至特進<lb/>
勲上柱國封天水郡開國公賜號推忠保徳翊戴功臣<lb/>
元豐初省功臣號三年官制改解特進六年正月十五<lb/>
日薨于永安坊里第享年八十八輟視朝一日贈太師<lb/>
謚康靖前作遺範以戒子孫纎悉必具以某年月日葬<lb/>
<pb n="KR4d0076_WYG_087-26b"/>
于宋城縣天廵鄉地與日皆公所自卜也娶李氏封汝<lb/>
隂郡夫人先公二十五年卒于鄆州子榮緒殿中丞郭<lb/>
緒將作監主簿皆早亡元緒宣徳郎公緒校書郎女二<lb/>
人長適光禄寺丞王力臣㓜適朝奉大夫程嗣恭孫男<lb/>
四人嗣徽通直郎嗣真宣徳郎嗣賢試校書郎嗣光未<lb/>
命曽孫男六人韡太廟齋郎餘未名公為人樂易深中<lb/>
恢然偉人也平生與人實無所怨怒非特不形於色而<lb/>
已專務掩惡揚善以徳報怨出於至誠非勉强者天下<lb/>
<pb n="KR4d0076_WYG_087-27a"/>
稱之庶幾漢劉寛唐婁師徳之徒云始歐陽修躐公為<lb/>
知制誥人意公不能平及修坐累對詔獄人莫敢為言<lb/>
公獨抗章言修無罪為仇人所中傷陛下不可以天下<lb/>
法為仇人報怨上感悟修以故得全公既老修亦退居<lb/>
汝南公自睢陽徃從之㳺樂飲旬日蘇舜欽為進奏院<lb/>
以羣飲得罪公言與㑹者皆一時名人若舉而棄之失<lb/>
士大夫望非朝廷福張誥以贓敗竄海上公坐貶累年<lb/>
而憐誥終不衰間使人至海上勞問賙給之代馮浩為<lb/>
<pb n="KR4d0076_WYG_087-27b"/>
鄆州吏舉按浩侵用公使錢三十萬當以浩職田租償<lb/>
官公曰浩吾同年也且知其貧不可以已俸償之公所<lb/>
為大畧如此至於敦尚義舊葬死養孤葢不可勝數余<lb/>
於公為里人少相善也退而老於鄉日從公㳺葢知之<lb/>
詳矣元緒以墓碑為請義不可以辭銘曰<lb/>
維古仁人仁義是圖仁近於弱義近於迂課其功利嵗<lb/>
計有餘在漢孝文發政之初欲以利口登進嗇夫有臣<lb/>
釋之實矢厥謨世謂長者綘侯相如皆訥於言有口若<lb/>
<pb n="KR4d0076_WYG_087-28a"/>
無豈效此子喋喋巧諛帝用感悟老成是親清浄無為<lb/>
鑒于暴秦歴祀四百世載其仁赫赫我宋以聖繼神於<lb/>
穆仁宗如嵗之春招延朴忠屏逺佞人豈獨左右刑于<lb/>
庶民維時趙公含徳不發如圭如璧如金如錫置之不<lb/>
愠用之不懌帝識其心長者之傑遂授以政歴佐三葉<lb/>
濟于艱難不㚄不䟦公在朝廷靖恭寡言不忮不求孰<lb/>
知其賢望其容貌有耻而悛薄夫以敦鄙夫以寛今其<lb/>
亡矣吾誰與存作此銘詩以詔後昆<lb/>
<pb n="KR4d0076_WYG_087-28b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　東坡全集巻八十七<lb/>
</p>
<p>
</p>
  </div>
<div>
                <head>東坡全集巻八十八</head>
    <p>
<pb n="KR4d0076_WYG_088-1a"/>
欽定四庫全書<lb/>
　東坡全集巻八十八　　　宋　蘇軾　撰<lb/>
　　墓誌銘二首<lb/>
　　　范景仁墓誌銘<lb/>
熈寧元豐間士大夫論天下賢者必曰君實景仁<lb/>
其道徳風流足以師表當世其議論可否足以榮<lb/>
辱天下二公盖相得歡甚皆自以為莫及曰吾與<lb/>
子生同志死當同傳而天下之人亦無敢優劣之<lb/>
<pb n="KR4d0076_WYG_088-1b"/>
者二公既約更相為傳而後死者則誌其墓故君<lb/>
實為景仁傳其畧曰吕獻可之先見景仁之勇决<lb/>
皆予所不及也軾幸得游二公間知其平生為詳<lb/>
盖其用捨大節皆不謀而同如仁宗時論立皇嗣<lb/>
英宗時論濮安懿王稱號神宗時論新法其言若<lb/>
出一人相先後如左右手故君實常謂人曰吾與景<lb/>
仁兄弟也但姓不同耳然至於論鐘律則反復相非<lb/>
終身不能相一君子是以知二公非苟同者君實之<lb/>
<pb n="KR4d0076_WYG_088-2a"/>
没軾既狀其行事以授景仁景仁誌其墓而軾表其墓<lb/>
道今景仁之墓其子孫皆以為君實既没非子誰當誌<lb/>
之且吾先君子之益友也其可以辭公姓范氏諱鎮字<lb/>
景仁其先自長安徙蜀六世祖隆始葬成都之華陽曽<lb/>
祖諱昌祐妣索氏祖諱璲妣張氏累世皆不仕考諱度<lb/>
贈開府儀同三司妣李氏贈榮國太夫人龎氏贈昌國<lb/>
太夫人開府以文藝節行為蜀守張詠所知有子三人<lb/>
長曰鎡終隴城令次曰鍇終衛尉寺丞公其季也四嵗<lb/>
<pb n="KR4d0076_WYG_088-2b"/>
而孤從二兄為學薛奎守蜀道遇鎡求士可客者鎡以<lb/>
公對公時年十八奎與語竒之曰大范恐不壽其季廊<lb/>
廟人也還朝與公俱或問奎入蜀所得曰得一偉人當<lb/>
以文學名於世時故相宋庠與弟祁名重一時見公稱<lb/>
之祁與為布衣交由是名動埸屋舉進士為禮部第一<lb/>
故事殿廷唱第過三人則禮部第一人者必越次抗聲<lb/>
自陳因擢置上第公不肯自言至第七十九人乃出拜<lb/>
退就列無一言廷中皆異之釋褐為新安主簿宋綬留<lb/>
<pb n="KR4d0076_WYG_088-3a"/>
守西京召置國子監使教諸生秩滿又薦諸朝為東宫<lb/>
直講用參知政事王舉正薦召試學士院除館閣校勘<lb/>
充編修唐書官當遷校理宰相龎籍言公有異材恬於<lb/>
進取特除直袐閣為開封府推官擢起居舍人知諫院<lb/>
兼管句國子監上疏論民力困弊謂約祖宗以來官吏<lb/>
兵數酌取其中為定制以今賦入之數十七為經費而<lb/>
儲其三以備水早非常又言古者冡宰制國用唐以宰<lb/>
相兼鹽鐵轉運或判戸部度支今中書主民樞宻主兵<lb/>
<pb n="KR4d0076_WYG_088-3b"/>
三司主財各不相知故財已匱而樞宻益兵無窮民已<lb/>
困而三司取財不巳請使中書樞宻通知兵民財利大<lb/>
計與三司同制國用葬温成皇后太常議禮前謂之園<lb/>
後謂之園陵宰相劉沆前為監䕶使後為園陵使公言<lb/>
嘗聞法吏舞法矣未聞禮官舞禮也請詰問前後議異<lb/>
同狀又請罷焚瘞錦繡珠玉以紓國用從之時有敇凡<lb/>
内䧏不如律令者令中書樞宻院及所屬執奏未及一<lb/>
月而内臣無故改官者一日至五六人公乞正大臣被<lb/>
<pb n="KR4d0076_WYG_088-4a"/>
詔故違不執奏之罪石全斌以䕶温成葬除觀察使凡<lb/>
治葬事者皆遷兩官公言章獻章懿章惠三太后之葬<lb/>
推恩皆無此比乞追還全斌等告敇文彦愽富弼入相<lb/>
百官郊迎時兩制不得詣宰相居第百官不得間見公<lb/>
言隆之以虚禮不若開之以至誠乞罷郊迎而除謁禁<lb/>
以通天下之情議減任子及毎嵗取士皆公發之又乞<lb/>
令宗室屬疎者補外官仁宗曰卿言是也顧恐天下謂<lb/>
朕不能睦族耳公曰陛下甄別其賢者顯用之不没其<lb/>
<pb n="KR4d0076_WYG_088-4b"/>
能乃所以睦族也雖不行至熈寧初卒如公言仁宗性<lb/>
寛容言事者務訐以為名或誣人隂私公獨引大體畧<lb/>
細故時陳執中為相公嘗論其無學術非宰相器及執<lb/>
中嬖妾笞殺婢御史劾奏欲逐去之公言今隂陽不和<lb/>
財匱民困盗賊滋熾獄犴充斥執中當任其咎閨門之<lb/>
私非所以責宰相識者韙之仁宗即位三十五年未有<lb/>
繼嗣嘉祐初得疾中外危恐不知所為公獨奮曰天下<lb/>
事尚有大於此者乎即上疏曰太祖捨其子而立太宗<lb/>
<pb n="KR4d0076_WYG_088-5a"/>
此天下之大公也周王既薨真宗取宗室子養之宫中<lb/>
此天下之大慮也願陛下以太祖之心行真宗故事擇<lb/>
宗室賢者異其禮物而試之政事以系天下心章累上<lb/>
不報因闔門請罪㑹有星變其占為急兵公言國本未<lb/>
立若變起倉卒禍不可以前料兵孰急於此者乎今陛<lb/>
下得臣疏不以留中而付中書是欲使大臣奉行也臣<lb/>
兩至中書大臣皆設辭以拒臣是陛下欲為宗廟社稷<lb/>
計而大臣不欲也臣竊原其意特恐行之而陛下中變<lb/>
<pb n="KR4d0076_WYG_088-5b"/>
耳中變之禍不過於死而國本不立萬一有如天象所<lb/>
告急兵之憂則其禍豈獨一死而已哉夫中變之禍死<lb/>
而無愧急兵之憂死且有罪願以此示大臣使自擇而<lb/>
審處焉聞者為之股栗除兼侍御史知雜事公以言不<lb/>
從固辭不受執政謂公上之不豫大臣嘗建此䇿矣今<lb/>
間言巳入為之甚難公復移書執政曰事當論其是非<lb/>
不當問其難易速則濟緩則不及此聖賢所以貴機㑹<lb/>
也諸公言今日難於前日安知他日不難於今日乎凡<lb/>
<pb n="KR4d0076_WYG_088-6a"/>
見上面陳者三公泣上亦泣曰朕知卿忠卿言是也當<lb/>
更俟三二年凡章十九上待罪百餘日須髪為白朝廷<lb/>
不能奪乃罷知諫院改集賢殿修撰判流内銓修起居<lb/>
注除知制誥公雖罷言職而無嵗不言儲嗣事以仁宗<lb/>
春秋益髙每因事及之冀以感動上心及為知制誥正<lb/>
謝上殿面論之曰陛下許臣今復三年矣願早定大計<lb/>
明年又因祫享獻賦以諷其後韓琦卒定策立英宗遷<lb/>
翰林學士充史館修撰改右諫議大夫英宗即位遷給<lb/>
<pb n="KR4d0076_WYG_088-6b"/>
事中充仁宗山陵禮儀使坐誤遷宰臣官改翰林侍讀<lb/>
學士復為翰林學士中書奏請追尊濮安懿王下兩制<lb/>
議以為宜稱皇伯髙官大國極其尊榮非執政意更下<lb/>
尚書省集議已而臺諫争言其不可乃下詔罷議令禮<lb/>
官檢詳典禮以聞公時判太常寺率禮官上言漢宣帝<lb/>
於昭帝為孫光武於平帝為祖則其父容可以稱皇考<lb/>
然議者猶非之謂其以小宗而合太宗之統也今陛下<lb/>
既考仁宗又考濮安懿王則其失非特漢宣光武之比<lb/>
<pb n="KR4d0076_WYG_088-7a"/>
矣凡稱帝若皇若皇考立寢廟論昭穆皆非是於是具<lb/>
列儀禮及漢儒論議魏明帝詔為五篇奏之以翰林侍<lb/>
讀學士出知陳州陳饑公至三日發庫廪三萬貫石以<lb/>
貸不及奏監司繩之急公上書自劾詔原之是嵗大熟<lb/>
所貸悉還陳人至今思之神宗即位遷禮部侍郎召還<lb/>
復為翰林學士兼侍讀羣牧使句當三班院知通進銀<lb/>
臺司公言故事門下封駮制敇省審章奏紏舉違滯著<lb/>
於所授敇其後刋去故職寖廢請復之使知所守從之<lb/>
<pb n="KR4d0076_WYG_088-7b"/>
紏察在京刑獄王安石為政始變更法令改常平為青<lb/>
苗法公上疏曰常平之法始于漢之盛時視榖貴賤發<lb/>
歛以便農末最為近古不可改而青苗行於唐之衰亂<lb/>
不足法且陛下疾富民之多取而少取之此正百步與<lb/>
五十步之間耳今有二人坐市貿易一人下其直以相<lb/>
傾奪則人皆知惡之其可以朝廷而行市道之所惡乎<lb/>
疏三上不報邇英閤進讀與吕惠卿争論上前因論舊<lb/>
法預買紬絹亦青苗之比公曰預買亦敝法也若陛下<lb/>
<pb n="KR4d0076_WYG_088-8a"/>
躬節儉府庫有餘當并預買去之奈何更以為比乎韓<lb/>
琦上疏極論新法之害安石使送條例司疏駮之諫官<lb/>
李常乞罷青苗錢安石令常分折公皆封還其詔詔五<lb/>
下公執如初司馬光除樞宻副使光以所言不行不敢<lb/>
就職詔許辭免公再封還之上知公不可奪以詔直付<lb/>
光不由門下公奏由臣不才使陛下廢法有司失職乞<lb/>
解銀臺司許之㑹有詔舉諌官公以軾應詔而御史知<lb/>
雜謝景温彈奏軾罪公又舉孔文仲為賢良文仲對策<lb/>
<pb n="KR4d0076_WYG_088-8b"/>
極論新法之害安石怒罷文仲歸故官公上疏争之不<lb/>
報時年六十三即上言臣言不行無顔復立於朝請致<lb/>
仕疏五上最後指言安石以喜怒賞罰事曰陛下有納<lb/>
諫之資大臣進拒諫之計陛下有愛民之性大臣用殘<lb/>
民之術安石大怒自草制極口詆公落翰林學士以本<lb/>
官致仕聞者皆為公懼公上表謝其畧曰雖曰乞身而<lb/>
去敢忘憂國之心又曰望陛下集羣議為耳目以除壅<lb/>
蔽之姦任老成為腹心以養和平之福天下聞而壯之<lb/>
<pb n="KR4d0076_WYG_088-9a"/>
安石雖詆之深人更以為榮焉公既退居專以讀書賦<lb/>
詩自娛客至輙置酒盡歡或勸公稱疾杜門公曰死生<lb/>
禍福天也吾其如天何同天節乞隨班上壽許之遂著<lb/>
為令乆之歸蜀與親舊樂飲賑施其貧者朞年而後還<lb/>
軾得罪下御史臺獄索公與軾徃來書疏文字甚急公<lb/>
猶上書救軾不已朝廷有大事輙言之官制行改正議<lb/>
大夫今上即位遷光禄大夫初英宗即位祔仁宗主而<lb/>
遷僖祖及神宗即位復還僖祖而遷順祖公上言太祖<lb/>
<pb n="KR4d0076_WYG_088-9b"/>
起宋州有天下與漢髙祖同僖祖不當復還乞下百官<lb/>
議不報及上即位公又言乞遷僖祖正太祖東嚮之位<lb/>
時年幾八十矣韓維上言公在仁宗朝首開建儲之議<lb/>
其後大臣繼有論奏先帝追録其言存没皆推恩而鎮<lb/>
未嘗以語人人亦莫為言者雖顔子不伐善介之推不<lb/>
言禄不能過也悉以公十九疏上之拜端明殿學士特<lb/>
詔長子清平縣令百揆改宣徳郎且起公兼侍讀提舉<lb/>
中太一宫詔語有曰西伯善養二老來歸漢室卑詞四<lb/>
<pb n="KR4d0076_WYG_088-10a"/>
臣入侍為我强起無或憚勤公固辭不起天下益髙之<lb/>
改提舉嵩山崇福宫公仲兄之孫祖禹為著作郎謁告<lb/>
省公于許因復賜詔及龍茶一合存問甚厚數月復告<lb/>
老進銀青光禄大夫再致仕初仁宗命李照改定大樂<lb/>
下王朴樂三律皇祐中又使胡瑗等考正公與司馬光<lb/>
皆與公上疏論律尺之法又與光徃復論難凡數萬言<lb/>
自以為獨得於心元豐三年神宗語公與劉凡定樂公<lb/>
曰定樂當先正律上曰然雖有師曠之聰不以六律不<lb/>
<pb n="KR4d0076_WYG_088-10b"/>
能正五音公作律尺龠合升斗豆區鬴斛欲圖上之又<lb/>
乞訪求真黍以定黄鍾而劉凡即用李照樂加用四清<lb/>
聲而奏樂成詔罷局賜賚有加公謝曰此劉凡樂也臣<lb/>
何與焉及提舉崇福宫欲造樂獻之自以為嫌乃先請<lb/>
致仕既得謝請太府銅為之逾年乃成比李照樂下一<lb/>
律有竒二聖御延和殿召執政同觀賜詔嘉奬以樂下<lb/>
太常詔三省侍從臺閣之臣皆徃觀焉時公已屬疾樂<lb/>
奏三日而薨實元祐二年閏十二月癸卯朔享年八十<lb/>
<pb n="KR4d0076_WYG_088-11a"/>
一訃聞輟視朝一日贈右金紫光禄大夫諡曰忠文公<lb/>
雖以上壽貴顯考終於家無所憾者而士大夫惜其以<lb/>
道徳事明主閱三世皆以剛方難合故雖用而不盡及<lb/>
上即位求人如不及厚禮以起公而公已老無意於世<lb/>
矣故聞其䘮哭之皆衰公清明坦夷表裏洞達遇人以<lb/>
誠恭儉慎黙口不言人過及臨大節决大議色和而語<lb/>
壯常欲繼之以死雖在萬乘前無所屈篤於行義奏補<lb/>
先族人而後子孫鄉人有不克婚葬者輙為主之客其<lb/>
<pb n="KR4d0076_WYG_088-11b"/>
家者常十餘人雖僦居陋巷席地而坐飲食必均兄鎡<lb/>
率于隴城無子聞其有遺腹子在外公時未仕徒歩求<lb/>
之兩蜀間二年乃得之曰吾兄異於人體有四乳是兒<lb/>
亦必然已而果然名之曰百常以公䕃今為承議郎公<lb/>
少受學於鄉先生龎直温直温之子昉卒於京師公娶<lb/>
其女為孫婦養其妻子終身其學本於六經仁義口不<lb/>
道佛老申韓異端之說其文清麗簡逺學者以為師法<lb/>
凡二入翰林知嘉祐二年六年八年及治平二年貢舉<lb/>
<pb n="KR4d0076_WYG_088-12a"/>
門生滿天下貴顯者不可勝數詔修唐書仁宗實録玉<lb/>
牒日歴類篇凡朝廷有大述作大議論未嘗不與契丹<lb/>
髙麗皆知誦公文賦少時嘗賦長嘯却胡騎及奉使契<lb/>
丹虜相目曰此長嘯公也其後兄子百禄亦使虜虜首<lb/>
問公安否有文集一百巻諫垣集十巻内制集三十巻<lb/>
外制集十巻正言三巻樂書三巻國朝韻對三巻國朝<lb/>
事始一巻東齋記事十巻刀筆八巻積勲柱國累封蜀<lb/>
郡開國公食邑加至二千六百戸實封五百戸娶張氏<lb/>
<pb n="KR4d0076_WYG_088-12b"/>
追封清河郡君再娶李氏封長安郡君子男五人長曰<lb/>
燕孫未名而卒次百揆宣徳郎監中岳廟次百嘉承務<lb/>
郎先公一年卒次百嵗太康主簿先公六年卒次百慮<lb/>
承務郎女一人嘗適左司諫吳安詩復歸以卒孫男十<lb/>
人祖直襄州司戸參軍祖朴長杜主簿祖野祖平假承<lb/>
務郎祖封右承奉郎祖耕承務郎祖淳祖舒祖京祖恩<lb/>
孫女六人曽孫女三人公晚家于許許人愛而敬之其<lb/>
薨也里人皆出涕以元祐四年八月已未葬于汝之襄<lb/>
<pb n="KR4d0076_WYG_088-13a"/>
城縣汝安鄉推賢里夫人李氏祔公始以詩賦為名進<lb/>
士及為館閣侍從以文學稱雖屢諫争及論儲嗣事朝<lb/>
廷信其忠然事頗祕世亦未盡知也其後議濮安懿王<lb/>
稱號守禮不回而名益重及論熈寧新法與王安石吕<lb/>
惠卿辨論至廢黜不用然後天下翕然師尊之無貴賤<lb/>
賢愚謂之景仁而不敢名有為不義必畏公知之公既<lb/>
得謝軾徃賀之曰公雖退而名益重矣公愀然不樂曰<lb/>
君子言聴計從消患於未萌使天下隂受其賜無智名<lb/>
<pb n="KR4d0076_WYG_088-13b"/>
無勇功吾獨不得為此命也夫使天下受其害而吾享<lb/>
其名吾何心哉軾以是愧公銘曰凡物之生莫累於名<lb/>
人顧趨之以累為榮神人無名欲知者希人顧憂之以<lb/>
希為悲熈寧以來孰擅茲器嗟嗟先生名所不置君實<lb/>
在洛公在頴昌皆欲忘民民不汝忘君實既來遁歸于<lb/>
洛縶而維之莫之勝脱為天相君為君牧民道逺年徂<lb/>
卒狥以身公獨堅卧三詔不起遂解天刑竟以樂死世<lb/>
皆謂公貴身賤名孰知其功聖人之清貪夫以㢘懦夫<lb/>
<pb n="KR4d0076_WYG_088-14a"/>
以立不尸其功無䘮無得君實之用出而時施如彼水<lb/>
火寧除渴飢公雖不用亦相其行如彼山川出雲相望<lb/>
公維蜀人乃葬于汝子孫不忘尚告來者<lb/>
　　　張文定公墓誌銘<lb/>
仁宗皇帝在位四十二年蒐攬天下豪傑不可勝數既<lb/>
自以為股肱心膂敬用其言以致太平而其任重道逺<lb/>
者又留以為三世子孫百年之用至于今頼之孔子曰<lb/>
惟天為大惟堯則之天下未嘗一日無士而仁宗之世<lb/>
<pb n="KR4d0076_WYG_088-14b"/>
獨為多士者以其大也賈誼歎細徳之嶮微知鳯鳥之<lb/>
不下閔溝瀆之尋常知吞舟之不容傷時無是大者以<lb/>
容巳也故嘗竊論之天下大器也非力兼萬人其孰能<lb/>
舉之非仁宗之大其孰能容此萬人之英乎葢即位八<lb/>
年而以制策取士一舉而得富弼再舉而得公公姓張<lb/>
氏諱方平字安道其先宋人也後徙揚州髙祖克唐末<lb/>
為毫州刺史曽祖文熈毫州軍事推官贈太師娶蘇氏<lb/>
追封武功郡太夫人祖嶠以進士及第太宗嘗召對選<lb/>
<pb n="KR4d0076_WYG_088-15a"/>
知鄆州賜親扎給全俸終於尚書都官員外郎娶劉氏<lb/>
追封沛國太夫人考堯卿生而端黙寡言有出世間意<lb/>
以父命勉娶非其意也父没遂居一室家人莫得見其<lb/>
面者十有七年與祖考皆贈太師開府儀同三司皆封<lb/>
魏國公娶稽氏追封譙國太夫人公年十三入應天府<lb/>
學頴悟絶人家貧無書嘗就人借三史旬日輙歸之曰<lb/>
吾已得其詳矣凡書皆一閱終身不再讀屬文未嘗起<lb/>
草宋綬蔡齊見之曰天下竒材也與范諷皆以茂材異<lb/>
<pb n="KR4d0076_WYG_088-15b"/>
等薦之以景祐元年中選授校書郎知崑山縣蔣堂為<lb/>
蘇州得公所著芻蕘論五十篇上之以賢良方正能直<lb/>
言極諫薦公射策優等遷著作佐郎通判睦州時趙元<lb/>
昊欲叛而未有以發則為嫚書求大名以怒朝廷規得<lb/>
譴絶以激使其衆公以謂朝廷自景徳以來既與契丹<lb/>
盟天下忘備將不知兵士不知戰民不知勞蓋三十年<lb/>
矣若驟用之必有䘮師蹶將之憂兵連民疲必有盗賊<lb/>
意外之患當含垢匿瑕順適其意使未有以發得嵗月<lb/>
<pb n="KR4d0076_WYG_088-16a"/>
之頃以其間選將厲士堅城除器為不可勝以待之雖<lb/>
元昊終於必叛而兵出無名吏士不直其上難以决勝<lb/>
小國用兵三年而不見勝負不折則破我以全制其後<lb/>
必勝之道也是時士大夫見天下全盛而元昊小醜皆<lb/>
欲發兵誅之惟公與吳育同議議者不深察以二人之<lb/>
論為出於姑息遂决用兵天下騷動公獻平戎十策大<lb/>
畧以邉城千里我分而賊專雖屯兵數十萬然賊至常<lb/>
以一擊十必敗之道也既敗而圖之則老師費財不可<lb/>
<pb n="KR4d0076_WYG_088-16b"/>
為已宜及民力之完屯重兵河東示以形勢賊入冦必<lb/>
自延渭而興州巢穴之守必虛我師自麟府渡河不十<lb/>
日可至此所謂攻其所必救形格勢禁之道也宰相吕<lb/>
夷簡見之謂宋綬曰君能為國得人矣然不果用其策<lb/>
召對賜五品服直集賢院遷太常丞知諫院首論祖宗<lb/>
以來雖分中書樞宻院而三聖英武獨運斷歸于一今<lb/>
陛下謙徳仰成二府不可以不合仁宗嘉之㑹富弼亦<lb/>
論此遂命宰相兼樞宻使方元昊之叛也禁兵皆西而<lb/>
<pb n="KR4d0076_WYG_088-17a"/>
諸路守兵多揀赴闕郡縣無備命調額外弓手公在睦<lb/>
州條上利害八事及是有㫖遣使於陜西河東京西四<lb/>
路刺弓手為宣毅保捷指揮公連上疏争之甚力不從<lb/>
宣毅十四萬人保捷九萬人皆市人不可用而宣毅驕<lb/>
甚所在為冦自是民力大困國用一空識者以不從公<lb/>
言為恨時夏竦并䕶四路劉平石元孫任福之敗皆貶<lb/>
主帥而竦獨不問賊圍麟府詔竦出兵牽制竦逗留不<lb/>
出使賊平豐州夷靈逺而去公極言之詔罷竦節制自<lb/>
<pb n="KR4d0076_WYG_088-17b"/>
是四路各得專達人人自効邉備修完賊至無所得及<lb/>
慶歴元年西方用兵葢六年矣上既厭兵而賊亦困弊<lb/>
不得耕牧休息賊中匹布至十餘千元昊欲自通其道<lb/>
無由公慨然上疏曰陛下猶天地父母也豈與此犬豖<lb/>
豺狼較勝負乎願因今嵗郊赦引咎示信開其自新之<lb/>
路申敇邉吏勿絶其善意若猶不悛亦足以怒我而怠<lb/>
彼雖天地鬼神必將誅之仁宗喜曰是吾心也命公以<lb/>
疏付中書吕夷簡讀之拱手曰公之及此是杜稷之福<lb/>
<pb n="KR4d0076_WYG_088-18a"/>
也是嵗赦書開諭如公意明年元昊始請降自元昊叛<lb/>
公謀無遺策雖不盡用然西師解嚴公有力焉修起居<lb/>
注假起居舍人知制誥使契丹北主雅聞公名與其母<lb/>
后族人微行觀公於范陽門外及燕親詣前酌玉巵以<lb/>
飲公顧左右曰有臣如此佳哉騎而擊毬于公前以其<lb/>
所乘馬賜公朝廷知之自是北使挾事至者輙命公館<lb/>
之尋召試知制誥遷右正言賜三品服誥命簡嚴四方<lb/>
誦之兼史館修撰章得象監國史以日歴自乾興至慶<lb/>
<pb n="KR4d0076_WYG_088-18b"/>
歴廢不修以屬公於是粲然復完權知開封府府事至<lb/>
繁為尹者皆書板以記事公獨不用黙記數百人以次<lb/>
决遣不遺毫釐吏民大驚以為神不敢復欺拜翰林學<lb/>
士領羣牧使牧事乆不治公始整齊之元昊遣使求通<lb/>
已在境上而契丹與元昊搆隙使來約我請拒絶其使<lb/>
時議者欲遂納元昊故為答書曰元昊若盡如約束則<lb/>
理難拒絶仁宗以書示公與宋祁公上議曰書詞如此<lb/>
是拒契丹而納元昊得新附之小羗失乆和之强敵也<lb/>
<pb n="KR4d0076_WYG_088-19a"/>
若巳封冊元昊而契丹之使再至能終不聽乎若不聽<lb/>
契丹之怨必自是始聽而絶之則中國無復信義永斷<lb/>
招懷之理矣是一舉而失二敵也宜賜元昊詔曰朝廷<lb/>
納卿誠欵本縁契丹之請今聞卿招誘契丹邉戸失舅<lb/>
甥之歡契丹遣使為言卿宜審處其事但嫌隙朝除則<lb/>
封冊暮行矣如此於西北為兩得時人伏其精識拜諫<lb/>
議大夫為御史中丞中外之事知無不言至於宫妾宦<lb/>
官濫恩横賜皆力争裁抑之尋知貢舉士方以游詞嶮<lb/>
<pb n="KR4d0076_WYG_088-19b"/>
語為髙公上疏以謂文章之變實闗盛衰不可長也詔<lb/>
以公言曉諭學者宰相賈昌朝與叅知政事吳育忿争<lb/>
上前公將對昌朝使人約公當以代育公怒叱遣曰此<lb/>
言何為至於我哉既對極論二人邪正曲直然育卒罷<lb/>
髙若訥代之時當郊而費用未具中外以為憂宰相欲<lb/>
以是危公復拜翰林學士為三司使公領使未幾以辦<lb/>
聞仁宗大喜至于今計司先郊告辦葢自公始前三司<lb/>
使王拱辰請𣙜河北鹽既立法矣而未下公見上問曰<lb/>
<pb n="KR4d0076_WYG_088-20a"/>
河北再𣙜鹽何也仁宗驚曰始立法非再也公曰周世<lb/>
宗𣙜河北鹽犯輒處死世宗北伐父老遮道泣訴願以<lb/>
鹽課均之兩稅錢而弛其禁世宗許之今兩稅鹽錢是<lb/>
也豈非再𣙜乎且今未𣙜也而契丹常盗販不巳若𣙜<lb/>
之則鹽貴北鹽益售是為我歛怨而北獲福乎北鹽滋<lb/>
多非用兵莫能禁也邉隙一開所獲利能補用兵之費<lb/>
乎仁宗大悟曰卿與宰相立罷之公曰法雖未下民已<lb/>
戸知之當直以手詔罷不可自有司出也仁宗大喜命<lb/>
<pb n="KR4d0076_WYG_088-20b"/>
公宻撰手詔下之河朔父老相率拜迎于澶州為佛老<lb/>
㑹七日以報上恩且刻詔書比京至今父老過其下必<lb/>
稽首流涕南京鴻慶宫成奉安三聖像當遣柄臣特命<lb/>
公為禮儀使鄉黨榮之仁宗遂欲用公而公以目疾求<lb/>
去甚力乃加端明殿學士歸院判尚書都省兼領銀臺<lb/>
司審刑院太常寺事慶歴中衛士夜逾宫垣為變仁宗<lb/>
旦語二府以貴妃張氏有扈蹕之功樞宻使夏竦倡言<lb/>
宜講求所以尊異貴妃之禮宰相陳執中不知所為公<lb/>
<pb n="KR4d0076_WYG_088-21a"/>
見執中言漢馮婕妤身當猛獸不聞有所尊異且皇后<lb/>
在尊貴妃古無是禮若果行之天下謗議必大萃於公<lb/>
終身不可雪也執中聳然敬從公言而罷修宗正寺玉<lb/>
牒補綴失亡為書數百巻自陜右用兵公私困乏士大<lb/>
夫争言豐財省費之道然多不得其要公自為諫官御<lb/>
史中丞三司使皆為上精言之一日仁宗御資政殿召<lb/>
兩府侍從賜坐手詔問天下事公退直禁林是日有㫖<lb/>
鎻院公既草制書又條對所問數千言夜半與制書皆<lb/>
<pb n="KR4d0076_WYG_088-21b"/>
上仁宗驚異又手詔獨䇿公明日復出數千言大畧以<lb/>
謂太祖定天下用兵不過十五萬今百餘萬而更言不<lb/>
足自祥符以來萬事墮㢮務為姑息漸失祖宗之舊取<lb/>
士任子磨勘遷補之法既壞而任將養兵皆非舊律國<lb/>
用既窘則政出一切大商姦民乗隙射利而茶鹽香礬<lb/>
之法亂矣此治亂盛衰之本不可以不急治公既明習<lb/>
歴代損益又周知祖宗法度悉陳其本末贏虚所以然<lb/>
之狀及當今所宜救治施行之畧而其末乃論古今治<lb/>
<pb n="KR4d0076_WYG_088-22a"/>
亂在上下離合之間比年已來朝廷頗引輕嶮之人布<lb/>
之言路違道干譽利口為賢内則臺諫外則監司下至<lb/>
胥吏僮奴皆可以搆危其上自將相公卿宿貴之人皆<lb/>
争屈體以收禮後輩有不然者則謗毁隨之惴惴焉惟<lb/>
恐不免何暇展布心體為國立事哉此風不革天下無<lb/>
時而治也上益異之書文儒二字以賜月餘御迎陽門<lb/>
召兩制近侍復賜問目曰朕之闕失國之姦蠧朝之憸<lb/>
䛕皆直言其狀獨引公近御榻宻訪之且有大用語公<lb/>
<pb n="KR4d0076_WYG_088-22b"/>
歎曰暴人之私迫人於嶮而攘之我不為也終無所言<lb/>
公既剛簡自信不䘏毁譽故小人思有以中之㑹三司<lb/>
判官楊儀以請求得罪公坐與儀厚善遂罷職出知滁<lb/>
州不數月上悟還端明殿學士知江寧府明年加龍圖<lb/>
閣學士遷給事中知杭州公平生學道虚一而静故所<lb/>
至皆不言而治既去人必思之自杭丁太夫人憂服除<lb/>
以舊職還朝判流内銓建言幾内稅重非所以示天下<lb/>
是嵗郊赦減畿内稅三分遂為定制秦州叛羗斷古渭<lb/>
<pb n="KR4d0076_WYG_088-23a"/>
路帥張昪發兵討賊而副總管劉渙不受命皆罷之拜<lb/>
公侍讀學士知秦州公力辭不拜曰渙與昪有階級今<lb/>
互言而兩罷帥不可為也昪以故得不罷以公為禮部<lb/>
侍郎知滑州改戸部侍郎移鎮西蜀始李順以甲午嵗<lb/>
叛蜀人記之至是方以為憂而轉運使攝守事西南夷<lb/>
有卭部川首領者妄言蠻賊儂智髙在南詔欲來冦蜀<lb/>
攝守妄人也聞之大驚移兵屯邉郡益調額外弓手發<lb/>
民築城日夜不得休息民大驚擾争遷居城中男女昏<lb/>
<pb n="KR4d0076_WYG_088-23b"/>
㑹不復以年賤粥榖帛市金銀埋之地中朝廷聞之發<lb/>
陜西歩騎戍蜀兵仗絡繹相望於道詔促公行且許以<lb/>
便宜從事公言南詔去蜀二千餘里道嶮不通其間皆<lb/>
雜種不相役屬安能舉大兵為智髙冦我哉此必妄也<lb/>
臣當以静鎮之道遇戍卒兵仗輒遣還入境下令卭部<lb/>
川曰冦來吾自當之妄言者斬悉歸屯邉兵散遣弓手<lb/>
罷築城之役㑹上元觀燈城門皆通夕不閉蜀遂大安<lb/>
已而得卭部川之譯人始為此謀者斬之梟首境上而<lb/>
<pb n="KR4d0076_WYG_088-24a"/>
配流其餘黨於湖南西南夷大震先是朝廷獲智髙母<lb/>
子留不殺欲以招智髙至是乃伏法復以三司使召還<lb/>
奏罷蜀横賦四十萬減鑄鐵錢十餘萬蜀人至今紀之<lb/>
初主計京師有三年糧而馬粟倍之至是馬粟僅足一<lb/>
嵗而粮亦減半因建言今之京師古所謂陳留天下四<lb/>
通五達之郊非如雍洛有山河形勝足恃也特依重兵<lb/>
以立國耳兵恃食食恃漕運汴河控引江淮利盡南海<lb/>
天聖以前嵗發民浚之故河行地中有張君平者以疏<lb/>
<pb n="KR4d0076_WYG_088-24b"/>
導京東積水始輟用汴夫其後淺妄者争以裁減費役<lb/>
為功河日以堙塞今仰而望河非祖宗之舊也遂畫漕<lb/>
運十四策宰相富弼讀公奏上前晝漏盡十刻侍衛皆<lb/>
跛倚仁宗太息稱善弼曰此國計大本非常奏也悉如<lb/>
所啓施行退謂公曰自慶歴以來公論食貨詳矣朝廷<lb/>
毎有所損益必以公奏為議本凡除主計未嘗敢先公<lb/>
也其後未期年而京師有五年之蓄遷吏部侍郎復以<lb/>
目疾請郡遷尚書左丞知南京未幾以工部尚書知秦<lb/>
<pb n="KR4d0076_WYG_088-25a"/>
州時亮祚方驕僣閱士馬築堡篳篥城之西壓秦境上<lb/>
屬戸皆逃匿山林公即料簡將士聲言出塞實按軍不<lb/>
動賊既不至言者因論公無賊而輕舉宰相曽公亮昌<lb/>
言於朝曰兵不出塞何名為輕舉張公豈輕者哉賊所<lb/>
以不至者以有備故也有備而賊不至則以輕舉罪之<lb/>
邉臣自是不敢為先事之備也議者乃服初命公秦州<lb/>
有㫖再任當除宣徽使議者欲以是沮撓之公笑曰吾<lb/>
於死生禍福未嘗擇也宣徽使於我何有哉力請解復<lb/>
<pb n="KR4d0076_WYG_088-25b"/>
知南京封清河郡公英宗即位遷禮部尚書知陳州過<lb/>
都留判尚書都省請知鄆州陛辭論天下事英宗歎曰<lb/>
學士其可以去朝廷哉公力請行加侍讀學士徙定州<lb/>
乞歸養改徐州英宗屢欲君還而左右無助公者一日<lb/>
謂執政曰吾在藩邸時見其芻蕘論及所對策近者代<lb/>
言之臣未嘗副吾意若使居典誥之任亦國華也執政<lb/>
乃始奉詔拜翰林學士承㫖問治道體要公以簡易誠<lb/>
明為對言近而指逺不覺前席曰吾昔奉朝請望侍從<lb/>
<pb n="KR4d0076_WYG_088-26a"/>
大臣以謂皆天下選人今乃不然聞學士之言始知有<lb/>
人矣胡宿罷樞宻副使上欲以公代之而執政請用郭<lb/>
逵英宗以語公公曰自慶歴以後擢任二府必參之中<lb/>
書臣知事君而巳遷刑部尚書英宗不豫學士王珪當<lb/>
直不召召公赴福寧殿上慿几不言賜公坐出書一幅<lb/>
八字曰來日降詔立皇太子公抗聲曰必潁王也嫡長<lb/>
而賢請書其名上力疾書以付公公既草制尋充冊立<lb/>
皇太子禮儀使神宗即位召見側門公曰仁宗崩厚葬<lb/>
<pb n="KR4d0076_WYG_088-26b"/>
過禮公私騷然請損之上曰奉先可損乎公曰遺制固<lb/>
云以先志行之天子之孝也上歎曰是吾心也公又奏<lb/>
百官遷秩恩已過厚若錫賚復用嘉祐近比恐國力不<lb/>
能支乞追用乾興例足矣從之省費十七八遷戸部尚<lb/>
書御史中丞王陶擊宰相參知政事吳奎與之辨上欲<lb/>
罷奎公適對上曰奎罷當以卿代公力辭上曰卿歴三<lb/>
朝無所阿附左右莫為先容可謂獨立傑出矣先帝已<lb/>
欲用卿今復何辭公曰韓琦乆在告意保全奎奎免必<lb/>
<pb n="KR4d0076_WYG_088-27a"/>
不復起琦勲在王室願陛下復奎位手詔諭琦以全始<lb/>
終之分上嗟歎乆之繼出小紙曰奎位執政而擊中司<lb/>
謂朕手詔為内批持之三日不下不去可乎公復論如<lb/>
初上從之賜琦詔如公言乆之琦求去堅甚夜召公議<lb/>
公復申前論上曰琦志不可奪也公遂建議宜寵以兩<lb/>
鎮節鉞且虚府以示復用從之面命公為參知政事以<lb/>
親疾辭上曰受命以慰親意庻有瘳也是夕復召知制<lb/>
誥鄭獬内東門別殿諭以用公意制詞皆出上㫖制出<lb/>
<pb n="KR4d0076_WYG_088-27b"/>
公以親疾在告召對押赴中書御史中丞缺曽公亮欲<lb/>
用王安石公極論安石不可用不數日魏公捐館上歎<lb/>
息不巳命近璫及内司賓存問日至虚位以待公尋詔<lb/>
起復四上章乃免服除以安石不恱拜觀文殿學士留<lb/>
守西京入覲請南京留臺上欲以為宣徽使修國史不<lb/>
可則欲以為提舉集禧觀判都省所以留公者百方公<lb/>
皆力詞遂知陳州時方置條例司行新法太率欲豐財<lb/>
而强兵公因陛辭極論其害皆深言危語曰水所以載<lb/>
<pb n="KR4d0076_WYG_088-28a"/>
舟亦所以覆舟兵猶火也不戢當自焚若行新法不已<lb/>
其極必有覆舟自焚之憂上雅敬公不甚其言曰能復<lb/>
少留乎公曰退即行矣上亦悵然至陳陜西方用兵卒<lb/>
叛慶州聲摇闗輔京西漕檄捕盗官以兵㑹所屬州白<lb/>
刃横野民大惶駭公收其檄不行而奏之上謂執政曰<lb/>
守臣不當爾耶臨事乃見人詔京西兵各歸其舊吏方<lb/>
以苛察為能小不中意輒置司推治一州至數獄追逮<lb/>
數千里死者甚衆公以事聞詔立條約下諸路時監司<lb/>
<pb n="KR4d0076_WYG_088-28b"/>
皆新進趨時興利長吏初不與聞公曰吾衰矣雅不能<lb/>
事人歸歟以全吾志即力請留臺而歸未幾復知陳州<lb/>
暇日坐西軒聞外板築喧甚曰民築嘉應侯張大尉廟<lb/>
公曰巢賊亂天下趙犨以孤城力戰保此邦捍大患者<lb/>
也此而不祀張侯何為者哉命夷其廟立趙侯祠佛舍<lb/>
中未幾改南京且命入覲不待次對前殿曰先帝嘗言<lb/>
卿不立交黨退朝掩闗終日無一客命坐賜茶尋拜宣<lb/>
徽北院使檢校太尉判應天府公曰宣徽使非寄任不<lb/>
<pb n="KR4d0076_WYG_088-29a"/>
除臣求鄉郡自便而得之恐啓僥倖路上曰朕未之思<lb/>
改判青州告免延和殿賜坐問祖宗禦戎之策孰長公<lb/>
曰太祖不勤逺畧如夏州李彛興靈武馮暉河西折御<lb/>
卿皆因其酋豪許以世襲故邉圉無事董遵誨捍環州<lb/>
郭進守西山李漢超保闗南皆十餘年優其禄賜寛其<lb/>
文法而少遣兵諸將財力豐而威令行間諜精審吏士<lb/>
用命賊所入輙先知併兵禦之戰無不克故以十五萬<lb/>
人而獲百萬之用終太祖之世邉鄙不聳天下安樂及<lb/>
<pb n="KR4d0076_WYG_088-29b"/>
太宗平并州欲遂取燕薊自是嵗有契丹之虞曹彬劉<lb/>
廷謙傅潜等數十戰各亡士卒十餘萬又内徙李彛興<lb/>
馮暉之族繼遷之變三邉皆擾而朝廷始旰食矣真宗<lb/>
之世趙徳明納欵及澶淵之克遂與契丹盟至今人不<lb/>
識兵革可謂盛徳大業祖宗之事大畧如此亦可以鑒<lb/>
矣近嵗邉臣建開拓之議皆行嶮僥倖之人欲以天下<lb/>
安危試之一擲事成則身䝉其利不成則陛下任其患<lb/>
不可聽也上曰慶歴以來卿知之乎元昊初臣何以待<lb/>
<pb n="KR4d0076_WYG_088-30a"/>
之公曰臣時為學士誓詔封冊皆臣所草具言本末上<lb/>
驚曰爾時已為學士可謂舊徳矣時契丹遣泛使蕭禧<lb/>
來上問北意安在公曰北自與中國通好安於豢養吏<lb/>
士驕惰實不欲用兵昔蕭英劉六符來仁宗命二府置<lb/>
酒殿廬與語英頗泄其情六符色目之英歸竟以此得<lb/>
罪今禧狡詐願如故事令大臣與議無屈帝尊與之交<lb/>
口上曰朕念慶歴再和之後中國不復為善後之備故<lb/>
修戎事為應兵耳公曰應兵者兵禍之已成者也消變<lb/>
<pb n="KR4d0076_WYG_088-30b"/>
於未成善之善者也公毎辭去上輙遷延之三易其期<lb/>
遂詔公歸院供職蕭禧至以河東疆事為辭上復以問<lb/>
公公曰嘉祐二年北使蕭扈嘗言之朝廷討論之詳矣<lb/>
命館伴王洙詰之扈不能對録其條目付扈以歸因以<lb/>
藁上之禧當辭偃蹇卧驛中不起執政未知為言公班<lb/>
次二府因朝謂樞宻使吳充曰禧不即行使主者日致<lb/>
饋而勿問且使邉吏以其故檄北朝可也充啓用其說<lb/>
禧即日行除中太一宫使進對禮秩凡皆與執政同公<lb/>
<pb n="KR4d0076_WYG_088-31a"/>
在朝雖不任職然多建明上數欲廢易汴渠公曰此祖<lb/>
宗建國之本不可輕議餉道一鯁兵安所仰食則朝廷<lb/>
無置足之地矣非老臣誰敢言此自王安石為政始罷<lb/>
銅禁姦民日銷錢為器邉闗海舶不復譏錢之出故中<lb/>
國錢日耗而西南北三敵皆山積公極論其害請詰問<lb/>
安石舉累朝之令典所以保國便民者一旦削而除之<lb/>
其意安在有星孛于軫詔求直言公上疏論所以致變<lb/>
之故人皆為恐慄上皆優容之求去愈力上曰卿在朝<lb/>
<pb n="KR4d0076_WYG_088-31b"/>
豈有所好惡者歟何欲去之速也公曰臣平生未嘗與<lb/>
人交惡但欲歸老耳上知不可留乃以為宣徽南院使<lb/>
檢校太傅判應天府上曰朕初欲卿與韓綘共事而卿<lb/>
論政不同又欲除樞宻使而卿論兵復異卿受先帝末<lb/>
命卒無以副朕意乎因泫然泣下賜帶如嘗任宰相者<lb/>
髙麗使過南京長吏當送迎公言臣班視二府不可為<lb/>
陪臣屈詔獨遣少尹使者見公恐慄不敢仰視師征安<lb/>
南公以謂舉西北壯士從馬棄之南方其患有不可勝<lb/>
<pb n="KR4d0076_WYG_088-32a"/>
言者若社稷之福則老師費財無功而還因論交阯氣<lb/>
俗與諸夷不類自建隆以來吳昌文丁部黎桓李公緼<lb/>
四易姓矣皆以大校簒立有唐末五代藩鎮傾奪之風<lb/>
此可以計破者也遂條上九事習知蠻事者皆服其精<lb/>
鍊師還如公言新法既粥坊埸河渡司農又并祠廟粥<lb/>
之官既得錢聽民為賈區廟中邉侮穢踐無所不至公<lb/>
言宋王業所基也而以火王閼伯封於商丘以主大火<lb/>
微子為宋始封二祠者獨不可免於鬻乎上震怒批出<lb/>
<pb n="KR4d0076_WYG_088-32b"/>
曰慢神辱國理甚於斯於是天下祠廟皆不得鬻公自<lb/>
念將老無以報上論事益切至於論兵起獄尤為反復<lb/>
深言曰老臣且死見先帝地下有以籍口矣上為感動<lb/>
至永樂之敗頗思其言公請老不已拜東太一宫使就<lb/>
第章數十上拜太子少師以宣徽使致仕官制行罷宣<lb/>
徽院獨命公領使如舊今上即位執政輙罷公使以太<lb/>
子太保致仕元祐六年詔復置宣徽使乃命公復南院<lb/>
章四上不拜璽書嘉之以其年十二月二日薨享年八<lb/>
<pb n="KR4d0076_WYG_088-33a"/>
十五訃聞輟視朝一日特贈司空制服苑中官其親屬<lb/>
五人太皇太后對輔臣嗟歎其忠正公遺令不請謚尚<lb/>
書右丞蘇轍為請詔有司議諡曰文定娶馬氏太常少<lb/>
卿綘之女追封永嘉郡夫人四子邦彦大理評事邦直<lb/>
邦傑太常寺太祝皆先公卒恕今為右朝散郎通判應<lb/>
天府信厚敦敏篤學朝廷數欲用之以公老不忍去左<lb/>
右詔聽之三女長適殿中丞蔡天申次適右朝奉郎王<lb/>
鞏其季已嫁而復歸孫男四人欽咨欽亮欽弼欽憲孫<lb/>
<pb n="KR4d0076_WYG_088-33b"/>
女三人並㓜公晚自謂樂全居士有樂全集四十巻玉<lb/>
堂集二十巻注仁宗樂書一巻神宗嘗賜親扎曰卿文<lb/>
章典雅煥然有三代之風書之典誥無以加焉西漢所<lb/>
不及也所與交者范仲淹吳育宋祁三人皆敬憚之曰<lb/>
不動如山安道有焉晚與軾先大夫游論古今治亂及<lb/>
一時人物皆不謀而同軾與弟轍以是皆得出入門下<lb/>
軾嘗論次其文曰孔北海志大而論髙功烈不見於世<lb/>
然英偉豪傑之氣自為一時所宗其論盛孝章郗鴻豫<lb/>
<pb n="KR4d0076_WYG_088-34a"/>
書慨然有烈丈夫之風諸葛孔明不以文章自名而開<lb/>
物成務之姿總練名實之意自見於言語至出師表簡<lb/>
而盡直而不肆大哉言乎與伊訓說命相表裏非秦漢<lb/>
已來以事君為說者所能至也常恨二人之文不見其<lb/>
全公其庻幾乎烏乎士不以天下之重自任久矣言語<lb/>
非不工也政事文學非不敏且博也然至於臨大事鮮<lb/>
不忘其故失其守者其器小也公為布衣則頎然已有<lb/>
公輔之望自少出仕至老而歸未嘗以言狥物以色假<lb/>
<pb n="KR4d0076_WYG_088-34b"/>
人雖對人主必同而後言毁譽不動得䘮若一真孔子<lb/>
所謂大臣以道事君者世逺道散雖志士仁人或少貶<lb/>
以求用公獨以邁徃之氣行正大之言曰用之則行捨<lb/>
之則藏上不求合於人主故雖貴而不用用而不盡下<lb/>
不求合於士大夫故恱公者寡不恱公者衆然至言天<lb/>
下偉人則必以公為首世以軾為知言公始為諫官薦<lb/>
劉䕫王質自代即日擢用及貝州軍叛上欲遣公出征<lb/>
舉明鎬自代即以為將而貝州平熈寧中軾將徃見公<lb/>
<pb n="KR4d0076_WYG_088-35a"/>
於陳宰相曽公亮謂軾曰吾受知張公所以至此者公<lb/>
恩也軾以問公公悵然乆之曰吾宻薦公亮人無知者<lb/>
豈仁宗以語之乎軾以是知公雖不偶於世而人主信<lb/>
之蓋如此公性與道合得佛老之妙屬纊之日凛然如<lb/>
平生有星隕于北牗及薨赤氣自寢而升里人望驚焉<lb/>
以七年八月九日庚申葬于宋城縣永安鄉仁孝里其<lb/>
子恕使以王鞏之狀來求銘銘曰<lb/>
大道之行士貴其身維人求我匪我求人秦漢以來士<lb/>
<pb n="KR4d0076_WYG_088-35b"/>
賤君肆區區僕臣以得為喜功利之趍謗毁是逃我觀<lb/>
其身夏畦之勞紛紜叢脞千載一律帝閔下俗異人乃<lb/>
出是生我公龍章鳯姿翔于千仞世挽留之浩然直前<lb/>
有礙則止放為江河匯為沼沚穆穆三聖如天如淵前<lb/>
席惟誼見黯必冠豈不用公道有不契出其緒餘則已<lb/>
驚世公之所能我不敢知乘雲馭風與汗漫期噫天何<lb/>
時復生此傑我作銘詩以詔王國<lb/>
　東坡全集巻八十八<lb/>
</p>
<p>
</p>
  </div>
<div>
                <head>東坡全集巻八十九</head>
    <p>
<pb n="KR4d0076_WYG_089-1a"/>
欽定四庫全書<lb/>
　東坡全集巻八十九　　　　宋　蘇軾　撰<lb/>
　　墓誌銘十二首<lb/>
　　　故龍圖閣學士滕公墓誌銘<hi>代張文定公作</hi>
神宗英文烈武聖孝皇帝初臨海内厲精為治旁<lb/>
求天下以出異人得英偉大度之士滕公元發<lb/>
始見知于英祖而未及用書其姓名藏于禁<lb/>
中帝以是知之既見公姿度雄爽問天下所<lb/>
<pb n="KR4d0076_WYG_089-1b"/>
以治亂不思而對曰治亂之道如黒白東西所以<lb/>
變色易位者朋黨亂之也帝曰卿知君子小人<lb/>
之黨乎公曰君子無黨譬之草木綢繆相附者<lb/>
必蔓草非松栢也朝廷無朋黨雖中主可以濟不然雖<lb/>
上聖不治帝太息曰天下名言也遂以右正言知制誥<lb/>
諫院開封府拜御史中丞翰林學士且大用矣而公性<lb/>
疎達不疑在帝前論事如家人父子言無文飾洞見肝<lb/>
鬲帝知其誠盡事無鉅細人無親疎輒以問公或中夜<lb/>
<pb n="KR4d0076_WYG_089-2a"/>
降手詔使者旁午公隨事解答不自嫌外而執政方立<lb/>
新法天下洶洶恐公有言而帝信之故相與造事謗公<lb/>
帝雖不疑然亦出公于外以翰林侍讀學士知鄆州移<lb/>
定與青留守南都徙齊鄧二州用公之意蓋未衰也而<lb/>
公之妻黨有犯法至大不道者小人因是出力擠公必<lb/>
欲殺之帝知其無罪落職知池州徙蔡未行改安州既<lb/>
罷入朝未對而左右不恱者又中以飛語復貶筠州士<lb/>
大夫為公危慄或以為且有後命公談笑自若曰天知<lb/>
<pb n="KR4d0076_WYG_089-2b"/>
吾直上知吾忠吾何憂哉乃上書自明帝覽之釋然即<lb/>
以為湖州方且復用而帝升遐公讀遺詔僵仆頓絶乆<lb/>
之乃蘇曰巳矣吾無所自盡矣今上即位徒公為蘇揚<lb/>
二州除公龍圖閣直學士復以為鄆州徙真定河東治<lb/>
邉凛然威行西北號稱名將而宦官為走馬者誣公病<lb/>
不任職詔徙許州御史論公守邉竒偉之狀且言其不<lb/>
病詔復留河東而公已老葢年七十有一矣即力求淮<lb/>
南上不得已乃以龍圖閣學士知揚州未至而薨葢元<lb/>
<pb n="KR4d0076_WYG_089-3a"/>
祐五年十月二十四日也方平歴事三宗逮與天聖景<lb/>
祐間賢公卿游公雖為晚進而開濟之資邁徃之氣葢<lb/>
有前人風度以先帝神武英斷知公如此而終不大用<lb/>
毎進小人輙讒之公嘗上章自訟有曰樂羊無功謗書<lb/>
滿篋即墨何罪毁言日聞天下聞而悲之嗚呼命也夫<lb/>
公諱甫字元發其後避髙魯王諱以字為名而字逹道<lb/>
東陽人也滕氏出周文王之子錯封於滕所謂滕叔繡<lb/>
者十一代祖令琮為唐國子司業令琮生太常博士翼<lb/>
<pb n="KR4d0076_WYG_089-3b"/>
翼生贈戸部侍郎伉伉生贈禮部侍郎葢葢生戸部侍<lb/>
郎贈右僕射珦珦生太中大夫睦州刺使邁邁生越州<lb/>
觀察推官<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>
                    <graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>生祠部郎中文規文規生公之曽祖諱仁俊<lb/>
為温州永嘉令祖諱鑒不仕皇考諱髙贈中大夫曽祖<lb/>
母祖母皆范氏繼祖母陳氏皇妣王氏追封太原郡君<lb/>
生公之夕夢虎行月中而墮其室九嵗能賦敏捷過人<lb/>
范希文皇考舅也見公而竒之教以為文希文為蘇州<lb/>
而安定胡先生瑗居于蘇公徃從之門人以千數第其<lb/>
<pb n="KR4d0076_WYG_089-4a"/>
文公常為首嘗舉進士試于庭宋子京竒其文擢為第<lb/>
三人而以聲韻不中法罷之其後八年復中第第三授<lb/>
大理評事通判湖州時孫元規守錢塘一見公曰名臣<lb/>
也後當為賢將授以治劇守邉之要召試學士院充集<lb/>
賢校理判吏部南曹除開封府推官三司鹽鐵戸部判<lb/>
官同修起居注判戸部勾院公在館閣未嘗就第見執<lb/>
政故宰相不恱不遷者十年既遇知神宗為諫官知無<lb/>
不言然御史中丞王陶論宰相不押班為䟦扈上以問<lb/>
<pb n="KR4d0076_WYG_089-4b"/>
公公曰宰相固有罪然以為䟦扈則臣為欺天䧟人矣<lb/>
為開封府三獄皆滿公視事之日理出數百人决遣殆<lb/>
盡京師翕然稱之為御史中丞中書宻院議邉事多不<lb/>
合趙明與西人戰中書賞功而宻院䧏約束郭逵修堡<lb/>
樞宻院方詰之而中書已下褒詔矣公言戰守大事也<lb/>
安危所寄今中書欲戰宻院欲守何以令天下願敇大<lb/>
臣凡戰守除帥議同而後下上善之諫官楊繪言宰相<lb/>
不當以其子判鼓院上曰繪不習朝廷事鼓院傳達而<lb/>
<pb n="KR4d0076_WYG_089-5a"/>
巳何與於事公曰人有訴宰相者使其子傳達之可乎<lb/>
且天下見宰相子在是豈敢復訴事上悟為罷之种諤<lb/>
擅築綏州且與薛向發諸路兵環慶保安皆出剽掠西<lb/>
人復誘殺將官楊定公上疏極言亮祚巳納欵不當失<lb/>
信邉隙一開兵連民疲必為内憂京師郡國地震公三<lb/>
上疏指陳致災之由大臣不恱出公知秦州上面謂曰<lb/>
秦州非朕意也留不遣詔館伴契丹使前此館伴非其<lb/>
人使者議神塔子事徃復紛然是嵗契丹遣蕭林牙揚<lb/>
<pb n="KR4d0076_WYG_089-5b"/>
興公來聘朝廷憂之公見興公開懷與語問其家世父<lb/>
祖事委曲詳盡興公驚且喜不復論去嵗事將去與公<lb/>
馬上泣別林牙謂興公曰君與滕公善豈將留此乎上<lb/>
聞之大喜因公奏事殿中歎曰朕欲擢卿執政卿逾月<lb/>
不對而大臣力薦用唐介矣公曰臣恨未有死所報陛<lb/>
下知遇豈愛官職者唐淑問孫覺言公短上不信悉以<lb/>
其言示公所以慰勞公者甚厚公頓首曰陛下無所疑<lb/>
臣無所愧足矣河朔地大震涌沙出水壞城池廬舍命<lb/>
<pb n="KR4d0076_WYG_089-6a"/>
公為安撫使官吏皆幄寢居民恐懼棄家而苃舍公獨<lb/>
卧屋下曰民恃吾以生屋摧民死吾當以身同之民始<lb/>
歸安其室乃命葬死者食饑者除田稅察惰吏修堤防<lb/>
繕甲兵督盗賊河朔遂安使還大臣將除公并州上復<lb/>
留公開封府民有王潁者為鄰婦隠其金閱數尹不能<lb/>
辨潁憤悶至病傴杖而訴於公公呼鄰婦一問得其情<lb/>
取金還潁<graphic n="KR3296" url="https://raw.githubusercontent.com/kanripo/KR-Gaiji/master/images/KR3296.png" mimeType="image/png"/>奮身仰謝失傴所在投杖而出一府大駭<lb/>
除翰林學士夏國王秉常被簒公言繼遷死時李氏幾<lb/>
<pb n="KR4d0076_WYG_089-6b"/>
不立矣當時大臣不能分建諸豪乃以全地王之至今<lb/>
為患今秉常失位諸將争權天以此遺陛下若再失此<lb/>
時悔將無及請擇一賢將假以重權使經營分裂之可<lb/>
不勞而定百年之計也上竒其策然不果用欲以公為<lb/>
三司使力辭已而除公瀛州安撫使公入頓首曰臣知<lb/>
事陛下而已不能事黨人願陛下少回昔日之眷無使<lb/>
臣為黨人所快則天下皆知事君為得而事黨人為無<lb/>
益矣上為改容公以皇考諱辭髙陽開乃除鄆州治盗<lb/>
<pb n="KR4d0076_WYG_089-7a"/>
有方不獨用威猛時有所縱捨盗為屛息移定州許入<lb/>
覲力言新法之害曰臣始以意度其不可耳今為郡守<lb/>
親見其害民者具道所以然之狀至定州以上已宴郊<lb/>
外有報契丹入冦邉民來逃者將吏大駭請起治兵公<lb/>
笑曰非爾所知也益置酒作樂遣人諭逃者曰吾在此<lb/>
虜不敢動使各歸業明日問之果妄諸將以是服公韓<lb/>
忠彦使契丹楊興公迎勞問公所在且曰滕公可謂開<lb/>
口見心矣忠彦歸奏上喜進公禮部侍郎使再任詔曰<lb/>
<pb n="KR4d0076_WYG_089-7b"/>
寛嚴有體邉人安焉公因作堂以安邉名之公去國既<lb/>
久而心在王室著書五篇一曰尊主勢二曰本聖心三<lb/>
曰校人品四曰破朋黨五曰賛治道上之其畧曰陛下<lb/>
聖神文武自足以斡運六合譬之青天白日不必㸃綴<lb/>
自然清明識者韙其言天下大旱詔求直言公上疏曰<lb/>
新法害民者陛下既知之矣但下一手詔應熈寧二年<lb/>
以來所行新法有不便者悉罷則民氣和而天意解矣<lb/>
富彦國之守青州也嘗置教閱馬歩軍九指揮彦國既<lb/>
<pb n="KR4d0076_WYG_089-8a"/>
去軍稍缺不補公至青復完之至溢額數千其後朝廷<lb/>
屢發諸路兵或䘮失不還惟青州兵至今為盛其謫守<lb/>
池安皆以静治聞飲酒賦詩未嘗有遷謫意侍郎韓丕<lb/>
旅<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>于安五十年矣學士鄭獬安人也既没十年貧不<lb/>
克葬公皆葬之著作佐郎木炎居䘮以毁卒公既助其<lb/>
葬又為買田賙之敇使謝諲市物于安因縁為姦民被<lb/>
其毒公宻疏姦狀上為罷黜諲自安定先生之亡公常<lb/>
割俸以賙其子及為湖州祭其墓哭之慟東南之士歸<lb/>
<pb n="KR4d0076_WYG_089-8b"/>
心焉自揚徒鄆嵗方饑乞淮南米二十萬石為備鄆有<lb/>
劇賊數人公悉知其所舍遣吏掩捕皆獲吏民不知所<lb/>
出郡學生食不給民有争公田二十年不决者公曰學<lb/>
無食而以良田飽頑民乎乃請以為學田遂絶其訟學<lb/>
者作新田詩以美之時淮南京東皆大饑公獨有所乞<lb/>
米為備召城中富民與約曰流民且至無以處之則疾<lb/>
疫起并及汝矣吾得城外廢營地欲為席屋以待之民<lb/>
曰諾為屋二千五百間一夕而成流民至以次授地井<lb/>
<pb n="KR4d0076_WYG_089-9a"/>
竈器用皆具以兵法部勒少者炊壯者樵婦女汲老者<lb/>
休民至如歸上遣工部郎中王古按視之廬舍道巷引<lb/>
繩棋布肅然如營陣古大驚圖上其事有詔褒美葢活<lb/>
五萬人云徙真定乞以便宜除盗許之然訖公之去無<lb/>
一人死法外者秋大熟積饑之民方頼以生而有司争<lb/>
糴榖貴公奏邉廪有餘請罷糴二年從之徙知太原府<lb/>
河東兵勞民貧而土豪將吏皆利於有警故喜作邉事<lb/>
民不堪命公始至蕃族來賀令曰謹斥侯無開邉隙有<lb/>
<pb n="KR4d0076_WYG_089-9b"/>
冦而失備與無冦而生事者皆斬自軍司馬㳂邉安撫<lb/>
以下皆勒以軍法西人獵境上河外請益兵公曰冦來<lb/>
則死之吾不出一兵也河東十二將其四以備北其八<lb/>
以備西八將更休為上下畨是嵗八月邉郡稱有警請<lb/>
八將皆上謂之防秋公曰賊若并兵犯我雖八將不敵<lb/>
也若其不來四將足矣卒遣更休而將吏懼甚扣閤争<lb/>
之公指其頸曰吾已捨此矣頸可斷兵不可出卒無冦<lb/>
省芻粟十五萬河東之所患者鹽與和糴也公稍更其<lb/>
<pb n="KR4d0076_WYG_089-10a"/>
法明著稅額而通鹽商配率粮草視物力髙下而不以<lb/>
占田多少為差民以為便陽曲縣舊治城西汾決徙城<lb/>
中縣廢為荒田公奏還之使縣治堤防如黄河民復成<lb/>
市諸將駐列城者長吏或不悦捃誣以事有至死者公<lb/>
奏立法將有罪徙他郡訊驗諸將聞之喜曰公保吾生<lb/>
當報以死西夏請復故地詔賜以四寨而葭蘆𨽻河東<lb/>
公曰取城易棄城難昔棄囉凡西人襲我不備䘮金帛<lb/>
不貲且為夷狄笑乃命部將訾虎蕭士元以兵䕶遷號<lb/>
<pb n="KR4d0076_WYG_089-10b"/>
令嚴整冦不敢近無一瓦之失將賜寨公請先畫界而<lb/>
後棄不從西人已得地則請凡畫界以綏徳城為法從<lb/>
之公曰若法綏徳以二十里為界則吳堡去葭蘆百二<lb/>
十里為失百里矣兵家以進退尺寸為强弱今一舉而<lb/>
失百里不可力争之巳而諜者得西人之謀曰吾將出<lb/>
勁兵於義吳二寨之間刼漢使不得出兵則二寨亦棄<lb/>
矣公遂復前議章九上至數萬言議者謂近世名將無<lb/>
及公者公為文與詩英發妙麗毎出一篇學者争誦之<lb/>
<pb n="KR4d0076_WYG_089-11a"/>
篤於行義事父母撫諸弟以孝友聞臨大事决大議毅<lb/>
然不計死生至於已私則小心莊栗惟恐有過其事上<lb/>
及與人交馭將吏待妻子奴婢一以至誠仕自大理評<lb/>
事至右光禄大夫職至龍圖閣學士勲至上柱國爵至<lb/>
南陽郡開國侯食邑至一千六百戸實封至八百戸贈<lb/>
銀青光禄大夫有文集二十巻娶李氏唐御史大夫栖<lb/>
筠之後晉卿之女累封建安郡君先公卒贈永寧郡君<lb/>
子三人祐祁皆承奉郎裕尚㓜女五人長適朝請郎知<lb/>
<pb n="KR4d0076_WYG_089-11b"/>
楚州何洵直次適宣徳郎袐書省正字王炳早卒次適<lb/>
宣徳郎太學慱士王渙之次復適王炳季適方平之子<lb/>
朝散郎南京通判恕孫男六人將以元祐七年八月二<lb/>
十二日癸酉葬于蘇州長洲縣彭華鄉陽山之栗塢銘<lb/>
曰<lb/>
天之降材千夫一人人之逢時千載一君生之既難得<lb/>
之豈易而彼讒人曽不少置昔在帝堯甚畏巧言讒説<lb/>
震驚雖堯亦然偉哉滕公廊廟之具帝欲用公將起輙<lb/>
<pb n="KR4d0076_WYG_089-12a"/>
仆賴帝之明雖仆復興小試于邉戎狄是膺日月逝矣<lb/>
嵗不我與老成云亡吾誰與處若古有訓無競維人公<lb/>
之治邉折衝精神猛虎在山藜藿茂遂及其既亡樵牧<lb/>
所易公官三品以壽考終我銘之悲夫豈為公<lb/>
　　　王子立墓誌銘<lb/>
子立諱適趙郡臨城人也始予為徐州子立為州學生<lb/>
知其賢而有文喜怒不見得䘮若一曰是有類子由者<lb/>
故以其子妻之與其弟遹子敏皆從余於吳興學道日<lb/>
<pb n="KR4d0076_WYG_089-12b"/>
進東南之士稱之余得罪於吳興親戚故人皆驚散獨<lb/>
兩王子不去送余出郊曰死生禍福天也公其如天何<lb/>
返取余家致之南都而子立又從子由謫於髙安績溪<lb/>
同其有無賦詩絃歌講道著書於席門茅屋之下者五<lb/>
年未嘗有愠色余與子由有六男子皆以童子從子立<lb/>
遊學文有師法人人自重不敢嬉宕子立實使然元祐<lb/>
四年冬自京師將適濟南未至卒于奉髙之傳舍葢十<lb/>
月二十五日也享年三十五曽祖諱璘贈中書令妣田<lb/>
<pb n="KR4d0076_WYG_089-13a"/>
氏楚國夫人祖鬷工部侍郎知樞宻院贈太尉諡忠穆<lb/>
妣宋氏仁壽郡夫人考諱正路比部郎中知濮州贈光<lb/>
禄大夫妣李氏夀安縣君一女初伏有遺腹子裔文集<lb/>
十五巻其學長於禮服子由謂其文朱絃疏越一唱而<lb/>
三歎者也七年十一月五日其兄蘧子開葬于臨城龍<lb/>
門鄉兩口村先瑩之側銘曰<lb/>
知性以為存不壽非其怨也知義以為榮不貴非其羡<lb/>
也而未能忘於文則猶有意於傳也嗚呼百世之後其<lb/>
<pb n="KR4d0076_WYG_089-13b"/>
姓名與我皆隱顯也<lb/>
　　　寳月大師塔銘<lb/>
寳月大師惟簡字宗古姓蘇氏眉之眉山人於余為無<lb/>
服兄九嵗事成都中和勝相院慧悟大師十九得度二<lb/>
十九賜紫三十六賜號其同門友文雅大師惟慶為成<lb/>
都僧統所治萬餘人鞭笞不用中外肅伏慶博學通古<lb/>
今善為詩至於持律總衆酬酢事物則師宻相之也凡<lb/>
三十餘年人莫知其出於師者師清亮敏達綜練萬事<lb/>
<pb n="KR4d0076_WYG_089-14a"/>
端身以律物勞已以裕人人皆髙其才服其心凡所欲<lb/>
為趨成之更新其精舍之在成都與郫者凡一百七十<lb/>
三間經藏一盧舍那阿彌陀彌勒大悲像四塼橋二十<lb/>
七皆談笑而成其堅緻可支一世師於佛事雖若有為<lb/>
譬之農夫畦而種之待其自成不數數然也故余嘗以<lb/>
為修三摩鉢提者蜀守與使者皆一時名公卿人人與<lb/>
師善然師常罕見寡言務自却逺葢不可得而親疎者<lb/>
喜施藥所活不可勝數少時瘠黒如𣑽僧既老而晳若<lb/>
<pb n="KR4d0076_WYG_089-14b"/>
復少者或曰是有隂徳發於面夀未可涯也紹聖二年<lb/>
六月九日始得微疾即以書告於往來者勑其子孫皆<lb/>
佛法大事無一語私其身至二十二日集其徒問日蚤<lb/>
莫及辰曰吾行矣遂化年八十四是月二十六日歸骨<lb/>
于城東智福院之夀塔弟子三人海慧大師士瑜先亡<lb/>
次士隆次紹賢為成都副僧統孫十四人悟遷悟清悟<lb/>
文悟真悟縁悟深悟微悟開悟通悟誠悟益悟權悟緘<lb/>
曽孫三人法舟法榮法原以家法嚴故多有聞者師少<lb/>
<pb n="KR4d0076_WYG_089-15a"/>
與蜀人張隠君少愚善吾先君宫師亦深知之曰此子<lb/>
才用不減澄觀若事當有立於世為僧亦無出其右者<lb/>
已而果然余謫居惠州舟實來請銘銘曰<lb/>
大師寳月古字簡名出趙郡蘇東坡之兄自少潔齊老<lb/>
而彌剛領袖萬僧名聞四方夀八十四臘六十五瑩然<lb/>
摩尼歸真于土錦城之東松栢森然子孫如林蔽芾其<lb/>
隂<lb/>
　　　陸道士墓誌銘<lb/>
<pb n="KR4d0076_WYG_089-15b"/>
道士陸惟忠字子厚眉山人家世為黄冠師子厚獨狷<lb/>
潔精苦不容於其徒去之逺游始見余黄州出所作詩<lb/>
論内外丹指畧葢自以為決不死者然余嘗吿之曰子<lb/>
神清而骨寒其清可以仙其寒亦足以死其後十五年<lb/>
復來見余惠州則得瘦疾骨見衣表然詩益工論内外<lb/>
丹益精曰吾真坐寒而死矣每從事於養生輒有以敗<lb/>
之類物有害吾生者余曰然子若死必復為道士以究<lb/>
此志余時適得美石如黒玉曰當以是志子墓子厚笑<lb/>
<pb n="KR4d0076_WYG_089-16a"/>
曰幸甚乆之子厚去余之河源開元觀客於縣令馮祖<lb/>
仁而余亦謫海南是嵗五月十九日竟以疾卒年五十<lb/>
祖仁葬之觀後葢紹聖四年也銘曰<lb/>
嗚呼多藝此黄冠詩棊醫卜内外丹無求於世宜堅完<lb/>
龜飢鶴瘦終難安哀哉六巧坐一寒祝子復來少宏寛<lb/>
毋復清詩助痟酸龍虎尤成無或奸往駕赤螭驂青鸞<lb/>
　　　惠州官葬暴骨銘<lb/>
有宋紹聖二年官葬暴骨于是是豈無主仁人君子斯<lb/>
<pb n="KR4d0076_WYG_089-16b"/>
其主矣東坡居士銘其藏曰<lb/>
人耶天耶隨念而徂有未能然宅此枯顱後有君子無<lb/>
廢此心陵谷變壞復棺衾之<lb/>
　　　李太師墓誌<lb/>
李氏之先世有徳人使皆好學忠信而文則其成材五<lb/>
季得之﨑嶇兵間亦何所為世養于䝉以待承平允文<lb/>
太師發跡于經人知誦之公蹈用之其言皆經其行中<lb/>
之仁致麟鳯自不覆巢使公逢時鳯鳴其郊公為獄官<lb/>
<pb n="KR4d0076_WYG_089-17a"/>
遇囚如子視囚出入如已生死以徳報怨世有或然任<lb/>
其不叛仁人所難是心惟㣲實聞于帝無疆之休以來<lb/>
本世篤生三子其㓜益隆如誼仲舒烏陽是逢始葬于<lb/>
魏物不稱徳河流墓改襚以冕服公之令聞追配太丘<lb/>
子孫公卿有進無羞安安之原太行之麓有或兆之匪<lb/>
筮匪卜<lb/>
　　　朱亥墓誌<lb/>
崔嵬髙丘其下為誰惟魏烈士朱亥是依時惟布衣不<lb/>
<pb n="KR4d0076_WYG_089-17b"/>
震不驚晉鄙在師孔嚴不孤進承其頥視如豚猳昔其<lb/>
在屠誰養其威鼓刀市人誰者畏之世之勇夫殺人如<lb/>
蒿及其所難或失其刀惟是貧賤無以自豪是謂真勇<lb/>
士之布衣其亦在養有或不養臨事而恐惟是屠者其<lb/>
養可取<lb/>
　　　劉夫人墓誌銘<hi>代韓持國作</hi>
夫人姓劉氏開封人曽大父處士諱巖大父大理寺丞<lb/>
諱惟吉考贈右金吾衛將軍諱達夫人年十七歸于武<lb/>
<pb n="KR4d0076_WYG_089-18a"/>
功蘇才翁翁諱舜元參知政亊諱易簡之孫贈工部侍<lb/>
郎諱耆之子也少與弟子美聖闢皆有盛名蘇氏既大<lb/>
家而姑王夫人太尉文正公之息女也嚴重有識素賢<lb/>
其子自為擇婦甚難之乆乃得夫人夫人事其姑能委<lb/>
曲順其意嘗侍疾不解衣累月凡姑所欲不求而獲所<lb/>
不欲無一至前者既愈謂家人曰微是婦吾不起矣命<lb/>
諸女拜之而弗答也子美聖闢皆早世夫人待二姒撫<lb/>
諸孤恩禮甚厚子美正獻杜公婿也杜公聞而喜之曰<lb/>
<pb n="KR4d0076_WYG_089-18b"/>
可以為女師夫人既老二子㳙澥更守壽春已而㳙守<lb/>
襄陽澥復按本道刑獄夫人皆就養焉及㳙徙平陽道<lb/>
京師子注為尚書郎拜覲門外士大夫榮之㳙侍夫人<lb/>
至管城以疾不起注逆以歸京師夫人悼㳙不已後㳙<lb/>
四十五日元豐八年十月五日以疾卒於私第享年八<lb/>
十一夫人孝友慈儉薄於奉身而厚於施人嚴於教子<lb/>
而寛於御下姻族中有悍妬者見之輙慙而化性不蓄<lb/>
財浣衣菲食以終其身㳙自蜀還以重錦二十兩以獻<lb/>
<pb n="KR4d0076_WYG_089-19a"/>
夫人夫人喜曰可以適吾意之所欲與者命刀尺以親<lb/>
疎散之一日而盡好誦佛書受五戒預為送終具甚備<lb/>
至疾革怡然不亂始封隆徳縣君後為彭城縣太君改<lb/>
仁夀縣太君才翁既顯於世矣而位不充其志仕至尚<lb/>
書郎贈光禄大夫而子男七人皆以才顯㳙朝奉大夫<lb/>
知潞州澥朝請郎京西提㸃刑獄注朝散郎尚書司勲<lb/>
郎中洞右賛善大夫將作監丞洪洎汶皆舉進士女二<lb/>
人長適進士虞大䝉次適承議郎郭逢原孫男十三人<lb/>
<pb n="KR4d0076_WYG_089-19b"/>
之顔無為軍判官之閔早卒之冉汝州梁縣尉之孟之<lb/>
偃之友之恂之悌之邵之楊之南之烈之㸃孫女十三<lb/>
人曽孫男七人開憲潔商若赤仕曽孫女五人澥將以<lb/>
元豐八年十二月二十四日葬夫人於潤州丹徒縣五<lb/>
老山下才翁之塋使求乞銘才翁於余為從母子而余<lb/>
娶於蘇氏故知夫人為詳銘曰<lb/>
孝友慈儉行為女師篤於教也輕財樂施屬纊不亂幾<lb/>
於道也夀考康寧子孫多賢不虚報也我銘孔約無有<lb/>
<pb n="KR4d0076_WYG_089-20a"/>
愧辭以信告也<lb/>
　　　亡妻王氏墓誌銘<lb/>
治平二年五月丁亥趙郡蘇軾之妻王氏卒於京師六<lb/>
月甲午殯于京城之西其明年六月壬午葬於眉之東<lb/>
北彭山縣安鎮鄉可龍里先君先夫人墓之西北八歩<lb/>
軾銘其墓曰君諱弗眉之青神人鄉貢進士方之女生<lb/>
十有六年而歸于軾有子邁君之未嫁事父母既嫁事<lb/>
吾先君先夫人皆以謹肅聞其始未嘗自言其知書也<lb/>
<pb n="KR4d0076_WYG_089-20b"/>
見軾讀書則終日不去亦不知其能通也其後軾有所<lb/>
忘君輙能記之問其他書則皆畧知之由是始知其敏<lb/>
而静也從軾官于鳯翔軾有所為於外君未嘗不問知<lb/>
其詳曰子去親逺不可以不慎日以先君之所以戒軾<lb/>
者相語也軾與客言於外君立屏間聽之退必反覆其<lb/>
言曰某人也言輙持兩端惟子意之所嚮子何用與是<lb/>
人言有來求與軾親厚甚者君曰恐不能乆其與人銳<lb/>
其去人必速已而果然將死之嵗其言多可聽類有識<lb/>
<pb n="KR4d0076_WYG_089-21a"/>
者其死也葢年二十有七而已始死先君命軾曰婦從<lb/>
汝于艱難不可忘也他日汝必葬諸其姑之側未期年<lb/>
而先君没軾謹以遺令葬之銘曰<lb/>
君得從先夫人于九原余不能嗚呼哀哉余永無所依<lb/>
怙君雖没其有與為婦何傷乎嗚呼哀哉<lb/>
　　　乳母任氏墓誌銘<lb/>
趙郡蘓軾子瞻之乳母任氏名採蓮眉之眉山人父遂<lb/>
母李氏事先夫人三十有五年工巧勤儉至老不衰乳<lb/>
<pb n="KR4d0076_WYG_089-21b"/>
亡姊八娘與軾養視軾之子邁迨過皆有恩勞從軾官<lb/>
于杭宻徐湖謫于黄元豐三年八月壬寅卒於黄之臨<lb/>
臯亭享年七十有二十月壬午葬于黄之東阜黄岡縣<lb/>
之北銘曰<lb/>
生有以養之不必其子也死有以葬之不必其里也我<lb/>
祭其從與享之其魂氣無不之也<lb/>
　　　保母楊氏墓誌銘<lb/>
先夫人之妾楊氏名金蟬眉山人年三十始𨽻蘇氏頽<lb/>
<pb n="KR4d0076_WYG_089-22a"/>
然順善也為弟轍子由保母年六十八熈寧十年六月<lb/>
已丑卒於徐州屬纊不亂子由官於宋載其柩殯於開<lb/>
元寺後八年軾自黄遷汝過宋葬之於宋東南三里廣<lb/>
夀院之西實元豐八年二月壬午也銘曰<lb/>
百世之後陵谷易位知其為蘇子之保母尚勿毁也<lb/>
　　　朝雲墓誌銘<lb/>
東坡先生侍妾曰朝雲字子霞姓王氏錢塘人敏而好<lb/>
義事先生二十有三年忠敬若一紹聖三年七月壬辰<lb/>
<pb n="KR4d0076_WYG_089-22b"/>
卒于惠州年三十四八月庚申葬之豐湖之上棲禪山<lb/>
寺之東南生子遯未期而夭葢常從比丘尼義冲學佛<lb/>
法亦粗識大意且死誦金剛經四句偈以絶銘曰<lb/>
浮屠是瞻伽藍是依如汝宿心惟佛之歸<lb/>
　<lb/>
　<lb/>
　<lb/>
　東坡全集巻八十九<lb/>
</p>
<p>
</p>
  </div>
<div>
                <head>東坡全集巻九十</head>
    <p>
<pb n="KR4d0076_WYG_090-1a"/>
欽定四庫全書<lb/>
　東坡全集巻九十　　　　　宋　蘓軾　撰<lb/>
　　行狀二首<lb/>
　　　司馬温公行狀<lb/>
曽祖政贈太子太保曽祖母薛氏贈温國太夫人祖<lb/>
炫試秘書省校書郎知耀州富平縣事贈太子太傅<lb/>
祖母皇甫氏贈温國太夫人父池尚書吏部郎中充<lb/>
天章閣待制贈太師追封温國公母聶氏贈温國<lb/>
<pb n="KR4d0076_WYG_090-1b"/>
太夫人公諱光字君實其先河内人晉安平獻王<lb/>
孚之後王之裔孫征東大將軍陽始葬今陜州夏<lb/>
縣涑水鄉子孫因家焉自高祖曽祖皆以五代衰<lb/>
亂不仕富平府君始舉進士沒於縣令皆以氣節<lb/>
聞於鄉里而天章公以文學行義事真宗仁宗為<lb/>
轉運使御史知雜事三司副使歴知鳳翔河中同<lb/>
杭虢晉六州以清直仁厚聞於天下號稱一時名<lb/>
臣公自兒童凛然如成人七嵗聞講左氏春秋大<lb/>
<pb n="KR4d0076_WYG_090-2a"/>
愛之退為家人講即了其大義自是手不釋書至不知<lb/>
飢渇寒暑年十五書無所不通文辭醇深有西漢風天<lb/>
章公當任子次及公公推與二從兄然後受補郊社齋<lb/>
郎再奏将作監主簿年二十舉進士甲科改奉禮郎以<lb/>
天章公在杭辭所遷官求僉書蘓州判官事以便親許<lb/>
之未上丁太夫人憂未除丁天章公憂執喪累年毁瘠<lb/>
如禮服除僉書武成軍判官事改大理評事為國子直<lb/>
講遷本寺丞故相龎籍名知人始與天章公遊見公而<lb/>
<pb n="KR4d0076_WYG_090-2b"/>
竒之及是為樞宻使薦公召試館閣校勘同知太常禮<lb/>
院中官麥允言死詔以允言有軍功特給鹵簿公言孔<lb/>
子不以名器假人繁纓以朝且猶不可允言近習之臣<lb/>
非有元勲大勞而贈以三公之官給以一品鹵簿其為<lb/>
繁纓不亦大乎故相夏竦卒詔賜諡文正公言諡之美<lb/>
者極於文正竦何人可以當此書再上改諡文荘遷殿<lb/>
中丞除史館檢討修日厯改集賢校理龎籍為鄆州徙<lb/>
并州皆辟公通判州事公感籍知已為盡力時趙元昊<lb/>
<pb n="KR4d0076_WYG_090-3a"/>
始臣河東貧甚官苦貴糴而民疲於逺輸麟州窟野河<lb/>
西多良田皆故漢地公私雜耕天聖中始禁田河西者<lb/>
敵乃得稍蠶食其地俯窺麟州為河東憂籍請公按視<lb/>
公為畫五䇿宜因州中舊兵益禁兵三千箱兵五百築<lb/>
二堡河西可使堡外三十里敵不敢田則州西六十里<lb/>
無虞矣募民有能耕麟州閒田者復其税役十五年能<lb/>
耕窟野河西者長復之耕者必衆官雖無所得而糴自<lb/>
賤可以漸紓河東之民籍移麟州如公言而官兵郭恩<lb/>
<pb n="KR4d0076_WYG_090-3b"/>
勇且狂夜開城門引千餘人渡河載酒食不為戰備遇<lb/>
敵死之議者歸罪於籍罷節度使知青州公守闕三上<lb/>
書乞獨坐其事不報籍初不以此望公而公深以自咎<lb/>
籍既沒升堂拜其妻如母撫其子如昆弟時人兩賢之<lb/>
改太常博士祠部員外郎直秘閣判吏部南曹遷開封<lb/>
府推官賜五品服交趾貢異獸謂之麟公言真偽不可<lb/>
知使其真非自然而至不足為瑞若僞為逺夷笑願厚<lb/>
賜其使而還其獸因奏賦以諷遷度支員外郎判句院<lb/>
<pb n="KR4d0076_WYG_090-4a"/>
擢修起居注五辭而後受判禮部有司奏六月朔日當<lb/>
食公言故事食不滿分或京師不見皆賀臣以為日食<lb/>
四方見京師不見天意人君為隂邪所蔽天下皆知而<lb/>
朝廷獨不知其為災當益甚皆不當賀詔從之後遂以<lb/>
為常遷起居舍人同知諫院蘇轍舉直言䇿入第四等<lb/>
而考官以為不當収公言轍於同科四人中言最切直<lb/>
有愛君憂國之心不可不収時宰相亦以為當黜仁宗<lb/>
不許曰求直言以直棄之天下其謂朕何公遂與諫官<lb/>
<pb n="KR4d0076_WYG_090-4b"/>
王陶同上疏願為宗廟社稷自重卻罷燕飲安養神氣<lb/>
後宫嬪御進見有度左右小臣賜予有節厚味腊毒無<lb/>
益奉養者皆不宜數御上嘉納之初至和三年仁宗始<lb/>
不豫國嗣未立天下寒心而不敢言惟諫官范鎮首發<lb/>
其議公時為并州通判聞而繼之上疏言禮大宗無子<lb/>
則小宗為之後者為之子也願陛下擇宗室賢者使攝<lb/>
儲貳以待皇嗣之生退居藩服不然則典宿衞尹京邑<lb/>
亦足以係天下之望疏三上其一留中其二付中書公<lb/>
<pb n="KR4d0076_WYG_090-5a"/>
又與鎮書此大事不言則巳言一出豈可復反願公以<lb/>
死爭之於是鎮言之益力及公為諫官復上疏且面言<lb/>
臣昔為并州通判所上三章願陛下果斷而力行之時<lb/>
仁宗簡黙不言雖執政奏事首肯而已聞公言沈思久<lb/>
之曰得非欲選宗室為繼嗣者乎此忠臣之言但人不<lb/>
敢及耳公曰臣言此自謂必死不意陛下開納上曰此<lb/>
何害古今皆有之因令公以所言付中書公曰不可願<lb/>
陛下自以意喻宰相是日公復言江淮鹽事詣中書白<lb/>
<pb n="KR4d0076_WYG_090-5b"/>
之宰相韓琦問公今日復何所言公黙計此大事不可<lb/>
不使琦知思所以廣上意者即曰所言宗廟社稷大計<lb/>
也琦喻意不復言後十餘日有㫖令公與御史裏行陳<lb/>
洙同詳定行戸利害洙與公屏語曰日者大饗明堂韓<lb/>
公攝太尉洙為監祭公從容謂洙聞君與司馬君實善<lb/>
君實近建言立嗣事恨不以所言送中書欲發此議無<lb/>
自發之行戸利害非所以煩公也欲洙見公達此意耳<lb/>
時嘉祐六年閏八月也至九月公復上疏面言臣向者<lb/>
<pb n="KR4d0076_WYG_090-6a"/>
進説陛下欣然無難意謂即行矣今寂無所聞此必有<lb/>
小人言陛下春秋鼎盛子孫當千億何遽為此不祥之<lb/>
事小人無逺慮特欲倉猝之際援立其所厚善者耳唐<lb/>
自文宗以後立嗣皆出於左右之意至有稱定䇿國老<lb/>
門生天子者此禍豈可勝言哉上大感悟曰送中書公<lb/>
至中書見琦等曰諸公不及今定議異日夜半禁中出<lb/>
寸紙以某人為嗣則天下莫敢違琦等皆唯唯曰敢不<lb/>
盡力後月餘詔英宗判宗正寺固辭不就職明年遂立<lb/>
<pb n="KR4d0076_WYG_090-6b"/>
為皇太子稱疾不入公復上疏言凡人爭絲毫之利至<lb/>
相爭奪今皇子辭不貲之富至三百餘日不受命其賢<lb/>
於人逺矣有識聞之足以知陛下之聖能為天下得人<lb/>
然臣聞父召無諾君命召不俟駕而禮使者受命不受<lb/>
辭皇子不當辭避使者不當徒反凡召皇子内臣皆乞<lb/>
責降且以臣子大義責皇子宜必入英宗遂受命兖國<lb/>
公主下嫁李瑋以驕恣聞公上疏言太宗時姚坦為兖<lb/>
王翊善有過必諫左右教王詐疾踰月太宗召王乳母<lb/>
<pb n="KR4d0076_WYG_090-7a"/>
入問起居狀母曰王無疾以姚坦故鬱鬱成疾耳太宗<lb/>
怒曰王年少不知為此汝輩教之杖乳母數十召坦慰<lb/>
勉之齊國獻穆大長公主太宗之子真宗之妹陛下之<lb/>
姑而謙恭率禮天下稱其賢願陛下教子以太宗為法<lb/>
公主事夫以獻穆為法巳而公主不安於李氏詔瑋出<lb/>
知衛州公主入居禁中而瑋母楊歸其兄璋散遣其家<lb/>
人公言陛下追念章懿皇后故使瑋尚主今乃母子離<lb/>
析家事流落陛下獨無雨露之感悽惻之心乎瑋既責<lb/>
<pb n="KR4d0076_WYG_090-7b"/>
降公主亦不得無罪上感悟詔公主降封沂國待李氏<lb/>
恩禮不衰判檢院權判國子監除知制誥力辭至八九<lb/>
改授天章閣待制兼侍講賜三品服仍知諫院上疏言<lb/>
經畧安撫使以便宜從事出於兵興權制非永世法及<lb/>
将相大臣典州者多以貴倨自恃凌忽轉運使使不得<lb/>
舉職朝廷務省事専行姑息之政至於胥吏讙譁而逐<lb/>
御史中丞輦官悖慢而退宰相衞士㐫逆而獄不窮姦<lb/>
澤加於舊軍人詈三司使而法官以為非犯堦級於用<lb/>
<pb n="KR4d0076_WYG_090-8a"/>
法疑其餘有一夫流言於道路而為之變法推恩者多<lb/>
矣皆陵遲之漸不可以不正充媛董氏薨追贈婉儀又<lb/>
贈淑妃輟朝成服百官奉慰定諡行册禮葬給鹵簿公<lb/>
言董氏秩本微病革之日方拜充媛古者婦人無諡近<lb/>
制惟皇后有之鹵簿本以賞軍功未嘗施於婦人惟唐<lb/>
平陽公主有舉兵佐髙祖定天下之功乃得給至韋庶<lb/>
人始令妃主𦵏日皆給鼓吹非令典不足法時有司新<lb/>
定後宫封贈法皇后與妃皆贈三代公言别嫌明㣲妃<lb/>
<pb n="KR4d0076_WYG_090-8b"/>
不當與后同袁盎引却慎夫人坐正為此耳天聖親郊<lb/>
太妃止贈二代而况妃乎知嘉祐八年貢舉仁宗崩英<lb/>
宗以哀毁致疾慈聖光獻太后同聽政公首上疏言章<lb/>
獻明肅太后保佑先帝進賢退姦有大功於趙氏特以<lb/>
親用外戚小人故負謗天下今太后初攝大政大臣忠<lb/>
厚如王曽清純如張知白剛正如魯宗道質直如薛奎<lb/>
者當信用之鄙猥如馬季良讒諂如羅崇勲者當疎逺<lb/>
之則天下服又上疏英宗言漢宣帝為昭帝後終不追<lb/>
<pb n="KR4d0076_WYG_090-9a"/>
尊衞太子史皇孫光武起布衣得天下自以為後元帝<lb/>
亦不追尊鉅鹿都尉南頓君惟哀安桓靈皆自旁親入<lb/>
繼大統追尊其父祖天下非之願以為戒時公所得仁<lb/>
宗遺賜珠金直百餘萬率同列三上章言國有大憂中<lb/>
外窘乏不可專用乾興故事若遺賜不可辭則宜許侍<lb/>
從以上進金錢佐山陵費不許公乃以所得珠為諫院<lb/>
公使錢金以遺其舅氏義不藏於家英宗疾既平皇太<lb/>
后還政公上疏言治身莫先於孝治國莫先於公其言<lb/>
<pb n="KR4d0076_WYG_090-9b"/>
切至皆母子間人所難言者時有司立法皇太后有所<lb/>
取用有司奏覆得御寳乃供公極論以為不可當直下<lb/>
合同司移所屬立供如上所取巳乃具數奏太后以防<lb/>
矯偽曹佾除使相兩府皆遷公言佾無功而得使相陛<lb/>
下以慰母心耳今兩府皆遷無名若以還政為功則宿<lb/>
衛将帥内侍小臣必有覬望巳而都知任守忠等皆遷<lb/>
公復爭之因論守忠大姦陛下為皇子非守忠意沮壊<lb/>
大䇿離間百端賴先帝不聽及陛下嗣位反覆革面交<lb/>
<pb n="KR4d0076_WYG_090-10a"/>
構兩宫國之大賊人之巨蠧乞斬於都市以謝天下詔<lb/>
以守忠為節度副使蘄州安置天下快之時有詔陜西<lb/>
刺民兵號義勇公上疏極論其害云康定慶厯間籍陜<lb/>
西民為鄉弓手巳而刺為保捷指揮民被其毒兵終不<lb/>
可用遇敵先北正兵隨之毎致崩潰縣官知其坐食無<lb/>
用汰遣歸農而惰游之人不能復反南畝彊者為盜弱<lb/>
者轉死父老至今流涕也今義勇何以異此章六上不<lb/>
從乞罷諫官不許王廣淵除直集賢院公言廣淵姦邪<lb/>
<pb n="KR4d0076_WYG_090-10b"/>
不可近昔漢景帝為太子召上左右飲衛綰獨稱疾不<lb/>
行及即位待綰有加周世宗鎮澶淵張美為三司吏掌<lb/>
州之錢穀世宗私有求假美悉力應之及即位薄其為<lb/>
人不用今廣淵當仁宗之世私自結於陛下豈忠臣哉<lb/>
願黜之以厲天下執政建言濮安懿王德盛位隆宜有<lb/>
尊禮詔太常禮院與兩制議翰林學士王珪等相顧不<lb/>
敢先公獨奮筆立議曰為之後者為之子不敢復顧其<lb/>
私親今日所以崇奉濮安懿王典禮宜一準先朝封贈<lb/>
<pb n="KR4d0076_WYG_090-11a"/>
期親尊屬故事髙官大爵極其尊榮議成珪即敕吏以<lb/>
公手藁為案至今存焉時中外訩訩御史吕誨傅堯俞<lb/>
范純仁吕大防趙鼎趙瞻等皆爭之相繼降黜公上疏<lb/>
乞留之不可則乞與之皆貶初西戎遣使致祭而延州<lb/>
指使髙宜押伴傲其使者侮其國主使者訴於朝公與<lb/>
吕誨乞加宜罪不從明年西戎犯邉殺畧吏士趙滋為<lb/>
雄州專以猛悍治邉公亦論其不可至是契丹之民有<lb/>
捕魚界河伐柳白溝之南者朝廷以知雄州李中祐為<lb/>
<pb n="KR4d0076_WYG_090-11b"/>
不材選将代之公言國家當外國附順時好與之計較<lb/>
末節及其桀驁又從而姑息之近者西戎之禍生於髙<lb/>
宜北邊之隙起於趙滋朝廷方賢此二人故邊臣皆以<lb/>
生事為能今若選将代中祐則來者必以滋為法而以<lb/>
中祐為戒漸不可長宜敕邊吏疆場細故徐以文檄往<lb/>
反若輕以矢刃相加者坐之京師大水公上疏論三事<lb/>
皆盡言無所隠諱除龍圖閣直學士判流内銓改右諫<lb/>
議大夫知治平四年貢舉神宗即位首擢公為翰林學<lb/>
<pb n="KR4d0076_WYG_090-12a"/>
士公力辭不許上面諭公古之君子或學而不文或文<lb/>
而不學惟董仲舒揚雄兼之卿有文學何辭為公曰臣<lb/>
不能為四六上曰如兩漢制詔可也公曰本朝故事不<lb/>
可上曰卿能舉進士取髙等而云不能四六何也公趨<lb/>
出上遣内臣至閣門強公受告拜而不受趣公入謝曰<lb/>
上坐以待公公入至廷中以告置公懐中不得巳乃受<lb/>
遂為御史中丞初中丞王陶論宰相不押常朝班為不<lb/>
臣宰相不從陶爭之力遂罷公既繼之言宰相不押班<lb/>
<pb n="KR4d0076_WYG_090-12b"/>
細故也陶言之過然愛禮存羊則不可巳自頃宰相權<lb/>
重今陶復以言宰相罷則中丞不可復為臣願候宰相<lb/>
押班然後就職上曰可陶既出知陳州謝章詆宰相不<lb/>
巳執政議再貶陶公言陶誠可罪然陛下欲廣言路屈<lb/>
己受陶而宰相獨不能容乎乃巳公上疏論修心之要<lb/>
三曰仁曰明曰武治國之要三曰官人曰信賞曰必罰<lb/>
其説甚備且曰臣昔為諫官即以此六言獻仁宗其後<lb/>
以獻英宗今以獻陛下平生力學所得盡在是矣公在<lb/>
<pb n="KR4d0076_WYG_090-13a"/>
英宗時與吕誨同論祖宗之制勾當御藥院常用供奉<lb/>
官以下至内殿崇班則出近歲居此位者皆暗理官資<lb/>
食其廩給非祖宗大意又故事年未五十不得為内侍<lb/>
省押班今除張茂則止四十八不可至是又言之因論<lb/>
髙居簡姦邪乞加逺竄章五上上為盡罷寄資内臣居<lb/>
簡亦補外未㡬復留陳承禮劉有方二人公復爭之又<lb/>
言近者王中正往陜西知涇州劉渙等諂事中正而鄜<lb/>
延鈐轄呉舜臣違失其意巳而渙等進擢舜臣降黜權<lb/>
<pb n="KR4d0076_WYG_090-13b"/>
歸中正謗歸陛下是去一居簡得一居簡上手詔問公<lb/>
所從知公曰臣得之賓客非一人言事之有無惟陛下<lb/>
知之若無臣不敢避妄言之罪萬一有之不可不察詔<lb/>
用宫邸直省官郭昭選等四人為閣門祗候公言國初<lb/>
草創天歩尚艱故即位之始必以左右舊人為腹心耳<lb/>
目謂之隨龍非平日法也閣門祗候在文臣為館職豈<lb/>
可使厮役為之英宗山陵公為儀仗使賜金五十兩銀<lb/>
合三百兩三上章辭從之邉吏上言西戎部将嵬名山<lb/>
<pb n="KR4d0076_WYG_090-14a"/>
欲以橫山之衆取諒祚以降詔邉臣招納其衆公上疏<lb/>
極論以為名山之衆未必能制諒祚幸而勝之滅一諒<lb/>
祚生一諒祚何利之有若其不勝必引衆歸我不知何<lb/>
以待之臣恐朝廷不獨失信於諒祚又将失信於名山<lb/>
矣若名山餘衆尚多還北不可入南不受窮無所歸必<lb/>
将突據邉城以救其命陛下獨不見侯景之事乎上不<lb/>
聽遣将种諤發兵迎之取綏州費六十萬萬西方用兵<lb/>
蓋自是始矣兼翰林侍讀學士登州有不成婚婦謀殺<lb/>
<pb n="KR4d0076_WYG_090-14b"/>
其夫傷而不死者吏疑問即承知州事許遵讞之有司<lb/>
當婦絞而詔貸之遵上議準律因犯殺傷而自首者得<lb/>
免所因之罪婦當減二等不當絞詔公與王安石議之<lb/>
安石是遵議公言謀殺猶故殺也皆一事不可分為二<lb/>
若謀為所因與殺為二則故與殺亦可為二邪自宰相<lb/>
文彦博以下皆附公議然卒用安石言至今天下非之<lb/>
權知審官院百官上尊號公當答詔上疏言先帝親郊<lb/>
不受尊號天下莫不稱頌末年有建言者國家與契丹<lb/>
<pb n="KR4d0076_WYG_090-15a"/>
有往來書信彼有尊號而我獨無以為深恥於是羣臣<lb/>
復以非時上尊號昔漢文帝時單于自稱天地所生日<lb/>
月所置匈奴大單于不聞文帝復為大名以加之也願<lb/>
陛下追用先帝本意不受此名上大悦手詔答公非卿<lb/>
朕不聞此言善為答詞使中外曉然知朕至誠非欺衆<lb/>
邀名者遂終身不復受尊號執政以河朔災傷國用不<lb/>
足乞今歲親郊兩府不賜金帛送學士院取㫖公言兩<lb/>
府所賜以匹兩計止二萬未足以救災宜自文臣兩省<lb/>
<pb n="KR4d0076_WYG_090-15b"/>
武臣宗室刺吏以上皆減半公與學士王珪王安石同<lb/>
對公言救災節用宜自貴近始可聽兩府辭賜安石曰<lb/>
常衮辭賜饌時議以為衮自知不能當辭位不當辭禄<lb/>
且國用不足非當今之急務也公曰衮辭祿猶賢於持<lb/>
祿固位者國用不足真急務安石言非是安石曰不足<lb/>
者以未得善理財者故也公曰善理財者不過頭㑹箕<lb/>
斂以盡民財民窮為盜非國之福安石曰不然善理財<lb/>
者不加賦而上用足公曰天下安有此理天地所生財<lb/>
<pb n="KR4d0076_WYG_090-16a"/>
貨百物止有此數不在民則在官譬如雨澤夏澇則秋<lb/>
旱不加賦而上用足不過設法陰奪民利其害甚於加<lb/>
賦此乃桑羊欺漢武帝之言太史公書之以見武帝不<lb/>
明耳至其末年盜賊蠭起幾至於亂若武帝不悔禍昭<lb/>
帝不變法則漢幾亡爭議不巳王珪進曰救災節用宜<lb/>
自貴近始司馬光言是也然所費無㡬恐傷國體王安<lb/>
石言亦是惟明主裁擇上曰朕意與光同然姑以不允<lb/>
答之㑹安石當制遂引常衮事責兩府兩府亦不復辭<lb/>
<pb n="KR4d0076_WYG_090-16b"/>
兼史館修撰上問公可為諫官者公薦吕誨誨以天章<lb/>
閣待制知諫院詔公與張茂則同相視二股河及生堤<lb/>
利害公用都水監丞宋昌言䇿乞於二股之西置上約<lb/>
約水東流若東流日深北流自淺薪芻漸備乃塞其北<lb/>
放出御河胡盧河下流以紓恩冀深瀛以西之患時議<lb/>
者多不同公於上前反覆論難甚苦卒從之後皆如公<lb/>
言賜詔奨諭王安石始為政創立制置三司條例司建<lb/>
為青苗助役水利均輸之政置提舉官四十餘員行其<lb/>
<pb n="KR4d0076_WYG_090-17a"/>
法於天下謂之新法公上疏逆陳其利害日後當如是<lb/>
行之十餘年無一不如公言者天下傳誦以公為真宰<lb/>
相雖田父野老皆號公司馬相公而婦人孺子知其為<lb/>
君實也邇英進讀至蕭何曹參事公曰參不變何法得<lb/>
守成之道故孝惠髙后時天下晏然衣食滋殖上曰漢<lb/>
守蕭何之法不變可乎公曰何獨漢也使三代之君常<lb/>
守禹湯文武之法雖至今存可也武王克商曰乃反商<lb/>
政政由舊然則雖周亦用商政也書曰無作聰明亂舊<lb/>
<pb n="KR4d0076_WYG_090-17b"/>
章漢武帝用張湯言取髙帝法紛更之盜賊半天下元<lb/>
帝改宣帝之政而漢始衰由此言之祖宗之法不可變<lb/>
也後數日吕惠卿進講因言先王之法有一年而變者<lb/>
正月始和布法象魏是也有五年一變者巡狩考制度<lb/>
是也有三十年一變者刑罰世輕世重是也有百年不<lb/>
變者父慈子孝兄友弟恭是也前日光言非是其意以<lb/>
諷朝廷且譏臣為條例司官耳上問公惠卿言何如公<lb/>
曰布法象魏布舊法也何名為變若四孟月朔屬民讀<lb/>
<pb n="KR4d0076_WYG_090-18a"/>
法為時變月變耶諸侯有變禮易樂者王巡狩則誅之<lb/>
王不自變也刑新國用輕典亂國用重典平國用中典<lb/>
是為世輕世重非變也且治天下譬如居室敝則修之<lb/>
非大壊不更造也大壊而更造非得良匠美材不成今<lb/>
二者皆無有臣恐風雨之不庇也公卿侍從皆在此願<lb/>
陛下問之三司使掌天下財不才而黜可也不可使兩<lb/>
府侵其事今為制置三司條例司何也宰相以道佐人<lb/>
主安用例苟用例則胥吏足矣今為㸔詳中書條例司<lb/>
<pb n="KR4d0076_WYG_090-18b"/>
何也惠卿不能對則詆公曰光為侍從何不言言而不<lb/>
從何不去公作而答曰是臣之罪也上曰相與論是非<lb/>
耳何至是講畢賜坐戸外将出上命徙坐戸内左右皆<lb/>
避去上曰朝廷毎更一事舉朝訩訩何也王珪曰臣疎<lb/>
賤在闕門之外朝廷之事不能盡知借使聞之道路又<lb/>
不知其虚實也上曰聞則言之公曰青苗出息平民為<lb/>
之尚能以蠶食下戸至飢寒流離况縣官法令之威乎<lb/>
惠卿曰青苗法願取則與之不願不強也公曰愚民知<lb/>
<pb n="KR4d0076_WYG_090-19a"/>
取債之利不知還債之害非獨縣官不強富民亦不強<lb/>
也臣聞作法於涼其弊猶貪作法於貪弊将若之何昔<lb/>
太宗平河東立和糴法時米㪷十餘草束八錢民樂與<lb/>
官為市其後物貴而和糴不解遂為河東世世患臣恐<lb/>
異日之青苗猶河東之和糴也上曰陜西行之久矣民<lb/>
不以為病公曰臣陜西人也見其病不見其利朝廷初<lb/>
不許也而有司尚能以病民况立法許之乎上曰坐倉<lb/>
糴米何如坐者皆起曰不便上巳罷之幸甚上曰未罷<lb/>
<pb n="KR4d0076_WYG_090-19b"/>
也公曰京師有七年之儲而錢常乏若坐倉錢益乏米<lb/>
益陳奈何惠卿曰坐倉得米百萬斛則省東南百萬之<lb/>
漕以其錢供京師何患無錢公曰東南錢荒而米狼戾<lb/>
今不糴米而漕錢棄其有餘取其所無農末皆病矣侍<lb/>
講呉申起曰光言至論也公曰此皆細事不足煩人主<lb/>
但當擇人而任之有功則賞有罪則罰此則陛下職也<lb/>
上曰然文王罔攸兼於庶言庶獄庶慎惟有司之牧夫<lb/>
公趨出上曰卿得無以惠卿之言不樂乎公曰不敢韓<lb/>
<pb n="KR4d0076_WYG_090-20a"/>
琦上疏論青苗之害上感悟欲罷其法安石稱疾求去<lb/>
㑹拜公樞宻副使公上章力辭至六七曰上誠能罷制<lb/>
置條例司追還提舉官不行青苗助役等法雖不用臣<lb/>
臣受賜多矣不然終不敢受命上遣人謂公樞宻兵事<lb/>
也官各有職不當以他事為詞公言臣未受命則猶侍<lb/>
從也於事無不可言者安石起視事青苗法卒不罷公<lb/>
亦卒不受命則以書喻安石三往反開喻苦至猶幸安<lb/>
石之聴而改也且曰巧言令色鮮矣仁彼忠信之士於<lb/>
<pb n="KR4d0076_WYG_090-20b"/>
公當路時雖齟齬可憎後必徐得其力諂䛕之人於今<lb/>
誠有順適之快一旦失勢必有賣公以自售者意謂吕<lb/>
惠卿對賔客輙指言之曰覆王氏者必惠卿也小人本<lb/>
以利合勢傾利移何所不至其後六年而惠卿叛安石<lb/>
上書告其罪苟可以覆王氏者靡不為也由是天下服<lb/>
公先知公求補外上猶欲用公公不可以端明殿學士<lb/>
出知永興軍朝辭進對猶乞免本路青苗助役宣撫使<lb/>
下令分義勇四番欲以更戍邉選諸軍驍勇募閭里惡<lb/>
<pb n="KR4d0076_WYG_090-21a"/>
少為竒兵調民為乾糧麨飯雖内郡不被邉皆修城池<lb/>
樓櫓如邉郡且遣兵就糧長安河中邠三輔騷然公上<lb/>
疏極言方㓙歲公私困弊不可舉事而永興一路城池<lb/>
樓櫓皆不急乾糧麨飯昔嘗造後無用腐棄之宣撫司<lb/>
令臣皆未敢從若乏軍興臣坐之於是一路獨得免頃<lb/>
之詔移之許州不赴遂乞判西京留司御史臺以歸自<lb/>
是絶口不論事以祀明堂恩加上柱國至熈寧七年上<lb/>
以天下旱蝗詔求直言公讀詔泣下欲黙不忍乃復陳<lb/>
<pb n="KR4d0076_WYG_090-21b"/>
六事一青苗二免役三市易四邉事五保甲六水利此<lb/>
尤病民者宜先罷又以書責宰相呉充天子仁聖如此<lb/>
而公不言何也元豐五年公忽得語澁疾自疑當中風<lb/>
乃豫作遺表大畧如六事加詳盡感慨親書緘封置卧<lb/>
内且死當以授所善范純仁范祖禹使上之凡居洛十<lb/>
五年再任留司御史臺四任提舉崇福宫官制行改太<lb/>
中大夫加資政殿學士神宗崩公赴闕臨衞士見公入<lb/>
皆以手加額曰此司馬相公也民遮道呼曰公無歸洛<lb/>
<pb n="KR4d0076_WYG_090-22a"/>
留相天子活百姓所在數千人聚觀之公懼㑹放辭謝<lb/>
遂徑歸洛太皇太后聞之詰問主者遣使勞公問所當<lb/>
先者公言近歲士大夫以言為諱閭閻愁苦於下而上<lb/>
不知明主憂懃於上而下無所訴此罪在羣臣而愚民<lb/>
無知歸怨先帝宜下詔首開言路從之下詔牓朝堂而<lb/>
當時有不欲者於詔語中設六事以禁切言者曰若陰<lb/>
有所懐犯非其分或扇搖機事之重或迎合巳行之令<lb/>
上以觀望朝廷之意以僥倖希進下以眩惑流俗之情<lb/>
<pb n="KR4d0076_WYG_090-22b"/>
以干取虚譽若此者必罰無赦太皇太后封詔草以問<lb/>
公公曰此非求諫乃拒諫也人臣惟不言言則入六事<lb/>
矣時太府少卿宋彭年水部員外郎王諤皆應詔言事<lb/>
有欲借此二人以懲天下言者皆以非職而言贖銅三<lb/>
十斤公具論其情且請改賜詔書行之天下從之於是<lb/>
四方吏民言新法不便者數千人公方草具所當行者<lb/>
而太皇太后巳有㫖散遣修京城役夫罷減皇城内覘<lb/>
者止御前工作出近侍之無狀者三十餘人戒勅中外<lb/>
<pb n="KR4d0076_WYG_090-23a"/>
無敢苛刻暴斂廢導洛司物貨塲及民所養戸馬寛保<lb/>
馬限皆從中出大臣不與公上䟽謝當今急務陛下畧<lb/>
巳行之矣小臣稽慢罪當萬死詔除公知陳州且過闕<lb/>
入見使者勞問相望於道至則拜門下侍郎公力辭不<lb/>
許數賜手詔先帝新棄天下天子沖㓜此何時而君辭<lb/>
位耶公不敢復辭以覃恩遷通議大夫初神宗皇帝以<lb/>
英偉絶人之資勵精求治凜凜乎漢宣帝唐太宗之上<lb/>
矣而宰相王安石用心過當急於功利小人得乘間而<lb/>
<pb n="KR4d0076_WYG_090-23b"/>
入吕惠卿之流以此得志後者慕之爭先相髙而天下<lb/>
病矣先帝明聖獨見其非出安石金陵天下欣然意法<lb/>
必變雖安石亦自悔恨其去而復用也欲稍自改而惠<lb/>
卿之流恐法變身危持之不肯改然先帝終疑之遂退<lb/>
安石八年不復召而惠卿亦再逐不用元豐之末天下<lb/>
多故及二聖嗣位民日夜引領以觀新政而進説者以<lb/>
為三年無改於父之道欲稍損其甚者毛舉數事以塞<lb/>
人言公慨然爭之曰先帝之法其善者雖百世不可變<lb/>
<pb n="KR4d0076_WYG_090-24a"/>
也若安石惠卿等所建為天下害非先帝本意者改之<lb/>
當如救焚拯溺猶恐不及昔漢文帝除肉刑斬右趾者<lb/>
棄市笞五百者多死景帝元年即改之武帝作鹽鐵𣙜<lb/>
酤均輸等法昭帝罷之唐代宗縱宦官公求賂遺置客<lb/>
省拘滯四方之人德宗立未三月罷之德宗晚年為官<lb/>
市五坊小兒暴橫鹽鐵使月進羨餘順宗即位罷之當<lb/>
時悦服後世稱頌未有或非之者也况太皇太后以母<lb/>
改子非子改父衆議乃定公以為治亂之機在於用人<lb/>
<pb n="KR4d0076_WYG_090-24b"/>
邪正一分則消長之勢自定每論事必以人物為先凡<lb/>
所進退皆天下所謂當然者然後朝廷清明人主始得<lb/>
聞天下利害之實遂罷保甲團教依義勇法歲一閲保<lb/>
馬不復買見在者還監牧給諸軍廢市易法所儲物皆<lb/>
鬻之不取息而民所欠錢皆除其息京東鑄鐵錢河北<lb/>
江西福建湖南鹽及福建茶法皆復其舊獨川陜茶以<lb/>
邉用未即罷遣使相視去其甚者户部左右曹錢穀皆<lb/>
領之尚書凡昔之三司使事有散𨽻五曹及寺監者皆<lb/>
<pb n="KR4d0076_WYG_090-25a"/>
歸戸部使尚書周知其數量入以為出於是天下釋然<lb/>
曰此先帝本意也非吾君之子不能行吾君之意時獨<lb/>
免役青苗将官之法猶在而西戎之議未决也山陵畢<lb/>
遷公正議大夫公自以不與顧命不敢當詔不許元祐<lb/>
元年正月公始得疾詔公與尚書左丞吕公著朝㑹與<lb/>
執政異班再拜而已不舞蹈公疾益甚歎曰四患未除<lb/>
吾死不瞑目矣乃力疾上疏論免役五害乞直降勅罷<lb/>
之率用熙寧以前法有未便州縣監司節級以聞為一<lb/>
<pb n="KR4d0076_WYG_090-25b"/>
路一州一縣法詔即日行之又論西戎大畧以和戎為<lb/>
便用兵為非時異議者甚衆公持之益堅其後太師文<lb/>
彥博議與公合衆不能奪又論将官之害詔諸将兵皆<lb/>
𨽻州縣軍政委守令通决之又乞廢提舉常平司以其<lb/>
事歸之轉運使及提㸃刑獄公謂監司多新進少年務<lb/>
為刻急天下病之乞自太中大夫待制以上於郡守中<lb/>
舉轉運使提㸃刑獄於通判中舉轉運判官又以文學<lb/>
德行吏事武畧等為十科以求天下遺才命文臣升朝<lb/>
<pb n="KR4d0076_WYG_090-26a"/>
以上歲舉經明行修一人以為進士髙選皆從之拜左<lb/>
僕射疾稍間将起視事詔免朝覲許以肩輿三日一入<lb/>
都堂或門下尚書省公不敢當曰不見君不可以視事<lb/>
詔公肩輿至内東門子康扶入對小殿且曰毋拜公惶<lb/>
恐入對延和殿再拜遂罷青苗錢專行常平糶糴法以<lb/>
歲上中下熟為三等穀賤及下等則增價糴貴及上等<lb/>
則減價糶惟中等則否及下等而不糴及上等而不糶<lb/>
皆坐之時二聖恭儉慈孝視民如傷虚已以聽公公知<lb/>
<pb n="KR4d0076_WYG_090-26b"/>
無不為以身任天下之責數月復病以九月丙辰朔薨<lb/>
於西府享年六十八太皇太后聞之慟上亦感涕不巳<lb/>
時方躬祀明堂禮成不賀二聖皆臨其喪哭之哀甚輟<lb/>
視朝三日贈太師温國公襚以一品禮服賻銀三千兩<lb/>
絹四千匹賜龍腦水銀以斂命戸部侍郎趙瞻入内内<lb/>
侍省押班馮宗道䕶其喪歸𦵏夏縣官其親族十人公<lb/>
忠信孝友恭儉正直出於天性自少及老語未嘗妄其<lb/>
好學如飢之嗜食於財利紛華如惡惡臭誠心自然天<lb/>
<pb n="KR4d0076_WYG_090-27a"/>
下信之退居於洛往來陜郊陜洛間皆化其德師其學<lb/>
法其儉有不善曰君實得無知之乎博學無所不通音<lb/>
樂律厯天文書數皆極其妙晚節尤好禮為冠婚喪祭<lb/>
法適古今之宜不喜釋老曰其㣲言不能出吾書其誕<lb/>
吾不信不事生産買第洛中僅庇風雨有田三頃喪其<lb/>
夫人質田以𦵏惡衣菲食以終其身自以遭遇聖明言<lb/>
聽計從欲以身徇天下躬親庶務不舍晝夜賔客見其<lb/>
體羸曰諸葛孔明二十罰以上皆親之以此致疾公不<lb/>
<pb n="KR4d0076_WYG_090-27b"/>
可以不戒公曰死生命也為之益力病革諄諄不復自<lb/>
覺如夢中語然皆朝廷天下事也既没其家得遺奏八<lb/>
紙上之皆手札論當世要務京師民畫其像刻印鬻之<lb/>
家置一本飲食必祝焉四方皆遣人購之京師時畫工<lb/>
有致富者有文集八十巻資治通鑑三百二十四巻考<lb/>
異三十巻歴年圖七巻通厯八十巻稽古錄二十巻本<lb/>
朝百官公卿表六巻翰林詞草三巻注古文孝經一巻易<lb/>
説三巻注繫辭二巻注老子道德經二巻集注太𤣥經<lb/>
<pb n="KR4d0076_WYG_090-28a"/>
八巻大學中庸義一巻集注揚子十三巻文中子傳一<lb/>
卷河外諮目三卷書儀八巻家範四巻續詩話一巻遊<lb/>
山行記十二巻醫問七篇其文如金玉穀帛藥石也必<lb/>
有適於用無益之文未嘗一語及之初公患歴代史繁<lb/>
重學者不能綜况於人主遂約戰國至秦二世如左氏<lb/>
體為通志八巻以進英宗悦之命公續其書置局秘閣<lb/>
以其素所賢者劉攽劉恕范祖禹為屬官凡十九年而<lb/>
成起周威烈王訖五代上下一千三百六十二載其是<lb/>
<pb n="KR4d0076_WYG_090-28b"/>
非疑似之間皆有辨論一事而數説者必考合異同而<lb/>
歸之一作考異以志之神宗尤重其書以為賢於荀悦<lb/>
親為製叙賜名資治通鑑詔邇英讀其書賜潁邸舊書<lb/>
二千四百二巻書成拜資政殿學士賜金帛甚厚娶張<lb/>
氏禮部尚書存之女封清河郡君先公卒追封温國夫<lb/>
人子三人童唐皆早亡康今為秘書省校書郎孫二人<lb/>
植桓皆承務郎公歴事四朝皆為人主所敬然神宗知<lb/>
公最深公思有以報之常摘孟子之言曰責難於君謂<lb/>
<pb n="KR4d0076_WYG_090-29a"/>
之恭陳善閉邪謂之敬吾君不能謂之賊故雖議論違<lb/>
忤而神宗識其意待之愈厚及拜資政殿學士蓋有意<lb/>
復用公也夫復用公者豈徒然哉将必行其所言公亦<lb/>
識其意故為政之日自信而不疑嗚呼若先帝可謂知<lb/>
人矣其知之也深公可謂不負所知矣其報之也大軾<lb/>
從公逰二十年知公平生為詳故錄其大者為行状其<lb/>
餘非天下所以治亂安危者皆不載謹狀<lb/>
　　　蘇廷評行狀<lb/>
<pb n="KR4d0076_WYG_090-29b"/>
公諱序字仲先眉州眉山人其先蓋趙郡<hi>闕</hi>城人也曽<lb/>
祖諱釿祖諱祐父諱果三世不仕皆有隠德自皇考行<lb/>
義好施始有聞於鄉里至公而益著然皆自以為不及<lb/>
其父祖矣皇祖生於唐末而卒於周顯德是時王氏孟<lb/>
氏相繼王蜀皇祖終不肯仕嘗以事遊成都有道士見<lb/>
之屏語曰少年有純德非我莫知子我能以藥變化百<lb/>
物世方亂可以此自全因以麵為蠟皇祖笑曰吾不願<lb/>
學也道士曰吾行天下未嘗以此語人自以為至矣子<lb/>
<pb n="KR4d0076_WYG_090-30a"/>
又不能學其過我逺甚遂去不復見公幼疎達不羈讀<lb/>
書畧知其大義即棄去謙而好施急於患難甚於為己<lb/>
衣食稍有餘輙費用或以予人立盡以此窮困厄於飢<lb/>
寒者數矣然終不悔旋復有餘則曰吾固知此不能果<lb/>
困人也益不復愛惜凶年鬻其田以濟飢者既豐人将<lb/>
償之公曰吾固自有以鬻之非爾故也人不問知與不<lb/>
知徑與歡笑造極輸發府藏小人或欺侮之公卒不懲<lb/>
人亦莫能測也李順反攻圍眉州公年二十有二日操<lb/>
<pb n="KR4d0076_WYG_090-30b"/>
兵乘城㑹皇考病沒而賊圍愈急居人相視涕泣無復<lb/>
生意而公獨治喪執禮盡哀如平日太夫人憂甚公強<lb/>
施施解之曰朝廷終不棄蜀賊行破矣慶厯中始有詔<lb/>
州郡立學士驩言朝廷且以此取人爭願效職學中公<lb/>
笑曰此好事卿相以為美觀耳戒子孫無與人爭入學<lb/>
郡吏素暴苛緣是大擾公作詩并譏之以子渙登朝授<lb/>
大理評事慶厯七年五月十一日終於家享年七十有<lb/>
五以八年二月某日葬於眉山縣修文鄉安道里先塋<lb/>
<pb n="KR4d0076_WYG_090-31a"/>
之側累贈職方員外郎娶史氏夫人先公十五年而卒<lb/>
追封蓬萊縣太君生三子長曰澹不仕亦先公卒次曰<lb/>
渙以進士得官所至有美稱及去人常思之或以比漢<lb/>
循吏終於都官郎中利州路提㸃刑獄季則軾之先人<lb/>
諱洵終於霸州文安縣主簿渙嘗為䦘州公往視其規<lb/>
畫措置良善為留數日見其父老賢士大夫閬人亦喜<lb/>
之晚好為詩能自道敏捷立成不求甚工有所欲言一<lb/>
發於詩比没得數千首女二人長適杜垂裕幼適石揚<lb/>
<pb n="KR4d0076_WYG_090-31b"/>
言孫七人位份不欺不疑不危軾轍聞之自五代崩亂<lb/>
蜀之學者衰少又皆懐慕親戚鄉黨不肯出仕公始命<lb/>
其子渙就學所以勸導成就者無所不至及渙以進士<lb/>
得官西歸父老縱觀以為榮教其子孫者皆法蘇氏自<lb/>
是眉之學者日益至千餘人然軾之先人少時獨不學<lb/>
巳壯猶不知書公未嘗問或以為言公不答久之曰吾<lb/>
兒當憂其不學邪既而果自憤發力學卒顯於世公之<lb/>
精識逺量施於家聞於鄉閭者如此使少獲從事於世<lb/>
<pb n="KR4d0076_WYG_090-32a"/>
者其功名豈少哉不幸汩没老死無聞於時然古之賢<lb/>
人君子亦有無功名而傳者特以世有知之者耳公之<lb/>
無傳非獨其僻逺自放終身亦其子孫不以告人之過<lb/>
也故條錄其始終行事大畧以告當世之君子謹狀<lb/>
　<lb/>
　<lb/>
　<lb/>
　<lb/>
<pb n="KR4d0076_WYG_090-32b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　東坡全集巻九十<lb/>
</p>
<p>
</p>
  </div>
<div>
                <head>東坡全集巻九十一</head>
    <p>
<pb n="KR4d0076_WYG_091-1a"/>
欽定四庫全書<lb/>
　東坡全集巻九十一　　　　宋　蘓軾　撰<lb/>
　　祭文四十一首<lb/>
　　　祭歐陽文忠公文<lb/>
嗚呼哀哉公之生於世六十有六年民有父母國有<lb/>
蓍龜斯文有傳學者有師君子有所恃而不恐小人<lb/>
有所畏而不為譬如大川喬嶽不見其運動而功利<lb/>
之及於物者蓋不可以數計而周知今公之沒也赤<lb/>
<pb n="KR4d0076_WYG_091-1b"/>
子無所仰芘朝廷無所稽疑斯文化為異端而學者<lb/>
至於用夷君子以為無為為善而小人沛然自以為<lb/>
得時譬如深淵大澤龍亡而虎逝則變怪雜出舞鰌<lb/>
鱓而號狐狸昔其未用也天下以為病而其既用也<lb/>
則又以為遲及其釋位而去也莫不冀其復用至其<lb/>
請老而歸也莫不惆悵失望而猶庶幾於萬一者幸<lb/>
公之未衰孰謂公無復有意於斯世也奄一去而莫<lb/>
予遺豈厭世溷濁絜身而逝乎將民之無禄而天莫<lb/>
<pb n="KR4d0076_WYG_091-2a"/>
之遺昔我先君懐寳遁世非公則莫能致而不肖無狀<lb/>
因縁出入受教於門下者十有六年於兹聞公之喪義<lb/>
當匍匐往救而懐禄不去愧古人以忸怩緘詞千里以<lb/>
寓一哀而已矣蓋上以為天下慟而下以哭其私嗚呼<lb/>
哀哉尚饗<lb/>
　　　祭魏國韓令公文<lb/>
天生元聖必作之配有神司之不約而㑹既生堯舜禹<lb/>
稷自至仁宗龍飛公舉進士妙齡秀發秉筆入侍公於<lb/>
<pb n="KR4d0076_WYG_091-2b"/>
是時仲舒賈誼方将登庸盜起西夏四方騷然帝用不<lb/>
赦授公鈇鉞往督西旅公于是時方叔召虎入賛兵政<lb/>
出殿大邦恩威並行春雨秋霜兵練民安四夷屈降公<lb/>
於是時臨淮汾陽帝在明堂欲行王政羣后奏功罔底<lb/>
于成召自北方付之樞衡公於是時蕭曹魏邴二帝山<lb/>
陵天下悸恼呼吸之間有雷有風有存有亡有兵有戎<lb/>
公於是時伊尹周公功成而退三鎮偃息天下嗷然曷<lb/>
日而復畢公在外心在王室房公且死征遼是䘏嗚呼<lb/>
<pb n="KR4d0076_WYG_091-3a"/>
哀哉六月甲寅人之無禄喪我宗臣我有黎民誰與教<lb/>
之我有子孫誰與保之巍巍堂堂寧復有之公之云亡<lb/>
我無日矣慟哭涕流何嗟及矣昔我先子沒于東京公<lb/>
為二詩以祖其行文追典誥論極皇王公言一出孰敢<lb/>
改評施及不肖待以國士非我自知公實見謂父子昆<lb/>
弟並出公門公不責報我豈懐恩惟此涕泣實哀斯人<lb/>
有肉在俎有酒在樽公歸在天寧聞我言嗚呼哀哉尚<lb/>
饗<lb/>
<pb n="KR4d0076_WYG_091-3b"/>
　　　祭栁子玉文<lb/>
猗歟子玉南國之秀甚敏而文聲發自幼從橫武庫炳<lb/>
蔚文囿獨以詩鳴天錫雄咮元輕白俗郊寒島瘦嘹然<lb/>
一吟衆作卑陋凡今卿相伊昔朋舊平視青雲可到寧<lb/>
驟孰云坎軻白髪垂脰才髙絶俗性疎來詬謫居窮山<lb/>
遂侣猩狖夜衾不絮朝甑絶餾慨然懐歸投棄纓綬潜<lb/>
山之麓往事神后道味自飴世芬莫齅凡世所欲有避<lb/>
無就謂當乘除併畀之壽云何不淑命也誰咎頃在錢<lb/>
<pb n="KR4d0076_WYG_091-4a"/>
塘惠然我覯相從半歲日飲醇酎朝遊南屏莫宿靈鷲<lb/>
雪窓飢坐清闋間奏沙河夜歸霜月如晝綸巾鶴氅驚<lb/>
笑呉婦㑹合之難如次組繡翻然失去覆水何救維子<lb/>
耆老名德俱茂嗟我後來匪友惟媾子有令子将大子<lb/>
後頎然二孫則謂我舅念子永歸涕如懸霤歌此奠詩<lb/>
一樽往侑尚饗<lb/>
　　　祭單君貺文<lb/>
嗚呼維君篤孝自天展如閔子人莫間言内齊于家外<lb/>
<pb n="KR4d0076_WYG_091-4b"/>
敏於官民謂父兄吏莫容姦信于朋友人得其驩博學<lb/>
工詩數術精研人渉其一君有其全壽考富貴人誰不<lb/>
然君獨何辜所向竒偏志不一遂悵莫歸怨念我孤甥<lb/>
生逢百艱既嬪于君謂永百年云何不弔銜痛重泉何<lb/>
以慰君千里一樽人生如夢何促何延厄窮何陋宦達<lb/>
何妍命也奈何追配牛顔嗚呼哀哉尚饗<lb/>
　　　祭胡執中郎中文<lb/>
胡君執中之靈君少在蜀從先府君凡蜀之士事賢友<lb/>
<pb n="KR4d0076_WYG_091-5a"/>
仁我之知君固不待見從事於岐始識君靣相從之歡<lb/>
傾蓋百年見其孺子駒駿雛鵷非罪失官君則先去我<lb/>
徂華州見君逆旅淫雨彌旬道淖没車他人為泣君樂<lb/>
有餘其後七年君掾計省雖獲一笑歡不逾頃又復七<lb/>
年我守北徐君從其子徐獄是書雛鶱而翔駒亦千里<lb/>
惟我與君宛其老矣老人無徒相見益親凡昔在岐今<lb/>
存幾人謂君仁人雖疾當壽云何而然命也難究嗚呼<lb/>
執中人誰不死如君之賢不云止此百鍊之剛日膾千<lb/>
<pb n="KR4d0076_WYG_091-5b"/>
牛匣而不用非我之羞孺子肖君世有令問送君一觴<lb/>
永歸無恨尚饗<lb/>
　　　祭任鈐轄文<lb/>
嗟君結髪從事於兵四十餘年公侯干城更嘗世故練<lb/>
達物情佐我治軍既嚴且平吏士肅然時靡有爭汴泗<lb/>
橫流郛堞圮傾風埃霧露奔走經營輿疾而歸猶莫敢<lb/>
寧奄忽不救聞者歎驚子孫如林布褐藜羮生知其勤<lb/>
死知其清酹觴告訣與涕俱零尚饗<lb/>
<pb n="KR4d0076_WYG_091-6a"/>
　　　祭歐陽仲純父文<lb/>
仲純父之靈曰嗚呼哀哉文忠公之盛德子孫千億與<lb/>
宋無極人惟曰不足仲純父之賢壽考百年一歲九遷<lb/>
人惟曰當然奈何官止於一命壽不登四十誰其尸之<lb/>
百不償一嗚呼哀哉此不足云也仲純父之生也不以<lb/>
進退得喪有望於人豈其死也乃以死生壽夭有責於<lb/>
神人徒知其文章之世其家操行之稱其門而不知其<lb/>
志氣之豪健議論之剛果使之臨大事立大節不難於<lb/>
<pb n="KR4d0076_WYG_091-6b"/>
殺身以成仁則夫造物者之挾其死生之權也豈能病<lb/>
君也哉雖然往者見君於潁水之上去嵗君來見我於<lb/>
國門之東攜被夜語達旦不窮凡所以謀道憂世而教<lb/>
我以保身逺禍者凜乎其有似於文忠今也奄兮忽焉<lb/>
而不復見也能不長號而屢慟乎道之難行蓋難其人<lb/>
豈無其人利害易之如仲純父不畏不慕獨立不懼則<lb/>
死及之嗚呼哀哉尚饗<lb/>
　　　祭王君錫丈人文<lb/>
<pb n="KR4d0076_WYG_091-7a"/>
公之皇祖孝著閭里迨兹百年世濟其美少相弟長老<lb/>
相慈誨肅雍無間施及娣姒頎然四人厥德罔二軾始<lb/>
婚媾公之猶子允有令德夭閼莫遂惟公幼女嗣執罍<lb/>
篚恩厚義重宜有以報云何不淑契闊生死斂不拊棺<lb/>
𦵏不親襚豈不懐歸眷此㣲仕緘詞望哭以致奠餽惟<lb/>
此哀誠一念千里尚饗<lb/>
　　　祭文與可文<lb/>
從表弟蘇軾致祭于故湖州文府君與可學士兄之靈<lb/>
<pb n="KR4d0076_WYG_091-7b"/>
曰嗚呼哀哉與可能復飲此酒也夫能復賦詩以自樂<lb/>
鼓琴以自侑也夫嗚呼哀哉余尚忍言之氣噎悒而填<lb/>
胸淚疾下而淋衣忽収淚以自問非夫人之為慟而誰<lb/>
為乎道之不行哀我無徒豈無友朋逝莫告余惟余與<lb/>
可匪亟匪徐招之不來麾之不去不可得而親其可得<lb/>
而疎之耶嗚呼哀哉孰能惇德秉義如與可之和而正<lb/>
乎孰能養民厚俗如與可之寛而明乎孰能為詩與楚<lb/>
詞如與可之婉而清乎孰能齊寵辱忘得喪如與可之<lb/>
<pb n="KR4d0076_WYG_091-8a"/>
安而輕乎嗚呼哀哉余聞訃之三日夜不眠而坐喟夢<lb/>
相從而驚覺滿茵蓆之濡淚念有生之歸盡雖百年其<lb/>
必至惟有文為不朽與有子為不死雖富貴壽考之人<lb/>
未必皆有此二者也然余嘗聞與可之言是身如浮雲<lb/>
無去無來無亡無存則夫所謂不朽與不死者亦何足<lb/>
云乎嗚呼哀哉尚饗<lb/>
　　　祭刁景純墓文<lb/>
嗟我少君四十二嵗君不我少謂我昆弟今我巳老鬢<lb/>
<pb n="KR4d0076_WYG_091-8b"/>
鬚蒼然君之永歸不為無年我獨何憾過期而哭人之<lb/>
云亡哀此風俗渉江而東宛其山川顧瞻萬松蔚乎蒼<lb/>
芊尚想松下幅巾杖屨迎我於門抵掌笑語豈其忽焉<lb/>
斂兹一墳俛仰空山草木再春平生故人㡬半天下紛<lb/>
然日中掉臂莫夜我非至人心有往來斗酒隻雞聊寫<lb/>
我哀尚饗<lb/>
　　　祭張子野文<lb/>
子野郎中張丈之靈曰仕而忘歸人所共蔽有志不果<lb/>
<pb n="KR4d0076_WYG_091-9a"/>
日月其逝惟余子野歸及強鋭優遊故鄉若復一世遇<lb/>
人坦率真古愷悌厖然老成又敏且藝清詩絶俗甚典<lb/>
而麗搜研物情刮發幽翳微詞宛轉蓋詩之裔坐此而<lb/>
窮鹽米不繼歗歌自得有酒輒詣我官于杭始獲擁篲<lb/>
歡欣忘年脱畧苛細送我北歸屈指黙計死生一訣流<lb/>
涕挽袂我來故國實五周歲不我少須一病遽蛻堂有<lb/>
遺像室無留嬖人亡琴廢帳空鶴淚酹觴再拜淚溢兩<lb/>
眥尚饗<lb/>
<pb n="KR4d0076_WYG_091-9b"/>
　　　祭陳令舉文<lb/>
嗚呼哀哉天之生令舉初若有意厚其學術而多其才能<lb/>
蓋巳兼百人之器既發之以科舉又輔之以令名使取<lb/>
重於天下者若将畀之以位而令舉亦能因天之所予<lb/>
而日新之慨然将以身任天下之事夫豈獨其自任将<lb/>
世之士大夫識與不識莫不望其如是是何一奮而不<lb/>
顧以至於斥一斥而不復以至於死嗚呼哀哉天之所<lb/>
付為偶然而無意耶将亦有意而人之所以周旋委曲<lb/>
<pb n="KR4d0076_WYG_091-10a"/>
輔成其天者不至耶将天既生之以畀斯人而人不用<lb/>
故天復奪之而自使耶不然令舉之賢何為而不立何<lb/>
立而不遂使少見其毫末而出其餘棄必有驚世而絶<lb/>
類者矣予與令舉别二年而令舉没既沒三年而予乃<lb/>
始一哭其殯而弔其子也嗚呼哀哉尚饗<lb/>
　　　祭任師中文<lb/>
年月日眉陽陳慥蘇軾犍爲王齊愈弟齊萬黃州進士<lb/>
潘丙古耕道致祭于故瀘州太守任大夫師中之靈曰<lb/>
<pb n="KR4d0076_WYG_091-10b"/>
允義大夫維蜀之珍詩之老成易之丈人去我十年其<lb/>
德日新庶一見之遽沒元身惟慥與軾匪友則親自丙<lb/>
以降昔惟州民旅哭于庭惻焉酸辛禍福之來孰知其<lb/>
因自壽自夭自屈自信天莫為之矧凡鬼神生榮死哀<lb/>
自昔所難持此令名歸於九原尚饗<lb/>
　　　祭堂兄子正文<lb/>
弟軾謹以家饌昭吿于故子正中舍大兄之靈昔我先<lb/>
伯父内行飾修閭里之師不剛不柔允武且文喜愠莫<lb/>
<pb n="KR4d0076_WYG_091-11a"/>
窺歴官十一民到于今涕泣懐思遇其所立仁者之勇<lb/>
雷霆不移篤生我兄和優而毅甚似不衰與人之周肅<lb/>
雍謹絜喜見於眉人各有心酸醎異嗜丹素相訾穆穆<lb/>
我兄尊賢容衆無適不宜天若不僣富貴壽考捨兄畀<lb/>
誰云何不淑而止於是命也可疑我遷於南老與病㑹<lb/>
歸耕無期斂不撫棺𦵏不執紼永恨何追寤寐東山兩<lb/>
塋相望拱木參差諸父父子平生之好相從歲時兄死<lb/>
而同我生而異斯言孔悲千里一樽兄實臨我尚釂勿<lb/>
<pb n="KR4d0076_WYG_091-11b"/>
辭嗚呼哀哉尚饗<lb/>
　　　黃州再祭文與可文<lb/>
從表弟蘇軾昭告於亡友湖州府君與可學士文兄之<lb/>
靈嗚呼哀哉我官於岐實始識君甚口秀眉忠信而文<lb/>
志氣方剛談詞如雲一别五年君譽日聞道德為膏以<lb/>
自濯薫藝學之多蔚如秋蕡脱口成章粲莫可耘馳騁<lb/>
百家錯落紛紜使我羞歎筆硯為焚再見京師黙無所<lb/>
云杳兮清深落其華芬昔藝我黍今熟其饙啜漓歌呼<lb/>
<pb n="KR4d0076_WYG_091-12a"/>
得淳而醺天力自然不施膠筋坐了萬事氣回三軍笑<lb/>
我皇皇獨違垢紛俯仰三州眷戀桑枌仁施草木信及<lb/>
䴥麇昻然來歸獨立無羣俛焉復去初無戚欣大哉死<lb/>
生悽愴蒿焄君没談笑大鈞徒勤喪之西歸我竄江濵<lb/>
何以薦君採江之芹相彼日月有朝必曛我在茫茫凡<lb/>
幾合分盡此一觴歸安於墳嗚呼哀哉尚饗<lb/>
　　　祭徐君猷文<lb/>
徐公君猷之靈惟公早厭綺紈富以三冬之學晩分符<lb/>
<pb n="KR4d0076_WYG_091-12b"/>
竹藹然兩郡之聲家世名臣始終循吏追繼襄陽之耆<lb/>
舊綽有建安之風流無鬼髙談常傾滿坐有功陰德何<lb/>
止一人軾以惷愚自貽放逐妻孥之所竊笑親友㡬於<lb/>
絶交爭席滿前無復十漿而五餽中流獲濟實賴一壺<lb/>
之千金曽報德之未皇巳興哀於永訣平生髣髴尚陳<lb/>
中聖之觴厚夜𣺌茫徒挂初心之劒拊棺一慟嗚呼哀<lb/>
哉尚饗<lb/>
　　　祭陳君式文<lb/>
<pb n="KR4d0076_WYG_091-13a"/>
故致政大夫君式之靈猗歟大夫匪直也人矯然不隨<lb/>
以屈莫信大夫安之有命在天十年躬耕以娯其親親<lb/>
亡泣血幾以喪明免喪復仕哀哉為貧從政于黃急吏<lb/>
緩民食黃之薇飲其水泉我以重罪竄于江濵親舊擯<lb/>
疎我亦自憎君獨願交日造我門我不自愛恐子垢紛<lb/>
君笑絶纓陋哉斯言憂患之至期與子均示我數詩蕭<lb/>
然絶塵去黃而歸即安丘園澹然無求抱潔沒身猗歟<lb/>
大夫有死有生如影之隨如環之循富貴貧賤忽如浮<lb/>
<pb n="KR4d0076_WYG_091-13b"/>
雲孰皆有子如二子賢千里一觴侑以斯文尚饗<lb/>
　　　祭蔡景繁文<lb/>
嗚呼哀哉子之為人清厲孤峻經以仁義緯以忠信才<lb/>
兼百夫斂以静順子之事君悃款傾盡挺然不倚視退<lb/>
如進持其本心不負堯舜子之從政果藝清慎緩民急<lb/>
吏不肅而震紛紜滿前理解迎刃子之為文秀整明潤<lb/>
工於造語恥就餘餕詩尤所長鏘然玉振壽以配德天<lb/>
亦何吝有如子賢五十而盡我遷於黃衆所逺擯惟子<lb/>
<pb n="KR4d0076_WYG_091-14a"/>
之故不我籍轔孰云此來乃拊其櫬萬生擾擾寄此一<lb/>
瞬富貴無能俯仰埃盡子有賢子汗血之駿幼亦頎然<lb/>
頴發齠齔天哀子窮以是餽贐我困於旅愧莫子賑歌<lb/>
此奠詩以和虞殯嗚呼哀哉<lb/>
　　　祭歐陽伯和父文<lb/>
嗚呼哀哉文忠之子譬之孔門則其髙弟其材不同而<lb/>
皆有得公之一體惟伯和父得公之學甚敏且藝㒺羅<lb/>
幽荒掎摭遺逸馳騁百世有求則應取之左右不擇鉅<lb/>
<pb n="KR4d0076_WYG_091-14b"/>
細如漢伯喈如晉茂先餘子莫繼公薨一紀門人凋喪<lb/>
我老又廢退而講論放失舊聞日月其逝欲操簡牘從<lb/>
伯和父解發疑蔽今其亡矣誰助我者投筆掩袂斯文<lb/>
日化躡風系景安所止戾子獨確然求之度數斷以凡<lb/>
例抱其孤學将以安適鑿不謀枘歸從文忠與仲純父<lb/>
孰曰非計而我何為寓詞千里繼以泣涕嗚呼哀哉<lb/>
　　　祭石幼安文<lb/>
嗟我去蜀十有八年夢還故鄉親愛滿前覺而無有淚<lb/>
<pb n="KR4d0076_WYG_091-15a"/>
下迸泉竄流江湖隻影自憐聞人蜀音囘首粲然矧如<lb/>
夫子又戚且賢憂樂同之義不我捐我行過宿子病巳<lb/>
纒顧我而笑自謂少痊念子仁人壽骨隠顴攜手同歸<lb/>
相視華顛孰云此來拊膺號天同驅並馳俯仰而遷行<lb/>
即此路皇分後先哀哉若人令德世傳才子文孫森然<lb/>
比肩天不吾欺後将蟬聯永歸無憾舉我一籩嗚呼哀<lb/>
哉<lb/>
　　　祭司馬君實文<lb/>
<pb n="KR4d0076_WYG_091-15b"/>
左僕射贈太師温公之靈嗚呼百世一人千載一時惟<lb/>
時與人鮮偶常竒公事仁宗百未一施獨發大議惟天<lb/>
我知厚陵之初先事而親帝欲得民一尊無私母子之<lb/>
間莫如孝慈人所難言我則易之神宗知公敬如蓍龜<lb/>
專談仁義輔以書詩枉尺直尋願公少卑公曰天子舜<lb/>
禹之姿我若言利非天誰欺退居於洛四海是儀化及<lb/>
豚魚名聞乳兒二聖見公曰予得師付以衡石惟公所<lb/>
為公亦何為視民所宜有莠則鋤有疾則醫問疾所生<lb/>
<pb n="KR4d0076_WYG_091-16a"/>
師老民疲和戎上䇿决用無疑此計一定太平可基譬<lb/>
如農夫既闢既菑投種未粒矧穫而炊賔客滿門公以<lb/>
疾辭不見十日入哭其帷天為雨泣路人垂洟畫像于<lb/>
家飲食必祠矧我衆僚左右疇咨共載一舟喪其楫維<lb/>
終天之訣寧復來思歌此奠章以侑一巵嗚呼哀哉尚<lb/>
饗<lb/>
　　　祭王宜甫文<lb/>
故比部郎中贈光禄大夫王公宜甫親家翁之靈嗚呼<lb/>
<pb n="KR4d0076_WYG_091-16b"/>
宜父篤厚寛中德世其家而位莫充非不能充知有天<lb/>
命直己而行不充何病三公之子所乏非財風雨散之<lb/>
如振浮埃百年夢幻其究何獲不與偕亡令名令德公<lb/>
雖耆舊我尚同時不識其人想見其姿婚姻之好義貫<lb/>
黃壤有愧古人不祖其往往謂趙人子孫其昌蒔其墓<lb/>
檟我言不忘嗚呼哀哉<lb/>
　　　祭范蜀公文<lb/>
嗚呼仁宗在位四十二年畦而種之有得皆賢既歴三<lb/>
<pb n="KR4d0076_WYG_091-17a"/>
世悉為名臣今如晨星存者幾人孰如我公碩大光明<lb/>
導日而昇燦焉長庚死生契闊公獨壽考天實耆之以<lb/>
殿諸老二聖嗣位仁義是施公昔所言略行無遺維樂<lb/>
未和公寝不寧樂成而薨公往則瞑凡百君子願公無<lb/>
極胡不萬年以重王國責難之忠愛莫助之嗟我後來<lb/>
誰復似之吾先君子秉德不耀與公弟兄一日之少窮<lb/>
達不齊歡則無間豈以閭里忠義則然先君之終公時<lb/>
在陳宵夢告行晨起訃聞先友盡矣我亦白髪聞公之<lb/>
<pb n="KR4d0076_WYG_091-17b"/>
喪方食哽噎堂堂我公豈其云亡望公凜然猶舉我觴<lb/>
　　　祭黃幾道文<lb/>
幾道大夫年兄之靈嗚呼幾道孝友烝烝人無間言如<lb/>
閔與曾天若成之付以百能超然驥德風騖雲騰入為<lb/>
御史以直自繩身為玉雪不汙青蠅出按百城不緩不<lb/>
絙姦民惰吏實畏靡憎帝亦知之因事屢稱謀之左右<lb/>
有問莫應君聞不悛與道降升吾豈羽毛為人所鷹抱<lb/>
黙以老終然不矜環堵蕭然大布疎繒妻子脫粟玉食<lb/>
<pb n="KR4d0076_WYG_091-18a"/>
友朋我遷淮南秋穀五登坐閲百吏錐刀相仍有斐君<lb/>
子傳車是乘穆如春風解此陰凌尚有典刑紫髯垂膺<lb/>
魯無君子斯人安承納幣請昏義均股肱别我而東衣<lb/>
袂僅勝一卧永已我将安憑壽夭在天雖聖莫増君趙<lb/>
魏老老於薛滕天亦愧之其世必興舉我一觴歸安丘<lb/>
陵<lb/>
　　　祭歐陽文忠公夫人文<lb/>
嗚呼文忠之薨十有八年士無所歸散而自賢我是用<lb/>
<pb n="KR4d0076_WYG_091-18b"/>
懼日登師門既友諸子入拜夫人望之愀然有穆其言<lb/>
簡肅之肅文忠之文雖無老成典刑則存何以嗣之使<lb/>
世不忘諸子惟迨好學而剛夫人實使兄弟吾孫徼福<lb/>
文忠及我先君出守東南往違其顔病不能見卒以訃<lb/>
聞自斂及𦵏餽奠莫親匪愧於今有靦昔人寓詞千里<lb/>
侑此一樽尚饗<lb/>
　　　祭大覺禪師文<lb/>
維年月日具位蘇軾謹以香茶蔬果致奠故大覺禪師<lb/>
<pb n="KR4d0076_WYG_091-19a"/>
器之之靈於穆仁祖威神在天山陵之成二十九年當<lb/>
時遺老存者㡬人矧如禪師方外之臣頌詩往來月璧<lb/>
星珠昭囘之光下燭海隅昔本無生今亦無滅人懐昭<lb/>
陵涕泗哽噎我在壯歲屢親法筵餽奠示别豈免悽然<lb/>
尚饗<lb/>
　　　祭歐陽文忠公夫人文<hi>潁州</hi>
維元祐六年歲次辛未九月丙戌朔從表姪具位蘇軾<lb/>
謹以清酌肴果之奠昭告於故太師兖國文忠公安康<lb/>
<pb n="KR4d0076_WYG_091-19b"/>
郡夫人之靈嗚呼軾自齠齔以學為嬉童子何知謂公<lb/>
我師晝誦其文夜夢見之十有五年乃克見公公為拊<lb/>
掌歡笑改容此我輩人餘子莫羣我老将休付子斯文<lb/>
再拜稽首過矣公言雖知其過不敢不勉契闊艱難見<lb/>
公汝陰多士方譁而我獨南公曰子來實獲我心我所<lb/>
謂文必與道俱見利而遷則非我徒又拜稽首有死無<lb/>
易公雖云亡言如皎日元祐之初起自南遷叔季在朝<lb/>
如見公顔入拜夫人羅列諸孫敢以中子請婚叔氏夫<lb/>
<pb n="KR4d0076_WYG_091-20a"/>
人曰然師友之義凡二十年再升公堂深衣廟門垂涕<lb/>
失聲白髪蒼顔復見潁人潁人思公曰此門生雖無以<lb/>
報不辱其門清潁洋洋東注於淮我懐先生豈有涯哉<lb/>
尚饗<lb/>
　　　祭張文定公文三首<lb/>
維元祐六年嵗次辛未十二月乙夘朔八月壬戌門生<lb/>
龍圖閣學士左朝奉郎知潁州軍州事兼管内勸農使<lb/>
輕車都尉賜紫金魚袋蘇軾謹以清酌庶羞之奠昭告<lb/>
<pb n="KR4d0076_WYG_091-20b"/>
於故太子太保樂全先生張公之靈嗚呼道大如天見<lb/>
存乎人小智自私莫識其真公生而悟得其全淳久乃<lb/>
妙物凜然凝神初如龍鳳不可擾馴游于帝郊尚以其<lb/>
仁可望可見而不可親師心而行自屈自信八十五年<lb/>
以没元身我先大夫古之天民被褐懐寶陸沈峩岷公<lb/>
曰惜哉王國之珍此太史公筆回千鈞獨置一榻不延<lb/>
餘賔時我兄弟尚未冠紳得交於公先子是因我晚聞<lb/>
道困於垢塵毎從公談棄故服新頃獨怪公倒廩傾囷<lb/>
<pb n="KR4d0076_WYG_091-21a"/>
盡發其秘有懐畢陳曰再見子恐無復辰出戸遲遲黙<lb/>
焉銜辛穆穆昭陵二三元臣惟公終始髙節邁倫一慟<lb/>
永巳山摧川堙公視富貴如賤與貧公視生死如夕與<lb/>
晨老不惰媮疾不嚬呻有化非亡有隠非淪我獨何為<lb/>
涕流於巾嗚呼哀哉尚饗<lb/>
軾於天下未嘗誌墓獨銘五人皆盛德故偉歟我公實<lb/>
浮於聲知公者天寧俟此銘今公永歸我留淮海寓辭<lb/>
千里濡袂有漼尚饗<lb/>
<pb n="KR4d0076_WYG_091-21b"/>
我㳺門下三十八年如俯仰中十五年間六過南都而<lb/>
五見公升堂入室問道學禮靡求不供有契於心如水<lb/>
傾海如槖鼓風風水之合豈特無異将初無同孰云此<lb/>
來慟哭不聞髙堂莫空斂不拊棺𦵏不執紼我愧于胸<lb/>
公知我深我豈不知公之所從生不求人沒不求天自<lb/>
與天通天不吾欺壽考之餘報施亦豐一子四孫鸞鵠<lb/>
在庭以華其終自我先子逮今三世為好無窮以我此<lb/>
心與此一觴達于幽宫尚饗<lb/>
<pb n="KR4d0076_WYG_091-22a"/>
　　　祭龍井辯才文<lb/>
嗚呼孔老異門儒釋分宫又於其間禪律相攻我見大<lb/>
海西北南東江河雖殊其至則同維大法師自戒定通<lb/>
律無持破垢浄皆空講無辯訥事理皆融如不動山如<lb/>
常撞鐘如一月水如萬竅風八十一年生雖有終遇物<lb/>
而應施則無窮我初適呉尚見五公講有辯臻禪有璉<lb/>
嵩後二十年獨餘此翁今又往矣後生誰宗道俗欷歔<lb/>
山澤改容誰持一盃往弔井龍我去杭時白叟黃童要<lb/>
<pb n="KR4d0076_WYG_091-22b"/>
我復來巳許于中山無此老去将安從噫參寥子往奠<lb/>
必躬豈無他人莫寫我胷<lb/>
　　　祭亡妻同安郡君文<lb/>
維元祐八年嵗次癸酉八月丙午朔初二日丁未具位<lb/>
蘇軾謹以家饌酒果致奠于亡妻同安郡君王氏二十<lb/>
七娘之靈嗚呼昔通義君沒不待年嗣為兄弟莫如君<lb/>
賢婦職既修母儀甚敦三子如一愛出于天我從南行<lb/>
菽水欣然湯沐兩郡喜不見顔我曰歸哉行返丘園曽<lb/>
<pb n="KR4d0076_WYG_091-23a"/>
不少須棄我而先孰迎我門孰餽我田巳矣奈何淚盡<lb/>
目乾旅殯國門我實少恩惟有同穴尚蹈此言嗚呼哀<lb/>
哉尚饗<lb/>
　　　祭韓忠獻公文<lb/>
維元祐八年歲次癸酉十一月初一日乙亥端明殿學<lb/>
士兼翰林侍讀學士左朝奉郎定州路安撫使兼馬步<lb/>
軍都總管知定州軍州事上輕車都尉賜紫金魚袋蘇<lb/>
軾謹以清酌庶羞之奠昭告於魏國忠獻公之靈嗚呼<lb/>
<pb n="KR4d0076_WYG_091-23b"/>
我生雖晩尚及昔人堂堂魏公河嶽之神四十餘年其<lb/>
徳日新鐘鼎有盡竹帛莫陳惟其大節蔽以一言忠以<lb/>
事君允也上臣我與弟轍來自峨岷公罔羅之若獲鳳<lb/>
麟契闊艱難手書見存勿以大匠笑彼汗顔援手拯溺<lb/>
期我於仁豈知無用既老益頑意廣才疎将歸丘園上<lb/>
未忍棄畀之中山公治此邦没食其民我獨何幸敬踐<lb/>
後塵公惟人傑而不自賢堂名閲古以古律身况我小<lb/>
生罕見寡聞敢不師公治民與軍雖無以報不辱其門<lb/>
<pb n="KR4d0076_WYG_091-24a"/>
尚饗<lb/>
　　　大行太皇太后靈駕發引文<hi>定州</hi>
因山告成同軌畢至玉衣永閟風馭莫追萬國山河尚<lb/>
憑於坤載四方老穉遽失於母慈欲強名言難形德化<lb/>
積此九年之澤輔成百世之安乃眷中山控臨朔野華<lb/>
戎異服涕慕同聲目斷東朝永絶簾帷之望神馳西洛<lb/>
想聞笳鼓之音臣等各守邉垂莫親饋奠徒因僚吏以<lb/>
致攀號尚饗<lb/>
<pb n="KR4d0076_WYG_091-24b"/>
　　　祭滕大夫母楊夫人文<lb/>
維元祐九年嵗次甲戌三月壬申朔端明殿學士兼翰<lb/>
林侍讀學士左朝奉郎知定州軍州事蘇軾謹以清酌<lb/>
庶羞之奠昭告於近故長安縣太君楊氏之靈嗚呼士<lb/>
盛慶厯如漢武宣用兵西方故西多賢惟時滕公實顯<lb/>
於西文武殿邦尹范是齊功名不終有命有義我時童<lb/>
子知為公喟四十餘年墓木十圍乃識其子傾蓋不疑<lb/>
忠厚且文前人是似秉心平反慈訓則爾仰止德人如<lb/>
<pb n="KR4d0076_WYG_091-25a"/>
岡如陵升堂而拜我愧未能豈其㣲疾一慟永巳胡不<lb/>
百年以慰其子壽禄在天考終非亡鵲巢之應子孫其<lb/>
昌尚饗<lb/>
　　　惠州祭枯骨文<lb/>
爾等暴骨於野莫知何年非兵則民皆吾赤子恭惟朝<lb/>
廷法令有掩骼之文監司舉行無吝財之意是用一新<lb/>
此宅永安厥居所恨犬豕傷殘螻蟻穿穴但為藂冢罕<lb/>
致全軀幸雜居而靡爭義同兄弟或解脱而無戀超生<lb/>
<pb n="KR4d0076_WYG_091-25b"/>
人天<lb/>
　　　祭亡妹德化縣君文<lb/>
嗚呼宫傅之孫十有六人契闊死生四人僅存維我令<lb/>
妹慈孝温文事姑如母敬夫如賔玉立二甥實華我<lb/>
門一秀不實何辜于神謂當百年觀此騰振云何俯仰<lb/>
一嚬再呻救藥靡及奄為空雲萬里海涯百日訃聞拊<lb/>
棺何在夢淚濡茵長號北風寓此一樽<lb/>
　　　祭栁仲逺文二首<lb/>
<pb n="KR4d0076_WYG_091-26a"/>
嗚呼哀哉我生多故愈老愈艱親朋㡬人日化日遷逝<lb/>
者如風訃來逾年一慟海徼摧胷破肝痛我令妹天獨<lb/>
與賢德如召南壽甫見孫矧我仲逺孝友恭温天若成<lb/>
之從致有聞富以學術又昌以言久而不試理豈其然<lb/>
﨑嶇有求凡以為親雖不負米實勞且勤知止於此不<lb/>
如歸閒哀我孤甥孝如閔顔銜痛逺訴誰撫誰存逝者<lb/>
巳矣存者何寃慎勿致毁以全汝門以慰我仲遠永歸<lb/>
之䰟嗚呼哀哉尚饗<lb/>
<pb n="KR4d0076_WYG_091-26b"/>
我厄於南天降罪疾方之古人百死有溢天不我亾亡<lb/>
其朋戚如栁氏妹夫婦連璧云何兩逝不憗遺一我歸<lb/>
自南宿草再易哭墮其目泉壤咫尺閎也有立氣貫金<lb/>
石我窮且老似舅何益易其墓側可置萬室天定勝人<lb/>
此語其必尚饗<lb/>
　　　祭呉子野文<lb/>
嗚呼子野道與世違寂黙自求闔門垂幃兀爾坐忘有<lb/>
似子㣲或似壺子杜氣發機徧交公卿靡所求希志人<lb/>
<pb n="KR4d0076_WYG_091-27a"/>
緩己忘其渇飢道路為家惟義是歸卒老於行終不自<lb/>
非送我北還中道弊衣有疾不藥但却甘肥問以後事<lb/>
一笑而麾飄然脱去雲散露晞我獨何為感歎歔欷一<lb/>
酧告訣逝舟東飛尚饗<lb/>
　　　徐州祭枯骨文<lb/>
嗟爾亡者昔惟何人兵耶氓耶誰其子孫雖不可知孰<lb/>
非吾民暴骨纍纍見之酸辛為卜廣宅陶穴寛温相從<lb/>
歸安各反其真尚饗<lb/>
<pb n="KR4d0076_WYG_091-27b"/>
　　哀詞六首<lb/>
　　　李仲䝉哀詞<lb/>
河南李君仲䝉以司封郎直史館為記室岐王府熈寧<lb/>
二年七月丙戌終於京師家貧喪不時舉其僚相與賻<lb/>
之既斂而歸十月丙申葬於緱氏柏岯山西其孤籲使<lb/>
來告軾曰嗚呼吾先友人也哭之其可無詞昔吾先君<lb/>
始仕於太常君以博士朝夕往來相好先君於人少所<lb/>
與獨稱君為長者君為人敦朴愷悌學博而通長於毛<lb/>
<pb n="KR4d0076_WYG_091-28a"/>
氏詩司馬氏史善與人交雖見犯不報嘗有與君為姻<lb/>
者無故决去聞者為之不平君恬不以為意先君以是<lb/>
稱其難始舉進士甲科為亳潤邠三郡職官後為應天<lb/>
府録曹勤力趨事長吏有不喜者欲以事困之而不能<lb/>
既為博士議禮據正不屈晩入政府以經術輔導篤實<lb/>
不阿其言多驗於後君諱育其先河内人自髙祖徙於<lb/>
緱氏没時年五十辭曰中心樂易氣淑均兮内外絶一<lb/>
言可信兮無怨無惡善友人兮學詩達禮敏而文兮翶<lb/>
<pb n="KR4d0076_WYG_091-28b"/>
翔王藩仕弗振兮宜壽黃耉隕中身兮兩不一獲歸怨<lb/>
神兮我懐先君涕酸辛兮顧嗟衆人誕失真兮矯矯犖<lb/>
犖自貴珍兮欺世幻俗内弗安兮久而不堪厭則遁兮<lb/>
惑者冰解明者哂兮嗟卒不悟惟彼賢兮渾朴簡易棄<lb/>
弗申兮往者不還我思君兮<lb/>
　　　錢君倚哀詞<lb/>
大江之南兮震澤之北吾行四方而無歸兮逝将此焉<lb/>
止息豈其土之不足食兮将其人之難偶非有食無人<lb/>
<pb n="KR4d0076_WYG_091-29a"/>
之為病兮吾何適而不可獨裴回而不去兮眷此邦之<lb/>
多君子有美一人兮瞭然而清頎然而瘦亮直多聞兮<lb/>
古之益友帶規矩而蹈繩墨兮佩芝蘭而服明月載而<lb/>
之世之人兮世捍堅而不答雖不答其何喪兮超方揚<lb/>
而自得吾将觀子之進退以自卜兮相行止以效清濁<lb/>
子奄忽而不返兮世混混吾焉則升空堂而挹遺像兮<lb/>
弔凝塵於几席苟律我者之信亡兮吾居此其何益行<lb/>
徬徨而無徒兮悼捨此而奚嚮豈存者之舉無其人兮<lb/>
<pb n="KR4d0076_WYG_091-29b"/>
遼遼如晨星之相望吾比年而三哭兮堂堂皆國之英<lb/>
苟處世之恃友兮㡬如是而吾不亡臨大江而長嘆兮<lb/>
吾不濟其有命<lb/>
　　　傷春詞<hi>并序</hi>
去歲十二月虞部郎吕君文甫喪其妻安氏二月以書<lb/>
遺余曰安氏甚美而有賢行念之不忘思有以為不朽<lb/>
之託者願求一言以弔之余悲其意乃為作傷春詞云<lb/>
佳人與嵗皆逝兮嵗既復而不返付新春於居者兮獨<lb/>
<pb n="KR4d0076_WYG_091-30a"/>
安適而愈逺晝昏昏其如醉兮夜耿耿而不眠居兀兀<lb/>
不自覺兮紛過前之物變雪霜盡而鳥鳴兮陂塘泫其<lb/>
流暖步荒園而訪遺跡兮蓊百草之生滿風泛泛而㣲<lb/>
度兮日遲遲而愈妍𦕈飛絮之無窮兮爛夭桃之欲然<lb/>
燕嘵嘵而稚嬌兮鳩穀穀其老怨蝶羣飛而相值兮蜂<lb/>
抱蘂而更讙善萬物之得時兮痛伊人之罹此寃衆族<lb/>
出而侣㳺兮獨向壁而永歎淚熒熒而棲睫兮花搖月<lb/>
而増眩晝出門而不敢歸兮畏空室之漫漫忽入門而<lb/>
<pb n="KR4d0076_WYG_091-30b"/>
欲語兮嗟猶意其今存役魂魄於宵夢兮追髣髴而無<lb/>
縁訪臨邛之道士兮從稠桑之老人縱可得而復見兮<lb/>
恐荒忽而非真求余文以寫哀兮余亦愴恨而不能言<lb/>
夫既其身之不顧兮尚安用於斯文<lb/>
　　　蘇世美哀詞<lb/>
有美一人長而髯兮廞欹歴落進趨檐兮達於從政敏<lb/>
而廉兮如求與由藝果兼兮魁然丈夫色悍嚴兮奮須<lb/>
抵几走羣纎兮聞名見像巳癘痁兮敬事友生小心謙<lb/>
<pb n="KR4d0076_WYG_091-31a"/>
兮誨養貧弱語和甜兮剛柔適中畏愛僉兮孤直無依<lb/>
衆枉嫌兮何辜于神壽復殱兮死無儋石突不黔兮孰<lb/>
為故人孰視怗兮我竄于黃嵗将淹兮於後八年夢復<lb/>
覘兮曰吾子鈞甘虀鹽兮冬月負薪衣不縑兮覺而長<lb/>
吁涕流沾兮永言告鈞守窮潜兮苦心危腸自磨磏兮<lb/>
天不吾欺有速淹兮豈若人子老閭閻兮生歡死忘我<lb/>
言砭兮<lb/>
　　　王大年哀詞<lb/>
<pb n="KR4d0076_WYG_091-31b"/>
嘉祐末予從事岐下而太原王君諱彭字大年監府諸<lb/>
軍居相隣日相從也時太守陳公弼馭下嚴甚威震旁<lb/>
郡僚吏不敢仰視君獨偘偘自若未嘗降色詞公弼亦<lb/>
敬焉予始異之問於知君者皆曰此故武寧軍節度使<lb/>
諱全斌之曽孫而武勝軍節度觀察留後諱凱之子也<lb/>
少時從父討賊甘陵搏戰城下所部斬七十餘級手射<lb/>
殺二人而奏功不賞或勸君自言君笑曰吾為君父戰<lb/>
豈為賞哉予聞而賢之始與論交君博學精練書無所<lb/>
<pb n="KR4d0076_WYG_091-32a"/>
不通尤喜予文毎為出一篇輒拊掌歡然終日予始未<lb/>
知佛法君為言大畧皆推見至隠以自證耳使人不疑<lb/>
予尤喜佛書蓋自君發之其後君為将日有聞乞自試<lb/>
於邉而韓魏公文潞公皆以為可用先帝方欲盡其才<lb/>
而君以病卒其子讜以文學議論有聞於世亦從予㳺<lb/>
予既悲君之不遇而喜其有子於其葬也作相挽之詩<lb/>
以餞之其詞曰<lb/>
君之為將允武且仁甚似其父而輔以文君之為士涵<lb/>
<pb n="KR4d0076_WYG_091-32b"/>
詠書詩議論慨然其子似之奔走四方豪傑是友沒而<lb/>
無聞朋友之咎驥墮地走虎生而斑視其父子以考我<lb/>
言<lb/>
　　　鍾子翼哀詞<hi>并引</hi>
軾年始十二先君宫師歸自江南曰吾南㳺至䖍有隠<lb/>
君子鍾君與其弟槩從吾遊同登馬祖巖入天竺寺觀<lb/>
樂天墨迹吾不飲酒君嘗置醴焉方是時先君未為時<lb/>
所知旅游萬里舍者常爭席而君獨知敬異之其後五<lb/>
<pb n="KR4d0076_WYG_091-33a"/>
十有五年軾自海南還過贑上訪先君遺迹而故老皆<lb/>
無在者君之沒蓋三十有一年矣見其子志仁志行志<lb/>
逺相持而泣念無以致其哀者乃追作此詞君諱棐字<lb/>
子翼博學篤行為江南之秀歐陽永叔尹師魯余安道<lb/>
曽子固皆知之然卒不遇以沒儂智髙叛嶺南聲搖江<lb/>
西䖍守曹觀欲籍民財為戰守備謀之於君君曰智髙<lb/>
必不能過嶺無事而籍民民懼且走觀曰如緩急何君<lb/>
曰同舟遇風胡越可使為左右手况吾民乎不幸而至<lb/>
<pb n="KR4d0076_WYG_091-33b"/>
於急則官與民為一家夫孰非吾財者何以籍為觀悟<lb/>
而止䖍人以安其詞曰<lb/>
崆峒摩天章貢激石致兩確髙深相臨悍堅相排洶嶽<lb/>
嶽是故其民勇而尚氣巧礱斵而其君子抗志礪節敏<lb/>
於學矯矯鍾君泳于德淵自澡濯貧不怨天困不求人<lb/>
老愈慤嘉言一發排難解紛巳殘剥吾先君子南游萬<lb/>
里道阻邈如金未鎔木未繩墨玉未琢君於衆中一見<lb/>
定交陳禮樂曰子不飲我醪甚甘釃此濁覽觀江山扣<lb/>
<pb n="KR4d0076_WYG_091-34a"/>
歴泉石步犖确先君北歸君老于䖍望南朔我來易世<lb/>
池臺既平墓木握三子有立移書問道過我數我亦白<lb/>
首感傷薰心隕涕渥是身虛空俯仰變滅過電雹何以<lb/>
寓哀追頌德人詔後覺<lb/>
　<lb/>
　<lb/>
　<lb/>
　<lb/>
<pb n="KR4d0076_WYG_091-34b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　東坡全集巻九十一<lb/>
</p>
<p>
</p>
  </div>
<div>
                <head>東坡全集巻九十二</head>
    <p>
<pb n="KR4d0076_WYG_092-1a"/>
欽定四庫全書<lb/>
　東坡全集巻九十二　　　　宋　蘓軾　撰<lb/>
　　解一首<lb/>
　　　易解<hi>十八變而成</hi>
四營為一變三變而一爻六爻為十八變也三變<lb/>
之餘四數之得九為老陽得六為老隂得七為少<lb/>
陽得八為少隂故乾之䇿二百一十有六坤之䇿<lb/>
百四十有四取老而言也凡九六為老七八為少<lb/>
<pb n="KR4d0076_WYG_092-1b"/>
其説未之聞也或曰陽極於九其次則七也極者<lb/>
為老其次為少則當老於十而少於八也曰隂不<lb/>
可加於陽故十不用十不用猶當老於八而少於<lb/>
六也則又曰陽順而上其成數極於九隂逆而下<lb/>
其成數極於六自下而上陰陽均也穉於子午而<lb/>
壯於已亥始於復垢而終於乾坤者陰猶陽也曷嘗<lb/>
有進陽而退陰與逆順之别乎且夫自然而然者天<lb/>
地且不能知而聖人豈得與於其間而制其予奪哉<lb/>
<pb n="KR4d0076_WYG_092-2a"/>
惟唐一行之學則不然以為易固言之矣十有八變而<lb/>
成卦八卦而小成則十八變之間有八卦焉人莫之思<lb/>
也變之初有多少其一變也不五則九其二與三也不<lb/>
四則八八與九為多五與四為少多少者竒耦之象也<lb/>
三變皆少則乾之象也乾所以為老陽而四數其餘得<lb/>
九故以九名之三變皆多則坤之象也坤所以為老陰<lb/>
而四數其餘得六故以六名之三變而少者一則震坎<lb/>
艮之象也震坎艮所以為少陽而四數其餘得七故以<lb/>
<pb n="KR4d0076_WYG_092-2b"/>
七名之三變而多者一則巽離兌之象也巽離兑所以<lb/>
為少隂而四數其餘得八故以八名之故七八九六者<lb/>
因餘數以名隂陽而陰陽之所以為老少者不在是而<lb/>
在乎三變之間八卦之象也此唐一行之學也<lb/>
　　説七首<lb/>
　　　仁説<lb/>
孟子曰仁者如射發而不中反求諸身吾嘗學射矣始<lb/>
也常志於中目存乎鵠手往從之十發而九失其一中<lb/>
<pb n="KR4d0076_WYG_092-3a"/>
者幸也有善射者教吾反求諸身手持權衡足蹈規矩<lb/>
四肢百體皆有法焉一法不修一病随之病盡而法完<lb/>
則心不期中目不存鵠十發十中矣四肢百體一不如<lb/>
法差於此者在毫釐之内而失於彼者在尋丈之外矣<lb/>
故曰孟子之所謂仁者如射則孔子之所謂克己復禮<lb/>
也君子之於仁盡力而求之有不獲焉退而求之身莫<lb/>
若自克自克而反於禮一日足矣何也凡害于仁者盡<lb/>
也害於仁者盡而仁不可勝用故曰非禮勿視非禮勿<lb/>
<pb n="KR4d0076_WYG_092-3b"/>
聽非禮勿言非禮勿動一不如禮在我者甚㣲而民有<lb/>
不得其死者矣非禮之害甚于殺不辜不仁之禍無大<lb/>
於此故也<lb/>
　　　剛説<lb/>
孔子曰剛毅木訥近仁又曰巧言令色鮮矣仁所好夫<lb/>
剛者非好其剛也好其仁也所惡夫佞者非惡其佞也<lb/>
惡其不仁也吾平生多難常以身試之凡免我於厄者<lb/>
皆平日可畏人也擠我於嶮者皆異時可喜人也吾是<lb/>
<pb n="KR4d0076_WYG_092-4a"/>
以知剛者之必仁佞者之必不仁也建中靖國之初吾<lb/>
歸自海南見故人問存沒追論平生所見剛者或不幸<lb/>
死矣若孫君介夫諱立節者真可謂剛者也始吾弟子<lb/>
由為條例司屬官以議不合引去王荆公謂君曰吾條<lb/>
例司當得開敏如子者君笑曰公過矣當求勝我者若<lb/>
我輩人則亦不肯為條例司矣公不答徑起入戸君亦<lb/>
趨出君為鎮江軍書記吾時通守錢塘往來常潤間見<lb/>
君京口方新法之初監司皆新進少年馭吏如束濕不<lb/>
<pb n="KR4d0076_WYG_092-4b"/>
復以禮遇士大夫而獨敬憚君曰是抗丞相不肯為條<lb/>
例司者謝麟經制溪洞事宜州守王竒與蠻戰死君為<lb/>
桂州節度判官被㫖鞠吏士有罪者麟因収大小使臣<lb/>
十二人付君并按且盡斬之君持不可麟以語侵君君<lb/>
曰獄當論情吏當守法逗撓不進諸将罪也既伏其辜<lb/>
矣餘人可盡戮乎若必欲以非法斬人則經制司自為<lb/>
之我何與焉麟奏君抗拒君亦奏麟侵獄事刑部定如<lb/>
君言十二人皆不死或以遷官吾以是益知剛者之必<lb/>
<pb n="KR4d0076_WYG_092-5a"/>
仁也不仁而能以一言活十二人於必死乎方孔子時<lb/>
可謂多君子而曰未見剛者以明其難得如此而世乃<lb/>
曰太剛則折士患不剛耳長養成就猶恐不足當憂其<lb/>
太剛而懼之以折耶折不折天也非剛之罪為此論者<lb/>
鄙夫患失者也君平生可紀者甚多獨書此二事遺其<lb/>
子勰勴明剛者之必仁以信孔子之説<lb/>
　　　稼説<hi>送張琥</hi>
盍嘗觀於富人之稼乎其田美而多其食足而有餘其<lb/>
<pb n="KR4d0076_WYG_092-5b"/>
田美而多則可以更休而地力得完其食足而有餘則<lb/>
種之常不後時而斂之常及其熟故富人之稼常美少<lb/>
秕而多實久藏而不腐今吾十口之家而共百畝之田<lb/>
寸寸而取之日夜而望之鋤耰銍艾相尋於其上者如<lb/>
魚鱗而地力竭矣種之常不及時而斂之常不待其熟<lb/>
此豈能復有美稼哉古之人其才非有以大過今之人<lb/>
也其平居所以自養而不敢輕用以待其成者閔閔焉<lb/>
如嬰兒之望長也弱者養之以至於剛虚者養之以至<lb/>
<pb n="KR4d0076_WYG_092-6a"/>
於充三十而後仕五十而後爵信於久屈之中而用於<lb/>
至足之後流於既溢之餘而發於持滿之末此古之人<lb/>
所以大過人而今之君子所以不及也吾少也有志於<lb/>
學不幸而早得與吾子同年吾子之得亦不可謂不早<lb/>
也吾今雖欲自以為不足而衆且妄推之矣嗚呼吾子<lb/>
其去此而務學也哉博觀而約取厚積而薄發吾告子<lb/>
止於此矣子歸過京師而問焉有曰轍子由者吾弟也<lb/>
其亦以是語之<lb/>
<pb n="KR4d0076_WYG_092-6b"/>
　　　文與可字説<lb/>
鄉人皆好之何如曰未可也鄉人皆惡之何如曰未可<lb/>
也不如鄉人之善者好之其不善者惡之善者好之不<lb/>
善者惡之足以為君子乎曰未也孔子為問者言也以<lb/>
為賢於所問者而巳君子之居鄉也善者以勸不善者<lb/>
以恥夫何惡之有君子不惡人亦不惡於人子夏之於<lb/>
人也可者與之其不可者拒之子張曰君子尊賢而容<lb/>
衆嘉善而矜不能我之大賢歟於人何所不容我之不<lb/>
<pb n="KR4d0076_WYG_092-7a"/>
賢歟人将拒我如之何其拒人也子張之意豈不曰與<lb/>
其可者而不可者自逺乎使不可者而果逺也則其為<lb/>
拒也甚矣而子張何惡於拒也曰惡其有意於拒也夫<lb/>
苟有意於拒則天下相率而去之吾誰與居然則孔子<lb/>
之於孺悲也非拒歟曰孔子以不屑教誨者也非拒也<lb/>
夫苟無意於拒則可者與之雖孔子子張皆然吾友文<lb/>
君名同字與可或曰為子夏者歟曰非也取其與不取<lb/>
其拒為子張者也與可之為人也守道而忘勢行義而<lb/>
<pb n="KR4d0076_WYG_092-7b"/>
忘利修德而忘名與為不義雖禄之千乘不顧也雖然<lb/>
未嘗有惡於人人亦莫之惡也故曰與可為子張者也<lb/>
　　　楊薦字説<lb/>
楊君以其所名薦請字於余余字之尊己而告之曰古<lb/>
之君子佩玉而服韍戴冕而垂旒一獻之禮賓主百拜<lb/>
俯僂而後食夫所為飲食者為飽也所為衣服者為暖<lb/>
也若直曰飽暖而巳則夫古之君子其無乃為紛紛而<lb/>
無益迂闊而過當邪蓋君子小人之分生於足與不足<lb/>
<pb n="KR4d0076_WYG_092-8a"/>
之間若是足以巳矣而必為之節文故其所以養其身<lb/>
者甚周而其所以自居者甚髙而可畏凜乎其若處女<lb/>
之在閨也兢兢乎其若懐千金之璧而行也夫是以不<lb/>
仁者不敢至於其牆不義者不敢過其門惟其所為者<lb/>
止於足以巳矣之間則人亦狎之而輕加之以不義由<lb/>
此觀之凡世之所謂紛紛而無益迂闊而過當者皆君<lb/>
子之所以自尊也易曰藉用白茅无咎孔子曰苟錯諸<lb/>
地而可矣藉之用茅何咎之有地非不足錯也而必茅<lb/>
<pb n="KR4d0076_WYG_092-8b"/>
之為藉是君子之過以自尊也予欲楊君之過以自尊<lb/>
故因其名薦而取諸易以為之字楊君有俊才聰明果<lb/>
敢有過於人而余獨憂其所以自愛重者不至而巳矣<lb/>
　　　張厚之忠甫字説<lb/>
張厚之忠甫樂全先生子也美才而好學信道而篤志<lb/>
先生名之曰恕而其客蘓軾子瞻和仲推先生之意字<lb/>
之曰厚之又曰忠甫且告之曰事有近而用逺言有約<lb/>
而義博者渇必飲飢必食食必五穀飲必水此夫婦之<lb/>
<pb n="KR4d0076_WYG_092-9a"/>
愚所共知而聖人之智所不能易也一言而可以終身<lb/>
行之者恕也仁者得之而後仁知者得之而後智施於<lb/>
君臣父子夫婦朋友之間無所適而不可是飢渇飲食<lb/>
之道也故曾子曰夫子之道忠恕而巳矣而孔子亦曰<lb/>
如有周公之才之美使驕且吝其餘不足觀也巳夫驕<lb/>
且吝豈非不恕而巳乎人而能恕也雖孔子可庶幾人<lb/>
而不能恕雖周公不足觀也先生之所以遺子者至矣<lb/>
吾不能加毫末於此矣然而曾子謂之忠恕詩人謂之<lb/>
<pb n="KR4d0076_WYG_092-9b"/>
忠厚以吾觀之忠與恕與厚是三言者聖人之所謂一<lb/>
道也或謂之穀或謂之米或謂之飯此豈二物也哉然<lb/>
謂穀米謂米飯則不可故吾願子貫三言而并佩之将<lb/>
有為也将有言也必反而求之曰吾未恕乎未厚乎未<lb/>
忠乎自反而恕矣厚矣忠矣然後從之此孔子曾子詩<lb/>
人之意也先生之意也<lb/>
　　　趙德麟字說<lb/>
宋有天下百餘年所與分天工治民事者皆取之疎逺<lb/>
<pb n="KR4d0076_WYG_092-10a"/>
側㣲而不私其親故宗室之賢未有以勲名聞者神宗<lb/>
皇帝實始慨然欲出其英才與天下共之増立教養選<lb/>
舉之法所以封植而琢磨之者甚備行之二十年而文<lb/>
武之器彬彬稍見焉元祐六年予自禁林出守汝南始<lb/>
與越王之孫華原公之子僉書君令畤遊得其為人博<lb/>
學而文篤行而剛信於為道而敏於為政予以為有杞<lb/>
梓之用瑚璉之貴将必顯聞於天下非特佳公子而巳<lb/>
昔漢武帝幸雍祠五畤獲白麟以薦上帝作白麟之歌<lb/>
<pb n="KR4d0076_WYG_092-10b"/>
而司馬遷班固書曰獲一角獸蓋麟云蓋之為言疑之<lb/>
也夫獸而一角固麟矣二子何疑焉豈求之武帝而未<lb/>
見所以致麟者歟漢有一汲黯而武帝不能用乃以白<lb/>
麟赤鴈為祥二子非疑之蓋陋之也今先帝立法以出<lb/>
宗室之賢而主上虚已盡下求人如不及四方之符瑞<lb/>
皆抑而不聞此真獲麟者也麟固不求獲不幸而有是<lb/>
德與是形此麟之所病也今君學道觀妙澹泊自守以<lb/>
富貴為浮雲而文章議論載其令名而馳之既有麟之<lb/>
<pb n="KR4d0076_WYG_092-11a"/>
病矣又可得逃乎敬字君德麟而為之説<lb/>
　　評史四十六首<lb/>
　　　堯不誅四凶<lb/>
史記本紀舜歸而言於帝請流共工於幽陵以變北狄<lb/>
放驩兠於崇山以變南蠻遷三苗於三危以變西戎殛<lb/>
鯀於羽山以變東夷太史公多見先秦古書故其言時<lb/>
有可考以正自漢以來儒者失之四族者若皆窮姦極<lb/>
惡則必見誅於堯之世不待舜而後誅明矣屈原有云<lb/>
<pb n="KR4d0076_WYG_092-11b"/>
鯀婞直以亡身則鯀蓋剛而犯上者耳若四族者誠皆<lb/>
小人也則安能用之以變四夷之俗哉由此觀之則四<lb/>
族之誅皆非誅死亦不廢棄但遷之逺方為要荒之君<lb/>
耳如左氏之所言皆後世流傳之過若堯之世有大姦<lb/>
在朝而不能去則堯不足為堯矣<lb/>
　　　伊尹五就桀<lb/>
聖人之所能有絶人者不可以常情疑其有無孔子為<lb/>
魯司寇墮郈墮費三桓不疑其害己非孔子能之乎伊<lb/>
<pb n="KR4d0076_WYG_092-12a"/>
尹去亳適夏既醜有夏復歸于亳伊尹為政于商既貳<lb/>
於夏矣以桀之暴戾處其執政而不疑往來兩國之間<lb/>
而商人父師之非聖人能如是乎是以廢太甲太甲不<lb/>
怨復其位太甲不疑皆不可以常情斷其有無也後世<lb/>
惟諸葛亮近之𤣥德将死之言乃真實語也使孔明據<lb/>
劉禪位蜀人豈有異辭哉讀栁宗元五就桀賛終篇皆<lb/>
言伊尹往來兩國之間豈其有意教誨桀而全其國耶<lb/>
不然湯之當王也久矣伊尹何疑焉桀能改過而免於<lb/>
<pb n="KR4d0076_WYG_092-12b"/>
誅可庶㡬也能用伊尹而得志於天下雖至愚知其不<lb/>
然矣宗元意欲以此自解其從王叔文之罪也<lb/>
　　　曾參曰唯<lb/>
孔子曰參乎吾道一以貫之曾子曰唯子出門人問曰<lb/>
何謂也曰夫子之道忠恕而巳矣師弟子答問未嘗不<lb/>
唯而曾子之唯獨記於論語一唯之外口耳俱喪而門<lb/>
人方欲問其所謂此繫風捕影之流何足實告哉<lb/>
　　　宰我不叛<lb/>
<pb n="KR4d0076_WYG_092-13a"/>
李斯上書諫二世其略曰田常為簡公臣布惠施德下<lb/>
得百姓上得羣臣隂取齊國殺宰予於庭是宰予不從<lb/>
田常亂而滅其族太史公載宰我為臨淄大夫與田常<lb/>
作亂以夷其族孔子恥之李斯事荀卿去孔子不逺宜<lb/>
知其實弟子傳妄也予病太史公言宰我與田常作亂<lb/>
夷其族使吾先師之門乃有叛臣焉天下通祀者容叛<lb/>
臣其間豈非千載不蠲之惑也耶近令兒子邁考閲舊<lb/>
書究其所因則宰我不叛其驗甚明太史公因陋承疑<lb/>
<pb n="KR4d0076_WYG_092-13b"/>
使宰我負寃千載而吾師與䝉其詬自兹一洗亦古今<lb/>
之一快也<lb/>
　　　管仲分君謗<lb/>
宋君奪民時以為臺而民非之無忠臣以掩其過也子<lb/>
罕釋相而為司空民非子罕而善其君齊桓公宫中七<lb/>
市女閭七百國人非之管仲故為三歸之家以掩公此<lb/>
戰國䇿之言也蘇子曰管仲仁人也戰國䇿之言庶㡬<lb/>
是乎然世未有以為然者也雖然管仲之愛其君亦陋<lb/>
<pb n="KR4d0076_WYG_092-14a"/>
矣不諫其過而務分謗焉或曰管仲不可諫也蘇子曰<lb/>
用之則行舍之則藏諫而不聴不用而巳矣故孔子曰<lb/>
管仲之器小哉<lb/>
　　　管仲無後<lb/>
左氏云管仲之世祀也宜哉謂其有禮也而管子之後<lb/>
不復見於齊者予讀其書大抵以魚鹽富齊耳然後知<lb/>
管子所以無後於齊者孔子曰管仲相桓公九合諸侯<lb/>
一匡天下微管仲吾其被髪左袵矣又曰桓公九合諸<lb/>
<pb n="KR4d0076_WYG_092-14b"/>
侯不以兵車管仲之力也如其仁如其仁夫以孔子稱<lb/>
其仁丘明稱其有禮然不救其無後利之不可與民爭<lb/>
也如此桑𢎞羊滅族韋堅王鉷楊慎矜王涯之徒皆不<lb/>
免於禍孔循誅死有以也夫<lb/>
　　　楚子玉以兵多敗<lb/>
蔿賈論子玉過三百乘必敗而郤克自謂不如先大夫<lb/>
請八百乘将以用寡為勝抑以將多為賢也如淮隂侯<lb/>
言多多益辦是用衆亦不易古人以兵多敗者不可勝<lb/>
<pb n="KR4d0076_WYG_092-15a"/>
數如王尋苻堅哥舒翰者多矣子玉剛而無禮少與之<lb/>
兵或能戒懼而不敗耶<lb/>
　　　司馬穰苴<lb/>
史記司馬穰苴齊景公時人也其事至偉而左氏不載<lb/>
予嘗疑之戰國䇿司馬穰苴為政者也閔王殺之大臣<lb/>
不親則其去景公也逺矣太史公取戰國䇿作史記當<lb/>
以戰國䇿為信凡史記所書大事而左氏無有者皆可<lb/>
疑如程嬰杵臼之類是也穰苴之事不可誣抑不在春<lb/>
<pb n="KR4d0076_WYG_092-15b"/>
秋之世當更徐考之<lb/>
　　　商君功罪<lb/>
商君之法使民務本力農勇於公戰怯於私鬬食足兵<lb/>
強以成帝業然其民見刑而不見德知利而不知義卒<lb/>
以此亡故帝秦者商君也亾秦者亦商君也其生有南<lb/>
面之福既足以報其帝秦之功矣而死有車裂之禍蓋<lb/>
僅足以償其亡秦之罰理勢自然無足怪者後之君子<lb/>
有商君之罪而無商君之功饗商君之福而未受其禍<lb/>
<pb n="KR4d0076_WYG_092-16a"/>
者吾為之懼矣元豐三年九月十五日讀戰國䇿書<lb/>
　　　王翦用兵<lb/>
善用兵者破敵國當如小兒毁齒以漸搖撼而後取之<lb/>
雖小痛而能堪也若不以漸一拔而得齒則取齒適足<lb/>
以殺兒王翦以六十萬人取荆此一拔取齒之道也秦<lb/>
亦憊矣二世而敗坐此也夫<lb/>
　　　孟嘗君賓禮狗盜<lb/>
孟嘗君所賓禮者至於狗盜皆以客禮食之其取士亦<lb/>
<pb n="KR4d0076_WYG_092-16b"/>
陋矣然㣲此二人㡬不脱於死當是時雖道德禮義之<lb/>
士無所用之然道德禮義之士當救之於未危亦無用<lb/>
此士也<lb/>
　　　田單火牛<lb/>
田單使人食必祭以致烏鳶又設為神師皆近兒戲無<lb/>
益於事蓋先以疑似置齊人心中則夜見火牛龍文足<lb/>
以駭動取一時之勝此其本意也<lb/>
　　　歴代世變<lb/>
<pb n="KR4d0076_WYG_092-17a"/>
秦以暴虐焚詩書而亡漢興鑒其弊必尚寛徳崇經術<lb/>
之士故儒者多雖未知聖人然學宗經師有識義理者<lb/>
衆故王莽之亂多守節之士世祖繼起不得不廢經術<lb/>
褒尚名節之士故東漢之士多名節知名節而不能節<lb/>
之以禮遂至於苦節苦節之士有視死如歸者苦節既<lb/>
極故晉魏之士變而為曠蕩尚浮虚而亡禮法禮法既<lb/>
亡與夷狄同故五胡亂華夷狄之亂巳甚必有英雄出<lb/>
而平之故隋唐混天下隋不可謂一天下第能驅除爾<lb/>
<pb n="KR4d0076_WYG_092-17b"/>
唐有天下如貞觀開元間雖號治平然亦有夷狄之風<lb/>
三綱不正無父子君臣夫婦其原始於太宗也故其後<lb/>
世子孫皆不可使𤣥宗才使肅宗便叛肅宗才使永王<lb/>
璘便反君不君臣不臣故藩鎮不賓權臣跋扈陵夷有<lb/>
五代之亂漢之治過於唐漢有綱紀因問十世可知遂<lb/>
推此數論<lb/>
　　　秦穆公漢武帝<lb/>
杞子自鄭使告於秦曰鄭人使我掌其北門之管若潜<lb/>
<pb n="KR4d0076_WYG_092-18a"/>
師以來國可得也穆公訪諸蹇叔蹇叔曰勞師以襲逺<lb/>
非所聞也師勞力竭逺主備之勤而無所必有悖心且<lb/>
行千里其誰不知公辭焉召孟明西乞白乙使出師<lb/>
於東門之外蹇叔哭之曰孟子吾見師之出而不見其<lb/>
入也公使謂之曰爾何知中壽爾墓之木拱矣蹇叔之<lb/>
子與師哭而遣之曰晉人禦師必於殽殽有二陵焉其南<lb/>
陵夏后臯之墓也其北陵文王之所避風雨也必死是<lb/>
間吾収爾骨焉漢武帝違安國而用王恢然卒殺恢是<lb/>
<pb n="KR4d0076_WYG_092-18b"/>
有秦穆公違蹇叔之罪而無用孟明之德也<lb/>
　　　漢武帝巫蠱事<lb/>
漢武帝諱巫蠱之事疾如仇讐蓋夫婦君臣父子之間<lb/>
嗷嗷然不聊生矣然史記封禪書云丁夫人雒陽虞初<lb/>
等以方祠詛匈奴大宛已且為巫蠱之魁何以責其下<lb/>
此最可笑云<lb/>
　　　穆生去楚王戊<lb/>
楚元王敬禮穆生每置酒常為穆生設醴及王戊即位<lb/>
<pb n="KR4d0076_WYG_092-19a"/>
常設後忘設焉穆生退曰可以逝矣醴酒不設王之意<lb/>
怠楚人将鉗我於市稱疾卧申公與白生強起之曰獨<lb/>
不念先王之德歟今王一旦失小禮何足至此穆生曰<lb/>
君子見㡬而作不俟終日先王所以禮吾三人者為道<lb/>
之存故也今而忽之是亡道也亡道之人胡可與久處<lb/>
豈為區區之禮哉遂謝病去申公白生獨留王戊稍淫<lb/>
暴與呉通謀二人諫不聴衣之赭衣使杵臼舂於市申<lb/>
公愧之歸魯教授不出門已而趙綰王臧言於武帝復<lb/>
<pb n="KR4d0076_WYG_092-19b"/>
以安車蒲輪召卒坐臧事病免穆生逺引於未萌之前<lb/>
而申公眷戀於既悔之後謂禍福皆天不可避就者未<lb/>
必然也可書之座右為士君子終身之戒<lb/>
　　　酈寄幸免<lb/>
班固有言當孝文時天下以酈寄為賣友夫賣友者謂<lb/>
見利而忘義也若寄父為功臣而又執刼摧吕禄以安<lb/>
社稷義存君親可也予曰當是時寄不得不賣友也罪<lb/>
在於寄以功臣子而與國賊遊且相厚善也石碏之子<lb/>
<pb n="KR4d0076_WYG_092-20a"/>
厚與州吁遊碏禁之不從卒殺之君子無所譏曰大義<lb/>
滅親酈商之賢不及石碏故寄得免於死古之幸人也<lb/>
而固又為洗賣友之穢固之於義陋矣<lb/>
　　　司馬相如創開西南夷路<lb/>
司馬長卿始以汚行不齒於蜀人既而以賦得幸天子<lb/>
未能有所建明立絲毫之善以自贖也而創開西南夷<lb/>
逢君之惡以患苦其父母之邦乃復矜其車服節旄之<lb/>
美使邦君負弩先驅豈詩人致恭桑梓萬石君父子下<lb/>
<pb n="KR4d0076_WYG_092-20b"/>
里門之義乎卓王孫暴富遷虜也故眩而喜耳魯多君<lb/>
子何喜之有<lb/>
　　　司馬相如之諂死而不巳<lb/>
司馬相如歸臨邛令王吉謬為恭敬日往朝相如相如<lb/>
稱病使使謝吉及卓氏為具相如又稱病不往吉自往<lb/>
迎相如觀吉意欲與相如為率錢之㑹耳而相如遂竊<lb/>
妻以逃大可笑其諭蜀父老云以諷天子以今觀之不<lb/>
獨不能諷㡬殆於勸矣諂䛕之意死而不巳猶作封禪<lb/>
<pb n="KR4d0076_WYG_092-21a"/>
書相如真可謂小人也哉司馬相如諂事漢武開西南<lb/>
夷之隙及病且死猶草封禪書此可謂死而不巳者耶<lb/>
列仙之儒居山澤間形容甚臞此殆得道人也而相如<lb/>
鄙之作大人賦不過欲以侈言漢武帝意也夫所謂大<lb/>
人者相如孺子何足以知之若賈生鵩賦真知大人者<lb/>
也庚辰八月二十日<lb/>
　　　竇嬰田蚡<lb/>
竇嬰田蚡俱好儒雅推轂趙綰王臧迎魯申公欲設明<lb/>
<pb n="KR4d0076_WYG_092-21b"/>
堂令列侯就國除闗以禮為服制欲以興太平㑹太后<lb/>
不悦綰臧下吏嬰蚡皆罷觀嬰蚡所為其名亦善矣然<lb/>
嬰既沾沾自喜蚡又專為姦利太平豈可以文致力成<lb/>
哉申公始不能用穆生言為楚人所辱亦可以少懲矣<lb/>
晩乃為嬰蚡起又可以一笑鳳凰翔于千仞烏鳶彈射<lb/>
不去誠非虛語也<lb/>
　　　王韓論兵<lb/>
王恢與韓安國論擊匈奴上前至三乃復安國初持不<lb/>
<pb n="KR4d0076_WYG_092-22a"/>
可擊甚堅後乃云意者有他謬巧可以擒之則臣不可<lb/>
知也安國揣知上意所向故自屈其議以信恢爾不然<lb/>
安國所論殆天下所以存亡者豈計於謬巧哉安國少<lb/>
貶其論兵連禍結至漢㡬亡可以為後世君子之戒<lb/>
　　　霍光疏昌邑王之罪<lb/>
觀昌邑王與張敞語真風狂不慧者爾烏能為惡廢則<lb/>
巳矣何至誅其從官二百餘人以吾觀之其中從官必<lb/>
有謀光者光知之故立廢賀非專以淫亂故也二百人<lb/>
<pb n="KR4d0076_WYG_092-22b"/>
方誅號呼於市曰當斷不斷反受其亂此其有謀明矣<lb/>
特其事秘宻無縁得之著此者亦欲後人㣲見其意也<lb/>
武王數紂之罪孔子猶且疑之光等疏賀之惡可盡信<lb/>
耶<lb/>
　　　趙充國用心可重<lb/>
始予觀充國䇿先零匈奴情偽曰何其明也又觀遣彫<lb/>
車行羌中告諭阻辛武賢先攻罕开守便宜不出師畫<lb/>
屯田十二利專務以恩信積穀招降以謂此從容以義<lb/>
<pb n="KR4d0076_WYG_092-23a"/>
用兵與夫逞詐諼疲人於一戰者絶殊最末觀其語将<lb/>
校曰諸君皆便文自營爾非為公家忠計也語中郎曰<lb/>
是何言之不忠也吾固以死爭之語浩星賜曰吾老矣<lb/>
豈嫌伐一時事以欺明主哉老臣不以餘命為陛下言<lb/>
之卒死誰當復言之卒以其意白上云嗚呼使有位君<lb/>
子皆用其心如充國則古今天下豈有不治者哉嘗觀<lb/>
於内公卿士大夫之議曰法當然奈何觀於外将之議<lb/>
曰詔如是不當違詔也凡在我一入一出未有止障也<lb/>
<pb n="KR4d0076_WYG_092-23b"/>
脱有能言一事其言不用則矜語於人曰某事吾嘗言<lb/>
之上不我用也我則無負終不更犯顔色往復論也况<lb/>
於以死守而不欺豈復有哉而以餘命受禄位者併肩<lb/>
立也豈特才不及充國忠又不如可歎也夫充國之用<lb/>
心人臣常道爾然與充國同時在漢廷人未聞皆然而<lb/>
充國獨然故可重也噫今之人不及往時逺矣則充國<lb/>
益可重也予既觀充國而感今之人又觀宣帝與之上<lb/>
下議而格排羣疑用之遂無勞兵下羌寇不知其能功<lb/>
<pb n="KR4d0076_WYG_092-24a"/>
名亦遇主然也噫宣帝充國可重也况三代君臣間哉<lb/>
下其肯有欺上上其容有間然乎而觀揚子雲賛不及<lb/>
此區區論功爾功古今豈無大者哉不若原其心以勵<lb/>
事君也班固又不出語山東氣俗故著云爾<lb/>
　　　直不疑買金償亡<lb/>
曾子曰自吾母而不用吾情吾安所用其情故不情者<lb/>
君子之所甚惡也雖若孝弟者猶所不與以德報怨行<lb/>
之美者也然孔子不取者以其不情也直不疑買金償<lb/>
<pb n="KR4d0076_WYG_092-24b"/>
亡不辨盜嫂亦士之髙行矣然非人情其所以䝉垢受<lb/>
誣非不求名也求名之至者也太史公窺見之故其賛<lb/>
曰塞侯㣲巧周仁處諂君子譏之為其近於佞也不疑<lb/>
䝉垢以求名周仁穢迹以求利均以為佞佞之為言知<lb/>
也太史公之論後世莫曉者吾是以疏解之<lb/>
　　　揚雄言許由<lb/>
巢由不受堯禪堯舜不害為至德夷齊不食周粟湯武<lb/>
不害為至仁故孔子不廢是説曰武盡美矣未盡善也<lb/>
<pb n="KR4d0076_WYG_092-25a"/>
揚雄者獨何人乃敢廢此曰允哲堯禪舜之重則不輕<lb/>
於由矣陋哉斯言使夷齊不經孔子雄亦且廢之矣世<lb/>
主誠知揖遜之水尚汙牛腹則干戈之粟豈可溷夷齊<lb/>
之口哉於此知聖人以位為械以天下為牢庶乎其不<lb/>
驕士矣<lb/>
　　　西漢風俗諂媚<lb/>
西漢風俗諂媚不為流俗所移唯汲長儒耳司馬遷至<lb/>
伉簡然作衛青傳不名青但謂之大将軍賈誼何等人<lb/>
<pb n="KR4d0076_WYG_092-25b"/>
也而云愛幸於河南太守呉公此等語甚可鄙而遷不<lb/>
知習俗使然也本朝太宗時士大夫亦有此風至今未<lb/>
衰吾嘗發䇿學士院問兩漢所以亡者難易相反意在<lb/>
此也而答者不能盡吾亦嘗於上前論之<lb/>
　　　兩漢用刑輕重不同<lb/>
漢仍秦法至重髙祖固非虐主然習所見以為常不知<lb/>
其重也至孝文始罷肉刑參夷之誅景帝復孥戮鼂錯<lb/>
武帝罪戾有增無損宣帝治尚嚴因武之舊至王嘉為<lb/>
<pb n="KR4d0076_WYG_092-26a"/>
相始輕減法律遂至東京因而不改班固不記其事事<lb/>
見梁統傳固可謂疎畧矣嘉賢相也輕刑又其盛德之事<lb/>
可不記乎統乃言髙惠文景以重法興哀平以輕法衰<lb/>
因上書乞增重律法賴當時不從其議此如人年少時<lb/>
不節酒色而安老後雖節而病見此便謂酒色可以延<lb/>
年可乎統亦東京名臣一出此言遂獲罪於天其子松<lb/>
竦皆死非命冀卒滅族嗚呼悲夫戒哉疎而不漏可不<lb/>
懼乎<lb/>
<pb n="KR4d0076_WYG_092-26b"/>
　　　邳彤漢之元臣<lb/>
王郎反河北獨鉅鹿信都為世祖堅守世祖既得二郡<lb/>
議者以謂可因二郡兵自送還長安惟邳彤不可以為<lb/>
若行此䇿豈徒空失河北必更驚動三輔公若無復征<lb/>
戰之意則雖信都之兵猶難㑹也何者公既西則邯鄲<lb/>
之兵不肯捐父母背城主而千里送公其離散逃亡可<lb/>
必也世祖感其言而止蘇子曰此東漢興亡之决邳彤<lb/>
可謂漢之元臣也景德契丹之役羣臣皆欲避敵江南<lb/>
<pb n="KR4d0076_WYG_092-27a"/>
西蜀萊公不可武臣中獨髙瓊與萊公意同耳公既爭<lb/>
之力上曰卿文臣豈能盡用兵之利萊公曰請召髙瓊<lb/>
瓊至乃言避敵為便公大驚以瓊為悔也巳而徐言避<lb/>
敵固為安全但恐扈駕之士中路逃亡無與俱西南者<lb/>
耳上乃大驚始决北征瓊之言大畧似邳彤皆一代之<lb/>
雄傑也<lb/>
　　　朱暉非張林均輸<lb/>
東漢肅宗時穀貴經用不足尚書張林請以布帛為租<lb/>
<pb n="KR4d0076_WYG_092-27b"/>
官自煮鹽且行均輸獨朱暉文季以為不可事既寝陳<lb/>
事者復以為可行帝頗然之暉復獨奏曰王制天子不<lb/>
言有無諸侯不言多寡食禄之家不與百姓爭利今均<lb/>
輸之法與賈販無異鹽利歸官則下人窮怨布帛為租<lb/>
則吏多姦盜皆非明主所當行帝方以林言為然發怒<lb/>
切責諸尚書暉等繫獄三日詔出之曰國家樂聞駮議<lb/>
黃髪無愆詔書過也何故自繫暉等因稱病篤尚書令<lb/>
以下惶怖謂暉曰今林得譴奈何稱病其禍不細暉曰<lb/>
<pb n="KR4d0076_WYG_092-28a"/>
行年八十䝉恩得在機宻當以死報若心知不可而順<lb/>
指雷同負臣子之義今耳目無所聞見伏待死命遂閉<lb/>
口不復言諸尚書不知所為乃共劾奏暉帝意解寢其<lb/>
事後數日詔使直事郎問暉起居狀太醫視疾太官賜<lb/>
食暉乃起元祐七年七月二十一日偶讀後漢書朱文<lb/>
季傳感歎不巳肅宗號稱長者詔書既巳引罪而謝文<lb/>
季矣諸尚書何怖之甚也文季於此時強立不足多貴<lb/>
而諸尚書為可笑也云其禍不細不知以何等為禍蓋<lb/>
<pb n="KR4d0076_WYG_092-28b"/>
以帝不悦後不甚進用為莫大之禍也悲夫<lb/>
　　　曹袁興亡<lb/>
魏武帝既勝烏桓曰吾所以勝者幸也前諫我者萬全<lb/>
之計也乃賞諫者曰後勿難言袁紹既敗於官渡曰諸<lb/>
人聞吾敗必相哀惟田别駕不然幸其言之中也乃殺<lb/>
豐為明主謀而不忠不惟無罪乃有賞為庸主謀而忠<lb/>
賞固不可得而禍隨之今吾知孟德本初所以興亡者<lb/>
　　　周瑜雅量<lb/>
<pb n="KR4d0076_WYG_092-29a"/>
曹公聞周瑜年少有美才謂可游説動也乃宻下楊州<lb/>
遣九江蒋幹往見瑜幹有儀容以才辯見稱獨步江淮<lb/>
之間乃布衣褐巾自託私行詣瑜瑜出迎之立謂幹曰<lb/>
子翼良苦逺涉江湖為曹公作説客也幹曰吾與足下<lb/>
州里中間隔别遙聞芳烈故來叙濶並觀雅規而云説<lb/>
客無乃逆詐矣乎瑜曰吾雖不及夔曠聞絃賞音足知<lb/>
雅曲後三日瑜請幹同觀營中行視倉庫軍資器仗訖<lb/>
還飲燕示之侍者服飾珍玩之物因謂幹曰丈夫處世<lb/>
<pb n="KR4d0076_WYG_092-29b"/>
遇知已之主外託君臣之義内結骨肉之恩言行計從<lb/>
禍福共之假使蘇張更生酈叟復出猶将撫其背而折<lb/>
其辭豈足下小生所能移乎幹笑而不言遂稱瑜雅量<lb/>
髙致非言辭所間中州之士以此多之蘇子曰曹孟德<lb/>
所用皆為人役者也以子房待文若然終不免殺之豈<lb/>
能用公瑾之流度外之士哉<lb/>
　　　管幼安賢於荀孔<lb/>
曹操既得志士人靡然歸之荀文若盛名猶為之經營<lb/>
<pb n="KR4d0076_WYG_092-30a"/>
謀慮一旦小異便為謀殺程昱郭嘉之流不足數也孔<lb/>
文舉竒逸博聞志大而才疎每所論建輒中操意况肯<lb/>
為用然終亦不免桓温謂孟嘉曰人不可以無勢我能<lb/>
駕馭卿夫温之才百倍於嘉所以云爾者自知其陰賊<lb/>
險狠不為髙人勝士所比數耳管幼安懐寳遯世就閒<lb/>
海表其視曹操父子真穿窬斗筲而巳終身不屈即不<lb/>
得而殺予以謂賢於文若文舉逺矣<lb/>
　　　唐彬<lb/>
<pb n="KR4d0076_WYG_092-30b"/>
唐彬與王濬伐呉為先驅所至皆下度孫皓必降未至<lb/>
建鄴二百里許稱疾不行巳而先到者爭財後到者爭<lb/>
功當時有識者莫不髙彬此舉予讀晉書至此未嘗不<lb/>
廢巻太息也然本傳云武帝欲以彬及楊宗為監軍以<lb/>
問文立立云彬多財欲而宗嗜酒帝曰財欲可足酒不<lb/>
可改遂用彬此言進退無據豈有人如唐彬而貪財者<lb/>
使誠貪財乃逺不如嗜酒何可用也文立者獨何人斯<lb/>
安知非蔽賢者耶<lb/>
<pb n="KR4d0076_WYG_092-31a"/>
　　　阮籍<lb/>
世之所謂君子者惟法是修惟禮是克手執圭璧足履<lb/>
繩墨行欲為目前檢言欲為無窮則少稱鄉黨長聞隣<lb/>
國上欲圖三公下不失九州牧獨不見夫羣虱之處褌<lb/>
中乎逃乎深縫匿乎敗絮自以為吉宅也行不敢離縫<lb/>
際動不敢出褌襠自以為得繩墨也然炎丘火流焦邑<lb/>
滅都羣虱處於褌中不能出也君子之處域内何異夫<lb/>
虱之處褌中乎此阮籍之胷懐本趣也籍未嘗臧否人<lb/>
<pb n="KR4d0076_WYG_092-31b"/>
物口不及世事然禮法之士疾之如仇讎獨賴司馬景<lb/>
王保持之爾其去死無㡬以此論之亦虱之出入往來<lb/>
於衣褌中間者也安能笑褌中之藏乎吾故書之為将<lb/>
來君子一笑戊寅冬至日<lb/>
　　　孟嘉與謝安石相若<lb/>
晉士浮虚無實用然其間亦有不然者如孟嘉平生無<lb/>
一事然桓温謂嘉曰人不可以無勢我乃能駕馭卿桓<lb/>
温平生輕殷浩豈妄許人者哉乃知孟嘉若遇當作謝<lb/>
<pb n="KR4d0076_WYG_092-32a"/>
安謝安不遇不過如孟嘉也<lb/>
　　　庾亮不從孔坦陶囘言<lb/>
庾亮召蘇峻孔坦與陶回共説王導及峻未至宜急斷<lb/>
阜陵之界守江西當利諸口彼少我衆一戰决矣若峻<lb/>
未來可往逼其城今不先往峻必先入有奪人之心導<lb/>
然之亮以為峻若徑來是襲朝廷虚也不從及峻将至<lb/>
回又説亮峻知石頭有重戍不敢直下必向小丹陽南<lb/>
道步來若以伏兵邀之可一戰而擒亮又不從<hi>事見二人傳</hi>
<pb n="KR4d0076_WYG_092-32b"/>
峻果由小丹陽經秣陵迷失道逢郡人執以為向導夜<lb/>
行無部分亮聞之深悔吾以為召峻固失計然若從二<lb/>
人言猶不至覆國㡬於滅亡也晁錯削七國大類此亞<lb/>
夫猶速馳行入梁楚之郊故漢不敗吾嘗謂晁錯能容<lb/>
忍七國待事發而發固上䇿若不能忍决欲發者自可<lb/>
召王濞入朝仍發大兵隨之呉若不朝便可進討則疾<lb/>
雷不及掩耳呉破則諸侯服矣又當獨罪状呉而不及<lb/>
餘國如李文饒輔車之詔或分遣使者發其兵諸國雖<lb/>
<pb n="KR4d0076_WYG_092-33a"/>
疑亦不能一旦合從俱反也錯知呉必反不先未削為<lb/>
反備既備反而後調兵食此真兒戲也又一旦而削七<lb/>
國以合諸侯之交此妄庸人也<lb/>
　　　郄方囘郄嘉賓父子事<lb/>
郄嘉賓既死留其所與桓温宻謀之書一篋屬其門生<lb/>
曰若吾家君眠食大減即出此書方回見之曰是兒死<lb/>
巳晩矣乃不復念予讀而悲之曰士之所甚好者名也<lb/>
而愛莫加于父子今嘉賓以父之故而暴其惡名方回<lb/>
<pb n="KR4d0076_WYG_092-33b"/>
以君之故而不念其子嘉賓可謂孝子方回可謂忠臣<lb/>
也悲夫或曰嘉賓與桓温謀叛而子以孝子稱之可乎<lb/>
曰采葑采菲無以下體嘉賓之不忠不待誅絶而明者<lb/>
其孝可廢乎王述之子坦之欲以女與桓温述怒排坦<lb/>
之曰汝真癡也乃欲以女與兵坦之是以不與桓温之<lb/>
禍使郄氏父子能如此吾無間然者矣<lb/>
　　　晉宋之君與臣下爭善<lb/>
人君不得與臣下爭善同列爭善猶以為妬可以君父<lb/>
<pb n="KR4d0076_WYG_092-34a"/>
而妬臣子乎晉宋間人主率與臣下爭作詩寫字故鮑<lb/>
昭多累句王僧䖍用拙筆以避禍悲夫一至於此哉漢<lb/>
文帝言久不見賈生自以為過之今乃不及非獨無損<lb/>
於文帝乃所以為文帝之盛徳也而魏明乃不能堪遂<lb/>
作漢文勝賈生之論此非獨求勝其臣乃與異代之臣<lb/>
爭善豈惟無人君之度正如妬婦不獨禁其夫乃妬人<lb/>
之妾也<lb/>
　　　齊髙帝欲等金土之價<lb/>
<pb n="KR4d0076_WYG_092-34b"/>
齊髙帝云吾當使金土同價意則善矣然物豈有此理<lb/>
者哉孟子曰物之不齊物之情也巨屨小屨同價人豈<lb/>
為之哉而孟子亦自忘其言為菽粟如水火之論金之<lb/>
不可使賤如土猶土之不可使貴如金也堯之民比屋<lb/>
可封桀之民比屋可誅信此説則堯時諸侯滿天下桀<lb/>
時大辟徧四海也<lb/>
　　　王景文<lb/>
宋明帝詔答王景文其畧曰有心於避禍不若無心於<lb/>
<pb n="KR4d0076_WYG_092-35a"/>
任運千仞之木既摧於斧斤一寸之草亦悴於踐蹋晉<lb/>
将畢萬七戰皆獲死于牖下蜀将費褘從容坐談斃於<lb/>
刺客故甘心於履危未必逢禍從意於處安未必全福<lb/>
此言近於達者然明帝竟殺景文哀哉哀哉景文之死<lb/>
也詔言朕不謂卿有罪然吾不能獨死請子先之詔至<lb/>
景文正與客棊竟歛子納奩中徐謂客曰有詔見賜以<lb/>
死酒至未飲門生焦度在側傾酒抵地曰丈夫安能坐<lb/>
受死州中文武可以一奮景文曰知卿至心若見念者<lb/>
<pb n="KR4d0076_WYG_092-35b"/>
為我百口計乃謂客曰此酒不可相勸乃仰飲之蘇子<lb/>
曰死生亦大矣而景文安之豈貪權竊國者乎明帝可<lb/>
謂不知人者矣<lb/>
　　　唐太宗借隋吏以殺兄弟<lb/>
唐髙祖起兵汾晉間時子建成元吉楚哀王智雲皆留<lb/>
河東䕶家髙祖起兵乃宻召之隋購之急建成元吉能<lb/>
間道赴太原智雲幼不能逃為吏所誅髙祖以父子之<lb/>
故不能少緩義師數日以須建成等至乎以此知為秦<lb/>
<pb n="KR4d0076_WYG_092-36a"/>
王所逼髙祖逼於裴寂亂宫之事不暇復為三子性命<lb/>
計矣太宗本謀於是時借隋吏以殺兄弟其意甚明新<lb/>
舊史皆曲為太宗潤飾殺兄弟事然難以欺後世矣建<lb/>
成元吉之惡亦孔子所謂下愚之歸也歟<lb/>
　　　褚遂良以飛雉入宫為祥<lb/>
唐太宗時飛雉數集宫中上以問褚遂良良曰昔秦文<lb/>
公時童子化為雉雌鳴陳倉雄鳴南陽童子曰得雄者<lb/>
王得雌者霸文公得其雌遂雄諸侯光武得其雄起南<lb/>
<pb n="KR4d0076_WYG_092-36b"/>
陽有四海陛下本封秦故雌雄並見以告明徳上悦曰<lb/>
人不可以無學遂良所謂多識君子哉予以謂秦雉陳<lb/>
寳也豈常雉乎今見雉即謂之寳猶得白魚便自比武<lb/>
王此諂佞之甚愚瞽其君者而太宗喜之史不譏焉野<lb/>
鳥無故數入宫中此正災異使魏徵在必以髙宗鼎耳<lb/>
之祥諌也遂良非不知此捨鼎耳而取陳寳非忠臣也<lb/>
　　　李靖李勣為唐腹心之病<lb/>
昔袁盎論絳侯功臣非社稷臣此固有為而言也然功<lb/>
<pb n="KR4d0076_WYG_092-37a"/>
臣社稷之辨不可不察也漢之稱社稷臣者如周勃汲<lb/>
黯蕭望之之流三人者非有長才也勃以重厚安劉氏<lb/>
黯以忠義弭淮南之謀望之確然不奪於恭顯孔子所<lb/>
謂大臣以道事君者耶僕嘗謂社稷之臣如腹心功臣<lb/>
如手足人有斷一指與一足未及於死也腹心之病則<lb/>
為膏肓不可為也李靖李勣可謂功臣終始為唐之元<lb/>
勲也然其所為止衛霍韓彭之流爾疆埸之事夷狄内<lb/>
侮能以少擊衆使敵人望而畏之此固任之有餘矣若<lb/>
<pb n="KR4d0076_WYG_092-37b"/>
社稷之寄存亡之㡬此兩人者蓋懵不知焉太宗欲伐<lb/>
髙麗靖已老矣而自請将兵以堅太宗黷武之志㡬成<lb/>
不戢自焚之禍髙宗立武后勣以陛下家事無問外人<lb/>
武氏之禍戮及襁褓唐室不絶如綫則二人者為腹心<lb/>
之病大矣張釋之戒嗇夫之辨使文帝終身為長者魏<lb/>
元成折封倫之論使太宗不失行仁義孔子所謂有一<lb/>
言而可以興邦一言而可以喪邦者不其然乎<lb/>
　　　白樂天不欲伐淮蔡<lb/>
<pb n="KR4d0076_WYG_092-38a"/>
呉元濟以蔡叛犯許汝以驚東都此豈可不討者也當<lb/>
時議者欲置之固為非䇿然不得武裴二傑士事亦未<lb/>
易辦也白樂天豈庸人哉然其議論亦似欲置之者其<lb/>
詩有海圖屏風者可見其意且注云時方討淮蔡叛吾<lb/>
以是知仁人君子之於兵蓋不忍輕用如此淮蔡且欲<lb/>
以徳懐况欲弊所恃以勤無用乎悲夫此未易與俗士<lb/>
談也<lb/>
　　　韓愈優於揚雄<lb/>
<pb n="KR4d0076_WYG_092-38b"/>
韓愈亦近世豪傑之士如原道中言語雖有疵病然自<lb/>
孟子之後能将許大見識尋求古人亦自難得觀其斷<lb/>
曰孟子醇乎醇荀揚擇焉而不精語焉而不詳若不是<lb/>
他有見識豈千餘年後便斷得如此分明如揚雄謂老<lb/>
子之言道德則有取焉爾至於搥提仁義絶滅禮樂為<lb/>
無取若以老子剖斗折衡而民不爭聖人不起為救時<lb/>
反本之言為無取尚可恕如老子言失道而後德失徳<lb/>
而後仁失仁而後義失義而後禮則不識道巳不成言<lb/>
<pb n="KR4d0076_WYG_092-39a"/>
語却言其言道德則有取揚子亦自不見此其與韓愈<lb/>
相去逺矣<lb/>
　　　劉禹錫文過不悛<lb/>
劉禹錫既敗為書自解言王叔文實工言治道能以口<lb/>
辯移人既得用所施為人不以為當太上久疾宰相及<lb/>
用事者不得對宫掖事秘建桓立順功歸貴臣由是及<lb/>
貶後漢宦者傳論云孫程定立順之功曹騰參建桓之<lb/>
䇿騰與梁冀比捨清河而立蠡吾此漢之所以亡也與<lb/>
<pb n="KR4d0076_WYG_092-39b"/>
廣陵王監國事豈可同日而語哉禹錫乃敢以為比如<lb/>
小人為姦雖巳敗猶不悛也其可覆置之要地乎因讀<lb/>
禹錫傳有所感書此<lb/>
　　評文選四首<lb/>
　　　文選去取失當<lb/>
舟中讀文選恨其編次無法去取失當齊梁文章衰陋<lb/>
而蕭綂尤為卑弱文選引斯可見矣如李陵書蘇武五<lb/>
言皆偽而不能辨今觀淵明集可喜者甚多而獨取數<lb/>
<pb n="KR4d0076_WYG_092-40a"/>
首以知其餘人忽遺者多矣淵明作閒情賦所謂國風<lb/>
好色而不淫正使不及周南與屈宋所陳何異而綂大<lb/>
譏之此乃小兒彊作解事者<lb/>
　　　劉子𤣥辨文選<lb/>
劉子𤣥辨文選所載李陵與蘇武書非西漢文蓋齊梁<lb/>
間文士擬作者也吾因悟陵與蘓武贈答五言亦後人<lb/>
所擬今日讀列女傳蔡琰二詩其詞明白感慨頗類世<lb/>
所傳木蘭花詩東京無此格也建安七子猶含養圭角<lb/>
<pb n="KR4d0076_WYG_092-40b"/>
不盡發見况伯喈女乎又琰之流離為在父没之後董<lb/>
卓既誅伯喈乃遇禍今此詩乃云為董卓所驅擄入胡<lb/>
尤知其非真也蓋擬作者疏畧而范曄荒淺遂載之本<lb/>
傳可以一笑也<lb/>
　　　李善注文選<lb/>
李善注文選本末詳備極可喜所謂五臣者真俚儒之<lb/>
荒陋者也而世以為勝善亦謬矣謝瞻張子房詩云苛<lb/>
慝暴三殤此禮所謂上中下殤言暴秦無道戮及孥稚<lb/>
<pb n="KR4d0076_WYG_092-41a"/>
也而乃引苛政猛於暴虎吾父吾子吾夫皆死於是謂<lb/>
夫與父為殤此豈非俚儒之荒陋者乎諸如此類甚多<lb/>
不足言故不言<lb/>
　　　五臣注文選<lb/>
五臣注文選蓋荒陋愚儒也今日偶讀嵇中散琴賦云<lb/>
間遼故音痺絃長故㣲鳴所謂痺者猶今俗云㪇聲也<lb/>
<hi>㪇音鮮出羯皷錄</hi>兩絃之間逺則有㪇故曰間遼㣲鳴云者今<lb/>
之所謂泛聲也絃虛而不接乃可按故云絃長而㣲鳴<lb/>
<pb n="KR4d0076_WYG_092-41b"/>
也五臣皆不曉妄注又云廣陵止息東武大山飛龍鹿<lb/>
鳴鵾雞游絃中散作廣陵散一名止息此特一曲爾而<lb/>
注云八曲其他淺妄可笑者極多以其不足道故略之<lb/>
聊舉此使後之學者勿憑此愚儒也五臣既陋甚至於<lb/>
蕭綂亦其流爾宋玉髙唐神女賦自王曰唯唯以前皆<lb/>
賦也而統謂之序大可笑也相如賦首有子虚烏有亡<lb/>
是三人論難豈亦序耶其餘謬陋不一亦聊舉其一爾<lb/>
　東坡全集巻九十二<lb/>
</p>
<p>
</p>
  </div>
<div>
                <head>東坡全集巻九十三</head>
    <p>
<pb n="KR4d0076_WYG_093-1a"/>
欽定四庫全書<lb/>
　東坡全集巻九十三　　　　宋　蘓軾　撰<lb/>
　　書後二十八首<lb/>
　　　書王奥所藏太宗御書後<lb/>
日行於天委照萬物之上光氣所及或流為慶雲<lb/>
結為丹砂初豈有意哉太宗皇帝以武功定禍亂<lb/>
以文徳致太平天縱之能溢於筆墨摛藻尺素之<lb/>
上弄翰團扇之中散流人間者幾何矣而三槐王<lb/>
<pb n="KR4d0076_WYG_093-1b"/>
氏得之為多子孫世守之遂為希代之寳文正之<lb/>
孫懿敏之子奥出以示臣軾敬拜手稽首書其<lb/>
後<lb/>
　　　書諸公送周梓州詩後<lb/>
予自元祐之初備位從官日與正孺游三年予既有江<lb/>
海之意而正孺亦慨然有歸歟之歎遂請梓州得之予<lb/>
時以詩送行有掃棠隂踵畫像之語旋出領杭州二年<lb/>
還朝老病日加方上章請郡曰正孺已及𤓰矣盍往代<lb/>
<pb n="KR4d0076_WYG_093-2a"/>
之遂歸老眉山乎或曰不可梓人之安正孺甚矣其去<lb/>
正孺如去父母子其忍奪之乃止不敢乞梓人願復借<lb/>
留正孺數年詔許之而大丞相吕公典領實錄見熙寧<lb/>
中正孺為御史時所言事歎曰君子哉斯人也因言於<lb/>
上除正孺直秘閣士大夫以才能論議取合一時可也<lb/>
使人於十年之後徐觀其所為心服而無異議我亦無<lb/>
愧難矣正孺有書來欲刻諸公送行詩於石求予為跋<lb/>
尾乃記所聞以遺之且使梓人知予前詩卒章之意未<lb/>
<pb n="KR4d0076_WYG_093-2b"/>
始一日忘也<lb/>
　　　書孟德傳後<lb/>
子由書孟德事見寄余既聞而異之以為虎畏不懼已<lb/>
者其理似可信然世未有見虎而不懼者則斯言之有<lb/>
無終無所試之然曩余聞忠萬雲安多虎有婦人晝日<lb/>
置二小兒沙上而浣衣於水者虎自山上馳來婦人倉<lb/>
皇沈水避之二小兒戲沙上自若虎熟視久之至以首<lb/>
觝觸庶㡬其一懼而兒癡竟不知怪虎亦卒去意虎之<lb/>
<pb n="KR4d0076_WYG_093-3a"/>
食人先被之以威而不懼之人威無所從施歟有言虎<lb/>
不食醉人必坐守之以俟其醒俟其懼也有人夜自外<lb/>
歸見有物蹲其門以為猪狗類也以杖擊之即逸去至<lb/>
山下月明處則虎也是人非有以勝虎而氣巳蓋之矣<lb/>
使人之不懼皆如嬰兒醉人與其未及知之時則虎畏<lb/>
之無足怪者故書其末以信子由之説<lb/>
　　　書六一居士傳後<lb/>
蘇子曰居士可謂有道者也或曰居士非有道者也有<lb/>
<pb n="KR4d0076_WYG_093-3b"/>
道者無所挾而安居士之於五物捐世俗之所爭而拾<lb/>
其所棄者也烏得為有道乎蘇子曰不然挾五物而後<lb/>
安者惑也釋五物而後安者又惑也且物未始能累人<lb/>
也軒裳圭組且不能為累而况此五物乎物之所以能<lb/>
累人者以吾有之也吾與物俱不得巳而受形於天地<lb/>
之間其孰能有之而或者以為巳有得之則喜喪之則<lb/>
悲今居士自謂六一是其身均與五物為一也不知其<lb/>
有物耶物有之也居士與物均為不能有其孰能置得<lb/>
<pb n="KR4d0076_WYG_093-4a"/>
喪於其間故曰居士可謂有道者也雖然自一觀五居<lb/>
士猶可見也與五為六居士不可見也居士殆将隠矣<lb/>
　　　書瑯琊篆後<lb/>
秦始皇帝二十六年初并天下二十八年親巡東方海<lb/>
上登瑯琊臺觀出日樂之忘歸徙黔首三萬家臺下刻<lb/>
石頌秦徳焉二世元年復刻詔書其旁今頌詩亡矣其<lb/>
從臣姓名僅有存者而二世詔書具在自始皇帝二十<lb/>
八年嵗在壬午至今熙寧九年丙辰凡千二百九十五<lb/>
<pb n="KR4d0076_WYG_093-4b"/>
年而蜀人蘇軾來守髙宻得舊紙本於民間比今所見<lb/>
猶為完好知其存者磨滅無日矣而廬江文勛適以事<lb/>
至宻勛好古善篆得李斯用筆意乃摹諸石置之超然<lb/>
臺上夫秦雖無道然所立有絶人者文字之工世亦莫<lb/>
及皆不可廢後有君子得以覽觀焉正月七日甲子記<lb/>
　　　書鮮于子駿楚詞後<lb/>
鮮于子駿作楚詞九誦以示軾軾讀之茫然而思喟然<lb/>
而歎曰嗟乎此聲之不作也久矣雖欲作之而聴者誰<lb/>
<pb n="KR4d0076_WYG_093-5a"/>
乎譬之於樂變亂之極而至於今凡世俗之所用皆夷<lb/>
聲夷器也求所謂鄭衛者且不可得而况於雅音乎學<lb/>
者方欲陳六代之物絃匏三百五篇犂然如戛釜竈撞<lb/>
罋盎未有不坐睡竊笑者也好之而欲學者無其師知<lb/>
之而欲傳者無其徒可不悲哉今子駿獨行吟坐思寤<lb/>
寐於千載之上追古屈原宋玉及其人於㝠寞續微學<lb/>
之将墜可謂至矣而覽者不知其貴蓋亦無足怪者彼<lb/>
必嘗從事於此而後知其難且工其不學者以為苟然<lb/>
<pb n="KR4d0076_WYG_093-5b"/>
而巳元豐元年四月九日趙郡蘇軾書<lb/>
　　　書逰湯泉詩後<lb/>
余之所聞湯泉七其五則今三子之所逰與秦君之賦<lb/>
所謂匡廬汝水尉氏驪山其二則余之所見鳳翔之駱<lb/>
谷與渝州之陳氏山居也皆棄於窮山之中山僧野人<lb/>
之所浴麋鹿猿猱之所飲惟驪山當往來之衝華堂玉<lb/>
甃獨為勝絶然坐明皇之累為楊李祿山所汚使口舌<lb/>
之士援筆唾罵以為亡國之餘辱莫大焉今惠濟之泉<lb/>
<pb n="KR4d0076_WYG_093-6a"/>
獨為三子者咏歎如此豈非所寄僻逺不為當塗者所<lb/>
慁而後得為髙人逸士與世異趣者之所樂乎或曰明<lb/>
皇之累楊李禄山之汙泉豈知惡之然則幽逺僻陋之<lb/>
歎亦非泉之所病也泉固無知於榮辱特以人意推之<lb/>
可以為抱器適用而不擇所處者之戒<lb/>
　　　書歐陽公黃牛廟詩後<lb/>
右歐陽文忠公為峽州夷陵令日所作黃牛廟詩也軾<lb/>
嘗聞之於公予昔以西京留守推官為館閣較勘時同<lb/>
<pb n="KR4d0076_WYG_093-6b"/>
年丁寳臣元珍適來京師夢與予同舟泝江入一廟中<lb/>
拜謁堂下予班元珍下元珍固辭予不可方拜時神像<lb/>
為起鞠躬堂下且使人邀予上耳語久之元珍私念神<lb/>
亦如世俗待館閣乃爾異禮耶既出門見一馬隻耳覺<lb/>
而語予固莫識也不數日元珍除峽州判官巳而余亦<lb/>
貶夷陵令日與元珍處不復記前夢云一日與元珍泝<lb/>
峽謁黃牛廟入門惘然皆夢中所見予為縣令固班元<lb/>
珍下而門外鐫石為馬缺一耳相視大驚乃留詩廟中<lb/>
<pb n="KR4d0076_WYG_093-7a"/>
有石馬繫祠門之句蓋私識其事也元豐五年軾謫居<lb/>
黃州宜都令朱君嗣先見過因語峽中山水偶及之朱<lb/>
君請書其事與詩當刻石於廟使人知進退出處皆非<lb/>
人力如石馬一耳何與公事而亦前定况其大者公既<lb/>
為神所禮而猶謂之淫祀以見其直氣不阿如此感其<lb/>
言有味故為錄之正月二日眉山蘇軾書<lb/>
　　　書蒲永昇畫後<lb/>
古今畫水多作平遠細皺其善者不過能為波頭起伏<lb/>
<pb n="KR4d0076_WYG_093-7b"/>
使人至以手捫之謂有窪隆以為至妙矣然其品格特<lb/>
與印板水紙爭工拙於毫釐間耳唐廣明中處士孫位<lb/>
始出新意畫奔湍巨浪與山石曲折隨物賦形盡水之<lb/>
變號稱神逸其後蜀人黃筌孫知㣲皆得其筆法始知<lb/>
微欲於大慈寺壽寧院壁作湖灘水石四堵營度經嵗<lb/>
終不肯下筆一日倉皇入寺索筆墨甚急奮袂如風須<lb/>
臾而成作輪瀉跳蹙之勢洶洶欲崩屋也知㣲既死筆<lb/>
法中絶五十餘年近嵗成都人蒲永昇嗜酒放浪性與<lb/>
<pb n="KR4d0076_WYG_093-8a"/>
畫㑹始作活水得二孫本意自黃居寀兄弟李懐衮之<lb/>
流皆不及也王公富人或以勢力使之永昇輒嘻笑捨<lb/>
去遇其欲畫不擇貴賤頃刻而成嘗與余臨壽寧院水<lb/>
作二十四幅每夏日掛之髙堂素壁即隂風襲人毛髮<lb/>
為立永昇今老矣畫亦難得而世之識真者亦少如往<lb/>
時董羽近日常州戚氏畫水世或傳寳之如董戚之流<lb/>
可謂死水未可與永昇同年而語也元豐三年十二月<lb/>
十八日夜黃州臨臯亭西齋戲書<lb/>
<pb n="KR4d0076_WYG_093-8b"/>
　　　書樂毅論後<lb/>
魏氏春秋云夏侯𤣥著樂毅張良及本無肉刑論辭㫖<lb/>
通逺傳於世然以余觀之燕師之伐齊猶未及桓文之<lb/>
舉也而以為㡬湯武豈不過甚矣乎初𤣥好老莊道德<lb/>
之言與何晏等皆有盛名然卒陷曹爽黨中𤣥亦不免<lb/>
李豐之禍晏目𤣥以易之所謂深者而𤣥目晏以神及<lb/>
其遇禍深與神皆安在乎羣兒妄作名字自相刻畫類<lb/>
皆如此可以發千載之一笑<lb/>
<pb n="KR4d0076_WYG_093-9a"/>
　　　書韓魏公黃州詩後<lb/>
黃州山水清逺土風厚善其民寡求而不爭其士静而<lb/>
文朴而不陋雖閭巷小民知尊愛賢者曰吾州雖逺小<lb/>
然王元之韓魏公嘗辱居焉以誇於四方之人元之自<lb/>
黃遷蘄州没於蘄然世之稱元之者必曰黃州而黃人<lb/>
亦曰吾元之也魏公去黃四十餘年而思之不忘至以<lb/>
為詩夫賢人君子天之所以遺斯民天下之所共有而<lb/>
黄人獨私以為寵豈其尊德樂道獨異於他邦也歟抑<lb/>
<pb n="KR4d0076_WYG_093-9b"/>
二公與此州之人有宿昔之契不可知也元之為郡守<lb/>
有德於民民懐之不忘也固宜魏公以家艱從其兄居<lb/>
耳民何自知之詩云有匪君子如金如錫如圭如璧金<lb/>
錫圭璧之所在瓦石草木被其光澤矣何必施於用奉<lb/>
議郎孫賁公素黃人也而客於公公知之深蓋所謂教<lb/>
授書記者也而軾亦公之門人謫居於黄五年治東坡<lb/>
築雪堂蓋将老焉則亦黄人也於是相與募公之詩而<lb/>
刻之石以為黃人無窮之思而吾二人者亦庶幾託此<lb/>
<pb n="KR4d0076_WYG_093-10a"/>
以不忘乎元豐七年十月二十六日汝州團練副使蘇<lb/>
軾記<lb/>
　　　書李伯時山莊圖後<lb/>
或曰龍眠居士作山莊圖使後來入山者信足而行自<lb/>
得道路如見所夢如悟前世見山中泉石草木不問而<lb/>
知其名遇山中漁樵隠逸不名而識其人此豈強記不<lb/>
㤀者乎曰非也畫日者常疑餅非忘日也醉中不以鼻<lb/>
飲夢中不以趾捉天機之所合不強而自記也居士之<lb/>
<pb n="KR4d0076_WYG_093-10b"/>
在山也不留於一物故其神與萬物交其智與百工通<lb/>
雖然有道有藝有道而不藝則物雖形於心不形於手<lb/>
吾嘗見居士作華嚴相皆以意造而與佛合佛菩薩言<lb/>
之居士畫之若出一人况自畫其所見者乎<lb/>
　　　書唐氏六家書後<lb/>
永禪師書骨氣深穏體兼衆妙精能之至反造疎淡如<lb/>
觀陶彭澤詩初若散緩不収反覆不巳乃識其竒趣今<lb/>
法帖中有云不具釋智永白者誤収在逸少部中然亦<lb/>
<pb n="KR4d0076_WYG_093-11a"/>
非禪師書也云謹此代申此乃唐末五代流俗之語耳<lb/>
而書亦不工歐陽率更書妍𦂳拔羣尤工於小楷髙麗<lb/>
遣使購其書髙祖歎曰彼觀其書以為魁梧竒偉人也<lb/>
此非知書者凡書象其為人率更貌寒寢敏悟絶人今<lb/>
觀其書勁嶮刻厲正稱其貌耳褚河南書清逺蕭散㣲<lb/>
雜𨽻體古之論書者兼論其平生茍非其人雖工不貴<lb/>
也河南固忠臣但有譖殺劉洎一事使人怏怏然余嘗<lb/>
考其實恐劉洎末年褊忿實有伊霍之語非譖也若不<lb/>
<pb n="KR4d0076_WYG_093-11b"/>
然馬周明其無此語太宗獨誅洎而不問周何哉此殆<lb/>
天后朝許李所誣而史官不能辨也張長史草書頽然<lb/>
天放略有㸃畫處而意態自足號稱神逸今世稱善草<lb/>
書者或不能真行此大妄也真生行行生草真如立行<lb/>
如行草如走未有未能行立而能走者也今長安猶有<lb/>
長史真書郎官石柱記作字簡逺如晉宋間人顔魯公<lb/>
書雄秀獨出一變古法如杜子美詩格力天縱奄有漢<lb/>
魏晉宋以來風流後之作者殆難復措手栁少師書本<lb/>
<pb n="KR4d0076_WYG_093-12a"/>
出於顔而能自出新意一字百金非虛語也其言心正<lb/>
則筆正者非獨諷諫理固然也世之小人書字雖工而<lb/>
其神情終有睢盱側媚之態不知人情隨想而見如韓<lb/>
子所謂竊斧者乎抑真爾也然至使人見其書而猶憎<lb/>
之則其人可知矣余謫居黃州唐林夫自湖口以書遺<lb/>
余云吾家有此六人書子為我略評之而書其後林夫<lb/>
之書過我逺矣而反求於予何哉此又未可曉也元豐<lb/>
四年五月十一日眉山蘓軾書<lb/>
<pb n="KR4d0076_WYG_093-12b"/>
　　　書篆髓後<lb/>
滎陽鄭惇方字希道作篆髓六巻字義一篇凡古今字<lb/>
説班揚賈許二李二徐之學其精者皆在間有未盡傅<lb/>
以新意然皆有所考本不用意斷曲説其疑者蓋闕焉<lb/>
凡學術之邪正視其為人鄭君信厚君子也其言宜可<lb/>
信余嘗論學者之有説文如醫之有本草雖草木金石<lb/>
各有本性而醫者用之所配不同則寒温補瀉之效隨<lb/>
用各别而自漢以來學者多以一字考經字同義異皆<lb/>
<pb n="KR4d0076_WYG_093-13a"/>
欲一之彫刻采繪必成其説是以六經不勝異説而學<lb/>
者疑焉孔子曰夫聞也者色取仁而行違居之不疑則<lb/>
聞為小人而詩曰允矣君子展也大成之子于征有聞<lb/>
無聲則聞為君子又曰君子周而不比則比為惡而易<lb/>
曰地上有水比以建萬國親諸侯則比為善有子曰知<lb/>
和而和不以禮節之亦不可行也則所謂和者同而巳<lb/>
矣而孔子曰君子和而不同若此者多矣喪欲速貧死<lb/>
欲速朽此以八字成文然猶不可一曰言各有當也而<lb/>
<pb n="KR4d0076_WYG_093-13b"/>
况欲以一字一之耶余愛鄭君之學簡而通故私附其<lb/>
後<lb/>
　　　書呉道子畫後<lb/>
知者創物能者述焉非一人而成也君子之於學百工<lb/>
之於技自三代歴漢至唐而備矣故詩至於杜子美文<lb/>
至於韓退之書至於顔魯公畫至於呉道子而古今之變<lb/>
天下之能事畢矣道子畫人物如以燈取影逆來順往<lb/>
旁見側出橫斜平直各相乘除得自然之數不差毫末<lb/>
<pb n="KR4d0076_WYG_093-14a"/>
出新意於法度之中寄妙理於豪放之外所謂逰刃餘<lb/>
地運斤成風蓋古今一人而巳余於他畫或不能必其<lb/>
主名至於道子望而知其真偽也然世罕有真者如史<lb/>
全叔所藏平生蓋一二見而巳元豐八年十一月七日<lb/>
書<lb/>
　　　書朱象先畫後<lb/>
松陵人朱君象先能文而不求舉善畫而不求售曰文<lb/>
以達吾心畫以適吾意而巳昔閻立本始以文學進身<lb/>
<pb n="KR4d0076_WYG_093-14b"/>
卒䝉畫師之恥或者以是為君病余以謂不然謝安石<lb/>
欲使王子敬書太極殿榜以韋仲将事諷之子敬曰仲<lb/>
将魏之大臣理必不爾若然者有以知魏德之不長也<lb/>
使立本如子敬之髙其誰敢以畫師使之阮千里善彈<lb/>
琴無貴賤長幼皆為彈神氣沖和不知向人所在内兄<lb/>
潘岳使彈終日達夜無忤色識者知其不可榮辱也使<lb/>
立本如千里之達其誰能以畫師辱之今朱君無求於<lb/>
世雖王公貴人其何道使之遇其解衣盤礴雖余亦得<lb/>
<pb n="KR4d0076_WYG_093-15a"/>
攫攘其旁也元祐五年九月十八日東坡居士書<lb/>
　　　書楞伽經後<lb/>
楞伽阿跋多羅寳經先佛所説微妙第一真實了義故<lb/>
謂之佛語心品祖師達磨以付二祖曰吾觀震旦所有<lb/>
經教惟楞伽四巻可以印心祖祖相受以為心法如醫<lb/>
之有難經句句皆理字字皆法後世達者神而明之如<lb/>
槃走珠如珠走槃無不可者若出新意而棄舊學以為<lb/>
無用非愚無知則狂而巳近歲學者各宗其師務從簡<lb/>
<pb n="KR4d0076_WYG_093-15b"/>
便得一句一偈自謂了證至使婦人孺子抵掌嬉笑爭<lb/>
談禪悦髙者為名下者為利餘波末流無所不至而佛<lb/>
法㣲矣譬如俚俗醫師不由經論直授方藥以之療病<lb/>
非不或中至於遇病輒應懸斷死生則與知經學古者<lb/>
不可同日語矣世人徒見其有一至之功或捷於古人<lb/>
因謂難經不學而可豈不誤哉楞伽義趣幽𦕈文字簡<lb/>
古讀者或不能句而况遺文以得義忘義以了心者乎<lb/>
此其所以寂寥於是㡬廢而僅存也太子太保樂全先<lb/>
<pb n="KR4d0076_WYG_093-16a"/>
生張公安道以廣大心得清淨覺慶厯中嘗為滁州至<lb/>
一僧舍偶見此經入手悦然如獲舊物開巻未終夙障<lb/>
冰解細視筆畫手迹宛然悲喜太息從是悟入常以經<lb/>
首四偈發明心要軾游於公之門三十年矣今年二月<lb/>
過南都見公於私第公時年七十九幻滅都盡惠光渾<lb/>
圜而軾亦老於憂患百念灰冷公以為可教者乃授此<lb/>
經且以錢三十萬使印施於江淮間而金山長老佛印<lb/>
大師了元曰印施有盡若書而刻之則無盡軾乃為書<lb/>
<pb n="KR4d0076_WYG_093-16b"/>
之而元使其侍者曉機走錢塘求善工刻之板遂以為<lb/>
金山常住元豐八年九月日朝奉郎新差知登州軍州<lb/>
兼管内勸農事騎都尉借緋蘇軾書<lb/>
　　　書黃魯直李氏傳後<lb/>
無所厭離何從出世無所欣慕何從入道欣慕之至亡<lb/>
子見父厭離之極燖雞出湯不極不至心地不淨如飯<lb/>
中沙與飯皆熟若不含糊與飯俱嚥即湏吐出與沙俱<lb/>
棄善哉佛子作清淨飯淘米去沙終不能盡不如即用<lb/>
<pb n="KR4d0076_WYG_093-17a"/>
本所自種元無沙米此米無沙亦不受沙非不受也無<lb/>
受處故<lb/>
　　　書正信和尚塔銘後<lb/>
太安楊氏世出名僧正信表公兄弟三人其一曰仁慶<lb/>
故眉僧正其一曰元俊故極樂院主今太安治平院也<lb/>
皆有髙行而表公行解超然晩以靜覺三人皆與吾先<lb/>
大父職方公吾先君中大夫遊相善也熈寧初軾以服<lb/>
除将入朝表公適卧病入室告别霜髪寸餘目光瞭然<lb/>
<pb n="KR4d0076_WYG_093-17b"/>
骨盡出如畫湏菩提像可畏也軾盤桓不忍去表曰行<lb/>
矣何處不相見軾曰公能不逺千里相從乎表笑曰佛<lb/>
言生正信家千里從公無不可者然吾蓋未也巳而果<lb/>
無恙至六年乃寂是嵗軾在錢塘夢表若告别者又十<lb/>
五年其徒法用以其所作偈頌及塔記相示乃書其末<lb/>
　　　書晁無咎所作杜輿子師字説後<lb/>
易曰君子得輿民所載也小人剥廬終不可用也夫君<lb/>
子得輿下完而上未具也小人剝廬上壯而下撓也下<lb/>
<pb n="KR4d0076_WYG_093-18a"/>
完而上未具吾安寢其中民将載之上壯而下撓疾走<lb/>
不顧猶懼壓焉今君學修於身行修於家而禄未及既<lb/>
完其下矣故予以是名字之與無咎意初無異者而其<lb/>
文約其義近不足以發夫人之志若無咎者可謂富於<lb/>
言而妙於理者也<lb/>
　　　書東臯子傳後<lb/>
予飲酒終日不過五合天下之不能飲無在予下者然<lb/>
喜人飲酒見客舉盃徐引則予胸中為之浩浩焉落落<lb/>
<pb n="KR4d0076_WYG_093-18b"/>
焉酣適之味乃過於客閒居未嘗一日無客客至未嘗<lb/>
不置酒天下之好飲亦無在予上者常以謂人之至樂<lb/>
莫若身無病而心無憂我則無是二者矣然人之有是<lb/>
者接於予前則予安得全其樂乎故所至當蓄善藥有<lb/>
求者則與之而尤喜釀酒以飲客或曰子無病而多蓄<lb/>
藥不飲而多釀酒勞己以為人何也予笑曰病者得藥<lb/>
吾為之體輕飲者困於酒吾為之酣適蓋專以自為也<lb/>
東臯子待詔門下省日給酒三升其弟静問曰待詔樂<lb/>
<pb n="KR4d0076_WYG_093-19a"/>
乎曰待詔何所樂但美醖三升殊可戀耳今嶺南法不<lb/>
禁酒予既得自釀月用米一斛得酒六斗而南雄廣惠<lb/>
循梅五太守間復以酒遺予略計其所獲殆過於東臯<lb/>
子矣然東臯子自謂五斗先生則日給三升救口不暇<lb/>
安能及客乎若予者乃日有二升五合入野人道士腹<lb/>
中矣東臯子與仲長子光游好養性服食預刻死日自<lb/>
為墓誌予蓋友其人於千載或庶㡬焉<lb/>
　　　書黃子思詩集後<lb/>
<pb n="KR4d0076_WYG_093-19b"/>
予嘗論書以謂鍾王之迹蕭散簡逺妙在筆畫之外至<lb/>
唐顔栁始集古今筆法而盡發之極書之變天下翕然<lb/>
以為宗師而鍾王之法益微至於詩亦然蘇李之天成<lb/>
曹劉之自得陶謝之超然蓋亦至矣而李太白杜子美<lb/>
以英瑋絶世之姿凌跨百代古今詩人盡廢然魏晉以<lb/>
來髙風絶塵亦少衰矣李杜之後詩人繼作雖間有逺<lb/>
韻而才不逮意獨韋應物栁宗元發纎穠於簡古寄至<lb/>
味於澹泊非餘子所及也唐末司空圖﨑嶇兵亂之間<lb/>
<pb n="KR4d0076_WYG_093-20a"/>
而詩文髙雅猶有承平之遺風其論詩曰梅止於酸鹽<lb/>
止於鹹飲食不可無鹽梅而其美常在鹹酸之外蓋自<lb/>
列其詩之有得於文字之表者二十四韻恨當時不識<lb/>
其妙予三復其言而悲之閩人黃子思慶厯皇祐間號<lb/>
能文者予嘗聞前輩誦其詩每得佳句妙語反復數四<lb/>
乃識其所謂信乎表聖之言美在鹹酸之外可以一唱<lb/>
而三歎也予既與其子幾道其孫師是游得窺其家集<lb/>
而子思篤行髙志為吏有異材見於墓誌詳矣予不復<lb/>
<pb n="KR4d0076_WYG_093-20b"/>
論獨評其詩如此<lb/>
　　　書栁子厚牛賦後<lb/>
嶺外俗皆恬殺牛而海南為甚客自髙化載牛渡海百<lb/>
尾一舟遇風不順渴飢相倚以死者無數牛登舟皆哀<lb/>
鳴出涕既至海南耕者與屠者常相半病不飲藥但殺<lb/>
牛以禱富者至殺十數牛死者不復云幸而不死即歸<lb/>
德於巫以巫為醫以牛為藥間有飲藥者巫輙云神怒<lb/>
病不可復治親戚皆為却藥禁醫不得入門人牛皆死<lb/>
<pb n="KR4d0076_WYG_093-21a"/>
而後巳地産沈水香香必以牛易之黎黎人得牛皆以<lb/>
祭鬼無脱者中國人以沈水香供佛燎帝求福此皆燒<lb/>
牛肉也何福之能得哀哉予莫能救故書栁子厚牛賦<lb/>
以遺瓊州僧道贇使以曉喻其鄉人之有知者庶㡬其<lb/>
少衰乎庚辰三月十五日記<lb/>
　　　書若逵所書經後<lb/>
楚懐比丘示我若逵所書二經經為㡬品品為㡬偈偈<lb/>
為㡬句句為㡬字字為㡬畫其數無量而此字畫平等<lb/>
<pb n="KR4d0076_WYG_093-21b"/>
若一無有髙下輕重大小云何能一以忘我故若不㤀<lb/>
我一畫之中巳現二相而况多畫如海上沙是誰磋磨<lb/>
自然匀平無有麄細如空中雨是誰揮灑自然蕭散無<lb/>
有疎宻咨爾楚逵若能一念了是法門於刹那頃轉八<lb/>
十藏無有忘失一句一偈東坡居士説是法巳復還其<lb/>
經<lb/>
　　　書孫元忠所書華嚴經後<lb/>
余聞世間凡富貴人及諸天龍鬼神具大威力者修無<lb/>
<pb n="KR4d0076_WYG_093-22a"/>
上道難造種種福業易所發菩提心旋發旋忘如飽滿<lb/>
人厭棄飲飡所作福業舉意便成如一滴水流入世間<lb/>
即為江河是故佛説此等真可畏怖一念差失萬劫墮<lb/>
壊一切龍服地行天飛佛在依佛佛成依僧皆以是故<lb/>
維鎮陽平山子龍靈變莫測常依覺實二大比丘有大<lb/>
檀越孫温靖公實能致龍與相賓友曰雨曰霽惟公所<lb/>
欲公之與此二大比丘及此二龍必同事佛皆受佛記<lb/>
故能於未來世各以願力而作佛事觀公奏疏本欲為<lb/>
<pb n="KR4d0076_WYG_093-22b"/>
龍作廟又恐血食與龍増業故上乞度僧以奉祠宇公<lb/>
之愛龍如愛其身秪令作福不令造業若推此心以及<lb/>
世間待物如我待我如物予知此人與佛無二覺既圓<lb/>
寂公亦棄世其子元忠為公親書華嚴經八十巻累萬<lb/>
字無有一㸃一畫見怠惰相人能攝心一念專静便有<lb/>
無量應感而元忠此心盡八十巻終始若一予知諸佛<lb/>
悉巳見聞若以此經置此山中則公與二士若龍在在<lb/>
處處皆當相見共度衆生無有窮盡而元忠與予亦當<lb/>
<pb n="KR4d0076_WYG_093-23a"/>
與焉<lb/>
　　　書栁子厚大鑒禪師碑後<lb/>
釋迦以文教其譯於中國必託於儒之能言者然後傳<lb/>
逺故大乘諸經至楞嚴則委曲精盡勝妙獨出者以房<lb/>
融筆授故也柳子厚南遷始究佛法作曹谿南嶽諸碑<lb/>
妙絶古今而南華今無刻石者長老重辯師儒釋兼通<lb/>
道學純備以謂自唐至今頌述祖師者多矣未有通亮<lb/>
簡正如子厚者蓋推本其言與孟軻氏合其可不使學<lb/>
<pb n="KR4d0076_WYG_093-23b"/>
者晝見而夜誦之故具石請予書其文唐史元和中馬<lb/>
總自䖍州刺史遷安南都䕶徙桂管經畧觀察使入為<lb/>
刑部侍郎今以碑考之蓋自安南遷南海非桂管也韓<lb/>
退之祭馬公文亦云自交州抗節番禺曹谿諡號決非<lb/>
桂帥所當請以是知唐史之誤當以碑為正紹聖三年<lb/>
六月九日<lb/>
　　　書金光明經後<lb/>
軾之幼子過其母同安郡君王氏諱閏之字季章享年<lb/>
<pb n="KR4d0076_WYG_093-24a"/>
四十有六以元祐八年八月一日卒于京師殯于城西<lb/>
惠濟院過未免喪而從軾遷於惠州日以逺去其母之<lb/>
殯為恨也念将祥除無以申罔極之痛故親書金光明<lb/>
經四巻手自裝治送䖍州崇慶禪院新經藏中欲以資<lb/>
其母之往生也泣而言於軾曰書經之勞㣲矣不足以<lb/>
望豐報要當口誦而心通手書而身履之乃能感通佛<lb/>
祖升濟神明而小子愚㝠不知此經皆真實語耶抑寓<lb/>
言也當云何見云何行軾曰善哉問也吾常聞之張文<lb/>
<pb n="KR4d0076_WYG_093-24b"/>
定公安道曰佛乘無大小言亦非虛實顧我所見如何<lb/>
耳萬法一致也我若有見寓言即是實語若無所見實<lb/>
寓皆非故楞嚴經云若一衆生未成佛終不於此取涅<lb/>
槃若諸菩薩急於度人不急於成佛盡三界衆生皆成<lb/>
佛已我乃涅槃若諸菩薩覺知此身無始以來皆衆生<lb/>
相寃親拒受内外障䕶即卵生相壊彼成此損人益巳<lb/>
即胎生相愛染留連附記有無即濕生相一切勿變為<lb/>
己主宰即化生相此四衆生相者與我流轉不覺不知<lb/>
<pb n="KR4d0076_WYG_093-25a"/>
勤苦修行幻力成就則此四相伏我諸根為涅槃相以<lb/>
此成佛無有是處此二菩薩皆是正見乃知佛語非寓<lb/>
非實今汝若能為流水長者以大願力象取無礙法水<lb/>
以救汝流浪渇涸之魚又能觀諸世間雖甚可愛而虚<lb/>
幻無實終非我有者汝即捨離如薩埵王子捨身雖甚<lb/>
可惡而業所驅迫深可憐憫者汝即布施如薩埵王子<lb/>
施虎行此捨施如飢就食如渇求飲則道可得佛可成<lb/>
母可拔也過再拜稽首願書其末紹聖二年八月一日<lb/>
<pb n="KR4d0076_WYG_093-25b"/>
　　　金剛經跋尾<lb/>
聞昔有人受持諸經攝心專妙常以手指作捉筆狀於<lb/>
虚空中寫諸經法是人去後此寫經處自然嚴淨雨不<lb/>
能濕凡見聞者孰不賛歎此希有事有一比丘獨拊掌<lb/>
言惜此藏經止有半藏乃知此法有一念在即為塵勞<lb/>
而况可以聲求色見今此長者譚君文初以念親故示<lb/>
入諸相取黄金屑書金剛經以四句偈悟入本心灌流<lb/>
諸根六塵清淨方此之時不見有經而况其字字不可<lb/>
<pb n="KR4d0076_WYG_093-26a"/>
見何者為金我觀譚君孝慈忠信内行純備以是衆善<lb/>
荘嚴此經色相之外炳然煥發諸世間眼不具正見使<lb/>
此經法缺陷不全是故我説應如是見東坡居士説是<lb/>
法巳復還其經<lb/>
　　書事四首<lb/>
　　　書劉庭式事<lb/>
予昔為宻州殿中丞劉庭式為通判庭式齊人也而子<lb/>
由為齊州掌書記得其鄉閭之言以告予曰庭式通禮<lb/>
<pb n="KR4d0076_WYG_093-26b"/>
學究未及第時議娶其鄉人之女既約而未納幣也庭<lb/>
式及第其女以疾兩目皆盲女家躬耕貧甚不敢復言<lb/>
或勸納其幼女庭式笑曰吾心巳許之矣雖盲豈負吾<lb/>
初心哉卒娶盲女與之偕老盲女死於宻庭式喪之逾<lb/>
年而哀不衰不肯復娶予偶問之哀生於愛愛生於色<lb/>
子娶盲女與之偕老義也愛從何生哀從何出乎庭式<lb/>
曰吾知喪吾妻而巳有目亦吾妻也無目亦吾妻也吾<lb/>
若縁色而生愛縁愛而生哀色衰愛弛吾哀亦忘則凡<lb/>
<pb n="KR4d0076_WYG_093-27a"/>
揚袂倚市目挑而心招者皆可以為妻也耶予深感其<lb/>
言曰子功名富貴人也或笑予言之過予曰不然昔羊<lb/>
叔子娶夏侯霸女霸叛入蜀親友皆告絶而叔子獨安<lb/>
其室恩禮有加焉君子是以知叔子之貴也其後卒為<lb/>
晉元臣今庭式亦庶㡬焉若不貴必且得道時坐客皆<lb/>
憮然不信也昨日有人自廬山來云庭式今在山中監<lb/>
太平觀面目奕奕有紫光步上下峻坂往復六十里如<lb/>
飛絶粒不食巳數年矣此豈無得而然哉聞之喜甚自<lb/>
<pb n="KR4d0076_WYG_093-27b"/>
以吾言之不妄也乃書以寄宻人趙杲卿杲卿與庭式<lb/>
善且皆嘗聞余言者庭式字得之今為朝請郎杲卿字<lb/>
明叔鄉貢進士亦有行義元豐六年七月十五日東坡<lb/>
居士書<lb/>
　　　書狄武襄事<lb/>
狄武襄公者本農家子年十六時其兄素與里人失其<lb/>
姓名號鐵羅漢者鬬於水濱至溺救之保伍方縛素公<lb/>
適餉田見之曰殺羅漢者我也人皆釋素而縛公公曰<lb/>
<pb n="KR4d0076_WYG_093-28a"/>
我不逃死然待我救羅漢庶㡬復活若决死者縛我未<lb/>
晩也衆從之公黙祝曰我若貴羅漢當蘇乃舉其尸出<lb/>
水數斗而活其後人無知者公薨其子諮詠䕶喪歸𦵏<lb/>
西河父老為言此元祐元年十二月五日與詠同館北<lb/>
客夜話及之眉山蘇軾記<lb/>
　　　外曾祖程公逸事<lb/>
公諱仁霸眉山人以仁厚信於鄉里蜀平中朝士大夫<lb/>
憚逺宦官闕選土人有行義者攝公攝錄參軍眉山尉<lb/>
<pb n="KR4d0076_WYG_093-28b"/>
有得盜蘆菔根者實竊而所持刃誤中主人尉幸賞以<lb/>
劫聞獄掾受賕掠成之太守将慮囚囚坐廡下泣涕衣<lb/>
盡濕公適過之知其寃咋謂盜曰汝寃盍自言吾為汝<lb/>
直之盜果稱寃移獄公既直其事而尉掾爭不巳復移<lb/>
獄竟殺盜公坐逸囚罷歸不及月尉掾皆暴卒後三十<lb/>
餘年公晝日見盜拜庭下曰尉掾未伏待公而决前此<lb/>
地府欲召公暫對我叩頭爭之曰不可以我故驚公是<lb/>
以至今公壽盡今日我為公荷擔而往暫對即生人天<lb/>
<pb n="KR4d0076_WYG_093-29a"/>
子孫壽禄朱紫滿門矣公具以語家人沐浴衣冠就寢<lb/>
而卒軾幼時聞此語巳而外祖父壽九十舅氏始貴顯<lb/>
壽八十五曾孫皆仕有聲同時為監司者三人𤣥孫宦<lb/>
學益盛而尉掾之子孫㣲矣或謂盜德公之深不忍煩<lb/>
公暫對可也而獄久不决豈主者亦因以苦尉掾也歟<lb/>
紹聖二年三月九日軾在惠州讀陶潛所作外祖孟嘉<lb/>
傳云凱風寒泉之思實鍾厥心意悽然悲之乃記公之<lb/>
逸事以遺程氏庶㡬淵明之心也<lb/>
<pb n="KR4d0076_WYG_093-29b"/>
　　　南華長老重辯師逸事<lb/>
契嵩禪師常瞋人未嘗見其笑海月慧辯師常喜人未<lb/>
嘗見其怒予在錢塘親見二人皆趺坐而化嵩既茶毗<lb/>
火不能壊益薪熾火有終不壊者五海月比葬面如生<lb/>
且㣲笑乃知二人以瞋喜作佛事也世人視身如金玉<lb/>
不旋踵為糞土至人反是予以是知一切法以愛故壊<lb/>
以捨故常在豈不然哉予遷嶺南始識南華重辯長老<lb/>
語終日知其有道也予自海南還則辯巳寂久矣過南<lb/>
<pb n="KR4d0076_WYG_093-30a"/>
華弔其衆問塔墓所在衆曰我師昔作壽塔南華之東<lb/>
數里有不悦師者𦵏之别墓既七百餘日矣今長老明<lb/>
公獨奮不顧發而歸之壽塔改棺易衣舉體如生衣皆<lb/>
鮮芳衆乃大服東坡居士曰辯視身為何物棄之尸陀<lb/>
林以飼鳥烏何有安以壽塔為明公知辯者特欲以化<lb/>
服同異而巳乃以茗果奠其塔而書其事以遺其上足<lb/>
南華塔主可興師時元符三年十二月十九日<lb/>
　<lb/>
<pb n="KR4d0076_WYG_093-30b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　東坡全集巻九十三<lb/>
</p>
<p>
</p>
  </div>
<div>
                <head>東坡全集巻九十四</head>
    <p>
<pb n="KR4d0076_WYG_094-1a"/>
欽定四庫全書<lb/>
　東坡全集巻九十四　　　　宋　蘓軾　撰<lb/>
　　贊三十七首<lb/>
　　　延州來季子贊<hi>并引</hi>
魯襄公十二年吳子夀夢卒延州來季子其少子也以<lb/>
讓國聞於諸侯則非童子矣至哀公十年冬楚令尹子<lb/>
期伐陳季子救陳謂子期曰二君不務德而力爭諸侯<lb/>
民何罪焉我請退以為子名務德而安民乃還時去夀<lb/>
<pb n="KR4d0076_WYG_094-1b"/>
夢卒蓋七十七年矣而能千里將兵季子何其夀而康<lb/>
也然其卒不書於春秋哀公之元年吳王夫差敗越於<lb/>
夫椒句踐使大夫種因太宰嚭以行成於吳吳王許之<lb/>
子胥諫不聽則吳之亡形成矣季子觀樂於魯知列國<lb/>
之廢興於百年之前方其救陳也去吳之亡十三年耳<lb/>
而謂季子不知可乎闔廬之自立也曰季子雖至不吾<lb/>
廢也是季子德信於吳人而言行於其國也且帥師救<lb/>
陳不戰而去之以為敵國名則季子之於吳蓋亦少專<lb/>
<pb n="KR4d0076_WYG_094-2a"/>
矣救陳之明年而子胥死季子知國之必亡而終無一<lb/>
言於夫差知言之無益也夫子胥以闔廬霸而夫差殺<lb/>
之如皂𨽻豈獨難於季子乎烏乎悲夫吾是以知夫差<lb/>
之不道至於使季子不敢言也蘇子曰延州來季子張<lb/>
子房皆不死者也江左諸人好談子房季札之賢有以<lb/>
也夫此可與知者論難與俗人言也作延州來季子贊<lb/>
曰<lb/>
泰伯之德鍾於先生棄國如遺委蛻而行坐閱春秋幾<lb/>
<pb n="KR4d0076_WYG_094-2b"/>
五之二古之真人有化無死<lb/>
　　　孔北海贊<hi>并叙</hi>
文舉以英偉冠世之資師表海内意所予奪天下從之<lb/>
此人中龍也而曹操陰賊險狠特鬼蜮之雄者爾其勢<lb/>
决不兩立非公誅操則操害公此理之常而前史乃謂<lb/>
公負其高氣志在靖難而才疎意廣訖無成功此蓋當<lb/>
時奴婢小人論公之語公之無成天也使天未欲亡漢<lb/>
公誅操如殺狐兔何足道哉世之稱人豪者才氣各有<lb/>
<pb n="KR4d0076_WYG_094-3a"/>
高卑然皆以臨難不懼談笑就死為雄操以病亡子孫<lb/>
滿前而咿嚶涕泣留連妾婦分香賣履區處衣物平生<lb/>
姦偽死見真性世以成敗論人物故操得在英雄之列<lb/>
而公見謂才疎意廣豈不悲哉操平生畏劉備而備以<lb/>
公知天下有已為喜天若祚漢公使備誅操無難也予<lb/>
讀公所作楊四公贊歎曰方操害公復有魯國一男子<lb/>
慨然爭之公庶幾不死乃作孔北海贊曰<lb/>
晉有羯奴盜賊之靡欺孤如操又羯所恥我書春秋與<lb/>
<pb n="KR4d0076_WYG_094-3b"/>
齊豹齒文舉在天雖亡不死我宗若人尚友千祀祀公<lb/>
如龍視操如鬼<lb/>
　　　王元之畫像贊<hi>并叙</hi>
傳曰不有君子其能國乎余嘗三復斯言未嘗不流涕<lb/>
太息也如漢汲黯蕭望之李固吳張昭唐魏鄭公狄仁<lb/>
傑皆以身狥義招之不來麾之不去正色而立于朝則<lb/>
豺狼狐狸自相吞噬故能消禍於未形救危於將亡使<lb/>
皆如公孫丞相張禹胡廣雖累千百緩急豈可望哉故<lb/>
<pb n="KR4d0076_WYG_094-4a"/>
翰林王公元之以雄文直道獨立當世足以追配此六<lb/>
君子者方是時朝廷清明無大姦慝然公猶不容於中<lb/>
耿然如秋霜夏日不可狎玩至於三黜以死有如不幸<lb/>
而處於衆邪之間安危之際則公之所為必將驚世絶<lb/>
俗使斗筲穿窬之流心破膽裂豈特如此而已乎始<lb/>
余過蘇州虎丘寺見公之畫像想其遺風餘烈願為執<lb/>
鞭而不可得其後為徐州而公之曾孫汾為兗州以公<lb/>
墓碑示余乃追為之贊以附其家傳云<lb/>
<pb n="KR4d0076_WYG_094-4b"/>
維昔聖賢患莫已知公遇太宗允也其時帝欲用公公<lb/>
不少貶三黜窮山之死靡憾咸平以來獨為名臣一時<lb/>
之屈萬世之信紛紛鄙夫亦拜公像何以占之有泚其<lb/>
顙公能泚之不能已之茫茫九原愛莫起之<lb/>
　　　王仲儀真贊<hi>并叙</hi>
孟子曰所謂故國者非謂有喬木之謂也有世臣之謂<lb/>
也又曰為政不難不得罪於巨室巨室之所慕一國慕<lb/>
之一國之所慕天下慕之夫所謂世臣者豈特世禄之<lb/>
<pb n="KR4d0076_WYG_094-5a"/>
人而巨室者豈特侈富之家也哉蓋功烈已著於時德<lb/>
望已信於人譬之喬木封殖愛養自拱把以至於合抱<lb/>
者非一日之故也平居無事商功利課殿最誠不如新<lb/>
進之士至於緩急之際決大策安大衆呼之則來揮之<lb/>
則散者惟世臣巨室為能余嘉祐中始識懿敏王公於<lb/>
成都其後從事於岐而公自許州移鎮平涼方是時虜<lb/>
大舉犯邊轉運使攝帥事與副總管議不合軍無紀律<lb/>
邊人大恐聲摇三輔及聞公來吏士踴躍傳呼旗斾精<lb/>
<pb n="KR4d0076_WYG_094-5b"/>
明鼓角讙亮虜即日解去公至燕勞將佐而已余然後<lb/>
知老臣宿將其功用蓋如此使新進之士當之雖有韓<lb/>
白之勇良平之奇豈能坐勝黙成如此之㨗乎熙寧四<lb/>
年秋余將往錢塘見公於私第佚老堂飲酒至暮論及<lb/>
當世事曰吾老矣恐不復見子厚自愛無忘吾言既去<lb/>
二年而公薨又六年乃作公之真贊以遺其子鞏詞曰<lb/>
堂堂魏公配命召祖顯允懿敏維周之虎魏公在朝百<lb/>
度維正懿敏在外有聞無聲高明廣大宜公宜相如木<lb/>
<pb n="KR4d0076_WYG_094-6a"/>
百圍宜宫宜堂天既厚之又貴富之如山如河維安有<lb/>
之彼窶人子既陋且寒終勞永憂莫知其賢曷不觀此<lb/>
佩玉劒履晉公之孫魏公之子<lb/>
　　　王定國真贊<lb/>
温然而澤者道人之腴也凛然而清者詩人之臞也雍<lb/>
容委蛇者貴介之公子而短小精悍者游俠之徒也人<lb/>
何足以知之此皆其膚也若人者泰不驕困不撓而老<lb/>
不枯也<lb/>
<pb n="KR4d0076_WYG_094-6b"/>
　　　秦少游真贊<lb/>
以君為將仕也其服野其行方以君為將隱也其言文<lb/>
其神昌置而不求君不即即而求之君不藏以為將仕<lb/>
將隱者皆不知君者也蓋將挈所有而乘所遇以游於<lb/>
世而卒反於其鄉者乎<lb/>
　　　參寥子真贊<lb/>
東坡居士曰維參寥子身寒而道富辯於文而訥於口<lb/>
外尫柔而中健武與人無競而好刺譏朋友之過枯形<lb/>
<pb n="KR4d0076_WYG_094-7a"/>
灰心而喜為感時玩物不能忘情之語此余所謂參寥<lb/>
子有不可曉者五也<lb/>
　　　徐大正真贊<lb/>
賢哉徐子温文而毅儒不亂法俠不犯忌求之古人尚<lb/>
論其世登唐滅漢三國之士我非北海安識子義願觀<lb/>
伯符擥㦸為戲<lb/>
　　　文與可畫墨竹屏風贊<lb/>
與可之文其德之糟粕與可之詩其文之毫末詩不能<lb/>
<pb n="KR4d0076_WYG_094-7b"/>
盡溢而為書變而為畫皆詩之餘其詩與文好者益寡<lb/>
有好其德如好其畫者乎悲夫<lb/>
　　　戒壇院文與可畫墨竹贊<lb/>
風梢雨籜上傲冰雹霜根雪節下貫金鐵誰為此君與<lb/>
可姓文惟其有之是以好之<lb/>
　　　石室先生畫竹贊<hi>并叙</hi>
與可文翁之後也蜀人猶以石室名其家而與可自謂<lb/>
笑笑先生蓋可謂與道皆逝不留於物者也顧嘗好畫<lb/>
<pb n="KR4d0076_WYG_094-8a"/>
竹客有贊之者曰<lb/>
先生閒居獨笑不已問安所笑笑我非爾物之相物我<lb/>
爾一也先生又笑笑所笑者笑笑之餘以竹發妙竹亦<lb/>
得風天然而笑<lb/>
　　　文與可飛白贊<lb/>
嗚呼哀哉與可豈其多好好奇也歟抑其不試故藝也<lb/>
始余見其詩與文又得見其行草篆𨽻也以為止此矣<lb/>
既没不可得而復見其飛白美哉多乎其盡萬物之態<lb/>
<pb n="KR4d0076_WYG_094-8b"/>
也霏霏乎其若輕雲之蔽月飜飜乎其若長風之巻斾<lb/>
也猗猗乎其若遊絲之縈栁絮褭褭乎其若流水之舞<lb/>
荇帶也離離乎其逺而相屬縮縮乎其近而不隘也其<lb/>
工至於如此而余乃今知之則余之知與可者固無幾<lb/>
而其所不知者蓋不可勝計也鳴呼哀哉<lb/>
　　　郭忠恕畫贊<hi>并叙</hi>
右張夢得所藏郭忠恕畫山水屋木一幅忠恕字恕先<lb/>
以字行洛陽人少善屬文及史書小學通九經七歲舉<lb/>
<pb n="KR4d0076_WYG_094-9a"/>
童子漢湘陰公辟從事與記室董裔爭事謝去周祖召<lb/>
為周易博士國初與監察御史符昭文爭忿朝堂貶乾<lb/>
州司戸秩滿遂不仕放曠岐雍陜洛間逢人無貴賤口<lb/>
稱猫遇佳山水輒留旬日或絶粒不食盛夏暴日中無<lb/>
汗大寒鑿冰而浴尤善畫妙於山水屋木有求者必怒而<lb/>
去意欲畫即自為之郭從義鎮岐下延止山亭設絹素<lb/>
粉墨於坐經數月忽乗醉就圖之一角作逺山數峯而<lb/>
已郭氏亦寶之岐有富人子喜畫日給淳酒待之甚厚<lb/>
<pb n="KR4d0076_WYG_094-9b"/>
乆乃以情言且致匹素恕先為畫小童持線車放風鳶<lb/>
引線數丈滿之富家子大怒遂絶時與役夫小民入市<lb/>
肆飲食曰吾所與游皆子類也太宗聞其名召赴闕館<lb/>
于内侍省押班竇神興舍恕先長髯而美忽盡去之神<lb/>
興驚問其故曰聊以效顰神興大怒除國子監主簿出<lb/>
館于太學益縱酒肆言時政頗有謗讟語聞决杖配流<lb/>
登州至齊州臨清謂部送吏曰我逝矣因掊地為穴度<lb/>
可容面俯窺焉而卒藁葬道左後數月故人欲改葬但<lb/>
<pb n="KR4d0076_WYG_094-10a"/>
衣衾存焉蓋屍解也贊曰<lb/>
長松攙天蒼壁揷水憑欄飛觀縹緲誰子空䝉寂歴煙<lb/>
雨滅没恕先在焉呼之或出<lb/>
　　　黄庭經贊<hi>并叙</hi>
余既書黃庭内景以贈葆光道師而龍眠居士復為作<lb/>
經相其前而畫余二人像其後筆勢俊妙遂為希世之<lb/>
寶嗟歎不足故復贊之曰<lb/>
太上虛皇出靈篇黃庭真人舞胎仙髯耆兩卿相後前<lb/>
<pb n="KR4d0076_WYG_094-10b"/>
丱妙夾侍清且妍十有二神服銳堅巍巍堂堂人中天<lb/>
問我何脩果此縁是心朝空夕了然恐非其人世莫傳<lb/>
殿以二士蒼鵠鶱南隨道師歴山淵山人迎笑喜我還<lb/>
問誰遣化老龍眠<lb/>
　　　韓幹畫馬贊<lb/>
韓幹之馬四其一在陸驤首奮鬛若有所望頓足而長<lb/>
鳴其一欲渉凥高首下擇所由濟跼踳而未成其二在<lb/>
水前者反顧若以鼻語後者不應欲飲而留行以為廐<lb/>
<pb n="KR4d0076_WYG_094-11a"/>
馬也則前無羈絡後無箠策以為野馬也則隅目聳耳<lb/>
豐臆細尾皆中度程蕭然如賢大夫貴公子相與解帶<lb/>
脫㡌臨水而濯纓遂欲高舉逺引友麋鹿而終天年則<lb/>
不可得矣蓋優哉游哉聊以卒歲而無營<lb/>
　　　膠西蓋公堂照壁畫贊<hi>并引</hi>
陸探微畫師子在潤州甘露寺李衛公鎮浙西所留者<lb/>
筆法竒古絶不類近世予為甘露寺詩有云破板陸生<lb/>
畫青猊戲盤跚上有二天人揮手如翔鸞筆墨雖欲<lb/>
<pb n="KR4d0076_WYG_094-11b"/>
盡典刑垂不刋者也熙寧九年十一月十五日命工摹<lb/>
置膠西蓋公堂中且贊之云<lb/>
高其目仰其鼻奮髯吐舌威見齒舞其足前其耳左顧<lb/>
右盼喜見尾雖猛而和蓋其戲置之高堂䕶燕几啼呼<lb/>
顛沛走百鬼嗟乎妙哉古陸子<lb/>
　　　石菖蒲贊<hi>并叙</hi>
本草菖蒲味辛温無毒開心補五臟通九竅明耳目<lb/>
乆服輕身不忘延年益心智高志不老注云生石磧上<lb/>
<pb n="KR4d0076_WYG_094-12a"/>
九節者良生下濕地大根者乃是昌陽不可服韓退之<lb/>
進學解云訾醫師以昌陽引年欲進其豨苓不知退之<lb/>
即以昌陽為菖蒲耶抑謂其似是而非不可以引年也<lb/>
凡草木之生石上者必須微土以附其根如石韋石斛<lb/>
之類雖不待土然去其本處輒槁死惟石菖蒲并石取<lb/>
之濯去泥土漬以清水置盆中可數十年不枯雖不甚<lb/>
茂而節葉堅瘦根須連絡蒼然於几案間乆而益可喜<lb/>
也其輕身延年之功既非昌陽之所能及至於忍寒苦<lb/>
<pb n="KR4d0076_WYG_094-12b"/>
安澹泊與清泉白石為伍不待泥土而生者亦豈昌陽<lb/>
之所能髣髴哉余游慈湖山中得數本以石盆養之置<lb/>
舟中間以文石石英璀璨芬郁意甚愛焉顧恐陸行不<lb/>
能致也乃以遺九江道士胡洞微使善視之余復過此<lb/>
將問其安否贊曰<lb/>
清且泚惟石與水託於一器養非其地瘠而不死夫孰<lb/>
知其理不如此何以輔五藏而堅髪齒<lb/>
　　　九馬圖贊<hi>并引</hi>
<pb n="KR4d0076_WYG_094-13a"/>
長安薛君紹彭家藏曹將軍九馬圖杜子美所為作詩<lb/>
者也拳毛師子二駿在焉作九馬贊<lb/>
牧者萬歲繪者惟霸甫為作誦偉哉九馬姚宋廟堂李<lb/>
郭治兵帝下毛龍以馭羣英我思開元今為幾日筋骨<lb/>
應圖至三萬疋云何寂寥跬步山川負鹽挽磨淚濕九<lb/>
泉牝牡驪黃自以為至駮其一毛棄我千里蹏齧是乗<lb/>
脂蠟其鞭道阻且長喟其永歎<lb/>
　　　顧愷之畫黃初平牧羊圖贊<lb/>
<pb n="KR4d0076_WYG_094-13b"/>
先生養生如牧羊放之無何有之鄉止者自止行者行<lb/>
先生超然坐其旁挾策讀書羊不亡化而為石起復僵<lb/>
流涎磨牙笑虎狼先生指呼羊服箱號稱雨工行四方<lb/>
莫隨上林芒屩郎齅門䑛地尋鹽湯<lb/>
　　　二疏圖贊<lb/>
惟天為健而不干時沈潛剛克以燮和之於赫漢高以<lb/>
智力王凛然君臣師友道䘮孝宣中興以法馭人殺蓋<lb/>
韓楊蓋三良臣先生憐之振袂脫屣使知區區不足驕<lb/>
<pb n="KR4d0076_WYG_094-14a"/>
士此意莫陳千載于今我觀畫圖涕下沾襟<lb/>
　　　偃松屏贊<hi>并引</hi>
余為中山守始食北嶽松膏為天下冠其木理堅密瘠<lb/>
而不瘁信植物之英烈也謫居羅浮山下地暖多松而<lb/>
不識霜雪如高才勝人生綺紈家與孤臣孽子有間矣<lb/>
士踐憂患安知非福幼子過從我南來畫寒松偃蓋為<lb/>
護首小屏為之贊曰<lb/>
燕南趙北大茂之麓天僵雪峰地裂冰谷凛然孤清不<lb/>
<pb n="KR4d0076_WYG_094-14b"/>
能無生生此偉奇北方之精蒼皮玉骨磽磽齾齾方春<lb/>
不知沍寒秀發孺子介剛從我炎荒霜中之英以洗我<lb/>
瘴<lb/>
　　　三馬圖贊<hi>并引</hi>
元祐初上方閉玉門關謝遣諸將太師文彥博宰相吕<lb/>
大防范純仁建遣諸生游師雄行邊敇武備師雄至熙<lb/>
河蕃官包順請以所部熟戸除邊患師雄許之遂擒猾<lb/>
羌大首領果荘青宜結以獻百官皆賀旦遣使告永裕<lb/>
<pb n="KR4d0076_WYG_094-15a"/>
陵時西域貢馬首高八尺龍顱而鳯膺虎脊而豹章出<lb/>
東華門入天駟監振鬛長鳴萬馬皆瘖父老縱觀以為<lb/>
未始見也然上方恭黙思道八駿在廷未嘗一顧其後<lb/>
圉人起居不以時馬有斃者上亦不問明年羌温錫沁<lb/>
有良馬不敢進請於邊吏願以餽太師潞國公詔許之<lb/>
蔣之奇為熙河帥西蕃有貢駿馬汗血者有司以非入<lb/>
貢歲月留其使與馬於邊之奇為請乞不以時入事下<lb/>
禮部軾時為宗伯判其狀云朝廷方却走馬以糞正復<lb/>
<pb n="KR4d0076_WYG_094-15b"/>
汗血亦何所用事遂寢于時兵革不用海内小康馬則<lb/>
不遇矣而人少安軾嘗私請於承議郎李公麟畫當時<lb/>
三駿馬之狀而使果荘青宜結校之藏於家紹聖四年<lb/>
三月十四日軾在惠州謫居無事閱舊書畫追思一時<lb/>
之事而歎三馬之神駿乃為之贊曰<lb/>
吁果荘世悍驕奔貳師走嫖姚今在廷服虎貂效天驥<lb/>
立内朝八尺龍神超遥若將西燕昆瑤帝念民乃下招<lb/>
籋歸雲逝房妖<lb/>
<pb n="KR4d0076_WYG_094-16a"/>
　　　李潭六馬圖贊<lb/>
六馬異態以似為妍畫師何從得所以然相彼癢者舉<lb/>
脣見咽方其癢時槁木萬錢絡以金玉非馬所便烏乎<lb/>
各適其適以全吾天乎<lb/>
　　　李伯時畫李端叔真贊<lb/>
龍眠居士畫李端叔東坡老人贊之曰須髪之拳然眉<lb/>
宇之淵然披胸腹之掀然以為可得而見歟則漠乎其<lb/>
無言以為不可得而見歟則已見畫于龍眠矣嗚呼將<lb/>
<pb n="KR4d0076_WYG_094-16b"/>
為既琢之玉以役其天乎其將為不雨之雲以抱其全<lb/>
乎抑將游戲此世而時出於兩者之間也<lb/>
　　　三笑圖贊<lb/>
彼三士者得意忘言盧胡一笑其樂也天嗟此小童麋<lb/>
鹿狙猿爾各何知亦復粲然萬生紛綸何鄙何妍各笑其<lb/>
笑未知孰賢<lb/>
　　　李西平畫贊<lb/>
以吾觀西平王提孤軍自北方赴行在走懷光斬朱泚<lb/>
<pb n="KR4d0076_WYG_094-17a"/>
如反掌及其後帥鳯翔與隴右瞰河湟兵益振謀既臧<lb/>
終不能取尋常墮賊計困平涼卒罷兵仆三將誰之咎<lb/>
在廟堂斬馬劒誅延賞為葅醢不足償覽遺像涕泗滂<lb/>
　　　醉吟先生畫贊<lb/>
黃金㪷碧玉壺足踏東流水目送西飛鳬擁髻顧影者<lb/>
真子干之侍妾奮髯直眎者非列仙之臞儒<lb/>
　　　夢作司馬相如求畫贊<hi>并叙</hi>
夜夢嚴君平司馬相如揚子雲合席而坐子雲曰長卿<lb/>
<pb n="KR4d0076_WYG_094-17b"/>
乆欲求公作畫贊余辭以罪戾之餘乆廢筆硯子雲懇<lb/>
祈不獲已為之既成子雲戲余曰三賦果足以重趙乎<lb/>
余曰三賦足以重趙則子之太𤣥果足以重趙乎為之<lb/>
一笑而散<lb/>
長卿有意慕藺之勇言還故鄉閭里是聳景星鳯凰以<lb/>
見為寵煌煌三賦可使趙重<lb/>
　　　題三國名臣贊<lb/>
西漢之士多智謀薄於名義東京之士尚風節短於權<lb/>
<pb n="KR4d0076_WYG_094-18a"/>
略兼之者三國名臣也而孔明巍然三代王者之佐未<lb/>
易以世論<lb/>
　　　忠懿王贊<lb/>
文武忠懿堂堂如春中有樗里不以示人雷行八區震<lb/>
驚聽聞提十五州共為帝民送君者自崖而返以安樂<lb/>
其子孫九萬里則風斯在下矣眇大物而成仁<lb/>
　　　李伯時所畫沐猴馬贊<lb/>
吾觀沐猴以馬為戲至使此馬竊銜詭轡沐猴宜馬真<lb/>
<pb n="KR4d0076_WYG_094-18b"/>
虛言爾<lb/>
　　　文與可枯木贊<lb/>
怪木在廷枯柯北走窮猿投壁驚雀入牖居者蒲氏畫<lb/>
者文叟贊者蘇子觀者如流<lb/>
　　　救月圖贊<lb/>
癡蟇臠肉睥睨天目偉哉黑龍見此蛇服蟇死月明龍<lb/>
反其族乘雲游天雨我百穀<lb/>
　　　捕魚圖贊<lb/>
<pb n="KR4d0076_WYG_094-19a"/>
荇秀水暖龜魚出戲怒<hi>一作獨</hi>蛙無朋寂寞鼓吹孰謂魚<lb/>
樂强羸相屠去是哆口以完長須<lb/>
　　　思無邪齋贊<lb/>
飲食之精草木之華集我丹田我丹所家我丹伊何鉛<lb/>
汞丹砂客主相守如巢養鵶培以戊已耕以赤蛇化以<lb/>
丙丁滋以河車乃根乃株乃實乃華晝煉于日赫然丹<lb/>
霞夜浴于月皓然素葩金丹自成曰思無邪此贊信筆<lb/>
直書不加㸃定殆是天成非以意造也紹聖元年十月<lb/>
<pb n="KR4d0076_WYG_094-19b"/>
二十日<lb/>
　　　六觀堂贊<lb/>
我觀衆生念念為人晝不見心夜不見身佛言如夢非<lb/>
想非因夢中常覺孰為形神我觀衆生終日疑怖土偶<lb/>
不然無罣礙故佛言如幻永離愛惡饑餐畫餅無有是<lb/>
處我觀衆生起滅不停以是為故乃有死生佛言如泡<lb/>
泡本無成能壞能成雖佛不能我觀衆生顛倒已乆以<lb/>
光為無以影為有佛言光影我亦舉手從此永斷日中<lb/>
<pb n="KR4d0076_WYG_094-20a"/>
狂走我觀衆生同游露中對面不見衣沾眼䝉佛言如<lb/>
露一照而通䝉者既滅照者亦空我觀衆生神通自在<lb/>
於電光中建立世界佛言如電言發意㑹佛與衆生了<lb/>
無雜壞垂慈老人嘗作是觀自一至六六生千萬生故<lb/>
無窮一故不亂東坡無口孰為此贊<lb/>
　　　元華子真贊<lb/>
方口而髯秀眉覆顴示我其華我識其元我來從之目<lb/>
擊道存我有陋室茅茨采椽灑掃庭戸牕牖廓然虛空<lb/>
<pb n="KR4d0076_WYG_094-20b"/>
無人願受予言<lb/>
　<lb/>
　<lb/>
　<lb/>
　<lb/>
　<lb/>
　<lb/>
　東坡全集巻九十四<lb/>
</p>
<p>
</p>
  </div>
<div>
                <head>東坡全集巻九十五</head>
    <p>
<pb n="KR4d0076_WYG_095-1a"/>
欽定四庫全書<lb/>
　東坡全集巻九十五　　　　宋　蘓軾　撰<lb/>
　　贊八十首<lb/>
　　　僧伽贊<lb/>
盲人有眼不自知忽然見日喜而舞非謂日月有在亡<lb/>
實自慶我眼根在泗濱大士誰不見而有熟視不見者<lb/>
彼豈無眼業障故以知見者皆希有若能便作希有見<lb/>
從此成佛如反掌傳摹世間千萬億皆自大士法身出<lb/>
<pb n="KR4d0076_WYG_095-1b"/>
麻田供養東坡贊見者無數悉成佛<lb/>
　　　阿彌陀佛贊<lb/>
蘇軾之妻王氏名閏之字季章年四十六元祐八年八<lb/>
月一日卒于京師臨終之夕遺言捨所受用使其子邁<lb/>
迨過為畫阿彌陀像紹聖元年六月九日像成奉安于<lb/>
金陵清涼寺贊曰<lb/>
佛子在時百憂繞臨行一念何由了口誦南無阿彌陀<lb/>
如日出地萬國曉何況自捨所受用畫此圓明天日表<lb/>
<pb n="KR4d0076_WYG_095-2a"/>
見聞隨喜悉成佛不擇人天與蟲鳥但當常作平等觀<lb/>
本無憂樂與夀夭丈六全身不為大方寸千佛夫豈小<lb/>
此心平處是西方閉眼便到無魔嬈<lb/>
　　　藥師琉璃光佛贊<hi>并引</hi>
佛弟子蘇籥與其妹德孫病乆不愈其父過母范氏供<lb/>
養祈禱藥師琉璃光佛遂獲痊損其大父軾特為造畫<lb/>
尊像敬拜稽首為之贊曰<lb/>
我佛出現時衆生無病惱世界悉琉璃大地皆藥草我<lb/>
<pb n="KR4d0076_WYG_095-2b"/>
今衆穉孺仰佛如翁媪面頥既圓平風末亦除掃弟子<lb/>
籥與德前世衲衣老敬造世尊像夀命仗佛保<lb/>
　　　傅大士贊<lb/>
善慧執板南泉作舞借我門槌為君打鼓<lb/>
　　　應夢觀音贊<lb/>
稽首觀音宴坐寶石忽忽夢中應我空寂觀音不來我<lb/>
亦不往水在盆中月在天上<lb/>
　　　靜安縣君許氏繡觀音贊<lb/>
<pb n="KR4d0076_WYG_095-3a"/>
太岳之裔邑于靜安學道求心妙湛自觀觀觀世音凛<lb/>
不違顏三年之後心法自圓聞思脩王如日現前心識<lb/>
其容口莫能言發于六用以所能傳自手達鍼自鍼達<lb/>
線為鍼幾何巧歴莫算鍼若是佛佛當千萬若其非佛<lb/>
此相曷縁孰融此二為不二門拜手敬贊東坡老人<lb/>
　　　繡佛贊<lb/>
凡作佛事各以所有富者以財壯者以力巧者以技辯<lb/>
者以言若無所有各以其心見聞隨喜禮拜贊歎曾未<lb/>
<pb n="KR4d0076_WYG_095-3b"/>
及彼一鍼之勞而其獲報等無有二若復縁此得度成<lb/>
佛則此繡者乃是導師<lb/>
　　　題王靄畫如來出山相贊<lb/>
頭鬅鬙耳卓朔適從何處來碧色眼有角明星未出萬<lb/>
家閒外道天魔猶奏樂錯不錯安得無上菩提成等正<lb/>
覺<lb/>
　　　東林第一代廣惠禪師真贊<lb/>
忠臣不畏死故能立天下之大事勇士不顧生故能立<lb/>
<pb n="KR4d0076_WYG_095-4a"/>
天下之大名是人於道亦未也特以義重而身輕然猶<lb/>
所立如此而況於出三界了萬法不生不老不病不死<lb/>
應物而無情者乎堂堂總公僧中之龍呼吸為雲噫欠<lb/>
為風且置是事聊觀其一戲蓋將拊掌談笑不起于坐<lb/>
而使廬山之下化為梵釋龍天之宫<lb/>
　　　興國寺浴室院六祖畫贊<hi>并叙</hi>
予嘉祐初舉進士館于興國浴室老僧德香之院浴室<lb/>
之南有古屋東西壁畫六祖像其東刻木為樓閣堂宇<lb/>
<pb n="KR4d0076_WYG_095-4b"/>
以障之不見其全而西壁三師皆神宇靖深中空外夷<lb/>
意非知是道者不能為此書其上曰蜀僧令宗筆予初<lb/>
不聞宗名而家有偽蜀待詔丘文播筆畫相似殆不可<lb/>
辨曰宗豈師播者耶已而問諸蜀父老曰文播漢州人<lb/>
弟曰文曉而令宗其異父弟或曰其表弟也皆善畫山<lb/>
水人物竹石其品在黄筌句龍爽之間而文播之子仁<lb/>
慶尤長於花實羽毛蜀人趙昌所師者予去三十一年<lb/>
而中書舍人彭君器資亦館于是予往見之則院中人<lb/>
<pb n="KR4d0076_WYG_095-5a"/>
無復識予者獨主僧惠汶蓋當時堂上侍者然亦老矣<lb/>
導予觀令宗畫則三祖依然尚在蔭翳間余與器資相<lb/>
顧太息汶曰嘻去是也何有乃徙置所謂樓閣堂宇者<lb/>
北向而出之六師相親如言如笑如以法相授都人聞<lb/>
之觀者日衆汶乃作欄楯以䕶之而器資請予為贊之<lb/>
曰<lb/>
少林傃壁不以為礙彌天同輩不以為㤗稽首六師昔<lb/>
晦今明不去不來何損何增俯仰屈信三十一年我雖<lb/>
<pb n="KR4d0076_WYG_095-5b"/>
日化其孰能遷之<lb/>
　　　觀音贊<lb/>
興國浴室院法真大師慧汶傳寶禪月大師貫休所畫<lb/>
十六大阿羅漢左朝散郎集賢校理歐陽棐為其女為<lb/>
軾子婦者捨所服用裝新之軾亦家藏慶州小孟畫觀<lb/>
世音捨為中尊各作贊一首為亡者追福滅罪<lb/>
衆生墮八難身心俱䘮失惟有一念在能呼觀世音火<lb/>
坑與刀山猛獸諸毒藥衆苦萃一身呼者常不痛呼者<lb/>
<pb n="KR4d0076_WYG_095-6a"/>
若自痛則必不能呼若其了不痛何用呼菩薩當自救<lb/>
痛者不煩觀音力衆生以二故一身受衆苦若能真不<lb/>
二則是觀世音八萬四千人同時俱赴救<lb/>
　　羅漢贊十六首<lb/>
　　　第一尊者<lb/>
正坐歛眉扼腕立拂問此大士為言為黙黙如雷霆言<lb/>
如墻壁非言非黙百祖是式<lb/>
　　　第二尊者<lb/>
<pb n="KR4d0076_WYG_095-6b"/>
㫋檀非煙火亦無香是從何生俯仰在亡彈指贊歎善<lb/>
思念之是一炷香是天人師<lb/>
　　　第三尊者<lb/>
我觀西方度無量國諸佛陀耶在我掌握右顧曄然汝<lb/>
則皆西隨我所印識道不迷<lb/>
　　　第四尊者<lb/>
袖手不言跏趺終日兩眉雖舉六用皆寂寂不為身動<lb/>
不為人天作時雨山川出雲<lb/>
<pb n="KR4d0076_WYG_095-7a"/>
　　　第五尊者<lb/>
掌中浮圖舍利所宅放大光明照十方刹櫝而藏之了<lb/>
無見聞衆所發心與佛皆存<lb/>
　　　第六尊者<lb/>
手中竹根所指如意云何不動無意可指食已宴坐便<lb/>
腹果然是中空洞以受世間<lb/>
　　　第七尊者<lb/>
梵書旁行俛首注視不知有經而況字義佛子云何飽<lb/>
<pb n="KR4d0076_WYG_095-7b"/>
食晝眠勤苦功用諸佛亦然<lb/>
　　　第八尊者<lb/>
衆生顛倒為物所轉我轉是珠以一貫萬過現不住未<lb/>
則未來舉珠示人孰為轉迴<lb/>
　　　第九尊者<lb/>
柏子庭際正覺妙慧悟最上乗了第一義為大摩尼傳<lb/>
雞足衣示現虛寂端坐俛眉<lb/>
　　　第十尊者<lb/>
<pb n="KR4d0076_WYG_095-8a"/>
半肩磨衲為誰緩頰彼以誠叩此縁問答佛意𤣥微有<lb/>
覺無為肉眼執著捧函捕龜<lb/>
　　　第十一尊者<lb/>
幻體有累法身無著幻法兩忘圓明寥廓以大願力援<lb/>
諸有情見聞悉入真妄一真<lb/>
　　　第十二尊者<lb/>
長江皎潔可鑑毛髪師心水心一般奇絶目寓波中意<lb/>
若擾龍真機掣電微妙元通<lb/>
<pb n="KR4d0076_WYG_095-8b"/>
　　　第十三尊者<lb/>
黙坐無說是名妙說月槃芹獻花開子結寶錫一枝中<lb/>
含真機悟此機者處土泉飛<lb/>
　　　第十四尊者<lb/>
攝衣跏趺觀此煙穗與我定香本無内外貝葉琅函三<lb/>
乘指南胡人捧立云誰啟緘<lb/>
　　　第十五尊者<lb/>
何去何從叩應感通如響答聲聲寂還空訴者誰釁皆<lb/>
<pb n="KR4d0076_WYG_095-9a"/>
有佛性去爾嗔恚隨處清淨<lb/>
　　　第十六尊者<lb/>
一般心眼兩般見解將人我礦烹煉沙汰廓然圓明超<lb/>
悟上乘示現慈悲援諸有情<lb/>
　　自海南歸過清逺峽寶林寺敬贊禪月所畫十八<lb/>
　　大阿羅漢<lb/>
　　　第一賓度羅跋囉墮尊者<lb/>
白㲲在膝貝多在巾目視超然忘經與人面顱百皺不<lb/>
<pb n="KR4d0076_WYG_095-9b"/>
受刀籋無心掃除留此殘雪<lb/>
　　　第二迦諾迦代蹉尊者<lb/>
耆年何老粲然復少我知其心佛不妄笑瞋喜雖幻笑<lb/>
則非真施此無憂與無量人<lb/>
　　　第三迦諾迦跋梨隨闇尊者<lb/>
揚眉注目撫膝横拂問此大士為言為黙黙如雷霆言<lb/>
如墻壁非言非黙百祖是式<lb/>
　　　第四蘇頻陀尊者<lb/>
<pb n="KR4d0076_WYG_095-10a"/>
聃耳屬肩綺眉覆顴佛在世時見此耆年開口誦經四<lb/>
十餘齒時聞雷雹出一彈指<lb/>
　　　第五諾矩羅尊者<lb/>
善心為男其室法喜背癢孰爬有木童子高下適當輕<lb/>
重得宜使真童子能如兹乎<lb/>
　　　第六跋陀羅尊者<lb/>
美狠惡婉自昔所聞不圓其輔有圓者存現六極相代<lb/>
衆生報使諸佛子具佛相好<lb/>
<pb n="KR4d0076_WYG_095-10b"/>
　　　第七迦理迦尊者<lb/>
佛子三毛髪眉與鬚既去<hi>一作芸</hi>其二一則有餘因以示<lb/>
衆物無兩遂既得無生則無生死<lb/>
　　　第八代闇羅弗多尊者<lb/>
兩眼方用兩手自寂用者注經寂者寄膝二法相忘亦<lb/>
不相捐是四句偈在我指端<lb/>
　　　第九戒博迦尊者<lb/>
一刼七日刹那三世何念之勤屈指黙計屈者已徃信<lb/>
<pb n="KR4d0076_WYG_095-11a"/>
者未然孰能住此屈伸之間<lb/>
　　　第十半託迦尊者<lb/>
垂頭没肩俛目注視不知有經而況字義佛子云何飽<lb/>
食晝眠勤苦功用諸佛亦然<lb/>
　　　第十一羅怙羅尊者<lb/>
面門月滿瞳子電爛示和猛容作威喜觀龍象之姿魚<lb/>
鳥所驚以是幻身為護法城<lb/>
　　　第十二那迦犀那尊者<lb/>
<pb n="KR4d0076_WYG_095-11b"/>
以惡轆物<hi>轆一作駭</hi>如火自爇以信入佛如水自濕垂眉捧<lb/>
手為誰䖍恭大<hi>一作導</hi>師無德水火無功<lb/>
　　　第十三因掲陀尊者<lb/>
捧經持珠杖則倚肩植杖而起經珠乃閒不行不立不<lb/>
坐不卧問師此時經杖何在<lb/>
　　　第十四伐那婆斯尊者<lb/>
六塵既空出入息滅松摧石隕路迷草合逐獸于原得<lb/>
箭<hi>一作已</hi>忘弓偶然汲水忽然相逢<lb/>
<pb n="KR4d0076_WYG_095-12a"/>
　　　第十五阿氏多尊者<lb/>
勞我者晳休我者黔如晏如岳鮮不僻淫是哀駘它澹<lb/>
臺滅明各妍于心得法眼正<lb/>
　　　第十六注半託迦尊者<lb/>
以口說法法不可說以手示人手去法滅生滅之中自<lb/>
<hi>一作了</hi>然真常是故我法不離色聲<lb/>
　　　第十七慶友尊者<lb/>
以口誦經以手歎<hi>一作數</hi>法是二道塲各自起滅孰知毛<lb/>
<pb n="KR4d0076_WYG_095-12b"/>
竅八萬四千皆作佛事說法熾然<lb/>
　　　第十八賔頭盧尊者<lb/>
右手持杖左手拊石為手持杖為杖持手宴坐石上安<lb/>
以杖為無用之用世人莫知<lb/>
　　　羅漢贊<lb/>
左手持經右手引帶為巻為開是義安在已讀則巻未<lb/>
讀則開我無所疑其音如雷<lb/>
　　　水陸法像贊<hi>并引</hi>
<pb n="KR4d0076_WYG_095-13a"/>
蓋聞淨名之缽屬饜萬口寶積之蓋徧覆十方若知法<lb/>
界本造于心則雖凡夫皆具此理昔在梁武皇帝始作<lb/>
水陸道塲以十六名盡三千界用狹而施博事約而理<lb/>
詳後生莫知隨世增廣若使一二而悉數雖至千萬而<lb/>
靡周惟我蜀人頗存古法觀其像設猶有典刑䖍召請<lb/>
於三時分上下者八位但能起一念於慈悲之上自然<lb/>
撫四海於俛仰之間軾敬發願心具嚴繪事而大檀越<lb/>
張侯敦禮樂聞其事共結勝縁請法雲寺法涌禪師善<lb/>
<pb n="KR4d0076_WYG_095-13b"/>
本差擇其徒脩營此㑹永為無礙之施同守不刋之儀<lb/>
軾拜手稽首各為之贊凡十六首<lb/>
　　上八位<lb/>
　　　一切常住佛陀耶衆<lb/>
謂此為佛是事理障謂此非佛是斷滅相事理既融斷<lb/>
滅亦空佛自現前如日之中<lb/>
　　　一切常住達摩耶衆<lb/>
以意為根是謂法塵以佛為體是謂法身風止浪靜非<lb/>
<pb n="KR4d0076_WYG_095-14a"/>
有别水放為江河匯為沼沚<lb/>
　　　一切常住僧伽耶衆<lb/>
佛既强名法亦非真神而明之存乎其人惟佛法僧非<lb/>
三非一如雲出雨如水現日<lb/>
　　　一切常住大菩薩衆<lb/>
神智無方解脫無礙以何因縁得大自在障盡願滿反<lb/>
于自然無始以來亡者復存<lb/>
　　　一切常住大辟支迦衆<lb/>
<pb n="KR4d0076_WYG_095-14b"/>
現無佛處脩第二乘如日入時膏火為燈我說三乗如<lb/>
應病藥敬禮辟支即大圓覺<lb/>
　　　一切常住大阿羅漢衆<lb/>
大不可知山隨綫移小入無間澡身軍持我雖不能能<lb/>
設此供知一切人具此妙用<lb/>
　　　一切五通神仙衆<lb/>
孰云飛仙高舉違世湛然神凝物不疵癘為同為異本<lb/>
自無同契我無生長生之宗<lb/>
<pb n="KR4d0076_WYG_095-15a"/>
　　　一切䕶法龍神衆<lb/>
外道壞法如刀截風壞者既妄護者亦空偉兹龍神威<lb/>
而不怒示有四友佛之禦侮<lb/>
　　下八位<lb/>
　　　一切官寮吏從衆<lb/>
至難者君至憂者臣以衆生故現宰官身以難為易以<lb/>
憂為樂樂兼萬人禍倍衆惡<lb/>
　　　一切天衆<lb/>
<pb n="KR4d0076_WYG_095-15b"/>
苦極則脩樂極則流禍福無窮糾纒相求遂超欲色至<lb/>
非非想不如一念真法無上<lb/>
　　　一切阿脩羅衆<lb/>
正念淳想則為飛行毫釐之差遂墮戰爭以此為道宂<lb/>
胷隕首是真作家當師子吼<lb/>
　　　一切人衆<lb/>
地獄天官同一念頃涅槃生死同一法性抱寶號窮鑽<lb/>
穴索空今夕何夕當選大雄<lb/>
<pb n="KR4d0076_WYG_095-16a"/>
　　　一切地獄衆<lb/>
汝一念起業火熾然非人燔汝乃汝自燔觀法界性起<lb/>
滅電速知惟心造是破地獄<lb/>
　　　一切餓鬼衆<lb/>
說食無味涎流妄嚥真食無火中虛妄見美從妄生惡<lb/>
亦幻成知幻即離既飽且寧<lb/>
　　　一切畜生衆<lb/>
欲人不知心則有負此念未成角尾已具集我道塲一<lb/>
<pb n="KR4d0076_WYG_095-16b"/>
洗濯之盡未來刼愧者勿為<lb/>
　　　一切六道外者衆<lb/>
陋劣之極蕩於𦕈㝠胎卵濕化莫從而生聞吾法音飈<lb/>
起雷動如夢覺人不復見夢<lb/>
　　　磨衲贊<hi>并序</hi>
長老佛印大師了元遊京師天子聞其名以高麗所貢<lb/>
磨衲賜之客有見而歎曰嗚呼善哉未曾有也嘗試與<lb/>
子攝其齊衽循其鉤絡舉而振之則東盡嵎夷西及昩<lb/>
<pb n="KR4d0076_WYG_095-17a"/>
谷南放交趾北屬幽都紛然在吾鍼孔綫蹊之中矣佛<lb/>
印听然而笑曰甚矣子言之陋也吾以法眼視之一一<lb/>
鍼孔有無量世界滿中衆生所有毛竅所衣之衣鍼孔<lb/>
綫蹊悉為世界如是展轉經八十反吾佛光明之所照<lb/>
與吾君聖德之所被如以大海注一毛竅如以大地塞<lb/>
一鍼孔曾何嵎夷昩谷交趾幽都之足云乎當知此衲<lb/>
非大非小非短非長非重非輕非薄非厚非色非空一<lb/>
切世間折膠墮指此衲不寒爍石流金此衲不熱五濁<lb/>
<pb n="KR4d0076_WYG_095-17b"/>
流浪此衲不垢刼火洞然此衲不壞云何以有思惟心<lb/>
生下劣想於是蜀人蘇軾聞而贊之曰<lb/>
匣而藏之見衲而不見師衣而不匣見師而不見衲惟<lb/>
師與衲非一非兩𦕈而視之蟣蝨龍象<lb/>
　　　小篆般若心經贊<lb/>
草𨽻用世今千載少而習之手所安如舌於言無揀擇<lb/>
終日應對惟所問忽然使作大小篆如正行走值墻壁<lb/>
縱復學之能粗通操筆欲下仰尋索譬如鸚鵡學人語<lb/>
<pb n="KR4d0076_WYG_095-18a"/>
所習則能否則黙心存形聲與㸃畫何暇復求字外意<lb/>
世人初不離世間而欲學出世間法舉足動念皆塵垢<lb/>
而以俄頃作禪律禪律若可以作得所不作處安得禪<lb/>
善哉李子小篆字其間無篆亦無𨽻心忘其手手忘筆<lb/>
筆自落紙非我使正使匆匆不少暇倐忽千百初無難<lb/>
稽首般若多心經請觀何處非般若<lb/>
　　　金山長老寶覺師真贊<lb/>
望之儼然即之也温是惟寶覺大士之像因是識師是<lb/>
<pb n="KR4d0076_WYG_095-18b"/>
則非師因師識道道亦如是<lb/>
　　　資福白長老真贊<lb/>
是是是是資福白老子身如空我如爾無一事長歡喜<lb/>
東坡有老居士見此真欲擬議未開口落第二有一語<lb/>
畧相似門如市心如水<lb/>
　　　光道人真贊<hi>字晏然</hi>
海口山顴犀顱鸖肩定眼水止秀眉月弦自一而兩至百<lb/>
億千即妄而真是真晏然<lb/>
<pb n="KR4d0076_WYG_095-19a"/>
　　　淨因淨照臻老真贊<lb/>
淨故能照為照故淨亦如是身孰知其正四大是假此<lb/>
反為真從古聖賢所莫能分視彼如此凡賊皆子喜甲<lb/>
怒乙雖子猶賊人方自我物固相物是故東坡即此為<lb/>
實<lb/>
　　　馬祖龎公真贊<lb/>
南岳坐下一馬四蹄踏殺天下馬後復一老龎一口吸<lb/>
盡西江天下是老師脚西江即渠儂口不知誰踏誰殺<lb/>
<pb n="KR4d0076_WYG_095-19b"/>
何縁自吸自受<hi>曇秀作六偈述龎公事東坡讀而首肯之為書此贊</hi>
　　　玉巖隱居陽行先真贊<lb/>
道不二德不孤無人所有有人所無世之所爭者五天<lb/>
嗇其三而畀其二是以日計之不足歲計之有餘也<lb/>
　　　葆光法師真贊<lb/>
嗟乎法師行年四十有四而不知牝牡之欲身居京邑<lb/>
而不營利欲之私體無威容口無文詞頭如蓬蓽性如<lb/>
鹿麋意之所向雖金石莫隔而鬼神莫逆此所以陟降<lb/>
<pb n="KR4d0076_WYG_095-20a"/>
天門睥睨帝所而終莫能疑者耶<lb/>
　　　醴泉觀真靖崇教大師真贊<lb/>
北方有神君出内罔與㝠被髪拊劒馭兩靈國之東南<lb/>
福其庭注然天醪涌其泠汰選妙士守籥扃翛然真靖<lb/>
有典刑眉間三出杳而清何必控鯉浮南溟<lb/>
　　　東莞資福堂老柏再生贊<lb/>
生石首肯奘松肘回是心茍真金石為開堂上栢枯其<lb/>
留復生此栢無我誰為枯榮方其枯時不枯者存一枯<lb/>
<pb n="KR4d0076_WYG_095-20b"/>
一榮皆方便門人皆不聞瓦礫說法今聞此栢熾然常<lb/>
說<lb/>
　　　湜長老真贊<lb/>
道與之貌天與之形雖同乎人而實無情彼真清隠何<lb/>
殊丹青日照月明雷動風行夫孰非幻忽然而成此畫<lb/>
清隠可謁雨晴<lb/>
　　　海月辯公真贊<hi>并引</hi>
錢塘佛者之盛蓋甲天下道德才智之士與夫妄庸巧<lb/>
<pb n="KR4d0076_WYG_095-21a"/>
偽之人雜處其間號為難齊故於僧職正副之外别補<lb/>
都僧正一員簿帳案牒奔走將迎之勞專責正副以下<lb/>
而都師總領要畧實以行解表衆而已然亦通號為僧<lb/>
官故高居逺引山栖絶俗之士不屑為之惟清通端雅<lb/>
外涉世而中遺物者乃任其事蓋亦難矣余通守錢塘時<lb/>
海月大師惠辯者實在此位神宇澄穆不見愠喜而緇<lb/>
素悅服予固喜從之游時東南多事吏治少暇而余方<lb/>
年壯氣盛不安厥官每往見師清坐相對時聞一言則<lb/>
<pb n="KR4d0076_WYG_095-21b"/>
百憂冰解形神俱泰因悟莊周所言東郭順子之為人<lb/>
人貌而天虚縁而葆真清而容物物無道正容以悟之<lb/>
使人之意也消蓋師之謂也歟一日師臥席使人請余<lb/>
入山適有所未暇旬餘乃往則師之化四日矣遺言須<lb/>
余至乃闔棺趺坐如生頂尚温也余在黃州夢至西湖<lb/>
上有大殿榜曰彌勒下生而故人辯才海月之流皆行<lb/>
道其間師没後二十一年余謫居惠州天竺淨惠師屬<lb/>
參寥子以書遺余曰檀越許與海月作真贊乆不償此<lb/>
<pb n="KR4d0076_WYG_095-22a"/>
願何也余矍然而起為說贊曰<lb/>
人皆趨世出世者誰人皆遺世世誰為之爰有大士處<lb/>
此兩間非濁非清非律非禪惟是海月都師之式庶復<lb/>
見之衆縛自脫我夢西湖天宫化城見兩天竺宛如平<lb/>
生雲披月滿遺像在此誰其贊之惟東坡子<lb/>
　　　清都謝道士真贊<lb/>
謝道士生丙子真一存長不死欲識清都面目一江春<lb/>
水東流滔滔直入滄海大至蓬萊頂頭<lb/>
<pb n="KR4d0076_WYG_095-22b"/>
　　　李伯時作老子新沐圖遺道士蹇拱辰趙郡蘇<lb/>
　　　　某見而贊之<hi>一云子由作</hi>
老耼新沐晞髪于庭其心淡然若忘其形夫子與回見<lb/>
之而驚入而問之强使自名曰豈有已哉夫人皆然惟<lb/>
役於人而䘮其天其人茍忘其天則全四肢百骸孰為<lb/>
吾纒死生終始孰為吾遷彼赫赫者將為吾温彼肅肅<lb/>
者將為吾寒一温一寒交而萬物生焉物皆賴之而況<lb/>
吾身乎温為吾和寒為吾堅忽乎不知而更千萬年葆<lb/>
<pb n="KR4d0076_WYG_095-23a"/>
光志之夫非養生之根乎<lb/>
　　　辯才大師真贊<lb/>
余頃年嘗聞妙法於辯才老師今見其畫像乃以所聞<lb/>
者贊之即之浮雲無窮去之明月皆同欲知明月所在<lb/>
在汝唾霧之中<lb/>
　　　無名和尚傳贊<lb/>
道無分成佛無滅生如影外光孰在孰亡如井中空孰<lb/>
虛孰盈無名和尚蓋名無名<lb/>
<pb n="KR4d0076_WYG_095-23b"/>
　　　髑髏贊<lb/>
黃沙枯髑髏本是桃李面而今不忍看當時恨不見業<lb/>
風相鼓轉巧色美倩盼無師無眼禪看便成一片<lb/>
　<lb/>
　<lb/>
　<lb/>
　<lb/>
　東坡全集巻九十五<lb/>
</p>
<p>
</p>
  </div>
<div>
                <head>東坡全集巻九十六</head>
    <p>
<pb n="KR4d0076_WYG_096-1a"/>
欽定四庫全書<lb/>
　東坡全集巻九十六　　　　宋　蘓軾　撰<lb/>
　　銘五十七首<lb/>
　　　却䑕刀銘<lb/>
野人有刀不愛遺余長不滿尺劒鉞之餘文如連環上<lb/>
下相繆錯之則見或漫如無昔所從得戒以自隨畜之<lb/>
無害暴䑕是除有穴于垣侵堂及室跳牀撼幕終夕窣<lb/>
窣叱訶不去啖囓棗栗掀盃䑛缶去不遺粒不擇道路<lb/>
<pb n="KR4d0076_WYG_096-1b"/>
仰行躡壁家為兩門窘則旁出輕趫捷猾忽不可執吾<lb/>
刀入門是去無跡又有甚者聚為怪妖晝出羣鬬相視<lb/>
睢盱舞于端門與主雜居猫見不噬又乳于家狃于永<lb/>
氏謂世皆然亟磨吾刀槃水致前炊未及熟肅然無蹤<lb/>
物豈有是以為不誠試之彌旬為凛以驚夫猫鷙禽晝<lb/>
巡夜伺拳腰弭耳目不及顧鬚摇于穴走赴如霧碎首<lb/>
屠腸終不能去是獨何為宛然尺刀匣而不用無有爪<lb/>
牙彼孰為畏相率以逃嗚呼嗟夫吾茍有之不言而諭<lb/>
<pb n="KR4d0076_WYG_096-2a"/>
是亦何勞<lb/>
　　　玉堂硯銘<hi>并叙</hi>
文同與可將赴陵州孫洙巨源以玉堂大硯贈之與可<lb/>
屬蘇軾子瞻為之銘曰<lb/>
坡陀彌漫天濶海淺巨源之硯淋漓蕩潏神沒鬼出與<lb/>
可之筆燼南山之松為煤無餘涸陵陽之水維以濡之<lb/>
<hi>硯大如四磚許而陵州在高山上至難得水故以戲之</hi>
　　　鼎硯銘<lb/>
<pb n="KR4d0076_WYG_096-2b"/>
鼎無耳槃有趾鑑幽無見几不倚暘蟲隕羿䘮厥喙羽<lb/>
淵之化帝祝尾不周僨裂東南圮黝然而深維水委誰<lb/>
乎為此昔未始戲銘其臀加幻詭<lb/>
　　　王平甫硯銘<lb/>
玉德金聲而寓於斯中和所熏不水而滋正直所冰不<lb/>
寒而澌平甫之硯而軾銘之<lb/>
　　　鄧公硯銘<hi>并序</hi>
王鞏魏國文正公之孫也得其外祖張鄧公之硯求銘<lb/>
<pb n="KR4d0076_WYG_096-3a"/>
於軾銘曰<lb/>
鄧公之硯魏公之孫允也其物展也其人思我魏公文<lb/>
而厚思我鄧公德而夀三復吾銘以究令名<lb/>
　　　端硯銘<lb/>
千夫挽綆百夫運斤篝火下縋以出斯珍一噓而泫歲<lb/>
乆愈新誰其似之我懷斯人<lb/>
　　　孔毅甫龍尾硯銘<lb/>
澁不留筆滑不拒墨爪膚而縠理金聲而玉德厚而堅<lb/>
<pb n="KR4d0076_WYG_096-3b"/>
足以閱人於古今朴而重不能隨人以南北<lb/>
　　　孔毅甫鳯咮石硯銘<lb/>
昔余得之鳯凰山下龍焙之間今君得之劒浦之上黯<lb/>
黮之灘如樂之和如金之堅如玉之有潤如舌之有泉<lb/>
此其大凡也為然為不然然也雖胡越同名猶可不然<lb/>
徒與此石谿而產何異於九鵬而一鸇<lb/>
　　　鳯咮硯銘<hi>并叙</hi>
北苑龍焙山如翔鳯下飲之狀當其咮有石蒼黑緻如<lb/>
<pb n="KR4d0076_WYG_096-4a"/>
玉熙寧中太原王頥以為硯余名之曰鳯咮然其產不<lb/>
富或以黯黮灘石為之狀酷類而多拒墨時方為易傳<lb/>
銘曰<lb/>
陶土塗鑿山石𤣥之蠧潁之賊涵清泉閟重谷聲如銅<lb/>
色如鐵性滑堅善凝墨棄不取長太息招伏羲揖西伯<lb/>
發秘藏與有力非相待為誰出<lb/>
　　　鳯咮硯銘<lb/>
帝規武夷作茶囿山為孤鳯翔且嗅下集芝田啄瓊玖<lb/>
<pb n="KR4d0076_WYG_096-4b"/>
玉乳金沙發靈竇殘璋斷璧澤而黝治為書硯美無有<lb/>
至珍驚世初莫售黑眉黄眼爭妍陋蘇子一見名鳯咮<lb/>
坐令龍尾羞牛後<lb/>
　　　米黻石鍾山硯銘<lb/>
有盜不禦探奇發瑰攘於彭蠡斲鍾取追有米楚狂惟<lb/>
盜之隱因山作硯其詞如霣<lb/>
　　　黼硯銘<hi>并叙</hi>
龍尾黼硯章聖皇帝所嘗御也乾興升遐以賜外戚劉<lb/>
<pb n="KR4d0076_WYG_096-5a"/>
氏而永年以遺其舅王齊愈臣軾得之以遺臣宗孟且<lb/>
銘之曰<lb/>
黟歙之珍匪斯石也黼形而縠理金聲而玉色也雲蒸<lb/>
露湛祥符之澤也二臣更寶之見者必作也<lb/>
　　　丹石硯銘<hi>并叙</hi>
唐林父遺予丹石硯粲然如芙蕖之出水殺墨而宜筆<lb/>
盡硯之美唐氏譜天下硯而獨不知兹石之所出余盖<lb/>
知之銘曰<lb/>
<pb n="KR4d0076_WYG_096-5b"/>
彤池紫淵出日所浴蒸為赤霓以貫暘谷是生斯珍非<lb/>
石非玉因材制用璧水環復耕予中洲蓺我𤣥粟投種<lb/>
則穫不炊而熟<lb/>
　　　王仲儀硯銘<lb/>
汲鄭蚤聞頗牧晚用諫草風生羽檄雷動人亡器存質<lb/>
小任重施易何常明哲所共<lb/>
　　　端石硯銘<hi>并引</hi>
蘇堅伯固之子庠字養直妙齡而有異才贈以端硯且<lb/>
<pb n="KR4d0076_WYG_096-6a"/>
銘之曰<lb/>
我友三益取溪之石寒松為煤孤竹為筆蓬麻效紙仲<lb/>
泉致滴斬几信鉤以全吾直<lb/>
　　　端硯銘<lb/>
與墨為入玉靈之食與水為出陰鑑之液懿矣兹石君<lb/>
子之側匪以玩物維以觀德<lb/>
　　　黄魯直銅雀硯銘<lb/>
漳濱之埴陶氏我厄受成不化以與真隔人亡臺廢得<lb/>
<pb n="KR4d0076_WYG_096-6b"/>
反天宅遇發丘隴復為麟獲纍然黄子𤣥豈尚白天實<lb/>
命我使與其蹟<lb/>
　　　陳公密子石硯銘<hi>并引</hi>
公密躬自採石巖下獲黄卵剖之得紫硯銘曰<lb/>
孰形無情石亦卵生黄胞白絡孕此黝頳已器不死可<lb/>
候雨晴天畀夫子瑞其家庭<lb/>
　　　龍尾石月硯銘<lb/>
萋萋兮霧縠石宛宛兮黑白月其受水也哉生明而運<lb/>
<pb n="KR4d0076_WYG_096-7a"/>
墨也旁死魄忽𤣥雲之霮䨴觀玉兔之沐浴集幽光於<lb/>
毫端散妙迹於簡册照千古其如在耿此月之不沒<lb/>
　　　邁硯銘<hi>邁往德興賮以一硯以此銘之</hi>
以此進道常若渴以此求道常若驚以此治財常思予<lb/>
以此書獄常思生<lb/>
　　　迨硯銘<lb/>
有盡石無已求生陰壑閟重湫得之艱豈輕投旌苦學<lb/>
畀長頭<lb/>
<pb n="KR4d0076_WYG_096-7b"/>
　　　卵硯銘<lb/>
東坡硯龍尾石開鵠卵見蒼璧與居士同出入更嶮夷<lb/>
無燥濕今何者獨先逸從參寥老空寂<lb/>
　　　唐陸魯望硯銘<lb/>
噫先生隱唐餘甘杞菊老樵漁是器寶實相予為散人<lb/>
出叢書<lb/>
　　　周文炳瓢硯銘<lb/>
以汝為硯罌肖而瓢質以汝為瓢硯剖而腹實飲西江<lb/>
<pb n="KR4d0076_WYG_096-8a"/>
之水吾以汝礪齒懸河之辯其以爾借面不即不離孰<lb/>
曰非道人之應器<lb/>
　　　王定國硯銘二首<lb/>
石出西山之西北山之北戎以發劒予以試墨劒止一<lb/>
夫敵墨以萬世則吾以是知天下之才皆可以納諸聖<lb/>
賢之域<lb/>
　　　又<lb/>
月之從星時則風雨汪洋翰墨將此是似黑雲浮空漫<lb/>
<pb n="KR4d0076_WYG_096-8b"/>
不見天風起雲移星月凜然<lb/>
　　　魯直所惠洮河石硯銘<lb/>
洗之礪發金鐵琢而泓堅密澤郡洮岷至中國棄予劒<lb/>
參筆墨歲丙寅斗南北歸予者黄魯直<lb/>
　　　故人王頥有自然端硯硯之成於片石上稍稍<lb/>
　　　　加磨治而已銘曰<lb/>
其色馬肝其聲磬其文水中月真寶石也而其德則正<lb/>
其形天合其於人也畧是故可使而不可役也<lb/>
<pb n="KR4d0076_WYG_096-9a"/>
　　　天石硯銘<hi>并叙</hi>
軾年十二時於所居紗縠行宅隙地中與羣兒鑿地為<lb/>
戲得異石如魚膚温瑩作淺碧色表裏皆細銀星扣之<lb/>
鏗然試以為硯甚發墨無貯水處先君曰是天硯也有<lb/>
硯之德而不足於形耳因以賜軾曰是文字之祥也軾<lb/>
寶而用之且為銘曰<lb/>
一受其成而不可更或主於德或全於形均是二者顧<lb/>
予安取仰唇俯足世固多有<lb/>
<pb n="KR4d0076_WYG_096-9b"/>
　元豐二年秋七月予得罪下獄家屬流離書籍散亂<lb/>
　明年至黄州求硯不復得以為失之矣七年七月舟<lb/>
　行至當塗發書笥忽復見之甚喜以付迨過其匣雖<lb/>
　不工先君手刻其受硯處而使工人就成之者不可<lb/>
　易也<lb/>
　　　漢鼎銘<hi>并引</hi>
禹鑄九鼎用器也初不以為寶象物以飾之亦非所以<lb/>
使民逺不若也武王遷之洛邑蓋已見笑於伯夷叔齊<lb/>
<pb n="KR4d0076_WYG_096-10a"/>
矣方周之盛也鼎為宗廟之觀美而已及其衰也為周<lb/>
之患有不可勝言者匹夫無罪懷璧其罪周之衰也與<lb/>
匹夫何異嗟夫孰知九鼎之為周之角齒也哉自春秋<lb/>
時楚莊王以問其輕重大小而戰國之際秦與齊楚皆<lb/>
欲之周人惴惴焉視三虎之垂涎而睨已也絶周之祀<lb/>
不足以致冦裂周之地不足以肥國然三國之君未嘗<lb/>
一日而忘周者以寶在焉故也三國爭之周人莫知所<lb/>
適與得鼎者未必能存周而不得者必碎之此九鼎之<lb/>
<pb n="KR4d0076_WYG_096-10b"/>
所以亡也周顯王之四十二年宋太丘社亡而鼎淪沒<lb/>
於泗水此周人毁鼎以緩禍而假之神妖以為之說也<lb/>
秦始皇漢武帝乃始萬方以出鼎此與兒童之見無異<lb/>
善夫吾丘夀王之說也曰汾陰之鼎漢鼎也非周鼎夫<lb/>
周有鼎漢亦有鼎此易所謂正位凝命者豈三趾兩耳<lb/>
之謂哉恨夀王小子方以諛進不能究其義余故作漢<lb/>
鼎銘以遺後世君子其銘曰<lb/>
惟五帝三代及秦漢以來受命之君靡不有兹鼎鼎存<lb/>
<pb n="KR4d0076_WYG_096-11a"/>
而昌鼎亡而亡蓋鼎必先壞而國隨之豈有易姓而猶<lb/>
傳者乎不寶此器而拳拳於一物孺子之智婦人之仁<lb/>
烏乎悲矣<lb/>
　　　石鼎銘<hi>并叙</hi>
張安道以遺子由子由以為軾生日之餽銘曰<lb/>
石在洛書蓋𨽻從革矢砮醫砭皆金之職有堅而忍為<lb/>
釜為鬲居焚不炎允有三德<lb/>
　　　大覺鼎銘<lb/>
<pb n="KR4d0076_WYG_096-11b"/>
樂全先生遺我鼎甗我復以餉大覺老禪在昔宋魯取<lb/>
之以兵書曰郜鼎以器從名樂全東坡予之以義書曰<lb/>
大覺之鼎以名從器挹山之泉烹以其薪為苦為甘咨<lb/>
爾學人<lb/>
　　　文與可琴銘<lb/>
攫之幽然如水赴谷醳之蕭然如葉脫木按之噫然應<lb/>
指而長言者似君置之枵然遺形而不言者似僕<hi>與可好作</hi>
<hi>楚辭故有長言似君之句鄒忌論琴云攫之深醳之愉此言為指法之妙耳</hi>
<pb n="KR4d0076_WYG_096-12a"/>
　　十二琴銘<lb/>
　　　震陵孤桐<lb/>
震陵孤桐下陽岑音如澗泉響深林二聖元祐歲丁卯<lb/>
器巧名之張益老<lb/>
　　　香林八節<lb/>
河渭之水多土其聲厚以沉江漢之水多石其聲激而<lb/>
清香林八節是謂天地之中山水之陰<lb/>
　　　號鍾<lb/>
<pb n="KR4d0076_WYG_096-12b"/>
薄則播厚則石侈則哆弇則鬱長甬則震無此五疾則<lb/>
鳴而中律是謂號鍾之實<lb/>
　　　玉磬<lb/>
其清越以長者玉也聽萬物之秋者磬也寶如是中藜<lb/>
藿不再食以是樂飢不以告糴<lb/>
　　　松風<lb/>
忽乎青蘋之末而生有極於萬竅號怒而實無夫其蕩<lb/>
枝蟠葉霎而脫其枯風鳴松耶松鳴風耶<lb/>
<pb n="KR4d0076_WYG_096-13a"/>
　　　古媧黄<lb/>
煉石補天之年截匏比竹之音雖不可得見吾知古之<lb/>
猶今木聲犂然當於人心非參寥者孰鈎其深<lb/>
　　　南風<lb/>
聲歌南風舜作則欲報父母天罔極<lb/>
　　　歸鶴<lb/>
琴聲三疊舞胎仙肉飛不到夢所傳白鶴歸來見曾𤣥<lb/>
隴頭松風入朱絃<lb/>
<pb n="KR4d0076_WYG_096-13b"/>
　　　秋風<lb/>
秋風度而草木先驚感秋者絃直而志不平攬變衰之<lb/>
色為可憐之聲不戰者善將傷手者代匠悲莫悲於湘<lb/>
濱樂莫樂於濠上<lb/>
　　　漁桹<lb/>
襏襫大須蕭然於萬物之表槁項黄馘闖然於一葦之杭<lb/>
與鷗鸕而物化發山水之天光驚潛魚而出聽是謂魚<lb/>
桹<lb/>
<pb n="KR4d0076_WYG_096-14a"/>
　　　九州璜<lb/>
釣魚得九州之璜避紂得九州之王湮沉乎射鮒之谷<lb/>
委蛇乎鳯凰之堂其音不爽惟德之常<lb/>
　　　天球<lb/>
天球至意合以人力作者七人傳以華國有蔚者桐僵<lb/>
于下陽之庭奏刀而玉質成器而金聲山川畀之耶其<lb/>
天性之耶<lb/>
　　　楊次公家浮磬銘<lb/>
<pb n="KR4d0076_WYG_096-14b"/>
清而直朴而一雖有鄭衛無自而入以託於君子之室<lb/>
　　　法雲寺鐘銘<hi>并叙</hi>
元豐七年十月有詔大長老圜通禪法師秀住法雲寺<lb/>
寺成而未有鐘大檀越駙馬都尉武勝軍節度觀察留<lb/>
後張敦禮與冀國大長公主唱之從而和者若干人元<lb/>
祐元年四月鐘成萬斤東坡居士蘇軾為之銘曰<lb/>
有鐘誰為撞有撞誰撞之三合而後鳴聞所聞為五闕<lb/>
一不可得汝則安能聞汝聞竟安在耳視目可聽當知<lb/>
<pb n="KR4d0076_WYG_096-15a"/>
所聞者鳴寂寂時鳴大圜空中師獨處高廣座臥士無<lb/>
所著人引非引人二俱無所說而說無說法法法雖無<lb/>
盡問則應曰三汝應如是聞不應如是聽<lb/>
　　　邵伯埭鐘銘<hi>并叙</hi>
邵伯埭之東寺僧子康<hi>一作東</hi>募千人為千斤銅鐘蜀人<lb/>
蘇軾為之銘曰<lb/>
無量智慧火燒此無明銅戒定以為模鑄成無漏鐘以<lb/>
汝平等手執彼慈悲撞聲從無有出遍滿無邊空<lb/>
<pb n="KR4d0076_WYG_096-15b"/>
　　　徐州蓮花漏銘<hi>并叙</hi>
故龍圖閣直學士禮部侍郎燕公肅以創物之智聞於<lb/>
天下作蓮花漏世服其精凡公所臨必為之今州郡往<lb/>
往而在雖有巧者莫敢損益而徐州獨用瞽人衛朴所<lb/>
造廢法而任意有壺而無箭自以無目而廢天下之視<lb/>
使守者伺其滿則決之而更注人莫不笑之國子博士<lb/>
傅君楊公之外曾孫得其法為詳其通守是邦也實始<lb/>
改作而請銘於軾銘曰<lb/>
<pb n="KR4d0076_WYG_096-16a"/>
人之所信者手足耳目也目識多寡手知重輕然人未<lb/>
有以手量而目計者必付之於度量與權衡豈不自信<lb/>
而信物蓋以為無意無我然後得萬物之情故天地之<lb/>
寒暑日月之晦明昆侖旁薄於三十八萬七千里之外<lb/>
而不能逃於三尺之箭五斗之缾雖疾雷霾風雨雪晝<lb/>
晦而遲速有度不加虧贏使凡為吏者如缾之受水不<lb/>
過其量如水之浮箭不失其平如箭之升降也視時之<lb/>
上下降不為辱升不為榮則民將靡然心服而寄我以<lb/>
<pb n="KR4d0076_WYG_096-16b"/>
死生矣<lb/>
　　　文勛篆銘<lb/>
世人篆字𨽻體不除如浙人語終老帶吳安國用筆意<lb/>
在𨽻前汲冢魯壁周鼓秦山<lb/>
　　　裙靴銘<hi>并叙</hi>
予在黃州時夢神考召入小殿賜宴乃令作宫人裙銘<lb/>
又令作御靴銘<lb/>
百疊漪漪風皺六銖縰縰雲輕獨立含風廣殿微聞環<lb/>
<pb n="KR4d0076_WYG_096-17a"/>
珮來聲<lb/>
寒女之絲銖積寸累天步所臨雲蒸雷起<lb/>
　　　金星洞銘<lb/>
寶山南麓鳯左翅驚雷劃石逋虯起凝陰噓豎出怪瑋<lb/>
是生神草肖蒼虺離離赤志挾脊尾飛流丹石決癕痏<lb/>
金星非實特取似施及山石亦見謂凡名相因皆此比<lb/>
　　　洗玉池銘<lb/>
世忽不踐以用為急秦漢以還龜玉道熄六器僅存五<lb/>
<pb n="KR4d0076_WYG_096-17b"/>
瑞莫輯趙璧婦玩魯璜盜竊䑕亂鄭璞鵲抵晉棘維伯<lb/>
時父弔古啜泣道逢玉人解驂推食劒璏鏚柲錯落其<lb/>
室晚獲拱寶遂空四壁哀此命世乆就淪蟄時節沐浴<lb/>
以幸斯石孰推是心施及王國如伯時父琅然環玦援<lb/>
手之勞終睨莫拾得䘮在我匪玉欣戚仲和父銘之維<lb/>
以詠德<lb/>
　　　菩薩泉銘<hi>并叙</hi>
陶侃為廣州刺史有漁人每夕見神光海上以白侃侃<lb/>
<pb n="KR4d0076_WYG_096-18a"/>
使迹之得金像視其款識阿育王所鑄文殊師利像也<lb/>
初送武昌寒溪寺及侃遷荆州欲以像行人力不能動<lb/>
益以牛車三十乘乃能至船船復没遂以還寺其後惠<lb/>
逺法師迎像歸廬山了無艱礙山中世以二僧守之㑹<lb/>
昌中詔毁天下寺二僧藏像錦繡谷比釋教復興求像<lb/>
不可得而谷中至今有光景往往發見如峩眉五臺所<lb/>
見蓋逺師文集載處士張文逸之文及山中父老所傳<lb/>
如此今寒溪少西數百步别為西山寺有泉出於嵌竇<lb/>
<pb n="KR4d0076_WYG_096-18b"/>
間色白而甘號菩薩泉人莫知其本末建昌李常謂余<lb/>
豈昔像之所在乎且屬余為銘銘曰<lb/>
像在廬阜宵光燭天旦朝視之寥寥空山誰謂寒溪尚<lb/>
有斯泉盍往鑒之文殊了然<lb/>
　　　六一泉銘<hi>并叙</hi>
歐陽文忠公將老自謂六一居士予昔通守錢塘見公<lb/>
於汝陰而南公曰西湖僧惠勤甚文而長於詩吾昔為<lb/>
山中樂三章以贈之子間於民事求人於湖山間而不<lb/>
<pb n="KR4d0076_WYG_096-19a"/>
可得則往從勤乎予到官三日訪勤於孤山之下抵掌<lb/>
而論人物曰公天人也人見其暫寓人間而不知其乘<lb/>
雲馭風歴五嶽而跨滄海也此邦之人以公不一來為<lb/>
恨公麾斤八極何所不至雖江山之勝莫適為主而奇<lb/>
麗秀絶之氣常為能文者用故吾以謂西湖蓋公几案<lb/>
間一物耳勤語雖幻怪而理有實然者明年公薨予哭<lb/>
於勤舍又十八年予為錢塘守則勤亦化去乆矣訪其<lb/>
舊居則弟子二仲在焉畫公與勤之像事之如生舍下<lb/>
<pb n="KR4d0076_WYG_096-19b"/>
舊無泉予未至數月泉出講堂之後孤山之趾汪然溢<lb/>
流甚白而甘即其地鑿巖架石為室二仲謂余師聞公<lb/>
來出泉以相勞苦公可無言乎乃取勤舊語推本其意<lb/>
名之曰六一泉且銘之曰<lb/>
泉之出也去公數千里後公之沒十有八年而名之曰<lb/>
六一不幾於誕乎曰君子之澤豈獨五世而已蓋得其<lb/>
人則可至於百傳嘗試與子登孤山而望吳越歌山中<lb/>
之樂而飲此水則公之遺風餘烈亦或見於斯泉也<lb/>
<pb n="KR4d0076_WYG_096-20a"/>
　　　卓錫泉銘<hi>并叙</hi>
六祖初往曹溪卓錫泉涌清涼滑甘贍足大衆逮今數<lb/>
百年矣或時小竭則衆汲於山下今長老辨公住山四<lb/>
歲泉日涌溢聞知嗟異為作銘曰<lb/>
祖師無心心外無學有來扣者雲涌泉落問何從來初<lb/>
無所從若有從處來則有窮初住南華集衆須水水性<lb/>
融㑹豈有無理引錫指名寒泉自洌衆渴得飲如我說<lb/>
法云何至今有溢有枯泉無溢枯蓋其人乎辨來四年<lb/>
<pb n="KR4d0076_WYG_096-20b"/>
泉水洋洋烹煮濯溉飲及牛羊手不病汲肩不病負匏<lb/>
勺瓦盂莫知其故我不求水水則許我訊於祖師其亦<lb/>
可哉<lb/>
　　　參寥泉銘<hi>并叙</hi>
余謫居黄參寥子不逺數千里從余於東城留期年嘗<lb/>
與同遊武昌之西山夢相與賦詩有寒食清明石泉槐<lb/>
火之句語甚美而不知其所謂其後七年余出守錢塘<lb/>
參寥子在焉明年卜智果精舍居之又明年新居成而<lb/>
<pb n="KR4d0076_WYG_096-21a"/>
余以寒食去郡實來告行舍下舊有泉出石間是月又<lb/>
鑿石得泉加洌參寥子擷新茶鑽火煮泉而瀹之笑曰<lb/>
是見於夢九年衛公之為靈也乆矣坐人皆悵然太息<lb/>
有知命無求之意乃名之參寥泉為之銘曰<lb/>
在天雨露在地江湖皆我四大滋相所濡偉哉參寥彈<lb/>
指八極退守斯泉一謙四益余晚聞道夢幻是身真即<lb/>
是夢夢即是真石泉槐火九年而信夫求何伸實敝汝<lb/>
神<lb/>
<pb n="KR4d0076_WYG_096-21b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　東坡全集巻九十六<lb/>
</p>
<p>
</p>
  </div>
<div>
                <head>東坡全集巻九十七</head>
    <p>
<pb n="KR4d0076_WYG_097-1a"/>
欽定四庫全書<lb/>
　東坡全集巻九十七　　　　宋　蘓軾　撰<lb/>
　　銘二十五首<lb/>
　　　何公橋銘<hi>英州</hi>
天壤之間水居其多人之往來如鵜在河順水而行雲<lb/>
駛鳥疾維水之利千里咫尺亂流而渉過膝則止維水<lb/>
之害咫尺千里沔彼濫觴蛙跳鯈遊溢而懐山神禹所<lb/>
憂豈無一木支此大壊舞于盤渦氷坼雷解坐使此邦<lb/>
<pb n="KR4d0076_WYG_097-1b"/>
畫為兩州雞犬相聞秦越莫救允毅何公甚勇于仁始<lb/>
作石梁其艱其勤將作復止更此百難公心如石匪鐵<lb/>
則堅公以身先民以悦使老壯負石如負其子䟽為玉<lb/>
虹隱為金堤直欄横檻百賈所棲我來與公同載而出<lb/>
讙呼闐道抱其馬足我歎而言視此滔滔未見剛者孰<lb/>
為此橋願公千歳與橋壽考持節復來以慰父老如朱<lb/>
仲卿食於桐鄉我作銘詩子孫不忘<lb/>
　　　九成臺銘<lb/>
<pb n="KR4d0076_WYG_097-2a"/>
韶陽太守狄咸新作九成臺玉局散吏蘇軾為之銘曰<lb/>
自秦并天下滅禮樂韶之不作葢千三百一十有三年<lb/>
其器存其人亡則韶既巳隱矣而况於人器兩亡而不<lb/>
傳雖然韶則亡矣而有不亡者存葢常與日月寒暑晦<lb/>
明風雨竝行於天地之間世無南郭子綦則耳未嘗聞<lb/>
地籟也而况得聞其天使耳聞天籟則凡有形有聲者<lb/>
皆吾羽旄干戚管磬匏絃嘗試與子登夫韶石之上舜<lb/>
峰之下望蒼梧之𦕈莽九疑之聯緜覽觀江山之吐吞<lb/>
<pb n="KR4d0076_WYG_097-2b"/>
草木之俯仰鳥獸之鳴號衆竅之呼吸往來唱和非有<lb/>
度數而均節自成者非韶之大全乎上方立極以安天<lb/>
下人和而氣應氣應而樂作則夫所謂簫韶九成來鳳<lb/>
鳥而舞百獸者既巳粲然畢陳于前矣建中靖國元年<lb/>
正月一日<lb/>
　　　逺遊庵銘<hi>并叙</hi>
呉復古子野吾不知其何人也徒見其出入人間若有<lb/>
求者而不見其所求不喜不憂不剛不柔不惰不修吾<lb/>
<pb n="KR4d0076_WYG_097-3a"/>
不知其何人也昔司馬相如有言列仙之儒居山澤間<lb/>
形容甚癯意甚鄙之乃取屈原遠遊作大人賦其言宏<lb/>
妙不遣而放今子野行於四方十餘年矣而歸於南海<lb/>
之上必將俯仰百世奄忽萬里有得於屈原之遠遊者<lb/>
故以名其庵而銘之曰<lb/>
悲哉世俗之廹隘也願從子而遠遊子歸不來而吾不<lb/>
徃使罔象乎相求問道於屈原借車於相如忽焉不自<lb/>
知歴九疑而過崇丘宛兮相逢乎南海之上踞龜殻而<lb/>
<pb n="KR4d0076_WYG_097-3b"/>
食蛤梨者必子也庶㡬為我一笑而少留乎<lb/>
　　　蘇程庵銘<hi>并引</hi>
程公庵南華長老辯公為吾表弟程德孺作也吾南遷<lb/>
過之更其名曰蘓程且銘之曰<lb/>
辯作庵寳林南程取之不為貪蘓後到住者三蘇既住<lb/>
程則去一彈指三世具如我説無是處百千燈同一光<lb/>
一塵中兩道塲齊説法不相妨本無通安有礙程不去<lb/>
蘓亦在各遍滿無雑壞<lb/>
<pb n="KR4d0076_WYG_097-4a"/>
　　　谷庵銘<lb/>
孔公之堂名虛白蘓子堂後作圓屋堂雖白矣庵自黒<lb/>
知白守黒名曰谷谷庵之中空無物非獨無應亦無荅<lb/>
洞然神光照毫髪<lb/>
　　　夕庵銘<lb/>
與晝皆作霧散毛脉夜氣既歸肝膽是宅我銘夕庵惟<lb/>
以照寂八萬四千忽然而一<lb/>
　　　桄榔庵銘<hi>并叙</hi>
<pb n="KR4d0076_WYG_097-4b"/>
東坡居士謫于儋耳無地可居偃息于桄榔林中摘葉<lb/>
書銘以記其處<lb/>
九山一區帝為方輿神尻以遊孰非吾居百柱贔屭萬<lb/>
瓦披敷上棟下宇不煩兵夫海氛瘴霧吞吐吸呼蝮蛇<lb/>
魑魅出怒入娯習居堂奥雜處童奴東坡居士強安四<lb/>
隅以動寓止以實託虛放此四大還於一如東坡非名<lb/>
岷峨非廬須髮不改示現毗盧無作無止無欠無餘生<lb/>
謂之宅死謂之墟三十六年吾其捨此跨汗漫而遊鴻<lb/>
<pb n="KR4d0076_WYG_097-5a"/>
濛之都乎<lb/>
　　　三槐堂銘<hi>并叙</hi>
天可必乎賢者不必貴仁者不必壽天不可必乎仁者<lb/>
必有後二者將安取衷哉吾聞之申包胥曰人衆者勝<lb/>
天天定亦能勝人世之論天者皆不待其定而求之故<lb/>
以天為茫茫善者以怠惡者以肆盜蹠之壽孔顔之厄<lb/>
此皆天之未定者也松栢生於山林其始也困於蓬蒿<lb/>
厄於牛羊而其終也貫四時閲千歲而不改者其天定<lb/>
<pb n="KR4d0076_WYG_097-5b"/>
也善惡之報至於子孫而其定也久矣吾以所見所聞<lb/>
所傳聞考之而其可必也審矣國之將興必有世德之<lb/>
臣厚施而不食其報然後其子孫能與守文太平之主<lb/>
共天下之福故兵部侍郎晉國王公顯於漢周之際歴<lb/>
事太祖太宗文武忠孝天下望以為相而公卒以直道<lb/>
不容於時葢嘗手植三槐於庭曰吾子孫必有為三公<lb/>
者巳而其子魏國文正公相真宗皇帝於景德祥符之<lb/>
間朝廷清明天下無事之時享其福禄榮名者十有八<lb/>
<pb n="KR4d0076_WYG_097-6a"/>
年今夫寓物於人明日而取之有得有否而晉公修徳<lb/>
於身責報於天取必於數十年之後如持左劵交手相<lb/>
付吾是以知天之果可必也吾不及見魏公而見其子<lb/>
懿敏公以直諫事仁宗皇帝出入侍從將帥三十餘年<lb/>
位不滿其德天將復興王氏也歟何其子孫之多賢也<lb/>
世有以晉公比李栖筠者其雄才直氣真不相上下而<lb/>
栖筠之子吉甫其孫德裕功名富貴略與王氏等而忠<lb/>
信仁厚不及魏公父子由此觀之王氏之福葢未艾也<lb/>
<pb n="KR4d0076_WYG_097-6b"/>
懿敏公之子鞏與吾遊好德而文以世其家吾是以録<lb/>
之銘曰<lb/>
嗚呼休哉魏公之業與槐俱萌封植之勤必世乃成既<lb/>
相真宗四方砥平歸視其家槐隂滿庭吾儕小人朝不<lb/>
及夕相時射利皇䘏厥德庶幾僥倖不種而獲不有君<lb/>
子其何能國王城之東晉公所廬鬰鬰三槐惟德之符<lb/>
嗚呼休哉<lb/>
　　　山堂銘<hi>并叙</hi>
<pb n="KR4d0076_WYG_097-7a"/>
熈寧九年夏六月大雨野人來告故東武城中溝瀆圮<lb/>
壞出亂石無數取而儲之因守居之北墉為山五成列<lb/>
植松栢桃李其上且開新堂北向以遊心寓意焉其銘<lb/>
曰<lb/>
誰裒斯堅土伯所儲潦流發之神以畀予因廡為堂踐<lb/>
城為山有喬蒼蒼俯仰百年<lb/>
　　　德威堂銘<hi>并叙</hi>
元祐之初詔起太師潞公於洛命以重事公惟仁宗英<lb/>
<pb n="KR4d0076_WYG_097-7b"/>
宗神考三聖眷倚之重不敢以既老為辭杖而造朝期<lb/>
年乃求去詔曰昔西伯善飬老而太公自至魯穆公無<lb/>
人子思之側則長者去之公自為謀則善矣獨不為朝<lb/>
廷惜乎又曰唐太宗以干戈之事尚能起李靖於既老<lb/>
而穆宗文宗以燕安之際不能用裴度於未病治亂之<lb/>
效於斯可見公讀詔聳然不敢言去葢復留四年天下<lb/>
無事朝廷奠安乃力請而歸公之在朝也契丹使耶律<lb/>
永昌劉霄來聘軾奉詔館客與使者入覲望見公殿門<lb/>
<pb n="KR4d0076_WYG_097-8a"/>
外却立改容曰此潞公也耶所謂以德服人者問其年<lb/>
曰何壯也軾曰使者見其容未聞其語其綜理庶務酬<lb/>
酢事物雖精練少年有不如貫穿古今洽聞強記雖專<lb/>
門名家有不逮使者拱手曰天下異人也公既歸洛西<lb/>
羌首領有温錫沁者請於邊吏願獻良馬於公邊吏以<lb/>
聞詔聽之公心服天下至于四夷書曰德威惟畏德明<lb/>
惟明世所以守伯夷之典用臯陶之法者以其德也若<lb/>
夫非德之威雖猛而人不畏非德之明雖察而人不服<lb/>
<pb n="KR4d0076_WYG_097-8b"/>
公修德於几席之上而其威折衝於萬里之外退居於<lb/>
家而人望之如在廊廟可不謂德威乎公之子及為河<lb/>
陽守公將往臨之吏民喜甚自洛至三城歡呼之聲相<lb/>
屬及作堂以待公而請銘於軾乃榜之曰德威而銘之<lb/>
曰<lb/>
德威惟畏德明惟明惟師潞公展也大成公在洛師崧<lb/>
洛有光駕言三城河流不揚願公百年子孫千億家于<lb/>
兩河日見顔色西戎來朝秪慄公門豈惟兩河四方其<lb/>
<pb n="KR4d0076_WYG_097-9a"/>
訓之<lb/>
　　　清隱堂銘<lb/>
巳去清隱而老崇慶崇慶亦非何者為正清者其行隱<lb/>
者其言非彼非此亦非中間在清隱時念念不住今既<lb/>
情忘本無住處八萬四千刼火洞然但隨他去何處不<lb/>
然<lb/>
　　　四達齋銘<hi>并引</hi>
髙郵使君趙晦之作齋東園戸牗四達因以名之眉山<lb/>
<pb n="KR4d0076_WYG_097-9b"/>
蘓軾過而為之銘曰<lb/>
有藏於中必諜於外惟慢與謹皆盜之誨孰如此間空<lb/>
洞無物戸牗闔開廓焉四達擊去盜易使無盜難我無<lb/>
可攘以守則完趙侯無心得法赤谿四出其齋以達民<lb/>
迷<lb/>
　　　雪浪齋銘<hi>并引</hi>
予於中山後圃得黒石白脉如蜀孫位孫知㣲所畫石<lb/>
間奔流盡水之變又得白石曲陽為大盆以盛之激水<lb/>
<pb n="KR4d0076_WYG_097-10a"/>
其上名其室曰雪浪齋云<lb/>
盡水之變蜀兩孫與不傳者歸九原異哉駮石雪浪飜<lb/>
石中乃有此理存玉井芙蓉丈八盆伏流飛空潄其根<lb/>
東坡作銘豈多言四月辛酉紹聖元<lb/>
　　　思無邪齋銘<hi>并叙</hi>
東坡居士問法於子由子由報以佛語曰本覺必明無<lb/>
明明覺居士欣然有得於孔子之言曰詩三百一言以<lb/>
蔽之曰思無邪夫有思皆邪也無思則土木也吾何自<lb/>
<pb n="KR4d0076_WYG_097-10b"/>
得道其惟有思而無所思乎於是幅巾危坐終日不言<lb/>
明目直視而無所見攝心正念而無所覺於是得道乃<lb/>
名其齋曰思無邪而銘之曰<lb/>
大患縁有身無身則無病廓然自圜明鏡鏡非我鏡如<lb/>
以水洗水二水同一淨浩然天地間惟我獨也正<lb/>
　　　夢齋銘<hi>并序</hi>
至人無夢或曰髙宗武王孔子皆夢佛亦夢夢不異覺<lb/>
覺不異夢夢即是覺覺即是夢此其所以為無夢也歟<lb/>
<pb n="KR4d0076_WYG_097-11a"/>
衞玠問夢於樂廣廣對以想曰形神不接而夢此豈想<lb/>
哉對曰因也或問因之説東坡居士曰世人之心依塵<lb/>
而有未嘗獨立也塵之生滅無一念住夢覺之間塵<lb/>
塵相授數傳之後失其本矣則以為形神不接豈非因<lb/>
乎人有牧羊而寢者因羊而念馬因馬而念車因車而<lb/>
念蓋遂夢曲蓋鼓吹身為王公夫牧羊之與王公亦逺<lb/>
矣想之所因豈足怪乎居士始與芝相識於夢中旦以<lb/>
所夢求而得之今二十四年矣而五見之每見輒相視<lb/>
<pb n="KR4d0076_WYG_097-11b"/>
而笑不知是處之為何方今日之為何日我爾之為何<lb/>
人也題其所寓室曰夢齋而子由為之銘曰<lb/>
法身充滿處處皆一幻身虛妄所至非實我觀世人生<lb/>
非實中以寤為正以寐為夢忽寐所遇執寤所遭積執<lb/>
成堅如丘山髙若見法身寤寐皆非知其皆非寤寐無<lb/>
虧遨遊四方齋則不遇南北東西法身本然<lb/>
　　　廣心齋銘<lb/>
細德險㣲愛爭彼我君子廣心物無不可心不運寸中<lb/>
<pb n="KR4d0076_WYG_097-12a"/>
積𤨏𤨏得之戚戚忿欲生火沃以遠水井泉無波天下<lb/>
為量萬物一家前聖後聖惠我光華<lb/>
　　　談妙齋銘<lb/>
南華老翁端静簡潔浮雲掃盡但挂孤月吾宗伯固通<lb/>
亮英發大圭不琢天驥超絶室空無有獨設一榻空毗<lb/>
耶城奔走竭蹶二士共談必説妙法彈指千偈卒無所<lb/>
説有言皆幻無起不滅問我何為鏤氷琢雪人人造語<lb/>
一一説法孰知東坡非問非答<lb/>
<pb n="KR4d0076_WYG_097-12b"/>
　　　澹軒銘<lb/>
以船撐船船不行以鼓打鼓鼓不鳴子欲察味而辨色<lb/>
何不坐於澹軒之上出澹語以問澹叟則味自味而色<lb/>
自形吾然後知澹叟之不澹葢將盡口眼之變而起無<lb/>
窮之爭其自謂叢林之一害豈虛名也哉<lb/>
　　　擇勝亭銘<lb/>
維古潁城因潁為隍倚舟于門美哉洋洋如淮之甘如<lb/>
漢之蒼如洛之温如浚之凉可侑我客可流我觴我欲<lb/>
<pb n="KR4d0076_WYG_097-13a"/>
即之為館為堂近水而構夏潦所襄遠水而築邈焉相<lb/>
望乃作斯亭筵楹欒梁鑿枘交設合散靡常赤油仰承<lb/>
青幄四張我所欲往一夫可將與水升降除地布牀可<lb/>
使杜康洗觶而揚可使莊周觀魚而忘可使逸少祓褉<lb/>
而祥可使太白泳月而狂既薺我荼亦醪我漿既濯我<lb/>
纓亦浣我裳豈獨臨水無適不臧春朝花郊秋夕月塲<lb/>
無脛而趨無翼而翔敝又改為其費易償榜曰擇勝名<lb/>
實允當維古至人不留一方虛白為室無何為鄉神馬<lb/>
<pb n="KR4d0076_WYG_097-13b"/>
尻輿孰為輪箱流行坎止雖觸不傷居之無盜中靡所<lb/>
藏去之無戀如所宿桑豈如世人生短慮長尺宅不治<lb/>
寸田是荒錫瓦銅雀石門阿房俯仰變滅與生俱亡我<lb/>
銘斯亭以砭世盲<lb/>
　　　恵州李氏潛珍閣銘<lb/>
襲九淵之神龍沕淵潛以自珍雖無心於求世亦擇勝<lb/>
而栖神蔚鵝城之南麓擢仙李之芳根因石阜以庭宇<lb/>
跨飲江之鼇黿岌飛簷與鐵柱挿清江之奫淪眩古潭<lb/>
<pb n="KR4d0076_WYG_097-14a"/>
之百尺涵萬象於瑶琨耿月魄以終夜湛天容之方春<lb/>
信蒼蒼之非色極深遠而自然疑貝闕與珠官有玉函<lb/>
之老人予南征其萬里友魚鰕與蛭螾逝將去而反顧<lb/>
託江流以投文悼此江之獨西歎妙意之不陳逮公子<lb/>
之東歸寓此懐於一樽雖神龍之或殺終不殺之為仁<lb/>
　　　真相院釋迦舍利塔銘<hi>并叙</hi>
洞庭之南有阿育王塔分葬釋迦如來舍利嘗有作大<lb/>
施㑹出而浴之者緇素傳捧涕泣作禮有比丘竊取其<lb/>
<pb n="KR4d0076_WYG_097-14b"/>
三色如含桃大如薏苡將寘之他方為衆生福田久而<lb/>
不能以授白衣方子明元豐三年軾之弟轍謫官髙安<lb/>
子明以畀之七年軾自齊安䝉恩徙臨汝過而見之八年<lb/>
移守文登召為尚書禮部郎過濟南長清真相院僧法<lb/>
泰方為塼塔十有三層峻峙蟠固人天鬼神所共瞻仰<lb/>
而未有以葬軾黙念曰予弟所寳釋迦舍利意將止於<lb/>
此耶昔予先君文安主簿贈中大夫諱洵先夫人武昌<lb/>
太君程氏皆性仁行廉崇信三寳捐館之日追述遺意<lb/>
<pb n="KR4d0076_WYG_097-15a"/>
捨所愛作佛事雖力有所止而志則無盡自頃憂患廢<lb/>
而不舉將二十年矣復廣前事庶㡬在此泰聞踊躍明<lb/>
年來請於京師探篋中得金一兩銀六兩使歸求之衆<lb/>
人以具棺槨銘曰<lb/>
如來法身無有邊化為舍利示人天偉哉有形斯有年<lb/>
紫金光聚飛為烟惟有堅固百億千輪王阿育願力堅<lb/>
役使空界鬼與仙分置衆刹奠山川棺槨十襲閟精圜<lb/>
神光晝夜發層巔誰其取此智且權佛身普現衆目前<lb/>
<pb n="KR4d0076_WYG_097-15b"/>
昬者坐受逺近遷㝠行黒月墮坎泉分身來化㑹有縁<lb/>
流轉至此誰使然并包齊魯窮海壖懭悍柔淑㝠愚賢<lb/>
願持此福達我先生生世世離垢纒<lb/>
　　　大別方丈銘<lb/>
閉目而視目之所見㝠㝠䝉䝉掩耳而聽耳之所聞隱<lb/>
隱隆隆耳目雖廢見聞不斷以摇其中孰能開目而未<lb/>
嘗視如鑑冩容孰能傾耳而未嘗聽如穴受風不視而<lb/>
見不聼而聞根在塵空湛然虛明遍照十方地獄天宫<lb/>
<pb n="KR4d0076_WYG_097-16a"/>
蹈冒水火出入金石無往不通我觀大别三門之外大<lb/>
江方東東西萬里千溪百谷為江所同我觀大别方丈<lb/>
之内一燈常紅門閉不開光出于隙曄如長虹問何為<lb/>
然笑而不答寄之盲聾但見龎然秀眉月面純漆㸃瞳<lb/>
我作銘詩相其木魚與其鼓鐘<lb/>
　　　石塔戒衣銘<lb/>
石塔得三昧初從戒定入是故常寳護登壇受戒衣吾<lb/>
聞得道人一物不可留云何此法衣補緝成百衲諸法<lb/>
<pb n="KR4d0076_WYG_097-16b"/>
念巳逝此衣非昔衣此法非生滅衣益無壞者振此無<lb/>
塵衣洗此無垢人壞則隨他去是故終不壊<lb/>
　　　南安軍常樂院新作經藏銘<lb/>
佛以一口而説千法千佛千口則為㡬説我法不然非<lb/>
千非一如百千燈共照一室雖各徧滿不相壊雜咨爾<lb/>
學者云何覽閲自非正眼表裏洞達巳受將受則相陵<lb/>
奪惟囘屢空無所不悦是名耳順亦號莫逆以此轉經<lb/>
有轉無竭道人山居僻介楚越常樂我靜一食破衲達<lb/>
<pb n="KR4d0076_WYG_097-17a"/>
磨耶藏勤苦建設我無一錢檀波羅宻施此法水以灌<lb/>
爾睫<lb/>
　　　廣東東莞縣資福寺舍利塔銘<hi>并叙</hi>
自有生人以來人之所為見於世者何可勝道其鼓舞<lb/>
天下經緯萬世有偉於造物者矣考其所從生實出於<lb/>
一念巍乎大哉是念也物復有烈於此者乎是以古之<lb/>
真人以心為法自一身至一世界自一世界至百千萬<lb/>
億世界於屈信臂頃作百千萬億變化如佛所言皆真<lb/>
<pb n="KR4d0076_WYG_097-17b"/>
實語無可疑者至於持身厲行練精飬志或乘風而仙<lb/>
或解形而去使枯槁之餘化為金玉時出光景以作佛<lb/>
事者則多有矣其見伏去來皆有時㑹非偶然者予在<lb/>
惠州或示予以古舍利狀若覆盂圓徑五寸髙二寸重<lb/>
二斤二兩外宻而中踈其理如芭蕉舍利生其中無數<lb/>
五色具備意必真人大士之遺體葢腦之在顱中顱亡<lb/>
而腦存者予曰是當以施僧與衆共之藏私家非是其<lb/>
人難之適有東莞資福長老祖堂來恵州見而請之曰<lb/>
<pb n="KR4d0076_WYG_097-18a"/>
吾方建五百羅漢閣壯麗甲於南海舍利當栖我閣上<lb/>
則以犀帶易之有自京師至者得古玉璧試取以薦舍<lb/>
利若合符契堂喜遂并璧持去曰吾當以金銀琉璃為<lb/>
窣堵波置閣上銘曰<lb/>
真人大士何所修心精妙明含九洲此身性海一浮漚<lb/>
委蜕如遺不自收戒光定力相烝休結為寳珠散若旒<lb/>
流行四方獨此留帶犀㣲矣何足酬璧來萬里端相投<lb/>
我非予堂堂非求共作佛事知誰由瑞光一起三千秋<lb/>
<pb n="KR4d0076_WYG_097-18b"/>
永照南海通羅浮<lb/>
　<lb/>
　<lb/>
　<lb/>
　<lb/>
　<lb/>
　<lb/>
　東坡全集巻九十七<lb/>
</p>
<p>
</p>
  </div>
<div>
                <head>東坡全集巻九十八</head>
    <p>
<pb n="KR4d0076_WYG_098-1a"/>
欽定四庫全書<lb/>
　東坡全集巻九十八　　　　宋　蘓軾　撰<lb/>
　　頌一十七首<lb/>
　　　仁宗皇帝御書頌<hi>幷叙</hi>
天禧中仁宗皇帝在東宫故太傅鄧國張文懿公諱士<lb/>
遜為太子諭德帝親書十二字以賜之曰寅亮天地弼<lb/>
余一人又曰日新其德公之曾孫假承務郎臣欽臣以<lb/>
屬翰林學士臣蘇軾為之頌二篇<lb/>
<pb n="KR4d0076_WYG_098-1b"/>
其一曰天地不言付之人君明其德刑物自秋春人君<lb/>
無心屬之輔弼信其賞罰身為衡石惟天惟君與相為<lb/>
三孰能俛仰其德不慚於皇仁宗恭巳無為以天為心<lb/>
以民為師其相鄧公履信思順天下頌之以退為進壽<lb/>
考百年以没元身嗚呼休哉寅亮天地弼余一人<lb/>
其一曰聖人如天時殺時生君子如水因物賦形天不<lb/>
違仁水不失平惟一故新惟新故一一故不流新故無<lb/>
斁伊尹暨湯咸有一德周雖舊邦其命維新孰知此言<lb/>
<pb n="KR4d0076_WYG_098-2a"/>
若出一人小臣稽首敬頌遺墨嗚呼休哉日新其德<lb/>
　　　英宗皇帝御書頌<lb/>
嘉祐中太常博士周秉以文行選為諸王記室宗室之<lb/>
賢者多愛敬之時英宗皇帝龍潛藩邸嘗賜秉手書其<lb/>
家寳之臣過曲江見其孫袁州司法參軍超出以示臣<lb/>
謹稽首再拜為之頌曰<lb/>
雲漢之章融為慶雲結為甘露融而不晞結而不散以<lb/>
燾冒其子孫<lb/>
<pb n="KR4d0076_WYG_098-2b"/>
　　　東坡羮頌<hi>并引</hi>
東坡羮蓋東坡居士所煑菜羮也不用魚肉五味有自<lb/>
然之甘其法以菘若蔓菁若蘆菔若薺皆揉洗數過去<lb/>
辛苦汁先以生油少許塗釜縁及瓷盌下菜湯中入生<lb/>
米為糝及少生薑以油盌覆之不得觸觸則生油氣至<lb/>
熟不除其上置甑炊飯如常法既不可遽覆須生菜氣<lb/>
出盡乃覆之羮每沸涌遇油輒下又為盌所壓故終不<lb/>
得上不爾羮上薄飯則氣不得達而飯不熟矣飯熟羮<lb/>
<pb n="KR4d0076_WYG_098-3a"/>
亦爛可食若無菜用𤓰茄皆切破不揉洗入罨熟赤豆<lb/>
與稉米半為糝餘如煑菜法應純道人將適廬山求其<lb/>
法以遺山中好事者以頌問之<lb/>
甘苦嘗從極處囘醎酸未必是鹽梅問師此箇天真味<lb/>
根上來麽塵上來<lb/>
　　　桂酒頌<lb/>
禮曰䘮有疾飲酒食肉必有草木之滋焉薑桂之謂也<lb/>
古者非䘮食不徹薑桂楚辭曰奠桂酒兮椒漿是桂可<lb/>
<pb n="KR4d0076_WYG_098-3b"/>
以為酒也本草桂有小毒而菌桂牡桂皆無毒大畧皆<lb/>
主温中利肝肺氣殺三蟲輕身堅骨養神發色使常如<lb/>
童子療心腹冷疾為百藥先無所畏陶隱居云仙經服<lb/>
三桂以葱涕合雲母蒸為水而孫思邈亦云久服可行<lb/>
水上此輕身之效也吾讁居海上法當數飲酒以禦瘴<lb/>
而嶺南無酒禁有隱者以桂酒方授吾釀成而玉色香<lb/>
味超然非人間物也東坡先生曰酒天禄也其成壞美<lb/>
惡世以兆主人之吉凶吾得此豈非天哉故為之頌以<lb/>
<pb n="KR4d0076_WYG_098-4a"/>
遺後之有道而居夷者其法葢刻石置之羅浮鐵橋之<lb/>
下非忘世求道者莫至焉其詞曰<lb/>
中原百國東南傾流膏輸液歸南溟祝融司方發其英<lb/>
沐日浴月百寳生水娠黄金山空青丹砂晝㬠<hi>一作晨暾</hi>珠<lb/>
夜明百卉甘辛角芳馨栴檀沈水乃公卿大夫芝蘭士<lb/>
蕙蘅桂君獨立冬鮮榮無所懾畏時靡爭釀為我醪淳<lb/>
而清甘終不壊醉不酲輔安五神伐三彭肌膚渥丹身<lb/>
毛輕泠然風飛罔水行誰其傳者疑方平教我常作醉<lb/>
<pb n="KR4d0076_WYG_098-4b"/>
中醒<hi>一作教我醒醉醉時醒</hi>
　　　油水頌<lb/>
熈寧元年七月二十八日元叔設食嘉祐謁長老觀佛<lb/>
牙趙郡蘇某為之頌曰<lb/>
水在油中見火則起油水相搏水去油住湛然光明不<lb/>
知有火在火能寳内外浄故若不經火油水同定非真<lb/>
定故見火復起<lb/>
　　　豬肉頌<lb/>
<pb n="KR4d0076_WYG_098-5a"/>
浄洗鐺少著水柴頭罨煙焰不起待他自熟莫催他火<lb/>
候足時他自羙黄州好豬肉價賤如泥土貴者不肯喫<lb/>
貧者不解煑早辰起來打兩椀飽得自家君莫管<lb/>
　　　食豆粥頌<lb/>
道人親煑豆粥大衆齊念般若老夫試挑一口巳覺西<lb/>
家作馬<lb/>
　　　荅子由頌<lb/>
子由問黄檗長老疾云五藴皆非四大空身心河嶽盡<lb/>
<pb n="KR4d0076_WYG_098-5b"/>
圓融病根何處容他住日夜還將藥石攻<lb/>
不知黄檗如何荅老僧代云有病宜須著藥攻寒時火<lb/>
燭熱時風病根既是無容處藥石還同四大空六月二<lb/>
十日<lb/>
　　　禪戲頌<lb/>
巳熟之肉無復活理投在東坡無礙羮釜中有何不可<lb/>
問天下禪和子且道是肉是素喫得是喫不得是大竒<lb/>
大竒一盌羮勘破天下禪和子<lb/>
<pb n="KR4d0076_WYG_098-6a"/>
　　　荅孔子君頌<lb/>
夢中投井入半而止出入不能本非住處我今何為自<lb/>
此作苦忽然夢覺身在牀上不知向來本元無井不應<lb/>
復作出入住想道無深淺亦無逺近見物失空空未嘗<lb/>
滅物去空現亦未嘗生應當正逺作如是觀<lb/>
　　　醉僧圖頌<lb/>
人生得坐且穏坐劫劫地走覔什麽今年且屙東禪屎<lb/>
明年去拽西林磨<lb/>
<pb n="KR4d0076_WYG_098-6b"/>
　　　石恪畫維摩頌<lb/>
我觀衆工工一師人持一藥療一病風勞欲寒氣欲暖<lb/>
肺肝胃腎更相克挾方儲藥如丘山卒無一藥堪施用<lb/>
有大醫王拊掌笑謝遣衆工病隨愈問大醫王以何藥<lb/>
還是衆工所用者我觀三十二菩薩各以意談不二門<lb/>
而維摩詰黙無語三十二義一時墮我觀此義亦不墮<lb/>
維摩初不離是説譬如油蠟作燈燭不以火㸃終不明<lb/>
忽見黙然無語處三十二説皆光焰佛子若讀維摩經<lb/>
<pb n="KR4d0076_WYG_098-7a"/>
當作是念為正念我觀維摩方丈室能受九百萬菩薩<lb/>
三萬二千師子坐皆悉容受不廹迮又能分布一鉢飯<lb/>
饜飽十方無量衆斷取妙喜佛世界如持鍼鋒一棗葉<lb/>
云是菩薩不思議住大解脱神通力我觀石子一處士<lb/>
麻鞋破㡌露兩肘能使筆端出維摩神力又過維摩詰<lb/>
若云此畫無實相毗耶城中亦非實佛子若見維摩像<lb/>
應作此觀為正觀<lb/>
　　　阿彌陁佛頌<hi>并叙</hi>
<pb n="KR4d0076_WYG_098-7b"/>
錢塘圓照律師普勸道俗歸命西方極樂世界阿彌陁<lb/>
佛眉山蘇軾敬捨亡母蜀郡太君程氏遺留簪珥命工<lb/>
胡錫采畫佛像以薦父母㝠福謹再拜稽首而獻頌曰<lb/>
佛以大圓覺充滿河沙界我以顛倒想出没生死中云<lb/>
何以一念得往生浄土我造無始業本從一念生既從<lb/>
一念生還從一念滅生滅滅盡處則我與佛同如投水<lb/>
海中如風中鼓槖雖有大聖智亦不能分别願我先父<lb/>
母與一切衆生在處為西方所遇皆極樂人人無量壽<lb/>
<pb n="KR4d0076_WYG_098-8a"/>
無往亦無來<lb/>
　　　魚枕冠頌<lb/>
瑩浄魚枕冠細觀初何物形氣偶相值忽然而為魚不<lb/>
幸遭網罟剖魚而得枕方其得枕時是枕非復魚湯火<lb/>
就模範巉然冠五岳方其為冠時是冠非復枕成壞無<lb/>
窮巳究竟亦非冠假使未變壞送與無髪人簮導無所<lb/>
施是名為何物我觀此幻身巳作露電觀而况身外物<lb/>
露電亦無有佛子慈閔故願受我此冠若見冠非冠即<lb/>
<pb n="KR4d0076_WYG_098-8b"/>
知我非我五濁煩惱中清浄常歡喜<lb/>
　　　釋迦文佛頌<hi>并引</hi>
端明殿學士兼翰林侍讀學士蘇軾為亡妻同安郡君<lb/>
王氏閏之請奉議郎李公麟敬畫釋迦文佛及十大弟<lb/>
子元祐八年十一月十一日設水陸道埸供養軾拜手<lb/>
稽首而作頌曰<lb/>
我願世尊足指按地三千大千浄琉璃色其中衆生靡<lb/>
不解脱如日出時眠者皆作如雷震時蟄者皆動同證<lb/>
<pb n="KR4d0076_WYG_098-9a"/>
無上永不退轉<lb/>
　　　觀世音菩薩頌<hi>幷引</hi>
金陵崇因禪院長老宗襲自以衣鉢造觀世音像極相<lb/>
好之妙余南遷過而禱焉曰吾北歸當復過此而為之<lb/>
頌建中靖國元年五月日自海南歸至金陵乃作頌曰<lb/>
慈近乎仁悲近乎義忍近乎勇憂近乎智四者似之而<lb/>
卒非是有大圓覺平等無二無寃故仁無親故義無人<lb/>
故勇無我故智彼四雖近有作有止此四本無有取無<lb/>
<pb n="KR4d0076_WYG_098-9b"/>
匱有二長者皆樂檀施其一大富千金日費其一甚貧<lb/>
百錢而巳我説二人等無有異吁觀世音淨聖大士徧<lb/>
滿空界挈攜天地大解脱力非我敢議若其四無我亦<lb/>
如此<lb/>
　　　十八大阿羅漢頌<lb/>
蜀金水張氏畫十八大阿羅漢軾謫居儋耳得之民間<lb/>
海南荒陋不類人世此畫何自至哉久逃空谷如見師<lb/>
友乃命過躬易其装標設燈塗香果以禮之張氏以畫<lb/>
<pb n="KR4d0076_WYG_098-10a"/>
羅漢有名唐末蓋世擅其藝今成都僧敏行其𤣥孫也<lb/>
梵相竒古學術淵博蜀人皆曰此羅漢化生其家也軾<lb/>
外祖父程公少時㳺京師還遇蜀亂絶糧不能歸困卧<lb/>
旅舍有僧十六人往見之曰我公之邑人也各以錢二<lb/>
百貸之公以是得歸竟不知僧所在公曰此阿羅漢也<lb/>
歳設大供四公年九十凡設二百餘供今軾雖不親覩<lb/>
至人而困厄九死之餘鳥言卉服之間獲此竒勝豈非<lb/>
希濶之遇也哉乃各即其體像而窮其思致以為之頌<lb/>
<pb n="KR4d0076_WYG_098-10b"/>
　　　　第一尊者結跏正坐蠻奴側立有鬼使者稽<lb/>
　　　　顙于前侍者取其書通之頌曰<lb/>
月明星稀孰在孰亡煌煌東方惟有啓明咨爾上座及<lb/>
阿闍梨代佛出世惟大弟子<lb/>
　　　　第二尊者合掌趺坐蠻奴捧牘于前老人發<lb/>
　　　　之中有琉璃器貯舍利十數頌曰<lb/>
佛無滅生通塞在人牆壁瓦礫誰非法身尊者斂手不<lb/>
起于坐示有敬耳起心則那<lb/>
<pb n="KR4d0076_WYG_098-11a"/>
　　　　第三尊者扶烏木養和正坐下有白沐猴獻<lb/>
　　　　果侍者執盤受之頌曰<lb/>
我非標人人莫吾識是雪衣者豈具眼隻方食知獻何<lb/>
愧於猿為語栁子勿憎王孫<lb/>
　　　　第四尊者側坐屈三指荅胡人之問下有蠻<lb/>
　　　　奴捧函童子戲捕龜者頌曰<lb/>
彼問云何計數以對為三為七莫有知者雷動風行屈<lb/>
信指間汝觀明月在我指端<lb/>
<pb n="KR4d0076_WYG_098-11b"/>
　　　　第五尊者臨淵濤抱膝而坐神女出水中蠻<lb/>
　　　　奴受其書頌曰<lb/>
形與道一道無不在天宫鬼府奚往而礙婉彼竒女躍<lb/>
于濤瀧神馬凥輿攝衣從之<lb/>
　　　　第六尊者右手支頥左手拊穉師子顧視侍<lb/>
　　　　者擇𤓰而剖之頌曰<lb/>
手拊雛猊目視𤓰獻甘芳之意若達于面六塵並入心<lb/>
亦徧知即此知者為大摩尼<lb/>
<pb n="KR4d0076_WYG_098-12a"/>
　　　　第七尊者臨水側坐有龍出焉吐珠其手中<lb/>
　　　　胡人持短錫杖蠻奴捧鉢而立頌曰<lb/>
我以道眼為傳法宗爾以願力為䕶法龍道成願滿見<lb/>
佛不怍盡取玉函以畀思邈<lb/>
　　　　第八尊者並膝而坐加肘其上侍者汲水過<lb/>
　　　　前有神人涌出于地捧槃獻寳頌曰<lb/>
爾以捨來我以慈受各獲其心寳則誰有視我如爾取<lb/>
與則同我爾福德如四方空<lb/>
<pb n="KR4d0076_WYG_098-12b"/>
　　　　第九尊者食巳襆鉢持數珠誦咒而坐下有<lb/>
　　　　童子構火具茶又有埋筒注水蓮池中者頌<lb/>
　　　　曰<lb/>
飯食巳畢襆鉢而坐童子茗供吹籥發火我作佛事淵<lb/>
乎妙哉空山無人水流花開<lb/>
　　　　第十尊者執經正坐有仙人侍女焚香于前<lb/>
　　　　頌曰<lb/>
飛仙玉潔侍女雲𦕈稽首炷香敢問至道我道大同有<lb/>
<pb n="KR4d0076_WYG_098-13a"/>
覺無脩豈不長生非我所求<lb/>
　　　　第十一尊者趺坐焚香侍者拱手胡人捧函<lb/>
　　　　而立頌曰<lb/>
前聖後聖相喻以言口如布榖而意莫傳鼻觀寂如諸<lb/>
根自例孰知此香一炷千偈<lb/>
　　　　第十二尊者正坐入定枯木中其神騰出于<lb/>
　　　　上有大蟒出其下頌曰<lb/>
黙坐者形空飛者神二俱非是孰為此身佛子何為懷<lb/>
<pb n="KR4d0076_WYG_098-13b"/>
毒不巳願解此相問誰縛爾<lb/>
　　　　第十三尊者倚杖垂足側坐侍者捧函而立<lb/>
　　　　有虎過前有童子怖匿而竊窺之頌曰<lb/>
是與我同不噬其妃一念之差墮此髬髵導師悲愍為<lb/>
爾顰歎以爾猛烈復性不難<lb/>
　　　　第十四尊者持鈴杵正坐誦咒侍者整衣于<lb/>
　　　　右胡人横短錫跪坐于左有虬一角若仰訴<lb/>
　　　　者頌曰<lb/>
<pb n="KR4d0076_WYG_098-14a"/>
彼髯而虬長跪自言特角亦來身移怨存以無言音誦<lb/>
無説法風止火滅無相仇者<lb/>
　　　　第十五尊者鬚眉皆白袖手趺坐胡人拜伏<lb/>
　　　　于前蠻奴手持挂杖侍者合掌而立頌曰<lb/>
聞法最先事佛亦久耄然衆中是大長老薪水井臼老<lb/>
矣不能摧伏魔軍不戰而勝<lb/>
　　　　第十六尊者横如意趺坐下有童子發香篆<lb/>
　　　　侍者注水花盆中頌曰<lb/>
<pb n="KR4d0076_WYG_098-14b"/>
盆花浮紅篆烟繚青無問無答如意自横㸃瑟既希昭<lb/>
琴不鼔此間有曲可歌可舞<lb/>
　　　　第十七尊者臨水側坐仰觀飛鶴其一既下<lb/>
　　　　集矣侍者以手拊之有童子提竹籃取果實<lb/>
　　　　投水中頌曰<lb/>
引之浩茫與鶴皆翔藏之幽深與魚皆沉大阿羅漢入<lb/>
佛三昧俯仰之間再拊海外<lb/>
　　　　第十八尊者植拂支頥瞪目而坐下有二童<lb/>
<pb n="KR4d0076_WYG_098-15a"/>
　　　　子破石榴以獻頌曰<lb/>
植拂支頥寂然跏趺尊者所㳺物之初耶聞之於佛及<lb/>
吾子思名不用處是未發時<lb/>
　　　䟦尾<lb/>
佛滅度後閻浮提衆生剛狠自用莫肯信入故諸賢聖<lb/>
皆隱不現獨以像設遺言提引未悟而峩眉五臺廬山<lb/>
天台猶出光景變異使人了然見之軾家藏十六羅漢<lb/>
像每設茶供則化為白乳或凝為雪花桃李芍藥僅可<lb/>
<pb n="KR4d0076_WYG_098-15b"/>
指名或云羅漢慈悲深重急於接物故多現神變儻其<lb/>
然乎今於海南得此十八羅漢像以授子由弟使以時<lb/>
修敬遇夫婦生日輒設供以祈年集福并以前所作頌<lb/>
寄之子由以二月二十日生其婦德陽郡夫人史氏以<lb/>
十一月十七日生是歳中元日題<lb/>
　　箴一首<lb/>
　　　東交門箴<lb/>
漢武帝為竇太主置酒宣室使謁者引納董偃東方朔<lb/>
<pb n="KR4d0076_WYG_098-16a"/>
以謂有斬罪三安得入宣室上為更置酒北宫而引偃<lb/>
從東司馬門而前更無譏焉作東交門箴<lb/>
上所好惡民實趨之風俗厚薄君實驅之道之以正民<lb/>
俗罔中唱之以淫實煩有從帝于館陶在齊文姜矧董<lb/>
外人于國亂常既不能戮反以為好予飲予燕宣室是<lb/>
傲偉彼臣朔辟㦸趨陛鬻拳是效剛而有禮改館徹饌<lb/>
北宫東門雖曰從諫東交實存維藩維戚禮法遂恣延<lb/>
及齊民惟上所使昔在季孫賞盜以邑魯遂多盜而罔<lb/>
<pb n="KR4d0076_WYG_098-16b"/>
敢詰矧茲王宫姦人是納昭示來世有慙斯闔蕢也揚<lb/>
觶杜舉得名殿檻勿輯直臣是旌人孰無過過而勿貳<lb/>
宣室東交實同名異<lb/>
　　䟽二首<lb/>
　　　請浄慈法涌禪師入都䟽<lb/>
京師禪學之盛發於本秀二公本既還山秀復入寂駙<lb/>
馬都尉張君子來聘法涌繼揚宗風東坡居士適在錢<lb/>
塘實為敦勸太丘道廣廣則難周仲舉性峻峻則少通<lb/>
<pb n="KR4d0076_WYG_098-17a"/>
法涌童子畫沙巳具佛智維摩無語猶渉二門雖吾先<lb/>
師不異是説質之孔孟葢有成言不為穿窬仁義不可<lb/>
勝用博施濟衆堯舜其猶病諸我願法涌廣大慈悲印<lb/>
宗仁得仁之侣深嚴峻峙訶未證謂證之人本自不然<lb/>
伏惟珍重<lb/>
　　　重請戒長老住石塔䟽<lb/>
大士未曾説法誰作金毛之聲衆生各自開堂何關石<lb/>
塔之事去無作相住亦隨緣長老戒公開不二門施無<lb/>
<pb n="KR4d0076_WYG_098-17b"/>
盡藏念西湖之久别本是偶然為東坡而少留無不可<lb/>
者一時作禮重聽白椎渡口船回依舊雲山之色秋來<lb/>
雨過一新鐘鼓之音<lb/>
　　青詞七首<lb/>
　　　鳳翔醮土火星青詞<lb/>
嗚呼天之保佑下民罔不至所資以生罔不蕃育民既<lb/>
不知德天亦維不勌乃朝夕戕取以厚厥躬天既不我<lb/>
咎乃不恭畏于神祗不脩勅厥心驕淫矜夸以干上帝<lb/>
<pb n="KR4d0076_WYG_098-18a"/>
威命帝用不赦丕降罪疾于下則惟雨暘常以訖我黍<lb/>
稷禾菽麻麥我民用蕩析隕越天亦終哀矜其忍翦棄<lb/>
其命罔孑遺今秦民既不獲于秋乃十旬弗雨曰其尚<lb/>
克有夏走于山川鬼神亦罔不至既不獲乃曰維熒惑<lb/>
鎮星次于井秦民其亦應受多罪茲用即于齋宫為壇<lb/>
位以與百姓請命嗚呼其庶幾哀之俾克有夏亦克蓺<lb/>
厥秋民今其栗栗朝不謀<hi>一作能</hi>夕<lb/>
　　　徐州祈雨青詞<lb/>
<pb n="KR4d0076_WYG_098-18b"/>
河失故道遺患及於東方徐居下流受害甲於他郡田<lb/>
廬漂蕩父子流離飢寒頓仆於溝坑盜賊充盈於犴獄<lb/>
人窮計廹理極詞危望二麥之一登救饑民於垂死而<lb/>
天未悔禍歳仍大荒水未落而旱巳成冬無雪而春不<lb/>
雨烟塵蓬勃草木焦枯今者麥巳過期穫不償種禾未<lb/>
入土憂及明年臣等恭循舊章並走羣望意水旱之有<lb/>
數非鬼神之得專是用稽首告哀籲天請命若其賦政<lb/>
多僻以謫見于隂陽事神不恭以獲戾于上下臣實有<lb/>
<pb n="KR4d0076_WYG_098-19a"/>
罪罰其敢辭小民無知大命近止願下雷霆之詔分勑<lb/>
山川之神朝隮寸雲暮洽千里使歳中熟則民猶小康<lb/>
　　　諸宫觀等處祈雨青詞<lb/>
饑饉之患民流者期年吁嗟之求詞窮於是日仰惟至<lb/>
道之助推廣上天之仁召呼羣龍時賜霈澤罔以不德<lb/>
而廢其言<lb/>
　　　醮北嶽青詞<lb/>
少年出仕本有志於救人晚節倦逰了無心於交物惷<lb/>
<pb n="KR4d0076_WYG_098-19b"/>
㝠多罪憂患再罹飄然流行靡所歸宿仰止髙真之馭<lb/>
降於喬嶽之陽稽首投誠齋心悔過庶一念之清浄洗<lb/>
千刼之塵勞妙用無方先解纒身之網靈光所燭幸逢<lb/>
出世之師誓此餘生永依至道<lb/>
　　　醮上帝青詞三首<lb/>
臣聞報應如響天無妄降之災恐懼自修人有可延之<lb/>
壽敢傾㣲懇仰凟大鈞臣兩遇禍災皆由滿溢早竊人<lb/>
間之美仕多收天下之虛名濫取三科叨臨八郡少年<lb/>
<pb n="KR4d0076_WYG_098-20a"/>
多欲沉湎以自殘𥚹性不容剛愎而好勝積為咎厲遘<lb/>
此艱屯臣今稽首投誠洗心歸命誓除驕慢永斷貪嗔<lb/>
幸不死於嶺南得退歸於林下少駐桑榆之暮景庶幾<lb/>
松栢之後凋<lb/>
　　　又<hi>代子駿</hi>
切以洪覆至神固不期於報謝羣生多故實有賴於祈<lb/>
禳切輸悃愊之私仰凟髙明之聼伏念某遭逢盛際䝉<lb/>
被餘恩賦形宇宙之中殆将四紀竊禄江淮之上幾及<lb/>
<pb n="KR4d0076_WYG_098-20b"/>
二年身雖曲盡於勤勞事豈舉無於過誤慮愆尤之浸<lb/>
廣恐譴責之隂加粤自先朝當聿修於醮事及茲歳暮<lb/>
輒謹按於科文祗建壇場肅陳香火伏願上真保佑列<lb/>
聖扶持宦路亨通無謗傷之横至私門安燕絶災釁之<lb/>
潜生福逮親闈慶延子舍<lb/>
　　　又<hi>代陸和叔</hi>
伏聞妙道淵㣲非塵凡之可測圓穹杳邈有誠信之能<lb/>
通輒伸悃愊之私上凟髙明之聼切念臣叨司三局從<lb/>
<pb n="KR4d0076_WYG_098-21a"/>
事六官勤勞更歴於嵗終脩省每恭於夙夜昨於正旦<lb/>
嘗啓願心許大醮之祈禳乞靈庇之保護今逢誕日恭<lb/>
按科文集道侣於壇場頂晬容於香火仰囘聖馭曲享<lb/>
清羞伏望上帝垂慈列聖降祐延偏親之壽考茂合族<lb/>
之禧祥三考書成祈有更代之慶百神來相俾無災滯<lb/>
之虞<lb/>
　　䟽文一十四首<lb/>
　　　興龍節功德䟽文五首<lb/>
<pb n="KR4d0076_WYG_098-21b"/>
右伏以上帝垂休真人誕降乾坤合契永為慶喜之辰<lb/>
草木何知舉有欣榮之意矧惟遭遇獲侍清閒不縁梵<lb/>
釋之因曷致涓塵之効伏願皇帝陛下受天之禄如川<lb/>
方增奄有漢唐之封疆倍萬唐虞之壽考永均介福下<lb/>
及函生<lb/>
右伏以三王之樂固常與天下同四海之心莫不欲吾<lb/>
君壽以茲願力叩彼佛乘仰惟無礙之慈副我必從之<lb/>
欲伏願皇帝陛下配天而治如日之中安樂延年錫帝<lb/>
<pb n="KR4d0076_WYG_098-22a"/>
齡之無筭寅畏享福過周歴以常新下及海隅同躋壽<lb/>
域<lb/>
右伏以上帝立子將開太平之基下民歸仁自享延鴻<lb/>
之壽不假龍天之㑹曷旌臣子之心伏願皇帝陛下受<lb/>
禄無疆如川方至五兵不用同萬國之車書多士克生<lb/>
達四門之耳目永均介福普及函生<lb/>
右伏以候嘉平之臘協氣充流歌長發之祥羣心踊躍<lb/>
華夷交慶草木增榮矧惟扈從之私獲在封疆之守敢<lb/>
<pb n="KR4d0076_WYG_098-22b"/>
縁願力祗叩佛乘仰惟無礙之慈副我必從之欲伏願<lb/>
皇帝陛下配天而治如日之中安樂延年錫帝齡之無<lb/>
算寅畏享福過周厯以常新下及海隅同躋壽域<lb/>
右伏以瑞乙來翔共紀生商之兆羣龍下集適同浴佛<lb/>
之辰爰崇勝因以薦多祉伏願皇帝陛下立民之極先<lb/>
天不違福如南山之不騫壽等西方之無量集寜海宇<lb/>
永庇神天<lb/>
　　　坤成節功德䟽文七首<lb/>
<pb n="KR4d0076_WYG_098-23a"/>
右伏以功存社稷慶鍾髙宻之門澤及本枝天胙大任<lb/>
之德候西風之協應占南極之嘉祥特啓真壇仰祈睿<lb/>
算順帝之則固不待於禱求應地無疆亦難忘於祝頌<lb/>
臣無任懇禱激切之至<lb/>
右伏以慈儉之化無得而名保佑之功云何可報仰首<lb/>
雲天之望傾心草木之㣲至哉坤元德既超於載籍養<lb/>
以天下福宜冠於古今敢兾神休永為民極臣無任<lb/>
右伏以寳儉與慈地無私載履信思順天且不違眷惟<lb/>
<pb n="KR4d0076_WYG_098-23b"/>
江海之邦日蒙雨露之施民心所祝神聴必臨祈萬壽<lb/>
於無疆庶羣生之永賴臣無任<lb/>
右伏以上帝儲休遺寳龜而降聖羣方仰德執瑞玉以<lb/>
來賔恪修臣子之誠䖍奉天人之禱供精蒲塞文演貝<lb/>
多致海衆之莊嚴廣潮音之清淨勝因所集睿算日隆<lb/>
恭惟太皇太后陛下伏願大安大榮永對無窮之問時<lb/>
萬時億獨觀有道之長臣無任<lb/>
右伏以玉勝發祥金行正候合天人之寳運實華夏之<lb/>
<pb n="KR4d0076_WYG_098-24a"/>
昌辰巳格鴻休猶資善禱展祗園之淨供發秘藏之真<lb/>
乘庶假良因益崇睿算恭惟太皇太后陛下伏願威神<lb/>
有截盡龍象以瞻依壽考無疆等乾坤之久大臣無任<lb/>
右伏以神聖在御天地無可報之恩臣子何知佛老有<lb/>
歸誠之法敢縁淨供仰祝遐齡太皇太后陛下伏願日<lb/>
照月臨海涵岳峙帝簡好生之德錫壽無疆民銜既富<lb/>
之仁保邦何極臣無任<lb/>
右伏以星火西流方嵗功之平秩夕月既望昭隂德之<lb/>
<pb n="KR4d0076_WYG_098-24b"/>
致隆凡我有生歸誠兹日佛身充滿天監聰明太皇太<lb/>
后陛下伏願享德三靈齊光兩曜坐俟雲來之養受禄<lb/>
無疆屢觀甲子之周與民同樂臣無任<lb/>
　　　太皇太后本命嵗功德䟽文<lb/>
右伏以天人合契輔成繼照之明歳月襲祥允協重坤<lb/>
之象肇臨正旦寅奉德音盡海宇之無疆集緇黄而來<lb/>
㑹旁推舜孝仰叩佛乘伏願太皇太后陛下下順民心<lb/>
仰膺天保配西方之無量與南山而不傾豈獨五音六<lb/>
<pb n="KR4d0076_WYG_098-25a"/>
律之旋再臨此歳將推三統九㑹之復以卜其年永與<lb/>
函生共兹介福謹䟽<lb/>
　　　景靈宫祈福道場功德䟽文<lb/>
右伏以仁心浹物自然憂樂之同孝治格天宜爾感通<lb/>
之速庶殫精懇仰叩上真恭惟太皇太后陛下保佑聖<lb/>
神勤勞夙夜偶倦東朝之御未復太官之常爰即珠庭<lb/>
大陳妙供法音上達雖有假於雲章民志下同自不勞<lb/>
於秘祝願膺勿藥之喜永保無疆之休<lb/>
<pb n="KR4d0076_WYG_098-25b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　東坡全集巻九十八<lb/>
</p>
<p>
</p>
  </div>
<div>
                <head>東坡全集巻九十九</head>
    <p>
<pb n="KR4d0076_WYG_099-1a"/>
欽定四庫全書<lb/>
　東坡全集巻九十九　　　　　宋　蘓軾　撰<lb/>
　　祝文六十八首<lb/>
　　　禱雨磻溪祝文<lb/>
歲秋矣物之幾成者待雨而已穟者已秀待雨而實三<lb/>
日不雨則穟者不實矣莢者已孕待雨而秀五日不雨<lb/>
則莢者不秀矣野有餘土室有閒民待雨而耕且種七<lb/>
日不雨則餘土不耕閒民不種矣穟者不實莢者不秀<lb/>
<pb n="KR4d0076_WYG_099-1b"/>
餘土不耕而閒民不種則守土之臣將有不任職之誅<lb/>
而山川鬼神將乏其祀兹用不敢寧居齋戒擇日並走<lb/>
羣望而精誠不歆神不顧答吏民無所請命聞之曰虢<lb/>
有周文武之師大公其可以病告乃用大祲之禮禱而<lb/>
不祠穀梁子曰古之神人有應上公者通乎隂陽君親<lb/>
帥諸大夫道之而以請焉夫生而為上公没而為神人<lb/>
非公其誰當之詩曰維師尚父時維鷹揚涼彼武王肆<lb/>
伐大商㑹朝清明公之仁且勇計其神靈無所不能為<lb/>
<pb n="KR4d0076_WYG_099-2a"/>
也吏民既以雨望公公亦當任其責敢布腹心公實圖<lb/>
之尚饗<lb/>
　　　鳯翔太白山祈雨祝文<lb/>
維西方挺特英偉之氣結而為此山惟山之陰威潤澤<lb/>
之氣又聚而為湫潭缾罌罐勺可以雨天下而況於一<lb/>
方乎乃者自冬徂春雨雪不至西民之所恃以為生者<lb/>
麥禾而巳今旬不雨即為凶歲民食不繼盜賊且起豈<lb/>
惟守土之臣所任以為憂亦非神之所當安坐而熟視<lb/>
<pb n="KR4d0076_WYG_099-2b"/>
也聖天子在上凡所以懷柔之禮莫不備至下至於愚<lb/>
夫小民奔走畏事者亦豈有他哉凡皆以為今日也神<lb/>
其盍亦鑒之上以無負聖天子之意下以無失愚夫小<lb/>
民之望尚饗<lb/>
　　　告封太白山明應公祝文<lb/>
天作山川以鎮四方俾食于民以雨以暘惟公聰明能<lb/>
率其職民以旱告應不踰夕帝謂守臣予嘉乃功惟新<lb/>
爵號往耀其躬在唐天寶亦賜今爵時惟術士探符訪<lb/>
<pb n="KR4d0076_WYG_099-3a"/>
藥謂為公榮實為公羞中原顛覆神不顧救今皇神聖<lb/>
惟民是憂民既飽溢皇無禱求衮衣煌煌赤舄繡裳捨<lb/>
舊即新以佑我民尚饗<lb/>
　　　祈雨龍祠祝文<hi>杭州</hi>
神食于民吏食于君各思乃事食則無愧吏事農桑神<lb/>
事雨暘匪農不力雨則時嗇召呼風霆來㑹我庭一勺<lb/>
之水膚寸千里尚饗<lb/>
　　　祈雨吳山祝文<lb/>
<pb n="KR4d0076_WYG_099-3b"/>
杭之為邦山澤相半十日之雨則病水一月不雨則病<lb/>
旱故水旱之請黷神為甚今者止雨之禱未能踰月又<lb/>
以旱告矣吏以不德為愧神以不倦為德願終其賜俾<lb/>
克有秋尚饗<lb/>
　　　祈晴風伯祝文<lb/>
維神開闔隂陽鼔舞萬類行巽之權直箕之次陰淫為<lb/>
霖神能散之下土墊澇神能暵之發軫西北弭節東南<lb/>
風反雨霽神亦不慙尚饗<lb/>
<pb n="KR4d0076_WYG_099-4a"/>
　　　祈晴雨師祝文<lb/>
天以風雨寒暑付於神亦如人君之設官置吏以治刑<lb/>
政也人君未嘗不欲民之安天亦何嘗不欲歲之豐乎<lb/>
刑政之失中民惟吏之怨雨暘之不時民亦不能無望<lb/>
於神也今淫雨彌月農工告窮歲之豐凶决於朝夕而<lb/>
並走羣望莫肯顧答維天之所以畀於神神之所以食<lb/>
於民者庶其在此尚率厥職俾克有秋尚饗<lb/>
　　　祈晴吳山祝文<lb/>
<pb n="KR4d0076_WYG_099-4b"/>
歲既大熟惟神之賜害於垂成匪神之意築場為塗臥<lb/>
穟生耳農泣于野其忍安視生為楚英没為吳豪烈氣<lb/>
不泯視此海濤反雨為暘何足告勞有潔斯醴匪神孰<lb/>
號尚饗<lb/>
　　奉詔禱雨諸廟祝文<lb/>
噫嗟艱歲胡閟斯雨念我東南餔饟中土迎秋餞伏農<lb/>
不再舉有事郊廟萬方畢助漕溝絶流庭實未旅下書<lb/>
哀痛超軼堯禹矧兹守臣廢食悼懼民之禍福間不容<lb/>
<pb n="KR4d0076_WYG_099-5a"/>
縷今不愍救後訴無所天高莫謁神或可籲尚饗<lb/>
　　　禱雨社神祝文<lb/>
噫我侯社我民所恃祭于北墉答陰之義陽亢不反自<lb/>
春徂秋迄冬不雨嗣歲之憂吏民嗷嗷謹以病告錫之<lb/>
雨雪民敢無報尚饗<lb/>
　　　禱雨后土祝文<lb/>
神食于社蓋數千年更歴聖王訖莫能遷源深流逺愛<lb/>
民宜厚雨不時應亦神之疚社稷惟神我神惟人去我<lb/>
<pb n="KR4d0076_WYG_099-5b"/>
不逺宜軫我民尚饗<lb/>
　　　禱雨稷神祝文<lb/>
農民所病春夏之際舊穀告窮新穀未穟其間有麥<lb/>
如暍得涼如行千里弛擔得漿今神何心毖此雨雪敢<lb/>
求其他尚憫此麥尚饗<lb/>
　　　禱雨后稷祝文<lb/>
維神之生稼穡是力瘽身為民尚莫顧惜矧今在天與<lb/>
天同功召呼風雲孰敢不從豈惟農田井竭無水我求<lb/>
<pb n="KR4d0076_WYG_099-6a"/>
於神亦云亟矣尚饗<lb/>
　　　祭常山祝文五首密州<lb/>
洪惟上帝以斯民屬於山川羣望亦如天子以斯民屬<lb/>
於守土之臣惟吏與神其職惟通殄民廢職其咎惟均<lb/>
哀我邦人遭此凶旱流殍之餘其命如髪而飛蝗流毒<lb/>
遺種布野使其變躍飛騰則桑柘麥禾舉罹其災民其<lb/>
罔有孑遺吏將獲罪神且乏祀兹用慄慄危懼謹以四<lb/>
月初吉齋居蔬食至于閏月辛丑若時雨沾洽蝗不能<lb/>
<pb n="KR4d0076_WYG_099-6b"/>
生當與吏民躬執牲幣以答神休嗚呼我州之望不在<lb/>
神乎父老謂神求無不獲克有常德以名兹山其可不<lb/>
答以愧此名若曰歲之豐凶在天非神之所得專吏將<lb/>
亦曰民之休戚在朝廷我何知焉則誰任其責矣上帝<lb/>
與吾君愛民之心一也凡吏之可以請于朝者既不敢<lb/>
不盡則神之可以謁于帝者宜無所不為尚饗<lb/>
　　　又<lb/>
峩峩兹山望我東國為帝司雨涵濡百物自我再禱應<lb/>
<pb n="KR4d0076_WYG_099-7a"/>
不旋轂迨兹有秋歲得中熟嗟此薄禮曷稱其德陶匠<lb/>
並作新其楹桷豈以為報民茍不怍歲云徂矣麰麥未<lb/>
殖嗣歲之憂既謝且謁惠然雨我以永休烈尚饗<lb/>
　　　又<lb/>
比年以來蝗旱相屬中民以上舉無歲蓄量日計口斂<lb/>
不待熟秋田未終引領新穀如行逺道百里一宿茍無<lb/>
舍館行李夜哭有秋不雨霜露殺菽黄穈黑黍不滿囷<lb/>
簏麥田未耕狼顧相目道之云逺飢腸誰續五日不雨<lb/>
<pb n="KR4d0076_WYG_099-7b"/>
民在坑谷猗嗟我侯靈應響速帝用嘉之惟新命服<lb/>
祈而不獲厥愆在僕洗心祇載敢辭屢凟庶哀斯民朝<lb/>
夕濡足尚饗<lb/>
　　　又<lb/>
天子有命閔兹旱暵俾我守臣並走羣望惟神聰明慈<lb/>
惠求無不獲既再禱矣雖嘗一雨不及膚寸吏實不德<lb/>
不足以䝉神之休導迎善氣以致甘澤洪惟聖天子之<lb/>
意其可不答而飢羸之民將轉于溝壑其可不一救之<lb/>
<pb n="KR4d0076_WYG_099-8a"/>
瀆神之罰吏其敢辭尚饗<lb/>
　　　又<lb/>
熙寧九年七月某日詔封常山神為潤民侯十月某日<lb/>
具位蘇軾謹以清酌少牢之奠昭告于侯之廟曰嗚呼<lb/>
旱蝗之為虐也三年於兹矣東南至于江海西北被于<lb/>
河漢饑饉疾疫靡有遺矣我瞻四方大川喬嶽食于斯<lb/>
民者甚衆而受寵於吾君者可謂巍巍矣訴之而必聞<lb/>
求之而必獲思我農夫而救其災沴不為倐雲驟雨茍<lb/>
<pb n="KR4d0076_WYG_099-8b"/>
以應禱之虛名而有膏澤積潤可以及民之實效卓然<lb/>
如侯者幾希矣凡天子之爵命有德而致之則為榮無<lb/>
功而享之則為辱今侯澤此一郡而施及于四鄰其受<lb/>
五等之爵而被七命之服也可謂無愧而有光輝矣願<lb/>
侯益脩其實以充其名上以副天子之意而下以塞吏<lb/>
民之望民其奉事有進而無衰矣尚饗<lb/>
　　　謝雪祝文<hi>徐州</hi>
天不吝澤神不忘職胡為水旱吏則不德失政召災莫<lb/>
<pb n="KR4d0076_WYG_099-9a"/>
知自刻雨則號晴旱則謁雪神既不譴又滿其欲四山<lb/>
暮霰萬瓦晨白驅攘疫癘甲拆麰麥牲酒匪報維以告<lb/>
潔神食無愧吏則慚慄尚饗<lb/>
　　　祭風伯雨師祝文<lb/>
自秋不雨以至于今夏田將空秋種不入天子命我禱<lb/>
于羣望雲物既合風輒散之吏民皇皇不知所獲罪敢<lb/>
以薄奠訴于有神風若不作雨則隨至當以牲幣報神<lb/>
之賜若格絶天澤棄民乏祀上帝臨視神其不然尚饗<lb/>
<pb n="KR4d0076_WYG_099-9b"/>
　　　謁文宣王廟祝文<hi>湖州</hi>
竊惟吏治以仁義為本教化為急故以視事之三日祇<lb/>
見于先聖先師問所當先於學其所從來尚矣敢忘其<lb/>
舊尚饗<lb/>
　　　謁諸廟祝文<lb/>
軾猥以不肖來長此邦實與有神分職幽明謹以視事<lb/>
之三日祇見于廟惟神保佑斯民俾風雨時若疫癘屏<lb/>
息吏既免罪神亦不愧尚饗<lb/>
<pb n="KR4d0076_WYG_099-10a"/>
　　　謁廟祝文<hi>杭州</hi>
軾以王命來守此邦事神養民敢不祇飭莅政之始見<lb/>
于祠下安靜無事豐樂有年惟神相之使免罪戾尚饗<lb/>
　　　謁文宣王廟祝文<lb/>
軾以諸生誤䝉選擢昔自太史通守此邦今由禁林出<lb/>
使浙右莅事之始祇見儒宮聖神臨之敢忘夙學尚饗<lb/>
　　　祭英烈王祝文<lb/>
欽誦舊史仰瞻高風報楚為孝徇吳為忠忠孝之至實<lb/>
<pb n="KR4d0076_WYG_099-10b"/>
與天通開塞陰陽斡旋濤江保障斯民以食此邦嗟我<lb/>
惷愚所向奇窮豈以其誠有請輒從庚子之禱海若伏<lb/>
降完我岸閘千夫奏功牲酒薄陋報微施豐敬陳頌詩<lb/>
侑此一鍾尚饗<lb/>
　　　祈雨祝文<lb/>
杭州之為郡負山帶江水澤不留逾旬不雨農有憂色<lb/>
挽州浚河公私告病吏既無術莫知所救不敢坐視惟<lb/>
神之求庶幾閔民之窮赦吏之瀆賜以一雨敢忘其報<lb/>
<pb n="KR4d0076_WYG_099-11a"/>
尚饗<lb/>
　　　謝雨祝文<lb/>
舊穀不登陳廪已發稍失雨暘之節則懷溝壑之憂惟<lb/>
神至明有禱必應敢陳薄奠少答殊私願推無倦之仁<lb/>
以畢有年之賜尚饗<lb/>
　　　祈晴祝文<lb/>
大雪連日凝陰傷春閔惟艱食之民重此常寒之虐役<lb/>
兵墮指行旅摧輈老弱號呼吏既慚於無術陰陽舒巻<lb/>
<pb n="KR4d0076_WYG_099-11b"/>
神何惜而不為願掃重雲以昭靈貺使民奉事永歲益<lb/>
䖍尚饗<lb/>
　　　謝晴祝文<lb/>
軾以憂寄出守此邦歲之不登實任其咎政雖無術心<lb/>
則在民惟神聰明其應如響雨不暴物晴不失時喜愧<lb/>
之心吏民所共式陳菲薦少答神休尚饗<lb/>
　　　祈晴吳山廟祝文<lb/>
秋穀未登既食其陳嗣歲之虞當斂其新逮此秋暘載<lb/>
<pb n="KR4d0076_WYG_099-12a"/>
穫載舂陰雨害之穡人罔功我發庫泉以實高廩曷敇<lb/>
雨官遄止其淫既暵我場萬杵皆作待此坻京援我溝<lb/>
壑英文烈武雨霽在余稽首告病其忍弗圖尚饗<lb/>
　　　謝晴祝文<lb/>
賞罰在朝吏申明之及其有愆吏得正之雨暘在天神<lb/>
奉行之及其不時神得請之惟吏與神各率其職有求<lb/>
必獲則無虛食淫雨既止惟神之功肴酒匪報惟以告<lb/>
衷尚饗<lb/>
<pb n="KR4d0076_WYG_099-12b"/>
　　　開湖祭禱吳山水仙五龍三廟祝文<lb/>
杭之西湖如神之有目湖生茭葑如目之有翳翳乆不<lb/>
治目亦將廢河渠有膠舟之苦鱗介失解網之惠六池<lb/>
化為眢井而千頃無復豐歲矣是用因賑䘏之餘資興<lb/>
開鑿之利勢百日奏功所患者淫雨千夫在野所憂者<lb/>
疾癘庶神明之陰相與人謀而協濟魚龍前導以破堅<lb/>
菰葦解拆而迎銳復有唐之舊觀盡四山而為際澤斯<lb/>
民於無窮宜事神之益勵我將大合樂以為報豈徒用<lb/>
<pb n="KR4d0076_WYG_099-13a"/>
尊酒之薄祭也尚饗<lb/>
　　　謝吳山水仙五龍三廟祝文<lb/>
西湖堙塞積歲之患坐閲百吏熟視而歎惟愚無知妄<lb/>
謂非難禱于有神陰假其便不愆于素咸出幽贊大堤<lb/>
雲横老葑席巻歴時未幾功已過半嗣事告終來哲所<lb/>
繕神卒相之罔咈民願肴酒之報我愧不腆尚饗<lb/>
　　　潁州謁文宣王廟祝文<lb/>
軾以諸生遭遇入侍帷幄出典民社涖事之始祇見于<lb/>
<pb n="KR4d0076_WYG_099-13b"/>
學先聖先師實臨之敬行所聞敢忘其舊尚饗<lb/>
　　　謁諸廟祝文<lb/>
軾以侍臣出守承宣上意以民為本祇敬事神所以芘<lb/>
民涖事之始祇見祠下尚饗<lb/>
　　　德音到州祭諸廟祝文<lb/>
維年月日具位蘇軾謹以清酌庶羞之奠敢昭告于某<lb/>
神上清儲祥宫成敷宥四海均福于下有詔守臣凡在<lb/>
秩祀罔不祇薦維神導和却沴保民無疆以稱朝廷至<lb/>
<pb n="KR4d0076_WYG_099-14a"/>
仁之意尚饗<lb/>
　　　祈雨迎張龍公祝文<lb/>
維元祐六年歲次辛未十月丙辰朔二十五日庚辰龍<lb/>
圖閣學士左朝奉郎知潁州軍州事蘇軾謹請州學教<lb/>
授陳師道并遣承務郎迨以清酌庶羞之奠敢昭告于<lb/>
昭靈侯張公之神稽首龍公民所祇威德博而化能潛<lb/>
能飛食于潁人淮潁是依受命天子命服有輝為國庇<lb/>
民凡請莫違歲旱夏秋秋穀既微冬又不雨麥稿而腓<lb/>
<pb n="KR4d0076_WYG_099-14b"/>
閔閔農夫望歲畏饑並走羣望莫哀我欷於赫遺蛻靈<lb/>
光照幃惠肯臨我言從其妃翿舞雩詠薦其潔肥雨雪<lb/>
在天公執其機游戲俛仰千里一麾被及淮甸三輔王<lb/>
畿積潤滂流浹日不晞我率吏民鼓鐘旄旗拜送于郊<lb/>
以華其歸尚饗<lb/>
　　　送張龍公祝文<lb/>
維元祐六年歲次辛未十一月乙酉朔十日甲午龍圖<lb/>
閣學士左朝奉郎知潁州軍州事兼管内勸農使輕車<lb/>
<pb n="KR4d0076_WYG_099-15a"/>
都尉賜紫金魚袋蘇軾謹以清酌庶羞之奠敢昭告于<lb/>
昭靈侯張公之神赫赫龍公甚武且仁赴民之急如謀<lb/>
其身有不應祈惟汝不䖍我自洗濯齋居誠陳旱我之<lb/>
罪勿移於民公顧聽之如與我言玉質金相其重千鈞<lb/>
惠然肯來期者四人眷此行宮為留浹辰再雨一雪既<lb/>
洽且均何以報之榜銘皆新詔公之德千億萬年惟師<lb/>
道迨復餞公還咨爾庶邦益敬事神尚饗<lb/>
　　　立春祭土牛祝文<lb/>
<pb n="KR4d0076_WYG_099-15b"/>
三陽既應庶草將興爰出土牛以戒農事丹青設象蓋<lb/>
惟風俗之常耕穫待時必有陰陽之助仰惟靈德佑我<lb/>
穡人尚饗<lb/>
　　　謝晴祝文<lb/>
吏既不德致災病民一雨一霽輒號于神風回雪止農<lb/>
事並作神則有功吏亦知怍凍餒之蘇其賜不貲嗟我<lb/>
吏民為報之微尚饗<lb/>
　　　祈雨僧伽塔祝文<lb/>
<pb n="KR4d0076_WYG_099-16a"/>
維元祐七年歲次壬申三月甲申朔十二日乙未龍圖<lb/>
閣學士左朝奉郎新知揚州軍州事充淮南東路兵馬<lb/>
鈐轄蘇軾謹以香燭茶果之供敢昭先于大聖普照王<lb/>
之塔淮東西連歲不稔農末皆病公私並竭重以浙右<lb/>
大荒無所仰食望此夏田以日為歲大麥已秀小麥已<lb/>
孕時雨不至垂將焦枯凶豐之决近在旬日軾移守廣<lb/>
陵所部十郡民窮為盜職所當憂才短德薄救之無由<lb/>
伏願大聖普照王以解脫力行平等慈噫欠雲雷咳唾<lb/>
<pb n="KR4d0076_WYG_099-16b"/>
雨澤救焚拯溺不待崇朝敬瀝肝膽尚鑒聽之尚饗<lb/>
　　　定州謁諸廟祝文<lb/>
惟皇上帝分命羣祀降釐下土惟我元后臨遣近臣鎮<lb/>
撫一方幽明雖殊保民惟均涖事之始祇見祠下若賦<lb/>
政疵纇敢逃其罰雨暘以時疾疫不作亦竊有望于神<lb/>
尚饗<lb/>
　　　謁文宣王祝文<lb/>
軾以諸生進位于朝入叅侍從出典方面涖事之始祇<lb/>
<pb n="KR4d0076_WYG_099-17a"/>
見廟下居敬行簡以臨其民軾雖不敏請事斯語尚饗<lb/>
　　　北嶽祈雨祝文<lb/>
維元祐九年歲次甲戌四月壬寅朔十六日丁巳端明<lb/>
殿學士兼翰林侍讀學士左朝奉郎定州路安撫使兼<lb/>
馬步軍都總管知定州軍州及管内勸農使輕車都尉<lb/>
賜紫金魚袋蘇軾敢以制幣茶果清酌之奠敢昭告于<lb/>
北嶽安天元聖帝都城以北燕薊之南既徂歲而不登<lb/>
又歴時而未雨公私並竭農末皆傷麥將槁而禾未生<lb/>
<pb n="KR4d0076_WYG_099-17b"/>
民既流而盜不止豐凶之决近在浹辰溝壑之憂上貽<lb/>
當宁仰止喬嶽食于朔方巻舒雲霓呼吸雨霽若其安<lb/>
視小民之急何以仰符上帝之仁軾以短才謬膺重寄<lb/>
儻有罪以致旱寧降罰于微躬今者得請于朝齋居<lb/>
以禱旦夕是望吁夏而求雨我夏田兼致西成之富實<lb/>
兹邊廩少寛北顧之憂拜賜以時敢忘其報尚饗<lb/>
　　　立春祭土牛祝文<lb/>
敢昭告于勾芒之神木鐸傳音官師相儆土牛示候稼<lb/>
<pb n="KR4d0076_WYG_099-18a"/>
穡將興敢徼福于有神庶保民於卒歲無作水旱以登<lb/>
麥禾尚饗<lb/>
　　　春祈北嶽祝文<lb/>
西起太行東屬碣石南至于河皆神所食吏謹刑政<lb/>
農畢其力風雨時若則神之職方此東作敬薦其潔<lb/>
錫之豐歲以昭靈德尚饗<lb/>
　　　春祈諸廟祝文<lb/>
天既佑民必期于無害農惟望歲敢請于有神願疾沴<lb/>
<pb n="KR4d0076_WYG_099-18b"/>
之不興庶風雨之時若敢忘舊典以報豐年尚饗<lb/>
　　　祈雨諸廟祝文<lb/>
某神之靈去歲之秋民苦饑饉望此一麥以日為歲不<lb/>
雨彌月敢以病告與其救之於已竭不若起之於未枯<lb/>
敢冀有神時賜甘澤豐登之報我其敢忘尚饗<lb/>
　　　定州辭諸廟祝文<lb/>
軾得罪于朝將適嶺表雖以謫去敢不告行區區之心<lb/>
神所鑒聽尚饗<lb/>
<pb n="KR4d0076_WYG_099-19a"/>
　　告文宣王祝文<lb/>
嗟嗟元王三代之英言不鉤用於一君而為無窮之遺<lb/>
教身不寵利於一時而有不朽之餘榮嗟嗟元王以道<lb/>
而鳴肆筆成書吐辭為經炳然不渝言若丹青乆而愈<lb/>
盈聲非雷霆瞽者可以使剔目以核視瞶者可以使抉<lb/>
耳以犇驚奈何轍環天下卒老于行載空言於典籍示<lb/>
後世之儀刑囘狂瀾於既倒支大厦於將傾揭日月之昭<lb/>
昭破陰氛之㝠㝠嗟乎一氣之委和與萬物之至精或<lb/>
<pb n="KR4d0076_WYG_099-19b"/>
為淮夷之蠙珠或為雲漢之華星雖光輝之成彩未離<lb/>
乎散聚以流形豈若王之道德愈乆而彌明曄曄而華<lb/>
涵涵而停融而在天者為雲漢之文章結而在地者為<lb/>
山嶽之元靈詭然如龍翔鳯躍純乎玉振而金聲嗟嗟<lb/>
元王德博難名某奉王命俯臨邊城畝有滯穗境無交<lb/>
兵鳴玉載道紛袍在庭有踐籩豆有豐粢盛敢用昭薦<lb/>
饗于克誠尚饗<lb/>
　　　告顔子祝文<lb/>
<pb n="KR4d0076_WYG_099-20a"/>
志不行于時而能驅世以歸仁澤不加于民而能顯道<lb/>
以終身德無窮通古難其人惟公能之絶世離倫富貴<lb/>
不義視之如雲飲止一瓢不憂其貧受教孔子門人益<lb/>
親血食萬世配享惟神敢不昭薦公乎有聞<lb/>
　　　告五嶽祝文<lb/>
相天以育物者五方之帝也配地以作鎮者五嶽之神<lb/>
也天為真君帝為真宰五嶽者三公之象也某叨受朝<lb/>
寄出守藩土神不虐罰民有豐歲敢用告誠以謝靈貺<lb/>
<pb n="KR4d0076_WYG_099-20b"/>
　　　秋賽祝文二首<lb/>
惟神聰明為民依庇宜秩典祀欽奉靈祠況農事之肈<lb/>
興賴神靈之降宥一拜䝉惠已膺風雨之時百里有嚴<lb/>
將享秋冬之報<lb/>
　　　又<lb/>
惟神光昭祀典幽贊化功享廟食以惟嚴垂介福而無<lb/>
爽屬兹豐歲爰舉舊規式陳蠲潔之儀冀報有年之慶<lb/>
　　　杭州禱觀音祈晴祝文<lb/>
<pb n="KR4d0076_WYG_099-21a"/>
三吳之災連歲不稔尚賴朝廷之澤大分倉廩之陳乃<lb/>
眷疲羸僅免流殍今者淫雨彌月秋成半空永惟嗣歲<lb/>
之憂將有流離之懼我大菩薩行平等慈覩此衆生皆<lb/>
同赤子反雨暘於指顧化豐歉於斯須雖某等不德而<lb/>
召災念斯民無辜而可憫願興慈率一拯含生<lb/>
　　　謝觀音晴祝文<lb/>
民無常心固何知於帝力天作淫雨當有感於佛慈慧<lb/>
光照臨陰沴消復拯農工於溝壑寛吏責於簡書某等<lb/>
<pb n="KR4d0076_WYG_099-21b"/>
共銜不報之恩願頌難名之德恭馳梵宇少薦微誠<lb/>
　　　祈晴祝文<lb/>
常平之政覩歲美惡操其嬴虛以馭農末秋穀未登已<lb/>
食其陳嗣歲之虞當斂其新迨兹秋暘載穫載舂陰雨<lb/>
害之穡人罔功我發庫泉以實高廩盍勅雨官遄止其<lb/>
霪既暵我場萬杵皆作待此坻京援我溝壑不顯大神<lb/>
雨霽在予匪民焉依其忍弗圖<lb/>
　　　謝晴祝文<lb/>
<pb n="KR4d0076_WYG_099-22a"/>
天作淫雨害于粢盛䝉神之休猶得中蒸薄奠匪報式<lb/>
昭厥誠<lb/>
　　　祈雨祝文<lb/>
六月不雨乃時之常或霖或霪於稼則傷稼將有秋民<lb/>
饑所望某也不德守此一方罪在守臣無俾民殃人不<lb/>
能神易雨而暘神其聽之庶乎降康<lb/>
　　　謝雨祝文<lb/>
竊以農事告成旱魃為沴寖罹焦爍之害遂稽收刈之<lb/>
<pb n="KR4d0076_WYG_099-22b"/>
勤自非降靈大庇羣俗以下膏澤之賜庶有豐盈之期<lb/>
實神助之使然豈愚誠之能致是用特臨神宇再欵睟<lb/>
容輒傾涓潔之誠仰答靈威之佑<lb/>
　　　祈雪霧猪泉祝文<lb/>
噫嘻我民何辜于天不水則旱于今二年天未悔禍百<lb/>
日不雨雪不斂塵麥不蓋土天子命我禱于山川側聞<lb/>
此山神龍之淵躬拜稽首敢丐一勺得雪盈尺牲酒是<lb/>
酢<lb/>
<pb n="KR4d0076_WYG_099-23a"/>
　　　祈雪祝文<lb/>
水旱輒求惟吏之羞有求不倦惟神之休乙夘之雪膚<lb/>
寸而已如燔輿薪救以勺水嘉肴旨酒既謝且祈願終<lb/>
其賜盈尺為期<lb/>
　　　祭勾芒神祝文<lb/>
夫帝出乎震神實輔之兹日立春農事之始將平秩於<lb/>
東作先恭授於人時乃出土牛以示早晚惟神其祐之<lb/>
春律既應農事將作爰出土牛以為耕候維爾有神實<lb/>
<pb n="KR4d0076_WYG_099-23b"/>
左右之雨暘以時螟螣不作以克有年敢忘其報<lb/>
　　　祭佛陀波利祝文<lb/>
積雪始消陰沴再作小民無辜弊于飢寒草木昆蟲悉<lb/>
罹其虐並走羣望祈而未報意雨霽有數非神得專惟<lb/>
我大士含法分無為不入塵數願以大解脫力作不可<lb/>
思議事愍此無生豁然開明盡二月晦雨雪不作大拯<lb/>
羸餓以發信根此大布施實無限量惟大士念之<lb/>
　　　祭常山神祝文<lb/>
<pb n="KR4d0076_WYG_099-24a"/>
吏實不德無以導迎順氣消復災沴惟神之求神亦閔<lb/>
其不才而嘉其勤凡有告請靡所不答乃者有謁乎神<lb/>
即退之三日時雨周洽去城百里而近蝗獨不生凡我<lb/>
吏民孰不歸德于神然而一雨之後彌月不繼百里之<lb/>
外蝝生如初豈神之能應於前不能應於後能䘏其近<lb/>
不能䘏其逺蓋吏不稱職政刑失中戾于民心以不能<lb/>
終神之賜而我州之民比歲饑殍凋殘之餘不復堪命<lb/>
若又不熟則流離之禍其莫知所止矣神之聰明其忍<lb/>
<pb n="KR4d0076_WYG_099-24b"/>
以吏不稱職之所致而不卒救之歟今夏麥垂登而秋<lb/>
穀將稿若時賜霈澤驅攘蟲災以完我西成之資歲秋<lb/>
九月當與吏民復走廟下<lb/>
　　　祭泗州塔祝文<lb/>
淮南東西連歲不稔士農皆病公私並竭重以浙右大<lb/>
荒無所仰食望此夏苗以日為歲大麥已秀小麥初孕<lb/>
時雨不至垂將焦枯豐凶之决近在旬日某移牧廣陵<lb/>
所部十郡民窮為盜吏職所憂才短德薄救之無術伏<lb/>
<pb n="KR4d0076_WYG_099-25a"/>
願大聖普照王以解脫力行平等慈噫欠風雷咳唾雨<lb/>
澤救焚拯溺不待崇朝敬瀝肝膽尚矜聽之<lb/>
某上承府檄旁採民言供奉安輿願登法座伏願江海<lb/>
貢潤龍天㑹朝布為三日之霖適副一邦之望<lb/>
　　　禱龍水祝文<lb/>
雲布多峯日有焚空之勢雨無破塊人懷暍虐之憂雖<lb/>
屢叩於明靈終未懷於通感府主舍人存心為國俯念<lb/>
輿民燃香靄以禱祈對龍湫而懇望伏願明靈敷感使<lb/>
<pb n="KR4d0076_WYG_099-25b"/>
雨澤以旁滋聖化荐臻致田疇之益濟<lb/>
　　　祈晴祝文<lb/>
均糴之法著于甲令視歲豐凶以馭重輕歲且中熟雨<lb/>
則害之如此失時公私交病神食此土民命係焉無俾<lb/>
歉荒以作神羞<lb/>
　　偈二十首<lb/>
　　　靈感觀音偈<hi>并引</hi>
或問居士佛無不在云何僧榮所常供養觀世音像獨<lb/>
<pb n="KR4d0076_WYG_099-26a"/>
稱靈感居士答言譬如靜夜天清無雲我目無病未有<lb/>
舉頭而不見月今此畫像方其畫時工適清淨又此僧<lb/>
榮方供養時秉心端嚴不入諸相無有我人衆生夀者<lb/>
則觀世音廓然自現爾時居士作此言已心開形解隨<lb/>
其所得而說偈言<lb/>
夫物芸芸各升其英為天蒼蒼為日月星無在不在容<lb/>
光則明矧我大士淵兮淨神妙湛生光即光為形亭亭<lb/>
空中靡所倚憑眷此幻身如鬼如氓生則囿物軒昂權<lb/>
<pb n="KR4d0076_WYG_099-26b"/>
衡地所不載而能空行滅則蕩空附離四生不可控摶<lb/>
矧此亭亭涕淚請救搏頰頓纓如月下照著心寒清不<lb/>
因脩為得法眼淨碎身微塵莫報聖靈<lb/>
　　　無名和尚頌觀音偈<hi>徐因饒州人</hi>
我觀諸佛及菩薩皆以六塵作佛事雖有妙智如觀音<lb/>
根性亦自聞思復佛子流蕩無始劫未空言語文字性<lb/>
譬如多財石季倫知財為害不早散手揮金寶棄溝壑<lb/>
不如施與貧病者纍纍三百五十珠持與觀音作纓絡<lb/>
<pb n="KR4d0076_WYG_099-27a"/>
　　　送夀聖聰長老偈<hi>并序</hi>
佛說作止任滅是謂四病如我所說亦是諸佛四妙法<lb/>
門我今亦作亦止亦任亦滅滅則無作作則無止止則<lb/>
無任任則無滅是四法門更相掃除火出木盡灰飛煙<lb/>
滅如佛所說不作不止不任不滅是則滅病否即任病<lb/>
如我所說亦作亦止亦任亦滅是則作病否即正病我<lb/>
與佛說既同是法亦同是病昔維摩詰黙然無語以對<lb/>
文殊而舍利佛亦復黙然以對天女此二人者有何差<lb/>
<pb n="KR4d0076_WYG_099-27b"/>
别我以是知茍非其人道不虛行時長老聰師自筠來<lb/>
黄復歸於筠東坡居士為說偈言<lb/>
珍重夀聖師聽我送行偈願閔諸有情不斷一切法人<lb/>
言眼睛上一物不可住我謂如虛空何物住不得我亦<lb/>
非然我而不然彼義然則兩皆然否則無然者<lb/>
　　　朱夀昌梁武懴贊偈<hi>并序</hi>
我觀世間諸得道者多因苦惱苦惱之極無所告訴則<lb/>
呼父母父母不聞仰而呼天天不能救則當歸命於佛<lb/>
<pb n="KR4d0076_WYG_099-28a"/>
世尊佛以大悲方便開示令知諸苦以愛為本得愛則<lb/>
喜犯愛則怒失愛則悲傷愛則懼而此愛根何所從生<lb/>
展轉觀察愛盡苦滅得安樂處諸佛亦言愛别離苦父<lb/>
母離别其苦無量於離别中生離最苦有大長者曰朱<lb/>
夀昌生及七歲而母捨去長大懷思涕泣追求刺血寫<lb/>
經禮佛懺悔四十餘年乃見其母念報佛恩欲度衆苦<lb/>
觀諸教門切近周至莫如梁武所說懺悔文既繁重旨<lb/>
亦淵秘一切衆生有不能了乃以韻語諧諸音律使一<lb/>
<pb n="KR4d0076_WYG_099-28b"/>
切人歌詠讚歎獲福無量時有居士蜀人蘇軾見聞隨<lb/>
喜而說偈曰<lb/>
長者失母常自念言母本生我我生母去有我無母不<lb/>
如無我誓以此身出生入死母若不見我亦隨盡在衆<lb/>
人中猶如狂人終日皇皇四十餘年乃見其母我初不<lb/>
記母之長短大小肥瘠云何一見便知是母母子天性<lb/>
自然㝠契如磁石鍼不謀而合我未見母不求何獲既<lb/>
見母已即無所求諸佛子等歌詠懺文既懺罪已當求<lb/>
<pb n="KR4d0076_WYG_099-29a"/>
佛道如我所說作求母觀<lb/>
　　　玉石偈<lb/>
嘻嘻呀呀三伏中草木生煙地生火遺君玉石百有八<lb/>
願君置之白石盆注以碧蘆井中泉遣君肝肺涼如水<lb/>
熱惱既除心自定當觀熱相無去來寒至折膠熱流金<lb/>
是我法身一呼吸寒人者冰熱者火冰火初不自寒熱<lb/>
一切世間我四大畢竟誰受寒熱者願以法水浸摩尼<lb/>
當觀此石如瓦礫<lb/>
<pb n="KR4d0076_WYG_099-29b"/>
　　　地獄變相偈<lb/>
我聞吳道子初作酆都變都人懼罪業兩月罷屠宰此<lb/>
畫無實相筆墨假合成譬如說食飽何從生怖汗乃知<lb/>
法界性一切惟心造若人了此言地獄自破碎<lb/>
　　　十二時中偈<lb/>
十二時中常切覺察遮箇是什麽十二月二十日自泗<lb/>
守席上回忽然夢得箇消息乃作偈曰<lb/>
百滚油鐺裏恣把心肝煠遮箇在其中不寒亦不熱似<lb/>
<pb n="KR4d0076_WYG_099-30a"/>
則是似則未是不唯遮箇不寒熱那箇也不寒熱咄甚<lb/>
呌做遮箇那箇<lb/>
　　　無相庵偈<lb/>
出庵見庵入庵見圓問此圓相何所因起非土非木亦<lb/>
非虛空求此圓相了不可得乃至無有無有亦無是中<lb/>
有相名大圓覺是佛心也是諸魔種<lb/>
　　　送海印禪師偈<lb/>
海印禪師紀公將赴峨眉往别太子少保趙公於三衢<lb/>
<pb n="KR4d0076_WYG_099-30b"/>
公以三詩贈行復枉道過某於齊安亦求一偈公以元<lb/>
臣大老功成而歸某以非才竊禄得罪而去禪師道眼<lb/>
了無分别迺知法界海惠照了萬殊大小從横不相留<lb/>
礙直從巴峽逢僧晏道到東坡别紀公當時半破峨眉<lb/>
月還在平羌江水中請以此偈附于三詩之末<lb/>
　　　南屏激水偈<lb/>
水激之高如所從來屈伸杓報盡而止止不先平於以<lb/>
觀法<lb/>
<pb n="KR4d0076_WYG_099-31a"/>
　　　觀藏真畫布袋和尚像偈<lb/>
拄杖指天布袋著地掉却數珠好一覺睡<lb/>
　　　木峰偈<lb/>
元豐七年臘月朔日東坡居士過臨淮謁普照王塔過<lb/>
襄師房觀所藏佛骨舍利捨山木一峯供養乃說偈言<lb/>
枵然無根生意永斷劫火洞然為君作炭<lb/>
　　　寒熱偈<lb/>
今歲大熱八十餘日物我同病是熱非虛方其熱時謂<lb/>
<pb n="KR4d0076_WYG_099-31b"/>
不復涼及其既涼熱復安在凡此寒熱更相顯見熱既<lb/>
無有涼從何立今我又復認此為涼後日更涼此還是<lb/>
熱畢竟寒熱為無為有如此分别皆是衆生客塵浮想<lb/>
以此為達無有是處使謂為迷則又不可如火燒木從<lb/>
木成炭從炭成灰為灰不已了無一物當以此偈更問<lb/>
子由僕在黄州戲書為江夏李樂道持去後七年復相<lb/>
見京師出此書茫然如夢中語也元祐戊辰六年三月<lb/>
三日<lb/>
<pb n="KR4d0076_WYG_099-32a"/>
　　　佛心鑑偈<lb/>
軾第三子過蓄烏銅鑑圜徑數寸光明洞澈元豐八年<lb/>
十一月二日游登州延洪禪院院僧文泰方造釋迦文<lb/>
像乃捨為佛心鑑且說偈云<lb/>
鑒中面像熱時炎無我無造無受者心花發明照十方<lb/>
還度如是常沙衆<lb/>
　　　戲答佛印偈<lb/>
百千燈作一燈光盡是恒沙妙法王是故東坡不敢惜<lb/>
<pb n="KR4d0076_WYG_099-32b"/>
借君四大作禪牀<lb/>
　　　養生偈<lb/>
閑邪存誠練氣養精一存一明一練一清清明乃極丹<lb/>
元乃生坎離乃交梨棗乃成中夜危坐服此四藥一藥<lb/>
一至到極則處幾費千息閑之廓然存之卓然養之郁<lb/>
然煉之赫然守之以一成之以乆功在一日何遲之有<lb/>
　易曰閑邪存其誠詳味此字知邪中有誠無非邪者<lb/>
　閑亦邪也至於無所閑乃見其誠者幻滅滅故非幻<lb/>
<pb n="KR4d0076_WYG_099-33a"/>
　不滅<lb/>
　　　送僧應託偈<lb/>
蘇夀明巢穀僧應託與東坡居士皆眉人也㑹于黄崗<lb/>
將之廬山作偈送之<lb/>
一般口眼兩般腸肚認取鄉人聞早歸去<lb/>
　　　王晉卿前生圖偈<lb/>
王晉卿得破墨三昩又嘗聞祖師第一義故畫邢和璞<lb/>
房次律論前生圖以寄其高趣東坡居士既作破琴詩<lb/>
<pb n="KR4d0076_WYG_099-33b"/>
記夢異矣復說偈言<lb/>
前夢後夢真是一此幻彼幻非有二正好長松水石間<lb/>
更憶前身後身事<lb/>
　　　東坡居士過龍光求大竹作肩輿得兩竿時南<lb/>
　　　　華珪首座方受請為此山長老乃留一偈院<lb/>
　　　　中須其至授之以為他時語録中第一問<lb/>
斫得龍光竹兩竿持歸嶺北萬人看竹中一滴曹溪水<lb/>
漲起西江十八灘<lb/>
<pb n="KR4d0076_WYG_099-34a"/>
　　　南華長老寵示四頌事忙只還一偈<lb/>
宿業相纒四十年常行八棒十三禪今著衲衣歸玉局<lb/>
可憐化作五通仙<lb/>
　<lb/>
　<lb/>
　<lb/>
　<lb/>
　<lb/>
<pb n="KR4d0076_WYG_099-34b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　東坡全集巻九十九<lb/>
</p>
<p>
</p>
  </div>
<div>
                <head>東坡全集巻一百</head>
    <p>
<pb n="KR4d0076_WYG_100-1a"/>
欽定四庫全書<lb/>
　東坡全集巻一百　　　　　宋　蘓軾　撰<lb/>
　　雜文一十八首<lb/>
　　　明正<hi>送于伋失官東歸</hi>
世俗之患患在悲樂不以其正非不以其正其所取以<lb/>
為正者非也請借子以明其正子之失官有為子悲如<lb/>
子之自悲者乎有如子之父兄妻子之為子悲者乎子<lb/>
之所以悲者惑於得也父兄妻子之所以悲者惑於愛<lb/>
<pb n="KR4d0076_WYG_100-1b"/>
也惟不與於已者則不惑亦不悲夫惑則悲不惑則不<lb/>
悲人宜以惑者為正歟抑將以不惑者為正歟以不惑<lb/>
者為正則不悲者正也然子亦有所樂者曰吾之所以<lb/>
為吾者豈以是哉雖失是其所以為吾者猶存則吾猶<lb/>
可樂焉已而不樂又從而悲之則亦不忍夫天下之凡<lb/>
愛我者之悲而不釋夫天下之凡惡我者之喜也夫愛<lb/>
我而悲惡我而喜是知我之粗也樂其所以為吾者存<lb/>
是自知之深也人不以自知之深為正而以知我之粗<lb/>
<pb n="KR4d0076_WYG_100-2a"/>
者為正是得為正也歟故吾願為子言其正子將終身<lb/>
樂而不悲詩云優哉游哉聊以卒歲<lb/>
　　　慎改竄<lb/>
近世人輕以意改書鄙淺之人好惡多同故從而和之<lb/>
者衆遂使古書日就訛舛深可忿疾孔子曰吾猶及史<lb/>
之闕文也自予少時見前軰皆不敢輕改書故蜀本大<lb/>
字書皆善本蜀本荘子云用志不分乃疑於神此與易<lb/>
隂疑於陽禮使人疑汝于夫子同今四方本皆作凝陶<lb/>
<pb n="KR4d0076_WYG_100-2b"/>
潛詩採菊東籬下悠然見南山採菊之次偶然見山初<lb/>
不用意而境與意㑹故可喜也今皆作望南山杜子美<lb/>
云白鷗没浩蕩萬里誰能馴葢滅沒於烟波間耳而宋<lb/>
敏求謂予云鷗不善没改作波字二詩改兩字便覺一<lb/>
篇神氣索然也<lb/>
　　　捨銅龜子文<lb/>
蘇州報恩寺重造古塔諸公皆捨所藏舍利予無舍利<lb/>
可捨獨捨盛舍利者敬為四恩三有捨之故人王頥為<lb/>
<pb n="KR4d0076_WYG_100-3a"/>
武功宰長安有脩古塔者發舊葬得之以遺予予以<lb/>
藏私印成壊者有形之所不免而以藏舍利則可以乆<lb/>
存藏私印或以速壊貴舍利而賤私印樂乆存而悲速<lb/>
壊物豈有是哉予其并捨之<lb/>
　　　日喻<lb/>
生而眇者不識日問之有目者或告之曰日之狀如銅<lb/>
槃扣槃而得其聲他日聞鐘以為日也或告之曰日之<lb/>
光如燭捫燭而得其形他日揣籥以為日也日之與鐘<lb/>
<pb n="KR4d0076_WYG_100-3b"/>
籥亦逺矣而眇者不知其異以其未嘗見而求之人也<lb/>
道之難見也甚于日而人之未逹也無以異於眇逹者<lb/>
告之雖有巧譬善導亦無以過於槃與燭也自槃而之<lb/>
鐘自燭而之籥轉而相之豈有既乎故世之言道者或<lb/>
即其所見而名之或莫之見而意之皆求道之過也然<lb/>
則道卒不可求歟蘇子曰道可致而不可求何謂致孫<lb/>
武曰善戰者致人不致於人子夏曰百工居肆以成其<lb/>
事君子學以致其道莫之求而自至斯以為致也歟南<lb/>
<pb n="KR4d0076_WYG_100-4a"/>
方多没人日與水居也七歲而能涉十歲而能浮十五<lb/>
而能没矣夫没者豈茍然哉必將有得於水之道者日<lb/>
與水居則十五而得其道生不識水則雖壯見舟而畏<lb/>
之故北方之勇者問於没人而求其所以没以其言試<lb/>
之河未有不溺者也故凡不學而務求道者北方之學<lb/>
没者也昔者以聲律取士士雜學而不志於道今者以<lb/>
經術取士士求道而不務學渤海吳君彦律有志於學<lb/>
者也方求舉於禮部作日喻以告之<lb/>
<pb n="KR4d0076_WYG_100-4b"/>
　　　問養生<lb/>
余問養生於吳子得二言焉曰和曰安何謂和曰子不<lb/>
見天地之為寒暑乎寒暑之極至於折膠流金而物不<lb/>
以為病其變者微也寒暑之變晝與日俱逝夜與月並<lb/>
馳俯仰之間屢變而人不知者微之至和之極也使此<lb/>
二極者相尋而狎至則人之死乆矣何謂安曰吾嘗自<lb/>
牢山浮海逹于淮遇大風焉舟中之人如附於桔橰而<lb/>
與之上下如蹈車輪而行反逆眩亂不可止而吾飲食<lb/>
<pb n="KR4d0076_WYG_100-5a"/>
起居如他日吾非有異術也惟莫與之争而聽其所為<lb/>
故凡病我者舉非物也食中有蛆人之見者必嘔也其<lb/>
不見而食者未嘗嘔也請察其所從生論八珍者必嚥<lb/>
言糞穢者必唾二者未嘗與我接也唾與嚥何從生哉<lb/>
果生於物乎果生於我乎知其生於我也則雖與之接<lb/>
而不變安之至也安則物之感我者輕和則我之應物<lb/>
者順外輕内順而生理備矣吳子古之静者也其觀於<lb/>
物也審矣是以私識其言而時省觀焉<lb/>
<pb n="KR4d0076_WYG_100-5b"/>
　　　怪石供<lb/>
禹貢青州有鉛松怪石觧者曰怪石石似玊者今齊安<lb/>
江上往往得美石與玉無辨多紅黄白色其文如人指<lb/>
上螺清明可愛雖巧者以意繪畫有不能及豈古所謂<lb/>
怪石者耶凡物之醜好生於相形吾未知其果安在也<lb/>
使世間石皆若此則今之凡石復為怪矣海外有形語<lb/>
之國口不能言而相喻以形其以形語也㨗於口使吾<lb/>
為之不已難乎故夫天機之動忽焉而成而人真以為<lb/>
<pb n="KR4d0076_WYG_100-6a"/>
巧也雖然自禹以來怪之矣齊安小兒浴於江時有得<lb/>
之者戲以餅餌易之既乆得二百九十有八枚大者兼<lb/>
寸小者如棗栗菱芡其一如虎豹首有口鼻眼處以為<lb/>
羣石之長又得古銅盆一枚以盛石挹水注之粲然而<lb/>
廬山歸宗佛印禪師適有使至遂以為供禪師嘗以道<lb/>
眼觀一切世間混淪空洞了無一物雖夜光尺璧與瓦<lb/>
礫等而況此石雖然願受此供灌以墨池水强為一笑<lb/>
使自今以往山僧野人欲供禪師而力不能辦衣服飲<lb/>
<pb n="KR4d0076_WYG_100-6b"/>
食卧具者皆得以淨水注石為供盖自蘇子瞻始時元<lb/>
豐五年五月黄州東坡雪堂書<lb/>
　　　後怪石供<lb/>
蘇子既以怪石供佛印佛印以其言刻諸石蘇子聞而<lb/>
笑曰是安所從來哉予以餅易諸小兒者也以可食易<lb/>
無用予既足笑矣彼又從而刻之今以餅供佛印佛印<lb/>
必不刻也石與餅何異參寥子曰然供者幻也受者亦<lb/>
幻也刻其言者亦幻也夫幻何適而不可舉手而示蘇<lb/>
<pb n="KR4d0076_WYG_100-7a"/>
子曰拱此而揖人人莫不喜㦸此而詈人人莫不怒同<lb/>
是手也而喜怒異世未有非之者也子誠知拱㦸之皆<lb/>
幻則喜雖存而根亡刻與不刻無不可者蘇子大笑曰<lb/>
子欲之耶乃亦以供之凡二百五十并二石槃云<lb/>
　　　太息送秦少章<lb/>
孔北海與曹公論盛孝章云孝章實丈夫之雄者也游<lb/>
談之士依以成聲今之少年喜謗前軰或譏評孝章孝<lb/>
章要為天下重名九牧之人所共稱歎吾讀至此未嘗<lb/>
<pb n="KR4d0076_WYG_100-7b"/>
不廢書太息也曰嗟乎英偉竒逸之士不容於世俗也<lb/>
乆矣雖然自今觀之孔北海盛孝章猶在世而向之譏<lb/>
評者與草木同腐乆矣昔吾舉進士試於禮部歐陽文<lb/>
忠公見吾文曰此我軰人也吾當避之方是時士以剽<lb/>
裂為文聚而見訕且訕公者所在成市曽未數年忽然<lb/>
若潦水之歸壑無復見一人者此豈復待後世哉今吾<lb/>
衰老廢學自視缺然而天下士不吾棄以為可以與於<lb/>
斯文者猶以文忠公之故也張文潛秦少游此兩人者<lb/>
<pb n="KR4d0076_WYG_100-8a"/>
士之超逸絶塵者也非獨吾云爾二三子亦自以為莫<lb/>
及也士駭於所未聞不能無異同故紛紛之言常及吾<lb/>
與二子吾䇿之審矣士如良金美玉市有定價豈可以<lb/>
愛憎口舌貴賤之歟少游之弟少章復從吾游不及朞<lb/>
年而論議日新若將施於用者欲歸省其親且不忍去<lb/>
嗚呼子行矣歸而求諸兄吾何加焉作太息一篇以餞<lb/>
其行使藏于家三年然後出之<lb/>
　　　藥誦<lb/>
<pb n="KR4d0076_WYG_100-8b"/>
嵇中散作幽憤詩知不免矣而卒章乃曰采嶶山阿散<lb/>
髮巖岫永嘯長吟頥性養夀者悼此志之不遂也司馬<lb/>
景王既殺中散而悔使悔於未殺之前中散得免於死<lb/>
者吾知其掃迹滅景於人世如脱兔之投林也采薇散<lb/>
髪豈其所難哉孫真人著大風惡疾論曰神仙傳有數<lb/>
十人皆因惡疾而得仙道何者割棄塵累懐潁陽之風<lb/>
所以因禍而取福也吾始得罪遷嶺表不自意全既逾<lb/>
年無後命知不死矣然舊苦痔至是大作呻呼幾百日<lb/>
<pb n="KR4d0076_WYG_100-9a"/>
地無醫藥有亦不效道士教吾去滋味絶薰血以清淨<lb/>
勝之痔有蟲館於吾後滋味薰血既以自養亦以養蟲<lb/>
自今日以往旦夕食淡麫四兩猶復念食則以胡麻伏<lb/>
苓麨足之飲食之外不啖一物主人枯槁則客自棄去<lb/>
尚恐習性易流故取中散真人之言對病為藥使人誦<lb/>
之日三曰東坡居士汝忘逾年之憂百日之苦乎使汝<lb/>
不幸而有中散之禍伯牛之疾雖欲採薇散髮豈可得<lb/>
哉今食麻麥伏苓多矣居士則歌以荅之曰事無事之<lb/>
<pb n="KR4d0076_WYG_100-9b"/>
事百事治兮味無味之味五味備兮伏苓麻麥有時而<lb/>
匱兮有則食無則已者與我無既兮嗚呼噫噫館客不<lb/>
終以是為愧兮<lb/>
　　　補龍山文<hi>并引</hi>
丙子重九客有言桓温龍山之㑹風吹孟嘉帽落温遣<lb/>
孫盛嘲之嘉作觧嘲文辭超卓四坐歎伏恨今世不見<lb/>
此文予乃戲為補之曰<lb/>
征西天府重九令節駕言龍山燕凱羣哲壺歌雅奏緩<lb/>
<pb n="KR4d0076_WYG_100-10a"/>
帶輕帢胡為中觴一笑粲發楩楠競秀榆柳獨脱驥騄<lb/>
交騖駑蹇先蹶楚狂醉亂隕帽莫覺戎服囚首枯顱茁<lb/>
髮維明將軍度量閎逹容此下士顛倒冠韈宰夫揚觶<lb/>
兕觥舉罰請歌相䑕以侑此爵<hi>右嘲</hi>
吾聞君子蹈常履素晦明風雨不改其度平生丘壑散<lb/>
髪箕踞墜車天全顛沛何懼腰適忘帶足適忘履不知<lb/>
有我帽復奚數流水莫繫浮雲暫寓飄然隨風非去非<lb/>
取我冠明月被服寳璐不纓而結不簮而附歌詩寜擇<lb/>
<pb n="KR4d0076_WYG_100-10b"/>
請歌相䑕罰此陋人俾出童羖<hi>右解嘲</hi>
　　　東坡酒經<lb/>
南方之氓以糯與粇雜以卉藥而為餅嗅之香嚼之辣<lb/>
揣之枵然而輕此餅之良者也吾始取麫而起肥之和<lb/>
之以薑液烝之使十裂繩穿而風戾之愈乆而益悍此<lb/>
麴之精者也米五斗以為率而五分之為三斗者一為<lb/>
五升者四三斗者以釀五升者以投三投而止尚有五<lb/>
升之贏也始釀以四兩之餅而每投以二兩之麴皆澤<lb/>
<pb n="KR4d0076_WYG_100-11a"/>
以少水取足以散觧而匀停也釀者必甕按而并泓之<lb/>
三日而并溢此吾酒之萌也酒之始萌也甚烈而微苦<lb/>
葢三投而後平也凡餅烈而麴和投者必屢嘗而增損<lb/>
之以舌為權衡也既溢之三日乃投九日三投通十有<lb/>
五日而後定也既定乃注以斗水凡水必熟而冷者也<lb/>
凡釀與投必寒之而後下此炎州之令也既水五日乃<lb/>
篘得二斗有半此吾酒之正也先篘半日取所謂贏者<lb/>
為粥米一而水三之揉以餅麴凡四兩二物并也投之<lb/>
<pb n="KR4d0076_WYG_100-11b"/>
糟中熟撋而再釀之五日壓得斗有半此吾酒之少勁<lb/>
者也勁正合為四斗又五日而飲則和而力嚴而不猛<lb/>
也篘絶不旋踵而粥投之少留則糟枯中風而酒病也<lb/>
釀乆者酒醇而豐速者反是故吾酒三十日而成也<lb/>
　　　罪言<lb/>
吾聞肉食之憂非藿食者所宜慮也府居之謀非巷居<lb/>
者所宜處也分之所不及義之所弗出也義之所弗出<lb/>
利之所不釋也犯義者惑維卒不自克作罪言萬夫之<lb/>
<pb n="KR4d0076_WYG_100-12a"/>
望萬夫所依匪才尚之而量包之丘山之憾一笑可散<lb/>
芥蔕之讐千河不収嗚呼寜汝容汝豈汝不可神之聽<lb/>
之終和而同乎乘人之氣决人易耳觧忮觸猜是惟艱<lb/>
哉水激則旱其傷淫夷矢激則逺行將安追嗚呼佐涉<lb/>
者湍佐鬬者呼柴不立其愚乃可以湏愛心之偏其辭<lb/>
溢妍惡心之厚其辭溢醜惟仁人之言愛惡兩捐廣大<lb/>
恬愉上通于天嗚呼善言未升貧客瞰門曷以壽我公<lb/>
侯承之天道好還莫適後先人事喜復無常倚伏前之<lb/>
<pb n="KR4d0076_WYG_100-12b"/>
所是事定而偷今之所是後當焉如嗚呼禍不在先亦<lb/>
不在人還隱其心有萬其全疾惡過義美惡易位矯枉<lb/>
過直美惡同則如食宜饇饜則為度如酌孔取劇則荒<lb/>
舞嗚呼乃隂乃陽神理所藏一弛一張人道之常<lb/>
　　　論文<lb/>
吾文如萬斛泉源不擇地皆可出在平地滔滔汩汩雖<lb/>
一日千里無難及其與石山曲折隨物賦形而不可知<lb/>
也所可知者常行于所當行常止于不可不止如是而<lb/>
<pb n="KR4d0076_WYG_100-13a"/>
己矣其他雖吾亦不能知也<lb/>
　　　記講筵<lb/>
秘書監侍講傅堯俞始召赴資善堂對邇英閣堯俞致<lb/>
謝上遣人宣召曰卿以博學參預講筵宜尊所聞以輔<lb/>
不逮堯俞講畢曲謝上復遣人宣諭卿講義淵博多所<lb/>
發揮良深嘉歎是日上讀三朝寳訓至天禧中有二人<lb/>
犯罪法當死真宗皇帝惻然憐之曰此等安知法殺之<lb/>
則不忍捨之則無以勵衆乃使人持去笞而遣之以斬<lb/>
<pb n="KR4d0076_WYG_100-13b"/>
訖奏又祀汾隂日見一羊自擲道左怪問之曰今日尚<lb/>
食殺其羔真宗慘然不樂自是不殺羊羔資政殿學士<lb/>
韓維讀畢因奏言此特真宗皇帝小善耳然推其心以<lb/>
及天下則仁不可勝用也真宗自澶淵之役却敵之後<lb/>
十九年不言兵天下富其源葢出于此昔孟子論齊王<lb/>
不忍殺觳觫之牛以為是心足以王今恩足以及禽獸<lb/>
而不及于百姓豈不能哉葢不為耳外人皆云皇帝陛<lb/>
下仁孝發于天性每行見昆蟲螻蟻違而過之且勅左<lb/>
<pb n="KR4d0076_WYG_100-14a"/>
右勿踐履此亦仁術也臣願陛不推此心以及百姓則<lb/>
天下幸甚某時為右史奏曰臣今月十五日侍邇英殿<lb/>
竊見資政殿學士韓維因讀三朝寳訓至真宗皇帝好<lb/>
生惡殺因論皇帝陛下在宫中不忍踐履螻蟻其言深<lb/>
切可以推明聖徳益增福壽臣沗備位右史謹書其事<lb/>
於册又録一本上進意望陛下采鑒無忘此心以廣好<lb/>
生之徳臣無任大願<lb/>
　　　天華宫<lb/>
<pb n="KR4d0076_WYG_100-14b"/>
天華宫在羅浮山之西蘇軾曰南漢主建有甘露羽蓋<lb/>
等亭雲華閣命中書舍人鍾有章作記初南漢主夢神<lb/>
人指羅浮山之西去延祥寺西北有兩峰相疊一洞對<lb/>
流可以為宫訪之得其地又夢金龍起於宫所遂改為<lb/>
黄龍洞此地即葛仙西庵至宋朝革命四方僭叛以次<lb/>
誅服劉氏懼焉將欲潛遁羅浮為狡兎之穴又命於增<lb/>
江水口鑿濠通山往來山洞倉卒為航舟之計開寳四<lb/>
年乃始歸命則知劉氏為寳宫於山間無事則為臨賞<lb/>
<pb n="KR4d0076_WYG_100-15a"/>
之樂警急則為逋逃之所其計窘矣<lb/>
　　　錫杖泉<lb/>
錫杖泉在羅浮寳積寺即景泰禪師卓錫之地亦謂之<lb/>
卓錫泉蘇軾曰予昔自汴入淮泛江泝漢歸蜀飲江淮<lb/>
水葢彌年既至覺井水腥澁百餘日然後安之以此知<lb/>
江之甘於井也審矣予來嶺外自揚子江始飲江水及<lb/>
至南康江益清駛水益甘則又知南江賢於北江也近<lb/>
度嶺入清逺峽水色如碧玉味亦益勝今日遊羅浮酌<lb/>
<pb n="KR4d0076_WYG_100-15b"/>
景泰禪師錫杖泉則清逺水又在下矣嶺外惟惠人喜<lb/>
鬬茶此水不虚出也<lb/>
　　　白水山<lb/>
白水山在象頭南蘇軾曰羅浮之東麓也有懸泉百仞<lb/>
山八九折折處輒為潭深者縋石四五丈不能及旁有<lb/>
巨人<graphic n="KR0932" url="https://raw.githubusercontent.com/kanripo/KR-Gaiji/master/images/KR0932.png" mimeType="image/png"/>數十謂之佛跡巖巖西故有院亦曰佛跡<lb/>
　　　縣榜<lb/>
先朝值邊庭懐服兵革寖息而又體質㳟儉在位四十<lb/>
<pb n="KR4d0076_WYG_100-16a"/>
有二年宫室苑囿無所益故民無暴賦横徭而生齒歲<lb/>
登墾田日廣至于法令則去苛慘尚寛簡守令則進賢<lb/>
良退貪殘牛酒以禮髙年粟帛以旌孝行廣惠以廪惸<lb/>
獨寛恤以省力役除身丁之筭弛鹽榷之利故能道迎<lb/>
休祥年糓登衍其裕民之徳固已浹肌膚而淪骨髓矣<lb/>
然猶慊然憂下民之疾疹無良劑以全濟於是詔太醫<lb/>
集名方曰簡要濟衆凡五巻三䇿鏤板模印以賜郡縣<lb/>
俾人得傳録用廣拯療意欲錫以康寜之福躋以仁夀<lb/>
<pb n="KR4d0076_WYG_100-16b"/>
之域己而縣與律令同藏殆逾一紀窮逺之民或莫聞<lb/>
知聖澤壅而不宣吏之罪也乃書以方版揭之通㑹不<lb/>
獨流傳民間痊疴愈疾亦欲人人知上恩也後之君子<lb/>
儻不以是為誚嵗一檢案之使無遺毁焉嘉祐七年正<lb/>
月日<lb/>
　　擬作二首<lb/>
　　　代侯公說項羽辭<hi>并叙</hi>
漢與楚戰敗於彭城太公間走見獲於楚項羽常置軍<lb/>
<pb n="KR4d0076_WYG_100-17a"/>
中以為質漢王遣辯士陸賈説項羽請之不聽後遣侯<lb/>
公羽許之遂歸太公侯公之辯過陸生矣而史闕其所<lb/>
以説羽之辭遂探其事情以補之作代侯公説項羽辭<lb/>
漢王四年遣辯士陸賈東説項王請還太公項羽弗聽<lb/>
賈還漢王不懌者累日左右計無所出侯公在軍中而<lb/>
未知名乃超進而言曰秦為無道荼毒天下戮人之父<lb/>
刑人之子如刈草菅大王奮不顧身建大義除殘賊為<lb/>
萬民請命今秦氏已誅天下且定民之父子室家皆得<lb/>
<pb n="KR4d0076_WYG_100-17b"/>
保完以相守也其慶大矣宜與太公享萬歲無窮之歡<lb/>
不幸太公拘於强讎以重大王夙夜之憂臣聞主憂臣<lb/>
辱主辱臣死大王諸臣未有輸忠出竒以還太公之屬<lb/>
車蹈義死節以折項羽之狼心者臣恐天下有以議漢<lb/>
為無人矣此臣等之罪也臣願先即辱國之誅漢王嘻<lb/>
嚱曰吾惟不孝不武而太公暴露拘辱於楚者三年矣<lb/>
吾重念天下大計未獲即死之此吾所以早夜痛心疾<lb/>
首東嚮而不忘也顧為之奈何侯公曰臣雖不敏願大<lb/>
<pb n="KR4d0076_WYG_100-18a"/>
王假臣革車一乘騎卒十人臣朝馳至楚壁而暮與太<lb/>
公驂乘而歸可乎漢王慢罵曰腐儒何言之易也夫陸<lb/>
賈天下之辯士吾前日遣之智窮辭屈抱頭䑕竄顛狽<lb/>
而歸僅以身免若何言之易也侯公曰待人以必能者<lb/>
不能則䘮氣倚事之必集者不集則挫心大王前日之<lb/>
遣賈也恃之為必能之人望之有必集之事今賈乃困<lb/>
辱而歸是大王氣䘮而心挫也宜有以深鄙臣也且大<lb/>
王一失任於陸賈乃遂懲艾以為無足使令也者是大<lb/>
<pb n="KR4d0076_WYG_100-18b"/>
王示太公之無還期待天下為無事也漢王曰吾豈忘<lb/>
親者耶顧若無足以辦此且項王隂忮不仁徒觸其鋒<lb/>
與之俱靡耳侯公曰昔趙平原君苦秦之侵欲結楚從<lb/>
也求其可與從適楚者二十人葢擇於門下也食客數<lb/>
千得十九焉其一人無得也最下客毛遂請行平原君<lb/>
不擇而與之俱卒至强楚廷叱其王而定從於立談之<lb/>
間者毛遂功也日者趙王武臣見獲於燕以其臣陳餘<lb/>
張耳之賢擇人請王往者十軰無一返者終於養卒請<lb/>
<pb n="KR4d0076_WYG_100-19a"/>
行朝炊未終乃與趙王同載而歸此大王之所知者臣<lb/>
乃今日願為大王之毛遂養卒大王何慊不辱平原餘<lb/>
耳之聽哉漢王曰善即飭車十乘騎卒百人以遣侯公<lb/>
侯公至楚晨扣軍門謁項王曰臣聞漢王之父太公為<lb/>
俘囚臣竊慶大王獲所以勝於漢者前日漢王遣使請<lb/>
之而大王不與至將烹焉臣竊弔大王似不䘏楚矣項<lb/>
王嗔目大怒叱侯公曰若自薦死乃欲為而主行説以<lb/>
僥倖也且吾親與人角而獲其父固將甘心焉今乃言<lb/>
<pb n="KR4d0076_WYG_100-19b"/>
無䘏者何也侯公曰臣以區區之身備漢之使而有謁<lb/>
於大王故大王以臣為漢游説而忘忠楚也大王試幸<lb/>
聽之使其言有可用則楚漢之大利兩君之至歡豈臣<lb/>
之私幸也使其言無可用則臣徐蹈鼎鑊以從太公之<lb/>
烹葢未晩也項王曰太公之不得歸必矣若將何言侯<lb/>
公曰夫漢王失職怏怏而西因思歸之士収豪傑之伍<lb/>
舉梁漢之師下巴蜀之粟并三秦定齊魏日引而東以<lb/>
與大王決一旦之命大王視其志固將一天下朝諸侯<lb/>
<pb n="KR4d0076_WYG_100-20a"/>
建七廟定大號為萬世基業耶抑將區區狥匹夫之節<lb/>
為曾參之孝而已者耶且連兵帶壘與楚百戰以決雌<lb/>
雄乃有天下三分之二大王軍覆將死自救不暇凡所<lb/>
以運竒決敵為大王之勍敵者在漢王與諸將了事耶<lb/>
抑太公實為之也耶雖庸人孺子固知之然則太公獨<lb/>
一亡似人耳不足為楚漢之輕重大王幸擄獲之而禍<lb/>
福實係焉視其用之何如耳得所以用而用之者强失<lb/>
所以用而用之者亡茍為失其所用未若不獲之為善<lb/>
<pb n="KR4d0076_WYG_100-20b"/>
也大王所以乆拘而不歸者固以要之誠是也且要而<lb/>
能致之則權在我要而不能致則權在人權之所在以<lb/>
戰必克則要者名也歸者實也大王茍不得志於名當<lb/>
速収效於實無為兩失而自遺其患是以臣竊為大王<lb/>
慎惜此舉也大王固嘗置之爼上而命之矣彼報之曰<lb/>
必欲烹之願分羹焉且父子相愛之情豈相逺哉方漢<lb/>
王窘於彭城二子同載推墮捐之弗顧也安知其視父<lb/>
不與子同也太公之囚楚者三年矣彼誠篤于愛父固<lb/>
<pb n="KR4d0076_WYG_100-21a"/>
將捐兵解甲膝行頓顙楚之轅門為之請一旦之命今<lb/>
勵士方力督戰方急無一日而忘與楚從事此其志在<lb/>
天下無以親為也大王今不歸之以収其實將乆留之<lb/>
以執其名故曰似不䘏楚也項王怒氣少息徐曰顧吾<lb/>
所讎者漢王爾其父何與耶且漢王親以其身投吾掌<lb/>
握者數矣我常易而釋之今乃曰東向必欲亡楚而後<lb/>
已故吾深讎之欲葅醢其父聊快於一時況與之歸耶<lb/>
侯公曰辱大王幸賜聽臣臣請言其不可者夫首建大<lb/>
<pb n="KR4d0076_WYG_100-21b"/>
義誅暴秦者惟楚世為賢明顯名於天下者惟楚天下<lb/>
豪傑樂從而争赴者惟楚披堅執鋭為士卒先所向摧<lb/>
靡莫如大王兵强將武百戰百勝莫如大王諸侯畏懼<lb/>
惟所號令莫如大王割地據國連城數十莫如大王大<lb/>
王持此數者以令天下朝諸侯建大號何待于今然而<lb/>
為之八年智窮兵敗土疆日促反為漢雌大王嘗自知<lb/>
其所以失乎項王曰吾誠每不自知如公言焉公試論<lb/>
吾所以失者侯公曰大王知夫博者事乎夫財均則氣<lb/>
<pb n="KR4d0076_WYG_100-22a"/>
均氣均則敵偶然後勝負之勢決於一時今大王求與<lb/>
漢博方布席徒手未及投地而驟以已資推遺之己而<lb/>
財索氣竭徒手而校之則大王之勝勢去矣夫仁義禮<lb/>
智所以取天下之資而制敵之具也大王乃棄資委具<lb/>
以為無所事以故漢皆獲而収執之此所以自引而東<lb/>
視大王如無也項王曰何謂棄資委具侯公曰夫秦民<lb/>
之不聊生乆矣漢王之入闗也秋毫無所犯觧秦之罟<lb/>
約法三章民大慶悦惟恐其不王秦也大王之至燔燒<lb/>
<pb n="KR4d0076_WYG_100-22b"/>
屠戮酷甚於秦秦人失望何以為仁大王始與諸侯受<lb/>
約懐王先入闗者王之漢王出萬死不顧一生之計叩<lb/>
闗決戰降俘其主以待大王而大王背約遷之南鄭何<lb/>
以為信大王以世為楚將方舉大義不立其後無以令<lb/>
天下遂共立懐王而禀聽之及天下且定乃陽尊為帝<lb/>
而放殺之何以為義以范增之忠陳平之智韓信之勇<lb/>
皆人傑争天下者視此三人為之存亡然而增死於疑<lb/>
平信去而不用何以為智是以漢王於其入闗也天下<lb/>
<pb n="KR4d0076_WYG_100-23a"/>
歸其仁其還定三秦也天下歸其信為義帝縞素也天<lb/>
下歸其義其用平信也天下歸其智此四者大王素有<lb/>
之資可畜之具惟其委棄而不用故漢皆得而収執之<lb/>
是以大王未得所以税駕也方今之勢漢王者髙資富<lb/>
室也大王者窶人也天下者市人也市人不趨窶人而<lb/>
趨髙資富室明矣然則大王今日之資恃有一太公爾<lb/>
天所以相楚也今不歸之以伸區區之信義紓旦夕之<lb/>
急臣恐漢人怒氣益奮戰士倍我是大王又以其資遺<lb/>
<pb n="KR4d0076_WYG_100-23b"/>
漢且將索然而為窮人矣此臣所以為大王寒心也夫<lb/>
制人之與見制於人克人之與見克於人豈同日而語<lb/>
哉願大王熟計之項王曰孤所以恩漢者亦至矣然去<lb/>
輒背我今其父在此猶日急鬬誠一旦歸之徒益其氣<lb/>
爾侯公曰不然臣聞懐敵者强怒敵者亡大王於漢有<lb/>
足懐而制之乃欲怒而鬬之臣意天溺大王之衷將遂<lb/>
孤楚矣大王誠惠辱一介之使䕶太公且致言漢王曰<lb/>
前日太公播越于外羇旅敝軍獲侍盥沐者三年于兹<lb/>
<pb n="KR4d0076_WYG_100-24a"/>
而君王方深督過之是以下國君臣未敢議太公之歸<lb/>
今君王勅駕迎之孤恐乆稽君王旦暮問安侍膳之歡<lb/>
敢不承令敬遣下臣衛送太公之屬車以還行宫孤亦<lb/>
願自今之日與君王捐忿與瑕繼平昔之歡君王有以<lb/>
報不榖者皇天后土實與聞之如此而漢不觧甲罷兵<lb/>
以荅大義則曲在彼矣大王因之號令士卒以趨漢王<lb/>
此秦所以獲晋惠公也今大王不辱聽臣臣無所受命<lb/>
而歸漢王固將慟哭於軍曰楚之讎我者深矣使者再<lb/>
<pb n="KR4d0076_WYG_100-24b"/>
返而太公不歸矣且號為舉大義除殘賊拯萬民終之<lb/>
有不共戴天之讎何面目以視天下今日之事有楚無<lb/>
漢有漢無楚吾將前死楚軍不返顧矣漢王持此感怒<lb/>
士心整甲而趨楚軍此伍子胥所以鞭平王之屍也項<lb/>
王曰善吾聽公姑無烹公第還語而王令罷兵吾今歸<lb/>
之矣侯公曰此又不可夫智貴乎早决勇貴乎必為早<lb/>
決者無後悔必為者無棄功王陵楚之驍將也一旦亡<lb/>
去漢大王拘執其母將以還陵也而其母慷慨對使者<lb/>
<pb n="KR4d0076_WYG_100-25a"/>
為陵陳去就之義勅陵無還遂伏劍而死故天下皆賢<lb/>
智其母而莫不哀其死也今太公幽囚鬱抑於大王之<lb/>
軍乆矣今聞使者再返而大王無意幸赦還之臣竊意<lb/>
其變生於無聊不勝恚辱之積一旦引決以蹈陵母之<lb/>
義則大王悔恐自失雖欲回漢軍之鋒不可得矣臣聞<lb/>
來而不可失者時也蹈而不可失者機也方今大王糧<lb/>
匱師老無以支漢而韓信之軍乘勝之鋒亦且至矣大<lb/>
王雖欲解而東歸不可得矣臣願大王因其時而用其<lb/>
<pb n="KR4d0076_WYG_100-25b"/>
機急歸太公與漢王約中分天下割鴻溝以西為漢以<lb/>
東為楚大王解甲登壇建號東帝以撫東方之諸侯亦<lb/>
休兵儲粟以待天下之變漢王老且厭兵尚何求哉固<lb/>
將世為西藩以事楚矣項王大悦聽其計引侯生為上<lb/>
客召太公置酒髙㑹三日而歸之太公吕后既至漢王<lb/>
大悦軍皆稱萬歲即日封侯公平國君曰此天下辯士<lb/>
所居傾國者故號平國君焉<lb/>
　　　擬孫權荅曹操書<lb/>
<pb n="KR4d0076_WYG_100-26a"/>
權白孟徳足下辱書開示禍福使之内殺子布外擒劉<lb/>
備以自効書辭勤欵若出至誠雖三尺童子亦曉然知<lb/>
利害所在矣然僕懐固陋敢略布昔田横齊之遺虜漢<lb/>
髙祖釋酈生之憾遣使海島謂横來大者王小者侯猶<lb/>
能以力自剄不肯以身辱於劉氏韓信以全齊之地束<lb/>
手於漢而不能死於牖下自古同功一體之人英雄豪<lb/>
傑之士世亂則藉以剪伐承平則理必猜疑與其受韓<lb/>
信之誅豈若死田横之節也哉僕先將軍破虜遭漢陵<lb/>
<pb n="KR4d0076_WYG_100-26b"/>
夷董卓僣亂焚燒宗廟發掘陵寢故依袁術以舉義師<lb/>
所指城邑響應天下思得董卓而食之不厭不幸此志<lb/>
未遂而無禄早世先兄伯符嗣命馳驅鋒鏑周旋江漢<lb/>
豈有他哉上以雪天子之恥下以畢先將軍之志耳不<lb/>
意袁術亦僭位號汚辱義師又聞諸君各盜名字伯符<lb/>
提偏師進無所歸退無所守故資江東為之業耳不幸<lb/>
有荆軻舞陽之變不以權不肖使統士卒以卒先臣之<lb/>
志僕受遺以來卧薪嘗膽悼日月之逾邁而歎功名之<lb/>
<pb n="KR4d0076_WYG_100-27a"/>
不立上負先臣未報之忠下沗伯符知人之明且權先<lb/>
世以徳顯於吳權若效諸君有非常之志縱不䝉顯戮<lb/>
豈不墜其家聲耶漢自桓靈以來上失其道政出多門<lb/>
宦官之亂纔息董卓之禍復興傕汜未誅袁劉割據天<lb/>
下所恃惟權與公及劉備三人耳比聞卓已鯨鯢天子<lb/>
反正僕意公當掃除餘孽同奬王室上助天子與宗廟<lb/>
社稷之靈退守藩國無失春秋朝覲之節而足下乃有<lb/>
欺孤之志威挾天子以令天下妄引厯數隂構符命昔<lb/>
<pb n="KR4d0076_WYG_100-27b"/>
笑王莽之愚今竊歎足下蹈覆車也僕與公有婚姻之<lb/>
舊加之同好相求然自聞求九錫納椒房不惟同志失<lb/>
望天下甚籍籍也劉備之兵雖少然僕觀其為人雄材<lb/>
大畧寛而有容拙於攻取巧於馭人有漢髙祖之餘風<lb/>
輔以孔明未可量也且以忠義不替曩昔僕以為今海<lb/>
内所望惟我二人耳僕之有張昭正如備之孔明左提<lb/>
右挈以就大事國中文武之事盡以委之而見教殺昭<lb/>
與備僕豈病狂也哉古諺有之輔車相依唇亡齒寒僕<lb/>
<pb n="KR4d0076_WYG_100-28a"/>
與劉備實有唇齒相須之勢足下所以不能取武昌又<lb/>
不能到成都者吳蜀皆存也今使僕取蜀是吳不得獨<lb/>
存也蜀亡呉亦隨之矣晋以垂棘屈産假道於虞以伐<lb/>
虢夫㓕虢是所以取虞虞以不知故及禍足下意何以<lb/>
異此古人有言曰白首如新傾葢如故言以身託人必<lb/>
擇所安孟徳視僕豈惜此尺寸之土者哉特以公非所<lb/>
託故也荀文若與公共起艱危一旦勸公讓九錫意便<lb/>
憾使卒憂死矧僕與公有赤壁之隙雖復盡釋前憾然<lb/>
<pb n="KR4d0076_WYG_100-28b"/>
敢必公不食斯言乎今日歸朝一匹夫耳何能為哉縱<lb/>
公不見害交鋒兩陣之間所殺過當今其父兄子弟實<lb/>
在公側怨讎多矣其能安乎季布數窘漢王及即位猶<lb/>
下三族之令矧足下記人之過忘人之功不肯忘文若<lb/>
於九錫其肯赦僕於赤壁乎孔文舉與楊徳祖海内竒<lb/>
士足下殺之如皂𨽻豈復有愛于權天下之才在公右<lb/>
者即害之矣一失江東豈容復悔耶甘言重幣幸勿復<lb/>
再<lb/>
<pb n="KR4d0076_WYG_100-29a"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4d0076_WYG_100-29b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　東坡全集巻一百<lb/>
</p>
<p>
</p>
  </div>
<div>
                <head>東坡全集巻一百一</head>
    <p>
<pb n="KR4d0076_WYG_101-1a"/>
欽定四庫全書<lb/>
　東坡全集巻一百一　　　　宋　蘓軾　撰<lb/>
　　志林五十五條<lb/>
　　　記游<lb/>
余自海康適合浦連日大雨橋梁大壊水無津涯自興<lb/>
廉村浄行院下乘小舟至官寨聞自此西皆漲水無復<lb/>
船或勸乘蜑並海即白石是日六月晦無月碇宿大海<lb/>
中天水相接星河滿天起坐四顧太息吾何數乘此險<lb/>
<pb n="KR4d0076_WYG_101-1b"/>
也己濟徐聞復厄於此乎稚子過在旁鼾睡呼不應所<lb/>
撰書易論語皆以自隨而世未有别本撫之而歎曰天<lb/>
未欲使從是也吾軰必濟已而果然七月四日合浦記<lb/>
時元符三年也<lb/>
到杭州一遊龍井謁辨才遺像仍持宻雲團為獻龍井<lb/>
孤山下有石室室前有六一泉白而甘當往一酌湖上<lb/>
壽院竹極偉其傍智果院有參寥泉及新泉皆甘冷異<lb/>
常當時往一酌仍尋參寥子妙總師之遺迹見頴沙彌<lb/>
<pb n="KR4d0076_WYG_101-2a"/>
亦當致意靈隱寺後髙峰塔一上五里上有僧不下三<lb/>
十餘年矣不知今在否亦可一往<lb/>
元豐六年十月十二日夜觧衣欲睡月色入戸欣然起<lb/>
行念無與樂者遂至承天寺尋張懐民亦未寢相與步<lb/>
於中庭庭下如積水空明水中藻荇交横葢竹栢影也<lb/>
何夜無月何處無竹但少閒人如吾兩人耳<lb/>
黄州東南三十里為沙湖亦曰螺師店予買田其間因<lb/>
往相田得疾聞麻橋人龎安甞善醫而聾遂往求療安<lb/>
<pb n="KR4d0076_WYG_101-2b"/>
常雖聾而頴悟絶人以紙畫字書不數字輒深了人意<lb/>
余戲之曰余以手為口君以眼為耳皆一時異人也疾<lb/>
愈與之同遊清泉寺寺在蘄水郭門外二里許有王逸<lb/>
少洗筆泉水極甘下臨蘭溪溪水西流余作歌云山下<lb/>
蘭芽短浸溪松間沙路浄無泥蕭蕭暮雨子規啼誰道<lb/>
人生無再少君看流水尚能西休將白髮唱黄鷄是日<lb/>
劇飲而歸<lb/>
吾昔自杭移髙宻與楊元素同舟而陳令舉張子野皆<lb/>
<pb n="KR4d0076_WYG_101-3a"/>
從余過李公擇於湖遂與劉孝叔俱至松江夜半月出<lb/>
置酒垂虹亭上子野年八十五以歌詞聞於天下作定<lb/>
風波令其略云見説賢人聚吳分試問也應傍有老人<lb/>
星坐客懽甚有醉倒者此樂未甞忘也今七年耳子野<lb/>
孝叔令舉皆為異物而松江橋亭今歳七月九日海風<lb/>
架潮平地丈餘蕩盡無復孑遺矣追思曩時真一夢耳<lb/>
元豐四年十二月十二日黄州臨臯亭夜坐書<lb/>
紹聖元年十月十二日與㓜子過遊白水佛迹院浴於<lb/>
<pb n="KR4d0076_WYG_101-3b"/>
湯池熱甚其源殆可熟物循山而東少北有懸水百仞<lb/>
山八九折處輒為潭深者磓石五丈不得其所止雪濺<lb/>
雷怒可喜可畏水厓有巨人迹數十所謂佛迹也暮歸<lb/>
倒行觀山燒火甚俯仰度數谷至江山月出擊汰中流<lb/>
掬弄珠璧到家二皷復與過飲酒食餘甘煑菜顧影頺<lb/>
然不復甚寐書以付過東坡翁<lb/>
僕初入廬山山谷竒秀平生所未見殆應接不暇遂發<lb/>
意不欲作詩已而見山中僧俗皆云蘇子瞻來矣不覺<lb/>
<pb n="KR4d0076_WYG_101-4a"/>
作一絶云芒鞵青竹杖自挂百錢遊可怪深山裏人人<lb/>
識故侯既自哂前言之謬又復作兩絶云青山若無素<lb/>
偃蹇不相親要識廬山面他年是故人又云自昔憶清<lb/>
賞初遊杳靄間如今不是夢真箇是廬山是日有以陳<lb/>
令舉廬山記見寄者且行且讀見其中云徐凝李白之<lb/>
詩不覺失笑旋入門先寺主僧求詩因作一絶云帝遣<lb/>
銀河一𣲖垂古來惟有謫仙辭飛流濺沫知多少不與<lb/>
徐□洗惡詩往來山南地十餘日以為勝絶不可勝談<lb/>
<pb n="KR4d0076_WYG_101-4b"/>
擇其尤者莫如漱玉亭三峽橋故作此二詩最後與總<lb/>
老同遊西林又作一絶云横看成嶺側成峰到處㸔山<lb/>
了不同不識廬山真面目只縁身在此山中僕廬山詩<lb/>
盡於此矣<lb/>
余嘗寓居惠州嘉祐寺縱步松風亭下足力疲乏思<lb/>
欲就林止息望亭宇尚在木末意謂是如何得到良<lb/>
乆忽曰此間有甚麽歇不得處由是如挂鈎之魚忽得<lb/>
解脫若人悟此雖兵陣相接鼓聲如雷霆進則死敵退<lb/>
<pb n="KR4d0076_WYG_101-5a"/>
則死法當甚麽時也不妨熟歇<lb/>
已卯上元余在儋耳有老書生數人來過曰良月佳夜<lb/>
先生能一出乎予欣然從之歩城西入僧舍歴小巷民<lb/>
夷雜揉屠酤紛然歸舍已三鼔矣舍中掩闗熟寢已再<lb/>
鼾矣放杖而笑孰為得失問先生何笑葢自笑也然亦<lb/>
笑韓退之釣魚無得更欲逺去不知釣者未必得大魚<lb/>
也<lb/>
僕在徐州王子立子敏皆館於官舍而蜀人張師厚來<lb/>
<pb n="KR4d0076_WYG_101-5b"/>
過二王方年少吹洞簫飲酒杏花下明年余謫黄州<lb/>
對月獨飲嘗有詩云去年花落在徐州對月酣歌美清<lb/>
夜今日黄州見花發小院閉門風露下葢憶與二王飲<lb/>
時也張師厚乆已死今年子立復為古人哀哉<lb/>
吾故人黎錞字希聲治春秋有家法歐陽文忠公喜之<lb/>
然為人質木遲緩劉貢父戲之為黎<graphic n="KR3111" url="https://raw.githubusercontent.com/kanripo/KR-Gaiji/master/images/KR3111.png" mimeType="image/png"/>子以謂指其徳<lb/>
不知果木中真有是也一日聮騎出聞市人有唱是果<lb/>
鬻之者大笑幾落馬今吾謫海南所居有此霜實纍纍<lb/>
<pb n="KR4d0076_WYG_101-6a"/>
然二君皆入鬼録坐念故友之風味豈復可見劉固不<lb/>
泯於世者黎亦能文守道不茍隨者也<lb/>
昔為鳯翔幕過長安見劉原父留吾劇飲數日酒酣謂<lb/>
吾曰昔陳季弼告陳元龍曰聞逺近之論謂明府驕而<lb/>
自矜元龍曰夫閨門雍穆有徳有行吾敬陳元方兄弟<lb/>
淵清玉潔有禮有法吾敬華子魚清修疾惡有識有義<lb/>
吾敬趙元逹博聞强記竒逸卓犖吾敬孔文舉雄姿傑<lb/>
出有王霸之略吾敬劉𤣥徳所敬如此何驕之有餘子<lb/>
<pb n="KR4d0076_WYG_101-6b"/>
瑣瑣亦安足録哉因仰天太息此亦原父之雅趣也吾<lb/>
後在黄州作詩云平生我亦輕餘子晩歲誰人念此翁<lb/>
葢記原父語也原父既没乆矣尚有貢父在每與語今<lb/>
復死矣何時復見此俊傑人乎悲夫<lb/>
　　　懐古<lb/>
昔先友史經臣彦輔謂余阮籍登廣武而歎曰時無英<lb/>
雄使豎子成其名豈謂沛公豎子乎余曰非也傷時無<lb/>
劉項也豎子指魏晋間人耳其後余遊潤州甘露寺有<lb/>
<pb n="KR4d0076_WYG_101-7a"/>
孔明孫權梁武李徳裕之遺迹余感之賦詩其略曰四<lb/>
雄皆龍虎遺跡儼未刓方其盛壯時爭奪肯少安廢興<lb/>
屬造化遷逝誰控摶況彼妄庸子而欲事所難聊興廣<lb/>
武歎不得雍門彈則猶此意也今日讀李太白登古戰<lb/>
塲詩云沈湎呼豎子狂言非至公廼知太白亦誤認嗣<lb/>
宗語與先友之意無異也嗣宗雖放蕩本有意於世以<lb/>
魏晋間多故故一放於酒何至以沛公為豎子乎<lb/>
王彭嘗云塗巷中小兒薄劣其家所厭苦輙與錢令聚<lb/>
<pb n="KR4d0076_WYG_101-7b"/>
坐聽說古話至説三國事聞劉𤣥徳敗顰蹙有出涕者<lb/>
聞曹操敗即喜唱快以是知君子小人之澤百世不斬<lb/>
彭愷之子辜式吏頗知文章余甞為作哀辭字大年<lb/>
　　　修養<lb/>
已飢方食未飽先止散歩逍遥務令腹空當腹空時即<lb/>
便入室不拘晝夜坐卧自便惟在攝身使如木偶常自<lb/>
念言今我此身若少動揺如毛髪許便墮地獄如商君<lb/>
法如孫武令事在必行有犯無恕又用佛語及老聃語<lb/>
<pb n="KR4d0076_WYG_101-8a"/>
視鼻端白數出入息緜緜若存用之不勤數至數百此<lb/>
心寂然此身兀然與虚空等不煩禁制自然不動數至<lb/>
數千或不能數則有一法其名曰隨與息俱出復與俱<lb/>
入或覺此息從毛竅中八萬四千雲蒸霧散無始以來<lb/>
諸病自除諸障漸滅自然明悟譬如肓人忽然有眼此<lb/>
時何用求人指路是故老人言盡於此<lb/>
時雨降多置器廣庭中所得甘滑不可名以潑茶煑藥<lb/>
皆美而有益正爾食之不輟可以長生其次井泉甘冷<lb/>
<pb n="KR4d0076_WYG_101-8b"/>
者皆良藥也乾以九二化坤之六二為坎故天一為水<lb/>
吾聞之道士人能服井花水其熱與石硫黄鍾乳等非<lb/>
其人而服之亦能發背腦為疽葢甞觀之又分至日取<lb/>
井水儲之有方後七日輙生物如雲母狀道士謂水中<lb/>
金可養煉為丹此固常見之者此至淺近世獨不能為<lb/>
況所謂𤣥者乎<lb/>
任性逍遥隨縁放曠但盡凡心别無勝解以我觀之凡<lb/>
心盡處勝解卓然但此勝解不屬有無不通言語故祖<lb/>
<pb n="KR4d0076_WYG_101-9a"/>
師教人到此便住如眼翳盡眼自有明醫師只有除翳<lb/>
藥何曾有求明樂明若可求即還是翳固不可於翳中<lb/>
求明即不可言翳外無明而世之昩者便將頺然無知<lb/>
認作佛地若如此是佛猫兒狗兒得飽熟睡腹揺鼻息<lb/>
與土木同當恁麽時可謂無一毫思念豈謂猫狗已入<lb/>
佛地故凡學者觀妄除愛自粗及細念念不忘㑹作一<lb/>
日得無所住弟所教我者是如此否因見二偈警䇿孔<lb/>
君不覺聳然更以聞之書至此墻外有悍婦與夫相毆<lb/>
<pb n="KR4d0076_WYG_101-9b"/>
詈聲飛灰火如猪嘶狗嘷因念他一㸃圓明正在猪嘶<lb/>
狗嘷裏靣譬如江河鑒物之性長在飛砂走石之中尋<lb/>
常静中推求常患不見今日閙裏忽捉得些子元豐六<lb/>
年三月二十五日<lb/>
導引家云心不離田手不離宅此語極有理又云真人<lb/>
之心如珠在淵衆人之心如泡在水此善譬喻者<lb/>
趙貧子謂人曰子神不全其人不服曰吾僚友萬乘螻<lb/>
蟻三軍糠粃富貴而晝夜生死何謂神不全乎貧子笑<lb/>
<pb n="KR4d0076_WYG_101-10a"/>
曰是血氣所扶名義所激非神之功也明日問其人曰<lb/>
子父母在乎曰亡乆矣嘗夢見乎曰多矣夢中知其亡<lb/>
乎抑以為存也曰皆有之貧子曰父母之存亡不待計<lb/>
議而知者也晝日問子則不思而對夜夢見之則以亡<lb/>
為存死生之於夢覺有間矣物之眩子而難知者甚於<lb/>
父母之存亡子自以神全而不學可憂也哉予嘗與其<lb/>
語故録之<lb/>
昨日太守楊君采通判張公規邀余出遊安國寺坐中<lb/>
<pb n="KR4d0076_WYG_101-10b"/>
論調氣養生之事余云皆不足道難在去慾張云蘇子<lb/>
卿齧雪啖氊縮背出血無一語少屈可謂了生死之際<lb/>
矣然不免為胡婦生子窮居海上而況洞房綺縠之下<lb/>
乎乃知此事不易消除衆客皆大笑余愛其語有理故<lb/>
為記之<lb/>
冬至後齋居常吸鼻液潄錬令甘乃嚥下丹田以三十<lb/>
瓷器皆有葢溺其中己隨手葢之書識其上自一至三<lb/>
十置淨室選謹朴者守之滿三十日開視其上當結細<lb/>
<pb n="KR4d0076_WYG_101-11a"/>
砂如浮蟻狀或黄或赤宻絹帕濾取新汲水淨淘澄無<lb/>
度以穢氣淨為度淨瓷瓶合貯之夏至後取細研棗肉<lb/>
丸如梧桐子大空心酒吞下不限丸數三五日後服盡<lb/>
夏至後仍依前法采取却冬至後服此名陽卉隂煉須<lb/>
清淨絶慾若不絶慾其砂不結<lb/>
取首生男子之乳父母皆無疾恙者并養其子善飲食<lb/>
之日取其乳一升只半升己來亦可以硃砂銀作鼎與<lb/>
匙如無硃砂銀山澤銀亦得慢火熬煉不住手攪如淡<lb/>
<pb n="KR4d0076_WYG_101-11b"/>
金色可丸即丸如桐子大空心酒吞下亦不限丸數此<lb/>
名隂丹陽煉世人亦知服秋石然皆非清淨所結又此<lb/>
陽物也須復經火經火之餘皆其糟粕與燒鹽無異也<lb/>
世人亦知服乳乳隂物不經火煉則冷滑而漏精氣也<lb/>
此陽丹隂煉隂丹陽煉葢道士靈智妙用沉機㨗法非<lb/>
其人不可輕泄慎之慎之<lb/>
樂天作廬山草堂葢亦燒丹也欲成而爐鼎敗來日忠<lb/>
州刺史除書到廼知世間出世間事不兩立也僕有此<lb/>
<pb n="KR4d0076_WYG_101-12a"/>
志乆矣而終無成者亦以世間事未敗故也今日真敗<lb/>
矣書曰民之所欲天必從也信而有徴<lb/>
張君持此紙求僕書且欲發藥君當以何品吾聞戰國<lb/>
中有一方吾服之有效故以奉傳其藥四味而已一曰<lb/>
無事以當貴二曰早寢以當富三曰安步以當車四曰<lb/>
晩食以當肉夫已飢而食蔬食有過於八珍而既飽之<lb/>
餘雖芻豢滿前惟恐其不持去也若此可謂善處窮者<lb/>
矣然而於道則未也安步自佚晚食為美安以當車與<lb/>
<pb n="KR4d0076_WYG_101-12b"/>
肉為哉車與肉猶存於胸中是以有此言也<lb/>
東坡居士自今日已往不過一爵一肉有尊客盛饌則<lb/>
三之可損不可增有召我者預以此先之主人不從而<lb/>
過是者乃止一曰安分以養福二曰寛胃以養氣三曰<lb/>
省費以養財元符三年八月<lb/>
公昔遺余以㬉肚餅其直萬錢我今報公亦以㬉肚餅<lb/>
其價不可言中空而無眼故不漏上直而無耳故不懸<lb/>
以活潑潑為内非湯非水以赤歴歴為外非銅非鉛以<lb/>
<pb n="KR4d0076_WYG_101-13a"/>
念念不忘為項不解不縛以了了常知為腹不方不圓<lb/>
到希領取如不肯承當却以見還<hi>謝魯元翰</hi>
洛下有洞穴深不可測有人墮其中不能出飢甚見龜<lb/>
虵無數每旦輙引首東望吸初日光嚥之其人亦隨其<lb/>
所向效之不已遂不復飢身輕力强後卒還家不食不<lb/>
知其所終此晋武帝時事辟榖之法以百數此為上法<lb/>
法止於此能服玉泉使鉛汞具體去仙不逺矣此法甚<lb/>
易知易行天下莫能知知者莫能行何則虛一而静者<lb/>
<pb n="KR4d0076_WYG_101-13b"/>
世無有也元符二年儋耳米貴吾方有絶糧之憂欲與<lb/>
過子共行此法故書以授之四月十九日記<lb/>
醫官張君𫝊服絹方真神仙上藥也然絹本以禦寒今<lb/>
乃以充服食至寒時當葢稻草席耳世言著衣喫飯今<lb/>
乃喫衣著飯耶<lb/>
元符三年歲次庚辰正月朔戊辰是日辰時則丙辰也<lb/>
三辰一戊四土㑹焉而加丙與庚丙土母而庚其子也<lb/>
土之富未有過於斯時也吾當以斯時肇養黄中之氣<lb/>
<pb n="KR4d0076_WYG_101-14a"/>
過此又欲以時取薤薑蜜作粥以啖吾終日黙坐以守<lb/>
黄中非謫居海外安得此慶耶東坡居士記<lb/>
　　　　疾病<lb/>
余患赤目或言不可食膾余欲聽之而口不可曰我與<lb/>
子為口彼與子為眼彼何厚我何薄以彼患而廢我食<lb/>
不可子瞻不能决口謂眼曰他日我痁汝視物吾不禁<lb/>
也管仲有言畏威如疾民之上也從懐如流民之下也<lb/>
又曰燕安酖毒不可懐也禮曰君子莊敬日强安肆日偷<lb/>
<pb n="KR4d0076_WYG_101-14b"/>
此語乃當書諸紳故余以畏威如疾為私記云<lb/>
前日與歐陽叔弼晁無咎張文潜同在戒壇余病目昏<lb/>
將以熱水洗之文潜曰目忌㸃洗目有病當存之齒有<lb/>
病當勞之不可同也又記魯直語云眼惡剔决齒便漱<lb/>
潔治目當如治民治齒當如治軍治民當如曹參之治<lb/>
齊治軍當如商鞅之治秦頗有理故追録之<lb/>
　　　夢寐<lb/>
昨夜夢參寥師携一軸詩見過覺而記其飲茶詩兩句<lb/>
<pb n="KR4d0076_WYG_101-15a"/>
云寒食清明都過了石泉槐火一時新夢中問火固新<lb/>
矣泉何故新荅曰俗以清明淘井當續成詩以記其事<lb/>
軾初自蜀應舉京師道過華清宫夢明皇令賦太真妃<lb/>
裙帶詞覺而記之今書贈何山潘大臨邠老云百疊漪<lb/>
漪水皺六銖縱縱雲輕植立含風廣殿微聞環佩摇聲<lb/>
元豐五年十月七日<lb/>
元豐八年正月旦日子由夢李士寜草草為具夢中贈<lb/>
一絶句云先生惠然肯見客旋買雞豚旋烹炙人間飲<lb/>
<pb n="KR4d0076_WYG_101-15b"/>
酒未須嫌歸去蓬萊卻無喫明年閏二月六日為予道<lb/>
之書以遺過子<lb/>
明日兄之生日昨夜夢與弟同自眉入京行利州峽路<lb/>
見二僧其一僧鬚髮皆深青與同行問其向去災福荅<lb/>
云向去甚好無災問其京師所需要好硃砂五六錢又<lb/>
手擎一小卯塔云中有舍利兄接得卯塔自開其中舍<lb/>
利燦然如花兄與弟請吞之僧遂分為三分僧先吞兄<lb/>
弟繼吞之各一兩細大不等皆明瑩而白亦有飛迸空<lb/>
<pb n="KR4d0076_WYG_101-16a"/>
中者僧言本欲起塔却喫了弟云吾三人肩上各置一<lb/>
小塔便了兄言吾等三人便是三所無縫塔僧笑遂覺<lb/>
覺後胸中噎噎然微似含物夢中甚明故閒報為笑耳<lb/>
書遺子由<lb/>
元豐六年十二月二十七日天欲明夢數吏人持紙一<lb/>
幅其上題云請祭春牛文予取筆疾書其上云三陽既<lb/>
至庶草將興爰出土牛以戒農事衣被丹青之好本出<lb/>
泥塗成毁須臾之間誰為喜愠吏微笑曰此兩句復當<lb/>
<pb n="KR4d0076_WYG_101-16b"/>
有怒者旁一吏云不妨此是喚醒他<lb/>
元祐六年十一月十九日五更夢數人論左傳云祈招<lb/>
之詩固善諷然未見所以感切穆王之心已其車轍馬<lb/>
迹之意者有荅者曰以民力從王事當如飲酒適於飢<lb/>
飽之度而已若過於醉飽則民不堪命王不獲没矣覺<lb/>
而念其言似有理故録之<lb/>
軾倅武林日夢神宗召入禁中宫女圍侍一紅衣女童<lb/>
捧紅靴一隻命軾銘之覺而記其一聯云寒女之絲銖<lb/>
<pb n="KR4d0076_WYG_101-17a"/>
積寸累天歩所臨雲蒸雷起既畢進御上極歎其敏使<lb/>
宫女送出睇眎裙帶間有六言詩一首云百疊漪漪風<lb/>
皺六銖縱縱雲輕植立含風廣殿微聞環珮摇聲<lb/>
予嘗夢客有携詩相過者覺而記其一詩云道惡賊其<lb/>
身忠先愛厥親誰知畏九折亦自是忠臣文有數句若<lb/>
銘賛者云道之所以成不害其耕徳之所以脩不賊其<lb/>
牛<lb/>
予在黄州夢至西湖上夢中亦知其為夢也湖上有大<lb/>
<pb n="KR4d0076_WYG_101-17b"/>
殿三重其東一殿題其額云彌勒下生夢中云是僕昔<lb/>
年所書衆僧往來行道大半相識辨才海月皆在相見<lb/>
驚異僕散衫䇿杖謝諸人曰夢中來遊不及冠帶既覺<lb/>
忘之明日得芝上人信乃復理前夢因書以寄之<lb/>
宣徳郎廣陵郡王完大小學教授眉山任伯雨徳公䘮<lb/>
其母吕夫人六十四日號踊稍間欲從事於佛或勸誦<lb/>
金光明經具言世所傳本多誤惟咸平六年刋行者最<lb/>
為善本又備載張居道再生事徳公欲訪此本而不可<lb/>
<pb n="KR4d0076_WYG_101-18a"/>
得方苫卧柩前而外甥進士師續假寐於側忽驚覺曰<lb/>
吾夢至相國寺東門有鬻薑者云有此經夢中問曰非<lb/>
咸平六年本乎曰然有居道傳乎曰然此大非夢也徳<lb/>
公大驚即使續以夢求之而獲覩鬻薑者之狀則夢中<lb/>
所見也徳公舟行扶柩歸𦵏於蜀余方貶嶺外遇弔徳<lb/>
公楚泗間乃為之記<lb/>
昨日夢有人告我云如真饗佛壽識妄喫天厨予甚領<lb/>
其意或曰真即饗佛壽不妄喫天厨予曰真即是佛不<lb/>
<pb n="KR4d0076_WYG_101-18b"/>
妄即是天何但饗而喫之乎其人甚可予言<lb/>
元祐八年八月十一日將朝尚早假寐夢歸榖行宅遍<lb/>
歴蔬圃中己而坐於南軒見莊客數人方運土塞小池<lb/>
土中得兩蘆菔根客喜食之予取筆作一篇文有數句<lb/>
云坐於南軒對修竹數百野鳥數千既覺惘然思之南<lb/>
軒先君名之曰來風者也<lb/>
有二措大相與言志一云我平生不足惟飯與睡耳他<lb/>
日得志當飽喫飯了便睡睡了又喫飯一云我則異於<lb/>
<pb n="KR4d0076_WYG_101-19a"/>
是當喫了又喫何暇復睡耶吾來廬山聞馬道士嗜睡<lb/>
於睡中得妙然吾觀之終不如彼措大得喫飯三昧也<lb/>
南岳李巖老好睡衆人食飽下碁巖老輙就枕閲數局<lb/>
乃一展轉云<hi>一本云字下曰我始一局</hi>君幾局矣東坡曰巖老常用<lb/>
四脚碁盤只著一色黑子昔與邊韶敵手今被陳摶饒<lb/>
先著時自有輸嬴著了並無一物歐陽公詩云夜凉吹<lb/>
笛千山月路暗迷人百種花碁罷不知人換世酒䦨無<lb/>
奈客思家殆是類也<lb/>
<pb n="KR4d0076_WYG_101-19b"/>
　　　學問<lb/>
頃歲孫莘老識歐陽文忠公嘗乘間以文字問之云無<lb/>
他術惟勤讀書而多為之自工世人患作文字少又嬾<lb/>
讀書每一篇出即求過人如此少有至者疵病不必待<lb/>
人指摘多作自能見之此公以其嘗試者告人故尤有<lb/>
味<lb/>
　　　命分<lb/>
退之詩云我生之辰月宿直斗乃知退之磨蝎為身宫<lb/>
<pb n="KR4d0076_WYG_101-20a"/>
而僕乃以磨蝎為命平生多得謗譽殆是同病也<lb/>
馬夢得與僕同歲月生少僕八日是歲生者無富貴人<lb/>
而僕與夢得為窮之冠即吾二人而觀之當推夢得為<lb/>
首<lb/>
吾無求於世矣所須二頃田以足饘粥耳而所至訪問<lb/>
終不可得豈吾道方艱難無適而可耶抑人生自有定<lb/>
分雖一飽亦如功名富貴不可輕得也<lb/>
　　　送别<lb/>
<pb n="KR4d0076_WYG_101-20b"/>
子開將往河北相度河寜以冬至前一日被㫖過節遂<lb/>
行僕以節日來賀且别之留飲數盞頽然竟醉案上有<lb/>
此佳紙故為作草露書數紙遲其北還則又春矣當為<lb/>
我置酒蟹山藥桃杏是時當復從公飲也<lb/>
曇秀來惠州見予將去予曰山中見公還必求一物何<lb/>
以與之秀曰鵝城清風鶴嶺明月人人送與只恐他無<lb/>
著處予曰不如將幾紙字去每人與一紙但向道此是<lb/>
言法華書裏頭有災福<lb/>
<pb n="KR4d0076_WYG_101-21a"/>
紹聖元年十月三日始至惠州寓於嘉祐寺松風亭杖<lb/>
履所及雞犬相識明年遷於合江之行館得江樓豁徹<lb/>
之觀忘幽谷窈窕之趣未見其所休戚嶠南江北何以<lb/>
異也䖍州鶴田處士王原子直不逺千里訪予于此留<lb/>
七十日而去東坡居士書<lb/>
石塔别東坡予云經過草草恨不一見石塔塔起立云<lb/>
遮著是塼浮圖耶予云有縫塔塔云若無縫何以容世<lb/>
間螻蟻予首肯之<lb/>
<pb n="KR4d0076_WYG_101-21b"/>
元符己卯閏九月瓊本姜君來儋耳日與予相從庚辰<lb/>
三月乃歸無以贈行書柳子厚飲酒讀書二詩以見别<lb/>
意子歸吾無以遣日獨此二事日相與往還耳二十一<lb/>
日書<lb/>
僕以元豐三年二月一日至黄州時家在南都獨與兒<lb/>
子邁來郡中無一人舊識者時時䇿杖在江上望雲濤<lb/>
𣺌然亦不知有文甫兄弟在江南也居十餘日有長髯<lb/>
者惠然見過乃文甫之弟子辯留語半日云廹寒食且<lb/>
<pb n="KR4d0076_WYG_101-22a"/>
歸東湖僕送之江上微風細雨葉舟横江而去僕登夏<lb/>
燠尾髙丘以望之髣髴見舟及武昌步乃還爾後遂相<lb/>
往來及今四周歲相過殆百數遂欲買田而老焉然竟<lb/>
不遂近忽量移臨汝念將復去而後期未可必感物悽<lb/>
然有不勝懐浮屠不三宿桑下者有以也哉七年三月<lb/>
九日<lb/>
　<lb/>
　<lb/>
<pb n="KR4d0076_WYG_101-22b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　東坡全集巻一百一<lb/>
</p>
<p>
</p>
  </div>
<div>
                <head>東坡全集巻一百二</head>
    <p>
<pb n="KR4d0076_WYG_102-1a"/>
欽定四庫全書<lb/>
　東坡全集巻一百二　　　　宋　蘓軾　撰<lb/>
　　志林五十七條<lb/>
　　　祭祀<lb/>
八蜡三代之戲禮也歲終聚戲此人情之所不免也因<lb/>
附以禮義亦曰不徒戲而已矣祭必有尸無尸曰奠始<lb/>
死之奠與釋奠是也今蜡謂之祭葢有尸也猫虎之尸<lb/>
誰當為之置鹿與女誰當為之非倡優而誰葛帶榛杖<lb/>
<pb n="KR4d0076_WYG_102-1b"/>
以喪老物黄冠草笠以尊野服皆戲之道也子貢觀蜡<lb/>
而不悦孔子譬之曰一張一弛文武之道葢為是也<lb/>
紹聖二年五月望日敬造真一法酒成請羅浮道士鄧<lb/>
守安拜奠北斗真君將奠雨作已而清風肅然雲氣觧<lb/>
駮月星皆見魁標皆爽徹奠隂雨如初謹拜手稽首而<lb/>
記其事<lb/>
　　　兵略<lb/>
匈奴圍漢平城羣臣上言胡者全兵請令强弩傅兩矢<lb/>
<pb n="KR4d0076_WYG_102-2a"/>
外鄉徐行出圍李竒注全兵云惟弓矛無雜仗也此説<lb/>
非是使胡有雜仗則傅矢外鄉之䇿不得行歟且竒何<lb/>
以知匈奴無雜仗也匈奴特無弩耳全兵者言匈奴自<lb/>
戰其地不致死不得與我行此危事也<lb/>
諸葛亮造八陣圖於魚復平沙之上壘石為八行相去<lb/>
二丈桓温征譙縱見之曰此常山蛇勢也文武皆莫識<lb/>
吾嘗過之自山上俯視百餘丈凡八行為六十四蕝蕝<lb/>
正圜不見凹凸處如日中葢影予就視皆卵石漫漫不<lb/>
<pb n="KR4d0076_WYG_102-2b"/>
可辨甚可怪也<lb/>
　　　時事<lb/>
儋耳進士黎子雲言城北十五里許有唐村莊民之老<lb/>
曰允從者年七十餘問子雲言宰相何苦以青苖錢困<lb/>
我於官有益乎子雲言官患民貧富不均富者逐什一<lb/>
益富貧者取倍稱至鬻田質口不能償故為是法以均<lb/>
之允從笑曰貧富之不齊自古已然雖天公不能齊也<lb/>
子欲齊之乎民之有貧富由器用之有厚薄也子欲磨<lb/>
<pb n="KR4d0076_WYG_102-3a"/>
其厚等其薄厚者未動而薄者先穴矣元符三年子雲<lb/>
過予言此負薪能談王道正謂允從軰耶<lb/>
元豐初白馬縣民有被殺者畏賊不敢告投匿名書於<lb/>
縣弓手甲得之而不識字以示門子乙乙為讀之甲以<lb/>
其言捕獲賊而乙争其功吏以為法禁匿名書而賊以<lb/>
此發不敢處之死而投匿名者當流為情輕法重皆當<lb/>
奏蘇子容為開封尹方廢滑州白馬為畿邑上殿論奏<lb/>
賊可減死而投匿名者可免罪上曰此情雖極輕而告<lb/>
<pb n="KR4d0076_WYG_102-3b"/>
訐之風不可長乃杖而撫之子容以為賊不干已者告<lb/>
捕而變主匿名本不足深過然先帝猶恐長告訐之風<lb/>
此所謂忠厚之至然熈寜元豐之間每立一法如手實<lb/>
禁鹽牛皮之類皆立重賞以勸告訐者皆當時小人所<lb/>
為非先帝本意時范祖禹在坐曰當書之實録<lb/>
　　　官職<lb/>
秘書監侍講傅堯俞始召赴資善堂對邇英閣堯俞致<lb/>
謝上遣人宣召荅曰卿以博學參預經筵宜尊所聞以<lb/>
<pb n="KR4d0076_WYG_102-4a"/>
輔不逮堯俞講畢曲謝上復遣人宣諭卿講義淵博多<lb/>
所發揮良嘉深歎是日上讀三朝寳訓至天禧中有二<lb/>
人犯罪法當死真宗皇帝惻然憐之曰此等安知法殺<lb/>
之則不忍捨之無以勵衆乃使人持去笞而遣之以斬<lb/>
訖奏又祀汾隂日見一羊自擲道左怪問之曰今日尚<lb/>
食殺其羔真宗慘然不樂自是不殺羊羔資政殿學士<lb/>
韓維讀畢因奏言此特真宗皇帝小善耳然推其心以<lb/>
及天下則仁不可勝用也真宗自澶淵之役却敵之後<lb/>
<pb n="KR4d0076_WYG_102-4b"/>
十九年不言兵而天下富其源葢出於此昔孟子論齊<lb/>
王不忍殺觳觫之牛以為是心足以王今恩足以及禽<lb/>
獸而功不及於百姓豈不能哉葢不為耳外人皆云皇<lb/>
帝陛下仁孝發於天性每行見昆蟲螻蟻違而過之且<lb/>
勅左右勿踐履此亦仁術也臣願陛下推此心以及百<lb/>
姓則天下幸甚軾時為右史奏曰臣今月十五日侍邇<lb/>
英閣竊見資政殿學士韓維因讀三朝寳訓至真宗皇<lb/>
帝好生惡殺因論皇帝陛下在宫中不忍踐履蟲蟻其<lb/>
<pb n="KR4d0076_WYG_102-5a"/>
言深切可以推明聖徳益增福夀臣沗備位右史謹書<lb/>
其事於册又録一本上進意望陛下采覽無忘此心以<lb/>
廣好生之徳臣不勝大願<lb/>
元祐元年余為中書舍人時執政患本省事多漏洩欲<lb/>
於舍人㕔後作露籬禁同省往來余曰諸公應湏簡要<lb/>
清通何必栽籬揷棘諸公笑而止明年竟作之暇日讀<lb/>
樂天集有云西省北院新構小亭種竹開牕東通騎省<lb/>
與李常侍牕下飲酒作詩乃知唐時得西掖作牕以通<lb/>
<pb n="KR4d0076_WYG_102-5b"/>
東省而今日本省不得往來可歎也<lb/>
盛度錢氏壻而不喜惟演葢邪正不相入也惟演建言<lb/>
二后並配御史中丞范諷發其姦落平章事以節度使<lb/>
知隨州時度幾七十為知制誥責詞云三星之媾多戚<lb/>
里之家百兩所迎皆權要之女葢惟演之姑嫁劉氏而<lb/>
其子娶於丁謂也人怪度老而筆力不衰或曰度作此<lb/>
詞乆矣元祐三年十二月二十一日講筵上未出立延<lb/>
和殿中時軾方論周穜擅議宗廟蘇子容因道此<lb/>
<pb n="KR4d0076_WYG_102-6a"/>
樂天行張平叔戸部侍郎判度支制誥云吾坐而決事<lb/>
丞相以下不過四五而主計之臣在焉以此知唐制主<lb/>
計葢坐而論事也不知四五者悉何人平叔議鹽法至<lb/>
為割剥事見退之集今樂天制誥亦云計能析秋毫吏<lb/>
畏如夏日其人必小人也<lb/>
　　　致仕<lb/>
今年吾當請廣陵暫與子由相别至廣陵逾月遂往南<lb/>
郡自南郡詣梓州泝流歸鄉盡載家書而行迤邐致仕<lb/>
<pb n="KR4d0076_WYG_102-6b"/>
築室種菓於眉以湏子由之歸而老焉不知此願遂否<lb/>
言之悵然也<lb/>
浮玉老師元公欲為吾買田京口要與浮玉之田相近<lb/>
者此意殆不可忘吾昔有詩云江山如此不歸山山神<lb/>
見怪驚我頑我謝江神豈得已有田不歸如江水今有<lb/>
田矣不歸無乃食言於神也耶<lb/>
賀下不賀上此天下通語士人歴官一任得外無官謗<lb/>
中無所愧於心釋肩而去如大熱逺行雖未到家得清<lb/>
<pb n="KR4d0076_WYG_102-7a"/>
凉館舍一解衣潄濯已足樂矣況於致仕而歸脱冠珮<lb/>
訪林泉顧平生一無可恨者其樂豈可勝言哉余出入<lb/>
文忠門最乆故見其欲釋位歸田可謂切矣他人或苟<lb/>
以藉口公發於至情如飢者之念食也顧勢有未可者<lb/>
耳觀與仲儀書論可退之節三至欲以得罪病而去君<lb/>
子之欲退其難如此可以為進者之戒<lb/>
　　　隱逸<lb/>
昔年過洛見李公簡言真宗既東封訪天下隱者得把<lb/>
<pb n="KR4d0076_WYG_102-7b"/>
人楊朴能詩及召對自言不能上問臨行有人作詩送<lb/>
卿否朴曰惟臣妻有一首云更休落魄酖盃酒且莫猖<lb/>
狂愛詠詩今日捉將官裏去這回斷送老頭皮上大笑<lb/>
放還山余在湖州坐作詩追赴詔獄妻子送余出門皆<lb/>
哭無以語之顧語妻曰獨不能如楊子雲處士妻作詩<lb/>
送我乎妻子不覺失笑余乃出<lb/>
張愈西蜀隱君子也與予先君游居岷山下白雲溪自<lb/>
號白雲居士本有經世志特以自重難合故老死草野<lb/>
<pb n="KR4d0076_WYG_102-8a"/>
非槁項黄馘盜名者也偶至西湖静軒見其遺句懐仰<lb/>
其人命寺僧刻之石<lb/>
　　　釋道<lb/>
近讀六祖壇經指説法報化三身使人心開目明然尚<lb/>
少一喻試以眼喻見是法身能見是報身所見是化身<lb/>
何謂見是法身眼之見性非有非無無眼之人不免見<lb/>
黒眼枯睛亡見性不滅故云見是法身何謂能見是報<lb/>
身見性雖存眼根不具則不能見若能安養其根不為<lb/>
<pb n="KR4d0076_WYG_102-8b"/>
物障常使光明洞徹見性乃全故云能見是報身何謂<lb/>
所見是化身根性既全一彈指頃所見千萬縱横變化<lb/>
俱是妙用故云所見是化身此喻既立三身愈明如此<lb/>
是否<lb/>
觀音經云呪咀諸毒藥所欲害身者念彼觀音力還著<lb/>
於本人東坡居士曰觀音慈悲者也今人遭呪咀念觀<lb/>
音之力而使還著於本人則豈觀音之心哉今改之曰<lb/>
呪咀諸毒藥所欲害身者念彼觀音力兩家總没事<lb/>
<pb n="KR4d0076_WYG_102-9a"/>
東坡食肉誦經或云不誦坡取水漱口或云一盌水如<lb/>
何漱得坡云慚愧闍黎㑹得<lb/>
蔣仲甫聞之孫景修近歲有人鑿山取銀礦至深處聞<lb/>
有人誦經聲發之得一人云吾亦取礦者以窟壊不能<lb/>
出居此不知幾年平生誦金剛經自隨每有飢渴之念<lb/>
即若有人自腋下以餅餌遺之殆此經變現也道家言<lb/>
守一若飢一與之糧若渴一與之漿此人於經中豈所<lb/>
謂得一者乎<lb/>
<pb n="KR4d0076_WYG_102-9b"/>
泗洲大聖僧伽傳云和尚何國人也又世云莫知其所<lb/>
從來云不知何國人也近讀隋史西域傳乃有何國余<lb/>
在惠州忽被命責儋耳太守方子容自携告身來且弔<lb/>
余曰此固前定可無恨吾妻沈素事僧伽謹甚一夕夢<lb/>
和尚告别沈問所往荅曰當與蘇子瞻同行後七十二<lb/>
日當有命今適七十二日矣豈非前定乎余以謂事之<lb/>
前定者不待夢而知然余何人也而和尚辱與同行得<lb/>
非夙世有少縁契乎<lb/>
<pb n="KR4d0076_WYG_102-10a"/>
袁宏漢紀曰浮屠佛也西域天竺國有佛道焉佛者漢<lb/>
言覺也將以覺悟羣生也其教也以修善慈心為主不<lb/>
殺生專務清淨其精者為沙門沙門漢言息也葢息意<lb/>
去欲歸於無為又以為人死精神不滅隨復受形生時<lb/>
善惡皆有報應故貴行修善道以煉精神以至無生而<lb/>
得為佛也東坡居士曰此殆中國始知有佛時語也雖<lb/>
淺近大畧具足矣野人得鹿正爾煑食之耳其後賣與<lb/>
市人遂入公庖中饌之百方然鹿之所以美未有絲毫<lb/>
<pb n="KR4d0076_WYG_102-10b"/>
加於煑食時也<lb/>
耳如芭蕉心如蓮花百節疏通萬竅玲瓏來時一去時<lb/>
八萬四千此義出楞嚴世未有知之者也元符三年九<lb/>
月二十一日書贈都嶠邵道士<lb/>
晋方技傳有幸靈者父母使守稻牛食之靈見而不驅<lb/>
牛去乃埋其殘亂者父母怒之靈曰物各欲食牛方食<lb/>
奈何驅之父母愈怒曰即如此何用理亂者為靈曰此<lb/>
稻又欲得生此言有理靈固有道者耶吕猗母足得痿<lb/>
<pb n="KR4d0076_WYG_102-11a"/>
痺病十餘年靈療之去須數步坐瞑目寂然有頃曰扶<lb/>
起夫人坐猗曰夫人得疾十年豈可倉卒令起耶靈曰<lb/>
且試扶起兩人夾扶而立少頃去夾者遂能行學道養<lb/>
氣者至足之餘能以氣與人都下道士李若之能之謂<lb/>
之布氣吾中子迨少羸多疾若之相對坐為布氣迨聞<lb/>
腹中如初日所照温温也葢若之曾遇得道異人於華<lb/>
岳下云<lb/>
元符三年八月余在合浦有老人蘇佛兒來訪年八十<lb/>
<pb n="KR4d0076_WYG_102-11b"/>
二不飲酒食肉兩目爛然葢童子也自言十二歲齋居<lb/>
修行無妻子有兄弟三人皆持戒念道長者九十二次<lb/>
者九十與論生死事頗有所知居州城東南六七里佛<lb/>
兒嘗賣菜之東坡見老人言即心是佛不在斷肉余言<lb/>
勿作此念衆人難感易流老人大喜曰如是如是<lb/>
紹聖二年五月九日都下有道人坐相國寺賣諸禁方<lb/>
緘題其一曰賣賭錢不輸方少年有愽者以千金得之<lb/>
歸發視其方曰但止乞頭道人亦鬻術矣戯語得千金<lb/>
<pb n="KR4d0076_WYG_102-12a"/>
然亦未嘗欺少年也<lb/>
陸道士惟忠字子厚眉山人好丹藥通術數能詩蕭然<lb/>
有出塵之姿乆客江南無知之者予昔在齊安葢相從遊<lb/>
因是謁子由髙安子由大賞其詩會吳逺之過彼遂與<lb/>
俱來惠州出此詩<lb/>
朱氏子出家少名照僧少喪父與其母尹皆願出家照<lb/>
僧師守素乃參寥子弟子也照僧九歲舉止如成人誦<lb/>
赤壁賦鏗然鸞鶴聲也不出十年名聞四方此參寥子<lb/>
<pb n="KR4d0076_WYG_102-12b"/>
之法孫東坡之門僧也<lb/>
錢塘夀禪師本北郭稅務專知官每見魚蝦輙買而放<lb/>
以是破家後遂盜官錢為放生之用事發坐死領赴市<lb/>
矣吳越錢王使人視之若悲懼如常人即殺之否則捨<lb/>
之禪師淡然無異色乃舍之遂出家得法眼淨禪師應<lb/>
以市曹得度故菩薩乃現市曹以度之學出生死法得<lb/>
向死地走之一遭抵三十年修行吾竄逐海上去死地<lb/>
稍近當於此證阿羅漢果<lb/>
<pb n="KR4d0076_WYG_102-13a"/>
杜牧集有燉煌郡僧正兼州學博士僧慧苑除臨壇大<lb/>
徳制詞葢宣宗復河湟時事也蕃僧最貴中國紫衣師<lb/>
號种世衡知青澗城無以使此等輙出牒補授君子予<lb/>
其權不責其專也<lb/>
蘇臺定惠院淨人卓契順不逺數千里陟嶺渡海候無<lb/>
恙於東坡東坡問將甚麽土物來順展兩手坡云可惜<lb/>
許數千里空手來順作荷擔勢信步而去<lb/>
僧謂酒為般若湯謂魚為水梭花雞為鑚籬菜竟無所<lb/>
<pb n="KR4d0076_WYG_102-13b"/>
益但欺而已世常笑之人有為不義而文之以美名者<lb/>
與此何異哉<lb/>
稷下之盛胎驪山之禍太學三萬人嘘枯吹生亦兆黨<lb/>
錮之寃今吾聞本秀二僧皆以口耳區區奔走王公洶<lb/>
洶都邑安得而不敗殆非浮屠氏之福也<lb/>
妙總師參寥子予友二十餘年矣世所獨知其詩文所<lb/>
不知者葢過於詩文也獨好面折人過失然人知其無<lb/>
心如虚舟之觸物葢未嘗有怒者<lb/>
<pb n="KR4d0076_WYG_102-14a"/>
徑山長老維琳行峻而通文麗而清始徑山祖師有約<lb/>
後世止以甲乙住持予謂以適事之宜而廢祖師之約<lb/>
當於山門選用有徳乃以琳嗣事衆初有不悦其人然<lb/>
終不能勝悦者之多且公也今則大定矣<lb/>
杭州圓照律師志行苦卓教法通洽晝夜行道二十餘<lb/>
年矣無一念頃有作相自辨才歸寂道俗皆宗之<lb/>
秀州本覺寺一長老少葢有名進士自文字言語悟入<lb/>
至今以筆研作佛事所與游皆一時文人<lb/>
<pb n="KR4d0076_WYG_102-14b"/>
淨慈楚明長老自越州來始有㫖召小本禪師住法雲<lb/>
寺杭人憂之曰本去則淨慈衆散矣余乃以明嗣事衆<lb/>
不散加多益千餘人<lb/>
蘇州仲殊師利和尚能文善詩及歌詞皆操筆立成不<lb/>
㸃竄一字予曰此僧胸中無一毫髪事故與之遊<lb/>
蘇州定慧長老守欽予初不識比至惠州欽使侍者卓<lb/>
契順來問予安否且寄十詩予題其後曰此僧清逸絶<lb/>
俗語有璨忍之通而詩無島可之寒予往來吳中乆矣<lb/>
<pb n="KR4d0076_WYG_102-15a"/>
而不識此僧何也<lb/>
下天竺淨慧禪師思義學行甚高諳練世事高麗非時遣<lb/>
僧來予方請其事於朝使義館之義日與講佛法詞辨蜂<lb/>
起夷僧莫能測又具得其情以告葢其才有過人者<lb/>
孤山思聰聞復師作詩清逺如畫工而雅逸愛放而不<lb/>
流其為人稱其詩<lb/>
祥符寺可久垂雲清順三闍黎皆予監郡日所與往還<lb/>
詩友也清介貧甚食僅足而久幾於不足也然未嘗有<lb/>
<pb n="KR4d0076_WYG_102-15b"/>
憂色老矣不知尚健否<lb/>
法頴沙彌參寥子之法孫也七八嵗事師如成人上元<lb/>
夜予作樂滅慧頴坐一夫肩上顧之予謂曰出家兒亦<lb/>
看燈耶頴愀然變色若無所容啼呼求去自爾不復出<lb/>
嬉游今六七年矣後當嗣參寥者<lb/>
予在惠州有永嘉羅漢院僧恵戒來謂曰明日當還浙<lb/>
東問所欲幹者予無以答之獨念吳越多名僧與予善<lb/>
者常十九偶録此數人以授惠戒使歸見之致予意且<lb/>
<pb n="KR4d0076_WYG_102-16a"/>
謂道予居此起居飲食狀以解其念也信筆書紙語無<lb/>
倫次又當尚有漏落者方醉不能詳也紹聖二年東坡<lb/>
居士書<lb/>
　　　異事<lb/>
王烈入山得石髓懐之以餉嵇叔夜叔夜視之則堅為<lb/>
石矣當時若杵碎或錯落食之豈不賢於雲母鍾乳軰<lb/>
哉然神仙要有定分不可力求退之有言我能詰曲自<lb/>
世間安能從汝巢神仙如退之性氣雖出世間人亦不<lb/>
<pb n="KR4d0076_WYG_102-16b"/>
能容叔夜婞直又甚於退之也<lb/>
道人徐問真自言濰州人嗜酒狂肆能啖生葱鮮魚以<lb/>
指為鍼以土為藥治病良有驗歐陽文忠公為青州問<lb/>
真來從公遊乆之乃求去聞公致仕復來汝南公常館<lb/>
之使伯和父兄弟為之主公常有足疾狀少異醫莫能<lb/>
喻問真教公汲引氣血自踵至頂公用其言病輒己忽<lb/>
一日求去甚力公留之不可曰我有罪我與公卿游我<lb/>
不復留公使人送之果有冠鐵冠丈夫長八尺許立道<lb/>
<pb n="KR4d0076_WYG_102-17a"/>
周俟之問真出城顧村童使持藥笥行數里童告之求<lb/>
去問真於髻中出小瓢如棗大再三覆之掌中得酒滿<lb/>
掬者二以飲童子良酒也自爾不復知其存亡而童子<lb/>
徑發狂亦莫知其所終軾過汝隂公具言如此其後貶<lb/>
黄州而黄岡縣令周孝孫暴得重膇疾軾試以問真口<lb/>
訣授之七日而愈元祐六年十一月二日與叔弼父季<lb/>
黙父夜坐話其事事復有甚異者不欲盡書然問真要<lb/>
為異人也<lb/>
<pb n="KR4d0076_WYG_102-17b"/>
山不甚髙而夜見日此可異也山有二樓今延祥寺在<lb/>
南樓下朱明洞在冲虚觀後云是蓬萊第一洞天唐永<lb/>
樂道士侯道華以食鄧天師棗仙去永樂有無核棗人<lb/>
不可得道華得之余在岐下亦得食一枚云唐僧契虚<lb/>
遇人導游稚川仙府真人問曰汝絶三彭之仇乎虚不<lb/>
能荅冲虚觀後有米真人朝斗壇近於壇上獲銅龍六<lb/>
銅魚一唐有夢銘云紫陽真人山𤣥卿撰又有蔡少霞<lb/>
者夢遣書牌題云五雲閣吏蔡少霞書<hi>記羅浮山</hi>
<pb n="KR4d0076_WYG_102-18a"/>
有官吏自羅浮都虚觀游長壽中路覩見道室數十間<lb/>
有道士據檻坐見吏不起吏大怒使人詰之至則人室<lb/>
皆亡矣乃知羅浮凡聖雜處似此等異境平生修行人<lb/>
有不得見者吏何人乃獨見之正使一凡道士見已不<lb/>
起何足怒吏無狀如此得見此者必前縁也<lb/>
吾昔謫黄州曾子固居憂臨川死焉人有妄傳吾與子<lb/>
固同日化去且云如李長吉時事以上帝召他時先帝<lb/>
亦聞其語以問蜀人蒲宗孟且有歎息語今謫海南又<lb/>
<pb n="KR4d0076_WYG_102-18b"/>
有傳吾得道乘小舟入海不復返者京師皆云兒子書<lb/>
來言之今日有從黄州來者云太守何述言吾在儋耳<lb/>
一日忽失所在獨道服在耳葢上賔也吾平生遭口語<lb/>
無數葢生時與韓退之相似吾命在斗間而身宫在焉<lb/>
故其詩曰我生之辰月宿斗直且曰無善聲以聞無惡<lb/>
聲以揚今謗我者或云死或云仙退之之言良非虚爾<lb/>
䖍州布衣頼仙芝言連州有黄損僕射者五代時人僕<lb/>
射葢仕南漢也未老退歸一日忽遁去莫知其所存亡<lb/>
<pb n="KR4d0076_WYG_102-19a"/>
子孫畫像事之凡三十二年復歸坐阼階上呼家人其<lb/>
子適不在孫出見之索筆書壁云一别人間歲月多歸<lb/>
來人事已消磨惟有門前鑑池水春風不改舊時波投<lb/>
筆竟去不可留子歸問其狀貌孫云甚似影堂老人也<lb/>
連人相傳如此其後頗有禄仕者<lb/>
章詧字隱之本閩人遷於成都數世矣善屬文不仕晚<lb/>
用太守王素薦賜號冲退處士一日夢有人寄書召之<lb/>
者云東岳道士書也明日與李士寜游青城濯足水中<lb/>
<pb n="KR4d0076_WYG_102-19b"/>
詧謂士寜曰脚踏西溪流去水士寜答曰手持東岳寄<lb/>
來書詧大驚不知其所自來也未幾詧果死其子禩亦<lb/>
以逸民舉仕一命乃死士寜蓬州人也語黙不常或以<lb/>
為得道者百歲乃死嘗見余成都曰子甚貴當䇿舉<lb/>
首已而果然<lb/>
司馬相如謟事武帝開西南夷之隙及病且死猶草封<lb/>
禪書此所謂死而不已者耶列仙之隠居山澤間形容<lb/>
甚臞此殆四果人也而相如鄙之作大人賦不過欲以<lb/>
<pb n="KR4d0076_WYG_102-20a"/>
侈言廣武帝意耳夫所謂大人者相如孺子何足以知<lb/>
之若賈生鵩鳥賦真大人者也庚辰八月二十二日東<lb/>
坡書<lb/>
秦太虚言寳應民有以嫁娶㑹客者酒半客一人竟起<lb/>
出門主人追之客若醉甚將赴水者主人急持之客曰<lb/>
婦人以詩招我其辭云長橋直下有蘭舟破月衝煙任<lb/>
意游金玉滿堂何所用爭如年少去來休倉黄就之不<lb/>
知其為水也然客竟亦無他夜㑹説鬼參寥舉此聊為<lb/>
<pb n="KR4d0076_WYG_102-20b"/>
之記<lb/>
戊寅十一月余在儋耳聞城西民李氏處子病卒兩日<lb/>
復生余與進士何旻同往見其父問死生狀云初昏若<lb/>
有人引去至官府幕下有言此誤追庭下一吏云可且<lb/>
寄禁又一吏云此無罪當放還見獄在地窟中隧而出<lb/>
入繫者皆儋人僧居十六七有一嫗身皆黄毛如驢馬<lb/>
械而坐處子識之葢儋僧之室也曰吾坐用檀越錢物<lb/>
己三易毛矣又一僧亦處子鄰里死已二年矣其家方<lb/>
<pb n="KR4d0076_WYG_102-21a"/>
大祥有人持盤餐及錢數千云付某僧僧得錢分數百<lb/>
遺門者乃持飯入門去繫者皆爭取其飯僧飯所食無<lb/>
幾又一僧至見者擎跪作禮僧曰此女可差人速送還<lb/>
送者以手擘墻壁使過復見一河有舟使登之送者以<lb/>
手推舟舟躍處子驚而寤是僧豈所謂地藏菩薩耶書<lb/>
此為世戒<lb/>
吾八歲入小學以道士張易簡為師童子幾百人師獨<lb/>
稱吾與陳太初者太初眉山市井人子也余稍長學日<lb/>
<pb n="KR4d0076_WYG_102-21b"/>
益遂第進士制䇿而太初乃為郡小吏其後余謫居黄<lb/>
州有眉山道士陸惟忠自蜀來云太初已尸解矣蜀人<lb/>
吴師道為漢州太守太初往客焉正歲旦見師道求衣<lb/>
食錢物且告别持所得盡與市人貧者反坐於㦸門下<lb/>
遂卒師道使卒舁往野外焚之卒罵曰何物道士使吾<lb/>
正旦舁死人太初微笑開目曰不復煩汝步自㦸門至<lb/>
金鴈橋下趺坐而逝焚之舉城人見烟熖上𦕈𦕈焉有<lb/>
一陳道人也<lb/>
<pb n="KR4d0076_WYG_102-22a"/>
世有附語者多婢妾賤人否則衰病不乆當死者也其<lb/>
聲音舉止皆類死者又能知人宻事然皆非也意有竒<lb/>
鬼能為是耶昔人有逺行者欲觀其妻於已厚薄取金<lb/>
釵藏之壁中忘以語之既行而病且死以告其僕既而<lb/>
不死忽聞空中有聲真其夫也曰吾已死以為不信金<lb/>
釵在某處妻取得之遂喪其後夫歸妻乃反以為鬼也<lb/>
嘗有三老人相遇或問之年一人曰吾年不可記但憶<lb/>
少年時與盤古有舊一人曰海水變桑田時吾輒下一<lb/>
<pb n="KR4d0076_WYG_102-22b"/>
籌爾來吾籌己滿十間屋一人曰吾所食蟠桃棄其核<lb/>
於崑崙山下今已與崑崙齊矣以余觀之三子者與蜉<lb/>
蝣朝菌何以異哉<lb/>
世人有見古徳見桃花悟道者爭頌桃花便將桃花作<lb/>
飯五十年轉没交渉正如張長史見擔夫與公主爭路<lb/>
而得草書之氣欲學長史書便日就擔夫求之豈可得<lb/>
哉<lb/>
爾朱道士晩客於眉山故蜀人多記其事自言受記於<lb/>
<pb n="KR4d0076_WYG_102-23a"/>
師云汝後遇白石浮當飛仙去爾朱雖以此語人亦莫<lb/>
識所謂後去眉山乃客於涪州愛其所産丹砂雖鎖細<lb/>
而皆矢鏃狀瑩徹不雜土石遂止錬丹數年竟於涪州<lb/>
白石仙去乃知師所言不謬者聞長老道其事甚多然<lb/>
不記其名字可恨也本草言丹砂出符陵谷陶隠居云<lb/>
符陵是涪州今無復採者吾聞熟於涪者云採藥者時<lb/>
復得之但時方貴辰錦砂故此不甚採爾讀本草偶記<lb/>
之也<lb/>
<pb n="KR4d0076_WYG_102-23b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　東坡全集巻一百二<lb/>
</p>
<p>
</p>
  </div>
<div>
                <head>東坡全集巻一百三</head>
    <p>
<pb n="KR4d0076_WYG_103-1a"/>
欽定四庫全書<lb/>
　東坡全集巻一百三　　　　宋　蘓軾　撰<lb/>
　　志林四十二條<lb/>
　　　異事<lb/>
芝上人言近有節度判官朱炎學禪乆之忽於楞嚴經<lb/>
若有所得者問講僧義江曰此身死後此心何住江云<lb/>
此身未死此心何住炎良乆以偈答曰四大不湏先後<lb/>
覺六根還向用時空難將語黙呈師也只在尋常語黙<lb/>
<pb n="KR4d0076_WYG_103-1b"/>
中師可之炎後竟坐化真廟時人也<lb/>
契嵩禪師常瞋人未嘗見其笑海月慧辨師常喜人未<lb/>
嘗見其怒予在錢塘親見二人皆趺坐而化嵩既茶毗<lb/>
火不能壊益薪熾火有終不壊者五海月比葬面如生<lb/>
且微笑乃知二人以瞋喜作佛事也世人視身如金玉<lb/>
不旋踵為糞土至人反是予以是知一切法以愛故壊<lb/>
以捨故常在豈不然哉予遷嶺南始識南華重辨長老<lb/>
語終日知其有道也予自嶺南還則辨己寂乆矣過南<lb/>
<pb n="KR4d0076_WYG_103-2a"/>
華弔其衆問塔墓所在衆曰我師昔作夀塔南華之東數<lb/>
里有不悦師者葬之别墓既七百餘日矣今長老朗公<lb/>
獨奮不顧發而歸之壽塔改棺易衣舉體如生衣皆鮮<lb/>
芳衆乃大服東坡居士曰辨視身為何物棄之尸陁<lb/>
林以飼烏鳶何有安以壽塔為朗公知辨者特欲以化<lb/>
服同異而已乃以茗果奠其塔而書其事以遺其上足<lb/>
南華塔主可興師時元符三年十一月十九日<lb/>
富彦國在青社河北大饑民爭歸之有夫婦襁負一子<lb/>
<pb n="KR4d0076_WYG_103-2b"/>
未幾廹於饑困不能皆全棄之道左空塚中而去歲定<lb/>
歸鄉過此塚欲収其骨則兒尚活肥健愈於未棄時見<lb/>
父母匍匐來就視塚中空無有惟有一竅滑易如蛇䑕<lb/>
出入有大蟾蜍如車輪氣咻咻然出穴中意兒在塚中<lb/>
常呼吸此氣故能不食而健自爾遂不食年六七歲肌<lb/>
膚如玉其父抱兒來京師以示小兒醫張荆筐張曰物<lb/>
之有氣者能蟄燕蛇蝦之類是也能蟄則能不食不食<lb/>
則壽此千歲蝦蟆也決不當與藥若聽其不食不娶長<lb/>
<pb n="KR4d0076_WYG_103-3a"/>
必得道父喜携去今不知所在張與余言葢嘉祐六年<lb/>
也<lb/>
石普好殺人以殺為娱未嘗知暫悔也醉中縛一奴使<lb/>
其指使投之汴河指使哀而縱之既醒而悔指使畏其<lb/>
暴不敢以實告居乆之普病見奴為祟自以必死指使<lb/>
呼奴示之祟不復出普亦愈<lb/>
今年三月有書吏陳昱者暴死三日而蘇云初見壁有<lb/>
孔有人自孔擲一物至地化為人乃其亡姊也携其手<lb/>
<pb n="KR4d0076_WYG_103-3b"/>
自孔中出曰𠖇吏追汝使我先見吏在旁昏黑如夜極<lb/>
望有明處空有橋榜曰㑹明人皆用泥錢橋極髙有行<lb/>
橋上者姊曰此生天也昱行橋下然猶有在橋下者或<lb/>
為鳥鵲所啄姊曰此網捕者也又見一橋曰陽明人皆<lb/>
用紙錢有吏坐曹十餘人以狀及紙乆至者吏輙刻除<lb/>
之如抽貫然已而見㝠官則陳襄述古也問昱何故殺<lb/>
乳母昱曰無之呼乳母至血被面抱嬰兒熟視昱曰非<lb/>
此人也乃門下吏陳周官遂放昱還曰路逺當給竹馬<lb/>
<pb n="KR4d0076_WYG_103-4a"/>
又使諸曹檢已籍曹示之年六十九官左班殿直曰以<lb/>
平生不燒香故不甚壽又曰吾軰更此一報即不同矣<lb/>
意謂當超之昱還道見追陳周往既蘇周果死<lb/>
有道士講經茅山聽者數百人中講有自外入者長大<lb/>
肥黑大罵曰道士奴天正熱聚衆造妖何為道士起謝<lb/>
曰居山養徒資用乏不得不爾罵者怒少解曰須錢不<lb/>
難何至作此乃取釜竈杵臼之類得百餘斤以少藥鍛<lb/>
之皆為銀乃去後數年道士復見此人從一老道士鬚<lb/>
<pb n="KR4d0076_WYG_103-4b"/>
髪如雪騎白驢此人腰揷一驢鞭從其後道士遥望叩<lb/>
頭欲從之此人指老道士且摇手作驚畏狀去如飛少<lb/>
頃即不見<lb/>
眉州青神縣道側有一小佛屋俗謂之猪母佛云百年<lb/>
前有牝猪伏於此化為泉有二鯉魚在泉中云葢猪龍<lb/>
也蜀人謂牝猪為母而立佛堂其上故以名之泉出石<lb/>
上深不及二尺大旱不竭而二鯉莫有見者余一日偶<lb/>
見之以告妻兄王愿愿深疑意余之誕也余亦不平其<lb/>
<pb n="KR4d0076_WYG_103-5a"/>
見疑因與愿禱於泉上曰余若不誕者魚當復見已而<lb/>
二鯉復出愿大驚再拜謝罪而去此地應為靈異青神<lb/>
文及者以父病求醫夜過其側有髽而負琴者邀至室<lb/>
及辭以父病不可留而其人苦留之欲曉乃遣去行未<lb/>
數里見道旁有劫賊所殺人赫然未冷也否則及亦未<lb/>
免耳泉在石佛鎮南五里許青神二十五里<lb/>
黄州岐亭有王翊者家富而好善夢於水邊見一人為<lb/>
人所歐傷幾死見翊而號翊救之得免明日偶至水邊<lb/>
<pb n="KR4d0076_WYG_103-5b"/>
見一鹿為獵人所得己中幾鎗翊發悟以數千贖之鹿<lb/>
隨翊起居未嘗一步捨翊又翊所居後有茂林果木一<lb/>
日有村婦林中見一桃過熟而絶大獨在木杪乃取而<lb/>
食之翊適見大驚婦人食已棄其核翊取而剖之得雄<lb/>
黄一塊如桃仁及見而吞之甚甘美自是斷薰肉齋居<lb/>
一食不復殺生亦可謂異事也<hi>翊一作詡</hi>
東海徐則隱居天台絶粒養性太極真人徐君降之曰<lb/>
汝年出八十當為王者師然後得道晋王廣聞其名往<lb/>
<pb n="KR4d0076_WYG_103-6a"/>
召之則謂門人曰吾年八十來召我徐君之言信矣遂<lb/>
詣揚州王請受道法辭以時日不利後數日而死支體<lb/>
如生道路皆見其徒步歸云得放還山至舊居取經書<lb/>
分遺弟子乃去既而喪至以為徐生髙世之人義不為<lb/>
煬帝所汚故辭不肯傳其道而死徐君之言豈聊以避<lb/>
禍豈所謂危行言遜者耶不然煬帝之行鬼所唾也而<lb/>
太極真人肯置之齒牙哉<lb/>
昔吾先君夫人僦宅於眉為紗縠行一日二婢子懸帛<lb/>
<pb n="KR4d0076_WYG_103-6b"/>
足䧟於地視之深數尺有大甕覆以烏木板先夫人急<lb/>
命以土塞之甕有物如人咳聲凡一年乃已人以為此<lb/>
有宿藏物欲出也夫人之姪之問者聞之欲發焉㑹吾<lb/>
遷居之問遂僦此宅掘丈餘不見甕所在其後某官於<lb/>
岐下所居大柳下雪方尺不積雪晴地墳起數寸軾疑<lb/>
是古人藏丹藥處欲發之亡妻崇徳君曰使吾先姑在<lb/>
必不發也軾愧而止<lb/>
吾昔為扶風從事歲大旱問父老境内可禱者云太白<lb/>
<pb n="KR4d0076_WYG_103-7a"/>
山至靈自昔有禱無不應近歲向傳師少師為守奏封<lb/>
山神為濟民侯自此禱不驗亦莫測其故吾方思之偶<lb/>
取唐㑹要看云天寳十四年方士上言太白山金星洞<lb/>
有寳符靈藥遣使取之而獲詔封山為靈應公吾然後<lb/>
知神之所以不悦者即告太守遣使禱之若應當奏乞<lb/>
復公爵且以瓶取水歸郡水未至風霧相纒旗幡飛舞<lb/>
髣髴若有所見遂大雨三日歲大熟吾作奏檢具言其<lb/>
狀詔封明應公吾復為文記之且修其廟祀之日有白<lb/>
<pb n="KR4d0076_WYG_103-7b"/>
䑕長尺餘歴酒饌上嗅而不食父老云龍也是歲嘉祐<lb/>
七年<lb/>
李方叔言范蜀公將薨數日鬚髮皆變蒼郁然如畫也<lb/>
公平生虚心養氣數盡神往而血氣不衰故發於外耶<lb/>
然范氏多四乳固與人異公又立徳如此其化也必不<lb/>
與萬物同盡葢有不可知者也元符四年四月五日<lb/>
黄州故縣張憨子行止如狂人見人輒罵云放火賊稍<lb/>
知書見紙輒書鄭谷雪詩人使力作終日不辭時從人<lb/>
<pb n="KR4d0076_WYG_103-8a"/>
乞予之錢不受冬夏一布褐三十年不易然近之不覺<lb/>
有垢穢氣其實如此至於土人所言則其甚異者固不<lb/>
可知也<lb/>
予頃在都下有傳太白詩者其畧曰朝披夢澤雲又云<lb/>
笠澤清茫茫此非世人語也葢有見太白在肆中而得<lb/>
此詩者神仙之道真不可以意度紹聖元年九月過廣<lb/>
州訪崇道大師何徳順有神仙降於其室自言女仙也<lb/>
賦詩立成有超逸絶塵語或以其託於箕箒如世所謂<lb/>
<pb n="KR4d0076_WYG_103-8b"/>
紫姑神者疑之然味其言非紫姑所能至人有入獄鬼<lb/>
羣鳥獸者託於箕箒豈足怪哉崇道好事喜客多與賢<lb/>
士大夫為游其必有以致之也哉<lb/>
眉州人任逹為余言少時見人家蓄數百魚深池中沿<lb/>
池磚甃四周皆屋舍環遶方丈間凡三十餘年日加長<lb/>
一日天清無雷池中忽發大聲如風雨魚皆踊起羊角<lb/>
而上不知所往逹云舊説不以神守則為蛟龍所取此<lb/>
殆是爾余以為蛟龍必因風雨疑此魚圈局三十餘年<lb/>
<pb n="KR4d0076_WYG_103-9a"/>
日有騰拔之念精神不衰乆而自逹理自然爾<lb/>
眉之彭山進士有宋籌者與故參知政事孫抃夢得同<lb/>
赴舉至華隂大雪天未明過華山下有牌堠云毛女峰<lb/>
者見一老姥坐堠下鬢如雪而無寒色時道上未有行<lb/>
者不知其所從來雪中亦無足跡孫與宋相去數百步<lb/>
宋相過之亦怪其異而莫之顧孫獨留連與語有數百<lb/>
錢挂鞍盡與之既追及宋道其事宋悔復還求之已無<lb/>
所見是歲孫第三人及第而宋老死無成此事蜀人多<lb/>
<pb n="KR4d0076_WYG_103-9b"/>
知之者<lb/>
子由言有一人死而復生問𠖇官如何修身可以免罪<lb/>
荅曰子冝置一巻厯晝日之所為暮夜必記之但不記<lb/>
者是不可言不可作也無事静坐便覺一日似兩日若<lb/>
能處置此生常似今日得至七十便是百四十歲人世<lb/>
間何藥可能有此効既無反惡又省藥錢此方人人収<lb/>
得但苦無好湯水多嚥不下晁無咎言司馬温公有言<lb/>
吾無過人者但平生所為未嘗有不可對人言者耳予<lb/>
<pb n="KR4d0076_WYG_103-10a"/>
亦記前軰有詩曰怕人知事莫萌心皆至言可終身守<lb/>
之<lb/>
　　　技術<lb/>
近世醫官仇鼎療癰腫為當時第一鼎死未有繼者今<lb/>
張君宜所能殆不減鼎然鼎性行不甚純淑世或畏之<lb/>
今張君用心和平專以救人為事治過於鼎逺矣元豐<lb/>
七年四月七日<lb/>
男子之生也覆女之生也仰其死於水也亦然男子内<lb/>
<pb n="KR4d0076_WYG_103-10b"/>
陽而外隂女子反是故易曰坤至柔而動也剛書曰沈<lb/>
潛剛克世之逹者葢如此也秦醫和曰天有六氣淫為<lb/>
六疾陽淫熱疾隂淫寒疾風淫末疾雨淫腹疾晦淫惑<lb/>
疾明淫心疾夫女陽物而晦時故淫則為内熱蠱惑之<lb/>
疾女為蠱惑世之知者衆其為陽物而内熱雖良醫未<lb/>
之言也五勞七傷皆熱中而蒸晦淫者不為蠱則中風<lb/>
皆熱之所生也醫和之語吾當表而出之讀左氏書此<lb/>
歐陽文忠公嘗言有患疾者醫問其得疾之由曰乘船<lb/>
<pb n="KR4d0076_WYG_103-11a"/>
遇風驚而得之醫取多年柂牙為柂工手汗所漬處刮<lb/>
末雜丹砂伏神之流飲之而愈今本草注别藥性論云<lb/>
止汗用麻黄根節及故竹扇為末服之文忠因言醫以<lb/>
意用藥多此比初以兒戲然或有驗殆未易致詰也予<lb/>
因謂公以筆墨燒灰飲學者當治昏惰耶推此而廣之<lb/>
則飲伯夷之盟水可以療貪食比干之餕餘可以已佞<lb/>
䑛樊噲之盾可以治怯臭西子之珥可以療惡疾矣公<lb/>
遂大笑元祐三年閏八月十七日舟行入潁州界坐念<lb/>
<pb n="KR4d0076_WYG_103-11b"/>
二十年前見文忠公於此偶記一時談笑之語聊復識<lb/>
之<lb/>
龎安常為醫不志於利得善書古畫喜輒不自勝九江<lb/>
胡道士頗得其術與予用藥無以酬之為作行草數紙<lb/>
而已且告之曰此安常故事不可廢也參寥子病求醫<lb/>
於胡自度無錢且不善書畫求予甚急予戲之曰子粲<lb/>
可皎徹之徒何不下轉語作兩首詩乎龎胡二君與吾<lb/>
軰遊不日索我於枯魚之肆矣<lb/>
<pb n="KR4d0076_WYG_103-12a"/>
王斿元龍言錢子飛有治大風方極驗常以施人一日<lb/>
夢人自云天使已以此病人君違天怒若施不已君當<lb/>
得此病藥不能愈子飛懼遂不施僕以為天之所病不<lb/>
可療耶則藥不應服有効藥有効者則是天不能病當<lb/>
是病之祟畏是藥而假天以禁人耳晉侯之病為二豎<lb/>
子李子豫赤丸亦先見於夢葢有或使之者子飛不察<lb/>
為鬼所脅若余則不然苟病者得愈願代受其苦家有<lb/>
一方能下腹中穢惡在黄州試之病良已今後當常以<lb/>
<pb n="KR4d0076_WYG_103-12b"/>
施人<lb/>
自省事以來聞世所謂道人有延年之術者如趙抱一<lb/>
徐登張元夢皆近百歲然竟死與常人無異及來黄州<lb/>
聞浮光有朱元經尤異公卿尊師之者甚衆然卒亦病<lb/>
死時中風搐搦但實能黄白有餘藥金皆入官不知世<lb/>
果無異人耶抑有而人不見此等舉非耶不知古所記<lb/>
人虚實無乃與此等不大相逺而好事者縁餙之耶<lb/>
蜀人單驤者舉進士不第顧以醫聞其術雖本於難經<lb/>
<pb n="KR4d0076_WYG_103-13a"/>
素問而别出新意往往巧發竒中然未能十全也仁宗<lb/>
皇帝不豫詔孫兆與驤入侍有間賞賚不貲已而大漸<lb/>
二子皆坐誅頼皇太后仁聖察其非罪坐廢數年今驤<lb/>
為朝官而兆已死矣予來黄州鄰邑人龎安常者亦以<lb/>
醫聞其術大類驤而加之以鍼術絶妙然患聾自不能<lb/>
愈而愈人之病如神此古人所以過人也元豐五年三<lb/>
月予偶患左手腫安常一鍼而愈聊為記之<lb/>
歐陽文忠公嘗語少時有僧相我耳白於面名滿天下<lb/>
<pb n="KR4d0076_WYG_103-13b"/>
唇不著齒無事得謗其言頗驗耳白於面則衆所共見<lb/>
唇不著齒余亦不敢問公不知其何故也<lb/>
沖妙先生季君思聰所製觀妙法象居士以憂患之餘<lb/>
稽首洗心歸命真寂自惟塵縁深重恐此志未遂敢以<lb/>
籖卜得吳真君第三籖云平生常無患見善其何樂執<lb/>
心既堅固見善勤修學敬再拜受教書莊子養生一篇<lb/>
致自厲之意不敢廢墜真聖驗之紹聖元年八月二十<lb/>
一日東坡居士南遷過䖍與王巖翁同謁祥符宫拜九<lb/>
<pb n="KR4d0076_WYG_103-14a"/>
天使者堂下觀之妙象實同此言<lb/>
東坡居士遷於海南憂患之餘戊寅九月晦遊天慶觀<lb/>
謁北極真聖探靈簽以決餘生之禍福吉㓙其辭曰道<lb/>
以信為合法以智為先二者不離析壽命乃得延覽之<lb/>
竦然若有所得書而藏之以無忘信道法智二者不相<lb/>
離之意軾㳟書古之真人未有不以信入者子思則曰<lb/>
自誠明謂之性此之謂也孟子曰執中無權猶執一也<lb/>
法而不智則天下之死法也道不患不知患不凝法不<lb/>
<pb n="KR4d0076_WYG_103-14b"/>
患不立患不活以信合道則道凝以智先法則法活道<lb/>
凝而法活雖度世可也況延夀乎<lb/>
戊寅十月五日以乆不得子由書憂不去心以周易筮<lb/>
之遇渙之三爻初六變中孚其繇曰用拯馬壯吉中孚<lb/>
之九二變為益其繇曰鳴鶴在隂其子和之我有好爵<lb/>
吾與爾靡之益之初六變為家人其繇曰益之用凶事<lb/>
無咎有孚中行告公用圭家人之繇曰家人利女貞象<lb/>
曰風自火出家人君子以言有物而行有恒也吾考此<lb/>
<pb n="KR4d0076_WYG_103-15a"/>
卦極精詳口以授過又書而藏之<lb/>
至和二年成都人有費孝先者始來眉山云近遊青城<lb/>
山訪老人村壊其一竹牀孝先謝不敏且欲償其直老<lb/>
人笑曰子視其下字云此牀以某年月日某造至某年<lb/>
月日為費孝先所壊成壊自有數子何以償為孝先知<lb/>
其異乃留師事之老人授以易軌革卦之術前此未知<lb/>
有此學者後五六年孝先以致富今死矣然四方治其<lb/>
學者所在而有皆自託於孝先真偽不可知也聊復記<lb/>
<pb n="KR4d0076_WYG_103-15b"/>
之使後人知卦影之所自也<lb/>
王君善書符行天心正法為里人療疾驅邪僕嘗傳此<lb/>
咒法當以傳王君其辭曰汝是已死我我是未死汝汝<lb/>
若不吾祟吾亦不汝苦<lb/>
天上失星崔浩乃云當出東井已而果然所謂億則屢<lb/>
中者耶漢十月五星聚東井金水甞附日不逺而十月<lb/>
日在箕尾此浩所以疑其妄以余度之十月為正葢十<lb/>
月乃今之八月爾八月而得七月節則日猶在翼軫間<lb/>
<pb n="KR4d0076_WYG_103-16a"/>
則金水聚於井亦不甚逺方是時沛公未得天下甘石<lb/>
何意謟之浩之説未足信也<lb/>
　　　四民<lb/>
俗傳書生入官庫見錢不識或怪而問之生曰固知其<lb/>
為錢但怪其不在紙裹中耳予偶讀淵明歸去來詞云<lb/>
㓜稚盈室瓶無儲粟乃知俗傳信而有徴使瓶有儲粟<lb/>
亦甚微矣此翁平生只於瓶中見粟也耶馬后夫人見<lb/>
大練以為異物晋惠帝問飢民何不食肉糜細思之皆<lb/>
<pb n="KR4d0076_WYG_103-16b"/>
一理也聊為好事者一笑永叔常言孟郊詩鬢邊雖有<lb/>
絲不堪織寒衣縱使堪織能得多少<lb/>
梁民有賈于南者七年而後返茹杏實海藻呼吸山川<lb/>
之秀飲泉之香食土之潔泠泠風氣如在其左右朔易<lb/>
强化磨去風瘤望之蝤蠐然葢項領也倦游以歸顧視<lb/>
形影日有徳色徜徉舊都躊躇顧乎四鄰意都之人與<lb/>
鄰之人十九莫已若也入其閨登其堂視其妻反驚以<lb/>
走是何怪耶妻勞之則曰何闗於汝饋之漿則憤不飲<lb/>
<pb n="KR4d0076_WYG_103-17a"/>
舉案而飼之則憤不食與之語則向墻而欷歔披巾櫛<lb/>
而視之則唾而不顧謂其妻曰若何足以當我亟去之<lb/>
妻俯而怍仰而歎曰聞之居富貴者不易糟糠有姬姜<lb/>
者不棄憔悴子以無癭歸我以有癭逐嗚呼癭耶非妾<lb/>
婦之罪也妻竟出於是賈歸家三年鄉之人憎其行不<lb/>
與婚而土地風氣蒸變其毛脉啜菽飲水動摇其肌膚<lb/>
前之醜稍稍復故於是還其室敬相待如初君子謂是<lb/>
行也知賈之薄於禮義多矣居士曰貧易主貴易交不<lb/>
<pb n="KR4d0076_WYG_103-17b"/>
常其所守兹名教之罪人而不知學術者蹈而不知恥<lb/>
也交戰乎利害之塲而相勝於是非之境往往以忠臣<lb/>
為敵國孝子為格虜前後紛紜何獨梁賈哉<lb/>
梁工治丹竈有日矣或有自三峰來持淮南王書欲授<lb/>
枕中竒秘坎離生養之法隂陽九六之數子女南北之<lb/>
位或黄或白生生而不窮以是强兵以是緒餘以博施<lb/>
濟衆而其始也宻室為埸空地為爐外燼山木之上煑<lb/>
天一坏父鼎母養以既濟風火絪緼而瓦鑠化生方士<lb/>
<pb n="KR4d0076_WYG_103-18a"/>
未畢其説工悦之然以為盡之矣退試其術逾月破竈<lb/>
而黄金已芽矣於是謝方士方士曰子得予之方未得<lb/>
究其良知其一不知其二余弗邀利於子後日不成不<lb/>
以相仇則子之惠也工重謝之曰若之術殫於是矣予<lb/>
固知之矣豈若愚我者哉遂歌驪駒以遣送之束書在<lb/>
於腰長揖而去工日治其訣更增益劑量其貪婪無厭<lb/>
童東山之木汲西江之水夜火屬月魄晝火屬日光操<lb/>
之彌勤而其術愈疏為之不已而其費滋甚馬牛銷於<lb/>
<pb n="KR4d0076_WYG_103-18b"/>
鉛汞室廬盡於鉗鎚劵土田質妻子蕭條<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>縷而其效<lb/>
不進至老以死終不悟君子曰術之不慎學之不至者<lb/>
然也非師之罪也居士曰杇墻畫墁天下之賤工而莫<lb/>
不有師問之不下思之不熟與無師同其師之不至杇<lb/>
墻畫墁之不若也不至則欺其中亦以欺其外欺其中<lb/>
者已窮欺外者人窮如梁工葢自窮亦安能窮人哉<lb/>
　　　女妾<lb/>
晋武帝欲為太子娶婦衛瓘曰賈氏有五不可青黑短<lb/>
<pb n="KR4d0076_WYG_103-19a"/>
妬而無子竟為羣臣所譽娶之竟以亡晋婦人黑白美<lb/>
惡人人知之而愛其子欲為娶婦且使多子者人人同<lb/>
也然至其惑於衆口則顛倒錯繆如此俚語曰證龜成<lb/>
鼈此未足怪也以此觀之當云證龜成蛇小人之移人<lb/>
也使龜蛇易位而況邪正之在其心利害之在歲月後<lb/>
者耶<lb/>
温成皇后乳母賈氏宫中謂之賈婆婆賈昌朝連結之<lb/>
謂之姑姑臺諌論其姦吳春卿欲得其實而不可近侍<lb/>
<pb n="KR4d0076_WYG_103-19b"/>
有進對者曰近日臺諫言事虚實相半如賈姑姑事豈<lb/>
有是哉上黙然乆之曰賈氏實曾薦昌朝非吾仁宗盛<lb/>
徳豈肯以實語臣下耶<lb/>
王敦至石崇家如厠脱故著新意色不怍厠中婢曰此<lb/>
客必能作賊也此婢能知人而崇乃令執事厠中殆是<lb/>
無所知也<lb/>
　　　賊盜<lb/>
幸思順金陵老儒也皇祐中沽酒江州人無賢愚皆喜<lb/>
<pb n="KR4d0076_WYG_103-20a"/>
之時劫江賊方熾有一官人艤舟酒壚下偶與思順往<lb/>
來相善思順以酒十壺餉之己而被劫於蘄黄間羣盜<lb/>
飲此酒驚曰此幸秀才酒耶官人識其意即紿曰僕與<lb/>
幸秀才親舊賊相顧歎曰吾儔何為劫幸老所親耶歛<lb/>
所劫還之且戒曰見幸慎勿言思順年七十二日行二<lb/>
百里盛夏曝日中不渴葢嘗啖物而不飲水云<hi>幸一作辜</hi>
近日頗多賊兩夜皆來入吾室吾近䕶魏王葬得數千<lb/>
緡畧已散去此梁上君子當是不知耳<lb/>
<pb n="KR4d0076_WYG_103-20b"/>
　　　外域<lb/>
天聖中曹瑋以節鎮定州王[唆-口+鬲]為三司副使疏决河北<lb/>
囚徒至定州瑋謂[唆-口+鬲]曰君相甚貴當為樞宻使然吾昔<lb/>
為秦州聞徳明歲使人以羊馬貨易於邊課所獲多少<lb/>
為賞罰時將以此殺人其子元昊年十三諫曰吾本以<lb/>
羊馬為國今反以資中原所得皆茶綵輕浮之物適足<lb/>
以驕惰吾民今又欲以此戮人茶綵日增羊馬日减吾<lb/>
國其削乎乃止不戮吾聞而異之使人圖其形信竒偉<lb/>
<pb n="KR4d0076_WYG_103-21a"/>
若徳明死此子必為中國患其當君之為樞宻時乎盍<lb/>
自今學兵講邊事[唆-口+鬲]雖受教葢亦未必信也其後[唆-口+鬲]與<lb/>
張觀陳執中在樞府元昊反楊義上書論土兵事上問<lb/>
三人皆不知遂皆罷之[唆-口+鬲]之孫為子由壻故知之<lb/>
昨日見泗倅陳敦固道言<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>猻作人狀折旋俯仰中度<lb/>
細觀之其相侮慢也甚矣人言弄<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>猻不知為<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>猻所<lb/>
弄其言頗有理故為記之又見淮東提舉黄實言見奉<lb/>
使髙麗人言所致贈作有假金銀錠夷人皆坼壊使露<lb/>
<pb n="KR4d0076_WYG_103-21b"/>
胎素使者甚不樂夷云非敢慢也恐契丹有覘者以為<lb/>
真爾由此觀之髙麗所得吾賜物契丹皆分之矣而或<lb/>
者不察謂契丹不知髙麗朝我或以為異時可使牽制<lb/>
契丹豈不誤哉今日又見三佛齊朝貢者過泗州官吏<lb/>
妓樂紛然郊外而椎髻獸面睢盱船中遂記<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>猻弄人<lb/>
語良有理故并記之<lb/>
元祐五年二月十七日見王伯虎炳之言昔為樞宻院<lb/>
禮房檢詳文字見髙麗公案殆因張誠一使契丹於彼<lb/>
<pb n="KR4d0076_WYG_103-22a"/>
帳中見髙麗人私語本國主向慕中國之意歸而奏之<lb/>
先帝始有招徠之意樞宻使李公弼因而迎合親書劄<lb/>
子乞招致遂命發運使崔極遣商人招之天下知非極<lb/>
而不知罪公弼如誠一葢不足道也<lb/>
　<lb/>
　<lb/>
　<lb/>
　<lb/>
<pb n="KR4d0076_WYG_103-22b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　東坡全集巻一百三<lb/>
</p>
<p>
</p>
  </div>
<div>
                <head>東坡全集巻一百四</head>
    <p>
<pb n="KR4d0076_WYG_104-1a"/>
欽定四庫全書<lb/>
　東坡全集巻一百四　　　　宋　蘇軾　撰<lb/>
　　志林四十六條<lb/>
　　　古迹<lb/>
余舊過陳州留七十餘日近城可游觀者無不至栁湖<lb/>
旁有丘俗謂之鐵墓云陳胡公墓也城濠水往嚙其址<lb/>
見有鐵錮之又有寺曰厄臺云孔子厄於陳蔡所居者<lb/>
其說荒唐在不可信或曰東漢陳思王寵教弩臺以控<lb/>
<pb n="KR4d0076_WYG_104-1b"/>
黄巾者此說為近之<lb/>
昨日讀隋書地理志黄州乃永安郡今黄州東十五里<lb/>
許有永安城而俗謂之女王城其說甚鄙野而圖經以<lb/>
為春申君故城亦非是春申君所都乃故吳國今無錫<lb/>
惠山上有春申廟庶幾是乎<lb/>
漢時講堂今猶在畫固儼然丹青之古無復前比<lb/>
自余所居臨臯亭下亂流而西泊於樊山為樊口或曰<lb/>
燔山歳旱燔之起龍致雨或曰樊氏居之不知孰是其<lb/>
<pb n="KR4d0076_WYG_104-2a"/>
上為盧洲孫仲謀汎江遇大風柂師請所之仲謀欲往<lb/>
盧洲其僕谷利以刀擬柂師使泊樊口遂自樊口鑿山<lb/>
通路歸武昌今猶謂之吳王峴有洞穴土紫色可以磨<lb/>
鏡循山而南至寒谿寺上有曲山山頂即位壇九曲亭<lb/>
皆孫氏遺跡西山寺泉水白而甘名菩薩泉泉所出石<lb/>
如人垂手也山下有陶母廟陶公治武昌既病登舟而<lb/>
死於樊口尋繹故迹使人悽然仲謀獵於樊口得一豹<lb/>
見老母曰何不逮其尾忽然不見今山中有聖母廟予<lb/>
<pb n="KR4d0076_WYG_104-2b"/>
十五年前過之見彼板彷彿有得一豹三字今亡矣<lb/>
黄州守居之數百步為赤壁或言即周瑜破曹公處不<lb/>
知果是否㫁崖壁立江水深碧二鶻巢其上有二蛇或<lb/>
見之遇風浪靜輒乗小舟至其下捨舟登岸入徐公洞<lb/>
非有洞穴也但山崦深邃耳圖經云是徐邈不知何時<lb/>
人非魏之徐邈也岸多細石往往有溫瑩如玉者深淺<lb/>
紅黄之色或細紋如人手指螺紋也既數游得二百七<lb/>
十枚大者如棗栗小者如芡實又得一古銅盆盛之注<lb/>
<pb n="KR4d0076_WYG_104-3a"/>
水粲然有一枚如虎豹首有口鼻眼處以為羣石之長<lb/>
　　　玉石<lb/>
今世真玉甚少雖金鐵不可近須沙碾而後成者世以<lb/>
為真玉矣然猶未也特珉之精者真玉須定州磁芒所<lb/>
不能傷者乃是云問後苑老玉工亦莫知其信否<lb/>
唐彥猷以青州紅絲石為甲或云惟堪作骰盆蓋亦不<lb/>
見佳者今觀雪庵所藏乃知前人不妄許爾<lb/>
　　　井河<lb/>
<pb n="KR4d0076_WYG_104-3b"/>
蜀去海逺取鹽於井陵州井最古淯井富順監亦久矣<lb/>
惟卭州蒲江縣井乃祥符中民王鸞所開利入至厚自<lb/>
慶厯皇祐以來蜀始創筒井用圜刀鑿如碗大深者數<lb/>
十丈以巨竹去節牝牡相銜為井以隔横入淡水則醎<lb/>
泉自上又以竹之差小者出入井中為桶無底而竅其<lb/>
上懸熟皮數寸出入水中氣自呼吸而啟閉之一筒致<lb/>
水數斗凡筒井皆同機械利之所在人無不知後漢書<lb/>
有水鞴此法惟蜀中鐵冶用之大畧似鹽井取水筒太<lb/>
<pb n="KR4d0076_WYG_104-4a"/>
子賢不識妄以意解非也<lb/>
數年前朝廷作汴河斗門以淤田識者皆以為不可竟<lb/>
為之然卒亦無功方樊山水盛時放斗門則河田墳墓<lb/>
廬舎皆被害及秋深水退而放則淤不能厚謂之蒸餅<lb/>
淤朝廷亦厭之而罷偶讀白居易甲乙判有云得轉運<lb/>
使以汴河水淺不通運請築塞兩河斗門節度使以當<lb/>
管營田悉在河次若斗門築塞無以供軍乃知唐時汴<lb/>
河兩岸皆有營田斗門若運水不乏即可沃灌古有之<lb/>
<pb n="KR4d0076_WYG_104-4b"/>
而今不能何也當更問知者<lb/>
　　　卜居<lb/>
栁仲舉自共城來摶大官米作飯食我且言百泉之奇<lb/>
勝勸我卜鄰此心飄然已在太行之麓矣元祐三年九<lb/>
月七日東坡居士書<lb/>
范蜀公呼我卜鄰許下許下多公卿而我蓑衣篛笠放<lb/>
蕩於東坡之上豈復能事公卿哉若人久放浪不覺有<lb/>
病或然持養百病皆作如州縣久不治因循苟簡亦曰<lb/>
<pb n="KR4d0076_WYG_104-5a"/>
無事忽遇能吏百弊紛然非數月不能清淨也要且堅<lb/>
忍不退所謂一勞永逸也<lb/>
合江樓下秋碧浮空光摇几席之上而有茅店廬屋七<lb/>
八間横斜砌下今歲大水再至居人散避不暇豈無寸<lb/>
土可遷而乃眷眷不去常為人眼中沙乎<lb/>
元豐三年冬至過山陽登西閣時景繁出巡未歸軾方<lb/>
乞歸常州得請春中方當復過此故有閣欲名思之未<lb/>
有佳者蔡廓謨之子也晉宋間第一流輒以似公家<lb/>
<pb n="KR4d0076_WYG_104-5b"/>
不知可否<lb/>
　　　亭堂<lb/>
臨臯亭下八十數步便是大江其半是峨嵋雪水吾飲<lb/>
食沐浴皆取焉何必歸鄉哉江山風月本無常主閒者<lb/>
便是主人聞范子豐新第園池與此孰勝所以不如君<lb/>
子上無兩稅及助役錢爾<lb/>
陶靖節云倚南窓以寄傲審容膝之易安故常欲作小<lb/>
軒以容安名之<lb/>
<pb n="KR4d0076_WYG_104-6a"/>
慈湖陳氏草堂瀑流出兩山間落於堂後如懸布崩雪<lb/>
如風中絮如羣鶴舞參寥子問主人乞此地養老主人<lb/>
許之東坡居士投名作供養主龍丘子欲作庫頭參寥<lb/>
不納云待汝一口吸盡此水令汝作<lb/>
蘇子得廢園于東坡之脅築而垣之作堂焉號其正曰<lb/>
雪堂堂以大雪中為因繪雪於四壁之間無容隙也起<lb/>
居偃仰環顧睥睨無非雪者蘇子居之真得其所居者<lb/>
也蘇子隠几而晝瞑栩栩然若有所適而方興也未覺<lb/>
<pb n="KR4d0076_WYG_104-6b"/>
為物觸而寤其適未厭也若有失焉以掌抵目以足就<lb/>
履曳於堂下客有至而問者曰子世之散人耶拘人耶<lb/>
散人也而未能拘人也而嗜慾深今似繫馬止也有得<lb/>
乎而有失乎蘇子心若省而口未嘗言徐思其應揖而<lb/>
進之堂上客曰嘻是矣子之欲為散人而未得者也子<lb/>
今告子以散人之道夫禹之行水庖丁之投刀避衆礙<lb/>
而散其智者也是故以至柔馳至剛故石有時以泐以<lb/>
至剛遇至柔故未嘗見全牛也予能散也物固不能縛<lb/>
<pb n="KR4d0076_WYG_104-7a"/>
不能散也物固不能釋子有惠矣用之於内可也今也<lb/>
如蝟之在囊而時動其脊脅見於外者不特一毛二毛<lb/>
而巳風不可摶影不可捕童子知之名之於人猶風之<lb/>
與影也子獨留之故愚者視而驚智者起而軋吾固怪<lb/>
子為今日之晚也子之遇我幸矣吾今邀子為籓外之<lb/>
游可乎蘇子曰予之於此自以為籓外久矣子又將安<lb/>
之乎客曰甚矣子之難曉也夫勢利不足以為籓也名<lb/>
譽不足以為籓也隂陽不足以為籓也人道不足以為<lb/>
<pb n="KR4d0076_WYG_104-7b"/>
籓也所以籓予者特智也爾智存諸内發而為言則言<lb/>
有謂也形而為行則行有謂也使子欲嘿不欲嘿欲息<lb/>
不欲息如醉者之恚言如狂者之妄行雖掩其口執其<lb/>
臂猶且喑嗚跼䠞之不巳則籓之於人抑又固矣人之<lb/>
為患以有身身之為患以有心是圃之構堂將以佚子<lb/>
之身也是堂之繪雪將以佚子之心也身待堂而安則<lb/>
形固不能釋心以雪而警則神固不能凝子之和既焚<lb/>
而燼矣燼又復然則是堂之作也非徒無益而又重子<lb/>
<pb n="KR4d0076_WYG_104-8a"/>
蔽䝉也子見雪之白乎則恍然而目眩子見雪之寒乎<lb/>
則竦然而毛起五官之為害惟目為甚故聖人不為雪<lb/>
乎雪乎吾見子知為目也子其殆矣客又舉杖而指諸<lb/>
壁曰此凹也此凸也方雪之雜下也均矣厲風過焉則<lb/>
凹者留而凸者散天豈私於凹凸哉勢使然也勢之所<lb/>
在天且不能違而況於人乎子之居此雖逺人也而圃<lb/>
有是堂堂有是名實礙人耳不猶雪之在凹者乎蘇子<lb/>
曰予之所為適然而巳豈有心哉殆也奈何客曰子之<lb/>
<pb n="KR4d0076_WYG_104-8b"/>
適然也適有雨則將繪以雨乎適有風則將繪以風乎<lb/>
雨不可繪也觀雲氣之洶湧則使子有怒心風不可繪<lb/>
也見草木之披靡則使子有懼意覩是雪也子之内亦<lb/>
不能無動矣苟有動焉丹青之有靡麗氷雪之有水石<lb/>
一也徳有心心有眼物之所襲豈有異哉蘇子曰子之<lb/>
所言是也敢不聞命然未盡也予不能黙此正如與人<lb/>
訟者其理雖已屈猶未能絶辭者也子以為登春臺與<lb/>
入雪堂有以異乎以雪觀春則雪為靜以臺觀堂則堂<lb/>
<pb n="KR4d0076_WYG_104-9a"/>
為靜靜則得動則失黄帝古之神也游乎赤水之北登<lb/>
乎崑崙之丘南望而還遺其𤣥珠焉游以適意也望以<lb/>
寓情也意適於游情寓於望則意暢情出而忘其本矣<lb/>
雖有良貴豈得而寳哉是以不免有遺珠之失也雖然<lb/>
意不久留情不再至必復其初而巳矣是又驚其遺而<lb/>
索之也余之此堂追其逺者近之收其近者内之求之<lb/>
眉睫之間是有八荒之趣人而有知也升是堂者將見<lb/>
其不遡而僾不寒而栗凄凜其肌膚洗滌其煩鬱既無<lb/>
<pb n="KR4d0076_WYG_104-9b"/>
炙手之譏又免飲氷之疾彼其趦趄利害之徒猖狂憂<lb/>
患之域者何異探湯執熱之俟濯乎子之所言者上也<lb/>
余之所言者下也我將能為子之所為而子不能為我<lb/>
之為矣譬之厭膏粱者與之糟糠則必有忿詞衣文繡<lb/>
者被之以皮弁則必有愧色子之於道膏粱文繡之謂<lb/>
也得其上者耳我以子為師子以我為資猶人之於衣<lb/>
食缺一不可將其與子游今日之事姑置之以待後論<lb/>
予且為子作歌以道之歌曰雪堂之前後兮春草齊雪<lb/>
<pb n="KR4d0076_WYG_104-10a"/>
堂之左右兮斜徑微雪堂之上兮有碩人之頎頎考槃<lb/>
於此兮芒鞋而葛衣挹清泉兮抱瓮而忘其機負頃筐<lb/>
兮行歌而采薇吾不知五十九年之非而今日之是又<lb/>
不知五十九年之是而今日之非吾不知天地之大也<lb/>
寒暑之變悟昔日之癯而今日之肥感子之言兮始也<lb/>
抑吾之縱而鞭吾之口終也釋吾之縛而脫吾之鞿是<lb/>
堂之作也吾非取雪之勢而取雪之意吾非逃世之事<lb/>
而逃世之機吾不知雪之為可觀賞吾不知世之為可<lb/>
<pb n="KR4d0076_WYG_104-10b"/>
依違性之便意之適不在於他在於羣息巳動大明既<lb/>
升吾方輾轉一觀曉隙之塵飛子不棄兮我其子歸客<lb/>
忻然而笑唯然而出蘇子隨之客顧而頷之曰有若人<lb/>
哉<lb/>
　　　人物<lb/>
夫學者載籍極博猶信於六藝詩書雖闕然虞夏之文<lb/>
可知也堯將遜位讓於虞舜舜禹之間岳牧咸薦乃試<lb/>
之於位典職數十年功用既興然後授政示天下重器<lb/>
<pb n="KR4d0076_WYG_104-11a"/>
王者大統傳天下若斯之難也而說者曰堯讓天下於<lb/>
許由由不受恥之逃隠及夏之時有卞隨務光者此何<lb/>
以稱焉東坡先生曰士有以簞食豆羮見於色者自吾<lb/>
觀之亦不信也<lb/>
髙祖微時嘗避事時時與賓客過其丘嫂食嫂厭叔與<lb/>
客來陽為羮盡轉釜客以故去巳而視其釡中有羮由<lb/>
是怨嫂及立齊代王而伯子獨不侯太上皇以為言髙<lb/>
祖曰非敢忘之也為其母不長者封其子信為羮頡侯<lb/>
<pb n="KR4d0076_WYG_104-11b"/>
髙祖號為大度不記人過者然不置轉釜之怨獨不畏<lb/>
太上皇緣此記分杯之語乎<hi>轉釜一作轑</hi>
漢武帝無道無足觀者惟踞厠見衞青不冠不見汲長<lb/>
孺為可佳耳若青奴才雅宜䑛痔踞厠見之正其宜也<lb/>
楚孝王囂疾成帝詔云夫子所痛蔑之命矣夫東平王<lb/>
不得於太后元帝詔曰諸侯在位不驕然後富貴離其<lb/>
身而社稷可保皆與今論語孝經小異離附離也今作<lb/>
不離於身疑為俗儒所増也<lb/>
<pb n="KR4d0076_WYG_104-12a"/>
三十餘年家國數千里地山河幾曽慣干戈一旦歸為<lb/>
臣虜沈腰潘鬢消磨最是倉惶辭廟日教坊猶奏别離<lb/>
歌揮淚對宮娥後主既為樊若水所賣舉國與人故當<lb/>
慟哭於九廟之外謝其民而後行顧乃揮淚宮娥聴教<lb/>
坊離曲<hi>跋陳後主詞</hi>
真宗時或薦梅詢可用者上曰李沆嘗言其非君子時<lb/>
沆之沒蓋二十餘年矣歐陽文忠公嘗問蘇子容曰宰<lb/>
相沒二十年能使人主追信其言以何道子容言獨以<lb/>
<pb n="KR4d0076_WYG_104-12b"/>
無心故爾軾因贊其語且言陳執中俗吏耳持至公猶<lb/>
能取信主上況如李公之才識而濟之以無心耶時元祐<lb/>
三年興龍節賜宴尚書省論此是日又見王鞏云其父<lb/>
仲儀言陳執中罷相仁宗問誰可代卿者執中舉吳育<lb/>
上即召赴闕㑹乾元節侍宴偶醉坐睡忽驚顧拊牀呼<lb/>
其從者上愕然即除西京留臺以此觀之執中雖俗吏<lb/>
亦可賢也育之不相命矣夫然晚節有心疾亦難大用<lb/>
仁宗非棄材之主也<lb/>
<pb n="KR4d0076_WYG_104-13a"/>
孔子為魯司冦七日而誅少正卯或以為太速此叟蓋<lb/>
自知其頭方命薄必不久在相位故汲汲及其未去發<lb/>
之使更遲疑兩三日巳為少正卯所圖矣<lb/>
顏回簞食瓢飲其為造物者廢亦省矣然且不免於夭<lb/>
折使回更喫得兩簞食半瓢飲當更不活得二十九歲<lb/>
然造物者輒支盜跖兩日祿料足為回七十年糧矣但<lb/>
恐回不要耳<lb/>
荀卿云青出於藍而青於藍氷生於水而寒於水世之<lb/>
<pb n="KR4d0076_WYG_104-13b"/>
言弟子勝師者輒以此為口實此無異夢中語青即藍<lb/>
也氷即水也釀米為酒殺羊豕以為膳羞曰酒甘於米<lb/>
膳羞美於羊雖兒童必笑之而荀卿以是為辨信其醉<lb/>
夢顛倒之言以至論人之性皆此類也<lb/>
顏蠋與齊王遊食必太牢出必乗車妻子衣服麗都蠋<lb/>
辭去曰玉生於山制則破焉非不寶貴也然而太璞不完<lb/>
士生於鄙野推選則祿焉非不尊遂也然而形神不全<lb/>
蠋願得歸晚食以當肉安步以當車無罪以當貴清靜<lb/>
<pb n="KR4d0076_WYG_104-14a"/>
貞正以自娛嗟乎戰國之士未有如魯連顏蠋之賢者<lb/>
也然而未聞道也晚食以當肉安步以當車是猶有<lb/>
意於肉與車也晚食自美安步自適取其美與適足矣<lb/>
何以當肉與車為哉雖然蠋可謂巧於居貧者也未飢<lb/>
而食雖八珍猶草木也使草木如八珍惟晚食為然蠋<lb/>
固巧矣然非我之久於貧不能知蠋之巧也<lb/>
張儀欺楚王以商於之地六百里既而曰臣有奉邑六<lb/>
里此與兒戲無異天下無不疾張子之詐而笑楚王之<lb/>
<pb n="KR4d0076_WYG_104-14b"/>
愚也夫六百里豈足道哉而張又非楚之臣為秦謀耳<lb/>
何足深過若後世之臣欺其君者曰行吾言天下舉安<lb/>
四夷畢服禮樂興而刑罰措其君之所欲得者非特六<lb/>
百里也而卒無絲毫之獲豈特無所獲喪已不勝言矣則<lb/>
其所以事君者乃不如張儀之事楚因讀晁錯論書此<lb/>
方與公謂周昌之吏趙堯年雖少奇士君必異之且代<lb/>
君昌笑曰堯刀筆吏耳何至是居頃之堯說髙祖為趙<lb/>
王貴强相獨周昌為可髙祖用其策堯竟代昌為御史<lb/>
<pb n="KR4d0076_WYG_104-15a"/>
大夫吕后殺趙王昌亦無能為特謝病不朝耳由此觀<lb/>
之堯特為此計代昌耳安能為髙祖謀哉吕后怨堯為<lb/>
此計亦抵堯罪堯非特不能為髙祖謀其自為謀亦不<lb/>
善矣昌謂之刀筆吏豈誣也哉<lb/>
吾先君友人史經臣彥輔豪偉人也嘗言黄霸本尚教<lb/>
化庶幾於富而教之者乃復用烏攫小數陋哉潁川鳯<lb/>
皇蓋可疑也霸以鶡為神爵不知潁川之鳯以何物為<lb/>
之雖近於戲亦有理也<lb/>
<pb n="KR4d0076_WYG_104-15b"/>
漢仍秦法至重髙惠固非虐主然習所見以為常不知<lb/>
其重也至孝文始罷肉刑與參夷之誅景帝復孥戮晁<lb/>
錯武帝暴戾有増無損宣帝治尚嚴因武之舊至王嘉<lb/>
為相始輕減法律遂至東京因而不改班固不記其事<lb/>
事見梁統𫝊固可謂疎畧矣嘉賢相也輕刑又其盛徳<lb/>
之事可不記乎統乃言髙惠文景以重法興哀平以輕<lb/>
法衰因上書乞増重法律賴當時不從其議比如人年<lb/>
少時不節酒色而安老後雖節而病見此便謂酒可以<lb/>
<pb n="KR4d0076_WYG_104-16a"/>
延年可乎統亦東京名臣一出此言遂獲罪於天其子<lb/>
松竦皆以非命而死冀卒滅族嗚呼悲夫戒哉疎而不漏<lb/>
可不懼乎<lb/>
李邦直言周瑜二十四經畧中原今吾四十但多睡善<lb/>
飯賢愚相逺如此安上言吾子似快活未知孰賢與否<lb/>
與朱勃遜之㑹議於潁或言洛人善接花嵗出新枝而菊品<lb/>
尤多遜之曰菊當以黄為正餘可鄙也昔叔向聞鬷蔑<lb/>
一言得其為人予於遜之亦云然<lb/>
<pb n="KR4d0076_WYG_104-16b"/>
劉聰聞當為須遮國王則不復懼死人之愛富貴有甚<lb/>
於生者月犯少微吳中髙士求死不得人之好名有甚<lb/>
於生者<lb/>
郗超雖為桓温腹心以其父愔忠於王室不令知之將死<lb/>
出一箱付門生曰本欲焚之恐公年尊必以相傷為斃<lb/>
我死後公若大損眠食可呈此箱不爾便燒之愔後果<lb/>
哀悼成疾門生依指呈之則悉與溫往反密計愔大怒<lb/>
曰小子死晚矣更不復哭矣若方回者可謂忠臣矣當<lb/>
<pb n="KR4d0076_WYG_104-17a"/>
與石碏比然超謂之不孝可乎使超知君子之孝則不<lb/>
從溫矣東坡先生曰超小人之孝也<lb/>
司馬懿討曹爽桓範往奔之懿謂蔣濟曰智囊往矣濟<lb/>
曰範則智矣駑馬戀棧豆必不能用也範說爽移車駕<lb/>
幸許昌招外兵爽不從範曰所憂在兵食而大司農印<lb/>
在吾許爽不能用陳宫吕布既擒曹操謂宫曰公臺平<lb/>
生自謂智有餘今日何如宫曰此子不用宫言不然未<lb/>
可知也僕嘗論此二人吕布曹爽何人也而為之用尚<lb/>
<pb n="KR4d0076_WYG_104-17b"/>
何言知臧武仲曰抑君似䑕此之謂智元祐三年九月<lb/>
十八日書<lb/>
溫嶠問郭文曰人皆有六親相容先生棄之何樂文曰<lb/>
李行學道不謂遭世亂欲歸無路耳又曰饑思食壯思<lb/>
室自然之理先生獨無情乎曰情由憶生不憶故無情<lb/>
又問先生獨處窮山死為烏鳶所食奈何曰埋藏者食<lb/>
於螻蟻復何異又問猛虎害人先生獨不畏耶曰人無<lb/>
害獸心則獸亦不害人又問世不寧則身不安先生不<lb/>
<pb n="KR4d0076_WYG_104-18a"/>
出濟世乎曰非野人之所知也予嘗監錢塘郡游餘杭<lb/>
九鎮山訪大滌洞天即郭生之舊隠洞大有巨壑深不<lb/>
可測蓋嘗有勅使投龍簡云戊寅九月七日書<hi>李行一作季行</hi>
劉伯倫常以鍤自隨曰死即埋我蘇子曰伯倫非達者<lb/>
也棺槨衣衾不害為達茍為不然死則巳矣何必更埋<lb/>
房次律敗於陳濤斜殺四萬人悲哉世之言兵者或取<lb/>
通典通典雖杜佑所集然其源出於劉秩陳濤之敗秩<lb/>
有力焉次律云曳洛河雖多安能當我劉秩區區之辯<lb/>
<pb n="KR4d0076_WYG_104-18b"/>
以待曳洛河疎矣<lb/>
阮籍見張華鷦鷯賦歎曰此王佐才也觀其意獨欲自<lb/>
全於禍福之間耳何足為王佐乎華不從劉卞言竟與<lb/>
賈氏之禍畏八王之難而不免倫秀之虐此正求全之<lb/>
過失鷦鷯之本義<lb/>
王濟以人乳蒸豚王愷使妓吹笛小失聲韻便殺之使<lb/>
美人飲酒客飲不盡亦殺之時武帝在也而貴戚敢如<lb/>
此知晉室之亂也久矣<lb/>
<pb n="KR4d0076_WYG_104-19a"/>
王夷甫既降石勒自解無罪且勸僭號其女惠風為愍<lb/>
懐太子妃劉曜陷洛以惠風賜其將髙屬將妻之惠風<lb/>
仗劍大罵而死乃知王夷甫之死非獨慙見晉公卿乃<lb/>
當羞見其女也<lb/>
晉惠帝為太子衞瓘欲陳啟廢之策而未敢發㑹燕凌<lb/>
雲臺瓘托醉跪帝前曰臣欲有所啟欲言之而止者三<lb/>
因拊牀曰此坐可惜帝意乃悟曰公真大醉賈后由是<lb/>
怨之此何等語乃於衆中言之豈所謂不密失身者耶<lb/>
<pb n="KR4d0076_WYG_104-19b"/>
以瓘之智不宜暗此殆鄧艾之寃天奪其魄爾<hi>魄或作識</hi>
晉武帝探策豈亦如籖也耶惠帝不肖得一蓋神以實<lb/>
告裴頠諂對士君子恥之而史以為美談鄙哉惠懐愍<lb/>
皆不終牛繫馬後豈及二王乎<lb/>
梁史劉凝之為人認所著履即與之此人後得所失履<lb/>
送還不肯復取又沈麟士亦為鄰人認所著履麟士笑<lb/>
曰是卿履耶即與之鄰人得所失履送還麟士曰非卿<lb/>
履耶笑而受之此雖小事然處事當如麟士不當如凝<lb/>
<pb n="KR4d0076_WYG_104-20a"/>
之也<lb/>
桞宗元敢為誕妄居之不疑呂溫為道州衡州及死二<lb/>
州之人哭之逾月客舟之過于此者必呱呱然雖子產<lb/>
不至此溫何以得之其稱溫之弟恭亦賢豪絶人者又<lb/>
云恭之妻裴延齡之女也孰有士君子肯為裴延齡壻<lb/>
者乎栁宗元與伾叔文之交蓋亦不羞與延齡姻也恭為<lb/>
延齡壻不見于史宜表而出之見宗元文集恭墓誌云<lb/>
　<lb/>
<pb n="KR4d0076_WYG_104-20b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　東坡全集巻一百四<lb/>
</p>
<p>
</p>
  </div>
<div>
                <head>東坡全集巻一百五</head>
    <p>
<pb n="KR4d0076_WYG_105-1a"/>
欽定四庫全書<lb/>
　東坡全集巻一百五　　　　宋　蘇軾　撰<lb/>
　　志林十三條<lb/>
　　　論古<lb/>
武王克殷以殷遺民封紂子武庚祿父使其弟管叔鮮<lb/>
蔡叔度相祿父治殷武王崩祿父與管蔡作亂成王命<lb/>
周公誅之而立微子於宋蘇子曰武王非聖人也昔孔<lb/>
子葢罪湯武顧自以為殷之子孫而周人也故不敢然<lb/>
<pb n="KR4d0076_WYG_105-1b"/>
數致意焉曰大哉巍巍乎堯舜也禹吾無間然其不足<lb/>
於湯武也亦明矣曰武盡美矣未盡善也又曰三分天<lb/>
下有其二以服事殷周之徳其可謂至徳也巳矣伯夷<lb/>
叔齊之於武王也葢謂之弑君至恥之不食其粟而孔<lb/>
子予之其罪武王也甚矣此孔氏之家法也世之君子<lb/>
茍自孔氏必守此法國之存亡民之死生將於是乎在<lb/>
其孰敢不嚴而孟軻始亂之曰吾聞武王誅獨夫紂未<lb/>
聞弑君也自是學者以湯武為聖人之正若當然者皆<lb/>
<pb n="KR4d0076_WYG_105-2a"/>
孔氏之罪人也使當時有良史如董狐者南巢之事必<lb/>
以叛書牧野之事必以弑書而湯武仁人也必將為法<lb/>
受惡周公作無逸曰殷王中宗及髙宗及祖甲及我周<lb/>
文王兹四人迪哲上不及湯下不及武王亦以是哉文<lb/>
王之時諸侯不求而自至是以受命稱王行天子之事<lb/>
周之王不王不計紂之存亡也使文王在必不伐紂紂<lb/>
不見伐而以考終或死於亂殷人立君以事周命為二<lb/>
王後以祀殷君臣之道豈不兩全也哉武王觀兵於孟<lb/>
<pb n="KR4d0076_WYG_105-2b"/>
津而歸紂若改過否則殷改立君武王之待殷亦若是<lb/>
而巳矣天下無王有聖人者出而天下歸之聖人所以<lb/>
不得辭也而以兵取之而放之而殺之可乎漢末大亂<lb/>
豪傑並起荀文若聖人之徒也以為非曹操莫與定海<lb/>
内故起而佐之所以與操謀者皆王者之事也文若豈<lb/>
教操反者哉以仁義救天下天下既平神器自至將不<lb/>
得已而受之不至不取也此文王之道文若之心也及<lb/>
操謀九錫則文若死之故吾嘗以文若為聖人之徒者<lb/>
<pb n="KR4d0076_WYG_105-3a"/>
以其才似張子房而道似伯夷也殺其父封其子其子<lb/>
非人也則可使其子而果人也則必死之楚人將殺令<lb/>
尹子南子南之子棄疾為王馭士王泣而告之既殺子<lb/>
南其徒曰行乎曰吾與殺吾父行將焉入然則臣王乎<lb/>
曰棄父事讐吾弗忍也遂縊而死武王親以黄鉞誅紂<lb/>
使武庚受封而不叛豈復人也哉故武庚之必叛不待<lb/>
智者而後知也武王之封蓋亦有不得巳焉耳殷有天<lb/>
下六百年賢聖之君六七作紂雖無道其故家遺民未<lb/>
<pb n="KR4d0076_WYG_105-3b"/>
盡滅也三分天下有其二殷不伐周而周伐之誅其君<lb/>
夷其社稷諸侯必有不恱者故封武庚以慰之此豈文<lb/>
之意哉故曰武王非聖人也<lb/>
太史公曰學者皆稱周伐紂居洛邑其實不然武王營<lb/>
之成王使召公卜居九鼎焉而周復都豐鎬至犬戎敗<lb/>
幽王周乃東徙于洛蘇子曰周之失計未有如東遷之<lb/>
繆者也自平王至於亡非有大無道者也頿<hi>頿音兹即靈王</hi>王<lb/>
之神聖諸侯服享然終以不振則東遷之過也昔武王<lb/>
<pb n="KR4d0076_WYG_105-4a"/>
克商遷九鼎于洛邑成王周公復増營之周公既沒葢<lb/>
君陳畢公更居焉以重王室而巳非有意於遷也周公<lb/>
欲葬成周而成王葬之畢此豈有意於遷哉今夫富民<lb/>
之家所以遺其子孫者田宅而巳不幸而有敗至於乞<lb/>
假以生可也然終不可議田宅今平王舉文武成康之<lb/>
業而大棄之此一敗而粥田宅者也夏商之王皆五六<lb/>
百年其先王之徳無以過周而後王之敗亦不減幽厲<lb/>
然至於桀紂而後亡其未亡也天下宗之不如東周之<lb/>
<pb n="KR4d0076_WYG_105-4b"/>
名存而實亡也是何也則不粥田宅之效也盤庚之遷<lb/>
也復殷之舊也古公遷于岐方是時周人如狄人也逐<lb/>
水草而居豈所難哉衞文公東徙渡河恃齊而存耳齊<lb/>
遷臨菑晉遷于絳于新田皆其盛時非有所畏也其餘<lb/>
避冦而遷都未有不亡雖不即亡未有能復振者也春<lb/>
秋時楚大饑羣蠻叛之申息之北門不啓楚人謀徙於<lb/>
阪髙蔿賈曰不可我能往冦亦能往於是乎以秦人巴<lb/>
人滅庸而楚始大蘇峻之亂晉幾亡矣宗廟宮室盡為<lb/>
<pb n="KR4d0076_WYG_105-5a"/>
灰燼溫嶠欲遷都豫章三吳之豪欲遷㑹稽將從之矣<lb/>
獨王導不可曰金陵王者之都也王者不以豐儉移都<lb/>
若𢎞衞文大帛之冠何適而不可不然雖樂土為墟矣<lb/>
且北冦方强一旦示弱竄於蠻越望實皆喪矣乃不果<lb/>
遷而晉復安賢哉導也可謂能定大事矣嗟夫平王之<lb/>
初周雖不如楚之强顧不愈於東晉之微乎使平王有<lb/>
一王導定不遷之計收豐鎬之遺民修文武成康之政<lb/>
以形勢臨東諸侯齊晉雖强未敢貳也而秦何自霸哉<lb/>
<pb n="KR4d0076_WYG_105-5b"/>
魏惠王畏秦遷于大梁楚昭王畏吳遷于鄀頃襄王畏<lb/>
秦遷于陳考烈王畏秦遷于壽春皆不復振有亡徵焉<lb/>
東漢之末董卓刼帝遷于長安漢遂以亡近世李景遷<lb/>
于豫章亦亡故曰周之失計未有如東遷之繆者也<lb/>
秦始皇帝十八年取韓二十二年取魏二十五年取趙<lb/>
取楚二十六年取燕取齊初并天下蘇子曰秦并天下<lb/>
非有道也特巧耳非幸也然吾以為巧於取齊而拙於<lb/>
取楚其不敗於楚者幸也烏乎秦之巧亦創智伯而巳<lb/>
<pb n="KR4d0076_WYG_105-6a"/>
魏韓肘足接而智伯死秦知創智伯而諸侯終不知師<lb/>
韓魏秦并天下不亦宜乎齊湣王死法章立君王后佐<lb/>
之秦猶伐齊也法章死王建立六年而秦攻趙齊楚救<lb/>
之趙乏食請粟於齊而齊不予秦遂圍邯鄲幾亡趙趙<lb/>
雖未亡而齊之亡形成矣秦人知之故不加兵於齊者<lb/>
四十餘年夫以法章之才而秦伐之建之不才而秦不<lb/>
伐何也太史公曰君王后事秦謹故不被兵夫秦欲并<lb/>
天下耳豈以謹故置齊也哉吾故曰巧於取齊者所以<lb/>
<pb n="KR4d0076_WYG_105-6b"/>
慰齊之心而解三晉之交也齊秦不兩立秦未嘗須臾<lb/>
忘齊也而四十餘年不加兵者豈其情乎齊人不悟而<lb/>
與秦合故秦得以其間取三晉三晉亡齊葢岌岌矣方<lb/>
是時猶有楚與燕也三國合猶足以拒秦秦大出兵伐<lb/>
燕而齊不救故二國亡而齊亦虜不閱歲如晉取虞虢<lb/>
也可不謂巧乎二國既滅齊乃發兵守西界不通秦使<lb/>
嗚呼亦晚矣秦初遣李信以二十萬人取楚不克乃使<lb/>
王翦以六十萬攻之葢空國而戰也使齊有中主具臣<lb/>
<pb n="KR4d0076_WYG_105-7a"/>
知亡之無日而掃境以伐秦以久安之齊而入厭兵空<lb/>
虚之秦覆秦如反掌也吾故曰拙於取楚然則奈何曰<lb/>
古之取國者必有數如取齠齒也必以漸故齒脫而兒<lb/>
不知今秦易楚以為是齠齒也可拔遂抉其口一拔而<lb/>
取之兒必傷吾指必齧故秦之不亡者幸也非數也吳<lb/>
為三軍迭出以肄楚三年而入郢晉之平吳隋之平陳<lb/>
皆是物也惟苻堅不然使堅知出此以百倍之衆為迭<lb/>
出之計雖韓白不能支而況謝𤣥牢之之流乎吾以是<lb/>
<pb n="KR4d0076_WYG_105-7b"/>
知二秦之一律也始皇幸勝而堅不幸耳<lb/>
秦初并天下丞相綰等言燕齊荆地逺不置王無以鎮<lb/>
之請立諸子始皇下其議羣臣皆以為便廷尉斯曰周<lb/>
文武所封子弟同姓甚衆然後屬疎逺相攻擊如仇讐<lb/>
諸侯更相誅伐天子不能禁止今海内賴陛下神靈一<lb/>
統皆為郡縣諸子功臣公賦稅重賞賜之甚足易制天<lb/>
下無異意則安寧之術也置諸侯不便始皇曰天下共<lb/>
苦戰鬬不休以有侯王賴宗廟天下初定又復立國是<lb/>
<pb n="KR4d0076_WYG_105-8a"/>
樹兵也而求其寧息豈不難哉廷尉議是分天下為三<lb/>
十六郡郡置守尉監蘇子曰聖人不能為時亦不失時<lb/>
時非聖人之所能為也能不失時而巳三代之興諸侯<lb/>
無罪不可奪削因而君之雖欲罷侯置守可得乎此所<lb/>
謂不能為時者也周衰諸侯相并齊晉秦楚皆千餘里<lb/>
其勢足以建侯樹屏至于七國皆稱王行天子之事然<lb/>
終不封諸侯不立强家世卿者以魯三桓晉六卿齊田<lb/>
氏為戒也久矣世之畏諸侯之禍也非獨李斯始皇知<lb/>
<pb n="KR4d0076_WYG_105-8b"/>
之始皇既并天下分郡邑置守宰理固當然如冬裘夏<lb/>
葛時之所宜非人之私智獨見也所謂不失時者而學<lb/>
士大夫多非之漢髙帝欲立六國後張子房以為不可<lb/>
世未有非之者李斯之論與子房何異也特以成敗為<lb/>
是非耳髙帝聞子房之言吐哺罵酈生知諸侯之不可<lb/>
復明矣然卒王韓彭英盧豈獨髙帝子房亦與焉故栁<lb/>
宗元曰封建非聖人意也勢也昔之論封建者曹元首<lb/>
陸機劉頌及唐太宗時魏徴李百藥顏師古其後有劉<lb/>
<pb n="KR4d0076_WYG_105-9a"/>
秩杜佑栁宗元宗元之論出而諸子之論廢矣雖聖人<lb/>
復起不能易也故吾取其說而附益之曰凡有血氣必<lb/>
爭爭必以利利莫大於封建封建者爭之端而亂之始<lb/>
也自書契以來臣弑其君子弑其父父子兄弟相賊殺<lb/>
有不出於襲封而爭位者乎自三代聖人以禮樂教化<lb/>
天下至刑措不用然終不能已篡弑之禍至漢以來君<lb/>
臣父子相賊虐者皆諸侯王子孫其餘卿大夫不世襲<lb/>
者葢未嘗有也近世無復封建則此禍幾絶仁人君子<lb/>
<pb n="KR4d0076_WYG_105-9b"/>
忍復開之歟故吾以為李斯始皇之言栁宗元之論當<lb/>
為萬世法也<lb/>
越既滅吳范蠡以為勾踐為人長頸烏喙可與共患難<lb/>
不可與共逸樂乃以其私徒屬浮海而行至齊以書遺<lb/>
大夫種曰蜚鳥盡良弓藏狡兔死走狗烹子可以去矣<lb/>
蘇子曰范蠡獨知相其君而巳以吾相蠡蠡亦烏喙也<lb/>
夫好貨天下賤士也以蠡之賢豈聚斂積實者何至耕<lb/>
于海濱父子力作以營千金屢散而復積此何為者哉<lb/>
<pb n="KR4d0076_WYG_105-10a"/>
豈非才有餘而道不足故功成名遂身退而心終不能<lb/>
自放者乎使勾踐有大度能始終用蠡蠡亦非清淨無<lb/>
為以老於越者也故曰蠡亦烏喙也魯仲連既退秦軍<lb/>
平原君欲封連以千金為壽笑曰所貴於天下士者為<lb/>
人排難解紛而無所取也即有取是商賈之事連不忍<lb/>
為也遂去終身不復見逃隠於海上曰吾與富貴而詘<lb/>
於人寧貧賤而輕世肆志焉使范蠡之去如魯連則去<lb/>
聖人不逺矣嗚呼春秋以來用舎進退未有如蠡之全<lb/>
<pb n="KR4d0076_WYG_105-10b"/>
者也而不足於此吾是以累嘆而深悲焉蘇子曰子胥<lb/>
種蠡皆人傑而揚雄曲士也欲以區區之學疵瑕此三<lb/>
人者以三諫不去鞭尸籍館為子胥之罪以不强諫勾<lb/>
踐而栖之㑹稽為種蠡之過雄聞古有三諌當去之說<lb/>
即欲以律天下士豈不陋哉三諫而去為人臣交淺者<lb/>
言也如宮之奇洩冶乃可耳至如子胥吳之宗臣與國<lb/>
存亡者也去將安往哉百諌不聴繼之以死可也孔子<lb/>
去魯未嘗一諫又安用三父受誅子復讐禮也生則斬<lb/>
<pb n="KR4d0076_WYG_105-11a"/>
首死則鞭尸發其至痛無所擇也是以昔之君子皆哀<lb/>
而恕之雄獨非人子乎至於籍館闔閭與羣臣之罪非<lb/>
子胥意也勾踐困於㑹稽乃能用二子若先戰而强諫<lb/>
以死之則雄又當以子胥之罪罪之矣此皆兒童之見<lb/>
無足論者不忍三子之見誣故為一言<lb/>
魯定公十三年孔子言於公曰臣無藏甲大夫無百雉<lb/>
之城使仲由為季氏宰將墮三都於是叔孫氏先墮郈<lb/>
季氏將墮費公山不狃叔孫輒率費人襲公公與二子<lb/>
<pb n="KR4d0076_WYG_105-11b"/>
入于季氏之宫孔子命申句須樂頎下伐之費人北二<lb/>
子奔齊遂墮費將墮成公斂處父以成叛公圍成弗克<lb/>
或曰殆哉孔子之為政也亦危而難成矣孔融曰古者<lb/>
王畿千里寰内不以封建諸侯曹操疑其論建漸廣遂<lb/>
殺融融特言之耳安能為哉操以為天子有千里之畿<lb/>
將不利巳故殺之不旋踵季氏親逐昭公公死于外從<lb/>
公者皆不敢入雖子家羈亦亡季氏之忌刻忮害如此<lb/>
雖地勢不及曹氏然君臣相猜葢不減操也孔子安能<lb/>
<pb n="KR4d0076_WYG_105-12a"/>
以是時墮其名都而出其藏甲也哉考於春秋方是時<lb/>
三桓雖若不悅然莫能違孔子也以為孔子用事於魯<lb/>
得政與民而三桓畏之歟則季桓子之受女樂也孔子<lb/>
能却之矣彼婦之口可以出走是孔子畏季氏季氏不<lb/>
畏孔子也孔子盍姑修其政刑以俟三桓之隙也哉蘇<lb/>
子曰此孔子之所以聖也葢田氏六卿不服則齊晉無<lb/>
不亡之道三桓不臣則魯無可治之理孔子之用於世<lb/>
其政無急於此者矣彼晏嬰者亦知之曰田氏之僭惟<lb/>
<pb n="KR4d0076_WYG_105-12b"/>
禮可以巳之在禮家施不及國大夫不收公利齊景公<lb/>
曰善哉吾今而後知禮之可以為國也嬰能知之而不<lb/>
能為之嬰非不賢也其浩然之氣以直養而無害塞乎<lb/>
天地之間者不及孔孟也孔子以羇旅之臣得政期月<lb/>
而能舉治世之禮以律亡國之臣墮名都出藏甲而三<lb/>
桓不疑其害已此必有不言而信不怒而威者矣孔子<lb/>
之聖見於行事至此為無疑也嬰之用於齊也久於孔<lb/>
子景公之信其臣也愈於定公而田氏之禍不少衰吾<lb/>
<pb n="KR4d0076_WYG_105-13a"/>
是以知孔子之難也孔子以哀公十六年卒十四年陳<lb/>
恒弑其君孔子沐浴而朝告於哀公請討之吾是以知<lb/>
孔子之欲治列國之君臣使如春秋之法者至於老且<lb/>
死而不忘也或曰孔子知哀公與三子之必不從而以<lb/>
禮告也歟曰否孔子實欲伐齊孔子既告哀公公曰魯<lb/>
為齊弱久矣子之伐之將若之何對曰陳恒弑其君民<lb/>
之不予者半以魯之衆加齊之半可克也此豈禮告而<lb/>
已哉哀公患三桓之偪嘗欲以越伐魯而去之夫以蠻<lb/>
<pb n="KR4d0076_WYG_105-13b"/>
夷伐國民不予也臯如出公之事㫁可見矣豈若從孔<lb/>
子而伐齊乎若從孔子而伐齊則凡所以勝齊之道孔<lb/>
子任之有餘矣既克田氏則魯之公室自張三桓不治<lb/>
而自服也此孔子之志也<lb/>
商鞅用於秦變法定令行之十年秦民大悅道不拾遺<lb/>
山無盜賊家給人足民勇於公戰怯於私鬬秦人富强<lb/>
天子致胙於孝公諸侯畢賀蘇子曰此皆戰國之游士<lb/>
邪說詭論而司馬遷闇於大道取以為史吾嘗以為遷<lb/>
<pb n="KR4d0076_WYG_105-14a"/>
有大罪二其先黄老後六經退處士進姦雄蓋其小小<lb/>
者耳所謂大罪二則論商鞅桑𢎞羊之功也自漢以來<lb/>
學者恥言商鞅桑𢎞羊而世主獨甘心焉皆陽諱其名<lb/>
而隂用其實甚者則名實皆宗之庶幾其成功此則司<lb/>
馬遷之罪也秦固天下之强國而孝公亦有志之君也<lb/>
脩其政刑十年不為聲色畋遊之所敗雖微商鞅有不<lb/>
富强乎秦之所以富强者孝公務本力穡之效非鞅流<lb/>
血刻骨之功也而秦之所以見疾於民如豺虎毒藥一<lb/>
<pb n="KR4d0076_WYG_105-14b"/>
夫作難而子孫無遺種則鞅實使之至於桑𢎞羊斗筲<lb/>
之才穿窬之智無足言者而遷稱之曰不加賦而上用<lb/>
足善乎司馬光之言也曰天下安有此理天地所生財<lb/>
貨百物止有此數不在民則在官譬如雨澤夏澇則秋<lb/>
旱不加賦而上用足不過設法侵奪民利其害甚於加<lb/>
賦也二子之名在天下者如蛆蠅糞穢也言之則汙口<lb/>
舌書之則汙簡牘二子之術用於世者滅國殘民覆族<lb/>
亡軀者相踵也而世主獨甘心焉何哉樂其言之便已<lb/>
<pb n="KR4d0076_WYG_105-15a"/>
也夫堯舜禹世主之父師也諌臣拂士世主之藥石也<lb/>
恭敬慈儉勤勞憂畏世主之繩約也今使世主日臨父<lb/>
師而親藥石履繩約非其所樂也故為商鞅桑𢎞羊之<lb/>
術者必先鄙堯笑舜而陋禹也曰所謂賢主専以天下<lb/>
適已而巳此世主之所以人人甘心而不悟也世有食<lb/>
鍾乳烏喙而縱酒色以求長年者蓋始於何晏晏少而<lb/>
富貴故服寒食散以濟其欲無足怪者彼其所為足以<lb/>
殺身滅族者日相繼也得死於寒食散豈不幸哉而吾<lb/>
<pb n="KR4d0076_WYG_105-15b"/>
獨何為效之世之服寒食散疽背嘔血者相踵也用商<lb/>
鞅桑𢎞羊之術破國亡宗者皆是也然而終不悟者樂<lb/>
其言之美便而忘其禍之慘烈也<lb/>
漢用陳平計間疎楚君臣項羽疑范増與漢有私稍奪<lb/>
其權増大怒曰天下事大定矣君王自為之願賜骸骨<lb/>
歸卒伍歸未至彭城疽發背死蘇子曰増之去善矣不<lb/>
去羽必殺増獨恨其不蚤耳然則當以何事去増勸羽<lb/>
殺沛公羽不聴終以此失天下當於是去耶曰否増之<lb/>
<pb n="KR4d0076_WYG_105-16a"/>
欲殺沛公人臣之分也羽之不殺猶有君人之度也増<lb/>
曷為以此去哉易曰知幾其神乎詩曰相彼雨雪先集<lb/>
維霰増之去當以羽殺卿子冠軍時也陳涉之得民也<lb/>
以項燕扶蘇項氏之興也以立楚懐王孫心而諸侯叛<lb/>
之也以弑義帝也且義帝之立増為謀主矣義帝之存<lb/>
亡豈獨為楚之盛衰亦増之所以同禍福也未有義帝<lb/>
亡而増獨能久存者也羽之殺卿子冠軍也是弑義帝<lb/>
之兆也其弑義帝則疑増之本也豈必待陳平哉物<lb/>
<pb n="KR4d0076_WYG_105-16b"/>
必先腐也而後蟲生之人必先疑也而後讒入之陳平<lb/>
雖智安能間無疑之主哉吾嘗論之義帝天下之賢主<lb/>
也獨遣沛公入闗而不遣項羽識卿子冠軍於稠人之<lb/>
中而擢以為上將不賢而能如是乎羽既矯殺卿子冠<lb/>
軍義帝必不能堪非羽弑帝則帝殺羽不待智者而後<lb/>
知也増始勸項梁立義帝諸侯以此服從中道而弑之<lb/>
非増之意也夫豈獨非其意將必力爭而不聴也不用<lb/>
其言殺其所立項羽之疑増必自是始矣方羽殺卿子<lb/>
<pb n="KR4d0076_WYG_105-17a"/>
冠軍増與羽比肩而事義帝君臣之分未定也為増計<lb/>
者力能誅羽則誅之不能則去之豈不毅然大丈夫也<lb/>
哉増年巳七十合則留不合則去不以此時明去就之<lb/>
分而欲依羽以成功陋矣雖然増髙帝之所畏也増不<lb/>
去項羽不亡嗚呼増亦人傑也哉<lb/>
春秋之末至于戰國諸侯卿相皆爭養士自謀夫說客<lb/>
談天雕龍堅白同異之流下至擊劍扛鼎雞鳴狗盜之<lb/>
徒莫不賓禮靡衣玉食以館於土者何可勝數越王勾<lb/>
<pb n="KR4d0076_WYG_105-17b"/>
踐有君子六千人魏無忌齊田文趙勝黄歇呂不韋皆<lb/>
有客三千人而田文招致任俠姦人六萬家於薛齊稷<lb/>
下談者亦千人魏文侯燕昭王太子丹皆致客無數下<lb/>
至秦漢之間張耳陳餘號多士賓客厮養皆天下豪傑<lb/>
而田横亦有士五百人其畧見於傳記者如此度其餘<lb/>
當倍官吏而半農夫也此皆姦民蠧國者民何以支而<lb/>
國何以堪乎蘇子曰此先王之所不能免也國之有姦<lb/>
也猶鳥獸之有鷙猛昆蟲之有毒螫也區處條理使各<lb/>
<pb n="KR4d0076_WYG_105-18a"/>
安其處則有之矣鋤而盡去之則無是道也吾考之世<lb/>
變知六國之所以久存而秦之所以速亡者葢出於此<lb/>
不可以不察也夫智勇辯力此四者皆天民之秀傑者<lb/>
也類不能惡衣食以養人皆役人以自養者也故先王<lb/>
分天下之貴富與此四者共之此四者不失職則民靖<lb/>
矣四者雖異先王因俗設法使出於一三代以上出於<lb/>
學戰國至秦出於客漢以後出於郡縣吏魏晉以來出<lb/>
於九品中正隋唐至今出於科舉雖不盡然取其多者<lb/>
<pb n="KR4d0076_WYG_105-18b"/>
論之六國之君虐用其民不減始皇二世然當是時百<lb/>
姓無一人叛者以凡民之秀傑者多以客養之不失職<lb/>
也其力耕以奉上皆椎魯無能為者雖欲怨叛而莫為<lb/>
之先此其所以少安而不即亡也始皇初欲逐客因李<lb/>
斯之言而止既并天下則以客為無用於是任法而不<lb/>
任人謂民可以恃法而治謂吏不必才取能守吾法而<lb/>
巳故墮名城殺豪傑民之秀異者散而歸田畝向之食<lb/>
於四公子呂不韋之徒者皆安歸哉不知其能槁項黄<lb/>
<pb n="KR4d0076_WYG_105-19a"/>
馘以老死於布褐乎抑將輟耕太息以俟時也秦之亂<lb/>
雖成於二世然使始皇知畏此四人者有以處之使不<lb/>
失職秦之亡不至若是速也縱百萬虎狼於山林而飢<lb/>
渴之不知其將噬人世以始皇為智吾不信也楚漢之<lb/>
禍生民盡矣豪傑宜無幾而代相陳豨從車千乗蕭曹<lb/>
為政莫之禁也至文景武之世法令至密然吳濞淮南<lb/>
梁王魏其武安之流皆爭致賓客世主不問也豈懲秦<lb/>
之禍以為爵祿不能盡縻天下士故少寛之使得或出<lb/>
<pb n="KR4d0076_WYG_105-19b"/>
於此也耶若夫先王之政則不然曰君子學道則愛人<lb/>
小人學道則易使也嗚呼此豈秦漢之所及也哉<lb/>
秦始皇帝時趙髙有罪䝉毅案之當死始皇赦而用之<lb/>
長子扶蘇好直諫上怒使北監䝉恬兵於上郡始皇東<lb/>
遊㑹稽並海走瑯琊少子胡亥李斯䝉毅趙髙從道病<lb/>
使䝉毅還禱山川未反而上崩李斯趙髙矯詔立胡亥<lb/>
殺扶蘇䝉恬䝉毅卒以亡秦蘇子曰始皇制天下輕重<lb/>
之勢使内外相形以禁姦備亂者可謂密矣䝉恬將三<lb/>
<pb n="KR4d0076_WYG_105-20a"/>
十萬人威振北方扶蘇監其軍而䝉毅侍帷幄為謀臣<lb/>
雖有大姦賊敢睥睨其間哉不幸道病禱祠山川尚有<lb/>
人也而遣䝉毅故髙斯得成其謀始皇之遣毅毅見始<lb/>
皇病太子未立而去左右皆不可以言智然天之亡人<lb/>
國其禍敗必出於智所不及聖人為天下不恃智以防<lb/>
亂恃吾無致亂之道耳始皇致亂之道在用趙髙夫閹<lb/>
尹之禍如毒藥猛獸未有不裂肝碎首者也自書契以<lb/>
來惟東漢呂强後唐張承業二人號稱善良豈可望一<lb/>
<pb n="KR4d0076_WYG_105-20b"/>
二於千萬以徼必亡之禍哉然世主皆甘心而不悔如<lb/>
漢桓靈唐肅代猶不足深怪始皇漢宣皆英主亦湛於<lb/>
趙高恭顯之禍彼自以為聰明人傑也奴僕熏腐之餘<lb/>
何能為及其亡國亂朝乃與庸主不異吾故表而出之<lb/>
以戒後世人主如始皇漢宣者或曰李斯佐始皇定天<lb/>
下不可謂不智扶蘇親始皇子秦人戴之久矣陳勝假<lb/>
其名猶足以亂天下而䝉恬持重兵在外使二人不即<lb/>
受誅而復請之則斯髙無遺類矣以斯之智而不慮此<lb/>
<pb n="KR4d0076_WYG_105-21a"/>
何哉蘇子曰嗚呼秦之失道有自來矣豈獨始皇之罪<lb/>
自商鞅變法以殊死為輕典以參夷為常法人臣狼顧<lb/>
脅息以得死為幸何暇復請方其法之行也求無不獲<lb/>
禁無不止鞅自以為軼堯舜而駕湯武矣及其出亡而<lb/>
無所舎然後知為法之弊夫豈獨鞅悔之秦亦悔之矣<lb/>
荆軻之變持兵者熟視始皇環柱而走莫之救者以秦<lb/>
法重故也李斯之立胡亥不復忌二人者知威令之素<lb/>
行臣子不敢復請也二人之不敢請亦知始皇之鷙悍<lb/>
<pb n="KR4d0076_WYG_105-21b"/>
而不可回也豈料其偽也哉周公曰平易近民民必歸<lb/>
之孔子曰有一言而可以終身行之其恕矣乎夫以忠<lb/>
恕為心而以平易為政則上易知而下易達雖有賣國<lb/>
之姦無所投其隙倉卒之變無自發焉然其令行禁止<lb/>
蓋有不及商鞅者矣而聖人終不以彼易此商鞅立信<lb/>
於徙木立威於棄灰刑其親戚師傅積威信之極以及<lb/>
始皇秦人視其君如雷電鬼神不可測也古者公族有<lb/>
罪三宥然後制刑今至使人矯殺其太子而不忌太子<lb/>
<pb n="KR4d0076_WYG_105-22a"/>
亦不敢請則威信之過也故夫以法毒天下者未有不<lb/>
反中其身及其子孫者也漢武與始皇皆果於殺者也<lb/>
故其子如扶蘇之仁則寧死而不請如戾太子之悍則<lb/>
寧反而不訴知訴之必不察也戾太子豈欲反者哉計<lb/>
出於無聊也故為二君之子者有死與反而已李斯之<lb/>
智蓋足以知扶蘇之必不反也吾又表而出之以戒後<lb/>
世人主之果於殺者<lb/>
魯隠公元年不書即位攝也公子翬請殺桓公公曰為<lb/>
<pb n="KR4d0076_WYG_105-22b"/>
其少故也吾將授之矣使營菟裘吾將老焉翬懼反譖<lb/>
公於桓而使賊殺公歐陽子曰隠公非攝也使隠而果<lb/>
攝也則春秋不書為公春秋書為公則隠非攝無疑也<lb/>
蘇子曰非也春秋信史也隠攝而桓弑著於史也詳矣<lb/>
周公攝而克復子者也以周公薨故不稱王隠公攝而<lb/>
不克復子者也以魯公薨故稱公史有諡國有廟春秋<lb/>
獨得不稱公乎然則隠公之攝也禮歟曰禮也何自聞<lb/>
之曰聞之孔子曽子問曰君薨而世子生如之何孔子<lb/>
<pb n="KR4d0076_WYG_105-23a"/>
曰卿大夫士從攝主北面於西階南何謂攝主曰古者<lb/>
天子諸侯卿大夫之世子未生而死則其弟若兄弟之<lb/>
子次當立者為攝主子生而女也則攝主立男也則攝<lb/>
主退此之謂攝主古之人有為之者季康子是也季桓<lb/>
子且死命其臣正常曰南孺子之子男也則以告而立<lb/>
之女也則肥也可桓子卒康子即位既葬康子在朝南<lb/>
氏生男正常載以如朝告曰夫子有遺言命其圉臣曰<lb/>
南氏生男則以告於君與大夫而立之今生矣男也敢<lb/>
<pb n="KR4d0076_WYG_105-23b"/>
告康子請退康子之謂攝主古之道也孔子行之自秦<lb/>
漢以來不修是禮也而以母后攝孔子曰惟女子與小<lb/>
人為難養也使與聞外事且不可牝雞之晨惟家之索<lb/>
而況可使攝主而臨天下乎女子為政而國安惟齊之<lb/>
君王后吾宋之曹髙向也蓋亦千一矣自東漢馬鄧不<lb/>
能無譏而漢吕后魏胡武靈唐武氏之流蓋不勝其亂<lb/>
王莽楊堅遂因以易姓由此觀之豈若攝主之庶幾乎<lb/>
使母后而可信也攝主亦可信也若均之不可信則攝<lb/>
<pb n="KR4d0076_WYG_105-24a"/>
主取之猶吾先君之子孫也不猶愈於異姓之取哉或<lb/>
曰君薨百官總巳以聴于冢宰三年安用攝主曰非此<lb/>
之謂也嗣天子長矣宅憂而未出令則以禮設冢宰若<lb/>
太子未生生而弱未能君也則三代之禮孔子之學決<lb/>
不以天下付異姓其付之攝主也夫豈非禮而周公行<lb/>
之歟故隠公亦攝主也鄭𤣥儒之陋者也其傳攝主也<lb/>
曰上卿代君聴政者也使子生而女則上卿豈繼世者<lb/>
乎蘇子曰攝主先王之令典孔子之法言也而世不知<lb/>
<pb n="KR4d0076_WYG_105-24b"/>
習見母后之攝也而以為當然故吾不可不論以待後<lb/>
世之君子<lb/>
公子翬請殺桓公以求太宰隠公曰為其少故也吾將<lb/>
授之矣使營菟裘吾將老焉翬懼反譛公於桓公而弑<lb/>
之蘇子曰盜以兵擬人人必殺之夫豈獨其所擬塗之<lb/>
人皆捕擊之矣塗之人與盜非仇也以為不擊則盜且<lb/>
并殺已也隠公之智曽不若是塗人也哀哉隠公惠公<lb/>
繼室之子也其為非嫡與桓均耳而長於桓隠公追先<lb/>
<pb n="KR4d0076_WYG_105-25a"/>
君之志而授國焉可不謂仁人乎惜乎其不敏於智也<lb/>
使隠公誅翬而讓桓雖夷齊何以尚兹驪姬欲殺申生<lb/>
而難里克則施優來之二世欲殺扶蘇而難李斯則趙<lb/>
髙來之此二人之智若出一人而其受禍亦不少異里<lb/>
克不免於惠公之誅李斯不免於二世之戮皆無足哀<lb/>
者吾獨表而出之以為世戒君子之為仁義也非有計<lb/>
於利害然君子之所為義利常兼而小人反是李斯聴<lb/>
趙髙之謀非其本意獨畏䝉氏之奪其位故俛而聴髙<lb/>
<pb n="KR4d0076_WYG_105-25b"/>
使斯聞髙之言即召百官陳六師而斬之其徳於扶蘇<lb/>
豈有既乎何䝉氏之足憂釋此不為而具五刑於市非<lb/>
下愚而何嗚呼亂臣賊子猶蝮蛇也其所螫草木猶足<lb/>
以殺人況其所噬齧者歟鄭小同為髙貴鄉公侍中嘗<lb/>
詣司馬師師有密疏未屏也如厮還問小同見吾疏乎<lb/>
曰不見師曰寧我負卿無卿負我遂酖之王允之從王<lb/>
敦夜飲辭醉先寢敦與錢鳯謀逆允之已醒悉聞其言<lb/>
慮敦疑己遂大吐衣面皆汙敦果照視之見允之卧吐<lb/>
<pb n="KR4d0076_WYG_105-26a"/>
中乃已哀哉小同殆哉岌岌乎允之也孔子曰危邦不<lb/>
入亂邦不居有由也夫吾讀史得魯隠公晉里克秦李<lb/>
斯鄭小同王允之五人感其所遇禍福如此故特書其<lb/>
事後之君子可以覽觀焉<lb/>
鄭太子華言於齊桓公請去三族而以鄭為内臣公將<lb/>
許之管仲不可公曰諸侯有討於鄭未捷苟有釁從之<lb/>
不亦可乎管仲曰君若綏之以徳加之以訓辭而率諸<lb/>
侯以討鄭鄭將覆亡之不暇豈敢不懼若總其罪人以<lb/>
<pb n="KR4d0076_WYG_105-26b"/>
臨之鄭有辭矣公辭子華鄭伯乃受盟蘇子曰大哉管<lb/>
仲之相桓公也辭子華之請而不違曹沫之盟皆盛徳<lb/>
之事也齊可以王矣恨其不學道不自誠意正身以刑<lb/>
其國使家有三歸之病而國有六嬖之禍故桓公不王<lb/>
而孔子小之然其予之也亦至矣曰桓公九合諸侯不<lb/>
以兵車管仲之力也如其仁如其仁曰仲尼之徒無道<lb/>
桓文之事者孟子蓋過矣吾讀春秋以下史而得七人<lb/>
焉皆盛徳之事可以為萬世法又得八人焉皆反是可<lb/>
<pb n="KR4d0076_WYG_105-27a"/>
以為萬世戒故具論之太公之治齊也舉賢而上功周<lb/>
公曰後世必有篡弑之臣天下誦之齊其知之矣田敬<lb/>
仲之始生也周史筮之其奔齊也齊懿氏卜之皆知其<lb/>
當有齊國也篡弑之疑蓋萃於敬仲矣然桓公管仲不<lb/>
以是廢之乃欲以為卿非盛徳能如此乎故吾以為楚<lb/>
成王知晉之必霸而不殺重耳漢髙祖知東南之必亂<lb/>
而不殺吳王濞晉武帝聞齊王攸之言而不殺劉元海<lb/>
苻堅信王猛而不殺慕容垂唐明皇用張九齡而不殺<lb/>
<pb n="KR4d0076_WYG_105-27b"/>
安祿山皆盛徳之事也而世之論者則以為此七人者<lb/>
皆失於不殺以啓亂吾以謂不然七人者皆自有以致<lb/>
敗亡非不殺之過也齊景公不繁刑重賦雖有田氏齊<lb/>
不可取楚成王不用子玉雖有晉文公兵不敗漢景帝<lb/>
不害吳太子不用晁錯雖有吳王濞無自發晉武帝不<lb/>
立孝惠雖有劉元海不能亂苻堅不貪江左雖有慕容<lb/>
垂不能叛明皇不用李林甫楊國忠雖有安祿山亦何<lb/>
能為秦之由余漢之金日磾唐之李光弼渾瑊之流皆<lb/>
<pb n="KR4d0076_WYG_105-28a"/>
蕃種也何負於中國哉而獨殺元海祿山乎且夫自今<lb/>
而言之則元海祿山死有餘罪自當時而言之則不免<lb/>
為殺無罪豈有天子殺無罪而不得罪於天者上失其<lb/>
道塗之人皆敵國也天下豪傑其可勝既乎漢景帝以<lb/>
鞅鞅而殺周亞夫曹操以名重而殺孔融晉文帝以臥<lb/>
龍而殺嵇康晉景帝亦以名重而殺夏侯𤣥宋明帝以<lb/>
族大而殺王彧齊後主以謡言而殺斛律光唐太宗以<lb/>
䜟而殺李君羨武后以謡言而殺裴炎世皆以為非也<lb/>
<pb n="KR4d0076_WYG_105-28b"/>
此八人者當時之慮豈非憂國備亂與憂元海祿山者<lb/>
同乎久矣世之以成敗為是非也故夫嗜殺人者必以<lb/>
鄧侯不殺楚子為口實以鄧之微無故殺大國之君使<lb/>
楚人舉國而仇之其亡不愈速乎吾以謂為天下如養<lb/>
生憂國備亂如服藥養生者不過慎起居飲食節聲色<lb/>
而巳節慎在未病之前而服藥於巳病之後今吾憂寒<lb/>
疾而先服烏喙憂熱疾而先服甘遂則病未作而藥殺<lb/>
人矣彼八人者皆未病而服藥者也<lb/>
<pb n="KR4d0076_WYG_105-29a"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4d0076_WYG_105-29b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　東坡全集巻一百五<lb/>
</p>
<p>
</p>
  </div>
<div>
                <head>東坡全集巻一百六</head>
    <p>
<pb n="KR4d0076_WYG_106-1a"/>
欽定四庫全書<lb/>
　東坡全集巻一百六　　　　宋　蘓軾　撰<lb/>
　　外制制勅六十七首<lb/>
　　　除吕公著特授守司空同平章軍國事加食邑<lb/>
　　　實封餘如故制<hi>元祐三年四月四日</hi>
門下仁莫大於求舊智莫良於用衆既得天下之大老<lb/>
彼將安歸以至國人皆曰賢夫然後用今朕一舉仁智<lb/>
在焉宜告治朝以孚大號金紫光祿大夫守尚書右僕<lb/>
<pb n="KR4d0076_WYG_106-1b"/>
射兼中書侍郎上柱國東平郡開國公食邑七千一百<lb/>
戸食實封二千三百戸吕公著訏謨經逺精識造微非<lb/>
堯舜不談昔聞其語以社稷為悅今見其心三年有成<lb/>
百揆時敘維乃烈考相于昭陵蓋清淨以寧民亦勞謙<lb/>
而得士凡我儀刑之老多其賓客之餘在武丁時雖莫<lb/>
望於前烈作召公考固無易於象賢而乃屢貢封章力<lb/>
求退避朕重失此三益之友而閔勞以萬幾之煩是用<lb/>
遷平土之司釋文昌之任毋廢議論時遊廟堂於戲大<lb/>
<pb n="KR4d0076_WYG_106-2a"/>
事雖咨於房喬非如晦莫能果㫁重徳無逾於郭令而<lb/>
裴度亦寄安危罔俾斯人専美唐世可特授司空同平<lb/>
章軍國事加食邑七百戸食實封三百戸餘如故仍一<lb/>
月三赴經筵二日一入朝因至都堂議軍國事<lb/>
　　　除吕大防特授太中大夫守尚書左僕射兼門<lb/>
　　　下侍郎加上柱國食邑實封餘如故制<hi>元祐三年四月</hi>
　　　<hi>四日</hi>
門下朕聞天子有道其徳不可得而名輔相有徳其才<lb/>
<pb n="KR4d0076_WYG_106-2b"/>
不可得而見故漢之文景紀無可書之事唐之房杜傳<lb/>
無可載之勲當時安榮後世稱頌予欲清心而省事不<lb/>
求智名與勇功天維顯思將啓承平之運民亦勞止願<lb/>
聞休息之期眷予元臣咸有一徳咨爾百辟明聴朕言<lb/>
中大夫守中書侍郎柱國汲郡開國公食邑二千二百<lb/>
户食實封三百户賜紫金魚袋吕大防造道純深受才<lb/>
𢎞毅果藝以達有孔門三子之風直大而方得坤爻六<lb/>
二之動久踐右闥蔚為名臣宜升左輔之崇兼綜東臺<lb/>
<pb n="KR4d0076_WYG_106-3a"/>
之務加賦進秩寵數益隆得位興時憂責彌重於戲若<lb/>
古有訓無競維人崔公建中之風以除吏八百而致裴<lb/>
垍元和之政以薦士三十而能惟公乃心何逺之有可<lb/>
特授太中大夫守尚書左僕射兼門下侍郎加上柱國<lb/>
食邑七百戸食實封三百戸餘如故<lb/>
　　　除范純仁特授太中大夫守尚書右僕射兼中<lb/>
　　　書侍郎進封髙平郡開國侯加食邑實封餘如<lb/>
　　　故制<hi>元祐三年四月四日</hi>
<pb n="KR4d0076_WYG_106-3b"/>
門下朕惟朝廷之盛衰常以輔相為輕重若根本彊固<lb/>
則精神折衝故蔿吕臣奉已而不在民則晉文無復憂<lb/>
色汲長孺直諫而守死節則淮南為之寢謀朕思得其<lb/>
人付之以政使天下聞風而心服則人主無為而日尊<lb/>
咨爾在廷咸聴朕命中大夫同知樞密院事上柱國髙<lb/>
平郡開國伯食邑九百戸食實封二百戸賜紫金魚袋<lb/>
范純仁器逺任重才周識明進如孟子之敬王退若蕭<lb/>
生之憂國朕覽觀仁祖之遺迹永懐慶厯之元臣强諫<lb/>
<pb n="KR4d0076_WYG_106-4a"/>
不忘喜臧孫之有後戎公是似命召虎以來宣雖兵政<lb/>
之與聞疑逺猷之未究坐論西省進貳文昌増秩益封<lb/>
兼隆異數於戲時難得而易失民難安而易危予欲守<lb/>
在四夷以汝為偃兵之姚宋予欲藏於百姓以汝為急<lb/>
民之蕭曹勉思古人以稱朕意可特授太中大夫守尚<lb/>
書右僕射兼中書侍郎進封髙平郡開國公加食邑七<lb/>
百戸實封三百戸餘如故<lb/>
　　　除苗授特授武泰軍節度使殿前副都指揮使<lb/>
<pb n="KR4d0076_WYG_106-4b"/>
　　　勲封食實封如故制<hi>元祐三年七月十二日</hi>
門下出總元戎作先聲於士氣入為環尹寓軍政於國<lb/>
容將伸閫外之威以迪師中之吉咨于爾衆朕得其人<lb/>
侍衞親軍步軍副都指揮使威武軍節度觀察留後持<lb/>
節福州諸軍事福州刺史上柱國濟南郡開國公食邑<lb/>
二千八百戸食實封三百戸苗授早以異材見稱武畧<lb/>
被服忠義有烈丈夫之風砥礪亷隅得士君子之槩薦<lb/>
揚邊圉益著勞能抜自衆人既䝉先帝之遇遂拜大將<lb/>
<pb n="KR4d0076_WYG_106-5a"/>
無復一軍之驚祗扈殿巖肅將齊鉞予欲少長有禮而<lb/>
兵可用汝其夙夜在公而令必行於戲愛克厥威罔功<lb/>
兹為深戒師衆以順為武古有成言惟懋乃衷毋忘朕<lb/>
訓<lb/>
　　　除皇伯祖宗晟特起復制<hi>元祐三年十一月一日</hi>
門下曽閔之哀喪不貳事漢唐之舊禮有奪情矧予藩<lb/>
屏之親實兼臣子之重雖閨門以恩掩義而公侯以國<lb/>
為家伯臣司宗職不可曠要絰服事古有成言非予爾<lb/>
<pb n="KR4d0076_WYG_106-5b"/>
私其聴朕命皇伯祖彰化軍節度州管内觀察處置等<lb/>
使檢校司空開府儀同三司持節涇州諸軍事涇州刺<lb/>
史判大宗正事上柱國髙密郡王食邑七千八百戸食<lb/>
實封二千四百戸宗晟天資純茂徳履方嚴襲餘慶於<lb/>
祖宗蹈格言於師保典司屬籍克有令名郢客卒業於<lb/>
浮丘辟彊受知於先帝允釐厥位無愧昔人屬此閔凶<lb/>
纍然毁瘠嗟日月之逾邁重職業之久虚宜復寵名式<lb/>
從權制於戲出居官次非王事不談退適倚廬讀喪祭<lb/>
<pb n="KR4d0076_WYG_106-6a"/>
之禮則忠孝兩得人無間言功名益隆親有顯譽勉服<lb/>
朕訓光昭前聞<lb/>
　　　給事中兼侍講傅堯俞可吏部侍郎<lb/>
敕士以徳望進則風俗厚而朝廷尊以經術用則議論<lb/>
正而名器重此君子所以難合而朕亦難其人焉具官<lb/>
傅堯俞博學篤行久聞于世歴事四世挺然一節懐道<lb/>
不試十年于兹朕欲聞仁人之言置之講席非堯舜之<lb/>
道蓋未嘗言給事黄門未究其用往貳太宰益修厥官<lb/>
<pb n="KR4d0076_WYG_106-6b"/>
董正治典以稱先帝復古之意可<lb/>
　　　太常少卿趙瞻可戸部侍郎<lb/>
敕理財正辭禁民為非曰義先王之論理財也必繼之<lb/>
以正辭名正而言順則財可得而理民可得而正自頃<lb/>
功利之臣言政而不及化言利而不及義中外紛然朕<lb/>
益厭之具官趙瞻明於吏事輔以儒術忠義之節白首<lb/>
不衰爰自秩宗擢貳邦計將使四方之人知予以耆老<lb/>
舊徳居此官者蓋有盍徹之意焉可<lb/>
<pb n="KR4d0076_WYG_106-7a"/>
　　　王克臣可工部侍郎依前龍圖閣直學士<lb/>
敕朕承先帝之丕業居其宮室而服其器用常懼不稱<lb/>
而何敢有加焉惟是軍國之備凡仰于百工者乃以諉<lb/>
于冬官有事于斯當識朕意具官王克臣奮自儒術蔚<lb/>
為聞人歴帥諸藩嘗佐事典才有餘裕所居見稱比由<lb/>
宛丘入奉朝謁而司空長貳艱於其人兹命爾以舊官<lb/>
仍兼内閣之重勉率厥職外以成爾繕治之勞内以全<lb/>
予恭儉之志可<lb/>
<pb n="KR4d0076_WYG_106-7b"/>
　　　祥符知縣李之紀可廣西提刑<lb/>
具官李之紀近自畿甸逺至海隅朕視其地如戸庭視<lb/>
其民如一家爾賦政赤縣而亷平之稱達于朕聴是用<lb/>
命爾按刑嶺表其一乃心毋或鄙夷其民如在朕側往<lb/>
惟欽哉<lb/>
　　　知楚州田待問可淮南轉運判官<lb/>
敕具官田待問朝廷取材必始於治民異時吏或不更<lb/>
郡縣而任刺舉剛柔失中民以告病以爾端靜敏恪悃<lb/>
<pb n="KR4d0076_WYG_106-8a"/>
愊無華試于劇郡吏民宜之其即本道以究爾才往悉<lb/>
乃心毋使厥聲減於治郡可<lb/>
　　　兩浙轉運副使孫昌齡可秘閣校理知福州<lb/>
敕具官孫昌齡爾奉使吳越而亷平之稱達于朕聴七<lb/>
閩之㑹其民智巧易以理服難以力勝今命爾為守惟<lb/>
寛而明民乃宜之朕方復文館之職以廣育才之路遂<lb/>
以命爾往惟欽哉可<lb/>
　　　知徐州馬黙可司農少卿<lb/>
<pb n="KR4d0076_WYG_106-8b"/>
敕具官馬黙爾以博學强記𢎞毅有守剛而不犯明而<lb/>
不苛歴試中外藹然有聞朕方選擇循吏入為卿佐凡<lb/>
爾所能巳試於外者其以告我而力行之往佐大農毋<lb/>
忽朕命<lb/>
　　　兩浙轉運副使許懋可令再任<lb/>
敕具官許懋吳越之人凋敝久矣朕方蠲理煩碎以安<lb/>
養其衆非得循吏察視郡縣均通有無則民何賴焉以<lb/>
爾儒術精通吏事詳敏歴年于兹民便其政既信之俗<lb/>
<pb n="KR4d0076_WYG_106-9a"/>
必易為功庶無新故更代之勞而有上下相安之美勉<lb/>
脩前業無怠日新可<lb/>
　　　新淮南轉運判官蔡朦可兩浙運判<lb/>
敕具官蔡朦以爾名臣之子進以儒術歴佐漕府治辦<lb/>
有成東南富庶比於西蜀而機巧過之惟寛且靜則民<lb/>
不媮可<lb/>
　　　司農少卿范子淵可知兖州<lb/>
敕具官范子淵朕於士大夫未嘗求備也將歴試以事<lb/>
<pb n="KR4d0076_WYG_106-9b"/>
而收其所長有司言汝治河無狀耗國勞民積歲而功<lb/>
不成朕惟水土之政與郡縣異其觀汝于牧民尚勉來<lb/>
效以蓋往愆可<lb/>
　　　故樞密副使包拯男太常寺太祝繶之妻壽安<lb/>
　　　縣君崔氏可特封永嘉郡君仍封表門閭<lb/>
敕崔氏汝甲族之遺孤大臣之冢婦夫亡子夭惸然無<lb/>
歸而能誓死不嫁撫養孤弱使我嘉祐名臣之後有立<lb/>
於世惟汝之功昔衞世子蚤死共姜自誓詩人歌之韓<lb/>
<pb n="KR4d0076_WYG_106-10a"/>
愈幼孤養於嫂鄭愈喪之朞若崔氏者可謂兼之矣其<lb/>
改賜湯沐表異其所居以風曉郡國使薄於孝悌者有<lb/>
所愧焉可<lb/>
　　　皇叔某贈婺州觀察使追封東陽侯皇兄某贈<lb/>
　　　蔡州觀察使追封汝南侯<lb/>
敕生分竹符所以廣恩於宗室沒享茅社所以寵綏其<lb/>
子孫眷予盤石之宗夙被麟趾之化國有常典我其敢<lb/>
忘某等生于髙明克自抑畏恭儉寡過綽有士人之風<lb/>
<pb n="KR4d0076_WYG_106-10b"/>
忠孝著聞蓋服祖宗之訓屬既尊於中外禮當極於哀<lb/>
榮命以亷車即封其地爰疏五等之貴以慰九原之思<lb/>
庶其有知服我休命<lb/>
　　　士奫可西頭供奉官<lb/>
敕具官士奫汝宗室子生於安逸而能誦習文法以求<lb/>
自試蓋亦有志於士者朕何愛一官不以成其志乎可<lb/>
　　　童湜可特敘内殿崇班<lb/>
敕具官童湜汝奉法不謹坐廢歴年而能祗畏以蓋前<lb/>
<pb n="KR4d0076_WYG_106-11a"/>
失既更大眚稍復汝舊往服厥官益敬無怠可<lb/>
　　　謝卿材可直秘閣福建轉運使<lb/>
敕具官謝卿材先王設官制祿非特以勸功興事也將<lb/>
以觀士之所守而進退之惟愛身者為能愛民惟知義<lb/>
者為能知利以爾臨事有守信道不回治郡有方奉使<lb/>
不擾力行古人之事庶幾循吏之風釋此大邦付之一<lb/>
路仍進直於書府俾尊重於使權無輕逺人謹視貪吏<lb/>
政成民恱朕不汝忘可<lb/>
<pb n="KR4d0076_WYG_106-11b"/>
　　　趙偁可淮南轉運副使<lb/>
敕具官趙偁汝昔為文登守而海隅之民至今稱之推<lb/>
文登之政達之齊魯刑平賦簡所部以安今淮南之人<lb/>
困於征役而重以饑饉汝往按視如京東之政以寛吾<lb/>
憂可<lb/>
　　　呂溫卿知饒州李元輔知絳州<lb/>
敇具官某等監司郡縣其職不同其為養民一也夫安<lb/>
靜之吏悃愊無華日計不足歲計有餘今自部使者移<lb/>
<pb n="KR4d0076_WYG_106-12a"/>
治一郡其深念之服于朕訓以永終譽可<lb/>
　　　王誨知河中府<lb/>
敕具官王誨汝以名臣子老於治郡所至安靜吏民宜<lb/>
之河東吾股肱郡方唐之盛世有賢守風流未逺圖像<lb/>
具存勉思古人以紹前烈可<lb/>
　　　邵剛通判泗州<lb/>
敕具官邵剛詩云淑問如臯陶在泮獻囚獄訟之事固<lb/>
儒者之所學也汝官于上庠既習其說矣其往試之可<lb/>
<pb n="KR4d0076_WYG_106-12b"/>
　　　荆王楊王所乞推恩八人<lb/>
敕具官某等或以方伎世其學或以歲月積其勞給事<lb/>
王官既勤且久増秩改授以旌其能往服休恩益敬無<lb/>
怠可<lb/>
　　　西頭供奉官張禧得三級轉三官<lb/>
敕具官張禧疆塲之政以首虜計功所從來尚矣爾既<lb/>
應格則賞隨之可<lb/>
　　　鮮于侁可太常少卿<lb/>
<pb n="KR4d0076_WYG_106-13a"/>
敕具官鮮于侁奉常之職非特以治郊廟之度服器之<lb/>
數而巳國有大政事大議論必稽焉昔魯秉周禮齊不<lb/>
敢謀而晏子太師折衝於樽俎之間國之典常君臣之<lb/>
名分上下守之有死不易則國安而民服朕選建卿士<lb/>
付之禮樂意在於此非我老成之人學足以通古才足<lb/>
以御今智足以應變强足以守官深於經術達於人情<lb/>
其孰宜之詩不云乎彼其之子邦之司直往修厥官無<lb/>
斁朕命可<lb/>
<pb n="KR4d0076_WYG_106-13b"/>
　　　范祖禹可著作郎<lb/>
敕具官范祖禹左右起居東觀著作皆史事也今左右<lb/>
史獨書巳行之政有司之常事至于廊廟大議君臣相<lb/>
與之際所以興壊治忽之由一歸于東觀則著作之任<lb/>
顧不重歟非得直亮多聞古之所謂益友者奮筆於其<lb/>
間則善惡瞀亂後世無所考信汝既任其事矣益進而<lb/>
専之朕苟有過猶當直書而況其餘乎往祗厥官無曠<lb/>
乃職可<lb/>
<pb n="KR4d0076_WYG_106-14a"/>
　　　孫覺可給事中<lb/>
敕朕聞明主在上凡侍從皆得言若其不明雖臺諫亦<lb/>
失職朕以沖眇丕承祖宗未堪多難之憂常恐不聞其<lb/>
過下至執藝猶當盡規豈必諫臣而後論事矧兹封駁<lb/>
之重任參黄散之間知無不言職固當爾具官孫覺行<lb/>
不違道言不違仁處以孝聞出以忠顯先帝所以遺朕<lb/>
天下謂之正人屢告嘉猷固非小補間自西省遷之東<lb/>
臺而覺方進陽城之直詞固懐蕭生之雅意重違其請<lb/>
<pb n="KR4d0076_WYG_106-14b"/>
閱月于兹卒採羣言以遂前命以爾抗章伏閣之志施<lb/>
于還詔批敕之間其一乃心以稱朕意<lb/>
　　　皇伯祖克愉可贈忠正軍節度使開府儀同三<lb/>
　　　司<lb/>
敕國家䝉累聖之餘澤眷宗室之多賢雖設官以董其<lb/>
私置傅以導其學而重以吏事責之懿親青衿而服簪<lb/>
纓白首以奉朝請雖有間平之盛徳歆向之異材皆湮<lb/>
沒而無傳故歎息之何及尚賴本支之茂蔚為邦國之<lb/>
<pb n="KR4d0076_WYG_106-15a"/>
華不幸云亡惻然永悼具官克愉忠厚以為質禮敬以<lb/>
自文持滿矜髙蓋得諸侯之孝履信思順合於大有之<lb/>
賢小心自將沒齒無過方朕不言之際遽兹永逝之悲<lb/>
日月有時窀穸告具賁以旌旄之寵仍兼將相之榮豈<lb/>
獨慰九泉之思亦將勸庶邦之義可<lb/>
　　　蕃官兀埿常等十二人覃恩轉官<lb/>
敕具官某等錯居吾圉世濟其忠矧兹臨御之初豈有<lb/>
中外之異各從遷秩以廣異恩祗服寵靈益堅守御可<lb/>
<pb n="KR4d0076_WYG_106-15b"/>
　　　髙密郡王宗晟建安郡王宗綽所生母孫氏封<lb/>
　　　康國太夫人<lb/>
敕母以子貴春秋之義也朕方因親以教愛廣愛以及<lb/>
民封節婦之閭以勸能賢賜髙年之爵以助養老而況<lb/>
屬籍至近賢王篤生欲大慰於慈心宜特推於異數孫<lb/>
氏四徳純備五福荐臻豈惟擢秀於閨門固巳流芳於<lb/>
宮閫舉觴坐上有伯仁仲智之賢持節洛濱皆汝南琅<lb/>
琊之貴爰改封於樂土俾正位於小君服我休恩介爾<lb/>
<pb n="KR4d0076_WYG_106-16a"/>
眉壽可<lb/>
　　　客省副使劉琯知恩州<lb/>
敕軍國異容兵民異道治戎整旅以鷙勇為上承流宣<lb/>
化以忠厚為先爾久練武經本由才選屢更煩使克有<lb/>
成勞試于一州祗服朕訓可<lb/>
　　　皇叔叔曹贈洺州防禦使封廣平侯<lb/>
敕官至持節爵為通侯非我勲勞之臣則必親賢之屬<lb/>
豈云虚受維以飾終具官叔曹生於髙明力自修飭克<lb/>
<pb n="KR4d0076_WYG_106-16b"/>
有常德以沒元身乃眷衡漳夙為重地爰假一麾之寵<lb/>
就分五等之封庶其有知服我休命可<lb/>
　　　左侍禁李司可供奉官<lb/>
敕蠢爾裔夷憑嶮竊發不時討擊何以懲艾爾能奮命<lb/>
破走靖邊何愛一官以勸吏士可<lb/>
　　　張汝賢可直龍圖閣發運副使<lb/>
敕具官張汝賢朝廷於南方復置都漕者所以均節諸<lb/>
路之有無使歲課時入而巳非以求贏也至俗吏為之<lb/>
<pb n="KR4d0076_WYG_106-17a"/>
則多收羨財以幸恩寵而民受其病以爾昔為御史號<lb/>
稱敢言奉使江表罪人斯得庶幾知義利之分者是以<lb/>
命爾寵之新職往惟欽哉<lb/>
　　　狄諮劉定各降一官<lb/>
敕具官某等奉使一路以䘏民奉法為先今乃不然煩<lb/>
酷之聲溢于朕聴公肆其下曲法受賕收聚毫末與農<lb/>
圃爭利使民無所致其忿至欲賊殺官吏朕以更赦置<lb/>
之閒局而公議未厭其削一官往思厥愆服我寛政可<lb/>
<pb n="KR4d0076_WYG_106-17b"/>
　　　范子淵知峽州<lb/>
敕朝請大夫新差知兖州范子淵汝以有限之財興必<lb/>
不可成之役驅無辜之民置之必死之地横費之財猶<lb/>
可以力補而既死之民不可以復生此議者所以不汝<lb/>
置而朕亦不得以赦原也夷陵雖小尚有民社朕有愧<lb/>
於民而於汝則厚矣可<lb/>
　　　宣徳郎劉錫永父元年一百四歲可承事郎<lb/>
敕劉元年尚齒教民三代之義咨爾百年之故老乃吾<lb/>
<pb n="KR4d0076_WYG_106-18a"/>
六世之遺民自非吉人莫享上壽張蒼事秦柱下而至<lb/>
漢孝景思邈生隋開皇而及唐永淳古有其人乃今親<lb/>
見何愛一命慰其子孫可<lb/>
　　　叔頗男旼之可三班借職<lb/>
敕旼之汝父無祿早世緣母之請以獲一官其思所以<lb/>
克家事母者惟敬毋怠可<lb/>
　　　鮑耆年京東運判張峋京西運判<lb/>
敕具官某等朕惟百姓之命寄於郡縣而守令之賢不<lb/>
<pb n="KR4d0076_WYG_106-18b"/>
能人知其實獨賴部使者為朕耳目而巳爾長一郡以<lb/>
才良聞進之漕屬以究其用其使上無惰吏下無寃民<lb/>
以稱朕意可<lb/>
　　　李周可太僕少卿<lb/>
敕具官李周僕臣正厥后克正見於周書思無邪思馬<lb/>
斯臧形於魯頌朕命此職亦難其人以爾秉心不回臨<lb/>
事有守通練世故灼知民情所以望爾者豈特車工馬<lb/>
政而巳哉可<lb/>
<pb n="KR4d0076_WYG_106-19a"/>
　　　范純禮可吏部郎中<lb/>
敕具官范純禮嗚呼維乃顯考克明徳秉哲以左右我<lb/>
仁宗俾配徳於堯舜天亦維相之使世有人以任我樞<lb/>
機將帥之事今汝獨在外計朕惟瑚璉不可以䙝用驥<lb/>
騄不可以小試命以天官之屬其少進之益觀其能往<lb/>
欽哉可<lb/>
　　　余希旦可知濰州<lb/>
敕具官余希旦爾本以才選坐累失職亦云久矣肆予<lb/>
<pb n="KR4d0076_WYG_106-19b"/>
大眚罔不更新北海名邦民朴而富往務忠厚以安其<lb/>
生可<lb/>
　　　王晳可知衞州<lb/>
敕具官王晳凡我四朝之舊經徳秉哲篤老不衰者今<lb/>
幾人哉以爾好學守節名在循吏而久不治民朕甚惜<lb/>
之太行之麓民朴訟簡守以安靜莫如汝宜可<lb/>
　　　郭祥正覃恩轉承議郎<lb/>
敕具官郭祥正朕丕承六朝陳錫四國覃及方外浹于<lb/>
<pb n="KR4d0076_WYG_106-20a"/>
有生矧余通籍之臣可無増秩之寵祗服休命永肩一<lb/>
心可<lb/>
　　　王崇拯可遥郡刺史<lb/>
敕具官王崇拯刺史漢官秩六百石魏晉以來皆牧守<lb/>
之任今雖以為勇爵然非親賢勲舊不在此選爾入直<lb/>
禁省出分虎符兵民所宜選寄滋重有司言爾累勞當<lb/>
遷益修厥官以應名實可<lb/>
　　　潮州澄海第六指揮使謝皋可三班借職<lb/>
<pb n="KR4d0076_WYG_106-20b"/>
敕謝皋汝自什伍長積勞累遷至一旅極矣今乃以去<lb/>
惡之功獲補武吏惟㢘與慎乃克有終可<lb/>
　　　皇伯仲郃贈使相<lb/>
敕親親以藩王室賢賢以尊朝廷古之道也況於死生<lb/>
之際恩禮之重國有常典我其敢忘皇伯具官仲郃生<lb/>
於髙明克自祗畏出就外傅聞好禮之稱退省其私有<lb/>
為善之樂云何不淑罹此閔凶慰我永懐豈無異數衮<lb/>
衣赤舄寵均三事之臣玉節牙璋坐享専征之器豈云<lb/>
<pb n="KR4d0076_WYG_106-21a"/>
虚授維以飾終庶幾有知服我休命可<lb/>
　　　士暇可右班殿直<lb/>
敕汝宗室子始名而祿得之非艱守之惟艱祗服朕訓<lb/>
乃克終譽可<lb/>
　　　克鞏可遥郡防禦使<lb/>
敕具官某朕於宗室無所愛也然猶不欲虚授以速人<lb/>
言得之惟艱乃罔後悔凡有進秩必付有司攷其歲月<lb/>
察其行義則朕與汝皆無愧豈不休哉<lb/>
<pb n="KR4d0076_WYG_106-21b"/>
　　　劉奭閣門祗候<lb/>
敕具官某惟我神考篤于將帥生則厚其寵死則恤其<lb/>
孤將使識朝廷之儀習軍旅之事無忝厥祖以世其家<lb/>
成汝之志可謂至矣將何以報之可<lb/>
　　　王安石贈太傅<lb/>
敕朕式觀古初灼見天意將有非常之大事必生希世<lb/>
之異人使其名髙一時學貫千載智足以達其道辯足<lb/>
以行其言瑰瑋之文足以藻飾萬物卓絶之行足以風<lb/>
<pb n="KR4d0076_WYG_106-22a"/>
動四方用能於期歲之間靡然變天下之俗故觀文殿<lb/>
大學士守司空集禧觀使王安石少學孔孟晚師瞿耼<lb/>
罔羅六藝之遺文㫁以巳意糠粃百家之陳迹作新斯<lb/>
人屬熈寧之有為冠羣賢而首用信任之篤古今所無<lb/>
方需功業之成遽起山林之興浮雲何有脫屣如遺屢<lb/>
爭席於漁樵不亂羣於麋鹿進退之際雍容可觀朕方<lb/>
臨御之初哀疚罔極乃眷三朝之老邈在大江之南究<lb/>
觀規模想見風采豈謂告終之問在予諒闇之中胡不<lb/>
<pb n="KR4d0076_WYG_106-22b"/>
百年為之一涕於戲死生用舎之際孰能違天贈賻哀<lb/>
榮之文豈不在我是用寵以師臣之位蔚為儒者之光<lb/>
庶幾有知服我休命可特贈守太傅<lb/>
　　　楊繪知徐州<lb/>
敕朝散大夫知興國軍楊繪士有拙於謀身而巧於治<lb/>
民疎於防患而密於慮國其自為計則過矣而朕何病<lb/>
焉先帝龍興首擢用爾置之臺諫以直諒聞言雖無功<lb/>
效於今日簡易輕信失之匪人坐廢十年陶然自得詩<lb/>
<pb n="KR4d0076_WYG_106-23a"/>
人所謂豈弟君子者繪庶幾焉彭城大邦吾股肱郡政<lb/>
成民悅朕不汝忘可依前官知徐州<lb/>
　　　陳薦贈光祿大夫<lb/>
敕昔我英祖博求天下之士以輔翼我神考于東宫二<lb/>
十餘年之間山陵既成人物改謝顧瞻在廷一二臣外<lb/>
罔有存者朕惻然傷之永懐其人具官陳薦剛毅木訥<lb/>
器逺任重密勿左右以責難為愛君周旋藩輔以䘏民<lb/>
為報國淪喪未幾風烈如在雖死者不可復作而追榮<lb/>
<pb n="KR4d0076_WYG_106-23b"/>
之典猶足以寵綏其子孫且使朴忠守道之士知朕意<lb/>
之所予者可<lb/>
　　　吕穆仲京東提刑唐義問河北西路提刑<lb/>
敕先帝立法更制所以約束監司守令使不得營私而<lb/>
害民者可謂至矣朕始罷賦泉之令復征徭之法凡先<lb/>
帝之約束當益申而嚴之使出力從政之民無所復病<lb/>
以爾穆仲等或端靜有守敏於為政或直諒多聞志於<lb/>
仕道而京東河朔皆天下重地也往脩厥官稱朕意焉<lb/>
<pb n="KR4d0076_WYG_106-24a"/>
可<lb/>
　　　沈叔通知海州<lb/>
敕朕嗣位以來通商惠農施舎已責有不順成荒政畢<lb/>
舉而海濱之民羣聚剽掠此吏不稱職備災無素之過<lb/>
也今選命汝惟往安之非勝之也民苟有以生矣其肯<lb/>
自棄於惡可<lb/>
　　　孫向保州通判<lb/>
敕孫向一郡之寄在汝守貳察姦舉能既復其舊矣則<lb/>
<pb n="KR4d0076_WYG_106-24b"/>
達政之吏可以有為爾通練民事既試有勞其從所請<lb/>
以觀來效可<lb/>
　　　鄧闢朝散郎<hi>監邕州慎門金坑</hi>
敕具官鄧闢瘴霧之鄉上幣所出累年於此勤亦至矣<lb/>
法當遷秩以荅久勞可<lb/>
　　　荆王新婦王氏潭國夫人<lb/>
敕易稱中饋為家人之正吉詩美羔羊蓋鵲巢之功致<lb/>
婦徳有常含章不曜能使君子樂且有儀則内助之賢<lb/>
<pb n="KR4d0076_WYG_106-25a"/>
從可知矣王氏早服師傅習聞詩禮富貴而能恭儉俯<lb/>
仰極於孝慈令問藹然刑于宗族其改封大國象服是<lb/>
宜以稱我叔父之徳為内命婦之法豈不休哉可<lb/>
　　　劉庠贈太中大夫<lb/>
敕國以求賢為先士以得時為急士既難進而易退時<lb/>
亦難得而易失日月逝矣歲不我與古人之歎復見于<lb/>
今故樞密直學士朝議大夫知渭州劉庠才備徳博器<lb/>
逺任重逮事三朝出入二紀英祖神考實知其人而剛<lb/>
<pb n="KR4d0076_WYG_106-25b"/>
毅朴忠率不少貶肆朕嗣位疇咨故老如庠等輩不過<lb/>
數人方當召用命不少假使九原而可作雖百身其何<lb/>
贖寵章異數有慰幽魂雖知無益以塞余哀可特贈太<lb/>
中大夫餘如故<lb/>
　　　李琮知吉州<lb/>
敕具官李琮汝以久逺無根之賦使畏威懐賞之吏均<lb/>
之于無辜之民民以病告聞之惕然使吏覆視皆如所<lb/>
聞既正其事矣而汝猶自言若無罪然朕惟更赦不汝<lb/>
<pb n="KR4d0076_WYG_106-26a"/>
深咎遷于一州往深念之廬陵之富甲於江外使民安<lb/>
汝朕則汝安可<lb/>
　　　髙士良可文思副使<lb/>
敕髙士良汝閱習民兵技藝超等課以歲月於法當遷<lb/>
往服寵靈益思來效可<lb/>
　　　皇叔叔遂可贈懐州防禦使追封河内侯<lb/>
敕生于富貴而無驕逸之患終于祿位而有歸全之美<lb/>
始終之義有足賢者具官叔遂性於忠孝文以禮樂蓋<lb/>
<pb n="KR4d0076_WYG_106-26b"/>
䝉祖宗之澤而服師保之訓克有令問以沒元身是用<lb/>
爵之通侯官以持節上以惇勸於宗室下以寵綏其子<lb/>
孫可<lb/>
　　　楊王子孝騫等二人荆王子孝治等七人並逺<lb/>
　　　州圑練使<lb/>
敕某等先皇帝篤兄弟之好以恩勝義不許二叔出居<lb/>
于外葢武王待周召之意太皇太后嚴朝廷之禮以義<lb/>
制恩始從其請出就外宅得孔子逺其子之意二聖不<lb/>
<pb n="KR4d0076_WYG_106-27a"/>
同同歸于道可以為萬世法朕奉侍兩宫按行新第顧<lb/>
瞻懐思潸然出涕昔漢明帝問東平王在家何等為樂<lb/>
王言為善最樂帝大其言因送列侯印十九枚諸子年<lb/>
五歲以上悉帯之著之簡策天下不以為私今王諸子<lb/>
性于忠爱漸于禮義自勝衣以上頎然皆有成人之風<lb/>
朕甚嘉之其各進一官以助其為善之樂尚勉之哉毋<lb/>
忝父祖以為邦家光可<lb/>
　　　吕公著妻魯氏贈國夫人<lb/>
<pb n="KR4d0076_WYG_106-27b"/>
敕婦人之徳如玉在淵雖不可見必形諸外視其夫有<lb/>
羔羊之直相其子有麟趾之仁則内徳之茂從可知矣<lb/>
具官吕公著故妻魯氏名臣之子元老之婦所資者深<lb/>
故志存乎仁所見者大故動協于禮環佩穆然閨門化<lb/>
之而降年不永祿不配徳其改封大國正位小君庶幾<lb/>
為女史之光非獨慰其夫子而巳可<lb/>
　　　仲暹可遥郡防禦使<lb/>
敇仲暹居貧賤而有聞易處富貴而無過難凡我宗室<lb/>
<pb n="KR4d0076_WYG_106-28a"/>
皆有位著雖不任以事無所施其才而刑于厥家有以<lb/>
攷其行日月其邁爵秩當遷朕不爾私服之無愧可<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4d0076_WYG_106-28b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　東坡全集巻一百六<lb/>
</p>
<p>
</p>
  </div>
<div>
                <head>東坡全集巻一百七</head>
    <p>
<pb n="KR4d0076_WYG_107-1a"/>
欽定四庫全書<lb/>
　東坡全集巻一百七　　　　宋　蘓軾　撰<lb/>
　　外制制勅七十三首<lb/>
　　　司馬光三代<lb/>
　　　　曽祖政太子太保<lb/>
勅書曰臯陶邁種徳種之逺故其發也難發之難故其<lb/>
報也大古之君子有種徳於百年之前而待報於數世<lb/>
之後者昔聞其語今見其人具官某故曽祖某官某篤<lb/>
<pb n="KR4d0076_WYG_107-1b"/>
行有聞信於鄉國懐道不試遺其子孫天不吾欺再世<lb/>
而顯至于曽孫其徳日躋衮衣繡裳進位於朝退有事<lb/>
於家廟其致朕命詔于有神尚食其報以康乃後可<lb/>
　　　　曽祖母薛氏溫國太夫人<lb/>
敕朕自通籍之臣皆有以寵綏其父母而自祖以上非<lb/>
予丞弼之家莫獲襃顯君子之孝至於尊祖以及其妣<lb/>
用邦君之禮以隆其家可謂至矣具官某故曽祖母某<lb/>
氏専靜有守柔嘉維則經之以孝慈緯之以恭儉使清<lb/>
<pb n="KR4d0076_WYG_107-2a"/>
白之訓不墜於子孫而隠徳之報可質於天地我有異<lb/>
數詔于幽穸翟茀副笄尚服享之可<lb/>
　　　　祖炫太子太傅<lb/>
敕朕有元臣以徳媚于上下民見其羽旄聞其車馬之<lb/>
音則稽首而聚觀之況其父祖墳墓之所在望其草木<lb/>
蓋有流涕而拜者錫命之寵豈特以慰其家而巳哉具<lb/>
官某故祖父某官某篤學力行追配前人仕道難進止<lb/>
於一命無疆之慶在其子孫風流未逺英烈如在歆予<lb/>
<pb n="KR4d0076_WYG_107-2b"/>
寵章以慰民望可<lb/>
　　　　祖母皇甫氏溫國太夫人<lb/>
敕夫天人之際若不可知而善惡之報各以其類凡今<lb/>
富貴壽考光顯于世朕察其父母大父母未有不仁而<lb/>
得之者也具官某故祖母某氏令徳孝恭著于閨門好<lb/>
禮慈儉刑于姻族始生賢子以大其家而餘澤方茂福<lb/>
祿未究再世之後莫之與京愍册追榮國有常典庶幾<lb/>
幽壤服我寵靈可<lb/>
<pb n="KR4d0076_WYG_107-3a"/>
　　　　父池贈太師追封溫國公<lb/>
敕朕聞盛徳之士必與天合考之古人而無疑質諸鬼<lb/>
神而不慙雖不當世必有達者具官某故父某官某徳<lb/>
為世範言為士則躬蹈險夷之節庶幾顏閔之行事我<lb/>
仁祖為時名臣而儒術之用止於侍從徳澤之施極於<lb/>
方鎮天厚其世篤生異人不求而名自章不言而人自<lb/>
信皆曰君子之子宜為天下之用朕既采民言俾秉國<lb/>
成而淵源之深推本所自命以師臣胙之大國使人知<lb/>
<pb n="KR4d0076_WYG_107-3b"/>
有道之士雖沒有無疆之休可<lb/>
　　　　母聶氏温國太夫人<lb/>
敕古之烈婦著在史冊非有憂患不見名節若夫令徳<lb/>
懿行秀于閨門而湮滅無傳何可勝數獨賴子孫之賢<lb/>
或以表見於世君子之欲得位行道豈非以顯親揚名<lb/>
之故歟具官某故母聶氏早以淑女嬪于徳人恭儉信<lb/>
順以相其夫慈和嚴翼以成其子使朕得名世之士以<lb/>
濟於艱難其遺風餘澤葢有存者改封大國正位小君<lb/>
<pb n="KR4d0076_WYG_107-4a"/>
非獨以報其徳庶幾令名與子俱傳於天下可<lb/>
　　　　故妻張氏温國夫人<lb/>
敕夫婦之好義同賓友懃瘁相成於艱難之中而死生<lb/>
契闊於安樂之後朕聞其事惻然傷之具官某故妻某<lb/>
氏少以女士不勤姆師歸于徳門克有令問從我元老<lb/>
辭寵居約遊神清淨之庭守徳寂寞之宅始終之際無<lb/>
愧古人我有寵章慰其永逝其正名於大國以從姑於<lb/>
九原可<lb/>
<pb n="KR4d0076_WYG_107-4b"/>
　　　張恕將作監丞<lb/>
敕具官張恕朕惟人材之難長育之無素事至而求有<lb/>
不可得是以訪之元臣大老之家推擇其子弟庶幾似<lb/>
之以爾名臣之子篤學好禮敏於從政試之匠事以觀<lb/>
其能爾克逺猷無忝乃父以稱朕意可<lb/>
　　　趙濟知解州<lb/>
敕具官趙濟古者官有常人士有定論雍也可使南面<lb/>
求也可使為百乘宰論定而官不浮則民服汝長西師<lb/>
<pb n="KR4d0076_WYG_107-5a"/>
歴年於此矣考之清議不曰汝宜尚畀一城以觀來效<lb/>
敬之戒之毋失朕命可<lb/>
　　　李承之知青州<lb/>
敕朕東望齊魯之區河岱之間沃野千里生齒億萬商<lb/>
農阜通儒俠雜居可以大度長者服難以細謹法吏治<lb/>
也朝散郎前試戸部尚書李承之生于甲族世為名臣<lb/>
屢試有勞所見者大肆予命爾尹兹東土昔曹參為齊<lb/>
相問治於其師蓋公公曰治道貴清淨而民自定汝師<lb/>
<pb n="KR4d0076_WYG_107-5b"/>
其言則予汝嘉可特授依前官充樞密直學士差知青<lb/>
州充京東東路安撫使填見闕<lb/>
　　　門下侍郎韓維三代<lb/>
　　　　曽祖處均燕國公<lb/>
敕漢諸袁之父子四世繼出五公唐諸溫之兄弟同時<lb/>
並列三省著在圖史古無擬倫眷予世臣有若韓氏億<lb/>
事仁祖始參大政篤生三子咸秉國政豈惟嗣世之賢<lb/>
實賴積善之報具官某曽祖贈太師荆國公某濳徳不<lb/>
<pb n="KR4d0076_WYG_107-6a"/>
耀久而自彰天祚厥家世濟其美盛矣曽孫之貴蔚為<lb/>
三壽之朋逮予纘嗣之初繼受艱難之託允文而靖既<lb/>
直且温旋觀純徳之全尚識遺風之自是用因上公之<lb/>
舊秩開北國之新封仰以増廟室之光華俯以慰烝嘗<lb/>
之怵惕<lb/>
　　　　曽祖母李氏燕國太夫人<lb/>
敕朕惟公卿之家有能父子躬履一徳弼亮三世非其<lb/>
淵源深長外有羔羊諒直之賢内有鳲鳩均一之助亦<lb/>
<pb n="KR4d0076_WYG_107-6b"/>
安能奕世秉義久而不忘者乎具官某故曽祖母荆國<lb/>
太夫人某氏育徳名家作嬪良士珩璜之節動必以禮<lb/>
蘋藻之薦欽而有儀用能使其後昆丞弼我國家以無<lb/>
斁於世今其蒞政責任兹始余亦何愛大國不以易湯<lb/>
沐之舊<lb/>
　　　　祖保樞魯國公<lb/>
敕朕方圖任股肱之臣以光大祖宗之業用廣斯志以<lb/>
及爾私人之念祖誰不如我是以推沛恩命襃顯前人<lb/>
<pb n="KR4d0076_WYG_107-7a"/>
具官某故祖楚國公某躬履仁義著迹鄉黨積累深厚<lb/>
見于子孫或佐我仁祖之盛明或相我神考之休烈遺<lb/>
風未逺故史尚存逮兹纘承繼用耆哲朕既恭黙思道<lb/>
垂拱責成與其寵祿厥躬不若尊大其祖上以報貽謀<lb/>
之徳下以勵移孝之誠肇新曲阜之封増寵師臣之贈<lb/>
服我休命益大爾家<lb/>
　　　　祖母郭氏周氏<lb/>
敕古者婦人爵因其夫貴以其子雖有過人之才絶俗<lb/>
<pb n="KR4d0076_WYG_107-7b"/>
之行不得所託不表於世今余輔臣父子兄弟先後相<lb/>
望以師長我百辟願推洪恩光顯光烈維考維妣咸追<lb/>
錫休命肆予寵嘉之具官某故祖母楚國太夫人某氏<lb/>
某氏徳稱閨闈化及宗黨允蹈家人之正居有鵲巢之<lb/>
福翟衣之盛由子而獲國封之貴及孫而大兹用錫爾<lb/>
周公之履以熾韓氏之祧庶其有知服我新命<lb/>
　　　　父億冀國公<lb/>
敕朕聞仁宗在位之久有同成康得士之盛不減武宣<lb/>
<pb n="KR4d0076_WYG_107-8a"/>
如儲藥石以待疾病如植梓漆以備器用凡在左右文<lb/>
武之選率多慶厯嘉祐之人而況一時之老成與聞當<lb/>
年之大政徳業傳於父老儀刑見於子孫名在國史像<lb/>
在原廟朕用慨然想見其人具官某故父參知政事贈<lb/>
太師秦國公某少稟異材進由直道出為循吏入為名<lb/>
卿福祿終身而人不疵富貴奕世而天不厭篤生三子<lb/>
翼輔兩朝旌旄交馳棨㦸互設朕欲賁其家廟而貴巳<lb/>
窮於人爵改封大國益著隆名庶使昭陵之老成永為<lb/>
<pb n="KR4d0076_WYG_107-8b"/>
北土之藩輔<lb/>
　　　　母蒲氏王氏冀國太夫人<lb/>
敕慎終追逺仁也顯親揚名孝也得志行道澤可以及<lb/>
天下而富貴不能及其親天也雖不能及而追榮之典<lb/>
可以貫幽明襃大之訓可以表後世禮也嗚呼此亦仁<lb/>
之至義之盡矣具官某故母秦國太夫人某氏某氏族<lb/>
為士望徳為女師恭儉以相其夫嚴敏以成其子使朕<lb/>
獲老成之佐以濟艱難之功宜推異恩以報舊徳<lb/>
<pb n="KR4d0076_WYG_107-9a"/>
　　　　故妻蘇氏永嘉郡夫人<lb/>
敕婦人有徳行才智之能而不得施于事有言語文章<lb/>
之美而不得聞於人況夫仁而不壽賢而不祿者乎此<lb/>
詩人所以賦彤管而史氏所以傳列女也具官某故妻<lb/>
南陽郡君某氏少以女士秀于閨門來嬪徳人動以禮<lb/>
法而不得與君子偕老翟茀以朝哀哉若人命之不淑<lb/>
其改賜湯沐寵以訓詞庶幾采蘩之遺芳不與宿草而<lb/>
共盡<lb/>
<pb n="KR4d0076_WYG_107-9b"/>
　　　　妻張氏同安郡夫人<lb/>
敕朕登進元臣専以徳選退食委蛇省察其私有召南<lb/>
之風焉抑抑威儀惟徳之隅非内有相貳何以及此具<lb/>
官某妻仁壽郡君張氏生於冠族作配君子言有物則<lb/>
行應圖史宜疏湯沐之封以稱山河之象祗服明命佑<lb/>
我老臣俾無内顧之憂専任仰成之寄<lb/>
　　　趙濟落直龍圖閣管勾中岳廟<lb/>
敕具官趙濟有司言汝罪惡有狀小人有不忍為而汝<lb/>
<pb n="KR4d0076_WYG_107-10a"/>
為之朕惟羞汗縉紳重置汝于理其退處散地以勵風<lb/>
俗可<lb/>
　　　王彭知婺州孫昌齡知蘇州岑象求知果州<hi>制同</hi>
敕具官某為吏莫不欲威而明威不可立也惟公則威<lb/>
明不可作也惟虚則明郡無大小民無剛柔事無繁簡<lb/>
政無難易惟公而虚無適而不治以爾用法之久不失<lb/>
仁恕折獄之多滋識情偽<hi>孫昌齡岑象求改云端靜有守悃愊無華奉使歴年吏民</hi>
<hi>宜之</hi>其悉乃心施于有政不侮鰥寡毋擾獄市稱朕意焉<lb/>
<pb n="KR4d0076_WYG_107-10b"/>
可<lb/>
　　　王子韶主客郎中周尹考功郎中<lb/>
敕具官某等事有繁簡才有所宜要之郎官天下之清<lb/>
選也朕有所擇於其人而無所輕重於其間以爾子韶<lb/>
博聞彊記老而能學以爾尹果藝而達知無不為各率<lb/>
其職而用其長朕將觀焉可<lb/>
　　　蔣之奇天章閣待制知潭州<lb/>
敕三后在上遺文在下炳若雲漢昭回于天乃眷藏書<lb/>
<pb n="KR4d0076_WYG_107-11a"/>
之府因為育材之地爰登秀傑以備顧問雖持節出使<lb/>
剖符分憂一掛名於其間遂増重於所莅且使民見侍<lb/>
從之出守知朝廷之念逺也具官蔣之奇少以異材輔<lb/>
之博學藝於從政敏而有功使之治劇於一方固當坐<lb/>
嘯以終日勿謂湖湘之逺在余庭戸之間務安斯民以<lb/>
稱朕意可<lb/>
　　　皇伯祖宗勝贈太尉北海郡王<lb/>
敕夫以三公之位冠諸侯王之爵元勲盛徳有不能兼<lb/>
<pb n="KR4d0076_WYG_107-11b"/>
非我父兄親賢之隆加之死生哀榮之極則朕豈以此<lb/>
授非其人哉具官宗勝生于髙明克自抑畏忠厚以為<lb/>
質禮敬以自文貴窮人爵而無驕佚之譏考終天命而<lb/>
有歸全之美始終之際中外所賢日月有時窀穸告具<lb/>
備物典冊以將余哀豈獨慰九原之思蓋將勸庶邦之<lb/>
義可<lb/>
　　　劉有方可昭宣使依舊嘉州刺史内侍省内侍<lb/>
　　　押班<lb/>
<pb n="KR4d0076_WYG_107-12a"/>
敕朕為天下父母推一心以馭百官内外雖異愛無差<lb/>
等皆欲其處無過之地受有名之賞則上下相安人無<lb/>
間言具官劉有方少知忠恪晚益詳練砥礪亷隅有縉<lb/>
紳之風祗畏簡書無戲怠之色歴歲滋久積勞當遷考<lb/>
之有司皆曰應法往服新寵朕不汝私可<lb/>
　　　宋滋可右侍禁<lb/>
敕宋滋疆埸之臣所以奮不顧身義不旋踵者以朕為<lb/>
能䘏其孤也何愛一官不以慰死者之意且以為吏士<lb/>
<pb n="KR4d0076_WYG_107-12b"/>
之勸乎可<lb/>
　　　鞠承之可秦州通判<lb/>
敕具官鞠承之自恢復西鄙秦為内郡宿兵之衆有損<lb/>
於前而逺輸之勞至相倍蓰軍政雖簡民事為重監郡<lb/>
之職専在養民有司擇材曰汝可使往辦乃事無忝所<lb/>
知可<lb/>
　　　文及可衞尉少卿<lb/>
敕具官文及汝三公子以才行聞擢置要劇衆以為宜<lb/>
<pb n="KR4d0076_WYG_107-13a"/>
而師臣執謙重違其請周廬宿衞職親而務簡雖未足<lb/>
以究觀汝能而退食休沐下車里門澣衣子舎豈非縉<lb/>
紳之美談而當世之榮觀乎可<lb/>
　　　李㫧卿可京西轉運副使張公庠可廣東轉運<lb/>
　　　副使楚潛可廣西轉運副使吳革可廣東轉運<lb/>
　　　判官<lb/>
敕具官某朕即位以來發號施令務求厥中而寛者喜<lb/>
縱忘先帝之約束急者樂刻襲文吏之故態汝以才能<lb/>
<pb n="KR4d0076_WYG_107-13b"/>
治狀達于朕聴其往視之夫治民如牧羊然視其後者<lb/>
而鞭之可<lb/>
　　　童珪父參年一百二歲可承務郎致仕<lb/>
敕童珪父參古者天子巡守方岳之下問百年者就見<lb/>
之而絳縣役老趙武讁其輿尉今汝黄髮鮐背以上壽<lb/>
聞其可使與編戸齒乎往以忠孝教而子孫可<lb/>
　　　單可度可三班借職出職<lb/>
敕單可度在官滋久更事亦多而無大過有足嘉者往<lb/>
<pb n="KR4d0076_WYG_107-14a"/>
祗寵命益務亷平可<lb/>
　　　智誠知宜州<lb/>
敕具官智誠蠢爾裔夷譬之蜂蟻勝之不武不勝為患<lb/>
惟爾守臣威信兩立勝之以不戰消患於未萌則民受<lb/>
其賜予惟汝嘉可<lb/>
　　　張仲可左班殿直<lb/>
敕張仲歲之不易盜賊屢作爰設勇爵以勸追胥爾能<lb/>
奮身以除民害必信之賞其可忘乎可<lb/>
<pb n="KR4d0076_WYG_107-14b"/>
　　　張誠一責受左武衞將軍分司南京<lb/>
敕具官張誠一孝治之極天下順之不子之罰民不輕<lb/>
犯而貴近之間尚有誠一朕甚傷之乃者姦言詖行蠧<lb/>
國殘民之狀論者紛然方議其罪而悖徳隠惡達于朕<lb/>
聴攷實其狀至不忍言詩不云乎行有死人尚或墐之<lb/>
禮曰父沒而不能讀父之書以為手澤存焉今汝之所<lb/>
為者何為至此極也縱朕不問汝亦何顏以處縉紳之<lb/>
列乎可<lb/>
<pb n="KR4d0076_WYG_107-15a"/>
　　　陳侗知陜州<lb/>
敕朝奉大夫衞尉少卿陳侗士臨利害之際而不失故<lb/>
常者鮮矣以爾出入冊府幾二十年安於分義不妄附<lb/>
麗以干進取死喪之威兄弟孔懷願為一郡以䘏幼孤<lb/>
朕甚嘉之夫入為九卿貳出為二千石此亦縉紳之髙<lb/>
選也汝益勉之可特授依前官知陜州<lb/>
　　　傅燮知鄭州<lb/>
敕具官傅燮鄭廢為邑復為右輔經營繕完之勞民既<lb/>
<pb n="KR4d0076_WYG_107-15b"/>
告病而吏亦勤矣以爾樂易之政屢試有聞往任其事<lb/>
寛信以御民强敏以御吏稱朕意焉可<lb/>
　　　姚居簡押木栰上京酧奬轉三班借職<lb/>
敕姚居簡不煩民力而辦官事㑹其所運罕所失亡可<lb/>
　　　賈種民吕升卿知軍<lb/>
敕駕部員外郎賈種民吏部員外郎吕升卿天下有道<lb/>
士知分義流品清濁各有攸處如種民升卿亦不汝棄<lb/>
往服寵命益祗厥官種民可差知漢陽軍升卿可差通<lb/>
<pb n="KR4d0076_WYG_107-16a"/>
判海州軍州事<lb/>
　　　張世矩再任鎮戎軍<lb/>
敕具官張世矩髙平故地夷漢雜處啓以夏政疆以戎<lb/>
索惟威與信並行徳與法相濟則種落内附民安其生<lb/>
以爾習知邊情克有武畧賦政之美歴年于兹夫巳信<lb/>
之民易治已練之兵易使無改乃舊益觀厥成可<lb/>
　　　劉誼知韶州<lb/>
敕奉議郎劉誼汝昔為使者親見民病盡言而不諱厄<lb/>
<pb n="KR4d0076_WYG_107-16b"/>
窮而不悔夫豈知有今日之報乎孔子曰巧言令色鮮<lb/>
矣仁夫能為朕牧養逺民惠鮮鰥寡者必剛毅不回之<lb/>
士也往服厥官益信汝言可特授依前官權發遣韶州<lb/>
仍借紫<lb/>
　　　吕惠卿責授建寧軍節度副使本州安置不得<lb/>
　　　簽書公事<lb/>
敕凶人在位民不奠居司冦失刑士有異論稍正滔天<lb/>
之罪永為垂世之規具官吕惠卿以斗筲之才挾穿窬<lb/>
<pb n="KR4d0076_WYG_107-17a"/>
之智諂事宰輔同升廟堂樂禍而貪功好兵而喜殺以<lb/>
聚斂為仁義以法律為詩書首建青苗次行助役均輸<lb/>
之政自同商賈手實之禍下及雞豚苟可蠧國以害民<lb/>
率皆攘臂而稱首先皇帝求賢若不及從善如轉圜始<lb/>
以帝堯之聰姑試伯鯀終然孔子之聖不信宰予發其<lb/>
宿姦讁之輔郡尚疑改過稍畀重權復陳罔上之言繼<lb/>
有碭山之貶反覆教戒惡心不悛躁輕矯誣徳音猶在<lb/>
始與知已共為欺君喜則摩足以相懽怒則側目以相<lb/>
<pb n="KR4d0076_WYG_107-17b"/>
噬連起大獄發其私書黨與交攻幾半天下姦贓狼籍<lb/>
横彼江東至於復用之年始倡西戎之隙妄出新意變<lb/>
亂舊章力引狂生之謀馴至永樂之禍興言及此流涕<lb/>
何追迨予踐阼之初首發安邊之詔假我號令成汝詐<lb/>
謀不圖渙汗之文止為款賊之具迷國不道從古罕聞<lb/>
尚寛兩觀之誅薄示三危之竄國有常典朕不敢私可<lb/>
　　　許懋知福州<lb/>
敕兩浙轉運副使朝請大夫許懋七閩之㑹其民智巧<lb/>
<pb n="KR4d0076_WYG_107-18a"/>
吏得其人則靡然心服不勞而治不得其人則紛然力<lb/>
爭雖勞不服以爾賦政東南民用不擾既久而信厥聲<lb/>
藹然肆余命爾長兹劇郡夫身在江海之上而職在魏<lb/>
闕之下民之瞻望顧不美歟可特授依前官充秘閣校<lb/>
理知福州兼福建路兵馬鈐轄填見闕<lb/>
　　　喬執中兩浙運副張安上提刑<lb/>
敕具官某等夫以䘏刑之道達之于主計則非聚斂之<lb/>
臣以牧民之意推之於䘏刑則非文法之吏以爾執中<lb/>
<pb n="KR4d0076_WYG_107-18b"/>
奉使東南吏服其明民懐其惠以爾安上賦政毗陵寛<lb/>
而有制嚴而不殘是以命爾各祗厥服夫民新脫賦泉<lb/>
之弊以從力役之征其謹視貪吏以無害我成法可依<lb/>
云云<lb/>
　　　宇文昌齡吏部郎祝庶刑部郎<lb/>
敕具官某等古之君子以人物掌選而士不濫進以經<lb/>
術㫁獄而民無怨言嗚呼何修何飾而至此歟今吾一<lb/>
之以格律而不免於異議何哉昌齡以儒學進有聞于<lb/>
<pb n="KR4d0076_WYG_107-19a"/>
人庶以世家用能宿其業勉思古人以稱朕意可依云云<lb/>
　　　江東提刑侯利建可江東轉運副使福建運判<lb/>
　　　孫奕可福建路轉運副使新差權發遣鄭州傅<lb/>
　　　燮可江東提刑知常州張安上可兩浙提刑朝<lb/>
　　　請郎劉士彥可福建轉運判官<lb/>
敕具官某等朕姑罷賦泉之令復徭役之法使民出力<lb/>
以事其上不責其所無者冀以富之閔閔焉如農夫之<lb/>
望歲也而差發之際吏或緣為姦農民在官貪者動心<lb/>
<pb n="KR4d0076_WYG_107-19b"/>
焉若郡縣御胥吏不嚴而監司察郡縣不謹則南畝之<lb/>
民不困於縣官而困於胥吏其與幾何爾等以治行達<lb/>
于朕聴或已試之效或近臣之薦必能明識朕意以保<lb/>
民察吏為本謹視其亷貪仁暴勤惰明闇以詔賞罰朕<lb/>
亦將觀汝所為而進退焉可依云云<lb/>
　　　王續知太康縣<lb/>
敕具官王續朕以天下為一家然畿甸之民號為根本<lb/>
若近者不悅四方何觀焉爾以才選往服厥事馭吏以<lb/>
<pb n="KR4d0076_WYG_107-20a"/>
明保民以寛無失朕命可<lb/>
　　　新差通判齊州張琬可衞尉寺丞衞尉丞韓敦<lb/>
　　　立可通判齊州<lb/>
敕具官某等朕於士大夫苟便其私而無害於公者蓋<lb/>
未嘗不聴矧以養親為詞而求易地固朕之所樂聞也<lb/>
往服厥職各祗乃事可依云云<lb/>
　　　喬執中可吏部郎<lb/>
敕具官喬執中士知愛身則知愛君知馭民則知馭吏<lb/>
<pb n="KR4d0076_WYG_107-20b"/>
故端靜惠和之士施之内外無適不宜朕察汝久矣今<lb/>
自部使者入為天官屬無易其守以稱朕命可<lb/>
　　　蘇子元可權知新州<lb/>
敕具官蘇子元嗚呼交趾之變蘇氏之禍十年於此矣<lb/>
朕念之不衰哀忘而愍存不忍以常法待汝畀之一郡<lb/>
以勸事君敬之哉思所以致此者可不敬歟可<lb/>
　　　楊汲落待制知黄州崔台符王孝先各降一官<lb/>
　　　台符知相州孝先知濮州<hi>制同</hi>
<pb n="KR4d0076_WYG_107-21a"/>
敕國家臨御百年哀矜庶獄好生惡殺視民如傷六聖<lb/>
一心簡在上帝而市井無賴譛愬公行若廷尉治獄不<lb/>
苛秋官議法有守則仁聖在上姦宄自消豈有數年之<lb/>
間坐致萬人之禍死者不復誰任其辜具官某以患失<lb/>
鄙夫之心而竊乘君子之器欲與羣小共分告織之功<lb/>
専務巧誣以成疑似之罪試加覆視寃狀了然公議不<lb/>
容彈章交上聊從附下之罰少謝無辜之民服我寛恩<lb/>
益務循省<hi>台符改此兩句云往莅安陽兼修馬政勉思來效毋重往愆</hi>可<lb/>
<pb n="KR4d0076_WYG_107-21b"/>
　　　趙卨摩勘轉朝議大夫<lb/>
敕趙充國馮奉世名臣也而老於為將婁師徳郭元振<lb/>
儒者也而樂於守邊蓋疆埸未寧則以外為重而忠義<lb/>
所激不擇地而安具官趙卨少以異材輔之博學虚心<lb/>
大對方觀晁董之文推轂西陲遂膺羊陸之寄恩威並<lb/>
著戎夏久安論歲月以稍遷姑從舊典收功名於不世<lb/>
勉及前人可<lb/>
　　　趙思明知永靜軍<lb/>
<pb n="KR4d0076_WYG_107-22a"/>
敕具官趙思明武吏之進以守土扞城為髙選而戎壘<lb/>
之政以平徭決獄為餘事汝以財用往分使符知髙選<lb/>
之未易得而餘事之不可忽則寡過矣可<lb/>
　　　鮮于侁大理卿<lb/>
敕具官鮮于侁儒者恥為文吏而廷尉不用仁人久矣<lb/>
流弊之末至於誦法而不知義附勢而不知法罔羅紛<lb/>
張延及無辜朕益厭之爾徳惟一信道不回雖古于張<lb/>
何以逺過是以命爾庶幾天下復無寃民不然者朕豈<lb/>
<pb n="KR4d0076_WYG_107-22b"/>
以刑獄之事累老成哉可<lb/>
　　　吳處厚知漢陽軍賈種民知通利軍<lb/>
敕具官某等漢口黎陽控引江河久廢為邑吏民不悅<lb/>
比詔有司修復故壘因舊而新務適厥中平徭均賦使<lb/>
民宜之明致朕意以慰父老可<lb/>
　　　顧臨直龍圖閣河東轉運使唐義問河北轉運<lb/>
　　　副使<lb/>
敕具官某等復差役之法黜聚斂之吏去薄從忠務以<lb/>
<pb n="KR4d0076_WYG_107-23a"/>
養民而寛厚之弊或至於媮夫外臺按事以不失有罪<lb/>
為稱職若下有幸免之吏則必有不幸之民民困於吏<lb/>
則歸咎吾法朕甚憂之<hi>顧臨</hi>太原之民困於備邊使者<lb/>
之任匪人可乎以爾儒林之選號稱秀傑有能吏之才<lb/>
而不薄有長者之風而不媮其服新職以莅一道往任<lb/>
其責以寛吾憂可<hi>唐義問</hi>趙魏之地被邊帶河以爾直<lb/>
諒之節世其家聲豈弟之心不忽民事必能深識朕意<lb/>
以肅吏靖民為本往任其責以寛吾憂可<lb/>
<pb n="KR4d0076_WYG_107-23b"/>
　　　張問秘書監<lb/>
敕具官張問汝策名三朝宣力四方既有聞矣而篤老<lb/>
之年克已復禮稱道不亂朕聞而嘉之起之鄉閭列之<lb/>
朝㑹問國故事與民疾苦足矣不必勞以事也優游吾<lb/>
東觀以為士大夫之表可<lb/>
　　　范子奇將作監<lb/>
敕具官范子奇夫以百工之事較之一路之民為輕而<lb/>
自部刺史入居九卿為重爾久在外服奔走之勞按視<lb/>
<pb n="KR4d0076_WYG_107-24a"/>
之勤亦少休乎今宫室器用皆有常法守之勿失可以<lb/>
寡過往若予工毋廢厥職可<lb/>
　　　錢長卿比部郎鄧義叔水部郎<lb/>
敕具官某等昔漢郎官出宰百里今自監郡以上乃與<lb/>
其選任益重矣非獨為官求人以濟無窮之務亦將為<lb/>
國儲士以須不次之舉雖㑹計溝洫有司之一事而馭<lb/>
吏捍災朕將有取焉可<lb/>
　　　林邵太僕丞何琬鴻臚丞<lb/>
<pb n="KR4d0076_WYG_107-24b"/>
敕具官某等爾向以才選出按常平之政官省而歸復<lb/>
使治民蓋將因能而任焉九寺之屬近在輦轂才之所<lb/>
宜易以聞達毋曠厥官朕不汝遺可<lb/>
　　　文保雍將作監丞<lb/>
敕具官文保雍朕仰成元老如涉得舟待以求濟茍有<lb/>
以燕安之使樂從吾游而忘其老朕無愛焉大匠之屬<lb/>
未足以盡汝才也而從政之餘遂及爾私並事君親豈<lb/>
不休哉可<lb/>
<pb n="KR4d0076_WYG_107-25a"/>
　　　李南公知滄州穆珣知廬州王子韶知壽州趙<lb/>
　　　揚潤州<hi>制同</hi>
敕具官某等刺史秩六百石以按列郡而治行卓然乃<lb/>
以二千石為郡守昔以責人者今以自責則物被其惠<lb/>
民無間言爾等皆嘗奉使督察官吏公明之稱達于朕<lb/>
聴董制江淮控臨河海任亦重矣其益勉之無使風采<lb/>
減於平昔可<lb/>
　　　髙公繪公紀並防禦使<lb/>
<pb n="KR4d0076_WYG_107-25b"/>
敕鄧訓之徳蓋活千人叔向之功尚宥十世矧先王却<lb/>
敵之勲而聖母負扆之託子孫賢者休戚同之具官某<lb/>
篤於忠孝文以禮樂襲故家仁厚之風蹈布衣恭儉之<lb/>
節以爾父士林早緣肺腑逮事厚陵沒于中年爵不配<lb/>
徳故推餘澤以及後昆抱能未施當俟可為之㑹臨寵<lb/>
而懼庶保無疆之休公繪可特授秀州公紀可特授永<lb/>
州<lb/>
　　　李之純戸部侍郎<lb/>
<pb n="KR4d0076_WYG_107-26a"/>
敕保國猶保身藥石不如養氣御民猶御馬鞭箠不如<lb/>
輕車故興利以富民不如省事而民自富廣求而豐國<lb/>
不如節用而國自豐朕嘉與庶工共行此志以爾中大<lb/>
夫直龍圖閣知滄州李之純屢試以事號稱循良雖為<lb/>
有司不吝出納宜膺躐等之用庶無虚受之譏服我訓<lb/>
言以厭公議可<lb/>
　　　穆衍可金部員外郎<lb/>
敕具官穆衍士能用其長以自表見者朕未嘗不試也<lb/>
<pb n="KR4d0076_WYG_107-26b"/>
要之必觀其始終然後能決其進退在此選者可不勉<lb/>
歟貨幣之入所以權輕重通有無而非以求富也往服<lb/>
朕訓以永終譽可<lb/>
　　　孫路可陜西運判<lb/>
敕具官孫路闗右之民困役傷財譬之七年之病而求<lb/>
三年之艾朕日夜以思庶幾其民勇而知方以爾出入<lb/>
秦雍悉其利病往行所知以稱朕意可<lb/>
　　　蘇頌刑部尚書<lb/>
<pb n="KR4d0076_WYG_107-27a"/>
敕朕聞帝堯之世伯夷以三禮折民西漢之隆仲舒以<lb/>
春秋決獄是知有道之士必使無訟為功乃者法病於<lb/>
煩官失其守盜賊多有獄市紛然敷求迪哲之人以清<lb/>
流弊之末光祿大夫前吏部侍郎蘇頌溫文而毅直亮<lb/>
不回仲由冉求果藝有從政之美子產叔向愛直兼古<lb/>
人之遺遭罹閔凶亦既祥禪特詔虚位以待老成與其<lb/>
遂曽閔之私哀顧懐墳墓曷若蹈威綽之前軌顯揚君<lb/>
親佇聞嘉猷以對休命可<lb/>
<pb n="KR4d0076_WYG_107-27b"/>
　　　王公儀䕫州路轉運使程髙夔州路轉運判官<lb/>
敕具官某等役法既復民知息肩矣然在官者皆農末<lb/>
也三峽之民刀耕火耘與鹿豕雜居正賴良使者察其<lb/>
侵寃使政煩而吏貪者此等豈能逺訴乎朕以大臣薦<lb/>
故擢用爾若逺民無告非獨汝咎將咎薦者可不勉哉<lb/>
可<lb/>
　　　吕由庚太常寺太祝<lb/>
敕具官吕由庚先皇帝有賢執法朕不及見也思其人<lb/>
<pb n="KR4d0076_WYG_107-28a"/>
行其言用其平生所予者猶以為未足也而錄其子嗚<lb/>
呼亦可以識朕意也夫詩云惟其有之是以似之汝勉<lb/>
之哉朕不汝忘可<lb/>
　　　杜訢衞尉少卿鍾離景伯少府少監<lb/>
敕具官某等朕登進耆老崇徳以靖民敷求雋良養材<lb/>
以待用非更練有素不輕用其人以爾訢久服官箴善<lb/>
守家法以爾景伯既敏而藝有聞于時皆吾四世之良<lb/>
往服九卿之貳益固爾守將觀厥成並可依云云<lb/>
<pb n="KR4d0076_WYG_107-28b"/>
　　　辛押陀羅歸徳將軍<lb/>
敕具官辛押陀羅天日之光下被草木雖在幽逺靡不<lb/>
照臨以爾嘗詣闕庭躬陳琛幣開導種落歲致梯航願<lb/>
自比於内臣得均被於霈澤祗服新寵益思盡忠可<lb/>
　　　髙子壽可三班借職<lb/>
敕髙子壽程力較技國有舊章命以一官勉思自効可<lb/>
　　　李肩可殿中省尚藥奉御直翰林醫官<lb/>
敕具官李肩醫雖一技益通妙物之神法有衆科以助<lb/>
<pb n="KR4d0076_WYG_107-29a"/>
好生之徳故縻好爵用勸良能無忘三世之傳庶保十<lb/>
全之效可<lb/>
　　　耿政可東頭供奉官致仕<lb/>
敕具官耿政肇新霈澤爰及庶工雖請老以家居亦先<lb/>
朝之逮事各從遷秩以寵歸休可<lb/>
　　　喬執中可朝請郎尚書吏部郎中<lb/>
敕具官喬執中漢以郎官出宰百里今以郡守選屬列<lb/>
曹任人之隆於古為重有司言爾資格當遷其即正員<lb/>
<pb n="KR4d0076_WYG_107-29b"/>
以茂逺業可<lb/>
　<lb/>
　<lb/>
　<lb/>
　<lb/>
　<lb/>
　<lb/>
　東坡全集巻一百七<lb/>
</p>
<p>
</p>
  </div>
<div>
                <head>東坡全集巻一百八</head>
    <p>
<pb n="KR4d0076_WYG_108-1a"/>
欽定四庫全書<lb/>
　東坡全集巻一百八　　　　宋　蘓軾　撰<lb/>
　　外制制勅七十四首<lb/>
　　　李之純可集賢殿修撰河北都轉運使<lb/>
敕乃者役錢貸息之弊民兵馬政之勞萃于北方而天<lb/>
不靖民河溢為灾老㓜奔走流離道路十年於此矣嗚<lb/>
呼其孰為朕勞来安集使復其舊乎以爾中大夫直龍<lb/>
圖閣權知滄州李之純治辦之能嘗見於用忠厚之質<lb/>
<pb n="KR4d0076_WYG_108-1b"/>
不移於勢是用進秩書殿増重使指其徃撫疲瘵之俗<lb/>
察貪暴之吏無縱詭随以謹無良朕將酌民言以觀汝<lb/>
政可不勉歟可<lb/>
　　　吕大臨太學博士<lb/>
敕具官吕大臨大學禮義之所從出也不擇人以為法<lb/>
而恃法以為治可乎漢之郭㤗符融唐之陽城韓愈士<lb/>
皆靡然化之其賢於法逺矣朕方詔有司䟽理學政而<lb/>
近侍之臣言汝可用必能於法禁之外使士有所愧而<lb/>
<pb n="KR4d0076_WYG_108-2a"/>
不為乃稱朕意可<lb/>
　　　羅適知開封縣程之邵知祥符縣<lb/>
敕某等赤縣之衆甚於劇郡五方豪傑之林百賈盗賊<lb/>
之淵盖自平時號為難治而况市易始去逋負尚繁役<lb/>
法初復農民未信以爾適學行純固有䘏民之心以爾<lb/>
之邵才力强敏無媮安之意各服乃事以觀其能不患<lb/>
不已知求為可知者可<lb/>
　　　杜純可刑部員外郎<lb/>
<pb n="KR4d0076_WYG_108-2b"/>
敕具官杜純用法如權衡權可以輕重移而衡不可以<lb/>
毫髪欺故司冦之職必有守道之長貳而輔之以守官<lb/>
之僚属汝昔為士師秉節不回獨持正議以直羣枉徃<lb/>
服厥官無易汝守以不忍之心行無心之法則予汝嘉<lb/>
可<lb/>
　　　劉霆知陳留縣<lb/>
敕具官劉霆縣劇而難治故有司艱於用人地近而易<lb/>
知故才者樂於自用臨政以簡决獄以明御吏以嚴去<lb/>
<pb n="KR4d0076_WYG_108-3a"/>
盗以武能此四者孰不汝知可<lb/>
　　　皇伯仲煜可贈保寧軍節度使東陽郡王<lb/>
敕祖宗之徳天地並隆施及子孫皆享民社勝衣有朝<lb/>
請之奉闔棺有茅土之封始終之間哀榮斯極具官仲<lb/>
曄寛厚寡過雍容有常生不勤於父師沒見思於姻族<lb/>
既得考終之道可無追逺之恩豹尾神旗守臣之威命<lb/>
金璽盭綬諸侯之寵章服我寵光以賁窀穸可<lb/>
　　　杜紘可右司郎中<lb/>
<pb n="KR4d0076_WYG_108-3b"/>
勅具官杜紘士一厯都司即踐清要非一時名勝不在<lb/>
此選爾以文無害而宿其業徃服乃事益茂厥徳以稱<lb/>
朕命可<lb/>
　　　皇城使裴景知慈州荘宅副使郭逢知階州西<lb/>
　　　　京左藏庫副使王克詢知順安軍<lb/>
敕具官某等朕銓擇將吏視其才力彊敏可任以事者<lb/>
必試之治民茍不知愛民奉法馭吏而戢士雖智勇有<lb/>
聞朕無取焉爾等皆以考績察㢘號稱明練薦者交章<lb/>
<pb n="KR4d0076_WYG_108-4a"/>
故在此選徃服厥官無失朕命可依<hi>云云</hi>
　　　借職楊晟該<hi>差使</hi>吳奉雲等各轉一官<lb/>
敕某等向敕邉臣増葺城堡所以䕶安民夷各全其生<lb/>
爾能相率獻田出力有足嘉者服我爵秩永保忠順可<lb/>
　　　吕大忠可發運副使<lb/>
敕具官吕大忠發運使按治六路所部㡬萬里持節出<lb/>
使未有若此其重者也以爾更練世故果於從政屢試<lb/>
劇部厥聲藹然是以命爾均南北之有無權貨幣之輕<lb/>
<pb n="KR4d0076_WYG_108-4b"/>
重使農末俱利公私宜之以稱朕意可<lb/>
　　　蔣之竒可集賢殿脩撰知廣州<lb/>
敕具官蔣之竒按治嶺海統制南極聲教所暨聳聞風<lb/>
采自唐以来不輕付予朕既擇其人復寵以秘殿之職<lb/>
使民夷縱觀知其輟自禁嚴以見朝廷重逺之意其於<lb/>
服従畏信豈不有助也哉可<lb/>
　　　吳安持知蘇州劉珵知滑州<lb/>
敕具官某等兩河之俗朴其弊也悍而輕犯法三吳之<lb/>
<pb n="KR4d0076_WYG_108-5a"/>
俗巧其弊也流而不知止惟君子為能去其巳甚濟其<lb/>
所不及故所居而民安之朕求二郡守訪之左右咸曰<lb/>
汝宜徃服朕訓因俗而治可依<hi>云云</hi>
　　　謝卿材可陕西轉運使<lb/>
敕具官謝卿材治邉者不計財惟邉之所用治財者不<lb/>
䘏民惟財之為富此古今之通患也朕知汝才知可倚<lb/>
忠厚可信故以西方之政責成於汝往與帥守者謀之<lb/>
惟適厥中以民為本可<lb/>
<pb n="KR4d0076_WYG_108-5b"/>
　　　李曼知果州<lb/>
敕具官李曼蜀之人治蜀知其好惡察其情偽宜若易<lb/>
然又况於寛而明和而毅如汝曼者乎乃者無實之訴<lb/>
朕既察之矣乗傳西歸平賦役省條教以慰父老之望<lb/>
可<lb/>
　　　黎珣知南雄州<lb/>
敕具官黎珣嶺海之逺吏輕為姦非良守令民無所赴<lb/>
告徃祗厥官如在近甸則予汝嘉可<lb/>
<pb n="KR4d0076_WYG_108-6a"/>
　　　張赴再任乾寧軍<lb/>
敕具官張赴使者言汝為政有方民甚宜之當解而留<lb/>
以慰民望可不勉哉可<lb/>
　　　皇伯仲嬰可贈㤗國軍節度使追封申國公<lb/>
敕祖宗之意仁孝為先孝故専篤於親仁故閔勞以事<lb/>
雖豐功盛烈不見於宗室而令名美實克全於始終死<lb/>
喪之戚哀歎何及具官仲嬰少而簡素輔以温文既克<lb/>
已以歸仁亦樂善而忘勢信順多助盖大有上吉之祥<lb/>
<pb n="KR4d0076_WYG_108-6b"/>
髙明令終真既醉太平之福建元戎之六纛錫上公之<lb/>
九章維以勸忠豈云虚授庶㡬幽壤服我寵靈可<lb/>
　　　林郡開封推官<lb/>
敕具官林郡天府之劇古稱難治非兼人之資有不能<lb/>
濟今自逋負逃亡悉歸之四廂宜若易辦然夫辦之易<lb/>
則責之詳爾材敏素聞而以舉用徃助乃長使治衆如<lb/>
治寡以稱所舉可<lb/>
　　　鄧羲叔可主客郎中王諤可水部郎中<lb/>
<pb n="KR4d0076_WYG_108-7a"/>
敕具官某等吏惡數易而事有不得已者通商惠農水<lb/>
政為急而招携柔逺賔客之事亦重矣各祗乃事為安<lb/>
官樂職之計可依<hi>云云</hi>
　　　王荀龍知棣州<lb/>
敕具官王荀龍平原厭次沃野千里桑麻之富衣被天<lb/>
下宜得老成循吏以輔安良民式遏姦慝訪之左右咸<lb/>
曰汝宜徃悉乃心朕將觀焉可<lb/>
　　　黄憲章獲賊可承事郎<lb/>
<pb n="KR4d0076_WYG_108-7b"/>
敕具官黄憲章勞能之賞不計日月爵禄之報必視首<lb/>
功宜從遷秩之勞以勸追胥之勇可<lb/>
　　　御史中丞劉摯可兼侍讀<lb/>
敕孟子有言君仁莫不仁君義莫不義一正君而天下<lb/>
定矣朕惟臺諌言責之臣雖知無不言常救之於巳失<lb/>
而勸講進讀之士盖朝夕納誨故日化而不知合於孟<lb/>
子正君之義非獨有司之事也具官劉摯以道事君非<lb/>
法不言使朕日聞所不聞天下稱焉宜因古今冊書之<lb/>
<pb n="KR4d0076_WYG_108-8a"/>
成文取其興壊治忽之要論言之於無事救之於未失<lb/>
使朕立於無過之地豈非汝爭臣之大願乎可<lb/>
　　　處士王臨可試太學録<lb/>
敕具官王臨觀近臣以其所為主觀逺臣以其所主朕<lb/>
初不汝知也而光論汝可用其試之太學汝勉之矣朕<lb/>
既因光以知汝亦将考汝所為而觀光焉可<lb/>
　　　皇叔克眷可贈曹州觀察使追封濟隂侯<lb/>
敕先王建邦啓土必先宗盟上自魯衛下至應韓側室<lb/>
<pb n="KR4d0076_WYG_108-8b"/>
之子莫不南面國家自仁率親専於教愛故生無吏責<lb/>
而富以禄没享隆名而告諸幽忠怒之道可謂備矣具<lb/>
官克眷以茂美之質服信厚之化雖功名才業不見於<lb/>
用而恭儉孝悌刑于厥官命以㢘車即侯其地皆國之<lb/>
舊非朕敢私庶㡬有知服我休命可<lb/>
　　　冦彦卿彦明左班殿直<hi>以兄殿直冦彦古永樂成死事</hi>
敕具官冦彦卿士不惜以身狥國朕獨何愛一官不以<lb/>
收恤其家乎祗服朕命毋忘死者可<lb/>
<pb n="KR4d0076_WYG_108-9a"/>
　　　駙馬都尉張敦禮可節度觀察留後<lb/>
敕軒冕之来徳量為稱外無充詘之容可以觀徳内若<lb/>
固有之安可以言量具官張敦禮少以經術秀於士林<lb/>
雖縁姻戚之選不失儒素之行日奉朝請既抱才而未<lb/>
試坐閱歲月亦久次而當遷進居兩使之間増重諸倩<lb/>
之遇益礪士節以為國華可<lb/>
　　　内人張氏可特封典賛<lb/>
敕張氏朕㓜學之初未就外傅命爾執業以待左右勤<lb/>
<pb n="KR4d0076_WYG_108-9b"/>
勞有年恭謹寡過進掌儀範以旌徽柔可<lb/>
　　　故尚宫趙氏可特贈郡君<lb/>
敕趙氏先朝差擇女士以輔隂教侍御左右罔匪淑人<lb/>
矧兹六尚之選必備四教之法奄焉淪喪宜極哀榮以<lb/>
爾名族之英掖廷之舊行應圖史言中物則彤管有煒<lb/>
既傳好徳之芳象服是宜無愧飾終之典庶㡬幽壤服我<lb/>
寵章可<lb/>
　　　馮宗道可右騏驥使内侍省内侍押班梁惟簡<lb/>
<pb n="KR4d0076_WYG_108-10a"/>
　　　　可文思副使内侍省内侍押班<lb/>
敕具官某等爵禄天下之公器也朕不敢以私暱之愛<lb/>
而輕用其賞亦不敢以近習之嫌而不録其功以爾等<lb/>
小心忠孝逮事列聖出入中外劬勞百為而宗道以藩<lb/>
邸攀附之勤惟簡以東朝奉事之久各還所寄加重其<lb/>
任益勵素丹以稱異恩可依<hi>云云</hi>
　　　梁從吉可遥郡團練使入内内侍省副都知<lb/>
敕祖宗之化自家刑國故雖左右近習之臣莫不好善<lb/>
<pb n="KR4d0076_WYG_108-10b"/>
而知義彬彬然有士君子之風焉具官梁從吉荘重有<lb/>
守温良寡過給事宫省知無不為服勤邉徼克有成績<lb/>
改錫戎團之命進助内宰之政益勵素守以稱異恩可<lb/>
　　　劉有方可内侍省右班副都知<lb/>
敕祖宗之化自家刑國故雖左右近習之臣莫不好善<lb/>
而知義彬彬然有士君子之風焉具官劉有方温恭和<lb/>
毅勤强練宻進從王事以法令為師退安私室以圖史<lb/>
為樂進領右璫之貳益親中禁之嚴惟忠與敬乃稱朕<lb/>
<pb n="KR4d0076_WYG_108-11a"/>
命可<lb/>
　　　翟思知泉州周之純知秀州沈季長知南康軍<lb/>
敕具官某等朕惟四海之廣一夫不獲足以害教化之<lb/>
成傷隂陽之和故選建守長必以學士大夫為先孔子<lb/>
曰君子學道則愛人小人學道則易使也爾等皆以儒<lb/>
術進有聞于時矣其深識朕意徃行所聞欽哉可<lb/>
　　　馬𫝊正大理寺主簿<lb/>
敕具官馬𫝊正哀敬折獄明啓刑書理官之任也主簿<lb/>
<pb n="KR4d0076_WYG_108-11b"/>
雖卑亦有事於其間矣爾以選用其勉服此言可<lb/>
　　　張之諌權知涇州康識權發遣鄜州<lb/>
敕具官某等邉郡之政兵食為先郡守之責文武兼綜<lb/>
以爾等才力之選卓然有聞治辦之效見于已試朕雖<lb/>
招携来逺不求邉功爾當積榖訓兵常若冦至祗率厥<lb/>
服徃惟欽哉可依<hi>云云</hi>
　　　梁諝可供備庫副使轉出<lb/>
敕具官梁諝奉事之久累勞當陞求從外遷亦各其志<lb/>
<pb n="KR4d0076_WYG_108-12a"/>
進貳諸使徃齒外朝益務㢘平以答休寵可<lb/>
　　　燕若古知渝州<lb/>
敕具官燕若古汝向以才選奉使東方官省而歸因以<lb/>
得郡盖可謂異恩矣巴峡之嶮邑居褊陋負山臨谷以<lb/>
争尋常獨渝為大州水土和易商農㑹通賦役爭訟甲<lb/>
於旁近毋以僻逺鄙夷其民欽哉可<lb/>
　　　刪定官孫諤鮑朝賔並宣議郎<lb/>
敕具官某等廷見乃官法之所嚴也嵗月之課保任之<lb/>
<pb n="KR4d0076_WYG_108-12b"/>
數差若銖黍輙不得遷今於汝獨畧之者豈非以制法<lb/>
定令汝與其議故歟祗服朕命以法自律無徒知之可<lb/>
　　　王振可大理少卿<lb/>
敕具官王振任法而不任人則法有不通無以盡萬變<lb/>
之情任人而不任法則人各有意無以定一成之論朕<lb/>
虚心以聽人法兼用以爾出入中外敏於従政詳平奏<lb/>
讞審於用律廷尉之事爾惟副之夫法出於禮本於仁<lb/>
成於義勉思古人以稱朕命可<lb/>
<pb n="KR4d0076_WYG_108-13a"/>
　　　李籲可宣徳郎<lb/>
敕具官李籲朕有大政令使近臣縂領其議民之休戚<lb/>
國之治亂成於其手可謂重任矣爾以儒術進以邑政<lb/>
選而為之官属亦豈輕哉二三臣者言爾當遷其服朕<lb/>
命益祗乃事可<lb/>
　　　趙思明可西上閤門副使<lb/>
敕具官趙思明國之宗臣義同休戚故文終之後配漢<lb/>
並隆而梁公之孫與唐無極國家佐命元老獨髙韓王<lb/>
<pb n="KR4d0076_WYG_108-13b"/>
銘勲太常侑食清廟爰自近嵗歎其中微乃眷裔孫尚<lb/>
有遺烈宜因近侍之請進陞上閤之貳勉蹈祖武副朕<lb/>
懐人追逺之心可<lb/>
　　　李承祐可内殿崇班<hi>内臣轉出</hi>
敕具官李承祐奉事兹久累勞當遷遂齒外朝縉紳之<lb/>
列益思忠藎毋忝恩榮可<lb/>
　　　蕭士元知隰州趙永寧知永靜軍<lb/>
敕具官某等文武異用而其道同軍國異容而其情一<lb/>
<pb n="KR4d0076_WYG_108-14a"/>
爾以才選徃莅厥服惟少私寡欲則民自靖惟奉法循<lb/>
理則吏自畏祗率朕訓欽哉可<lb/>
　　　黄光瑞可内殿崇班<lb/>
敕黄光瑞朕覆養華夷義均臣子慎重爵賞必加有功<lb/>
以爾昔助王師逺獲逋冦厯年滋久宜示異恩服我寵<lb/>
休永思忠藎可<lb/>
　　　文貽慶可都官員外郎居中可宗正寺主簿<lb/>
敕具官某等昔江左二老王導謝安唐之元勲汾陽西<lb/>
<pb n="KR4d0076_WYG_108-14b"/>
平皆以積徳流慶子孫昌衍布列臺省為邦之光今吾<lb/>
太師氏亦庶㡬焉爾等才行之美所資者深聞見之廣<lb/>
不扶自直宜近而逺未稱朕意其歸服乃事同寅協恭<lb/>
以䆒事君親之義可<lb/>
　　　皇兄令夬可贈博州防禦使博平侯<lb/>
敕爵齒之貴並隆於朝廷死喪之威莫先於兄弟禮有<lb/>
裒䘏義兼哀榮故具官令夬端厚有常靖恭寡過生不<lb/>
勤於保傅没見思於族姻宜分竹符就賜茅社服予惇<lb/>
<pb n="KR4d0076_WYG_108-15a"/>
叙之寵慰爾永歸之魂可<lb/>
　　　髙士永知文州<lb/>
敕具官髙士永自将為守非藝而果不在此選治兵欲<lb/>
嚴御吏欲明撫民欲寛守邉欲信汝勉之矣毋廢朕命<lb/>
可<lb/>
　　　太皇太后再從弟髙士纘髙士涺可並左班殿<lb/>
　　　　直文思副使梁惟簡可皇城副使<lb/>
敕具官某等朕惟坤元成物之恩雖以天下養無足稱<lb/>
<pb n="KR4d0076_WYG_108-15b"/>
其徳者故推餘澤以及葭莩之親左右奉事之臣雖天<lb/>
地之施無所報塞尚勉忠孝以荅萬一可<lb/>
　　　范百禄刑部侍郎<lb/>
敕朕哀敬五刑期協中道酷者志於殺惟殺之務則深<lb/>
刻而失情恕者志於生惟生之知則玩刑而廢法朕欲<lb/>
情法兩得生殺必中非俗吏之所能思古人而永歎爰<lb/>
試以事乃得其人具官范百禄少以異材輔之篤學昔<lb/>
奉大對有守禮憂國之言旋為爭臣有責難愛君之意<lb/>
<pb n="KR4d0076_WYG_108-16a"/>
必能㕘用經術折中人情民自以為不寃汝當務致此<lb/>
者必也使無訟朕亦將庶㡬焉可<lb/>
　　　朱光庭可左司諌王覿可右司諌<lb/>
敕具官某等惟善人能受盡言故昔之諌者常有不容<lb/>
之憂然有志之士猶且不顧忠義所激憂患可忘今朕<lb/>
恭巳無為虚心以聽汝等所論盖無虚日朕亦有拒而<lb/>
不聽聽而不用者乎各服新命盡所欲言言而不從朕<lb/>
則有愧知而不言汝亦負朕可不勉哉可<lb/>
<pb n="KR4d0076_WYG_108-16b"/>
　　　鮮于侁可左諌議大夫梁燾可右諌議大夫<lb/>
敕仲虺言湯之徳曰改過不吝孔子論一言而喪邦曰<lb/>
惟予言而莫予違嗚呼天下之治亂安危有不出於此<lb/>
者乎朕夙興夜寐思聞其過厥愆曰朕之愆不啻不敢<lb/>
含怒而況於左右輔弼之臣歟具官鮮于侁邦之老成<lb/>
乆試于外金石之節皓首不衰具官梁燾出入館殿葢<lb/>
二十年守道篤志無所阿附皆吾争臣之選也朕之於<lb/>
事無必無我可則行之否則更之使天下曉然知朕樂<lb/>
<pb n="KR4d0076_WYG_108-17a"/>
聞其過書之史冊足為美談若乃進則詭詞退則焚草<lb/>
衰世之事朕無取焉可<lb/>
　　　王巖叟可侍御史<lb/>
敕具官某爾以御史論事稱職擢居諫垣而能秉心不<lb/>
回忠言屢聞考其所争之義皆有可行之實予維寵嘉<lb/>
之兹復命爾往貳執法樂於從善朕志亦可見矣易曰<lb/>
大君有命開國承家小人勿用必亂邦也爾謹視中外<lb/>
毋縱詭隨以成我純一之政可<lb/>
<pb n="KR4d0076_WYG_108-17b"/>
　　　錢勰可給事中<lb/>
敕朝廷之政根本於中書而樞機於門下出入考慎然<lb/>
後布之天下一成而不反後世有述焉雖用人惟均而<lb/>
至於封駮之任其選尤甚具官錢勰文學議論世其先<lb/>
人典章憲度博通前世詞命之富多而愈工風力之憂<lb/>
煩而不亂其服新命益修厥官使為改者難於造令而<lb/>
承流者無所議法則惟汝賢可<lb/>
　　　明堂執政加恩<lb/>
<pb n="KR4d0076_WYG_108-18a"/>
　　　　門下侍郎韓維<lb/>
敕朕於訪落之初躬總章之祀追嚴烈考以侑上帝七<lb/>
政軌道四海來格禮樂具舉天人並應非余一二大臣<lb/>
同徳比義爕和神民何以致此哉具官韓維全徳雅量<lb/>
外為師表忠言嘉謀入告帷幄望其容貎足以知朝廷<lb/>
之尊聞其風采足以立貪懦之志艱難之際垂拱仰成<lb/>
宜修舊典之常均被慶成之澤同底于道朕有賴焉<lb/>
　　　　中書侍郎張璪<lb/>
<pb n="KR4d0076_WYG_108-18b"/>
敕親祠合宫昭事上帝明發不寐惕然有懐永惟神考<lb/>
之烈髙出百王之表選建群辟遺我後人濟于艱難克<lb/>
有成績具官張璪碩材不器俊徳自明衛上之忠悃欵<lb/>
四世應務之敏勤勞百為迨兹配饗之成宜均慈嘏之<lb/>
福服我明命永肩一心<lb/>
　　　　尚書左丞李清臣<lb/>
敕祗奉嚴禋肆行大賚誠通幽顯澤被中外六成之樂<lb/>
上格於穹壤四簋之黍下浹於煇庖矧余元臣相成釐<lb/>
<pb n="KR4d0076_WYG_108-19a"/>
事神人所保霈澤宜先具官李清臣徳配先民才髙當<lb/>
世早以天人之學發為經緯之文左右先朝克有成績<lb/>
屬余訪落之始共濟艱難之中迨兹慶成均被慈告宜<lb/>
䟽井邑之賜以示臣工之榮永孚于休以稱朕意<lb/>
　　　　知樞宻院事安燾<lb/>
敕於皇烈考屬余大器夙夜祗懼若渉氷淵乃者饗帝<lb/>
合官風雨時若肆眚象魏謳歌聿歸惟天人之應萃于<lb/>
𦕈躬葢左右之助實賴將相具官安燾奮自儒術為時<lb/>
<pb n="KR4d0076_WYG_108-19b"/>
名臣爕和兵戎無傷財害民之警持守法度有送往事<lb/>
居之忠迨兹慶成均被慈告井邑之賜國有舊章與民<lb/>
同休居寵無愧<lb/>
　　　　同知樞宻院事范純仁<lb/>
敕朕出欵真室還祀合宫祗見昊天陟配文考禮樂具<lb/>
舉華夷駿奔方恭黙無言之中繄辟公顯相之賴率禮<lb/>
弗越肆予汝嘉具宫范純仁慶厯名臣之家熈寧正諫<lb/>
之士著績西鄙授任中樞謨猷靖深兵革消伏領使奉<lb/>
<pb n="KR4d0076_WYG_108-20a"/>
祠之日助成大享之勤降福孔多推恩宜廣矧兹宥宻<lb/>
之地可無勲邑之加往服寵章益敬毋怠<lb/>
　　　　尚書右丞吕大防<lb/>
敕朕有事總章升侑神考四輔在位百工在廷鬷假無<lb/>
言各率乃職迨此釐事之畢匪我沖人之能思與羣公<lb/>
均受帝祉具官吕大防擢自英祖休有直聲被遇裕陵<lb/>
益彰忠力入總文章之轄手䟽盤錯之煩六事所瞻倚<lb/>
以為重三府之議於焉取平宜加勲伐之隆益増井賦<lb/>
<pb n="KR4d0076_WYG_108-20b"/>
之衍服我休命思勉厥終<lb/>
　　　韓忠彦黄履並特轉朝請郎<lb/>
敕考績之法三代共由雖余左右之信臣猶以嵗月而<lb/>
叙進率循其舊示不爾私具官韓忠彦頎然異材奮以<lb/>
儒術典朕三禮識古人之大全歴事四朝有宗臣之餘<lb/>
烈<hi>黄履受材宏深秉徳純固入踐臺省休有老成之風出更藩垣遂無東顧之念</hi>祇服新命益<lb/>
修厥官尚勵有為之心以需不次之舉可<lb/>
　　　皇叔祖克愛皇叔仲虢並遥郡團練使<lb/>
<pb n="KR4d0076_WYG_108-21a"/>
敕朕不以親廢法亦不以義掩恩故宗室之英雖不任<lb/>
事而嵗月之考必付有司以爾具官克愛篤行有常率<lb/>
履如一以爾具官仲虢居寵而戒好徳不回既累日以<lb/>
當遷非無名而虚授益務忠敬以保厥家可<lb/>
　　　王獻可洛苑使<lb/>
敕具官王獻傳不云乎詩書義之府禮樂徳之則禦侮<lb/>
扞城亦儒者之事也汝以詞學進而以武幹聞肆予虎<lb/>
臣謂汝可用往服新命以成汝志可<lb/>
<pb n="KR4d0076_WYG_108-21b"/>
　　　陳次升可淮南提刑<lb/>
敕具官陳次升春秋書無麥禾葢病之也今吾淮甸之<lb/>
民夏旱秋水望熟於來嵗譬如負重渉逺未知所舍朕<lb/>
甚憂之汝自百里長以才能選為朕耳目其往按視省<lb/>
刑獄均力役督盗賊去姦吏使民忘其灾以稱朕意可<lb/>
　　　杜純可大理少卿<lb/>
敕具官杜純治獄得其道仁及幽顯澤流子孫茍非其<lb/>
人灾及草木身任其禍朕敬而畏之乆難其人以爾用<lb/>
<pb n="KR4d0076_WYG_108-22a"/>
法平直守道純固不以進退榮辱抑揚其心故在此選<lb/>
靡不有初終之實難可不勉哉可<lb/>
　　　郭晙可開封府司録參軍<lb/>
敕具官郭晙汝昔為獄官不撓于執事以䧟無辜之人<lb/>
坐失厥職秉義不回有足嘉者往𨽻天府總攝羣掾毋<lb/>
易汝守朕將觀焉可<lb/>
　　　林希可中書舍人<lb/>
敕文章之變與時盛衰譬如八音可以觀政而況誥命<lb/>
<pb n="KR4d0076_WYG_108-22b"/>
之出學者所師號令以之重輕風俗因而厚薄本朝革<lb/>
五代積衰之氣繼兩漢爾雅之文而大道中㣲異端所汩<lb/>
欲復祖宗之舊必以訓詞為先故難其人不以輕授具<lb/>
官林希博問强識篤學力行綽有建安之風流逮聞正<lb/>
始之議論徑踐外制為朝廷常潤色其精微期配昔人<lb/>
使天下識典刑之髣髴務究所學朕將觀焉可<lb/>
　　　司馬光左僕射追封溫國公制<lb/>
敕執徳不回用安社稷為悦以死勤事坐致股肱或虧<lb/>
<pb n="KR4d0076_WYG_108-23a"/>
方予訪落之初遽興殄瘁之感其於䘏典豈限彛章具<lb/>
官司馬光超軼絶塵應期降命蹈履九徳湛涵六經逮<lb/>
事仁宗以論思獻納任言責翊我英祖以安危治亂鑒<lb/>
古今粤惟先朝延登近弼方事獻可而替否不肯枉尺<lb/>
而直尋紬繹新書優㳺卒嵗乃心無不在王室不起何<lb/>
以慰蒼生顧惟𦕈躬肇稱毖祀雖未能求諸野而得傅<lb/>
説亦庻幾選於衆而舉臯陶激濁揚清方甄明於流品<lb/>
制法成治永振悳於黎元而憖遺之悲天不得於一老<lb/>
<pb n="KR4d0076_WYG_108-23b"/>
惴慄之歎人皆輕於百身兹大享於合寢仍不預於小<lb/>
歛師垣一品降之九原開國於溫用旌直徳納棺以禭<lb/>
式勸具僚念涕泗以無從想話言之猶在俯惟英爽歆<lb/>
此寵靈可特贈溫國公<lb/>
　　　張繢除宣徳郎制<lb/>
敕太學博士張繢祖宗設賢良文學之科以網羅天下<lb/>
之豪俊間得偉人爾繇是選而沈黙恬淡安於冗散學<lb/>
士鄧溫伯與東西省從官列上奏狀朕嘉乃沖静特俾<lb/>
<pb n="KR4d0076_WYG_108-24a"/>
遷秩益務敦毖將有試焉可特授宣徳郎依舊太學博<lb/>
士<lb/>
　　　孫覺除吏部侍郎制<lb/>
敕自國家還政文昌將以致治而天官四銓總覈人物<lb/>
澄清流品未見其人除擬之間賢愚同滯以爾朝請郎<lb/>
試給事中孫覺文學論議燭知本原諌省東臺乆從踐<lb/>
厯選掄之慎委寄益隆噫法之窒閡者更吏之不虔者<lb/>
逐賕文弗作甄序有倫服我訓詞尚有大用可特授依<lb/>
<pb n="KR4d0076_WYG_108-24b"/>
前官試吏部侍郎<lb/>
　　　曹旦知南平軍制<lb/>
敕供備庫副使曹旦西南瀘夷諸種部族散處藂篁谿<lb/>
谷之阻與魚鳥羣卉服而居畬田而食樂生惡死情無<lb/>
甚異軍摩邉戍備預不虞静而緩之彼自馴擾往服吾<lb/>
訓以稱人知可特授依前官權知南平軍事<lb/>
　　　吕和卿知台州制<lb/>
敕承議郎尚書金部員外郎吕和卿臨海雖小邦而有<lb/>
<pb n="KR4d0076_WYG_108-25a"/>
民社之重朕豈輕之爾以仕優而學誠知戒夫墻靣之<lb/>
煩製錦之未易乎往欽用勵毋忽吾訓可依前官差權<lb/>
知台州<lb/>
　　　陸佃禮部侍郎制<lb/>
敕文昌貳卿位次八座各有典司咸用専達天官之選<lb/>
目色實繁以爾朝奉郎試吏部侍郎陸佃方頒以先朝<lb/>
一代大典纉修筆削勢難兼綜春官宗伯事雖稀簡目力<lb/>
可周而典章文物動闗國體益思明練以稱恩休可特<lb/>
<pb n="KR4d0076_WYG_108-25b"/>
授依前官試禮部侍郎依舊充修實録院修撰官<lb/>
　　　龍圖閣直學士朝請大夫知定州蔡延慶朝請<lb/>
　　　　大夫試戸部尚書李常並磨勘轉朝議大夫<lb/>
　　　　制<lb/>
三考而議黜陟古今所同積日而叙勤勞貴賤無間矧<lb/>
夫内與六官之長外總連帥之權均大計之盈虚司隣<lb/>
邦之動静厯年應格稽法當遷有司以言朕何敢後具<lb/>
官李常奮由踈逺深自刻修財賦所存綱目具舉具官<lb/>
<pb n="KR4d0076_WYG_108-26a"/>
蔡延慶名臣之後吏治有餘干城四方安静不擾咸以<lb/>
侍從之選而應股肱之良雖尺寸以遷未彰於異數而<lb/>
命秩之寵差慰於乆勞<lb/>
　　　朝奉郎孫覽除右司員外郎制<lb/>
奉使北方治河而備邉任亦重矣以為未足以盡其才<lb/>
也而寘之都司吾之所以責任爾者可見也夫分治六<lb/>
官事無鉅細畢陳於前若網在綱振之則舉弛之則盡<lb/>
廢爾昔既稱治辦矣勉既厥心以待來効<lb/>
<pb n="KR4d0076_WYG_108-26b"/>
　　　朝奉大夫田待問淮南提刑制<lb/>
揚楚春旱秋水民艱於食漸起為盗遂使州縣犴獄充<lb/>
滿朕憂之未始一日忘也間起爾於山陽守參領漕事<lb/>
今又命爾按視刑辟徒以爾習其風俗知吏民所習苦<lb/>
夫察貪暴謹追擾均有無督盗賊此荒政之急也勉勤<lb/>
其職以稱朕意<lb/>
　　　朝散郎殿中侍御史林旦淮南運副制<lb/>
淮甸之民荐罹饑饉乃者詔發倉廩發吴楚之漕以拯<lb/>
<pb n="KR4d0076_WYG_108-27a"/>
其急猶以乏食流徙達於朕聽朕惟救荒之政行之略<lb/>
盡惟得良使者因事施宜為若可賴爾由郎官以才任<lb/>
御史習於揚楚之俗其為朕往視之均徭薄歛禁暴戢<lb/>
姦無使斯人重被其困<lb/>
　<lb/>
　<lb/>
　<lb/>
　<lb/>
<pb n="KR4d0076_WYG_108-27b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　東坡全集巻一百八<lb/>
</p>
<p>
</p>
  </div>
<div>
                <head>東坡全集巻一百九</head>
    <p>
<pb n="KR4d0076_WYG_109-1a"/>
欽定四庫全書<lb/>
　東坡全集巻一百九　　　　宋　蘓軾　撰<lb/>
　　内制赦文三首<lb/>
　　　明堂赦文<hi>元祐元年九月六日</hi>
門下聖人之徳無以加孝帝王之典莫大承天朕以𦕈<lb/>
𦕈之身㷀㷀在疚永惟置器之重惕若臨淵之深承明<lb/>
繼成思有以迪先王之烈紹志述事未足以慰天下之<lb/>
心仰繫母慈總攬政體緝熈百度和樂四方頼帝貺臨<lb/>
<pb n="KR4d0076_WYG_109-1b"/>
海㝢寧乂三垂之兵靡警萬邦之年屢豐庶幾大同光<lb/>
嗣成美深惟六聖之制必躬三嵗之祠維兹肇禋屬予<lb/>
訪落喪有以權而從變祭無以卑而廢尊顧言總章古<lb/>
重宗祀以教諸侯之孝以得萬國之心我享維天下武<lb/>
式文王之典大孝嚴父孔子謂周公其人追維前猷嘗<lb/>
講兹禮包舉儒術咨諏縉紳刺六經放逸之文斥衆言<lb/>
淆亂之蔽嘉與四海靈承一天革顯慶之兼尊隆永徽<lb/>
之專配成於獨斷畀予沖人遵遺教於前著成法於後<lb/>
<pb n="KR4d0076_WYG_109-2a"/>
涓選吉日裒輯上儀奉罍琳宫奠玉路寢神之弔矣燕<lb/>
及皇天誰其配之既右烈考於時夙齋輅之駕被衮冕<lb/>
之章備庶物之㣲追三牲之養靈㳺而風馬下孝奏而<lb/>
日月光惕然履霜詎勝悽愴之意僾然出戸如聞歎息<lb/>
之聲秩祜賚我思成侍臣助予惻楚既迄成於熈事敢<lb/>
專饗於閎休宜布洪恩以暨諸夏<hi>云云</hi>於戯漢庭祀帝<lb/>
著於即阼之踰年唐室施仁固以御門之吉日葢禮盛<lb/>
者文縟澤大者流長尚頼文武之英屏翰之雋恊恭致<lb/>
<pb n="KR4d0076_WYG_109-2b"/>
治以輔邦家<lb/>
　　　西京奉安神宗皇帝御容禮畢西京徳音赦文<lb/>
　　　　<hi>元祐二年十月十四日</hi>
門下朕以寡昧仰繼聖神顧瞻山林未忘弓劍之慕益<lb/>
廣宗廟以奉衣冠之㳺祗遣輔臣往嚴像設敞鳳臺之<lb/>
仙宇粲龜洛之仁祠睟表一臨陪京増重山川改色方<lb/>
貢祥而効珎父老縱觀或太息而流涕宜施雷雨之澤<lb/>
以答神人之心<hi>云云</hi>於戯好生育物既推文母之慈崇<lb/>
<pb n="KR4d0076_WYG_109-3a"/>
徳措刑終成神考之志資爾有衆宜體朕懐<lb/>
　　　徳音赦文<hi>元祐三年六月</hi>
門下朕以眇躬獲御大器仰聖后之慈訓荷先烈之永<lb/>
圖四載于兹渉道尚淺凛然祗惕若履淵氷思所以慰<lb/>
安人心奉若天道常慮一夫之失所以傷萬物之太和<lb/>
蠲苛去煩夙夜願治迺自去冬連月降雪異常今春已<lb/>
來乆隂不霽農民失職商賈不通比屋之間凍餒彌甚<lb/>
常寒之罰咎在朕躬惟日兢兢以圖消復潔精致禱神<lb/>
<pb n="KR4d0076_WYG_109-3b"/>
眷未孚克已自持協氣無應切慮四方獄犴寃滯尚多<lb/>
工役煩興人咨胥怨鬱成繆盭之變以干隂陽之和宜<lb/>
均渙恩以召善氣<hi>云云</hi>於戯遇災祗戒聿修信順之誠<lb/>
正事布和庶獲天人之助咨爾中外咸體朕懐<lb/>
　　内制詔敕九十七首<lb/>
　　　集官詳議親祠北郊詔<lb/>
敕門下國家郊廟時祀祖宗以來命官攝事惟三嵗一<lb/>
親郊則先饗清廟冬至合祭天地于圓丘元豐間有司<lb/>
<pb n="KR4d0076_WYG_109-4a"/>
援周制以合祭不應古義先帝乃詔定親祠北郊之禮<lb/>
未及施行是嵗郊不設皇地袛位而宗廟之饗率如舊<lb/>
制朕以寡昧嗣承六聖休徳鴻緒今兹禋禮奠幣上帝<lb/>
祼鬯廟室而地祗天神乆未親祀矧朕方修郊見天地<lb/>
之始其冬至日南郊宜依熈寧十年故事設皇地祗位<lb/>
以答並貺之報仍令有司擇日遣官奏告施行厥後躬<lb/>
行方澤之祀則修元豐六年五月之制俟郊祀畢依前<lb/>
降指揮集官詳議親祠北郊事及郊祀之嵗廟饗典禮<lb/>
<pb n="KR4d0076_WYG_109-4b"/>
聞奏故兹詔示想宜知悉<lb/>
　　　太皇太后賜門下手詔<hi>元祐三年七月八日</hi>
敕門下皇帝嗣位于兹四年華夷來同天地並應而皇<lb/>
太妃以恭儉之徳鞠育之恩雖典冊以時奉行而情文<lb/>
疑有未稱皇帝以祖考之奉尊無二上而吾惟春秋之<lb/>
義母以子貴其推天下之養以慰人子之心宜下禮部<lb/>
太常寺討尋如於典故有褒崇未盡事件令子細開具<lb/>
聞奏<lb/>
<pb n="KR4d0076_WYG_109-5a"/>
　　　太皇太后賜門下手詔<hi>元祐三年閠十二月十四日</hi>
敕門下官冗之患所從來尚矣流弊之極實萃于今以<lb/>
闕計員至相倍蓰上有乆間失職之吏則下有受害無<lb/>
告之民故命大臣考求其本茍非裁損入流之數無以<lb/>
澄清取士之源吾今自以𦕈身率先天下永惟臨御之<lb/>
始嘗敕有司䕃補私親舊無定限自惟薄徳敢配前人<lb/>
已詔家庭之恩止從母后之比今當又損以示必行夫<lb/>
以先帝顧託之深天下責望之重茍有利於社稷吾無<lb/>
<pb n="KR4d0076_WYG_109-5b"/>
愛於髮膚矧此恩私實同毫末忠義之士當識此誠各<lb/>
忘内顧之心共成節約之制今後每遇聖節大禮生辰<lb/>
合得親屬恩澤並四分減一皇太后皇太妃准此<lb/>
　　　趙州賜大遼賀興龍節大使茶藥詔<hi>元祐元年十月六日</hi>
敕卿肅將慶幣逺渉川途風埃浩然徒馭勤止宜加寵<lb/>
錫以示眷懐<lb/>
　　　趙州賜大遼賀興龍節副使茶藥詔<hi>元祐元年十月六日</hi>
敕卿將命夙興犯寒逺渉駕言未息軫念殊深特致恩<lb/>
<pb n="KR4d0076_WYG_109-6a"/>
頒以嘉勤瘁<lb/>
　　　賜皇叔祖建雄軍節度觀察留後同知太宗正<lb/>
　　　　事宗景上表辭恩命不允詔<hi>元祐元年十月九日</hi>
敕宗景朕初執珪幣祗見上帝嘉與百辟徼福文考大<lb/>
賚四海始于親賢皆神之休義不當避國有常典爾無<lb/>
固辭<lb/>
　　　賜皇叔祖宗景上表辭恩命不許詔<hi>元祐元年十月九日</hi>
敕宗景覽所上表辭免恩命事具悉國家有大祭祀必<lb/>
<pb n="KR4d0076_WYG_109-6b"/>
均慶賞邦甸侯衛煇炮翟閽無有逺邇畢䝉恵澤矧我<lb/>
懿親實維顯相祗率舊典毋煩固辭<lb/>
　　　賜新除檢校太保依前河西軍節度使阿里庫<lb/>
　　　　加恩制告詔<hi>元祐元年十月十五日</hi>
敕阿里庫朕涓選靈辰奉承宗祀肆均介福徧暨多方<lb/>
卿世撫侯封夙䖍朝命特加寵渥用奬忠嘉<lb/>
　　　太皇太后賜故夏國主嗣子乾順詔<hi>元祐元年十一月十</hi>
　　　　<hi>六日</hi>
<pb n="KR4d0076_WYG_109-7a"/>
惟我列聖眷爾有邦非徒極其寵榮葢亦同其憂患念<lb/>
爾哀疚惻然顧懐臨遣行人往喻至意且致奠賻之禮<lb/>
以為存沒之光<lb/>
　　　趙州賜大遼賀正旦副使茶藥詔<hi>元祐元年十月十九日</hi>
敕卿抗旌出境夙駕在塗眷言䟦渉之勞宜適興居之<lb/>
節式頒良劑以輔至和<lb/>
　　　趙州賜大使茶藥詔<hi>元祐元年十月十九日</hi>
敕卿逺飭使軺講修隣好䝉犯風霧䟦履山川宜頒錫<lb/>
<pb n="KR4d0076_WYG_109-7b"/>
於珍芳庶輔安於寢食<lb/>
　　　趙州賜大遼國賀太皇太后正旦太使茶藥詔<lb/>
　　　　<hi>元祐元年十月十九日</hi>
敕卿恭講隣歡逺勤軺馭言念驅馳之乆適丁寒沍之<lb/>
辰宜錫珍良式昭眷寵<lb/>
　　　趙州賜副使茶藥詔<hi>元祐元年十月十九日</hi>
敕卿逺持使節來慶春朝方此沍寒良勤啓處宜示眷<lb/>
懐之異式頒劑和之良<lb/>
<pb n="KR4d0076_WYG_109-8a"/>
　　　賜鎮江軍節度使檢校太傅開府儀同三司上<lb/>
　　　　柱國康國公判大名府韓絳上表乞致仕不<lb/>
　　　　許詔<hi>元祐元年十月二十日</hi>
敕韓絳覽所上表陳乞致仕事具悉卿四世元老國之<lb/>
長城端笏垂紳不動聲氣風采所及自然折衝軒冕丘<lb/>
園其實何異矧今艱難之際自有氷淵之虞黄髪在廷<lb/>
未敢言病豈宜獨善遽欲即安尚分北顧之憂勿起退<lb/>
歸之念强食自輔體我至懐<lb/>
<pb n="KR4d0076_WYG_109-8b"/>
　　　賜韓絳上表乞致仕不允詔<hi>元祐元年十月二十日</hi>
敕韓絳省所上表陳乞致仕事具悉功成身退人臣之<lb/>
常夀考康强有不得謝卿出入將相垂三十年豈一小<lb/>
郡尚勤元老徒得君重卧䕶一方使吏民瞻師尹之儀<lb/>
刑蠻夷識漢相之風采丘園之請朕未欲聞其省思慮<lb/>
時寢食親近藥餌以副中外之望<lb/>
　　　賜金紫光禄大夫守尚書右僕射兼中書侍郎<lb/>
　　　　吕公著生日詔<hi>元祐元年十月二十七日</hi>
<pb n="KR4d0076_WYG_109-9a"/>
敕公著卿將相三世輔翼兩朝方斯干獻夢之辰有既<lb/>
醉太平之福宜膺慶賚永錫夀康<lb/>
　　　賜新除依前中大夫守中書侍郎吕大防辭恩<lb/>
　　　　命不允詔<hi>元祐元年十一月四日</hi>
敕大防卿敦大直方任重道逺擢貳西省蔽自朕心雖<lb/>
與聞政事為日未乆而厯試中外勤勞百為葢有年矣<lb/>
徳位惟允人無間言亟服新命毋煩朕訓<lb/>
　　　賜新除御史大夫傅堯俞辭免恩命不允詔<hi>元祐</hi>
<pb n="KR4d0076_WYG_109-9b"/>
　　　　<hi>元年十一月六日</hi>
敕堯俞詩云剛亦不吐柔亦不茹朕以卿有樊仲之風<lb/>
是以擢卿為中執法才華之歎古今共之豈以小嫌而<lb/>
廢大任與其拘文以自疑不若直已而行義亟服乃事<lb/>
無煩固辭<lb/>
　　　賜正議大夫同知樞宻院事安燾乞退不允詔<lb/>
　　　　<hi>元祐元年十一月十三日</hi>
敕安燾卿才當其位義不辭勞内之樞機之謀外之疆<lb/>
<pb n="KR4d0076_WYG_109-10a"/>
埸之議既當身任其責難以家事為詞而況並奉君親<lb/>
兩全忠孝進無不得退以何名卿之所求固非矯激朕<lb/>
之不許亦豈空文亟還厥官無煩朕命<lb/>
　　　賜韓絳上第二表乞致仕不允詔<hi>元祐元年十一月十四日</hi>
敕韓絳朕以𦕈躬求助諸老皆以艱難之際不辭中外<lb/>
之勞胡為累章確守歸意豈朕不善西伯之養而無人<lb/>
子思之側乎三復喟然未喻厥指朕意不易卿其少安<lb/>
　　　賜韓絳上第三表乞致仕不許斷來章詔<hi>元祐元年</hi>
<pb n="KR4d0076_WYG_109-10b"/>
　　　　<hi>十一月十四日</hi>
敕韓絳君臣之義憂樂同之茍皆懐歸誰任其事卿之<lb/>
髙識雅度輕軒冕而樂丘園天下所共知也獨不念先<lb/>
帝託付之重乎勉狥大義勿復以言<lb/>
　　　賜韓絳上第三表乞致仕不允斷來章詔<lb/>
敕韓絳功成身退人臣之常禮至於非常之遇則必有<lb/>
無窮之報朕待卿於形器之表而卿自處於繩墨之内<lb/>
未為得也朕意不易卿無復辭<lb/>
<pb n="KR4d0076_WYG_109-11a"/>
　　　賜新除依前光禄大夫刑部尚書蘇頌辭恩命<lb/>
　　　　不允詔<hi>元祐元年十月十七日</hi>
敕蘇頌卿篤於仁心深於經術用心司㓂期於無刑朕<lb/>
惟孝處之深三年不奪其志又推才難之故千里以待<lb/>
其來卿而不能誰當能者亟服乃事毋煩力辭<lb/>
　　　賜新除落致仕依前光禄大夫范鎮赴闕詔<hi>元祐</hi>
　　　　<hi>元年十月二十日</hi>
敕范鎮夫有徳君子以精神折衝譬之麟鳳能服猛鷙<lb/>
<pb n="KR4d0076_WYG_109-11b"/>
朕虛懐前席以致諸老非敢必以事諉也茍得黄髪之<lb/>
叟皤然在位則朝廷尊嚴奸冗消伏卿雖篤老乃心王<lb/>
室毋憚數舍之勞以赴中外之望<lb/>
　　　皇帝賜故夏國主嗣子乾順進奉賀正馬駞回<lb/>
　　　　詔<hi>元<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>元年十二月二十四日</hi>
詔故夏國主嗣子乾順逺奉王正來歸時事惟此充庭<lb/>
之實率皆任士之宜乃眷忠勤良深嘉歎<lb/>
　　　太皇太后賜故夏國主嗣子乾順進奉賀正馬<lb/>
<pb n="KR4d0076_WYG_109-12a"/>
　　　　駞回詔<hi>元祐元年十二月二十四日</hi>
詔故夏國主嗣子乾順述職春朝歸誠宰旅修此效牽<lb/>
之視致其乘服之良再閲來章式嘉忠節<lb/>
　　　賜觀文殿大學士知潁昌府韓縝上表辭免恩<lb/>
　　　　命不允詔<hi>元祐元年十二月二十五日</hi>
敕韓縝朕躬祀總章始行嚴配推廣帝親之澤覃及中<lb/>
外之臣惟我老成逮受顧命均此介福非不敢私國之<lb/>
故常毋煩謙避<lb/>
<pb n="KR4d0076_WYG_109-12b"/>
　　　賜鎮江軍節度使判大名府韓絳上第二表乞<lb/>
　　　　致仕不許詔<hi>元祐元年十二月二十九日</hi>
敕韓絳為國無强於得人用人莫先於求舊雖已挂冠<lb/>
而謝事尚俾安車而造朝豈有體力未衰蕃宣所寄亟<lb/>
圖自便遂欲言歸矧卿徳望並隆神人所相焉有滿盈<lb/>
之懼夫何倚伏之虞尚體至懐少安厥位<lb/>
　　　賜觀文殿學士正議大夫知河南府孫固乞致<lb/>
　　　　仕不許詔<hi>元祐二年正月一日</hi>
<pb n="KR4d0076_WYG_109-13a"/>
敕孫固視國如家忠臣可以忘老視民如子君子可以<lb/>
忘勞卿被遇三朝出入二府徳望並隆中外所服故起<lb/>
之詞館付以留籥使士有矜式民有依怙屬任之意豈<lb/>
輕也哉釋位謀安引年求避此踈逺小臣之事非所望<lb/>
於卿也尚體至意勿亟懐歸<lb/>
　　　賜觀文殿學士正議大夫知河南府孫固乞致<lb/>
　　　　仕不允詔<hi>元祐二年正月一日</hi>
敕孫固卿英祖所擢以遺神考乃養舊學用之西樞宻<lb/>
<pb n="KR4d0076_WYG_109-13b"/>
院位二年未見君子毎惟圖任舊人之意當有越在外<lb/>
服之歎矧欲辭位而去遂安丘園哉三川重鎮務舉大<lb/>
體簿書期㑹則有司存優㳺卒嵗可以忘老<lb/>
　　　賜觀文殿學士正議大夫知河南府孫固再乞<lb/>
　　　　致仕不允詔<hi>元祐二年正月二十五日</hi>
敕孫固廊廟之舊厯事三朝名徳並隆如卿者有幾無<lb/>
故釋位其謂朝廷何卿既自為謀亦為乃后謀之勉遵<lb/>
前詔以慰中外之望<lb/>
<pb n="KR4d0076_WYG_109-14a"/>
　　　賜觀文殿學士正議大夫知河南府孫固再乞<lb/>
　　　　致仕不允詔<hi>元祐二年正月二十五日</hi>
敕孫固朕永懐三宗追用其人所以尊禮慰藉其意者<lb/>
自以為無失矣而卿浩然懐歸若不可復留何哉勉狥<lb/>
大義毋違朕志<lb/>
　　　賜新除樞宻直學士知定州韓忠彦乞改一偏<lb/>
　　　　州不允詔<hi>元祐二年二月</hi>
敕忠彦朕嘗覽閲古之圖觀宗臣之文俯仰今昔有槩<lb/>
<pb n="KR4d0076_WYG_109-14b"/>
於心㑹中山闕守差擇循良卿庶幾焉勉副朕意何以<lb/>
辭為<lb/>
　　　賜樞宻直學士守兵部尚書王存乞知陳州不<lb/>
　　　　允詔<lb/>
敕王存卿出入四朝更渉夷嶮金石之節終始惟一六<lb/>
卿之長所以倡九牧而厚風俗也豈以職事煩簡為輕<lb/>
重哉君子出處朝廷之大事而風雨寒暑膚理之微疾<lb/>
也姑安厥位以稱朕意<lb/>
<pb n="KR4d0076_WYG_109-15a"/>
　　　賜尚書左丞李清臣生日詔<hi>元祐三年二月二十四日</hi>
敕清臣春之方中月復幾望篤生王國之彦蔚為廊廟<lb/>
之華神既聽於靖恭民亦宜於愷悌膺我慶賜永綏夀<lb/>
祺<lb/>
　　　賜朝散大夫試御史中丞傅堯俞乞外郡不允<lb/>
　　　　詔<hi>元祐二年三月十三日</hi>
敕堯俞負中外之望居得言之地朕方虛已樂聞嘉猷<lb/>
乃者水旱連嵗民流未止賊盗將熾財力靡敝卿既欲<lb/>
<pb n="KR4d0076_WYG_109-15b"/>
圖實效以酬恩朕亦將考所言以責實偃息藩郡豈所<lb/>
望哉<lb/>
　　　賜鎮江軍節度使充集禧觀使韓絳茶藥詔<hi>元祐</hi>
　　　　<hi>二年三月</hi>
敕韓絳春夏之交寒燠相沴起居之節調適為難眷予<lb/>
元臣乆勞于外宜加存問且錫珍良勉蹈至和以符眷<lb/>
倚<lb/>
　　　賜保寧軍節度使馮京告敕茶藥詔<hi>元祐二年三月二十</hi>
<pb n="KR4d0076_WYG_109-16a"/>
　　　　<hi>一日</hi>
敕馮京卿以篤老乆勤外服留籥之重擁髦而東䝉犯<lb/>
氛埃徒御良苦宜省思慮近藥物勉遵時令以副眷懐<lb/>
　　　賜鎮江軍節度使充集禧觀使韓絳赴闕詔<hi>元祐</hi>
　　　　<hi>二年三月二十七日</hi>
敕韓絳卿擢自祖宗輔翼先帝徳望之重天下聳聞與<lb/>
其置之一方勞以民事不若歸安闕下式瞻儀刑請老<lb/>
閒居固非所望嘉猷入告夫豈不能遲卿言還及此初<lb/>
<pb n="KR4d0076_WYG_109-16b"/>
夏<lb/>
　　　賜鎮江軍節度使充集禧觀使韓絳赴闕詔<hi>元祐</hi>
　　　　<hi>二月三月二十七日</hi>
敕韓絳為天下計則賢者常勞為人臣謀則老者當逸<lb/>
今朝廷待卿之意酌處其中奉朝請於琳官所以系民<lb/>
望釋負荷於留籥所以慰雅懐勉及清和亟還朝著<lb/>
　　　賜尚書刑部侍郎范百禄乞外任不允詔<hi>元祐二年</hi>
　　　　<hi>三月二十九日</hi>
<pb n="KR4d0076_WYG_109-17a"/>
敕百禄成王命君陳商民在辟予曰辟爾惟勿辟予曰<lb/>
宥爾惟勿宥惟厥中古之有司與天子相可否葢如此<lb/>
而況公卿之間議有異同而不盡其説哉例在中書與<lb/>
在有司固宜審處歸于至當而卿遽欲以此去位非古<lb/>
之道也其益修厥官以稱朕意<lb/>
　　　賜龍圖閣直學士新差知秦州吕公孺乞改授<lb/>
　　　　宫觀小郡差遣不允詔<hi>元祐二年四月三日</hi>
敕公孺朕顧懐西方思得賢守使邉有備而民無擾以<lb/>
<pb n="KR4d0076_WYG_109-17b"/>
卿耆老練達徳宇淵静秦又舊治吏士服習卧䕶諸將<lb/>
無以易卿<lb/>
　　　賜彰化軍節度使開府儀同三司判大宗正事<lb/>
　　　　宗晟上表乞還職事不允詔<hi>元祐二年四月十五日</hi>
敕宗晟書云孝乎惟孝友于兄弟施於有政是亦為政<lb/>
卿以膝下之養為宗人之法古之為政孰大於此而欲<lb/>
以親辭職耶其益修厥官以稱吾意<lb/>
　　　賜彰化軍節度使開府儀同大司判大宗正事<lb/>
<pb n="KR4d0076_WYG_109-18a"/>
　　　　宗晟上表乞還職事不允詔<hi>元祐二年四月十五日</hi>
敕宗晟古者庻子之官設而邦國有倫所治雖簡而所<lb/>
寄甚重卿為宗室祭酒徳度之美刑于中外朕方慶𤓰<lb/>
瓞之茂而欲觀麟趾之應益勵厥職無棄爾成<lb/>
　　　賜故夏國主嗣子乾順進奉謝恩馬駞回詔<lb/>
詔故夏國主嗣子乾順臨弔之重以寵世臣思報之深<lb/>
復承來价載閲充庭之實備形述職之心乃眷忠勤不<lb/>
忘嘉歎<lb/>
<pb n="KR4d0076_WYG_109-18b"/>
　　　賜故夏國主嗣子乾順進奉謝恩馬駞回詔<hi>元祐</hi>
　　　　<hi>二年四月十七日</hi>
詔故夏國主嗣子乾順向遣行人往賻襄事繼陳方物<lb/>
來奉謝章惟忠可以附民惟禮可以定國勉終誠節以<lb/>
副眷懐<lb/>
　　　賜新除尚書左丞劉摯辭免恩命不允詔<lb/>
敕劉摯朕昔聞卿言今任以政已試之效見于事功廊<lb/>
廟闕人以次遷用宜其右不宜其左能於昔不能於今<lb/>
<pb n="KR4d0076_WYG_109-19a"/>
豈有是哉<lb/>
　　　賜新除中大夫守尚書右丞王存辭免恩命不<lb/>
　　　　允詔<hi>元祐二年五月二十六日</hi>
敕王存朕厯選百辟試之以事惇厚而文剛毅而和更<lb/>
渉變故守徳不移無逾卿者夫享天下之利者任天下<lb/>
之患居天下之樂者同天下之憂朕非以是富貴卿也<lb/>
其何以辭<lb/>
　　　賜集禧觀使鎮江軍節度使開府儀同三司韓<lb/>
<pb n="KR4d0076_WYG_109-19b"/>
　　　　絳乞致仕不允詔<hi>元祐二年六月四日</hi>
敇韓絳向以宏才卧䕶北道凡斯民之利病葢一方之<lb/>
安危朕方虛懐以待元老冀疾病之有間得雍容而造<lb/>
朝時聞嘉言以輔不逮告老之請殊非朕心<lb/>
　　　賜韓絳乞致仕不允詔<hi>元祐二年六月四日</hi>
敕韓絳元老在位邦之榮華徒以精神折衝非以筋力<lb/>
為禮㳺神道館擁節家庭於卿圖告老之安而國有貪<lb/>
賢之美勉自輔養期於少留<lb/>
<pb n="KR4d0076_WYG_109-20a"/>
　　　賜新除試吏部侍郎范百禄辭免恩命不允詔<lb/>
　　　　<hi>元祐二年六月十二日</hi>
敕百禄夫以天官之貳治夏卿之選簿書繁重條格紛<lb/>
委茍非其人則士之失職而無告者多矣朕難其材不<lb/>
以輕授卿有應務之敏而行之以勤有守官之亮而濟<lb/>
以通往行其志何以辭為<lb/>
　　　賜新除吏部侍郎傅堯俞辭免恩命乞知陳州<lb/>
　　　　不允詔<hi>元祐二年六月十三日</hi>
<pb n="KR4d0076_WYG_109-20b"/>
敕堯俞連蹇三黜栖遲十年士無賢愚為國太息知珠<lb/>
玉之在泥土麟鳳之在網羅朕所以㧞卿於乆廢之中<lb/>
用卿於期年之内天下拭目欲觀所為而乃引㣲疾以<lb/>
自言指便郡而求去豈獨於卿有報國未遂之歎亦將<lb/>
使朕獲用賢不終之譏勉復舊曹以全大節<lb/>
　　　賜同知樞宻院事范純仁生日詔<hi>元祐二年六月十八日</hi>
敕純仁卿天資文武世濟勲勞載嘉誕日之臨豈獨私<lb/>
門之喜宜膺慶賜以介夀期<lb/>
<pb n="KR4d0076_WYG_109-21a"/>
　　　賜新除知樞宻院安燾辭免恩命不允詔<hi>元祐二年</hi>
　　　　<hi>六月二十四日</hi>
敕安燾人才之難從古所歎圖任以舊為國之常卿以<lb/>
瓌異之資荷艱難之寄懃勞靡懈望實愈隆雖云超陞<lb/>
不改疇昔徒以任之既乆則責之宜専知無不為乃所<lb/>
望於卿者卑以自牧亦何補於國哉<lb/>
　　　賜朝議大夫試戸部尚書李常乞除㳂邉一州<lb/>
　　　　不允詔<hi>元祐二年八月二十二日</hi>
<pb n="KR4d0076_WYG_109-21b"/>
敕李常在泮獻馘亦儒者之常挺劒疾鬬葢孔門之事<lb/>
雖然義有輕重禮有後先與其自請捍邉已癬疥之疾<lb/>
曷若盡瘁事國幹心膂之憂茍推是心何往非報雖願<lb/>
受長纓而往者卿之本心然自以尺箠而鞭之吾有餘<lb/>
力尚體此意姑安厥官<lb/>
　　　賜太師平章軍國重事文彦博宰相吕公著自<lb/>
　　　　今後入朝凡有拜禮宜並特與免拜詔<hi>元祐二年</hi>
　　　　<hi>八月二十五日</hi>
<pb n="KR4d0076_WYG_109-22a"/>
敕彦博朕聞几杖以優賢著之典禮耋老無下拜書於<lb/>
春秋魏太傅鍾繇以足疾乘車就坐自爾三公有疾以<lb/>
為故事而唐司徒馬燧亦以老病自力對於延英詔使<lb/>
毋拜今吾耆老大臣四朝之舊徳隆而望重任大而憂<lb/>
深者惟卿與公著而已<hi>吕公著詔即改云惟彦博與卿而已</hi>方資其蓍龜<lb/>
之告豈責以筋力之禮今後入朝凡有拜禮宜並特免<lb/>
卿其專有為之報畧無益之儀毋或固辭以稱朕意<lb/>
　　　賜新除兼侍讀依前光禄大夫吏部尚書蘇頌<lb/>
<pb n="KR4d0076_WYG_109-22b"/>
　　　　辭免恩命不允詔<hi>元祐二年八月二十七日</hi>
敕蘇頌朕惟左右正人之求甚難其選以為直諒多聞<lb/>
之益宜莫如卿方虛懐於至言豈曲從於遜避亟服乃<lb/>
事毋煩固辭<lb/>
　　　賜守司空開府儀同三司致仕韓絳乞受冊禮<lb/>
　　　　畢隨班稱賀免赴詔<hi>元祐二年八月二十七日</hi>
敕韓絳卿脱屣軒冕頥神丘園不為絶俗之髙愈篤愛<lb/>
君之意喜聞冊號請覲内廷在臣子之誠心卿為盡節<lb/>
<pb n="KR4d0076_WYG_109-23a"/>
顧筋骸之末禮吾所未安<lb/>
　　　賜宰相吕公著乞罷免相位不允詔<hi>元祐二年八月二十</hi>
　　　　<hi>八日</hi>
敕公著宰相之責綏靖四方羌人既俘士氣益振長轡<lb/>
逺馭方資老謀卿不强起孰卒吾事近以二老之故削<lb/>
亟拜之禮而彦博執謙不回朕既從其請矣卿起就位<lb/>
復何疑哉<lb/>
　　　賜前兩府并侍制已上知州初冬衣襖詔<hi>元祐二年</hi>
<pb n="KR4d0076_WYG_109-23b"/>
　　　　<hi>九月七日</hi>
敕元發嵗將墐戸工告始裘宜頒在笥之珍以示維藩<lb/>
之寵服之安燠體我眷懐<lb/>
　　　賜太師文彦博乞致仕不允詔<hi>元祐二年九月十日</hi>
敕彦博卿求退之意著於士民執謙之心信於天地勉<lb/>
當委重之託初無懐禄之嫌大義茍安細故可畧朕命<lb/>
不再卿其少安<lb/>
　　　賜太師文彦博乞致仕不許詔<lb/>
<pb n="KR4d0076_WYG_109-24a"/>
敕彦博論道則忘年卿不可以年既髙而為請稱徳則<lb/>
鄙力卿不可以力不足而為詞斷之於中義有不易豈<lb/>
以屢請之故而為將成之功體君至懐以慰公議<lb/>
　　　賜龍圖閣直學士尚書工部侍郎蔡延慶乞知<lb/>
　　　　應天府不允詔<hi>元祐二年九月十六日</hi>
敕延慶入侍禁近出殿藩服已試之效藹然有聲今若<lb/>
予工宜有餘力夫㳺刃肯綮尚不辭難退食委蛇豈當<lb/>
告病膚理㣲疾行當自痊勉安厥官以稱朕意<lb/>
<pb n="KR4d0076_WYG_109-24b"/>
　　　賜尚書左丞劉摯生日詔<hi>元祐二年九月二十二日</hi>
敕劉摯律協應鍾辰集析木實生俊輔休有令名應裁<lb/>
寵章以介眉夀<lb/>
　　　趙州賜大遼皇帝賀興龍節大使茶藥詔<hi>元祐二年</hi>
　　　　<hi>九月二十七日</hi>
敕卿隣歡載講使節甚華永言郵傳之勤適此風霜之<lb/>
候宜加寵賚以示眷存<lb/>
　　　趙州賜大遼皇帝賀興龍節副使茶藥詔<hi>元祐二年</hi>
<pb n="KR4d0076_WYG_109-25a"/>
　　　　<hi>九月二十七日</hi>
敕卿載馳逺道良苦祈寒豈無藥物之嘉以輔寢興之<lb/>
節宜膺寵錫尚體至懐<lb/>
　　　賜太師文彦博生日詔<hi>元祐二年九月二十九日</hi>
敕彦博陽月載臨剛辰恊吉篤生元老弼亮四朝允為<lb/>
廊廟之華豈獨閨門之慶往膺寵數永錫夀祺<lb/>
　　　賜資政殿學士大中大夫新知成都府王安禮<lb/>
　　　　乞知陳潁等一郡不允詔<hi>元祐二年十月一日</hi>
<pb n="KR4d0076_WYG_109-25b"/>
敕安禮朕惟西蜀地狹而賦重人懦而吏肆徭役新定<lb/>
農民在官馭之無方將不勝弊惟朕左右信臣明而不<lb/>
苛寛而有斷必能肅遏慢吏扶養小弱卿雖㣲疾强為<lb/>
朕行時近藥石勉事道路稱朕意焉<lb/>
　　　㳂路賜奉安神宗御容禮儀使吕大防銀合茶<lb/>
　　　　藥詔<hi>元祐二年十月七日</hi>
敕大防於赫神考如日在天雖光明無所不臨而躔次<lb/>
必有所舍肆予命爾祗奉此行禮既告成勤亦良至感<lb/>
<pb n="KR4d0076_WYG_109-26a"/>
慕之外嘉歎不忘<lb/>
　　　賜資政殿學士大中大夫新差知成都府王安<lb/>
　　　　禮銀合茶藥詔<hi>元祐二年十月八日</hi>
敕安禮朕求治如不及用人惟恐失之矧余良臣擢自<lb/>
神考出入中外厥聲藹然朕豈欲其逺去哉特以全蜀<lb/>
之寄甚難其選知卿篤於忠義當不以逺近為意也勉<lb/>
事道路慎疾自愛往安吾民以稱朕意<lb/>
　　　趙州賜大遼賀太皇太后正旦大使茶詔<hi>元祐二年</hi>
<pb n="KR4d0076_WYG_109-26b"/>
　　　　<hi>十月十七日</hi>
敕卿乆勤軺傳逺犯風埃眷言行邁之勞良極軫懐之<lb/>
意往頒珍劑以輔至和<lb/>
　　　趙州賜大遼賀太皇太后正旦副使茶詔<hi>元祐二年</hi>
　　　　<hi>十月十七日</hi>
敕卿乆乘使傳來講鄰懽屬此沍寒尚懃行役往知問<lb/>
勞式示眷懐<lb/>
　　　趙州賜大遼賀皇帝正旦大使茶藥詔<hi>元祐二年十月</hi>
<pb n="KR4d0076_WYG_109-27a"/>
　　　　<hi>十七日</hi>
敕卿逺慶春朝篤修隣好永惟使事之重遂忘行役之<lb/>
勞既極歎嘉宜申問勞<lb/>
　　　趙州賜大遼賀皇帝正旦副使茶藥詔<hi>元祐二年十月</hi>
　　　　<hi>十七日</hi>
敕徂嵗向晩修途苦寒方趨造於㑹朝未即安於舍館<lb/>
往加恩錫増重使華<lb/>
　　　賜宰相吕公著生日詔<hi>元祐二年十月十八日</hi>
<pb n="KR4d0076_WYG_109-27b"/>
敕公著卿三世將相四朝耆老賚我良弼實惟兹辰茂<lb/>
膺維嶽之靈永錫如陵之夀宜頒寵數以示眷懐<lb/>
　　　賜新除龍圖閣直學士李之純辭恩命不允詔<lb/>
　　　　<hi>元祐二年十二月四日</hi>
敕之純祖宗之文章與典謨訓誥並寳於世典領其事<lb/>
非有徳君子雖積勞乆次不以輕授蜀逺而人懦窮困<lb/>
抑塞至無所訴朕專欲以徳安之故内閣之命非獨以<lb/>
寵卿抑將使蜀人知朕用卿葢以徳選也其深識此意<lb/>
<pb n="KR4d0076_WYG_109-28a"/>
勿復固辭<lb/>
　　　賜太師文彦博乞致仕不許詔<hi>元祐二年十二月二十五日</hi>
敕彦博卿自去嵗以來數苦小疾尚能勉留以輔不逮<lb/>
近者神明所相體力自康視聽不衰歩趨加健乃欲求<lb/>
去耶今御戎之策未有定議京東西河朔荐饑公私枵<lb/>
然方與二三臣圖之卿未可以即安也<lb/>
　　　賜文彦博乞致仕不允詔<hi>元祐二年十二月二十五日</hi>
敕彦博卿厯相三宗名聞四夷位極一品書考四十自<lb/>
<pb n="KR4d0076_WYG_109-28b"/>
載籍以來未之聞也固當以國為家以天下為身以安<lb/>
社稷為悦而不當以居丘園為樂也朕方待卿而為政<lb/>
請老之言所未欲聞<lb/>
　　　賜外任臣寮進賀太皇太后受冊馬詔敕<hi>元祐二年</hi>
　　　　<hi>十二月二十六日</hi>
敕禮以正名國之舊典載閲充庭之實式將戴后之心<lb/>
朕眷忠勤良深嘉歎<lb/>
　　　賜外任臣寮進奉賀皇太后皇太妃受冊馬詔<lb/>
<pb n="KR4d0076_WYG_109-29a"/>
　　　　敕<hi>元祐二年十二月二十六日</hi>
敕典冊告成宫闈之慶事君盡禮因物見誠乃眷忠勤<lb/>
不忘嘉歎<lb/>
　　　賜保寧軍節度使知大名府馮京進奉賀端午<lb/>
　　　　節馬詔<hi>元祐二年十二月二十六日</hi>
敕馮京受鉞將壇剖符畿甸効充庭之駿足慶中火之<lb/>
良辰乃眷勤誠不忘嘉歎<lb/>
　　　賜資政殿學士知鄧州韓維進奉謝恩馬詔<hi>元祐</hi>
<pb n="KR4d0076_WYG_109-29b"/>
　　　　<hi>二年十二月二十六日</hi>
敕韓維廟堂均逸逺不忘君駔駿在庭儀多於物載惟<lb/>
忠藎良極歎咨<lb/>
　　　賜檢校司空左武衛上將軍郭逵進奉謝恩馬<lb/>
　　　　詔<hi>元祐二年十二月二十六日</hi>
敕郭逵惟卿耆老漸就退閒不忘戴主之誠逺效充庭<lb/>
之駿載嘉忠藎良極歎咨<lb/>
　　　賜中大夫守尚書右丞王存生日詔<hi>元祐三年正月四日</hi>
<pb n="KR4d0076_WYG_109-30a"/>
敕王存卿以宏才與聞大政誕日之慶豈惟閨庭寵錫<lb/>
之隆庶延夀嘏<lb/>
　　　賜試戸部侍郎趙瞻陳乞便郡不允詔<hi>元祐三年正月</hi>
　　　　<hi>十三日</hi>
敕趙瞻朕褒顯耆舊取其宿望養育俊乂待其成材庶<lb/>
前後相繼朝不乏人則堂陛自隆國有所恃方今在廷<lb/>
之士孰非華髪之良而卿以康强之年為逺引之計於<lb/>
義未可葢難曲從<lb/>
<pb n="KR4d0076_WYG_109-30b"/>
　　　賜皇伯祖宗晟辭免起復恩命不許詔<hi>元祐三年二月</hi>
　　　　<hi>十五日</hi>
敕宗晟卿哀廹之至言不及文覽之惻然欲從所請而<lb/>
宗子之衆才性各殊位不期驕禄不期侈非卿允蹈忠<lb/>
信力行禮義以身先之葢未易齊也少屈爾私以成吾<lb/>
志不亦可乎<lb/>
　　　賜皇伯祖宗晟辭免起復恩命不允詔<hi>元祐三年二月</hi>
　　　　<hi>十五日</hi>
<pb n="KR4d0076_WYG_109-31a"/>
敕宗晟卿以强起就位為未便安而朕以狥私忘公為<lb/>
未盡美書云孝乎惟孝友于兄弟施於有政是亦為政<lb/>
夫聖人以孝弟為從政而卿以從政為非孝非所聞也<lb/>
勉從朕命勿復固辭<lb/>
　　　賜皇伯祖宗晟辭免起復恩命不許詔<hi>元祐三年二月</hi>
　　　　<hi>十五日</hi>
敕宗晟卿致孝罔極守禮不回以魯衛之親而行曽閔<lb/>
之事吾深欲成人之美遂卿之私顧以宗臣治親有國<lb/>
<pb n="KR4d0076_WYG_109-31b"/>
先務教以道藝時其冠昏奬察其賢能而訓讁其驕惰<lb/>
非吾宗室之老孰當父兄之任其深明吾意往服厥官<lb/>
　　　賜皇伯祖宗晟辭免起復恩命不允詔<hi>元祐三年二月</hi>
　　　　<hi>二十二日</hi>
敕宗晟君子之於禮雖先王未之有可以義起而況漢<lb/>
唐之舊故事具存如翟方進房喬之流皆以儒術致身<lb/>
不免於釋哀而謀國近嵗夏竦晁宗慤亦以近臣奪喪<lb/>
君子不以為過今宗正之事止於治親譬猶父兄訓敕<lb/>
<pb n="KR4d0076_WYG_109-32a"/>
子弟豈以衰麻之故而廢閨門之政乎卿其勿疑亟服<lb/>
乃事<lb/>
　　　賜保寧軍節度使知大名府馮京進奉興龍節<lb/>
　　　　并冬至正旦馬詔<hi>元祐三年二月二十五日</hi>
敕馮京震夙之祥旅庭稱慶嵗時之㑹因物効誠乃眷<lb/>
元臣實勤典禮多儀克舉屢歎不忘<lb/>
　　　賜外任臣寮進奉謝恩馬詔敕<hi>元祐三年二月二十六日</hi>
敕衘恩思報因物致誠效兹乘服之良示有驅馳之志<lb/>
<pb n="KR4d0076_WYG_109-32b"/>
永言忠藎良極歎咨<lb/>
　　　賜外任臣寮進奉興龍節功徳疏詔敕<hi>元祐三年二月</hi>
　　　　<hi>二十六日</hi>
敕誕彌之慶中外所同畢輸衛上之誠來獻後天之祝<lb/>
永言忠藎良極歎嘉<lb/>
　　　賜新除守司空同平章軍國事吕公著辭免恩<lb/>
　　　　命不允詔<hi>元祐三年四月六日</hi>
敕公著委重元老朕之本心歸安丘園卿之素志今於<lb/>
<pb n="KR4d0076_WYG_109-33a"/>
二者酌處其中使卿獲居勞逸之間而朕不失仰成之<lb/>
託於義兩得夫復何辭<lb/>
　　　賜新除大中大夫守尚書左僕射兼門下侍郎<lb/>
　　　　吕大防辭免恩命不允詔<hi>元祐三年四月六日</hi>
敕大防端揆黄門之任虛之乆矣以卿徳望兼重才術<lb/>
有餘故授之不疑渙號已行僉言惟允務稱朕命何以<lb/>
辭為<lb/>
　　　賜新除大中大夫守尚書右僕射兼中書侍郎<lb/>
<pb n="KR4d0076_WYG_109-33b"/>
　　　　范純仁辭免恩命不允詔<hi>元祐三年四月六日</hi>
敕純仁國之安危寄於宰輔朕豈茍然而輕授也哉試<lb/>
之以事而不移斷之於心而不貳成命已出豈容復回<lb/>
往修厥官以稱朕意<lb/>
　　　賜觀文殿大學士光禄大夫知永興軍韓縝三<lb/>
　　　　上表乞致仕不許斷來章詔<hi>元祐三年四月七日</hi>
敕韓縝夫任天下之責者無自營之私䝉國士之知者<lb/>
有非常之報矧卿徳望兼重體力猶强方資禦侮之壯<lb/>
<pb n="KR4d0076_WYG_109-34a"/>
猷焉用引年之常禮宜安厥位毋復言歸<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4d0076_WYG_109-34b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　東坡全集巻一百九<lb/>
</p>
<p>
</p>
  </div>
<div>
                <head>東坡全集巻一百十</head>
    <p>
<pb n="KR4d0076_WYG_110-1a"/>
欽定四庫全書<lb/>
　東坡全集巻一百十　　　　宋　蘓軾　撰<lb/>
　　内制詔敕五十二首<lb/>
　　　賜觀文殿大學士光祿大夫知永興軍韓縝三<lb/>
　　　　上表陳乞致仕不允斷来章詔<hi>元祐三年四月七日</hi>
敕韓縝朕體貌諸老儀刑四方假以方面之安畧其筋<lb/>
力之禮如卿屢請固無懐祿之嫌而朕固留宜有忘歸<lb/>
之意今中外無事民物小康顧恐安居之榮未逾坐嘯<lb/>
<pb n="KR4d0076_WYG_110-1b"/>
之樂朕命不易卿其少安<lb/>
　　　賜新除大中大夫守尚書右僕射兼中書侍郎<lb/>
　　　　范純仁再上劄子辭免恩命不允詔<hi>元祐三年四月</hi>
　　　　<hi>七日</hi>
敕純仁卿奉事先帝義深愛君與政西樞論不阿世昔<lb/>
聞汲黯之不奪今有徐公之有常参以衆言蔽自朕志<lb/>
右宰之任非卿而誰屢執謙詞殊非所望<lb/>
　　　賜新除依前中大夫守中書侍郎劉摯辭免恩<lb/>
<pb n="KR4d0076_WYG_110-2a"/>
　　　　命不允詔<hi>元祐三年四月七日</hi>
敕劉摯朝廷設三省建丞弼雖所治不同至於因時立<lb/>
政昭徳塞違其實一也卿既任其事矣今以次遷無足<lb/>
辭者<lb/>
　　　賜新除依前中大夫守尚書左丞王存辭免恩<lb/>
　　　　命不允詔<hi>元祐三年四月七日</hi>
敕王存卿學足以經邦才足以應務更練愈乆開益居<lb/>
多以積日而少遷顧僉言之咸允國之常典何以辭為<lb/>
<pb n="KR4d0076_WYG_110-2b"/>
　　　賜新除中大夫守尚書左丞胡宗愈辭免恩命<lb/>
　　　　不允詔<hi>元祐三年四月七日</hi>
敕宗愈卿昔在諫垣首開正論出入滋乆操守不回雅<lb/>
望在人既非一日之積歴試而用亦自羣言之公往祗<lb/>
厥官毋替朕命<lb/>
　　　賜新除依前中散大夫充樞宻直學士簽書樞<lb/>
　　　　宻院事趙瞻辭免恩命不允詔<hi>元祐三年四月七日</hi>
敕趙瞻朕惟夲兵之地司命吾民矧羌戎叛服之無常<lb/>
<pb n="KR4d0076_WYG_110-3a"/>
實邉鄙安危之未决豈以此柄輕授其人以卿望重縉<lb/>
紳學兼文武歴試而用衆言允諧往踐厥官勿違朕命<lb/>
　　　賜新除門下侍郎孫固辭恩命不允詔<hi>元祐三年四月</hi>
　　　　<hi>八日</hi>
敕孫固朕惟三朝老臣義同休戚先帝舊學存者幾人<lb/>
意其風采之聳聞可使朝廷之増重矧卿徳望素著寄<lb/>
任已隆昔冠西樞今貳東省衆以為允義無足辭<lb/>
　　　賜新除試御史中丞孫覺辭免恩命不允詔<hi>元祐</hi>
<pb n="KR4d0076_WYG_110-3b"/>
　　　　<hi>三年四月八日</hi>
敕孫覺卿三居諫省皆以直聞蓋嘗遇事以建言志在<lb/>
行義以達道擢為執法實允僉言以卿直諒多聞而朕<lb/>
聞納不諱固無觀望難言之病豈有喪失名節之憂哉<lb/>
載閲来章甚非所望<lb/>
　　　賜新除右光祿大夫依前知樞宻院事安燾辭<lb/>
　　　　恩命不允詔<hi>元祐三年四月八日</hi>
敕安燾卿謀國之重歴年於兹紀綱修明中外寜輯夫<lb/>
<pb n="KR4d0076_WYG_110-4a"/>
圖任共政所憂者大則乆勞遷秩亦理之常雖固執於<lb/>
撝謙恐難回於成命往服休寵以彰眷懐<lb/>
　　　賜新除中大夫守尚書右丞胡宗愈辭免恩命<lb/>
　　　　不允詔<hi>元祐三年四月十日</hi>
敕宗愈卿更渉夷險踐敡中外出奉使指而民宜之入<lb/>
治天官而吏畏之非獨能言者也書不云乎敷奏以言<lb/>
明試以功朕得之矣卿其勿辭<lb/>
　　　賜新除依前中散大夫充樞宻直學士簽書樞<lb/>
<pb n="KR4d0076_WYG_110-4b"/>
　　　　宻院事趙瞻辭免恩命不允詔<hi>元祐三年四月十日</hi>
敕趙瞻朕之進人可謂難矣自非耆老乆次悃愊無華<lb/>
則樞機之任不以輕授卿之自視何愧於斯祗服厥官<lb/>
思所以稱而已<lb/>
　　　賜新除翰林學士朝請大夫知制誥許將赴闕<lb/>
　　　　詔<hi>元祐三年四月十一日</hi>
敕許將卿敏而好學達於從政出殿方國則脩儒術以<lb/>
飾吏事入備顧問則酌民言以廣上聴待命北門號稱<lb/>
<pb n="KR4d0076_WYG_110-5a"/>
内相雖於卿為舊物實當今之髙選亟踐厥職佇聞嘉<lb/>
猷<lb/>
　　　賜新除司空同平章軍國事吕公著辭免冊禮<lb/>
　　　　許詔<hi>元祐三年四月十三日</hi>
敕公著多儀以隆輔弼國之彛典自損以信君父卿之<lb/>
美志再閲誠言之請益彰謙徳之光勉狥所陳不忘嘉<lb/>
歎<lb/>
　　　賜正議大夫知樞宻院事安燾辭免遷官恩命<lb/>
<pb n="KR4d0076_WYG_110-5b"/>
　　　　允詔<hi>元祐三年四月十五日</hi>
敕安燾卿國之雋輔位冠樞庭以時褒陞豈待功閥而<lb/>
能力辭寵命欲以身率羣臣使亷恥相先名噐益重勉<lb/>
從来請以篤此風<lb/>
　　　賜新除中大夫守尚書右丞胡宗愈辭免恩命<lb/>
　　　　不允詔<hi>元祐三年四月十五日</hi>
敕宗愈朕之用卿盖聴其言考其行事参之公議而斷<lb/>
自朕心可謂審矣而卿固辭不已朕甚惑之夫小人以<lb/>
<pb n="KR4d0076_WYG_110-6a"/>
位為寵求之而不可得君子以寵為憂推之而莫能去<lb/>
自古以然卿何疑哉<lb/>
　　　賜新除司空同平章軍國事吕公著辭免冊禮<lb/>
　　　　允詔<hi>元祐三年四月十五日</hi>
敕公著册祝於廟惟周之典臨朝親拜亦漢之舊事大<lb/>
則禮重禮重則樂備古之道也今卿遜避不居自處以<lb/>
約勉從所乞以成其美<lb/>
　　　賜許将辭免恩命不允詔<hi>元祐三年四月十八日</hi>
<pb n="KR4d0076_WYG_110-6b"/>
敕許將進以經術當告我以安危来自西南固知民之<lb/>
利病渴聞讜論少副虚懐而乃退托無能力辭舊物既<lb/>
非所望其可曲從<lb/>
　　　賜河西軍節度使西蕃邈川首領阿里庫進奉<lb/>
　　　　囘詔<hi>元祐三年四月二十二日</hi>
敕阿里庫惟爾祖先世篤忠孝本與夏賊日尋干戈亦<lb/>
惟恃我朝廷爵秩之隆用能保爾子孫黎民之衆肆朕<lb/>
命爾嗣長乃師而承襲以来強酋外擅爾弗能禁恣其<lb/>
<pb n="KR4d0076_WYG_110-7a"/>
所為遂㨿逃城以犯王畧隂連夏賊約日盗邉朕愍屬<lb/>
羌之無辜出偏師而問罪元惡俘獲餘黨散亡山後底<lb/>
平河南綏服朕惟率酋豪而捍疆埸乃爾世功叛君父<lb/>
而從仇讐豈其夲意庻能改過未忍加兵果因物以貢<lb/>
誠願洗心而効順爾既知悔朕復何求已指揮熈河路<lb/>
更不出兵及除已招納到部族外住罷招納依舊許般<lb/>
次往来買賣及上京進奉爾宜約束種類共保邉陲期<lb/>
寵祿於有終知大恩之難再勿使来欵復為虛言<lb/>
<pb n="KR4d0076_WYG_110-7b"/>
　　　賜新除依前朝散大夫守尚書吏部侍郎充龍<lb/>
　　　　圖閣待制傅堯俞辭免恩命不允詔<hi>元祐三年五月</hi>
　　　　<hi>二十三日</hi>
敕堯俞夙望所在舊疾既平及兹言旋慰我虗佇徒得<lb/>
君重雖暫屈於淮陽雅意本朝寜乆安於馮翊復求自<lb/>
便殊戻所期往修厥官務稱朕命<lb/>
　　　賜守尚書右丞胡宗愈乞除閒慢差遣不允詔<lb/>
　　　　<hi>元祐三年五月二十七日</hi>
<pb n="KR4d0076_WYG_110-8a"/>
敕宗愈朕開奨言路通来下情雖許風聞猶當核實豈<lb/>
以無根之語輕揺輔政之臣朕方馭衆以寛退人以禮<lb/>
加之美職付以大邦朕既無負於聴言卿亦何嫌而避<lb/>
位祗服乃事毋自為疑<lb/>
　　　賜尚書右僕射兼中書侍郎范純仁生日詔<hi>元祐</hi>
　　　　<hi>三年六月九日</hi>
敕純仁卿河嶽之靈神明所相載更誕日永介壽祺體<lb/>
我眷懐受兹寵錫<lb/>
<pb n="KR4d0076_WYG_110-8b"/>
　　　賜正議大夫守門下侍郎孫固生日詔<hi>元祐三年六月</hi>
　　　　<hi>二十三日</hi>
敕孫固卿圖任之舊縉紳所推難老之祥神人攸相載<lb/>
更良日益永壽祺申以寵章式隆眷遇<lb/>
　　　賜正議大夫知樞宻院事安燾生日詔<hi>元祐三年六月</hi>
　　　　<hi>二十三日</hi>
敕安燾桑弧告慶降哲輔於兹辰綵服拜嘉冠榮名於<lb/>
當代祗服朕命益壽乃親<lb/>
<pb n="KR4d0076_WYG_110-9a"/>
　　　賜龍圗閣學士河東路經畧使兼知太原府曾<lb/>
　　　　布乞除一閒慢州郡不允詔<hi>元祐三年七月二十一日</hi>
敕曾布將不乆任難以責成謀不素定難以應猝卿屢<lb/>
試劇郡所臨有聲而况二年於兹諸將所服事既即叙<lb/>
人誰易卿夫擣虗攻瑕兵家常勢知難避整外國亦然<lb/>
卿若有以待之彼將望而去矣勉卒乃事毋忘朕言<lb/>
　　　敕河西軍節度使西蕃邈川首領阿里庫進奉<lb/>
　　　　囘程詔<hi>元祐三年八月三日</hi>
<pb n="KR4d0076_WYG_110-9b"/>
敕阿里庫卿屢欵塞垣願終臣節爰因貢篚益著誠心<lb/>
再省忠勤良深嘉嘆<lb/>
　　　賜皇叔改封徐王顥上表辭免册禮允詔<hi>元祐三年</hi>
　　　　<hi>八月二十日</hi>
敕顥卿大雅不羣自得詩書之富為善最樂不知軒冕<lb/>
之榮既殿文邦宜膺盛禮而抑損之志逡廵不居雖莫<lb/>
稱朕所以極褒崇之心而將使卿庻幾獲謙沖之福勉<lb/>
從其意嘉歎不忘<lb/>
<pb n="KR4d0076_WYG_110-10a"/>
　　　賜皇叔改封徐王顥上表辭免册禮許詔<hi>元祐三年</hi>
　　　　<hi>八月二十日</hi>
敕顥錫山土田以昭令德備物典册葢有常儀而卿深<lb/>
懼滿盈過形抑畏一謙四益當克永年三命滋㳟固將<lb/>
有後曲成美志以勸事君<lb/>
　　　賜知渭州劉昌祚進奉興龍節銀詔<hi>元祐三年十一月六</hi>
　　　　<hi>日</hi>
敕昌祚卿禦侮邉庭馳神魏闕㑹嘉辰之獻夀納貢篚<lb/>
<pb n="KR4d0076_WYG_110-10b"/>
以效珍載省忠勤不忘褒歎<lb/>
　　　賜皇伯祖宗晟辭免起復恩命不許詔<hi>元祐三年十二</hi>
　　　　<hi>月五日</hi>
敕宗晟夫要絰服事出於孔門墨衰從政見於魯史永<lb/>
惟狥國忘家之義非有食稻衣錦之嫌若非使卿居之<lb/>
而安則吾豈敢強所不欲勉從前詔往服厥官<lb/>
　　　賜皇伯祖宗晟辭免起復恩命不允詔<hi>元祐三年十二</hi>
　　　　<hi>月二日</hi>
<pb n="KR4d0076_WYG_110-11a"/>
敕宗晟卿徳爵與齒皆天下達尊服屬之隆為宗室祭<lb/>
酒任獨髙於三世報冝異於常人故奪情非以私卿而<lb/>
服事所以狥國義無所愧何以辭為<lb/>
　　　賜正議大夫知鄧州蔡確乞量移弟碩允詔<hi>元祐</hi>
　　　　<hi>三年十二月九日</hi>
敕蔡確以義責備春秋有失教之譏以情内恕詩人有<lb/>
將母之念碩之得罪事在有司難以貴近之親而廢朝<lb/>
廷之典及觀来請有槩予心重違兄弟急難之詞以傷<lb/>
<pb n="KR4d0076_WYG_110-11b"/>
人子奉飬之意<lb/>
　　　賜知渭州劉昌祚進奉謝恩并賜月俸公使及<lb/>
　　　　賀端午節馬詔<hi>元祐三年十二月二十四日</hi>
敕昌祚卿執德宏毅秉心恪恭拜新渥於公朝謹舊儀<lb/>
於令節抗章来上因物見誠再省忠勤良深嘉嘆<lb/>
　　　賜端明殿學士銀青光祿大夫致仕范鎮奬諭<lb/>
　　　　詔<hi>元祐三年閠十二月二日</hi>
敕范鎮朕惟春秋之後禮樂先亡秦漢以来韶武僅在<lb/>
<pb n="KR4d0076_WYG_110-12a"/>
散樂工於河海之上往而不還聘先生於齊魯之間有<lb/>
莫能致魏晉以下曹鄶無譏豈惟鄭衞之音已雜華夏<lb/>
之器間有作者猶有典刑然銖黍之一差或宫商之易<lb/>
位惟我四朝之老獨知五降之非審聲知音以律生尺<lb/>
覽詩書之来上閲<graphic n="KR3346" url="https://raw.githubusercontent.com/kanripo/KR-Gaiji/master/images/KR3346.png" mimeType="image/png"/>虡之在廷君臣同觀父老太息方<lb/>
詔學士大夫論其法工師有司考其聲上追先帝移風<lb/>
易俗之心下慰老臣愛君憂國之志䆒觀所作嘉歎不<lb/>
忘<lb/>
<pb n="KR4d0076_WYG_110-12b"/>
　　　賜朝散大夫守尚書吏部侍郎充龍圖閣待制<lb/>
　　　　傅堯俞乞外郡不允詔<hi>元祐三年閠十二月十四日</hi>
敇堯俞卿望重夲朝進由公議方卿大夫有為之際亦<lb/>
士君子難得之時而卿出領郡章入佐治典席未暖而<lb/>
輙去政何時而報成小疾行瘳姑安厥位<lb/>
　　　賜保寜軍節度使知大名府馮京進奉賀興龍<lb/>
　　　　馬一十匹并冬節馬二匹詔<hi>元祐三年閠十二月十八日</hi>
敕馮京卿坐鎮全魏隠若長城逺馳頌禱之心来効驂<lb/>
<pb n="KR4d0076_WYG_110-13a"/>
騑之貢眷言忠藎良極嘉歎<lb/>
　　　賜泰寜軍節度觀察留後知相州李珣進奉賀<lb/>
　　　　冬馬一匹詔<hi>元祐三年閠十二月十八日</hi>
敕李珣卿宣化近邦馳神北闕屬兹陽月之吉逺效王<lb/>
閑之良言念忠勤不忘嘉歎<lb/>
　　　賜中大夫守尚書左丞王存生日詔<hi>元祐四年正月四日</hi>
敕王存在易之泰與物皆春於時良臣生我王國宜膺<lb/>
寵賚以介壽祺<lb/>
<pb n="KR4d0076_WYG_110-13b"/>
　　　賜龍圗閣直學士正議大夫權知開封府吕公<lb/>
　　　　著上表陳乞致仕不允詔<hi>元祐四年正月五日</hi>
敕公著朕雞鳴而起志於求助鮐背之老未敢即安矧<lb/>
卿體力不衰髪齒猶壯遽有引年之講殊乖圗篤之心<lb/>
宜安厥心以稱朕意<lb/>
　　　賜吕公著上表陳乞致仕不允詔<lb/>
敕吕公著卿將相三世凛乎正始之風出入四朝嶎然<lb/>
難老之狀浩穣之治談笑而成方觀報政之能遽有歸<lb/>
<pb n="KR4d0076_WYG_110-14a"/>
休之請公議未可卿其少安<lb/>
　　　賜濟陽郡王曹佾在朝假將百日特與寛假將<lb/>
　　　　理詔<hi>元祐四年正月十二日</hi>
敕曹佾卿賢戚莫二德齒並隆眷言朝請之勤思見儀<lb/>
刑之老謝病既乆軫念良深推予賜告之恩期於勿藥<lb/>
之喜<lb/>
　　　賜光祿大夫守吏部尚書兼侍讀蘇頌上表乞<lb/>
　　　　致仕不允詔<hi>元祐四年正月十三日</hi>
<pb n="KR4d0076_WYG_110-14b"/>
敕蘇頌吾聞有志之士以身狥道而遺名有道之君使<lb/>
人樂用而忘老今卿不安其位豈吾有愧於古哉夫難<lb/>
進之士年僅及而輙退則已試之才吾莫得而盡用矣<lb/>
激揚多士方資崔毛之徳講誦舊聞未卒楮馬之業事<lb/>
非小補卿其少安<lb/>
　　　賜蘓頌上表陳乞致仕不允詔<lb/>
敕蘇頌卿歴事四朝允有一德徒論徐公之奢儉莫見<lb/>
子文之慍喜朕既寤寐哲士體貎元臣方貴德齒之達<lb/>
<pb n="KR4d0076_WYG_110-15a"/>
尊豈求筋力之常禮矧卿方膺難老之錫宜勵益壯之<lb/>
心惜日有為古人所重引年求去公議未安勉為朕留<lb/>
以慰人望<lb/>
　　　賜光祿大夫守吏部尚書兼侍讀蘇頌上第二表<lb/>
　　　　陳乞致仕不允詔<hi>元祐四年二月二日</hi>
敕蘇頌夫天以多士寜王國而祖宗以成德遺後人方<lb/>
使壽考康彊以䆒其用而朕乃以引年而聴其去可乎<lb/>
矧卿鈐綜之精談笑而辦勉思職事以稱朕心<lb/>
<pb n="KR4d0076_WYG_110-15b"/>
　　　賜蘇頌上第二表請乞致仕不許詔<lb/>
敇蘇頌天官之任老成所冝坐執銓衡有山公晚年之<lb/>
故事簿書煩雜獨蕭俛一時之偏詞卿其總攬綱條濶<lb/>
畧苛細委蛇退食以慰士心<lb/>
　　　新除權禮部尚書梁燾辭免恩命不允詔<hi>元祐四年</hi>
　　　　<hi>二月三日</hi>
敕梁燾卿出處以義進退以禮昔請補外朕不得已而<lb/>
聴其去今兹選用衆以為宜而恨其晩而卿又固辭豈<lb/>
<pb n="KR4d0076_WYG_110-16a"/>
朕所望成命不易其速造朝<lb/>
　　　賜宣徽南院使充太一宫使馮京乞依職任官<lb/>
　　　　例祗赴六參不允詔<hi>元祐四年六月十四日</hi>
敕馮京朕以卿耆老厚德重煩以庻事而卿篤恭盡禮<lb/>
自同於有司既朝朔望尚復懃請雖抑抑自警知卿有<lb/>
衛武之風而僕僕亟拜非朕待子思之意宜遵前命以<lb/>
副眷懐<lb/>
　　　賜右正議大夫守尚書左僕射吕大防生日詔<lb/>
<pb n="KR4d0076_WYG_110-16b"/>
　　　　<hi>元祐四年六月十五日</hi>
敕大防股肱之良與國為重家庭之慶亦朕所同適斯<lb/>
干獻夢之辰均既醉太平之福膺予寵錫介爾壽祺<lb/>
　　　賜翰林學士中大夫兼侍讀趙彦若辭免國史<lb/>
　　　　脩撰不允詔<hi>元祐四年六月二十三日</hi>
敕彦若卿學世其家宜居載筆之地官宿其業巳奏殺<lb/>
青之書自託不能殊非所望祗膺成命毋復固辭<lb/>
　　　賜河東節度使太師開府儀同三司太原尹致<lb/>
<pb n="KR4d0076_WYG_110-17a"/>
　　　　仕文彦博温錫沁馬詔<hi>元祐四年七月二日</hi>
敕彦博惟我宗臣名震夷落狼心鴃舌知獻厥誠朕以<lb/>
張奐拒羌之獻不如旅<graphic n="KR0729" url="https://raw.githubusercontent.com/kanripo/KR-Gaiji/master/images/KR0729.png" mimeType="image/png"/>昭德之致已敕邉吏荅賜所<lb/>
直其馬今以賜卿至可領也<lb/>
　　　賜夏國主進奉賀坤成節回詔<hi>元祐四年七月二十二日</hi>
敕節紀誕彌慶均臨照眷守邦之雖逺亦執贄以来同<lb/>
嘉與朝臣咸稱壽斚載惟忠恪宜有寵頒<lb/>
　　　賜皇伯祖宗晟辭免恩命起復允終喪制詔<lb/>
<pb n="KR4d0076_WYG_110-17b"/>
敕宗晟朕寤寐雋賢爕和中外眷言釋位之乆實有乏<lb/>
才之憂而三年未終五詔不起與其貪明哲之美以緝<lb/>
熈庻工不若執孝弟之純以風勵宗子俛從誠守良極<lb/>
歎咨<lb/>
　　　賜皇伯祖宗晟辭免恩命起復允終喪制詔<lb/>
敕宗晟夫衰麻之哀達於上下損益之變權以重輕雖<lb/>
事君均於事親而奪志難於奪帥俛聴終喪之守以成<lb/>
致孝之全言念篤誠實増屢歎<lb/>
<pb n="KR4d0076_WYG_110-18a"/>
　　内制勅書三十三首<lb/>
　　　賜南平王李乾德厯日敕書<hi>元祐元年十月八日</hi>
敕乾德眷彼海隅被予聲教宜有王正之賜以為農事<lb/>
之祥勤䘏逺民以開嗣嵗<lb/>
　　　賜新除依前交趾郡王李乾德加恩制誥敕書<lb/>
　　　　<hi>元祐元年十月十五日</hi>
敕乾徳朕躬執珪幣大饗帝親朌布湛恩徧暨諸夏卿<lb/>
世綏侯服欽順朝廷冝錫徽章以昭異數<lb/>
<pb n="KR4d0076_WYG_110-18b"/>
　　　賜外任臣寮厯日詔敕書<hi>元祐元年十月二十八日</hi>
敕韓絳朕申命日官逆推嗣嵗眷予共理頒此成書勉<lb/>
劭農功毋違時令<lb/>
　　　賜侍衛親軍馬軍都虞侯劉昌祚進奉賀明堂<lb/>
　　　　禮畢馬敕書<hi>元祐元年十一月二十日</hi>
敕劉昌祚大事告成多方同慶汝以分符之重特脩效<lb/>
馬之儀載念勤誠不忘嘉歎<lb/>
　　　賜外任臣寮進奉興龍節馬詔敕書<hi>元祐二年四月十三</hi>
<pb n="KR4d0076_WYG_110-19a"/>
　　　　<hi>日</hi>
敕韓縝誕彌之慶逺邇攸同眷惟外服之良来效右牽<lb/>
之禮言念誠恪不忘歎嘉<lb/>
　　　賜溪洞蠻人彭允宗等進奉端午布敕書<hi>元祐二年</hi>
　　　　<hi>三月十日</hi>
敕彭允宗等汝旌居裔壤心慕華風来脩任土之儀逺<lb/>
效充庭之實載惟懃悃良用歎嘉<lb/>
　　　賜權陜府西路轉運判官孫路銀絹奨諭敕書<lb/>
<pb n="KR4d0076_WYG_110-19b"/>
　　　　<hi>元祐二年六月二十八日為築蘭州西荆堡成下同</hi>
敕孫路宣力計䑓悉心邉政相視衿要繕完保障訖用<lb/>
有成不愆於素使虜無可乗之便民有足恃之安乃眷<lb/>
忠勤不忘嘉歎<lb/>
　　　賜知蘭州王文郁銀絹奨諭敕書<hi>元祐二年六月二十八日</hi>
敕王文郁汝以禦侮之才當專城之寄百堵皆作三月<lb/>
而成非威服民夷身先士卒則安能以一時之役成無<lb/>
窮之利達於朕聴良用歎嘉<lb/>
<pb n="KR4d0076_WYG_110-20a"/>
　　　賜新除依前静海軍節度使進封南平王李乾<lb/>
　　　　德制誥勅書<hi>元祐二年七月八日</hi>
敕朕子養兆姓囊括四荒譬之於天豈吝膏澤卿守藩<lb/>
滋乆事上益䖍髙爵隆名極其榮顯庻縁大寵以服民<lb/>
心其思盡忠以稱恩禮<lb/>
　　　賜外任臣寮進奉坤成節銀敕書<hi>元祐二年七月二十八日</hi>
敕劉昌祚汝承流外服雅意夲朝爰因載誕之辰逺致<lb/>
同寅之禮眷惟忠藎良極歎嘉<lb/>
<pb n="KR4d0076_WYG_110-20b"/>
　　　賜西南羅藩進奉敕書<hi>元祐二年九月三日</hi>
敕汝世為要服時欵塞垣志慕華風来脩職貢載惟忠<lb/>
恪良用歎咨<lb/>
　　　賜諸路知州職司等并總管鈐轄至使臣初冬<lb/>
　　　　衣襖敕書<lb/>
敕馮潔已王事靡盬日月其除屬霜露之戒寒待衣裘<lb/>
而卒嵗宜加寵錫以示眷懐<lb/>
　　　賜諸路蕃官并溪洞蠻人初冬衣襖敕書<lb/>
<pb n="KR4d0076_WYG_110-21a"/>
敕瞎氊職在捍邉志常面内屬此嚴凝之候宜均輕煖<lb/>
之恩服我寵頒益思忠報<lb/>
　　　賜諸路屯駐駐洎就糧夲城諸貟寮等初冬衣<lb/>
　　　　襖都敕<lb/>
敕汝等乆勤外服屬戒祈寒爰念捍城之勞普均挟纊<lb/>
之惠<lb/>
　　　賜外任臣寮等進奉坤成節功德䟽詔敕書<hi>元祐</hi>
　　　　<hi>二年九月二十四日</hi>
<pb n="KR4d0076_WYG_110-21b"/>
敕馮京職雖在外忠不忘君集勝妙之良因致壽康之<lb/>
善禱眷言誠盡良極歎嘉<lb/>
　　　賜朝奉郎通判梓州趙君奭進奉坤成節無量<lb/>
　　　　壽佛敕書<hi>元祐二年九月二十四日</hi>
敕趙君奭相好妙嚴𠂻誠傾盡汝期乃后享無量之年<lb/>
吾欲斯民同極樂之世永言忠愛良用歎咨<lb/>
　　　㳂路賜奉安神宗御容押班馮宗道并内臣等<lb/>
　　　　銀合茶藥敕書<hi>元祐二年十月七日</hi>
<pb n="KR4d0076_WYG_110-22a"/>
敕馮宗道逮事有年追逺不懈屬祠官之告具驂日馭<lb/>
以遄征往復之間忠勞亦至特加存問尚體至懐<lb/>
　　　賜五䑓山十寺僧正省竒等進奉興龍節功德<lb/>
　　　　䟽等奬諭勅書<hi>元祐二年十一月一日</hi>
敕省竒等清凉之域僊聖所游爰因彌月之辰来獻後<lb/>
天之祝永言懃至良極嘆咨<lb/>
　　　賜外任臣寮厯日勅書<hi>元祐二年十二月四日</hi>
勅韓縝朕肇修人紀祗畏天明欽若舊章式頒新厯凡<lb/>
<pb n="KR4d0076_WYG_110-22b"/>
我承流之寄共成平秩之功<lb/>
　　　賜于闐國黒汗王進奉登位敕書<hi>元祐二年十二月十一日</hi>
敕卿守藩西極慕義中華逺聞踐阼之新来致梯山之<lb/>
貢眷言忠恪良用歎咨<lb/>
　　　賜于闐國黒汗王進奉示諭敕書<hi>元祐二年十二月十一日</hi>
敕卿逺馳信使来效貢琛載詳重譯之言深亮勤王之<lb/>
意益隆裒賜以荅忠誠<lb/>
　　　賜外任臣寮進奉興龍節馬敕書<hi>元祐二年十二月二十四</hi>
<pb n="KR4d0076_WYG_110-23a"/>
　　　　<hi>日</hi>
敕劉永年汝職在蕃宣義均休戚旅庭稱慶因物見誠<lb/>
乃眷忠勤不忘嘉歎<lb/>
　　　賜溪洞彭儒武等進奉興龍節溪布敕書<hi>元祐二年</hi>
　　　　<hi>十二月二十八日</hi>
敕彭儒武汝世能保境志在觀光逺修任土之宜来備<lb/>
充庭之實載惟忠恪良極歎嘉<lb/>
　　　賜保州團練使潞州總管王保進奉戀闕并到<lb/>
<pb n="KR4d0076_WYG_110-23b"/>
　　　　任馬敕書<hi>元祐二年正月七日</hi>
敕王寳汝以選掄出分憂寄来效充庭之駿以將衛上<lb/>
之誠再省忠勤良深嘉歎<lb/>
　　　賜知乾寜軍内殿承制張赴奬諭敕書<hi>元祐二年四月</hi>
　　　　<hi>十八日</hi>
敕張赴横流之災所在䝉害惟吏得其人則公私頼之<lb/>
使者列上有司不以時聞嵗月既逺予猶汝嘉故兹奨<lb/>
諭想宜知悉<lb/>
<pb n="KR4d0076_WYG_110-24a"/>
　　　賜于闐國黒汗王進奉示諭敕書<hi>元祐三年五月一日</hi>
敕卿恪居蕃守申遣使車来欵塞垣恭修壤貢忠誠<lb/>
逺達襃歎良深<lb/>
　　　賜于闐國黒汗王進奉勅書<lb/>
敕卿守土西極馳誠中華璧馬充庭尚識漢儀之舊織<lb/>
皮在篚聊觀禹貢之餘載省忠勤不忘嘉歎<lb/>
　　　賜于闐國黒汗王男被令帝英進奉敕書<lb/>
敕汝世敦忠厚志慕聲明逺附奏函亦馳貢篚載惟恭<lb/>
<pb n="KR4d0076_WYG_110-24b"/>
順良極歎咨<lb/>
　　　賜五䑓山十寺僧正省竒巳下奬諭敕書<hi>元祐三年</hi>
　　　　<hi>六月十八日</hi>
敕清凉之峯先聖所宅爰脩淨供以慶誕辰再省恭勤<lb/>
不忘嘉歎<lb/>
　　　示諭武泰軍官吏軍人僧道百姓等勅書<hi>元祐三年</hi>
　　　　<hi>八月十八日</hi>
勅朕以苖授賦材勇嚴馭衆整暇擢為宿衛之長寵以<lb/>
<pb n="KR4d0076_WYG_110-25a"/>
節旄之榮惟爾邦人當諭朕意<lb/>
　　　賜殿前都虞侯寜州團練使知熈州劉舜卿進<lb/>
　　　　奉賀冬馬勅書<hi>元祐三年閠十二月十八日</hi>
勅劉舜卿職在分憂忠存衛上屬此秦正之旦逺輸冀<lb/>
産之良再省忠勤不忘嘉歎<lb/>
　　　賜外任臣寮進奉興龍節馬敕書<hi>元祐三年閠十二月十八</hi>
　　　　<hi>日</hi>
敕劉舜卿汝忠於衛上逺不忘君爰因彌月之晨来效<lb/>
<pb n="KR4d0076_WYG_110-25b"/>
充庭之禮眷言勤篤良極嘉歎<lb/>
　　　賜西南蕃莫世忍等進奉敕書<hi>元祐四年正月二十一日</hi>
敕莫世忍汝守土遐陬歸誠北闕梯山修貢欵塞觀光<lb/>
言念忠勤至於嘉歎<lb/>
　　　賜五䑓山十寺僧正省竒等奬諭敕書<hi>六月二十五日</hi>
　　　　<hi>下院</hi>
敕異景靈光乆聞示化寳祠淨供爰慶設彌念此恭勤<lb/>
至於嘉歎<lb/>
<pb n="KR4d0076_WYG_110-26a"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4d0076_WYG_110-26b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　東坡全集巻一百十<lb/>
</p>
<p>
</p>
  </div>
<div>
                <head>東坡全集巻一百十一</head>
    <p>
<pb n="KR4d0076_WYG_111-1a"/>
欽定四庫全書<lb/>
　東坡全集巻一百十一　　　宋　蘓軾　撰<lb/>
　　内制口宣一百四十一首<lb/>
　　　雄州撫問大遼國賀興龍節使副口宣<hi>元祐元年十月</hi>
　　　　<hi>六日</hi>
有勑卿等逺犯風埃久勤軺傳入疆兹始授館少安申<lb/>
命撫存式昭眷奬<lb/>
　　　趙州賜大遼賀興龍節人使茶藥口宣<hi>元祐元年十月</hi>
<pb n="KR4d0076_WYG_111-1b"/>
　　　　<hi>六日</hi>
有勑卿等逺訪使軺來陳慶幣川途甚阻風霧可虞特<lb/>
示至恩往頒名劑<lb/>
　　　賜正議大夫同知樞密院事安燾乞退不允批<lb/>
　　　　答口宣<hi>元祐元年十月十日</hi>
有勑卿被遇先帝勤勞有年逮于眇躬倚注彌重宜安<lb/>
厥位毋重力詞<lb/>
　　　賜宰臣吕公著生日禮物口宣<hi>元祐元年十月十六日</hi>
<pb n="KR4d0076_WYG_111-2a"/>
有勑朕之元老生以兹辰實為邦國之華豈獨閨門之<lb/>
慶故命爾息往宣余懐仍分廐庫之良以助子孫之夀<lb/>
　　　相州賜大遼國賀興龍節使副御筵口宣<hi>元祐元年</hi>
　　　　<hi>十月十八日</hi>
有勑卿等逺馳信幣來慶誕辰眷言四牡之勞宜享加<lb/>
籩之禮式頒寵數以示至恩<lb/>
　　　趙州賜大遼國賀太皇太后正旦使副茶藥口<lb/>
　　　　宣<hi>元祐元年十月二十八日</hi>
<pb n="KR4d0076_WYG_111-2b"/>
有勑卿等奉將邦幣馳㑹嵗元眷言夙駕之勤方次中<lb/>
塗之館宜頒靈劑以喻至懐<lb/>
　　　趙州賜大遼國賀皇帝正旦使副茶藥口宣<hi>元祐</hi>
　　　　<hi>元年十月二十八日</hi>
有勑卿等逖修鄰好方次州封言念沍寒想勒跋履特<lb/>
頒名劑以示眷懐<lb/>
　　　雄州白溝驛賜大遼賀正旦人使御筵口宣<hi>元祐</hi>
　　　　<hi>元年十一月</hi>
<pb n="KR4d0076_WYG_111-3a"/>
有勑卿等逺馳使節來慶春朝屬嵗律之凝嚴渉道塗<lb/>
之修阻宜頒宴衎以勞勤劬<lb/>
　　　賜鎮江軍節度使判大名府韓絳詔書湯藥口<lb/>
　　　　宣<hi>元祐元年十一月九日</hi>
有勑卿徳望之隆中外所屬誠請雖極輿論未安毋復<lb/>
懐歸以勤北顧特頌良劑以輔至和<lb/>
　　　賜鎮江軍節度使判大名府韓絳詔書湯藥口<lb/>
　　　　宣<hi>元祐元年十一月十日</hi>
<pb n="KR4d0076_WYG_111-3b"/>
有勑方面重寄無逾老成丘園歸休難遂雅意特頒珍<lb/>
劑以示至懐方此沍寒益加調養<lb/>
　　　賜新除依前中大夫守中書侍郎吕大防辭免<lb/>
　　　恩命不允斷來章批答口宣<hi>元祐元年十一月十一日</hi>
有勑大政所闗西臺為重朕難其選無以易卿宜即欽<lb/>
承毋煩退避<lb/>
　　　賜新除中大夫守尚書右丞劉摯辭恩命不允<lb/>
　　　　斷來章批答口宣<hi>元祐元年十一月十五日</hi>
<pb n="KR4d0076_WYG_111-4a"/>
有勑卿嘉猷屢告清議所歸授受之間臣主無愧速起<lb/>
視事副朕所期<lb/>
　　　賜正議大夫同知樞密院事安燾乞外郡不允<lb/>
　　　　斷來章批答口宣<hi>元祐元年十一月十六日</hi>
有勑卿職在樞要表儀百官進當以禮退當以義今兹<lb/>
求退其義安在亟還視事毋復固辭<lb/>
　　　班荆館賜大遼國興龍節人使赴闕口宣<hi>元祐元年</hi>
　　　　<hi>十一月二十一日</hi>
<pb n="KR4d0076_WYG_111-4b"/>
有勑卿等抗旌逺道弭節近郊乃眷勤勞良深軫念特<lb/>
頒燕衎以示恵慈<lb/>
　　　班荆館賜大遼賀興龍節人使到闕酒果口宣<lb/>
　　　　<hi>元祐元年十二月初二日</hi>
有勑卿等肅將信幣來慶誕辰眷言行李之勞宜有燕<lb/>
休之賜受兹芳㫖體我眷懐<lb/>
　　　雄州賜大遼賀正旦人使迴程御筵口宣<hi>元祐元年</hi>
　　　　<hi>十二月六日</hi>
<pb n="KR4d0076_WYG_111-5a"/>
有勑卿等出疆繼好巳事言還跋履氷霜憇休館舍宜<lb/>
有燕私之寵以旌来往之勤<lb/>
　　　賜河東路諸軍来年春季銀鞓兼傳宣撫問臣<lb/>
　　　　寮將校口宣<hi>元祐元年十二月七日</hi>
有勑卿等從事邊陲服勤師律方踐更於春令諒率履<lb/>
於天和特有匪頒以昭眷遇<lb/>
　　　送伴正旦使副㳂路與賀北朝生辰并正旦使<lb/>
　　　　副相見傳宣撫問口宣<hi>元祐元年十二月九日</hi>
<pb n="KR4d0076_WYG_111-5b"/>
有勑卿等方冬出使涉春在塗逺犯風埃想勤跋履勉<lb/>
加鞭䇿即造㑹朝<lb/>
　　　賜大遼賀正旦人使正月一日入賀畢就驛御<lb/>
　　　　筵口宣<hi>元祐元年十二月十一日</hi>
有勑卿等逺飭使軺來修舊好屬此方春之旦宜均既<lb/>
醉之歡爰命燕胥以昭眷寵<lb/>
　　　就驛賜大遼賀正旦人使銀䤬鑼唾盂盂子錦<lb/>
　　　　被褥等口宣<hi>元祐元年十二月十六日</hi>
<pb n="KR4d0076_WYG_111-6a"/>
有勑卿等逺持信幣來慶春朝眷言行李之勞方兹舍<lb/>
館之定宜加頒賚用示寵嘉<lb/>
　　　班荆館賜大遼賀正旦人使却囘御筵口宣<hi>元祐</hi>
　　　　<hi>元年十二月十九日</hi>
有勑卿等逺達使辭載嚴歸駟方改轅於北道暫弭節<lb/>
於都門益重眷懐往伸燕餞<lb/>
　　　相州賜大遼賀正旦人使却囘御筵口宣<hi>元祐元年</hi>
　　　　<hi>十二月二十二日</hi>
<pb n="KR4d0076_WYG_111-6b"/>
有勑卿等嵗首奉觴禮成復命改轅之道弭節近藩宜<lb/>
錫宴私以彰眷寵<lb/>
　　　就驛賜大遼賀興龍節人使迴程酒菓口宣<hi>元祐</hi>
　　　　<hi>元年十二月二十四日</hi>
有勑卿等抗旌旋復弭節少留風埃浩然徒馭徒止宜<lb/>
有珍芳之賜以昭眷寵之殊<lb/>
　　　賜大遼賀正旦人使朝辭訖就驛御筵口宣<hi>元祐</hi>
　　　　<hi>元年十二月二十五日</hi>
<pb n="KR4d0076_WYG_111-7a"/>
有勑卿等來修舊好克備多儀既陛見以告辭將駕言<lb/>
而反命載嘉勤勩宜錫燕私<lb/>
　　　班荆館賜大遼賀正旦人使迴程酒果口宣<hi>元祐</hi>
　　　　<hi>元年十一月二十八日</hi>
有勑卿等逺㑹春朝恪修鄰好既卒聘事豈無燕私宜<lb/>
就錫於加籩蓋式昭於異數<lb/>
　　　撫問熈河蘭㑹路臣寮口宣<hi>元祐二年正月二十五日</hi>
有勑卿等服勤疆埸賦政兵民言念劬勞實分憂顧特<lb/>
<pb n="KR4d0076_WYG_111-7b"/>
加存問以示眷懐<lb/>
　　　撫問資政殿學士知楊州王安禮口宣<hi>元祐二年正月</hi>
　　　　<hi>二十七日</hi>
有勑卿久去廊廟出臨江淮綏懐流亡肅遏冦盜逺惟<lb/>
勤瘁特示撫存<lb/>
　　　賜皇叔祖保信軍節度使安康郡王宗隠生日<lb/>
　　　　禮物口宣<hi>元祐二年正月四日</hi>
有勑卿屬尊望重徳厚慶隆方誕育之令辰有匪頒之<lb/>
<pb n="KR4d0076_WYG_111-8a"/>
故事克膺夀祉永服寵光<lb/>
　　　賜皇叔祖昭信軍節度使漢東郡王宗瑗生日<lb/>
　　　　禮物口宣<hi>元祐二年二月二日</hi>
有勑卿爵齒既隆徳望斯稱載更誕日胥慶家庭式侑<lb/>
燕私以資夀祉<lb/>
　　　寒節就驛賜于闐國進奉人御筵口宣<hi>元祐二年二月</hi>
　　　　<hi>二日</hi>
有勑汝等觀光上國述職遐方屬兹改火之辰想有懐<lb/>
<pb n="KR4d0076_WYG_111-8b"/>
歸之念宜頒燕衎以示恩私<lb/>
　　　賜皇叔祖寧國軍節度使華原郡王宗愈生日<lb/>
　　　　禮物口宣<hi>元祐二年二月二十七日</hi>
有勑卿望重宗盟徳隆藩服載協誕彌之旦光膺積慶<lb/>
之餘特示寵頒永綏夀祉<lb/>
　　　賜新除保寧軍節度使馮京告勑詔書茶藥口<lb/>
　　　　宣<hi>元祐二年三月二十八日</hi>
有勑全魏之寄舊徳為宜勉即征途以答民望往頒珍<lb/>
<pb n="KR4d0076_WYG_111-9a"/>
劑昭示眷懐<lb/>
　　　賜鎮江軍節度使充集禧觀使韓絳詔書茶藥<lb/>
　　　　口宣<hi>元祐二年三月二十八日</hi>
有勑卿徳齒俱髙誠請彌確重以民事久勞元臣既飭<lb/>
還車宜頒珍劑尚加調養以副眷懐<lb/>
　　　賜太師文彦博乞致仕不允批答口宣<hi>元祐二年三月</hi>
　　　　<hi>二十九日</hi>
有勑卿徳望冠於累世風采聞於四夷方兹仰成倚以<lb/>
<pb n="KR4d0076_WYG_111-9b"/>
為重退老之請所未欲聞<lb/>
　　　賜宰相吕公著乞退不允批答口宣<hi>元祐二年三月二十</hi>
　　　　<hi>九日</hi>
有勑卿柱石本朝蓍龜當代方兹注意實所仰成宜體<lb/>
朕心姑安其位<lb/>
　　　賜交州進奉人朝見訖就驛御筵口宣<hi>元祐二年四月</hi>
　　　　<hi>五日</hi>
有勑汝等恭持方物來欵塞垣冐渉修途觀光上國宜<lb/>
<pb n="KR4d0076_WYG_111-10a"/>
頒燕勞以示恩私<lb/>
　　　白溝驛賜大遼賀坤成節人使御筵兼傳宣撫<lb/>
　　　　問口宣<hi>元祐二年四月十七日</hi>
有勑卿等肅將慶幣逺渉修塗風埃浩然徒馭勤止宜<lb/>
頒燕衎以示眷懐<lb/>
　　　賜尚書左丞李清臣乞退不允批答口宣<hi>元祐二年</hi>
　　　　<hi>四月二十七日</hi>
有勑卿綜轄樞機雍容廊廟義當體國謀豈先身往喻<lb/>
<pb n="KR4d0076_WYG_111-10b"/>
至懐少安舊服<lb/>
　　　賜集禧觀使鎮江軍節度使開府儀同三司韓<lb/>
　　　　絳到闕生餼口宣<hi>元祐二年五月十二日</hi>
有勑卿力辭繁劇歸即燕安想見老成渇聞嘉話特頒<lb/>
牢醴以勞驂騑<lb/>
　　　班荆館賜大遼國賀坤成節人使到闕御筵口<lb/>
　　　　宣<hi>元祐二年六月二日</hi>
有勑卿等肅將慶幣垂及都門逺渉暑塗想懃行李式<lb/>
<pb n="KR4d0076_WYG_111-11a"/>
頒燕衎以示恩私<lb/>
　　　賜護國軍節度使檢校太師濟陽郡王曹佾生<lb/>
　　　　日禮物口宣<hi>元祐二年六月九日</hi>
有勑卿世濟勲勞徳隆藩戚屬此誕彌之日豈無燕喜<lb/>
之私膺我寵頒永増夀祉<lb/>
　　　賜皇弟山南東道節度使開府儀同三司佖生<lb/>
　　　　日禮物口宣<hi>元祐二年六月十八日</hi>
有勑卿以棣華之親襲瓜瓞之慶載臨誕日宜厚寵頒<lb/>
<pb n="KR4d0076_WYG_111-11b"/>
服我異恩永膺介福<lb/>
　　　就驛賜大遼賀坤成節使副銀䤬鑼錦被褥等<lb/>
　　　　口宣<hi>元祐二年六月二十八日</hi>
有勑卿等還持慶幣來講鄰歡徒馭少休舍館既定首<lb/>
膺寵錫當體眷懐<lb/>
　　　賜皇伯祖彰化軍節度使髙密郡王宗晟生日<lb/>
　　　　禮物口宣<hi>元祐二年七月一日</hi>
有勑卿徳茂宗枝望隆公袠推本流長之慶有嘉震肅<lb/>
<pb n="KR4d0076_WYG_111-12a"/>
之辰宜是寵頒以綏夀祉<lb/>
　　　賜知樞密院事安燾巳下罷散坤成節御筵口<lb/>
　　　　宣<lb/>
有等卿等忠存體國義切戴君結妙果於三乘祝慈闈<lb/>
之萬夀宜膺寵錫以示眷存<lb/>
　　　玉津園賜大遼賀坤成節人使射弓例物口宣<lb/>
　　　　<hi>元祐三年七月八日</hi>
有勑卿等致命寳鄰出㳺禁籞爰敦射事以佐賔歡宜<lb/>
<pb n="KR4d0076_WYG_111-12b"/>
旌審固之能式厚珍良之賜<lb/>
　　　賜大遼賀坤成節人使生餼口宣<hi>元祐二年七月八日</hi>
有勑卿等逺涉修塗來陳慶幣舍館初定徒馭實勞宜<lb/>
錫餼牽以昭寵數<lb/>
　　　相州賜大遼賀坤成節人使却迴御筵口宣<hi>元祐</hi>
　　　　<hi>二年七月八日</hi>
有勑卿等逺渉歸途再離秋暑駕言近郡少憇旋車宜<lb/>
示眷懷往頒燕俎<lb/>
<pb n="KR4d0076_WYG_111-13a"/>
　　　瀛州賜大遼賀坤成節人使回程御筵口宣<hi>元祐</hi>
　　　　<hi>二年七月十日</hi>
有勑卿等抗旌來聘巳事言還方次邊城少休候館宜<lb/>
頒燕俎以勞歸驂<lb/>
　　　賜大遼賀坤成節人使内中酒果口宣<hi>元祐二年七月</hi>
　　　　<hi>十一日</hi>
有勑卿等逺馳使傳申講鄰歡既執贄以造廷亦展幣<lb/>
而成禮宜加寵錫以示眷存<lb/>
<pb n="KR4d0076_WYG_111-13b"/>
　　　賜太師文彦博巳下罷散坤成節道埸香酒果<lb/>
　　　　口宣<hi>元祐二年七月十一日</hi>
有勑卿翊賛大猷倡先多士方慈闈之獻夀嚴法㑹以<lb/>
薦誠宜有寵頒以昭殊眷<lb/>
　　　賜知樞密院事安燾已下罷散坤成節道場香<lb/>
　　　　酒果口宣<hi>元祐二年七月十一日</hi>
有勑卿等同協忠嘉助成孝治方慈闈之獻夀嚴法㑹<lb/>
以薦誠宜有寵頒以昭殊眷<lb/>
<pb n="KR4d0076_WYG_111-14a"/>
　　　坤成節就驛賜于闐國進奉人御筵口宣<hi>元祐二年</hi>
　　　　<hi>七月十一日</hi>
有勑汝等款塞觀光趨庭效貢屬誕彌之稱慶均燕衎<lb/>
以示慈祗服寵嘉式旌忠恪<lb/>
　　　賜殿前都指揮使燕達已下罷散坤成節道場<lb/>
　　　　香酒果口宣<hi>元祐二年七月十一日</hi>
有勑卿等同罄純忠力修勝果用祈慈夀既徹梵筵宜<lb/>
有寵頒以昭眷遇<lb/>
<pb n="KR4d0076_WYG_111-14b"/>
　　　賜皇伯祖鎮南軍節度使開府儀同三司宗暉<lb/>
　　　　已下罷散坤成節道埸香酒果口宣<hi>元祐二年七月</hi>
　　　　<hi>十二日</hi>
有勑卿表率宗垣助成孝治祝延慈夀仰叩佛乘既畢<lb/>
梵筵宜加寵賚<lb/>
　　　賜平海軍節度使駙馬都尉李瑋已下罷散坤<lb/>
　　　　成節道場香酒果口宣<hi>元祐二年七月十二日</hi>
有勑卿等乃心王室同輸欲報之誠稽首佛乘共祝無<lb/>
<pb n="KR4d0076_WYG_111-15a"/>
疆之夀既成法㑹宜示寵頒<lb/>
　　　賜皇叔楊王荆王醴泉觀罷散坤成節道場香<lb/>
　　　　酒果口宣<hi>元祐二年七月十二日</hi>
有勑卿等徳冠邦家義兼臣子修勝縁於西竺祈夀嘏<lb/>
於南山宜有寵頒以成法㑹<lb/>
　　　雄州撫問大遼使副賀坤成節口宣<hi>元祐二年七月十二</hi>
　　　　<hi>日</hi>
有勑卿等抗旃修好馳傳及疆逺涉暑途實勞驂馭特<lb/>
<pb n="KR4d0076_WYG_111-15b"/>
加存撫式示寵頒<lb/>
　　　班荆館賜大遼賀坤成節人使回程酒果口宣<lb/>
　　　　<hi>元祐二年七月十六日</hi>
有勑卿等繗成聘禮歸次都門復此少留逝將言邁宜<lb/>
頒餞斚以寵行驂<lb/>
　　　賜皇叔楊王顥生日禮物口宣<hi>元祐二年七月十九日</hi>
有勑卿屬尊魯衛徳重間平每臨載育之辰永錫無窮<lb/>
之慶宜膺寵數以介夀祺<lb/>
<pb n="KR4d0076_WYG_111-16a"/>
　　　賜安燾辭免恩命不允斷來章批答口宣<hi>元祐二年</hi>
　　　　<hi>八月五日</hi>
有勑卿以舊徳簡在朕心成命既孚僉言咸穆宜即祗<lb/>
受毋煩固辭<lb/>
　　　賜熈河秦鳳路帥臣并沿邊知州軍臣寮茶銀<lb/>
　　　　合兼傳宣撫問口宣<hi>元祐二年八月十日</hi>
有勅卿等夙分邊寄深識敵情屬此盛秋勞於警備宜<lb/>
加寵賚以示眷懐<lb/>
<pb n="KR4d0076_WYG_111-16b"/>
　　　賜熈河秦鳳路提刑轉運茶銀合兼傳宣撫問<lb/>
　　　　口宣<hi>元祐二年八月十日</hi>
有勑卿持節宣風乆分憂寄調兵足食想極賢勞宜有<lb/>
寵頒以彰眷遇<lb/>
　　　賜觀文殿大學士光祿大夫知永興軍韓縝茶<lb/>
　　　　銀合兼傳宣撫問口宣<hi>元祐二年八月十日</hi>
有勑卿釋政廟堂均勞方靣兵民之重綏御實勞往諭<lb/>
至懐仍加寵賚<lb/>
<pb n="KR4d0076_WYG_111-17a"/>
　　　賜皇弟武成軍節度使祁國公偲生日禮物口<lb/>
　　　　宣<hi>元祐二年八月十六日</hi>
有勑卿棣華襲慶桐葉分封載臨震肅之辰特致夀康<lb/>
之祝其膺寵錫以介神休<lb/>
　　　賜皇叔成徳荆南等軍節度使守太尉開府儀<lb/>
　　　　同三司荆王頵生日禮物口宣<hi>元祐二年八月二十日</hi>
有勑卿以名世之傑居叔父之親乃眷良辰實鍾餘慶<lb/>
宜膺異數之禮永錫無疆之休<lb/>
<pb n="KR4d0076_WYG_111-17b"/>
　　　賜宰相吕公著乞外任不允批答口宣<hi>元祐二年八月</hi>
　　　　<hi>二十三日</hi>
有勑全徳之老朕所仰成大義未安卿當畏去純忠所<lb/>
激微疾自除<lb/>
　　　賜宰相吕公著乞罷相位不允斷來章批答口<lb/>
　　　　宣<hi>元祐二年八月二十八日</hi>
有<graphic n="KR0897" url="https://raw.githubusercontent.com/kanripo/KR-Gaiji/master/images/KR0897.png" mimeType="image/png"/>卿之在位為徳與民朕意不移徒煩屢請速起視<lb/>
事毋復固辭<lb/>
<pb n="KR4d0076_WYG_111-18a"/>
　　　賜皇弟定武軍節度使開府儀同三司咸寧郡<lb/>
　　　　王俁生日禮物口宣<hi>元祐二年八月二十八日</hi>
有勑眷予母弟誕慶兹辰載詠斯干之祥宜均既醉之<lb/>
福祗膺寵數永錫夀祺<lb/>
　　　賜太師平章軍國重事文彦博辭免免入朝拜<lb/>
　　　　禮允批答口宣<hi>元祐二年八月二十八日</hi>
有勑卿勲徳愈髙謙恭不伐盡事君之禮忘屈身之勞<lb/>
重違嘉言特寢前命<lb/>
<pb n="KR4d0076_WYG_111-18b"/>
　　　熈河蘭㑹路賜种誼已下銀合茶藥及撫問犒<lb/>
　　　　設漢蕃將校以下口宣<hi>元祐二年九月二日</hi>
有勑汝等受成元帥問罪種羌既俘凶渠備見忠力各<lb/>
加犒賜用示眷懐<lb/>
　　　賜保靜軍節度使撿校司空開府儀同三司建<lb/>
　　　　安郡王宗綽生日禮物口宣<hi>元祐二年九月二日</hi>
有勑位隆將相徳重宗藩方秋律之既深紀門弧之多<lb/>
慶宜膺寵錫以介夀祺<lb/>
<pb n="KR4d0076_WYG_111-19a"/>
　　　撫問劉舜卿兼賜銀合茶藥口宣<hi>元祐二年九月二日</hi>
有勑卿翰屛西服威懐種羌嚴兵盛秋得雋戎落往遺<lb/>
勞問仍示寵頒<lb/>
　　　賜陜府西路轉運判官孫路銀合茶藥口宣<hi>元祐</hi>
　　　　<hi>二年九月五日</hi>
有勑汝以職事出按邊防屬此軍興想勞心計宜加寵<lb/>
錫以示眷懐<lb/>
　　　賜陜府西路轉運司勾當公事㳺師雄銀合茶<lb/>
<pb n="KR4d0076_WYG_111-19b"/>
　　　　藥口宣<hi>元祐二年九月五日</hi>
有勑汝以儒臣習知疆政王事靡盬周爰咨謀宜有寵<lb/>
頒以旌懃瘁<lb/>
　　　賜涇原路經略使并應守城禦城漢蕃使臣巳<lb/>
　　　　下銀合茶藥兼傳宣撫問口宣<hi>元祐二年九月五日</hi>
有勑强敵窺邊無故犯順汝等忠義所激戰守有方掎<lb/>
角相望示以形勢旗轍自遁亭候無虞爰念勤勞不忘<lb/>
嘉歎<lb/>
<pb n="KR4d0076_WYG_111-20a"/>
　　　賜大遼賀正旦人使白溝驛御筵并撫問口宣<lb/>
　　　　<hi>元祐二年九月七日</hi>
有勑卿等逺馳華節冐履薄寒眷言郵傳之勤少樂燕<lb/>
嘉之賜往申寵問式示眷存<lb/>
　　　賜太師文彦博乞致仕第一表不允批答口宣<lb/>
　　　　<hi>元祐二年九月九日</hi>
有勑朕上承慈訓下酌民言秉國之成非卿莫可來請<lb/>
雖切朕意不移<lb/>
<pb n="KR4d0076_WYG_111-20b"/>
　　　賜太師文彦博乞致仕不允斷來章批答口宣<lb/>
　　　　<hi>元祐三年九月十一日</hi>
有勑卿望重百辟威聞四夷進退之間輕重所寄毋煩<lb/>
屢請朕命不移<lb/>
　　　白溝驛傳宣撫問大遼賀興龍節人使及賜御<lb/>
　　　　筵口宣<hi>元祐二年九月十一日</hi>
有勑卿等逺馳信幣來慶誕辰念此修塗喜於入境宜<lb/>
加燕勞以示眷存<lb/>
<pb n="KR4d0076_WYG_111-21a"/>
　　　沿路撫問奉安神宗御容禮儀使吕大防巳下<lb/>
　　　　口宣<hi>元祐二年九月十二日</hi>
　　　　鄭州<lb/>
有勑卿等恭持使節祗事祠官逺渉郵途實勞啟處特<lb/>
加存問以示眷懐<lb/>
　　　　鞏縣<lb/>
有勑卿等出使别都展儀原廟衝渉微凛勤勞逺塗體<lb/>
此眷懐宜加調衛<lb/>
<pb n="KR4d0076_WYG_111-21b"/>
　　　　西京<lb/>
有勑卿等暫去闕庭服勤陲傳奉祠之重率禮為勞巳<lb/>
事遄歸式符眷遇<lb/>
　　　賜熈河路副總管姚兕等銀合茶藥口宣<hi>元祐二年</hi>
　　　　<hi>九月十四日</hi>
有勑卿以武略過人忠義思報焚蕩敵境宣眀國威特<lb/>
示寵頒以觀來效<lb/>
　　　撫問秦鳳等路臣寮口宣<hi>元祐二年九月十八日</hi>
<pb n="KR4d0076_WYG_111-22a"/>
有勑卿等綏馭兵民布宣條教眷惟忠藎想極劬勞屬<lb/>
此早寒各宜厚愛<lb/>
　　　西京㑹聖官應天禪院奉安神宗御容禮畢押<lb/>
　　　　賜禮儀使已下御筵口宣<hi>元祐二年九月二十一日</hi>
有勑卿等既成原廟復奠神游乃眷元臣往嚴盛禮宜<lb/>
均燕衎以示眷存<lb/>
　　　賜嗣濮王宗暉生日禮物口宣<hi>元祐二年九月二十二日</hi>
有勑流澤之深積慶之厚嘉此良日篤生賢王受兹多<lb/>
<pb n="KR4d0076_WYG_111-22b"/>
儀永錫難老<lb/>
　　　賜皇弟鎮寧軍節度使開府儀同三司遂寧郡<lb/>
　　　　王佶生日禮物口宣<hi>元祐二年十月一日</hi>
有勑乃眷賢王惟予介弟篤生兹日流慶方來往致予<lb/>
言以為爾夀<lb/>
　　　趙州賜大遼賀興龍節使副茶藥口宣<hi>元祐二年十月</hi>
　　　　<hi>一日</hi>
有勑卿等乆懃軺傳逺渉風埃既漸邇於中邦方少安<lb/>
<pb n="KR4d0076_WYG_111-23a"/>
於候館往頒珍劑以示眷懐<lb/>
　　　賜太師文彥博生日禮物口宣<hi>元祐二年十月五日</hi>
有勑卿勲在廟社名聞華夷允儲河嶽之靈宜享喬松<lb/>
之夀往頒寵數以慶佳辰<lb/>
　　　沿路賜奉安神宗御容禮儀使吕大防押賜馮<lb/>
　　　　宗道并使臣已下銀合藥茶兼傳宣撫問口<lb/>
　　　　宣<hi>元祐二年十月七日</hi>
有勑卿汝祗率宫常往嚴像設屬此寒凝之候眷言往<lb/>
<pb n="KR4d0076_WYG_111-23b"/>
返之勞式示寵綏特加優錫<lb/>
　　　接伴大遼賀興龍節人使送伴回程與大遼賀<lb/>
　　　　正旦人使相逢撫問口宣<hi>元祐二年十月十七日</hi>
有勑卿等並駕使軺逺敦鄰好屬風霜之凝冽歴川陸<lb/>
之阻修宜示眷懐特申問勞<lb/>
　　　趙州賜大遼賀太皇太后正旦使副茶藥口宣<lb/>
　　　　<hi>元祐二年十月十七日</hi>
有勑卿等逺馳使傳方次州封念此寒凝艱於渉履特<lb/>
<pb n="KR4d0076_WYG_111-24a"/>
申寵錫以示眷存<lb/>
　　　趙州賜大遼賀皇帝正旦使副茶藥口宣<hi>元祐二年</hi>
　　　　<hi>十月十七日</hi>
有勑卿等逺修聘事來㑹嵗元眷言夙駕之懃宜有中<lb/>
途之賜受兹珍品喻我至懐<lb/>
　　　雄州撫問大遼賀興龍節使副口宣<hi>元祐二年十月十七</hi>
　　　<hi>日</hi>
有勑卿等恭修鄰好逺慶誕辰眷惟授館之初益喜造<lb/>
<pb n="KR4d0076_WYG_111-24b"/>
朝之近往申問勞式示眷存<lb/>
　　　雄州撫問大遼賀正旦使副口宣<hi>元祐二年十月十八日</hi>
有勑卿等逺㑹春朝篤修鄰好言念乘軺之久欣聞入<lb/>
境之初式示眷存往申問勞<lb/>
　　　賜諸路臣寮中冬衣襖口宣<hi>元祐二年十月十八日</hi>
有勑霜露荐至衣褐未周念我逺臣何以卒嵗往均安<lb/>
燠之賜尚體眷懐之深<lb/>
　　　賜宰相吕公著生日禮物口宣<hi>元祐二年十月十八日</hi>
<pb n="KR4d0076_WYG_111-25a"/>
有勑卿仁以庇民忠以衛上誕彌之日慶慰良深往錫<lb/>
寵章以介眉夀<lb/>
　　　冬季傳宣撫問諸路沿邊臣寮口宣<hi>元祐二年十月十八</hi>
　　　　<hi>日</hi>
有勑卿等守禦邊疆憂勞夙夜屬兹寒沍想各康强特<lb/>
示眷懐往申勞問<lb/>
　　　撫問知河南府張璪知永興軍韓縝口宣<hi>元祐二年</hi>
　　　　<hi>十月十八日</hi>
<pb n="KR4d0076_WYG_111-25b"/>
有勑卿輟自廟堂出為師帥勞於綏御寛我顧憂屬此<lb/>
寒凝勉加頥飬<lb/>
　　　冬季撫問陜西轉運使副口宣<hi>元祐二年十月十八日</hi>
有勑卿等嵗事將畢農工既休永言乗傳之勞未遑退<lb/>
食之佚勉加輔養尚副眷懐<lb/>
　　　冬季撫問諸路沿邊臣寮口宣<hi>元祐二年十月十八日</hi>
有勑卿等分憂乆外並塞早寒眷此勤勞形於軫念往<lb/>
加勞問式示眷存<lb/>
<pb n="KR4d0076_WYG_111-26a"/>
　　　賜資政殿學士新差知成都府王安禮詔書銀<lb/>
　　　　合茶藥傳宣撫問口宣<hi>元祐二年十月二十七日</hi>
有勑卿西南之寄古今所難葢自祖宗以來式輟鈞衡<lb/>
之舊與衆同樂非卿執宜<lb/>
　　　賜于闐國進奉人進發前一日御筵口宣<hi>元祐二年</hi>
　　　　<hi>十月二十九日</hi>
有勑汝等奉琛來覲巳事言歸式嘉慕義之誠宜有勞<lb/>
還之澤往頒燕衎祗服恩私<lb/>
<pb n="KR4d0076_WYG_111-26b"/>
　　　班荆館賜大遼賀正旦人使到闕御筵口宣<hi>元祐</hi>
　　　　<hi>二年十一月四日</hi>
有勑卿等夙抗使旌少休郊館乃眷川途之邈載惟驂<lb/>
馭之勞特賜燕私以旌懃瘁<lb/>
　　　班荆館賜大遼賀興龍節人使酒果口宣<hi>元祐二年</hi>
　　　　<hi>十一月九日</hi>
有勑卿等逺乘使傳方造都門屬此寒凝乆於衝渉宜<lb/>
膺就賜之禮以示勞來之恩<lb/>
<pb n="KR4d0076_WYG_111-27a"/>
　　　班荆館賜大遼賀興龍節人使御筵口宣<hi>元祐二年</hi>
　　　　<hi>十一月十一日</hi>
有勑卿等逺犯苦寒來修舊好載喜使華之近特申郊<lb/>
勞之儀服我恩私少留燕衎<lb/>
　　　相州賜大遼賀正旦人使御筵口宣<hi>元祐二年十一月十</hi>
　　　　<hi>六日</hi>
有勑卿等篤修舊好少憇近邦屬氷雪之嚴凝念車徒<lb/>
之勤勩往加燕勞式示眷懐<lb/>
<pb n="KR4d0076_WYG_111-27b"/>
　　　賜皇伯祖髙密郡王宗晟已下罷散興龍節道<lb/>
　　　　場香酒果口宣<hi>元祐二年十二月一日</hi>
有勑卿等以義重宗藩志存忠愛先期誕月歸命佛乘<lb/>
逮兹法㑹之成宜有匪頒之寵<hi>宗暉以下同</hi>
　　　賜知樞密院事安燾已下罷散興龍節道塲酒<lb/>
　　　　果口宣<hi>元祐二年十二月一日</hi>
有<graphic n="KR0897" url="https://raw.githubusercontent.com/kanripo/KR-Gaiji/master/images/KR0897.png" mimeType="image/png"/>誕彌之慶綿宇所同矧我臣工方兹燕喜宜有柔<lb/>
嘉之賜以成豈弟之驩<lb/>
<pb n="KR4d0076_WYG_111-28a"/>
　　　賜濟陽郡王曹佾罷散興龍節道塲酒果口宣<lb/>
　　　　<hi>元祐二年十二月一日</hi>
有勑卿位重戚藩望隆耆徳歸誠覺苑増祝夀山宜有<lb/>
寵頒以昭厚眷<lb/>
　　　賜殿前都指揮使燕達已下罷散興龍節道塲<lb/>
　　　　香酒果口宣<hi>元祐二年十二月一日</hi>
有勑卿等志在愛君忠於衛上屬誕彌之紀慶修淨供<lb/>
以祈年宜有頒寵以旌勤意<hi>步軍副都指揮使苗授以下同</hi>
<pb n="KR4d0076_WYG_111-28b"/>
　　　賜知樞密院事安燾巳下罷散興龍節道塲香<lb/>
　　　　酒果口宣<hi>元祐二年十二月一日</hi>
有勑彌月之祥敷天同慶協股肱之畢力延釋梵以祈<lb/>
年申以寵頒助其愷樂<lb/>
　　　賜太師文彦博已下罷散興龍節酒果口宣<hi>元祐</hi>
　　　　<hi>二年十二月二日</hi>
有勑卿等以弼亮之重勤勞王家因誕慶之辰修崇法<lb/>
㑹宜頒芳㫖以示眷存<lb/>
<pb n="KR4d0076_WYG_111-29a"/>
　　　賜大遼賀興龍節前一日内中酒果口宣<hi>元祐二年</hi>
　　　　<hi>十二月二日</hi>
有勑卿等抗旌就館已觀車騎之華奉幣造朝復歎威<lb/>
儀之美就加寵錫以示眷懃<lb/>
　　　賜大遼賀興龍節十日内中酒果口宣<hi>元祐二年十二</hi>
　　　　<hi>月二日</hi>
有勑卿等奉幣講歡造廷稱夀嘉禮儀之閑習宜寵錫<lb/>
之便蕃受此珍甘以旌眷遇<lb/>
<pb n="KR4d0076_WYG_111-29b"/>
　　　賜大遼賀興龍節朝辭訖歸驛御筵口宣<hi>元祐二年</hi>
　　　　<hi>十二月二日</hi>
有勑卿等使事既終陛辭而復少休賔館將整歸驂特<lb/>
示至懐更頒嘉燕<lb/>
　　　賜大遼賀興龍節瀛洲回程御筵口宣<hi>元祐二年十二</hi>
　　　　<hi>月二日</hi>
有勑卿等已修舊好復改北轅雖候館之少休眷歸途<lb/>
之尚邈往頒燕俎以示至懐<lb/>
<pb n="KR4d0076_WYG_111-30a"/>
　　　相州賜大遼賀興龍節使赴御筵口宣<hi>元祐二年十二</hi>
　　　　<hi>月四日</hi>
有勑卿等犯寒逺道弭節近邦少休夙駕之勞式示加<lb/>
籩之恵服我寵數以増使華<lb/>
　　　相州賜大遼賀興龍節使副却回御筵口宣<hi>元祐</hi>
　　　　<hi>二年十二月四日</hi>
有勑卿等聘事告成還車言邁改轅北道弭節近邦眷<lb/>
言行役之勞宜有燕私之寵<lb/>
<pb n="KR4d0076_WYG_111-30b"/>
　　　賜大遼賀興龍節人使射弓例物口宣<hi>元祐二年十二</hi>
　　　　<hi>月六日</hi>
有<graphic n="KR0897" url="https://raw.githubusercontent.com/kanripo/KR-Gaiji/master/images/KR0897.png" mimeType="image/png"/>卿等懐四方之志挾五善之能終日射侯於是觀<lb/>
禮冝申寵錫以佐賔歡<lb/>
　　　班荆館賜大遼賀興龍節人使回程御筵口宣<lb/>
　　　　<hi>元祐二年十二月六日</hi>
有敕卿等已事言旋改轅兹始冐寒逺渉軫念良深少<lb/>
憇近郊復陳燕豆<lb/>
<pb n="KR4d0076_WYG_111-31a"/>
　　　賜諸路臣寮春季銀鞋兼撫問口宣<hi>元祐二年十二月八</hi>
　　　　<hi>日</hi>
有勑卿等各竭乃心乆勞于外屬此寒凝之候永惟綏<lb/>
馭之懃式示眷存往加勞問<lb/>
　　　撫問知大名府馮京口宣<lb/>
有勑卿以元老卧䕶北門寛我顧憂想勞綏御屬兹寒<lb/>
沍益務保頥<lb/>
　　　賜大遼賀興龍節人使朝辭歸驛酒果口宣<hi>元祐</hi>
<pb n="KR4d0076_WYG_111-31b"/>
　　　　<hi>二年十二月八日</hi>
有勑卿等巳事言旋指期夙駕嵗寒逺道良用軫懐宜<lb/>
有寵頒以旌勤瘁<lb/>
　　　賜大遼賀興龍節人使班荆館却回酒果口宣<lb/>
　　　　<hi>元祐二年十二月十日</hi>
有<graphic n="KR0897" url="https://raw.githubusercontent.com/kanripo/KR-Gaiji/master/images/KR0897.png" mimeType="image/png"/>卿等聘事已成征驂言邁往餞於館以華其歸仍<lb/>
有寵頒式昭厚眷<lb/>
　　　班荆館賜大遼賀正旦人使到闕酒果口宣<hi>元祐</hi>
<pb n="KR4d0076_WYG_111-32a"/>
　　　　<hi>二年十二月十日</hi>
有勑卿等逺修鄰好來㑹嵗元乆涉氷塗少休郊館宜<lb/>
頒芳㫖以勞驂騑<lb/>
　　　就驛賜大遼賀興龍節人使宴口宣<hi>元祐二年十二月十</hi>
　　　　<hi>二日</hi>
有勑佳辰紀慶聘事告成申勑臣鄰往就舍館同兹衎<lb/>
樂服我恵慈<lb/>
　　　就驛使大遼賀興龍節人使宴花酒果口宣<hi>元祐</hi>
<pb n="KR4d0076_WYG_111-32b"/>
　　　　<hi>二年十二月十一日</hi>
有勑卿等逺勤使傳來慶誕辰臨遣重臣往頒燕俎仍<lb/>
加寵錫以示至懐<lb/>
　　　賜大遼賀正旦使副銀䤬鑼等口宣<hi>元祐二年十二月十</hi>
　　　　<hi>一日</hi>
有勑卿等通兩國之懽不逺千里驅一乘之傳來慶三<lb/>
朝宜有寵頒以昭異眷<lb/>
　　　相州賜大遼賀正旦人使却回御筵口宣<hi>元祐二年</hi>
<pb n="KR4d0076_WYG_111-33a"/>
　　　<hi>十二月十四日</hi>
有勑卿等復理歸鞍少休輔郡念北轅之首路犯西陸<lb/>
之餘寒往致恩勤宜留燕衎<lb/>
　　　賜大遼賀正旦人使却回雄州御筵口宣<hi>元祐二年</hi>
　　　　<hi>十二月十四日</hi>
有勑卿等逺勤郵傳冐渉氷霜眷言往復之勞巳次封<lb/>
圻之上冝頒嘉燕以示至懐<lb/>
　　　賜大遼賀興龍節使副䤬鑼等口宣<hi>元祐二年十二月十</hi>
<pb n="KR4d0076_WYG_111-33b"/>
　　　　<hi>八日</hi>
有勑卿等解驂授館方講於鄰歡遣使勞來宜敦於主<lb/>
禮往加優錫以示眷懐<lb/>
　　　賜大遼正旦人使生餼口宣<hi>元祐二年十二月二十四日</hi>
有勑卿等郵傳逺勤舍館既定宜敦主禮以犒馭徒往<lb/>
錫餼牽少紓勞瘁<lb/>
　　　送伴正旦使副沿路與賀北朝生辰并正旦使<lb/>
　　　　副相逢傳宣撫問口宣<hi>元祐二年十二月二十五日</hi>
<pb n="KR4d0076_WYG_111-34a"/>
有勑卿等䘖命出使徂冬渉春適寒苦之倍常知勤勞<lb/>
之加舊勉驅郵傳來造㑹朝<lb/>
　　　賜大遼賀正旦入賀畢使副就驛酒果口宣<hi>元祐</hi>
　　　　<hi>二年十二月二十六日</hi>
有勑卿等既勤闕庭少安館舍宜行慶賜以樂春朝往<lb/>
致甘芳式華觴豆<lb/>
　　　賜大遼賀正旦入賀畢使副就驛御筵口宣<hi>元祐</hi>
　　　　<hi>二年十二月二十六日</hi>
<pb n="KR4d0076_WYG_111-34b"/>
有勑卿等逺抗使旃來陳慶幣眷東風之協應嘉上日<lb/>
之同歡宜就驛亭往頒燕豆<lb/>
　　　賜大遼賀正旦使副前一日内中酒果口宣<hi>元祐</hi>
　　　　<hi>二年十二月二十七日</hi>
有勑方興嗣嵗既餞餘寒嘉鄰好之篤修念使華之少<lb/>
駐式頒珍異以示眷懐<lb/>
　　　賜大遼賀正旦却回班荆館御筵口宣<hi>元祐二年十二</hi>
　　　　<hi>月二十七日</hi>
<pb n="KR4d0076_WYG_111-35a"/>
有勑卿等聘事既成歸途方啟言念改轅之始少留帳<lb/>
飲之歡往推恩懃下及徒馭<lb/>
　　　賜大遼賀正旦朝辭訖歸驛御筵口宣<hi>元祐二年十二</hi>
　　　　<hi>月二十七日</hi>
有勑卿等寓館乆勤趨事告去不假壺觴之樂曷為徒<lb/>
馭之華服我恩私少留宴衎<lb/>
　　　賜大遼賀正旦朝辭訖歸驛御筵酒果口宣<hi>元祐</hi>
　　　　<hi>二年十二月二十八日</hi>
<pb n="KR4d0076_WYG_111-35b"/>
有勑卿等聘事告成歸車夙駕屬此寒凝之末眷言往<lb/>
返之勤錫此珍芳以將寵遇<lb/>
　<lb/>
　<lb/>
　<lb/>
　<lb/>
　<lb/>
　東坡全集巻一百十一<lb/>
</p>
<p>
</p>
  </div>
<div>
                <head>東坡全集巻一百十二</head>
    <p>
<pb n="KR4d0076_WYG_112-1a"/>
欽定四庫全書<lb/>
　東坡全集巻一百十二　　　　宋　蘓軾　撰<lb/>
　　内制口宣一百二十二首<lb/>
　　　賜大遼賀興龍節人使雄州回程御筵口宣<hi>元祐</hi>
　　　　<hi>二年十二月二十八日</hi>
有敕卿等聘事旣成歸途尚邈屬此冰霜之候眷言來<lb/>
往之勤宜賜燕私少紓行役<lb/>
　　　賜大遼賀正旦使副春幡勝口宣<hi>元祐二年十日二月二十九</hi>
<pb n="KR4d0076_WYG_112-1b"/>
有敕剪刻之工風俗惟舊眷皇華之在館屬春陽之肇<lb/>
新宜有分頒以增賁飾<lb/>
　　　賜大遼賀正旦使副射弓例物口宣<hi>元祐二年十二月二</hi>
　　　　<hi>十九日</hi>
有敕卿等出遊禁籞觀藝射侯弓矢旣均禮儀卒度宜<lb/>
加寵錫以侑燕歡<lb/>
　　　瀛洲賜大遼賀正旦人使回程御筵口宣<hi>元祐三年</hi>
　　　　<hi>正月五日</hi>
<pb n="KR4d0076_WYG_112-2a"/>
有敇卿等來脩舊好逺冒祁寒涉歴冬春服勤郵傳式<lb/>
頒嘉燕以答久勞<lb/>
　　　賜宰相吕公著上第二表乞致仕不允批答口<lb/>
　　　　宣<hi>元祐三年三月二十九日</hi>
有敕朕以冲𦕈垂拱仰成卿以耉老圖任共政無故而<lb/>
去於義未安<lb/>
　　　賜宰相吕公著乞致仕不允㫁來章批答口宣<lb/>
　　　　<hi>元祐三年四月一日</hi>
<pb n="KR4d0076_WYG_112-2b"/>
有敕卿望重縉紳義均休戚如左右手可須臾離雖屢<lb/>
形於懇詞必難移於朕意<lb/>
　　　閣門賜新除守司空同平章軍國事吕公著誥<lb/>
　　　　口宣<hi>元祐三年四月七日</hi>
有敕卿正位三公具瞻多士式資坐論以副仰成體朕<lb/>
眷懐服此明命<lb/>
　　　閣門賜新除宰相吕大防范純仁誥口宣<hi>元祐三年</hi>
　　　　<hi>四月七日</hi>
<pb n="KR4d0076_WYG_112-3a"/>
有敕朕稽參衆庶登用俊良並建宰司同陞揆路祗承<lb/>
明命仰副眷懐<lb/>
　　　賜新除尚書左僕射吕大防尚書右僕射范純<lb/>
　　　　仁辭免恩命不允批答口宣<hi>元祐三年四月十一日</hi>
有敕卿望重縉紳才兼文武弼亮之選中外同然毋或<lb/>
固辭以稱朕意<lb/>
　　　賜吕公著辭恩命上第二表不允㫁來章批答<lb/>
　　　　口宣<hi>元祐三年四月十二日</hi>
<pb n="KR4d0076_WYG_112-3b"/>
有敕卿以全德式符具瞻宜與師臣共為民表欽承明<lb/>
命佇聴嘉謨<lb/>
　　　賜范純仁吕大防辭恩命上第二表不允㫁來<lb/>
　　　　章批答口宣<hi>元祐三年四月十三日</hi>
有敇卿以宏材久與大政擢升宰輔實慰具瞻宜速拜<lb/>
嘉毋煩謙避<lb/>
　　　賜新除門下侍郎孫固辭免恩命不允㫁來章<lb/>
　　　　批答口宣<hi>元祐三年四月十四日</hi>
<pb n="KR4d0076_WYG_112-4a"/>
有敇卿金華雋老西樞舊臣與政東臺實慰輿議祗膺<lb/>
成命毋復固辭<lb/>
　　　賜劉摰辭免恩命不允㫁來章批答口宣<hi>元祐三年</hi>
　　　　<hi>四月十四日</hi>
有敕稽參衆言蔽自朕志西臺之貳無以逾卿亟踐厥<lb/>
官毋煩固避<lb/>
　　　賜王存辭免恩命不允㫁來章批答口宣<hi>元祐三年</hi>
　　　　<hi>四月十四日</hi>
<pb n="KR4d0076_WYG_112-4b"/>
有敕卿純忠許國雅望在人官以次升義無足避其承<lb/>
休寵以副眷懐<lb/>
　　　賜胡宗愈辭免恩命不允㫁來章批答口宣<hi>元祐</hi>
　　　　<hi>三年四月十四日</hi>
有敇卿雅望在人純忠許國旣以彚進胡為力辭宜體<lb/>
至懐卽膺成命<lb/>
　　　賜趙瞻辭免恩命不允㫁來章批答口宣<hi>元祐三年</hi>
　　　　<hi>四月十四日</hi>
<pb n="KR4d0076_WYG_112-5a"/>
有敕朝廷用人議論先定不次之舉非卿孰宜亟服休<lb/>
恩毋煩固避<lb/>
　　　賜河北西路諸軍秋季銀鞋兼傳宣撫問臣寮<lb/>
　　　　將校口宣<hi>元祐三年四月十八日</hi>
有敇卿等憂寄之深疆事靡盬眷言勞勩想各平寜體<lb/>
我至懐受兹時賜<lb/>
　　　宣詔許内翰入院口宣<hi>元祐三年四月十九日</hi>
有敕卿拔自循良老於文學禁林之命儒者所榮往祗<lb/>
<pb n="KR4d0076_WYG_112-5b"/>
厥司以究所藴<lb/>
　　　白溝驛賜大遼賀坤成節人使御筵兼傳宣撫<lb/>
　　　　問口宣<hi>元祐三年四月二十二日</hi>
有敇卿等逺涉暑途來陳慶幣眷言徒御久犯風埃往<lb/>
賜燕娛少休行役<lb/>
　　　賜大遼賀坤成節人使生餼口宣<hi>元祐三年五月十日</hi>
有敕卿等肅將鄰好來慶誕辰徒馭久勞館字初定宜<lb/>
頒委積以示寵章<lb/>
<pb n="KR4d0076_WYG_112-6a"/>
　　　賜安燾乞退不允㫁來章批答口宣<hi>元祐三年六月一日</hi>
有敕卿以舊德首冠西樞雅望既隆仰成彌重宜安厥<lb/>
位以卒輔予<lb/>
　　　賜北京恩冀等州修河官吏及都運運使運判<lb/>
　　　　監丞等銀合茶藥并兵級等夏藥特支兼傳<lb/>
　　　　宣撫問口宣<hi>元年三年六月十四日</hi>
有敇卿等夙夜河壖暴露野次兹屬暑雨深軫予懐往<lb/>
示寵頒少慰勞苦<lb/>
<pb n="KR4d0076_WYG_112-6b"/>
　　　撫問保寜軍節度使知大名府馮京兼賜銀合<lb/>
　　　　茶藥口宣<hi>元祐三年六月十四日</hi>
有敇河役方興吏士在野暑雨之際綏御為勞膺此寵<lb/>
頒尚加慎䕶<lb/>
　　　賜太中大夫守尚書左僕射兼門下侍郎吕大<lb/>
　　　　防生日禮物口宣<hi>元祐三年六月二十二日</hi>
有敇乃眷良辰篤生元輔豈獨縉紳之望允為河華之<lb/>
英今遣爾甥往致朕命受兹休寵永介壽祺<lb/>
<pb n="KR4d0076_WYG_112-7a"/>
　　　賜皇弟山南東道節度使開府儀同三司大寜<lb/>
　　　　郡王佖生日禮物口宣<hi>元祐三年六月二十二日</hi>
有敕乃眷賢王篤生兹日本枝之慶華萼相承宜分廐<lb/>
庫之良以致喬松之壽<lb/>
　　　賜大遼人使賀坤成節入見訖歸驛御筵口宣<lb/>
　　　　<hi>元祐三年七月八日</hi>
有敕卿等初柅使車已陳慶幣退安館舍往錫燕觴式<lb/>
示眷懐且旌勞勩<lb/>
<pb n="KR4d0076_WYG_112-7b"/>
　　　賜大遼人使賀坤成節入見訖歸驛酒果口宣<lb/>
　　　　<hi>元祐三年七月八日</hi>
有敕卿等趨庭致命就館即安少休行役之勞宜示眷<lb/>
懐之異式昭寵數往錫甘芳<lb/>
　　　班荆館賜大遼賀坤成節人使回程御筵口宣<lb/>
　　　　<hi>元祐三年七月八日</hi>
有敕卿等使事畢陳還車載啟改轅而北弭節少留就<lb/>
錫燕嘉式昭禮遇<lb/>
<pb n="KR4d0076_WYG_112-8a"/>
　　　玉津園賜大遼賀坤成節人使射弓例物口宣<lb/>
　　　　<hi>元祐三年七月九日</hi>
有敕卿等既陳慶幣復展射侯豈獨娛賓亦將觀德宜<lb/>
有珍良之錫以旌審固之能<lb/>
　　　賜殿前司罷散坤成節道塲香酒果口宣<hi>元祐三年</hi>
　　　　<hi>七月九日</hi>
有敇卿忠存衛上義切戴君爰祝壽山克成梵供宜加<lb/>
寵錫以示眷懐<lb/>
<pb n="KR4d0076_WYG_112-8b"/>
　　　賜宗室開府儀同三司以下罷散坤成節道塲<lb/>
　　　　香酒果口宣<hi>元祐三年七月九日</hi>
有敇卿以令德懿親共輸誠悃名藍法供䖍祝壽祺既<lb/>
徹淨筵宜加寵錫<lb/>
　　　賜馬步軍司罷散坤成節道塲香酒果口宣<hi>元祐</hi>
　　　　<hi>三年七月十二日</hi>
有敇卿等共罄臣衷力祈慈壽爰脩法㑹亦既告成宜<lb/>
有寵頒以旌誠慤<lb/>
<pb n="KR4d0076_WYG_112-9a"/>
　　　賜知樞密院事安燾已下罷散坤成節道塲香<lb/>
　　　　酒果口宣<hi>元祐三年七月十二日</hi>
有敕卿等忠存廟社義篤君親嘉法㑹之有成祝聖齡<lb/>
於無極宜加寵賚以示眷懐<lb/>
　　　賜皇伯祖嗣濮王宗暉已下罷散坤成節道塲<lb/>
　　　　香酒果口宣<hi>元祐三年七月十二日</hi>
有敕卿等為國懿親助我孝治祝慈闈之永壽成法㑹<lb/>
於兹辰宜有寵頒以精忠悃<lb/>
<pb n="KR4d0076_WYG_112-9b"/>
　　　賜皇叔楊王醴泉觀罷散坤成節道塲香酒果<lb/>
　　　　口宣<hi>元祐三年七月十二日</hi>
有敕卿等以周邵之親躬任姒之眷<hi>一作養</hi>力祈壽嘏祗<lb/>
扣佛乗既徹淨筵宜膺寵賚<lb/>
　　　賜太師文彦博已下罷散坤成節道塲香酒果<lb/>
　　　　口宣<hi>元祐三年七月十二日</hi>
有敕元老在廷百官承式啟法筵於梵宇祝壽嘏於慈<lb/>
闈宜有寵頒以助燕喜<lb/>
<pb n="KR4d0076_WYG_112-10a"/>
　　　相州賜大遼賀坤成節人使却回御筵口宣<hi>元祐</hi>
　　　　<hi>三年七月十三日</hi>
有敇卿等逺飭征驂少休近郡載惟勤勩良極軫懐往<lb/>
錫宴觴以華歸騎<lb/>
　　　瀛洲賜大遼賀坤成節人使回程御筵口宣<hi>元祐</hi>
　　　　<hi>三年七月十三日</hi>
有敕卿等逺聘通歡言歸復命改轅北道弭節邊城宜<lb/>
錫燕觴少休行役<lb/>
<pb n="KR4d0076_WYG_112-10b"/>
　　　賜䕶國軍節度使濟陽郡王曹脩罷散坤成節<lb/>
　　　　道塲香酒果口宣<hi>元祐三年七月十三日</hi>
有敇卿以耆德首冠戚藩䖍祝壽祺告成法㑹宜加寵<lb/>
賚以助燕私<lb/>
　　　班荆館賜大遼賀坤成節人使回程酒果口宣<lb/>
　　　　<hi>元祐三年七月十三日</hi>
有敇卿等致命言還改轅伊始暑雨方作徒馭實勞宜<lb/>
有寵頒以昭眷遇<lb/>
<pb n="KR4d0076_WYG_112-11a"/>
　　就驛賜大遼國賀坤成節人使宴口宣<hi>元祐三年七月</hi>
　　　　<hi>十六日</hi>
有敕卿等逺馳使傳來㑹誕辰言念勤勞宜加旌寵特<lb/>
頒燕喜以示眷懐<lb/>
　　　就驛賜大遼賀坤成節人使花酒果口宣<hi>元祐三年</hi>
　　　　<hi>七月十六日</hi>
有敕卿等肅將慶幣來舉壽觴臨遣輔臣往頒燕豆仍<lb/>
加寵賚以示眷懐<lb/>
<pb n="KR4d0076_WYG_112-11b"/>
　　　賜新除殿前副都指揮使武泰軍節度使苗授<lb/>
　　　　辭免恩命第二表不允批答口宣<hi>元祐三年日七月二十</hi>
有敕卿早練武經晚著邊効進持帥節實允僉言矧以<lb/>
次遷無煩懇避<lb/>
　　　撫問秦鳳路臣寮口宣<hi>元祐三年七月二十四日</hi>
有敕卿等久以選掄出分憂寄疆塲之重綏御為勞宜<lb/>
示眷懐往宣指諭<lb/>
　　　閣門賜新除徐王誥口宣<hi>元祐三年八月十二日</hi>
<pb n="KR4d0076_WYG_112-12a"/>
有敇卿望隆尊屬德冠宗藩改殿大邦實諧羣議往服<lb/>
朕命以為國華<lb/>
　　　賜皇叔新封徐王上第二表辭免恩命不允㫁<lb/>
　　　　來章批答口宣<hi>元祐三年八月十五日</hi>
有敕朕始升徐方以胙叔父庶幾大彭之壽罔愧元王<lb/>
之賢毋復屢辭亟膺成命<lb/>
　　　賜太師文彦博乞致仕不允㫁來章批答口宣<lb/>
　　　　<hi>元祐三年九月五日</hi>
<pb n="KR4d0076_WYG_112-12b"/>
有敇耆老在位華夷聳觀若聴公歸恐失民望朕命不<lb/>
再公其少留<lb/>
　　　相州賜大遼賀興龍節使副御筵口宣<hi>元祐三年十一</hi>
　　　　<hi>月六日</hi>
有敇卿等將命鄰邦服勤郵傳久薄風霧少休車徒宜<lb/>
體眷懐式同燕衎<lb/>
　　　賜皇伯祖宗晟辭免起復恩命不允批答口宣<lb/>
　　　　<hi>元祐三年十一月十日</hi>
<pb n="KR4d0076_WYG_112-13a"/>
有敇官不可曠禮有從權茍愛君如愛親則王事為家<lb/>
事勉遵舊服少屈私誠<lb/>
　　　賜皇伯祖宗晟辭免起復恩命不允㫁來章批<lb/>
　　　答口宣<hi>元祐三年十一月十八日</hi>
有敕卿哀慕未衰懇辭彌切既寒暑之一變宜忠孝之<lb/>
兩全勉從朕言起服乃事<lb/>
　　　賜駙馬都尉李瑋已下罷散興龍節道塲香酒<lb/>
　　　　果口宣<hi>元祐三年十一月三十日</hi>
<pb n="KR4d0076_WYG_112-13b"/>
有敕震夙紀辰邇遐同祝乃眷戚藩之重預修淨供之<lb/>
嚴亦既告成宜膺寵錫<lb/>
　　　賜殿前副都指揮使苗授已下罷散興龍節<lb/>
　　　　道塲香酒果口宣<hi>元祐三年十一月三十日</hi>
有敕卿等以衛上之忠屬誕彌之慶預嚴淨㑹以薦壽<lb/>
祺及此告成宜加寵賚<lb/>
　　　賜權管句馬軍司公事姚麟已下罷散興龍節<lb/>
　　　　道塲酒果口宣<hi>元祐三年十一月三十日</hi>
<pb n="KR4d0076_WYG_112-14a"/>
有敕卿等率職周廬歸誠梵宇共致延鴻之祝出於忠<lb/>
愛之深宜錫珍芳以助燕衎<lb/>
　　　興龍節尚書省賜知樞密院事安燾已下酒果<lb/>
　　　　口宣<hi>元祐三年十一月三十日</hi>
有敇卿等任重樞機忠存廟社屬誕辰之薦壽脩法㑹<lb/>
以告成錫以珍芳助其燕喜<lb/>
　　　賜大遼賀興龍節人使生餼口宣<hi>元祐三年十二月一日</hi>
有敕卿等逺持慶幣申講鄰歡徒馭有華舍館方定宜<lb/>
<pb n="KR4d0076_WYG_112-14b"/>
往餼牽之錫以旌郵傳之勤<lb/>
　　　賜濟陽郡王曹脩罷散興龍節道塲香酒果口<lb/>
　　　　宣<hi>元祐三年十二月一日</hi>
有敕卿寵冠戚藩望隆舊德將祝無疆之壽故脩最上<lb/>
之乗既徹淨筵宜膺寵錫<lb/>
　　　賜皇伯祖嗣濮王宗暉已下罷散興龍節道塲<lb/>
　　　　香酒果口宣<hi>元祐三年十二月一日</hi>
有敕眷我宗英乃心王室脩彼龍天之供慶兹虹電之<lb/>
<pb n="KR4d0076_WYG_112-15a"/>
祥宜有頒分以成燕喜<lb/>
　　　賜皇叔祖同知大宗正事宗景罷散興龍節道<lb/>
　　　　塲香酒果口宣<hi>元祐三年十二月一日</hi>
有敕乃眷宗英祗率藩服慶誕辰而薦壽脩淨㑹以告<lb/>
成宜有分頒以助燕喜<lb/>
　　　賜皇叔徐王罷散興龍節道塲香酒果口宣<hi>元祐</hi>
　　　　<hi>三年十二月二日</hi>
有敕卿望隆周召德邁間平屬誕慶之紀辰仗佛乗而<lb/>
<pb n="KR4d0076_WYG_112-15b"/>
薦祉助兹宴喜錫以柔嘉<lb/>
　　　賜文太師已下罷散興龍節道塲香酒果口宣<lb/>
　　　　<hi>元祐三年十二月二日</hi>
有敇乃眷師臣身先百辟有嚴淨供祗薦萬齡宜有分<lb/>
頒以助燕喜<lb/>
　　　賜樞密安燾以下罷散興龍節道塲香酒果口<lb/>
　　　　宣<hi>元祐三年十二月二日</hi>
有敇樞機之臣社稷是衛夙設人天之供共祈箕翼之<lb/>
<pb n="KR4d0076_WYG_112-16a"/>
祥宜膺寵頒式助燕喜<lb/>
　　　班荆館賜大遼賀興龍節人使到闕御筵口宣<lb/>
　　　　<hi>元祐三年十二月五日</hi>
有敇卿等逺將鄰好至止都門屬霜霧之嚴凝念車徒<lb/>
之勤瘁宜伸燕衎以示眷懐<lb/>
　　　賜大遼賀興龍節人使朝辭訖就驛酒果口宣<lb/>
　　　　<hi>元祐三年十二月五日</hi>
有敕卿等畢事告旋指期言邁念征途之勞瘁迫徂歲<lb/>
<pb n="KR4d0076_WYG_112-16b"/>
之沍寒體我至懐膺兹寵錫<lb/>
　　　賜大遼賀興龍節人使朝辭訖歸驛御筵口宣<lb/>
　　　　<hi>元祐三年十二月五日</hi>
有敕卿等聘事告成陛辭言邁念歸途之云逺復賓館<lb/>
之少留體我眷懐共兹宴喜<lb/>
　　　七日賜大遼賀興龍節人使内中酒果口宣<hi>元祐</hi>
　　　　<hi>三年十二月五日</hi>
有敕卿等柅車就館布幣造廷既欣鄰好之脩復歎使<lb/>
<pb n="KR4d0076_WYG_112-17a"/>
華之美就加寵賚式示眷存<lb/>
　　　玉津園賜大遼賀興龍節人使射弓御筵口宣<lb/>
　　　　<hi>元祐三年十二月五日</hi>
有敕卿等使節有華鄰歡載講既娯賓於靈囿將觀德<lb/>
於射侯宜有寵頒以旌命中<lb/>
　　　相州賜大遼賀正旦人使御筵口宣<hi>元祐三年日十二月六</hi>
有敕卿等春朝畢㑹鄰聘交馳屬徂歲之沍寒念逺勤<lb/>
於行李往頒燕衎以重使華<lb/>
<pb n="KR4d0076_WYG_112-17b"/>
　　　班荆館賜大遼賀興龍節人使回程御筵口宣<lb/>
　　　　<hi>元祐三年十二月六日</hi>
有敇卿等告辭中禁改乗北轅屬晩歲之嚴凝念征途<lb/>
之悠緬往頒嘉燕可復少留<lb/>
　　　十日賜大遼賀興龍節人使内中酒果口宣<hi>元祐</hi>
　　　　<hi>三年十二月七日</hi>
有敕卿造廷稱壽率禮可觀豈惟鄰好之脩亦見使華<lb/>
之美宜膺寵錫以示至恩<lb/>
<pb n="KR4d0076_WYG_112-18a"/>
　　　班荆館賜大遼賀興龍節人使却回酒果口宣<lb/>
　　　　<hi>元祐三年十二月七日</hi>
有敇卿等改轅北路供帳都門風埃浩然徒馭勤止宜<lb/>
膺寵錫以示恩華<lb/>
　　　瀛洲賜大遼賀興龍節人使回程御筵口宣<hi>元祐</hi>
　　　　<hi>三年十二月七日</hi>
有敕卿等回車北道弭節邊亭使事已終歸驂少憇往<lb/>
頒燕衎益厚眷存<lb/>
<pb n="KR4d0076_WYG_112-18b"/>
　　　賜皇弟普寜郡王似生日禮物口宣<hi>元祐三年日十二月七</hi>
有敕朕之介弟生以兹辰眷棣萼之相輝祝椿齡之難<lb/>
老宜同慶喜往致寵頒<lb/>
　　　相州賜大遼賀興龍節人使回程御筵口宣<hi>元祐</hi>
　　　　<hi>三年十二月九日</hi>
有敕卿等夙駕歸軒少休旁郡眷言勞勩良極顧懐往<lb/>
錫燕嘉以旌恩眷<lb/>
　　　趙州賜大遼賀正旦使副茶藥口宣<hi>元祐三年日十二月十</hi>
<pb n="KR4d0076_WYG_112-19a"/>
有敕卿等逺脩舊好屬此沍寒載歴山川久䝉霜露宜<lb/>
有精良之賜式彰軫念之懐<lb/>
　　　趙州賜大遼賀太皇太后正旦使副茶藥口宣<lb/>
　　　　<hi>元祐三年十二月十日</hi>
有敕卿等逺馳四牡來慶三朝屬此歲寒勞於行役宜<lb/>
膺寵錫以示眷存<lb/>
　　　興龍節尚書省賜宰相已下酒果口宣<hi>元祐三年十二</hi>
　　　　<hi>月十日</hi>
<pb n="KR4d0076_WYG_112-19b"/>
有敕誕彌之慶中外所同眷我臣鄰共兹燕喜宜加寵<lb/>
賚以示眷懐<lb/>
　　　就驛賜大遼賀興龍節使副鈔鑼等口宣<hi>元祐三年</hi>
　　　　<hi>十二月二十二日</hi>
有敕卿等肅將鄰好逺涉寒塗眷言授館之初宜有勞<lb/>
來之禮往加寵錫以示眷懐<lb/>
　　　玉津園賜大遼賀正旦人使射弓例物口宣<hi>元祐</hi>
　　　　<hi>三年閏十二月三日</hi>
<pb n="KR4d0076_WYG_112-20a"/>
有敇射以娛賔抑將觀德發而命中曾不出正宜旌審<lb/>
固之能膺受珍良之賜<lb/>
　　撫問知大名府馮京口宣<hi>元祐三年閏十二月八日</hi>
有敇卿等夙分重寄言念久勞歲聿云周王事靡盬益<lb/>
加輔養以副眷懐<lb/>
　　　冬季傳宣撫問河北東路沿邊臣寮口宣<hi>元祐三年</hi>
　　　　<hi>閏十二月八日</hi>
有敕疆塲之守職思其憂霜露既凝歲聿云暮宜加厚<lb/>
<pb n="KR4d0076_WYG_112-20b"/>
愛以副眷懐<lb/>
　　　賜大遼賀正旦人使銀鈔鑼唾盂子錦被等口<lb/>
　　　　宣<hi>元祐三年閏十二月十八日</hi>
有敇卿等逺將鄰好來慶春朝眷言跋履之勤宜有珍<lb/>
華之錫受兹異寵體我至懐<lb/>
　　　雄州撫問大遼賀正旦人使口宣<hi>元祐三年閏十二月二十</hi>
　　　　<hi>五日</hi>
有敇卿等肅將慶幣來㑹春朝逺犯風埃實勞徒馭欣<lb/>
<pb n="KR4d0076_WYG_112-21a"/>
聞入境良慰眷懐<lb/>
　　　賜大遼賀正旦人使正月一日就驛御筵口宣<lb/>
　　　　<hi>元祐三年閏十二月二十五日</hi>
有敇使華逺至春律肇新即卿舍館之安昭我惠慈之<lb/>
眷往陳燕豆以樂佳辰<lb/>
　　　賜大遼賀正旦人使内中酒果口宣<hi>元祐三年閏十二月</hi>
　　　　<hi>二十五日</hi>
有敕卿等瑞車華軒來脩舊好醇醪珍實以薦新春膺<lb/>
<pb n="KR4d0076_WYG_112-21b"/>
此寵頒體予異眷<lb/>
　　　班荆館賜大遼賀正旦人回程御筵口宣<hi>元祐三年</hi>
　　　　<hi>閏十二月二十五日</hi>
有敕卿等使事告成旋車言邁方改轅於北道暫弭節<lb/>
於都門昭示眷懐少留宴衎<lb/>
　　　賜于闐國進奉人正旦就驛御筵口宣<hi>元祐三年閏十</hi>
　　　　<hi>二月二十五日</hi>
有敕重驛逺來觀光戾止屬人正之改律樂天叙之發<lb/>
<pb n="KR4d0076_WYG_112-22a"/>
春宜示寵休式同燕喜<lb/>
　　　雄州賜大遼國賀正旦人使回程御筵兼傳宣<lb/>
　　　　撫問口宣<hi>元祐三年閏十二月二十五日</hi>
有敕卿等已事告歸柅車少憇眷言長道逺犯餘寒宜<lb/>
賜燕嘉以旌勞勩<lb/>
　　　瀛洲賜大遼賀正旦人使回程御筵口宣<hi>元祐三年</hi>
　　　　<hi>閏十二月二十九日</hi>
有敕卿等已聘言還犯寒逺邁方脂車於北道復弭節<lb/>
<pb n="KR4d0076_WYG_112-22b"/>
於邊城宜賜宴嘉以旌勞勩<lb/>
　　　班荆館賜大遼賀正旦人使却回酒果口宣<hi>元祐</hi>
　　　　<hi>四年正月一日</hi>
有敕卿等還璋言邁弭節少留念鞭轡之方勤涉冰霜<lb/>
之餘凛宜陳燕爼以寵歸軒<lb/>
　　　正月六日朝辭訖就驛賜大遼賀正旦人使御<lb/>
　　　筵口宣<hi>元祐四年正月一日</hi>
有敇卿等使事告成陛辭言邁命近臣之往勞庶逺道<lb/>
<pb n="KR4d0076_WYG_112-23a"/>
之少留體我眷懐共兹宴衎<lb/>
　　　撫問鄜延路臣寮口宣<hi>元祐四年正月八日</hi>
有敇卿等分寄邊陲輯寜吏士眷言勤勩良極軫懐往<lb/>
致朕言各宜尚慎<lb/>
　　　撫問鄜延路臣寮口宣<hi>元祐四年六月十一日</hi>
有敕卿等各膺器使祗服邊陲眷兹靖安時乃忠力特<lb/>
加勞問以示顧懐<lb/>
　　　賜右正議大夫守尚書左僕射吕大防生日禮<lb/>
<pb n="KR4d0076_WYG_112-23b"/>
　　　　物口宣<hi>元祐四年六月十一日</hi>
有敕惟兹榖旦生我元臣爰分服食之良往助閨門之<lb/>
喜式為爾壽宜識朕心<lb/>
　　　賜皇叔徐王顥生日禮物口宣<hi>元祐四年六月二十一日</hi>
有敕乃眷賢王實為社稷之衛載臨誕日永集邦家之<lb/>
休臨遣使車往致眉壽<lb/>
　　　就驛賜大遼賀坤成節人使銀鑼等口宣<hi>元祐四年</hi>
　　　　<hi>六月二十三日</hi>
<pb n="KR4d0076_WYG_112-24a"/>
有敕卿等逺勤使節展慶誕辰畏暑長途方即安於舍<lb/>
館精金良幣冝往致於私恩<lb/>
　　賜皇弟大寜郡王佖生日禮物口宣<hi>元祐四年六月二十五日</hi>
有敇桑蓬示喜復臨載育之辰金幣展親往致友于之<lb/>
愛膺予寵賚俾爾壽昌<lb/>
　　　班荆館賜大遼賀坤成節國信使副到闕酒果<lb/>
　　　　口宣<hi>元祐四年七月四日</hi>
有敕卿等抗旃逺道解鞅近郊念館舍之未安宜驂騑<lb/>
<pb n="KR4d0076_WYG_112-24b"/>
之少憇式頒芳㫖以示眷懐<lb/>
　　　賜馬步軍太尉姚麟已下罷散坤成節道塲香<lb/>
　　　　酒果口宣<hi>元祐四年七月四日</hi>
有敕卿等誕辰祗慶法㑹告成嘉與函生同躋壽域往<lb/>
頒芳㫖以勞忠勤<lb/>
　　　賜大遼坤成節使副生餼口宣<hi>元祐四年七月七日</hi>
有敕卿等抗旜暑路弭節驛亭眷惟行李之勤往致珍<lb/>
鮮之餽膺兹寵數明我眷懐<lb/>
<pb n="KR4d0076_WYG_112-25a"/>
　　　雄州白溝驛賜大遼賀坤成節人使却回御筵<lb/>
　　　　兼傳宣撫問口宣<hi>元祐四年七月七日</hi>
有敇卿等飛蓋西風改轅北道喜山川之漸近忘徒御<lb/>
之久勞往致眷懐少留燕衎<lb/>
　　　玉津園賜大遼賀坤成節人使射弓例物口宣<lb/>
　　　　<hi>元祐四年七月八日</hi>
有敇卿等圭璋致命既已講歡弓矢娛賓亦將觀德宜<lb/>
有珎華之賜以旌審固之能<lb/>
<pb n="KR4d0076_WYG_112-25b"/>
　　　賜殿前都指揮使已下罷散坤成節道塲香酒<lb/>
　　　　果口宣<hi>元祐四年七月九日</hi>
有敇誕彌之慶海宇攸同嘉將帥之協恭設人天之妙<lb/>
果宜均寵錫以示褒優<lb/>
　　　賜皇伯祖高密郡王宗晟已下罷散坤成節道<lb/>
　　　　塲香酒果口宣<hi>元祐四年七月九日</hi>
有敕眷我宗英志存忠報脩等慈之妙供祝難老之昌<lb/>
期嘉此精誠均其慶賜<lb/>
<pb n="KR4d0076_WYG_112-26a"/>
　　　賜同知樞密院事韓忠彦已下罷散坤成節道<lb/>
　　　　塲香酒果口宣<hi>元祐四年七月九日</hi>
有敕嘉我樞臣義均一體脩兹淨供慶續千齡不有寵<lb/>
頒曷旌忠報<lb/>
　　　相州賜大遼賀坤成節人使却回御筵口宣<hi>元祐</hi>
　　　　<hi>四年七月九日</hi>
有敇鄰好旣成使華有耀眷邦畿之漸逺念郵傳之方<lb/>
勤服我恩私少留燕喜<lb/>
<pb n="KR4d0076_WYG_112-26b"/>
　　　賜大遼國賀坤成節使副時花酒果口宣<hi>元祐四年</hi>
　　　　<hi>七月十日</hi>
有敇鄰歡既展賓館歸休宜分醆斚之醇復致瓜華之<lb/>
侑少將至意其服茂恩<lb/>
　　　賜平海軍節度使駙馬都尉李瑋已下罷散坤<lb/>
　　　　成節道塲香酒果口宣<hi>元祐四年七月十日</hi>
有敕卿等義重戚藩志同忠報屬誕辰之均慶嘉法㑹<lb/>
之告成宜示褒優特加寵賚<lb/>
<pb n="KR4d0076_WYG_112-27a"/>
　　　坤成節尚書省賜宰相已下御筵酒果口宣<hi>元祐</hi>
　　　　<hi>四年七月十一日</hi>
有敇忠存柱石誠貫人天共欣誕日之臨既畢祗園之<lb/>
㑹宜頒芳㫖以助燕私<lb/>
　　　坤成節賜同知樞密院事韓忠彦已下尚書省<lb/>
　　　　御筵酒果口宣<hi>元祐四年七月十二日</hi>
有敕脩佛勝因祈天永命既肅成於梵供益表見於忠<lb/>
誠宜有寵頒以同燕喜<lb/>
<pb n="KR4d0076_WYG_112-27b"/>
　　　賜徐王罷散坤成節道塲香酒果口宣<hi>元祐四年七月</hi>
　　　　<hi>十二日</hi>
有敕卿親賢莫二忠孝實兼饌蒲塞於祗園薦椿齡於<lb/>
崇慶喜成法㑹宜有寵頒<lb/>
　　　賜大遼賀坤成節人使朝辭訖歸驛御筵口宣<lb/>
　　　　<hi>元祐四年七月十二日</hi>
有敕卿等已聘告歸少休就館即頒燕爼臨遣輔臣式<lb/>
示異恩以榮回馭<lb/>
<pb n="KR4d0076_WYG_112-28a"/>
　　　班荆館賜大遼賀坤成節人使回程御筵口宣<lb/>
　　　　<hi>元祐四年七月十二日</hi>
有敕卿等方事回轅聊兹弭葢念征途之尚永加秋暑<lb/>
之未衰往錫燕嘉少休徒馭<lb/>
　　　賜宰相吕大防已下罷散坤成節道塲香酒果<lb/>
　　　　口宣<hi>元祐四年七月十二日</hi>
有敕卿等竭誠衛上體國均休恪脩西竺之儀仰獻南<lb/>
山之祝宜膺寵錫以示褒優<lb/>
<pb n="KR4d0076_WYG_112-28b"/>
　　　賜大遼賀坤成節使副内中酒果口宣<hi>元祐四年七月</hi>
　　　　<hi>十二日</hi>
有敕卿等來陳慶幣克講鄰歡載嘉逺聘之勤宜示寵<lb/>
綏之意頒兹芳㫖服我恩私<lb/>
　　　賜大遼賀坤成節人使朝辭訖歸驛酒果口宣<lb/>
　　　　<hi>元祐四年七月十二日</hi>
有敕卿等逺敦使事率禮無違既上謁辭言還有日宜<lb/>
加頒錫益示寵榮<lb/>
<pb n="KR4d0076_WYG_112-29a"/>
　　　坤成節就驛賜阿里庫進奉人使御筵口宣<hi>元祐</hi>
　　　　<hi>四年七月十四日</hi>
有敕汝等來脩貢篚適遘誕辰宜均慶賜之恩共樂亨<lb/>
嘉之㑹往頒燕爼咸極歡心<lb/>
　　　瀛洲賜大遼賀坤成節人使回程御筵口宣<hi>元祐</hi>
　　　　<hi>四年七月十四日</hi>
有敕鞭轡既勞封疆漸邇雖勤歸念少憇暑途服我恩<lb/>
私式同燕喜<lb/>
<pb n="KR4d0076_WYG_112-29b"/>
　　　坤成節就驛賜于闐國進奉人使御筵口宣<hi>元祐</hi>
　　　　<hi>四年七月十四日</hi>
有敕汝等奉琛逺至授館少留適遘誕辰宜均慶澤欽<lb/>
承恩渥共樂燕私<lb/>
　　　班荆館賜大遼賀坤成節人使回程酒果口宣<lb/>
　　　　<hi>元祐四年七月十七日</hi>
有敇卿等奉璋來聘弭節言還眷此暑途少留歸馭往<lb/>
頒燕爼式示恩私<lb/>
<pb n="KR4d0076_WYG_112-30a"/>
　　　賜新除守司空同平章軍國事吕公著辭免不<lb/>
　　　　允批答口宣<lb/>
有敕朕圖任元老以表四方以卿望在士民心存社稷<lb/>
勉膺異數式副僉言<lb/>
　　　賜皇弟普寜郡王似生日禮物口宣<lb/>
有敕歲將更端月亦既望實以兹日篤生賢王宜厚寵<lb/>
頒以介多福<lb/>
　　　班荆館賜大遼賀坤成節人使回程香酒果口<lb/>
<pb n="KR4d0076_WYG_112-30b"/>
　　　　宣<lb/>
有敕卿等講成聘禮歸次都門復此少留逝將言邁宜<lb/>
頒餞斚以寵行驂<lb/>
　<lb/>
　<lb/>
　<lb/>
　<lb/>
　東坡全集巻一百十二<lb/>
</p>
<p>
</p>
  </div>
<div>
                <head>東坡全集巻一百十三</head>
    <p>
<pb n="KR4d0076_WYG_113-1a"/>
欽定四庫全書<lb/>
　東坡全集巻一百十三　　　宋　蘓軾　撰<lb/>
　　内制批答七十六首<lb/>
　　　賜正議大夫同知樞密院事安燾乞外郡不許<lb/>
　　　　批答<hi>元祐元年十月八日</hi>
覽表具之卿以應務之才居本兵之地綏靜中外人無<lb/>
間言何疑上章欲求去位未喻厥意聞之憮然夫榮親<lb/>
莫大於功名養志不專於甘㫖而况魏闕之下父母之<lb/>
<pb n="KR4d0076_WYG_113-1b"/>
邦退食問安孰便於此勉循其舊以卒輔予<lb/>
　　　賜安燾乞外郡不允批答<hi>元祐九年十月八日</hi>
省表具之夫事親者不擇地而安之孝之至也而况艱<lb/>
難之際一日萬幾冰淵之懼當務同濟卿練達兵要灼<lb/>
知邊情寄托之深義難引去亟求自便朕何賴焉<lb/>
　　　賜新除中大夫守尚書右丞劉摯辭恩命不許<lb/>
　　　　斷來章批答<hi>元祐元年十一月</hi>
覽表具之道有行藏時有用捨歲不我與難以智求道<lb/>
<pb n="KR4d0076_WYG_113-2a"/>
之將行豈容力避大言大利固當安而受之小行小廉<lb/>
非所望於卿者成命不再可無復辭<lb/>
　　　賜劉摯辭免恩命不允㫁來章批答<hi>元祐元年十一月</hi>
省表具之政如農耕以既穫為能事言如藥石以愈疾<lb/>
為成功若耕不穫疾不愈朕何望焉所以用卿者非以<lb/>
富貴卿也勉卒成業何以辭為<lb/>
　　　賜太師文彦博乞致仕不許批答<hi>元祐二年三月二十九日</hi>
卿出入四世師表萬民無羨於功名而有厭於富貴其<lb/>
<pb n="KR4d0076_WYG_113-2b"/>
所以忘身狥國捨逸就勞者豈有求而然哉凡以先帝<lb/>
之恩生民之故也卿之在朝如玉在山如珠在淵光景<lb/>
不陳而草木自遂去就之際損益非輕昔西伯善養老<lb/>
而太公自至魯穆公無人子思之側而長者去之卿自<lb/>
為謀則善矣獨不為朝廷惜乎藥餌有間時遊廟堂家<lb/>
居之樂何以異此<lb/>
　　　賜太師文彦博乞致仕不允批答<hi>元祐二年三月二十六日</hi>
朕脩身以承六聖虚已以聴四輔而法度未定隂陽未<lb/>
<pb n="KR4d0076_WYG_113-3a"/>
和民未樂生吏未稱職中夜以思方食而歎雖不敢以<lb/>
事諉元老實望其以身率百官卿猶未即於安孰敢不<lb/>
盡其力此聖母冲人之本意而天下有識之所望也昔<lb/>
唐太宗以干戈之事尚能起李靖於旣老而穆宗文宗<lb/>
以燕安之際不能用裴度於未病治亂之效於斯可見<lb/>
朕意如此卿其少安<lb/>
　　　賜宰相吕公著乞退不許批答<hi>元祐二年三月二十九日</hi>
卿才全而徳備積厚而施博明亮篤誠坐屈羣策既以<lb/>
<pb n="KR4d0076_WYG_113-3b"/>
天下公議而用於此矣豈以卿之私意而聴其去哉水<lb/>
旱之災不德所召卿當助我求所以消復之道不當求<lb/>
去我也詩不云乎大夫君子昭假無贏大命近止無棄<lb/>
爾成勉思厥職以答民望<lb/>
　　　賜宰相吕公著乞退不允批答<hi>元祐二年三月二十九日</hi>
用賢之功必要之久逺日計不足歲計有餘朕之用卿<lb/>
期於百姓之既富卿之自信亦豈一日而成功常䁑之<lb/>
災天以警朕夙夜祗懼與卿同之朕若歸過於股肱何<lb/>
<pb n="KR4d0076_WYG_113-4a"/>
以答天戒卿若釋政而安逸何以塞民言各思其憂少<lb/>
安厥位<lb/>
　　　賜尚書左丞李清臣乞退不允批答<hi>元祐二年日四月十八</hi>
卿以方聞之舉擢自厚陵禁林之選用於神考逮受顧<lb/>
命弼予冲人義既同於戚休身豈輕於出處遽欲引去<lb/>
聞之惻然姑安厥常以助予治<lb/>
　　　賜尚書左丞李清臣乞退不許批答<hi>元祐二年四月十八日</hi>
祥除之初念我聖祖所與共政不忘舊人而卿博學多<lb/>
<pb n="KR4d0076_WYG_113-4b"/>
聞通練古今小心畏慎不見過失力求引去為之惘然<lb/>
勉留輔予益祗厥服<lb/>
　　　賜文武百寮文彦博以下上第一表請皇帝御<lb/>
　　　　正殿復常膳不允批答<hi>元祐二年四月二十二日</hi>
朕即位二年水旱繼作致灾之故實惟冲人既延及於<lb/>
無辜復貽憂於文母是以坐不安席食不甘味實欲深<lb/>
念厥咎豈徒見之空言而雨不崇朝農猶告病欲狥來<lb/>
請惕然未寜其一乃心勉正厥事毋重朕之不德以答<lb/>
<pb n="KR4d0076_WYG_113-5a"/>
天之深戒<lb/>
　　　賜文武百寮文彦博已下上第一表請太皇太<lb/>
　　　　后復常膳不許批答<hi>元祐二年四月二十二日</hi>
旱暵之罰自冬及夏天之降灾如此其久則夫致灾之<lb/>
道豈一日而然哉雖力行罪已之文尚恐非應天之實<lb/>
而卿等以膚寸之澤遽欲即安覽之惕然未敢自赦其<lb/>
交脩不逮務盡厥誠期兹歲於有秋雖復常其未晩<lb/>
　　　賜文武百寮文彦博已下上第五表請皇帝御<lb/>
<pb n="KR4d0076_WYG_113-5b"/>
　　　　正殿復常膳允批答<hi>元祐二年五月二十九日</hi>
朕以寡昧膺受多福常欲損上益下畏天之威矧兹旱<lb/>
灾咎在不德而卿等以雨澤既至封章屢上勉從其意<lb/>
甚愧於中夫天之有風雨雷霆猶朕之有號令賞罰朕<lb/>
不脩明其事何以責應于天永思其終無忘納誨<lb/>
　　　賜文武百寮文彦博以下上第五表請太皇太<lb/>
　　　　后復常膳許批答<hi>元祐二年五月二十九日</hi>
德積無素民罹其災精誠莫通禱不時應雖䝉膏澤之<lb/>
<pb n="KR4d0076_WYG_113-6a"/>
報僅救焦枯之餘勉狥來章猶虞後患其謹視盜賊懃<lb/>
䘏流亾益務交脩以裨不逮<lb/>
　　　賜文武百寮太師文彦博已下上第一表請舉<lb/>
　　　　樂不許批答<hi>元祐二年六月一日</hi>
先王之禮樂因情而立文君子之哀樂自中而形外夫<lb/>
有莫大之戚則有無窮之悲先皇帝天覆四方子養萬<lb/>
物至今窮髪之表尚餘流涕之民而况宫庭之間母子<lb/>
之愛粗畢三年之制遂講八音之和所未忍聞非不欲<lb/>
<pb n="KR4d0076_WYG_113-6b"/>
作卿等謹於率禮篤於愛君徒欲亟舉舊章顧未深明<lb/>
吾意三復太息難於黽從<lb/>
　　　賜文武百寮太師文彦博以下上第一表請舉<lb/>
　　　　樂不允批答<hi>元祐二年六月一日</hi>
禮之至者無文哀之深者無節故禫而不樂古人非以<lb/>
求名琴不成聲君子以為知禮朕以宗廟之重勉蹈先<lb/>
帝之餘履其位惕然而自驚用其物澘焉而出涕未報<lb/>
昊天罔極之德常懐終身不㤀之憂欲從衆言亟舉備<lb/>
<pb n="KR4d0076_WYG_113-7a"/>
樂而金石絲竹乃悽耳之聲干戚羽旄皆泫目之具哀<lb/>
既未泯樂何從生再閲來章徒増感慕<lb/>
　　　賜文武百寮太師文彦博已下上第二表請舉<lb/>
　　　　樂不許批答<hi>元祐二年六月四日</hi>
遏密之制雖盡於三年追懐之私豈論於歲月金石在<lb/>
御惻然未寜吾不以一身之憂廢天下之樂今施之郊<lb/>
廟用之軍旅州閭之㑹絃歌相聞獨盡餘哀止於中禁<lb/>
以為於義未害是故行之不疑<lb/>
<pb n="KR4d0076_WYG_113-7b"/>
　　　賜文武百寮太師文彦博已下上第二表請舉<lb/>
　　　　樂不允批答<hi>元祐二年六月四日</hi>
朕少遭閔凶僅畢祥禫雖俛就企及非以過制為賢而<lb/>
創巨痛深不能以禮自克觀過其黨聖人許之禮曰喪<lb/>
三年以為極亡則弗之忘矣誠重違國老之忠告姑欲<lb/>
盡人子之至情<lb/>
　　　賜太師文彦博等請太皇太后受冊第二表不<lb/>
　　　　許批答<hi>元祐二年六月四日</hi>
<pb n="KR4d0076_WYG_113-8a"/>
吾聞聖人以天下為憂未聞以位號為樂也損已裕物<lb/>
畏天檢身此吾平日之本心非獨遇災而一發也孔子<lb/>
曰以約失之者鮮矣卿等以是輔我顧不美哉<lb/>
　　　賜文武百寮太師文彦博已下上第四表請舉<lb/>
　　　　樂不許批答<hi>元祐二年六月九日</hi>
吾之本性以清淨寂寞為樂雖在平日無游觀聲技之<lb/>
念矧艱難之後哀疚之餘中夜以興方食而歎將不堪<lb/>
其憂者豈有意於樂哉雖欲勉從未能自克忠告屢却<lb/>
<pb n="KR4d0076_WYG_113-8b"/>
愧歎兼深<lb/>
　　　賜文武百寮太師文彦博已下上第四表請舉<lb/>
　　　　樂不允批答<hi>元祐二年六月九日</hi>
鐘鼓以導和羽籥以飾喜譬之飲食之節適於口體之<lb/>
宜今衰麻之除莫敢逾制而琴瑟之御則有未安卿等<lb/>
忠誠確然開喻至矣惟反求諸心而弗得故欲行其言<lb/>
而未能推之人情當識朕意<lb/>
　　　賜太師文彦博等上第三表請太皇太后受冊<lb/>
<pb n="KR4d0076_WYG_113-9a"/>
　　　　許批答<hi>元和二年六月九日</hi>
吾上順帝則下酌民言處以無心期於寡過卿等以為<lb/>
協氣既應羣謀僉同若固違典禮之常恐莫慰天人之<lb/>
望遇災而懼昔者非以為謙聞義則遷吾亦豈敢自必<lb/>
勉從故事以副嘉言<lb/>
　　　賜新除中大夫守尚書右丞王存辭免恩命不<lb/>
　　　　允㫁來章批答<hi>元祐二年六月十二日</hi>
士有品目定于僉言器之廟堂蔽自朕志豈有僉言既<lb/>
<pb n="KR4d0076_WYG_113-9b"/>
穆朕志不移而用過謙之詞反已成之命亟服乃事宜<lb/>
無復云<lb/>
　　　賜新除中大夫守尚書右丞王存辭免恩命不<lb/>
　　　　許㫁來章批答<hi>元祐二年六月十二日</hi>
為國不患於無人有人而不用之為患事君非難於辭<lb/>
寵居寵而無愧之為難吾之用卿計已審矣卿之自信<lb/>
又何疑哉<lb/>
　　　賜新除知樞密院安燾辭免恩命不許㫁來章<lb/>
<pb n="KR4d0076_WYG_113-10a"/>
　　　　批答<hi>元祐二年六月二十四日</hi>
覽表具之論材考德聖人所以公天下難進易退君子<lb/>
所以善一身權之以義孰為輕重訓兵論將威懐逺人<lb/>
卿以是事上豈不賢於逡巡退避也哉<lb/>
　　　賜新除知樞密院安燾辭免恩命不允㫁來章<lb/>
　　　　批答<hi>元祐二年六月二十四日</hi>
覽表具之德稱其服臣主俱榮食浮於人上下交病朕<lb/>
之為天下慮甚於卿之自為謀也思而後行有出無反<lb/>
<pb n="KR4d0076_WYG_113-10b"/>
成命不再卿毋復辭<lb/>
　　　賜新除檢校太尉守司空依前開府儀同三司<lb/>
　　　　致仕韓絳辭免恩命不允批答<hi>元祐二年七月七日</hi>
國家尊異耆老砥礪廉隅凢致為臣必厚其禮而况卿<lb/>
出入四世師表萬民身任安危位兼將相永惟三宗眷<lb/>
遇之重宜極一品褒崇之榮成命既孚僉言惟允宜從<lb/>
中外之望罔狥謙冲之私<lb/>
　　　賜韓絳辭免恩命不允批答<hi>元祐二年七月七日</hi>
<pb n="KR4d0076_WYG_113-11a"/>
朕惟耉老成人雖或謝事耄期稱道終不忘君其在丘<lb/>
園豈殊廊廟嘉猷入告卿其不易此心大事就訪朕亦<lb/>
敢㤀斯義命秩之數典冊之文不如此無以慰朕心而<lb/>
答民望國有常典卿毋復辭<lb/>
　　　賜太師文彦博辭免不拜恩命許批答<hi>元祐二年八月</hi>
　　　　<hi>二十七日</hi>
卿義重股肱望隆堂陛陛廉逺則堂皇峻股肱逸而元<lb/>
首安故出異恩特鐫苛禮而卿深執恭巽力守典刑確<lb/>
<pb n="KR4d0076_WYG_113-11b"/>
然自陳義不可奪勉從其意愧歎于中<lb/>
　　　賜太師文彦博辭免不拜恩命允批答<hi>元祐二年八月</hi>
　　　　<hi>二十七日</hi>
朕優禮師傅達德齒之尊以亟拜為可略古之道也卿<lb/>
謹嚴朝廷明君臣之分以不拜為未安禮之節也道並<lb/>
行而不悖義有重而難移勉循所陳不㤀嘉歎<lb/>
　　　賜宰相吕公著乞罷相位不許㫁來章批答<hi>元祐</hi>
　　　　<hi>二年八月二十七日</hi>
<pb n="KR4d0076_WYG_113-12a"/>
孔子曰茍有用我者朞月而已可也三年有成夫以聖<lb/>
人猶待三年而後成功况其下者今卿助我為治自以<lb/>
為既成矣乎其未也譬如玉人雕琢玉中道而易之豈<lb/>
復成器哉<lb/>
　　　賜宰相吕公著乞罷相位不允㫁來章批答<hi>元祐</hi>
　　　　<hi>二年八月二十七日</hi>
古者君臣之間率常千載一遇今聖母在位正身虚已<lb/>
仰成輔弼雖疎逺小臣猶欲畢命自效而卿乃以小疾<lb/>
<pb n="KR4d0076_WYG_113-12b"/>
求去縱無意於功名獨不惜此時乎勉卒乃事使百姓<lb/>
富足四夷乂安然後謝事歸老豈不臣主俱榮哉<lb/>
　　　賜宰相吕公著乞罷相位除一外任不許批答<lb/>
　　　　<hi>元祐二年八月二十八日</hi>
夫以才御物才有盡而物無窮以道應物道無窮而物<lb/>
有盡凢今之患所乏非才以卿篤於愛君必能建長久<lb/>
之策澹然無我可以寄枉直之權二年于兹百度惟正<lb/>
事既就緒民亦小康至於微疾之屢攻此亦高年之常<lb/>
<pb n="KR4d0076_WYG_113-13a"/>
理卿其良食自輔為國少安譬如止水之在槃豈復勞<lb/>
心於鑒物心且不勞而况於力乎<lb/>
　　　賜宰相吕公著乞罷相位除一外任不允批答<lb/>
　　　　<hi>元祐二年八月二十九日</hi>
朕以天下之大知為君之難有朽索馭六馬之憂有抱<lb/>
火厝積薪之懼正賴多士協于一心朝夕以思彌縫其<lb/>
闕凢今中外執事膂力之畢陳視吾一二老臣進退以<lb/>
為節卿若無事而引去人皆相顧以自疑而况邊鄙未<lb/>
<pb n="KR4d0076_WYG_113-13b"/>
寜兵民多故而予左右之老先自求於便安則夫疎逺<lb/>
之臣何以責其盡瘁勉輔不逮期於有成<lb/>
　　　賜宰相吕公著辭免不拜恩命允批答<hi>元祐二年九月</hi>
　　　　<hi>一日</hi>
卿執德惟一守禮不回不以坐論為安而以拜上為泰<lb/>
使朕不盡養老之意而卿得畏威之道勉從其志嘉歎<lb/>
不㤀<lb/>
　　　賜宰相吕公著辭免不拜恩命許批答<hi>元祐二年九月</hi>
<pb n="KR4d0076_WYG_113-14a"/>
　　　　<hi>一日</hi>
君之視臣譬之手足方責其大不强所難而卿深執謙<lb/>
恭力求避免深惟孔子事君盡禮之義曲從其請以儆<lb/>
惰媮<lb/>
　　　賜太師文彦博上第一表乞致仕不允批答<hi>元祐</hi>
　　　　<hi>二年九月八日</hi>
省表具之卿之求去葢數矣言不為不切而朕終莫之<lb/>
從朕之留卿亦至矣禮不為不盡而卿終莫之亮君臣<lb/>
<pb n="KR4d0076_WYG_113-14b"/>
之際情不相喻朕甚疑之夫樂丘園而厭軒冕亦古人<lb/>
之一節而非聖賢之髙致尊耆老以重朝廷葢天下之<lb/>
大計而非冲人之私欲與其使朕屈公議以從卿曷若<lb/>
卿少貶其私意以狥天下乎<lb/>
　　　賜太師文彦博上第一表乞致仕不許批答<hi>元祐</hi>
　　　　<hi>二年九月八日</hi>
覽表具之卿之所以欲去者二疲於朝㑹勞於應物一<lb/>
也功成身退欲享其樂二也而吾之所以必留者三卿<lb/>
<pb n="KR4d0076_WYG_113-15a"/>
以英傑之資開物成務世不可闕一也弼亮四朝更涉<lb/>
變故謀無遺策二也名冠天下進退之間為國休戚三<lb/>
也吾方盡養老之道殺禮以優賢廟堂之上猶有足樂<lb/>
則夫卿之欲去者可回而吾之必留者葢不可易也<lb/>
　　　賜太師文彦博乞致仕不許㫁來章批答<hi>元祐二年</hi>
　　　　<hi>九月十一日</hi>
覽表具之為君難為臣不易非吾推誠無疑不能起卿<lb/>
於安佚非卿忘身狥國不能從我於艱難召用之初中<lb/>
<pb n="KR4d0076_WYG_113-15b"/>
外相慶搢紳莫不競勸父老至於涕流中道而歸其義<lb/>
安在宜思一身之樂輕於社稷毋使庶人之議及於朝廷<lb/>
　　　賜太師文彦博乞致仕不允㫁來章批答<hi>元祐二年</hi>
　　　　<hi>九月十一日</hi>
省表具之君子安身崇徳如山嶽之鎮開物成務如江<lb/>
河之流若山嶽之鎮動搖不安江河之流行止自便則<lb/>
物將交病人亦何觀朕之望卿無以異此宜守不移之<lb/>
志以成可大之功<lb/>
<pb n="KR4d0076_WYG_113-16a"/>
　　　賜宰相吕公著上第一表乞致仕不允批答<hi>元祐</hi>
　　　　<hi>三年二月二十八日</hi>
省表具之古者世臣譬之喬木粤自拱把至于棟梁傑<lb/>
然羣材之中夫豈一日之力卿擢自仁祖迨兹四朝光<lb/>
輔朕躬允有一德不獨卿無心而事自定抑亦民既信<lb/>
而功易成方今布在朝廷豈無豪傑之士猶當養以歲<lb/>
月待其德望之隆卿雖欲歸勢未可去宜安厥位以副<lb/>
朕心<lb/>
<pb n="KR4d0076_WYG_113-16b"/>
　　　賜宰相吕公著上第一表乞致仕不許批答<lb/>
覽表具之卿三世將相一時蓍龜不求備以取人則房<lb/>
喬之比其經遠而無競有謝安之風用能寜輯我家靖<lb/>
共爾位政在元老人無異詞胡為厭事而求歸不復為<lb/>
國之長慮方今官冗財匱歲艱民貧天步難安國是未<lb/>
定若方勤於樸斵而遽易於工師人其謂何勢必不可<lb/>
告老之請吾未欲聞<lb/>
　　　賜宰相吕公著上第二表乞致仕不許㫁來章<lb/>
<pb n="KR4d0076_WYG_113-17a"/>
　　　　批答<hi>元祐三年三月二十九日</hi>
覽表具之難進易退固君子之常節久勞思逸亦老者<lb/>
之至情然心存社稷則常節為輕身繫安危則至情可<lb/>
奪惟卿體國豈待多言茍大義之未安雖百請而何益<lb/>
宜安厥位勿復此辭<lb/>
　　　賜宰相吕公著上第二表乞致仕不允㫁來章<lb/>
　　　　批答<hi>元祐三年三月二十九日</hi>
覧表具之宰相不自用人主不自為予欲識人物之忠<lb/>
<pb n="KR4d0076_WYG_113-17b"/>
邪故以卿為水鏡予欲知利害之輕重故以卿為權衡<lb/>
茍明此心雖老猶壯與其輕去軒冕獨善其身孰若優<lb/>
游廟堂兼享其樂益敦此義勿復有云<lb/>
　　　賜新除依前中大夫守中書侍郎劉摯辭免恩<lb/>
　　　　命不許㫁來章批答<hi>元祐三年四月十二日</hi>
省表具之卿蹈道深逺守節淳固雖不留於儻來之物<lb/>
而有志於行可之仕樂告以善勇於敢為進不求當世<lb/>
之名退不叛平生之學未嘗為枉尺直尋之事夫豈有<lb/>
<pb n="KR4d0076_WYG_113-18a"/>
見得忘義之嫌哉毋復過辭往踐乃事<lb/>
　　　賜劉摯辭免恩命不允㫁來章批答<hi>元祐三年日四月十二</hi>
省表具之朕纘服之初卿言責是任歴陳治道之要以<lb/>
立太平之基朕欲行其言遂授以政歲月未㡬綱紀略<lb/>
陳欲究觀心術之微宜擢居政本之地茍無愧於允蹈<lb/>
豈不賢於力辭往服官箴勿違朕命<lb/>
　　　賜新除依前中大夫守尚書左丞王存辭免恩<lb/>
　　　　命不許㫁來章批答<hi>元祐三年四月十二日</hi>
<pb n="KR4d0076_WYG_113-18b"/>
省表具之夫志大有逺略器博無近用以卿忠義開濟<lb/>
何施不宜今以次遷何足辭也益堅無倦之意以觀可<lb/>
久之業<lb/>
　　　賜王存辭免恩命不允㫁來章批答<hi>元祐三年日四月十二</hi>
省表具之夫陛簾之増所以隆堂奥位次有叙所以尊<lb/>
朝廷朕既樂得於英才復以時而遷用庶㡬華國非以<lb/>
寵卿祗率厥常毋廢朕命<lb/>
　　　賜新除守尚書右僕射兼中書侍郎范純仁上<lb/>
<pb n="KR4d0076_WYG_113-19a"/>
　　　　第一表辭免恩命不允批答<hi>元祐三年四月十二日</hi>
覽表具之夫有烏獲之力然後可以付千鈞有和扁之<lb/>
功然後可以寄死生故宰相之任非所以寵人臣也無<lb/>
其德而當之為不智有其材而辭之為不仁若卿之才<lb/>
徳亦可謂稱矣往思其憂以稱天下之望<lb/>
　　　賜范純仁上第一表辭免恩命不許批答<hi>元祐三年</hi>
　　　　<hi>四月十二日</hi>
覽表具之吾聞之乃烈考曰君子先天下之憂而憂後<lb/>
<pb n="KR4d0076_WYG_113-19b"/>
天下之樂而樂雖聖人復起不易斯言卿將書之紳銘<lb/>
之盤盂以為一言而可以終身行之者歟則今兹爰立<lb/>
之命乃所以委重投艱而已又何辭乎<lb/>
　　　賜新除司空同平章軍國事吕公著上第二表<lb/>
　　　　辭免恩命不許㫁來章批答<hi>元祐三年四月十二日</hi>
省表具之夫國以得人為强如猛獸之衛藜藿以積賢<lb/>
為寳如珠玉之茂山川湛然無為物自䝉利故崔公發<lb/>
議則淄青慙服知朝廷之有人蜀使抗詞則孫權回顧<lb/>
<pb n="KR4d0076_WYG_113-20a"/>
歎張昭之不在得失之效豈可同日而語哉朕之用卿<lb/>
意實在此國計之重可無復辭<lb/>
　　　賜新除司空同平章軍國事吕公著上第二表<lb/>
　　　　辭免恩命不允㫁來章批答<hi>元祐三年四月十二日</hi>
省表具之周之詩曰無曰予小子召公是似唐之雅曰<lb/>
惟西平有子惟我有臣夫父子君臣之間光明盛大如<lb/>
此載之簡策被之金石豈獨閨門之寵足為邦國之華<lb/>
再省來章具陳先烈雖朕寡昧不敢庶幾於仁祖而卿<lb/>
<pb n="KR4d0076_WYG_113-20b"/>
忠孝當念服勤於世官祗率厥常毋違朕命<lb/>
　　　賜新除守尚書左僕射兼門下侍郎吕大防上<lb/>
　　　　第二表辭免恩命不許㫁來章批答<hi>元祐三年四月</hi>
　　　　<hi>十二日</hi>
省表具之卿有内憂外侮之虞倉廩禮樂之歎隂陽風<lb/>
雨之憂此三者誠當今之大計朕之所以中夜不寐輟<lb/>
食太息者正為此也孟子曰責難於君謂之恭夫既以<lb/>
責其君而不以身任之者非仁人也願卿慨然當古人<lb/>
<pb n="KR4d0076_WYG_113-21a"/>
之重略世俗之謙務踐斯言憂此三者<lb/>
　　　賜吕大防上第二表辭免恩命不允㫁來章批<lb/>
　　　　答<hi>元祐三年四月十二日</hi>
省表具之夫任賢使能天下之公義而辭大就小君子<lb/>
之自守也惟名器爵禄朕所不敢授以私則勞謙退避<lb/>
卿豈得必行其意所謂唐虞三代信任之至以致稷契<lb/>
伊吕德業之隆若卿之言朕敢不勉請事斯語永觀厥成<lb/>
　　　賜新除守尚書右僕射兼中書侍郎范純仁上<lb/>
<pb n="KR4d0076_WYG_113-21b"/>
　　　　第二表辭免恩命不許㫁來章批答<hi>元祐三年四月</hi>
　　　　<hi>十二日</hi>
省表具之卿以明哲自託不能非獨以見君子勞謙之<lb/>
光亦因以知前世用人之弊功烈無取誠如卿言夫次<lb/>
公減於為郡子元不如為將非獨文獻不足蓋其才徳<lb/>
有偏如卿昔在朝廷首談孟軻之仁義旋為帥守專行<lb/>
羊祜之威信慨有大志似其先人茍推此心施于有政<lb/>
則太平可望而小節可略矣<lb/>
<pb n="KR4d0076_WYG_113-22a"/>
　　　賜范純仁上第二表辭免恩命不允㫁來章批<lb/>
　　　　答<hi>元祐三年四月十三日</hi>
省表具之自昔先帝之世屢歎才難及朕嗣位以來專<lb/>
用徳選雖爵禄名器出於獨㫁而長育成就實在羣公<lb/>
長短不遺輔相之責茍無為國養人之意必有臨事乏<lb/>
使之憂朕用慨然當食不御思得英雋之老共收文武<lb/>
之朋惟卿篤於憂國明於知人灼見朕心宜在此位往<lb/>
任天下之重毋事匹夫之廉<lb/>
<pb n="KR4d0076_WYG_113-22b"/>
　　　賜新除依前正議大夫守門下侍郎孫固辭免<lb/>
　　　　恩命不許㫁來章批答<hi>元祐二年四月十三日</hi>
省表具之卿奉事先帝有勸學之舊與聞機政有已試<lb/>
之功固非躐等之遷獨恨用卿之晚勉循大義毋事小廉<lb/>
　　　賜孫固辭免恩命不允㫁來章批答<hi>元祐三年日四月十二</hi>
省表具之卿向自西樞出殿藩服頃由近輔入侍燕閒<lb/>
昔有未識之思今乃日聞其語既見君子無踰老臣當<lb/>
益勵於初心尚何辭於新命<lb/>
<pb n="KR4d0076_WYG_113-23a"/>
　　　賜新除中大夫守尚書右丞胡宗愈辭免恩命<lb/>
　　　　不許㫁來章批答<hi>元祐三年四月十四日</hi>
省表具之卿自天官擢領風憲下有庇民之意上有愛<lb/>
君之忠度其不以利回是故可以大受丞轄之任非卿<lb/>
孰宜毋復固辭以就逺業<lb/>
　　　賜胡宗愈辭免恩命不允㫁來章批答<hi>元祐三年四月</hi>
　　　　<hi>十四日</hi>
省表具之人才之難古今所病忠厚者多乏於用强濟<lb/>
<pb n="KR4d0076_WYG_113-23b"/>
者或凉於德有德適用如卿㡬人方觀卿謀國之良以<lb/>
成朕知人之美深體此意往祗厥官<lb/>
　　　賜新除依前中散大夫充樞密直學士僉書樞<lb/>
　　　　密院事趙瞻辭免恩命不允㫁來章批答<hi>元祐</hi>
　　　　<hi>三年四月十四日</hi>
省表具之君子之仕也喜於知而樂於用如卿之言結<lb/>
髮從仕而白首遇合則君子之用舍進退葢亦有時矣<lb/>
勉行其道無失斯時茍能遇事而必為則亦立功之未<lb/>
<pb n="KR4d0076_WYG_113-24a"/>
晚古人之事將見於卿<lb/>
　　　賜趙瞻辭免恩命不允㫁來章批答<hi>元祐三年日四月十四</hi>
省表具之卿挺然孤忠白首一節逝將力求於退避夫<lb/>
豈有意於進取哉特以雅望既隆公議所在方將度才<lb/>
而授任固難越卿以用人往踐厥官毋違朕志<lb/>
　　　賜正議大夫知樞密院事安燾乞退不允批答<lb/>
　　　　<hi>元祐三年五月十八日</hi>
省表具之宥密之司安危所寄雖羌酋款塞少休烽燧<lb/>
<pb n="KR4d0076_WYG_113-24b"/>
之虞而夏童跳邊猶煩箠策之馭翻然求去義有未安<lb/>
夫以朕大烹優賢之資豈不能助卿養志之具足以毋<lb/>
廢子職而能兼為國謀豈不休哉<lb/>
　　　賜正議大夫知樞密院事安燾乞退不許批答<lb/>
　　　　<hi>元祐三年五月二十八日</hi>
省表具之乃眷西樞實參大柄吾欲兵民兼利戎夏兩<lb/>
安自非宿業更變之臣懼有傷財縱敵之患卿當念先<lb/>
朝委重之久未可以親庭歸養為詞勉安厥官以副吾意<lb/>
<pb n="KR4d0076_WYG_113-25a"/>
　　　賜新除殿前副都指揮使武泰軍節度使苗授<lb/>
　　　　上第一表辭免恩命不許㫁來章批答<hi>元祐三年</hi>
　　　　<hi>七月十九日</hi>
省表具之試材已舊謀帥尤艱故以久次用人欲其深<lb/>
練於事而卿辭以錮疾豈所望哉速即乃官毋復退避<lb/>
　　　賜新除殿前副都指揮使武泰軍節度使苗授<lb/>
　　　　上第二表辭免恩命不允㫁來章批答<hi>元祐三年</hi>
　　　　<hi>七月十九日</hi>
<pb n="KR4d0076_WYG_113-25b"/>
覽表具之環衛之嚴節制之重誕告多士以長萬夫朕<lb/>
豈輕用其人哉確然固辭未喻厥指往祗朕命毋曠乃官<lb/>
　　　賜太師平章軍國重事文彦博上第一表乞致<lb/>
　　　　仕不許批答<hi>元祐三年九月二日</hi>
覽表具之昔師尚父九十秉旄杖鉞猶未告老此諸葛<lb/>
元遜所以屈張昭也而衛武公百年猶箴儆於國曰無<lb/>
以我老耄而捨我此左史倚相所以誨申公也今卿壽<lb/>
考康寜而退托衰病自引求去獨不念天下之士有如<lb/>
<pb n="KR4d0076_WYG_113-26a"/>
彼二子者議其後乎姑安厥官以答公論<lb/>
　　　賜太師文彦博上第一表乞致仕不允批答<hi>元祐</hi>
　　　　<hi>三年九月二日</hi>
覽表具之朕聞之成王之政周公在前召公在後畢公<lb/>
在左史佚在右四子挾而維之目見正色耳聞正言一<lb/>
日即位天下曠然未聞四子以老而求退亦未聞成王<lb/>
以老而聴其去也朕雖不德猶庶㡬成王之治卿雖老<lb/>
矣獨不能以四子之心為心乎勉卒輔朕無愧前人<lb/>
<pb n="KR4d0076_WYG_113-26b"/>
　　　賜新除守司空同平章事吕公著上第一表辭<lb/>
　　　　免恩命不允批答<lb/>
省表具之夫司空之官自唐以來雖無職事而孔子所<lb/>
謂天子有爭臣七人者三公首當之朕欲聞仁人之要<lb/>
言與天下之大計非此元老將安取斯卿其省思慮慎<lb/>
寢食優游廟堂為朕謀其大者<lb/>
　　　賜新除守尚書左僕射門下侍郎吕大防辭免<lb/>
　　　　恩命不允批答<lb/>
<pb n="KR4d0076_WYG_113-27a"/>
省表具之夫天以斯民付人主而人主付之宰相若不<lb/>
得人為慢天之所付朕敢乎哉如卿瑰姿偉望宏毅開<lb/>
濟朕既用之不疑而卿自疑何也往脩厥官毋斁朕命<lb/>
　　　賜新除尚書左僕射兼門下侍郎吕大防上第<lb/>
　　　　一表辭免恩命不許批答<lb/>
覽表具之自英廟擢卿於言責而先帝用卿於西師則<lb/>
朝廷待卿之重蓋出於祖宗之意矣孔子曰吾之於人<lb/>
也誰毁誰譽如有所譽其有所試若卿者可謂屢試矣<lb/>
<pb n="KR4d0076_WYG_113-27b"/>
卿而不宜其孰宜之<lb/>
　　　賜新除守司空同平章事吕公著上表辭免不<lb/>
　　　　許批答<lb/>
覽表具之天下之事使壯者治之老者謀之自堯舜以<lb/>
來未有易此者也今卿議政而不及事勞心而不及力<lb/>
吾自以為得養老之禮而不失用賢之實卿何辭之堅也<lb/>
　　　生獲果莊文武百寮稱賀宣答詞<hi>元祐二年八月二十八日</hi>
　　　太皇太后<lb/>
<pb n="KR4d0076_WYG_113-28a"/>
種羌叛渙西鄙繹騷首出偏師遂擒元惡安邊之喜與<lb/>
卿等同之<lb/>
　　　　皇帝<lb/>
凶狡就俘羌戎一震既増吏士之氣亦寛戍守之勞靖<lb/>
寇息民與卿等同喜<lb/>
　　　八月二十八日入内高班蔡克明傳宣取批答<lb/>
　　　　宰臣以下賀生獲果莊表<lb/>
　　　　太皇太后<lb/>
<pb n="KR4d0076_WYG_113-28b"/>
國家偃兵息民函養中外果莊無故犯順神人棄之雖<lb/>
廟社無疆之休亦將相一心之助封章來上嘉歎不忘<lb/>
　　　　皇帝<lb/>
朕上承慈訓下盡羣策務漸寛於民力本無意於邊功<lb/>
既狂狡之就擒知休息之有日再閲來奏嘉歎于中<lb/>
　<lb/>
　<lb/>
　東坡全集巻一百十三<lb/>
</p>
<p>
</p>
  </div>
<div>
                <head>東坡全集巻一百十四</head>
    <p>
<pb n="KR4d0076_WYG_114-1a"/>
欽定四庫全書<lb/>
　東坡全集巻一百十四　　　宋　蘓軾　撰<lb/>
　　内制表本一十七首<lb/>
　　　皇帝為冬節奏告永裕陵神宗皇帝表本<lb/>
伏以厯紀天正史書日至感舒長於測景增怵惕於履<lb/>
霜恭惟諡號皇帝德邁堯仁功恢禹迹游衣冠於原廟<lb/>
徒仰威神望松栢於橋山永懐悲慕<lb/>
　　　皇太后殿夫人為冬節往永裕陵酌獻神宗皇<lb/>
<pb n="KR4d0076_WYG_114-1b"/>
　　　　帝表本<lb/>
伏以一陽來復萬物懐生空臨觀祲之辰無復稱觴之<lb/>
慶恭惟諡號皇帝道齊覆載徳冒華夷從南狩於蒼梧<lb/>
神游已邈望西陵於銅雀涕慕空深<lb/>
　　　皇帝為十一月一日奏告永裕陵神宗皇帝旦<lb/>
　　　　表本<lb/>
伏以始餞餘寒復興嗣歲望寢園而增慕悼日月之不<lb/>
留恭惟諡號皇帝道貫百王澤涵萬宇永瞻帝所之樂<lb/>
<pb n="KR4d0076_WYG_114-2a"/>
坐起堯牆之悲饋奠莫由馳誠罔極<lb/>
　　　皇太后殿夫人為年節往永裕陵酌獻神宗皇<lb/>
　　　　帝表本<lb/>
伏以葦桃在户徒講三朝之儀椒栢稱觴無復萬年之<lb/>
壽恭惟諡號皇帝功施無外德洽有生隨鼓漏於寢園<lb/>
莫親饋奠望衣冠於原廟空極涕流<lb/>
　　　皇帝為三月一日奏告神宗皇帝旦表本<lb/>
伏以既成春服時方禊洛之初祗謁寢園古有薦鮪之<lb/>
<pb n="KR4d0076_WYG_114-2b"/>
禮恭惟諡號皇帝配天立極如日載陽仰餘<hi>一作隂</hi>澤之<lb/>
旁流致羣生之遂茂光靈愈逺涕慕空深<lb/>
　　　皇帝為神宗皇帝大祥往永裕陵奏告表本<lb/>
伏以寢廟告成永動廓然之感栢城森列遽興拱矣之<lb/>
悲恭惟諡號皇帝澤浸函生慶垂後裔配天無極奉謨<lb/>
訓以長存示民有終悵神游之安在恭脩祥奠莫訴哀誠<lb/>
　　　皇帝為神宗皇帝大祥内中奏告表本<lb/>
伏以追號罔極實抱終身之憂祥禫有期蓋迫先王之<lb/>
<pb n="KR4d0076_WYG_114-3a"/>
禮恭惟諡號皇帝睿明照世神智自天雖清廟肅雍瞻<lb/>
之莫見而威顔咫尺凛然常存悲慕之深華夷所共<lb/>
　　　皇太后殿夫人為神宗皇帝大祥往永裕陵酌<lb/>
　　　　獻表本<lb/>
伏以飇馭上賔日以逺矣隙駒遄邁祥而廓然恭惟諡<lb/>
號皇帝道如家邦化形夷夏天地之運固代謝於隂陽<lb/>
草木何知徒興悲於霜露莫親饋奠惟極哀誠<lb/>
　　　十月朔本殿夫人往永裕陵酌獻神宗皇帝表<lb/>
<pb n="KR4d0076_WYG_114-3b"/>
　　　　本<lb/>
雨霜隕籜感閉塞於天時收潦滌塲思艱難於王業恭<lb/>
惟尊諡皇帝禹功紀地堯則惟天威加四夷尚餘肅物<lb/>
之凛仁及萬彚永同挾纊之温省奉無期瞻懐靡極<lb/>
　　　永安永昌永熙永裕陵忌辰奏告宣祖太祖太<lb/>
　　　　宗神宗皇帝表本<lb/>
伏以卜年之永恩浹於華夷諱日之臨感深於臣子恭<lb/>
惟諡號皇帝文武經世威靈在天每更不樂之辰尚有<lb/>
<pb n="KR4d0076_WYG_114-4a"/>
遺弓之慕山陵永望雨露増懐<lb/>
　　　永安永昌永熙陵忌辰奏告昭憲孝惠孝明孝<lb/>
　　　　章淑德懿德明德元德章懐章穆章懿章惠<lb/>
　　　　章獻明肅皇后表本<lb/>
伏以周南之化刑恭儉於多方渭北之游極望思於原<lb/>
廟恭惟諡號皇后道應圖史德㕘聖神顧明發之永懐<lb/>
仰徽音之如在載瞻園寢想見衣冠<lb/>
　　　皇太后殿内人為神宗皇帝忌辰朝永裕陵表<lb/>
<pb n="KR4d0076_WYG_114-4b"/>
　　　　本<lb/>
伏以百年之思化被於無疆終身之憂感深於不樂恭<lb/>
惟諡號皇帝德齊堯禹功陋漢唐道葢始於正家謀方<lb/>
貽於燕翼追攀罔極慨慕徒深<lb/>
　　　永裕陵正月旦表本<lb/>
伏以賔出日於暘谷堯厯方頒朝計吏於原陵漢儀具<lb/>
舉恭惟諡號皇帝功恢禹迹德邁湯仁雖歲月之屢遷<lb/>
想威神而如在載瞻園寢空極望思<lb/>
<pb n="KR4d0076_WYG_114-5a"/>
　　　永裕陵二月旦表本<lb/>
伏以時方啟蟄禮及獻羔感清衎之協風怵懐思於濡<lb/>
露恭惟諡號皇帝文武緯世聖靈在天岱嶽泥金永講<lb/>
升中之禮荆山鑄鼎遽成脱屣之游永望寢園徒増感慕<lb/>
　　　永裕陵四月旦表本<lb/>
伏以日躔昴畢卦直乾離物䝉長養之仁世載文明之<lb/>
化恭惟諡號皇帝功成不宰德範無窮執炎帝之衡莫<lb/>
追往躅秩南郊之政空守成規祗望寢園惟増感慕<lb/>
<pb n="KR4d0076_WYG_114-5b"/>
　　　永裕陵十月旦表本<lb/>
伏以戒寒墐户倐及於秦正前晦行陵祗循於漢禮恭<lb/>
惟諡號皇帝懿文緯世厚德載時休老勞農追述養民<lb/>
之政厲兵講武敢㤀經國之謀永望寢園益増感慕<lb/>
　　　永裕陵十二月旦表本<lb/>
伏以商正紀厯大吕旋宫論時令以待來歲之宜獻民<lb/>
力以共宗廟之祀恭惟諡號皇帝至仁無外全德難名<lb/>
文物聲明但覩乗時之迹昆蟲草木孰知成歲之功急<lb/>
<pb n="KR4d0076_WYG_114-6a"/>
景易遷永懐何極<lb/>
　　内制國書一十八首<lb/>
　　　皇帝逹太皇太后賀大遼正旦書<hi>元祐元年十月</hi>
肇易歲元發新榮於萬物仰遵慈誨修舊好於兩朝逺<lb/>
飭使軺肅將禮幣庶迎壽祉式副願言<lb/>
　　　皇帝賀大遼皇帝正旦書<hi>元祐元年十月</hi>
獻歲發春共講三朝之慶寶鄰繼好茂膺五福之祥申<lb/>
飭使車往陳信幣永言欣頌曷罄諭陳<lb/>
<pb n="KR4d0076_WYG_114-6b"/>
　　　皇帝達太皇太后回大遼皇帝賀正旦書<hi>元祐二年</hi>
　　　　<hi>正月五日</hi>
百年之好既講於春朝萬歲之儀兼陳於幄殿恭因省<lb/>
侍具述來音感懌之懐言宣莫罄<lb/>
　　　皇帝回大遼皇帝賀正旦書<hi>元祐二年正月五日</hi>
東風協應感徂歲之更新逺使交馳導歡言而如舊粲<lb/>
然禮幣申以書詞欣懌之深敷陳罔究<lb/>
　　　皇帝達太皇太后回大遼皇帝賀坤成節書<hi>元祐</hi>
<pb n="KR4d0076_WYG_114-7a"/>
　　　　<hi>二年七月</hi>
嘉月令辰篤生壽母珎函重幣交慶寳鄰已恭致於德<lb/>
音復欽傳於慈㫖其為感懌未易名言<lb/>
　　　皇帝回大遼皇帝問候書<hi>元祐二年七月</hi>
四牡載馳逺勤於使介尺書為問申講於鄰歡方履素<lb/>
秋克膺純福益祈保䕶式副願言<lb/>
　　　皇帝達太皇太后賀大遼皇帝生辰書<hi>元祐二年</hi>
寒律既周誕辰載紀恭被慈闈之誨俾脩慶幣之儀永<lb/>
<pb n="KR4d0076_WYG_114-7b"/>
介壽康式符頌禱更祈調衛以副願言<lb/>
　　　皇帝賀大遼皇帝生辰書<hi>元祐二年</hi>
太吕還宫攝提正丑載協誕彌之慶永膺壽考之祥臨<lb/>
遣使軺往陳信幣其為欣禱莫盡名言<lb/>
　　　皇帝達太皇太后賀大遼皇帝正旦書<hi>元祐二年</hi>
歲聿肇新鄰歡載講恭被慈闈之誨逺通慶幣之誠益<lb/>
冀保頤永綏壽嘏<lb/>
　　　皇帝賀大遼皇帝正旦書<lb/>
<pb n="KR4d0076_WYG_114-8a"/>
三陽朋來慶二儀之交泰兩朝繼好納萬民於阜昌申<lb/>
勅使車肅將禮幣願符善禱永介純釐<lb/>
　　　皇帝回大遼皇帝賀興龍節書<hi>元祐二年十月</hi>
誕日載臨鄰歡歲講封疆雖逺晷刻不踰惟信睦之交<lb/>
脩識情文之兩至益深雅好良極欣悰<lb/>
　　　皇帝達太皇太后回大遼皇帝問候書<hi>元祐二年十月</hi>
嘉平紀月震夙惟時屬兹慶使之來重以慈闈之問尋<lb/>
因省侍悉致誠言欣感之深敷陳罔究<lb/>
<pb n="KR4d0076_WYG_114-8b"/>
　　　皇帝回大遼皇帝賀正旦書<hi>元祐三年</hi>
獻歲發春方祝永年之慶睦鄰敦好益修奕世之歡信<lb/>
幣精華書詞温縟再維雅契良極欣悰<lb/>
　　　皇帝達太皇太后回大遼皇帝賀正旦書<hi>元祐三年</hi>
正歲履端逺勤於華使慈闈申慶重領於珎函省侍之<lb/>
餘誠言已達永惟欣感莫究言宣<lb/>
　　　皇帝回大遼皇帝賀興龍節書<lb/>
世睦寳鄰申以無窮之好歲馳華使及兹載夙之辰閲<lb/>
<pb n="KR4d0076_WYG_114-9a"/>
詞幣之兼隆識情文之備至願言欣感難悉究陳<lb/>
　　　皇帝達太皇太后回大遼皇帝問候書<lb/>
遣使為壽既欣鄰好之脩因書見誠兼致慈闈之問侍<lb/>
言有次來意畢陳感懌之深敷陳罔既<lb/>
　　　皇帝達太皇太后回大遼皇帝賀坤成節書<hi>元祐</hi>
　　　　<hi>四年七月</hi>
星火西流慶慈闈之誕日皇華比至講鄰國之誠言既<lb/>
達來音俾脩報禮感銘之素敷述難周<lb/>
<pb n="KR4d0076_WYG_114-9b"/>
　　　皇帝回大遼皇帝問候書<hi>元祐四年七月</hi>
軺車重幣已脩交慶之儀尺素好音復講久要之信屬<lb/>
臨素節允迪純禧益冀保頤式符企詠<lb/>
　　内制朱表三首<lb/>
　　　景靈宫宣光殿奉安神宗皇帝御容罷散朱表<lb/>
　　　　<hi>元祐二年二月十四日</hi>
馭風雲闕既㕘日月之光弭節琳宫尚答神民之望爰<lb/>
開法㑹庶款真庭願推往聖之心永錫函生之福<lb/>
<pb n="KR4d0076_WYG_114-10a"/>
　　　集禧觀洪福殿罷散謝雨道塲朱表<lb/>
旱暵為灾禱求屢凟賴神之賜霈澤以時蓋至道之無<lb/>
私豈不徳之能致載陳謝懇少答靈休<lb/>
　　　中太一宫真室殿為太皇太后消災集福罷散<lb/>
　　　　天皇九曜道塲朱表<hi>元祐三年</hi>
仁者必夀信惟天地之心孝無不通宜從臣子之欲䖍<lb/>
遵道範仰扣真廷庶同海宇之誠上集慈闈之福天威<lb/>
咫尺求聰明於我民聖夀萬年定子孫于下地更推博<lb/>
<pb n="KR4d0076_WYG_114-10b"/>
施普及函生<lb/>
　　内制疏文十一首<lb/>
　　　集禧觀開啓祈雪道塲疏文<hi>元祐元年二月六日</hi>
伏以麥將覆塊雪未掩塵嗣嵗之憂下民安訴嚴嚴法<lb/>
㑹祇款閟宫仰冀同雲溥滋新臘<lb/>
　　　景靈宫宣光殿奉安神宗皇帝御容日開啓道<lb/>
　　　　塲疏文<hi>元祐二年三月十四日</hi>
伏以天鑒不逺誠感則通方寳構之肇新宜神遊之降<lb/>
<pb n="KR4d0076_WYG_114-11a"/>
格具嚴法席髙咏靈篇内安清浄之居外錫烝黎之<lb/>
福<lb/>
　　　集禧觀開啓祈雨道疏文<hi>元祐二年三月二十五日</hi>
洞淵龍王水府聖衆饑饉之患民流者朞年吁嗟之求<lb/>
詞窮於是日乃眷隂靈之宅實為雲雨之師涵濡之功<lb/>
指顧而辦罔吝天澤以答民瞻<lb/>
　　　集禧觀洪福殿等處罷散謝雨道塲疏文<lb/>
徳有愧於動天敢辭屢請道無私而應物豈間微誠霈<lb/>
<pb n="KR4d0076_WYG_114-11b"/>
一雨以咸周起三農於既病仰承靈貺莫報深仁<lb/>
　　　太皇太后皇太后皇太妃受冊奏告景靈宫等<lb/>
　　　　處疏文<hi>元祐二年七月十九日</hi>
伏以祗事親闈庶幾孝治配徳祖考既務極於推崇篤<lb/>
生眇冲亦敢忘於褒顯將奉寳冊率循舊章徼福于神<lb/>
先期以告<lb/>
　　　神宗皇帝御容進發前一日奏告諸宫觀等處<lb/>
　　　　疏文<hi>元祐二年九月二十五日</hi>
<pb n="KR4d0076_WYG_114-12a"/>
嵩洛之間山陵所在嚴道釋之淨宇奉衣冠之别祠恭<lb/>
擇良辰啓行仙馭敢徼福於羣聖庶流祉於含生仰叩<lb/>
真靈冀垂昭鑒<lb/>
　　　隆祐宫設慶宫醮疏文<hi>元祐二年</hi>
伏以長樂告成光動紫宫之象清都下照誠通絳闕之<lb/>
仙祇設多儀肅陳菲薦永惟慈孝之本克享天人之心<lb/>
介萬夀之無疆錫五福之純備<lb/>
　　　西嶽廟開啓祈雨道塲疏文<hi>元祐三年七月十三日</hi>
<pb n="KR4d0076_WYG_114-12b"/>
伏以二華之尊作鎮於西極兆人所急望嵗於秋成榖<lb/>
既日滋雨不時霈敢以病告于我有神閔兹將槁之苗<lb/>
賜以崇朝之澤惟神之徳非我敢忘<lb/>
　　　中太一宫真室殿開啓天皇九曜消災集福道<lb/>
　　　　塲疏文<lb/>
臣以冲眇嗣承列聖之休濟於艱難實賴文母之徳臨<lb/>
莅四載勤勞百為畏天之威未嘗終日而豫怠視民如<lb/>
子惟恐一夫之困窮伏願上帝降祥衆真垂佑消禳灾<lb/>
<pb n="KR4d0076_WYG_114-13a"/>
沴永㡳夀康恭陳寶籙之科仰扣神遊之館敢祈昭鑒<lb/>
下察孝心<lb/>
　　　皇太妃宫閣慶落成開啓道塲疏文<lb/>
伏以良辰襲吉華構一新仰荷褒崇之私得伸鞠育之<lb/>
報落成告備法㑹有嚴請命上穹馳神真聖庶精誠之<lb/>
必達錫夀祉於無窮<lb/>
　　　景靈宫罷散奉安神宗皇帝御容道塲功徳疏<lb/>
　　　　文<hi>元祐二年四月七日</hi>
<pb n="KR4d0076_WYG_114-13b"/>
伏以肇新寳構祇奉晬容脩妙供於珠庭結勝縁於淨<lb/>
衆真游永奠法㑹告成普冀含生悉䝉餘祉<lb/>
　　内制齋文十七首<lb/>
　　　冬至福寧殿作水陸道塲資薦神宗皇帝齋文<lb/>
伏以聖神陟降釋梵後先適更來復之辰茂薦往生之<lb/>
福䖍脩淨供仰導真游<lb/>
　　　正旦於福寧殿作水陸道塲資薦神宗皇帝齋文<lb/>
伏以棄黄屋以上賔莫追風馭抱烏號而永慕再歴春<lb/>
<pb n="KR4d0076_WYG_114-14a"/>
朝敢仗勝縁式開淨供仰頌羲堯之徳永追梵釋之游<lb/>
　　　在京諸宫觀開啟神宗皇帝大祥道塲齋文<lb/>
伏以密音如昨新榖再升望仙馭於帝鄉陳法筵於淨<lb/>
宇人天來㑹共脩最勝之縁梵釋同游永錫無疆之慶<lb/>
　　　垂拱殿開啟神宗皇帝大祥道塲齋文<lb/>
伏以喪期有數方歎於壑舟法海無邊聊資於岸栰有<lb/>
嚴秘殿恭啟淨筵時御六龍徘徊宫闕永同千佛陟降<lb/>
人天<lb/>
<pb n="KR4d0076_WYG_114-14b"/>
　　　内中福寜殿下寒節為神宗皇帝作水陸道塲<lb/>
　　　　齋文<lb/>
伏以甚雨疾風感春律之將變鑽燧改火悼喪期之不<lb/>
留爰啟淨筵以資𡨕福願登大覺永濟函生<lb/>
　　　景寜宫宣光殿奉安神宗皇帝御容日開啟道<lb/>
　　　　塲齋文<lb/>
伏以祠宫夙啟真室告成仗勝㑹於佛僧導靈游於梵<lb/>
釋更推餘祉旁及含生<lb/>
<pb n="KR4d0076_WYG_114-15a"/>
　　　大相國寺開啟祈雨道塲齋文<lb/>
伏以旱暵既久麥禾將空仰惟天人之師宜專雲雨之<lb/>
施庶㡬慈愍寛我憂危<lb/>
　　　鄭州超化寺祈雨齋文<lb/>
伏以常暘為灾歴時愈熾秋榖未蓺夏苗將空天意未<lb/>
回佛慈所愍願以不思議智力大解脱神通時興法雲<lb/>
普賜甘澤<lb/>
　　　鄭州超化寺謝雨齋文<lb/>
<pb n="KR4d0076_WYG_114-15b"/>
等慈應物不倦於禱求神智無方何難於膏澤旱沴既<lb/>
弭農民其康仰惟不宰之功豈特有為之報爰脩淨供<lb/>
少達純誠<lb/>
　　　十月一日永裕陵下宫開啟資薦神宗皇帝道<lb/>
　　　　塲齋文<lb/>
橋山永望莫瞻弓劍之餘陽月載臨徒増霜露之感招<lb/>
延淨衆崇建梵筵庶集勝因仰資真馭<lb/>
　　　西京㑹聖宫應天禪院奉安神宗皇帝御容禮<lb/>
<pb n="KR4d0076_WYG_114-16a"/>
　　　　畢開啟道塲齋文<lb/>
原廟告成神游既奠雖聖靈之無礙對越在天從世法<lb/>
之有為歸依於佛普願幽明之域悉登淨妙之庭集此<lb/>
勝因以資仙馭<lb/>
　　　後苑瑤津亭開啟祈雨道塲齋文<lb/>
六月徂夏方金火之爭三農望秋乏雷雨之施嗟人何<lb/>
罪逢歲之艱自非妙覺之等慈孰極疲民於重困有嚴<lb/>
禁苑祗建淨筵念我憂勞錫之膏澤非獨起枯焦於田<lb/>
<pb n="KR4d0076_WYG_114-16b"/>
野抑將掃疾疫於里閭嘉與含生永均介福<lb/>
　　　後苑瑤津亭開啟祈雨道塲齋文<lb/>
伏以常暘之沴歴月於兹近自都畿逺及關輔豈獨西<lb/>
成之害將為宿麥之憂仰止覺慈必垂善救普集山川<lb/>
之守來登梵釋之筵罔吝膏濡以興焦槁<lb/>
　　　後苑瑤津亭開啟謝雨道塲齋文<lb/>
伏以祗畏之心格人天於影響覺慈之力反水旱於屈<lb/>
伸周澤載濡農田告足既解藴隆之患庶無流潦之虞<lb/>
<pb n="KR4d0076_WYG_114-17a"/>
仰冀能仁曲垂昭鑒<lb/>
　　　顯聖寺壽聖禪院開啟太皇太后消灾集福粉<lb/>
　　　　壇道塲齋文<lb/>
伏以躬儉節用本嚴房闥之風遺大投艱猥當廟社之<lb/>
寄常恐德之弗類以召灾于厥身敢即仁祠肆陳淨供<lb/>
恭延梵釋普施人天俾壽而康非獨輔安於寡昧與民<lb/>
同利固將燕及於華夷仰冀能仁曲垂照鑒<lb/>
　　　景靈宫宣光殿開啟神宗皇帝忌辰道塲齋文<lb/>
<pb n="KR4d0076_WYG_114-17b"/>
伏以至徳難名已立配天之極孝思永慕葢有終身之<lb/>
憂惟是佛乗庶資㝠福屬弓劍上賔之日就衣冠出游<lb/>
之庭䖍設淨筵俾嚴勝果庶超真覺永庇含生<lb/>
　　　奉宸庫翻修聖字等庫了畢安慰土地道塲齋<lb/>
　　　　文<lb/>
伏以貨幣所藏有壊必葺聰直之鑒既成乃安爰仗佛<lb/>
慈以綏神守庶期昭格永底純熙<lb/>
　　内制祝文三十三首<lb/>
<pb n="KR4d0076_WYG_114-18a"/>
　　奏告天地社稷宗廟宫觀寺院等處祈雨雪祝<lb/>
　　　　文<lb/>
伏以朞年以來水旱作沴迨兹徂歲復苦常暘疾疫將<lb/>
興農末俱病方齋居而黙禱庶精意之登聞敢祈春臘<lb/>
之交沛然雨雪之賜願均介福敷錫羣生<lb/>
　　　五嶽四瀆等處祈雪祝文<lb/>
伏以歴冬不雪兩歲之憂疾癘將興麥麰就槁分命守<lb/>
土告於有神下民其咨天聴不逺母愛同雲之澤以成<lb/>
<pb n="KR4d0076_WYG_114-18b"/>
盈尺之祥茍利于民敢忘其報<lb/>
　　　内中添蓋諸帝后神御殿告遷御容權奉安於<lb/>
　　　　慈氏殿祝文<lb/>
於皇神考肇啟閟祠方增築之未寜懼格思之有凟别<lb/>
嚴浄宇祗奉晬容式燕聖靈永綏慈嘏<lb/>
　　　内中慈氏殿告遷神御於新添脩殿奉安祝文<lb/>
伏以增築告成閟嚴有奐儼衣冠之來復愾歎息之疑<lb/>
聞昭格穆清永綏燕翼<lb/>
<pb n="KR4d0076_WYG_114-19a"/>
　　　景靈宫奉安神宗皇帝御容祝文<lb/>
伏以恭承仙馭奄宅殊庭罄海宇以駿奔儼人天之景<lb/>
從願回日月之照少答神民之心乃眷新宫永垂餘慶<lb/>
　　　天章閣權奉安神宗皇帝御容祝文<lb/>
伏以唐虞稽古雖絶名言文武重光已新崇構下慰華<lb/>
夷之望仰摹天日之容將往宅於靈宫永懐攀慕願少<lb/>
安於秘殿無盡瞻依<lb/>
　　　内中神御殿張挂奉安神宗皇帝御容祝文<lb/>
<pb n="KR4d0076_WYG_114-19b"/>
伏以祥祭告終聖靈改御僾如在位威不違顔雖天日<lb/>
之光固難形似而神人之奉永有瞻依悲慕愈深照臨<lb/>
無極<lb/>
　　神宗皇帝大祥祭訖徹饌除靈座時皇帝躬親<lb/>
　　　　扶神御别設一祭祝文<lb/>
伏以俛就終喪禮當即逺永瞻陵廟將徹几筵攀慕若<lb/>
疑追懐罔極<lb/>
　　景靈宫宣光殿奉安神宗皇帝御容畢皇太后<lb/>
<pb n="KR4d0076_WYG_114-20a"/>
　　　　親詣行禮祝文<lb/>
伏以奕奕祠宫巍巍天像聖靈雖逺哲命維新仰瞻如<lb/>
在之威永錫無疆之慶敢祈昭鑒下燭微誠<lb/>
　　　天地社稷宗廟神廟等處祈雨祝文<lb/>
惟徳弗類致常暘之灾斯民何辜有薦饑之懼旬浹不<lb/>
雨麥禾皆空循省再三夙夜祗慄引領雲霓之望援手<lb/>
溝壑之餘既窮之詞其忍弗聴<lb/>
　　　五嶽四瀆等處祈雨祝文<lb/>
<pb n="KR4d0076_WYG_114-20b"/>
期年以來水旱作沴振廪同食冠蓋相望已責勸分公<lb/>
私並竭惟待一熟之麥以蘓垂死之民而冬不雨以徂<lb/>
春苗將秀而不實顧惟冲昧有失政刑感傷隂陽延及<lb/>
鰥寡既非下民之罪亦豈上帝之心惟神聰明毋愛膏<lb/>
澤則民有息肩之漸神無乏祀之憂<lb/>
　　　五嶽四瀆等處祈雨祝文<lb/>
天人之交應若影響雨暘不順咎在貌言失之户庭害<lb/>
及寰宇求治雖切不當天意之中聴言雖多未聞民病<lb/>
<pb n="KR4d0076_WYG_114-21a"/>
之實刑罰有過賦役未平一人之愆百姓何罪避坐徹<lb/>
膳猶當許其自脩悔禍轉灾庶或救之將墜於神葢反<lb/>
掌之易而民免擠壑之憂仰瞻雲霓待命旦夕<lb/>
　　　五嶽四瀆等處謝雨祝文<lb/>
乃者常暘為灾歴時愈熾念咎責已寜丁我躬求哀籲<lb/>
天並走羣望果䝉膏澤之賜一拯流亾之餘我愧于民<lb/>
敢廢無灾之懼神終其賜願必有年之祥<lb/>
　　　神宗皇帝禫祭太皇太后親行祝文<lb/>
<pb n="KR4d0076_WYG_114-21b"/>
寒暑之變忽焉再朞練祥之餘復將三月勉從即吉之<lb/>
典莫遂無窮之哀<lb/>
　　　神宗皇帝禫祭皇帝親行祝文<lb/>
既祥之餘徙月而吉迫於先王之禮徒有終身之憂瞻<lb/>
仰聖靈伏深感慕<lb/>
　　　神宗皇帝禫祭皇太后親行祝文<lb/>
喪期有數禫月告終哀雖未㤀禮弗敢過追慕之至中<lb/>
外所同<lb/>
<pb n="KR4d0076_WYG_114-22a"/>
　　　永裕陵脩移角堠門户栢窠奏告神宗皇帝祝<lb/>
　　　　文<lb/>
園寢之奉巡行以時增植所宜卜云其吉先事而告亦<lb/>
禮之常<lb/>
　　　永裕陵脩移角堠門户栢窠祭告土地祝文<lb/>
寢園之奉栽植以時惟爾有神實嚴所守敢祈昭鑒永<lb/>
底平寜<lb/>
　　　景靈宫天興殿開淘井眼祭告里域真官祝文<lb/>
<pb n="KR4d0076_WYG_114-22b"/>
神游之庭井泥不食日辰之吉浚治以時諗爾明靈庶<lb/>
無悔咎<lb/>
　　　太皇太后皇太后皇太妃受冊奏告太廟并諸<lb/>
　　　　陵祝文<lb/>
伏以祗事親闈庶㡬孝治配德祖考既務極於推崇篤<lb/>
生𦕈冲亦敢忘於褒顯將奉寳冊率循舊章涓日甚良<lb/>
先期以告<lb/>
　　　西京應天禪院㑹聖宫修神御帳座畢功告遷<lb/>
<pb n="KR4d0076_WYG_114-23a"/>
　　　　諸神御祝文<lb/>
頃詔有司恭脩幄座暫安别殿以作庶工既匠事之告<lb/>
成宜真游之來復願垂昭鑒及此良辰<lb/>
　　　西京應天禪院㑹聖宫脩神御帳座畢工奉安<lb/>
　　　　諸神御祝文<lb/>
幄座告成允協歲時之吉靈游永奠復瞻天日之光庶<lb/>
俾後人仰䝉餘慶<lb/>
　　　西京㑹聖宫應天禪院奉安神宗皇帝御容前<lb/>
<pb n="KR4d0076_WYG_114-23b"/>
　　　　一日奏告永裕陵祝文<lb/>
國家推本漢儀立郡國之廟㕘用唐制就佛老之祠乃<lb/>
眷洛都載瞻園寢並興靈宇以奉神嬉閔惟冲人恭蹈<lb/>
成憲謹擇良日臨遣近臣庶回日月之光少答人天之望<lb/>
　　　神宗皇帝御容至㑹聖宫并應天禪院前一日<lb/>
　　　　奏告諸帝祝文<lb/>
三靈眷命六聖在天崧洛之間仙釋所館惟兹吉禘之<lb/>
始當祔出游之庭念彼元臣昔皆侑食一新惟肖之像<lb/>
<pb n="KR4d0076_WYG_114-24a"/>
永陪如在之神敢冀威靈曲垂鑒照<lb/>
　　　神宗皇帝御容進發前一日奏告天地社稷宗<lb/>
　　　　廟等處祝文<lb/>
祗畏天明率循祖武進衣冠之原廟鎮嵩洛之靈祠恭<lb/>
擇良辰啟行仙馭分遣執事並告有神<lb/>
　　　生擒西番果莊奏告永裕陵祝文<lb/>
大獮獲禽必有指蹤之自豐年高廩孰知耘耔之勞憬<lb/>
彼西戎古稱右臂自嘉祐末木征擾邊至熙寜中董氊<lb/>
<pb n="KR4d0076_WYG_114-24b"/>
方命於赫聖考恭行天誅非貪尺寸之疆葢為民除蟊<lb/>
賊遂建長久之策不以賊遺子孫而西番大首領果荘<lb/>
首犯南川北連拓拔申命諸將擇利而行旋聞偏師無<lb/>
往不克吏士用命爭酬未報之恩聖靈在天難逃不漏<lb/>
之網已於八月戊戌生獲果莊頡利成擒初無渭水之<lb/>
恥郅支授首聊報谷吉之寃謹當推本聖心益脩戎略<lb/>
務在服近而來逺期於偃革以息民仰冀威神曲垂昭鑒<lb/>
　　　西京㑹聖宫應天禪院奉安神宗皇帝御容奏<lb/>
<pb n="KR4d0076_WYG_114-25a"/>
　　　　告諸帝祝文<lb/>
於穆神考陟配在天有嚴祠宫從祀我祖時日協吉聖<lb/>
靈其安寵綏後人永錫純嘏<lb/>
　　　西京應天禪院㑹聖宫奉安神宗皇帝神御祝<lb/>
　　　　文<lb/>
於皇在天丕冒下土矧此山陵之近顧瞻兩都宅於嵩<lb/>
洛之間上聫五聖有嚴浄宇<hi>㑹聖宫改為真觀</hi>祗奉晬顔願追<lb/>
梵釋之遊<hi>㑹聖宫改為仙聖之遊</hi>永答人天之望<lb/>
<pb n="KR4d0076_WYG_114-25b"/>
　　　太皇太后皇太后皇太妃受冊禮畢奏謝天地<lb/>
　　　　社稷宗廟諸宫觀并諸陵祝文<lb/>
至哉坤元政必先於治内養以天下孝莫大於尊親昔<lb/>
首正於號名今復嚴於典冊禮樂既具神人允諧分命<lb/>
邇臣恭致成事仰祈昭鑒永錫鴻休<hi>諸神廟分命邇臣句改分命有司</hi>
　　　東太一宫翻修殿宇奏告十神太一真君祝文<lb/>
於穆祠宫有嚴春祀吏以時而按視工揆日以修完庶<lb/>
就絜新永綏靈御仰祈昭鑒大庇含生<lb/>
<pb n="KR4d0076_WYG_114-26a"/>
　　　西路闕雨於濟瀆河瀆淮瀆廟祈雨祝文<lb/>
伏以水旱之事山川所司農服穡以有秋天密雲而不<lb/>
雨愧我不德瀆於有神願為三日之霖大慰一方之望<lb/>
國有常報我其敢㤀<lb/>
　　　永定院修蓋舍屋奏告諸帝后祝文<lb/>
具嚴淨宇祗奉寢園眷惟焚燎之餘少緩増修之役仰<lb/>
祈昭鑒永底燕寜<lb/>
　　　永定院修蓋舍屋祭告土地祝文<lb/>
<pb n="KR4d0076_WYG_114-26b"/>
伏以向因遺燼延及淨祠爰擇良辰以興衆役宜兹遣<lb/>
使詔示有神<lb/>
　　内制祭文一十四首<lb/>
　　　太皇太后祭奠故夏國主祭文<lb/>
乃眷外臣嗣守西服襲累世之忠順荷先朝之寵光惟<lb/>
天難忱錫命不永訃音遽至閔悼良深特遣使車往陳<lb/>
奠幣庶此恩禮貫於幽明<lb/>
　　　故皇叔祖昭信軍節度使檢校司空開府儀同<lb/>
<pb n="KR4d0076_WYG_114-27a"/>
　　　　三司漢東郡王宗瑗堂祭文<lb/>
惟王之生令徳孝恭云何不淑罹此閔凶無復㑹朝載<lb/>
惻予哀往奠其寢維以飾終<lb/>
　　　故皇叔祖昭信軍節度使檢校司空開府儀同<lb/>
　　　　三司漢東郡王宗瑗下事祭文<lb/>
嗚呼死生之變賢愚莫逃日月有時義當即逺哀榮之<lb/>
極禮以告終來舉奠觴往安窀穸<lb/>
　　　皇叔故魏王啟殯祭文<lb/>
<pb n="KR4d0076_WYG_114-27b"/>
惟靈襲累朝之餘慶兼天下之達尊祖送之儀哀榮斯<lb/>
極永惟宅兆之卜未逢歲月之良參酌時宜遷神郊館<lb/>
啟殯之始寓哀斯文<lb/>
　　　皇叔故魏王外殯前一夕夜祭文<lb/>
惟王之生孝友仁慈既歿元身舉國懐思矧予冲𦕈義<lb/>
兼父師天不我遺日月如馳出次近郊寓此仁祠親奠<lb/>
莫及寜知我悲<lb/>
　　　皇叔故魏王下事祭文<lb/>
<pb n="KR4d0076_WYG_114-28a"/>
惟靈出就外邸二年于兹一日不見企予望思矧此告<lb/>
終月逝日逺雖云近郊寜復旋返築室祠宫既固既完<lb/>
雖非永歸亦可少安嗚呼哀哉<lb/>
　　　故贈太師追封温國公司馬光安𦵏祭文<lb/>
嗚呼元豐之末天歩惟艱社稷之衛中外所屬惟是一<lb/>
老屏予一人名高當世行滿天下措國於泰山之安下<lb/>
令於流水之源歲月未周綱紀略定天若相之又復奪<lb/>
之殄瘁不哀古今所共知之者神考用之者聖母馴致<lb/>
<pb n="KR4d0076_WYG_114-28b"/>
其道太平可期長為宗臣以表後世往奠其𦵏庶知予<lb/>
懐<lb/>
　　　故渭州防禦使宗孺出殯一夕祭文<lb/>
惟靈飭躬寡過秉德不回莫克永年遂即長夜哀榮之<lb/>
典國有故常死喪之戚予惟惻愴<lb/>
　　　故渭州防禦使宗孺下事祭文<lb/>
嗚呼宗枝之秀罹此降灾日月有時禮當即逺奄臨窀<lb/>
穸肆設几筵往致予哀來歆此奠<lb/>
<pb n="KR4d0076_WYG_114-29a"/>
　　　故聴宣劉氏堂祭文<lb/>
奉侍有年肅雍靡懈今其亾矣良用惻然沒而有知來<lb/>
舉兹奠<lb/>
　　　故聴宣劉氏墳所祭文<lb/>
盡瘁内職歸全近郊既掩諸幽往致斯奠賁其窀穸極<lb/>
爾哀榮<lb/>
　　　故尚宫吳氏墳所祭文<lb/>
惟爾之生服勤乃事逢日之吉歸全於郊式榮其終往<lb/>
<pb n="KR4d0076_WYG_114-29b"/>
致斯奠<lb/>
　　　故尚服劉氏堂祭文<lb/>
惟靈選備禁廷服勤内職逮兹淪謝良用愍傷饋奠之<lb/>
儀哀榮兼至<lb/>
　　　故尚服劉氏墳所祭文<lb/>
惟靈服勤有年罹命不淑窀穸之事日月有時念爾永<lb/>
歸歆予一奠<lb/>
　　内制導引歌辭二首<lb/>
<pb n="KR4d0076_WYG_114-30a"/>
　　奉安神宗皇帝御容赴景靈宫導引歌詞<lb/>
帝城父老三歲望堯心天逺玉樓深龍顔髣髴笙簫逺<lb/>
腸㫁屬車音離宫春色瑣瑤林雲闕海沉沉遺民猶唱<lb/>
當時曲秋雁起汾隂<lb/>
　　　迎奉神宗皇帝御容赴西京㑹聖宫應天禪院<lb/>
　　　　奉安導引歌詞<lb/>
經文緯武十有九年中遺烈震羌戎渭橋夾道千君長<lb/>
猶是建元功西瞻温洛與神崧蓮宇照瓊宫人間俛仰<lb/>
<pb n="KR4d0076_WYG_114-30b"/>
成今古流澤自無窮<lb/>
　<lb/>
　<lb/>
　<lb/>
　<lb/>
　<lb/>
　<lb/>
　東坡全集巻一百十四<lb/>
</p>
<p>
</p>
  </div>
<div>
                <head>東坡全集巻一百十五</head>
    <p>
<pb n="KR4d0076_WYG_115-1a"/>
欽定四庫全書<lb/>
　東坡全集巻一百十五　　　宋　蘓軾　撰<lb/>
　　樂語十六章<lb/>
　　　春貼子詞<hi>元祐三年</hi>
　　　　皇帝閤六首<lb/>
藹藹龍旂色琅琅木鐸音數行寛大詔四海發生心<lb/>
暘谷賔初日清臺告協風願如風有信長與日俱中<lb/>
草木漸知春萌芽處處新從今八千歲合抱是靈椿<lb/>
<pb n="KR4d0076_WYG_115-1b"/>
聖主憂民未解顔天教瑞雪報豐年蒼龍掛闕農祥正<lb/>
<hi>一作慶</hi>老穉相呼㸔藉田<lb/>
昨夜東風入律新玉關知有受降人聖恩與解河湟凍<lb/>
得共中原草木春<lb/>
翰林職在明光裏行樂詩成拜舞中不待驚開小桃杏<lb/>
始知天子是天公<lb/>
　　　　太皇太后閤六首<lb/>
琱刻春何力欣榮物自知發生雖有象覆載本無私<lb/>
<pb n="KR4d0076_WYG_115-2a"/>
小殿黄金榜朱簾白玉鉤一聲雙日蹕春色滿皇州<lb/>
仗下春朝散宫中晝漏稀兩廂休侍御應下讀書帷<lb/>
五日占雲十日風憂懃終歲為三農春來有喜何人見<lb/>
好學神孫類祖宗<lb/>
共道十年無臘雪且欣三白壓春田盡驅南畆扶犂手<lb/>
稍發中都朽貫錢<lb/>
不獨清心能省事應縁克已自消兵傳聞塞外千君長<lb/>
欲趂新年賀太平<lb/>
<pb n="KR4d0076_WYG_115-2b"/>
　　　　皇太后閤六首<lb/>
寶冊瓊瑤重新庭松桂香雪消春未動碧瓦麗朝陽<lb/>
瑞日明天仗仙雲擁夀山倚欄春晝永金母在人間<lb/>
朝罷金鋪掩人閒寶瑟塵欲知慈儉徳書史樂青春<lb/>
仙家日月本長閒送臘迎春豈亦然<hi>一作亦偶</hi>翠管銀罌傳<lb/>
故事金花綵勝作新年<lb/>
彤史年來不絶書三朝徳化婦承姑宫中侍女減珠翠<lb/>
雪裏貧民得袴襦<lb/>
<pb n="KR4d0076_WYG_115-3a"/>
邊庭無事羽書稀閒遣詞臣進小詩共助至尊歌喜事<lb/>
今年春日得春衣<lb/>
　　　　皇太妃閤五首<lb/>
葦桃猶在户椒栢已稱觴歲美風先應朝回日漸長<lb/>
甲觀開千柱飛樓擢九層雪殘烏鵲喜翔舞下<graphic n="KR1152" url="https://raw.githubusercontent.com/kanripo/KR-Gaiji/master/images/KR1152.png" mimeType="image/png"/>稜<lb/>
孝心日奉東朝養儉德應師大練<hi>一作太姒</hi>風太史新年瞻<lb/>
瑞氣四星朗潤紫宫中<lb/>
九門掛月未催班清禁風和玉漏閒崇慶早朝銀燭下<lb/>
<pb n="KR4d0076_WYG_115-3b"/>
珮環聲在五雲間<lb/>
東風弱栁萬絲垂的皪殘梅尚一枝繭館乍欣蠶浴後<lb/>
禖壇猶記燕來時<lb/>
　　　　夫人閤四首<lb/>
綵勝鏤新語酥槃滴小詩昇平多樂事應許外庭知<lb/>
細雨曉風柔春聲入御溝已漂新荇沒猶帶㫁冰流<lb/>
扶桑初日映簾昇已覺銅瓶暖不冰七種共挑人日菜<lb/>
千枝先剪上元燈<lb/>
<pb n="KR4d0076_WYG_115-4a"/>
雪消鴛瓦已流澌風暖犀盤尚鎮帷縹緲紫簫明月下<lb/>
壁門桂影夜㕘差<lb/>
　　　端午貼子詞<hi>元祐三年</hi>
　　　　皇帝閤六首<lb/>
盛德初融後潛隂未妬時侍臣占易象明兩作重離<lb/>
採秀擷羣芳爭儲百藥良太醫初薦艾庶草驗蕃昌<lb/>
微凉生殿閤習習滿皇都試問吾民愠南風為解無<lb/>
西檻新來玉宇風侍臣茗盌得雍容庭槐似識天顔喜<lb/>
<pb n="KR4d0076_WYG_115-4b"/>
舞破清隂作兩龍<lb/>
講餘交翟轉回廊始覺深宮夏日長揚子江心空百鍊<lb/>
只將無逸鑑興亾<lb/>
一扇清風灑面寒應縁飛白在冰紈坐知四海䝉膏澤<lb/>
沐浴君王徳似蘭<lb/>
　　　　太皇太后閤六首<lb/>
漸臺通翠浪暑殿轉清風簾捲東朝散金烏未遽中<lb/>
日永蠶收簇風高麥上塲朝來藉田令菰黍獻時芳<lb/>
<pb n="KR4d0076_WYG_115-5a"/>
舞羽諸羌伏銷兵萬彚蘓只應黄紙誥便是赤靈符<lb/>
令節陳詩歲歲新從臣何以壽吾君願儲醫國三年艾<lb/>
不作沉湘九辨文<lb/>
忠臣諒節今千歲孝女孤風滿四方不復巫陽占郢夢<lb/>
空餘仲御扣河章<lb/>
長養恩深動植均只憂貪吏尚殘民外廷已拜梟羮賜<lb/>
應助吾君去不仁<lb/>
　　　　皇太后閤六首<lb/>
<pb n="KR4d0076_WYG_115-5b"/>
露簟琴書冷琱槃<graphic n="KR0673" url="https://raw.githubusercontent.com/kanripo/KR-Gaiji/master/images/KR0673.png" mimeType="image/png"/>餌新深宫猶畏日應念暑耘人<lb/>
萬壽菖蒲酒千金琥珀杯年年行樂處新月掛池臺<lb/>
翠筒初窒棟薌黍復纒菰水殿開冰鑑瓊漿凍玉壺<lb/>
秘殿扶疎夏木深雨餘初有一蟬吟應將嬴女乗鸞扇<lb/>
更助南風長棘心<lb/>
上林珍木暗池臺蜀産吳包萬里來不獨槃中見盧橘<lb/>
時於㯶裏得楊梅<lb/>
閔楚遺風萬古情湘沅舊俗到金明翠輿黄繖何時幸<lb/>
<pb n="KR4d0076_WYG_115-6a"/>
畫鷁飛鳬盡日横<lb/>
　　　　皇太妃閤五首<lb/>
午景簾櫳静薰風草木酣誰知恭儉德綵縷出親蠶<lb/>
雨細方梅夏風高已麥秋應憐百花盡緑葉暗紅榴<lb/>
辟兵已佩靈符小續命仍縈綵縷長不為祈禳得天助<lb/>
要隨風俗樂時康<lb/>
玉盆沉李灧清泉金鴨嘘空裊細烟自有梧楸鄣畏日<lb/>
仍欣麥黍報豐年<lb/>
<pb n="KR4d0076_WYG_115-6b"/>
良辰樂事古難同繡繭朱絲奉兩宫仁孝自應禳百沴<lb/>
艾人桃印本無功<lb/>
　　　　夫人閤四首<lb/>
肅肅槐庭午沉沉玉漏稀皇恩樂佳節鬬草得珠璣<lb/>
節物荆吳舊嬉游禁掖閒仙風隨畫箑拜賜落人間<lb/>
五綵縈筒秫稻香千門結艾鬢髯張旋開寳典尋風物<lb/>
要及靈辰共祓禳<lb/>
欲曉銅瓶下井欄鏗鍠金殿發清寒似聞人世南風熱<lb/>
<pb n="KR4d0076_WYG_115-7a"/>
日上牆東問幾竿<lb/>
　　　内中御侍以下賀冬至詞語<hi>元祐二年十月二十日</hi>
　　　　皇帝<lb/>
伏以月臨天統首冠於三正氣應黄宫復來於七日君<lb/>
道寖長陽德光亨恭惟皇帝陛下清明在躬仁孝遍物<lb/>
垂衣南面天何言而四時成學問西清日將旦而羣隂<lb/>
伏裔夷奔走年榖順成豈惟四海之歡心自識三靈之<lb/>
隂贊如川方至受命無疆妾等待罪掖庭備員婦職共<lb/>
<pb n="KR4d0076_WYG_115-7b"/>
慶一陽之節敢陳萬歲之觴<lb/>
　　　　太皇太后<lb/>
伏以消長有時候微陽之來復賢愚同慶知君子之彚<lb/>
征德化所加神人並應恭惟太皇太后陛下睿明天縱<lb/>
慈儉身先振河嶽以不傾地無私載順隂陽而自化天<lb/>
且不違成功已陋於漢唐論德蓋高於任姒大有上吉<lb/>
方獲助於三靈既醉太平當純備於五福妾等職㕘長<lb/>
御心奉慈闈慶陽德之朋來願夭壽之平格<lb/>
<pb n="KR4d0076_WYG_115-8a"/>
　　　　皇太后<lb/>
伏以矇瞍奏功驗人和於緹室日官占物效嵗美於黄<lb/>
雲慶自宫庭澤均海宇恭惟皇太后殿下輔佐内治儀<lb/>
刑王家推美國風夙茂周南之化考祥羲易共成坤厚<lb/>
之功方迎日於三微敢稱觴於萬壽豈獨宫闈之願實<lb/>
同中外之歡妾等猥以微軀被䝉慈渥仰獻岡陵之祝<lb/>
庶殫草木之誠<lb/>
　　　内中御侍以下賀年節詞語<hi>元祐二年十二月一日</hi>
<pb n="KR4d0076_WYG_115-8b"/>
　　　　皇帝<lb/>
伏以齊七政於璣衡天人並應受三朝之圖籍海宇來<lb/>
同恭惟皇帝陛下至仁無私神武不殺祖述堯帝厯象<lb/>
以授民時儀刑文王正家而齊天下方肇新於歲律宜<lb/>
嚮用於神休妾等幸侍禁嚴仰陶化育願上萬年之壽<lb/>
永膺百順之祥<lb/>
　　　　太皇太后<lb/>
伏以太簇旋宫既贊陽而出滯勾芒司厯方布徳以緩<lb/>
<pb n="KR4d0076_WYG_115-9a"/>
刑恭惟太皇太后陛下化始六宫風行九有損財振廩<lb/>
救民溝壑之中求賢審官拔士茒茨之下方履端之資<lb/>
始膺景福於無疆妾等幸侍禁嚴粗供婦職願獻岡陵<lb/>
之壽少輸草木之誠<lb/>
　　　　皇太后<lb/>
伏以三元資始磔禳以餞餘寒萬寶更新燔烈以興嗣<lb/>
歲恭惟皇太后殿下道光溈汭德配周南輔導兩朝孝<lb/>
慈格於上下儀刑九御恭儉聞於邇遐順履三陽誕膺<lb/>
<pb n="KR4d0076_WYG_115-9b"/>
百禄妾等幸班禁掖久被餘光莫報生成之恩但祝靈<lb/>
長之算<lb/>
　　　内中御侍以下賀冬至詞語<hi>元祐三年十月三十日</hi>
　　　　皇帝<lb/>
伏以日合天統時推建子之正律中黄鍾氣驗微陽之<lb/>
應德施自上惠均於民伏惟皇帝陛下道配皇王化行<lb/>
夷夏觀其來復見乎天地之心静以無為待此隂陽之<lb/>
定雲物告瑞宫聲協和豈惟至治之祥自得上天之祐<lb/>
<pb n="KR4d0076_WYG_115-10a"/>
一人有慶萬壽無疆妾等䝉被天光叨塵婦職敢獻如<lb/>
山之祝庶同率土之歡<lb/>
　　　　太皇太后<lb/>
伏以書奏清臺驗厯象之䆳密日移黄道迎化國之舒<lb/>
長寰宇和平宫闈歡豫恭惟太皇太后陛下教隆隂禮<lb/>
位正坤儀嗣太任之徽音道光千古衣明德之大練儉<lb/>
化六宫體柔静以臨朝配清明而燭物慶雲可望共占<lb/>
至治之祥彤史何知莫贊無為之德妾等猥㕘女職仰<lb/>
<pb n="KR4d0076_WYG_115-10b"/>
奉慈顔因來復之一陽祝無疆之萬壽<lb/>
　　　　皇太后<lb/>
伏以候氣葭灰喜律筒之已應課功綵線知宫日之初<lb/>
長品物向榮掖庭胥悦恭惟皇太后殿下母臨四海婦<lb/>
應東朝求賢審官但有憂勤之志躬儉節用豈㤀澣濯<lb/>
之衣宜福禄之日康樂宫闈之無事妾等濫塵女職獲<lb/>
奉慈顔願先栢酒以稱觴更指椿年而獻壽<lb/>
　　　坤成節集英殿宴教坊詞<hi>元祐二年七月十五日</hi>
<pb n="KR4d0076_WYG_115-11a"/>
　　　　教坊致語<lb/>
臣聞視履考祥既占衷月之夢對時育物必有繼天之<lb/>
功方大火之西流履隂靈之既望帝於是日誕降仁人<lb/>
意使斯民咸歸壽域共慶千年之遇得生二聖之朝式<lb/>
宴示慈與民同樂恭惟皇帝陛下文思天縱睿哲生知<lb/>
力行禹湯之仁常恐一夫之不獲躬蹈曽閔之孝故得<lb/>
萬國之歡心恭惟太皇太后陛下道契天人德超載籍<lb/>
知人則哲蓋帝堯之所難修已安民雖虞舜其猶病風<lb/>
<pb n="KR4d0076_WYG_115-11b"/>
雲從而萬物覩日月照而四時行自然動植之咸安莫<lb/>
知天地之何力三宫交慶羣后駿奔寳鄰通四牡之歡<lb/>
航海致重譯之賮洞庭九奏始識咸池之音靈嶽三呼<lb/>
共獻後天之祝臣等叨居法部輒採民言上瀆宸聰敢<lb/>
陳口號<lb/>
　　　　口號<lb/>
三朝遺老九門前又見承平大有年文母憂勤初化俗<lb/>
曽孫仁孝已通天史書元祐三千牘樂奏坤成第一篇<lb/>
<pb n="KR4d0076_WYG_115-12a"/>
欲採蟠桃歸獻壽蓬萊清淺半桑田<lb/>
　　　　勾合曲<lb/>
秋風協應生殿角之微凉廣樂具陳韻金絲而間作欲<lb/>
觀鳥獸之率舞願聞笙磬之同音上奉宸顔教坊合曲<lb/>
　　　　勾小兒隊<lb/>
朱干玉戚本以象功白叟黄童皆知頌聖盍命髧髦之<lb/>
侣來陳舞勺之儀上侑皇歡教坊小兒入隊<lb/>
　　　　隊名<lb/>
<pb n="KR4d0076_WYG_115-12b"/>
願同千歲樂長奏太平謠<lb/>
　　　　問小兒隊<lb/>
鎬京廣燕方雲集於縉紳沂水游童忽鳬趨於庭廡雖<lb/>
云小技必有可觀咫尺天顔悉言汝志<lb/>
　　　　小兒致語<lb/>
臣聞功存社稷慶鍾高密之門澤及本枝天祚太任之<lb/>
德候西風之入律藹瑞氣之盈庭嘉與四方同稱萬壽<lb/>
恭惟皇帝陛下文思稽古濬哲在躬日奉東朝之歡率<lb/>
<pb n="KR4d0076_WYG_115-13a"/>
用家人之禮以謂慈儉之化無德而能名保佑之功如<lb/>
天之難報惟流傳於歌舞庶髣髴其儀刑臣等雖在弱<lb/>
齡久陶孝治敢率垂髫之侣共陳振萬之儀未敢自專<lb/>
伏取進止<lb/>
　　　　勾雜劇<lb/>
鸞旗日轉雉扇雲開暫回綴兆之文少進俳諧之技來<lb/>
陳善戲以佐歡聲上樂天顔雜劇來歟<lb/>
　　　　放小兒隊<lb/>
<pb n="KR4d0076_WYG_115-13b"/>
青衿旅進雖末技而畢陳黄屋天臨知下情之無壅既<lb/>
成文於綴兆爰整袂以徘徊再拜天階相將好去<lb/>
　　　　勾女童隊<lb/>
彤壺漏箭隨雞唱以漸移絳節綵髦聞鳯簫而自舉冝<lb/>
召散花之侣來陳回雪之姿上奉宸歡兩軍女童入隊<lb/>
　　　　隊名<lb/>
金風回翠袖玉琯倚清歌<lb/>
　　　　問女童隊<lb/>
<pb n="KR4d0076_WYG_115-14a"/>
鳯歌諧律方資燕爼之歡鷺羽分庭忽集壽山之下低<lb/>
鬟有待振袂欲前密邇天階悉陳來意<lb/>
　　　　女童致語<lb/>
妾聞塗山啟夏來玉帛於萬邦摯仲興周胙本枝於百<lb/>
世嘉辰共樂壯觀一新恭惟皇帝陛下舜孝自天堯仁<lb/>
浹物膺昊穹之成命席累聖之詒謀惟地勢坤永載無<lb/>
疆之德以天下養躬持胥樂之觴六樂在庭百工奏技<lb/>
妾等親逢盛旦獲望嚴宸藝雖愧於驚鴻心已先於儀<lb/>
<pb n="KR4d0076_WYG_115-14b"/>
鳯願陳舞綴上奉天顔未敢自専伏取進止<lb/>
　　　　勾雜劇<lb/>
風清羽蓋日轉槐庭欲資載笑之歡必有應諧之妙暫<lb/>
回舞綴少進詼辭上悦天顏雜劇來歟<lb/>
　　　　放女童隊<lb/>
八音間作既成皦繹之文萬舞畢陳曲盡囘翔之態望<lb/>
彤闈而却立歛翠袂以言歸再拜天墀相將好去<lb/>
　　　集英殿春宴教坊詞<lb/>
<pb n="KR4d0076_WYG_115-15a"/>
　　　　教坊詞語　中和化育萬壽排塲<lb/>
臣聞人和則氣和故王道得而四時正今樂猶古樂故<lb/>
民心悦而八音平幸此聖朝陶然化國飭三農於保介<lb/>
維暮之春興五福於太平既醉以酒恭惟皇帝陛下乗<lb/>
乾有作出震無私憲章六聖之典謨斟酌百王之禮樂<lb/>
天方祚於舜孝人已誦於堯言故得彛倫叙而水土平<lb/>
北流軌道壬人退而蠻夷服西旅在庭稍寛中昊之憂<lb/>
一均湛露之澤方將麯蘖羣賢而惡㫖酒鼓吹六藝而<lb/>
<pb n="KR4d0076_WYG_115-15b"/>
放鄭聲雖白雪陽春莫致天顔之一笑而獻芹負日各<lb/>
盡野人之寸心臣猥以賤工叨塵法部幸獲望雲之喜<lb/>
敢陳擊壤之音不揆蕪才上進口號<lb/>
　　　　口號<lb/>
萬人歌舞樂芳辰長養恩深第四春令下風雷常有信<lb/>
時來草木豈知仁璿璣已正三階泰玉琯初知九奏純<lb/>
更欲年年同此樂故應相繼得元臣<lb/>
　　　　勾合曲<lb/>
<pb n="KR4d0076_WYG_115-16a"/>
太平無象善萬物之得時和氣致祥喜八風之從律大<lb/>
合鈞天之奏克諧治世之音上奉嚴宸教坊合曲<lb/>
　　　　勾小兒隊<lb/>
斑白之老既無負戴之憂齠齔之童亦遂嬉遊之樂行<lb/>
歌道路聫袂闕庭仰奉宸慈小兒入隊<lb/>
　　　　隊名<lb/>
初成暮春服來獻太平謠<lb/>
　　　　問小兒隊<lb/>
<pb n="KR4d0076_WYG_115-16b"/>
聚戲里閭豈識九重之奥成文綴兆忽隨六樂之和宜<lb/>
近彤墀悉陳來意<lb/>
　　　　小兒致語<lb/>
臣聞春為陽中生物各遂其性樂以天下聖人豈私其<lb/>
身故飲食盡忠臣心而遊豫為諸侯度方遲日之無事<lb/>
矧嗣歲之有年大啟璧門肅陳燕豆恭惟皇帝陛下道<lb/>
隆而德備質文而性仁總攬羣才蓋天受之神䇿澄清<lb/>
庶政故民獻以寶符顧良辰樂事之難并宜羣臣嘉賔<lb/>
<pb n="KR4d0076_WYG_115-17a"/>
之並集廣塲千步方山立於衆工大樂九成固海函於<lb/>
雜技臣等沐浴膏澤咏歌昇平幸以髧髦之微得㕘舞<lb/>
羽之末敢干宸聴伏俟俞音<lb/>
　　　　勾雜劇<lb/>
臚傳已久陛楯將更宜資載笑之歡少進羣優之技緩<lb/>
調絲竹雜劇來歟<lb/>
　　　　放小兒隊<lb/>
清歌屢奏葢曲盡於下情妙舞載陳示不遺於小物既<lb/>
<pb n="KR4d0076_WYG_115-17b"/>
畢沛風之和稍同沂水之歸再拜天階相將好去<lb/>
　　　　勾女童隊<lb/>
燕私之樂下侍於臣工靡曼之觀聊同於俚俗審音而<lb/>
作振袂稍前上奉宸歡兩軍女童入隊<lb/>
　　　　隊名<lb/>
瑞日明歌扇仙飇動舞衣<lb/>
　　　　問女童隊<lb/>
工師奏技侍衛聳觀顧游女之何施集彤庭而有待欲<lb/>
<pb n="KR4d0076_WYG_115-18a"/>
知來意宜悉敷陳<lb/>
　　　　女童致語<lb/>
妾聞聖人授民以時王者與衆同樂故倉庚鳴而蠶女<lb/>
出游魚躍而靈沼春蓋良辰豈易得哉亦賢者而後樂<lb/>
此伏惟皇帝陛下温恭允塞緝熙光明學無常師文武<lb/>
識其大者仁能濟衆堯舜其猶病諸齊泰階之六符走<lb/>
重譯之萬里天人並應禮樂將興豈惟塵土之賤微敢<lb/>
度乾坤之廣大萬舞九奏雖未象於成功間歌三終亦<lb/>
<pb n="KR4d0076_WYG_115-18b"/>
庶㡬於頌德欲殫末技少効寸誠<lb/>
　　　　勾雜劇<lb/>
風斜御栁既窮綺麗之觀日轉庭槐少進詼優之戲再<lb/>
調絲竹雜劇來歟<lb/>
　　　　放女童隊<lb/>
翠袖風回已盡折旋之妙文茵霞巻尚觀顧步之餘再<lb/>
拜天墀相將好去<lb/>
　　　集英殿秋宴教坊詞<lb/>
<pb n="KR4d0076_WYG_115-19a"/>
　　　　教坊致語<lb/>
臣聞天無言而四時成聖有作而萬物覩清淨自化雖<lb/>
仰則於帝心愷悌不回亦俛同於衆樂屬此九秋之候<lb/>
粲然萬寳之成吾王不游何以勞農而休老君子如喜<lb/>
則必大亨以養賢恭惟皇帝陛下孝通神明仁及草木<lb/>
行堯禹之大道守成康之小心華夷來同天地並應以<lb/>
謂福莫大於無事瑞曷加於有年南極呈祥候秋分而<lb/>
老人見西夷慕義涉流沙而天馬來嘉與臣工肅陳燕<lb/>
<pb n="KR4d0076_WYG_115-19b"/>
爼禮元侯於三夏諧庶尹於九成宣示御觴聳近臣之<lb/>
榮觀臚傳天語溢兩廡之歡聲臣等幸覯昌辰叨塵法<lb/>
部採謠言於擊壤助矇瞍之陳詩仰奉威顔敢進口號<lb/>
　　　　口號<lb/>
霜霏碧瓦尚生烟日泛彤庭已集仙藹藹四門多吉士<lb/>
熙熙萬國屢豐年高秋爽氣明宫殿元祐和聲入管絃<lb/>
菊有芳兮蘭有秀從臣誰和白雲篇<lb/>
　　　　勾合曲<lb/>
<pb n="KR4d0076_WYG_115-20a"/>
西風入律間歌秋報之詩南籥在廷備舉徳音之器絃<lb/>
匏一倡鐘鼓畢陳上奉宸嚴教坊合曲<lb/>
　　　　勾小兒隊<lb/>
皇慈下逮罄百執以均歡衆技畢陳示四方之同樂宜<lb/>
進垂髫之侣來脩秉翟之儀上奉威顔教坊小兒入隊<lb/>
　　　　隊名<lb/>
登歌依頌磬下管舞成童<lb/>
　　　　問小兒隊<lb/>
<pb n="KR4d0076_WYG_115-20b"/>
大君有命肆陳管磬之音童子何知入造工師之末欲<lb/>
詳來意宜悉奏陳<lb/>
　　　　小兒致語<lb/>
臣聞天行有信正得秋而萬寳成君德無私日將旦而<lb/>
羣隂伏清風應律廣樂在庭占歲事於金穰望天顔之<lb/>
玉粹沐浴膏澤詠歌升平恭惟皇帝陛下天縱聰明日<lb/>
躋聖知無一物之失所得萬國之歡心雖擊壤之民固<lb/>
何知於帝力而後天之祝亦各抒於下情臣等幸以齠<lb/>
<pb n="KR4d0076_WYG_115-21a"/>
齔之年得居仁壽之域詠舞雩於沂水久樂聖時唱銅<lb/>
鞮於漢濵空慚郢<hi>一作俚</hi>曲願陳舞綴少奉宸歡未敢自<lb/>
專伏候進止<lb/>
　　　　勾雜劇<lb/>
朱絃玉管屢進清音華翟文竿少停逸綴宜進詼諧之<lb/>
技少資色笑之歡上悦天顔雜劇來歟<lb/>
　　　　放小兒隊<lb/>
回翔丹陛已陳就日之誠合散廣庭曲盡回風之妙歌<lb/>
<pb n="KR4d0076_WYG_115-21b"/>
鐘告闋羽籥言旋再拜天階相將好去<lb/>
　　　　勾女童隊<lb/>
錦薦雲舒來九成之丹鳳霞衣鱗集隠三疊之靈鼉上<lb/>
奉宸嚴教坊女童入隊<lb/>
　　　　隊名<lb/>
香雲浮繡扆花浪舞彤庭<lb/>
　　　　問女童隊<lb/>
清禁深嚴方縉紳之雲集仙音彈緩忽簪珥之星陳徐<lb/>
<pb n="KR4d0076_WYG_115-22a"/>
步香茵悉陳來意<lb/>
　　　　女童致語<lb/>
妾聞鈞天廣樂空傳帝所之游閶闔清風理絶庶人之<lb/>
共夫何仙聖靡隔塵凡仰瞻八采之威目慶千齡之運<lb/>
恭惟皇帝陛下乾健而粹離明而文規摹六聖之心人<lb/>
將自化儀刑文母之德天且不違樂兹大有之年申以<lb/>
宗慈之㑹虞韶既畢夏籥將興妾等分綴以須審音而<lb/>
作願俟工歌之闋少同率舞之歡未敢自專伏取進止<lb/>
<pb n="KR4d0076_WYG_115-22b"/>
　　　　勾雜劇<lb/>
絃匏迭奏干羽畢陳洽聞舜樂之和稍進齊諧之技金<lb/>
絲徐韻雜劇來歟<lb/>
　　　　放女童隊<lb/>
羽觴湛湛方陳既醉之詩鼉鼓淵淵復奏言歸之曲峩<lb/>
鬟佇立歛袂却行再拜天階相將好去<lb/>
　　　興龍節集英殿宴教坊詞<hi>元祐二年</hi>
　　　　教坊致語<lb/>
<pb n="KR4d0076_WYG_115-23a"/>
臣聞帝武造周已兆興王之迹日符祚漢實開受命之<lb/>
祥非天私我有邦惟聖乃作神主仰止誕彌之慶集於<lb/>
建丑之正瑞玉旅庭爰講比鄰之好虎臣在泮復通西<lb/>
域之琛式燕示慈與人均福恭惟皇帝陛下睿思冠古<lb/>
濬哲自天煥乎有文日講六經之訓述而不作思齊累<lb/>
聖之仁夷夏宅心神人協德卜年七百方過厯以承天<lb/>
有臣三千咸一心而戴后彤庭振萬玉座傳觴誦干戈<lb/>
載戢之詩作君臣相悦之樂斯民何幸白首太平臣猥<lb/>
<pb n="KR4d0076_WYG_115-23b"/>
以微生親逢盛旦始慶猗蘭之㑹願賡擊壤之音下採<lb/>
民言上陳口號<lb/>
　　　　口號<lb/>
凛凜重瞳日月新四方驚喜識天人共知若木初升旦<lb/>
且種蟠桃莫計春請吏黒山歸屬國給扶黄髪拜嚴宸<lb/>
紫皇應在紅雲裏試問清都侍從臣<lb/>
　　　　勾合曲<lb/>
祝堯之壽既罄於歡謠象舜之功願觀於備樂羽旄在<lb/>
<pb n="KR4d0076_WYG_115-24a"/>
列管磬同音上奉宸嚴教坊合曲<lb/>
　　　　勾小兒隊<lb/>
魚龍奏技畢陳詭異之觀齠齔成童各效回旋之妙嘉<lb/>
其尚幼有此良心仰奉宸慈教坊小兒入隊<lb/>
　　　　隊名<lb/>
兩階陳羽籥萬國走梯航<lb/>
　　　　問小兒隊<lb/>
工師在列各懐自獻之能侲子盈庭必有可觀之技未<lb/>
<pb n="KR4d0076_WYG_115-24b"/>
知來意宜悉奏陳<lb/>
　　　　小兒致語<lb/>
臣聞生民以來未有祖宗之仁厚上帝所眷錫以聖神<lb/>
之子孫孚佑下民篤生我后瞻舜瞳之日月望堯顙之<lb/>
山河若帝之初達四聰於無外如川方至傾萬宇以來<lb/>
同恭惟皇帝陛下齊聖廣淵剛健篤實識文武之大者<lb/>
體仁孝於自然歌詩思齊見文王之所以聖誦書無逸<lb/>
法中宗之不敢康誕日載臨輿情共祝神筴授萬年之<lb/>
<pb n="KR4d0076_WYG_115-25a"/>
算洛書開五福之祥臣等嬉遊天街沐浴皇化欲陳舞<lb/>
蹈之意不知手足之隨未敢自專伏取進止<lb/>
　　　　勾雜劇<lb/>
金奏鏗純既度九韶之曲霓裳合散又陳八佾之儀舞<lb/>
綴暫停伶優間作再調絲竹雜劇來歟<lb/>
　　　　放小兒隊<lb/>
游童率舞逐物性之熙怡小技畢陳識天慈之廣大清<lb/>
歌既闋疊鼓屢催再拜天階相將好去<lb/>
<pb n="KR4d0076_WYG_115-25b"/>
　　　　勾女童隊<lb/>
垂鬟在列歛袂稍前豈知北里之微敢獻南山之壽霓<lb/>
旌坌集金奏方諧上奉威顔兩軍女童入隊<lb/>
　　　　隊名<lb/>
君臣千載遇歌舞八方同<lb/>
　　　　問女童隊<lb/>
摻撾屢作旌斾前臨顧游女之何能造彤庭而獻技欲<lb/>
知來意宜悉奏陳<lb/>
<pb n="KR4d0076_WYG_115-26a"/>
　　　　女童致語<lb/>
妾聞瑞乙來翔共紀生商之兆羣龍下集適同浴佛之<lb/>
辰佳氣充庭和聲載路輦出房而雷動扇交翟以雲開<lb/>
喜動人天春還草木恭惟皇帝陛下凝神昭曠受命穆<lb/>
清三后在天宜興王之世有四人迪哲知享國之無窮<lb/>
乃眷良辰欲均景福庭設九賔之禮樂歌四牡之章妾<lb/>
等幸覯昌期獲瞻文陛雖乏流風之妙願輸率舞之誠<lb/>
未敢自專伏候進止<lb/>
<pb n="KR4d0076_WYG_115-26b"/>
　　　　勾雜劇<lb/>
清淨自化雖莫測於宸心詼笑雜陳示俛同於衆樂金<lb/>
絲再舉雜劇來歟<lb/>
　　　　放女童隊<lb/>
分庭久立漸移愛日之隂振袂再成曲盡回風之態龍<lb/>
樓却望鼉鼓屢催再拜天階相將好去<lb/>
　　　紫宸殿正旦教坊詞<hi>元祐四年</hi>
　　　　教坊致語<lb/>
<pb n="KR4d0076_WYG_115-27a"/>
臣聞行夏之時正莫加於人統採周之舊王方在於鎬<lb/>
京惟吉月之布和休庶工而未作使華逺集鄰好交脩<lb/>
萃簪笏於九門來車書於萬里將興嗣歲以樂太平恭<lb/>
惟皇帝陛下躬履至仁誕膺眷命法天地四時之運民<lb/>
日用而不知傳祖宗六聖之心我無為而自化九德咸<lb/>
事三年有成始御八音之和以臨元日之㑹人神相慶<lb/>
夷夏來同臣等忝與賤工得親壯觀知輿情之願頌顧<lb/>
盛德之難形不度荒蕪敢進口號<lb/>
<pb n="KR4d0076_WYG_115-27b"/>
　　　　口號<lb/>
九霄清蹕一聲雷萬物欣榮意已開曉日自隨天仗出<lb/>
春風不待斗杓回行㸔菖葉催耕耤共喜椒花映壽杯<lb/>
欲識太平全盛事振振鵷鷺滿雲臺<lb/>
　　　　勾合曲<lb/>
東風應律南籥在庭餞臘迎春方慶三朝之㑹登歌下<lb/>
管願聞九奏之和上悦天顔教坊合曲<lb/>
　　　　勾小兒隊<lb/>
<pb n="KR4d0076_WYG_115-28a"/>
工師奏技咸踴躍以在庭穉孺聞音亦回翔而赴節方<lb/>
資其樂豈間微情上奉宸歡教坊小兒入隊<lb/>
　　　　隊名<lb/>
仙山來絳節雲海戲羣鴻<lb/>
　　　　問小兒隊<lb/>
六樂充庭九賔在列何彼垂髫之侣欲陳振袂之能必<lb/>
有來誠少前敷奏<lb/>
　　　　小兒致語<lb/>
<pb n="KR4d0076_WYG_115-28b"/>
臣聞正月上日萬彚所以更新羣臣嘉賔四方於焉觀<lb/>
禮雪方占於上瑞風已告於先春及此良辰設為高㑹<lb/>
恭惟皇帝陛下子來九有天覆兆民煥乎其有文章昭<lb/>
然若揭日月安西都䕶來輸八國之琛南極老人出效<lb/>
萬年之壽還圭璋於鄰使受圖籍於春朝擊石樅金奏<lb/>
鈞天之廣樂跳毬舞索戲平樂之都塲臣等沐浴太平<lb/>
詠歌新歲鼓舞咸韶之韻蹌揚鳥獸之間未敢自專伏<lb/>
候進止<lb/>
<pb n="KR4d0076_WYG_115-29a"/>
　　　　勾雜劇<lb/>
以雅以南既畢陳於衆技載色載笑期有悦於威顔舞<lb/>
綴暫停優詞間作金絲徐韻雜劇來歟<lb/>
　　　　放小兒隊<lb/>
酒闌金殿既均湛露之恩漏減銅壺曲盡流風之妙望<lb/>
彤墀而申祝整翠袖以言歸再拜天階相將好去<lb/>
　　　興龍節集英殿宴教坊詞<lb/>
　　　　教坊致語<lb/>
<pb n="KR4d0076_WYG_115-29b"/>
臣聞天所眷命生而神靈惟三代受命之符萃於兹日<lb/>
實萬世無疆之福延及我民候南極之祥輝交北鄰之<lb/>
瑞節同趨燕鎬爭頌堯封恭惟皇帝陛下稽古温文乗<lb/>
乾剛粹體生知而猶學藏妙用於何言故得六聖承休<lb/>
三靈眷佑德隆星晷齊六符而泰階平河行地中錫九<lb/>
疇而彛倫正屬誕彌之令旦履長發之嘉祥夙設九賔<lb/>
於廷遍舞六代之樂日無私於臨照葵藿自傾天有信<lb/>
於發生勾萌必達臣等歴塵法部獲造彤墀下採民言<lb/>
<pb n="KR4d0076_WYG_115-30a"/>
得三萬里之謠頌登歌壽斚以八千歲為春秋不度蕪<lb/>
音敢進口號<lb/>
　　　　口號<lb/>
風巻雲舒合兩班曈曈瑞日映天顔觀書已獲千秋鏡<lb/>
積德長為萬壽山臘雪未消三務起壬人不用五兵閒<lb/>
相逢父老爭相賀却笑華胥是夢間<lb/>
　　　　勾合曲<lb/>
笙磬同音考中聲於神鼓鳥獸率舞浹和氣於敷天上<lb/>
<pb n="KR4d0076_WYG_115-30b"/>
奉宸歡教坊合曲<lb/>
　　　　勾小兒隊<lb/>
衆技旅庭振歡聲於無外游童頌聖陶至化於自然上<lb/>
奉皇威教坊小兒入隊<lb/>
　　　　隊名<lb/>
壤歌皆白髪象舞及青衿<lb/>
　　　　問小兒隊<lb/>
跳踉廣陌初疑竹馬之遊合散彤墀忽變驚鴻之狀欲<lb/>
<pb n="KR4d0076_WYG_115-31a"/>
知來意宜悉敷陳<lb/>
　　　　小兒致語<lb/>
臣聞流虹啟聖非人力所致之符湛露均恩與天下共<lb/>
享其樂旁行海宇外薄戎夷咸欣載夙之辰共獻無疆<lb/>
之祝恭惟皇帝陛下神武不殺將聖多能天生德於予<lb/>
既稟狥齊之質人樂告以善輔成經緯之文法慈儉於<lb/>
東朝紬詩書於西學載臨誕日俛答輿情非為靡曼之<lb/>
觀庶備太平之福臣等樂生齠齔學樂父師就列紛紜<lb/>
<pb n="KR4d0076_WYG_115-31b"/>
雖無殊於鳥獸赴音俛仰亦少效於涓塵未敢自專伏<lb/>
候進止<lb/>
　　　　勾雜劇<lb/>
樂且有儀乃古君之相悦張而不弛豈文武之常行欲<lb/>
佐歡聲宜陳善謔金絲徐韻雜劇來歟<lb/>
　　　　放小兒隊<lb/>
末技畢陳下情無壅既成文於綴兆猶歛袂以回翔再<lb/>
拜天階相將好去<lb/>
<pb n="KR4d0076_WYG_115-32a"/>
　　　　勾女童隊<lb/>
飛步壽山起香塵於羅襪散花御路泛回雪於錦茵上<lb/>
奉宸顔兩軍女童入隊<lb/>
　　　　隊名<lb/>
生商來瑞鳦浴佛降羣龍<lb/>
　　　　問女童隊<lb/>
玉座天臨雖仙凡之有隔翠鬟雲合豈草木之無知密<lb/>
邇天階悉陳來意<lb/>
<pb n="KR4d0076_WYG_115-32b"/>
　　　　女童致語<lb/>
妾聞千里一曲變澄瀾於濁河萬歲三稱隠歡聲於靈<lb/>
岳天人並應夷夏來同雖云北里之微敢獻華封之祝<lb/>
恭惟皇帝陛下睿文冠古神智無方同堯舜之性仁而<lb/>
能濟衆陋成康之刑措猶待積年共欣建丑之正再覩<lb/>
興龍之㑹桑田東海傾壽斚而未乾汗竹南山書頌聲<lb/>
而無極妾等幸縁賤藝獲望載顔振萬于庭欲赴干旄<lb/>
之節間歌以雅庶諧笙磬之音未敢自專伏候進止<lb/>
<pb n="KR4d0076_WYG_115-33a"/>
　　　　勾雜劇<lb/>
舞綴暫停歌鐘少闋必有應諧之妙以資載笑之歡上<lb/>
悦天顔雜劇來歟<lb/>
　　　　放女童隊<lb/>
振袂再成曲盡回風之妙分庭久立漸移愛日之隂再<lb/>
拜天階相将好去<lb/>
　　　齋日致語口號<lb/>
旋復隂陽配五支於六幹誕彌歲月與元旦為三申神<lb/>
<pb n="KR4d0076_WYG_115-33b"/>
后降慶於當年曽孫効誠於兹旦不煩巧厯自契真符<lb/>
道俗讙謠天人協應太皇太后陛下功高任姒德配唐<lb/>
虞上推顧托之心下布仰成之政寳慈與儉蹈光憲之<lb/>
成規却敵安邦襲烈武之餘慶三朝順履萬壽維新雖<lb/>
絳縣之老人難窮甲子如楚南之靈木莫計春秋臣賤<lb/>
等草茅心傾葵藿採民謳於擊壤効樂語之陳詩<lb/>
媧皇得道自神仙金母長生不記年甲子㑹逢三朔旦<lb/>
歲星行㸔百周天消兵漸覺腰無犢種徳方知福有田<lb/>
<pb n="KR4d0076_WYG_115-34a"/>
彤管何人書後㑹椒花椿頌一時編<lb/>
　　　黄樓致語口號<lb/>
百川返壑五稼登塲初成百尺之樓適及重陽之㑹高<lb/>
髙下下既休畚鍤之勞歲歲年年共覩茱萸之美恭惟<lb/>
知府學士民人所恃憂樂以時度餘力而取羨材因備<lb/>
灾而成勝事起東郊之壯觀破西楚之淫名賔客如雲<lb/>
來四方之豪傑鼓鐘隠地竦萬目之觀瞻實與徐民長<lb/>
為佳話<lb/>
<pb n="KR4d0076_WYG_115-34b"/>
一新柱石壯嚴闉更值西風落帽辰不用游從誇燕子<lb/>
直將氣焰壓波臣山川尚遶當時國城郭猶飄廣陌塵<lb/>
誰凭欄杆賞風月使君留意在斯民<lb/>
　　　趙倅成伯母生日致語口號<lb/>
昔年占夢適當重九之佳辰今日獻香願祝大千之遐<lb/>
算慶婦姑之同日雜茱菊以稱觴殺雞已效於龎公剪<lb/>
髪敢資於陶母但某叨居樂部忝預年家不度蕪材上<lb/>
塵口號<lb/>
<pb n="KR4d0076_WYG_115-35a"/>
今朝壽酒泛黄花鬱鬱葱葱氣滿家願得唐兒舞一曲<lb/>
莫嫌國小向長沙<lb/>
　　　王氏生子致語口號<lb/>
人中五日知織女之暫來海上三年喜花枝之未老事<lb/>
協紫銜之夢歡傾白髪之兒好人相逢一杯徑醉伏以<lb/>
某人女郎蒼梧仙裔南海貢餘憐謝瑞之早孤潛炊相<lb/>
助歎張鎬之沒興遇酒輒歡采楊梅而朝飛擘青蓮而<lb/>
暮返長新玉女之年貌未厭金膏而掃除萬里乗桴已<lb/>
<pb n="KR4d0076_WYG_115-35b"/>
慕仲尼而航海五絲繡鳯將從老子以俱仙東坡居士<lb/>
尊爼千峯笙簧萬籟聊設三山之湯餅共傾九醖之仙<lb/>
醪尋香而來苒天風之引步此興不淺炯江月之升樓<lb/>
羅浮山下已三春松筍穿階晝掩門太白猶逃水仙洞<lb/>
紫簫來問玉華君天容水色聊同夜髮澤膚光自鑑人<lb/>
萬户春風為子壽坐㸔滄海起揚塵<lb/>
　　　寒食宴提刑致語口號<lb/>
良辰易失四者難并故人相逢五斗徑醉况中年離合<lb/>
<pb n="KR4d0076_WYG_115-36a"/>
之感正寒食清明之間時乎不可再來賢者而後樂此<lb/>
恭惟提刑學士才本天授學為人師事業存乎斯民文<lb/>
章葢其餘事望之已試於馮翊翁子暫還於㑹稽知府<lb/>
學士接好鄰邦締交冊府莫逆之契義等於天倫不腆<lb/>
之辭意勤於地主力講兩君之好可無七子之詩欲使<lb/>
異時争傳盛事<lb/>
雲間畫鼓疊春雷千騎尋芳戲馬臺半道已逢山簡醉<lb/>
萬人爭㸔謫仙來淮西按部威尤凜歴下懐仁首重回<lb/>
<pb n="KR4d0076_WYG_115-36b"/>
還把去年留客意折花臨水更徘徊<lb/>
　<lb/>
　<lb/>
　<lb/>
　<lb/>
　<lb/>
　<lb/>
　東坡全集巻一百十五<lb/>
</p>
<p>
</p>
  </div>
        </body>
</text>\m</TEI>