<TEI xmlns="http://www.tei-c.org/ns/1.0">
              <teiHeader>
                  <fileDesc>
                     <titleStmt>
                        <title>Title</title>
                     </titleStmt>
                     <publicationStmt>
                        <p>Information about publication or distribution</p>
                     </publicationStmt>
                     <sourceDesc>
                        <p>Information about the source</p>
                     </sourceDesc>
                  </fileDesc>
              </teiHeader>
              <text>
                  <body>
            
<div>
                <head>范太史集巻一</head>
    <p>
<pb n="KR4d0060_WYG_001-1a"/>
欽定四庫全書<lb/>
　范太史集巻一　　　　　宋　范祖禹　撰<lb/>
　　詩<lb/>
　　　樂通神明<hi>御試</hi>
世治興和樂陽來符正聲純能格天地幽可逮神明協<lb/>
氣流無外靈心識太平九歌人鬼享八變地祇迎翕縱<lb/>
多祥集欣歡萬祉生須知勲徳大聖作掩英莖<lb/>
　　　春鮪初登<hi>錫慶院試</hi>
<pb n="KR4d0060_WYG_001-1b"/>
風煦陽和候氷消水澤春乘舟施密罟豋鮪薦明神大<lb/>
壑翻紅鬛長波失錦鱗味參籩實美羞與澗毛新事異<lb/>
觀棠日時非濫泗辰猗歟潛有頌率職自䱷人<lb/>
　　　游先主祠堂置酒<lb/>
驅車出郊坰渉谿上青岑峰頭野寺不足到先主祠堂<lb/>
猶可尋祠堂之前流水長翠屏重疊揺清光老松窈窕<lb/>
入雲漢五月鬱鬱炎天凉廟中女巫日歌舞神去神來<lb/>
何處所龍吟虎嘯生風雲未似當時臣遇主三分割據<lb/>
<pb n="KR4d0060_WYG_001-2a"/>
霸業開山河氣象皆西來功名烜赫陵宇宙顧盼可使<lb/>
彊敵摧西南歴數俄遷改岷峨霸氣今何在萬里浮雲<lb/>
巻壯圗空餘江水東流海山風吹月海上来松間雲氣<lb/>
嘘酒盃髙歌且醉一杯酒昔日英雄安在哉此時分散<lb/>
已陳迹何足慘愴令心哀<lb/>
　　　四皓<lb/>
南山石壁陵蒼蒼中有四老眉如霜中原龍虎困格鬭<lb/>
九霄鸞鳯髙飄翔赤精斬蛇入咸陽南極老人轉遁藏<lb/>
<pb n="KR4d0060_WYG_001-2b"/>
一朝相顧下雲巘共為羽翼安儲皇白雲黄鵠髙飛揚<lb/>
雖有矰繳安能傷君王慷慨但飲酒戚姫起舞無輝光<lb/>
古人不見雖已逺吾将杖䇿登崇岡<lb/>
　　　席上探題二首<lb/>
紅蕉花誰植風流太守家爍爍犀燈燃晩雨亭亭蜜炬<lb/>
照晴霞<lb/>
秋夜雨㸃滴梧桐亂人語幾行寒雁起沙汀萬里漁舟<lb/>
泊煙渚<lb/>
<pb n="KR4d0060_WYG_001-3a"/>
　　　資水<lb/>
資水通巫峽誰家萬里船隨雲排楚氣隠几上呉天神<lb/>
女迷朝雨湘娥泣暮煙何時一飛檝長嘯下牢邊<lb/>
　　　資中八首<lb/>
劒閣横空鏁蜀門資中巖岫若雲屯天傾白日千山厎<lb/>
峽束長江萬里奔<lb/>
資山巖谷多神仙鸞車鳳馬隨飛煙神女蕭蕭來暮雨<lb/>
浮丘往往下雲軿<lb/>
<pb n="KR4d0060_WYG_001-3b"/>
醮壇髙倚碧天開中有清都白玉臺霧擁霓旌乘月去<lb/>
風吹仙樂下天來<lb/>
五月江流萬賈船迅如飛電擘羣山荆雲峽雨須㬰過<lb/>
白帝江陵朝暮間<lb/>
六月炎蒸烈火髙黑雲驅雨駕波濤千崖雪浪飛泉吼<lb/>
萬壑隂雲古木號<lb/>
風定江澄境象閒水清波影倒雲山漁舟蕩漾清光裏<lb/>
白鷺驚飛杳靄間<lb/>
<pb n="KR4d0060_WYG_001-4a"/>
夷界荒山幾萬重西窮月窟與天通何時漢使還持節<lb/>
從此乘槎上碧空<lb/>
武侯祠廟徧空山萬古名垂宇宙間昔日南人皆稽首<lb/>
至今歌舞聚夷蠻<lb/>
　　　資州路月山亭<lb/>
軒亭枕蒼峯縹緲視空濶長江飜天去迴斡地軸折洪<lb/>
濤破山門崖谷盡争裂孤雲行無蹤飛鳥去自没游子<lb/>
怨路長煩襟此披豁昔觀黄河流浩蕩窺禹穴乾坤何<lb/>
<pb n="KR4d0060_WYG_001-4b"/>
壯觀永歎舊逰絶兹亭雖非匹山水頗秀發茫茫八紘<lb/>
内所歴但毫末安得乘飛颷人寰恣超越<lb/>
　　　資州路東津寺<hi>寺有古佛殿唐乾寧元年所建</hi>
山行無晨暮日暝崖谷昬哀猿落客淚永路驚旅魂慿<lb/>
陵髙山巔俯視大江奔迥環島嶼合縈轉洲渚屯行雲<lb/>
赴楚天飛鳥下蜀門地遐怪物聚寺古深殿存憶昔李<lb/>
氏末煙塵暗中原姦雄競草竊割據窮海根干戈百年<lb/>
後見此敗屋垣我來屬清秋登覽無俗喧山深虎豹歸<lb/>
<pb n="KR4d0060_WYG_001-5a"/>
水静蛟鼉騫臨風獨笑吒浩蕩欲飛飜<lb/>
　　　月夜船行入資州<lb/>
憶昨卧碧山蒼蒼叢桂間白雲為屏石為枕緑蘿長掛<lb/>
明月閒忽乘輕舟泛江水山月隨人還在此白鷺驚飛<lb/>
宿靄間青山倒卧滄波厎此時孤棹發中流川后停波<lb/>
聽棹謳不學子猷中夜返欲乘眀月向資州<lb/>
　　　七月五日熱退喜凉資中有懷二十四韻<lb/>
仲夏金火争隂陽勢相奪乾坤鼓洪鑪夸父死奔渴普<lb/>
<pb n="KR4d0060_WYG_001-5b"/>
天無纎雲厚土萬丈裂亭亭太陽午安得日車跌清冷<lb/>
想寒門浩蕩思舞雪嘆彼老農耕有苖不得活乞雨禱<lb/>
潭龍望雲驅旱魃帝車俄廻指四序苦飄忽木落天地<lb/>
秋清霜洗空濶凉風破閶闔勢欲捲溟渤衆鳥盡不飛<lb/>
峥嶸見孤鶻登臨滌魂神颯爽動毛骨因懷京洛間車<lb/>
馬填城闕紅塵暗天宇愚智共汩沒出門無所適肝肺<lb/>
為枯竭平生喜林泉瀟灑愛風月滄浪有漁父逸歩脱<lb/>
羈紲超然思逺逰萬古訪遺轍安能公侯間俯僂事干<lb/>
<pb n="KR4d0060_WYG_001-6a"/>
謁及来山水縣素志得少豁白石拂雲眠芳蓀乘露擷<lb/>
尋山喜幽勝照水翫澄澈雖無巢許操夙慕夷齊潔庶<lb/>
以保吾真無為事其末<lb/>
　　　文潞公生日<lb/>
天監仁皇徳惟時嶽降神英姿備文武賢業富經綸夢<lb/>
賚求巖野于畋載渭濵三朝瞻上宰四海入洪鈞謨烈<lb/>
重光啓樞衡萬化新珪璋扶日月劒履上星辰述職分<lb/>
東陜宣威震北垠長城萬里逺奠枕四夷賔自昔登儲<lb/>
<pb n="KR4d0060_WYG_001-6b"/>
后惟公秉國均川河賴舟檝霜雪見松筠閶闔朝黄道<lb/>
雲龍對紫宸忠勲藏廟祏異禮冠臣鄰風雨王城㑹煙<lb/>
花洛苑春麾幢近泉石袞繡出埃塵照社祥光盛充閭<lb/>
慶旦臻御鑪熏黼黻天廐輟騏驎帝念深元老邦基屬<lb/>
柄臣公雖慕前哲天欲覺斯民左右蕭何手安危晉國<lb/>
身濟時歸夀域遐筭等靈椿<lb/>
　　　送趙清憲入蜀<lb/>
上聖隆西眷中朝報鉅賢三刀重夢寐四國賴蕃宣自<lb/>
<pb n="KR4d0060_WYG_001-7a"/>
昔方隅逺惟公惠澤偏絃歌初撫字使節再聨翩召父<lb/>
深仁浹文翁美化全南圗廻海浪北極上星躔霖雨蘇<lb/>
羣物卿雲被八埏從容方論道引避不居權忠馭何頻<lb/>
叱行帷义一褰漏天開霧雨燒棧掃雲煙玉壘山横雪<lb/>
羅江水映緜閭閻瞻冕服父老識旌旃清静嘗能理煩<lb/>
苛冀盡蠲銷兵無吠警含哺但安眠富庶寧加此功名<lb/>
固有焉豈惟私蜀土佇更秉陶甄<lb/>
　　　送聖徒入京兼呈紀常子進<lb/>
<pb n="KR4d0060_WYG_001-7b"/>
二年隔京洛思見亦已久驪駒将戒行姑共一杯酒君<lb/>
来買園林山川既富有顧我猶旅人安排卧林藪不意<lb/>
嵩嶺雲輸君先入手謀生已知拙髙遁慙居後貴富等<lb/>
浮雲名聲似箕斗終當結茅屋鄰舍聞雞狗杖屨作往<lb/>
還過從惟野叟愛君修竹間一水似崖口掃除石上月<lb/>
寒檜揺青箒早賦歸去来無為事奔走前期知非逺同<lb/>
集待諸友寄我思洛詩東風想回首<lb/>
　　　大雪入洛陽<lb/>
<pb n="KR4d0060_WYG_001-8a"/>
昨夜關山雪僕夫晨起驚揮鞭騎紫馬曉入洛陽城川<lb/>
原渺茫茫長嘯視八紘有如乘風馭迢逓奔玉京伊水<lb/>
象天河雲濤向東傾喧然古都市沽酒吹玉笙予心正<lb/>
浩蕩萬里赴歸程遥望嵩峰頂連天凍峥嶸欲攀玊女<lb/>
窓舉手摩太清思之不可去悵望空含情<lb/>
　　　寄名山李著作<lb/>
劒外雖云逺名山信日聞漏天常洩雨䝉頂半藏雲萬<lb/>
里飛鳬舄三年隠豹文茗芽春後好應許故人分<lb/>
<pb n="KR4d0060_WYG_001-8b"/>
　　　厎柱四首<lb/>
黄河傾落九天来厎柱三山立欲摧崖谷吐吞成霧雨<lb/>
蛟龍戰鬬作風雷<lb/>
巨靈贔屭兩山開東放黄河萬里來地軸横斜争斡轉<lb/>
天維欹側恐傾摧<lb/>
禹開厎柱放河奔濁浪軒軒日月昏唯有三門君不見<lb/>
驚波一起動乾坤<lb/>
厎柱初開禹力窮黄河從此去朝宗長鯨一噴連山起<lb/>
<pb n="KR4d0060_WYG_001-9a"/>
岌嶪髙於太華峰<lb/>
　　　望嶽<lb/>
客行西入函關道秀氣東来滿關好北顧黄河天際流<lb/>
回望荆山欲傾倒前瞻太華三峯髙中天屹立争雄豪<lb/>
羣山朝嶽皆西走勢似長風驅海濤金天殺氣何蕭爽<lb/>
羽駕颷輪應可往安得雲梯倚碧空上拂煙霞㸔仙掌<lb/>
　　　希夷陳先生祠堂<lb/>
太華朝紫清蓮花開緑烟嘗聞希夷隱欲學南華仙道<lb/>
<pb n="KR4d0060_WYG_001-9b"/>
與寥廓友形隨變化遷餐霞倚八極御氣逰九天静夜<lb/>
披蘂笈清晨潄瑶泉閒臨日谷嘯下拂雲窓眠一朝玉<lb/>
棺墜委體同蛻蟬霓旌自宛轉羽駕何飄翩空餘故館<lb/>
在遺像猶依然嗟吾生已後不得見當年扶揺若可借<lb/>
永謝區中縁<lb/>
　　　望朝元閣<lb/>
昔年曽上閣邊行歩歩凌霞出太清鶴駕不歸雲縹緲<lb/>
鳳簫空斷目分明秦川錯繡孤煙媚渭水浮銀落日横<lb/>
<pb n="KR4d0060_WYG_001-10a"/>
惆悵重逰今未遂參差天半望飛甍<lb/>
　　　長安<lb/>
東風吹塵客心起京華去蜀三千里我来踏雪走函關<lb/>
下視秦川坦如坻曉登太華三峯寒慿髙始覺天地寛<lb/>
却惜京華不可見煙花二月過長安長安通衢十二陌<lb/>
出入九州横八極行人来往但西東莫問興亡與今昔<lb/>
昔人富貴髙臺傾今人歌舞曲池平終南虚繞帝王宅<lb/>
壯氣空蟠佳麗城黄河之水東流海漢家已去唐家改<lb/>
<pb n="KR4d0060_WYG_001-10b"/>
茂陵秋草春更多豪傑今無一人在細觀此事何足愁<lb/>
不如飲酒登髙樓秦王何苦求九鼎魏武空勞營八州<lb/>
當年富貴一時事身後寂寞餘髙丘春風開花不易得<lb/>
一醉何必封公侯<lb/>
　　　過朝天嶺二首<lb/>
夜上朝天曉不極舉頭唯見蒼蒼色廻看初日半輪明<lb/>
下視嘉陵千丈黑<lb/>
地拆天開此險成飄蕭毛髪壯心驚人間行路難如此<lb/>
<pb n="KR4d0060_WYG_001-11a"/>
嘆息何時險阻平<lb/>
　　　遊李少師園十題<lb/>
　　　　松島<lb/>
孤嶼何亭亭蒼松鬱相對池中蛟龍起天際風雨㑹<lb/>
　　　　芡池<lb/>
向日鋪青蓋浮波散緑盤明珠洛浦珮白玉水仙丹<lb/>
　　　　笛竹<lb/>
鳳食實已美龍吟聲更竒惜無蔡邕識那得馬融吹<lb/>
<pb n="KR4d0060_WYG_001-11b"/>
　　　　鶴<lb/>
王子吹笙去仙禽下雲端夜棲松月静朝舞檜風寒<lb/>
　　　　水輪<lb/>
崩騰噴雪浪晝夜無停息廻旋天磨轉運動日卓側<lb/>
　　　　竹逕<lb/>
整整植翠旗森森列羽衛㣲風羣玉動赫日蒼雲翳<lb/>
　　　　蓮池<lb/>
藻荇徧廻塘芙蕖出清水紅燈迭照映翠蓋相磨倚<lb/>
<pb n="KR4d0060_WYG_001-12a"/>
　　　　月桂<lb/>
天寒桂子墮花發向庭中月華十二滿常照此芳叢<lb/>
　　　　雁翅栢<lb/>
髙枝含煙霧密葉張羽翼參差隨風勢慘澹入雲色<lb/>
　　　　茅菴<lb/>
結茅深林下開户流水邊曉聽松風坐夜枕雲濤眠<lb/>
　　　和張二十五逰白龍谿甘水谷郊居雜咏七首<lb/>
君家瀟灑住園林更入青山逕路深唯有白雲為得侣<lb/>
<pb n="KR4d0060_WYG_001-12b"/>
祗應流水是知音<lb/>
松姿鶴性自宜閒天與幽竒避俗喧謝客風流臨海嶠<lb/>
秦人歌嘯入花源<lb/>
南窗髙卧看雲生日暮廻風動紫荆鼓吹不須過野塢<lb/>
青蛙雨後自能鳴<lb/>
田家何所樂野老飯蒿藜沙月鷺投宿松風猿亂啼侵<lb/>
衣青竹冷拂面緑蘿低幽歩無車馬唯應杖可攜<lb/>
石逕人行少山雲袖拂㸔水流情共逺天濶望隨寛笙<lb/>
<pb n="KR4d0060_WYG_001-13a"/>
磬珍禽響龍蛇怪蔓盤洛川回首處烟靄暮漫漫<lb/>
夜静月明谿水喧先秋風物已蕭然藤蘿作帳雲為枕<lb/>
冷掛絺衣石上眠<lb/>
青山跬歩去無由唯有登臨可散憂浮世只知軒冕樂<lb/>
幾人能得少時休<lb/>
　　　西街<lb/>
西街春日永輦道與天通御水横銀漢仙橋掛綵虹草<lb/>
荒平樂館花發上陽宫擾擾都門路輪蹄日向東<lb/>
<pb n="KR4d0060_WYG_001-13b"/>
　　　和子進六言二首<lb/>
夜静碧天如水山空明月隨人此興庾公非淺逺逰王<lb/>
子何頻<lb/>
蕭散獨逰何處寂寥四顧無人月露霑衣覺久水風吹<lb/>
面宜頻<lb/>
　　　和子進千春院觀桃花二首<lb/>
西度天津水見沙輕風飛蓋緑楊斜相逢喜到千春寺<lb/>
最後方開第一花富媪英華當間出東君照育想非賖<lb/>
<pb n="KR4d0060_WYG_001-14a"/>
神仙髙格黄裳色安得深根植帝家<lb/>
鳯刹花光照碧霄龍樓栁色暗朱橋夸娥素月人疑近<lb/>
姑射仙山路豈遥琮玉温姿輕拂拂鞠衣嘉色宛飄飄<lb/>
都人莫怪芳華晩如隔煙霞在泬寥<lb/>
　　　三月十八日雨後訪張二十五以詩見寄次其<lb/>
　　　　韻<lb/>
池上魚相樂林間鳥不驚雨餘荷氣濕風動水紋生俗<lb/>
客心猶爽髙人興自清何時作鄰里卜宅剪榛荆<lb/>
<pb n="KR4d0060_WYG_001-14b"/>
　　　又和再寄二首<lb/>
青春忽已過白髪不須驚招隠尋居士論文訪友生到<lb/>
来塵慮息歸去夢魂清尚想穿幽徑楸花間紫荆<lb/>
花落春臺静鸎啼曉枕驚竹間流水過窗外白雲生襟<lb/>
抱懷氷爽詩篇叩玊清荒唐漆園吏環堵但披荆<lb/>
　　　張三十病愈久不相見以詩寄問<lb/>
公幹清漳卧維摩浄室居作詩心在否問法意何如臺<lb/>
榭花飛盡池塘雨洗初劇談能强起便欲駕柴車<lb/>
<pb n="KR4d0060_WYG_001-15a"/>
　　　和張二十五春日見寄五首<lb/>
綽約花無語間關鳥自吟及時須賞翫風雨不能禁<lb/>
莫恨生華髪唯須不負春風光無老少祗屬有情人<hi>来詩</hi>
<hi>云未分生華髪</hi>
瀟灑幽棲地山嵐日夕昬松風吹緑綺溪月湛清樽<lb/>
白日春臺上歡娛莫訴盃飛花留客醉啼鳥近人来<lb/>
流水家家入脩篁處處同城南履道宅白傅有遺風<lb/>
　　　和子進夏日憶寳上人<lb/>
<pb n="KR4d0060_WYG_001-15b"/>
徑蘚鋪蒼錦林花落絳趺山光入戸牖雲氣起瓶盂宴<lb/>
坐期三月迷行有萬途寥寥方丈室一物更應無<lb/>
　　　秋夜<lb/>
月上霜威重煙消霽景分嶺猿寒嘯侣澗鹿夜呼羣天<lb/>
静纎毫見山空落葉聞此時真吏隠髙卧看浮雲<lb/>
　　　送廷珍殿丞兄通判閬州<lb/>
十年京洛弄殘書喜見西歸别駕車錦里追逰貧莫厭<lb/>
綵衣榮侍樂何如詔條安逺民為本才刃如君地有餘<lb/>
<pb n="KR4d0060_WYG_001-16a"/>
不日還趨宣室召伊川重訪野人廬<lb/>
　　　寄題傅欽之濟源草堂<lb/>
傅公有幽居近在盤山下清濟出其間白石明可把盈<lb/>
科赴溟渤習坎日傾瀉竹色洗娟嬋松姿照蕭灑室有<lb/>
古詩書門無俗車馬公居雖畎畆寤寐惟朝社雲山聊<lb/>
嘯遨魚鳥同游冶在我本無心羣生繫用捨終當入帝<lb/>
夢肖象求巖野題詩寄林坰俚調慙非雅<lb/>
　<lb/>
<pb n="KR4d0060_WYG_001-16b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　范太史集巻一<lb/>
</p>
<p>
</p>
  </div>
<div>
                <head>范太史集巻二</head>
    <p>
<pb n="KR4d0060_WYG_002-1a"/>
欽定四庫全書<lb/>
　范太史集巻二　　　　　宋　范祖禹　撰<lb/>
　　詩<lb/>
　　　和蜀公紫薇花再發寄中書舍人<lb/>
幾年幽獨飽風霜一日榮觀似堵牆地養深根成異産<lb/>
天迴淑氣發新陽賔朋須醉千鍾酒蜂蝶争偷百和香<lb/>
留得青氊真舊物于今鳯閣有名郎<lb/>
　　　和五十四翁登恩第後贈楊君章<lb/>
<pb n="KR4d0060_WYG_002-1b"/>
力穡良農晩嵗收英名初喜動凝旒光如劒氣斗間沒<lb/>
文似河源天上流莫嘆黄金纔易箒安知布被不封侯<lb/>
<hi>平津侯年六十方對䇿擢第</hi>暮年烈士心方壯雙鶻摶風向九秋<lb/>
　　　孫秀才下第蹔還京口留别起居邀余和以贈<lb/>
　　　　行<lb/>
翔鸞戢翼下層空南浦歸帆逐曉風夢寐蘭陔清露白<lb/>
嘯歌江國火雲紅王畿結綬来無久天漢乘槎去可通<lb/>
莫為淹回銷壯節力行須與古人同<lb/>
<pb n="KR4d0060_WYG_002-2a"/>
　　　和蜀公八十嵗自咏<lb/>
衛武年将百僖公夀有千形方通帝夢兆始見王田白<lb/>
髪髙山雪新詩清水蓮福綏真樂只燕處自超然濁酒<lb/>
中徐聖泠風御列仙勁松臨絶壁獨鶴在青天出處邦<lb/>
之望清虚性所便老謀方眷用㣲物正思憐漢室求園<lb/>
綺周家重夭顛雖懐箕潁志應未許終焉<lb/>
　　　答孫莘老病中寄謝諸同舍<lb/>
言有逆耳忠藥有苦口利康强本危慮憂患生逸意先<lb/>
<pb n="KR4d0060_WYG_002-2b"/>
生蹈周孔陋巷樂仁義新命登諫垣四方想平治舞雩<lb/>
逐清爽伏枕送炎熾作詩存警戒教告在同志蒼生繫<lb/>
正人丹扆渴髙議矧當敷經訓勸講日嚴侍桓榮大師<lb/>
尊鄭公三鑑備天衢進方亨王路坦無陂告猷補衮職<lb/>
正色伏蒲地陽城可以起醇酒毋數醉<lb/>
　　　春日有懷僕射相公洛陽園<lb/>
闕塞當門外伊流遶舍西松筠不改色桃李自成蹊穉<lb/>
筍穿堦迸珍禽拂面棲公歸卧林壑好作釣璜溪<lb/>
<pb n="KR4d0060_WYG_002-3a"/>
　　　和吕龍圗賀僕射相公<lb/>
鼎鉉承家有慶基蒼生翹首聖神知韋賢世徳傳經逺<lb/>
衛武年華入相遲霖雨八方隨説命帶河千古誓蕭規<lb/>
行看鳳沼原鴒集莫為旌麾滯朔陲<lb/>
　　　蜀公懇辭經席改領嵩宫賦詩以代獻夀<lb/>
累詔褒優免造庭兩宫虚竚想儀形千年遼鶴髙華表<lb/>
萬里雲鴻獨杳𠖇綺皓採芝終佐漢桓榮稽古舊傳經<lb/>
真宫岑寂煙霞外南極光中作夀星<lb/>
<pb n="KR4d0060_WYG_002-3b"/>
　　　和門下侍郎東省夜直寄左丞光禄<lb/>
黄閤訏謨作帝龍<hi>門下之職蓋古納言</hi>文昌綱轄振邦風羣才藻<lb/>
鑒歸能哲萬事鈞衡仰至公連璧輝光時共美斷金情<lb/>
契昔相同折衝千里精神壯正似山河繞漢宫<lb/>
　　　和子開從駕朝謁景靈宫<lb/>
雨師汎灑霽光勻華葢香風不起塵億兆歡呼真帝啓<lb/>
謀猷左右盡君陳雲隨仙馭三山逺日出咸池六合新<lb/>
一别都門變桑海来瞻原廟祗悲辛<lb/>
<pb n="KR4d0060_WYG_002-4a"/>
瑶池真氣降東萊營室新臨渭北開載見辟王遐邇至<lb/>
思齊任姒肅雝来龍胡尚泣遺弓劒燧火俄驚變栁槐<lb/>
誰識九重宵旰意中天雲漢望昭回<lb/>
　　　四月三十日慈孝寺山亭席上次韻經父舍人<lb/>
　　　　送子敦都運待制赴河北<lb/>
去年使河東飲餞天始秋今年使河北復作蕭寺逰愧<lb/>
我燕居息送公頻按州雍容鵷鷺列環珮鳴琅球豈知<lb/>
勤徒御與國揚王休譬如果適口安問梨與榴此行功<lb/>
<pb n="KR4d0060_WYG_002-4b"/>
名㑹肯使嵗月流載酒都門餞行當迓歸輈<lb/>
　　　同子瞻送子敦赴河北都運次韻<lb/>
顧公渉滄海宇宙觀竒偉十年守沈㝠應笑柱下史動<lb/>
静雖有殊要之葢棺已邇來拜東臺巖穴彈冠喜昂藏<lb/>
出風塵壯志在千里忽持膚使節急病仁為美翰林出<lb/>
新詩風霆奔落紙朝廷日清明君子慎所履行當繼禹<lb/>
功灑災澹洪水過我伊洛間松風醒俗耳<lb/>
　　　和張給事喜雨<lb/>
<pb n="KR4d0060_WYG_002-5a"/>
玊座焦勞側席居侍臣憂國盡應徐宸心有感先離畢<lb/>
星使分祈未下輿觸石寸雲寰㝢徧稽天巨浸百川趨<lb/>
不才太史那能頌唯待豐年以喜書<lb/>
　　　又和張給事喜雨<lb/>
瞻望昭回毎夜分崇朝忽起泰山雲乾坤蕩暑如醒醉<lb/>
江海生波想織紋禁漏深迷天闕曉朝衣凉帶御爐熏<lb/>
時清封奏何妨簡獻納賡歌見愛君<lb/>
　　　席上分韻送天覺使河東以登山臨水送将歸<lb/>
<pb n="KR4d0060_WYG_002-5b"/>
　　　　為韻分得臨字<lb/>
唐堯茹藜藿民俗猶憂深晉國壯山川𦍑虜皆外禽宸<lb/>
心敬折獄使節慎所臨夫君臺閣舊空老翰墨林松柏<lb/>
飽嵗寒鵰鶚候秋隂攬轡上太行北風爽煩襟當令桑<lb/>
棗地愁嘆為謳吟二江帶雙流三峨聳危岑何時早歸<lb/>
耕杖屨日相尋<lb/>
　　　謝賜御書詩五言十韻<hi>并序</hi>
　　臣今月十五日賜燕東宫伏䝉聖恩就賜御書詩<lb/>
<pb n="KR4d0060_WYG_002-6a"/>
　　一首臣不揆荒淺謹賦五言詩十韻少謝榮遇之<lb/>
　　萬一謹隨表上進<lb/>
聖志探淵學皇慈示至仁論經窮古訓錫燕比嘉賓天<lb/>
醴堯觴舉簫韶舜樂陳隆恩均近輔賜札下嚴宸灑墨<lb/>
星辰爛飛毫日月新聰明欽作后氣志儼如神龍馬觀<lb/>
犧迹<hi>伏犧氏畫八卦始作書契</hi>延陵識聖真<hi>孔子親書有吳延陵季子字</hi>受藏輝<lb/>
蔀屋榮遇極儒紳方講三王治思還四海淳顧慙愚陋<lb/>
識何所補涓塵<lb/>
<pb n="KR4d0060_WYG_002-6b"/>
　　　殿試覆考和子由侍郎<lb/>
十五年前宿殿廬伊川一紀卧巖居雕蟲尚憶長楊賦<lb/>
汗簡猶殘太史書日月當天瞻法座煙霞落紙看華裾<lb/>
品題幸預諸公末更許追隨侍玊除<lb/>
　　　和子瞻禁林鎖院詔賜燭酒<lb/>
晨入金華暮浴堂聲容不動筆奔忙星間忽降龍銜耀<lb/>
天上重分玉醴香<hi>是日早邇英講讀退以風寒賜執政講筵官御酒是夜翰林又被燭酒之</hi>
<hi>賜</hi>欲炧寒宵宫漏永半酣歸夢蜀山長起看絳闕銀河<lb/>
<pb n="KR4d0060_WYG_002-7a"/>
曉山立千官拱未央<lb/>
　　　送周思道再知漢州三首<lb/>
千山行盡見平川雞犬相聞俗晏然父老共知仁聖意<lb/>
十年重借使君賢<lb/>
使君昔日撫疲羸曽奏囊封有直詞一卧家山今白首<lb/>
重來猶擁舊旌旗<lb/>
兩川相望各繁華二牧蕃宣出一家衣繡聊為鄉社寵<lb/>
行看召節向天涯<lb/>
<pb n="KR4d0060_WYG_002-7b"/>
　　　送周正孺知梓州<lb/>
先朝直節貫秋霜殿壁於今有諫囊汲黯猶煩卧居郡<lb/>
馮唐何事老為郎山川壯麗開戎幕草木榮華過故鄉<lb/>
青葢從来宜白髪行看髙歩入明光<lb/>
　　　寄題蒲氏清風閣<lb/>
閬山錦屏秀閬水碧玉寒髙閣俯城邑飛甍出雲端惟<lb/>
昔隠君子卜築兹考槃圗書侔藏室一一手自刋山園<lb/>
養松桂庭砌被芝蘭霧深豹文蔚風壯鵬翼摶来為廊<lb/>
<pb n="KR4d0060_WYG_002-8a"/>
廟重歸為里閭歡乃知哲人訓基構自艱難我昔侍先<lb/>
君借書嘗縱觀題詩尚可記手澤想未乾爾来三十載<lb/>
感事一汍瀾側身西南望安得陵風翰<lb/>
　　　久雨中廚屋壊<lb/>
我從山中來安宅豈敢卜窮秋積霖潦陋巷沒車轂環<lb/>
堵不蔽風下牀毎塗足竈鼃日已長釡魚時可漉瓦解<lb/>
豈一朝糞土扶朽木中夜若崩山微軀憂壓覆晨炊無<lb/>
尺椽慨嘆食重肉益思反蓬茅終老依松竹雲居䕃薜<lb/>
<pb n="KR4d0060_WYG_002-8b"/>
蘿野性狎麋鹿澗溪可濯飲薇蕨餘肴蔌寧惟此寓館<lb/>
薄宦同旅宿吾食敢求飽民生猶歉腹囊空庶無㓂囷<lb/>
竭尚有粟墨突不暇黔誰能憂破屋<lb/>
　　　寄題潁昌王氏巽亭二首<lb/>
危檻跨層城憑髙俗慮醒鵬飛適莽蒼鴻去上青㝠隠<lb/>
地臨箕嶺賢逰㑹徳星躋攀何日共逺目寄郊坰<lb/>
舊館懐賢躅先朝翊帝圗虹梁引層構血汗出竒駒几<lb/>
杖延鄉老詩書問魯儒南天望雲氣應泣舜蒼梧<lb/>
<pb n="KR4d0060_WYG_002-9a"/>
　　　送道純歸南康<lb/>
平生聞廬嶽夢想入松門京華走塵土嵗月空崩奔緲<lb/>
思放巖壑枕石清心魂羡君歸舊隠山水當髙軒雲林<lb/>
對寝食煙靄變朝昬晴空天池溢瀑布銀河翻竒觀窮<lb/>
宇宙夢澤可以吞少年負志氣海運期鵬鯤晩登桂堂<lb/>
籍燕石笑璵璠飄飄考城吏放浪彭澤園迴首出都邑<lb/>
仙禽謝籠樊顧我老文史望天方戴盆俛仰半世間同<lb/>
僚念金昆存亡已永隔風義古所敦寄語謝嵇紹終慚<lb/>
<pb n="KR4d0060_WYG_002-9b"/>
山巨源<lb/>
珍臺閒館切昭回笙鶴應無俗駕陪天浸祥池三島向<lb/>
春迷神囿百花開沙鷗汎汎人相近風燕飛飛隼莫猜<lb/>
清洛故園荒徑在與君何日賦歸来<lb/>
　　　同安誕日賦小詩祝延<lb/>
海上蟠桃方結子月中仙桂欲生枝須知隂徳多餘慶<lb/>
仁者從来與夀宜<lb/>
<hi>闕</hi>
<pb n="KR4d0060_WYG_002-10a"/>
　<lb/>
　<lb/>
　　　又<lb/>
奕世登公衮羣生入化鈞須知盛徳後宜有正家人令<lb/>
日垂門帨清風采澗蘋兒孫環坐側嵗嵗祝千春<lb/>
　　　送吕通直致仕南遊歸夀州<lb/>
掞天疇昔阻雄飛未及耆年早拂衣白日浮丘仙袂逺<lb/>
清秋范蠡片帆歸京華嵗月雙奔轂淝上滄浪一釣磯<lb/>
<pb n="KR4d0060_WYG_002-10b"/>
况有孟光為道侣散花諸國叩巖扉<lb/>
　　　答劉中叟<lb/>
十年卧伊洛半世老鉛槧君恩還故棲蠧簡幸窺覘濫<lb/>
陪英雄遊自覺山野僭有美劉夫子相逢樂無厭騰騫<lb/>
入霜臺便若阻城塹朝言渴蹇諤民瘼待鍼砭清詩叩<lb/>
哀玉孤秀出羣艶伐木激頺風佩蘭起幽念顧我久羈<lb/>
寓来如水鳬泛晨興想三川夕夢越雙劒終當出都門<lb/>
瘦馬揺破韂事業付公等斯言免為玷<lb/>
<pb n="KR4d0060_WYG_002-11a"/>
　　　和劉莘老贈王聖美三子姪補試太學聨中髙<lb/>
　　　　等<lb/>
風流江左並淮原王氏衣冠不乏賢文似三珠才競爽<lb/>
名如羣玉氣相連九秋鴻雁方遵陸萬里驊騮始下鞭<lb/>
白髪星郎推雅量似聞折屐喜成顛<lb/>
　　　黄魯直示千葉黄梅余因憶蜀中冬月山行江<lb/>
　　　　上聞香而不見花此真梅也魯直然余言曰<lb/>
　　　　不得此樂久矣感而賦小詩<lb/>
<pb n="KR4d0060_WYG_002-11b"/>
江上清香隔水聞林間不見雪紛紛春寒忽憶登山屐<lb/>
歸夢猶尋谷口雲<lb/>
　　　水紋扇<lb/>
翦出瀟湘一片秋動揺君手向空流㣲風自有雲濤氣<lb/>
夢入江天一釣舟<lb/>
　　　寄蜀州吳廷珍太守<lb/>
紅斾前驅一舍間里閭相望俗安閒春風城郭千家栁<lb/>
落日樓臺四面山南畆勸耕丹詔逺北堂侍膳綵衣斑<lb/>
<pb n="KR4d0060_WYG_002-12a"/>
梁園倦客思歸久五馬何時命駕還<lb/>
　　　臘後一日雪晴西郊<lb/>
臘後寒威壯春回嵗律窮薄雲霏小雪愛日解嚴風銀<lb/>
闕千門逈瑶林萬里同誰能拂毫素移入畫屏中<lb/>
　　　寄華州提舉崇福李侍郎<lb/>
洛社曽陪祭酒閒承明復接侍臣班論交晚見松筠操<lb/>
駐景長思氷雪顔<hi>純之服兎絲老而有少容</hi>華嶽閉門窮簡冊<hi>来書云閉</hi>
<hi>門讀書所樂甚多</hi>邵堂隠几㸔河山相逢一笑知何日心逐飛<lb/>
<pb n="KR4d0060_WYG_002-12b"/>
雲出故關<lb/>
　　　李方叔饋潭筍<lb/>
穿雲劚石逺林空来渉烟波幾萬重實比梧桐堪食鳳<lb/>
籜翻風雨便成龍一枝未許塵鞍掛千畆終留渭水封<lb/>
陋巷菜羮知不稱君王玉食願時供<lb/>
　　　和李方叔恵嵩山术煎松黄<lb/>
八公淮水留丹竈四皓商山餘紫芝嵩嶺今成花鍊术<lb/>
周原空詠堇如飴容顔氷雪端能變心肺塵埃信可治<lb/>
<pb n="KR4d0060_WYG_002-13a"/>
多病直疑生羽翼更䊸仙客上清詞<lb/>
　　　　右术煎<lb/>
直幹千年老雪霜不隨羣木四時芳㝠㝠黛色凝寒碧<lb/>
冉冉雲英末嫰黄仙桂一枝聊比徳幽蘭九畹幸同香<lb/>
移文應怪歸来晩安石東山興未忘<lb/>
　　　　右松黄<lb/>
　　　石耳<lb/>
廬山五老峯下臨大江水絶壁千餘仞青㝠洞無底烝<lb/>
<pb n="KR4d0060_WYG_002-13b"/>
雲自太古流雨灑千里白日照層巔陽崖生石耳採之<lb/>
懸繩梯磴蘚滑屐齒朱門登華筵味敵蓴絲美小人勇<lb/>
趨利所得僅刀匕鴻毛輕軀命一墜即已矣吾思窒羣<lb/>
欲豈獨艮其趾髙深有前戒来者慎所履<lb/>
　<lb/>
　<lb/>
　<lb/>
　范太史集巻二<lb/>
</p>
<p>
</p>
  </div>
<div>
                <head>范太史集巻三</head>
    <p>
<pb n="KR4d0060_WYG_003-1a"/>
欽定四庫全書<lb/>
　范太史集巻三　　　　　宋　范祖禹　撰<lb/>
　　詩<lb/>
　　　和張芸叟左司被賜資治通鑑<lb/>
六世承平有史臣<hi>班固稱六世史臣謂司馬遷</hi>紬書東洛布成均網<lb/>
羅遺佚三千載採擷精華十九春天作冠篇墳典大上<lb/>
思稽古憲章新烏臺御史辭讐校頭白空餘汗簡人<hi>芸叟</hi>
<hi>同校定以執憲先罷</hi>
<pb n="KR4d0060_WYG_003-1b"/>
　　　送鄭閎中待制提舉洞霄宫<lb/>
成均祭酒出儲胥嘆息東門祖二疏顧我言非韓吏部<lb/>
多公節似孔尚書諸生共惜陽城去三徑重開蒋詡居<lb/>
琳館遥瞻霄漢外秋風一鶴上空虗<lb/>
　　　和吕原明上清宫落成<lb/>
炎厯儲祥億萬年宫成四海共熈然玊虚真境朝羣帝<lb/>
金闕泠風下列仙初日翠華来照耀半天碧瓦欲飛騫<lb/>
已瞻聖孝勤三殿<hi>有司定儀本命殿遣官分獻是日有㫖親獻三本命殿</hi>更寫歡<lb/>
<pb n="KR4d0060_WYG_003-2a"/>
聲入五絃<lb/>
　　　送李邠州<lb/>
文昌冠劒輟名卿書殿丹青得老成曉日旌旗熊虎動<lb/>
秋郊組練雪霜明邠郊風教農桑國秦帝山河屏翰城<lb/>
竹馬兒童應借問使君攬轡舊澄清<lb/>
　　　和門下相公從駕視學<lb/>
堯天雲漢炳文章親學嚴師款上庠萬乘及門先降輦<lb/>
諸生望日儼成行三雍盛典遵前訓千古元龜鍳逸王<lb/>
<pb n="KR4d0060_WYG_003-2b"/>
儒服觀光真幸㑹為容深愧魯髙堂<lb/>
　　　興龍節傳法院譯經御筵<lb/>
誕聖千年日祈祥億刼尊祕言翻貝葉勝事集祗園寳<lb/>
葢天香住銀璫詔語温曾無了義學空愧酌堯樽<lb/>
　　　送文周翰出守陜郊<lb/>
維師謝公衮稷契仰髙躅公子睠庭闈西郊作侯牧飄<lb/>
颻丹穴鳳燦爛文昌宿雅望冠朝端妙年分陜服綵衣<lb/>
照洛水紅斾驅崤谷荆山連太華翠氣堆羣玉長河從<lb/>
<pb n="KR4d0060_WYG_003-3a"/>
天来㢠斡巻坤軸東奔觸砥柱北向摧平陸壯哉山河<lb/>
固屛翰神明隩秦人亦勞止生氣日已蹙兵戈困瘡痍<lb/>
賦斂苦敲朴使君得召父庶可飽饘粥耕桑徧南畆禮<lb/>
義興比屋門前長安道日夕撃征轂念昔西徂東經過<lb/>
厭結束爾来卧巖谷十載歸天禄猶如閉樊籠恨未隨<lb/>
鴻鵠隠几思故山側身望喬木何時拂塵衣假道西走<lb/>
蜀駐馬問甘棠歌謡聴淳俗<lb/>
　　　守嵗<lb/>
<pb n="KR4d0060_WYG_003-3b"/>
嵗逐更籌盡春隨斗柄廻和風先傍栁薄雪暗驚梅坐<lb/>
對燈花結歡吹酒蟻開莫嗟華髪短且喜一年来<lb/>
　　　和吕子進元夕<lb/>
何處元宵好天街第一坊九重金闕外萬夀綵山旁扈<lb/>
蹕凝祥島<hi>十四日</hi>迎鑾資善堂<hi>十五日</hi>帝城燈火滿歸坐若<lb/>
禪房<lb/>
　　　原明官閒以余兼職良苦作詩見勞次韻二首<lb/>
忘言象外已無求應物環中自不憂匠石旁觀傷手斲<lb/>
<pb n="KR4d0060_WYG_003-4a"/>
尚應皮裏有陽秋<hi>右原明</hi>
野性從来麋鹿逰强加冠服秪為憂何時放出樊籠去<lb/>
定似飛鴻上九秋<hi>右言志</hi>
　　　送秦主簿赴仁和<lb/>
我思適吳越懐古意如何太伯振髙風仲雍揚清波緒<lb/>
餘有季子飢食玉山禾山水發竒秀古来英俊多秦君<lb/>
淮海彦文鋒雄太阿早依蘓揚州匠手為礲磨光芒侵<lb/>
星斗氣象奔江河青衫拾科第試邑佐絃歌春水生南<lb/>
<pb n="KR4d0060_WYG_003-4b"/>
國扁舟浮緑羅方将剖蚌璞焜燿隨與和我病久廢詩<lb/>
緬思眄庭柯徬徨戀紫闥嵗月屢蹉跎㸔君登朝廷奏<lb/>
頌助猗那為我謝蘇公先歸待江沱<lb/>
　　　和錢穆父尚書蒋潁叔侍郎從駕景靈宫二首<lb/>
紫嵩清洛映重闉<hi>紫嵩清洛西都二館</hi>舊隠荒蕪白髪新麋鹿未<lb/>
能馴野性鸞凰何敢望前塵分班拜舞趨文陛扈蹕賡<lb/>
歌紀慶辰共助成王朝太室慙非史佚奉明禋<lb/>
寝廟威神挾正元<hi>天興殿左右門名曰正元</hi>初晨天仗下端門寒生<lb/>
<pb n="KR4d0060_WYG_003-5a"/>
碧瓦氣䓤鬱日麗琱輿景晏温霜露感時知世逺星辰<lb/>
拱極見君尊自憐多病思歸客唯有山川役夢魂<lb/>
　　　子瞻尚書恵㴠星硯月石風林屏作歌以送之<lb/>
　　　　賦十二韻以謝<lb/>
端溪千仞㴠明星虢山木古藏隂靈蘇公贈我此二寳<lb/>
使我坐卧瞻雲屏我觀天地間有物皆流形或從清空<lb/>
入幽谷中夜隕石翻堦蓂齊諧志怪不能狀欲說但恐<lb/>
同優伶公逰浙江探禹穴長嘯宇宙臨滄溟手攀天河<lb/>
<pb n="KR4d0060_WYG_003-5b"/>
弄星月醉落大筆還㣲醒故分星月入我室光照窗户<lb/>
風生庭長林偃絶壁晚色寒青𡨕似聞洪濤巻萬木直<lb/>
榦不折當風霆𤣥雲欲落雪夜久孤燈熒報贈愧無青<lb/>
玊案苦吟徒使鬼神聴<lb/>
　　　送蒋潁叔赴熈州<lb/>
詩書謀帥得豪英去擁洮河十萬兵舒巻風雲為號令<lb/>
笑談樽爼是功名胡塵不近彈筝峽漢月長懸細栁營<lb/>
莫謂安邉無上䇿農桑千里見昇平<lb/>
<pb n="KR4d0060_WYG_003-6a"/>
　　　和王都尉押髙麗人燕射北園<lb/>
天上星弧日射狼副車衣袂得餘香朔雲曽落雙鵰羽<lb/>
遼海将歸萬里航酒灔堯觴賓已醉春廻漢苑漏初長<lb/>
何郎拜舞恩波渥花簇金鞍道路光<lb/>
　　　謝子瞻尚書恵墨端溪硯二首<lb/>
禹平洪流錫𤣥圭班于羣神朝㑹稽遼東飛煙過滄海<lb/>
徂徠古氣臨天齊丹砂化出黄金鼎雄麝焚身何噬臍<lb/>
魚膠清堅豈易致燕支山北隨佩觿雙龍蛇蟠戲缺月<lb/>
<pb n="KR4d0060_WYG_003-6b"/>
吳軍破甲光水犀黒雲如輪起端溪揮灑倐忽奔鯨鯢<lb/>
先生海内文章伯窮年蒿目憂黔黎玉堂新製自心巧<lb/>
想見星象躔寳奎落毫無脛走珠玉雨雹霽止垂虹蜺<lb/>
陋儒窮經脣欲腐石室汗簡空沈迷眼昬畫紙僅成字<lb/>
何異月闇投玻瓈唯當藏作篋中寳併荷蓑笠歸鋤犂<lb/>
　　　　右墨<lb/>
端溪清㝠幾千尺𤣥潭噴雲嘘紫石層空飛溜瀉珠璣<lb/>
大古隂崖摧霹靂翦裁巖屏作風字琢磨水鏡成月魄<lb/>
<pb n="KR4d0060_WYG_003-7a"/>
似聞松上颼颼聲一洗塵埃傾七澤先生毎思窮禹穴<lb/>
東叱天吳掛帆席山祗水若獻幽寳贈我不啻千金璧<lb/>
玉堂金井汲寒泉坐視青天浸虚碧豈知来從海嶠外<lb/>
鳥道穿雲下絶壁嗟我本是山中人慙無詞藻對卿客<lb/>
鄉人子雲思竒苦終老漢庭長執㦸至今舊宅有墨池<lb/>
何怪著書𤣥尚白行當提攜返敝廬更廣牢愁弔遺迹<lb/>
　　　　右端溪硯<lb/>
　　　初到玉堂<lb/>
<pb n="KR4d0060_WYG_003-7b"/>
舊廬風雨暗柴荆丘壑元無紱冕情一紀周南陪太史<lb/>
八年書殿厠桓榮陳編豈待傷麟止藻思那能倚馬成<lb/>
空愧朱衣華髪吏玉堂三世見題名<hi>院有老吏嘗引接叔祖忠文公叔父</hi>
<hi>資政今又引接入院</hi>
　　　翰林寓直<lb/>
雨冷絺衣初覺單清秋寓直玉堂寒濛濛宿霧昏鳷鵲<lb/>
獵獵光風轉蕙蘭蘚積書筠塵不落雲生硯水墨無乾<lb/>
十年曽向伊川卧長憶閒中夢寐安<lb/>
<pb n="KR4d0060_WYG_003-8a"/>
　　　夜直聞御溝聲<lb/>
銀河秋瀉月明中雲巻風吹下碧空終夕玉堂魂夢冷<lb/>
蜀江聲繞水晶宫<lb/>
　　　送陳元輿侍御赴廬江<lb/>
憶昔仁皇憑玉几延和春晝神龍起赭袍黄<graphic n="KR0987" url="https://raw.githubusercontent.com/kanripo/KR-Gaiji/master/images/KR0987.png" mimeType="image/png"/>放諸生<lb/>
却下紅簾半天裏君為第二驚衆人愧我非才居後塵<lb/>
題名桂籍皆年少有似鶴鴻毛羽新爾来四朝三十載<lb/>
相逢何怪容顔改昭陵拱木鬱參天麟閣名臣幾人在<lb/>
<pb n="KR4d0060_WYG_003-8b"/>
侍從同登白玉除毎思夙昔夢華胥君今出作八州牧<lb/>
千里旌旗引舳艫淮陽卧治豈當久宣室夜召終非踈<lb/>
下車先表崔節婦助我汗簡成新書<hi>包孝肅公崔節婦居廬江</hi>
　　　八月十一日夜玉堂對月<lb/>
銀雲櫛櫛王堂明奩鏡初開六合驚天巻纎毫光不隔<lb/>
風收萬籟夜無聲蓬萊想像皆雲氣宫殿虚無盡水精<lb/>
一夕夢飛雙劒外已疑身到雪山清<lb/>
　　　送七主簿赴龍水<lb/>
<pb n="KR4d0060_WYG_003-9a"/>
山行水逶迤鬱屈如盤龍縁谿夾修竹被嶺多長松懸<lb/>
門倚巖石終日對青峰初仕昔為宰讀書過三冬忘機<lb/>
狎鷗鳥勸稼親老農訟庭可羅雀銅印蒼蘚封爾来三<lb/>
十年夢想幽人蹤風塵京洛間邑子或相逢晩歲上玉<lb/>
堂天門深九重緬思寒潭碧一洗我心胸送子西南歸<lb/>
恨無羽翼從為我謝邦人今愧白髪容<lb/>
　　　和子瞻尚書儀曹北軒種栝<lb/>
蘇公滄洲趣日夕懐山隂公堂植珍木寄夢天姥岑亭<lb/>
<pb n="KR4d0060_WYG_003-9b"/>
亭碧玉榦氣象俯喬林雷霆已難拔霜雪何敢侵蒼皮<lb/>
巻鱗甲細葉抽鋒鍼稍出珊瑚枝中含笙磬音鸞鳯待<lb/>
棲息詎肯容凡禽西風蕩積雨畏日方流金潭潭宗伯<lb/>
府窈窕巖谷深北窗卧羲皇笑語合朋簮蒼生望安石<lb/>
出處本無心萬象入毫端四溟納胸襟文房爼豆列武<lb/>
庫矛㦸森甘棠愛召伯勿使螻蟻尋世俗多貴逺豈知<lb/>
古猶今他年老東山應記梁父吟<lb/>
　　　吏部彭侍郎召㑹馮少師園亭即席賦詩<lb/>
<pb n="KR4d0060_WYG_003-10a"/>
門生猶記鑿龍登載酒東堂命友朋終日清談陪几杖<lb/>
赤松况是坐禪僧<lb/>
　　　多病<lb/>
多病心牢落驚秋髩颯然風乾桐葉地雨冷菊花天舊<lb/>
隠荒江漢新居俯澗瀍西都長夢想何日賦歸田<hi>成都西都</hi>
<hi>也</hi>
　　　九日寄諸弟<lb/>
白髪宜新酒黄花似去年懐歸雙劒路極望九秋天喬<lb/>
<pb n="KR4d0060_WYG_003-10b"/>
木西山外觚稜北斗邉遥知行樂處藥市隠真仙<lb/>
　　　<hi>闕</hi>
綵斾藍輿訪隠扃雲松雪竹想儀形函關應望真人氣<lb/>
傅野今無處士星猶憶九臯聞鶴唳徒勞雙目送鴻𠖇<lb/>
将迴俗駕頻搔首深愧山文舊勒銘<lb/>
　　　永州作<lb/>
京華驛候逺楚越山川分心馳桂江水夢繞蒼梧雲夕<lb/>
與木石居朝逰麋鹿羣聖治踰繩契皇明軼華勲炎陬<lb/>
<pb n="KR4d0060_WYG_003-11a"/>
暨海表休氣塞無垠羇臣此幽縶何以答恩勤<lb/>
　　　御製太皇太后挽詞四首<lb/>
任姒基王迹塗莘首化風徳超千古上治定九年中日<lb/>
月無私照乾坤不宰功寧神登太室永佑宋無窮<lb/>
定䇿元豐末勞謙聖烈光外家深自抑俊徳盡明揚恭<lb/>
儉隆三世寛仁覆萬方功成身不處仙駕白雲鄉<lb/>
天祐周邦世世仁篤生文母濟斯民嗣徽慈后光宗祖<lb/>
配極英皇育聖神崇慶垂衣寧寳座延和負扆翊沖人<lb/>
<pb n="KR4d0060_WYG_003-11b"/>
長言永慕遵遺訓要在齊家與正身<lb/>
八荒同軌夀原成雨露俄悲嵗律更曉日曈曨開鳳翣<lb/>
春風縹緲轉龍旌晨朝尚想趨金殿颷馭難留返玉京<lb/>
寳冊形容雖四字誰知盛徳莫能名<lb/>
　臣奉御寳批撰挽詞四首進入内兩首七言兩首五<lb/>
　言謹依聖㫖撰進<lb/>
　古今詩體多以五言在前伏乞裁酌<lb/>
　　　太皇太后挽詞二首<lb/>
<pb n="KR4d0060_WYG_003-12a"/>
誕保天基命光開帝永圗軒星臨斗極堯日上雲衢美<lb/>
化形風雅成功入典謨羣生何以報損夀濟寰區<lb/>
授几咨元老垂帷攬衆賢舜功成二十周士得三千徳<lb/>
澤流終古規摹遺億年寧唯照彤史石室爛青編<lb/>
　　　又三首<lb/>
九載扶皇業三朝賴母儀成乾功不有並日照無私天<lb/>
上軒星暗人間薤露悲君王自仁孝舊典奉元龜<lb/>
治道初無事齊家與正身練繒躬至儉行葦被深仁受<lb/>
<pb n="KR4d0060_WYG_003-12b"/>
册辭隆禮為霖屬老臣太平遺徳在白首泣堯民<lb/>
能助君成聖惟知諫必從徽音推二后盛治見三宗虚<lb/>
扆翔丹鳳仙輴駕玉龍凄凉厚陵路墓木拱髙峰<lb/>
　　　王岐公挽詞三首<lb/>
景運光華際洪鈞十六年文明憲前古禮樂被敷天有<lb/>
美經邦業無成載物權<hi>易曰地道無成而代有終</hi>君臣時契㑹俯仰<lb/>
逐流川<lb/>
乘雲仙馭逺出震帝圗新百辟瞻元宰繁機仗老臣中<lb/>
<pb n="KR4d0060_WYG_003-13a"/>
天扶日月拱極失星辰終始先朝遇勤勞至沒身<lb/>
王儉風流相岐公博贍資<hi>唐相杜祐封岐公</hi>敷文成國典亮采<lb/>
作官師劒佩空黄閤音容想赤墀元臣葬禮盛簫吹朔<lb/>
風悲<lb/>
　　　王開府挽詞三首<lb/>
聖厯當千運天庭第一人榮光親日月優寵極臣鄰賈<lb/>
馬推先進䕫龍接後塵藩垣賴耆徳宣力至終身<lb/>
康寧五福備出入四朝安劒佩逼台室旌旄登将壇天<lb/>
<pb n="KR4d0060_WYG_003-13b"/>
池将浴鳳雲漢擬驂鸞縹緲凌霞意今成逝水嘆<lb/>
連帥諸侯長維師列爵隆儀刑憲萬國眷禮視三公白<lb/>
日年華盡浮雲世事空九原伊洛上松柏自悲風<lb/>
　　　司馬温公挽詞五首<lb/>
伊吕為時耦夷齊得聖清精忠貫日月至行格神明㣲<lb/>
物霑仁澤窮荒服徳名須知千載後瞻仰重嵩衡<lb/>
文母扶皇運成王紹慶基蕭公翼左右裴相繫安危共<lb/>
恨登庸晩俄成殄瘁悲旂常紀勲業長與日星垂<lb/>
<pb n="KR4d0060_WYG_003-14a"/>
上相經綸日羣生化育中初開仁夀域重立太平功海<lb/>
㝢還淳俗朝廷復古風英靈在王室應佑宋無窮<lb/>
盡瘁憂民瘼孤忠簡聖心忘身甘首疾報國競分隂天<lb/>
奪楊公速人思召伯深秋風咽笳鼓行路泣成霖<lb/>
自昔龍門峻叨䝉國士知紬書陪太史問學仰宗師一<lb/>
紀依林壑千秋隔履綦餘生愧簮紱無路送靈輀<lb/>
　　　韓獻肅公挽詞三首<lb/>
孝友天生徳公忠世象賢八元推亮采四海入陶甄枌<lb/>
<pb n="KR4d0060_WYG_003-14b"/>
社棠隂老槐庭棣萼聨諮詢賴黄髪零落已重泉<lb/>
舜禹勤勞治臯䕫翊贊功秉鈞瞻上宰憲老佚三公夀<lb/>
考登耆耋哀榮備始終凄凉潁川路簫鼓愬南風<lb/>
東閣開無倦西園宴不疲蒼生望安石多士美當時功<lb/>
業歸青史音容閟繐帷烏衣門巷在過客有餘悲<lb/>
　　　李朝議挽詞二首<lb/>
美行商山老髙年渭水翁政留循吏跡家有古人風操<lb/>
几門庭在安車里巷空子孫皆孝養餘慶自無窮<lb/>
<pb n="KR4d0060_WYG_003-15a"/>
解組紅塵外忘機白日遲煙霞隨歩武松竹想風姿沇<lb/>
水流清範盤山厚福基鄉人應配社猶恨不期頥<lb/>
　　　鮮于諌議挽詞二首<lb/>
西蜀文章老中朝侍從臣諫垣風烈在書殿寵光新宣<lb/>
室虚前席清漳嘆病身致君才未展青史迹空陳<lb/>
白首方登用忠規溢皂囊仲山違衮職汲黯卧淮陽墓<lb/>
劒知誰掛人琴竟兩亡猶思挺直操松柏凛秋霜<lb/>
　　　哭司馬公休<lb/>
<pb n="KR4d0060_WYG_003-15b"/>
昔在西都日趨庭見伯魚金華同勸講石室共紬書鮑<lb/>
叔深知我顔淵實喪予衰年哭心友忍復望靈車<lb/>
　　　中書侍郎傅公挽詞<lb/>
巖野為霖後千年復有人累朝推鯁直二聖倚經綸盡<lb/>
瘁憂民色孤忠許國身徐公徳不變可使俗還淳<lb/>
洛社瞻賢躅書筵繼老成<hi>公昔免講改侍讀祖禹承乏是職</hi>聲容陪夙<lb/>
昔論議想平生節與盤山峻名隨沇水清草堂空舊隠<lb/>
松月為誰明<lb/>
<pb n="KR4d0060_WYG_003-16a"/>
　　　常大夫挽詞<lb/>
禮樂追先哲文名動搢紳忠勤白首節恵愛逺州民石<lb/>
室詩書在天衢日月深九原何所憾有子嗣芳塵<lb/>
　　　王承事挽詞<lb/>
井絡西南奥今無處士星天真養恬漠世累絶塵㝠松<lb/>
菊陶公徑詩書孔氏庭傳家清訓在潛徳繼先銘<hi>先生考官</hi>
<hi>教蜀郡忠文公為銘</hi>
　<lb/>
<pb n="KR4d0060_WYG_003-16b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　范太史集巻三<lb/>
</p>
<p>
</p>
  </div>
<div>
                <head>范太史集巻四</head>
    <p>
<pb n="KR4d0060_WYG_004-1a"/>
欽定四庫全書<lb/>
　范太史集巻四　　　　　宋　范祖禹　撰<lb/>
　　表狀劄子<lb/>
　　　辭免兼侍講狀一<hi>元祐元年九月</hi>
右臣準閤門告報除臣兼侍講者臣伏以邇英勸講職<lb/>
參近侍必得耆哲之士端方之人日新輝光仰備顧問<lb/>
臣語學則不足議行則無取承命愧恐不知所為矧今<lb/>
名儒碩徳並在左右啓發聖學不無其人而臣自知最<lb/>
<pb n="KR4d0060_WYG_004-1b"/>
為淺陋頻䝉識擢未有報稱輒玷兹選實非所堪恐無<lb/>
補聰明之萬一適足以累朝廷之公舉乞還誤恩庶厭<lb/>
清議<lb/>
　　　二<lb/>
右臣準尚書省劄子奉聖㫖不許臣辭免兼侍講者臣<lb/>
不惟學不稱職恐無以塞責而義有未可不敢不言伏<lb/>
以陛下深居九重不見聲色唯以大公至正身先天下<lb/>
進退黜陟以明好惡将使人知廉恥興禮義也至於風<lb/>
<pb n="KR4d0060_WYG_004-2a"/>
俗厚薄人情美惡則凡為士者皆預其責是以臣之素<lb/>
心官不敢虚受利不欲苟處恐傷廉恥則敗風俗上累<lb/>
國體罪之大者也而臣擢於小官無尺寸之長朞嵗之<lb/>
間荐䝉褒序史闈紀實濫備討論經幄敷言復俾陪侍<lb/>
雖陛下選用義不及私而臣有姻戚之嫌敢不自列臣<lb/>
妻父吕公著方秉國政雖在臣職業所不當避而於臣<lb/>
情分則有未安竊恐仰累至公下負夙志豈可冒昧先<lb/>
諸儒而進乎伏乞聖慈特賜矜察追寝成命庶使迂拙<lb/>
<pb n="KR4d0060_WYG_004-2b"/>
少安分守臣不勝拳拳之愚謹再具陳免以聞<lb/>
　　　實録院乞避親狀<lb/>
右臣伏睹已降敕命差尚書右僕射吕公著提舉修神<lb/>
宗皇帝實録伏縁公著是臣妻父於條合該廻避伏乞<lb/>
罷臣檢討之任謹録奏聞<lb/>
　　　乞給假至潁昌狀<hi>二年六月五日</hi>
右臣伏為臣親叔祖端明殿學士鎮行年八十居潁昌<lb/>
府多苦腹疾近以次子䘮亡憂傷尤甚臣之私情實所<lb/>
<pb n="KR4d0060_WYG_004-3a"/>
不安欲望聖慈特賜給假旬日蹔往省見不敢久妨職<lb/>
事謹録奏聞<lb/>
　　　謝賜銀狀<lb/>
右臣伏䝉聖慈以臣請假往潁昌府特降中使宣問賜<lb/>
臣銀一百兩臣無任感天荷聖激切屏營之至<lb/>
　　　奏知狀<lb/>
右臣今月十一日入内内侍省内侍髙班李正臣至臣<lb/>
家傳聖㫖以臣請假往潁昌府賜臣叔祖鎮實封御前<lb/>
<pb n="KR4d0060_WYG_004-3b"/>
文字一封實封銀合一具令臣齎賜臣已依聖㫖收領<lb/>
謹録奏聞<lb/>
　　　奏為将到臣叔祖鎮謝恩表状<hi>七月</hi>
右臣昨䝉給假往潁昌府準中使傳聖㫖賜臣叔祖鎮<lb/>
實封詔書一道龍茶一銀合因令臣宣問臣今将到臣<lb/>
叔祖鎮謝恩表二道詣通進司投進<lb/>
　　　謝講論語畢賜燕表<hi>九月</hi>
聖人之言髙弟所記王者之事大學為先永惟百世之<lb/>
<pb n="KR4d0060_WYG_004-4a"/>
師實首六經之訓顧慙譾陋獲侍清閒方迨終篇曲䝉<lb/>
飫賜恭惟皇帝陛下務學時敏作徳日新親邇儒臣懋<lb/>
昭聖志以為舉直錯枉則萬民咸服克已復禮則四海<lb/>
歸仁取法於堯必則天之惟大思齊於舜當恭已以無<lb/>
為尊其所聞終之不倦式頒禮食昭示龍光臣等咸備<lb/>
邇聨預霑慈宴屬厭知愧盡瘁為期<lb/>
　　　又謝賜御書詩表<lb/>
宸暉照爛聖札飛騰拜手受藏震驚喜抃臣聞孔子稱<lb/>
<pb n="KR4d0060_WYG_004-4b"/>
堯之徳曰煥乎其有文章書稱舜曰濬哲文明詩美文<lb/>
王曰倬彼雲漢為章于天周公多才多藝孔子将聖多<lb/>
能論語曰志於道據於徳依於仁游於藝書即六藝之<lb/>
一也古之聖人莫不以好學為先游藝為美恭惟皇帝<lb/>
陛下聰明天縱睿智日躋嗣膺大統于今三載間御便<lb/>
殿延對儒臣敷求經訓啓發聖學雖大冬盛夏肄業不<lb/>
輟臣竊觀陛下容止周旋動必中禮垂拱淵黙性唯合<lb/>
道終始如一日進無疆四海之人方翹首以望輝光之<lb/>
<pb n="KR4d0060_WYG_004-5a"/>
新傾耳以聴問譽之隆然在廷之臣未有被親札之賜<lb/>
者臣以末學濫備勸講適終篇帙無補涓埃預䝉優恩<lb/>
加賜燕勞忽頒宸翰獲覩飛毫乃知陛下閒燕之中留<lb/>
神筆畫研精儲思欲臻其妙臣願陛下篤志學問亦如<lb/>
好書益進道徳皆若游藝則聖神可至事業可成如天<lb/>
之積髙地之積厚廣大深遠不可測也臣不勝拳拳之<lb/>
愚敢以此謝謹當傳之子孫以為永寳夙夜思職少圗<lb/>
報稱<lb/>
<pb n="KR4d0060_WYG_004-5b"/>
　　　謝開實録院賜燕表<hi>三年三月十七日</hi>
編摩云始燕衎遽頒祗荷詳延伏深震懼臣聞繼志嗣<lb/>
訓以為孝記久明逺莫如書先帝之御萬方僅踰七閏<lb/>
信史之示後世動流億年顧以頑疎誤當屬任和鉛就<lb/>
職未知書法之謂何折爼示慈亟荷聖恩之特異均頒<lb/>
肴核詔集搢紳事雖故常寵實優渥此葢伏遇皇帝陛<lb/>
下紹承先烈祗遹燕謀瞻望西陵永悼威神之不復論<lb/>
著東觀将傳功徳於無窮曽未濡毫特先置醴徒重大<lb/>
<pb n="KR4d0060_WYG_004-6a"/>
官之費豈有良史之才思稱所蒙敢忘自竭表裏詩書<lb/>
之䇿為法具存畫繪日月之光强顔何已<lb/>
　　　謝太皇太后表<lb/>
信史誕修恩筵顯設仰膺寵奨内切兢營伏以先帝之<lb/>
盛徳成功羣臣之嘉言善行将傳永久爰命討論敢意<lb/>
孱虚遽叨屬任龍湖已逺强圗日月之光䑕技未陳猥<lb/>
被雲雷之施此葢伏遇太皇太后陛下思光往緒垂裕<lb/>
来昆睠兹傳信之勤加以示慈之厚編摩代匱雖有玷<lb/>
<pb n="KR4d0060_WYG_004-6b"/>
於甄收尊閣視成庶無慙於器使<lb/>
　　　謝開實録院賜銀絹表<lb/>
紬繹信書方謹編研之職分頒厚幣遽霑優渥之恩拜<lb/>
賜無功受藏有靦此葢伏遇皇帝陛下纂隆下武追孝<lb/>
前文仰惟丕顯之謨莫重不刋之典将以示億年之永<lb/>
久齊列聖之休光顧忝司存誤膺詔委眷開編而首事<lb/>
加實篚以示慈才乏三長方懼曠官之責恩均九式實<lb/>
叨懋賞之私冀竭㣲勤上酬鴻施<lb/>
<pb n="KR4d0060_WYG_004-7a"/>
　　　謝太皇太后表<lb/>
職當載筆方紬垂世之書賚及有家忽降自天之澤便<lb/>
蕃所被惕厲靡寧此葢伏遇太皇太后陛下勤治萬方<lb/>
詒謀億載保佑重光之祚緝熈前烈之文申敕攸司發<lb/>
揮大典顧循譾薄誤玷選掄眷兹簡冊之初優以金繒<lb/>
之賜先事後得慙勸賞之遽加廣記備言唯服勞而仰<lb/>
報<lb/>
　　　謝開實録院賜硯墨筆紙表<lb/>
<pb n="KR4d0060_WYG_004-7b"/>
典司太史論次新書顧在諸儒已塵盛選遽拜出中之<lb/>
賜罙深載筆之榮此葢伏遇皇帝陛下茂烈謹於丕承<lb/>
逹孝資乎善繼發揚先帝甚盛之蹟圗示萬世無窮之<lb/>
傳以臣等預遊著作之庭並給上方之札抽毫執簡使<lb/>
備於編摩抱槧和鉛適資於潤色将何報稱秖益兢慚<lb/>
思繪畫於乾坤固知不可禆涓塵於海嶽勉竭所能庶<lb/>
集㣲勞少醻洪造<lb/>
　　　謝太皇太后表<lb/>
<pb n="KR4d0060_WYG_004-8a"/>
伏以發揮天地之功潤色聖神之業自昔文章之用序<lb/>
事尤難方今儒學之官紬書為貴顧慚譾陋輒冒詳延<lb/>
屬藁云初拜嘉有腆此葢伏遇太皇太后陛下垂精大<lb/>
典貽訓後人發禁省之珍藏循書林之故事隂山堅石<lb/>
之璞上黨芳松之煙妍妙曄光水苔之質圎和正直秋<lb/>
兎之毫曲示優恩併推異數寵靈甚渥報稱謂何誓殫<lb/>
夙夜之勤少答寵光之厚<lb/>
　　　辭免除起居舍人狀一<hi>四月</hi>
<pb n="KR4d0060_WYG_004-8b"/>
右臣今月二十日準閤門告報已降告命特授臣守起<lb/>
居舍人者臣竊惟左右二史選擢尤重文學之士號為<lb/>
顯塗方陛下延登衆賢式序在位臣以非才謬塵書省<lb/>
同時並直前輩猶多而臣幸得執經日備顧問夙夜惟<lb/>
念無補聖學其敢過貪榮寵以速罪戾伏望聖慈收還<lb/>
誤恩旁求俊良副兹慎簡如臣淺陋實無以堪所有告<lb/>
命未敢祗受<lb/>
　　　二<lb/>
<pb n="KR4d0060_WYG_004-9a"/>
右臣準尚書省劄子奉聖㫖不許臣辭免起居舍人者<lb/>
承命震恐不知所圗臣以侍經職在左右豈敢過為矯<lb/>
飾煩瀆至於再三直以誠實上干天聴伏念臣賦性樸<lb/>
愚臨事不敏往在書局十有五年不敢有榮進之心述<lb/>
史之餘粗不廢學至於詞藻實非所長是以前此䝉恩<lb/>
除授著作檢討乃至經筵兼職苟可勉强不敢固辭今<lb/>
䝉陛下擢寘西省俾之執事記言日侍殿陛臣不唯非<lb/>
才無以當此美職竊聞舊例中書舍人若值假故則以<lb/>
<pb n="KR4d0060_WYG_004-9b"/>
次記注之官當權草制臣實無敏疾應猝之才不敢以<lb/>
所不能貪冒天寵黽勉就命瘝官塞職為罪滋大是敢<lb/>
先事自列不避重誅况臣著作已為史官勸講亦參近<lb/>
侍敷陳經訓以承聖問常懼不足敢有二事以及其他<lb/>
伏望陛下矜察特賜寝罷今来恩命臣謹當窮思竭精<lb/>
専意所職庶有㣲益不負聖知<lb/>
　　　三<lb/>
右臣近兩具奏辭免除臣起居舍人恩命準尚書省劄<lb/>
<pb n="KR4d0060_WYG_004-10a"/>
子奉聖㫖依前降指揮不許辭免者臣非不知煩瀆聖<lb/>
聴稽違君命邦有常刑然臣以才性遲鈍不能及人竊<lb/>
自惟念累年以来荐䝉褒擢未有報稱今兹進職漸階<lb/>
近侍實懼無以堪任伏望陛下察臣肺肝令臣且守舊<lb/>
職責其報効若臣樸學少有補於聖徳在臣所願勝於<lb/>
遷兩省之職多矣所有告命臣必不敢祗受伏乞早賜<lb/>
俞允<lb/>
　　　四<lb/>
<pb n="KR4d0060_WYG_004-10b"/>
右臣準尚書省劄子奉聖㫖依累降指揮不許臣辭免<lb/>
起居舍人者聖恩深厚無有窮已非臣隕首所能上報<lb/>
重念臣實以文字遲澀不工如前所陳乃其平時素心<lb/>
不敢冒昧由此以進臣今若就職将来或未以罪斥則<lb/>
文字之任無説可辭若謂今日可以且受而俟他日堅<lb/>
辭則是臣縁此美職以為進取階梯然後却辭他日差<lb/>
遣懐利事上不唯臣所不敢陛下亦何所用之伏望聖<lb/>
慈察臣至誠實非矯激特賜追還所授免更辭費上瀆<lb/>
<pb n="KR4d0060_WYG_004-11a"/>
睿聰臣無任兢惶廹切之至<lb/>
　　　申三省狀<lb/>
右某近準閤門告報䝉恩除授起居舍人前後已具四<lb/>
奏辭免備述誠懇決難祗受伏乞特賜敷奏早降指揮<lb/>
追還告命免至辭費上瀆朝廷謹具申三省伏候裁㫖<lb/>
<hi>五月八日三省同奉聖㫖依所乞</hi>
　　　請假往潁川狀<hi>元祐四年二月七日</hi>
右臣有親叔祖故端明殿學士贈右金紫光禄大夫臣<lb/>
<pb n="KR4d0060_WYG_004-11b"/>
鎮不幸考終卜以今年三月一日葬於潁昌府陽翟縣<lb/>
臣欲蹔請朝假旬日往赴襄事不敢稽違以妨職業伏<lb/>
望聖慈特賜矜允<lb/>
　　　辭免召試中書舍人狀一<hi>三月</hi>
右臣今月十四日奉聖㫖召試中書舍人者聞命震恐<lb/>
不知所從臣以凡才謬塵史職復縁樸學進侍經帷至<lb/>
於文詞實非所工今茲給札以備代言之選大懼無以<lb/>
厭塞士論輝光帝猷兼臣昨已辭起居舍人之職今不<lb/>
<pb n="KR4d0060_WYG_004-12a"/>
由記注直俾試言天恩過隆弗循舊典在臣愚分豈敢<lb/>
克當伏望聖慈特賜寝罷召試指揮臣無任祈天俟命<lb/>
懇切之至<lb/>
　　　二<lb/>
右臣今月十六日奉聖㫖不許辭免召試中書舍人者<lb/>
伏念臣昨䝉除起居舍人非敢辭記注之官實以文詞<lb/>
不工竊恐誤被書詔之選故不敢冒昧榮寵乃是辭今<lb/>
日之試也陛下不以臣為非才特降召試之命臣若就<lb/>
<pb n="KR4d0060_WYG_004-12b"/>
試則寧如前日勿辭且前日之辭是則今日之試非今<lb/>
日之試是則前日之辭非前後相違何以事上臣雖至<lb/>
愚實不遑處伏望聖慈察臣懇誠特賜寝罷今来指揮<lb/>
庶安分守敢不畢命以報聖知<lb/>
　　　辭免除中書舍人狀一<lb/>
右臣近兩具奏辭免召試今準閤門告報已降告命除<lb/>
臣中書舍人者非常之恩不試而授震懼殞越無所自<lb/>
容臣伏以祖宗以来用人有序必記言動乃司訓誥舉<lb/>
<pb n="KR4d0060_WYG_004-13a"/>
以次則人不競取以試則下不偷所以示名器之公嚴<lb/>
侍從之選踵為故事未之或渝唯是文章宗工人望久<lb/>
屬館閣舊老士論共推或絶倫之才躐等而進不待試<lb/>
可曽無幾人以臣方之何能為役况乃辭記注而特召<lb/>
辭召試而直除何以厭服人言答揚聖選而復遂格召<lb/>
㫖又隳故常啓僥倖之途喪廉隅之節皆自臣始誠何<lb/>
敢當伏望聖慈察臣悃愊追還新命俾安分守免更瀆<lb/>
煩天聴愈重罪戾<lb/>
<pb n="KR4d0060_WYG_004-13b"/>
　　　二<lb/>
右臣近上奏辭免除授中書舍人恩命準尚書省劄子<lb/>
奉聖㫖不許辭免者竊以内史文學之選號為清華秉<lb/>
筆之士無不願慕臣逺方孤生讀書仕進心非木石豈<lb/>
不求榮况自臣叔祖臣鎮叔父臣百禄皆由科第歴踐<lb/>
此官今臣非才復被誤恩若一日就職遂為三世掌誥<lb/>
豈非寒族之寵小臣之幸實以詞學荒落才力有限久<lb/>
<graphic n="KR0640" url="https://raw.githubusercontent.com/kanripo/KR-Gaiji/master/images/KR0640.png" mimeType="image/png"/>修書之職復參勸講之任粗容樸拙黽勉冒居昨䝉<lb/>
<pb n="KR4d0060_WYG_004-14a"/>
選授右史非謂不能記録言動正恐循次而進用承人<lb/>
乏是以先事瀝懇至於數四及召㫖期於必辭不圗天<lb/>
恩更越倫等重念臣始辭記注實辭召命既辭召命實<lb/>
辭此職今若祗受自食其言前之所辭皆為虚矯豈唯<lb/>
愚臣心知不可實亦清議皆所不容伏望聖慈矜察本<lb/>
末早賜追還新命<lb/>
　　　辭免除諫議大夫状<hi>四月</hi>
右臣今月四日準閤門報已降告命授臣試右諫議大<lb/>
<pb n="KR4d0060_WYG_004-14b"/>
夫兼侍講充實録修撰者聞命震恐無所自容臣聞三<lb/>
代之時自公卿至於列士皆有諫職降及後世乃特置<lb/>
官祖宗以来尤慎此選必得忠正之士骨鯁之臣言足<lb/>
以廣君心學足以知治體乃不誤於耳目而有補於聖<lb/>
明苟非其人無以重國臣識智淺陋心力衰疲受恩不<lb/>
貲無禆毫髪近䝉選授内史榮參法從臣愚竊欲専勸<lb/>
講之任不敢復兼書詔之職是以不避煩瀆至于懇辭<lb/>
伏䝉天恩曲徇誠請不圗求諫之廣下及芻蕘擢寘西<lb/>
<pb n="KR4d0060_WYG_004-15a"/>
省責任愈重大懼無以補衮職之闕塞搢紳之望内自<lb/>
揆省實非所堪伏望聖慈特賜追寝令臣且守舊職所<lb/>
有告命不敢祗受<lb/>
　　　謝諫議表<hi>五月</hi>
從大夫之後以諫為稱近天子之光唯言是職顧慚譾<lb/>
陋深積兢惶伏念臣識智甚愚資才不敏久玷道山之<lb/>
籍獲趨便坐之班入則執經奉一人之典學出而紬史<lb/>
紀先帝之成功非堯舜不敢陳於前庶文武尚未墜于<lb/>
<pb n="KR4d0060_WYG_004-15b"/>
地螢爝無禆於日月涓塵何補于山淵已叨儒者之榮<lb/>
復被争臣之選付之言責寵以服章俾圗報國之忠未<lb/>
識隕身之所此葢伏遇皇帝陛下聰明時憲聖敬日躋<lb/>
體軒皇敦敏之仁躬帝嚳静淵之徳思聞讜議深沃清<lb/>
衷兼收一介之㣲進備七人之列重念臣自陪經席日<lb/>
侍威顔曽無稽古之能每荷虚中之聽唯畢精而竭慮<lb/>
嘗廢寝以忘餐矧今眷遇加隆事責彌重敢不益厲自<lb/>
公之節不移介石之誠冀畢餘生仰酬鴻造<lb/>
<pb n="KR4d0060_WYG_004-16a"/>
　　　謝太皇太后表<lb/>
后從諌則聖俾服在於邇僚臣責難曰恭敢不祗於休<lb/>
命靦顔而受思職惟憂伏念臣遐逖孤生顓愚懵學賜<lb/>
第仁皇之末紬書神考之初天禄三年周書一紀唯弊<lb/>
精於蠧簡敢覬幸於榮塗迄奏終篇召寘儒館荷大徳<lb/>
之廣覆兼收細㣲屬睿明之統臨旁燭幽隠史闈記實<lb/>
濫備討論經幄敷言復參陪侍負戴有丘山之重勤勞<lb/>
無毫髪之㣲擢右史之華資進西垣之近職皆從懇避<lb/>
<pb n="KR4d0060_WYG_004-16b"/>
特出矜容竊希散秩之安乃被争臣之選朝無倖位義<lb/>
不辭難仍服不稱之衣越處非據之地此葢伏遇太皇<lb/>
太后陛下母臨萬國坤載羣生思齊任姒之功誕保成<lb/>
康之聖建大公而在上登衆正以交修明目逹聰来直<lb/>
言於逺邇獻可替否圗庶政之中和重念臣爰自下僚<lb/>
以躋近列每膺除命皆出宸衷徒堅報國之心未獲隕<lb/>
身之所冀殫㣲力上答鴻私<lb/>
　　　舉自代状<lb/>
<pb n="KR4d0060_WYG_004-17a"/>
右臣伏覩朝散郎守尚書禮部郎中陳軒資性耿介志<lb/>
守廉静學以為已不求人知使居言責必有所補臣實<lb/>
不如舉以自代<lb/>
　<lb/>
　<lb/>
　<lb/>
　<lb/>
　<lb/>
<pb n="KR4d0060_WYG_004-17b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　范太史集巻四<lb/>
</p>
<p>
</p>
  </div>
<div>
                <head>范太史集巻五</head>
    <p>
<pb n="KR4d0060_WYG_005-1a"/>
欽定四庫全書<lb/>
　范太史集巻五　　　　　宋　范祖禹　撰<lb/>
　　表状劄子<lb/>
　　　乞避親狀<hi>六月八日</hi>
右臣伏見戸部尚書韓忠彦已除尚書左丞縁臣妻是<lb/>
忠彦妻之堂妹於條合行廻避謹録奏聞伏候敕㫖<hi>十二</hi>
<hi>日内批特不許廻避不得為例</hi>
　　　上殿乞避親劄子<hi>十六日進呈延和殿</hi>
<pb n="KR4d0060_WYG_005-1b"/>
臣近奏乞與左丞韓忠彦避親準尚書省劄子奉聖㫖<lb/>
特不許廻避者臣竊見近嵗言事官與執政有親不以<lb/>
戚疎近逺例皆廻避今蒙陛下待以不疑在臣愚分尤<lb/>
難安處伏望聖慈特依近例許臣廻避<hi>同吳司諫上殿宣諭云卿等公</hi>
<hi>心必不為親戚不言且為官家文字不須進入</hi>
　　　辭免中書舍人狀<hi>七月八日</hi>
右臣準閤門告報已降告命除臣中書舍人者臣䝉陛<lb/>
下擢任諫職未及兩月曽無毫分之補職事實未舉修<lb/>
<pb n="KR4d0060_WYG_005-2a"/>
夙夜以思未知所處今䝉進擢西省華要之職在臣愚<lb/>
分深不遑安兼臣自去年䝉恩除起居舍人凡四次辭<lb/>
免今年三月䝉召試及免試除職亦四次辭免前後不<lb/>
避煩瀆天聽實以文字不敏不敢當書詔之職今臣愚<lb/>
執與前無異伏望陛下天地之恩察臣累辭出於至誠<lb/>
特賜追還告命臣無任惶懼俟命激切屏營之至<lb/>
　　　辭免給事中狀<hi>十月八日</hi>
右臣準閤門告報已降告命除臣試給事中者聞命震<lb/>
<pb n="KR4d0060_WYG_005-2b"/>
恐無所容措臣竊以門下封駁之職最為要塗比虚其<lb/>
員葢重此選臣自居言責曾無禆補萬分之一今超越<lb/>
西垣擢置左省臣不唯才識愚陋所不敢當在於義分<lb/>
亦不遑處伏縁臣近上言回河不便乞罷修河司實繫<lb/>
生民休戚數路安危未䝉朝廷辨别臣之所言是非若<lb/>
臣言是乞賜施行若臣言非即當顯黜而論列未及累<lb/>
日遽蒙進官由臣非才不能稱職内省愆咎唯俟譴誅<lb/>
豈敢貪冒復當遷寵伏望聖慈特賜追還新命除臣一<lb/>
<pb n="KR4d0060_WYG_005-3a"/>
外任差遣<lb/>
　　　二<hi>十三日</hi>
臣近奏乞追還除臣試給事中恩命除一外任差遣準<lb/>
尚書省劄子奉聖㫖不許辭免者睿恩深厚天地難踰<lb/>
臣義有未安敢避煩瀆伏縁臣近論回河不便乞罷修<lb/>
河司臣所引先帝詔書及陛下昨降罷修河司指揮及<lb/>
中外人言皆以為非便臣不知大臣何以止信一李偉<lb/>
之言遂不用先帝詔書及却改陛下先降指揮一切不<lb/>
<pb n="KR4d0060_WYG_005-3b"/>
恤人言而無故興大役動大衆困擾數十州生靈将来<lb/>
河不可回民不堪役何變不有何事不生為無窮之費<lb/>
又有無窮之害而章奏纔出未及累日遽䝉優遷臣竊<lb/>
惟陛下設置諫官責之以言欲得其忠益若不然其言<lb/>
而復進其官将何以来天下鯁直之論亦非朝廷黜陟<lb/>
之典諫官以言責事陛下職在於救正若忘其職業而<lb/>
唯貪寵利陛下雖不以為罪臣亦何以勝中外四靣之<lb/>
責哉伏望聖慈特賜辨别臣言之是非然後議其升黜<lb/>
<pb n="KR4d0060_WYG_005-4a"/>
則臣之幸所有告命不敢祗受<lb/>
　　　三<hi>二十日</hi>
右臣近兩具奏辭免除臣試給事中恩命準尚書省劄<lb/>
子奉聖㫖依前降指揮不許辭免者螻蟻之誠未回天<lb/>
聴伏念臣入侍經幄于今四年擢居諌垣及此累月毫<lb/>
分無補夙夜不遑遽被誤恩進升左省名品加峻班秩<lb/>
増隆人臣事君誰不求寵臣以有言不效得罪為宜是<lb/>
以徬徨未知所處伏望聖慈特賜追還告命除臣一外<lb/>
<pb n="KR4d0060_WYG_005-4b"/>
任如朝廷姑務含容即乞改授臣京師一閒慢差遣<hi>二十</hi>
<hi>一日内批依前降指揮不許辭免二十三日受告</hi>
　　　謝給事中表<lb/>
言責無補宜加詰誅寵典惟行乃被褒進辭不獲命以<lb/>
榮為憂臣聞帝舜命龍作納言夙夜惟允仲山補王之<lb/>
衮職㗋舌是司門下之官葢本於此號令之所出納政<lb/>
刑之所慘舒先帝董正羣司分置二省封駁之任選授<lb/>
尤艱二聖並明萬邦承式職業粹于羣下治亂在于庶<lb/>
<pb n="KR4d0060_WYG_005-5a"/>
官臣以庸虚入侍勸講謬塵法從之末濫備争臣之聨<lb/>
曾無藥石之言上負耳目之寄遽從西省擢處東臺此<lb/>
葢伏遇皇帝陛下大學日新至仁天覆淵黙守道埀拱<lb/>
視成慮一二之萬機差毫釐於千里罔兼庶慎自爾師<lb/>
虞黎獻共為於帝臣羣僕交修於后徳不遺菅蒯俾効<lb/>
涓塵謹當風雨不渝氷霜自厲庶竭餘生之力上酬洪<lb/>
造之私<lb/>
　　　謝太皇太后表<lb/>
<pb n="KR4d0060_WYG_005-5b"/>
備員諌省曾無補衮之勤進職瑣闈誤被出綸之寵祗<lb/>
膺褒序深積兢惶伏念臣才不逮人學非造理惟知竭<lb/>
盡以事上不敢低回而愛身進偶休明擢升侍從濫處<lb/>
七人之列輒希五諫之功終非藥石之良詎有涓埃之<lb/>
益復因人乏冒進官榮升東掖之華資筦納言之要地<lb/>
恩無虚授禮有固辭尚不寘於嚴誅終莫回於成命靦<lb/>
顔而受居寵惟危此葢伏遇太皇太后陛下徳協勛華<lb/>
功齊任姒建大公而御極守至正以治繁登進羣才緝<lb/>
<pb n="KR4d0060_WYG_005-6a"/>
熈庶績乾坤至大曲成物以无遺日月有明在容光而<lb/>
必照顧臣孱瑣亦預采收益堅匪石之心庶效捐軀之<lb/>
節<lb/>
　　　講筵乞避親状<hi>五年三月二十二日</hi>
右臣伏見新除臣叔尚書吏部侍郎百禄兼侍讀臣竊<lb/>
以叔姪並侍經筵近世未有此例於臣私門實為榮遇<lb/>
在臣愚分豈敢遑安伏望聖慈許臣廻避特罷講職<lb/>
　　　二<hi>二十五日</hi>
<pb n="KR4d0060_WYG_005-6b"/>
右臣近上奏以臣叔百禄兼侍讀乞罷臣講職準尚書<lb/>
省劄子奉聖㫖不許廻避者臣竊惟陛下置講讀之官<lb/>
以備顧問若稍渉物議則無以輔導聖徳今臣叔姪並<lb/>
侍左右求之故事未有此比豈敢貪榮以自取戾伏望<lb/>
聖慈特許廻避<lb/>
　　　三<hi>四月一日</hi>
右臣近兩具奏以臣叔百禄兼侍讀臣乞罷講職準尚<lb/>
書省劄子奉聖㫖依前降指揮不許廻避者臣伏見太<lb/>
<pb n="KR4d0060_WYG_005-7a"/>
學博士吴師仁徳行純懿經術淵深修身慎獨非禮不<lb/>
動朝廷起之布衣授以學職宜在左右敷陳前訓伏乞<lb/>
罷臣講職擢用師仁稽之士論必以為允敢望聖慈特<lb/>
降指揮<lb/>
　　　乞避親狀<hi>五月二十六日</hi>
右臣伏見司馬康除左司諫臣有女許嫁康之子承奉<lb/>
郎植於今月二十四日已行定禮準敕官員親戚職事<lb/>
相干並廻避今臣與康門下後省及講筵所實録院並<lb/>
<pb n="KR4d0060_WYG_005-7b"/>
職事相干合廻避伏乞罷臣職任以協公議<lb/>
　　　乞免館伴狀<hi>六月十八日</hi>
右臣今月十八日閤門告報已降敕命大遼國賀坤成<lb/>
節人使到闕差臣充在京館伴使者伏念臣久苦脾胃<lb/>
之疾經年不愈造朝供職雖粗可勉强竊恐應對使客<lb/>
以病闕事伏望聖慈矜允特賜改差所有敕命臣不敢<lb/>
祗受<hi>依奏</hi>
　　　乞郡状<hi>七月二十四日</hi>
<pb n="KR4d0060_WYG_005-8a"/>
右臣輒傾愚懇干冒宸嚴仰恃矜容未即誅譴伏念臣<lb/>
自去夏傷冷得脾胃之疾經渉一載有加無瘳又積年<lb/>
苦暑暍之病重以腹疾殆不能勝近累在假曠廢職業<lb/>
縁臣賦命羇薄受才拙囏誤被奨擢叨塵侍從寵禄已<lb/>
過災病益侵况臣入官以来止為試銜知縣一任自熈<lb/>
寧後専以修書為職未嘗履歴州郡官政民事多所未<lb/>
知伏望聖慈察臣悃誠憫臣尫劣特除臣京西一閒郡<lb/>
使之自效因得休養疾病若幸痊愈未填溝壑誓竭犬<lb/>
<pb n="KR4d0060_WYG_005-8b"/>
馬之力圗報天地之恩<lb/>
　　　二<hi>八月一日</hi>
右臣近上奏乞京西一閒郡自效因得休養疾病準尚<lb/>
書省劄子奉聖㫖不允所乞者臣私懇廹切不能自巳<lb/>
再瀆天聽無所逃罪伏念臣識智凡近學術疎淺陛下<lb/>
過聴誤加收擢入侍經席于今五年記實史闈亦既再<lb/>
閏臣非不知講書将畢修史垂成臣子之心誰不欲久<lb/>
處朝廷長侍左右臣實以脾疾害於飲食氣力羸劣今<lb/>
<pb n="KR4d0060_WYG_005-9a"/>
已彌年竊恐向去更難支持遂成膏肓不愈之疾况門<lb/>
下省經筵實録院皆不可以瘝官曠職數在假告豈敢<lb/>
遑安伏望聖慈察臣至情實非矯飾早賜俞允除臣一<lb/>
郡<hi>貼黄如蒙矜允欲乞差臣知襄州一次</hi>
　　　三<hi>四日</hi>
右臣近以疾病兩具奏乞京西一郡準尚書省劄子奉<lb/>
聖㫖依前降指揮不允所乞者睿恩深厚天地難踰非<lb/>
臣隕首所可上報輒瀝危懇重干天聴臣以樸愚久侍<lb/>
<pb n="KR4d0060_WYG_005-9b"/>
經席嘗忝諫職進擢東臺曽無絲毫禆益聖徳素餐尸<lb/>
禄為罪已多况復疾疢嬰纒心力減耗大懼廢職而煩<lb/>
刑書伏望陛下曲垂父母之慈不違螻蟻之志特賜矜<lb/>
允除臣知襄州一次<lb/>
　　　乞解給事中状<hi>九日</hi>
右臣近三上奏乞京西一郡準尚書省劄子奉聖㫖依<lb/>
累降指揮不允所乞者仰瀆天聰毎煩睿訓震悸隕越<lb/>
無所自容臣雖疾病䖍遵詔㫖未敢更乞外任輒有愚<lb/>
<pb n="KR4d0060_WYG_005-10a"/>
懇冒昩陳聞臣伏見仁宗皇帝天聖四年初讀唐書侍<lb/>
讀宋綬乞解勾當三班院以専講勸章獻太后許之神<lb/>
宗皇帝治平四年仁祖實録将成提舉韓琦奏修譔王<lb/>
珪權免學士院諸雜文字吕夏卿宋敏求亦免舍人院<lb/>
輪直専意筆削遂成大典今臣非才豈敢跂望前人而<lb/>
兼門下省講筵實録三職比之同輩過為僥倖加以久<lb/>
病心力俱耗實恐隳廢職業以重罪戾伏望聖慈矜察<lb/>
特解臣給事中之任止令兼講筵實録二職或乞依孫<lb/>
<pb n="KR4d0060_WYG_005-10b"/>
覺近例領在京宫觀一處庶竭愚慮少禆聖學萬一仍<lb/>
得専精史筆蚤成先帝一朝大典臣不勝幸願<lb/>
　　　二<hi>十四日</hi>
右臣近奏乞解給事中之任乞供講筵實録二職或乞<lb/>
領在京宫觀一處準尚書省劄子奉聖㫖令臣權免簽<lb/>
書給事中文字候實録書成日依舊者聖恩隆厚曲賜<lb/>
優容天地大徳未知所報臣以非才兼領三職罄竭愚<lb/>
短非敢避事止以久病心力減耗雖欲勉强實恐不逮<lb/>
<pb n="KR4d0060_WYG_005-11a"/>
是以冒昧陳情今䝉詔㫖權免簽書在臣之私則為僥<lb/>
倖然於事理深所未安伏縁今兩省職事官與昔日知<lb/>
制誥之類職名不同臣豈可居其官而不治其事受其<lb/>
禄而不任其責臣昨奏援引王珪吕夏卿等故事葢以<lb/>
前輩猶須専一乃得成書臣以疾病止欲比附解罷一<lb/>
職宋綬但以進讀猶許解三班院今講筵實録於臣疎<lb/>
拙職事已不為少伏望聖慈特解臣給事中除一在京<lb/>
宫觀差遣臣願畢力以供二職螻蟻㣲誠乞賜矜察累<lb/>
<pb n="KR4d0060_WYG_005-11b"/>
瀆天聴實非得已臣無任惶懼俟命激切屏營之至<lb/>
　　　辭禮部侍郎状<hi>六年九月二十二日</hi>
右臣準閤門吿報已降告命特授臣試尚書禮部侍郎<lb/>
者臣竊以春官亞卿省部清選必得博聞强識之士逹<lb/>
於禮樂制作之原乃可以稽合典常折中論議居是職<lb/>
者古難其人伏念臣學術迂疎識慮卑淺誤被簡拔寖<lb/>
服顯休擢處東臺徒更嵗月雖殫薄力無補萬分加以<lb/>
氣耗早衰體羸多病坐慙尸禄深懼瘝官惟襆被以俟<lb/>
<pb n="KR4d0060_WYG_005-12a"/>
行冀守麾之得請未從譴斥尚荷兼容敢謂眷知復加<lb/>
遷寵伏望聖慈廻乾坤之施察螻蟻之誠特寝過恩俾<lb/>
安愚分改授臣一閒慢差遣所有告命未敢祗受<lb/>
　　　謝禮部侍郎表<lb/>
備員左省久塵夕拜之班賦政中臺進貳春官之長避<lb/>
命弗獲居寵為憂臣竊以舜命九官秩宗典禮周分六<lb/>
職帥屬佐王肅恭神人建保邦國欲稱兹任實難其才<lb/>
伏念臣識智㝠頑術業淺陋猥縁末學誤被聖知入侍<lb/>
<pb n="KR4d0060_WYG_005-12b"/>
經帷怳已更於六嵗進參法從方僅及於三秋徒懐愛<lb/>
日之誠曾乏適時之用報國已窮於薄技竊禄實非其<lb/>
本心訖無横草之勤矧有負薪之疾宜絀居於散地乃<lb/>
升列於清曹此蓋伏遇皇帝陛下懋建大公緝熈庶政<lb/>
責交修於近輔分小治於羣司堯帝欽明咨百工之允<lb/>
理文王陟降思多士以圗寧特收一介之㣲俾預六卿<lb/>
之亞仍加藩飾以示寵光臣敢不夙夜惟寅服勞匪懈<lb/>
風雨如晦有隕不渝庶効涓埃仰酬覆載<lb/>
<pb n="KR4d0060_WYG_005-13a"/>
　　　舉自代狀<hi>十月三日</hi>
右臣伏覩左朝奉大夫直集賢院兼侍講吳安詩識慮<lb/>
清逺學術淵深嚮在諫垣獻言骾切入侍經席進講詳<lb/>
明臣實不如今舉自代<lb/>
　　　謝講尚書徹就東宫賜燕表<lb/>
古文畢講徒殫嵗月之勤聖學又新益廣乾坤之業式<lb/>
頒燕衎昭示惠慈竊以虞夏商周之書出於孔氏之壁<lb/>
典謨訓誥之作備見聖人之心歴代之所寳藏人主以<lb/>
<pb n="KR4d0060_WYG_005-13b"/>
為矩範載之行事能自得師恭惟皇帝陛下禀軒皇敦<lb/>
敏之資法堯舜欽明之徳順稽古道逺監前王日御西<lb/>
清躬勤典學九仞俄成於覆簣三年遂見於通經優寵<lb/>
儒臣載加禮食肴核惟旅並秩於周筵絲竹之音如聞<lb/>
於魯宅臣等幸陪勸講每愧空餐適當肄業之終更被<lb/>
屬厭之賜<lb/>
　　　謝太皇太后表<lb/>
經幄侍言方訖帝王之大訓宸慈錫宴實為臣子之至<lb/>
<pb n="KR4d0060_WYG_005-14a"/>
榮荷天度之包容叨特恩之厖厚恭惟太皇太后徳凝<lb/>
坤載治協離明謹律度以誠身正端源而馭俗申命博<lb/>
帶之士入講華林之庭竊觀聖徳之日新殆與古書而<lb/>
契合淵黙臨朝則體虞舜無為之化恭儉好禮則稽召<lb/>
公敬徳之言庶績其凝九功惟叙固将著見於實效非<lb/>
徒紬繹於多聞臣等妄陳口耳之知曽乏涓塵之補終<lb/>
篇甚幸示恵過隆金奏宣和聴鈞天於夢寐皇華命侑<lb/>
滲湛露於蕭稂深惟稽古之勤罕及逢辰之幸致君有<lb/>
<pb n="KR4d0060_WYG_005-14b"/>
道當取於百篇報上無窮更祈於萬夀<lb/>
　　　進神宗皇帝實録表<lb/>
竊以書契之興以紀天下之事典謨之作乃見聖人之<lb/>
功欲垂法於将來在屬辭於信史適當際㑹預備討論<lb/>
恭惟神宗皇帝爰自東宫暨升大位孝行同於舜帝友<lb/>
道比於文王極典學之髙明勤治功於旰昃乾健不息<lb/>
日照方中将追三代之風遽損百年之夀惟規摹之宏<lb/>
逺有記注之浩繁太皇太后陛下保佑丕基布昭明徳<lb/>
<pb n="KR4d0060_WYG_005-15a"/>
皇帝陛下纂隆下武駿恵先猷申詔儒臣裁成大典臣<lb/>
等誤被聖選愧非史才徒廣記以備言實殫精而竭慮<lb/>
久淹嵗月僅就簡編無以發揮經緯之文髣髴緝熈之<lb/>
烈将陳旒扆若蹈氷淵其新修實録二百巻事目十巻<lb/>
謹隨表上進<lb/>
　　　乞梓州表<hi>元祐七年五月十八日</hi>
臣某言入侍經幄七改嵗華違去鄉邦再終星紀輒傾<lb/>
丹赤上瀆髙明伏念臣生本遐方才非大器猥縁末學<lb/>
<pb n="KR4d0060_WYG_005-15b"/>
獲近清光荷天度之兼容竭秋毫而無補誤膺寵典寖<lb/>
歴顯塗恭遇陛下盛徳日新多能天縱藴神明於黙識<lb/>
集聖智於大成所宜旁求俊傑之才上奉緝熈之學顧<lb/>
臣淺陋何所發揮大明方中宜收爝火巨浸無際奚取<lb/>
細流况臣氣耗早衰體羸多病目視昏近幾畫字而不<lb/>
成骨節支離殆勝衣而弗克精力殫於簡冊夢寐役於<lb/>
松楸恐填壑之無時唯首丘之是念伏望皇帝陛下廻<lb/>
乾坤之施察螻蟻之誠特假守於方州俾暫還於里社<lb/>
<pb n="KR4d0060_WYG_005-16a"/>
儻餘生之未泯庶九死而可酬敢望聖慈特除臣知梓<lb/>
州一次<lb/>
　　　乞梓州劄子<hi>二十六日</hi>
臣近上表乞特除臣知梓州一次伏䝉聖恩賜詔不允<lb/>
仰煩謨訓丁寧誨諭震懼隕越無所自容臣子之於君<lb/>
親義無隠情故不敢避再瀆之罪輒復冒昧陳請臣以<lb/>
庸虚久侍經席積日累月已渉七年陛下天縱聖神日<lb/>
躋睿智髙明之度非可管窺臣之所學竭盡無餘肺肝<lb/>
<pb n="KR4d0060_WYG_005-16b"/>
底裏皆可鑑照顧臣淺陋中無所有繁言複語無禆聖<lb/>
學陛下方躬蹈堯舜壼奥日深宜得儒學之宗道徳之<lb/>
老延之西序執經於前敷陳墳素發明聖藴一辭開折<lb/>
百慮洗然乃可以益新輝光奉承濬哲如臣之比實非<lb/>
其人加之疾病連年心力耗廢若不自揆貪戀寵禄失<lb/>
之一發百發皆棄差之毫釐千里為謬陛下雖欲保全<lb/>
庇䕶亦不可得伏望聖慈以其久在左右特賜矜允則<lb/>
臣之餘生今日以往皆陛下之所賜也臣無任惶懼懇<lb/>
<pb n="KR4d0060_WYG_005-17a"/>
切之至<lb/>
　　　二<hi>六月七日</hi>
臣近上奏再乞知梓州一次準尚書省劄子奉聖㫖依<lb/>
前降詔書不允所乞者天髙聴卑未能感動再三為瀆<lb/>
無所逃刑臣伏思元祐以来與臣同時勸講之臣程頥<lb/>
以人言罷黜孫覺病廢死於揚州顔復司馬康皆死京<lb/>
師而臣抱疾累年日加羸劣形骸若此福禄可知故臣<lb/>
願及罪戾之未聞疾恙之未廢得郡而去一展先臣丘<lb/>
<pb n="KR4d0060_WYG_005-17b"/>
墓庶幾死無遺恨若未先犬馬填溝壑則臣之報國猶<lb/>
有日也今儒學之英皆在左右宜更詳延俊徳旁求巖<lb/>
穴博問遐觀益廣聰明如臣已陳之迹已試之效陛下<lb/>
所悉無補可見伏望聖慈察臣愚誠早賜俞允<lb/>
　　　辭免翰林學士第一狀<hi>二十日</hi>
右臣準閤門報已降告命除臣翰林學士者臣近三奏<lb/>
乞知梓州未奉俞允方欲再露誠懇干瀆聖聴忽䝉遷<lb/>
授恩出非常聞命震恐不知所措臣竊以學士近職侍<lb/>
<pb n="KR4d0060_WYG_005-18a"/>
從之首文章議論儒者所宗必得天下英材聲稱第一<lb/>
乃可以厭服人望為國光華臣以樸愚獲侍左右才力<lb/>
緜薄無所堪任使之解經述史粗能勉强至於文詞實<lb/>
非所工是以前不敢當書詔之職已䝉聴許今兹禁林<lb/>
尤為極選重以久嬰疾病形神俱耗豈可强顔秉筆貽<lb/>
朝廷羞在臣之義必難冒處伏望聖慈特垂天恩追寝<lb/>
成命檢㑹臣累奏特除知梓州一次<lb/>
　　　二<hi>二十五日</hi>
<pb n="KR4d0060_WYG_005-18b"/>
右臣近上奏辭免翰林學士恩命乞差知梓州伏䝉降<lb/>
詔書不允者睿恩隆厚聖訓丁寧在臣之愚何以堪此<lb/>
臣不惟文學無以過人前已辭書詔之職近又累乞鄉<lb/>
郡義難祗受兼於國朝故事有不可者伏縁臣叔百禄<lb/>
見任中書侍郎臣竊見仁宗時翰林學士王洙以兄子<lb/>
堯臣參知政事避親改侍講學士昨蘇軾除學士承㫖<lb/>
亦以弟轍執政懇請出知潁州今中書政本樞機之地<lb/>
無不統攝臣若就職理實有嫌伏望聖慈許臣依王洙<lb/>
<pb n="KR4d0060_WYG_005-19a"/>
蘇軾近例避免臣未敢更乞川蜀逺州欲乞除臣京西<lb/>
一郡自效誓畢餘生以圗報稱<lb/>
　　　三<hi>二十八日</hi>
右臣近兩奏辭免翰林學士恩命準尚書省劄子奉聖<lb/>
㫖依前降詔書指揮不許辭避者稽違詔命邦有常刑<lb/>
然臣子之情不敢不竭盡於君父臣竊以避親故事簡<lb/>
䇿具存方陛下懋建大公以先天下而臣豈敢貪冒榮<lb/>
寵晏然自居雖無人言豈不内疚此臣所以不避誅責<lb/>
<pb n="KR4d0060_WYG_005-19b"/>
至於必辭也伏望聖慈察臣肺肝實非矯飾追還新命<lb/>
特除臣京西一郡誓殫犬馬之力圗報天地之恩所有<lb/>
告命不敢祗受<lb/>
　　　四<hi>七月七日</hi>
右臣近三奏辭免翰林學士恩命乞京西一郡準尚書<lb/>
省劄子奉聖㫖依累降指揮不許辭避者瀆煩天聴非<lb/>
止再三罪不容誅義非得已臣竊以侍從清切莫如禁<lb/>
林儒者之榮孰不願此况臣一門自叔祖臣鎮叔父臣<lb/>
<pb n="KR4d0060_WYG_005-20a"/>
百禄前後相望今臣復䝉遷授是為三世迭居此職臣<lb/>
雖至愚豈不思上奉聖神之眷知下為門戸之光寵力<lb/>
欲祈免殆非人情然臣所以不避誅責必辭不已者伏<lb/>
以朝廷有避親之法實關盛衰葢将垂永世之規非特<lb/>
為一人之計逺則仁祖之世故事甚明近則神考之時<lb/>
韓維亦避兄絳出守藩郡今陛下訓廸在位未嘗不以<lb/>
至公然則祖宗故常君臣所宜共守臣豈可靦顔居職<lb/>
隳廢舊章天下之人不可户曉竊恐上累朝廷無私之<lb/>
<pb n="KR4d0060_WYG_005-20b"/>
舉而於臣有貪得幸位之譏此臣之所不敢處也伏望<lb/>
聖慈矜察特賜收還告命除臣京西一郡他日任使臣<lb/>
不敢辭報國之心死而後已<lb/>
　<lb/>
　<lb/>
　<lb/>
　<lb/>
　范太史集巻五<lb/>
</p>
<p>
</p>
  </div>
<div>
                <head>范太史集巻六</head>
    <p>
<pb n="KR4d0060_WYG_006-1a"/>
欽定四庫全書<lb/>
　范太史集巻六　　　　　宋　范祖禹　撰<lb/>
　　表狀劄子<hi>笏記附</hi>
　　　辭免翰林侍講學士狀<hi>十七日</hi>
右臣準閤門報已降告敕除臣翰林侍講學士兼修國<lb/>
史者聞命震恐無所容措臣竊以侍講學士之職始於<lb/>
真宗所以延登耆儒尊尚經術自神考更定班制止以<lb/>
侍從兼官元豐以來久虚學士之選恭惟先帝神功聖<lb/>
<pb n="KR4d0060_WYG_006-1b"/>
徳在太史金匱石室之藏今将繼五朝之書成一代之<lb/>
典考之故事多委輔臣伏念臣以樸學侍經帷以薄才<lb/>
居史觀徒積嵗月訖無勞能間引親嫌懇辭禁職願從<lb/>
外補少養沈痾乃䝉假以寵名付之事任大懼無以報<lb/>
塞唯速悔尤方今獻臣宗工在位服采必有傑俊可當<lb/>
選掄伏望聖慈改授賢才庶協公議所有告敕不敢祗<lb/>
受<lb/>
　　　謝翰林侍講學士表<hi>七月</hi>
<pb n="KR4d0060_WYG_006-2a"/>
臣某言伏䝉聖恩以臣辭避翰林學士恩命特授翰林<lb/>
侍講學士兼修國史尋具陳免伏奉詔書不允者辭其<lb/>
可辭敢忘故事受其可受祗服新恩<hi>中謝</hi>洪惟真宗初<lb/>
置講職問學常勤於日昃論經或至於夜分以啓廸於<lb/>
後人俾監觀於成憲先帝更新治職止命兼官雖因革<lb/>
之制不同而經緯之文則一惟熈寧元豐之成烈有金<lb/>
匱石室之舊聞丕顯帝謨尚資史筆追觀列聖之典多<lb/>
委四輔之臣夫何一介之㣲膺此二任之重此葢伏遇<lb/>
<pb n="KR4d0060_WYG_006-2b"/>
皇帝陛下欽明文思齊聖廣淵如日方中法天不息謂<lb/>
二帝三王之道當窮極於髙深一祖四宗之書已光昭<lb/>
於永久惟念終於典學聿追孝於前文以臣夙侍書筵<lb/>
叨塵史觀曲加寵數用示眷留昔魯繆公之於子思亟<lb/>
饋鼎肉燕昭王之於郭隗改築金臺二子者或以無人<lb/>
乎側而不能安或欲致士於逺而先為始如臣陋學敢<lb/>
望古人非懐人爵之可榮竊喜聖心之不倦<lb/>
　　　謝太皇太后表<lb/>
<pb n="KR4d0060_WYG_006-3a"/>
三請鄉邦莫遂告歸之懇四辭禁職獲伸引避之文成<lb/>
命曲廻明綸再降省循非稱震悸交深臣竊以在昔文<lb/>
武之興本由任姒之聖繩其祖武詒厥孫謀教誨之勤<lb/>
詩書所述恭惟睿徳光越前聞大公如天地之無私至<lb/>
明如日月之必照保佑元聖躋登泰寧思出入起居罔<lb/>
不欽故左右前後惟其正篤先朝之成烈有太史之陳<lb/>
編申敕司存俾加論次如臣淺陋曷副選掄此葢伏遇<lb/>
太皇太后陛下丕冒羣生答揚列聖以正君心為定天<lb/>
<pb n="KR4d0060_WYG_006-3b"/>
下之本以守國典為固後嗣之基惟廸前人之光以成<lb/>
昭子之法兼收末學俾贊大猷重念臣病骨支離壯心<lb/>
消落周南一紀已期終老於巖林書殿七年竊覬歸榮<lb/>
於桑梓分安閒散廼寘髙華臣敢不勉企前修益堅晩<lb/>
節庶圗薄效仰答至仁<lb/>
　　　笏記<lb/>
臣伏䝉聖恩特授翰林侍講學士兼修國史者侍言經<lb/>
幄特升嚴近之班汗簡史闈俾綴緝熈之典此蓋伏遇<lb/>
<pb n="KR4d0060_WYG_006-4a"/>
皇帝陛下道法堯舜孝承祖宗永言若昔之猷仰對在<lb/>
天之烈夫何重任猥屬非才當勉竭於衰疲庶少酬於<lb/>
造化<lb/>
　　　又<lb/>
執秩經帷奉邇英之典學紬書史觀揚神考之烈光顧<lb/>
臣何人獲預兹選此蓋伏遇太皇太后陛下坤元至正<lb/>
天造無私積思六經日進聖神之徳垂鴻千嵗眷言簡<lb/>
册之文永肩報國之忠益勵致身之節<lb/>
<pb n="KR4d0060_WYG_006-4b"/>
　　　謝賜對衣金帶鞍馬表<lb/>
臣某言伏蒙聖慈特賜衣一對金腰帶一條金鍍銀鞍<lb/>
一副馬一匹者錫六命之章仰勤司服加三接之禮進<lb/>
視康侯循已無堪在顔有靦伏念臣布韋筮仕徒歩入<lb/>
官經術空踈謝桓榮之稽古史才淺陋慙倚相之讀書<lb/>
驟升清切之班復被便蕃之澤犧尊所棄飾以青黄芻<lb/>
狗已陳加之文繡此葢伏遇皇帝陛下籲俊尊帝養賢<lb/>
及民藩飾羣臣寵綏四海徳必稱服愧無君子之容負<lb/>
<pb n="KR4d0060_WYG_006-5a"/>
以乘車當戒小人之㓂<lb/>
　　　謝太皇太后表<lb/>
華林勸講益親咫尺之威文陛對揚更被龍光之渥省<lb/>
躬非稱拜手若驚伏念臣寛褐一夫疲駑十駕衣緼袍<lb/>
而不恥每欲書紳馭欵段以言歸敢蘄乘駟豈意艸茅<lb/>
之質併䝉車服之華此葢伏遇太皇太后陛下章物采<lb/>
以納民重爵禄以勸士既錫之福又昭其文同緇衣之<lb/>
好賢授之館粲異白駒之食藿加以縶維誓竭忠勤仰<lb/>
<pb n="KR4d0060_WYG_006-5b"/>
酬眷禮<lb/>
　　　進神宗皇帝御筆文字表<hi>六年十月四日</hi>
臣某等言先奉聖㫖編修神宗皇帝御筆文字今已了<lb/>
畢者出而為詔見王者之深心言則成文表聖人之能<lb/>
事著為軌範屬在繼承恭惟神宗皇帝天縱聖文神資<lb/>
睿斷體虞舜之大智躬夏禹之克勤經緯萬機焦勞百<lb/>
慮自朝至昃而不遑暇食昧爽待旦以啓廸後人號令<lb/>
惟行若風雷之鼓舞指麾所定如日月之照臨惟門下<lb/>
<pb n="KR4d0060_WYG_006-6a"/>
省審之司實王命出納之地欽承聖畫洞察物情謨訓<lb/>
具存真逰已逺恭惟太皇太后陛下皇帝陛下並明御<lb/>
極濬哲在躬遹追燕翼之謀仰對丕承之烈将觀成式<lb/>
以起治功申敕司存俾加紬次編之簡冊用資乙夜之<lb/>
觀列於圗書永為大訓之寳臣等謬居職業幸預討論<lb/>
迄奏成篇愧無薄效其御筆十巻目録一巻計十一冊<lb/>
謹具進呈<lb/>
　　　辭賜茶合狀<hi>八年二月十日</hi>
<pb n="KR4d0060_WYG_006-6b"/>
右臣伏蒙聖慈以臣進神宗皇帝御批真筆特降中使<lb/>
賜臣茶一銀合者伏縁三省同進先帝宸筆臣以門下<lb/>
後省舊職亦預上殿所進止是七件在臣殊無絲髪之<lb/>
勞今兹隨例受賜實慙面目伏望聖慈許臣回納庶安<lb/>
分守則臣䝉被睿恩過於拜賜多矣<lb/>
　　　二<hi>十六日</hi>
右臣近奏乞回納賜到茶一銀合準尚書省劄子奉聖<lb/>
㫖不許辭免者臣前後受賜未嘗敢辭今所進神宗皇<lb/>
<pb n="KR4d0060_WYG_006-7a"/>
帝真筆不唯文字至少與中書尚書省不同兼以實無<lb/>
微勞是以不敢避煩瀆之罪伏望聖慈除本省主行吏<lb/>
人支賜外特降指揮許臣回納<lb/>
　　　辭免翰林學士兼侍講學士狀<hi>四月二日</hi>
右臣準閤門報已降告命特授臣翰林學士兼侍講學<lb/>
士知制誥者臣以樸學久侍經帷前䝉誤恩擢處禁職<lb/>
既以親嫌引避天造曲成特修廢官俾專講勸先帝大<lb/>
典付之論撰兼此二任懼不克堪而曾未朞嵗復承人<lb/>
<pb n="KR4d0060_WYG_006-7b"/>
乏顧慙淺陋每簡聖明重念臣早衰多病心力減耗使<lb/>
之執經述史尚可勉彊至於詞翰實非所工誠不足以<lb/>
塵汙玉堂之禁重兼金華之職矧今儒學之英布列中<lb/>
外可備此選不無其人伏望皇帝陛下察臣懇誠特回<lb/>
睿聴追還成命俾安舊職亦所以全覆其短不違所長<lb/>
庶殫薄力少圗報效所有告命未敢祗受<lb/>
　　　二<hi>六日</hi>
右臣近具奏辭免翰林學士兼侍講學士恩命伏䝉降<lb/>
<pb n="KR4d0060_WYG_006-8a"/>
詔書不允者仰煩睿㫖訓諭丁寧内省庸虚伏深震畏<lb/>
輒瀝愚懇再瀆天聴臣伏見仁宗之初孫奭為侍讀學<lb/>
士凡七年乃兼龍圗閣學士又三年以本職出知兖州<lb/>
馮京避親除侍讀學士後為翰林學士不兼侍讀神宗<lb/>
之初司馬光吕公著皆以翰林學士兼侍講初不兼學<lb/>
士之職臣叔祖鎮事仁宗英宗再入翰林治平中以侍<lb/>
讀學士出知陳州神宗召還復為翰林學士亦止兼侍<lb/>
讀不帶學士臣於去嵗䝉除禁職聖恩許避親嫌改授<lb/>
<pb n="KR4d0060_WYG_006-8b"/>
侍講學士今䝉復申前命遂兼舊職是臣因避親嫌不<lb/>
一朞嵗得兩學士在臣之分夫豈敢安朝廷如不許臣<lb/>
辭免新命又以臣久在經筵仍令兼職即乞依舊例止<lb/>
兼侍講不帶學士則於職事無改而不違典故少安分<lb/>
守庶免罪戾貪冒天寵臣無任慙懼激切屏營之至<lb/>
　　　謝宣召入院表<lb/>
右臣今月日翰林待詔秦訓至臣所居奉聖㫖召臣入<lb/>
院充學士者使節光華誤被以旌之召臣衣顛倒豈容<lb/>
<pb n="KR4d0060_WYG_006-9a"/>
俟駕之行閭里生榮搢紳動色臣竊以謀猷入告於内<lb/>
是謂論思號令罔有不臧實繄文翰自唐世始命名此<lb/>
職及聖朝尤慎擇其人宜得宗工進為治表如臣者學<lb/>
雖為已才不逮人蚤塵儒館之逰久備書筵之訪徒勤<lb/>
夙夜無補涓埃五嵗乞骸固已慙於疏廣九年入侍何<lb/>
敢望於桓榮間引親嫌獲辭禁職復膺前命殊匪初心<lb/>
此蓋伏遇皇帝陛下天縱聖神日躋睿智徳剛健而篤<lb/>
實學緝熈于光明登進衆賢兼收一介俾陳薄力以助<lb/>
<pb n="KR4d0060_WYG_006-9b"/>
鴻猷臣敢不䇿勵疲駑激昂忠義苟可益國其敢愛身<lb/>
　　　謝太皇太后表<lb/>
王人将命天詔頒恩望宸極以拜嘉即私庭而示寵省<lb/>
循非稱傴僂若驚臣竊以正王者之心慎在左右鼓天<lb/>
下之動繫乎文詞唯兹翰墨之林實首論思之地仰膺<lb/>
異選宜得偉人如臣者經術不明藝文無取金華勸講<lb/>
獲親日月之光石室紬書俾述乾坤之業曾蔑聞於績<lb/>
效乃罙入於禁嚴此葢伏遇太皇太后陛下洪覆無私<lb/>
<pb n="KR4d0060_WYG_006-10a"/>
大明旁燭急堯舜之先務哲在知人躬任姒之思齊寧<lb/>
於多士况臣一門叔姪三世後先起下國之孤生受累<lb/>
朝之殊遇負荷豈勝於山嶽糜捐何啻於毫毛臣敢不<lb/>
彌激儒衷益堅素守誓不渝於終始庶少答於生成<lb/>
　　　笏記<lb/>
臣䝉恩特授翰林學士知制誥者敷言經幄無禆典學<lb/>
之勤視草詞林實玷右文之選避命弗獲居寵惟憂此<lb/>
葢皇帝陛下慮憲祖宗面稽堯舜克囏厥后無競惟人<lb/>
<pb n="KR4d0060_WYG_006-10b"/>
思廣攬於羣才故曲收於末學唯當盡瘁以答殊私<lb/>
　　　又<lb/>
西學侍經無入神之精義北門掌誥非華國之懿文祗<lb/>
荷寵靈交深愧汗此葢太皇太后陛下照臨區㝢擁佑<lb/>
聖神官不及私人惟求舊無菅蒯之或棄同茅茹以並<lb/>
升冀竭微誠仰酬鴻造<lb/>
　　　謝賜對衣金帶鞍馬表<lb/>
臣伏䝉聖慈以臣入院特賜衣一對金腰帶一條并魚<lb/>
<pb n="KR4d0060_WYG_006-11a"/>
袋金鍍銀鞍轡馬一匹者司服頒衣以儀辨等飛龍出<lb/>
駿凡賞眂功顧惟何人亦預此賜伏念臣文采不足以<lb/>
自表學問不足以有行軒冕之来實惟絶意文繡之美<lb/>
不願施身已叨儒者之極榮復備邇臣之異數此蓋伏<lb/>
遇皇帝陛下慎司名器訓廸臣工以為都士之容宜有<lb/>
常而不貳君子之乘欲既閑而且馳故於侍從之聨特<lb/>
加蕃庶之錫書紳自儆惟敬慎於威儀希驥為心當載<lb/>
加於鞭䇿<lb/>
<pb n="KR4d0060_WYG_006-11b"/>
　　　謝太皇太后表<lb/>
使軺趣召入居文翰之司宸扆對揚薦被龍光之渥省<lb/>
躬非稱拜手若驚伏念臣短淺凡材顓愚樸學謬塵法<lb/>
從誤簡聖知驟膺識拔之私復荷便蕃之錫此葢伏遇<lb/>
太皇太后陛下坤元廣載兊澤旁流道在寶慈人無易<lb/>
物重金飾帶特頒上禇之珍錯綵成韀仍輟内閑之駿<lb/>
仰愧崇賢之禮難逃致㓂之譏惟勉勵於疲駑庶少酬<lb/>
於覆露<lb/>
<pb n="KR4d0060_WYG_006-12a"/>
　　　舉自代狀<hi>十八日</hi>
右臣蒙恩授前件職合舉官自代伏覩國史編修官著<lb/>
作郎集賢校理國史院檢討張耒文章瑰瑋論議閎博<lb/>
必能發揮典誥為國光華臣實不如今舉自代<lb/>
　　　謝勑設表<hi>二十四日</hi>
享有加籩雖循故事與之禮食以示優恩恵浹賔筵榮<lb/>
生官次伏念臣挈瓶小智挾筴陋儒蓬蓽桑樞進處玉<lb/>
堂之禁藜藿糲食驟加雕爼之珍於臣無饋肉亟拜之<lb/>
<pb n="KR4d0060_WYG_006-12b"/>
勤而人有既醉太平之行此葢伏遇皇帝陛下重禄勸<lb/>
士大烹養賢稽虞書膏飫之文從周家忠厚之禮食呦<lb/>
鹿於苹野俾得盡心觴鶢鶋於魯門愧非所養唯當夙<lb/>
夜圗報恩私<lb/>
　　　乞郡劄子一<hi>九年三月二十五日</hi>
臣輒瀝誠懇仰干睿聴退省僭瀆無所逃罪臣自熈寧<lb/>
之初受詔修書先帝末年擢寘儒館陛下嗣位寖加簡<lb/>
拔經筵史館倂兼二任遂塵禁近竭力無補而不離文<lb/>
<pb n="KR4d0060_WYG_006-13a"/>
字之職二十五年兩目昏闇幾於失明早衰多病心力<lb/>
損耗自元祐五年任給事中日乞知襄州一次六年七<lb/>
年又累乞知梓州一任皆不䝉開可臣實何人誤被眷<lb/>
知固當盡死以圗報稱而臣目疾愈甚衰病日加實懼<lb/>
精力不逮瘝官廢職雖填溝壑無以塞責重念臣自入<lb/>
仕以来未嘗歴官州郡今筋力疲憊未敢逺乞近鄉差<lb/>
遣伏望聖慈特除臣京西一郡俾之展力自效因得休<lb/>
養羸疾儻未即死則臣之報國猶有日也伏祈天恩特<lb/>
<pb n="KR4d0060_WYG_006-13b"/>
賜矜允臣無任惶懼激切之至<lb/>
　　　二<lb/>
臣昨日因上殿面陳至懇伏蒙聖諭不須入文字臣受<lb/>
陛下殊常之知雖隕身喪元未足為報固當䖍遵詔㫖<lb/>
靖共職事然臣竊伏自念入侍經席於今九年自元祐<lb/>
以来侍從之臣得在陛下左右無如臣之久者豈可貪<lb/>
冒天寵處之晏然夙夕傍徨不能自已是敢干犯嚴憲<lb/>
剖列私誠伏望聖慈終賜保全特除臣外任一次臣無<lb/>
<pb n="KR4d0060_WYG_006-14a"/>
任恐懼俟命之至<lb/>
　　　三<hi>四月五日</hi>
臣近上奏乞除京西一郡伏䝉聖慈特降詔書不允捧<lb/>
讀震懼無地自容輒復傾竭愚懇干瀆天聴臣伏見仁<lb/>
宗乾興之初孫奭入侍經筵至天聖九年出知兖州祖<lb/>
宗之時侍從出入葢示優容非以在外為踈也今陛下<lb/>
聖哲天縱輝光日新而臣至愚無奭經術自初入侍今<lb/>
九年矣羸薾多病心神衰耗目視昏闇日甚一日是以<lb/>
<pb n="KR4d0060_WYG_006-14b"/>
不勝螻蟻之誠徼幸大恩特許外任俾效薄力因得少<lb/>
遂休養庶幾所疾不至沈痼未即填委溝壑猶當麋軀<lb/>
隕首仰酬天地之造伏望陛下曲廻睿聴早降俞㫖臣<lb/>
無任懇切俟命之至<lb/>
　　　四<hi>九日</hi>
臣近兩具奏乞外任準尚書省劄子奉聖㫖依前降詔<lb/>
書不允者再三為瀆罪不容誅仰恃寛仁亮其誠實伏<lb/>
念臣先於元祐五年八月兩具奏乞京西一郡又奏乞<lb/>
<pb n="KR4d0060_WYG_006-15a"/>
知襄州一次六年三月兩奏乞知梓州一次七年五月<lb/>
六月四奏乞知梓州三奏乞京西一郡然則懇請補外<lb/>
乃臣素心非始於今日也伏望聖慈察臣螻蟻之誠憫<lb/>
臣犬馬之疾累煩宸聴為罪已多曲垂天恩早賜俞允<lb/>
除臣京西一郡臣無任惶懼激切俟命之至<lb/>
　　　謝除龍圗閣學士知陜州表<hi>紹聖元年四月</hi>
北扉入直已竊玷於華塗内閣延登復謬塵於近列付<lb/>
以民社處之藩維祗荷寵私伏増震懼伏念臣受材謭<lb/>
<pb n="KR4d0060_WYG_006-15b"/>
薄逢世休明學不足以造微文莫能於行逺徒以久陪<lb/>
勸講誤被眷知訖無横草之勞素有負薪之疾剡章屢<lb/>
上請郡以行詞禁嚴凝獲解論思之職河圗祕䆳猶叨<lb/>
侍從之班仰惟天地之仁難圖螻蟻之報此葢伏遇皇<lb/>
帝陛下欽明稽古睿智如神廻日月之光幽深必照廓<lb/>
山海之度細大兼容憫駑力之已疲施鴻恩而下濟臣<lb/>
敢不激昂晩節砥礪初心益誓麋捐仰酬覆育<lb/>
　　　謝對衣金帶鞍馬表<lb/>
<pb n="KR4d0060_WYG_006-16a"/>
伏蒙聖慈特賜臣衣一對金腰帶一條金鍍銀鞍一副<lb/>
馬一匹者延閣升華搢紳以為榮遇明廷拜賜車服加<lb/>
於罔功伏念臣寛褐陋儒衡門賤士仰際亨嘉之㑹獲<lb/>
親咫尺之威累塵侍從之班重被便蕃之澤此葢伏遇<lb/>
皇帝陛下寵綏四海藩飾羣臣爵賞所以勸能恩禮欲<lb/>
其稱事臣敢不省身知愧彌堅報上之忠執䇿忘勞益<lb/>
勵首公之節<lb/>
　　　笏記<lb/>
<pb n="KR4d0060_WYG_006-16b"/>
臣伏䝉聖恩特授臣龍圗閣學士知陜州軍州事者伏<lb/>
念臣蚤縁樸學久侍清光誤被聖知累塵法從獲避北<lb/>
門之直復躋内閣之班此葢皇帝陛下大徳兼容至明<lb/>
委照察丹衷之有素垂洪造以曲成誓竭疲駑仰圗報<lb/>
稱<lb/>
　　　陜州謝到任表<lb/>
伏奉告命差臣知陜州軍州事於今月二十六日到任<lb/>
上訖對揚扆宁方違逺於清光分職藩維已布宣於寛<lb/>
<pb n="KR4d0060_WYG_006-17a"/>
詔伏念臣蚤縁末學誤被眷知經幄九年無發明於古<lb/>
訓史闈十載獲紀述於神功非堯舜不言竊慕責難之<lb/>
義惟祖宗是憲仰禆求助之明日月之光螢爝何補乾<lb/>
坤之徳繪畫難工廹衰疾之交侵瀝懇誠而屢瀆獲解<lb/>
近嚴之職猶塵侍從之班惟陜服之舊邦有召公之餘<lb/>
化西當蜀道東邇洛郊稍即便安良為優幸此葢伏遇<lb/>
皇帝陛下欽文稽古濬哲在躬育徳新其輝光典學念<lb/>
於終始謂臣久備顧問每傾竭於肺肝深簡睿明實照<lb/>
<pb n="KR4d0060_WYG_006-17b"/>
知其悃愊曲從所欲用示至公臣敢不上體宸慈俯求<lb/>
民瘼庶有承宣之效少寛宵旰之憂<lb/>
　　　國史院取索實録草沓奏狀<hi>六月二十三日</hi>
　今月二十三日準尚書省劄子檢㑹提舉修實録吕<lb/>
　大防劄子奏臣昨奉敕提舉修撰神宗皇帝實録今<lb/>
　已成書竊聞舊例所修實録草沓史官各收一本照<lb/>
　證今来本院所修實録草沓合依舊例又縁别無公<lb/>
　案見得欲望聖慈特許依例除定本外将見在草沓<lb/>
<pb n="KR4d0060_WYG_006-18a"/>
　各分一本與見在提舉修撰官以備照證外餘依前<lb/>
　降指揮焚毁取進止黄貼子稱如䝉賜允委不傳寫<lb/>
　漏泄元祐六年十月十二日奉聖㫖依奏六月十八<lb/>
　日三省同奉聖㫖令范祖禹将所得草沓限當日如<lb/>
　法封角差得力人管押逓舖轉送赴修國史院送納<lb/>
　如有傳寫到别本亦同封角送納或轉寫與他人即<lb/>
　令自陳如輒隱留當重行貶責者<lb/>
右臣尋依準尚書省劄子内聖㫖指揮将所得草沓并<lb/>
<pb n="KR4d0060_WYG_006-18b"/>
事目共二百一十沓並於當日如法封角共計五籠差<lb/>
職員十将各一人管押逓舖轉送赴修國史院送納去<lb/>
訖外即無傳寫到别本及不曽轉寫與他人委是詣實<lb/>
謹録奏聞<hi>并申尚書省照㑹及申國史院乞依數交割訖公文回示</hi>
　　貼黄草沓外有官簿五冊係是院例檢閲實録文<lb/>
　　字亦同分到不敢隠留今并送納合具奏知<lb/>
　　　開封府界居住報應國史院取㑹文字狀<lb/>
　今月二十七日準尚書省劄子龍圗閣學士左朝奉<lb/>
<pb n="KR4d0060_WYG_006-19a"/>
　大夫范祖禹已降敕命差提舉亳州明道宫左朝奉<lb/>
　郎充集賢校理黄庭堅已降敕命差管勾亳州明道<lb/>
　宫六月十八日三省同奉聖㫖各於開封府界居住<lb/>
　就近報應國史院取㑹文字<lb/>
右臣尋依準前項聖㫖指揮已交割本州公事與通判<lb/>
管勾訖見赴發前去開封府界居住聴候指揮報應國<lb/>
史院文字次謹録奏聞<lb/>
　　　永州謝表<hi>二年三月</hi>
<pb n="KR4d0060_WYG_006-19b"/>
臣某言臣於正月五日準告責授武安軍節度副使永<lb/>
州安置尋於七日起離開封府界於今月二十五日至<lb/>
永州公參訖者罪惡盈積重於丘山仁聖寛容厚侔天<lb/>
地伏讀訓戒感極涕零伏念臣鄙野陋儒荒唐末學往<lb/>
承人乏進備官聨紬太史金匱石室之書紀先帝成功<lb/>
盛徳之事才不稱職罪豈容誅無以仰述對天之休共<lb/>
成垂世之典實由愚闇自速顛隮宜正典刑難逃顯戮<lb/>
尚䝉全貸投畀幽遐此葢伏遇皇帝陛下法唐堯之至<lb/>
<pb n="KR4d0060_WYG_006-20a"/>
仁體虞舜之大智以好生為徳故刑罰必主於輕以不<lb/>
忍為心故昆蟲亦保其命特屈士師之議弗加蕭斧之<lb/>
誅禹下車而泣辜湯開網而祝獸重念臣禀生素弱賦<lb/>
命多竒疾病有年死亡無日今兹越洞庭重湖之國鄰<lb/>
桂嶺炎瘴之鄉形魄雖存喘息殆盡敢不刳心念咎刻<lb/>
骨銜恩螻蟻至微誓答乾坤之施犬馬雖斃永懐帷蓋<lb/>
之仁<lb/>
　　　賀州謝表<hi>三年十月</hi>
<pb n="KR4d0060_WYG_006-20b"/>
臣某言臣先䝉責授武安軍節度副使永州安置準告<lb/>
責授昭州别駕賀州安置臣已謝恩祗受即起發赴貶<lb/>
所於十月十七日到賀州公參訖者竄投湘浦痛省咎<lb/>
諐流放炎荒尚寛誅殛仰荷全貸伏切涕零伏念臣賦<lb/>
性至愚受恩過溢頃居近職嘗有瞽言不慎發於樞機<lb/>
宜即刑於鈇鉞聖心惻隠訖至累年天造㴠容難遏公<lb/>
論由臣迷罔失道狂惑妄行自災厥身以陷大戾百生<lb/>
何補萬死猶輕伏遇皇帝陛下天地施生日月臨照躬<lb/>
<pb n="KR4d0060_WYG_006-21a"/>
蹈堯舜心存禹湯推文王葬骨之仁軫仲尼埋犬之惠<lb/>
雖當殄戮猶或哀矜賜以餘生屏之裔土已投身於魑<lb/>
魅之域将淪骨於瘴癘之鄉儻及泉而有知猶結草以<lb/>
圗報<lb/>
　<lb/>
　<lb/>
　<lb/>
　<lb/>
<pb n="KR4d0060_WYG_006-21b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　范太史集巻六<lb/>
</p>
<p>
</p>
  </div>
<div>
                <head>范太史集巻七</head>
    <p>
<pb n="KR4d0060_WYG_007-1a"/>
欽定四庫全書<lb/>
　范太史集巻七　　　　　宋　范祖禹　撰<lb/>
　　表<lb/>
　　　代王君貺宣徽北京謝上表<lb/>
偃藩全魏掌籥留都選授所囏寄付尤重<hi>中謝</hi>伏念臣<lb/>
識非慮逺才不兼人被遇三朝歴年四紀竊隆名於薇<lb/>
省視峻秩於台司往嵗詔自西都日朝法扆宣聖猷而<lb/>
何補尸厚禄以空慙輒貢需章懇祈閒職寛恩從欲蕃<lb/>
<pb n="KR4d0060_WYG_007-1b"/>
錫示慈特置使於祠庭俾即安於私館間者祗奉召節<lb/>
入對邇顔幸陪宗祀之儀獲預駿奔之列天光委照宸<lb/>
眷曲臨特頒渙汗之恩復假北門之守越從散地併總<lb/>
劇權此葢伏遇皇帝陛下盛徳日新至仁天覆責實羣<lb/>
后分治九圍眷朔土之奥區為浚都之巨屏大河斯控<lb/>
重兵所屯常輟元老之臣俾居連帥之職夫何圗舊猥<lb/>
及匪能重念臣久齒近班三領兹任撫綏之要鎮守之<lb/>
宜雖素乏於智謀嘗粗經於心目敢不益堅晩節彌激<lb/>
<pb n="KR4d0060_WYG_007-2a"/>
懦衷勉企前修仰酬洪造<lb/>
　　　謝敕書奨諭賜銀絹表<hi>以下代司馬温公</hi>
臣某言伏䝉聖慈以臣編修公卿百官年表成書降敕<lb/>
書奨諭仍賜銀一百兩絹一百疋者奏篇甫上褒詔爰<lb/>
頒荷寵若驚省躬無措<hi>中謝</hi>伏念臣淺才末學苦節孤<lb/>
忠久塵侍從之班曽乏猷為之補頃膺睿㫖俾纂舊章<lb/>
恭惟祖宗創業垂統之難邦國立政任官之要必表年<lb/>
而紀月可鍳古以驗今略舉宏綱庶存成式淹留累嵗<lb/>
<pb n="KR4d0060_WYG_007-2b"/>
紬次終篇仰稽乙夜之觀方虞曠職之咎敢期温詔發<lb/>
自淵衷錫外府之貢金加丘園之賁帛載惟虚受罙切<lb/>
靦顔此葢伏遇皇帝陛下順考百王丕承列聖徳剛健<lb/>
而篤實學緝熈於光明眷執簡之㣲勤形贊書之重奨<lb/>
寵踰華衮既稽首以拜嘉賜厚百朋實無功而冒賞<lb/>
　　　謝再任崇福宫表<lb/>
囊奏上陳實為貪禄黈聰垂聴亟沐頒恩仰荷寛優伏<lb/>
増兢悸伏念臣器非適用學不知方被遇三朝叨塵二<lb/>
<pb n="KR4d0060_WYG_007-3a"/>
禁辱天光之顧問侍經席之從容亦嘗委總憲司訖無<lb/>
報稱擢陪樞府終獲懇辭剖竹雍都蔑聞於治效分臺<lb/>
洛邑幸養於沈痾仍再領於祠庭遂十更於嵗籥頃自<lb/>
受命先帝俾刋舊聞迨陛下之纘圗發徳音而繼志而<lb/>
臣攜藁在外奏篇未終葢簡冊之浩繁致嵗時之淹久<lb/>
雖官守無事慙四體之不勤而史筆專精實寸隂之是<lb/>
惜懼先溝壑以負恩知久去班行顧其他而無補坐糜<lb/>
禄廪常自訟而靡遑尚或無厭曾不知恥輒披私懇輕<lb/>
<pb n="KR4d0060_WYG_007-3b"/>
冒宸嚴豈謂皇帝陛下大徳包荒至明燭逺罔責再三<lb/>
之瀆曲垂開可之私蓋特出於異恩故不拘於畫法乾<lb/>
坤至大雖萬物皆遂其生雨露所私或一夫獨被其澤<lb/>
惟顓愚之無狀容僥倖以滋多臣敢不深戒晏安祗勤<lb/>
夙夜畢精撰述圗報生成<lb/>
　　　慰山陵禮畢表<lb/>
臣某言伏覩今月十日慈聖光獻太皇太后山陵禮畢<lb/>
者溥天同軌有嚴聖后之喪卜壤因山備盡孝孫之志<lb/>
<pb n="KR4d0060_WYG_007-4a"/>
寝宫長掩廟祏惟新臣某誠哀誠懼稽首頓首恭惟皇<lb/>
帝陛下行過髙宗念深文母極奉終之大事懐追逺之<lb/>
至哀瞻容衛以如存痛音徽之不返原陵永固與天地<lb/>
以無窮祀享深思惟春秋之匪懈伏望順禮之變卒哭<lb/>
以時加養體之膳羞䕶如神之志氣上承宗廟下庇羣<lb/>
生凡在臣民不勝懇願臣屬居官次阻覲闕庭瞻望宸<lb/>
極臣無任悲隕激切之至<lb/>
　　　謝四任崇福宫表<lb/>
<pb n="KR4d0060_WYG_007-4b"/>
自天有命如地兼容祗荷寵私伏增汗愧<hi>中謝</hi>伏念臣<lb/>
性非語上學昧造微仰㑹聖朝繆塵侍從久去近嚴之<lb/>
列曠修臣𨽻之勤荐領祠宫坐貪天禄而年齡逾邁齒<lb/>
髪益衰疾疢交攻形神日耗唯職思於簡冊庶上助於<lb/>
謀猷敢期復霈厚恩俯從私欲此葢伏遇皇帝陛下大<lb/>
明委照罔間幽遐洪造曲成不遺品物收簮履而未棄<lb/>
憫蒲栁之先凋特加異於常倫俾養痾於散秩顧勤勞<lb/>
之靡效曷報丘山冀撰述之有成少禆毫髪<lb/>
<pb n="KR4d0060_WYG_007-5a"/>
　　　辭免轉正議大夫表<lb/>
中天霈澤近輔書勞亦及罔功豈容虚受伏念臣素無<lb/>
他技唯罄孤忠誤䝉累聖之知寖服近僚之列終因人<lb/>
乏進貳宰司先帝審訓羣臣靡預誓言之末陛下嗣膺<lb/>
大寳曽無翊戴之勤豈弗畏於多言詎敢當於懋寵矧<lb/>
乃方任人而立政惟即命以記功将深戒於官邪宜先<lb/>
從於近始伏望皇帝陛下慎司名器申勸臣鄰收出綍<lb/>
之過恩亮循牆之愚懇爵惟馭貴免上累於至公賞必<lb/>
<pb n="KR4d0060_WYG_007-5b"/>
及勞庶率由於舊典<lb/>
　　　上太皇太后表<lb/>
仁惟圗舊賞異及勞義所當辭情難冒處伏念臣早縁<lb/>
末學被遇累朝乏稽古之令猷無致君之逺業入陪經<lb/>
幄久親日月之光出領祠宫實荷雲天之施㑹慈宸之<lb/>
御極登嗣聖以承祧誤膺乏使之求擢預贊襄之列屬<lb/>
寵褒於近弼特序進于文階顧無横草之勤均被出綸<lb/>
之渥輿情共駭内訟靡遑伏望太皇太后陛下洪造聴<lb/>
<pb n="KR4d0060_WYG_007-6a"/>
卑至明燭隠慎守馭臣之柄無輕出器之名昭示大公<lb/>
輟已行之成命少安遇分息被已之深譏<lb/>
　　　謝表<lb/>
離明繼照兌澤旁流祗受以還震惶無措臣聞以賢詔<lb/>
爵則民興行誼眂功為賞則下絶覬覦故徳盛者其位<lb/>
隆力勤者其報厚勸沮斯在授受靡虚伏念臣學不適<lb/>
時才非經世謬塵近列最後諸臣辱體䫉之兼隆竭股<lb/>
肱而無補屬舉懋官之典咸疇衛上之勞績用蔑聞褒<lb/>
<pb n="KR4d0060_WYG_007-6b"/>
章誤及雖危衷之備列終成命之莫廻居寵無名在顔<lb/>
有靦此葢伏遇皇帝陛下馭臣惟禮厚下以仁優其進<lb/>
等之恩責以致身之節乾坤至大均覆載以不遺日月<lb/>
無私委照臨而盡及永圗報塞唯誓糜捐<lb/>
　　　謝太皇太后表<lb/>
明綸誤及渙汗難收弗獲懇辭終慙冒處伏念臣自陪<lb/>
機政無補聖猷雖夙夜以自彊惟事功之匪立每流年<lb/>
之是惜加衰疾之所嬰敢以瘝官復當懋賞是以歴陳<lb/>
<pb n="KR4d0060_WYG_007-7a"/>
故實備述悃誠荐奉詔音兩䊸使節對天威之咫尺煩<lb/>
睿訓之丁寧循走無從彊顔祗受此蓋伏遇太皇太后<lb/>
陛下至仁勤施大徳兼容推均一於鳲鳩昭忠厚於行<lb/>
葦體乾坤之覆育品物不遺並日月以照臨光明下濟<lb/>
誓殫駑力仰答鴻私<lb/>
　　　謝起居減拜表<lb/>
伏準閤門告報今月十四日内降以臣與吕公著近各<lb/>
推恩轉官所有将来正謝特令兩拜起居餘免舞蹈仍<lb/>
<pb n="KR4d0060_WYG_007-7b"/>
於執政官班次後别作一班及自今後凡遇前後殿應<lb/>
干大起居特令别作一班止兩拜起居恩出非常禮加<lb/>
異數優假太過慚負愈深<hi>中謝</hi>臣猥以瑣才預聞機政<lb/>
去春以後疾疹屢生入冬以来飲食漸少迨兹嵗序之<lb/>
首頓覺筋力之衰拜起絶艱朝請殆廢内惟恩紀之重<lb/>
天地所不能踰退思績效之微絲毫未嘗有立欲避位<lb/>
則為罪益大欲就列則强力不前朝夕為衆目所觀啓<lb/>
處無措躬之地敢謂太皇太后陛下仁霑枮朽明燭幽<lb/>
<pb n="KR4d0060_WYG_007-8a"/>
微特虧著定之儀曲遂形骸之便臣詢諸故老或謂有<lb/>
舊章然彼皆位躋宰輔之崇徳著耆明之美豈臣么麽<lb/>
所敢比方欲辭則實所不支欲受則自知非分踧踖心<lb/>
悸戰兢汗流惟仰賴於寵靈冀有瘳於藥物病庶遄已<lb/>
禮得如初期於竭忠不敢愛死<lb/>
　　　辭免除右僕射表<lb/>
非常之寵丕降於中天不次之恩驟加於庸品承命震<lb/>
駭顧已靦慙伏念臣起自諸生初無逺業學不足以廸<lb/>
<pb n="KR4d0060_WYG_007-8b"/>
先民之覺才不足以揆當世之宜徒以被遇累朝服勤<lb/>
庶職荷生成於天地無禆補於涓埃惟知直道之可行<lb/>
勉罄孤忠而自守仰屬繼明之始首膺訪落之求拔自<lb/>
散僚進陪機政苟可利國知無不為期於致身死而後<lb/>
已比嬰衰病累貢危誠祈解組以即安庶負薪之可愈<lb/>
忽奉告庭之命併叨躐等之榮越從三事之中擢冠百<lb/>
僚之上力小任重居寵思危義所當辭情難冒處伏望<lb/>
皇帝陛下逹聰埀聴劼毖任能灼知三俊之心深慮萬<lb/>
<pb n="KR4d0060_WYG_007-9a"/>
機之委慎名器而不假念后臣之克囏俾逃竊位之譏<lb/>
獲遂循牆之請<lb/>
　　　上太皇太后表<lb/>
誕告外庭眷求同徳延登上宰猥屬匪能承命兢惶無<lb/>
所容措臣聞宰相者所以代天理物論道經邦上和隂<lb/>
陽下遂動植權衡賞罰藻鍳賢愚大厦棟梁豈容于撓<lb/>
弱巨川舟楫将濟於囏危苟非得人則必誤國臣早塵<lb/>
顯仕晩玷近司受恩不貲竭力無補加以疾雖損而未<lb/>
<pb n="KR4d0060_WYG_007-9b"/>
已老将至而益衰将何以率萬邦黎獻之多居三事大<lb/>
夫之首内附百姓外鎮四夷非薄力之所堪懼瘝官之<lb/>
有咎義當引避情敢冒居矧今俊乂孔多耆碩咸在必<lb/>
有良弼仰當聖心伏望太皇太后陛下考慎其人登庸<lb/>
於位俾熈帝載以亮天工如臣之愚恐不克稱乞廻明<lb/>
命以示至公<lb/>
　　　第二表<lb/>
囊奏上陳誠辭既竭綸言申答謨訓未俞臣竊惟自古<lb/>
<pb n="KR4d0060_WYG_007-10a"/>
睿聖之興皇天所祐必有碩輔為時挺生同徳協心建<lb/>
功立事故有堯舜之后乃有稷契之臣有成康之君乃<lb/>
有周召之佐用能盛烈格于上下鴻名冠乎古今方冊<lb/>
所稱軌躅可見陛下大明出震至徳承祧始在亮隂動<lb/>
循禮法既親典學日就緝熈實惟億世無疆之休兆民<lb/>
咸賴之慶宜得先覺之士老成之人左右有民承弼厥<lb/>
辟同底于道永孚于休如臣之愚曷副兹選而况弗循<lb/>
位序夐越等夷非拙分之所安亦多言之可畏靡遑夙<lb/>
<pb n="KR4d0060_WYG_007-10b"/>
夜如蹈氷淵伏望皇帝陛下鴻造曲成至仁廣施聴輟<lb/>
已行之命免貽非據之災詎敢飾辭恭祈報可<lb/>
　　　上太皇太后表<lb/>
命出非常義無虚受仰勤睿㫖未奉俞音臣伏以在昔<lb/>
仁皇纂圗明肅聴政英祖嗣服慈聖臨朝皆有宗工之<lb/>
臣一徳之相誕保皇家之定命發揚文母之徽音是以<lb/>
左右前後罔非正良號令風采咸可稱述克有成烈底<lb/>
於太平民到于今並受其福陛下齊任姒之聖保成康<lb/>
<pb n="KR4d0060_WYG_007-11a"/>
之君坤徳静而直方母教仁而慈愛端拱宸極丕冒海<lb/>
隅敷求哲人式序在位宜得碩輔翼宣大猷臣本非長<lb/>
才又乏逺識誤膺器使進貳宰司不以徳功超居鼎鉉<lb/>
将何以對揚休命追配前人安海内於覆㿻尊京師而<lb/>
奠枕兹任尤重非臣所堪伏望太皇太后陛下深軫睿<lb/>
慈亟廻成命庶少安於過分免上累於知人<lb/>
　　　謝表<lb/>
君勞求賢實出過聴聖職論相非容懇辭拜命以還靦<lb/>
<pb n="KR4d0060_WYG_007-11b"/>
顔無措伏念臣受才至薄造道匪深無所有以及人唯<lb/>
自信而行已逮事仁祖被遇英皇膺前席之眷知奉邇<lb/>
顔之顧問當熈寧之初政近神考之清光唯知至誠可<lb/>
事明主冀以直道少禆聖時先帝察知不欺聴順所守<lb/>
恩厚侔於天地禮待優於臣鄰思隕首以無從痛上賔<lb/>
之已逺陛下大明繼照庶政惟新祗遹先猷眷求舊物<lb/>
越從散地擢寘近司尸厚禄以空慚罄拙謀而無補屬<lb/>
嬰病苦久賜告休宜從䇿免之科乃奉庭揚之命延登<lb/>
<pb n="KR4d0060_WYG_007-12a"/>
揆路進備冡司顧非經世之才實玷代天之任日有萬<lb/>
㡬之慎慮身無數器之兼能辭不獲從居之益懼此葢<lb/>
伏遇皇帝陛下䖍膺駿命誕受丕基永惟立政之囏思<lb/>
致生民之義謂職業粹於羣下故加體貌之隆治亂在<lb/>
於庶官必自股肱之助方恭黙以思道将垂拱而責成<lb/>
乃俾瑣才遽當重任臣敢不上體至眷愈堅一心不遺<lb/>
力於餘生庶少酬於鴻造<lb/>
　　　謝太皇太后表<lb/>
<pb n="KR4d0060_WYG_007-12b"/>
成命已行難收渙汗力辭如偽終負靦顔祗受以還震<lb/>
惶無措臣竊以經綸天下之務必得名世之才斟酌元<lb/>
氣之和實惟宰物之任徳稱其位古難其人矧當宵旰<lb/>
之勤協濟囏難之治伏念臣早縁末學歴事累朝徒罄<lb/>
愚忠無禆至化荷天地生成之徳䝉山海包納之仁知<lb/>
其一介之無他惟有寸誠而可録陛下睿明臨照旁及<lb/>
幽遐聖政始初眷求耆艾擢居左省參翊大猷豈聞嵗<lb/>
計之有餘未覩時雍之於變卧家嬰疾曠日瘝官猶圗<lb/>
<pb n="KR4d0060_WYG_007-13a"/>
報於君親已分填於溝壑遽奉告庭之命併加躐等之<lb/>
恩承乏宰司秉均揆路越處百僚之上榮升三吏之崇<lb/>
夫何迂拙之人驟被爕和之寄此葢伏遇太皇太后陛<lb/>
下布昭明徳保佑丕基思濟羣生永綏四海惟責成而<lb/>
任下故獨斷而不謀特出淵衷俾司大柄雖自昔君臣<lb/>
之㑹遇如此幾希而當今宗社之安危莫斯為重臣敢<lb/>
不夜以繼日公爾忘私庶圗毫髪之勤上答乾坤之施<lb/>
　　　謝優禮表<lb/>
<pb n="KR4d0060_WYG_007-13b"/>
非常之禮振古未聞不世之恩容身無所伏念臣自嬰<lb/>
疹疾久限朝趨違夙夜匪懈之勤廻日月並明之報方<lb/>
祈病免乃被褒升既孚號于大庭仍賜告於私室相臣<lb/>
如此舊典所無欲辭則阻覲於天顔欲拜則不䖍於君<lb/>
命進退維谷戰兢履氷實上賴於寵靈幸小瘳于藥物<lb/>
猶以足瘍為梗體力未勝詔免造朝俾先治事愈弗遑<lb/>
於寧處終獲遂於懇辭復膺眷注之優曲就疲羸之便<lb/>
諒非獲已乃敢欽承肩輿及門百辟駭視給扶入殿兩<lb/>
<pb n="KR4d0060_WYG_007-14a"/>
宫賜存對咫尺之天威幾顛倒於臣節自昔元勲碩輔<lb/>
大老宗公或以詢謀特加異數豈伊庸瑣乃更超踰顧<lb/>
兹綿薄之餘生益恐危亡之無日此葢伏遇太皇太后<lb/>
陛下覆載侔於天地恩義兼於君親曲垂恤下之仁特<lb/>
越循常之制雖不能陳力就列猶将使同寅協恭慙非<lb/>
論道之才叨被改容之禮極臣鄰之殊遇損著定之彛<lb/>
儀顧雖殺身無以報徳斗筲近器螻蟻微誠苟有益於<lb/>
公家唯常致其死力<lb/>
<pb n="KR4d0060_WYG_007-14b"/>
　　　遺表<lb/>
臣聞始則有終物之常理生而必死人之大期垂没之<lb/>
言哀鳴以敘伏念臣久居散地寖廹頺齡仰被眷知遽<lb/>
當大任伏遇陛下恭黙思道垂拱仰成圗庶政之惟艱<lb/>
登衆賢而共濟臣備位上宰總率羣司嬰疾三時卧家<lb/>
累月殊常之寵曠古罕聞每思糜捐無以報稱常欲竭<lb/>
股肱之力繼之以死圗國家之利知無不為雖喘息之<lb/>
僅存唯憂勤而不已而膏肓之苦藥石難攻将永謝於<lb/>
<pb n="KR4d0060_WYG_007-15a"/>
明時猶瀝陳於愚懇伏望皇帝陛下務學時敏作徳日<lb/>
新體堯舜之欽明視祖宗之憲度奉親思孝守位以仁<lb/>
永建無窮之基益隆有大之業臣雖瞑目猶生之年臣<lb/>
無任瞻天戀聖哀切屏營之至<lb/>
　　　上太皇太后表<lb/>
臣聞凡物之生必皆反本忠臣之死猶不忘君敢陳屬<lb/>
纊之言上逹垂帷之聴伏念臣天與愚直性惟拙迂謂<lb/>
古道之可行排衆言而自信常欲省躬而無愧事上以<lb/>
<pb n="KR4d0060_WYG_007-15b"/>
不欺被遇累朝照知忠藎擢居上宰斷自睿神伏遇陛<lb/>
下思齊任姒之功誕保成康之聖延登衆正共濟多艱<lb/>
而臣受命以来半居病告造朝之際每荷優容蠲其下<lb/>
拜之勤寵以給扶之禮唯知盡瘁以訖微生聖明之時<lb/>
獨先隕越太平之業不逮落成沒身有銜報國無所伏<lb/>
望太皇太后陛下明昭在位保佑有邦御六氣之中和<lb/>
躋羣生於仁夀疇咨哲乂慮憲祖宗汔登濟於成功不<lb/>
惑移於浮議臣雖終螻蟻之壤猶依日月之光永辭聖<lb/>
<pb n="KR4d0060_WYG_007-16a"/>
朝無任瞻天戀聖哀切屏營之至<lb/>
　　　為司馬公休謝賜銀修碑樓表<lb/>
臣康言伏䝉聖慈差管勾脩建先臣光碑樓入内供奉<lb/>
官李永言齎賜臣銀二千兩充修碑樓支費者天恩逺<lb/>
臨優賜下逮銜感泣血未知所報伏念先臣歴事四世<lb/>
唯堅一心晩節遭遇得行所學是以夙夜盡瘁不敢愛<lb/>
身勞心役精繼之以死恭惟皇帝陛下天地覆載日月<lb/>
照臨深軫股肱之虧曲流泉壤之澤恤典之厚超越常<lb/>
<pb n="KR4d0060_WYG_007-16b"/>
倫窀穸送終哀榮已極今豐碑之建復加頒賚矜念存<lb/>
歿感格幽明重惟先臣儉約清貧未嘗畜積啓手之日<lb/>
家無餘貲聖明燭知俾濟終事伏思前後罕此異恩非<lb/>
臣隕身喪元所可上報待盡丘壟不知所言瞻望天庭<lb/>
臣無任攀戀號殞激切屏營之至<lb/>
　　　為司馬植謝賜錢營葬表<lb/>
右某言伏䝉聖恩差将作監丞張某催黄河運木就管<lb/>
勾先臣康殯葬仍賜錢一千貫已於今月二十四日遷<lb/>
<pb n="KR4d0060_WYG_007-17a"/>
葬了畢者忠如皦日痛親志之永沈徳及幽泉戴君仁<lb/>
之下逮伏念臣父康篤行成巳力學傳家二聖以似其<lb/>
先人一旦欲加之顯任而頃因過毁已屬沈痾揜遺恨<lb/>
而莫伸委深恩於不報自初告卧以至喪還賜藥賜珍<lb/>
歸賻歸襚優命沓至常分已踰復因匠屬之鳩材俾過<lb/>
家塋而視堋克襄大事無費秋毫此蓋伏遇皇帝陛下<lb/>
禮遇臣工孝治邦國将為世忠良之勸豈獨臣父祖之<lb/>
私往者不亡當有鬼神之結草㣲而含氣猶知鳥雀之<lb/>
<pb n="KR4d0060_WYG_007-17b"/>
銜環<lb/>
　　　謝太皇太后表<lb/>
致主之心已淪幽壤飾終之錫更躐舊章兆協卜之以<lb/>
時恩殞身而莫報伏念臣祖光以徳業名世嘗擢任於<lb/>
宰衡臣父康以詩禮傳家亦登延於勸講而侈俗方改<lb/>
哀楊綰之已亡太醫遽臨痛桓榮之未老無禄私室荐<lb/>
罹鞠凶自啓手足之初至掩窀穸之際君命屢至賵賜<lb/>
有加復因匠屬之鳩材俾過家塋而視堋殘喘何力秋<lb/>
<pb n="KR4d0060_WYG_007-18a"/>
毫在官此葢伏遇太皇太后仁深念功禮不遺舊将博<lb/>
勸於士類豈曲私於臣門克意紹先獨自期於忠孝纒<lb/>
哀待盡兩無報於君親<lb/>
　<lb/>
　<lb/>
　<lb/>
　<lb/>
　<lb/>
<pb n="KR4d0060_WYG_007-18b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　范太史集巻七<lb/>
</p>
<p>
</p>
  </div>
<div>
                <head>范太史集巻八</head>
    <p>
<pb n="KR4d0060_WYG_008-1a"/>
欽定四庫全書<lb/>
　范太史集巻八　　　　　宋　范祖禹　撰<lb/>
　　表狀<lb/>
　　　慰太皇太后梓宫發引表<hi>以下代富韓公</hi>
真馭不留慈顔莫覩奄及祖庭之禮永違夀殿之居恭<lb/>
惟皇帝陛下感創至深哀號難處儼龍輴之将駕攀鳯<lb/>
翼以無從凡在食毛同増隕涕臣退居田里阻覲闕庭<lb/>
瞻望宸極臣無任悲哀隕越之至<lb/>
<pb n="KR4d0060_WYG_008-1b"/>
　　　慰皇太后表<lb/>
山陵備禮儀衛啓行祖載及期真遊永逺恭惟皇太后<lb/>
殿下孝思罔極號慕難居瞻服御以如存望輜軿而不<lb/>
返凡在臣庶同切哀惶臣退老田廬久違京闕不獲奔<lb/>
詣宫庭無任悲殞哀越之至<lb/>
　　　慰梓宫掩皇堂表<lb/>
昊天罔極率土同哀逺日有期因山制禮掩玉衣於栢<lb/>
寝閟金殿於泉扃恭惟皇帝陛下號慕難居孝誠備至<lb/>
<pb n="KR4d0060_WYG_008-2a"/>
痛慈闈之永隔哀真馭之不還億兆之心感涕斯切臣<lb/>
身居田里心在闕庭瞻望宸極臣無任悲戀殞越之至<lb/>
　　　慰皇太后表<lb/>
神山祔卜從先帝以上賔真宅言歸與厚坤而同久恭<lb/>
惟皇太后殿下奉嚴宗廟致孝皇姑想真馭以如疑痛<lb/>
徽音之永逺臣退居田里阻詣宫庭臣無任悲隕之至<lb/>
　　　慰祔廟表<lb/>
三殿問安音容永隔九虞畢祭廟貌惟新恭惟皇帝陛<lb/>
<pb n="KR4d0060_WYG_008-2b"/>
下孝極奉先感深追逺天長地久䝉休佑以無窮春禘<lb/>
秋嘗惟時思而匪懈伏願節哀順變調膳御宜仰奉宗<lb/>
祧俯安區㝢臣阻陪慰覲徒切悃誠<lb/>
　　　慰皇太后表<lb/>
仙仗徐還容衣長掩升靈清廟合食宗彝恭惟皇太后<lb/>
殿下追慕増深哀懐罔極惟春秋之孝享感雨露以時<lb/>
思臣不獲奔詣宫庭無任悲殞之至<lb/>
　　　賀同天節表<lb/>
<pb n="KR4d0060_WYG_008-3a"/>
伏以朱火司辰薰風應律當真聖挺生之旦乃皇家累<lb/>
洽之期罄海宇以傾心望帝宸而獻祝恭惟皇帝陛下<lb/>
躬膺駿命寅御寳圗體乾健以當陽嚮離明而布治流<lb/>
虹紀慶甲觀誕祥文軌所臻華夷胥抃臣叨塵三事親<lb/>
際千齡退老故廬阻趨魏闕處陶唐之俗豈知帝力之<lb/>
深效華封之民但祝聖人之夀<lb/>
　　　乞免赴明堂大禮陪位表<lb/>
合宫蕆事将嚴宗祀之儀宸檢頒恩俾預駿奔之列顧<lb/>
<pb n="KR4d0060_WYG_008-3b"/>
惟衰耄實切兢惶恭惟皇帝陛下聖孝日躋慈仁廣被<lb/>
秩百王之盛典因四海之歡心對越上靈陟配昭考執<lb/>
籩在列拱侯甸以同寅鳴玉造庭儼臣工之率職何圗<lb/>
求舊亦齒陪祠伏念臣自處田廬久嬰疾疢歩趨多梗<lb/>
拜伏為囏懼殞越以無堪顧恪恭而難勉徒荷乾坤之<lb/>
施曲廻日月之光唯同擊壤之氓預享寜神之福心摇<lb/>
魏闕莫申顯相之容夢想鈞天阻聴我将之頌臣以老<lb/>
疾不獲依詔奔詣闕庭無任瞻天感聖戰汗激切屏營<lb/>
<pb n="KR4d0060_WYG_008-4a"/>
之至<lb/>
　　　謝詔書允所乞表<lb/>
昭事上神特降陪祠之召閔勞黄髪復推從欲之恩祗<lb/>
荷寛優伏増榮悸伏念臣久塵爵位無補聖明雖退老<lb/>
於故廬實繫心於魏闕尚紆宸眷洊沐恩波将嚴享帝<lb/>
之儀俾預造庭之列䖍奉自天之命豈當俟駕而行俯<lb/>
念殘年素甘多疾奏囊封而懇惻望宸極以踟蹰莫克<lb/>
駿奔惟懐惕厲伏遇皇帝陛下至仁廣覆大徳兼容知<lb/>
<pb n="KR4d0060_WYG_008-4b"/>
其筋力之衰既難為禮免其道路之苦俾遂養痾頒温<lb/>
詔以撫存荷清衷之矜允禮加舊物風厚寰區冀畢餘<lb/>
生仰酬鴻造<lb/>
　　　賀明堂禮畢表<lb/>
五室奉祠嚴祖宗而陟配諸神受記祚邦國以流光熈<lb/>
事備成普天同慶恭惟皇帝陛下䖍恭寳位駿恵先猷<lb/>
澤浸羣生化孚四表建大中而順帝茂馨徳以事神載<lb/>
謀載惟祗率精禋之典我将我享式隆孝治之風物采<lb/>
<pb n="KR4d0060_WYG_008-5a"/>
備陳福祥紛委御中天而發號宥率土以均恩書軌所<lb/>
臻動植咸遂臣退居田里阻覲闕庭徒傾就日之誠莫<lb/>
預稱觴之列<lb/>
　　　辭免轉司徒表<lb/>
明緡忽降寵數併加内自省循交深震慄伏念臣本由<lb/>
孤進仰㑹先朝擢居三事之崇謬處衆賢之列當仁祖<lb/>
御圗之久唯英皇毓徳之初於時執政之臣肇啓建儲<lb/>
之議計安社稷乃惟報國之宜力贊聖明是亦秉均之<lb/>
<pb n="KR4d0060_WYG_008-5b"/>
職九廟威靈以在上慈闈保佑以居中景命有開大統<lb/>
終集實由天啓諒非人謀敢伐善以稱功期抱忠而沒<lb/>
世年踰二紀事歴三朝退安田里之居俯廹桑榆之景<lb/>
豈意故臣之奏議仰紆當宁之覽觀特簡淵衷遽形褒<lb/>
詔敷聞華夏震聳縉紳渙大號於明廷霈鴻恩於私室<lb/>
發自睿斷匪由僉諧特遷五教之司益重三階之秩顧<lb/>
兹衰朽敢冒寵榮且既往之功復何足録而非常之澤<lb/>
義所當辭伏望皇帝陛下俯亮丹誠慎行過賞聴輟出<lb/>
<pb n="KR4d0060_WYG_008-6a"/>
綸之命免貽據蒺之災重念臣早玷近班素安拙分年<lb/>
将及耄寵則踰涯已竊位於公槐仍兼華於将鉞當知<lb/>
止之日豈饕榮之時雖蒙虞帝之念功曷稱武公之善<lb/>
職由衷之請報可是期<lb/>
　　　謝明堂加恩表<lb/>
世室奉祠明庭渙號鴻恩俯被黄髪為榮伏念臣素乏<lb/>
異能早逢亨㑹荷三朝之眷遇秉二府之鈞衡徒膺體<lb/>
貌之隆豈有涓埃之補迨引年而遂請䝉佚老之推慈<lb/>
<pb n="KR4d0060_WYG_008-6b"/>
獲偃息於故廬幸優㳺於聖日伏遇皇帝陛下講求國<lb/>
典親饗明堂對越上靈嚴配昭考受皇天之篤祐擁宣<lb/>
室之蕃釐麗澤豐融羣生鼓舞薦紳䝉福朽枿回春顧<lb/>
惟殘槁之姿均被厖鴻之渥矧更新於官制特序正於<lb/>
文階圖鼎餁之前勞形贊書之厚奨衰悰感槩舊蓽光<lb/>
華雖居畎畝之微敢忘天地之施<lb/>
　　　謝轉司徒表<lb/>
渙汗難收末由懇避宸章申答重荷褒嘉祗受以還震<lb/>
<pb n="KR4d0060_WYG_008-7a"/>
惶無措伏念臣早縁末學進齒清朝誤䝉仁祖之知擢<lb/>
備宰司之位迨英皇之嗣服長樞府以秉均曽無補於<lb/>
聖猷遂出修於藩職熈寧初載睿哲統天入居論道之<lb/>
司重辱改容之禮屬嬰疹疾靡效毫分幸賴曲全始終<lb/>
久遂休佚豈意登儲之請仰關當宁之懐特追念於前<lb/>
勲俾對揚於休命顧臣何力冒此殊榮此葢伏遇皇帝<lb/>
陛下駿恵先猷纂隆下武推至仁而求舊舉懋典以記<lb/>
功上昭神祖之明丕承文考之志不遺耄齒猶録微勞<lb/>
<pb n="KR4d0060_WYG_008-7b"/>
雖貪天之功古有明戒而惟帝之念敢不奉承當仁寧<lb/>
負於靦顔追孝實彰於睿徳昔為羽翼之助者隠不復<lb/>
顯書龍蛇之詩者死而後知逢時之榮在臣何幸顧廹<lb/>
桑榆之景曷酬天地之仁<lb/>
　　　謝男受閤門祗候表<lb/>
有命自天延賞于世祗奉宸㫖弗獲懇辭俯念衰遲豈<lb/>
勝感慰伏念臣本興孤族幸守素風惟忠孝以傳家非<lb/>
公侯之繼世致位上宰席寵三朝何圗退老之時猶被<lb/>
<pb n="KR4d0060_WYG_008-8a"/>
褒功之典中台進秩弱息預榮斷自清衷加於私室此<lb/>
葢伏遇皇帝陛下天臨萬㝢子育黎元追先帝之升儲<lb/>
眷輔臣之定䇿以為固社稷者猶将宥其十世詔爵禄<lb/>
者所以馭於羣臣體虞帝之寛仁法周家之信厚特推<lb/>
懋賞以及貳宗因垂勸於将來故深矜於舊物臣敢不<lb/>
知恩所自重義於生雖典謁無能益勵教忠之訓儻析<lb/>
薪克負俾酬及幼之仁<lb/>
　　　辭免册命表<lb/>
<pb n="KR4d0060_WYG_008-8b"/>
君牙拜命祗聖訓以奉承史佚贊辭在臣工而曷稱輒<lb/>
殫悃愊上冒髙明伏念臣起自諸生謬塵三事乏代天<lb/>
之逺用竊浮實之隆榮眷求輔政之初嘗有登儲之請<lb/>
因推懋賞追録微勞矧惟吿老之人當避涓辰之禮伏<lb/>
望皇帝陛下特廻睿聴俯徇私誠罷法扆之臨軒寝明<lb/>
庭之發冊庶安止足之分免昭過溢之尤<lb/>
　　　慰慈聖光獻太皇太后大祥表<lb/>
再朞之喪三代所共禮制有限聖情無窮適臨祥事之<lb/>
<pb n="KR4d0060_WYG_008-9a"/>
辰深切永懐之感伏惟皇帝陛下奉先思孝追逺厚民<lb/>
體髙宗之宅憂同大舜之終慕上尊祖統䖍遵服重之<lb/>
文仰法天時俯就立中之制淵衷軫念率土同哀臣以<lb/>
告老不獲奔詣闕庭云云<lb/>
　　　遺表<lb/>
臣竊以天地者生成之本故物終必復其初君父者倫<lb/>
類之先故人死不忘其報垂沒之懇泣血以陳伏念臣<lb/>
夙以薄材起於孤族思有為於當世竊志學於古人進<lb/>
<pb n="KR4d0060_WYG_008-9b"/>
㑹休明寖躋華顯奉使方强之敵馳身不測之淵仰憑<lb/>
宗廟之靈復繼先皇之好仁皇帝以臣粗知忠義嘗冒<lb/>
險囏擢自諸生俾司大政英皇纘服慈后臨朝入長天<lb/>
樞助宣聖化陛下大明繼照濬哲統臨祗遹先猷眷求<lb/>
舊物延登三事委總萬機任遇不殊於兩朝優禮實冠<lb/>
於羣后而臣拙謀無補衰疾有加乏期月之成功辜帝<lb/>
心之妙簡守藩無狀報政蔑聞俄得請以告歸俾養痾<lb/>
而自便曲全終始許遂退休間者聖孝奉先皇明燭隠<lb/>
<pb n="KR4d0060_WYG_008-10a"/>
尚忝䇿勲之拜特遷掌教之司而臣沈瘵日侵頺齡愈<lb/>
廹葢桑榆之向盡非藥石之可瘳重念臣歴事三朝辭<lb/>
榮一紀年登八十位正三公進則光顯於朝廷退則安<lb/>
佚於田里在臣揣分何啻踰涯故雖喘息之僅存唯抱<lb/>
忠誠而不已臣常思竭股肱之力繼之以死徇國家之<lb/>
急奮不顧身苟蹈義而可為雖沈族而不悔今乃幸終<lb/>
牖下獲盡天年将歸窀穸之墟莫效糜捐之節顧瞻白<lb/>
日睠戀明時受恩不貲圗報無所伏望皇帝陛下欽承<lb/>
<pb n="KR4d0060_WYG_008-10b"/>
寳命光宅慶基養氣志以如神憲聰明而作后臨下以<lb/>
簡守位以仁躋俗雍熈之期納民富夀之域臣雖瞑目<lb/>
猶生之年臣永辭聖世無任瞻天戀聖激切屏營之至<lb/>
　　　代范堯夫辭給事中兼侍講表<lb/>
右臣準閤門報已降吿命除臣給事中兼侍講者臣竊<lb/>
以門下封駁之職實惟出納之司苟非公忠正直之人<lb/>
無以振舉綱條論議得失選任所重實難其才伏望陛<lb/>
下日親儒臣啓發聖學勸講帷幄敷陳典訓必得經術<lb/>
<pb n="KR4d0060_WYG_008-11a"/>
行誼之士厚重端方之臣緝熈光明陪侍左右臣久去<lb/>
朝廷待罪外官識智闇淺記問渉獵加以衰遲心神耗<lb/>
廢學憂不講經患不明将何以供奉禁密仰承訪逮兼<lb/>
是二職皆非所堪聞命震慄靡所自容又臣與司馬光<lb/>
舊為姻戚臣𨽻左省義亦有嫌伏乞天恩聴許引避亟<lb/>
收誤寵遴簡衆賢必得時髦以副眷委所有告命不敢<lb/>
祗受<lb/>
　　　代楊中散遺表<lb/>
<pb n="KR4d0060_WYG_008-11b"/>
臣聞生則盡忠乃人臣之常守沒猶有戀惟君父之難<lb/>
忘輒陳忍死之言仰瀆葢髙之聴伏念臣早由科舉進<lb/>
齒仕途慎守詔條悉心民政惟謹廉而潔已<hi>闕</hi>勤恪以<lb/>
在公未嘗枉道以事上官附勢而取髙位宰司五邑典<lb/>
守三州雖無可紀之能薄有見思之愛徒積勞於嵗閥<lb/>
遂升秩於卿曹洛邑分臺葢免守麾之責祠庭領職益<lb/>
懐尸禄之慙伏遇宗祀熈成鴻恩普被更新官制敷錫<lb/>
臣工特易文階仍疇封邑而臣頺光已薄衰病内侵杳<lb/>
<pb n="KR4d0060_WYG_008-12a"/>
杳重泉将歸於幽壤昭昭白日永謝於明時顧無論報<lb/>
之因徒切哀鳴之懇伏望皇帝陛下御中和於六氣同<lb/>
長久於二儀聚㑹百祥覆庇四海臣雖瞑目猶生之年<lb/>
重念臣自歴官途踰五十載未嘗被監司之刺舉煩朝<lb/>
憲之譴訶内揆始終實無愧悔猶希漏澤俯及微宗輒<lb/>
瀝悃誠敢援故實臣今有孫男某粗承家訓未齒官榮<lb/>
伏望聖慈特賜於文資内安排臣永荷及泉之恩敢忘<lb/>
結草之報臣無任瞻天戀聖激切屏營之至<lb/>
<pb n="KR4d0060_WYG_008-12b"/>
　　　代唐通直提㸃利州路刑獄謝上表<lb/>
中宁頒恩外臺領使載驅傳遽已案部封祗荷甄升伏<lb/>
増震悸伏念臣材資最下術業無聞徒服教於義方遂<lb/>
䇿名於士路備員冗吏絶意榮階䝉召對於燕閒獲親<lb/>
聆於謨訓㑹有嶠南之役俾為湖外之行唯罄忠勤懼<lb/>
辜選使擢參公掾旋屬家艱起哀疚之餘生貳轉輸於<lb/>
外計猥惟孤進盡出淵衷當右輔之劇煩顧小材之綿<lb/>
薄一塵官次三換嵗華曽無奏最之能宜被黜幽之典<lb/>
<pb n="KR4d0060_WYG_008-13a"/>
敢期易地仍委案刑叨任使之寖隆荷寵靈之下矚惟<lb/>
岷梁之舊域邇庸蜀之奥區封壤雖遐獄訟素簡俯容<lb/>
䇿勵分職糾䖍此蓋伏遇皇帝陛下剛健博臨髙明廣<lb/>
照總覈英髦之效不遺疎逺之臣特収轉餉之微勞進<lb/>
備宣條之乏使臣敢不上體欽恤志期肅清俾山谷之<lb/>
遐氓識朝廷之恵澤益殫犬馬之力圗報天地之私臣<lb/>
無任云云<lb/>
　　　代楚待制謝再任崇福宫表<lb/>
<pb n="KR4d0060_WYG_008-13b"/>
宸扆頒恩琳宫分職載循衰朽祗荷寛優伏念臣世緒<lb/>
單平天資闇淺誤膺煩使寖履榮塗曽無尺寸之長諒<lb/>
乏涓埃之補延登天閣久塵侍從之班委總价藩荐被<lb/>
干城之寄自戌歸於外閫獲退領於祠庭屢易嵗華坐<lb/>
糜禄廩及兹滿秩輒復冒聞敢期從欲之仁特遂庇身<lb/>
之請此葢伏遇皇帝陛下至仁天覆大徳海容無一物<lb/>
之遐遺俾羣生之咸若故雖蒲栁之質猶霑雨露之私<lb/>
冀竭微誠仰酬洪造<lb/>
<pb n="KR4d0060_WYG_008-14a"/>
　　　代忠文公遺表<lb/>
臣聞生也有涯卒隨於物化人之将死尤切於情言易<lb/>
簀以正其終視壙而知所息敢忘忠懇仰列睿聰伏念<lb/>
臣起自孤生出逢華旦蚤備諌垣之職誤膺仁祖之知<lb/>
入三朝之禁林侍二帝之經席堅一心而事上冒萬死<lb/>
以進言荷山海之兼容返耕桑而自樂伏遇陛下大明<lb/>
出震盛徳承祧延登正人眷求舊物録臣初議進陟峻<lb/>
班逺追尚齒之風特降邇英之召而臣已不任於筋力<lb/>
<pb n="KR4d0060_WYG_008-14b"/>
阻趨覲於威顔既獲懇辭復遂休佚竊惟禮樂之大實<lb/>
繫國家之隆臣在先朝嘗陪末議是敢輒伸所學猶惜<lb/>
餘生克諧金石之音仰備廟堂之奏方志願之永畢廹<lb/>
年齡之已頺儻聖作明述之有成則朝聞夕死而無憾<lb/>
伏望皇帝陛下日躋聖敬時憲聰明畜徳新其輝光典<lb/>
學念於終始刑孝風於四海冒仁澤於羣生追堯舜之<lb/>
隆名揚祖宗之大烈臣雖瞑目猶生之年臣永辭聖世<lb/>
無任悲戀激切屏營之至<lb/>
<pb n="KR4d0060_WYG_008-15a"/>
　　　上太皇太后表<lb/>
臣聞自古有死乃前聖之訓言君子曰終亦先賢之志<lb/>
願啓手足而知免視丘原而與歸猶陳垂沒之誠上逹<lb/>
葢髙之聴伏念臣本由孤進素乏異能被遇仁皇擢居<lb/>
諫省期於死職不敢愛身暨䝉英祖之知再入禁林之<lb/>
直神宗皇帝召從近輔復寘邇聨唯堅一心如事二帝<lb/>
辱賜骸骨許歸田廬荷天地之兼容戴丘山而莫報犬<lb/>
馬之齒踰八十年麋鹿同遊幾二十載伏遇陛下翊扶<lb/>
<pb n="KR4d0060_WYG_008-15b"/>
真聖保佑丕基登進羣賢眷求遺老録至和之初議加<lb/>
祕殿之華資仍推延世之恩以及負薪之息召陪經幄<lb/>
起領祠宫特矜枯朽之餘再遂佚休之請得以攷正鍾<lb/>
律之法講明禮樂之原莫獲造庭克諧奏御方同百獸<lb/>
之舞未覩三雍之成而臣年已廹於桑榆疾無瘳於藥<lb/>
石将歸黄壤難戀明時方今天人和同夷夏歡悦功莫<lb/>
髙於任姒俗将躋於成康儻制作之有期雖隕越而無<lb/>
恨伏望太皇太后陛下深惟廟社之重仰對祖宗之休<lb/>
<pb n="KR4d0060_WYG_008-16a"/>
澄宸慮於繁機納天和於沖氣加膳玉食頥神法宫永<lb/>
庇烝民之生益隆萬夀之祉臣永辭聖世無任悲戀激<lb/>
切屏營之至<lb/>
　　　代吕正獻公遺表<lb/>
臣竊以死不忘君乃人臣之常節窮則反本惟生物之<lb/>
大情雖餘喘之至微猶孤忠之未泯伏念臣早由末學<lb/>
進備邇聨重膺累聖之知克紹前人之烈材力不逮豈<lb/>
期位列於三公氣血早衰敢望年踰於七十伏遇陛下<lb/>
<pb n="KR4d0060_WYG_008-16b"/>
踐盛徳之阼擁無疆之休思庶政之惟艱圗舊人而共<lb/>
濟給扶以登文石之陛特班以拜大昕之朝顧未能致<lb/>
主於唐虞躋民於仁夀慚無補衮之效已廹首丘之期<lb/>
伏望皇帝陛下思先帝之緒以遺大投艱奉文母之訓<lb/>
以永世克孝不替詢謀於黄髪勿忘視戒於丹書作徳<lb/>
日新務學時敏無為以守至正好問而察邇言崇成聖<lb/>
功永對宗祏臣沒而不朽尚依日月之末光死者有知<lb/>
雖為泉壤而受賜臣無任瞻天戀聖激切屏營之至<lb/>
<pb n="KR4d0060_WYG_008-17a"/>
　　　上太皇太后表<lb/>
臣聞學不羨生古皆有死惟歸全而知免乃得正以吿<lb/>
終敢忘垂絶之言上冒葢髙之聴伏念臣夙聞前訓早<lb/>
服近僚席累世之弓箕備六朝之鼎鉉升降相與休戚<lb/>
是同伏遇陛下思齊任姒之功誕保成康之聖延登衆<lb/>
正共濟多難而臣入侍經帷進陪冡席獨膺一相之任<lb/>
愧乏三年之成屢陳請老之言歴罄避賢之懇重辱改<lb/>
容之禮特躋論道之司同軍國之謀謨參師保之輔導<lb/>
<pb n="KR4d0060_WYG_008-17b"/>
尚貪天寵往踐世官唯髙位之疾顛矧羸軀之多病僅<lb/>
存殘喘猶抱孤忠雖深軫於慈宸訖無瘳於眩藥伏望<lb/>
太皇太后陛下儲神蠖濩澄慮穆清疇咨哲乂之良顧<lb/>
諟祖宗之憲納民仁夀躋俗雍熈則臣雖委骨於重泉<lb/>
猶銜恩於永世臣無任瞻天戀聖激切屏營之至<lb/>
　<lb/>
　<lb/>
　范太史集巻八<lb/>
</p>
<p>
</p>
  </div>
<div>
                <head>范太史集巻九</head>
    <p>
<pb n="KR4d0060_WYG_009-1a"/>
欽定四庫全書<lb/>
　范太史集巻九　　　　　宋　范祖禹　撰<lb/>
　　表<lb/>
　　　賀升許州為潁昌府并徳音表<hi>以下代王樂道侍讀</hi>
伏覩某月日勅命升許州為潁昌府今月某日徳音赦<lb/>
潁昌府管内徒罪以下并蠲放秋税進士免解賜耆老<lb/>
粟帛祭山川祠廟者太嶽舊封伊昔建旄之地黄圗近<lb/>
輔惟時啓聖之基爰錫嘉名特開新府上奉祖宗之慶<lb/>
<pb n="KR4d0060_WYG_009-1b"/>
俯慰臣民之心當扆顧懷寰區抃蹈臣竊以帝堯光宅<lb/>
肇發於唐邦孝文纂承越從於代邸然未有邇王畿而<lb/>
夾輔固宗子之維城遂升明兩之輝以久太平之運珍<lb/>
圗大定景命有融考濬哲之勃興在冊書而絶擬恭惟<lb/>
皇帝陛下大明出震盛徳統天丕承五聖之休髙視百<lb/>
王之表惟英考御圗之始席仁皇累洽之期陛下天授<lb/>
至神地居上嗣温文夙茂淵懿日躋於時特隆主器之<lb/>
儀初被撫軍之寄疏封東土仗鉞南邦允當四海之宅<lb/>
<pb n="KR4d0060_WYG_009-2a"/>
心奉答皇天之眷命旋膺帝典登踐儲闈歴數在躬謳<lb/>
歌歸啓運屬離明之盛嵗踰星紀之周命式九圍光被<lb/>
四表乃眷興王之舊聿懷追孝之誠冠潁府之大名即<lb/>
許昌之故號合為美稱用協休祥明命惟新鴻恩下霈<lb/>
宥罪寛賦招亡禮神甄録賢能優恤耆老神祗共喜動<lb/>
植交歡況臣被遇青宫觀光朱邸潛躍之始攀附最先<lb/>
仰麗澤之洊加與羣黎而同慶阻預稱觴之列徒傾就<lb/>
日之誠榮幸之私倍萬倫等<lb/>
<pb n="KR4d0060_WYG_009-2b"/>
　　　謝傳宣撫問表<lb/>
今月日入内内侍省内東頭供奉官某乙至西京伏䝉<lb/>
聖慈以大行太皇太后山陵并祔葬事臣幹治悉已辦<lb/>
集傳宣撫問并賜臣茶一銀合者先后在天方飭尊崇<lb/>
之禮尸臣謹職特加撫諭之恩拜以受言感如挾纊恭<lb/>
惟皇帝陛下徳齊天地孝格神明銜罔極之深哀嚴送<lb/>
終之大事瞻原陵而感慕知臣子之勤勞臨遣使軺俯<lb/>
傳天問念違離之嵗久憐衰朽之力殫載聴絲言如親<lb/>
<pb n="KR4d0060_WYG_009-3a"/>
咫尺乃頒茗飲俾滌㝠煩况臣早翊儲闈今司宫鑰夙<lb/>
夜匪懈惟知勉效於公忠日月有明敢謂特迴於私照<lb/>
益當盡瘁仰答見知<lb/>
　　　謝山陵禮畢表<lb/>
今月十日慈聖光獻太皇太后山陵禮畢者雲收仙馭<lb/>
從列祖之威神天作崇丘與厚坤而長久克終襄事幸<lb/>
免瘝官伏以先后扶持保佑之功邦家永賴陛下報復<lb/>
尊崇之志典禮極隆申詔有司恪共大事嗟上賔之遽<lb/>
<pb n="KR4d0060_WYG_009-3b"/>
逺廹同軌之届期臣夙夜在公寝食俱廢猶懼不及豈<lb/>
敢遑寧資羣吏之鳩功致多儀之肅給此葢伏遇皇帝<lb/>
陛下大孝格於天地至行感於神明遐邇一心中外畢<lb/>
力靈祗幽贊先寝永寧曲全守土之臣俾逃曠職之咎<lb/>
臣荷恩實厚居守方遥無任瞻天望聖激切屏營之至<lb/>
　　　祔葬禮畢謝表<lb/>
今月十日濮安懿王二夫人祔葬禮畢者寝園祔卜真<lb/>
宅言歸克成三板之封永閟六珈之服訖無曠失苟逭<lb/>
<pb n="KR4d0060_WYG_009-4a"/>
譴訶臣竊以濮王二夫人福慶所基音容久翳未備葬<lb/>
禮實軫聖情因展事於橋山俾制儀於藩國二役並作<lb/>
庶功實繁廹先逺之届期幸烝徒之克集此葢伏遇皇<lb/>
帝陛下孝嚴宗廟敦睦懿親追逺以厚生民送終以當<lb/>
大事禮儀悉備兆宅以安上承英考之聖靈永慰濮園<lb/>
之泉壤惟庀司之官守免獲戾於簡書臣分職留都阻<lb/>
覲宸闕無任瞻天望聖激切屏營之至<lb/>
　　　謝宣賜銀絹表<lb/>
<pb n="KR4d0060_WYG_009-4b"/>
伏準宣命以臣修奉慈聖光獻太皇太后山陵了畢賜<lb/>
臣銀一百五十兩絹一百五十疋者橋山展事曽無述<lb/>
職之能宸扆頒恩猥被賞勞之典載自惟省深積靦慚<lb/>
臣聞以庸制禄則下不覬覦先事後得則人無僥幸故<lb/>
功大者其禮厚力勤者其報優授受靡虚勸沮斯在伏<lb/>
自軒宫掩耀宸極纒哀四海遏音共奉宅憂之政萬邦<lb/>
同軌恪承送往之儀而臣居守都畿典司陵寝固當上<lb/>
體聖孝祗率官常竭臣子之至情奉邦國之大事庀徒<lb/>
<pb n="KR4d0060_WYG_009-5a"/>
僅集卜兆克成皆上禀於睿謨實俯資於衆力凡居執<lb/>
事敢憚服勤至於道路所經次舍之設唯懼不供之獲<lb/>
罪豈謂有勞而可書錫外府之貢金加丘園之賁帛顧<lb/>
兹忝冒深切兢惶此葢伏遇皇帝陛下大孝格天至仁<lb/>
育物使人不求其備序情而閔其勞上嚴聖后之喪内<lb/>
盡神孫之志務從優厚以稱尊崇顧無補於涓埃亦預<lb/>
霑於寵賚雖賞之寧僭曲存勸善之方而受以無功豈<lb/>
逭伐檀之刺誓殫忠力仰答恩私<lb/>
<pb n="KR4d0060_WYG_009-5b"/>
　　　皇后賜絹謝皇帝表<lb/>
雲軿逺降方展禮於因山星使俯臨遽頒恩於守土宫<lb/>
庭之積私室是充祗受以還兢惶無措伏念臣典司筦<lb/>
籥營奉陵園駿奔逺郊迎扈仙蹕屬母儀之届路修官<lb/>
守以在公曽無供億之勞僅免曠瘝之責已荷内朝之<lb/>
大庀復叨實篚之殊恩仰戴便蕃實為僥冒此葢伏遇<lb/>
皇帝陛下教先宫壼徳御家邦禮尊奉於宗祧恵曲加<lb/>
於臣子體乾坤之覆載品物不遺並日月以照臨光明<lb/>
<pb n="KR4d0060_WYG_009-6a"/>
下濟推恩有自論報何階冀竭愚衷少酬鴻造<lb/>
　　　謝徳音表<lb/>
陵寝即安甫終於大事宗祧升祔肅奉於明禋孝惻宸<lb/>
衷恩覃甸服詔音所被蠢類相歡恭惟皇帝陛下祗遹<lb/>
詒謀布昭明徳極奉終之盛禮廣立愛之慈仁眷言二<lb/>
宅之郊爰及三城之壤陵土既復役車告休謂真馭之<lb/>
所游意聖靈之降格哀矜庶獄悉緩於眚災甄序百工<lb/>
特疇其勤績賜田租於農畝蠲屋粟於經塗開釋逋逃<lb/>
<pb n="KR4d0060_WYG_009-6b"/>
之辜申嚴樵採之禁恩被動植徳歆神人臣等分職留<lb/>
都叨司陵邑恭陪營奉幸免曠瘝已䝉寛宥於簡書更<lb/>
獲究宣於睿澤感抃踊躍倍百常情<lb/>
　　　慰蜀國長公主薨表<lb/>
臣某言得進奏院状報今月十七日蜀國長公主薨謝<lb/>
輟朝五日者主第纒哀天支掩秀訃傳中夏慘結輿情<lb/>
伏以故蜀國長公主柔静宜家肅雍成徳鍾先朝之至<lb/>
愛有賢女之令聞姆教弗煩化風自逺早築王姫之館<lb/>
<pb n="KR4d0060_WYG_009-7a"/>
大開蜀土之封宜茂享於修齡永増徽於寳萼而穠華<lb/>
蚤落眩藥無瘳倐為降渚之㳺遽終歸妹之祉恭惟皇<lb/>
帝陛下念深同氣愛本篤親趣駕臨喪驚復衣之不返<lb/>
廢朝出令極卹典以追榮况宗祧之升祔猶新昭寝之<lb/>
哀思未逺重此悲惻撓夫睿神伏願推理於難諶割情<lb/>
於無益上釋慈闈之悼念俯安羣下之憂惶臣掌鑰留<lb/>
都違顔法坐莫由慰覲徒切悃誠<lb/>
　　　賀明堂禮畢表<lb/>
<pb n="KR4d0060_WYG_009-7b"/>
饗帝報功極聖人之能事配天嚴考舉有國之盛容熈<lb/>
典備成鴻恩誕布聲名所暨抃蹈攸同恭惟皇帝陛下<lb/>
神智在躬至仁守位法陶唐之稽古専講於舊章放帝<lb/>
嚳之執中丕冒於羣品荷三靈之眷命因四表之歡心<lb/>
練日季秋戒期百執齋宫蠖濩儲精意以致䖍清廟顯<lb/>
嚴展孝思而入祼然後御六龍而旋軫躋五室以交神<lb/>
黍稷馨香式昭於明徳金石擊拊備薦於和聲辟公顯<lb/>
相以在庭侯衛駿奔而率職靈心昭格景貺洊臻發大<lb/>
<pb n="KR4d0060_WYG_009-8a"/>
號於中天均洪休於率土巽風鼓舞兊澤豐融凡在萌<lb/>
生率同茂遂臣幸班持槖阻預侍祠守籥留都病嘆周<lb/>
南之滯受釐宣室何階前席之榮<lb/>
　　　謝傳宣撫問賜藥差醫官表<lb/>
今月一日某官某乙至西京伏蒙聖慈特賜傳宣撫問<lb/>
并賜臣湯藥一銀合仍差醫官某乙看醫臣所患者王<lb/>
人俯降天語遥臨頒藥品之良俾蠲除於積疢詔醫師<lb/>
之屬就診療於微軀九死之餘再生可望祗荷憫卹伏<lb/>
<pb n="KR4d0060_WYG_009-8b"/>
切兢惶伏念臣自領留都實殫拙力顧久尸於爵禄冀<lb/>
少效於涓埃唯成周分正之郊素稱多事屬先后因山<lb/>
之禮仰廹嚴期夙夜在公寝食俱廢唯知竭節且昧養<lb/>
生甫及暮春已動累年之病苦載離炎暑復加百體之<lb/>
尫羸寒熱交争於肺腸瘡痏外毒於肌革精魄飛越蓋<lb/>
積勞而損神視息眇緜嗟鮮食而伏枕藥餌苦口極眩<lb/>
瞑而弗瘳疾痛呼天廹困窮而反本輒傾血懇仰籲宸<lb/>
閽豈謂皇帝陛下曲記舊臣特迴睿眷恩深覆育軫父<lb/>
<pb n="KR4d0060_WYG_009-9a"/>
母唯疾之憂徳過生成念犬馬至微之命逺馳星使傳<lb/>
諭堯言仍分御劑之珍更委國醫之妙慈仁俯被沈瘵<lb/>
復蘇顧兹望外之所加豈盡生涯之可報臣謹當専精<lb/>
飲藥委命就醫儻肉骨以生存誓沒身而酬補<lb/>
　　　辭觀文殿學士正議大夫表<lb/>
恩惟求舊賞乃及私聞命若驚撫躬無措伏念臣本由<lb/>
孤進仰㑹先朝徧躋臺閣之榮詎有謀猷之補徒以樸<lb/>
忠少與狷直自将當陛下潛躍之初首東朝翊䕶之選<lb/>
<pb n="KR4d0060_WYG_009-9b"/>
回淵講學最承訪逮之私内寝問安日奉温恭之徳寖<lb/>
叨誤寵進履亨衢掌右掖之贊書奉西清之密議旋升<lb/>
内閣之直出領全秦之師屬景命之有開方儲闈之肇<lb/>
建亟膺嚴召俾預下僚遽承英馭之賓天幸㑹飛龍之<lb/>
撫運擢居憲府曽無報稱之能斥守輔藩曲荷保全之<lb/>
力越從舊許入領大農復違去於邇顔尚保釐於西洛<lb/>
守符屢易報政蔑聞俄得請於別臺幸即安於私館衰<lb/>
遲晩節蹭蹬十年已絶望於榮塗唯繫心於魏闕間自<lb/>
<pb n="KR4d0060_WYG_009-10a"/>
淮陽之卧再司鼎邑之繁疲力已殫頺齡浸逼養生素<lb/>
拙多病日侵既歴三時僅存餘喘曠瘝斯久隕越是虞<lb/>
方哀籲於宸閽丐生還於里舍忽奉自天之命特加躐<lb/>
等之恩載自揣循實為僥冒伏望皇帝陛下至明日照<lb/>
洪造天垂延登俊髦慎假名器聴輟出綸之命俾安據<lb/>
蒺之憂况當陛下旰食九重勵精百度憲章前古董正<lb/>
治官曷可無功而進階豈容越次而受職輿情共駭自<lb/>
訟何安重念臣疾疢未瘳醫療方切實懼滿盈之咎敢<lb/>
<pb n="KR4d0060_WYG_009-10b"/>
饕寵數之榮髙位疾顛昔賢明戒由衷之請報可是期<lb/>
　　　謝觀文殿學士正議大夫表<lb/>
渙汗難收絲言俯諭末容懇避徒積兢惶恭惟先朝經<lb/>
始内殿聚典學之古訓延備問之宗儒擇人甚囏其職<lb/>
多闕必踐二府乃居此官未有夐越等夷輒假名器上<lb/>
聖有作百度惟新稽古建官任人立政始定大夫之位<lb/>
以易貳卿之聨諒惟考績之明乃預升階之典如臣者<lb/>
識非慮逺學不知方歴事三朝叨塵二禁震闈調䕶慚<lb/>
<pb n="KR4d0060_WYG_009-11a"/>
無羽翼之能甸服蕃宣屢被股肱之寄素甘多疾久去<lb/>
近班荷大徳之包容嗟微生之屯阨自膺睿㫖再領留<lb/>
都甫及周星半居病告危衷備列委照曲臨䝉降侍醫<lb/>
俯救殘喘荐被出綸之命併加躐等之恩内揆無功敢<lb/>
當誤賞雖露章之甚苦終賜禮之靡俞祗服寵榮實踰<lb/>
涯分此葢伏遇皇帝陛下布昭明徳保宥羣生承英考<lb/>
之烈光御寰區之泰定謂啓封之地已優復於黔黎賜<lb/>
履之邦亦恵霑於動植追惟潛躍之始猶録攀附之勤<lb/>
<pb n="KR4d0060_WYG_009-11b"/>
因宗祀之休成霈鴻禧而普被方敘勞於庶尹亟興念<lb/>
於遺簮推潁邸之餘恩記儲宫之舊物力排羣議深簡<lb/>
聖衷将特示於寵私故靡循於功次臣敢不益親醫藥<lb/>
强整筋骸冀畢桑榆少酬塵霧<lb/>
　　　謝加開府判大名表<hi>以下代韓康公</hi>
進階極品易鎮别都懇避莫遑冒榮有靦伏念臣才非<lb/>
經濟識昧幾深兩塵鼎鉉之司累玷節旄之寵頃從詞<lb/>
館起涖洛師廹神考之遺弓奉裕園之復土遽被中天<lb/>
<pb n="KR4d0060_WYG_009-12a"/>
之命再叨朔部之行肆覲闕庭仰祈旒扆冀遂乞身之<lb/>
請靡收渙汗之恩顧殘槁以何堪豈勤勞之敢憚勉祗<lb/>
成命深積愧懐矧乃相印聨華天倫並列逢辰之幸曠<lb/>
古莫儔此蓋伏遇皇帝陛下濬哲統天至仁浹物責成<lb/>
羣后分治九圍圗任舊人特舉懋官之典奄受北國俾<lb/>
修述職之勤誓竭疲駑仰酬覆育<lb/>
　　　謝太皇太后表<lb/>
禮均三事寵冠文階節制諸軍任隆藩閫伏念臣早縁<lb/>
<pb n="KR4d0060_WYG_009-12b"/>
末學進齒近班被遇累朝歴年四紀雖樸忠之自竭無<lb/>
嘉績之可書夙聞知止之風屢有告歸之請邇者對揚<lb/>
宸陛親奉徳音叠貢需章特紆使節懼頻煩於睿㫖敢<lb/>
確守於私誠終叨将相之榮尚被腹心之寄顧循朽質<lb/>
深切汗顔此葢伏遇太皇太后陛下保宥羣生照臨萬<lb/>
國眷求舊物宣布上仁錫以龍光兹及臣工之品倚之<lb/>
屏翰特嚴宫鑰之司唯誓麋捐以圗報稱<lb/>
　　　辭免恩命表<lb/>
<pb n="KR4d0060_WYG_009-13a"/>
恩唯厚下曷可誤加賞異及勞豈容虚受伏念臣早塵<lb/>
上宰出守别都愴神馭之賔天屬橋山之卜壤八荒同<lb/>
軌極喪考之深哀七月戒期嚴送終之大事而臣典司<lb/>
陵邑申畫畿封暨復土之克成乃居官之所職惟虞獲<lb/>
戾敢謂書勞上簡聖衷誕宣庭告進陪多賦衍食真封<lb/>
懔如蹈渉於氷淵敢避瀆煩於旒扆伏望皇帝陛下特<lb/>
迴宸聴深亮愚誠亟收出綍之恩俾逭伐檀之刺恭祈<lb/>
報可詎敢飾詞<lb/>
<pb n="KR4d0060_WYG_009-13b"/>
　　　上太皇太后表<lb/>
明綸薦降寵數併加義所當辭情難冒處臣向以典司<lb/>
宫鑰修奉寝園竭臣子之至情嚴邦國之大恤實惟官<lb/>
守非曰事功而况萬國㑹同百執奔走共奉因山之禮<lb/>
豈繄守土之勤麗澤天垂明庭辰告益疏井賦増食爰<lb/>
田夫何送往之微勞乃預報功之懋典伏望太皇太后<lb/>
陛下曲迴睿聴深軫淵衷輟成命於已行慎褒章之或<lb/>
過俾安愚分庶協公言<lb/>
<pb n="KR4d0060_WYG_009-14a"/>
　　　再免恩命表<lb/>
記功惟厚祗寵靡遑恭布危誠未奉俞㫖臣竊以慎終<lb/>
追逺以敦教義之風送往事居當竭公忠之力臣備位<lb/>
藩鎮服勞國家何足言功乃䝉推賞伏望皇帝陛下慎<lb/>
司名器深察肺肝特寝過恩免貽公議<lb/>
　　　上太皇太后表<lb/>
宸暉下濟睿澤曲加敢避瀆煩必期俞允臣竊以命書<lb/>
之寵井賦之封表疏爵之隆恩繫馭臣之大柄非其分<lb/>
<pb n="KR4d0060_WYG_009-14b"/>
義雖一介以難加苟有勲勞則萬鍾而可受臣職當居<lb/>
守禮在奉終乃事國之所宜顧何顔而冒處伏望太皇<lb/>
太后陛下俾人浮食慎賞罔功深矜悃愊之誠特輟褒<lb/>
優之命<lb/>
　　　謝表<lb/>
因山制禮奉神考之真游復土書勞錫尸臣之壤賦弗<lb/>
容懇避唯切兢榮伏念臣席寵累朝受恩奕世義均休<lb/>
戚任處蕃宣方聖宁之宅憂當臣工之走職共襄大事<lb/>
<pb n="KR4d0060_WYG_009-15a"/>
咸底庶功惟殫夙夜之勤敢期日月之照此葢伏遇皇<lb/>
帝陛下奉先思孝守位以仁眷惟西屏之臣實司同軌<lb/>
之㑹爰加懋賞特越常倫益圗報國之忠仰答念功之<lb/>
賜<lb/>
　　　謝太皇太后表<lb/>
命出吿庭恩加守土懇辭弗獲祗受尤慚伏念臣傾蒞<lb/>
别都奄承遺訓方切上賔之痛已驚先逺之臨祗率羣<lb/>
司克集大事而况中外咸獻其力遐邇各致其誠豈臣<lb/>
<pb n="KR4d0060_WYG_009-15b"/>
獨勞膺此異數此葢伏遇太皇太后陛下穆清垂照睿<lb/>
哲宣慈知臣子之服勤重原陵之送往贊書示寵率土<lb/>
知仁誓竭精忠仰酬鴻施<lb/>
　　　北京謝上表<lb/>
分正成周獲辭宫鑰偃藩全魏復總兵符祗荷寵光伏<lb/>
增震悸伏念臣久塵近列仰際先朝委秉洪鈞再司上<lb/>
宰一違鼎鉉累建節旄引年則過於從心報國唯知於<lb/>
盡力頃從西洛入覲邇顔歴陳匪石之誠願遂歸田之<lb/>
<pb n="KR4d0060_WYG_009-16a"/>
請叠膺睿㫖莫奉俞音終叨衮鉞之榮重被翰垣之寄<lb/>
此蓋伏遇皇帝陛下仁如天覆明與日升方庶政之始<lb/>
初飭羣工而勵翼深簡股肱之舊曲加體貌之隆乃登<lb/>
進於文階俾殿臨於巨屏臣敢不上體至眷乃心本朝<lb/>
䖍修述職之勤勉企壯猷之效誓堅晩節仰答鴻私<lb/>
　　　謝太皇太后表<lb/>
保釐洛宅曾無分正之勤偃息魏藩更委居留之重方<lb/>
臨舊部祗荷渥恩伏念臣被遇累朝歴年四紀秉鈞宰<lb/>
<pb n="KR4d0060_WYG_009-16b"/>
席再塵上衮之司授鉞齋壇荐忝元戎之寄唯樸忠而<lb/>
許國無敏智以過人顧廹殘年久司厚禄未遂乞身之<lb/>
請復膺渙汗之恩此葢伏遇太皇太后陛下懋建大功<lb/>
敷求至治仁惟圗舊道在宣慈眷朔野之奥區為浚都<lb/>
之巨屏洪流蕩析生齒墊昏郛郭阽危耕桑失𨽻責老<lb/>
臣之綏輯分聖宁之憂勤特加三事之宜俾修連帥之<lb/>
職臣敢不恪恭夙夜强勉事為庶圗毫髪之功上答乾<lb/>
坤之施<lb/>
<pb n="KR4d0060_WYG_009-17a"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4d0060_WYG_009-17b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　范太史集巻九<lb/>
</p>
<p>
</p>
  </div>
<div>
                <head>范太史集巻十</head>
    <p>
<pb n="KR4d0060_WYG_010-1a"/>
欽定四庫全書<lb/>
　范太史集巻十　　　　　宋　范祖禹　撰<lb/>
　　表狀<hi>牋功徳疏右語附</hi>
　　　求退第一表<hi>以下代文潞公</hi>
竊以不能者止葢量力以效忠有疾則辭豈愛身而避<lb/>
事輒殫悃愊上冒髙明伏念臣學古迂疎受材淺薄惟<lb/>
不欺而行已敢有志於濟時徒以辱先朝過聴之知荷<lb/>
陛下非常之眷越從散地擢處近司雖智力之已窮諒<lb/>
<pb n="KR4d0060_WYG_010-1b"/>
毫分之無補屬嬰衰病累渉旬時沈綿幾及於膏肓羸<lb/>
瘠僅存於皮骨桑榆向暮藥物難瘳未知朝謁之何期<lb/>
唯恐顛隮之無日千鍾賦禄豈髙卧而可當三事列居<lb/>
非養痾之所處夙宵興念惕厲匪寧何待人言固當自<lb/>
省伏望皇帝陛下仁深惻隱明燭幽微曲成萬物之宜<lb/>
不奪匹夫之守使其全進退之義察其無矯激之心早<lb/>
賜允俞俾遂安養伏乞除臣宫觀差遣一任下情上逹<lb/>
必冀於感通人欲天從誓期於得請<lb/>
<pb n="KR4d0060_WYG_010-2a"/>
　　　二<lb/>
忱辭仰請初冀於必從温詔報聞敢煩於曲諭荷并容<lb/>
之至廣増危懼以彌深再瀝由衷仰祈垂鑒伏念臣少<lb/>
而志學出則事君豈徒干禄以代耕顧已委身而許國<lb/>
竊欲粗行其志庶幾有補於時在畎畝以無忘矧廟堂<lb/>
之或處自陪機政思竭愚忠葢欲知無不為期於死而<lb/>
後已儻非疹疾敢就便安䝉賜吿之恩已將彌月在具<lb/>
瞻之位曷可瘝官久處公居坐尸厚禄豈敢慕名而自<lb/>
<pb n="KR4d0060_WYG_010-2b"/>
潔葢惟揣分以難安伏望皇帝陛下感動至仁哀矜舊<lb/>
物迴大明之久照察一介之微誠賜以殘年全其素守<lb/>
使得上還重任退即散僚則臣永荷生成之恩猶圗隕<lb/>
越之報<lb/>
　　　三<lb/>
疾難自力蓋將止於不能聴未及卑尚莫從其所欲敢<lb/>
避再三之瀆終期開可之私臣伏自學古以入官常欲<lb/>
捐軀而報國在下位猶将竭力備輔臣豈敢憚為所惜<lb/>
<pb n="KR4d0060_WYG_010-3a"/>
者難際之時所處者可行之地初心未遂羸疾已侵强<lb/>
力外殫疲神内竭革膚日削食飲至微顧此形骸已臨<lb/>
溝壑况復眷存特厚禮貌加隆累降侍醫頻煩詔使垂<lb/>
天地大生之徳軫父母惟疾之憂展轉伏思戰兢無所<lb/>
非不欲力圗報塞勉就痊除而勿藥難期造朝曷日所<lb/>
以懇祈引避實不遑寧伏望皇帝陛下深諒至誠曲加<lb/>
大惠察臣力小而任重閔臣福過而災生處以閒官俾<lb/>
安拙分肉骨之賜沒身敢忘俞允為期屏伏以俟<lb/>
<pb n="KR4d0060_WYG_010-3b"/>
　　　再求退第一表<lb/>
竊以論道經邦惟人乃可以勝其任陳力就列不能曷<lb/>
可以强其為輒瀝愚誠上干天聴伏念臣久安散地寖<lb/>
廹頺齡猥以薄才遽當大任伏遇陛下恭黙思道垂拱<lb/>
仰成圖庶政之惟囏登衆賢而共濟臣<graphic n="KR0640" url="https://raw.githubusercontent.com/kanripo/KR-Gaiji/master/images/KR0640.png" mimeType="image/png"/>位上宰總率<lb/>
羣司而嬰疾三時卧家累月虧君臣之至敬損著定之<lb/>
常儀每自省循不遑啓處威顔咫尺莫伸下拜之勤病<lb/>
骨支離猶貪攘臂之禄復以足瘍為梗歩履益艱賜告<lb/>
<pb n="KR4d0060_WYG_010-4a"/>
滋多在公幾廢不惟非養疾之所亦恐違責任之宜豈<lb/>
可瘝官猶將卒嵗伏望皇帝陛下曲垂昭鑒深惻至仁<lb/>
閔枯枿之逢春榮華無幾哀疲駑之盡力驅䇿何堪特<lb/>
解近司俾安散秩儻未填於溝壑猶圗報於毫分<lb/>
　　　二<lb/>
囊封有請恭布悃誠綸㫖載頒曲垂訓諭荷眷存之至<lb/>
厚増惕厲以彌深敢避瀆煩必祈開可臣伏以君為元<lb/>
首臣作股肱休戚所均逸勤胥共既委身而許國敢避<lb/>
<pb n="KR4d0060_WYG_010-4b"/>
事而貪生况臣親逢難際之時道在可行之地豈不欲<lb/>
久安禄位益勉事功而力不逮心事將違願嬰纒多病<lb/>
困阨百罹舊痏未平新瘍復潰形骸若是溝壑可虞豈<lb/>
可猶居三吏之崇徒竊千鍾之廩廟堂之上乃處病夫<lb/>
軒冕之榮仍加槁質實恐累國誠非愛身伏望皇帝陛<lb/>
下洪造曲成至明委照<hi>闕</hi>　　　　　　　俾全進退<lb/>
之宜特示始終之賜上還相印退即里居則臣永荷更<lb/>
生之恩敢忘九殞之報<lb/>
<pb n="KR4d0060_WYG_010-5a"/>
　　　三<lb/>
臣以久嬰沈疾累貢危誠<hi>闕</hi>　　　　　　　頻煩睿<lb/>
㫖尚閟俞音義不遑安言非獲已臣竊以上宰之任大<lb/>
君是毗師長百僚儀刑近列巨川舟楫將濟艱危大厦<lb/>
棟梁豈容撓弱當靖共於夙夜以帥正於朝廷而臣受<lb/>
命以来半居病告造朝之際每損國容復歸卧家又已<lb/>
踰月革膚益削喘息僅存儻勉强以能支必疲羸之愈<lb/>
甚内則萬目所視外則四夷所聞豈可尚備冡司猶尸<lb/>
<pb n="KR4d0060_WYG_010-5b"/>
重禄邇者合宫蕆事百執駿奔既免侍祠又違宿衛端<lb/>
居公館阻受釐宣室之朝近望闕庭有卧病周南之滯<lb/>
今明禋已事率土䝉禧是愚臣可去之秋况拙疾無瘳<lb/>
之日敢祈避位庶免曠官伏望皇帝陛下深諒至誠曲<lb/>
加大惠察臣力小而任重閔臣福過而災生使之弛負<lb/>
擔於秉鈞專精神於救藥退安散地以盡餘齡瀝懇叩<lb/>
閽期於得請<lb/>
　　　賀太皇太后受册表<lb/>
<pb n="KR4d0060_WYG_010-6a"/>
報功文母奉冊東朝書軌所臻人祗交慶伏惟太皇太<lb/>
后陛下天臨萬國坤載羣生濟皇業之囏難佑聖圗於<lb/>
久大號令之動淵黙而雷聲徳澤之流雲行而雨施幽<lb/>
遐鼓舞跂喙涵濡惟時盛典之行曷稱難名之烈至乃<lb/>
預抑徽稱之請退避外朝之居躬大禹之勞謙體文王<lb/>
之寅畏爰諏榖旦率籲歡心百辟造庭九奏備樂載揚<lb/>
丕冊祗上鴻名同傾就日之瞻共祝後天之祉騰頌聲<lb/>
於四表翔休氣於九清<lb/>
<pb n="KR4d0060_WYG_010-6b"/>
　　　賀皇太后受冊表<lb/>
涓選休辰誕揚鴻冊書文所暨岳抃攸同伏惟皇太后<lb/>
殿下儷極先朝母儀萬國禕衣揄狄奉宗廟之烝嘗巻<lb/>
耳葛覃首周南之風化布宣隂教保定皇家莫隆帝母<lb/>
之尊爰備天秩之禮羣后在位六樂充庭祗率歡心奉<lb/>
將容典體坤元而同久與聖祚以無疆臣近望宸闈親<lb/>
逢華旦<lb/>
　　　賀皇帝表<lb/>
<pb n="KR4d0060_WYG_010-7a"/>
秉圭正宁發冊明庭三殿講儀萬方知孝伏惟皇帝陛<lb/>
下穆清居位濬哲在躬聖敬日躋聰明天憲露門親學<lb/>
惟先五典之從温室問安豈止三牲之養奉東朝之慈<lb/>
訓揚文母之徽音徳教始於愛親神明察其事地容臺<lb/>
秩禮筮史涓辰弁冕在庭笙鏞備樂金螭玉檢發揮帝<lb/>
典之文揄狄禕衣炳煥軒宫之耀詠大明於周雅稽貴<lb/>
母於魯經凡在羣生率同大慶<lb/>
　　　賀皇太妃牋<lb/>
<pb n="KR4d0060_WYG_010-7b"/>
展儀中禁發册外朝盛典惟行羣臣共慶伏惟皇太妃<lb/>
塞淵秉徳柔順承天輔佐先朝勤勞内治附寳啓軒皇<lb/>
之運姜嫄興周室之基誕育聖明纂承謨烈爰膺萬乘<lb/>
之養實冠四妃之尊涓選休辰奉揚顯冊堯門協慶軒<lb/>
耀増輝<lb/>
　　　賀太陽不虧表<lb/>
伏覩今月一日太陽當食不食者此日而食方克謹於<lb/>
明威先天不違遂仰銷於變眚伏惟皇帝陛下䖍恭正<lb/>
<pb n="KR4d0060_WYG_010-8a"/>
事赫奕凝圖茂馨徳以感神建大中而順帝當正陽之<lb/>
告朔有太史之奏占減膳法宫霈恩海㝢誠心所格精<lb/>
祲自通是以靈雨夕流清風旦發三辰澄煥萬物昭蘇<lb/>
光明不虧夷夏咸覩昔者商宗祗畏享國百年宋景憂<lb/>
勤退星三舍穹髙鑒徳今古同符臣親覩殊祥限守留<lb/>
鑰莫由慶覲徒切歡呼<lb/>
　　　謝賜六典表<lb/>
伏蒙聖慈特賜臣六典一部者上聖有作百度惟新稽<lb/>
<pb n="KR4d0060_WYG_010-8b"/>
古建官任人立政將憲章於周典爰考正於唐文眷惟<lb/>
當世之宜必視後王之法頒於列位延及守藩俾私室<lb/>
之受藏仰慈宸之訓廸披觀敢怠紬繹知榮<lb/>
　　　慰坼殿櫕表<hi>元豐三年二月</hi>
伏審今月三日大行太皇太后坼殿櫕者大事請期西<lb/>
階啓殯慈顔寖逺真馭不留恭惟皇帝陛下號慕難居<lb/>
孝思罔極凡在臣庶同切憂惶伏望少抑睿懐俯遵經<lb/>
制上嚴宗廟下庇生民臣夙奉春宫逺司留鑰阻趨慰<lb/>
<pb n="KR4d0060_WYG_010-9a"/>
列倍切常情<lb/>
　　　慰發引表<lb/>
伏審今月二十日大行太皇太后靈駕發引者鳳翣啓<lb/>
行龍輴肅駕適臨祖載尤切攀號恭惟皇帝陛下孝性<lb/>
自天哀情過禮痛真游之不返瞻内寝以如存中外之<lb/>
心追慕同切臣阻陪班慰但極涕零<lb/>
　　　留司慰發引表<lb/>
伏承今月二十日大行太皇太后靈駕奄及發引恭惟<lb/>
<pb n="KR4d0060_WYG_010-9b"/>
皇帝陛下攀號摧咽聖情難居臣等伏限官守不獲奔<lb/>
赴闕庭無任隕越之至<lb/>
　　　又留司慰皇太后表<lb/>
伏審今月二十日大行太皇太后靈駕奄及發引恭惟<lb/>
皇太后殿下攀慕摧咽聖情難居臣等伏限官守不獲<lb/>
奔詣宫庭無任殞越之至<lb/>
　　　靈駕至西京慰皇后牋<lb/>
伏覩今月日大行太皇太后靈駕已至西京境内者恭<lb/>
<pb n="KR4d0060_WYG_010-10a"/>
惟皇后殿下逺違鳳闕祗䕶龍輴俯臨洛宅之郊即次<lb/>
橋山之邑追攀罔極哀慕難任臣居守封畿奔迎道路<lb/>
無任悲殞之至<lb/>
　　　又留司慰牋<lb/>
伏覩今月日大行太皇太后靈駕已至西京境内者恭<lb/>
惟皇后殿下躬御雲軿逺䕶仙蹕將奉安於昭寝爰俯<lb/>
次於洛郊哀慕惟深孝誠罔極臣等恪居官守迎奉道<lb/>
涂無任悲殞之至<lb/>
<pb n="KR4d0060_WYG_010-10b"/>
　　　靈駕到陵慰皇后牋<lb/>
伏覩今月日大行太皇太后靈駕已至永昭陵下宫伏<lb/>
惟皇后殿下配位宸極嚴事宗祧祗率六宫逺䕶仙駕<lb/>
奉安甫邇哀慕難居臣以職事奔赴山陵無任悲殞之<lb/>
至<lb/>
　　　又留司慰牋<lb/>
伏覩今月日大行太皇太后靈駕已至永昭陵下宫伏<lb/>
惟皇后殿下逺違椒掖嚴奉梓宫上體聖懐倍深哀慕<lb/>
<pb n="KR4d0060_WYG_010-11a"/>
臣等各以職事祗赴山陵無任悲殞之至<lb/>
　　　進皇后禮物狀<lb/>
具銜臣某某物右謹隨狀上進冒瀆尊嚴臣無任惶懼<lb/>
激切之至謹進<lb/>
　　　謝皇后回賜狀<lb/>
具銜臣某右臣伏䝉皇后殿下特遣中使賜臣某物若<lb/>
干臣無任感荷激切之至謹具狀奏謝以聞謹奏<lb/>
　　　慰掩皇堂表<lb/>
<pb n="KR4d0060_WYG_010-11b"/>
伏覩今月十日永昭陵奉安慈聖光獻太皇太后梓宫<lb/>
禮畢者橋山既祔永追先帝之游蒼野不還深結溥天<lb/>
之痛伏惟皇帝陛下深居恭黙西顧哀號想真馭以如<lb/>
疑慨慈闈之杳隔臣駿奔陵寝祗奉典司慰覲無由憂<lb/>
惶徒切<lb/>
　　　又留司慰表<lb/>
伏覩今月十日永昭陵奉安慈聖光獻太皇太后梓宫<lb/>
禮畢恭惟皇帝陛下攀慕摧咽聖情難居臣等伏限官<lb/>
<pb n="KR4d0060_WYG_010-12a"/>
守不獲奔赴闕庭無任隕越之至<lb/>
　　　留司慰皇太后表<lb/>
伏覩今月十日永昭陵奉安慈聖光獻太皇太后梓宫<lb/>
禮畢恭惟皇太后殿下攀慕摧咽聖情難居臣等伏限<lb/>
官守不獲奔詣闕庭無任隕越之至<lb/>
　　　掩皇堂畢慰皇后牋<lb/>
伏覩今月十日永昭陵奉安慈聖光獻太皇太后梓宫<lb/>
禮畢伏惟皇后殿下奉先盡禮送往増哀大事甫終孝<lb/>
<pb n="KR4d0060_WYG_010-12b"/>
誠備至臣以職事祗從行宫無任隕越之至<lb/>
　　　又留司慰牋<lb/>
伏覩今月十日永昭陵奉安慈聖光獻太皇太后梓宫<lb/>
禮畢伏惟皇后殿下哀深送往號慕難居臣等各以職<lb/>
事陪從行宫無任悲隕之至<lb/>
　　　慰祔廟表<hi>三月</hi>
伏審今月十九日慈聖光獻太皇太后神主祔廟禮畢<lb/>
者金輅徐還玉衣長掩從昭陵之劒履合清廟之樽彞<lb/>
<pb n="KR4d0060_WYG_010-13a"/>
恭惟皇帝陛下聖感難居孝思罔極音容永逺虚朝夕<lb/>
之問安饗祀有嚴惟春秋之匪懈伏願順禮之變節哀<lb/>
以時調䕶清躬導迎協氣仰副神祗之望俯安億兆之<lb/>
心臣居守都畿馳情軒闥阻伸慰覲徒切憂思<lb/>
　　　又留司慰表<lb/>
伏審今月十九日嚴奉慈聖光獻太皇太后神主升祔<lb/>
清廟禮畢恭惟皇帝陛下攀慕摧咽聖情難居臣某等<lb/>
伏限官守不獲奔赴闕庭無任隕越之至<lb/>
<pb n="KR4d0060_WYG_010-13b"/>
　　　慰皇太后表<lb/>
伏審今月十九日嚴奉慈聖光獻太皇太后神主升祔<lb/>
清廟禮畢恭惟皇太后殿下攀慕摧咽聖情難居臣等<lb/>
伏限官守不獲奔詣宫庭無任隕越之至<lb/>
　　　同天節功徳疏右語<lb/>
右伏以朱火司辰薫風育物月紀正陽之徳天開甲觀<lb/>
之祥罄海宇以傾心望帝宸而獻祝恭集祗園之侣並<lb/>
翻貝葉之文慿覺力之雄深薦福田之廣大伏冀乾坤<lb/>
<pb n="KR4d0060_WYG_010-14a"/>
長久等睿筭以無疆日月照臨與皇明而不息永居大<lb/>
寳丕冒羣生<lb/>
　　　留司賀同天節表<lb/>
伏以炎帝執衡時司大夏斗樞繞電天發殊祥當元聖<lb/>
之挺生叶千齡之盛際鴻明繼照景祚無疆罄率土以<lb/>
傾心效華封而獻祝恭惟皇帝陛下誠明天縱濬哲日<lb/>
躋丕承五聖之基翕受三靈之貺惟正陽之紀月乃甲<lb/>
觀之誕辰玉帛㑹朝梯航納貢臣等謬塵通籍分守留<lb/>
<pb n="KR4d0060_WYG_010-14b"/>
都就日望雲阻預在庭之列後天絙月徒傾祝夀之誠<lb/>
　　　同天節功徳疏右語<lb/>
伏以帝出膺期虹流紀節茂對當千之運於昭時萬之<lb/>
祥敢率懽悰仰依覺䕃誦金言之祕宻瞻玉相之妙嚴<lb/>
總集勝因䖍申久禱伏冀夀山髙聳長居當極之尊慧<lb/>
日增光永庇含生之品叢欣萃祝倍萬常倫<lb/>
　　　留司百官謝賜冬衣表<lb/>
伏䝉聖慈各賜冬衣者清風戒候方秋律之正中賁帛<lb/>
<pb n="KR4d0060_WYG_010-15a"/>
表恩俾冬裘之預備顧惟虚受實切靦顔恭惟皇帝陛<lb/>
下洪覆萬方寵綏黎姓垂裳而聴海内之治求衣而念<lb/>
天下之寒申敕有司時頒列位出大盈之委積均麗澤<lb/>
以霑流豈曰無衣詎有秦人之賦何以卒嵗皆同豳國<lb/>
之歌惟誓捐軀以圖報效<lb/>
　　　留司賀明堂禮畢表<lb/>
伏審今月二十二日明堂禮畢者展采合宫薦徳馨於<lb/>
上帝因嚴聖考廣孝治於多方大事熈成鴻恩普被書<lb/>
<pb n="KR4d0060_WYG_010-15b"/>
文所混岳抃欣同恭惟皇帝陛下則效乾坤憲章古昔<lb/>
神化覃於無外至治格於太寧規恢五聖之基誕受三<lb/>
靈之貺若祗舊典亟蕆上儀涓吉季秋戒期百執吿䖍<lb/>
清廟肆饗總章籩豆苾芬薦四時之和氣玉帛奔走同<lb/>
萬國之歡心坐宣室以延釐御端闈而霈澤騰頌聲於<lb/>
海㝢塞休氣於穹旻凡在萌生率均茂遂臣等獲班寛<lb/>
詔幸覿昌辰屬拘掌鑰之嚴阻預稱觴之末<lb/>
　范太史集巻十<lb/>
</p>
<p>
</p>
  </div>
<div>
                <head>范太史集巻十一</head>
    <p>
<pb n="KR4d0060_WYG_011-1a"/>
欽定四庫全書<lb/>
　范太史集巻十一　　　　宋　范祖禹　撰<lb/>
　　表<lb/>
　　　西京謝上表<hi>以下代文潞公</hi>
偃藩全魏獲解兵符分正成周復司宫鑰祗荷寵渥伏<lb/>
切兢營伏念臣被遇三朝秉均二府任極代天之重才<lb/>
無經國之能辱體貌之兼隆竭涓埃而何補頃從踐土<lb/>
往鎮北門俾總䕶於將壇遂七周於星紀自越從心之<lb/>
<pb n="KR4d0060_WYG_011-1b"/>
嵗累輸乞骨之誠叠奉宸章莫迴睿聴比膺召節入對<lb/>
邇顔奉陪宗祀之儀克謹駿奔之職忽奉告庭之命復<lb/>
乖謝事之期進秩上公居留西土拜封章而懇避祈印<lb/>
節以並還靡收絶等之恩終莅撫封之政此蓋伏遇皇<lb/>
帝陛下至仁守位大徳記功責實衆賢深矜舊物改容<lb/>
加禮將申勸於臣鄰佚老示慈許漸還於里舍曲全終<lb/>
始尚委蕃宣臣敢不上體眷懐乃心王室勉企壮猷之<lb/>
效粗修述職之勤冀畢餘年仰酬洪造<lb/>
<pb n="KR4d0060_WYG_011-2a"/>
　　　謝加食邑實封表<lb/>
慈仁圗舊慶典䇿勲祗服寵私交深榮悸伏念臣早塵<lb/>
異選進履亨衢誤膺仁祖之知擢處冡司之任洪惟英<lb/>
考命自帝庭仰當付畀之心俯協謳歌之望登儲有請<lb/>
實為輔相之宜衛社竭勞敢期爵賞之報荷皇明之燭<lb/>
隠頒天詔以褒功仍稽進律之文亟發吿庭之號節旄<lb/>
並建井賦兼増幸獲遂於懇辭猶曲加於麗澤此蓋伏<lb/>
遇皇帝陛下懋昭明徳祗遹詒謀永懐追孝於前文故<lb/>
<pb n="KR4d0060_WYG_011-2b"/>
特眷求於舊物功慙丙吉増大博陽之封寵越韓侯奄<lb/>
開北國之土誓竭糜捐之節仰酬覆育之仁<lb/>
　　　謝男安道授承事郎表<lb/>
公朝懋賞私室叨榮懇避無從感抃兹極伏念臣早塵<lb/>
列爵幸克有家服采先朝備位上宰奉詢謀於大議同<lb/>
登翊於元儲何圗神聖之知荐被褒嘉之典甄收弱息<lb/>
齒預周行篤前勲而不忘慙舊徳之可食此葢伏遇皇<lb/>
帝陛下睿明稽古信厚記功俯覃及㓜之恩敷錫馭臣<lb/>
<pb n="KR4d0060_WYG_011-3a"/>
之福賞延於世既祗服於寵私仕教之忠誓共期於報<lb/>
塞<lb/>
　　　謝賜詩序表<lb/>
宸眷俯臨天言誕布拜受之始服寵若驚臣聞昔者帝<lb/>
舜作歌申勅天命推功臣下爰及股肱臯陶拜手颺言<lb/>
其事周之成王諸侯助祭遣之於廟亦歌臣工列於詩<lb/>
書著為典訓而未有褒優黄髪甄敘舊勲昭神祖之明<lb/>
述文考之志然則聖作之美獨冠古今必得鴻儒碩學<lb/>
<pb n="KR4d0060_WYG_011-3b"/>
之臣序而紀之天㫖示慈輔臣奉命復頒温詔賜以表<lb/>
恩榮遇之極曠古莫比顧臣無狀何以克堪此葢伏遇<lb/>
皇帝陛下神質天縱聖學日躋制作參於造化惠澤涵<lb/>
於動植以臣被遇三朝服勞四紀簡在扆宁録其涓埃<lb/>
體貌過隆宴犒加等親紆睿藻寵其行役竊惟聖哲之<lb/>
言夐越風雅當傳示永久與天無極今序述之作又所<lb/>
以宣昭發揚譬如日月之光捧以卿雲之氣璧琮之采<lb/>
薦以繅藉之輝葢將聳勸於後来豈獨照臨於私室謹<lb/>
<pb n="KR4d0060_WYG_011-4a"/>
當刻之金石傳之子孫對揚洪休焜燿朽質非常之寳<lb/>
居有神物之䕶持不世之恩誓畢微生而報效<lb/>
　　　進御製詩碑狀<lb/>
睿藻惟新鐫功甫畢非特一時之寵乃為萬世之傳在<lb/>
臣之榮何以過此伏惟皇帝陛下聰明文思齊聖廣淵<lb/>
言成典謨體備風雅雖天文下照萬物咸覩方冊所載<lb/>
億祀不刋然臣受藏寳章負荷聖訓唯刻金石可圗永<lb/>
久末學淺陋無能敷述䝉被恩光不勝感遇謹為之記<lb/>
<pb n="KR4d0060_WYG_011-4b"/>
附於其下詔書詩序别刋琬琰凡為二碑立之私室家<lb/>
廟之右御書閣下榮及祖考傳之子孫顧兹異渥曷以<lb/>
報稱唯殫忠力仰答鴻造其刋石摹本謹隨狀上進<lb/>
　　　留司慰太皇太后小祥表<lb/>
伏審今月二十日慈聖光獻太皇太后小祥者坤儀永<lb/>
謝天序不停奄及諱辰俯臨祥祭伏惟皇帝陛下孝誠<lb/>
罔極聖感難居瞻風木以興悲嘆隙駒之倐過練冠始<lb/>
御勉遵禮制之文廟祏猶新哀薦時思之享凡在臣庶<lb/>
<pb n="KR4d0060_WYG_011-5a"/>
同切憂惶臣等伏限官守不獲奔詣闕庭無任云云<lb/>
　　　乞致仕第一表<lb/>
黄髪殘年過忝公圭之貴成周京邑猶司宫鑰之嚴仰<lb/>
祈從欲之仁俯遂乞身之請伏念臣頃居朔部累貢需<lb/>
章雖備列於危悰尚莫迴於宸聴寵禄既極筋骸益衰<lb/>
将耄及以無堪顧職思而難勉况聖朝念老賢相辭榮<lb/>
如臣之年謝事已久輒復<hi>闕</hi>於前懇冀獲保於餘生伏<lb/>
望皇帝陛下深軫睿慈恫矜舊物全其終始許以歸休<lb/>
<pb n="KR4d0060_WYG_011-5b"/>
庶偃息於故廬少優游於聖日未就溝壑敢忘朝廷<lb/>
　　　謝遣中使賜詔不允表<lb/>
使軺傳命宸檢頒恩荷異寵之眷存撫微躬而榮懼引<lb/>
年有請顧未遂於私誠佚老推慈冀終迴於睿聴誓竭<lb/>
衰殘之力仰酬覆幬之仁<lb/>
　　　乞致仕第二表<lb/>
危衷上列髙聴未迴仍頒深厚之訓言重荷褒優之寵<lb/>
數敢再殫於愚懇冀終奉於俞音伏念臣猥以薄材謬<lb/>
<pb n="KR4d0060_WYG_011-6a"/>
當大任備將相踰於三紀竊名器冠於羣臣仕以易農<lb/>
望豈及此内自循省實已滿盈爰從累嵗以来荐有乞<lb/>
骸之請宸聰屢瀆私志莫從既久越於常期復将加於<lb/>
耄齒犬馬之力雖戀於主恩乾坤之仁宜息於老物伏<lb/>
望皇帝陛下曲迴睿睠俯徇微誠閔其蒲栁之衰賜以<lb/>
桑榆之景俾還印紱退處田廬上以全君父始終之恩<lb/>
下以安人臣止足之分帝閽延首得請是期<lb/>
　　　謝遣中使賜詔不允表<lb/>
<pb n="KR4d0060_WYG_011-6b"/>
王人逺降天詔俯頒如瞻咫尺之威仰戴便蕃之寵禮<lb/>
加舊物猶曲示於縶維日廹殘年顧難勝於强力重煩<lb/>
使節親諭徳音惟銜雨露之私更竭涓埃之報<lb/>
　　　乞致仕第三表<lb/>
連年請老已屢瀆於宸聰累詔申恩尚未從於私欲荷<lb/>
寵章之至厚循愚分以難安敢冒重誅復殫危懇竊以<lb/>
華實既落物性必歸其根筋力或衰聖人不及以禮兹<lb/>
乃天道亦惟人常伏念臣學以入官固有致君之意出<lb/>
<pb n="KR4d0060_WYG_011-7a"/>
適逢世本無經國之能分珪爵不為不多被眷遇不為<lb/>
不久形神弊竭齒髪凋殘數年以加八十斯至難勉從<lb/>
於官政當退伏於里居伏望皇帝陛下洪造天垂至明<lb/>
日照念其周旋四紀出入三朝雖無補於毫分嘗服勤<lb/>
於夙夜閔兹篤老賜以殘骸則臣永荷生成之恩猶圗<lb/>
隕越之報<lb/>
　　　謝遣中使賜詔不允斷来章表<lb/>
訓言深厚渙發於嚴宸使傳光華俯臨於蔀室仍昭異<lb/>
<pb n="KR4d0060_WYG_011-7b"/>
渥俾絶来辭荷睿㫖之丁寧撫愚悰而震悸然人臣之<lb/>
義退豈忘於盡忠君父之恩老或容其謝事雖居畎畝<lb/>
猶在朝廷顧衰朽以無堪復滿盈之是懼分當知止久<lb/>
已過期終冀哀矜曲從誠請頻煩詔諭感極涕零唯誓<lb/>
糜捐仰酬覆育<lb/>
　　　第四劄子謝遣中使賜詔不允斷來章表<lb/>
四馳使節叠奉詔書仍煩聖言復斷来請君父之恩過<lb/>
厚人臣之分難安仰天聴之至髙懼物誠之多瀆恭承<lb/>
<pb n="KR4d0060_WYG_011-8a"/>
寳訓永鏤丹衷顧潦倒於桑榆久涵濡於雨露誓知止<lb/>
足可質神明冀終閔於衰殘幸早垂於俞允唯竭已疲<lb/>
之力少酬下逮之仁<lb/>
　　　慰慈聖光獻太皇太后大祥表<lb/>
恩厚者其服重故極於至隆痛甚者其愈遲故久而後<lb/>
釋中月而禫告民有終伏惟皇帝陛下取法二儀宅憂<lb/>
三祀考先王之制禮服天下之通䘮誠孝兼隆情文備<lb/>
至感嵗時之變易履霜露而慘悽奄及祥除益深哀慕<lb/>
<pb n="KR4d0060_WYG_011-8b"/>
臣限守留鑰不獲奔詣闕庭云云<lb/>
　　　又慰皇太后表<lb/>
真馭不留慈顔永逺祥除奄及禫祭俯臨伏惟皇太后<lb/>
殿下孝感難居哀誠罔極奉宗祧之先祀思文母之徽<lb/>
音禮制有終喪期無過宸闈追慕率土同哀臣限守留<lb/>
鑰不獲祗詣宫庭云云<lb/>
　　　又留司慰表<lb/>
徽音如在追仙馭以無從中制有期遵聖經而俯就伏<lb/>
<pb n="KR4d0060_WYG_011-9a"/>
惟皇帝陛下典禮象乎天地至行格乎神明哀慕廓然<lb/>
孝誠顒若日月遄邁驚嵗律之再周霜露荐臻惻宸哀<lb/>
而増感臣等限以官守不獲奔詣闕廷無任云云<lb/>
　　　謝賜生日禮物表<lb/>
至仁垂眷多物分頒荷寵若驚撫躬無措伏念臣材非<lb/>
秀世業昧經邦夙備位於冡司寖躋榮於極品沐雲天<lb/>
之澤踰分無涯依日月之光歴年斯久未遂歸休之志<lb/>
猶塵居守之榮迨此周星蔑聞報政適屬始生之日復<lb/>
<pb n="KR4d0060_WYG_011-9b"/>
叨行慶之私此蓋伏遇皇帝陛下厚禮優賢寳慈御極<lb/>
深眷股肱之舊曲加體貌之隆俯記微生特推異數篚<lb/>
盈賁帛器備精金仍蕃錫馬之恩曷逭維鵜之刺纘戎<lb/>
于祖慙山甫之將明受祉既多俾魯侯之燕喜載循瑣<lb/>
質若蹈深淵敢不俯竭精忠仰祗休寵庶效糜捐之節<lb/>
用酬覆育之仁<lb/>
　　　賀鄜延路奏米脂川大㨗表<lb/>
神武有征鋪敦河右王旅無敵震叠海隅亟奏膚功大<lb/>
<pb n="KR4d0060_WYG_011-10a"/>
屈羣醜臣聞苖民弗率舜帝所以徂征昆夷不賓文王<lb/>
所以肆伐蠢兹羌虜盗彼朔方恭惟皇帝陛下稽謀自<lb/>
天受命于祖式遏亂畧爰整六師如飛如翰始維揚于<lb/>
我武于疆于理將即敘於西戎告㨗九重騰歡萬㝢臣<lb/>
限守留鑰阻預慶班瞻望闕庭無任云云<lb/>
　　　賀瀘州奏破蕩乞第巢穴班師表<lb/>
鬼方負險王旅濯征燀以天威渙如氷釋伏惟皇帝陛<lb/>
下誕敷文徳載纘武功撫荒服以来王冒海隅而率俾<lb/>
<pb n="KR4d0060_WYG_011-10b"/>
蠢爾小醜敢扞大邦爰興采芑之師式舉渡瀘之役殱<lb/>
其種落靖我封疆臣限守留都阻陪慶列<lb/>
　　　再乞致仕第一表<hi>四月十六日</hi>
請老連年詞情既竭賜詔盈篋恩禮過隆敢冒慈宸重<lb/>
列丹懇伏念臣自塵守鑰載越周星愈廹頺光猶居重<lb/>
任力不能而當止耄将及以奚為臣之所以事君必知<lb/>
進退之分上之所以待下貴全終始之宜俾其佚休是<lb/>
謂仁厚伏望皇帝陛下大明委照洪造曲成深軫衰遲<lb/>
<pb n="KR4d0060_WYG_011-11a"/>
特垂開可庶託乾坤之施尚延犬馬之年偃息以觀太<lb/>
平優游以樂終嵗雖在畎畝敢忘朝廷<lb/>
　　　謝遣中使賜詔不允表<lb/>
使驛載馳有光於原隰詔凾捧對如邇於威顔顧衰朽<lb/>
以無堪尚采收而不棄恩榮斯過志願未從重辱王人<lb/>
逺傳天詔誓竭涓埃之力仰酬雨露之私<lb/>
　　　乞致仕第二表<hi>五月四日</hi>
臣近上封章願還印綬詔書俯諭天聴未回雖大君之<lb/>
<pb n="KR4d0060_WYG_011-11b"/>
命當從而匹夫之志難奪期於俞允敢避瀆煩臣竊以<lb/>
七十致事著於禮經臣今行年七十有七昔伊尹告歸<lb/>
于亳周公退老於豐伊周聖賢老亦謝事况臣何人敢<lb/>
竊髙位貪重禄而不知止乎雖聖主慈仁篤厚優寵老<lb/>
臣後世其謂臣何又國朝以来宰相致仕者不可悉數<lb/>
未聞有如臣之年而不得謝者豈先朝薄於雅故之臣<lb/>
乎乃所以厚之也伏望皇帝陛下閔臣衰篤察臣懇誠<lb/>
賜以殘年遂其夙志使之含哺鼓腹行歌放言為華胥<lb/>
<pb n="KR4d0060_WYG_011-12a"/>
之民樂堯舜之世豈獨臣之幸亦足見國家忠厚安佚<lb/>
老者之至於斯也陛下幸而許之臣不勝大願無任祈<lb/>
天俟命激切屏營之至<lb/>
　　　謝遣中使賜詔不允斷章表<lb/>
星使俯臨天言荐降恩惟求舊特昭示於優隆志切引<lb/>
年尚未俞於悃愊顧循殘槁䝉被眷存雖殫螻蟻之微<lb/>
誠曷報丘山之大賜<lb/>
　　　乞致仕第三表<hi>二十四日</hi>
<pb n="KR4d0060_WYG_011-12b"/>
臣近以囊封繼上綈檢重頒雖荷渥恩未諧懇請罔避<lb/>
再三之瀆深懷隕越之憂庶動聴卑必期報可伏念臣<lb/>
受材頑薄逢世明昌甫越壮年亟躋近列任隆二府久<lb/>
親日月之光位冠三階何補乾坤之徳自叩閽請老覲<lb/>
闕輸誠獲解兵符復更宫鑰俾從優佚許漸歸休瞻依<lb/>
松楸息偃蓬蓽非不知萬鍾厚禄保之足以豐家極品<lb/>
崇資居之惟當報國其如形神弊竭心識耗昏生亦有<lb/>
涯老當知止矧屬朔方用武隴右開疆使傳之所往來<lb/>
<pb n="KR4d0060_WYG_011-13a"/>
川塗之所交㑹惟是劇繁之地必資彊敏之才使臣旅<lb/>
力方剛勤勞敢憚深憂曠怠上累保全伏况陛下旰食<lb/>
九重勵精庶政憲章前古董正治官百度惟新衆材並<lb/>
用將責實效以趨懋功尤非老者惰偷之時鄙夫尸素<lb/>
之日固當自省何待人言伏惟皇帝陛下光被四遐仁<lb/>
育羣品曲迴照鑒深軫睿慈念臣自及從心請無虚嵗<lb/>
特加衰老許以乞身歸印紱於有司納節旄於故府優<lb/>
游畎畝歌詠唐虞仰戀聖時貪延暮齒庶未填於溝壑<lb/>
<pb n="KR4d0060_WYG_011-13b"/>
獲退老於丘園臣之至情實盡於此無任祈天俟命激<lb/>
切屏營之至<lb/>
　　　謝遣中使賜詔不允斷来章表<lb/>
奏牘剖誠屢干天聴封軺繼軌三錫宸章仍煩諄誨之<lb/>
言俾絶後来之請荷寵榮之甚渥循涯分以難安疲駑<lb/>
無堪雖切君軒之戀倦飛欲息唯求枝木之依重辱使<lb/>
華親傳睿㫖冀竭餘生之力仰酬鴻造之仁<lb/>
　　　第四劄子<hi>六月十五日</hi>
<pb n="KR4d0060_WYG_011-14a"/>
臣近以頻上封章屢塵日月聖恩優厚眷遇曲私叠馳<lb/>
使軺累賜詔札雖古有勲勞於國寵數或未之聞况臣<lb/>
無禆補於朝耄昏何以當克下拜隕越伏思震惶臣位<lb/>
極三公年垂八十苟有毫分之益敢遺力於聖時既加<lb/>
齒髪之衰願休老於私室伏望陛下天地父母哀而許<lb/>
之臣縁詔㫖令斷来表不敢復具章奏以煩聖聰直布<lb/>
懇誠仰祈報可無任惶恐俟命之至<lb/>
　　　謝四遣中使賜詔不允表<lb/>
<pb n="KR4d0060_WYG_011-14b"/>
忱辭屢貢深瀆穆清温詔俯頒重煩謨訓祗服自天之<lb/>
寵曲加如地之容惟眷禮之過優顧懇祈之未遂遺簮<lb/>
不棄尚䝉取采之至仁駑馬已疲曷報生成之大施<lb/>
　　　賀生皇子表<lb/>
帝庭敷佑天屬挺生告慶中宸騰歡萬㝢伏惟皇帝陛<lb/>
下䖍膺駿命寅御寳圖丕承五聖之烈光誕受三靈之<lb/>
景貺宜本支之蕃衍昭福祚之熾昌獻祝堯封覩聖人<lb/>
之多子作歌周室緜𤓰瓞於無疆宗社降休人祗共喜<lb/>
<pb n="KR4d0060_WYG_011-15a"/>
臣限司宫鑰阻覲闕廷無任瞻天望聖歡呼抃蹈激切<lb/>
屏營之至<lb/>
　　　謝男及甫授吏部員外郎表<lb/>
天官之屬人爵是司選授惟難寵擢非次伏念臣男及<lb/>
甫早䝉慶澤獲齒仕途移孝為忠粗服義方之訓聞詩<lb/>
及禮每虞牆面之譏已塵東觀之榮敢覬中臺之職伏<lb/>
遇皇帝陛下更新百度登進羣材體芃棫之能官過巻<lb/>
阿之求士顧惟孤族簡在清衷黄髪無堪久玷上公之<lb/>
<pb n="KR4d0060_WYG_011-15b"/>
隆器愚息何算驟叨選部之華資仰銜延世之恩益勵<lb/>
教忠之志儻析薪而克荷庶横草以效勤<lb/>
　　　賀皇子<hi>哲宗舊名</hi>進封延安郡王表<hi>八月</hi>
敷誥大庭推恩上嗣兹為盛典允屬昌辰臣聞周徳昭<lb/>
天茂本支于百世漢邦稽古建藩輔於諸侯所以對揚<lb/>
祖考之休並倚親賢之助伏惟皇帝陛下穆清居位濬<lb/>
哲在躬命式九圍光被四表重熈累洽纘隆列聖之基<lb/>
燕翼詒謀誕受多男之慶帝庭錫祉天序飛榮仰尊宗<lb/>
<pb n="KR4d0060_WYG_011-16a"/>
廟之靈宜疏茅社之寵啓封河右逺荒西旅之區維翰<lb/>
皇家永固丕天之祚瑞發之象歡震華戎凡在有生率<lb/>
同大賚臣外司留鑰阻預慶班瞻望闕庭無任云云<lb/>
　　　賀皇躬痊復曲赦畿内表<hi>九月十五日</hi>
勿藥有喜自天降康宗社殊休生靈大慶伏惟皇帝陛<lb/>
下儲精蠖濩受命穆清祖述憲章日慎萬微之慮欽明<lb/>
文思大凝庶績之熈乙夜觀書昧爽待旦夀域既勤於<lb/>
躋俗大庭微闕於怡神旋清明而復初宜福禄之亶厚<lb/>
<pb n="KR4d0060_WYG_011-16b"/>
中天發號幽圄霑恩乾健離明光於海表雲行雨施恵<lb/>
此京師戴湯后之寛仁歌周王之夀考臣逺違法扆外<lb/>
守别都徒傾就日之誠阻預奉觴之禮與萬物而鼓舞<lb/>
同四海之歡欣<lb/>
　　　謝賜生日禮物表<lb/>
清衷俯記慶賚曲加祗服寵章伏増愧汗伏念臣賦材<lb/>
無取竊幸何多生遘亨期久塵顯仕秉鈞宰府曽無寅<lb/>
亮之功守鑰留都蔑有保釐之效榮階已極治績無聞<lb/>
<pb n="KR4d0060_WYG_011-17a"/>
適當生育之辰復荷便蕃之澤此蓋伏遇皇帝陛下仁<lb/>
惟求舊道在寳慈推馭福之至恩示改容之異禮惟衣<lb/>
在笥錫馬既蕃仍加器幣之珍并厚龍光之渥設弧于<lb/>
左劬勞之感増深拜賜於庭咫尺之威下矚顧循朽質<lb/>
荐被鴻休惟竭涓埃之勤仰酬雨露之施<lb/>
　　　賀生皇子表<lb/>
乙鳥祠禖天垂景貺維熊占夢神告嘉祥伏惟皇帝陛<lb/>
下濬哲在躬慈仁守位保兆民而如子與萬物以為春<lb/>
<pb n="KR4d0060_WYG_011-17b"/>
宜膺帝祉之休自協螽斯之慶邦家響祐海㝢同歡臣<lb/>
外守留都阻趨宸闕無任云云<lb/>
　　　謝奨諭表<lb/>
伏䝉聖慈以臣開濬漕河了當特降敕書奨諭者明緡<lb/>
俯逮華衮過榮祗荷寵私伏増愧汗伏念臣智非周物<lb/>
材不兼人謬居申畫之司曽乏保釐之效惟成周之帝<lb/>
宅有清洛之天津而漕運多囏舟航靡逹考諸圖牒因<lb/>
其故道之存相彼郊畿實有通川之便得請於上不日<lb/>
<pb n="KR4d0060_WYG_011-18a"/>
而成為利雖多奏功殊寡伏遇皇帝陛下至明日照大<lb/>
徳天臨考實記勞不遺於微小首公成務深簡於穆清<lb/>
眷言溝洫之勤亦被贊書之奨顧兹毫末豈稱褒嘉敢<lb/>
忘夙夜之忠仰答聖神之遇<lb/>
　　　賀景靈宫奉安祖宗神御禮畢表<hi>十一月</hi>
即真仙之境茂對鴻禧考列聖之宫肇稱休享靈心宴<lb/>
喜熈事備成書軌所臻人祗交慶伏惟皇帝陛下睿文<lb/>
天縱聖孝日躋至誠感於神明馨徳格于上下眷殊庭<lb/>
<pb n="KR4d0060_WYG_011-18b"/>
之毖祀仰真䕃之炳靈思覲祖宗之烈光裁成祼獻之<lb/>
縟禮采漢家原廟之制放唐室太清之文闢琳殿以崇<lb/>
隆合睟容而妥侑載涓吉日祗奉嚴禋儲精垂思極齋<lb/>
明而合莫産祥降嘏昭福祚之無疆發大號於中天霈<lb/>
鴻恩於寰㝢億兆䝉祉蠢息懐仁臣外守别都親逢華<lb/>
旦阻預鳬趨之列徒傾岳抃之誠<lb/>
　　　又賀皇太后表<lb/>
殊庭展采原廟落成真馭来迎嘉祥紛委伏惟皇太后<lb/>
<pb n="KR4d0060_WYG_011-19a"/>
殿下母臨宸極婦事宗祧首風化於二南教孝恭於四<lb/>
海顧瞻先寝祗奉神游載嚴翬翟之儀將潔蘋藻之薦<lb/>
闢上真之琳闕合列聖之睟容允協帝心用成邦禮宜<lb/>
三靈之降祉享萬夀以無疆臣久荷國恩幸逢聖旦無<lb/>
任云云<lb/>
　<lb/>
　<lb/>
　<lb/>
<pb n="KR4d0060_WYG_011-19b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　范太史集巻十一<lb/>
</p>
<p>
</p>
  </div>
<div>
                <head>范太史集巻十二</head>
    <p>
<pb n="KR4d0060_WYG_012-1a"/>
欽定四庫全書<lb/>
　范太史集巻十二　　　　宋　范祖禹　撰<lb/>
　　表<hi>笏記附</hi>
　　　元豐六年賀正表<hi>以下代文潞公</hi>
伏以厯啓初正禮陳元㑹萬方畢賀億祉來同伏惟皇<lb/>
帝陛下道冠百王化敷四表體乾坤之覆育品物不遺<lb/>
並日月之照臨光明下濟春陽開泰寳祚延休臣服在<lb/>
具寮歡同率土仰北辰而拱極效中嶽以獻觴<lb/>
<pb n="KR4d0060_WYG_012-1b"/>
　　　謝賜元豐六年厯日表<lb/>
温詔俯臨逺猷誕告嵗將更始厯乃惟新伏惟皇帝陛<lb/>
下觀象九乾宣精百度致中和而育物納仁夀以躋民<lb/>
紀以日星申飭羲和之職頒于方國大同正朔之文臣<lb/>
祇守藩條奉宣時訓承休于下拜賜為榮<lb/>
　　　賀魏國長公主出降表<lb/>
帝乙歸妹以貴而有行王姬穠華下嫁而成徳人倫之<lb/>
始邦國所興伏惟皇帝陛下色養慈闈恩均懿戚隆天<lb/>
<pb n="KR4d0060_WYG_012-2a"/>
枝而制禮厚民俗以興仁啓魏國之大封築魯邦之外<lb/>
館愛風所被率土同歡臣叨預列藩恭聞盛禮欣愉馳<lb/>
戀實切愚誠臣限守留鑰不獲奔詣闕庭臣無任云云<lb/>
　　　乞致仕第一表<hi>四月十三日</hi>
臣竊以量能而授任者人君之綱也陳力而處位者臣<lb/>
子之常也能不勝任則上不可以强使力不稱位則下<lb/>
不可以苟居故既老則君必賜之休不能則臣當告而<lb/>
止君臣之際所以全始終之義養亷恥之風也輒殫悃<lb/>
<pb n="KR4d0060_WYG_012-2b"/>
愊上瀆冕旒伏念臣累年以來拜疏請老稠叠之懇備<lb/>
簡聖明陛下每降異恩未從所請嵗復一嵗益加耄昬<lb/>
譬如日薄西山駸駸向暮俄頃可待餘光幾何重惟遭<lb/>
遇累朝無補聖化髙位重禄四十餘年過則生災滿將<lb/>
招損豈可鐘鳴漏盡行不知休違禮經進退之文老氏<lb/>
止足之戒强顔於世臣獨何心伏望皇帝陛下深惻睿<lb/>
衷曲迴宸聴閔臣篤老賜以殘年臣之許國義均休戚<lb/>
雖居畎畆區區之忠猶在朝廷也惟陛下幸察<lb/>
<pb n="KR4d0060_WYG_012-3a"/>
　　　謝遣中使賜詔不允表<lb/>
恩輝下曯使節俯臨載跪啓於詔函若親瞻於法扆仰<lb/>
天威之咫尺荷聖訓之丁寧黄髮無堪尚縻留而不棄<lb/>
皦日可鑒庶懇願之獲從誓畢餘生少酬洪覆<lb/>
　　　第二表<lb/>
請老於朝歴年既乆復煩詔㫖未賜允俞雖父命子聴<lb/>
當勉以順承而人欲天從必祈於迴照再三之瀆隕越<lb/>
無從臣竊以禮之實者無外矯言之切者無飾詞今臣<lb/>
<pb n="KR4d0060_WYG_012-3b"/>
年齒逾邁而懇請益堅陛下眷意愈隆而寵數彌厚臣<lb/>
雖糜隕詎可報投况臣與國家義均一體非敢仰慕前<lb/>
哲以辭榮肥遯為髙苟有益於朝廷豈愛其犬馬之力<lb/>
且進而不知退者易之明戒老而必致事者禮之大經<lb/>
陛下縦矜而憐之未忍棄去而臣受禄已過其量引年<lb/>
乆越其期竊意四方之人備聞累嵗之請必以臣貪為<lb/>
誚不以臣退為疑在於聖明何所虧損俾臣冒處實有<lb/>
愧懐今雖免於公言後必玷於良史伏望皇帝陛下察<lb/>
<pb n="KR4d0060_WYG_012-4a"/>
由衷之至懇推佚老之深仁聴解藩垣許還印紱少優<lb/>
㳺於聖日遂偃息於田廬乃心之忠惟在王室<lb/>
　　　謝遣中使賜詔不允表<lb/>
輶軒入里温詔自天荷睿眷之優隆紆聖言之訓告載<lb/>
循衰髦彌積兢榮未俯徇於懇祈仍曲加於寵數重煩<lb/>
使指親諭徳音唯竭涓埃之誠仰酬雨露之施<lb/>
　　　第三表<lb/>
從心之年已過其八乞身之請復至於三敢罄竭於愚<lb/>
<pb n="KR4d0060_WYG_012-4b"/>
誠期終迴於睿聴臣竊以自昔髙賢辭禄哲士遺榮或<lb/>
掛冠於都門或稱疾於家第無强勉以承命必勇果於<lb/>
退身故疏廣乞骸即日不起魏舒告老舉朝莫知未有<lb/>
如臣累數十章歴八九載未動凝旒之慮每紆賜札之<lb/>
榮中外久聞衆庶共悉聖主之恩已極老臣之分難安<lb/>
不有人言寧無鬼責伏望皇帝陛下穆清垂聴惻隠推<lb/>
慈曲成始終俾遂休佚豈敢慕逰松子退傲羲皇堯野<lb/>
黎民冀獲壤歌之樂虞庠庶老猶霑恵養之仁雖居畎<lb/>
<pb n="KR4d0060_WYG_012-5a"/>
畆之中敢忘天地之施<lb/>
　　　謝遣中使賜詔不允斷來章表<lb/>
宸暉下燭使驛載馳囊奏屢聞瀝懇誠之切至綈封三<lb/>
賜荷眷禮之優隆仍煩謨訓之言俾斷來章之請恩榮<lb/>
所被啓處不遑益堅匪石之心庶動惟天之聴誓殫晚<lb/>
節圖報鴻私<lb/>
　　　第四劄子<lb/>
臣近以屢抗封章仰干旒扆頻䝉賜札未聴引年伏念<lb/>
<pb n="KR4d0060_WYG_012-5b"/>
臣改領居留已涉三載連乞歸老于今九年豈惟罄竭<lb/>
於愚誠亦已多煩於睿訓况臣衰篤上簡聖明加疾疢<lb/>
之災生在筋力而禮廢朝夕貪於餘景視聴異於曩時<lb/>
豈可强整殘骸猶尸厚祿伏望皇帝陛下垂乾坤之覆<lb/>
育迴日月之照臨降鑒丹誠閔勞黄髮俯伏以俟俞允<lb/>
是期情迫於中志守不奪<lb/>
　　　賀皇子佖授山南東道節度使封儀國公表<lb/>
帝庭敷命天屬啓封書軌所臻人祗同慶伏惟皇帝陛<lb/>
<pb n="KR4d0060_WYG_012-6a"/>
下紹休景祚登治太寧忠厚以布淳風吉蠲以修明祀<lb/>
三靈眷祐多子儲祥爰卜休辰併推異數建旄南土錫<lb/>
爵上公特疏茅土之封遂荒江漢之域親賢並建蕃屏<lb/>
維强盛典昭融羣生鼓舞臣外司宫鑰阻覲宸庭仰麟<lb/>
趾之實蕃詠鳬藻而載躍<lb/>
　　　賀上仁宗英宗皇帝徽號表<lb/>
尊嚴祖考昭假神明祇薦隆名顯揚徽冊照臨所被鼔<lb/>
舞相歡伏惟皇帝陛下天縦睿文日躋聖孝纉戎下武<lb/>
<pb n="KR4d0060_WYG_012-6b"/>
駿恵先猷䖍宗廟之威靈荷皇穹之顧諟薦勲二后教<lb/>
愛萬方丕顯丕承揚文武之謨烈不嚴不肅觀政教之<lb/>
治成盛典欽崇含靈慶悦臣屬居藩守阻預班趨瞻望<lb/>
闕庭無任云云<lb/>
　　　又賀皇太后表<lb/>
二聖在天威靈降格太宫奉册功烈誕章慶始宸闈歡<lb/>
同海㝢伏惟皇太后殿下孝嚴宗廟徳庇生民恭儉以<lb/>
奉先猷吉蠲以薦明祀形容盛美遹駿鴻名對揚丕顯<lb/>
<pb n="KR4d0060_WYG_012-7a"/>
之休昭示彌文之典教風所被黎姓咸欣臣屬西洛之<lb/>
居留阻東朝之慶覲無任云云<lb/>
　　　賀四后升祔表<hi>七月十二日</hi>
　　　　<hi>孝章皇后淑徳皇后</hi>　<hi>孝惠皇后章懐皇后</hi>
徳厚者其流光禮盛者其文縟登于先后對越宗祧鉅<lb/>
典欽崇溥天欣慶伏惟皇帝陛下䖍膺駿命肅奉精禋<lb/>
纂隆列聖之基秩禮百王之典本生民而尊祖廣大孝<lb/>
以寧神有侐閟宫載嚴於祼獻於穆清廟升合于烝嘗<lb/>
<pb n="KR4d0060_WYG_012-7b"/>
報重徳于坤儀刑愛風于海宇含生之品知教之隆臣<lb/>
外守留都阻陪慶列無任云云<lb/>
　　　又賀皇太后表<lb/>
徽音如在容典惟新四室奉祠萬方均慶伏惟皇太后<lb/>
殿下宣慈母道效法坤儀薦明徳之馨香達至誠於上<lb/>
下瞻閟宫而侐祀嚴先后之赫靈升合宗祧増隆孝治<lb/>
臣限守留鑰阻預宮庭無任云云<lb/>
　　　賀冬至表<lb/>
<pb n="KR4d0060_WYG_012-8a"/>
伏以黄鍾應候南日迴躔陽徳初升剛道浸長惟一人<lb/>
之有慶底萬福以攸同伏惟皇帝陛下乾健統臨離明<lb/>
廣照茂對時而育物大報本以事天升燎泰壇達精禋<lb/>
於上帝迎釐宣室冒丕祉於羣生適當亞嵗之辰永固<lb/>
如山之夀臣謬塵近列親際昌期無任云云<lb/>
　　　賀皇子佶授鎮寧軍節度使封寧國公表<lb/>
宸闈錫祉天序升榮盛典惟行羣生胥慶伏惟皇帝陛<lb/>
下荷天眷佑濟世純熈下武繼文丕承五聖之烈詒謀<lb/>
<pb n="KR4d0060_WYG_012-8b"/>
燕翼誕受多男之祥爰卜休辰特推異數建旄近屏永<lb/>
壯於王畿畫壤大邦用加於公衮洪枝擢秀磐石維强<lb/>
臣限守留都阻陪慶列無任云云<lb/>
　　　賀南郊禮畢表<lb/>
祗見昊穹即郊丘而展采誕敷大號罄海㝢以均禧書<lb/>
軌所臻人祗同慶伏惟皇帝陛下欽明稽古䖍鞏臨民<lb/>
馨徳升聞至仁丕冒損益百王之典緝熈列聖之文練<lb/>
日候時御羣龍而順動配天尊祖薦騂犢以昭誠上帝<lb/>
<pb n="KR4d0060_WYG_012-9a"/>
居歆百神受職福祥分委禮樂備成然後迴御中天之<lb/>
闈大覃率土之惠巽風鼓舞兑澤沖融塞休氣於九清<lb/>
動歡聲於萬域肖翹之品茂遂惟均臣外守留都獲班<lb/>
寛詔竊慶逄辰之幸阻修肆覲之儀臣無任云云<lb/>
　　　謝賜生日禮物表<lb/>
宸眷俯臨天休茂對祗荷光寵伏切兢惶臣竊以朝廷<lb/>
優禮近僚垂記生日特加慶賜以表渥恩示我至仁降<lb/>
之遐福臣久備将相無補聖明受恩累朝拜賜三紀爰<lb/>
<pb n="KR4d0060_WYG_012-9b"/>
從壮嵗以及耄期豈無他人預被此賜惟臣無状竊幸<lb/>
居多器服每陳於私庭幣馬常出於天府子孫銜命閭<lb/>
里生光仰惟便蕃何以報稱此盖伏遇皇帝陛下仁如<lb/>
天覆惠浹陽春紀其載育之辰厚以下流之澤日月之<lb/>
照雖㒺間於幽遐雨露所私尚生榮於枯朽誓殫㣲力<lb/>
少答深慈<lb/>
　　　謝男及甫賜緋表<lb/>
臣某言得臣男及甫報今月九日以職事随本曹長官<lb/>
<pb n="KR4d0060_WYG_012-10a"/>
於垂拱殿奏事䝉聖恩特賜臣男及甫緋章服并詢及<lb/>
老臣者文陛對揚清光俯照曲迴天睿特錫身章仍紆<lb/>
顧問之私重示記存之㫖伏以臣男及甫早䝉朝選獲<lb/>
預郎曹曾無報稱之能遽被褒嘉之寵惟慈宸之念老<lb/>
俾弱息之増榮親奉邇顔載承温語此盖伏遇皇帝陛<lb/>
下勵精政治申飭官常收一介之微臣及二宗之末品<lb/>
赤芾不稱知席寵之有因黄髮猶詢見在心之所簡衰<lb/>
悰感慰私室光輝共誓糜捐仰酬覆育<lb/>
<pb n="KR4d0060_WYG_012-10b"/>
　　　賀正表<lb/>
伏以天地交泰品物維新日月相推嵗時更始伏惟皇<lb/>
帝陛下穆清居位濬哲在躬體皇穹覆育之仁順青帝<lb/>
發生之徳三靈薦祉萬夀膺期臣獲齒近班親逢華旦<lb/>
無任云云<lb/>
　　　辭免轉太師充兩鎮節度使致仕表<lb/>
乞身之請屢凟於清衷賜几之榮曲加於舊物推恩絶<lb/>
等曠世罕儔命出非常義難虚受伏念臣素惟頑薄仰<lb/>
<pb n="KR4d0060_WYG_012-11a"/>
㑹亨嘉無數器以兼人唯一心而許國秉均二府被遇<lb/>
三朝曽無補於明時已過貪於厚禄雖誓畢生而永報<lb/>
顧當陳力以無堪自及從心之年累伸乞骨之懇愚誠<lb/>
備竭宸聴莫迴九載于茲四方具委天矜民而從欲聖<lb/>
念老以俾休豈圗進秩維師兼榮二鎮益封井賦命作<lb/>
册書詔示殊恩併加槁質矧乃出綸溢美褒衮過優眷<lb/>
禮備於始終龍光照乎今古幸䝉得謝敢玷懋官伏望<lb/>
皇帝陛下特迴睿思俯鑒精懇聴輟已行之命免貽非<lb/>
<pb n="KR4d0060_WYG_012-11b"/>
據之災重念臣位冠三公年垂八十載循涯分深戒滿<lb/>
盈豈宜叨極品以歸田擁雙旌而就第非惟濫處實懼<lb/>
疾顛願守舊官祗承明命寳藏謨訓榮示子孫言則由<lb/>
衷恩期報可所䝉聖恩除臣守太師及兩鎮之命乞賜<lb/>
寝罷止令臣守本官致仕仍乞貼麻處分臣無任云云<lb/>
　　　第二表<lb/>
君恩佚老身則至榮天寵殊常義難苟黙不遑啓處敢<lb/>
避瀆煩臣竊以帝師之官人爵最極為臣及此自古㡬<lb/>
<pb n="KR4d0060_WYG_012-12a"/>
希矧乃並建節旄兼領方鎮惟懿親而可授非列辟之<lb/>
敢當伏念臣已忝上公甫周三載今雖退老詎可復加<lb/>
徃者懇避殊榮嘗䝉矜允誓堅晚節敢易初心况臣常<lb/>
戒滿盈素知止足公槐亢極之位豈有屢遷将鉞駢聮<lb/>
之名無容虚受方當謝事曷可冒榮匪惟興朝野之譏<lb/>
實懼獲神明之譴伏望皇帝陛下清衷日照洪造天垂<lb/>
俯鑒精誠特追異數俾守舊秩即安故廬則臣永荷始<lb/>
終之恩猶圗隕越之報<lb/>
<pb n="KR4d0060_WYG_012-12b"/>
　　　第三表<lb/>
臣近以告歸得請霈澤過優繼上封章仰祈旒扆乞收<lb/>
異渥祗守舊官載錫詔函未奉俞㫖䖍瞻寵答荐被華<lb/>
褒忝冒益深震惶無所臣竊以乞骨而歸田里乃人臣<lb/>
之始終安車以示子孫實儒者之榮幸固已上還於印<lb/>
紱豈宜濫假於器名唯當解其所處之官致其所職之<lb/>
事方且追隨野老祝頌堯封而乃寵以袞衣繡裳加之<lb/>
虎符犀節在丘園而曷稱豈蓬蓽之所施一已非宜二<lb/>
<pb n="KR4d0060_WYG_012-13a"/>
焉安可况臣常守止足之戒實懼滿溢之尤殊異之恩<lb/>
崇隆之禮敢以死請誓於懇辭伏望皇帝陛下昭鑒危<lb/>
衷特垂可報重久虚之職秩寢不世之龍光俾拙分之<lb/>
少安庶餘生之未促如以臣既諧請老必欲推恩即乞<lb/>
止授維師之官聴辭兩鎮之命過貪榮遇深負靦顔宸<lb/>
睠下臨恐違天而有咎精誠必照恃簡帝之在心期於<lb/>
獲従守不可奪<lb/>
　　　謝辭免兩鎮節度批答不允表<lb/>
<pb n="KR4d0060_WYG_012-13b"/>
天言俯諭宸檢載頒命出非常未從於報罷恩加無状<lb/>
益愧於便蕃誓竭精衷仰囘睿聴冀慈仁之矜允俾耄<lb/>
齒之保全庶畢桑榆之年少酬天地之施<lb/>
　　　辭免冊命表<lb/>
吕望維師勉奉承於休命史佚作冊曷仰稱於隆榮輒<lb/>
瀝悃悰重祈俞允伏念臣妨賢茲久告老獲従荷神聖<lb/>
之誤恩陟宗公之極品末容懇避終愧冒居儻煩法扆<lb/>
之臨軒復受明庭之備禮匪惟僣越實懼顛隮伏望皇<lb/>
<pb n="KR4d0060_WYG_012-14a"/>
帝陛下俯徇物誠特迴天聴罷涓辰之故事停賜冊之<lb/>
盛儀庶安止足之心免招過溢之咎<lb/>
　　　謝授守太師致仕表<lb/>
再加兩鎮五拜三公為臣有終舉世莫比雖獲辭於将<lb/>
鉞猶袛寵於帝師受命以還撫躬無措伏念臣早塵顯<lb/>
仕徒罄樸忠乏經世之逺謀屬代天之重任仁祖恭黙<lb/>
守道垂拱責成委秉洪鈞再登上宰英皇纂嗣聖政始<lb/>
初召自外藩入長衡弼陛下大明出震盛徳承祧協同<lb/>
<pb n="KR4d0060_WYG_012-14b"/>
神人翊載日月極三朝之榮遇冠羣后之邇聮及茲休<lb/>
退之辰重被褒嘉之典惟是父師之位首乎天秩之崇<lb/>
官惟其人君豈虚授唐虞之際一二蔑聞夏商之間闕<lb/>
遺靡記周則公旦繼乎吕望畢命出於康王漢唐以來<lb/>
職位多闕雖或器名之假匪由勲徳而居國朝唯趙普<lb/>
以佐命元臣太宗特優禮舊相其後乆虚此職垂及百<lb/>
年夫何老臣乃忝異數此盖伏遇皇帝陛下至仁勤施<lb/>
洪造曲成總攬英髦不遺耉老委容輝於蔀室哀盡力<lb/>
<pb n="KR4d0060_WYG_012-15a"/>
於壯途特全始終俾遂休佚極臣鄰之位號隆體貌之<lb/>
寵光撃壤而歌将優㳺於卒嵗循牆而走唯俯僂以益<lb/>
恭雖居畎畝之中誓答乾坤之施<lb/>
　　　謝遣男吏部員外郎及甫賜誥命并傳聖㫖宣<lb/>
　　　　諭表<lb/>
嘉命自天殊恩不世師垣進秩里第居榮俾愚息之言<lb/>
歸備皇華而出使奉将宸澤親諭徳音恭承謨訓之撫<lb/>
存若對威顔之咫尺誓畢桑榆之景仰酬雨露之私<lb/>
<pb n="KR4d0060_WYG_012-15b"/>
　　　謝遣使賜詔許入覲表<lb/>
王人逺降天詔俯頒眷惟耉老之臣入謝龍光之渥重<lb/>
辱訓辭之厚特紆召節之嚴言不宿家仍載馳於使傳<lb/>
行無俟駕将趨造於宸庭瞻周道以忘勞望堯雲而孔<lb/>
邇<lb/>
　　　笏記<lb/>
䝉恩特授臣守太師致仕依前開府儀同三司河東節<lb/>
度使太原尹加食邑實封者進秩師垣歸榮里第禮全<lb/>
<pb n="KR4d0060_WYG_012-16a"/>
終始恩許佚休顧慙衰槁之姿備極褒嘉之寵謹當身<lb/>
居畎畝心在朝廷庶畢餘生上酬洪造<lb/>
　　　謝男貽慶等轉官表<lb/>
恩容謝事退老家庭賞異及勞霈霑子姓莫遑懇避唯<lb/>
切兢榮伏念臣早遇聖時乆妨賢路過被不貲之寵每<lb/>
懐知足之誠而位即臣隣方還印紱慶流宗族並襲簮<lb/>
裳静言忝冒之多敢有干祈之請雖愚誠之備列終睿<lb/>
澤之靡迴典謁未能亟擢陞於近職析薪克荷咸甄叙<lb/>
<pb n="KR4d0060_WYG_012-16b"/>
於榮階此盖伏遇皇帝陛下明與日升仁如天覆眷秉<lb/>
均之舊物推延世之隆恩俾私室之光輝示本朝之信<lb/>
厚生馭其福既祗服於寵休仕教之忠誓共圗於報塞<lb/>
　<lb/>
　<lb/>
　<lb/>
　<lb/>
　范太史集巻十二<lb/>
</p>
<p>
</p>
  </div>
<div>
                <head>范太史集巻十三</head>
    <p>
<pb n="KR4d0060_WYG_013-1a"/>
欽定四庫全書<lb/>
　范太史集巻十三　　　　宋　范祖禹　撰<lb/>
　　奏議<lb/>
　　　論䘮服儉葬疏<hi>元豐八年六月七日</hi>
臣謹案禮䘮服斬衰父傳曰為父何以斬衰也父至尊<lb/>
也諸侯為天子傳曰天子至尊也君傳曰君至尊也先<lb/>
王制禮以君服同於父皆斬衰三年盖恐為人臣者不<lb/>
以父事其君此所以管乎人情也自上世以來未之有<lb/>
<pb n="KR4d0060_WYG_013-1b"/>
改至漢文帝遺詔始令吏民三日羣臣三十六日而除<lb/>
後世又為易月之制二十四日而大祥三日禫而釋服<lb/>
䘮紀之數尤薄於漢焉自漢以來不惟人臣無䘮君之<lb/>
服而人君遂亦不為三年之䘮惟晉武帝以疏素終三<lb/>
年其羣臣多以為非盖諂䛕之人習於流俗而不知禮<lb/>
也唐之人主無有為三年服者而三百年間議者亦未<lb/>
嘗及之盖世無達禮之士而人不知事君之義也惟國<lb/>
朝自祖宗以來外廷雖用易月之制而宫中實行三年<lb/>
<pb n="KR4d0060_WYG_013-2a"/>
之服且易月之制前世所以難改者以人君自不為服<lb/>
故也今君上之服已如古典而臣下之禮猶依漢制是<lb/>
以大行在殯而百官有司皆已復其故常容貌衣服無<lb/>
異於行路之人無哀戚思慕之心豈人之性如此其薄<lb/>
哉由上不為之制禮也夫衰麻哭泣孝子仁人之所以<lb/>
表其衷也賢者無服則無以致其哀不肖者無服則遂<lb/>
忽而忘之是以禮義偷薄忠孝陵遲則由無服以管其<lb/>
情也素冠之詩刺不能三年盖為是矣且其禮之失者<lb/>
<pb n="KR4d0060_WYG_013-2b"/>
臣請得以悉陳之今羣臣易月而人主實行䘮故十二<lb/>
日而小祥朞而又小祥二十四日而大祥再朞而又大<lb/>
祥夫練祥不可以有二也既以日為之又以月為之此<lb/>
禮之無據者也古者再朞而大祥中月而禫禫者祭之<lb/>
名也非服之色也今乃為之縿服三日然後禫此禮之<lb/>
不經者也既除服矣至葬而又服之盖見梓宫不可以<lb/>
無服也祔廟而後即吉纔八月矣去山陵未久也而遽<lb/>
純吉無所不佩此又禮之無漸者也臣伏見大行皇帝<lb/>
<pb n="KR4d0060_WYG_013-3a"/>
之喪自三月十三日服至二十八日而除羣臣衰麻纔<lb/>
十六日遺詔易月因襲故事已行之禮不可追也臣愚<lb/>
以為過山陵宜令羣臣朝服止如今日而未除衰至朞<lb/>
而服之漸除其重者再朞而又服之乃釋衰其餘則君<lb/>
服斯服可也此非有所難行惟存其衰麻而已今之冠<lb/>
服非古之制也至於禫不必為之服惟未純吉以至於<lb/>
祥然後無所不佩則三年之制畧如古矣夫衰裳不可<lb/>
以服勤斷以日月而易朝服以治事誠是也然既葬而<lb/>
<pb n="KR4d0060_WYG_013-3b"/>
遂除之臣竊以為太早矣孔子曰喪事不敢不勉又曰<lb/>
上好禮則民莫敢不恭伏惟皇帝陛下聖政之美四方<lb/>
風動上順天意下順人心書曰今王嗣厥徳㒺不在初<lb/>
於以革千餘嵗之弊正一代之禮教天下使知君臣之<lb/>
義其於風化非小補也如以臣言為然乞下有司考正<lb/>
其禮臣又聞儉葬者聖哲之訓也奢葬者世俗之失也<lb/>
宋華元厚葬其君君子以為不臣漢世山陵多藏金寳<lb/>
故有張釋之之言劉向之論世所明知也武帝在位嵗<lb/>
<pb n="KR4d0060_WYG_013-4a"/>
久茂陵中物無所容霍光不達大體以厚𦵏為愛君無<lb/>
所減損従而益之故西漢之末唯霸陵猶完葬之厚薄<lb/>
禍福可睹矣臣誠知國家山陵送徃儉於前代然猶以<lb/>
為言者欲於儉約之制損之又損使天下知其中無所<lb/>
有見其中無可欲則萬世之利也臣昔者伏見仁宗皇<lb/>
帝葬於昭陵有緘封皮匣納之方中者甚多皆出於禁<lb/>
中人莫得而知也臣竊以為如此之類無益於先帝竊<lb/>
恐沿襲故事猶或藏之推此類以損之必猶有可省者<lb/>
<pb n="KR4d0060_WYG_013-4b"/>
也昔周太祖將終戒世宗曰昔吾西征見唐十八陵無<lb/>
不發掘者此無它惟多藏金玉故也我死當衣以紙衣<lb/>
斂以瓦棺勿作石羊虎人馬惟刻石置陵前云周天子<lb/>
平生好儉約遺令用紙衣瓦棺嗣天子不敢違也汝或<lb/>
吾違吾不福汝周祖生於五季之末非有前聖之識而<lb/>
其葬乃如太古此其智賢於秦始皇逺矣近事不逺即<lb/>
本朝所代也臣以為周祖懲唐奢葬故以儉薄矯之然<lb/>
以天子之喪而㡬於臝𦵏則太偪而不可以為繼今惟<lb/>
<pb n="KR4d0060_WYG_013-5a"/>
於儉制之中加損約焉可也臣頃在書局未嘗敢越職<lb/>
言朝廷得失今非職而言者竊以先帝之服臣子所同<lb/>
也先帝之𦵏四海所共也臣身服先帝之服預先帝之<lb/>
葬知其不合於禮而不言憂其或過於厚而不以告臣<lb/>
所不能已也臣嘗采唐事為唐鑑數百篇欲獻之先帝<lb/>
屬先帝不豫未及上其中一篇論厚葬一篇論喪服輒<lb/>
不自揆謹録上進庶㡬觀古以知今少禆萬一焉干冒<lb/>
旒扆臣無任惶懼俟罪之至<lb/>
<pb n="KR4d0060_WYG_013-5b"/>
　　　唐鑑二篇<lb/>
　　　　太宗<lb/>
正觀十一年二月帝自為終制初文徳皇后疾篤言於<lb/>
帝曰妾生無益於人不可以死害人願勿以邱壟勞費<lb/>
天下因山為墳器用瓦木而已及𦵏帝復為文刻之石<lb/>
稱皇后節儉遺言薄葬以為盗賊之心止求珍貨既無<lb/>
珍貨復何所求朕之本志亦復如此王者以天下為家<lb/>
何必物在陵中乃為已有今因九嵕山為陵鑿石之工<lb/>
<pb n="KR4d0060_WYG_013-6a"/>
纔百餘人數十日而畢不藏金玉人馬器皿皆用土木<lb/>
形具而已庶幾姦盗息心存沒無累當使百世子孫奉<lb/>
以為法至是帝以漢世豫作山陵免子孫倉猝勞費又<lb/>
志在儉𦵏恐子孫從俗奢靡於是自為終制因山為陵<lb/>
容棺而已<lb/>
　　臣祖禹曰厚𦵏之禍古今之所明知也夫藏金玉<lb/>
　　於山陵是為大盗積而標示其處也豈不殆哉是<lb/>
　　以自漢以來無不發之陵後之人主知其有害無<lb/>
<pb n="KR4d0060_WYG_013-6b"/>
　　益而姑為之以賈禍迹相接而莫之或戒也太宗<lb/>
　　雖為終制以戒子孫而昭陵之𦵏亦不為儉及唐<lb/>
　　之末不免暴露之患豈非髙宗之過乎<lb/>
　　　　髙宗<lb/>
永徽元年正月太宗女衡山公主應適長孫氏有司以<lb/>
為服既公除欲以今秋成昬于志寜上言漢文立制本<lb/>
為天下百姓公主服本斬衰縦使服隨例除豈可情随<lb/>
例改請俟三年畢成昬帝従之<lb/>
<pb n="KR4d0060_WYG_013-7a"/>
　　臣祖禹曰書曰三載四海遏宻八音君喪三年自<lb/>
　　古以來未之有改也漢文率情變禮薄於喪紀始<lb/>
　　令吏民三日羣臣三十六日釋服雖欲自損以便<lb/>
　　人而不知風俗實自此壊也自是以後民不知戴<lb/>
　　君之義而嗣君遂亦不為三年之服唐之人主鮮<lb/>
　　能謹於禮者故有公除而議昬亮隂而舉樂内無<lb/>
　　父子外無君臣而欲教化行禮俗成難矣夫君者<lb/>
　　父道也臣者子道也無君是無父也况人君而可<lb/>
<pb n="KR4d0060_WYG_013-7b"/>
　　以無父乎若君服於内臣除於外是有父子無君<lb/>
　　臣也為國家者必務革漢文之薄制遵三代之隆<lb/>
　　禮教天下以方喪三年則衆著於君臣之義矣<lb/>
　　　再論喪服疏<hi>七月九日</hi>
臣前上疏論大行皇帝䘮服乞令羣臣依典禮三年之<lb/>
制臣之愚見以為過山陵雖易朝服宜存其衰麻而服<lb/>
乗之飾止如今日至朞年而漸變之以至於祥禫然後<lb/>
全吉此非有所難行惟令有司考正之而已今已卒哭<lb/>
<pb n="KR4d0060_WYG_013-8a"/>
山陵有期喪服事重道之隆汙俗之厚薄繫焉不可不<lb/>
早裁定也國家承平百有餘年列聖欽明動循典禮人<lb/>
倫之正朝廷之治考之前世自三代以後未之有也惟<lb/>
是喪服猶依漢制遂使臣居君喪情禮至薄後世或謂<lb/>
本朝無一逹禮之士臣竊惜之且在禮臣子一也今君<lb/>
服於上臣除於下是有父子而未有君臣也天子者天<lb/>
下之共主也故其喪使天下共服之臣伏見朔望之禮<lb/>
羣臣朝服以造於先帝之殯宫是以吉服臨喪也而人<lb/>
<pb n="KR4d0060_WYG_013-8b"/>
主獨以衰服在上上下異禮是以先帝之服為人主之<lb/>
私喪也以吉服臨喪以先帝之服為人主之私喪此皆<lb/>
禮之不安者也臣前所言君服斯服者竊以為君臣當<lb/>
同服也伏惟祖宗以來此禮未改者盖䘮事常出於倉<lb/>
猝而有司惟舉故事因襲而行無所損益焉今欲風天<lb/>
下以忠孝使民徳歸厚莫若先正此禮則衆庶曉然明<lb/>
於君臣之義矣夫居喪之禮衰麻本不可以去身然而<lb/>
朝廷之上異於私家故古者君臣居䘮而行吉禮則釋<lb/>
<pb n="KR4d0060_WYG_013-9a"/>
衰而服冕既終禮則釋冕而服衰今人君素服以聴朝<lb/>
羣臣素服以治事盖亦古之遺法也臣愚以為羣臣燕<lb/>
服亦宜為之制度以齊之吉禮則朝服與燕服皆吉凶<lb/>
禮則朝服與燕服皆凶居喪朝服所以從宜也而燕服<lb/>
有紅紫之飾則何以異於無服者乎聖人所以制服者<lb/>
使民見其服而哀不忘於心也必使之脱去朝服而猶以<lb/>
有䘮者自處則人情不可得而忘矣朞年之内燕服宜<lb/>
純縞素至小祥而漸變之古者練衣黄裏縓縁此練之<lb/>
<pb n="KR4d0060_WYG_013-9b"/>
服也既小祥則燕服亦可以有色而服乗之飾漸加以<lb/>
縁可也書曰三載四海遏宻八音古者禮不下庶人惟<lb/>
遏宻三年所以為君服也詩曰溥天之下莫非王土率<lb/>
土之濵莫非王臣然則民亦臣也今祔廟以後惟羣臣<lb/>
不舉樂而四海之内萬民得以作樂焉此所以不知戴<lb/>
君之重也臣愚以為宜禁民舉樂三年竊惟朝廷所以<lb/>
不循遏宻之制者盖不欲使天下之民三年不樂而為<lb/>
樂工者所在有之恐其失業故寧殺禮以便民也臣以<lb/>
<pb n="KR4d0060_WYG_013-10a"/>
為凡天下之為俗樂者率皆㳺民非良農也使之廢業<lb/>
三年乃所以教之使知為君之有服也彼不為樂必有<lb/>
他業以養其生未必至於困窮也今殺禮以姑息之是<lb/>
使人不知君臣之義也故臣以為禁之合於禮而無傷<lb/>
於俗足以厚天下之情夫為國家者以禮為急不可忽<lb/>
也伏望陛下幸察斷之以禮而勿疑<lb/>
　　貼黄乞并臣前疏降附尚書省<lb/>
　　　進唐鑑表<hi>元祐元年二月二十八日</hi>
<pb n="KR4d0060_WYG_013-10b"/>
臣竊以自昔下之戒上臣之戒君必以古驗今以前示<lb/>
後禹益之於舜則言其所無于佚于樂傲虐之作防於<lb/>
未然周召之於成王則相古先民歴年墜命日陳於前<lb/>
皆所以進哲徳而養聖功也臣某誠惶誠懼頓首頓首<lb/>
臣昔在先朝承乏書局典司載籍實董有唐嘗于紬次<lb/>
之餘稽其成敗之迹折以義理緝成一書思與庶人傳<lb/>
言百工執藝獻之先帝庶補萬分比臣赴職不幸先帝<lb/>
洮頮被冕遽迫登遐追攀莫及抱恨沒世伏遇皇帝陛<lb/>
<pb n="KR4d0060_WYG_013-11a"/>
下嗣膺大統睿智日躋詳延耆儒啓廸聖學監於前代<lb/>
宜莫如唐儀刑祖宗之典則四方承式萬世永賴臣之<lb/>
此書雖不足以發揮徳業廣助聰明拳拳之忠不能自<lb/>
已苟有所得不敢不告輒以狂愚塵玷日月罪當誅死<lb/>
伏惟清閒之燕少賜省覽其唐鑑十二巻繕寫成六冊<lb/>
謹隨表上進以聞<lb/>
　　　又上太皇太后表<lb/>
臣聞觀古所以知今彰徃所以察來唐於本朝如夏之<lb/>
<pb n="KR4d0060_WYG_013-11b"/>
於商商之於周也厥監不逺著而易見臣頃在書局多<lb/>
歴年所不勤而禄無補聖世神宗皇帝明燭幽逺一物<lb/>
不遺特垂誤恩擢寘秘省臣比及赴職不幸先帝違豫<lb/>
遽棄羣臣不獲一覩清光螻蟻之志無所復伸臣嘗於<lb/>
職事之餘討論唐史摭其行事緝成一書妄以私意而<lb/>
發明之可以稽參得失監觀成敗伏遇太皇太后陛下<lb/>
母臨萬國天覆羣生酌於民言以美聖政臣區區之忠<lb/>
既無及於先帝思報之於陛下是以冒昧自竭不敢隠<lb/>
<pb n="KR4d0060_WYG_013-12a"/>
黙古者史為書瞽為詩百工獻藝庶人傳語思不出職<lb/>
交修於上冀以塵露仰禆崇深臣職文史敢忘斯義竊<lb/>
惟治亂興廢皆起細㣲言之於已然不若防之於未然<lb/>
慮之於未有不若視之於既有故曰前事之不忘後事<lb/>
之師也其唐鑑十二巻繕寫成六册謹随表上進以聞<lb/>
　　　上太皇太后乞崇儉戒奢疏<hi>二年四月四日</hi>
臣濫備勸講夙夜思職愚慮所及不敢不言伏以自先<lb/>
帝厭代諒闇三年今祥禫將終即吉方始服御器用内<lb/>
<pb n="KR4d0060_WYG_013-12b"/>
外一新奢儉之端皆自此始臣愚以為珠璣金玉之飾<lb/>
錦繡纂組之工凡可以蕩心悦目者不宜有加於舊増<lb/>
多於前也皇帝方嚮儒術親學問睿質日長聖性未定<lb/>
覩儉則儉覩奢則奢陛下所以訓導聖徳者宜動皆有<lb/>
法不可不慎也古之聖帝明王莫不以儉為美徳侈為<lb/>
大惡帝堯所居之室土堦三尺茅茨不翦舜稱禹曰克<lb/>
勤于邦克儉于家孔子曰禹吾無間然矣菲飲食而致<lb/>
孝乎鬼神惡衣服而致美乎黻冕黻冕祭服也伊尹曰<lb/>
<pb n="KR4d0060_WYG_013-13a"/>
慎乃儉徳惟懐永圗言儉之可以長乆也文王卑服即<lb/>
康功田功周公戒成王以先知稼穡之艱難凡此皆陛<lb/>
下所宜日以啓迪皇帝之志者也東漢明徳馬皇后常<lb/>
服大練左右但衣布帛無香薫之飾欲以身率下前史<lb/>
以為美談臣竊惟陛下聖政度越前古必不使明徳馬<lb/>
后専美漢朝若崇儉敦樸飭正後宫以輔養皇帝之徳<lb/>
使目不視靡曼之色耳不聽淫哇之音非禮不言非禮<lb/>
不動則學問日益聖徳日隆此宗社無疆之福也孔子<lb/>
<pb n="KR4d0060_WYG_013-13b"/>
曰少成若天性習慣如自然老子曰不見可欲使心不<lb/>
亂古語有之曰貴不與驕期而驕自生富不與奢期而<lb/>
奢自至夫少習儉約長猶侈靡少習侈靡長將若何今<lb/>
天下之大生民之衆繫在陛下陛下儉於上則百姓富<lb/>
於下陛下奢於上則百姓貧於下比年以來天災流行<lb/>
年榖不熟國用虚乏百姓困敝幸賴陛下勤恤民隠存<lb/>
養休息視之如子有所不便輒弛禁以利民民方有樂<lb/>
生之意小康之望當今之務宜痛為節約昭示儉樸以<lb/>
<pb n="KR4d0060_WYG_013-14a"/>
率天下自古為國未有不先儉而能致四海富實者也<lb/>
漢文帝身衣弋綈慎夫人衣不曵地帷帳不得文繡以<lb/>
示敦樸為天下先景帝遵業務農訓儉以雕文刻鏤傷<lb/>
農事錦繡纂組害女紅下詔戒之故太倉之粟陳陳相<lb/>
因紅腐而不可食都内之錢貫朽而不可校稱賢君必<lb/>
曰文景以比周之成康及其衰㣲民心思漢而不能忘<lb/>
以文景恭儉徳澤及民者深也臣願陛下上觀帝堯舜<lb/>
禹文王之法考伊尹周公孔子之言下視文景之效則<lb/>
<pb n="KR4d0060_WYG_013-14b"/>
皇帝少而習之長而安之唯知儉約不知侈靡他日海<lb/>
内富庶自今日儉徳為之始生民之類受陛下之賜豈<lb/>
有窮極哉臣竊聞奉宸庫已取珠子至六十斤户部已<lb/>
用金至三千六百兩不為不多矣臣所以先事而言者<lb/>
恐増加無已滋長侈心也唐太宗問禇遂良曰舜造漆<lb/>
器禹雕其俎諫者十餘人何也遂良對曰奢靡之始危<lb/>
亡之漸也漆器不已必金為之金器不已必玉為之古<lb/>
之争臣必諫其漸若事巳横流則無所諫矣是以紂為<lb/>
<pb n="KR4d0060_WYG_013-15a"/>
象筯箕子嘆曰為象筯必為玉杯為玉杯則思逺方珍<lb/>
怪之物而御之矣輿馬宫室之漸自此始不可振也古<lb/>
之人見㣲而防患如此唐明皇開元之初悉取珠玉錦<lb/>
繡服玩之物焚之於庭以示儉徳及其末年猶以窮極<lb/>
奢侈天下敗亂今臣區區之愚竊以皇帝即吉之始若<lb/>
一開侈靡之端恐後日奢費之無已也故願豫為之防<lb/>
止於未然臣愚不識忌諱唯陛下裁赦<lb/>
　<lb/>
<pb n="KR4d0060_WYG_013-15b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　范太史集巻十三<lb/>
</p>
<p>
</p>
  </div>
<div>
                <head>范太史集巻十四</head>
    <p>
<pb n="KR4d0060_WYG_014-1a"/>
欽定四庫全書<lb/>
　范太史集巻十四　　　　宋　范祖禹　撰<lb/>
　　奏議<lb/>
　　　乞罷開樂宴劄子<hi>六月二十一日</hi>
臣伏見今月一日以後羣臣累拜表請聴樂所請愈數<lb/>
而批答愈緩以此見太皇太后陛下皇帝陛下仁心孝<lb/>
性深逺無窮發於至誠有所未忍今已批答允許臣竊<lb/>
恐有司請置宴開樂不敢不先言之臣愚以為居䘮則<lb/>
<pb n="KR4d0060_WYG_014-1b"/>
行䘮禮在吉則行吉禮除䘮之後如遇吉禮即可聴樂<lb/>
不當特置一宴以開樂為名君子之於䘮服以為至痛<lb/>
之極不得已而除之若以開樂故特設宴則賜除服而<lb/>
慶賀非君子不得已而除之之意也臣伏請雖至七月<lb/>
其開樂宴亦更不作唯因事則聴樂庶合先王禮意取<lb/>
進止<lb/>
　　貼黄如以臣言為然乞候有司奏請只作聖㫖指<lb/>
　　揮<lb/>
<pb n="KR4d0060_WYG_014-2a"/>
　　　論農事劄子<hi>七月十日</hi>
臣近䝉賜告蹔至許昌竊見畿内已苦雨潦詢之村民<lb/>
皆云鄉村安静公私少事無呼召煩擾唯是年嵗未得<lb/>
豐熟不旱則水民嘗艱食夏麥既薄或全不收秋苖雖<lb/>
茂唯憂澇損臣竊惟陛下哀矜百姓賑恤鰥寡徳澤所<lb/>
及可謂至厚然猶和氣未應隂陽隔并欲修政事以應<lb/>
之願陛下推其心而已矣夫天道不逺在君心所以感<lb/>
之人君愛民則天亦愛人君愛民者在知其勞苦而恤<lb/>
<pb n="KR4d0060_WYG_014-2b"/>
其困窮天下之人至勞苦而常困窮者農民是也周公<lb/>
作無逸戒成王以先知稼穡之囏難又言商之逸王不<lb/>
知稼穡之囏難不聞小人之勞唯躭樂之從夫稼穡之<lb/>
囏難與小人之勞人君不可以不知天生時而地生財<lb/>
自一粒一縷以上皆出於民力然後人得而用人臣之<lb/>
禄受之於君故不可不報君人君之奉取之於民故不<lb/>
可不愛民天子者合天下之力而共尊養之凡宫室車<lb/>
馬服食器用無非取於天下皆百姓之膏血也其作之<lb/>
<pb n="KR4d0060_WYG_014-3a"/>
也甚勞其成之也甚難安而享之不可不思其所從來<lb/>
思其所從來則愛之而有不忍費財之心憂之而有不<lb/>
忍勞民之心以此之心行此之政而天下不安者未之<lb/>
有也天下之大生民之衆唯繫於一人之心君心静則<lb/>
天下静君心不静則天下亦不静朝廷唯躬儉節用無<lb/>
所營為常恐煩百姓則天下安息先王豈能人人而食<lb/>
之人人而衣之哉推其仁心修其仁政以及天下則所<lb/>
被者廣矣臣願陛下當食則思天下有飢而不得食者<lb/>
<pb n="KR4d0060_WYG_014-3b"/>
當衣則思天下有寒而不得衣者凡於每事莫不皆然<lb/>
唯推至誠以召和氣庶㡬皇天報應降豐年之祥使百<lb/>
姓家給人足則太平矣昔漢昭帝耕於鉤盾弄田其事<lb/>
至微史臣書之盖以昭帝欲知稼穡之囏難與周公戒<lb/>
成王之意同也周世宗留心農事嘗刻木為耕夫蠶婦<lb/>
置之殿庭欲見之而不忘國朝祖宗以來尤重農穡太<lb/>
宗嘗謂近臣曰耕耘之夫最可矜閔春蠶既登併功紡<lb/>
績而繒帛不及其身田禾大稔充其腹者不過疏糲若<lb/>
<pb n="KR4d0060_WYG_014-4a"/>
風雨乖候稼穡不登将如之何真宗於内殿植稻麥臨<lb/>
觀刈穫欲知田畆之勞至今遵之惟陛下深留意於農<lb/>
政而常以保恵小民為先則天下幸甚取進止<lb/>
　　　乞留無逸孝經圗劄子<lb/>
臣竊以無逸者周公之至戒孝經者孔子之大訓陛下<lb/>
嗣守祖宗鴻業方以孝治天下二書所宜朝夕觀省以<lb/>
益聖徳昔仁宗皇帝初建邇英閣即書無逸於屏間其<lb/>
後嵗久而敝又命知制誥蔡襄書之仁宗曰朕不欲背<lb/>
<pb n="KR4d0060_WYG_014-4b"/>
聖人之言乃置之左右又諭侍讀學士丁度取孝經之<lb/>
天子孝治聖治廣要道四章對為右圗命侍讀學士王<lb/>
沐書之又命學士承㫖王拱辰為二圗序亦令襄書之<lb/>
仁宗尊崇經訓如此陛下宜以為法今邇英閣止書圗<lb/>
序於屏間而無逸孝經二圗不復張列臣欲乞指揮所<lb/>
司檢尋如舊圗尚在乞置之左右如已不存即乞特命<lb/>
侍臣善書者書之其蔡襄所書圗序從來置在御坐之<lb/>
後昨因修展邇英閣方徹去却書於屛間此圖乃祖宗<lb/>
<pb n="KR4d0060_WYG_014-5a"/>
舊物臣竊惜之伏乞依舊張掛三圗並列如仁宗朝故<lb/>
事以彰陛下欽明稽古仰遵先烈之意取進止<lb/>
　　貼黄邇英閣兩壁見有前代帝王事跡畫圗如置<lb/>
　　到無逸孝經二圗只乞重上張掛别不換動即無<lb/>
　　所妨<lb/>
　　十月二十九日上此奏十一月一日邇英進講三<lb/>
　　圗皆張掛無逸孝經仁宗朝舊圗王沐書無逸蔡<lb/>
　　襄書孝經此云襄書無逸沐書孝經乃據實録之<lb/>
<pb n="KR4d0060_WYG_014-5b"/>
　　誤兩朝寳訓與實録不同據圗則寳訓是也<lb/>
　　　乞不限人數收養貧民劄子<hi>十二月二十日</hi>
臣伏見陛下以今冬大寒異於常年聖心憂軫救恤小<lb/>
民無所不至近又出禁中錢十萬貫以賜貧民此誠博<lb/>
施濟衆堯舜之仁也禮記曰財聚則人散財散則人聚<lb/>
臣知此財一散而人心皆聚於朝廷矣古之聖人未有<lb/>
不矜恤孤窮者堯命舜舜命禹皆以四海困窮為託書<lb/>
稱不虐無告不廢困窮惟帝堯能之盖置而不恤則是<lb/>
<pb n="KR4d0060_WYG_014-6a"/>
虐之矣棄而不養則是廢之矣伊尹稱湯曰先王子恵<lb/>
困窮周公曰文王懐保小民恵鮮鰥寡孟子曰文王發<lb/>
政施仁必先鰥寡孤獨夫聖人養天下之民使貧者不<lb/>
至失所則不貧者自安是故古者為政必先恤困窮之<lb/>
民國朝祖宗以來恵恤孤貧仁政非一每遇大雨雪則<lb/>
放公私房錢以至糶米賣炭散錢死者則賜錢瘞埋恵<lb/>
及存歿近日朝廷無不舉行而又發内帑之錢降非常<lb/>
之恩徳澤之厚無以加矣陛下勤恤小民如此而臣忝在<lb/>
<pb n="KR4d0060_WYG_014-6b"/>
左右竊思有可以少補聖政之萬一者忍黙而不言哉<lb/>
古者鰥寡孤獨廢疾皆有養既養之則不至於凍餒而<lb/>
死朝廷自嘉祐以前諸路有廣惠倉以救恤孤貧京師<lb/>
有東西福田院以收養老㓜廢疾至嘉祐八年十二月<lb/>
又増置城南北福田共為四院此乃古之遺法也然毎<lb/>
院止以三百人為額臣竊以為京師之衆孤窮者不止<lb/>
千二百人又朝廷每遇大冬盛寒則臨時降㫖救恤雖<lb/>
仁恩溥博然民已凍餒死損者衆夫救饑於未饑之時<lb/>
<pb n="KR4d0060_WYG_014-7a"/>
先為之法則人不至於飢死救寒於未寒之時預為之<lb/>
備則人不至於凍死今每嵗收養與臨時救濟二者等<lb/>
為費用不若多養之為善也臣愚以為宜於四福田院<lb/>
増盖官屋以處貧民不限人數並依舊法收養委左右<lb/>
廂提舉使臣每至冬月多設方畧救濟或給米豆設糜<lb/>
粥不必専散見錢其使臣存活到人數書為課績量與<lb/>
酬奨死損多者亦立殿罰如四廂使臣提舉難徧即委<lb/>
吏部臨時更選差使臣四貟相兼提舉量與添給仍理<lb/>
<pb n="KR4d0060_WYG_014-7b"/>
為重難短使存活死損殿最亦依四廂使臣法其天下<lb/>
廣惠倉竊慮州縣不以為急乞更申明成法每嵗以時<lb/>
舉行委逐路監司丁寧行下所屬州縣及因廵歴案視<lb/>
或於逐州别差官㸃檢使知朝廷掛意令官吏用心振<lb/>
恤須要實惠及貧民不得輕易以為末事畿内諸縣亦<lb/>
乞令擘畫官屋依京師收養無令逺者聚於都下重立<lb/>
條禁以絶主掌支散之人減刻之弊如此則物不虚費<lb/>
而所活益多矣國家冨有四海每嵗用係省錢一二萬<lb/>
<pb n="KR4d0060_WYG_014-8a"/>
緡於租賦之入無異海水之一勺而饑窮之人日得食<lb/>
錢之資升合之米則不死矣此乃為國者所當用王政<lb/>
之所先也况朝廷幸不惜費唯更増修舊法推廣祖宗<lb/>
仁政以副陛下慘怛愛民之意夫何難哉臣竊惟陛下<lb/>
近日所行萬萬於此而臣之所陳事乃至㣲然古之聖<lb/>
人莫不以此為先務所以拯生民之性命其法不可不<lb/>
備也如臣言稍有可采伏乞詳酌施行取進止<lb/>
　　貼黄臣竊見四福田院條制逐院每年特與僧一<lb/>
<pb n="KR4d0060_WYG_014-8b"/>
　　名紫衣行者三人剃度推恩至厚而所養人數不<lb/>
　　多今若増添人其恩澤亦乞詳酌立定分數每存<lb/>
　　活若干人即與剃度一名如死損及若干人即減<lb/>
　　剃度一名所貴各務存養人命<lb/>
　　　進經書要言劄子<hi>三年四月</hi>
臣近於邇英閣進講嘗指陳尚書要切之語望陛下因<lb/>
習筆札書之以置座右臣退而伏思古之人君雖在閒<lb/>
燕之中出入起居必存儆戒左右前後動有箴規所以<lb/>
<pb n="KR4d0060_WYG_014-9a"/>
正心修身自彊於徳以舜之聖而益戒之曰㒺失法度<lb/>
罔逰于逸㒺淫于樂禹戒之曰無若丹朱傲湯有盤銘<lb/>
武王於席之四端為銘於几杖為銘於衣帶為銘於履<lb/>
屨為銘於觴豆為銘於户牖為銘舜湯武王其自修如<lb/>
此而况於後世之君乎今陛下纂承累聖日勤問學若<lb/>
於翰墨之際不出聖人之經略舉要言以為明鑒置之<lb/>
左右朝夕觀省與夫舜禹之戒湯武之銘其揆一也臣<lb/>
職在勸講無補毫分茍有愚見不敢不盡謹節畧尚書<lb/>
<pb n="KR4d0060_WYG_014-9b"/>
孝經論語切要之語訓戒之言得二百一十九事以備<lb/>
聖札所冀陛下手書之目觀之心存之庶可以少助進<lb/>
徳之萬一臣不勝拳拳之愚干冒宸嚴臣無任惶懼之<lb/>
至<lb/>
　　　進古文孝經説劄子<hi>八月二十日</hi>
臣伏覩國史章獻明肅太后嘗命侍讀宋綬擇前代文<lb/>
字可以資孝養補政治者以備仁宗觀覽臣職勸講雖<lb/>
不足以跂望前人之髣髴然區區忠益敢不盡愚竊以<lb/>
<pb n="KR4d0060_WYG_014-10a"/>
聖人之行莫先於孝書莫先於孝經孝經有古文有今<lb/>
文今文即唐明皇所注十八章古文凡二十二章由漢<lb/>
以來唯孔安國馬融為之傳自餘諸儒多疑之故學者<lb/>
罕習仁宗朝司馬光在館閣為古文指解一巻表上之<lb/>
臣竊考二書雖不同者無㡬然古文實得其正故嘗妄<lb/>
以所見又為之説非敢好異尚同庶因聖言少闗省覽<lb/>
伏惟陛下方以孝治天下此乃羣經之首萬行之宗儻<lb/>
留聖心則天下幸甚其古文孝經説謹繕冩為一册上<lb/>
<pb n="KR4d0060_WYG_014-10b"/>
進干冒宸嚴臣無任惶懼之至<lb/>
　　　勸學劄子<hi>二十二日</hi>
臣不侍經席已踰兩月陛下深居閒燕聖學日勤然臣<lb/>
等無由罄竭愚短補助萬一昔唐憲宗不對學士兩月<lb/>
李絳奏曰為臣等竊禄偷安之計則便矣其如陛下何<lb/>
今臣之愚竊欲陛下以學為急故敢畧陳一二惟陛下<lb/>
留聽臣聞孔子曰學如不及猶恐失之揚雄曰學之為<lb/>
王者事其已久矣堯舜禹湯文武汲汲孔子皇皇其已<lb/>
<pb n="KR4d0060_WYG_014-11a"/>
久矣夫學者所以學治天下王者之事也故自堯舜禹<lb/>
湯文武之君皆汲汲於學仲尼雖聖亦皇皇有所不暇<lb/>
此聖人所以不可及也後世繼體守文之君生而驕逸<lb/>
不能務學忘其祖宗之艱難累世之勤勞徒見天下無<lb/>
事以為禍亂無從而生或荒躭于酒或盤于逰畋或窮<lb/>
奢極侈或輕用民力諂䛕日親忠正日疎人心離貳遂<lb/>
亡其國其所行之迹後世視以為戒自古以來治日常<lb/>
少亂日常多推原其本由人君不學故也天下治亂皆<lb/>
<pb n="KR4d0060_WYG_014-11b"/>
繫於人君之心君心正則朝廷萬事無不正故天地順<lb/>
而嘉應降隂陽和而風雨時古者三公太師太傅太保<lb/>
論道經邦燮理隂陽無他術焉唯正君心而已保保其<lb/>
身體傅傅其徳義師道之教訓皆所以正君心也如欲<lb/>
心正未有不由稽古好學而能致也臣竊考之前世揆<lb/>
之當今恭惟本朝累聖相承百有餘年四方無虞中外<lb/>
底寜動植之類䝉被涵養徳澤深厚逺過前世皆由以<lb/>
道徳仁義文治天下人主無不好學故也太祖皇帝以<lb/>
<pb n="KR4d0060_WYG_014-12a"/>
神武定四方創業垂統日不暇給然而晚年尤好讀書<lb/>
嘗曰宰相須用讀書人陛下試思太祖此言宰相既用<lb/>
讀書人則自餘執政侍從之臣臺諫之職必皆文學之<lb/>
士然後可用外至州縣亦必由進士出身乃可委以親<lb/>
民刑獄之任是朝廷之士皆不可以無學也然則天子<lb/>
豈可以獨不知學乎太宗嘗謂近臣曰人君當澹然無<lb/>
欲形見於外則姦佞無自而入朕年老無他欲但喜讀<lb/>
書用鑒古今成敗耳真宗之時益修太宗之業仁宗在<lb/>
<pb n="KR4d0060_WYG_014-12b"/>
位四十二年問學未嘗少廢今邇英講讀乃仁祖之成<lb/>
規也英宗神宗皆遵守仁宗之法稽古好學陛下所知<lb/>
不幸先帝早棄四海累聖已成之業任大守重傳付陛<lb/>
下陛下嗣位於今四年幸賴太皇太后以至仁盛徳母<lb/>
臨天下陛下垂拱無為海内晏然當今之務莫如學問<lb/>
之為急也陛下今日學與不學繫天下他日之治亂臣<lb/>
不敢不盡言之陛下如好學則天下之君子皆欣慕願<lb/>
立於朝以直道事陛下輔助徳業而致太平矣陛下如<lb/>
<pb n="KR4d0060_WYG_014-13a"/>
不好學則天下之小人皆動其心欲立於朝以邪諂事<lb/>
陛下竊取富貴而專權利矣君子專於為義小人專於<lb/>
為利君子之得位欲行其所學也小人之得位将濟其<lb/>
所欲也用君子則治用小人則亂君子與小人皆在陛<lb/>
下心之所召也凡人進學莫不在於年少之時陛下聖<lb/>
質日長龍徳進升數年之後雖欲勤於學問恐不得如<lb/>
今日之專也臣竊為陛下惜此日月願以學為急則天<lb/>
下幸甚論語記聖人言行之要修身治國之道無不在<lb/>
<pb n="KR4d0060_WYG_014-13b"/>
焉尚書言帝王政事人君之軌範也論語雖已講畢望<lb/>
陛下更加詳熟尚書未講者亦望陛下先熟其文臣等<lb/>
以次講解及之則陛下聖意已先有得矣臣不勝拳拳<lb/>
之愚<lb/>
　　　薦講官劄子<hi>十一月十七日</hi>
臣伏聞仁宗天聖初嘗詔天下訪求講説之士今陛下<lb/>
方嚮學問宜博選正人置之左右臣誠愚陋承乏於此<lb/>
大懼無以少補聰明茍有所知不敢不言臣伏見前校<lb/>
<pb n="KR4d0060_WYG_014-14a"/>
書郎司馬康年三十九篤志好學行如古人資性端方<lb/>
克肖其父臣昔與司馬光修資治通鑑康為本局檢閲<lb/>
文字與之相接近十五年備覩其人操守如一尤長於<lb/>
講説使之執經必能稱職質於公論皆以為宜臣竊以<lb/>
光之忠直簡在聖心如康之賢陛下必自拔擢今臣止<lb/>
言其所長伏望陛下知察而巳取進止<lb/>
　　貼黄臣聞先朝舊置講官四貟今孫覺在寛假臣<lb/>
　　與顔復輪講委是闕官臣與司馬光相知衆所共<lb/>
<pb n="KR4d0060_WYG_014-14b"/>
　　悉今之所言非敢私於知巳輒薦其子實以康之<lb/>
　　學行可備勸講臣受陛下厚恩唯欲得人以助聖<lb/>
　　學故不敢畏避嫌疑宻入此奏伏乞留中特自聖<lb/>
　　意處分<hi>二十二日司馬康除侍講</hi>
　　　進尚書説命講義劄子<hi>四年正月七日同崇政殿説書顔復上</hi>
臣等近進講尚書説命竊以為君治天下國家欽天稽<lb/>
古修身務學任賢立政至言要道備在此書誠能法之<lb/>
可為堯舜昔太宗皇帝嘗曰尚書主言治世之道説命<lb/>
<pb n="KR4d0060_WYG_014-15a"/>
最備特詔孫奭講此三篇伏望陛下詳覽深思必有啓<lb/>
迪聖學之益臣等雖罄竭謏聞講解於前謹輒記録所<lb/>
言編寫成册以備尋繹或賜顧問庶幾少助聰明之萬<lb/>
一其説命講義三册謹具上進取進止<lb/>
　　　㸃論語劄子<lb/>
臣等昨進講論語伏見舊本㸃句差誤不少臣等雖逐<lb/>
受改正尚未能盡竊慮御前見用本亦有誤㸃欲乞降<lb/>
付講筵所臣等參詳改正進入以備温覽取進止<lb/>
<pb n="KR4d0060_WYG_014-15b"/>
　　貼黄或乞下國子監别取一本㸃定進呈取聖㫖<lb/>
　<lb/>
　<lb/>
　<lb/>
　<lb/>
　<lb/>
　<lb/>
　范太史集巻十四<lb/>
</p>
<p>
</p>
  </div>
<div>
                <head>范太史集巻十五</head>
    <p>
<pb n="KR4d0060_WYG_015-1a"/>
欽定四庫全書<lb/>
　范太史集巻十五　　　　宋　范祖禹　撰<lb/>
　　奏議<lb/>
　　　正始劄子<hi>元祐四年五月十六日</hi>
臣䝉陛下擢授諫職才力淺薄懼不克勝受命以來夙<lb/>
夜不遑寜處深思天下之事自非大者逺者未之敢先<lb/>
恭惟祖宗受天明命百三十年自三代以來未有承平<lb/>
如此之乆累聖基業付卑子孫成之至難壊之至易是<lb/>
<pb n="KR4d0060_WYG_015-1b"/>
以古之明王欲治天下先正其本其本在扵人君一心<lb/>
而已天下治亂出扵君心君心一正則萬事無不正孟<lb/>
子曰君仁莫不仁君義莫不義君正莫不正一正君而<lb/>
國定矣易曰正其夲萬事理差之毫釐失以千里臣侍<lb/>
經筵因進講每及人君正心修身之要君子小人繫扵<lb/>
治亂之際未嘗不反覆開陳伏計陛下聞之巳熟今有<lb/>
言責不敢㤀此竊惟天下之本在扵君心臣愚伏望太<lb/>
皇太后陛下日以祖宗之囏難治天下之勤勞萬民之<lb/>
<pb n="KR4d0060_WYG_015-2a"/>
疾苦羣臣之邪正政事之得失説諭皇帝存之於心<lb/>
若皇帝陛下聖心曉然明於邪正是非他日衆説不<lb/>
能惑小人不能進則萬事定矣臣竊熟思莫大扵此惟<lb/>
陛下深留聖意以幸天下取進止<lb/>
　　　乞再貶蔡確劄子<hi>十七日</hi>
臣伏見巳責降蔡確分司南京確之罪惡天下不容尚<lb/>
以列卿分務留都未厭衆議伏乞處以典刑更重行竄<lb/>
謫取進止<hi>乞降付三省</hi>
<pb n="KR4d0060_WYG_015-2b"/>
　　　論執政闕官劄子<lb/>
臣伏見自胡宗愈罷闕尚書右丞一員執政繫朝廷重<lb/>
輕自非人望所屬有益扵國不可以備位乞陛下精加<lb/>
審擇若聖意未得其人寧且虛此一員亦未至扵闕事<lb/>
取進止<hi>乞留中</hi>
　　　乞差實録檢討官劄子<lb/>
臣伏聞曽肇巳除外郡修實録闕官一員昨差司馬康<lb/>
充檢討康以非乆書成固辭而罷今來曽肇未了文字<lb/>
<pb n="KR4d0060_WYG_015-3a"/>
須得一人成之欲乞却差康充檢討官不唯史官得人<lb/>
亦公議皆允取進止<hi>乞留中出自聖意指揮</hi>
　　貼黄著作與修撰檢討文字相通夲不可分今康<lb/>
　　見在史院修日歴不兼實錄職事未得安便<lb/>
　　　乞寛刑劄子<hi>二十三日</hi>
臣伏見蔡確已責降英州别駕新州安置臣知陛下宸<lb/>
謀逺慮斷在不疑除去大姦實為宗廟社稷之計非以<lb/>
陛下一心私喜怒也忍扵一人所以不忍扵天下之人<lb/>
<pb n="KR4d0060_WYG_015-3b"/>
不愛一人所以愛天下之人也然確以凶徳叨竊相位<lb/>
作威作福欺罔先帝屢起大獄排䧟善良故聞確名者<lb/>
無不震畏以朝廷名器為巳私物市恩結黨故貪利之<lb/>
士多為確用今佐佑確者不過懐其舊恩嘗與之相濟<lb/>
為惡或畏其復起不敢結怨不然則所見偏謬謂確以<lb/>
詩得罪欲薄其責不出此三者而已臣聞帝堯刑一人<lb/>
而天下服書曰殱厥渠魁脅從罔治古之明王征討叛<lb/>
逆亦不過誅其元惡餘皆赦而不問使之自新若窮治<lb/>
<pb n="KR4d0060_WYG_015-4a"/>
支黨滋蔓不巳懼罪者衆則人情不安必有過刑濫及<lb/>
無辜此先王所深戒也夫聖人之道不過得中天下之<lb/>
事不可極意一時極意後必有悔用刑寕失之扵寛不<lb/>
可失之扵急寕失之扵畧不可失之扵詳自乾興貶丁<lb/>
謂以來不竄逐大臣六十餘年今年已用大刑四方聞之<lb/>
無不震聳然人無愚智皆以確之得罪為當不宜更有<lb/>
驚駭物聼且丁謂見在相位故朝廷有黨不可不黜然<lb/>
而章獻明肅太后仁宗既黜謂黨即下詔曰内外臣僚<lb/>
<pb n="KR4d0060_WYG_015-4b"/>
凡與謂往還者一切不問所以安人情也今確巳罷相<lb/>
數年陛下所用多非確黨其有素懐姦心為衆所知者<lb/>
固不逃扵聖鍳自餘偏見異論者若皆以為黨確而逐<lb/>
之臣恐刑罰之失中人情之不安也又確巳投荒裔不<lb/>
憂不死小人破膽不憂不慴唯當選用忠良力行仁義<lb/>
繼之以善政而巳若因一凶人延及士大夫相繼黜逐<lb/>
不巳則人情震動不安方今朝廷唯宜安静臣願陛下<lb/>
天地之徳包含隐忍容養羣臣不責其全俟有顯過黜<lb/>
<pb n="KR4d0060_WYG_015-5a"/>
逐未晚臣受㤙深厚不同他人茍有益扵國家不敢隐<lb/>
情臣無任恐懼之至取進止<lb/>
　　　上殿劄子二道<lb/>
　　　　辨邪正<lb/>
臣聞邪必害正正必去邪自古以來未有邪正並立而<lb/>
可以為國者也雖堯舜在上未嘗無小人唯能使小人<lb/>
不勝君子所以治也雖桀紂在上未嘗無君子唯使君<lb/>
子不勝小人所以亂也在易内君子而外小人其卦為<lb/>
<pb n="KR4d0060_WYG_015-5b"/>
㤗㤗者通而治也内小人而外君子其卦為否否者閉<lb/>
而亂也天下治亂未有不由君子小人君子在位必無<lb/>
惡政小人在位必無善政聖人為天下唯能使小人外<lb/>
而不内在野不在位而已非能使天下皆無小人也陛<lb/>
下自初臨政以辨别君子小人為先登進忠良黜退邪<lb/>
惡以致今日之治所進所退天下之人皆以為然雖舜<lb/>
舉十六相去四凶不過如此也而比年以來大臣以兼<lb/>
容小人為寛好惡不明邪正不分所引進者不盡得人<lb/>
<pb n="KR4d0060_WYG_015-6a"/>
夫今日之省寺他日之侍從也今日之侍從他日之輔<lb/>
弼也宰相豈能使之終身不進乎周公作立政以戒成<lb/>
王自準人綴衣虎賁趣馬小尹左右㩦僕藝人表臣百<lb/>
司皆勿以憸人其惟吉士夫憸人在上位則害政事在<lb/>
下位則壊風俗大則傾覆邦國小則戕敗善類朝廷之<lb/>
内何官可不擇人也邪人得志則正人不安正人不安<lb/>
則國無善政宰相以進賢退不肖為職而邪正不分豈<lb/>
不負國書曰惟説式克欽承旁招俊乂列于庶位此相<lb/>
<pb n="KR4d0060_WYG_015-6b"/>
之事也臣伏望陛下戒飭大臣各以公心求賢多引鯁<lb/>
正之人以重朝廷無使小人得在下位為他日之患以<lb/>
副陛下至誠求治之意取進止<lb/>
　　　　論城濠<lb/>
臣伏聞開修京城濠日役三四千人雖和雇夫力調發<lb/>
不及民其錢不屬户部然財出扵民一也豈可不計校<lb/>
愛惜而枉費用之臣聞開濠深二丈五尺濶二百五十<lb/>
一歩廣扵汴河三倍自古未聞有此城池也新城周世<lb/>
<pb n="KR4d0060_WYG_015-7a"/>
宗所築太祖因之建都扵此百三十年無山川之險可<lb/>
恃所恃者在修徳在用人在得民心此三者累聖所以<lb/>
遺後嗣子孫也神宗時宋用臣提舉修京城大興土功<lb/>
版築過當小人之情唯欲廣用民力多費國財上則徼<lb/>
幸爵賞次則隱盗官物故役無有不大費無有不廣此<lb/>
姦臣之所利本非先帝意也陛下始初聽政散遣修城<lb/>
役夫百姓皆歡呼鼔舞今欲終成前功但完之而已可<lb/>
也何必廣作無益以害有益乎又京城外門正門即為<lb/>
<pb n="KR4d0060_WYG_015-7b"/>
方城偏門即為甕城其外門皆用純鐵裹之此祖宗時<lb/>
所無有也甕城乃邉城之制非所以施扵京師今東西<lb/>
南三靣偏門亦欲為甕城臣不知大臣以何見而為此<lb/>
謀也必以為備北朝也使北朝果渝盟南向大臣將坐<lb/>
守此以受敵乎春秋時楚囊瓦為令尹城郢沈尹戌曰<lb/>
子常必亡郢茍不能衛城無益也古者天子守在四夷<lb/>
天子卑守在諸侯諸侯守在四鄰諸侯卑守在四竟慎<lb/>
其四竟結其四援民狎其野三務成功民無内憂而又<lb/>
<pb n="KR4d0060_WYG_015-8a"/>
無外懼國焉用城今呉是懼而城扵郢守已小矣卑之<lb/>
不獲能無亡乎昔梁伯溝其公宫而民潰民棄其上不<lb/>
亡何待今大臣不修徳政而急扵城池此囊瓦城郢之<lb/>
計也唐神龍中張仁愿為朔方總管築三受䧏城不置<lb/>
甕門曲敵戰格或曰邉城無守備可乎仁愿曰兵貴攻<lb/>
取賤退守㓂至當併力出拒敢囘望城者斬何事守備<lb/>
退忸其心哉後常元楷代為總管始築甕門議者益重<lb/>
仁愿而輕元楷今扵京城為受矢石之備是不如張仁<lb/>
<pb n="KR4d0060_WYG_015-8b"/>
愿之守邉城也自修城浚池以來議者皆以為無戎而<lb/>
城無㓂而溝公宫此言不可不畏其北門甕城已就改<lb/>
之重勞臣欲乞降指揮東西南三靣偏門止為方城其<lb/>
濠廣濶可减三分之二稍正王城之體以惜民力以省<lb/>
國用取進止<lb/>
　　　論李之純蔡京劄子<lb/>
臣伏聞知成都府李之純除户部侍郎知瀛州蔡京除<lb/>
寳文閣直學士知成都府臣竊以成都兼兩路鈐轄方<lb/>
<pb n="KR4d0060_WYG_015-9a"/>
靣之任最為要重祖宗以來尤慎付與聞之純寛厚簡<lb/>
静蜀人安之宜且令終任或増秩再任今户部雖欲得<lb/>
人而逺方數千里休戚安危所繫亦不為輕蔡京素附<lb/>
㑹姦臣蔡確衆所共知雖有才能而年少輕鋭非端厚<lb/>
之士又故事自成都迴者多為執政其次猶為三司使<lb/>
知開封府朝廷方當分别邪正如京者在所裁抑不宜<lb/>
崇長今進職逺帥則資任愈隆為他日大用之漸實未<lb/>
允惬伏望且令依舊如必欲召用之純乞别擇人付以<lb/>
<pb n="KR4d0060_WYG_015-9b"/>
逺方取進止<hi>二十日批出未得施行二十四日蔡京改江淮發運使李之純候任滿取㫖再任</hi>
　　　論執政闕官劄子<hi>七月七日</hi>
臣伏聞安燾以母病在假孫固以老疾求退聞燾母病<lb/>
已危惙固年踰七十必是筋力漸難支持臣竊慮執政<lb/>
又有員闕不敢不先事而言執政與人主同執天下之<lb/>
權其任至重必有才徳公正無邪可保其不欺謾為天<lb/>
下所服者乃可登用不可止以勲舊亦不可止以科第<lb/>
也樞宻院必得曉知邉事多所更歴之人門下侍郎資<lb/>
<pb n="KR4d0060_WYG_015-10a"/>
任最隆皆比宰相伏乞深留聖意慎加選擇陛下自去<lb/>
年以前所用執政多協人望其間雖非全徳亦有所長<lb/>
可稱唯近日所用二人殊不類前後差除臣昨扵簾前<lb/>
奏陳料陛下必盡記憶今若有闕不可更不得人重失<lb/>
天下所望也臣不勝區區之愚取進止<hi>乞留中</hi>
　　　再論城濠劄子<hi>十四日</hi>
臣昨上殿論修城開濠欲乞改東西南三靣偏門甕城<lb/>
曲門為方城直門其濠廣濶可减三分之二稍正王城<lb/>
<pb n="KR4d0060_WYG_015-10b"/>
之體以惜民力以省國用今將兩月未䝉施行臣竊以<lb/>
京城為甕城尤為失體議者必謂可以威服四夷今使<lb/>
外國傳聞天子居枯甕城不足以示威乃所以啓侮此<lb/>
公卿大夫之辱也而大臣以此為守國之計臣愚竊所<lb/>
未諭况當國用窘乏之際計無所出而枉興土功為此<lb/>
無益之費不知紀極假使作之有用不惜費而為之可<lb/>
也今實無用其費豈不可惜又發掘既廣多發人塜墓<lb/>
害及幽明恐傷和氣此皆朝廷所當恤也伏乞檢㑹臣<lb/>
<pb n="KR4d0060_WYG_015-11a"/>
前奏早降指揮施行取進止<lb/>
　　　論封樁劄子<lb/>
臣伏見近遣户部郎官往京西㑹計轉運司財用出入<lb/>
之數自來諸路毎告乏朝廷詳酌應副其餘則責辦扵<lb/>
外計今既遣郎官㑹計必見闕少實數若其數不多則<lb/>
朝廷可以應副若其數浩大不知朝廷能盡應副邪或<lb/>
止如常歲量事與之也若量事與之則朝廷既見其闕<lb/>
少之實而不盡與無以為説若盡數與之則恐他路援<lb/>
<pb n="KR4d0060_WYG_015-11b"/>
以為例朝廷視天下如一無有厚薄欲悉應副則力或<lb/>
有所不逮不悉應副則轉運司無以為計不刻剥百姓<lb/>
何所取之如此則陛下赤子必受其弊不可不深慮也<lb/>
又朝廷既委轉運使副以一路財計而不信其所言虚<lb/>
實必遣即官然後可信是使諸路使者人人有不自信<lb/>
之心毎遇闕少則倚望朝廷遣官㑹計愈不任責臣以<lb/>
為此不可為後法欲乞自今諸路凡有告乏只委轉運<lb/>
司官㑹計保明聞奏如有不實即重行黜責其誰敢妄<lb/>
<pb n="KR4d0060_WYG_015-12a"/>
臣竊謂今諸路經費所以不足者由提刑司封樁闕額<lb/>
禁軍請受錢帛斛斗萬數不少此乃户部轉運司本分<lb/>
財計先帝特令封樁以待邉用葢恐倉猝調發不及故<lb/>
為此權宜之制今朝廷方務安邉息民則封樁之法宜<lb/>
悉蠲除欲乞自熈寧十年初封樁以來已起發上京及<lb/>
今日已前未起發上京數目盡以賜尚書户部諸路轉<lb/>
運司以佐經費今天下諸路例多窮乏而畜其財扵無<lb/>
用之所坐視困竭而不為救濟非均通有無足用裕民<lb/>
<pb n="KR4d0060_WYG_015-12b"/>
之政也緣自封樁至今巳十餘年一旦撥還諸路必稍<lb/>
紓緩其利害較然無疑伏乞早降指揮施行取進止<lb/>
　　貼黄臣恐議者或謂先帝以此備邉今不當變改<lb/>
　　臣恭聞先帝嘗有㢮張之議葢自古權宜之法多<lb/>
　　不可乆行時異事殊則後人必有更張三代以來<lb/>
　　無不如此若張而不㢮不唯無以濟國家之急亦<lb/>
　　非先帝聖意<lb/>
　　　論常平劄子<hi>二十日</hi>
<pb n="KR4d0060_WYG_015-13a"/>
臣竊以當今天下之患在扵公私俱無畜積無以待水<lb/>
旱凶歉一時不雨則民饑饉流亡昨春夏旱京西陜西<lb/>
艱食尤甚唐鄧人民相食遺棄男女流離道路其存者<lb/>
食犬彘之食饑民羣行刼米坐法配流者係纍相屬幸<lb/>
而得麥民復有生望故大盗不作耳然轉扵溝壑與配<lb/>
𨽻逺方者巳不可勝數仁聖在上豈不哀閔而為之計<lb/>
慮哉夫以數月不雨適當青黄不接之際民巳如此若<lb/>
不幸復有方二三千里之水旱將何以救之自中夏以<lb/>
<pb n="KR4d0060_WYG_015-13b"/>
來雨水不至過多秋成可望諸郡雖有被水災之處然<lb/>
約計之收熟之處必多年榖稍豐則公私逋負督廹民<lb/>
間速欲得錢無由貯積必至甚賤此農民所以豐凶皆<lb/>
困也自非朝廷廣謀收糴以時發歛則無以平糴濟民<lb/>
今諸路提刑司積常平錢猶多竊恐自罷散青苖錢以<lb/>
來常平之法尚未修復如舊臣愚欲乞速降指揮諸路<lb/>
提刑司乗今秋豐稔榖賤之時盡以所有之錢増價收<lb/>
糴使不至扵甚賤傷農來春榖貴則減價出糶使不至<lb/>
<pb n="KR4d0060_WYG_015-14a"/>
扵甚貴傷民若止以常平錢收糴恐亦未廣陛下誠能<lb/>
出内庫金帛數十萬以為糴本専以備水旱凶荒發斂<lb/>
以時則官本存常而民被惠澤無窮濟民之命無大扵<lb/>
此祖宗置内藏庫本以備軍旅非常之用仁宗嘗出錢<lb/>
一百萬緡以助常平糴本此仁㤙所以深結扵民心也<lb/>
夫財出扵民復以濟民但使民存不至流亡則今年㪚<lb/>
之明年復有何患乎無財也前年冬大寒陛下出錢十<lb/>
萬緡散之窮民民苦扵寒陛下不忍坐視其死捐以與<lb/>
<pb n="KR4d0060_WYG_015-14b"/>
之誠知民為國本不可不愛惜也况糴本常不動而可<lb/>
以利民止是以内庫之錢借之外路又有先朝故事何<lb/>
憚而不為乎如以臣言為然乞早賜施行取進止<lb/>
　　　再論封樁劄子<hi>二十三日</hi>
臣近上奏乞以熈寧十年以來諸路提刑司封樁闕額<lb/>
禁軍請受錢帛斛斗悉歸之尚書户部諸路轉運司以<lb/>
佐經費以紓困急臣竊以當今之患在扵天下空虚朝<lb/>
廷不可不為之計封樁之與經費均出扵民皆陛下一<lb/>
<pb n="KR4d0060_WYG_015-15a"/>
家之財也茍可以利國何所愛焉譬如移之扵東而還<lb/>
之扵西出之扵内而歸之扵外也昔唐之制天下財賦<lb/>
皆納扵左藏庫太府四時以數聞尚書比部覆其出入<lb/>
至代宗之時租賦悉進入大盈内庫以中人主之天子<lb/>
以取給為便遂不復出以天下公賦為人君私藏有司<lb/>
不得窺其多少國家不能計其贏縮殆二十年及徳宗<lb/>
即位宰相楊炎頓首扵上前曰夫財賦邦國之大本生<lb/>
人之喉命天下理亂輕重皆由焉是以前代歴選重臣<lb/>
<pb n="KR4d0060_WYG_015-15b"/>
主之猶懼不集往往覆敗大計一失則天下摇動先朝<lb/>
權以中人領其職豐儉盈虚雖大臣不得知則無以計<lb/>
天下利害請出之以歸有司如此然後可以議政徳宗<lb/>
乃詔凡財賦皆歸左藏庫炎以片言移人主意議者美<lb/>
之以炎知為相之體徳宗知為國之務也今封樁之法<lb/>
未至如唐之大盈陛下聽言納諌逺過扵唐之徳宗若<lb/>
大臣有楊炎之請陛下豈有不從之者乎昔先帝有經<lb/>
畧四夷之志是故别貯以待用今陛下垂拱守成志扵<lb/>
<pb n="KR4d0060_WYG_015-16a"/>
無為畜聚扵此將安用之昔漢髙祖創業老扵兵間日<lb/>
不暇給文帝躬修儉節勸課農桑則髙祖之政文帝有<lb/>
所不用也武帝驅攘戎狄無歲不征昭帝輕徭薄賦與<lb/>
民休息遂罷鹽鐵議𣙜酤宣帝總核名實選用郡守則<lb/>
武帝之法昭帝宣帝有所不用也臣前所謂時異事殊<lb/>
則後人必有更張自三代以來無不如此非獨漢唐也<lb/>
今諸路窘乏不可不救若其計窮豈免掊克是奪之扵<lb/>
此而取之扵民也惟陛下無疑扵改先帝權宜之制則<lb/>
<pb n="KR4d0060_WYG_015-16b"/>
天下之民幸甚取進止<lb/>
　　　再論常平劄子<hi>同日</hi>
臣竊以為國之本在扵務農務農之本在扵貴穀舜咨<lb/>
十二牧曰食哉惟時洪範八政以食為首孔子曰所重<lb/>
民食畜積者邦國之大本生民之大命也臣伏見累年<lb/>
以來天災流行年穀不熟昨春夏之交天乆不雨陛下<lb/>
憂勞昃食扵上大臣惶恐請罪扵下豈非以倉廩空虚<lb/>
民無所食盜賊並起將有不可知之變哉一朝得雨報<lb/>
<pb n="KR4d0060_WYG_015-17a"/>
賽神祇則君臣釋然慶㑹不復以民生為念矣夫歲之<lb/>
有豐凶天之常也豐年常少凶年常多水旱之災堯湯<lb/>
所不能免然而國不困民不亡者有畜積以為之備也<lb/>
昨春夏未雨之時民已無復生理幸而得麥出扵望外<lb/>
豈可常思僥倖天災之不成也臣訪聞諸路今秋可望<lb/>
大熟民間不唯速欲得錢必至甚賤又小民不為逺慮<lb/>
一熟則輕賤五穀粒米狼戾古之聖王知其如此是故<lb/>
操斂散之術以權之管子曰民有餘則輕之故人君斂<lb/>
<pb n="KR4d0060_WYG_015-17b"/>
之以輕民不足則重之故人君散之以重輕重之權在<lb/>
上則其利不入扵兼并之家而農民常得其平此所以<lb/>
家給人足也至扵衰世豐不知斂凶不知散故其政荒<lb/>
其民流孟子曰狗彘食人食而不知檢塗有餓莩而不<lb/>
知發如此者其國幾何而不亡也今天下背本趨末民<lb/>
惟視上之所好若朝廷以農為急乃可以使民務本黄<lb/>
金珠玉飢不可食寒不可衣然而人貴之者好之者衆<lb/>
也誠使貴五穀而賤金玉則民豈有不以榖為重者哉<lb/>
<pb n="KR4d0060_WYG_015-18a"/>
布帛不可一日而闕亦皆人力之所為至扵五穀天不<lb/>
生地不長則非人力所能致也昔梁武帝享國幾五十<lb/>
年江南乆安風俗奢侈不務畜積侯景之亂連年旱蝗<lb/>
富民皆懐金玉衣錦綺相枕籍而死唐末髙駢亂淮南<lb/>
揚州米斗至直錢五十千皆史册所載古有此事安知<lb/>
來世之必無也今夫夏則畜炭冬則藏氷凡民皆能知<lb/>
之至扵豐年則不知為凶歲之備葢以五榖為常有而<lb/>
輕之耳古人旱則備水水則備旱豐登則備凶歉知天<lb/>
<pb n="KR4d0060_WYG_015-18b"/>
時之有必至也惟陛下留意扵務農貴穀修常平之政<lb/>
以厚天下取進止<lb/>
　<lb/>
　<lb/>
　<lb/>
　<lb/>
　<lb/>
　范太史集卷十五<lb/>
</p>
<p>
</p>
  </div>
<div>
                <head>范太史集巻十六</head>
    <p>
<pb n="KR4d0060_WYG_016-1a"/>
欽定四庫全書<lb/>
　范太史集巻十六　　　　宋　范祖禹　撰<lb/>
　　奏議<lb/>
　　　乞罷韓忠彦劄子<hi>七月二十六日</hi>
臣伏見韓嘉彦巳宣制授駙馬都尉其兄忠彦執政祖<lb/>
宗以來無此故事陛下動遵成憲懋建大公豈可使後<lb/>
世<graphic n="KR0666" url="https://raw.githubusercontent.com/kanripo/KR-Gaiji/master/images/KR0666.png" mimeType="image/png"/>戚預政自今日始夫祖宗舊典君臣當共守之而<lb/>
不可隳也伏乞罷忠彦政事以為後法取進止<lb/>
<pb n="KR4d0060_WYG_016-1b"/>
　　　二<hi>八月</hi>
臣伏見韓忠彦弟嘉彦巳授駙馬都尉忠彦執政非祖<lb/>
宗故事陛下方以大公至正率先天下豈可首變累朝<lb/>
舊典開<graphic n="KR0666" url="https://raw.githubusercontent.com/kanripo/KR-Gaiji/master/images/KR0666.png" mimeType="image/png"/>戚預政之端伏乞早罷忠彦政事以為後世<lb/>
之法取進止<lb/>
　　　論樞宻院闕官劄子<hi>十二日</hi>
臣竊見樞宻院闕官陛下選用執政臣不當預然臣忝<lb/>
備耳目之任有所聞見不敢不盡若但避嫌疑形迹恐<lb/>
<pb n="KR4d0060_WYG_016-2a"/>
非陛下所以任臣之意謹具開列如後<lb/>
　一臣扵六月十六日上殿面論中外未見有可相之<lb/>
　　人在外唯有馮京聞其病損亦有女嫁蔡確臣言<lb/>
　　如此非謂京便不可用也但欲陛下知而察之耳<lb/>
　　文彦博亦與蔡確為昬姻吳充亦與王安石為親<lb/>
　　家趣向各異何嘗相黨若趣向皆同雖不為親自<lb/>
　　是黨也馮京在神宗朝為参知政事與王安石論<lb/>
　　議常不合先帝知京中立亦甚倚之其後與吕惠<lb/>
<pb n="KR4d0060_WYG_016-2b"/>
　　卿同執政又多不協遂為惠卿所傾因鄭俠獄罷<lb/>
　　京政事天下為之不平及王安石與吕惠卿為仇<lb/>
　　敵惠卿繳進安石私書其一紙云勿令齊年知京<lb/>
　　與安石同歲故安石謂之齊年先帝因此知京不<lb/>
　　欺故安石再罷相之日即召京扵成都府知樞宻<lb/>
　　院其後京疾病廢忘以此罷去即無他過聞京精<lb/>
　　神不至虧損陛下如欲知子細只須遣一使至北<lb/>
　　京觀之可用與不可用不難見也京乆在宻院經<lb/>
<pb n="KR4d0060_WYG_016-3a"/>
　　歴事多仁宗朝翰林學士存者唯京一人今人才<lb/>
　　難得若復以京知樞宻公論必皆允愜又得一前<lb/>
　　輩老成之人與後進者相参後進者亦必有所畏<lb/>
　　忌京年垂七十必不為欺宻院止藉其謀慮知識<lb/>
　　宜得老成之人臣與京素無恩分止是京初作執<lb/>
　　政臣守官京師隨例旅見後來臣一向在西京修<lb/>
　　書京過西京臣亦止與賔客一見此外更不相接<lb/>
　　今之所言採之公論謂宜如此非獨臣一人以為<lb/>
<pb n="KR4d0060_WYG_016-3b"/>
　　然也<hi>京與王安石吕惠卿論議不合多書於時政記今修入神宗實録可以考騐</hi>
　一趙禼守邉治軍素有威畧深知兵法善揣敵情熈<lb/>
　　寧之初先帝一見禼即知其有將帥才驟加拔擢<lb/>
　　委以西邉之事今巳二十年中間討伐安南雖無<lb/>
　　大功然處置南事多禼之力故先帝雖貶禼官使<lb/>
　　知桂州乆不得還葢藉其鎮遏故也今禼乆在延<lb/>
　　州扵國實有勤勞陛下若寘在樞宻則所照管者<lb/>
　　不獨鄜延一路西北二邉及蠻夷之事皆可訪問<lb/>
<pb n="KR4d0060_WYG_016-4a"/>
　　廟堂謀慮動繫天下安危豈比鄜延一路也臣竊<lb/>
　　料朝廷以守延州者難其人故未用禼臣愚以為<lb/>
　　若使禼自擇一人可代巳者必須得人禼是臣叔<lb/>
　　母之兄叔母巳亡有此親嫌若果用禼臣自當引<lb/>
　　避今不敢以親之故不言扵陛下<hi>臣僚中熟知邉事實未有如禼</hi>
　　<hi>者</hi>
　　　右取進止<lb/>
　　　明堂劄子<hi>九月七日</hi>
<pb n="KR4d0060_WYG_016-4b"/>
臣伏見明堂大禮巳在散齋恭惟仁宗皇帝若稽古典<lb/>
斷以聖意自皇祐二年始制明堂之禮先詔有司乗輿<lb/>
服御務從簡儉無枉勞費御撰樂曲舞名服靴袍御崇<lb/>
政殿閱試雅樂如行禮之次又扵禁中靴袍親書明堂<lb/>
及明堂之門二榜將近祀日霖雨不止仁宗禁中齋禱<lb/>
極扵恭䖍應禱開霽天日清潤風和氣協祀前之夕即<lb/>
罷警嚴仁宗毎詣神座行禮畢鞠躬却行須盡褥位方<lb/>
改歩移嚮以示肅恭之至又令侍臣徧諭獻官及進徹<lb/>
<pb n="KR4d0060_WYG_016-5a"/>
爼豆悉安徐謹嚴無怠遽失恭質明禮畢比之他時行<lb/>
禮加數刻之緩御樓宣赦畢降詔中書門下止絶請託<lb/>
應内降恩澤及原减罪犯者不得施行仁宗欽崇禋祀<lb/>
布昭明徳傳之萬世大畧如此英宗神宗聖孝遵承皆<lb/>
極嚴敬今陛下嗣位五載再舉宗祀上帝顧饗神考配<lb/>
侑國之大事莫重扵此惟陛下内盡誠敬法則祖宗則<lb/>
神天降祉羣生䝉福夫齋者所以致其精明之徳孔子<lb/>
之所慎者齋齋必有専一精潔之誠乃可以交扵神明<lb/>
<pb n="KR4d0060_WYG_016-5b"/>
禮之言齋曰心不茍慮必依扵道手足不苟動必依扵<lb/>
禮古之君子其齋如此齋三日必見其所祭者誠之至<lb/>
也夫唯致齋肅恭然後動容周旋無不中禮書曰皇天<lb/>
無親克敬惟親鬼神無常享享扵克誠夫皇天惟親至<lb/>
敬鬼神惟享至誠天人之交相去不逺惟誠與敬可以<lb/>
感通陛下躬行扵上則百官有司莫敢不衹肅扵下經<lb/>
曰聖人之徳無以加扵孝惟陛下䖍恭祀事以教天下<lb/>
之孝使羣臣萬國瞻望盛徳休光臣不勝拳拳之愚取<lb/>
<pb n="KR4d0060_WYG_016-6a"/>
進止<lb/>
　　　上殿論法度劄子<hi>十八日</hi>
臣竊以朝廷治道必歸扵一祖宗創業傳之萬世造立<lb/>
法度皆因衆人之智積日累月講磨而成非獨出一人<lb/>
之意取一時之便而已累聖相承百三十年比之前代<lb/>
治安最為長乆其法有巳成之效此可信而不疑也然<lb/>
行之既乆則其間不能無弊熈寧之初先帝勵精求治<lb/>
思致太平稍欲更革弊事以光大祖宗之業而王安石<lb/>
<pb n="KR4d0060_WYG_016-6b"/>
用意過當獨任私智悉排衆論吕惠卿曽布之徒欲以<lb/>
改法進身一切變易祖宗舊政至今天下以為不便前<lb/>
後臣僚論之已詳不待臣言而知也自魏晋以後官名<lb/>
不正國家承平日乆未遑制作元豐中先帝置局講求<lb/>
此誠一代大典然有司亦失先帝本意一切遵用唐之<lb/>
六典夫唐六典雖修成書然未嘗行之一日今一一依<lb/>
之故自三省以下無不繁冗重複迂滯不如昔之簡便<lb/>
臣恭聞先帝巳厭官制之煩但未及修完不幸早棄天<lb/>
<pb n="KR4d0060_WYG_016-7a"/>
下今二聖垂拱循守成規除去弊事十巳七八海内安<lb/>
靖巳有成效今臣之愚竊謂朝廷既以王安石之法為<lb/>
非唯當修復祖宗舊政則天下無事伏望陛下明諭大<lb/>
臣凡所措置變改悉遵故常無得出意扵新舊之間别<lb/>
立一法自官制兵制將法民事有未便者更加修完祖<lb/>
宗時所無而今所有其可行者存之不可者去之祖宗<lb/>
時所有而今所無可復者復之如官制正名則如先帝<lb/>
之規事實則仍祖宗之舊其他可以類推如此則上可<lb/>
<pb n="KR4d0060_WYG_016-7b"/>
以存祖宗經乆之法成先帝制作之意下亦便扵當今<lb/>
之宜庶使法度不至數變紀綱不寖隳壊取進止<lb/>
　　　論囘河狀<hi>二十八日</hi>
右臣伏見元豐四年五月河決小呉六月三日神宗皇<lb/>
帝詔㫖更不修閉決口至十二月又宣諭輔臣曰以道<lb/>
治水無違其性其詔書及聖語巳書扵實録謹節錄進<lb/>
呈恭惟先帝聰明睿智窮神燭理不出九重而洞知河<lb/>
之利害斷以聖意如親臨覩雖神禹復生亦不過此所<lb/>
<pb n="KR4d0060_WYG_016-8a"/>
以終先帝之世人莫敢輕議河行大吳今已九年自元<lb/>
豐八年以來議者乃有異同朝廷疑惑故前遣李常馮<lb/>
宗道後又遣臣叔百祿趙君錫案視皆言無可塞之理<lb/>
即用北流為便士大夫亦言不可塞者十有九可謂衆<lb/>
矣昔堯之時洪水㴞天堯咨四岳誰可治水者四岳皆<lb/>
薦鯀堯知鯀不可用曰吁咈哉方命圯族言其為人狠<lb/>
戾必不能順五行之性也四岳皆曰試之堯乃命鯀治<lb/>
水九載而功不成夫堯既知鯀不可用然而勉從四岳<lb/>
<pb n="KR4d0060_WYG_016-8b"/>
者何也稽扵衆捨巳從人也雖勉從四岳然鯀治水果<lb/>
無成功卒如堯之言夫以堯之聖知鯀不可用然猶捨<lb/>
巳以從人而况執政大臣出一言而欲天下莫之敢違<lb/>
乎夫河為四瀆之宗萬水所㑹自大禹患其難治然禹<lb/>
所以能治之者順水之性而已漢武帝時河決瓠子使<lb/>
汲黯鄭當時興人徒塞之輒復壊武帝好神仙時方憂<lb/>
河決方士言曰黄金可成而河決可塞不死之藥可得<lb/>
仙人可致也此四者皆武帝所欲而不能得故方士以<lb/>
<pb n="KR4d0060_WYG_016-9a"/>
此說之至以塞決河比求神仙及長生其難可知也自<lb/>
是以後二十餘年不復塞武帝既封禪廵祭山川因祠<lb/>
太山還至瓠子自臨決河沈白馬玉璧令羣臣從官自<lb/>
將軍以下皆負薪填決河帝悼功之不成作瓠子之歌<lb/>
乃卒塞之名曰宣防其難亦至矣昨朝廷使李偉分導<lb/>
大河入孫村口歸故道以觧下流之患遂命偉専管勾<lb/>
疏導二股河臣竊詳李偉止因開沙河直隄第三舖口<lb/>
放漲水入孫村口强名之為二股水落當復如故其理<lb/>
<pb n="KR4d0060_WYG_016-9b"/>
必難乆行就使大河能成二股則東西兩流占地愈多<lb/>
所備益廣隄防之費自倍先朝亦嘗為二股而終不成<lb/>
者河之大勢必歸扵一故也而李偉因此乃欲以塞宗<lb/>
城決口及移深州之費囘奪大河復歸故道希合執政<lb/>
無所忌憚敢肆大言以罔朝廷朝廷更不博謀扵衆即<lb/>
依偉奏置都提舉修河司亦未嘗審問吳安持可與不<lb/>
可即令與范子竒同提舉安持既開直隄第四舖口而<lb/>
第七舖危急觀安持奏自八月八日救䕶至二十八日<lb/>
<pb n="KR4d0060_WYG_016-10a"/>
日數不為不多用梢草等百萬物料不為不豐調急夫<lb/>
至六七千人力不為不至官吏自夜逹旦不為不勤埽<lb/>
緷愈危隨即墊去甚扵漏巵何時窮巳終不能守而直<lb/>
隄自潰決百餘歩今纔開一舖而河勢變移人意巳不<lb/>
能測功役巳不為小安持所奏巳執兩端將來閉塞北<lb/>
流何止萬倍扵此若其無成豈肯任責又聞范子竒爭<lb/>
言河不可囘朝廷已令分析昨謝卿材奏乞兼領河事<lb/>
制置一年必使國用不加費民力不加勞河清住招物<lb/>
<pb n="KR4d0060_WYG_016-10b"/>
料住買水行地中冀不決溢河灘之地漸可耕墾自來<lb/>
春府界京東不銷調夫亦免科出夫錢又乞赴闕禀議<lb/>
河事自河決以來監司未嘗肻任咎責獨卿材所奏如<lb/>
此朝廷何不且試之一年若其無成顯行黜責如此則<lb/>
誰不盡力孰敢妄言而尚書省批令先具措置利害聞<lb/>
奏不令赴闕昨先移卿材河東及復置修河司而改用<lb/>
范子竒意謂子竒必不敢違耳然子竒亦明言不可者<lb/>
豈固欲違朝廷哉子竒乆任河北必亦知其可與不可<lb/>
<pb n="KR4d0060_WYG_016-11a"/>
也臣竊見去年初遣二使之時大臣方且力爭或曰可<lb/>
塞或曰不可今言不可者巳罷免所以廟堂無異議之<lb/>
人止用一李偉之言暴然復興此役用物料發急夫調<lb/>
兵已不為少凡河役一起則公私遂空將來聚十萬兵<lb/>
夫不唯窮困河北一路生靈京東京西亦皆震擾人民<lb/>
離散盗賊並興國之大憂或在扵此今河去北京止十<lb/>
五餘里若進馬頭廹蹙河水則其勢不可測知脱有踈<lb/>
虞北京將何以捍禦當此之時雖誅李偉軰不足以謝<lb/>
<pb n="KR4d0060_WYG_016-11b"/>
天下生靈陛下悔之何及夫河不可塞在理甚明稽之<lb/>
帝堯則當從衆驗之神禹則當順下質之先帝詔書具<lb/>
存陛下昨欲遣使之時先巳降詔恐人有觀望之意復<lb/>
追改之此乃陛下以大公為心無所専主不輕河事慎<lb/>
之至也及二使還奏大臣論議猶不能一獨陛下聖意<lb/>
主張遂罷修河司數路之人方稍休息中外無不以為<lb/>
至當今纔歴三時復為囘河之役先帝既以為不可陛<lb/>
下又以為不可而執政耻其前言之失必欲遂非不復<lb/>
<pb n="KR4d0060_WYG_016-12a"/>
顧天下之安危生民之休戚妄舉大役輕動大衆河本<lb/>
無事而人强擾之臣不知執政以何為詞必以北流有<lb/>
決溢之害也夫夏秋之際百川皆漲非獨大河河中河<lb/>
陽兩山之間猶時有決溢况扵河北河出平地無所扼<lb/>
束而北流隄防未理水性趨下安得全不為患也今秋<lb/>
水潦多扵常年如昨潁昌水入城郭陳蔡亦有水災豈<lb/>
由河不復故道乎熈寜中河決曹村東南注鉅野與漢<lb/>
武帝時瓠子正同河決而南不可不塞故大興人徒塞<lb/>
<pb n="KR4d0060_WYG_016-12b"/>
之然曹村之役人力巳無所施一夕河自退背靈平乃<lb/>
成故議者以為天助非人功也祖宗時王楚横壠商胡<lb/>
皆不可塞非不欲塞也勢不可廻也先帝知其如此及<lb/>
河決而北遂不復閉蓋幸其北去無南決逼近都邑之<lb/>
患而河薄西山稍近禹之故道李垂孫民先嘗欲導河<lb/>
使之北流當時議者但以功費太大力不能為而已今<lb/>
河自行其地此乃天意非人事也夫河者天地之氣氣<lb/>
之所向誰能禦之今東行故道巳髙借使能以人力開<lb/>
<pb n="KR4d0060_WYG_016-13a"/>
之至海終不能使水自下升髙自大禹以來未聞用人<lb/>
功開土渠而引大河行其中者今不以人意順水而法<lb/>
使水隨人意此乃鯀陻洪水汩陳五行之失也元豐中<lb/>
范子淵為武濟之役欲横絶大河費國財害人命不可<lb/>
勝計京西之人恨不食子淵之肉及其敗事姦臣黨庇<lb/>
止奪一官陛下嗣位方加貶責今欲塞北流與子淵何<lb/>
以異校其勞費與其為害又非武濟之比也夫水官欲<lb/>
興河役正如邉臣欲生邉事官員使臣利扵功賞俸給<lb/>
<pb n="KR4d0060_WYG_016-13b"/>
吏胥主典利扵官物浩大得為姦倖豪民利扵貴售梢<lb/>
草瀕河之人利扵聚衆營為凡言囘河之利者率皆此<lb/>
輩非為國家計也且以國家今日事力何如漢武帝與<lb/>
先帝之時以漢武帝之䧺材先帝之神武皆以塞河為<lb/>
難而今日執政容易為之此臣所不敢信也假使有可<lb/>
囘之理可塞之勢方今國用虚乏民力困敝朝廷唯宜<lb/>
安静猶當省費息民况必無可囘之理乎又有言北流<lb/>
之害者或曰淤塘濼或曰河入北界則失中國之險此<lb/>
<pb n="KR4d0060_WYG_016-14a"/>
皆私憂過計也塘水不依原法已乆非緣河決而後淤<lb/>
淺今河入界河日益深濶東流幾二百里乃入扵海昔<lb/>
以界河為阻今以大河為限其為天險豈有過扵此者<lb/>
乎漢武帝時齊人延年上書請案圖書觀地形令水工<lb/>
開大河上嶺出之匈奴東注之海可以省隄防備塞士<lb/>
卒轉輸匈奴侵盜覆軍殺將暴骨原野之患天下常備<lb/>
匈奴而不憂百越者以其水絶壤斷也此功一成萬世<lb/>
大利武帝壯之詔報曰延年計議甚深然河乃大禹所<lb/>
<pb n="KR4d0060_WYG_016-14b"/>
道也聖人作事為萬世功通扵神明恐難改更夫延年<lb/>
猶欲決河以灌匈奴武帝以其非禹跡故不為也今設<lb/>
使河入北界此乃天送禍扵契丹也彼河入百里則失<lb/>
百里之地入二百里則失二百里之地河之所在國之<lb/>
災也何利扵我而必欲專之議者又以為恐敵渡河入<lb/>
冦此又私憂過計也今河上流自西夏經北敵乃入中<lb/>
國自古未有匈奴以舟師入冦者也況其居下流乎若<lb/>
北敵能以舟檝與中國校勝此則書契以來未之聞也<lb/>
<pb n="KR4d0060_WYG_016-15a"/>
假使東流成功北流退為平陸臣不知朝廷能聚兵扵<lb/>
北境浚塘水而修界河乎凡以北朝為說者皆以妄言<lb/>
恐朝廷望陛下拒絶勿聽而已自古欲舉大事動大衆<lb/>
必先盡天下之言不惡異同之論使人人各伸所見而<lb/>
後利害是非出焉至扵治河必委忠實可信之人其論<lb/>
議必斷以經術非專用貪利邀功之人也漢武帝使汲<lb/>
黯鄭當時塞瓠子猶復壊成帝時平當以經明禹貢使<lb/>
行河領河隄今乃欲望大禹之功扵王孝先李偉之徒<lb/>
<pb n="KR4d0060_WYG_016-15b"/>
不亦難乎陛下凡兩遣使行河執政皆不以為信而獨<lb/>
信一李偉輕犯大河與討伐西北二邊無異其費無有<lb/>
限極國財民命委扵洪流比之邊事尤不可計而朝廷<lb/>
晏然為之此臣之所大惑也臣愚伏望陛下明諭大臣<lb/>
博采羣言息意囘河勿輕動衆無以有限之財力生民<lb/>
之性命填不測之巨壑勿為無窮之役興無涯之費以<lb/>
狥一言之失而望必不可成之功罷都提舉修河司散<lb/>
遣官吏兵夫以弭將然之患其北流決溢隨宜救䕶委<lb/>
<pb n="KR4d0060_WYG_016-16a"/>
外都水使者自來春為始亟理隄防仍速行相度修閉<lb/>
諸處決口臣自聞復置修河司指揮即欲建言緣臣叔<lb/>
百禄嘗被使指言出臣口理亦有嫌是以躊躇至扵閲<lb/>
月今中外訩訩皆言不便臣有言責當陛下耳目之任<lb/>
若避嫌緘嘿坐觀國事有誤則臣之罪大矣陛下亦何<lb/>
頼焉是以冒昧竭盡其誠唯陛下深察臣無任懇悃激<lb/>
切之至<lb/>
　<lb/>
<pb n="KR4d0060_WYG_016-16b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　范太史集巻十六<lb/>
</p>
<p>
</p>
  </div>
<div>
                <head>范太史集巻十七</head>
    <p>
<pb n="KR4d0060_WYG_017-1a"/>
欽定四庫全書<lb/>
　范太史集巻十七　　　　宋　范祖禹　撰<lb/>
　　奏議<lb/>
　　　乞罷囘河劄子<hi>元祐五年十月五日</hi>
臣竊聞巳有㫖除臣試給事中臣䝉陛下擢任言職未<lb/>
有毫分禆補今遽䝉遷擢實懐愧懼雖捐軀隕首無以<lb/>
上報然臣有愚懇不敢不陳臣自九月以來聞朝廷復<lb/>
置修河司實見人情訩訩不安皆言囘河不便臣因經<lb/>
<pb n="KR4d0060_WYG_017-1b"/>
筵每與傅堯俞相見講求利害皆以為此事至大不可<lb/>
不言至二十八日臣方進入文字今纔數日聞堯俞改<lb/>
授吏部尚書臣除左省之職臣非不知給事中職髙而<lb/>
責輕諫議大夫班下而責重人情誰不以升進為榮以<lb/>
免憂責為喜然臣竊以囘河之役最為當今大患又聞<lb/>
差使臣五十九員往五十九州剗刷差兵赴役又差内<lb/>
臣大使臣四員團結興發次第如此天下豈不騷動且<lb/>
河北百姓未嘗吿訴乞朝廷囘河而無故興此大役逆<lb/>
<pb n="KR4d0060_WYG_017-2a"/>
天地之埋易山川之位以國財民命填無窮之壑而取<lb/>
不測之憂此實安危所繫臣豈敢不力争夫河不可囘<lb/>
臣論之已詳朝廷若以臣言為然即乞罷囘河之役以<lb/>
免河北將來倒垂之急息數十州困擾之患臣願以一<lb/>
身救數路生民之命雖死無憾若河不可不囘以臣言<lb/>
為不然則當顯行黜責不當却得優遷此乃執政大臣<lb/>
欲以美職塞臣等之口使人貪利而不言耳朝廷若使<lb/>
執政得以官職誘人則畏威者無不鉗口貪利者亦皆<lb/>
<pb n="KR4d0060_WYG_017-2b"/>
結舌天下利害之實人主何由得知此非陛下之福也<lb/>
恭惟大皇太后陛下方垂簾聽斷皇帝陛下未親政事<lb/>
正當明目逹聰之時而大臣乃以陛下官爵為蔽言之<lb/>
具臣雖至愚所不敢當臣若黽勉就職是與執政同為<lb/>
欺君若陛下一日覺悟以臣為如何人也伏望陛下詰<lb/>
問大臣臣所引先帝詔書可用與不可用陛下昨降罷<lb/>
修河司指揮可行與不可行今來復置修河司是與不<lb/>
是中外人言便與不便然後考核臣言之是非若臣言<lb/>
<pb n="KR4d0060_WYG_017-3a"/>
是乞賜施行若臣言非乞加黜責免至叨冒恩命再三<lb/>
辭避煩瀆天聽臣無任懇激之至取進止<lb/>
　　　又乞罷囘河劄子<hi>七日</hi>
臣聞周靈王之時榖洛鬬将毁王宫太子晉諫以為不<lb/>
可夫榖洛二水小川也王宫天子所居也小川水鬬而<lb/>
妨王宫太子晉猶深陳禍福之戒言川不可壅壅必有<lb/>
禍以其違天地之性也今大河豈榖洛之比又無王宫<lb/>
之害以何理而欲塞之也六國之時鄰敵相傾則勸人<lb/>
<pb n="KR4d0060_WYG_017-3b"/>
以動衆役民韓聞秦之好興事欲疲之無令東伐乃使<lb/>
水工鄭國為間以説秦令鑿涇水為渠溉田夫以一渠<lb/>
猶能疲秦使無東伐今囘河之役不知幾渠而自困民<lb/>
力自竭國用又多殺人命有不可勝言之害此乃西北<lb/>
二虜所幸也是以臣與傅堯俞極言論列實以河北數<lb/>
路生民休戚國家安危朝廷輕重所繫天地血脈巳北<lb/>
向九年必非人力所能遏絶今之河流方稍復大禹舊<lb/>
迹入界河趨海初無壅底萬壑所聚其來逺大必無可<lb/>
<pb n="KR4d0060_WYG_017-4a"/>
囘之理自古亦無容易塞河之事欲望陛下與執政大<lb/>
臣考臣等言之是非若臣等所言為是即乞以數路生<lb/>
民為念以國家安危輕重為急速賜指揮停罷修河今<lb/>
將大冬盛寒宜早降徳澤免生民飢凍死亡正李偉等<lb/>
欺罔之罪如以臣等言為不然方册中語皆不可信而<lb/>
河有必囘之理不扵他處決溢為州縣大患不至苦虐<lb/>
數路兵民力役以致逃亡起為羣盜及不至火急收買<lb/>
數千萬物料致非時斬伐林木殘害天地之所生科擾<lb/>
<pb n="KR4d0060_WYG_017-4b"/>
州縣鄉村坊郭人民鞭笞枷錮星火督責致百姓驚搔<lb/>
流離之苦又免枉費國家不貲之計以致公私匱乏倉<lb/>
庫空竭内則姦狡窺伺别致生事外則四夷傳聞萌心<lb/>
作過但令大臣保得必無上件數事囘河必有成功則<lb/>
臣言顯為謬妄豈可但隱忍而巳須當正臣等所言不<lb/>
當之罪黜責以勵後來乃可以示朝廷典法今不試驗<lb/>
臣等所言是否以救朝廷過舉而章奏纔下未及累日<lb/>
即䝉優加美遷臣不知大臣此謀為國耶為身耶若為<lb/>
<pb n="KR4d0060_WYG_017-5a"/>
國則當公天下之言盡河事之利害不當以官職姑息<lb/>
使人不言若為身則是唯欲人之同巳而不欲人之異<lb/>
巳豈唯國事不當如此為大臣身計亦未為得也人臣<lb/>
官愈進則當憂國愈深寵益加則當愛君愈切臣若聞<lb/>
命遂緘嘿不言不唯臣心實有所愧有識之士必指臣<lb/>
為貪利無恥忘國不忠之人伏望聖慈宣問大臣等所<lb/>
言回河是否如上所陳數件事理必有必無别白是非<lb/>
明辨可否使如臣輩不得緘嘿取進止<lb/>
<pb n="KR4d0060_WYG_017-5b"/>
　　貼黄昨開第三第四鋪而第七鋪潰決已非人意<lb/>
　　所料恐將來閉塞必有不測之患<lb/>
　　　乞罷河役狀<hi>十一月六日</hi>
臣所領工房伏見朝廷應副修河司所司如支河隂汜<lb/>
水等處綱米五萬石及差裝卸兵士二千人洛口䧺武<lb/>
埽鍬手各三百人支在京箔塲蘆蕟四萬領修役兵營<lb/>
寨之類日有行下文字臣昨為諫官極論回河不便未<lb/>
䝉施行今河役不息功費漸大恐修河司須索不止扵<lb/>
<pb n="KR4d0060_WYG_017-6a"/>
此朝廷若不罷河役則無不應副之理門下亦無由不<lb/>
行下臣稽之扵古考之扵今質之中外人言竊謂此功<lb/>
必不可成恐雖應副枉費國財民力有害無利謹具所<lb/>
聞見回河不便畫一如後<lb/>
　一水性趨下自祖宗以來河決以次向西此則地勢<lb/>
　　東髙西下其理不疑商胡故道已行三十餘年隄<lb/>
　　防日増如築垣居水淤填積乆其地必髙此不待<lb/>
　　見而可知今北流千餘里欲使復為平陸故道千<lb/>
<pb n="KR4d0060_WYG_017-6b"/>
　　餘里欲使復為洪流恐非人力之所能也<lb/>
　一四瀆者天地所以節宣其氣如人之血脈不可壅<lb/>
　　遏今北流巳九年豈非天意有定就不趨海乃是<lb/>
　　地形順便今來回河上違天意下逆地理騷動數<lb/>
　　路幾半天下枉害兵民性命空竭公私財力投之<lb/>
　　洪流不知紀極非徒無益更取患害<lb/>
　　　巳上是河不可回之理<lb/>
　一北流水行地中已是見成河道只須修立隄防便<lb/>
<pb n="KR4d0060_WYG_017-7a"/>
　　為永乆之利若歲歲増修一尺一寸皆是所得不<lb/>
　　為枉費東流已廢九年聞故隄穿穴一萬餘處陵<lb/>
　　谷遷變況於埽岸人力所為今若修完便同創置<lb/>
　　恐非人功國力所能供億譬如朽爛水槽多年不<lb/>
　　使一旦盛水豈不疎漏況水之性必不捨下就髙<lb/>
　　設使能以人力蹙向故道必為大患<lb/>
　一北流毎年不免決溢自是隄防未理水政不修埽<lb/>
　　岸怯薄全無備禦當夏秋之際小川猶漲自古未<lb/>
<pb n="KR4d0060_WYG_017-7b"/>
　　有無患之河豈可因漲水噎凌決潰便欲全河回<lb/>
　　改設使能回向東不知可保無決溢之患否<lb/>
　一南宫上下埽連年決潰皆緣隄岸卑薄深冬噎凌<lb/>
　　衝破臣不知去冬以來曽與不曽増葺隄防如其<lb/>
　　不然則今冬噎凌之際豈可保其無虞訪聞北流<lb/>
　　西隄自信都以南三百里許一例卑薄昨南宫埽<lb/>
　　止髙二尺濶五尺瀕河長老無不寒心又官中累<lb/>
　　年不調春夫埽岸使臣皆有免責罰指揮河清兵<lb/>
<pb n="KR4d0060_WYG_017-8a"/>
　　士為修河司諸處抽使所存無幾水政如此豈得<lb/>
　　為河不為患及有決潰則歸咎北流便欲回河豈<lb/>
　　為實論<lb/>
　一議者謂北流横絶御河失漕運之利及西山諸水<lb/>
　　壅蹙為患且大河向北自可漕運何必御河西山<lb/>
　　諸水自上古以來有之非獨今日大禹舊迹循西<lb/>
　　山而行與今北流正相符合西山諸水入河無疑<lb/>
　　但築隄防空留西山水道使之入河何為不可<lb/>
<pb n="KR4d0060_WYG_017-8b"/>
　一李偉元奏欲以閉宗城決口及遷深州之費回奪<lb/>
　　大河夫宗城決口雖大必不至費一千八百萬物<lb/>
　　料竊意元初檢計官故作情弊大數檢計意欲朝<lb/>
　　廷見其費大不若用以回河然後李偉却索此數<lb/>
　　自謂能了朝廷若遣可信之人别行檢計的確合<lb/>
　　用物料當見欺㒺且塞全河與宗城一決口大小<lb/>
　　不同可坐而知臣竊計一千八百萬物料塞宗城<lb/>
　　則必多塞北流則不足李偉必是且索此數將來<lb/>
<pb n="KR4d0060_WYG_017-9a"/>
　　一千八百萬必了不得朝廷既已興工不可中輟<lb/>
　　必須接續應副大抵興事之人無不如此范子淵<lb/>
　　武濟之役巳用此計及至敗事又無窮須索朝廷<lb/>
　　知其不可方罷而子淵猶以此藉口歸過朝廷以<lb/>
　　為不應副非是功不成今李偉與子淵正同而河<lb/>
　　役浩大又非武濟之比奈何信偉此言<lb/>
　一熈寧初巳議移深州至今不能移者人情重遷故<lb/>
　　也今欲回河雖免深州之患而不顧北京可乎昨<lb/>
<pb n="KR4d0060_WYG_017-9b"/>
　　沙河第七鋪潰決已逼北京可為寒心今欲移一<lb/>
　　深州二十年猶不能也況北京之大豈比深州將<lb/>
　　來河不可測萬一北京被患如何可移<lb/>
　一李偉稱北流破放省税近一百萬臣以為此是隄<lb/>
　　防未理水政不修今若理隄防修水政則河不決<lb/>
　　溢不占民田河灘可耕省税可復而又東流故道<lb/>
　　多為膏壤彌數百里皆出省税今為失税而欲回<lb/>
　　河不知先費用幾百料税<lb/>
<pb n="KR4d0060_WYG_017-10a"/>
　一閉塞北流蹙水既髙則上流必深諸處隄埽豈可<lb/>
　　不慮大抵河患常出入人意外如昨來開第三第<lb/>
　　四而第七鋪決將來閉合未知為患所在豈可保<lb/>
　　上流諸埽必無決溢<lb/>
　一昨吳安持奏第七鋪危急調過急夫七千人而役<lb/>
　　兵不在其數用梢芟一百餘萬聞其實數不止扵<lb/>
　　此下七緷埽皆被吹墊勢如漏巵經二十日用功<lb/>
　　終扵棄捨任其決潰此乃救䕶積年壯隄上一決<lb/>
<pb n="KR4d0060_WYG_017-10b"/>
　　口猶不能為力而況兩㟁漸進馬頭扵急流巨浪<lb/>
　　中旋下梢草客土欲合龍門此必不可為明矣<lb/>
　一北流雖有決溢乃是天災非人所為瀕河之民雖<lb/>
　　被水害然亦有填淤肥羙及漁採之利不聞失業<lb/>
　　愁苦之嘆今回河向東若有潰決乃是引河水以<lb/>
　　灌注州縣百姓豈得不歸怨扵朝廷譬如天火人<lb/>
　　火天火自是災孽人火必有歸咎且自古未有無<lb/>
　　患之河利多害少即不須改作今北流實有大利<lb/>
<pb n="KR4d0060_WYG_017-11a"/>
　　豈可以有小害便妨大計<lb/>
　一塘濼淤淺非因河決所致熈寧中先帝以塘水多<lb/>
　　堙廢嘗遣監司以廵歴為名案行檢視此乃積年<lb/>
　　不修然先帝亦未遑疏濬也且朝廷與契丹通好<lb/>
　　幾及百年豈是塘水能限敵兵乃朝廷恩信深結<lb/>
　　其心毎歲饋遺金帛敵貪厚利所以不動若其棄<lb/>
　　好背盟何路不可入冦豈塘濼所能捍禦朝廷亦<lb/>
　　何嘗恃此以為險固<lb/>
<pb n="KR4d0060_WYG_017-11b"/>
　一河入界河幾二百里乃入海此最為天險實中國<lb/>
　　大利議者曽不計此乃憂河入北界若入北界當<lb/>
　　扵初決時一直北注不應却東入海又西隄屢決<lb/>
　　水還北流此可知向北地形髙仰設使河入北界<lb/>
　　乃是契丹之災況必無此理<lb/>
　一竊聞欲用沙囊以合龍門自古唯韓信用沙囊壅<lb/>
　　濉水以敗楚兵未聞大河可用沙囊壅合此與范<lb/>
　　子淵用鐵龍爪濬河無異河水所向土山亦摧豈<lb/>
<pb n="KR4d0060_WYG_017-12a"/>
　　有布袋盛沙土可禦洪流也<lb/>
　一臣見傅堯俞言有人自河北來言北京地無横草<lb/>
　　石炭非常踊貴此乃九月中所聞未知今更如何<lb/>
　　聞往年六塔河役民間費錢五百文方了納梢草<lb/>
　　一束審如此則生靈何辜朝廷聞之豈得不動心<lb/>
　　也<lb/>
　一近依修河司所請降朝㫖下河北轉運司并修河<lb/>
　　司曉諭州縣民户向去别無科配物料臣竊恐此<lb/>
<pb n="KR4d0060_WYG_017-12b"/>
　　止是空文物料不出扵民何從而得興動大役豈<lb/>
　　有不騷擾者但恐朝廷雖降此指揮民間困苦亦<lb/>
　　無由盡知如役兵死未免只作逃亡申報民夫死<lb/>
　　則官中更不知數此尤可哀憫也<lb/>
　一修東流故道是一大役閉塞北流又一大役此二<lb/>
　　大役其害已不可勝言非民力所能堪今西戎未<lb/>
　　欵服萬一更有邉事將何以枝梧<lb/>
　一天聖初朝廷遣参知政事魯宗道往滑州相度塞<lb/>
<pb n="KR4d0060_WYG_017-13a"/>
　　河口功料其後欲塞商河亦下學士院集兩省臺<lb/>
　　議官議先朝慎重河事如此今倚仗一李偉即興<lb/>
　　舉大事臣前上言士大夫言不可塞者十有九今<lb/>
　　采扵中外之論無小無大皆言不可非止十有九<lb/>
　　而已自古未有違衆作事而能成功者也<lb/>
　一修河司奏打量第四鋪已下至孫村口大河水靣<lb/>
　　即目髙如孫村口二丈五尺九寸者臣聞前年顧<lb/>
　　臨謝卿材王孝先唐義問陳祐之張景先等衆官<lb/>
<pb n="KR4d0060_WYG_017-13b"/>
　　講議躬親相視據孫勍等開㙭井筒衆定得有二<lb/>
　　丈一尺有餘取引不過難以還復故道後來再遣<lb/>
　　使案視與前所驗無異今修河司所奏巳是河水<lb/>
　　伏槽之時猶髙二丈五尺已上則昨來夏秋之際<lb/>
　　漲水必更倍髙何以回奪不過且京師去北京不<lb/>
　　逺河水深淺地形髙下皆可案驗而二年之間前<lb/>
　　後所定如此不同豈可不考核虚實坐受欺㒺就<lb/>
　　使孫村口實為低下要是東行故道大勢已髙流<lb/>
<pb n="KR4d0060_WYG_017-14a"/>
　　河不快所以就下昔漢成帝時河決平原遣王延<lb/>
　　世塞之杜欽説大將軍王鳳言延世前受楊焉術<lb/>
　　以塞河而蔽匿不言不若遣焉與延世雜作延世<lb/>
　　與焉必相破壊深論便宜更相難極足以分别是<lb/>
　　非擇其善者而從之鳳如欽言奏遣焉等作治六<lb/>
　　月乃成古者欲舉大事故欲人為異同反覆詰難<lb/>
　　至扵窮極然後利害可見朝廷擇而從之昨謝卿<lb/>
　　材以議不合先罷范子奇至河北纔兩月又以異<lb/>
<pb n="KR4d0060_WYG_017-14b"/>
　　議罷而専信李偉偏説此中外所以未服也<lb/>
　一臣案歐陽修言慶歴中横壠之水自下流先淤是<lb/>
　　時修為河北轉運使海口巳淤一百四十餘里其<lb/>
　　後下流既梗乃扵商胡口決據此則先是上流不<lb/>
　　快上流乃決小吳之決恐亦無異商胡今修河司<lb/>
　　専閉塞北流而不管故道可行與不可行海口快<lb/>
　　與不快若海口出泄不快將如之何今只打量孫<lb/>
　　村口髙下便望成功亦恐利害未盡<lb/>
<pb n="KR4d0060_WYG_017-15a"/>
　一李偉稱北流河道動濶三五十里至七八十里然<lb/>
　　大河行流謂之一<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>一迭豈能必使之攤平徧滿<lb/>
　　故每𦂳溜走移或東或西所向即決葢無隄防扼<lb/>
　　束之弊者臣觀古人唯不欲與水争地故逺為隄<lb/>
　　防使㳺波寛緩而不廹正以隄防扼束為水之害<lb/>
　　則多決溢若兩隄相去數十里其河自有中流豈<lb/>
　　有攤平徧滿之理水退則人皆種麥比及水至麥<lb/>
　　巳倍收且先帝宣諭唯欲遷州縣以避水而李偉<lb/>
<pb n="KR4d0060_WYG_017-15b"/>
　　乃欲以隄防束水不唯極非先帝聖意亦正與古<lb/>
　　人治河相反<lb/>
　　　巳上是河不可回及不須回之事<lb/>
右臣竊以論議之臣止言其理至扵知河事者則言其<lb/>
事今其理巳極為不可而其事又如前之所陳先帝所<lb/>
謂以道治水者言其理而已至扵以人事治水乃後世<lb/>
之弊先帝之所不取也昔堯知鯀不可使治水然而四<lb/>
岳請試鯀者豈固欲違堯意而害天下哉葢當時治水<lb/>
<pb n="KR4d0060_WYG_017-16a"/>
之人未有以易鯀而鯀必執其説以為水可堙塞而治<lb/>
故也仁宗時李仲昌欲塞商胡復横壠歐陽修極言不<lb/>
可執政不聽修而聽仲昌仲昌終以敗事得罪以仁宗<lb/>
之明豈不知修可信而仲昌功必無成然而用仲昌者<lb/>
亦堯試鯀之意也熈寧初張鞏宋昌言欲塞二股河北<lb/>
流神宗遣司馬光等往案視光亦極言不可而鞏等急<lb/>
扵有功纔塞而復決汎濫大名恩徳滄永静五州軍之<lb/>
境以神宗之明豈不知光可信而鞏等功必無成然而<lb/>
<pb n="KR4d0060_WYG_017-16b"/>
用鞏等者亦堯試鯀之意也夫前事不逺後事之師方<lb/>
今四方無虞西北宴然年穀稍稔民力稍紓若更休養<lb/>
數年庶幾有太平之望唯息河役則中外無復一事豈<lb/>
可試一李偉必待如鯀及仲昌而後止也臣考之方册<lb/>
自古壅塞川瀆必有禍敗共工隳髙堙卑以致滅亡鯀<lb/>
堙洪水上帝震怒績用弗成殛扵羽山周靈王欲壅榖<lb/>
洛太子晉深陳禍福以共鯀為戒梁武帝伐魏作浮山<lb/>
堰壅淮水以灌夀陽窮竭境内之力以争一州四月堰<lb/>
<pb n="KR4d0060_WYG_017-17a"/>
成而九月堰壊緣淮城戍村落十餘萬口皆漂入海怨<lb/>
毒盈扵逺邇古今以為無道今塞北流與堰淮何異且<lb/>
梁武以灌敵國今乃自困吾民而河之大又不比淮以<lb/>
此較之尤為不可凡論河役正如邉事搢紳之儒則言<lb/>
和戎介胄之士則言征伐今問儒者必欲息民若問水<lb/>
官必欲興事欲塞河者是用兵之說也欲不塞者是息<lb/>
兵之説也彼水官之欲興役如將士但知攻戰而已朝<lb/>
廷豈可不審擇利害而興天下大役止以為此輩進身<lb/>
<pb n="KR4d0060_WYG_017-17b"/>
之資臣今雖無言責而有官守職在出納通逹上下之<lb/>
情聞見如此不敢不言伏望陛下與大臣平章若審如<lb/>
衆論有害無利即乞早罷河役以幸天下以福生民其<lb/>
修河司兵夫物料可就用修塞諸處決口委外都水使<lb/>
者漸理北流隄防如此則數路人心必安此乃管仲相<lb/>
齊桓公轉禍為福之計也臣言狂愚伏乞少賜裁擇<lb/>
　<lb/>
　范太史集巻十七<lb/>
</p>
<p>
</p>
  </div>
<div>
                <head>范太史集巻十八</head>
    <p>
<pb n="KR4d0060_WYG_018-1a"/>
欽定四庫全書<lb/>
　范太史集巻十八　　　　宋　范祖禹　撰<lb/>
　　奏議<lb/>
　　　論大使臣持服狀<hi>元祐四年十二月十五日</hi>
右臣近準樞宻院録白髙陽闗路兵馬鈐轄兼河北第<lb/>
六將楊永節為母亡乞解官行服續據本路都總管司<lb/>
奏乞不許本官解官行服所貴得人協力勾當奉聖㫖<lb/>
依髙陽闗路總管司所奏者臣檢㑹元祐編勅諸武臣<lb/>
<pb n="KR4d0060_WYG_018-1b"/>
丁憂者若係小使臣及原是軍班换授并見任管軍或<lb/>
充緣邉路分總管鈐轄都監知州縣城都監寨主都同<lb/>
廵檢雖係大使臣並不觧官其乞觧官行服者除緣邉<lb/>
任使奏候朝㫖外餘並聽臣竊以小使臣不觧官行服<lb/>
已損孝治之風朝廷恤小官非俸禄無以養不得已而<lb/>
未之改耳自大使臣以上官既升朝禄亦足養而縁邉<lb/>
任使亦不觧官其乞行服者又須奏候朝㫖帥臣因而<lb/>
奏留朝廷重違其請循例奪服唯狄詠是狄青之子帥<lb/>
<pb n="KR4d0060_WYG_018-2a"/>
臣為之奏請特許觧官當今緣邉無異内地帥臣遭喪<lb/>
者無不觧官自餘將領寄任輕扵帥臣非有金革之事<lb/>
而無故奪其喪服全無義理若言藉才則方今武臣常<lb/>
患員多豈至無人可使若恤其貧則在内地者均是人<lb/>
也何獨扵縁邉恤之若以觧官為優恩必待如狄青之<lb/>
子然後許之則父母之喪無貴賤一也古者庶人有喪<lb/>
三年不從征役豈可仕至升朝以上而不使執親之喪<lb/>
臣愚欲乞今後大使臣以上丁憂者雖係縁邉任使並<lb/>
<pb n="KR4d0060_WYG_018-2b"/>
觧官行服如遇有邉事即許本路奏留繫自朝廷指揮<lb/>
庶使武臣皆知禮法有益風教而緩急藉才亦不失金<lb/>
革從權之制如以臣言為然乞下有司修立<lb/>
　　貼黄臣竊以奪服之禮本非古典祖宗時文武官<lb/>
　　尚少故因襲前代權制不許觧官今承平日乆吏<lb/>
　　員益多宜使人知禮教或遇有邉事藉武臣宣力<lb/>
　　則奪其喪服亦可<lb/>
　　　乞夏國人使只從宻院指揮狀<hi>同日</hi>
<pb n="KR4d0060_WYG_018-3a"/>
右臣近準樞宻院錄白勘會夏國賀興龍節及正旦人<lb/>
使過界及到延安府日月計程合至某日到京竊慮至<lb/>
時朝見不及並奉聖㫖令引伴官緣路量力蹉程須管<lb/>
扵某日到闕者臣竊以西戎陪臣朝賀闕庭自當奔走<lb/>
以赴期會若有稽緩責在有司今煩聖㫖催促行程非<lb/>
所以示朝廷之尊也臣欲乞今後夏國人使過界奏到<lb/>
只從樞宻院勘會日數舉行催促訖奏知更不畫降聖<lb/>
㫖庶扵事體為允<lb/>
<pb n="KR4d0060_WYG_018-3b"/>
　　　乞進徳愛身疏<hi>二十三日</hi>
臣伏見陛下嗣位以來端拱淵黙專意學問臣侍經席<lb/>
扵今累年陛下天縱生知聖徳純茂接對臣下日日如<lb/>
一未嘗小有差失此實上天眷佑皇家保育生民宗廟<lb/>
社稷無疆之福也恭惟太祖皇帝肇造區夏櫛風沐雨<lb/>
削平僭亂以立子孫萬世之基傳之太宗至扵真宗遂<lb/>
致太平仁宗年十三即大位章獻明肅太后安定邦家<lb/>
調䕶聖性是以四十二年之間徳澤深結扵民天下至<lb/>
<pb n="KR4d0060_WYG_018-4a"/>
今思慕不忘英宗自藩邸入繼大統四海之内同心愛<lb/>
戴先帝勵精求治宵衣旰食躬勤萬事十有九年不幸<lb/>
早棄天下陛下年始十歲嗣登大位當此之時人心懔<lb/>
懔憂危萬端幸頼太皇太后保佑扶持勤濟囏難斥退<lb/>
凶邪登進忠良詔令所至百姓歡呼鼓舞數年以來中<lb/>
外晏安北狄西戎無不從順此皆太皇太后之徳也臣<lb/>
不知陛下將何以報之臣竊思陛下所以報之唯在扵<lb/>
進徳愛身而巳陛下進徳則為太平髙世之主光顯祖<lb/>
<pb n="KR4d0060_WYG_018-4b"/>
宗之烈發揚文母之訓使天下之人皆欣然曰祖宗之<lb/>
徳太皇太后之力如此則豈唯皇天祖宗嚮佑陛下太<lb/>
皇太后亦不虚勤勞矣陛下愛身則無疾疢不貽太皇<lb/>
太后之憂武伯問孝孔子曰父母唯其疾之憂夫父母<lb/>
之憂莫切扵子孫之有疾疢他日陛下有子當自知之<lb/>
陛下若不進徳不愛身雖極四海九州之養亦未足為<lb/>
孝也臣自今秋聞外人言陛下扵後宫巳有所近幸臣<lb/>
初聞之不以為信數月以來傳者益多或云巳有懐娠<lb/>
<pb n="KR4d0060_WYG_018-5a"/>
將誕育者言之所起必有其端臣誠至愚不能不惑故<lb/>
敢先事懇切言之陛下内承慈訓外勤聖學方當衹畏<lb/>
以事天地誠孝以奉宗廟思六聖之勤勞念帝業之囏<lb/>
難四方之人無不延頸舉踵注目傾耳觀聽陛下徳業<lb/>
之光名譽之隆以想望太平陛下可不慎哉今陛下未<lb/>
建中宫而先近幸左右好色伐性傷扵太早有損聖徳<lb/>
不益聖體此臣之所甚憂也孔子曰君子有三戒少之<lb/>
時血氣未定戒之在色言人少時血氣未定而先傷伐<lb/>
<pb n="KR4d0060_WYG_018-5b"/>
根本則損夀考之福故君子戒之陛下今年十四歲而<lb/>
生扵十二月其實猶十三歲也此豈近女色之時乎陛<lb/>
下上承天地宗廟社稷之重守祖宗百三十年基業為<lb/>
億兆之人父母豈可不愛惜聖體哉孟子曰事孰為大<lb/>
事親為大守孰為大守身為大守身所以事親也愛身<lb/>
所以愛天下也陛下上有太皇太后皇太后皇太妃休<lb/>
戚皆繫扵陛下之一身豈可不愛惜聖體哉中庸曰君<lb/>
子之道本諸身未有不先愛身而可以進道也陛下方<lb/>
<pb n="KR4d0060_WYG_018-6a"/>
嚮學問躬儒術欲為堯舜禹湯文武成康之君堯舜禹<lb/>
湯文武成康之君未有不勤而成者也昔先帝年十五<lb/>
六講學東宫一言一動天下傳之是以多才多藝羣臣<lb/>
莫及今陛下聖學天下未有所聞而先以嗜欲聞扵天<lb/>
下此臣之所甚憂也陛下有上聖之性必行上聖之事<lb/>
有上聖之位必求上聖之名豈可不愛惜聖體哉方今<lb/>
羣臣之心萬民之情正望朝廷如天聖以來所願陛下<lb/>
法則仁宗而已祖宗天下百三十年如寳器之無缺陛<lb/>
<pb n="KR4d0060_WYG_018-6b"/>
下行純徳備如美玉之無<graphic n="KR2121" url="https://raw.githubusercontent.com/kanripo/KR-Gaiji/master/images/KR2121.png" mimeType="image/png"/>臣竊為陛下寳之惜之愛<lb/>
之重之陛下豈可不愛惜聖體哉臣聞仁宗未納皇后<lb/>
以前未嘗近幸後宫是以氣體康實在位最乆臣今觀<lb/>
陛下氣怯恐不能如仁宗少時豈可不愛惜聖體哉前<lb/>
世人君多所經歴乃能周知天下之情今陛下生長深<lb/>
宫稼穡囏難未知也人之情偽未見也國家政事未習<lb/>
也六經聖人之言未盡讀也前世興亡之戒未盡閱也<lb/>
天下至大萬事至衆何所不闗聖慮豈可不愛惜聖體<lb/>
<pb n="KR4d0060_WYG_018-7a"/>
哉古人有言後宫盛色則賢者隱處佞人用事則諍臣<lb/>
杜口陛下春秋鼎盛方當崇經術邇端士敦尚素樸屏<lb/>
去紛華不宜先留意女色使天下失望以啓小人之心<lb/>
何則陛下如好徳則賢人皆動其心欲助陛下之徳而<lb/>
圖天下治安故扵陛下有益陛下如好色則小人皆動<lb/>
其心欲奉陛下之欲而圖一身富貴故扵陛下有損賢<lb/>
人進則治小人進則亂人君所好不唯繫一身損益實<lb/>
繫天下治亂不可不慎也陛下扵此二者將何擇焉昔<lb/>
<pb n="KR4d0060_WYG_018-7b"/>
漢成帝自為太子時以好色聞其後逸欲無節終為漢<lb/>
室昏亂之主漢之基業由成帝而壊豈可不慎其細哉<lb/>
唐太宗欲納鄭仁基女魏徵諫而止之憲宗時教坊使<lb/>
稱宻詔選良家子納禁中李絳上疏乃悉還之文宗没<lb/>
李孝本女入宫魏謩諫即出之古之忠臣愛君必拂其<lb/>
邪心防其嗜欲置君扵無過之地使天下莫得而非議<lb/>
也人君所愛莫切扵身人臣亦莫切扵愛君之身臣濫<lb/>
備勸講以輔導聖徳為職懐此憂慮已二三年不能言<lb/>
<pb n="KR4d0060_WYG_018-8a"/>
扵未然致陛下已有聲聽流聞扵外此臣之罪也臣今<lb/>
若猶不言他日陛下或専意聲色委權臣下紀綱壊亂<lb/>
政事荒僻使天下以陛下為逸欲之主則臣之罪豈可<lb/>
勝責雖悔恨萬狀何所及哉伏望陛下察臣之言専精<lb/>
一意强扵學問日新徳業無時逸豫事親則思孝居處<lb/>
則思敬動作則思禮祭祀則思誠服用則思儉養民則<lb/>
思仁使人則思恕心則思道視則思正當食則思天下<lb/>
之飢當衣則思天下之寒陛下每思及此而强學不已<lb/>
<pb n="KR4d0060_WYG_018-8b"/>
則將以道徳為麗以仁義為美豈聲色之可移哉惟陛<lb/>
下抑情制欲以愛養聖體為先則動植之類無不䝉福<lb/>
生靈幸甚臣不勝拳拳愛君之心干冒宸嚴臣無任惶<lb/>
懼俟罪之至<lb/>
　　　上太皇太后乞保䕶皇帝聖體疏<hi>二十五日</hi>
臣伏見陛下臨御天下于今五年昧爽聽朝親斷萬事<lb/>
所以勞心竭力者凡皆為祖宗社稷億兆人民將以太<lb/>
平天下付之皇帝也臣愚竊謂陛下憂勤天下之事必<lb/>
<pb n="KR4d0060_WYG_018-9a"/>
先憂天下之本愛養四方之民必先愛一人之身夫一<lb/>
人之身天下之本也孟子曰天下之本在國國之本在<lb/>
家家之本在身天下安危繫扵人君之一身身安則天<lb/>
下安天下治亂出扵人君之一心心正則天下正欲安<lb/>
天下必先安身欲正天下必先正心此二者當今之急<lb/>
務乆逺之計慮也陛下内保佑聖躬調䕶起居外成就<lb/>
睿徳勉進學問前此未嘗聞有纎毫之失今之所聞則<lb/>
異扵前外議籍籍皆謂皇帝已近女色後宫將有就館<lb/>
<pb n="KR4d0060_WYG_018-9b"/>
者有識聞之無不寒心皇帝今年十四其實猶十三歲<lb/>
耳千金之家有十三歲之子猶不肯使近女色而况扵<lb/>
萬乗之主乎陛下愛子孫而不留意扵此非愛子孫之<lb/>
道也譬如美木方長正當封植培壅以待其蔽日凌雲<lb/>
若戕伐其根豈不害哉臣嘗見司馬光言章獻明肅太<lb/>
后保䕶仁宗皇帝最為有法自即位以後未納皇后以<lb/>
前仁宗居處不離章獻臥内所以聖體完實在位歴年<lb/>
長乆章獻扵仁宗此功最大臣考之國史仁宗在乳褓<lb/>
<pb n="KR4d0060_WYG_018-10a"/>
章獻使章惠太后䕶視章獻臨朝仁宗起居飲食章恵<lb/>
必與之俱所以保佑扶持恩意勤備然則章恵保䕶仁<lb/>
宗乃章獻太后之意也今陛下臨朝日有萬幾至扵左<lb/>
右䕶視皇帝臣不知有如章惠者乎若未能如章恵則<lb/>
陛下豈得不留聖意也陛下以朝事責宰相以邉事責<lb/>
將帥人君闕失羣臣邪正責諌官御史皇帝學問責講<lb/>
讀官若朝事不治宰相之罪也邉鄙不寧將帥之罪也<lb/>
人君闕失不知羣臣邪正不分諫官御史之罪也皇帝<lb/>
<pb n="KR4d0060_WYG_018-10b"/>
學問不進臣等之罪也至扵皇帝早夜起居之節嗜欲<lb/>
之際此最切身之事豈可無任其責者乎陛下慱覽史<lb/>
册洞知古今古之帝王何嘗不以女色損夀考之福唯<lb/>
傷扵太早敗扵無節耳思之至此可為切骨之戒臣所<lb/>
以不避誅戮為陛下言之伏望陛下與皇太后皇太妃<lb/>
詳論此事有損聖徳不益聖體宜戒敕保傅令一以章<lb/>
惠為法今聖心已有所知雖不能防扵未形猶可以止<lb/>
其將然俟中宫既建然後漸廣繼嗣之路則陛下亦可<lb/>
<pb n="KR4d0060_WYG_018-11a"/>
以不勞聖慮矣今若不加止節女色爭進數年之後敗<lb/>
徳亂政無所不有陛下雖欲悔之豈可及乎臣竊觀皇<lb/>
帝天質純粹有上聖之資年益長則宜徳益進方當嚮<lb/>
學以養聖躬天下引領以望輝光之新傾耳以聽名譽<lb/>
之隆聰明之開發睿智之深逺皆繫扵十五六之時不<lb/>
可失也陛下必欲皇帝氣體康强徳性成就以為宗社<lb/>
無疆之福莫切扵今日矣不宜先以好色聞扵天下失<lb/>
衆庶之望臣所以拳拳而不能已也惟陛下深思逺慮<lb/>
<pb n="KR4d0060_WYG_018-11b"/>
察臣狂瞽之言干冒宸嚴臣無任惶懼俟罪之至<lb/>
　　　謝宣諭劄子<hi>二十七日</hi>
臣自今月二十三日為吐瀉腹臟不安請假將理扵二<lb/>
十七日叅假門見退至門下省見宰臣呂大防諭臣二<lb/>
十四日靣奉聖㫖兩諫議并臣所言後宫御幸無此事<lb/>
者臣自二十三日為病家居當日上皇帝疏至二十四<lb/>
日呂大防令實録院吏語臣如入省即過㕔相見臣以<lb/>
方病未能入至二十五日又上太皇太后疏縁臣二十<lb/>
<pb n="KR4d0060_WYG_018-12a"/>
五日以前未見大防不知已有聖㫖所以更入後來文<lb/>
字今日大防靣諭乃知臣等所聞外議皆是虚傳陛下<lb/>
恕臣狂愚不賜誅責復䝉宣諭令臣具委臣且喜且懼<lb/>
不能自勝實天下幸甚天下幸甚然臣所言皇帝進徳<lb/>
愛身所宜常以為戒太皇太后保䕶皇帝安身正心乆<lb/>
逺之慮亦願因而勿忘今外議雖虚亦足為先事之戒<lb/>
也臣竊惟皇帝有上聖之資方養徳嚮學涵育仁義臣<lb/>
侍經左右而有聞扵道路實懷私憂是以不存舊跡不<lb/>
<pb n="KR4d0060_WYG_018-12b"/>
知忌諱發扵誠心愛上不敢避妄言之罪凡亦言扵未<lb/>
然則誠為過慮及其已然則又無及雖言無益陛下寧<lb/>
受未然之言勿使臣等有無及之悔因聞虚言以為實<lb/>
戒則四海生靈動植之類永被其福臣䝉寛宥罪戾無<lb/>
任恐懼喜幸之至伏緣聖㫖令大防諭臣合具奏知謹<lb/>
奏<lb/>
　　貼黄大防令臣諭與本省諌官臣退至門下後省<lb/>
　　已諭劉安世令安世轉諭朱光庭訖<lb/>
<pb n="KR4d0060_WYG_018-13a"/>
　　　乞留文彦慱劄子<hi>五年正月</hi>
臣伏聞陛下已許文彦慱求退降詔俟至中春議從所<lb/>
欲者彦慱年八十五爵位巳極唯是得觧重任歸休私<lb/>
第乃其幸也陛下憫其過老以其累請而從之為彦慱<lb/>
身計私計則可謂美矣若為朝廷計則臣請試言之彦<lb/>
慱為相四十餘年歴事四朝仁宗時平貝州之亂名聞<lb/>
契丹英宗神宗時為樞宻相八九年先帝已加優禮許<lb/>
其致仕陛下嗣位復召而起之葢藉其威名宿望以為<lb/>
<pb n="KR4d0060_WYG_018-13b"/>
朝廷之重也京師及四方軍民乆服彦慱之名以為在<lb/>
朝廷則朝廷必重向若陛下不復召之則亦已矣今既<lb/>
起之則不可使輕去朝廷彦慱雖老精力尚强臥置京<lb/>
師足以為重外則西北二虜必懐畏憚夫以四海之大<lb/>
若常無事則人人皆可為大臣矣豈無萬一非常之慮<lb/>
哉彦慱在朝非謂日日有用葢備緩急或有時而用之<lb/>
耳當先帝之時足以容彦慱閒退今二聖垂拱委政大<lb/>
臣尤宜得老成之人以服天下之心詩曰雖無老成人<lb/>
<pb n="KR4d0060_WYG_018-14a"/>
尚有典刑言老成之人重扵國之典法也葢以其經歴<lb/>
既多但問以累朝之事所知尤勝他人況其别有所補<lb/>
哉今舊老唯彦慱一人若去則其餘在朝者皆是後進<lb/>
無復前輩矣老者任用之日不乆國家所宜重惜臣自<lb/>
聞陛下許彦慱之去朝夕思慮竊謂陛下若欲彦慱更<lb/>
得優逸但聽其觧軍國重事以太師就第留之京師以<lb/>
備訪問不必再除致仕朝廷有貴老尊賢之美足以繫<lb/>
屬天下人心所得實多陛下進退元老臣不當預論議<lb/>
<pb n="KR4d0060_WYG_018-14b"/>
然臣職在侍從茍有益扵國不敢不言惟陛下深留聖<lb/>
思更賜裁擇取進止<hi>乞留中</hi>
　<lb/>
　<lb/>
　<lb/>
　<lb/>
　<lb/>
　范太史集巻十八<lb/>
</p>
<p>
</p>
  </div>
<div>
                <head>范太史集巻十九</head>
    <p>
<pb n="KR4d0060_WYG_019-1a"/>
欽定四庫全書<lb/>
　范太史集巻十九　　　　宋　范祖禹　撰<lb/>
　　奏議<lb/>
　　　薦士劄子<hi>元祐五年正月十九日</hi>
臣聞報國之忠莫如薦賢負國之罪莫如蔽賢昔臧文<lb/>
仲知柳下恵之賢而不舉孔子以為竊位又以為不仁<lb/>
臣䝉陛下累加拔擢寘之諌省又遷門下兼職經筵扵<lb/>
今累年受恩深厚無禆毫髮常思竭盡愚慮無有所隱<lb/>
<pb n="KR4d0060_WYG_019-1b"/>
庶幾以此少酬萬一竊慕古人報國以薦賢為忠實懼<lb/>
有臧文仲竊位不仁之罪臣今有劄子四道並乞留中<lb/>
若陛下以臣言薄有可採乞出自聖意處分則臣之幸<lb/>
如以臣言為不然臣不敢避妄言之誅惟陛下裁赦臣<lb/>
無任震懼之至取進止<hi>乞留中</hi>
　　　一<lb/>
臣伏見經筵闕官宜得老成之人以重其選韓維素有<lb/>
鯁直之稱先帝以維東宫之臣眷遇甚厚維與王安石<lb/>
<pb n="KR4d0060_WYG_019-2a"/>
不合以此齟齬不至大用未嘗少屈扵安石之黨天下<lb/>
皆以為賢陛下用為門下侍郎中外皆謂得人維扵政<lb/>
事雖有執滯不通然其人風節素髙疾惡如讐奸邪畏<lb/>
之前年罷免不聞顯過今义領宫觀乃與章惇為一例<lb/>
甚非宜也先帝東宫之臣唯孫固與維二人見存陛下<lb/>
所宜加禮若召維以經筵之職不唯學識論議足以開<lb/>
益聰明維有人望物論必大以為愜臣竊恐執政以維<lb/>
觸忤陛下故不敢言夫君之扵臣如父之扵子有過則<lb/>
<pb n="KR4d0060_WYG_019-2b"/>
譴而逐之怒既息則召而使之豈有終怒而不觧也陛<lb/>
下嗣位以來言事之臣亦嘗以所言過當上忤陛下或<lb/>
罷其職或出之外任已而皆復召還擢用是以天下皆<lb/>
知陛下聖意至公不以喜怒進退羣臣昔仁宗平生無<lb/>
怒唯是唐介彈文彦博其日仁宗極怒貶介春州别駕<lb/>
尋復悔之改介英州未乆復召為御史因此重介剛直<lb/>
驟拔擢至兩制天下皆知仁宗不徇喜怒最為盛徳陛<lb/>
下若出聖意復召韓維天下必皆伏陛下之至公此深<lb/>
<pb n="KR4d0060_WYG_019-3a"/>
為聖徳之美取進止<lb/>
　　　二<lb/>
臣伏聞翰林學士承㫖蘇頌近乞致仕陛下巳降詔不<lb/>
允臣竊見頌博聞彊識白首好學至扵詳練國朝典故<lb/>
尤非諸臣所及熈寧中王安石用選人李定為御史頌<lb/>
知制詔封還詞頭再三不肻草制坐落職歸班二年方<lb/>
除一郡其後又為姦臣所惡追攝對獄卒無一事恐其<lb/>
進用排斥在外然先帝素重其博洽召令修書眷遇保<lb/>
<pb n="KR4d0060_WYG_019-3b"/>
全以至今日更歴夷險操守不變方今朝臣資望履歴<lb/>
未有先扵頌者頌年七十有一精力不减少壯之人陛<lb/>
下左右宜得殫見洽聞之士以備顧問臣竊慮頌别有<lb/>
陳請伏望聖慈且留之經筵取進止<lb/>
　　　三<lb/>
臣伏見知杭州蘇軾文章為時所宗名重海内陛下所<lb/>
自拔擢不待臣言而可知臣竊觀軾忠義許國遇事敢<lb/>
言一心不回無所顧望然其立朝多得謗毁葢以剛正<lb/>
<pb n="KR4d0060_WYG_019-4a"/>
疾惡力排姦邪尤為王安石呂惠卿之黨所憎騰口扵<lb/>
臺諌之門未必非此輩也陛下舉直錯枉别白邪正以<lb/>
致今日之治如軾者豈宜使之乆去朝廷況軾在經筵<lb/>
進讀最為有補臣愚伏望聖慈早賜召還今尚書闕官<lb/>
陛下如欲用軾何所不可朝廷選授常患乏才每一官<lb/>
闕乆之不補今有一蘇軾而不能用不知更求何者為<lb/>
才也臣竊為陛下惜之取進止<lb/>
　　　四<lb/>
<pb n="KR4d0060_WYG_019-4b"/>
臣伏見刑部侍郎趙君錫孝行書扵英宗皇帝實録<hi>臣案</hi>
<hi>實録尚書工部侍郎趙良規傳云子君錫甚孝以良規老而酒色不節棄官出入臥起隨之</hi>昔周宣<lb/>
王欲得國子之能導訓諸侯者樊穆仲稱魯侯孝宣王<lb/>
乃命之大雅宣王之詩曰侯誰在矣張仲孝友言宣王<lb/>
使文武之臣征伐與孝友之臣處内古之選臣先取其<lb/>
孝葢孝者人倫之冠百行之首也人君與孝友之人處<lb/>
則徳性粹美而風俗淳厚是以輔導人君者宜莫如孝<lb/>
也君錫之孝士大夫所共知為人温良恭敬動有規矩<lb/>
<pb n="KR4d0060_WYG_019-5a"/>
給事中鄭穆館閣耆儒操守純正中書舍人鄭雍慎静<lb/>
端潔言行不妄穆雍乆在王府清謹無過此三人者皆<lb/>
宜置左右備講讀之職如經筵闕官伏望聖慈扵此選<lb/>
擇取進止<lb/>
　　　進無逸講義劄子<lb/>
臣今月七日準入内供奉官李偁傳聖㫖今日邇英閣<lb/>
講過無逸義令詳備錄進臣今寫録進呈二月八日侍<lb/>
講臣范某劄子<lb/>
<pb n="KR4d0060_WYG_019-5b"/>
　　　傳宣進講義劄子<lb/>
臣等準入内押班梁惟簡傳宣今後邇英閣説過所引<lb/>
證口義令次日别具進呈臣等已知委訖二月八日臣<lb/>
司馬某臣呉某臣范某劄子<lb/>
　　　乞疎決劄子<hi>二月十三日</hi>
臣伏見陛下以乆旱疎決在京及三京繫囚聖心焦勞<lb/>
欽恤庶獄祖宗以來赦過宥罪多䝉嘉應然今溥天不<lb/>
雨旱災甚廣恐刑獄寃滯以傷和氣者不止扵四京臣<lb/>
<pb n="KR4d0060_WYG_019-6a"/>
伏願陛下因推惠澤以及四方詔諸路轉運提刑司官<lb/>
疾速分詣所屬州縣引問見禁罪人疎理決遣仍先徧<lb/>
行指揮疾速結絶無令淹延深戒官吏務察寃枉使朝<lb/>
廷徳意及遠感動人心庶可消弭大異取進止<lb/>
　　貼黄乞留中特出聖意指揮<lb/>
　　又祖宗時遣決獄或詔逐路監司疎決其例不一<lb/>
　　欲乞叅酌<lb/>
　　　論支錢和雇修河人夫狀<hi>三月六日</hi>
<pb n="KR4d0060_WYG_019-6b"/>
　　中書録黄尚書省送到元豐庫狀准勅三月二日<lb/>
　　同奉聖㫖特支賜元豐庫錢二十萬貫和雇人夫<lb/>
　　令都水監相度分劈與南北丞地分并深州及應<lb/>
　　係將來取㫖𦂳急須合預先興功去處功役仍不<lb/>
　　得令州縣科差尚書省看詳元豐庫既無河北路<lb/>
　　起發上京錢物即難以兑那三省同奉聖㫖扵河<lb/>
　　北東西路提刑司封樁舊法坊場免役内特就便<lb/>
　　支給錢二十萬貫餘依巳降指揮所有令元豐庫<lb/>
<pb n="KR4d0060_WYG_019-7a"/>
　　支錢指揮更不施行者<lb/>
右臣伏詳二月六日所降聖㫖權罷修河放罷人夫衆<lb/>
論皆謂東流故道夫役當罷其北流河水見行地分則<lb/>
當修葺固䕶以備夏秋水患實不可罷陛下哀憫百姓<lb/>
不欲科差所以今月二日續降聖㫖支賜封樁錢二十<lb/>
萬貫和雇人夫自降此指揮外議皆謂南北丞地分并<lb/>
深州合興功役外所有應係將來取㫖𦂳急預先興工<lb/>
去處即是李偉所領東流故道回河之役緣二月六日<lb/>
<pb n="KR4d0060_WYG_019-7b"/>
聖㫖内有候今秋取㫖之文所以三月二日聖㫖又帶<lb/>
下將來取㫖去處功役陛下以乆旱欲息民勞北流興<lb/>
役葢不得已而修河權罷未一月東流功役復興竊恐<lb/>
枉費國財重為無益河北百姓見此次第依前惶惶伏<lb/>
望聖慈扵今來支提刑司封樁錢指揮内除先降聖㫖<lb/>
應係將來取㫖𦂳急須合預先興功去處功役一節更<lb/>
不施行外餘依已降指揮以協中外之心臣已封還李<lb/>
偉請給等録黄乞罷李偉差遣所有今來録黄亦未敢<lb/>
<pb n="KR4d0060_WYG_019-8a"/>
行下謹具封還伏候勅㫖<lb/>
　　　乞優恤蔡延慶家劄子<lb/>
臣等伏見故龍圖閣直學士尚書吏部侍郎蔡延慶被<lb/>
遇先朝徧歴華近出守方靣入典京畿宣力中外實著<lb/>
聲迹先出繼伯父故叅知政事齊既而歸宗盡推財産<lb/>
以與齊子贍給族人無所吝惜身殁之日家計索然今<lb/>
將歸𦵏潁昌府陽翟縣聚族衆多並無居止伏望聖慈<lb/>
特依近例優賜賻贈及下潁昌府應副𦵏事并差蔡河<lb/>
<pb n="KR4d0060_WYG_019-8b"/>
人船津送靈柩家属并乞領潁昌府差人到出陸處津<lb/>
般至陽翟縣仍許借本縣官屋居住免致孤遺失所以<lb/>
稱朝廷禮待侍從仁恤存歿之意取進止<lb/>
　　　乞車駕所過不毁民屋劄子<hi>四月十二日</hi>
臣伏見祖宗時執政大臣第宅散居諸處或遇亡歿車<lb/>
駕臨奠儀衛簡省雖入隘巷亦不拆毁民屋自熈寧初<lb/>
置東西八位八臣所居近在闕門雖有臨奠更不經歴<lb/>
街巷昨來曹佾之喪二聖臨幸有司毁拆屋舍太過居<lb/>
<pb n="KR4d0060_WYG_019-9a"/>
民不無失所雖百姓多侵街葢屋毁之不敢有怨然因<lb/>
車駕經過比之他處獨被煩擾恐非陛下仁聖子育萬<lb/>
民之意也今孫固亡殁巳在外第街道甚逺竊慮車駕<lb/>
臨奠有毁拆更多臣愚欲乞先降指揮除大段窄隘處<lb/>
量加撤去外無令過當拆屋庶使聖駕所過小民知恩<lb/>
取進止<lb/>
　　　乞車駕不出劄子<lb/>
臣等今日入侍經筵伏見皇帝陛下氣體清羸猶未復<lb/>
<pb n="KR4d0060_WYG_019-9b"/>
舊適聞來日車駕欲出臨奠孫固縁固家見居石頭巷<lb/>
往來甚逺又方盛暑竊恐聖躬初就康復正當保䕶未<lb/>
宜衝冒昔唐太宗欲出臨髙士㢘之喪長孫無忌伏馬<lb/>
前流涕切諌太宗乃還并檢天聖故事宰臣張知白叅<lb/>
知政事魯宗道薨殁兩宫亦不並出臨奠伏望聖慈更<lb/>
與執政大臣詳酌特罷臨幸取進止四月十三日侍講<lb/>
臣司馬康臣范祖禹侍讀臣趙彦若劄子<lb/>
　　貼黄臣等三人今在實録院更不及與范百祿吳<lb/>
<pb n="KR4d0060_WYG_019-10a"/>
　　安詩同共聞奏<lb/>
　　　邇英留對劄子<hi>五月</hi>
臣伏見仁宗皇帝慶歴元年七月出御製觀文鍳古圖<lb/>
記以示輔臣皇祐元年十一月御崇政召近臣三館臺<lb/>
諌官及宗室觀三朝訓諌圖臣竊以古之帝王常觀圖<lb/>
史以自戒仁宗皇帝講學之外為圖鍳古不忘箴儆以<lb/>
養聖心又圖寫三朝事跡欲子孫知祖宗之功烈如目<lb/>
覩之二圖皆嘗頒賜臣僚禁中必有本臣願陛下以永<lb/>
<pb n="KR4d0060_WYG_019-10b"/>
日觀書之暇間覽此圖可以見前代帝王美惡之迹知<lb/>
祖宗創業之艱難不唯有所戒勸易扵記省亦好學不<lb/>
倦之一端也取進止<lb/>
　　　乞復降詔恤刑狀<hi>六月四日</hi>
右臣近準中書省録黄節文尚書省檢準元祐勅諸獄<lb/>
暑月五日一次湯刷枷杻其罪人以時沐浴五月二十<lb/>
五日奉聖㫖令刑部徧下諸路開封府界今後每歲暑<lb/>
月依上條施行者臣檢㑹祖宗舊制每歲冬夏降詔恤<lb/>
<pb n="KR4d0060_WYG_019-11a"/>
刑自太宗皇帝雍熈三年以來累聖遵行未之改至熈<lb/>
寧三年編修中書條例所奏委逐路提㸃刑獄司每歲<lb/>
扵四月十月檢舉牒逐州長吏訖奏臣竊惟祖宗欽恤<lb/>
庶獄特從朝廷降詔葢當盛暑大冬之月使普天之下<lb/>
至扵海隅狴牢囹圄之中皆知聖主深居九重而憫念<lb/>
及之此所以為仁恩也今令刑部徧下諸路雖重扵提<lb/>
刑司檢舉然州縣奉承宣布及書之史册猶未若恤刑<lb/>
之詔臣竊惜之欲乞依祖宗舊制令學士院每歲冬夏<lb/>
<pb n="KR4d0060_WYG_019-11b"/>
降詔仍自今年十月為始以副陛下仁恤刑獄之意<lb/>
　　　編孟子節觧劄子<lb/>
臣等準入内供奉官徐湜傳宣奉聖㫖令講讀官編修<lb/>
孟子節觧作一十四巻進呈臣等已知委訖六月八日<lb/>
臣司馬康假臣呉安詩臣范祖禹臣趙彦若臣范百禄<lb/>
劄子<lb/>
　　　乞免館伴狀<hi>六月十八日</hi>
右臣今月十八日閤門吿報已降勅命大遼國賀坤成<lb/>
<pb n="KR4d0060_WYG_019-12a"/>
節人使到闕差臣充在京館伴使者伏念臣乆苦脾胃<lb/>
之疾經年不愈造朝供職雖粗可勉强竊恐應對使客<lb/>
以病闕事伏望聖慈矜允特賜改差所有勅命臣不敢<lb/>
祇受<hi>依奏</hi>
　　　乞司馬康給俸劄子<lb/>
臣等竊見著作佐郎兼侍講新除左司諌司馬康自今<lb/>
月一日以疾請假尋䝉恩㫖給寛假將理準條便合停<lb/>
俸康素清貧加以乆病用醫纔住請受已見不易伏望<lb/>
<pb n="KR4d0060_WYG_019-12b"/>
聖慈矜恤特降指揮下有司令依熈寧中常秩例特自<lb/>
停給月日依舊支給庶使其家不至窘乏以稱陛下遇<lb/>
康之意取進止六月二十一日侍讀臣范百禄臣趙彦<lb/>
若侍講臣范祖禹臣吳安詩劄子<hi>尋有㫖給俸</hi>
　　　舉張咸賢良劄子<hi>七月二十二日</hi>
臣伏見前陵井監仁夀縣令張咸素有履行富扵文學<lb/>
元祐三年有近臣舉應賢良方正能直言極諌科䝉召<lb/>
試秘閣以不中第復歸本任臣竊惟朝廷復方正之舉<lb/>
<pb n="KR4d0060_WYG_019-13a"/>
欲求絶異之才若稍誘進則士知嚮慕或自前舉報罷<lb/>
益强扵學今官滿赴闕欲就再試而兩制以上所舉人<lb/>
已足逺方孤進無由自逹伏望聖慈特降指揮與免奏<lb/>
舉許令就試庶使寒畯之士不至遺滯取進止<lb/>
　　　舉學官劄子<lb/>
臣伏見朝廷分置學官以教養天下之才近歲增廣員<lb/>
數師儒之任尤難其選寒逺之士無因自進乃如臣輩<lb/>
所當稱舉以待上用也臣竊見左宣徳郎劉渙瀛州防<lb/>
<pb n="KR4d0060_WYG_019-13b"/>
禦推官知峽州夷陵縣事李傳新授滄州南皮縣令張<lb/>
景仁皆詞學優長履行修飭為士人所推重並堪充太<lb/>
學博士正録及諸州教授伏望朝廷更賜考察選用以<lb/>
助長育人才取進止<lb/>
　　　乞優恤司馬康家劄子<hi>九月七日經筵同入</hi>
臣等伏見直集賢院提舉西京嵩山崇福宫司馬康操<lb/>
履端方學問深逺士大夫共推其賢以為能繼其父陛<lb/>
下采扵人望置在經筵所補實多近擢諌職未克就命<lb/>
<pb n="KR4d0060_WYG_019-14a"/>
不幸疾病遽至亡歿唯有一子承奉郎植纔十三歲二<lb/>
女㓜稚家世清貧一旦遭喪巳聞窘乏伏望聖慈特優<lb/>
賜賻贈以恤忠賢之後仍乞多差廂軍兵士津送本家<lb/>
一行并差汴河坐船及兵梢載送行李等並至西京候<lb/>
有𦵏期乞下合屬去處應副取進止<lb/>
　　　乞照管司馬家并留使臣劄子<hi>二十五日經筵同入並依奏</hi>
臣等伏見元祐元年九月司馬光薨十月降聖㫖勘㑹<lb/>
司馬康將來在陜州夏縣墳所仰河南府常與照管本<lb/>
<pb n="KR4d0060_WYG_019-14b"/>
家骨肉及園宅等至十一月又降聖㫖司馬光置到西<lb/>
京第宅園池及賜書令司馬康常切照管不得破動今<lb/>
司馬康身亡子植纔十三歲本家往陜州夏縣營𦵏却<lb/>
歸西京居住先有三班借職温景純係司馬康居父喪<lb/>
日奏留本宅管勾理監當資任合至元祐六年十月任<lb/>
滿縁康妻子孤㓜今來居喪營𦵏更不比康存日欲乞<lb/>
特再降聖㫖下河南府令常與照管本家骨肉及園宅<lb/>
等并再降指揮所有西京第宅園池及賜書令本家常<lb/>
<pb n="KR4d0060_WYG_019-15a"/>
切照管不得破動及乞候温景純滿日特再差管勾一<lb/>
次與理監當資任仍乞下西京帖付温景純照㑹遵守<lb/>
昔唐憲宗時魏徵子孫典宅扵人淄青節度使李師道<lb/>
進絹請贖之翰林學士白居易上言太宗嘗輟殿材為<lb/>
魏徵起堂今其子孫貧乏自可官中為之收贖不宜令<lb/>
師道掠美憲宗深然之然則褒恤名臣之後貴其施之<lb/>
扵上也今司馬光父子忠賢百姓追思不忘而妻子孤<lb/>
㓜已䝉聖恩優恤備至其第宅及賜書本家必當保守<lb/>
<pb n="KR4d0060_WYG_019-15b"/>
更乞降一指揮并留一使臣再任則其家始終受賜皆<lb/>
出朝廷伏望聖慈特賜矜察取進止<lb/>
　　　進無逸講義劄子<hi>十月二十八日</hi>
臣近於邇英閤靣奏乞候講尚書畢録無逸全篇講義<lb/>
上進以備聖學温尋臣等今編寫成一冊謹具進呈<lb/>
　　　乞看詳陳祥道禮書劄子<hi>十一月二日得㫖送兩制看詳</hi>
臣竊以國家之用典禮為急典禮之學制度尤難太祖<lb/>
皇帝時命國子司業兼太常博士聶崇義考正禮圗采<lb/>
<pb n="KR4d0060_WYG_019-16a"/>
唐張鎰等舊圗凡六本撰成三禮圗二十巻奏之太祖<lb/>
下詔嘉奬令太子詹事尹拙等集儒學三五人更同叅<lb/>
議又下工部尚書竇儀裁定其三禮圗畫扵國子監講<lb/>
堂臣伏見太常博士陳祥道専意禮學二十餘年近世<lb/>
儒者未見其比著禮書一百五十巻詳究先儒義説比<lb/>
之聶崇義圗尤為精審該洽昨臣僚上言乞朝廷給紙<lb/>
札差書吏畫工付祥道録進今聞巳奏御降付三省臣<lb/>
愚欲乞送學士院及兩制或經筵看詳如可施行即乞<lb/>
<pb n="KR4d0060_WYG_019-16b"/>
付太常寺與聶崇義思相參行用必有補朝廷制作取<lb/>
進止<lb/>
　　　薦曾孝純劄子<lb/>
臣伏見奏議郎曾孝純故太傅公亮之子節操履行皆<lb/>
人所難好學修身深自藏晦年十七歲為殿中丞今三<lb/>
十七歲出官以來並不磨勘熈寧中鏁㕔應舉得觧省<lb/>
試下第及公亮薨先帝特賜孝純同進士出身孝純以<lb/>
父存日曽許奏一族人而未及奏堅辭出身乞迴授族<lb/>
<pb n="KR4d0060_WYG_019-17a"/>
人一官以成父志先帝許之自元豐元年丁父憂服除<lb/>
即乞尋醫至七年先帝持除太常丞以不參吏部乂不<lb/>
就命臣竊以孝純恬尚之節雖在巖穴之士寒逺之臣<lb/>
猶當旌顯以厲風俗而況三公之後勲臣之世豈可有<lb/>
滯才而不用乎伏望聖慈特加不次陞擢或處以館閣<lb/>
之職朝廷必有得人之美臣忝備侍從不敢不言乞賜<lb/>
詳察取進止<lb/>
　<lb/>
<pb n="KR4d0060_WYG_019-17b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　范太史集巻十九<lb/>
</p>
<p>
</p>
  </div>
<div>
                <head>范太史集巻二十</head>
    <p>
<pb n="KR4d0060_WYG_020-1a"/>
欽定四庫全書<lb/>
　范太史集巻二十　　　　宋　范祖禹　撰<lb/>
　　奏議<lb/>
　　　論立后上太皇太后疏<hi>元祐五年十一月十九日</hi>
臣伏奉詔㫖皇帝納后六禮令翰林學士御史中丞兩<lb/>
省給舍與禮部太常寺官同共詳議臣竊伏思此國家<lb/>
大事萬世之始福祚所係風化所先自古聖王重之今<lb/>
陛下宜先知者有四不可不慎也臣謹稽之上古參之<lb/>
<pb n="KR4d0060_WYG_020-1b"/>
後世為陛下悉數而詳言之一曰族姓二曰女徳三曰<lb/>
隆禮四曰博議所謂族姓者臣聞古之帝王所與為昏<lb/>
姻者必大國諸侯先聖王之後勲賢之裔不然則甥舅<lb/>
之國也不以微賤上敵至尊故其福祚盛大子孫蕃昌<lb/>
昔者黄帝娶扵西陵之女是為嫘祖嫘祖為黄帝正妃<lb/>
其子孫皆有天下五帝三王皆黄帝之後也髙辛娶陳<lb/>
鋒氏之女是生帝堯虞舜娶帝堯之二女釐降扵媯汭<lb/>
遂有天下大禹娶扵塗山是生夏啟天下歸之子孫享<lb/>
<pb n="KR4d0060_WYG_020-2a"/>
國四百七十餘年成湯娶扵有莘氏子孫有天下六百<lb/>
餘年周之先祖后稷生扵姜嫄世有賢妃太王娶太姜<lb/>
是生王季王季娶太任是生文王文王娶太姒其禮尤<lb/>
盛大雅歌之曰文王初載天作之合言文王之初有識<lb/>
天已生賢女為之配也又曰大邦有子俔天之妹文定<lb/>
厥祥親迎扵渭造舟為梁不顯其光自古昏禮未有如<lb/>
文王之盛也太姜炎帝之後也太任太昊之後也太姒<lb/>
大禹之後也太姒生十子武王周公皆聖人也其餘皆<lb/>
<pb n="KR4d0060_WYG_020-2b"/>
為顯諸矦周之子孫徧扵天下太姒之徳也詩人美文<lb/>
王之聖本由太任其詩曰思齊太任文王之母思媚周<lb/>
姜京室之婦太姒嗣徽音則百斯男又曰刑于寡妻至<lb/>
于兄弟以御于家邦言文王之化自家及國以正天下<lb/>
也周南關雎后妃之徳人倫之始風化天下皆美太任<lb/>
太姒也武王亦娶扵姜是生成王周有天下三十餘世<lb/>
八百餘年其基本葢由此也故族姓不可不貴所謂女<lb/>
徳者臣聞禮本夫婦詩始后妃治亂因之興亡繫焉三<lb/>
<pb n="KR4d0060_WYG_020-3a"/>
代之興皆有賢妃其亡也皆有孽女夏之興也以塗山<lb/>
其亡也以末喜商之興也以有娀其亡也以妲已周之<lb/>
興也以姜嫄其亡也以褒姒此皆聖賢所紀詩書所載<lb/>
垂之後世以為永鍳者也秦漢以後昏姻多不正無足<lb/>
取法惟後漢顯宗明徳馬后唐太宗文徳長孫后憲宗<lb/>
懿安郭后皆有后徳出扵勲賢之家其餘敗亂足以為<lb/>
戒而已恭惟本朝太祖皇帝以來家道正而人倫明歴<lb/>
世皆有聖后内徳之助自三代以來未有如本朝家法<lb/>
<pb n="KR4d0060_WYG_020-3b"/>
也皇帝聖徳明茂睿質純粹天監在下必生聖女以佑<lb/>
皇家惟陛下逺觀上古近監後世上思天地宗廟之奉<lb/>
下為萬世子孫之計選卜窈窕以母儀萬國表正六宫<lb/>
非有徳孰可以當之然閨門之徳不可著見必視其世<lb/>
族觀其祖考察其家風參以庶事亦可知也昔漢之初<lb/>
大臣議欲立髙帝子齊王皆曰王母家駟鈞惡戾虎而<lb/>
冠者也代王母家薄氏君子長者乃立代王是為文帝<lb/>
文帝為漢之賢主亦由其母家仁善也故女徳不可不<lb/>
<pb n="KR4d0060_WYG_020-4a"/>
先所謂隆禮者臣聞天子之與后猶天之與地日之與<lb/>
月隂之與陽相須而後成者也禮曰天子聽男教后聽<lb/>
女順天子理陽道后治隂徳教順成俗内外和順國家<lb/>
理治此之謂盛徳又曰天子修男教父道也后修女順<lb/>
母道也孔子對魯哀公曰古之為政愛人為大所以治<lb/>
愛人禮為大所以治禮敬為大敬之至矣大昏為大大<lb/>
昏至矣大昏既至冕而親迎親之也是故君子興敬為<lb/>
親捨敬是遺也弗愛不親弗敬不正愛與敬其政之本<lb/>
<pb n="KR4d0060_WYG_020-4b"/>
與哀公曰寡人願有言然冕而親迎不已重乎孔子愀<lb/>
然作色而對曰合二姓之好以繼先聖之後以為天地<lb/>
宗廟社稷之主君何謂已重乎又曰天地不合萬物不<lb/>
生大昏萬世之嗣也君何謂巳重焉葢深非之也孔子<lb/>
遂言曰昔三代明王之政必敬其妻子也有道妻也者<lb/>
親之主也敢不敬與禮又曰元冕齋戒鬼神隂陽也將<lb/>
以為社稷主為先祖後其可以不致敬乎又曰敬而親<lb/>
之先王之所以得天下也今臣與衆官討論講議皆約<lb/>
<pb n="KR4d0060_WYG_020-5a"/>
先王之禮參酌其宜不為過隆願陛下勿以為疑進言<lb/>
者必曰天子至尊無敵扵天下不當行夫婦之禮而荀<lb/>
卿有言天子無妻告人無匹也如此則是周公之典孔<lb/>
子之言皆不可信而荀卿之言可信也臣謹案禮冠昏<lb/>
唯有士禮而無天子諸侯之禮故三代以來准以士禮<lb/>
推而上之為天子諸侯之禮葢以成人之與夫婦自天<lb/>
子至扵士則一也臣竊聞親王宗室之間娶妻殊無齊<lb/>
體之禮敬而親之之義天下豈有獨尊而無偶配者哉<lb/>
<pb n="KR4d0060_WYG_020-5b"/>
至扵鄙慝之禮或雜苖獠之俗或習委巷之風下自士<lb/>
族上流宫禁有渉扵此者願陛下一切屏絶之以正基<lb/>
本以先天下故禮不可不隆所謂博議者臣聞古者天<lb/>
子聘后上公逆之諸侯主之故春秋書祭公來遂逆王<lb/>
后于紀夫國有大事大臣不容不預聞也昔慈聖光獻<lb/>
之立也吕夷簡定其議故其詔曰覽上宰之敷言其册<lb/>
曰宗公鼎臣誦言扵朝先是茶商陳氏女亦預選擇王<lb/>
曾宋綬皆以為言大臣繼有言者遂罷陳氏仁宗所以<lb/>
<pb n="KR4d0060_WYG_020-6a"/>
為聖者能從衆也進言者必曰此陛下家事非外人所能<lb/>
預自古誤人主者多由此言也天子以四海為家中外<lb/>
之事孰非陛下家事大臣無不可預之事亦無不當預<lb/>
之人且陛下用一執政進一近臣必欲協天下人望况<lb/>
立皇后以母天下乎臣恐陛下一日降詔云立某氏為<lb/>
皇后則大臣雖有所見亦難乎論議矣今陛下之所選<lb/>
擇莫若出其姓氏宣問大臣若聖志既定而衆議僉同<lb/>
則卜筮協從鬼神其依天人之意無不同矣故議不可<lb/>
<pb n="KR4d0060_WYG_020-6b"/>
不博臣幸備勸講其職在以帝王之事禆益聖徳故敢<lb/>
獻其所聞臣之愚誠惟中宫正位之後四海之内室家<lb/>
相慶則宗社之福也狂瞽之言惟陛下留聽干冒宸嚴<lb/>
臣無任惶懼俟罪之至<lb/>
　　　封還觧鹽専置使狀<hi>六年七月十三日</hi>
　　準中書省録黄尚書省送到白劄子勘㑹陜西制<lb/>
　　置觧鹽司元専設官總領後來方令轉運使一員<lb/>
　　兼管是致職務不専有害鈔法契勘茶事司河北<lb/>
<pb n="KR4d0060_WYG_020-7a"/>
　　糴便司巳罷轉運司兼領七月八日得畫三省同<lb/>
　　奉聖㫖依舊差官専充制置觧鹽使更不令轉運<lb/>
　　使副兼領者<lb/>
右臣伏見仁宗慶歴中以范宗傑為制置觧鹽使行禁<lb/>
㩁法公私大受其弊扵是范祥請變鹽法至八年乃以<lb/>
祥為陜西提㸃刑獄兼制置觧鹽事盡革宗傑之弊課<lb/>
入亦増祥初建議當時論者争以為非而韓琦包拯等<lb/>
皆以祥法為便請乆任祥以専其事乃擢祥為陜西轉<lb/>
<pb n="KR4d0060_WYG_020-7b"/>
運使及李三代祥官課遂損嘉祐中張方平包拯請復<lb/>
用祥祥之鹽法至今稱之及祥卒薛向繼其後祥與向<lb/>
皆號為能言利豐財之臣然皆以提轉兼領祥之再使<lb/>
雖嘗専領後卒歸之轉運司由此觀之鹽事修舉在扵<lb/>
得人不在置使也今誠得如祥向者而主之亦何必専<lb/>
若不得人雖専無益自仁宗嘉祐以來不置此使已數<lb/>
十年今一旦復之設官置吏别為一司公私先有勞費<lb/>
權輕則不足以動州縣重則是又増一監司州縣承禀<lb/>
<pb n="KR4d0060_WYG_020-8a"/>
不無煩擾又提轉之外别置使者以主財利無不好相<lb/>
侵奪各求自便此人情之常也神宗熈寧中留意馬政<lb/>
置監牧使數年而罷又置提舉常平司官陛下即位而<lb/>
罷蓋監司之外又置使則為冗長事理不安故不能乆<lb/>
且治道貴扵簡便綱領尤不欲衆多也東南海鹽不為<lb/>
不多然提刑司亦兼鹽事觧池鹽在陜西轉運司止一<lb/>
事爾若須置使則東南鹽亦當設官矣若每事専設官<lb/>
則轉運司遂無所用尚何以主錢穀為職哉茶事司本<lb/>
<pb n="KR4d0060_WYG_020-8b"/>
起扵李杞劉佐陸師閔之徒征利而為之議者皆以為<lb/>
非朝廷以熈河邉用不得巳而存之此不足為法也夫<lb/>
觧鹽利害非臣所知止以祖宗之舊及事理言之恐不<lb/>
必専設官今陜西有都轉運使轉運使副判官提㸃刑<lb/>
獄皆可以隨資序用人若選擇知鹽事者一人為監司<lb/>
使之兼領亦豈敢不舉職若任轉運司扵鈔法有害則<lb/>
提刑司兼領亦范祥故事理増監司一員猶愈扵别置<lb/>
使之煩也古者利不百不變常朝廷方欲省官惜費茍<lb/>
<pb n="KR4d0060_WYG_020-9a"/>
無大利害則不若且如其故便臣愚竊謂作事謀始所<lb/>
宜慎重故未敢行下伏望聖慈更與大臣詳酌所有録<lb/>
黄謹具封還伏候勅㫖<lb/>
　　　封還臣寮論浙西賑濟事狀<hi>二十四日</hi>
　　準中書省録黄臣僚上言竊聞浙西州軍近以災<lb/>
　　傷朝廷選差轉運副使岑象求運判楊瓌寳仍賜<lb/>
　　米百萬斛錢二十餘萬緡俾救其患州縣自亦依<lb/>
　　條發倉廩作粥飯救濟行將少蘇矣細民習為驕<lb/>
<pb n="KR4d0060_WYG_020-9b"/>
　　虚以少為多其弊已乆欲乞明詔本路監司并州<lb/>
　　縣詳具災傷貧分數賑貸行遣次第各行申奏徐<lb/>
　　考其虚實而懲責其尤甚者候勅㫖又臣僚上言<lb/>
　　訪聞兩浙水災惟蘇湖秀三州為甚外常杭二郡<lb/>
　　絶為輕小其三州之地亦有髙下不等今傳言者<lb/>
　　或謂水災至大無可種之田或謂髙田無水下田<lb/>
　　水退有可種之處以謂本因風駕海水江湖壅遏<lb/>
　　加之雨多遂有漲涌之患風退水落此患自弭可<lb/>
<pb n="KR4d0060_WYG_020-10a"/>
　　以種作人言異同如此誠不可以不察乞下本路<lb/>
　　鈐轄轉運提刑及蘇湖等五州令各開具逐州水<lb/>
　　災所及凡幾縣幾村有無漂蕩廬舍溺死人口及<lb/>
　　髙田無水與水退可耕之地各約若干並令指實<lb/>
　　申奏不得相關稍渉謬妄即乞重行降黜兼朝廷<lb/>
　　近日别遣使者支撥斛㪷一百萬見錢度牒約計<lb/>
　　二十萬貫不為不多若見今未種今秋無穫則向<lb/>
　　去乏食賑濟之期甚為長逺所差去官當相度事<lb/>
<pb n="KR4d0060_WYG_020-10b"/>
　　體措置凡此皆繫官吏能否而一有失當其害非<lb/>
　　輕乞令賑濟官司凡措置稍大事件並申取朝廷<lb/>
　　指揮其急切不可待報者雖許一靣施行亦須便<lb/>
　　具畫一奏知所貴朝廷察其中否緩急未便可以<lb/>
　　救止候勅㫖七月二十二日三省同奉聖㫖並依<lb/>
　　奏者<lb/>
右臣謹案唐代宗大歴中霜雨損稼渭南縣令獨稱縣<lb/>
境不損遣御史案實損三千餘頃帝嘆息乆之曰縣令<lb/>
<pb n="KR4d0060_WYG_020-11a"/>
字人之官不損猶應言損何不仁如是乎貶渭南令為<lb/>
南浦尉徳宗正元中江淮大水宰相陸贄請遣使賑恤<lb/>
帝曰聞所損殊少即議優恤恐生姦欺䞇上奏曰流俗<lb/>
之弊多徇諂諛揣所悦意即侈其言度所惡聞則小其<lb/>
事制備失所常病扵斯又曰所費者財用所收者人心<lb/>
茍不失人何憂乏用乃遣使宣撫水灾憲宗元和中南<lb/>
方旱饑遣使賑卹將行帝戒之曰朕宫中用帛一匹皆<lb/>
籍其數唯賙救百姓則不計費卿輩當體此意七年又<lb/>
<pb n="KR4d0060_WYG_020-11b"/>
謂宰相曰卿輩屢言淮浙去歲水旱近有御史自彼還<lb/>
言不至為灾事竟如何李絳對曰臣按淮南浙東奏狀<lb/>
皆云水旱人多流亡求設法招撫其意似恐朝廷罪之<lb/>
者豈肯無灾而妄言有灾邪此蓋御史欲為奸諛以悦<lb/>
上意耳願得其主名案致扵法帝曰卿言是也國以人<lb/>
為本聞其有灾當亟救之豈可尚復疑之邪朕適者不<lb/>
思而言耳命速蠲其租賦古之人君聞有灾害唯責人<lb/>
不言其救灾唯恐人惜費又恐不及扵事陸贄李絳賢<lb/>
<pb n="KR4d0060_WYG_020-12a"/>
相也亦専信守臣奏報惡言者之小其事以緩君心之<lb/>
憂也今國家建都扵汴實就漕挽東南之利京師億萬<lb/>
之口所食贍軍養民皆出扵二浙此乃國之根本豈可<lb/>
不思其所從來今陛下一方之赤子嗷嗷然有倒垂之<lb/>
急如嬰兒之絶乳其死可立而待也方呼天赴訴開口<lb/>
待哺以延朝夕之命為之父母者忍惜力而不救乎臣<lb/>
竊詳臣僚所言朝廷巳賜米百萬錢二十餘萬州縣亦<lb/>
自依條發倉廩作粥飯救濟人行將少蘇矣臣竊以作<lb/>
<pb n="KR4d0060_WYG_020-12b"/>
粥救饑最出下䇿夫民已至相聚食粥則疾疫將起饑<lb/>
困已甚死者必衆此乃災傷之極正當憂慮豈得便為<lb/>
少蘇又言細民習為驕虚以少為多其弊已乆臣竊謂<lb/>
常年小有旱澇披訴災傷僥倖之民或容有此今浙西<lb/>
災害甚大民已流散乞食廹扵死亡方且疑其習為驕<lb/>
虚而不之信何其忍哉又言乞詔監司州縣詳具災傷<lb/>
分數賑貸行遣次第各行申奏而懲責其尤甚者臣竊<lb/>
謂朝廷以侍從之臣為一路鈐轄又選差監司以往行<lb/>
<pb n="KR4d0060_WYG_020-13a"/>
未及境未及設施朝廷既不憑信鈐轄司之言又戒約<lb/>
監司州縣如此臣恐官吏束手不能有所施為上下觀<lb/>
望各求茍免夫奏災傷分數過實賑濟用物稍廣此乃<lb/>
過之小者正當濶畧不問以救人命若因此懲責一人<lb/>
則自今官司必以為戒將坐視百姓之死而不救矣又<lb/>
臣僚言人言異同不可不察乞下鈐轄提轉及蘇湖等<lb/>
五州各令開具逐州水災所及凡幾縣幾村有無漂蕩<lb/>
廬舍溺死人口及髙田無水與水退可耕之地各約若<lb/>
<pb n="KR4d0060_WYG_020-13b"/>
干並令指實申奏不得相關稍渉謬妄乞重行降黜臣<lb/>
伏見近日浙西申奏自今年正月大雨至六月太湖泛<lb/>
溢蘇湖秀等州城市並遭水浸田不布種廬舍漂蕩民<lb/>
棄田賣牛散走乞食臣謂朝廷聞此當令官司如救焚<lb/>
拯溺猶恐不及今若降此指揮逐縣逐村須遣人抄劄<lb/>
廬舍人口田土數目饑荒之際此等行遣必為煩擾一<lb/>
事不實即憂及罰闔境皆死未必獲罪如此則賑濟却<lb/>
為閒慢百姓愈無救矣又言近日别遣使者支撥斛斗<lb/>
<pb n="KR4d0060_WYG_020-14a"/>
百萬見錢度牒約二十萬不為不多若見今未種今秋<lb/>
無穫則向去賑濟之期甚逺所差去官當相度事體措<lb/>
置一有失當其害非輕今所差去官與時蹔遣使不同<lb/>
若向去賑濟期日長逺此乃本司職事在彼自當任責<lb/>
當且委以措置不須約束免有疑惑觀望臣竊以今水<lb/>
潦方降秋田殊未有望審如臣僚所言今秋無穫本路<lb/>
必更奏請朝廷亦當接續應副則前日所賜未足為多<lb/>
况斛斗止令出糶官不損直常平倉本無給散之法唯<lb/>
<pb n="KR4d0060_WYG_020-14b"/>
廣惠倉許賑濟不足方許通支常平放税及五分處仍<lb/>
不得過所限之數兩倍浙西鈐轄司近方奏乞不限石<lb/>
斗尚未降朝㫖又奏夏田原未放税以此觀之官司守<lb/>
法止有賑救不及之事必無過當之理臣僚又言乞令<lb/>
賑濟官司措置稍大事件並申取朝廷指揮其急切不<lb/>
可待報者雖許一靣施行亦須便具畫一奏知所貴朝<lb/>
廷察其中否緩急未便可以救止臣伏見英宗時臣叔<lb/>
祖鎮出知陳州辭日英宗宣諭陳州累年災傷卿到彼<lb/>
<pb n="KR4d0060_WYG_020-15a"/>
悉心賑撫臣鎮至州方值春種即發常平倉貸民種粮<lb/>
提刑司奏劾官吏詔釋不問陳州至京不數日可以往<lb/>
返然猶不先奏而行恐不及扵事也神宗時西京大水<lb/>
遣郎官一人御藥院内侍一人賑恤多方救濟北京亦<lb/>
然朝廷未嘗先為條約以防之也今兩浙在二千里外<lb/>
事稍大者若須申奏比及得報即已後時雖急切許一<lb/>
靣施行若官司畏避事無大小一皆奏請不敢専行則<lb/>
此法豈不為害臣伏覩浙西鈐轄轉運司前後申奏累<lb/>
<pb n="KR4d0060_WYG_020-15b"/>
年災傷今歲大水以至結罪保明奏乞斛斗度牒又云<lb/>
父老言四十年無此水災近奏蘇州饑民死者日有五<lb/>
七百人饑疫更甚扵熈寧時又湖州奏貧人入城死者<lb/>
相繼遺棄男女官為收養據此則災傷輕重亦可知矣<lb/>
今詳臣僚所言大意唯以朝廷所賜錢斛不少恐災傷<lb/>
不至如所奏故欲考察虚實懲責謬妄然臣之愚慮竊<lb/>
謂朝廷已賜錢斛百二十萬徳深澤厚又選監司以往<lb/>
免更臨遣専使今監司方出國門錢斛纔至本路即降<lb/>
<pb n="KR4d0060_WYG_020-16a"/>
此指揮約束百姓必謂朝廷重惜錢斛輕棄人命百二<lb/>
十萬已厭其多將來乏食日逺復何所望所吝者財物<lb/>
所失者人心況本路有鈐轄司轉運提刑司發運司互<lb/>
相監臨而轉運司主財不欲多費故祖宗以來賑濟委<lb/>
提刑司葢恐轉運司惜物也監司州縣有凶年饑饉皆<lb/>
不得巳而上聞亦豈肯扵無災之地賑不饑之民耗散<lb/>
倉廩坐失租税以取不辦之責哉今唯當戒飭官司多<lb/>
為方畧存活人命寛其約束責以成效庶幾餘民早獲<lb/>
<pb n="KR4d0060_WYG_020-16b"/>
安堵唯是給散無法枉耗官廩賑救不及貧弱出糶反<lb/>
利兼并措置乖方所宜約束然此乃監司使者之事朝<lb/>
廷亦難遥為處畫也若監司得人此弊自少誠使有之<lb/>
則人言相傳亦豈可揜臺諌足以風聞彈奏朝廷足以<lb/>
考察案劾未為晚也今先降此指揮徒能牽制撓亂其<lb/>
所為耳伏望聖慈以逺方生靈性命為念無以官司賑<lb/>
濟過甚為憂其臣僚所言伏乞更不施行所有錄黄謹<lb/>
具封還伏候勅㫖<lb/>
<pb n="KR4d0060_WYG_020-17a"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4d0060_WYG_020-17b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　范太史集巻二十<lb/>
</p>
<p>
</p>
  </div>
<div>
                <head>范太史集巻二十一</head>
    <p>
<pb n="KR4d0060_WYG_021-1a"/>
欽定四庫全書<lb/>
　范太史集巻二十一　　　宋　范祖禹　撰<lb/>
　　奏議<lb/>
　　　再封還觧鹽置使狀<hi>元祐六年七月二十七日</hi>
　　準中書省關差官専充制置觧鹽使錄黄三省同<lb/>
　　奉聖㫖依前降指揮行下者<lb/>
右臣竊以置官不如議法議法不如擇人法者人之所<lb/>
為也官者法之所行也故事之利害擇人為先茍不得<lb/>
<pb n="KR4d0060_WYG_021-1b"/>
人雖有良法亦無所施或反為害雖改置官司無益也<lb/>
仁宗時范祥獻鹽法慶歴四年遣祥與陜西轉運使議<lb/>
其事至八年乃以祥為提㸃刑獄使推行之言者争以<lb/>
為不便皇祐二年遣包拯往視之還言便三年又召祥<lb/>
與三司官議乃擢祥轉運使至和中罷至嘉祐三年張<lb/>
方平包拯請復用祥乃以為制置使自初獻議至此十<lb/>
五年方委以總領其慎重如此之至也葢祥有已試之<lb/>
效故不使兼他職以盡其能此乃先得其人而設官也<lb/>
<pb n="KR4d0060_WYG_021-2a"/>
自祥卒後皆轉運使副兼之熈寧二年以觧鹽判官李<lb/>
師錫為轉運判官自此不除觧鹽判官以永興軍通判<lb/>
兼之今朝廷以轉運司職務不専有害鈔法故欲専置<lb/>
使臣不知鈔法有害是人壊之邪是法壊邪若人壊之<lb/>
也則當懲治其人其人不可别擇任人而已若法壊也<lb/>
則當講求范祥之法修復之而巳臣謹案國史祥之鹽<lb/>
法後人不能易小有増損人輒不便今不考究其法而<lb/>
改置官司官司雖改而法弊猶存則與不改何異若去<lb/>
<pb n="KR4d0060_WYG_021-2b"/>
其法弊而又得人則雖在轉運司亦可也若轉運司侵<lb/>
奪鹽利則重其法禁誰敢違之豈必改易官司哉祖宗<lb/>
時或以提轉兼領或専置使或置判官皆有故事但自<lb/>
嘉祐八年以後不専置使今一旦復之先有勞費故不<lb/>
可不慎重臣竊觀前世承平治道無不簡易而清静唯<lb/>
是唐明皇天寳亂政廣置使名利出百孔朝廷近年増<lb/>
置官司稍多亦不乆而罷今若増監司一員以主之猶<lb/>
愈扵别置使之煩臣前奏已言之矣閔子騫曰仍舊貫<lb/>
<pb n="KR4d0060_WYG_021-3a"/>
如之何何必改作孔子貴其言蓋為治者不尚煩也諸<lb/>
葛亮偏霸之相猶出教曰事有不至至扵十返來相啓<lb/>
告今兹之舉臣之愚見竊謂未安伏望聖慈更賜詳酌<lb/>
謹再具封還伏候勅㫖<lb/>
　　貼黄檢㑹李師錫以前不見曽除判官蓋判官亦<lb/>
　　不常置<lb/>
　　貼黄竊謂觧鹽一司事務必不多故祖宗朝置使<lb/>
　　時少不置時多自轉運司兼領巳數十年不聞闕<lb/>
<pb n="KR4d0060_WYG_021-3b"/>
　　事今别置一使則事權不可輕小必與提轉畧均<lb/>
　　乃可以統攝州縣所主者止是觧鹽一事鈔法利<lb/>
　　害又未必繫此故臣以為先有勞費<lb/>
　　　封還納后儀制狀<hi>八月四日</hi>
　　準中書省録黄三省樞宻院奏臣僚議到納后六<lb/>
　　禮文字今同共看詳擬定逐項合行儀制<lb/>
　　　五禮命使<lb/>
　　　　今欲以都亭驛權為皇后行第<lb/>
<pb n="KR4d0060_WYG_021-4a"/>
　　　發冊命使<lb/>
　　　　其日皇帝服通天冠絳紗袍御文徳殿<lb/>
　　　奉迎命使<lb/>
　　　　皇帝臨軒與册禮使副同日遣皇后入内<lb/>
　　　　皇帝服通天冠絳紗袍御福寧殿<lb/>
右臣竊以都亭驛常為遼使館舍今納皇后以母天下<lb/>
而先居之扵遼使之館恐非所以觀示四方為正始之<lb/>
道也臣愚欲乞詳酌以舊尚書省權為行第又發册奉<lb/>
<pb n="KR4d0060_WYG_021-4b"/>
迎命使及皇后入内皇帝皆服通天冠絳紗袍臣謹案<lb/>
古昏禮用冕服無他服之文通天冠絳紗袍本以代古<lb/>
皮弁之服唐開元禮國朝開寳通禮亦皆服袞冕今發<lb/>
册與奉迎同日將以為天地宗廟社稷之主繼先聖之<lb/>
後其可以不致隆乎伏請皇帝臨軒發册命使奉迎及<lb/>
皇后入内並服袞冕以重大昏之禮伏望聖慈更下三<lb/>
省樞宻院參酌庶扵國體為便合扵先王經禮之意所<lb/>
有録黄未敢行下謹具封還伏候勅㫖<lb/>
<pb n="KR4d0060_WYG_021-5a"/>
　　貼黄議者或謂昨來發太皇太后册寳止服通天<lb/>
　　冠絳紗袍今納皇后服冕有踰尊之嫌臣謹案冕<lb/>
　　服祭服也弁服齋服也故南郊致齋服通天冠綘<lb/>
　　紗袍祭之日乃服袞冕冕服所以交神非所以事<lb/>
　　親也昏禮將以為天地宗廟社稷之主有鬼神隂<lb/>
　　陽之義故服祭服與事親之禮不同即無踰尊之<lb/>
　　嫌臣與鄧温伯等議狀已備論之今服通天冠絳<lb/>
　　紗袍扵禮無所據臣竊惜聖朝講明一代大典而<lb/>
<pb n="KR4d0060_WYG_021-5b"/>
　　扵先王之禮無據則未足為法也伏乞更賜詳酌<lb/>
　　　乞進帝學劄子<hi>十四日</hi>
臣以史職侍經筵嘗采集前世帝王學問及記國朝祖<lb/>
宗講讀故事為書八巻名曰帝學可以上助睿覽今已<lb/>
繕寫畢伏望聖慈許令進入取進止<lb/>
　　　進帝學劄子<lb/>
臣先奏撰成帝學一書今奉御寳批進入其書八巻共<lb/>
八册為一幞謹具上進<lb/>
<pb n="KR4d0060_WYG_021-6a"/>
　　　申門下省乞罷瀘州置梓䕫路鈐轄司狀<hi>十八日</hi>
　　準樞宻院録白皇城使果州刺史梓䕫路鈐轄管<lb/>
　　勾瀘南沿邉安撫司兼知瀘州張克明元祐三年<lb/>
　　十二月二十七日再任巳過滿近差下王克平未<lb/>
　　曾赴任左藏庫使成都府利州路鈐轄王惟純八<lb/>
　　月十四日奉聖㫖就差王惟純充梓䕫路鈐轄管<lb/>
　　勾瀘南安撫司公事兼知瀘州替張克明過滿闕<lb/>
右某檢㑹梓䕫路鈐轄元置在遂州元豐中因蠻賊乞<lb/>
<pb n="KR4d0060_WYG_021-6b"/>
弟作過用兵討捕初移鈐轄司扵資州又移扵瀘州皆<lb/>
取一時應副近便即非經乆之制後來蠻事寧息因仍<lb/>
至今不改伏詳祖宗時置鈐轄司扵遂州本以形勢控<lb/>
制兩川非専為戎瀘邉事而梓䕫路鈐轄司轉運使亦<lb/>
得通管與成都府利州路鈐轄不同自瀘州置鈐轄司<lb/>
以來以兩路兵權付一武臣沿邉支郡反節制數十州<lb/>
末大本小邉州偏重事理不順且以西北言之如髙陽<lb/>
之䧺州定州之安肅軍渭州之鎮戎軍慶州之環州皆<lb/>
<pb n="KR4d0060_WYG_021-7a"/>
帥府在内邉州在外今瀘州扵東川路若比䧺州安肅<lb/>
鎮戎環州亦須𨽻屬帥府豈可令一武臣専制更無同<lb/>
領之人況戎瀘邉事至小豈得與西北同日而語哉并<lb/>
檢㑹元祐元年十一月因臣僚上言乞依舊移鈐轄司<lb/>
在遂州朝廷下梓䕫路鈐轄司與梓州路轉運等司同<lb/>
相度轉運提刑司尋具相度梓䕫路鈐轄司依舊移歸<lb/>
遂州委是經乆利便樞宻院奉聖㫖令鈐轄司且依舊<lb/>
在瀘州更候三五年邉事一向定貼奏取指揮自降聖<lb/>
<pb n="KR4d0060_WYG_021-7b"/>
㫖將及六年更無邉事已是一向定貼今因張克明交<lb/>
替欲乞檢㑹前降指揮其新差官更不令帶梓䕫路鈐<lb/>
轄如瀘州須留兵屯守止存留沿邉安撫一司其梓䕫<lb/>
路鈐轄依舊移歸遂州措置事件並依祖宗時故事所<lb/>
貴西南乆逺安便謹具申門下省伏乞詳酌施行伏候<lb/>
指揮<lb/>
　　　乞復邇英閣記注劄子<hi>二十一日經筵官同入</hi>
臣等伏見景祐三年因崇政殿説書賈昌朝奏請詔修<lb/>
<pb n="KR4d0060_WYG_021-8a"/>
邇英延義二閣記注今陛下嚮學稽古間日一御經筵<lb/>
雖史官在前言動必記然講讀之事未有専一纂録臣<lb/>
等欲乞復修邇英閣記注如仁宗朝故事取進止<lb/>
　　　奏乞罷瀘州梓䕫路鈐轄司狀<hi>二十六日</hi>
右臣近準樞宻院録白梓䕫路鈐轄管勾瀘南沿邉安<lb/>
撫司兼知瀘州張克明再任過滿奉聖㫖就差成都府<lb/>
利州路鈐轄王惟純替張克明臣檢㑹梓䕫路鈐轄原<lb/>
置在遂州元豐中因蠻賊作過用兵討捕初移鈐轄司<lb/>
<pb n="KR4d0060_WYG_021-8b"/>
扵資州又移扵瀘州後來邉事寧息當却移歸遂州并<lb/>
檢㑹元祐元年十一月先降聖㫖更候三五年邉事一<lb/>
向定貼奏取指揮今已六年合檢舉取㫖遂具狀申門<lb/>
下省乞詳酌施行并録白送樞宻院續準樞宻院批所<lb/>
差王惟純等巳得聖㫖所有移瀘州鈐轄司歸遂州見<lb/>
别具契勘施行臣伏見河北陜西唯是安撫經畧司専<lb/>
委帥臣至扵馬歩軍都總管即有副總管成都府利州<lb/>
兩路鈐轄亦有兩鈐轄為之副貳今梓䕫路鈐轄及沿<lb/>
<pb n="KR4d0060_WYG_021-9a"/>
邊安撫兩司専委一武臣既不𨽻屬帥府又無别官同<lb/>
領當用兵之際或有從權扵無事之時則為偏重伏詳<lb/>
祖宗朝置鈐轄司扵遂州葢以西南逺方外接蠻夷内<lb/>
則戍兵客土相雜或姦人窺伺大盗竊發淳化咸平中<lb/>
葢嘗如此是故兩川各置兵馬鈐轄司鎮守互相牽制<lb/>
夷事緩急照應逺近適中并檢㑹梓䕫路鈐轄司舊制<lb/>
揀選蠻馬編配罪人並與轉運司同管勾唯是戎瀘夷<lb/>
事則引用皇祐四年樞宻院劄子令轉運司相度事牒<lb/>
<pb n="KR4d0060_WYG_021-9b"/>
赴鈐轄將兵討除外應干軍馬事件鈐轄司一靣行遣<lb/>
措置至熈寧七年察訪熊本奏請應干戎瀘夷事並要<lb/>
梓州路轉運司梓䕫鈐轄司同管勾竊詳先朝制置梓<lb/>
䕫路鈐轄與成都府利州路不同東川既非帥府而鈐<lb/>
轄須在遂州故稍輕其權任主者不一今以瀘州節制<lb/>
兩路以一武臣専領兩司諸路邉州未有此比況瀘南<lb/>
蠻賊作過本因羅茍夷争不償骨價事至細微都監王<lb/>
宣恥不預打誓遂出兵與乞弟接戰邀功以至敗沒朝<lb/>
<pb n="KR4d0060_WYG_021-10a"/>
廷用兵誅討兩川為之騷然自林廣蕩平巢穴諸夷畏<lb/>
懾一向安貼梓䕫鈐轄理當復舊欲乞檢㑹元祐元年<lb/>
十一月先降聖㫖早行措置所有轉運司通管或依皇<lb/>
祐舊法或從熈寧近制乞朝廷更賜詳酌其瀘州止存<lb/>
留沿邉安撫一司梓州路轉運司官須常置使副一員<lb/>
遂州知州選差及任滿升擢並如祖宗朝故事所貴兵<lb/>
權不輕付與西南乆逺安便乞下三省樞宻院并檢㑹<lb/>
前後臣僚所奏及臣前狀施行謹録奏聞<lb/>
<pb n="KR4d0060_WYG_021-10b"/>
　　貼黄臣竊聞瀘州自置鈐轄司以來官員使臣酬<lb/>
　　奬供給例加優厚武臣知州素無綱紀是以彼州<lb/>
　　官吏唯恐鈐轄司復歸遂州檢㑹元祐元年朝廷<lb/>
　　已下梓䕫路鈐轄司與梓州路轉運司同相度轉<lb/>
　　運提刑司尋具相度鈐轄司依舊移歸遂州委是<lb/>
　　經乆利便臣竊謂事理明白無疑欲乞更不再下<lb/>
　　本路相度只從朝廷措置若瀘州存留沿邉安撫<lb/>
　　一司令𨽻屬鈐轄司又不减戍兵亦足以防遏夷<lb/>
<pb n="KR4d0060_WYG_021-11a"/>
　　冦不為無備<lb/>
　　　封還差道士陳景元校道書事狀<hi>閏八月八日</hi>
　　準中書省録黄節文秘書監王欽臣等乞差真靖<lb/>
　　太師陳景元校黄本道書每月支錢五貫文三省<lb/>
　　同奉聖㫖令秘書省具道書目錄付陳景元據目<lb/>
　　錄扵道蔵取索先校定成本供秘書省委本省官<lb/>
　　對校餘依所申者<lb/>
右臣竊惟祖宗置三館秘閣以待天下賢材公卿侍從<lb/>
<pb n="KR4d0060_WYG_021-11b"/>
皆由此出不専為聚書設校理校勘之職亦非専為校<lb/>
書也六經之書不可不尊孔氏之道不可不明至扵諸<lb/>
子百家神仙道釋葢以備篇籍廣異聞以示藏書之富<lb/>
無所不有本非有益扵治道也嘉祐中増置編校之官<lb/>
繕寫黄本自此書籍益廣充牣四館朽蠧相仍居其中<lb/>
者固未能周覽而徧校也今又使道士陳景元校道書<lb/>
臣愚竊所未諭議者必曰漢成帝時劉向校經傳諸子<lb/>
詩賦歩兵校尉任宏校兵書太史令尹咸校數術侍醫<lb/>
<pb n="KR4d0060_WYG_021-12a"/>
李柱國校方技今使道士枝道書亦其比也臣竊以為<lb/>
不然漢之時以竹簡寫書在天下者至少非秘府不能<lb/>
備非如後世以紙傳寫流布天下所在皆有也劉向總<lb/>
校羣書非一人之力所能獨了故又用任宏等三人然<lb/>
兵書數術方技皆為有用非異端之學也任宏等亦非<lb/>
異教之人也今館閣羣聚天下賢才宜有殫見洽聞之<lb/>
士博極羣書乃使陳景元先取道藏之書校定成本供<lb/>
秘書省委本省官對校皆取正扵景元不亦輕朝廷之<lb/>
<pb n="KR4d0060_WYG_021-12b"/>
體羞當世之士乎又道書除老子莊列已立扵學宫其<lb/>
餘多虛誕不經儒者所不道天下名山宫觀自有道藏<lb/>
館閣所藏唯備數可矣不必使方外之士讎校以崇長<lb/>
異學也漢武帝時董仲舒對䇿以為諸不在六藝之科<lb/>
孔子之術者皆絶其道勿使並進武帝感其言遂罷黜<lb/>
百家表章六經今館閣之書下至稗官小説街談巷語<lb/>
道聽塗説之所造者無所不有既使景元校道書則他<lb/>
日僧校釋書醫官校醫書隂陽卜相之人校技術其餘<lb/>
<pb n="KR4d0060_WYG_021-13a"/>
各委本色皆可用此為例豈祖宗設館閣之意哉夫聖<lb/>
王作事必防其微命出扵上不可不慎昔熈寧中王韶<lb/>
開拓熈河王安石使其門僧智縁隨韶誘説木征時人<lb/>
號為安撫大師今館職之外巳置校黄本官又扵黄本<lb/>
之外有校書道士天下之人必謂之編校大師事雖至<lb/>
微實損國體其秘書省所請乞更不施行謹具封還伏<lb/>
候勅㫖<lb/>
　　　論宋用臣叙官狀<lb/>
<pb n="KR4d0060_WYG_021-13b"/>
　　準中書省錄黄三省同奉聖㫖宋用臣叙遥郡刺<lb/>
　　史者<lb/>
右臣竊以宋用臣變亂溝洫開掘縱横欺㒺朝廷錐刀<lb/>
聚斂凡所建置莫非害民大興土木無時休息乂以饋<lb/>
遺交通執政陛下嗣位纔及旬月用臣所領一切停罷<lb/>
京城之人無不歡呼鼓舞用臣所用縣官財物有司終<lb/>
不能詰其多少之數隱盗出沒皆不可知此乃國之大<lb/>
賊民之大蠧所宜流竄遐荒以謝萬姓陛下初政止用<lb/>
<pb n="KR4d0060_WYG_021-14a"/>
寛典特從降黜已移宫觀使之安便今叙復遥郡刺史<lb/>
則團練防禦使將來皆以歲月次第還之何以懲戒姦<lb/>
宄之人伏望聖慈原其罪惡情理難恕永不收叙所有<lb/>
錄黄謹具封還伏候勅㫖<lb/>
　　貼黄臣謹案唐徳宗之末用宗室嗣道王李實為<lb/>
　　京兆尹聚斂刻剥順宗即位不踰月貶通州長史<lb/>
　　市人争懷瓦礫欲擊之後以赦令内移死扵虢州<lb/>
　　不聞復官今用臣何人貶黜數年復領遥郡恐失<lb/>
<pb n="KR4d0060_WYG_021-14b"/>
　　中外所望<lb/>
　　　舉監察御史狀<hi>二十七日</hi>
　　準尚書省劄子奉聖㫖令給事中舉監察御史貳<lb/>
　　員聞奏者<lb/>
右臣等伏見秘書省校書郎楊國寳京西路轉運判官<lb/>
朱勃皆有文學履行操守堅正今保舉各勘充監察御<lb/>
史任使若不如所舉臣等甘伏朝典<lb/>
　　　薦章元弼劄子<hi>十月</hi>
<pb n="KR4d0060_WYG_021-15a"/>
臣伏見前虢州知録事參軍章元弼學問該洽詞章富<lb/>
贍自元祐三年舉賢良方正召試以丁憂不赴昨䝉特<lb/>
召又以病不克試為人清苦専意扵學伏望聖慈特除<lb/>
元弼太學或諸州教授一官不唯表率士人亦使元弼<lb/>
因得為學成就其才以待任使取進止<lb/>
　<lb/>
　<lb/>
　<lb/>
<pb n="KR4d0060_WYG_021-15b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　范太史集巻二十一<lb/>
</p>
<p>
</p>
  </div>
<div>
                <head>范太史集巻二十二</head>
    <p>
<pb n="KR4d0060_WYG_022-1a"/>
欽定四庫全書<lb/>
　范太史集巻二十二　　　宋　范祖禹　撰<lb/>
　　奏議<lb/>
　　　進幸學故事劄子<hi>元祐六年十月</hi>
太祖建隆元年正月幸國子監二月又幸詔加飾祠宇<lb/>
及塑繪先聖先賢先儒之像帝親製文宣王兗國公二<lb/>
賛四年四月又幸國子監太宗端拱元年八月幸國子<lb/>
監謁文宣王畢命學官李覺講易泰卦淳化五年十一<lb/>
<pb n="KR4d0060_WYG_022-1b"/>
月幸國子監召直講孫奭講尚書説命三篇真宗咸平<lb/>
二年七月幸國學謁先師及覽三禮圖召直講崔偓佺<lb/>
講尚書大禹謨大中祥符元年十一月幸曲阜縣謁文<lb/>
宣王廟廟内外設黄麾仗帝服鞾袍行酌獻之禮初有<lb/>
司定儀止肅揖帝特拜又幸孔林以林木擁道降輿乗<lb/>
馬詣墳拜奠下詔追諡夫子曰元聖文宣王先是帝曰<lb/>
唐明皇褒先聖為王朕欲追諡為帝可乎當令有司檢<lb/>
討故事以聞或言宣父周之陪臣周止稱王不當加以<lb/>
<pb n="KR4d0060_WYG_022-2a"/>
帝號遂止増美名仁宗天聖二年八月幸國子監謁文<lb/>
宣王召從臣升講堂令直講馬龜符説論語一篇已而<lb/>
觀七十二賢讃述閱三禮圗因問侍講馮元三代制度<lb/>
慶歴四年五月幸國子監謁至聖文宣王有司言舊儀<lb/>
止肅揖帝特再拜右謹進呈<lb/>
　　　乞改正先聖冠服劄子<lb/>
臣伏見禮部員外郎楊傑上言唐開元中追諡先聖為<lb/>
文宣王内出王者袞冕之服以衣之今乞用唐故事衣<lb/>
<pb n="KR4d0060_WYG_022-2b"/>
以衮冕之服臣竊惟祖宗褒崇先聖比之前代禮意加<lb/>
隆而冕服未用王者之制此葢有司之誤誠為闕典陛<lb/>
下欽明稽古聖徳日躋臣愚欲乞因駕幸太學酌獻之<lb/>
日親覩先聖服章特降聖㫖命有司改正用三代王者<lb/>
之禮以彰陛下尊師重道崇儒之意此乃一朝之盛典<lb/>
聖學之美事也取進止<lb/>
　　　轉對條上四事狀<hi>十一月三十日</hi>
準御史臺牒十二月一日文徳殿視朝輪當轉對奏事<lb/>
<pb n="KR4d0060_WYG_022-3a"/>
臣有管見謹具如後<lb/>
　一臣伏以自祖宗肇造區夏剗削藩鎮分天下為十<lb/>
　　八路置轉運使副提㸃刑獄有州三百州置守皆<lb/>
　　得専逹扵朝廷有縣一千二百縣置令皆命扵天<lb/>
　　子其始也收鄉長鎮將之權悉歸扵縣收縣之權<lb/>
　　悉歸扵州收州之權悉歸扵監司收監司之權悉<lb/>
　　歸扵朝廷監司者古州牧連帥之職也郡守者古<lb/>
　　公侯之國也縣令者古子男附庸之君也自古封<lb/>
<pb n="KR4d0060_WYG_022-3b"/>
　　建則有强逼之患郡縣則無蕃屏之衛漢法古建<lb/>
　　侯王終有七國之變郡守權重得専生殺唐世自<lb/>
　　方鎮至縣令皆有専殺之威不請扵朝廷唯本朝<lb/>
　　之法上下相維輕重相制如身之使臂臂之使指<lb/>
　　民自徒罪以上吏自罰金以上皆出扵天子藩方<lb/>
　　守臣統制列城付以數千里之地十萬之師單車<lb/>
　　之使尺紙之詔朝召而夕至則為匹夫是以百三<lb/>
　　十餘年海内晏然謀閉而不興冦竊亂賊而不作<lb/>
<pb n="KR4d0060_WYG_022-4a"/>
　　舟車所至海隅出日無異近地不唯祖宗仁恩徳<lb/>
　　澤深結扵民亦由制置郡縣最得其道前此所未<lb/>
　　有也夫監司付以一路守臣付以一郡縣令付以<lb/>
　　一縣皆與天子分土而治者也其可以不擇人乎<lb/>
　　夫一縣令不得人則百里之地受其害一郡守不<lb/>
　　得人則千里之地受其害監司所以代天子廵狩<lb/>
　　黜陟功罪進退能否内集財賦外衛封疆者也若<lb/>
　　不得人則一路可知矣朝廷比年命中外兩制舉<lb/>
<pb n="KR4d0060_WYG_022-4b"/>
　　監司又出省郎為之亦有意扵慎選矣然監司有<lb/>
　　善未嘗知也有不善亦未嘗問也夫人之情能者<lb/>
　　不見異而不能者亦見容則自中人以下幾何而<lb/>
　　不惰是以議者多言監司職事不舉夫天下之吏<lb/>
　　患在不奉法令而觀望朝廷之意朝廷之意寛則<lb/>
　　吏治茍簡遂至扵怠朝廷之意急則吏治慘刻遂<lb/>
　　至扵苛夫觀望上下以為寛猛者是未得人也賢<lb/>
　　人君子豈有觀望而為政者哉祖宗以來有考課<lb/>
<pb n="KR4d0060_WYG_022-5a"/>
　　監司之法神宗時猶行黜陟近歲廢而不舉臣望<lb/>
　　陛下詔大臣舉行考課之法専考察諸路監司置<lb/>
　　簿扵中書凡有奏請及功罪皆書之參之以衆言<lb/>
　　驗之以行事歲終則較其優劣簡其能者亦簡其<lb/>
　　不能者而廢置之舉天下十八路監司不過數十<lb/>
　　人欲皆知之亦無難矣夫選天下郡守此大臣之<lb/>
　　職也古者天子親之漢宣帝曰庶民所以安其田<lb/>
　　里而無愁怨嘆息之聲者政平訟理也與我共此<lb/>
<pb n="KR4d0060_WYG_022-5b"/>
　　者其唯良二千石乎以為太守者吏民之本數變<lb/>
　　易則下不安故二千石有治理效輒以璽書勉勵<lb/>
　　増秩賜金公卿缺則選諸所表以次用之是以漢<lb/>
　　世良吏扵兹為盛稱中興焉光武廣求民瘼觀納<lb/>
　　風謡吏多得人百姓寛息建武永平之治後世莫<lb/>
　　及唐太宗曰為朕養民者唯在都督刺史朕嘗書<lb/>
　　其名扵屏風得其善惡之跡皆注扵名下以備黜<lb/>
　　陟是以貞觀之治幾扵三代明皇開元之初欲重<lb/>
<pb n="KR4d0060_WYG_022-6a"/>
　　都督刺史選京官才望者為之十二年以山東旱<lb/>
　　命選臺閣名臣以補刺史十三年帝自選諸司長<lb/>
　　官有聲望者十一人為刺史又勅京官五品以上<lb/>
　　外官刺史四府上佐各舉縣令一人視其政善惡<lb/>
　　為舉者賞罰是以郡縣多得良吏其治幾扵貞觀<lb/>
　　國朝太宗皇帝嘗語宰相曰朕擇循吏俟選及三<lb/>
　　百人則天下何憂不理臨御以來郡縣未理由擇<lb/>
　　人之未當也太宗又嘗選秘書丞楊延慶等十餘<lb/>
<pb n="KR4d0060_WYG_022-6b"/>
　　人分為諸道知州謂宰相曰刺史之任最為親民<lb/>
　　非其人則下受其弊審官院上新所選京朝官充<lb/>
　　知州者二十餘人御前印紙歴子太宗親書以賜<lb/>
　　之其畧曰惠愛臨民奉法除姦因謂知院錢若水<lb/>
　　曰所賜戒諭有除姦之語恐不曉者從而生事可<lb/>
　　諭以除姦之要在乎奉法耳朕盛暑中寫此豈不<lb/>
　　勞乎葢為官擇人以安百姓也神宗嘗謂執政曰<lb/>
　　朕思祖宗百戰而得天下今以一郡付之庸人深<lb/>
<pb n="KR4d0060_WYG_022-7a"/>
　　可痛心自太祖至神宗未嘗不留意親擇郡守今<lb/>
　　二聖垂拱悉以政事付之大臣然則今日擇郡守<lb/>
　　乃大臣之職也自京朝官以上功罪善惡無若吏<lb/>
　　部知之為詳臣愚欲乞先委吏部尚書取當為知<lb/>
　　州者具其功過舉主而擇其可任者保明之以上<lb/>
　　三省三省召而審察之凡當召者使之言二事以<lb/>
　　上如轉對法或前任利害或朝政闕失不唯可以<lb/>
　　觀其才識亦因以廣言路通下情昔堯之試舜亦<lb/>
<pb n="KR4d0060_WYG_022-7b"/>
　　詢事考言舜之用人亦敷奏以言明試以功夫欲<lb/>
　　知其人不過以言與事二者而巳若其言可厎行<lb/>
　　及有功狀與其舉主多名人則可用無疑矣其不<lb/>
　　及者以次差之其否者與京府或藩郡通判其罷<lb/>
　　癃不能任職者與宫觀有罪者自依舊法降監當<lb/>
　　既定其等然後使御史臺糺其不當者到官則委<lb/>
　　監司考其課每及一年則以優劣聞而行黜陟焉<lb/>
　　如此則能者必出不能者必漸退雖未盡善得人<lb/>
<pb n="KR4d0060_WYG_022-8a"/>
　　必多矣夫有監司則有郡守有郡守則有縣令未<lb/>
　　有監司郡守得人而縣令可以容貪虐昏闇之人<lb/>
　　也是故天子任宰相宰相擇監司與郡守監司郡<lb/>
　　守當擇縣令宰相察監司而已監司察郡守郡守<lb/>
　　察縣令朝廷據其所察而行賞罰此豈難哉夫有<lb/>
　　考課而無黜陟與不考同今吏部雖以上中下為<lb/>
　　等文具而已非有賞罰使人勸沮也臣伏望陛下<lb/>
　　明諭大臣使慎擇監司而専考之又使大臣代陛<lb/>
<pb n="KR4d0060_WYG_022-8b"/>
　　下擇郡守其監司郡守考課必行賞罰使監司郡<lb/>
　　守専察縣令庶使天下官吏漸多得人然後可以<lb/>
　　言治矣<lb/>
　一臣伏見近制舉殿中侍御史監察御史須通判資<lb/>
　　序實歴任一年以上人充臣嘗受詔與兩制同舉<lb/>
　　㑹議終日無一資序相當可充選者間有一人應<lb/>
　　格又衆論未以為允雖由舉者審知人才不廣實<lb/>
　　亦拘礙資格所以尤難得人緣資格之設本以向<lb/>
<pb n="KR4d0060_WYG_022-9a"/>
　　者多不拘資序或特除選人故立此法矯枉過正<lb/>
　　臣愚欲乞參酌前後條制裁處其中應舉監察御<lb/>
　　史取第二任知縣以上殿中侍御史取初任通判<lb/>
　　以上更不限實歴一年其寄禄官並以奉議郎以<lb/>
　　上所貴資序稍寛易得應格兼收衆才益廣言路<lb/>
　　亦經乆之通法也<lb/>
　一臣竊見朝廷常患將帥之才難得其人仁宗時每<lb/>
　　邉臣闕或自禁近除授試之藩閫然後大用外任<lb/>
<pb n="KR4d0060_WYG_022-9b"/>
　　則都轉運使待制雜學士可用者常數人選擇而<lb/>
　　使之未嘗言乏豈人才獨多扵今由朝廷養之有<lb/>
　　素也將帥之選多出扵監司初為監司者先自逺<lb/>
　　路漸擢至京東西淮南其資望最深績效尤著者<lb/>
　　乃擢任陜西河東河北三路及成都路自三路及<lb/>
　　成都召為三司副使其未可輟者或與理副使資<lb/>
　　序自副使除待制出為都轉運使夫自初為監司<lb/>
　　至三路及三司副使者其人年勞已深經歴已多<lb/>
<pb n="KR4d0060_WYG_022-10a"/>
　　縁邉山川道路甲兵錢穀皆所諳知故帥臣有闕<lb/>
　　可備任使中才之人亦能勉强朝廷以其經歴亦<lb/>
　　倚仗而不憂夫人雖有聰明絶人之才若未嘗目<lb/>
　　覩終不如親歴者所得之多也自王安石用資淺<lb/>
　　之人為監司使之推行新法其奉法稍寛者則以<lb/>
　　為不才往往廢斥其苛急聚斂為士民所共疾者<lb/>
　　乃得在職或不次進擢是故才與不才兩皆廢壊<lb/>
　　而資序一切不用二聖臨御以來深懲監司刻薄<lb/>
<pb n="KR4d0060_WYG_022-10b"/>
　　多以罪黜其任用者又未嘗以逺近為之資序每<lb/>
　　邉帥有闕則不知可用者為誰由朝廷養之無素<lb/>
　　也臣愚欲乞復祖宗時用監司之法先自逺路漸<lb/>
　　擢至京東西淮南然後選其能者任三路及成都<lb/>
　　試之户部司農太府或左右司郎官然後出為都<lb/>
　　轉運使邉臣有闕扵此選授則可用之才必多矣<lb/>
　　今監司除授無法或初除即與近路及三路自三<lb/>
　　路却遷之逺地則人情已不樂在三路者或乆而<lb/>
<pb n="KR4d0060_WYG_022-11a"/>
　　不遷其才能資望又不足以備邉帥之任此所以<lb/>
　　人常乏也今若復祖宗三路之法以任轉運使其<lb/>
　　提㸃刑獄轉運判官亦擇才能者與諸路更互為<lb/>
　　之使往來出入扵三路者常多則知邉事者必衆<lb/>
　　矣<lb/>
　一臣聞昔季康子患盗問扵孔子孔子對曰茍子之<lb/>
　　不欲雖賞之不竊季康子又問政扵孔子曰如殺<lb/>
　　無道以就有道何如孔子對曰子為政焉用殺子<lb/>
<pb n="KR4d0060_WYG_022-11b"/>
　　欲善而民善矣君子之徳風小人之徳草草上之<lb/>
　　風必偃臣始讀書葢嘗疑之以為聖人之言主扵<lb/>
　　教化而已行之未必有近效也及觀唐太宗初即<lb/>
　　位與羣臣論止盗或請重法以禁之太宗哂之曰<lb/>
　　民之所以為盗者由賦繁役重官吏貪求饑寒切<lb/>
　　身故不暇顧亷耻耳朕當去奢省費輕徭薄賦選<lb/>
　　用㢘吏使民衣食有餘則自不為盗安用重法耶<lb/>
　　自是數年之後海内升平路不拾遺外户不閉商<lb/>
<pb n="KR4d0060_WYG_022-12a"/>
　　旅野宿焉臣觀太宗之政如此乃始知聖人之言<lb/>
　　不欺後世行之必有近效也夫以區區之魯國季<lb/>
　　康子為相孔子猶勸之不欲所以止盗而況天子<lb/>
　　之為天下乎季康子魯之執政猶不可以言殺當<lb/>
　　欲善而已而況天子之扵天下乎自古用重法以<lb/>
　　止盗者莫如五代之漢漢髙祖即位之年患四方<lb/>
　　盗賊衆多制盗賊無問贓多少皆抵死仍分命使<lb/>
　　者逐捕宰相蘇逢吉草詔意云應賊盗其本家并<lb/>
<pb n="KR4d0060_WYG_022-12b"/>
　　四鄰同保皆全族處斬衆以為盗猶不可族況鄰<lb/>
　　保乎逢吉固争不得已但省去全族二字由是鄆<lb/>
　　州捕賊使者張令柔殺平隂縣十七村民其法可<lb/>
　　謂重矣然盗賊不為衰止漢室不四年而亡夫唐<lb/>
　　太宗之政如彼漢髙祖之法如此有天下者當以<lb/>
　　盛唐為法乎當以季漢為法乎至周太祖時竊盗<lb/>
　　賊滿三匹者猶棄市太祖皇帝代虐以寛稍輕盗<lb/>
　　法累聖仁厚哀矜庶獄遞加减貸故竊盗遂無死<lb/>
<pb n="KR4d0060_WYG_022-13a"/>
　　刑然今編敕所定盗贓猶重扵律三倍葢承五代<lb/>
　　刑罰世重减之極輕猶至扵此豈可更増重乎臣<lb/>
　　伏見熈寧四年中書檢正官奏請開封府東明考<lb/>
　　城長垣等縣京西滑州淮南宿州河北澶州京東<lb/>
　　應天府濮齊徐濟單兖鄆沂等州淮陽軍别立盗<lb/>
　　賊重法其後又有他州奏請乞比東明等處行重<lb/>
　　法者有重法之地又有重法之民夫普天之下莫<lb/>
　　非王土食土之毛誰非君民今猶視此州縣如蠻<lb/>
<pb n="KR4d0060_WYG_022-13b"/>
　　貊異域之人别立盗法自行法以來二十餘年不<lb/>
　　聞盗賊衰止但聞其愈多耳老子曰法令滋彰盗<lb/>
　　賊多有又曰民常不畏死奈何以死懼之夫上以<lb/>
　　善待民乃可望民為善以應上若其不應罪在民<lb/>
　　也上以惡待民則民為惡以應上乃其理也何足<lb/>
　　怪其多乎古者開衣食之源立教化之官先之以<lb/>
　　節儉示之以敦樸倉廩實而知禮節衣食足而知<lb/>
　　榮辱則自不為盗有邪僻之民然後從之以刑豈<lb/>
<pb n="KR4d0060_WYG_022-14a"/>
　　有不治其本而専禁其末不清其源而欲塞其流<lb/>
　　也若以重法為權時之宜行之數年而盗少扵前<lb/>
　　固當除之復用中典若盗益多扵前則是重法不<lb/>
　　足止盗甚明其可除去無疑也又重法之地皆舉<lb/>
　　知縣必擇彊健之吏被此選者奉法除盗視民如<lb/>
　　讎一切以擊斷為稱職此豈平世所宜為乎臣愚<lb/>
　　欲乞悉除重法改重法地分為舉知縣地分夫天<lb/>
　　下縣令皆不可不擇獨此諸縣先已舉吏則不可<lb/>
<pb n="KR4d0060_WYG_022-14b"/>
　　廢民多奸猾尤須良吏以治之選吏以養民不命<lb/>
　　吏以敵民也及今四方人情少安改峻法為平法<lb/>
　　庶可以變惡俗為善俗止用常典足以禁姦其刑<lb/>
　　亦不輕矣若行重法不已盗賊益多臣將見此數<lb/>
　　十州之民無樂生之心一有凶年饑饉則為等死<lb/>
　　之計羣起而為大盗雖有重法又可禁乎惟陛下<lb/>
　　無以孔子之言為迂無以唐太宗之治為難無以<lb/>
　　教化為不急無以峻法為足恃則民皆可使為善<lb/>
<pb n="KR4d0060_WYG_022-15a"/>
　　矣<lb/>
右謹件如前臣智慮短淺闇扵世務待罪班列無補毫<lb/>
分伏遇皇帝陛下明目逹聰推廣言路每因視朔博訪<lb/>
在廷臣輒以狂瞽仰塞明詔干冒天聽敢逃刑命臣無<lb/>
任惶懼隕越之至<lb/>
　　　乞不遷開封府狀<hi>七年正月八日</hi>
右臣準尚書省批送工部狀乞遷開封府扵舊南省令<lb/>
禮工部與將作監同勘當者臣竊以開封府自太祖皇<lb/>
<pb n="KR4d0060_WYG_022-15b"/>
帝開國建置扵此太宗真宗皆嘗尹京潛龍故跡至今<lb/>
存焉昨因廨舍遺火逼近原廟遂有遷改之議若以火<lb/>
而遷則廟之東北皆有民居比之開封尤更不逺火何<lb/>
可防又舊南省已為試院今欲以開封府為試院豈可<lb/>
不嚴火禁乎若以開封敲撲之地不可近原廟則景靈<lb/>
宫在祖宗時巳有列聖神御比之今日輕重亦均若以<lb/>
狹隘而遷則祖宗以來官吏所容亦足以治事且開封<lb/>
非貯火之所但長吏與僚屬住家扵其中爾比之民居<lb/>
<pb n="KR4d0060_WYG_022-16a"/>
孰為難防唯當申嚴火禁或築髙牆以為隔限亦可以<lb/>
備患矣今乃欲改巳成之試院為府廢百三十餘年之<lb/>
府為試院此兩大役營造不小夫土木之功使匠人度<lb/>
之無不言費省而易了及其作之便見費大臣恐枉勞<lb/>
人力虚費國用無大利害不必遷也今若因舊興葺稍<lb/>
徙近南比之兩處營造功費猶小凡官舍數遷改則民<lb/>
心亦不定不若因其故便昔魯人為長府閔子騫曰仍<lb/>
舊貫如之何何必改作孔子稱之葢為國者姑務省事<lb/>
<pb n="KR4d0060_WYG_022-16b"/>
不欲多變革也伏望聖慈更賜詳擇謹錄奏聞<lb/>
　<lb/>
　<lb/>
　<lb/>
　<lb/>
　<lb/>
　<lb/>
　范太史集巻二十二<lb/>
</p>
<p>
</p>
  </div>
<div>
                <head>范太史集巻二十三</head>
    <p>
<pb n="KR4d0060_WYG_023-1a"/>
欽定四庫全書<lb/>
　范太史集巻二十三　　　宋　范祖禹　撰<lb/>
　　奏議<lb/>
　　　邇英閣奏對劄子<hi>元祐七年三月二十七日</hi>
臣掌國史伏觀仁宗皇帝在位四十二年豐功盛徳固<lb/>
不可得而名言所可見者其事有五畏天愛民奉宗廟<lb/>
好學納諌仁宗能行此五者扵天下所以為仁也陛下<lb/>
嗣位扵今八年昧爽而聽朝旦晝而講學風雨不易寒<lb/>
<pb n="KR4d0060_WYG_023-1b"/>
暑無倦可謂勤扵進徳矣然而天𠂻淵黙聖度髙逺中<lb/>
外之人未知陛下睿意所好如仁宗之五者見扵天下<lb/>
羣臣雖欲少禆萬一亦無所自而入方今四海顒顒想<lb/>
望太平臣願陛下深留聖思法象祖宗日新輝光昭示<lb/>
所好以慰答羣生之望則天下幸甚取進止<lb/>
　　　薦陳祥道禮官劄子<hi>四月二日</hi>
臣伏見秘書省正字陳祥道深扵禮學用意専精求之<lb/>
諸儒未見其比昨任太常博士上其所著禮書一百五<lb/>
<pb n="KR4d0060_WYG_023-2a"/>
十巻䝉擢寘秘省校正之職雖為清流然祥道之學未<lb/>
有所施今太常禮官皆朝廷所選用宜更多得禮學之<lb/>
士則議論有所質正伏望聖慈候禮官有闕員復以祥<lb/>
道充職與理秘書省校正資任如及歲限就除貼職不<lb/>
唯禮官得人亦朝廷器使人才用其所長之意也取進<lb/>
止<lb/>
　　　薦張舉劄子<lb/>
臣伏見前睦州青溪縣尉張舉志趣髙潔詞學清贍治<lb/>
<pb n="KR4d0060_WYG_023-2b"/>
平四年甲科登第以侍親未嘗出官既終養又屏居不<lb/>
仕已二十六年今年四十九歲元祐之初以近臣論薦<lb/>
除潁州教授亦辭不赴臣竊惟朝廷常患士人廉退之<lb/>
風未立無以厲之唯稍奬進安恬之人則奔競者不抑<lb/>
而自息如舉之履行文學豈可使老扵巖穴終不收錄<lb/>
方明聖在上樂育人材必不其然況前後累有臣僚論<lb/>
薦不一伏望聖慈特以不次擢寘館閣必恊士論若以<lb/>
舉未嘗歴官或乞且令校黄本書籍以待任使如䝉朝<lb/>
<pb n="KR4d0060_WYG_023-3a"/>
廷擢用後犯正入已贓臣甘與同罪取進止<lb/>
　　　進家人卦觧義劄子<hi>五月四日</hi>
臣近以權住經筵乆不進講陛下今月一日巳御邇英<lb/>
又先䧏聖㫖過端午未住講讀此見陛下好學之至也<lb/>
而臣自五日以後北郊奉祠未獲入侍伏覩中宫初建<lb/>
將行嘉禮實為正始之道王化之基恭惟本朝祖宗家<lb/>
法自三代以還葢未之有由漢以下皆不及也今陛下<lb/>
納后以承天地以奉祖宗内盡孝養外美風化將以為<lb/>
<pb n="KR4d0060_WYG_023-3b"/>
萬世法臣愚竊為陛下重之謹案周易家人之卦乃聖<lb/>
人所以定天下之端本臣輒不自揆敢撰集所聞先聖<lb/>
先賢之言為觧義一篇謹録上進以代奏事伏望聖慈<lb/>
少賜省覽臣無任惶懼激切之至謹進<lb/>
　　　　家人卦<lb/>
䷤<hi>離下巽上</hi>家人<lb/>
臣祖禹曰家人之道以内為主女正則家正矣故其利<lb/>
在女之正彖曰家人女正位乎内謂六二也男正位乎<lb/>
<pb n="KR4d0060_WYG_023-4a"/>
外謂九五也六二以柔得位而居中九五以剛得位而<lb/>
居尊男子居外女子居内男不言内女不言外男女之<lb/>
正莫大扵此此天地之義隂陽之分也禮曰天子聽男<lb/>
教后聽女順天子理陽道后治隂徳天子聽外治后聽<lb/>
内職教順成俗外内和順國家理治此之謂盛徳故天<lb/>
子之與后猶日之與月隂之與陽相須而後成者也其<lb/>
可以不正乎天子者天下之君也諸侯者一國之君也<lb/>
父母者一家之君也君不可以不嚴天子則天下之所<lb/>
<pb n="KR4d0060_WYG_023-4b"/>
嚴也諸侯則一國之所嚴也父母則一家之所嚴也故<lb/>
家人有嚴君焉父母之謂也父得父之道則慈子得子<lb/>
之道則孝兄得兄之道則友弟得弟之道則恭夫得夫<lb/>
之道則義婦得婦之道則聽如此然後家道正推而行<lb/>
之以治天下故正家而天下定矣舜文王是也舜事父<lb/>
母瞽瞍底豫而天下之為父子者定象憂亦憂象喜亦<lb/>
喜而天下之為兄弟者定釐降二女于媯汭嬪于虞而<lb/>
天下之為夫婦者定文王孝扵王季太任刑于太姒友<lb/>
<pb n="KR4d0060_WYG_023-5a"/>
干兄弟以御于家邦大學曰心正而後身修身修而後<lb/>
家齊家齊而後國治國治而後天下平象曰風自火出<lb/>
家人何謂也離火也巽風也火在内而風在外家人之<lb/>
道由内以相成故文中子曰明内而齊外也君子之居<lb/>
家也言必有物行必有常所以為家人法也孔子曰君<lb/>
子居其室出其言善則千里之外應之况其邇者乎居<lb/>
其室出其言不善則千里之外違之况其邇者乎言出<lb/>
乎身加乎民行發乎邇見乎逺言行君子之所以動天<lb/>
<pb n="KR4d0060_WYG_023-5b"/>
地也可不慎乎初九曰閑有家悔亡何謂也處家之初<lb/>
治家之始故必防閑之然後悔可亡王弼曰凡教在初<lb/>
而法在始當治之扵未變嚴之扵未瀆也既變而後治<lb/>
之既瀆而後嚴之則悔矣孟子曰身不行道不行扵妻<lb/>
子君子言有物行有常無僻志無滛好所以閑家也昔<lb/>
者桀惑扵末喜故夏亡紂惑扵妲已故商亡幽王惑扵<lb/>
褒姒故周亡晉獻公惑扵驪姬三世大亂唐髙宗制扵<lb/>
武后唐祚中絶中宗制扵韋后身䧟大禍皆不能閑之<lb/>
<pb n="KR4d0060_WYG_023-6a"/>
扵初也閑之在扵人心未變之時故象曰閑有家志未<lb/>
變也六二曰無攸遂在中饋正吉何謂也坤之文言曰<lb/>
地道也妻道也臣道也地道無成而代有終也隂不為<lb/>
倡陽不為和故坤道柔順承天而時行妻道无攸遂在<lb/>
中饋則正而吉矣古者女子十年不出姆教婉娩聽從<lb/>
執麻枲治絲繭織紝組紃學女事以供衣服觀扵祭祀<lb/>
納酒漿籩豆菹醢禮相助奠后妃在父母家則志在扵<lb/>
女功之事恭儉節用服澣濯之衣尊敬師傅故關雎美<lb/>
<pb n="KR4d0060_WYG_023-6b"/>
后妃之徳其職在扵供荇菜備庶物以奉宗廟又當輔<lb/>
佐君子内有進賢之志而無險詖私謁之心關雎之化<lb/>
行則諸侯之夫人采蘩于沼沚用之公侯之事大夫之<lb/>
妻亦采蘋藻盛之箱筥湘之錡釜以供祭祀之用皆無<lb/>
攸遂在中饋之事也三代之亡皆以孼女亂政不修其<lb/>
職而預外事故武王數紂曰古人有言曰牝雞無晨牝<lb/>
雞之晨惟家之索今商王受惟婦言是用詩人刺幽王<lb/>
曰哲夫成城哲婦傾城婦有長舌惟厲之階亂匪降自<lb/>
<pb n="KR4d0060_WYG_023-7a"/>
天生自婦人又曰赫赫宗周褒姒滅之皆反此者也九<lb/>
三曰家人嗃嗃悔厲吉婦子嘻嘻終吝何謂也以陽處<lb/>
陽居下卦之上為家人之長剛嚴者也王弼曰行與其<lb/>
慢寧過乎恭家與其瀆寧過乎嚴故家人嗃嗃至扵有<lb/>
悔雖危猶不失吉婦子嘻嘻言笑無節終必有吝凡家<lb/>
之道主扵嚴敬故象曰家人嗃嗃未失也婦子嘻嘻失<lb/>
家節也六四曰富家大吉何謂也以隂處隂體柔居巽<lb/>
少長有禮各得其序以聽扵上故象曰順在位也富者<lb/>
<pb n="KR4d0060_WYG_023-7b"/>
非富扵財而已家之富猶人之肥也禮曰父子篤兄弟<lb/>
睦夫婦和家之肥也其大吉不亦宜乎九五曰王假有<lb/>
家勿恤吉何謂也陽居君位以家道治天下者也聖人<lb/>
以天下為一家以中國為一人故視天下如家視百姓<lb/>
如身愛人如愛身治天下如治家孔子曰身以及身子<lb/>
以及子妃以及妃君行此三者則愾乎天下矣太王之<lb/>
道也如此國家順矣孟子曰天下之本在國國之本在<lb/>
家家之本在身修身所以治人正家所以治天下也舜<lb/>
<pb n="KR4d0060_WYG_023-8a"/>
舉八元使布五教扵四方父義母慈兄友弟恭子孝内<lb/>
平外成此以家道治天下而四海之内莫不交相愛也<lb/>
詩曰之子干歸宜其家人大學曰宜其家人而後可以<lb/>
教國人先王欲正天下必自家始此家人之盛也故勿<lb/>
恤而吉王弼曰王至斯道以有其家古之人有行之者<lb/>
舜文王是也上九曰有孚威如終吉何謂也以陽居上<lb/>
處家之終誠發扵中而著扵外人皆信之故曰有孚治<lb/>
家之道初則閑之終則嚴之故曰威如閑之者制扵未<lb/>
<pb n="KR4d0060_WYG_023-8b"/>
變也嚴之者所以長乆也孔子曰君子不重則不威傳<lb/>
曰有威可畏謂之威揚雄曰貌重則有威又曰或問何<lb/>
如動而見畏曰畏人何如動而見侮曰侮人夫見畏與<lb/>
見侮無不由已又曰人必其自敬也然後人敬之君子<lb/>
之道本諸身故治家者始扵修身終則反諸其身其身<lb/>
正而天下歸之矣身處威敬人亦畏敬之夫如是豈有<lb/>
不終吉者乎故象曰威如之吉反身之謂也<lb/>
　　　舉魏釗劄子<lb/>
<pb n="KR4d0060_WYG_023-9a"/>
臣伏見内殿崇班成都利州路走馬承受公事魏釗資<lb/>
性詳整風力敏彊曽歴邉任所居稱職伏望朝廷更賜<lb/>
考察陞擢邉要將領繁難任使以觀其才取進止<lb/>
　　　論求言劄子<hi>七月</hi>
臣聞禹戒舜曰后克囏厥后臣克囏厥臣政乃乂黎民<lb/>
敏徳舜曰俞允若兹嘉言㒺攸伏野無遺賢萬邦咸寧<lb/>
稽于衆舍已從人不虐無告不廢困窮惟帝時克后克<lb/>
艱厥后者知為君難也臣克囏厥臣者知為臣不易也<lb/>
<pb n="KR4d0060_WYG_023-9b"/>
君知為君之難則不可不求言扵臣臣知為臣之難則<lb/>
不可不極言扵君如此則政乃治黎民化之敏扵為徳<lb/>
矣君知為君之難此孔子所謂一言而可以興邦也不<lb/>
知為君之難則所樂者唯其言而人莫予違也夫為人<lb/>
君出言不善而人莫敢違此孔子所謂一言而喪邦也<lb/>
舜知其如此故答禹曰信如此則嘉言無所隱伏人臣<lb/>
得行其言則天下之士願立扵朝故野無遺賢賢人皆<lb/>
在朝則萬國咸寧矣人君能盡天下之善言不遺天下<lb/>
<pb n="KR4d0060_WYG_023-10a"/>
之賢人又動必稽于衆舍已以從人故能不虐無吿皆<lb/>
得其所不廢困窮皆得其養惟帝堯能之禹以道陳戒<lb/>
故以此吿舜舜以堯為法故以此答禹其要在扵聽言<lb/>
用賢從衆愛民而已臣今日所講孟子不敢勸齊王發<lb/>
粟以救饑則與此正相違齊王為民父母坐視齊國饑<lb/>
饉其民將轉死溝壑而孟子不敢復言譬之馮婦摶虎<lb/>
豈得嘉言無所伏哉臣觀齊王不忍一牛之死以羊易<lb/>
之非無仁心也然而不能推愛牛之心而愛民見牛將<lb/>
<pb n="KR4d0060_WYG_023-10b"/>
死則知愛之見民將死則不知愛之是以民饑而不救<lb/>
此所以為不仁也齊人無以仁義與王言者孟子非堯<lb/>
舜之道不敢陳扵王前孟子見之時少齊人見之時多<lb/>
譬如萌生之物一日温之十日寒之雖欲其生豈可得<lb/>
哉此所以為不智也齊王不仁不智由不能聽言用賢<lb/>
也昔仁宗謂輔臣曰如聞州郡嘗扵夏秋之際先奏時<lb/>
雨霑足稼穡登茂後或災傷畏罪不敢以聞使民不得<lb/>
免賦租甚非長吏愛民之意乃著令不罪州郡吏而聽<lb/>
<pb n="KR4d0060_WYG_023-11a"/>
除民租又有奏水災過實者有司請加之罪仁宗曰州<lb/>
郡多奏祥瑞至扵水旱之災或抑而不聞今守臣自陳<lb/>
墊壊官私廬舍意亦在民豈當加罪也仁宗聖心恤民<lb/>
如此若使孟子遇仁宗之時豈有不言者哉臣願陛下<lb/>
以舜禹之言為法以仁宗之心為心以齊王為戒知為<lb/>
君之難不可不求言求言不可不訪問使嘉言日聞賢<lb/>
人日進則四海生民幸甚仁宗故事伏乞常留聖覽取<lb/>
進止<lb/>
<pb n="KR4d0060_WYG_023-11b"/>
　　　議合祭狀一<hi>九月朔日</hi>
　　準尚書禮部牒親祠皇地祇三省同奉聖㫖令侍<lb/>
　　從官尚書侍郎給舍臺諌禮官集議聞奏者<lb/>
右臣等謹案經曰昔者明王事父孝故事天明事母孝<lb/>
故事地察禮曰天子祭天地祭四方祭山川祭五祀歲<lb/>
徧三代之禮天子無不親事天地周禮冬日至祀天扵<lb/>
地上之圜丘夏日至祭地扵澤中之方丘自玉器牲幣<lb/>
樂舞皆不同由漢以來乃有合祭之文至於國朝踵<lb/>
<pb n="KR4d0060_WYG_023-12a"/>
為故事元豐中神宗皇帝用禮官之議詔定北郊親祀<lb/>
之儀始罷合祭之禮陛下嗣位扵今八年將肇祀圜丘<lb/>
而疑扵未見地祇欲循祖宗之舊則禮不經見欲如元<lb/>
豐之制則慮北郊或未可行故下有司博議此誠欽崇<lb/>
明祀慎重之至也臣等謹議書曰惟天地萬物父母禮<lb/>
曰地載萬物天垂象取財扵地取法扵天是以尊天而<lb/>
親地也王者父事天母事地皆不可以不親今三年一<lb/>
郊巳非古典而北郊未有親祠之日若不因見地祇則<lb/>
<pb n="KR4d0060_WYG_023-12b"/>
是尊天而不親地事父而未事母也朝廷審能以夏日<lb/>
至盛禮備物躬祠北郊舉千餘年之墜典此則三王之<lb/>
盛復見扵今矣其誰敢以為不然然臣等竊恐北郊之<lb/>
禮未必親行徒崇空文則天子長無親事地之禮亦非<lb/>
聖情之所安也伏請合祭天地如祖宗故事俟將來親<lb/>
行北郊之禮則合祭可罷謹録奏聞<hi>太常博士臣張瓛  殿中侍御史臣</hi>
<hi>呉立禮之起居郎權給事中臣喬執中權尚書户部侍郎臣蔣  奇  御史中丞臣李之純    户部尚書臣</hi>
<hi>錢勰臨翰林侍講學士臣范祖禹臣顧</hi>　<hi>翰林學士兼侍讀</hi>
<pb n="KR4d0060_WYG_023-13a"/>
　　　二<hi>初十日</hi>
右臣等近扵尚書禮部集議親祠皇地祇已具奏聞伏<lb/>
請南郊合祭未聞聖㫖指揮臣等竊以天地特祭經有<lb/>
明文然自漢以來不能行之千有餘年矣昔商因夏禮<lb/>
周因商禮皆有損益孔子曰其或繼周者雖百世可知<lb/>
也可知者亦猶商因扵夏周因扵商也時異事變不可<lb/>
盡同雖有聖人繼周亦必損益是以先代之禮後代有<lb/>
不相沿前王之禮後王有不相襲唐虞五載一廵守周<lb/>
<pb n="KR4d0060_WYG_023-13b"/>
則十二年豈可謂唐虞非乎葢周不能行也先帝朝獻<lb/>
景靈宫十一殿一日而徧陛下一歲乃徧亦因時制宜<lb/>
欲可行也合祭之禮臣等不敢逺引前代自太祖建隆<lb/>
四年初郊至扵元豐百二十年已成一代之禮後嗣可<lb/>
以遵承天地父母理無不可以並不得言瀆太祖平一<lb/>
海内太宗真宗皆致太平仁宗享國長乆英宗神宗紹<lb/>
休聖緒率用此禮神祇饗答非不䝉福報也惟元豐六<lb/>
年用詳定郊廟奉祀禮文所議云殆非所謂以類求神<lb/>
<pb n="KR4d0060_WYG_023-14a"/>
之意遂遷皇地祇之位葢以地祇當祭扵方丘樂以八<lb/>
變不可以升圜丘也夫周之后稷本朝之太祖皆當享<lb/>
扵宗廟樂以九變而周公制禮以祖配天未有或非之<lb/>
者也祖可以配則地何為不可以並乎然先帝所以行<lb/>
之者決欲親祠北郊也若先帝能力行之而陛下未能<lb/>
猶當且復其舊況先帝尚未行乎設先帝巳行而復知<lb/>
其難未必不改而從舊也宋興以來太祖郊四太宗郊<lb/>
五真宗郊五仁宗郊九英宗郊一神宗郊三皆合祭不<lb/>
<pb n="KR4d0060_WYG_023-14b"/>
合祭者唯元豐六年一郊耳陛下嗣位八年已再饗明<lb/>
堂當並見天地今初郊祀若循祖宗之舊他日果能行<lb/>
北郊之禮然後罷合祭未為失也今未能用周禮而先<lb/>
罷之他日欲親祠則不果欲合祭則已罷父天母地偏<lb/>
而不備伏恐聖慮未得安也若北郊既不可行而復議<lb/>
合祭則慢神已甚雖燕享賔客猶不可以如此況事大<lb/>
神祇乎臣等不知今欲親祠北郊如之何而可也一年<lb/>
再郊此必不能且夏日之至未易行也减損北郊之儀<lb/>
<pb n="KR4d0060_WYG_023-15a"/>
以就可行是扵父母有隆殺也南北郊與明堂間祀則<lb/>
南郊愈䟽亦未為得禮也或六年或九年而一郊此豈<lb/>
周禮乎如此則北郊之禮必為空文未有可行之日也<lb/>
今近舍祖宗百餘年已行之禮而欲逺復三代千餘年<lb/>
不舉之祭去所易而就所難守周禮為空文虚地祇之<lb/>
大祀失今不定後必悔之伏望聖慈早以時決無疑扵<lb/>
祖宗之舊以昭大孝之隆圜丘合祭依熈寧十年典禮<lb/>
則四海羣生並受其福臣等忝備近臣義不敢黙謹録<lb/>
<pb n="KR4d0060_WYG_023-15b"/>
奏聞<lb/>
　　　進合祭故事劄子<lb/>
太祖南郊四<hi>合祭</hi>
太宗南郊五<hi>合祭</hi>
真宗南郊五<hi>合祭</hi>
　　封禪一<hi>昊天上帝皇地祇</hi>
　　汾隂一<hi>祭后土</hi>
　　恭謝一<hi>合祭</hi>
<pb n="KR4d0060_WYG_023-16a"/>
仁宗南郊九<hi>合祭</hi>
　　明堂二<hi>一合祭</hi>
　　恭謝一<hi>合祭</hi>
英宗南郊一<hi>合祭</hi>
神宗南郊四<hi>三合祭年一罷合祭元豐六</hi>
　右謹進呈<lb/>
　<lb/>
　<lb/>
<pb n="KR4d0060_WYG_023-16b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　范太史集巻二十三<lb/>
</p>
<p>
</p>
  </div>
<div>
                <head>范太史集巻二十四</head>
    <p>
<pb n="KR4d0060_WYG_024-1a"/>
欽定四庫全書<lb/>
　范太史集巻二十四　　　宋　范祖禹　撰<lb/>
　　奏議<lb/>
　　　乞節講禮記劄子<hi>元祐七年九月十二日講官同入</hi>
臣等奉聖㫖講禮記伏緣禮記漢儒所集非聖人全經<lb/>
當有去取欲乞除喪禮十三篇不講外如篇中有不須<lb/>
講者亦節講取進止<hi>聖㫖依奏</hi>
　　　再薦章元弼劄子<hi>十月十六日</hi>
<pb n="KR4d0060_WYG_024-1b"/>
臣扵去年十月具劄子奏舉新授知潤州録事參軍章<lb/>
元弼乞除太學正錄或諸州教授未䝉施行臣伏見元<lb/>
弼履行清修文章華贍可充館閣之選自元豐五年銓<lb/>
試第一得循一資初任未赴以母病乞侍養歲滿調官<lb/>
未赴又丁母憂兩舉賢良方正以丁憂疾病不克赴試<lb/>
實緣留滯未有考第即與初及第未出官人不同臣竊<lb/>
聞林自除太學録田述古鄭州教授皆無歴任伏望聖<lb/>
慈特賜比附林自等例除元弼太學正録一官長育其<lb/>
<pb n="KR4d0060_WYG_024-2a"/>
才勸率學者以増王國多士之美取進止<lb/>
　　　乞除賊盗重法狀<hi>二十七日</hi>
右臣扵去年十二月轉對奏事乞除賊盗重法未䝉施<lb/>
行臣聞王者之徳如天無不覆地無不載四海之内皆<lb/>
赤子也無有逺邇當視之如一今重法之地獨為匪民<lb/>
一人犯罪連及妻孥沒其家産便同反逆先王制刑必<lb/>
使民得以自新不聞别異州域偏行峻令恐非聖世所<lb/>
宜為也陛下將郊見天地御樓肆赦若扵赦文悉除此<lb/>
<pb n="KR4d0060_WYG_024-2b"/>
法一切蕩滌與之更始足以感格人心召致和氣則帝<lb/>
舜好生之徳大禹泣辜之仁成湯觧網之恩復見扵今<lb/>
矣恭惟祖宗無不哀矜庶獄刑罰從寛逺過前代實有<lb/>
隂徳上當天心是以承平百年福祚無窮唯自嘉祐七<lb/>
年初立窩藏重法至熈寧中中書檢正官奏請遂為著<lb/>
令皆因有司建議非仁宗神宗本意此乃權時之制不<lb/>
可乆行臣前奏論之已詳今因初郊宜以為仁政之始<lb/>
聖人順動雲行雨施刑清民服此其時也伏望聖慈斷<lb/>
<pb n="KR4d0060_WYG_024-3a"/>
而不疑特䧏睿㫖扵將來赦書行下使百姓曉然知二<lb/>
聖天地涵養無私之徳不獨視此諸郡如夷貊之人臣<lb/>
將見民之戴恩淪扵骨髓則勝殘去殺庶可望矣謹録<lb/>
奏聞<lb/>
　　貼黄議者必謂一除此法賊盗必熾臣竊以為不<lb/>
　　然自嘉祐以來行重法至今不聞地分賊盗衰少<lb/>
　　近元祐編勅比舊法稍輕亦不聞賊盗滋多以此<lb/>
　　知賊盗多少不繫重法決可除去無疑并乞檢㑹<lb/>
<pb n="KR4d0060_WYG_024-3b"/>
　　臣前奏施行<lb/>
　　　薦鮮于之武劄子<hi>二十八日</hi>
臣伏見左朝請郎前監東作坊鮮于之武博學能文慎<lb/>
静有守可備臺閣任使滯扵筦庫衆論惜之其人年四<lb/>
十以上伏望聖慈特賜差充諸宫教授或内外學官一<lb/>
次漸加試用必有可觀取進止<lb/>
　　　薦張康國劄子<lb/>
臣伏見左宣徳郎張康國敏而好學文雅有餘自登科<lb/>
<pb n="KR4d0060_WYG_024-4a"/>
第兩䝉堂除學職今授知鄭州新鄭縣事以父守官東<lb/>
南别無兼侍雖得近邑又已見闕而扵私不便恐不能<lb/>
赴官臣竊惟朝廷方長育人才如康國者所宜收采伏<lb/>
望聖慈特賜差充内外學官一任取進止<lb/>
　　　薦王周道劄子<hi>二十九日</hi>
臣伏見翰林醫學王周道博通方術用藥精審伏望朝<lb/>
廷特賜差充太醫局丞一次俾領教導必有補扵醫事<lb/>
取進止<lb/>
<pb n="KR4d0060_WYG_024-4b"/>
　　　進郊祀慶成詩狀<hi>詩附</hi>
右臣伏覩今月十四日南郊大禮慶成文學之臣歌頌<lb/>
盛徳臣不揆荒斐輙作古詩一章并序謹繕寫隨狀上<lb/>
進雖不足以形容天地之美亦臣子各言爾志之義也<lb/>
干冒宸嚴臣無任惶懼激切屛營之至<lb/>
　　　郊祀慶成詩<hi>并序</hi>
臣伏覩皇帝陛下以冬日至郊見天地臣幸得待罪從<lb/>
官在侍祠之列進俎授嘏攝官承事恭陪大禮迄扵慶<lb/>
<pb n="KR4d0060_WYG_024-5a"/>
成目覩嘉應昔所未有歡忭踴躍倍萬扵常今兹羣公<lb/>
卿士皆作詩頌鼓舞盛徳而臣執經帷幄其職在以先<lb/>
王訓典敷陳勸戒以補萬一其敢無辭昔周之成王郊<lb/>
祀天地其詩曰昊天有成命二后受之成王不敢康夙<lb/>
夜基命宥宻於緝熈單厥心肆其靖之此告神之詩不<lb/>
敢㤀戒也羣臣進戒成王其詩曰敬之敬之天惟顯思<lb/>
命不易哉毋曰髙髙在上陟降厥士日監在兹此頌君<lb/>
之詩亦不敢忘戒也君不㤀戒以吿扵神臣不㤀戒以<lb/>
<pb n="KR4d0060_WYG_024-5b"/>
告扵君此所以能永保天命也恭惟祖宗光有天下百<lb/>
三十餘年陛下纂承聖統恭勤典學實頼文母保佑扶<lb/>
持扵今八年海内晏寧再祀明堂肇禋南郊神祇顧饗<lb/>
受祉萬億此乃持盈守成之初居安慮危之際也臣是<lb/>
以敢縁周頌之義作為四言詩一章凡百四十句直叙<lb/>
事實不為侈詞具述陛下祇事天地嚴奉宗廟精一之<lb/>
意傳示中外顯揚盛美因以勸戒其詩曰<lb/>
皇帝嗣位照臨四極恭已八年日慎一日惟我文母振<lb/>
<pb n="KR4d0060_WYG_024-6a"/>
古光越登兹太平誕保元辟再饗合宫無文咸秩未見<lb/>
于郊帝心若愓詢謀卿士作龜告吉祇率舊章無敢有<lb/>
易乃動大輅龍旂黻㦸國容煌煌軍容赫赫謁欵真宫<lb/>
明薦蠲潔乃入太廟用事八室神門降乗齋殿祇栗曽<lb/>
孫孝思風雲慘戚省牲之夕隂翳霏雪日入而霽乾坤<lb/>
開闢列聖在天精誠合莫升自阼階如見容色樂作九<lb/>
變祖考咸格厥明禮成復歩而出齊扵帷宫百禮既飭<lb/>
輦及内壝卻葢而入乃命百官勿迴班列一意尊神庶<lb/>
<pb n="KR4d0060_WYG_024-6b"/>
幾有懌圓壇中天徹茵登級二儀並位太祖東席蒼璧<lb/>
黄琮陶匏稾秸升煙颺空休氣四塞六合清晏冬囘温<lb/>
律上神來下飈駕欻忽柔衹顧饗萬靈咸集登歌再成<lb/>
太史祝册凡此犧牲天民之力凡此粢盛天民之穡天<lb/>
實子民來歆子食帝厚其子其有弗答福祿穰穰既委<lb/>
既積乃整法駕迴御丹闕大賚萬方恩施艸木釋除逋<lb/>
負瑕垢蕩滌日月所照莫不被澤東夷南蠻西戎北貊<lb/>
服我聲教來覲來覿皇帝至仁惟天是則昆蟲不傷況<lb/>
<pb n="KR4d0060_WYG_024-7a"/>
乃含識黄髪之叟歡呼阡陌曰似仁祖堯舜之質皇帝<lb/>
大孝温恭朝夕師法文母至公惟一子子孫孫永奉成<lb/>
式天錫皇帝夀考萬億皇帝體道垂拱淵黙不言而化<lb/>
萬物自得皇帝秉心清明正直訓扵有位無敢頗僻天<lb/>
鍚皇帝多士孔碩皇帝聖學若稽古昔商宗寅畏周文<lb/>
翼翼曰予一人實懼弗克天人之際不違咫尺毋曰在<lb/>
上視予動息毋曰葢髙聽予于側天命不常惟敬勿失<lb/>
祖宗囏難惟慎毋忽危生扵安禍兆扵福如執大器傾<lb/>
<pb n="KR4d0060_WYG_024-7b"/>
扵滿溢兢兢惟畏渉冰將釋天錫皇帝一謙四益髙明<lb/>
博厚日新其徳從臣祖禹古訓是職稽首陳戒惟監無<lb/>
逸<lb/>
　　　邇英留對劄子<hi>十二月三日</hi>
臣伏覩陛下近者郊見天地雪止風和景氣清霽神祇<lb/>
饗答福應尤盛侍祠之臣以為前後未有都城之人瞻<lb/>
望玉色歡呼洋溢皆云陛下克類仁宗臣觀天意人心<lb/>
如此實宗社無疆之福也然臣愚竊以聖人福至而益<lb/>
<pb n="KR4d0060_WYG_024-8a"/>
戒則能長享其福譽美而副之以實則能永保其譽唯<lb/>
兢兢業業不自暇逸乃可以答天休衆之所欲因而從<lb/>
之乃可以副民望若一有滿假之意則今日之福乃他<lb/>
日危亂之基也不能副之以實則今日之譽乃他日怨<lb/>
誹之端也故臣願陛下既受大福又獲民譽益思戒慎<lb/>
惟勤修徳修徳之實惟法祖宗恭惟一祖五宗畏天愛<lb/>
民後嗣子孫皆當取法惟是仁宗在位最乆徳澤深厚<lb/>
結扵天下是以百姓思慕終古不㤀陛下誠能上順天<lb/>
<pb n="KR4d0060_WYG_024-8b"/>
意下順民心専法仁宗則垂拱無為海内晏安成康之<lb/>
隆不難致也臣承乏史官嘗采集仁宗聖政得數百事<lb/>
欲乞撰録成書上進少資睿覽監觀成憲皆舉而行以<lb/>
副羣生之所願則天下幸甚取進止<lb/>
　　　薦陳祥道儀禮觧劄子<hi>九日</hi>
臣伏見館閣校勘太常博士陳祥道注觧儀禮為三十<lb/>
二巻精詳博洽非諸儒所及臣竊以儀禮為書其文難<lb/>
讀其義難知自古以來學者罕能潛心故為之傳注者<lb/>
<pb n="KR4d0060_WYG_024-9a"/>
至少祥道深扵禮學凡二十年乃成此書先王法度如<lb/>
指諸掌昨進禮圗一百五十巻已䝉朝廷藏之秘閣伏<lb/>
望聖慈特降指揮取祥道所注儀禮奏御下兩制㸔詳<lb/>
并前所進禮圗並付太常以備禮官討論必有補扵制<lb/>
作取進止<lb/>
　　　進仁皇訓典劄子<hi>八年正月十九日</hi>
臣昨具劄子乞撰集仁宗聖政靣奉聖㫖令進入臣已<lb/>
編錄成書名曰仁皇訓典凡六巻并目錄一巻繕寫為<lb/>
<pb n="KR4d0060_WYG_024-9b"/>
七册謹具進呈伏惟清閒之燕特賜省覽干冒宸嚴臣<lb/>
無任惶懼激切屏營之至<lb/>
　　　乞賜故修書官資治通鑑劄子<hi>二十一日</hi>
臣先與故秘書丞劉恕同編修資治通鑑恕在職十餘<lb/>
年臣昨受詔校定板本奏御頒行校對官皆䝉賜書恕<lb/>
有子前池州華容縣尉羲仲見丁母憂有書與臣以不<lb/>
被賜為其先人之辱欲臣奏請義不可抑臣檢㑹故中<lb/>
書舍人劉攽及恕皆自英宗朝開置書局即預編修不<lb/>
<pb n="KR4d0060_WYG_024-10a"/>
幸亡殁不及受賜伏望聖慈特䧏指揮下國子監印造<lb/>
資治通鑑并目録考異二部賜其家子孫則澤及淵泉<lb/>
存殁榮感他人亦難以援例取進止<lb/>
　　　薦榮輯劄子<lb/>
臣伏見左宣徳郎榮輯强學力文履行純茂譽望之美<lb/>
士夫所推自登科以來兩䝉朝廷選充西京潁昌學官<lb/>
元祐四年吏部侍郎傳堯俞銓量堪任文舘之士五人<lb/>
輯為之首伏望聖慈特差充太學教官一次以待館閣<lb/>
<pb n="KR4d0060_WYG_024-10b"/>
之選質扵公論必謂得人取進止<lb/>
　　　薦常安民劄子<hi>二十九日</hi>
臣伏見左朝奉即致仕常安民前任開封府推官以母<lb/>
喪去職因求𦵏地往來道路忽得危疾家人憂惶即乞<lb/>
致仕安民文學政事精敏過人操履端方守公盡瘁已<lb/>
經朝廷擢任太常禮官宗正寺丞及佐開封皆有已試<lb/>
之效不幸丁憂暴疾壯年納祿尋得平復今已服除臣<lb/>
竊惜其人才可備侍從之選伏望聖慈特落安民致仕<lb/>
<pb n="KR4d0060_WYG_024-11a"/>
還其舊職稽之公論必以為允取進止<lb/>
　　　畏天劄子<hi>三月十三日</hi>
臣前上仁皇訓典願陛下法則仁宗宜以至誠好學為<lb/>
先今因進講月令聖人奉天之事臣竊以畏天者莫如<lb/>
仁宗故願陛下先誠扵事天臣聞聖人之事天也非在<lb/>
扵七日戒三日齋執圭幣以饗圓丘之時也天之佑聖<lb/>
人也亦非在扵祭則降福之時也聖人無一日而不事<lb/>
天天無一日而不佑聖人昔堯授舜舜授禹皆曰天之<lb/>
<pb n="KR4d0060_WYG_024-11b"/>
歴數在爾躬夫帝王之興受天眷命豈一朝一夕哉由<lb/>
其積行累功素合扵天也堯有聖神文武之徳故天命<lb/>
以為天下君孔子曰唯天為大唯堯則之所以事天也<lb/>
元亨利貞乾之四徳君子行仁義禮智以法之天地之<lb/>
大徳曰生聖人之大徳曰仁天叙有典故奉之以五典<lb/>
天秩有禮故奉之以五禮天命有徳故奉之以五服天<lb/>
討有罪故奉之以五刑賞有徳罰有罪皆天之事非人<lb/>
君所得私也故官謂之天官民謂之天民官不可非其<lb/>
<pb n="KR4d0060_WYG_024-12a"/>
人民不可以失其心易曰大人者先天而天不違後天<lb/>
而奉天時夫能使天不違者奉天之至也仲虺之誥曰<lb/>
天乃錫王勇智聖人聰明淵懿皆天所與豈可不學以<lb/>
奉天乎湯誥曰爾有善朕弗敢蔽罪當朕躬弗敢自赦<lb/>
惟簡在上帝之心言人有善巳有過皆天所知不可誣<lb/>
也聖人推此心扵天下故其徳合扵天伊尹曰惟尹躬<lb/>
暨湯咸有一徳克享天心夫一者何惟誠而已不誠則<lb/>
有偽故不一不一則無以享天心又曰非天私我有商<lb/>
<pb n="KR4d0060_WYG_024-12b"/>
惟天佑扵一徳非商求扵下民惟民歸于一徳天之所<lb/>
佑民之所歸惟誠而已召誥曰今天其命哲命吉凶命<lb/>
歴年命哲則有智有不智故不可不一于學命吉凶則<lb/>
有禍有福故不可不一扵徳命歴年則有永有不永故<lb/>
不可不一于仁此皆所以事天也詩曰文王陟降在帝<lb/>
左右言文王升降動静皆合天之意也又曰昊天曰明<lb/>
及爾出王昊天曰旦及爾㳺衍言天常與人君出入㳺<lb/>
處不可不畏也夫天之與人同一氣耳故民愁則天為<lb/>
<pb n="KR4d0060_WYG_024-13a"/>
之戚民悦則天為之和書曰天視自我民視天聽自我<lb/>
民聽是也恭惟仁宗深體此意是以能誠扵事天誠扵<lb/>
畏天臣伏見自去冬郊祀以來天人協應風雨時若有<lb/>
豐年之祥此乃皇天嚮佑陛下至誠之所感也而自中<lb/>
春以來暴風雨雪寒氣過甚節令不時豐年之祥復未<lb/>
可必夫天之扵人君亦猶人君之扵臣下也小過則戒<lb/>
飭之若其不改然後責罰加焉人君覩小異而不儆戒<lb/>
則大異將至矣是以洊雷震則君子恐懼修省迅雷風<lb/>
<pb n="KR4d0060_WYG_024-13b"/>
烈孔子必變敬天威怒也惟陛下戒之慎之無忽天地<lb/>
之小異側身修徳以消大異扵未然則天心常悦人心<lb/>
常和四海幸甚取進止<lb/>
　　　進紀草劄子<hi>二十日</hi>
臣伏見仁宗時蔡襄上真宗所製奉神述摹本仁宗拱<lb/>
立命襄進讀神宗御資政殿史臣進仁宗英宗紀草神<lb/>
宗立聽顧問至讀畢徹案史臣將䧏階始坐此皆祖宗<lb/>
孝徳嚴敬奉先之大禮也臣本院近奉聖㫖二十三日<lb/>
<pb n="KR4d0060_WYG_024-14a"/>
進呈神宗紀草伏緣其日係大宴前一日御集英殿獨<lb/>
㸔恭惟陛下方覽先帝史册而閲史既畢即觀百戲理<lb/>
似未安伏望聖慈特䧏指揮罷二十二日獨㸔以示陛<lb/>
下聖孝欽崇神考大典専一之意取進止<lb/>
　　　舉學官狀<hi>四月</hi>
臣伏見左奉議郎李晰奉寧軍節度推官孫勰咸平縣<lb/>
主簿鼂將之皆有文學履行詞章富贍為士人所推伏<lb/>
望聖慈特差充内外學官一任以助長育人才取進止<lb/>
<pb n="KR4d0060_WYG_024-14b"/>
　　　救疾疫劄子<hi>五月五日</hi>
臣竊聞京城逐廂散藥所差使臣止是監醫生給散小<lb/>
民既不知藥所主療醫生亦不㸔診是何疾病病者妄<lb/>
請醫者妄散故飲藥者多死今疾疫方起又重為藥所<lb/>
誤實可憫傷伏望聖慈特䧏指揮下太醫局從上差撥<lb/>
學生以代醫生令依先䧏朝㫖分定地分委使臣同學<lb/>
生就病患之家令學生診切使臣上歴散藥其學生日<lb/>
給食錢二百文仍扵歩軍司或馬舖權差借官馬各一<lb/>
<pb n="KR4d0060_WYG_024-15a"/>
匹乗騎免令冒暑奔走困乏實得㸔醫用藥則救活必<lb/>
衆不誤人命以副二聖惻隠恤民之意取進止<lb/>
　　貼黄臣訪聞太醫局學生係已試中之人乆經治<lb/>
　　病其醫生是初入學之人未曽試中今乞權蹔差<lb/>
　　撥學生仍與理為差遣一次所貴各肯盡心及聞<lb/>
　　今所差醫生既無乗騎隨逐使臣不及所以力不<lb/>
　　能㸔診須與給借人馬乃可責其治療又緣京師<lb/>
　　人民至衆欲乞多差學生數人或更添差使臣管<lb/>
<pb n="KR4d0060_WYG_024-15b"/>
　　勾並乞朝廷詳酌指揮<lb/>
　<lb/>
　<lb/>
　<lb/>
　<lb/>
　<lb/>
　<lb/>
　范太史集巻二十四<lb/>
</p>
<p>
</p>
  </div>
<div>
                <head>范太史集巻二十五</head>
    <p>
<pb n="KR4d0060_WYG_025-1a"/>
欽定四庫全書<lb/>
　范太史集巻二十五　　　宋　范祖禹　撰<lb/>
　　奏議<lb/>
　　　乞免節讀漢唐史劄子<hi>元祐八年五月講官同入</hi>
臣等近奉聖㫖令講讀官同將漢唐正史内可以進讀<lb/>
事跡鈔節成篇遇讀日進呈敷演已具劄子奏見欲鈔<lb/>
節繕寫候成巻帙即具進讀臣等竊以經筵故事講官<lb/>
講經讀官讀史仁宗時詔丁度等讀過前後漢書令撰<lb/>
<pb n="KR4d0060_WYG_025-1b"/>
序賜名前史精要止是讀官職事今臣等分講禮記讀<lb/>
官分讀兩朝寳訓若令講讀官同進讀漢唐史書即是<lb/>
講官兼讀官之職名分不正恐非經筵分置講讀官之<lb/>
意也伏乞特降指揮専令讀官鈔節進讀取進止<lb/>
　　　薦張雲卿劄子<lb/>
臣伏見前陳州州學教授張雲卿文學履行稱扵鄉黨<lb/>
為西都士人領䄂家貧四壁志操益堅晚得學官専意<lb/>
職業安恬静嘿不求人知年踰六十終老未遇朝廷所<lb/>
<pb n="KR4d0060_WYG_025-2a"/>
宜收采以勸多士伏望聖慈特差太學官或三京教授<lb/>
　一任取進止<lb/>
　　　辭押賜劄子<hi>六月</hi>
臣今月十三日準敕徐王六月二十九日生日禮物等<lb/>
差臣押賜者臣先扵元祐三年任修實録檢討官著作<lb/>
郎兼侍講日巳䝉差押宗晟禮物一次今兹重煩敕命<lb/>
實所不遑臣伏見梁燾任中丞日曽辭押賜伏望聖慈<lb/>
特降指揮許臣依近例辭免改差未經押賜之人臣無<lb/>
<pb n="KR4d0060_WYG_025-2b"/>
任惶懼隕越之至取進止<lb/>
　　　薦龔史尚潁劄子<hi>七月十三日</hi>
臣伏見左宣徳郎簽書鎮寜軍節度判官龔史蚤登髙<lb/>
第節操方正新授陳留縣丞尚潁强學力文履行修飭<lb/>
皆宜寘之學校伏望聖慈特差充内外學官一次以助<lb/>
長育人才取進止<lb/>
　　　薦馮山張舉劄子<hi>八月十五日</hi>
臣伏見左朝請郎馮山熈寜九年為秘書丞通判梓州<lb/>
<pb n="KR4d0060_WYG_025-3a"/>
御史中丞鄧綰舉充臺官山自以素與鄧綰跡疎又不<lb/>
諳知朝廷事體乞免赴闕辭順義正不為激訐而風節<lb/>
自髙山以母老連任鄉國二十餘年不到京師臣素不<lb/>
識山之靣因修先帝實録見有辭奏而知其賢詢之西<lb/>
南士人稱山之美如出一口山年巳六十三丁母憂服<lb/>
除當赴闕朝參臣又伏見前睦州青溪縣尉張舉自治<lb/>
平四年甲科登第以侍親未嘗出官既終養遂屏居不<lb/>
仕元祐之初近臣論薦除潁州教授亦辭不赴臣扵去<lb/>
<pb n="KR4d0060_WYG_025-3b"/>
年四月具劄子奏舉未䝉施行舉有節行文學登科二<lb/>
十七年年已五十不為世用二人者皆可為朝廷惜也<lb/>
伏望聖慈並加不次進擢寘之清要以厲風俗必有所<lb/>
補取進止<lb/>
　　　薦曽孝純文居中劄子<lb/>
右臣先扵元祐五年十月劄子奏伏見奉議郎曽孝純<lb/>
故太傅公亮之子出官以來並不磨勘自丁父憂服除<lb/>
即乞尋醫先帝特賜孝純進士出身辭不受又除太常<lb/>
<pb n="KR4d0060_WYG_025-4a"/>
丞亦不就乞不次陞擢或處以館閣之職未䝉施行臣<lb/>
竊以公亮定䇿勲亞韓琦歴相三朝配享英廟所宜甄<lb/>
録子孫紹續門户孝純不磨勘已二十餘年尋醫已十<lb/>
餘年尤當旌顯臣又伏見太官令文居中太師彦博之<lb/>
子資性端潔行如寒素昨任太常寺奉禮郎以避親嫌<lb/>
改太官令稍為下遷居中不以進退累心恬然安職方<lb/>
朝廷推廣至公求賢不間逺邇況可用之才出扵公相<lb/>
之門此尤不可遺也伏望聖慈並特賜擢用取進止<lb/>
<pb n="KR4d0060_WYG_025-4b"/>
　　　聽政劄子<hi>九月十五日同蘇軾上</hi>
臣等伏以天下不幸大行太皇太后登遐陛下號慕哀<lb/>
毁孝性天至在廷聞者無不摧隕今將總攬庶政延見<lb/>
羣臣四方之民傾耳而聽拭目而視此乃宋室隆替之<lb/>
本社稷安危之基天下治亂之端生民休戚之始君子<lb/>
小人消長進退之際天命人心去就離合之時也嗚呼<lb/>
可不慎哉可不慎哉臣等乆備講讀職在論思首當獻<lb/>
言以助萬一陛下宜先誠意正心推廣聖孝發為徳音<lb/>
<pb n="KR4d0060_WYG_025-5a"/>
行為仁政以慰答天下生民之望此在陛下加意而巳<lb/>
非有所難也願陛下循其本而行之則其末可以無難<lb/>
昔周公以成王㓜弱故位冢宰治天下七年制禮作樂<lb/>
以致太平其功徳至隆周公既沒成王追念周公之勲<lb/>
勞賜魯以天子禮樂使世世祀周公以為非此不足以<lb/>
稱周公之徳也成王所以報周公如此故天下莫不歸<lb/>
心漢大將軍霍光尊立宣帝霍光既没宣帝亦𦵏以天<lb/>
子之禮帝始親政事又思報大將軍功徳夫周公霍光<lb/>
<pb n="KR4d0060_WYG_025-5b"/>
皆人臣也有非常之功故成王宣帝皆報以非常之禮<lb/>
而況太皇太后英宗之配神宗之母陛下之祖母有大<lb/>
功扵宗廟社稷有大徳扵億兆人民扵陛下之恩與天<lb/>
地無極豈人臣之比哉然則今陛下所宜先者莫如報<lb/>
太皇太后之徳也自仁宗以來三后臨朝皆有大功章<lb/>
獻明肅之扵仁宗慈聖光獻之扵英宗鞠育扶持勤勞<lb/>
囏難亦未得如太皇太后之扵陛下也元豐之末神宗<lb/>
寢疾已不能出號令陛下年始十歲太皇太后内定大<lb/>
<pb n="KR4d0060_WYG_025-6a"/>
䇿擁立陛下儲位遂定陛下之有天下乃得之扵太皇<lb/>
大后也聽政之初詔令所下百姓無不歡呼鼓舞自古<lb/>
母后多私外家惟太皇太后未嘗有毫髮假借族人不<lb/>
唯族人而巳徐王魏王皆親子也以朝廷之故疎逺隔<lb/>
絶魏王病既歿然後一往太皇太后疾已革然後徐王<lb/>
得入進退羣臣必從天下人望不以已意為喜怒賞罰<lb/>
故至公無私之徳雖匹夫匹婦之口亦能道之臨朝九<lb/>
年未嘗少自娛樂焦勞刻苦以念生民所以如此豈有<lb/>
<pb n="KR4d0060_WYG_025-6b"/>
他求哉凡皆為趙氏社稷宗室宗廟専心一意以保佑<lb/>
陛下也故身當其勞苦而使陛下享其安逸昔章獻明<lb/>
肅時親黨多僥倖濫恩仁宗既親萬幾不免釐革故小<lb/>
人不能無怨今太皇太后自臨朝以來左右請求一切<lb/>
拒絶内外肅然葢以朝廷不可無紀綱故身當其怨而<lb/>
使陛下坐收肅清之功陛下如欲報太皇太后之徳莫<lb/>
若循其法度而謹守之祖宗以來惟以徳澤結百姓之<lb/>
心欲四海安静無事仁宗行之四十二年天下至今思<lb/>
<pb n="KR4d0060_WYG_025-7a"/>
之恭惟太皇太后之政事乃仁宗之政事也然而仁宗<lb/>
聖性寛裕不忍拒人内䧏濫恩其後亦比比而有惟太<lb/>
皇太后嚴正至静不可干犯故能外斥逐姦邪以清朝<lb/>
廷内裁抑僥倖以肅宫禁九年之間終始如一故雖徳<lb/>
澤深厚結扵百姓而小人怨者亦不為少矣今必有小<lb/>
人進言曰太皇太后不當改先帝之政逐先帝之臣此<lb/>
乃離間之言陛下不可不察也當陛下嗣位之初太皇<lb/>
太后同聽政中外臣民上書者以萬數皆言政令有不<lb/>
<pb n="KR4d0060_WYG_025-7b"/>
便者太皇太后因天下人心欲改故與陛下同改之非<lb/>
以已之私意而改也既改其法則作法之人及主其法<lb/>
者有罪當逐陛下與太皇大后亦以衆言而逐之其所<lb/>
逐者皆上負先帝下負萬民天下之所讎疾衆庶所欲<lb/>
同去者也太皇太后豈有憎愛扵其間哉顧不如此則<lb/>
天下不安耳惟陛下清心照理辨察是非斥逺佞人深<lb/>
拒邪説有敢以姦言惑聖聽者宜明正其罪付之典刑<lb/>
痛懲一人以儆羣慝則帖然無事矣陛下若稍入其語<lb/>
<pb n="KR4d0060_WYG_025-8a"/>
不正其罪則恐姦言邪説繼進不已萬一追報之禮小<lb/>
有不至此扵太皇太后聖徳無損而扵陛下孝道有虧<lb/>
必大失天下人心陛下豈不見司馬光以公忠正直為<lb/>
天下所信服陛下與太皇太后用以為相海内之人無<lb/>
不欣悦光沒之日無不悲哀乃至茶坊酒肆之中亦事<lb/>
其畫像光所以得人心如此者為其能輔佐陛下與太<lb/>
皇太后功及天下也以光之功比之太皇太后止是萬<lb/>
分之一而百姓思之如此而況太皇太后有天地之恩<lb/>
<pb n="KR4d0060_WYG_025-8b"/>
扵陛下有父母之徳扵生民四海愛戴思慕無窮陛下<lb/>
若聽小人讒説或追報有所不至或輕改其政事豈不<lb/>
大失天下人心乎人心離扵下則天變見扵上陛下雖<lb/>
欲為善以救之改過以補之亦無及矣孝者萬行之本<lb/>
本既不立則其餘何足觀焉夫小人之情非為朝廷之<lb/>
計亦非為先帝之事皆為其身之利也日夜伺候欲逞<lb/>
其憾者乆矣今太皇太后新棄天下陛下初攬政事乃<lb/>
小人乗間伺隙之時也故不可不預防之此等既上悞<lb/>
<pb n="KR4d0060_WYG_025-9a"/>
先帝今又欲復悞陛下天下之事豈堪小人再破壊邪<lb/>
臣等恭聞陛下自太皇太后寢疾朝夕不離左右躬親<lb/>
藥膳衣不觧帶憂瘁泣涕形扵顔色自遭變故以來哀<lb/>
慕毁瘠中外具聞喪服之禮務從至隆又下詔發揚太<lb/>
皇太后盛徳推恩髙氏此大孝之極也至親之際無所<lb/>
間然然而臣等猶言及此者竊以小人衆多恐置陛下<lb/>
扵有過之地也如臣等所言雖萬萬無之然不敢不慮<lb/>
扵未然或有纎芥流聞扵外則臣等上負陛下不先言<lb/>
<pb n="KR4d0060_WYG_025-9b"/>
之罪大矣不勝憂國愛君之至唯陛下深留聖思取進<lb/>
止<lb/>
　　貼黄臣等伏見英宗即位之初小臣中有張唐英<lb/>
　　者上慎始書預言不宜追尊濮王近臣中唯司馬<lb/>
　　光先言之其後建議者上誤英宗追尊濮廟舉朝<lb/>
　　皆以為不可朝廷雖盡逐臺諌而言者不息英宗<lb/>
　　終不能奪衆論聖意但悒怏而已及神宗即位深<lb/>
　　悔英宗不從衆言遂擢張唐英為御史而司馬光<lb/>
<pb n="KR4d0060_WYG_025-10a"/>
　　大被信任今小人進言臣等固未知其有無然不<lb/>
　　敢不預言者亦慮朝廷既有其端則忠正之士必<lb/>
　　争論不已不唯上撓聖懐亦使天下聞而不平人<lb/>
　　心一離不可復收陛下他日追悔無及臣等憂懼<lb/>
　　危慄實在扵此唯陛下深察<lb/>
　　　第二劄子<hi>二十三日</hi>
臣竊惟太祖受天眷命剗革五代之亂櫛風沐雨為子<lb/>
孫立萬世之基太宗平一海内守之以文由真宗至扵<lb/>
<pb n="KR4d0060_WYG_025-10b"/>
神宗皆致太平海内晏安百三十有四年雖三代之盛<lb/>
未有如此其乆者也自古創業之君起扵細㣲身歴囏<lb/>
難親履勤勞先有功及民然後享天下之奉故失之者<lb/>
常少守成之主生扵深宫不歴囏難不履勤勞無功及<lb/>
民而享天下之奉故失之者常多是以古人有言創業<lb/>
非難守成為難葢危亡必起扵治安禍亂必生扵逸豫<lb/>
也今陛下承六聖之遺烈守百三十四年之大業當思<lb/>
天下者祖宗之天下不可一日而怠人民者祖宗之人<lb/>
<pb n="KR4d0060_WYG_025-11a"/>
民不可須臾而忘百官者祖宗之百官不可私非其人<lb/>
府庫者祖宗之府庫不可用非其道常自抑畏儆飭聖<lb/>
心一言一動如祖宗臨之在上質之在旁則可以常享<lb/>
天下之奉而不失矣自元豐之末時運囏厄先帝早棄<lb/>
天下陛下嗣位幸頼先太皇太后以大公至正為心罷<lb/>
王安石呂惠卿等所造新法而行祖宗舊政故社稷危<lb/>
而復安人心離而復合乃至契丹主亦與其宰相議曰<lb/>
南朝専行仁宗皇帝政事可敕燕京留守使戒邉吏守<lb/>
<pb n="KR4d0060_WYG_025-11b"/>
約束無生事陛下觀敵國之情如此則中國人心可知<lb/>
也先太皇太后日夜苦心勞力以為陛下立太平之基<lb/>
九年之間安静無事巳有成效陛下但由此以持循之<lb/>
則成康之隆不難致也臣願陛下守之以静毫髪無所<lb/>
改為恭巳以臨之虚心以處之詔左右大臣動必循守<lb/>
祖宗法度陛下躬攬扵上諮諏善道察納讜言則羣臣<lb/>
邪正萬事是非必皆了了扵聖心矣夫水所以能照毛<lb/>
髪而物無所隱其形者至平也鏡所以能鍳妍醜而人<lb/>
<pb n="KR4d0060_WYG_025-12a"/>
無所遁其跡者至明也水所以能平鏡所以能明者至<lb/>
静也使水鏡自動則雖山嶽不能見也人心亦然唯至<lb/>
公可以見天下之私唯至正可以見天下之邪唯至静<lb/>
可以見天下之動荀卿曰虚一而静謂之清明聖人清<lb/>
明燭理生扵心之虛一也陛下何不觀先太皇太后自<lb/>
英宗神宗時不出房闥未嘗知天下之事一旦臨朝所<lb/>
行之政上當天意下合人心其故何哉唯至公至正至<lb/>
静而已夫小人之情専為私故不便扵公専為邪故不<lb/>
<pb n="KR4d0060_WYG_025-12b"/>
便扵正専好進故不便扵静唯欲人君多所作為朝廷<lb/>
多所變動則已有所希冀扵其間矣若朝廷守静上下<lb/>
各安其分則小人何所望哉今陛下既親萬幾小人必<lb/>
欲有所動摇而懐利者亦皆觀望臣願陛下上念祖宗<lb/>
之囏難先太皇太后之勤勞痛心疾首以聽用小人為<lb/>
刻骨之戒守元祐之政當堅如金石重如山嶽山嶽可<lb/>
移聖政不可改也金石可毁聖心不可變也使讒邪者<lb/>
不能進説觀望者亦皆革心則自今以往朝廷清明必<lb/>
<pb n="KR4d0060_WYG_025-13a"/>
日勝一日歲勝一歲矣陛下如以臣言為然乞因大臣<lb/>
奏事之時明示以聖意所向使中外一心歸扵至正則<lb/>
天下幸甚臣乆侍帷幄不敢自同扵衆人恐有姦言邪<lb/>
説惑誤天聽故近與蘇軾先事上奏必䝉省覽陛下聖<lb/>
學稽古不必逺師前世之事唯是儀刑仁宗法則太皇<lb/>
太后使天下熈熈然至扵昆蟲草木各安其生則臣之<lb/>
志願也不勝區區之愚取進止<lb/>
　　　議諡狀<hi>十月十日</hi>
<pb n="KR4d0060_WYG_025-13b"/>
右臣伏聞大行太皇太后擬謚曰宣仁聖烈臣恭以先<lb/>
太皇太后極功全徳保佑皇家光越前人冠映千古雖<lb/>
究盡謚法不足以形容盛美上副陛下孝思欲報罔極<lb/>
之意臣竊懐愚見不敢不言謹案謚法聰明睿智曰獻<lb/>
若以獻字易烈字則功烈可從而知又明肅太后上二<lb/>
字曰章獻慈聖太后下二字曰光獻今謚先太皇太后<lb/>
下二字若曰聖獻則扵稱號尤美伏望聖慈更與大臣<lb/>
詳酌以慰答神人之望謹録奏聞<lb/>
<pb n="KR4d0060_WYG_025-14a"/>
　　　旌孝劄子<hi>十四日</hi>
臣先修神宗皇帝實録伏見元豐六年資州奏資陽縣<lb/>
民支漸扵熈寜中喪母累年始克𦵏因廬墓側日三時<lb/>
號慕肘行膝歩自負土起墳初有雙白雀徘徊松上明<lb/>
年有一狸馴墳側觀漸上土又明年夏毎當午培墳日<lb/>
色炎盛輙有隂雲蔽覆即遇霖雨方負土時亦暫霽止<lb/>
又有異烏一目如丹至漸哭常悲鳴向漸夜有二狐狸<lb/>
呼繞如廵警之狀乆之有烏羣集内一白烏獨日至漸<lb/>
<pb n="KR4d0060_WYG_025-14b"/>
培墳處囘旋後又有五色雀萬餘隨漸行哭十日而去<lb/>
漸已年七十毎號慟涕淚如雨日唯食脱粟飯不盥手<lb/>
濯足所衣苴麻至爛碎鬚髪亦皆斷亂見者為之惻楚<lb/>
所居鄰人勾氏之子自娶妻即棄其親不養觀漸至行<lb/>
因夫婦感慟即日迎其親還舍朝夕侍奉不少懈漸精<lb/>
誠格物諸祥屢至變其里俗乞旌賞之詔賜粟帛臣今<lb/>
因修正史再牒資州㑹問支漸事跡恐有未盡及要見<lb/>
本人存亡據資州今年七月囘申資陽縣追到支漸取<lb/>
<pb n="KR4d0060_WYG_025-15a"/>
問漸見年八十與妻阿王同歲夫妻各無疾恙漸自培<lb/>
墳三年歸家後扵元祐五年内白髪退落再生黒髪及<lb/>
四齒已落復生今身體輕健二時飲食如舊臣竊謂支<lb/>
漸以匹夫行孝能感天佑助報以夀考康寜之福在扵<lb/>
朝廷理宜奬勸况在先帝巳賜粟帛付之史官今漸八<lb/>
十尚存伏望聖慈特授漸一長史助教或更優與名目<lb/>
旌其至行可以激勵風俗有補孝治之化取進止<lb/>
　　　舉學官劄子<hi>十一月十一日</hi>
<pb n="KR4d0060_WYG_025-15b"/>
臣伏見左奉議郎石景畧左宣徳郎李瑺新知䕫州奉<lb/>
節縣事楊彭皆有文學履行為士大夫所稱伏望聖慈<lb/>
特差充内外學官一次以待任使取進止<lb/>
　　　論召内臣劄子<lb/>
臣近聞陛下召内臣十人而李憲之子亦在其中又召<lb/>
數人而王中正之子亦預其數中外之人以至民庶無<lb/>
不籍籍私議深以為憂皆言執政大臣不能固執置陛<lb/>
下扵有過之地自今更有大扵此者驟加召用必駭衆<lb/>
<pb n="KR4d0060_WYG_025-16a"/>
聽若大臣又不能固執則是朝廷全無綱紀公議遂廢<lb/>
其扵聖徳為損不細何者陛下初親庶政今方踰月四<lb/>
海之人傾耳屬目未嘗聞行一美政訪一賢臣先進用<lb/>
内臣如此衆多必謂陛下私扵近習人心一失不可復<lb/>
收雖家至户説無以自觧臣竊為陛下惜之伏望聖慈<lb/>
更加審慮特賜追改以安中外之心取進止<lb/>
　<lb/>
　<lb/>
<pb n="KR4d0060_WYG_025-16b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　范太史集巻二十五<lb/>
</p>
<p>
</p>
  </div>
<div>
                <head>范太史集巻二十六</head>
    <p>
<pb n="KR4d0060_WYG_026-1a"/>
欽定四庫全書<lb/>
　范太史集巻二十六　　　宋　范祖禹　撰<lb/>
　　奏議<lb/>
　　　論邪正劄子<hi>元祐八年十一月十六日崇政殿進呈奉㫖留中</hi>
臣伏見熈寜之初王安石呂惠卿等造立新法先言天<lb/>
不足畏衆不足從祖宗不足法使朝廷不懼災異不恤<lb/>
衆言悉變更祖宗舊政多引小人以誤先帝勲舊之臣<lb/>
屏棄不用忠正之士相繼引去又啓導先帝用兵開邉<lb/>
<pb n="KR4d0060_WYG_026-1b"/>
結怨外域至熈寜七八年間天下愁苦百姓流離幸頼<lb/>
先帝聖明覺悟再罷安石兩逐惠卿終元豐之世不復<lb/>
召用而所引小人已布滿中外不可復去如蔡確連起<lb/>
大獄王韶開邉熈河章惇開邉湖南沈起引惹交賊冦<lb/>
䧟三州朝廷討伐前後死傷二十萬呂惠卿沈括俞充<lb/>
李稷种諤等興造西事死傷者又二十萬先帝悔悼親<lb/>
諭輔臣曰安南西師死傷皆不下二十萬朝廷不得不<lb/>
任其咎又言呂惠卿可誅元豐之末呉居厚行鐵冶之<lb/>
<pb n="KR4d0060_WYG_026-2a"/>
法扵京東王子京行茶法扵福建蹇周輔行鹽法扵江<lb/>
西李稷陸師閔李元輔行茶法市易扵西川劉定教保<lb/>
甲扵河北此諸路之民皆愁苦嗟怨比屋思亂當此之<lb/>
時人心懍懍朝夕不保幸頼陛下與先太皇太后蚤從<lb/>
衆言悉罷新法修復舊政天下之民如觧倒垂九年之<lb/>
中海内晏安事理無疑明如日月外至戎狄無不咸頼<lb/>
唯是向來所逐小人日夜伺候今日事變妄意陛下不<lb/>
以修改法度為是如使小人得至朝廷必進姦言上以<lb/>
<pb n="KR4d0060_WYG_026-2b"/>
惑誤陛下次以傾害善人下以脅持羣臣萬一陛下過<lb/>
聽而小人復用豈唯正人不敢立朝臣恐宋室自此陵<lb/>
遲不復振矣臣每思元豐之末人心已離不意朝廷復<lb/>
有今日所以不避萬死為陛下明言之伏望陛下常以<lb/>
社稷為念深懲小人傾危國家明諭執政大臣凡向來<lb/>
所逐除已死亡外存者屏廢永不復用則海内無不安<lb/>
枕矣取進止<lb/>
　　　論宦官劄子<hi>同上</hi>
<pb n="KR4d0060_WYG_026-3a"/>
臣聞書曰與治同道㒺不興與亂同事㒺不亡漢有天<lb/>
下四百年唐有天下三百年及其亡也皆由宦官相去<lb/>
五百餘年如循一軌葢與亂同事未有不亡者也漢自<lb/>
元帝任用石顯委以政事殺蕭望之周堪而廢劉向等<lb/>
漢之基業壊扵元帝東漢鄧后臨朝中官用事手握王<lb/>
爵口含天憲順帝以後五侯専朝桓帝靈帝之時十常<lb/>
侍擅天下子弟親黨割剥百姓毒流四海附之者寵及<lb/>
三族違之者㓕及五宗大考黨獄夷戮天下名士扵是<lb/>
<pb n="KR4d0060_WYG_026-3b"/>
黄巾賊起朝野崩離及袁紹誅宦官獻帝奔播困餓而<lb/>
曹操因之以簒漢唐自明皇使高力士省決章奏宦官<lb/>
始盛李林甫楊國忠等皆因力士以進唐亡之禍基扵<lb/>
開元肅宗任李輔國末年寢疾輔國以兵刼遷明皇扵<lb/>
西内殺張皇后及二王明皇以幽崩肅宗以駭沒貴為<lb/>
天子上不保其父中不保其身下不保其妻子由用輔<lb/>
國一人而已代宗用程元振功臣畏讒吐蕃冦䧟京師<lb/>
播遷扵陜徳宗用宦官分領神䇿禁兵其後天子由其<lb/>
<pb n="KR4d0060_WYG_026-4a"/>
所立唐室終以此亡憲宗服金丹躁忿為陳洪志所弑<lb/>
敬宗為劉克明所弑文宗欲討憲宗之賊謀泄仇士良<lb/>
殺四宰相及朝臣滅其族流血成渠朝廷半空文宗憂<lb/>
憤以至扵沒武宗以後皆由宦官所立僖宗呼田令孜<lb/>
為父天下大亂黄巢賊起播遷扵蜀又幸興元楊復恭<lb/>
自稱定䇿國老呼昭宗為負心門生天子劉季述等廢<lb/>
昭宗扵東内韓全誨等刼昭宗幸鳯翔扵是崔裔誅中<lb/>
官而朱全忠刼遷昭宗遂弑之因以簒唐觀漢唐亡國<lb/>
<pb n="KR4d0060_WYG_026-4b"/>
之禍其酷如此後之人主豈可不以為刻肌刻骨之戒<lb/>
哉太宗時王繼恩有平蜀之功中書欲除宣徽使太宗<lb/>
曰朕讀前代書史不欲宦官預政事宣徽使執政之漸<lb/>
也宰相懇言繼恩有大功非此不足為賞太宗切責宰<lb/>
相等乃命學士别立宣政使之目以授繼恩布衣韓拱<lb/>
辰詣檢院上言繼恩功大賞薄太宗大怒以拱辰妖言<lb/>
惑衆杖脊黥靣配流崖州太宗可謂㴱鑒前古而塞禍<lb/>
亂之源矣英宗服藥任守忠往來交搆兩宫致慈聖太<lb/>
<pb n="KR4d0060_WYG_026-5a"/>
后與英宗不相悦言者劾奏其罪貶蘄州安置盡逐其<lb/>
黨然後慈聖英宗母子如初宫省清肅至熈寧元豐間<lb/>
内臣之中李憲王中正宋用臣三人者最為魁傑憲總<lb/>
兵熈河兼領三路中正總兵河東兼領四路其權勢震<lb/>
動内外自陜以西人不敢斥言憲名中正口敕募兵州<lb/>
郡不敢違師徒凍餓奔潰死亡最甚憲陳再舉之䇿以<lb/>
誘夏賊致永樂陷没在熈河僭擬不法用臣興土木之<lb/>
役無時休息𣙜舟船置堆垜網市井之微利奪細民之<lb/>
<pb n="KR4d0060_WYG_026-5b"/>
衣食専事刻剥為國歛怨此三人者雖加誅戮未足以<lb/>
謝萬姓朝廷止從寛典量加廢黜唯憲獨死中正用臣<lb/>
猶存陛下近召内臣十人續又召數人而李憲王中正<lb/>
之子皆在其中又除押班二人帶御器械一人中外無<lb/>
不駭愕既而聞二人以執政言其有過先罷三人以舍<lb/>
人繳詞頭且輟然前來指揮首違故事又李憲王中正<lb/>
之子既得入侍則中正用臣亦將進用人心不得不憂<lb/>
故臣敢極言之陛下與太皇太后同聽政之初外逐蔡<lb/>
<pb n="KR4d0060_WYG_026-6a"/>
確章惇呂惠卿等及羣小人故朝廷肅清内逐李憲王<lb/>
中正宋用臣等及羣小人故宮禁肅清内外皆無凶人<lb/>
故天下安静臣歴觀近古内外肅清未有如今日也祖<lb/>
宗法度所以維持後世不可輕變陛下奈何先自壊之<lb/>
陛下所以享南靣之尊䝉巳成之業四方萬里奔走而<lb/>
聽命者以朝廷公正天下心服也陛下何不慎守法度<lb/>
規矩增修徳政使過扵垂簾之時然後不失天下之望<lb/>
今未及進一賢行一善先驟用中官如此之盛四方聞<lb/>
<pb n="KR4d0060_WYG_026-6b"/>
之必以為政出宮掖無復綱紀如衰季之世豈不大失<lb/>
人心哉夫人心一失欲復收之甚難陛下若作一二事<lb/>
使中外悦服四方竦動則他日所為有順流之易人心<lb/>
先信故也若作一二事使中外憂疑四方觧體他日雖<lb/>
有美意人已不信在前豈得便心服乎如此而望徳業<lb/>
之光名譽之隆非臣之所知也今中官止是陛下左右<lb/>
給事使令臣雖至愚亦知其必未有害政之事然欲治<lb/>
外者必先治内欲治逺者必先治近是以明王慎選左<lb/>
<pb n="KR4d0060_WYG_026-7a"/>
右壬人堯舜畏之佞人孔子逺之恐其有損而不自覺<lb/>
也昔唐之時仇士良教其黨曰天子不可令閒常宜以<lb/>
奢靡娛其耳目使日新月盛無暇更及他事則吾輩可<lb/>
以得志慎勿使之讀書親近儒生彼見前代興亡心知<lb/>
憂懼則吾輩疎斥矣士良以此固其權寵故能専恣二<lb/>
十餘年夫漢唐之事當今必無然以先帝天資英睿聖<lb/>
學髙明可謂不世出之主而内外為小人所誤外興師<lb/>
旅内興百役先帝未嘗享太平之樂終以憂勤損夀凡<lb/>
<pb n="KR4d0060_WYG_026-7b"/>
不便民之事皆羣小所為而使先帝受天下之謗臣嘗<lb/>
痛之故不願陛下復近小人葢以此也陛下誠能聽臣<lb/>
之言悉追罷除用内臣指揮未到者别與差遣已入者<lb/>
復授外官則中外之人稱誦聖徳萬口一詞以為至美<lb/>
乃可以觧衆庶之惑洗陛下之謗此如反掌之易何難<lb/>
而不為哉自聞近日兩次指揮以來外議洶洶皆云大<lb/>
臣不能争執䧟陛下扵過舉䑓諫之臣又皆畏避中人<lb/>
莫敢一言但恐陛下未之知耳若使知之必不為也臣<lb/>
<pb n="KR4d0060_WYG_026-8a"/>
侍經筵八年日望一日歲望一歲期陛下為令徳之主<lb/>
惟恐有纎毫之失故不避違拂聖意數進苦切之言陛<lb/>
下毎留睿聽以臣愚直見知臣亦不量微力竊以獻納<lb/>
自任今兹事體實繫朝政汙隆人情去就臣義均休戚<lb/>
榮辱不忍黙黙坐視敢冒萬死而獻其忠唯陛下裁察<lb/>
取進止<lb/>
　　　論曹誦劄子<lb/>
臣伏見樞宻副都承㫖曹誦權馬軍司事候姚麟囘日<lb/>
<pb n="KR4d0060_WYG_026-8b"/>
依舊雖非正授止是蹔權然扵事理有二不可祖宗制<lb/>
兵之法天下之兵本扵樞宻有發兵之權而無握兵之<lb/>
重京師之兵總扵三帥有握兵之重而無發兵之權上<lb/>
下相維不得専制此所以百三十餘年無兵變也自唐<lb/>
室衰季以及五代樞宻之權偏重動為國患由手握禁<lb/>
旅又得興發也今副都承㫖為樞宻屬官權任管軍是<lb/>
本兵之地又得握兵合而為一非祖宗制兵之意其不<lb/>
可一也自英宗以來不用外戚管軍葢以管軍之臣止<lb/>
<pb n="KR4d0060_WYG_026-9a"/>
有三人而外戚素非將領又無勲勞止縁恩澤遂為統<lb/>
帥豈得將士心服哉神宗時曹佾雖為中書令封郡王<lb/>
止奉朝請而已今陛下初聽政而開外戚管軍之漸示<lb/>
人以私非所以為後法其不可二也臣無言責然備位<lb/>
侍從國家事有未便無所不當言與其言之扵大不若<lb/>
言之扵小言之扵著不若言之扵微伏以先太皇太后<lb/>
九年之中内外無毫髮之私天下未嘗有間言陛下總<lb/>
覽庶政四海方屬耳目臣之愚誠不欲使有識之人指<lb/>
<pb n="KR4d0060_WYG_026-9b"/>
某事不善曰此先太皇太后時無之今陛下有之思某<lb/>
事善曰此先太皇太后時有之今陛下無之所以拳拳<lb/>
而不能已也伏望聖慈特䧏指揮改正庶不違祖宗故<lb/>
事取進止<lb/>
　　　辭潤筆劄子<hi>十二月十五日</hi>
臣先奉勅撰故魏王墓誌已具進呈今月十四日懐州<lb/>
防禦使孝詒與臣書送潤筆銀二百兩絹三百匹臣誤<lb/>
膺詔委撰述誌銘翰墨微勤乃其職業豈可緣公輙受<lb/>
<pb n="KR4d0060_WYG_026-10a"/>
饋遺伏望聖慈特降指揮令孝詒寢罷臣無任懇切之<lb/>
至取進止<lb/>
　　　論宣押知舉官劄子<lb/>
臣伏見祖宗時差知貢舉官常以晝日入省近歲毎宣<lb/>
召知舉官至閤門須等候其餘官作一番押入或已昏<lb/>
晚則受勅扵宮城門外往往夜深方入試院元豐八年<lb/>
孫覺同知舉臣為㸃檢官親見覺宿扵東華門外衛士<lb/>
榻上天將曉方隔門受勅而去臣竊惟朝廷差侍從近<lb/>
<pb n="KR4d0060_WYG_026-10b"/>
臣兩省以上官知貢舉及同知舉委以進退天下多士<lb/>
其體不輕而近世陵遲至此恐非所以觀示四方為國<lb/>
光華也臣欲乞自今宣知貢舉官到閤門三人已上令<lb/>
便受勅先次差内臣一人押入乞下禮部施行取進止<lb/>
　　　論㸃檢試巻官劄子<lb/>
臣竊見禮部貢舉差㸃檢試巻官二十人自來乆例㸃<lb/>
檢官先考校書鑿等第送知舉官然後知舉官再考定<lb/>
去留髙下㸃檢官自入試院未謄録到巻子以前及將<lb/>
<pb n="KR4d0060_WYG_026-11a"/>
巻子送知舉官以後别無職事止是中間考校及候知<lb/>
舉官考畢然後分定合格巻子㸃檢雜犯故前後空閒<lb/>
之日常多考試㸃檢之日常少而知舉官以夜繼晝力<lb/>
猶不給臣愚欲乞將㸃檢官二十人分屬知舉官每員<lb/>
各得屬官五人使之相通考校去留髙下可以共議如<lb/>
此則不獨任一人之見又得稍均勞逸必更精審乞下<lb/>
禮部相度施行取進止<lb/>
　　　乞試院差官治雜事劄子<lb/>
<pb n="KR4d0060_WYG_026-11b"/>
臣竊見祖宗時知貢舉官止以出題校藝為職専意掄<lb/>
選天下之士間得竒偉絶異之才由其用心精一也承<lb/>
平日乆舉人寖多比歲以來法令益宻知舉官受接詞<lb/>
狀兼知雜事日力常若不給為之者無不告勞非復如<lb/>
曩時之優裕也夫承平之世政事所宜從容況選賢取<lb/>
士朝廷必慎擇其人付以文柄今乃疲弊扵吏事如此<lb/>
恐非設貢舉之意也臣愚欲乞每遇貢舉别差禮部郎<lb/>
官一員専治雜事凡詞狀之類委知舉官判送檢法施<lb/>
<pb n="KR4d0060_WYG_026-12a"/>
行庶使知舉官専意扵考校以副陛下求賢之意取進<lb/>
止<lb/>
　　　上殿論試院事劄子<hi>九年三月二十四日三知舉院對垂拱殿</hi>
臣等伏覩省試舉人尚書禮部貢舉一案文書吏人並<lb/>
隨過貢院知舉官所治乃是禮部侍郎官之職事務繁<lb/>
冗有妨考校臣等欲乞今後省試差禮部郎官一員専<lb/>
治雜務令知舉官得専意考校又考試刑法舉人準例<lb/>
差官十四人員數過多亦妨本寺治事臣等詢問可以<lb/>
<pb n="KR4d0060_WYG_026-12b"/>
減半據今舉就試人數只合差官七人欲乞今後減半<lb/>
差官若就試人增減數多即所差官亦隨數增減其専<lb/>
治牒親戚官止令考試刑法官一員兼領並乞下禮部<lb/>
施行取進止<lb/>
　　　畏天劄子<hi>同日留對</hi>
臣伏見今月一日日食不盡如鈎見者駭懼以為數十<lb/>
年來日食之異未有如此之甚者也臣聞日食者隂侵<lb/>
陽臣侵君也自古隂盛陽微小人浸長虧損人君之明<lb/>
<pb n="KR4d0060_WYG_026-13a"/>
則謫見扵天日為之食陛下初御前殿聽政月朔之日<lb/>
皇天見異以儆聖心雖言語丁寜不過扵此矣陛下所<lb/>
宜恐懼修省以答天戒深思變異之來殆由人事有以<lb/>
感致之務在安静以寧人心夫天人之際相去不逺應<lb/>
如影響不可不畏能應之以徳則災變而為福異變而<lb/>
為祥不能應之以徳則重違天意何由消弭臣恐邪人<lb/>
佞臣欲寛陛下聖慮或言日食自有定數又云天道逺<lb/>
而難知此乃小人誤國之言非聖人畏天之意也惟陛<lb/>
<pb n="KR4d0060_WYG_026-13b"/>
下留神省察臣不勝灼怛憂國之至取進止<lb/>
　　　恤民劄子<lb/>
臣伏見陛下即位以來惻怛愛民出扵誠心一有災傷<lb/>
則遣使賑救倉廩府庫無所愛惜十年之間凡兩出内<lb/>
庫錢十萬緡以賜京師寒凍之民祖宗之時唯是蠲放<lb/>
欠負未聞賜錢如此之多陛下徳澤深厚乃古聖帝明<lb/>
王之用心也然而天災流行民食猶難臣訪聞河北諸<lb/>
郡聚饑民所在以數萬若今歲夏秋更一不熟不知國<lb/>
<pb n="KR4d0060_WYG_026-14a"/>
力何以繼之臣願陛下更與執政大臣圖救民之術朝<lb/>
廷政事宜務安静無所作為専聽扵民左右從之未有<lb/>
民安而國不安民和而天不應者也陛下養民如子視<lb/>
民如傷今民方饑困尤當以安之為急唯陛下深留聖<lb/>
思以固邦本天下幸甚取進止<lb/>
　　　薦講讀官劄子<lb/>
臣自居講職竊謂天子當博求天下賢才置之左右以<lb/>
備顧問禆益聖學追觀祖宗之時講筵之臣多由舊官<lb/>
<pb n="KR4d0060_WYG_026-14b"/>
薦引故臣每思得人聞逹天聽然無因而言懼為煩瀆<lb/>
或渉親舊言則有嫌今臣巳三奏乞外任將去講職肝<lb/>
鬲所懐不敢不吐露扵陛下臣之愚見可充講讀者具<lb/>
列如後<lb/>
　　讀官<lb/>
　　　王存蘇軾　趙彦若　鄭雍<lb/>
　　講官<lb/>
　　　程頥　孔武仲　呂希哲　呂大臨　吳師仁<lb/>
<pb n="KR4d0060_WYG_026-15a"/>
右王存端方厚重素有人望前已執政若使之進讀足<lb/>
以重經筵之選蘇軾文章為天下第一其名亞扵司馬<lb/>
光但忌嫉之者多此在陛下主張而用之耳趙彦若父<lb/>
師民以經行淳懿乆侍仁宗書筵彦若徳性類其先人<lb/>
博學多聞詳練故事去年為其子得罪其情可亮非有<lb/>
大過不宜乆棄鄭雍自為中書舍人臣嘗言其可備講<lb/>
讀雍自居言職風望愈髙今讀官猶有闕員此四人者<lb/>
實允衆論程頥本末臣别具劄子論列孔武仲學問該<lb/>
<pb n="KR4d0060_WYG_026-15b"/>
洽講説明白仁宗時賈昌朝曽公亮皆以知制誥兼講<lb/>
職今武仲若以中書舍人兼職自如故事呂希哲是司<lb/>
空公著之子公著嘗言此子不欺暗室其人經術履行<lb/>
識者皆謂可備勸講今巳五十四歲但希哲是臣妻兄<lb/>
故臣乆不敢稱薦今將去朝廷竊謂言之可以無嫌更<lb/>
乞陛下詢問大臣參考其人呂大臨是大防之弟修身<lb/>
好學行如古人臣雖不熟識然知之甚乆亦以宰相之<lb/>
弟故不敢言陛下素知臣不附執政又臣巳乞外任故<lb/>
<pb n="KR4d0060_WYG_026-16a"/>
不自疑望陛下記其姓名以備它日選用呉師仁自為<lb/>
布衣以行誼稱扵士大夫元祐初朝廷特召為學官衆<lb/>
論皆謂師仁宜入侍經筵臣前後已三薦師仁更乞采<lb/>
扵衆論臣誠狂愚惟陛下裁赦無任震懼之至取進止<lb/>
　　　二<lb/>
臣伏見元祐之初陛下召程頥對便殿自布衣除通直<lb/>
郎充崇政殿説書天下之士皆謂得人雖真宗之待种<lb/>
放亦不過此也孔子曰舉逸民天下之人歸心焉夫舉<lb/>
<pb n="KR4d0060_WYG_026-16b"/>
一人而天下莫不歸心者何哉為善扵幽隐者知其必<lb/>
不廢也陛下用頥實為希濶之美事而纔及歲餘即以<lb/>
人言罷之頥之經術行誼天下共知司馬光呂公著皆<lb/>
與頥相知二十餘年然後舉之此二人者非為欺㒺以<lb/>
誤聖聽也頥在經筵切扵皇帝陛下進學故其講説語<lb/>
常繁多頥草茅之人一旦入朝與人相接不為闗防未<lb/>
習朝廷事體迂踈則固有之而言者謂頥大佞大邪貪<lb/>
黷請求奔走交結又謂頥欲以故舊傾大臣以意氣役<lb/>
<pb n="KR4d0060_WYG_026-17a"/>
臺諫其言皆誣罔非實也葢當時臺諌官王巖叟朱光<lb/>
庭賈易皆素推服頥之經行故不知者指以為頥黨頥<lb/>
匹夫也有何權勢動人而能傾大臣役臺諫自古處士<lb/>
入朝無有不被謗毁葢處士本不求仕進能輕富貴公<lb/>
卿大夫自以已不能如此故無不稱重將謂處士入朝<lb/>
必有過人之能致太平之術故其責望常重至扵不賢<lb/>
者則直以處士為矯詐為沽激為釣名又處士多不次<lb/>
得美官故其憎嫉之多是以自古處士入朝未有無謗<lb/>
<pb n="KR4d0060_WYG_026-17b"/>
毁也陛下慎擇經筵之官如頥之賢乃足以輔導聖學<lb/>
至如臣軰叨備講職實非敢望頥也臣乆欲為頥一言<lb/>
懐之累年猶豫不果使頥受誣罔之謗扵公正之朝臣<lb/>
毎思之不無愧也今臣已乞去職若復召頥勸講必有<lb/>
補聖明臣雖終老在外無所憾矣取進止<lb/>
　　　朝辭論卹刑劄子<hi>紹聖元年閏四月二日垂拱殿</hi>
臣竊以先王欽恤庶獄務在扵寛刑期無刑葢非得已<lb/>
國家一祖五宗以聖繼聖以仁繼仁哀矜扵民率用中<lb/>
<pb n="KR4d0060_WYG_026-18a"/>
典此所以祈天永命垂百三十年太平之本也臣伏觀<lb/>
陛下聖性仁厚有堯舜成康之質比聞有司奏獄多務<lb/>
從寛臣願陛下長守此意操之勿失有勸陛下嚴刑峻<lb/>
法以威肅四方者宜拒而勿聽陛下為民父母海内皆<lb/>
赤子也人君之勢其尊如天其不測如神誰敢不畏何<lb/>
患威之不立而必嚴刑以肅之惟陛下聖意専主扵寛<lb/>
仁如天地之㴠養萬物則刑罰庶可清省矣臣乆侍經<lb/>
幄無所禆補今將逺違左右思所以助陛下施隂徳益<lb/>
<pb n="KR4d0060_WYG_026-18b"/>
福祚結人心者莫先扵此故不敢不言伏望陛下深留<lb/>
聖心天下幸甚取進止<lb/>
　<lb/>
　<lb/>
　<lb/>
　<lb/>
　<lb/>
　范太史集巻二十六<lb/>
</p>
<p>
</p>
  </div>
<div>
                <head>范太史集巻二十七</head>
    <p>
<pb n="KR4d0060_WYG_027-1a"/>
欽定四庫全書<lb/>
　范太史集巻二十七　　　宋　范祖禹　撰<lb/>
　　進故事<lb/>
唐太宗幸洛陽宫苑謂侍臣曰煬帝作此結怨扵民今<lb/>
悉為我有正由宇文述之徒内為謟諛外蔽聰明故也<lb/>
可不戒哉<lb/>
　　臣祖禹曰昔周公召公之相成王一話一言未嘗<lb/>
　　不以夏桀商紂為戒也其臣危亡之言不絶扵口<lb/>
<pb n="KR4d0060_WYG_027-1b"/>
　　其君危亡之言不絶扵耳故天下國家可得而安<lb/>
　　也唐太宗見隋煬帝亡國故親至其宫苑而以謟<lb/>
　　䛕掩蔽誡羣臣夫知彼之所以亡則圖我之所以<lb/>
　　存而不敢怠矣此三王所由興也<lb/>
漢昭帝詔曰朕以眇身獲保宗廟戰戰栗栗夙興夜寐<lb/>
修古帝王之事通保傅傳孝經論語尚書未云有明其<lb/>
令三輔太常舉賢良各二人郡國文學髙第各一人<lb/>
　　臣祖禹謹按大戴禮保傅傳曰昔者周成王㓜在<lb/>
<pb n="KR4d0060_WYG_027-2a"/>
　　襁褓之中召公為太保周公為太傅太公為太師<lb/>
　　保保其身體傅傅其徳義師導之教訓此三公之<lb/>
　　職也扵是為置三少皆上大夫也曰少保少傅少<lb/>
　　師是與太子宴者也三公三少明孝仁禮義以導<lb/>
　　習之逐去邪人不使見惡行扵是皆選天下之端<lb/>
　　士孝悌博聞有道術者以輔翼之使與太子居處<lb/>
　　出入故太子乃生而見正事聞正言行正道左右<lb/>
　　前後皆正人也夫習與正人居不能無正猶生長<lb/>
<pb n="KR4d0060_WYG_027-2b"/>
　　扵齊不能不齊言也習與不正人居不能無不正<lb/>
　　猶生長扵楚之地不能不楚言也及太子少長則<lb/>
　　入扵學學禮曰帝入東學上親而貴仁則親踈有<lb/>
　　序而恩相及矣帝入南學上齒而貴信則長㓜有<lb/>
　　差而民不誣矣帝入西學上賢而貴徳則聖智在<lb/>
　　位而功不匱矣帝入北學上貴而尊爵則貴賤有<lb/>
　　等而下不踰矣帝入太學承師問道退習而端扵<lb/>
　　太傅太傅罰其不則而正其不及則徳智長而治<lb/>
<pb n="KR4d0060_WYG_027-3a"/>
　　道得矣三代之禮天子春朝朝日秋暮夕月所以<lb/>
　　明有敬也春秋入學坐國老執醬而親饋之所以<lb/>
　　明有孝也行中鸞和歩中采齊趨中肆夏所以明<lb/>
　　有度也其扵禽獸見其生不忍見其死聞其聲不<lb/>
　　忍食其肉故逺庖厨所以長恩且明有仁也明堂<lb/>
　　位曰篤仁而好學多聞而道慎天子疑則問問則<lb/>
　　應而不窮者謂之道道者導天子以道也常立扵<lb/>
　　前是周公也誠立而敢斷輔善而相義者謂之充<lb/>
<pb n="KR4d0060_WYG_027-3b"/>
　　充者充天子之志也常立扵左是太公也潔廉而<lb/>
　　切直正過而諌邪者謂之弼弼者拂天子之過也<lb/>
　　常立扵右是召公也博文彊記接給而善對者謂<lb/>
　　之丞丞者丞天子之遺忘也常立扵後是史佚也<lb/>
　　故成王中立而聽朝則四聖維之是以慮無失計<lb/>
　　而舉無過事商周之前所以長乆者其輔翼天子<lb/>
　　有此具也天子不論先聖之徳不知國君畜民之<lb/>
　　道不見禮義之正不察應事之理不博古之典傳<lb/>
<pb n="KR4d0060_WYG_027-4a"/>
　　不閑扵威儀之數詩書禮樂無經學業不法凡此<lb/>
　　其屬太師之任也天子無恩扵父母不惠扵庶民<lb/>
　　不禮扵大臣不中扵刑獄無經扵百官不哀扵喪<lb/>
　　不敬扵祭不信扵諸侯不戒扵戎事不誠扵賞罰<lb/>
　　不厚扵徳不彊扵行賜與侈扵左右近臣吝扵疏<lb/>
　　逺卑賤不能懲忿窒欲不從太師之言凡此其屬<lb/>
　　太傅之任也天子處位不端受業不敬言語不序<lb/>
　　聲音不中律進退節度無禮升䧏揖讓無容周旋<lb/>
<pb n="KR4d0060_WYG_027-4b"/>
　　俯仰視瞻無儀凡此其屬太保之任也天子宴廢<lb/>
　　其學左右之習反其師答逺方諸侯不知文雅之<lb/>
　　辭應羣臣左右不知巳諾之正簡聞小誦不博不<lb/>
　　習凡此其屬少師之任也天子居處出入不以禮<lb/>
　　冠帶衣服不以制御器在側不以度縱上下雜采<lb/>
　　不以章忿怒悦喜不以義賜與奪讓不以節凡此<lb/>
　　其屬少傅之任也天子宴私安所易樂而湛飲酒<lb/>
　　而醉食肉而飽飽而彊飢而惏自取玩好自執器<lb/>
<pb n="KR4d0060_WYG_027-5a"/>
　　皿凡此其屬少保之任也不知日月之時節不知<lb/>
　　先王之諱與大國之忌不知風雨雷雹之眚凡此<lb/>
　　其屬太史之任也昭帝先通保傅傳謂此書也<lb/>
唐太宗縱死囚使歸家期以秋來就死皆如期自詣朝<lb/>
堂上皆赦之<lb/>
　　臣祖禹以為太宗縱天下死囚皆如期自歸此由<lb/>
　　至仁愛人至誠感物之所致也書曰好生之徳洽<lb/>
　　于民心太宗之謂矣<lb/>
<pb n="KR4d0060_WYG_027-5b"/>
唐明皇東封還至宋州宴從官扵樓上刺史冦泚預焉<lb/>
上謂張説曰曏者屢遣使臣分廵諸道察吏善惡今因<lb/>
封禪歴諸州乃知使臣負我多矣懐州刺史王丘餼牽<lb/>
之外一無它獻魏州刺史崔沔供帳無錦繡示我以儉<lb/>
濟州刺史裴耀卿表數百言莫非規諫如三人者不勞<lb/>
人以市恩真良吏矣顧謂冦泚曰比亦屢有以酒饌不<lb/>
豐訴扵朕者知卿不借譽扵左右也自舉酒賜之<lb/>
　　臣祖禹以為漢武帝好用惨酷之吏故董仲舒以<lb/>
<pb n="KR4d0060_WYG_027-6a"/>
　　守令未得人為言夫一郡守不得人則千里之地<lb/>
　　受其害一縣令不得人則百里之地受其害欲天<lb/>
　　下之民皆得其所莫如選擇守令之為急也唐明<lb/>
　　皇東封過諸州而懐魏濟宋皆有良守亦足見其<lb/>
　　時州郡多得人矣豈非姚崇宋璟為相之效乎<lb/>
太宗至道元年正月望夜御乾元樓觀燈召司空致仕<lb/>
李昉賜坐扵御榻之側慰撫良乆酌御樽酒飲之自取<lb/>
果餌以賜上觀京城繁盛親指前朝坊巷省寺之所今<lb/>
<pb n="KR4d0060_WYG_027-6b"/>
拓為通衢長廊因曰晋髙祖優柔無斷稔成奸惡少主<lb/>
昏䝉卒至亡滅洎至漢朝其政愈亂致蘇逢吉史𢎞肇<lb/>
輩互相猜貳李崧之族枉䧟塗炭是時京城人情倉惶<lb/>
殆無生意豈暇營繕都邑乎昉對曰晋漢之事老臣備<lb/>
經今陛下恭勤治道聽政無倦是致四海清晏輦轂繁<lb/>
盛上曰勤政憂民帝王常事耳朕不以繁華為樂蓋以<lb/>
民安為安<lb/>
仁宗嘉祐七年上元御宣徳門召近臣宗室觀燈酒行<lb/>
<pb n="KR4d0060_WYG_027-7a"/>
上顧左右曰朕非欲獨為逰觀此因歲時與萬姓同樂<lb/>
耳漢制立春秋日下寛大書制詔三公方春東作敬始<lb/>
慎微動作從之罪非殊死且勿案驗皆須麥秋退貪殘<lb/>
進柔良下當用者如故事<hi>月令曰命相布徳和令蔡邕曰即此詔之謂也</hi>
　　臣祖禹曰<hi>闕七行</hi>
　<lb/>
　<lb/>
　<lb/>
<pb n="KR4d0060_WYG_027-7b"/>
　<lb/>
　<lb/>
　<lb/>
唐舊制雅俗之樂皆𨽻太常明皇精曉音律以太常禮<lb/>
樂之司不應典倡優雜伎開元二年更置左右教坊以<lb/>
教俗樂又選樂工數百人自教法曲扵梨園謂之皇帝<lb/>
梨園弟子又教宫女使習之又選妓女置宜春院給賜<lb/>
其家禮部侍郎張庭珪酸棗尉袁楚客皆上疏以為上<lb/>
<pb n="KR4d0060_WYG_027-8a"/>
春秋鼎盛宜崇經術邇端士尚樸素深以悦鄭聲好逰<lb/>
獵為戒上雖不能用欲開言路咸嘉賞之<lb/>
　　臣祖禹曰昔紂作靡靡之樂北里之舞以亡其國<lb/>
　　明皇即位之初留意聲樂故其末年躭樂奢侈以<lb/>
　　致大亂幾亡天下人君所好可不慎哉夫太常掌<lb/>
　　天地人之禮郊廟之樂舜命伯夷典禮䕫典樂之<lb/>
　　職也以明皇之好音猶不使雅俗相雜國朝祖宗<lb/>
　　以來教坊宴樂𨽻宣徽院自宣徽院廢乃屬太常<lb/>
<pb n="KR4d0060_WYG_027-8b"/>
　　以鄭衛之樂瀆典禮之司此有司官制之失也<lb/>
漢髙祖七年丞相蕭何治未央宫立東闕北闕前殿武<lb/>
庫太倉上見其壯麗甚怒謂何曰天下匈匈勞苦數歲<lb/>
成敗未可知是何治宫室過度也何曰天下未定故可<lb/>
因以就宫室且夫天子以四海為家非令壯麗無以重<lb/>
威且無令後世有以加也上悦<lb/>
　　臣祖禹曰禹卑宫室孔子美之曰吾無間然矣周<lb/>
　　宣王初即位更為儉宫室小宗廟而致中興之功<lb/>
<pb n="KR4d0060_WYG_027-9a"/>
　　詩人歌之蕭何不能以道佐漢祖乃襲亡秦之奢<lb/>
　　侈創業之君一言一動子孫視傚此乃武帝千門<lb/>
　　萬戸所以興也臣恭聞太祖皇帝詔宫殿之制准<lb/>
　　得赤白累聖遵守不敢有加儉徳之美過扵漢祖<lb/>
　　逺矣<lb/>
唐太宗嘗罷朝怒曰㑹須殺此田舍翁文徳皇后謂帝<lb/>
曰誰觸忤陛下帝曰魏徵毎廷辱我后退具朝服立扵<lb/>
廷帝大驚曰皇后何為若是后曰妾聞主明臣直今魏<lb/>
<pb n="KR4d0060_WYG_027-9b"/>
徵直由陛下之明故也妾敢不賀帝乃悦<lb/>
　　臣祖禹曰詩人美后妃輔佐君子求賢審官國家<lb/>
　　將興必有淑哲之配儆戒以成君子之徳若長孫<lb/>
　　皇后感悟太宗其可謂賢矣<lb/>
後漢建武初任延拜武威太守光武親見戒之曰善事<lb/>
上官無失名譽延對曰臣聞忠臣不私私臣不忠履正<lb/>
奉公臣子之節上下雷同非陛下之福善事上官臣不<lb/>
敢奉詔帝嘆息曰卿言是也<lb/>
<pb n="KR4d0060_WYG_027-10a"/>
唐太宗本以兵定天下雖已治不忘經略四夷也魏徵<lb/>
侍宴奏破陣武徳舞則俛首不顧至慶善樂則諦玩無<lb/>
斁舉有所諷切如此<hi>慶善樂者文徳之舞</hi>
漢武帝建元三年上始為微行嘗以夜出自稱平陽侯<lb/>
旦明入南山下射虎豕狐兎馳騖禾稼之地民皆號呼<lb/>
罵詈鄠杜令欲執之示以乗輿物乃得免又嘗夜至柏<lb/>
谷投逆旅宿就逆旅主人求漿主人翁曰無漿止有溺<lb/>
耳且疑上為奸盗聚少年欲攻之主人嫗覩上狀貌而<lb/>
<pb n="KR4d0060_WYG_027-10b"/>
異之止其翁曰客非常人也且又有備不可圖也翁不<lb/>
聽嫗飲翁以酒醉而縳之少年皆散走嫗乃殺雞為食<lb/>
以謝客明日上歸召嫗賜金千斤拜其夫為羽林郎<lb/>
　　臣祖禹曰仁宗皇帝皇祐二年四月御邇英閤讀<lb/>
　　漢書東方朔傳至武帝微行數出仁宗曰帝王毎<lb/>
　　出須中嚴外辦何容易如此侍讀丁度對曰武帝<lb/>
　　以承平日乆藉文景之資所以窮志極欲仁宗曰<lb/>
　　若安寜之時常思危亡之戒豈有後悔臣愚竊謂<lb/>
<pb n="KR4d0060_WYG_027-11a"/>
　　武帝以天子之尊而好狂夫之逰困扵逆旅幾至<lb/>
　　為殆考其行事足為永戒仁宗皇帝特發徳音所<lb/>
　　以垂訓萬世也<lb/>
唐肅宗為太子時常侍膳尚食置熟俎有羊臂臑<hi>臂臑肱骨</hi>
<hi>也臑奴到反</hi>明皇顧使太子割肅宗既割餘汚墁在刀以餅<lb/>
潔之上熟視不懌肅宗徐舉而啖之上甚悦謂太子曰<lb/>
福祿當如是愛惜<lb/>
　　臣祖禹曰明皇教太子愛惜福祿不棄一餅可謂<lb/>
<pb n="KR4d0060_WYG_027-11b"/>
　　知稼穡之艱難矣然扵其身窮極奢侈用財物如<lb/>
　　糞土卒致天下大亂何其明扵子而闇扵已乎書<lb/>
　　曰非知之艱行之惟艱明皇之謂矣<lb/>
史記樂書君子曰禮樂不可斯須去身致樂以治心則<lb/>
易直子諒之心油然生矣<hi>致猶深審也樂由中出故治心也易平易直正直子諒愛</hi>
<hi>信也</hi>易直子諒之心生則樂樂則安安則乆乆則天天則<lb/>
神天則不言而信神則不怒而威<hi>若善心生則寡扵利欲寡扵利欲則樂矣</hi>
<hi>志明行成不言而見信如天也不怒而見威如神也</hi>致樂以治心者也致禮以治<lb/>
<pb n="KR4d0060_WYG_027-12a"/>
躬者也致禮以治躬則莊敬莊敬則嚴威<hi>禮自外作故治身</hi>心<lb/>
中斯須不和不樂而鄙詐之心入之矣<hi>鄙詐入之謂利欲生</hi>外貌<lb/>
斯須不莊不敬而慢易之心入之矣<hi>易輕易也</hi>故樂也者動<lb/>
扵内者也禮也者動扵外者也樂極和禮極順内和而<lb/>
外順則民瞻其顔色而弗與争也望其容貌而民不生<lb/>
易慢焉徳輝動扵内而民莫不承聽理發諸外而民莫<lb/>
不承順<hi>鄭𤣥曰徳輝顔色潤澤也理容貌進止也孫炎曰徳輝明恵也理言行也</hi>故曰致禮<lb/>
樂之道舉而措之天下無難矣<lb/>
<pb n="KR4d0060_WYG_027-12b"/>
　　臣祖禹謹案禮記樂記祭儀皆載此語司馬遷取<lb/>
　　之以為樂書葢古之君子傳先王之法言論禮樂<lb/>
　　之本而造扵道徳之精微孔子之門人祖述而傳<lb/>
　　之亦猶大學誠意正心齊家治國之說也此學者<lb/>
　　所當盡心而人君所宜留意臣是以敢獻之<lb/>
唐明皇毎酺宴先設太常雅樂坐部立部繼以鼓吹胡<lb/>
樂教坊府縣散樂雜戲又以山車陸船載樂往來又出<lb/>
宫人舞霓裳羽衣又教舞馬百匹銜盃上夀又引犀象<lb/>
<pb n="KR4d0060_WYG_027-13a"/>
入塲或拜或舞安祿山見而悦之後祿山反既克長安<lb/>
命搜捕樂工運載樂器舞衣驅舞馬犀象詣洛陽<lb/>
　　司馬光論曰聖人以道徳為麗仁義為樂故雖茅<lb/>
　　茨土階惡衣菲食不恥其陋唯恐奉養之過以勞<lb/>
　　民費財明皇恃其承平不思後患殫耳目之玩窮<lb/>
　　聲技之巧自謂帝王富貴皆不我如欲使前莫能<lb/>
　　及後無以踰非徒娛已亦以誇人豈知大盗在旁<lb/>
　　已有窺窬之心卒致鑾輿播遷生民塗炭乃知人<lb/>
<pb n="KR4d0060_WYG_027-13b"/>
　　君崇華靡以示人適足為大盗之招也<lb/>
史記吳世家呉王僚九年公子光伐楚拔居巢鍾離初<lb/>
楚邉邑卑梁氏之處女與呉邉邑之女爭桑二女家怒<lb/>
相㓕兩國邉邑長聞之怒而相攻㓕呉之邉邑呉王怒<lb/>
故遂伐楚取兩都而去<lb/>
　　臣祖禹曰疆塲之事常起扵細微故兩女子争桑<lb/>
　　而呉楚相攻由漢以來守邉之吏或忿争細故或<lb/>
　　徼幸功賞以怒鄰敵至兵連禍結而國家受其敗<lb/>
<pb n="KR4d0060_WYG_027-14a"/>
　　人君不知者多矣可不戒哉<lb/>
漢光武建武八年帝自征隗囂隴右潰囂奔西城遣大<lb/>
司馬吳漢征南大將軍岑彭圍之時公孫述將李育將<lb/>
兵救囂守上邽帝命虎牙大將軍葢延建威大將軍耿<lb/>
弇攻之潁川盗賊冦没屬縣河東守守兵亦叛帝自上<lb/>
邽晨夜東馳車駕還宫勅彭書曰兩城若下便可將兵<lb/>
南擊蜀虜人苦不知足既平隴復望蜀毎一發兵頭鬚<lb/>
為白<lb/>
<pb n="KR4d0060_WYG_027-14b"/>
　　臣祖禹曰漢光武以兵定天下中興漢室是時隗<lb/>
　　囂據隴公孫述據蜀未得息師光武厭苦軍事雖<lb/>
　　謀臣猛將衆多猶曰每一發兵頭鬚為白其憂畏<lb/>
　　如此葢深知百姓疾苦懲用兵之為天下害也<lb/>
順帝時災異屢見陽嘉二年春郎顗上書其四事曰易<lb/>
傳曰陽無徳則旱隂僭陽亦旱陽無徳者人君恩澤不<lb/>
施扵人也隂僭陽者祿去公室臣下専權也自冬渉春<lb/>
訖無嘉澤數有西風反逆時節朝廷勞心廣為禱祈薦<lb/>
<pb n="KR4d0060_WYG_027-15a"/>
祭山川暴龍移市<hi>董仲舒春秋繁露曰春旱以甲乙日為蒼龍一長八尺居中央為小龍七</hi>
<hi>各長四尺扵東方皆東向其間相去八尺小童八人皆齊三日服青衣而舞之夏以丙丁日為赤龍服赤衣季</hi>
<hi>夏以戊巳日為黄龍服黄衣秋以庚辛日為白龍服白衣冬以壬癸日為黒龍服黒衣牲各依其方色皆燔雄</hi>
<hi>雞燒豭豬尾扵里北門及市中以祈焉禮記歲旱魯穆公問扵縣子縣子曰為之徙市不亦可乎</hi>臣聞<lb/>
皇天感物不為偽動災變應人要在責已若令雨可請<lb/>
降水可禳止則歲無隔并太平可待然而災害不息者<lb/>
患不在此也<hi>不在祈禱</hi>立春以來未見朝廷賞錄有功表顯<lb/>
有徳存問孤寡賑恤貧弱而但見洛陽都官奔車東西<lb/>
<pb n="KR4d0060_WYG_027-15b"/>
收繫纎介牢獄充盈臣聞恭陵火處比有光耀<hi>比頻也時恭陵</hi>
<hi>百丈廡災仍有光耀不絶</hi>明此天災非人之咎丁丑大風掩蔽天地<lb/>
風者號令天之威怒皆所以感悟人君忠厚之戒又連<lb/>
月無雨將害宿麥若一榖不登則饑者十三四矣陛下<lb/>
誠宜廣被恩澤貸贍元元昔堯遭九年之水人有十載<lb/>
之畜者簡税防災為其方也<hi>簡少也方法也</hi>願陛下早宣徳澤<lb/>
以應天功若臣言不用朝政不改者立夏之後乃有澍<lb/>
雨扵今之際未可望也若政變扵朝而天不雨則臣為<lb/>
<pb n="KR4d0060_WYG_027-16a"/>
誣上愚不知量分當鼎鑊書奏特詔拜郎中辭病不就<lb/>
即去歸家至四月京師地震遂䧟夏大旱秋鮮卑入馬<lb/>
邑城破代郡兵明年西𦍑冦隴右皆畧如顗言<lb/>
　　臣祖禹曰天人之交相去不逺故漢世儒者各以<lb/>
　　所學推言災異其言多驗臣恭聞仁宗皇帝最深<lb/>
　　洪範之學毎有變異恐懼修省必求其端近世學<lb/>
　　者廢而不習人君奉順天道不可不留意也<lb/>
漢文帝時賈誼上書曰三代之禮春朝朝日秋暮夕<lb/>
<pb n="KR4d0060_WYG_027-16b"/>
月所以明有敬也<hi>朝日以朝夕月以暮皆迎其初出也下朝直遥反</hi>春秋入學<lb/>
坐國老執醬而親饋之所以明有孝也行以鸞和<hi>鸞和車上</hi>
<hi>鈴也</hi>歩中采齊<hi>樂詩名也齊或作薺/又作茨音才私反</hi>趨中肆夏<hi>亦樂詩名趨疾歩也</hi>
<hi>凡此中者謂與其節相應也音竹仲反</hi>所以明有度也其扵禽獸見其生<lb/>
不忍其死聞其聲不食其肉故逺庖廚所以長恩且明<lb/>
有仁也夫三代之所以長乆者以其輔翼太子有此具<lb/>
也鼂錯上書言人主所以尊顯功名揚扵萬世之後者<lb/>
以知術數也故人主知所以臨制臣下而治其衆則羣<lb/>
<pb n="KR4d0060_WYG_027-17a"/>
臣畏服矣知所以聽言受事則不欺蔽矣知所以安利<lb/>
萬民則海内必從矣知所以忠孝事上則臣子之行備<lb/>
矣此四者臣竊為皇太子急之<lb/>
　　臣祖禹曰賈誼之學本扵詩禮故欲人君知禮義<lb/>
　　鼂錯之學本扵刑名故欲人君知術數三代之君<lb/>
　　以禮義治故下以誠應之秦漢之君以術數治故<lb/>
　　下以詐應之人主臨制羣臣聽言受事錯皆以為<lb/>
　　術數而不知聖人之道無二唯一以至誠而已唐<lb/>
<pb n="KR4d0060_WYG_027-17b"/>
　　太宗猶恥以權數接臣下而況扵三代之主乎<hi>闕</hi>
<pb n="KR4d0060_WYG_027-18a"/>
　<lb/>
　　臣祖禹曰自唐天寳之亂兵革不息訖扵五代後<lb/>
　　周顯徳凡二百十有五年天下分裂為八九生民<lb/>
　　糜爛扵兵周世宗以雄武之才在位六年南征北<lb/>
　　伐以强中國雖綱紀稍振而大功未成太祖受命<lb/>
　　削平僭亂然後海内為一葢天將啓太平之運以<lb/>
　　授聖人世宗征伐之功實為有宋開創之基也觀<lb/>
　　周顯徳以前治少而亂多然後知本朝百三十餘<lb/>
<pb n="KR4d0060_WYG_027-18b"/>
　　年中外晏安自三代以來未之有也可不兢兢業<lb/>
　　業以守之哉<hi>闕</hi>
<pb n="KR4d0060_WYG_027-19a"/>
　<lb/>
　<lb/>
　<lb/>
　　臣祖禹曰古者至治之世麟鳳在郊藪龜龍㳺宫<lb/>
　　沼河出圖洛出書舜之時簫韶九成鳳凰來儀文<lb/>
　　王之興鸑鷟鳴扵岐山聖人在上則四靈為畜所<lb/>
　　以謂之瑞也漢武帝幸雍祠五畤獲一角獸若麃<lb/>
　　然有司以為麟武帝博謀羣臣而終軍上對宜因<lb/>
<pb n="KR4d0060_WYG_027-19b"/>
　　昭時令日改定告元苴白茅扵江淮發嘉號扵營<lb/>
　　丘帝甚異之由是改元為元狩臣竊考元狩之間<lb/>
　　有淮南衡山之獄坐死者數萬人吏益慘急而法<lb/>
　　令察武帝方甘心快意結怨扵匈奴命衛青霍去<lb/>
　　病等將兵連歲出征匈奴亦數入為冦扵是天下<lb/>
　　騷然倉庫空虚貧民流徙乃與公卿議白金及皮<lb/>
　　幣以奪商賈之利取諸侯之財吏民犯法者不可<lb/>
　　勝數扵是酷吏用事多至公卿而繡衣直指之使<lb/>
<pb n="KR4d0060_WYG_027-20a"/>
　　斬斷扵外當此之時生民如處扵鑪炭之上然則<lb/>
　　何以致天地之和氣麟曷為出哉昔魯哀公十四<lb/>
　　年西狩扵大野獲麟以為不祥以賜虞人仲尼觀<lb/>
　　之曰麟也然後取之麟扵魯出非其時惟聖人識<lb/>
　　之故春秋書獲麟武帝得一角獸而有司謂之麟<lb/>
　　終軍因勸以改元封禪甚矣羣臣之諛也後世言<lb/>
　　帝王窮兵黷武嚴刑峻法者必曰秦皇漢武葢以<lb/>
　　始皇無道而武帝亦近似之矣考其行事豈獨武<lb/>
<pb n="KR4d0060_WYG_027-20b"/>
　　帝之過哉其臣諛佞以成之也孟子曰長君之惡<lb/>
　　其罪小逢君之惡其罪大漢之羣臣豈不然哉<lb/>
　<lb/>
　<lb/>
　<lb/>
　<lb/>
　<lb/>
　范太史集巻二十七<lb/>
</p>
<p>
</p>
  </div>
<div>
                <head>范太史集巻二十八</head>
    <p>
<pb n="KR4d0060_WYG_028-1a"/>
欽定四庫全書<lb/>
　范太史集巻二十八　　　宋　范祖禹　撰<lb/>
　　翰林詞草<lb/>
　　　賜翰林學士承㫖蘇軾乞郡不允詔<hi>元祐六年七月二十</hi>
　　　　<hi>二日</hi>
省所劄子奏近者四次上章乞除一郡至今未䝉指揮<lb/>
伏望早賜施行事具悉卿文學為時宗工名譽為國重<lb/>
器剛直之節足以消沮羣邪仁勇之謀足以折衝萬里<lb/>
<pb n="KR4d0060_WYG_028-1b"/>
召自藩守入長禁塗譬如猛虎之處山林祥麟之在郊<lb/>
藪豈惟獻納之益實有榮懐之光而書筵未開坐席不<lb/>
煖奏封屢上引疾力辭中外所觀進退豈易且用賢則<lb/>
如轉石非朕所聞玉音而有遐心亦卿之戒姑安厥位<lb/>
深體至懐所請宜不允<lb/>
　　　賜新除宣徽南院使檢校太傅依前太子太保<lb/>
　　　　致仕張方平辭免恩命不許詔<hi>二十四日</hi>
卿逮事仁宗蚤服近僚被遇先朝進司大政眷惟舊徳<lb/>
<pb n="KR4d0060_WYG_028-2a"/>
乆謝塵紛加徽省之隆名示里居之優寵矧安車就第<lb/>
嘗參置使之華今行馬在門尚有乞言之禮兹為懋典<lb/>
毋或過辭所請宜不許<lb/>
　　　又不允詔<lb/>
朕惟五帝憲老三王乞言尚齒之風逹扵天下尊賢之<lb/>
禮簡在王庭以卿㤀正服勞耄期稱道眷言夢寐想見<lb/>
儀刑領使内徽惟卿舊秩魯侯多祉以介于夀臧考父<lb/>
益恭尚勤于循走勉服休命毋為固辭所請宜不允<lb/>
<pb n="KR4d0060_WYG_028-2b"/>
　　　西嶽開啓祈雨道塲青詞<hi>二十九日</hi>
伏以自陜以西失時不雨旱苖將槁粒食且囏惟神嶽<lb/>
之配天主油雲之䧏澤載馳使傳申飭祠宫祇薦精誠<lb/>
仰祈休應俾三農之望歲無爽于西成庶八蜡之記方<lb/>
益欽于明祀<lb/>
　　　撫問資政殿學士知永興軍李清臣口宣<lb/>
卿早陪機政出守价藩時屬商秋宜綏吉履特加問賚<lb/>
以示眷懐今差入内内侍省内東頭供奉官張稹傳宣<lb/>
<pb n="KR4d0060_WYG_028-3a"/>
撫問兼賜卿茶一銀合想宜知悉<lb/>
　　　賜外任臣寮進奉坤成節功徳疏詔敕書<lb/>
覽所進奉坤成節功徳疏一軸銀軸頭事具悉節紀誕<lb/>
辰慶均率土集真乘之妙教演寳梵之洪音式將臣子<lb/>
之誠同罄人天之祝眷惟忠恪良用嘆嘉<lb/>
　　　賜太師文彦慱辭免温溪心馬不允詔<hi>八月五日</hi>
省所奏伏䝉詔書温溪心欲以馬一匹送與卿巳敕邉<lb/>
吏答賜所直其馬今以賜卿臣恐有異故常特啓新例<lb/>
<pb n="KR4d0060_WYG_028-3b"/>
伏望特寢巳行之命事具悉種𦍑獻誠屬我大老雖異<lb/>
康侯蕃庶晝日三接以彰裴度勲徳名聞四夷兹豈故<lb/>
常奚煩謙避所請宜不允<lb/>
　　　賜宰相呂大防辭免弟大臨除秘書省正字不<lb/>
　　　　允詔<lb/>
省所劄子奏伏覩敕命除弟大臨充秘書省正字弟巳<lb/>
兩次辭免未䝉開允緣臣冒居重位逺方傳聞必以臣<lb/>
私扵其親不能為國求士伏望特許辭免事具悉古之<lb/>
<pb n="KR4d0060_WYG_028-4a"/>
賢相簡拔人才内不避親外不避怨心若權衡之設物<lb/>
無輕重之私此朕所望扵卿卿宜自任以此大臨學行<lb/>
之美士夫所稱進職書林非緣親授勿為嫌避宜體眷<lb/>
懐所請宜不允<lb/>
　　　賜新除樞宻直學士提舉萬夀觀趙彦若辭免<lb/>
　　　　乞齊州一任不允詔<hi>七日</hi>
卿再世淳徳一時名臣以學行侍經帷以文章登翰苑<lb/>
比攬奏封之引咎聊從易地以示恩尚不遑寜力祈外<lb/>
<pb n="KR4d0060_WYG_028-4b"/>
補免冠席藳知卿省過之深加膝墜淵非朕遇臣之意<lb/>
往服成命毋為固辭所請宜不允<lb/>
　　　賜交阯南平王李乾徳敕書<lb/>
敕南平王乾徳省所差人進奉馴象五頭象鈎五柄装<lb/>
象銅鐸連鐵索五副朱装纒象藤五副事具悉卿世奉<lb/>
聲教鎮守封陲逺自海邦來修貢職載惟忠恪良用嘆<lb/>
嘉今特賜卿國信物等交付差來使副李延恩等具如<lb/>
别錄至可領也<lb/>
<pb n="KR4d0060_WYG_028-5a"/>
　　　賜外任臣僚進奉坤成節馬詔敕書<lb/>
覽所進奉坤成節馬一匹事具悉誕彌紀節萬國傾心<lb/>
方貢在庭諸閑收駿眷言恭恪良用嘆嘉<lb/>
　　　召翰林學士范百祿入院口宣<lb/>
卿學問淵博文章粹純訪對西清復竚謀猶之益延登<lb/>
中禁還追典誥之風宜服寵嘉以副眷遇今差待詔秦<lb/>
訓就第召卿入院充學士想宜知悉<lb/>
　　　賜新除翰林學士兼侍讀范百祿辭免恩命不<lb/>
<pb n="KR4d0060_WYG_028-5b"/>
　　　　許詔<lb/>
卿以學行陪經席以文章登禁林京邑劇繁已聞治效<lb/>
承明嚴近方竚嘉謀再入之榮公議惟允率由舊服奚<lb/>
以辭為所請宜不許<lb/>
　　　不允詔<lb/>
卿在英祖之時以直言奉大對當神考之世以正論居<lb/>
諌垣逮朕纂承参華侍從進陪經席入直禁林眷言浩<lb/>
穰之勞方竚論思之益祇率舊職毋為過辭所請宜不<lb/>
<pb n="KR4d0060_WYG_028-6a"/>
允<lb/>
　　　賜寳文閣直學士新除權知開封府李彦純辭<lb/>
　　　　免不允詔<lb/>
卿出守全蜀有中和宣布之風入貳冡卿有銓綜公平<lb/>
之美眷言郡國之首實難尹正之才特擢老成庶從民<lb/>
譽往欽厥職毋費扵辭所請宜不允<lb/>
　　　賜新除天章閣待制守吏部侍郎趙君錫辭免<lb/>
　　　　不允詔<lb/>
<pb n="KR4d0060_WYG_028-6b"/>
卿有潁封人之純孝可移扵君以正考父之滋恭不懈<lb/>
扵位御史執法天官亞卿圖任實均服寵惟舊仍兼華<lb/>
扵延閣尚虚竚扵嘉謀其往欽承毋為固避所請宜不<lb/>
允<lb/>
　　　就驛賜交州進奉人使朝辭御筵口宣<hi>十一日</hi>
汝等來貢闕庭言歸藩服特賜賔筵之餞載嘉王事之<lb/>
勤示我惠慈慰爾行役今差入内内侍省東頭供奉官<lb/>
李稷臣賜汝等御筵想宜知悉<lb/>
<pb n="KR4d0060_WYG_028-7a"/>
　　　賜夏國主生日禮物詔<lb/>
詔夏國主世修藩職聿來䞇幣之儀日紀誕生乃眷忠<lb/>
誠之美爰加慶賜用示渥恩益介夀康永綏福祉今差<lb/>
供備庫副使安侖賜生日禮物具如别錄至可領也<lb/>
　　　賜夏國主中冬時服詔<lb/>
詔夏國主眷彼西土世為外臣述職以時旅庭有實方<lb/>
屬戒寒之候爰頒旌禮之衣宜服寵嘉益懐忠恪今差<lb/>
内殿承制閤門祗候劉程賜中冬時服具如别錄至可<lb/>
<pb n="KR4d0060_WYG_028-7b"/>
領也<lb/>
　　　賜同樞宻院事韓忠彦生日詔<hi>十二日</hi>
惟乃顯考功格皇天篤生良臣翊我樞近用錫祉福以<lb/>
昭寵光今賜卿生日羊酒米麫等具如别錄至可領也<lb/>
　　　醴泉觀感通等殿疎漏翻修奏告青詞<hi>十七日</hi>
伏以瑶闕琳宫奉威神之來下震風凌雨宜棟宇之載<lb/>
嚴有司庀工揆日衹事敢伸昭告庶妥明靈<lb/>
　　　賜新授龍圖閣學士知潁州蘇軾辭免賜銀不<lb/>
<pb n="KR4d0060_WYG_028-8a"/>
　　　　允詔<hi>二十日</hi>
省所劄子奏辭免撰及書上清儲祥宫碑賜銀一千兩<lb/>
不敢祇受事具悉作宫于東降監在下克成先帝之事<lb/>
奉答皇天之休宜得宗工發揚鴻烈非卿文翰莫造精<lb/>
微過魏徴之九成兼世南之五絶勒之金石炳若日星<lb/>
爰有匪頒用昭眷奨義所當受禮無費辭所請宜不允<lb/>
　　　賜中大夫新除試御史中丞鄭雍辭免不允詔<lb/>
朝有正色之士則精神足以折衝國有司直之臣則讒<lb/>
<pb n="KR4d0060_WYG_028-8b"/>
說不能殄行風憲之長綱紀所持必得清忠乃稱骨鯁<lb/>
卿自居諫省即以直聞今求其人莫若考實斷自朕志<lb/>
無以易卿表正羣司公論所屬勉思報稱無或過辭所<lb/>
請宜不允<lb/>
　　　賜張方平再辭免恩命不許詔<lb/>
昔元老壯猷遂興周室四臣為輔實定漢邦卿望重累<lb/>
朝名髙四海雖君子戒之在得而盛王未有遺年宜視<lb/>
輔臣之崇仍兼帝傅之重豈特鄉閭之寵乃惟邦國之<lb/>
<pb n="KR4d0060_WYG_028-9a"/>
光其勉欽承毋煩固避所請宜不許<lb/>
　　　又不允詔<lb/>
祖宗之臣遺我後嗣朕宅丕后圖任舊人顧瞻在廷㒺<lb/>
或耆夀詢謀黄髪尚有望焉養桓榮扵辟廱雖存其禮<lb/>
延管寜扵東序莫致其人加使徽猷視儀近輔矧由舊<lb/>
服何足多辭所請宜不允<lb/>
　　　賜皇弟武成軍節度使祁國公偲生日禮物口<lb/>
　　　　宣<lb/>
<pb n="KR4d0060_WYG_028-9b"/>
卿常棣聮華孟侯啓國當仲秋之令序紀彌月之嘉辰<lb/>
宜有匪頒用綏福祉<lb/>
　　　西嶽開啓謝雨道塲青詞<lb/>
伏以千里亢陽三農失望是用精意祈于有神山川出<lb/>
雲休應如答槁苖復起比屋咸蘇祇案真科用伸美報<lb/>
仰慿靈貺尚有豐年<lb/>
　　　又朱表<lb/>
闗輔之間旱暵為虐焦勞西顧夙夜不寜神享其誠天<lb/>
<pb n="KR4d0060_WYG_028-10a"/>
降之澤勃然嘉榖粒此烝民庶修蠲潔之儀上答髙明<lb/>
之施<lb/>
　　　閏八月旦日景靈宫起居宣祖皇帝至神宗皇<lb/>
　　　　帝表<lb/>
伏以少昊司秋歴官紀閏居王門而吿朔瞻原廟以寜<lb/>
神恭惟<hi>某</hi>諡號皇帝陟配在天詒謀垂世功光簡册如<lb/>
日月之照臨慶佑基圗與乾坤而乆大永惟感慕曷究<lb/>
名言<lb/>
<pb n="KR4d0060_WYG_028-10b"/>
　　　起居昭憲皇太后慈聖光獻皇后表<lb/>
伏以歴正仲秋月更閏朔瞻閟宫之有侐侔厚地以無<lb/>
疆恭惟<hi>某</hi>諡號皇后徳並姜任功髙馬鄧流徽音扵億<lb/>
載返真馭扵九霄時律徂遷孝思永結<lb/>
　　　閏八月旦日諸陵起居仁宗英宗神宗表<lb/>
伏以秋成萬物閏正四時履霜露而惨悽瞻原陵而感<lb/>
慕恭惟<hi>某</hi>諡號皇帝紹天立極流澤庇民蔵弓劒扵橋<lb/>
山㳺衣冠扵原廟寤言興念哀結増深<lb/>
<pb n="KR4d0060_WYG_028-11a"/>
　　　永昭陵起居慈聖光獻皇后表<lb/>
伏以璇樞紀候適屬扵閏秋園寢寜神載更扵月朔恭<lb/>
惟<hi>某</hi>諡號皇后登翊二聖覆育羣生功冠古以無儔神<lb/>
在天而逾逺永言瞻慕彌切悃悰<lb/>
　　　閏八月望日景靈宫起居宣祖皇帝至神宗皇<lb/>
　　　　帝表<lb/>
伏以天序後秋正四時而閏定月行在望想七廟之神<lb/>
㳺恭惟<hi>某</hi>諡號皇帝徳厚流光仁深澤逺天開千歲之<lb/>
<pb n="KR4d0060_WYG_028-11b"/>
統民畏百年之威對越如存孝思㒺極<lb/>
　　　起居昭憲皇后至慈聖光獻皇后表<lb/>
伏以中秋歲閏瞻斗建扵兩辰先寢時思悵月行扵幾<lb/>
望恭惟<hi>某</hi>諡號皇后道光彤史訓紀東朝覩禕服以如<lb/>
存仰飈輪之益逺永懐慈範増結深誠<lb/>
　　　就驛賜于闐國進奉人進發御筵口宣<hi>閏八月十六日</hi>
汝等逺服化風來修貢職眷言行役及此旋歸宴勞有<lb/>
加渥恩斯厚今差入内内侍省内侍髙班史平一賜汝<lb/>
<pb n="KR4d0060_WYG_028-12a"/>
等御筵想宜知悉<lb/>
　　　賜宣徽南院使檢校司空充中太一宫使馮京<lb/>
　　　　再上表乞致仕不許仍斷來章詔<lb/>
卿昔在先朝再登近弼讜言正論具載册書乆均逸扵<lb/>
侯藩宜協輔扵王室豈敢煩以官職蓋將備扵諮謀徳<lb/>
齒天下之逹尊愷悌神明之所勞矧卿年雖耆艾身則<lb/>
康彊宜體至懐難徇來請所請宜不許仍斷來章<lb/>
　　　不允詔<lb/>
<pb n="KR4d0060_WYG_028-12b"/>
股肱舊臣與國同體耆老俊徳惟民所瞻尚頼謀猷俾<lb/>
朝朔望雖蚤知止足欲追老氏之訓言而尊禮夀祺庶<lb/>
及周家之忠厚勉留輔朕毋或憚煩所請宜不允<lb/>
　　　賜馮京乞致仕不允詔<hi>十七日</hi>
省所劄子奏陳乞致仕事具悉古之大夫有不得謝尊<lb/>
賢貴老三代所同惟我祖宗優禮耆哲著扵史册前後<lb/>
相望卿以直道事君乃心王室是以先帝召自西蜀入<lb/>
長近樞逮朕纂承眷求舊徳從容經幄方覿儀形班扵<lb/>
<pb n="KR4d0060_WYG_028-13a"/>
羣公足以重國遽欲引去義所未安其體至懷勉綏厥<lb/>
位所請宜不允<lb/>
　　　賜張方平辭免恩命允詔<lb/>
省所劄子奏伏奉詔書以臣三上表辭免恩命不允仍<lb/>
斷來章竊以宣徽使為待材用之宅臣既退老多年今<lb/>
非復任用之人虚受無名伏望特垂降鍳庶扵朝廷大<lb/>
公之體粗有補扵涓埃事具悉朕夙寤思賢眷求耆徳<lb/>
徽猷置使循用舊章卿身退而志愈謙年髙而節彌厲<lb/>
<pb n="KR4d0060_WYG_028-13b"/>
以祁奚請老之乆有衛武自儆之防力抗奏封深陳至<lb/>
意載嘉素守是用曲從足以敦厚邦風垂榮史牒益綏<lb/>
夀嘏庸副眷懐所請宜允<lb/>
　　　賜資政殿學士新除守吏部尚書王存赴闕詔<lb/>
　　　　<hi>十九日</hi>
卿夙陪機政丞轄中臺再易麾符蕃宣近服天官之長<lb/>
人望所同其趣造朝毋乆虚位已除卿守吏部尚書詔<lb/>
書到日卿可依條交割公事訖乘遞馬疾速發來赴闕<lb/>
<pb n="KR4d0060_WYG_028-14a"/>
　　　賜馮京再乞致仕不允詔<lb/>
老成之徳重扵典刑是以先王尊禮不聽其去卿自還<lb/>
朝闕纔歴三時耆俊在廷中外所望遽欲謝事人其謂<lb/>
何卿雖至誠在朕未可體兹諄諭勿復有云所請宜不<lb/>
允<lb/>
　　　合祭天地詔<lb/>
朕聞五帝不相沿樂三王不相襲禮世有損益因時制<lb/>
宜惟我祖宗嚴奉郊廟當遣官攝事皆考合扵前文唯<lb/>
<pb n="KR4d0060_WYG_028-14b"/>
奠玉親祠自裁成扵大禮每以三歲對越二儀咸秩百<lb/>
神大賚四海迄先帝元豐之末講方丘特祭之儀葢將<lb/>
補一代之闕容振百王之墜典朕惟菲徳嗣守丕基列<lb/>
聖已行謹當遵奉先朝未舉懼不克堪是以昔歲仲冬<lb/>
竭誠大祀神祇饗答祖考燕寜前詔有司再加集議猶<lb/>
欲資度諸儒之論稽参六藝之文然理既不疑則事無<lb/>
可議斷自朕志協于僉言祇率舊章永為成式今後南<lb/>
郊合祭天地依元祐七年例施行仍罷禮部集官詳議<lb/>
<pb n="KR4d0060_WYG_028-15a"/>
　　　賜溪峒知龍賜州彭允宗等進奉賀坤成節溪<lb/>
　　　　布敕書<lb/>
覽所進奉賀坤成節溪布一十五疋事具悉汝世守遐<lb/>
域心在本朝爰屬夀辰逺修貢職永言恭順良用嘆嘉<lb/>
　　　賜彭允宗等進奉賀端午節溪布敕書<lb/>
省所進奉賀端午節溪布一十五疋事具悉汝地居邉<lb/>
陲世服聲教時屬盛炎之月逺輸任土之儀言念忠勤<lb/>
不㤀嘉奬<lb/>
<pb n="KR4d0060_WYG_028-15b"/>
　　　趙州賜大遼賀坤成節大使茶藥詔<lb/>
卿祇役使華㑹朝慶節眷言勤瘁特有匪頒宜體渥恩<lb/>
無憚煩暑今差入内内侍省内東頭供奉官江洙往趙<lb/>
州賜卿茶藥具如别録至可領也<lb/>
　　　趙州賜大遼賀坤成節副使茶藥詔<lb/>
卿介紹展儀星言在道時方畏暑行靡憚勞併有恩頒<lb/>
用彰眷遇今差入内内侍省内東頭供奉官江洙往趙<lb/>
州賜卿茶藥具如别録至可領也<lb/>
<pb n="KR4d0060_WYG_028-16a"/>
　　　趙州賜大遼賀坤成節使副茶藥口宣<lb/>
卿等逺奉鄰歡來修慶禮適當炎燠言念勤勞頒賚惟<lb/>
優眷恩斯厚今差入内内侍省内東頭供奉官江洙賜<lb/>
卿等茶藥想宜知悉<lb/>
　　　賜尚書左丞梁燾乞退不許批答<lb/>
輔弼之臣與國同體進退之際海内所瞻卿正色直言<lb/>
歴踐臺省沈謀逺慮乃心朝廷是以擢自禁嚴入陪廟<lb/>
論曾未朞歲方觀猷為乃以宿疢時作抗章去位此非<lb/>
<pb n="KR4d0060_WYG_028-16b"/>
吾所望也所請宜不許<lb/>
　　　不允批答<lb/>
昔舜有五臣而天下治周有十亂同心同徳朕日勤典<lb/>
學上嘉先王惟股肱之臣共圗庶政虞周之盛葢有望<lb/>
焉卿服在近僚進陪輔朕歴日未乆遽以疾辭夫心平<lb/>
氣和何恙不已姑安厥位無或多云所請宜不允<lb/>
　　　賜梁燾乞退不允批答口宣<lb/>
卿丞轄中臺輔政未乆乃以疾吿形扵奏封尚當勉留<lb/>
<pb n="KR4d0060_WYG_028-17a"/>
以副眷倚今差入内内侍省内東頭供奉官王綬賜卿<lb/>
乞退不允批答想宜知悉<lb/>
　　　賜梁燾第二表乞退不允斷來章批答<lb/>
昔汲黯多病臥治淮陽魏徵乆疾参議朝政朕以漢武<lb/>
帝之待汲黯不如唐太宗之用魏徵卿雖足疾未宜云<lb/>
也所請宜不允仍斷來章<lb/>
　　　不許批答<lb/>
詩曰無競維人四方其訓之今闕政猶多恊氣未應民<lb/>
<pb n="KR4d0060_WYG_028-17b"/>
力凋敝羌戎不庭方與衆賢共圗至治而卿引疾求去<lb/>
豈其時乎所請宜不許<lb/>
　　　賜梁燾第三表乞退不允斷來章批答口宣<lb/>
卿疊抗封章懇辭機政難徇來請宜體至懐方賜告休<lb/>
竚聞藥喜今差入内内侍省内東頭供奉官李永言賜<lb/>
卿乞外郡不允斷來章批答想宜知悉<lb/>
　　　賜梁燾乞除東北一郡不許詔<lb/>
省所劄子奏實以素有足疾比來發動殊甚雖漸獲安<lb/>
<pb n="KR4d0060_WYG_028-18a"/>
愈而未能趨拜乞除授東北一郡事具悉人君勞扵求<lb/>
賢佚扵任人進之惟艱則退之豈易朕嘉與疑丞輔弼<lb/>
若昔大猷方將恭巳以仰成豈可引身而亟去姑務安<lb/>
養體兹至懐所請宜不許<lb/>
　　　不允詔<lb/>
卿廸簡在庭圗任共政雖難進易退乃事君之常而有<lb/>
始無終亦用賢之戒矧遄聞損疾之喜加有賜告之優<lb/>
其康乃心以輔予治所請宜不允<lb/>
<pb n="KR4d0060_WYG_028-18b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　范太史集巻二十八<lb/>
</p>
<p>
</p>
  </div>
<div>
                <head>范太史集巻二十九</head>
    <p>
<pb n="KR4d0060_WYG_029-1a"/>
欽定四庫全書<lb/>
　范太史集巻二十九　　　宋　范祖禹　撰<lb/>
　　翰林詞草<lb/>
　　　中太一宫真室殿開啓謝晴道塲青詞<hi>八年五月二十</hi>
　　　　<hi>日</hi>
伏以中春以來常雨為沴是用精禱夙夜不寧山川收<lb/>
雲日月舒照農殖嘉榖尚有西成惟神之休敢不昭報<lb/>
　　　又朱表<lb/>
<pb n="KR4d0060_WYG_029-1b"/>
積雨累月下民其咨仰祈皇穹萬物父母側身思咎震<lb/>
懼靡寧惟神降鑒在兹旻閔有衆時暘來應隂沴廓消<lb/>
祇案真科上答靈貺<lb/>
　　　後苑華景亭開建謝晴齋文<lb/>
伏以苦雨數來嘉生不殖仰祈妙覺廻鑒精誠大明顯<lb/>
融六合清霽䖍修法㑹昭報慈㤙<lb/>
　　　賜資政殿學士知定州許將知真定府李清臣<lb/>
　　　　夏藥口宣<lb/>
<pb n="KR4d0060_WYG_029-2a"/>
卿鎮臨邊閫宣布藩條適當憚暑之辰宜慎頤生之理<lb/>
特頒良劑用示眷懐今差入内内侍省内侍殿頭黄彦<lb/>
賜卿夏藥兼傳宣撫問想宜知悉<lb/>
　　　賜新除龍圖閣直學士權知開封錢勰辭免不<lb/>
　　　　許詔<lb/>
開封郡國之首四方所則尹正之任盖難其才卿治行<lb/>
尤異見於巳試吏畏民愛于今稱之是以輟自地官再<lb/>
領天邑進職内閣增華近班實允師言大從民譽藉卿<lb/>
<pb n="KR4d0060_WYG_029-2b"/>
之重毋或憚勤所請宜不許<lb/>
　　　不允詔<lb/>
仲尼有言觀過知仁卿昔尹京邑期于刑措今兹新命<lb/>
盖多前功宜體眷懐往祇舊職矧卿政事文學當及孔<lb/>
門必不使趙張三王專美漢世也所請宜不允<lb/>
　　　賜新除守户部侍郎范育辭免不允詔<lb/>
邦國大計本於地官卿貳之聫實難其選以卿分閫於<lb/>
外扞邊有勞以治軍旅之餘而當金榖之問足以優裕<lb/>
<pb n="KR4d0060_WYG_029-3a"/>
副兹簡求毋為過辭勉服成命所請宜不允<lb/>
　　　除皇弟偲制<lb/>
寳玉展親愛莫先於兄弟車服彰德命用錫於公侯朕<lb/>
稽古昔之大猷奉祖宗之成憲推恩同氣孚號在廷皇<lb/>
弟武成軍節度使檢校太尉祁國公偲禀慶仙源承華<lb/>
寳蕚孝悌得於天性聰哲見於夙成均愛東朝方勝衣<lb/>
而趨拜請肄外傳已敬業而樂羣是用仍秩上公視儀<lb/>
三事以重本支之勢俾兼將相之榮因右輔之節旄加<lb/>
<pb n="KR4d0060_WYG_029-3b"/>
爰田之井賦於戲親之欲貴雖有國之舊章位不期驕<lb/>
乃先王之明訓爾其務學時敏作德日休知稼穡之艱<lb/>
難永思克儉守富貴於長乆自牧以謙尚有令聞對兹<lb/>
嘉命可特授依前檢校太尉開府儀同三司祁國公充<lb/>
武成軍節度使加食邑實封<lb/>
　　　賜龍圖閣直學士知成都府蔡京乞移東北一<lb/>
　　　　郡不允詔<lb/>
朕惟祖宗以來視逺如邇全蜀之寄尤難其人自非望<lb/>
<pb n="KR4d0060_WYG_029-4a"/>
實兼允不以輕授卿服在侍從一紀于兹邦畿浩穰邊<lb/>
閫要重巳試之效衆庶所知是以輟自闗中付之劒外<lb/>
朞年報政西土用寧何疑上書求易便郡昔文翁以循<lb/>
吏之教為學者師王襄有中和之詩稱盛德事治迹可<lb/>
想流風尚存勉企前哲寛予西顧益務綏靖以副眷懐<lb/>
所請宜不允<lb/>
　　　賜皇弟偲辭免㤙命不許批答<lb/>
卿席慶先朝啓封北國就傅之始好學有聞視秩公台<lb/>
<pb n="KR4d0060_WYG_029-4b"/>
作藩帝室唯益勤於成德以茂對於嘉休往即欽承勿<lb/>
為固避所請宜不許<lb/>
　　　不允批答<lb/>
朕褒崇天屬屏翰皇家因使閫之旌麾加輔臣之印綬<lb/>
匪予私愛乃國舊章延告誕敷師言允穆往祇成命毋<lb/>
或固辭所請宜不允<lb/>
　　　賜皇弟偲辭免㤙命不允批答口宣<lb/>
寵加懿戚位列宰司兹為至公靡有虛授朕命不易其<lb/>
<pb n="KR4d0060_WYG_029-5a"/>
往欽哉今差入内内侍省西頭供奉官李祁賜卿辭免<lb/>
㤙命不允批答想宜知悉<lb/>
　　　撫問成都府利州路臣寮口宣<lb/>
卿汝等逖矣西土簡在朕心眷言官師宣力夙夜特加<lb/>
勞問以慰忠勤今差東頭供奉官趙某傳宣撫問想宜<lb/>
知悉<lb/>
　　　賜皇弟偲上第二表辭免恩命不許批答<lb/>
昔周之子孫並建蕃屏實由任姒之教以致成康之隆<lb/>
<pb n="KR4d0060_WYG_029-5b"/>
今吾端處宸闈共熙庶政覩先帝之㓜子從諸兄而雁<lb/>
行是惟宗廟之靈國家之福也褒陞之典何足多辭所<lb/>
請宜不許<lb/>
　　　不允批答<lb/>
諸侯制節故髙而不危君子勞謙故卑以自牧雖再命<lb/>
而傴深嘉爾誠而懐德惟寧實為予輔序進以位夫復<lb/>
何辭所請宜不允<lb/>
　　　賜皇弟偲第二表辭免㤙命不允批答口宣<lb/>
<pb n="KR4d0060_WYG_029-6a"/>
王者慎用名器不以假人選建親賢固無幸位宜膺懋<lb/>
寵勿復來辭今差入内内侍省東頭供奉官鄭居簡賜<lb/>
卿辭免㤙命不允斷來章批答想宜知悉<lb/>
　　　賜捧日天武四廂都指揮使沂州團練使充熙<lb/>
　　　　河蘭岷路馬步軍副都總管王文郁進奉賀<lb/>
　　　　南郊禮畢馬敕書<lb/>
朕躬執圭幣祇見神祇百禮備成萬方來賀眷予禦侮<lb/>
之任爰有修貢之儀言念恪勤不㤀嘉嘆<lb/>
<pb n="KR4d0060_WYG_029-6b"/>
　　　賜端明殿學士兼翰林侍讀學士守禮部尚書<lb/>
　　　　蘇軾乞越州不允詔<lb/>
昔汲黯願拾遺補過漢武帝終出之淮陽魏徴每犯顔<lb/>
諫争唐太宗不使之一日離左右後世視武帝太宗之<lb/>
得失豈不相逺哉卿望髙一時名滿四海正直之節冠<lb/>
於本朝方以道學輔朕不逮乃亟欲引去兹所未諭也<lb/>
所請宜不允<lb/>
　　　賜觀文殿大學士知潁昌府范純仁茶藥口宣<lb/>
<pb n="KR4d0060_WYG_029-7a"/>
卿夙秉國均乆勞藩服特馳使指往諭詔音宜有寵頒<lb/>
用昭眷禮今差入内内侍省内東頭供奉官勾當御藥院<lb/>
李倬賜卿詔書銀合茶藥兼傳宣撫問想宜知悉<lb/>
　　　賜端明殿學士兼翰林侍讀學士守禮部尚書<lb/>
　　　　蘇軾乞改知越州不允詔<lb/>
昔齊之臣有黔夫者使守徐州則燕人祭北門趙人祭<lb/>
西門齊王寳之重於照乘之珠楚之臣有左史倚相者<lb/>
能道訓典以朝夕獻善敗於君使無㤀先王之業楚王<lb/>
<pb n="KR4d0060_WYG_029-7b"/>
寳之重於白珩夫以區區齊楚猶以賢臣為寳豈朕獨<lb/>
無其人哉卿侍經席日陳法戒眷吾北圉雖無一日之<lb/>
虞而中山巨屏實難其帥藉卿之重姑輟以行雖失倚<lb/>
相於中庶得黔夫於外以越為請非朕所望也所請宜<lb/>
不允<lb/>
　　　賜尚書左僕射吕大防生日詔<lb/>
崧嶽降神傅巖肖象為時柱石秉國鈞衡土王在辰門<lb/>
弧紀慶特加頒賚以介壽祺今賜卿生日羊酒米麫等<lb/>
<pb n="KR4d0060_WYG_029-8a"/>
具如别録至可領也<lb/>
　　　賜尚書左僕射吕大防生日禮物口宣<lb/>
卿論道冡司代天真宰間於二社式是百僚禀昴宿之<lb/>
元精應台階之上象用錫爾祉俾壽而臧今差卿男右<lb/>
宣義郎景山賜卿生日禮物想宜知悉<lb/>
　　　賜皇弟大寧郡王佖生日禮物口宣<lb/>
履武發祥復記初生之旦展親備物莫先同氣之恩往<lb/>
致壽昌宜膺寵數今差入内内侍省東頭供奉官勾當<lb/>
<pb n="KR4d0060_WYG_029-8b"/>
御藥院李倬賜卿生日禮物想宜知悉<lb/>
　　　賜皇叔徐王顥生日禮物口宣<lb/>
叔父秉德佑我邦家大路啓封眷親賢之莫二左弧紀<lb/>
慶宜福禄之無疆臨遣使華往綏眉壽今差翰林學士<lb/>
左朝請郎知制誥兼侍講國史院修撰兼知院事兼修<lb/>
國史范百禄賜卿生日禮物想宜知悉<lb/>
　　　西京無畏三藏開啓祈晴齋文<hi>六月</hi>
伏以苦雨累月積潦害田麰麥不登巳失三農之望禾<lb/>
<pb n="KR4d0060_WYG_029-9a"/>
稼既病將謂艱食之憂寤寐永嘆穰祈未弭載馳使傳<lb/>
逺即靈祠祇建清塲薫修浄供覬時暘之協應俾隂沴<lb/>
之廓消尙有西成以蘇羣品<lb/>
　　　除范純仁制<lb/>
朕嗣宅丕后若昔大猷勞於求賢職在論相眷言舊德<lb/>
還涖宰司乃頒命書播告在位觀文殿大學士太中大<lb/>
夫髙平郡開國公范純仁秉心直諒履道坦夷寛閎出<lb/>
於天資忠義本於家學始終一節出入四朝向觧鈞衡<lb/>
<pb n="KR4d0060_WYG_029-9b"/>
乆臨藩屏介圭修覲喜見儀刑公衮言歸益隆體貌是<lb/>
用延登右弼仰應中台寵進文堦增陪井賦於戲髙宗<lb/>
恭黙思道得傅說以代言康王垂拱仰成有畢公之正<lb/>
色惟賢能俊傑盡其用則隂陽寒暑得其和外鎮四夷<lb/>
内附百姓非至公不能成庶務非一德無以底丕平其<lb/>
殫乃心無替朕命可特授通議大夫守尙書右僕射兼<lb/>
中書侍郎加食邑實封<lb/>
　　　賜新除尚書右僕射范純仁三上劄子詔<lb/>
<pb n="KR4d0060_WYG_029-10a"/>
宰相代天理物坐而論道安危治亂繫於其人斷自予<lb/>
衷圖任舊德深謀逺慮將倚老成蚤衰多疾亦惟常理<lb/>
勉起就位毋或過辭所請宜不允<lb/>
　　　賜新除尚書右僕射范純仁三上劄子辭免不<lb/>
　　　　允詔<lb/>
卿夙以人望嘗居宰司今兹還朝復踐舊位朕嘉與良<lb/>
弼共圖康功勉紓賢猷以輔予治尚體注意勿為費辭<lb/>
所請宜不允<lb/>
<pb n="KR4d0060_WYG_029-10b"/>
　　　賜新除尚書右僕射范純仁上第二表辭免㤙<lb/>
　　　　命不許斷來章批答<lb/>
昔周召之相成王實為左右平勃之輔文帝繫其安危<lb/>
若㳺大川必得舟楫若作巨室必勤垣墉卿名譽之隆<lb/>
洽聞逺邇謀猷之益夙罄忠嘉同寅協恭屬在耆德成<lb/>
命不易無勞執謙所請宜不許仍斷來章<lb/>
　　　不允詔<lb/>
人主之職在於任相宰相之職在於擇人權衡無私故<lb/>
<pb n="KR4d0060_WYG_029-11a"/>
不可欺以輕重氷鏡至静故不能㒺以妍媸朕夙寤晨<lb/>
興學于古訓思得賢佐同底丕平以卿老成復畀大任<lb/>
其佑乃辟無事於辭所請宜不允<lb/>
　　　賜新除尚書右僕射范純仁辭免㤙命第二表<lb/>
　　　　不允斷來章批答口宣<lb/>
卿鼎槐舊德柱石時才已頒渙恩誕告中外往欽厥職<lb/>
毋復固辭今差入内内侍省東頭供奉官李永言賜卿<lb/>
辭免恩命不允斷來章批答想宜知悉<lb/>
<pb n="KR4d0060_WYG_029-11b"/>
　　　白溝驛賜大遼賀坤成節人使御筵兼傳宣撫<lb/>
　　　　問口宣<lb/>
卿等肅將瑞節來慶壽辰方暑在塗入疆授館特先迎<lb/>
勞當體眷恩今差某官賜卿等御筵兼傳宣撫問想宜<lb/>
知悉<lb/>
　　　雄州撫問大遼賀坤成節人使口宣<lb/>
卿等載馳使隰首次邊藩徂暑在辰嚴程趣駕特伸勞<lb/>
問以示眷懐今差入内内侍省内侍殿頭秦肅之傳宣<lb/>
<pb n="KR4d0060_WYG_029-12a"/>
撫問想宜知悉<lb/>
　　　趙州賜大遼賀坤成節使副茶藥口宣<lb/>
卿等逺奉鄰歡來修慶禮適當炎燠言念勤勞頒賚惟<lb/>
優眷恩斯厚今差入内内侍省内東頭供奉官江洙賜<lb/>
卿等茶藥想宜知悉<lb/>
　　　就驛賜大遼賀坤成節人使銀鈔鑼唾盂等口<lb/>
　　　　宣<lb/>
卿等跋厯畏途憩休賔館飾精金之用器製文錦之寢<lb/>
<pb n="KR4d0060_WYG_029-12b"/>
衣以慰勤勞式昭寵渥今差入内内侍省内侍殿頭裴<lb/>
絢賜卿等銀鈔鑼唾盂盂子錦被褥等想宜知悉<lb/>
　　　賜大遼賀坤成節使副生餼口宣<lb/>
卿等命圭申信慶幣講歡式將館粲之儀往致饔牢之<lb/>
餽以紓勤勩宜佩寵私今差入内内侍省内侍殿頭馮<lb/>
説賜卿等生餼想宜知悉<lb/>
　　　玉津園使大遼賀坤成節人使射弓例物口宣<lb/>
卿等圭璋修聘既已展儀弓矢延賔亦將觀德宜有珍<lb/>
<pb n="KR4d0060_WYG_029-13a"/>
華之錫用旌審固之能今差入内内侍省内侍殿頭王<lb/>
端賜卿等弓箭例物兼差殿前副都指揮使武康軍節<lb/>
度使劉昌祚伴射想宜知悉<lb/>
　　　賜泰寧軍節度觀察留後李珣以下罷散坤成<lb/>
　　　　節道塲香酒果口宣<lb/>
卿等共修法供仰祝壽祺以迄告成無㤀嘉善特伸寵<lb/>
賚用示眷私今差内侍省内侍殿頭王道賜卿等香酒<lb/>
果想宜知悉<lb/>
<pb n="KR4d0060_WYG_029-13b"/>
　　　賜馬步軍都指揮使以下罷散坤成節道塲香<lb/>
　　　　酒果口宣<lb/>
卿等帥乘協恭人天修供祝南山之永壽集西竺之勝<lb/>
因乃眷忠勤爰加慶賜今差内侍省内侍黄門王備賜<lb/>
卿等香酒果想宜知悉<lb/>
　　　賜皇伯祖彰化軍節度使判大宗正事宗晟以<lb/>
　　　　下罷散坤成節道塲香酒果口宣<lb/>
卿等惟予懿親與國同體修等慈之妙供祝難老於誕<lb/>
<pb n="KR4d0060_WYG_029-14a"/>
辰嘉此告成均其慶賜今差内侍省内侍髙品陳温之<lb/>
賜卿等香酒果想宜知悉<lb/>
　　　賜知太原府韓縝進奉坤成節金酒器并馬詔<lb/>
覽所進奉坤成節金酒器一副馬六匹事具悉載誕紀<lb/>
辰于蕃致貢心馳魏闕禮奉壽觴器陳三品之金馬備<lb/>
六閑之駿眷言誠悃良用嘆嘉<lb/>
　　　賜外任臣寮進奉坤成節功德疏勅書<lb/>
省所進奉坤成節功德疏一軸銀軸頭事具悉誕彌紀<lb/>
<pb n="KR4d0060_WYG_029-14b"/>
節遐邇獻誠眷惟臣工心在王室集人天之德善祝海<lb/>
嶽之壽祺載省忠勤良深嘉歎<lb/>
　　　賜外任文武臣寮進奉坤成節馬勅書<lb/>
覽所進奉坤成節馬一匹事具悉載誕紀辰眷多方之<lb/>
來慶右牽修貢充上乘以思臧言念恪勤不㤀嘉嘆<lb/>
　　　賜五臺山十寺僧正省奇等奬諭勅書<lb/>
勅五臺山十寺僧正省奇等覽所進奉坤成節功德疏<lb/>
等事具悉節紀誕彌慶均漙率眷名山之寳刹祝萬壽<lb/>
<pb n="KR4d0060_WYG_029-15a"/>
於華封言念精勤不㤀嘉嘆今賜省奇等紫僧衣一對<lb/>
絹二十疋故兹奨諭想宜知悉<lb/>
　　　後苑華景亭開啓祈晴道塲齋文<hi>二十八日</hi>
伏以孟秋之月苦雨數來農失豐登民興咨怨仰憑覺<lb/>
力祗建清塲庶竭精誠遄䝉嘉應時暘來若年穀順成<lb/>
　　　賜徐王罷散坤成節道塲香酒果口宣<lb/>
卿親賢莫二忠孝實兼祝萬壽於慈闈集百祥於法㑹<lb/>
特加頒賚以答精勤今差内侍省内侍髙班黄昪賜卿<lb/>
<pb n="KR4d0060_WYG_029-15b"/>
香酒果想宜知悉<lb/>
　<lb/>
　<lb/>
　<lb/>
　<lb/>
　<lb/>
　<lb/>
　范太史集巻二十九<lb/>
</p>
<p>
</p>
  </div>
<div>
                <head>范太史集巻三十</head>
    <p>
<pb n="KR4d0060_WYG_030-1a"/>
欽定四庫全書<lb/>
　范太史集巻三十　　　　宋　范祖禹　撰<lb/>
　　翰林詞草<lb/>
　　　班荆館賜大遼賀坤成節人使回程御筵口宣<lb/>
卿等使華復命郊館留行臨遣近臣特伸飲餞勿辭既<lb/>
醉用副眷懐今差内侍省内西頭供奉官董温之賜卿<lb/>
等御筵想宜知悉<lb/>
　　　班荆館賜大遼賀坤成節人使回程酒果口宣<lb/>
<pb n="KR4d0060_WYG_030-1b"/>
卿等徒馭旋歸山川悠緬抗旃首路柅轄頒恩加錫芳<lb/>
甘式昭勤厚今差内侍省内侍殿頭王祺賜卿等酒果<lb/>
想宜知悉<lb/>
　　　相州賜大遼賀坤成節人使回程御筵口宣<lb/>
卿等壽辰展慶瑞節言歸聊息駕於近藩因肆筵於華<lb/>
館式頒燕衎益示恩榮今差内侍省内侍殿頭梁敦賜<lb/>
卿等御筵想宜知悉<lb/>
　　　賜資政殿學士守吏部尚書胡宗愈乞知揚州<lb/>
<pb n="KR4d0060_WYG_030-2a"/>
　　　　不允詔<lb/>
卿昔在先朝素推骾直廼者輔政未幾懇請守藩西蜀<lb/>
宣布流聞甚美以卿舊德宜在朝廷入長天官民望攸<lb/>
屬夫賢人進退繫國重輕而以私恤遽求外補春秋之<lb/>
義不以家事辭王事姑安厥位以副眷懐所請宜不允<lb/>
　　　賜觀文殿大學士集禧觀使蘇頌乞致仕不許<lb/>
　　　　詔<lb/>
祖宗以來貴德尚齒鼎槐之老莫不眷留班于大廷表<lb/>
<pb n="KR4d0060_WYG_030-2b"/>
儀百辟卿向由省轄進涖宰司深執勞謙懇求去位置<lb/>
使祠館勉徇雅懐巳退處於丘園尚何殊於田里矧卿<lb/>
筋力克壯聰明不衰中外所瞻足以重國體兹至意無<lb/>
或費辭所請宜不許<lb/>
　　　不允詔<lb/>
古者三公在朝三老在學或坐而論道或就而咨謀身<lb/>
雖佚休不離王室降及後世則異於斯以蟬蛻軒冕為<lb/>
髙以屣遺禄位為潔卿多識前世之載雅意本朝之隆<lb/>
<pb n="KR4d0060_WYG_030-3a"/>
君臣之交禮義相與乞身之請姑務少安所請宜不允<lb/>
　　　賜龍圖閣學士知瀛州曽布乞揚州不允詔<lb/>
卿昔在先朝服休侍從宣力中外靡憚勤勞南臨長沙<lb/>
實濟師役西控青海以威羌戎眷言老成付以北道疆<lb/>
場無事使傳相望緩帯雅歌足以綏靖忽攬封奏欲求<lb/>
便藩尚當勉留以副寄委所請宜不允<lb/>
　　　賜宰相吕大防上劄子乞罷不允詔<lb/>
省所劄子奏重任乆次今兹譴戒所加殆縁臣致伏望<lb/>
<pb n="KR4d0060_WYG_030-3b"/>
獨罷事具悉朕恭聞仁宗皇帝因讀前史嘗諭侍臣漢<lb/>
以災異策免三公莫若罪已以答天眚皇祖有訓禹湯<lb/>
格言朕承宗祧敢不祇服卿位上宰歴年于兹乃以譴<lb/>
戒之來獨祈罷免移過於下非予所聞勉思消復之宜<lb/>
毋重朕之不德所請宜不允<lb/>
　　　賜宰相吕大防等為雨水乞降黜不允詔<lb/>
省所劄子奏伏見雨水過常害及民物皆由充位無補<lb/>
致此災譴伏望特賜降黜事具悉常雨為災厯時不已<lb/>
<pb n="KR4d0060_WYG_030-4a"/>
雖竭精禱未䝉神休隂陽失和衆庶被害側席思咎殆<lb/>
天儆予實頼左右輔臣交修不逮卿等躬任燮理志同<lb/>
憂勞雖引責抗章義深懇惻而遽請避位予何倚毗惟<lb/>
先格王飭已正事不聞歸罪股肱大臣當體至懐共圖<lb/>
救政所請宜不允<lb/>
　　　賜蘇頌第二表乞致仕不許詔<lb/>
昔衛武耋老猶聞箴儆之言方叔壯猷實繄顯允之德<lb/>
卿巳謙避宰席退領祠宫以時造朝精力未艾黄髪在<lb/>
<pb n="KR4d0060_WYG_030-4b"/>
位重於典刑雖嘉知止之風且異尚賢之意勉綏厥服<lb/>
以副眷懐所請宜不許<lb/>
　　　不允詔<lb/>
輔弼之任體貌所隆進退之宜輕重攸繫卿亮采三事<lb/>
施勤四方圖任舊人乆勞於共政賔禮故老尚頼於咨<lb/>
謀而累抗封章願還印紱於卿為美非朕所安所請宜<lb/>
不允<lb/>
　　　賜資政殿學士許將免知揚州乞便鄉一郡不<lb/>
<pb n="KR4d0060_WYG_030-5a"/>
　　　　許詔<lb/>
卿自仁皇之末首冠多士宣力中外服在近僚向觧機<lb/>
務出分邊寄及此歸戍改藩東南而累抗奏封懇祈鄉<lb/>
郡過家上冢雖懐桑梓之至情憂國㤀私宜體朝廷之<lb/>
重委往即乃治無或故辭所請宜不許<lb/>
　　　不允詔<lb/>
昔申伯于蕃用寧周室貢禹懐土終老漢廷盖邦家唯<lb/>
欲得賢則人臣豈可自便卿入位丞轄出總戎麾身雖<lb/>
<pb n="KR4d0060_WYG_030-5b"/>
侯方心在王室而近辭淮海逺請甌閩求之故常未有<lb/>
此比祇服成命以副眷懐所請宜不允<lb/>
　　　賜皇叔徐王辭免乘檐子至下馬處不允詔<lb/>
省所劄子奏許乘檐子至下馬處伏望特賜免罷事具<lb/>
悉叔父秉德位冠宗藩入侍慈闈宜有優禮惟予沖人<lb/>
方以孝愛順天下其敢弗欽肩輿造朝矧有故事深執<lb/>
謙退當體眷懐所請宜不允<lb/>
　　　大相國寺大殿上開啓謝晴道塲齋文<hi>八月</hi>
<pb n="KR4d0060_WYG_030-6a"/>
伏以常雨為沴下民其咨祇竭精誠仰祈妙覺天地斂<lb/>
氣山川收雲清風時興白日顯照爰修法㑹庶答慈恩<lb/>
　　　上清儲祥宫開啓謝晴道塲青詞<lb/>
伏以常雨為災厯時不已肅將誠懇仰叩清虛隂沴廓<lb/>
消離明廻照顧惟南畝尚有西成祇案真科用昭靈貺<lb/>
　　　又朱表<lb/>
廼以霖雨害及下民夙夜不寧永思愆咎輙瀝誠懇仰<lb/>
籲穹旻惟神降休時暘協應顧兹寡昧曷動髙明祇建<lb/>
<pb n="KR4d0060_WYG_030-6b"/>
清塲上答鴻施<lb/>
　　　故贈開府儀同三司駙馬都尉李瑋堂祭文<hi>十五</hi>
　　　　<hi>日</hi>
惟靈章懿近屬仁祖副車王姬築館蚤膺選尚寵榮福<lb/>
禄累紀於兹旌節在門以侯就第奄終壽考深用䀌傷<lb/>
特設奠筵庶昭恩禮尚饗<lb/>
　　　又下事祭文<lb/>
惟靈外戚藩侯奉車帝壻四朝寵遇遂擁節旄康寧考<lb/>
<pb n="KR4d0060_WYG_030-7a"/>
終奄及襄事褒贈之典視秩三公侑以奠觴慰兹幽穸<lb/>
尚饗<lb/>
　　　又舉靈前一夕祭文<lb/>
惟靈位為戚藩居列主第富貴壽考哀榮始終訃音初<lb/>
聞趣駕臨奠葬期奄至遣使䕶䘮既啓菆塗將及祖載<lb/>
侑以肴醴慰兹營魂尚饗<lb/>
　　　太廟逐室各津漏及滴濕神帳奏告僖祖皇帝<lb/>
　　　　等祝文<lb/>
<pb n="KR4d0060_WYG_030-7b"/>
伏以寢廟有嚴威神所宅歳時既乆風雨寖隳攸司庀<lb/>
工揆日祇事敢不䖍告用昭孝誠尚饗<lb/>
　　　賜資政殿學士新除守户部尚書李清臣茶藥<lb/>
　　　　口宣<lb/>
卿夙賛鈞衡久臨蕃屏已趨召節入長地官行渉暑塗<lb/>
宜綏福履特加問賚當體眷懐今差入内内侍省内東<lb/>
頭供奉官徐湜賜卿茶藥兼傳宣撫問想宜知悉<lb/>
　　　内外神廟開啓消災祈福道塲祝文<hi>二十三日</hi>
<pb n="KR4d0060_WYG_030-8a"/>
伏以崇慶至仁溥天共戴勤勞成疚治療未平遍欵靈<lb/>
祠仰祈休應所冀祓除災疾降集福祥永庇羣生益隆<lb/>
萬壽尚饗<lb/>
　　　五嶽開啓消災祈福道塲青詞<lb/>
伏以天祚有德神享至誠太皇太后保佑眇躬焦勞庶<lb/>
政偶嬰疢疾未底和平是以夙夜靡遑齋明厯禱惟神<lb/>
望于秩典庇此生民其克相於慈闈永綏安於壽祉<lb/>
　　　太皇太后服藥消災祈福金籙道塲青詞<lb/>
<pb n="KR4d0060_WYG_030-8b"/>
臣夙以眇躬嗣膺大統實頼太皇太后保育冲菲扶持<lb/>
囏危厯年于兹其德惟一至静能乆大公無私天地之<lb/>
所鑒知華夷之所愛戴焦勞遘疾治療未平臣氷淵戰<lb/>
兢夙夜憂慄是用載涓秘殿申敕輔臣案金籙之真科<lb/>
祈琁穹之寳命伏冀三清教父衆聖天宗敷佑宋邦介<lb/>
福文母勿藥有喜獲濟於屯災無疆惟休永綏於壽祉<lb/>
　　　又朱表<lb/>
上帝景命既申鍚於宋邦沖人眇躬實仰頼於文母自<lb/>
<pb n="KR4d0060_WYG_030-9a"/>
總臨於庶政惟思濟於羣生無毫髮之私神天所鑒有<lb/>
惻怛之愛億兆歸心久積憂勤屬嬰疢疾臣夕惕惟厲<lb/>
啓處不遑是用請命皇穹呼窮元父仰惟福善助順棐<lb/>
忱益謙拯其囏厄之虞降以康寧之吉<lb/>
　　　太皇太后服藥奏告天地宗廟社稷祝文<lb/>
伏以太皇太后擁佑眇躬敉寧方夏勤勞遘疾治療未<lb/>
瘳心之憂危靡所底告謹擇良日請命大神伏惟昭鑒<lb/>
精衷曲垂靈貺庶有感格以速和平尚饗<hi>皇地祇云請命大祇  宗</hi>
<pb n="KR4d0060_WYG_030-9b"/>
<hi>廟云請命宗祊神社稷云請命于</hi>
　　　故贈永嘉郡夫人王氏堂祭文<hi>二十八日</hi>
惟靈服在内庭奉循法度祗勤夙夜靡有愆違遽殞厥<lb/>
身乃加追命將殯之夕送以奠觴尚饗<lb/>
　　　又墳所祭文<lb/>
惟靈序職宫闈其儀令淑生有禮秩沒有恩榮遣奠菆<lb/>
塗致我誠惻尚饗<lb/>
　　　延福宫穆清殿開啓上祝太皇太后消災集福<lb/>
<pb n="KR4d0060_WYG_030-10a"/>
　　　　道塲朱表<hi>九月</hi>
上神孚佑降監孔昭洪造何言至誠必應顧惟眇質獲<lb/>
奉丕基仰繄崇慶之仁大庇羣生之命偶乖和豫實自<lb/>
勤勞是以惕厲薰心齋明滌慮告䖍净宇薦信穹旻延<lb/>
集福祥祓除譴咎所冀勿藥有喜遄底康寧無疆惟休<lb/>
永膺壽考<lb/>
　　　賜諸道州府告諭敕書<lb/>
敕真定府官吏軍員將校僧道百姓等上天降災九月<lb/>
<pb n="KR4d0060_WYG_030-10b"/>
三日大行太皇太后奄棄四海道揚遺命顧念眇躬摧<lb/>
毁荒迷未知所濟咨爾有衆務安厥常以副朕哀諭之<lb/>
意故兹告諭想宜知悉<lb/>
　　　崇慶宫開啓大行太皇太后初七水陸道塲齋<lb/>
　　　　文<hi>八日</hi>
伏以功被寰區登真不返法周沙界應供無邊式陳哀<lb/>
薦之誠大啓等慈之㑹冀慿妙界仰奉靈㳺<lb/>
　　　皇帝為大行太皇太后成服祭告祝文<lb/>
<pb n="KR4d0060_WYG_030-11a"/>
昊天降凶四海䘮妣攀號㒺極至痛無文初被縗麻式<lb/>
陳哀薦以今日成服不敢不告尚饗<lb/>
　　　賜文武百僚請聽政第一表不允批答<hi>九日</hi>
旻天降禍大行太皇太后奄棄萬方朕以眇末之身嬛<lb/>
嬛在疚充窮永慕未知攸為而公卿大夫遽以聽事為<lb/>
請夫三年之喪方處苫廬未易縗服乃欲臨便坐見羣<lb/>
臣其可得乎所請宜不允<lb/>
　　　賜文武百僚第三表請聽政不允批答<hi>十二日</hi>
<pb n="KR4d0060_WYG_030-11b"/>
朕遭家不造早失先帝實頼太皇太后保佑眇躬勤勞<lb/>
囏難于兹九載大德未報奄及升遐悼心失圖銜恤在<lb/>
疚卿等乃廹以遺誥奪其哀情雖一日萬幾理難乆曠<lb/>
而終天至痛力未能勝毋遽執於權宜庶獲專於喪紀<lb/>
所請宜不允<lb/>
　　　大行太皇太后二七於崇慶宫設九幽醮青詞<lb/>
　　　　<hi>十五日</hi>
伏以慈顔永隔飇馭不留欲報之勤追攀㒺極載嚴禁<lb/>
<pb n="KR4d0060_WYG_030-12a"/>
宇祇建清塲覬慿真聖之靈上濟仙逰之路願回昭鑒<lb/>
深諒精誠<lb/>
　　　賜文武百僚請聽政第五表不允批答<lb/>
昔髙宗三祀亮隂不言滕文五月未有命戒朕自嬰荼<lb/>
苦方此逾旬哀疚在心縗麻在體欲言國政所未忍也<lb/>
而况三事大夫服勞夙夜百司庶尹率由典常官不易<lb/>
方朝無廢事當少伸朕志毋奪喪焉所請宜不允<lb/>
　　　太皇太后山陵務從節儉詔<lb/>
<pb n="KR4d0060_WYG_030-12b"/>
朕恭以大行太皇太后保祖宗之基命定社稷之永圖<lb/>
德參二儀功冠千古憂民惨怛如肌體之有傷克已公<lb/>
清無絲毫之自奉今普天喪恃四海同哀雖築陵髙於<lb/>
泰山備禮殫於萬物顧無以報亦未為多惟遵奉於訓<lb/>
言益光昭於儉德以對在天之盛烈以揚愛物之遺仁<lb/>
縁山陵非乆脩奉深慮有司過有煩勞枉費人力不能<lb/>
仰承遺誥務遵儉省之意其令尚書户部斟酌轉移應<lb/>
副毋得寛剩計置除京西路轉運司自合供辦其諸道<lb/>
<pb n="KR4d0060_WYG_030-13a"/>
非特降毋得妄有進助咨爾中外當體朕懐<lb/>
　　　大行太皇太后殿菆祭告祝文<hi>二十一日</hi>
伏以音容永隔服御如存龜筮協從日月流速爰依正<lb/>
寢祇設菆宫光靈在天攀號㒺極尚饗<lb/>
　　　賜文武百僚請聽政第七表俟終易月之制批<lb/>
　　　　答<lb/>
朕惟先王制禮稱情立文君子居喪與易寧戚以日易<lb/>
月斷㤙從權祖宗以來亦未遑改朕外遵遺訓内服通<lb/>
<pb n="KR4d0060_WYG_030-13b"/>
喪雖三年不言仰企前哲而公除聽政抑有舊章卿等<lb/>
叠抗奏封備殫懇欵朕承宗廟之重所不得辭强抑至<lb/>
情興言摧切宜勉從來請俟終易月之制委有司定日<lb/>
施行<lb/>
　　　崇慶宫開啟大行太皇太后三七水陸道塲齋<lb/>
　　　　文<hi>二十二日</hi>
伏以真馭不留慈顔永逺仰慿覺力追奉靈㳺祗祓禁<lb/>
塗大陳法㑹庶集無邊之福用資不測之神<lb/>
<pb n="KR4d0060_WYG_030-14a"/>
　　　大行太皇太后大祥祭告祝文<hi>二十七日</hi>
創鉅難任終天永痛祥除奄及易月有期瞻慕几筵式<lb/>
陳哀薦尚饗<lb/>
　　　十月朔資薦大行太皇太后於福聖禪院作水<lb/>
　　　　陸道塲齋文<lb/>
伏以仙㳺永逺日御遄流履霜露以增哀想音容之如<lb/>
在仰慿妙覺祗薦真靈恭即仁祠大陳法㑹庶縁勝果<lb/>
用助遐升<lb/>
<pb n="KR4d0060_WYG_030-14b"/>
　　　皇帝逹大行太皇太后與大遼皇帝遺留書<lb/>
十月一日姪孫大宋皇帝謹致書於叔祖大遼聖文神武<lb/>
全功大畧聰仁睿孝天佑皇帝<hi>闕下</hi>閔凶如昨茶苦至<lb/>
深奉慈幄之遺言逹寳鄰之永信特馳使介往致物儀<lb/>
今差龍圖閣直學士左朝散大夫土䕶軍河東縣開國<lb/>
子食邑五百户賜紫金魚袋吕陶西京左藏庫使兼閤<lb/>
門通事舍人上騎都尉太原縣開國伯食邑七百户郝<lb/>
惟立充大行太皇太后遺留禮信使副其禮物具諸别<lb/>
<pb n="KR4d0060_WYG_030-15a"/>
幅專奉書不次謹白<lb/>
　　　大行太皇太后遺賜南平王李乾德衣物示諭<lb/>
　　　　敕書<lb/>
敕南平王乾德昊天不弔崇慶上賓廼眷海邦世修藩<lb/>
職奉諱之日銜恤所均申錫遺恩仰承先㫖益肩忠順<lb/>
庸副誠懐今大行太皇太后遺賜卿對衣金腰帯銀絹<lb/>
鞍轡馬等具如别録至可領也<lb/>
　　　賜夏國主告諭遺留詔<lb/>
<pb n="KR4d0060_WYG_030-15b"/>
詔夏國主上天降禍大行太皇太后奄棄宫朝爾自纉<lb/>
世邦早膺恩恤雖畫疆保塞乆未訖於溝封然悔過上<lb/>
章比已馳於使介仰承慈㫖終軫嗣藩緬惟奉諱之辰<lb/>
同切摧情之慕今差供備庫使曹譜齎賜大行太皇太<lb/>
后遺留銀絹具如别録至可領也<lb/>
　　　皇帝賀大遼皇帝正旦書<lb/>
正月一日姪孫大宋皇帝謹致書於叔祖大遼聖文神<lb/>
武全功大畧聰仁睿孝天佑皇帝<hi>闕下</hi>歳厯更端方春<lb/>
<pb n="KR4d0060_WYG_030-16a"/>
陽之發育鄰邦繼好宜壽祉之綏將善頌所深名言曷<lb/>
既今差左朝散大夫守祕書少監上䕶軍河東縣開國<lb/>
男食邑三百户賜紫金魚袋吕希績供備庫使上騎都<lb/>
尉賛皇縣開國男食邑三百户李昌世充正旦國信使<lb/>
副有少禮物具諸别幅專奉書陳賀不次謹白<lb/>
　　　賜文武百僚請御正殿第二表不允批答<lb/>
朕嗣位以來仰恃崇慶同御便殿端拱䝉成不圖閔凶<lb/>
遽失慈訓哀慕恍惚謦欬如存廹於羣言勉力聽政雖<lb/>
<pb n="KR4d0060_WYG_030-16b"/>
終易月之制方執三年之喪前臨正朝實所未忍興念<lb/>
及此心焉若摧所請宜不允<lb/>
　　　賜文武百僚請御正殿第四表不允批答<lb/>
昔我仁祖神考追孝二后感格天地通於神明垂裕後<lb/>
昆永錫厥類朕庶幾程式率而行之執喪致哀圖報㒺<lb/>
極卿等雖志在家國其亦以禮愛君俾予一人無忝祖<lb/>
考所請宜不允<lb/>
　范太史集巻三十<lb/>
</p>
<p>
</p>
  </div>
<div>
                <head>范太史集巻三十一</head>
    <p>
<pb n="KR4d0060_WYG_031-1a"/>
欽定四庫全書<lb/>
　范太史集巻三十一　　　宋　范祖禹撰<lb/>
　　翰林詞草<lb/>
　　　崇慶宫開啓資薦大行太皇太后道塲盡七齋<lb/>
　　　　文<hi>二十一日</hi>
伏以坤儀永謝日御遄流追㒺極之深㤙修等慈之妙<lb/>
教禁塗載闢法㑹無遮庶慿十力之勝因上濟九天之<lb/>
仙路謹言<lb/>
<pb n="KR4d0060_WYG_031-1b"/>
　　　三陵上宫并諸后位及諸王等神臺值霖雨埿<lb/>
　　　　皮脱落下手添修奏告帝后表文<lb/>
伏以神靈所宅陵寢載嚴風雨侵尋塗丹剥落將加完<lb/>
餙㒺敢輒興爰擇吉辰是用䖍告<lb/>
　　　大行太皇太后山陵封山斬草動土興功祭告<lb/>
　　　　五帝祝文<hi>二十六日</hi>
恭以大行太皇太后臨朝九年嘉靖四海昊天不弔厭<lb/>
代登遐山陵有期龜筴獻兆爰得吉穴祔於厚陵鳩工<lb/>
<pb n="KR4d0060_WYG_031-2a"/>
使徒將集大事練此時日肇興土功惟神之休降佑在<lb/>
下安固真宅億萬斯年與宋無極敢用䖍告尚饗<lb/>
　　　大行太皇太后山陵封山斬草奏告諸陵帝后<lb/>
　　　　表<lb/>
伏以先后在天崇邱卜壤練此吉日作于新宫乃興工<lb/>
徒將啓兆域䖍告陵寢用嚴威神謹差右朝散郎臣邢<lb/>
端奉表奏告以聞<lb/>
　　　故魏王鄧國蔡國公主墳斬草破地祭告五方<lb/>
<pb n="KR4d0060_WYG_031-2b"/>
　　　　帝并后土等神祝文<lb/>
伏以先后山陵帝子從祔考卜幽宅圖惟永寧託神之<lb/>
休是用䖍告尚饗<lb/>
　　　皇帝御正殿祭吿大行太皇太后文<hi>十一月</hi>
伏以日月遄流慈顔永逺夙夜哀慕不敢遑寧羣臣抗<lb/>
言統業至重已即便坐躬攬萬幾當臨正朝時見百辟<lb/>
勉從衆論增愴五情臣以今月二日御正殿不敢不告<lb/>
尚饗<lb/>
<pb n="KR4d0060_WYG_031-3a"/>
　　　賜資政殿學士新除知大名府許將辭免不允<lb/>
　　　　詔<lb/>
朕以全魏别都國之巨屏大河決溢烝民流離惨怛於<lb/>
心哀此鰥寡思用舊德往拊一方以卿厯典藩垣夙陪<lb/>
機政特輟東南之寄庶無朔易之憂當體眷懐勿為遜<lb/>
避所請宜不允<lb/>
　　　撫問涇原路臣僚口宣<lb/>
卿汝等宣力塞垣服勞王事履兹寒律簡在予衷存問<lb/>
<pb n="KR4d0060_WYG_031-3b"/>
有加眷恩斯厚今差東頭供奉官曹允則傳宣撫問想<lb/>
宜知悉<lb/>
　　　諸路走馬赴闕奏覆回傳宣撫問本路臣寮口<lb/>
　　　　宣<lb/>
卿汝等為國蕃宣自公夙夜眷言外服簡在予衷存問<lb/>
有加恩勤斯至今差西頭供奉官張彦孫傳宣撫問想<lb/>
宜知悉<lb/>
　　　賜樞宻直學士簽書樞宻院事劉奉世辭免生<lb/>
<pb n="KR4d0060_WYG_031-4a"/>
　　　　日生餼不允詔<lb/>
輔翼之臣禮有慶賜兹為故事不可一日而廢也朕方<lb/>
銜恤而有司舉典夫何足辭所請宜不允<lb/>
　　　白溝驛賜大遼賀興龍節人使御筵口宣<lb/>
卿等載馳原隰適及溝封眷言行李之勤方屬祁寒之<lb/>
候爰加郊勞以示寵私今差某官某賜卿等御筵兼傳<lb/>
宣撫問想宜知悉<lb/>
　　　趙州賜大遼賀興龍節大使茶藥詔<lb/>
<pb n="KR4d0060_WYG_031-4b"/>
皇華將命瑞節在途加異品之榮頒慰祁寒之行役式<lb/>
昭眷寵以助保綏今差入内内侍省内侍殿頭楊珪往<lb/>
趙州賜卿茶藥具如别録至可領也<lb/>
　　　趙州賜大遼賀興龍節副使茶藥詔<lb/>
上介展儀命圭申信眷風霜之嚴洌頒荈劑之珍良慰<lb/>
乃勤勞體予㤙渥今差入内内侍省内侍殿頭楊珪往<lb/>
趙州賜卿茶藥具如别録至可領也<lb/>
　　　賜觀文殿大學士新差知揚州蘇頌再辭免知<lb/>
<pb n="KR4d0060_WYG_031-5a"/>
　　　　揚州不允詔<lb/>
朕以東南之寄淮海為重思用舊德惠綏一方與其引<lb/>
逸於祠宫曷若均勞於侯服尹兹揚土以屏王家尚頼<lb/>
仲山之將明庶聞衞武之箴儆所請宜不允<lb/>
　　　賜北京等路臣寮中冬衣襖口宣<lb/>
卿汝等職在外服時方大冬用均安燠之恩以慰勤勞<lb/>
之念欽承寵賚益體眷存今差學士院待詔段從易賜<lb/>
卿汝等中冬衣襖想宜知悉<lb/>
<pb n="KR4d0060_WYG_031-5b"/>
　　　賜安武軍節度使知太原府韓縝進馬詔<lb/>
省所進奉謝南郊禮畢奏薦子孫恩澤馬二匹事具悉<lb/>
卿鼎槐舊老藩閫元侯因推延世之恩來效充庭之貢<lb/>
眷言忠藎良用嘆嘉<lb/>
　　　賜龍圗閣直學士知成都府蔡京進馬詔<lb/>
省所進奉謝恩授龍圖閣直學士馬一匹事具悉卿輟<lb/>
守雍部總麾劍川進陞内閣之華來效外閑之貢眷惟<lb/>
勤藎良用嘆嘉<lb/>
<pb n="KR4d0060_WYG_031-6a"/>
　　　趙州賜大遼賀興龍節使副茶藥口宣<lb/>
卿等恭持信幣方次中途爰有恩頒以慰行役欽承眷<lb/>
渥用助保綏今差入内内侍省内侍殿頭楊珪賜卿等<lb/>
茶藥想宜知悉<lb/>
　　　相州賜大遼賀興龍節使副御筵口宣<lb/>
卿等肅持使節來㑹誕辰涉厯山川少休徒御式頒燕<lb/>
衎用示㤙私今差入内内侍省内侍殿頭關琳賜卿等<lb/>
御筵想宜知悉<lb/>
<pb n="KR4d0060_WYG_031-6b"/>
　　　白溝驛賜大遼賀正旦人使御筵口宣<lb/>
卿等踐修乆好衝涉祁寒興言行役之勤用錫燕休之<lb/>
禮體兹眷寵懋乃使華今差某官某賜卿等御筵兼傳<lb/>
宣撫問想宜知悉<lb/>
　　　撫問太原府代州等路臣寮口宣<lb/>
卿汝等為國蕃宣在公夙夜方冬寒烈言念勤勞當體<lb/>
眷懐俾加存問今差入内内侍省内東頭供奉官裴彦<lb/>
臣傳宣撫問想宜知悉<lb/>
<pb n="KR4d0060_WYG_031-7a"/>
　　　崇慶宫冬至資薦大行太皇太后設醮青詞<hi>二十</hi>
　　　　<hi>三日</hi>
伏以日月遄邁霜露荐臻銜追逺之深哀感迎長之新<lb/>
令載嚴禁宇大講科儀庶慿真勝之靈上濟仙逰之駕<lb/>
永垂道䕃常祐寳圖無任懇禱之至<lb/>
　　　撫問接伴大遼賀正旦人使副口宣<lb/>
卿等載馳華隰逺迓使旜蒙犯風霜勤勞夙夜唯宜尚<lb/>
慎以副予懐今差某官某傳宣撫問想宜知悉<lb/>
<pb n="KR4d0060_WYG_031-7b"/>
　　　撫問大遼賀正旦人使口宣<lb/>
卿等踐修乆好來㑹元正川陸塗遥風霜氣烈宜勤調<lb/>
䕶以副眷存今差某官某傳宣撫問想宜知悉<lb/>
　　　賜尚書右僕射范純仁乞除一閒局或小郡不<lb/>
　　　　允詔<lb/>
朕宅憂三祀深慮萬幾方倚老成共圖政治卿昔以人<lb/>
望延登宰司召自輔藩復還揆路于兹未幾日竚謀猷<lb/>
乃以前有小言引咎自列弼臣進退為國重輕其亟起<lb/>
<pb n="KR4d0060_WYG_031-8a"/>
就位以副朕簡注之意焉所請宜不允<lb/>
　　　班荆館賜大遼賀興龍節使副到闕御筵口宣<lb/>
卿等載馳華隰已次近郊少憩使旃特頒燕豆勿辭既<lb/>
醉尚體至恩今差内侍省内侍殿頭孫承禧賜卿等御<lb/>
筵想宜知悉<lb/>
　　　就驛賜大遼賀興龍節使副銀鈔鑼唾盂盂子<lb/>
　　　　錦被褥等口宣<lb/>
卿等並飭使車方休賔館備精金之用器製華錦之寢<lb/>
<pb n="KR4d0060_WYG_031-8b"/>
衣慰薦良勤眷懐斯厚今差入内内侍省内東頭供奉<lb/>
官鄧友直賜卿等銀鈔鑼唾盂盂子錦被褥等想宜知<lb/>
悉<lb/>
　　　興龍節賜殿前太尉以下罷散道塲香口宣<lb/>
卿等翊衛竭忠誕彌均慶預嚴净㑹以薦壽祺及此告<lb/>
成宜加寵賚今差内侍省内侍髙品衞克忠賜卿等香<lb/>
想宜知悉<lb/>
　　　賜大遼賀興龍節人使朝見訖歸驛御筵口宣<lb/>
<pb n="KR4d0060_WYG_031-9a"/>
卿等肅將瑞節已致慶函方適館以少休特賜筵而示<lb/>
寵兹為勤厚當體眷懐今差入内内侍省内侍殿頭梁<lb/>
隱賜卿等御筵兼差通議大夫知樞宻院事上柱國韓<lb/>
忠彦押伴想宜知悉<lb/>
　　　興龍節賜知樞宻院事以下罷散道塲香口宣<lb/>
卿等樞機之臣社稷是衞夙設人天之供共祈箕翼之<lb/>
祥宜有寵頒用昭眷遇今差内侍省内侍殿頭王祺賜<lb/>
卿等香想宜知悉<lb/>
<pb n="KR4d0060_WYG_031-9b"/>
　　　十二月七日就驛賜大遼賀興龍節人使内中<lb/>
　　　　酒果口宣<lb/>
卿等命圭修好信幣展儀頒禁宇之芳甘飾賔筵之燕<lb/>
喜用昭殊遇當體至恩今差入内内侍省内侍殿頭康<lb/>
承錫賜卿等内中酒果想宜知悉<lb/>
　　　賜大遼賀興龍節人使不射弓例物口宣<lb/>
卿等並膺藝選來展使華適當徹樂之辰難舉射侯之<lb/>
禮特加賚予以示眷勤今差入内内侍省内侍殿頭羅<lb/>
<pb n="KR4d0060_WYG_031-10a"/>
宿賜卿等射弓例物想宜知悉<lb/>
　　　就驛賜大遼賀興龍節人使不宴御筵口宣<lb/>
卿等夙駕星軺來趨壽節属在遏音之旦莫伸折爼之<lb/>
儀就錫燕私用昭寵遇今差入内内侍省内侍殿頭羅<lb/>
宿賜卿等御筵兼差樞宻直學士中大夫簽書樞宻院<lb/>
事劉奉世押伴想宜知悉<lb/>
　　　興龍節賜徐王罷散道塲香口宣<lb/>
惟我叔父作藩王家饌蒲塞於祗園祝椿齡於誕日既<lb/>
<pb n="KR4d0060_WYG_031-10b"/>
成法㑹宜有寵頒今差内侍省内侍黄門王備賜卿香<lb/>
想宜知悉<lb/>
　　　賜大遼賀興龍節人使朝辭訖歸驛御筵口宣<lb/>
卿等聘儀已事辭謁言歸少留舍館之安特賜賔筵之<lb/>
寵用將誠意以慰勤勞今差入内内侍省内侍殿頭王<lb/>
佐賜卿等御筵兼差大中大夫守門下侍郎蘇轍押伴<lb/>
想宜知悉<lb/>
　　　班荆館賜大遼賀興龍節人使回程酒果口宣<lb/>
<pb n="KR4d0060_WYG_031-11a"/>
卿等抗旌歸路脂轄近郊念川陸之阻修眷氷霜之嚴<lb/>
烈特頒芳㫖用示恩私今差内侍省内西頭供奉官張<lb/>
翬賜卿等酒果想宜知悉<lb/>
　　　太廟添修石室奏告僖祖宣祖太祖太宗真宗<lb/>
　　　　仁宗神宗皇帝祝文<hi>十二月</hi>
於穆清廟列聖在天思齊太任皇祖合食神宫有侐石<lb/>
室肇修䖍遵舊章不敢不告尚饗<lb/>
　　　太廟奏告英宗皇帝祝文<lb/>
<pb n="KR4d0060_WYG_031-11b"/>
伏以祔陵涓日配主有期增廣祖筵奉嚴廟室僝功經<lb/>
始祗率舊章昭鑒在天不敢不告尚饗<lb/>
　　　瀛州賜大遼賀興龍節人使回程御筵口宣<lb/>
卿等聘事告成還車言邁改轅北道弭節近關眷言行<lb/>
役之勤宜有燕私之寵今差内侍省内侍殿頭蔣維恭<lb/>
賜卿等御筵想宜知悉<lb/>
　　　雄州賜大遼賀興龍節人使却回御筵口宣<lb/>
卿等徒御旋歸山川悠緬雖不遑於啓處諒無爽於保<lb/>
<pb n="KR4d0060_WYG_031-12a"/>
頤特錫燕休仍加問勞今差内侍省内侍殿頭孫承禧<lb/>
賜卿等御筵想宜知悉<lb/>
　　　趙州賜大遼賀正旦大使茶藥詔<lb/>
歳厯更端使軺講好眷星霜之夙駕有荈劑之榮頒綏<lb/>
乃冲和副兹優渥今差入内内侍省内侍殿頭馮說往<lb/>
趙州賜卿茶藥具如别録至可領也<lb/>
　　　趙州賜大遼賀正旦副使茶藥詔<lb/>
使華將命介紹展儀眷言行役之勤宜有㤙頒之厚尚<lb/>
<pb n="KR4d0060_WYG_031-12b"/>
綏乃履以副予懐今差入内内侍省内侍殿頭馮説往<lb/>
趙州賜卿茶藥具如别録至可領也<lb/>
　　　班荆館賜大遼弔慰人使到闕御筵口宣<lb/>
卿等夙馳星駕來㑹喪期已次近郊少休賔館特頒燕<lb/>
勞當體誠懐今差内侍省内西頭供奉官石琦賜卿等<lb/>
御筵想宜知悉<lb/>
　　　班荆館賜大遼皇帝祭奠人使酒果口宣<lb/>
卿等載馳原隰來奠宫朝宻邇都城少休郊館特加頒<lb/>
<pb n="KR4d0060_WYG_031-13a"/>
賚用示眷存今差内侍省内西頭供奉官李世長賜卿<lb/>
等酒果想宜知悉<lb/>
　　　班荆館賜大遼祭奠人使到闕御筵口宣<lb/>
卿等肅馳使傳來奠皇儀近望國門少休郊館宜頒燕<lb/>
犒用示寵私今差内侍省内侍殿頭孫承禧賜卿等御<lb/>
筵想宜知悉<lb/>
　　　雄州賜大遼弔慰人使回程御筵口宣<lb/>
卿等奉將使指來展弔儀載整歸驂巳臨邊圉宜頒燕<lb/>
<pb n="KR4d0060_WYG_031-13b"/>
勞用示寵私今差内侍省内侍殿頭王懐敏賜卿等御<lb/>
筵想宜知悉<lb/>
　　　接伴大遼弔慰人使送伴回程沿路與賀大遼<lb/>
　　　　正旦使副回相逄傳宣撫問口宣<lb/>
卿等持節出疆抗旜復命䝉犯霜露跋履山川言念勤<lb/>
勞俾加存問今差某官某傳宣撫問想宜知悉<lb/>
　　　接伴大遼弔慰人使送伴回程沿路與大遼賀<lb/>
　　　　正旦人使相逄傳宣撫問口宣<lb/>
<pb n="KR4d0060_WYG_031-14a"/>
卿等輶軒將命瑞節講儀䝉犯風霜馳驅原隰俾伸問<lb/>
勞當體眷懐今差某官某傳宣撫問想宜知悉<lb/>
　　　趙州賜大遼賀正旦使副茶藥口宣<lb/>
卿等並驅星駕載涉氷塗乃眷勤勞特加賚予宜膺寵<lb/>
渥用助綏將今差入内内侍省内侍殿頭馮説賜卿等<lb/>
茶藥想宜知悉<lb/>
　　　相州賜大遼賀正旦人使赴闕御筵口宣<lb/>
卿等抗旜逺道弭節近藩少留舍館之安宜有肆筵之<lb/>
<pb n="KR4d0060_WYG_031-14b"/>
寵用昭眷渥以慰勤勞今差入内内侍省内侍殿頭王<lb/>
端賜卿等御筵想宜知悉<lb/>
　　　班荆館賜大遼賀正旦使副到闕酒果口宣<lb/>
卿等驂騑夙駕來修上日之儀醴實時珍往致近郊之<lb/>
勞兹為勤厚當體眷存今差内侍省内西頭供奉官李<lb/>
世長賜卿等酒果想宜知悉<lb/>
　　　班荆館賜大遼賀正旦使副到闕御筵口宣<lb/>
卿等馳驅川陸蒙犯風霜近望都城少休郊館式頒燕<lb/>
<pb n="KR4d0060_WYG_031-15a"/>
衎用示恩私今差内侍省内侍殿頭王祺賜卿等御筵<lb/>
想宜知悉<lb/>
　　　賜大遼賀正旦使副生餼口宣<lb/>
卿等肅持華節巳奉信書方賔館之賜休俾行人之致<lb/>
餼兹為加勞當體渥恩今差入内内侍省内侍殿頭馮<lb/>
説賜卿等生餼想宜知悉<lb/>
　　　大行太皇太后諡號冊寳奏告天地景靈宫等<lb/>
　　　　處青詞祝文<hi>二十四日</hi>
<pb n="KR4d0060_WYG_031-15b"/>
伏以議行誄功請於宗廟尊名節惠質之神天乃勒鴻<lb/>
休奉薦寳冊恭舉舊典以今月二十六日上大行太皇<lb/>
太后尊諡曰宣仁聖烈皇后不敢不告尚饗<lb/>
　　　大行太皇太后諡號冊寳奏告宗廟社稷祝文<lb/>
伏以姜任之功社稷是頼受諡於廟配祖在天乃勒鴻<lb/>
名奉薦寳冊䖍遵舊典以今月某日上大行太皇太后<lb/>
尊諡曰云云<lb/>
　　　景靈宫奉安太皇太后神御詔<lb/>
<pb n="KR4d0060_WYG_031-16a"/>
朕惟神宗皇帝大新館御追孝祖宗合原廟之睟容萃<lb/>
景靈之吉壤大行太皇太后每思克巳唯務恤民特於<lb/>
元佑之初預敕永終之制避神皇之宣寢從英祖於治<lb/>
隆仁愛之深與天無極謙光之美振古未聞今將先逺<lb/>
橋山升祔宗祏載嚴像設以奉神㳺敢祇率於訓言用<lb/>
述成於聖志咨爾中外當體朕懐將來景靈宫奉安大<lb/>
行太皇太后神御衣元祐元年正月二十六日手詔施<lb/>
行<lb/>
<pb n="KR4d0060_WYG_031-16b"/>
　　　撫問脩奉官姚麟以下口宣<lb/>
卿等營奉先寢時方大冬䝉犯雪霜勤勞夙夜眷言忠<lb/>
力深軫朕懐臨遣使人往伸存問今差入内内侍省内<lb/>
東頭供奉官許日傳宣撫問想宜知悉<lb/>
　　　賜尚書右僕射范純仁辭免弟純禮樞宻都承<lb/>
　　　　㫖不允詔<lb/>
省所劄子奏辭免弟純禮樞宻都承㫖伏望特除在京<lb/>
一閒慢差遣事具悉古者盛治之世惟才是用父子兄<lb/>
<pb n="KR4d0060_WYG_031-17a"/>
弟並列於朝茍存至公不事形跡朕方仰成宰輔推委<lb/>
誠心庶幾君臣不愧古昔純禮承宣樞幄於卿夫復何<lb/>
言載覽來章非予所望勿為疑慮當體眷懐所請宜不<lb/>
允<lb/>
　　　賜新除尚書吏部侍郎王欽臣辭免不允詔<lb/>
天官亞卿古之小宰攝職而授圗惟得人卿以文雅自<lb/>
將厯更省部巳試之效僉曰汝諧疇其乆勞寵以真秩<lb/>
往服成命毋庸遜辭所請宜不允<lb/>
<pb n="KR4d0060_WYG_031-17b"/>
　　　賜新除户部侍郎王覿辭免不允詔<lb/>
朕以六卿之貳難於用人故攝職而授以圖其效考實<lb/>
而進以勸其能卿厯踐臺省嘗参侍從頃由憲部蹔處<lb/>
地官僉言汝諧寵以真秩往服成命勿為謙詞所請宜<lb/>
不允<lb/>
　　　賜禮部侍郎孔武仲乞江淮一郡不允詔<lb/>
卿以履行文學為時名儒剛毅近仁質直好義春官之<lb/>
貳邦禮是司宜在朝廷時聞議論廼引㣲疾遽求外補<lb/>
<pb n="KR4d0060_WYG_031-18a"/>
非所望也姑安厥位以副眷懐所請宜不允<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4d0060_WYG_031-18b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　范太史集巻三十一<lb/>
</p>
<p>
</p>
  </div>
<div>
                <head>范太史集巻三十二</head>
    <p>
<pb n="KR4d0060_WYG_032-1a"/>
欽定四庫全書<lb/>
　范太史集巻三十二　　　宋　范祖禹　撰<lb/>
　　翰林詞草<lb/>
　　　崇慶宫為大行太皇太后正旦設水陸道塲齋<lb/>
　　　　文<hi>九年</hi>
伏以飇馭賔天望珠𥜗而永逺星杓紀嵗驚玉厯之更<lb/>
新履濡露以摧心依真乘而追福崇嚴清供蠲潔至誠<lb/>
仰祈妙覺之慈升濟仙㳺之路謹言<lb/>
<pb n="KR4d0060_WYG_032-1b"/>
　　　賜大遼賀正旦使副正月一日慰畢就驛御筵<lb/>
　　　　口宣<lb/>
卿等踐脩乆好來㑹元正已將命於外朝宜肆筵於公<lb/>
館昭予眷厚慰乃忠勤今差某官某賜卿等御筵兼差<lb/>
某官某押伴想宜知悉<lb/>
　　　賜大遼賀正旦使副正月一日慰畢就驛酒果<lb/>
　　　　口宣<lb/>
卿等展幣執圭巳勤使事盈樽實篚加錫時珍用示誠<lb/>
<pb n="KR4d0060_WYG_032-2a"/>
懐兹為眷禮今差某官某賜卿等酒果想宜知悉<lb/>
　　　正月五日賜不宴御筵口宣<lb/>
卿等青陽肇節華隰講儀適當撤樂之辰就錫示慈之<lb/>
燕勿辭既醉當體至恩今差某官某賜卿等御筵兼差<lb/>
某官某押伴想宜知悉<lb/>
　　　正月五日賜不宴酒果口宣<lb/>
卿等驂騑在館不㤀啓處之勤觴豆燕賔爰有芳甘之<lb/>
錫式將厚意宜服渥㤙今差某官某賜卿等酒果想宜<lb/>
<pb n="KR4d0060_WYG_032-2b"/>
知悉<lb/>
　　　六日就驛賜大遼賀正旦使副朝辭訖御筵口<lb/>
　　　　宣<lb/>
卿等來修聘事已上謁辭惟信宿之少留將旋歸而言<lb/>
邁宜頒燕衎用示恩勤今差某官某賜卿等御筵兼差<lb/>
某官某押伴想宜知悉<lb/>
　　　賜朝辭訖歸驛酒果口宣<lb/>
卿等奉辭文陛歸整華驂豈無置醴之優宜有加籩之<lb/>
<pb n="KR4d0060_WYG_032-3a"/>
厚特頒芳㫖用助燕私今差某官某賜卿等酒果想宜<lb/>
知悉<lb/>
　　　相州賜大遼賀正旦使副回程御筵口宣<lb/>
卿等抗旜歸路弭節近藩涉卉木之載榮念山川之云<lb/>
逺宜頒飲御以慰賔勞今差某官某賜卿等御筵想宜<lb/>
知悉<lb/>
　　　瀛洲賜大遼賀正旦使副回程御筵口宣<lb/>
卿等聘圭復命使節<hi>闕</hi>闗眷言行役之勤用錫燕私之<lb/>
<pb n="KR4d0060_WYG_032-3b"/>
厚少留歸馭當醉湛恩今差某官某賜卿等御筵想宜<lb/>
知悉<lb/>
　　　皇帝回大遼賀正旦書<lb/>
正月<hi>闕</hi>日姪孫大宋皇帝謹致書於叔祖大遼聖文神<lb/>
武全功大畧聰仁睿孝天祐皇帝闕下歳厯更端導春<lb/>
陽之發育鄰邦繼好馳使乘以皇華厚幣展儀信書致<lb/>
問永惟㪟睦苐切感悰今泰州觀察使蕭禮等回謹奉<lb/>
書陳謝不次謹白<lb/>
<pb n="KR4d0060_WYG_032-4a"/>
　　　賜五臺山十寺僧正省奇等進奉功德疏奬諭<lb/>
　　　　敕書<lb/>
省所進奉興龍節并新正功德疏事具悉誕辰頌壽元<lb/>
嵗祈祥誠修禁苑之儀疏上彤廷之貢覽其勤悃良用<lb/>
嘆嘉今賜省奇等紫僧衣一對絹二十疋故兹奬諭想<lb/>
宜知悉<lb/>
　　　賜知樞宻院事韓忠彦乞降黜不允詔<lb/>
朕聞先王作罰兄弟無相及之罪嘉彦之責卿何所疑<lb/>
<pb n="KR4d0060_WYG_032-4b"/>
當體至懐復于而位所請宜不允<lb/>
　　　賜知樞宻院事韓忠彦待罪不允批答<lb/>
卿元勲之後登翊近樞厯年于兹一節匪懈嘉彦以卿<lb/>
同氣為國懿親戚實自貽罪無相及抗章引咎深用憮<lb/>
然當體眷懐勉綏厥位所請宜不允<lb/>
　　　賜尚書右丞鄭雍生日詔<lb/>
日底營室月維孟春篤生良臣作我右輔用錫爾祉俾<lb/>
壽而臧今賜卿生日羊酒米麪等具如别録至可領也<lb/>
<pb n="KR4d0060_WYG_032-5a"/>
　　　故蔡國長公主奉先禅院啓攅於攅堂前開啓<lb/>
　　　　資薦道塲齋文<lb/>
伏以娥皇慧質夙為降渚之㳺善逝法身普現隨方之<lb/>
應爰因啓窆追薦往生覬慿妙覺之慈永濟超升之路<lb/>
謹言<lb/>
　　　故魏王拆攅祭文<lb/>
維元祐九年歳次甲戌正月癸酉朔十日壬午皇帝遣<lb/>
某官某致祭于故魏王之靈維靈英宗愛子神考友弟<lb/>
<pb n="KR4d0060_WYG_032-5b"/>
惟予李父敢㤀尊禮龜筮言吉菆塗告啓心焉孔疚侑<lb/>
以肴醴尚饗<lb/>
　　　故魏王興靈前一夕夜祭文<lb/>
先后上賔賢王從祔祖宗之原鞏洛之路靈輴嚴駕卹<lb/>
典告具致此遣奠展予誠素尚饗<lb/>
　　　故魏王大葬前一夕夜祭文<lb/>
惟靈秉德宗藩夾輔帝室自我不見于今七年從祔原<lb/>
陵即安宅兆逺日之夕饋奠有儀尚饗<lb/>
<pb n="KR4d0060_WYG_032-6a"/>
　　　故魏王下事祭文<lb/>
昔周成王追念叔父俾其子孫世祀于魯在漢章帝感<lb/>
思東平處存人亡哀不勝情今予季父永歸窀穸奠以<lb/>
送之義兼古昔尚饗<lb/>
　　　故鄧國蔡國長公主拆攅祭文<lb/>
惟靈寳婺儲精璿源毓慶降年不永卜日有期爰啓菆<lb/>
塗將歸宅兆侑以奠禮展予至情尚饗<lb/>
　　　故鄧國蔡國長公主興靈前一夕夜祭文<lb/>
<pb n="KR4d0060_WYG_032-6b"/>
惟靈淑質㓜成穠華夙隕將從先后往祔西陵明發啓<lb/>
行奠觴以訣尚饗<lb/>
　　　故鄧國蔡國長公主大葬前一夕夜祭文<lb/>
惟靈王姬之美未成肅雝帝妹之貴永違元吉厚陵從<lb/>
祔日月告期爰稽舊章是用尹祭尚饗<lb/>
　　　故鄧國蔡國長公主下事祭文<lb/>
金粟之原神皇是宅蒼梧之野帝子所遊永閟幽宫酹<lb/>
觴告訣尚饗<lb/>
<pb n="KR4d0060_WYG_032-7a"/>
　　　故貴妃苖氏充儀陳氏拆攅祭文<lb/>
爰命太史考卜吉辰乃啓菆塗即安宅兆式陳饋奠以<lb/>
示哀榮尚饗<lb/>
　　　故貴妃苖氏充儀陳氏下事前一日祭文<hi>六月</hi>
逺日惟良䘏典告備將以明發適於幽宫魂而有知歆<lb/>
此遣奠尚饗<lb/>
　　　故貴妃苖氏充儀陳氏下事祭文<hi>七月</hi>
爰備禮儀厚終襄事載寧體魄永固萬年酹此奠觴惟<lb/>
<pb n="KR4d0060_WYG_032-7b"/>
以妥侑尚饗<lb/>
　　　崇慶殿開啓大行太皇太后發引前二日道塲<lb/>
　　　　齋文<lb/>
伏以慈顔永逺真馭不留大事請期西階啓殯仰憑覺<lb/>
力追奉靈㳺涓祓禁塗祇陳法㑹庶集無邊之妙善以<lb/>
資不測之至神謹言<lb/>
　　　大行太皇太后靈駕發引皇太后日奉起居表<lb/>
　　　　正月十七日<lb/>
<pb n="KR4d0060_WYG_032-8a"/>
龍輴取道鳯翣戒行萬旅畢從百神來䕶恭惟大行太<lb/>
皇太后厚德載物至仁代天正座臨朝已致九年之治<lb/>
佳城卜兆遽臨七月之期攀慕無從哀摧罔極<lb/>
　　　十八日<lb/>
幽宫恊吉已占龜洛之都靈駕祖行寖逺鳯城之地恭<lb/>
惟大行太皇太后憂勤祖業燕翼孫謀成化始基方詠<lb/>
周詩之雅流隂易度忍聞楚挽之悲引望光靈苐深悲<lb/>
隕<lb/>
<pb n="KR4d0060_WYG_032-8b"/>
　　　十九日<lb/>
路指漢陵巳隔旌旟之望風回魏闕空聞笳吹之聲恭<lb/>
惟大行太皇太后德參二儀功冠千古聖如文母實隆<lb/>
周室之基化若華胥俄返軒臺之馭追攀何及隕涕無<lb/>
窮<lb/>
　　　二十日<lb/>
金旌風轉畫翣星陳想六列之徐驅度三川而益逺恭<lb/>
惟大行太皇太后接統千載臨朝九年日月之照無私<lb/>
<pb n="KR4d0060_WYG_032-9a"/>
乾坤之功不有方專美于彤史遽上賔于白雲緬想行<lb/>
輿尚陳哀牘<lb/>
　　　二十一日<lb/>
曉日深沈掩衣冠於東殿春風惨愴咽簫鼓於西畿恭<lb/>
惟大行太皇太后德茂塗莘功髙任姒神罔恫怨家用<lb/>
平康每懐勤政之憂未盡恤民之樂想安神駕惟極哀<lb/>
悰<lb/>
　　　二十二日<lb/>
<pb n="KR4d0060_WYG_032-9b"/>
輼車夙駕縞駟宵征悼日月之難居望山川之易逺恭<lb/>
惟大行太皇太后儉追太古誠感至神瑞滿寰中俄列<lb/>
羽仙之馭澤流方外豈惟椒殿之悲瞻想光靈益增悲<lb/>
涕<lb/>
　　　二十三日<lb/>
秘殿垂帷尚想衣紳之侍靈輿載路莫諧羽衛之陪恭<lb/>
惟大行太皇太后知下勤勞躋民仁壽懐巻耳之深念<lb/>
有比屋之可封方隆正始之基遽起送終之禮違離寖<lb/>
<pb n="KR4d0060_WYG_032-10a"/>
乆摧殞兼深<lb/>
　　　二十四日<lb/>
六綍在塗正遥北闕八神陪扈將次西陵恭惟大行太<lb/>
皇太后天覆無私坤載至静慈容可想悲深瀍水之涯<lb/>
真馭莫回望極嵩峰之表尚馳哀訴莫盡孝思<lb/>
　　　二十五日<lb/>
黼帷玉座奄棄東朝縞駟金車已臨西洛恭惟大行太<lb/>
皇太后作配英祖載誕神宗象耕鳥耘將祔蒼梧之野<lb/>
<pb n="KR4d0060_WYG_032-10b"/>
龍盤鳯翥永從金粟之原瞻望無窮悲號何極<lb/>
　　　大行太皇太后靈駕至陵所未掩壙已前皇太<lb/>
　　　　后日奉起居表<lb/>
　　　　二十六日<lb/>
日月遄邁山川正遥緬惟車駕之行少駐寢陵之地恭<lb/>
惟大行太皇太后疇咨前代啓廸後人神器既安遽返<lb/>
賔天之御幽堂未掩猶瞻儷極之輝即逺難攀馳誠曷<lb/>
既<lb/>
<pb n="KR4d0060_WYG_032-11a"/>
　　　二十七日<lb/>
挽紼駐行屬車觧馭已就因山之制將申揜隧之儀恭<lb/>
惟大行太皇太后德配姜任仁行堯舜始被六宫之教<lb/>
逺繼國風終流四表之光實增帝典尚馳誠悃少述哀<lb/>
悰<lb/>
　　　二十八日<lb/>
自違祖載已即壽原雖亡道路之虞苐結几筵之戀恭<lb/>
惟大行太皇太后公恕統下法令合人攀號非特於六<lb/>
<pb n="KR4d0060_WYG_032-11b"/>
宫哀慕實同於萬國興言摧愴豈易敷陳<lb/>
　　　二十九日<lb/>
去景易流悵金車之至止違顔已逺瞻玉座以如存恭<lb/>
惟大行太皇太后治國以家視民如子時臻奠枕方同<lb/>
萬國之歡禮就因山遽起九原之恨將臨引竁苐切摧<lb/>
心<lb/>
　　　三十日<lb/>
神明所宅扈蹕固嚴倐驚晦朔之更愈結晨昏之慕恭<lb/>
<pb n="KR4d0060_WYG_032-12a"/>
惟大行太皇太后博施濟衆不廢困窮發政施仁必先<lb/>
鰥寡宜享恤民之樂遽臨復土之期緬想無窮哀號罔<lb/>
極<lb/>
　　　二月一日<lb/>
桃華肇節籩鮪薦新將臨引竁之期彌切對時之感恭<lb/>
惟大行太皇太后仁被草木信及豚魚動植何知自遂<lb/>
勾萌之理音容永隔惟深哀疚之懐瞻望如疑誦言曷<lb/>
既<lb/>
<pb n="KR4d0060_WYG_032-12b"/>
　　　二日<lb/>
厚陵木拱正瞻儷極之儀慈殿雲垂尚想問安之禮恭<lb/>
惟大行太皇太后籲俊尊帝養賢及民永隆千載之基<lb/>
奄棄萬方之養將臨成壙苐切摧心<lb/>
　　　三日<lb/>
宫陵在望月律更端屬蕆事於橋山苐纒哀於彤禁恭<lb/>
惟大行太皇太后體坤持載並日照臨盛治難名方受<lb/>
宜民之福流隂易失遽臨襄事之期攀嚮無從悲摧何<lb/>
<pb n="KR4d0060_WYG_032-13a"/>
巳<lb/>
　　　四日<lb/>
天序宻移春陽載淑將畢送終之禮莫申報本之誠恭<lb/>
惟大行太皇太后圗治憂勤檢身恭儉疎繒大練化巳<lb/>
被於宫闈丹旐素帷悲莫陪於陵寢興言追慕豈易名<lb/>
言<lb/>
　　　五日<lb/>
諏辰恊吉復土有期正纒同軌之哀愈切中闈之慕恭<lb/>
<pb n="KR4d0060_WYG_032-13b"/>
惟大行太皇太后明並日月德合乾坤朝無險詖之私<lb/>
壽有憂勤之損永違大養罔極哀悰<lb/>
　　　六日<lb/>
雲遶橋陵遽就因山之制星陳羽葆將臨成壙之期恭<lb/>
惟大行太皇太后逮事仁皇嗣音慈后増光洪業率由<lb/>
舊章方措世於泰寧遽興悲於先逺追攀何及隕涕無<lb/>
從<lb/>
　　　七日<lb/>
<pb n="KR4d0060_WYG_032-14a"/>
宫禁纒哀巳極違顔之恨寢陵蕆事遽當掩隧之辰恭<lb/>
惟大行太皇太后脩已安人對時育物珠𥜗永閟與厚<lb/>
地以皆安蘭殿增悲悵昊天之罔極尚申省問罔喻哀<lb/>
恫<lb/>
　　　大行太皇太后神帛回程皇太后日奉起居表<lb/>
　　　　本<lb/>
　　　　八日<lb/>
皇堂云揜絳闕初成屬祫事之戒期回祥車而載路恭<lb/>
<pb n="KR4d0060_WYG_032-14b"/>
惟宣仁聖烈太皇太后治登九載仁覆羣生龍馭上賔<lb/>
悼廞衣之永祕玉容如在佇黼座以來寧瞻望尚遥悲<lb/>
摧無喻<lb/>
　　　九日<lb/>
大暮無晨莫展寢門之問青陽在候言瞻吉仗之回恭<lb/>
惟宣仁聖烈太皇太后擁佑聖孫奉答天命乾儀既判<lb/>
難名太極之功雨澤既施莫見還雲之跡反虞將至哀<lb/>
牘奚殫<lb/>
<pb n="KR4d0060_WYG_032-15a"/>
　　　十日<lb/>
因山云畢載主以歸欽承六翟之來已次一圻之近恭<lb/>
惟宣仁聖烈太皇太后以思齊之德垂燕翼之謀真馭<lb/>
既安永隔壽原之逺慈容可想少安祕殿之嚴惟劇哀<lb/>
恫尚祈降鑒<lb/>
　　　十一日<lb/>
九虞將至萬旅畢還望悠逺於漢陵瞻光華於魏闕恭<lb/>
惟宣仁聖烈太皇太后功流社稷德洽民人故物尚存<lb/>
<pb n="KR4d0060_WYG_032-15b"/>
永結中闈之慕神㳺如在將升清廟之嚴哀戀徘徊精<lb/>
爽飛越<lb/>
　　　永厚陵下宫告遷奉安英宗皇帝并大行太皇<lb/>
　　　　太后御容道塲齋文<lb/>
伏以聖德在天攀號罔極佛乘應物㣲妙難思涓祓閟<lb/>
庭具嚴法㑹覬慿神貺升濟靈㳺謹言<lb/>
　　　大行太皇太后陵所前一日夜祭奠祝文<lb/>
龜筮協從禮儀既備將以明發遷坐新宫瞻望哀號終<lb/>
<pb n="KR4d0060_WYG_032-16a"/>
天罔極尚饗<lb/>
　　　大行太皇太后陵所遷奠祝文<lb/>
伏以真馭在天壽原卜宅揆此吉日適於英祖惟哀顯<lb/>
相敬用吉遷尚饗<lb/>
　　　永厚陵上宫開啓大行太皇太后掩皇堂道塲<lb/>
　　　　齋文<lb/>
伏以金粟壽原徽音永閟玉毫光相慧力長存即蒼野<lb/>
之陵宫啓祇園之法㑹庶慿妙善少答慈恩升濟靈㳺<lb/>
<pb n="KR4d0060_WYG_032-16b"/>
頓超覺路謹言<lb/>
　<lb/>
　<lb/>
　<lb/>
　<lb/>
　<lb/>
　<lb/>
　范太史集巻三十二<lb/>
</p>
<p>
</p>
  </div>
<div>
                <head>范太史集巻三十三</head>
    <p>
<pb n="KR4d0060_WYG_033-1a"/>
欽定四庫全書<lb/>
　范太史集巻三十三　　　宋　范祖禹　撰<lb/>
　　翰林詞草<hi>樂語附</hi>
　　　大行太皇太后山陵掩皇堂祭奠祝文<hi>九年二月七日</hi>
八荒同軌䖍奉夫事敬卜兹日將掩幽宫復土戒期終<lb/>
天永慕尚饗<lb/>
　　　皇后謝賜御筵表本<lb/>
妾言伏䝉聖恩特賜御筵者先后賔天壽原復土八荒<lb/>
<pb n="KR4d0060_WYG_033-1b"/>
同軌萬旅獻功仰聖孝之感通獲神休之佑助屬當陪<lb/>
扈莫展勤勞曲頒燕犒之私祇荷惠慈之厚顧無少補<lb/>
深切愧懐<lb/>
　　　皇后謝皇太后賜茶藥及傳宣撫問表本<lb/>
妾言某人至伏蒙聖慈特賜妾茶若干藥若干及傳宣<lb/>
撫問者西陵先逺屬當扈駕之行長樂問安實切違顔<lb/>
之戀睿懐所軫慈訓曲加仍頒茗劑之珍以慰道塗之<lb/>
念欽承撫諭仰戴恩私<lb/>
<pb n="KR4d0060_WYG_033-2a"/>
　　　皇后謝皇帝傳宣撫問表本<lb/>
妾言某人至伏䝉聖恩傳宣撫問者寢陵脩祔莫展於<lb/>
勤勞道路安行屬當於陪扈荷睿懐之仁厚頒温詔以<lb/>
丁寧仰戴恩私益深感惻<lb/>
　　　皇后謝皇太后傳宣撫問表本<lb/>
妾言某人至伏䝉聖慈傳宣撫問者祇扈靈輿敢憚勤<lb/>
於次舍近違禁掖徒結戀於晨昏特軫慈仁曲加勞問<lb/>
仰荷寵綏之眷彌深感惻之情<lb/>
<pb n="KR4d0060_WYG_033-2b"/>
　　　皇后謝皇太妃問候牋本<lb/>
妾言某人至特賜問候者祇扈靈輴蹔違禁閤上體聖<lb/>
神之仁孝居㤀道路之馳驅特軫温慈曲加勞問仰眷<lb/>
存之至厚懐感惻以増深<lb/>
　　　皇后謝皇太妃送茶藥牋本<lb/>
祇䕶行輴敢憚勤於道路蹔違中禁實結戀於晨昏上<lb/>
軫慈懐逺傳温旨屬春陽之在候頒珍劑以養和戴荷<lb/>
所深名言㒺既<lb/>
<pb n="KR4d0060_WYG_033-3a"/>
　　　大行太皇太后山陵下事掩皇堂訖於隧道陵<lb/>
　　　　治地為方壇上設五方五帝神位座鎮謝墓<lb/>
　　　　法祝文<lb/>
伏以因山制禮爰始鳩功復土告成迄終大事惟神敷<lb/>
佑于役罔囏祗祓精誠肅陳明薦尚祈來顧申錫永寧<lb/>
尚饗<lb/>
　　　大行太皇太后山陵掩皇堂訖九虞祭祝文第<lb/>
　　　　一<hi>七日</hi>
<pb n="KR4d0060_WYG_033-3b"/>
伏以光靈在天體魄降地惟哀顯相夙夜不寧䖍遵典<lb/>
禮祇薦祫事謹以制幣柔毛剛鬛明粢薌合薌萁嘉蔬<lb/>
嘉薦醴齊哀薦祫事尚饗<lb/>
　　　第二<hi>八日</hi>
伏以送形而往既襄大事迎精而返惟極孝思敬以柔<lb/>
日哀薦虞事<lb/>
　　　第三<hi>九日</hi>
伏以其返如疑若有求而弗得以虞易奠惟至痛之無<lb/>
<pb n="KR4d0060_WYG_033-4a"/>
窮明薦吉蠲神保是格<lb/>
　　　第四<hi>十日</hi>
伏以真馭賔天主車在道日脩虞事于以寧神瞻慕哀<lb/>
恫㒺有終極<lb/>
　　　第五<hi>十一日</hi>
伏以成壙而虞日接於祔翟車近止將次都畿嘉薦普<lb/>
淖惟以爰侑<lb/>
　　　賜山陵陵使吕大防茶藥兼傳宣撫問詔<lb/>
<pb n="KR4d0060_WYG_033-4b"/>
敇大防先后在天新宫復土惟時冡相總率羣司䘏典<lb/>
備成還車載道服勞大事興念不㤀宜有匪頒用昭眷<lb/>
禮今差使臣沿路賜卿茶藥具如别録至可領也<lb/>
　　　賜徐王髙宻郡王宗晟安定郡王世準觀察使<lb/>
　　　　仲先世雄仲當仲損仲覽團練使孝騫茶藥<lb/>
　　　　詔敕書<lb/>
敕徐王躬侍靈輴徂安吉竁哀恫㒺極行役載勤宜有<lb/>
匪頒用昭親睦<lb/>
<pb n="KR4d0060_WYG_033-5a"/>
　　　賜駙馬郭獻卿錢景臻王師約張敦禮曹詩王<lb/>
　　　　詵韓嘉彦都大管勾張茂則防禦使吕真刺<lb/>
　　　　史孟在光禄卿韓宗師衞尉卿趙令鑠少府<lb/>
　　　　監陳絃内侍省都知劉有方茶藥詔敕書<lb/>
敕師約肅䕶靈輴奄終吉窆屬陽和之紀月祇行役以<lb/>
在塗宜有匪頒用昭眷渥<lb/>
　　　賜禮儀使李清臣鹵簿使胡宗愈儀仗使李之<lb/>
　　　　純橋道使錢勰茶藥詔<lb/>
<pb n="KR4d0060_WYG_033-5b"/>
敕清臣躬䕶靈㳺奄終吉窆眷使車之勤役陪虞輅以<lb/>
言旋宜有匪頒以為慰勞<lb/>
　　　賜山陵諸司使副右司郎中承議郎以上内殿<lb/>
　　　　承制崇班通直郎入内供奉官陳衍等茶藥<lb/>
　　　　并傳宣撫問敕書<lb/>
敇吳靖方因山修祔復土告成乃眷臣工服勞夙夜特<lb/>
加頒賚以示恩私今差使臣沿路賜汝臘面茶七斤縳<lb/>
子茶七斤藥物一銀合合重三十兩至可領也<lb/>
<pb n="KR4d0060_WYG_033-6a"/>
　　　賜知河南府安燾茶藥詔<lb/>
敇安燾因山蕆事復土畢功眷宻幄之舊臣守别都之<lb/>
留鑰典司陵邑陪扈輼輿宜有匪頒以慰勤勩<lb/>
　　　西路祔葬皇親賜故魏王新婦譚國夫人王氏<lb/>
　　　　以下茶藥并傳宣撫問詔敇書<lb/>
敇故魏王新婦譚國夫人王氏躬䕶靈輿往安吉竁屬<lb/>
陽和之紀月銜哀疚以在塗特有寵頒用昭眷禮今差<lb/>
使臣沿路賜茶藥具如别録至可領也<lb/>
<pb n="KR4d0060_WYG_033-6b"/>
　　　賜感德軍節度使同知大宗正事兼西路祔葬<lb/>
　　　　敦睦宗室宗景以下茶藥詔<lb/>
敇宗景以下喪期先逺祔禮告成時属暄和眷惟勤勩<lb/>
特加珍錫用示渥恩今差使臣沿路各賜卿等茶藥具<lb/>
如别録至可領也<lb/>
　　　賜西路祔葬皇親監䕶葬使左朝散大夫守太<lb/>
　　　　常少卿盛陶以下并祔葬魏王鄧國蔡國長<lb/>
　　　　公主管勾等使臣茶藥并沿路傳宣撫問敇<lb/>
<pb n="KR4d0060_WYG_033-7a"/>
　　　　書<lb/>
敇盛陶以下肅駕使轓躬臨原兆涉塗良苦庀事尤勤<lb/>
宜推勞賜之恩用示眷存之意今差使臣沿路賜汝臘<lb/>
面茶五斤縳子茶五斤藥物一銀合合重二十兩内祔<lb/>
葬鄧國蔡國長公主允弼新婦等管勾列端張禹偁竇<lb/>
鐸脩墳宋良臣諸司張祜各賜臘面茶二斤縳子茶二<lb/>
斤藥物一銀合合重一十兩沿路香火張師逸李綬并<lb/>
袝葬故魏王沿路香火續燾各賜臘面茶一斤縳子茶<lb/>
<pb n="KR4d0060_WYG_033-7b"/>
一斤藥物一銀合合重五兩至可領也<lb/>
　　　賜西路祔葬皇親敦睦宗室感德軍節度使同<lb/>
　　　　判大宗正事宗景以下并監䕶葬使左朝散<lb/>
　　　　大夫太常少卿盛陶以下茶藥口宣<lb/>
有敇卿汝等爰協吉期克襄大事陽和在候夙夜良勤<lb/>
宜有匪頒以為慰勞今差入内内侍省内西頭供奉官<lb/>
劉友端賜卿汝等茶藥兼傳宣撫問想宜知悉<lb/>
　　　虞主回京雙調四曲<lb/>
<pb n="KR4d0060_WYG_033-8a"/>
　　　　導引一曲<lb/>
思齊文母盛德對皇天演寳祚千年卿雲復旦治功全<lb/>
厭人世登仙龍輿忽掩三川綵仗屬車旋維清象舞告<lb/>
英宣入詩頌歌絃<lb/>
　　　　六州一曲<lb/>
太平功擁佑帝堯聰歌九德偃五戎寰海被祥風車書<lb/>
萬里丈軌同自南北西東耕田鑿井戱垂髫華髮躋仁<lb/>
壽域變時雍大明方天中棄養東朝苦怱怱玉座如存<lb/>
<pb n="KR4d0060_WYG_033-8b"/>
永隔慈容恨難窮崇慶空颷輪仙馭無蹤超宇宙駕雲<lb/>
龍禕翟掩軒宫栢城王氣長鬱葱温洛照寒崧光靈在<lb/>
上徽音流千古昭如日月麗層穹太任家邦隆彤史青<lb/>
編永垂鴻清廟笙鏞奏假欽崇<lb/>
　　　　十二時一曲<lb/>
轉招摇厚陵迴望雙闕起岧嶤曉日麗譙金爵上干霄<lb/>
風雨闋夜宫閉不重朝奉鸞鑣漸遥玉京知何處飛英銜<lb/>
恤亂絮纒悲春路迢迢縹緲哀音發龍笳鳯簫光景同<lb/>
<pb n="KR4d0060_WYG_033-9a"/>
慘澹度巖邑指河橋馬蕭蕭絡繹皇軺拂天容衛江海<lb/>
上寒潮萬國魂銷追昔御東朝開鈿扇垂珠箔侍璫貂<lb/>
寳香燒散飄手開仁燾域神孫髙拱崑崙渤澥玉燭方<lb/>
調一旦宫車晚旋歸泬寥九載初如夢次功得瓊瑤<lb/>
　　　　虞神歌一曲<lb/>
駕玉龍設初虞祭終前旌舉天回洛水路轉崧峯瞻寥<lb/>
廓煙霏沖融杳無蹤震地鼓吹悲雄誰何羽衞重拂雲<lb/>
旗幟眩青紅來漸來清塵灑道脩職百神恭回首蒼茫<lb/>
<pb n="KR4d0060_WYG_033-9b"/>
霧雨吹風掩泉宫<hi>闕</hi>　　　　　　　　　寰畿入山<lb/>
川改容鼔鐘臨近次千官望拜涕淚衡從人如堵晨光<lb/>
葱朧闕穹隆馳道禁水相通當年逰幸空皇儀事畢泣<lb/>
重瞳哀未窮巍巍餘烈輝映簡編中億萬斯年覆載同功<lb/>
　　　虞主祔廟日中吕導引一曲<lb/>
延和幄座臨御九年中往事已成空皇基固覆盂四海<lb/>
本自太任功九虞初畢下西宫廟祏與天崇周家盛卜<lb/>
年卜世萬祀永無窮<lb/>
<pb n="KR4d0060_WYG_033-10a"/>
　　　撫問鄜延路臣寮口宣<lb/>
卿汝等夙以材能並膺選寄外勤邊要乆效官成式厚<lb/>
眷存俾加勞問今差入内内侍省内東頭供奉官陳嘉<lb/>
言傳宣撫問想宜知悉<lb/>
　　　賜新除寳文閣直學士知成都府韓宗道辭免<lb/>
　　　　不允詔<lb/>
朕惟全蜀之寄實難其人卿以才猷歴位省府矧乃祖<lb/>
叔父世守西南卿在先朝亦嘗奉使于兹三世出牧一<lb/>
<pb n="KR4d0060_WYG_033-10b"/>
方必能宣布中和惠綏逺俗則朕無西顧之慮豈不休<lb/>
哉褒加寵名厥惟常典其趣祇命無或固辭所請宜不<lb/>
允<lb/>
　　　賜資政殿學士守吏部尚書胡宗愈辭免兼侍<lb/>
　　　　讀不允詔<lb/>
朕邇英訪道十年于兹方當博延儒臣總覽載籍卿純<lb/>
誠懿學直諒有餘進讀于前渴聞嘉論勉膺新命無或<lb/>
重辭所請宜不允<lb/>
<pb n="KR4d0060_WYG_033-11a"/>
　　　徐王改封冀王制<lb/>
周尊公旦倚為四輔之師漢重王蒼位處三公之上及<lb/>
我仁祖加禮荆王顧惟冲人敢後叔父誕敷明命播告<lb/>
治廷皇叔永興鳯翔等軍節度管内觀察處置等使守<lb/>
太尉開府儀同三司雍州牧兼鳯翔牧上柱國徐王食<lb/>
邑一萬四千五百户食實封四千九百户賜詔書不名<lb/>
顥禀訓英皇同氣神考仁義根於天性孝友冠於人倫<lb/>
昔在先朝蚤膺異數迨宣后九年之政無愛子一豪之<lb/>
<pb n="KR4d0060_WYG_033-11b"/>
私追惟崇慶之功㒺極昊天之報方畢太宫之祔饗莫<lb/>
先尊屬之褒嘉是用登拜師垣仍聫使節徹彼徐土受<lb/>
<hi>闕</hi>冀方内奬皇家外綏侯服進陪多賦衍食真封於戲並<lb/>
建親賢實為社稷之衞益强藩屏用承祖考之休往膺<lb/>
典冊之光永介壽祺之祉式昭令德無愧前人可特授<lb/>
守太師依前開府儀同三司雍州牧兼鳯翔牧賜詔書<lb/>
不名充永興鳯翔等軍節度管内觀察處置等使改封<lb/>
冀王加食邑實封<lb/>
<pb n="KR4d0060_WYG_033-12a"/>
　　　賜新除守太師冀王劄子奏辭免不允詔<lb/>
敕冀王省所劄子奏辭免恩命事具悉朕永懐先后圖<lb/>
報無窮地近属尊莫如叔父宜有異數以先列藩遽攬<lb/>
奏封力形謙避雖深嘉嘆難徇懇誠所請宜不允<lb/>
　　　賜冀王再上劄子辭免不允詔<lb/>
朕以上公錫命莫若帝師之尊北土啓封莫如冀國之<lb/>
大非予叔父孰冠宗藩其勉欽承勿庸遜避所請宜不<lb/>
允<lb/>
<pb n="KR4d0060_WYG_033-12b"/>
　　　閤門賜冀王告口宣<lb/>
卿親賢莫二屏翰所尊進秩帝師改封王國其承寵典<lb/>
以副眷懐今賜卿告想宜知悉<lb/>
　　　賜冀王三上劄子奏辭免不允詔<lb/>
卿秉德謙沖神明所相為善最樂宜得仁者之壽損疾<lb/>
有喜當聞勿藥之瘳褒崇懿親兹率舊典朕命不易其<lb/>
可以辭所請宜不允<lb/>
　　　賜安武軍節度使河東經畧安撫使兼知太原<lb/>
<pb n="KR4d0060_WYG_033-13a"/>
　　　　府韓縝再上表并劄子奏陳乞致仕不允詔<lb/>
卿出入將相勤勞四朝古之大夫有不得謝況於股肱<lb/>
之舊方膺蕃屏之寄志氣克壯卧䕶有餘宜深體於眷<lb/>
懐其無拘於禮制請宜不允<lb/>
　　　賜永興鳯翔等軍官吏等示諭敕書<lb/>
敇永興軍官吏軍人僧道百姓等朕以顥地親叔父位<lb/>
冠宗盟追惟文母之深慈乃眷賢王之令德方畢升祔<lb/>
宜先寵褒進秩維師增榮舊鎮大啓冀土永為宋藩想<lb/>
<pb n="KR4d0060_WYG_033-13b"/>
聞渙號之頒益洽周邦之喜今特授顥守太師依前開<lb/>
府儀同三司雍州牧鳯翔牧賜詔書不名充永興鳯翔<lb/>
等軍節度管内觀察處置等使改封冀王加食邑七百<lb/>
户食實封三百户勲如故故兹示諭想宜知悉將士等<lb/>
各得平安好參佐官吏僧道耆壽百姓等並存問之遣<lb/>
書指不多及<lb/>
　　　冀王顥布政牓<lb/>
應永興軍管内官吏軍人僧道百姓等兹者奉膺制命<lb/>
<pb n="KR4d0060_WYG_033-14a"/>
進位公師無改旌麾更分茅社奄受冀土作蕃皇家顧<lb/>
有列於内朝莫獲臨於賜履惟兹多政厥有故常爰咨<lb/>
文武之良深體聖神之寄務農重本先教後刑實倉廪<lb/>
以賑貧窮修戎兵以遏冦虐庶成仁壽之俗上寛宵旰<lb/>
之憂將校在和緇黄式化道雖云逺心不謂遐諸有尊<lb/>
親亦附存問<lb/>
　　　改元御札<lb/>
朕荷皇穹之眷命守列聖之丕基十年于兹四海用人<lb/>
<pb n="KR4d0060_WYG_033-14b"/>
日聽外朝之治躬勤萬物之㣲𦕈若涉淵未知所濟顧<lb/>
念祗承上帝誕保受民惟駿惠於先猷以纉隆於下武<lb/>
乃稽仁祖之成憲思大文考之烈光其因盛夏之辰載<lb/>
新元統之號庶導迎於景貺用敷錫於羣黎宜改元祐<lb/>
九年為紹聖元年布告多方咸體朕意故兹札示想宜<lb/>
知悉<lb/>
　　　坤成節教坊致語<hi>八年</hi>
臣聞後天申祝已稱内殿之觴湛露示恩爰有外朝之<lb/>
<pb n="KR4d0060_WYG_033-15a"/>
燕使幣致北鄰之聘星躔開南極之祥㑹芾充庭慶千<lb/>
載濶希之遇舞童成佾奉一時交際之歡恭惟皇帝陛<lb/>
下膺受正符統臨神器昭哉嗣服承六聖之鴻休大矣孝<lb/>
熙盡三宫之至養恭惟太皇太后陛下執思齊之道御<lb/>
假樂之時用楫濟川始仰成於傅說斷鼇立極俄追配<lb/>
於媧皇天地得以清寧草木遂其零茂食既充於四鬴<lb/>
歌亦備於九功肆及誕辰具陳樂闋童冠紫袴稍依慶<lb/>
善之文容寳鑑露嚢盡斥開元之侈事臣猥居法部叨<lb/>
<pb n="KR4d0060_WYG_033-15b"/>
𨽻奉常冒凟天聰敢獻口號<lb/>
　　　口號<lb/>
綵仗含風縹緲間神孫當宁燕千官太隂入夢祥初發<lb/>
中嶽聞呼老更難諸夏豐年生詔令兩儀和氣入吹彈<lb/>
下臣拜獻坤成樂長奉千秋萬嵗歡<lb/>
　　　勾合曲<lb/>
賔筵初秩觴行露酎之醇樂節克諧技奏鈞天之妙雲<lb/>
龍在望魚藻恃時上奉宸歡教坊合曲<lb/>
<pb n="KR4d0060_WYG_033-16a"/>
　　　勾小兒隊<lb/>
御香成葢宫漏穿花霓裳羽衣方聽妙音之舉瑶環瑜<lb/>
珥忽逄稚子之逰申以宫商教坊小兒入隊<lb/>
　　　隊名<lb/>
浴沂童子詠獻壽老人星<lb/>
　　　問小兒<lb/>
悸帯並趨抗霓旌而布武髧髦相顧應畫鼔以分行宜<lb/>
露悃誠雍容敷奏<lb/>
<pb n="KR4d0060_WYG_033-16b"/>
　　　小兒致語<lb/>
臣聞南北通觀必有豆觴之盛君臣飾喜亦資磬管之<lb/>
和矧千秋載誕之期當萬寳惟成之始所以命大師而<lb/>
奏雅延百辟以釃醇恭惟皇帝陛下至道生知英能天<lb/>
縱日御金華而講藝間臨璧水以崇儒奠玉郊丘獲神祇<lb/>
之昭答薦祧祖廟䝉祖考之歆安逰幸闕然㑹朝勤止<lb/>
辰不動而星拱天何言而物生遂追釗誦之隆皆自姜<lb/>
任之訓乃修故事以樂嘉時臣等猥以弱齡值兹華旦<lb/>
<pb n="KR4d0060_WYG_033-17a"/>
躬縁薄技旅進廣除未敢自專伏候進止<lb/>
　　　勾雜劇<lb/>
慶均天壤可無燕衎之私樂備古今斯有俳優之戲仰<lb/>
祈天笑雜劇來歟<lb/>
　　　放小兒隊<lb/>
音容秀整被服鮮華干羽初陳來謁舜階之下風雲既<lb/>
闋却歸沛邑之中再拜天墀相將好去<lb/>
　　　勾女童隊<lb/>
<pb n="KR4d0060_WYG_033-17b"/>
寳階三道取化國於逡廵力士五丁獻仙山於咫尺中<lb/>
有驂鸞之侣來呈舞鳯之工鐘律方諧兩軍女童入隊<lb/>
　　　隊名<lb/>
九重開舞地一氣結歌雲<lb/>
　　　問女童<lb/>
翩若鵷鸞來自風塵之表璀然珠玉隨生謦咳之間詞<lb/>
令必多雍容敷奏<lb/>
　　　女童致語<lb/>
<pb n="KR4d0060_WYG_033-18a"/>
妾聞昔嵗誕彌浴致九龍之瑞兹辰飲御舞騰百馬之<lb/>
豪葢以下伸臣子歸報之心上奉祖宗舉行之事藹頌<lb/>
聲而並作鬱恊氣以横流恭惟皇帝陛下育德淵㣲收<lb/>
功敏妙殆致邦刑之措數膺年糓之穰露効甘滋近在<lb/>
禁嚴之地蠶呈異蠒自成組織之文至於三韓獻金匱<lb/>
之書五嶺貢炎洲之布貺符既至氛沴自銷比置酒於<lb/>
未央實廣恩於長信妾等家居京甸籍占梨園間雅奏<lb/>
之發揚謹成班列瞻睟容之懌穆願奉歡愉未敢自專<lb/>
<pb n="KR4d0060_WYG_033-18b"/>
伏候進止<lb/>
　　　勾雜劇<lb/>
仰瞻魏闕横佳氣之鬱葱申命優臣示湛㤙之汪濊少<lb/>
停舞袂雜劇來歟<lb/>
　　　放女童隊<lb/>
綴行孌娩步節虚徐璧月瓊枝蹔相輝於宫闕朝雲暮<lb/>
雨盍各返於山川再拜天階相將好去<lb/>
　范太史集巻三十三<lb/>
</p>
<p>
</p>
  </div>
<div>
                <head>范太史集巻三十四</head>
    <p>
<pb n="KR4d0060_WYG_034-1a"/>
欽定四庫全書<lb/>
　范太史集巻三十四　　　宋　范祖禹　撰<lb/>
　　啓狀<lb/>
　　　回知洺州張朝奉賀啓<lb/>
右某近奉命書進升左史寵靈非次惕厲靡容力抗封<lb/>
章願收綸綍方旁求於俊彦宜不假於器名禄勝已則<lb/>
近貪聲過情而有恥荷聖神之迴聽察孤賤之由衷乾<lb/>
坤之仁曲垂於從欲日月之照下逮於容光獲寢過恩<lb/>
<pb n="KR4d0060_WYG_034-1b"/>
還祇舊職豈謂伏䝉知郡朝奉至誠樂善厚義敦風初<lb/>
傳命於置郵遽占書於記室逺詒慶問仰服勞謙拜貺<lb/>
尤深銘藏無斁下情不任感荷之至<lb/>
　　　回陜西都運葉待制謝啓<lb/>
伏審光奉命書近升法從付兵民之大計總闗陜之奥<lb/>
區慶典惟行僉言允協恭惟某官天資彊敏行表方嚴<lb/>
以才猷結主知以儒雅飭吏事優㳺餘刃揮發壯圖朝<lb/>
廷倚之以豐財士論期之於亮采仲山將命曽無吐茹<lb/>
<pb n="KR4d0060_WYG_034-2a"/>
之私孟博登車漫有澄清之志蹔擁旄於方面俄易節<lb/>
於外臺吏自不欺服劉晏精明之智軍無絶餉推蕭何<lb/>
轉漕之功上寛顧憂時所資仰未遑修慶遽辱貽書瞻<lb/>
令德以惟勤奉謙光而載惕其於感頌曷罄敷宣<lb/>
　　　回喬學士謝啓<lb/>
伏審祇膺宸綍進直書林伏惟慶慰竊以人文化成莫<lb/>
先於典籍古訓是式實頼於賢才恭惟祖宗以來尤重<lb/>
館閣之設詳延天下方聞之士討論上世帝王之書所<lb/>
<pb n="KR4d0060_WYG_034-2b"/>
以昭雲漢之文章盛乾坤之德業凡居是職即踐清途<lb/>
自非卓有異能曷稱妙選恭以侍講學士瑚璉妙器杞<lb/>
梓天材漸游夏之淵源兼卿雲之華藻景行推於鄉黨<lb/>
清名聳於縉紳領袖一時蓍龜後學宗藩朱邸乆頼於<lb/>
敷經䒦閣蓬山復留於校籍大任兹始輿論所歸側聞<lb/>
褒升尤切忭蹈未馳慶牘先枉謝緘載研蕰藻之文益<lb/>
仰謙冲之德誦言無斁永光篋笥之藏佩服殊深更甚<lb/>
瓊瑰之賜制拘出謁禮阻造門謹奉啓陳賀兼謝<lb/>
<pb n="KR4d0060_WYG_034-3a"/>
　　　回孫舍人謝啓<lb/>
伏審光膺宸綍進直掖垣伏惟慶慰竊以内史之賛宰<lb/>
司邇臣之與國論兹任尤重得人為難詔見王者之心<lb/>
詞鼔天下之動賞罰號令之所自出典謨訓誥於是乎<lb/>
成發諸朝廷沛若江河之决書之方策炳若日星之垂<lb/>
自非傑異之才曷稱光華之選恭以中書舍人行成坊<lb/>
表學造淵源蚤以方聞入奉大對忠言切於利行直節<lb/>
見於當官出處歸潔其身夷險不易其操迨夫訪落倚<lb/>
<pb n="KR4d0060_WYG_034-3b"/>
以䋲愆霜簡所加朝紳自肅諫垣鯁議深沃清衷蜀宇<lb/>
宣風乆勞外使繇螭塗之近列陟綸閣之清班黼藻訓<lb/>
詞方發揮於賢業謀謨王體實參賛於鴻猷公論所歸<lb/>
柄任兹始欽聞成命竊慶登賢未遑剡牘之儀先辱貽<lb/>
書之貺感誦無斁敷述奚殫<lb/>
　　　回顔舍人謝啓<lb/>
伏審祇膺帝制進直綸闈伏惟慶慰竊以内史之賛宰<lb/>
司邇臣之與國論兹任尤重得人為難詔見王者之心<lb/>
<pb n="KR4d0060_WYG_034-4a"/>
詞鼔天下之動賞罰號令之所自出典謨訓誥於是乎<lb/>
成發諸朝廷沛若江河之决書之方册炳若日星之垂<lb/>
自非潤色之才曷副光華之選恭惟中書舍人行為坊<lb/>
表學造淵源蚤由直道之行進被先朝之遇宣風使部<lb/>
有仲山之將明分職郎曹見公孫之潤飾論經王府載<lb/>
筆<hi>闕</hi>廷益隆當宁之知顯奉試言之召越從左史序進<lb/>
西垣矧令養賢而及萬民籲俊以尊上帝欲圖庶政之<lb/>
人實頼近侍之良惟出入起居㒺不欽故左右前後無<lb/>
<pb n="KR4d0060_WYG_034-4b"/>
非正交修后德時亮天工延登哲人協慰公論益觀逺<lb/>
業光輔鴻猷某乆以庸虛幸同陪侍欽聞成命竊忭私<lb/>
懐辱貺長言過形謙德感頌激切不任下情<lb/>
　　　回館職謝啓<lb/>
伏審祇奉宸綍進直書林伏惟慶慰竊以人文化成莫<lb/>
先於典籍古訓是式實頼於賢才恭惟祖宗以來尤重<lb/>
館閣之設詳延天下方聞之士討論上世帝王之書所<lb/>
以昭雲漢之文章盛乾坤之德業厯觀前哲皆踐此塗<lb/>
<pb n="KR4d0060_WYG_034-5a"/>
自非問望之隆曷副髙華之選恭惟學士幾深藴識德<lb/>
性存誠由孔孟之門墻入淵騫之壼奥居今之世與古<lb/>
為徒宜進登於天朝乆退避於公府上庠講道師表儒<lb/>
紳庶子治官典司宗籍逮兹德舉允協僉諧東觀校讎<lb/>
尚有留賢之嘆西清顧問行膺側席之求欽聞褒升尤<lb/>
切喜忭特紆傾盖重辱貽書仰謙眷之過隆拜嘉貽而<lb/>
已厚制拘出謁禮阻造門感悚之深不任下懇<lb/>
　　　回孔舍人謝啓<lb/>
<pb n="KR4d0060_WYG_034-5b"/>
伏審祇膺帝制進直綸闈伏惟慶慰竊以内史之賛宰<lb/>
司邇臣之與國論兹任尤重得人為難詔見王者之心<lb/>
詞鼔天下之動賞罰號令之所自出典謨訓誥於是乎<lb/>
成發諸朝廷沛若江河之决書之方册粲若日星之垂<lb/>
自非潤色之才曷副光華之選恭惟中書舍人系承聖<lb/>
裔學號儒宗實有力於斯文屢先鳴於多士令德中積<lb/>
英聲四馳册府著書虞庠教胄經帷勸講㒺非堯舜之<lb/>
談詞掖代言式是商周之體越從左史序進西垣矧今<lb/>
<pb n="KR4d0060_WYG_034-6a"/>
養賢而及萬民籲俊以尊上帝欲圖庶政之人實頼近<lb/>
臣之良惟出入起居㒺不欽故左右前後無非正交修<lb/>
后德時亮天工延登哲人協慰公論益光逺業乆輔鴻<lb/>
猷某乆以庸虛幸聫陪侍忝預交遊之末獲聞風義之<lb/>
詳昔參賜第之榮今遂同朝之願欽聆成命竊忭私懐<lb/>
辱貺長言過形謙德感頌激切不任下情<lb/>
　　　回陳舍人謝啓<lb/>
伏審祗膺帝制進直綸闈伏惟慶慰竊以内史之賛宰<lb/>
<pb n="KR4d0060_WYG_034-6b"/>
司邇臣之與國論兹任尤重得人為難詔見王者之心<lb/>
詞鼓天下之動賞罰號令之所自出典謨訓誥於是乎<lb/>
成發諸朝廷沛若江河之决書之方册粲若日星之垂<lb/>
自非潤色之才曷副光華之選恭惟中書舍人才通倫<lb/>
類學造淵源懿文為吾道之表儀髙行乃諸儒之凖的<lb/>
先鳴多士獨擅英聲布武青雲乆淹髙步初慶郎曹而<lb/>
分職旋聞柱史以記言侍咫尺之天威雖膺妙選出絲<lb/>
綸之帝制乃副僉言矧今養賢而及萬民籲俊以尊上<lb/>
<pb n="KR4d0060_WYG_034-7a"/>
帝欲圖庶政之人實頼近侍之良惟出入起居㒺不欽<lb/>
故左右前後無非正交修后德時亮天工延登哲人協慰<lb/>
公論益觀逺業光輔鴻猷某乆以庸虛幸聫陪侍忝預<lb/>
交㳺之末獲聞風義之詳昔參賜第之榮今遂同朝之<lb/>
願欽聆成命竊忭私懐辱賜長言過形謙德感頌激切<lb/>
不任下情<lb/>
　　　回知郡周承議賀啓<lb/>
比者叨奉命書進升講席固辭弗獲居寵惟憂伏念某<lb/>
<pb n="KR4d0060_WYG_034-7b"/>
學古迂疎受才譾薄誤參華於法從遽召直於禁林祇<lb/>
率舊章懇祈散秩初謂一麾而出守終膺三接之延登<lb/>
執帙經帷特復乆虚之職紬書史觀俾成傳信之文顧<lb/>
省衰疲詎勝眷委此蓋某官至誠樂善厚義敦風過有<lb/>
奬成廼容冒處曲垂慶問益仰謙勤感誦所深喻言奚<lb/>
悉<lb/>
　　　回賀翰林學士狀<lb/>
比者祇奉綸言進陞禁直乆玷露門之講復塵浴殿之<lb/>
<pb n="KR4d0060_WYG_034-8a"/>
班盖奬飾之有初致寵光之誤及特䊸慶問深切感悰<lb/>
　　　謝訪及狀<lb/>
伏䝉尊慈特垂寵訪拙疾為梗造謁未遑感悚之深不<lb/>
任下懇<lb/>
　　　回知全州王左藏賀冬啓<hi>永州</hi>
伏以書雲紀瑞測日迎長是為建子之正宜享自天之<lb/>
佑伏惟某官膺時納慶與國均休阻修賔謁之儀特辱<lb/>
音書之貺感頌之切敷述奚宣<lb/>
<pb n="KR4d0060_WYG_034-8b"/>
　　　回知道州秦承議賀冬啓<lb/>
<hi>上同</hi>伏惟某官懿文博古厚徳庇民聊敷政於方州竚<lb/>
告猷於宸扆逢時之吉受祉無疆<hi>下同前</hi>
　　　回縣令以下賀冬狀<lb/>
亞歳令辰特煩慶問感佩之至但切下情<lb/>
　　　回鄰州通判啓<hi>賔州</hi>
謫居湘浦已仰髙風逺徙邊州復鄰治境伏窮閻而念<lb/>
咎通記室以不遑豈意謙光復垂書問載披華藻如佩<lb/>
<pb n="KR4d0060_WYG_034-9a"/>
芬蘭伏惟通判宣德世濟忠嘉天資明哲孝友施政愷<lb/>
悌宜民出貳名藩乆洽聞於輿頌入朝宸扆行峻被於<lb/>
寵章厚義所臨瞻言尤切永惟銘感曷罄叙陳<lb/>
　　　納采啓<lb/>
夙仰慶閎願修嘉好某第二子温樸愚粗立日訓義方<lb/>
賢女令淑有聞尚勤姆教已協宜家之卜敢先納采之<lb/>
儀欣幸所深喻言奚悉<lb/>
　　　代資政公回司馬諫議言定狀<lb/>
<pb n="KR4d0060_WYG_034-9b"/>
某啓積善之家有慶正卿之世其昌特紆用雁之儀奚<lb/>
取食魴之美第五十三姪孫女未閑姆教尚在冲年令<lb/>
姪承務蚤服義方已親外傅遽示問名之禮俾修合姓<lb/>
之歡嘉命所臨固辭弗獲愧無以喻言不能宣<lb/>
　　　代富公回豫章郡王狀<lb/>
伏念退老田廬乆違朝闕沐雲天之澤幸偃息於太和<lb/>
仰邦族之仁徒詠歌於信厚惟筋骸之難勉致牋問之<lb/>
靡通逖想光儀坐馳勞素屬園陵之展事承騶馳之在<lb/>
<pb n="KR4d0060_WYG_034-10a"/>
途緬惟跋履之勤倍協保綏之妙恭以大王慶源鍾粹<lb/>
景行推髙懐德惟寧用强於周道為善最樂有美乎漢<lb/>
風分寳玉以隆恩錫脤膰而異禮表儀藩后屏翰天朝<lb/>
實資夾輔之賢永底變雍之盛敢圖謙眷俯逮衰殘特<lb/>
垂貺於緘縢頓生輝於蔀室其於銘荷曷罄敷宣<lb/>
　　　代王宣徽北京謝兩府啓<lb/>
比者祇膺中詔再鎮北門撫全魏之封畿總元戎之節<lb/>
制偃藩之始思職為憂伏念某官閥雖深事功匪立視<lb/>
<pb n="KR4d0060_WYG_034-10b"/>
秩二府乆塵徽省之班厯守三都屢掌帝宫之籥間祈<lb/>
安逸越去近嚴爰領使於殊庭幸息勞於私館属合宫<lb/>
之蕆事祗召節以陪祠肆覲威顔具瞻衡弼俄奉中天<lb/>
之命復叨朔部之行言念衰遲豈勝寄委此盖某官斟<lb/>
酌元化登翼大猷率同羣后之心光輔一人之治顧惟<lb/>
舊物嘗預僉諧特於户牖之間曲加甄藻之賜致兹樗<lb/>
散被乃帝俞敢不寅亮敦誠勤勞宣力庶禆毫髮仰答<lb/>
坏陶<lb/>
<pb n="KR4d0060_WYG_034-11a"/>
　　　代司馬公回趙龍圖啓<lb/>
伏審祗膺宸渥榮總藩條還内閣之禁嚴委中軍之節<lb/>
制淵衷所簡僉議允諧恭以經略龍圗敏智為資公忠<lb/>
秉節出逢亨㑹自結眷知領使外臺逺邇想聞其風績<lb/>
臨戎極塞朝廷倚頼其籌謀屬王旅之徂征驅傳車而<lb/>
西邁勤勞夙夜經畫始終惟隴右之故區乃闗中之外<lb/>
屏往宣廟畧必得珍才果膺推轂之行復峻登壇之拜<lb/>
折衝禦侮從容樽俎之間柔逺安邊弭息烽燧之警欽<lb/>
<pb n="KR4d0060_WYG_034-11b"/>
聞成命方切欣悰猶稽慶問之儀遽辱華牋之貺興言<lb/>
感忭曷罄敷陳<lb/>
　　　與集賢相公啓<hi>以下代文潞公</hi>
伏自一别光儀十踰稔嵗仰熒煌之星座乆曠音書荷<lb/>
坱圠之化鈞屢分符竹屬因山而蕆事承整駕以在塗<lb/>
載惟跋履之勤懋協保綏之勝恭以某官中和秉德宻<lb/>
勿告猷發揮經濟之文登翊昌明之運天工時亮帝載<lb/>
惟熙<hi>闕</hi>　　　　　品物無不茂遂自宫闈之遏宻及<lb/>
<pb n="KR4d0060_WYG_034-12a"/>
龜筮之告期特輟宰司逺䕶仙駕萬方同軌共嚴聖后<lb/>
之喪三事登車實總橋山之禮某留司管籥祗奉陵園<lb/>
夙夜惟勤雖殫於拙力期㑹所廹實懼於闕供仰繫庇<lb/>
頼之私獲免曠瘝之咎將候迎於公衮増系望於心扃<lb/>
更冀上為廟朝精調寢餗云云<lb/>
　　　岐王嘉王先狀<lb/>
伏以聖后賔天因山制禮賢王扈蹕整駕在塗仰惟跋<lb/>
厯之勞仍盡哀摧之感神明所佑寢餗惟和某居守都<lb/>
<pb n="KR4d0060_WYG_034-12b"/>
畿祇事陵邑阻伸慰覲苐切瞻馳<lb/>
　　　曹侍中先狀<lb/>
伏以聖后賔天橋山卜壤特倚戚藩之重逺陪仙蹕<lb/>
之儀恭惟夙駕之勤仍盡哀號之感即諧展慰預切<lb/>
馳誠<lb/>
　　　山陵集賢相公<lb/>
伏以聖后賔天橋山卜壤特委宰司之重逺陪仙馭之<lb/>
儀跋履封圻勤勞夙夜神明佑助寢餗康和仰惟哀慕<lb/>
<pb n="KR4d0060_WYG_034-13a"/>
之餘無爽節宣之勝即諧叅覲預切瞻依<lb/>
　　　禮儀使以下先狀<lb/>
伏以聖后賔天橋山卜壤特委侍臣之重逺陪仙馭之<lb/>
儀即遂披承預深瞻跂<lb/>
　　　回隨靈駕皇親先狀<lb/>
伏審肅駕行軒逺䕶仙蹕俯臨近甸特枉緘縢感佩之<lb/>
私不任下悃<lb/>
　　　謝兩府啓<lb/>
<pb n="KR4d0060_WYG_034-13b"/>
比者祇奉渙恩俾司洛宅觧北門之筦鑰畫西土之封<lb/>
畿荷寵惟優偃藩兹佚伏念某乆塵上衮素乏異能出<lb/>
入三朝勤勞四紀自避繁於樞府旋改鎮於魏都再奉<lb/>
命書七更歳籥引年甚懇陳力無堪累叩天閽未迴宸<lb/>
聽屬合宫之蕆事趨召節以陪祠肆覲威顔具瞻衡弼<lb/>
期盡還於印紱獲歸老於田廬不圖寵進上公禮優羣<lb/>
后莫容謝事猶委分符任隆周召之勲庸榮極甫申之<lb/>
褒賞帝宫居守私室就安此盖某官登翼大猷斟酌元<lb/>
<pb n="KR4d0060_WYG_034-14a"/>
化勤收舊物廣厚羣倫秉國論以僉諧賛上心之簡在<lb/>
致兹衰朽叨被恩榮惟修屏翰之勤庶答陶鎔之賜感<lb/>
銘至切敷叙奚殫<lb/>
　　　謝章參政啓<lb/>
近奉詔書特賜詩序眷恩隆厚麗藻鋪宣君都臣俞戴<lb/>
若太山之重聖作明述寵踰華衮之褒參政太中藴嘉<lb/>
謀猷有大手筆親膺睿㫖渙發英詞臯陶颺言乃賛襄<lb/>
於舜帝吉甫作誦實歸美於宣王載觀叙事之工益慶<lb/>
<pb n="KR4d0060_WYG_034-14b"/>
逢辰之極刋之琬琰永為不朽之光飾以青黄俯愧無<lb/>
庸之質感佩之切不任下情<lb/>
　　　與兩制啓<lb/>
某近膺召節入侍祠宫宸眷曲加便蕃渥澤逢辰之幸<lb/>
衰朽極榮伏蒙軒車訪臨垂慰欣企奉别如昨瞻懐實<lb/>
勞欲丐雅章以寵行色少煩藻思永為蔀室之光也附<lb/>
答布懇幸惟悉察不宣<lb/>
　　　謝兩制寄詩别啓<lb/>
<pb n="KR4d0060_WYG_034-15a"/>
伏蒙英私垂貺佳什寵賁衰質發揮榮遇言贈之美穆<lb/>
如清風誦詠于再感服無斁當令琰刻永為家寳奉啓<lb/>
述謝一二不宣<lb/>
　　　答蔡參政别啓<lb/>
伏䝉寵示先公太師誌文發揮潜德薦慰幽壤論譔之<lb/>
美光於無窮積善餘慶信為不誣顯親掦名何以尚此<lb/>
眷私之厚雅故不遺循覽再三感服無斁叙謝之懇言<lb/>
不能宣<lb/>
<pb n="KR4d0060_WYG_034-15b"/>
　　　謝史館王相公别啓<lb/>
昨䝉聖恩賜詩寵行繼以上宰賡歌盛作二府諸公併<lb/>
䊸雅製固已焜耀為榮無窮今復蒙送示兩制館閣羣<lb/>
賢之詩文采相輝増諸琰刻遂使私室上有聖神雲漢<lb/>
之章次有舉朝公卿大夫清風之誦求之近古盖所未<lb/>
聞此豈獨衰朽之光亦足以見邦國風化之厚也茍非<lb/>
上恩隆異深眷優禮同德協賛上承下率為之寵數殊<lb/>
於等倫何以致兹盛事乎幸甚幸甚奉啓叙謝言不能<lb/>
<pb n="KR4d0060_WYG_034-16a"/>
宣<lb/>
　　　謝執政啓<lb/>
向縁謝事入覲威顔特辱撝謙俯臨僻陋玉津賜宴瓊<lb/>
林寵行同醉堯觴共飽周徳聖作物覩兩承天漢之章<lb/>
君都臣俞疊委宗工之製卿雲比爛華衮垂褒臯陶賡<lb/>
歌盖奉惟幾之命吉甫作誦皆貽孔碩之詩焜燿歸塗<lb/>
輝光蔀室永惟榮幸實罕比倫仰宸眷之曲私見邦風<lb/>
之篤厚言旋里閈方逺台閎感戀増深銘藏至切<lb/>
<pb n="KR4d0060_WYG_034-16b"/>
　　　與兩府賀冬狀<lb/>
伏以書雲紀瑞測日迎長挺萬物之幽萌亞三朝之元<lb/>
㑹恭惟某官氣鍾英粹道契亨嘉師尹庶工式協具瞻<lb/>
之望燮和元化宣膺助順之祥阻伸慶謁之儀徒切傾<lb/>
依之懇<lb/>
　　　曹郡王<lb/>
某官慶承勲閥望重戚藩兼馬鄧之寵榮大許申之土<lb/>
宇升陽介祉並國延休歡頌所叢名言㒺既<lb/>
<pb n="KR4d0060_WYG_034-17a"/>
　　　元資政<lb/>
某官懿文華國令望端朝夙推職衮之功日奉經帷之<lb/>
對升陽届序視履延祥慶頌所深名言㒺既<lb/>
　　　賀樞宻孫知院啓<lb/>
伏審奉膺廷誥進長天樞伏惟慶慰恭以某官沈正秉<lb/>
彛惠和廸哲登于廊廟益隆當宁之知委以鈞衡遂冠<lb/>
本兵之任阻修慶謁苐切歡悰<lb/>
　　　賀樞宻吕正議啓<lb/>
<pb n="KR4d0060_WYG_034-17b"/>
伏審祇膺明誥進位中樞伏惟慶慰恭以某官問望端<lb/>
朝誠明體國經綸之學已參翊於洪機啓沃之忠更倚<lb/>
毗於近輔欽聞嘉命深切歡悰<lb/>
　　　賀樞宻韓太中啓<lb/>
伏審祇奉命書進登樞府伏惟慶慰恭以某官時推問<lb/>
望世濟忠純簡在上心乆賛襄於機政擢居近輔爰登<lb/>
翊於聖謀聞命以還歡言豈叙<lb/>
　　　賀都承㫖張客省啓<lb/>
<pb n="KR4d0060_WYG_034-18a"/>
伏審祇奉制恩總承樞筦伏惟慶慰恭以某官通才成<lb/>
務敏誠造㣲宻勿帝猷乆司於宣納彌綸機政進貳於<lb/>
疑丞欣忭所深名言豈叙<lb/>
　　　回熙州苖團練謝啓<lb/>
伏審祇膺温綍就領价藩撫隴右之故封分閫外之隆<lb/>
寄折衝禦侮乆欽名將之風柔逺安邊遂總中軍之政<lb/>
威懐殊俗宣布上仁承協嘉時已臨盛府遽貽芳訊備<lb/>
識冲規感佩所深喻言奚既<lb/>
<pb n="KR4d0060_WYG_034-18b"/>
　　　賀北京王太尉啓<lb/>
伏審光膺綸綍寵建旌旄進登上將之壇再領留都之<lb/>
鑰帝心妙簡輿論均歡恭以留守太尉夙冠時英遍參<lb/>
法從奥學本乎經濟賢業發於盛明出入三朝蕃宣四<lb/>
國撫封畿於全魏壯屏翰於神都樽爼折衝方倚老成<lb/>
之碩畫詩書謀帥乃揚休命於外廷懋典傳聞欣悰交<lb/>
切阻修慶謁倍積瞻馳<lb/>
　　　回謝北京王太尉啓<lb/>
<pb n="KR4d0060_WYG_034-19a"/>
近者伏審留守太尉顯奉命書榮分將鉞敢圖謙眷首<lb/>
墜緘縢國朝革五季之弊風重三軍之節制元戎之寄<lb/>
必屬名儒舊德之求乃登上將矧踐揚之滋乆惟問望<lb/>
之素隆僉謀所諧寵拜宜渥鎮魏都之巨屏䕶朔野之<lb/>
列城幕府初開藩閫増重遽煩記室逺示書筠感忭交<lb/>
深喻言奚既<lb/>
　　　賀王太尉啓<lb/>
伏審光膺帝制進陟將壇榮擁節旄再司宫鑰伏惟慶<lb/>
<pb n="KR4d0060_WYG_034-19b"/>
慰恭以留守太尉英名髙世碩望端朝遍參法從之華<lb/>
升翊大猷之美清衷妙簡僉議攸歸全魏撫封方倚安<lb/>
邊之畧中軍制閫爰加授鉞之崇開府云初偃藩增重<lb/>
欽聞誕告實切歡悰阻伸望履之儀苐極瞻風之素<lb/>
　　　回熙州趙龍圖啓<lb/>
比審祇膺宸渥榮總藩條伏惟慶慰經畧龍圖夙以才<lb/>
升自結主眷外臺領使風采著聞極塞臨戎方畧屢上<lb/>
復峻齋壇之拜還登内閣之華竚觀逺猷益對來寵方<lb/>
<pb n="KR4d0060_WYG_034-20a"/>
開幕府首墜書筠感忭所深喻言奚既<lb/>
　　　賀韓樞宻知院啓<lb/>
伏審奉膺廷誥正位天樞伏惟慶慰恭以某官世濟純<lb/>
忠時歸碩望延登廊廟益隆當宁之知進秉鈞衡遂冠<lb/>
本兵之任壯邦家之柱石宣帷幄之籌謀翊賛聖明鎮<lb/>
服中外阻修慶謁苐切歡悰<lb/>
　　　賀安副樞啓<lb/>
伏審祇膺帝制進位天樞伏惟慶慰恭以某官沉正秉<lb/>
<pb n="KR4d0060_WYG_034-20b"/>
彛惠和廸哲訏謨足以經逺厚德足以鎮浮法從參華<lb/>
宣忠勞於内外地官領計隆問望於弼諧允當夢卜之<lb/>
求升賛璿璣之政淵衷妙簡輿論僉諧阻伸慶謁之儀<lb/>
苐切瞻依之至<lb/>
　　　賀留守韓相公啓<lb/>
伏審光膺帝制榮鎮洛師伏惟慶慰恭以某官厚德明<lb/>
謨純誠亮節再登上宰協賛太平領使殊庭聳具瞻於<lb/>
四海陪祠泰畤祇顯相於一人寵建節旄出司宫鑰眷<lb/>
<pb n="KR4d0060_WYG_034-21a"/>
求元輔分正成周先十乘以啓行冠諸侯而述職某乞<lb/>
身得謝交政預榮將覿髙風倍欣勞素<lb/>
　　　謝兩府狀<lb/>
祇奉命書獲觧宫鑰恩容就第寵冠在廷雖辭兼鎮之<lb/>
隆尚忝維師之拜搢紳聳嘆閭里光榮竊念某被遇三<lb/>
朝服勞累紀迭居二府厯拜五<hi>闕</hi>駢珪組以褒崇慙鼎彛<lb/>
之勲伐自縱心而請老無虛歳以告歸荷異禮之眷留<lb/>
示至仁之厚賜賜詔盈几軺軒接塗以及耄期始諧夙<lb/>
<pb n="KR4d0060_WYG_034-21b"/>
志天惟從欲俯矜一物之誠相亦有終遂繼前人之美<lb/>
極臣鄰之榮遇實今古之罕倫此盖某官登翊皇猷布<lb/>
昭元化人惟求舊義不㤀勞䊸廊廟之矢謨賛聖神之<lb/>
軫慮閔其衰篤許遂佚休猥以華顛膺兹殊渥方棲僻<lb/>
陋退屏塵紛荷德至深誦言奚既<lb/>
　　　謝外任前兩府啓<lb/>
某官左右王家緝熙帝載夙賛鈞衡之化嘗䊸廊廟之<lb/>
言致此衰遲獲遂休佚復膺殊渥不廢舊勞感幸所深<lb/>
<pb n="KR4d0060_WYG_034-22a"/>
喻言奚既<lb/>
　　　兩制<lb/>
某官勵翼帝猷參華法從允諧僉論交賛清衷<hi>以下同</hi>
　　　曹郡王<lb/>
某官望重藩垣地兼勲戚賛襄上德柔惠邦風<hi>以下同</hi>
　　　北京王太尉<lb/>
某官望重本朝任隆羣后敦風兹乆樂善有初<hi>以下同</hi>
　　　回謝孫觀文啓<lb/>
<pb n="KR4d0060_WYG_034-22b"/>
祇奉制函俯從懇請恩容就第寵冠在廷伏念某被遇<lb/>
三朝服勞累紀乆塵上衮無補鴻猷早聞知止之風備<lb/>
竭告歸之懇上仁篤厚眷禮縻留已寖廹於耄期始聽<lb/>
還於官政惟寵光之絶異非涯分之可安此盖某官左<lb/>
右王家緝熙帝載夙冠鈞衡之任嘗紆廊廟之言致此<lb/>
衰遲獲全終始方力辭於天寵將退託於里居幸謝塵<lb/>
紛即安休佚鄰封宻邇慶問先臨仰懐求舊之私益見<lb/>
敦風之美永惟感佩曷罄敷宣<lb/>
<pb n="KR4d0060_WYG_034-23a"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4d0060_WYG_034-23b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　范太史集巻三十四<lb/>
</p>
<p>
</p>
  </div>
<div>
                <head>范太史集巻三十五</head>
    <p>
<pb n="KR4d0060_WYG_035-1a"/>
欽定四庫全書<lb/>
　范太史集巻三十五　　　宋　范祖禹　撰<lb/>
　　賦<lb/>
　　　寅畏以饗福賦<hi>祇畏天道能饗隆福</hi>　　　御試<lb/>
天道昭顯聖心肅祇欲興隆而饗福乃寅畏以承時深<lb/>
慎清衷以上當於帝眷誕膺純祉能永固於邦基若夫<lb/>
究精祲之所由勤夙宵而當畏何修而臻治道何飾而<lb/>
致休氣唯天為大每懐懼而敢寧唯聖為能宜擁祥而<lb/>
<pb n="KR4d0060_WYG_035-1b"/>
不既欽若元后簡於上天日月星辰有順而有盭風雨<lb/>
寒暑或應而或愆是必建大中而茂對圖至治以周旋<lb/>
動以至誠仰德威而自懼介之純嘏享宗祉以長延則<lb/>
知萬幾非逸豫而為四海在憂勤而保宜軫慮於當極<lb/>
以延禧於有昊惕焉若厲惟應以實而不以文善則降<lb/>
祥盖親有德而饗有道豈不以助順者惟天之理降福<lb/>
者乃人之能無其畏則心或怠有其畏則德乃興五事<lb/>
交修惴如臨於淵谷萬靈來助固若保於岡陵噫位豈不<lb/>
<pb n="KR4d0060_WYG_035-2a"/>
尊志非自廣災常懼於未至福乃來於無象所以文王<lb/>
小心而事帝多祉常懐髙宗見異以飭身百年常饗若<lb/>
然則寳命增永蘿圖浸隆謹天戒以當國延帝休而在<lb/>
躬用能薦享郊丘答純禧之所自躋民壽域傳徽號於<lb/>
無窮大哉建功所以永年宜人所以受禄應如律吕之<lb/>
動報逾影響之速夫知天之仁愛人君寅畏者饗其福<lb/>
　　　天子龍袞賦<hi>天子龍衮文以為貴</hi>　　錫慶院試<lb/>
德至尊者其服稱禮甚盛者唯君全作龍袞以昭物表<lb/>
<pb n="KR4d0060_WYG_035-2b"/>
聖人之御天繪以文章既盡飾身之美<hi>闕</hi>其變化斯為取<lb/>
象之先稽若禮經富哉天子内之尊也必有以副其外<lb/>
表之著也盖有以彰其裏乃衣龍章以昭德美始惟制<lb/>
法考古象而逺觀終乃修容飭帝躬而光被若夫祭以<lb/>
嚴備服而示恭采交華於五色衣炳象於羣龍助國體<lb/>
之輝赫壯天威之肅雍有降有升固異三公之服或飛<lb/>
或躍盖尊萬乘之容觀其驤首君躬存身帝衮若翔雲<lb/>
之初矯如在天而益逺珮玉焉以節其行步冕旒焉以<lb/>
<pb n="KR4d0060_WYG_035-3a"/>
増其赫烜絢采章之十二其制昭昭賁儀禮之三千厥<lb/>
容宛宛豈不以至廣大者凾夏極崇髙者聖君不尊不<lb/>
顯何以一於衆不美不飾何以大其勲是必以多為貴<lb/>
有放而文下視華蟲豈攀鱗之可及旁開繡黼疑奮翼<lb/>
以相分上不可以降而卑下不可以僣而擬四靈之瑞<lb/>
唯王者之應六衣之用唯人君而已宜乎尊衮冕以陳<lb/>
之案禮圖而得以是故舜帝明而作服制所由興周人<lb/>
取以登山文為之始則知大而化者聖之謂化而神者<lb/>
<pb n="KR4d0060_WYG_035-3b"/>
龍之為服之身而益顯稱其德以攸宜彼交以為旂間<lb/>
日星而並麗章而作韍配山火以猶卑又曷若服以昭<lb/>
明文惟經緯矯如奔翥之狀蔚若騰陵之氣故曰衣者<lb/>
身之章其斯以知天子之貴<lb/>
　　論<lb/>
　　　成敗之機在察言論　　　　　御試<lb/>
天下之事已成而後知其是已敗而後知其非此衆人<lb/>
之智也聖人觀成敗於未然之前而知成敗於已然之<lb/>
<pb n="KR4d0060_WYG_035-4a"/>
後不慮之於行事之始而慮之於聽言之時以為凡事<lb/>
之機出於此也天下非一日而成亦非一日而敗也故<lb/>
古人有一言可以興邦而亦可以廢者雖其言未必如是<lb/>
然而興廢之所由也今夫有以仁義之言説於人主而<lb/>
人主知其所謂仁義而行之則凡事莫不成於仁義然<lb/>
而仁義必乆而效不可一日而成也知其不可一日而<lb/>
成而遂不行則天下之事亦不成也惟能乆而行至於<lb/>
成則是由於察言之善也今夫有以佞邪之言説於人<lb/>
<pb n="KR4d0060_WYG_035-4b"/>
主而人主不察於佞邪之言而從之則凡事莫不敗於<lb/>
佞邪然而佞邪必乆而效亦非一日而敗也知其非一<lb/>
日而敗而試為之則天下之事終亦必敗則是由於察<lb/>
言之不善也然而成敗之效不可不察也昔舜之時天<lb/>
下可謂大治矣然而君都臣俞其相戒則曰㒺㳺于逸<lb/>
㒺滛于樂又曰無怠無荒夫舜固無逸樂怠荒之事也<lb/>
然而必以為戒者防其所由也舜不以其言為過而從<lb/>
之是以無逸樂怠荒之事而所以成也堯之時咨天下<lb/>
<pb n="KR4d0060_WYG_035-5a"/>
之可登庸者放齊曰朱也可堯曰吁嚚訟可乎夫堯之<lb/>
心欲求天下之聖賢而付之以天下之事而放齊以朋<lb/>
比舉朱堯不以其言為是而卒不用故終無敗事向使<lb/>
從其一言之舉而用則天下之事幾何而不敗哉是以<lb/>
書稱堯曰聰明文思而稱舜曰濬哲文明以能察成敗<lb/>
於未然也然而言有似是而非者則人主何以知之曰<lb/>
唯至正能辨天下之邪唯至静能制天下之動聖人必<lb/>
先深其思慮廣其聰明虗巳以來直言考古以鑒成敗<lb/>
<pb n="KR4d0060_WYG_035-5b"/>
是以言之一入乎耳而事之利害計之得失昭然已在<lb/>
其前獨觀萬化之原而修之廟堂之上豈待於巳然之<lb/>
後乃為慮哉然則成敗之機在察言信矣<lb/>
　　　中庸論五首<lb/>
聖人之道必始於小而後至於大必始於㣲而後至於<lb/>
顯其始也入乎毫末而不足以為小其至也塞乎天地<lb/>
而不足以為大此道之所以難言也中庸者聖人言性<lb/>
之書也出於孔子而傳於子思其為言也精㣲其為道<lb/>
<pb n="KR4d0060_WYG_035-6a"/>
也閎深嘗試言之記曰君子戒慎乎其所不睹恐懼乎<lb/>
其所不聞君子之道盡於此而巳乎是不然君子於其<lb/>
不睹不聞之間出處語黙無愧乎吾心然後於其可睹<lb/>
可聞之間動静周旋無愧乎天下故君子之道必始於<lb/>
慎其獨也人之不睹也如其欲睹之也人之不聞也如<lb/>
其欲聞之也此非有所難雖匹夫匹婦而可知也始<lb/>
於修身而終於治人至於治天下國家可以育萬物而<lb/>
配天地則雖聖人有所不知也故曰君子之道費而隐<lb/>
<pb n="KR4d0060_WYG_035-6b"/>
夫婦之愚可以與知焉及其至也雖聖人有所不知焉<lb/>
夫婦之不肖可以能行焉及其至也雖聖人有所不能<lb/>
焉又曰君子之道造端乎夫婦及其至也察乎天地此<lb/>
所謂始於小而後至於大始於㣲而後至於顯也天下<lb/>
之所甚易莫若衆人之所能者也其所甚難莫若聖人<lb/>
之所不能者也以衆人之所能而教人是使易之而不<lb/>
勉也以聖人之所不能而教人是使難之而不為也聖<lb/>
人既曰難行之又曰易行之既曰易知之又曰難知之<lb/>
<pb n="KR4d0060_WYG_035-7a"/>
易者所以喻於人難者所以喻於巳盖誘於人者不可<lb/>
以不易責於巳者不可以不難也始於易終於難而不<lb/>
可以過乎中是故謂之中庸開之以易使天下可得而<lb/>
入也嚴之以難使天下不得而輕也制之以中使天下<lb/>
不得而過也夫中庸有衆人之所易行者焉有聖人之<lb/>
所難行者焉有聖人與衆人之所同行者焉子曰人皆<lb/>
曰予智驅而納諸罟獲陷阱之中而莫之知辟也人皆<lb/>
曰予智擇乎中庸而不能期月守也言中庸之易而人<lb/>
<pb n="KR4d0060_WYG_035-7b"/>
不守也天下國家可均也爵禄可辭也白刃可蹈也中<lb/>
庸不可能也言中庸之難而人鮮能也道之不行也我<lb/>
知之矣知者過之愚者不及也道之不明也我知之矣<lb/>
賢者過之不肖者不及也言中庸之不可過中也口之<lb/>
於味也酸鹹甘苦有偏好其一者是不知味之人焉唯<lb/>
其五味均齊而得其節然後適於口而和於心君子之<lb/>
於道也亦然不可以過亦不可以不及故曰人莫不飲<lb/>
食也鮮能知味也中庸之大畧也<lb/>
<pb n="KR4d0060_WYG_035-8a"/>
中庸者言性之書也既舉其畧矣而未及乎性也夫誠<lb/>
者聖人之性也誠之者賢人之性也聖人生而知之者<lb/>
故其性自内而出自内而出者得之天而不恃乎人賢<lb/>
人學而知之者也故其性自外而入自外而入者得之<lb/>
人而後至於天故曰誠者天之道誠之者人之道也又<lb/>
曰自誠明謂之性自明誠謂之教誠者所以成性也明<lb/>
者所以求誠也誠者不勉而中不思而得從容中道者<lb/>
聖人之性也誠之者擇善而固執之者賢人之明也目<lb/>
<pb n="KR4d0060_WYG_035-8b"/>
之視乎色耳之聽乎聲鼻之别乎臭口之識乎味此四<lb/>
者有諸内而無待於外聖人之性猶此也譽之則勸非<lb/>
之則沮順之則喜逆之則怒此四者動乎外而應之於<lb/>
内賢人之性猶此也聖人先得於誠而有明者也賢人<lb/>
先得於眀而後至誠者也夫中庸所以使賢者學為聖<lb/>
人也故欲誠者莫若眀用眀者莫若知夫所謂知者何<lb/>
也致其知也故曰致知在格物又曰物格知至物至而<lb/>
後有知也知然後好惡形焉有知而後有好惡也君子<lb/>
<pb n="KR4d0060_WYG_035-9a"/>
則好善而惡惡小人則好惡而惡善此君子小人之所<lb/>
以分也夫眀者有善未嘗不知焉有不善未嘗不知焉<lb/>
擇其善者而執之其不善者而拂之昭昭乎知所以為<lb/>
善知所以為不善此所謂眀也此謂致知也是知之至<lb/>
也知至而后意誠意誠而后心正心正而后身修身修<lb/>
而后家齊家齊而后國治國治而后天下平此大學之<lb/>
道賢人所以學而成聖者也子曰回之為人也擇乎中<lb/>
庸得一善則拳拳服膺又曰有不善未嘗不知知之未<lb/>
<pb n="KR4d0060_WYG_035-9b"/>
嘗復行夫顔子豈無不善哉惟能知而不行也故曰欲<lb/>
誠者莫若眀用眀者莫若知致知者是所以學為聖人<lb/>
之端也<lb/>
聖人之治天下未嘗不以誠也誠者存乎其心不可得<lb/>
而見之故其説曰惟天下之至誠為能盡其性能盡其<lb/>
性則能盡人之性能盡人之性則能盡物之性能盡物<lb/>
之性則可以賛天地之化育可以賛天地之化育則可<lb/>
以與天地參矣夫性者何也仁義是也聖人以為仁義<lb/>
<pb n="KR4d0060_WYG_035-10a"/>
者生於吾之性而不生於外是故用之以誠仁焉而必<lb/>
出於誠義焉而必出於誠不誠於仁則人不親不誠於<lb/>
義則事不成誠仁者不施而親誠義者不為而成誠在<lb/>
内者形於外是所以貴誠也是故不賞而人勸不怒而<lb/>
人威不動而人化不言而人喻此所謂盡其性也是故<lb/>
為人子者誠於孝為人臣者誠於忠為人弟者誠於恭<lb/>
舉天下之性莫不誠於為善此所謂盡人之性也是故<lb/>
天地為之誠化日月為之誠明四時為之誠行風雨為<lb/>
<pb n="KR4d0060_WYG_035-10b"/>
之誠節草木為之茂鳥獸為之蕃凡在天地之間者莫<lb/>
不安其性命此所謂與天地參也聖人有其德有其時有<lb/>
其位而行其道堯舜禹湯文武周公是也有其德無其<lb/>
時無其位而言其道孔子是也是故欲觀賢人之道聖<lb/>
人是也欲觀聖人之道天地是也天不言而四時行焉<lb/>
地不動而萬物生焉天地所以不言而人喻不動而物<lb/>
成者何也誠之至也聖人所以無為而天下治亦誠之<lb/>
至也故天者髙之積也地者厚之積也聖人者誠之積<lb/>
<pb n="KR4d0060_WYG_035-11a"/>
也天積於髙及其逺則人不能知也地積於厚及其廣<lb/>
則人不能窮也聖人積於誠及其神則人不能測也髙<lb/>
不積不足以為天厚不積不足以為地誠不積不足以<lb/>
為聖人聖人者明並乎日月德配乎天地惟積於誠也<lb/>
聖人之德既與天地參然而孜孜焉常有不巳之心記<lb/>
曰不勉而中不思而得從容中道此聖人之性也其行<lb/>
之也蓋未嘗不勉不思而終身以為不足夫聖人之所<lb/>
不可及者其在此乎昔者堯舜之為君思天下有一夫<lb/>
<pb n="KR4d0060_WYG_035-11b"/>
不獲其所則其心恥之有一物不得其養則其心憂之<lb/>
夫恥之憂之者何也恐其德之有所不至也聖人之德<lb/>
固無所不至矣然而常以不至為心故仁矣而曰未足<lb/>
以為仁義矣而曰未足以為義是以有一物不被其澤<lb/>
者聖人之恥也其責已也如此其待人也則不然夫人<lb/>
或生而知之或學而知之或困而知之此三者之異衆<lb/>
人之所知也聖人必曰及其知之一也或安而行之或<lb/>
利而行之或勉强而行之此三者之異亦衆人之所知<lb/>
<pb n="KR4d0060_WYG_035-12a"/>
也聖人必曰及其成功一也此所以引天下之不肖者<lb/>
而為賢也生而知者不可以人人而求也有學而能知<lb/>
者焉有困而能知者焉則與夫不學者異矣是故進而<lb/>
一之於聖使天下皆曰困而知者亦可以為聖而聖亦<lb/>
與我同類如此則孰不欲知聖人之道此所以為教也<lb/>
安而行者亦不可以人人而求也有利而能行者焉有勉<lb/>
强而能行者焉則與夫不能勉强者有間矣是故進而一<lb/>
之於聖使天下皆曰勉强而行者亦可以為聖而聖亦<lb/>
<pb n="KR4d0060_WYG_035-12b"/>
與我同類如此則孰不欲行聖人之道此所以為教也<lb/>
聖人所以待人者如此而其責巳者未嘗不重也子曰<lb/>
何事於仁必也聖乎堯舜其猶病諸又曰舜好問而好<lb/>
察邇言隠惡而揚善執其兩端用其中於民夫其仁足<lb/>
以博施濟衆而猶以為病此其所以責已也好問而好<lb/>
察邇言隐惡而揚善此其所以待人也夫其責巳也則<lb/>
為善而不足其待人也則恐其不得為君子二者皆出<lb/>
於其性推之以治天下聖人之道未嘗有過於此者也<lb/>
<pb n="KR4d0060_WYG_035-13a"/>
夫子亦何為哉知所以責巳知所以待人則雖欲為堯<lb/>
舜而無難也<lb/>
聖人不以已能而責天下之人故擇其近於中庸者而<lb/>
行之曰忠恕忠恕者所以為中庸也何謂忠曰推巳之<lb/>
心之謂忠何謂恕曰如巳之心之謂恕夫聖人者天下<lb/>
一人而已矣衆人之所不能為也以聖人之所能而責<lb/>
衆人是率天下而為一人之行也記曰聖人之制行也<lb/>
不以已使民有所勸勉愧恥以行其言故不為人之所<lb/>
<pb n="KR4d0060_WYG_035-13b"/>
不能不行人之所不及動則思天下之可法言則思天<lb/>
下之可道要以使人皆可以為善此所謂忠也巳所不<lb/>
欲勿施於人人常欲為君子而不欲為小人此天下之<lb/>
情也以巳欲為君子之心而使人皆得為君子以已不<lb/>
欲為小人之心而使人皆不為小人此所謂恕也仁義<lb/>
禮智四端之用未有不由於忠恕之道而可行也仁者<lb/>
過乎仁聖人不以為能也義者過乎義聖人不以為行<lb/>
也禮者過乎禮聖人不以為教也智者過乎智聖人不<lb/>
<pb n="KR4d0060_WYG_035-14a"/>
以為法也仁義禮智非獨以善一人也必使天下皆可<lb/>
以行之不惟使天下皆可以行之又將使後之人皆可<lb/>
以繼之如是而後可以為中庸之道此所以貴乎忠恕<lb/>
也故曰忠恕違道不逺而曾子曰夫子之道忠恕盖堯<lb/>
舜三王之治天下與夫孔子六經之道莫不由於忠恕<lb/>
也若夫以己能而責天下之人此老莊所以肆其放蕩<lb/>
虛空之論而不能自反也聖人者為天下而言者也故<lb/>
巳可用而人亦可行老莊者為一人而言者也故巳獨<lb/>
<pb n="KR4d0060_WYG_035-14b"/>
可言而人不可用是欲以一人之私論而率天下以行<lb/>
之也其意曰治身者曷不為我之等貴賤齊生死治天<lb/>
下者曷不為太古之為無為事無事是以言之而不可<lb/>
行也聖人之言其自為也過少而為人也過多老莊之<lb/>
言其自為也過多而為人也過少此其所以異也老莊<lb/>
之説如此而好之者或以為治性之書是不然夫治性<lb/>
者莫如中庸而亂性者莫如老莊故學中庸以治其性<lb/>
則性可得而見也學老莊以亂其性則性不可得而反<lb/>
<pb n="KR4d0060_WYG_035-15a"/>
也惟不惑乎老莊之言則可與由中庸以入於堯舜之<lb/>
道也<lb/>
　　策問<lb/>
　　　省試策問二首<lb/>
問古之士與君言言使臣與人臣言言事君與㓜者言<lb/>
言孝悌與居官者言言忠信自童子以至於成人自洒<lb/>
掃應對以入於道德學不凌節教不躐等有非其所問<lb/>
而問者鄉先生君子不以告也譬如拱把之桐梓長之<lb/>
<pb n="KR4d0060_WYG_035-15b"/>
養之至於成材無不適於用如其未至而曰至未能而<lb/>
曰能則是賊夫人之子非先王長育之意也盖孔子之<lb/>
教曰文行忠信興于詩立于禮成于樂孟子曰謹庠序<lb/>
之教申之以孝悌之義其所教者皆以眀人倫也以孔<lb/>
子之聖四十而始不惑五十而知天命雖曰知之猶罕<lb/>
言之性與天道自子貢不得而聞况其下者乎近世學<lb/>
士大夫自信至篤自處甚髙或未從師友而言天人之<lb/>
際未多識前言往行而窮性命之理其弊浮虛而無實<lb/>
<pb n="KR4d0060_WYG_035-16a"/>
鍥薄而不敦雖然十室之邑必有忠信天下之大豈無<lb/>
豪傑不待文王而興者然聖人之教必為中人設也比<lb/>
年以來朝廷患之詔禁申韓莊列之學流風寖息而猶<lb/>
未絶夫申韓本於老而李斯出於荀卿學者失其淵源<lb/>
承其末流將無所不至故秦之治文具而無惻隐之實<lb/>
晋之俗浮華而無禮法之防天下靡然卒至大亂此學<lb/>
者之罪不可以不戒也子大夫以文行舉於鄉羣至於<lb/>
有司且登進於朝廷風俗之媺惡政事之得失將於此<lb/>
<pb n="KR4d0060_WYG_035-16b"/>
乎在必有中正之論以捄斯弊其悉陳之<lb/>
問二帝三王之道亦惟仁義而已矣孔子傳之詩書所<lb/>
述為萬世法其要不過曰稽古法天修身親親舉賢而<lb/>
用之其言甚易知則宜其事甚易行然自三代以還後<lb/>
世之治終莫能及焉由漢至於有唐其間明君賢臣為<lb/>
不少矣其治曾不得庶幾於古何耶豈其學者論卑而<lb/>
不足以有明歟抑其時君不能勉而行之歟昔孟子非<lb/>
堯舜之道不敢陳於王前與王言未嘗不以王道如其<lb/>
<pb n="KR4d0060_WYG_035-17a"/>
不可行豈徒為空言哉以區區之齊五十里之滕孟子<lb/>
猶欲勉之以王况不為齊滕者乎夫道之不明也學者<lb/>
不講之過也既明矣而不行者在上者之過也古之學<lb/>
者講而明之所以待在上者舉而行之四代養士於學<lb/>
校盖以此也子大夫學於此乆矣其茂眀之<lb/>
　<lb/>
　<lb/>
　<lb/>
<pb n="KR4d0060_WYG_035-17b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　范太史集巻三十五<lb/>
</p>
<p>
</p>
  </div>
<div>
                <head>范太史集巻三十六</head>
    <p>
<pb n="KR4d0060_WYG_036-1a"/>
欽定四庫全書<lb/>
　范太史集巻三十六　　　宋　范祖禹　撰<lb/>
　　記<lb/>
　　　龍門山勝善寺藥寮記<lb/>
龍門距洛城十五里其西山有浮屠祠曰勝善興於唐<lb/>
開元而壞於五代迄本朝太平百餘年諸祠稍復葺而<lb/>
勝善尤古未能興之事之興敝存乎其人藥寮者太尉<lb/>
潞國文公之所建也公閔下民之疾苦而不得其療者<lb/>
<pb n="KR4d0060_WYG_036-1b"/>
思有以濟之相其地得勝善祠之下方當闕塞之阨水<lb/>
陸之衝南北之通塗而行旅之所便也其山出泉曰真<lb/>
珠泉公出俸錢命工徒疊石以為址即泉為藥井而建<lb/>
寮於其上十有三楹是嵗熙寧六年也公又以勝善為<lb/>
功德寺擇僧之知醫者為寮主以長之出醫書數百巻<lb/>
家之良藥珍劑貯之寮和藥之器用備焉凡郊野之民<lb/>
無有逺邇與道路之往來有疾病者造寮而請之其施<lb/>
與無窮所及者之衆可知矣寮之上則泉之所出也為<lb/>
<pb n="KR4d0060_WYG_036-2a"/>
堂曰珠淵其南則三嵁為屋以覆大像又其南曰第四<lb/>
嵁亦屋之於是勝善之祠復新人之至者有㳺息之所<lb/>
故樂而㤀其勞而藥寮之地益加勝矣其東俯視伊水<lb/>
暉光澄澈望香山石樓若屏障圖畫盖天下奇偉之觀也<lb/>
王公大人建祠宇修福田者有之矣未有濟民拯疾誠<lb/>
意之篤如公者也民受天地之和以生隂陽寒暑之不<lb/>
時飲食動作之不節於是有癘疫之災札瘥之昏聖人<lb/>
為之醫藥以救其夭死三代以後醫師職廢民之有疾<lb/>
<pb n="KR4d0060_WYG_036-2b"/>
者無所控告於其長上有志之士雖或能施而未光也<lb/>
公視人之疾若已赤子建長利圖廣濟前民之患而為<lb/>
救以待之俾民不勞而獲醫不費而飲藥古未有也惟<lb/>
公左右三朝勤施四方隂功顯德被於民物不可遽數<lb/>
其著見於洛邑者如此可謂仁矣古之君子思一夫不<lb/>
獲其所如已推而納之溝中唯能推巳以及人也孟子<lb/>
曰有不忍人之心斯有不忍人之政後之君子觀是寮<lb/>
也則知公之心知公之心則知公之政知公之政則朝<lb/>
<pb n="KR4d0060_WYG_036-3a"/>
廷德澤之厚從可知焉來者守之其勿廢也某嘗侍坐<lb/>
於公公語及藥寮顧曰子為我記之某不敢辭公之命<lb/>
退而書其事云元豐六年十月日奉議郎同編修資治<lb/>
通鑑范某記<lb/>
　　　賜墨記<lb/>
元祐三年三月十七日修神宗皇帝一朝實録於門下<lb/>
後省開局賜李廷珪真墨臣某謹記<hi>中使李永言</hi>
　　　司馬温公布衾銘記<lb/>
<pb n="KR4d0060_WYG_036-3b"/>
温國文正公所服之布衾𨽻書百有十字曰景仁惠者<lb/>
端明殿學士范蜀公所贈也曰堯夫銘者右僕射髙平<lb/>
公所作也元豐中公在洛蜀公自許往訪之贈以是衾<lb/>
先是髙平公作布衾銘以戒學者公愛其文義取而書<lb/>
於衾之首及寢疾東府治命斂以深衣而覆以是衾公<lb/>
於物澹無所好唯於德義若利欲其清如水而澄之不<lb/>
已其直如矢而端之不止故其居處必有法動作必有<lb/>
禮其被服如陋巷之士一室蕭然圖書盈几終日静坐<lb/>
<pb n="KR4d0060_WYG_036-4a"/>
泊如也又以圓木為警枕小睡則枕轉而覺乃起讀書<lb/>
盖恭儉勤禮出於天性自以為適不勉而能與二范公<lb/>
為心交以直道相與以忠告相益凡皆如此其誠心終<lb/>
始如一將殁而猶不㤀某觀公大節與其細行雖不可<lb/>
遽數然本於至誠無欲天下信之故能奮然有為超絶<lb/>
古今居洛十五年若將終身焉一起而功被天下内之<lb/>
嬰童婦女外之蠻夷戎狄莫不敬其德服其名唯至誠<lb/>
故也公兄子宏得公手澤紙本於家屬某序其本末俾<lb/>
<pb n="KR4d0060_WYG_036-4b"/>
後世師公之儉云元祐三年七月壬子范某謹記<lb/>
　　　和樂庵記<lb/>
河南張子京結茅為庵於其所居㑹隐之園元豐中司<lb/>
馬温文正公為𨽻書以名之取常棣之詩兄弟和樂云<lb/>
後十年子京書與余曰庵得名於温公近以雨壊復新<lb/>
之温公歿矣是不可㤀也子其為我記之始余以熙寧<lb/>
中入洛温公方買田於張氏之西北以為獨樂園公賔<lb/>
客滿門其常往來從公游者張氏兄弟四人出處必偕<lb/>
<pb n="KR4d0060_WYG_036-5a"/>
余每見公幅巾深衣坐林間四張多在焉或奕棋投壺<lb/>
飲酒賦詩公又鑿園之東南墉為門開徑以待子京之<lb/>
昆弟杖屨相過於流水修竹之間入乎幽深出乎䕃翳<lb/>
乃得是菴焉美木嘉卉四時之變無一不可喜者賔至<lb/>
則兄弟倒屣怡怡然信所謂和且樂也温公與其兄伯<lb/>
康友愛尤篤伯康年將八十公奉之如嚴父保之如嬰<lb/>
兒每食少頃則問曰得無饑乎天少冷則拊其背曰衣<lb/>
得無薄乎康伯入洛則二家兄弟日相從㳺其名子京<lb/>
<pb n="KR4d0060_WYG_036-5b"/>
之菴不惟以善張氏亦公之志也詩曰凡今之人莫如<lb/>
兄弟外物之娛悦其有可以易此者歟張氏伯曰明叔<lb/>
仲曰才叔次則子京季曰和叔自其先君棄官隱居園<lb/>
池之美為洛之冠子孫不墜其素風而大賢以為鄰有<lb/>
德義之益之可尚也已是菴也其與獨樂之園乆而人<lb/>
益愛之宜子京欲為之記而余不得辭也敝又新之其<lb/>
勿替哉<lb/>
　　　大師堂記<lb/>
<pb n="KR4d0060_WYG_036-6a"/>
神宗熙寧六年潞國文公以司徒侍中河東之節自樞<lb/>
府出鎮三城明年留守北都後七年拜太尉保釐洛宅<lb/>
又三年以太師就第今天子嗣位元祐元年起公平章<lb/>
軍國重事元老在朝海内晏寧五年復請老章數十上<lb/>
二聖不得已許之以公位極宗臣無以復加聽觧重事<lb/>
以維師舊節歸老于洛六年十二月詔以公之子集賢<lb/>
殿修撰周翰守三城明年二月周翰迎公安輿至河陽<lb/>
父老覩公儀形擁道讙呼如見父母盖自公去鎮十有<lb/>
<pb n="KR4d0060_WYG_036-6b"/>
八年而公之子繼守是邦流風善政相望不逺公既老<lb/>
而復臨之故邦人皆喜以為不獨公家之光寵亦朝廷<lb/>
之盛美也府舍瀕河地鹵下濕庳陋不葺上雨旁風不<lb/>
足以奉几杖羞㫖甘周翰因其舊廬治而新之榜曰太<lb/>
師之堂朝夕温凊問安視膳其中公作二詩以識其事<lb/>
逍遥㳺燕踰月而後歸洛周翰既以公詩刻之石又以<lb/>
書來曰子為史官為我記之某觀古堯舜之君壽皆過<lb/>
百年其臣亦無不耋老子孫有國數百歳而不絶周公<lb/>
<pb n="KR4d0060_WYG_036-7a"/>
老于豐魯公封于魯凡蔣邢茅胙祭皆為諸候召公相<lb/>
四世其子封于燕成王之封周公也周公拜前魯公拜<lb/>
後所以康周公也傳曰周人之思召公愛其甘棠況其<lb/>
子乎夫其相如此則其君之德可知也惟潞國公光輔<lb/>
四朝功格上下垂五十年事載冊書由今觀之邈若古<lb/>
昔天錫之報壽考康寧八十有七而聰明不衰由漢以<lb/>
來輔相之臣福禄之盛未有如此比者雖三代而上唐<lb/>
虞之際厯選賢哲無幾人焉是以外至四夷敬仰公名<lb/>
<pb n="KR4d0060_WYG_036-7b"/>
或瞻望而嘆息或聞風而獻馬此豈可以聲音笑貌使<lb/>
之然哉盖其隂德之所被者廣仁聲之所及者逺愛公<lb/>
之深者不獨孟人而已然則斯堂之作其在周翰如魯<lb/>
公之養周公其在孟人如召國之殖甘棠於以勸天下<lb/>
為臣子者之忠孝為人父者之慈訓其永無窮惟後之<lb/>
人勿替引之元祐七年四月丙子試尚書禮部侍郎兼<lb/>
侍講國史院修撰范某記<lb/>
　　序<lb/>
<pb n="KR4d0060_WYG_036-8a"/>
　　　唐鑑序<lb/>
承議郎著作佐郎臣祖禹受詔與臣光修資治通鑑臣<lb/>
祖禹分職唐史得以考其興廢治亂之所由昔隋氏窮<lb/>
兵暴斂害虐生民其民不忍共起而亡之唐髙祖以一<lb/>
旅之衆取闗中不半歳而有天下其成功如此之速者<lb/>
因隋大壊故也以治易亂以寛易暴天下之人歸往而<lb/>
安息之方其君明臣忠外包四荒下遂萬物此其所由<lb/>
興也其子孫忘前人之勤勞天厭於上人離於下宇内<lb/>
<pb n="KR4d0060_WYG_036-8b"/>
圯裂尺地不保此其所由廢也其治未嘗不由君子其<lb/>
亂未嘗不由小人皆布在方策顯不可揜然則今所宜<lb/>
監莫近於唐書曰我不可不監於有夏亦不可不監於<lb/>
有商臣謹采唐得失之跡善惡之效上起髙祖下終昭<lb/>
宣凡三百六篇為十二巻名曰唐鑑唐之事雖不能徧<lb/>
舉而其大畧可睹矣元祐元年二月日臣謹上<lb/>
　　　東宫錫燕集序<lb/>
上之元祐二年秋九月壬戌御邇英閣召侍臣講論語<lb/>
<pb n="KR4d0060_WYG_036-9a"/>
畢甲子賜燕於東宫命宰臣主之執政及講讀起居之<lb/>
官預焉遣中使勸侑命卒飲所以寵勞甚厚中燕又遣<lb/>
中使賜御書唐人詩各一首凡十有三人拜賜於庭捧<lb/>
觀皆驚嘆喜忭太師彦博以疾不赴遣中使就第賜之<lb/>
翼日彦博以下上表謝講讀起居之官又進詩以謝於<lb/>
是寫而輯之臣某拜手稽首言曰伏犧氏觀河圖畫八<lb/>
卦始為書以紀萬事昭明天下聖人務焉洪惟祖宗皆<lb/>
好筆札皇帝生知天縱典學日新繼文守成克篤前烈<lb/>
<pb n="KR4d0060_WYG_036-9b"/>
聖作神契得之自然而嗣位以來羣臣未嘗獲覩真迹<lb/>
今兹儒臣首被此賜非夫稽古好學研精儲思丕承列<lb/>
聖之顯謨奉若文母之慈訓則何以躬勤翰墨假寵諸<lb/>
臣如此其至乎其所輯題曰東宫錫燕寘于資善俾有<lb/>
司掌之以為故事既又各蔵其副以傳之子孫元祐二<lb/>
年九月臣某謹序<lb/>
　　　古文孝經説序<lb/>
古文孝經二十二章與尚書論語同出於孔氏壁中厯<lb/>
<pb n="KR4d0060_WYG_036-10a"/>
世諸儒疑眩莫能明故不列於學官今文十八章自唐<lb/>
明皇為之注遂行於世二書雖大同而小異然得其真<lb/>
者古文也臣今竊以古為據而申之以訓說雖不足以<lb/>
明先王之道庶幾有萬一之補焉元祐三年八月日臣<lb/>
謹上<lb/>
　　　仁皇訓典序<lb/>
臣竊以語聖人之德必以甚盛者為稱觀先王之治必<lb/>
以所多者為尚堯以仁舜以孝禹以功文王以文皆其<lb/>
<pb n="KR4d0060_WYG_036-10b"/>
甚盛者也夏之政忠商之政質周之政文皆其所多者<lb/>
也三代以後其德不極其治不純然而亦必有盛多者<lb/>
焉漢孝文之恭儉唐太宗之功烈考之三王抑其次也<lb/>
惟我有宋受天眷命太祖無心於有天下而神器歸之<lb/>
至仁如天神武不殺終捨其子以授大聖堯舜傳賢不<lb/>
是過也太宗繼文海内為一真宗守成治致太平至於<lb/>
仁宗當勝殘去殺之運制禮作樂之㑹光有天下四十<lb/>
二年宋興以來享國最乆修身於一堂之上而置天下<lb/>
<pb n="KR4d0060_WYG_036-11a"/>
於太山之安端拱於法宫之中而躋一世於仁壽之域<lb/>
舟車所通日月所照無思不服威靈在天既三十年仁<lb/>
深澤厚淪浹海㝢流風未息故老猶存窮山窟穴之民<lb/>
言之則流涕被髮左袵之俗聞之則稽首用能光大累<lb/>
聖無前之烈恢建後嗣無窮之基昔周公作無逸本<lb/>
之太王王季以及文王追配三宗四人廸哲多稱文王<lb/>
之德以勸成王取其可以為者也昔漢自髙祖至於肅<lb/>
宗非無賢君而漢世之治獨稱孝文唐自髙祖至於宣<lb/>
<pb n="KR4d0060_WYG_036-11b"/>
宗亦非無令主而唐世之治獨稱太宗皆取其子孫可<lb/>
守以為成憲也洪惟本朝祖宗以聖繼聖其治尚仁而<lb/>
仁宗得其粹焉古者史為書以勸戒人君唐史官吳兢<lb/>
作貞觀政要仁宗時命史臣編三朝寳訓神宗時亦論<lb/>
次兩朝之事陛下又命臣以神宗之訓上繼五朝以備<lb/>
邇英進讀日陳於前考自三代以來未有六聖相承其<lb/>
德克類者也恭惟仁宗言為謨訓動為典則實守成之<lb/>
規矩致治之準繩臣謹録天禧以來訖於嘉祐五十年<lb/>
<pb n="KR4d0060_WYG_036-12a"/>
之事凡三百十有七篇為六巻名其書曰仁皇訓典以<lb/>
助睿覽庶有萬一之補焉元祐八年正月日臣祖禹昧<lb/>
死謹上<lb/>
　　銘<lb/>
　　　義塜銘<hi>并序</hi>
余叔父故通直郎舉夫人故華陽縣君宇文氏捨田於<lb/>
成都東郭之外以給死之無葬者戒子孫使勿廢其事<lb/>
子龍水主簿祖亮請余記之余名之曰義塜而揭之以<lb/>
<pb n="KR4d0060_WYG_036-12b"/>
銘曰吾嘗觀於北邙之原聖賢所藏嘆萬古之同此究<lb/>
終始其何鄉物生於土而反於土惟人之化欲人之不<lb/>
覩是以聖人教民葬之中野太古不墳厚衣以薪末世<lb/>
厚葬澆風變淳君子之於天下不忍一物不得其所故<lb/>
已有餘則推以及人鄉人有死葬於何所縣曰華陽鄉<lb/>
曰積善里曰東廟白土之間范氏之田松柏丸丸骨復<lb/>
於土魄化為泉誰謂無歸於此終焉其無忘吾叔之德<lb/>
而返汝魂氣於天<lb/>
<pb n="KR4d0060_WYG_036-13a"/>
　　書<lb/>
　　　答劉仙尉書<lb/>
某啓人至辱書承令叔令弟相繼淪謝想悲痛可勝言<lb/>
耶嘗謂道純氣節不减先正惜其一病遂廢不為世用<lb/>
今又止此甚可嘆也讀足下所為亡弟述又怪天賦其<lb/>
才如此而不予之壽豈所謂難諶者哉足下史學足以<lb/>
繼先正譬如美木已有千尺凌雲之勢在所長養以待<lb/>
他日之用耳足下勉之無以悲傷摧損其志古之人困<lb/>
<pb n="KR4d0060_WYG_036-13b"/>
窮而通有憂患而啓發事業者多矣劉氏門户所繫惟<lb/>
在足下可不念哉寄示先正墓碣石刻甚精十國紀年<lb/>
序欲求張左司書已面懇許諾温公之文張固不惜書<lb/>
也近資治通鑑印本奏御因思同時修書之人墓木已<lb/>
拱存者唯僕尤可感嘆人生㑹歸於此但有先後耳足<lb/>
下所寄紀年留此甚乆京師殊苦少暇方將冩本校正<lb/>
蜀中求人刻板猶須一二年乃可成唯不訝其緩春暄<lb/>
千萬厚愛不宣某頓首<lb/>
<pb n="KR4d0060_WYG_036-14a"/>
　　　答鼂教授書<lb/>
某頓首教授鼂君足下某聞足下之名乆矣以未得見<lb/>
為恨承過京師乃辱示書將先屈致顧某無似何以當<lb/>
之某始聞足下於司馬公休又黄魯直道足下為揚子<lb/>
雲别傳公休魯直皆某心慕而畏服者其稱道足下不<lb/>
容口是某已得足下於二君矣然子雲别傳亦未之見<lb/>
也譬如工人聞一美木賈人聞一至寳欲見之意何如<lb/>
哉恨以拘出入之禁不得走館舍然幸識尊公風采有<lb/>
<pb n="KR4d0060_WYG_036-14b"/>
家世之舊且與校書聫職事羣從獲見者非一也古人<lb/>
或相望於千里或相得於異世未識其面往往已知其<lb/>
心况今相因巳如是乎或車從尚少留休日不鄙如書<lb/>
所戒幸甚幸甚某再拜<lb/>
　　傳<lb/>
　　　康節先生傳<lb/>
邵雍字堯夫衛州人家世貧賤雍刻厲為學夜不就席<lb/>
者數年雍嘗適吳楚過齊魯客梁晋而歸徙居於洛蓬<lb/>
<pb n="KR4d0060_WYG_036-15a"/>
蓽環堵躬㸑以養父母講學於家不彊以語人而就問<lb/>
者日衆士人道洛者必過其廬雍與人言必依於孝悌<lb/>
忠信樂道人之善不及其惡故賢不肖無不親之病畏<lb/>
寒暑常以春秋時乘小車二人挽之行㳺城中所過倒<lb/>
屣迎致居洛三十年洛人共為買田宅士大夫多助之<lb/>
者雍皆受而不辭為人坦夷無表襮防畛不為絶俗之<lb/>
行其學自天地運化隂陽消長以數推之逆知其變自<lb/>
以為有師授世無能曉之者而雍内以自樂浩如也有<lb/>
<pb n="KR4d0060_WYG_036-15b"/>
書十二巻曰皇極經世詩二千篇曰擊壤集雍初舉遺<lb/>
逸試將作監主簿熙寧初以為潁州團練推官與常秩<lb/>
同召雍卒不起卒年六十七知河南府賈昌衡言雍行<lb/>
義聞於鄉里乞贈䘏吳充請於上贈袐書省著作郎賜<lb/>
粟帛韓絳守洛言雍隠德邱園聲聞顯著賜諡曰康節<lb/>
　　　王延嗣傳<lb/>
唐宋間延平郡有隠君子姓王氏諱延嗣字季先光州<lb/>
固始人也世為州里豪右從父潮審知俱以勇俠霸於<lb/>
<pb n="KR4d0060_WYG_036-16a"/>
一鄉唐末之亂四方豪傑競起大者以王小者以伯壽<lb/>
春王緒攻陷光州得潮兄弟相持大喜曰恨相得之晚<lb/>
因留軍中計事將為誅巢之舉時秦宗權約㑹兵討賊<lb/>
審知語於緒曰此何足以成事哉遂逗留不進宗權為<lb/>
巢敗走大怒以兵攻緒乃<hi>闕</hi>南奔入閩有衆數萬而緒<lb/>
以猜刻失將佐士卒心一夕為亂軍所斃推潮為主帥<lb/>
遂奄有福建景福元年唐拜潮福建觀察使審知為副<lb/>
使潮卒審知代立乾寧四年唐升福州為威武軍拜審<lb/>
<pb n="KR4d0060_WYG_036-16b"/>
知節度使累遷同中書門下平章事封瑯琊王君㓜失<lb/>
怙恃養於審知為兒童時謹愿端慤如成人未嘗戲笑<lb/>
事審知如父晨昏侍左右彌謹審知寢疾躬奉湯劑未<lb/>
始須臾離庭闈雖甚勞苦不見有倦色審知亦以是器<lb/>
而憐之撫如已子審知諸子豪氣相髙日以馳馬試劒<lb/>
為事君獨泊然無欲惟喜躭玩書史夜以繼日手不釋<lb/>
巻寢食為之幾廢故多識前言往行褆身行已每以古<lb/>
人自期儒冠書服雍容委折似不能言者然邦有大政<lb/>
<pb n="KR4d0060_WYG_036-17a"/>
國有大疑將就謀焉則引古驗今抵掌議論凛凛風生<lb/>
不可尚已審知嘗戱謂之曰此吾家措大兒也審知既<lb/>
撫有全閩將欲録君以官君聞之力辭懇免至於三四<lb/>
不聽乃稱疾不出者踰月審知使人往訊之因手書以<lb/>
上審知其畧云春秋傳載孔子之言曰唯名與器不可<lb/>
以假人盖以名器者國家礪世之具茍上有私授之失<lb/>
則下啓奸覦之心居平世猶之可也况今天子播遷大<lb/>
盗蠭起跡其所由正縁朝廷政出多門刑賞滋濫大王<lb/>
<pb n="KR4d0060_WYG_036-17b"/>
親舉義兵為國平亂軋於賊臣決策入閩士卒將佐棄<lb/>
鄉井墳墓捨父母妻子從王南征何所圗哉志於立功<lb/>
名耳今師旅暴露日乆大勲未集大王膺茅土之封領<lb/>
節鉞之寄肅將明命作鎮於閩尚未班爵策勲以旌戰<lb/>
士而首欲以爵命猥及無知之私親將士觀望觧體必<lb/>
矣昔衞懿公好寉寉有乘軒者及狄伐衞授甲者皆曰<lb/>
使寉寉實有禄位僕雖愚瞢粗靈於寉倘或僥榮冒禄<lb/>
偷安利已以陷王於衞君之地雖粉骨糜肌亦不足以<lb/>
<pb n="KR4d0060_WYG_036-18a"/>
贖其過審知以其言切利害益器重之然終不能奪其<lb/>
志稍寢其命曰姑俟他日而巳未幾唐亡梁太祖拜審<lb/>
知中書令封閩王仍升福州為大都督府命至閩審知<lb/>
將拜賜焉君力諫之曰吾家本田舍郎二父䝉國厚恩<lb/>
迭秉節旄朱全忠賊臣固嘗與我比肩事主徒以挾穿<lb/>
窬之資逞豺狼之暴肆虐流毒盗有神器人神共憤其<lb/>
能乆有此土我縱不能如留侯為韓復仇沛公為義帝<lb/>
發喪其忍北面以事之義不帝秦此其時也審知俛首<lb/>
<pb n="KR4d0060_WYG_036-18b"/>
乆之曰此特腐儒陳言無補實用知彼不知已兵法所<lb/>
大忌彼雖僣逆然既巳南面朝諸侯加之堅甲利兵半<lb/>
於天下東征西伐草折卵碎我慿數州之地輒嬰其鋒<lb/>
是自取顛仆安能成大事哉君曰是大不然梁雖弑逆<lb/>
僣舉大號而外窘於晋日夕支梧方且不暇重以楊行<lb/>
宻方據江淮實吾之外屏似出天造以限南北梁人雖<lb/>
欲襲我得乎此正所謂風馬牛不相及也况彼以新造<lb/>
之梁雄據中原大統未一内怨外叛腹背受敵尤其甚<lb/>
<pb n="KR4d0060_WYG_036-19a"/>
者與晋相持雌雄未决其能越大江度修嶺以與我角<lb/>
耶故司勲杜牧有言上策莫如自治誠能於此鋭意自<lb/>
治内以修政外以治軍使府庫充實兵革犀鋭如小白<lb/>
之於齊勾踐之于越國勢日張霸圖日盛近約吳越逺<lb/>
結江淮外連荆楚仗義合兵為國討賊其誰敢不從孔<lb/>
子曰如有用我者吾其為東周乎反覆條陳數百言審<lb/>
知竟不能用其策君拂膺太息私竊嘆曰大丈夫以氣<lb/>
為主氣先索矣無能為也審知歳時遣使朝貢於梁阻<lb/>
<pb n="KR4d0060_WYG_036-19b"/>
於江淮道不能通乃航海從登萊入汴使者入海覆溺<lb/>
大半君聞之愀然因復為審知厯陳梁無足畏之狀勿<lb/>
傷財損人以自詘且言治亂之機常隠於㝠㝠而自古<lb/>
觀人之國則每預見而前知者盖勝負之形已分矣如<lb/>
齊仲孫知魯之未可動房𤣥齡謂隋之必將亡莫不若<lb/>
合符節以今形勢觀之則朱梁決不能為我患萬無足<lb/>
畏然異時作難當在江表吳越之間其後果然審知初<lb/>
不甚領畧其意自是君始浩然有隠遯巖穴全身逺害<lb/>
<pb n="KR4d0060_WYG_036-20a"/>
之志而牽於審知有鞠育之恩於已念未有以報之不<lb/>
忍遽遂翩然初潮卒審知代立疑外議有未甚服從者<lb/>
㑹僚屬有獻言請以威嚴䋲下之不從令者審知始用<lb/>
其言乃務以誅戮為事君言於審知曰書云臨下以簡<lb/>
御衆以寛語云寛則得衆信則民任焉敏則有功公則<lb/>
説此萬世治國齊家君天下之大法也小人中無逺慮<lb/>
乃導王以苛虐為政不亦悖乎王緒之失實本於是覆<lb/>
轍在前王所目擊可不戒哉審知亦為之改容君每侍<lb/>
<pb n="KR4d0060_WYG_036-20b"/>
審知左右覺微有怒色必怡聲軟語進說以觧釋其意<lb/>
前後有犯顔垂死復活者盖千餘人識者固已知君隂<lb/>
德之必有後也閩俗喜佛而審知亦溺於浮屠氏之説<lb/>
窮極土木之功以興佛宇財力殆困君力言於審知曰<lb/>
書云不作無益害有益功乃成浮屠氏本物外之人以<lb/>
寂滅為宗非有益於人之國今乃蠧民財損民力以從<lb/>
事於斯是謂作無益以害有益也古之人君自謂善於<lb/>
其事者無出梁朝之武帝及其終也卒無補於侯景之<lb/>
<pb n="KR4d0060_WYG_036-21a"/>
亂殷鑒不逺在夏后之世矧夫今日方欲以取威定霸<lb/>
其可崇此不急之務以蠧國傷民耶審知卒不悟自此<lb/>
帑藏日虛民力日困矣審知本武夫初不省禮樂詩書<lb/>
之教其後折節下士開學館育人才故唐賢士大夫避<lb/>
難南來者皆厚禮延納之招來蕃舶綏懐海上諸蠻貿<lb/>
易交通閩俗康阜皆君有以啓之審知諸子皆不肖服<lb/>
飾車騎侈異相勝視君敝衣緼袍薾然率皆非笑有從<lb/>
而諷君者君正色徐以語之曰傳不云乎儉德之共也<lb/>
<pb n="KR4d0060_WYG_036-21b"/>
侈惡之大也以漢文之賢君而衣弋綈以公孫之賢相<lb/>
而用布被後世以為美談況處多虞之世雖萬乘之尊<lb/>
三公之貴尤當以漢文公孫為法顧予何人既無汗馬<lb/>
之功復無籌幄之佐徒藉季父之貴得依餘庥不耕而<lb/>
食不織而衣優㳺卒嵗無所用心日夕兢惕尚虞滿盈<lb/>
以速禍敗矧敢不衷其服自菑厥身諸子為之忸怩審<lb/>
知雖起於任俠之徒而天性純儉自奉甚薄聞君此言<lb/>
嘉嘆不已時自朱梁簒唐之後强藩巨鎮相次僣號改<lb/>
<pb n="KR4d0060_WYG_036-22a"/>
元審知王閩日乆驕心日滋屢有效顰之意君極口切<lb/>
諫其不可曰自古帝王之興莫不皆有大功德著於天<lb/>
下故天命有歸人心胥附然後應天順人起而君之固<lb/>
非細事當紂之時西伯躬盛德大業三分天下已有其<lb/>
二而服事殷曹孟德剗平禍亂威震天下挾天子以令<lb/>
諸侯盗㺯神器於掌股間漢之為漢特位號耳而猶終<lb/>
於其世不敢登尊履極盖以天命人心之有在耳今王<lb/>
雖聰明英武出於萬夫之上然功未著於中原威未加<lb/>
<pb n="KR4d0060_WYG_036-22b"/>
於海内蕞爾之閩地不大於吳楚兵不加於梁晋而輙<lb/>
欲謀此大事諸鎮聞之稱兵而南則師直為壯我復何<lb/>
辭是乃操無益之虛名享必然之實禍僕嘗諫王勿臣<lb/>
朱梁且王以僕言為不知彼已而今日不意復為此圖<lb/>
其可謂知彼已乎誠於此時檢身修德惟懐永圖敦好<lb/>
睦鄰以大桓文之業則生享方面之尊殁存忠義之名<lb/>
以垂裕後昆無有窮已不其韙歟今乃不此之思而謀<lb/>
為劉聰石勒之舉縱使諸侯未暇致討得以偷安假息<lb/>
<pb n="KR4d0060_WYG_036-23a"/>
一旦有真主出其能赦我哉審知雖不樂其言然志之<lb/>
於心終其身不失臣節君之力也審知諸子君素惡之<lb/>
而獨與延政善及審知卒延翰竊立君謂其所親曰此<lb/>
真沭猴冠耳延翰聞而憾之君因約延政同隠延政唯<lb/>
諾然志於得國不行一日延翰取司馬遷史記閩越王<lb/>
無諸傳示諸將吏曰閩自古王國也吾今不王何待軍<lb/>
府將吏因勸進君曰是可為也孰不可為也此子能自<lb/>
免乎使在先王之世予固當以死争然斯人也何足與<lb/>
<pb n="KR4d0060_WYG_036-23b"/>
語吾族其血矣乎我雖不能餓死首陽然亦豈可延頸<lb/>
待戮因潜隨賈舟逸去將欲遵海濱而處偶值閩使者<lb/>
自海上還遇君廹之以歸至黄崎君乃捨舟宵遁田間<lb/>
道草宿露行旬日始抵建平因愛其佳山水遂有終焉<lb/>
之意乃易姓唐以字為名盖以唐與王音韻相近而亦<lb/>
自謂唐之遺民於是隐焉時延平人物凋零鄉無校家<lb/>
無塾士風不振青衿之徒散之城闕君始以五經教授<lb/>
學徒人皆以唐五經呼之未幾國亂骨肉自相屠戮繼<lb/>
<pb n="KR4d0060_WYG_036-24a"/>
而南唐兵取閩王氏族屬靡有孑遺皆如所料僅脫於<lb/>
難者惟君一人自非明哲保身其能爾耶君初聞閩滅<lb/>
乃衰絰出郊東望故國一酧先王大慟而還曰天作孽<lb/>
猶可違自作孽不可逭王氏之滅非天也亦自取之爾<lb/>
復何言哉始李景之滅閩也乃以富沙延平劍浦三縣<lb/>
為劍州刺史陳誨將欲興建黌館以延多士初聞唐五<lb/>
經之名始議表君教授俊造君聞之曰昔孟軻氏不以<lb/>
三公易其介使富貴如我所欲則冠貂蟬秉節旄乆矣<lb/>
<pb n="KR4d0060_WYG_036-24b"/>
惟夫不以易其介所以遯世而無悶遂以廢疾謝絶賔<lb/>
客終日杜門雖比隣亦莫得見其面環堵蕭然卒於大<lb/>
宋乾德四年壽九十有四娶黄氏先卒於閩晩得一子<lb/>
曰玠有賢行秀而不實娶鄭氏有子一人曰餘慶治家<lb/>
有法輕財重義鄉閭之人皆以仁厚長者歸之娶邱氏<lb/>
有男六人女二人二女皆適士人男曰説曰詢曰綬曰<lb/>
端曰靖季子早亡餘皆業儒端一舉中嘉祐八年進士<lb/>
第今為河陽節度推官有文有守不忝厥祖施諸政事<lb/>
<pb n="KR4d0060_WYG_036-25a"/>
所至皆有仁聲娶魏氏卒而無子繼室徐氏生二女一<lb/>
男皆㓜稚男曰淮先是君之寢疾也呼其子玠而屬之<lb/>
曰古者士踰月而葬葬言其藏也令人不可復見爾近<lb/>
世流俗之葬孝子慈孫欲榮其親者墓惟恐其不大馬<lb/>
鬛惟恐其不髙而又旁揭豐碑褒揚盛美彌亘道左是<lb/>
皆無益於亡者適所以為冦盗發掘之標唐末之亂王<lb/>
公貴人賢士大夫例遭此禍路旁每見為之動心可不<lb/>
戒哉我病且死汝則埋之切勿徇俗以隂陽風水吉凶<lb/>
<pb n="KR4d0060_WYG_036-25b"/>
為拘忌但擇髙明爽塏之地免卑濕沮洳足矣不封不<lb/>
樹勿為標識銘誌碑碣之具聽人耕種其上芻蕘雉兔<lb/>
往來勿禁慎毋蹈衰世餘習自貽後悔及君卒其子玠<lb/>
葬君於水雲村之原一如治命及玠之卒也子餘慶方<lb/>
在襁褓玠始病篤因自取針刺其姓於餘慶之右臂及<lb/>
封乃祖遺書數巻留以付之喪服既除其妻持孤子適<lb/>
他族洎餘慶長而母亡惟見臂字遺書而已迄莫辨其<lb/>
祖所葬之地日月既邁詢之鄉老亦無有能知之者至<lb/>
<pb n="KR4d0060_WYG_036-26a"/>
今子孫春秋拜掃展省合祀於其子玠之墓耳嗚呼如<lb/>
君之全身逺害也何其慎終惟始而其長慮却顧又何<lb/>
其逺也世之小人嗜利亡軀朝不謀夕其視於君為何<lb/>
如哉祖禹嘉祐中就試禮部始識君之曽孫端於京師<lb/>
逆旅中與之語喜其有誠明自得之學不入時輩每親<lb/>
炙之是年端登進士丙科而祖禹亦幸塵忝自入仕契<lb/>
濶二十餘年一日邂逅於河陽幕府雖其淹回沮抑而<lb/>
氣未嘗少衰於曩時儻非以其所學充其所養能爾邪<lb/>
<pb n="KR4d0060_WYG_036-26b"/>
祖禹近參訂唐史事有疑似者數條質之於端悉能援<lb/>
引他傳雜説并唐文士碑銘書疏之類以决其疑莫不<lb/>
皆有證據予深德之而且嘆其博洽端因發蠧篋出乃<lb/>
祖遺録相示曰曽大父生於晩唐長於五代而卒於國<lb/>
朝之初經厯甚多閲世甚乆惜其晦迹不仕不得託名<lb/>
於一代史書前輩已往知者絶少苐恐將遂湮没為子<lb/>
孫者不得無罪吾子其能為我發潜德之幽光乎祖禹<lb/>
曰唯謹以君出處遺事而次苐之以為家傳直述其言<lb/>
<pb n="KR4d0060_WYG_036-27a"/>
與其所行耳不敢置一字褒貶於其間庶幾子孫稍得<lb/>
其實後之君子尚論古人者見其傳而得其人則是非<lb/>
美惡於是有在固非祖禹所得專也傳成歸之於端俾<lb/>
藏祖廟以為無窮之傳云<lb/>
賛曰甚哉出處君子之大致也五季之亂極矣聞人奇<lb/>
士不幸生於其世未有不被其汙衊者求之於傳盖無<lb/>
完人君獨能歸潔其身視軒冕若將凂焉彼其克享眉<lb/>
夀始終名節垂裕後昆在當時豈不謂之難得哉况乎<lb/>
<pb n="KR4d0060_WYG_036-27b"/>
議論磊落本乎純正有晉叔向唐陸贄遺風尤非五代<lb/>
間諸臣所能到使之一旦立人之朝食人之禄想其正<lb/>
色凛凛臨大節而不可奪惜其埋光匿影其在當年猶<lb/>
不可得而見况後世乎是知自昔英雄豪傑義夫節婦<lb/>
跡不踐於中朝名不登於太史聲名文采與草木俱腐<lb/>
者可勝計哉司馬子長謂伯夷叔齊㣲孔子則西山之<lb/>
餓夫耳渠不信然<lb/>
　范太史集巻三十六<lb/>
</p>
<p>
</p>
  </div>
<div>
                <head>范太史集巻三十七</head>
    <p>
<pb n="KR4d0060_WYG_037-1a"/>
欽定四庫全書<lb/>
　范太史集巻三十七　　　宋　范祖禹　撰<lb/>
　　青詞<lb/>
　　　代文潞公交歲設醮青詞<lb/>
伏以上天敷佑雖髙而聽卑大道無為至虛而善應惟<lb/>
誠可逹有感必通適臨交歳之期欽奉祈祥之典輒申<lb/>
精懇仰叩上真伏念臣幸以㣲生獲逢嘉運入登上宰<lb/>
出涖齋壇乆塵三事之榮復玷上公之秩寵禄已踰於<lb/>
<pb n="KR4d0060_WYG_037-1b"/>
涯分勤勞無補於涓埃矧加告老之年未遂遺榮之志<lb/>
懼害盈之有咎恐非據之生災每夙夜之自思若氷淵<lb/>
之俯蹈敢忘齋祓祇事薫修伏望玉闕宸君璿穹真聖<lb/>
特迴靈睠俯徇愚誠永綏耆艾之躬申錫康寧之祉一<lb/>
門之内均慶善以䝉休四序之間常安和而廸吉<lb/>
　　　又<lb/>
伏以元皇布氣羣物流形太昊司春四時更始凡居覆<lb/>
載皆荷亨嘉適臨交歳之辰敢用祈祥之典輒殫精懇<lb/>
<pb n="KR4d0060_WYG_037-2a"/>
仰叩上真伏念臣幸禀㣲生夙蒙休運被三朝之眷遇<lb/>
塵上衮之尊榮曾無補於明時顧乆尸於厚禄頽光將<lb/>
廹告老未從恐貽非據之災自取疾顛之咎是以䖍依<lb/>
道妙祗按仙儀伏望金闕宸君璇穹衆聖曲垂昭鑒大<lb/>
降鴻私保兹衰晚之齡錫以康寧之福冀終身之佚樂<lb/>
壽考維祺俾闔宇之靖安子孫逢吉仰髙明之臨下期<lb/>
志願之弗違<lb/>
　　祭告文<lb/>
<pb n="KR4d0060_WYG_037-2b"/>
　　　河南府祭太皇太后文<lb/>
維年月日具官臣某敢昭告於大行太皇太后臣聞坤<lb/>
厚之德所以配乾元闗雎之風所以始王化自昔三代<lb/>
之盛暨於兩漢之興皆繄内助之賢以啓後人之慶恭<lb/>
惟睿德光越前聞篤生王家進儷宸極輔佐仁祖表正<lb/>
宫闈保佑英皇統臨天㝢勉徇聽朝之請旋申復辟之<lb/>
文仁覆萬方功流億祀懐生之品被澤無窮皇帝出震<lb/>
乘乾自家刑國問安内寢侍膳東朝極四海之尊榮盡<lb/>
<pb n="KR4d0060_WYG_037-3a"/>
兩宫之孝養而穹旻降禍軒曜淪輝颷駕上賔日御遄<lb/>
<hi>闕</hi>山陵備禮儀衞啓行臣分職留都奉嚴復土駿奔道<lb/>
路祇率典司敢薦薄儀用伸㣲懇謹具牲酒之奠瞻望<lb/>
靈駕臣無任攀號殞越之至伏惟尚饗<lb/>
　　　百官祭文<lb/>
恭惟聖宋受命祖宗垂統重熙累洽與天無極實頼内<lb/>
有淑德之助輯寧家邦伏惟太皇太后誕生勲族陟配<lb/>
仁祖母儀萬國表正六宫翊奉英宗越升明兩遭家多<lb/>
<pb n="KR4d0060_WYG_037-3b"/>
難稱制從宜㒺踐外朝亟復明辟逮夫皇帝嗣膺寳厯<lb/>
尊奉祖闈率四海之歡心極兩宫之孝養宜錫丕祉壽<lb/>
如岡陵奄違聖日<hi>闕</hi>　　　哀纒宸極痛結海内今山<lb/>
陵備禮容衞届涂臣等服在具寮留司洛邑駿奔夙夜<lb/>
不遑啓處敢薦薄禮用昭精誠伏惟尚饗<lb/>
　　　提轉祭文<lb/>
昔者虞美皇英㒺顯詒謀之慶周稱任姒不聞戡難之<lb/>
功厯觀載籍之所傳未有擅名之能備恭惟太皇太后<lb/>
<pb n="KR4d0060_WYG_037-4a"/>
自家鍾慶惟聖定祥體柔明而配天本静專以法地若<lb/>
其教風之所成就德業之所維持子孫繼聖以相承社<lb/>
稷再安於獨運儀刑天下表正人倫享至養於兩宫視<lb/>
太平者四紀宸闈淵黙宜受祜於無窮仙駕徊翔俄御<lb/>
風而莫返人神懐痛夷夏遏音將祔因山之安爰臨同<lb/>
軌之㑹臣等任聫部按職預駿奔覩容衞以增哀奉牲<lb/>
牢而述事伏惟尚饗<lb/>
　　　河南府祭濮王夫人文<lb/>
<pb n="KR4d0060_WYG_037-4b"/>
維年月日具官某謹致祭於濮安懿王夫人惟靈生自<lb/>
茂族克配賢王柔範令儀四德式備輔佐君子有夙夜<lb/>
之勤嚴事先祖有齊潔之志奉采蘩之職成鵲巢之風<lb/>
子孫衆多福禄光大宜家之義流慶无疆自奄違王國<lb/>
日月既逺今得吉卜歸祔寢園轜車在涂爰及封境敢<lb/>
具薄禮靈其鑒之尚饗<lb/>
　　　百官祭文<lb/>
風姓之後國於任城胙土命氏其源盖逺惟靈圓精挺<lb/>
<pb n="KR4d0060_WYG_037-5a"/>
質方祇禀秀柔儀令範歸于王家輔佐君子祗勤夙夜<lb/>
嚴恭内事精一其德自先帝之世疏恩啓封奄違聖時<lb/>
日月悠逺既得吉卜克祔寢園轜車在涂爰及封境恭<lb/>
致薄奠靈其鑒之尚饗<lb/>
　　　提轉祭文<lb/>
自昔聖賢之所由興邦家之所以御雖本身修實資内<lb/>
助懿厥碩人夙欽師傅惟濮定祥起家是据輯睦内外<lb/>
式安且譽王有烝嘗蘋蘩是具王有嘉賓豆籩孔庶如<lb/>
<pb n="KR4d0060_WYG_037-5b"/>
何不淑奄先朝露嵗月其逝音徽如故背平臺以即逺<lb/>
遡寢園而將祔旐晩飄風松深隐霧盛禮惟稱新阡是<lb/>
固某等任列外臺職當陪赴祇薦薄奠惟誠之寓尚饗<lb/>
　　　又<lb/>
濮惟大國宗室之尊宜有令德為之内助惟靈生禀慶<lb/>
善歸于王家輔佐君子祇勤婦職協睦宗族㒺或時怨<lb/>
宜降年有永受福無疆而鳴玉早閟光儀杳逺播美彤<lb/>
管流芳舊宫嵗時既易宅兆未卜今屬盛禮從祔園次<lb/>
<pb n="KR4d0060_WYG_037-6a"/>
銘旌所届逺道有輝某等職在封圻敢薦薄奠尚饗<lb/>
　　　祭叔母宇文氏文<lb/>
維元豐七年嵗次甲子正月辛丑朔二十日姪左奉議<lb/>
郎同編修資治通鑑某謹備時羞清酌之奠致祭於縣<lb/>
君叔母宇文氏之靈有唐之季中原荼毒宇文及范自<lb/>
秦徙蜀厯世昏姻著于邦族惟我叔母我之自出王姑<lb/>
之子先祖之孫歸我叔父嫓德賢明為婦孝恭為母慈<lb/>
愛子孫既多福禄未艾宜享眉壽始盛終全如何不弔<lb/>
<pb n="KR4d0060_WYG_037-6b"/>
遽奪其年嗚呼昔我先妣實維冢婦同事舅姑惟存叔<lb/>
母今也則亡靡瞻靡顧羇孤之感每懐其故宿官於洛<lb/>
乆去庭宇屬纊踰時乃始聞訃殯不哭帷葬不走墓哀<lb/>
恫未怠日月如騖寓奠祥薦寫其衷素尚饗<lb/>
　　　祭司馬文正公文<lb/>
維元祐元年歳次柔兆攝提格九月丙辰朔二十五日<lb/>
庚辰門生具官范某謹以深衣肴酌之奠敬祭於太師<lb/>
温國公之靈嗚呼賢哲之生得天粹精伊尹之任伯夷<lb/>
<pb n="KR4d0060_WYG_037-7a"/>
之清惟公兼之以集厥成孝悌之性感於神明立於朝<lb/>
廷乃見大節莫堅金石莫明日月金鑠石毁日昃月闕<lb/>
公之忠誠確不可奪山有時而裂谷有時而竭玉有時<lb/>
而折斧有時而缺公之義烈直不可屈是故三公之位<lb/>
不能貴萬鍾之禄不能富公貴以德公富以義公所自<lb/>
有非由外致天下之士聞公之風貪者㢘懦者有立志<lb/>
其流波之所激餘風之所被千世之下猶將興起充塞<lb/>
天地外格夷狄無有逺邇愛戴如一三尺之童服公忠<lb/>
<pb n="KR4d0060_WYG_037-7b"/>
實跂行喙息被公德澤進以天下退以天下凡民休戚<lb/>
繫公用舍爰立作相六合鼓舞如熱得濯如飢得哺曰<lb/>
明明天子聖后惟母子育我黎民卑兹哲輔盡瘁憂勤<lb/>
不知有身終食之間不忘愛君假寐之頃亦常在民遑<lb/>
恤其病以至於殁孰有如公以身殉國某自為布衣辱<lb/>
公之知教誨成就義兼父師昔聞於公生欲不欺死欲<lb/>
不愧奉以周旋其敢失墜從公在洛十有三年忝命還<lb/>
都公入陶甄謂别復合如形影然公今喪歸乃始長乖<lb/>
<pb n="KR4d0060_WYG_037-8a"/>
流慟何及終天永懐昔者子貢築室於塲嗟今不能撫<lb/>
已隕傷薄奠矢辭公乎不亡尚饗<lb/>
　　　又祭文正公文<lb/>
元祐二年正月<hi>闕</hi>日門生范某敬以清酌時羞之奠祭於<lb/>
太師温國文正公惟公静也嶽立動也川騖宅道之奥<lb/>
操治之具舉而措之事不愆素朞年而定忽失其據二<lb/>
聖軫悼萬民思慕愈乆愈深惟誠之著峴首墮淚蜀人<lb/>
野祭方之今日曽未足紀某蚤以諸生辱公之知從公<lb/>
<pb n="KR4d0060_WYG_037-8b"/>
半世以及長辭日月其逝宅兆已卜義當奔走千里赴<lb/>
哭官守有常又義不得公之風烈在於天下一話一言<lb/>
為法來者有狀有銘有贈有諡顧惟小子復何述矣猶<lb/>
當執筆傳公行事詳記實書以待良史寓奠告公鑒此<lb/>
精意尚饗<lb/>
　　　為范相祭鮮于修撰文<lb/>
嗚呼子駿居今之世志古之道白首好學躭玩易老見<lb/>
於事業發為文章治民則惠執義則强柔亦不茹剛亦<lb/>
<pb n="KR4d0060_WYG_037-9a"/>
不吐邪則吾仇正則吾與余昔使蜀封部實鄰聞其風<lb/>
聲愛慕其人同分西臺晩益相親茂林修竹美景良辰<lb/>
杯盤草具笑語天真通家之好往事空陳年將從心乃<lb/>
補衮職拳拳樸忠侃侃正色病不克施終古遺直告滿<lb/>
三月退卧淮陽凶訃遽來我心隕傷歸於其邱實邇吾<lb/>
鄉涕灑秋風酹此一觴尚饗<lb/>
　　　祭韓獻肅公文<lb/>
維元祐三年六月十日具位范某謹以清酌時羞之奠<lb/>
<pb n="KR4d0060_WYG_037-9b"/>
致祭於太傅康國獻肅公之靈某登公之門幾三十載<lb/>
將老書局遇公洛川公言於朝為之引重雖大鈞之宰<lb/>
不責報於一物而知已之賜敢自同於衆人今公永歸<lb/>
不預祖奠感念疇昔實疚於懐敬薦菲薄將其誠意尚<lb/>
饗<lb/>
　　　祭吕正獻公文<lb/>
維元祐四年嵗次已巳二月壬寅朔二十六日丁卯壻<lb/>
修實錄檢討官承議郎秘書省著作郎兼侍講上騎都<lb/>
<pb n="KR4d0060_WYG_037-10a"/>
尉賜緋魚袋范某謹以清酌庶羞之奠恭祭於太師申<lb/>
公丈人之靈嗚呼去聖已逺道學不明中庸至德民鮮<lb/>
能乆過與不及其失之均惟公體被中和性涵純粹天<lb/>
降大任先覺斯民真宰不言化育萬物巨浸無際并包<lb/>
百川從容廟堂不見聲色虛一而静漠然無心二聖恭<lb/>
已四方奠枕非夫深造自得尚友淵騫謨明弼諧思齊<lb/>
稷契何以居今之世如見古人極深研幾宅道之妙經<lb/>
濟之用乃其緒餘公今云亡梁木實壊邦國殄瘁何痛<lb/>
<pb n="KR4d0060_WYG_037-10b"/>
如之某辱知於公實自早歳取其迂拙遂齒昏姻知已<lb/>
義重踰於親愛儀刑師表靡所瞻依追惟訓言流慟何<lb/>
已敬致薄奠惟公鑒之尚饗<lb/>
　　　又祭正獻公文<lb/>
維元祐四年五月庚午朔十四日癸未壻具位某謹以<lb/>
清酌時羞之奠恭祭於太師申國正獻公嗚呼自公之<lb/>
殁纔厯旬時邦家失其蓍蔡善人喪其宗主緬懐風烈<lb/>
猶有典刑二聖追思衆賢景慕尚式周公之訓共守蕭<lb/>
<pb n="KR4d0060_WYG_037-11a"/>
相之規庶幾有成永底于治日月逾逺宅兆卜期某官<lb/>
守有常義不得往西望引領為天下慟寓此薄奠惟公<lb/>
鑒之尚饗<lb/>
　　　奠申國夫人文<lb/>
維元祐四年歲次已巳五月庚午朔十四日癸未壻具<lb/>
位某謹以素饌清茶之奠昭告於申國夫人恭惟天生<lb/>
淑德作配大賢教成於家助及於國而探賾道妙超岀<lb/>
物表死生之際不累其心通儒哲士未能及此某昔受<lb/>
<pb n="KR4d0060_WYG_037-11b"/>
室於潁得拜夫人退居洛陽實同淡泊音容杳逺十有<lb/>
七年今從申公永宅𤣥壤不克躬奠慘結於懐寓此薄<lb/>
禮展其精意尚饗<lb/>
　　　祭蜀公文<lb/>
嗚呼昔先考大夫與公親雖父子義實朋友並㳺太學<lb/>
同年登科某自為兒童居公膝下撫育教誨均於所生<lb/>
不幸早孤公實哀念及夫既冠再至京師猥以藝文隨<lb/>
例求舉公一見稱奬延譽於公卿之間從仕以來教之<lb/>
<pb n="KR4d0060_WYG_037-12a"/>
忠義屏居洛邑十有三年公每肩輿凡五六至奉侍几<lb/>
杖嘗聞訓言惟公實為門内知已前年承事傾喪惟公<lb/>
是憂上恩賜告省公于許齎詔勞問簡于聖心豈期踰<lb/>
年公遽薨殞平昔誨語跬步敢忘追惟慈顔邈不復覩<lb/>
今復䝉恩予告奔赴葬期奠此一觴心焉如割嗚呼哀<lb/>
哉尚饗<lb/>
　　　祭從叔承事文<lb/>
嗚呼叔之文章其取科第如俯拾芥而仕不登于館閣<lb/>
<pb n="KR4d0060_WYG_037-12b"/>
叔之才能其處繁劇如新發硎而任不至于公卿天惟<lb/>
予之聰明而不畀之壽考平生所有百未一施某與叔<lb/>
相從實自㓜少日來月往凡四十年譬如期松栢於九<lb/>
霄望驊騮以千里中道而止命也奈何嗚呼叔之隕喪<lb/>
忠文八十上恩予告來省來哭今也不幸忠文大故復<lb/>
䝉賜告送喪即路一慟而訣薦此薄具尚饗<lb/>
　　　祭從叔主簿文<lb/>
某至和之初越來京師叔在襁褓茂質日舒嘉祐之末<lb/>
<pb n="KR4d0060_WYG_037-13a"/>
再來赴舉叔始總角從師受書風姿粹美如玉之瑜熙<lb/>
寧元豐侍行入洛文章論議煒煜卓犖如蘭之茁以至<lb/>
馥郁如麟之育以見頭角如何不淑早世隕落三十年<lb/>
間如夢一昔嗚呼親則叔尊年則姪老誰謂中年反哭<lb/>
妙少人生一世孰為永乆譬如共行一塗至有先後其<lb/>
間修短竟亦何有惟其不亡是謂不朽尚饗<lb/>
　　　祭從叔母靳氏文<lb/>
惟忠文公與夫人先君有塲屋之舊歳寒不改重以昏<lb/>
<pb n="KR4d0060_WYG_037-13b"/>
姻一為布衣一仕貴顯鄉曲士論以為美談夫人以令<lb/>
善持家以雍和配德舅姑稱孝宗族具宜而降年不永<lb/>
早世隕喪音容幽翳今踰十年筮日先逺即安宅兆敬<lb/>
薦薄禮用伸至誠尚饗<lb/>
　　　祭司馬諫議文<lb/>
維元祐五年歳次庚午十一月辛酉朔六日丙寅成都<lb/>
范某謹以清酌時羞之奠致祭於亡友公休諫議之靈<lb/>
嗚呼某昨與公休同講無逸今講書畢一篇之義已録<lb/>
<pb n="KR4d0060_WYG_037-14a"/>
上之公休進對請讀孟子今則有詔講孟子矣此二書<lb/>
者公休遺意也公休雖没巳陳之説復備上覽所請之<lb/>
書日講帝前没而言行其何所恨降生不永命也奈何<lb/>
此天下所共哀傷不獨朋友之痛也平生出處無不同<lb/>
之一朝暌隔葬不及送寓此薄薦孰知我悲嗚呼哀哉<lb/>
尚饗<lb/>
　　　祭趙端明文<lb/>
維元祐六年歳次辛未閏八月丁巳朔日左朝㪚郎<lb/>
<pb n="KR4d0060_WYG_037-14b"/>
試給事中兼侍講充實録修撰兼國史院修撰輕車都<lb/>
尉賜紫金魚袋范某謹令弟䕫州司理叅軍祖哲恭祭<lb/>
於端明殿學士贈右光禄大夫趙公之靈惟公學於先<lb/>
王道備文武先帝識拔曰予方虎出入西鄙垂二十年<lb/>
南伐交阯奏功於天西師有征罙入其阻公曰不然卒<lb/>
如公慮帝趣起公往固吾圉士卧於邊農㳺於畆二聖<lb/>
倚公隱如長城季路一言獷俗不盟元祐之初公求觧<lb/>
去我實責公追先帝遇勞于王事以死繼之炳炳公心<lb/>
<pb n="KR4d0060_WYG_037-15a"/>
惟天實知公之云亡朝野震驚羌使慟哭夷落失聲羊<lb/>
公罷市諸葛野祭昔聞其語今見其事嗚呼人之生世<lb/>
於何其乆惟德與名可以不朽惟公知我義實執友寓<lb/>
此奠觴以告公柩尚饗<lb/>
　　　祭從叔母文<lb/>
維元祐十年歳次壬申三月甲寅朔十二日乙丑具位<lb/>
范某謹以羊一豕一清酒香燭之奠致祭於縣君叔母<lb/>
程氏之靈惟靈生於相門令德淑哲作配君子逮事皇<lb/>
<pb n="KR4d0060_WYG_037-15b"/>
舅惟忠文公一世師表邱園退老垂二十年實頼冡婦<lb/>
庀其家事祭祀賔客率禮不違撫育諸孤均愛如一宜<lb/>
享眉壽而不永年從袝皇姑爰及逺日敬致薄奠惟靈<lb/>
鑒之尚饗<lb/>
　　　告文正公廟文<lb/>
維元祐七年歳次𤣥黓涒灘二月甲寅朔二十日門人<lb/>
范某謹用清酒香燭䖍告於温國文正公昔孔子作春<lb/>
秋絶筆三年而没至漢而春秋始用太史公作史記既<lb/>
<pb n="KR4d0060_WYG_037-16a"/>
厯三世其書始行揚子雲作太𤣥後二百歳而𤣥始興<lb/>
古之聖賢作經著書期於後世不必親睹其行於世也<lb/>
子雲有言聖人愈鈍而後利衆人愈利而後鈍不其然<lb/>
歟資治之書凡十六代一千三百六十二年可謂逺矣<lb/>
厯英祖至神考二世十九年而成可謂乆矣公之精力<lb/>
盡於此書可謂至矣元祐之初有詔刻板摹印今已奏<lb/>
御頒及公卿而公父子皆不及見也此書藏於帝室副<lb/>
在名山今又立於學官與六籍並行天下之士聞公之<lb/>
<pb n="KR4d0060_WYG_037-16b"/>
名則想公之風讀公之書則見公之志千載之下其猶<lb/>
存也古者富貴而名磨滅者不可勝紀惟立德立言可<lb/>
以不朽為公相者當時則用没則已焉去不旋踵而後<lb/>
之人易其所為者多矣惟公没既乆而人思益深其政<lb/>
在朝廷以為準的其書在學者以為宗師公其可無憾<lb/>
矣今天子遣使以印本賜公家某與成此書故敢告終<lb/>
事於公之廟室惟昭鑒之尚饗<lb/>
　　　告先妣文<lb/>
<pb n="KR4d0060_WYG_037-17a"/>
維元祐七年嵗次壬申十月庚戌朔長子翰林侍講學<lb/>
士左朝散郎國史院修撰兼修國史輕車都尉髙平縣<lb/>
開國男食邑三百户某敢昭告於先妣髙平郡太君某<lb/>
奉七月癸巳詔書登進講職褒贈之典逹於淵泉啓封<lb/>
髙平錫命在第祗服官次無由奉將天澤謹遣弟姪展<lb/>
禮致誠伏惟昭鑒膺兹寵渥謹告<lb/>
　　　祭妹文<lb/>
維元祐七年歲次壬申十月庚戌朔九日戊午兄某以<lb/>
<pb n="KR4d0060_WYG_037-17b"/>
清酌時羞之奠祭於亡妹仙源縣君之靈慶厯戊子大<lb/>
江之南惟汝初生後我八年夙喪先妣汝始總角先君<lb/>
鍾愛懐抱鞠育兄弟不夭早皆孤苦我來京師汝侍祖<lb/>
母季父是依既長有歸水陸萬里從官東西惟汝德性<lb/>
幽閒令淑孝事舅姑睦於姻族我昔在洛汝惟兩川自<lb/>
我不見幾二十年免喪東來慰我顔色汝無間言以為<lb/>
我戚東逰吳越道喪其子憂結於中繼之以死嗟我兄<lb/>
弟白首未虧今汝先我孰知我悲惟汝之夫清介特立<lb/>
<pb n="KR4d0060_WYG_037-18a"/>
將䕶汝柩返於鄉邑念汝藁殯旅魂飄揚告别終天酹<lb/>
此一觴嗚呼哀哉尚饗<lb/>
　　　祭從弟文<lb/>
維元祐七年歳次壬申<hi>闕</hi>月朔日兄某遣姪㳂致祭於<lb/>
亡弟五郎之靈嗚呼昔我先祖教訓諸孫早聞詩禮惟<lb/>
我弟昆叔父又官有才未試病厄其生半塗而逝流風<lb/>
餘澤宜在後人如何不淑壽止中身古之盛時兄不哭<lb/>
弟今也忽焉驚心隕涕死生隔濶道阻且長何以寫哀<lb/>
<pb n="KR4d0060_WYG_037-18b"/>
寓此奠觴嗚呼哀哉尚饗<lb/>
　　　祭叔母文<lb/>
維元祐九年歳次甲戌閏四月辛未朔日姪翰林學士<lb/>
左朝奉大夫知制誥兼侍講史院修撰兼知院事兼修<lb/>
國史上輕車都尉賜紫金魚袋某謹以衣一襲羊一豕<lb/>
一清酌庶羞之奠致祭於叔母壽安縣君之靈楊氏范<lb/>
氏世為昏姻夫人之歸逮事祖妣配德仲父温慈惠和<lb/>
垂四十年内外尊仰福禄壽考子孫衆多克昌其家以<lb/>
<pb n="KR4d0060_WYG_037-19a"/>
仕以學有一於此孰不願然况於兼之其可無憾某一<lb/>
去桑梓二紀半生繫官於朝屢上歸懇願莫之遂忽焉<lb/>
永違瞻望西門捫膺隕涕寓此薄奠明靈鑒之尚饗<lb/>
　　　陜府謁諸廟文<lb/>
維元祐九年嵗次甲戌閏四月朔日具官某敢昭告於<lb/>
某神昔先王疆理天下陜在侯衞之服周召分主諸侯<lb/>
以此為中由周以來千有餘歳流風遺俗猶有存者守<lb/>
土之政視他郡國為難某待罪從官天子命以撫字陜<lb/>
<pb n="KR4d0060_WYG_037-19b"/>
人惟神有廟於此能使風雨時若稼穡豐登民無札瘥<lb/>
盗賊不作豈惟太守得以塞責此邦之人亦將有牲牷<lb/>
黍稷馨香芬苾以歌舞神惠豈不休哉尚饗<lb/>
　　　謁先師文<lb/>
惟夫子以道為萬世師自京師至於郡縣皆有廟貌自<lb/>
天子至於守令皆北面祀事昔門人有言生民以來未<lb/>
之有也其在兹乎某受命守邦未遑寧舍謁欵廟學式遵<lb/>
故常不敢賛天之髙譽日之明惟潔誠以告尚饗<lb/>
<pb n="KR4d0060_WYG_037-20a"/>
　　　祭文正公墓文<lb/>
維紹聖元年歲次戊戌七月庚子朔門人龍圖閣學士<lb/>
左朝奉大夫前知陜州軍府事范某謹以香幣時羞之<lb/>
奠昭告於太師温國文正公道有至公德不以力衆所<lb/>
同然天不可易古之聖哲以衆為師衆不我秘亦不我<lb/>
欺匪力可致惟誠之為伯夷之清柳下之潔三尺之童<lb/>
莫不心悦如彼白日幽必見之又如雷霆隱必聞之惟<lb/>
公之名溥被四海本其一心㒺有内外著之簡册發為<lb/>
<pb n="KR4d0060_WYG_037-20b"/>
事功加於生民澤浸無窮公初為相夷狄咸喜公没於<lb/>
府海濱來祭厯考前世名德之宰三代以來盖未之有<lb/>
某自昔從公十有七載今守是邦嵗月其邁入敬公里<lb/>
遺烈如在近望公墓不獲展拜寫誠於文薦此清酹尚<lb/>
饗<lb/>
　　　祭資政文<lb/>
維紹聖元年嵗次甲戌七月庚子朔九日辛未姪龍圖<lb/>
閣學士左朝奉大夫提舉亳州明道宫某謹以衣一襲<lb/>
<pb n="KR4d0060_WYG_037-21a"/>
羊一豕一清酌庶羞之奠敬祭於留守資政六叔之靈<lb/>
昔在太尉是生五子先公為長公於弟季皇祐進士治<lb/>
平賢良直言于廷大對洋洋神宗知人登公諫府匪躬<lb/>
正色終以職去元豐之末擢記言動上之嗣服光華侍<lb/>
從乃貳天官乃長禁林入輔大政同德一心士夫所望<lb/>
方倚以相出偃藩垣奄忽以喪某爰自㓜少學於公所<lb/>
先公訓言視爾季父公在近班姪後叔前並侍帷幄講<lb/>
讀相先公入中書繼踵玉堂引嫌獲避士以為光公去<lb/>
<pb n="KR4d0060_WYG_037-21b"/>
政府姪忝再命公三改藩姪亦告病東洛西陜同日除<lb/>
書謂當参省隣壤而居不圖凶災乃以訃來㑹喪於洛<lb/>
肝隕心摧惟公事業光照簡策炳若星漢終古不殁偃<lb/>
師新阡商亳故都卜兆云吉日月其徂祇命祠宫言趨<lb/>
畿邑復道洛師適及葬日往來三月痛毒於懐寫情不<lb/>
文維以告哀嗚呼哀哉尚饗<lb/>
　　哀詞<lb/>
　　　明道先生哀詞<hi>元豐八年六月十五日卒</hi>
<pb n="KR4d0060_WYG_037-22a"/>
先生為人清明端潔内直外方其學本於誠意正心以<lb/>
聖賢之道可以必至勇於力行不為空文其在朝廷與<lb/>
道行止主於忠信不崇虚名其為政視民如子惨怛教<lb/>
愛出於至誠建利除害所欲必得故先生所至民頼之<lb/>
如父母去乆而思之不忘先生嘗言縣之政可逹于天<lb/>
下一邑者天下之式也先生以親老求為閒官居洛陽<lb/>
殆十年與弟伊川先生講學於家化行鄉黨家貧蔬食<lb/>
或不繼而事親務養其志賙贍族人必盡其力士之從<lb/>
<pb n="KR4d0060_WYG_037-22b"/>
學者不絶於館有不逺千里而至者先生於經不務觧<lb/>
析為枝辭要其用在已而明於知天其教人曰非孔子<lb/>
之道不可學也盖自孟子没而中庸之學不傳後世之<lb/>
士不循其本而用心於末故不可與入堯舜之道先生<lb/>
以獨智自得去聖人千有餘歳發其闗鍵直覩堂奥一<lb/>
天地之理盡事物之變故其貌肅而氣和志定而言厲<lb/>
望之可畏即之可親叩之者無窮從容以應之其出愈<lb/>
新真學者之師也成就人才於時為多雖乆在朝廷而<lb/>
<pb n="KR4d0060_WYG_037-23a"/>
人常以其出處為時之通塞既除宗正丞天下日望先<lb/>
生入朝以為且大用及聞其亡上自公卿下至閭巷士<lb/>
民莫不哀之曰時之不幸也其命也夫<lb/>
　　誄文<lb/>
　　　康節先生誄文<lb/>
維熙寧十年七月癸丑安樂先生卒洛陽士大夫皆來<lb/>
哭弔且歸賻門人治喪天子下詔贈先生著作郎其年<lb/>
十月丁酉葬於伊闕之南嗚呼哀哉乃作誄曰邵居北<lb/>
<pb n="KR4d0060_WYG_037-23b"/>
土命姓于燕康公之後邈矣其綿皇之家初乃遷衡漳<lb/>
以及先生其道大光中和之發在於明哲之性之美之<lb/>
才之傑不激不厲不異不同亦坦而莊亦和而恭其幽<lb/>
惟顯其外惟中少也志壯始强於學聖亦我同彼惟先<lb/>
覺直趨其奥力取其卓鶴鳴于皋鴻漸于陸厥聲載振<lb/>
于彼淇澳幅員之大目所未窺博覽遐觀以為吾資徜<lb/>
徉四方遵海而歸爰自帝邱遷宅中土考卜澗瀍周公<lb/>
之宇隂陽所和可以逰處初無一廛莫蔽風雨顔子陋<lb/>
<pb n="KR4d0060_WYG_037-24a"/>
巷原憲環堵云何不樂惟孔之苦推測天地元化之祖旁<lb/>
羅日月貫穿今古爰暨草木昆蟲之微細入毫末大包<lb/>
九圍探賾索隐極深研幾筆之於書皇極是統以充其<lb/>
氣以養其勇富貴不降威武不竦豈無爵位孰可致之<lb/>
亦有軒冕孰能榮之不雕其樸不耀其奇玉韞于山珠<lb/>
藏于淵豫章偃蹇蔽日参天莫得而用其材乃全昔之<lb/>
隱者或遇衰世遯跡山林其流以敝先生之隱其道彌<lb/>
昭唐虞之際於以逍遥龜龍㳺沼鱗鳯在郊豈必陳力<lb/>
<pb n="KR4d0060_WYG_037-24b"/>
乃光於朝先生之化被於鄉黨無有逺邇聞風趨嚮來<lb/>
見來請各滿其望今也則亡孰為師長嗚呼哀哉死喪<lb/>
之威有生所畏疇昔臨之精爽不二委命待終漠然而<lb/>
寐惟其一心俯仰不愧明明我后有命自天錫之好爵<lb/>
賁于重泉庶幾來者景行其賢嗚呼哀哉先生之殁自<lb/>
秋徂冬不聞其聲不覩其容去此故庭就彼新宫人誰<lb/>
不殁名則無窮惟其令德有始有終作此哀誄播其流<lb/>
風嗚呼哀哉尚饗<lb/>
<pb n="KR4d0060_WYG_037-25a"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4d0060_WYG_037-25b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　范太史集巻三十七<lb/>
</p>
<p>
</p>
  </div>
<div>
                <head>范太史集巻三十八</head>
    <p>
<pb n="KR4d0060_WYG_038-1a"/>
欽定四庫全書<lb/>
　范太史集巻三十八　　　宋　范祖禹　撰<lb/>
　　墓誌銘<lb/>
　　　大理寺丞張君墓誌銘<lb/>
君諱淮字次公其先開封人曽大父尚書工部侍郎贈<lb/>
司徒諱去華始居河南大父光禄少卿贈兵部侍郎諱<lb/>
師錫歸老於家教訓子孫世稱為有德君子父尚書職<lb/>
方員外郎諱景伯以孝友篤行推於士大夫至今河南<lb/>
<pb n="KR4d0060_WYG_038-1b"/>
言家法者必先張氏君即職方長子少舉進士長以祖<lb/>
廕為郊社齋郎調廣安軍岳池尉代還丁其妣長安縣<lb/>
君李氏憂服闋補河南登封尉以薦者得廣信軍判官<lb/>
未幾以職方憂去官外除權杭州觀察推官考滿改衛<lb/>
尉寺丞知壽州六安縣以疾謝歸改大理寺遂卒實熙<lb/>
寧七年七月丁酉年五十二明年九月癸未袝於北邙<lb/>
之先原君事大父母父母盡其孝執喪哀毁有聞於人<lb/>
既孤撫愛諸弟尤篤治家謹嚴能守其先法居官耿介<lb/>
<pb n="KR4d0060_WYG_038-2a"/>
有立佐幕府遇事未嘗茍合而其長亦皆器愛之及當<lb/>
遷秩有司誤降一等有與君同者將訴諸朝君不可曰<lb/>
爵禄命也其可以訟求之耶乆之有司以誤聞朝廷復<lb/>
進君秩一等六安邑大事繁前令數以不任職免君至<lb/>
不數月稱治議事於州與州符下邑有不便於民者必<lb/>
力爭之屬疾謁歸民相率詣按察使請留者千餘人又<lb/>
禱祠以幸其疾愈君娶李氏工部尚書莊公兌之女有<lb/>
淑行二子長曰先郊社齋郎次曰兢四女長適秘書省<lb/>
<pb n="KR4d0060_WYG_038-2b"/>
正字司馬康餘皆㓜將𦵏弟涇以河南張君雲卿之狀<lb/>
來謁銘銘曰<lb/>
張氏之顯世不絶書降宅河洛其支扶疎入則孝弟出<lb/>
則忠謹自家及邦父訓子順光禄之懿職方之純澤其<lb/>
子孫宜在於君禄則不厚老亦未及有惠於人止於下<lb/>
邑有弟有子實蕃其宗歸於先邱君子之終<lb/>
　　　虞部郎中司馬君墓誌銘<lb/>
司馬氏出於晉安平獻王孚其裔曰征東大將軍楊始<lb/>
<pb n="KR4d0060_WYG_038-3a"/>
居安邑後魏析安邑置夏縣子孫遂為夏縣人自征東<lb/>
至今墳墓在焉君諱京字亢宗曽祖諱珂祖諱暠考諱<lb/>
諮贈衛尉卿妣王氏封福昌縣太君君以從祖太尉公<lb/>
䕃補太廟齋郎調涇州司法叅軍又為齊州司法叅軍<lb/>
舉監秦州清酒以最改衛尉寺丞轉大理簽書<hi>闕</hi>州判官<lb/>
通判綿州潞州厯太子中舍殿中丞國子博士虞比駕<lb/>
部三員外郎知趙州未赴改博州遷虞部郎中歳滿代<lb/>
還元豐二年六月戊戌朔以疾終于家年六十八月壬<lb/>
<pb n="KR4d0060_WYG_038-3b"/>
寅袝于先原君為人質直言行無采飾於宗族僚友無<lb/>
隱情在官勤於職業不避寒暑勞辱凡劇務人所難處<lb/>
者君至則立辦而遇下以不欺始為叅軍監酒梁丞相<lb/>
守秦州政尚威嚴官屬震慄君嘗白事不可丞相厲色<lb/>
呵之君端立于庭争之愈彊必從乃已丞相無如之何<lb/>
在潞州太守役兵治園亭旬休不得息君直從遣之太<lb/>
守又行伍保法一人有罪輒連坐數家日撻數十人君<lb/>
一切釋去不問太守雖甚怒然以君廉潔周慎卒無以<lb/>
<pb n="KR4d0060_WYG_038-4a"/>
中傷也其知博州值河朔盗賊大起百十為羣所在剽<lb/>
掠晝入縣鎮驅殺官吏君督責討捕歳餘悉平時强盗<lb/>
捕得即承者法皆免死盗倚法為姦益滋君擇其尤無<lb/>
良者諭伍伯悉搒殺之文潞公安撫河北以博州多盗<lb/>
始欲奏劾君或止之曰此介直人也公徐察之宜勿遽<lb/>
已而潞公深知其能乃表薦之君安恬守分不妄圗進<lb/>
取始得州即乞監終南太平宫不遂不得已之官官滿<lb/>
又乞亦未遂而卒君篤於骨肉赴其急難竭力無所愛<lb/>
<pb n="KR4d0060_WYG_038-4b"/>
性儉約自初仕縮衣節食圭銖積俸禄晚年頗優足即<lb/>
散以賙親戚之貧者族人有從之假貸無問多少無所<lb/>
拒既而歸之輒怒曰同家異財此大不義某為也其自<lb/>
奉菲薄如其初時君先娶洋州司户叅軍曹識女封仙<lb/>
居縣君生一男四女先君卒再娶西京左藏庫使王懐<lb/>
濟女封長安縣君生四男二女長子曰祀河中虞鄉主簿<lb/>
次曰櫟曰猶曰拒曰㩲長女適左侍禁白昭僅次早卒次適<lb/>
大名夏津主簿劉嗣宗次適乾寧軍判官楊廸簡次二<lb/>
<pb n="KR4d0060_WYG_038-5a"/>
女尚㓜銘曰<lb/>
司馬自晉安平枝分承繼綿綿在後之勤君之行已始<lb/>
信邦族仕不蘄進以及州牧儉以居家直以居官不畏<lb/>
不侮在古為難一其所履其終如始納銘墓中以賛實美<lb/>
　　　秘書丞劉君墓碣<lb/>
君諱恕字道原其先京兆萬年人六世祖度唐末為臨<lb/>
川令遇亂不能歸遂葬筠今為筠州人父渙少有髙志<lb/>
年五十為潁上令棄官家廬山之陽今為屯田員外郎<lb/>
<pb n="KR4d0060_WYG_038-5b"/>
道原少頴悟俊抜讀書過目即成誦年四歳坐客有言<lb/>
孔子無兄弟者道原應聲曰以其兄之子妻之一坐驚<lb/>
異十二三謁丞相晏公問以事道原反覆詰難公不能<lb/>
對十八歳試經義説書皆第一釋褐邢州鉅鹿主簿陳<lb/>
鄘公帥髙陽召至府重禮之使講春秋丞相親帥官屬<lb/>
往聽遷晋州和川令道原為人重意義急然諾郡守得<lb/>
罪被劾屬吏皆連坐下獄道原獨保證之恤其妻子如<lb/>
已骨肉又面數轉運使以深文峻詆陸介夫帥廣西辟<lb/>
<pb n="KR4d0060_WYG_038-6a"/>
掌機宜道原為人强記紀傳之外閭里小説下至稗官<lb/>
雜説無所不覽其談數千載間事如指諸掌道原終身<lb/>
不治他事故獨以史學髙一時今端明殿學士司馬公<lb/>
受詔修資治通鑑奏請同編修道原於魏晋以後事尤<lb/>
能精詳考證前史差謬司馬公悉委而取决焉道原為<lb/>
人剛毅一毫不挫於人熙寧中執政有與之故舊者欲<lb/>
引修三司條例道原不肯附之且非其所為執政者寖<lb/>
不悦當是時其權震天下人不敢忤而道原憤憤欲與<lb/>
<pb n="KR4d0060_WYG_038-6b"/>
之校面語侵之至變色勃怒而道原不少屈稠人廣坐<lb/>
抗言其失聞者縮頸而道原意氣自若乆之亦不自安<lb/>
以親老告歸南康乞監酒稅以就養有詔即官下編修<lb/>
丁母壽安縣君錢氏憂又詔就第續成前書未除喪元<lb/>
豐元年九月癸丑卒年四十七著十國紀年四十二巻<lb/>
資治通鑑外紀十巻包犧至周厲王疑年譜共和至熙<lb/>
寧年略譜各一巻道原娶蔡氏職方郎中巽之女生一<lb/>
女三男曰和仲義叔某道原將殁使其子為書來告曰<lb/>
<pb n="KR4d0060_WYG_038-7a"/>
子其為表若碣以誌吾墓銘曰<lb/>
嗚呼道原博學强識海涵地負富有萬物人所難能不降色辭<lb/>
中道而殞鮮克知之精明在上體魄在下刻詩墓前以詔觀者<lb/>
　　　朝奉郎陳君墓誌銘<lb/>
君諱知儉字公廙陳氏其先閬州人曾祖諱省華真宗<lb/>
朝為諫議大夫始居開封之管城贈太師尚書令兼中<lb/>
書令封秦國公祖諱堯佐以太子太師致仕是為文惠<lb/>
公贈太師中書令兼尚書令封鄭國公父諱博古大理<lb/>
<pb n="KR4d0060_WYG_038-7b"/>
評事館閣校勘贈比部郎中文惠公相仁宗其兄文忠<lb/>
公任樞宻使弟康肅公武寧節度使三人位將相宋興<lb/>
以來言兄弟之貴者以陳氏為盛比部又以學行登文<lb/>
館顯名君生於世家沈厚精敏少孝謹修勵自立既長<lb/>
志欲克紹祖考振奮於時初以祖廕守太常寺太祝累<lb/>
官大理寺丞英宗嗣極恩遷太子右賛善大夫知常州<lb/>
無錫縣丁母仙居縣太君宋氏憂服除知開封府鄢陵<lb/>
縣以治行聞上即位恩遷殿中丞改國子博士避父諱<lb/>
<pb n="KR4d0060_WYG_038-8a"/>
不拜王荆公執政欲引以修三司條例固辭擢提舉京<lb/>
西常平廣惠倉未幾除權發遣轉運判官行部過汝葉<lb/>
令不治繫囚以百數君取案牘决遣斯須而盡無不當<lb/>
者改權發遣轉運副使轉虞部員外郎徙權發遣河北<lb/>
東路轉運副使改金部員外郎權轉運副使恩州有兄<lb/>
弟遇父與人鬭者共擊殺之弟遁去兄伏殺人有司具<lb/>
獄將行刑君適至州止之曰子救父可憐且庸知非弟<lb/>
乎彼聞兄將死必還捕得果欵服以官吏失入罪及者<lb/>
<pb n="KR4d0060_WYG_038-8b"/>
衆使吏自發舉乃奏讞之兄得釋弟亦免死郡吏鑱石<lb/>
紀其事坐言濬河非是奪金部授知睦州未行已而復<lb/>
其官又坐舉官不當罷睦州復為虞部改朝奉郎元豐<lb/>
三年十一月丁巳卒于洛陽履道坊第年四十六明年<lb/>
二月某日葬管城之先原君性頴悟於書無所不讀至<lb/>
隂陽卜筮道術方外之言皆探其奥好賢喜善出於誠<lb/>
心視當世名公卿大人樂克已就之忠信之士則篤友<lb/>
而不怠故其所知與㳺者必一時賢雋今樞宻副使吕<lb/>
<pb n="KR4d0060_WYG_038-9a"/>
公端明殿學士司馬公皆嘗薦其才在京西河北治獄<lb/>
多所平反奉法無私而能恕以與人故所至郡縣畏其<lb/>
嚴肅而樂其寛厚舉吏八百餘人娶史氏先卒再娶閭<lb/>
邱氏封壽陽縣君五子曰敦早卒曰崇曰居曰中曰孚<lb/>
尚皆㓜一女適大理寺丞馬玿亦先卒君卒之日家無餘財<lb/>
太尉文公留守西都遣吏以幣往治其喪又命某為銘銘曰<lb/>
展矣陳君相國之孫明試以才可紹其門自下而飛未<lb/>
極復止胡不永年俾究其美葬從先兆既固而寧詔於<lb/>
<pb n="KR4d0060_WYG_038-9b"/>
無窮永緘茲銘<lb/>
　　　汾陽郭君墓誌<lb/>
郭君諱詢字某其先晉人自唐御史中丞甫從僖宗入<lb/>
蜀避亂遂家廣都子孫今著籍焉於蜀為大家君從父<lb/>
兵部侍郎輔位顯於朝族人以文學䕃補仕進者六七<lb/>
人君獨貧無以養親為人强力感激不恥惡衣糲食積<lb/>
累纎㣲以養父母少有矣乃周逰四方以致其贏身處<lb/>
勞辱而父母裕如既孤昆弟姊妹必待君以養晩年有<lb/>
<pb n="KR4d0060_WYG_038-10a"/>
田宅以居則能損己以周人之乏凡有疾病者死喪者<lb/>
必奔走赴救焉有餘者助之力不足者助之財故鄉黨<lb/>
皆稱君為善人長者元豐三年八月某日卒年若干明<lb/>
年八月葬于廣都某鄉里之先原父諱某母某氏娶某<lb/>
氏生一子曰某四女長適范祖元餘皆㓜將葬弟子熙<lb/>
以書抵洛求銘余先祖母君之姑也故不得辭乃紀其<lb/>
世系書其行事俾刻石而納諸墓是為銘<lb/>
　　　供備庫副使富君墓誌銘<lb/>
<pb n="KR4d0060_WYG_038-10b"/>
君諱紹京字世昌河南人司徒韓國公贈太尉之第二<lb/>
子母晏氏周國夫人以父任為秘書省正字改太常寺<lb/>
太祝熙寧初韓公領鎮海節鎮河陽自大理評事奏換<lb/>
東頭供奉官公還政恩遷内殿崇班監西京窯務轉内<lb/>
殿承制元豐三年上以韓公在仁宗朝首議建儲策勲<lb/>
拜司徒特授君閤門祗候乞監西京都亭驛以年勞轉<lb/>
供備庫副使為人孝弟温恭事親竭力接人盡禮見之<lb/>
者不知其為貴公子也好讀書史慕忠義死節慨然有<lb/>
<pb n="KR4d0060_WYG_038-11a"/>
志於功名遂請易武爵其授閤門祗候也或勸之起就<lb/>
職答曰吾父母皆垂白豈忍一日離去哉因奏乞管庫<lb/>
以便親上謂宰相曰富某子為親乞管庫宜為速行即<lb/>
日奏下得請莅官勤恪安於卑冗不待長吏督察事必<lb/>
整治韓公居家動静如繩矩君能左右循法無違賔客<lb/>
入其門庭見子弟之謹覩𨽻御之肅而公之家政可知<lb/>
盖成德之君子舉必由禮躬行而教從在邦在家莫不<lb/>
一以正也君以奉親故學醫精究其術凡公飲藥必案<lb/>
<pb n="KR4d0060_WYG_038-11b"/>
視方書考驗衆說論定審察先嘗而後進韓公年八十<lb/>
視聽不衰夫人素羸亦無甚疾雖公與夫人能自養以<lb/>
享康寧人子之至誠篤孝實有頼云六年閏六月韓公<lb/>
薨君纍然執喪其七月丙寅以疾卒年三十有七識與<lb/>
不識皆為之哀娶張氏故相文節公之從孫封長安縣<lb/>
君二子曰定方守秘書省校書郎曰直清守將作監主<lb/>
簿一女未嫁其十一月庚申從韓公葬河南府河南縣<lb/>
南張里皇考秦國公墓次伯氏朝奉紹庭泣謂祖禹曰<lb/>
<pb n="KR4d0060_WYG_038-12a"/>
吾弟不幸早死子其銘之祖禹不得辭銘曰<lb/>
逺矣富氏辰顯于周忠諫死狄義動諸候韓公之生振<lb/>
起風烈入相三朝載其直節哲人之澤宜及後昆懿哉<lb/>
仲子用譽其門涖官居家恪謹克孝蹈襲規矩匪煩告<lb/>
教惟相有子乃君有臣如何方壯亟隕其身北邙之原<lb/>
瞻彼松柏歸從先公萬古是宅<lb/>
　　　工部尚書致仕李莊公許昌郡夫人錢氏墓誌<lb/>
　　　　銘<lb/>
<pb n="KR4d0060_WYG_038-12b"/>
夫人錢氏其先吳越武肅王之族曾祖師紹祖承德忠<lb/>
懿王之入朝考秀始仕為左侍禁贈左武衞上將軍葬<lb/>
於宛丘遂為陳人妣淮陽郡太君倪氏博通經史訓飭<lb/>
子弟享壽幾百年兄故吏部侍郎象先仁宗朝以經術<lb/>
勸講出入侍從推為名臣夫人性明悟端厚文雅有母<lb/>
兄風年十八歸于故工部尚書李莊公兑孝事舅姑禮<lb/>
接族人長㓜疏戚無不得宜迄於没身内外未嘗有間<lb/>
言自奉儉約衣至十年不易而周給宗族之乏恩施務<lb/>
<pb n="KR4d0060_WYG_038-13a"/>
厚莊公仕寖顯與夫人素相禮重每退朝夫人必從容<lb/>
諷切以古之忠義其出藩於外則勸以尚德緩刑莊公<lb/>
立朝大節不渝而為政寛猛相濟夫人有助焉善為歌<lb/>
詩多或數百言平生所著千餘首讀經史佛道書手不<lb/>
釋巻博聞强記談論清辨自曉音律精於厯數莊公捐<lb/>
館於洛陽夫人治家如公之存而加之以肅其家豐厚<lb/>
愈於故時洛為通邑大都衣冠之族盛於天下夫人雖<lb/>
不出閨門而士大夫交口稱之晩而好理性之學頗自<lb/>
<pb n="KR4d0060_WYG_038-13b"/>
得喜怒憂樂不入於心屬疾預治後事既革又自言終<lb/>
之日時如期而薨實元豐七年十月癸未享年八十三<lb/>
初封福昌縣君累進延安許昌郡二夫人子男六人曰<lb/>
荀及次四人皆早亡曰宗約前朝奉郎行大理評事女<lb/>
五人長適光祿卿楊璵封同安郡君次適大理寺丞張<lb/>
淮次適長水主簿譚洙次適承奉郎孫林次適潁昌府<lb/>
節度判官楊琪孫男二人曰永郊社齋郎曰京孫女二<lb/>
人孤宗約將以明年正月丙申葬夫人於永安縣唐興<lb/>
<pb n="KR4d0060_WYG_038-14a"/>
鄉雙塔里袝莊公之墓使以狀問銘於祖禹既辭不獲<lb/>
乃譔夫人之行而系以銘<lb/>
錢在呉越其顯以國武衛之奮肇服戎職篤生夫人淑<lb/>
哲而文母兄是似惟徳之勤自其宜家以至終老天錫之<lb/>
報康寧壽考詩正夫婦禮謹閨門誄行刻辭以告後昆<lb/>
　　　朝議大夫致仕程公墓誌銘<lb/>
公諱嗣弼字夢符其先居中山博野自文簡公葬河南<lb/>
伊闕今為河南人曾祖諱賛明太子右賛善大夫贈太<lb/>
<pb n="KR4d0060_WYG_038-14b"/>
師中書令妣吳氏秦國夫人祖諱元白袁州宜春縣令<lb/>
贈太師中書令兼尚書令追封冀國公妣楚氏晉國夫<lb/>
人考諱琳鎮安軍節度使同中書門下平章事是為魏<lb/>
國文簡公妣陳氏魏國夫人文簡公在仁宗朝入輔出<lb/>
藩任兼文武威望赫奕為時名臣有子四人公在仲也<lb/>
以父任為秘書省正字再補將作監丞五遷尚書郎賜<lb/>
五品服官制行自比部郎中易階朝散大夫轉朝請大<lb/>
夫賜三品服自簽書彰信軍節度判官九任知郢州不<lb/>
<pb n="KR4d0060_WYG_038-15a"/>
行改知光州以疾歸京師踰年致仕今天子即位改朝<lb/>
議大夫累勲至上柱國元祐元年二月甲戌終於武成<lb/>
坊之第享年六十公性孝愛樂易不為畛域而志堅正<lb/>
不可奪幼力學舉進士巳而專奉親治家遇事强敏處<lb/>
心平直文簡公器之凡家之政悉委於公女弟榮國夫<lb/>
人適今中書右丞相韓公初韓公為陜西轉運使榮國<lb/>
病留京師公迎致弟與韓氏二甥朝夕左右召醫嘗藥<lb/>
奉事甚篤伯兄嗣隆終尚書郎無子公擇族人子為之<lb/>
<pb n="KR4d0060_WYG_038-15b"/>
後使主喪且言於朝而官之奉兄喪葬於洛公惟一子<lb/>
方病甚不顧而行人或勸之公曰吾不忍吾兄之孤也<lb/>
其後公子亦良愈程氏自冀公以上先葬鄭墓近水當<lb/>
徙公即辭守郡求為閒官力營之合族人之未葬者凡<lb/>
十三喪遷之伊闕公自督役寒暑不息雖大雨猶杖藜<lb/>
芒屩立雨中至暴露感疾乃克葬魏國夫人之族貧不<lb/>
能自存公聚而養之至於終身故人有任郎官而殁者<lb/>
孤女鬻於人公贖而嫁之所至舉職業不為茍簡初為<lb/>
<pb n="KR4d0060_WYG_038-16a"/>
國子監主簿故事收田租以贍學者歳入無法不可㑹<lb/>
公謹出納省浮費未幾積倉豐溢所贍倍衆在河南幕<lb/>
府神宗即位詔給軍賞帑藏不繼將貸於民公議以轉<lb/>
運司封樁錢給之一日而既軍民皆悦永厚陵役使者<lb/>
委公總領事皆先期而集監司交薦其能英宗大行在<lb/>
塗河梁未固主者不知所出公命積草實橋下而決其<lb/>
上流靈駕以濟民有盗人園果見捕窘廹投礫傷園主<lb/>
吏欲寘重法公薄其議杖之而巳熙寧初朝廷更法令<lb/>
<pb n="KR4d0060_WYG_038-16b"/>
上大夫進拔不以次執政以公才可用且與公有舊召<lb/>
之公終不往乃自通判擢守郡又辭不行求管勾嵩山<lb/>
崇福宫杜門静黙貴要罕識其面方衆人趨競而公不<lb/>
動其心獨引避退處雖在市朝聲迹不接於人若山林<lb/>
隐遯之士生於富貴而恬於榮利乃如此其可謂君子<lb/>
矣喜為歌詩效長慶體慕白樂天之為人有文集二十<lb/>
巻先夫人楊氏封崇德縣君河陽三城節度使同平章<lb/>
事恭宻公之女後夫人賈氏封壽安縣君丞相魏國文<lb/>
<pb n="KR4d0060_WYG_038-17a"/>
元公之女皆先公而卒子男三人公孫奉議郎刪定門<lb/>
下中書外省擬進格其二㓜亡女七人長早世次適朝<lb/>
散郎行太常博士吕希純通直郎晏暉承事郎王<graphic n="KR2515" url="https://raw.githubusercontent.com/kanripo/KR-Gaiji/master/images/KR2515.png" mimeType="image/png"/>承<lb/>
議郎張恕承事郎馮詡適張氏者亡其次㓜亡季在室<lb/>
孫男六人仁問義問皆夭次曰禮問假承務郎智問孚<lb/>
問皆郊社齋郎㓜曰廣問女三人柔問早夭㓜曰都問<lb/>
平問公與弟朝議大夫嗣恭朝請郎嗣先皆友愛篤睦<lb/>
公主家事如文簡公存時公卒之日朝議方提㸃梓州<lb/>
<pb n="KR4d0060_WYG_038-17b"/>
路刑獄而朝請為太僕主簿與孤公孫奉公之喪以其<lb/>
年三月從祔于伊闕先原合二夫人之墓將葬使以狀<lb/>
問銘於祖禹謹諾而為銘<lb/>
程自伯休世徳既顯以迄於宋大集文簡侃侃惟公孝<lb/>
友温仁克永其家以禔厥身豈無膴仕不以易志施於<lb/>
邦國百未一試義有可為公則安之利所在焉退縮不<lb/>
窺完其始終人莫我疵刻詩於墓惟後之知<lb/>
　范太史集巻三十八<lb/>
</p>
<p>
</p>
  </div>
<div>
                <head>范太史集巻三十九</head>
    <p>
<pb n="KR4d0060_WYG_039-1a"/>
欽定四庫全書<lb/>
　范太史集巻三十九　　　宋　范祖禹　撰<lb/>
　　墓誌銘<lb/>
　　　永嘉郡夫人富氏墓誌銘<lb/>
太子太保田宣簡公諱況之夫人富氏河南人曾祖處<lb/>
謙祖令荀考言皆贈中書令兼尚書令封鄧韓秦三國<lb/>
公贈祖妣劉氏祖妣趙氏妣韓氏封魯韓秦三國太夫<lb/>
人夫人之兄韓國文忠公與宣簡公為布衣交秦公與<lb/>
<pb n="KR4d0060_WYG_039-1b"/>
太夫人皆竒愛夫人慎擇可妻者素器重宣簡公遂以<lb/>
夫人歸田氏生十九年矣時公已登進士第益務力學<lb/>
夫人總治内事不以豪髮累公之勤已而公舉賢良對<lb/>
策第一遂登侍從位樞宻使而文忠公為丞相對居二<lb/>
府歳時朝謁夫人與秦國太夫人嫂周國夫人偕入世<lb/>
圖之以為盛事宣簡公自樞府以疾謝政夫人奉養扶<lb/>
持竭其力凡六年如一日公薨子㓜夫人葬於潁昌陽<lb/>
翟縣初公買第于洛夫人遂徙家焉乆之夢公告以居<lb/>
<pb n="KR4d0060_WYG_039-2a"/>
室被水如是者再三日夜憂惻筮之如夢使相地者視<lb/>
墓亦協乃往告而發之果有水側其柩夫人臨壙號慟<lb/>
改葬河南壽安縣甘泉鄉龕澗村凡再襄事規畫一出<lb/>
其意所以奉終之禮無不飭備春秋躬濯溉執饌以享<lb/>
田氏之祖考自以未逮事姑每奠姑位容色必戚退告<lb/>
人曰吾恨未嘗一日伸婦禮也元豐中紹修國史夫人<lb/>
命其子旦以宣簡公奏議行事功狀上史官又命旦編<lb/>
次公文章為三十巻上之請藏祕閣夫人性莊静不妄<lb/>
<pb n="KR4d0060_WYG_039-2b"/>
言笑御家嚴整有決閫外敬憚教子以問學取友每聞<lb/>
有賢士大夫至喜見顔色親視膳飲以進客文忠公與<lb/>
親族語治家必以夫人為法元祐二年正月庚辰薨于<lb/>
四都之第年七十二初封德安縣君累進永嘉郡夫人<lb/>
無男子以宣簡公弟之子至安為後公薨至安終太常<lb/>
寺太祝復以公弟之子旦嗣今為承奉郎女一人適鄧<lb/>
州順陽令冦仲宣其三月亦卒孫男三人綬假承務郎<lb/>
縝早夭經尚㓜旦服喪羸毁將以七月葬夫人袝宣簡<lb/>
<pb n="KR4d0060_WYG_039-3a"/>
公墓使以狀來求銘其可辭銘曰<lb/>
懿卜妻田既昌且延以及夫人歸其後賢鵲巢之風碩<lb/>
人之族内外顯融厥聲載肅惟夫暨兄對秉樞鈞象服<lb/>
翟茀一時三人宣簡有行夫人將之宣簡有文夫人章<lb/>
之惟勤惟艱以立厥家匪初之勤其終又嘉汔于有成<lb/>
以詒孫子在後之承無怠無止<lb/>
　　　長樂郡君尹氏墓誌銘<lb/>
夫人尹氏河南人起居舍人直龍圖閣諱洙之女太中<lb/>
<pb n="KR4d0060_WYG_039-3b"/>
大夫集賢殿修撰張公諱景憲之妻起居以文學行義<lb/>
重於一世天下之士稱師魯則知其為尹公夫人事父<lb/>
母莊敬守禮歸于太中張氏西都名族姑李夫人宰相<lb/>
文靖公之女治家尤謹法度夫人奉事常得其歡心太<lb/>
中初為小官仰禄夫人甘淡薄一豪不輒費唯李夫人<lb/>
所欲用不計多寡有無至以笄髲繼之太中寖顯于朝<lb/>
夫人猶菲食惡衣李夫人喜宴集夫人身執爨與羣婢<lb/>
等寢食一有不安節則夫人傍偟不下堂將没執夫人<lb/>
<pb n="KR4d0060_WYG_039-4a"/>
手曰婦孝不可忘也姑既没感慕乆而不衰與太中相<lb/>
待如賔雖子婦不冠不見尹公謫官而卒夫人痛念終<lb/>
身嘗勉其弟曰汝忘而父以讒廢而志不伸乎太中没<lb/>
諸孤歸洛夫人不出閨庭而士大夫皆稱其嚴整有法<lb/>
入其門肅如也其戒諸女曰汝曹事夫如事父敬而有<lb/>
别乃可以乆此吾得於汝外祖之言也晩而好禪學不<lb/>
以事物累其心宴坐終日無所思營及屬纊不戚不<lb/>
亂順受而待以元祐二年正月甲戌終於京師年六十<lb/>
<pb n="KR4d0060_WYG_039-4b"/>
二初封宜芳縣君進封長樂郡君子五人塾承議郎通判<lb/>
莫州量河中府司録參軍監兗州酒税益宣義郎刪定<lb/>
令勅官重承奉郎監察利軍酒税直承奉郎監齊州税<lb/>
女六人長適承議郎石熙次適信安軍判官李毅次適<lb/>
承議郎李士京次適承奉郎韓宗質次許嫁承奉郎富<lb/>
直清次尚㓜孫男三人女四人諸孤奉夫人之喪將以<lb/>
某月某日祔河南府河清縣上官村太中之墓以狀諗<lb/>
於太史氏范祖禹惟古之君子必有賢配儆戒以成其<lb/>
<pb n="KR4d0060_WYG_039-5a"/>
德若太中仕不茍合風節著見於時出入侍從而清貧<lb/>
如素士諸子皆克孝事親盡力務養其志然則夫人所<lb/>
以助其夫訓其子者從可知矣銘曰<lb/>
易正家道詩厚人倫教本於内行反諸身夫人之賢克<lb/>
配君子有徳有言前烈是似直内方外士之所難於穆<lb/>
夫人居之以安歸從皇辟賛有幽刻詒其子孫視此為則<lb/>
　　　朝請郎致仕張公墓誌銘<lb/>
公諱保孫字子逺其先深州束鹿人曾祖光偉贈太子<lb/>
<pb n="KR4d0060_WYG_039-5b"/>
中允祖文質贈尚書左僕射父存以禮部尚書致仕贈<lb/>
特進諡恭安曾祖妣李氏孟氏祖妣王氏贈太原郡太君<lb/>
妣劉氏贈安康郡太君自僕射徙居冀州今為冀州信都<lb/>
人恭安公事真宗仁宗歴踐臺省任龍圗閣直學士吏部<lb/>
侍郎英宗神宗朝累遷尚書碩望重德為時名臣公恭安<lb/>
公之第二子也父任守將作監主簿監冀州酒稅簽書<lb/>
安武軍節度判官以父老不欲為他州官朝廷亦優待<lb/>
恭安公故公三為冀部從事熙寧中大河自棗强西汎<lb/>
<pb n="KR4d0060_WYG_039-6a"/>
寖逼郡城將築隄於東郊占公家田吏議移之民田公<lb/>
不可曰與其損民不若自損卒置隄於其地通判恩州<lb/>
先是御河在郡中元豐四年大河北決自大名徐曲口<lb/>
注御河朝廷議欲遂令黄御河合流以通邊漕都水監<lb/>
都運司調夫修御史度用工二十五萬公上言大河水<lb/>
悍非御河所能容其勢必漲為一州患方今農作重被<lb/>
災害調發至廣仍為甘陵憂甚無謂也不若塞徐曲決<lb/>
口用工少而無後患朝廷從之契丹使過郡守丞餞之<lb/>
<pb n="KR4d0060_WYG_039-6b"/>
南門使曰兩朝通好日乆往來如一家可謂太平守不<lb/>
能對公曰太平無象何但爾邪使者服曰誠名言也七年<lb/>
告老得謝官累朝請郎勲柱國服紫衣金魚八年十一<lb/>
月乙巳卒年七十一公為人醇謹孝弟出於天性事恭<lb/>
安公不冠帯不敢見過庭必趨恭安公夜分不寐不敢<lb/>
退出入第門外上下輿馬自言平生未嘗對父坐恭安<lb/>
公官於四方公未嘗一日離左右及將歸老公始仕為<lb/>
鄉里官年四十餘矣恭安公乆尊顯奉養如意既老閒<lb/>
<pb n="KR4d0060_WYG_039-7a"/>
居夜必蠟炬他費稱是月朔月半宴郡僚必陳樂四方<lb/>
珍羞異味無不備者公損已以率家人積用而致隆於<lb/>
親如是幾二十年不衰居信都者宗族百人開南北二<lb/>
第恭安公居北第餘皆南第凡廪餼絲枲湯沐之用親<lb/>
疏如一而公自奉儉薄敝衣冠菲飲食盖侃如也兄台<lb/>
孫蚤卒視其子與孫踰已生姊適李氏夫亡其家不貧<lb/>
公養姊於家為其甥男女嫁娶恭安公薨終喪不居堂<lb/>
奥㕔事郡人以公篤行皆敬仰則傚之内外宗族事公<lb/>
<pb n="KR4d0060_WYG_039-7b"/>
如事恭安公焉太師司馬文正公之夫人公之女弟也<lb/>
常道公以訓其子弟曰如彼可以為孝矣公好讀書老<lb/>
而不倦見賔客恭敬甚惡言人之過其在甘陵部刺史<lb/>
嘗問公以屬吏能否對曰公自察之終無所毁其為政<lb/>
唯恐人知之不好立名然人皆稱其長者娶楊氏卒贈蓬<lb/>
萊縣君繼室以其妹封壽安縣君子男一人世京太子<lb/>
中舍先公卒女六人長適磁州録事參軍郭郁次初適<lb/>
守將作監主簿皇甫僖再適衛尉寺丞馬鼎次適西頭<lb/>
<pb n="KR4d0060_WYG_039-8a"/>
供奉官李宗彦次適奉議郎校書郎司馬康次不育次<lb/>
適郊社齋郎司馬棫孫男三人克和郊社齋郎克勤永<lb/>
静軍司理參軍克諧未仕曾孫男一人曾孫女五人孤<lb/>
克勤以元祐二年十月葬公於邢州龍岡縣白圭鄉夷<lb/>
儀里祔僕射公之塋司馬校書狀公行事抵史官曰吾<lb/>
舅行如此其可以不銘謹諾而銘曰<lb/>
張氏在冀莫如恭安顯于四朝壽考多盤惟其有人幹<lb/>
父承考孝弟慈祥以至耆老鄉人尊之率化以躬循循<lb/>
<pb n="KR4d0060_WYG_039-8b"/>
唯謹萬石之風豈無多文亦有善辯君子之行唯日可<lb/>
見夷儀之里白圭之原永閟斯銘慶在後昆<lb/>
　　　天章閣待制楊公墓誌銘<lb/>
公諱繪字元素其先出於漢太尉震八世祖珂仕唐為<lb/>
漢州金堂令卒官子膳為國子祭酒從僖宗入蜀葬金<lb/>
堂君於綿竹因家焉遂為綿竹人曾祖諱曄祖諱充考<lb/>
諱宗道有隱德鄉黨尊敬以公貴累贈光禄大夫曾祖<lb/>
妣宇文氏祖妣何氏妣李氏累封廣陵郡太君公㓜聰<lb/>
<pb n="KR4d0060_WYG_039-9a"/>
警雋拔讀書五行俱下老不復忘專治經術工古文尤<lb/>
長於易春秋居无為山著書自號无為子以其學背時<lb/>
好名所居曰自信堂皇祐五年擢進士第二人授大理<lb/>
評事通判荆南府丁光禄憂服除召試學士院改太子<lb/>
中允充集賢校理為開封府推官賜服緋魚權判官庫<lb/>
吏積年盗用官錢因賂守者事覺株連繫獄二百餘人<lb/>
公白尹許詿誤者自陳悉獲免開封繁劇府僚日力不<lb/>
給公從容有餘仁宗知其才欲擢寘侍從執政以公年<lb/>
<pb n="KR4d0060_WYG_039-9b"/>
少抑之改判三司户部勾院以母老求領郡得知眉州<lb/>
奏課第一徙知興元府未期年獄空者二百八十餘日<lb/>
英宗書公姓名於寢殿未及用神宗即位一月召修起<lb/>
居注進知制誥知諫院賜服金紫詔遣押班王昭明管<lb/>
勾御藥院王中正李舜舉使陜西勾當公事公上言君<lb/>
之始年要在端慎方天下拭目傾耳以觀聽新政館閣<lb/>
臺省之臣朝廷所養以待用者豈無一人可使而必用<lb/>
中人乎又言中正妄言邊事欲以固寵請罷近職置之<lb/>
<pb n="KR4d0060_WYG_039-10a"/>
閒地又乞案薛向李肅之擅興种諤髙遵裕矯制取綏<lb/>
州之罪處以典刑宗室以服屬裁䕃子之數立出官之<lb/>
法從之又言向傳範后族不當領京東西路安撫使宜<lb/>
易之以杜外戚僥求之源執政言傳範以累典郡有政<lb/>
績而授非縁外戚與之上曰得諫官如此言甚善可以<lb/>
止其他日妄求也宰相有乘時旱歉多買民田及用所<lb/>
厚善者為修實録檢討官又乞其子判鼓院公累疏論<lb/>
列上為罷檢討鼓院又重進退大臣乃罷公諫職除兼<lb/>
<pb n="KR4d0060_WYG_039-10b"/>
侍讀公力請外任御史中丞滕元發以為言上手詔賜<lb/>
元發曰繪堅求外補及乞明加黜責盖繪未深究朕意<lb/>
繪迹疎逺立朝寡識不畏彊禦知無不為朕一見便知<lb/>
其忠直可信故翌日即擢置言職知之亦甚篤矣今日<lb/>
之除盖難與宰相兩立於輕重之間姑少避之卿可示<lb/>
朕手札諭以此意令早承命公謂諫官不得其言則去<lb/>
經筵非姑息之地卒辭不受不閲月再知諫院以母疾<lb/>
辭丁内艱服除入對面受翰林學士權御史中丞充理<lb/>
<pb n="KR4d0060_WYG_039-11a"/>
檢使時王安石執政臺諫官多以言事罷去闕中丞累<lb/>
月及公執憲士大夫皆想望風采公上言當今舊臣多<lb/>
以疾求退范鎮年六十三吕誨五十八歐陽修六十五<lb/>
而致仕富弼六十八被劾引疾司馬光王陶皆五十而<lb/>
求閒散陛下可不思其然乎又言以經術取士獨不用<lb/>
春秋宜令學者以三傳觧經不必專用左氏之說又言<lb/>
安石不知人提舉常平使者暴横時方行免役法公上<lb/>
言司農寺升畿縣户等而多取緡錢兩浙提㸃刑獄王<lb/>
<pb n="KR4d0060_WYG_039-11b"/>
庭老提舉常平張靚多率役錢至七十萬以是連忤執政<lb/>
罷學士中丞二職以翰林侍讀學士知鄭州未行改亳<lb/>
州徙知應天府兼南京留守司事知杭州兼兩浙西路兵<lb/>
馬鈐轄杭為東南㑹府公始至獄訟多壅剸決悉無留<lb/>
繫時諸路監司多新進輕鋭陵轢郡縣雖藩鎮大臣不<lb/>
敢校㑹旱蝗大起詔遣監司廵案捕蝗官監司坐視不<lb/>
出公移文詰責促其行吏民感之境内蝗皆抱木死幾<lb/>
月公被召受代之明日蝗復生民作歌以思公復拜翰<lb/>
<pb n="KR4d0060_WYG_039-12a"/>
林學士兼侍讀李憲為安南副招討公上疏以唐白居<lb/>
易諫用吐突承璀為言憲卒不行時議加孔子帝號公<lb/>
上言不必追尊又言不宜用大遼厯改閏月悉從之攝<lb/>
開封府數旬有聲從容談笑庭無留事神宗眷益厚㑹<lb/>
有忌公勝已者擠之言公受饋薦人而其人已死公無<lb/>
以自明責授荆南節度副使數月分司南京改提舉江<lb/>
州太平觀謫居七年起知興國軍上嗣位易徐州誣謗<lb/>
始辨復天章閣待制再知杭州時已屬疾視事踰四月<lb/>
<pb n="KR4d0060_WYG_039-12b"/>
卒于州年六十二實元祐三年六月丁丑公為人簡易<lb/>
不事邊幅表裏洞逹一出於誠為文章操紙筆立書其<lb/>
論議必本經術事上竭盡無回忌敏於吏事事至即決<lb/>
而皆得其情實吏民不知所出畏伏如神主於愛利不<lb/>
嚴刑罰待屬官無賛拜禮胥史皂𨽻亦不責其曲謹尤<lb/>
為神宗所知前後皆自除用既坐廢退公亦知命處之<lb/>
泰然曰天也其在京南執政有與公相善者使人致問<lb/>
將辨公無罪公曰吾命未也其如命何及二聖嗣位連<lb/>
<pb n="KR4d0060_WYG_039-13a"/>
起公領藩郡且召用而公不幸以殁豈非命歟其官自<lb/>
太子中允五遷為禮部郎中官制行易朝奉朝散朝請<lb/>
大夫厯知太常禮院判官告院吏部流内銓審官西院<lb/>
三班院太常寺兼禮儀事尚書都省提舉在京諸司庫<lb/>
務初封華隂縣子食邑五百户進封虢郡侯食邑一千<lb/>
户娶李氏封同安郡君子男四人長乆中太廟室長積<lb/>
中黄州司法參軍使中出中皆承務郎女二人長適前<lb/>
利州綿谷主簿李象先次許嫁承務郎范百慮孫女二<lb/>
<pb n="KR4d0060_WYG_039-13b"/>
人有羣經索藴三十巻无為編三十巻西垣集三巻諫<lb/>
疏七巻臺章七巻翰林詞槀七巻公因謫居荆南夫人<lb/>
與諸孤奉公之柩以元祐四年十一月十七日葬荆南<lb/>
江陵縣龍山鄉全家村楊氏范氏為世姻故知公最詳<lb/>
諸孤屬以銘其可辭銘曰<lb/>
自漢太尉楊世顯融從唐狩蜀以迄于公公居旡為學<lb/>
以自信與古為徒匪今之徇坦坦為人矯矯為臣正色<lb/>
于朝不有厥身嘉言忠規日陳于帝亦無沮威亦無避<lb/>
<pb n="KR4d0060_WYG_039-14a"/>
勢諫垣憲府再黜而升乆益知之惟帝之明兩拜翰林入<lb/>
侍經幄帝將庸之君正是屬誣不自辨一謫七年不戚不求<lb/>
曰命于天二聖照臨起公徐方與民所欲再命于杭杭人懽<lb/>
呼如父母懐公昔初去蝗死復飛今公再來以疾卧齊公<lb/>
殁于州老㓜號啼其愛在人其直在史去蜀適荆其在今始<lb/>
　　　承事郎范君墓誌銘<lb/>
君諱百嘉字子豐成都人曾祖諱璲曾祖妣索氏祖諱<lb/>
度贈開府儀同三司祖妣李氏龎氏封榮國昌國太夫<lb/>
<pb n="KR4d0060_WYG_039-14b"/>
人考諱鎮端明殿學士贈右金紫光禄大夫蜀郡忠文<lb/>
公妣李氏某郡君張氏長安郡君忠文公第三子也以<lb/>
䕃為秘書省正字勾當都茶庫中進士第改大理評事<lb/>
以官制易階承事郎用薦為市易司屬官因奏請究其<lb/>
弊詔頷之為其僚所傾坐冒賞奪官累年復承務郎神<lb/>
宗山陵權都糧料已號為稱職司馬文正公當國素知<lb/>
其才且用之侍坐於文正得疾踰年而卒年三十九實<lb/>
元祐二年五月二十五日君性明雋於書無所不讀慨<lb/>
<pb n="KR4d0060_WYG_039-15a"/>
然有志於功名其學天文兵法皆究其㣲為文章亹亹<lb/>
如原泉之流尤喜論當世之務居官善治繁劇他人力<lb/>
不給而君沛然有餘談笑而事集方失官志不少抑益<lb/>
務為學磨礪思有所試卒困不偶豈非命也娶李氏朝<lb/>
奉郎大昕之女再娶曾氏資政殿學士孝寛之女子男<lb/>
三人祖野假承務郎祖恩祖某皆承務郎女二人君卒<lb/>
之明年忠文公薨四年八月從葬汝州襄城縣汝安鄉<lb/>
推賢里其從兄祖禹為之銘曰<lb/>
<pb n="KR4d0060_WYG_039-15b"/>
於戲從父有藴不施如田之菑如室之基弗穫弗茨維<lb/>
後之詒有如不信視此銘詩<lb/>
　　　開封府太康縣主簿范君墓誌銘<lb/>
君諱百歳字子老成都人端明殿學士贈右金紫光禄<lb/>
大夫蜀郡忠文公諱鎮之第四子也母清河郡君張氏<lb/>
長安郡君李氏熙寧中忠文公請老君以明堂恩得試<lb/>
秘書省正字性温良粹美自少至長言行有常忠文公<lb/>
官於京師門生寓館者常十餘人退朝教誨不倦繼之<lb/>
<pb n="KR4d0060_WYG_039-16a"/>
以夜子孫受學皆有家法故君童丱嗜書不待奬勵博<lb/>
通載籍多識國朝故事每講經義為文章公必賞愛之<lb/>
嘗曰此吾家千里駒也二兄皆登進士第君益感慨强<lb/>
學衞州司法參軍試河北轉運司為第一再舉於禮部<lb/>
不中調開封府太康主簿未赴而卒年二十九實元豐<lb/>
<hi>闕</hi>年<hi>闕/</hi>月<hi>闕</hi>日忠文公為文祭之甚哀諸名公皆痛惜<lb/>
之娶韓氏直秘閣宗師之女初韓獻肅公與忠文公同<lb/>
埸屋既貴顯約為婚姻獻肅一見君奇之許妻以女已<lb/>
<pb n="KR4d0060_WYG_039-16b"/>
而獻肅女卒以孫女歸之子男三人曰祖<hi>闕</hi>假承務郎<lb/>
曰祖<hi>闕</hi>假承奉郎曰祖<hi>闕</hi>女三人元祐四年八月巳未<lb/>
從忠文公葬汝州襄城縣汝安鄉推賢里銘曰<lb/>
君之為人如玉粹温敏于行而力于文天不畀之年蚤<lb/>
世隕身歸從先公汝水之墳維其繼承在後之勤<lb/>
　　　梁國郡君王氏墓誌銘<lb/>
夫人王氏應天府虞城人曾祖礪贈太師中書令兼尚<lb/>
書令曾祖妣某氏某國太夫人祖渙尚書禮部侍郎致<lb/>
<pb n="KR4d0060_WYG_039-17a"/>
仕贈銀青光禄大夫祖妣某氏某郡太夫人考獻臣殿<lb/>
中丞妣李氏隴西縣君王氏南都望族夫人生而淑懿<lb/>
孝敬慈祥父母愛之慎其所歸年十七適東萊蔡公公<lb/>
諱某初出繼伯父參知政事文忠公夫人事姑備盡婦<lb/>
道内外無間言姑夫人薨公悉以文忠公<hi>闕</hi>業與其弟<lb/>
延嗣秋毫無所取家貧奉養甚薄夫人安之族人以乏<lb/>
告者必竭所有濟其急常勸公苦學勿恤家有無見公<lb/>
登進士第擢為福建路轉運判官夫人封同安縣君嘉<lb/>
<pb n="KR4d0060_WYG_039-17b"/>
祐八年十月二十三日以疾卒年三十三後十年公為<lb/>
龍圖閣直閣學士追封太原郡君又封梁國元祐五年<lb/>
三月公以吏部侍郎薨于京師十月某日葬潁昌府陽<lb/>
翟縣某鄉某里夫人合祔子男六人惇懌皆右承奉郎<lb/>
悰蚤世惲右承務郎恂蚤世恪右承務郎四子皆孝謹<lb/>
好學能世其家女二人長適和州防禦推官前國子監<lb/>
直講沈<hi>闕</hi>次適右通直郎提舉三門白波輦運文永世<lb/>
孫二人興孝興宗並假承務郎孫女三人皆㓜銘曰<lb/>
<pb n="KR4d0060_WYG_039-18a"/>
夫人之行宜公偕老天畀淑哲嗇其壽考如彼築室既營<lb/>
弗處如田之菑亦不克庾勤則多矣不享于身惟其慶<lb/>
善以利後人箕潁之隂歸于幽宅刻詞昭美其閟無極<lb/>
　<lb/>
　<lb/>
　<lb/>
　<lb/>
　<lb/>
<pb n="KR4d0060_WYG_039-18b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　范太史集巻三十九<lb/>
</p>
<p>
</p>
  </div>
<div>
                <head>范太史集巻四十</head>
    <p>
<pb n="KR4d0060_WYG_040-1a"/>
欽定四庫全書<lb/>
　范太史集巻四十　　　　宋　范祖禹　撰<lb/>
　　墓誌銘<lb/>
　　　檢校司空左武衛上將軍郭公墓誌銘<lb/>
公諱逵字仲通世家鉅鹿國初徙京師後卜葬洛陽因<lb/>
家焉曽祖隱贈太保祖榮贈太傅考斌贈太師中書令<lb/>
曾祖妣何氏祖妣崔氏妣賀氏追封信安永嘉華原三<lb/>
郡太夫人公㓜慷慨喜兵學初以父䕃補北班殿侍寳<lb/>
<pb n="KR4d0060_WYG_040-1b"/>
元康定間元昊擾西陲兄遵為延州西路都廵檢使遇<lb/>
賊死之朝廷優恤其家錄公為三班奉職時范文正公<lb/>
仲淹為陜西都部署公往𨽻麾下范公器之勉以學問<lb/>
待之如子姪延安有募兵十八人號青剛社勇皆絶人<lb/>
一日捕虜誤殺屬羌有司皆論死將刑之公請於范公<lb/>
願赦之以責後效范公亟令毋殺得活者十有三人尹<lb/>
洙為陜西經畧判官趣范公以延州兵取靈武范公召<lb/>
公計議公曰地逺而食不繼城大而兵不多未見其利<lb/>
<pb n="KR4d0060_WYG_040-2a"/>
范公曰君之言然遂決意不復出師洙怒而府中將吏<lb/>
皆誚公未幾涇原任福全軍沒於是向之誚公者以不<lb/>
出師為幸且服公先識陳恭公執中薦公試武藝㑹罷<lb/>
武藝司安撫王文忠公堯臣力薦公材武且有戰功改<lb/>
右班殿直陳公安撫京東屬歳多盗奏請公為駐泊捉<lb/>
賊屯青州陳公嘗謂賔佐曰當今名將無如葛懐敏衆<lb/>
唯唯公曰懐敏易與耳他日必敗朝廷事陳公甚怒後<lb/>
數日謂公曰君何以知懐敏必敗公曰喜功徼倖徒勇<lb/>
<pb n="KR4d0060_WYG_040-2b"/>
無謀可禽也陳公嘆曰君真知兵懐敏今覆軍矣召試<lb/>
入等進右侍禁授真定府兵馬監押㑹保州雲翼軍擁<lb/>
兵馬都監韋貴據州叛安撫使田公況都部署李公昭<lb/>
亮召公往招之公與保州兵馬監押侍其臻嘗同事范<lb/>
公臻為賊所留公馳至城下出紫囊示賊曰此舊物也<lb/>
誰識之者臻應曰臻識之即再拜貴與廵檢史克順亦<lb/>
拜皆曰願君登城相見公乘城徑入開諭禍福皆泣拜<lb/>
請諭衆歸順貴等由此得全然亂兵或疑未肻下且曰<lb/>
<pb n="KR4d0060_WYG_040-3a"/>
或殺降奈何公曰我留城中以為質或殺一人來碎吾<lb/>
身可也衆感激皆請降公悉開所塞諸門以出降兵保<lb/>
州平詔先授閤門祗候然後論功都師嫉之不肯議賞<lb/>
復阬降卒四百餘人公力救之不可求還鎮陽不許俾<lb/>
公守城門不畀以兵不給以食復欲因事中之以法民<lb/>
皆嘆曰完此城者此公也争往饋之乆之方脫去富文<lb/>
忠公弼宣撫河北召公謂之曰保塞之寃盍訴於我公<lb/>
曰賞以閤門職夫復何寃公曰吾知已詳而君不言真<lb/>
<pb n="KR4d0060_WYG_040-3b"/>
長者改雄霸州路沿界河至海口同廵檢又以為定州<lb/>
駐泊兵馬都監進東頭供奉官充環慶路駐泊兵馬都<lb/>
監丁太夫人憂乞觧官三請乃許邊郡武臣小使臣亦<lb/>
許行服自公始服除復授環慶路駐泊兵馬都監大臣<lb/>
薦之乃以為涇原路駐泊兵馬都監兼知鎮戎軍先是<lb/>
夏知漢法不敢過壕每為冦公命邊吏追奔突擊必得<lb/>
所掠而後巳迄公去不敢犯邊皇祐五年秦鳯路通古渭<lb/>
州公受詔以本部兵赴援三戰皆勝遂拔其城擢授禮<lb/>
<pb n="KR4d0060_WYG_040-4a"/>
賔副使尋兼閤門通事舍人改河北路沿邊安撫都監<lb/>
兼同廵檢諸州軍寨搉塲未行選為賀契丹國母生辰<lb/>
副使㑹遼中羣臣上其主尊號請南使同上公與國信<lb/>
使吳公奎固不可遼欲脅之夜聞帷外有兵刃聲公堅<lb/>
卧不起遼人促之急公曰使臣可殺不可屈遼之君臣<lb/>
乃好諭曰北朝盛禮願南使一觀公曰當觀於何所曰<lb/>
立本班公使還報曰不可復命曰立於别次乃入卒觀<lb/>
不賀使還遼人以為言吳公出知壽州公亦降授汾州<lb/>
<pb n="KR4d0060_WYG_040-4b"/>
兵馬都監故相龎公籍鎮并門俾公權知忻州契丹請<lb/>
天池廟以為故疆乆不決龎公委公往議公於故牘得<lb/>
興國中契丹移文天池縣曰遥祀天池廟有應以屬南<lb/>
朝地未敢擅修公以示龎公龎公喜命公自為報命遼<lb/>
遂伏龎公薦管勾河外三州軍馬未受命㑹下溪蠻彭<lb/>
仕羲反加帯御器械充荆湖北路兵馬鈐轄兼知澧州<lb/>
捕得仕羲親信置左右以為小史善遇之乆乃備言山<lb/>
川地形虛實情偽用兵長短嘉祐三年春用小史為鄉<lb/>
<pb n="KR4d0060_WYG_040-5a"/>
導以歩兵進討破羅城峒及賀府等二十餘隘拔新州<lb/>
又銜枚夜進踰旬至仕羲所居桃花州一戰破之仕羲<lb/>
棄城走蠻酋七百餘人仰血乞降公受降以聞賞功拜<lb/>
本司使邵州武岡楊昌透反詔以公為荆湖南路兵馬<lb/>
鈐轄兼知邵州至則潜師夜起徑至賊壘黎明圍數匝<lb/>
昌透登柵大呼公命縱火焚柵斬其將雷鐵城等數軰<lb/>
諭昌透令降昌透曰我平生勇冠諸峒一旦窘此智勇<lb/>
不及施非戰之罪願射公三發不中即降公曰天道助<lb/>
<pb n="KR4d0060_WYG_040-5b"/>
順爾何能為昌透注矢三發皆不中諸蠻驚畏以公為<lb/>
神相率願降并以所領十餘州永輸租賦公受降以聞<lb/>
荆湖南北悉平就差知廣信軍遷六宅使充成都府利<lb/>
州路兵馬鈐轄公曰吾結髮從軍大小戰陣必在其間<lb/>
成都乃享厚禄養資考之地非報國本意固辭不行以<lb/>
六宅使領端州刺史權涇原路馬步軍副都部署明年<lb/>
就加龍神衞四廂都指揮使果州團練使升天武捧日<lb/>
四廂都指揮使加侍衞親軍步軍都虞候惠州防禦使<lb/>
<pb n="KR4d0060_WYG_040-6a"/>
賜號雄勇亮節功臣英宗即位加容州觀察使升侍衞<lb/>
親軍馬軍都虞候馬步軍缺帥詔公入朝兼總二司未<lb/>
幾兼領殿前司上親試田瓊韓存寳武藝不中格皆訴<lb/>
云嘗從郭某涇原有功未賞上命公升殿問之信然乃<lb/>
録用之上顧問邊事公條具方畧以對上甚悦泛論朝<lb/>
廷大事時富公以直諌被讒上問公何如公曰富弼忠亮<lb/>
臣以全家保之上察公可備輔弼治平元年先以公復<lb/>
為涇原路馬步軍副都總管二年正月制授檢校太保<lb/>
<pb n="KR4d0060_WYG_040-6b"/>
同簽書樞宻院事封文水郡開國公改賜推忠佐理功<lb/>
臣及國門公感疾上遣中貴人以國醫來未瘳令平原夫<lb/>
人往視公曰下臣有疾上為天子憂未能造朝而先見<lb/>
家人非禮也令勿下車而返韓忠獻公琦欲寛塘濼之<lb/>
禁同列以為不然論于殿上上甚怒韓公未敢對公進<lb/>
曰臣詳知塘濼利害誠不足恃同列大臣進曰王公設<lb/>
險以守其國豈曰不足恃公曰設險者審權術修法令<lb/>
議制度正綱紀是也未聞止謂塘濼澶淵之役豈無塘<lb/>
<pb n="KR4d0060_WYG_040-7a"/>
濼耶他日誤朝廷守計者必塘濼也歐陽文忠公修進<lb/>
曰郭某之言是也上意遂觧三年領簽書樞宻院事為<lb/>
陕西四路安撫使權涇原路馬步軍都總管經畧司兼<lb/>
判渭州公懇辭樞職上曰初欲授卿宣徽使慮外人以<lb/>
為罷政苐領樞職往重使權公力薦今丞相范公純仁<lb/>
等數人而後行黨羌令征反殺廵檢陳敢朝廷議招懐<lb/>
公以謂始服終叛為梗不已今又殺王官當以威懲之<lb/>
一族既破諸部必降因䋲之以法則邊患當弭遂決意<lb/>
<pb n="KR4d0060_WYG_040-7b"/>
用兵二月師次捺吳川令征挺身來降公不許命執之<lb/>
進師討諸未下者大破之拔䲭鴞訓狐等城乃散諭諸<lb/>
羌俾安心歸業毋若令征自取𠞰絶諸羌畏感争出犒<lb/>
師因駐兵塞外觀覽山川見彊弱利害所在乃城捺吳<lb/>
川又遣諸酋諭青雞川諸部示以威信悉効順又城青<lb/>
雞川二川形勝相恃新附降羌萬餘帳地數百里皆在腹<lb/>
中乃置酒召諸酋犒燕酒酣語之曰汝等今日遂為王<lb/>
臣何以報國諸酋頓首曰惟公命公曰諸羌利牧養而<lb/>
<pb n="KR4d0060_WYG_040-8a"/>
拙耕稼故二川沃壤鞠為荒萊汝等可近山畜牧以閒<lb/>
田來獻諸羌曰謹聞命有吝田者我等為公滅之得良<lb/>
田千餘頃乃下令召弓箭手人受田百畝馬五十匹旬<lb/>
月得壯士千人騎萬匹省屯戍餽運之勞詔奬之賜捺<lb/>
吳川堡曰治平寨青雞川堡曰雞川寨神宗即位加静難<lb/>
軍節度觀察留後復乞觧樞職㑹御史中丞言宰相不押<lb/>
常朝班以為跋扈指公為黨公固請閒郡召還朝至京師<lb/>
闔門待罪上遣中貴人促視事公力辭乃為宣徽南院<lb/>
<pb n="KR4d0060_WYG_040-8b"/>
使充京東西路安撫使判鄆州至州七日拜鄜延路馬<lb/>
步軍都總管經畧安撫使判延州時种諤誘嵬名山降<lb/>
夏人誘知保安軍楊定内殿承制侍其臻右侍禁張時庸<lb/>
殺之邊事方起故命公往初种諤取綏州朝廷以諤擅<lb/>
興生事命公當必棄之公以夏人殺王官而所得綏州復<lb/>
棄徒取輕耳當必留之㑹夏人以衆十餘萬欲復取綏<lb/>
州公遣劉甫屯綏平王雅屯懐寧燕逹守綏州賊攻圍<lb/>
不克而去遣薛宗道同周宗義來告諒祚之喪且請綏<lb/>
<pb n="KR4d0060_WYG_040-9a"/>
州公言不可許又欲納塞門安逺二寨易之朝廷遣今<lb/>
丞相韓公縝故太僕卿劉航來就議公執初議然朝廷<lb/>
曲徇其請許之熙寧二年都囉重進奉誓表以二寨來<lb/>
易朝廷下誓詔予之公曰此正商於之地六百里也韓<lb/>
公問重進曰二寨且獻封界何吝嵬名<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>寨党移賞浪<lb/>
來交寨公遣機宜官往㑹之夏人欲二寨綏州同日交<lb/>
易公使先交二寨地界然後還綏州夏使曰二寨寨基<lb/>
是也何界之有㑹有詔俾公焚棄綏州公曰一州既失<lb/>
<pb n="KR4d0060_WYG_040-9b"/>
二寨不可得中國為夏人所賣安用守臣為願以死守<lb/>
之藏其詔不出潜訪地界得祥符中西平王檄為驗夏<lb/>
使遂詘而去公以其事聞上大驚顧大臣曰不知綏州<lb/>
今存否亟遣問之大臣皆恐即降詔云某月某日指揮<lb/>
更不行詔至屬僚皆驚曰前詔云何未之見何也公徐<lb/>
出之乃促公焚棄綏州公曰曩遂奉行今則何如將吏<lb/>
皆嘆伏公乃以前詔上且言綏州見存待稽朝命違詔<lb/>
㫖之罪詔褒之曰淵謀秘畧悉中事機有臣如此朕無<lb/>
<pb n="KR4d0060_WYG_040-10a"/>
西顧之憂矣詔數夏國之罪以拒之卒留綏州嵬名山<lb/>
之衆凡一萬二千既降未有以處之公以夏人叵測散<lb/>
居内地或生後患廣務賑貸非可經乆乃户選壯士一<lb/>
人為捉生軍分𨽻蕃將貸以耕具闢延州順安懐寧等<lb/>
曠土以居之夏人欲執景珣來獻以易名山等公上言<lb/>
夏人詐謀不可信若納珣而拒名山則棄前恩生後患<lb/>
異時誰敢嚮化景珣庸人何係輕重朝廷乃拒之初楊<lb/>
定等死公宻詗邊吏得殺定等姓名諜告曰夏人將斬<lb/>
<pb n="KR4d0060_WYG_040-10b"/>
殺定之人於境以謝罪公曰此將斬囚以紿我檄宥州<lb/>
詰之且曰必執李崇貴等來告曰殺之矣公曰崇貴等<lb/>
見存職任狀貌如此何可欺也夏人懼乃歸楊定之子<lb/>
執李崇貴韓道喜以來公遣姪忠紹獻闕下朝廷大臣<lb/>
以秉常初立欲以官爵授其左右任事之人公上疏曰<lb/>
彼主㓜國疑當不受詔借或受之必偽立姓名以邀金<lb/>
繒今既恭順當開布大信以示威靈所加不宜誘之以<lb/>
利果不奉詔如公所料未幾夏以重兵冦邊上手詔賜<lb/>
<pb n="KR4d0060_WYG_040-11a"/>
公曰秉常納欵詞禮恭順朕務來逺以息邊民方降誓<lb/>
詔且備冊命使猶在道兵巳犯塞可具經乆守邊方畧<lb/>
以聞公上言邉人之性不常古無一定之策然乆逺不<lb/>
能易者十事條上之終曰陛下推心委任賢才專意篤<lb/>
行仁義删苛法而寧衆心省重征而安百姓邪佞不聞<lb/>
於耳正直常致於廷天下何憂不和四夷何患不服若<lb/>
攻守方畧應變權宜貴無聲無形不可預言上嘉納之<lb/>
然必欲聞措置大畧遣知河中府蔡公延慶來就議上<lb/>
<pb n="KR4d0060_WYG_040-11b"/>
降問目咨訪利害公具條對附延慶上之明年夏以親<lb/>
軍夾河壯騎侵順安綏平黒水等寨諸將請擊之公曰<lb/>
敵逺來利在速戰其鋒未可當令毋得輕出諜告曰賊<lb/>
糧欲盡矣公稍出兵應之已而綏德城告急曰賊益兵<lb/>
大至定仙山煙火皆滿公曰賊師其遁諸將皆疑公曰<lb/>
鷙鳥之擊必匿其形兵果來豈示人以衆此張虛聲惟<lb/>
庸將乃疑耳終不大出兵賊侵漢地築城鄣暴掠尤甚<lb/>
公曰可矣乃使李安李顒出綏德彭逵出順安燕逹出<lb/>
<pb n="KR4d0060_WYG_040-12a"/>
綏平賈翊出安塞檄宥州及使人諭賊曰夏國違誓詔<lb/>
侵城漢地其罪甚大若能悔過悉聽汝還或不從誅無<lb/>
噍類既而賊棄順安走縱之餘皆拒官軍諸將合攻之<lb/>
斬首數百餘皆棄城遁加檢校太尉改雄武軍節度觀<lb/>
察留後再任秋夏人數十萬聲言將自西路擊延州公<lb/>
遣李顒往東路視之顒未及塞馳還請濟師公復遣往<lb/>
已而賊果自東路由金湯白豹川襲慶州公知秉常在<lb/>
宥州遣燕逵將鋭士悉破夏近邊諸寨聲言擣虛取宥<lb/>
<pb n="KR4d0060_WYG_040-12b"/>
州遣田守度設伏要其歸路吳稹援大順夏人聞之亟<lb/>
還守度要擊敗諸金湯敵衆遁歸韓獻肅公絳宣撫陜<lb/>
西四路种諤帥師將取横山公曰諤狂生耳朝廷以家<lb/>
世用之過矣他日敗國事必此人也韓公與公議出兵<lb/>
公力言不可使幕府與公論難公曰此舉不惟無功恐<lb/>
别生他變為朝廷憂以議不合詔召還朝上問公曰种<lb/>
諤取囉兀撫寧二寨或聞夏人復欲取之當何如公曰<lb/>
願速備撫寧則囉兀無患上曰何也公曰昔夏人取靈<lb/>
<pb n="KR4d0060_WYG_040-13a"/>
武先擊清逺然後靈州失守今撫寧地平而城小戍兵<lb/>
不多萬一用前策則必先取撫寧撫寧破則囉兀隨之<lb/>
上深以為然未及往備撫寧已陷遂棄囉兀明年慶州<lb/>
兵作亂闗中騷然諸郡皆警朝廷憂之拜公永興軍路<lb/>
安撫使兵馬都總管判永興軍至鎮徹警去備追廵邏<lb/>
兵皆還惟以重賞募兵吏入山谷禽盗人情乃安徙判<lb/>
秦州充秦鳯路馬步軍都總管經略安撫使甘谷城通<lb/>
渭寨皆扞西圉甘谷形勢孤絶民不樂業公使増築五<lb/>
<pb n="KR4d0060_WYG_040-13b"/>
城以安民心通渭舊乏水公欲移新城以就水泉黙計<lb/>
城池廣狹功力衆寡召諸將分命之曰趣往治新城期<lb/>
以十日諸將相目莫敢出言公授以方畧亟遣行各至<lb/>
其地則上功攻守之具畢集不踰旬皆成敵駭其神速<lb/>
不敢攻於是邊圉遂固王韶將開熙河依宰相勢多為<lb/>
不法公案其罪韶引邊事以自觧且乞他官覆案朝廷<lb/>
遣大理丞杜純來治先移公判渭州純案韶事皆實宰<lb/>
相怒并坐純更遣御史蔡確來公由是得罪落宣徽南<lb/>
<pb n="KR4d0060_WYG_040-14a"/>
院使知潞州未幾充河東路經略安撫使馬步軍都總<lb/>
管知太原府明年復宣徽南院使時遼人遣蕭禧來議<lb/>
地界上遣吕大忠李舜舉與禧議手詔問公方畧公悉<lb/>
奏之北人有降者衆謂宜納之公曰此得之何益彼或<lb/>
欲交質於我何以拒之頃契丹駙馬劉三賈來歸仍上<lb/>
平燕策朝廷恐以小害大尚且拒之此一番奴欲致我<lb/>
曲耳亟遣之楊復乞河東陜西招懐投來蕃部公奏駮<lb/>
之曰河東扼二敵之交與陜西異誓詔誓書皆以招納<lb/>
<pb n="KR4d0060_WYG_040-14b"/>
為戒今行楊復之議是自求擾也時朝廷有經畧四夷<lb/>
之意於是迎合獻言者甚衆公獨鎮以静重務敦守盟<lb/>
好不求邊功熙寧九年交趾冦廣南陷邕欽亷詔以天<lb/>
章閣待制趙公卨為招討使内侍押班李憲副之已而<lb/>
罷憲更拜公為安南道行營馬步軍都總管經畧招討<lb/>
使兼荆湖南北路廣南東西路宣撫使卨副之公入見<lb/>
上問何以平南公曰兵不可前料願至邊圗上方略上<lb/>
問所須曰願得鄜延河東舊將吏將行宴於便殿賜中<lb/>
<pb n="KR4d0060_WYG_040-15a"/>
軍旗物劒甲以寵之師次潭州遣知欽州任起攻永安<lb/>
州拔之朝廷初降勅牓諭溪峒公以蠻夷不知文告之<lb/>
詞乃直陳八事請散牓郡縣溪峒門州賊將黄金滿岑<lb/>
慶賔來降公遣和斌楊從先將材士數萬戰艦數百艘<lb/>
諸將將九軍及降附諸蠻水陸並進師次邕州遣曲珍<lb/>
討下雷諸峒降之又遣知邕州陶弼集左江諸峒皆㑹<lb/>
於軍次思明州公以謂廣源州咽吭之地兵甲精鋭不<lb/>
先取之則有腹背之患偽觀察使劉應紀為賊謀主不<lb/>
<pb n="KR4d0060_WYG_040-15b"/>
禽應紀則軍聲不振遣燕逹往一戰克之拔其城應紀<lb/>
出降師次決里隘遣張世矩攻之交人以象拒戰公使<lb/>
強弩射之以巨刀斬象鼻象却走自踐其軍大兵乗之<lb/>
賊潰去乘勝拔桄榔縣曲珍攻門州亦拔之溪峒悉降<lb/>
交人伏兵於夾口隘以待王師公知之乃由間道兠頂<lb/>
嶺以進次富良江去交州四十里賊以夾口之計不及<lb/>
施亟以戰艦數百艘先趨富良壁岸下紿告曰和斌楊<lb/>
從先且至軍中皆喜既至則交人數萬鼓譟薄官軍前<lb/>
<pb n="KR4d0060_WYG_040-16a"/>
軍不利公率親兵當之使騎揚言曰大師至矣賊少止<lb/>
麾下士勇百倍公叱騎將張世矩王慜合戰諸伏皆發<lb/>
賊大敗蹙入於江者不可勝數江水為之三日不流斬<lb/>
首數千級殺偽大將洪真禽左郎將阮根乾德大懼奉<lb/>
表詣軍門請降納蘇茂門諒廣源五州之地仍歸所掠<lb/>
子女公與諸將議帥師濟江諸將曰九軍糧盡矣凡征<lb/>
安南兵十萬夫二十餘萬冒暑渉瘴死亡過半存者皆<lb/>
病瘁公曰吾不能覆賊巢俘乾德以報朝廷天也願以<lb/>
<pb n="KR4d0060_WYG_040-16b"/>
一身活十餘萬人命乃班師以乾德降表聞約交人聽<lb/>
㫖公入塞亦疾甚卧䕶諸將城順州及桄榔縣而還詔<lb/>
赦之又罷宣撫司公上章乞閒郡養疾除判潭州朝廷<lb/>
以公不能得交州降授銀青光禄大夫左衞將軍西京<lb/>
安置杜門不出者十年讀書飬氣以自樂今上即位授<lb/>
左屯衞大將軍致仕明年落致仕檢校司空知潞州武<lb/>
功縣男公不敢辭亟就治即告老不許明年復廣州觀<lb/>
察使知河中府徑歸洛陽力請老拜左武衞上將軍提<lb/>
<pb n="KR4d0060_WYG_040-17a"/>
舉西京嵩山崇福宫元祐三年十二月十四日薨於西<lb/>
京嘉慶里第享年六十有七訃聞輟視朝一日贈雄武<lb/>
軍節度使公娶史氏封平原郡夫人六男子忠良左侍<lb/>
禁忠諫左班殿直忠孝承事郎忠臣西頭供奉官忠恕<lb/>
東頭供奉官忠賢左侍禁忠良忠諫皆先公卒忠恕後<lb/>
公踰月而卒女八人通直郎夏大定大理評事錢蕘承<lb/>
務郎胡士修宣義郎吕昭問内殿承制石舜賔承務郎<lb/>
王秉文廣濟主簿范埴皆其壻也一早卒孫男六人孫<lb/>
<pb n="KR4d0060_WYG_040-17b"/>
女三人公初遭母喪慶帥杜杞以邊州金革從事例奪<lb/>
喪聽樂召公强致之公涕泣就坐毁瘠不勝衣遂罷去<lb/>
既詔許觧官行服杞以錢四十萬贈之公謝而不受奉<lb/>
養節儉慕范文正之為人性嚴重不妄言笑為將領宿<lb/>
衞持法不貸下軍政肅然及守邊拊循士卒得其歡心<lb/>
用兵先計而後戰善料敵伐謀戎狄畏其威名節制鄜<lb/>
延夏人嘗㓂秦鳯邊將范愿死之殺掠甚衆公檄宥州<lb/>
索所掠悉得之神宗嘗問公八陣遺法公曰兵無常形<lb/>
<pb n="KR4d0060_WYG_040-18a"/>
八陣特奇正相生之一法耳因為上論之甚詳上大奇<lb/>
之至延安使將吏以八陣教兵久不能成公召諸軍曉<lb/>
金鼔營陣之法者得六十四人使人教一隊頃刻而成<lb/>
先是鄜延雖多屬羌而無法制不足用公擇其勇技出<lb/>
衆者奏官之皆激厲賈勇數萬皆為精鋭兵械犀利為<lb/>
諸路最善用將校每至所部使人人自言所能暇則閲<lb/>
試而記之故所用無失慶州之役主帥歸罪偏裨既斬<lb/>
李信劉甫又治鄜延西路都廵檢使白玉之罪玉見公<lb/>
<pb n="KR4d0060_WYG_040-18b"/>
託以後事且言不得終養老母公惻然哀之曰君苐以<lb/>
我不遣為詞力救之得免明年玉大勝於新寨神宗謂<lb/>
公曰白玉能以功補過今立戰功皆卿之力也公每戰<lb/>
必戒諸將先招懐而後戰鬭故降附多而誅戮少尤愛<lb/>
惜士卒南征既上道有犯罪者或請從便宜誅之公曰<lb/>
若從此殺戮至賊境則我軍將盡矣命一如法令須入<lb/>
賊境乃行便宜殺賊婦女老弱者皆不賞故不以多級<lb/>
為功嘗語其子曰吾用兵隂德多矣公雖以武立名然<lb/>
<pb n="KR4d0060_WYG_040-19a"/>
刻意學問書無所不讀日有程不中程不止自得於聖<lb/>
賢之意者甚多手自錄之曰竹庵精慮又古人言行可<lb/>
師者擬劉向新序編次之以自鑑戒至於隂陽占候百<lb/>
工技藝無不精曉國朝故事四夷名邑用兵地名山川<lb/>
形勢成敗事跡莫不精究喜為詩有五原蘭江二集節<lb/>
制集五巻奏議五十巻經制集五十巻對境圖釋五巻<lb/>
以某年某月某日葬於某鄉某里從太師之兆公在仁<lb/>
宗時有功南海為名將英宗神宗尤深知公遂大用之<lb/>
<pb n="KR4d0060_WYG_040-19b"/>
出入中外常為重輕所至隱然如長城朝廷四方恃以<lb/>
為安論將帥必以公為首及南征困於瘴毒雖不得交<lb/>
州然洪真授首應紀面縛得五州之地全師而返交人<lb/>
畏讋遂不敢動公嘗言曰兵㓙事也必有大獄随之理<lb/>
勢自然無足怪者故公一謫不復振處之怡然晩居洛<lb/>
陽門庭寂如無人治家如官府子弟非冠帯不見及二<lb/>
聖嗣位起公將復用之而公病寖乆無意於世矣年未<lb/>
六十即自有槨棺貯之居第每與客觀之幕府辟士極<lb/>
<pb n="KR4d0060_WYG_040-20a"/>
一時之選趙卨初掌機宜未㡬代公帥鄜延其餘多為<lb/>
名臣世以公為知人初范文正最先知公奬拔之韓忠<lb/>
獻富文忠司馬文正及今丞相范公皆稱公不容口某<lb/>
從祖忠文公嘗曰吾㳺諸公間每見郭公言必及深逺<lb/>
觀知公之人與公之所知雖古之賢將何以加此孤忠<lb/>
孝以銘為請辭不獲乃銘曰<lb/>
惟郭之先受氏自號世有顯庸以踐邦伯桓桓郭公允<lb/>
武允文出入四朝克成厥勲仁宗惟仁天徳不殺疆理<lb/>
<pb n="KR4d0060_WYG_040-20b"/>
南海公初奮伐英宗惟英整肅四方登公樞廷大震氐<lb/>
羌神宗惟神耀我聖武西守南征公為元虎蠢爾交蠻<lb/>
自昔邦讐帝命公往匪亟匪㳺披其五州炎荒是宅功<lb/>
成身危為衆受責釋師十萬躭玩簡編樂以忘憂卒嵗<lb/>
窮年二聖起公將収桑榆公以老告身與疾俱惟其成<lb/>
烈萬夫之特云誰無勇孰如公識不知其人視其所知<lb/>
嗚呼郭公名則不夷<lb/>
　范太史集巻四十<lb/>
</p>
<p>
</p>
  </div>
<div>
                <head>范太史集巻四十一</head>
    <p>
<pb n="KR4d0060_WYG_041-1a"/>
欽定四庫全書<lb/>
　范太史集巻四十一　　　宋　范祖禹　撰<lb/>
　　墓誌銘<lb/>
　　　長夀縣太君楊氏墓誌銘<lb/>
家退翁居母夫人之喪將葬命其子太學博士彬以左<lb/>
奉議郎黎君持之狀請銘於太史氏謹摭其實曰夫人<lb/>
楊氏眉州眉山人曾祖某祖某父某為州著姓母侯氏<lb/>
尤深浮圖氏之學諸講師聞其言皆闇然服自以弗及<lb/>
<pb n="KR4d0060_WYG_041-1b"/>
夫人年十九適家氏贈朝散大夫某其夫也大夫兄弟<lb/>
八人族大口衆皇舅治家嚴整每稱夫人曰吾家順婦<lb/>
夫人性仁孝謹甚鷄初鳴立舅姑户外候侍婢問起居<lb/>
已乃趨中饋具飲食滌器皿必手所親睦娣姒怡如也<lb/>
待妾御未嘗厲聲色欣欣如也大夫事親孝居兄弟宗<lb/>
族間友愛夫人有助焉大夫既不仕退居東郊用窶狹<lb/>
二親喪畢分其器服夫人一不取及子朝請更守二郡<lb/>
夫人躬儉素衣至屢澣有敝衾家人請易之不許曰吾<lb/>
<pb n="KR4d0060_WYG_041-2a"/>
方安此卒不易猶其在東郊時也性好施約已以趨親<lb/>
戚之急其待遇之惟恐不至然未嘗伐其徳日誦佛書<lb/>
以祝子孫雖寢食不廢自彬及餘慶幼時與俱卧起慈<lb/>
愛甚篤或誦書夜分夫人亦為不寐大夫捐館時夫人<lb/>
治家每夙興以待旦其居處語黙皆有法度故子孫以<lb/>
文行稱於鄉黨仕於朝廷夫人之教有自已朝請所至<lb/>
夫人必戒以治獄務仁恕不可以喜怒輕重神宗祀南<lb/>
郊恩封長夀縣太君元祐五年正月某日終于第享年<lb/>
<pb n="KR4d0060_WYG_041-2b"/>
八十有二子定國即退翁為左朝請郎前知懐安軍女<lb/>
二人適孫圭程參孫彬左宣徳郎太學博士孫女三人<lb/>
長適某次未嫁而卒次適某曾孫餘慶曾孫女四人七<lb/>
年三月合祔于大夫之墓銘曰<lb/>
天施無親惟彰厥善有淑諸幽必報於顯夫人居家孝<lb/>
敬温慈仁以為徳夀考是宜動則規矩言則教訓有子<lb/>
有孫莫不令問眉山峩峩江水湯湯福基慶源既厚且<lb/>
長<lb/>
<pb n="KR4d0060_WYG_041-3a"/>
　　　宋君夫人史氏墓誌銘<lb/>
夫人史氏成都人考諱遜以懿行稱於鄉黨妣張氏夫<lb/>
人温淑莊静事親至孝歸宋氏夫諱瑱以文學中鄉舉<lb/>
不第而卒夫人事舅中散公姑夀安郡太君盡婦道宗<lb/>
族無間言事夫以禮教子有法安貧處約未嘗愠嘆元<lb/>
祐四年正月乙亥終于里第年七十其年四月葬金沙<lb/>
合祔其夫四男子曰先曰觀曰允曰充二女子適宇文<lb/>
渭范祖義孫男三人女五人允薦於國學方寓京師求<lb/>
<pb n="KR4d0060_WYG_041-3b"/>
仕夫人訃至乃歸祖禹先妣崇徳縣太君夫人姊也余<lb/>
顧念先妣即世而諸舅皆喪獨夫人存今亦亡矣允以<lb/>
銘為請乃銘以寄哀銘曰<lb/>
歸從其辟終古是宅瞻彼鮮原有敏松柏為善白首胡<lb/>
報之嗇子孫其昌視此幽刻<lb/>
　　　同知樞密院趙公神道碑銘<lb/>
元祐三年四月登進輔臣以尚書戸部侍郎趙公為樞<lb/>
密直學士簽書樞密院事明年六月拜中大夫同知院<lb/>
<pb n="KR4d0060_WYG_041-4a"/>
事五年三月丙寅薨于位年七十有二訃聞皇帝太皇<lb/>
太后震悼趣駕臨奠哭之哀輟視朝二日賻襚加等贈<lb/>
右銀青光禄大夫諸孤奉喪歸盩厔詔遣使䕶之其年<lb/>
九月壬午葬孟兆社先塋中書侍郎傅堯俞誄公行而<lb/>
銘諸墓其孤又以狀請於太史氏將刻之碑祖禹竊惟<lb/>
元祐之初太皇太后保佑皇帝功格于天眷求老成經<lb/>
緯萬事凡所建置必視祖宗之舊與吾民之所欲是以<lb/>
海内歡忻震動頌詠聖徳如祖宗時豈有他哉由用得<lb/>
<pb n="KR4d0060_WYG_041-4b"/>
其人也當是時公召自滄州不三嵗登右府人不以為<lb/>
速既在位天下想聞其風所言於上前者人不得而悉<lb/>
知其所可見者寛厚清静息兵省刑民無勞役四方安<lb/>
枕公既沒而人皆嘆恨以為未盡其用也然則宜以是<lb/>
銘于碑公諱瞻字大觀其先亳州永城人曾祖贈太子<lb/>
太保諱翰曾祖妣昌國夫人王氏祖供備庫使贈司徒<lb/>
諱彬祖妣岐國夫人李氏考太子賔客贈太尉諱剛妣<lb/>
慶國夫人張氏自太尉始徙鳳翔今為盩厔人公少力<lb/>
<pb n="KR4d0060_WYG_041-5a"/>
學以行義髙鄉里登慶厯六年進士第初仕為孟州司<lb/>
戸參軍移河中府萬泉令以圭田修學校鄰邑之士裹<lb/>
糧而至改秘書省著作佐郎知陜州夏縣作八監堂書<lb/>
古賢令長治迹以自為監不煩刑罰而獄訟理父老至<lb/>
今稱頌之以祕書丞知彭州永昌縣築六堰均灌溉以<lb/>
絶水訟民以比召杜改太常博士知威州公以威茂雜<lb/>
夷獠險甚而難守不若合之而建郡于汶川因條著其<lb/>
詳為西山别録及熙寧中朝廷經略西南就公取其書<lb/>
<pb n="KR4d0060_WYG_041-5b"/>
考焉遷尚書屯田員外郎英宗治平元年自都官員外<lb/>
郎除侍御史上疏請攬威柄慎賞罰廣聰明更積弊帝<lb/>
嘉納對垂拱殿稱善久之詔遣内侍王昭明等四人使<lb/>
陜西招撫蕃部公言唐用宦者為觀軍容宣慰等使後<lb/>
世以為至戒宜追還使者責成守臣章三上甚激切㑹<lb/>
文彦博孫沔經略西鄙又遣馮京安撫諸路公請罷京<lb/>
使専委宿將夏人入㓂王官慶帥孫長卿不能禦㑹長<lb/>
卿加集賢院學士公言長卿當黜賞罰倒置京東盜賊<lb/>
<pb n="KR4d0060_WYG_041-6a"/>
數起公請易置曹濮守臣之不才者未報乃求對力言<lb/>
乞追昭明等不則受顯逐帝為改容納之二年秋京師<lb/>
大水詔百官言事多留中公請悉出章疏付兩省官詳<lb/>
擇以聞帝從之先是以六月詔議追尊濮安懿王典禮<lb/>
公首上疏論稱親非是願與建議之臣對辨以定邪正<lb/>
章七上又與吕誨等合十餘疏既而皇太后手書尊濮<lb/>
王為皇三夫人並為后公杜門請罪翌日詔令速赴臺<lb/>
公懐侍御史敕告納帝前乞去職詔還其敕告公又上<lb/>
<pb n="KR4d0060_WYG_041-6b"/>
疏以死爭之劾議臣與中人交結惑母后降手書反欲<lb/>
歸過至尊自揜其惡其十月假太常少卿接契丹賀正<lb/>
使入對延和殿帝問濮園議公曰陛下為仁宗子而濮<lb/>
王稱皇考即二父非典禮帝曰卿嘗見朕言欲皇考濮<lb/>
王乎公曰此乃大臣之議陛下未嘗自言也帝曰此中<lb/>
書過議朕自數嵗先帝養以為子豈敢稱濮王為皇考<lb/>
耶公曰臣請退諭中書作詔以曉天下之疑是時連日<lb/>
隂晦帝指天色示公曰天道如此安敢更褒尊濮王乎<lb/>
<pb n="KR4d0060_WYG_041-7a"/>
朕意已決亦無庸宣諭公曰陛下祗畏天戒不以私妨<lb/>
公甚盛徳非臣愚所及帝重違大臣又嘉臺官敢直言<lb/>
不決者久之㑹建議者言於帝以為難與言者並立於<lb/>
是吕誨等皆罷公使還待罪乞與誨等同貶不報閤門<lb/>
趣公入對復懇請帝曰卿欲就龍逢比干諫爭之名乎<lb/>
孰若學伊尹傅説留以輔朕之不逮公惶恐退上疏曰<lb/>
臣何敢擬倫前賢亦終不敢奉詔使朝廷有同罪異罰<lb/>
之譏章又十一上遂出通判汾州自是公名重天下神<lb/>
<pb n="KR4d0060_WYG_041-7b"/>
宗即位遷尚書司封員外郎知商州就除提㸃陜西刑<lb/>
獄熈寧三年入為開封府判官奉使契丹因奏事帝問<lb/>
曰卿為監司久當知青苗法便也公曰青苗法唐行之<lb/>
於季世擾攘中掊民財誠便今陛下欲為長久計愛百<lb/>
姓誠不便時用事者以公有人望可藉以為重欲公助<lb/>
已使其徒隂諭公曰當以御史知雜奉待公不應由是<lb/>
不得留京師出為陜西路轉運副使同列欲更置運事<lb/>
與公議異除公知涇州後公之言頗與事酬復以公為<lb/>
<pb n="KR4d0060_WYG_041-8a"/>
轉運副使改永興軍路轉運使以親老請便郡得知同<lb/>
州七年朝廷患錢重欲置交子以權之命公制置公以<lb/>
謂交子恃本錢法乃可行如多出空劵是㒺民也轉運<lb/>
使皮公弼議不合章交上朝廷方以事委公弼移公京<lb/>
西南路轉運使以親老不行十年差知陜州未幾請還<lb/>
鄉里除提舉鳳翔府太平宫丁太尉憂服除易朝請大<lb/>
夫知滄州今天子嗣位轉朝議大夫召為太常少卿拜<lb/>
户部侍郎元祐三年請老優詔不允其四月遂輔政封<lb/>
<pb n="KR4d0060_WYG_041-8b"/>
開國侯因進對言機政所急人才而已今臣選武臣難<lb/>
遽盡知請詔諸路安撫轉運使舉使臣科别其才第為<lb/>
三等籍之以備選任自元豐中河決小吳北注界河東<lb/>
入于海先帝詔曰東流故道淤髙理不可回其勿復塞<lb/>
乃開大吳以䕶北都至是水官請還河故道下執政議<lb/>
公曰開河役夫三十萬用梢木二千萬自河決已八年<lb/>
未有定論而遽興此大役臣竊憂之今朝廷方遣使相<lb/>
視果以東流未便宜亟從之若以為可回宜為數嵗之<lb/>
<pb n="KR4d0060_WYG_041-9a"/>
計以緩民力議者又謂河入界河而北則失中國之險<lb/>
澶淵之役非河為限則契丹不止公曰王者恃徳不恃<lb/>
險昔堯舜都蒲冀周漢都咸鎬皆歴年數百不聞以河<lb/>
障契丹澶淵之役蓋廟社之靈章聖之徳將相之智勇<lb/>
故邊帥授首豈獨河之力哉後使者以東流非便而水<lb/>
官復請塞北流公固爭之卒詔罷夫役如公所議洮河<lb/>
諸戎以青唐首領寖弱可制欲倚中國兵威以廢之邊<lb/>
臣亟請用師公曰不可御契丹以大信為本朝廷既爵<lb/>
<pb n="KR4d0060_WYG_041-9b"/>
命之矣彼雖失衆心而無犯王略之罪何詞而伐之若<lb/>
其不克則兵端自此復起矣乃止又乞廢渠陽軍紓荆<lb/>
湖之力詔諭西夏使歸永樂遺民夏人聴命公既屬疾<lb/>
猶以邊防為憂及薨太皇太后諭輔臣曰惜哉忠厚君<lb/>
子也公寛仁愛人惟恐傷之色温而氣和人望之知其<lb/>
長者也其在朝廷義所當為勇若賁育守之不變事君<lb/>
與人一以至誠表裏洞澈如見肺腑故面引廷爭而人<lb/>
主益知其忠未嘗為同而僚友莫之或怨其誠慤素信<lb/>
<pb n="KR4d0060_WYG_041-10a"/>
於人也娶劉氏尚書駕部郎中晃之女賢淑孝敬配<lb/>
徳君子治家有法度先公十六年殁追贈益昌郡夫人<lb/>
子四人孝諶瀛州録事參軍獻誠知唐城縣事某早卒<lb/>
彦詒太康主簿皆强學力行是似是宜孫男六人基郊<lb/>
社齋郎垂假承務郎塈右承務郎壁墾堅未仕孫女五<lb/>
人曾孫男二人戭戡公所著春秋論三十巻史記牴牾<lb/>
論五巻唐春秋五十巻奏議十巻文集二十巻西山别<lb/>
録一巻惟公在仁宗之世為循吏事英宗為爭臣神宗<lb/>
<pb n="KR4d0060_WYG_041-10b"/>
朝出處以義二聖從民所望遂大用之而居位未幾功<lb/>
業不究然其著見之效已暴於天下炳於後世列於太<lb/>
常藏之史官考公行事所至可紀今掇其大者揭之神<lb/>
道以詔於無窮銘曰<lb/>
挺挺趙公惇徳有容遺我後嗣實自祖宗在仁宗時公<lb/>
始試吏民曰父母来予攸塈簡于英宗正色匪躬帝欽<lb/>
良臣曰惟汝忠爰暨神考公心如一言有違從不撓其<lb/>
直二聖曰咨汝惟舊臣亟其就位翊我樞鈞元祐之政<lb/>
<pb n="KR4d0060_WYG_041-11a"/>
惟天是若天聴于民惟民是諾公在廟堂四鄙戢兵靡<lb/>
有内外皆吾孩嬰天嚮仁人錫公夀考方終相之不憖<lb/>
一老南山有虧公名永垂過者必式忠厚之碑<lb/>
　　　直集賢院提舉西京嵩山崇福宫司馬君墓誌<lb/>
　　　　銘<lb/>
元祐五年六月丁酉詔以祕書省著作佐郎兼侍講司<lb/>
馬康為左司諫時已屬疾五辭不許就賜告君奏曰臣<lb/>
不敢拜君命于家疾間當亟起受乃留告閤門以俟詔<lb/>
<pb n="KR4d0060_WYG_041-11b"/>
以君久疾不給俸其自止日續給之君辭不受七月小<lb/>
間將受命疾作不能造朝即奏臣不可以備言職矣願<lb/>
卒辭新命詔遣内侍挾御醫三人診視治療以君清貧<lb/>
命醫毋得受饋俟疾損取㫖八月君奏曰臣之力憊矣<lb/>
言職不宜久虚願領宫觀養疾西都二聖不得已許之<lb/>
除直集賢院提舉西山崇福宫詔曰勿藥有聞即膺吾<lb/>
用遣内侍諭㫖俾畱京師就醫藥賜錢三十萬九月丙<lb/>
寅以不起聞明日輔臣對延和殿未及奏事二聖嗟悼<lb/>
<pb n="KR4d0060_WYG_041-12a"/>
不已命優恤其家特贈右諫議大夫遣將作監丞張淳<lb/>
督運木就䕶殯葬官給錢百萬遣中使弔問妻子賜錢<lb/>
五十萬又賻錢三十萬布帛有加既又遣内侍問行日<lb/>
賜白金五百兩助襄事十一月甲申葬陜州夏縣太師<lb/>
温國文正公墓次君字公休文正公諱光之子也其先<lb/>
出於晉安平獻王孚歴後魏隋唐以及本朝子孫未嘗<lb/>
去鄉里積厚流逺是生大賢曾祖諱炫試祕書省校書<lb/>
郎知耀州富平縣贈太子太傅祖諱池以清直事仁宗<lb/>
<pb n="KR4d0060_WYG_041-12b"/>
為天章閣待制贈太師追封温國公曾祖妣皇甫氏祖<lb/>
妣聶氏妣張氏皆封温國太夫人文正公以道徳事四<lb/>
朝進退以天下起相二聖勤勞帝室慰答民望為元祐<lb/>
宗臣君幼端謹不妄言笑事父母至孝出於天性文正<lb/>
公與夫人皆器愛之或當逺出夫人必自挾以往既長<lb/>
入官或數日不返家夫人輒憂思形于寐厭或踰月而<lb/>
後歸則相顧慘然喜欲泣敏學過人博通羣書熈寧三<lb/>
年以明經擢上第釋褐試祕書省校書郎耀州富平縣<lb/>
<pb n="KR4d0060_WYG_041-13a"/>
主簿時文正公為翰林學士奏留國子監聴讀四年奏<lb/>
授守正字五年監西京糧料院遷大理評事文正公以<lb/>
端明殿學士提舉嵩山崇福宫修資治通鑑奏君檢閲<lb/>
文字官制易階承事郎丁母夫人憂勺飲不入口者三<lb/>
日杖而後能起毁幾滅性見者哀之文正公居洛十五<lb/>
年往来陜洛間士之從學於公者退與君語未嘗不有<lb/>
得塗之人見其容止雖不識皆知其為司馬公之子也<lb/>
服除授簽書山南東道節度判官公事元豐八年以韓<lb/>
<pb n="KR4d0060_WYG_041-13b"/>
獻肅公薦擢祕書省正字轉奉議郎元祐元年為校書<lb/>
郎文正公為左僕射力疾入對詔君扶掖上殿賜緋章<lb/>
服公薨執喪如喪夫人哀毁有加焉治喪皆用禮經家<lb/>
法不為世俗事得遺恩悉以予族人其啓夫人之喪而<lb/>
合祔也號慕如初喪既葬廬于墓凡文正公終事竭誠<lb/>
盡力無一不致其極者三年服除召為著作佐郎兼侍<lb/>
講進講詳明傳經義勸上以進徳上必虚已聴之四年<lb/>
為修神宗實録檢討官上疏言王者以民為天民以食<lb/>
<pb n="KR4d0060_WYG_041-14a"/>
為天自古禍亂之興皆由饑饉為國必有九年之畜乃<lb/>
可以備水旱比年以来旱暵為虐民必囏食若今秋不<lb/>
稔則公私困竭盜賊可虞昔魏李悝為平糴之法國以<lb/>
富彊東漢永初以後水旱十年和熹鄧太后臨朝用征<lb/>
和故事徙置饑民於豐熟諸郡躬自減撤以救災戹故<lb/>
天下復平唐太宗貞觀初天下連嵗災害太宗勤而撫<lb/>
之民雖東西就食未嘗嗟怨至四年天下大稔流散者<lb/>
咸歸鄉里米斗不過三四錢自古賢聖之君非無水旱<lb/>
<pb n="KR4d0060_WYG_041-14b"/>
之災惟有以待之則不為甚害如漢唐之䇿已非處處<lb/>
皆有畜積故令民東西就食此䇿之下者也魏文侯舉<lb/>
國四境悉令平糴所在有儲此䇿之中者也三代而上<lb/>
國有九年之畜此䇿之上者也今臣願陛下先為漢唐<lb/>
之下䇿以濟目前之囏俟及豐穰乃為魏文侯之中䇿<lb/>
積以嵗月漸及三代之上䇿乘今秋熟令州縣廣糴民<lb/>
食所餘悉歸於官今冬来春令饑民就食俟鄉土豐穰<lb/>
乃還本土夫國家積貯惟以安國民安則國安故凡為<lb/>
<pb n="KR4d0060_WYG_041-15a"/>
國者一絲一毫皆當愛惜惟於濟民則不當吝陛下誠<lb/>
能捐數十萬金帛以為天下大本則四海幸甚夫實倉<lb/>
廪使百姓足食非獨可以消患太平之化由是而興措<lb/>
刑之本無先於此矣初文正公在相位與吕正獻公及<lb/>
同列共議稍修官制以就簡便令門下中書二省通職<lb/>
事亦先帝詔書本意也草具未上而文正公薨至是君<lb/>
復上舊藳降付三省而朝廷未遑有所行也十月除右<lb/>
正言以執政親嫌辭不就職五年春上疏歴陳前世治<lb/>
<pb n="KR4d0060_WYG_041-15b"/>
少而亂多祖宗創業之艱難積累之勤勞以勸上及時<lb/>
嚮學守天下大器曰徳曰才曰識三者皆由於學又勸<lb/>
太皇太后每於禁中訓導其言切至四月詔講讀官奏<lb/>
對邇英閣君初對勸上自强於學以孝徳為治道之先<lb/>
再對又言孟子為書最醇正陳王道尤明白所宜觀覽<lb/>
上曰方讀孟子尋詔講筵官編修孟子節解為十四巻<lb/>
以進君自文正公喪居廬蔬食寝於地遂得腹疾親戚<lb/>
勉以肉食終不肻及免喪毁瘠纍然治療不愈至是益<lb/>
<pb n="KR4d0060_WYG_041-16a"/>
侵累奏乞留臺宫觀詔不許遣内侍賜御膳勞問後乃<lb/>
予優告猶力疾解孟子二巻自是疾有加除諫職未受<lb/>
條具諸所當言以待曰得一對極言而死無所恨疾病<lb/>
召醫李積於兗積居野年七十矣鄉民聞之告積曰百<lb/>
姓受司馬公恩深今其子病願速往也来告者日夕不<lb/>
絶積遂行至則疾不可為也沒語妻子以不報國恩為<lb/>
恨享年四十一公卿嗟痛於朝士大夫相弔於家處士<lb/>
相弔於野市井之民無不哀之君篤行内外淳備必欲<lb/>
<pb n="KR4d0060_WYG_041-16b"/>
如古人燕居如對大賔動静有矩法望之色荘氣和而<lb/>
言厲嚴於祭祀為人潔廉未嘗言財文正公既葬二聖<lb/>
遣使賜白金二千兩立神道碑君以文正公葬皆官給<lb/>
碑已具固辭不許遣家吏如京師納之其事君務責難<lb/>
非堯舜仁義之道不陳於上前待族人委曲周旋唯恐<lb/>
不得其所欲與朋友忠信久而益親有文集十巻初娶<lb/>
張氏朝散郎保孫之女追封真寧縣君再娶張氏大理<lb/>
寺丞淮之女封安仁縣君二子曰植曰桓皆承奉郎桓<lb/>
<pb n="KR4d0060_WYG_041-17a"/>
早夭三女長適假承務郎楊克覲先君卒其二皆幼祖<lb/>
禹與君同修資治通鑑同為正字著作同修實録同侍<lb/>
經筵相與猶一體也君初疾屬以後事其孤請銘嗚呼<lb/>
其可勝哀也夫銘曰<lb/>
烈烈温公廸我祖宗卒相二聖以成天功公休之賢是<lb/>
學是似民曰幸哉温公有子温公有子天子有臣世其<lb/>
休風澤我下民執經帝前日勸帝徳帝曰良哉補予衮<lb/>
職惟其所有訖未一施中道而止天實奪之惟人之生<lb/>
<pb n="KR4d0060_WYG_041-17b"/>
惟徳可久没而民思是謂不朽<lb/>
　<lb/>
　<lb/>
　<lb/>
　<lb/>
　<lb/>
　<lb/>
　范太史集巻四十一<lb/>
</p>
<p>
</p>
  </div>
<div>
                <head>范太史集巻四十二</head>
    <p>
<pb n="KR4d0060_WYG_042-1a"/>
欽定四庫全書<lb/>
　范太史集巻四十二　　　宋　范祖禹　撰<lb/>
　　墓誌銘<lb/>
　　　安康郡太夫人胡氏墓誌銘<lb/>
夫人胡氏故寳文閣待制通議大夫彭城開國錢公諱<lb/>
暄之配也其先居婺州之永康曾祖瀫大理寺丞祖承<lb/>
師尚書吏部郎中贈禮部侍郎父賁右班殿直母朱氏<lb/>
夫人幼失所怙世父尚書公則愛其容徳有異親鞠育<lb/>
<pb n="KR4d0060_WYG_042-1b"/>
之尚書為三司使徙家開封遂為開封人彭城公吳越<lb/>
忠懿王之孫英國文僖公之子少以文學有聲塲屋間<lb/>
英國夫人尤所鍾愛慎擇昏姻聞夫人之賢遂委聘焉<lb/>
錢氏宗族盛大夫人入門内外莫不贊賀從姑入見仁<lb/>
宗面賜冠帔彭城公陞朝封文安縣君夫人孝於姑順<lb/>
於夫和於娣姒待上下親疏皆適其宜性寛裕凝重雖<lb/>
燕必荘未嘗有疾言遽色閨庭自肅彭城公不殖財産<lb/>
累官列卿而家甚清約夫人能安之稱家之有無以遇<lb/>
<pb n="KR4d0060_WYG_042-2a"/>
親賔教諸子有法度故皆謹飭自立熈寧中仁宗女周<lb/>
國大長公主將下嫁神宗擇主壻欲得士之敏秀而文<lb/>
者夫人之子景臻在選中帝見其名氏曰此大勲之後<lb/>
忠孝之家當無以踰矣召見大悦即詔以景臻尚主擢<lb/>
彭城公少府監進封夫人同安郡君入謝禁中帝勞問<lb/>
甚渥顧謂近侍曰温厚若此宜其有令子也再錫命服<lb/>
彭城公出守南陽夫人入辭帝見所進名猶稱郡君詔<lb/>
封永嘉郡夫人是日三宫幸後苑因留侍宴在鄧得風<lb/>
<pb n="KR4d0060_WYG_042-2b"/>
痺疾大長公主遽入面請遣其子景升省疾詔乘驛以<lb/>
往彭城公還朝賜第於苑城之北與主第相望初神宗<lb/>
詔陳國長公主等行見舅姑禮及大長公主出降中書<lb/>
請如故事帝曰大長公主朕宫中每見必拜雖皇太后<lb/>
亦敘姑嫂之儀不可與朕諸妹等也宜依兗國公主之<lb/>
禮然大長公主天性孝恭每見夫人親執婦道㫖甘温<lb/>
凊唯恐不至夫人春秋既髙恬愉安養十有餘年嵗時<lb/>
家人獻夀綵服戲膝下孫曾滿前未始以貴盛自驕嘗<lb/>
<pb n="KR4d0060_WYG_042-3a"/>
謂人曰吾何以致之此自錢氏徳澤長逺爾吾敢忘平<lb/>
昔乎今上祀明堂加安康郡太夫人夫人篤信釋氏晩<lb/>
年深究性理惡殺生類未嘗鮮食将終方晝寝忽謂左<lb/>
右當掖我興正坐奄然而化時元祐五年十二月丁巳<lb/>
享年七十有六上與太皇太后皇太后遣内嬪臨奠賜<lb/>
白金千兩皇太妃淑妃亦問卹相繼大長公主為姑行<lb/>
服哭臨如禮太皇太后聞之遣使賜縞帛二百疋子男<lb/>
十二人景杰成都府温江尉早卒景畧右朝奉郎景歴<lb/>
<pb n="KR4d0060_WYG_042-3b"/>
右奉議郎先夫人而亡景升右朝散郎景棻右宣徳郎<lb/>
景孺保静軍節度推官景勲復州玉沙縣令景規集慶<lb/>
軍節度推官景臻隨州觀察使駙馬都尉景振右班殿<lb/>
直景持景特皆右承務郎女二人長適朝散大夫少府<lb/>
少監吕希績次亡孫男女四十四人忱右騏驥副使及<lb/>
次男宜春郡主及次女皇家所自出也恢前汝州司理<lb/>
參軍愷博皆右班殿直懌潞州司理參軍悌潁昌府法<lb/>
曹參軍㥠陳州司理參軍愉太廟齋郎忭慎愭皆假承<lb/>
<pb n="KR4d0060_WYG_042-4a"/>
務郎懈忻恦惕恜惲<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>悟㦢未仕二未名女適宗室右<lb/>
衛率府副率令珂次適右班殿直夏大章次適宗室右<lb/>
千牛衛将軍令珪餘在室曾孫男女六人彭城公以元<lb/>
豐八年薨葬開封府祥符縣魏陵鄉諸孤將以夫人捐<lb/>
館之明年二月辛卯合祔以少府少監吕君之狀問銘<lb/>
於太史氏不惟紀夫人之懿行亦所以見本朝家法之<lb/>
正也銘曰<lb/>
胡本姚氏帝舜之胄爰及太姬實啓厥後錢以吳越入<lb/>
<pb n="KR4d0060_WYG_042-4b"/>
為帝臣毓慶蕃昌世惟有人忠懿之孫文僖之子夫人<lb/>
宜家並受多祉仁宗天屬神考擇配夫人有子以賢克<lb/>
對夫列近侍啓封大邦赫奕寵榮一世之光夀考令終<lb/>
歸從皇辟魏陵之原閟此幽刻<lb/>
　　　左中散大夫守少府監吕公墓誌銘<lb/>
公諱希道字景純其先自太原副留守始為河東人由<lb/>
文穆公而下三相五尹遂家開封世族冠天下曾祖䝉<lb/>
亨大理寺丞贈太師中書令兼尚書令魏國公祖夷簡<lb/>
<pb n="KR4d0060_WYG_042-5a"/>
守太尉致仕贈太師中書令兼尚書令秦國公諡文靖<lb/>
公配饗仁宗廟庭考公綽翰林侍讀學士贈司徒曾祖<lb/>
妣李氏祖妣馬氏妣上官氏封魏秦英三國太夫人公<lb/>
為兒童時已端愿不妄言動文靖公參國政奏授守校<lb/>
書郎遇郊禮将復奏遷官公方七嵗固辭請及族人之<lb/>
未仕者文靖公由是竒之慶厯六年獻所為文二十巻<lb/>
召試學士院賜進士出身司徒出鎮永興秦鳳皆以書<lb/>
寫機密侍行入判登聞鼓院宗室女之子例得官無嫡<lb/>
<pb n="KR4d0060_WYG_042-5b"/>
庶辨公上疏請殺庶子官爵至今以為定法通判揚州<lb/>
大姓湯氏訟閲十二年不決部刺史檄責州將患之公<lb/>
曰世豈有不可窮竟事實耶請不問洗先治吏果得情<lb/>
鞫吏受財數百千黥吏止訟三司使邵必以解池嵗課<lb/>
久負慎擇守奏公知州事陜西轉運使張靖言薛向鹽<lb/>
法非是詔委近臣同三司考究漫生鹽嵗約增二十餘<lb/>
萬緍靖以為非實移公案驗公曰漫生鹽歲實若以為<lb/>
鈔即溢鈔分布諸路害鹽法如此雖無漫生可也議者<lb/>
<pb n="KR4d0060_WYG_042-6a"/>
以公言為然始解人不知向學公毁淫祠及寺無舊額<lb/>
者百餘處取其材廣學宫士得居處講習即學為公立<lb/>
生祠知和州郡境有麻湖瀕江二十里環湖田數千頃<lb/>
無畜泄之備雨久則田皆陷澤中為一方患甚鉅公疏<lb/>
河通江介湖中為溝港雨暴注則瀉諸江因溝港通運<lb/>
舟逹城中數千頃皆為良田歲収三百餘萬斛朝廷優<lb/>
賞其功熈寧六年初行免役法有司欲過取羨錢公召<lb/>
諸邑令使量民力為入額一定無所増損使者謂公措<lb/>
<pb n="KR4d0060_WYG_042-6b"/>
置不當奏劾以他事竟釋罪而朝廷以公所定役法推<lb/>
之一路為式神宗方講修馬政置河南北監牧二使樞<lb/>
宻使陳公升之薦公權領其事朝廷素知公遂任為河<lb/>
南監牧使公建議川茶色帛蕃部資以為急用卭蜀茶<lb/>
歲出不勝計積久賤即棄之内帑縑帛新壓故不時泄<lb/>
且壞請以西川上供銀易茶帛漬損者變緋緑轉致塞<lb/>
下以易蕃馬詔即行之併廢原武淇水兩監嵗省錢二<lb/>
萬緍民佃牧地四千五百餘頃得租六萬斛以助買馬<lb/>
<pb n="KR4d0060_WYG_042-7a"/>
朝廷方委公馬政而獻言者以冗占牧地民兵請一切<lb/>
廢監公言兵馬錢穀國之要務兵闕可招錢榖可斂馬<lb/>
廢不可旦夕得唐初因隋馬三千匹命張萬嵗領牧事<lb/>
麟徳中孳數至七萬六千置八使領監跨蘭渭秦原四<lb/>
州之地猶為狭隘國馬之盛獨稱有唐而緩急有備今<lb/>
兩監牧地止二萬頃比唐十不及一臣承乏領使國馬<lb/>
大事不敢避萬死盡言書上建議者慚沮不敢辨乃捃<lb/>
公以報孳息不實卒廢監公亦還朝神宗察公言直釋<lb/>
<pb n="KR4d0060_WYG_042-7b"/>
其罪公初以奏課對神宗諭以言者欲於沙苑牧羊計<lb/>
綱入京公言此細務臣不敢煩天聴上曰有唐故事公<lb/>
曰唐都雍去沙苑近今京師非比也條其利害凡費緍<lb/>
錢數萬神宗釋然納之為開封府推官民有相詈激語<lb/>
近訕上無悖慢情尹及同僚皆欲以指斥抵法公力爭<lb/>
請上聞神宗果笑曰小人無知灼非本情釋之府中皆<lb/>
嘆伏廨火延燒比屋坐左遷監南京糧料院數月朝廷<lb/>
察其非辜遷知滁州又知汝州權發遣三司都勾院除<lb/>
<pb n="KR4d0060_WYG_042-8a"/>
知澶州辭日上諭公以河徙欲鎮安百姓執政進擬從<lb/>
官朕選用卿公至澶以治績稱秩滿再任河朔保甲白<lb/>
晝持梃公為盜教隊廵檢和徳挾提舉司勢因縁枉法<lb/>
掠聚貨賄監司隠忍不敢詰公一日發其贓狀僚屬皆<lb/>
惶恐公即獨奏其事捕徳下獄提舉官聞之馳驛至澶<lb/>
取保甲囚盡釋之公曰山可移獄不可變既窮治取其<lb/>
首領於刼掠處斬之餘皆配𨽻澶人感泣朝廷亦命他<lb/>
路監司審其獄皆實重貶徳自是與提舉司益不協保<lb/>
<pb n="KR4d0060_WYG_042-8b"/>
甲有犯法者諸邑稍加懲治則必反中以他事公檄諸<lb/>
邑保甲犯法有疑必送州至則悉論如法提舉官怒欲<lb/>
劾公其同僚以公詞直不敢書乃已元豐五年夏河東<lb/>
注靈平埽一夕潰岸幾決公曰此正前日之曹村也事<lb/>
不可再即馳至河上自督役河得無虞先是河決小吳<lb/>
南直靈平下埽甚急當嵗有水患乃請開大吳口導河<lb/>
循西山北流論者以為得禹之舊迹自是曹村無水患<lb/>
矣轉運判官張適上河朔鹽利以助邊計詔推行之公<lb/>
<pb n="KR4d0060_WYG_042-9a"/>
曰祖宗手詔在北門地多斥鹵民所衣食故通鹽不禁<lb/>
河朔之人可安不可擾適深恨怒初澶河未徙南北城<lb/>
相望河貫其内故并河為禁地河既徙而北流人往来<lb/>
退灘未有禁有盗十餘人刼掠他州縣夜道退灘適因<lb/>
奏强賊由城中過法當案責守臣遂罷還朝今上即位<lb/>
朝廷亦悟公無罪除知湖州吳興六邑出役錢七萬七<lb/>
百餘緍而募直止四萬二千其餘為羡公首請蠲除書<lb/>
上適與詳定所議合即施行之徙知亳州淮南饑仍嵗<lb/>
<pb n="KR4d0060_WYG_042-9b"/>
大雪民凍餓濵於溝壑公至即請出常平倉粟賑救民<lb/>
有壞屋以㸑公不俟聞發官芻賤鬻之公上言朝廷以<lb/>
孤幼財産盡録以寄官俟長而給之此仁聖惠䘏之至<lb/>
也今之諸路監司不能上體朝廷意往往假貸藉以為<lb/>
他用民有終身垂白不能得者請立法母輒貸用入為<lb/>
少府監元祐六年三月乙丑寝疾終於京師興寧坊之<lb/>
第享年六十七公性寛厚平居沈静端黙雖子弟不見<lb/>
其喜愠熈寧元豐中士急於進取公雍容其間安分隨<lb/>
<pb n="KR4d0060_WYG_042-10a"/>
所適而樂遇事有不可必力爭及元祐之初吏治寛平<lb/>
公雅量自如亦不改其故常為十郡皆有惠政去而人<lb/>
思之有文集二十巻其官自祕書省校書郎五遷為太<lb/>
常博士又七遷至太常少卿易朝議大夫中散大夫左<lb/>
中散大夫娶虞部郎中王珣瑜之女累封華原郡君先<lb/>
公五年亡子男九人之問朝奉郎延問宣徳郎君問通<lb/>
直郎昭問宣徳郎榮問河南府左軍廵判官徽問真州<lb/>
六合縣主簿舜問泗州司理參軍芻問假承務郎次不<lb/>
<pb n="KR4d0060_WYG_042-10b"/>
及名延問先亡女四人長次皆適宣義郎張埴次適通<lb/>
直郎王博古次適宣義郎張卿佐孫男十人時中早亡<lb/>
有中守中剛中並假承務郎和中惇中並亡民中適中<lb/>
餘未名孫女十人其年六月壬寅諸孤奉公之喪葬鄭<lb/>
州管城縣懷忠鄉神崧里司徒公墓之右華原夫人合<lb/>
祔前葬以太學博士許君之彦狀来謁銘謹諾而銘曰<lb/>
温温吕公惇徳有容奕世不顯公奮自躬有惠於州有<lb/>
勞於使惟帝知之乃命以事屢進屢已不見色詞如川<lb/>
<pb n="KR4d0060_WYG_042-11a"/>
之渟人莫撓之謂公不逹公事四世開國中都正卿是<lb/>
位謂公不夀亦既耆老公多孫子福禄是保懐忠之原<lb/>
神崧之宅嗚呼吕公兹謂不沒<lb/>
　　　夀昌縣太君王氏墓誌銘<lb/>
夫人王氏曾祖繼華贈太師中書令尚書令陳國公祖<lb/>
兼著作佐郎贈太師中書令尚書令魯國公父子融尚<lb/>
書兵部侍郎致仕其先青州益都人夫人伯父沂國文<lb/>
正公曾相仁宗徙京師今為開封人夫人幼聰悟妣張<lb/>
<pb n="KR4d0060_WYG_042-11b"/>
夫人卒哀毁如成人事繼母張夫人至孝張夫人愛之<lb/>
如所生十九歸於尚書職方員外郎贈左正議大夫張<lb/>
公仲莊張公太府卿居業之孫祁國文孝公觀之子夫<lb/>
人逮事太府奉舅姑盡婦道文孝立朝居家細行必謹<lb/>
有漢萬石君之風夫人動循法度文孝嘉之曰有婦如<lb/>
此吾家無慮矣文孝公薨不月而姑河南夫人亦捐館<lb/>
夫人毁瘠幾不能勝治喪事以禮睦族人以恩族人之<lb/>
貧者出奩具以周其急撫諸姪如已子由是内外皆尊<lb/>
<pb n="KR4d0060_WYG_042-12a"/>
敬之嘉祐中正議守劒州還卒於京師二子皆未冠夫<lb/>
人畢力襄大事嚴治家庭性仁愛寛厚待子孫遇婢妾<lb/>
無大聲色而閫内自肅平居服飾質素歲時祭祀常先<lb/>
諸婦視牲滌濯雖老不懈凡家事無改于舊率如正議<lb/>
時初文孝将薨召夫人屬以後事夫人奉遺訓斯須不<lb/>
忘教子必以禮義嘗曰文孝以徳行起家清白之訓以<lb/>
屬于余子孫當勉以繼之勿使人謂家風衰于祖考則<lb/>
為孝矣少好内教老而彌篤晨起具服焚香誦佛書視<lb/>
<pb n="KR4d0060_WYG_042-12b"/>
外物翛然元祐六年七月庚申寝疾卒于京師武成坊<lb/>
之第側身而沒神識不亂享年六十有七以正議封夀<lb/>
昌縣君以子進封太君二子曰保㣲右朝奉大夫太府<lb/>
寺丞曰保衡大理評事早卒四女長適右朝奉郎吕昌<lb/>
文次適右宣徳郎王价餘幼亡孫男二人山凡女二人<lb/>
長適右承事郎吳某次適進士趙希旦其年<hi>闕</hi>月<hi>闕</hi>
葬河南府<hi>闕</hi>　縣<hi>闕/</hi>　鄉<hi>闕/</hi>　里<hi>闕</hi>祔正議之墓銘曰<lb/>
夫人之生徳禮之門歸于令族仁孝之昆爰初盥饋夙<lb/>
<pb n="KR4d0060_WYG_042-13a"/>
夜勤止乃薦蘋藻以奉永祀為婦為母皆可矜式視其<lb/>
子孫足以知徳傳家之訓在後承之詔于幽壤系此銘<lb/>
詩<lb/>
　　　朝奉郎郭君墓誌銘<lb/>
君諱子皋字徳臣其先京兆人廣明之亂六世祖御史<lb/>
中丞甫從僖宗入蜀弟及為廣都令遂家焉曾祖漢平<lb/>
祖仁渥贈職方員外郎父輔尚書工部郎中梓州路轉<lb/>
運使累贈光禄大夫母徐氏贈天興縣太君君以光禄<lb/>
<pb n="KR4d0060_WYG_042-13b"/>
廕補太廟齋郎好學屬文嘗薦于有司初任成都府新<lb/>
繁主簿丁内艱服除調成都犀浦主簿卭州大邑主簿<lb/>
陜州司理參軍舉者十有四人改衛尉寺丞知卭州大<lb/>
邑縣縣北與蜀州晉原接境每嵗二邑之民鳩工為堰<lb/>
決渠溉田晉原㨿上流有餘則注之他江以邀邑民得<lb/>
重賂乃不為病謂之買水人素苦之君至均以夫井斷<lb/>
木為平以限水廣深多寡自木為準目曰水平由是大<lb/>
邑之水不買而足號曰郭公平舉監成都交子務紙幣<lb/>
<pb n="KR4d0060_WYG_042-14a"/>
之設本與錢相權至是大壊價賤不售法幾為廢君講<lb/>
究其病錢幣復稱官民利之先是交子務以二年為任<lb/>
監司奏留君半嵗遂著令以二年半為任舉者三十人<lb/>
知昌州遷太子中舍易階通直郎瀘卒譙青因博戲殺<lb/>
人獄五徙輒變監司委君一訊而折以具獄讞竟獲免<lb/>
死於是一路獄之難決者多以委焉徙知劒州官軍討<lb/>
瀘夷道出劒闗戍闗卒數十人輒亡從軍以幸戰功及<lb/>
師還主將悉捕送郡有司以為禁卒逋亡踰月當死君<lb/>
<pb n="KR4d0060_WYG_042-14b"/>
曰離戍從軍非亡命也止罰而釋之郡當兩山間民架<lb/>
竹為茅屋依山而居故多火災君教民易以瓦官為陶<lb/>
瓦貸貧民不費而革自是無火患遷奉議郎知利州今<lb/>
天子即位覃恩遷承議郎以疾請便郡歸成都遷朝奉<lb/>
郎元祐二年四月十日卒于家享年五十有五君居家<lb/>
孝友族人有貧不能葬者君出家資市地具喪以葬居<lb/>
官忠信明習法令精于吏治務在愛民不以勢利易其<lb/>
守以是所居可紀所去見思娶石氏中大夫洵直之女<lb/>
<pb n="KR4d0060_WYG_042-15a"/>
封<hi>闕</hi>　縣君六子曰㻞蜀州江原主簿曰瑜太醫局丞<lb/>
曰瑀曰璉皆業進士曰瓛曰某早亡四女長適進士陳<lb/>
叔逹次適進士史折其二亡孫男六人女一人以六年<lb/>
<hi>闕</hi>月<hi>闕</hi>　葬于鄉里君早有退居之志嘗曰仕為郎其<lb/>
可已矣及病乞致仕命下而卒銘曰<lb/>
郭氏自唐從狩于蜀世有令人以暨光禄恂恂使君孝<lb/>
友篤誠有惠在人不隕厥聲爵位豈多岳牧方試夀老<lb/>
豈多耆耋未至如彼泉流既深既長慶在後人子孫其<lb/>
<pb n="KR4d0060_WYG_042-15b"/>
昌<lb/>
　<lb/>
　<lb/>
　<lb/>
　<lb/>
　<lb/>
　<lb/>
　范太史集巻四十二<lb/>
</p>
<p>
</p>
  </div>
<div>
                <head>范太史集巻四十三</head>
    <p>
<pb n="KR4d0060_WYG_043-1a"/>
欽定四庫全書<lb/>
　范太史集巻四十三　　　宋　范祖禹　撰<lb/>
　　墓誌銘<lb/>
　　　寶文閣待制鄭公墓誌銘<lb/>
元祐六年五月寳文閣待制國子祭酒鄭公穆三上表<lb/>
乞骸骨天子以提舉杭州洞霄宫禄之而不煩以政敕<lb/>
過門下給事中范祖禹奏疏曰穆雖年過七十精力尚<lb/>
彊自為布衣閩中士人稱四先生穆其一也平生歴官<lb/>
<pb n="KR4d0060_WYG_043-1b"/>
多掌學校在王府十餘年持身清謹未嘗有過擢居左<lb/>
省論議不茍復為祭酒多士矜式旋觀其人終始無缺<lb/>
年耆徳茂力求引去在穆進退誠為可榮而為朝廷計<lb/>
則可惜也古者大夫七十而致仕人君未<hi>闕</hi>許之故有<lb/>
不得謝者則賜之几杖安車自虞夏商周皆然也祭酒<lb/>
為國子師非藉其筋力趣辦職事正宜用老者為之不<lb/>
必拘以年願留穆舊職以示朝廷貴老貪賢之美不報<lb/>
太學諸生千餘人以狀詣司業又詣丞相府請留公亦<lb/>
<pb n="KR4d0060_WYG_043-2a"/>
不報公將行公卿大夫多為詩以贈之三學之士皆為<lb/>
詩空學出祖供張汴東門外三獻酒再拜堂下學官拜<lb/>
堂上辭訣而去都人觀之嘆息曰所未見也公至杭州<lb/>
明年正月告終于皇華館年七十有五將葬子璆使人<lb/>
来請銘祖禹接公於館閣又為僚於左省實知公者其<lb/>
何以辭乃序而銘之公字閎中其先光州固始人唐末<lb/>
髙祖為王潮所虜入閩遂死之子孫家福州今為候官<lb/>
人曾祖諱某祖諱某皆不仕考諱某以公貴累贈正議<lb/>
<pb n="KR4d0060_WYG_043-2b"/>
大夫妣曹夫人以賢孝稱於鄉黨生公及一兄一妹嘗<lb/>
教之曰汝曹當各為世人矩範乃足吾志追封文城郡<lb/>
太君公醇懿端謹出於天資始志學閉門讀書或累月<lb/>
不出至忘櫛沐進退容止必以禮與鄉人陳襄陳烈周<lb/>
希孟為友皆力古人閩中號為四先生天下聞其名鄉<lb/>
閭及四方之士稱弟子者以千數舉進士廷試不第居<lb/>
正議喪哀毁盡禮既葬將廬於墓而終焉門人族屬敦<lb/>
勉且告以正議遺命乃復有仕進志皇祐中再至京師<lb/>
<pb n="KR4d0060_WYG_043-3a"/>
六試於有司四為第一登進士末科初仕為河南府夀<lb/>
安主簿詔任滿以為國子學官至夀安不數月西京留<lb/>
守王舉正奏為西監直講久之<hi>闕</hi>前詔召為國子監直<lb/>
講除編校集賢院書籍歲滿<hi>闕</hi>館閣校勘累遷太常博<lb/>
士乞納一官先南郊追封考妣許之改集賢校理求外<lb/>
補得通判汾州神宗熈寧三年召為岐王侍講嘉王出<lb/>
閣改諸王侍講時王府官猶缺員陳襄為御史知雜事<lb/>
因進對言府僚不可不慎擇人神宗曰如鄭穆徳行乃<lb/>
<pb n="KR4d0060_WYG_043-3b"/>
宜左右王也公居館閤三十年非公事不及執政之門<lb/>
在王府一紀每講説可為勸戒者必反覆極陳之二王<lb/>
深敬禮焉元豐三年請外任知越州特遷朝散大夫至<lb/>
則修校舍飾先聖像帥厲學者先是鑑湖以旱乾民多<lb/>
田於其中延袤百里官籍而税之既而連年水溢民逋<lb/>
官租積至萬緡公悉奏免之未滿秩告老差管勾杭州<lb/>
洞霄宫上即位元祐元年入為國子祭酒三年揚王荆<lb/>
王請為侍講罷祭酒除直集賢院復入王府荆王薨為<lb/>
<pb n="KR4d0060_WYG_043-4a"/>
揚王翊善太學諸生上書乞公為師復除祭酒兼徐王<lb/>
翊善四年拜給事中兼祭酒人曰鄭公長者居門下必<lb/>
簡静公遇事抗直無所避士論益多之請解祭酒許之<lb/>
五年除寶文閤待制復為祭酒公自為直講及祭酒諸<lb/>
生請問祁寒大暑必朝服接之童子進見亦以禮迎送<lb/>
諸生尊其經術安其教訓心悦而誠服之其成就人才<lb/>
為多都官郎中張景晟公妻兄也將死遺公白金五百<lb/>
託其孤公曰託孤吾所願金豈宜有哉歸金而恤孤皆<lb/>
<pb n="KR4d0060_WYG_043-4b"/>
得其所先妻陳氏樞密直學士襄之妹早卒追封永福<lb/>
縣君繼室張氏太常丞師雄之女封同安縣君陳夫人<lb/>
生一男三女男曰璆通州軍事推官女長適楊子令張<lb/>
溥次幼亡次適左宣徳郎林敷先公卒孫男二人畯畛<lb/>
女一人公之東歸也過廣陵愛其土風淳厚復邇先世<lb/>
之居曰即此亦吾之故鄉也買地築室於州之積善坊<lb/>
及公殁璆遵遺命以其年八月某日葬公於江都蜀岡<lb/>
之原銘曰<lb/>
<pb n="KR4d0060_WYG_043-5a"/>
有宋醇儒曰鄭先生幼壯及老惟一以誠鄉黨髙其風<lb/>
天下仰其名王府求傅學者求師天子不違皆以畀之<lb/>
惟其道徳衆之所資有始有終無愧幽顯銘公之蹟以<lb/>
勸為善<lb/>
　　　集賢院學士致仕髙公墓誌銘<lb/>
公諱賦字正臣唐申國公士廉之後五代祖官於中山<lb/>
因為中山人曽祖整不仕祖柔贈左神武將軍考尹右<lb/>
衛將軍累贈太尉母某氏某郡太君所生母楊氏累贈<lb/>
<pb n="KR4d0060_WYG_043-5b"/>
遂平郡太君公以太尉䕃補右班殿直景祐中登進士<lb/>
乙科改授奉禮郎四遷太常博士累太常少卿神宗即<lb/>
位遷光禄卿特拜祕書監賜三品服加直龍圗閣進集<lb/>
賢院學士元豐官制易中大夫今上即位遷太中大夫<lb/>
以通議大夫致仕公初為武爵非其所好力學中第乃<lb/>
仕知真定府真定縣通判劒州成徳軍邢州石州知慶<lb/>
成軍衢唐滄潞蔡廬郢七州提㸃陜西河東兩路刑獄<lb/>
判尚書司封太常寺提舉萬夀觀最後守郢求閒局再<lb/>
<pb n="KR4d0060_WYG_043-6a"/>
提舉崇福宫遂請老公在成徳永寧軍雲翼兵謀作亂<lb/>
公密知之以白主帥主帥委公平其事人遂以安先是<lb/>
保州軍亂掠公私金帛萬計檄公往受而復散之皆得<lb/>
均一以其事聞朝廷旌賞焉慶成地狹民困於役殆無<lb/>
虚嵗多破産者公言於朝十減六七民力遂寛城東嵗<lb/>
被水患募民築堤禦之軍城獲安衢民好巫鬼毛氏柴<lb/>
氏二十餘家世畜蠱毒有小忿即毒之每閏嵗殺人尤<lb/>
多公命擒捕伏辜者數人蠱毒遂絶饒州有寃獄更累<lb/>
<pb n="KR4d0060_WYG_043-6b"/>
守不能決公奉制推鞫不數旬而辦人皆服之婺州民<lb/>
相率詣轉運使請徙公易其守唐州土曠民寡嵗入至<lb/>
薄公以治平元年至郡取圖籍考之自唐乾元時領縣<lb/>
七户四萬二千六百四十有四歴五代亂及本朝承平<lb/>
今領縣四户六千一百五十有五公相其川原曰是皆<lb/>
沃壤可闢而人力不至與棄之無異募兩河饑民計口<lb/>
與田比公罷歸増民萬一千三百八十户給田三萬一<lb/>
千三百二十八頃而山林榛莽之地皆為良田嵗益税<lb/>
<pb n="KR4d0060_WYG_043-7a"/>
二萬二千二百五十七作陂堰四十有四詔書奨之曰<lb/>
召杜南陽世稱循吏其亡久矣朕尚思之卿招懐饑流<lb/>
墾闢荒梗繕修陂堨績效具昭前人之良何以逺此公<lb/>
再治唐凡五嵗與前守趙尚寛皆䝉褒賞天子諭執政<lb/>
曰尚寛等在唐闢土疏水招輯民戶殆無曠土已有成<lb/>
效宜宣布治狀加職以勸天下公自直龍圖閣至集賢<lb/>
院學士皆朝廷嘉其墾闢之功也中人程昉以帶御器<lb/>
械領都水外監丞奏請於滄州境開西流河口引水河<lb/>
<pb n="KR4d0060_WYG_043-7b"/>
卣州城西入北流河灌三塘洎公時守滄州執政先以<lb/>
書抵公意其協力公以謂大河廹州城嵗増隄防猶恐<lb/>
奔溢不可妄引不從昉議然昉卒開西流河費工鉅萬<lb/>
而功亦不成昉方以貴近用事執政者主之公力排其<lb/>
説後昉數以事捃公而卒不能得公上言二府大臣或<lb/>
僦舍委巷散處京城間有第宅亦公私非便宜倣前代<lb/>
丞相府於端門前列置大第俾執政居之又言仁宗時<lb/>
兗國公主下嫁一第之費緍錢數十萬它物稱是臣聞<lb/>
<pb n="KR4d0060_WYG_043-8a"/>
禁中今有大長主長主凡五人若皆以兗國為比則其<lb/>
費無極乞講求前代及祖宗時典故取中制為定式俾<lb/>
有司守之又言國家置提㸃刑獄司蓋欲平反獄訟使<lb/>
民不寃自罷武臣以来多止一員兼河渠農政常平盗<lb/>
賊兵甲而刑書繁多省閲不給若委之吏則為大弊請<lb/>
逐路置檢法官以専平讞疏駁又言漢有雲臺唐有凌<lb/>
煙閣皆圖功臣祖宗有天下以来文武之臣有大功者<lb/>
不為少而繪像之制未聞宜於禁中建閣圖寫命詞臣<lb/>
<pb n="KR4d0060_WYG_043-8b"/>
為贊事多見施行公雖歴顯仕家無餘貲退居襄陽元<lb/>
祐七年冬十月戊寅以疾終享年八十有四有白雲集<lb/>
十巻雜文十巻奏議五巻刀筆二十巻事類書抄一百<lb/>
巻娶某氏封<hi>闕</hi>　郡君三子曰興嗣未仕曰興仁<hi>闕</hi>京<lb/>
副使皆先公卒曰興禮北京畱守推官一女適進士李<lb/>
齊孫五人傳正三班借職傳式傳行皆郊社齋郎傳慶<lb/>
傳道未仕孫女六人公歴内外官幾六十年天資强力<lb/>
無一日少懈為人剛嚴内實平恕所居皆有善政吏民<lb/>
<pb n="KR4d0060_WYG_043-9a"/>
紀之衢唐二郡民為立生祠云八年九月丙申𦵏襄州<lb/>
襄陽縣順徳保檀溪之隂夫人某氏祔余從祖父奉議<lb/>
郎嘗為公掾屬公深知之公既殁其孤因奉議以狀求<lb/>
銘於太史氏余不得辭銘曰<lb/>
余觀熈寧中天子方留意民事興農田水利遣使者四<lb/>
出冠葢相望當此之時士大夫爭言功利然考其實未<lb/>
能如所言也唯髙公自治平中孜孜民政招懐流亡戶<lb/>
口歲増發於誠心勞来不怠與夫希世而為之者異矣<lb/>
<pb n="KR4d0060_WYG_043-9b"/>
故詔書最先褒賞數進職秩以風天下之吏比之召杜<lb/>
豈虚乎哉嗚呼髙公施實徳於民而見知於人主生有<lb/>
顯榮没有遺愛名垂後世為宋循吏凛凛古人之風烈<lb/>
矣<lb/>
　　　長夀縣太君聶氏墓誌銘<lb/>
夫人聶氏其先太原人曾祖遵美贈大理評事徙居陳<lb/>
祖詠右補闕贈尚書刑部員外郎父震太常博士祕閣<lb/>
校理母吕氏永樂縣君校理以徳行文學名一世生五<lb/>
<pb n="KR4d0060_WYG_043-10a"/>
女皆適士大夫之賢者夫人其季也年十七歸郝氏郝<lb/>
公諱戭蔡人也夫人之歸諸姊之夫皆已官逹郝公家<lb/>
世清白篤行若節夫人安於淡泊若將終身郝公晩登<lb/>
進士第為通山令年五十以父耋老上書辭禄守太子<lb/>
中允致仕請䕃授父官未及命而丁憂居喪毁瘠負土<lb/>
起墳廬墓三年乃還家詔賜粟帛大臣交薦朝廷累降<lb/>
告命起之郝公志不可奪所親或勸夫人公方年踰知<lb/>
命盍勉以仕乎夫人曰吾不徳無以助君子矧敢强其<lb/>
<pb n="KR4d0060_WYG_043-10b"/>
所不欲以累其髙哉郝公終辭不受由是得贈父大理<lb/>
寺丞母斛斯氏繼母顧氏冉氏田氏皆追封縣太君夫<lb/>
人事舅歴事皇姑前後如一皆以孝聞聚族衆多接之<lb/>
禮意得宜郝公三妹在室夫人愛養過於已子夫族有<lb/>
甚貧者日周其急斥奩具以繼之嘗飭家人曰事能忍<lb/>
則何所不利至於妾御亦不加以聲色中外未嘗有間<lb/>
言教諸子涖官守法廉慎平恕勿為苛察故諸子從政<lb/>
所居稱治所去見思夫人從夫封長安縣君以長子升<lb/>
<pb n="KR4d0060_WYG_043-11a"/>
朝進封長夀縣太君元祐八年九月戊戌終於河南府<lb/>
福昌縣季子之官舍享年七十有九四子皆力學長闢<lb/>
之及進士第累官左朝奉郎大宗正丞闡之右宣徳郎<lb/>
知汝州郟城縣事皆先卒問之河南府永安主簿閲之<lb/>
鄉舉經明行修為福昌尉二女長適進士董詵早卒次<lb/>
適鄉貢進士李祐孫男女二十九人曾孫一人夫人之<lb/>
没福昌吏民往往聚哭盡哀喪歸蔡過郟城次子舊治<lb/>
邑人輟耕罷市弔酹而哭皆曰此善教其子者也夫人<lb/>
<pb n="KR4d0060_WYG_043-11b"/>
不出閨闥而仁心所感如此其年十一月甲申祔於西<lb/>
平縣明化鄉徳化里郝公之墓初夫人伯姊嫁天章閣<lb/>
待制司馬公池是生太師温國文正公夫人既葬季氏<lb/>
以左朝請郎元某之狀来請曰先君之葬文正公銘其<lb/>
墓惟吾母之行不可以隠晦不聞願為之銘余諾而銘<lb/>
曰<lb/>
惟古君子必有賢配敬修於家由内及外猗歟郝公孝<lb/>
感神明實惟夫人輔以至誠克成其夫又訓其子立朝<lb/>
<pb n="KR4d0060_WYG_043-12a"/>
居官是有是似天錫之報夀考令終子孫振振不墜素<lb/>
風黔婁之妻孟氏之母夷考夫人無愧于古<lb/>
　　　集賢院學士知潞州朱公墓誌銘<lb/>
公諱光庭字公掞河南偃師人曾祖琪贈衛尉少卿妣<lb/>
寗氏安陵縣太君祖文郁尚書主客郎中贈工部尚書<lb/>
妣孔氏河南郡太君髙氏許昌郡太君考景光禄卿贈<lb/>
太尉妣宗氏崇國太夫人李氏㑹昌縣太君公太尉長<lb/>
子幼好學十嵗能屬文賦詩有警句尚書拊其背曰大<lb/>
<pb n="KR4d0060_WYG_043-12b"/>
吾門者汝也得任子恩辭以與其弟尚書益竒之嘉祐<lb/>
二年登進士第調萬年主簿數假邑事邑人謂之明鏡<lb/>
時程伯淳主鄠縣簿張山甫主武功簿與公皆以才名<lb/>
稱闗中號為三傑遷臨晉令以太尉疾解官侍養太師<lb/>
文潞公舉公應制科㑹仁宗登遐罷試丁李夫人憂服<lb/>
除為虢略令又丁太尉憂終喪為修武令邑有牧地民<lb/>
久侵冒轉易皆為税籍朝廷遣使案畝加租總四萬餘<lb/>
石公爭之得減萬餘石修武廢為鎮民以為不便公力<lb/>
<pb n="KR4d0060_WYG_043-13a"/>
爭不能得察訪官欲奏留公領鎮事公辭之改垣曲令<lb/>
他邑斂青苖錢類以嚴督取辦公不笞一人而輸以時<lb/>
足代還改著作佐郎今范丞相帥慶州辟簽書判官樞<lb/>
臣薦公得召對神宗問所治何經公對以少從孫復受<lb/>
春秋又問中外有所聞乎公對曰陛下即位以来更張<lb/>
法度臣下行之或非聖意故有便有不便誠能去其不<lb/>
便則天下均被福矣用上殿恩得簽事河陽判官今吕<lb/>
丞相守長安辟簽書判官朝廷伐西夏五路出師雍為<lb/>
<pb n="KR4d0060_WYG_043-13b"/>
都㑹事多倚公以辦調發有非朝廷意而急於期㑹者<lb/>
公每執白不從部使者怒宣言將加以乏軍興罪公請<lb/>
督治嶽祠以避之亦賴吕公力䕶獲免官制行改奉議<lb/>
郎代還簽書湖州判官遷承議郎今上即位遷朝奉郎<lb/>
賜五品服神宗山陵韓獻肅公守洛奏公勾當山陵事<lb/>
事以時集洛人不知有大役用司馬文正公薦召為左<lb/>
正言首以辨大臣忠邪為言又請天子燕閒與儒臣講<lb/>
習罷提舉常平司官不散青苗錢廣儲蓄備水旱太學<lb/>
<pb n="KR4d0060_WYG_043-14a"/>
置明師以養人材論奏無虚日多所薦逹人無知者太<lb/>
皇太后嘉公正直問公民已蘇息未愛民當如赤子朝<lb/>
廷自非臺諫公正執政得人一人耳目何由盡天下事<lb/>
又諭公薦賢不當避親避親則有遺賢朝政闕失當安<lb/>
心言之勿畏避公自以遇二聖之知夙夜竭力知無不<lb/>
言時進退大臣損益政事公密勿啓沃多見施行遷左<lb/>
司諌請罷遣使髙麗褒崇先聖增錫土田别異世襲論<lb/>
急務十事一議官制二罷保甲三糾合宗室四省浮費<lb/>
<pb n="KR4d0060_WYG_043-14b"/>
五罷京師倉法六汰冗官七議河患八慎數易吏以省<lb/>
送迎九懲獄官慘酷十禁淫祠河北饑遣公賑濟大發<lb/>
倉廪所全活甚衆改左司員外郎遷太常少卿除侍御<lb/>
史議明堂請天神悉從祀諸陵薦新復祖宗之舊西戎<lb/>
疆場不可許以城寨拜右諫議大夫賜三品服請召講<lb/>
官便殿訪以治道是歲旱論救災十事遷給事中有詔<lb/>
幸後苑賞花釣魚燕羣臣㑹春寒公請罷燕以祗天戒<lb/>
其夏日食上疏論修徳應變乞戒諸州讞獄毋得為疑<lb/>
<pb n="KR4d0060_WYG_043-15a"/>
似之言以論事求補外除集賢殿修撰知亳州數月復<lb/>
召為給事中劉丞相罷政守鄆公封還麻制坐落職復<lb/>
知亳州嵗餘復修撰知潞州遷集賢院學士紹聖元年<lb/>
三月辛丑晦以疾終于官年五十有八公天性純孝居<lb/>
太尉喪廬墓側三年事叔父盡其道教諸弟以友愛上<lb/>
下惇睦靡有間言為人端厚方重望之可畏即之謙恭<lb/>
虚已常若不足修身治家居官立朝與朋友交一以至<lb/>
誠再守亳亳人懐其徳為之立祠亳大饑公開倉賑濟<lb/>
<pb n="KR4d0060_WYG_043-15b"/>
量口給粟五月而止民無菜色在潞以鄰境荒歉流民<lb/>
至者相踵公勞来安定日為食以食之一日食饑者至<lb/>
暮不暇食遂感疾猶强視事未終前二日親禱雨拜不<lb/>
能興憂民之心瞑而後已初受學於安定胡先生告以<lb/>
為學之本主於忠信公終身力行之後又從程伯淳正<lb/>
叔二先生於洛陽其所聞以致知格物為進道之門正<lb/>
心誠意為入徳之方公服行之造次不忘見善勇若賁<lb/>
育唯恐不及見不善如避水火嘗謂百世以俟聖人而<lb/>
<pb n="KR4d0060_WYG_043-16a"/>
不惑者唯孔孟為然故力排異端以扶聖道家資素厚<lb/>
所取甚薄仕至朝列猶糲食不足後歴清顯其自奉如<lb/>
故時娶王氏衛尉寺丞恕之女封夀仁縣君子男三人<lb/>
純之假承務郎二早夭四女長適洛陽尉范鎬次適三<lb/>
班奉職時操先公卒次適河中府教授程頴次許嫁假<lb/>
承務郎王康民孫男二人完假承務郎宏幼有諫疏文<lb/>
集若干巻其年五月壬寅葬河南偃師祁村北原先塋<lb/>
之次弟左朝奉大夫光逢與孤純之請銘余昔友公于<lb/>
<pb n="KR4d0060_WYG_043-16b"/>
洛又為僚于左省公余之所畏也銘其可辭銘曰<lb/>
嗚呼公掞誠明篤實行直而方居則慎獨靡有作輟道<lb/>
學之强正色於朝見義能勇志氣之剛我思古人庶見<lb/>
来者今也則亡其名在人其事在史愈久而光祁村之<lb/>
原前洛後邙永固其藏<lb/>
　<lb/>
　<lb/>
　范太史集巻四十三<lb/>
</p>
<p>
</p>
  </div>
<div>
                <head>范太史集巻四十四</head>
    <p>
<pb n="KR4d0060_WYG_044-1a"/>
欽定四庫全書<lb/>
　范太史集巻四十四　　　宋　范祖禹　撰<lb/>
　　墓誌銘<lb/>
　　　資政殿學士范公墓誌銘<lb/>
紹聖元年四月詔以資政殿學士太中大夫知河陽范<lb/>
公知河南府畱守西都既拜命閏月壬申以疾薨于河<lb/>
陽府居之正寝年六十有五訃聞上輟視朝一日賻䘏<lb/>
有加以右銀青光禄大夫吿公第其年七月已酉葬河<lb/>
<pb n="KR4d0060_WYG_044-1b"/>
南偃師縣洛南鄉土中村天池原范氏之先本家長安<lb/>
唐末避亂徙蜀為成都華陽人公諱百禄字子功曽祖<lb/>
諱璲贈太保祖諱度贈太師考諱鍇以衛尉寺丞致仕<lb/>
贈太尉曾祖妣張氏祖妣李氏龎氏妣郭氏追封嘉漢<lb/>
唐昌四國太夫人太尉五子先公中大夫為長公其季<lb/>
也少頴悟秀㧞力學不舍晝夜季父忠文公文章為一<lb/>
世所宗太尉攜公入京師忠文竒之曰廊廟器也年十<lb/>
六游太學諸生少之已而文詞聲名在千百人上衆乃<lb/>
<pb n="KR4d0060_WYG_044-2a"/>
驚服舉進士中第釋褐為應天府楚丘主簿渦河役民<lb/>
夫數千人公拊循愛養不一月工畢縣人徳之相與為<lb/>
佛事三日為公謝以薦者為懐州武徳令丁太尉憂服<lb/>
除調綿州龍安令遷秘書省著作佐郎舉才識兼茂明<lb/>
於體用科治平中京師大水制䇿降問時執政方議尊<lb/>
濮安懿王公對以五行傳簡宗廟廢祭祀則水不潤下<lb/>
昔漢孝哀尊共王而河南潁川大水孝安尊徳皇而京<lb/>
師及郡國二十九大水孝桓尊崇皇而六郡地裂水涌<lb/>
<pb n="KR4d0060_WYG_044-2b"/>
井溢又曰大宗隆也小宗殺也天地宗廟之祀重也門<lb/>
内之私輕也宜殺而隆之宜輕而重之則不得於先王<lb/>
之禮不得於先王之禮則不得於人心不得於人心則<lb/>
不合於天意此變異之所從来也又陳十二事以勸上<lb/>
徳考官第䇿入三等英宗親覽嘉嘆欲不次用之為執<lb/>
政所惡遷一官以祕書丞知彭州濛陽縣國朝制䇿三<lb/>
等惟吳育蘇軾及公凡三人焉丁昌國憂終喪知開封<lb/>
府咸平縣御史中丞鄧綰舉公御史召對固辭神宗從<lb/>
<pb n="KR4d0060_WYG_044-3a"/>
之擢提㸃江南東路刑獄發運司應詔于江池等州市<lb/>
木修金明池橋梁郡縣以戸等科之民以為患公奏曰<lb/>
陛下勤儉之徳出於天縱今有司乃以方土所無有而<lb/>
求市於民恐官吏督責或有不堪其求者矣詔即罷之<lb/>
徙利州路閬州兩税外有新税自唐僖宗優山南免其<lb/>
税移之閬中由是山南輕而閬重公請免新税歸山南<lb/>
利守用武臣有周永懿者以贓虐敗公又言至道前文<lb/>
臣知利州其後以右職兼監益利兵轄文龍邊界令領<lb/>
<pb n="KR4d0060_WYG_044-3b"/>
郡政名實兩失乞選文臣知州而武臣監路分兵則名<lb/>
分正事任一皆如所請瀘夷犯淯井官軍覆敗選部使<lb/>
者經畫其事徙公梓州路加直集賢院既而檢正官熊<lb/>
本為察訪専節制使者聴于軍所羅箇墓夷數千人窮<lb/>
蹙請命禆將賈昌言貪功欲屠之公諭以殺降之禍未<lb/>
聴亟見本謂之曰活千人者子孫必封彼以窮歸我而<lb/>
君将殱之乎本矍然遣屬官程之元持檄畀昌言受其<lb/>
降召還同知諫院嵗荒民流公三上奏乞以清閒之燕<lb/>
<pb n="KR4d0060_WYG_044-4a"/>
召政府大臣詰其所因使各書以對所以勞徠安輯之<lb/>
䇿又言民方困苦而定令未已有手實告匿之法有保<lb/>
甲給請之制臣謂治務有先後理勢有緩急今不先安<lb/>
民而亟欲行法前日之令固有未便設復為此而至于<lb/>
擾則周之餘黎不殆乎靡有孑遺也哉乞以臣前後奏<lb/>
疏諭大臣使講求今日之急務收還法令之未便者以<lb/>
救将死之民公在言路不為訐激朝廷小事有所不言<lb/>
所言多天下大計上亦以是知之時郡縣常平或不知<lb/>
<pb n="KR4d0060_WYG_044-4b"/>
發或増價與民爭糴或自為閉糴之令河南開封諸邑<lb/>
不恤荒凶而督累年逋負決河淤田而平原沃壤反有<lb/>
浸灌之害公悉以聞又論手實法曰造簿手實告匿有<lb/>
賞為是法者欲民之均推而行之恐必不如法意而至<lb/>
于騷動此生民治亂之所繫也户令雖有手實之文而<lb/>
未嘗行葢謂使人自占理必不盡而明許告言則家家<lb/>
有告訐人人為仇怨禮義廉恥其可得乎設若役錢由<lb/>
此暫均而使四維乖失所損孰大其後手實竟罷常平<lb/>
<pb n="KR4d0060_WYG_044-5a"/>
法行郡縣吏有詿誤輒以罪去公奏曰立法之始既要<lb/>
之以謹嚴成物之終宜濟之以寛易請薄其罪使得自<lb/>
新五路兵置三十七将選拔或非其人事任過重且許<lb/>
辟召布衣為參謀公上疏曰今大將未命而已除将佐<lb/>
有以勲䕃恩澤用有以瘝敗收有未嘗歴邊任經戰陣<lb/>
有以故羣盗得官而才無聞有碌碌無他能適以幸㑹<lb/>
有微功而遷官願詳覈其素若功與夫舉者當否之實<lb/>
校其所長參而伍之又列其甚無状者十有四人姓名<lb/>
<pb n="KR4d0060_WYG_044-5b"/>
以上且曰付之新格責以訓練給銅符以備差法賜鎧<lb/>
甲以寵軍容所在長吏不得而預然匪人十數麤暴之<lb/>
才雖一夫之勇但可為人指蹤而未可蒞衆也况又委<lb/>
之辟使臣許以察官吏小人處此必有乖忤識慮無取<lb/>
紀律不明五千之兵何所不至乞依畿縣舊制将佐専<lb/>
部分教閲餘即付之州縣而罷參謀上善其言皆見施<lb/>
行選人鄭俠上書言事語狂悖付諫官御史雜治公請<lb/>
對奏曰連逮者衆或可寛宥願諭治獄之臣戒其延蔓<lb/>
<pb n="KR4d0060_WYG_044-6a"/>
帝覽奏色厲曰俠詈朕公對俠狂生安足為陛下輕重<lb/>
以天地之造誠能容貸適足以増重聖徳帝改容嘉納<lb/>
詔趣具獄執政有忌公者絀諫官班以沮之公奏曰國<lb/>
朝兩省官不必正員行其事則立其班所以明分職厲<lb/>
官守今修起居注直舍人院則綴兩省知諫院則絀而<lb/>
不與詔如舊執政愈不悦㑹公與御史治趙居獄妖人<lb/>
李士寧嘗以仁宗御製詩贈居母有后族意及許與刀<lb/>
飾以龍方訊鞫而宰相素與士寧厚善御史徐禧言公<lb/>
<pb n="KR4d0060_WYG_044-6b"/>
鍛鍊士寧罪公奏士寧熒惑愚婦狂童以致不軌當誅<lb/>
無赦禧縱出有罪以媚大臣不可以任風憲朝廷以御<lb/>
史知雜樞密承㫖辨曲直主者直禧公坐落職奪一官<lb/>
監宿州酒税久之上察其非罪就除提㸃淮南東路刑<lb/>
獄徙知唐州官制行為司門郎中遷吏部元豐七年除<lb/>
起居郎明年召試遷中書舍人司馬温公議復差役法<lb/>
公謂温公曰熈寧初某為咸平縣役法之行罷開封牙<lb/>
前數百人而民甚悦其後有司求羡餘務刻剥為法之<lb/>
<pb n="KR4d0060_WYG_044-7a"/>
害今苐減出泉之數以寛民力可也温公不從及議郡<lb/>
縣吏因差役受賕從重法加等配流公押刑房固執不<lb/>
可且謂鄉民被徭役今日執事而受賕明日罷役復以<lb/>
財遣人既以重法懲之将見當黥衣赭充塞道路矣温<lb/>
公曰微公言幾為民害遂已之是年冬使遼接伴蕭祐<lb/>
曰南朝皇帝何以樂公曰崇髙富貴復何言哉又曰打<lb/>
圍飛放否公曰無有也上日出視朝近臣奏事百官各<lb/>
以其職進已而御便殿召儒臣講讀經史燕息則覽中<lb/>
<pb n="KR4d0060_WYG_044-7b"/>
外章疏以修政事此所以為樂也祐嘆服次㑹同館説<lb/>
儀制公為右番國信使引左番而不問皇帝聖躬公曰<lb/>
儀未盡也何獨問太皇太后而不及皇帝必正之乃可<lb/>
館伴梁援曰此萬世法不可改公曰是豈可為法者耶<lb/>
反覆詰問敵屈而從之遂兩宣問使還權刑部侍郎有<lb/>
以强盗及故殺鬭殺情可矜者讞於朝法官援例貸免<lb/>
而温公謂宜論死公請間言之温公曰强盗可憫也殺<lb/>
人不死則法廢矣公以書辨之曰謂之殺人則可制刑<lb/>
<pb n="KR4d0060_WYG_044-8a"/>
而謂之不疑原情而謂之無可憫則不可今予之死則<lb/>
二殺之科自是無可疑與可憫者矣天下之獄嵗以萬<lb/>
計如是而殺之則死者不亦多乎温公復書曰鬭而救<lb/>
死尚可貸也因田稼而殺人牽牛蹊田奪之牛且不可<lb/>
况殺人乎此介甫鵪鶉獄也公又曰昔楚子滅陳而縣<lb/>
之申叔時惡其滅人之國而欲復之也故有蹊田之譬<lb/>
設有此訟不過還之牛而息訟矣今也初無殺之之心<lb/>
非若利于得牛而有之也遂寘之死與還之牛豈不異<lb/>
<pb n="KR4d0060_WYG_044-8b"/>
乎恐遂為例則差之毫釐後将噬臍其可得耶温公不<lb/>
能奪卒從之朝廷以公議獄持平真拜刑部侍郎先是<lb/>
元豐八年冬詔天下奏獄不當讞者案其罪有司重請<lb/>
讞斷刑峻密至有枉情以合法者公奏曰熈寧之令非<lb/>
疑慮與可憫而輒奏者免駮勘至元豐刪去之去年詔<lb/>
書不得用例貸配有不當即奏劾自是官吏畏罪不憚<lb/>
論殺因以元豐六年至元祐二年冬十月終死者貸者<lb/>
之數以聞明年奏獄門下省多駮正當貸者皆欲殺公<lb/>
<pb n="KR4d0060_WYG_044-9a"/>
屢以告不可退又與執政書論之執政不從大理官亦<lb/>
以書勉公從執政意公復書責之執政怒言于上有詔<lb/>
例在有司者收還中書置檢例官二人使議去取閲刑<lb/>
部大理所奏疑慮若可憫情法輕重之狀有異同各以<lb/>
上公自以不得其官三奏乞外任不許上疏極論其事<lb/>
疏奏悉如公請既宥諸囚而例復歸刑部自是中外奏<lb/>
讞無所避如執政前所欲殺者皆得擬例從貸免逮今<lb/>
八年其所活不可勝計矣遷吏部侍郎右選官冗累嵗<lb/>
<pb n="KR4d0060_WYG_044-9b"/>
乃得調既赴官而宗室許占射成資即罷去為筦庫者<lb/>
患之公奏請宗室員外置不獨恩厚公族且使在官無<lb/>
非次替移之怨時患員多無以注公檢索諸路久闕員<lb/>
而州不以報者百餘所亟補之人情悦服外選所以便<lb/>
逺官久而有僥倖公請用集注法人皆以為宜領詳定<lb/>
省寺敕令公患吏胥猥冗議加澄汰以白宰相宰相遽<lb/>
欲廢其半公不可曰失職者衆法必不行莫若以漸銷<lb/>
之自今犯法及死亡皆勿補不數嵗所減過半矣宰相<lb/>
<pb n="KR4d0060_WYG_044-10a"/>
不從於是胥吏之去者怨讟囂然至有棄妻子凍餒而<lb/>
死者吏額書成賜金帛公固辭朝廷從之初元豐四年<lb/>
河決小吳元祐初水官請於北京之南開孫村口引河<lb/>
還故道宰相主之朝論異同不決三年冬命公與給事<lb/>
中趙君錫同行視公歴東西二河觀地形究利害而東<lb/>
流髙仰北流順下河不可回中途即馳奏至黎陽閲舊<lb/>
牘得神宗詔都水使者李立之曰河決小吳東流故道<lb/>
已淤髙理不可塞宜勿復閉決口俟見大河歸納修立<lb/>
<pb n="KR4d0060_WYG_044-10b"/>
隄防公又以所得先帝詔書并陳之時宰相多以回河<lb/>
為便見公奏不悦既還尚書省以詔㫖問利害且謂大<lb/>
河東流為中國之險要自大吳決由界河入海既壊塘<lb/>
濼又界河淤淺則河必北流注敵界失險阻之限公奏<lb/>
曰塘濼雖有限河之名而無禦敵之實今之塘水又異<lb/>
昔時淺足以蹇裳而渉深足以維舟而濟冬寒氷堅尤<lb/>
為坦途如滄州等處商胡之決即已淤澱今四十二年<lb/>
迄無邊陲之警亦無人言以為深憂自回河之議起首<lb/>
<pb n="KR4d0060_WYG_044-11a"/>
以此為辭是欲動朝聴煩聖慮若謂河注敵中失險阻<lb/>
之限是大不然何者大吳初決水未有歸猶不北去今<lb/>
河流八年矣入海遄迅界河益深誠不宜過慮設有此<lb/>
則中國據上游北人豈不慮乗流而擾之乎自古匈奴<lb/>
入漢之路朝那蕭關雲中朔方定襄雁門上郡太原右<lb/>
北平之類無險而不入豈塘濼界河之足限也哉及進<lb/>
對二聖以公之言然退詣政事堂大臣曰河不北去可<lb/>
必否公曰累章論列如之何不可又十數日而未有定<lb/>
<pb n="KR4d0060_WYG_044-11b"/>
議公再上疏極陳其不可且謂本朝河決必塞巳塞復<lb/>
決未嘗復回於故道也今河行大岯之西至于衡漳北<lb/>
過洚水至於大陸趨徒駭分注木門由閻官道㑹獨流<lb/>
口入界河東歸於海合禹之蹟前人欲為而不可得者<lb/>
也元豐以前未有回河之論八年以後乃有横議王孝<lb/>
先俞瑾輩縁旁以自進爾臣既案視究見利害而大臣<lb/>
廷議踰月未決臣竊惑之况小吳之決先帝神幾睿斷<lb/>
不下堂而見萬里之外順天地髙卑之性知百川脈絡<lb/>
<pb n="KR4d0060_WYG_044-12a"/>
之理明詔中出藏在有司大畧以故道淤髙理不可復<lb/>
更不修塞逺近心服人無異論今一孝先乃敢妄議乞<lb/>
罷修河司以省大費正孝先瑾之罪以明典刑疏入即<lb/>
降付外詰朝執政奏事二聖諭以亟罷河役詔下如公<lb/>
奏初欲為是役調夫費財其用不貲縣官所不能給科<lb/>
率調發出於六路百餘州之民欲以冀幸不可必成之<lb/>
功而成之且有後災公獨抗權彊絀衆論其事乃寝以<lb/>
是為吏部久不遷五年三月兼侍讀五月除翰林學士<lb/>
<pb n="KR4d0060_WYG_044-12b"/>
時初詔經筵官邇英講讀畢留對公首進言分别邪正<lb/>
自古所難唯察言觀行攷其事實所謂正直之人或天<lb/>
資亮直或家世忠義或有志報國或自立名節所謂奸<lb/>
邪之人或逢迎上意或希合權貴或性識頗僻或冀望<lb/>
寵利凡此二端其情非一不可徧舉於是疏其條目導<lb/>
人主以某事者為公正某事者為奸邪以類相反凡二<lb/>
十條願畱聖意推此事類以觀人情則邪正可分而聰<lb/>
明無惑矣上深嘉納公每進讀凡所以啓廸人主皆仁<lb/>
<pb n="KR4d0060_WYG_044-13a"/>
義之意與夫前古治亂安危之迹其説以修身正心任<lb/>
賢容諫慎賞罰重守長勸農桑安邊恤民為要皆見於<lb/>
章疏至於造膝面啓必反覆陳之嵗旱以仁宗寳訓三<lb/>
事進且請詔臣僚直言得失罷五月朔視朝以避正殿<lb/>
詔太官減膳以示貶損又曰因災異求直言仁祖聖謨<lb/>
也陛下即位之始嘗降詔求言逮今五六年一日萬幾<lb/>
四海九州之廣豈無一夫不獲一事失當形于人言從<lb/>
而修之下可以感人心上可以消天變可不務乎髙麗<lb/>
<pb n="KR4d0060_WYG_044-13b"/>
屢入貢所在不無煩擾公奏待之之禮宜損于前俟其<lb/>
欲辭勿復留止且不遣報使使天下曉然知陛下以安<lb/>
逺為令徳不以来逺崇虚名知元祐六年貢舉奏罷參<lb/>
詳官除龍圖閣學士權知開封府始視事留獄無慮千<lb/>
人公審覈精敏未及月庭無留事凡為開封者多畧細<lb/>
務公獨省民事如他州日閲牒訴五百號未盡五月盗<lb/>
賊畏争訟息獄無繫者僚屬請以圄空言公曰千里之<lb/>
縣而無一人之獄此上徳所格豈守臣之功耶固請不<lb/>
<pb n="KR4d0060_WYG_044-14a"/>
聴復召入翰林兼侍讀轉對援祖宗故事幸國子監謁<lb/>
文宣王召儒臣講説請上視學從之七年六月拜中書<lb/>
侍郎既輔政知無不為是嵗郊祀禮官議合祭以昊天<lb/>
有成命為言公曰先帝定南北郊辨天地之祀此三代<lb/>
之禮也奈何復欲合祭於圜丘乎昊天有成命乃祀天<lb/>
祭地皆歌此詩故曰郊祀天地亦如噫嘻春夏祈榖於<lb/>
上帝豈春夏亦合為一祭也哉三省樞府凡八人唯公<lb/>
獨為是說爭論不已公曰非天子不議禮諸公豈可輕<lb/>
<pb n="KR4d0060_WYG_044-14b"/>
變耶久之辯於上前宰執皆言范某之言禮經也然上<lb/>
始郊祀宜並見天地公乃已熈河帥范育累奏鄂特凌古<lb/>
酷暴且久病族帳怨叛願降附乞招納河南八族開拓<lb/>
數千里之地坐獲數十萬之衆大臣欲從之公力爭言<lb/>
於上曰中國納夷狄之叛理固不順今鄂特凌古未有過<lb/>
温錫沁軰叛否未可知若發兵應援先伐鄂特凌古降者<lb/>
不能必而無釁者先動矣大臣曰外事不可隃度姑使<lb/>
専之而責其成功公曰此雖漢武聞之亦不為也初公<lb/>
<pb n="KR4d0060_WYG_044-15a"/>
在翰林范育請以趙純忠節度青唐代鄂特凌古如拒抗<lb/>
即討之公奏曰彼自相殘以来求哀當從而綏之示我<lb/>
恩信此守在四夷之道豈可遣人刺候聞有離貳遂選<lb/>
置蕃官而代之耶安得聴順而受代也臣恐邉臣之功<lb/>
未必毫髪徒啓夏國唇齒之隙狼子不伏之心及是再<lb/>
請公獨不從其後八族竟無降者而鄂特凌古恭順如前<lb/>
日育又奏進築舒策納密結中龍川三城大臣韙其謀<lb/>
樞府亦欲連書以上公曰此必爭之地我既城之賊馬<lb/>
<pb n="KR4d0060_WYG_044-15b"/>
時出居民豈得安全後欲棄之則城費已甚必不可與<lb/>
邊禍何時而息况版築之初蕃冦衝突勝敗未可知耶<lb/>
公於禦邊不欲生事上多開納水官隂為回河之計增<lb/>
隄防進緷埽公固守前議又奏曰水官壅遏北流嵗月<lb/>
既久洪流湍迅安得不激射奔赴東流而東流不能吞<lb/>
納為禍必轉大不數月東流決清豐復北入内黄而徳<lb/>
清軍實被水患如公言公罷政之明年朝廷又命中書<lb/>
舍人吕希純殿中侍御史井亮采同案視亦無以易公<lb/>
<pb n="KR4d0060_WYG_044-16a"/>
之議距公初使凡八年右相蘇公稽留除書以言者罷<lb/>
公曰同省也責不可逭蘇公制下即待罪累章請補外<lb/>
以資政殿學士知河中府徙知河陽河南寝疾薨士大<lb/>
夫知公者莫不哭之慟公天資純良内剛外和始筮仕<lb/>
慨然有經濟之意及在言職歴侍從位廊廟所言所行<lb/>
必窮盡義理好賢樂善以人才為急聞一善喜若已有<lb/>
性清約好施與自奉養如寒士而親戚族屬之貧者喪<lb/>
葬嫁娶必待而後具與人交始終如一立朝有本末要<lb/>
<pb n="KR4d0060_WYG_044-16b"/>
之至誠而已嘗語人曰吾於朋友未嘗為欺也况事君<lb/>
乎平生不畏彊禦故多忤權勢無左右之助及大用數<lb/>
可否事論議不少貶以是不朞嵗而罷好學終身不釋<lb/>
巻經術尤長於詩文章精醇典麗有古人氣格所著詩<lb/>
傳二十巻文集五十巻内制集五巻外制集三巻奏議<lb/>
十巻娶趙氏屯田郎中贈金紫光禄大夫宗古之女追<lb/>
封蜀郡夫人再娶宋氏職方貟外郎端平之女追封蜀<lb/>
郡夫人七子祖徳右宣徳郎勾當京東下卸司祖修右<lb/>
<pb n="KR4d0060_WYG_044-17a"/>
承務郎勾當嵩山崇福宫祖述右承奉郎勾當西京糧<lb/>
料院祖羲雄州軍事推官知開封府祥符縣丞皆謹厚<lb/>
而文祖徳祖述屢薦試禮部祖羲登進士第祖和右承<lb/>
奉郎祖臨祖言未官皆幼三女長適鄧州司法參軍鮮<lb/>
于羣次未嫁孫男十三人澤湜瀷浹測洌淢渥濈滌液<lb/>
湒激女十一人前葬太學博士杜敏求狀公行事将上<lb/>
之太常史官諸孤請銘諸壙中祖禹少受學於公先公<lb/>
深友愛常曰汝季父所為皆可法上之視學祖禹與勸<lb/>
<pb n="KR4d0060_WYG_044-17b"/>
講邇英及公入侍祖禹固避不獲命父子先後讀講或<lb/>
同進對獻納左右公既輔政祖禹繼召為學士懇避得<lb/>
請公出藩上恩復申前命與公同奉内朝凡五年及出<lb/>
守陜将省公於洛而薨訃至何痛如之惟古之君子論<lb/>
譔其前人之美而銘之後世乃摭杜君之狀取其繫朝<lb/>
廷大者傳信紀實不溢不誣哭而銘曰<lb/>
惟我范氏陶唐之裔自蜀成都世顯以儒公来造廷英<lb/>
祖親䇿言人所難帝奨其直入補衮職神考欽明蹇蹇<lb/>
<pb n="KR4d0060_WYG_044-18a"/>
匪躬帝諒其誠置諸左史以遺聖嗣乃贊書命乃議祥<lb/>
刑必本於仁必正於經河決而北朔方其咨二聖命公<lb/>
往視所宜行其無事惟禹是師敷文禁林入侍經幄辨<lb/>
别忠邪以禆聖學中書基命考慎其人登貳宰司帝屬<lb/>
良臣公拜稽首惟艱于兹在始慎微庶終不墮事有可<lb/>
否惟獻替之秉義執徳匪石不移入輔出藩四國其治<lb/>
天奪之年不究厥位有洛之南實惟土中刻銘幽宫以<lb/>
詔無窮<lb/>
<pb n="KR4d0060_WYG_044-18b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　范太史集巻四十四<lb/>
</p>
<p>
</p>
  </div>
<div>
                <head>范太史集巻四十五</head>
    <p>
<pb n="KR4d0060_WYG_045-1a"/>
欽定四庫全書<lb/>
　范太史集巻四十五　　　宋　范祖禹　撰<lb/>
　　皇族墓誌銘<lb/>
　　　保州防禦使贈崇信軍節度使房國公墓誌銘<lb/>
公諱仲洽字景和曾祖魏王元佐太宗之子祖允升平<lb/>
陽郡王考宗回崇信軍節度觀察留後漢東郡公妣李<lb/>
氏隴西郡君公幼聰敏謹重不妄語笑初賜名授太子<lb/>
右内率府副率歴右監門率府率右千牛衛将軍求師<lb/>
<pb n="KR4d0060_WYG_045-1b"/>
擇友専精於詩書積十餘年或勸其就試於有司公曰<lb/>
讀書學古足以治吾身而已安可干國之賞耶改右監<lb/>
門衛大将軍領昌州刺史漢東捐館居喪哭泣幾失明<lb/>
遷均州團練使丁母憂號毁聞者傷之乞守墳百日宗<lb/>
正以例不許公遣長子士瞻以状詣丞相府力請朝廷<lb/>
憫其懇切從之遂為定制宗室守墳自公始於是伏處<lb/>
墓次布衣蔬食至卒哭則形體殆無人色咸稱其孝制<lb/>
詔曰銜恤既久善喪有聞今上即位遷右金吾衛大将<lb/>
<pb n="KR4d0060_WYG_045-2a"/>
軍開州防禦使改領保州刺史本州防禦使元祐七年<lb/>
十月十四日卒年五十有三遺命薄葬贈崇信軍節度<lb/>
使房國公公天資儉約無聲樂玩好家多藏書手不釋<lb/>
巻雖居私室必歛袵正席内外肅然無敢犯者奉朝請<lb/>
四十餘年未嘗有小失娶王氏封和政郡君贈中書令<lb/>
秦王審琦之曽孫先公九年卒和政事舅姑以孝聞嘗<lb/>
割股愈姑之疾論者以配公之徳為宜四男一早亡曰<lb/>
士瞻右内率府副率曰士慡曰士䡮皆左班殿直十女<lb/>
<pb n="KR4d0060_WYG_045-2b"/>
三早亡長適左班殿直劉建中次適左侍禁劉佃次適<lb/>
承務郎樊彦和次適田珣次適焦元叔次適范陶皆三<lb/>
班奉職餘在室孫男四人女一人九年二月已酉𦵏河<lb/>
南永安縣銘曰<lb/>
翼翼房公率履自躬一其初終惟孝惟恭稽其徳行宗<lb/>
室曾閔子孫不忘萬石之謹<lb/>
　　　右金吾衛大将軍原州防禦使墓誌銘<lb/>
公諱世復字希靜曾祖徳芳楚康惠王祖惟能集慶軍<lb/>
<pb n="KR4d0060_WYG_045-3a"/>
節度觀察留後南康郡公父從贄鄧州觀察使南陽侯<lb/>
母㑹稽郡夫人康氏所生母陸氏封安福縣太君初賜<lb/>
名授太子右内率府副率歴右監門率府率右千牛衛<lb/>
将軍右監門衛大将軍右武衛大将軍衡州刺史右羽<lb/>
林大将軍吉州團練使坐罪非自犯奪官二等未幾還<lb/>
一等官又數年復舊官遷右金吾衛大将軍原州防禦<lb/>
使公性剛嚴治家整肅事親孝事長順發言質直無少<lb/>
阿曲留意圖史通尚書大義仁宗嘗賜御書十二軸有<lb/>
<pb n="KR4d0060_WYG_045-3b"/>
忠孝世復字希靜七字公嘗集三聖宸筆草字兩進於<lb/>
上寵賚金帛元祐二年十月葬安福君往来墓次冒寒<lb/>
感疾明年四月八日卒年五十有四娶姚氏右千牛衛<lb/>
上将軍宗望之女封河東縣君十二男曰令匹太子右<lb/>
内率府副率曰令逭贈徐州觀察使曰令介太子右内<lb/>
率府副率皆卒曰令涔右侍禁曰令宁左班殿直監常<lb/>
州鹽税七人皆未賜名而卒女十五人長適右侍禁郭<lb/>
譯次適東頭供奉官姚彦輔次適奉職張敦皆卒次適<lb/>
<pb n="KR4d0060_WYG_045-4a"/>
内殿承制陳仲立次適故右侍禁劉俁次適前舒州桐<lb/>
城縣主簿張祁次適三班奉職史厚躬次適奉職耿之<lb/>
常六人在室而亡一人幼在室孫男六人曰子讜三班<lb/>
奉職次皆幼孫女七人長適奉職袁弼次皆幼九年二<lb/>
月已酉葬河南永安縣銘曰<lb/>
仁皇手札以寵宗親公得之多禮異羣臣惟其忠孝行<lb/>
本諸身<lb/>
　　　右監門衛大将軍贈眉州防禦使追封通義侯<lb/>
<pb n="KR4d0060_WYG_045-4b"/>
　　　　墓誌銘<lb/>
侯諱仲科字師哲魯恭靖王元份之曾孫信安僖簡王<lb/>
允寧之孫韓榮思王宗諤之第八子母韓國夫人馮氏<lb/>
所生母仁和縣太君閻氏初賜名授右内率府副率歴<lb/>
右監門率府率右千牛衛将軍右監門衛大将軍侯少<lb/>
好學通五經専治尚書以喪服未嘗一試孝敬友悌性<lb/>
寛厚樂施予侍韓王夫人疾衣不解帶者各踰旬浹居<lb/>
喪致哀如禮所生母卒以毁得疾元祐五年四月二十<lb/>
<pb n="KR4d0060_WYG_045-5a"/>
八日卒年三十有二娶劉氏皇城使永吉之女也封嘉<lb/>
興縣君二男曰士泚曰士陴皆左班殿直女一人幼九<lb/>
年二月已酉葬河南永安縣銘曰<lb/>
振振宗子孝敬友悌刻意藝文曾未一試從祔九原永<lb/>
齎此志<lb/>
　　　右金吾衛大将軍慶州防禦使墓誌銘<lb/>
公諱令苕字曼叔曾祖惟忠贈彰化軍節度觀察留後<lb/>
舒國公祖從藹贈武勝軍節度觀察留後韓國公父世<lb/>
<pb n="KR4d0060_WYG_045-5b"/>
本贈武寧軍節度觀察留後彭城郡公母張氏安定縣<lb/>
君初賜名補率府副率累遷鳳州團練使慶州防禦使<lb/>
卒於元祐七年五月二十一日年四十有四公性聰敏<lb/>
好學博通羣書喜為詩不尚華采初葬彭城公有司穿<lb/>
壙于隂穴既畢而公知之累表請改卜朝廷以既定不<lb/>
可易特置角堠以識其名母夫人疾藥必親嘗而後進<lb/>
居喪毁瘠表乞廬墓遂感疾而終娶吳氏封永福縣君<lb/>
九男曰子筌率府副率曰子隆右班殿直曰子遵三班<lb/>
<pb n="KR4d0060_WYG_045-6a"/>
奉職曰子遡子適未仕餘皆夭十女太和縣令吳罕右<lb/>
班殿直張永錫右班殿直陳頵三班借職李縝三班奉<lb/>
職吳披其壻也二在室三早亡孫女三人二早夭九年<lb/>
二月已酉𦵏河南永安縣銘曰<lb/>
生於軒冕樂在名教君子之行維民則傚系此銘詩以<lb/>
彰純孝<lb/>
　　　右武衛大将軍吉州團練使墓誌銘<lb/>
侯諱令瞿字思聖彰化軍節度使舒國公惟忠之曾孫<lb/>
<pb n="KR4d0060_WYG_045-6b"/>
定州觀察使博陵侯從質之孫右屯衛大将軍世鎮之<lb/>
子母長安縣君周氏初賜名補率府副率歴右監門率<lb/>
府率右千牛衛将軍右監門衛大将軍右武衛大将軍<lb/>
和州刺史吉州團練使元祐四年四月九日卒於昭化<lb/>
坊私第年三十有八侯幼時事母以孝聞好學博通經<lb/>
史善為歌詩工筆札宗室碑刻多請侯書娶郭氏封太<lb/>
康縣君一男曰子完三班奉職三女適三班奉職梁允<lb/>
明三班借職張克侁故進士王舜欽九年二月已酉𦵏<lb/>
<pb n="KR4d0060_WYG_045-7a"/>
河南永安縣銘曰<lb/>
昔漢東平為善以顯惟侯克孝文藝勉勉弗克庸顯喪<lb/>
此邦彦<lb/>
　　　右武衛大将軍秀州團練使墓誌銘<lb/>
侯諱令巍字君則彰化軍節度使舒國公惟忠之曽孫<lb/>
萊州防禦使東萊侯從恪之孫武寧軍節度觀察留後<lb/>
魯國公世規之子母涇陽縣君和氏初賜名補太子右<lb/>
内率府副率歴右監門率府率右千牛衛将軍右監門<lb/>
<pb n="KR4d0060_WYG_045-7b"/>
衛大将軍右武衛大将軍澤州刺史秀州團練使初魯<lb/>
公譽望為宗室一時之冠處身正家悉有法度每聞昕<lb/>
鼓必先至學館族人無敢後者英宗建宫學取以為法<lb/>
侯克紹先徳敦厚荘謹不妄言笑好讀書篤志於學性<lb/>
尚儉素居處茍安而已治家以嚴中外敬憚子孫在側<lb/>
雖閒燕必正立拱手平居終日容貌端肅魯公薨執喪<lb/>
哀毁元豐中兩乞試以朞服不得就元祐六年十二月<lb/>
二十七日卒年四十有三娶劉氏封永泰縣君五男曰<lb/>
<pb n="KR4d0060_WYG_045-8a"/>
子綏右班殿直曰子絳三班奉職曰子維曰子縝曰子<lb/>
綽九女左班殿直李球張濟右班殿直王澈左班殿直<lb/>
孟滋太廟齋郎王子充其壻也孟氏女早卒四在室孫<lb/>
女一人九年二月已酉葬河南永安縣銘曰<lb/>
翼翼魯公宗室之冠思古僖侯興學自泮廣陵嗣音亦<lb/>
廣徳心弗試而隕流風可欽<lb/>
　　　左朝請郎通判亳州軍州事墓誌銘<lb/>
君諱令懇字懇之冀康孝王惟吉之曾孫楚國僖安公<lb/>
<pb n="KR4d0060_WYG_045-8b"/>
守巽之孫濵州防禦使贈開府儀同三司敦惠公世該<lb/>
之子母南陽縣君李氏繼曰夀昌縣君李氏初賜名令<lb/>
始補太子右内率府副率歴右監門率府率試換朝請<lb/>
大夫太子中允監北京糧料院改太常丞監在京倉官<lb/>
制行改奉議郎遷承議郎丁開府憂服除監進奏院改<lb/>
今名今上登極轉朝奉郎簽書鎮海軍判官遷朝散郎<lb/>
通判亳州轉左朝請郎君㓜不戲弄長嗜書力學不倦<lb/>
每厭宫邸思有所效用其材神宗之初許宗室補外官<lb/>
<pb n="KR4d0060_WYG_045-9a"/>
得召試學士院換文資初至北京人謂宗子長於富貴<lb/>
必不事事君清慎廉勤過於寒素監司交薦之丁開府<lb/>
憂既除喪家財一毫不取或以為言君曰吾不忍父母<lb/>
殁而與兄弟競財也歴官十五年所居見稱性無他好<lb/>
雖在職未嘗廢書歴代史皆手抄精筆札工篆籀善為<lb/>
尺牘而恬於勢利未嘗謁公卿之門人或勸之君曰富<lb/>
貴儻有不假妄求命若止此求之何益聞者賢之元祐<lb/>
七年二月二十八日卒於亳州官舍年四十有一娶田<lb/>
<pb n="KR4d0060_WYG_045-9b"/>
氏贈太師中書令欽祚之孫女封秀容縣君二男曰子<lb/>
意業進士次早夭四女長適成安主簿滑延年一在室<lb/>
二早亡九年二月已酉𦵏河南永安縣銘曰<lb/>
祖宗以来不假名器公族異材終老不試先帝稽古試<lb/>
以吏事君以文學始逾强仕命不可延亦遂其志<lb/>
　　　左班殿直墓誌銘<lb/>
君諱士幅字信之鎮江節度使郇國公允成之曽孫容<lb/>
州觀察使宗儒之孫右監門衛大将軍坊州刺史仲午<lb/>
<pb n="KR4d0060_WYG_045-10a"/>
之子母福昌縣君王氏以父䕃補右班殿直改左班少<lb/>
渉學頗能詩性有巧思監相州臨漳鹽酒税勤於吏職<lb/>
未幾課増羡元祐八年六月七日卒年二十有五娶王<lb/>
氏二男一女皆幼九年二月巳酉𦵏河南永安縣銘曰<lb/>
吏事惟勤縁飾以文夀雖不遐亦克有聞<lb/>
　　　左班殿直墓誌銘<lb/>
君諱令泌集慶軍節度觀察留後惟能之曾孫保静軍<lb/>
節度使同中書門下平章事遂寧郡王從古之孫右監<lb/>
<pb n="KR4d0060_WYG_045-10b"/>
門衛大将軍嘉州刺史世設之子母永嘉縣君程氏初<lb/>
賜名補授右班殿直改左班補外任監郾城酒税元祐<lb/>
六年六月七日卒於官年二十娶田氏九年二月已酉<lb/>
葬河南永安縣銘曰<lb/>
振振王孫試吏以勤既冠而隕未克有聞<lb/>
　　　右侍禁妻王氏墓誌銘<lb/>
君王氏開封人曾祖亮洛苑使祖察西頭供奉官父復<lb/>
供備庫副使母夀安縣君趙氏君既笄適宗室右侍禁<lb/>
<pb n="KR4d0060_WYG_045-11a"/>
令組元祐元年七月二十五日卒年十八君資性柔明<lb/>
服勤婦道善於女工不妄笑語檢身以禮居家以儉事<lb/>
上接下為人所稱二男曰子權次未名<hi>闕</hi>女幼九年二<lb/>
月已酉葬河南永安縣銘曰<lb/>
宜其家室惟儉以勤年則不永婦徳有聞<lb/>
　　　安化軍節度使榮國公妻馮翊縣君郭氏墓誌<lb/>
　　　　銘<lb/>
夫人郭氏曾祖密贈保順軍節度使祖守信贈右監門<lb/>
<pb n="KR4d0060_WYG_045-11b"/>
衛将軍考琮贈左領軍衛将軍夫人年十六適安化軍<lb/>
節度使榮國安恪公仲玘封馮翊縣君事舅姑晨昏有<lb/>
常節接夫相敬如賔榮公薨罄其資装盡禮以𦵏撫育<lb/>
諸子隆于慈愛而其情均一子士泞将赴官亳州夫人<lb/>
與之訣曰吾不復見汝矣左右皆怪之不一月而感疾<lb/>
元祐二年五月十八日卒年五十有四五男曰士仡早<lb/>
卒贈右屯衛将軍曰士歸右武衛大将軍嘉州刺史曰<lb/>
士簮右武衛大将軍端州刺史曰士彫右監門率府率<lb/>
<pb n="KR4d0060_WYG_045-12a"/>
卒曰士泞右侍禁三女長適東頭供奉官田良彦次適<lb/>
右班殿直唐振次適假承務郎周諲孫男五人曰不疑<lb/>
右監門率府率曰不佞未仕曰不晦曰不厭皆三班奉<lb/>
職次未名孫女十人九年二月已酉𦵏河南永安縣銘<lb/>
曰<lb/>
為婦孝敬為母慈愛子孫詵詵福禄未艾宜享眉夀養<lb/>
不可待<lb/>
　　　華州觀察使妻永福縣君郭氏墓誌銘<lb/>
<pb n="KR4d0060_WYG_045-12b"/>
君郭氏唐尚父子儀之後曽祖守信贈太傅祖世隆贈<lb/>
太子少師父承顔贈左清道率府率年二十適華州觀<lb/>
察使仲寂入門而娣姒皆喜受饋而舅姑交慶觀察捐<lb/>
館守孀育孤凡二十年左右媵侍常假以顔色内外親<lb/>
戚不覺有薄厚御僕使治居第皆有條理宗族稱之多<lb/>
取法焉元祐五年六月二十五日卒年四十有五五男<lb/>
長早卒曰士衆右監門率府率卒贈左領軍曰士編右<lb/>
監門衛大将軍榮州刺史以力學登科第曰士斚士俛<lb/>
<pb n="KR4d0060_WYG_045-13a"/>
皆右侍禁居官有稱皆君之善教云五女長適左侍禁<lb/>
王植次適節度推官王璋次幼亡次適左班殿直霍祥<lb/>
卒次適假承務郎陳敏求孫男四人曰不匿曰不虚皆<lb/>
三班奉職餘未仕孫女八人長適三班借職朱輔國餘<lb/>
皆幼九年二月已酉𦵏河南永安縣銘曰<lb/>
尚父在唐功格于天覃延厥後其慶綿綿歸於公族宜<lb/>
其家室為父為母皆可矜式<lb/>
　　　右監門衛大将軍妻長安縣君蔚氏墓誌銘<lb/>
<pb n="KR4d0060_WYG_045-13b"/>
君蔚氏曾祖興四廂都虞候贈太師祖昭敏殿前都指<lb/>
揮使贈太師中書令考保用東染院副使贈左領軍上<lb/>
将軍君幼喪父母萬年縣君李氏攜之改嫁宋氏既笄<lb/>
歸監門衛大将軍贈懐州防禦使河内侯仲謙封長安<lb/>
縣君河内侯好學構閣於邸中以藏書君助而成之聞<lb/>
别院樂聲則曰淫哇之音吾家不可有也河内侯卒君<lb/>
教諸子専以經史斥出服御華靡敦尚儉素以至終身<lb/>
元祐二年七月二十三日卒年五十男六人曰士見右<lb/>
<pb n="KR4d0060_WYG_045-14a"/>
監門率府率卒曰士奄右監門衛大将軍次早亡曰士<lb/>
域右内率府副率卒次二人早亡六女長適西頭供奉<lb/>
官彭珪次適左侍禁曹希仲次早亡次適河清主簿楊<lb/>
元振次適順陽縣尉任綽次適莒縣尉夏琦孫男六人<lb/>
曰不傲三班奉職曰不忮曰不求卒曰不撓曰不屈曰<lb/>
不妄卒孫女二人皆早夭九年二月己酉𦵏河南永安<lb/>
縣銘曰<lb/>
助夫藏書惡鄰好樂以此治家勤儉素樸思古賢淑九<lb/>
<pb n="KR4d0060_WYG_045-14b"/>
原可作<lb/>
　　　右監門衛大将軍妻長夀縣君李氏墓誌銘<lb/>
君李氏開封人曾祖繼隆贈太師尚書令楚國公祖昭<lb/>
亮贈太師尚書令崇國公考惟賞右騏驥副使母曹氏<lb/>
譙郡君君幼孤鞠於兄嫂性和静處於閨室雖婣戚罕<lb/>
獲見自恨幼失怙恃每時節忌日哀號不食家人稱其<lb/>
孝年二十歸右監門衛大将軍仲戭奉其姑榮國夫人<lb/>
盡婦道居夫室未嘗厲聲宗族疏戚交譽其美元祐二<lb/>
<pb n="KR4d0060_WYG_045-15a"/>
年十月二十六日卒年二十有四一男曰士位右班殿<lb/>
直七女皆幼九年二月已酉𦵏河南永安縣銘曰<lb/>
顯顯令族作配宜家孝敬淑慎夀考弗遐<lb/>
　　　太子右監門率府率妻張氏墓誌銘<lb/>
君張氏浚儀人曾祖堯封贈太師祖化基觀察使考守<lb/>
素國子博士君幼孤養于伯父左藏庫使守誠伯母宜<lb/>
春縣主性孝謹伯父母愛之過於已女年十八歸太子<lb/>
右監門率府率仲璑事舅姑盡禮與家人上下雍睦率<lb/>
<pb n="KR4d0060_WYG_045-15b"/>
府好學君常勉之治家有法服用節儉女工不矜巧婦<lb/>
容不尚侈居則嚴整淡如也元祐八年五月十四日卒<lb/>
年二十有七四男曰士泍士滫皆右班殿直二未賜名<lb/>
五女四尚幼第二女早夭九年二月已酉𦵏河南永安<lb/>
縣銘曰<lb/>
婦有四徳持以靜専宜享遐夀云胡不延<lb/>
　　　右武衛大将軍康州團練使妻安平縣君江氏<lb/>
　　　　墓誌銘<lb/>
<pb n="KR4d0060_WYG_045-16a"/>
君江氏開封人曾祖文溥儀鸞副使祖規揚州司理參<lb/>
軍父惟善西頭供奉官年十六歸右武衛大将軍康州<lb/>
團練使士競封安平縣君與康州皆好佛書悟空理緝<lb/>
室異處外世事屏紛華以清靜為樂及疾家人出珠璣<lb/>
錦繡之服将為斂具君却之易以常服乃受元祐五年<lb/>
六月八日卒年三十有六二男曰不溢曰不匱皆右班<lb/>
殿直二女長適進士李絳次幼九年二月已酉𦵏河南<lb/>
永安縣銘曰<lb/>
<pb n="KR4d0060_WYG_045-16b"/>
婦道専静亦克盡性屬纊弗華其終以正<lb/>
　　　右監門衛大将軍吉州刺史妻安福縣君王氏<lb/>
　　　　墓誌銘<lb/>
君王氏開封人曾祖承休贈左金吾衛上将軍祖世範<lb/>
左驍衛將軍父克敦内殿承制母杜氏永和縣君年十<lb/>
五歸青州觀察使仲覽之子士戴為介婦與其姒協力<lb/>
治内事奉舅姑孝敬接姻族柔順待夫以禮而敦睦御<lb/>
妾以嚴而不忌奉身以約而不華元祐五年十二月七<lb/>
<pb n="KR4d0060_WYG_045-17a"/>
日卒年二十有八五男曰不倦早卒曰不<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>三班奉職<lb/>
曰不損曰不俅曰不作皆幼二女長在室次早夭九年<lb/>
二月已酉葬河南永安縣銘曰<lb/>
宜其宗家惟孝以勤弗克夀考婦徳有聞<lb/>
　　　右武衛大将軍榮州刺史妻大寧縣君花氏墓<lb/>
　　　　誌銘<lb/>
君花氏開封人父永安左班殿直君年十八適右武衛<lb/>
大将軍榮州刺史令羣為繼室封大寧縣君事舅姑孝<lb/>
<pb n="KR4d0060_WYG_045-17b"/>
謹奉祭祀嚴敬接族人以睦為繼母以慈宗室稱焉元<lb/>
祐八年五月十日卒年二十有七五男曰子建三班奉<lb/>
職卒曰子延三班奉職次早夭曰子佐曰子某七女皆<lb/>
在室九年二月巳酉葬河南永安縣銘曰<lb/>
為婦孝敬為母均一是惟可銘以賁幽室<lb/>
　<lb/>
　<lb/>
　范太史集巻四十五<lb/>
</p>
<p>
</p>
  </div>
<div>
                <head>范太史集巻四十六</head>
    <p>
<pb n="KR4d0060_WYG_046-1a"/>
欽定四庫全書<lb/>
　范太史集巻四十六　　　宋　范祖禹　撰<lb/>
　　皇族墓誌銘<lb/>
　　　左承議郎妻崇徳縣君宋氏墓誌銘<lb/>
君宋氏七世祖太子太師蔡國公彦筠有功于五代時<lb/>
退老及國初為開封人曾祖文質贈左屯衛將軍祖世<lb/>
寧西頭供奉官考良肱左侍禁君年十八適太子右監<lb/>
門率府率令時賜霞帔服率府少孤貧力學欲以立名<lb/>
<pb n="KR4d0060_WYG_046-1b"/>
君喜悉捐簮珥縏帨易書史輔成其志元豐初禁士子<lb/>
㳺宗室甚率府表乞就學外第宗老大人皆不欲率府<lb/>
不敢違君力勸之乃得出諸常與往来者厚具待之客<lb/>
不知其貧未幾疾革聞大宗正方審察率府文藝上朝<lb/>
廷謂宗人曰延吾數日聞召命足矣卒年二十有一實<lb/>
元豐八年十二月二十日既卒率府召試祕書省中等<lb/>
換授通直郎賜五品服今為左承議郎光禄寺丞追封<lb/>
崇徳縣君君性静慧喜翰墨博誦浮屠書戒家人不殺<lb/>
<pb n="KR4d0060_WYG_046-2a"/>
生物初羣居族人㑹廟中有以侈服相尚者君曰新婦<lb/>
家故薄今奉孀姑縫衣裳外不敢及其他也由是尊老<lb/>
皆敬之教諸女諸婦必以君為言侍姑夀光太夫人四<lb/>
年恭恪無間言一男曰志女元阿秀後君一年卒元祐<lb/>
九年二月已酉葬河南永安縣銘曰<lb/>
樂羊斷織勉夫以學聞君之風死者可作如彼稽田勤<lb/>
而弗獲<lb/>
　　　左班殿直妻王氏墓誌銘<lb/>
<pb n="KR4d0060_WYG_046-2b"/>
君王氏父徳用杭州助教母張氏年十六適左班殿直<lb/>
士屹性柔淑奉舅姑惟勤能睦其族人精于音律女工<lb/>
之事元祐五年三月十五日卒年一十九男早夭九年<lb/>
二月已酉葬河南永安縣銘曰<lb/>
作嬪于宗孝敬睦婣云何不淑早隕厥身<lb/>
　　　左班殿直妻魏氏墓誌銘<lb/>
君魏氏曾祖杲贈左驍衛大將軍祖處約贈左金吾衛<lb/>
上將軍父孝祥左藏庫副使母趙氏平原縣君君既笄<lb/>
<pb n="KR4d0060_WYG_046-3a"/>
適宗屬左班殿直士穠元祐八年五月二十九日卒年<lb/>
二十四一女始三嵗矣九年二月巳酉葬河南永安縣<lb/>
銘曰<lb/>
懿彼魏姜柔静順専胡嗇其夀陪祔新阡<lb/>
　　　右千牛衛將軍妻王氏墓誌銘<lb/>
君王氏開封人曾祖士安祖諫左班殿直父益試将作<lb/>
監主簿母張氏歸右千牛衛将軍令劭賜霞帔服性温<lb/>
恭節儉奉身不華主中饋戒殺生物元祐二年七月三<lb/>
<pb n="KR4d0060_WYG_046-3b"/>
日卒年二十有二一男一女皆幼九年二月已酉𦵏河<lb/>
南永安縣銘曰<lb/>
作嬪宗家約禮無華心不違仁夀胡弗遐<lb/>
　　　右武衛大將軍賀州刺史墓誌銘<lb/>
侯諱世資字承之越懿王徳昭之曾孫舒國公惟忠之<lb/>
孫楚國安僖公從信第三十四子母孫氏贈富陽郡君<lb/>
所生母王氏贈永寧縣太君初賜名補太子右内率府<lb/>
副率歴右監門率府率右千牛衛将軍右監門衛大将<lb/>
<pb n="KR4d0060_WYG_046-4a"/>
軍右武衛大将軍賀州刺史侯少聰慧長而敏學長於<lb/>
詩書英宗選置諸宫學官立大小學限以年能記誦試<lb/>
合格者始遷太學得預聴書時多以大宗正司之試為<lb/>
囏故雖年長者往往多在小學侯尚幼首應格於是宗<lb/>
室勸勵執經者衆矣神宗選宗子執事太廟衆皆憚讀<lb/>
冊侯獨以選攝太祝寝疾誡其子曰吾雖無竒節亦自<lb/>
省無大過汝曹慎勿以富貴自驕元祐七年三月十二<lb/>
日卒年四十有一初娶李氏振武軍節度使璋之女封<lb/>
<pb n="KR4d0060_WYG_046-4b"/>
仁和縣君再娶賈氏供備庫使世京之女封崇徳縣君<lb/>
七男曰令錯曰令黌皆右班殿直曰令弮左班殿直曰<lb/>
令紓右班殿直三人未名五女三人早卒二在室九年<lb/>
二月已酉𦵏河南永安縣銘曰<lb/>
於皇神考永世克孝相維宗子駿奔在廟平陽册祝維<lb/>
徳馨香肅恭神人令聞不忘<lb/>
　　　右武衛大將軍嘉州刺史墓誌銘<lb/>
侯諱世職字叔良越懿王徳昭之曾孫彰化軍節度使<lb/>
<pb n="KR4d0060_WYG_046-5a"/>
舒國公惟忠之孫保寧軍節度使楚國安僖公從信之<lb/>
第二十六子母孫氏富陽郡君所生母徐氏太寧縣太<lb/>
君初賜名補率府副率歴右監門率府率右千牛衛将<lb/>
軍右監門衛大将軍右武衛大将軍嘉州刺史侯性警<lb/>
敏髫齔就學宗藩器之年十二安僖公嘗㑹宫傅侯侍<lb/>
坐賔戲之曰聞好讀書有何事侯即對曰資父事君忠<lb/>
孝而已安僖公深嗟賞及長無侈靡玩好之欲聚書至<lb/>
千餘帙名儒碩學之士多從之游趣尚清逺不屑世務<lb/>
<pb n="KR4d0060_WYG_046-5b"/>
志在多識前言往行經籍自娱而已富陽夫人疾亟侍<lb/>
藥衣不解帶灼臂灌頂禱請備至由是崇信佛教深戒<lb/>
殺生居喪哀毁骨立及葬遇大雪跣扶匶行數十里哀<lb/>
感行路晩而好禪宗之學棲心真寂不復茹葷超然有<lb/>
遺俗之意為贊頌至二三百篇曰通明集元祐元年閏<lb/>
二月二十日卒年三十有九支體柔弱如生内外異之<lb/>
娶陳氏南康王洪進之裔右侍禁宗誨之女封夀安縣<lb/>
君自寡居不御脂澤常服大練非祭祀賔客酒肉不陳<lb/>
<pb n="KR4d0060_WYG_046-6a"/>
於前送迎不踰閾能守侯之家法四男長未賜名卒曰<lb/>
令流曰令丙並右班殿直曰令玕左班殿直九女亡者<lb/>
四人第二女適陳寧之次適王正臣第五女適王存皆<lb/>
三班奉職一在室九年二月已酉葬河南永安縣銘曰<lb/>
亹亹東陽敏學而文惟孝惟忠事父事君非茍知之亦<lb/>
行之勤刑于室家壼範有聞<lb/>
　　　右武衛大将軍康州防禦使墓誌銘<lb/>
公諱令㒢字順之昭信軍節度使英國公惟憲之曾孫<lb/>
<pb n="KR4d0060_WYG_046-6b"/>
全州觀察使新興侯從郁之孫䖍州觀察使南康侯世<lb/>
奕之子母王氏河南縣君初賜名補太子右内率府副<lb/>
率歴右監門率府率右千牛衛将軍右監門衛大将軍<lb/>
濵州刺史右武衛大将軍貴州團練使康州防禦使公<lb/>
幼而頴悟喜讀書不好弄動静語黙如成人居父喪哀<lb/>
毁瘠過制事母以孝聞夙夜强學日誦數百言書無所<lb/>
不觀尤工律詩肄業之餘間以習射仁宗嘗試賜弓矢<lb/>
以寵之御家有法閨門嚴肅為人沈厚詳雅趨進應對<lb/>
<pb n="KR4d0060_WYG_046-7a"/>
從容可觀天資清約飲食衣服不事華侈及祭祀賔客<lb/>
則致其豐美素嗜唐史成癖嘗語諸子曰汝曹将補外<lb/>
官當務清白兢慎勿為諂佞貪汙吾每觀李勉林甫之<lb/>
行事正邪如白黑誠宗臣之鑑戒也元祐八年五月壬<lb/>
寅卒年四十有九娶安氏封安福縣君十一男曰子西<lb/>
右監門衛大将軍秀州刺史次未名而卒曰子晉左班<lb/>
殿直曰子噩右班殿直曰子平子貢並早卒曰子亞子<lb/>
霖並三班奉職曰子工子丙子亘皆早夭九女長適左<lb/>
<pb n="KR4d0060_WYG_046-7b"/>
班殿直王冕次適左侍禁張宗晟次適左班殿直王偲<lb/>
次適右班殿直倪圭次適右班殿直張克和次三人早<lb/>
卒一幼在室孫男三人彦國左班殿直彦輔彦廸未仕<lb/>
孫女二人九年二月已酉葬河南永安縣銘曰<lb/>
彬彬公子敏學而藝帝錫弓矢魯邦分器尚論古人以<lb/>
詔子弟厥鑑不逺在唐之世<lb/>
　　　右千牛衛将軍妻劉氏墓誌銘<lb/>
君劉氏開封人曾祖懐懿南作坊副使祖用可閤門祗<lb/>
<pb n="KR4d0060_WYG_046-8a"/>
候贈左千牛衛将軍父漢卿内殿崇班母崇徳縣君趙<lb/>
氏年十五適右千牛衛将軍令振奉舅姑盡婦道事夫<lb/>
以禮閨門雍睦元祐二年正月癸亥卒年二十有一二<lb/>
女皆幼九年二月已酉葬河南永安縣銘曰<lb/>
士㑹適秦其處為劉遥遥厥後有嫁公侯曄曄其榮忽<lb/>
掩諸幽<lb/>
　　　皇城使榮州團練使墓誌銘<lb/>
侯諱仲韠字子儀魏恭憲王元佐之曾孫密國公允信<lb/>
<pb n="KR4d0060_WYG_046-8b"/>
之孫祁國公宗說之子母張氏封清河縣君初賜名補<lb/>
太子右内率府副率歴率府率右千牛衛将軍右監門<lb/>
衛大将軍右武衛大将軍瓊州刺史西作坊使左騏驥<lb/>
使皇城使榮州團練使侯好學不事豪靡為人坦夷睦<lb/>
于宗族博物多能技藝無所不通熈寧中詔宗子服屬<lb/>
疎逺者得補外官授曹州兵馬都監任滿除許州兵馬<lb/>
鈐轄又歴鄆潁二州曹素多盗侯設方計督捕盗發輒<lb/>
得終侯去無留患人賴以安許有殺一家數人而亡去<lb/>
<pb n="KR4d0060_WYG_046-9a"/>
吏不能得侯逐捕指其家執之曰此殺人者也驗之果<lb/>
服在鄆及潁前後守将及部使者以事諉之類得辦治<lb/>
故多薦之者行營場閲軍士㑹天大寒疾作不少輟元<lb/>
祐二年正月癸亥卒於潁之官舍年五十贈密州觀察<lb/>
使追封髙密侯娶劉氏封永安縣君繼室錢氏封仁和<lb/>
縣君八男曰士冰曰士兢皆西京左藏庫使曰士愻荘<lb/>
宅副使曰士訏右侍禁曰士桴左班殿直餘早卒九女<lb/>
長適内殿崇班程保民次適右侍禁彭寅次適西頭供<lb/>
<pb n="KR4d0060_WYG_046-9b"/>
奉官劉公亮次適曹州濟隂縣主簿顔幾道次適三班<lb/>
奉職應發一在室餘早夭孫男十三人不輒不疑皆三<lb/>
班奉職不惑不輕皆三班借職不輟不憖不悔不茹不<lb/>
倦不偏不傳不瑑未仕孫女七人曾孫男一人善孜曾<lb/>
孫女一人皆幼九年二月已酉葬河南永安縣銘曰<lb/>
矯矯公子出而試吏智則有餘莫不辦治夙夜匪懈以<lb/>
身徇公卒為宗藩有賁其終<lb/>
　　　右監門衛大将軍妻王氏墓誌銘<lb/>
<pb n="KR4d0060_WYG_046-10a"/>
君王氏京師人曾祖堯基贈驍衛上将軍祖諤文思副<lb/>
使父曈東頭供奉官母趙氏君端麗聰頴喜讀書善為<lb/>
歌詩精于筆札父嘗竒之年十六適北海郡王之子右<lb/>
監門衛大将軍仲塤内外宗族莫不宜之父監通州酒<lb/>
税君出送悲泣而返數日不食憂思感疾元祐元年四<lb/>
月癸巳卒年二十男女各一人皆夭九年二月已酉𦵏<lb/>
河南永安縣銘曰<lb/>
女子有行逺父母兄弟夫豈不思自約以禮之子于歸<lb/>
<pb n="KR4d0060_WYG_046-10b"/>
出祖其親卒以憂隕觀過知仁<lb/>
　　　定國軍節度觀察畱後追封東陽郡王墓誌銘<lb/>
王諱仲曄字子華曾祖魯恭靖王祖濮安懿王考沂國<lb/>
公宗詠王沂公長子也母杜氏河南郡夫人初賜名授<lb/>
太子右内率府副率歴率府率右千牛衛将軍右監門<lb/>
衛大将軍右武衛大将軍康州刺史忠州團練使濮王<lb/>
三夫人祔濮園預從行還拜潭州觀察使今上即位遷<lb/>
定國軍節度觀察留後初杜夫人娠王七月而生幼多<lb/>
<pb n="KR4d0060_WYG_046-11a"/>
疾不好弄及長儀質端謹性寛而和事上知禮節居家<lb/>
不妄言笑既富且貴奉已尤儉約無聲樂妓妾玩好嗜<lb/>
慾一不以經心平居掃一室終日坐寐其間幽閒閴寂<lb/>
常人所不堪王處之泊如也或勸王曰身為侯伯屬籍<lb/>
親近而所養太薄奚至自苦如此耶王正色曰世人有<lb/>
不免飢寒者吾為宗室賴祖宗之徳致位豐顯其獲温<lb/>
飽為幸厚矣安可為侈汰之事哉每朝廷加官錫賚命<lb/>
既下王憮然曰我不幸有負薪之疾力不足以奉朝請<lb/>
<pb n="KR4d0060_WYG_046-11b"/>
髙爵重禄自取便安死有餘責矣元祐元年七月病劇<lb/>
以聞天子命中貴人挾太醫診治太皇太后撫問尤至<lb/>
癸酉薨年四十有五兩宫傷悼遣内人致奠賻錫加等<lb/>
贈保寧軍節度使追封東陽郡王命入内省供奉官勾<lb/>
當御藥院梁惟簡典治喪事八月已丑具鹵簿鼓吹出<lb/>
殯于城北慶恩佛祠夫人郭氏再娶王氏皆無出終以<lb/>
無嗣九年二月已酉葬河南永安縣銘曰<lb/>
濮國子孫蕃衍而昌沂卒于公以啓東陽猗嗟東陽幼<lb/>
<pb n="KR4d0060_WYG_046-12a"/>
極于病澹泊無欲安以順命寵至而懼居逸而憂流連<lb/>
荒亡爾公爾侯四十五終兩宫所悼孰如王賢而不耉<lb/>
老王雖無子宗不絶世琢石有文以詔来裔<lb/>
　　　太子右内率府副率妻吕氏墓誌銘<lb/>
君吕氏開封人曾祖祐之贈司徒祖士隆贈工部侍郎<lb/>
考䝉吉太子中舍母伊氏適太子右内率府副率子獻<lb/>
事舅彭城公以孝和其夫族以睦嵗時祭祀躬執饌内<lb/>
外親族稱為賢婦彭城公薨居喪盡禮元祐二年六月<lb/>
<pb n="KR4d0060_WYG_046-12b"/>
丁酉卒年二十有三温恭柔恵寡於言笑未嘗以喜怒<lb/>
形顔色精於女工誦書歌詩筆札音律不學而能二子<lb/>
曰伯夷舉進士曰伯通早亡一女亦夭九年二月巳酉<lb/>
𦵏河南永安縣銘曰<lb/>
行潦之藻季女尸之寘諸宗室神實饗之庶聞其風命<lb/>
已亡之<lb/>
　　　三班奉職墓誌銘<lb/>
君諱子琦字韞之宣州觀察使宣城侯從謹之曾孫保<lb/>
<pb n="KR4d0060_WYG_046-13a"/>
寧軍節度使昌國公世享之孫文州團練使令禠之子<lb/>
母平原縣君陳氏以父任為三班借職遷奉職監汝州<lb/>
都作院性孝謹平居深黙似不能言而臨事明敏居官<lb/>
夙夜勤職逺家庭數百里畏慎常若在旁元祐八年七<lb/>
月庚子卒年二十有三娶史氏供奉官永年之女男女<lb/>
各一人九年二月已酉𦵏河南永安縣銘曰<lb/>
其来也孰與之其去也孰奪之宜夀而夭維世之悲<lb/>
　　　三班奉職妻史氏墓誌銘<lb/>
<pb n="KR4d0060_WYG_046-13b"/>
君史氏開封人曾祖逹左金吾衛大将軍祖青右領軍<lb/>
衛大将軍父永年西頭供奉官母王氏年十九歸文州<lb/>
團練使之子三班奉職子琦事舅如父佐夫以法度不<lb/>
敢懈才六月而卒實元祐六年五月癸未九年二月已<lb/>
酉𦵏河南永安縣銘曰<lb/>
母結其褵夫脱其纓如桃之華蕡實未成<lb/>
　　　右金吾衛大将軍袁州防禦使贈安武軍節度<lb/>
　　　　觀察留後信都郡公墓誌銘<lb/>
<pb n="KR4d0060_WYG_046-14a"/>
公諱世繁字約之曾祖徳昭越安懿王祖惟正同安郡<lb/>
王考從讜同州觀察使馮翊侯母襄國夫人符氏初賜<lb/>
名補太子右内率府副率歴右監門率府率千牛衛将<lb/>
軍右監門衛大将軍右武衛大将軍嘉州刺史台州團<lb/>
練使右金吾衛大将軍袁州防禦使元祐元年十一月<lb/>
癸酉薨年四十有五公幼孤嶷嶷能自立趣操不羣長<lb/>
而好學嗜書史黄老百家之言無所不觀善歌詩得風<lb/>
人古雅之思嘉祐中上巳仁宗錫宗室燕命射屢中的<lb/>
<pb n="KR4d0060_WYG_046-14b"/>
受賞賚仁宗御書守信義不巧作好碩學精六藝十二<lb/>
字以賜之公持心近厚喜忠孝常戒子弟以燕語無臧<lb/>
否人物當自顧何如爾有以是非言者必艴然郤之或<lb/>
曰豈以為妄邪公曰人之言雖真偽雜出大抵生于愛<lb/>
憎之變吾不願聞也有𨽻卒喪母貧無以𦵏盜公白金<lb/>
以為送具公捕得之置金而釋其罪語人曰吾不欲以<lb/>
金傷孝子之心所受禄均贍族人之孤遺者率常無餘<lb/>
襄國夫人喪既殯與昆弟表乞廬于菆室卒哭而返著<lb/>
<pb n="KR4d0060_WYG_046-15a"/>
忠孝録五巻有歌詩十巻夫人和氏故相凝之後六子<lb/>
曰令閑右武衛大将軍舒州團練使曰令畎太子右内<lb/>
率府副率早亡曰令玧右班殿直次未名卒曰令艟左<lb/>
班殿直次未名卒一女早亡孫男四人子昇承務郎簽<lb/>
書淮康軍節度判官次未名卒子温右班殿直次未名<lb/>
孫女三人長適三班奉職葛逹次早亡次幼九年二月<lb/>
已酉𦵏河南永安縣銘曰<lb/>
王孫嗜學仁祖所知賜札丁寧實寵嘉之東平樂善馬<lb/>
<pb n="KR4d0060_WYG_046-15b"/>
侯戒子寥寥千載公繼其美<lb/>
　　　右監門率府率贈左領軍衛将軍䕶軍天水縣<lb/>
　　　　開國子墓誌銘<lb/>
君諱仲靡字和叔魯恭靖王元份之曾孫濮安懿王之<lb/>
孫濟隂郡王宗輔之子母惠國夫人裴氏初賜名補太<lb/>
子右内率府副率遷右監門率府率幼静黙不為遨嬉<lb/>
既長有志于學丁内囏治喪紀奉祭祀盡心竭力不得<lb/>
遂其學問之志繼以育母嬰疾累年躬親藥膳勤苦憂<lb/>
<pb n="KR4d0060_WYG_046-16a"/>
戚傷其生之不幸元祐七年四月戊寅感疾卒年二十<lb/>
有一娶郭氏生二女皆早夭君既殁郭氏服喪盡禮如<lb/>
君之存九年二月已酉葬河南永安縣銘曰<lb/>
濮王之孫濟隂之子志于學問惟才之美濯濯嘉禾方<lb/>
秀而止<lb/>
　<lb/>
　<lb/>
　<lb/>
<pb n="KR4d0060_WYG_046-16b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　范太史集巻四十六<lb/>
</p>
<p>
</p>
  </div>
<div>
                <head>范太史集巻四十七</head>
    <p>
<pb n="KR4d0060_WYG_047-1a"/>
欽定四庫全書<lb/>
　范太史集巻四十七　　　宋　范祖禹　撰<lb/>
　　皇族墓誌銘<lb/>
　　　右武衛大将軍寧州團練使贈襄州觀察使襄<lb/>
　　　　陽侯墓誌銘<lb/>
侯諱令龜字君寶彰化軍節度使舒國公惟忠之曾孫<lb/>
萊州防禦使東莱侯從恪之孫武寧君節度觀察留後<lb/>
魯國公世規之子母涇陽縣君和氏初賜名補右監門<lb/>
<pb n="KR4d0060_WYG_047-1b"/>
率府副率歴右監門率府率右千牛衛将軍右監門衛<lb/>
大将軍右武衛大将軍代州刺史寧州團練使侯幼聰<lb/>
悟不為兒童戲惟喜筆硯長而好學魯公愛之不使治<lb/>
他務惟令奉賔客掌詞翰魯公薨未禫而涇陽夫人棄<lb/>
養哀毁幾滅性執喪五年無違禮生長富貴深以驕奢<lb/>
為戒志行修潔不蘄人知性仁愛不喜殺生婢僕有疾<lb/>
必躬為拯療不邇聲色好學不倦宗室稱之元祐五年<lb/>
九月庚午卒年四十有四娶梁氏封和順縣君八男曰<lb/>
<pb n="KR4d0060_WYG_047-2a"/>
子囊右内率府副率早卒曰子買卒贈蘄州防禦使蘄<lb/>
春侯曰子贄左班殿直曰子賀三班奉職曰子賢曰子<lb/>
贊曰子質曰子賁六女長適右班殿直李宗彞次適左<lb/>
侍禁劉和卿次適右侍禁路志行次適涇陽縣尉邢希<lb/>
古二人在室孫男三人女三人九年二月已酉𦵏河南<lb/>
永安縣銘曰<lb/>
惟古邦君荒墜厥緒侯不驕溢以守貴富附以韓魏猶<lb/>
貴欿然凡厥子孫視侯之賢<lb/>
<pb n="KR4d0060_WYG_047-2b"/>
　　　楚州刺史本州防禦使楚國公贈奉國軍節度<lb/>
　　　　使諡良僖墓誌銘<lb/>
公諱世恩字君貺曾祖楚康惠王徳芳太祖第三子祖<lb/>
英國公惟憲考榮安僖王從式母<hi>闕</hi>　　　某氏初賜<lb/>
名補太子右内率府副率歴右監門衛率府率右千牛<lb/>
衛将軍右監門衛大将軍右武衛大将軍梅州刺史熈<lb/>
寜七年神宗命公以潮州刺史楚國公主康惠王之祀<lb/>
正拜袁州刺史景靈宫奉安祖宗神御禮成以康惠繪<lb/>
<pb n="KR4d0060_WYG_047-3a"/>
像恩遷雅州團練使今上即位授楚州刺史本州防禦<lb/>
使公幼有成人之量及長謙沖謹厚動循禮節居家孝<lb/>
友與人愷悌榮王之喪三年不入寝室不飲酒茹葷元<lb/>
祐元年兄崇信軍節度使世采卒公哀悼感疾二年四<lb/>
月乙未薨年四十有七贈奉國軍節度使諡良僖夫人<lb/>
宋氏封永康縣君八男曰令勔右武衛大將軍濠州刺<lb/>
史次早卒曰令瓈右侍禁曰令㔦曰令覿皆左班殿直<lb/>
曰令<graphic n="KR0146" url="https://raw.githubusercontent.com/kanripo/KR-Gaiji/master/images/KR0146.png" mimeType="image/png"/>右班殿直早卒曰令珸左班殿直曰令剔右班<lb/>
<pb n="KR4d0060_WYG_047-3b"/>
殿直早卒九女長適故右班殿直宋安國次早卒次適<lb/>
左班殿直范湍卒次適陳州司法參軍吳瓌卒次三人<lb/>
早卒次二人幼孫男十二人子裪三班奉職子禋右千<lb/>
牛衛将軍襲楚國公子禨三班奉職子<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>早卒子禄子<lb/>
祾子球子禬子琰子禪未仕二人幼孫女十人四人早<lb/>
卒六人幼九年二月己酉𦵏河南永安縣銘曰<lb/>
太祖洪支追王楚邦爰暨良僖啓楚故封禴祠烝嘗薦<lb/>
其苾香龍衮桓圭以對先王於皇神宗敦睦繼絶列聖<lb/>
<pb n="KR4d0060_WYG_047-4a"/>
在天緜緜瓜瓞公多孫子仁孝之祉乃公乃侯世奉楚<lb/>
祀<lb/>
　　　右班奉職妻安氏墓誌銘<lb/>
君安氏開封人曾祖靖贈太子右内率府副率祖居簡<lb/>
供備庫副使父巽左班殿直母馬氏歸宗室三班奉職<lb/>
子瓔君在家孝于親順于長巧于女功及適趙氏事舅<lb/>
如父母奉夫如長上内外親屬無不得其歡心平居下<lb/>
氣怡聲未嘗忤物宗族每娶婦輒指為法式奉職官深<lb/>
<pb n="KR4d0060_WYG_047-4b"/>
州君内治家事祭祀賔客必竭其力或捐脂澤奩具以<lb/>
佐賙急故奉職入官未幾衆翕然稱之元祐八年十二<lb/>
月辛酉卒年二十有五一男一女皆幼九年二月已酉<lb/>
𦵏河南永安縣銘曰<lb/>
婦無攸遂是職中饋克相其夫以濟外事宜夀而夭永<lb/>
齎厥志<lb/>
　　　右監門衛大将軍贈博州防禦使博平侯墓誌<lb/>
　　　　銘<lb/>
<pb n="KR4d0060_WYG_047-5a"/>
侯諱令駰字希才永清軍節度觀察留後宣城郡公惟<lb/>
和之曾孫寧國軍節度觀察留後宣城郡公從審之孫<lb/>
右屯衛大将軍世仍之子母安福縣君潘氏初賜名補<lb/>
右内率府副率歴右監門率府率右千牛衛将軍右監<lb/>
門衛大將軍侯幼喪父號毁族人幾不忍聞當祭感薦<lb/>
具之不豐約日費甘疏糲以奉先祀如其志乃語人曰<lb/>
某之願足矣事母以孝聞從師受書易好學不倦為詞<lb/>
章雅麗清新美風姿善筆札𨽻字尤得古法娶朝散郎<lb/>
<pb n="KR4d0060_WYG_047-5b"/>
劉革之女先卒貴戚求昏預言資送鉅萬侯曰娶妻以<lb/>
為宗祀非為利也将再娶妻之妹或曰彼貧而陋侯曰<lb/>
貧陋而賢此吾所逑也将納采元祐二年四月丁亥卒<lb/>
年二十有五一男曰子侃三班奉職一女在室九年二<lb/>
月己酉𦵏河南永安縣銘曰<lb/>
藝而有文宗子之秀天畀之明而嗇其夀惟其不享以<lb/>
利厥後<lb/>
　　　右武衛大将軍舒州刺史贈明州觀察使追封<lb/>
<pb n="KR4d0060_WYG_047-6a"/>
　　　　奉化侯墓誌銘<lb/>
侯諱令愔字和叔彰化軍節度使舒國公惟忠之曾孫<lb/>
武勝軍節度觀察留後韓國公從藹之孫均州防禦使<lb/>
武當侯世宣之子母普寧郡太君張氏初賜名補太子<lb/>
右内率府副率歴右監門率府率右千牛衛将軍右監<lb/>
門衛大将軍右武衛大将軍舒州刺史性孝友厚重不<lb/>
妄笑語居家謹嚴接人謙恭口不言人過失好讀書祁<lb/>
寒盛暑不少怠為篇章操紙筆立成音律奕射之藝無<lb/>
<pb n="KR4d0060_WYG_047-6b"/>
不通喜賙人之急屬疾普寧夫人每往視之侯恐貽母<lb/>
憂雖至困强怡悦未嘗言疾苦元祐二年三月丙子卒<lb/>
於顯仁坊私第年三十三娶王氏<hi>闕</hi>夀縣君七男曰子<lb/>
勱三班奉職曰子威右班殿直曰子𨼆三班奉職曰子<lb/>
奎子翬餘皆幼三女長適三班借職鄭燎餘在室九年<lb/>
二月已酉𦵏河南永安縣銘曰<lb/>
言不訾毁無辱身兮力疾自悦恐傷親兮君子之行宗<lb/>
室信兮慶則有餘在後人兮<lb/>
<pb n="KR4d0060_WYG_047-7a"/>
　　　右武衛大将軍光州刺史贈明州觀察使追封<lb/>
　　　　奉化侯墓誌銘<lb/>
侯諱令壼字聖奥彰化軍節度使舒國公惟忠之曾孫<lb/>
定州觀察使博陵侯從質之孫右屯衛大将軍世鎮之<lb/>
子初賜名補太子右内率府副率歴右監門率府率右<lb/>
千牛衛将軍右監門衛大將軍右武衛大将軍光州刺<lb/>
史侯幼孤事母兄孝友性純儉治家如寒素者絶聲妓<lb/>
之玩喜讀書為歌詩屢求試換外官不許元祐五年十<lb/>
<pb n="KR4d0060_WYG_047-7b"/>
二月壬子卒年三十有六娶蘇氏封永安縣君一男曰<lb/>
子伯三班奉職早夭五女長適三班奉職髙去華次適<lb/>
左侍禁劉佖餘在室九年二月已酉𦵏河南永安縣銘<lb/>
曰<lb/>
寵而能降富而能約惟孝惟忠必謂之學欲試其有訖<lb/>
未及施用昭厥美刻此銘詩<lb/>
　　　右監門衛大将軍慶州刺史贈<hi>闕</hi>州<hi>闕</hi>　使追<lb/>
　　　　封遂寧侯墓誌銘<lb/>
<pb n="KR4d0060_WYG_047-8a"/>
侯諱令剸字子思同安僖靖王惟正之曾孫同州觀察<lb/>
使馮翊侯從讜之孫安化軍節度使世覃之子母武昌<lb/>
郡夫人郭氏繼曰夀安郡夫人夏氏所生閻氏初賜名<lb/>
補太子右内率府副率歴右監門率府率右千牛衛将<lb/>
軍右監門衛大将軍元祐五年獻所為文召試有司入<lb/>
等加慶州刺史六年五月丁丑卒年三十有三侯弱不<lb/>
好弄澹然終日無所忤夙喪父哀毁如成人事嫡母及<lb/>
所生無違禮友于兄弟處閨門雍穆上下無間言篤志<lb/>
<pb n="KR4d0060_WYG_047-8b"/>
好學未嘗以聲色自娛月入俸度所費外皆以市經史<lb/>
購祖宗御書前代筆蹟畜異墨竒硯盈於篋笥為人美<lb/>
鬚髯善嚴飾進退雍容可觀娶安氏封徳安縣君三男<lb/>
曰子琥三班奉職曰子璪次幼三女長適假承務郎王<lb/>
偃次在室次早夭九年二月已酉𦵏河南永安縣銘曰<lb/>
玉隠于山珠潛于淵其美發外如人之賢惟侯之行不<lb/>
晦亦顯刻銘于幽以勸為善<lb/>
　　　右監門衛大将軍贈登州防禦使追封東牟侯<lb/>
<pb n="KR4d0060_WYG_047-9a"/>
　　　　墓誌銘<lb/>
侯諱令賽字聖美同安郡王惟正之曾孫同州觀察使<lb/>
馮翊侯從讜之孫安化軍節度使世覃之子母武昌郡<lb/>
夫人郭氏繼曰夀安郡夫人夏氏所生閻氏初賜名補<lb/>
太子右内率府副率歴右監門率府率右千牛衛将軍<lb/>
右監門衛大将軍元祐六年五月丙戌卒年三十有二<lb/>
侯夙喪父毁瘠如禮性沈毅寛厚寡言志樂清静無他<lb/>
好燕居為小室聚書史圖畫躭玩無斁善威儀進退容<lb/>
<pb n="KR4d0060_WYG_047-9b"/>
止可觀好施予得俸禄以濟貧窮施浮屠無所愛卒之<lb/>
日家無餘財娶任氏封崇徳縣君二男曰子凉三班奉<lb/>
職次早夭四女皆在室九年二月已酉𦵏河南永安縣<lb/>
銘曰<lb/>
惟侯之生居養不移偃仰一室躭玩書詩自禔其身而<lb/>
不耉老瘞詞于幽惟後之考<lb/>
　　　左班殿直妻吕氏墓誌銘<lb/>
君吕氏開封人父師道東頭供奉官母張氏君年十七<lb/>
<pb n="KR4d0060_WYG_047-10a"/>
適左班殿直士僅徳州防禦之子事舅至孝宗族長幼<lb/>
皆得其歡心勉其夫以學宫邸稱賢元祐七年六月丙<lb/>
寅卒年十八生一男踰年亦夭九年二月己酉𦵏河南<lb/>
永安縣銘曰<lb/>
崧之下洛之滸藏諸幽惟永固<lb/>
　　　保寧軍節度觀察留後東陽郡公妻仁夀郡夫<lb/>
　　　　人李氏墓誌銘<lb/>
夫人李氏祖漢瓊彰徳軍節度使父文昶供備庫使夫<lb/>
<pb n="KR4d0060_WYG_047-10b"/>
人年十五歸于東陽郡公宗辦宜于家和于族人富貴<lb/>
榮溢自視欿然尤好修身養性之術每閲儒釋書欣然<lb/>
有所得常勉東陽公以學東陽由是力于文皇祐中為<lb/>
舉首召試禁中獨中髙選熈寧初薨夫人持戒絶葷茹<lb/>
澹泊縞素若将終身訓諸子孫以學繼東陽之業諸子<lb/>
孫服其教菲飲食躭經史寤寐勤勞數年之業成於是<lb/>
仲綰仲瑝仲緘士獲繼登科第遷優秩宗屬改觀以相<lb/>
勸勵魏邸文學之盛由夫人之訓也仁宗時嘗召燕宫<lb/>
<pb n="KR4d0060_WYG_047-11a"/>
中夫人同命婦特髻見上顧之曰宗戚近屬有徳者固<lb/>
當異數若東陽家無宜碌碌以朝詔有司命改服自後<lb/>
以包髻入當時榮之初封金鄉縣君後以夫貴封徳安<lb/>
郡君神宗時以積行之懿特封仁夀郡夫人元祐五年<lb/>
五月丁亥薨年六十有八至今宫邸言婦徳之美可以<lb/>
為閨門軌範者以夫人為稱首男十六人曰仲富左率<lb/>
府率幼亡曰仲尋故羽林大将軍黎州團練使贈鄆州<lb/>
觀察使追封東平侯曰仲綰故台州防禦使贈武康軍<lb/>
<pb n="KR4d0060_WYG_047-11b"/>
節度使追封崇國公曰仲瑝邠州觀察使曰仲緎右武<lb/>
衛大將軍端州團練使曰仲汧右監門衛大将軍曰仲<lb/>
琨右千牛衛將軍曰仲闓仲㲄並右監門率府率餘七<lb/>
人皆早卒女十九人長適殿直張從懋次適供奉官李<lb/>
仲正次適侍禁王鎬次適左藏宋安道次續侍禁王鎬<lb/>
次適奉職髙烈次適侍禁石繼承次適殿直李士宏次<lb/>
適假承奉郎周剔餘十人皆幼亡孫男三十二人士獲<lb/>
右武衛大將軍濮州團練使士託右武衛大将軍汀州<lb/>
<pb n="KR4d0060_WYG_047-12a"/>
刺史士陸右監門衛大将軍士純士怤並右侍禁士伴<lb/>
士舂士<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>士泈並左班殿直士今士聰士琰士牽並右<lb/>
班殿直一人未賜名餘十八人皆早亡孫女出適者八<lb/>
人未出適者十二人餘皆早亡曾孫男二十二人不黨<lb/>
右班殿直不諂不磷不溢不惑並三班奉職十二人未<lb/>
名餘五人皆早亡曾孫女岀適者一人未出適者十有<lb/>
二人九年二月已酉從宣仁聖烈太皇太后之喪𦵏河<lb/>
南永安縣銘曰<lb/>
<pb n="KR4d0060_WYG_047-12b"/>
於穆夫人宗婦之賢有母之教蕃其子孫仁祖神宗異<lb/>
禮錫命凡厥有家宜視其慶<lb/>
　　　右監門衛大将軍榮州團練使妻金華縣君石<lb/>
　　　　氏墓誌銘<lb/>
君石氏洛陽人曾祖繼逺贈太尉祖熈政贈右屯衛将<lb/>
軍考中本供備庫副使兄中立參知政事君幼專静不<lb/>
為嬉戲長適右監門衛大将軍榮州團練使仲奚入見<lb/>
賜命服以夫貴封金華事舅姑孝接親族恭教育子孫<lb/>
<pb n="KR4d0060_WYG_047-13a"/>
均一榮州好學所友多賢俊君具膳飲致饋遺未嘗少<lb/>
倦榮州試學士院為第一君有助焉元祐三年正月丙<lb/>
辰卒年四十有三八男曰士綴右監門衛大將軍曰士<lb/>
矼右侍禁第六第八皆幼四人未名而夭七女長適右<lb/>
班殿直馮安老次適右班殿直張采次適右班殿直楊<lb/>
安惇第七尚幼餘亦早夭孫男九人曰不愠三班奉職<lb/>
八人皆幼孫女五人皆夭九年二月已酉𦵏河南永安<lb/>
縣銘曰<lb/>
<pb n="KR4d0060_WYG_047-13b"/>
石氏自衛碏為純臣以及洛師世有顯人賢淑宜家宗<lb/>
子之門克成其夫施于子孫<lb/>
　　　贈華州觀察使華隂侯永安縣君陳氏墓誌銘<lb/>
夫人陳氏曾祖堯咨贈太師尚書令兼中書令祖榮右<lb/>
衛尉少卿父知徳尚書虞部員外郎母董氏今封仁夀<lb/>
郡太君其先閬州人自髙祖秦國公顯遂居開封今為<lb/>
開封人夫人年二十二適宗室贈華州觀察使華隂侯<lb/>
世瑞封永安縣君既嫁六年而觀察捐館除喪未幾長<lb/>
<pb n="KR4d0060_WYG_047-14a"/>
子右屯衛将軍令騶亦卒奉禄亦薄殆無以養給夫人<lb/>
安于窮約處之不憂鞠育幼子令郾盡其勤愛嫠居十<lb/>
七年始終如一令郾既長以左班殿直監泰州税乃迎<lb/>
侍之官夫人教子有素故居職見稱薦者甚衆元祐七<lb/>
年七月戊戌卒於官舍年四十有五二子即令騶令郾<lb/>
也孫男三人曰子惇三班奉職其二幼孫女二人適進<lb/>
士陳元均髙公肅九年二月已酉𦵏河南永安縣銘曰<lb/>
陳氏大家奕世冠冕以及夫人在家亦顯終養于子少<lb/>
<pb n="KR4d0060_WYG_047-14b"/>
報為善<lb/>
　　　右千牛衛将軍妻李氏墓誌銘<lb/>
君李氏開封人曾祖應機贈户部尚書祖咸熈贈衛尉<lb/>
卿父昭嗣君年十五適右千牛衛将軍士註事舅姑孝<lb/>
而謹接幼少和而肅千牛有美才善為文章尤通音律<lb/>
君聞其講誦書史留意翰墨則喜稍習聲樂則終日若<lb/>
有戚容千牛嘉其志悉屏他好自力于學試有司中髙<lb/>
選君有内助焉元祐已巳六月甲子卒年二十有一生<lb/>
<pb n="KR4d0060_WYG_047-15a"/>
一子早夭九年二月已酉𦵏河南永安縣銘曰<lb/>
關雎之詩以婦人勉夫以正為道化之行如君之少而<lb/>
能如此是可嘉也已<lb/>
　　　右監門率府率妻劉氏墓誌銘<lb/>
君劉氏開封人曾祖仁罕贈太子太師祖謙保静軍節<lb/>
度使贈中書令考懷安供備庫使母長安縣君伊氏君<lb/>
年十六歸右監門率府率仲軾率府不喜聲色而頗好<lb/>
學君事舅姑夙夜不懈間斥奩具以佐率府與親賔逰<lb/>
<pb n="KR4d0060_WYG_047-15b"/>
舅防禦病飲藥未愈君刲股肉為粥以進防禦服之翼<lb/>
日而瘳上其事於宗正諸宫稱其孝元祐五年正月已<lb/>
丑卒年二十有二男長未名而夭曰士鈒右班殿直一<lb/>
女幼九年二月已酉𦵏河南永安縣銘曰<lb/>
截髮教子陶氏之母割肌愈舅趙宗之婦千載之後過<lb/>
者式墓<lb/>
　　　右千牛衛将軍贈左屯衛大将軍墓誌銘<lb/>
公諱仲肩字聖稽漢恭憲王元佐之曾孫安逺軍節度<lb/>
<pb n="KR4d0060_WYG_047-16a"/>
使同平章事密國公允言之孫巴州團練使祁國公宗<lb/>
説之子初賜名授右内率府副率三遷至環衛官元祐<lb/>
七年五月戊戌卒年三十有四贈大将軍公幼聰敏樂<lb/>
詩書無富貴之習事上以恭接下以禮兄弟聚居雍睦<lb/>
尤喜賑施急難皇族姻媾或非士族公常恥之父母察<lb/>
其意及昏為求公族得楊氏故中書令崇勲之孫女公<lb/>
既沒治家規範一不改其舊教諸子以善道宫中稱賢<lb/>
六男曰士<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>左班殿直曰士幰曰士䄌曰士□皆右班<lb/>
<pb n="KR4d0060_WYG_047-16b"/>
殿直二人幼未賜名五女長適三班奉職張昞一在室<lb/>
三早卒九年二月已酉葬河南永安縣銘曰<lb/>
詩歌魯侯夀母令妻屯衛有室其徳克諧公雖早世子<lb/>
孫保之<lb/>
　　　右武衛大将軍通州團練使贈洪州觀察使追<lb/>
　　　　封豫章侯墓誌銘<lb/>
侯諱令琮字子竒太尉中書令冀王惟吉之曾孫武寧<lb/>
軍節度使楚國公守巽之孫鎮寧軍節度使開府儀同<lb/>
<pb n="KR4d0060_WYG_047-17a"/>
三司遂國公世該之子母李氏南陽縣君繼母李氏夀<lb/>
昌縣君侯性沈厚方二三嵗出語輒驚人有老成之風<lb/>
初賜名授右内率府副率歴右監門率府率右千牛衛<lb/>
将軍右監門衛大将軍右武衛大将軍常州刺史以大<lb/>
将軍領通州團練使遭母南陽縣君喪粥飲不入口三<lb/>
日毁瘠追慕事父盡孝親教諸弟以經史勉之以學由<lb/>
是諸弟皆以文學試換多為文資見稱于人侯長于詩<lb/>
書好論語孟子老荘雖閒燕非法言不道出居外第俾<lb/>
<pb n="KR4d0060_WYG_047-17b"/>
諸子接朝士通世務效官知所守久之復還宫邸感先<lb/>
人棟宇而哭元祐七年六月已未卒年四十有九娶董<lb/>
氏封蓬莱縣君三子曰子球三班奉職曰子瑛右班奉<lb/>
直曰子道三班奉職四女長適左班殿直焦通次適進<lb/>
士劉希顔二幼九年二月已酉葬河南永安縣銘曰<lb/>
曾孫侯氏惟忠與孝克顯克承祖考之教俾其後人永<lb/>
有則傚<lb/>
　范太史集巻四十七<lb/>
</p>
<p>
</p>
  </div>
<div>
                <head>范太史集巻四十八</head>
    <p>
<pb n="KR4d0060_WYG_048-1a"/>
欽定四庫全書<lb/>
　范太史集巻四十八　　　宋　范祖禹　撰<lb/>
　　皇族墓誌銘<lb/>
　　　贈左領軍衛将軍墓誌銘<lb/>
君諱令迤冀康孝王之曾孫僖安公守巽之孫鎮寧軍<lb/>
節度使開府儀同三司遂國公世該之子初賜名補太<lb/>
子右内率府副率遷率府率性孝友謙恭好學刻意于<lb/>
書史文章将求試有司元祐元年七月辛未卒年二十<lb/>
<pb n="KR4d0060_WYG_048-1b"/>
有二娶王氏朝奉郎子淵之女九年二月已酉𦵏河南<lb/>
永安縣銘曰<lb/>
陋巷之士易以成名公子公孫鮮克有聲惟君力學有<lb/>
志于古如適千里躓于跬歩<lb/>
　　　右監門衛大将軍妻孝感縣君王氏墓誌銘<lb/>
君王氏曾祖惟志左屯衛大将軍祖凱威武軍節度使<lb/>
贈太尉父大方西京左藏庫使嫁右監門衛大将軍令<lb/>
誠性惠和勤儉甚宜其家元祐元年閏二月已酉卒年<lb/>
<pb n="KR4d0060_WYG_048-2a"/>
二十有三二男長不育次曰子孟三班奉職一女幼九<lb/>
年二月已酉𦵏河南永安縣銘曰<lb/>
王氏世将于歸公族胡嗇其年不畀遐福<lb/>
　　　右侍禁妻翟氏墓誌銘<lb/>
君翟氏開封人曾祖藏之内殿崇班祖儀供備庫副使<lb/>
父元衡右宣徳郎君幼端麗勤于女工組紃之事承順<lb/>
父母顔色無違年十五歸相孝定王孫成州防禦使之<lb/>
子右侍禁士掄事舅姑盡婦道從夫之官監武勝軍酒<lb/>
<pb n="KR4d0060_WYG_048-2b"/>
税元祐四年七月癸巳卒於官舍年十有九九年二月<lb/>
已酉𦵏河南永安縣銘曰<lb/>
翟氏自周世有顯人之子于歸早隕厥身<lb/>
　　　右侍禁妻鄭氏墓誌銘<lb/>
君鄭氏世氏族少卿隨之孫女歸右侍禁令詗事舅姑<lb/>
孝以勤從夫順而正雍容肅慎以禮自防娣姒稱其賢<lb/>
元祐二年九月卒年二十有二九年二月已酉𦵏河南<lb/>
永安縣銘曰<lb/>
<pb n="KR4d0060_WYG_048-3a"/>
鄭本姬氏来歸公族如春之華其隕何速<lb/>
　　　左班殿直妻錢氏墓誌銘<lb/>
君錢氏髙祖吳越忠懿王曾祖惟演英國公祖晦贈定<lb/>
武軍節度使父景祥右宣徳郎君年十五嫁宗室左班<lb/>
殿直令愇事舅姑盡婦道處閨門之内肅如也趙君伯<lb/>
叔兄弟最衆多君奉其長以敬待其幼以和下至婢妾<lb/>
皆得其歡心元祐四年六月戊申卒年十有七一女幼<lb/>
九年二月巳酉𦵏河南永安縣銘曰<lb/>
<pb n="KR4d0060_WYG_048-3b"/>
錢自吳越納其山川女為宗婦珪組蟬聨既克有家而<lb/>
不永年<lb/>
　　　隨州觀察使漢東侯妻陳留郡君吳氏墓誌銘<lb/>
夫人吳氏曾祖廷祚永興軍節度使追封燕王祖元慶<lb/>
左羽林衛将軍父守仁西京左藏庫副使母華容縣君<lb/>
髙氏嘗夢羣女鮮服擁旌仗而至有一女跪拜于前父<lb/>
占之曰必有女貴者及生室有紅光家人異之年十七<lb/>
適故隨州觀察使漢東侯宗楷事舅姑盡婦道治家恭<lb/>
<pb n="KR4d0060_WYG_048-4a"/>
勤節儉雖臧獲亦遇之以禮媵妾滿前無妒忌之行主<lb/>
于慈愛有饋生者必育之而不忍殺嵗放禽魚以萬數<lb/>
輕財好施賑貧恤孤侯先娶崔氏有寡妹無子夫人待<lb/>
之如已妹人莫知其非親侯薨夫人教子以義俾開閤<lb/>
延賔客當世名士樂從之游故子孫以多才顯于宗藩<lb/>
元祐八年六月庚午卒于春明坊之别邸年七十有四<lb/>
九年二月已酉從宣仁聖烈太皇太后之喪𦵏河南永<lb/>
安縣啓侯之窆而合諸墓男十有五人曰仲臯建州觀<lb/>
<pb n="KR4d0060_WYG_048-4b"/>
察使曰仲俟卒贈密州觀察使曰仲參卒贈右屯衛大<lb/>
将軍曰仲晊右監門率府率曰仲廖右武衛大将軍文<lb/>
州團練使曰仲冉右監門衛大将軍寧州刺史九人未<lb/>
名而卒六女長適西京作坊使張扶封長夀縣君次適<lb/>
東頭供奉官杜宗弼封長安縣君次適内殿承制張瑛<lb/>
封福寧縣君次適左班殿直郭若一封福昌縣君次適<lb/>
左侍禁吴祥封仁夀縣君次適東頭供奉官婁嗣正封<lb/>
永康縣君孫男二十有四人士富右武衛大将軍榮州<lb/>
<pb n="KR4d0060_WYG_048-5a"/>
團練使士極右武衛大将軍吉州刺史士侐右武衛大<lb/>
将軍慶州刺史士鱣右監門衛大将軍士品故左領軍<lb/>
衛将軍士晉右侍禁士贛右監門率府率士聞士許士<lb/>
闛皆右侍禁士葆士堵士莅士愰士咥士<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>皆左班殿<lb/>
直士暇士<graphic n="KR0146" url="https://raw.githubusercontent.com/kanripo/KR-Gaiji/master/images/KR0146.png" mimeType="image/png"/>士<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>士侍士㬦皆右班殿直三人未名孫<lb/>
女十有九人長適左侍禁向正卿次適東頭供奉官陳<lb/>
迪次適西頭供奉官康伸次適潤州司法參軍郭弼次<lb/>
適左班殿直李端信次適右班殿直鄭造次適假承務<lb/>
<pb n="KR4d0060_WYG_048-5b"/>
郎李垣次適三班奉職唐公彦次適假承務郎孫公宣<lb/>
次適三班奉職劉璹次適三班奉職張珪次適三班奉<lb/>
職孫思誠餘在室曾孫二十人不剛不器不恡不貪皆<lb/>
三班借職不習右班殿直不求不憂不劌不愆皆三班<lb/>
奉職餘未仕曾孫女二十有二人銘曰<lb/>
宗子宗婦居天屬之貴享天禄之富所不足者為善所<lb/>
可願者永年也如夫人之福禄夀考子孫衆多其為善<lb/>
也可知矣<lb/>
<pb n="KR4d0060_WYG_048-6a"/>
　　　權孟州節度推官妻田氏墓誌銘<lb/>
君田氏曾祖承謂贈左驍衛将軍祖紹淵贈右金吾衛<lb/>
将軍父良佐西京左藏庫副使母旌徳縣君趙氏君既<lb/>
笄適馮翊侯之子孟州節度推官子櫟初君在提孩趙<lb/>
君祖母柴夫人嘗謂其女旌徳君曰我孫子櫟當娶此<lb/>
女後柴夫人卒馮翊侯亦卒君父母以趙君孤幼欲求<lb/>
昏它族察君意不可故卒歸趙氏是時趙君補三班奉<lb/>
職未幾以詞學登科賜進士出身改授文資親族以此<lb/>
<pb n="KR4d0060_WYG_048-6b"/>
多君隨夫寓于博州元祐六年八月卒於博年二十有<lb/>
一男女各一皆幼九年二月已酉葬河南永安縣銘曰<lb/>
鳳得其凰和鳴鏘鏘㑹日苦短别日苦長<lb/>
　　　右千牛衛将軍妻仙源縣君王氏墓誌銘<lb/>
君王氏父詵文州團練使尚越國賢惠大長公主越國<lb/>
養君以為子君既長事所養禮敬不怠越國亦愛之如<lb/>
已出為擇良匹年十七嫁宗室右千牛衛將軍子綸入<lb/>
謝禁中神宗延問進止如禮言對詳而不華神宗嘉嘆<lb/>
<pb n="KR4d0060_WYG_048-7a"/>
優賜金帛兩宫太后遣中使勞問皆有賜焉君事舅姑<lb/>
孝睦夫族曲有禮意居務簡儉專誦釋氏書元豐八年<lb/>
十月庚寅卒年十有九太皇太后賜錢十萬賻其喪一<lb/>
男曰伯益二女皆早卒九年二月已酉𦵏河南永安縣<lb/>
銘曰<lb/>
英宗之女賢惠有聞女嫁宗子芝蘭染芬<lb/>
　　　右監門衛大将軍妻崇安縣君石氏墓誌銘<lb/>
君石氏曾祖保吉太祖朝尚公主祖先普光州團練使<lb/>
<pb n="KR4d0060_WYG_048-7b"/>
考繼勲左藏庫副使幼竒警能讀班大家女戒及笄聰<lb/>
明和静歸右監門衛大将軍士鄄事皇姑彭城郡君盡<lb/>
婦道執姑喪毁瘠性不妒忌能和其族人元祐三年七<lb/>
月辛亥卒年三十有三三女二早卒季女生七年矣九<lb/>
年二月已酉𦵏河南永安縣銘曰<lb/>
石氏近世昏姻天屬以及其孫来嫁公族朱輪煌煌彤<lb/>
管煒煒不克偕老中道而止<lb/>
　　　左班殿直妻吳氏墓誌銘<lb/>
<pb n="KR4d0060_WYG_048-8a"/>
君吳氏曾祖均贈太子左清道率府率祖世安贈左朝<lb/>
散大夫父沛左朝散郎母伊氏華容縣君天資聰慧柔<lb/>
順善音律年二十歸原州防禦使仲防之子左班殿直<lb/>
士専從姑齊安郡君入謁禁中賜霞帔服事舅姑孝接<lb/>
娣姒睦約于奉已至躬自澣濯元祐五年九月乙亥卒<lb/>
年二十有二二女皆幼九年二月巳酉𦵏河南永安縣<lb/>
銘曰<lb/>
有吳之先泰伯仲雍慶流苖裔以有延陵女嫁于宗命<lb/>
<pb n="KR4d0060_WYG_048-8b"/>
服是膺早世而隕未克顯承<lb/>
　　　右監門衛大将軍妻夀安縣君張氏墓誌銘<lb/>
君張氏曾祖永和贈太尉祖茂則入内内侍省都都知<lb/>
寧國軍節度觀察留後父巽客省副使母夀昌縣君髙<lb/>
氏年十九適右監門衛大将軍士宥性靖淑閒于容止<lb/>
奉祭祀無違禮其家宜之事寡姑朝夕不懈元祐五年<lb/>
三月戊辰卒年二十有二一女早夭九年二月已酉𦵏<lb/>
河南永安縣銘曰<lb/>
<pb n="KR4d0060_WYG_048-9a"/>
瞻彼西陵祖宗之原𦵏從先后永固萬年<lb/>
　　　右監門衛大将軍妻孫氏墓誌銘<lb/>
君孫氏曾祖可度祖成贈左監門衛大将軍父吉左金<lb/>
吾衛大将軍母延安郡君費氏君幼孤鞠養于兄嫂敬<lb/>
服姆教容止有聞年十六適右監門衛大将軍士愫事<lb/>
寡姑盡婦道居家雍睦元祐六年九月辛亥卒年二十<lb/>
有六三男早卒二女皆幼九年二月已酉𦵏河南永安<lb/>
縣銘曰<lb/>
<pb n="KR4d0060_WYG_048-9b"/>
西陵之原祖宗所宅𦵏從夫家是謂天屬<lb/>
　　　贈䖍州觀察使南康侯墓誌銘<lb/>
侯諱世掌字持正越懿王徳昭之曾孫彰化軍節度使<lb/>
舒國公惟忠之孫保寧軍節度使安僖公從信之子妣<lb/>
富陽郡夫人孫氏所生母贈太寧縣太君徐氏初賜名<lb/>
補右内率府副率累遷右監門衛大将軍右武衛大将<lb/>
軍威州刺史光州團練使元祐七年九月辛丑卒年四<lb/>
十有六侯性清約不以紛華盛麗為悦藏書滿室喜與<lb/>
<pb n="KR4d0060_WYG_048-10a"/>
賢士游親舊急難畢力賙之九年二月已酉葬河南永<lb/>
安縣銘曰<lb/>
與奢寧儉為禮之本好書日益好施日損汎愛親仁其<lb/>
道則逺<lb/>
　　　贈青州觀察使北海侯墓誌銘<lb/>
侯諱士倞字子强信安僖簡王允寧之曾孫越州觀察<lb/>
使㑹稽侯宗敏之孫定武軍節度觀察畱後博陵郡公<lb/>
仲仍之子初賜名補太子右内率府副率累遷台州刺<lb/>
<pb n="KR4d0060_WYG_048-10b"/>
史性謙約厚于族人處其事不啻如已事弟妹幼孤者<lb/>
盡力鞠育以至昏姻皆有成立宗室稱之元祐四年四<lb/>
月乙卯以疾終于正寝享年三十三娶曹氏封仁夀縣<lb/>
君一男曰不惕三班奉職三女長適何興宗次皆幼九<lb/>
年二月已酉葬河南永安縣銘曰<lb/>
君子務本愛始于親幼吾之幼以及他人惟侯之行有<lb/>
志于仁<lb/>
　　　右千牛衛将軍妻崇徳縣君郭氏墓誌銘<lb/>
<pb n="KR4d0060_WYG_048-11a"/>
君郭氏曾祖慥海州司理參軍祖珪承奉郎父履祥年<lb/>
十八適北海郡王之子右千牛衛将軍仲奒性淡素善<lb/>
書禮勤孝盡婦道與夫相待如賔平居無戲言元祐七<lb/>
年二月甲子卒年二十有一一女早夭九年二月巳酉<lb/>
𦵏河南永安縣銘曰<lb/>
冀妻饁耨梁婦舉案幽人之正中不自亂家道尚嚴聖<lb/>
哲所嘆<lb/>
　　　右武衛大将軍台州刺史妻仁夀郡君曹氏墓<lb/>
<pb n="KR4d0060_WYG_048-11b"/>
　　　　誌銘<lb/>
君曹氏開封人曾祖玹贈左屯衛将軍祖僅贈左驍衛<lb/>
大將軍父諤贈左武衛将軍年十五適右武衛大将軍<lb/>
台州刺史士倞治家循理常以奢僭為戒北海侯好義<lb/>
君尤喜之撫諸幼御婢妾皆曲有恩意元祐五年正月<lb/>
壬戌卒年三十有七一男曰不惕三班奉職三女長適<lb/>
何興宗次皆幼九年二月已酉𦵏河南永安縣銘曰<lb/>
曹氏勲族赫奕后家女適宗子儉而不華凡厥子孫母<lb/>
<pb n="KR4d0060_WYG_048-12a"/>
失之奢<lb/>
　　　欽州防禦使妻安康郡君柴氏墓誌銘<lb/>
夫人柴氏世京師人曾祖禹錫贈中書令尚書令祖宗<lb/>
亮贈太子太師父貽憲贈左驍衛大将軍母夀安縣太<lb/>
君張氏夫人在家時事父母孝敬待人寛以和内外親<lb/>
族無長少皆稱之既笄適欽州防禦使世表逮事舅姑<lb/>
如父母皆得其歡心其待欽州循理而順以善相告欽<lb/>
州亮直行已有方嘗曰夫人助我舅姑没執喪哀毁平<lb/>
<pb n="KR4d0060_WYG_048-12b"/>
居奉佛持齋多蔬食戒殺生賑施孤貧幾五十年終始<lb/>
如一初無疾病一夕勉欽州以自愛重守舊節教子孫<lb/>
元祐六年八月甲午卒年五十有八六男曰令佗右内<lb/>
率府副率曰令皛右内率府副率皆早卒曰令甘右武<lb/>
衛大将軍保州團練使曰令椿卒贈右領軍衛将軍曰<lb/>
令航右監門衛大将軍曰令泮右千牛衛將軍三女長<lb/>
早卒次適故侍禁李需次適侍禁張汝弼孫男十一人<lb/>
子平三班借職次子受未官子兆殿直子力奉職次七<lb/>
<pb n="KR4d0060_WYG_048-13a"/>
人未官孫女四人長適奉職張宗璟次適奉職武詧二<lb/>
人在室曾孫女二人九年二月已酉𦵏河南永安縣銘<lb/>
曰<lb/>
柴氏大宗作配于宗率婦之職性孝惟恭從夫之榮大<lb/>
邦啓封慶在後人乃侯乃公<lb/>
　　　右監門衛大将軍贈洺州防禦使廣平侯墓誌<lb/>
　　　　銘<lb/>
侯諱士穎字濟叔濮安懿王之曾孫寧海軍節度使沂<lb/>
<pb n="KR4d0060_WYG_048-13b"/>
國公宗詠之孫郢州防禦使仲山之子母臨安縣君王<lb/>
氏初賜名補太子右内率府副率三遷至所終官自能<lb/>
言至丱性質和静為兒戲必陳書帙筆硯七嵗從諸父<lb/>
兄擇師友以經史自課日誦數百言及冠通大義為詞<lb/>
章清警藻贍王家故多前代名帖心想手臨為人書石<lb/>
刻以百數或報以珍玩却而不受風格整秀内融外潤<lb/>
恥為膏粱之飾頂破烏帽䇿欵段馬日奉朝請出入閭<lb/>
巷人莫知其王孫也事母至孝屬疾恐貽親憂忍不治<lb/>
<pb n="KR4d0060_WYG_048-14a"/>
者累月元祐二年九月丁丑卒年二十有五娶王氏男<lb/>
女各一人九年二月已酉葬河南永安縣銘曰<lb/>
濮國子孫衆多蕃衍廣平好學亦樂為善純素之行雖<lb/>
隠而顯<lb/>
　　　右侍禁妻劉氏墓誌銘<lb/>
君劉氏曾祖永崇供備庫使祖允濟贈左驍衛将軍父<lb/>
仲逵供備庫副使母靖安縣君蔡氏年十七適右侍禁<lb/>
士洞容質婉淑性識聰悟巧于女工通文史能為詩奉<lb/>
<pb n="KR4d0060_WYG_048-14b"/>
舅姑孝事夫順族人稱之元祐四年七月戊寅卒年十<lb/>
九九年二月已酉葬河南永安縣銘曰<lb/>
歸于王孫宜其室家三嵗為婦夀胡不遐<lb/>
　　　右班殿直妻林氏墓誌銘<lb/>
君林氏曾祖懋祖秀保㨗指揮使父澤東頭供奉官母<lb/>
董氏適右班殿直子縉事舅姑孝與娣姒輯睦恭儉温<lb/>
惠治家有法元祐八年七月丁亥卒年二十有六一男<lb/>
早夭九年二月已酉葬河南永安縣銘曰<lb/>
<pb n="KR4d0060_WYG_048-15a"/>
林氏之先問禮孔門名過泰山千古如存歸于公族不<lb/>
享永禄夀夭自天云何其速<lb/>
　　　賀州團練使妻長安縣君侍其氏墓誌銘<lb/>
君侍其氏曾祖某贈左千牛衛上将軍祖溥供備庫副<lb/>
使父㺹右侍禁適右武衛大将軍賀州團練使天水郡<lb/>
公士雋事舅姑孝閨門雍穆無愠色怨言治家有常法<lb/>
飲食衣服器皿不為華侈取適而已元祐元年七月已<lb/>
巳卒年三十有七七男曰不溢右監門率府率曰不惑<lb/>
<pb n="KR4d0060_WYG_048-15b"/>
右班殿直曰不愚不怍未仕餘皆早卒五女二早卒孫<lb/>
男二人女一人九年二月已酉𦵏河南永安縣銘曰<lb/>
婦之徳惟中饋勤于家儉弗侈從西陵利後嗣<lb/>
　<lb/>
　<lb/>
　<lb/>
　<lb/>
　范太史集巻四十八<lb/>
</p>
<p>
</p>
  </div>
<div>
                <head>范太史集巻四十九</head>
    <p>
<pb n="KR4d0060_WYG_049-1a"/>
欽定四庫全書<lb/>
　范太史集巻四十九　　　宋　范祖禹　撰<lb/>
　　皇族墓誌銘<lb/>
　　　左武衛大将軍貴州刺史妻渤海縣君髙氏墓<lb/>
　　　　誌銘<lb/>
夫人髙氏曾祖瓊贈太師尚書令中書令韓武烈王祖<lb/>
繼和贈左金吾衛上将軍父遵武文思副使母李氏夫<lb/>
人以元祐八年八月歸宗室右武衛大将軍貴州刺史<lb/>
<pb n="KR4d0060_WYG_049-1b"/>
子騫十二月癸亥卒年二十有三夫人性惇惠在父母<lb/>
家柔静而和巧于女工善筆札既嫁事舅姑如父母相<lb/>
夫以正而順誨子以義而慈貴州前夫人男女十八人<lb/>
夫人鞠育一如已出雖處室未易寒暑及卒男女號慕<lb/>
哀毁一如喪親妣焉五男曰伯應曰伯膺曰伯廣皆三<lb/>
班奉職曰伯慶曰伯廑五女在室九年二月已酉葬河<lb/>
南永安縣銘曰<lb/>
夫人之歸鳴雁始旦宛其没矣嵗律方晏有子十人愛<lb/>
<pb n="KR4d0060_WYG_049-2a"/>
母無間<lb/>
　　　右監門衛大将軍贈蘄州防禦使蘄春侯妻長<lb/>
　　　　夀縣君杜氏墓誌銘<lb/>
夫人杜氏曾祖彦鈞贈安化軍節度使祖贊皇城使父<lb/>
宗旦歸宗室故蘄春侯子買封長夀縣君性慧巧善治<lb/>
家事舅姑孝接親族和雖媵妾遇之必以禮居侯家儉<lb/>
若寒素之族衣服不喜華侈厭逐遊觀之樂侯以賢稱<lb/>
于宗室夫人有内助焉侯卒夫人居喪如禮不飲酒茹<lb/>
<pb n="KR4d0060_WYG_049-2b"/>
葷元祐八年六月庚申卒年二十有九三男曰伯璵早<lb/>
卒二人幼三女在室九年二月已酉葬河南永安縣銘<lb/>
曰<lb/>
杜氏之先世出陶唐嬪于宗子佩玉鏘鏘蚤世而隕令<lb/>
問不㤀<lb/>
　　　三班奉職妻安氏墓誌銘<lb/>
君安氏開封人曾祖靖贈太子右内率府副率祖居簡<lb/>
供備庫副使父巽左班殿直母馬氏歸宗室三班奉職<lb/>
<pb n="KR4d0060_WYG_049-3a"/>
子瓔君在家孝于親順于長巧于女工及適趙氏事舅<lb/>
如父母奉夫如長上内外親屬無不得其歡心平居下<lb/>
氣怡聲未嘗忤物宗族毎娶婦輒指為法式奉職官深<lb/>
州君内治家事祭祀賓客必竭其力或捐脂澤奩具以<lb/>
佐賙急故奉職入官未幾衆翕然稱之元祐八年十二<lb/>
月十八日卒年二十有五一男一女皆幼九年二月已<lb/>
酉葬河南永安縣銘曰<lb/>
婦无攸遂是職中饋克相其夫以濟外事宜夀而夭永<lb/>
<pb n="KR4d0060_WYG_049-3b"/>
齎厥志<lb/>
　　　贈開府儀同三司昌國公妻同安郡君安氏墓<lb/>
　　　　誌銘<lb/>
夫人安氏京師人曾祖解州防禦使習祖左侍禁懐正<lb/>
父東頭供奉官承祐母李氏年十七歸宗室昌國公仲<lb/>
騑事舅姑謹肅治家有法待内外親屬無貴賤長幼一<lb/>
以禮雖遇婢妾亦未甞大聲色故無不得其歡心故和<lb/>
義郡夫人昌公之繼母也夫人奉之愈加敬順未嘗以<lb/>
<pb n="KR4d0060_WYG_049-4a"/>
纖介致異昌公事繼母亦以孝聞人以為有内助焉既<lb/>
而公先夫人捐館夫人執舅姑及公之喪哀毁盡禮戒<lb/>
子孫必以慈儉為稱首子孫服其教訓循以為法累封<lb/>
同安郡君元祐七年四月壬午卒年五十有六九男曰<lb/>
士感右武衛大将軍渭州刺史曰士齒右内率府副率<lb/>
曰士趨左班殿直曰士勿右班殿直曰士頒右班殿直<lb/>
卒四人早夭女二十人適左侍禁劉鈜供備庫副使張<lb/>
從厚西頭供奉官葛世明承務郎劉公佐三班奉職王<lb/>
<pb n="KR4d0060_WYG_049-4b"/>
審方二人幼十三人皆早卒孫男五人不求三班奉職<lb/>
不愚右班殿直不惑三班奉職二人幼孫女三人二早<lb/>
夭一人在室九年二月已酉𦵏河南永安縣銘曰<lb/>
澗溪沼沚潢汙行潦筐筥錡釡蘋蘩蕰藻夫人是職公<lb/>
侯之宫著為壼則繼彼國風<lb/>
　　　右侍禁妻張氏墓誌銘<lb/>
君張氏世京師人曾祖玉贈中書令兼尚書令祖耆贈<lb/>
太師中書令兼尚書令父舉一左藏庫使母任氏封永<lb/>
<pb n="KR4d0060_WYG_049-5a"/>
安縣君君天資勤儉志于女工父母愛之歸宗室右侍<lb/>
禁士普嵗時祠享饋奠必盡恭敬禮如事生宗族稱焉<lb/>
奉姑孝謹治家和柔從夫官於汜水元祐四年七月壬<lb/>
申卒於官舍年二十有四一女幼九年二月已酉葬河<lb/>
南永安縣銘曰<lb/>
惟張氏遭遇獻后仁祖之世寵禄盛大子孫衆多昏姻<lb/>
公族宜矣降年不永其命也夫<lb/>
　　　右班殿直妻陳氏墓誌銘<lb/>
<pb n="KR4d0060_WYG_049-5b"/>
君陳氏閬州人曾祖省華贈太師尚書令兼中書令秦<lb/>
國公祖堯佐相仁宗贈太師中書令兼尚書令鄭國文<lb/>
惠公父象古右宣徳郎母陸氏繼母鄭氏君幼頴悟長<lb/>
而端麗巧于女功奉順母教未嘗有違母有所怒君在<lb/>
傍必移而為喜其言如不出諸口家人未嘗聞笑語之<lb/>
聲適宗室右班殿直子明冀王之後也以孝敬為舅姑<lb/>
所愛族人莫不宜之元祐七年三月丙申卒年二十三<lb/>
二女皆幼九年二月已酉葬河南永安縣銘曰<lb/>
<pb n="KR4d0060_WYG_049-6a"/>
有嬀之後國為陳氏鄭公文孫来嫁宗子方華而隕如<lb/>
彼桃李<lb/>
　　　右武衛大将軍贈華封觀察使追封華隂侯墓<lb/>
　　　　誌銘<lb/>
侯諱仲遄字行可魏恭獻王元佐之曾孫平陽懿恭王<lb/>
允升之孫武寧軍節度觀察留後彭城郡公宗厚之子<lb/>
母王氏同安郡君繼曰曹氏夀安郡君初賜名補太子<lb/>
右内率府副率歴右監門率府率右千牛衛将軍右監<lb/>
<pb n="KR4d0060_WYG_049-6b"/>
門衛大将軍原州刺史風儀秀偉神氣惇實幼不好弄<lb/>
讀論語孟子通大義既長服膺儒術覃思經典英宗患<lb/>
宗室不學增教官立課式俾日試月考由小學升大學<lb/>
簡不率教者損俸以懲之侯夙夜勤勵率常中選神宗<lb/>
以經術取士侯治易及周禮大宗正以名聞兩試秘閣<lb/>
不中第遂不復舉徧讀歴代史氏諸子百家之書間為<lb/>
歌詩雜著以見志神宗大興太學教養多士侯以宗室<lb/>
不可無學圖立宗子學立升進法條上之㑹西師興不<lb/>
<pb n="KR4d0060_WYG_049-7a"/>
報天子朝饗太廟侯以司尊相灌鬯禮成因論周官尊<lb/>
彞作上中下三篇奏之屢欲試吏事齟齬不得施乃絶<lb/>
意于仕教二子力學試有司中選元豐二年魏邸災侯<lb/>
力負所蓄經史以出室無了遺徙居京城之西北隅門<lb/>
無車馬之跡與兄弟和樂闢軒於序南手植叢竹作篠<lb/>
軒記以志焉日以詩酒自娛初與教官侯溥逰甚欵密<lb/>
溥死累年因過其墓作詩以弔之又與進士劉克敦為<lb/>
布衣交克敦死哭之於墓為哀詞十章宗室稱其善交<lb/>
<pb n="KR4d0060_WYG_049-7b"/>
元祐二年正月已巳卒年三十有七娶劉氏封永康縣<lb/>
君六男曰士宇以文學中選為左承議郎曰士淝試亦<lb/>
中格為侍禁曰士洋殿直曰士嶟曰士隆曰士巵皆殿<lb/>
直五女長適殿直張燾次適借職髙秩三尚幼孫男女<lb/>
十六人九年二月已酉𦵏河南永安縣銘曰<lb/>
英宗勸學侯入鼓篋神宗造士侯出挾䇿雝雝在宫肅<lb/>
肅在廟公子信厚邦國之教<lb/>
　　　前右監門衛大将軍墓誌銘<lb/>
<pb n="KR4d0060_WYG_049-8a"/>
君諱令騂太尉中書令冀王惟吉之曾孫陳州觀察使<lb/>
淮陽侯守約之孫鎮江軍觀察留後北海郡公世静之<lb/>
子母襄陽郡太君張氏繼母夀光縣君慕容氏元祐五<lb/>
年十月癸丑卒年二十有九娶徐氏永寧縣君五男一<lb/>
女九年二月已酉葬河南永安縣銘曰<lb/>
厥祖考惟公侯厚其終掩諸幽<lb/>
　　　左班殿直妻翟氏墓誌銘<lb/>
君翟氏開封人曾祖藏之内殿崇班閤門祗候祖儀供<lb/>
<pb n="KR4d0060_WYG_049-8b"/>
備庫副使父元弼西頭供奉官母皇伯彭城郡公宗厚<lb/>
之女君幼喪母鞠于父性至孝卓然有立父命主閨門<lb/>
之事家人裕如也及長適母兄故華隂侯仲遄之子左<lb/>
班殿直士隆事姑謹而敬治家嚴而理相其夫以正而<lb/>
順中外族人稱之元祐八年十二月壬申卒年十有六<lb/>
一女曰馮奴九年二月巳酉𦵏河南永安縣銘曰<lb/>
君出自趙歸為宗婦才華而隕何夙不莫<lb/>
　　　右監門衛大将軍贈博州防禦使博平侯墓誌<lb/>
<pb n="KR4d0060_WYG_049-9a"/>
　　　　銘<lb/>
侯諱令岏字子固贈昭信軍節度使英國公惟憲之曾<lb/>
孫贈金州觀察使新興侯從郁之孫贈洺州防禦使廣<lb/>
平侯世芬之子初賜名補太子右内率府副率歴右監<lb/>
門率府率右千牛衛将軍右監門衛大将軍元祐四年<lb/>
五月甲申卒年二十有八侯幼而老成及長篤學治詩<lb/>
書襁褓喪父所生母劉氏適人侯及冠始知之訪求無<lb/>
所不至俸入罄其所有慶弔人事皆絶期以知存没而<lb/>
<pb n="KR4d0060_WYG_049-9b"/>
後已元祐三年得其母迎入宫晨昏定省竭力致養乃<lb/>
有生意寝食始自安宗族稱孝娶張氏封夀安縣君三<lb/>
男曰子確三班奉職二人并女皆幼九年二月已酉𦵏<lb/>
河南永安縣銘曰<lb/>
昔唐徳宗亂失其母轍跡四海没身弗覩惟侯克孝終<lb/>
得其親凱風寒泉今有令人<lb/>
　　　三班奉職墓誌銘<lb/>
君諱子皓字商老贈萊州防禦使東萊侯從恪之曾孫<lb/>
<pb n="KR4d0060_WYG_049-10a"/>
贈武寧軍節度觀察留後魯國公世規之孫右武衛大<lb/>
将軍貴州刺史令卞之子嫡母樂平縣君徐氏所生母<lb/>
王氏初授三班奉職幼不妄言笑既長能自擇所守有<lb/>
老成人之志燕居端肅如見大賔與人交必求勝已者<lb/>
事父母以幾微而諫亦無少忤其意接親族和順而有<lb/>
禮義内外莫不敬愛之十嵗能為詩往往有驚人之句<lb/>
六經諸子百家無不該覽每旦未冠櫛手已執巻夜分<lb/>
猶聞書聲父欲室之<hi>闕</hi>　登一第以為親榮誓不娶<lb/>
<pb n="KR4d0060_WYG_049-10b"/>
也篤志于學過勤得疾事親素謹雖病未嘗去側父母<lb/>
屢遣終不易其志也元祐七年正月癸丑卒年二十所<lb/>
為詩賦雜文十五巻藏于家九年二月已酉𦵏河南永<lb/>
安縣銘曰<lb/>
英英公子被文華兮少而强學樂無家兮天畀之才生<lb/>
有涯兮既冠而字命不遐兮<lb/>
　　　左班殿直妻李氏墓誌銘<lb/>
君李氏開封人曾祖惟寳贈左驍衛大将軍祖宗旦西<lb/>
<pb n="KR4d0060_WYG_049-11a"/>
京左藏庫副使父豫右侍禁母柴氏年十八歸左班殿<lb/>
直士鐃事舅姑孝敬嫁之明年姑病扶侍躬承湯藥灼<lb/>
臂祈請數日而愈元祐六年六月辛亥卒年二十有一<lb/>
一男一女皆幼九年二月已酉𦵏河南永安縣銘曰<lb/>
婦道内夫家外父母家唯事舅姑孝斯可已矣降年不<lb/>
永其命矣夫<lb/>
　　　右屯衛大将軍妻康氏墓誌銘<lb/>
君康氏京師人曾祖琪左内率府率祖公元左侍禁閤<lb/>
<pb n="KR4d0060_WYG_049-11b"/>
門祗候父徳濟供備庫副使母長安縣君王氏適左屯<lb/>
衛大将軍仲瞞不逮事舅事姑以孝聞元祐二年五月<lb/>
丙子卒年三十有四三男曰士宰曰士遃曰士唪並左<lb/>
班殿直女二人皆幼九年二月巳酉葬河南永安縣銘<lb/>
曰<lb/>
凡婦之行宜莫如孝姑慈而從古之善教子孫繩繩永<lb/>
有則傚<lb/>
　　　左奉議郎妻旌徳縣君彭氏墓誌銘<lb/>
<pb n="KR4d0060_WYG_049-12a"/>
君彭氏京師人曾祖睿武昌軍節度使贈中書令祖再<lb/>
問右千牛衛上将軍父崇一左藏庫副使母安福縣君<lb/>
折氏年十八歸右内率府副率令珦君幼聰慧端静精<lb/>
于女功嵗時為竒巧纖麗以獻中外尊親而自服用甚<lb/>
質歸率府事舅姑勤敬所居隘狹幾不容足鄰舍未嘗<lb/>
聞人聲率府以千牛将軍大宗正與教官偕薦補外官<lb/>
召試祕書省換授奉議郎監滑州倉草場君治内益清<lb/>
儉雅尚清素有儒者風元祐六年二月丙辰卒于官舍<lb/>
<pb n="KR4d0060_WYG_049-12b"/>
年二十有八四男三早亡幼曰子砥三女皆幼九年二<lb/>
月已酉葬河南永安縣銘曰<lb/>
逺矣彭氏大邦之後歸于公族宗子之秀克成其家不<lb/>
享眉夀<lb/>
　　　右屯衛大將軍妻安樂縣君陳氏墓誌銘<lb/>
夫人陳氏其先泉州人自曾祖寧逺軍節度使文顗始<lb/>
居京師今為開封人祖緩大理評事考承徳東頭供奉<lb/>
官夫人幼警悟未笄適右屯衛大将軍世侹事舅姑孝<lb/>
<pb n="KR4d0060_WYG_049-13a"/>
謹撫育子孫下逮媵御莫敢不肅而皆得其歡心内外<lb/>
親族貧乏者必賙恤之親疏輕重各稱其情人無間言<lb/>
屯衛在宗子中號為家法可稱者夫人内助預有力焉<lb/>
元祐四年六月乙卯卒七男曰令休右金吾衛大将軍<lb/>
成州防禦使曰令族右武衛大将軍髙州團練使餘皆<lb/>
卒女適内殿承制楊應善孫男女二十有三人曾孫男<lb/>
女七人九年二月已酉𦵏河南永安縣銘曰<lb/>
帝舜之後胡公國氏在齊為田苗裔實繁夫人宜家内<lb/>
<pb n="KR4d0060_WYG_049-13b"/>
外雍肅以有子孫顯于公族<lb/>
　　　右千牛衛將軍贈左屯衛大将軍墓誌銘<lb/>
公諱令緻字景炤贈彰化軍節度使舒國公惟忠之曾<lb/>
孫贈宣州觀察使宣城侯從謹之孫貴州防禦使世怙<lb/>
之子母大寧郡君邢氏初賜名授右内率府副率歴右<lb/>
監門率府率右千牛衛将軍公幼不好弄舉止嚴重長<lb/>
治書易徧觀先儒及近世名家義説擇其善者從之其<lb/>
餘誦習不務博而貴精非終帙非嘗越視他書論語孟<lb/>
<pb n="KR4d0060_WYG_049-14a"/>
子荀掦諸書皆能諷誦學李白歌詩沈傳師字書平居<lb/>
静掃一室文史筆硯列置後前正坐或竟日素樂施與<lb/>
或以貧乏告則視其戚疎緩急而厚薄先後之甚者不<lb/>
暇請于父兄或解衣乞之無難色性篤孝視父母色少<lb/>
有不悦未甞安寝已而見喜容必命酒自慶元祐二年<lb/>
得疾大寜郡君素鍾念每来視公必自力冠櫛而興若<lb/>
無所苦者囑兄弟以儉葬十一月壬申卒年二十有五<lb/>
娶張氏二女在室九年二月已酉𦵏河南永安縣銘曰<lb/>
<pb n="KR4d0060_WYG_049-14b"/>
事親色難子夏所聞力行有餘篤志典墳施不獲報早<lb/>
隕厥身<lb/>
　　　右武衛大将軍慶州刺史妻徳安縣君王氏墓<lb/>
　　　　誌銘<lb/>
君王氏髙祖承衍尚秦國大長公主贈尚書令鄭王曾<lb/>
祖世隆贈尚書令祖克明昭州團練使父誨文思副使<lb/>
君生于富貴天資淑懿長適右武衛大将軍慶州刺史<lb/>
世劬事舅姑盡婦道治閨門以禮法奉祭祀敬而嚴恤<lb/>
<pb n="KR4d0060_WYG_049-15a"/>
惸獨惠而均元祐四年十一月壬午卒年三十有九六<lb/>
男曰令夤左班殿直次早亡曰令澶左班殿直曰令愩<lb/>
曰令竿皆右班殿直次未賜名八女長適右班殿直季<lb/>
珣次適三班奉職楊訓二早亡餘在室九年二月巳酉<lb/>
葬河南永安縣銘曰<lb/>
詩歌碩人宗族盛大惟君之貴赫奕内外雖不眉夀亦<lb/>
顯不晦<lb/>
　　　右侍禁墓誌銘<lb/>
<pb n="KR4d0060_WYG_049-15b"/>
君諱士爚字明叔濮安懿王之曾孫廣陵郡王宗誼之<lb/>
孫英國公仲論之子母建安郡君杜氏五嵗授右班殿<lb/>
直濮王二王夫人祔園廟轉左車遷右侍禁少秀頴好<lb/>
學性純孝英公薨哀毁感疾而卒年二十實元祐四年<lb/>
十一月已酉娶髙氏<hi>闕</hi>祖<hi>闕</hi>在大夫之姪九年二月已<lb/>
酉𦵏河南永安縣銘曰<lb/>
子野毁卒春秋哀之雖不勝喪君子懐之<lb/>
　　　左班殿直妻李氏墓誌銘<lb/>
<pb n="KR4d0060_WYG_049-16a"/>
君李氏曾祖繼隆贈太師尚書令兼中書令楚國公祖<lb/>
昭亮贈太師尚書令兼中書令追封崇國公父惟賞贈<lb/>
右驍衛将軍母曹氏沂王之孫女年十五適淮康軍留<lb/>
後沂國公之子右班殿直士澧君聰慧而安静幼喪其<lb/>
母深處房闥兄弟罕見其面既嫁事舅淮康孝敬衣服<lb/>
飲食不務華侈見其夫好學則有喜色欲罄所有以助<lb/>
之元祐三年十二月癸酉卒年十有六九年二月已酉<lb/>
𦵏河南永安縣銘曰<lb/>
<pb n="KR4d0060_WYG_049-16b"/>
父母后族舅夫天屬其新孔嘉其究何促<lb/>
　　　右武衛大將軍賀州刺史妻長夀縣君劉氏墓<lb/>
　　　　誌銘<lb/>
君劉氏開封人曾祖知信贈太師中書令祖承嗣皇城<lb/>
使資州刺史父永夀三班奉職君柔順寡言好施惡殺<lb/>
承上御下動循法則族人皆樂其有純徳諸子雖幼切<lb/>
于求師以教之常語其夫以子孫不立為衣冠之恥年<lb/>
十五適右武衛大將軍賀州刺史士薦封長夀縣君元<lb/>
<pb n="KR4d0060_WYG_049-17a"/>
祐三年十月甲午卒年二十有九二男曰不侮三班奉<lb/>
職次幼三女長適李偉餘皆幼九年二月已酉𦵏河南<lb/>
永安縣銘曰<lb/>
不榮世禄以教其子賢母之行宜賁彤史<lb/>
　　　贈曹州觀察使妻安康縣君王氏墓誌銘<lb/>
夫人王氏開封人曾祖漢忠保静軍節度使贈司空祖<lb/>
<hi>闕</hi>政睂州防禦使贈司徒父道恭慶州團練使贈明州<lb/>
觀察使夫人幼端慧不為嬉戲既笄柔閒婉淑事父母<lb/>
<pb n="KR4d0060_WYG_049-17b"/>
孝敬年十八歸宗室贈曹州觀察使濟隂侯世統封安<lb/>
康縣君入見坤儀殿慈聖光獻皇后顧問家世夫人言<lb/>
母永嘉郡太君李氏章懿皇后之姪也慈聖勞問久之<lb/>
夫人性温静衣服飲食約而不華喜賙中外之貧者事<lb/>
姑如母友娣姒如同氣敬夫如賔主左右給侍未甞見<lb/>
其喜愠之色而皆得其歡心濟隂侯病且卒夫人悲泣<lb/>
感疾敕諸子曰爾曹幼孤宜力學治身以無㤀先王之<lb/>
訓則吾雖死目且瞑矣諸子恭慎能如其教嫠居十餘<lb/>
<pb n="KR4d0060_WYG_049-18a"/>
年元祐八年五月癸未卒年五十男五人曰令香右千<lb/>
牛衛將軍曰令傪内殿崇班次早卒曰令礿左班殿直<lb/>
曰令㒜右班殿直三女長早卒次適潘椉次適王僅皆<lb/>
三班奉職孫男<hi>闕</hi>人子䞈三班借職餘皆幼孫女五人<lb/>
九年二月已酉𦵏河南永安縣銘曰<lb/>
顯以世族嬪於宗室守義而教實惟母徳子孫詵詵先<lb/>
訓是則<lb/>
　<lb/>
<pb n="KR4d0060_WYG_049-18b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　范太史集巻四十九<lb/>
</p>
<p>
</p>
  </div>
<div>
                <head>范太史集巻五十</head>
    <p>
<pb n="KR4d0060_WYG_050-1a"/>
欽定四庫全書<lb/>
　范太史集巻五十　　　　宋　范祖禹　撰<lb/>
　　皇族墓誌銘<lb/>
　　　右金吾大将軍濰州刺史充本州防禦使贈安<lb/>
　　　　化軍節度觀察留後追封髙密郡公墓誌銘<lb/>
公諱令教字景脩曾祖惟忠彰化軍節度使舒國公祖<lb/>
從質定州觀察使博陵侯考世京徐州觀察使彭城侯<lb/>
母臨安郡夫人張氏初賜名補右内率府副率歴右監<lb/>
<pb n="KR4d0060_WYG_050-1b"/>
門率府率右千牛衛将軍右監門衛大将軍右武衛大<lb/>
将軍環州刺史左武衛大將軍成州團練使右金吾衛<lb/>
大将軍濰州防禦使公少聰敏善屬文通五經諸子百<lb/>
家無所不觀蓄書數萬巻美風儀洞曉音律好讀晉史<lb/>
慕嵇叔夜阮嗣宗之為人閒居座右多植修竹每援絃<lb/>
賦詩超然有遺世之志然尊賢樂施常若不及奉身端<lb/>
潔治家簡儉元祐五年四月庚子薨臨終戒諸子以不<lb/>
能終養為恨年四十有四著詩書大義十卷歌詩集十<lb/>
<pb n="KR4d0060_WYG_050-2a"/>
巻娶郭氏故參知政事䞇之曾孫封徳安縣君先公一<lb/>
年卒九男曰右監門衛大将軍子雲曰右班殿直子思<lb/>
曰三班奉職子㤗曰子才餘皆幼女十人長適右侍禁<lb/>
向子平次適右班殿直錢岵餘在室九年二月已酉𦵏<lb/>
河南永安縣銘曰<lb/>
博陵之孫彭城之子敏而好學世濟其美振振信厚時<lb/>
如麟趾<lb/>
　　　安化軍節度觀察畱後髙密郡公妻徳安縣君<lb/>
<pb n="KR4d0060_WYG_050-2b"/>
　　　　郭氏墓誌銘<lb/>
夫人郭氏曾祖䞇中書令襄國文懿公祖紹昇光禄卿<lb/>
父肅之母陳氏夫人適安化軍節度觀察畱後髙密郡<lb/>
公令教性静専愿順歴三十年其終如初門中無愠色<lb/>
無怨言治家有常法其飲食器皿雖不豐侈而必精以<lb/>
㫖其衣無故新澣濯縫紉而必潔以完其語言周旋容<lb/>
止進退必從容以和元祐四年三月壬午卒年四十有<lb/>
四九男曰子雲右監門衛大将軍曰子思右班殿直曰<lb/>
<pb n="KR4d0060_WYG_050-3a"/>
子泰三班奉職曰子才餘幼九女長適右侍禁向子平<lb/>
次適右班殿直錢岵餘在室九年二月已酉𦵏河南永<lb/>
安縣銘曰<lb/>
易在中饋婦無外事詩美鵲巢徳如鳲鳩起家而有可<lb/>
配公侯夫人宜之是以似之<lb/>
　　　秀州刺史充本州防禦使贈保寧軍節度使追<lb/>
　　　　封昌國公墓誌銘<lb/>
公諱世享字公夀太祖四世孫也曾祖徳昭越懿王祖<lb/>
<pb n="KR4d0060_WYG_050-3b"/>
惟忠贈彰化軍節度使舒國公父從謹贈宣州觀察使<lb/>
宣城侯嫡母薛氏髙平郡夫人育母張氏以公貴封寧<lb/>
國縣太君初賜名補太子右内率府副率歴右監門率<lb/>
府率右千牛衛將軍右監門衛大將軍右武衛大將軍<lb/>
逹州刺史右羽林軍大将軍文州團練使沂州防禦使<lb/>
今上即位遷秀州防禦使公幼樸茂不羣宣城愛之九<lb/>
歲喪父號毁如成人長嗜學治詩書論語孟子通大義<lb/>
熈寧中學官薦公明經可召試㑹有制宗室不許舉而<lb/>
<pb n="KR4d0060_WYG_050-4a"/>
許自列公不欲蘄進然為學不已間為詩以自樂躬訓<lb/>
子弟督責嚴甚故家庭遵尚禮義肄習學業為宗藩所<lb/>
矜式精于書札善射藝性孝友敦睦輕財喜施事髙平<lb/>
夫人盡禮寧國君初喪英宗遣内人奠慰自是宗子育<lb/>
母死内人致奠自公始居心喪晨夕定省憂戚未嘗見<lb/>
于色容恐失君母之意退就異宫則哀苦備極以訖喪<lb/>
期故髙平愛之如已出髙平之喪哀毁過制遣子姪上<lb/>
表願守菆至卒哭詔許之及葬在道稍遇險阻必躬自<lb/>
<pb n="KR4d0060_WYG_050-4b"/>
扶匶仁宗山陵仲兄均州防禦使世祥從𦵏子幼穉未<lb/>
能任事著令許命婦送𦵏㑹其妻病不能往公四上奏<lb/>
請行詔特從之其後許弟䕶𦵏自公始燕居大書積隂<lb/>
徳三字揭之座隅其撫養教督濟贍族屬之孤遺唯恐<lb/>
不至凡衣食之用凶嘉之費皆仰給焉故人丁淳之女<lb/>
失身于人公以財購出之又辦資裝擇良家子嫁之族<lb/>
人有疑事必咨公公為處畫如已事無不中節善與人<lb/>
交久而益厚喜賔客多蓄名書畫筆硯紙墨遇朋友親<lb/>
<pb n="KR4d0060_WYG_050-5a"/>
舊把酒相樂推誠無間故士多稱愛之元祐元年二月<lb/>
癸亥卒年四十有七病革遺命教戒諸子託後事于弟<lb/>
貴州防禦使世恬或勉以饘粥藥劑可愈公曰死生命<lb/>
也其逃乎訃聞天子賻䘏甚厚贈保寧軍節度使追封<lb/>
昌國公諡曰良恭娶錢氏封金城縣君吳越王之後供<lb/>
奉官隆祐之女先公二十六年卒十三男曰令禠右武<lb/>
衛大将軍文州團練使次未名而夭曰令誑曰令咺並<lb/>
右侍禁曰令精曰令薿曰令諧曰令龔並左班殿直曰<lb/>
<pb n="KR4d0060_WYG_050-5b"/>
令橡曰令柱並右班殿直一未名而夭十六女其壻奉<lb/>
議郎胡仔右侍禁張宗桀三班奉職馬綖右班殿直郭<lb/>
永璋承務郎李大中三班奉職董臬吕執中李塾向慤<lb/>
劉蒙三人在室餘夭適郭氏吕氏者皆卒孫男十六人<lb/>
子琦三班奉職卒子琬子琳早卒子玓右班殿直子玕<lb/>
三班奉職餘皆幼孫女八人曾孫男女各一人九年二<lb/>
月已酉𦵏河南永安縣銘曰<lb/>
翼翼昌公孝友温恭簡于帝衷善積厥躬其生也榮其<lb/>
<pb n="KR4d0060_WYG_050-6a"/>
没也令公多子孫天錫之慶<lb/>
　　　右武衛大将軍處州刺史妻夀光縣君王氏墓<lb/>
　　　　誌銘<lb/>
君王氏曾祖貽永贈尚書令兼中書令祖道卿贈右領<lb/>
軍衛上将軍考彭年左藏庫使妣李氏崇徳縣君年十<lb/>
六適右武衛大将軍處州刺史士健事姑盡禮温恭朝<lb/>
夕無少懈勤于家事凡十七年如一元祐七年九月戊<lb/>
子卒年三十有二六女一早卒九年二月已酉𦵏河南<lb/>
<pb n="KR4d0060_WYG_050-6b"/>
永安縣銘曰<lb/>
有崧維嶽有洛維川永固其藏於萬千年<lb/>
　　　右千牛衛将軍妻永和縣君張氏墓誌銘<lb/>
君張氏其先河東人徙居開封曾祖延貴贈左衛上将<lb/>
軍祖宗益工部郎中贈朝請大夫考修逺奉議郎母夀<lb/>
昌縣君趙氏君純粹燕婉淑慎温恭未笄適右千牛衛<lb/>
将軍仲醻封永和縣君性樂詩書尤喜屬文元祐五年<lb/>
三月丁卯卒年三十有二十一子曰士燕曰士㬭皆左<lb/>
<pb n="KR4d0060_WYG_050-7a"/>
班殿直曰士<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>曰士代曰士<graphic n="KR0034" url="https://raw.githubusercontent.com/kanripo/KR-Gaiji/master/images/KR0034.png" mimeType="image/png"/>皆右班殿直次二未名<lb/>
其四未名而夭一女在室九年二月巳酉𦵏河南永安<lb/>
縣銘曰<lb/>
張氏自晉歸于本朝昏姻天屬令問宣昭其華早落其<lb/>
實椒聊<lb/>
　　　右武衛大将軍榮州團練使贈徐州觀察使彭<lb/>
　　　　城侯墓誌銘<lb/>
侯諱仲雪字潔巳韓恭懿王元偓之曾孫相孝定王允<lb/>
<pb n="KR4d0060_WYG_050-7b"/>
弼之孫彰信軍節度觀察留後北海郡公宗制之子母<lb/>
文安縣君柴氏初賜名授太子右内率府副率歴右監<lb/>
門率府率右千牛衛将軍右監門衛大将軍右武衛大<lb/>
将軍瀛州刺史榮州刺史榮州團練使侯性夷淡嗜學<lb/>
至㤀寒暑北海公藏書萬巻教育諸子侯以通經一試<lb/>
于有司不中選遂不復舉為詩多警句日飲斗酒不以<lb/>
家事屑意事母以孝聞與諸弟友愛居喪哀毁至性過<lb/>
人元祐八年八月已丑卒年四十有一娶宋氏朝請大<lb/>
<pb n="KR4d0060_WYG_050-8a"/>
夫惠國之女封永昌縣君五男曰士壁左班殿直曰士<lb/>
溔右班殿直餘未名六女其壻池州司理參軍劉寔右<lb/>
班殿直潘禀餘幼侯月受奉錢十萬一妻一妾而處室<lb/>
没之日家無餘財九年二月巳酉𦵏河南永安縣銘曰<lb/>
孝定賢王北海好書侯克承之亦有名譽在後之人無<lb/>
忘厥初<lb/>
　　　右侍禁墓誌銘<lb/>
公諱令緄字景武贈彰化軍節度使舒國公惟忠之曾<lb/>
<pb n="KR4d0060_WYG_050-8b"/>
孫宣州觀察使宣城侯從謹之孫今貴州防禦使世恬<lb/>
之子母大寧郡君邢氏所生石氏初賜名授右班殿直<lb/>
遷左班殿直右侍禁幼好學誦書日數千言長而治易<lb/>
博通先儒及近世名家義說喜唐人詩諷誦不廢寝食<lb/>
燕語必及之故宗族朋友皆樂與之游性復好施人以<lb/>
急見抵解衣與之家雖屢空晏如也年二十始調監富<lb/>
國倉門在官専以賦詩自遣既罷吏惜其去遮留終日<lb/>
乃得歸授京西廵轄馬逓鋪未赴元祐五年四月丁酉<lb/>
<pb n="KR4d0060_WYG_050-9a"/>
卒年二十有五娶王氏一男三女皆幼九年二月已酉<lb/>
𦵏河南永安縣銘曰<lb/>
孔惡飽食博奕猶賢況于言詩樂以窮年道未之思夫<lb/>
何逺焉<lb/>
　　　贈左領軍衛将軍墓誌銘<lb/>
君諱士覯字公㑹贈鎮江軍節度使郇國公允成之曾<lb/>
孫贈武寧軍節度觀察留後宗嚴之孫原州防禦使仲<lb/>
防之子母齊安郡君石氏初賜名授右内率府副率遷<lb/>
<pb n="KR4d0060_WYG_050-9b"/>
右監門率府率性醇素敦謹事親竭力奉已務儉元祐<lb/>
二年七月已巳卒年二十贈左領軍衛将軍娶張氏西<lb/>
京左藏庫副使禹錫之女三男長未名而夭曰不珪三<lb/>
班借職曰不璪未仕一女在室九年二月已酉𦵏河南<lb/>
永安縣銘曰<lb/>
厚於親薄于已為人子能如是全而歸可無媿<lb/>
　　　右屯衛大将軍妻平原縣君張氏墓誌銘<lb/>
君張氏曾祖受益贈贊善大夫祖文炳殿中丞考用荘<lb/>
<pb n="KR4d0060_WYG_050-10a"/>
左班殿直歸右屯衛大将軍令講屯衛羣從及諸父姑<lb/>
姊當執婦禮以見者數十人君待以和敬一無間言屯<lb/>
衛捐館既除喪君尚少父以其無子欲更嫁之君泣以<lb/>
死自誓不許元祐元年正月乙巳卒年二十有八生一<lb/>
女失之九年二月已酉𦵏河南永安縣銘曰<lb/>
共姜守義衛作柏舟如君之節乃宜公侯無愧死者往<lb/>
從之逰<lb/>
　　　右屯衛大将軍妻崇徳縣君張氏墓誌銘<lb/>
<pb n="KR4d0060_WYG_050-10b"/>
君張氏父道周左侍禁適右屯衛大将軍令箋封崇徳<lb/>
縣君君夙喪父事母以孝聞既歸不及其舅事姑如事<lb/>
母族人稱焉屯衛兄弟四人最處幼君常勉以悌由是<lb/>
親愛益篤屯衛卒君嫠居不樂其生元祐元年宫中火<lb/>
驚而感疾十二月庚申卒年三十男二人曰子賡三班<lb/>
奉職次男及一女皆幼九年二月已酉𦵏河南永安縣<lb/>
銘曰<lb/>
伯姬火死諸侯畏宋君以駭隕亦惟義重凡婦之節沒<lb/>
<pb n="KR4d0060_WYG_050-11a"/>
而為用<lb/>
　　　左班殿直妻杜氏墓誌銘<lb/>
君杜氏曾祖正已蓬州録事參軍祖宗敏贈太子左清<lb/>
道率府副率父士言樞密院兵房副承㫖年十九適康<lb/>
州刺史仲弓之子左班殿直士㻓君幼聰敏性質婉麗<lb/>
巧於女功父母愛之求昏得公族事舅姑盡孝閨門肅<lb/>
然元祐八年三月壬辰卒年二十有三一男三歲矣九<lb/>
年二月已酉𦵏河南永安縣銘曰<lb/>
<pb n="KR4d0060_WYG_050-11b"/>
杜氏后族派别流長嫁于宗支㒺克夀臧銘以昭之俾<lb/>
後不忘<lb/>
　　　右監門衛大将軍威州刺史贈徐州觀察使彭<lb/>
　　　　城侯墓誌銘<lb/>
侯諱令逭字歸聖集慶軍節度觀察畱後南康郡公惟<lb/>
能之曾孫鄧州觀察使南陽侯從贄之孫保寧軍節度<lb/>
觀察留後東陽郡公世復之子初賜名補太子右内率<lb/>
府副率歴右監門率府率右千牛衛将軍坐罪非自犯<lb/>
<pb n="KR4d0060_WYG_050-12a"/>
奪一官未幾復舊秩遷右監門衛大将軍威州刺史侯<lb/>
性和裕未嘗失色于人力學好古熟漢唐史書善音律<lb/>
多畜古器以為玩侍東陽公疾冠帶不去體居喪致毁<lb/>
事母盡孝元祐四年七月辛卯卒年三十有二娶永和<lb/>
縣君姚氏文思副使公綽之女繼室永嘉縣君王氏内<lb/>
殿崇班悔之女二男曰子讜三班奉職次尚幼七女長<lb/>
適三班奉職袁弼餘皆在室九年二月已酉𦵏河南永<lb/>
安縣銘曰<lb/>
<pb n="KR4d0060_WYG_050-12b"/>
君子之行不見聲色疇克能之惟侯可則<lb/>
　　　右監門衛大将軍贈博州防禦使追封北平侯<lb/>
　　　　墓誌銘<lb/>
侯諱令史字仲揚冀王惟吉之曾孫廬州觀察使廬江<lb/>
侯守度之孫建武軍節度使嘉國公世括之子母彭城<lb/>
縣君劉氏長樂郡君髙氏初賜名補太子右内率府副<lb/>
率歴右監門率府率右千牛衛将軍右監門衛大將軍<lb/>
侯秀頴刻意于學無聲色狗馬之好宗族稱其孝友元<lb/>
<pb n="KR4d0060_WYG_050-13a"/>
祐元年八月庚子卒年二十有八娶張氏封永康縣君<lb/>
二男曰子欽右班殿直次二人及一女皆幼九年二月<lb/>
已酉𦵏河南永安縣銘曰<lb/>
善積于身宗族信之不永厥年亦未克施<lb/>
　　　左班殿直墓誌銘<lb/>
君諱子建贈保寧軍節度使楚國安僖公崇信之曾孫<lb/>
贈同州觀察使馮翊侯世登之孫右武衛大将軍榮州<lb/>
刺史令羣之子母秀容縣君髙氏以父䕃補三班借職<lb/>
<pb n="KR4d0060_WYG_050-13b"/>
改奉職幼有成人之志不妄言笑從師受學樂讀書喜<lb/>
筆札日誦數百言元祐七年六月辛未卒年十有三九<lb/>
年二月已酉𦵏河南永安縣銘曰<lb/>
揚氏童烏育而不苖懿懿宗子亦隕瓊瑶<lb/>
　　　右監門衛大将軍嘉州刺史妻永夀縣君程氏<lb/>
　　　　墓誌銘<lb/>
君程氏曾祖坦贈太師中書令兼尚書令祖戡宣徽南<lb/>
院使武安軍節度使贈太師中書令兼尚書令父莘文<lb/>
<pb n="KR4d0060_WYG_050-14a"/>
思使君幼端謹沈厚精于女功不喜華飾年十七歸遂<lb/>
寧郡王之子右監門衛大将軍嘉州刺史世設承上接<lb/>
下不失其宜侍姑疾夫婦衣不解帶宗族稱之性儉約<lb/>
治内嚴肅而能寛恕教諸子以孝友諸女以禮法元豐<lb/>
中封永喜縣君賜霞帔服元祐三年十月庚辰卒年三<lb/>
十有七六男曰令泌左班殿直卒曰令諓曰令悺曰令<lb/>
詋曰令玓並左班殿直曰令茨右班殿直六女長適三<lb/>
班奉職王誨次適三班奉職韓端仁次適三班奉職宋<lb/>
<pb n="KR4d0060_WYG_050-14b"/>
克先次在室餘早夭九年二月已酉葬河南永安縣銘<lb/>
曰<lb/>
程氏近世執政之門教于公壼以適宗藩鵲巢之風麟<lb/>
趾之配宜家有慶在其後裔<lb/>
　　　内殿崇班贈左領軍衛将軍墓誌銘<lb/>
君諱士㬈字和叔平陽郡王允升之曾孫滕王宗旦之<lb/>
孫右屯衛大将軍仲寅之子初賜名令瑋補太子右内<lb/>
率府副率本唐州防禦使世滋之子也元豐初出繼屯<lb/>
<pb n="KR4d0060_WYG_050-15a"/>
衛改今名以學官薦換右職補外任改授西頭供奉官<lb/>
監夀州酒税未赴權勾當翰林司遷東頭供奉官内殿<lb/>
崇班磁州兵馬都監元祐四年四月已巳卒于官年二<lb/>
十有七君幼誦詩書嘉議論與之交者無不愛其材歴<lb/>
官處繁劇强敏有餘薦之者十餘人初赴夀春請對得<lb/>
上殿論當時利害數事神宗嘉之下其章有司面諭令<lb/>
過郊禮而行乃命權翰林司娶張氏二男皆幼一女在<lb/>
室九年二月已酉葬河南永安縣銘曰<lb/>
<pb n="KR4d0060_WYG_050-15b"/>
神宗定宗子補外官之法故凡有一善必奨之所以長<lb/>
育其才也聖意豈不逺哉<lb/>
　　　左侍禁妻范氏墓誌銘<lb/>
君范氏京師人曾祖守斌贈左司禦率府率祖文玉内<lb/>
殿崇班父滋累舉進士隱居自適君既笄歸于郢州防<lb/>
禦使越國公之子左侍禁子閔性質温粹儀度端雅喜<lb/>
習筆札尤嗜書史事舅姑勤孝姑愛之如已女中外宗<lb/>
族一無間言元祐四年五月癸未卒年二十有三三男<lb/>
<pb n="KR4d0060_WYG_050-16a"/>
曰伯度次早夭曰伯庠一女九年二月已酉葬河南永<lb/>
安縣銘曰<lb/>
范本祁氏陶唐之裔嬪于宗子令儀婉懿宜其家人弗<lb/>
克永世<lb/>
　<lb/>
　<lb/>
　<lb/>
　<lb/>
<pb n="KR4d0060_WYG_050-16b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　范太史集巻五十<lb/>
</p>
<p>
</p>
  </div>
<div>
                <head>范太史集巻五十一</head>
    <p>
<pb n="KR4d0060_WYG_051-1a"/>
欽定四庫全書<lb/>
　范太史集巻五十一　　　宋　范祖禹　撰<lb/>
　　皇族墓誌銘<lb/>
　　　昭信軍節度處州管内觀察處置等使檢校司<lb/>
　　　　空開府儀同三司贈太師追封崇王諡孝温<lb/>
　　　　墓誌銘<lb/>
王諱宗瑗字君玉太宗之曾孫魯恭靖王之孫濮安懿<lb/>
王第十三子英宗之弟也嫡母王三夫人王氏韓氏任<lb/>
<pb n="KR4d0060_WYG_051-1b"/>
氏所生母耿氏以王貴封徳國太夫人仁宗賜名補右<lb/>
監門率府副率歴左清道率府率右監門衛將軍右領<lb/>
軍衛大将軍右驍騎大将軍龔州刺史治平中英宗謂<lb/>
輔臣曰朕自即位罕見都兄弟心實慊然宜以正官奉<lb/>
内朝冀時得顧視遷真州團練使神宗踐阼遷憲州防<lb/>
禦使改邕州觀察使三夫人改葬濮園王護喪如禮還<lb/>
拜鎮寜軍節度觀察留後王兄濟隂郡王薨神宗臨奠<lb/>
因詣濮王祠堂王與昆弟序班祠下神宗勞問甚悉遂<lb/>
<pb n="KR4d0060_WYG_051-2a"/>
下詔曰因謁濮祠顧瞻諸伯叔父形容齒髪皆非昔日<lb/>
深用惻然除崇信軍節度使封漢東郡王今上嗣位授<lb/>
昭信軍節度使檢校司空開府儀同三司王性沈静喜<lb/>
愠不形於色器質渾厚容止荘肅雖疎賤必冠帶見之<lb/>
而寛大無所不容居室器用不尚華侈衣服純素食無<lb/>
珍異愛人好施振恤急難親族之貧者多賴焉英宗入<lb/>
居儲宫委王調䕶神宗習之世務意甚勤切徳國在堂<lb/>
王禄未豐顯怡顔養志服御玩好凡可以順適其心者<lb/>
<pb n="KR4d0060_WYG_051-2b"/>
罄其所有無所不為英宗雅稱王篤孝徳國病逾嵗王<lb/>
晝夜省視席不安寝衣不緩帶灼臂禱請無所不至卒<lb/>
不起居喪哀毁徒跣扶柩以至墓所表乞廬墓終制天<lb/>
子雖奪情不許深嘉嘆之自徳國薨不邇聲色獨居静<lb/>
處出侍妾數十人元豐中從幸瓊林苑命射一發中的<lb/>
神宗稱賞賜與甚厚神宗不豫王處一室憂見于色外<lb/>
人不得入者月餘聞宫車晏駕號慟不食感疾失語踰<lb/>
年稍復自支常追懐神宗眷遇之厚雖久而哀不忘居<lb/>
<pb n="KR4d0060_WYG_051-3a"/>
家嵗時祭享必先期處别室齋潔累日然後行事恭恪<lb/>
無少惰燕閒諸子侍左右教以忠孝皂𨽻有過必三犯<lb/>
然後罰閨門上下雍睦嚴整宗室親戚多指以為法喜讀<lb/>
左氏春秋厯代史書晚年無疾方食于正寝神色精明如<lb/>
平日忽不語少頃而薨年五十有六實元祐三年五月<lb/>
癸亥訃聞天子震悼輟視朝三日制服苑中哭之百官<lb/>
慰于崇政殿門太皇太后同臨奠恤其孤恩意甚厚歸<lb/>
賵賻别賜金帛加等贈太師追封崇王諡曰孝温命入<lb/>
<pb n="KR4d0060_WYG_051-3b"/>
内省押班梁惟簡内供奉官劉永年入内省髙品季祁<lb/>
䕶喪事六月甲午具鹵簿鼓吹出殯于城北乾元福聖<lb/>
佛祠王先娶彭氏武昌軍節度使眷之孫女封英國夫<lb/>
人今正室劉氏昭化軍節度觀察留後與之孫女封嘉<lb/>
國六男曰仲伊右監門率府率早卒曰仲詰右武衛大<lb/>
將軍永州<hi>闕</hi>
譁曰仲<graphic n="KR1202" url="https://raw.githubusercontent.com/kanripo/KR-Gaiji/master/images/KR1202.png" mimeType="image/png"/>皆右千牛衛将軍十女長夀縣主適東頭供<lb/>
奉官任懐亮太康縣主適内殿崇班徐珪秀容縣主適<lb/>
<pb n="KR4d0060_WYG_051-4a"/>
文思副使程逹卒永寧縣主適西頭供奉官胡天經和<lb/>
義郡君適西頭供奉官周軫卒遂寧郡君適右侍禁夏<lb/>
悦同安郡君適左侍禁彭訽長樂郡君適右侍禁翟士<lb/>
永文安郡君適右班殿直周涇次在室孫男十人士耑<lb/>
左班殿直士邁右班殿直士苛士碌皆卒士[泳-永+羅]士仇右<lb/>
班殿直四人未名女八人長早亡餘幼九年二月已酉<lb/>
從太皇太后之喪𦵏於河南永安縣永裕陵之西銘曰<lb/>
太宗諸孫安懿多子英宗承統藩國奉祀於穆崇王宗<lb/>
<pb n="KR4d0060_WYG_051-4b"/>
邸稱賢治平之初有命自天帝曰嗟予伯仲叔季咸造<lb/>
内朝以慰予志神宗嗣服濮屬攸尊大啓土宇並王而<lb/>
藩惟是崇王協贊帝徳英宗所託神考是翼上之光宅<lb/>
惇敘九宗將旄相印益以附庸生有顯榮沒有令譽從<lb/>
𦵏西陵利其後嗣<lb/>
　　　楚州防禦使楚國公贈奉國軍節度使夫人宋<lb/>
　　　　氏墓誌銘<lb/>
夫人宋氏開封人曾祖龜贈太師中書令尚書令祖臯<lb/>
<pb n="KR4d0060_WYG_051-5a"/>
贈太師中書令尚書令譙國公考絪西頭供奉官母張<lb/>
氏伯父綬參知政事年十七歸楚州防禦使楚國公世<lb/>
恩封永康縣君夫人奉舅姑恭順接娣姒以和撫諸子<lb/>
均一元祐八年五月二十四日卒年五十有二八男曰<lb/>
令勔右武衛大将軍濠州刺史次未名而亡曰令<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>右<lb/>
侍禁曰令㔦曰令覿並左班殿直曰令<graphic n="KR0146" url="https://raw.githubusercontent.com/kanripo/KR-Gaiji/master/images/KR0146.png" mimeType="image/png"/>右班殿直早<lb/>
卒曰令珸左班殿直曰令剔右班殿直早卒九女長適<lb/>
故右班殿直宋安國次早卒次適右侍禁范湍卒次適<lb/>
<pb n="KR4d0060_WYG_051-5b"/>
陳州司法參軍吳環卒次三人早卒次二人尚幼孫男<lb/>
十二人子裪三班奉職子禋右千牛衛将軍襲封楚國<lb/>
公子禨三班奉職子<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>早卒子禄子祾子球子禬子琰<lb/>
子禪未仕二人幼孫女十人四人早卒六人幼九年二<lb/>
月已酉𦵏河南永安縣銘曰<lb/>
遠矣宋氏有商之裔宋在今朝世徳孔昭懿哉夫人終<lb/>
始惟一載其令淑有銘斯石<lb/>
　　　左侍禁妻郭氏墓誌銘<lb/>
<pb n="KR4d0060_WYG_051-6a"/>
君郭氏開封人後徙家許州今為潁昌人曾祖榮祖澄<lb/>
贈左千牛衛大将軍考瓌左藏庫使母長安縣君李氏<lb/>
君生數嵗已能承順父母顔色既長喪父白其母曰不<lb/>
幸早孤劬勞無所報惟是不嫁以終養母母兄不能抑<lb/>
處室二十三嵗宗室士<graphic n="KR0034" url="https://raw.githubusercontent.com/kanripo/KR-Gaiji/master/images/KR0034.png" mimeType="image/png"/>聞其孝行嘆曰吾母亦寡居<lb/>
嵗久幼弟未昏若得此女為婦使娣姒共奉甘㫖豈不<lb/>
善歟遣行媒力請于長安君長安君感其意奪君志而<lb/>
嫁之遂適士<graphic n="KR0034" url="https://raw.githubusercontent.com/kanripo/KR-Gaiji/master/images/KR0034.png" mimeType="image/png"/>弟左侍禁士兟贈䖍州觀察使仲行第<lb/>
<pb n="KR4d0060_WYG_051-6b"/>
三子也入見禁中賜霞帔服君既嫁果能事姑與兄公<lb/>
恭恪盡禮閨門雍穆上下欣悦然未甞須臾忘母思念<lb/>
感疾元祐三年十一月十一日卒年二十有四一子後<lb/>
三嵗未賜名亦卒九年二月已酉𦵏河南永安縣銘曰<lb/>
處為孝女歸為孝婦雖則有行終念其母銘以昭之純<lb/>
孝之墓<lb/>
　　　右監門衛大将軍贈洺州防禦使追封廣平侯<lb/>
　　　　墓誌銘<lb/>
<pb n="KR4d0060_WYG_051-7a"/>
侯諱令攀字子髙贈保静軍節度觀察留後髙平郡公<lb/>
惟敘之曾孫贈同州觀察使齊國公從貺之孫耀州管<lb/>
内觀察使世逸之子侯幼而竒警記誦文字一見如宿<lb/>
習比既長嚴于禮法動静周旋容止必肅衣冠必正母<lb/>
和義郡夫人疾篤醫有難色公刲股為羮以進母疾隨<lb/>
愈仁宗為育宗子聞侯幼敏賜以飛白小字宗室榮之<lb/>
初賜名補太子右内率府副率歴右監門率府率千牛<lb/>
衛将軍右監門衛大將軍元祐五年某月甲辰卒年三<lb/>
<pb n="KR4d0060_WYG_051-7b"/>
十有六娶李氏皇城使詵之女封仁夀縣君三男曰子<lb/>
安三班奉職早卒曰子巂右班殿直曰子宏三班奉職<lb/>
四女長適石州司録參軍吳徳言三人幼九年二月已<lb/>
酉𦵏河南永安縣銘曰<lb/>
廣平早慧仁祖所知既長克孝以禮自持玊韞于櫝其<lb/>
卒不施<lb/>
　　　廉州防禦使贈感徳軍節度使華國公墓誌銘<lb/>
公諱仲歜字子威魯恭靖王之曾孫濮安懿王之孫濟<lb/>
<pb n="KR4d0060_WYG_051-8a"/>
隂榮王宗輔之子母惠國夫人裴氏少自刻厲不狃驕<lb/>
侈翹然秀穎見者不敢待以常兒及長循守法度上下<lb/>
無間言内外莫不加敬事榮王能順顔色怡聲氣喻之<lb/>
于道終王身無過行宗族以為有賢子之助王寝疾藥<lb/>
必嘗而後進病革刲股肉以饋王薨廬于殯卒哭而後<lb/>
返惠國太夫人薨時神宗山陵有日上與太皇太后遣<lb/>
内人弔臨公因復命號訴願與王皆得從𦵏許之𦵏歸<lb/>
悉出王餘積陳于庭召諸弟子姓下至妾媵頒之無不<lb/>
<pb n="KR4d0060_WYG_051-8b"/>
滿其意俸廪悉均分孤弱為置師友教育如已子諸子<lb/>
弟矜慎謙儉如寒素之士晩益清約所居一室蕭然終<lb/>
日服用不過繒布元祐七年二月乙卯卒年四十有三<lb/>
娶安定郡君康氏男四人右侍禁士閌右班殿直士<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>
士黍士<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>九年二月已酉𦵏河南永安縣銘曰<lb/>
孔氏之門閔子克孝人無間言舉以為教公孝于親以<lb/>
睦族人有聞于宗是謂立身<lb/>
　　　右監門衛大将軍贈蘄州防禦使蘄春侯墓誌<lb/>
<pb n="KR4d0060_WYG_051-9a"/>
　　　　銘<lb/>
侯諱子買字漢翁莱州防禦使東莱侯從恪之曾孫武<lb/>
寧軍節度觀察留後魯國公世規之孫襄州觀察使襄<lb/>
陽侯令龜之子母和順縣君梁氏初賜名補右監門率<lb/>
府副率歴右監門率府率右千牛衛将軍右監門衛大<lb/>
将軍侯天資挺特不待教而有立初魯公未有冡孫得<lb/>
侯甚喜故極愛之長而好學事親孝敬友于兄弟睦于<lb/>
宗族雖生長富貴而有儒者之風或勉以換官吏部者<lb/>
<pb n="KR4d0060_WYG_051-9b"/>
侯曰余重去親側如不得奉晨昏之養雖日受萬鍾不<lb/>
願元祐五年三月某日卒年三十有七娶杜氏封長夀<lb/>
縣君三男曰伯璵三班奉職二人及三女皆幼九年二<lb/>
月已酉𦵏河南永安縣銘曰<lb/>
古之求仕不逺千里或以親屈捧檄而喜惟侯之孝不<lb/>
去其親南陔戒養今見其人<lb/>
　　　右監門衛大将軍墓誌銘<lb/>
侯諱仲全字端玉曾祖元佐贈魏恭憲王祖允言安逺<lb/>
<pb n="KR4d0060_WYG_051-10a"/>
軍節度使同平章事父宗説池州團練使祁國公母清<lb/>
河縣君張氏初賜名補環衛官累遷右監門衛大将軍<lb/>
仁宗不豫上表請灼臂以禱仁宗疾愈賜御書以旌之<lb/>
輕財好施治第吹臺之東亭榭池閣雕飾甚麗圗書翰<lb/>
墨環列左右當世知名之士間與往来曉音律尤善奕<lb/>
棋通于工巧技藝之事元祐六年二月庚寅卒年六十<lb/>
二娶陳氏封新安縣君先卒九男曰士雋右武衛大将<lb/>
軍賀州團練使曰士琫右監門衛大将軍曰士貝早亡<lb/>
<pb n="KR4d0060_WYG_051-10b"/>
贈右屯衛大将軍曰士黝右監門衛大将軍曰士儻士<lb/>
遒皆右侍禁士鋭左班殿直餘幼亡十六女長早亡次<lb/>
適左侍禁裴公謹次適内殿崇班周復古次適吉州司<lb/>
理參軍王洌次適台州録事叅軍許求次適三班奉職<lb/>
裴阡次適三班奉職曹叅三在室六人亡孫男十三人<lb/>
不溢右監門率府率不惑右班殿直不愚未仕不磷三<lb/>
班奉職不怍未仕不謟三班借職不佞不懼不華不危<lb/>
不羣不疑不瀆皆㓜孫女十人四早亡曾孫男二人女<lb/>
<pb n="KR4d0060_WYG_051-11a"/>
二人長夭次幼九年二月已酉葬河南永安縣銘曰<lb/>
振振宗子侯多才藝灼肌請命忠簡于帝保其寵位以<lb/>
没于世詒厥子孫繩繩善繼<lb/>
　　　蔡國長公主墓誌銘<lb/>
神宗皇帝之第九女母曰武美人生于元豐八年正月<lb/>
庚戌上即位為皇妹封嘉國薨于元祐五年正月壬辰<lb/>
生六嵗矣上輟視朝三日主性慧悟已能好書畫追封<lb/>
蔡窆奉先資福院九年二月已酉祔永厚陵之西原銘<lb/>
<pb n="KR4d0060_WYG_051-11b"/>
曰<lb/>
易贊帝妹詩美王姫其位在中車服有儀英宗之孫神<lb/>
宗之子何彼穠華未齔而止<lb/>
　　　右監門衛大将軍嘉州刺史妻永安縣君向氏<lb/>
　　　　墓誌銘<lb/>
君向氏皇太后之姪女曾祖傳正贈太尉祖約贈工部<lb/>
侍郎考宗儒刑部貟外郎君年十五適右監門衛大将<lb/>
軍嘉州刺史仲企性専静寡言事舅姑勤孝温謙敬慎<lb/>
<pb n="KR4d0060_WYG_051-12a"/>
族人稱之為皇太后所親愛嵗時賜賚有加及疾日遣<lb/>
中人存問國醫診視元祐三年十一月癸丑卒年三十<lb/>
有四太后遣中使致奠厚賻其喪十男曰士鑈曰士慮<lb/>
曰士焆曰士誃皆左班殿直曰士<graphic n="KR0146" url="https://raw.githubusercontent.com/kanripo/KR-Gaiji/master/images/KR0146.png" mimeType="image/png"/>次未名餘皆幼亡<lb/>
女八人其壻三班奉職田有嘉施求三女未嫁餘皆幼<lb/>
亡孫男三人孫女三人皆幼九年二月已酉𦵏河南永<lb/>
安縣銘曰<lb/>
作嬪于宗帝母所親宜其室家子孫詵詵遐不眉夀早<lb/>
<pb n="KR4d0060_WYG_051-12b"/>
世隕身<lb/>
　　　右監門衛大将軍貴州刺史妻永興縣君程氏<lb/>
　　　　墓誌銘<lb/>
君程氏開封人曾祖懐亮左藏庫副使祖勲父祥供備<lb/>
庫副使歸宗室右監門衛大将軍貴州刺史令話事舅<lb/>
姑循法度以禮自防安素樂儉不喜紛華教子日督程<lb/>
課敦序夫黨勤勞中饋盡斥奩具置書史以助其夫之<lb/>
學有古賢女儆戒相成之風元祐六年三月癸亥卒年<lb/>
<pb n="KR4d0060_WYG_051-13a"/>
二十有九二男曰子傳三班奉職曰子僊三女長早夭<lb/>
餘在室九年二月已酉𦵏河南永安縣銘曰<lb/>
程伯休父宣王司武孌彼宗婦克永其緒敬戒夙夜配<lb/>
古賢女<lb/>
　　　右監門衛大将軍妻仁和縣君曹氏墓誌銘<lb/>
君曹氏京師人曾祖詡贈比部郎中祖同文贈朝奉郎<lb/>
父評右奉議郎通判潁州君事父母孝性尚儉素好讀<lb/>
儒者書作五七言詩百有餘篇人多誦之其筆札亦精<lb/>
<pb n="KR4d0060_WYG_051-13b"/>
妙父嘗曰此女所配宜得賢君子年十八歸宗室右監<lb/>
門衛大将軍仲孴濮安懿王之孫南康郡王之子夫婦<lb/>
相敬如賔其夫前室之諸子愛之不異已出者無少不<lb/>
均接内外親族以和莫不宜之元祐四年四月丁巳卒<lb/>
年十有九二男曰士徂左班殿直曰士<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>右班殿直四<lb/>
女皆在室九年二月巳酉𦵏河南永安縣銘曰<lb/>
曹出于周叔鐸始封遥遥後裔有嫁于宗方結其縭早<lb/>
閟厥容<lb/>
<pb n="KR4d0060_WYG_051-14a"/>
　　　右侍禁墓誌銘<lb/>
君諱士<graphic n="KR1352" url="https://raw.githubusercontent.com/kanripo/KR-Gaiji/master/images/KR1352.png" mimeType="image/png"/>字子輿鎮江軍節度使兼中書令郇國公允<lb/>
成之曾孫華州觀察使華隂侯宗鼎之孫奉國軍節度<lb/>
使申國良僖公仲嬰之子母金華縣君陳氏繼曰長夀<lb/>
縣君魏氏君事親以孝聞丱嵗知學既長博通羣書善<lb/>
屬文美風儀材武過人尤長于射御初賜名授右班殿<lb/>
直遷左班請補外官監軍器庫門累遷右侍禁監西京<lb/>
商税未赴元祐六年五月甲戌卒年二十有六娶曹氏<lb/>
<pb n="KR4d0060_WYG_051-14b"/>
四男二人幼未名二人與二女皆早夭九年二月已酉<lb/>
𦵏河南永安縣銘曰<lb/>
男子之事禮樂射御詩美魯侯允有文武矯矯公子早<lb/>
終令譽<lb/>
　　　右班殿直妻李氏墓誌銘<lb/>
君李氏開封人五世祖昉相太宗曾祖昭述翰林侍讀<lb/>
學士祖正卿贈朝議大夫父士彦朝奉郎母嘉興縣君<lb/>
劉氏君夙喪父嘉興擇壻得其姊之子冀康孝王之雲<lb/>
<pb n="KR4d0060_WYG_051-15a"/>
孫英州防禦使之子右班殿直子翔入見禁中賜霞帔<lb/>
服君性淳和動有法則善書札通音律篤志于女功既<lb/>
嫁以書札音律非婦事絶不復為専奉祭祀勤定省箴<lb/>
纊紉縫未嘗不親動必聴于其夫無所敢専隨夫監驛<lb/>
于邢州享年二十元祐八年九月已亥卒于官舍二男<lb/>
皆幼九年二月已酉𦵏河南永安縣銘曰<lb/>
李氏家法未墜素風捨彼繁聲専此婦功潔薦蘋藻公<lb/>
侯之宫<lb/>
<pb n="KR4d0060_WYG_051-15b"/>
　　　右屯衛大将軍妻吉安縣君楊氏墓誌銘<lb/>
君楊氏開封人曾祖全美贈太師中書令兼尚書令邢<lb/>
國公祖崇勲贈太師中書令兼尚書令齊國公考宗識<lb/>
贈左衛大将軍母福昌縣太君趙氏君幼端重容止有<lb/>
法柔静寡言長適右屯衛大将軍仲參敬其夫如賔事<lb/>
舅姑以孝聞屯衛早世君年始二十母憫其孀獨欲奪<lb/>
志而嫁之君泣而不許母憐其節不强也自是屏簮珥<lb/>
斥鉛華衣服無文采晨起掃一室薰潔誦佛書柔日必<lb/>
<pb n="KR4d0060_WYG_051-16a"/>
齊素終老不厭穉兒未勝衣俾就學學晝誦夜講日課<lb/>
稍怠必嚴顔色而訓之族人或曰夫人有子單子名係<lb/>
屬籍設不使知道學富貴可坐致何苦效寒素家急禄<lb/>
養耶君曰生子不可不教吾獨一兒尤當力學以榮其<lb/>
身惰而愚非吾之志也族人乃服君有兄曰中孚有弟<lb/>
曰中良皆早卒藳殯未𦵏福昌君以為憂君捐斥奩具<lb/>
珠玊服玩以相其費餘以賙族人之貧者福昌君卒君<lb/>
號慕每哭衂血不止既𦵏以哀毁感疾病革子孫環泣<lb/>
<pb n="KR4d0060_WYG_051-16b"/>
囑其子曰吾見若成立瞑目無憾矣元祐五年十二月<lb/>
癸丑卒年五十男二人長未名而卒次士侐右武衛大<lb/>
将軍慶州刺史一女早亡孫男四人不器三班奉職不<lb/>
習右班殿直不憂三班奉職次未名孫女四人長適右<lb/>
班殿直㓂彦若三人幼九年二月已酉𦵏于河南永安<lb/>
縣屯衛之墓銘曰<lb/>
衛母七子不安其室邦人刺之凱風是作宋有宗婦二<lb/>
十[婺-矛+牙]居之死靡他義殉其夫始為節婦終為賢母千載<lb/>
<pb n="KR4d0060_WYG_051-17a"/>
之後當式其墓<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4d0060_WYG_051-17b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　范太史集巻五十一<lb/>
</p>
<p>
</p>
  </div>
<div>
                <head>范太史集巻五十二</head>
    <p>
<pb n="KR4d0060_WYG_052-1a"/>
欽定四庫全書<lb/>
　范太史集巻五十二　　　宋　范祖禹　撰<lb/>
　　皇族墓誌銘<lb/>
　　　左班殿直妻楊氏墓誌銘<lb/>
君楊氏曾祖延福左監門衛上将軍祖忠金吾衛大将<lb/>
軍父永保左侍禁母費氏年十八元祐五年正月適宗<lb/>
室左班殿直士諘十一月丙子卒君性柔和幼敏悟寡<lb/>
言笑在家孝父母愛之及歸趙氏勤共婦道閨門之内<lb/>
<pb n="KR4d0060_WYG_052-1b"/>
上下皆得其歡心姑復愛焉九年二月已酉𦵏河南永<lb/>
安縣銘曰<lb/>
之子于歸春氷未泮不臘于室良人哀嘆<lb/>
　　　右侍禁墓誌銘<lb/>
君諱令注字景相贈彰化軍節度使舒國公惟忠之曾<lb/>
孫贈宣州觀察使從謹之孫貴州防禦使世恬之子母<lb/>
大寧郡君邢氏初賜名授右班殿直遷左班進右侍禁<lb/>
幼不好弄及長静黙寡言笑喜學論語孟子揚雄法言<lb/>
<pb n="KR4d0060_WYG_052-2a"/>
皆畧成誦治尚書通大義讀史傳必反復詳洽然後進<lb/>
不貪多務得而渉獵不精間則作詩以自適初調監河<lb/>
南第二草場門公方二十吏卒以其未嘗更事皆易之<lb/>
已而莅事敏察無敢以欺始大畏服司農卿廉正臣操<lb/>
下嚴急部吏鮮能可其意獨薦君之才文潞公一見器<lb/>
之曰吾讀史愛漢唐宗子之賢子其勉之授光州監酒<lb/>
税未赴元祐六年十一月乙巳卒年二十有五娶曹氏<lb/>
左藏庫副使備之女二男曰子彀三班借職次未名一<lb/>
<pb n="KR4d0060_WYG_052-2b"/>
女在室君俸入無幾而輟之以延文士者常三之一及<lb/>
卒室無餘貲九年二月已酉𦵏河南永安縣銘曰<lb/>
振振宗子學以入官工欲善事器利且完方升而隕如<lb/>
彼飛翰<lb/>
　　　右武衛大将軍鳳州刺史妻永安縣君郭氏墓<lb/>
　　　　誌銘<lb/>
君郭氏開封人髙祖從義事漢為燕王曾祖彦昇左監<lb/>
門衛大将軍祖遵式左領軍衛将軍父昭簡内殿崇班<lb/>
<pb n="KR4d0060_WYG_052-3a"/>
母長安郡君王氏繼曰長樂縣君王氏君年十六適右<lb/>
武衛大将軍鳳州刺史令緝君在家事父母孝及歸鳳<lb/>
州事舅姑如事父母鳳州昆弟衆多君上奉兄公下待<lb/>
諸叔處娣姒和敬夫族長幼莫不稱之鳯州性疎財君<lb/>
約已儉素奉養有節雖脂澤奩具金珠服玩往往斥以<lb/>
佐用度助家費殆盡不以介懐元祐八年八月癸丑卒<lb/>
年三十有八五男曰子玊前監潁昌府舞陽縣酒税曰<lb/>
子稱三班奉職曰子懿早卒曰子珮三班奉職一幼未<lb/>
<pb n="KR4d0060_WYG_052-3b"/>
名七女長適三班奉職王仲約次適三班借職潘絳次<lb/>
早卒次在室次夭次二人幼九年二月已酉𦵏河南永<lb/>
安縣銘曰<lb/>
郭本姬氏二虢之後世有顯人以及宗婦成夫之義不<lb/>
以其富<lb/>
　　　右千牛衛将軍妻崇仁縣君髙氏墓誌銘<lb/>
君髙氏曾祖繼忠四方館使榮州團練使贈左金吾衛<lb/>
上将軍祖遵奭内殿承制贈左驍衛将軍考士永文思<lb/>
<pb n="KR4d0060_WYG_052-4a"/>
使君宣仁聖烈太皇太后之姪也年二十歸右千牛衛<lb/>
将軍士紘事舅姑孝敬教子以義方喜讀儒書尤能翰<lb/>
墨千牛力學應科舉家事悉以委君治有條理好賙人<lb/>
之急俸禄隨輒費盡不介其意常若有餘元祐五年二<lb/>
月十一日卒年三十子男四人曰不矜早亡曰不逺三<lb/>
班借職二人幼三女在室九年二月已酉葬河南永安<lb/>
縣銘曰<lb/>
姜任之族馬鄧之家賢淑有聞而夀不遐<lb/>
<pb n="KR4d0060_WYG_052-4b"/>
　　　右屯衛大将軍妻静安縣君鄭氏墓誌銘<lb/>
君鄭氏開封人曾祖守忠贈太師中書令兼尚書令諡<lb/>
安毅祖惟懿贈左衛大将軍父佐内殿承制母趙氏君<lb/>
嫁右屯衛大将軍令音封静安縣君六年而屯衛卒元<lb/>
祐四年五月十二日君卒年二十有九君歸屯衛為冡<lb/>
婦敬事舅姑如事父母温和謙謹喜愠不形于色居夫<lb/>
喪晝哭夜止心内慘怛而奉舅姑貌常舒裕見者不知<lb/>
其抱憂戚也三男曰子漸三班奉職次早夭曰子涓三<lb/>
<pb n="KR4d0060_WYG_052-5a"/>
班借職孫男一人九年二月已酉葬河南永安縣銘曰<lb/>
造次用禮企彼敬姜夀弗克永名則不亡<lb/>
　　　右監門衛大将軍妻永安縣君夏侯氏墓誌銘<lb/>
君夏侯氏曾祖廷敏不仕祖仁訥安陸尉父緬右侍禁<lb/>
君年十七歸右監門衛大将軍令蜕勤孝儉約夫族宜<lb/>
之封永安縣君元祐元年四月二十日卒年二十有三<lb/>
殯于金輝門外興教佛祠九年二月已酉𦵏河南永安<lb/>
縣銘曰<lb/>
<pb n="KR4d0060_WYG_052-5b"/>
柔惠且淑宜其公族胡嗇其年弗享終禄<lb/>
　　　右監門衛大将軍妻孫氏墓誌銘<lb/>
君孫氏開封府助教惟道之女母張氏適右監門衛大<lb/>
将軍士稷性簡静奉舅姑敬接娣姒睦長幼稱之嫁六<lb/>
年元祐二年三月二十三日卒年二十有一一男曰不<lb/>
屈三班奉職二女皆幼九年二月已酉𦵏河南永安縣<lb/>
銘曰<lb/>
坤道柔順隂徳静専無非無儀乃婦之賢<lb/>
<pb n="KR4d0060_WYG_052-6a"/>
　　　台州防禦使贈武康軍節度使追封崇國公墓<lb/>
　　　　誌銘<lb/>
公諱仲綰字公權魏恭憲王元佐之曾孫懿恭平陽王<lb/>
允升之孫保寧軍節度觀察留後東陽公宗辯之子初<lb/>
賜名授右内率府副率歴右監門率府率右千牛衛将<lb/>
軍右監門衛大将軍右武衛大将軍雅州刺史侯少愿<lb/>
慤寡言有成人風長而機警無他好燕居一室環列書<lb/>
史凝塵滿席澹然終日每嘆曰宗室託肺腑坐糜爵禄<lb/>
<pb n="KR4d0060_WYG_052-6b"/>
無補于時飽食煖衣喪其良心豈不惜哉由是盡心于<lb/>
學専治詩從師受易通大義是時朝廷屢詔選教官以<lb/>
教宗子有能通經術行誼修飭者以名聞公為舉首召<lb/>
試學士院以詩易對義中選拜開州防禦使遷衛州防<lb/>
禦使今上即位遷台州元祐三年二月戊子疾卒享年<lb/>
四十有七夫人王氏封永康郡君十二男曰士託右武<lb/>
衛大将軍汀州刺史曰士仹士舂並左班殿直士併右<lb/>
班殿直卒餘早卒七女第三女適推官任寳賢餘早卒<lb/>
<pb n="KR4d0060_WYG_052-7a"/>
孫男七人曰不謟曰不柔並三班奉職餘幼孫女三人<lb/>
皆幼九年二月已酉𦵏河南永安縣銘曰<lb/>
維古公族溺于富貴宴安懐毒敗徳速戾有斐宗子學<lb/>
以自修詒厥子孫以公以侯<lb/>
　　　贈蔡州觀察使汝南侯墓誌銘<lb/>
侯諱令赫字民瞻冀康孝王之曾孫陳州觀察使淮陽<lb/>
侯之孫彰信軍節度觀察留後濟隂公之子太祖元子<lb/>
越王即侯之髙祖康孝王國于冀特命立宫故子孫别<lb/>
<pb n="KR4d0060_WYG_052-7b"/>
而屬于冀母張氏金華縣君侯初賜名授太子右内率<lb/>
府副率歴右監門率府率右千牛衛将軍右監門衛大<lb/>
将軍右武衛大将軍領龔州刺史幼而秀頴自異于羣<lb/>
兒中或戲之則正色儼然笑語不妄記識敏悟四嵗受<lb/>
孝經六嵗通論語七嵗能為二韻詩喪父哀毁如成人<lb/>
既長渉獵百家書能為文章事母尤篤孝奉諸兄敬順<lb/>
為雁序齋日𨽻學侯每先至及退必最後金華君性嚴<lb/>
治門内有繩法子孫諸婦皆畏憚侯有所規則能寛容<lb/>
<pb n="KR4d0060_WYG_052-8a"/>
而納之元祐元年閏二月戊申卒年三十有九娶王氏<lb/>
封永和縣君一男曰子瑜右班殿直三女皆幼九年二<lb/>
月已酉𦵏河南永安縣銘曰<lb/>
英宗建宗學廣教官神宗俾宗子得從科舉而公族彬<lb/>
彬益向學矣如侯之美秀而文使之立朝廷豈不為名<lb/>
卿才士大夫哉<lb/>
　　　右監門衛大将軍天水郡開國侯妻新安縣君<lb/>
　　　　陳氏墓誌銘<lb/>
<pb n="KR4d0060_WYG_052-8b"/>
夫人陳氏曾祖明之尚書駕部郎中祖易祠部員外郎<lb/>
父祐之袁州分宜縣主簿適右監門衛大将軍仲全性<lb/>
儉約衣服不為文繡飲食不務豐備祭祀不親以為不<lb/>
恭四十餘年所求于夫者薄而施于人者衆室無餘貲<lb/>
天水公延置門下皆宿師老儒夫人厚具供給故諸子<lb/>
皆以藝業稱而諸孫亦舉進士事母李氏盡其力母年<lb/>
九十有五而終棺槨衣衾如禮元祐四年三月甲午卒<lb/>
年六十有二九男曰士雋右武衛大将軍賀州團練使<lb/>
<pb n="KR4d0060_WYG_052-9a"/>
曰士琫右監門衛大将軍曰士貝早卒贈右屯衛大将<lb/>
軍曰士黝右監門衛大將軍曰士儻士遒皆右侍禁曰<lb/>
士鋭左班殿直餘幼卒十六女長早卒次適左侍禁裴<lb/>
公謹次適内殿崇班周復古次適吉州司理參軍王洌<lb/>
次適台州録事參軍許球次適三班奉職裴阡次適三<lb/>
班奉職曹參三人在室餘六人亡孫男十三人不溢右<lb/>
監門率府率不惑右班殿直不愚未仕不磷三班奉職<lb/>
不怍未仕不謟三班借職不佞不懼不華不危不羣不<lb/>
<pb n="KR4d0060_WYG_052-9b"/>
疑不瀆皆舉進士孫女十人六人幼四早亡曾孫男二<lb/>
人女二長夭次幼九年二月巳酉𦵏河南永安縣銘曰<lb/>
懿彼令徳宜其侯宫澣濯是服粢盛以豐子孫振振詩<lb/>
禮之風<lb/>
　　　右武衛大将軍嘉州刺史妻同安縣君馬氏墓<lb/>
　　　　誌銘<lb/>
君馬氏京師人曾祖徳韜贈左武衛将軍祖崇正贈左<lb/>
金吾衛上将軍父用舟贈右金吾衛将軍母萬年縣太<lb/>
<pb n="KR4d0060_WYG_052-10a"/>
君武氏年十七適右武衛大将軍嘉州刺史士歸君沈<lb/>
厚温純簡静嚴潔無侈靡之習姑馮翊君久病侍醫藥<lb/>
積憂成疾未幾姑没君執喪哀毁疾益侵元祐五年六<lb/>
月己亥卒年三十八一男曰不晦三班奉職七女長適<lb/>
左侍禁王治次適左班殿直宋齊次適太學進士張鉉<lb/>
次適開封進士唐諮三人幼九年二月已酉𦵏河南永<lb/>
安縣銘曰<lb/>
馬氏之先盖出司武命姓以官世不絶史惟此宗婦允<lb/>
<pb n="KR4d0060_WYG_052-10b"/>
矣淑人致孝于姑而隕厥身<lb/>
　　　右監門衛大将軍逹州刺史贈真州觀察使追<lb/>
　　　　封常山侯墓誌銘<lb/>
侯諱令擢字公秀冀康孝王惟吉之曾孫僖穆王守節<lb/>
之孫彭城郡公世延之子母李氏崇仁縣君劉氏徳興<lb/>
縣太君初賜名補右内率府副率歴右監門率府率右<lb/>
千牛衛将軍右監門衛大将軍逹州刺史侯性質端重<lb/>
眉宇軒秀自為兒時彭城公常竒之服公夫人喪號毁<lb/>
<pb n="KR4d0060_WYG_052-11a"/>
過制治家治身皆有法度雖家人未嘗見其喜愠與伯<lb/>
兄濟州防禦使令續友愛極于雍睦輕財重義俸入以<lb/>
賙貧窶不問有無善騎射洞曉音律擊拂博奕皆妙然<lb/>
未嘗縱以為樂書無所不觀觀輒記憶不忘至學官講<lb/>
義則執經就列聳聴難問從横不窮又復以訓諸子神<lb/>
宗享太廟始擇用宗子執事侯首被其選元祐五年五<lb/>
月乙丑卒年四十有四初娶王氏左藏庫使遵道之女<lb/>
封夀昌縣君繼室曹氏文思使謹之女封長安縣君十<lb/>
<pb n="KR4d0060_WYG_052-11b"/>
男長早夭曰子神右監門率府率曰子縉右班殿直曰<lb/>
子綱三班奉職曰子綸三班借職曰子綬曰子純曰子<lb/>
經曰子繹未仕其一幼亡八女長適右承務郎吳宰次<lb/>
適右班殿直張百常次適三班奉職張格卒餘在室一<lb/>
幼亡九年二月已酉𦵏河南永安縣銘曰<lb/>
常山彬彬允武允文雖游於藝惟學之勤早世而隕其<lb/>
行有聞<lb/>
　　　漢州刺史本州防禦使贈保寧軍節度使婺國<lb/>
<pb n="KR4d0060_WYG_052-12a"/>
　　　　公墓誌銘<lb/>
公諱仲革字景文魏恭憲王元佐之曾孫平陽懿恭王<lb/>
允升之孫崇信軍節度觀察留後漢東郡公宗回之子<lb/>
初賜名補太子右内率府副率三遷右監門衛大将軍<lb/>
右武衛大将軍雅州刺史成州團練使舒州防禦使公<lb/>
性敦厚謙恭喜愠不見于色與人交久而益敬居母隴<lb/>
西郡君李氏喪毁瘠追慕請廬于殯室有司以無往例<lb/>
不許公遣子姪詣相府懇請朝廷憫而從之後遂為例<lb/>
<pb n="KR4d0060_WYG_052-12b"/>
奉朝請四十餘年未嘗有過失疏財好施親識或假貸<lb/>
皆不忍取恐傷其意客有獻詩者許贈以萬錢未與而<lb/>
客死客之子初不知他日召而與之曰是以為祭享之<lb/>
資庶不負我宿心也公無聲色之奉喜畜圖書葺舍館<lb/>
一室翛然左右經史游息其間仁宗嘗為飛白書又真<lb/>
書其名以賜之元祐五年八月巳酉薨年五十有二娶<lb/>
李氏封同安郡君十三男曰士對右監門率府率卒曰<lb/>
士縱右武衛大将軍隴州刺史曰士憑曰士証皆右監<lb/>
<pb n="KR4d0060_WYG_052-13a"/>
門衛大将軍曰士俹右侍禁曰士翀左班殿直曰士豨<lb/>
右班殿直餘早卒九女長適西頭供奉官董价次適左<lb/>
班殿直王子愈次適左班殿直孟滋卒餘五人亡一人<lb/>
幼孫男十人不愚左班殿直不息不掩不倨不矜並三<lb/>
班奉職餘五人幼孫女十二人長適左班殿直曹暾次<lb/>
適進士董昌言四人早亡餘皆幼九年二月已酉𦵏河<lb/>
南永安縣銘曰<lb/>
亹亹婺公克顯于宗宗室濟濟婺公愷悌豈無貨色公<lb/>
<pb n="KR4d0060_WYG_052-13b"/>
樂詩書豈無髙位公有令譽延陵繫劒不倍死者公之<lb/>
與人無愧前古年踰知命没啓國封公多孫子其慶無<lb/>
窮<lb/>
　　　右千牛衛将軍妻夏氏墓誌銘<lb/>
君夏氏開封人曾祖竦贈太師中書令鄭國文荘公祖<lb/>
安期龍圗閣學士考伯孫左朝議大夫母永嘉縣君任<lb/>
氏適右監門衛将軍仲珣性温仁柔克事姑以孝聞宗<lb/>
族宜之屬疾久不愈戒其夫曰毋復以鍼藥煩我無益<lb/>
<pb n="KR4d0060_WYG_052-14a"/>
也元祐五年正月戊子卒年三十女四人皆幼九年二<lb/>
月已酉𦵏河南永安縣銘曰<lb/>
有夏之先實維姒氏顯矣其族嬪于宗子令淑有聞弗<lb/>
克永世<lb/>
　　　贈洺州防禦使廣平侯妻王氏墓誌銘<lb/>
夫人王氏京師人曾祖貴贈左衛将軍祖振海州團練<lb/>
使父從善内殿承制母長夀縣君張氏年十五適洺州<lb/>
防禦使士頴元祐元年七月已卯卒年二十有一一男<lb/>
<pb n="KR4d0060_WYG_052-14b"/>
右班殿直女一人在室夫人在家孝于父母既嫁又能<lb/>
孝事其姑性温静口不言人是非尊屬稱之曰如老成<lb/>
人九年二月已酉𦵏河南永安縣銘曰<lb/>
婦道之勤如事父母孝敬風成弗克遐夀<lb/>
　　　右侍禁墓誌銘<lb/>
君諱令瑹字君寳贈昭信軍節度使英國公惟憲之曾<lb/>
孫榮安僖王從式之孫贈崇信軍節度使譙國公世采<lb/>
之子初賜名補右班殿直再遷右侍禁監陳橋鹽税勤<lb/>
<pb n="KR4d0060_WYG_052-15a"/>
于吏事元祐七年三月丙申卒年二十有五娶吳氏二<lb/>
男皆幼吳氏守義不嫁九年二月已酉𦵏河南永安縣<lb/>
銘曰<lb/>
哀哉王孫天不假年躬行于家有婦之賢<lb/>
　　　吉州刺史本州防禦使贈崇信軍節度使譙國<lb/>
　　　　公墓誌銘<lb/>
公諱世采字徽之曾祖楚康惠王徳芳祖英國公惟憲<lb/>
考榮安僖王從式初賜名補太子右内率府副率歴右<lb/>
<pb n="KR4d0060_WYG_052-15b"/>
監門率府率右千牛衛将軍右監門衛大将軍右武衛<lb/>
大将軍髙州刺史右羽林軍大将軍茂州團練使和州<lb/>
防禦使遷吉州性恭肅容貌嚴整每造朝進止可觀奉<lb/>
祠陵廟多被選未嘗有失仁宗嘗書忠孝二字面賜之<lb/>
嫡母髙夫人早卒藳𦵏英公别塋榮王薨公表請遷祔<lb/>
王墓竭力以奉大事宗室稱孝所生母李氏公未勝衣<lb/>
被出轉徙失其所歸髙夫人喪畢公勤惻哀疚形于寤<lb/>
寐訪求得之封長夀縣太君殁贈安康郡太君姪令磋<lb/>
<pb n="KR4d0060_WYG_052-16a"/>
早夭嗣續不立公為經畫後事躬視細務用度一出于<lb/>
巳人以為難公生于宗邸不喜紛華約身持法好施樂<lb/>
善没之日家無餘財諸子貸俸以畢襄事元祐四年五<lb/>
月壬午卒年五十娶髙氏供備庫副使遵憲之女封文<lb/>
安縣君卒繼室以慶州經略使遵裕之女封崇安縣君<lb/>
皆太皇太后之從妹也十七男曰令祁成州刺史曰令<lb/>
祛寜州刺史皆右武衛大将軍曰令畫曰令缶皆右監<lb/>
門衛大将軍曰令璋荘宅副使曰令憓右侍禁曰令鯀<lb/>
<pb n="KR4d0060_WYG_052-16b"/>
曰令㻟皆左班殿直曰令箌曰令稻皆右班殿直七人<lb/>
亡曰令祝右内率府副率曰令瑹令駴令騰皆左班殿<lb/>
直曰令瑶餘二人未名而夭女六人適康承益李諒李<lb/>
誼薛恭之管泳並奉職一早夭孫男十一人曰子禮三<lb/>
班奉職早夭曰子珪曰子愿曰子思皆右班殿直曰子<lb/>
先曰子行曰子生曰子徊曰子瑡皆三班奉職曰子吿<lb/>
曰子<graphic n="KR1671" url="https://raw.githubusercontent.com/kanripo/KR-Gaiji/master/images/KR1671.png" mimeType="image/png"/>未官孫女十五人九年二月己酉𦵏河南永安<lb/>
縣銘曰<lb/>
<pb n="KR4d0060_WYG_052-17a"/>
煜煜榮王克大其後公實似之忠孝兩有帝錫之書煥<lb/>
若星斗惟其令名没而不朽<lb/>
　　　右侍禁妻王氏墓誌銘<lb/>
君王氏開封人曾祖克恭贈右監門衛大将軍祖有度<lb/>
文思副使父仲簡供備庫副使母永康縣君趙氏年二<lb/>
十適右侍禁令<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>不逮事舅事姑勤孝侍禁出補外官<lb/>
得監虢州玊城鎮聞所治在深山窮谷間民居戶不滿<lb/>
百而飲食服用皆無有君勉侍禁以清白泰然能安之<lb/>
<pb n="KR4d0060_WYG_052-17b"/>
元祐七年八月甲戌卒年二十有八四男皆未名二女<lb/>
長女與次男皆早卒九年二月已酉𦵏河南永安縣銘<lb/>
曰<lb/>
嬪于公族柔惠静専勉夫以正維婦之賢<lb/>
　<lb/>
　<lb/>
　<lb/>
　范太史集巻五十二<lb/>
</p>
<p>
</p>
  </div>
<div>
                <head>范太史集巻五十三</head>
    <p>
<pb n="KR4d0060_WYG_053-1a"/>
欽定四庫全書<lb/>
　范太史集巻五十三　　　宋　范祖禹　撰<lb/>
　　皇族追封記<lb/>
　　　故魏王追封記<lb/>
王諱<hi>闕</hi>英宗皇帝之第四子母宣仁聖烈太皇太后生<lb/>
五嵗仁宗賜名仲格授銀青光禄大夫檢校國子祭酒<lb/>
行太子右内率府副率英宗為皇子王從居慶寧宫英<lb/>
宗即位改賜今諱授金紫光禄大夫檢校太子賔客博<lb/>
<pb n="KR4d0060_WYG_053-1b"/>
州防禦使封太寧郡公進拜耀州觀察使封鄠國公治<lb/>
平元年授檢校太保左衛上将軍二年南郊加檢校太<lb/>
尉神宗嗣位授同中書門下平章事武勝軍節度使封<lb/>
樂安郡王與仲兄今徐王乞解官服英宗喪下有司議<lb/>
不許英宗祔廟畢授興元尹山南西道節度使封髙密<lb/>
郡王熈寧元年出就外傅南郊加特進賜功臣號崇仁<lb/>
保運四年出閤授保信保静軍節度使封嘉王明堂加<lb/>
開府儀同三司功臣號翊戴七年南郊加功臣號同徳<lb/>
<pb n="KR4d0060_WYG_053-2a"/>
十年南郊加功臣號守正後罷功臣號元豐二年加賜<lb/>
公使錢嵗八千緡三年拜司空封曹王今上踐阼拜太<lb/>
保武昌武安軍節度使封荆王贊拜不名五日一朝見<lb/>
于宫中如見大長公主之儀神宗祔廟畢拜太傅武寧<lb/>
鎮海軍節度使元祐元年賜親賢宅以居拜太尉真定<lb/>
江陵尹成徳荆南節度使王自熈寧訖于元豐累請居<lb/>
外第避東宫神宗詔曰朕上承先帝順事兩宫顧豈以<lb/>
子舍之嫌而有間天倫之愛終不許至是懇請今上不<lb/>
<pb n="KR4d0060_WYG_053-2b"/>
得已乃許之三年七月戊申王薨于親賢宅西位之正<lb/>
寝年三十有三比及殯二聖再臨喪再輟朝前五日後<lb/>
一日太常考行守禮執義曰端博聞多能曰獻請以端<lb/>
獻易王名九月甲寅出殯于西門之外王夫人王氏封<lb/>
潭國十男孝哲右驍衛大将軍早卒贈博州防禦使博<lb/>
平侯孝詒孝參孝奕孝騭皆團練使次早卒孝忱孝頴<lb/>
孝愿皆大将軍團練使孝永大将軍七女長封永嘉郡<lb/>
主六人幼王生而秀嶷長而頴異端重明粹孝敬悌順<lb/>
<pb n="KR4d0060_WYG_053-3a"/>
伏膺儒學賔禮宫僚寛仁愛人出于天性在英宗時神<lb/>
宗以長子主器與徐王講學東宫王以幼子日侍宫中<lb/>
神宗既即政上奉兩宫下接二弟怡怡愉愉言必温色<lb/>
必悅賜玉帶玊魚以表異于羣臣天下稱孝友王與徐<lb/>
王居東宫二十年日奉朝請問安兩宫圜丘明堂五陪<lb/>
祼獻動容周旋無不中禮協心同徳蕃屏帝室天下稱<lb/>
賢王今上恭已守成尊禮近屬太皇太后齊家治國内<lb/>
外肅穆王正身潔已慎静而謙無毫髪之私天下稱朝<lb/>
<pb n="KR4d0060_WYG_053-3b"/>
廷至公焉元祐八年九月太皇太后崩天子追惟先后<lb/>
季子之愛哀王之早世薨落将以九年二月已酉從宣<lb/>
仁聖烈之喪𦵏於永厚陵之北命臣祖禹誌王之墓臣<lb/>
承詔既論次王之徳行而銘之矣有司謂當刻石以表<lb/>
神道昭示後世故又取其大畧而書之謹記<lb/>
　　　故鄧國長公主追封記<lb/>
神宗皇帝元豐五年正月乙酉皇太妃朱氏生第八公<lb/>
主于宫邸八年今上即位為同母妹封沂國長公主生<lb/>
<pb n="KR4d0060_WYG_053-4a"/>
而温懿既能言即頴悟性樂閒静如老成人天資孝愛<lb/>
神宗崩乳保初不使主知主覺而固問乃以實吿哀不<lb/>
自勝至忘寝食因感疾十月辛未薨年四嵗時皇太妃<lb/>
䕶神宗靈駕西行聞訃哀其聰哲而降年不永追封鄧<lb/>
國九年二月已酉從宣仁聖烈太皇太后之喪祔于永<lb/>
厚陵昔唐太宗晉陽公主五嵗克孝慧而早夭太宗哀<lb/>
之今鄧國四嵗孺慕繼以薨隕加于晉陽一等矣臣承<lb/>
詔序次本末刻石以表於墓謹記<lb/>
<pb n="KR4d0060_WYG_053-4b"/>
　　　故蔡國長公主追封記<lb/>
神宗皇帝元豐八年正月庚戌後宫武美人生第九公<lb/>
主于禁中今上即位以皇妹封嘉國長公主六嵗慧悟<lb/>
已能弄筆書畫好錦繡女功之事元祐五年正月壬辰<lb/>
薨上輟視朝三日追封蔡國殯奉先資福禪院九年二<lb/>
月已酉從宣仁聖烈太皇太后之喪祔于永裕陵之西<lb/>
原昔宣王考室感熊羆虺蛇之夢生男有室家君王之<lb/>
慶生女無父母詒罹之意以為周徳之隆惟神宗誕受<lb/>
<pb n="KR4d0060_WYG_053-5a"/>
帝祉天屬衆多蔡國始生六年幼有淑質而未及成肅<lb/>
雝之美助召南之化豈非其命也臣承詔既為銘而納<lb/>
諸壙又刻石以表于墓謹記<lb/>
　　皇族石記<lb/>
　　　右武衛大将軍男墓記<lb/>
右武衛大将軍漳州刺史士鯁第三男贈容州觀察使<lb/>
普寜侯宗儒之曾孫贈同州觀察使馮翊侯仲盤之孫<lb/>
母長夀縣君李氏元祐五年七月庚辰生八年九月癸<lb/>
<pb n="KR4d0060_WYG_053-5b"/>
卯卒九年二月已酉𦵏河南永安縣謹記<lb/>
　　　贈感徳軍節度使惠國敦孝公第三女墓記<lb/>
贈感徳軍節度使惠國敦孝公仲越第三女贈太師信<lb/>
安僖簡王允寜之曾孫贈太尉韓榮思王宗諤之孫母<lb/>
安定縣君楊氏治平四年正月已巳生元祐二年七月<lb/>
甲申卒年二十有一九年二月已酉𦵏河南府永安縣<lb/>
謹記<lb/>
　　　右侍禁女墓記<lb/>
<pb n="KR4d0060_WYG_053-6a"/>
右侍禁士斚長女贈武寧軍節度觀察畱後彭城郡公<lb/>
宗彦之曾孫贈華州觀察使華隂侯仲寂之孫母元氏<lb/>
元祐二年五月丙寅生明年七月丁巳卒始二嵗九年<lb/>
二月己酉𦵏河南府永安縣謹記<lb/>
　　　右内率府副率子右班殿直士捧墓記<lb/>
右内率府副率仲需子士捧贈太師平陽郡王允升之<lb/>
曾孫贈開府儀同三司郯王宗惠之孫母張氏元豐八<lb/>
年六月戊寅生元祐元年三月賜名授右班殿直六年<lb/>
<pb n="KR4d0060_WYG_053-6b"/>
八月甲辰卒始七嵗九年二月已酉𦵏河南府永安縣<lb/>
謹記<lb/>
　　　右監門衛大将軍女墓記<lb/>
右監門衛大将軍士綴第三女贈開府儀同三司郯王<lb/>
宗惠之曾孫右監門衛大将軍榮州團練使仲奚之孫<lb/>
母仁夀縣君馮氏元豐七年七月乙卯生元祐二年正<lb/>
月壬申卒始四嵗九年二月已酉𦵏河南府永安縣謹<lb/>
記<lb/>
<pb n="KR4d0060_WYG_053-7a"/>
　　　右武衛大将軍沂州團練使子三班奉職子淳<lb/>
　　　　墓記<lb/>
右武衛大将軍沂州團練使令甄子子淳武勝軍節度<lb/>
觀察留後韓國公從藹之曾孫宻州觀察使世雄之孫<lb/>
母孝義縣君蘇氏熈寜十年十二月壬午生元祐元年<lb/>
遇明堂賜名授三班奉職八年七月乙巳卒年十七九<lb/>
年二月已酉𦵏河南府永安縣謹記<lb/>
　　　右監門衛大将軍女墓記<lb/>
<pb n="KR4d0060_WYG_053-7b"/>
右監門衛大将軍士珥長女贈保寧軍節度使東陽郡<lb/>
王宗悌之曾孫金州觀察使仲微之孫母曰永安縣君<lb/>
黄氏元祐五年十二月戊午生元祐七年七月丙申卒<lb/>
九年二月已酉𦵏河南府永安縣謹記<lb/>
　　　右監門衛大将軍男墓記<lb/>
右監門衛大将軍士謁第二男贈保寜軍節度使東陽<lb/>
郡王宗悌之曾孫金州觀察使仲微之孫母曰夀安縣<lb/>
君李氏元豐三年四月壬寅生元祐三年六月乙酉卒<lb/>
<pb n="KR4d0060_WYG_053-8a"/>
九年二月已酉𦵏河南府永安縣謹記<lb/>
　　　遂州觀察使男墓記<lb/>
遂州觀察使仲碩第六男贈太師平陽郡王允升之曾<lb/>
孫贈保寧軍節度使東陽郡王宗悌之孫母曰遂寜郡<lb/>
君劉氏元祐元年二月癸酉生元祐三年十二月辛巳<lb/>
卒九年二月已酉𦵏河南永安縣謹記<lb/>
　　　右監門衛大将軍女墓記<lb/>
右監門衛大将軍宗漢之女贈鎮江軍節度使追封丹<lb/>
<pb n="KR4d0060_WYG_053-8b"/>
陽郡王守節之曾孫贈鎮海軍節度觀察留後追封北<lb/>
海郡公世符之孫母曰秀容縣君劉氏元豐元年十月<lb/>
十六日生元祐四年五月二十九日卒年一十二嵗九<lb/>
年二月己酉𦵏河南府永安縣謹記<lb/>
　　　右監門率府率第三女墓記<lb/>
右監門率府率仲<graphic n="KR1225" url="https://raw.githubusercontent.com/kanripo/KR-Gaiji/master/images/KR1225.png" mimeType="image/png"/>之女贈太師尚書令兼中書令追<lb/>
封定王允良之曾孫蘇州觀察使吳國公宗絳之孫母<lb/>
曹氏元祐四年三月十八日生是年八月二十八日夭<lb/>
<pb n="KR4d0060_WYG_053-9a"/>
年一嵗九年二月已酉𦵏河南永安縣謹記<lb/>
　　　右監門衛大将軍女墓記<lb/>
右監門衛大将軍士褒第二女贈華州觀察使華隂侯<lb/>
宗鼎之曾孫贈<hi>闕</hi>　　　　　　　公之孫母長安縣<lb/>
君張氏元豐三年三月甲子生元祐八年九月庚辰卒<lb/>
九年二月已酉𦵏河南永安縣謹記<lb/>
　　　宻州觀察使之女墓記<lb/>
宻州觀察使世雄第十二女贈彰化軍節度使舒國公<lb/>
<pb n="KR4d0060_WYG_053-9b"/>
惟忠之曾孫武勝軍節度觀察留後韓國公從藹之孫<lb/>
母同安郡君錢氏元豐三年二月壬午生元祐四年五<lb/>
月丙子卒九年二月已酉𦵏河南永安縣謹記<lb/>
　　　右千牛衛将軍子右班殿直士瑲墓記<lb/>
右千牛衛将軍仲琨長子士瑲贈太師平陽郡王允升<lb/>
之曾孫贈保寧軍節度觀察留後東陽郡公宗辦之孫<lb/>
母安福縣君沈氏元祐元年六月戊申生其年十一月<lb/>
賜名授右班殿直五年八月已亥卒始五嵗九年二月<lb/>
<pb n="KR4d0060_WYG_053-10a"/>
已酉𦵏河南永安縣謹記<lb/>
　　　右金吾衛大将軍漳州防禦使之女墓記<lb/>
右金吾衛大将軍漳州防禦使令瓊第三女萊州防禦<lb/>
使東萊侯從恪之曾孫武寜軍節度觀察留後魯國公<lb/>
世規之孫母曰延安縣君李氏熈寧三年十二月壬戌<lb/>
生元祐五年十一月已卯卒九年二月已酉𦵏河南永<lb/>
安縣謹記<lb/>
　　　右監門衛大将軍之女墓記<lb/>
<pb n="KR4d0060_WYG_053-10b"/>
右監門衛大将軍令想之長女贈鎮江軍節度使追封<lb/>
丹陽郡王守節之曾孫贈鎮海軍節度觀察留後追封<lb/>
北海郡公世符之孫母曰秀容縣君劉氏元豐元年十<lb/>
月丁巳生元祐四年五月戊戌卒九年二月已酉𦵏河<lb/>
南永安縣謹記<lb/>
　　　右監門率府率之女墓記<lb/>
右監門率府率仲□第二女贈太師尚書令兼中書令<lb/>
追封定王允良之曾孫蘇州觀察使吳國公宗絳之孫<lb/>
<pb n="KR4d0060_WYG_053-11a"/>
母曰曹氏元祐四年三月已丑生是年八月乙丑卒九<lb/>
年二月已酉𦵏于河南永安縣謹記<lb/>
　　　右監門衛大将軍之女墓記<lb/>
右監門衛大将軍令想第四女贈鎮江軍節度使追封<lb/>
丹陽郡王守節之曾孫贈鎮海軍節度觀察留後追封<lb/>
北海郡公世符之孫母秀容縣君劉氏元豐八年十月<lb/>
庚辰生元祐三年閏十二月丙寅卒九年二月已酉𦵏<lb/>
于河南永安縣謹記<lb/>
<pb n="KR4d0060_WYG_053-11b"/>
　　　徐王第四男嘉州團練使贈感徳軍節度使永<lb/>
　　　　國公墓記<lb/>
皇叔徐王之第四子嘉州團練使贈感徳軍節度使永<lb/>
國公孝錫仁宗皇帝之曾孫英宗皇帝之孫庶母髙氏<lb/>
元豐八年三月丙辰生元祐二年八月乙未卒始三嵗<lb/>
九年二月已酉𦵏河南永安縣謹記<lb/>
　　　徐王第八女墓記<lb/>
皇叔徐王之第八女仁宗皇帝之曾孫英宗皇帝之孫<lb/>
<pb n="KR4d0060_WYG_053-12a"/>
庶母髙氏元豐七年二月戊寅生元祐元年八月已酉<lb/>
卒始三嵗九年二月已酉𦵏河南永安縣謹記<lb/>
　　　太子右内率府副率男墓記<lb/>
太子右内率府副率仲洙長男士虩右班殿直平陽郡<lb/>
王允升之曾孫贈安化軍節度使開府儀同三司髙宻<lb/>
郡王宗逹之孫母郭氏元祐四年九月戊寅生五年八<lb/>
月壬寅卒九年二月已酉𦵏河南永安縣謹記<lb/>
　　　右武衛大将軍康州團練使男墓記<lb/>
<pb n="KR4d0060_WYG_053-12b"/>
右武衛大将軍康州團練使仲杵第五男士鵷右班殿<lb/>
直贈鎮江軍節度使郇國公允誠之曾孫贈静難軍節<lb/>
度使追封新平郡王宗保之孫母長夀縣君李氏元豐<lb/>
五年四月甲子生元祐六年十一月丁未卒九年二月<lb/>
已酉𦵏河南永安縣謹記<lb/>
　　　右武衛大将軍欽州刺史子三班奉職子振墓<lb/>
　　　　記<lb/>
右武衛大将軍欽州刺史令穆子子振保寧軍節度使<lb/>
<pb n="KR4d0060_WYG_053-13a"/>
楚安僖公從言之曾孫青州觀察使北海侯世爽之孫<lb/>
母樂夀縣君徐氏熙寧四年五月壬辰生遇明堂賜名<lb/>
授三班借職遷奉職元祐六年十一月丁酉卒年二十<lb/>
九年二月已酉𦵏河南永安縣謹記<lb/>
　<lb/>
　<lb/>
　<lb/>
　<lb/>
<pb n="KR4d0060_WYG_053-13b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　范太史集巻五十三<lb/>
</p>
<p>
</p>
  </div>
<div>
                <head>范太史集巻五十四</head>
    <p>
<pb n="KR4d0060_WYG_054-1a"/>
欽定四庫全書<lb/>
　范太史集巻五十四　　　宋　范祖禹　撰<lb/>
　　皇族石記<lb/>
　　　右武衛大将軍舒州防禦使第六子墓記<lb/>
右武衛大将軍舒州防禦使仲篤第六子贈太師兼中<lb/>
書令濮安懿王之曾孫贈武寜軍節度使兼侍中彭城<lb/>
郡王宗衮之孫母夀昌縣君李氏元祐二年九月丁丑<lb/>
生四年七月丁<hi>闕</hi>卒始三嵗九年二月已酉𦵏河南府<lb/>
<pb n="KR4d0060_WYG_054-1b"/>
永安縣謹記<lb/>
　　　右監門衛大将軍第二子墓記<lb/>
右監門衛大将軍仲戭第二子贈太尉兼中書令濮安<lb/>
懿王之曾孫贈武寜軍節度使兼侍中彭城郡王宗袞<lb/>
之孫母長夀縣君李氏元祐六年正月乙亥生其年九<lb/>
月辛卯卒九年二月已酉𦵏河南府永安縣謹記<lb/>
　　　右武衛大将軍舒州防禦使第七子墓記<lb/>
右武衛大将軍舒州防禦使仲篤第七子贈太尉兼中<lb/>
<pb n="KR4d0060_WYG_054-2a"/>
書令濮安懿王之曾孫贈武寧軍節度使兼侍中彭城<lb/>
郡王宗袞之孫母夀昌縣君李氏元祐二年十二月丙<lb/>
午生六年閏八月戊寅卒始五嵗九年二月已酉𦵏河<lb/>
南府永安縣謹記<lb/>
　　　同州觀察使馮翊侯第十二子左班殿直令<graphic n="KR3506" url="https://raw.githubusercontent.com/kanripo/KR-Gaiji/master/images/KR3506.png" mimeType="image/png"/>
　　　　墓記<lb/>
同州觀察使馮翊侯世覃第十二子令<graphic n="KR3506" url="https://raw.githubusercontent.com/kanripo/KR-Gaiji/master/images/KR3506.png" mimeType="image/png"/>贈建安軍節<lb/>
度使同安郡王惟正之曾孫同州觀察使馮翊侯從讜<lb/>
<pb n="KR4d0060_WYG_054-2b"/>
之孫母夀安縣君夏氏熈寜九年二月癸巳生元豐三<lb/>
年遇同天節賜名授右班殿直八年十二月甲子卒始<lb/>
十嵗元祐九年二月已酉𦵏河南府永安縣謹記<lb/>
　　　右武衛大将軍廉州團練使第三女墓記<lb/>
右武衛大将軍廉州團練使令柯第三女贈陳州觀察<lb/>
使淮陽侯守約之曾孫贈彰信軍節度觀察留後濟隂<lb/>
郡公世長之孫母清河縣君張氏熙寜五年十月丁丑<lb/>
生元祐二年四月壬午卒年一十有六九年二月已酉<lb/>
<pb n="KR4d0060_WYG_054-3a"/>
𦵏河南府永安縣謹記<lb/>
　　　右武衛大将軍昌州刺史第十三女墓記<lb/>
右武衛大将軍昌州刺史令夫第十三女贈瀘州觀察<lb/>
使廬江侯守度之曾孫贈蘄州防禦使蘄春侯世宏之<lb/>
孫母長夀縣君王氏元祐七年四月辛酉生明年十月<lb/>
癸酉卒始二嵗九年二月已酉𦵏河南府永安縣謹記<lb/>
　　　前皇城副使長女墓記<lb/>
前皇城副使令耦長女贈武勝軍節度觀察留後韓國<lb/>
<pb n="KR4d0060_WYG_054-3b"/>
公從藹之曾孫贈定國軍節度使南康侯世綱之孫母<lb/>
長安縣君劉氏元豐元年六月丙午生元祐五年七月<lb/>
庚辰卒年十三九年二月已酉𦵏河南府永安縣謹記<lb/>
　　　右監門率府率子右班殿直士侒墓記<lb/>
右監門率府率仲擴子士侒相孝定王永弼之曾孫司<lb/>
空南陽郡王宗喬之孫母夏氏元祐二年十一月壬子<lb/>
生其年遇興龍節賜名授右班殿直五年六月甲寅卒<lb/>
始四嵗九年二月已酉𦵏河南永安縣謹記<lb/>
<pb n="KR4d0060_WYG_054-4a"/>
　　　右千牛衛将軍子不矜墓記<lb/>
右千牛衛将軍士紘長子不矜贈安化軍節度使開府<lb/>
儀同三司髙宻郡王宗逹之曾孫贈保寜軍節度觀察<lb/>
留後東陽郡公仲烈之孫母崇仁縣君髙氏元豐二年<lb/>
六月丙午生元祐五年七月已丑卒年十二九年二月<lb/>
已酉𦵏河南府永安縣謹記<lb/>
　　　右武衛大将軍昌州刺史第五子墓記<lb/>
右武衛大将軍昌州刺史士岌第五子贈安化軍節度<lb/>
<pb n="KR4d0060_WYG_054-4b"/>
使開府儀同三司髙宻郡王宗逹之曾孫贈保寜軍節<lb/>
度觀察畱後東陽郡公仲烈之孫母夀安縣君李氏元<lb/>
祐四年四月癸丑生五年二月已未卒始二嵗九年二<lb/>
月已酉𦵏河南永安縣謹記<lb/>
　　　右武衛大将軍恩州防禦使第十女墓記<lb/>
右武衛大将軍恩州防禦使仲箎第十女贈鎮江軍節<lb/>
度使兼中書令郇國公允成之曾孫贈䖍州觀察使南<lb/>
康侯宗仁之孫母同安縣君焦氏元豐八年二月已丑<lb/>
<pb n="KR4d0060_WYG_054-5a"/>
生元祐五年九月已卯卒始六嵗九年二月已酉𦵏河<lb/>
南府永安縣謹記<lb/>
　　　右監門衛大将軍康州刺史第六子墓記<lb/>
右監門衛大将軍康州刺史仲弓第六子贈鎮江軍節<lb/>
度使兼中書令郇國公允成之曾孫贈䖍州觀察使南<lb/>
康侯宗仁之孫母嘉興縣君杜氏元祐二年十月乙酉<lb/>
生六年<hi>闕</hi>月甲戌卒始五嵗九年二月已酉𦵏河南府<lb/>
永安縣謹記<lb/>
<pb n="KR4d0060_WYG_054-5b"/>
　　　右監門衛大将軍第二子墓記<lb/>
右監門衛大将軍令簫第二子贈鄧州觀察使南陽侯<lb/>
從䞇之曾孫贈保康軍節度觀察畱後吳興侯世經之<lb/>
孫母夀安縣君史氏元豐八年七月乙卯生元祐八年<lb/>
十月壬申卒始九歲九年二月已酉𦵏河南府永安縣<lb/>
謹記<lb/>
　　　右武衛大将軍康州團練使第六男墓記<lb/>
右武衛大将軍康州團練使仲杵之第六子曾祖郇國<lb/>
<pb n="KR4d0060_WYG_054-6a"/>
公允成祖新平郡王宗保母長夀縣君李氏元祐四年<lb/>
九月甲戌生十二月丙辰卒九年二月已酉葬河南永<lb/>
安縣謹記<lb/>
　　　右千牛衛将軍第二女墓記<lb/>
右千牛衛将軍仲鋸之第二女曾祖定王允良祖左金<lb/>
吾衛大将軍雄州防禦使宗藺母崇徳縣君魏氏元祐<lb/>
二年十月癸卯生明年閏十二月戊辰卒九年二月已<lb/>
酉𦵏河南永安縣謹記<lb/>
<pb n="KR4d0060_WYG_054-6b"/>
　　　右監門率府率長女墓記<lb/>
右監門率府率仲<graphic n="KR1795" url="https://raw.githubusercontent.com/kanripo/KR-Gaiji/master/images/KR1795.png" mimeType="image/png"/>之長女曾祖永嘉郡王允迪祖祁<lb/>
州防禦使宗粹母賈氏元祐五年九月庚辰生七年三<lb/>
月乙未卒始三歲九年二月已酉葬河南永安縣謹記<lb/>
　　　右千牛衛将軍第二女墓記<lb/>
右千牛衛将軍令璯之第二女曾祖贈同州觀察使追<lb/>
封馮翊侯從讜祖贈崇信軍節度使追封榮國公世程<lb/>
母福昌縣君李氏元祐四年五月丙申生五年七月甲<lb/>
<pb n="KR4d0060_WYG_054-7a"/>
戌卒九年二月已酉𦵏河南永安縣謹記<lb/>
　　　右武衛大将軍舒州防禦使第四女墓記<lb/>
右武衛大将軍舒州防禦使仲篤之第四女濮安懿王<lb/>
之曾孫贈武寜軍節度使兼侍中追封彭城郡王宗衮<lb/>
之孫母夀昌縣君李氏元豐戊午九月丙申生元祐七<lb/>
年四月辛未卒年一十有五九年二月已酉𦵏河南永<lb/>
安縣謹記<lb/>
　　　潤州觀察使第八男右班殿直墓記<lb/>
<pb n="KR4d0060_WYG_054-7b"/>
潤州管内觀察使仲佺之第八子右班殿直士騎濮安<lb/>
懿王之曾孫贈康王宗樸之孫母安定郡君劉氏元祐<lb/>
元年五月已未生初賜名授右班殿直八年七月甲辰<lb/>
卒僅八嵗九年二月已酉𦵏河南永安縣謹記<lb/>
　　　潤州觀察使第十一女墓記<lb/>
潤州管内觀察使仲佺之第十一女曾祖濮安懿王祖<lb/>
贈康王宗樸母安定郡君劉氏元豐辛酉四月甲戌生<lb/>
元祐七年六月甲寅卒年一十有二九年二月已酉葬<lb/>
<pb n="KR4d0060_WYG_054-8a"/>
河南永安縣謹記<lb/>
　　　潤州觀察使第十二女墓記<lb/>
潤州管内觀察使仲佺之第十二女濮安懿王之曾孫<lb/>
贈康王宗樸之孫母安定郡君劉氏元豐辛酉十二月<lb/>
庚戌生元祐六年閏八月甲申卒年一十有一九年二<lb/>
月已酉𦵏河南永安縣謹記<lb/>
　　　英州防禦使第八女墓記<lb/>
英州防禦使令蘧之第八女贈陳州觀察使追封淮陽<lb/>
<pb n="KR4d0060_WYG_054-8b"/>
侯守約之曾孫贈鎮海軍節度觀察留後追封北海郡<lb/>
公世静之孫母劉氏封徳安縣君元祐六年九月癸丑<lb/>
生明年正月癸卯卒九年二月已酉𦵏河南永安縣謹<lb/>
記<lb/>
　　　右監門衛大将軍英州刺史第六男墓記<lb/>
右監門衛大将軍英州刺史仲弗之第六子曾祖郇國<lb/>
公允成祖䖍州觀察使南康侯宗仁母永和縣君錢氏<lb/>
元祐三年七月丁卯生四年十二月乙丑卒九年二月<lb/>
<pb n="KR4d0060_WYG_054-9a"/>
已酉𦵏河南永安縣謹記<lb/>
　　　右千牛衛将軍第三男墓記<lb/>
右千牛衛将軍士緌之第三子曾祖武寜軍節度觀察<lb/>
留後宗嚴祖右屯衛大将軍仲商母安福縣君吳氏元<lb/>
豐七年九月戊戌生元祐五年七月癸未卒年七嵗九<lb/>
年二月已酉𦵏河南永安縣謹記<lb/>
　　　右監門衛大将軍男三班奉職墓記<lb/>
右監門衛大将軍令坰之子子濟字道卿陳州觀察使<lb/>
<pb n="KR4d0060_WYG_054-9b"/>
淮陽侯守約之曾孫鎮海軍節度觀察留後世静之孫<lb/>
母郭氏永睦縣君君七嵗入小學通孝經論語試升中<lb/>
學十嵗下筆成章句十五通尚書欲舉進士㑹朝廷復<lb/>
詩賦科君晝夜力學至㤀寝食誦唐李程日五色賦奮<lb/>
曰吾當如程取宰相供備庫副使髙士華一見竒之愛<lb/>
其好學許妻以女未及娶元祐七年六月戊辰卒年十<lb/>
八嵗一男襁褓九年二月已酉𦵏河南永安縣謹記<lb/>
　　　右監門衛大将軍男三班奉職墓記<lb/>
<pb n="KR4d0060_WYG_054-10a"/>
右監門衛大将軍令課之子子琦字君玊寜國軍節度<lb/>
觀察留後從審之曾孫安州觀察使世肱之孫母長夀<lb/>
縣君杜氏繼母建昌縣君彭氏以父任為三班奉職始<lb/>
就學論語孟子孝經皆能説其義為文詞有思致律令<lb/>
亦通大槩教官稱之元祐三年四月已丑卒年十有九<lb/>
疾革囑姚氏妹使勉其父母以殺哀節哭已乃自澡潔<lb/>
衣朝服而逝得其遺札如所以語妹者聞者哀之九年<lb/>
二月已酉𦵏河南永安縣謹記<lb/>
<pb n="KR4d0060_WYG_054-10b"/>
　　　贈崇信軍節度使男右班殿直墓記<lb/>
贈崇信軍節度使譙國公世采之子令駥英國公惟憲<lb/>
之曾孫榮王從式之孫母崇安縣君髙氏初賜名補右<lb/>
班殿直未娶元祐五年七月戊辰卒年二十有一九年<lb/>
二月已酉𦵏河南永安縣謹記<lb/>
　　　右武衛将軍興州團練使第七女墓記<lb/>
右武衛将軍興州團練使仲旌之第七女贈太師平陽<lb/>
郡王允升之曾孫贈武寜軍節度觀察留後彭城郡公<lb/>
<pb n="KR4d0060_WYG_054-11a"/>
宗彦之孫母和順縣君郭氏元豐八年三月辛酉生元<lb/>
祐七年正月壬辰卒年八嵗九年二月已酉𦵏河南永<lb/>
安縣謹記<lb/>
　　　右監門率府率長女墓記<lb/>
右監門率府率士讚之長女贈武寜軍節度觀察留後<lb/>
彭城郡公宗彦之曾孫右武衛大将軍全州防禦使仲<lb/>
集之孫母鄭氏元祐元年二月丁卯生二年七月戊辰<lb/>
卒九年二月已酉𦵏河南永安縣謹記<lb/>
<pb n="KR4d0060_WYG_054-11b"/>
　　　右武衛大将軍文州團練使長女墓記<lb/>
右武衛大将軍文州團練使仲虢之長女贈太師平陽<lb/>
郡王允升之曾孫贈武寜軍節度觀察留後彭城郡公<lb/>
宗彦之孫母長夀縣君康氏元祐二年八月庚寅生四<lb/>
年四月辛丑朔卒年三嵗九年二月已酉𦵏河南永安<lb/>
縣謹記<lb/>
　　　右武衛大将軍全州防禦使第九女墓記<lb/>
右武衛大将軍全州防禦使仲集之第九女贈太師平<lb/>
<pb n="KR4d0060_WYG_054-12a"/>
陽郡王允升之曾孫贈武寜軍節度觀察留後彭城郡<lb/>
公宗彦之孫母崇安縣君張氏元祐三年十二月丙戌<lb/>
生七年十一月乙未卒年五嵗九年二月己酉𦵏河南<lb/>
永安縣謹記<lb/>
　　　左侍禁之男墓記<lb/>
左侍禁監蘇門鹽務令寤男子蟠贈宣州觀察使宣城<lb/>
侯從謹之曾孫貴州防禦使世恬之孫母曰張氏年始<lb/>
九嵗元祐七年七月丙午卒九年二月已酉𦵏河南永<lb/>
<pb n="KR4d0060_WYG_054-12b"/>
安縣謹記<lb/>
　　　右武衛大将軍興州團練使之男墓記<lb/>
右武衛大将軍興州團練使仲厥第五男平江軍節度<lb/>
使兼侍中汝南郡王諡安懿贈太尉兼中書令追封濮<lb/>
王之曾孫寜遠軍節度使鞏國公之孫母曰長樂縣君<lb/>
康氏元祐六年六月壬寅生七年五月丁未卒九年二<lb/>
月已酉𦵏河南永安縣謹記<lb/>
　　　逹州防禦使之男墓記<lb/>
<pb n="KR4d0060_WYG_054-13a"/>
逹州防禦使仲理第十二男平江軍節度使兼侍中汝<lb/>
南郡王諡安懿贈太尉兼中書令追封濮王之曾孫贈<lb/>
武寜軍節度使兼侍中追封彭城郡王宗衮之孫母曰<lb/>
廣平郡君曹氏元祐二年三月已卯生元祐六年<hi>闕</hi>月<lb/>
已酉卒九年二月已酉𦵏河南永安縣謹記<lb/>
　　　逹州防禦使之男墓記<lb/>
逹州防禦使仲理第十二男平江軍節度使兼侍中汝<lb/>
南郡王諡安懿贈太尉兼中書令追封濮王之曾孫贈<lb/>
<pb n="KR4d0060_WYG_054-13b"/>
武寜軍節度使兼侍中追封彭城郡王宗衮之孫母曰<lb/>
廣平郡君曹氏元祐三年三月癸酉生元祐六年<hi>闕</hi>月<lb/>
丁未卒九年二月已酉𦵏河南永安縣謹記<lb/>
　　　南陽郡王之女墓記<lb/>
南陽郡王宗喬第五女韓恭懿王元偓之曾孫定王允<lb/>
弼之孫母曰安定郡君魏氏元豐六年二月庚午生元<lb/>
祐五年八月丙午卒九年二月已酉𦵏河南永安縣謹<lb/>
記<lb/>
<pb n="KR4d0060_WYG_054-14a"/>
　　　右領軍衛将軍男墓記<lb/>
右領軍衛将軍仲䚮之男士遣右班殿直贈太師尚書<lb/>
令兼中書令定王允良之曾孫蘓州觀察使吳國公宗<lb/>
絳之孫母賈氏元豐八年八月壬午生元祐元年七月<lb/>
丙寅卒九年二月已酉𦵏河南永安縣謹記<lb/>
　　　昭州防禦使女墓記<lb/>
昭州防禦使仲玉第六女贈太師平陽郡王允升之曾<lb/>
孫贈保寜軍節度使東陽郡王宗悌之孫母曰樂平郡<lb/>
<pb n="KR4d0060_WYG_054-14b"/>
君王氏元豐七年十一月壬寅生元祐三年十二月辛<lb/>
巳卒九年二月已酉𦵏河南永安縣謹記<lb/>
　<lb/>
　<lb/>
　<lb/>
　<lb/>
　<lb/>
　范太史集巻五十四<lb/>
</p>
<p>
</p>
  </div>
<div>
                <head>范太史集巻五十五</head>
    <p>
<pb n="KR4d0060_WYG_055-1a"/>
欽定四庫全書<lb/>
　范太史集巻五十五　　　宋　范祖禹　撰<lb/>
　　手記<lb/>
傅堯俞<hi>欽之</hi>
蘇軾<hi>元祐五年正月乞召還</hi>
蘇轍<hi>子由</hi>
趙彦若<hi>元考</hi>
司馬康<hi>公休元祐三年薦講官除侍講</hi>
<pb n="KR4d0060_WYG_055-1b"/>
王巖叟<hi>彦霖</hi>
朱光庭<hi>公掞</hi>
吳安詩<hi>傳正</hi>
賈易<hi>明叔元祐四年兩省同舉御史除殿中</hi>
劉安世<hi>器之</hi>
吕陶<hi>元鈞</hi>
吕大忠<hi>進伯</hi>
吕火臨<lb/>
<pb n="KR4d0060_WYG_055-2a"/>
張舜民<hi>芸叟</hi>
李周<hi>純之</hi>
楊國寳<hi>應之元祐六年閏八月二十七日舉御史</hi>
楊瓌寳<hi>器之</hi>
謝卿材<hi>仲適</hi>
游師雄<hi>景叔</hi>
常安民<hi>希古</hi>
王汾<hi>彦祖</hi>
<pb n="KR4d0060_WYG_055-2b"/>
姚勔<hi>輝中</hi>
張耒<hi>文潛</hi>
晁補之<hi>无咎</hi>
劉唐老<hi>夀臣</hi>
廖正一<hi>明畧</hi>
郝闢之<hi>希孟</hi>
吳立禮<lb/>
張舉<hi>子厚闕志趣髙潔詞學清贍甲科登第二十餘年侍親終飬屏居不仕安恬之節臣實不如</hi>
<pb n="KR4d0060_WYG_055-3a"/>
曾孝純<hi>元祐五年十月二十八日薦館閣</hi>
孫賁<lb/>
錢世雄<hi>元祐五年八月舉陞陟時權進奏院户部檢法官</hi>
宋大章<lb/>
樂京<hi>已卒</hi>
丁騭<hi>公黙</hi>
吳師仁<hi>坦求舉元祐五年四月一日三免講乞擢用前此十科  講讀</hi>
邵伯温<hi>子文</hi>
<pb n="KR4d0060_WYG_055-3b"/>
杜敏求<hi>拙翁</hi>　<hi>元祐四年舉臺閣清要陞</hi>
劉敦夫<hi>元祐四年舉著述科</hi>
龔史<hi>彦和</hi>
馮如晦<hi>叔明</hi>
馮山<hi>允南</hi>
陳鵬<hi>圖南</hi>
趙伋<hi>思誠</hi>
張康國<hi>饒州教授改官官</hi>　<hi>徐鐸榜及第元祐七年薦學</hi>
<pb n="KR4d0060_WYG_055-4a"/>
章元弼<hi>䝉之子年公肅紀常極稱其有文學官七  再薦</hi>　<hi>元祐五年薦</hi>
馬涓<lb/>
朱紱<lb/>
鄭倞<lb/>
周行已<hi>師正叔</hi>
秦覯<hi>能文</hi>
程遵彦<hi>杭簽嘗言</hi>　<hi>子瞻極稱其才云温公亦知之而口未</hi>
蘇堅<hi>衮子</hi>　<hi>子瞻稱之如程</hi>
<pb n="KR4d0060_WYG_055-4b"/>
韓純彦<hi>好學有文申公甞欲除館職</hi>
侯臨<lb/>
邵光<hi>子瞻稱之</hi>　<hi>已卒</hi>
韓宗直<hi>公掞稱之</hi>
王普<lb/>
王當<lb/>
李楚<hi>懐州人能文</hi>
范致明<hi>應制舉能文</hi>
<pb n="KR4d0060_WYG_055-5a"/>
范致虚<hi>元祐三年及第</hi>　<hi>文甚豪</hi>
賀鑄<hi>班行有文</hi>
朱勃<hi>遜之元祐六閏八月二十七日與公掞同舉御史</hi>
王浹<hi>能詩賦</hi>
杜常<hi>詩學</hi>
王奎<hi>永興通判回方識十久在陜西言邊事甚詳言元祐二年秋西人數  萬㸃集半年方起至鎮戎城</hi>
　<hi>下五日而去本無意入冦乃梁沁布欲姑以此舉觀人情也三家共一駞載乾粮人甚苦之既無所得自</hi>
　<hi>後未易㸃集沁布更以恩結人心又欲立功以服國人年方三十二</hi>
<pb n="KR4d0060_WYG_055-5b"/>
　<hi>涇原之㓂先殺烽子故無斥堠邊吏亦不知六年六月三日</hi>
　<hi>鎮戎之役官軍聚城中不出並聴張之練節制帥臣無所施為李由頤云沁布保䕶嗣子乃夏之伊霍觀</hi>
　<hi>其所為無篡奪之形</hi>
趙竦<hi>平吕梁百歩洪之險善治財賦</hi>　<hi>元祐七年舉公私俱便</hi>
樂舉<lb/>
李潛<hi>元祐六年舉臺閣清要</hi>
張瓛<lb/>
游冠卿<lb/>
<pb n="KR4d0060_WYG_055-6a"/>
雍鈞<lb/>
蘇嘉<hi>元祐七年舉陞擢清要</hi>
石嗣慶<lb/>
李格<hi>潛之子敦極稱之</hi>
孫諤<hi>元祐七年舉臺閣</hi>
陳沂<hi>元祐七年舉陞擢</hi>
楊宗惠<hi>敦夫</hi>
劉處厚<hi>敦夫</hi>　<hi>唐夫極稱之</hi>
<pb n="KR4d0060_WYG_055-6b"/>
趙令畤<hi>潁簽已子瞻字之曰徳麟作字說并書来盛稱之云  薦館閣</hi>
宇文邦彦<lb/>
傅耆<lb/>
楊阜<lb/>
王渙之<lb/>
張東<hi>元祐八年舉著述</hi>
商倚<lb/>
劉羲仲<lb/>
<pb n="KR4d0060_WYG_055-7a"/>
尹材<hi>處初</hi>　<hi>元祐四年舉獻納科/</hi>　<hi>卒</hi>
張雲卿<hi>伯紀</hi>　<hi>元祐八年薦學官</hi>
陳師錫<hi>伯修</hi>
秦觀<hi>少㳺</hi>
陳軒<hi>元輿</hi>　<hi>坡舉自代</hi>
孔武仲<hi>彦常</hi>
應昭緯<lb/>
蘇昞<lb/>
<pb n="KR4d0060_WYG_055-7b"/>
周尹<hi>正孺</hi>　<hi>卒</hi>
李由頤<hi>養正</hi>
朱光裔<hi>公逺</hi>
陳元直<hi>叔正</hi>
陳元紘<lb/>
張重<hi>子威</hi>
吳儔<lb/>
陳瓘<hi>瑩中</hi>
<pb n="KR4d0060_WYG_055-8a"/>
李百禄<hi>祐父</hi>
榮輯<hi>子雍</hi>　<hi>元祐八年薦學官</hi>
陳恢<lb/>
宋匪躬<hi>履中</hi>
宋景年<hi>遐叔</hi>
家彬<hi>中孺</hi>　<hi>元祐六年舉臺閣</hi>
石景略<lb/>
蔡肇<hi>天啓</hi>　<hi>元祐六年舉臺閣</hi>
<pb n="KR4d0060_WYG_055-8b"/>
李格非<lb/>
李徹<hi>擇之</hi>
韓宗質<lb/>
王寔<hi>仲弓</hi>
王寧<hi>幼安</hi>
徐鐸<hi>振父</hi>
游酢<hi>元祐五年舉著述科</hi>
田述古<hi>明之</hi>
<pb n="KR4d0060_WYG_055-9a"/>
李豸<hi>方叔</hi>
張庭堅<hi>廣安人盛僑司業稱之</hi>
李純中<hi>師中弟李徹言正叔嘗責堯夫不與換官</hi>
鮮于綽<hi>大受</hi>
祝康<hi>法家</hi>
孫覽<hi>傳師</hi>
程之才<lb/>
程之元<hi>徳孺</hi>
<pb n="KR4d0060_WYG_055-9b"/>
程之邵<hi>懿父</hi>
髙士英<hi>子容</hi>
范子竒<hi>中濟</hi>
劉昱<hi>晦叔</hi>
喬執中<hi>希聖</hi>
謝綬<hi>喬云論議似從二程淮南發運司</hi>
趙㞦<hi>景仁</hi>　<hi>元祐五年十月與兩省同薦御史</hi>
范純禮<hi>夷叟</hi>　　<hi>舉自代</hi>
<pb n="KR4d0060_WYG_055-10a"/>
趙澤<hi>元祐四年兩省同舉御史</hi>
郭晙<hi>已卒</hi>
劉當時<hi>叔鄭</hi>
富紹庭<hi>徳先</hi>
田子諒<lb/>
丁綖<hi>䆳翁</hi>
陳陔<lb/>
孫安<hi>永弟</hi>　<hi>長社宰宣徳有能政</hi>
<pb n="KR4d0060_WYG_055-10b"/>
蘇京<lb/>
羅適<lb/>
張升卿<hi>與張宗諤同以茶法勒停</hi>
文勛<lb/>
徐君平<hi>久從荆公學當國時不隨子由稱其文字</hi>
李曼<hi>修儒</hi>　<hi>有吏才/</hi>　<hi>元祐六年薦獻納</hi>
宇文昌齡<hi>伯脩</hi>
安鼎<hi>元祐四年兩省同舉御史</hi>
<pb n="KR4d0060_WYG_055-11a"/>
趙君錫<hi>無愧</hi>
鄭穆<hi>閎中</hi>　<hi>元祐五年正月備經筵</hi>
鄭雍<hi>公肅</hi>　<hi>元祐五年正月備經筵</hi>
李栝<hi>元祐五年知洋州囘始識</hi>
石亘<lb/>
毛漸<hi>知髙郵軍復三十六堰</hi>
朱京<lb/>
楊畏<hi>子安</hi>
<pb n="KR4d0060_WYG_055-11b"/>
傅傳師<hi>傳正弟</hi>　<hi>原明稱之</hi>
李君卿<hi>考課第一未奨</hi>
張安上<hi>能吏也</hi>
劉渙<hi>公濟</hi>　<hi>元祐五年七月薦博士</hi>
李傳<hi>同上薦</hi>
張景仁<hi>同上薦</hi>　<hi>晁无咎稱之/</hi>　<hi>除教授</hi>
張咸<hi>元祐五年七月乞免舉應制</hi>
司馬槱<hi>元祐五年八月舉賢良</hi>
<pb n="KR4d0060_WYG_055-12a"/>
謝良佐<hi>公掞正叔皆稱之</hi>　<hi>元祐六年舉著述</hi>
暢大隠<lb/>
虞䇿<hi>元祐五年十月與兩省同舉御史自湖南運判除監察</hi>
裴綸<hi>元祐五年除御史辭不就</hi>
郭知章<lb/>
陳祥道<hi>用之所精禮學元元祐五年十月二十八日劄乞行其  進禮書  祐七年四月二日又薦乞復為</hi>
　<hi>禮言</hi>
豐稷<hi>澤夫</hi>
<pb n="KR4d0060_WYG_055-12b"/>
彭汝礪<hi>器資</hi>
潘興嗣<lb/>
晁説之<hi>作揚雄别傳有史才</hi>　<hi>又六薦著述科</hi>
李常<hi>同年襲弟廷珍稱其文與李傅相上下</hi>
吳儀<hi>傳正姪極稱其文</hi>
許奉世<hi>堯夫薦經行特就殿試注孝經</hi>
扈充<hi>元祐六年舉陞擢清要</hi>
<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>于之武<hi>元祐六年舉臺閣清要</hi>
<pb n="KR4d0060_WYG_055-13a"/>
周鍔<hi>廉彦</hi>
許彦<hi>處中教</hi>　<hi>元祐七年舉䑓閣/</hi>　<hi>元祐七年十二月舉宫</hi>
司馬庭<hi>直孺</hi>
王任<hi>叔重</hi>　<hi>元祐七年舉著述</hi>
李晰<hi>卭人能文</hi>　<hi>元祐八年薦學官</hi>
晁将之<hi>元祐八年薦學官</hi>
孫勰<hi>元祐八年薦學舉</hi>
劉逵<hi>焦蹈榜第二人</hi>
<pb n="KR4d0060_WYG_055-13b"/>
李瑺<hi>紀常稱其能文</hi>
虞芮<hi>喬希聖舉賢良極稱之</hi>
王誼<lb/>
王發<hi>劉器之舉賢良</hi>　<hi>子瞻稱其文</hi>
舒煥<lb/>
吳黙<lb/>
　<lb/>
　范太史集巻五十五<lb/>
</p>
<p>
</p>
  </div></body>
</text>\m</TEI>