<?xml version="1.0" encoding="UTF-8"?>
<TEI xmlns="http://www.tei-c.org/ns/1.0">
              <teiHeader>
                  <fileDesc>
                     <titleStmt>
                        <title>Title</title>
                     </titleStmt>
                     <publicationStmt>
                        <p>Information about publication or distribution</p>
                     </publicationStmt>
                     <sourceDesc>
                        <p>Information about the source</p>
                     </sourceDesc>
                  </fileDesc>
              </teiHeader>
              <text>
                  <body>
            
<div>
<head>方簡肅文集巻一</head> <lb/>
    <p>
<pb n="KR4e0145_WYG_001-1a"/>
欽定四庫全書<lb/>
　方簡肅文集巻一<lb/>
　　　　　　　　　　　明　方良永　撰<lb/>
　　奏疏<lb/>
　　　劾朱寧疏<lb/>
浙江等處承宣布政使司左布政使臣方良永謹奏為<lb/>
還民財以消民怨事臣待罪承宣自慚無補偶有所激<lb/>
不忍緘黙固知事涉權貴言出禍隨然竊計脂韋之罪<lb/>
<pb n="KR4e0145_WYG_001-1b"/>
重於强聒而一身之患害輕於萬姓之荼毒故敢昩死<lb/>
為陛下言之陛下亦知民者邦之本財者民之心乎又<lb/>
知國家財賦盡出東南浙居其半乎故愛國必愛民愛<lb/>
民必惜財而浙之民之財尤當愛以惜也陛下聰明天<lb/>
縱豈不知此若曰我有大臣可付托也我有親臣可依<lb/>
任也我罔敢知固有知之者矣臣則以為陛下有大臣<lb/>
而不能用有親臣而不肯為用雖謂之無臣可也陛下<lb/>
環視左右最親且信與國同休戚者誰耶臣以為莫如<lb/>
<pb n="KR4e0145_WYG_001-2a"/>
朱寧寧也出自賤氓甘為民養陛下一旦假以義子之<lb/>
寵躋諸公侯之列勢傾中外富擬封君其親之也至矣<lb/>
為寧者粉身碎骨以圗報稱尚不能萬分之一乃忍攫<lb/>
取陛下之民財戕賊陛下之邦本以自速其不臣之罪<lb/>
無是理也無而有之其愚耶病狂耶不然欺也陛下俯<lb/>
聴臣言即甚愛寧必大怒也臣於正徳九年十月初十<lb/>
日到任即聞朱寧鬻鈔害人心甚惡之無何舊鎮守太<lb/>
監劉璟語臣及三司曰寜堂鈔價意欲倍増何如臣茫<lb/>
<pb n="KR4e0145_WYG_001-2b"/>
無以對細詢之先是分發十一府每鈔一塊易銀二兩<lb/>
傳報朱寧怪其太輕故欲増至四兩次日復語如初臣<lb/>
堅持不可璟離席立誓曰我受朝廷厚恩朝廷為我立<lb/>
感惠祠我豈不知此事貽害朝廷百姓哉顧勢不得不<lb/>
為耳我即不為他人必為百姓依然受害而我之禍立<lb/>
至矣言與泪俱至於邑不能自禁又次日復語如初竟<lb/>
増至三兩計鈔二萬一千九百九十六塊該銀三萬五<lb/>
千九百八十八兩臣退而思之有官守者不得其職則<lb/>
<pb n="KR4e0145_WYG_001-3a"/>
去心雖憤激力不能捄亦失職也乃自劾求去逭此尸<lb/>
素繼聞新有禁例勢豪鬻鈔害人者必罪臣竊喜此事<lb/>
徐當中止故棲棲不去以待其變今既數月矣例格不<lb/>
行而有司徴價急於星火或縁為奸倍而又倍椎膚剥<lb/>
髓民不堪命天門萬里相與赴愬於監司監司欲言而<lb/>
未果發民亦吞聲而不敢言輸價之吏絡繹於途矣新<lb/>
鎮守太監王堂知民怨且作亦蹙然不安乃出巽辭謂<lb/>
寧堂好人初不知鬻鈔之難如許茍豫知之必不為也<lb/>
<pb n="KR4e0145_WYG_001-3b"/>
今業已為之可以已完二萬四千兩截解少慰其意前<lb/>
頭太監既為之斂我不得不為之解二臣所稱寧堂指<lb/>
朱寧也其勢焰之薫灼可知矣臣反覆思之方今四方<lb/>
羣盜甫息瘡痍未瘳邉塞多虞饋餉或不時繼浙東西<lb/>
諸郡自冬徂春雨雹為災蠶麥不利待哺之民嗷嗷千<lb/>
里此何時也大司徒不能為陛下畫萬年長䇿以去京<lb/>
師之冗食乃遣官四出坐索數十年之逋税亦緦功之<lb/>
察也然豈得已哉冗食不可去而竒禍隨之矣臣故曰<lb/>
<pb n="KR4e0145_WYG_001-4a"/>
陛下有大臣而不能用此猶可諉也劉璟王堂皆陛下<lb/>
腹心之臣其在浙也皆有愛民之譽冝其却此無名横<lb/>
歛於談笑間直易易耳而二臣者徒能涕泣蹙額付之<lb/>
無可奈何一則曰不得不為一則曰不得不解是亦豈<lb/>
得已哉横斂不可却而隠禍中之矣事勢若此茍猶隠<lb/>
忍不為陛下言則已斂之財必入朱寧之手而民心傷<lb/>
矣心傷則本傷本傷則枝幹凋瘁根柢蹶㧞陛下其能<lb/>
晏然於上乎是孰為孰使之哉陛下之義子亦陛下之<lb/>
<pb n="KR4e0145_WYG_001-4b"/>
親臣也陛下反思及此能不寒心臣獨怪朱寧之忍於<lb/>
負陛下也今人有一飯之恩必報陛下之待朱寧豈一<lb/>
飯比哉不圗報則亦已矣反取陛下之邦本而動揺之<lb/>
畧不顧惜此臣之所未喻也故跡其所為在子為不孝<lb/>
在臣為不忠在法所必誅而無赦者也臣所謂陛下有<lb/>
親臣而不為用者非耶然臣惟朱寧席寵以來陛下之<lb/>
錫予無算四方之饋遺不貲篋笥之中必不少此又不<lb/>
病狂喪心何忍為負恩之賊犯此必誅之刑意必真愚<lb/>
<pb n="KR4e0145_WYG_001-5a"/>
而為人所使未可知也伏乞陛下割偏私之愛奮獨㫁<lb/>
之勇廷詰朱寧以鬻鈔害民之故如故愚不解事誤聴<lb/>
人言而請罪祈恩之不暇則削奪官爵薄示懲戒根究<lb/>
主使之人坐以重罪可也如其飾非䕶短不肯服辜是<lb/>
敢於欺罔也是不有陛下也陛下又何取而必欲子之<lb/>
乎下之詔獄明正典刑以昭示天下為臣子悖逆之戒<lb/>
可也斯二者惟陛下明察而果行之仍乞急勅都察院<lb/>
行巡按浙江監察御史㑹同鎮守三司等官將已歛鈔<lb/>
<pb n="KR4e0145_WYG_001-5b"/>
價盡給還民未歛之數随即停止并查究奸吏影射多<lb/>
科侵尅之弊悉寘諸法則民怨未甚猶可慰解邦本未<lb/>
揺猶可培植陛下誠如是臣死且甘心其他利害固不<lb/>
遑恤也陛下如以臣言為不然置之不問日復一日尾<lb/>
大不掉將必蠶食天下肆無厭之求出於尋常所不料<lb/>
者陛下於是時也悔之晩矣臣不勝激切痛憤之至為<lb/>
此具本專差承差汪奎齎抱謹具奏聞伏候勅㫖<lb/>
　　　浙藩乞休疏<lb/>
<pb n="KR4e0145_WYG_001-6a"/>
浙江等處承宣布政使司左布政使臣方良永謹奏為<lb/>
乞恩休致事臣見年五十四嵗福建興化府莆田縣人<lb/>
由𢎞治三年進士授刑部廣東司主事員外郎陞廣東<lb/>
按察司僉事丁父憂起復為因不謁劉瑾揑寫㫖意著<lb/>
臣致仕正徳五年瑾誅䝉起湖廣按察司副使陞廣西<lb/>
按察使山東右布政使轉前職竊念臣本布衣蒙憲宗<lb/>
純皇帝作養孝宗敬皇帝登用歴事陛下以有今日鞠<lb/>
躬盡瘁死而後已臣職分所冝豈可言去縁臣有不可<lb/>
<pb n="KR4e0145_WYG_001-6b"/>
不去者三臣母陳氏年踰七十景逼桑榆臣心思母心<lb/>
逐雲飛母心思臣度日如嵗此臣之情事迫切冝去一<lb/>
也臣賦質薄弱近者䟦涉兩廣侵冐風濕力疾上官實<lb/>
欠精健若不速歸必為客鬼此臣之乖蹇冝去二也臣<lb/>
素無學識小就攸冝乃今處此重地秋毫無補貽害地<lb/>
方若不速歸恐妨賢路此臣之匪才冝去三也負三冝<lb/>
去而不去是之謂不知耻以不知耻之人而竊陛下之<lb/>
美官清議不容也伏乞察臣初心許臣休致使臣得申<lb/>
<pb n="KR4e0145_WYG_001-7a"/>
烏鳥之情遂首丘之願免瘝曠之誚陛下之賜踰九鼎<lb/>
矣臣雖歸老猶能歌咏聖徳以答殊恩於不忘也臣無<lb/>
任激切懇祈之至為此具本專差承差某齎抱謹具奏<lb/>
聞伏候勅㫖<lb/>
　按公自論奏朱寧之後即上疏乞休銓曹以公歴官<lb/>
　中外素負節操而是年朝覲又首膺旌典不允所請<lb/>
　後公又連上二疏乃得奉㫖致仕今此其第一疏也<lb/>
　後二疏已散失俱存其略謹附録于左以見公進退<lb/>
<pb n="KR4e0145_WYG_001-7b"/>
　出處之詳云後學鄭茂識<lb/>
　　　乞休第二疏<lb/>
其畧曰臣蒙陛下付以旬宣重任畀以兩浙重地中夜<lb/>
以思謂左布政使之職上溥徳意下霈蒸黎其責也今<lb/>
臣備貟於浙㡬一年矣甫寅而出盡酉而入不過錢榖<lb/>
簿書之煩非能為陛下宣布膏澤以蘇兩浙之困尸曠<lb/>
素官臣實恥之髙位厚祿豈冝戀戀乆居臣近為地方<lb/>
彈擊權貴政未知陛下何以處臣臣官不足惜倘從末<lb/>
<pb n="KR4e0145_WYG_001-8a"/>
減先賜譴歸臣之心所至願也伏惟陛下垂察焉<lb/>
　　　乞休第三疏<lb/>
其畧曰臣誤荷洪恩寵已云至更一轉移則上有褒封<lb/>
可耀其前下有廕叙可庇其後寵且未涯是亦何負於<lb/>
臣而臣乃汲汲求去若厭此寵榮然者豈性與人殊哉<lb/>
誠有可言非敢立異臣之月俸柴薪俱已住支印信已<lb/>
交參政周曽署掌自甘棄置不敢虚飾惟陛下垂憐俯<lb/>
遂放歸田里不勝願幸之至<lb/>
<pb n="KR4e0145_WYG_001-8b"/>
　　　起用巡撫乞終養疏<lb/>
致仕浙江布政使司左布政使臣方良永謹奏為乞恩<lb/>
終養事臣原籍福建興化府莆田縣人見年六十一嵗<lb/>
由𢎞治三年進士授刑部廣東清吏司主事陞貟外郎<lb/>
廣東按察司僉事丁父憂起復為因不謁劉瑾矯㫖著<lb/>
致仕正徳五年八月瑾以逆誅䝉起臣湖廣按察司副<lb/>
使歴廣西按察使山東右布政使轉前職又因劾奏朱<lb/>
寧鬻鈔殃民尋乞致仕家居六年正徳十六年恭逢陛<lb/>
<pb n="KR4e0145_WYG_001-9a"/>
下入正大統寧以逆誅䝉聴言官交章論薦起臣都察<lb/>
院右副都御史提督撫治鄖陽等處地方勅諭至臣郊<lb/>
迎庭拜望闕謝恩祗受訖望輕恩重感極涕零竊念臣<lb/>
入仕三十二年實歴一十三年備甞苦辛甘投閒散不<lb/>
謂遲暮之年親際聖明之㑹凡在臣工孰不忻幸勉圗<lb/>
自見臣有此遭逢正冝罄竭平生上答知遇朝拜命而<lb/>
夕啟行臣之分臣之心也縁臣實有大不得已者臣母<lb/>
陳氏年已八十精力衰耗卧病踰年足艱步履動須扶<lb/>
<pb n="KR4e0145_WYG_001-9b"/>
掖使臣在官得聞母病猶思歸養况在母側親見病重<lb/>
豈忍暫離進止憂惶莫知攸措輾轉圗惟殆廢寢食臣<lb/>
惟忠孝一道君親一體時乎竭力於家與夫委身於國<lb/>
惟其所當罔敢適莫如臣今日悃愊之懐則實有大不<lb/>
得已者陛下寤寐求賢内外之臣忠純體國賢於臣數<lb/>
等者何限舉以代臣則雖無臣亦不為少而臣得盡心<lb/>
侍養以終母年茍於風化少有禆助亦臣報答之萬分<lb/>
一也臣於大義若兩難臣之私心實獨苦伏望陛下俯<lb/>
<pb n="KR4e0145_WYG_001-10a"/>
垂憐憫追寢成命勿以例拘容臣以原官終養别舉賢<lb/>
能以充任使非獨遂㣲臣移忠之願亦大彰陛下勸孝<lb/>
之仁臣幸甚臣母幸甚臣不勝懇切祈憐之至縁係乞<lb/>
恩終養事理未敢擅便謹具本令義男方錫齎捧投進<lb/>
伏候勑㫖<lb/>
　　　再乞終養疏<lb/>
致仕浙江等處承宣布政使司左布政使臣方良永謹<lb/>
奏為懇乞天恩容令終養事臣於前疏已辭免今職祈<lb/>
<pb n="KR4e0145_WYG_001-10b"/>
終母養然臣自受命以來日夜憂懼雖有忱辭猶慮阻<lb/>
格若候吏部查例上請不容陳乞移文到臣然後再疏<lb/>
則萬里往還留連嵗月乆虚地方重大之任愈增㣲臣<lb/>
違慢之愆是以冒昩再疏令原差義男並齎連上臣切<lb/>
念今日之事揆諸情義兩不可已臣母年已八旬身嬰<lb/>
痼疾桑榆之景理不可長臣雖有弟有子有姪可以代<lb/>
養然臣身為長子分義自重使臣仰體眷命勉强即程<lb/>
或恐旬月之違遽成幽明之隔則臣之忍心不孝何所<lb/>
<pb n="KR4e0145_WYG_001-11a"/>
於迯大節既虧平生喪盡將使宣和導利之時而有不<lb/>
得其所之物與賢彰徳之具猥及無足為用之人是臣<lb/>
之出既無能全事母之情又無以完事君之節陛下何<lb/>
取焉此臣之所以甘冒斧躓不辭煩黷甚非得已也伏<lb/>
乞陛下察臣之言哀憐其志普曲成之大徳持獨㫁之<lb/>
乾綱特出俞㫖俯遂臣請臣與母幸甚若陛下必欲臣<lb/>
備使令不終棄之則臣年雖及耆力未衰憊正如李宻<lb/>
所謂事陛下之日長也臣於此時必能勉䇿駑鈍不惜<lb/>
<pb n="KR4e0145_WYG_001-11b"/>
馳驅以副竒遇以報鴻恩亦如諸葛孔明所謂鞠躬盡<lb/>
瘁死而後已此臣犬馬惻怛由衷之至情也豈敢固飾<lb/>
虚讓以上欺陛下哉臣臨疏不勝祈憐之至縁係懇乞<lb/>
天恩容令終養事理未敢擅便謹具本仍授義男方錫<lb/>
齎進伏候勑㫖<lb/>
　　　繳勑疏<lb/>
侍養都察院右副都御史臣方良永謹奏為齎繳勑諭<lb/>
事頃蒙起用擢臣前職提督撫治鄖陽等處地方時因<lb/>
<pb n="KR4e0145_WYG_001-12a"/>
母老連具二本奏乞終養該吏部題奉欽依方良永所<lb/>
奏情詞迫切暫令在家侍養俟母病痊之日起用又該<lb/>
兵部題奉聖㫖方良永待有相應貟缺用他欽此欽遵<lb/>
移咨到臣不謂母子温存重荷乾坤覆庇喜溢尋常報<lb/>
乏絲髪為照前項地方既弗親臨所有原奉勑書應合<lb/>
進繳慰私情於萬里已覃錫類之仁隆大孝於三宫益<lb/>
篤惟親之教臣無任戴徳欣躍之至謹具本並原勑齎<lb/>
進以聞<lb/>
<pb n="KR4e0145_WYG_001-12b"/>
　　　辭月米疏<lb/>
終養都察院右副都御史臣方良永謹奏為辭免恩賜<lb/>
月米事本年五月十六日福建都司舍人寇定順齎到<lb/>
吏部咨文一道為奬孤忠以勵臣節事該巡撫都御史<lb/>
姚鏌奏吏部覆題臣居官素謹家無贏餘合照月給食<lb/>
米事例量示優崇仍通行撫按所属地方但有居官居<lb/>
鄉節行可稱如臣之類者一體優禮等因節奉聖㫖方<lb/>
良永既居官素謹著有司月給米三石養贍欽此欽遵<lb/>
<pb n="KR4e0145_WYG_001-13a"/>
移咨到臣事出異常恩踰素望捫心内愧實不自安臣<lb/>
惟月米者朝廷所以惠養老臣非累朝夀俊著有日勞<lb/>
特奉優詔者不得濫與臣歴塵仕路三十餘年未効涓<lb/>
埃之報顧惟愚戇不能徇時再忤權奸奉身以退陛下<lb/>
龍飛之初猥蒙起用臣以母老且病不忍輒離懇乞聖<lb/>
慈容臣終養而又冒援恩詔得與見任官一體封贈榮<lb/>
及三世陛下所以施於臣與臣所以受於陛下者皆云<lb/>
過矣今復有兹月米之給尤出望外將以臣母老不得<lb/>
<pb n="KR4e0145_WYG_001-13b"/>
祿養與則臣家雖貧猶能自給暮年甘㫖供奉未缺稽<lb/>
之舊典侍郎潘禮御史陳茂烈甞有此給縁臣所處稍<lb/>
異二臣以此懐慚不敢祗受伏乞追寢恩命將給臣養<lb/>
贍月米移賚善人則錫予不濫足以示勸而臣亦得免<lb/>
冒昩之戒矣為此具本專差義男方彚齎進謹具奏聞<lb/>
伏候勑㫖<lb/>
　　　謝月米疏<lb/>
終養都察院右副都御史臣方良永謹奏為謝賜月米<lb/>
<pb n="KR4e0145_WYG_001-14a"/>
事臣近具疏辭免月米蒙㫖已有成命不准辭者臣叨<lb/>
冒殊恩實慚非分感承徳意惟切激中兹蓋伏遇皇帝<lb/>
陛下聖由天縱道懋皇極治每先於率孝祿則重於勸<lb/>
㢘如臣迂庸亦荷優異顧為養方榮而母身不待徒感<lb/>
傷於風木重顔汗於素餐撫枕自嗟指天為証誓秉有<lb/>
終之操及兹未死之年崇雅黜浮兾有成於大化補山<lb/>
益海庶少竭於涓埃臣下情無任激切感荷之至謹具<lb/>
本稱謝以聞<lb/>
<pb n="KR4e0145_WYG_001-14b"/>
　　　再起巡撫乞休疏<lb/>
起用都察院右副都御史臣方良永謹奏為乞恩辭免<lb/>
重任事正徳十六年恭逢陛下御極蒙起臣前職撫治<lb/>
鄖陽時以母老陳情䝉聖恩月給米三石養贍親終之<lb/>
日有司具奏起用母沒之後臣已懇辭月米服闋之後<lb/>
臣亦自甘棄置不謂聖明重此甄録本年七月二十八<lb/>
日欽奉勑總理粮儲兼巡撫應天等處地方竊念臣學<lb/>
本愚陋性惟朴忠山林之日雖多廊廟之憂恒切况十<lb/>
<pb n="KR4e0145_WYG_001-15a"/>
載寸心曽無少盡而一家三世洊受洪恩委身以報此<lb/>
惟其時是以聞命遂行炎蒸不避已於八月初四日隨<lb/>
帶家人二名兼程就道然臣志雖勤而福分素薄年未<lb/>
耄而病骨漸衰八月二十四日行至浙江衢州府痰熱<lb/>
交作晝夜弗寧荏苒自擁艱於前進夫畿輔重地也糧<lb/>
儲大計也保釐之寄要在得人如臣羸劣何以堪此記<lb/>
曰量而後入臣豈不自知哉不得已冒瀆宸聴乞賜垂<lb/>
察許臣休致是終始成就臣使得以退為報矣臣不勝<lb/>
<pb n="KR4e0145_WYG_001-15b"/>
願幸之至為此專差承差丁表民齎抱謹具奏聞伏候<lb/>
勑㫖<lb/>
　　　再乞休疏<lb/>
起用都察院右副都御史臣方良永謹奏為懇乞天恩<lb/>
辭免重任容令休致事臣自正徳十年以布政使致仕<lb/>
遭際陛下御極中間屢沐殊恩非只一事亦非只及臣<lb/>
一身邇膺新命再召誓竭報稱顧犬馬㣲忱雖曰恒切<lb/>
而蒲栁弱質望秋先零臣於八月二十四日到衢州府<lb/>
<pb n="KR4e0145_WYG_001-16a"/>
地方距臣發莆之期甫二十日耳痰火上炎怔忡内作<lb/>
恐妨重任上疏乞休而志念未灰猶欲為陛下剗除奸<lb/>
弊少蘇東南凋瘵之民仰答洪造然後已舟次厭喧移<lb/>
入古刹病卧旬餘痰火日盛飲食減而肌削精神耗而<lb/>
心驚雖得該府給藥遣醫日來診視臣自度病勢非藥<lb/>
力能降孤身客死無益不得已再瀝誠悃冒犯天威伏<lb/>
乞察臣初心憫臣末路特發俞㫖許臣休致亟選才識<lb/>
老成委以保釐重寄貰臣悮事之愆遂臣首邱之願臣<lb/>
<pb n="KR4e0145_WYG_001-16b"/>
一面輿疾南還就醫以聴進止家鄉在望庶其有瘳臣<lb/>
荷陛下覆載生成之恩至此即隕首捐軀何以為報哉<lb/>
臣不勝懃懇祈憐之至為此具本專差承差栁集齎抱<lb/>
謹具奏聞伏候勑㫖<lb/>
　<lb/>
　<lb/>
　<lb/>
　方簡肅文集巻一<lb/>
</p>
<p>
</p>
  </div>
<div>
<head>方簡肅文集巻二</head> <lb/>
    <p>
<pb n="KR4e0145_WYG_002-1a"/>
欽定四庫全書<lb/>
　方簡肅文集巻二<lb/>
　　　　　　　　　　　明　方良永　撰<lb/>
　　序<lb/>
　　　贈都憲鄭山齋公巡撫江西序<lb/>
士之仕也有其具而已乎有其具無其時孔孟且需而<lb/>
弗進也剥盡而復否極而泰上有聖明下列夀俊内無<lb/>
疪政而外絶釁端夫是之謂時然際其㑹者蓋寡吾友<lb/>
<pb n="KR4e0145_WYG_002-1b"/>
山齋鄭公之際亦竒哉當左轄江西時逆濠肆虐擊㫁<lb/>
無諱轉移大柄以死生禍福有位人其應如響公從容<lb/>
其間屹不為變而媒孽之禍作以文致于罪卒落其官<lb/>
而怒猶未解也林見素輟巡視費湖東辭相位去亦已<lb/>
矣猶百計偵伺胡永清先㡬而遁卒致詔獄遼左之戌<lb/>
性命㡬不保公既落官人猶公危雖公亦自危也迨反<lb/>
狀既露逆兵猝起皖城扼其北陽明之旅已皷行而西<lb/>
濠進退無據駢首就擒當是時已有訟公之寃即其家<lb/>
<pb n="KR4e0145_WYG_002-2a"/>
而起之者飛龍利見大命維新反弊政而還之舊以與<lb/>
天下更始顧兹江西甫定之邦非老成宿望以拊循鎮<lb/>
讋之不可而公巡撫之命下矣公之遭人固公竒公亦<lb/>
自以為竒也故再起非難而時之遭際為難時猶濠時<lb/>
也公固無此起濠死而中外之奸尚在公亦無此拜拜<lb/>
亦無能乆於其位今則無是矣簡修進良䋲惏摧暴以<lb/>
𢎞大新政保釐西人如書所謂不剛不柔詩所謂不吐<lb/>
不茹公固有以自副也抑善作者不必善成得於憂患<lb/>
<pb n="KR4e0145_WYG_002-2b"/>
者恒失之安樂易曰樂則行之確乎其不可㧞公孝友<lb/>
貞諒㢘而寡與論事侃侃不詭以狥文章刊落葩藻根<lb/>
據理要無䛕詞既得之涵養之素而履危歴險衡慮困<lb/>
心八年之乆以日見其至以晩其成於所謂不㧞云者<lb/>
非獨公之自信人亦信之無疑也由是而進之臺之省<lb/>
以繫天下之重又何往而不可乎予不佞與公素莫逆<lb/>
既慶公之遭且知公固不負此時也因書之以為行贈<lb/>
　　　贈大理丞黄後峰先生北上序<lb/>
<pb n="KR4e0145_WYG_002-3a"/>
聖天子既登宸極首徴耆舊列於大僚莆以六卿起則<lb/>
有見素林公又亟録先後忠諫罹害若干人復官晉秩<lb/>
䘏亡有差莆以九卿起則有後峰諸君子後峰得禍最<lb/>
竒故酬之也特異吁其盛矣抑獨莆盛哉國家氣運於<lb/>
斯為盛莆有人以當之適遭其㑹耳雖然莆亦可畏也<lb/>
予耳目所及彭惠安公之響方震而見素嗣之見素方<lb/>
大震而後峰嗣之誰謂後峰發軔一疏其赫然震耀乃<lb/>
與二公均耶予甞三復其疏矣首之以崇聖學繼之以<lb/>
<pb n="KR4e0145_WYG_002-3b"/>
通言路正名號戒逰幸去小人終之以建儲貳凡六事<lb/>
事為之防言無所隠指斥權奸如叱奴𨽻開陳利害不<lb/>
諱死亡讀之使人毛竦骨寒悲憤生而痛哭繼之也竊<lb/>
意憫時憂世之疏言之剴直痛切氣之勁奮激烈心之<lb/>
至誠惻怛如後峰者不兩見也後峰自成進士時目擊<lb/>
時事每憂懣不食入官以來日見奸雄勢盛即忿填胸<lb/>
臆蚤夜弗寧甞曰此輩何術輒能簸弄熒惑如此其甚<lb/>
耶又曰吾不掃除此輩甘與共立於朝非夫也其至誠<lb/>
<pb n="KR4e0145_WYG_002-4a"/>
惻怛蓄之也乆故其言直氣勁自與心謀如弩發機豈<lb/>
容但已疏與蘭溪陸子汝亨同上陸亦心服之弗賛一<lb/>
辭昔者箕子比干皆以諫顯孔子稱之於異代不曰忠<lb/>
而曰仁容非以二子之自靖者同一至誠惻怛為仁乎<lb/>
予因是而知至誠惻怛固人臣諫君之本也本之不立<lb/>
始而為之終必悔外而彊之内必畏畏與悔諫之辱也<lb/>
世不有以忠鯁入以回佞出者乎名之不可虚竊也如<lb/>
是夫後峰性醇而行潔識逺而學優志之所嚮直以古<lb/>
<pb n="KR4e0145_WYG_002-4b"/>
人自期而自視恒退然不露圭角為文厭雕刻而雋永<lb/>
有餘味其足以追步二公非直一疏之鏗鍧也勛名事<lb/>
業在他日者駸駸乎其宏以大自兹始矣大理檄至後<lb/>
峰謀諸素翁翁曰非常知遇不可不答也山齋曰平生<lb/>
抱負不可乆欝弗彰也予亦曰時哉弗可失也子行矣<lb/>
毋讓夫和聲鳴盛言非前日之言任重致逺固此氣也<lb/>
昌其言無餒其氣以自副其初心所至無前又烏知不<lb/>
有聞風而起踵吾之後者乎陸子之鄉有楓山章先生<lb/>
<pb n="KR4e0145_WYG_002-5a"/>
者位尊望重而齒髙孔子所謂仁人也維舟往謁必未<lb/>
語心孚而重有以相告也<lb/>
　　　贈陳敦賢給諫膺薦再起序<lb/>
士君子立身之大節出與處也匪出處之為大不輕於<lb/>
出與處之為大也一偏一曲之士平時不灼見真知臨<lb/>
事輒依違遷就而乾沒不已果於忘世者又往往率意<lb/>
而任情其於出處且不知為何物無惑乎立乎其大者<lb/>
寥寥於天下也頃者奸宦怙寵竊弄威權欲逞彌天之<lb/>
<pb n="KR4e0145_WYG_002-5b"/>
惡首箝士夫之口於是肆為殘刻賊害忠良流毒天下<lb/>
中外之臣殞身於桎梏竄戍榜笞者非可一二數其幸<lb/>
存者亦困踣顛頓朝不謀夕當是時也出乎處乎不待<lb/>
智者能辨之矣然居其職嬰其禍則誼不可處必蚤見<lb/>
必豫待必不徘徊顧戀而視富貴如浮雲夫然後可處<lb/>
即處於大節也無負故夫痛憤激烈出危言以觸禍機<lb/>
至亡身喪家有不暇恤者有見於不可處之誼也是與<lb/>
阿媚愞巽盡棄平生曽不少愧者雖不可同年語要之<lb/>
<pb n="KR4e0145_WYG_002-6a"/>
見㡬而作又或一道也有臣癯然體不勝衣而燭事變<lb/>
於未形棄美官而不惜雖使壯士莫敢齊驅吾耳目所<lb/>
及敦賢一人而已間有能竝之者亦出一時之感發未<lb/>
有炳於㡬先而豫自裁决者也是果何道而得此哉平<lb/>
生的乎有定見也臨事確乎有定力也不然出樊籠而<lb/>
逰寥廓夫豈尋常尺寸者所能辦哉及乎奸宦伏誅正<lb/>
人嚮用再起之命簡在宸衷促行之檄繼出銓部君乃<lb/>
幡然改圗不以終老林谷自甘而以乗時建立為急不<lb/>
<pb n="KR4e0145_WYG_002-6b"/>
以前之處為足以自固而以今之出為得其本心是又<lb/>
暗合於古人憂違樂行之意信非偏曲之士所可儗也<lb/>
君之車馬有行色莆士夫家食者咸重君之出於是太<lb/>
學生林以正為請於大叅陳君待徴圗其意通守林公<lb/>
而下若干人詠其實而猥以序屬予予亦以迂疎觸諱<lb/>
㡬蹈虎口而後處者視君之既明且哲政爾有愧予何<lb/>
敢序君哉雖然予於君同領鄉薦有廿餘年之雅茲又<lb/>
濫附薦書而起即不辱以正之請亦冝有言為君贈况<lb/>
<pb n="KR4e0145_WYG_002-7a"/>
請之勤乎君今又一出矣履廢黜之艱者多懐顧忌幸<lb/>
際㑹之易者或忘報稱君思前日所以廢我者為何今<lb/>
日所以起我者為何其泛然耶固不足為重輕如以其<lb/>
忠鯁廢而復以忠鯁起者君可不圗所以報稱而忍於<lb/>
顧忌以自臭厥載耶夫保晩節之難與成大名均也君<lb/>
而徒處猶無責也徒出焉人且議其後矣予嗣今將即<lb/>
君之始而要君之終即君之已然而究君之未然君其<lb/>
無以自負以負予為也此固諸士夫之所望也君始為<lb/>
<pb n="KR4e0145_WYG_002-7b"/>
給諫多所建白出其餘力工詩文善畫有逺致茲人人<lb/>
能道之予不復贅<lb/>
　　　贈郡丞林以賢之官安慶序<lb/>
林石渠子以賢初授郡丞也得江西之瑞有治績績又<lb/>
最於治盜未㡬以憂去服闋改丞安慶安慶於古為皖<lb/>
為舒猶荒服於今為畿内則大郡也以畀以賢俾佐守<lb/>
以理人與地無兼得耶以賢取道歸掃松楸既來别予<lb/>
請所以為安慶予應之曰驟試子以未甞試也固優輕<lb/>
<pb n="KR4e0145_WYG_002-8a"/>
車熟路於郡丞也何有然不敢不有以告也逆瑾擅命<lb/>
漁獵郡邑貪黠吏盜府庫以媚之不足又因以漁獵其<lb/>
民網罟所施鷹犬所至富商鉅室無遺者瑾恱而已之<lb/>
囊亦溢則揚揚焉坐待徙秩誰復為世道計加以兵荒<lb/>
薦至官廪無終嵗之儲數年來銖蓄寸累不能復其舊<lb/>
之什一財之匱未有甚於此時者也為政者急所先不<lb/>
此之務而簿領之役役即使精明炫赫亦無禆於緩急<lb/>
况本之不端則所謂銖蓄寸累者入私室耳為身謀耳<lb/>
<pb n="KR4e0145_WYG_002-8b"/>
民且不信民之不信以在民上吾未見其能丞也以賢<lb/>
避席曰祿也不敏向甞領是教以治瑞而瑞治安慶當<lb/>
江淮之衝非瑞比去留都不能千里固襟喉也萬一盜<lb/>
起倉卒南北受敵勢必棘恐未可以瑞治治願有加也<lb/>
曰地有僻要勢有難易治之道一也兵不足募可足士<lb/>
不勇信賞可勇是果可以口舌文告為哉抑非獨藏富<lb/>
於官安慶緒之軍圍睢陽也使城中公私皆有儲積必<lb/>
不至以茶紙鼠雀代食愛妾可生城可恃以無恐然觀<lb/>
<pb n="KR4e0145_WYG_002-9a"/>
巡逺之捐所愛如所憎而民亦信之弗去是豈瑣尾者<lb/>
能辦哉城守具備為河北二十四郡之光顔平原可法<lb/>
也夫以子之才當子之年又值此晏然無事之時其能<lb/>
使安慶果安且慶也必矣無已安慶自有故事亦存乎<lb/>
其人耳以賢再拜而去翼日鄉縉紳醵餞之於陳子玉<lb/>
光之室使予主其席酒數行玊光作而言曰石渠子事<lb/>
先生為髙弟子兹行得無言耶予曰諾乃櫽<graphic n="KR0034" url="https://raw.githubusercontent.com/kanripo/KR-Gaiji/master/images/KR0034.png" mimeType="image/png"/>與語者<lb/>
示玊光玊光曰此守責也稽戎籍之盈縮而取盈焉丞<lb/>
<pb n="KR4e0145_WYG_002-9b"/>
之責塞矣何責石渠之備予曰丞守之貳丞之責詎止<lb/>
此耶此特當務之急耳於是玊光亦然予言遂書為贈<lb/>
以賢之官序<lb/>
　　　贈考功劉紹功北上序<lb/>
約齋劉紹功甫既免喪北上予姪重熈為乞贈言重姻<lb/>
誼也約齋與林石崖齊名於予輩行無論後先皆予畏<lb/>
也二君者能為古文辭馳騁軒輊不茍雷同尤淬礪行<lb/>
檢尚友古人石崖峭㧞寡合約齋温潤易親性殊而趨<lb/>
<pb n="KR4e0145_WYG_002-10a"/>
一也意氣交孚實重予助今約齋行猶奪吾一臂即弗<lb/>
為請予固將張之也約齋初授刑部主事以才望選入<lb/>
吏部故刑法選法咸精無寃於有罪亦無寃於有徳比<lb/>
奔父喪復以適連持祖父母喪㷀㷀在疚者五閲嵗人<lb/>
情弗堪獨奉母治葬事又葬所未葬凡七喪旁及姑叔<lb/>
母力不足貸以充人難之五年之内未甞以衰經入公<lb/>
門恥干人以私雷孟升侍御治莆時毁滛祠數百區鬻<lb/>
以備賑約齋亦取其二稍有私議不知其為業師與舅<lb/>
<pb n="KR4e0145_WYG_002-10b"/>
氏増立錐地官價自輸祠歸二貧士人又難之鄉長老<lb/>
父行者視猶父祖行者祖視之敵已以下貧交者情愫<lb/>
不改退自節抑人亦忘其為吏部宦家子弟𨽻僕類怙<lb/>
侈張皇陵轢鄉社輕侮寒畯約齋羣從素醇謹衣食於<lb/>
其家者長給薪水少供洒掃候門將命稍縱輙斥之人<lb/>
不知其為吏部僕夫忠之移於君也自親始治之移於<lb/>
官也自家始約齋事生死兩無負矣有君如此忍負之<lb/>
乎恂恂乎無傲於鄉之人矣容肆焉以傲官長乎冒嫌<lb/>
<pb n="KR4e0145_WYG_002-11a"/>
疑以恤乏飭臧獲毋怙寵矣有待下無恩馭吏弗嚴乎<lb/>
抑非其至也寧忍貧弗屑枉已峙砥柱于頺波此大丈<lb/>
夫之事也充而極之可以塵金玊銖軒冕獨請謁絶乎<lb/>
哉向也歛其施修之於家今也起而攄之於天子之廷<lb/>
晉而岳牧而卿佐又晉而宰執皆此道也予奚能増益<lb/>
其所未至重熈曰規以輔之約齋之屬望也此頌也非<lb/>
規也予以約齋入必復為吏部嚴畛域之限杜私覿之<lb/>
門吏部故事也然則石崖之峭㧞乎予將進之於是曰<lb/>
<pb n="KR4e0145_WYG_002-11b"/>
約齋外和内剛以非所慮予惟文之垂逺必與道俱者<lb/>
也約齋能為古文辭予惟進之於道乎治其心養其氣<lb/>
融㑹乎宇宙古今推移恒變之妙體驗乎隂陽動靜開<lb/>
闔消息之機上達乎天地萬物生生化化之原渾涵浩<lb/>
博包括無遺操縱弛張惟意所適夫然後敷道之腴餙<lb/>
道之器駕唐軼漢挽先秦而上之予又奚能逆料其所<lb/>
至重熈曰是可以副約齋之望矣<lb/>
　　　贈郡守馮檢齋公入覲序<lb/>
<pb n="KR4e0145_WYG_002-12a"/>
明年春正月適維外臣入覲之期吾郡守馮公行徤以<lb/>
興化去京師八千里先數月戒行則今年七月也或止<lb/>
之曰公至郡七年矣年勞政望皆當大拜報旬月至矣<lb/>
盍少留弗往公曰吾慮不及此吾之欲往也意有大焉<lb/>
者夫人莫不欲覩所未甞覩以為此生希濶竒逢今皇<lb/>
上入正大統即位一詔百姓鼓舞咸以為堯舜復生延<lb/>
頸跂足恨不咫尺闕庭以覲太平天子吾不煩介紹不<lb/>
假左右先容得平步赤墀仰瞻龍衮顧不欲往耶正人<lb/>
<pb n="KR4e0145_WYG_002-12b"/>
畢起竒俊滿朝凝峻表儀巍然太平卿相彷彿乎䕫契<lb/>
之再見欲履其堂階接其丰采聽其言論以自表見者<lb/>
衆矣弗往無由也更化以來敲朴弛脧削罷民熈熈然<lb/>
俯仰足於事育而禮教興唐虞風動時雍之化可儗也<lb/>
吾往而經歴閩浙淮濟至止京畿目擊盛治宣為詩歌<lb/>
以形容太平氣象亦創見也吾於是惟不爭先覩之為<lb/>
快何憚一往而坐以待遷乎郡丞李君卿式等乃製錦<lb/>
為軸屬予贈言予謂公之意則然矣又惡知吾君吾相<lb/>
<pb n="KR4e0145_WYG_002-13a"/>
聞公治郡之良不須其來以行陟明之典如漢虚丞相<lb/>
位以待黄潁川賜郭荆州以三公之服者乎故事司府<lb/>
官來朝吏部擇其治行卓異者奏旌之有大燕之錫寳<lb/>
鏹之頒而超擢繼之類數十年一舉難之也予濫與之<lb/>
後已十年矣又惡知吾君吾相不因公至復舉行之乎<lb/>
秉彛好徳無間賤愚鳳凰芝草世間指而為瑞公之名<lb/>
滿天下又烏知所厯所止之地不有輕萬户侯而願見公<lb/>
者乎則公兹往也誠所謂希濶竒逢不容自己者也<lb/>
<pb n="KR4e0145_WYG_002-13b"/>
雖然公在則寮寀有所依憑㷀婺有所覆庇訟簡盜息<lb/>
而吏蠧不生愛公者固欲公之留也公既弗留遂捧檄<lb/>
而北余固知其不上下交慰不止也諸君曰是可以壯<lb/>
公行色故書<lb/>
　　　贈節推傅公擢倅常州序<lb/>
是嵗正徳己卯夏六月擢吾郡推傅君美政通判常州<lb/>
府事報知民皇皇如失所依知不可留也謀立石道左<lb/>
以繫去思莆士大夫相率贈以言比十月部檄至君捧<lb/>
<pb n="KR4e0145_WYG_002-14a"/>
之色若不懌然者松厓子訊之曰時不可為耶曰否大<lb/>
懟初平聖心感悟更化善治此一機也奚為而不可無<lb/>
亦負有資望而晉秩滯且恡耶曰否升沉遲速命也而<lb/>
半刺端寮倅車分乗又得大郡如常亦足矣敢滯與恡<lb/>
尤哉若是奚為其不懌也曰官易地而政未諳民或異<lb/>
俗士夫或異向而心未易孚惴惴焉勛名損於作推時<lb/>
是<graphic n="KR1576" url="https://raw.githubusercontent.com/kanripo/KR-Gaiji/master/images/KR1576.png" mimeType="image/png"/>耳松厓子作而解之曰官信易矣而官政未始可<lb/>
易也民俗信異士夫意向未必人人同而善善惡惡之<lb/>
<pb n="KR4e0145_WYG_002-14b"/>
心未始不同也君甞再蒞興一蒞杭杭之去常不數百<lb/>
里而近興之去杭不千里而近杭之民與其士夫君既<lb/>
能兼信之而無間於興今何獨疑於常襲君之故以無<lb/>
變于初常之人有不信耶予甞見君禔身矣氷寒蘖苦<lb/>
一介非道義不以取又見君施於政矣峻法弛而惠愛<lb/>
溢察其隠而開其迷必小大不寃乃已又見君之與人<lb/>
矣遇以禮而接以誠事有弗直輒為理而或干以私則<lb/>
婉而拒之以是依依不忍舍士夫之樂於頌美也興與<lb/>
<pb n="KR4e0145_WYG_002-15a"/>
杭既爾顧於常有弗爾邪而猶退焉若怯而惴惴焉以<lb/>
為憂亦過矣君再拜謝曰㣲公言吾之鬱於中者將無<lb/>
以自慰今釋然矣敢變其平生哉於是邑大夫雷君孟<lb/>
升與三庠文學蔡君希淵輩製帛為軸來乞序文予<lb/>
詞也拙無他説以張之乃次第所與君語者授之俾書<lb/>
之為贈行序<lb/>
　　　送黄公悦之任合州學正序<lb/>
予濫竽已酉鄉薦同榜之士凡三十三人每燕集聚晤<lb/>
<pb n="KR4e0145_WYG_002-15b"/>
必以逺大相期祝三十三人者亦磊瑰竒特自負不少<lb/>
蓋㑹合之情勝故愛助之誼周勤苦之志酬故直前之<lb/>
氣壯勢則然也不數年間聲迹浮沉萍梗西東有幸而<lb/>
獲選遂占朝籍者有偃蹇不售卒登鬼録者有拘於格<lb/>
例隨牒冷官而實非其志者頫卬之間令人感慨向之<lb/>
所期漫不可考若予與郭君思修黄君公悦鄭君汝華<lb/>
三四輩則相知自未遇時所責望許與者固皆相信於<lb/>
平時非卒然相遇姑相標榜以矜詡夸大之云故窮通<lb/>
<pb n="KR4e0145_WYG_002-16a"/>
好醜未易移易思修倡曰吾儕繼自今其毋激毋迂惟<lb/>
時巻舒惟志母渝惟道之與俱予三人者從而和之遂<lb/>
相與奉以周旋罔敢墜失庚戌癸丒予暨汝華繼登甲<lb/>
榜官郎署思修亦領海陽學諭就職公悦獨挾其所有<lb/>
以湏再舉了無彼此形迹之拘予時因壯之丙辰之春<lb/>
公悦僅亦以合州學正去州去京師萬餘里學正職雖<lb/>
清而寒氊㫁簡兀兀窮年茍憚逺嗟卑誰肯樂就公悦<lb/>
顧若逰近畿都顯仕然非其於出處之際訂之審慮之<lb/>
<pb n="KR4e0145_WYG_002-16b"/>
周而惟時巻舒者能之乎公悦往矣於所謂志與道者<lb/>
幸卒勉之常祿之供聊以自給商貨賄事請謁凡可以<lb/>
汚吾之所守者一切屏去旦夕立諸生堂下授以榘矱<lb/>
課其勤惰必使施諸人實有諸已母飾虚文應故事以<lb/>
取譏誚則志立道行向之所期真無愧負矣公悦之祖<lb/>
少叅公以名進士敭歴中外綽有聲稱百年喬木蔚乎<lb/>
蒼蒼公悦方務培植灌溉以達其枝使過而息者莫不<lb/>
躊躇瞻戀不忍舎去斯為克世其家又何假予言而後<lb/>
<pb n="KR4e0145_WYG_002-17a"/>
興哉然箴規者朋友之責况予與公悦兼有姻戚之雅<lb/>
誼固不得而終黙也思修逈隔無縁相語汝華方以公<lb/>
委督儲于通公悦朝發而夕至矣試以予言質之以為<lb/>
何如<lb/>
　　　送徐元嘉掌教安仁序<lb/>
師道立則善人多而朝廷正其職之所繫大而非細也<lb/>
今天下士得預禮部試者往往白首以待甲科而恥於<lb/>
為師儒至以相訾毁師儒之設其端使然哉官小則勢<lb/>
<pb n="KR4e0145_WYG_002-17b"/>
輕禄薄則利㣲勢利移人雖賢者不能免使師儒下有<lb/>
趨走之吏足張其威祿之所入者足以周族戚及孤婺<lb/>
則固樂而為矣抑其晨鐘暮鼓規規於訓詁文字之末<lb/>
平時抱負欝不得伸功名之士固亦不肯屑就亦匪專<lb/>
為勢利拘也嗚呼是二者皆非也是皆可為世道慨也若<lb/>
吾徐生元嘉其免於是也夫元嘉以宿學妙年屈第乙<lb/>
榜授安仁學諭去衆咸惜之而元嘉獨欣然以喜其<lb/>
言曰吾家徒四壁嚴侍見背今適有祿而不為慈親謀<lb/>
<pb n="KR4e0145_WYG_002-18a"/>
是重吾不孝且吾非惡夫甲科而故為是矯飾也顧所<lb/>
欲有大於此者即其言以觀其心勢利功名視如苓通<lb/>
其與毛生之檄殆同趨向尋常尺寸之士未易窺也向<lb/>
予家食時元嘉嘗從予逰予視其動容溫乎玊之在璞讀<lb/>
其文辭沛乎水之東注間探其志則確乎不移直欲嚮<lb/>
往以希諸古予時於儔衆中獨以孤鳳儗之今則果<lb/>
符予言元嘉往矣藍輿迎致旦夕承歡其樂融融固將<lb/>
卑槐棘而輕彛鼎區區甲科之得失烏足重輕然宗族<lb/>
<pb n="KR4e0145_WYG_002-18b"/>
稱孝於士為次元嘉止於斯而已乎因其所已至勉其<lb/>
所未至礪行檢以為身謀嚴榘矱以為門弟子謀即是<lb/>
以悦乎親則甘旨之奉<graphic n="KR0949" url="https://raw.githubusercontent.com/kanripo/KR-Gaiji/master/images/KR0949.png" mimeType="image/png"/>瀡之供非徒口體之養安仁<lb/>
士風薫蒸鼓舞於感化之餘出而用世皆知所重非吾<lb/>
元嘉伊誰啟之是則所謂善人多而朝廷正庶㡬皆可<lb/>
以無愧負不於師儒有光乎其或随行逐隊漫無警省<lb/>
徒竊祿養之名茍焉以玩愒嵗月則猶夫人也於師儒乎<lb/>
奚取吾固知元嘉必不為此矣今制凡師儒官六載教<lb/>
<pb n="KR4e0145_WYG_002-19a"/>
有成績者許復赴禮部得與天下士角以元嘉之充<lb/>
乎内而修乎外者起而應之必得甲科躋華要以展盡<lb/>
其底藴今日所就詎可為元嘉量哉孔子曰以孝事君<lb/>
則忠予敢以是為元嘉異日祝<lb/>
　　　送林宗盛分教宿松序<lb/>
興兩庠文士嵗應貢來京師授校職去者鄉縉紳例有<lb/>
言為之贈𢎞治已未夏五月郡庠貢士林君宗盛實領<lb/>
安慶府宿松司教行有日地官主政陳君子居等以予<lb/>
<pb n="KR4e0145_WYG_002-19b"/>
與宗盛友善肆以贈言見屬予稔知宗盛矣林望于莆<lb/>
爰自九牧瓌人俊士相繼代作入國朝來若其族伯絅<lb/>
齋先生之磊瑰竒特從祖澹軒先生之温良愽雅皆以<lb/>
文章魁天下隠然一時山斗文印相承科第踵接一門<lb/>
羣從以經學負時名者無慮十數而尊甫長源先生隠<lb/>
居授徒工於書畫間作五七言詩不事摹倣亦自成一<lb/>
家宗盛承奕葉文獻之傳沉靜寡慾有志嚮往甫髫齓<lb/>
即嶄然見頭角為鄉先輩推重比長聞見博而學益充<lb/>
<pb n="KR4e0145_WYG_002-20a"/>
文益肆在行輩中莫與相軋予淺且陋過辱不鄙往<lb/>
還論議麗澤漸潤者十餘年得盡見宗盛所謂文説<lb/>
理精考據審辭既爾雅意亦獨到無沿襲鈎棘之弊每<lb/>
私試題目盤錯輪囷衆愕𣅿相視噤莫措一語而宗盛命<lb/>
筆洒然無窘束態數百人中屢占首選予意其源流逺<lb/>
而造詣深以舉進士冝若俯拾芒芥然顧亦偃蹇不售<lb/>
僅以例授今職而晩進崛起者或反先焉詎非命耶惜其<lb/>
文者咸謂之曰子年未中身而文士之網羅尚在遲之<lb/>
<pb n="KR4e0145_WYG_002-20b"/>
嵗月以圗後舉亦桑榆之收也奚欝欝就此為解之者<lb/>
曰禮有禄仕子二親垂白在堂得升斗之禄為旦夕養<lb/>
古人所謂不以三公易也就之冝予竊謂不然朝廷以<lb/>
文取士校職職文教也文之邪正士習闗焉校職之設<lb/>
夫豈徒哉今天下之文弊也極矣髙者鍜鍊雕琢恣其<lb/>
詭險必聱牙詰屈不可句讀然後已下者剿竊掇拾務<lb/>
為辯愽至蔓延草積使讀者厭倦思睡猶不自覺誠得<lb/>
如宗盛者百餘輩布滿學宫以為斯文領袖剗其弊以<lb/>
<pb n="KR4e0145_WYG_002-21a"/>
返于醇豈非士習之幸而乃下擬於抱闗擊柝諉為祿<lb/>
仕之地非過歟古之人嗇其施昌其文者多矣宗盛之<lb/>
應固云弗稱其文不既昌乎况其所施未為全嗇獨不<lb/>
可以自慰乎世固有梔蠟其文以儌倖一時乃亟棄於<lb/>
既仕之後如棄筌蹄者君子視之猶蠛蠓也雖擢巍科<lb/>
都美宦奚取焉故凡膺校職者雖慄焉恐負可也遑恤<lb/>
乎他宿松亦文邑也予故於宗盛之行為語時文之弊<lb/>
使之宿松知所取裁云宗盛之族子世隆在實從子希<lb/>
<pb n="KR4e0145_WYG_002-21b"/>
瀅希範四進士皆以文歌鹿鳴而起者使聴予言必有<lb/>
合也試歸以質之<lb/>
　　　送鄭矩軒之任興山序<lb/>
國朝以明經取士士由是途進者非明經不取然有遇<lb/>
不遇存焉同治一經也講解之精切其説同敷衍之明<lb/>
暢其文同或一試輒㨗或累試而北不知命者往往歸<lb/>
咎於有司至謂通塞由人開終南之㨗徑植桃李於私<lb/>
門惑之甚也吾友矩軒鄭先生元徳學邃而行潔家庭<lb/>
<pb n="KR4e0145_WYG_002-22a"/>
之所授受師弟之所傳習莆以治尚書名于時如矩軒<lb/>
者百不一二數偃蹇四十餘年僅以嵗貢起又三年乃<lb/>
得一校官迢遞萬餘里入興山謂明經者必在所取何<lb/>
矩軒之不遇耶予未暇極論理數逺稽古人試即矩軒<lb/>
同氣之親及門之士徴之其兄元燦郡庠生元濙儒士<lb/>
與矩軒同時並稱私試聨居首選學者翕然從之而元<lb/>
燦竟齎志以歿元濙落落一布衣且老求如矩軒之小<lb/>
就皆不可得謂非命耶所傳受於其家如正郎于成縣<lb/>
<pb n="KR4e0145_WYG_002-22b"/>
尹士望于其鄉人子弟如主政黄君俊劉紹功郡守朱<lb/>
與弼郡倅黄汝為試政洪鳴雍皆成進士予姪重熈予<lb/>
子重杰洎五六人皆膺鄉薦而矩軒反倀乎其後相去<lb/>
逈隔謂非命耶知命者不憂吾觀矩軒胸次磊落不肯<lb/>
少屈其平日正大之氣嚴肅之行要非富貴貧賤所能<lb/>
移易者校官雖小其責重興山雖僻其民質矩軒之往<lb/>
也身以為凖言以為訓其所陶成必有傑然挺出取科<lb/>
第躋華要為時名人與中州並者命能限矩軒之身<lb/>
<pb n="KR4e0145_WYG_002-23a"/>
不能限矩軒之教况髙山大川自蜀來者鬱乎九疑之<lb/>
峭拔上揷霄漢浩乎灧澦之奔流一瞬千里皆足以豁<lb/>
人心目拓其才而廣其量矩軒之所得命又能限之耶<lb/>
予知矩軒者不告以自學教人之事徒反覆乎命之一<lb/>
言夫豈不知命不足道哉盖將以解夫不知矩軒者之<lb/>
惑俾不例視以尋常校官云耳<lb/>
　<lb/>
　<lb/>
<pb n="KR4e0145_WYG_002-23b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　方簡肅文集巻二<lb/>
</p>
<p>
</p>
  </div>
<div>
<head>方簡肅文集巻三</head> <lb/>
    <p>
<pb n="KR4e0145_WYG_003-1a"/>
欽定四庫全書<lb/>
　方簡肅文集巻三<lb/>
　　　　　　　　　　　明　方良永　撰<lb/>
　　序<lb/>
　　　贈郡貳朱侯秩滿九載序<lb/>
皇帝元年戊申錢塘朱公士容以儲才試吏部第優等<lb/>
來同知興化府事既十一年戊午公滿九載將獻績去<lb/>
陟明有日郡之寮寀若衞帥若邑大夫若兩庠文學若<lb/>
<pb n="KR4e0145_WYG_003-1b"/>
鄉之貴宦咸屬鉅筆贈公以美成績致厚期而屬予言<lb/>
者郡尚義官某等凡若干人也予弗工於言然素辱公<lb/>
愛又重違某等之請誼不可終辭惟士蒞政强勉以善<lb/>
其初乆則寖懈以弛者恒情也其不然者才且良者也<lb/>
惟民於官居位則畏其威滿則幸其去者勢也其不然<lb/>
者官之才且良足以感恱之也若吾朱公性嚴而方質<lb/>
敏而精自其韜屈之時涉歴淹貫其於不懈于位以媚<lb/>
乎民者已素計熟定於胸中不腆敝郡辱公來臨雖卧<lb/>
<pb n="KR4e0145_WYG_003-2a"/>
而理可也而公山澤之癯若不勝衣其始至也民或懼<lb/>
其憊而奪於吏吏或虞其艱於持乆而得以售其術公<lb/>
竊念曰治民猶治田也嘉穀是親稂莠為讎者善治田<lb/>
也恣黠吏以稂莠吾民咎將誰執故公以讋其悍明以<lb/>
燭其欺詳慎嚴密以擿發其隠其或放縱為奸格弛公<lb/>
令者公悉置之法不少貸吏於是縮首咋舌莫敢肆其<lb/>
故態以為民緇蠧公乃察土風釐强弱禮其良鋤其慝<lb/>
疏决其凝滯蘇息其凋瘵比及三年苛除嬈解而公之<lb/>
<pb n="KR4e0145_WYG_003-2b"/>
政行矣公曰未也吏不禍民而已未臻於理也持之六<lb/>
年吏果信公之不可犯惟公指揮民亦寧於幹止果見<lb/>
吏之不足畏兩稅登三木廢而公之政孚矣公曰猶未<lb/>
也民不畏吏而已未底於成也持之九年漸磨乆而誠<lb/>
意交事中律度物循軌則民與吏相忘而公之政聲暴<lb/>
於下烝於上矣夫公欲治民必先之治吏明公果斷閲<lb/>
九年如一日非才且良而能之乎昔魯子敬稱龎士元<lb/>
非百里才使得治中别駕乃可展其驥足别駕今郡貳<lb/>
<pb n="KR4e0145_WYG_003-3a"/>
也驥以儗君子政取其才良也然則公非所謂其人耶<lb/>
或專指理尺籍之精審者譽公小公者也善最書而異<lb/>
擢至又公所宜有而不足多者也予故略之而書其大<lb/>
使公因予言而益堅其素履於異日則愛公頌公者豈<lb/>
特一興人哉<lb/>
　　　贈郡守張白齋公致仕序<lb/>
士君子之出處無常惟其是而已實見得是者葢寡矣<lb/>
嗜進者溺於出非也恬退者甘於處亦非也何品藻人<lb/>
<pb n="KR4e0145_WYG_003-3b"/>
物者恒退是予而司銓衡者亦每注念於若人而奬以<lb/>
示勸庸非以出之非是者徒為失已而反是猶足以勵<lb/>
俗故耶於戲此可為世道慨矣若吾郡守白齋張公之<lb/>
出與處其皆庶幾於實見得是乎抑直為今所奬予而<lb/>
徒收勵俗之譽乎公少有竒節厭俗學為文辭必上躐<lb/>
魏晉為五言詩必出入陶謝櫽<graphic n="KR0034" url="https://raw.githubusercontent.com/kanripo/KR-Gaiji/master/images/KR0034.png" mimeType="image/png"/>陳黄或時出新句竒<lb/>
崛變化如龍行天蛟出壑雷電晦𡨕風雨交作人莫之<lb/>
測公既邁往即無意進取有勸公舉進士輒掉首弗答<lb/>
<pb n="KR4e0145_WYG_003-4a"/>
至尊翁先生督責之嚴乃不得已為科舉業既成進士<lb/>
復棄去故於詩若文造詣益專擅名者反後焉由進士<lb/>
為大理為吾郡馭衆惟寛蒞事惟簡不屑屑取能吏名<lb/>
亦不求速化公庭晝寂則託興冩懷時與素翁右臺相<lb/>
酬和間洒茅龍作草書遒勁有體石翁内翰殆不能過<lb/>
公於富貴泊如故在郡六年乞歸者再今年春歸心益<lb/>
急公牒屢上而巡按藩臬諸公咸慰留不可公乃自上<lb/>
疏情迫詞懇若不能一日留者其視緋衣象簡曾不若<lb/>
<pb n="KR4e0145_WYG_003-4b"/>
角巾野服之便䨥旌五馬曾不若扁舟短棹之適黄堂<lb/>
畫㦸曾不若茅齋几研之幽以凈莆山水雖竒勝曾不<lb/>
得一遊亦孰若四明之湖光嵐翠為公所有可以朝夕<lb/>
至之為樂宜公之决有歸志也巡按胡公知公不可留<lb/>
乃援恬退例為乞轉官致仕上亦嘉公志下吏部議擢<lb/>
公福建叅政俾得遂所請以去報至公欣然戒行李就<lb/>
道若公者其始終完名而無玷缺者歟泰之初九曰㧞<lb/>
茅茹以其彚征公之出無以是乎遯之九五曰嘉遯貞<lb/>
<pb n="KR4e0145_WYG_003-5a"/>
公之處亦何負焉故謂公為出處皆是可也謂為今所<lb/>
奬予而收有勵俗之譽亦可也何也勇於退者難乎其<lb/>
人也兩庠諸文學感公之德相率請予文以贈予亦辱<lb/>
公知者又忍以不文辭故叙公出處之正以壯公行且<lb/>
以復諸文學之請公琦名君玉字鄞望族也<lb/>
　　　贈邑侯雷君獻績序<lb/>
均之任也縣難均之為縣也麗郡多士夫尤難麗郡守<lb/>
掣其肘志柅弗行多士夫責備者衆煩言易興令脂韋<lb/>
<pb n="KR4e0145_WYG_003-5b"/>
其間自貽尸素之羞者荏也過為磯激甘速中傷之禍<lb/>
者亢也二者胥失也不尤難哉莆亦難邑也來令予莆<lb/>
者弗荏弗亢下宜民上獲守中信於士大夫耳目所及<lb/>
得二人焉今御史大夫洪公克毅進士雷君孟升是也<lb/>
克毅公炯炯見芒角君沉塞渾涵具有逺識紛乎吾前<lb/>
並成敗利鈍而臆之無錙銖爽故視天下之事若無難<lb/>
為視篆甫閱月守檢齋馮公繼至民方跂踵以須協心<lb/>
之政士夫方旁觀異同以驗成敗君亦未敢必守之知<lb/>
<pb n="KR4e0145_WYG_003-6a"/>
且信既而心孚道洽如出一軌民所便者君曰可守亦<lb/>
曰可輒行所不便者君曰不可守亦曰不可輒罷治化<lb/>
旁流聲名並起莆士大夫莫不欣然異之何其難而易<lb/>
邪物以類應人以心感心異跡不可强而合夫廉而不<lb/>
劌平而不苛君是心守亦是心莆士夫亦是心是惟無<lb/>
感感則必應有相成而無相忌見其易而不見其難君<lb/>
常俸外無長物自奉菲惡庭絶饋遺之跡孔姑臧賈僊<lb/>
遊有然者子視吾民敲朴弛浮費節營繕不興鬻子輸<lb/>
<pb n="KR4e0145_WYG_003-6b"/>
稅者涕泣贖還之召之於上蔡何之於益昌似焉追呼<lb/>
之符不授於徒𨽻受賕蠧法之吏縮首屏息冦巴東周<lb/>
浙川之遺風矣齋醮樗蒲諸禁則陳雩都之正俗也堤<lb/>
堰斗門之修則曾㑹稽之興利也使君澤於外而漆其<lb/>
中乃號於人曰我廉平我廉平誰其信之人弗信守士<lb/>
夫可深紿耶政成入報必書上最留必為御史君亦將<lb/>
不難為御史矣君行合莆士夫屬予贈言予故從而叙<lb/>
述之使為縣者知難易存乎其人而不繫於其地也<lb/>
<pb n="KR4e0145_WYG_003-7a"/>
　　　贈郡博蔡我齋致仕序<lb/>
士君子禔身之大節有二明義利也决去就也然未易<lb/>
能也溺於利者忘義急於就者恒依依不忍去有如我<lb/>
齋其庶乎我齋少承庭訓長從陽明王先生遊有志節<lb/>
不為俗學丁卯舉于鄉試禮部不第意教官可就陽明<lb/>
先生止之曰子以教官為易為乎其頫卭於人一也自<lb/>
是歸卧不出者十年丁丑成進士仍初意疏乞得教授<lb/>
吾郡上官未浹旬日即欲辭去曰陽明先生不我欺也<lb/>
<pb n="KR4e0145_WYG_003-7b"/>
鄉縉紳懇留之乃與諸生約端趨向篤踐履母傲以亢<lb/>
毋諂以卑毋脂韋突梯以媚世諧俗於是贄節餽遺皆<lb/>
不受養母之外泊如也於是祭必禋潔鄉飲必慎選擇<lb/>
弗襲其故也於是司教以憂去者有助諸生之貧者有<lb/>
助弗量其出入之豐約也甫六閲月士風翕然丕變而<lb/>
去志復作矣十月望日具冠服辭聖廟即别諸生曰吾<lb/>
無縁師汝矣諸生咸咨嗟垂涕跽而請曰弟子之遊郡<lb/>
庠也逺者二十有餘年近者十年七八年又近者三四<lb/>
<pb n="KR4e0145_WYG_003-8a"/>
年乃今始得吾師何來之暮而去之亟耶我齋曰吾之<lb/>
去也猶吾之來也陶靖節彭澤八十日而吾倍之矣二<lb/>
三子何患乎無師諸生知其决不可留乃奔于鄉縉紳<lb/>
又羣留之不可乃召命畫史肖其像將祠之而乞言以<lb/>
頌其美予聞有道者重内喪已於物謂之倒置之民我<lb/>
齋明於義利之辨决於去就之幾如此不謂有道之士<lb/>
邪予知其去而歸其鄉也不徒放浪江湖自適其閑雲<lb/>
野鶴之性而已將以鄉先生自處以所得於父師者陶<lb/>
<pb n="KR4e0145_WYG_003-8b"/>
鎔後進考德問業者不虛其來異日出而仕焉皆將自<lb/>
樹立以無我齋愧則其去猶就也顧不偉哉而諸生戀<lb/>
戀不忍之意猶鬱鬱乎弗紓予辭也拙無能遽觧之<lb/>
　　　贈朱司訓秩滿序<lb/>
𢎞治十年丁巳春三月上澣是為郡庠貳教朱先生秩<lb/>
滿之期闔郡士夫暨所與同官交遊者皆感其平素惜<lb/>
其仳離各求諸縉紳士之能言者言以贈之於是邑庠<lb/>
貳教吳先生率其寮友謬以序文見屬予故吳先生門<lb/>
<pb n="KR4e0145_WYG_003-9a"/>
下復於先生有夙好言雖陋誼不容辭乃為之序曰官<lb/>
不必崇要於職之稱施不必博要於心之誠誠則動物<lb/>
而職之稱在是强勉修飾以取媚一時者其術易窮及<lb/>
其乆也衆怒羣猜惟恐其去之不亟伊誰感而惜之又<lb/>
誰追而思之乎今之就教職者恒以其秩之卑而所施<lb/>
不溥為恨遂並與其官而曠之葢未之思也一命之士<lb/>
先後挾所有以教吾郡邑者多矣其善於去者予耳目<lb/>
所及得二人焉其一曰邑掌教浮梁程先生應韶程之<lb/>
<pb n="KR4e0145_WYG_003-9b"/>
得代也送者數百人為文凡若干首瀕行之日咸歎惋<lb/>
咨嗟若去其親戚然是豈可以倖致哉程既去後四年<lb/>
復得先生先生之始教吾郡也人謂其敏而年少歴履<lb/>
未諳易視之先生嚴其約束徐而導之乃敦本實以抑<lb/>
浮靡門生有郭紀者與其弟纓友恭無間先生首表於<lb/>
儔衆中禮而異之衆自是翕然知所嚮方先生於寮友<lb/>
處若昆弟善則相成有過則相規正於賢士大夫之家<lb/>
食者師而友之嚴憚切磋所積益充以肆郡守黄岩王<lb/>
<pb n="KR4e0145_WYG_003-10a"/>
南郭公嚴毅方正最慎許可先生事之不亢不阿情義<lb/>
既孚聲聞亦馳遂兩檄先生署平海僊遊學事適僊遊<lb/>
令缺復以先生署掌邑事葢知先生之所蓄足以勝之<lb/>
無疑也若是者謂非一誠足以動物為克稱其職者乎<lb/>
世之人乃謂人心可以智籠術馭而忠信仁義果無所<lb/>
用不亦厚誣也哉今日之去人咸感而惜之也固宜去<lb/>
而思之於後也亦宜然此未足為先生多也先生嘗告<lb/>
予曰世路嶮巇知止不殆一丘一壑亦足自娱繼自今<lb/>
<pb n="KR4e0145_WYG_003-10b"/>
我其反我初服陶我天真矣予首肯之而中未之信先<lb/>
生言之至再予竊私謂先生信人也其誠於退也猶其<lb/>
誠於進也斯言尚不妄然猶未敢實以告人也今先生<lb/>
去矣其果不為聲利所奪以無食其言豈非清時一盛<lb/>
事哉然恬退者士君子之美行崇奬恬退者朝廷之懿<lb/>
典戔戔束帛又烏知不起我先生於寛閒寂寞之地耶<lb/>
子不佞好成人之美故於贈言之章樂道之以壯行色<lb/>
先生名鳯别號忍菴世為浙之嘉興人<lb/>
<pb n="KR4e0145_WYG_003-11a"/>
　　　贈王司訓致仕序<lb/>
莆所謂文獻之邦也仕莆者匪政之難亦教之難匪政<lb/>
教之為難難乎其人也有其人則政譽四馳聲教旁溢<lb/>
其來也惟恐後其去也惟恐亟而綣戀不忍舍之情往<lb/>
往於臨别見之此人心之公也可倖致哉予家食七年<lb/>
矣歴觀夫司政教足以繫屬人心於不解者得二人焉<lb/>
覺軒雷孟升我齋蔡希淵是也嗣希淵而去者誰耶休<lb/>
齋李子興翠晩王裕夫得無似之乎裕夫峭㧞自信恥<lb/>
<pb n="KR4e0145_WYG_003-11b"/>
為隂回奄媚之行少不好狎長益肆力于學微言奥義<lb/>
剖折其精口耳誦說者見之其容赧然補邑庠生私試<lb/>
每列優等藩臬諸公爭致為弟子師裕夫嚴立條約莅<lb/>
講席正襟危坐立門下士於兩隅欽肅無譁講罷閉門<lb/>
不出或夤縁至前乞通關節即厲聲斥之立麾使去其<lb/>
不可干以私如此故諸公咸愛重之以數竒屢屈塲屋<lb/>
竟以貢入太學銓授吾興司教私喜曰吾不能隨計吏<lb/>
以角禮闈而得試内庭教名郡吾願足矣始至稜稜然<lb/>
<pb n="KR4e0145_WYG_003-12a"/>
人莫敢親徐察之心地皦然不獨異不茍同不矯以外<lb/>
飾於是門弟子憚其彊直士大夫服其嚴重郡之長貳<lb/>
亦以其不阿也異視之然卒孤立難合裕夫不恤也齋<lb/>
居無事書聲琅琅如童子時日以詩文自課皆有體裁<lb/>
可諷誦與諸生講解經義必紬繹古聖賢立言之㫖聽<lb/>
者洒然莆邃於經者或讓焉夫教人自自學始裕夫好<lb/>
學至老不倦而其為人與為教又足以厭服人心宜其<lb/>
來也人幸之去也人惜之昔晦翁以青天白日磊磊落<lb/>
<pb n="KR4e0145_WYG_003-12b"/>
落為君子而歸之梅溪裕夫梅溪後也其亦求無忝厥<lb/>
祖而肖其大也乎顧予言不足為裕夫重而予友黄主<lb/>
靜林與平合謀於衆必予言之屬曰吾師意也予故為<lb/>
序人心之公以為司教者勸教勸政亦勸庸知無因予<lb/>
言而興起者乎裕夫之鄉有憲長伯韶者予同年友也<lb/>
其平生自許也不輕裕夫歸與之遊其必有合也夫<lb/>
　　　壽陳隠君七十序<lb/>
陳隠君宗器氏予舊友也性嗜學樂與鉅公碩士遊弱<lb/>
<pb n="KR4e0145_WYG_003-13a"/>
冠執經李内翰之門與今右臺林見素同筆硯公視之<lb/>
不敢輕以忽提學未軒黄公重許可恒語人曰陳生每<lb/>
見必以疑質殆非今學者所居涵江迤北距城無慮二<lb/>
十餘里向自予病歸被斥歸及今謝事歸輒來造吾廬<lb/>
不憚再至阿堵烱然言談峭直叱唾奸䛕如不欲與同<lb/>
覆載人以戇視至論其先王父鹽城教諭公先大夫封<lb/>
員外郎公伯兄少叅東洲公性行遺事鏗鏘炳發能使<lb/>
人聳聽歆豔今年七十矣正月十日誕辰也戚屬黄瑀<lb/>
<pb n="KR4e0145_WYG_003-13b"/>
鄭諒如干人將以是日觴隠君為壽二子者豫詣予乞<lb/>
言乃揖而進曰是善士也壯歳抱璞弗售即以所業付<lb/>
震器九成而甘於韞匱先隴與宅第之隙松葢森鬱不<lb/>
易株計半其手植宅右結屋數楹榜曰萬松以寓志因<lb/>
以自號日游息其中賓至瀹茗燃香論往事或雜農談<lb/>
景與意㑹時於詩發之若懵然無預人世也惟郡大夫<lb/>
當讀法以賓禮延致一出歳饑為鄉邑乞減稅一出旱<lb/>
禱雨致齋一出休養如此是不與造物者爭也間推緒<lb/>
<pb n="KR4e0145_WYG_003-14a"/>
餘以鎔陶後生綽有型範旁通黄岐堪輿之術亦自名<lb/>
家嘗試輒效弗利厥報波潤于鄉如此少孤奉母蔡宜<lb/>
人能終慕事東洲與仲兄山林野叟如温國之於伯康<lb/>
也嘗為東洲詣闕白貝錦之寃艱險不避祀事必嚴墓<lb/>
謁以時圮必修敦于倫紀孝于先也如此是壽之基也<lb/>
故年躋七袠皓髮丹顔行無蹇步由是而耋而耄期殆<lb/>
必得也先生雅知隠君曷侈以文夫澹而無求固養神<lb/>
之道况基之之厚如前所云隠君之壽其有涯耶二子<lb/>
<pb n="KR4e0145_WYG_003-14b"/>
之言足徵也予復何言雖然二子之乞予言也隠君意<lb/>
也予曷敢辭遂書以與之俾藉手為隠君壽<lb/>
　　　壽林西坡七十序<lb/>
深山長谷多難老之民而長生乆視全其天年者必鳩<lb/>
居鷇食倥侗而顓蒙原壽者數為此言非以其逸且拙<lb/>
耶信斯言也通郡大邑多材藝知能而飛騰宦路者將<lb/>
不得以壽稱耶西坡林君景初莆望族也居郡城東少<lb/>
辟公府以年勞為保昌尉出入瘴鄉恒戒嚴罔敢弛備<lb/>
<pb n="KR4e0145_WYG_003-15a"/>
亦不遑暇逸矣而君也擘畫有方事集而譽起為從事<lb/>
而官長悦之為尉而小民頌之咸曰材且能是豈拙者<lb/>
所能辦哉致事家食餘十年今七十矣視聽步趨猶壯<lb/>
年也髮强半猶鬒齒猶固面猶渥丹坐立無欹倚飲醇<lb/>
嚌胾前後不待祝而無哽噎即今驗後踰七而八而九<lb/>
而百歳可前卜也其壽也不與向所言不類耶予意壽<lb/>
有相有基君方面大耳豐頷廣額背厚而胸夷且有眉<lb/>
豪項絛固壽相也心地平曠與物無競赴人之急不遺<lb/>
<pb n="KR4e0145_WYG_003-15b"/>
餘力以幹蠱付伯子顯揚事責之仲子無役役以犯既<lb/>
衰之戒時與劉孺人並坐髙堂指揮家政或㺯孫而嬉<lb/>
閨門雍肅間速客西坡草堂歡洽竟日不昏眩於聲色<lb/>
之娱固壽基也君之壽不以是耶難者曰原壽之言固<lb/>
為未融子之言亦未必盡然也子之妻祖古廉先生西<lb/>
坡從父兄也眉稜雙起額凸眼凹顴横屬於耳癯然一<lb/>
翁而年踰八袠何也曰是皆壽相也子以腴瘠求之耶<lb/>
抑予此言固淺壽基之說子得復破之乎曰此則祝壽<lb/>
<pb n="KR4e0145_WYG_003-16a"/>
者之常談夫人能言之子焉得擅其說且世亦有不培<lb/>
基而黄其面台其背龍鍾以耄者何曰此殆所謂適然<lb/>
之數倖也非獨壽也貴與富咸有倖而致者矣君誕辰<lb/>
在仲冬十又七日予圗所以為壽别無竒語故書此以<lb/>
為華筵頌禱之助<lb/>
　　　壽章太安人詩序<lb/>
稱人之善必本於家庭之教而母教視父兄為尤切稱<lb/>
人之壽必本其人之有德而女德不越閨壼為難知然<lb/>
<pb n="KR4e0145_WYG_003-16b"/>
則奚從而攷亦徵諸其子而已矣不觀吕榮公不知有<lb/>
申國夫人不觀歐陽文忠公不知有韓國夫人不觀崔<lb/>
庫部不知有盧夫人昔之名公鉅卿由母教而成者未<lb/>
易悉數吾郡伯馮公壽母章太安人岳池望族也少歸<lb/>
其先主事公閨門有度每誦侯夫人子皆母致之言即<lb/>
以母教自任相主事公宦遊以清白傳郡伯成進士為<lb/>
户部時迎太安人就養京邸比得郡又奉而南郡伯之<lb/>
言曰吾母意也非徒養也葢將以便教責即此已可以<lb/>
<pb n="KR4e0145_WYG_003-17a"/>
覘太安人之賢不誣今觀郡伯下車以來崇儉約絶遊<lb/>
讌間速客亦不張樂一切浮費裁省無遺其慎如此庸<lb/>
非太安人有事事循規蹈矩之教如申國乎俸入外無<lb/>
長物鄉士夫餽遺弗受甘㫖之需平鬻于市自奉猶未<lb/>
遇時也其亷如此庸非太安人有貧乏好消息之教如<lb/>
崔母乎斷獄既審克矣猶惴惴焉寃在細民之恐不任<lb/>
情為喜怒其敬于刑如此庸非太安人有求生無憾之<lb/>
教如韓國乎由郡伯而知太安人之有教由太安人之<lb/>
<pb n="KR4e0145_WYG_003-17b"/>
有教而知其有賢德德壽之基也今年躋古稀神清體<lb/>
徤珠翟霞帔坐髙堂以享一郡之養拜子婦若孫於堂<lb/>
下樂融融不可名狀夫豈偶然十一月廿有五日設帨<lb/>
之辰也鄉之士夫與邑庠之僚屬咸議製錦軸以為壽<lb/>
郡伯入啟太安人止之曰士夫之賢而仁者事之友之<lb/>
僚屬之廉者禮之其不然者督戒之汝之職也奈何以<lb/>
我誕日重勞羣公諸執事乎其為我固辭我方以汝父<lb/>
不逮為慊無賀也亦不敢以宴即此又知太安人賢於<lb/>
<pb n="KR4e0145_WYG_003-18a"/>
人者逺而基夫壽也將未易涯然詩文業已具矣郡博<lb/>
士蔡君希淵偕其寮莫君必亨李君子揚王君裕夫合<lb/>
冊於邑侯雷君孟升共得詩若干首而余僣為之序是<lb/>
舉也樂而思文而質敬而不諂有三善焉其可傳為故<lb/>
事也夫<lb/>
　<lb/>
　<lb/>
　<lb/>
<pb n="KR4e0145_WYG_003-18b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　方簡肅文集巻三<lb/>
</p>
<p>
</p>
  </div>
<div>
<head>方簡肅文集巻四</head> <lb/>
    <p>
<pb n="KR4e0145_WYG_004-1a"/>
欽定四庫全書<lb/>
　方簡肅文集巻四<lb/>
　　　　　　　　　　　明　方良永　撰<lb/>
　　序<lb/>
　　　海珠别意圖序<lb/>
序曰拘於器者擇所宜仕擇焉而不必盡如吾意喜愠<lb/>
生焉此天下之通患也無拘無擇無喜無愠此其材識<lb/>
之宏大未易與俗人言也今年夏四月福建左叅政缺<lb/>
<pb n="KR4e0145_WYG_004-1b"/>
吏部以廣東副使陸先生請上是而擢之檄既至先生<lb/>
即戒行李取道還家憲長劉公率諸同官暨藩閫諸公<lb/>
合餞於海珠寺之法堂咸歎惋咨嗟惜其别去而先生<lb/>
獨津津然喜動顔色諸公私相謂曰先生少取巍科為<lb/>
才縣令名御史以至今官中外敭歴者三十年矣挾是<lb/>
資望以膺簡拔内可以取京堂外不失為憲長今僅以<lb/>
叅省行弗愠則已何喜為且愛合而惡離者恒也先生<lb/>
反是弗情於是又求其故曰先生忠厚慎密練達端亮<lb/>
<pb n="KR4e0145_WYG_004-2a"/>
其居官也不事擊搏而淑慝自分不為操切而緇蠧自<lb/>
去激揚旬宣之政皆所優為而其問學精趨向定内外<lb/>
輕重之勢又已了然於胷中無秋毫芥蔕庶幾所謂見<lb/>
大心泰而無不足者故長憲可也叅省可也未嘗擇焉<lb/>
無擇又何愠喜先生之喜葢有為矣高堂有母年垂九<lb/>
十㫖甘之奉旦夕弗躬者五年思欲觧官歸養未可遽<lb/>
得一旦天假之便得拜太夫人於堂下怡怡登堂奉巵<lb/>
酒為壽暮年母子倍百温存此時此景雖三公不易也<lb/>
<pb n="KR4e0145_WYG_004-2b"/>
一官軒輊何足較哉先生三丈夫子競爽聫輝伯仲已<lb/>
取進士為南北都部屬季亦績學負時名人以為三陸<lb/>
復見即使先生官止叅省亦足自快而况閩藩直寄足<lb/>
之地哉然則先生非偽喜也昔殷侯侑使外國無幾微<lb/>
仳離之色韓愈氏猶以大丈夫許之若先生之知所重<lb/>
如此謂為大丈夫非耶於是諸公同賦詩以壯其行題<lb/>
曰海珠别意予遂摭所以知先生者為序先生行矣過<lb/>
建溪訪武夷真儒之遺址尚在道學之流風未冺即其<lb/>
<pb n="KR4e0145_WYG_004-3a"/>
地考其人而㑹其心其所得又當不止於今日矣敢以<lb/>
是足諸公作詩之意<lb/>
　　　肜庭奏最詩序<lb/>
𢎞治壬戌之冬僉司陽城田君振之滿三載有成績例<lb/>
當入報以難其代踰年始得請是為癸亥冬十二月也<lb/>
時同寅徐君朝文實權代其事重田君之行謀以壯之<lb/>
爰繪圗索詩於寅長貳暨藩閫諸公祝者頌者鏗然盈<lb/>
巻東所張君廷實題其端曰彤庭奏最虛其左猥以序<lb/>
<pb n="KR4e0145_WYG_004-3b"/>
屬予嗚呼永胡敢序諸公之詩哉顧田君之去不可嘿<lb/>
嘿乃為之序曰今天子以亷介弊羣吏銓司之所紀臺<lb/>
憲之所覈率皆致嚴乎是故凡奏績于朝者非是不得<lb/>
以最書其書最者必飭簠簋恥脂韋者也田君之最其<lb/>
無出於斯二者矣乎君初為户部已有氷檗聲不局縮<lb/>
依違以諂事權貴忌君者每欲中傷之無由㑹君以繳<lb/>
納璽書誤違常式遂出知四川之蓬州州號難治君守<lb/>
其素弗渝率孚于上若下七膺旌薦以擢今官實兼屯<lb/>
<pb n="KR4e0145_WYG_004-4a"/>
田鹽法二事二事之治尤號為難者也非勝以亷介鮮<lb/>
有不沮於勢與利歴觀既往以輭躓墨敗者恒踵相接<lb/>
其僅足稱數者不過奪田於民以與軍苛取於商以溢<lb/>
課而已是猶無績也况最之稱君惕此殷鑒愈自淬礪<lb/>
不事表暴而績自成問其屯田曰吾治其兼并而已矣<lb/>
問其鹽法曰吾不宥氣力者緇蠧窟穴而已矣嗚呼是<lb/>
豈可以易而能哉我不自潔人將汚我以利我不自振<lb/>
人將怵我以勢勢利一汨法且弛矣又烏兼并之能治<lb/>
<pb n="KR4e0145_WYG_004-4b"/>
而緇槖窟穴之能去耶吾固知田君之勝其績者亷與<lb/>
介勝之也以是稱最名直不爽其實矣於聖天子弊吏<lb/>
之意真祗若而不負矣君行矣不次之擢端可預卜尚<lb/>
其毋替厥終哉<lb/>
　　　三膺旌奬序<lb/>
戊辰秋八月既望予南歸道入浙之餘杭令餘杭者儀<lb/>
真王侯秉衡也時天旱田且龜拆桔橰之聲伊鳴遍野<lb/>
而厲疫不作刼胠探囊之盗屏跡舟陸行者恃以無恐<lb/>
<pb n="KR4e0145_WYG_004-5a"/>
閭閻之民老稚各有業次鷄犬不驚貧民亦得轉移執<lb/>
事以輸官稅無告病者縣衆務畢修而侯若不經意然<lb/>
予異之亟叩諸婣友學諭林君源繼知侯為縣始十閲<lb/>
月來藩司奬予者再侯果何修而得此哉林君曰侯下<lb/>
車首諏民隱諸凡不利於民者罷革之無復緇蠧民茍<lb/>
以為利者朝聞而夕行之若饑渇之在已於賦與役非<lb/>
欲蠲之而勢格不可者弗征於期㑹未嘗取疾爭先而<lb/>
民不忍後常稅積負逺在數年之外者咸來輸納旱既<lb/>
<pb n="KR4e0145_WYG_004-5b"/>
甚為民請蠲稅未報則以罪已民曰吾稅吾輸之毋貽<lb/>
吾侯憂民以訟至立與是非之圄無留獄吏懔懔奉行<lb/>
其文書毋敢呌囂于下或衒智巧以亂惑其聰明豪家<lb/>
負勢陵轢鄉里聞侯至皆寂無譁崇德河流斷絶使舟<lb/>
往往由餘杭入杭徵求旁午侯豫為區畫費不出於民<lb/>
民若罔知郡大夫藩臬長貳竒侯之材事膠轕輪囷難<lb/>
理者輙以委侯侯悉為處分大者旬日小者信宿皆綽<lb/>
有條理具顛末以報由是益見知於官長而侯謙謹愈<lb/>
<pb n="KR4e0145_WYG_004-6a"/>
至卒未嘗以矜喜怠忽自臭厥載侯之為政如此民之<lb/>
處凶年如樂歳也有由然矣予曰休哉予素聞侯名能<lb/>
文章乃今而後知其優於政也故觀於民可以知侯之<lb/>
惠觀於吏可以知侯之嚴觀於集事可以知侯之敏觀<lb/>
於事長可以知侯之恭恭嚴惠敏雖佐理天下可也於<lb/>
餘杭乎何有而爭致禮幣走儒紳以奬乎侯者非倖實<lb/>
宜無何御史中丞江右羅公覈侯之能復宣明㫖檄有<lb/>
司特具幣物命林君禮致于侯將事之日侯升自阼階<lb/>
<pb n="KR4e0145_WYG_004-6b"/>
再拜以受登降頫卬肅乎有容左右觀者咸嘖嘖稱嘆<lb/>
以為前此所未數見葢至是未及朞月而三膺旌奬矣<lb/>
嗚呼今之為縣者材力或不逮慰睯沈屯旦夕惟譴責<lb/>
之不免是懼而何旌奬之敢望若侯者顧不可賀也已<lb/>
於是朱少尹㫤張少尹文相與請予言以侈其事予為<lb/>
具述所見與所聞者以復咸謝曰可矣予曰未也宦成<lb/>
者忽怠終者困彼數旌我者凡以為民也侯誠不以其<lb/>
已至者自足而益圖其所未至者於民必使餘杭之人<lb/>
<pb n="KR4e0145_WYG_004-7a"/>
戴侯如父母頌之祝之去而思之異日之傳循吏者非<lb/>
侯莫書則侯之名乆而愈熾侯之位亦由此躋于通顯<lb/>
也不足多矣一歳三旌何足為侯重輕哉二少尹曰盡<lb/>
之矣遂書為序<lb/>
　　　周侯述職序<lb/>
諸侯朝于天子曰述職古之制也虞周盛時與巡狩之<lb/>
禮實遞行焉自警蹕不臨於方岳而几杖下錫於藩臣<lb/>
於是乎述職之事漫不加省葢自衰周已然漢唐宋何<lb/>
<pb n="KR4e0145_WYG_004-7b"/>
責焉我國家稽古定制三年一朝合藩臬府州縣諸司<lb/>
之長各率其幕官一人吏一人先期䟽名於天官非縻<lb/>
於重事不得擅易其來也告至有期朝㑹有章考覈有<lb/>
典其歸也申命有勅勞賞有鈔其為制亦嚴且周不拂<lb/>
乎古述職之遺意矣百五十年來人無懈弛治底隆平<lb/>
者凡以此也明年春正月適當其期四方小大之臣各<lb/>
度其方之逺近次第啟行莆明府周侯行值九月之望<lb/>
邑大夫士凡如干人合餞於拱辰門外不忍侯之遽去<lb/>
<pb n="KR4e0145_WYG_004-8a"/>
也咸相與致期祝之意謂侯蒞邑甫餘二載而政聲已<lb/>
赫然兹行也上可以取臺諫次亦不失為郎署繼今以<lb/>
往自罄平生樹勛烈以衣被天下垂名後世莆人固不<lb/>
得私侯之惠侯勢亦不能終惠于莆也予不佞亦進而<lb/>
言曰侯兹行葢有事於述職而非徒也侯之職奚在乎<lb/>
職於民也民安職稱矣故侯操厲冰檗民不病於貪墨<lb/>
矣侯令嚴鋤植民不挫於豪右矣侯杜干請之門民寃<lb/>
抑無葢蔽矣侯塞需求之路民脂膏不朘削矣移山有<lb/>
<pb n="KR4e0145_WYG_004-8b"/>
檄侯憫民騷擾矣追呼不濫侯恤民非辜矣職此述此<lb/>
兩無愧負侯事畢矣然豈如斯而已乎予竊有厚望焉<lb/>
今四境之内重困於無名之征大<graphic n="KR1576" url="https://raw.githubusercontent.com/kanripo/KR-Gaiji/master/images/KR1576.png" mimeType="image/png"/>夫横逆之禍人心<lb/>
叵測易揺難定或訛言有幻姓名人且徬徨躑躅轉相<lb/>
吹煽富者負貲而逃貧者乗機竊發鵰詐之風縁而四<lb/>
起動摭細過往事以刦持官府恐動巨室莫敢誰何是<lb/>
果孰致之哉必有所由然矣侯無意於吾民則已使侯<lb/>
亦痛心疾首乎此耶天假其便忍以非其職而不殫述<lb/>
<pb n="KR4e0145_WYG_004-9a"/>
之耶抑斯弊也匪莆獨然侯誠言之帝誠聽之絶其禍<lb/>
根更化善治侯之惠將普及萬方又何患莆人不䝉終<lb/>
惠於侯哉若夫臺署之擢於今侯所宜有休烈之著於<lb/>
後亦侯能事泛焉以是為祝固頌禱之常也僉曰善哉<lb/>
子之言也侯亦瞿然曰命我矣請書之以壯行色侯名<lb/>
任字以仁登乙丑顧鼎臣榜進士學博才贍綽有逺識<lb/>
與之論古今人物事體亹亹數百言不休下至星厯地<lb/>
理之書無不涉獵文名籍甚以非述職所係故畧之<lb/>
<pb n="KR4e0145_WYG_004-9b"/>
　　　漳南平冦序<lb/>
漳守乏吏部以監察御史西蜀張起溟先生薦上曰可<lb/>
至則試事興先生入賛外簾分得人之譽無何冦發泉<lb/>
漳間先生以書生提兵平之疊來撫按旌奬文事武備<lb/>
可謂難矣予聞先生為諸生時已籍籍有聲稱既成進<lb/>
士為御史出百一以擊權奸清鹺政按劇藩大震風裁<lb/>
驚動一世其協襄試事也宜無難軍旅吾未學攻刺進<lb/>
止之機宜吾未嘗試料敵於倉卒之頃制勝于千里之<lb/>
<pb n="KR4e0145_WYG_004-10a"/>
外即善談兵者未必盡如吾意謂先生猝辦之乎是則<lb/>
難方冦之初蔓也不滿數百人或易視之師出輙弗利<lb/>
先生曰是黠而狠不可易也簡銳卒礪利器以待其至<lb/>
馳報于三司監軍諸公困以重兵毋使滋蔓庶冦無前<lb/>
路食盡必奔必由吾境可擒也不閱月冦果望漳遁先<lb/>
生授成算於所簡卒擒渠魁七十餘人餘悉縱使去曰<lb/>
急則反噬無窮追嗚呼此司馬法也先生何從得之哉<lb/>
抑嘗讀其書而善用之耶六月之詩稱文武吉甫萬邦<lb/>
<pb n="KR4e0145_WYG_004-10b"/>
為憲先生得無似之乎巡撫聶公承之巡按徐公牧之<lb/>
皆重有地方之責者聞㨗而喜宜也幣物煇煌踵接道<lb/>
路禮亦宜之膚公奏而璽書下可豫計矣予又聞先生<lb/>
裁决郡政其速如流訟牒積案頃刻立剖庭無寃聲圄<lb/>
無滯囚折獄之才不減平冦是又難雖然此先生之初<lb/>
政也其果是之畫乎𤣥駒之步也雉之晨雊也先生固<lb/>
知有化之之術矣嚴於檢押易於近民先生之所以化<lb/>
也遲之歳月蝗可使反飛虎可使北渡冦有不息訟有<lb/>
<pb n="KR4e0145_WYG_004-11a"/>
不簡以無乎此固先生所自待人亦以是待之至也必<lb/>
矣先生子不適出者廿餘年至是而適子生平和尹張<lb/>
君貽書於予曰吾郡伯先生靖冦安民而震器適生是<lb/>
天所以彰其仁也公其侈以文無吝吁有是哉何天人<lb/>
相與之近耶六月之卒章曰吉甫燕喜既多受祉先生<lb/>
之祉孰大於是昔叔孫勝狄以名其子先生盛德謙遜<lb/>
詎肯自衒顧兹事也天之意民之心先生之媺法不可<lb/>
略予故牽連書之<lb/>
<pb n="KR4e0145_WYG_004-11b"/>
　　　覺軒序<lb/>
是歳十月朔大夫雷子孟升訪居士方良永于松厓草<lb/>
堂揖而言曰癸酉之秋某計偕北上越甲戌春正月三<lb/>
日次南陽傅舍夜夢謁晦翁先生小屋獨立素巾縞服<lb/>
儼如也導入顧與語乆而辭歸先生止之曰留此講學<lb/>
慎毋歸語勤意切若素依門牆者然覺來自念蚤歳謬<lb/>
不自揣妄意古人之學而先正君子如翁者志所願學<lb/>
常恨不生其前厠門弟子之列聆其教語而視其步趨<lb/>
<pb n="KR4e0145_WYG_004-12a"/>
於其遺書不能盡讀讀之又不能心惟其義而身踐之<lb/>
冗冗十餘年寸志未成猶碌碌人下而乃辱翁拳拳誘<lb/>
進於精神交接之頃仰愧俯怍何以副翁之教也展轉<lb/>
床褥不覺淚下起披衣漏下正三皷遶步廣庭達旦不<lb/>
能寢嗣是隨所止輒榜其軒曰師朱欲竊附於大賢君<lb/>
子之門不自知其僣也官莆之明年丁丑得翁遺像於<lb/>
莆士大類夢中所見拜瞻之際凛然生嚴憚心又忻然<lb/>
滋效慕心數日不忍舍去亟命工摹冩工又冩一小像<lb/>
<pb n="KR4e0145_WYG_004-12b"/>
咸類遂授工前夢圖之惟肖每晨興退食皆焚香對越<lb/>
恒如侍翁於夢中而不肖之駑鈍因於是乎有所警而<lb/>
愧怍或可少逭圗成奉以見見素公公曰泛矣請易朱<lb/>
曰晦閲月又見公曰子之師晦也將無覺乎請更名軒<lb/>
曰覺為子記之某退避不敢當然辱公愛亦不敢辭竊<lb/>
謂志於師翁而弗類翁之覺徒師也因記以觀圖因圗<lb/>
以觸夢因夢以醒心求所謂洒然領悟者又踰二年而<lb/>
昏昧如故憂畏彌深乃歛圖與記而櫝之自反自艾求<lb/>
<pb n="KR4e0145_WYG_004-13a"/>
翁於圖記之外雖知己如執事亦不以告葢以不務實<lb/>
而虛衒其名自惡也兹且别去在執事宜有贈言如以<lb/>
某為不可與語則已以為可也則某之所望孰有大於<lb/>
此者誠急於求教欲旦夕奉以周旋不終負師翁之素<lb/>
願也敢請良永方汨沒塵鞅中耳目無聞見者不知其<lb/>
幾年髮且種種甘老以死矣忽聞雷子言不覺矍然自<lb/>
喪恍然若悟斂容屏息起而答之曰始吾以子為亷能<lb/>
吏也今乃知子為有道之士幾失子矣子欲竟覺之說<lb/>
<pb n="KR4e0145_WYG_004-13b"/>
乎人心之靈夫孰無覺而弗覺者昧其所有事也覺豈<lb/>
學而知者一蹴能至哉近世有一切簡易自立門庭者<lb/>
教人以瞑目靜坐謂即此可以悟道侈然以先覺自許<lb/>
而聖門格致之學顧指為破碎支離究其所謂覺者茫<lb/>
無依據視空寂之教殆無以異其誤人滋甚而亦以自<lb/>
誑子為翁之學何待外求持之以主敬盡之以窮理力<lb/>
久心融體用畢露此所謂覺翁所獨到者子從事於斯<lb/>
亦既有得而謙不自居吾固以子為有道之士廉能固<lb/>
<pb n="KR4e0145_WYG_004-14a"/>
自道中來耶子必欲吾言請書此以序名軒之顛末可<lb/>
乎雷子再拜曰可遂書之<lb/>
　　　幸菴餘稿序<lb/>
少保兵部尚書幸菴彭公未遇時懷負卓絶夢寐古人<lb/>
讀書見有忠于君孝於親植節秉義異乎人者欣然歎<lb/>
賞恨不生於其時與之頡頏下上間為文章鏗鍧炳發<lb/>
已足名家輙棄去曰餘事耳吾未遑也迨策名入仕即<lb/>
自誦曰立人之朝不挺然以自建立非夫也故必有餘<lb/>
<pb n="KR4e0145_WYG_004-14b"/>
力乃治此餘事積久成帙因自名曰餘稿冠以别號屬<lb/>
予序之予何能為役竊惟君子所以垂諸不朽者有三<lb/>
道德功業而文章與焉公既不屑為矣而又未嘗不為<lb/>
為之又未嘗不工何哉予意其稱量乎三者之間有見<lb/>
夫本末體用之後先也故人則鼎峙之我則枝葉之人<lb/>
則專攻之我則兼治之自警亦教人也公之見大矣哉<lb/>
公令德孝友閨門有章予見公弟之事公如公之事父<lb/>
武宗皇帝視朝恒輟公無間風雨昧爽率屬入候進止<lb/>
<pb n="KR4e0145_WYG_004-15a"/>
步趨尺寸不易逆瑾用事類藉桑梓致顯融公亦鄉人<lb/>
也竟不附寧彬並熾炙手實繁至為煽虐熖以焚灼士<lb/>
夫公又不附卒為忌者所擠幾䧟死地予為瑾中傷待<lb/>
罪浙西畏瑾者若將凂焉公時為副憲虞逮繫輸罰之<lb/>
及也盡出俸金使為備此豈今人所能哉忠孝節義人<lb/>
之大閑公之素履概如此謂為有道德非耶故兩秉郡<lb/>
麾再持憲節冰蘖之聲大震而弦直矢激尤人所憚巨<lb/>
鐺恣横傲侮兩司獨公不為屈入掌内臺持論侃侃不<lb/>
<pb n="KR4e0145_WYG_004-15b"/>
涉媕婀正色表儀羣僚畏懾盗起海内天子命公帥師<lb/>
征之一出而劉趙授首兖豫徐揚靖再出而鄢廖餘黨<lb/>
盡滅巴蜀靖上復朝廷之土宇下出百萬億蒼生於巔<lb/>
崖水火之中公弗自有人莫與爭公之施設槩如此而<lb/>
猶日崇以盛焉公之功業可量哉宜公之餘視乎文章<lb/>
也抑文章豈真若是其小哉闡道奥敷皇猷紀政事定<lb/>
人物以傳統緒昭勸戒垂示無極者皆是物也顧不可<lb/>
徒作耳予嘗評公之文章矣如老吏斷案輕重慘舒操<lb/>
<pb n="KR4e0145_WYG_004-16a"/>
縱無常而卒不違乎律令又如宿將用兵竒正開闔變<lb/>
化靡定而竟不越乎紀律公之文章槩如此雖與道德<lb/>
功業並稱而為三可也公則以功業不出於道德必入<lb/>
於智謀術數文章不本於道德必流為卑弱支離怪誕<lb/>
而晦澁名稿以餘非臆見也孔子曰行有餘力則以學<lb/>
文子夏曰仕而優則學公之餘稿不必盡同古人而文<lb/>
行相孚仕學互發亦逺得聖門之遺㫖矣是為序<lb/>
　　　同年嘉㑹圗序<lb/>
<pb n="KR4e0145_WYG_004-16b"/>
四海九州之人卒然相遇於逆旅平生非故介紹不通<lb/>
茍非秦越其心者始相問勞繼相過從既狎相贈遺臨<lb/>
别而徘徊顧戀皆所宜有孰使之然哉情也情由心生<lb/>
者也生則惡可已哉夫以四海九州之人如是若同處<lb/>
鄉井則有間矣邂逅於逆旅也如是若同被薦進則又<lb/>
大有間矣故聚則喜散則悲散而復聚出所不料則驚<lb/>
嘆自以為竒而其情又倍焉然不盡同也易大傳曰方<lb/>
以類聚或聚以勢或聚以利或聚以道義聚以勢勢去<lb/>
<pb n="KR4e0145_WYG_004-17a"/>
則暌聚以利利盡則攜惟夫道義之聚恒而不變聚亦<lb/>
聚散亦聚精神意氣自相感孚根心而不可觧者也予<lb/>
己酉同鄉舉若干人聚散靡常存者無幾今年春三月<lb/>
戊申警齋先生來自龍溪始㑹於峯湖予與山齋在焉<lb/>
起居外未遑他及夏四月甲子再㑹於一齋五人者咸<lb/>
在焉酒半警齋作而言曰兹聚也樂哉聚且散容黙黙<lb/>
乎吾聞愛人者不祝而規斯道之亡也久矣走也戇以<lb/>
拙濫厠年末諸君子忍無我規耶一齋年最長颺言曰<lb/>
<pb n="KR4e0145_WYG_004-17b"/>
吾五人者皆以道義相與也由今以前不復追論松厓<lb/>
峯湖山齋駸駸再起未究竟也予二人者繼自今其慎<lb/>
保厥終哉毋勢之附毋利之謀惟命義之安與時消息<lb/>
以毋重貽吾榜羞予當次對乃執爵以浮一齋申之曰<lb/>
子之言似也然外予三人無淺之相信耶三人者所謂<lb/>
赤日千里走就隂而息焉者也喘汗未乾顧復騁其餘<lb/>
技以逐日於虞淵耶前之言也予五人其共之矣於是<lb/>
峯湖山齋皆無言予迺援琴而歌曰白雲冉冉兮出無<lb/>
<pb n="KR4e0145_WYG_004-18a"/>
心倦翼知歸兮畢命故林人苦不自悟兮反是昨而非<lb/>
今歌罷引滿大酌陶然不知其聚散而悲喜兩忘也遂<lb/>
各即席賦詩峯湖復為圗序題曰同年嘉㑹為警齋贈<lb/>
所以寄素衷寓感慨情之至也警齋為吳伯貞守正一<lb/>
齋為林賢卿齊峰湖為陳敦賢伯獻山齋為鄭汝華岳<lb/>
予則松厓居士方壽卿良永也是歳庚辰月辛巳日乙<lb/>
丑作<lb/>
　　　杏林春意後序<lb/>
<pb n="KR4e0145_WYG_004-18b"/>
業易精而名難成梔蠟其外以要過情之譽者無取也<lb/>
籍籍稱情矣卒不能享有其盛猶無名也實之孚行之<lb/>
利而罔或窒焉其庶矣夫豈易致哉業有專攻也儒為<lb/>
大儒之達儒之名也質直慮下所以成此名也惟醫亦<lb/>
然古之名醫莫華扁若神於治療驚駭諸侯非不聲震<lb/>
一時也厥德不恤身且不保奚名之能成故忠信本也<lb/>
謙抑以行之也儒與醫均是準的也吾宗世業儒間以<lb/>
醫顯者亦咸自樹立起人愛敬橘泉有遺響杏隠再振<lb/>
<pb n="KR4e0145_WYG_004-19a"/>
予嘗以儒醫許之最後得在淵獨頴出少偕兄在璞業<lb/>
儒而旁通於醫比兄得雋不克施在淵遂無意進取而<lb/>
醫益精名寖盛語人曰泥逺小成吾媿也粥粥乎若無<lb/>
能恂恂乎言若不出口於人無貴賤賢愚不敢欺以慢<lb/>
實既孚矣名容有不成乎然則將何徵曰泛與者隨聲<lb/>
雷同溺焉者奬詡過實亦徵諸正人君子而已矣正人<lb/>
君子有異詞焉以永終譽未可豫覘也侃侃素翁天下<lb/>
之望山齋少谷其儔也人之慕之者恒視其一言以為<lb/>
<pb n="KR4e0145_WYG_004-19b"/>
榮辱而於在淵也長篇大章亟稱予之惟恐後使在淵<lb/>
不克享有盛名三君子者遽肯輕許之乎鶴鳴子和見<lb/>
於中孚而有孚盈缶終來有他吉比亦言之謙之初六<lb/>
曰謙謙君子用利涉大川吉在淵者無亦有得於是乎<lb/>
其暗合耶其業儒之效耶予於在淵為族祖愛之敬之<lb/>
不異三君子故為原其名之所由成者以殿羣玊之左<lb/>
　<lb/>
　方簡肅文集巻四<lb/>
</p>
<p>
</p>
  </div>
<div>
<head>方簡肅文集巻五</head> <lb/>
    <p>
<pb n="KR4e0145_WYG_005-1a"/>
欽定四庫全書<lb/>
　方簡肅文集巻五<lb/>
　　　　　　　　　　　明　方良永　撰<lb/>
　　記<lb/>
　　　厓門吊古記<lb/>
𢎞治甲子春二月丙午予出按海北取道新㑹縣舟次<lb/>
東亭驛縣官屬謁既予進知縣羅僑語之曰厓山之事<lb/>
千古痛憤辦香敬吊行與子偕乃具牲帛僦民舟習海<lb/>
<pb n="KR4e0145_WYG_005-1b"/>
行者以行夜二皷乗汐出港口前後數十舸齊發風靜<lb/>
波平予卧舟中不知其為泛海也天未明抵岸予急起<lb/>
盥櫛啟蓬忩東視厓門甚邇景色矇矇未辨登岸肩輿<lb/>
由松逕縈紆而進典祠者率其子恩平庠生逆于道左<lb/>
問之勤王義士伍隆起七世孫也予以松間且去祠伊<lb/>
邇戒毋喝道少頃至祠下舍輿步入先詣全節次詣大<lb/>
忠達觀二祠殿宇碑亭考其營建顛末大忠則創于故<lb/>
方伯陶公自强中祀文天祥陸秀夫張世傑三公兩廡<lb/>
<pb n="KR4e0145_WYG_005-2a"/>
皆祀同時死節諸臣東廡又特設伍隆起配享之位全<lb/>
節則創于今僉司徐公朝文特祀慈元楊太后其額與<lb/>
祭則皆上請于朝得㫖俞允者也觀禮畢易便服穿叢<lb/>
薄間從西上直至山椒轉顧後山蒼翠亭聳如扆環視<lb/>
左右山逶迤盤踞如虎伏龍行當建祠處隆然突起稍<lb/>
前又突出一阜朝北如拱水遶其勢如彎弓隔岸諸峰<lb/>
層疊秀麗如畫無巉岩嶔岈之態較以形勝此亦足恃<lb/>
而顧不能捄國之亡豈地勢無與於人事抑天命已去<lb/>
<pb n="KR4e0145_WYG_005-2b"/>
非此所能勝歟悄然而退遂從東下尋慈元殿舊址去<lb/>
今所創祠可百步許已鞠為榛莽復謁國母墳墳在舊<lb/>
殿之南稍東牡蠣為垣半已就頺國母即楊太后也夫<lb/>
志不載楊太后葬處而端宗陵寢見於志者已漫不可<lb/>
尋今國母有墳巋然獨存其好事者為之抑中原遺民<lb/>
憫后之節收其遺骸或具衣冠瘞之以示哀思歟時㣲<lb/>
雨霏霏馳還具服行禮始就位天色晴朗三獻既畢日<lb/>
已正中縣官請隨祭大忠予謂祭吉禮非日昃所宜行<lb/>
<pb n="KR4e0145_WYG_005-3a"/>
乃約戊申日五皷即事予回舟次竚立岸上見水鳥飛<lb/>
鳴而下上漁歌互答於兩涯追思往事䀌然傷懐徘徊<lb/>
間典祠者曰前有竒石可往觀予遂乗小舟徑詣石處<lb/>
躡磴仰視巨石如屏前二石如人立頂趾皆巨中約如<lb/>
腰狀屏石有刻己磨滅不可讀顧問典祠者云舊有大<lb/>
刻元柱國將軍張𢎞範滅宋於此近巡按廣平徐公瑁<lb/>
易刻曰宋丞相陸秀夫太傅張世傑死事于此今石長<lb/>
字沒矣予竊論𢎞範宜不足責宋之執政以國與人如<lb/>
<pb n="KR4e0145_WYG_005-3b"/>
棄遺餘恬不知恤非得二公振起其間天理民彛或幾<lb/>
乎息彼𢎞範猶元臣也何足深咎况二三公之名實昭<lb/>
然史冊間當與日月爭光區區磨崖胡能輕重而必與<lb/>
之較爭哉典祠者又云昔有磨刀石自海門飛來至今<lb/>
尚在予令覔之潮沒不可得乃返因與羅尹論厓山事<lb/>
謂當宋室播遷之時楊后非正位中宫三公非顧命大<lb/>
臣皆無與國休戚存亡之義即使不死亦無敢非之者<lb/>
今其孤忠大節乃出於尋常之所不料此所以尤使後<lb/>
<pb n="KR4e0145_WYG_005-4a"/>
人追思景慕不容但已也祠有田三頃餘乃知縣丁積<lb/>
割廢寺遺業所充又山故無虎豹居民素不為盜巡司<lb/>
雖設頻年無捕獲功近稍不逞者密誘他盜來掠其村<lb/>
然猶畏不敢肆天既薄莫予獨坐舟中感今念昔屢就<lb/>
枕而不成寐未五皷即起與大忠之祭既竣事咸曰自<lb/>
有厓山之行天日無此晴霽風波無此平妥也遂回舟<lb/>
由故道過昨所觀竒石值潮落趾出牡蠣棲其四旁男<lb/>
婦持器狀如斧長二寸許爭敲取之又有荷鋤握取蚌<lb/>
<pb n="KR4e0145_WYG_005-4b"/>
蛤於泥中者鷺從旁爭啄其餘無驚懼態無何入港舟<lb/>
行至蜆岡漫書是行所見與所論議者作厓山紀行録<lb/>
似朝文為予易題曰厓門吊古記<lb/>
　　　新建肇慶兵備道記<lb/>
肇之建兵備道昔未之有也惟邇時肇之所轄與夫雷<lb/>
亷高諸郡賊冦猖狂狺狺弗率注意於衞民者患焉於<lb/>
是聞之於朝請特設四府兵備之職而以憲臣為之維<lb/>
胡公富治行有聲由山東僉憲擢今廣東憲副勅使來<lb/>
<pb n="KR4e0145_WYG_005-5a"/>
董其事是葢襄陽接境於吳而以羊祜為守南郡實邊<lb/>
於魏而以程普為備之意也公既至運籌設略經營四<lb/>
府撫捕有功地方頗寧惟肇之一隅西則抵于都城瀧<lb/>
水東則抵于四㑹牛城賊冦猶有鬼蜮蹤跡出沒無常<lb/>
者公欲示以德威常靖之法乃白於督府鄧公用資鏹<lb/>
若干購指揮楊宣宅拓其基址鼎建為道以為往來籌<lb/>
策之便且據其衝而為東西覬覦者之畏望以𢎞治十<lb/>
一年庚申春三月落成噫一道建而兩冦可息兩冦息<lb/>
<pb n="KR4e0145_WYG_005-5b"/>
而百姓可寧胡公之功於是為大詩云文王有聲遹駿<lb/>
有聲遹求厥寧遹觀厥成此之謂也若公之曩僉于閩<lb/>
臬激濁揚清保善去惡赫赫在人耳目予見其與今整<lb/>
飭兵備所施者無二心兹惟述其建道之概而政績非<lb/>
所與故略之<lb/>
　　　重修平海衛廟學記<lb/>
正德十四年己卯重修平海衞廟學成歴庚辰辛巳凡<lb/>
學所宜有而未備者亦次第成掌教事化州何君鯉走<lb/>
<pb n="KR4e0145_WYG_005-6a"/>
其徒王生鵬林生渙來予請記其言曰平為衞僻海一<lb/>
隅冦至輒决柵以入莫禦高皇帝踐阼之二十年始城<lb/>
城完冦息人始務學然學宫未立也正統七年王衞侯<lb/>
茂疏請得㫖始準郡邑之制建學城南錢侯堂繼拓治<lb/>
之距今未百年棟腐椽蝕樞刓級夷有圯狀何師亟言<lb/>
於郡守岳池馮公馴公慨然曰吾責也乃言諸巡按御<lb/>
史某提學某慮材計庸易敝以新自經始至落成凡四<lb/>
閱月而殿廡堂齋若門若庭若廨宇號舍煥然改觀矣<lb/>
<pb n="KR4e0145_WYG_005-6b"/>
宫故無泮無廪無㑹饌之堂乃又言諸御史某始作廪<lb/>
更淫祠於宫之西者為堂濬前淤塘為泮池塘故屬王<lb/>
侯昊捐弗受直堂之飾向侯洪有力焉先是宴贈之禮<lb/>
嗇於貢士牀榻釜鬵之屬無以給邑大夫滇南雷君應<lb/>
龍為請咸得視二庠而郡丞李公縉輩實先後相成之<lb/>
何師以兹役之成不可無記敢徼惠於執事予進而告<lb/>
之曰子以師命來乞予言凡以昭功紀盛也子亦知諸<lb/>
君子之所以急是役者乎予意必將使子諸生仰瞻顧<lb/>
<pb n="KR4e0145_WYG_005-7a"/>
盻愒然深省曰吾儕思樂于此也果無所事事耶以聖<lb/>
賢為依歸以辨義利為趨向以勵名檢樹風節臣忠子<lb/>
孝為塗轍而求必至焉者吾事也吾自期待焉耳若卑<lb/>
卑焉從事於無用之學以謀進取而身心之不卹者其<lb/>
自待也輕以淺吾弗事焉耳子諸生誠是之學子之師<lb/>
誠是之為教諸君子之功且益顯垂之於無窮矣予不<lb/>
佞雖老矣他日見有負實學出而用世為廟學之光者<lb/>
尚能執筆以續頖宮之頌<lb/>
<pb n="KR4e0145_WYG_005-7b"/>
　　　重修蘆浦斗門記<lb/>
莆水利最大者曰木蘭陂其次莫如斗門陂衆流之漳<lb/>
也闔郡之田咸藉以溉其為利也誠博斗門制如運河<lb/>
之閘時蓄洩乎陂之分流以備旱潦斗門廢陂之流且<lb/>
與潮通田之窪者將淪為斥鹵高者聽燥濕於天矣陂<lb/>
亦何能有其全功是故斗門不可以不修也去城東五<lb/>
里許曰蘆浦斗門延興孝義等里田實賴之始創于元<lb/>
至正甲申嘗一修於我朝洪武庚申再修於永樂己丑<lb/>
<pb n="KR4e0145_WYG_005-8a"/>
歴歳既乆岸左右為潮所齧門亦將圯民皇皇告病雖<lb/>
欲起廢伊誰先之邇者郡守王公存敬嘗欲以修陂之<lb/>
餘次第經理之功未施而公以奏績去貳守朱公士容<lb/>
通守談公某乃以屬吾節推詹侯廷章曰斗門之修民<lb/>
之願也長官之志也子恤刑多暇其卒圖之母讓侯固<lb/>
心於為民者遂朝步自郡堂而達觀之至則鄉父老率<lb/>
子弟列候道左皆叩頭稱慶願聽服役侯乃下令召耆<lb/>
老之有材幹者商其工程量其材用侯曰費當出於公<lb/>
<pb n="KR4e0145_WYG_005-8b"/>
吾其倡之民曰費當自吾民出吾其助成之侯即出白<lb/>
金若干兩民亦計其田之入每田一畝輸錢三文總得<lb/>
錢若干萬文於是合公私之財市木與石鳩徒庀工侯<lb/>
復下令曰是役也堅者仍之壞者易之頺者塞之傾者<lb/>
直之毋費毋靳毋鹵莽以飾違則有辟民咸曰諾上下<lb/>
咸勤畚鍤具舉經始於𢎞治丙辰正月以是歳五月畢<lb/>
工葢說以使民民忘其勞故功成之易也自是溢有所<lb/>
注乾有所瀦斗門之利且無愧於陂侯之惠吾民者亦<lb/>
<pb n="KR4e0145_WYG_005-9a"/>
可躋而儷美于王公矣侯既為祭以落之民乃相率乞<lb/>
予言以紀其成以彰侯德余惟水利王政所不廢也西<lb/>
門遺鄴識者興歎蘇湖有教君子偉之後世之吏于民<lb/>
者其知此道乎黠者憚興作之勞人坐視民之墜於水<lb/>
火而不捄固不為也懦者有其心而無術以濟之徬徨<lb/>
四顧計莫知所出固不能也其勇於從事者率假手元<lb/>
奸竊贏餘以實篋笥利未興而民已不堪命若是者上<lb/>
負朝廷之託下孤赤子之望謂非王政之蠧吾不信也<lb/>
<pb n="KR4e0145_WYG_005-9b"/>
今侯之為是役也其免於是乎曰侯有王公以先之有<lb/>
朱談二公以相之而侯復以亷剛之操濟其通敏之才<lb/>
以成之侯其免夫抑侯以刑為職者也而有餘力以及<lb/>
此予故樂為君道之使繼侯而理者視其細知其大也<lb/>
侯名瓘以庚子鄉進士授今職世為江右弋陽人<lb/>
　　　怡亭記<lb/>
有客來予山亭若有不豫色進而言曰予不能取怡於<lb/>
俗憒焉若失㗳焉若忘吾將誰適乎吾其為康之怡而<lb/>
<pb n="KR4e0145_WYG_005-10a"/>
不能鍜為伶之怡而不能酒為秋之怡而不能奕吾將<lb/>
誰適乎予曰康之於鍜伶之於酒秋之於奕性之安而<lb/>
嗜之酷使奪是則弗怡葢怡於物而有倚焉者子是之<lb/>
慕乎客蹙額尤戚曰吾欲資所倚以求怡尚恐拂焉况<lb/>
去其資乎予曰必無所倚而後為能怡無所倚而怡者<lb/>
休休焉如春之融如暘之休而無一物間乎其間也夫<lb/>
無所倚而怡怡之至也若莊周列禦冦氏所謂御氣乗<lb/>
風飄飄乎遨遊于廣漠無何有之鄉以取怡者弗與焉<lb/>
<pb n="KR4e0145_WYG_005-10b"/>
客恍然若觧予言充然若有所得乃歌而出曰吾道淡<lb/>
何有融融有餘樂餘子何足論一笑去吾縛至哉顔氏<lb/>
子千載振其鐸濓洛共追尋真機㸔卓躍擴之配天地<lb/>
春風滿寥廓又歌曰宇宙留餘緒詎無嗣其躅載行載<lb/>
歌其聲漸逺不能悉聞也予將私録其辭而續成之以<lb/>
寄遐思適吾婣友陳君敦和至予為歌之而君聽之矍<lb/>
然避席曰予因字起號名亭以怡乆未得其義是歌也<lb/>
殆深有發於予敢乞歸以為怡亭記君方治進士業以<lb/>
<pb n="KR4e0145_WYG_005-11a"/>
步兄峰湖之武昆玉相與語更倡迭和怡怡如也則其<lb/>
進於是也孰禦焉遂僭書以貽之<lb/>
　　　狷齋記<lb/>
聖學蕪而吾道晦垂千四百年乃大明於宋然而二氏<lb/>
之教與吾儒鼎立為三曾無有拆其一足功利之陷溺<lb/>
人也其流禍迄于今滋甚隂賊者為罟擭為坑塹狡訐<lb/>
者為面誣為力詆柔媚者為媕婀為脂韋鴟張者為刦<lb/>
制為凌轢嗚呼弊也極矣間有志於衞道者又務為儱<lb/>
<pb n="KR4e0145_WYG_005-11b"/>
侗宏濶之論出天入神自謂超悟獨到而其語人也以<lb/>
㝠心黙㑹為宗曰道在是指聖人教人入道次第為鈍<lb/>
根小子無用之學人見其徑之捷也靡然從之究其㫖<lb/>
歸茫無依據而施之於天下國家也不僨則窒其下者<lb/>
齪齪自守牢立隄防翦翦乎好修孑孑乎異俗斬斬乎<lb/>
其無敢墮窳亦似矣而中未必有一臨利害倉皇色變<lb/>
譬諸羊質虎皮見豺而慄奚取焉孔子曰不得中行而<lb/>
與之必也狂狷乎狂者又不可得欲得不屑不潔之士<lb/>
<pb n="KR4e0145_WYG_005-12a"/>
而與之今有其人乎有之必不鳬沒不雷同必見義如<lb/>
嗜欲嫉惡如仇讐必不茍於趨避巍乎山立砉乎劍發<lb/>
屹乎砥柱之於中流必能郤暮夜之金辭萬鍾之粟折<lb/>
殿庭之檻寢淮南之謀立驄馬而伏豺狼不徒曰孤稜<lb/>
峭㧞而已也予方物色若人而未有當吾意者郡丞李<lb/>
君卿式為予言叅省魏公喬儀之狷介也何必減古人<lb/>
予為之矍然亟覈其實郡丞曰公少凝重異羣兒甫成<lb/>
童即毅然嚮往口不妄談足不輕履燕息未嘗有惰容<lb/>
<pb n="KR4e0145_WYG_005-12b"/>
每讀書見有甘貧守道重義輕生之人必憤激歎賞如<lb/>
欲助之朋儕宴㑹杯酒淋漓或拍掌狂呼易其故常公<lb/>
黙然端坐酒至輒飲喜掩人過不沽直聲而胸中涇渭<lb/>
人憚其明入官來尤嚴檢押冰寒蘖苦凛不可犯平居<lb/>
恂恂若無可否至處分大事斷以義理如庖丁解牛適<lb/>
中其㑹盗發古田泉漳間提兵剿平散其脅從數百不<lb/>
謂書生有此視吾民如赤子而防吏奸也如築巨防障<lb/>
屋漏一辭色不少假借公之狷也如是才美不與存焉<lb/>
<pb n="KR4e0145_WYG_005-13a"/>
予曰有是哉孟子曰人有不為也而後可以有為如公<lb/>
者使倚聖人之門牆擴而充之將不闖中行之域者幾<lb/>
希而甘於其次也乎郡丞曰人以狷目公公因以狷名<lb/>
齋子其記之夫齋之規製向背予不得而知齋中之人<lb/>
以予所聞見者質之郡丞所叙論其果慕虛名者乎齪<lb/>
齪者不待論矣彼傲睨一世高自標榜者視公何如敢<lb/>
以是為狷齋記<lb/>
　　　小宗祠碑記<lb/>
<pb n="KR4e0145_WYG_005-13b"/>
宗有大小而祠因之禮也吾家素秉禮而小宗祠乃始<lb/>
立於吾者何前乎吾有官者禄薄無官者不欲踰制故<lb/>
若有待于今者祠在故居之南其地為郎中梅軒公讓<lb/>
分敝宇吾與重熙改營焉堂縱僅二丈九尺横損縱三<lb/>
尺為龕五奉四代主居之中祀高祖建謙府君為不祧<lb/>
之主所謂小宗也曷宗之合一門三世殆千指皆本於<lb/>
府君合餕夫四時之祭皆府君與吴氏妣恢拓祭田之<lb/>
遺禮所宗也中稍後設總牌書祧主上至大宗祠所祀<lb/>
<pb n="KR4e0145_WYG_005-14a"/>
之祖左祀曾祖兄弟右祀祖兄弟又左又右列祀父之<lb/>
兄弟主多故釐之也旁為門門之旁為庖乃立外門是<lb/>
舉也雖於宗法未合而尊祖睦族意存焉耳雖廟制差<lb/>
小視棲主於寢也無䙝矣吾又與熙等割田共四畝五<lb/>
分令職歳事者以其租入為立春之祭祭之日紙帖神<lb/>
位畢則焚之牆邊太湖烏石諸房咸與於是乎總牌所<lb/>
書之祧主無不食矣程叔子意也主親祀以長主祫祀<lb/>
以貴逺僣也朱晦翁意也無貴廢乎有其舉之誰敢廢<lb/>
<pb n="KR4e0145_WYG_005-14b"/>
也無已以將貴者主之乎嗚呼吾官至卿佐荐沐渥典<lb/>
祖德也吾不敢忘然力於是極矣熙等奉吾弟左布政<lb/>
使良節遺命也使嗣是而有心吾兄弟之心者祀可以<lb/>
不墜也其田畝租入詳列于木若祖德先訓具載譜牒<lb/>
惟子孫法之守之耳曰后塘小宗祠者對後埭太宗祠<lb/>
言也歳嘉靖丁亥七月七日孝孫良永謹志<lb/>
　　　世忠祠碑隂記<lb/>
吾方長官公上接長史中丞之緒下啟六桂之傳聞人<lb/>
<pb n="KR4e0145_WYG_005-15a"/>
代出科第弗與焉今詳所自出在水部則有若擴公在<lb/>
秘監則有若儀惟深廷實崧卿信孺凡五公在著作則<lb/>
有若旬公在司直則有若喜公在禮部則有若慎言慎<lb/>
從諫臣通适价軫大壯大東大琮演孫澄孫公權符德<lb/>
至凡十五公或以孤忠峻節或以道學行誼或以政事<lb/>
文章咸傑然特出震耀寰宇垂光史冊近若澥之博雅<lb/>
則秘監出徵之敢言珪之耿介朝清之孝友則禮部出<lb/>
凡四公他以宦業文章名者尚多吁其盛哉然上下數<lb/>
<pb n="KR4e0145_WYG_005-15b"/>
百年鄉賢或有遺祀表章而專祠之者寂乎未聞正德<lb/>
辛巳御史沈三谿志在勸忠始命有司祀信孺公良永<lb/>
以烈祖可祀者衆乃命于重杰猶子重耿族子衮搜輯<lb/>
事蹟彰彰者付族弟遷等上諸當道提學憲副邵端峰<lb/>
下兩學議分門比類得适軫喜廷實大琮五公合信孺<lb/>
公為六忠並祠一堂大壯公以原議配享徽國文公而<lb/>
侍御史簡一谿又從而覈實之於是乎六公有專祠矣<lb/>
祠成扁曰世忠端峯為之記復為區畫祭田若干畝三<lb/>
<pb n="KR4e0145_WYG_005-16a"/>
百餘年曠典也嗚呼忠義之在人心千古一日六公去<lb/>
今如是其逺也流風遺烈猶足使人景慕而追崇之偶<lb/>
然乎哉然能感身後之賢而不能救當時之事能廟食<lb/>
於鄉土而不能安身於朝廷有遺憾也抑表忠以勸任<lb/>
世道者之責也而機自近始端峰亦既言之仰思開創<lb/>
之宏偉俯念繼述之艱難爭自樹立以先國人吾方孫<lb/>
子責也此良永之所厚望亦良永之所畏而懼者願相<lb/>
與圗之祠初議寺之法堂從僧請合良永良盛宜賢璘<lb/>
<pb n="KR4e0145_WYG_005-16b"/>
議定今址者縣尹雷覺軒也諸有功祠地祭田法得併<lb/>
記以詔後人<lb/>
　　　邑侯雷覺軒去思碑記<lb/>
莆多君子丘民亦知禮義夫多君子則論議閎濶而責<lb/>
於人也備民知禮義則不可皷以智術而得其心也難<lb/>
故令於莆者衆矣求其在也相與安之惟恐亟去其去<lb/>
也相與思之乆而不置者百五十年雷侯一人耳侯名<lb/>
應龍字孟升别號覺軒金陵人也戍籍蒙化正德丙子<lb/>
<pb n="KR4e0145_WYG_005-17a"/>
以進士授官時貴幸干政政如束濕侯務從寛大無賴<lb/>
恃為驕横即裁抑不令轉恣葢其吏事民隠如素習乆<lb/>
諳人不能欺而沉毅簡塞檢押嚴密躬服苦澹有寒酸<lb/>
所難者士夫亦心憚之故於政無掣肘在任六年擘畫<lb/>
梳剔晝卜其夜如條八禁以防淫衺毁非鬼之祠八百<lb/>
區專祀文公諸賢以隆道化其大者風采所及囂訟衰<lb/>
息養熟而性定終其去也未嘗見疾聲厲色有古大臣<lb/>
垂紳正笏屹然不動而天下安之風有令如此誠為民<lb/>
<pb n="KR4e0145_WYG_005-17b"/>
父母矣天子以風憲召侯既不可借留乃相率立石以<lb/>
示不忘嗚呼斯民也三代所以直道而行觀於此不尤<lb/>
信哉是碑也百世而下固有望之淚墮下馬而過者矣<lb/>
書見侯略<lb/>
　<lb/>
　<lb/>
　<lb/>
　方簡肅文集巻五<lb/>
</p>
<p>
</p>
  </div>
<div>
<head>方簡肅文集巻六</head> <lb/>
    <p>
<pb n="KR4e0145_WYG_006-1a"/>
欽定四庫全書<lb/>
　方簡肅文集巻六<lb/>
　　　　　　　　　　　　明　方良永　撰<lb/>
　　誌銘<lb/>
　　　明正奉大夫正治卿廣西左布政使䨥竹周公<lb/>
　　　墓誌銘<lb/>
嘉靖元年正月某日是為左方伯周公發引之辰先一<lb/>
月其子國子生懋憲奉林方齋汝英内翰所狀公事行<lb/>
<pb n="KR4e0145_WYG_006-1b"/>
來乞銘予雅知公誼不容辭按狀公諱正隆字紹立姓<lb/>
周氏别號䨥竹其先自河南徙閩長樂起居郎百讓公<lb/>
始徙莆城南制簽<graphic n="KR1576" url="https://raw.githubusercontent.com/kanripo/KR-Gaiji/master/images/KR1576.png" mimeType="image/png"/>菴再徙清江歴曾祖道初祖尚文<lb/>
至父累贈知府公坦始領鄉薦官武隆教諭公生于官<lb/>
所幼穎悟長益有文名大為提學周時可先生所器重<lb/>
屢置首選成化庚子録于鄉甲辰成進士為紹興府推<lb/>
官耳目所聞見輒弗忘民有訟某日因晒榖鬬死其兄<lb/>
者公曰是日雨焉得爭晒訟者首伏灶丁縁逋負得歸<lb/>
<pb n="KR4e0145_WYG_006-2a"/>
所鬻子鰥而復業者得有室皆公力也尺籍𨽻逺衛曠<lb/>
歲不勾例觧查公白當道以文移代諸暨夀姓者毆死<lb/>
邊氏子懼罪自殺有司各論抵罪公獨抵殺人者邊寃<lb/>
竟伸餘姚民爭草蕩不決公堤沙漲可耕者量給之裒<lb/>
六十里人志其惠號周堤由是才名大振辛亥召拜監<lb/>
察御史清理河南山東與近畿馬政别馬牝牡定輸駒<lb/>
例民坐是困者頓甦都御史王某以開邊落職賂貴近<lb/>
謀復公率同官劾寢其事丙辰丁内艱已未覃恩贈父<lb/>
<pb n="KR4e0145_WYG_006-2b"/>
如其官母張氏太孺人配吳氏封孺人服闋再除值遼<lb/>
報甚急廷議遣大將出京軍討之公䟽敵未入境而京<lb/>
軍所過重為民患宜専責守臣便上從之庚申按部江<lb/>
西都指揮何昇挾巨璫勢以傲兩司南康知府某不職<lb/>
公皆劾罷之百僚惴惴無敢恣以怠壬戌還朝適災異<lb/>
求言詔下公疏六事皆見嘉納是歲出知太平府政如<lb/>
紹興時下車首清滯獄平反甚衆甲子饑公斥俸給出<lb/>
公帑為粥以食饑民活數千人窮逼鬻妻者例贖還之<lb/>
<pb n="KR4e0145_WYG_006-3a"/>
奏減秋糧城甎凡若干萬又陳捄濟貧軍等五事開通<lb/>
河道等十事皆切地方利病上下所司覆議多見施行<lb/>
以績最得加贈父母妻吳封恭人正徳戊辰陞雲南按<lb/>
察副使追復土官所匿符驗當道才之明年改江西江<lb/>
西人聞公來大喜有誣西平忠武王李晟之後者公為<lb/>
直之人咸稱快庚午擢廣西按察使尋擢右布政使轉<lb/>
左皆仍廣西公既久於其地興滯補敝頓易舊觀人方<lb/>
仰以大用而公引年歸矣丙子歲也公襟度夷曠識見<lb/>
<pb n="KR4e0145_WYG_006-3b"/>
敏達縱横變化率不出繩墨之外與人交常折位勢不<lb/>
遺貧賤當官臨事雷厲風生俄而開朗澄霽人莫能測<lb/>
公雖職有司實與藩臬御史分理庻政政與民冝既去<lb/>
人益思之故紹興太平皆有去思之碑既家食祠宇祭<lb/>
田則身任之祖産則讓兄之子族人待以𦵏親戚待以<lb/>
舉火者何啻廿餘家亦足振頽俗也公粹於經學所著<lb/>
有詩經孟子主意中庸大學口義指南録又有奏稿出<lb/>
巡録詩文集藏于家所造就多名士公生以景泰癸酉<lb/>
<pb n="KR4e0145_WYG_006-4a"/>
六月二十六日卒以正徳庚辰八月十六日享年六十<lb/>
有八吳恭人先公卒側室徐氏張氏子男六人長懋官<lb/>
靖江王府典膳次懋光貢士皆吳出次懋憲徐出次懋<lb/>
賔張出次懋寰懋騫皆徐出女二長適顧同知文時子<lb/>
一思次許字予族孫左布政使璘子宜孫男十一孫女<lb/>
八墓在胡公里寳勝院故墟為四竁中左已𦵏吳恭人<lb/>
中右今以窆公又右又左則待徐張公未卒先十三日<lb/>
懋憲還自國學公語之曰吾近嘗備録平生履歴葢絶<lb/>
<pb n="KR4e0145_WYG_006-4b"/>
筆也汝其志之故兹乞銘懋官等特屬懋憲奉狀以來<lb/>
遵遺言也銘曰<lb/>
有銛者器試迺剸犀曾是鉛刀玉切而泥吁嗟乎公才<lb/>
與政冝爬梳剖割為吏者師式履名途四紀于兹忽如<lb/>
其歸公也弗疑世曷云短澤則永垂於昭萬年視我銘<lb/>
辭<lb/>
　　　勑封承徳郎吏部考功司主事東樓劉先生墓<lb/>
　　　誌銘<lb/>
<pb n="KR4e0145_WYG_006-5a"/>
仁者夀賢者貴天之所以償諸人也然有不盡然者或<lb/>
者未遽償之而償之於其子若孫歟若吾友東樓劉公<lb/>
不足徵乎公諱槃字學賢東樓其所自號先世居莆奉<lb/>
谷里之鰲山曽祖武起家進士官至廣東提學僉事復<lb/>
析居今城左金橋祖鏞以旌年得恩詔冠帶父淵倜儻<lb/>
有風度觧新昌分教歸日毎㑹客髙談暢飲忘其貧且<lb/>
老母鄭氏孺人齊夀善相公性仁孝能承父志客至不<lb/>
待命出供具不足足於市族黨之寒飢者弱弗植者収<lb/>
<pb n="KR4e0145_WYG_006-5b"/>
䘏之若不及初不問力重輕也坐是家日落公不為意<lb/>
公心地夷曠不飾邊幅與人交久益有恩意論事不求<lb/>
甚異而亦罔不循軌人以故親信之不知者猝以横加<lb/>
漠不與較嘗貸於人償而復責公識其日月甚的其人<lb/>
乃欲誓以自是公遽掩其口曰吾忘之吾忘之别貸重<lb/>
償焉其存心之厚類如此公少聰敏讀書輒觧大義為<lb/>
文若宿搆者翁國愽端之授徒也無慮數百人獨竒公<lb/>
因妻以女公試于私多占上第六舉于鄉不遇然名隠<lb/>
<pb n="KR4e0145_WYG_006-6a"/>
然動四方𢎞治癸亥甘别駕文紹聘教其子有成潯人<lb/>
爭師之鄉長老與仕而休者納交恐後既歸歲遺書問<lb/>
不絶葢公雖不遇而其不忘於人者固如此也公由是<lb/>
無進取心晩精李虚中術即生年月日所值支干與所<lb/>
属之宿配合究其旺相孤虚以知人貧賤富貴夀夭多<lb/>
驗嘗自歎曰吾命固應爾吾何自苦為時考功君方燥<lb/>
髪恒指以語人曰畢吾志者其在此兒耶正徳甲戌考<lb/>
功君果連第進士授刑部主事久之公往視考功君隨<lb/>
<pb n="KR4e0145_WYG_006-6b"/>
念新昌公及鄭孺人遂歸侍歲適大比提學姚公强入<lb/>
試辭曰某出京時士大夫亦以是見風者然不知某無<lb/>
此念久矣識者謂公知命既復奉新昌公命視考功君<lb/>
至則君已選入吏部三閲月合刑部考三載績最封公<lb/>
如其官翁暨陳氏婦俱安人公躬被命服子婦咸在烏<lb/>
紗珠翟交相輝映入謝闕庭天顔咫尺又為有官封者<lb/>
始遇也公感激圖報訓勅考功君嚴於初初君成進士<lb/>
時公貽書戒之曰祖宗積徳以有今日爾其自撿押無<lb/>
<pb n="KR4e0145_WYG_006-7a"/>
貽官謗為刑部時戒之曰刑民司命爾其慎哉與其苛<lb/>
也寜縱至是之戒則曰考功之予奪人猶法官之生殺<lb/>
人也爾其滋慎之哉凡此公得志所能自為者蓄而弗<lb/>
施故以教其子也戊寅公以翁安人孫𤣥歸渡江得疾<lb/>
卧舟中至嘉與遂不起時三月二十四日距生成化丁<lb/>
亥正月二十九日享年五十有二當疾革語翁曰死生<lb/>
數也吾何憾第父母欲見吾與汝以命服侍自娛而自<lb/>
負之死不瞑目耳公之不忘其親也乃如此哉訃聞逺<lb/>
<pb n="KR4e0145_WYG_006-7b"/>
邇莫不傷悼考功君痛絶復甦奔至喪所扶櫬還卜公<lb/>
幽宅弗吉而連執新昌公鄭孺人之喪弗遑再卜迺先<lb/>
𦵏公祖父母諸姑叔母凡七喪亟營南力里大王山之<lb/>
原為宅四竁舉公與新昌二喪合窆焉而虚其左之右<lb/>
為翁夀藏公子男一即考功君勲女三適黄應奎張世<lb/>
達吳文香皆仕族孫男二長塤議婚鄭侍御光琬女次<lb/>
坤議婚林大叅冨女孫女二長許字予姪貢士重熈子<lb/>
攸躋次幼未行嗚呼公年踰中身不為不夀鬱之于前<lb/>
<pb n="KR4e0145_WYG_006-8a"/>
貴之于後道不行於身而行於其子天果何負於公哉<lb/>
考功君將𦵏持鄭正郎于成狀來謁銘予雅知公狀义<lb/>
鄭君作不可不銘銘曰<lb/>
嗚呼此劉東樓公之藏其身弗章其澤則長我銘不忘<lb/>
世有令芳<lb/>
　　　明威將軍興化衛指揮僉事洪公父子姑婦合<lb/>
　　　葬墓誌銘<lb/>
洪上世汴之固始清風鄉人王父諱保保生量量生寛<lb/>
<pb n="KR4e0145_WYG_006-8b"/>
寛生鎮我太祖髙皇帝震天聲再造寰宇四海㑹同保<lb/>
逢其㑹矢身狥國數効勞績帝嘉錫有申以至指揮僉<lb/>
事世其官實肇膺興化衛之命量繼之寛字體裕襲祖<lb/>
父遺烈際熈洽不自暇豫日誦兵家書數千言能通大<lb/>
義間亦閑習利于用當道亷而異之嘗試之視篆而優<lb/>
試之督屯又優復試専鎮南日海寨南日盜區也公設<lb/>
機掩捕群盜縮匿武弁稱長雄必曰公竟不得盡其智<lb/>
以樹有竒勲時也生正統庚午卒正徳戊辰享年七十<lb/>
<pb n="KR4e0145_WYG_006-9a"/>
有八配魯繼林皆續恭人誥封側室李内行咸足稱魯<lb/>
無子卒墓木已拱林事公尤専公禔躬不蹈將門怙侈<lb/>
故習者林實相之也林生後公二年卒後九年男五適<lb/>
鎮即今同藏者次鐸婦周姓次鍈次鍾次鏢婦皆陳姓<lb/>
女五婦婿滿前盡閥閲名家子也孫男四弼襲指揮僉<lb/>
事娶張氏輔殤弧𢎞未娶曽孫男一鳴岐張出鎮弼父<lb/>
也字邦重少倜儻負竒氣以武人徒武為恥矻矻行墨<lb/>
中欲與儒生頡頏以圖駿發人未之知也予從父郎中<lb/>
<pb n="KR4e0145_WYG_006-9b"/>
朝宗公嘗語從兄桓曰兒擇女婿必若人乃以女玉歸<lb/>
邦重玉字閨潤事邦重敬且愛邦重亦愛敬之主内政<lb/>
得婦體天嗇洪慶邦重蚤卒𢎞治癸丒七月十一日也<lb/>
距生成化己丒五月二十日僅年二十五閨潤嫠居尋<lb/>
以憂結弗治正徳己巳九月十一日也距生成化庚寅<lb/>
五月三日僅亦年三十九恨不克觀弼成立然其子母<lb/>
㷀㷀相依不以盛衰改志事姑嫜以老以死能無違以<lb/>
慰邦重於地下其節孝可書也墓在郭西太平山之原<lb/>
<pb n="KR4e0145_WYG_006-10a"/>
為竁四中右體裕公中左林恭人右之右邦重左之左<lb/>
閨潤也基之成之者弼弼卜以正徳丁丒閏十二月十<lb/>
一日合窆乃奉其友進士廖雲卿狀詣予拜且泣曰天<lb/>
降酷于洪父母之喪弗克以時襄事者三世祖以貧父<lb/>
以夭歿有遺憾弼蚤夜震懼今兹始獲合王父母父母<lb/>
而窆之又别窆曾王父母于右數武而近以庻祖母李<lb/>
氏叔母周氏弟輔祔顧欲發幽光示來世惟大人先生<lb/>
銘筆是頼予哀其言亦泣下世之人寘親淺土漠如也<lb/>
<pb n="KR4e0145_WYG_006-10b"/>
弼一舉九喪賢於若而人也逺矣天之慶果嗇于洪耶<lb/>
乃収淚為叙銘俾刻于石銘曰<lb/>
天馬之支麗城之隅有突者阜佳氣鬱紓三世並藏若<lb/>
増而都聿昌厥後翊賛皇圖<lb/>
　　　袁州府通判林公墓誌銘<lb/>
林自唐以來代有宦蹟今益衍世居國清塘上為莆甲<lb/>
族公諱瑱字以玉號蒙菴髙祖李曾祖儀祖悚父濚咸<lb/>
有逸志不樂仕公早孤負膽氣自立少與其族父今監<lb/>
<pb n="KR4e0145_WYG_006-11a"/>
司榖齋先生同治經子史學麗澤居多甫弱冠領成化<lb/>
戊子鄉舉己丒㑹試不利歴壬辰乙未銛鋒愈礪時家<lb/>
乏積六喪極力營𦵏戊戌竟第乙榜授河南鈞州學正<lb/>
鈞州故大司馬馬公故鄉也馬公為其鄉擇師而冢宰<lb/>
尹公以公往型範鎔鑄器度偉然人謂二公有識鑒督<lb/>
學者屢禮奬以勸𢎞治戊申九載績最擢尹清河或患<lb/>
其局公曰官以地異奚局為温惠近民而剔抉弛張有<lb/>
老吏風親藩恣侵民地訟久莫敢決公承檄覆勘力割<lb/>
<pb n="KR4e0145_WYG_006-11b"/>
還民馬政有歳額積弊至五倍不可支公為規畫節縮<lb/>
䟽請由舊孝廟可之著為例邑牧地舊界儉七百畆奸<lb/>
吏兼併至數千椎剥滋甚民愬于巡撫張公委公覈實<lb/>
蠲其餘税鄰邑類是者悉蠲之縣廨掘地得金銀寳器<lb/>
歸諸公帑以新廟學實倉廩賑窮民不為已有噫難矣<lb/>
三載報政當道薦章聫絡得恩命階文林郎封配吳氏<lb/>
為孺人贈父如官母朱如吳外補非三考弗殿而膺褒<lb/>
封者益寡是足為公榮㡬九載轉判袁州府民遮道莫<lb/>
<pb n="KR4e0145_WYG_006-12a"/>
留為立去思碑曲周丞白公鸞為記其實白諫官也以<lb/>
言謫記足徵也判袁督儲盈而不苛惠政尤著閲歳懇<lb/>
乞致仕既歸力義不懈若増祭田修墳墓建里門周貧<lb/>
乏其大者公性資亢爽才識敏達外若煦煦而中涇渭<lb/>
甚明故出而寮寀處而宗黨有事輪囷弗決者咸咨啓<lb/>
之天不憖遺而公歿矣歳正徳丙子三月十六日也距<lb/>
生正統丁卯享年七十吳氏幼慈慧歸公克婦克母不<lb/>
喜華麗珍飾既貴而裕雅素如公布衣時誠公配也生<lb/>
<pb n="KR4e0145_WYG_006-12b"/>
先公四年卒先二十年繼宋氏側室靳氏子男六長恭<lb/>
臨清判官娶許氏次寛南康府通判娶陳氏次信先卒<lb/>
娶吳氏次敏娶彭氏吳出次肖次肯幼靳出孫男五鈞<lb/>
陽繼賢再陽鳴陽華陽繼賢領庚午鄉薦孫女六曾孫<lb/>
男二墓在景徳里靈光山之原坐西向卯為四竁中左<lb/>
公中右吳又左為宋又右為靳皆虚公所自營也諸孤<lb/>
將以丙子丒月壬申轝公與吳孺人柩合窆先期持穀<lb/>
齋狀請予乞銘曰先君子辱先生知且辱以女字吾弟<lb/>
<pb n="KR4e0145_WYG_006-13a"/>
肖三十年相與情誼篤至墓中之石非先生其誰冝銘<lb/>
予非知言者然不銘不足以荅公知己銘曰<lb/>
化無息命靡常感斯應公其昌穹碑嶻嶪惠政揚我敦<lb/>
我族厚于鄉嗣人趾羙妃耦偕藏有永其垂視此銘章<lb/>
　　　宣德郎忻州同知黄君墓誌銘<lb/>
君黄姓諱宗字純敬别號一愚貌晳而癯少負竒氣嘗<lb/>
從二兄習舉子業久之困踣不利乃憤起自圖曰吾何<lb/>
以沉鬱佔俾踽踽如許為也遂棄去應藩府辟敏給暇<lb/>
<pb n="KR4e0145_WYG_006-13b"/>
豫不為公移束縛得隙輒鼓琴吟弄今體五七言詩以<lb/>
自適長吏咸才之名籍籍以顯尋試銓部果占時軰右<lb/>
乃授通州衛經歴才鉅而官小優為也軍餉出納唯慎<lb/>
莫敢有襲宿弊為奸者士卒祗懽頌聲四出又出其餘<lb/>
力築通衢甃巨井以利通人與往來於通之人人感君<lb/>
惠以君姓姓井若衢識不忘巡按御史亷君才又才之<lb/>
三載考最得階徵仕郎封父桞溪釣叟則員先生如其<lb/>
官母林氏元配林繼林彭皆孺人隨改燕山衛滿九載<lb/>
<pb n="KR4e0145_WYG_006-14a"/>
告歸覲省二年奉栁溪命復詣銓部擢為忻州同知感<lb/>
再遇益勵官政寛嚴有體不以𣙜剥為能遇歳旱輒禱<lb/>
禱輒應補罅塞漏民困漸甦巡撫都御史林公按察副<lb/>
使李公胥以儒吏視奬錫有加值邊棘代州督餉無敢<lb/>
往者君毅然請行至則不憚苦寒日勞勞氷雪中理餉<lb/>
事惟恐弗給卒以是遘疾卒于正徳乙亥十月二十七<lb/>
日也享年五十有二官為具斂䕶其櫬南還噫蒲稍駃<lb/>
騠方將騁其千里不羣之足乃倐蹶於半途間識者重<lb/>
<pb n="KR4e0145_WYG_006-14b"/>
以為恨也君接人温恭不以貴賤殊禮論事侃侃有斷<lb/>
制事父兄殫子弟職天倫能厚根本腴沃冝乎發於外<lb/>
者敷榮足觀也君無子訃至父母妻妾哭之哀㡬不能<lb/>
生兄雅州守純道郡庠生純時痛君不祀咸欲推所愛<lb/>
後君縁律禮無據乃循次後以雅州仲子應制黄系出<lb/>
唐刺史岸公世有聞人曾祖諱孠太學生祖諱朝章正<lb/>
統間廣昌司訓桞溪司訓嫡也早歳亦圖進取弗售而<lb/>
醻於雅州义醻於君君亦靈承矣哉丁丒君卒之又明<lb/>
<pb n="KR4e0145_WYG_006-15a"/>
年也閏十一月十一日壬午𦵏君于後溪山之原應制<lb/>
先期抱林侍御雲從狀詣予泣請銘鳴呼君無子有子<lb/>
不夀其身夀其名宜無憾予獨悲君堂有大耄室有未<lb/>
亡人百憂萃焉君之目或不瞑也予尚忍銘君哉抑君<lb/>
之行不可無傳也予尚忍不銘君哉銘曰<lb/>
胡質之醇而命之迍繄何足論亦惟名之存吁嗟乎君<lb/>
　<lb/>
　<lb/>
<pb n="KR4e0145_WYG_006-15b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　方簡肅文集巻六<lb/>
</p>
<p>
</p>
  </div>
<div>
<head>方簡肅文集巻七</head> <lb/>
    <p>
<pb n="KR4e0145_WYG_007-1a"/>
欽定四庫全書<lb/>
　方簡肅文集巻七<lb/>
　　　　　　　　　　　明　方良永　撰<lb/>
　　祭文題跋<lb/>
　　　祭陳孝亷如賔文<lb/>
神化莫窺隂陽雜揉災祥倒置孰尸厥咎昌黎哭東野<lb/>
於唐雲谷哭屏山於宋達人順受孰怨孰訟嗚呼如賔<lb/>
出而廟廊榮處而閭里光冰清蘗苦正氣堂堂辭榮歸<lb/>
<pb n="KR4e0145_WYG_007-1b"/>
養親譽益彰維兹孝廉帝賚孔嘉常禄弗受移廪于家<lb/>
二十餘年樂且無涯簡靜和粹左繩右䂓君子所式狡<lb/>
獪不疑而其負荷之大向往之堅如山屹立孰與後先<lb/>
我事我友見素山齋孰當吾意曰有松厓予辱指揮如<lb/>
往而歸子今已矣予將誰依憑棺一奠淚迸如雨子所<lb/>
贏者姓名千古<lb/>
　　　祭朱木菴文<lb/>
古風云薄朋友道䘮俗態紛紛炎涼百狀公奮而起我<lb/>
<pb n="KR4e0145_WYG_007-2a"/>
從公後短檠共對私相指受公之胸次崢嶸磊落菽水<lb/>
能養懸鶉亦樂我窺視公昻然獨鶴宦路嶮巇我行屢<lb/>
踣相期歳晏于廕而息杖屨後先為鄉矜式胡天困我<lb/>
奪公之亟我哭公墓有淚如注神理茫茫徬徨曷訴<lb/>
　　　祭伯舅陳述孝先生文<lb/>
嗚呼古風寖薄士行日偷挺立崛起衆怒羣咻故柔則<lb/>
俄然中仆而剛亦邈焉寡儔有述靡作或倡弗醻唯我<lb/>
舅氏一門三世篤孝相承后先罔替斯源孰開安順獨<lb/>
<pb n="KR4e0145_WYG_007-2b"/>
詣斯流孰濬恥軒滋勵惟我舅氏實㑹其歸曰愛曰敬<lb/>
以馮以依祠墓創修之大晨昏定省之㣲義塾以開人<lb/>
之䝉蔽醫藥以濟人之阽危養有水陸之珍祭嚴豐潔<lb/>
之敬執親之喪毁極而病曰遵祖訓曰承父命曰復古<lb/>
之風曰勵士之行郡侯旌其宅里豸史樹之風聲胡為<lb/>
造物乃忌盛名奪我賢𦙍嗇我一生舅之視之曽不少<lb/>
驚臨歿大呼曰啟予手足以觀勿使愧負嗚呼是道參<lb/>
所獨有千載寂寥孰授而受驟聞舅言駭愕弗禁繼察<lb/>
<pb n="KR4e0145_WYG_007-3a"/>
舅心天地實臨載考舅行内外所欽臨歿不亂冝有徳<lb/>
音嗚呼我舅今其已矣不㤀者存足勵頑鄙天定而勝<lb/>
後當續起人亦有言在其孫子永等辱教恩重丘山憑<lb/>
棺一奠涕泗斕斑人百身其莫贖徒抱恨以何攀靈其<lb/>
不昧鑒此恫瘝<lb/>
　　　祭林寒厓文<lb/>
嗚呼友道寖薄世乏全交惟予與子幸免於是子之初<lb/>
訂予交也慨經學之訛舛欲相依以取正始棲予室閲<lb/>
<pb n="KR4e0145_WYG_007-3b"/>
月輒撤牀帷以去莫測也既而知之則室中之友趨向<lb/>
或異子不以言欲全交也時同㑹者有若翠庭林子孚<lb/>
可西樓鄭子文學退思蕭子弼甫東石林子元佐予仲<lb/>
弟雪筠介卿而尊翁坦軒先生亦時主㑹席辨析經疑<lb/>
人出所見閧久乃定東石退思猶賈其餘勇不少衰子<lb/>
獨穆然凝思退然若怯予知其有父在也而今也半登<lb/>
鬼録子亦厭世以逝於戲悲哉然退思不一第而亡西<lb/>
樓偃蹇三十年得一校職東石世短而不嗣貴為正郎<lb/>
<pb n="KR4e0145_WYG_007-4a"/>
猶泡幻也介卿若無憾矣而年僅五十三鬱鬱晩翠僅<lb/>
翠庭耳子雖不盡如翠庭而官至五品壽㡬六十五常<lb/>
不翅白眉為多亦良足慰矣老我投閒值子晝錦日相<lb/>
過從論心督過正以為幸而子乃棄予使予倀乎其無<lb/>
依於戲悲哉子之禔身寓矜持於夷曠子之心地實洒<lb/>
脫而光明亷於守官而惠及婣友儉於妻孥而孝養父<lb/>
母毎書寄尊翁必曰大人善取適兒自有家計無慮也<lb/>
故尊翁晩歳樂客不惜厚費者子樂之也高氏妹少母<lb/>
<pb n="KR4e0145_WYG_007-4b"/>
所出而奩糚獨厚者子順適翁意也子取道覲省二親<lb/>
相繼疾作視湯藥躬殯殮無可悔者天固以此彰子之<lb/>
孝也而子也亦卒不起則莫之為而為之天也啓手足<lb/>
時妻子婣朋俱在含殮贈賻咸不愆于禮而厚此又客<lb/>
死宦路者未必盡有子之目可以瞑矣予姪某實婿子女<lb/>
女歿孫在痛其母而哭其外祖也哀而子則不聞也嗚<lb/>
呼悲哉歳在戊辰瑾賊竊柄予既斥歸而餘殃尚在予<lb/>
挈家待罪子之官所者七閲月雖薪水之給有彭幸菴<lb/>
<pb n="KR4e0145_WYG_007-5a"/>
諸公而子之内外怡然咸視予如家人待之之禮有加<lb/>
焉今之為友者有是乎歳在壬申予豫為母求鎮逺之<lb/>
木於史叅將元之價廿金子與魏同知汝賢爭售之史<lb/>
用子五金汝賢金十五知子貧也汝賢歸為予言如此<lb/>
而子無一言責償于予今之為友者有是乎此所以益<lb/>
重予悲也矧子之諸郎與吾姪吾子世篤交誼若膠投<lb/>
漆今之為交者又能世講如是乎即有之亦勢利茍合<lb/>
耳此又益重予悲也奠子一觴莫冩予情子如有知尚<lb/>
<pb n="KR4e0145_WYG_007-5b"/>
其鑒之<lb/>
　　　題黄子堯知止詩巻<lb/>
予嘗讀靖節先生止酒詩於世味紛華一切屏去然後<lb/>
知靖節所以知止者以澹泊為之宗也髙風既邈芳躅<lb/>
莫續吾鄉黄君子堯獨以知止稱其空谷之跫然者歟<lb/>
予考其素雖與靖節不類要之能止於澹泊一也亦可<lb/>
嘉也雖然靖節諸子皆不滿意未免有身後之憂君之<lb/>
子文雍讀書績文方進未止顯揚事業殆不落落人後<lb/>
<pb n="KR4e0145_WYG_007-6a"/>
君之所得不既多矣乎君去靖節歴數百年予謂靖節<lb/>
不可得而見得見其似者斯亦可矣君以為何如<lb/>
　　　題毛武勇公忠義録<lb/>
人臣以死事為忠古今之達道也然非勇決以就義則<lb/>
死非其所為無益得死所矣而功或不録子孫或不克<lb/>
肖以敬承迓續則亦徒耳今觀毛武勇公之忠義録有<lb/>
以見三者之皆備焉公起自偏裨伏諸𦍑而定八閩前後<lb/>
無慮數十戰皆所向無敵石城之役賊勢方熾公不死<lb/>
<pb n="KR4e0145_WYG_007-6b"/>
則士氣不奮勝負未卜也公既率其孫若姪決戰以死<lb/>
士皆感激誓復公讎公復能以英魂助梟元惡卒成大<lb/>
勲以忠顯名謂非勇於義能之乎功懋懋賞位列侯而<lb/>
錫誥劵建坊祠以表宅里我國家之報公亦云渥矣而<lb/>
復有子如故贈伏𦍑公之同心報國特荷寵恩有孫如<lb/>
今宫保公之文武兼資尤以清節自淬礪惟名與位爭<lb/>
髙未已是不可謂無承續也然則忠義武勇之褒光前<lb/>
裕後之讃天語諄諄夫豈溢美公之功盛於西鄙而閩<lb/>
<pb n="KR4e0145_WYG_007-7a"/>
人獨䝉公福者七年某閩産也讀公之録其能已於言<lb/>
乎故為之識其大者<lb/>
　　　題吳廷惠贈言巻<lb/>
歳正徳戊辰秋七月四日予既得致仕還與鄉友吳君<lb/>
廷惠同舟而南廷惠間出其瀕行所得詩文若干首示<lb/>
予予徧閲無李川雲詩疑之廷惠曰此諸君一時贈言<lb/>
之作川雲偶不及知耳予曰川雲之詩不可無也始予<lb/>
至京師見時事駭心進退無據愛予宻且厚者日夕相<lb/>
<pb n="KR4e0145_WYG_007-7b"/>
與謀不過狥時二字川雲曰是冝獨斷毋泛謀泛謀有<lb/>
悔及荷聖天子厚恩得有今命衆咸訝且惜或勸其改<lb/>
圖川雲曰是宜賀子亟去勿惑人言凡川雲前後所語<lb/>
予者與予思不謀而合予乃竊服川雲之善於探逆人<lb/>
事而不茍於立言有如是也惜予行迫不及乞其詩乞<lb/>
亦未必遽作今廷惠此行其心其事廷惠知之諸君言<lb/>
之且悉矣予未知其卒有合乎否也脫有未合或合而<lb/>
未盡則所以中其肯綮發其憤悱而能沉著痛快使人<lb/>
<pb n="KR4e0145_WYG_007-8a"/>
興起者川雲之詩其可少乎哉抑非獨重其詩也廷惠<lb/>
其識之異日計偕北上㑹川雲於臺端試與之語當必<lb/>
以予言為然<lb/>
　　　跋贈别陳石峰巻<lb/>
忠節人心所同故談其事則激見其人則喜非强而然<lb/>
也吾友陳君玉疇宥狂直一疏主於扶植善類而斥邪<lb/>
屏奸之意實寓其中皆一念忠節發之也然當士夫陵<lb/>
轢摧挫之時鮮不以形迹為嫌疑故有聞其事若弗觧<lb/>
<pb n="KR4e0145_WYG_007-8b"/>
望其人若素昧者矣今觀玉疇贈别之巻吾貳守曹公<lb/>
既首取物象之似者繪而永歌之郡守陳公暨吾莆縉<lb/>
紳諸公又從而賡和之爛然盈巻略無顧忌謂忠節之<lb/>
在人心非有强而然者非耶然則是巻也豈徒為玊疇<lb/>
榮贈哉實足以表見天朝之中外有人國是不泯雖為<lb/>
吾君賀可也<lb/>
　　　跋周來軒送别圖詩巻<lb/>
湖廣右布政使缺天子可吏部請擢吾閩按察使周來<lb/>
<pb n="KR4e0145_WYG_007-9a"/>
軒公儀補之其屬吏吾郡守張白齋君玉作送别圖詩<lb/>
巻奉贈厚於白齋而欲致勤拳於來軒者咸聫屬書之<lb/>
爛然盈巻白齋復欲良永厠賤姓名於羣玉之左良永<lb/>
何以為來軒告哉夫布政使職承宣上徳而敷之民者<lb/>
也此職不修人視之一掌財賦官耳然其意猶存振而<lb/>
作之在吾人今也民力日疲國用日促征斂之太急則<lb/>
無民供輸之不繼則無國非有變通之才神其術以濟<lb/>
二者不可得兼也兼之而副白齋與諸公之望其吾來<lb/>
<pb n="KR4e0145_WYG_007-9b"/>
軒乎不然寧負民以無負國乎來軒其必有以處此矣<lb/>
或曰右布政使可逭此責也曰左右同功而一體者也<lb/>
來軒將不為左乎將不可以告於左乎某亦由按察使<lb/>
轉左右布政使者求其術而不得故重有望於來軒<lb/>
　　　跋木軒致仕巻<lb/>
今人汨沒於仕進者惟意之狥意得則驕以盈意一失<lb/>
未必投之夷裔錮之終身亦萎薾沮喪怏怏然若不能<lb/>
生而狂呼怒罵推案頓足氣勃勃填胸臆者躁戾之人<lb/>
<pb n="KR4e0145_WYG_007-10a"/>
也夜篝燈草䟽晨傾囊走京師賂權貴人以復其官不<lb/>
足貸益之累千金弗惜此似黠而癡之人也抑獨今人<lb/>
哉書空咄咄弔古自傷較之怨望譏訕者差勝而為不<lb/>
知義命均也夫以得喪委諸命以禮進以義退仕之律<lb/>
令也無崇庳古今一也故三仕三已喜愠不形有楚之<lb/>
令尹子文其後蘓老泉以余忠襄儗之似也求之於今<lb/>
有闗西彭幸菴用之則身都將相擯之去則屏迹山林<lb/>
若兩㤀其得喪者古今人不相及其然耶幸菴最顯者<lb/>
<pb n="KR4e0145_WYG_007-10b"/>
也官為郡丞而處進退之際從容暇豫莫窺其量如李<lb/>
木軒其人亦未易得初檢齋郡伯報云恐在致仕之列<lb/>
即稱疾觧郡符召匠製野服巾成冐雨發行李期旦日<lb/>
行衆往唁之徐答曰吾分攸宜吾惜不蚤決耳怡然如<lb/>
遷官以去者臨發之日適檢齋得報至云居上考前之<lb/>
傳者訛也衆又往賀之乃漠然不為動凝然若有所思<lb/>
久之曰果訛也吾姑待吾今知自為計矣衆咸異之謂<lb/>
木軒之所養不亦真知義命大丈夫也哉然因木軒而<lb/>
<pb n="KR4e0145_WYG_007-11a"/>
知部院諸公之公且明也方其蜚語郵傳是非淆亂非<lb/>
明莫能致詰非公必避小嫌莫詰則隨聲雷同含寃負<lb/>
屈者無伸避嫌則寧我負人無使人疑我司考績黜陟<lb/>
之柄者固如是乎今也萋斐不因乎人言去留乃出於<lb/>
獨斷謂為至公且明非耶木軒之不失己部院之不失<lb/>
人皆可書也書之<lb/>
　　　跋敬齋醫法<lb/>
醫古道也自岐黄教弛而後世例以混於農圃專門者<lb/>
<pb n="KR4e0145_WYG_007-11b"/>
又往往藉以䂓利儒者始恥言之嗚呼醫豈故非儒者<lb/>
事耶予同年友趙君叔敬業儒而精於醫者也其調劑<lb/>
去疾之方具見於醫法一書而予葢嘗試之屢驗而不<lb/>
一爽焉者昔之人以醫儗相言利物也使是書徧行天<lb/>
下濟利之功豈下相一等哉况吾叔敬當官不茍綽有<lb/>
介直其所志葢逺且大儒之道期於必行醫豈足以盡<lb/>
其能事哉<lb/>
　　　跋鄭氏家訓<lb/>
<pb n="KR4e0145_WYG_007-12a"/>
家訓尚矣然在昔有訓或不一再傳輒反鄙野與不識<lb/>
文教者等其故何哉本之不立而文之徒飾也孟子曰<lb/>
家之本在身又曰身不行道不行於妻子昔之為訓者<lb/>
其知此乎即有之亦罕也今觀順菴先生所著鄭氏家<lb/>
訓而其子若孫已克世守之罔墜文云乎哉予葢知其<lb/>
本之能立也鄭氏世契居且宻邇故鄭訓惟予獨知非<lb/>
予故阿所好也方今負重望慎許可者大江之西非東<lb/>
白其人乎東白之稱順菴曰口無非義之發身無非義<lb/>
<pb n="KR4e0145_WYG_007-12b"/>
之行心無非義之存即此可以知其訓之能傳也嗚呼<lb/>
使順菴而常在使順菴之子孫而常如今日訓雖不作<lb/>
可也世有時而變澤有時而斬憂深慮逺者所不若是<lb/>
恝訓不可以無作也予於是又知順菴非徒能立其本<lb/>
者用識其實殿于末簡<lb/>
　　　跋表章述孝遺文巻<lb/>
希速效者以作善為迂談事末務者以奬善為虚具胥<lb/>
失之也若吾伯舅陳大同氏之克勉於善而御史揚之<lb/>
<pb n="KR4e0145_WYG_007-13a"/>
郡侯褒之事跡既榜于亭述孝又名其里詎非兩得也<lb/>
耶嗚呼舅氏之善行備矣而里居之扁獨以孝名者行<lb/>
之大也舅氏孝行有年矣年七十餘而始克膺此異典<lb/>
者勢之漸也今觀所述激勸文移而其生平行義遭際<lb/>
大都見矣然其中有不盡言者人或不能盡知也傳不<lb/>
云乎孝衰於妻子舅氏之孝所以能終始不衰者夫豈<lb/>
無自葢其内子鄭天性純孝自入陳氏之門即能恪遵<lb/>
吾外祖恥軒先生家法惟知舅姑之當事而財與物非<lb/>
<pb n="KR4e0145_WYG_007-13b"/>
其所利故凡可以具滫瀡供寒燠者百計營之雖倒奩<lb/>
傾裝若不少吝向使鄭未必賢則内無所相舅氏之孝<lb/>
亦且沮格其能燁然完名耶其能享如今日耶舅氏適<lb/>
子佐備述表章之事鋟木以傳永在諸甥中知舅最詳<lb/>
故為特闡其幽者以告陳氏來葉且竢觀民風者采焉<lb/>
　　　跋吳氏慶夀圖序<lb/>
夀於福居先為造物者所靳於人為所深願而不可必<lb/>
得故凡人相祝頌必以夀為稱首然九疇次壽以攸好<lb/>
<pb n="KR4e0145_WYG_007-14a"/>
徳無徳而壽則愧壽矣有徳以為之本矣非賢似續以<lb/>
為之後則憂憂則怍雖夀不足貴也安仁吳頴睿公勤<lb/>
儉而孝友徳也又得可美先生以為之子有賢似續也<lb/>
乃𢎞治辛亥壽躋古稀其不怍而憂者歟間嘗取其慶<lb/>
壽圖詩序讀之序之文典而核詩之語美而不溢要其<lb/>
意皆不出於序則公之夀又天下之同稱者歟予於可<lb/>
美先生為門生竊喜先生有是父而樂為天下道也遂<lb/>
不厭其言之凟書于末巻<lb/>
<pb n="KR4e0145_WYG_007-14b"/>
　　　跋萬雲書莊巻<lb/>
萬雲書莊者余族甥學召甫讀書處也其友余同年陳<lb/>
君伯獻寫其景鄭君汝華序其意足稱二絶矣學召復<lb/>
徧求諸士夫能言者詩以益之裝演成巻持以謁余請<lb/>
記其後余謂諸君子所以語學召者寓䂓於美終身弦<lb/>
韋在是矣予復何言第恐其特藉是為書莊粉飾則非予<lb/>
與諸君所望於學召者故為之跋以警之<lb/>
　　　題一愚巻<lb/>
<pb n="KR4e0145_WYG_007-15a"/>
予婣友黄君純敬名其所居之軒曰一愚因以自號士<lb/>
大夫能言者序而詩之爛然盈巻間出以示予予讀既<lb/>
反詰其義純敬曰一與二對而愚則智之反自走之為<lb/>
此名也應事揆物守官居室凡言為作止之間一愚而<lb/>
已無雜亦無輟也予復詰之曰智愚之分猶薰蕕白黒<lb/>
然人品係焉况所謂愚者又復有古今之異子何其昧<lb/>
於所擇乎必如子之説則大智之舜無惡於智之禹其<lb/>
果不足法歟純敬笑曰有是哉走葢疾夫世之人衒聰<lb/>
<pb n="KR4e0145_WYG_007-15b"/>
明矜智巧汨沒於紛華波蕩之中以自取僨敗者之可<lb/>
羞可賤也故矯之以一愚以反吾渾淪完樸之天猶古<lb/>
人巧拙鋭鈍之説弦韋之戒云爾豈真死灰其形枯木<lb/>
其心醉而生夢而死以自暴棄其身者之為耶若夫古<lb/>
今之愚走固已知之矣願先生其卒教之予聞其言而<lb/>
異之因起謝曰始予以子為勦竊傅㑹妄立名字以自<lb/>
欺詐而今乃知子卓乎有見而非厚於自誣者誠使繼<lb/>
今以往明理以立其本酌時以措諸用則兹愚也適所<lb/>
<pb n="KR4e0145_WYG_007-16a"/>
以為智而世之隨行逐隊與時浮沉漫無可否者不又<lb/>
為吾子之愧乎純敬再拜起謝曰命走矣<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4e0145_WYG_007-16b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　方簡肅文集巻七<lb/>
</p>
<p>
</p>
  </div>
<div>
<head>方簡肅文集巻八</head> <lb/>
    <p>
<pb n="KR4e0145_WYG_008-1a"/>
欽定四庫全書<lb/>
　方簡肅文集巻八<lb/>
　　　　　　　　　　　　明　方良永　撰<lb/>
　　說辭贊解<lb/>
　　　吳世基字說<lb/>
凡室必基而成者恒道也凡作室必固其基者恒情也<lb/>
瓦礫之不屏荆棘之不闢而茍焉經營其上其不[危*瓦][危*臬]<lb/>
而顛覆者㡬希故崇墉仡仡廣厦渠渠齊雲落星翬飛<lb/>
<pb n="KR4e0145_WYG_008-1b"/>
百仞者基之立也吾獨悲夫世之愛身者不如愛室而<lb/>
基之不立也厥基維何敬是也室之所由以承藉者基<lb/>
身之所由以承藉者敬雖謂敬為基可也故内不敬心<lb/>
以蕩潏外不敬形以縮瑟言不敬則支以怵行不敬則<lb/>
僨以辱紛潰決裂身且不保其與作室棄基而顛覆之<lb/>
不免者不類耶故必毋惰爾容毋汨爾𠂻矜爾猷為慎<lb/>
爾出話翼翼瞿瞿惟天與俱無顯無昧惟鬼神是對則<lb/>
基立矣基立則聰明睿智皆由是出治己治人無施不<lb/>
<pb n="KR4e0145_WYG_008-2a"/>
可傳所謂福生有基詩所謂邦家之基者皆不越乎此<lb/>
夫古今言善治身者莫過於衛武公年九十有五猶作<lb/>
懿戒以自警其九章曰温温恭人維徳之基攷其所以<lb/>
為基者乃獨致嚴於相在爾室不愧屋漏之敬夫子教<lb/>
人以敬詳矣其繫易也亦曰履徳之基也履者禮也禮<lb/>
者敬而已矣後世北朝顔之推氏亦能剿竊緒論著為<lb/>
家訓曰禮為教本敬者身基合而觀之人之所以能卓<lb/>
然自立而必基於敬者不既明晰矣乎吳氏子敬質羙<lb/>
<pb n="KR4e0145_WYG_008-2b"/>
而嗜學其於命名之義必聞之熟敬之父某以月令為<lb/>
加首服乃先期謁予請字且欲廣其説以終教之予惟<lb/>
吳自某而上世有積徳所以開其基者有自敬也逺法<lb/>
前言近守祖訓則所以世其基者端有望矣予故為字<lb/>
曰世基而告之如此<lb/>
　　　族子觀養字説<lb/>
子朱子釋良為本然之善見於孟子書者再而孟子良<lb/>
心之論特詳葢合性與氣言之也今因其言而繹之情<lb/>
<pb n="KR4e0145_WYG_008-3a"/>
者性之動善之實也心其郛郭氣所以行之仁與義其<lb/>
目也天畀之人受之無假借無修飾無舜蹠之分故曰<lb/>
本然而舜也由仁義行蹠之無良也至賊仁滅義終其<lb/>
身而不悟相去如是其逺者情熾而蕩漫不知養之故<lb/>
耳夫豈其本然哉木養而升井養而不窮氣養而昏心<lb/>
養而放性養而鑿者未之聞也故觀人之良亦觀其養<lb/>
何如耳本之以持敬主之以集義毋梏于其晝以息于<lb/>
夜養之道也養得其道則夜氣清夜氣清則心存性復<lb/>
<pb n="KR4e0145_WYG_008-3b"/>
見於平旦者湛然虚明好惡無非仁義矣孟子曰我善<lb/>
養吾浩然之氣又曰存其心養其性所以事天非其允<lb/>
蹈之境耶而自暴棄者顧謂生質不羙非養可變亦弗<lb/>
思甚矣蜾臝之於螟蛉弗肖也養之專而祝之勤久亦化<lb/>
之况本然之善乎易曰觀養觀其自養也自養之至雖<lb/>
養人以服天下養賢以及萬民皆由此出其所係豈小<lb/>
小哉族子體正晩得丈夫子命之名曰有良今茲孟冬<lb/>
之吉將加元服豫以字請乃易以觀養演其説授之俾<lb/>
<pb n="KR4e0145_WYG_008-4a"/>
醮于位而申命焉<lb/>
　　　顧從大字説<lb/>
金橋顧均甫將以履長之旦加元服于冢子天與先期<lb/>
因予宗叔某詣予請字且曰願有教也予按孟子從其<lb/>
大體為大人及天之所以與我之意字之曰從大復繹<lb/>
其説以告之曰大鈞播物坱軋無垠大之至也惟人有<lb/>
身眇然中處奚其大髙牙大纛𤣥圭衮裳如世之命為<lb/>
大人者大乎曰衆人大之君子不大也未為至也大之<lb/>
<pb n="KR4e0145_WYG_008-4b"/>
至者惟何曰惟心耳心與耳目均為天之所與也非耳<lb/>
無以聽是非非目無以視險易耳目亦大矣數其大而<lb/>
歸於心何哉曰耳目不思易為物蔽則凡曰物者皆足<lb/>
以與吾敵果孰為大而孰為小惟吾一心虚靈洞徹酬<lb/>
酢萬變耳目非心則淫哇艶冶或從而亂之其誘而去<lb/>
也如反覆手心主思思則得之而視聽審焉是心統乎<lb/>
一身而物不能並之者也不謂之大而何故以一元化<lb/>
生萬物天之所以為大也以一心管攝衆體人之所以<lb/>
<pb n="KR4e0145_WYG_008-5a"/>
並乎天也彼牙纛圭裳之大大以人也非天所與之為<lb/>
大也故曰未為至也然欲求其至豈聲音笑貌之能為<lb/>
哉存誠以立之主敬以持之夙興夜寐反覆思惟果役<lb/>
於耳目耶則矍然自失曰是從其小者而小人基焉必<lb/>
將去之惟恐不亟果動於心志耶則怡然自得曰是從<lb/>
其大而大人基焉必將勉勉之惟恐不及慎其思而審<lb/>
其從去其小而務其大其至矣乎天與曽大父以進士<lb/>
起家厥施未竟所謂碩大之果不見食者也天之祐之<lb/>
<pb n="KR4e0145_WYG_008-5b"/>
非其身則其子孫光前裕後在此一㡬天與其欲為大<lb/>
人乎欲為小人乎其必知所擇矣若徒安於卑近而於<lb/>
天之與我者漫不加省則棄天矣棄天則棄其祖矣於<lb/>
若父命名請字之意不亦孤而負乎天與其自至哉<lb/>
　　　族子彦藎説<lb/>
族子彦舉將冠其弟文誥謁予請字字以彦忠彦舉曰<lb/>
以忠易誥美矣顧於羣從也襲以藎易忠可乎曰藎也<lb/>
者忠之進而無己之稱也彦為美士繫彦以藎尤美請<lb/>
<pb n="KR4e0145_WYG_008-6a"/>
説曰周禮五戒誥以諭衆然非必自上教下也臣告君<lb/>
亦謂之誥誥也幼而學焉將以委質為臣也冠而字之<lb/>
焉將責以為人臣之行也臣之行莫如藎藎莫如誥有<lb/>
嘉謨嘉猷不入告于内臣之罪也奚藎古之藎臣禹皋<lb/>
尚矣商有仲虺伊傅周有周召或作誥或申誥或進于<lb/>
王或因公歸作書誥或洛邑既定以治洛之事誥皆反<lb/>
覆千百言今觀其書忠愛無己之意猶曄然溢于簡册<lb/>
真萬世誥君者凖的董於漢陸於唐程朱於宋其庻乎<lb/>
<pb n="KR4e0145_WYG_008-6b"/>
而其言或不盡用非不藎也君之罪也吾方先世多以<lb/>
忠藎顯名然不盡以誥也太廟齋郎之上書敢諌啓我<lb/>
後人矣鐵菴嗣響諌垣之疏六右螭直前之疏二西掖<lb/>
之疏凢三十六議者謂源流晦翁後村稱其孤忠自信<lb/>
素論不移藎于前者有光詩曰無念爾祖誥也於予所<lb/>
論列思兼之乎抑擇而從乎在所志也然未易為也修<lb/>
之家而後施之天子之庭誥無言責無誥也亦豫基之<lb/>
耳而先君子抱忠孝大志僅以校職齎没中道不思以<lb/>
<pb n="KR4e0145_WYG_008-7a"/>
承之乎而兄篤志好古具有令質不師而學之乎思且<lb/>
學行必成行成名立以進于有位為忠為藎此其時也<lb/>
蹇蹇諤諤近踵齋郎鐵菴之武上省閩洛商周之括而<lb/>
期至其的焉夫孰禦之不此之圖而美字焉夸耻也誥<lb/>
其懋戒之哉<lb/>
　　　李生字辭<lb/>
李生嘉賔將冠其父乗化已久無醮之者乃奉母命因<lb/>
予從弟某請字與説予以詩誦嘉賔不一見也而其尊<lb/>
<pb n="KR4e0145_WYG_008-7b"/>
翁氏之名之也何取某起對曰向嘗聞之某甫曰取諸<lb/>
鹿鳴予逆詩志字以臣式而未遑為之説某為請不置<lb/>
且致嘉賔之言曰字則羙矣小子何知不有攸訓猶無<lb/>
字也予惟鹿鳴君禮臣之詩也臣之事君也有大道視<lb/>
民也有徳音夫然後君以賔禮禮之非飲食幣帛相悦<lb/>
也故不以飲食幣帛為悦自重可式也必身有徳音大<lb/>
道不素餐可式也字嘉賔以臣式義葢如此遂櫽鹿鳴<lb/>
之章為辭以祝之嘉賔維旅首以周公為言者期之也<lb/>
<pb n="KR4e0145_WYG_008-8a"/>
生有志於賔興者也尚慎䖍其始哉辭曰<lb/>
三代堂陛雍雍翼翼稜磨圭毁駸墜厥式懿彼公旦几<lb/>
几赤舄殊勲懋建彛鼎攸勒禮樂駢隆悦茲嘉客曷好<lb/>
曷視惟道惟徳衆賔師師茲惟巨的進退㒺據維賊維<lb/>
墨知㡬固持維子是擇利用賔王式具乃獲諦式之原<lb/>
帝降孔赫小子識之歸求而得<lb/>
　　　勉齋先生贊<lb/>
於虖此少邦伯勉齋先生遺像也先生風神清朗識度<lb/>
<pb n="KR4e0145_WYG_008-8b"/>
淵閎髫齓讀父書十行俱下科場角髦士一鼓先登氣<lb/>
逼清霄胸吞雲夢陶潜志潔恒懷憤世之心王勃才髙<lb/>
毎出驚人之句故官止於郡丞而詩軋乎當世名長世<lb/>
短或鳬鶴之乗除前作後承在子孫之振勵<lb/>
　　　介菴叔贊<lb/>
嗚呼是為吾叔介菴先生之像先生性方而毅學愽而<lb/>
精志期逺到能莫與爭禔身屹乎嶽峙立論崒乎霄崢<lb/>
寧勵鷹鸇之操恥沽鸞鳯之名豸冠繡斧玉潔氷清維<lb/>
<pb n="KR4e0145_WYG_008-9a"/>
民之望維國之禎胡嗇其施而墮厥成然而所充者氣<lb/>
所閎者聲故至今觀其像者凛凛猶生<lb/>
　　　四雨先生贊<lb/>
是為澹軒學士諸孫四雨先生真影貌癯而清儀肅以<lb/>
整辭寡而行敦養充而性靜恒斂直贏之鋒間脫沉毅之<lb/>
頴長巨邑能聲籍籍叅禁軍謨畫炳炳仕未膴而後有<lb/>
承詩既昌而名亦永亶益彰其克類之賢亦允踐夫純<lb/>
終之境<lb/>
<pb n="KR4e0145_WYG_008-9b"/>
　　　憂齋郡丞贊<hi>有序</hi>
郡丞李卿式先生獨寢郡齋午夜接尊甫傳菴翁於夢<lb/>
寐寤而悲詰旦授夢於畫史圖之形惟肖因命圖已形<lb/>
美髯豐頷晢而澤莊而温皆肖惟兩眉矉蹙若重有憂<lb/>
者故無是也畫史愧欲易之先生曰無庸易也得之言<lb/>
傳而失之面覩殆天假此筆以彰我之隠非子弗工也<lb/>
昔郭拱辰為人冩照併與其精神氣意見諸豪素子今<lb/>
乃能貌予心奚容易我將名吾齋而遂以自號也松厓<lb/>
<pb n="KR4e0145_WYG_008-10a"/>
子往詰之曰先生奚學曰學孔氏孔氏蔬食水飲樂在<lb/>
其中先生將憂是務去奚速之來將逺者緩者是虞如<lb/>
杞人乎將越職以思如憂大夫之憂者乎曰吾憂吾學<lb/>
之無成而輒仕仕而弗行其志而弗能止也松厓子壯<lb/>
之曰大哉憂乎其為樂之基乎其斯為善學矣乎乃為<lb/>
之贊于上方贊曰<lb/>
莊周有言人生與憂俱生孟軻氏亦云君子有終身之<lb/>
憂言若類而指不同孟軻醇乎醇莊也繆悠先生無求<lb/>
<pb n="KR4e0145_WYG_008-10b"/>
孰知其憂殷殷冲冲曰惟志弗醻先生之志志孔也孔<lb/>
子曰知至至之知終終之故不憂又曰憂則違之確乎<lb/>
其不可拔先生其無進於是乎吾見其為樂也有餘地<lb/>
矣<lb/>
　　　陳友蒲贊<lb/>
其服楚楚其貌瞿瞿其行踽踽其適于于曰有賢子其<lb/>
為封君也可跂而須<lb/>
　　　鄭順菴先生贊<lb/>
<pb n="KR4e0145_WYG_008-11a"/>
人知先生貌之莊而不知其心之仁知先生學之富而<lb/>
不知其行之醇允矣先生肺腑皆春孝友既篤於家信<lb/>
義亦孚於人出則以之教於庠序處則以是化于鄉鄰<lb/>
是葢居今而莫與儗效古而逼其真者也<lb/>
　　　陳見思贊<lb/>
有肅其儀有襜其衣有闇其思孰窺其㣲欲上肩于往<lb/>
哲將的乎其疇依要有辟榖以從赤松之見求諸今人<lb/>
也亦稀<lb/>
<pb n="KR4e0145_WYG_008-11b"/>
　　　石筠解<lb/>
婣友陳席之以經學騰聲偃蹇不售者三十餘年儕軰<lb/>
咸惜之席之弗介于懷若榮辱得䘮兩㤀者間取石筠<lb/>
以自號莫觧其意或逆其憤時之窮甘於寂寞故假此<lb/>
二物以舒懷抱此淺淺為見未知席之者也松厓居士<lb/>
詰之曰子之有取於石筠也非以其峙崔嵬濯琅玕來<lb/>
清風於几席溜細泉於幽竇可以滌煩襟醫俗態使人<lb/>
遺塵世之浮榮㤀此生之羈累而已乎席之曰是幽人<lb/>
<pb n="KR4e0145_WYG_008-12a"/>
韻士之所期走也未遑居士曰子無亦欲礎明堂碑泰<lb/>
山簮螭頭協鳯音為周王之皷孔聖之韋編以奠位昭<lb/>
勲傳經紀瑞奏之清廟立乎朝端自彰彰表見於世乎<lb/>
席之曰是有命焉非可倖致不有摧折於風雪灰殘於<lb/>
野火者乎走未之敢豫議也居士曰然則子之意有在<lb/>
矣予請得而言之夫石巗巗乎高大吾徳之崇也栗栗<lb/>
乎堅確吾性之定也夫筠洞乎中虚而節不可踰吾心<lb/>
之虚靈應物截然不紊也銳乎直上而勢莫之禦吾志<lb/>
<pb n="KR4e0145_WYG_008-12b"/>
之銳於進取而弗中輟也子誠是之取其過於人也逺<lb/>
矣席之曰走也無似竊有志焉顧砥礪之功踈而凌霄<lb/>
之志惰方重為石筠媿耳居士曰是惟無志志立矣所<lb/>
謂彰彰表見於世者亦充實光輝自然之事容有不可<lb/>
致乎子之窘於命也久矣久則通此其時矣歌鹿鳴而<lb/>
起循鴻漸以進大攄夙負以酬此志他日倦而休也徜<lb/>
徉於二物之間以遊以咏以為鄉人子弟式膏肓不必<lb/>
砭而汗簡有餘香矣席之曰㣲先生之言走之意㡬乎<lb/>
<pb n="KR4e0145_WYG_008-13a"/>
晦矣請書之為石筠觧<lb/>
　　　檗谷觧<lb/>
客有問於檗谷主人曰子是之號也何居主人曰檗言<lb/>
苦谷能容物言多容以自况也曰苦與甘對谷窪於陵<lb/>
者也不取於甘而於苦不陵之髙而谷之下子其矯情<lb/>
以衒異哉曰非也然則子何苦曰無孝無親云胡不苦<lb/>
曰皋魚苦矣然偏侍永感者同子何異獨多耶曰吾生<lb/>
未晬而父見背甫髫齔而違養於母㷀㷀然寄食於婦<lb/>
<pb n="KR4e0145_WYG_008-13b"/>
翁㡬不能自存而又有不可言與不忍言者吾之苦檗<lb/>
與谷容或未足盡况吾是之異於人也曰物萬有不齊<lb/>
事恒八九不如意子不務出苦以入甘登幽谷以息于<lb/>
丘陵而徒慼慼焉終身祗怨以懟耳曰出谷有道乎曰<lb/>
吾以苦攻苦出之矣可達於孝乎曰昔者吾夫子之言<lb/>
孝也葢終之以顯揚而逮養不與焉子用子之苦以治<lb/>
心也以勵行也以移于官理也必凛凛焉不内蠱外腴<lb/>
之甘實大而名揚矣未有名揚而親不顯者夫是之謂<lb/>
<pb n="KR4e0145_WYG_008-14a"/>
入甘於苦之道矧子之仕也官封己易于主牲殺粢盛<lb/>
得豐於祭又非夫人之苦者之所能盡有雖拔子之檗<lb/>
湮子之谷可也主人憮然曰是固素翁䝉叟之所以命<lb/>
我而先生獨言之詳吾乃今後知苦之玉我于成也雖<lb/>
然吾之苦根於心而不可違也曰子惑矣子之苦天實<lb/>
為之天者不可違而往者難追也世之人窘於天而飲<lb/>
苦以沒者何限子將來是圖足矣而必追既往以責所<lb/>
不可償於天非惑歟抑皋魚獨行不足法也古之大孝<lb/>
<pb n="KR4e0145_WYG_008-14b"/>
者有舜焉舜五十而慕子必不能若是恝亦求如舜而<lb/>
已矣主人曰盡之矣主人秋官副郎王大用時行甫客<lb/>
松厓方良永也答問之日壬寅月戊子歳正徳乙亥云<lb/>
　<lb/>
　<lb/>
　<lb/>
　<lb/>
　方簡肅文集巻八<lb/>
</p>
<p>
</p>
  </div>
<div>
<head>方簡肅文集巻九</head> <lb/>
    <p>
<pb n="KR4e0145_WYG_009-1a"/>
欽定四庫全書<lb/>
　方簡肅文集巻九<lb/>
　　　　　　　　　　　明　方良永　撰<lb/>
　　書啟<lb/>
　　　寄正郎黄易菴年兄<lb/>
生不才且迂謬僉臬事自才而通者視之官滯扵遷轉<lb/>
地僻扵炎荒弗屑也而生固安之非獨謂分攸宜亦謀<lb/>
諸心所願也所恨地位隔越不得親炙故人扵天上而<lb/>
<pb n="KR4e0145_WYG_009-1b"/>
寮友之間卒然相遇又未見所謂傾蓋者徒以平日勦<lb/>
竊之學膚淺之見自虞自繹彊勉敷施秪恐力或憊而<lb/>
僨焉重為知己者愧也自辛酉四月上官即分道海南<lb/>
七月值黎冦符南蛇倡亂生遂奉勑印以行浮溟渤抵<lb/>
絶島寄死生扵風波烟瘴之中此時視官職真泥沙也<lb/>
比至而賊勢已熾不可撲滅有激而致之者有慫惥以<lb/>
成之者生蓋未暇致詰疲精神竭心力以從事扵撫捕<lb/>
九月幸有臨髙之捷時領軍者都司湛鉞也某自謂繼<lb/>
<pb n="KR4e0145_WYG_009-2a"/>
是當如破竹孰意天不助順乃有感恩之火抱吉之敗<lb/>
遂使猖獗至今上厪當宁之憂生之不才不必他驗矣<lb/>
夫以數萬强冦不能困儋城而感恩以數十冦乃火人<lb/>
民城郭有無衆寡之别也以不滿二千兵破賊扵臨高<lb/>
而後朝食而抱吉以五千之衆反為敵所困或者歸咎<lb/>
扵将之寡謀若都司何清似矣而劉朋節胡永年皆以<lb/>
經畧自負謀豈弗臧而成敗莫能豫料此則某所不敢<lb/>
知要亦有數存乎其間也某縁此及𤓰不代賤累産病<lb/>
<pb n="KR4e0145_WYG_009-2b"/>
死而復生者屢弱子呱呱寄乳哺扵他人官俸停支市<lb/>
米而食客中衣履且敝從者咨怨形扵旦夕某皆不暇<lb/>
恤而獨以不病以死自幸復以困窮拂鬱天或玉成乎<lb/>
我自解而其實亦彊焉耳非自然也滅賊之事東山老<lb/>
先生已有成筭今復以潘老先生繼之老成謀事必無<lb/>
遺䇿㨗音之報伊邇矣某荷愛最深而竿牘之禮久缺<lb/>
不脩者亦坐此事今因風便顓此申懇而詳扵黎情者<lb/>
恐欲聞也感激之念傾企之私則惟照亮之<lb/>
<pb n="KR4e0145_WYG_009-3a"/>
　　　奉督府劉東山公<lb/>
某屢奉指麾皆已施行賊亦漸解散近聞大軍来乃復<lb/>
出圍昌化及徑出臨髙迎敵雖其冥頑不悟亦騎虎難<lb/>
下之勢也大軍初十日出城未料即有此敵行至西峯<lb/>
驛得報乃從間道進適與敵相遇幸藉威福得此大捷<lb/>
今議乗勝直前以解昌化之圍恐兵寡不足以成大功<lb/>
有孤委托若冄奏一捷兵雖不益可也管叅議不至錢<lb/>
糧未見作何處置而犒賞之不行又不足以鼓舞士氣<lb/>
<pb n="KR4e0145_WYG_009-3b"/>
某姑隨時斟酌終以非大征進未奉明文未敢輕費伏<lb/>
乞促令渡海相與共圖之幸幸發下教帖繳納不備<lb/>
　　　奉司馬劉東山公<lb/>
某性迂拙不善為世俗機變愞媚之態以故見知扵當<lb/>
道絶少然大賢君子誤以其直樸也毎憐之七坊之變<lb/>
某間闗海内餘二年冐矢石觸炎瘴瀕扵死者屢矣中<lb/>
間䘮妻子皆不遑恤自謂忠扵王事人且知之而巡按<lb/>
不知督府不知知之者獨老先生某亦奚嘗干譽扵左<lb/>
<pb n="KR4e0145_WYG_009-4a"/>
右哉天地無棄物迂且拙者固大賢君子之所不棄也<lb/>
知感何限乙丑丁先大人喪戊辰服闋北上又以不附<lb/>
權奸廢斥家食者三年迂拙之故也時先生戍肅音耗<lb/>
不通某不能為散宜生出羑里之舉西向長號有痛憤<lb/>
耳不謂公道復明以有今日彼害我者安在哉善惡之<lb/>
報信不誣也生亦蒙再起誤有今命上官後誼當走訊<lb/>
起居且申謝悃而官府縻之末由借便偶陳憲副行謹<lb/>
薰沐附致區區嗣有公出即躬拜庭下以既所欲言<lb/>
<pb n="KR4e0145_WYG_009-4b"/>
　　　奉師相費湖東公<lb/>
戊辰待罪徳清曽寄謝柬比到家貧病交攻又乏風便<lb/>
坐是起居尺牘不復裁附此境此心知䝉垂亮也是嵗<lb/>
九月得邸報知奸宦伏誅公道復明士氣復振雖愚夫<lb/>
愚婦亦額手驩慶謂不圖今日復見太平之治顧不肖<lb/>
如生亦辱再起誠貽薦剡之羞然真才未必盡用闒茸奸<lb/>
佞之徒未必盡去此老先生位台鼎者所憂也邪正之<lb/>
不可同朝猶薰蕕之不可同器也權相軋而勢相傾十<lb/>
<pb n="KR4e0145_WYG_009-5a"/>
君子不能勝一小人一二年後公道士氣必将晦蝕而<lb/>
萎薾矣故欲成至治非盡用真才不可老先生其不思<lb/>
及此乎其不與諸老先生虞及此乎晩進小臣謬為闊<lb/>
論恃老先生素愛且有容也瑣瑣寒温不敢凟聽<lb/>
　　　又<lb/>
制中乆不奉狀謝過末由舎姪重熙書来屢道老先生<lb/>
拳拳記憶益増愧赧先妣祭塟之典出自望外者固朝<lb/>
廷曠蕩之恩實老先生維持張主之力此莆百五十年<lb/>
<pb n="KR4e0145_WYG_009-5b"/>
所無盛事明㝠之感有窮已時耶顧犬馬之齒日衰異<lb/>
日無以為報愧且感耳鄭汝華囘略聞時事山林之人<lb/>
不知休咎所知者解紓調劑以身負天下之重有老先<lb/>
生在耳某辭月米疏吏部不為覆題不解其意今冄疏<lb/>
决辭仰候俞㫖然非老先生孰能致之過望過望莆事<lb/>
杰兒耿姪扣之能答瞻對無緣臨楮無任馳戀<lb/>
　　　又<lb/>
傳聞大懟已殱惟一二人漏網想今亦盡殱矣即盡殱<lb/>
<pb n="KR4e0145_WYG_009-6a"/>
彌天之罪亦不足以消我終天之痛事不能盡如吾意<lb/>
法不能盡人之情往往如是亦付之無可奈何耳今不<lb/>
審眷屬得返故居否竊意郡城治第為終老計亦菟裘<lb/>
也尊意必有定主恨不得面論近日事變異常伍光祿<lb/>
事尤異光祿去後又屯扵鎮守府門外挟取銀二萬兩<lb/>
越二日計擒渠魁五十餘人漏網者尚二十餘人脅從<lb/>
乃散前此延邵軍人亦亂議者謂地震之應莆地亦屢<lb/>
震去嵗四月大震聲殷殷如雷從西北来西去莆之變<lb/>
<pb n="KR4e0145_WYG_009-6b"/>
尚可慮也族孫麟趾為舎姪重熙来乞舎弟墓銘脩此<lb/>
申臆舎姪敢犯冒凟之咎已自齋沐具啓言其故矣某<lb/>
不敢贅告恃在愛中必不峻拒秋凉萬惟寳嗇民心所<lb/>
係非小小也不備<lb/>
　　　與方伯席原山公<lb/>
忽得惡報果如人言而彼撫按三司無一人豫發之者<lb/>
勢之劫人可畏也己以此賊為此舉天意人心有怒與<lb/>
怨耳其能久生乎然疆土所係未可以無事處之繕甲<lb/>
<pb n="KR4e0145_WYG_009-7a"/>
兵募勇敢清軍士完雉堞積芻糧守要害防奸細勤偵<lb/>
伺脩間諜凡為保全之計者不可不圖也萬一天未厭<lb/>
禍延其時月則徵召之兵亦當豫辦所最切務者錢榖<lb/>
也一應起解俱暫停留寧受不供之責無使軍興告乏<lb/>
諸司百費俱宜節省即鹿鳴大宴亦宜稍損扵昔不必<lb/>
苦留諸生兩費無益近日餘功恐有餘怨宜大布誥言<lb/>
以安其心無使疑慮分水仙霞諸口與凡鄉村居民有<lb/>
貲貨積榖宜徙入城或屯大鎮以兵守之此清野之法<lb/>
<pb n="KR4e0145_WYG_009-7b"/>
宜豫告之待敵將至徙且屯良益孰勇孰怯孰智孰愚<lb/>
孰可為大將孰可為禆将今當豫知毋臨事付之匪人<lb/>
而重賞有勇夫威克乃允濟此用兵大要非吝與畏者<lb/>
可能辦故曰不可付之匪人杞人之憂若迂以逺然愚<lb/>
者言之智者聽之敢謂有一得之助乎<lb/>
　　　又<lb/>
敵愾之氣方鬱勃凱旋之歌已洋溢事亦竒矣然可恃<lb/>
以為安耶益修吾備以無弛今日事也遺大投艱當不<lb/>
<pb n="KR4e0145_WYG_009-8a"/>
能舎執事而他林下之人私憂過計不過太平是望豈<lb/>
故為逸口以胥恐動哉不罪不罪昨得報知賊謀如李<lb/>
士實劉養正皆出所不料口談仁義而動有榘矱者可<lb/>
信哉當今世有此人宜無足怪而知人則哲萬古所難<lb/>
不嵗寒不板蕩安享美名者何限乃使人疑文章之無<lb/>
用道學之為偽不能不切齒痛恨扵此二賊也<lb/>
　　　復林寒谷侍御<lb/>
近令郎還承逺寄而来翰所諭若有倦飛意恐更宜審<lb/>
<pb n="KR4e0145_WYG_009-8b"/>
處未可遽也自昌黎一表寥寥至今而時之難易勢之<lb/>
大小又不能同執事毅然嗣響曽無利害禍福之計豈<lb/>
不真大丈夫哉向使斃扵榜笞之下亦必無悔天子明<lb/>
聖執事得飽武義之飯武義之民亦得瞻風采而沐休<lb/>
光容非幸耶翔千仞覽徳輝以瑞治朝此其漸也飛而<lb/>
倦以還豈今攸宜哉烏石之下松厓之巔固無恙遲子<lb/>
扵十年之後吾雖老猶能杖屨以從子徜徉不負也習<lb/>
懶已痼故久乏書訊因風附此殊不既所欲言然竊有<lb/>
<pb n="KR4e0145_WYG_009-9a"/>
告焉今人立大節負大名者恒不安其位以氣驕人故<lb/>
往往速釁此則涵養之未到也即不審昌黎之在潮州<lb/>
亦曽使氣傲慢上官否執事卓有逺識此必勘破而生<lb/>
猶贅言之者愛莫為助助以此耳不罪不罪<lb/>
　　　與伍孚齋公<lb/>
此賊此舉上不當扵天心下益重夫民怨備禦之䇿宜<lb/>
暇豫而不宜急遽宜談笑而不宜皇惑人心易揺草澤<lb/>
之中安知不有觀我動静姑試僥倖扵萬一者乎大敵<lb/>
<pb n="KR4e0145_WYG_009-9b"/>
未至小冦先發非鎮安定輯之道也然則將弛然視如<lb/>
平時耶有其心而無其迹為其事而不見扵言我有備<lb/>
而人弗之知䇿之上也為其事矣烏得無迹無急遽之<lb/>
迹焉耳有其迹矣烏得無言無皇惑之言云爾此區區<lb/>
錯謬之見不足以溷髙明之聽然竊有杞人之憂不容<lb/>
黙黙也<lb/>
　　　又<lb/>
向崇安差来人領去囘啓亦固封納匭中竟不審何時<lb/>
<pb n="KR4e0145_WYG_009-10a"/>
送到封識尚完否嗣是惟時訊北使得知音耗耳近得<lb/>
報知有真保定紫荆一帶撫督之命誠簡在矣誰謂公<lb/>
道終晦耶西江人物甲天下而可久可大不求速化不<lb/>
事外飾如執事與胡刑侍者亦不易得此輿論也又誰<lb/>
謂誠不足以動人耶今執事所轄地方其利病生不能<lb/>
知而寛徭役去貪暴詰兵戎積財用為今日急務則可<lb/>
知也其要在官屬得人得人則執事執其綱扵上可不<lb/>
勞而治矣嵗節輿鹿豕薪炭以媚貴近者有司事也執<lb/>
<pb n="KR4e0145_WYG_009-10b"/>
事不為也生辱執事之愛敢此多言伏惟勿罪<lb/>
　　　寄都憲王陽明公<lb/>
三十年舊愛曽不能一再通書問謂其神馳心往有出<lb/>
扵尋常竿牘之外非執事道誼相與將不信也執事平<lb/>
生抱負發扵文章勛業者已巋乎具瞻而滅亂賊扵方<lb/>
熾植綱常扵將墜拯百萬億蒼生扵辛螫塗炭之中以<lb/>
慰其埀絶之望未有如今日之盛也林下之人得與齊<lb/>
民共享無事之休者皆執事賜也敢不知自寧功顛末<lb/>
<pb n="KR4e0145_WYG_009-11a"/>
已悉其槩直不知甫定之後所以表忠莭散脅從籍賊<lb/>
府庫還民侵地雪正人罹害之冤正三司不死之罪首<lb/>
磔士實養正等扵市以為飾詐懐奸者戒亦既條上施<lb/>
行否聞受専城之寄者亦有狐疑觀望不肯出一言移<lb/>
一檄以自保全此皆士實養正之流也宜勿俾漏網執<lb/>
事謀㫁天授當無遺䇿而愛助之私自忘其贅抑大懟<lb/>
雖除病根尚在主持國是以蚤定國本執事將謂非吾<lb/>
責乎虚卿相以待功宗執事即當其任矣其必有以大<lb/>
<pb n="KR4e0145_WYG_009-11b"/>
慰人望也無疑敢不頌以祝<lb/>
　　　又<lb/>
生生六十一年矣出而仕仕而休且三十二年矣即諸<lb/>
史冊所稽耳目所見聞者未有聖明中興如今日之盛<lb/>
者也入正大統甫旬日耳登庸耆舊屏斥羣邪取數十<lb/>
年弊政人所不敢言言之而不能行者而釐革之以盡<lb/>
復祖宗之舊纎悉不遺大詔一頒滌瘡痍雪寃抑苗蘖<lb/>
乎枯槁臣民鼓舞濤翻雷動漢文不足夸也然而皇天<lb/>
<pb n="KR4e0145_WYG_009-12a"/>
悔禍大懟克平祖宗百五十年之土宇全歸扵今上皇<lb/>
帝無破裂分争之患則執事之功謙不自居者也詔㫖<lb/>
丁寧重念功宗大司馬之命未足以盡償然執事亦豈<lb/>
少此哉展布腹心弼成聖治以不負所學以大慰斯世<lb/>
斯民之望固報稱初心而不變焉者也生扵執事有舊<lb/>
寅之雅故不為諛詞以獻伏惟監在<lb/>
　　　奉師相梁厚菴公<lb/>
某得厠門下士三十年矣辱荷愛厚又非泛泛者比當<lb/>
<pb n="KR4e0145_WYG_009-12b"/>
其自罹多言之罪非老先生陽扶隂植今得帖然林下<lb/>
耶比歸若忘焉片紙隻字不至門牆者四年誠畏以阻<lb/>
也老先生洪度雅量必久蒙照貸生敢恃以無恐者此<lb/>
耳林下無他祝惟老先生斡運化機使得與齊民共享<lb/>
太平之慶以終殘年幸矣寧賊詭譎萬端何所不至譽<lb/>
阿大夫者充塞左右至尊明聖乃能燭其奸謀扵反狀<lb/>
未形之先赫然斯怒固天地祖宗之靈隂有啓翼而老<lb/>
先生潜消黙奪可謂無耶元老大臣不自衒露體固應<lb/>
<pb n="KR4e0145_WYG_009-13a"/>
爾然嗣今斡旋之責又有大扵此者畢竟老先生獨當<lb/>
之而天下之人願望之切甚扵渴饑生不佞竊意當亟<lb/>
圖之以慰人心此非明諍顯諫者所能辦也恃愛多言<lb/>
伏惟心亮<lb/>
　　　奉冢宰喬白巖公<lb/>
生自入仕時即仰慕盛名扵今三十二年矣坐乏介紹<lb/>
無由一登龍門為快然曷嘗不私竊膏馥之餘以自薰<lb/>
潤哉聖皇繼統耆舊畢登而統百官均四海之寄必畀<lb/>
<pb n="KR4e0145_WYG_009-13b"/>
扵執事明良之㑹千載一時執事感知遇之竒必不孤<lb/>
付托之重所謂正朝廷以正百官正百官以正萬民非<lb/>
執事其誰生不才謬以論薦起司風紀揆分循涯不勝<lb/>
感怍然值此時得以自見豈不慶幸顧母老而病難以<lb/>
遽離故再䟽懇辭情實迫切惟執事察其悃愊俯賜憐<lb/>
憫不罪而曲成之非獨大慰愚私亦足少禆風化竊謂<lb/>
兩得也非執事不肯聞此言生敢不避唐突輒用凟告<lb/>
伏地待罪幸乞照原<lb/>
<pb n="KR4e0145_WYG_009-14a"/>
　　　又<lb/>
生無状誤辱愛厚感愧之私非言可盡伏惟執事翛然<lb/>
扵獨樂之園亦必惕然有先憂之念吾君吾相豈不追<lb/>
思御史給諫豈不交薦洛社起司馬東山難久卧矣然<lb/>
執事容計此哉此豈足為執事重輕哉生㷀㷀在疚鬢<lb/>
髪皤然祥禫之後惟為遁計欲見無緣徒有夢想先妣<lb/>
生前受封例得塟祭莆百五十年僅見生至願足矣故<lb/>
月米之辭至扵冄䟽誠自循涯分不欲躬蹈負乗之譏<lb/>
<pb n="KR4e0145_WYG_009-14b"/>
也然念執事吹嘘之力其曷能忘兒子重杰㑹試特脩<lb/>
此令入京附上少見區區臨楮無任馳戀<lb/>
　　　奉司徒孫九峯公<lb/>
生自為諸生時已知仰慕盛名入仕以来恒竊餘光以<lb/>
自耀顧晩輩鄙拙不能通一介以候門牆為恨辛未之<lb/>
秋始得親炙扵都下然一再見耳無何逺别今十年矣<lb/>
嚮往雖切而書問弗修則以地位隔絶不敢輕率非故<lb/>
怠弛自取踈外也聖皇御極亟起耆舊虚大司徒之位<lb/>
<pb n="KR4e0145_WYG_009-15a"/>
以待執事知遇亦竒矣聞上在潜邸時素知執事宅心<lb/>
勵行之懿忠貞體國之誠壁立萬仞之操謙抑自晦之<lb/>
美故眷注之篤簡命之専非諸臣比有君如此忍負之<lb/>
耶生固知一徳格心之明效大驗再見扵今日矣輒有<lb/>
私懇仰瀆公聽不才謬以論薦起司風紀在此時為難<lb/>
逢在此心為素願在此情則有不容但己者老母八旬<lb/>
卧病牀褥暮年母子奚忍生離且身為嫡長義不容出<lb/>
故連具兩疏以辭敷五典擾兆民執事事也設有忘親<lb/>
<pb n="KR4e0145_WYG_009-15b"/>
嗜進之人在所取乎在所黜乎必不與共立扵朝矣此<lb/>
生所以不避罪責輒敢扵執事哀號而乞憐焉執事倘<lb/>
不靳牙頬之力使生母子得相保守以終天年其為賜<lb/>
且輕九鼎矣恃愛冐凟不勝惶恐之至<lb/>
　　　奉司馬彭幸菴公<lb/>
己夘冬授豚犬重杰書帕入京庚辰下第歸以寄錦衣<lb/>
衛馬清轉上必不敢浮沉也生亦自己夘秋得舎姪璘<lb/>
附到手教至今二年不通音耗即不知載弄之璋的在<lb/>
<pb n="KR4e0145_WYG_009-16a"/>
何時也聖明御極萬景皆新兇穢誅而耆舊起虚大司<lb/>
馬之位以待執事在簡命為隆重扵知遇亦竒絶矣國<lb/>
祚之昌世道之隆士君子有所凴藉而起壬人僉夫有<lb/>
所畏縮而不敢肆皆執事一出之力也生固知執事能<lb/>
不負此明時也生無狀亦隨例蒙恩顧分淺望輕不勝<lb/>
惶悚勅至已望闕謝恩祇受矣然虚冒寵榮自圖暇逸<lb/>
非忠聞命即行忘親弗顧非孝兩情縈繫莫能自裁展<lb/>
轉旬日則以子之事母不可人代臣之事君則可讓能<lb/>
<pb n="KR4e0145_WYG_009-16b"/>
又以身為長子難與衆子例論母已卧病自與無病不<lb/>
同遂以此意演為二疏祈必得請以遂其私然非有知<lb/>
己素厚之人為之維持調護不律以條貫則罪以矯飾<lb/>
生之心至是晦且窒矣天假其逢執事巋然復起心不<lb/>
偏狥言足取重生之心㫁不齟齬矣何幸何幸内閣諸<lb/>
老先生處生皆未敢率易有言言之在執事也未審異<lb/>
日亦可書謝否人還乞示下無限欲言不能備悉<lb/>
　　　又<lb/>
<pb n="KR4e0145_WYG_009-17a"/>
榮歸後音耗日疎計耆英有社獨樂有園道履必清徤<lb/>
熊羆必入夢矣無由得知不勝馳戀鄭山齋囘略聞時<lb/>
事我公有先憂之志當不能恝然然有謂公當再起以<lb/>
慰天下蒼生之望者皆非忠謀也如公完名全節特荷<lb/>
寵榮而還者有幾人矣公今惟以頥神種子終其身使<lb/>
天下仰之如上界神仙可慕而不可攀斯計之得也生<lb/>
亦老矣祥禫後入山為遁計無緣得見公矣尺書還往<lb/>
時尋便風生然公亦然可也兒子重杰又隨衆入京特修<lb/>
<pb n="KR4e0145_WYG_009-17b"/>
此令到日附上少見萬里微忱伏惟尊炤<lb/>
　　　與同鄉諸臺諫<lb/>
景運天開吾人畢起莆際其㑹者無慮十而人亦云盛<lb/>
矣不才如生顧亦濫竽其間感激之中不勝愧悚夫仕<lb/>
而安其身必有人在乎君側若投之閑散無先為容其<lb/>
名聲能遽達官秩能自至乎生固知十而人者陽而薦<lb/>
舉之隂而吹嘘之皆鄉縉紳如列位先生者之力也生<lb/>
亦何幸得厠十而人之後而亦誤蒙餘䕃有今日耶顧<lb/>
<pb n="KR4e0145_WYG_009-18a"/>
此生命薄願與時違向也親徤而時格之今其時矣而<lb/>
親在牀褥則從前至今皆無可出之時矣故連具兩疏<lb/>
期必得請不知列位先生能隂翊之退亦如隂翊之進<lb/>
否生敢重有望也若不察其私徒慫惥之曰聖天子在<lb/>
上可以出而仕矣則夫人能言之非所望扵知己也逼<lb/>
切之情萬乞埀炤<lb/>
　<lb/>
　<lb/>
<pb n="KR4e0145_WYG_009-18b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　方簡肅文集巻九<lb/>
</p>
<p>
</p>
  </div>
<div>
<head>方簡肅文集巻十</head> <lb/>
    <p>
<pb n="KR4e0145_WYG_010-1a"/>
欽定四庫全書<lb/>
　方簡肅文集巻十<lb/>
　　　　　　　　　　　　明　方良永　撰<lb/>
　　書啟<lb/>
　　　奉師相楊邃菴公<lb/>
生㷀㷀在疚音耗日疎罪過自知末由<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>雪惟公碩徳<lb/>
重望出將入相范韓以来未聞屢見况乎起之扵危急<lb/>
之秋投之以艱大之任下公一等未有能濟者也近陳<lb/>
<pb n="KR4e0145_WYG_010-1b"/>
生囘述公丁寧之語何垂愛之篤耶生自遭大故日益<lb/>
衰颯恐無以副尊意鄭汝華致仕還甚恨其見幾之不<lb/>
豫迂戅如生者又能自保不為汝華耶惟公幸終教之<lb/>
先妣生前受封例得祭塟事出望外至願足矣故月米<lb/>
再疏堅辭第恐犬馬之報未有秋毫媿負終身矣兒子<lb/>
重杰會試脩此令到京轉附臺下用申逺臆辰下正寒<lb/>
伏惟珍嗇以慰懸望<lb/>
　　　又<lb/>
<pb n="KR4e0145_WYG_010-2a"/>
杰兒下第還備道老先生俯借辭色感激不淺而謝啓<lb/>
不脩者恐數而凟也傳報聖駕臨幸體貌優渥詩章寵<lb/>
錫褒羙切至此希世竒遇惟老先生足以當之無愧也<lb/>
不知另有謝表否有之則因謝以諫尤見此遇不徒也<lb/>
林編修囘道薦剡猥及皆出尊意一聞感激無任惶愧<lb/>
愛人者已施之足矣而又為延譽使人亦愛之此盛徳<lb/>
之事今人所少老先生何取扵生而注念之若是耶生<lb/>
侵尋老境志氣俱衰自知不足以副後望然此情此徳<lb/>
<pb n="KR4e0145_WYG_010-2b"/>
其能忘耶風便専此申謝臨楮不勝戀戀<lb/>
　　　復都憲黄鐵橋公<lb/>
久闊正此馳想而飛翰忽至慰浣何如生迂疎寡諧近<lb/>
日侍養得㫖僅足自慰来教過奨曷勝悚灼今四海思<lb/>
治之民猶克副所望者諸老在廷執事諸公在藩屏耳<lb/>
衰朽如生何益扵事何溷人牙頬哉老母日覺减耗大<lb/>
兒下第囘病始瘥小兒將昏小孫亦既昏矣為晩景累<lb/>
者尚二㓜女俯仰之給嵗入榖三百石耳然不欲以貧<lb/>
<pb n="KR4e0145_WYG_010-3a"/>
告人也恃愛故詳言之素翁致仕歸林下有人幸也恐<lb/>
非朝廷今日所宜有或四時之序生不敢知也瞻對無<lb/>
由不盡所欲言<lb/>
　　　又<lb/>
屢辱逺念瞻晤無由然此心相通敢自信也執事以明<lb/>
白正大之心體用兼該之學所至施設有足動人湖湘<lb/>
非久滯矣生揆時度事士無意扵仕則已如其仕也以<lb/>
官無如巡撫以地無如湖湘巡撫有得為之權湖湘多<lb/>
<pb n="KR4e0145_WYG_010-3b"/>
久積之弊小弊革則小利興大弊革則大利興今所謂<lb/>
巡撫都御史者果能清净無為坐鎮雅俗乎要自有為<lb/>
馴至無為耳革弊多不利於汚吏必有群然造為生事<lb/>
擾人之説者一為動揺弊滋甚矣林下之人愛莫助之<lb/>
故敢以陳腐之言進執事開緘當發一笑也<lb/>
　　　與鄭啓範侍御<lb/>
得邸報知有言官之擢甚慰然時難勢難言之亦難也<lb/>
匪言之難惟聽之難匪聽之難惟信之難故曰信而後<lb/>
<pb n="KR4e0145_WYG_010-4a"/>
諌又曰王忱不艱今寧能必上之信乎寧能待信而後<lb/>
言乎待信而言終無可言之時矣未可言而言其害特<lb/>
不聴而已乎故值此時勢之難於言也不待智者豫知<lb/>
之吾子當召用之始亦必計此矣不為人報復不為己<lb/>
恩怨不激不亢反復乎事勢之可否國體之得失人品<lb/>
之邪正民心天命之從違離合而至誠惻怛寓焉未有<lb/>
言而不聽者即不聽而禍及焉吾受之吾心安矣若急<lb/>
於要名過於憤激以彰君之過而甘於擯斥則賢者過<lb/>
<pb n="KR4e0145_WYG_010-4b"/>
之非生所敢知也愛莫為助不覺其凟惟心亮不既<lb/>
　　　與黄小江憲副<lb/>
屢有書奉皆瑣屑溷聽間或商確近事亦未䝉裁教昨<lb/>
得偽檄云云乃知白洲意之所至然亦拙矣此可易言<lb/>
亦豈易為哉此老作世史積疑動千萬語如老吏斷案<lb/>
使人心服而乃自陷其身於莫可原貸之地能言之士<lb/>
所以不足貴也然畢竟律以何罪去以何名必有至當<lb/>
不易之論今或未敢言也杰兒辱以文行兼取此恩曷<lb/>
<pb n="KR4e0145_WYG_010-5a"/>
敢忘知己之報唯益自振㧞以古之人自期待而求至<lb/>
焉耳近習紛紛非所論也執事視之如子能不督責而<lb/>
開導之乎北上蓋使觀南北山川風土與京師文物以<lb/>
廣聞見耳非急於求仕也有言不盡杰児到能悉之<lb/>
　　　與甯侍御<lb/>
生迂踈寡合甘自廢棄者六年於兹矣然未有以賤姓<lb/>
名登薦稿者去春始辱朱守中道長厠諸剡末而執事<lb/>
繼之沈文燦汪徳聲二道長又繼之生何以得此於執<lb/>
<pb n="KR4e0145_WYG_010-5b"/>
事與列位先生哉愧悚愧悚近沙憲使来發到尊翰奨<lb/>
予太過為愧益甚生無左右先容又與執事素不通一<lb/>
簡執事不謀扵衆而遽薦之扵朝此心之公此舉之盛<lb/>
超越尋常數倍矣顧生非其人耳學殖落而識已昏血<lb/>
氣衰而志愈惰兼之老母卧病牀褥不忍逺離疏乞終<lb/>
養幸蒙俞允今奉母之外無他慕矣然盛意不可忘也<lb/>
盡烏鳥之私情以延慈壽勵桑榆之晩節以答壯心是<lb/>
即所以報執事也小兒重杰㑹試特令候謁以致謝私<lb/>
<pb n="KR4e0145_WYG_010-6a"/>
飛龍利見倚任臺臣詔㫖丁寧未容殫述若畀以彈擊<lb/>
之權使殺貂璫之勢前此所無也有君如此誰忍負之<lb/>
生敢為執事賀亦知執事之自慶其逢也<lb/>
　　　與唐西洲督學<lb/>
為别既久傾慕彌切竿牘之疏非敢自外要之道相孚<lb/>
心相契不徒形迹之滯也此生所自信而執事亦信之<lb/>
也頃者瓊海三祠之建不圖瘝曠亦爼豆其間執事表<lb/>
章諸賢以示勸而謬及於生生之幸則大矣愧亦隨之<lb/>
<pb n="KR4e0145_WYG_010-6b"/>
竊恐人將議其後也家食十年秋毫無補而皇恩稠疊<lb/>
賁及幽明則又愧今則老境侵尋病先腰膝恐卒老以死<lb/>
終負此心則又愧恃在知己故敢凟告執事以宿學重<lb/>
望為朝廷作養人材以需時用此報稱第一事也異日<lb/>
聞以實學鳴於東南出而樹有勛名者必執事之髙第<lb/>
弟子也幸甘久任以成此第一件事寔生迂闊之望也<lb/>
舎弟傑行便附致區區諸不盡言<lb/>
　　　與宋叅伯汪憲伯二先生<lb/>
<pb n="KR4e0145_WYG_010-7a"/>
蕞爾小醜動勞節鉞謂宜一鼓而擒孰意三旬逆命自<lb/>
速滅亡豈容久恣顧萬全之算在軍興不乏小費勿惜<lb/>
召募土兵精選士卒慎統馭之人嚴賞罰之令臨事而<lb/>
懼如臨大敵則我有全勝之道矣賊雖跳梁無慮其要<lb/>
在先擇將領使自選其部下自募其鄉民戒以輕敵躁<lb/>
進而重犒賞之以作其氣然後持信賞必罰之柄以臨<lb/>
之耳然此豈吝費者所能哉一韓一范必有成算走也<lb/>
迂疎何敢附贅特因昨與侯閫帥何通判言之有合故<lb/>
<pb n="KR4e0145_WYG_010-7b"/>
述以告容或少禆萬一其法之詳與言之未盡下人皆<lb/>
能備悉試俯聽之其為賛助不少也侯素有謀勇執事<lb/>
所知何書生知兵有心計幕下旦夕恐不可無也杞人<lb/>
私憂自知過計伏乞炤亮幸甚<lb/>
　　　與都憲張時峻公<lb/>
近閱邸報知有南臺之命未幾又報代公者北行節鉞<lb/>
未移舊鎮此兩廣之幸然時事可駭也禮不可復議矣<lb/>
烽烟未靖邊卒驕縱奸諂小人擅朝廷出入之柄可駭<lb/>
<pb n="KR4e0145_WYG_010-8a"/>
亦可憂也林下衰朽無與世事然不能無聞也有聞不<lb/>
能無憤也憤激之言敢與他人道哉執事正當柄用於<lb/>
此數事能無反覆於懐抱乎生所以重有望也<lb/>
　　　寄都憲聶鳯山公<lb/>
丘解元行曽附一疏哀疚中殊不盡所言近得邸報數<lb/>
事日異而月不同林下衰年待斃之人宜寘此事於度<lb/>
外而憤懣鬱勃之氣恒發於紙筆間平生迂僻不能自<lb/>
制亦大病痛也然非知己敢與言哉非有憂天下之志<lb/>
<pb n="KR4e0145_WYG_010-8b"/>
如吾執事者肯與言哉先妣已塟少逭不孝罪愆服除<lb/>
則入山之深紙筆亦不復事矣舎親林以乗憲副外若<lb/>
斂藏而胷中耿耿涇渭甚明遇事裁割有萬夫莫奪之<lb/>
勇執事當已知之矣郡庠戴司訓之子弼行輒附此然<lb/>
所言猶不盡也<lb/>
　　　與魏子才督學<lb/>
生聞盛名久矣近得胡少宰薦剡王蘖谷手教乃知名<lb/>
下無虚士今之學者患在不聞道汨沒功利迷不知反<lb/>
<pb n="KR4e0145_WYG_010-9a"/>
而號為知道者又皆隠索逺探自謂真悟徐考其身心<lb/>
時相背戾世人見其徑捷而易於取名也從而傅㑹之<lb/>
轉相標榜去道愈逺害道滋甚執事之學有體有用可<lb/>
大可久其必有從入之門實據之地成始成終之要吳<lb/>
南溪亦槩言之矣生無緣親炙徒切嚮往欲馳一札又<lb/>
以鄙陋迂疎不足齒扵髙明筆濡而閣者再然卒不敢<lb/>
自絶故因風便露此悃愊執事不以其老而惰也則幸<lb/>
有以教之寒温末節乞恕其略<lb/>
<pb n="KR4e0145_WYG_010-9b"/>
　　　寄司空吳東湖公<lb/>
茂膺簡命陟掌邦土一時寮佐喜得燕泉竊為執事賀<lb/>
也然以執事經綸爕理之器而司空所職恐僅出緒餘<lb/>
然亦足以供必展盡平生其晉秩於要地乎聞歸思甚<lb/>
濃其將不屑是乎出處之義亦大矣哉試與燕泉公商<lb/>
之東湖詩强成録上惟不足以鋪張是媿周元公隨處<lb/>
有濂溪執事東湖無類是耶瞻侍無由臨風心往<lb/>
　　　又<lb/>
<pb n="KR4e0145_WYG_010-10a"/>
屢辱垂念感激無已疚中久乏書訊諒荷照悉日月不<lb/>
居已越小祥三月矣禫後計當謝絶人事遁跡逺山公<lb/>
清徳重望朝廷倚毗近亦有乞歸之疏無亦避煩言耶<lb/>
當議禮時人心恐恐急於救焚驟見疏入未免以公為<lb/>
揖遜故有過激之論不足為公累也理學名臣言行録<lb/>
月湖公博取兼収見我朝有人其翊斯文扶世教以警<lb/>
頽俗也至矣生愚且陋未敢輕論觀公所序又寛且恕<lb/>
信非褊淺苛刻者所能窺也何日邂逅得以面質罔罔<lb/>
<pb n="KR4e0145_WYG_010-10b"/>
此生虚度過半今老且病矣如月湖與公者恐終不一<lb/>
見有遺恨耳<lb/>
　　　寄侍郎何燕泉公<lb/>
自執事南還吾道寥寥山齋還又一厄也聖天子孤立<lb/>
於上羣邪植黨以相攻擊於下祇為宦戚増虐燄耳有<lb/>
人心者忍如是乎不忍言不忍言南都賢士大夫淵藪<lb/>
執事取友於三益有其人矣過日以寡學日以充而徳<lb/>
日以盛南遷非塞馬乎生疚中茅塞已久得奉教言如<lb/>
<pb n="KR4e0145_WYG_010-11a"/>
循大道然不能常得亦不敢必得而此心則懸懸也禮<lb/>
部主事方一蘭姪孫也性敏可教執事鎔鑄後生此亦<lb/>
罏鞴中人也瞻侍未縁無任馳戀<lb/>
　　　與湯新之廷尉<lb/>
暌違既久音耗日疎然執事之起居得於轉聞遷擢得<lb/>
於邸報亦足慰仰懐也今最難得者惟大廷尉而執事<lb/>
繼山齋志同道同朝廷無寃獄矣即有之亦出意外生<lb/>
固知執事之不阿也生蒲栁之質葑菲之材皆不堪世<lb/>
<pb n="KR4e0145_WYG_010-11b"/>
用祥禫後惟有入山之深耳嘗慕邵二泉家食十年成<lb/>
一部簡端録其他作亦既成集生十年只辦一家衣食<lb/>
猶不給簡且未嘗見焉有墨跡汚簡端哉足發一笑<lb/>
　　　與邵端峯督學<lb/>
辱教許終祭田之恵事闗風化感徹幽明莆近俗敝甚<lb/>
見人美事便生忌嫉弱者暗阻剛者陽排而恣情攘奪<lb/>
亷恥弗恤則又其最下者祠之成於寺西也非雷孟升<lb/>
之勇决沈三谿之意幾負矣祭之有田也非執事終始<lb/>
<pb n="KR4e0145_WYG_010-12a"/>
之簡一谿亦不能保其後矣夫事成於易者不知感事<lb/>
之成也難意拂於境之逆氣鬱於人之侮而一旦有解<lb/>
紓其拂鬱宣暢其意氣者其為感豈易名狀此生於執<lb/>
事之恩口頌心銘非泛焉尋常尺寸比也六祖之在當<lb/>
時忠憤激烈身且不顧奚計身後之榮辱特為世道計<lb/>
者非表彰無以示勸為祖宗謀者非顯揚無以示孝今<lb/>
日之事容非執事之責亦非生之責乎悠悠今昔餘三<lb/>
百年始有適然之遇六祖有靈其不感而慰乎生謂感<lb/>
<pb n="KR4e0145_WYG_010-12b"/>
徹幽明者非佞也姪孫某投牒臺下幸賜施行以慰懸<lb/>
望何日按莆自當面謝不備<lb/>
　　　與蔡霞山大叅<lb/>
仰間忽報執事為擒賊單騎出漳城駐於南詔竊恐身<lb/>
先太銳而審敵或少疎繼得舎親林湖備道其詳乃知<lb/>
執事自有權衡傳者蓋誤慰慰又聞自奉太約從者或<lb/>
浹旬不知肉味而藥物不離果粱肉之效不逮藥石耶<lb/>
保嗇之方似當斟酌前有菜張今有菜蔡而執事之不<lb/>
<pb n="KR4e0145_WYG_010-13a"/>
阿權倖不避艱險心切憂民家無厚産人所共知亦人<lb/>
所共慕區區一菜豈能軒輊執事幸自愛甘節苦莭裁<lb/>
其中可也何時到莆當面盡所欲言<lb/>
　　　與朱三峯郡守<lb/>
五鼓得報寇已盡殱雪恥除兇壯哉此舉老先生籌䇿<lb/>
於中汪可亭指揮於外諸令佐奔走於下固我籓籬揚<lb/>
我先聲寇不得入而彼得以收其㓛殆亦天悔禍乎不<lb/>
然何時已也容賀容賀<lb/>
<pb n="KR4e0145_WYG_010-13b"/>
　　　與陳立夫進士<lb/>
進士起家光前裕後鄉人榮之天下榮之辱在婣眷者<lb/>
不言可知矣僕之願則逺大自期清白自守以不負平<lb/>
生者嗣今以往可也吾子素有抱負無俟僕之贅矣高第<lb/>
在前非久當得美除中外宜一聽其自至慎勿豫有所<lb/>
主使人得以覘我之趨向也風便附此少申賀忱不既<lb/>
　　　與朱白浦侍御<lb/>
不才甘退家食六年為國求遺謬辱薦藁顧疎逺無先<lb/>
<pb n="KR4e0145_WYG_010-14a"/>
為容執事何取猥及之使人愧悚無地意以其未老而<lb/>
歸猶可鞭策歟生犬馬之齒六十一年矣蒲栁之質鬚<lb/>
鬢皤然近為老母多病旦夕不敢離側方寸擾擾慮有<lb/>
他虞敢再起望耶然知己之徳則不敢忘未能報答重<lb/>
以為愧聖駕北還飲至策勳之後必有大政以聳天下<lb/>
之觀聽臺端謇謇以弼成新治非執事而誰執事之不<lb/>
吐剛與不患剛折生蓋聞之蔡我齋敬服有素非佞也<lb/>
風便布此伏惟心亮<lb/>
<pb n="KR4e0145_WYG_010-14b"/>
　　　與雷覺軒侍御<lb/>
别時不能逺餞至今為恨此時計已巍擢近聞蕭敬傳<lb/>
語科道聖上宵旰之勤至忘寝食言事之疏宜次第上<lb/>
以少佚聖躬蕭敬有過失諸公直言勿諱此言出於宦<lb/>
者之口未可遽信然愛君一念或吾人思想不到夫叢<lb/>
脞懈怠皆無次第所由生也林下之人不患太平之無<lb/>
象惟慮聖躬之太勞公亦以為然否蓋科道列位先生<lb/>
十餘年憤積不得言一旦發洩惟恐後故亦忘聖覽之<lb/>
<pb n="KR4e0145_WYG_010-15a"/>
勞也多言多言<lb/>
　　　與周侍御<lb/>
某屏跡丘園自分見疎於大人君子而乃蒙不棄枉顧<lb/>
與語若有合焉者某誠不自知何以得此也感愧感愧<lb/>
執事風裁凛然已無負當宁簡命而一時文事武備整<lb/>
整兼舉如不經意此豈尋常淺狹者所能辦哉敬服敬<lb/>
服杰兒辱荷甄收在執事付之公論在杰兒則有知己<lb/>
終身之感不容不圖報者蓋淬勵鞭䇿盡去近習直以<lb/>
<pb n="KR4e0145_WYG_010-15b"/>
古人自待而求至焉此或足以報執事而未易為也執<lb/>
事不棄必有以終教之也諸不盡言伏祈心亮<lb/>
　　　與徐方伯公<lb/>
别来忽忽四年執事官亦再轉矣乃不能獻一啓以寫<lb/>
仰私地隔勢殊故也而此心曷嘗一日忘耶三司舊寮<lb/>
髙飛逺舉者執事與立卿先生耳升沉遲速由人乎哉<lb/>
彼營營以僥倖速化者今安在哉銓曹以潘先生與執<lb/>
事偕薦誠儗人於其倫足為恬静者勸舊遊之地又得<lb/>
<pb n="KR4e0145_WYG_010-16a"/>
與一二舊寮聚首而時事難為或有出於常格之外不<lb/>
可不豫為之圖生林下枯槁生意無多然以七十為期<lb/>
尚十一年耳十一年得與齊民共享太平之慶非人望<lb/>
所屬如執事者將誰望寧賊之變有死事者有敵愾者<lb/>
有從之而叛者有觀望成敗以為向背者平時笑語誰<lb/>
能測其淺深亦誰敢量其所至足繩墨而口仁義果足<lb/>
盡信哉白洲從賊之見具檄中此尤謬妄此何等事可<lb/>
易言亦可易為哉未遑極論目畢付火餘事𤨏屑不欲<lb/>
<pb n="KR4e0145_WYG_010-16b"/>
溷聽<lb/>
　　　奉司馬林泉山公<lb/>
仰慕甚切而書問反疎者誠不自知其何心惟大人君<lb/>
子有以亮之也老先生徳孚逺邇望重斗山而俯就晩<lb/>
進小生乃如行輩然雖以杰兒孱弱薄質亦在愛下不<lb/>
忍斥棄記所謂休休有容獨於老先生見之流慶之大<lb/>
以逺也夫豈偶然杰兒幸厠令郎榜末竊自謂少副屬<lb/>
望至意然此何足期必盡去近習以老先生盛徳重望<lb/>
<pb n="KR4e0145_WYG_010-17a"/>
為凖的而黽勉以效法一二焉乃為不負北上令蒲伏<lb/>
庭下以謝眷私老先生愛人無已其必有以教之矣<lb/>
　　　與學士豊五溪公<lb/>
縉紳之禍慘矣天佑執事得全不貲之軀執事亦以謫<lb/>
戍為幸甘之如飴豈非人臣之大節乎但奸邪恣横國<lb/>
事日非聖天子孤立於上即熊峯諸老屹立中流亦恐<lb/>
於事無補也執事賜環有日其不慮及此乎生疚中私<lb/>
論邪人所以恣無忌憚者亦我輩不自貴重彼得藉口<lb/>
<pb n="KR4e0145_WYG_010-17b"/>
耳咫尺無由瞻對杰兒北上特令候謁以沃後生快覩<lb/>
渴懐生衰病無心世事杰兒能道之不備<lb/>
　<lb/>
　<lb/>
　<lb/>
　<lb/>
　<lb/>
　方簡肅文集巻十<lb/>
</p>
<p>
</p>
  </div>
        </body>
</text>\m</TEI>