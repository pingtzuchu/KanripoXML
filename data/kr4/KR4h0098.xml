<TEI xmlns="http://www.tei-c.org/ns/1.0">
              <teiHeader>
                  <fileDesc>
                     <titleStmt>
                        <title>Title</title>
                     </titleStmt>
                     <publicationStmt>
                        <p>Information about publication or distribution</p>
                     </publicationStmt>
                     <sourceDesc>
                        <p>Information about the source</p>
                     </sourceDesc>
                  </fileDesc>
              </teiHeader>
              <text>
                  <body>
            
<div>
                <head>閩中十子詩巻一</head>
    <p>
<pb n="KR4h0098_WYG_001-1a"/>
欽定四庫全書<lb/>
　閩中十子詩巻一　　　　　明　袁表<lb/>
　　　　　　　　　　　　　　　馬熒　編<lb/>
　林膳部集一<lb/>
　　五言古詩<lb/>
　　　擬古七首<lb/>
北辰何巍巍居為衆星宗𤣥冬杓在北青陽乃旋東七<lb/>
曜潛斡運四時自成功靜觀造化機毋乃君道同<lb/>
<pb n="KR4h0098_WYG_001-1b"/>
　　　其二<lb/>
神龍潛深淵不在尺水池飛鳳將鎩羽亦擇梧桐枝玉<lb/>
以貞自珍蘭以幽見竒君子莫屈身身屈道乃卑<lb/>
　　　其三<lb/>
迢迢洛陽城雉堞何逶迤上有天子宮下列公侯居外<lb/>
廄鳴騕褭中饋進鮮肥身無澣濯服路有餘粱脂巍巍<lb/>
金馬門云是上天梯仕宦有捷徑請託無虚時布衣謁<lb/>
公家言拙氣亦卑丈夫無所求守道寧食薇<lb/>
<pb n="KR4h0098_WYG_001-2a"/>
　　　其四<lb/>
倦僕秣我馬駕言將驅馳戚戚感路人問我去何之答<lb/>
云商山路幽谷多紫芝樂與素心人採掇療朝饑路人<lb/>
聽斯言揮淚持我歸舉手謝之去吾駕不可違<lb/>
　　　其五<lb/>
翩翩雙白鶴久在樊籠中刷毛向朝日舉翅傷秋風雖<lb/>
䝉惠養恩自比雞鶩同嘆息此珍禽黙黙傷余衷放之<lb/>
煙霞表飲啄詎見蹤<lb/>
<pb n="KR4h0098_WYG_001-2b"/>
　　　其六<lb/>
秋月何皎皎素魄流虚堂攬衣步清影玉露生凄涼感<lb/>
之獨徘徊驚波疾流光雖無景公泪惻惻還堪傷世路<lb/>
多榛棘人心競羊腸得酒且須傾毋令空鬢霜<lb/>
　　　其七<lb/>
千金買駿骨寧與駑駘同乃知陶潛翁避俗甘固窮縱<lb/>
酒愛五栁折腰若為容葛巾漉春釀庭柯響青璁怡然<lb/>
日為樂自視村野農而我頗疎散失身塵網中翹首企<lb/>
<pb n="KR4h0098_WYG_001-3a"/>
髙步遥遥安可從<lb/>
　　　感秋十二首<lb/>
撫劒中夜起氣候何凄清天髙白露下北斗當前楹嗷<lb/>
嗷雙飛鴻隨陽亦宵征微禽爾何知寒暑嬰其情始知<lb/>
玩物化中復念吾生三十志有立一經尚無成緬懐古<lb/>
哲人信與大運并道在無終始時來暫衰榮感嘆不能<lb/>
寐延首東方明<lb/>
　　　其二<lb/>
<pb n="KR4h0098_WYG_001-3b"/>
中夜有遐想假寐登崐崘飄飄列仙人授以漆書文𤣥<lb/>
鳳振其羽三芝吐靈根文螭為我駕赤豹為我蹲覺來<lb/>
戸牖虚明月當前軒服膺念古訓抱經究微言中道誠<lb/>
可尚荒謬何足論<lb/>
　　　其三<lb/>
陽精自東生隂魄復西没兩曜無停機萬古一超忽方<lb/>
平笑麻姑緑鬢巳成雪誰識青青松蟠根向溟渤<lb/>
　　　其四<lb/>
<pb n="KR4h0098_WYG_001-4a"/>
秋氣悲萬物攬衣坐中庭仰視明月光俯聞候蟲鳴人<lb/>
生㑹有涯懽樂當及時榮期但長嘆墨子徒自悲驅馬<lb/>
被紈綺雕盤割鮮肥酒酣論意氣中心貴相知終當委<lb/>
運去得飲無復疑<lb/>
　　　其五<lb/>
威鳳志八表鷙鳥思逺擊志士徇苦節秉心猶鐵石黔<lb/>
穀恤齊饑餓者嗟輟食朝歌墨回車勝母曾不入悲哉<lb/>
爰旌目行矣申徒狄世無成子髙疇能掩真跡<lb/>
<pb n="KR4h0098_WYG_001-4b"/>
　　　其六<lb/>
季世尚遊俠使氣凌諸侯就死輕一芥含恩重山丘荆<lb/>
卿觸秦怒漸離重燕憂小節若可尚大義非良籌嗟哉<lb/>
黄金臺千古令人愁<lb/>
　　　其七<lb/>
朝登北邙坂墟墓何纍纍懐哉泉下人惻然我心悲往<lb/>
者不可復來者每如斯膏火煎萬族紛紛競刀錐生存<lb/>
華屋居死與草木萎愚知同土壤英靈竟何知所賴賢<lb/>
<pb n="KR4h0098_WYG_001-5a"/>
哲士千齡名不隳<lb/>
　　　其八<lb/>
大塊覆羣迷疇能㑹其妙狂夫每如醉至人獨先覺草<lb/>
木養氣體金石駐精魂多歧但驅車孰踵𤣥𤣥門漢武<lb/>
志三島秦皇窮八垠焉知淡泊水可沃靈臺焚<lb/>
　　　其九<lb/>
大化有培覆貧窮固其常奈何東鄰子索居多慨慷在<lb/>
桁無懸衣晨飱曠儲糧饑寒不自保妻子安得將投杖<lb/>
<pb n="KR4h0098_WYG_001-5b"/>
出門去仰逐浮雲翔周流極四海組練歸故鄉寄語寰<lb/>
中士空乏庸何傷<lb/>
　　　其十<lb/>
四時互相竭兩曜無停軸夏炎方滿盈秋氣忽已肅空<lb/>
閨有佳人十載常獨宿中心豈不貞處闇誰見燭願為<lb/>
明月珠流光照君屋<lb/>
　　　十一<lb/>
空谷有隠士服食常不周藿羮笑鐘鼎裋褐輕王侯樵<lb/>
<pb n="KR4h0098_WYG_001-6a"/>
漁有時閒但與麋鹿遊持身豈不隘安命固無憂我願<lb/>
見其人欲往道無由迷途諒未逺反䇿營吾丘<lb/>
　　　十二<lb/>
聖人處憂患微言在明夷世人昧獨處悔吝相與期君<lb/>
看文毛豹隠霧南山陲寄言狂馳子曷用此道推<lb/>
　　　無諸釣龍臺懐古三首<lb/>
無諸昔建國赤土疏王封築臺青㝠上垂釣滄江龍乘<lb/>
龍去不返千載如飛蓬只今荒臺上寂歴多遺蹤我有<lb/>
<pb n="KR4h0098_WYG_001-6b"/>
太古懐來吟江上峯天青海氣滅地古寒煙濃潭水緑<lb/>
萬丈秋岑碧千重登臨未能已落日催孤鐘<lb/>
　　　其二<lb/>
甌閩古夷服無諸漢英雄秦鹿既已死却辭隆準翁組<lb/>
練照海色旌旗來故宮赫矣茅土業大哉開闢功事往<lb/>
滄海變龍飛霸圖空昔日釣龍臺空餘江水中桂殿苔<lb/>
色古空陵雲氣紅朝夕巻寒潮隠隠聞雷風登臨畢餘<lb/>
景感嘆無終窮<lb/>
<pb n="KR4h0098_WYG_001-7a"/>
　　　其三<lb/>
無諸東海上有國在秦先一朝逐秦鹿戈甲相勾連髙<lb/>
才已得志論封亦徒然歸來築髙臺投竿釣蜿蜒屠龍<lb/>
雄按劒拂拭滄洲煙英風振海岳古月經蠻天昔人不<lb/>
可見蹤跡復堪憐閒來弄秋水漁情藹清川雲髙碧海<lb/>
浄日落千山妍筦歌古臺上醉向酒家眠<lb/>
　　　西狩<lb/>
顓頊閉天地𤣥㝠始司冬明堂敞八水井邑閒九農東<lb/>
<pb n="KR4h0098_WYG_001-7b"/>
魯考王制西狩收嵗功天仗列鉅野雲師掩象䝉鳴鐘<lb/>
天地震烈焰川原紅罝張六合窄囊括九有空熊羆既<lb/>
股栗豺虎無留蹤夫何𤣥枵精亦困鉏商弓五趾運坤<lb/>
軸孤觸鳴蒼穹舉武中矩度流音若黄鍾虞人一驚告<lb/>
尼父心已恫瑞物際頽運嗟哉吾道窮遺經告文成筆<lb/>
削垂至公飛霜礪斧鉞白日開鴻濛感嘆終絶筆千古<lb/>
來悲風<lb/>
　　　塞下曲<lb/>
<pb n="KR4h0098_WYG_001-8a"/>
交河氷是路天山雪作花舉頭猶漢月没足已黄沙逺<lb/>
戍連烽火嚴更起清笳將軍帳中卧萬馬夜不譁國恥<lb/>
猶未雪壯士莫思家<lb/>
　　　其二<lb/>
宛馬金作勒壯士鐵為衣横行出塞門日落黄埃飛匈<lb/>
奴倉卒至士卒被重圍戰餘平野中惟見空鞍歸家中<lb/>
白頭母猶自倚寒扉<lb/>
　　　為陳少府賦望雲<lb/>
<pb n="KR4h0098_WYG_001-8b"/>
髙臺臨廣逵上抗浮雲端遊子思親闈登之以遐觀親<lb/>
闈不可見白雲阻河關顧兹好爵縻何當一承顔登山<lb/>
山有岐涉水河有湍王事雖賢勞敢辭陟岵難青天何<lb/>
茫茫大地亦盤盤歸袖欲奮飛願附鴻鵠翰<lb/>
　　　寄衣曲<lb/>
漢月絓庭樹嚴霜拂城樓邊人一夜寒深閨始知秋起<lb/>
來理征衣纎手一何柔雙杵幾不勝寸心未能休梧葉<lb/>
下淅淅草蛩閒幽幽月明嗟慰意風急復含愁白露下<lb/>
<pb n="KR4h0098_WYG_001-9a"/>
蘭心蘭心亦枯槁妾家有髙臺下有漁陽道明發寄征<lb/>
人三挹蘼蕪草<lb/>
　　　謁昌黎先生祠兼呈王潮州<lb/>
窮冬到南海驅馬韓山灣繁霜野水落鱷溪清且寒伊<lb/>
昔潛脩鱗白日飛風湍壯哉昌黎翁洪流靜而安伊予<lb/>
謁遺廟兼以窮遐觀地古白雲滅潮來滄海寛夫子繼<lb/>
芳躅而能障波瀾丈夫遇知己遲暮彈吾冠<lb/>
　　　春日首陽懐古<lb/>
<pb n="KR4h0098_WYG_001-9b"/>
東風蕩霏靄旭日生巖巒清颷洒襟佩聊以窮躋攀遊<lb/>
日俯髙墳歘然復悲酸清標香名立幽壤芳骨寒孤騫<lb/>
仰鸞鳳鳥雀易所餐濁流激清波洒然天地間古木翳<lb/>
芳祠野蕨迷空山遲回竟將夕振䇿未能還<lb/>
　　　驅車篇送張志道奉親柩歸清漳<lb/>
驅車出東門我車已載脂況兹苦寒月歌此陟岵悲夙<lb/>
駕指晨星日入不遑棲道路豈不遥筋力亦云疲飛鳥<lb/>
為我吟孤禽為我啼浮雲結為斾迴風亦凄其引領望<lb/>
<pb n="KR4h0098_WYG_001-10a"/>
故山丘壘何纍纍感彼首丘志懐哉蓼莪詩<lb/>
　　　羅浮觀日圖<lb/>
昔有學道者擔簦海上行宴坐羅浮峯内視觀無形晞<lb/>
景正東豁滉漾扶桑明雲濤既洶湧龍獸亦悲鳴吾聞<lb/>
混沌分坤軸東南傾百川走空虚日乃生窮溟未覩大<lb/>
明運安知至陽精願從列仙徒散髮倚雲屏三花潄雲<lb/>
液五内含晶熒回觀羅浮圖陋哉山海經<lb/>
　　　海上讀書<lb/>
<pb n="KR4h0098_WYG_001-10b"/>
浮雲薄海色萬里如秋空青蒼杳無際島嶼蟠蛟龍上<lb/>
有讀書者結茅誰與同朝飡海上霞夕友滄江翁乗槎<lb/>
嗟尼父把釣思任公猶慕魯連子不受却秦功千金若<lb/>
土壤清名弔髙風愧予老儒術白首且相從<lb/>
　　　飲酒<lb/>
儒生好竒古出口談唐虞倘生羲皇前所談乃何如古<lb/>
人既已死古道存遺書一語不能踐萬巻徒空虚我願<lb/>
但飲酒不復知其餘君看醉鄉人乃在天地初<lb/>
<pb n="KR4h0098_WYG_001-11a"/>
　　　金雞巖僧室<lb/>
逺公青蓮宇百尺構雲闕一徑入松蘿山泉濯苔髮石<lb/>
房彈玉琴清響在林樾夜來滄海寒夢遶波上月微吟<lb/>
白雲篇髙興了未輟未能悟聲聞安得離言說<lb/>
　　　遊芙蓉峯<lb/>
密竹不知路渡溪微有蹤懸知石上約定向松間逢物<lb/>
候變黄鳥菖蒲化蒙茸相望不可即裊裊霜天鐘<lb/>
　　　同周秀才𤣥與東白明逺二上人期宿芝山不<lb/>
<pb n="KR4h0098_WYG_001-11b"/>
　　　至<lb/>
㕓居厭紛擾恒思宿隂岑夙期道門友共兹清夜吟彈<lb/>
冠起新沐微風披素襟行行止空門夕景倏已沈不見<lb/>
雲中僧虚堂閉煙林應物本無往焉知來去心良㑹既<lb/>
已暌中情一何深詠歸值新月聊復鳴吾琴<lb/>
　　　泛舟西江<lb/>
積水可利涉方舟況同乗悠然西江上遂望雲中僧出<lb/>
浦見落日前崖隂始凝秋風忽颯沓海雨隨奔騰稍移<lb/>
<pb n="KR4h0098_WYG_001-12a"/>
流沙河又見夕影澄擁棹向危壁推蓬見古藤枕藉信<lb/>
水宿躋攀候晨興兹遊意多愜況也多良朋<lb/>
　　　題醉道士<lb/>
黄冠何羽人恍是全椒客一壺常兀兀以飲混其迹歸<lb/>
來秋山空卧向松下石誰知郡齋人含情正相憶<lb/>
　　　經東山别墅<lb/>
野墅在東山經過感疇昔縱横醉時墨猶在池上石林<lb/>
氣颯以涼山容淡將夕緬懐攜手人念念不能釋<lb/>
<pb n="KR4h0098_WYG_001-12b"/>
　　　寄丘令<lb/>
海國民俗古清朝民物閒況兹得良牧理人絃誦間吏<lb/>
散日已夕雲歸鳥隨還髙齋䕃嘉樹横琴對逺山伊余<lb/>
安蹇劣歸休謝朝班出處雖異途雲林近怡顔兹焉仰<lb/>
髙風望望心所攀<lb/>
　　　送湖南歸粤<lb/>
志士本激烈況當離别情直氣不得發逢秋吐商聲浮<lb/>
雲蔽長空驅馬去孤城廣川無輿梁一葦詎能横將尋<lb/>
<pb n="KR4h0098_WYG_001-13a"/>
故山隠自芟荒草耕蠧書束髙閣龍劒日夜鳴行路由<lb/>
正途能使山岳平端居息機心卧聞螻蟻爭知君重交<lb/>
結臨分吐平生<lb/>
　　　斬蛇劒<lb/>
秦氛熾天地大澤蟠蜿蜒潛龍厄初九鹿迹方茫然千<lb/>
里送徒人三盃拂龍泉紫劒混赤精紅光吐青蓮壯哉<lb/>
三尺鋒可以摧金天粉首明月中飲血秋風前素靈何<lb/>
嗷嗷老淚飜蛟涎芒碭起風雲咸陽若浮煙揮洒六合<lb/>
<pb n="KR4h0098_WYG_001-13b"/>
清提挈神氣完始知百鍊鋼永與金刀堅<lb/>
　　　赤壁<lb/>
曹瞞窺漢統東面朝諸侯鼎足猶未分屯䝉迷九州桓<lb/>
桓長沙裔歘起揮戈矛兩雄不並立固知寧相謀朔風<lb/>
吹旌斾飛霜肅貔貅飲馬涸天塹投鞭填山丘建鄴既<lb/>
震蕩羽檄如星流衆議徒瑣瑣獨斷誠嘉猷拔劒碎玉<lb/>
几揚旗走車舟周郎拂白羽談笑有良籌馮夷鼓駭浪<lb/>
天吳扇雄飇烈焰蕩萬壘飛灰喪千艘論功何顯赫返<lb/>
<pb n="KR4h0098_WYG_001-14a"/>
駕誠包羞再光東都業一洗瘡痍瘳往事既漫滅山川<lb/>
尚綢繆昔聞龍虎爭今見麋鹿遊峭壁絓海月洪濤漲<lb/>
清秋訪古弔陳迹開樽發㝠捜醉來卧煙靄天地如蜉<lb/>
蝣<lb/>
　　　題草澤遺書<lb/>
買斧入城市伐木歸中林中林多樛木實勞匠者心林<lb/>
深間無人清風聞嘯音雲濤既浩蕩龍虎亦悲吟筋力<lb/>
既不惜但恐白日沈願言祕太朴俛首從哇淫<lb/>
<pb n="KR4h0098_WYG_001-14b"/>
　　　酒醒<lb/>
酒熱中夜起散髮微風前煩襟忽沖散髙咏蒼涼天湛<lb/>
池和露藉虚庭留月眠寧知明日事聊復一忻然<lb/>
　　　曉登金雞山呈王六博士<lb/>
劒客無所懽登髙眺清曙於時值搖落況乃朋遊阻關<lb/>
河一千里飛鴈杳難度積水明秋空荒山落寒楚荒涼<lb/>
誰問俗慷慨即懐古長嘯歸去來餘意在蘭杜<lb/>
　　　送尚抱灌往閩南采詩<lb/>
<pb n="KR4h0098_WYG_001-15a"/>
予生草澤間鼓腹歌唐虞奈何際板蕩奮劒當前驅千<lb/>
金酬壯士白璧買良姝放浪裘馬間嗜酒縱摴蒱市朝<lb/>
既變更部曲歸里閭三十始讀書謬為章句儒閉門謝<lb/>
賔從窮巷生寒蕪南山既嘯傲擊節聊自娛故人西北<lb/>
來將歸滄海隅自言河岳英以俟觀風車忽忽僕馬疲<lb/>
寥寥嵗云徂積雪照天地嚴氷寒江湖祖席臨東門欲<lb/>
發仍躊躇贈之五雲章飲以雙玉壺<lb/>
　　　答黄逸人<lb/>
<pb n="KR4h0098_WYG_001-15b"/>
大道如砥平我車不方軌明時世景清夫子乃蓬藟有<lb/>
客天上來為說黄金臺所市既駿骨所羈乃龍媒五月<lb/>
上武陽炎風焚大荒豈伊道路難欲往河無梁蓽門逢<lb/>
君子酣歌日中市披髮行且吟時人盡驚異既知歸日<lb/>
落欲往秋風作誰同甯子嘆且效榮叟樂離别逺將歸<lb/>
涼風吹布衣南飛有鴻鴈毋使信音稀<lb/>
　　　春日同諸生野飲效陶體<lb/>
始春風日嘉出門竟何之所忻攜諸生駕言陟<graphic n="KR0706" url="https://raw.githubusercontent.com/kanripo/KR-Gaiji/master/images/KR0706.png" mimeType="image/png"/>崎谷<lb/>
<pb n="KR4h0098_WYG_001-16a"/>
風已嘘萌好鳥亦鳴枝蔬果屬時新有醪已載巵中觴<lb/>
發意氣列坐各言詩悠悠天壤間斯樂希浴沂<lb/>
　　　夢清泠臺寄冶城舊遊<lb/>
羣山際海上道上獨蒼蒼上有清泠臺碧蘿蟠石牀伊<lb/>
昔盛冠葢琴樽此翺翔暮色海天冷秋聲松澗涼今來<lb/>
阻登臨獨有夢飛揚題寄同心侶願因南鴈翔<lb/>
　　　岷峨秋晚<lb/>
岷峨一千仞秀色横清秋雲蟠隴蜀盡水入巴江流旭<lb/>
<pb n="KR4h0098_WYG_001-16b"/>
日海上來蒼蒼樹色浮陽厓氣已變石林隂未收疏鑿<lb/>
有古跡登臨仍壯遊落日下層巔懐哉神禹憂<lb/>
　　　雙竹軒<lb/>
開軒逺山際讀書脩竹隂以兹嵗寒枝況此君子心雖<lb/>
無萬竿玉庶比雙南金天風有時來鸞鳳相和吟外直<lb/>
秉堅操中虚含素襟何當煙雨夕夢遶湘江深<lb/>
　　　送黄𤣥之京<lb/>
予也夙頴悟十五知論文結交皆老蒼稚爪攀脩鱗㝠<lb/>
<pb n="KR4h0098_WYG_001-17a"/>
心三十年尋源頗知津探𤣥始有得服膺如獲珍誓將<lb/>
覺後生庶以酬先民干禄鏞水庠嵗星七周循青衿二<lb/>
十徒達者唯黄聞三十為禮官制作多述因前年乞骸<lb/>
歸甘作隠逸倫業窮道豈遷操危氣愈伸持此欲有授<lb/>
二𤣥乃其人時登烏石山眺逺滄海濵逸興發猿嘯閒<lb/>
情投鳥羣既與簪紱疎頗同緇錫隣朝遊必竟夕夜吟<lb/>
常達晨放曠宇宙間外視埃壒身匏斟日動爵劒舞風<lb/>
披巾醉來各鴟張揮洒如有神坐或藉青草倦應眠白<lb/>
<pb n="KR4h0098_WYG_001-17b"/>
雲大運迭盈虚人事常參辰詎知同心者胡為遽離分<lb/>
于時維孟冬膏車戒征輪借問子何之囊書上成均執<lb/>
手念門友登堂辭老親驅馬西郭門祖帳螺江漘朔風<lb/>
捲行斾木脫波粼粼請為壯士吟庶以攄中懃丈夫志<lb/>
四海況兹觀國賔惜别語刺刺無乃兒女仁壯懐何以<lb/>
贈臨岐解青蘋<lb/>
　　　終南積翠<lb/>
終南太古色積翠無冬春陽厓俯荆楚隂壑開函秦碧<lb/>
<pb n="KR4h0098_WYG_001-18a"/>
樹曉未分蒼蒼散參辰下蟠蟄水龍上有避世人有時<lb/>
浮爽氣拄笏可攬結安得構精廬談經對松雪<lb/>
　　　屴崱朝曦<lb/>
天地有神氣屴崱東南青髙標窮碧落連峯走滄溟深<lb/>
探地無際逺見日初出蜃氣乍蒼涼龍光猶恍惚始知<lb/>
至陽精明明含中虚沿旋綴隂魄斡運乾坤樞願言吸<lb/>
晞景庶以永年嵗手把扶桑枝身騎六鼇背兹焉對畫<lb/>
圖飛夢遶屴崱一笑天雞鳴晴窻已東白<lb/>
<pb n="KR4h0098_WYG_001-18b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　閩中十子詩巻一<lb/>
</p>
<p>
</p>
  </div>
<div>
                <head>閩中十子詩巻二</head>
    <p>
<pb n="KR4h0098_WYG_002-1a"/>
欽定四庫全書<lb/>
　閩中十子詩巻二　　　　　明　袁表<lb/>
　　　　　　　　　　　　　　　馬熒　編<lb/>
　林膳部集二<lb/>
　　五言古詩<lb/>
　　　贈彈琴黄生<lb/>
髙館敞秋夕而多脩竹林讀書有時閒游心復鳴琴露<lb/>
月稍低樹清風遂彌襟特兹保貞素庶以忘華簪<lb/>
<pb n="KR4h0098_WYG_002-1b"/>
　　　溪南小隠<lb/>
夙性尚幽素卜此林泉居雖無珪組榮而有山水娛静<lb/>
言一室中撫己常澹如窓間有鳴琴几上惟素書芳晨<lb/>
得朋簪清樽與之俱憩木愛佳鳥臨川羨游魚棲神縱<lb/>
八表誰言形迹拘惟願榮啓期斯樂同只且<lb/>
　　　寄龍大潛效韋體<lb/>
夙負偃蹇志共懐林下心誰言塵事縻以兹曠幽尋夏<lb/>
火方云始索居念朋簪薄攜一樽酒命駕來城隂湛湛<lb/>
<pb n="KR4h0098_WYG_002-2a"/>
晨河流依依嘉樹林晤言有時閒揮觴共鳴琴久要或<lb/>
可冀希哲信難任君懐諒不乖惠我瑶華音<lb/>
　　　送黄秀才歸西鏞<lb/>
外貌苦物役中心貴所知如何千里别值此清秋時驅<lb/>
車弔古臺暢飲黄金巵疾風海上來黄葉四散飛鴻雁<lb/>
叫蘆渚螵蛸絓桑枝感候意方戚送逺神乃馳離隔勿<lb/>
復道久要長若斯<lb/>
　　　富春釣臺<lb/>
<pb n="KR4h0098_WYG_002-2b"/>
維舟富春渚舒嘯登崔嵬不見羊裘人空餘垂釣臺苔<lb/>
色石上古秋聲松際哀清風猶可仰落日滿蒿萊<lb/>
　　　夜酌邑庠留别<lb/>
髙梧絓朗月密竹深寒煙虚堂敞清夜桂酌開華筵論<lb/>
心機暫忘念别情已懸值此羣動息始知詩境𤣥行當<lb/>
泛蒼波去矣徂山川落葉擁戍壘飛霜清海天鴻燕有<lb/>
時還傾葢知何年願持松栢操永與金石堅<lb/>
　　　同周孝亷夜宿郡庠有述<lb/>
<pb n="KR4h0098_WYG_002-3a"/>
乙身共棲遲聚首殊契闊子卧清溪雲予弄滄海月人<lb/>
生駒隙耳嵗月坐超忽欣兹一樽同信此百憂輟晤言<lb/>
不知疲髙歌清夜發久要諒無違保已終華髮<lb/>
　　　留别諸彦<lb/>
秋堂閟虚寒晚竹引深翠暝然孤燈坐興與一壺對天<lb/>
冷霜滿襟露飲月窺醉曲盡别意深相看發長喟<lb/>
　　　精巖寺<lb/>
香刹象天界名僧辭世氛一峯獨凌削衆壑相氤氲作<lb/>
<pb n="KR4h0098_WYG_002-3b"/>
禮向金仙宴林投鶴羣山犬銜人衣却走避腥葷於時<lb/>
春向暮林亭藹餘曛蒼然草木氣盡濕西江雲登閣見<lb/>
千里𦕈懐滄海濆山鐘忽播蕩應此悟音聞<lb/>
　　　訪陸隠君不遇<lb/>
結屋依兩崖疑是秦人家不見山中人風落青松花掃<lb/>
石調素絃尋泉飯胡麻願因玉麒麟緘書投紫霞<lb/>
　　　經延平津<lb/>
昔人雙寳劒經此化神物晉室已寥寥劒光猶未没紅<lb/>
<pb n="KR4h0098_WYG_002-4a"/>
纒斗牛氣黑漾蛟龍窟千里一寒流馳波向溟渤𤣥化<lb/>
窅莫測沴氣閉復開有時潭水上白日飛雲雷伊余探<lb/>
靈異狂歌負竒懐回船向明月浩蕩秋風盃<lb/>
　　　别龍秀才<lb/>
龍生不羈者愛士能開襟每醉玉壺酒復為梁甫吟訪<lb/>
余鏞水陽又將歸故林秋風樽前别落日川上心四郊<lb/>
已蕭條千里無飛禽離思苦難說望逺猶登臨<lb/>
　　　同王六博士宿煙霞觀<lb/>
<pb n="KR4h0098_WYG_002-4b"/>
昔人煉金鼎此地餘還丹至今風篁鳴猶疑下笙鸞出<lb/>
嶺訪靈異投山宿天壇一片月色古千秋松影寒醴泉<lb/>
為我酒丹霞為我飱都無世人夢但佇風中翰夫子茍<lb/>
有意相期此投冠到家興未已更取吾琴彈<lb/>
　　　遊玉華洞<lb/>
真仙構靈宅洞府何嵌空入洞可十里流水咽其中隂<lb/>
島濕花露石門度松風怪石變萬狀尋源竟無窮有時<lb/>
起雲霧微徑又不通觸目極杳靄游心但鴻濛路盡忽<lb/>
<pb n="KR4h0098_WYG_002-5a"/>
有天容光澹空青蛻出風露外了然心目醒幽興殊未<lb/>
已又還宿雲扃飛夢即蓬島㝠心祈道經終悲向朝市<lb/>
塵鬢秋星星<lb/>
　　　翠簾山天湖<lb/>
翠簾髙凌天峯麓曠且平何年此蟠龍遂成秋水泓呼<lb/>
吸納元氣溟濛變隂晴雲雷地中起日月波上生上有<lb/>
空僧巢巖栖煉神形寥寥水月觀洞見心胷明我昔凌<lb/>
天梯恍若登赤城浮杯動松影發笑回天聲從兹便髙<lb/>
<pb n="KR4h0098_WYG_002-5b"/>
舉永極雲霞情<lb/>
　　　同王六入西山尋白雲僧<lb/>
秋山晚蒼蒼引興白雲際方聞出谷鐘未返沿源騎躋<lb/>
攀霽心目始到三摩地苔色隂際寒松聲靜中細空僧<lb/>
此岩棲心寂跡如寄經誦有時閒了了見山翠抱琴者<lb/>
誰子夙性貪幽致雲卧復何為冰絃冩秋意西峯倐含<lb/>
景石榻又假寐身寄孤鶴巢夢如幽蘭氣夜分氣候白<lb/>
隠隠月初至陽磵澹空明隂林破深邃久懐緇錫隣頗<lb/>
<pb n="KR4h0098_WYG_002-6a"/>
與雲山契章甫如可投期君訪靈異<lb/>
　　　訪𤣥章師不遇<lb/>
真僧駐錫處雲牀在西峯應物無所住安知來去蹤今<lb/>
來結清謡又向何山逢白日無經聲金飇但鳴松懸思<lb/>
永今夕杳靄秋天鐘<lb/>
　　　秋夜憶周模<lb/>
傾葢一分手沈思長在襟況兹離居夕復此秋城砧露<lb/>
下葉初落草根蟲又吟雖云感物候終念曠幽尋劒水<lb/>
<pb n="KR4h0098_WYG_002-6b"/>
東南流故人千里心無因達尺素夢遶青楓林<lb/>
　　　道中偶詠<lb/>
林館夕暫休星駕曉仍發沈沈樹若煙浩浩溪如雪白<lb/>
首倦長途青山笑予拙<lb/>
　　　秋夜期盧道士見宿不至<lb/>
掃石待瑶駕焚香立隂階如何道機熟反使音期乖暝<lb/>
色帶疎竹秋聲連夜齋無因問丹訣黙黙此時懐<lb/>
　　　宿黄梅五祖寺<lb/>
<pb n="KR4h0098_WYG_002-7a"/>
佛祖說法處迥與諸天鄰珠宮歴浩刼桂殿餘真身登<lb/>
攀訪靈異禮謁知宿因地逺泉石怪人閒猿鳥馴松杉<lb/>
覆窓戸濕竹清衣巾花雨出深夜天香來暮春久知簪<lb/>
組妄思與緇錫親所希慧燈影為余照迷津<lb/>
　　　遊海上瑞巖<lb/>
海國横秀色兹山何鬱盤黄金亘樓觀積翠開峯巒登<lb/>
髙恍神遊駐目窮遐觀地迥雲物古天秋松桂寒於時<lb/>
灝氣清東溟淨波瀾精思落天外回颷生羽翰甞聞有<lb/>
<pb n="KR4h0098_WYG_002-7b"/>
靈草可以駐頽顔且畢濟時畧金梯期再扳<lb/>
　　　石竹山紫雲洞<lb/>
羣峯際東海一峯凌紫雲昔人煉丹處石室莓苔紋飄<lb/>
飄龍虎車即此上丹闕惟留白鶴影宛在青松月下有<lb/>
靜者廬其人頗淳龎一水落天鏡萬化明石窻藥食有<lb/>
時暇還來扣巖關心與魚鳥樂身隨天地閒伊予困流<lb/>
俗十載未應還長歌賦招隠夢遶天涯山<lb/>
　　　題徐濆湘潭離思圖<lb/>
<pb n="KR4h0098_WYG_002-8a"/>
荆南不堪别孤棹向何處人分鴻雁秋樹帶瀟湘雨離<lb/>
思亘重襟登髙但凝佇<lb/>
　　　送吳士顯<lb/>
吳生跌宕人脫畧當世事欲識平生心悠悠江海是布<lb/>
衣何飄飄孤劒千里至斗酒未及歡看雲起歸思長風<lb/>
吹古城寒石下秋水分手從此辭車塵望中起<lb/>
　　　酬外兄林大見寄<lb/>
衰孱謝時耀索居久荒蕪顧兹升斗禄遂與田園疎文<lb/>
<pb n="KR4h0098_WYG_002-8b"/>
墨互紛糺舍館若僧居齋中無餘物草木盈前除緬懐<lb/>
桑梓遥況與親愛迂舉頭望飛雲清興與之俱飄飄西<lb/>
南風翼彼五雲書豈惟比兼金欲貺無瓊琚撫運感離<lb/>
間銜哀念先廬泉臺未及封舊業應翳如失路已窘步<lb/>
孤生嘆多虞仰慚南枝禽俯愧同隊魚沈憂髮就種撫<lb/>
事心已痡裁詩重於邑安得膏吾車<lb/>
　　　飲馬長城窟<lb/>
嬴秦亂天紀紫塞徒經營千秋扶蘇血脈脈流泉聲吾<lb/>
<pb n="KR4h0098_WYG_002-9a"/>
聞渥洼龍中天應房星所以千里駒翩然來漢庭<lb/>
　　　題江上琴興<lb/>
太朴本無事太音元希聲何如伯牙子尚懐山水情我<lb/>
有太古調欲托絲桐鳴人間正寂寞毋使蛟龍驚<lb/>
　　　同鄭二宣江上泛舟<lb/>
載酒入江邑酒多江復長酣來散予纓濯向春流香東<lb/>
壁過疎雨西崦殘夕陽猿禽相嘯叫雲水共清蒼夕景<lb/>
更汎覽客程殊未央魚風葦上起蚌月波中光甞以事<lb/>
<pb n="KR4h0098_WYG_002-9b"/>
伴奐永期名迹忘乗槎予豈必聊復咏滄浪<lb/>
　　　今日良宴㑹<lb/>
今日良宴㑹歡娛在須㬰念我平生友日夕萬里途廣<lb/>
筵羅雕饌酣歌鳴玉壺對之豈不樂相見生嗟吁勲業<lb/>
茍未樹綢繆將焉如<lb/>
　　　江閣秋雲圖<lb/>
山容初斂夕雲氣已歸壑何以散沖襟孤琴坐江閣美<lb/>
人期不來天寒楓葉落<lb/>
<pb n="KR4h0098_WYG_002-10a"/>
　　　邯鄲行<lb/>
玉貌邯鄲女少小來深宮春芳羞百媚秋水明芙蓉君<lb/>
王一愛惜白日生春風春風不長好妾顔豈長保一作<lb/>
玉階别衷腸向誰道憶昔少年夢不向邯鄲飛今日還<lb/>
思君時時望金扉雖作泉下土悽悽何所依<lb/>
　　　門有車馬客<lb/>
門有車馬客徒侶何輝煌銀鞍耀白雪寳劒明秋霜借<lb/>
問客從來謝官歸故鄉且言昔别君君年正春芳聞言<lb/>
<pb n="KR4h0098_WYG_002-10b"/>
謁天子聲價靄玉堂龍顔霽霄漢虎變鏖文場寧知一<lb/>
失意白日沈夜光秋鬢非舊絲映帽多星霜區區附驥<lb/>
尾薄宦嵗月長解組且歸去投君叙温涼嗟我聞客言<lb/>
慚愧獨彷徨大鵬反鎩翮燕雀終翺翔扼腕勿復道長<lb/>
歌臨碧湘<lb/>
　　　題張少府夢澤髙秋圖<lb/>
夢遊秋水碧醉眺晚山閒短棹發吟思酣歌放狂瀾浮<lb/>
雲秋際來藹然芳樹間青蒼太古意天地同瀰漫荆門<lb/>
<pb n="KR4h0098_WYG_002-11a"/>
正西上樹古生早寒漢水日東逝冶遊多苦顔鴈思落<lb/>
芳渚漁情寄清灣願期同心人結屋江上山<lb/>
　　　泉石清逸<lb/>
久為泉石人了與世塵絶朝飱清磵霞夜弄碧蘿月掃<lb/>
石奏吾琴尋泉飯胡麻長謡古苔篇似是仙人家陶令<lb/>
歸栗里安石棲東山心將槁木灰跡與浮雲閒有時窮<lb/>
躋攀落日更吟眺碧草藉醉眠𤣥猿引長嘯㝠棲笑流<lb/>
俗何用寰中名千秋放意氣永極雲霞情<lb/>
<pb n="KR4h0098_WYG_002-11b"/>
　　　題秋江漁釣圖<lb/>
移舟向潭石投釣臨寒流餘懐本澹蕩況此滄江秋白<lb/>
日既濯濯清颷何瀏瀏適意非在魚所希與神遊悠哉<lb/>
共恬淡惟應沙際鷗<lb/>
　　　雲林清隠<lb/>
夙性抱髙致端居厭華簪尋泉鑿石壁結宇依雲林經<lb/>
鋤有時閒班荆坐檉隂清飇引長嘯白雲勸孤斟處黙<lb/>
謝流俗任真曠沖襟惟應同調者聽我丘中琴<lb/>
<pb n="KR4h0098_WYG_002-12a"/>
　　　海天跨鶴<lb/>
滄溟控東極滉漾寛扶桑飄飄鶴上仙御氣以翺翔碧<lb/>
落為我葢丹霞為我裳放神逐九有吸氣調三光驂鸞<lb/>
笑嬴陋䇿駿嗟穆荒逍遥大羅天歸來良未央<lb/>
　　　送劉子服兼呈菊溪諸知己<lb/>
路歧一為别壯心將奈何雲山寄逺迹嵗月空蹉跎緬<lb/>
懐建溪客離憂空沈疴孤松偃磵壑荆棘結巖阿巴唱<lb/>
銷白雪秦箏妬雲和遂令懐古調感嘆一狂歌鹿門自<lb/>
<pb n="KR4h0098_WYG_002-12b"/>
耕作東山卧雲蘿褰裳擷芳芷投竿餌清波浮雲自東<lb/>
來青天鬰嵯峨明月遥古意芳樽恣吟哦雖云念白首<lb/>
終嵗守蓬窩<lb/>
　　　海門秋望<lb/>
雲崖聳髙寒攀躋覽溟海試拂龍唇琴餘音散蒼藹月<lb/>
揺波影中葉度秋聲外矯首蓬萊宮仙人笑相待<lb/>
　　　齋中曉起<lb/>
颺颺城鴉散鼕鼕戍鼓絶空庭絶無人衣上有殘月清<lb/>
<pb n="KR4h0098_WYG_002-13a"/>
池盥潄罷髙韻風中發爽氣山前來吾襟抱氷雪<lb/>
　　　遊武夷九曲<lb/>
秋風泛瑶棹愛此佳山川九曲泝流月數峯摽暝煙開<lb/>
闢自天地飛昇有真仙石上蛻金骨雲中鳴夜絃伊余<lb/>
探古迹得復窮幽𤣥閒招木客飲醉向天壇眠不見紫<lb/>
陽翁徒歌白雲篇予懐在漁釣即此應忘筌<lb/>
　　　夏日登宿雲臺有述寄霜月上人<lb/>
投簪返初服躡屐謝紛擾永言卧丘壑庶以狎魚鳥兹<lb/>
<pb n="KR4h0098_WYG_002-13b"/>
臺夙所憩磴石出煙篠況逢朋簪盍燠景共臨眺前瞻<lb/>
極空濶下瞰洞深窅地古雲木殘天長海山小真僧此<lb/>
㝠棲宴坐閱昏曉喻心青蓮淨說法天花繞願聞微妙<lb/>
音意冺萬縁了豈必東林人相逢可同調<lb/>
　　　九仙山樓觀<lb/>
仙山有樓觀虚爽軼浮埃昔日九仙人跨鯉兹山來赤<lb/>
鯉去不返仙人安在哉空餘彈碁處白石生蒼苔至今<lb/>
羽人居往往聞風雷檄雨古壇暝禮星寒殿開常聞至<lb/>
<pb n="KR4h0098_WYG_002-14a"/>
人言内景融春臺羣生若芻狗大道如嬰孩飇車與天<lb/>
接豈但登蓬萊<lb/>
　　　登清泠臺<lb/>
吟秋宿絓月際曉登清泠揮手援碧蘿騰身棲翠屏長<lb/>
風吹雨來不見羣山青鳥度白雲濕龍歸滄海腥真僧<lb/>
此巖棲觀空靜襟靈竹塢見曝衣花臺聞演經沃以甘<lb/>
露言迷途醉而醒願言割兹愛永也投禪扃<lb/>
　　　同諸生登絓月蘭若<lb/>
<pb n="KR4h0098_WYG_002-14b"/>
金人青蓮宇乃在白雲裏久與名僧期乗閒却來此入<lb/>
門聞經梵絓壁見巾履落磵泉影紅侵廊蘚花紫海天<lb/>
正南豁一望見千里獨樹川上浮孤煙島邊起予生況<lb/>
多暇所性樂山水真賞非外求㝠心巢居子<lb/>
　　　題任生水南山房<lb/>
新安山水郡昔賢籩豆鄉志士應昌運幽人潛葆光青<lb/>
㝠南山逺緑縟春溪長世外鑿霞壁雲中開草堂經鋤<lb/>
有時閒方舟復鳴榔鳥度鏡天淨人閒潭水涼尚想鹿<lb/>
<pb n="KR4h0098_WYG_002-15a"/>
門隠猶思愚谷藏珪組茍無心禽魚亦相忘伊余懐故<lb/>
林碧蘿盤石床因君賦招隠鼓枻歌滄浪<lb/>
　　　題異上人絓月軒<lb/>
迢迢青蓮宇寂寂野僧定片月挂虚空羣厓破隂暝雲<lb/>
窓晃玉毫露幔捲金鏡色映天影寒光凝古潭淨常聞<lb/>
止水觀可以喻禪性夜久悟音聞空山響煙磬<lb/>
　　　夏日遊幻住蘭若<lb/>
青山古城曲溪水相縈紆尋山避燠景喜得金仙居水<lb/>
<pb n="KR4h0098_WYG_002-15b"/>
石翳洞古松蘿覆窻虚俯見蘚痕積遥知人迹疎願以<lb/>
青蓮界永期紛垢除流咏發天籟洗心清道書遲遲至<lb/>
棲鳥望月歸吾廬<lb/>
　　　夜宿郡齋水亭呈林八博士<lb/>
孤琴水亭夕客至罷鳴彈況有樽中醪斟之罄情懽濯<lb/>
足向清泚披襟散塵煩仰見海上月兼之天籟寒齋舍<lb/>
何蕭條蓬門若丘樊深竹讀書處百蟲鳴夜殘予懐良<lb/>
已舒為君咏幽蘭<lb/>
<pb n="KR4h0098_WYG_002-16a"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4h0098_WYG_002-16b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　閩中十子詩巻二<lb/>
</p>
<p>
</p>
  </div>
<div>
                <head>閩中十子詩巻三</head>
    <p>
<pb n="KR4h0098_WYG_003-1a"/>
欽定四庫全書<lb/>
　閩中十子詩巻三　　　　　明　袁表<lb/>
　　　　　　　　　　　　　　　馬熒　編<lb/>
　林膳部集三<lb/>
　　七言古詩<lb/>
　　　雪蓬散人草書歌<lb/>
雪蓬散人有媯裔翰墨遊心與神契摹臨祕帖追晉風<lb/>
揮洒雄文明古制蓽門鐵限人爭求荒郊瘞筆應成丘<lb/>
<pb n="KR4h0098_WYG_003-1b"/>
嫵媚雲霞晴變態傾斜風雨寒颼颼伊予與君共鄉縣<lb/>
結交自昔忘貧賤銜盃拓落膽氣豪江樓野寺書題遍<lb/>
借問君書初若何君言妙悟應聞歌諧音本自車振鐸<lb/>
渙汗有類風行波迺知至理無不寓要在髙人㑹其趣<lb/>
古來入室惟逸少後者升堂有懐素當代如君誠亦希<lb/>
莫嘆蹉跎一布衣有錢沽酒與君飲醉卧目送孤鴻飛<lb/>
　　　寄王六校文兼似吳二太守<lb/>
京師三月春雪飛雪後餘寒添著衣曹官禄薄酒苦貴<lb/>
<pb n="KR4h0098_WYG_003-2a"/>
一飲百錢恒不醉忽然停盃憶鄉里美髯校文最知已<lb/>
作詩判不讓髙岑醉後狂吟狂欲死有時忽得意竟上<lb/>
金雞山彈琴酌酒送飛鳥心比白雲閒更閒虎頭巖前<lb/>
栁拖地龍池溪上花滿灣醉歸騎得將軍馬城上烏棲<lb/>
門未關白頭太守别來久别後還能相憶否詞賦終為<lb/>
紙上塵功名不及盃中酒芭蕉葉長近何如前日人來<lb/>
不寄書莫言閩海少飛鴈何事秦淮多鯉魚<lb/>
　　　寄蔡殷<lb/>
<pb n="KR4h0098_WYG_003-2b"/>
少年所性尚遊俠夜讀古書朝射獵相逢然諾重千金<lb/>
性命由來輕一葉自言濩落長如此豈謂年華若流水<lb/>
當時意氣何足論今日為儒人共鄙以兹俯仰向時流<lb/>
窮居古巷仍百憂拘鈐禮法坐桎梏鞭撻童稚生仇讎<lb/>
浮雲世態我何有寧甘落魄耽盃酒閔子長懐汶上田<lb/>
桓公漫賦湘潭栁日夕長吟思故山樊籠尚掩沖霄翰<lb/>
知君懐抱亦如此一為君歌行路難<lb/>
　　　相浮丘生<lb/>
<pb n="KR4h0098_WYG_003-3a"/>
浮丘生能逺遊不學羽客棲丹丘挑簦荷笠來滄洲我<lb/>
昔㝠棲向溟渤攜書共讀東山月舊遊冠葢半凋零見<lb/>
子翻令心内熱羡子有逺志放形天地間扁舟濯足望<lb/>
雲海短䇿振衣登雪山太行北上連鴈門燕臺鄴宫無<lb/>
復存國士由來死知己令人感激思平原諸侯門深少<lb/>
知遇回轅又復歸南楚醉裏行吟七澤秋燈前卧聽三<lb/>
湘雨吾知浮丘心迹竒世人悠悠那得知草書古篆更<lb/>
神妙擊劒彈棊無不為嚴冬别我寒蕭索尊酒都門為<lb/>
<pb n="KR4h0098_WYG_003-3b"/>
君酌車輪遥遥忽不見唯見千山雪花落<lb/>
　　　送林子山之閩中覲親<lb/>
釣鱸橋頭流水香冬青花開榕葉涼壚頭酌酒送行客醉後<lb/>
狂吟成短章世人懐别多慘愴念君此行何坦蕩云是嚴君<lb/>
在武威十年著盡逺遊衣鴻鴈緘中空寄逺魚龍川上苦思<lb/>
歸以兹出門心草草拂衣更向長安道古戍飛霜馬色寒重<lb/>
闗曙月雞聲早自古秦川亦壯哉三峯華岳掌中開温泉緑<lb/>
樹朧朧見渭水黄河曲曲來邊庭相見悲復喜白髮依依問<lb/>
<pb n="KR4h0098_WYG_003-4a"/>
鄉里九月狐裘尚覺寒千鍾黍酒難成醉聞道東還未有期<lb/>
隴頭好寄折梅詩翻思人世皆為客何必臨岐是别離<lb/>
　　　贈曾鋼<lb/>
二十讀書通大義三十結交江海士不學寰中一䜿儒<lb/>
寧為世上竒男子同遊冠葢多如雲佩章綰綬何紛紛<lb/>
東序詩書崇四術汝南節義宗三君問君拂衣何太早<lb/>
知君有親今已老鄉夢不離青浦雲歸心只在方山道<lb/>
城南栁花吹客衣車驂祖餞生光輝共傾濁酒江上别<lb/>
<pb n="KR4h0098_WYG_003-4b"/>
獨攜明月山中歸歸來鄉井宛如昨畊石飲泉貧亦樂<lb/>
閉戸從教水鳥啼垂帷不省山花落達節非關學隠淪<lb/>
至人舒巻道為隣君看古來霄漢上多是尋常畎畝人<lb/>
　　　賦得獨樹邊淮送人之京<lb/>
君不見秦淮水流東到海淮邊獨樹如車葢九月微霜<lb/>
赤葉乾枯枝颯颯鳴天籟枝上啼鴉散曙煙枝頭殘照<lb/>
咽寒蟬離人留飲停車騎俠客相逢掛馬鞭南國髙僧<lb/>
從此去駐錫雨花臺下路一飯淮邊洗鉢時六時宴坐<lb/>
<pb n="KR4h0098_WYG_003-5a"/>
祇園樹野鶴孤雲任去還禪心不道别離難山中亦有<lb/>
長松樹待爾青青共嵗寒<lb/>
　　　懐李郁<lb/>
李君本是清狂者十載畋漁向原野梅生豈厭官位卑<lb/>
閔子由來宦情寡自言濩落可終身誰知尺組能縻人<lb/>
朋遊失路各分散妻孥寄食家仍貧荒涼廨宇炎江表<lb/>
椎髻山氓語如鳥地隔三苖洞穴多天連五嶺人煙少<lb/>
三年無書增我憂憶君翻令懐舊遊開元寺裏猿鳥莫<lb/>
<pb n="KR4h0098_WYG_003-5b"/>
洞天巖前木葉秋襟期相遇每如此魂夢悠悠共千里<lb/>
白髮關山自月明青山茅屋空流水八月江南鴻鴈飛<lb/>
天邊誰寄早秋詩不如飲酒且安命振翼雲霄尚未遲<lb/>
　　　過髙逸人别墅<lb/>
識子何不早見子即傾倒世人意氣不相合顔色雖同<lb/>
心草草子有園林東海濵香名滿耳人共聞梁鴻避世<lb/>
身不仕孔融愛客家常貧兹晨飲客青山墅新壓葡萄<lb/>
酒如乳緑樹穿窓鳥當謌紅條拂地花能舞醉來興逸<lb/>
<pb n="KR4h0098_WYG_003-6a"/>
無不為投壺擊劒仍彈棊人生得意有如此世上悠悠<lb/>
那得知<lb/>
　　　月夜聞李生彈箏歌<lb/>
越客本浩蕩秦箏何激揚浮亭子夜月色古一曲萬籟<lb/>
鳴清商初聞楚調聲激烈志士報讐思飲血再聞宮音<lb/>
如叩鐘魯生揖讓何雍容清和變調有如此俠客聞之<lb/>
心欲死銀甲彈來更嫣然金魚脫却渾輕爾吾聞錦瑟<lb/>
五十絃湘靈夜鼓聲凄然遂令帝子剖其半遺音尚有<lb/>
<pb n="KR4h0098_WYG_003-6b"/>
秦人傳秦音楚調聲雖異今古由來同一致燕市誰知<lb/>
擊筑心吳門孰識吹簫意今夜君聞鼓曲聲百盃不醉<lb/>
壯心横衆賔枕藉秋衾冷獨倚髙梧看月明<lb/>
　　　春夜𤣥黙處士燕集得滿字<lb/>
三月六日天微和博士水亭乗醉過主人解衣即沽酒<lb/>
外史叩壺能嘯歌歌殘夜久星移換新月蒼蒼捲羅幔<lb/>
萬事空嗟白髮新一壺共對清尊滿子有園林東海潯<lb/>
十載校書甘陸沈平生獨抱飲水節有時或賦還山吟<lb/>
<pb n="KR4h0098_WYG_003-7a"/>
髙齋宴坐探𤣥黙時輩狂馳交不得自分綈袍比草青<lb/>
直將富貴輕雲白予本南宮淡蕩人與君交誼最相親<lb/>
相逢且盡盃中物遥憶風流席上珍<lb/>
　　　為廣上人賦歸雲山房<lb/>
道山老禪七十餘閉門不出祗園居心將明月同清淨<lb/>
跡比閒雲能巻舒蕭散浮雲閒更閒因風也或到人間<lb/>
晴教海上千峯出暝與天邊一鶴還歸雲寂寂山房暝<lb/>
明月蒼蒼僧入定禪心無著雲無蹤一塵不染諸縁空<lb/>
<pb n="KR4h0098_WYG_003-7b"/>
山中有僧人不聞世上流俗徒紛紛願為松下小童子<lb/>
閒與髙僧掃白雲<lb/>
　　　送林汝學之雷州省伯<lb/>
四月閩南梅雨涼荔枝花開滿樹香青門酌酒送行客<lb/>
極浦揚帆辭故鄉君家從父從戎久海外書回驚白首<lb/>
離筵正值落花初客路仍逢歸鴈後知君所重在連枝<lb/>
觸熱投荒應不辭少年意氣有如此世上悠悠那得知<lb/>
雷陽咫尺滄溟近戍卒相逢問鄉信蛟室風來白浪腥<lb/>
<pb n="KR4h0098_WYG_003-8a"/>
龍淵日落青天盡嗟予有姪亦離居萬里炎荒久荷殳<lb/>
天涯亭上應相見為報平安尺素書<lb/>
　　　經綺岫故宮<lb/>
行人曉飯青山裏驅馬蒼茫經洛水昔聞綺岫盛繁華<lb/>
不謂荒涼今若此憶昔行宮初構時梯巖駕壑相逶迤<lb/>
美人桂殿夜看月公子柘弓朝射麋翠華一去金門鎻<lb/>
露殿飛螢山葉墮往事吹殘牧笛風危基半入樵人火<lb/>
今古消沈能幾回春風依舊野花開君王巡狩不復見<lb/>
<pb n="KR4h0098_WYG_003-8b"/>
禾黍空山鳥雀哀<lb/>
　　　送王孝亷之京<lb/>
神如玉壺初薦氷氣如大阿新發硎羨君早年即登第<lb/>
許君壯節終成名十年濩落棲衡宇斂翅迴翔待髙翥<lb/>
知己文章舉孝亷治安有䇿干明主以兹擲筆翻然起<lb/>
祖道車驂若流水客路遥侵朔鴈前鄉情却望江天裏<lb/>
客路鄉情兩地分征帆落葉共紛紛君登要路天門去<lb/>
我向秋山卧白雲<lb/>
<pb n="KR4h0098_WYG_003-9a"/>
　　　賦得無諸城送浦舍人源歸晉陽<lb/>
君不見昔時無諸城荒丘斷隴今人耕陵谷煙沈知幾<lb/>
代古人精靈竟何在憶昔無諸全盛時都城百雉何逶<lb/>
迤連營國步分秦土繪衮王章入漢儀山河巍巍那可<lb/>
恃躍馬屠龍今已矣列國猶傳赤帝封曲臺尚對滄江<lb/>
水滄江水流去不還故宮落日不堪看寳衣夜化空陵<lb/>
火弓劒秋懸古殿寒故人西歸從此去䇿馬秋蕪城下<lb/>
路欲將陳迹問行人落葉紛紛不知處<lb/>
<pb n="KR4h0098_WYG_003-9b"/>
　　　送秦山人歸天台<lb/>
天台山人薜蘿衣别予東將海上歸心如月塞征鴻逺<lb/>
興逐秋城落葉飛人間萬事歸來好脫屣侯門迹如掃<lb/>
樓外孤霞映赤城窓前片月生滄島飛佩須過鴈宕峯<lb/>
繫舟先聽若耶鐘丹光夜繞三珠樹鶴影秋歸五粒松<lb/>
執手河橋酒半醒小山别後桂青青願祈海上煙霞祕<lb/>
長保塵中犬馬齡<lb/>
　　　鐔上送僧歸衡山<lb/>
<pb n="KR4h0098_WYG_003-10a"/>
上人孤閒似雲鶴十五出家住衡岳說法能超最上禪<lb/>
持心不受羣疑縛世上誰知來去蹤南窺太華北遊嵩<lb/>
衲經鴈蕩千峯雪定入峨嵋半夜鐘于今戒臘青松古<lb/>
猶泛慈航到東土楊栁舟中九曲雲笋皮笠上三山雨<lb/>
昨夜歸心繞楚天西風杖錫又茫然化龍潭畔清秋别<lb/>
回鴈峯頭舊日禪<lb/>
　　　林七欽山莊<lb/>
此君家住浯水西喬林夾道縁青溪人淳上古大庭世<lb/>
<pb n="KR4h0098_WYG_003-10b"/>
客到武陵花處迷深盃盡日見山色髙枕四時聞鳥啼<lb/>
籬根稚笋看成竹階下飛花踏作泥梓栁折來環藥圃<lb/>
野泉引得灌蔬畦人間鐘鼎口不道雨裏田園手自犁<lb/>
巳沾雞黍遂然諾豫愁冠葢將離睽明日却從城市去<lb/>
林間相送草萋萋<lb/>
　　　巫峽啼猿歌送丘少府歸四明<lb/>
巫山巫峽連三巴猿啼三聲客思家停舟聽之聲未了<lb/>
却過青枝猶裊裊野人乍來錦官城清秋滿峽啼猿聲<lb/>
<pb n="KR4h0098_WYG_003-11a"/>
黄牛灘上怨楓落白帝祠前哀月明商聲清冽羽聲亂<lb/>
倏忽東崖復西澗久客聞之淚欲乾壯夫聽此魂亦斷<lb/>
故人歸卧越山雲憶得啼猿歌送君扁舟獨宿剡溪夜<lb/>
呌月三聲誰共聞<lb/>
　　　初秋送友人之冶城賦得把字<lb/>
行人飲馬秋城下魯酒千鍾為君把離亭正值鴈驚寒<lb/>
候館仍逢雨侵夜嗟予十年恒壯遊登髙弔逺無所憂<lb/>
襟期脫畧向知己生事蕭條隨野鷗南宮作吏歸來久<lb/>
<pb n="KR4h0098_WYG_003-11b"/>
富貴浮雲我何有三品寧論小隠資百壺且醉平生酒<lb/>
露島煙汀岊水濆風帆桂櫂生離分題詩為寄漁樵友<lb/>
惜别還看鴻鴈羣<lb/>
　　　寄陳八㕘軍<lb/>
憶昔讀書融水陽青山影裏開茅堂結交由來重意氣<lb/>
使酒或可輕侯王誰言一旦風塵起故里蕭條半荆杞<lb/>
立身自許致功名報國誰能論生死爾時正值黄塵昏<lb/>
手攜俘首懸轅門春風走馬緑楊路落日臂鷹秋草原<lb/>
<pb n="KR4h0098_WYG_003-12a"/>
功成期將書幕府當路忌才棄如土部曲營殘殺氣消<lb/>
關山夢醒秋聲苦比來為儒逢太清石田蕪沒荒春耕<lb/>
當時冠葢半丘土此日交情結弟兄交遊惟君年最髙<lb/>
每以連枝朂我曹天邊落日見孤鴈海上秋風吹二毛<lb/>
劒水無情入海流憑將雙淚到炎州願為鄉曲牧童子<lb/>
與子髙歌同飯牛<lb/>
　　　贈商生<lb/>
與子交遊最年少羨子襟期可同調醉墨能嘘海上雲<lb/>
<pb n="KR4h0098_WYG_003-12b"/>
春箋㑹拂花間鳥壯遊海内早知名每以才華動九卿<lb/>
丹穴殊看鳳毛貴方諸逺在氷壺清伊予十年歸未得<lb/>
貧賤由來愛賔客雖乏牀頭沽酒錢未甞一日無顔色<lb/>
西鏞城下醉相逢南國新秋意萬重石竹山前滄海月<lb/>
紫雲洞口夕陽鐘<lb/>
　　　酬張少府惠山僧茶<lb/>
南風吹雪栁花飄閨中佳人春夢饒白髮儒生未飽食<lb/>
夜眠少困卧終朝清河縣官公事簡憐我邇來愈疎懶<lb/>
<pb n="KR4h0098_WYG_003-13a"/>
手裹山僧石乳茶題寄齋房豁書眼髙枕蓬頭緘未開<lb/>
毛骨颯颯秋風來相如漢賦八千字懸河暗誦聲如雷<lb/>
山童急走汲井花鐺裏龍涎鳴逺車千日醉魂來斷夢<lb/>
五陵酒伴識還家為君一啜感君意鳳髓龍脂世空美<lb/>
碧碗滄洲片片雲金莖漢苑稜稜水朝來散步凌仙山<lb/>
恍如輕舉碧蘿間九天若到須㬰啜何惜神君騎鶴還<lb/>
　　　滄海雲帆歌送張少府之京<lb/>
蜀錦為帆發光彩掛向扶桑之碧海海上仙山十二樓<lb/>
<pb n="KR4h0098_WYG_003-13b"/>
仙人矯首遥相待船頭錦袍黄鶴仙身朝玉皇遊九天<lb/>
長風吹帆向碧落下視塵世浮青煙我昔登雲向儀曹<lb/>
鈞天廣樂聲嘈嘈夢中折翼下人世悵望雲闕心煩勞<lb/>
兹晨送君向雲闕春帆直拂濤山雪解纜朝辭北海雲<lb/>
曳裾曉待金門月渺渺雲帆奈别何珊珊紫陌聽鳴珂<lb/>
君從雲路騎黄鶴余亦還山卧碧蘿<lb/>
　　　題桃花馬<lb/>
玉墀迥立如龍游金鞍照耀雲錦浮灞橋浴水落花雨<lb/>
<pb n="KR4h0098_WYG_003-14a"/>
沙苑追風苜蓿秋圉人盡皆輕騄駬將軍不復事驊騮<lb/>
請看千里噴汗血蹴踏風雲不肯收<lb/>
　　　送林敏歸海上<lb/>
九月大野黄螵蛸掛空桑城頭立馬見千里遊子此時<lb/>
歸故鄉將歸滄海雲且醉冶城月楊栁橋頭酒正香芙<lb/>
蓉館裏花初發戀此使人歸計遲看花酌酒復聨詩眼<lb/>
前相遇不傾倒别後相思空復為<lb/>
　<lb/>
<pb n="KR4h0098_WYG_003-14b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　閩中十子詩巻三<lb/>
</p>
<p>
</p>
  </div>
<div>
                <head>閩中十子詩巻四</head>
    <p>
<pb n="KR4h0098_WYG_004-1a"/>
欽定四庫全書<lb/>
　閩中十子詩巻四　　　　　明　袁表<lb/>
　　　　　　　　　　　　　　　馬熒　編<lb/>
　林膳部集四<lb/>
　　五言律詩<lb/>
　　出塞曲九首<lb/>
壯遊誰憚逺西北是臨洮駿馬銜金勒行人看寳刀隴<lb/>
雲吹曙暗關月倚秋髙早赴防邊壘三軍待六韜<lb/>
<pb n="KR4h0098_WYG_004-1b"/>
　　　其二<lb/>
從軍呼延塞勒馬單于臺天地兵聲合關河秋色來酬<lb/>
恩憑玉劒致逺見龍媒旦夕邊城上喧喧笳鼓哀<lb/>
　　　其三<lb/>
玉關秋信早未雪授征衣王者應無敵邊塵不敢飛三<lb/>
河兵氣盛五道羽書稀日晚笳聲發將軍射獵歸<lb/>
　　　其四<lb/>
單于秋近塞驃騎逺臨邊吹角風沙動揚旌日月懸驚<lb/>
<pb n="KR4h0098_WYG_004-2a"/>
雕防獵箭戰馬識烽煙昨夜旄頭黑前軍得右賢<lb/>
　　　其五<lb/>
驪馬畫弰弓生為北塞雄探兵千里外捉騎萬人中虎<lb/>
帳秋懸月龍旂莫颭風歸來領旌節立在未央宮<lb/>
　　　其六<lb/>
大漠窮隂外孤城蒼莽間星河秋近塞雪雹夜沈山戍<lb/>
久戎衣綻時清列燧閒近聞邉塞騎不敢問陽關<lb/>
　　　其七<lb/>
<pb n="KR4h0098_WYG_004-2b"/>
衛霍邀勲日三河聚控弦陣雲寒壓地獵火逺燒天玉<lb/>
帳分旗直金戈枕月眠羽書飛報捷天子在甘泉<lb/>
　　　其八<lb/>
十五薊門行能探黠虜情潛兵秋度磧牧馬夜歸營苦<lb/>
霧沈旗影飛霜濕鼓聲昨來承密詔東築受降城<lb/>
　　　其九<lb/>
煙塵起西北驅馬到長城萬古征人恨秋風隴水聲雪<lb/>
埋金甲重月照寳刀明昨夜聞歸鴈中原有弟兄<lb/>
<pb n="KR4h0098_WYG_004-3a"/>
　　　擬李翰林宮中行樂<lb/>
栁色浮金殿花香近玉樓嬌鶯聞茝石語燕傍瀛洲旭<lb/>
日明仙仗香車映御溝笙歌何處響還向未央㳺<lb/>
　　　月<lb/>
玉宇淡悠悠金波徹夜流最憐圓缺處曾照古今愁風<lb/>
露孤輪影山河一氣秋何人吹鐵笛乗醉倚南樓<lb/>
　　　送髙郎中使北<lb/>
漢使臨邊日天驕已請和看花辭紫陌犯雪度交河水<lb/>
<pb n="KR4h0098_WYG_004-3b"/>
草留行帳雲沙想玉珂誰知清漠北婁敬䇿居多<lb/>
　　　擬唐太和公主和番<lb/>
粉淚辭丹禁紅顔冒虜塵南天惟有月北地更無春笳<lb/>
鼓凝芳夢軒裾掩翠顰年年桃李月凄絶舊宮人<lb/>
　　　訪邵隠君所居<lb/>
隠君讀書處門巷少行塵竹塢琴邀月花林鳥近人衣<lb/>
冠猶古制泉石是南隣散帙多閒日休嫌問字頻<lb/>
　　　同徐緫戎登汴梁相國寺樓<lb/>
<pb n="KR4h0098_WYG_004-4a"/>
傑閣千尋起平原四望開旅魂秋易斷鄉思醉難裁魏<lb/>
國空流水梁園半野苔登髙能作賦不獨子雲才<lb/>
　　　題福山寺陳鉉讀書堂<lb/>
窮經不出戸一室古珠宮燈影秋雲裏書聲晚磬中開<lb/>
窓明竹雪散帙落松風料得無人到焚香對逺公<lb/>
　　　送王勲銘歸温陵<lb/>
逺遊俱未達念子獨南歸萬里扁舟去秋風一布衣城<lb/>
鴉隨雨散汀葉逐人飛為報無媒者滄洲意有違<lb/>
<pb n="KR4h0098_WYG_004-4b"/>
　　　送陳煉師歸龍虎山<lb/>
鶴書歸未久秋思夢瑶峯海上看山别人間何處逢煙<lb/>
蘿深見月洞府暗藏龍辟穀方無術憑師問赤松<lb/>
　　　送蔡大往汝州尋弟<lb/>
落葉正紛紛秋城客路分知君從此去遥念鶺鴒羣楚<lb/>
水帆飛雨荆山路向雲懸知孤館夕離鴈不堪聞<lb/>
　　　春日遊道山亭<lb/>
危亭臨絶頂勝槩昔曾聞野酌薰花氣閒心狎鳥羣簷<lb/>
<pb n="KR4h0098_WYG_004-5a"/>
前看落日衣上見歸雲半醉題詩去仙凡下界分<lb/>
　　　遊樓雲湖禪室贈日東圭上人得心字<lb/>
東海到來日西山始布金構雲天路上標月夜湖心問<lb/>
偈逢樵客忘機狎野禽寥寥塵想絶相對坐檉隂<lb/>
　　　遊天王寺得王字<lb/>
金門辭隠吏寳地謁空王碧磵飛龍樹青山遶鴈堂露<lb/>
吟蘿巻幔雲卧石為牀莫嘆春歸盡天花晚更香<lb/>
　　　西峯寺<lb/>
<pb n="KR4h0098_WYG_004-5b"/>
西峯雲外寺鳥道薜蘿蟠水接花源逺山藏古殿寒石<lb/>
牀閒聽雨野佩或紉蘭莫怪棲遲久南宮已絓冠<lb/>
　　　湘南秋思圖<lb/>
蒼茫臨極渚眺望黯離愁湘南一葉下始覺天地秋瑶<lb/>
草巳云暮碧雲殊未休不見林中士緘情投白鷗<lb/>
　　　九日登臨<lb/>
不到寺已久入門籬菊開山容帶紅葉鳥迹遍蒼苔卧<lb/>
掩維摩室吟登般若臺慙非陶靖節誰送一樽來<lb/>
<pb n="KR4h0098_WYG_004-6a"/>
　　　同倪十宿洽公房<lb/>
一入維摩室逢人宿鶴羣鳥驚春嶂月花卧夜溪雲潄<lb/>
齒發清諷焚香了梵文泠然鐘磬動應得悟音聞<lb/>
　　　題周可仁滄洲趣<lb/>
隠居鮫室近日夕見滄洲吟處月生海坐來風滿樓忘<lb/>
機能狎鳥適興或垂鈎予亦乗流者因之發棹謳<lb/>
　　　秋夜同林四景宿煙霞道院<lb/>
入山塵念空清夜宿琳宮髙枕薜蘿月銜杯松桂風衣<lb/>
<pb n="KR4h0098_WYG_004-6b"/>
冠人世外天地玉壺中君但頻來此應逢洗髓翁<lb/>
　　　題碧蘿山房<lb/>
一入煙蘿去終年獨考槃竹泉宜夜聽松月耐秋看桂<lb/>
酒邀佳客荷衣䕶早寒向予相顧笑持贈碧琅玕<lb/>
　　　紫騮馬<lb/>
將軍紫騮馬㡬度出安西積雪埋龍臆河氷響玉蹄百<lb/>
戰功堪並千金價自低吳門秋日晚長倚北風嘶<lb/>
　　　龍山亭<lb/>
<pb n="KR4h0098_WYG_004-7a"/>
新亭依絶壁隠隠見游塵詎識鳴琴吏能邀落帽賔銜<lb/>
杯山翠晚散帙鳥聲春自愧非王翰何由遂卜隣<lb/>
　　　滄洲漁子<lb/>
孤榜傍芳洲潮回網罟收天清吹笛夜江闊叩舷秋欲<lb/>
識忘機處于今已狎鷗塵纓思一解因子濯清流<lb/>
　　　訪羽士黄庭賦梅峯卧雪<lb/>
梅峯清絶地中有學神仙日晏無雞犬雲閒枕石眠秋<lb/>
風松子落夜月磵聲懸蝶夢蘧然覺無言但草𤣥<lb/>
<pb n="KR4h0098_WYG_004-7b"/>
　　　行脚僧<lb/>
朝衡暮復嵩那却白雲蹤度磧逢馴象浮河亢毒龍衲<lb/>
經何限雪山過幾多峯年老無筋力方懐故院松<lb/>
　　　樵上逢黄逸人<lb/>
山徑分風袂秋城冒雨逢自言燒藥處應在最髙峯故<lb/>
業連衰草空齋隠莫蛩知君同苦節獨有嵗寒松<lb/>
　　　夜宿芙蓉峯<lb/>
香刹瞰林丘逢僧信宿留風簾乘月巻露簟犯涼收宿<lb/>
<pb n="KR4h0098_WYG_004-8a"/>
鳥微喧曙明河澹瀉秋一經空寂境人世漫沈憂<lb/>
　　　别鄭處士<lb/>
㕘軍趨幕府上將逺徵兵征斾隨春色鳴橈雜海聲桐<lb/>
花城外曉漳水霧中明故吏如相問毋煩道姓名<lb/>
　　　久别王六博士<lb/>
少年為俠客晚節著儒衣故里交游盡天涯相見稀汀<lb/>
花隨桂櫂江月照金徽獨有南枝在聊同鵲夜飛<lb/>
　　　留别蔡秀才原<lb/>
<pb n="KR4h0098_WYG_004-8b"/>
别離無逺近暫去亦傷神正是千山雪誰悲獨往人江<lb/>
空螺女夜花暗冶城春不見同遊侣酣歌淚滿巾<lb/>
　　　塞上逢故人<lb/>
五陵携手罷匹馬各天涯出塞難為客逢君似到家後<lb/>
期如夢寐前路正風沙只好長安陌垂鞭醉落花<lb/>
　　　月夜酌别龍秀才<lb/>
共向孤城别愁為永夜吟一竿滄海去千里白鷗心短<lb/>
髮秋同老清樽月共斟冶城多酒伴遲爾寄徽音<lb/>
<pb n="KR4h0098_WYG_004-9a"/>
　　　贈彈琴吳生<lb/>
之子藴秀氣能彈緑綺琴坐來秋月下如聽水龍吟一<lb/>
曲動天籟七絃傳古心他年江海上勿謂少知音<lb/>
　　　送林十朋之京<lb/>
祖帳岊江濆空嗟客路分一經推嵗貢千里惜離羣獵<lb/>
近梅欺雪天寒鴈斷雲玉堂逢掖貴雄筆看摛文<lb/>
　　　海上有述呈冶城諸友<lb/>
漲海窮炎裔方舟利涉勞島青雲樹合潮白雪山髙挂<lb/>
<pb n="KR4h0098_WYG_004-9b"/>
席嗟蓬梗分簪念爾曹始知川上喻逝者自滔滔<lb/>
　　　懐黄𤣥<lb/>
别去情何限憂來淚滿襟人皆知㸃玉孰與辯疑金月<lb/>
照吳門樹霜飛建業砧最憐詩社散悽絶獨長吟<lb/>
　　　憶鄭二宣時往交州<lb/>
旅棹若乘空春遊近日東遥憐滄海客共是白頭翁雨<lb/>
霽魚吹浪天遥鶻借風清泠臺下路樽酒幾時同<lb/>
　　　遊煙霞觀<lb/>
<pb n="KR4h0098_WYG_004-10a"/>
不作南宮吏來從物外遊閒傾松葉酒醉度菊花秋谷<lb/>
響疑天籟霞綃結海樓下方㕓市近俯檻笑蜉蝣<lb/>
　　　夜飲王六博士宅留别<lb/>
王喬能愛士留客酌胡麻予亦蓬蒿者憐君意氣賖碧<lb/>
階流月色緑竹拂霜華明日滄溟去雲帆絓海霞<lb/>
　　　江上寄巴東故人<lb/>
我憶巴東客長為江上吟楚雲將夜夢湘月寄愁心落<lb/>
日青楓樹秋風白帝砧遥傳一紙淚讀罷想沾襟<lb/>
<pb n="KR4h0098_WYG_004-10b"/>
　　　送卞從事之河南<lb/>
翩翩玉面騘去去逐秋蓬見鴈辭閩海看山到洛中營<lb/>
門閒步月賔館靜吟風共說歸來日籬花已滿叢<lb/>
　　　送黄令之永寧<lb/>
作牧成周地分攜建業舟孤燈聞鴈夕落葉度江秋雲<lb/>
路看髙翥京塵壓舊遊離情如洛水日夜向東流<lb/>
　　　遊雲隠寺<lb/>
靈隠知名刹龍宮最上方越山當戸翠海樹到樓香說<lb/>
<pb n="KR4h0098_WYG_004-11a"/>
法觀身妄懸燈共夜長浮生一何幸乘此禮醫王<lb/>
　　　宿雪門寺<lb/>
龍宮臨水國鳥道入煙蘿海曠知天盡山空見月多鶴<lb/>
歸僧寺老松偃客重過便欲依禪寂塵纓可奈何<lb/>
　　　送周生往雷州<lb/>
寧親歸未得念子復南征風雨孤舟别滄波幾日程挂<lb/>
帆辭海國吹笛上邊城旅館知相憶新秋有鴈聲<lb/>
　　　宿靈異上人房<lb/>
<pb n="KR4h0098_WYG_004-11b"/>
青蓮開梵宇白社結詩壇洞古留雲宿樓虚挂月看洗<lb/>
杯泉影落掃石竹光寒莫怪棲遲久朋簪念二難<lb/>
　　　遊方廣巖<lb/>
𤣥巖太古色恍若入鴻濛一逕攀躋盡諸天杳靄中雲<lb/>
歸山殿冷月出水簾空境靜離言說泠泠松桂風<lb/>
　　　秋日同韓𤣥登凌霄臺<lb/>
故人多逸興攜手上髙臺賦為閒居作懐因逺眺開秋<lb/>
隂將日去鴈影帶寒來歸路瞻衡宇松門掩緑苔<lb/>
<pb n="KR4h0098_WYG_004-12a"/>
　　　送殷秀才之武功<lb/>
送君逺行役覲省入西秦五月臺江水孤舟去國人蒼<lb/>
山低戍壘野日暗行塵無限同遊意分攜泪滿巾<lb/>
　　　徵書後呈冶城同志<lb/>
青門初稅駕紫陌罷鳴珂野興看山盡花時中酒過同<lb/>
心難契闊失路易蹉跎又欲羈塵綬幽期可奈何<lb/>
　　　早秋有述寄林八先輩<lb/>
澤國風雨後貧居離索情亂蛩鳴曙井一葉落秋城薤<lb/>
<pb n="KR4h0098_WYG_004-12b"/>
簟邀涼早荷衣却暑輕清泠臺下路攜手幾時行<lb/>
　　　春日宴林氏園亭<lb/>
故人邀客處别野帶林塘身外名堪避樽前迹暫忘鳥<lb/>
飛潭樹滿花落野泉香乗興留題去西崦挂夕陽<lb/>
　　　為釋東旭詠白蓮<lb/>
淡月瑶池夜微風太華隂翠翻擎露葢玉冷墜波簪一<lb/>
洗有為法應全不染心誰能招惠逺結社向東林<lb/>
　　　秋日登平逺臺<lb/>
<pb n="KR4h0098_WYG_004-13a"/>
蘭若最髙處客來開夕窻詩懐秋思集定力壯心降逺<lb/>
樹青殘雨歸潮白晚江暝來期宿此斂屨對寒缸<lb/>
　　　送韋戸侯伯俊<lb/>
青山慕侯印弓劒掛南陲月滿氍毹帳雲開翡翠旗林<lb/>
花春載酒園竹曉彈棊不獨龍韜熟文章爾更竒<lb/>
　　　擬王維登裴秀才迪小臺<lb/>
髙臺一登眺滿目白雲深況與林間士俱閒物外心嵐<lb/>
光當几席秋色上衣襟更待今宵月與君同嘯吟<lb/>
<pb n="KR4h0098_WYG_004-13b"/>
　　　秋日登石壁精舍<lb/>
攜琴向何處因訪梵王宮潭影漾秋白楓林鳴晚紅磵<lb/>
空啼鳥寂地僻野泉通欲辯來時路蒼茫翠靄中<lb/>
　　　題夕陽孤棹送鄭二之交州<lb/>
離亭夕景遲遊子去何之白髮孤舟别滄溟萬里期鄉<lb/>
心春鳥喚旅泊夜星隨無限分攜意殷勤唱竹枝<lb/>
　　　送絶塵上人遊江南<lb/>
南國隨縁到應無去住心聽鐘尋野寺乞食施山禽晒<lb/>
<pb n="KR4h0098_WYG_004-14a"/>
衲梅風潤浮杯瘴海深逺公多古迹只合老東林<lb/>
　　　夜泊淮隂<lb/>
泊舟淮水次津樹暗蕭蕭逺火明漁舫長吟倚客簫夜<lb/>
鐘聞古寺寒月照歸潮莫近啼猿處愁多夢更遥<lb/>
　　　送鄭孝亷之京<lb/>
天書下紫宮星象動璿穹丹穴鏘鳴鳳青㝠起漸鴻彈<lb/>
冠千里别傾葢一樽同風雨情何極雲沙路不窮津橋<lb/>
迎彩鷁驛樹引嘶騘曙月關河迥晴蕪楚澤空交情懐<lb/>
<pb n="KR4h0098_WYG_004-14b"/>
契闊直道任窮通知遇期皇鑒君毋嘆轉蓬<lb/>
　　　朱將軍平冦<lb/>
五嶺連烽火三軍擁節旄専征分虎竹上畧用龍韜地<lb/>
險兵聲合天秋殺氣髙炎荒開洞穴瘴海息波濤氣益<lb/>
干城壯功推敵愾勞隂符資廟筭露布出詞曹振旅聞<lb/>
闐鼓休兵看建櫜獻俘飛奏捷行見璽書褒<lb/>
　　　元夕觀燈之作<lb/>
授厯逢春正張燈是此宵雄藩誇樂事大運屬昌朝錫<lb/>
<pb n="KR4h0098_WYG_004-15a"/>
酺千家醉含哺萬姓饒兔輪開月馭鼇極駕星橋律轉<lb/>
條風至陽暄朔雪消宛駒來騕褭洛浦出妖嬈隊合紅<lb/>
塵暗香焚紫霧飄金蓮燃蠟炬玉樹度雲謡醉態欺寒<lb/>
淺歡情愛夜遥願言歌擊壤萬夀祝唐堯<lb/>
　　　中秋凌霄臺翫月<lb/>
福地鄰三島朋簪合二難逢秋能作賦見月即同看地<lb/>
迥青天近波澄碧海寛流輝初熠熠載魄正團團桂影<lb/>
浮山殿珠光射石欄風來金氣肅河瀉玉津寒搗藥深<lb/>
<pb n="KR4h0098_WYG_004-15b"/>
憑兔吹簫或駕鸞沾衣垂露葉散步倚雲巒醉飲徒傾<lb/>
倒神遊極汗漫自然超世累何必上天壇<lb/>
　　　同陳秀才登虎頭巖<lb/>
勝槩殊三島層闌敞八風雲霞開玉壘日月遶珠宮鳥<lb/>
道蒼煙外軍城紫氣中山河襟帶逺樓觀畫圖雄物候<lb/>
逢秋異登攀與子同憶家滄海闊懐古霸圖空地暖初<lb/>
聞鴈江寒已落楓振雷隨急雨野日截殘虹嵗月空流<lb/>
水飄零極轉蓬江湖歸未就徒此羨魚翁<lb/>
<pb n="KR4h0098_WYG_004-16a"/>
　　　九日登翠簾山<lb/>
翠嶺出天中岧嶤到半空嵗時陶令節登眺楚人風葉<lb/>
盡聞虚籟天清見斷鴻别家滄海上戀闕五雲東暫就<lb/>
囊萸飲誰論戲馬雄醉鄉可栖息渾不記飄蓬<lb/>
　　　王屋山天壇<lb/>
名嶽推王屋孤標跨杳㝠深窺砥柱黑髙並太行青分<lb/>
野連三晉風雲萃百靈鶴歸松已偃龍去水猶腥竈隠<lb/>
燒丹火龕餘煉髓經羽人金磬動應此禮寒星<lb/>
<pb n="KR4h0098_WYG_004-16b"/>
　　　三教堂蘭若<lb/>
勝地傳三教空山少四隣溪流舊回合峯勢此嶙峋松<lb/>
桂風吟夜莓苔雨度春經殘蘿逕月燈掩石龕塵兠率<lb/>
疑天界維摩恐後身布金還長者攜酒屬詩人心逺雲<lb/>
堪卧門閒鳥自馴早祈蓮社就來此息貪嗔<lb/>
　　　同鄭逸人宿西山寺<lb/>
翠壁開西麓金宮隠上方雲霞横鳥道日月煥龍章桂<lb/>
殿丹青古松門草木蒼潭空窺鳥影夜靜識天香夢裏<lb/>
<pb n="KR4h0098_WYG_004-17a"/>
觀生妄閒中歴刼長千山孤磬雨一逕落梅霜無復悲<lb/>
生事真如禮法王諦聞龍象喻初地入清涼<lb/>
　　　送李長史歸吳中<lb/>
祖道大江流離筵起暮愁山川臨越徼詞賦動髙秋興<lb/>
入張生鱠歸餘季子裘家林逢鴈到旅棹共星浮巳說<lb/>
荒三徑常懐卧一丘朝簪辭白髮野趣入滄洲知已慚<lb/>
疎闊臨岐漫唱酬都將平昔意乗醉一登樓<lb/>
　　　劒閣秋隂圖<lb/>
<pb n="KR4h0098_WYG_004-17b"/>
分野秦封盡山川蜀國雄塹江流地底劒閣起天中棧<lb/>
險崖頻轉蘿深月不通飛揚慙白帝開闢憶蠶叢氣候<lb/>
三秋異猿聲衆壑同棟雲常礙日巖樹逓呼風客路隨<lb/>
飛鳥鄉心掛落楓兹非曠達士應此泣途窮<lb/>
　　　逢牛尊師<lb/>
道逢牛道士把酒醉雲房龍問壺中訣人傳肘後方久<lb/>
知鳬是舄更指石為羊遣興聊題翰無言但括囊秋星<lb/>
明劒氣夜月釀丹光酣飲從傾倒神遊極混茫别情波<lb/>
<pb n="KR4h0098_WYG_004-18a"/>
渺渺歸路樹蒼蒼又櫂扁舟去尋雲到草堂<lb/>
　　　冬日同林秀才遊衍真觀<lb/>
蓬島煙霞合琳宮日月開洞隂常積雪地古半藏苔竹<lb/>
已成龍去人因訪鶴來欲飛王令舄且醉葛洪盃菓熟<lb/>
經時換炊香待夢回晴光偏恱鳥臘色尚欺梅意靜寒<lb/>
泓水心同槁木灰鳳笙如可學吹月上瑶臺<lb/>
　　　重遊宿雲臺憶肅上人<lb/>
昔日談經處今來獨上慵古臺黄葉積斜磴紫苔封片<lb/>
<pb n="KR4h0098_WYG_004-18b"/>
月疑禪觀孤雲想化蹤夜燈無續火秋院有鳴蛩人倚<lb/>
題詩竹誰栽出世松夕陽無限思幾杵莫天鐘<lb/>
　　　同黄貢士登清泠臺翫月<lb/>
山川收晚霽暝色上髙臺共是吟秋客還同看月來衣<lb/>
冠林藪逸詞賦栢梁才山鬼驚聨句沙禽避洗盃河低<lb/>
全拂樹露重稍滋苔海上鮫人出雲中桂子開樂遊良<lb/>
夜劇髙興昔人諧歸去金溪上看雲首重回<lb/>
　　　暮春遊林七欽園亭得朝字<lb/>
<pb n="KR4h0098_WYG_004-19a"/>
星駕共招邀春園發興遥麥風將變候梅雨忽崇朝積<lb/>
石開蒼島重樓瞰赤霄池晴魚弄沬地暖藥舒苗啼鳥<lb/>
當窓近飛花逐砌消草深初雊雉槐細未藏蜩茗椀香<lb/>
雲滑牀琴白雪調野泉堪薦醴天籟訝聞韶被褐深懐<lb/>
玉裁詩擬報瑶醉鄉今已到何必躡洪喬<lb/>
　　　秋日同王校文登聖泉宮<lb/>
玉洞煙霞古珠林輦路遥泉香懸菊瀑竹響度松飆疊<lb/>
嶂分蒼島危樓瞰紫霄芳樽攜就草清梵聽疑潮弔古<lb/>
<pb n="KR4h0098_WYG_004-19b"/>
塵蹤杳觀空世慮消由來希習靜心境自寥寥<lb/>
　　　秋日同韓𤣥登宿雲臺<lb/>
野客滄洲至乗閒上古臺江分平野斷樹盡逺天開散<lb/>
䇿尋芳草班荆坐石苔秋隂將日去鴈影帶寒來香積<lb/>
雕胡飯筵芳竹葉盃相逢成暫醉何必問蓬萊<lb/>
　　　竹林寺賦得園字<lb/>
醫王多寳地長者給孤園入社逢僧夏尋山到水源樓<lb/>
開天海色逕掃石苔痕碧篠巢煙鳥青松裊露猿靜言<lb/>
<pb n="KR4h0098_WYG_004-20a"/>
依覺苑永矣謝華軒此意無人㑹惟應達者論<lb/>
　　　登白鶴嶺<lb/>
青山踰鶴嶺碧海望鯨川樹拂扶桑日巖栖若木煙土<lb/>
風驚異域星紀逼殘年草白寒威冽梅開暖律旋雪消<lb/>
泉動脉風急燒侵田病涉溪頻轉乗空棧若懸壯遊渾<lb/>
漫爾夙志豈徒然戀闕紅雲裏歸休白髮前長途今若<lb/>
折直道古如絃放逐應無愠懐哉栁下賢<lb/>
　　　宿雲臺燕集<lb/>
<pb n="KR4h0098_WYG_004-20b"/>
海雨淨炎歊昏星換斗杓天開青杳靄帝返赤漂揺歴<lb/>
覽龍宮迥躋攀鳥道遥碧筒通露飲白雪度雲謡列岫<lb/>
疑看畫泠風訝奏簫竹深涼氣早苔密露痕饒祗樹栖<lb/>
馴鳥禪枝咽暝蜩園紅將下葉海白欲歸潮北闕休通<lb/>
籍東林喜見招棲遲心石古衰颯鬢蓬凋失路孤生感<lb/>
觀空萬慮消漫遊聊取醉何必躡洪喬<lb/>
　　　輓理上人<lb/>
隻履歸何處懐師淚滿襟浮雲生滅性明月去來心閱<lb/>
<pb n="KR4h0098_WYG_004-21a"/>
世真如夢安禪不廢吟留衣分法侶寫偈别朋簪雨蘚<lb/>
侵行跡風泉想梵音一燈寒竹暝雙樹落花深塔閉蟲<lb/>
粘戸巢空鶴避林歴峯山下路從此罷登臨<lb/>
　　　擬李謫仙秋日登揚州西靈塔<lb/>
三天分絶頂一氣破層標夜月侵牛斗秋河界鵲橋潮<lb/>
聲雲海近闕影帝城遥滉漾珠光動涳濛瑞氣饒長風<lb/>
如可借九萬欲扶揺<lb/>
　　　春暮宿湖山蘭若<lb/>
<pb n="KR4h0098_WYG_004-21b"/>
雨歇衆芳晚幽尋宿梵筵聞經方丈裏聽法比丘前逺<lb/>
逕投昏鳥荒山嘯夜猿天花飄嶂月玉磬度蘿煙殿古<lb/>
苔衣合湖光月鏡圓仰扳星斗近俯視地維偏心靜空<lb/>
塵到身閒與世遷三生應得悟來此問安禪<lb/>
　<lb/>
　<lb/>
　<lb/>
　閩中十子詩巻四<lb/>
</p>
<p>
</p>
  </div>
<div>
                <head>閩中十子詩巻五</head>
    <p>
<pb n="KR4h0098_WYG_005-1a"/>
欽定四庫全書<lb/>
　閩中十子詩巻五　　　　　明　袁表<lb/>
　　　　　　　　　　　　　　　馬熒　編<lb/>
　林膳部集五<lb/>
　　七言律詩<lb/>
　　　春日遊東苑應制<lb/>
長樂鐘鳴玉殿開千官步輦出蓬萊已教旭日催龍馭<lb/>
更借春流泛羽盃堤栁欲眠鶯喚起宮花乍落鳥銜來<lb/>
<pb n="KR4h0098_WYG_005-1b"/>
宸遊好續簫韶奏京國于今有鳳臺<lb/>
　　　春日陪車駕幸蔣山應制三首<lb/>
鍾山月曉樹蒼蒼鳳輦乗春到上方馴鳥不隨天仗散<lb/>
曇花故落御衣香珠林霽雪明山殿玉澗飛泉近苑牆<lb/>
自媿才非枚乘匹也陪巡幸沐恩光<lb/>
　　　其二<lb/>
鐃鼓鸞輿出曙煙翠華玉節上方連諸天日月依龍衮<lb/>
九域山河拱象筵香擁寳城熏瑞氣泉當玉几送清絃<lb/>
<pb n="KR4h0098_WYG_005-2a"/>
宸遊暫此開春澤豈作金輪浪學禪<lb/>
　　　其三<lb/>
笳鼓雲中動帝京六龍移處彩輿輕三天日色臨仙仗<lb/>
八水波光接帝城寳域旛揺銀燭影香山泉送玉絃聲<lb/>
侍臣此際承恩澤願述歌章頌治平<lb/>
　　　早朝<lb/>
紫禁初開月欲低千官待漏五門西玉階栁色侵朱閣<lb/>
寳帳香車過御堤仙仗日臨花氣動鵷班風急佩聲齊<lb/>
<pb n="KR4h0098_WYG_005-2b"/>
天顔有喜朝回晚散步花邊路欲迷<lb/>
　　　寄右講經春日早朝<lb/>
奉天宮殿五雲間舊是春官侍早班大禮度成嚴鷺序<lb/>
長楊賦奏覲龍顔風光漸報三眠栁佳氣長浮萬嵗山<lb/>
身落江湖心魏闕夢魂猶逐曉鐘還<lb/>
　　　和張考功春日早朝遇雪<lb/>
今年春早覺春寒紫禁朝回雪未乾太液月低銀兎濕<lb/>
蓬萊天近玉龍蟠吳鹽色瑩差堪擬郢曲才髙欲和難<lb/>
<pb n="KR4h0098_WYG_005-3a"/>
最喜風光先報栁漸舒晴翠拂闌干<lb/>
　　　雪夜張尚書籌招飲以事不赴<lb/>
南宮儤直雪晴時凍雀無聲隠竹埤貰酒暫同寒夜飲<lb/>
盍簪深負故人期雲垂絳闕知天近月浸霜簾覺曙遲<lb/>
除却安禪與招隠此身此外欲何為<lb/>
　　　題中天樓觀圖<lb/>
海上仙山接混茫仙居逺在白雲鄉樓當太乙星辰近<lb/>
樹拂勾陳雨露香絳節馭風來阿母玉簫吹月醉周王<lb/>
<pb n="KR4h0098_WYG_005-3b"/>
可憐八駿歸來晚蕭颯蛾眉兩鬢霜<lb/>
　　　采石磯<lb/>
斷磯縹緲駕危亭欄檻孤髙見杳㝠牛渚波濤通海白<lb/>
溧陽煙樹入淮青騎鯨夜憶遊仙月泛鷁春浮奉使星<lb/>
萬古憑髙一回首玉壺清酒莫教醒<lb/>
　　　呈浦舍人<lb/>
無諸臺下乍秋風客舍逢君興不窮性僻共耽詩句險<lb/>
愁多却仗酒杯空平蕪一騎經吳苑積雨孤舟夢晉宮<lb/>
<pb n="KR4h0098_WYG_005-4a"/>
明日又從江上别曲闌愁倚送飛鴻<lb/>
　　　浮亭夜坐懐黄𤣥之<lb/>
浮亭孤坐夜燈紅一倍離憂百感同春草緑波頻賦别<lb/>
流年青鏡暗驚蓬也知纓冕皆身外久憶心知向酒中<lb/>
此意漫勞題尺牘都門雪後有歸鴻<lb/>
　　　送髙書記之邊<lb/>
青袍書記去翩翩紫塞從戎不記年磧裏倚弓看淡月<lb/>
雪中走馬入遥天烏孫部落通煙火勑勒沙場乏水泉<lb/>
<pb n="KR4h0098_WYG_005-4b"/>
聞道安西無戰鬭時時醉向酒家眠<lb/>
　　　春日寳峯蘭若游集得房字<lb/>
化城鐘動曙蒼蒼野服乗春到上方一犬卧園芳草暖<lb/>
亂禽啼樹石楠香珠林對酒朋簪盍寳地看花色相忘<lb/>
欲向寰中除苦惱無過依止贊公房<lb/>
　　　遊秦川龜湖寺<lb/>
風動松門野殿荒老僧相見漫焚香身隨斷梗棲卑邑<lb/>
跡比閒雲到上方葉落空林行處滿心超諸品坐來忘<lb/>
<pb n="KR4h0098_WYG_005-5a"/>
清泠久别煙霞侶想是青苔長石牀<lb/>
　　　寄髙逸人<lb/>
君家别墅抗浮塵曾共浮丘醉度春花落更聞啼寺鳥<lb/>
栁深或見渡江人生涯不定如蓬斷㑹晤無期望月頻<lb/>
明日扁舟東海去幽居欲與孟家鄰<lb/>
　　　送人入蜀<lb/>
把酒長歌蜀道行髙堂千里見君情微霜半落青楓樹<lb/>
曙月平臨白帝城挂席不離江鴈影沾衣多向峽猿聲<lb/>
<pb n="KR4h0098_WYG_005-5b"/>
錦城莫道無知己何限居人識馬卿<lb/>
　　　閩關春曉圖送司倉之京<lb/>
江上離筵惜解攜閩關北上亂山迷花深野戍嘶疲馬<lb/>
月隠關牆聽曙雞劒佩朝天雙闕迥林園近日片雲低<lb/>
京華故舊如相問白鴈音書醉懶題<lb/>
　　　秋江别思圖<lb/>
無諸城下送行舟滿座詩人賦逺遊歸夢不離秦苑夕<lb/>
客程多在越鄉秋江楓葉落填沙岸塞鴈聲寒到驛樓<lb/>
<pb n="KR4h0098_WYG_005-6a"/>
㑹見使君簪冕貴未應華髮老滄洲<lb/>
　　　九日登絓月蘭若憶鄭二宣<lb/>
微霜初下越王城衰病逢秋也自輕九日登臨多縱醉<lb/>
百年感慨獨鍾情斷蟬野寺黄花晚逺樹江天白鴈晴<lb/>
却憶浮丘炎海上懶題詩句寄同聲<lb/>
　　　寄髙逸人<lb/>
獨倚城南百尺闌粤鄉秋思浩漫漫平臺樹色催殘照<lb/>
近郭砧聲報早寒雲物正當揺落後關河終念别離難<lb/>
<pb n="KR4h0098_WYG_005-6b"/>
龍門别墅今宵月誰與相同把酒看<lb/>
　　　送楊孝亷之京<lb/>
刺桐花發茘初垂海國逢君話别離日下共傳優對䇿<lb/>
天邊相送醉題詩石城古樹秋風早淮水孤帆夕鳥遲<lb/>
君有長才如賈誼追趨好向鳳凰池<lb/>
　　　浮亭風雨夜集憶鄭二宣<lb/>
天涯此别意何窮一片愁心萬里同明鏡曉霜驚白髮<lb/>
浮亭秋雨夢青楓書回絶島孤帆逺門掩寒塘舊業空<lb/>
<pb n="KR4h0098_WYG_005-7a"/>
說著登臨多感慨一緘封淚寄南鴻<lb/>
　　　過東林雙磵有懐舊遊<lb/>
曾於此地盍朋簪嵗晏重來百感深門掩薄寒初暝雪<lb/>
樹含輕靄欲棲禽滄波涉海驚魂夢白髮看山倦嘯吟<lb/>
聞說逺公能館我便投章甫卧東林<lb/>
　　　冬夜與髙五秀才館林八貟外宅<lb/>
逺别悠悠歎二難多君留飲故情歡生涯祗合尊前醉<lb/>
功業無勞鏡裏看落葉走階風動晚古梅臨水月侵寒<lb/>
<pb n="KR4h0098_WYG_005-7b"/>
何因得似龍門叟野艇終身一釣竿<lb/>
　　　與陳八㕘軍夜飲話舊<lb/>
鄉園别後隔烽煙此夕論交意惘然鴈引歸心離海國<lb/>
盃銜好月醉霜天謀生自愧青雲後話舊多驚白髮前<lb/>
明日豫愁分手處憑君慷慨看龍泉<lb/>
　　　寄周一秀才𤣥兼呈陳八處士炫<lb/>
薛老峯前夜詠詩若為離别思凄其忝於詞客推前輩<lb/>
久約林僧恐後期澤國未霜楓落早山城上月鳥歸遲<lb/>
<pb n="KR4h0098_WYG_005-8a"/>
自慚淺薄非徐穉賴有陳蕃是故知<lb/>
　　　海口道上有述懐鄭二宣<lb/>
露下菰蒲有鴈聲曉驂初發宿寒輕新知乍别孤吟倦<lb/>
舊國重來百感生黄葉閉門逢野寺白波侵郭見江城<lb/>
家園暫别堪惆悵翻憶浮丘海上行<lb/>
　　　將歸冶城留别陳八炫林六敏<lb/>
南宮歸後嵗蹉跎此日逢君奈别何野館解鞍行客飯<lb/>
寒山對酒故人歌蒹葭水國孤鴻度橘柚霜林匹馬過<lb/>
<pb n="KR4h0098_WYG_005-8b"/>
為報巳無軒冕夢清泠臺下卧煙蘿<lb/>
　　　憶龍門髙逸人<lb/>
浮亭露飲玉樽空千里心期此夕同海路想經春草緑<lb/>
越吟愁對夜燈紅他山花發鶯啼後别墅春歸積雨中<lb/>
聖代祗今無隠逸不應多病卧孤蓬<lb/>
　　　畢公房<lb/>
躋閣攀巖入化城薜蘿髙卧寄閒情孤窻上月分燈影<lb/>
亂葉隨風雜磬聲麋鹿自知諧野性簪珪何用絆虚名<lb/>
<pb n="KR4h0098_WYG_005-9a"/>
真僧出世心無事戒得氷壺徹底清<lb/>
　　　謫居寄冶城同志<lb/>
逺别悠悠泣路歧丹心雖在鬢毛衰阮籍猖狂縁世難<lb/>
叔牙感慨為心知春城久判花前醉野館無由雪後期<lb/>
自愧不如閒草木也承雨露沐恩私<lb/>
　　　宋中送魏萬之安西<lb/>
梁苑微霜梨葉紅行人此日發關東酒邊怨别看長劒<lb/>
馬上驚心見斷蓬雲散岳蓮開泰華月寒郊樹隠新豐<lb/>
<pb n="KR4h0098_WYG_005-9b"/>
窮秋亦有臨邊使待爾題詩寄塞鴻<lb/>
　　　送浦大歸晉陽分得依字<lb/>
離亭征騎曉騑騑正值關河朔鴈飛白髮相看閩海别<lb/>
青山遥送晉陵歸江城雨外蓮峯出野寺霜前柿葉稀<lb/>
自愧忘情非上知臨歧唯有一沾衣<lb/>
　　　送宮人入道二首<lb/>
温泉宮裏洗鉛華共訝君恩許出家阿監别時留佩玦<lb/>
道流迎處指煙霞乍抛月殿吹簫譜學煉星壇伏火砂<lb/>
<pb n="KR4h0098_WYG_005-10a"/>
㡬度春風緱嶺上步虚閒遶碧桃花<lb/>
　　　其二<lb/>
大家有㫖許求仙便著麻衣下九天碧落早知騎鶴路<lb/>
青春悔度種花年已教水月澄心鏡無復香雲綰鬢蟬<lb/>
昨日麻姑來問信又言滄海變成田<lb/>
　　　江上送王恱歸關中<lb/>
秋風吹冷薜蘿衣客裏逢君賦式微楚水别來浮桂櫂<lb/>
秦川歸去掩柴扉中天華岳三峯削獨樹關河一葉飛<lb/>
<pb n="KR4h0098_WYG_005-10b"/>
我有愁心如斷鴈隨君征路向斜暉<lb/>
　　　送朗上人歸匡廬<lb/>
浮盃渡海寄行蹤歸去匡廬若箇峯月滿空山行迹遍<lb/>
心通萬法看經慵蘿深自識雲中寺秋晚遥尋澗底鐘<lb/>
共有東林蓮社約寒流石上幾時逢<lb/>
　　　將之三華留别冶城知巳<lb/>
躑躅花開黄鳥吟春城送别栁隂隂故人共洒臨歧淚<lb/>
逐客空懸戀闕心白髮流年嗟落魄青山歸夢憶登臨<lb/>
<pb n="KR4h0098_WYG_005-11a"/>
金溪此去多乗興不似看花醉故林<lb/>
　　　賦得垂楊送客<lb/>
客路垂楊最有情暖風吹緑漸㝠㝠雨深煬帝宮前見<lb/>
月落桓伊笛裏聽葉暗乍堪藏乳燕花飛終恨化浮萍<lb/>
分攜欲折長條贈愁絶河橋酒幔青<lb/>
　　　歸冶城辱羣公追餞至江心亭<lb/>
梅風初熟布帆歸相送勞君到翠微逺樹啼鶯留客醉<lb/>
髙林深竹見僧稀江心絶島晴浮出雨外孤雲濕倦飛<lb/>
<pb n="KR4h0098_WYG_005-11b"/>
浦溆白鷗如有待想應知我拂朝衣<lb/>
　　　送僧遊蜀<lb/>
蜀道岧嶤不易攀浮雲蹤跡去如閒畏途棧倚天邊樹<lb/>
舊寺門扃海上山暝猿峽裏焚香宿暮雪城中乞食還<lb/>
歧路送師多感慨朝簪未擲復何顔<lb/>
　　　吳航送鄭二之海上<lb/>
百年相見幾悲歡久客移家欲别難海路雲山天際斷<lb/>
縣城春樹雨中寒已辭紫禁休魚佩未築丹丘愧鶡冠<lb/>
<pb n="KR4h0098_WYG_005-12a"/>
從此一盃分散後嘯臺明月共誰看<lb/>
　　　留别髙八逸人<lb/>
野客行歌賦式微江亭垂栁鸊鵜飛久從别墅花前醉<lb/>
倦逐征鴻雨外歸極浦波光揺去棹晴川栁色滿行衣<lb/>
冶城亦有同遊侶髙調于今似子稀<lb/>
　　　天王寺煙蘿洞<lb/>
寒巖精舍石林東冉冉垂蘿洞穴空宴坐袈裟深杳靄<lb/>
仙遊環佩小崆峒紅泉雨過花皆落翠篠雲來月下通<lb/>
<pb n="KR4h0098_WYG_005-12b"/>
掃石焚香頻到此定逢秦世採芝翁<lb/>
　　　夏日與諸公至絓月蘭若<lb/>
翠微精舍薜蘿垂磵戸隂隂暑不知青草舊遊苔滿院<lb/>
白蓮新社雨侵池題詩好是書蕉葉招隠誰同賦桂枝<lb/>
不向空門休物累下方塵土欲何為<lb/>
　　　秋江離思圖<lb/>
粤城衰栁拂金堤雨裏秋襟惜解攜客散江亭聞斷鴈<lb/>
酒醒沙館候鳴雞楓橋夜冷吳謳起笠澤天寒楚望迷<lb/>
<pb n="KR4h0098_WYG_005-13a"/>
天路雲山從此别一封愁札為君題<lb/>
　　　秋夜浦舍人見宿園亭分得天字<lb/>
南宮飲散動經年此㑹羈魂各黯然霄漢故人誰更在<lb/>
江潭逐客自堪憐疎燈細雨開秋宴落葉驚風攪夜眠<lb/>
歸去晉陵成逺别好憑陽鴈望南天<lb/>
　　　寄王六博士<lb/>
西鏞城下舊過從兩地心期意萬重詞客青山題藻句<lb/>
逐臣滄海寄萍蹤忘情已覺看花懶多病真成對酒慵<lb/>
<pb n="KR4h0098_WYG_005-13b"/>
却憶西齋好明月相思吟送暮天鐘<lb/>
　　　髙逸人見過園亭分得何字<lb/>
園亭鳥散掩垂蘿上客連鑣晚見過纓冕巳捐身外事<lb/>
玉壺且向醉中歌鷹風入樹凋秋葉蚌月流雲度曉河<lb/>
今夕相逢須盡醉明朝分手奈君何<lb/>
　　　夕陽<lb/>
抹野銜山影欲收光浮鴉背去悠悠髙城半落催鳴角<lb/>
逺浦初沈促繫舟幾處閨中關繡戸何人江上倚朱樓<lb/>
<pb n="KR4h0098_WYG_005-14a"/>
凄涼獨有咸陽陌芳草相連萬古愁<lb/>
　　　老卒還田里<lb/>
蚤從玉帳出邊關雪鬢垂絲喜得還銳氣暗隨秋色盡<lb/>
老情翻樂故園閒戰場尚記歸時路村逕猶依舊日山<lb/>
留得少年長劒在壁間懸却獨頻看<lb/>
　　　歌風臺<lb/>
漢祖龍飛竟不回巍巍臺榭倚天開霸圖寂寞終塵土<lb/>
王氣消沈向草萊無復故人同擊筑空如野客獨銜盃<lb/>
<pb n="KR4h0098_WYG_005-14b"/>
于今六合為家日颯颯悲風古樹隈<lb/>
　　　秋日同諸公至洽師房<lb/>
洽公蘭若宿雲隂上客何頻此盍簪幔捲雲山邀逸興<lb/>
樓標霜月喻禪心空階雨過閒花發絶磵風來落葉深<lb/>
今夜上方期共宿一燈竹裏對君吟<lb/>
　　　送惠師歸東山别業<lb/>
逺公飛錫出人寰别築精藍俯碧灣啼鳥不離階下樹<lb/>
閒雲長䕶檻前山燈懸靜室觀身悟屐響空林送客還<lb/>
<pb n="KR4h0098_WYG_005-15a"/>
借問松醪何日熟㑹須乘月到禪關<lb/>
　　　懐友人陳三源<lb/>
浮雲聚散㡬悲歡久客懐歸憶萬安門對西山朝氣爽<lb/>
城臨東海暮潮寒身隨斷鴈兼秋逺夢入疎砧向夜闌<lb/>
為問松蘿舊遊處别來花下共誰看<lb/>
　　　懐浦舍人<lb/>
祖筵相送槿花時江上逢春感别離詞客登臨芳草變<lb/>
鄉山吟望尺書遲鶯聲吳苑行人度海色官船暝栁垂<lb/>
<pb n="KR4h0098_WYG_005-15b"/>
最憶王門聽曙漏思君閒夜益淒其<lb/>
　　　懐南宮趙大叔度<lb/>
悲歌對酒强成懽三十窮經尚考槃楚水逐臣空作賦<lb/>
淮隂年少獨登壇青山官舍疎鐘晚黄鳥蕪城暮雨寒<lb/>
料得西鏞多勝事凌霄明月憶同看<lb/>
　　　送友之京<lb/>
翩翩驛騎拂青絲斗酒城隂醉莫辭别路逺從雲外去<lb/>
論文誰向雪中期寸心冉冉懐丹闕雙珮鏘鏘拜赤墀<lb/>
<pb n="KR4h0098_WYG_005-16a"/>
遥想朝回春更早好音還慰倚門思<lb/>
　　　送池王二友歸劒鐔二首<lb/>
竹枝歌罷早潮平把酒離筵感别情年少常懐郄詵第<lb/>
才華獨羨馬卿名鐔津栁色迎歸棹螺渚鶯聲送客程<lb/>
良㑹未窮分散去好題飛札到岩扃<lb/>
　　　其二<lb/>
卧病丘園感越吟對君離思忽驚心琴樽何意成寥落<lb/>
纓冕誰知尚陸沈滄海一身懸北望青山雙淚向南深<lb/>
<pb n="KR4h0098_WYG_005-16b"/>
須知夢裏還相憶風雨浮亭夜盍簪<lb/>
　　　賦得羅浮山送人之任<lb/>
陶令之官瘴海濆羅浮勝境昔曾聞飛來島嶼丹青合<lb/>
畫裏樓臺紫翠分曲澗花深常帶雨龍川水暖欲生雲<lb/>
别離巳是春風後那得梅花折贈君<lb/>
　　　浮亭夜集寄華故人<lb/>
南亭髙館薜蘿深此夜思君萬里心鄉國舊遊多怨别<lb/>
雲山何處獨登臨寒蕪落鴈天低樹野戍平沙燒隔林<lb/>
<pb n="KR4h0098_WYG_005-17a"/>
尊酒相逢還寄意也應知我一沾襟<lb/>
　　　送林一歸山中<lb/>
揀花雨裏醉逢迎南國看山又送行求侶暗驚春草色<lb/>
還家愁逐暮江聲殘陽向野聞邊笛逺樹登樓見海城<lb/>
誰念長沙遷謫久懶從季卜問君平<lb/>
　　　送余司馬歸晉中<lb/>
騘馬朝來欲渡河官城把袂惜蹉跎滄洲舊業驚蓬斷<lb/>
白馬流年倚劒過梨葉煙村行客少鷓鴣陵苑夕陽多<lb/>
<pb n="KR4h0098_WYG_005-17b"/>
天涯相憶知何處空有愁心對酒歌<lb/>
　　　送逸人之嶺南<lb/>
把酒離筵江上青水亭客散雨溟溟心懐逺道頻看劒<lb/>
跡向南天祗類萍孤驛城頭晴見樹片帆海上夜浮星<lb/>
知君此去堪乗興何必臨歧涕淚零<lb/>
　　　送林十一歸山<lb/>
青門長笛起愁聲滄海離盃感故情賔館芰荷清夜語<lb/>
鄉山砧杵暮秋行浮雲北去無蹤跡旅鴈南歸有弟兄<lb/>
<pb n="KR4h0098_WYG_005-18a"/>
莫歎蹉跎向年少古人白首尚躬耕<lb/>
　　　懐林外史<lb/>
騷人别去易蹉跎門掩浮亭長薜蘿北闕才名嗟放逐<lb/>
西鏞親友念經過醉題候館桐花早歸夢鄉山夜雨多<lb/>
料得登臨多勝事南州詞賦復如何<lb/>
　　　晚日杉關<lb/>
荒苔古道斂微曛馬上笳聲不可聞地自亂離民舍少<lb/>
山當閩楚客程分長林積雨寒為雪深樹孤峯濕作雲<lb/>
<pb n="KR4h0098_WYG_005-18b"/>
愧我舊遊見關吏也將書劒學終軍<lb/>
　　　擬送馬秀才下第歸江南<lb/>
嗟君失意賦歸休家在滄洲憶舊遊灞上栁條牽客恨<lb/>
江南草色向人愁山城落日寒吹角水國連天夜泊舟<lb/>
莫歎青春悞年少古來白首未封侯<lb/>
　　　擬送客歸江州<lb/>
悠悠草色醉離樽送子東歸欲斷魂洛社分攜孤劒去<lb/>
潯陽耆舊幾家存湓江浪白潮通海楚地山青栁在門<lb/>
<pb n="KR4h0098_WYG_005-19a"/>
若見别來相識問風波此日不堪論<lb/>
　　　擬送人入蜀<lb/>
江亭把酒唱離歌遊子扁舟發汝沱草色到江知地盡<lb/>
猿聲入峽覺山多水流深向荆門出棧道遥從樹杪過<lb/>
去去蜀中應計日相思明日復如何<lb/>
　　　擬宿淮浦寄司空文明<lb/>
思君深夜百憂新淮浦東頭問去津千里楚天初度鴈<lb/>
兩河明月未歸人從風自歎成黄葉臨水空思采白蘋<lb/>
<pb n="KR4h0098_WYG_005-19b"/>
知已飄零有如此舊遊那復洛陽春<lb/>
　　　擬賈誼宅<lb/>
少年何事到長沙此處翻成謫宦家地濕楚鄉秋雨後<lb/>
草深甲第夕陽斜清湘東去人空弔盛世南遷衆所嗟<lb/>
我亦為君長太息懶將書劒客天涯<lb/>
　　　擬積雨輞川莊上<lb/>
短褐山中荷蓧時東菑風雨共棲遲久從野老田間餉<lb/>
深負林僧竹下期梨葉煙村聞布穀桃花潭水隠鸕鷀<lb/>
<pb n="KR4h0098_WYG_005-20a"/>
懸知别墅安農意此外餘生空爾為<lb/>
　　五言絶句<lb/>
　　　題白蓮二首<lb/>
淡月瑶池夜微風泰華隂翠翻擎雨葢玉冷墜波簪<lb/>
　　　其二<lb/>
神妃遊洛水照影弄晴暉明月沈珠佩香風動羽衣<lb/>
　　　詠草<lb/>
閒門春雨後芳草上階生詎知嚴霜月聊復一時榮<lb/>
<pb n="KR4h0098_WYG_005-20b"/>
　　　流沙江夜泛<lb/>
登艫日向夕出浦雲已平月黑渡江處北風蘆葦鳴<lb/>
　　七言絶句<lb/>
　　　下山尋朱繼<lb/>
攜琴載酒逺尋君石逕人稀日半曛縱醉也須山上去<lb/>
莫教閒却半床雲<lb/>
　　　寄周隠者<lb/>
卜築深依野鹿羣姓名何用世人聞平生身外無餘物<lb/>
<pb n="KR4h0098_WYG_005-21a"/>
只有秋山幾片雲<lb/>
　　　題朱舍人為史太守寫梧竹<lb/>
舍人退食寫閒情公子開椷玉雪清曾向鳳池同夜直<lb/>
掖垣梧竹緫秋聲<lb/>
　　　放歸言志<lb/>
君門乞得此身閒野樹煙江一櫂還收拾舊時詩酒伴<lb/>
逺尋僧舍入秋山<lb/>
　　　題吳江垂虹橋<lb/>
<pb n="KR4h0098_WYG_005-21b"/>
雲帆秋晚過垂虹落日鯨波動逺空欲借仙家遼海鶴<lb/>
月明吹笛水晶宮<lb/>
　　　曉行<lb/>
前山樹暗月朧朧馬色雞聲共曉風不為逢秋多感慨<lb/>
只縁身在别離中<lb/>
　　　將之海上羣公相餞至龍津<lb/>
百尺雲帆絓海霞勞君相送到天涯重來應恐清秋晚<lb/>
落盡清泠桂子花<lb/>
<pb n="KR4h0098_WYG_005-22a"/>
　　　宿逆旅聞泉聲<lb/>
練瀑飛空作雨聲樓虚月白旅魂驚相思不道無歸夢<lb/>
自是離人睡不成<lb/>
　　　將之鐔城留别冶城諸彦<lb/>
冬青花外雨霏霏半濕征鞍半濕衣此去孤舟無伴侶<lb/>
空江惟有白鷗飛<lb/>
　　　其二<lb/>
知已相攜欲别難白波春草路漫漫劒潭誰道無明月<lb/>
<pb n="KR4h0098_WYG_005-22b"/>
不似清泠把酒看<lb/>
　　　溪山春曉<lb/>
香霧濛濛濕翠霞半簾殘月到仙家野橋初過鶯聲曉<lb/>
乍見春溪水漲沙<lb/>
　　　緑楊燕<lb/>
上國繁華畫裏看緑楊紫燕鬭春闌金河堤上朝回路<lb/>
最是飛花撲玉鞍<lb/>
　　　題宋故宮御屏芍藥<lb/>
<pb n="KR4h0098_WYG_005-23a"/>
雨暈霞綃粉繪香品流應得亞花王五侯池館春如夢<lb/>
無復繁華似洛陽<lb/>
　　　題竹<lb/>
醉墨淋漓濕未乾拂雲雙玉倚秋看别來嶰谷空林月<lb/>
幾度淒涼篴裏寒<lb/>
　　　畫竹<lb/>
玉節娟娟老雪霜蒼梢勢欲拂雲長南風昨夜吹煙霧<lb/>
添得虚堂六月涼<lb/>
<pb n="KR4h0098_WYG_005-23b"/>
　　　題小景圖<lb/>
林木疎疎小徑分石泉嵐氣絶塵紛抱琴野客歸何處<lb/>
閒却松窻半榻雲<lb/>
　　　題鄭昭甫寫張騫乘槎圖<lb/>
滚滚黄河天上來茂陵底事望蓬萊早知博野乗槎便<lb/>
虚築通天百尺臺<lb/>
　　　寄周生<lb/>
生事蕭條鷗鳥知春來長憶看花時祇今酒伴俱零落<lb/>
<pb n="KR4h0098_WYG_005-24a"/>
說著髙陽淚便垂<lb/>
　　　書寄鄭二先輩<lb/>
粤國佳人歌竹枝吳航歸客不勝悲送君别後秦樓月<lb/>
猶見清光似昔時<lb/>
　　　題牧牛圖<lb/>
緑草萋萋黄犢肥半蓑殘雨卧東陂煙深埜水行人絶<lb/>
家在寒林月上遲<lb/>
　　　題蘭竹圖<lb/>
<pb n="KR4h0098_WYG_005-24b"/>
楚山湘水亂雲遮欲往題詩路更賖昨夜燈前醉看畫<lb/>
雨枝風葉亂横斜<lb/>
　　　枇杷山鳥<lb/>
沈香煙暖碧窻紗緑栁隂分夏日斜夢覺只聞鈴索響<lb/>
不知山鳥啄枇杷<lb/>
　　　平林歸牧<lb/>
松林日入煙火生風起時聞長笛聲灞頭芳草無歸路<lb/>
騎向清溪沙上行<lb/>
<pb n="KR4h0098_WYG_005-25a"/>
　　　對菊<lb/>
獨對秋風感客懐南山舊業半蒿萊浮生想被微名絆<lb/>
知得花前醉幾回<lb/>
　　　春詞<lb/>
夢回明月隠銀屏香冷微風動翠綾從此離心無處寫<lb/>
起來花下拜三星<lb/>
　　　竹枝詞<lb/>
吴王宮前春水平灞陵橋上栁色青江水不流離恨去<lb/>
<pb n="KR4h0098_WYG_005-25b"/>
楊花長送逺人行<lb/>
　<lb/>
　<lb/>
　<lb/>
　<lb/>
　<lb/>
　<lb/>
　閩中十子詩巻五<lb/>
</p>
<p>
</p>
  </div>
<div>
                <head>閩中十子詩巻六</head>
    <p>
<pb n="KR4h0098_WYG_006-1a"/>
欽定四庫全書<lb/>
　閩中十子詩巻六　　　　　明　袁表<lb/>
　　　　　　　　　　　　　　　馬熒　編<lb/>
　陳徴君集一<lb/>
　　五言古詩<lb/>
　　　諸兄東園宴集奉和景桓兄兼呈景獻景徳<lb/>
少小攖憂患抗志慕疇曩乃蒙諸哲兄引接更推奬昨<lb/>
日陪佳賔天宇氣清朗東園數畝地春雨草木長幽花<lb/>
<pb n="KR4h0098_WYG_006-1b"/>
媚時節鳴禽散清響陽坡翠竹淨陰巖綠蘿上曠望得<lb/>
所懷胸襟自夷廣新亭當中開面勢廓𢎞敞哲人昔經<lb/>
營於今化黃壤當時用心苦終老曾莫享令子獨能賢<lb/>
盛年獲真賞思人當愛樹寧不發一愴大兄氣沈邃舍<lb/>
爾吾焉倣卜地力充拓開荒去榛莽清池既疏鑿疎籬<lb/>
亦幽枉蹇余昧生事常恐失所養有地卒汚萊覩物增<lb/>
慨慷良時難再遇勝㑹易成爽新懽且云樂往事成泱<lb/>
漭我歌棠棣詩前徽足欽仰願結桃園期相從日來往<lb/>
<pb n="KR4h0098_WYG_006-2a"/>
　　　遊昇山寺簡初上人<lb/>
出自北郭門村村好林藪我行訪精菴百折渡溪口藍<lb/>
輿經濟勝拄杖還入手幽深足探討十歩停八九飛甍<lb/>
近可覩尚覺登頓久乃知地位髙上可挹星斗靈巖下<lb/>
窺瞰衆壑皆培塿千村繞城郭百水互奔走茫茫浩刼<lb/>
中大厦幾頽朽名山自終古半為空門有吾兄智力大<lb/>
叱咤龍象吼昔憂爭奪繁今已脱塵垢歡迎道契濶為<lb/>
我開户牖未論淸淨理且勸盈尊酒豈無物外想業網<lb/>
<pb n="KR4h0098_WYG_006-2b"/>
苦纒糾明晨下烟閣悵望空回首<lb/>
　　　避亂鵬程陪諸公山行觀先蹤<lb/>
晨從杖屨出薄暮方言歸山川變殺氣春野少光輝只<lb/>
為避風塵攜家逺相依何意陪清遊使我憂慮微青山<lb/>
多古墳夕陽鷓鴣飛登臨散懷抱幽興閒多違野望接<lb/>
清談一壺時共揮非君情意眷寂寞掩柴扉<lb/>
　　　亂後入城逢故人感憤有作<lb/>
奔走避鋒鏑幽懷難復論今朝一握手少慰堪傷魂憶<lb/>
<pb n="KR4h0098_WYG_006-3a"/>
昔紀綱壞賊臣亂中原遂令狐鼠輩乘釁窺城門鐵騎<lb/>
從西來紅旗汎崩奔氛祲彌列境誅求尚苛煩竊愁兵<lb/>
火餘已作饑饉根相逢對杯酒悲憤不能吞九重髙宴<lb/>
安豈不憂黎元安得補天手一為正乾坤<lb/>
　　　秋日登御風臺<lb/>
鴈峯有髙臺西望近林嶺乗閒一展眺舉歩凌絶頂秋<lb/>
髙灝氣肅風物漸淒冷寒蛩始發聲過鴈有餘影惟時<lb/>
收穫竟逺目即馳騁北海澄不波西山碧逾淨蕭晨感<lb/>
<pb n="KR4h0098_WYG_006-3b"/>
搖落賞玩愛清景未結塵外遊即此足幽屛<lb/>
　　　古意呈陳漢臣<lb/>
鬱鬱澗底松離離原上草春風一吹拂秀色相映好金<lb/>
商行素秋滋蔓已枯槁大材終不凋且向巖壑老娟娟<lb/>
孤生竹托根在别島枝幹苦不長風烟莫能掃寒暑更<lb/>
代謝霜雪正傾倒相期抱幽獨貞堅以為保<lb/>
　　　秋後渉園<lb/>
為圃何必廣近家乃為良數畝足採掇廢為蔓草塲果<lb/>
<pb n="KR4h0098_WYG_006-4a"/>
樹或僅存竊取難周防僕夫喜能勤種藝得其方鋤治<lb/>
返其初畦町忽成行憶昔事遊嬉豈顧田園荒及兹悟<lb/>
生理始覺興味長方池匯綠水澹然浸天光匪但資灌<lb/>
溉亦足居鯉魴瞻彼叢桂樹敷陰已過墻先人手所植<lb/>
餘蔭猶芬芳濯濯數本蘭移植叢桂傍新荄貴培養昨<lb/>
夜多繁霜羣山西南來秀色近可望那無數楹屋留客<lb/>
持盃觴千户江陵柑八百成都桑豈不念宏曠居分安<lb/>
吾常行吟雙徑間散歩聊徜徉新蔬既布綠殘菊復委<lb/>
<pb n="KR4h0098_WYG_006-4b"/>
黃覽物感時序胡為獨遑遑僕夫告我語何時是春陽<lb/>
及時好種樹能使根本臧但恨墻陰竹生意尚茫茫深<lb/>
感僕夫言賦詩示不忘<lb/>
　　　秋日感懷<lb/>
白露下庭樹忽然天地秋蕭條海上望愴惻令人愁世<lb/>
路日紛梗干戈滿中州王業豈不廣居然如綴斿嗟彼<lb/>
徇名人尚愛關内侯南琛效職貢盡逐滄溟舟印綬何<lb/>
纍纍報國無良籌獨有雲臺子深懷蹙額憂<lb/>
<pb n="KR4h0098_WYG_006-5a"/>
　　　秋暮懷劉宗魯<lb/>
海國别來久長懷瓊樹枝閒齋坐幽獨悵望秋風時自<lb/>
非物外人邈焉難與期空傷綠華歇坐惜白日馳徘徊<lb/>
孤月明愴惻蛩聲悲對此更愁予勞歌空爾思<lb/>
　　　寄陳復樸鍊師<lb/>
太白懷賀監扁舟㝷㑹稽應物憶全椒一瓢慰相思子<lb/>
也列仙儒余亦山林姿同鄉復同姓胡為不相知昔從<lb/>
陳藍田朗誦秋巖詩真仙不可接舍爾今其誰半榻清<lb/>
<pb n="KR4h0098_WYG_006-5b"/>
晝陰一川秋月輝瑤琴啓塵匣遲子山中歸依依城郭<lb/>
存擾擾人民非金丹不相授每恐朱顔衰芳洲有綠華<lb/>
路逺曷致之緘詩寫沖素握手若為期<lb/>
　　　六月九日與景和思和二友生熙鑛二上人同<lb/>
　　　　遊前峯晚宿萬嵗山下遲明登山厯覽名勝<lb/>
　　　　得至首石果公房吟寄山中自庵華溪二禪<lb/>
　　　　師<lb/>
屴崱髙萬仞雄壓東南偏昔聞多名勝此日來攀縁朋<lb/>
<pb n="KR4h0098_WYG_006-6a"/>
遊樂過從琴錫相後先威夷陟層巘浩蕩窺平川危亭<lb/>
厯更佳物象明相鮮石門現金刹始信别有天近山如<lb/>
翠屏飛雲繞其巔樓閣麗白日松檜靑無烟惟時祀法<lb/>
祖鐘鼓鳴喧闐嗣法演大教聴者相摩肩我來為奇觀<lb/>
詎敢問空禪且㝷靈源洞雲壑娛風泉捫蘿恣幽探剥<lb/>
蘚看奇鐫意愜情有適境空慮欲捐慿虛望海濤天風<lb/>
正泠然神馳八極表思入飛鴻邊茫茫天壤間日月相<lb/>
推遷城郭幾刼灰海水成桑田至人果何修一燈永相<lb/>
<pb n="KR4h0098_WYG_006-6b"/>
傳宗風逺益振濟濟今多賢頴師舊論交贊公亦忘年<lb/>
何時許入社日夕長周旋<lb/>
　　　田園感興二首<lb/>
近宅數畝田種秫仍種秔三時力農事幸見秋禾登大<lb/>
兒能了官輸租先入城小兒方能學稍長還願耕不喜<lb/>
兒孫多不願倉廪盈所願薄税歛庶幾家業成<lb/>
　　　其二<lb/>
近宅一畝園種果復種蔬果以薦佳賔蔬以充中厨桃<lb/>
<pb n="KR4h0098_WYG_006-7a"/>
李種成蹊𤓰芋亦有區華實與時新足為心目娛我本<lb/>
灌園人寧學董仲舒所願適其樂帶經時荷鋤<lb/>
　　　遊瑞巖<lb/>
古磴入幽洞危亭俯層巔昔聞魑魅居幻作兠率天生<lb/>
平愛奇觀雙屐勞攀縁安知窮海陬有此佳山川涼秋<lb/>
天宇晶四野無浮烟慿髙送逺目海色清無邊開筵薦<lb/>
芳尊拂石看名鐫登臨愜素賞感慨傷華顛一丘志未<lb/>
酧百慮紛相牽日夕還吾䇿髙懷徒悵然<lb/>
<pb n="KR4h0098_WYG_006-7b"/>
　　　冬日過石首簡天石老禪<lb/>
世累日多門驅馳壓塵雜駕言㝷招提雙屐早已蠟霜<lb/>
餘葉盡脱回首見孤塔入門謁金仙鐘鼔響鏜鎝吾師<lb/>
投跡久終嵗一舊衲曾從大方遊已悟世外法深居行<lb/>
無取問語終不荅竹影覆經房茶烟繞禪榻天寒苦日<lb/>
短千嶂夕陰合笑别虎溪頭松風起蕭颯<lb/>
　　　陪徐汝澄元暉元中張宗獻陳彦初諸君飲陳<lb/>
　　　　太真湖亭順泛滄洲磯遊三山書院沿郭西<lb/>
<pb n="KR4h0098_WYG_006-8a"/>
　　　　而歸同賦<lb/>
白日照湖曲嘉樹藹芊芊開筵眺麗景巻幔俯晴川逺<lb/>
岫列蒼翠芳洲紛眇綿揮觴觀魚鳥寫興吟蘭荃落日<lb/>
舉輕櫂幽情期賞延沿洄入空濶望盡雲霞天天際見<lb/>
新月城頭生暮烟預愁鼔角動飲散各言旋<lb/>
　　　簡華嚴寺無極上人寺近許樞密墓<lb/>
久耽丘壑遊未厯東山路偶訪招提居兼謁郇公墓雲<lb/>
林更左轉始得禪棲處落日寒蟬鳴藹然松杉莫真僧<lb/>
<pb n="KR4h0098_WYG_006-8b"/>
欣相接況有平生故秘篋散芸香名巵酌甘露常懷談<lb/>
空理暫喜捐塵慮永願依道林慚非許𤣥度<lb/>
　　　陪照師同遊大頂精舍<lb/>
連䇿上層坂幽㝷行自遲芳春麗晴景萬象皆呈披一<lb/>
水忽湧竇千山爭獻奇乃知真栖地久與靜者期吾師<lb/>
願力𢎞住世多有為禪宫盡煇煥斂跡歸茅茨向來精<lb/>
修心進退無不宜久欲依道風未能息驅馳<lb/>
　　　雨中孔士新見訪<lb/>
<pb n="KR4h0098_WYG_006-9a"/>
旬日苦霖潦深居掩柴荆良朋適我遊執手良慰情昔<lb/>
别秋菊殘今來夏木榮百年多離别能得幾合幷斗酒<lb/>
叙襟情為君滿意傾當筵不盡醉興在㝷楸枰清歡暫<lb/>
從容俗慮紛相縈興懷一感舊肝腑徒崢嶸我聞賢逹<lb/>
人徳業老始成家聲慎勿墜三孔非常名<lb/>
　　　遊西巖<lb/>
西巖鬱嵯峨石門獨奇壯躋攀久未暇蒼翠長在望今<lb/>
晨泛湖曲舍棹一登訪招攜得良友濟勝有藜杖夤緣<lb/>
<pb n="KR4h0098_WYG_006-9b"/>
厯溪澗憩息玩屛嶂經時困塵務忽若渉𤣥閬新晴衆<lb/>
峯出原野森萬象微雲忽變陰片雨過潭上溪明識磑<lb/>
轉谷瞑聞樵唱幽栖信非逺未果脱塵鞅終學種桃人<lb/>
兹焉保閒放<lb/>
　　　奉别寄前員外野公士𢎞新任武進幕官以病<lb/>
　　　　乞歸養<lb/>
喬喬南山松挺直任梁棟寧從丘壑老恥作杗桷用早<lb/>
嵗登文場價比瑚璉重省曹雖厯踐館閣未供奉皇綱<lb/>
<pb n="KR4h0098_WYG_006-10a"/>
久陵夷陵谷忽變動遂令燕山玉盡入南國貢乞身幸<lb/>
優許肯顧升斗俸本懷貞女心況切髙堂夢憶昔過首<lb/>
山人中識麟鳯再聆金玉章一一可傳誦修途勞枉顧<lb/>
逸駕難逺送寂寞返巖扃孤琴不成弄<lb/>
　　　集南亭書舍呈董伯元諸子<lb/>
嵗序去奄奄寒牕坐蕭條不有文字歡何能永今宵故<lb/>
人抱衾裯傍舍來匪遙情諧句總好道契琴亦調常恐<lb/>
大雅沈文風日寥寥向來重談論豈為懽娛招松栢有<lb/>
<pb n="KR4h0098_WYG_006-10b"/>
晚操幽花不崇朝世態何足傚相期終久要<lb/>
　　　秋日訪董伯元於玉溪李子麒招飲賦清夜吟<lb/>
　　　　<hi>得吟字</hi>
久别乖致書暫喜能盍簪訪舊獲新益式契求友心半<lb/>
生紹箕裘常恐力不任栖遲就荒陋就使殷憂深溪光<lb/>
湛虛明露氣浮髙林虚齋坐超越庶以開煩襟杯盤勞<lb/>
親朋幽賞難重㝷聊持合并樂寫作清夜吟<lb/>
　　　髙彦恢適安堂<lb/>
<pb n="KR4h0098_WYG_006-11a"/>
即地可棲遯何必逺結廬作堂依故宅聊以適起居青<lb/>
青映户庭嘉木羅且敷圖史積左右日與文士俱有時<lb/>
風日佳吟行歩前除蕭散咏樂情暢然形神舒用世豈<lb/>
無心出門畏<graphic n="KR0706" url="https://raw.githubusercontent.com/kanripo/KR-Gaiji/master/images/KR0706.png" mimeType="image/png"/>嶇優游保貞素庶得遺毁譽<lb/>
　　　奉别吳志孚先生<lb/>
澤國鴻鴈集衡門風雨深齋居抱行素惻惻感秋吟久<lb/>
懷延陵風髙駕幸過臨恵然襟期合孰云曠難㝷既潔<lb/>
尊中醪載拂牀上琴無言一㑹易賴寫千古心憶昔傾<lb/>
<pb n="KR4h0098_WYG_006-11b"/>
葢時游集多朋簪臨觴忽不樂感舊復慨今盛時不重<lb/>
來白髪苦相侵斯文恐將墜朂爾道自任三江多茝蘭<lb/>
地古饒雲林跂望信修阻尚憶金玉音<lb/>
　　　賦采菊東籬下悠然見南山<hi>分得南字</hi>
散痾衡門歩睇目南山南天髙氣候肅林壑歛氛嵐手<lb/>
種籬下菊繁花已毿毿覽物念流景吾年竟何堪豈無<lb/>
一壺酒發我衰顔酣賴兹逹生趣可以齊彭聃歸鳥托<lb/>
喬木潛魚志深潭嗤彼當世士日晏猶清談<lb/>
<pb n="KR4h0098_WYG_006-12a"/>
　　　董司征愛日堂<lb/>
去日已可惜來日苦無多事親期百年百年能幾何捧<lb/>
檄萬里行單車越關河祿養敢言薄流光恐蹉跎親夀<lb/>
亦有期子心固無他安得魯陽手為君駐羲和<lb/>
　　　夜泊古﨑<lb/>
寒山夜蒼蒼清猿數聲響風生蘆葦鳴水落洲渚廣月<lb/>
出知潮來時聞人蕩槳<lb/>
　　　夏夜對月有懷王甥至之<lb/>
<pb n="KR4h0098_WYG_006-12b"/>
白日苦炎歊良遊寄夜永微風度荷香霽月散林影境<lb/>
幽神已澄坐久慮絶屛不見心所親寥寥此清景<lb/>
　　　送别詩<lb/>
白日照大川清空無<graphic n="KR0655" url="https://raw.githubusercontent.com/kanripo/KR-Gaiji/master/images/KR0655.png" mimeType="image/png"/>埃揚㠶向海島正值南風來汀<lb/>
移深樹隱棹急羣鷗迴水氣滌炎暑扣舷信悠哉憶與<lb/>
王子别登艫尚徘徊江干片時話少慰襟期乖遙知今<lb/>
宵月正照碧潭隈因之托逺夢一寄相思懷<lb/>
　　　同諸子靈隱寺石上野飲<lb/>
<pb n="KR4h0098_WYG_006-13a"/>
世路多喧囂春山自幽靜偶從澹蕩人共陟招提境沙<lb/>
明日在野林暝雲起嶺憩石歌且吟傾瓢醉還醒方欣<lb/>
靈府曠漸覺塵慮屏預恐解攜歸愁襟復難整<lb/>
　　　冬日遊嶼南登龜石賦詩貽同志<lb/>
疇昔過兹鄉駐馬望龜石蹉跎兩鬢華始作登臨客是<lb/>
時久向深氣候未蕭瑟追隨得良友周覽訪奇跡浮雲<lb/>
散輕陰日霽見海色千巖含暮景湖影侵空碧郊原紛<lb/>
綺錯左右羅第宅向來多賢豪聲譽何籍籍良辰作佳<lb/>
<pb n="KR4h0098_WYG_006-13b"/>
遊此地幾登厯我來一感慨俯仰今視昔落日松風生<lb/>
遲回景將夕<lb/>
　　　寄鄭孟宣文學<lb/>
佳士不易得結交良獨難十年傾慕意未獲一承顔君<lb/>
負青雲器局促處籠樊余乏濟時䇿白首甘泥蟠安得<lb/>
凌風遊雙飛振羽翰佳期且寥邈素襟何由殫明月在<lb/>
霄漢芳草滿江干幽情不可寄聊取玉琴彈<lb/>
　　　澹虛亭為何明府作<lb/>
<pb n="KR4h0098_WYG_006-14a"/>
結宇臨清曠賔客日過從有時抱幽獨深覺心賞通霽<lb/>
月澄清景微雲含水容羣動喧已寂衆色望俱空了與<lb/>
世氛逺豁然心境同㝠懷信足樂王事徙勞衷何日拂<lb/>
衣去髙攀陶令風<lb/>
　　　六月初七夜與嶺南族中長少二十二人乗月<lb/>
　　　　泛西湖紀興一首示諸同遊<lb/>
落日動髙興輕舟過碧潯方欣齊橈樂復惜羣山陰時<lb/>
愛波上月清光猶未沈乍離洲渚淺稍入蒲荷深花香<lb/>
<pb n="KR4h0098_WYG_006-14b"/>
襲人衣水風涼我襟盃行吸素彩曲度飄清音昔聞此<lb/>
湖間畫舫相追㝷繁華不可問新賞良在今佳宴共桃<lb/>
園勝遊同竹林寧知今宵樂不協古人心<lb/>
　　　再送唐進士士昭之京<lb/>
鷙鳥刷勁翮志欲凌九霄神魚鼓巨浪豈憚禹門遙十<lb/>
年磨干將試用在一朝學富名早著才髙擢宜超衰年<lb/>
辱見知聴言生風飈將期白首好無奈青雲招春風吹<lb/>
江水草色滿河橋追攀不可及佇立送行鑣<lb/>
<pb n="KR4h0098_WYG_006-15a"/>
　　　五月十一日雨中㑹飲馬氏西樓分得衆字<lb/>
索居畏離羣取樂歡與衆既同仁里居復美襟期共芳<lb/>
年足致力衰蹇果何用謬諧文字飲深荷情意重鳴琴<lb/>
晚雨至滅燭明光動詩思浩縈懷西樓不成夢<lb/>
　　　贈琴師朱宗銘<lb/>
夜思何寥閴聴君調玉琴豈惟愜素賞兼得聞正音一<lb/>
鼓月當户再彈風滿林回軫拂清商寒雲澄幽陰盡將<lb/>
湖海氣寫入秋鴻吟感嘆未終曲令人傷古今夙昔顔<lb/>
<pb n="KR4h0098_WYG_006-15b"/>
鬢蒼今來雪盈簪何意暌離後沛然山水深觀光信可<lb/>
學衰蹇自難任聊傳白雪調一寄嵗寒心<lb/>
　　　答林良箴客中見寄<lb/>
置酒悵不樂孤吟對黃花忽承尺書問尚覺幽期賖憶<lb/>
昨束書去幡然莫能遮所思避網罟豈憚栖幽遐似聞<lb/>
鹿門居山水多清華題名遍僧宇揮翰滿人家處困乃<lb/>
如此懷才良足誇新知且為樂舊友徒咨嗟久别臨滄<lb/>
亭欲乗浮海槎終當訪陸羽一賞春山茶<lb/>
<pb n="KR4h0098_WYG_006-16a"/>
　　　夏日閒居感懷寄浮丘皆山二知己<lb/>
炎夏日方永幽齋如道居牀頭有遺帙展玩一起予嘉<lb/>
樹蔭衡門鳥雀鳴階除時物得所適我懷胡不舒仲子<lb/>
貢成均經年無尺書仍聞抱疢疾逺道今何如處世本<lb/>
無機探囊久空虚餘年免憂患庶以狎樵漁君子吾知<lb/>
音邇來㑹面踈書堂諒多暇所望恵瓊琚<lb/>
　　　同歐陽彦中賦西湖路<lb/>
杳杳西湖路曾經大建年昔時湖上坡今作湖下田人<lb/>
<pb n="KR4h0098_WYG_006-16b"/>
世幾變易山水尚清妍惟應西湖上閒弄釣魚船<lb/>
　　　江南橋納涼詠懷<lb/>
火星出東方逺水搖光芒羣山際大野夜色何蒼蒼客<lb/>
舍苦炎熱江風有餘涼煩襟輕一浣王事殊未央黙黙<lb/>
故園想中情那可忘<lb/>
　　　題夏日幽居圖亡壻景振家藏<lb/>
氛氲溪上雲綠縟雲間樹一徑入烟蘿山人讀書處長<lb/>
懷永日遊文酒展清晤回首秋風深淒涼碧山暮<lb/>
<pb n="KR4h0098_WYG_006-17a"/>
　　　觀陳摶傳<lb/>
寰宇方板蕩有道在山林矯首雲臺館悠悠白雲深五<lb/>
姓若傳舍戈鋋日相㝷雖懷蹙額憂終作大睡淫世運<lb/>
豈終窮大明已照臨乗驢聞好語一笑歸華陰區區諌<lb/>
大夫富貴非我心<lb/>
　<lb/>
　<lb/>
　<lb/>
<pb n="KR4h0098_WYG_006-17b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　閩中十子詩巻六<lb/>
</p>
<p>
</p>
  </div>
<div>
                <head>閩中十子詩巻七</head>
    <p>
<pb n="KR4h0098_WYG_007-1a"/>
欽定四庫全書<lb/>
　閩中十子詩巻七　　　　　明　袁表<lb/>
　　　　　　　　　　　　　　　馬熒　編<lb/>
　陳徴君集二<lb/>
　　七言古詩<lb/>
　　　贈皆山隱者兼寄良箴<lb/>
食粟不為農學書不為儒青年蹭蹬無名士白首蹉跎<lb/>
一野夫故交零落今誰在時人白眼那相待欲從東海<lb/>
<pb n="KR4h0098_WYG_007-1b"/>
招魯連還向夷門揖朱亥滄溟萬里波連天太行九折<lb/>
摧車轅道旁小兒抵掌笑笑我老人空大言以兹偃蹇<lb/>
送日月獨抱窮愁依故園故園追逓連滄洲白沙翠竹<lb/>
多鳬鷗雲山滿目不能賦三徑未荒誰與遊忽覩髙文<lb/>
絶瀟洒知君不是㝷常者勺水寧藏起蟄龍鹽車豈困<lb/>
長鳴馬傾葢相逢未有期擊筑邀歌當有時興來欲訪<lb/>
能琴客㑹歌一曲髙陽池<lb/>
　　　賦得滄海月别南鄉諸子<lb/>
<pb n="KR4h0098_WYG_007-2a"/>
我家住在滄海涯海上長看月出時海風吹月到天上<lb/>
清光夜夜長相隨紫薇峯前秋月白此時却照禪宫客<lb/>
南中佳士一時來幾夜同看明月色月光自古有盈虧<lb/>
人生最是多别離明朝復向滄海去只因見月長相思<lb/>
　　　飲張宗獻家至之席間索賦憶舊遊一首<lb/>
張君白面雙眉修不逐少年肥馬牛傳家有書一萬巻<lb/>
十年燈火城南秋憶昔西湖初識面憲府山郎接高讌<lb/>
開簾把酒對三山一片湖光坐中見滄浪磯下弄扁舟<lb/>
<pb n="KR4h0098_WYG_007-2b"/>
太宰臺前泛月遊黃昏玩景歡不足相攜更上環青樓<lb/>
樓中偃卧青雲客曾與張君交莫逆問余何處新知懽<lb/>
聨珮追遊不知夕自從投合數經過城北城南勝事多<lb/>
時從博士談經史肯逐驕兒醉綺羅知君殊度能飄灑<lb/>
好古探奇仍愛畫王孫妙蹟余所好解驂欲換千金馬<lb/>
河橋一别又經春索寞離居應念羣題書不得飛鴻便<lb/>
空對南天日暮雲春城握手重歡㑹合浦堂深竹光翠<lb/>
博奕投壺送落暉向來行樂今朝最人生知己不易知<lb/>
<pb n="KR4h0098_WYG_007-3a"/>
古來管鮑同襟期相逢何必論窮逹對酒惟當惜别離<lb/>
　　　寒夜林熙績董伯元集同賦折梅寄逺<lb/>
我思美人在空谷路逺天寒想幽獨解佩何以慰所懷<lb/>
聊寄孤芳寫心曲寒梅不比瓊樹枝見之但言别經時<lb/>
山林政欲同心賞冰雪終為嵗晏期花開莫問枝南北<lb/>
兩地開花總相憶江頭幾度見春歸毎惜馨香留不得<lb/>
盛時歡㑹去莫追中年更覺多愁思慿將此夜花間月<lb/>
照入君懷君始知<lb/>
<pb n="KR4h0098_WYG_007-3b"/>
　　　壬辰春淮南有警報元帥呉公首議築城求故<lb/>
　　　　趾劉氏祠堂在其地焉傷其毁拆慨然有作<lb/>
湧泉門北湖西偏劉公祠堂垂百年華榱傑棟壓湖曲<lb/>
老榕修竹摩蒼烟羽書昨日淮南至官司已卜城南地<lb/>
毁垣折屋行見嗟累嵗經營旬日廢風亭月榭一時空<lb/>
回首舊遊如夢中更説當年樗里智誰令卜宅近秦宫<lb/>
　　　題畫竹<lb/>
王維逺矣蕭郎死墨竹古來俱可數自從老筆出湖州<lb/>
<pb n="KR4h0098_WYG_007-4a"/>
世人始信前無古此圖髙古不知名欲與湖州相抗衡<lb/>
森森矛㦸自相向淅淅枝條如有聲髙堂素壁時張掛<lb/>
瀟洒渾疑却炎夏莫言無地種琅玕自有清風滿圖畫<lb/>
　　　題邊孟屯為歐陽彦中畫皓巖幽居<lb/>
李范山水妙絶倫以後衆史徒紛紛應同米家構新思<lb/>
披墨却寫鴻濛雲房山髙史有奇藴更假丹青美清潤<lb/>
邇來作者頗相繼邊郎下筆尤神俊邊郎始著從事衫<lb/>
十年牢落依江南昔從海上㝷髙隱乗興揮毫寫皓巖<lb/>
<pb n="KR4h0098_WYG_007-4b"/>
羣峯蒼蒼雨新沐白雲油然出空谷奔泉曲折赴前川<lb/>
小徑縈紆到茅屋一重一掩極幽深哲匠經營良苦心<lb/>
看君巖穴雅相稱明牕靜几有書琴憶來我欲共忘返<lb/>
一别髙林春事晚自從寫入畫圖看渭北江東無近逺<lb/>
　　　悼犬行<lb/>
沙村月黒無人行猛獸咆哮繞舍鳴時來攫取村中犬<lb/>
突入籬落居人驚韓盧烏喙誇疾足平地寧知罹虎毒<lb/>
十家九室無吠聲更恐穿牢噬黃犢君不見岑君昔在<lb/>
<pb n="KR4h0098_WYG_007-5a"/>
魏郡時吠狗不驚足生氂又不見九江當年有循吏羣<lb/>
虎渡河俱逺避方今政美時復平那得此物來縱橫誰<lb/>
能驅屛入窮谷却使騶虞地上行<lb/>
　　　雪山歌送人宰蜀邑<lb/>
西山嶻嶭連雲起東望錦城如井底四時積雪不曾消<lb/>
春來盡作巴江水郎官未識蜀山川馬首西行如上天<lb/>
歸到琴堂長對雪益思美政答豐年文翁舊化今如夢<lb/>
期月應知藹絃誦蜀人解道杜陵詩盡説公來雪山重<lb/>
<pb n="KR4h0098_WYG_007-5b"/>
　　　戱簡彦衡彦賔昆仲兄客陸莊弟客鎮右<lb/>
陸渾莊上多芳樹舊識徳成巖下路書堂正對大溪頭<lb/>
猶是仲蒙舊居處讀書何必傍溪山書闌幽興自相關<lb/>
亦知林下雲泉好應恨隄中日月閒客衣未垢寧辭浣<lb/>
湖上月明隨往返却憶恵連深下帷一去不知春事逺<lb/>
近隄蒲葉已含滋五日歸心豈肯遲預拂東林松下石<lb/>
與君永日話襟期<lb/>
　　　思和助教嵗暮返自金陵有約新春省墓竟不<lb/>
<pb n="KR4h0098_WYG_007-6a"/>
　　　　復至且寄集賢樓遊西湖詩文見示因賦以<lb/>
　　　　答<lb/>
不見故人二載餘每訪人行無尺書忽聞嵗晚赴京國<lb/>
攀車不及情何如十年儒冠何草草嗟君西向金陵道<lb/>
家餘儋石豈憂貧坐對琴書不知老醉遊曾賞上林花<lb/>
寫詠歸來對客誇盡説客中山水好書來應是不思家<lb/>
　　　送林孔逸從軍北上<lb/>
脱却逢掖衣更結曼胡纓安能鬱鬱事筆硯男兒本自<lb/>
<pb n="KR4h0098_WYG_007-6b"/>
重橫行越王山下秋風起塞北此時嚴堡壘皇家選士<lb/>
重防秋迢逓征途從此始從軍莫問所從誰抱藝懷才<lb/>
無不宜籌邊亦自有奇䇿専事弓刀徒爾為此行壯氣<lb/>
何激烈酌酒送君那忍别萬里封侯非所難玉關功成<lb/>
須早還<lb/>
　　　送朱以義還樵川<lb/>
六平客舍秋風早楓葉蘋花滿江島此時遊子正思鄉<lb/>
束裝西向樵川道自言讀書三十秋竊慕子長湖海遊<lb/>
<pb n="KR4h0098_WYG_007-7a"/>
匣中長劍且未用爨下枯桐非有求鴈塔峯前忽相遇<lb/>
五旬能向滄洲住逸興方㝷幽壑雲離心已掛長亭樹<lb/>
憐君有志未獲伸鍼砭猶言可濟人由來絶技堪醫國<lb/>
莫學韓康終隱淪<lb/>
　　　送林延卿之嘉定求族人<lb/>
仗劍對尊酒江湖千里心男兒重義不貴貨何論白璧<lb/>
千黄金春洲三月花冥冥解㠶正值南風生東南羣山<lb/>
入勝覽天平看到姑蘇城昔時族人去為客一經隨行<lb/>
<pb n="KR4h0098_WYG_007-7b"/>
無長物他年生計比陶朱却向呉門買田宅君今才學<lb/>
追故人温良孝友皆天真呉中兄弟見宗譜歡宴且叙<lb/>
平生親緬懷伯父有遺恵更買義田修嵗祭邇來轉覺<lb/>
貧者多安得揮金繼髙誼范公祠堂何處㝷瓣香好致<lb/>
逺來心世人設心總如此何愁家有貧孫子君行少發<lb/>
汗漫懷我當飲餞顔亦開秋風葉落呉江冷還望扁舟<lb/>
江上迴<lb/>
　　　行路難<lb/>
<pb n="KR4h0098_WYG_007-8a"/>
我欲叩天閽天髙無窮手難捫我欲浮大海八月仙槎<lb/>
不相待出門四顧空徬徨歸來覽巻坐髙堂感彼古來<lb/>
人逢世能激昻安得如魯仲連飛書約矢以遺燕解紛<lb/>
排難不受賞拂衣長嘯歸園田安得如田子泰仗劍西<lb/>
行氣慷慨掉頭不顧都亭侯回心肯賣盧龍塞髙風逸<lb/>
節不可攀世無斯人空長嘆浮雲蔽日塵滿眼擊劍空<lb/>
歌行路難行路難多岐路何處深山有薇蕨我欲攜家<lb/>
入山去<lb/>
<pb n="KR4h0098_WYG_007-8b"/>
　　　榕軒書隱為髙甥景玉賦時宰蜀資縣<lb/>
龍門佳氣何鬱葱髙氏諸郎俱若龍昔人樹葉幾年代<lb/>
門外長榕今蔽空長榕影底書連屋甥也奇標冠諸玉<lb/>
水田負郭多豐年雖有文章不干祿風清鶴唳聞九臯<lb/>
始信才名難自逃布衣直取紫鸞誥小邑暫試烹牛刀<lb/>
峨眉雪山連劍閣逺遊應嘆微官縛琴堂訟簡公事稀<lb/>
相憶從前讀書樂我家亦有萬巻儲窮年何曾剔蠧魚<lb/>
山林鐘鼎俱失意旁人却笑空藏書昔時圖史同歡賞<lb/>
<pb n="KR4h0098_WYG_007-9a"/>
今日相思獨西望尺書感爾渭陽情欲答篇詩幾惆悵<lb/>
吾聞蜀中山水天下奇濯錦江頭多錦機政成還許庭<lb/>
闈覲佇看春風衣錦歸<lb/>
　　　賦得萬石岡為宗獻劉君作<lb/>
蒼山西來爭駿奔衆峯獨有籌峯尊連岡坡陀走平陸<lb/>
參錯萬石如雲屯我疑秦人鞭石走來與人間作岡阜<lb/>
又疑仙子遺羊羣有形猶似猛獸蹲乃知元氣自凝結<lb/>
異狀奇姿紛突兀秋風不揮白雲根曉霧長迷𤣥豹穴<lb/>
<pb n="KR4h0098_WYG_007-9b"/>
曾聞山下有髙墳彭城餘澤多子孫聲名能與崇岡並<lb/>
他日當為萬石君<lb/>
　　　贈延平王指揮<lb/>
將軍英年負才武坐鎮閩藩樂風土斾拂九華峯際雲<lb/>
㠶開雙劍津頭雨太平不復事刀弓對酒投壺如祭公<lb/>
勝遊隨處題名在何必燕然紀戰功<lb/>
　　　簡劉宗魯<lb/>
君隱雲松門我藏綠綺琴憶昔聴君彈泠泠陽春白雪<lb/>
<pb n="KR4h0098_WYG_007-10a"/>
吟我琴豈無絃素塵日相侵期君一來調雅音佳期迢<lb/>
迢曠難㝷春風桃李月夕臨江頭草色青春深君不來<lb/>
愁人心<lb/>
　<lb/>
　<lb/>
　<lb/>
　<lb/>
　<lb/>
<pb n="KR4h0098_WYG_007-10b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　閩中十子詩巻七<lb/>
</p>
<p>
</p>
  </div>
<div>
                <head>閩中十子詩巻八</head>
    <p>
<pb n="KR4h0098_WYG_008-1a"/>
欽定四庫全書<lb/>
　閩中十子詩巻八　　　　　明　袁表<lb/>
　　　　　　　　　　　　　　　馬熒　編<lb/>
　陳徴君集三<lb/>
　　五言律詩<lb/>
<hi>闕</hi>
<pb n="KR4h0098_WYG_008-2a"/>
　<lb/>
　　　中秋陪東臯草廬諸公玩月<lb/>
明月出雲端亭亭轉玉盤涼風飄素彩零露溢清寒幸<lb/>
與同袍賞寧辭徹夜看獨慚才思淺兹夕接清歡<lb/>
　　　以舊蓄怪石疊為假山<lb/>
自有為山力何煩役五丁奇峰開巘崿秀色落階庭日<lb/>
映莓苔潤風搖松菊青更無登陟倦日日到巖扃<lb/>
　　　秋晚與徐元暉同遊崇信寺<lb/>
<pb n="KR4h0098_WYG_008-2b"/>
南畝黃雲盡西林白日低秋光浮翠巘暮色帶湖堤逺<lb/>
水留蟾影涼風送馬蹄知君城市客不肯宿招提<lb/>
　　　春日與仲仁伯𢎞與善諸子同遊西峯寺<lb/>
西峰鬱林壑有客始登臨入寺山偏秀聞鐘路更深古<lb/>
松髙疊葢流水細鳴琴笑問同遊者誰為浄宇心<lb/>
　　　何士廉坐中片石甚奇名曰玲瓏玉士廉呉人<lb/>
一片玲瓏石奇峰足品題色同孤玉潤勢比九華低几<lb/>
席閒相對罏薫近可栖知君有古癖名與米公齊<lb/>
<pb n="KR4h0098_WYG_008-3a"/>
　　　冬初與張文初劉宗魯遊聖泉寺晚謁殊我上<lb/>
　　　　人不遇覩寺前白牛因寄<lb/>
歩入金沙地禪居偶閉關碧雲凝暮色紅樹滿寒山尚<lb/>
覺香緣淺空攜俗慮還三車何處演却放白牛閒<lb/>
　　　寄道士陳芝山<lb/>
客舍重相問仙標見轉難一年秋復盡兩地月同看宫<lb/>
巷聞絃誦霞洲想珮環聖朝方急士莫倚是黃冠<hi>時館宫巷</hi>
<hi>霞洲建之東觀地名</hi>
<pb n="KR4h0098_WYG_008-3b"/>
　　　晚春閒思<lb/>
門巷客來稀閒居靜掩扉微風花自落細雨燕雙飛向<lb/>
曉披遺帙迎暄換袷衣年年此時節惆悵送春歸<lb/>
　　　人日儲玉樓觀霽雪<lb/>
快雪初晴後髙樓獨倚時初陽照欲爛青嶂間偏宜春<lb/>
淺花開滯寒深酒力遲曾聞作嘉瑞甿望在東菑<lb/>
　　　哭照禪師<lb/>
首石鍾神秀雙林仰徳輝維摩長養病𢎞忍早傳衣鐘<lb/>
<pb n="KR4h0098_WYG_008-4a"/>
鼓清規在林泉賞客稀談空余未解有淚不勝揮<lb/>
　　　九日節後希石林公邀遊西巖<hi>分得須字</hi>
佳色尚未逺登臨興不孤秋風吹逺樹暮色滿平蕪白<lb/>
髪題詩懶黃花泛酒須幽棲終未果即此寄歡娛<lb/>
　　　寓董氏書館留别呉彦器<lb/>
把手向江干新知未盡歡百年文物少異縣别離難白<lb/>
日尊前度青山海上看他時解相憶琴裏寄幽蘭<lb/>
　　　戱簡雲石寺僧洽公<lb/>
<pb n="KR4h0098_WYG_008-4b"/>
少食如持戒冥居尚坐禪心魔漸欲伏火宅豈能燃行<lb/>
止雖殊地風波共一船何時訪雲刹掇茗賞山泉<lb/>
　　　題洋江林彦禎所藏洋江春晚圖<lb/>
江上曉來晴春波鴨綠生山雲半歛色汀芷盡含榮野<lb/>
艇乗潮去官橋隔岸橫亭中舒眺者猶有愛鵝情<lb/>
　　　穀日遊鄰霄臺<lb/>
飛磴薄雲霄崇臺逺市囂山川掌底見世界望中超清<lb/>
磬隨風度名香隔竹飄芳期亦難屢永日且逍遙<lb/>
<pb n="KR4h0098_WYG_008-5a"/>
　　　滄浪清隱<lb/>
我愛滄浪水千尋見底清月明三島近風定一波平清<lb/>
隱將遺世垂竿不釣名何時歌鼔枻相就濯塵纓<lb/>
　　五言排律<lb/>
　　　題鄭浮丘與客臺江晚泛巻<lb/>
千古臺江勝三英上客遊醉乗閩海月如泛洞庭秋木<lb/>
落山逾靜天寒水急流髙懷凌浩𣺌長嘯振林丘弔古<lb/>
情何逺揮盃樂未休興歸非雪夜人望是仙舟樂事何<lb/>
<pb n="KR4h0098_WYG_008-5b"/>
年再雄詞此日留無因陪逸賞操翰思悠悠<lb/>
　　　元夕與周微之唐士亨趙景哲同登神光塔<lb/>
寳塔層層現天燈面面紅玉毫光不夜火樹迥當空七<lb/>
級髙標壯千門屬望同朱欄晴映月金鐸逺鳴風弛禁<lb/>
逢元夕重修溢梵宫游觀多士庶登陟有文雄共許超<lb/>
羣品應知仰六通迷津如可照於此息微躬<lb/>
　<lb/>
　閩中十子詩巻八<lb/>
</p>
<p>
</p>
  </div>
<div>
                <head>閩中十子詩巻九</head>
    <p>
<pb n="KR4h0098_WYG_009-1a"/>
欽定四庫全書<lb/>
　閩中十子詩巻九　　　　　明　袁表<lb/>
　　　　　　　　　　　　　　　馬熒　編<lb/>
　陳徴君集四<lb/>
　　七言律詩<lb/>
　　　寄陳叔起時在永嘉不歸<lb/>
閩南一别幾經秋林館鶯花憶舊遊過鴈不堪頻北望<lb/>
滄江無奈自東流風塵冉冉逢人少江草萋萋向客愁<lb/>
<pb n="KR4h0098_WYG_009-1b"/>
白髪丹青應更好何時飛翰寄滄洲<lb/>
　　　希召彦中見訪有詩留别次韻<lb/>
壯嵗相期據要津中年共愛作閒人賞心未逐青春老<lb/>
佳景惟添白髪新映日花枝深淺發拂波燕子往來頻<lb/>
他時海上能相憶還記花朝是别辰<lb/>
　　　冶城懷古<lb/>
東西屹立兩浮屠十里臺江似帶紆八郡河山閩故國<lb/>
雙門樓閣宋行都自從風俗歸文化幾見封疆入版圖<lb/>
<pb n="KR4h0098_WYG_009-2a"/>
惟有粤王城上月年年流影照西湖<lb/>
　　　擬咸陽懷古<lb/>
羣山迢逓走咸陽王業當年此地昌天府首開秦社稷<lb/>
金城已作漢封疆澠池北入河流去軹道西連草樹荒<lb/>
故苑離宫何處是空令詞客弔興亡<lb/>
　　　滄浪漫興贈友人<lb/>
湖波澹澹漾清暉閒倚苔磯坐不歸日暖風恬魚自躍<lb/>
渚深沙靜鷺忘飛青山滿目堪忘慮白髪盈簪未息機<lb/>
<pb n="KR4h0098_WYG_009-2b"/>
笑問磯頭楊桞樹何年始掛薜蘿衣<lb/>
　　　暮春望日陪彦貞諸友遊西巖留宿而歸<lb/>
厯澗穿林不覺遙石門咫尺到丹霄春晴野色相輝映<lb/>
日落烟光欲動搖巖壑暫紆髙士駕杯盤還愧故人招<lb/>
多情昨夜臺前月不比㝷常照寂寥<lb/>
　　　秋日與林彦衡遊集懷乃弟彦賔不預奉寄<lb/>
小陸清才敵阿機鴈行何事每分飛故園搖落經時别<lb/>
佳節登臨幾日歸客夢未忘巫峽路鄉心終戀釣魚磯<lb/>
<pb n="KR4h0098_WYG_009-3a"/>
新詩江左題皆遍却訝雲牋到我稀<lb/>
　　　代送林童子恩榮學道之延平<lb/>
一棹夷猶上劍津烟霞樓觀可棲身雲山漫漫空傷别<lb/>
野鶴昻昻已出塵溪路梅花千樹雪仙家瑤草四時春<lb/>
他年錬得金丹就持向髙堂壽老親<lb/>
　　　奉寄髙廷禮時求賢甚急髙且講學編詩不暇<lb/>
壯遊心事已蹉跎寂寞扄扉似養痾秋盡却看來鴈少<lb/>
暮愁空對逺山多頻傷白露摧蘭蕙獨羨清風滿薜蘿<lb/>
<pb n="KR4h0098_WYG_009-3b"/>
見説新編又超絶近來衡鑑復如何<lb/>
　　　送道士王景䦨還上清<lb/>
無心出洞等閒回莫共離亭醉一杯看竹憶曾飛珮過<lb/>
還山應許寄書來鄉園雨後饒芳草仙竈春深長碧苔<lb/>
幾欲從師遊物外却憐容鬢滿塵埃<lb/>
　　七言排律<lb/>
　　　代賦野堂詩<lb/>
白沙深淺映叢篁中有幽人卜草堂繞屋晴波浮鴨綠<lb/>
<pb n="KR4h0098_WYG_009-4a"/>
近堤新桞拂金黃芳洲水滿鳬鷗集曲岸風來杜若香<lb/>
小艇繫籬閒不釣青山當户澹相忘幽居豈必巖棲逺<lb/>
渉世何如書味長龎徳只將安遺子馮唐不覺老為郎<lb/>
牀頭古帖從人借缸面新醪約客嘗誰道沽名髙世俗<lb/>
懸知得趣在林塘勝遊屢接湖山賞晚學難追翰墨場<lb/>
時得抱琴彈夜月濯纓一曲和滄浪<lb/>
　<lb/>
　<lb/>
<pb n="KR4h0098_WYG_009-4b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　閩中十子詩巻九<lb/>
</p>
<p>
</p>
  </div>
<div>
                <head>閩中十子詩巻十</head>
    <p>
<pb n="KR4h0098_WYG_010-1a"/>
欽定四庫全書<lb/>
　閩中十子詩巻十　　　　　明　袁表<lb/>
　　　　　　　　　　　　　　　馬熒　編<lb/>
　髙待詔集一<lb/>
　　五言古詩<lb/>
　　　儲御史<hi>光義</hi>田家雜興<lb/>
野老安貧賤力作不辭苦把鋤行晨風南山看禾黍今<lb/>
秋榖稍登方思廣埸圃歸來茅<graphic n="KR0585" url="https://raw.githubusercontent.com/kanripo/KR-Gaiji/master/images/KR0585.png" mimeType="image/png"/>下團團聚兒女落日<lb/>
<pb n="KR4h0098_WYG_010-1b"/>
在西山悠然望孤渚昨宵天始寒蟲聲滿籬户田家衣<lb/>
食薄黽勉嵗時取掩關未成眠東鄰響機杼<lb/>
　　　岑補闕<hi>參</hi>同諸公登慈恩寺浮圖<lb/>
香界出塵表孤標屹崢嶸直上凌半空言是羽翼成迴<lb/>
梯接元氣磴道盤青㝠雄觀隘川岳乃覺形神輕俯視<lb/>
寒渭白平臨終南青神州落掌中雙闕雲端明窮厯諸<lb/>
刼盡颯然涼飈生千峯掛飛雨秦塞何淒清鴻鴈來嗷<lb/>
嗷五陵鬱亭亭早割區中縁永懷參道情今日髙興盡<lb/>
<pb n="KR4h0098_WYG_010-2a"/>
期君謝浮名<lb/>
　　　劉隨州<hi>長卿</hi>江中晚釣寄荆南一二相識<lb/>
楚水東去逺故人離别心登舟望落日岸絶荆門陰晚<lb/>
櫂向孤嶼收綸度前林天寒大澤暝鳥沒長淮深十載<lb/>
夢烟波幽期共投簪白鷗故友待向我如招㝷𦕈𦕈初<lb/>
月色嗷嗷飛鴻音相思若千里遙寄滄浪吟<lb/>
　　　韋蘇州<hi>應物</hi>西郊燕集<lb/>
原野榖雨霽熙陽麗芳辰良遊出西郭集我平生親野<lb/>
<pb n="KR4h0098_WYG_010-2b"/>
酌藉芳草飛花落衣巾時聞幽烏哢復眺羣山新睠此<lb/>
不盡歡行當念徂春同心勿暌離願言保其真<lb/>
　　　寫雲林清隱圖并題贈方致逺歸連川<lb/>
謝公雲林隱乃在雲林樂了知雲林外丹青有丘壑要<lb/>
我袖中毫解衣共盤礴興酣不自惜烟霞生掌握浮天<lb/>
開蓬壺縮地走恒霍水與元氣連山將空濛鑿長松老<lb/>
不死瑤草寒未落直視萬里外但見雲漠漠飄蕭林下<lb/>
士昂藏如野鶴金澗潄靈泉石牀掇仙藥松喬相招邀<lb/>
<pb n="KR4h0098_WYG_010-3a"/>
佺期共歡謔澹然靈臺間片塵元不著我亦遺世者雲<lb/>
林久栖薄逢君龍門下傾葢便如昨幽意正浩蕩離心<lb/>
忽蕭索緘圖寄相思相思在寥廓<lb/>
　　　與林九龍門夜宿遲明贈别兼寄周一𤣥<lb/>
江郭梅已白飛霜肅嚴冬故人惜短景握手龍門東羣<lb/>
壑倐暝色虛亭寒夜空明燈照孤月相對情未終明發<lb/>
忽惆悵拂衣如飄風長天西北傾三山落雲中中有澹<lb/>
蕩人孤髙含清真三年濶風采百里悲胡秦前日遊逺<lb/>
<pb n="KR4h0098_WYG_010-3b"/>
方登堂别嚴親出門向西笑逸氣凌秋旻雪度日邊棹<lb/>
風吟江上蘋清詩落吳楚此地生陽春郢曲和者稀劍<lb/>
歌不復陳歸來使酒氣酒酣氣益振青樓喚歌舞日見<lb/>
羅衣新却笑相如宅淒涼四壁塵交歡徒結面肝膽向<lb/>
誰陳因子寫逺意風期越江濵<lb/>
　　　送李從軍歸永寧衛<lb/>
大漢威逺服桓桓飛將軍數奇名不朽列侯安足云遂<lb/>
使貔虎士至今揚清芬吾子振先聲不徒誦典墳時平<lb/>
<pb n="KR4h0098_WYG_010-4a"/>
尚武備投筆慕前聞挾矢射海月操戈入瘴雲島夷竄<lb/>
要荒窮髪無祲氛幕府敢論事還家捧檄文鐡衣拜髙<lb/>
堂王事豈辭勤矯首望温陵南天日已曛銜杯駐征馬<lb/>
相對惜離羣我有繞朝鞭片言贈臨分英雄起忠孝行<lb/>
矣收奇勲<lb/>
　　　題祝九齡桃花潭送别圖<lb/>
二月潭上綠桃花笑人紅花飛逐流水漂忽無西東詞<lb/>
客惜别離看花駐孤篷故人一斗酒不啻醉新豐所以<lb/>
<pb n="KR4h0098_WYG_010-4b"/>
感激情酣歌吐心胸歌竟别更苦水深意無窮至今宣<lb/>
城下往往探奇蹤不聞踏歌聲但見寒潭空祝生青雲<lb/>
士妙年志桑蓬願接天仙遊師從浮丘公潭津送行舟<lb/>
情與汪倫同嘆息古人去披圖挹清風<lb/>
　　　答陳滄洲留别之作<lb/>
海上春欲暮樓頭花滿林一尊風雨夕千古幽期心平<lb/>
旦忽惆悵愴然惜離襟踟蹰歌白雪留贈比黃金十日<lb/>
不盡歡臨岐徒悲吟舉目望霄漢浮雲蔽重陰滄洲𣺌<lb/>
<pb n="KR4h0098_WYG_010-5a"/>
何許春水洪濤深此别非萬里無時間徽音心搖天際<lb/>
樹思絶雲中岑以我子猷船期君安道琴毋為嘆白髪<lb/>
嵗晚重招㝷<lb/>
　　　賦得劍水仙舟送曾彦斌司倉秩滿之京<lb/>
劍水東去逺仙舟西上勞長風吹别心浩蕩層瀾髙悵<lb/>
然溪上雲蒼茫雪中路兩鷁飛閩天一㠶指呉樹停橈<lb/>
富春渚鼓枻錢塘潮柂樓望閶闔佳氣滿丹霄三月楊<lb/>
花飛白門春酒熟河上聞竹枝滿船歌此曲懸知課最<lb/>
<pb n="KR4h0098_WYG_010-5b"/>
日正是相思時惟因流水意千里寫心期<lb/>
　　　建州芮太守敬亭山房詩<lb/>
吾愛謝宣城留連敬亭作遺音落江海兹山齊五岳至<lb/>
今隱淪人往往來栖託夫子接風期千齡宛如昨逸氣<lb/>
鍾英靈奇才凌巘崿隱身卧綠蘿一室依巖壑兩峰控<lb/>
雙流芙蓉鏡中落空翠入几席清暉巻羅幕有時咏松<lb/>
泉迴視青山郭長嘯起白雲解蘭謝猿鶴飄颻歩丹霄<lb/>
轉盼承恩渥雙旌擁皂葢五馬纒金絡既從天台遊復<lb/>
<pb n="KR4h0098_WYG_010-6a"/>
憩武夷樂碧水遶黃堂丹山耀朱襮薝枝掛蒲鞭政閒<lb/>
聞嘯諾翻然憶故栖烟霞空寂寞矯首望宛陵飛聲寄<lb/>
寥廓<lb/>
　　　題陸太守所藏瞿塘日暮圖<lb/>
墨妙狀空翠毫端聳崢嶸未窮崕崿險但見烟雲生萬<lb/>
壑赴荆門奔濤天際傾中流灧澦峙轂轉盤渦鳴三峽<lb/>
蔽陰陽百牢壯關城金繩鎖地軸設險何時平萬古走<lb/>
舟車使人心不寧我聞十二峰中天開列屏髙唐隔靈<lb/>
<pb n="KR4h0098_WYG_010-6b"/>
女雲雨空㝠㝠恍惚白日暮哀猿嘯三聲林幽熊虎鬬<lb/>
路暗鬼神爭對此悵不樂愴然為之驚波瀾起枕石巇<lb/>
嶮生户庭宋玉竟何為㝠搜造化靈荒淫歸楚襄自騁<lb/>
文賦名予悲風騷人而多山水情孤吟發慷慨贈爾陸<lb/>
華亭<lb/>
　　　鄭二宣董七玭為别頗久暮秋之夜聨佩枉顧<lb/>
　　　　山齋分韻志别<lb/>
孤雲與獨鶴千里悵悠悠時因長風吹雙落碧海頭鄭<lb/>
<pb n="KR4h0098_WYG_010-7a"/>
侯念長違董子經時别幾望西南天孤吟嘯臺月昨日<lb/>
放扁舟輟棹三江流中夜造我語片言解離憂逸興橫<lb/>
素襟吐辭若流水揮杯對黃花兀然不知醉歡樂情未<lb/>
極復此成分飛矯首秋風外徒驚蕙草稀<lb/>
　　　題商山四皓<lb/>
嬴氏暴黔首四賢離垢氛炎劉奮龍徳了然耳不聞靜<lb/>
坐閲萬象前星沈紫雲周才不世見老死徒空文歘起<lb/>
趨明廷乃驚隆準君片言成羽翼轉盼收奇勲君子有<lb/>
<pb n="KR4h0098_WYG_010-7b"/>
巻舒果哉安足云萬古六合間芝歌揚清芬商顔空仰<lb/>
止吾亦麋鹿羣<lb/>
　　　將歸龍門留别冶城諸遊好<lb/>
海水與别意相看更誰深長風向東來吹我東歸心悵<lb/>
然舊山雲蒼茫逺洲樹一鴈飛晴空翩翩又東去此别<lb/>
非萬里後遊當幾時銜杯不盡歡握手翻成悲我去聴<lb/>
寒泉留君釣臺月唯有長相思因之寄天末<lb/>
　　　贈吹簫林生田時飲於雙澗<lb/>
<pb n="KR4h0098_WYG_010-8a"/>
嶰谷製古竹林生調新聲風吹碧雲去鸞鶴皆飛鳴變<lb/>
徴忽飄洒悽然萬古情秦臺一片月此夕為誰明<lb/>
　　　題華峯望日圖<lb/>
飛步青蓮花聳身凌紫霞天雞弄海色西掛三峯斜嚥<lb/>
潄太陽精逍遙金母家長安日下影迴首望京華<lb/>
　　　同林一和龍門山中玩月效常建之作奉寄周<lb/>
　　　　處士𤣥林秀才敏<lb/>
青山宴茅宇落日生逺陰蕭蕭霜氣寒暝色歸空林初<lb/>
<pb n="KR4h0098_WYG_010-8b"/>
月未出嶺斜暉半西岑幽幽喧始寂杳杳緩復吟稍覺<lb/>
升飛鏡清微雲影沈忽而長天空遂使寒潭深萬籟度<lb/>
松枯餘聲響孤琴常以别鶴意期君千里心明晨拊越<lb/>
調因寄瑤華音<lb/>
　　　題千里掀篷圖效常建體<lb/>
日沒川路濶松陰澄晚流掀篷卧天色超忽江潭秋渚<lb/>
月鏡中淨孤輝漾輕舟心將空際雲身與波上鷗了視<lb/>
無外物曠然神逺遊予亦滄浪情從君問芳洲<lb/>
<pb n="KR4h0098_WYG_010-9a"/>
　　　山泉賞<lb/>
羣嶂橫秀氣飛流落雲中陰生寫古雪月壑垂長虹迴<lb/>
注石鏡淨秋臨遙天空孤賞憶謝眺青山度松風<lb/>
　　　題唐子華捕魚圖<lb/>
楚江有遺叟夢澤多潛魚魚梁多水深擊汰晨登艫汲<lb/>
岸飯霜稻採洲爇寒蘆晚嶼巻綸釣南望洞庭湖日落<lb/>
大川靜餘暉含空虛白鷗知我閒沿迴戀菰蒲漂揚隨<lb/>
風潮不復憂羅虞釣國本無意滄浪心澹如<lb/>
<pb n="KR4h0098_WYG_010-9b"/>
　　　首秋同羣公遊靈源寺<lb/>
靈境不厭逺仙源在雲端入溪日已午猿鳥鳴聲寒釋<lb/>
子愛𤣥度停鐘啓幽關山門坐翠微石橋聴飛湍祇疑<lb/>
接衆真日與秋風還神遊無所事誓將去人間況我非<lb/>
作者懷芬異希顔幸因清羸意助爾禪心閒<lb/>
　　　九月八日郭南山亭宴集<hi>分得下字</hi>
海國霜氣涼秋聲落遙野乾坤肅以清收納屬多暇出<lb/>
郭㝷幽期同人命軒駕載酒入翠微慿髙憩層榭蒼山<lb/>
<pb n="KR4h0098_WYG_010-10a"/>
橫黃雲大江天同瀉飛雨霞際晴夕陽鴈邊下江山滿<lb/>
陳跡今古成代謝千載同一時黃花笑盈把酣歌林壑<lb/>
暝新月松蘿掛髙興殊未平臨風獨悲咤<lb/>
　　　嶠嶼春潮<lb/>
瀛洲見海色潮來如風雨初日照寒濤春聲在孤嶼飛<lb/>
㠶落鏡中望入桃花去<lb/>
　　　衡江夕露<lb/>
大江白露下秋氣橫滄浪夜色不映水微風忽吹裳孤<lb/>
<pb n="KR4h0098_WYG_010-10b"/>
舟待明月時聞蘭杜香<lb/>
　　　松嶺樵歌<lb/>
峻嶺饒朽木采之行且歌歌長白雲外逺與松聲和日<lb/>
落望烟歸山風吹薜蘿<lb/>
　　　同羣公餞鄭五秀才至鼓山寺分題贈别賦得<lb/>
　　　　臨滄亭<lb/>
屴崱海上秀中峯開禪宫飛亭掛空翠直上臨方蓬溟<lb/>
漲在几席天光映簾櫳目極萬里外但見清濛濛曙色<lb/>
<pb n="KR4h0098_WYG_010-11a"/>
從東來晃然靈境空登臨豈不偉别意嘆無窮<lb/>
　　　題空江秋笛圖送鄭助教入京<lb/>
霜渚蘆葉乾鏡天極澄瀾美人弄橫吹思繞青雲端流<lb/>
徴泛空濶引商激林巒五聲一時發江海生秋寒鸞鶴<lb/>
閒清越虬龍起深蟠了然滄海心坐見天地寛常以相<lb/>
思調期君千里歡曲終倚雲和離絃發哀彈<lb/>
　　　賦得客中送客<lb/>
在山每送客客行思未已他鄉此别君離情滿天地長<lb/>
<pb n="KR4h0098_WYG_010-11b"/>
空一飛鴈落日千里至故園未同歸寄君兩行淚<lb/>
　　　賦得春草碧色送丘少尹歸四明<lb/>
春色有佳興送君惜别情帳前見芳草綠盡空江潯千<lb/>
里靄晴翠夕陽烟際深遙分白鷗水近映青楓林萋萋<lb/>
滿行衣苒苒生别心王孫行當歸蘼蕪思越吟<lb/>
　　　賦得羅浮霜月懷鄭二逸人<lb/>
海國梅始白飛霜動鳴鐘寒空一片月掛在羅浮峯夜<lb/>
色不映水清光與之同百里皆瑤華千里閉幽風蕭條<lb/>
<pb n="KR4h0098_WYG_010-12a"/>
巖際葉嘹唳雲邊鴻逺客起遙念滄波思千重夢迴明<lb/>
鏡沒寂厯聞幽蛩<lb/>
　　　同羣公重遊竹林寺<hi>分得朝字</hi>
初地出霞表幽㝷不知遙重遊結巾佩值此落花朝雙<lb/>
樹得憩息諸天何泬寥櫩間空翠落雲外天香飄法侣<lb/>
仍舊識相逢虎溪橋了然㝠妄開悟彼禪誦饒機心政<lb/>
爾忘夕陽下山椒<lb/>
　　　郭晦之歸扆峯羣公相送至光嚴寺<hi>分得客字</hi>
<pb n="KR4h0098_WYG_010-12b"/>
化城負東郭地古嚴公宅同佩結幽㝷況值將歸客山<lb/>
門坐翠微蘿逕入松栢定水駐行衣香雲繞離席銜杯<lb/>
雙樹間百里見海色日莫各分飛空山夜寥寂<lb/>
　　　將之京師夏日蒼林宴集作<hi>有序</hi>
　　　　余昔與浮丘子鄭宣皆山樵王恭為沙堤之<lb/>
　　　　逰至則謁陳隠君于滄洲訪林思器于蒼林<lb/>
　　　　湖山烟水無日不放懐詩酒間無何浮丘子<lb/>
　　　　已髙騫予亦被徵命將行思昔舊逰殆不可<lb/>
<pb n="KR4h0098_WYG_010-13a"/>
　　　　復乃夏六月偕王自梅江復過沙堤館於滄<lb/>
　　　　洲堂浹旬矣思器飲予離觴因覩浮丘子蒼<lb/>
　　　　林宴别之作諷詠不已酒酣因以離堂思琴<lb/>
　　　　瑟别路遶山川之句分詠誌别羣公詩成賡<lb/>
　　　　歌繼發樂飲無算一時去住情悰慷慨視浮<lb/>
　　　　丘不多讓也賦得離字并次斯語㑹者凡十<lb/>
　　　　人<lb/>
昔與鄭浮丘來㝷王子猷三人同二屐浪作大堤遊朝<lb/>
<pb n="KR4h0098_WYG_010-13b"/>
從滄洲吟暮醉蒼林酒陳翁忘年交林子金石友别來<lb/>
十度春鄭老登青雲同遊半白髪笑我復離羣離羣余<lb/>
所惜沙頭㝷舊跡魚鳥却相疑故人不爭席縱酒如瀉<lb/>
泉渉湖多撃鮮長筵醉深夜傾倒平生言我醉君浩歌<lb/>
我歌君起舞中觴念王程别意𣺌何許出門分路岐驪<lb/>
歌空爾為丈夫四方志毋為嗟别離<lb/>
　　　題雲林書隱圖贈梅江許宗顯<lb/>
愛爾江海居清風繼箕潁起予丘中賞逸興探靈境粉<lb/>
<pb n="KR4h0098_WYG_010-14a"/>
墨含天光丹青狀雲影窻開象湖陰簾捲龍峰頂林靜<lb/>
絃誦閒波空棹歌冷滄浪可洗心白鷗待孤艇<lb/>
　　　舟發謝家埠江行有作<lb/>
孤舟豫章水五宿謝家埠不見謝家人揚舲向西去中<lb/>
流夾雙櫓隨波疾如䳱沿迴沙岸轉厯覽風景暮漁傍<lb/>
亂斜陽人家帶孤嶼登艫望青天茫茫但烟樹秣陵指<lb/>
雲端矯首頻北顧明發鄱湖西南風上天路<lb/>
　　　望廬山作<lb/>
<pb n="KR4h0098_WYG_010-14b"/>
掛席度彭蠡停橈問匡廬蒼蒼五老峯秀出東南隅氣<lb/>
勢掩衡霍崢嶸壓東呉千巖散秋色倒影澄江湖倐忽<lb/>
霽飛雨瀑流掛香爐崖懸殘雪古澗落垂虹孤聳目萬<lb/>
仭表茫茫飛鳥無飄然挹空翠心與浮雲俱我欲呼謫<lb/>
仙結巢松已枯遲回徒仰止飛鷁上天衢<lb/>
　　　題牧牛圖<lb/>
　　　　金壇張公將出宰新寧持牧牛圖來求題用<lb/>
　　　　是知公有牧人之術矣遂倣唐儲光羲家法<lb/>
<pb n="KR4h0098_WYG_010-15a"/>
　　　　賦牧童詞以贈之<lb/>
大澤饒綠草古陂湛清泉泉清濯我足草綠護我眠我<lb/>
牛既擾馴麾之不庸鞭並岸多魚蝦渉流可羅筌機忘<lb/>
信所適得喪常晏然獨樹帶殘日遙村生暝烟寒臯隨<lb/>
我飛橫吹導我前白石無悲歌青山多甫田契兹理人<lb/>
術庶以全其天<lb/>
　　　題舊畫山水為陳果之侍講賦<lb/>
愛爾木石居起予山水音援毫不自惜逸興生遙岑絶<lb/>
<pb n="KR4h0098_WYG_010-15b"/>
巘倚空翠浮雲生逺陰未窮林路入但見烟蘿深昔與<lb/>
山中人俱懷塵外心及兹謝猿鶴共解蘭薜襟玉堂播<lb/>
秋香一枝標桂林而我隨末光去辭丘中琴相期反初<lb/>
服同賦歸來吟<lb/>
　　　題邑生陳溢鍾山草堂<lb/>
鍾生抱藍田水木含清氣愛爾靜者居草堂在山翠簾<lb/>
櫳映竹開几席侵花置野客載酒過山僧抱琴至陶然<lb/>
接歡賞邈爾成幽契月出天海空雲生石門閉岱溪樵<lb/>
<pb n="KR4h0098_WYG_010-16a"/>
唱來沙頭松聲細佳趣足淹留逺心更迢逓維時屬休<lb/>
明巖穴無遺棄終南登捷徑北山裂荷製余亦問山靈<lb/>
斯人果忘世<lb/>
　　　逺嶼堆藍<lb/>
江晚波自濶天空諧逺㝷渚霞霽孤島綠映滄浪深殘<lb/>
日鏡中沒餘暉在前林黛雲結𤣥髪碧氣橫素襟其以<lb/>
罨畫山寄君無聲吟<lb/>
　　　秋江漁唱<lb/>
<pb n="KR4h0098_WYG_010-16b"/>
大川饒數罟淺瀆無吞舟日暮收我綸唱歌度中流歌<lb/>
長入空濶兩岸江聲秋斷續和鳴榔搖颺隨狎鷗曲終<lb/>
人不見雲水空悠悠<lb/>
　　　螺渚春烟<lb/>
幽渚暖波綠長烟迷晚春橫林引空素羃水巻羅裙靈<lb/>
女化已久謝生無復聞空餘一抹黛朝暮逐行雲<lb/>
　　　野渡橫舟<lb/>
落帆逗前浦渡口喧已寂野艇橫淺流空江帶愁色漁<lb/>
<pb n="KR4h0098_WYG_010-17a"/>
歸絶島遙鳥度羣山夕應有待潮人吟成山月白<lb/>
　　　牛路春耕<lb/>
淺渚蒲葉長深村杏花吐東臯春事興盡室相隨去谷<lb/>
鳥勸我歌青山澹吾慮日暮望柴關牛涔取歸路<lb/>
　　　龜湖晚釣<lb/>
湖上夕水寒潛鱗避深釣野老本無營一竿掛殘照人<lb/>
知白首心吾愛滄浪調何必客星髙將貽故人笑<lb/>
　　　漳溪曉渡<lb/>
<pb n="KR4h0098_WYG_010-17b"/>
山中人尚眠渡口猶寂寂絶岸倚孤篷平沙沒行跡雲<lb/>
收山翠髙日出溪流白一曲勞者歌溪山帶離色<lb/>
　　　送四彦歸閩州詩并序<lb/>
　　　　永樂六年冬十二月大典書成擇日表進與<lb/>
　　　　纂修者三十人咸蒙賞賚而恩榮遣歸者三<lb/>
　　　　之二吾閩儒士鄭銘陳茀泮生陳循林彬皆<lb/>
　　　　在遣中戒行有日凡鄉友之在禁林者聞而<lb/>
　　　　出餞且惜其去而四人者掉頭拂衣懽欣笑<lb/>
<pb n="KR4h0098_WYG_010-18a"/>
　　　　忭無落落不得志色然後知其含英閟彩將<lb/>
　　　　益畜其中以肆於外豈徒輕試於藝者哉乃<lb/>
　　　　相與酌酒言别發為歌詠以壯其行典籍王<lb/>
　　　　公安中首歌五闋修撰王公中美春坊贊善<lb/>
　　　　陳公仲完相繼倚和余時繭足離羣愧不能<lb/>
　　　　追逐於臨岐之際因感激吐辭歌古調三疊<lb/>
　　　　重賦四君咏凡七章厠羣公之末以寫余故<lb/>
　　　　園之思以朂其進修之大<lb/>
<pb n="KR4h0098_WYG_010-18b"/>
臈月秦淮水都門正飛雪離人蹈雪歌驪駒待明發天<lb/>
寒行旅稀念子今時别四馬何翩翩搖鞭指閩粤閩粤<lb/>
路漫漫仙霞㝷故關家林物候早到日換春寒采服如<lb/>
晝繡登堂奉清懽嗟余念逺道悵望空雲山青山憶舊<lb/>
遊白髪悲明鏡斗酒送君行留懽不成興淒涼木天吟<lb/>
寂寞文園病何以贈臨岐重歌四君詠廣文多士賢英<lb/>
英閩中彦手持柿葉書三獻蓬萊殿衆望期頴脱君胡<lb/>
韜末見却憶龜山雲離心逐飛霰陳子太古心袖中龍<lb/>
<pb n="KR4h0098_WYG_010-19a"/>
唇琴玉堂拂瑤軫三奏無知音舉世趨下里長歌歸泮<lb/>
林子期尚可鑄君無徇哇淫泮水長林彦秋風逸氣髙<lb/>
孤飛戾霄漢兩袖懷霜毫恥角雕龍技歸藏文豹毛青<lb/>
雲路如砥遲子重遊遨爾家百尺樓鬱勃湖海氣一鶚<lb/>
薦遙空飛鳴走羣鷙天池濯寒流玉堂迫清思何以憶<lb/>
幽棲太常結深翠<lb/>
　<lb/>
　<lb/>
<pb n="KR4h0098_WYG_010-19b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　閩中十子詩卷十<lb/>
</p>
<p>
</p>
  </div>
<div>
                <head>閩中十子詩巻十一</head>
    <p>
<pb n="KR4h0098_WYG_011-1a"/>
欽定四庫全書<lb/>
　閩中十子詩巻十一　　　　明　袁表<lb/>
　　　　　　　　　　　　　　馬熒　編<lb/>
　髙待詔集二<lb/>
　　七言古詩<lb/>
　　　瑞應甘露詩并序<lb/>
　　　　永樂十年冬十月甲子皇上將舉大狩之典<lb/>
　　　　乃命皇太孫殿下率諸軍演武於方山之陽<lb/>
<pb n="KR4h0098_WYG_011-1b"/>
　　　　是日天降甘露於兹山既採取以獻越五日<lb/>
　　　　戊辰天子親御六飛由朝陽而東大獵於陽<lb/>
　　　　山天復降甘露視方山有加上命採取以示<lb/>
　　　　羣臣又十日丁丑再獵於武岡甘露降如前<lb/>
　　　　戊寅朝於奉天門山西繁峙縣復進嘉禾休<lb/>
　　　　徴符集臣庶稱賀翰林待詔臣髙廷禮稽首<lb/>
　　　　頓首恭惟皇上嗣統以來海内乂安萬方賔<lb/>
　　　　服至徳至功格於四表太和之氣蒸於六合<lb/>
<pb n="KR4h0098_WYG_011-2a"/>
　　　　發見諸祥前後以百十計是行式遵典禮觀<lb/>
　　　　兵以講武事獲禽以䖍祭祀故天祥隨處以<lb/>
　　　　應地瑞符日而進葢由皇上與天地合徳所<lb/>
　　　　致也臣忝職詞垣獲際文明之運覩兹盛事<lb/>
　　　　謹拜手稽首賦詩以獻詩曰<lb/>
聖皇至徳超八荒太和絪緼天畀祥五風十雨樂耕桑<lb/>
靈飛瑞走來梯航時平講武弓矢張冬隙大狩䖍蒸嘗<lb/>
神孫受詔先啓行南出大獵方山陽萬乗繼發循東方<lb/>
<pb n="KR4h0098_WYG_011-2b"/>
先於陽山後武岡三軍熊虎多材良千里蹄翼無匿藏<lb/>
岳靈告功徹上蒼下降甘露何瀼瀼千林萬木森松篁<lb/>
浥浥泥泥凝精光流珠綴粉懸琳琅採枝掇葉含芬芳<lb/>
歸來天子坐明堂三三九户羅神漿清如冰壺涵雪霜<lb/>
湛如玉瓚泛流黃滑如凝脂白截肪丼如醍醐冽且香<lb/>
東方小兒琉璃觴華山童子五綵囊星輝獻采來鏘鏘<lb/>
側聞海外異人千里長胸吞美酒五斗量又聞金莖髙<lb/>
挿空中央雲表沆瀣分清涼紀諜傳説誠荒唐兹非天<lb/>
<pb n="KR4h0098_WYG_011-3a"/>
公輔聖皇此物何以升巖廊西土佳禾亦致將一莖五<lb/>
穂垂金穰禎駢瑞集符運康薦諸太廟昭先王示彼臣<lb/>
民協萬邦百辟稱賀聲洋洋卿雲興歌舜徳彰靈芝涵<lb/>
泳漢祚昌小臣再拜獻頌章陛下萬嵗垂衣裳<lb/>
　　　擬老將行<lb/>
十三身屬執金吾二十専征破骨都一生力盡三河外<lb/>
萬死身輕百戰餘敵兵長驅度絶幕漢騎慿陵皆奮躍<lb/>
勇決寧懷巾幗羞擒生每作轅門縛六十年來白髪新<lb/>
<pb n="KR4h0098_WYG_011-3b"/>
玉關長望苦悲辛老去廉頗思用趙憂來王翦尚要秦<lb/>
一朝謝病衡門下萬事蹉跎成解瓦麾下偏禆屬鎮軍<lb/>
里中俠少輕司馬落葉空庭鳥雀閒蒼苔窮巷車輪寡<lb/>
春山抱甕向青門秋水行歌歸綠野昨夜魂飛到隴頭<lb/>
壯心未已淚雙流寳劍匣中光烱烱驊騮櫪上鳴啾啾<lb/>
近聞天子掃狼烟闕下論功皆少年白首將軍新破敵<lb/>
黑頭僕射再臨邊始笑子卿歸屬國節旄落盡海西邊<lb/>
　　　邯鄲少年行<lb/>
<pb n="KR4h0098_WYG_011-4a"/>
燕趙多奇士邯鄲俠少年平生負膽氣勇決如流泉黃<lb/>
金如山不足惜百萬呼盧常一擲家藏死士不記名身<lb/>
遇恩讐便輕敵邯鄲陌上盛繁華鬬雞走馬相矜誇忽<lb/>
報烟塵在東北回鞭却向平原家相看一言不合意歸<lb/>
來縱醉邯鄲市市人笑我同衆人擊劍悲歌向誰是天<lb/>
生俊意自飛揚不遇知音徒慨慷君不見幽并壯士死<lb/>
千載猶聞俠骨香<lb/>
　　　浮亭月下聞李大秦筝歌<lb/>
<pb n="KR4h0098_WYG_011-4b"/>
孤館夜寂寞秦聲轉淒然醉來聞向明月下客心搖落<lb/>
秋風前飄飄十指聲猶訴颯颯長林驟飛雨激若荆卿<lb/>
易水歌悲如蘇子河梁語角羽初停又拂商四郊黃葉<lb/>
紛飛揚劍門滴盡邊人淚鏡閣啼殘少婦腸西江曾臨<lb/>
吹玉笛馬上淒涼聴不得祇今彈得心欲狂四座相看<lb/>
失顔色伶倫去後空有思世上秦聲誰得知偏同客裏<lb/>
歌楊桞長伴軍中舞鴈兒轆轤金井梧桐冷壯士衣寒<lb/>
心耿耿一杯何處酹平原酒盡浮亭不堪醒<lb/>
<pb n="KR4h0098_WYG_011-5a"/>
　　　終南叠翠歌贈趙孟寛少府<lb/>
我本學仙者名山愛遊遨登髙少東魯泰岱如秋毫南<lb/>
遊北走不稱意西攀始得終南髙終南崢嶸何壯哉勢<lb/>
㧞五岳橫三台層巒沓嶂紛霧集縈青叠翠如屏迴矯<lb/>
首睨絶頂聳身獼猴臺慿虛一長嘯萬里陰風來雙峯<lb/>
却立髙欲摧石門厓口皆曀霾颯然雲散四天淨千巖<lb/>
萬壑青如苔皎如映日戈矛開煜煜丹霞雲錦堆飄如<lb/>
羣仙羽葢下瑤水儼如千官劍佩趨蓬萊龍飛鳯舞各<lb/>
<pb n="KR4h0098_WYG_011-5b"/>
奮躍崖張壁立爭崔嵬翫景不厭逺探奇未能回松杉<lb/>
嘈嘈度空籟兩耳似聴絲絃哀逍遙東吞黒谷日昆明<lb/>
北浸陰地灰西南太白最髙處黃鶴𤣥猱愁欲度寒飈<lb/>
六月吹雪花紫氣三時結𤣥霧下視羣峯失翠微中窺<lb/>
萬嶺迷行路我欲攀雲造天語厯井捫參未言苦晶明<lb/>
照耀或可親倐忽晦暝不知所瀑泉殷殷秦地雷落葉<lb/>
蕭蕭漢陵雨昔時此地如登仙榮光體氣何赫然九重<lb/>
宫闕碧霄上夾道軒車白日邊富貴榮華知幾許千金<lb/>
<pb n="KR4h0098_WYG_011-6a"/>
快意如浮烟邇來秦漢幾千載空餘渭水流東海妙舞<lb/>
清歌不復聞金輿玉座今安在但見千林蒼蒼杳靄間<lb/>
秋風去兮春日還白雲長入畢原樹明月虚照藍田關<lb/>
又聞猿聲啾啾滿林谷啼烟嘯雨愁空山山中之人野<lb/>
服黃冠掃石朗咏揮絲妙彈春風時來落花晝閒了然<lb/>
髙卧紫岑裏綠羅裊裊不可攀固守麋鹿志本無軒冕<lb/>
情因來窺捷逕笑學盧生行倐起把芙蓉飄颻朝玉京<lb/>
我時拂衣蹈東溟君亦鸞飛到蓬瀛風期汗漫三山上<lb/>
<pb n="KR4h0098_WYG_011-6b"/>
向余毎説終南青憶為終南行興因終南發醉揮墨客<lb/>
紫霜毫為君掃却長松雪眼前空翠如可捫何必山中<lb/>
弄雲月<lb/>
　　　醉歌行鄭二廣文西齋宴集<hi>分得一字</hi>
吾愛鄭夫子妙年振英聲讀書不肯死章句笑殺當時<lb/>
魯兩生男兒何事空饑餓角巾嘯起東山卧三奏陽春<lb/>
和者稀立談古人獨知我知我家無二頃田幾畨相見<lb/>
客中憐開心寫意不足惜千金散盡還依然廣文髙館<lb/>
<pb n="KR4h0098_WYG_011-7a"/>
歸來好撾鼓談經日應早堂下諸生揖鄭䖍門前食客<lb/>
謁平原傾家祿米三百斗一嵗只供沽酒錢西齋為余<lb/>
造瑤席滿堂盡是青雲客綺席金盤蘇合香銀瓶綠酒<lb/>
玻璃色昨夜東風天際來桃花笑人厯亂開春光如此<lb/>
得幾日毋多酌我何為哉山公不解倒騎馬習池春水<lb/>
空莓苔我歌白雲興偏逸君起揮毫誇第一空名何用<lb/>
掛百年劇飲惟須醉千日鄭夫子聴我歌與君更進酒<lb/>
但使朱顔酡君不見陌頭楊桞色青青飛花昨日吹滿<lb/>
<pb n="KR4h0098_WYG_011-7b"/>
城又不見樂遊原上咸陽道漢闕秦陵幾迴好昔時歌<lb/>
吹激浮雲今日殘陽映衰草不用悲歌空斷腸請君勸<lb/>
客勿停觴古來惟有留賔驛到處逢人説鄭莊<lb/>
　　　題無為天師畫閩山勝覽圖為延平王將軍賦<lb/>
閩山設險雄兩關九峯直下連三韓真人落筆走山海<lb/>
浮天縮地須臾間窮崖絶壁不可攀飛青叠翠來相攅<lb/>
聳身欲上萬仭表秪疑坐我浮雲端壯哉形勝矜吳楚<lb/>
開國英雄幾威武劍城髙拱控雙溪鐔水東流送千古<lb/>
<pb n="KR4h0098_WYG_011-8a"/>
君不見鐔水東流去不還鐔上至今風雨寒深沈洞府<lb/>
了莫測那知不有蛟龍蟠好文將軍不好武白晢専城<lb/>
偃貔虎城頭鼔角靜朝昏城裏絃歌儼鄒魯幕府秋閒<lb/>
爽氣來金鞍駿馬重遊陪登髙極目見萬里壯心直與<lb/>
雲俱開一時幕下皆鄒枚摛文振藻何奇哉開圖釃酒<lb/>
賦嘉頌遙祝堯天萬嵗盃我愛名山將白首五岳㝷真<lb/>
不辭走偶聞髙義逸興飛披拂白雲笑揮手手揮白雲<lb/>
袖兩毫金天汗漫接盧敖相期更訪蓬萊頂百尺長竿<lb/>
<pb n="KR4h0098_WYG_011-8b"/>
釣巨鰲<lb/>
　　　題景昭畫長江萬里圖為鐔郡生季鐔賦<lb/>
潯陽九道流雪波三湘漢沔通岷沲邊鸞丹青狀雲水<lb/>
寫空走浪回江河江頭東風昨夜過綠綺粼粼春色多<lb/>
汀花逺近向人笑水鳥下上鳴相和鴛鴦鸂鶒明沙渚<lb/>
四喜雙喓亂紅樹漂揚鳬鴈鏡中浮浩蕩白鷗雲外去<lb/>
昔遊桂棹楚天深三月風光春滿林載妓傾杯醉魚鳥<lb/>
桃花兩岸蕩人心别去繁華三十載夢憶湘潭隔滄海<lb/>
<pb n="KR4h0098_WYG_011-9a"/>
九峯溪上粉圖開一片江南春色在季生妙年肌骨清<lb/>
古心愛畫如瑤瓊胸吞雲夢萬餘里欲寫層瀾登玉京<lb/>
玉京峨峨五雲裏天塹洪濤限揚子芳草萋萋白鷺洲<lb/>
垂楊裊裊秦淮水恩波照耀錦為衣拂拭畫圖天上歸<lb/>
我亦買船待江口與君爛漫娛春暉<lb/>
　　　何滄洲<hi>伯度</hi>寫月中影扇面為曾維直賦<hi>曽時</hi>
　　　<hi>應薦京師</hi>
鏡裏桂秋影滿堂明月寒不聞風雨聲但見蛟龍蟠滄<lb/>
<pb n="KR4h0098_WYG_011-9b"/>
洲之人何伯度亂葉縱橫走毫素瀟湘洞庭當几筵玉<lb/>
管瑤笙起窻户昔年飛夢楚江潯蒼梧日出生遙陰九<lb/>
山髙縣片月白萬綠倒浸寒波深英皇不來夜沈沈淒<lb/>
涼誰奏雲和音空林落葉響秋露啼猿嘯鬼愁人心魂<lb/>
搖魄動倐驚起長憶夢遊千萬里南豐夫子開新圖飄<lb/>
然如入篔簹裏君披琅玕朝玉京余亦拂釣歸滄溟臨<lb/>
岐愧乏繞朝䇿髙歌贈爾雙瑤瓊功名事業照汗素風<lb/>
期汗漫來相迎一枝折待連鰲手持向蓬萊頂上行<lb/>
<pb n="KR4h0098_WYG_011-10a"/>
　　　題畫山水<lb/>
楚水日夜綠楚山多在秋賞心掛遙翠逸興生逺游長<lb/>
松虚構臨空濶松影波光映窻闥一葉扁舟天際來疑<lb/>
是山陰雪中發了然相對澹忘機短䇿㝷橋行且遲洞<lb/>
庭水落鴈聲逺夢澤天寒霜氣微憶曾飛夢三湘渚桂<lb/>
棹浮空不知所酒酣吟上岳陽樓錦袍仙人和予舞西<lb/>
風吹冷紅塵衣紅塵著人思夢歸何處江山如畫裏期君<lb/>
爛漫弄晴暉<lb/>
<pb n="KR4h0098_WYG_011-10b"/>
　　　送鄭克萬還睢陽軍<lb/>
海國尚殘暑梁山寒露多一㠶掛秋色北上臨大河河<lb/>
山設險睢陽戍張許昔時守兵處至今忠義在人心壯<lb/>
士聞風毛髪竪夫子驍雄仍好文少年投筆要奇勲倚<lb/>
戈汴水看明月立馬夷門望白雲時平大道無難阻遊<lb/>
子歸來念鄉土羽檄還同毛檄歡鐵衣也學萊衣舞家<lb/>
林暫駐復言辭拂劍西風傷别離萬里送君歸幕府幾<lb/>
時寄我從軍詩<lb/>
<pb n="KR4h0098_WYG_011-11a"/>
　　　贈友漁樵歌<lb/>
我本漁樵者結交青雲人朱門華館不下士青山白屋<lb/>
歸來貧聞君愛與漁樵友每逐漁樵在林藪兩屐松風<lb/>
萬壑間孤舟蘿月雙溪口朝與漁者親暮與樵者隣山<lb/>
厨束薪煑白石墅飯折荷包紫鱗春風行歌出林鳥落<lb/>
日扣舷渡江渚負䇿閒隨黄鳥吟濯纓時對騷人語世<lb/>
人結交徒結名黃金不多交不成羨君不交黄金貴却<lb/>
友漁樵如弟兄白頭與我初傾葢開口論心向十載渭<lb/>
<pb n="KR4h0098_WYG_011-11b"/>
水稽山人已非鮑生仲父名空在往事蒼茫不可㝷越<lb/>
城斗酒惜離心醉向滄浪歌伐木更從何處覔知音<lb/>
　　　古咸陽行<lb/>
長安古城盡禾黍故國荒涼變今古秦帝山河滿夕陽<lb/>
漢家宫闕隨塵土咸陽昔時何壯哉離宫複道飛空迴<lb/>
五陵白日歌鐘起三輔紅塵車騎來一朝坐見繁華歇<lb/>
冠葢散為烟霧滅草木猶纒戰血腥丘墟尚帶行輪轍<lb/>
年代悠悠經幾秋空餘渭水向東流回中古道無遊輦<lb/>
<pb n="KR4h0098_WYG_011-12a"/>
關内何門㝷故侯傷心此地不能道惆悵雄圖成蔓草<lb/>
惟有終南萬仭青年年看盡行人老<lb/>
　　　奉酬陳二先輩嵗晏憶别首春見寄之作<lb/>
嵗暮雨霰集海雲暗長空滄洲寒盡飛白雪春風吹落<lb/>
龍門東龍門江上滄浪子忽聴陽春滿流水君不見千<lb/>
里滄浪歸海深看君文章亦如此知已如君不易知與<lb/>
君相逢須醉歸别去還為殘嵗隔詩來却有滄洲期人<lb/>
生萬事良悠悠百年莫為離别愁今日相酬郢中唱他<lb/>
<pb n="KR4h0098_WYG_011-12b"/>
時還放剡中舟<lb/>
　　　賦得吳航渡送趙少府之京<lb/>
君不見吳航渡河上蕭蕭多古樹樹根積石長青苔應<lb/>
比昔人繫舟處寂寞寒潮自往還關河北望空雲山天<lb/>
浮百粤榮光歇海接三呉霸氣寒呉王城闕幾千載舸<lb/>
艦何年到閩海危檣峻櫓逐飄風今日吳航名尚在江<lb/>
上年年春草新城頭車馬往來頻野鳥不知驚候吏垂<lb/>
楊空自送行人郎官匹馬趨京口吳航渡口飲君酒輕<lb/>
<pb n="KR4h0098_WYG_011-13a"/>
舟應過闔閭城為問樓船今在否<lb/>
　　　賦得龍門渡送林八之京<lb/>
龍門渡流水行人日來去行人怨别嘆西東流水無心<lb/>
自朝莫君不見江水東流到海深若比離情更深處居<lb/>
人誰奈住龍門朝朝觀别易傷魂夕陽忍見瀛洲草莫<lb/>
雨愁聴西峽猿逢君躍馬趨京闕渡口桞枝為君折昔<lb/>
時相見不盡歡此日相看空惜别雲山漠漠興悠悠正<lb/>
是龍門落葉秋河上竹枝歌莫發知君故里惜移舟<lb/>
<pb n="KR4h0098_WYG_011-13b"/>
　　　賦得落木寒泉送陳京進士之京<lb/>
谷口飛雨散微霜天地寒寒泉與落木一夜滿空山山<lb/>
前驪駒歌未已落木寒泉一夜起萬壑長風吹出來愁<lb/>
聲併入行人耳一路行人聴不窮閩山浙水秣陵東飛<lb/>
流琤琮雜空籟亂葉颯沓兼寒蛩長松髙月古溪映靈<lb/>
境真機更清淨野客琴中趣轉深孤僧定裏心偏靜六<lb/>
屛山下憶幽㝷褰裳一歩一清心白雲對酒看懸瀑落<lb/>
日披書坐逺林於今桂枝在君手笑我支離去時久況<lb/>
<pb n="KR4h0098_WYG_011-14a"/>
是臨𡵨落葉分相思不奈怨離羣山中泉木轉蕭索夜<lb/>
夜寒聲誰共聞<lb/>
　　　賦得籌谷飛雲留别滄洲陳隱君<lb/>
籌峯崢嶸紫翠分千厓萬壑皆白雲宛如朝莫陽臺下<lb/>
巫山氣色含氛氲有時出岫連烟渚幕樹遮泉不知所<lb/>
渡海長隨萬里風浮空忽作千山雨蘿逕松門落照寒<lb/>
孤猿獨鶴共知還巖頭仙客應閒卧溪上幽人時坐看<lb/>
滄浪别墅依猿鳥遊子春來看山好回首龍門盡白雲<lb/>
<pb n="KR4h0098_WYG_011-14b"/>
念此使人歸欲早别路峯前花正飛何年共結白雲期<lb/>
幾回吟向春天樹惆悵江東日莫時<lb/>
　　　題臺江别意餞顧存信歸番禺<lb/>
置酒臺江上悵然傷解攜番禺天萬里矯首南雲低停<lb/>
舟對君日將暮目送南雲指歸路鄉夢多隨蜃母樓家<lb/>
林近入扶桑樹滄浪浩蕩杳難期此别重逢又幾時東<lb/>
去臺江應到海惟因流水寄相思<lb/>
　　　梅江謠留别梅江諸友<lb/>
<pb n="KR4h0098_WYG_011-15a"/>
六月登玉京炎蒸欺人不可行側聞梅江水寒冰玉壺<lb/>
只如此梅江之水千丈深人言此水直千金千金未必<lb/>
稱人意我欲愛之清煩襟皆山樵人坐我語相攜㝷幽<lb/>
指何許塵心飛度象湖雲水濶天長未言苦青眼故人<lb/>
如白鷗招邀待我黃沙頭采秀探奇入靈境上攀龍峰<lb/>
最髙頂龍峰絶頂窺蓬瀛登髙望逺形神清大江茫茫<lb/>
寫溟漲元氣浩浩無虛盈飛濤一髪雪花白遙山數㸃<lb/>
琉球青欹㠶側柂凌空濶厯亂中流棹歌發居人雲水<lb/>
<pb n="KR4h0098_WYG_011-15b"/>
弄生涯撇網抛綸到窮髪君不見龍峰山陽五百家龍<lb/>
峰市上半魚蝦儒生不學老農稼青門多種故侯𤓰三<lb/>
尺兒童誦詩禮向余亦指長風沙一嚴兵備限荒服百<lb/>
雉孤城鎮海涯孤城殘戍揚威武島夷蠻苗竄如鼠清<lb/>
秋幕府偃旌旗白日轅門卧貔虎如此承平百事無江<lb/>
山所以待吾徒賢豪傾倒平生意璚杯綺席來相娛我<lb/>
愛江山對君酌江山笑我辭猿鶴從來心事戀烟霞漸<lb/>
老誰知愧林壑今日向君傾綠尊千觴不斷别離魂臨<lb/>
<pb n="KR4h0098_WYG_011-16a"/>
岐揮手謝知己飛心騁目瞻天門興為梅江謠醉别梅<lb/>
江去他年此地濯塵纓意得西城别君處<lb/>
　　　送鄉人王仲詢之永嘉司訓<lb/>
楊花飛盡春三月離人思繞楊花雪一車行李發京華<lb/>
千里鄉心指閩越念我辭家一度春春殘愁别故鄉人<lb/>
銜杯祖道惜分手羡子儒冠早致身此行不用傷離索<lb/>
一路雲山引鳴鐸茂苑花邊匹馬遲錢塘月下孤舟泊<lb/>
五月揚㠶入四明永嘉百里候文星白面書生向人詢<lb/>
<pb n="KR4h0098_WYG_011-16b"/>
黒頭博士解談經<lb/>
　　　題畫山水贈别陳希道<lb/>
青山置眼前秀色可攬結白雲忽飛來相看共怡悦秪<lb/>
疑坐我匡廬間五老芙蓉半明滅嘉樹重林生晝陰清<lb/>
溪流水清我心野橋蘿逕孤笻晚古屋茅<graphic n="KR0585" url="https://raw.githubusercontent.com/kanripo/KR-Gaiji/master/images/KR0585.png" mimeType="image/png"/>落照深山<lb/>
中之人希夷子妙年習隱雲山裏秪愛青山不厭貧髙<lb/>
卧白雲未應起知我無聲詩趣閒起來長揖指雲山含<lb/>
毫繹思遇知己攅青叠翠須臾間我欲辭山拂衣去君<lb/>
<pb n="KR4h0098_WYG_011-17a"/>
還索我相思句留却相思一片心掛向圖中最髙樹情<lb/>
亦不可盡言亦徒爾為惟應看畫長相憶笑指雲山遲<lb/>
後期<lb/>
　　　遊靈峰寺和王皆山舊遊之作<lb/>
　　　　丁亥六月五日大暑余時將釋服歸朝别藍<lb/>
　　　　田諸舊好陳氏伯仲領余來遊此山因覩故<lb/>
　　　　人王恭舊遊之作慨想當時之幽致雅集不<lb/>
　　　　減山陰而不知一觴一咏罰酒者幾人矣今<lb/>
<pb n="KR4h0098_WYG_011-17b"/>
　　　　余後來衣冠載歌陽春能無繼乎詩成并贅<lb/>
　　　　斯語以記嵗月<lb/>
紫雲炎氣横紫清客行愁作升天行側聞龍龕有絶境<lb/>
清涼可以清心情招邀結佩賢豪客採秀探奇入靈宅<lb/>
徑轉香雲靜影空溪回定水驚湍寂登髙壯觀大海東<lb/>
扶桑樹色搖空濛蓬萊一勺幾清淺萬刼此地開禪宫<lb/>
翫景興轉逸騰身凌紫烟上攀香爐最髙頂下聞水樂<lb/>
鳴三天三天諸品同清淨兀坐安禪了真性蛟龍破壁<lb/>
<pb n="KR4h0098_WYG_011-18a"/>
動心魂應是故人昔題咏故人如今在玉堂雄詞逸翰<lb/>
生輝光舊遊幾處空陳迹别夢三時繞故鄉而我辭山<lb/>
笑遲暮暫息塵機得𤣥度支公不遇且銜杯大醉題詩<lb/>
下山去<lb/>
　　　題米元暉畫山水巻<lb/>
米家墨妙稱擅場關李俗狀安可方虎兒雄筆力扛鼎<lb/>
早有才名繼阿章白雲鴻洞無根樹光溢重瞳接恩遇<lb/>
尺縑不肯與閒人世上流傳少真趣此圖恍惚海岳菴<lb/>
<pb n="KR4h0098_WYG_011-18b"/>
得非家學青於藍摩挲不暇别疑似但見雪山一片如<lb/>
江南遙岑叠巘含殘雨羣壑重林不知所水接方蓬海<lb/>
上呉樹浮雲夢天連楚却憶匡廬倚桂舟祇今疑是畫<lb/>
中遊白頭謬隱金門日清夢長懸碧嶂秋承平公子餘<lb/>
紈綺脱略髙情愛山水重購㝠搜喜得之良金美玉徒<lb/>
為耳襄陽橋梓幾風烟寳晉真源誰復傳嗟予好古笑<lb/>
流俗幾度含毫愧昔賢<lb/>
　　　賦得朱雀橋送周惟翰典籍扈從北巡<lb/>
<pb n="KR4h0098_WYG_011-19a"/>
金陵二月春雪消南出都門天路遙玉虹垂空飲絶岸<lb/>
朱雀何年橫作橋橋邊芳草迷春望橋上風光春駘蕩<lb/>
流水遙連白鷺洲行人共指烏衣巷千古行人行不休<lb/>
六朝流水至今流中華日月扶神器萬國車書聚帝州<lb/>
承平海宇歡寧謐萬乗時巡從此出白下門前轉翠華<lb/>
長干道上傳清蹕玉堂詞客載圖書扈從萬乘駟馬車<lb/>
行到橋頭應駐轂市人爭看馬相如<lb/>
　　　賦得三山曉霞送黎慎之歸清江<lb/>
<pb n="KR4h0098_WYG_011-19b"/>
秣陵諸峯蒼翠重青山削立三芙蓉朝朝丹霞掛絶頂<lb/>
曄曄紫氣如蟠龍扶桑弄影浮窮髪捧出晴陽照天闕<lb/>
瑞彩遙連鍾阜雲祥光倒映金川月羃洞蒸林瑣翠微<lb/>
江山到處含清暉赤城長帶千巖色楚澤曾隨孤䳱飛<lb/>
有時橫空散紋綺白鷺洲前映秋水畫史雙毫㸃染間<lb/>
行人匹馬沈吟裏清江才子逺朝天逸興臨岐對恵連<lb/>
目送三山霞外路玉堂邀我送行篇我憶三山隔閩海<lb/>
蜃氣㝷常吐光怪别來霄漢嵗月深夢去烟霞泉石在<lb/>
<pb n="KR4h0098_WYG_011-20a"/>
復此三山送子行殘霞片片帶離情好將霞彩裁為錦<lb/>
歸去人看衣晝榮<lb/>
　　　紫微峯歌送劉大之京<lb/>
六平西倚大海邊橋柯東與三神連迴厓沓嶂去不息<lb/>
攅青飛翠來眼前紫微秀出霄漢中孤峰巧削金芙蓉<lb/>
幽厓朝光積陰雨暗谷夜氣生長虹傍有翠微髙下立<lb/>
雙開文筆出晴空四時仙風長瑤草六月古雪鳴寒松<lb/>
片雲當遮白石澗萬籟吹度珠林鍾登髙壯觀大海東<lb/>
<pb n="KR4h0098_WYG_011-20b"/>
扶桑樹色明方蓬洪濤萬里浩無極奔溪百折來相通<lb/>
紫微之山人深居紫微裏閒看山色清我心髙卧白雲<lb/>
扶不起昨日凌風頂上行千林樹色帶離情遙見山陽<lb/>
開祖道交觴共餞劉公榮眷此斗酒别惆悵金陵道人<lb/>
言帝鄉樂勝似長安好出門西笑江路分三山回望紫<lb/>
微雲髙歌一曲各分手惟有青山長送君<lb/>
　<lb/>
　閩中十子詩巻十一<lb/>
</p>
<p>
</p>
  </div>
<div>
                <head>閩中十子詩巻十二</head>
    <p>
<pb n="KR4h0098_WYG_012-1a"/>
欽定四庫全書<lb/>
　閩中十子詩巻十二　　　　明　袁表<lb/>
　　　　　　　　　　　　　　　馬熒　編<lb/>
　高待詔集三<lb/>
　　五言律詩<lb/>
　　　寄陳五先輩<lb/>
春山曾共賞一别又西風岐路非關逺心期恨不同暮<lb/>
天孤嶂靜秋水夕陽空為有相思寄雲邊送斷鴻<lb/>
<pb n="KR4h0098_WYG_012-1b"/>
　　　晚春寄懷林八員外董七侍讀<hi>先有遊董巖之期</hi>
黃鳥堪求侣青山獨掩扉相思空夜月一别換春衣江<lb/>
樹雲邊出林花雨外稀董巖佳賞地連佩莫相違<lb/>
　　　題仙山樓觀圖<lb/>
神仙不可接真境亦應求我有烟霞想心飛泰華秋花<lb/>
源通碧洞松路入丹丘彷彿雲中望參差十二樓<lb/>
　　　夜泊官塘見新月<lb/>
落日長川暝孤舟獨客愁若為今夜月不是故園秋片<lb/>
<pb n="KR4h0098_WYG_012-2a"/>
影懸珠斗微光下玉鈎心期明鏡滿指日大刀頭<lb/>
　　　送許志學北遊<lb/>
聞説幽并北嚴冬雪作花長空無過鴈念子獨辭家朔<lb/>
月迎仙櫂灤雲引客車薊門登覽處顒望憶京華<lb/>
　　　題可貞王紀善獨秀山房<lb/>
别構倚雲開孤峯秀色來飛泉侵畫幌空翠落瑤杯名<lb/>
比三珠樹詞傾五吏才況陪銅輦暇賦咏有鄒枚<lb/>
　　　除夕<lb/>
<pb n="KR4h0098_WYG_012-2b"/>
臘盡雪初晴春迴促漏聲孤燈親逺客一嵗只殘更律<lb/>
候青陽轉年隨白髪生迎新應待旦端珮謁承明<lb/>
　　　重送許子之巴西<lb/>
雙鳬新被命萬里逺從官聞説巴西好何愁蜀道難峽<lb/>
猿驚印綬蠻吏識衣冠聖徳懷荒服賢勞莫憚煩<lb/>
　　　題四皓圖<lb/>
逹生無不可世外復人間雲巻逃秦去風期翼漢還功<lb/>
名留碧簡圖畫見蒼顔千載商山下松泉自掩關<lb/>
<pb n="KR4h0098_WYG_012-3a"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4h0098_WYG_012-3b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　閩中十子詩巻十二<lb/>
</p>
<p>
</p>
  </div>
<div>
                <head>閩中十子詩巻十三</head>
    <p>
<pb n="KR4h0098_WYG_013-1a"/>
欽定四庫全書<lb/>
　閩中十子詩巻十三　　　　明　袁表<lb/>
　　　　　　　　　　　　　　　馬熒　編<lb/>
　髙待詔集四<lb/>
　　七言律詩<lb/>
　　　擬岑補闕<hi>參</hi>奉和早朝大明宫之作<lb/>
明光漏盡曉寒催長樂疎鐘度鳯臺月隠禁城雙闕迥<lb/>
雲迎仙㐲九重開旌旗半掩天河落閶闔平分曙色來<lb/>
<pb n="KR4h0098_WYG_013-1b"/>
朝罷珮聲花外轉回看佳氣滿蓬萊<lb/>
　　　擬髙常侍<hi>適</hi>送王李二少府貶衡巫<lb/>
曉鐘寥亮鴈聲哀候館鳴雞曙色催兩地送君雙别淚<lb/>
西風駐馬共銜杯巴山落月啼猿斷楚水孤㠶片雨來<lb/>
莫怨異鄉成久隔漢庭還憶賈生才<lb/>
　　　九日同鄭二逸人董七侍讀林一秀才雨中宴<lb/>
　　　　集朱聘君碧潭軒以微雨潭上來分賦<hi>得微字</hi>
微霜昨夜塞鴻飛雨裏逢君未授衣華館把杯仙菊潤<lb/>
<pb n="KR4h0098_WYG_013-2a"/>
青山對面故人稀泉飛百道溪聲逺風度重林酒氣微<lb/>
明日相逢乗霽景登臨不用怨斜暉<lb/>
　　　送林膳部歸冶城<lb/>
龍門雨裏識君時醉度殘春又别離芳草滿衣愁對酒<lb/>
青山倚棹共題詩晴川樹外孤城出野館花邊匹馬遲<lb/>
歸去釣龍臺上月好慿南鴈寄相思<lb/>
　　　送秀上人逺遊<lb/>
一鐙初别祖師禪孤月寒雲思𣺌然飛錫却從紅日外<lb/>
<pb n="KR4h0098_WYG_013-2b"/>
浮杯還度白鷗前㝷鐘野寺經殘雪乞食春城向暮天<lb/>
我有采真秋興逸相期何處聴寒泉<lb/>
　　　寄林七膳部兼呈林懷之廣文<lb/>
無諸臺下葉初黃客裏相逢值早霜秋館醉看仙菊滿<lb/>
禪房坐識雨花香别來塞鴈江雲隔夢去青山海路長<lb/>
白髪廣文慿問訊門生還有幾升堂<lb/>
　　　酬林一和閒齋見懷之作<lb/>
東山遙夜鴈歸聲兩地相思舊感生芳草白雲無那别<lb/>
<pb n="KR4h0098_WYG_013-3a"/>
春風黃鳥若為情雙溪日下鷗波靜獨樹原頭獵火明<lb/>
誰道離居成寂寞好文地主久知名<lb/>
　　　得鄭二宣海南手札<lb/>
番禺天外古交州念子南行戀舊遊故國又經花落後<lb/>
逺書翻寄鴈來秋梅邊野飯逢人少海上青山對客愁<lb/>
為報羅浮雲影道早隨明月引歸舟<lb/>
　　　奉和王檢討偁元日早朝<lb/>
嚴城初啓漏聲殘閶闔平分曙色闌一葉仙蓂迎淑氣<lb/>
<pb n="KR4h0098_WYG_013-3b"/>
九重宫樹却春寒天近蓬萊曕日月風回環佩綴鴛鸞<lb/>
共膺舜厯三陽泰長奉堯尊萬嵗歡<lb/>
　　　奉和梁典籍用行春日禁中對雪之作<lb/>
青春瑞雪滿瀛洲紫禁恩光湛欲流飛絮亂隨仙仗舞<lb/>
凝華髙映衮衣浮宫中一夕皆璚樹天上何年盡玉樓<lb/>
況有詞臣能賦咏陽春此曲更難酬<lb/>
　　　送釋玉林領僧綱歸建州<lb/>
春風飛錫上瑤京塵境真機去住情雙樹别來金刹逺<lb/>
<pb n="KR4h0098_WYG_013-4a"/>
中峰歸去紫衣榮新承一命沾殊渥還領羣僧坐化城<lb/>
我欲舊山㝷社侣溪頭應見逺公迎<lb/>
　　　送雪峰僧龍淵歸三山<lb/>
新持半偈出青蓮孤鶴閒雲思𣺌然金錫來承天漢語<lb/>
紫衣歸坐雪峰禪㝷鐘野寺殘山外潄齒寒流落照邊<lb/>
行至東林休結社松枝已偃舊房前<lb/>
　　　送政上人遊京師<lb/>
符山講罷别人天獨鶴遊雲思渺然飛錫欲凌霄漢上<lb/>
<pb n="KR4h0098_WYG_013-4b"/>
浮杯還度海鷗前白門花落香時夢紫禁鐘殘靜夜禪<lb/>
解紱自期歸去晚相從何處聴寒泉<lb/>
　　　賦得楊子江送别林崇信文學之温陵<lb/>
天塹何年擘巨鰲地分南北限波濤雲浮絶島金山出<lb/>
潮撼孤城鐵甕髙往事幾迴人世換東流千里客行勞<lb/>
龍河落日空洲樹送子離心正鬱陶<lb/>
　　　送陳伯偉姪徤歸三山<lb/>
驪歌拂曙送殘鐘白下離尊醉仲容别路還㝷楓嶺去<lb/>
<pb n="KR4h0098_WYG_013-5a"/>
何時復向竹林逢舟迎雙劍潭前月門對三山石上松<lb/>
到日定應懷老阮家書欲寄意千重<lb/>
　　　秋夜枉鄭二隱君溪上人過訪<lb/>
故人别後嘆淒其遙夜空山慰所思黃菊喜逢髙士醉<lb/>
白雲似與野僧期明河一鴈飛霜早落日孤城下漏遲<lb/>
談笑只愁天易曙行雲流水又分離<lb/>
　<lb/>
　<lb/>
<pb n="KR4h0098_WYG_013-5b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　閩中十子詩巻十三<lb/>
</p>
<p>
</p>
  </div>
<div>
                <head>閩中十子詩巻十四</head>
    <p>
<pb n="KR4h0098_WYG_014-1a"/>
欽定四庫全書<lb/>
　閩中十子詩巻十四　　　　明　袁表<lb/>
　　　　　　　　　　　　　　　馬熒　編<lb/>
　髙待詔集五<lb/>
　　七言絶句<lb/>
　　　春暮寄林一和<lb/>
雨裏春衣惜解攜出門愁見草萋萋憶君只在星溪月<lb/>
無那青山杜宇啼<lb/>
<pb n="KR4h0098_WYG_014-1b"/>
　　　溪上别馮一嶼<lb/>
出門紅葉滿清溪君向東湖我向西今夜青山明月在<lb/>
相思兩地聴猿啼<lb/>
　　　江亭别<lb/>
春江湛湛白鷗波一曲陽關為爾歌莫向尊前惜沈醉<lb/>
青山長在别離多<lb/>
　　　早鴈<lb/>
涼霜八月塞天寒飛度衡陽楚水寛少婦樓頭初掩瑟<lb/>
<pb n="KR4h0098_WYG_014-2a"/>
一行先向夕陽看<lb/>
　　　林真士畫<lb/>
楚雲天外數峰青春水桃花滿洞庭落日樓臺明鏡裏<lb/>
欲停瑤瑟候湘靈<lb/>
　　　江上扁舟圖為林維徳賦<lb/>
扁舟一葉楚天寒逺樹空江野照殘憶得湘潭歸棹晚<lb/>
千峰倒影鏡中看<lb/>
　　　題界畫臺閣<lb/>
<pb n="KR4h0098_WYG_014-2b"/>
帝子鳴鑾去不還朱簾空捲對西山詞華零落三珠樹<lb/>
秋水長天祇自閒<lb/>
　　　其二<lb/>
銅雀髙樓借日懸姑蘇舞榭入雲烟繁華一落金屛影<lb/>
半是呉山鄴水邊<lb/>
　　　題天山罷獵圖<lb/>
雪淨沙場獵騎歸解鞍相對語寒暉左賢又獵天山道<lb/>
正是天山雪片飛<lb/>
<pb n="KR4h0098_WYG_014-3a"/>
　　　題瘦馬<lb/>
一自天閑謝六飛霜毛蕭颯力行微圉官獨立休惆悵<lb/>
明嵗秋風苜蓿肥<lb/>
　　　題夏景<lb/>
空翠凝雲濕未乾草堂相對正臨湍溪頭昨夜添新雨<lb/>
百道泉聲作夏寒<lb/>
　　　題秋景<lb/>
疎林逺岫帶烟霏積水長天合翠微何處寒聲隨落葉<lb/>
<pb n="KR4h0098_WYG_014-3b"/>
一行新鴈向南飛<lb/>
　　　題赤壁圖<lb/>
赤壁江山幾度秋畫圖猶見舊時遊祇今惟有東山月<lb/>
夜夜清光照客舟<lb/>
　<lb/>
　<lb/>
　<lb/>
　閩中十子詩巻十四<lb/>
</p>
<p>
</p>
  </div>
<div>
                <head>閩中十子詩巻十五</head>
    <p>
<pb n="KR4h0098_WYG_015-1a"/>
欽定四庫全書<lb/>
　閩中十子詩巻十五　　　　明　袁表<lb/>
　　　　　　　　　　　　　　　馬熒　編<lb/>
　王典籍集一<lb/>
　　五言古詩<lb/>
　　　舟經彭蠡<lb/>
揚帆過彭蠡逺見匡廬色瀑布天上來芙蓉望中碧東<lb/>
林鐘磬逺沽酒潯陽夕楓樹忽鳴猿凄然念鄉國<lb/>
<pb n="KR4h0098_WYG_015-1b"/>
　　　題諸葛孔明像<lb/>
炎祚倐云季諸侯騁雄圗棲棲劉豫州三顧何勤渠漢<lb/>
賊不兩立一心抱區區臨崩寄大事忠憤常鬱紆鞠躬<lb/>
乃盡瘁賢哉此丈夫<lb/>
　　　釣臺懐古<lb/>
新室簒炎祚中興復輿圖故人即軒冕先生獨樵漁一<lb/>
出盡交態拂袖歸桐廬豈唯黄綺輩得與巢由俱我來<lb/>
訪遺跡高臺倚荒蕪釃酒酹千古悲風起天隅<lb/>
<pb n="KR4h0098_WYG_015-2a"/>
　　　銅雀妓<lb/>
朝上銅雀臺夕弄管絃哀釃酒望陵樹悲風千里回飛<lb/>
縵挂青漢舞袖空徘徊君王不可見玉座成蒼苔<lb/>
　　　塞下曲<hi>二首</hi>
横行羽林兒生小邯鄲裏出塞入塞時顧勲寜顧死去<lb/>
年戰桑乾今年戰樓蘭馬上擒突厥帳下降可汗誰知<lb/>
百餘戰封侯竟艱難<lb/>
登埤望烽火落日烟塵紫百戰久不歸空閨淚如水漢<lb/>
<pb n="KR4h0098_WYG_015-2b"/>
兵十萬餘盡没長城死城下有精靈啾啾月明裏<lb/>
　　　明妃曲<lb/>
行行出塞門飲血思長安窮廬凍不暖雪飛邊草乾漢<lb/>
國空外殁秋霜鏡中寒金鐺煑羊酪强接單于懽夜半<lb/>
鴈聲急琵琶哀自彈<lb/>
　　　秋胡妻<lb/>
河洲美王睢所託有深意委身事良人誓死終不二君<lb/>
行赴陳汝妾獨深閨裏采采陌上桑翩翩路傍騎黄金<lb/>
<pb n="KR4h0098_WYG_015-3a"/>
是何物視之若泥滓日夕采桑還行人已歸止入門拜<lb/>
髙堂適來狂馳子相顧黙無言懷慚復何已羞與斯人<lb/>
俱將身赴河水<lb/>
　　　妾薄命<lb/>
妾家叢臺下花顔耀青春嫁得金吾壻飄飄事邊塵昨<lb/>
聞羽書至陣殁交河濱戰馬委沙磧兵符屬他人念此<lb/>
毎欲死淋浪淚沾巾羅襦為君解瑶瑟不復陳始信古<lb/>
人言容華多誤身<lb/>
<pb n="KR4h0098_WYG_015-3b"/>
　　　遊天台國清寺<lb/>
飛歩赤城標連峰積空翠杳靄蔥蒨間千秋隱靈異石<lb/>
橋孤鳥外香界清暉裏羣壑澹歸雲遥林引寒吹遂造<lb/>
豐干廬垂蘿覆溪外真僧五百人了了西來意願此學<lb/>
無生超然謝塵滓<lb/>
　　　尋清泠臺訪洽上人<lb/>
端居在人境久沒塵壤中探奇不憚逺於焉得佳逢石<lb/>
怪互森列臺髙絓虛空林端宿雲去竹外微逕通巖壑<lb/>
<pb n="KR4h0098_WYG_015-4a"/>
深杳靄天花雨蒙茸洽師禪門秀戒臈同古松説法超<lb/>
上乘苦心歸妙宗予慚善根淺迷方莫能從暫此松下<lb/>
石聊疎浮世蹤<lb/>
　　　秋塘曲<lb/>
妾家住寒塘夫壻平原客白馬五陵遊空閨斷行跡憶<lb/>
昨别君時蒲生柳條碧及此君不歸登艫感秋色<lb/>
　　　悼隣婦<lb/>
入江水有魚采山林有木栖栖東隣孀悲涼守空屋年<lb/>
<pb n="KR4h0098_WYG_015-4b"/>
荒鬻釵釧服食恒不足雖有膝下兒身為富人僕浮生<lb/>
幾何時奄忽風中燭一旦壽命終蕭條但牀蓐骨肉已<lb/>
不收親情復誰哭徒然束縛去瘞彼沙岡麓為問里中<lb/>
豪疇能問窮獨姬文昔埋胔千載耀芳躅<lb/>
　　　擬古<lb/>
明月照我室攬衣起中堂北風巻帷幔羅襪微有霜崇<lb/>
蘭委芳質寒螿啼近牀平生所親者宛在天一方相思<lb/>
無由理况此寒夜長單居易為感不覺涕沾裳<lb/>
<pb n="KR4h0098_WYG_015-5a"/>
　　　暮秋過陳氏園林<lb/>
幽人棲隱處苔逕連深曲秋至垂橘黄霜清大梨熟方<lb/>
池汎天影可以澄心目飲水共忘形何須徇榮禄<lb/>
　　　舟次鐔津<lb/>
木落川氣涼鴻飛水容夕微燈射逺沙夜榜隣幽石月<lb/>
色棲處寒霜花生來白遥見九華峰蒼蒼但蘿薜<lb/>
　　　書上方方壺醉墨山水<lb/>
林下多白雲溪日饒水木長嘯鸞鶴羣翛然在空谷悠<lb/>
<pb n="KR4h0098_WYG_015-5b"/>
悠山色閒浩浩波光緑寄醉墨壺中唯應道機熟<lb/>
　　　與同志汎舟得浄字<lb/>
登艫發清嘯落日鏡湖浄微月波上澄歸雲鳥邊迥水<lb/>
木生夏涼孤崖破隂暝矧兹簪珮同復此滄洲興中夜<lb/>
棹歌還遥峰響烟磬<lb/>
　　　秋日山行<lb/>
清秋發佳興着屐窮翠微鳥度黄葉澗猿啼白雲扉野<lb/>
寺隱孤磬遥峰當夕暉浮雲淡空宇石瀨清心機緬懷<lb/>
<pb n="KR4h0098_WYG_015-6a"/>
蘇門嘯願拂林中衣長歌望薜蘿思與塵世違<lb/>
　　　獨酌言懷<lb/>
林居絶輪鞅獨酌形亦忘百年㑹衰朽一室任荒涼寤<lb/>
寐友千古游心見羲皇所以陶潛翁頺然卧柴桑<lb/>
　　　九月一日過崇信蘭若<lb/>
荒山響清梵竟日無行跡釋子支遁流相逢澹空寂雲<lb/>
歸天際閒鳥度林中夕境浄秋色多心逺羣機息妙契<lb/>
兩忘言微鐘出蘿薜<lb/>
<pb n="KR4h0098_WYG_015-6b"/>
　　　送林漢孟遊溫陵<lb/>
月出螺渚寒扁舟水容夕獨樹起鳴猿遥山帶行客清<lb/>
源鐘磬音金粟烟蘿碧髙唱人莫酧探幽向禪寂<lb/>
　　　送别<lb/>
雞鳴海氣白驅馬臨長陌遠樹帶鳴蟬孤城對行客蓬<lb/>
藟我蕭然萍流子何適相送獨銷魂青山澹寒色<lb/>
　　　仲秋送人之塞上<lb/>
河洲始鳴鴈白露沾我衣念子背鄉國秋風度金微舉<lb/>
<pb n="KR4h0098_WYG_015-7a"/>
頭見黄葉倐忽四散飛如彼遠遊子飄泊何當歸人生<lb/>
無百年㑹面安可稀行當慎霜霰皓首以為期<lb/>
　　　雨中懷瓢所<lb/>
積雨抱幽獨齋舍何寥寥緬懷博陵子飲處唯一瓢濯<lb/>
足雙澗深行歌七巖遥如何在城市巾舄生塵囂蕙草<lb/>
日已萎松花日已凋相思不可見夢落寒江潮<lb/>
　　　夏日過憩天王寺<lb/>
炎暑不可度端居日方永同袍四五人共愛山中静飛<lb/>
<pb n="KR4h0098_WYG_015-7b"/>
閣軼氛埃叢林逗蘿逕潭静熱已秋竹深午猶暝初沿<lb/>
雙溪轉稍入空中境婉婉林鳥聲悠悠野僧定平生好<lb/>
幽玩盡日愜佳興山水發清機風泉澹初性日夕徐徐<lb/>
歸雲間響孤磬<lb/>
　　　經友人故宅<lb/>
䇿馬孤城下經過淚盈襟閒門絓蠨蛸井竈莓苔深念<lb/>
彼泉下人悽然杳難㝷蕭條故籬菊識我平生心攬轡<lb/>
向前路徘徊出寒林誰知山陽笛惻愴猶至今<lb/>
<pb n="KR4h0098_WYG_015-8a"/>
　　　送别陳平叔歸黄山<lb/>
置酒鴈峰上酣歌豁沖襟臨觴不盡醉何以慰我心望<lb/>
望遥天雲蒼蒼逺州樹落日波上風殘鐘鳥邊嶼此别<lb/>
雖未逺重來復何時論交愧知己握手翻成悲君卧黄<lb/>
山雲我弄滄洲月雲月兩悠悠相思坐超忽<lb/>
　　　連川醫者許得明悠然樓<lb/>
樓居結遐想髙超世人羣㝠栖寄寥廓心逺遥天雲恬<lb/>
目見歸鳥夕嵐浮氤氛清暉曠無際攬之不盈分緬懷<lb/>
<pb n="KR4h0098_WYG_015-8b"/>
沉蛟井金繩閟苔紋靈貺亘千古英聲耀前聞以言岐<lb/>
黄秘稽首長桑君毋令上池水獨涴靈臺焚<lb/>
　　　題松陵吳文剛長春軒<lb/>
習隱向微道了然𤣥牝門口含金鵝蕋身寄桃花源結<lb/>
宇閟青陽寒林變氛氲逍遥太和際發生靈臺根結想<lb/>
夢岐伯飛聲繼軒轅希君黄芽秘永矣駐精魂<lb/>
　　　清江散人為林孔逸寫前林過雨圖<lb/>
清川帶長林雨後宜水木澹沲天影寒孤光霽人目歸<lb/>
<pb n="KR4h0098_WYG_015-9a"/>
雲澹空青虛窻響懸瀑日夕山氣佳心閒道機熟烟際<lb/>
下遥鐘西巖數峯緑<lb/>
　　　寒夜宴集陳拙脩西軒<lb/>
飛霰夜虚集寒飆鳴近林感君玉壺酒微昏忽盈襟中<lb/>
庖出豐膳劇飲成謳吟賓言無多酌主稱宜再斟人生<lb/>
亦奚為所願長盍簪何必候離間臨風想徽音顧慙悠<lb/>
悠者辱此惠愛深窮匱不能答嘿嘿以銘心<lb/>
　　　書懐寄所知<lb/>
<pb n="KR4h0098_WYG_015-9b"/>
孟冬天氣肅北風何凄涼引領望江介凝霜沾我裳非<lb/>
無越鄉感别久以為常終懐首丘念欲往川無梁越烏<lb/>
辭舊林燕禽正南翔清川去悠悠離心日已長盛年不<lb/>
再至𤣥鬢忽已霜駕言適皇邑逺結金與張片言不合<lb/>
意東還守空堂因書訴知已恨恨中自傷<lb/>
　　　題郭熈水墨為陳滄洲作<lb/>
飛流積天鏡勝寄來花源尋林烟露晚掃石泉蘿偏瑩<lb/>
神庶遺境歴寂焉累煩身與鳥共逺興將雲獨還以來<lb/>
<pb n="KR4h0098_WYG_015-10a"/>
滄洲侶永矣洗心言<lb/>
　　　題林彬家畫<lb/>
谷口翠微路深溪明藥叢宴林候巾舄巻幔來羣峰心<lb/>
逺魚鳥狎跡幽猿鹿同行當復徙倚杳靄東林鐘<lb/>
　　　送鄭上舍縉省親之朔州<lb/>
解薜受圭組分符撫黎甿何意五馬榮翻垂縵胡纓持<lb/>
法在權貴皇仁無此情狂歌夷門道感激誰為平驅車<lb/>
在宛洛悠悠念徂征恒山鬱空翠晉水空流聲部曲不<lb/>
<pb n="KR4h0098_WYG_015-10b"/>
相讓嫖姚豈知名爾去且勿嘆寧親向邊營何必兒女<lb/>
别臨岐淚縱横<lb/>
　　　送新寧簿丹徒劉公之天官<lb/>
翩翩瑶臺鳯鳴聲何嗈嗈本期金琅玕暫爾栖棘叢誰<lb/>
云小千室守道隨汚隆三考未遷秩一官恒屢空兹晨<lb/>
復辭滿祖道嘶華驄驛舫茘支雨江郵榕葉風輶軒上<lb/>
京口坐聽金陵鐘到家未幾日謁帝明光宮余亦彈冠<lb/>
者何由托㝠鴻<lb/>
<pb n="KR4h0098_WYG_015-11a"/>
　　　九日宴集盤石得諸字<lb/>
商飇號大野蕭索如孟諸落日送飛鴻千巖寒木疎置<lb/>
酒登嘯臺雲蘿極空虛酣歌醉僊菊列坐飄長裾身寄<lb/>
猿鳥外神遊元化初飛聲瑶池鳯逺致麻姑書遥海上<lb/>
孤月寒潮帶歸魚天空百泉響獨鶴哀有餘不見松柏<lb/>
路蒼蒼閉𤣥廬誰知委運去千載隨荒墟且復酌美酒<lb/>
揮刀膾雙魚人生非喬松不飲當何如<lb/>
　　　歳宴别施伯予還冶城甥館<lb/>
<pb n="KR4h0098_WYG_015-11b"/>
沂泗不可極河汾亦悠悠真源了無跡誰知遡其流愛<lb/>
爾尚苦節擔簦適來遊披荒得微路稍見窺前修爾家<lb/>
新寧墅來往冶城秋夜雨夢甥館殘燈憶家樓臘日湖<lb/>
上别北風吹布裘寒山對緑酒大雪飄行舟我有跌宕<lb/>
懐翻然積離憂臨歧嘆孤鳯去去鳴丹丘<lb/>
　　　寄新寧林伯堅秀才<lb/>
三峯過殘雨獨樹㝠返照鳥外尋片雲霞邉發孤笑若<lb/>
人滄浪心掛席凌海嶠白社偶香縁清江隱漁釣緬懐<lb/>
<pb n="KR4h0098_WYG_015-12a"/>
中林期負我蘇門嘯榮賤非所知君其可同調<lb/>
　　　贈徳成巖道者<lb/>
巢居逈無跡浮人豈知名振文掇霞采孤坐白雲英神<lb/>
閒了遺境欲澹將寡營摽枝與野鹿邈然兩忘形適來<lb/>
本何期倐别寧鍾情長嘯忽歸去啾啾鸞鶴聲<lb/>
　　　又<lb/>
巖栖帶靈境寥寥布金園跫然足音少所遇麋與猿井<lb/>
竈白雲裏枕席莓苔痕懸燈夢石榻蝙蝠飛前軒腹中<lb/>
<pb n="KR4h0098_WYG_015-12b"/>
楞伽經心解口不言衆方委塵劫此獨來真源筍笠掛<lb/>
絶壁巻衣弄潺湲夜半月出山泉蘿四垂門了然忘天<lb/>
地獨與静者論<lb/>
　　　題閩清林叔梅林畊隱巻<lb/>
結宇隱空翠耦耕梅花林羣嶺寄孤鳥衆溪澄一心春<lb/>
至覘泉脈遥遥西頂岑夤縁片雲上杳靄窮源深潭雨<lb/>
颯已至虹蜺生胸襟翩翩洪崖子采藥青蘿隂手持若<lb/>
木杖笑拂丘中琴以言得仙道豈必服黄金言既忽飛<lb/>
<pb n="KR4h0098_WYG_015-13a"/>
去諸峯龍夜吟榛篁閟秋影石洞聞幽音翹首望不及<lb/>
蒼然何處尋還歸理吾稼寧用競華簪<lb/>
　　　夢遊武夷吳十董大客建上<lb/>
夕發紫霞想神遊紫霞峯迴飇汎輕棹九曲青芙蓉不<lb/>
見武夷君幽溪但濛濛九函閟仙蛻千載如花紅白鹿<lb/>
行不返丹樓烟靄中羽士尚控鶴真人猶豢龍相攜三<lb/>
姑石眺晚聞霜鐘毛竹隱初月天雞鳴萬松夤縁金梯<lb/>
上更歴千數重雙壁忽中斷氤氲垂藥叢平鋪亘百里<lb/>
<pb n="KR4h0098_WYG_015-13b"/>
曠逺諧心胸居人半雞犬鼎竈并房櫳雲衣巻山罽石<lb/>
牀疑鬼工洞中兩神女瑩色桃花容一笑粲玉齒再言<lb/>
情已通願留就金液果然愜奇逢愁君乏仙骨茲去迷<lb/>
靈蹤<lb/>
　　　題馮公夙家藏方壺神嶽瓊林圖<lb/>
吾愛方壺子翩翩列仙流嚥津結龍虎逍遥與天遊有<lb/>
時發仙秘戲掃瓊林秋超然粉墨外坐使真宰愁兹峰<lb/>
表神嶽漫漫元氣浮祥飇轉琪樹蕭颯珊瑚鈎𤣥鳯隱<lb/>
<pb n="KR4h0098_WYG_015-14a"/>
朝景三花媚靈湫伐毛紫霞裏濯足泉蘿幽黄金變緑<lb/>
髓千歳栖蓬丘世人哂丹汞飯稻甘蜉蝣披圖有遐想<lb/>
其將方外求<lb/>
　　　林思器席上燕别髙漫士得思字<lb/>
月出東大堤含輝正流麗同心以綢繆何乃生離異置<lb/>
酒登髙臺臺中管絃思臨觴不能御恨恨心已醉憶昔<lb/>
俱少年眷言不相棄及兹别離時衰境倐已至念君逺<lb/>
行遊嚴駕越淮泗阿閣入雲巾皇居儼迢遞京邑多故<lb/>
<pb n="KR4h0098_WYG_015-14b"/>
人誰為顧微細恨無晨風翰隨君發遐裔浮雲東南翔<lb/>
夕景忽西逝安能守窮賤皓首以遺世<lb/>
　　　題林漢孟瓢所<lb/>
東林富猿鹿下有靜者廬四壁無長物一瓢常晏如青<lb/>
蘿覆虚牖落葉紛前除初疑許由室終類顔子居飯糗<lb/>
常自樂飲泉非顧餘雙澗時浣衣七巖閒着書何須洗<lb/>
雙耳始與塵事疎<lb/>
　　　贈周谷泰超召天京<lb/>
<pb n="KR4h0098_WYG_015-15a"/>
王風變諸夏光嶽生才彦遂令布衣臣歘起皆纓弁馬<lb/>
卿寧久微寗戚豈長賤扈從甘泉宮承恩未央殿金陵<lb/>
鬱龍虎佳氣浮蔥蒨天子坐明堂羣公牧州縣奇君倜<lb/>
儻懐而無故鄉戀恥學兒女仁含悽别親串緑水映行<lb/>
輈青山對華餞兹去復何辭皇情有深眷<lb/>
　　　方壺漁隱圖<lb/>
滄波深不極孤棹獨容與白髪尚漁竿何心戀珪組翛<lb/>
然水木興浩蕩沙鷗侶回首莓苔峰蒼茫夜來雨<lb/>
<pb n="KR4h0098_WYG_015-15b"/>
　　　題鄭氏家藏古畫<lb/>
涼雨静氛壒孤雲結層隂飛流激荒澗嘉木澄幽林鳥<lb/>
啼谷中静人閒川上心誰為後來者當期此投簪<lb/>
　　　題山水小景二首<lb/>
習静喜還山山水趣方永灌木澄幽隂風泉溜華頂清<lb/>
聽空外遥吾心坐來醒<lb/>
空山落葉時渡口潮初長逺樹帶虚亭閒雲霽孤舫古<lb/>
路今人行浮生幾回往<lb/>
<pb n="KR4h0098_WYG_015-16a"/>
　　　書問耕堂<lb/>
龎公喻劉表仲尼小樊遲為學貴自廣遺安亮無危若<lb/>
人隱耕稼取樂寧在兹用舍隨所遇榮賤心弗移閉門<lb/>
面場圃開軒矚清池棕葉覆我牖藤花垂我衣方春始<lb/>
微雨薄言往東菑田叟既相勉耰種恒及時稻苗日已<lb/>
長稂莠日已稀逺心易無悶悟物兼忘疲雖云體力倦<lb/>
斗酒聊自怡伐檀夙有戒素餐良可譏豈不羨微禄知<lb/>
命復奚疑<lb/>
<pb n="KR4h0098_WYG_015-16b"/>
　　　次韻奉畣鄭助教<lb/>
凉雨浄炎燠微風松下來眷言青雲客晼晚滄洲懐翰<lb/>
墨冠時輩風流傾衆才髙情表千仭逸足凌三台既欣<lb/>
簪佩狎復與緇錫諧清言方屢接又恐心期乖裋褐逐<lb/>
漁釣衡門翳蒿萊寧知枉髙駕酌我中林盃盡醉無復<lb/>
辭俱忘形與骸<lb/>
　　　書金碧山水<lb/>
羣峰絢金碧積水澄天鏡灌木生夏涼孤雲破朝暝波<lb/>
<pb n="KR4h0098_WYG_015-17a"/>
深魚鳥同地逺衣冠勝意愜遂忘機神閒庶遺境擾擾<lb/>
塵坌中吾將弄烟艇<lb/>
　　　書林良箴雲山幽隱圖<lb/>
滄江湛迴流野樹帶逺色白雲東山來適與幽興集静<lb/>
撫丘中琴時散林下帙余亦澹蕩人相期此投跡<lb/>
　　　為林中州題山水小景<lb/>
離居雜塵想久别山水深兹然愜清玩復得諧夙心積<lb/>
雨川上霽蕭蕭楓樹林空翠灑飛閤孤雲閒逺岑若人<lb/>
<pb n="KR4h0098_WYG_015-17b"/>
此真隱緗帙與瑶琴悵望獨不見空期鸞鳯音<lb/>
　　　書髙漫士為陳容齋作山水圖<lb/>
落景逗秋思深潭澄夕氛金梯拂蘿月苔泉鏡中聞但<lb/>
覺靈境幽都無浮世紛白鹿知我閒呦呦清溪濆焚香<lb/>
鬼谷暝輟棹花源分瑩神寫冰絃石牀夢氤氲而我烟<lb/>
霞侣今隨鸞鶴羣唯餘瑶華音山水同清芬華頂何寥<lb/>
寥我行多白雲長歌採三秀不堪持寄君<lb/>
　　　題畫二首<lb/>
<pb n="KR4h0098_WYG_015-18a"/>
三十卧雲壑長吟招隱篇梯巖結幽構鑿石開山田時<lb/>
往翠微峯捫蘿拂青天脫巾掛脩竹酌酒揮五絃别來<lb/>
如蓬轉兹賞竟茫然白首竟垂釣蕭條東海壖徒有鸞<lb/>
鶴心終無黄綺縁今晨展圖畫因以思林泉何時還舊<lb/>
隱遂買秋江船<lb/>
鶡冠飯雕胡分與時人淺道存心自𤣥豈必泉蘿逺緑<lb/>
水浄鳴琴空林對虚館山中春桂枝倐爾飛霜滿寄語<lb/>
青雲人投簪事應晚<lb/>
<pb n="KR4h0098_WYG_015-18b"/>
　　　題林景時水墨山水<lb/>
向壁見空翠滿堂烟靄生都無粉墨姿但覺泉籟聲羨<lb/>
爾丘中賞沿源結幽盟閒尋天牕外偶拂青蘿行身與<lb/>
雲共逺心將猿獨清予亦澹蕩人因之謝浮名願餐金<lb/>
鵝蕋飛歩窺蓬瀛<lb/>
　　　書周造士扇頭<lb/>
極浦澹野姿遥峯寫脩眉清暉襲房櫳緗帙生華滋嘉<lb/>
爾日在泮還山仍下帷唯應結幽興與我琴心期<lb/>
<pb n="KR4h0098_WYG_015-19a"/>
　　　贈别陳少尹思孝服闋之天官<lb/>
晨登無諸臺南望冶城闕垂楊夾衢路一日幾人别行<lb/>
人惡離别僕御愁不發斯須竟參辰况迺千里訣行人<lb/>
難久留結駟登瀛洲連宫出閶闔上有佳氣浮鳷鵲麗<lb/>
飛觀銅龍起髙樓結託盡中貴經過皆列侯侯家連戚<lb/>
里日夕歌鐘起金貂錫元勲赤舄何几几宦遊良不惡<lb/>
冠葢相縈絡誰懐長卿貧沉疴守藜藿<lb/>
　　　初秋同叔<graphic n="KR0758" url="https://raw.githubusercontent.com/kanripo/KR-Gaiji/master/images/KR0758.png" mimeType="image/png"/>彦時遊崇山蘭若<lb/>
<pb n="KR4h0098_WYG_015-19b"/>
習静厭紛擾幽尋給孤園翛然香林下似得桃花源一<lb/>
鳥落天鏡千花秀禪門紛吾道機淺謬接甘露言月色<lb/>
隱秋思荷香清夜魂終希偶緇錫永矣超塵喧<lb/>
　　　為醉樵書水墨扇頭<lb/>
入山不辭遥愛此泉蘿僻悠然與心期孤雲澹而白谷<lb/>
神養𤣥牝應寂了空色思與静者諧投蹤寄苔石<lb/>
　　　題髙漫士山水圖<lb/>
山郭雨新霽孤雲濕猶飛嵐嶺隱空翠石林閒清暉時<lb/>
<pb n="KR4h0098_WYG_015-20a"/>
與同心人逍遥愛荆扉都無浮世累共我飯蕨薇日夕<lb/>
笑分去微風拂蘿衣<lb/>
　　　虚白子水墨圖為陳思孝題<lb/>
開圖見嵩少妙趣忽已領濛濛花源隂窈窕多靈境石<lb/>
洞閉苔紋天窻逗雲影迎秋鶡冠涼先雪荷衣冷長夜<lb/>
何所聞龍鳴在西嶺<lb/>
　　　書陳思孟家藏古畫二幅<lb/>
勝寄結幽夢逺林適孤尋澹然花源裏杳藹雲木深胸<lb/>
<pb n="KR4h0098_WYG_015-20b"/>
次不礙物但聞丘中琴唯應棄瓢者永言諧夙心<lb/>
　　　又<lb/>
絶壁凌仙梯連峯出孤鳥天虚靈籟寒月隱泉蘿曉長<lb/>
嘯入蘇門跫然足音少<lb/>
　　　賦得雲溪别棹送憲從事赴京師<lb/>
手折臺上栢送君天外心雲飛隔溪水望望隔層岑仙<lb/>
棹去俄頃滄波杳難尋行將拂霄漢發軔當在今我有<lb/>
千古懐寄情江海深别離貴有贐愧無雙南金<lb/>
<pb n="KR4h0098_WYG_015-21a"/>
　　　題劉炷家藏畫<lb/>
秦人避囂處雞犬桃花林水石隱天鏡泉蘿聞夜琴紛<lb/>
吾厭氛壒欲往路彌深永懐蘇門嘯邈然塵外尋<lb/>
　　　書水墨圖<lb/>
嵐嶺閟幽構清暉長在門閒尋鬼谷隱杳靄迷仙深灌<lb/>
木遞蔥蒨飛蘿垂可捫豁然心境異邈爾朝市喧苔際<lb/>
坐亭午微飇散氤氲迴潭浣余衣蕺芳佩蘭蓀緑水深<lb/>
見底澄明瑩心魂孤雲石上起與爾俱無言<lb/>
<pb n="KR4h0098_WYG_015-21b"/>
　　　題髙廷禮為陳拙脩繪滄洲隱<lb/>
我昔放仙島夢神東海濵行歌小山桂遂偶滄洲人結<lb/>
交龍門子招邀浮丘生都無簪冕繫而有山水情浮丘<lb/>
逐銅輦龍門登玉堂皤然滄洲隱與我唫滄浪有時獵<lb/>
羣書宛在竹深處境静不遑眠中宵啓前戸龍門惜暌<lb/>
離故寫無聲詩别後見雲樹相思但悽其<lb/>
　　　偶書醉樵扇頭<lb/>
幽谷夜來雨遥岑積鮮雲山光與潭影清暉并在君佳<lb/>
<pb n="KR4h0098_WYG_015-22a"/>
期發琴興念爾鸞鶴羣何為解蘿薜悵然坐離分<lb/>
　　　游竹林深處因贈拙歸居士<lb/>
深林霽初靄氤氲逗蘿逕煩歊遍朱火愛此山中静拂<lb/>
石雲共眠横琴鳥皆聽神閒境自𤣥物澹心逾迥超然<lb/>
維摩居水月初見性行人苦未歸巖棲獨清浄<lb/>
　　　建安王彦真善墨竹道遇新寧林彦時寫歳寒<lb/>
　　　　烟雨為别索余就題其上<lb/>
黄鶴久為别蒼茫雲海涯青鸞爾何來婉孌湘山期烟<lb/>
<pb n="KR4h0098_WYG_015-22b"/>
雨變叢色虚心獨華滋於焉晚節勁豈逐春華萎二十<lb/>
五清絃一絃一悽其鸞驚復分去鶴怨仍傷離縱使鸞<lb/>
鶴悲終歸集瑶池梧樹秋不實天霜落寒威誰能慰孤<lb/>
鳯日夕恒苦饑緘情寄幽夢憶君蒼筤枝<lb/>
　　　題畫扇面<lb/>
山空水雲浄月出洲渚白寒葦梳幽風孤篷逗秋色垂<lb/>
綸久忘魚擊汰非干澤終愧坐磻溪皓首釣人國<lb/>
　　　送陳和中赴召<lb/>
<pb n="KR4h0098_WYG_015-23a"/>
河洲發仙舸明日過鐔津云是金臺客西遊謁紫宸乳<lb/>
酒白玉壺送行多親賔酣歌供帳下䇿馬長江濵越水<lb/>
碧到海楚山青入閩揮手謝余去遥遥動車塵二月金<lb/>
陵道千花白門春皇居九天上簪紱羅羣臣飄颻雙鳯<lb/>
侣追隨五龍賔日夕飯琅玕毋為凡鳥嗔兹行必特達<lb/>
飛書報鄉人<lb/>
　　　餞林一崟負譴赴京師<lb/>
澤國噭春鴈風花送離筵揮觴念行子驅車發閩川秉<lb/>
<pb n="KR4h0098_WYG_015-23b"/>
筆事藩府辭家已三年何知公冶繫徒使尼父憐翹首<lb/>
白雲岡含悽鶺鴒篇回林顧天屬逺道同周旋白璧非<lb/>
不貴精誠合其天明當抵京邑秦臺鏡髙懸含恩沐春<lb/>
露發興歸秋田故里足禾黍西崖好林泉選幽拂霞座<lb/>
尋雲謁金仙閒來結吟社蹔割寰中縁<lb/>
　　　雨夜舟中作<lb/>
落月浮洞庭霄分逗烟舸側聞巴陵鐘遥愛君山火片<lb/>
雨潭上來涼聲滿髙臥龍鳴秋籟寒蛟泣靈珠墮瑶瑟<lb/>
<pb n="KR4h0098_WYG_015-24a"/>
何悽其蒼梧曉來過誰能問重華空鼓瀟湘柂<lb/>
　　　哭滄洲陳景明處士<lb/>
盥櫛中夜起悲謌淚盈襟銜哀思明哲徒有不死心昔<lb/>
來論久要落落襟期妙當以古人求今人少同調君家<lb/>
足文獻勝事令人羨脫畧逺膏腴追隨狎貧賤出入戀<lb/>
同聲去留無吝情爭聞柳下風競播栗里名平生愛精<lb/>
獵著作多盈篋晨抄不輟手夕誦未交睫客來即命觴<lb/>
謔浪如疎狂醉後又分詠敏捷皆成章有時忽得句夜<lb/>
<pb n="KR4h0098_WYG_015-24b"/>
半扣予戸開門見月明相邀到天曙心跡兩悠悠功名<lb/>
無所求共吟蕭寺雨同醉鏡湖秋長懐武夷趣欲往嗟<lb/>
遲暮終羨子長遊空憐向平去我本東西人移家託芳<lb/>
隣綈袍意所戀尊酒情益親銘鐫向心骨倐爾驚存殁<lb/>
開篋見遺書迸然涕俱出憶昨登洪山徘徊蒼翠間俛<lb/>
仰遽云殁𤣥廬竟掩關吞聲不能道感激滄洲皓悵望<lb/>
無還期滄洲長春草<lb/>
　閩中十子詩巻十五<lb/>
</p>
<p>
</p>
  </div>
<div>
                <head>閩中十子詩巻十六</head>
    <p>
<pb n="KR4h0098_WYG_016-1a"/>
欽定四庫全書<lb/>
　閩中十子詩巻十六　　　　明　袁表<lb/>
　　　　　　　　　　　　　　　馬熒　編<lb/>
　王典籍集二<lb/>
　　七言古詩<lb/>
　　　夷門懐古<lb/>
䇿馬夷門道蕭條愁殺人魏王公子不復見大梁宫殿<lb/>
隨灰塵七雄戈劍紛相擊秦兵已在邯鄲陌晉鄙難迴<lb/>
<pb n="KR4h0098_WYG_016-1b"/>
朱亥槌如姬早中侯嬴䇿春去秋來百草青古城落日<lb/>
烟塵生眼前不見抱關者世上空傳俠客名秋天揺落<lb/>
多愁思信陵原頭木應死誰見豪門愛士時唯有東流<lb/>
汴河水<lb/>
　　　隋堤柳<lb/>
君不見長堤柳何嬝娜廣陵二月三月時兩堤人看青<lb/>
絲嚲憶昔繁華大業秋此地曾經繫綵舟鶯聲忽起黎<lb/>
陽變風光不駐江都遊千年往事東流去柳色依依舊<lb/>
<pb n="KR4h0098_WYG_016-2a"/>
行路傷心不必嘆銷沉回首唐陵幾株樹<lb/>
　　　羽林少年行<lb/>
生小事嫖姚出身羽林子力戰三邉豈顧身報讎千里<lb/>
曾輕死相㸔雪刃氣如虹白日横行都市中鳴鞭走馬<lb/>
入州縣紛紛郎吏争趨風自言家住邯鄲陌出入金門<lb/>
侍君側門前不數五侯賔醉裏常輕二千石日晚長楸<lb/>
校獵歸可憐人馬生光輝自矜恩寵常如此大笑傍人<lb/>
終布衣<lb/>
<pb n="KR4h0098_WYG_016-2b"/>
　　　賦得函谷關送人入秦<lb/>
岧岧函谷關北壯秦山路關門今古幾人行荆棘荒凉<lb/>
惟古樹君不見伯陽迢逓西入邉騎得青牛去不還田<lb/>
文愛材客滿座雞鳴狗吠今茫然秋風黄葉重關下金<lb/>
𤨏平明出車馬男兒獨數棄繻人隱士曾聞抱關者君<lb/>
去西遊幾日歸五侯七貴相追隨歸時為問關城吏莫<lb/>
笑行人終布衣<lb/>
　　　漫歌<lb/>
<pb n="KR4h0098_WYG_016-3a"/>
飲君玉壺酒聽我擊劍歌孝王賓客久寂寞梁園修竹<lb/>
今如何五陵年少無知已膠漆陳雷更誰是昨日青雲<lb/>
四五人棄我悠悠一杯水錦袍白馬何匆匆當街上馬<lb/>
生春風並轡朝迴雙闕下㸔花醉倒五陵東他人逐勢<lb/>
争先後佇立道傍齊拜手君不見張良韓信貧流落江<lb/>
湖聊寄身一朝恩寵賜顔色豈得長為飄泊人<lb/>
　　　古從軍行<lb/>
少小事嫖姚辛苦烟塵裏力盡三邉竟未歸身經百戰<lb/>
<pb n="KR4h0098_WYG_016-3b"/>
常輕死古戌蒼蒼絶塞邉黄沙白草暗祈連將軍金印<lb/>
不得佩麾下鐵衣今已穿往來隂磧狼山下破訥峯南<lb/>
戰初罷走馬交河雪下時洗兵瀚海鴻飛夜戰骨蕭條<lb/>
翳草根邉烽寂寞照營門只知邉將封侯貴不見沙塲<lb/>
愁斷魂<lb/>
　　　書鄭伯固冷齋巻<lb/>
肉食厭藜藿貂衣哂逢掖朝醉邯鄲春暮宿平原宅香<lb/>
街白馬動行軒羡君讀書長閉門華堂綺席仍擊鐘羡<lb/>
<pb n="KR4h0098_WYG_016-4a"/>
君一瓢常屢空石崇舍下金如土田蚡門前客無數君<lb/>
將富貴等浮雲却向人間獨辛苦髙齋巻幔對青山曲<lb/>
几殘尊野菜盤簾前水鳥將心逺燈下松霜落夢寒幾<lb/>
年在泮閒搔首禄米何曾足沽酒弟子頻分出守符故<lb/>
人已結朝天綬他時青紫繫黄金莫負悠悠冰雪心<lb/>
　　　溫陵留别陳四博士<lb/>
軍城臘月桐葉飛北風蕭蕭吹客衣旅館狂歌轉蕭索<lb/>
故園長望空依微泉姬酒幔春還早那似繁華舊時好<lb/>
<pb n="KR4h0098_WYG_016-4b"/>
五陵白馬盡浮雲甲第朱門共秋草憐君十載敎溫陵<lb/>
不向青雲嘆未能堂下諸生揖胡瑗海内賢豪趨李膺<lb/>
往來京國知名久健筆雄詞世稀有草聖曾驚御史驄<lb/>
風流毎醉將軍酒他鄉生計近何如桐下蕭條楊子居<lb/>
夜雨長愁舊國柳秋風忽憶故江魚嘆予飄泊紅塵裏<lb/>
相識惟君最知已問我年來只布衣念我家貧尚如此<lb/>
悠悠萍水各東西也似飛鴻踏雪泥百年心事難傾寫<lb/>
千里雲山又解攜迢迢金粟清源洞野鳥山花日迎送<lb/>
<pb n="KR4h0098_WYG_016-5a"/>
别後清猿夜夜聲知君空有相思夢<lb/>
　　　故人陳孟敷董敎三衢適以事歸未幾亟還竟<lb/>
　　　　弗獲面使人怏怏故有是作<lb/>
朝濟越江帆莫投冶城郭寒日衣上殘微霜草頭落城<lb/>
南種柳春復春幾度經過憶故人故人得官未得意青<lb/>
袍束帶聊裹身蕭條客舍三衢裏一片柯山對烏几得<lb/>
錢便買浙江魚渾家且食公田米忽聞君來喜不定幾<lb/>
日狂歌候蘿徑斗酒空餘别後期扁舟祇是山隂興如<lb/>
<pb n="KR4h0098_WYG_016-5b"/>
何歸騎太匆匆冠葢紛紛祖餞同嗟予參差忽不見悵<lb/>
望青天飛塞鴻<lb/>
　　　題閩士倪生渠陽軍中春暉堂巻<lb/>
倪生倜儻人眼白天下士腹中千巻人豈知未肯低頭<lb/>
拾青紫如何孤劍獨從軍迢遞鄉山隔楚雲鴻鴈聲中<lb/>
空弔影鶺鴒原上嘆離羣故園夢逺心常到惆悵庭幃<lb/>
日應老落羽偏憐反哺烏春暉倍憶忘憂草春暉煜煜<lb/>
照營門遊子時時念母恩白雲幾度頻回首邉月何人<lb/>
<pb n="KR4h0098_WYG_016-6a"/>
不斷魂荒城古戍無州縣瘴水蠻烟雜霜霰相逢俱是<lb/>
五溪兒寄書不到三秋燕昨夜寧親賦獨還西風殘葉<lb/>
穆陵關衣霑彭蠡湖邉雨路指無諸郭裏山君家更在<lb/>
羅江浦丹茘花香酒如乳菽水重歡膝下情風沙不記<lb/>
軍中苦匆匆又說别家林衣上仍縫慈母針時平邉塞<lb/>
無烽火知爾長懸愛日心<lb/>
　　　題水墨小景<lb/>
江城何人夜吹笛零落梅花曉無跡仙嶠蒼茫隔海青<lb/>
<pb n="KR4h0098_WYG_016-6b"/>
人烟寂歴連秋色何處征帆天際歸夕陽楓樹鳥邉微<lb/>
磯頭亦有垂綸者甘向滄浪老布衣<lb/>
　　　歌行送别林良箴<lb/>
㧞劍擊銅斗醉作遊子歌凉風蕭蕭墮梧葉清猿嫋嫋<lb/>
啼緑蘿羡君為人好風采誰那襟期隔山海握手頻分<lb/>
兩地愁卜隣空費千金買買臣蕭條主父貧布褐羮藜<lb/>
多苦辛我今與子俱未逹蹭蹬豈若尋常人伯勞東飛<lb/>
燕西去斗酒相懽别歧路座上同聲歌送君杜陵野客<lb/>
<pb n="KR4h0098_WYG_016-7a"/>
心偏苦雙溪竹嶼入雲林君去攜書更抱琴近聞下榻<lb/>
多賢者若箇交遊情最深<lb/>
　　　題洞雲耕隱巻<lb/>
悠悠江上雲落落洞中叟老大還耕谷口田風流亦種<lb/>
柴桑柳蕭散孤雲野鳥邉夕陽門巷桔橰懸秋風落葉<lb/>
黄花酒盤石垂蘿白日眠曉籬野菜迎霜緑晚飯山厨<lb/>
旋舂榖羞逐隣翁日敗繒懶隨年少時干禄門前春雨<lb/>
泥復深辛苦由來不愧心鹿門向在雲深處劉表殷勤<lb/>
<pb n="KR4h0098_WYG_016-7b"/>
那得尋<lb/>
　　　浮峯歌送造士陳以義貢京師<lb/>
海上迢迢江水東江心絶巘青芙蓉横空積靄幾千丈<lb/>
緑蘿嫋嫋花濛濛深沉玉鏡浮仙島黛色青青不堪掃<lb/>
芳草磯頭望欲流夕陽渡口㸔還好翠壁紅泉髙際天<lb/>
閒雲古木相連延嵐烟瀑雨猿聲裏僧舍人家鳥道邉<lb/>
仙舟江上何瀟洒此地那能駐君馬思爾青雲得意時<lb/>
莫忘幽期緑蘿下<lb/>
<pb n="KR4h0098_WYG_016-8a"/>
　　　海上仙查贈丘二之儋州長史<lb/>
海上仙查流汎汎槎枒古木連枝蔓凉秋八月風正髙<lb/>
凌轢鯨鯢泛霄漢依微珊瑚樹髣髴扶桑株宛疑太乙<lb/>
紅蓮葉絶勝琴髙赤鯉魚隨風飄飄五雲上烟霞為篷<lb/>
浪為槳坐㸔神女弄珠遊卧聽鮫靈剪綃響憶昔漂流<lb/>
海島間載得仙翁去不還又乘漢使河源裏星斗離離<lb/>
衣上寒析木津黄姑渚白波漫漫澹空宇袖得天孫采<lb/>
石歸始知身到銀河裏君為仙吏下炎州黎母山青瘴<lb/>
<pb n="KR4h0098_WYG_016-8b"/>
海秋功成畢竟朝天去且着靈查汗漫遊<lb/>
　　　送林九博士秩滿之天官<lb/>
我聞昔時伸蒙子乃在籌峰白雲裏一朝髙議動金門<lb/>
千載香名照青史君是伸䝉幾葉孫世澤流傳今尚存<lb/>
寧將詞賦客梁苑肯隨劍履趨平原重林書舍何瀟洒<lb/>
花嶼南頭董峯下巷曲能廻長者車門前毎繫青驄馬<lb/>
年未三十教黌宫官舍瀟然多好容坐上談經若流水<lb/>
衆中答問如撞鐘今年官滿朝京國殘葉秋風帶行客<lb/>
<pb n="KR4h0098_WYG_016-9a"/>
淛水寒山鳥外青吳門曙月烟中白九月秣陵鴻鴈飛<lb/>
霜花撲人初着衣日晚行過石渠署天明入覲黄金扉<lb/>
蓬萊參差五雲遍鐘阜蒼蒼壓淮甸鳯闕韶音嫋嫋聞<lb/>
龍池柳色深深見此去應懐明主恩石田茅舍不須言<lb/>
男兒亦在功名早何必栖栖戀故園城隅别酒同傾寫<lb/>
愧我蕭條孟諸野相送寒江萬古心他年來問山中者<lb/>
　　　陳思孝石田山房<lb/>
阿誰書室山隂墅舊是郎官棲隱處山頭先雪剪茅茨<lb/>
<pb n="KR4h0098_WYG_016-9b"/>
石上開雲種禾黍禾黍秋香酒滿杯緑蘿花發映莓苔<lb/>
龍龕樹底鐘初斷金漆湖邉月又來柴門盡日人稀過<lb/>
山葉無風自飛墮堦下紅泉鳥飲殘谷口青泥鹿行破<lb/>
憶昨郎官未仕時石田茅舍此栖遲青山醉逐漁樵伴<lb/>
白眼羞逢杜宛兒金陵大道青天上别後丘園也惆悵<lb/>
四壁寒蛩夜夜聲一簾草蔓青青長往事浮雲共渺然<lb/>
風流嘉政殁仍傳舊篋愁㸔書尚在開門時見榻猶懸<lb/>
㸔君亦是青雲器野性還應愛山水髙卧山中絶世塵<lb/>
<pb n="KR4h0098_WYG_016-10a"/>
蕭蕭風木更悲辛男兒逹節有如此未必尋常畎畝人<lb/>
　　　賦得劍津送鄭孟宣之江右考文<lb/>
閩溪迢迢絓絶壁平津之水深千尺神物湮沉不復知<lb/>
往往潭心飛霹靂銀河掩映流寒聲玻璃井底雙龍行<lb/>
九華山色紛照耀丹楓寂歴秋風鳴吾夫子浮丘生送<lb/>
君㡬度持文衡扁舟觸熱那可度來往津頭須濯纓<lb/>
　　　送林彦賔重廬州省兄<lb/>
斗酒不忍别空歌嘆離羣夢隨楚天鳥心逐淮山雲九<lb/>
<pb n="KR4h0098_WYG_016-10b"/>
月梨花紅千門響砧杵朝拂車上霜暮投月中墅一别<lb/>
連枝幾斷魂秋風又念鶺鴒原此行莫作分飛鴈㸔爾<lb/>
雙雙歸故園<lb/>
　　　題林良箴琴樂巻<lb/>
太樸日已逺希音竟誰憐見君奏流水邈然無徽絃絃<lb/>
中掩抑多深思世上誰能識君意愛客寧無沽酒資得<lb/>
錢祇是修琴費四十年髙尚不官琴心應與道心閒羡<lb/>
君布衣能自樂知君一瓢能自寛興來拂宫羽泠然轉<lb/>
<pb n="KR4h0098_WYG_016-11a"/>
清商脫略徽軫外人琴兩相忘隂林折竹寒瀟洒暗水<lb/>
流冰雨飄瓦雪海凉天落鴈秋空山臘月啼烏夜山妻<lb/>
聽曲欲忘貧穉子弄絃心亦淳閉門不受知音賞應似<lb/>
悠悠太古民<lb/>
　　　陳平叔醉墨堂<lb/>
黄山筆塚連糟丘墨池酒泉相映流霜毫晝酣玉薤露<lb/>
雲箋夜酗蒲萄秋黄山中人鶡冠子身裹緑蘿着雙履<lb/>
瀟洒唯應繼右軍濩落偏能如長史山人草聖自豪雄<lb/>
<pb n="KR4h0098_WYG_016-11b"/>
何事栖遲酩酊中年過五十無名位其柰蕭然滄海東<lb/>
硯屏顛倒烏皮几落日壚頭睡初起向壁憑陵小吏驚<lb/>
據牀揮霍郎官喜七閩大姓五陵兒握粟持金豈顧之<lb/>
心同氣合即揮洒歸卧山中無所為想當脫腕臨池處<lb/>
興入寥天與神遇深沉鐵綆鎻寒蛟偃蹇烏藤絓髙樹<lb/>
魚麗雲鳥勢縈紆疑是將軍破骨都驂麟翳鳯何飄忽<lb/>
倐忽仙遊蕋珠闕又如祗苑說空禪靈花歴亂迷諸天<lb/>
離麗落磊千萬態流水行雲皆自然醒來不記濡頭墨<lb/>
<pb n="KR4h0098_WYG_016-12a"/>
千尺寒濤照眼白淮海仍傳寳晉風長沙復見藏真跡<lb/>
黄山茆宇思悠悠柿葉青青覆酒樓白頭未遂中書貴<lb/>
風流亦似醉鄉侯<lb/>
　　　黄氏小圃<lb/>
漢隂丈人心不羈生小灌畦無是非寧辭白髪常抱甕<lb/>
大笑傍人皆用機吾觀夫子偏同調未肯逢時發西笑<lb/>
五十仍無簪冕榮半生獨得丘園妙君家累葉尚髙節<lb/>
太華三峯見秋月仙都白首卧松雲官署清風洒蘭雪<lb/>
<pb n="KR4h0098_WYG_016-12b"/>
霜露凄凄薄故林幾回風木感情深疎燈細雨懐親夢<lb/>
白石清池養道心藥欄花徑青山下若比平泉更瀟洒<lb/>
清齋時對去官人習静長留採芳者澗水清冷日灌園<lb/>
浮雲世事不須論從教紈綺輕荷葉不分羶腥薄菜根<lb/>
有時兀坐榕隂裏悠悠目送孤鴻起向人不飲少陵杯<lb/>
開口常輕馬遷史燕綵堂深日日春來清堂上好娛賔<lb/>
嗟予江海流離客愧爾林泉澹蕩人<lb/>
　　　送别陳思孝赴天京兼寄董鄭二先輩<lb/>
<pb n="KR4h0098_WYG_016-13a"/>
沙口柳條色滄波斷歸鴻君承紫泥詔西上蓬萊宫憶<lb/>
君久抱干將器三尺鵜膏未曾試君不見驊騮叱撥人<lb/>
豈知一蹴方㸔小千里黄金不獨累層臺宣室猶聞此<lb/>
夜開郭隗已知天下士漢文偏愛洛陽才方今四方同<lb/>
車轍萬乗宵衣候明哲報主應懷國士恩承家莫負郎<lb/>
官節鄭䖍况是橋門客早晚龍池道相憶仲舒三䇿已<lb/>
成名闕下相逢亦寄聲青絲白馬金陵道酒幔河橋對<lb/>
春草天朝此去故人多江海誰憐布衣老舟從故里莫<lb/>
<pb n="KR4h0098_WYG_016-13b"/>
停橈春水桃花半落潮自慚落拓空華髪㸔爾飛騰上<lb/>
赤霄<lb/>
　　　籌峰歌為長樂尹王道齋賦<lb/>
海上羣峰一峰别羣山向下如丘垤雲開華頂見琉球<lb/>
天盡滄波帶吳越元氣鴻濛濕不飛凉霜五月襲人衣<lb/>
逈臨飛鳥空青外始識籌峰天下稀石林隂洞何㝠宻<lb/>
萬籟天聲散秋色南澗飛泉鶴夢清太隂積雨龍漦白<lb/>
我聞伸䝉子雲卧清暉裏一旦金馬門名髙此山水憶<lb/>
<pb n="KR4h0098_WYG_016-14a"/>
昨伸䝉罵賊時悠悠往事亦堪悲支離一代忠臣義感<lb/>
激千秋達士知郎官作縣先名節獨訪遺蹤弔前列載<lb/>
酒唯澆石上苔回鞭不醉山中月東山歌酒蘭亭筆轉<lb/>
瞬當年竟何益願君遺愛比桐鄉功名記在籌峰石<lb/>
　　　題張師夔木石<lb/>
荒村怪石連樹根古苔蒙茸野棘繁蛟龍騰空虎豹蹲<lb/>
寒霜落葉啼清猿石門窈窕通仙源我欲飄飄絶世喧<lb/>
櫟山老人無復存往往人間驚墨㾗夢着銀簫亦斷魂<lb/>
<pb n="KR4h0098_WYG_016-14b"/>
垂蘿飛鳥如可捫石泉泠泠洗心言白雲飛來誰與論<lb/>
　　　賦得鶴林訪舊送别余緩自軍中還温陵尋許<lb/>
　　　　秀才<lb/>
余生笑結縵胡纓許子衣褐應逃名綠波芳草怨離别<lb/>
渭樹江雲今古情昨夜城頭吹笛聲相思起聽落梅行<lb/>
梅花江上潮初白黄鶴山中月自明石田茅舍温陵上<lb/>
飯稻㸔書亦疎放去日兒童半白頭舊時猿鶴今無恙<lb/>
念此令人思轉悲鄉心已掛刺桐枝明朝匹馬温陵道<lb/>
<pb n="KR4h0098_WYG_016-15a"/>
不負秋風雞黍期<lb/>
　　　送李浩復永寧軍<lb/>
對酒擊長劍男兒重横行行騎紫騮馬笑結縵胡纓常<lb/>
思肝膽瀝竟未嫖姚識時來激忠憤身與鴻毛擲爾今<lb/>
年少才堪數逺逐旌麾在行伍幕下還教重阿䝉軍中<lb/>
已見留孫楚七閩自是古秦封今日温陵鎮尚雄時平<lb/>
瘴海無邉警天盡琉球見逺峯往來射獵寒沙磧住久<lb/>
翻忘異鄉陌紫莢花深騎影迷刺桐葉暗炊烟積昨日<lb/>
<pb n="KR4h0098_WYG_016-15b"/>
單車奉檄歸過門應得訪庭闈暫隨旅鴈雲邉落又遂<lb/>
征帆海上飛燕然北去南交趾石刻銅標今尚爾為報<lb/>
邉頭將士知丹青好在雲臺裏<lb/>
　　　書三山奇觀圖<lb/>
七閩山水多奇勝秦漢封疆古來盛無諸建國何英雄<lb/>
赤土分茅於此中荒城野水行人度細柳青榕舊宫路<lb/>
浮世空歌逐鹿時斷磯不辨屠龍處忽從圖畫見三山<lb/>
正在無諸故壘間麗譙官署人烟積塔廟琳宫野照閒<lb/>
<pb n="KR4h0098_WYG_016-16a"/>
琳宫塔廟相暉映平逺清泠海天逈落葉霜傳鳥外鐘<lb/>
垂蘿月隱烟中磬東城西郭騎紛紛旌節朝朝候使君<lb/>
誰拂塵衣訪仙跡獨凌三島望孤雲<lb/>
　　　送釋大冶歸省還西塔蘭若<lb/>
西峯塔影連青漢天半鈴聲度飛鴈朝散靈花世界香<lb/>
夜懸燈火星河爛此僧年少着袈裟手持貝葉口楞伽<lb/>
身寄空門如槁木心將秋水植蓮花兩峰宴坐談空寂<lb/>
何事家山動遥憶定裏啼烏返哺聲别時春草忘憂色<lb/>
<pb n="KR4h0098_WYG_016-16b"/>
學道由來不顧鄉道成應復念髙堂衲衣暫借斑斕舞<lb/>
夀酒唯傾般若湯秋風溪上回輕舸紅葉吹霜向人墮<lb/>
願結三生石上期祇恐他生復無我此别悠悠幾日逢<lb/>
回風暮雨送行蹤孤雲野鶴悠悠去目斷金鰲一片峰<lb/>
　　　送華石上人還樵陽西塔<lb/>
金天向西多佛祖寳筏東來多梵語直指單傅悟者稀<lb/>
沙門衲子徒辛苦初聞祗苑布黄金復有袈裟入少林<lb/>
夜雪齊腰將見性霜刀落臂始安心西峰法侣多僧氣<lb/>
<pb n="KR4h0098_WYG_016-17a"/>
曾與空門掌書記半偈應超最上乘萬縁祇合西來意<lb/>
白雲鄉館去遲遲憶得從前别母時今日重尋故園樹<lb/>
幾回落葉又抽枝秋風野水黄花路浮世相逢偶相聚<lb/>
𤣥度清談不復期道林笑别知何處去去滄波難重陳<lb/>
青山明月與誰隣連天塔影空清外唯將法雨謝時人<lb/>
　　　書香山九老圖<lb/>
唐家名臣白居易暮年脫略青雲器抗節羞趨當路門<lb/>
拂衣起謝人間事以兹疎散愛香山洛下羣公亦遂閒<lb/>
<pb n="KR4h0098_WYG_016-17b"/>
玉堂金馬俱殘夢流水孤雲同去還石樓烟樹朦朧見<lb/>
八節廻灘瀉秋練雲衣落落古松姿鶴髪皤皤凍梨面<lb/>
人生宦逹應如此豈必浮名挂青史楚國三生少見機<lb/>
竹林七子徒為爾名遂身閒古所稀洛陽山水又清暉<lb/>
青山何處無佳賞白首湮沉空布衣<lb/>
　　　題會稽吳漢津逺遊巻<lb/>
驥足小千里鵬飛搏九州唯應星軺使得以窮周遊騑<lb/>
騑四牡今何往秦漢山川古風壤聖主恩綏下國時王<lb/>
<pb n="KR4h0098_WYG_016-18a"/>
人位列諸侯上官船昨夜廣陵秋二十四橋聞棹謳長<lb/>
淮柳色迷津吏一片揚州帶驛樓革車又發閩關道九<lb/>
曲溪山舊來好沉劍波深歴歴雲釣龍磯斷青青草君<lb/>
不見主父西遊久不歸蘇秦金盡故交稀寧持使節銜<lb/>
君命出入臣藩復帝畿春風太液花如霧夜月瀛洲訪<lb/>
仙侣白下亭西賣酒家鳯凰臺北吹簫處故園迢逓㑹<lb/>
稽山鏡水仙舟也夢還若使功成拂衣去此心長在五<lb/>
雲間<lb/>
<pb n="KR4h0098_WYG_016-18b"/>
　　　奉寄浮丘鄭助教兼柬董記室<lb/>
膠西博士金門客白馬青袍夾城陌天池種藻上林花<lb/>
身受皇恩不顧家春風幾見橋門柳禄米唯應足沽酒<lb/>
囊無一物寄妻孥篋有空書示僚友憶昨驪駒未别鄉<lb/>
新寧山水競風光縣人争揖芭蕉館墨客都尋柿葉房<lb/>
六平山下秋同屐半占峯南夜聮席别後相思何處尋<lb/>
鳯臺碧草連天色玊門記室最情親官暇相過徳有隣<lb/>
飛札定應思漫士因風也或寄樵人<lb/>
<pb n="KR4h0098_WYG_016-19a"/>
　　　答黄嗣傑兼柬王介軒前輩<lb/>
沙館忽歸夢楓州空月明與君别來凡幾日相思不覺<lb/>
聞秋聲來清小苑霜初肅扶留葉大甘蔗熟青山繞舍<lb/>
雲半間黄菊吹香酒千斛瀛洲仙侣久忘機昔時驄馬<lb/>
今布衣共君兄弟日攜手閒㸔孤鴻天外飛<lb/>
　　　書漫士為陳拙修繪滄洲别墅<lb/>
金堤沙北鏡湖東前窺籌嶺後爐峰滄洲老人年七十<lb/>
朝朝宴坐於其中葛巾竹杖何蕭散卧愛清暉不知晚<lb/>
<pb n="KR4h0098_WYG_016-19b"/>
魏闕青雲夢裏過謝池春草吟中滿五岳仙遊去路深<lb/>
擊鮮子舍費千金如何白髪滄洲客野鶴閒雲一片心<lb/>
龍涎酒琖鸕鷀杓逺勝仙家太𤣥酪送客天明水鳥啼<lb/>
彈絃夜半簷花落龍門髙士掃新圖揮霍霜毫倒墨壺<lb/>
京國浮丘亦知已題詩早晚寄東湖<lb/>
　　　送林彦衡子壻遊漢赴嘉禾吉期<lb/>
蜀葵初黄柳飛雪棹歌聲裏行人别别思空隨海上波<lb/>
客心已醉吳中月嘉禾山水盛繁華才子今遊若到家<lb/>
<pb n="KR4h0098_WYG_016-20a"/>
金屏射中雙棲鳥紅燭争開並蔕花問君今年二十幾<lb/>
大顙疎眉有如此少君不愧鮑家郎樂廣應奇衛公子<lb/>
冰玉相親情更多泮林官况近如何為言白首甘藜藿<lb/>
豈望青雲到薜蘿<lb/>
　　　空江秋笛浮丘鄭助教索予賦之<lb/>
桓家野王弄秋玉流落秋亭半枝竹君山老人何處歸<lb/>
夢入瀟湘洞庭曲浮丘仙客五湖心復向滄波學鳯吟<lb/>
不吹玉塞梅花調不奏青樓楊柳音商聲遲遲羽聲急<lb/>
<pb n="KR4h0098_WYG_016-20b"/>
寒葦飛花露香入水靈解珮撇波來山魅吹燈倚雲泣<lb/>
萬事無心一葉舟夜寒星斗落船頭數聲絶島魚龍曙<lb/>
三弄澄潭鴈鶩秋初聞鳯在岡倐爾鼉吟水天籟風泉<lb/>
何處鳴落木寒狷一時起浮丘子通仙靈汗漫終懸魏<lb/>
闕情曲終又欲蓬萊去日抱雲璈朝玉京<lb/>
　　　酧陳師貢<lb/>
雲卧碧溪裏别來凡幾春口中獨未言聲利身上何曾<lb/>
染市塵君家兄弟多逢掖吐論遥輕二千石髙蹈寧耕<lb/>
<pb n="KR4h0098_WYG_016-21a"/>
數畝田折腰恥作諸侯客傾葢逢君惜未深見君同調<lb/>
復同心祇今交遊重朱綬何人貴義輕黄金世人共笑<lb/>
悠悠者擊劍狂歌孟諸野萬事秋空一片雲得錢且醉<lb/>
黄壚下聞道朝廷禮數優衣冠闕下盡名流愛君更欲<lb/>
君先達願我滄波空白頭<lb/>
　　　耽犂子歌為長樂鄭友衆賦<lb/>
新寧才人心不羈腹中三禮猶耽犂生事常懐汶陽北<lb/>
夢遊未識灞陵西青山白墅閒來坐離黍吹花向人墮<lb/>
<pb n="KR4h0098_WYG_016-21b"/>
瀟洒還同谷口耕風流也學南陽卧誰知宣室聘雄才<lb/>
不使遺賢滯草萊使者飛書催上道郎官立馬送離杯<lb/>
幾回待詔金門裏櫪上華驄末由試甲第歌中少故人<lb/>
五侯賔從無知已以兹翻憶鹿門春却向清時便乞身<lb/>
匹馬行辭白門柳羣公餞出秣陵塵故園獨樹閩川道<lb/>
數畝山田半秋草孺子應知食力安淵明况及歸來早<lb/>
入門長笑復長歌仍把春衣換薜蘿自言林下耽犂好<lb/>
不道天朝薦剡多<lb/>
<pb n="KR4h0098_WYG_016-22a"/>
　　　題髙漫士為王明府繪吳航勝覽<lb/>
無諸故國新寧縣西控雄藩古侯甸文物遥通漢職方<lb/>
河山舊入秦封建霸氣榮光幾百秋卉衣椎髻變中州<lb/>
清朝禮樂彌寰宇比屋絃歌見魯鄒六平逺樹烟中出<lb/>
百里清暉趣非一一片滄波海嶼秋千門霽色扶桑日<lb/>
滄波東逝日悠悠憶昔英雄駐采舟御國龍歸何處在<lb/>
太常雲去至今愁伸蒙巖頭桂香晚中丞石上苔花滿<lb/>
陳跡空餘野鳥飛英聲不逐浮雲散我侯逺抱連城璧<lb/>
<pb n="KR4h0098_WYG_016-22b"/>
僚佐相輝應籍籍近郭行春露冕時古臺下馬彈琴夕<lb/>
風流墨客龍門士揮霍雙毫寄深意都將勝槩紀方興<lb/>
更喜賢侯重民事<lb/>
　　　白馬篇<lb/>
宛馬如雪色青絲鞴來好五陵俠少年騎向長安道長<lb/>
安道上花正香吳姬壚頭紅粉粧翩翩白馬繫髙柳據<lb/>
坐胡牀喚酒嘗自矜出入金門裏立在殿庭誰敢視武<lb/>
皇昇天去不歸人馬蕭條翻被欺不及田翁學種榖日<lb/>
<pb n="KR4h0098_WYG_016-23a"/>
日村中抱黄犢<lb/>
　　　老將行<lb/>
生小事邉州罷歸頭盡白玉門邏逤别來深雲鳥魚麗<lb/>
舊曾歴三尺吳鈎兩斛弓絓在閒門髙閣中羽林一二<lb/>
少年輩昨日封侯欺老翁翻思戰塲裏秋霜斷人骨髑<lb/>
髏夜夜聲滿天盡是長平舊降卒<lb/>
　　　賦易水送人使燕<lb/>
燕山北起髙峩峩東流易水無停波北風蕭蕭筑聲切<lb/>
<pb n="KR4h0098_WYG_016-23b"/>
昔人於此送荆軻圖中匕首非良計堪嘆燕丹無逺器<lb/>
髑髏空死樊將軍日暮秦兵滿燕市往事空餘易水寒<lb/>
白翎飛下地椒乾經過此地對流水知爾踟蹰馬上㸔<lb/>
　　　筝人勸酒<lb/>
新豐美人青樓姬絳裙素腕嬌雙眉暫歇秦筝勸郎酒<lb/>
西凉葡萄金屈巵郎君但飲休辭醉百年悠悠夢中是<lb/>
神血朝凝不復知日暮青山北邙裏廻身更整十三絃<lb/>
金鴈離離繞鈿蟬十二闌干月將墜錦筵紅燭浮青烟<lb/>
<pb n="KR4h0098_WYG_016-24a"/>
人生歡樂那能久豈悟星躔倐奔走妾容未改君少年<lb/>
日日尊前勸君酒<lb/>
　　　長相思<lb/>
長相思相思春復秋秋風撲簾霜入樓捲簾見月令人<lb/>
愁鶴關音信長悠悠絡緯夜啼聲斷續梧桐蕭颯寒㯶<lb/>
綠秦筝獨抱思繁絃為君彈作相思曲相思復相思思<lb/>
君君不知願為鴛與鴦雙飛向大池嵗嵗年年無别離<lb/>
君不來長相思<lb/>
<pb n="KR4h0098_WYG_016-24b"/>
　　　行路難<lb/>
古鏡蟠龍野苔色赭顔欲改青鬚白三尺魚腸燭下㸔<lb/>
玉壺擊破心未寒悠悠漳水輪臺樹信陵平原渺何處<lb/>
騎射紛紛杜宛兒驕嘶紫燕躍青驪銅駞陌上春風暖<lb/>
田竇門前客應滿白頭執㦸不遷官盡日草𤣥門自閒<lb/>
雪風蕭蕭面如割史雲桁上無全褐君不見羊腸九折<lb/>
坂覆轍相尋嵗華晚君不見瞿塘灔澦灘敗蓬如舞落<lb/>
驚湍田文失勢馮驩去廷尉門空鳥啼樹二君所見何<lb/>
<pb n="KR4h0098_WYG_016-25a"/>
太遲署門謝客徒為爾食客滿堂盡珠履剖膽輸肝竟<lb/>
誰是階前車馬若雲屯倐忽蒼苔生滿地感激令人氣<lb/>
不平中宵起坐待天明唯有君家梁上燕秋去春來無<lb/>
世情<lb/>
　　　望秋月<lb/>
望秋月在家見月如等閒幾度天涯望秋月明月雖同<lb/>
非故山舉頭問明月古往今來幾圓缺明月如有言問<lb/>
我少年今白髪君不見汾水秋風鴻鴈來鄴中歌舞盡<lb/>
<pb n="KR4h0098_WYG_016-25b"/>
蒼苔憂懽只問今時月曾照離宫與露臺今月應將古<lb/>
月同古人今在九泉中誰言金粟西淩下不見流光到<lb/>
梓宫<lb/>
　　　妾薄命<lb/>
玉釵墮地無全股雙鳯蟠龍兩分去雖藏匣底終棄捐<lb/>
欲賣傍人不直錢轆轤宛轉黄金井手挽銅缾繫纎綆<lb/>
誰知綆斷缾墮泉千尺深沉不窺影銅缾墮泉釵墮地<lb/>
君心何得生離異<lb/>
<pb n="KR4h0098_WYG_016-26a"/>
　　　去婦詞<lb/>
刺促何刺促東家迎鸞西家哭哭聲休使東家聞東家<lb/>
新婦嫁郎君滿堂笑語㸔珠翠夾道風傳蘭麝薰浮雲<lb/>
上天花落樹君心一失無回悟明知遣妾何所歸飲淚<lb/>
行尋出門路青銅鏡面無光采苦心尚在容華改東家<lb/>
新婦傾城姿似妾從前初嫁時<lb/>
　　　東樓歌<lb/>
東樓美酒黄金杓客子迎霜葛衣薄西樓朝飯盤有魚<lb/>
<pb n="KR4h0098_WYG_016-26b"/>
客子家林無斗儲他人方寸那堪托傾倒三杯吐然諾<lb/>
咫尺相㸔隔九疑不待明朝異山嶽君不見牙籖緗帙<lb/>
滿牀頭不及雷塘百畝秋君不見誦詩三百徒為爾秦<lb/>
青一弄傾人耳滄波去去堪乗興野鶴孤雲本無定毛<lb/>
生自薦祇徒勞魯連豈願千金贈行路難難重陳史雲<lb/>
只合長苦辛落拓還騎少游馬往來嵩華青山下<lb/>
　　　代閨人答輕薄少年<lb/>
繁華嘯芳年蔓草對幽思妾本趙燕姿誤身任俠子長<lb/>
<pb n="KR4h0098_WYG_016-27a"/>
安任俠矜少年五花白馬黄金鞭平明馳逐新豐市日<lb/>
晚吳姬壚上眠玉驄一别知何處可惜佳期夢中度笻<lb/>
竹丁香起暮愁枕屏十二巫山雨落盡冬青猶未廻轉<lb/>
頭黄葉委蒼苔空簾盡日無人見寂歴黄昏月又來<lb/>
　　　水墨鸜鵒<lb/>
山鸜鵒羽㲯毿聲斷續不逐雌雄向空谷何事孤枝抱<lb/>
寒獨山桃野竹更芳菲縱有虞羅也見機紅香落盡忽<lb/>
飛去深山古木行人稀<lb/>
<pb n="KR4h0098_WYG_016-27b"/>
　　　孀婦吟<lb/>
開篋見珠翠思君舊日情只言恩愛長相顧豈誤音容<lb/>
隔死生東流逝水何時返倐忽青天綵雲散銅鏡粧臺<lb/>
不復窺羅襦綉被荒塵滿月明繐帳凉如水燈火熒熒<lb/>
照虚位寂寞空簾鵲影閒蕭條窮巷蟲聲碎東隣車馬<lb/>
如雲屯西隣歌舞日紛紛不羡他家夫婦好寧廿守節<lb/>
在君門新墳峩峩倚山麓春去秋來草應綠夜半傷心<lb/>
不忍啼天明獨抱孤兒哭<lb/>
<pb n="KR4h0098_WYG_016-28a"/>
　　　送陳滄洲遊浯水便登方廣岩<lb/>
閩山西來多法園谿西一道通仙源靈花貝葉相輝映<lb/>
道林鑿齒皆清言遥巖二月霜花積千丈垂蘿裊烟碧<lb/>
水簾風捲半空寒石室雲來萬山白真僧不見賔頭盧<lb/>
片月孤峯色相癯六時天樂聞鐘磬百尺風潭寫畫圖<lb/>
仙舟此别饒佳趣豈學悠悠向平去林僧定掃壁間苔<lb/>
山人况有驚人句<lb/>
　　　歌行奉餞閩守姑蘇陸公秩滿之京<lb/>
<pb n="KR4h0098_WYG_016-28b"/>
吳門山水多奇秀使君獨繼宣公後錦袍新繡鷺鷥紋<lb/>
銀印低垂虎頭綬閩城官柳拂雙旗花裏行春五馬遲<lb/>
訟庭幾度聞鳴鶪仙館三回見荔枝功成又欲朝京去<lb/>
逺心已絓南宫樹枇杷開花鴻鴈霜此時正及鄉山路<lb/>
車傍父老持百錢馬上同官惜别筵冦恂好借留河内<lb/>
黄霸終須出潁川金陵客舍春還早快馬輕裘滿馳道<lb/>
使君行篋但蕭然唯有貞元諫書草<lb/>
　　　題陸太守瞿塘日暮圖<lb/>
<pb n="KR4h0098_WYG_016-29a"/>
白帝城頭烏欲棲瞿塘峽裏暝猿啼山通劍閣峩眉逺<lb/>
水落荆門郢樹低公孫舊業知何處十二危灘虎鬚怒<lb/>
鴈飛愁度百勞關行人畏到三巴路絶壁連峯鳥道賖<lb/>
石林殘照幾人家垂蘿夾岸迷天影午夜滄波逗月華<lb/>
巫陽縹緲望中開行雨行雲尚有臺山花不省襄王夢<lb/>
野鳥何知宋玉懐岷江一道向西來蜀客帆檣迤邐廻<lb/>
洪濤有時不可下灔澦當頭大如馬紛紛世路羊腸曲<lb/>
豈獨瞿塘駴心目盡知險處重周防誰肯安流慮傾覆<lb/>
<pb n="KR4h0098_WYG_016-29b"/>
使君髙誼輕常調吏散披圖但長笑明朝身到五雲端<lb/>
下見瞿塘一杯小<lb/>
　　　三山朱孔周南樓偉觀<lb/>
飛樓軼浮埃逈繞三峯翠樓中十二曲欄干下瞰蒼蒼<lb/>
但鱗次七閩重鎮舊繁華九陌三衢十萬家連營國歩<lb/>
軍容盛法宇仙臺鳥道斜遥天塔影廻孤鴈何限清暉<lb/>
巻虚幔洗馬濠頭過雨香釣鱸磯下春潮滿白雲飛上<lb/>
越王山憶昔豪華午夢間城池百戰今誰在草色千門<lb/>
<pb n="KR4h0098_WYG_016-30a"/>
幾度閒王章繪衮分秦土琱弓白馬空陵樹霸氣榮光<lb/>
共渺然屠龍射鱷知何處登臨懐古興悠悠酌酒彈絃<lb/>
醉不休博陵才子能歌咏靈武詞人解唱酬門外金羈<lb/>
多上客獨憐王粲未銷憂<lb/>
　　　賦髙漫士適安堂題于方壺所寄畫<lb/>
小隱翻成大隱媒終南㨗徑近蓬萊君家草堂獨瀟洒<lb/>
半占峯南松際開草堂松際秋聲裏四壁清暉映烏几<lb/>
卷幔朝眠日出髙野鶴孤雲只如此孤雲野鶴澹忘形<lb/>
<pb n="KR4h0098_WYG_016-30b"/>
贏得丘園養性靈飛騰未應郎官宿嘉遯猶當處士星<lb/>
吟詩作畫多閒放心跡悠悠古人上玩宇天空豁逺懐<lb/>
嘯臺夜雪聞清響王門記室舊交情國子先生若弟兄<lb/>
清時共逐鵷鸞去白首誰同鷗鷺盟顧余别是滄浪客<lb/>
蓬累相逢即相得對酒龍門月色秋放歌雞嶼潮頭白<lb/>
壺丘仙墨思紛紛千里神交寄樹雲坐卧草堂時見畫<lb/>
知君不羡北山文<lb/>
　　　送劉宗實被薦之京<lb/>
<pb n="KR4h0098_WYG_016-31a"/>
先生昔事李輕車廟略縱横有奇䇿刀頭見月夜飛鞍<lb/>
楯鼻吹霜曉研墨露布軍中論五兵前鋒校尉盡知名<lb/>
横行出入龍驤幙長揖經過驃騎營承平四海無烽燧<lb/>
歸卧東山兀然醉誰知鶚薦下青㝠又巻龍<graphic n="KR0758" url="https://raw.githubusercontent.com/kanripo/KR-Gaiji/master/images/KR0758.png" mimeType="image/png"/>赴丹陛<lb/>
鳴騶擁路百花香海燕初飛鴈北翔分手獨憐孫楚别<lb/>
傍人休道鄜生狂<lb/>
　　　送鳯陽開仲貞逺省外父復歸于建上<lb/>
客有佩長劍行趨驃騎營入門拜旌節冰玉仍雙清門<lb/>
<pb n="KR4h0098_WYG_016-31b"/>
前繫着青絲騎冬青吹花香拂袂上馬誰憐矍鑠翁東<lb/>
牀正憶風流壻軍中置酒氣偏豪紅燭金杯虎帳髙奴<lb/>
子平頭揺羽扇美人纎手送車螯家臨帝苑長淮樹芳<lb/>
草萋萋望鄉處又逢梅水動離情却指芝城是歸路芝<lb/>
城梅水接蠻烟兩地驚心惜别筵自愧臨行無可贈何<lb/>
人更有繞朝鞭<lb/>
　　　送張少府朝覲<lb/>
閩州少尹家何處夢裏青山溧陽樹訟庭無事獨哦松<lb/>
<pb n="KR4h0098_WYG_016-32a"/>
走馬金陵㸔花去青繩御路連青天五陵俠少黄金鞭<lb/>
紅橋青幔多買醉少尹囊中無酒錢朝回路過鄉山口<lb/>
春風又發秦淮柳溧水芹邉二校文相逢為問平安否<lb/>
　　　感懐<lb/>
不彈貢禹冠不結蕭朱綬幾處移家任轉蓬半生失路<lb/>
唯躭酒兔園挾䇿也徒然欲逐長沮學種田秋風四面<lb/>
相如壁舊物空餘子敬氊異鄉淪落無朋友論交昨日<lb/>
今何有誤將偃蹇對時人豈謂新知不忠厚萬事蕭然<lb/>
<pb n="KR4h0098_WYG_016-32b"/>
一布衣白頭夢想故山薇抱琴欲奏猗蘭曲目送雲天<lb/>
一鴈飛<lb/>
　　　偶書<lb/>
片善不敵金萬言一杯水誰為枯魚嘆邈矣南華子今<lb/>
人結交希結心古人貴義輕黄金麥舟與人不復見捐<lb/>
廩傾囷何處尋<lb/>
　　　送别曾伯剛歸青浦<lb/>
太常峰南正飛雪嚴公湖上梅初發遥天片日下滄波<lb/>
<pb n="KR4h0098_WYG_016-33a"/>
斷鴻聲裏人將别借問君家若箇山白雲攜得杖頭還<lb/>
碧羅舊業連青浦髙卧心閒夢亦閒㸔君意氣非常調<lb/>
未肯逢時發西笑萍梗長留滄海蹤詩書不作青雲料<lb/>
客裏相逢情最親離居自愧家常貧舊遊冠蓋今誰在<lb/>
白首襟懐有幾人念君此行何草草岐路吞聲不能道<lb/>
遥傳掬淚到麟峰傷心為弔方山皓<lb/>
　　　題岐陽鄭彦林家藏五馬出浴圖<lb/>
天湟雪消冰始開天寒賜浴皆龍媒奚官剪拂荷君寵<lb/>
<pb n="KR4h0098_WYG_016-33b"/>
為惜流沙大宛種房精夜照榮河水靈物蜿蜒晝飛起<lb/>
春雷十日繞龍池赤驃驊騮電光裏唐家天上宴連枝<lb/>
花萼樓前初鞴時紅纓並逐儀鸞去七旒雙旌何足奇<lb/>
　　　長歌贈别髙漫士赴召入京<lb/>
故人垂釣滄浪磯故人雄詞天下稀故人今辭狷鶴去<lb/>
手持白璧登王畿白駒皎皎離空谷振鷺飛飛出林木<lb/>
晨勞睿想嘆凌雲夕感宸𠂻夢操築雖云耕種食為天<lb/>
未許清時隱大賢薜蘿舊結山中賞符印今㸔腰下懸<lb/>
<pb n="KR4h0098_WYG_016-34a"/>
知子過吳㑹所遇多同聲為我道離别相思但鍾情五<lb/>
年頓隔浮丘面昨日燈前夢中見八口相隨赴辟雍一<lb/>
官又轉陪銅輦魯筵記室久分簪前度書來悵逺心幾<lb/>
時走馬山東去汶水寒流兖樹深當年共結漁樵伴星<lb/>
離雨散腸堪斷千里滄波一片雲東飛𤣥鳥西飛雁憶<lb/>
昔相逢樂事偏滄洲堂上酒如泉題詩醉掃巖泉壁枕<lb/>
藉山僧膝上眠此時歡樂應難再屈指同心幾人在雲<lb/>
壑風泉半是愁碧空片月懸秋海白頭樵子真堪笑落<lb/>
<pb n="KR4h0098_WYG_016-34b"/>
拓何曾邁常調握手頻為傾蓋歡多情竟作分飛鳥閩<lb/>
州山水送離觴荔枝垂花盧橘黄輶軒欲發逢梅雨祖<lb/>
道驪駒不堪駐待子東門供帳時我乗欵段沙頭路<lb/>
　　　書鄭克剛雲泉清隱巻<lb/>
伯陽居柱下曼倩金馬門大隱朝市間玩世非避喧何<lb/>
如小隱雲泉裏黄裳竹杖青絲履白雲為伴去還來石<lb/>
泉泠泠洗心耳雲本無心猶為君吟邉卧内共氤氲泉<lb/>
飛隱處偏清響雪夜凉天夢亦聞道人解作山林事興<lb/>
<pb n="KR4h0098_WYG_016-35a"/>
入丹青老將至一飯王門不願留歸來豈負雲泉意道<lb/>
人家本住西鏞何事因棲海上峯我欲尋山採芳去雲<lb/>
泉深處候髙蹤<lb/>
　　　夏日同龍門髙漫士遊碁山寺<lb/>
逸人共結蕭朱綬六月閩天火雲厚觴熟梅邉告我行<lb/>
欲行且盡壚頭酒碁山海上古招提銀甕絲繩興復攜<lb/>
三峯直下幾千丈仙人弈處清猿啼知君平生愛靈境<lb/>
為君拂拭青蘿影野殿杯浮蕙草香石渠水浸甘𤓰冷<lb/>
<pb n="KR4h0098_WYG_016-35b"/>
祗園樹裏貯行庖暫解塵衣挂竹梢詩成破却山靈膽<lb/>
醉倒傾翻老鶴巢廻巖積翠連飛閣遥海蒼蒼暮潮落<lb/>
舞影争嫌白日斜歌聲未道離情惡擬從方外寄餘歡<lb/>
云是山僧謁縣官野鹿廻㸔避仙珮沙禽何意訝儒冠<lb/>
千金流水猶能注陌上離駒不堪駐願君身到五雲端<lb/>
莫忘碁山送行處<lb/>
　　　贈嚴校尉復職還鎮東<lb/>
校尉家林若箇邉桐栢蒼蒼際淮水居巢城下范增鄉<lb/>
<pb n="KR4h0098_WYG_016-36a"/>
放桀山前槖臯里憶昔軍中獨數奇壯心毎遇嫖姚知<lb/>
騎射曾矜羽林子縱横不數并州兒時來忽領偏裨將<lb/>
肘後銅章百夫長唾手封侯未有期刮目逢人已相讓<lb/>
霜蹄蹔蹶氣猶豪鵰鶚低飛鎩羽毛孤營錯莫三秋夢<lb/>
一劍空餘百戰勞昇沉去去何須嘆聖主恩深邁劉漢<lb/>
始知燕頷豈徒然莫把龍<graphic n="KR0758" url="https://raw.githubusercontent.com/kanripo/KR-Gaiji/master/images/KR0758.png" mimeType="image/png"/>等閒玩銀帶琱弓匹馬歸<lb/>
木棉花發鷓鴣飛夫人堂上收殘淚穉子門前捉錦衣<lb/>
閩州水鎮梅花寨祖道驪歌動江介酒盡沙頭雙玉瓶<lb/>
<pb n="KR4h0098_WYG_016-36b"/>
幙中主將遥相待<lb/>
　　　和髙漫士梅江謡<lb/>
梅江水流浩浩居人盡說梅江好自從海上築城池使<lb/>
車絡繹無昏早梅江水深復深行人一見懐千金老夫<lb/>
平生愛江水日飲一石無貪心青蘿盤盤數峯色憑髙<lb/>
望見扶桑白蜃氣朝凝鮫女宫珠光夜照天吳宅居人<lb/>
生小住江臯架壑梯巖結構牢沙鷗不省逢機事江叟<lb/>
何曾識縣曹峩峩百雉連山郭夷島清寧無摽掠將門<lb/>
<pb n="KR4h0098_WYG_016-37a"/>
子弟解逢迎大姓兒郎談禮樂有時江上漁歌發捩柁<lb/>
抽向江空闊蹣跚竹簍紫蟹肥撥剌金盤素鱗活龍門<lb/>
子何處來向予西指鳯凰臺京行此别三千里暢飲應<lb/>
須數百杯謝公好為蒼生起山中猿鶴徒為爾到日秦<lb/>
淮有鯉魚尺書先寄梅江水<lb/>
　　　送鍊師張銘新歸上清<lb/>
羽人重周遊蹤跡半天下渡海窺蓬壺尋雲歴嵩華朝<lb/>
登徂徠頂夕眺琅琊臺盤桓三珠樹醖藉九霞杯長生<lb/>
<pb n="KR4h0098_WYG_016-37b"/>
大道應無外嬰兒姹女遥相待金鵝結蕋養神丹𤣥牝<lb/>
垂根長臍帶學道何妨暫出山收琴賣藥到人間五侯<lb/>
七貴希相問抱得瑶笙鶴上還還山宴坐璚林久龍虎<lb/>
峯南一回首秋風入洞鴈啼霜忽憶鄉山菊花酒歸來<lb/>
宛是遼城鶴滿面猶酣太𤣥酪仙歌未了淚縱横殘日<lb/>
瀟瀟隴樹聲誰知雲水烟霞性也動松楸霜露情寒冬<lb/>
别我無諸郭遥指仙都在寥廓横天鶴影珮聲微惟見<lb/>
千里雪花落<lb/>
<pb n="KR4h0098_WYG_016-38a"/>
　　　髙漫士為許宗顯作山水圖<lb/>
水墨有逺態醉來常訝真燭前瞥見三湘意便欲牽裳<lb/>
行采蘋滿堂飛翠疑可掬眼花忽墮愚公谷主人捧觴<lb/>
我不聞但覺啼猿與秋瀑林間巾舄如有情誰向滄浪<lb/>
唱濯纓颯然片雨歸彭蠡恍惚孤雲還赤城醒來始悟<lb/>
雙毫妙我與龍門昔同調世人觀畫不觀神老夫興在<lb/>
丹青表<lb/>
　　　許宗顯椰子杯歌<lb/>
<pb n="KR4h0098_WYG_016-38b"/>
君家一雙椰子杯逺從交廣帶將回剖開瘴水蠻烟腹<lb/>
割斷𤣥霜玉露胎烏梨木柄銀錂口若比匏尊應更厚<lb/>
蓮房半側碧筩深中有黄流汎鬱金最憐竹裏泉中洗<lb/>
不厭松邉石上斟人言此杯能辟蠱傾銀注玉空論富<lb/>
少陵未許稱木瓢謫仙且莫誇鸚鵡山人心愛口不言<lb/>
肯遺還山酌白雲君不見豐城雙寳劍當年知已亦平<lb/>
分<lb/>
　　　王氏牧隱巻<lb/>
<pb n="KR4h0098_WYG_016-39a"/>
山人不種亦不耕買山放犢應逃名閒吹一曲無宫調<lb/>
髙卧千峯不世情瑶琴在牀書在篋河汾到君今幾葉<lb/>
懶隨時貴競簪纓恥逐浮人尚漁獵五月南風陂水深<lb/>
白雲將興滿山隂人牛㸔到相忘處始是山人一片心<lb/>
　　　送陳孟敷牧潮陽<lb/>
别久相逢不問官握手且盡平生懽腰間金帶懶不繫<lb/>
壁上虎符人自㸔醉來借問今何職皁蓋朱幡二千石<lb/>
郢上行人有去思潮陽父老遥相憶作郡休令五馬遲<lb/>
<pb n="KR4h0098_WYG_016-39b"/>
須知明主愛惸嫠行春鰐渚滄波晚澆酒韓山落木時<lb/>
㯽榔葉暗蠻天雨吏散公庭鳥啼曙帶印雖云案牘勞<lb/>
懐人莫忘漁樵侣樵人偏辱使君知為惜交情在布衣<lb/>
他日諸郎如問絹應傳清節到林扉<lb/>
　　　書鄧子静畊隱<lb/>
阿翁隱處何瀟洒竹嶼南頭鳯丘下守道偏將谷口人<lb/>
養拙應同漢隂者而今髪白老丘樊帶經也或究微言<lb/>
生平不夢五陵道嘉遯羞過七貴門世人未解此翁意<lb/>
<pb n="KR4h0098_WYG_016-40a"/>
此翁心跡孤雲是低頭不肯揖陳蕃食力何曾愧徐稚<lb/>
脫畧凡機不世情幽人野鹿伴經行秋風别墅黄花酒<lb/>
夜火山厨緑芋羮有時濯足苔溪晚放犢寒陂不知逺<lb/>
幾片清山荷蕢歌半林落葉同僧飯盤石懸蘿地更偏<lb/>
獨攜髙興寄秋田且喜琴書應有托蔡邕雖老仲容賢<lb/>
　　　海上酬三峯諸友<lb/>
晚家大隄曲幾見大隄春開門對三峯宛若平生親别<lb/>
來滄海東倍憶三峯好眼前不見同心人夢飛只在三<lb/>
<pb n="KR4h0098_WYG_016-40b"/>
峯道早晚歸來大隄曲三峯壚頭酒應熟<lb/>
　　　山水扇頭<lb/>
山蒼蒼兮白雲谷窅窅兮夕氛鴻髙飛兮逺逝蟬薄暮<lb/>
兮空聞汎木蘭兮容與隱薜荔兮氤氲紛吾老兮既拙<lb/>
誓相從兮夫君<lb/>
　　　題梁氏家藏十牛圖<lb/>
渴莫飲汙渠水饑莫食衰草根孟諸桃林春正緑洞庭<lb/>
笠澤多清源五侯櫪上皆驄馬笑殺田翁事耕稼隂山<lb/>
<pb n="KR4h0098_WYG_016-41a"/>
勁卒氣偏豪幾日銷兵賣寳刀羣行聚散無逺近遥望<lb/>
長洲日將晚不聞寗戚歌不見百里奚猛虎當頭向前<lb/>
去空村尚有緑林兒<lb/>
　　　答陳伯堅蝤蛑并詩見寄之作<lb/>
郭索蹣跚隱深澤百尺寒絲誰釣得雙螯落刃碎青霞<lb/>
滿殻流脂泛金液感君特寄到沙堤竹簍盛來不涴泥<lb/>
樽前正值霜橙熟堪笑吳王一蟹低<lb/>
　　　書陳果之阜陽亭<lb/>
<pb n="KR4h0098_WYG_016-41b"/>
阜陽山水多佳致亭子幽幽翠微裏雁池梓澤不須論<lb/>
緑野平泉只如此平泉緑野多喬木未勝君家阜陽曲<lb/>
書幌遥臨雪海青飲缸倒浸南山緑石門沙嶺竹邊房<lb/>
同谷方池映橘霜霜前夕照松聲逺雲際飛泉月影凉<lb/>
耕童牧叟閒來去草衣笋笠還朝暮主人尚擬鹿門居<lb/>
坐客都迷輞川墅羡君三十着儒衣瀟洒亭中獨下帷<lb/>
殷勤且畢青雲事他日還應晝錦歸<lb/>
　　　書倪氏經鋤堂<lb/>
<pb n="KR4h0098_WYG_016-42a"/>
西隣無牛長苦辛東隣多牛今家貧兒孫生小不識字<lb/>
頭白終為畎畝民君家累葉皆儒雅豈學隣翁但耕稼<lb/>
數畝荒畦手自鋤一巻遺經坐仍把厨中有粟牀有書<lb/>
萬事浮雲心澹如向人懶掉儀秦舌避世翻輕沮溺徒<lb/>
方今聖代多推轂玉帛戔戔賁幽谷我亦休耕汶上田<lb/>
與爾相期在喬木<lb/>
　　　題小米水墨<lb/>
寒山深白雲蕭蕭楓樹林嵐烟瀑雨生衣簪緑蘿裊裊<lb/>
<pb n="KR4h0098_WYG_016-42b"/>
懸我心靈源中石齒齒散髪輕舟弄雲水欲棄風瓢洗<lb/>
雙耳茆屋荒岡絶四隣青林殘葉少行人苔邊僧磬連<lb/>
孤鳥竹裏仙家隔素塵布衣未了生平事愧爾雙毫寫<lb/>
幽思白頭遥想米家風夢落濡須墨池裏<lb/>
　　　送鄭克復睢陽軍<lb/>
空山忽鳴鶪露白秋草寒離居感物候况有行路難從<lb/>
征睢陽裏飲馬黄河水孤劍二十年寸心五千里朅來<lb/>
問鄉館捧檄仍徴兵戚戚慈母戀依依兄弟情行當辭<lb/>
<pb n="KR4h0098_WYG_016-43a"/>
復去悠悠念王程黄雲白鴈秋蕭索野水西風汴城郭<lb/>
洛苑初霜赤葉飛大梁古道黄花落戎衣此去勿遲遲<lb/>
莫向清平嘆數奇白頭好遂還鄉計姜被重歡綵重戲<lb/>
　　　送林洙之徽州省親<lb/>
去年沙頭柳堪折與爾嚴君惜離别今歳沙頭復送君<lb/>
柳條拂面花如雪新安今去問平安莫嘆嚴君尚冷官<lb/>
胡瑗由來布衣士鄭䖍不厭坐氊寒㸔君亦是奇男子<lb/>
白面疎眉有如此懐裏琅玕人未知手中結緑誰堪比<lb/>
<pb n="KR4h0098_WYG_016-43b"/>
别後秋風歸未歸他鄉應復念慈闈經過莫上滕王閣<lb/>
辛苦須縫萊子衣<lb/>
　　　書漁樵耕牧四畫<lb/>
扁舟夜唱滄浪曲朝飯蘭臯爨湘竹垂楊輕拂鯉魚風<lb/>
千丈春潭曉水緑日暮雙雙得紫鱗漁家生計任長貧<lb/>
豪門綺席銀絲膾愧爾漁郎多苦辛<lb/>
山人豈是悠悠者何事樵歌孟諸野蕭條茆舍住寒村<lb/>
生小何曾識縣門東隣作商走風雪西家為郎嘆離别<lb/>
<pb n="KR4h0098_WYG_016-44a"/>
人生未必勝樵夫朝朝暮暮對妻孥<lb/>
石田新雨苔花碧禾黍秋香百餘石誰教釀作甕頭春<lb/>
醉裏㸔山了殘帙讀書何必問時清縱有荒年莫廢耕<lb/>
鹿門精舍青山裏春去秋來無宦情<lb/>
耕童生小無所知慣騎牛背度晴陂横吹紫竹無宫調<lb/>
笑殺五陵遊俠兒荒林野水凉蕭瑟山葉吹霜鳥邉落<lb/>
信陵墳上草青青幾見殘碑礪牛角<lb/>
　　　題陳滄洲家藏王甥至之山水圖<lb/>
<pb n="KR4h0098_WYG_016-44b"/>
公乃王郎之舅氏昔年遣興滄洲趣白水應同萬古心<lb/>
青山不盡平生意初疑衡霍亂峯廻石廪芙蓉天上開<lb/>
又疑瀑布香爐頂霏紅踏翠空中來連林雜樹紛隈澳<lb/>
屋頭清暉霽人目片片春雲帶鶴還淙淙野水流氷緑<lb/>
雲間雞犬更誰家雲際風泉半落花回巖積靄天梯小<lb/>
絶壁懸蘿鳥道斜白頭乆嘆同聲逺臨水㸔山夢猶懶<lb/>
濯足磯邉月自明弄琴石上苔應滿不見羊曇四十春<lb/>
西州雲物幾回新丹青此日堪惆悵豈必山陽笛裏人<lb/>
<pb n="KR4h0098_WYG_016-45a"/>
　　　嶼南林公谷夀自號雲外道人上清方方壺為<lb/>
　　　　寫茂林雲外圗索余題其上<lb/>
嶼南山水新寧少况是君家茂林妙林間瀟洒薜蘿衣<lb/>
雙舄飄然凌翠微連嵐過雨㸔成黛片片雲來度滄海<lb/>
誰識孤雲是此心此心更在孤雲外蕭散無心任去來<lb/>
因風幾度到瑶臺瞑隨西頂龍飛去晴帶空江鶴共回<lb/>
自言放浪雲林久大道由來賤芻狗曲几㝠㸔老氏書<lb/>
衡門静對先生柳樂山樓上興悠悠遥帷却巻横湖秋<lb/>
<pb n="KR4h0098_WYG_016-45b"/>
一聲長笛飛霜裏雲影離離半寒水壺公醉墨天下聞<lb/>
况是仙都鸞鶴羣而余大夢獨未覺不知雲為君兮君<lb/>
為雲<lb/>
　　　國子先生鄭孟宣以賜告歸省丘墓暇日訪余<lb/>
　　　　新寧之沙堤余因載酒於滄洲野堂以讌之<lb/>
　　　　適文墨友方外交翕然來集酒酣樂甚分韻<lb/>
　　　　賦詩余得酒字峕庚辰孟秋七月<lb/>
上客何處來繫馬堂階柳馬頭尚帶秣陵塵衣上猶香<lb/>
<pb n="KR4h0098_WYG_016-46a"/>
白門酒寧知此地重攜手張燈復話昔年舊問我蕭條<lb/>
但布衣念我棲遲向田畝滄洲地主忘年友把酒相歡<lb/>
兩情厚鳥外晴波對急觴天邊白月當虚牖山林已是<lb/>
忘形久更喜文公說空有旅思休驚一葉秋佳期况及<lb/>
雙星候狂歌擊筑君知不痛飲何須問牛斗明日相思<lb/>
壁水遥唯有新詩滿人口<lb/>
　　　題吳氏養拙巻<lb/>
世人競巧智子獨尚渾朴世人機事有機心子獨無機<lb/>
<pb n="KR4h0098_WYG_016-46b"/>
心亦樂閉門山水少逢迎曲几琴尊隱姓名太羮𤣥酒<lb/>
無滋味標枝野鹿俱忘情世人大笑延陵拙不學儀秦<lb/>
漫饒舌作室翻嫌樗里謀懸橰却羡䝉人說東隣少年<lb/>
取錦衣西隣歌舞日光輝清時何用嗟淪落飲水㸔雲<lb/>
誰是非<lb/>
　　　吳雲歸興送别王明府子姪還姑蘇<lb/>
何處發歸興吳江多白雲晴教積水青楓合寒帶空洲<lb/>
逺雁分游子前年别張掖酒泉南頭夜霜白扁舟忽過<lb/>
<pb n="KR4h0098_WYG_016-47a"/>
釣龍臺回首姑蘇是鄉陌小阮曾為叔父知十年應負<lb/>
竹林期參差雨雪遥相問迢遞關河又别離羡君兄弟<lb/>
東歸去白馬雙嘶向前路行人未聽虎丘鐘春風已緑<lb/>
吳門樹萊衣重戲莫遲遲百里邦君有所思懸知舊國<lb/>
㸔雲處不比甘州見月時<lb/>
　　　書樂邑長史髙凉黄公性成六平清致<lb/>
軒丘之人何坦蕩奮身擬在蕭曹上三語曾聞作掾名<lb/>
一言尚遇知音賞誰云枳棘不棲鸞暫屈長材向小官<lb/>
<pb n="KR4h0098_WYG_016-47b"/>
月俸持還酒家去春衣猶似帝京寒六平峯下開仙館<lb/>
案牘閒時任蕭散南澗飛泉卧内清西林爽氣朝來滿<lb/>
自從下馬少鞭笞隣邑争傳贊畫奇遂使郎官唯坐笑<lb/>
毎逢才子即聯詩有時獨上横琴石萬水千峯起遥憶<lb/>
金馬長懸魏闕情銅魚不記鄉山色南宫考績待朝天<lb/>
莫笑行囊但一錢應知太史求循吏籍籍聲名繼潁川<lb/>
　　　題髙漫士水墨圖<lb/>
髙君興發泉石間含毫揮霍寫雲山白雲無心去復還<lb/>
<pb n="KR4h0098_WYG_016-48a"/>
青山對人閒更閒垂蘿飛烏疑可扳淺淺石瀬流潺湲<lb/>
嵐烟瀑雨清心顔邇來京國推名畫片紙應論百金價<lb/>
嘯臺聲響人競聞不道無聲更瀟洒<lb/>
　　　題馬自牧水墨山水<lb/>
烏外懸蘿青幾峯紅泉翠壁花䝉茸人間不見問津者<lb/>
林下空餘避世蹤昨夜山中度凉雨落木寒猿半窻曙<lb/>
日夕天空鏡水深不辨仙源在何處<lb/>
　　　題梁董教歳寒亭<lb/>
<pb n="KR4h0098_WYG_016-48b"/>
君家結亭樂幽栖佳樹隂隂唯鳥啼横經不知白日晚<lb/>
巻幃坐見青山低城南城北春風滿陌上春榮正堪玩<lb/>
白馬朝穿桃李蹊朱輪夜過金張館臘月寒天雪更深<lb/>
㸔君亭上獨行吟眼前草木俱揺落知爾青青松栢心<lb/>
　　　奉答陳宗海先輩<lb/>
朔雪寒鴻半江海五侯池館誰相待支離王粲身未逢<lb/>
落拓蘇秦舌還在梅隴霜前早識君三溪花畔又論文<lb/>
栢山夜雨聞鐘梵華館清燈對水雲今年復過沙京下<lb/>
<pb n="KR4h0098_WYG_016-49a"/>
百丈峯南是君舍衣冠瀟洒輞川人山水依稀鹿門社<lb/>
别後那能寄逺書秋風空釣雁池魚狂歌酒店墩頭月<lb/>
思爾桃枝湖上居<lb/>
　　　題嶼南林遵性學圃軒<lb/>
君家書室依林坰日夕清輝多在庭出戸時㸔花嶼近<lb/>
巻帷唯見董山青蒼苔古木連深曲懸蘿石上孤雲宿<lb/>
露葉垂籬松薤香水藤拂㩜瓠𤓰熟任是閒門客到疎<lb/>
自甘瀟散學犂鋤新鑿小池宜抱甕時開髙館復攜書<lb/>
<pb n="KR4h0098_WYG_016-49b"/>
紛紛甲第皆粱肉何事丘園未干禄稚子能羞苜蓿盤<lb/>
家人解壓葡萄緑寂寂林扉絶四隣角巾野杖亦容身<lb/>
公門若更栽桃李先數林泉種圃人<lb/>
　　　題周家山水圖<lb/>
野人不到山中久見山若見平生友咫尺相㸔解有情<lb/>
幾畨别去仍回首石林精舍小茆廬便欲牽蘿學隱居<lb/>
周郎拍手向予笑云是吾家山水圖角巾野杖行瀟洒<lb/>
又似商顔採芳者瀑水淙淙鳥外飛巖花寂寂雲中下<lb/>
<pb n="KR4h0098_WYG_016-50a"/>
潭聲樹葉凉蕭蕭世人何必輕漁樵霜枝可薪魚可濯<lb/>
時來不負金臺招<lb/>
　　　題山水圖<lb/>
憶昔扁舟過南楚飄泊瀟湘洞庭浦積水寒天夢澤深<lb/>
疎鐘淡月巴陵曙君山獨上思悽然竹樹蒼凉繞暮蟬<lb/>
空陵草沒皇英骨古井苔荒柳毅泉一别湘江向十秋<lb/>
披圖逺憶舊時遊青楓寂歴烟中曉逺岫依稀鳥外愁<lb/>
雲帆去去尋仙島我欲因之拾瑶草再三招手呼不來<lb/>
<pb n="KR4h0098_WYG_016-50b"/>
令人獨立傷懐抱<lb/>
　　　書琴髙跨鯉圖<lb/>
焚香禮瑶席逺望空懸竚翩翩列仙人騎魚撇波去憶<lb/>
别人家二百秋暫來復去誰能留冀山青青涿水緑相<lb/>
思不見令人愁華陽亭下秋風晚應教嵇生廣陵散何<lb/>
處重期太古音荒城落葉蒼苔滿赤鯉迢迢海上行春<lb/>
風幾度到瑶京笑予亦是謫仙者未得騎鯨歸上清<lb/>
　　　書松陵夏尚忠王明府道齋故人也明府繪望<lb/>
<pb n="KR4h0098_WYG_016-51a"/>
　　　雲圖令其子歸遺之索余題其上<lb/>
毗陵客舍洮湖裏鄉心祇憶吳江水關門千樹别來青<lb/>
笠澤孤雲望中起孤雲迢遞故鄉山也似梁公馬上㸔<lb/>
膚寸任隨零雨散飛揚還帶莫天寒㸔君已抱連城璧<lb/>
何事猶懐兔園筆朝飯歌殘苜蓿盤春衣夢繞斑斕色<lb/>
王郎此去揖清芬明府緘書逺念君他日好在青雲上<lb/>
回首姑蘇是白雲<lb/>
　　　牛上翁<lb/>
<pb n="KR4h0098_WYG_016-51b"/>
時既和年既豐樂莫樂如牛上翁短衣半濕楊柳露長<lb/>
笛吹老棠梨風君不見苦竹岡頭淇塾水鷓鴣相呼作<lb/>
人語馬上郎官攢兩眉海北天南路何許翁家有粟牛<lb/>
有莎世人造物如翁何牛飽歸來浩浩歌江上兒孫雨<lb/>
一蓑<lb/>
　　　為陳必尚題山水圖<lb/>
太常積飛翠朝夕侵我廬嚴公湖上水色映靈臺虚鴈<lb/>
峯屋上三山峭散帙鳴琴亦髙妙半榻閒雲鶴夢醒一<lb/>
<pb n="KR4h0098_WYG_016-52a"/>
簾初日藤花笑顧余性癖愛清暉終日相過盡醉歸幾<lb/>
度離家聲别調何時恩許卸朝衣黄花九月髙樓酒無<lb/>
那明朝又分手座中應感去年人馬上空攀未霜柳酌<lb/>
酒㸔山興暫同君家兄弟氣如虹萍蹤自愧無南北聊<lb/>
寄相思水墨中<lb/>
　　　賦得幔亭峯送人之建上<lb/>
鶴岑戛天開洞門仙翁騎龍宴曾孫曾孫大醉仙翁别<lb/>
木魅鮫童弔溪月葛花𪷟濛簝竹荒石雲紫蕨參差凉<lb/>
<pb n="KR4h0098_WYG_016-52b"/>
銀灣逗帆嘯蒼突玉函千年蛻金骨峯頭藥草九節香<lb/>
胡麻作飯與君嘗待君騎魚還故鄉<lb/>
　　　題侯明府河陽滿縣花卷<lb/>
君不見河陽潘郎花作縣蘢蔥千樹行人羡縣南縣北<lb/>
正花開二月三月花如霰拄笏香浮案牘清揺鞭色映<lb/>
宫袍茜㸔君為政應不煩還如桃李竟無言成隂共借<lb/>
陽和力結實都含雨露恩莎庭吏散心如水山鳥含花<lb/>
下㕔事花底時聞宓賤琴花邉或駐王喬履前年玉斧<lb/>
<pb n="KR4h0098_WYG_016-53a"/>
將繡衣膽落金吾鐵面威今年復把郎官筆可憐銅墨<lb/>
生光輝河陽只愛芳菲色未勝君家曾種得春風早食<lb/>
金琅玕歳寒莫負凌霜栢<lb/>
　　　美朱璘為從弟訴寃<lb/>
北門天霜秋草衰南山桂樹青連枝鶺鴒低飛聲正悲<lb/>
弟急難兮兄痛之邉頭軍帖嚴有期將作遼陽征戍兒<lb/>
阿兄含寃摧兩眉誓將生死長相隨天門九重龍虎威<lb/>
逆鱗猛鬚誰敢窺以額叩閽天始知天始知事還白不<lb/>
<pb n="KR4h0098_WYG_016-53b"/>
使全家𨽻兵籍君不見同胞紛紛日相訾行義之人乃<lb/>
如此<lb/>
　　　為鄭可久題漫士畫<lb/>
龍門畫史多神墨紛紛見者誰能識自從走馬入鑾坡<lb/>
片紙人間求不得髙堂素壁洒林泉王屋嵩丘逺岫連<lb/>
對榻長飛洞庭雨開簾欲放蒼梧烟王融才子中林士<lb/>
脱落塵機愛山水想是龍門大醉時揮霍含毫為君起<lb/>
猿鶴山中那可招暫時㸔畫憶漁樵長安莫道終南近<lb/>
<pb n="KR4h0098_WYG_016-54a"/>
自古雲林逺市朝<lb/>
　　　送王借之永嘉訓迪<lb/>
谷口離歌動行篋馬首西風巻殘葉芹頖今㸔釋菜嚴<lb/>
棘闈舊覩穿楊捷東嘉形勝古名州鴈蕩峯廻浙水秋<lb/>
驛館莫投菰米飯山城寒過木棉裘廣文官舍江天裏<lb/>
官暇彈絃聊隱几抱膝休歌梁甫吟傳經且授毛萇義<lb/>
權門要路四時春念爾官卑禄更貧聞道此鄉多大布<lb/>
不須遥寄到樵人<lb/>
<pb n="KR4h0098_WYG_016-54b"/>
　　　贈新寧陳五處士大初應召<lb/>
祖道百壺酒千人歌送君玉壺擊寳劍壯氣横孤雲玉<lb/>
壺擊斷歌聲作逺海春潮為君落别路行㸔指鳯凰青<lb/>
山不得隨猿鶴主父西遊感慨多馬周辛苦遇常何何<lb/>
如髙卧東山頂一上金門解緑蘿問君今年幾十霜鬚<lb/>
眉稍白髪半黄長松嵗寒起凌厲良驥老大方騰驤龍<lb/>
鍾好為蒼生出莫愛丘園長隱逸作縣還堪魯卓齊為<lb/>
邦尚可龔黄匹君到皇州春正深龍池柳色動鄉心白<lb/>
<pb n="KR4h0098_WYG_016-55a"/>
門酌酒㸔花醉青𤨏聞鶯委珮吟同遊倐爾皆朱綬笑<lb/>
我蹉跎空白首玉堂西掖故人多相逢為問平安否<lb/>
　　　龍龕燕集并序<lb/>
　　　　新寧有佳山水而龍龕又山水之尤佳者也<lb/>
　　　　搢紳鉅公往往輩出由清淑扶輿鍾秀所致<lb/>
　　　　也今年夏浮梁丞陳思孝服闋將赴天官余<lb/>
　　　　走送海上因造兹山丞迺率其族人賫酒饌<lb/>
　　　　登香爐峯憇望海亭抵水樂堂遂觴余金仙<lb/>
<pb n="KR4h0098_WYG_016-55b"/>
　　　　之居少長咸萃凡十餘輩既酣丞昆季果之<lb/>
　　　　衛之舉酒屬余賦詩辭不獲已遂書于壁聊<lb/>
　　　　紀一時之㑹時永樂甲申六月十又四日也<lb/>
蓮宇最髙處青蘿隱丹梯鐘鳴海色動四壁聞天雞簝<lb/>
竹蒼梧野翠分石林隂洞未歸雲香爐峯小開窻見水<lb/>
樂聲寒隔坐聞廻風颯颯吹松栝落日澄潭見毫髪龍<lb/>
眠水底呼不醒千歳寒漦雨苔滑而我發遐想興來隨<lb/>
所之縁雲踏鳥道披荒上天池天池色映黄姑水手接<lb/>
<pb n="KR4h0098_WYG_016-56a"/>
飛藤洗雙耳鬼谷仙源杳靄間雁蕩天台只如此望海<lb/>
亭中載酒來石楠花氣拂金杯葛衣醉倒繙經榻紗帽<lb/>
狂歌施食臺龍龕法侣心無垢宴坐禪扉說空有𤣥度<lb/>
難酬支遁詞鑿齒曾於道安厚浮梁少尹欲朝天羣從<lb/>
相㸔惜别筵遥想五雲雙闕下時時飛夢繞林泉<lb/>
　　　書陳思中鐘山草堂<lb/>
東人結廬雲水間有時飛夢遊天關西人白馬長安道<lb/>
身寄玉堂心在山草堂只在鐘山口石門南頭岱溪右<lb/>
<pb n="KR4h0098_WYG_016-56b"/>
古木垂蘿繞四簷紅泉翠壁當虚牖憐君白面魯諸生<lb/>
却愛幽居隱姓名興來滿載東山酒春至還尋谷口耕<lb/>
巻幔横經坐曲房穿林着履采芸香天寒煑茗僧同榻<lb/>
月在彈絃鹿近牀巖扉近舍多幽處向子何須更長去<lb/>
心逺能忘朝市喧機閒自得烟霞趣獨鶴孤雲任此身<lb/>
至人舒巻道為隣草堂亦有山靈在莫學周顒却笑人<lb/>
　　　題陳敬山晉安丹室<lb/>
丹室人間那可尋嵩丘王屋五雲深先生結茆向何處<lb/>
<pb n="KR4h0098_WYG_016-57a"/>
坐令九轉成黄金芙蓉出鼎秋花吐曲宻深幽夜窻曙<lb/>
陽遂光中結坎離方諸影裏交龍虎早服還丹變羽翰<lb/>
弱流東逝任漫漫秦皇漢武徒辛苦驪山茂陵荒草寒<lb/>
有時買藥春城暮門掩西林杏千樹相逢稽首長桑君<lb/>
與君竹木枝頭露<lb/>
　　　題龍山歸隱卷<lb/>
山人在山心自閒偶逐無心雲出山雲飛飄飄落江海<lb/>
忽訝山人何得還山人舊是霜臺吏曾與繡衣掌書記<lb/>
<pb n="KR4h0098_WYG_016-57b"/>
八州郎吏揖清芬三尺兒童識名字萬事人間轉眼非<lb/>
山人大笑拂衣歸昔時猿鶴今無恙别後杉松又幾圍<lb/>
林泉未勝功名好羡君忘機一何早毎因京使買琴絃<lb/>
屢向詞人借詩稾興來躡履到僧家竹裏焚香白日斜<lb/>
合嶼壺山落天鏡五峯百丈横秋霞我昔逃禪此山裏<lb/>
日坐靈花嚥潭水夜半龍鳴萬籟聲四五沙門忽驚起<lb/>
幾年奔走愧塵顔欲借金梯復再攀願留十日與君飲<lb/>
醉倒白雲秋半間<lb/>
<pb n="KR4h0098_WYG_016-58a"/>
　　　書髙漫士為道人游月窻作水墨圖<lb/>
兹山連峯勢磅礴空翠濛濛坐中落始悟方壺醉裏塗<lb/>
復訝商公興時作竹澗堂臨溪水濵龍門墨客問通津<lb/>
相逢大醉仙家酒戲墨持歸鶴上人鶴上仙人説山好<lb/>
毎見此山應絶倒雲斷嵩丘少室閒龍鳴華頂天台早<lb/>
我亦平生苦愛山塵縁未割竟何顔願隨飛珮花源去<lb/>
一見秦人遂不還<lb/>
　　　送憲吏鄭彦林考滿赴吏部<lb/>
<pb n="KR4h0098_WYG_016-58b"/>
我昔維舟東上潭見君家住岐陽南門垂栗里先生柳<lb/>
身著栢臺從事衫前年寄詩沙頭道去年期我山中菴<lb/>
匹馬今年又離别斗酒何年共笑談今去皇州霜正落<lb/>
况逢淮樹葉初酣吳女當壚巻細袖白門燒酒破紅柑<lb/>
人人盡道山公好於爾長林無不堪<lb/>
　　　題髙漫士逸墨山水<lb/>
古人逸筆多大意壽巖寳晉方壺是今之畫史誰最奇<lb/>
玉堂待詔予知已此君别自有天機恰似張顛草聖時<lb/>
<pb n="KR4h0098_WYG_016-59a"/>
醉來也解頭濡墨醒後翻言畫者誰滿堂積翠横仙嶠<lb/>
主人坐聽蘇門嘯萬籟天聲發指頭百道風泉出心竅<lb/>
欲借巖扉隱鶡冠緑蘿青壁共誰攀江雲渭樹悠悠别<lb/>
聊寄相思水墨間<lb/>
　　　秋夜燕集濮陽别墅分得散字<lb/>
逸人家住千金水别墅閒畊濮陽裏人言此水值千金<lb/>
爾獨丘園厭聲利莫愛西堂夢草時羡君亦有好連枝<lb/>
河東三鳯只如此田氏一門誰更奇荒林野水金沙路<lb/>
<pb n="KR4h0098_WYG_016-59b"/>
曾是先人舊行處滿目寒花色自幽斷腸風木聲偏苦<lb/>
禾黍登場酒復篘斷壺剥棗宴同遊滿堂醉舞多年少<lb/>
愧我猖狂今白頭雲間片月懸秋漢遥海星沉夜將半<lb/>
感君兄弟苦留人謂我天明莫分散<lb/>
　　　題林遵性墨竹<lb/>
嶼南山人心不羈含毫醉掃蒼筤枝斬釘雀爪何怪怪<lb/>
兎起鶻落偏奇奇國初始重方壺筆若比湖州更飄逸<lb/>
丹丘金錯未足誇吳興籕法應難匹臨榻由來失本真<lb/>
<pb n="KR4h0098_WYG_016-60a"/>
當塲落墨要驚人山人獨向靈臺悟信手拈來如有神<lb/>
　　　題南岳夫人圖<hi>并序</hi>
　　　　月窻道人手是圖相為南岳夫人且索題其<lb/>
　　　　上余稽其實迺晉司徒魏舒之女名華存遇<lb/>
　　　　景林真人授以黄庭内景之祕即此是也雖<lb/>
　　　　然亦莫究其實俟識者辨之予又觀其風神<lb/>
　　　　蕭散意態濃逺無迺吳道子閻立本之筆耶<lb/>
彼美人兮何得仙鍊太龢兮保長年䭾白牛兮降朱鳥<lb/>
<pb n="KR4h0098_WYG_016-60b"/>
心黄庭兮口不言質姱孀兮心澹靜巧靨輔兮體輕便<lb/>
髪鬢雲駐兮膚瑩雪規脩蛾兮目成<graphic n="KR1531" url="https://raw.githubusercontent.com/kanripo/KR-Gaiji/master/images/KR1531.png" mimeType="image/png"/>曵霓裳兮結羅<lb/>
襪被紋縠兮雲錦鮮錯木難兮佩明月丹葫蘆兮腰下<lb/>
懸挾兩嬰兮先僮婢負躨跜兮如逺邅萼緑婉孌麻姑<lb/>
比肩幽渺沕穆委虵蹁蹮倐鸞翔兮千仭忽龍遊兮九<lb/>
淵御祥飆兮復褰舉仙之人儼若旋衡山巖㟼㟏岈層<lb/>
顛綘樓彤楹泥丸丹田獨舂容兮于大道衆莫知其𤣥<lb/>
之又𤣥余既覿芳儀而自失兮神怳怳而内遷邈靈爽<lb/>
<pb n="KR4h0098_WYG_016-61a"/>
兮不予顧山寂寂兮水濺濺荒唐誕幻不可測漫漫丹<lb/>
青那可傳<lb/>
　　　海上逢陳生<lb/>
陳生拜揖當路歧未道姓名那得知别離不覺二十載<lb/>
倐忽相逢如有期憶子年纔十五六負笈朝朝向予讀<lb/>
我今鬚鬢已皤然子亦形容過半百别路蕭條霜正深<lb/>
無錢沽酒又分襟到家若見平生友為我慇懃達逺心<lb/>
　　　王克剛碧蘿山房<lb/>
<pb n="KR4h0098_WYG_016-61b"/>
醉樵醉樵家何處垂蘿拂窻泉繞戸屋頭萬萬翠微峯<lb/>
巷口千千石楠樹寂寂垂蘿翳古松縈烟擺月又丰茸<lb/>
花飛晚榻僧同坐葉作秋衣手自縫山人直是幽栖慣<lb/>
來往紅塵亦蕭散採樵時少醉時多在泮日長歸日短<lb/>
歸去山中百慮消芭蕉葉長蕨初苗貍香玉面時登饌<lb/>
酒熟黄精屢洗瓢草書逸興如濤湧滿城見者神皆竦<lb/>
鐵限年來踏又穿霜毫嵗久埋成塚羡爾幽居對緑蘿<lb/>
青雲髙興近如何還將墨客龍門畫來覔皆山樵者歌<lb/>
<pb n="KR4h0098_WYG_016-62a"/>
　　　書梅江陳汝疇家藏古畫<lb/>
吳絲半幅無全縷越樹淮雲楚天雨兵燹流傳不記年<lb/>
丹青漫滅空存古絶壁連峯窈窕間劒門迢遞對荆關<lb/>
疎鐘逺火褒斜谷落葉秋風子午山西遊去去羈塵綬<lb/>
草衣笋笠今何有箕山不見棄瓢人渭曲難逢釣魚叟<lb/>
君家父子愛林丘静裏乾坤不着愁南塘耕畢閒㸔畫<lb/>
醉倚千金水上樓<lb/>
　　　奉題清逺伯水墨圖中寫松竹梅<lb/>
<pb n="KR4h0098_WYG_016-62b"/>
君不見徂徠峯頂秋濤作瑯琊臺上天聲落君不見黄<lb/>
陵廟前千萬枝楚雲湘雨青離離不知何樹臨寒水冷<lb/>
蕋空香拂征騎乍逐吳歌曲裏殘又向邉人笛中起君<lb/>
侯受鉞下閩藩草木還沾雨露恩山中亦有凌霜栢思<lb/>
向侯門深托根<lb/>
　　　題劒溪上人坐禪巻<lb/>
釋子安禪何處山鐔津溪上薜蘿間身將鶴畔松同古<lb/>
身與巖頭雲共閒九峯禪觀通雲月百六灘聲廣長舌<lb/>
<pb n="KR4h0098_WYG_016-63a"/>
翠竹黄花總是禪西來直指何言說磨甎作鏡無光彩<lb/>
刻舟求劒知何在吾鄉兄弟刹那間若問江湖三十載<lb/>
戒刀禪尺與蒲團定裏休將色相㸔直教鐵鑄脊梁骨<lb/>
不用安禪禪自安<lb/>
　　　書林景時墨竹二首<lb/>
水墨掃金錯毎惜柯丹丘鶻兎互起落復愛文湖州吳<lb/>
興老所已仙去紛紛作者誰能悟石室流芳何處尋壺<lb/>
丘羽客心偏苦虛白子通仙靈三湘雨色閒青青皆山<lb/>
<pb n="KR4h0098_WYG_016-63b"/>
樵人酒半醒晚風吹夢秋㝠𡨕朝朝飛上君山去一曲<lb/>
璚簫龍為聽<lb/>
楚山脩玉凌雲起影落誰家畫屏裏斷粉殘香夜不收<lb/>
寒枝只是生秋米多情遺褋度湘臯别有蒼莨節更髙<lb/>
為君飲盡上池水㸔此毿毿長鳯毛<lb/>
　　　西昌鄧奉使安泰堂<lb/>
楚國多秀士鄧君如鳯凰刷毛霄漢上覽徳岐山陽君<lb/>
家文獻猶存古安泰堂中如樂土開簾時聽九江潮酌<lb/>
<pb n="KR4h0098_WYG_016-64a"/>
酒晴㸔五峯雨散帙斷絃絶世情坐來心地自然平夫<lb/>
人堂上無愁色穉子堦前同笑聲東城南陌何凄斷緑<lb/>
野平泉也凋換三湘竄逐怨江蘺萬里羈危對秋鴈此<lb/>
際問君誰似君日髙猶卧半牀雲只言永結烟霞想何<lb/>
意今隨鵷鷺羣使車到處争迎送乳酒青絲白銀甕西<lb/>
上金門自此昇山中茆屋空多夢<lb/>
　　　送鄭居仁以楷書赴召<lb/>
爾家山房多杮葉架上牀頭饒古帖柳骨顔筋手屢摹<lb/>
<pb n="KR4h0098_WYG_016-64b"/>
王廙鍾繇毎精獵兎園挾䇿幾經秋不見將名干五侯<lb/>
一瓢只謂山中隱匹馬那堪西上遊河橋酒幔青青草<lb/>
祖帳離歌滿官道行篋春衣莫畏貧上將權門與君好<lb/>
髙閣隂隂遶鳯池紫花鸞綾光陸離擅場點筆須經意<lb/>
莫比家林醉墨時<lb/>
　　　九鷺鷥圖<lb/>
屬玉何翻翻羣飛向空闊非無霄漢心暫爾弄流沫緑<lb/>
水幾片雲青山半行雪有時寄蘆花相將亂明月此鳥<lb/>
<pb n="KR4h0098_WYG_016-65a"/>
清癯絶世塵來往烟波不屬人若教盡逐鴛鸞去誰共<lb/>
沙頭鷗鳥親<lb/>
　　　漁樵耕牧圖<lb/>
山水相逢任疎散孟諸日夕歌聲逺大野春苗葉未齊<lb/>
長川水草香猶短峽口泉蘿隔世塵雲間雞犬是秦人<lb/>
重林峯壑無歸路流水桃花幾度春白頭未悟丹砂理<lb/>
縱酒狂歌鶡冠子一片孤雲野鶴心秋來夢著青青裏<lb/>
　　　水墨横圖為姜養恬書<lb/>
<pb n="KR4h0098_WYG_016-65b"/>
楩樹重林隔花逺仙源一道縁溪廻太常峯頂千秋雪<lb/>
石門洞中萬古苔石門隱映靈湫窟積水澄波動毫髪<lb/>
龍鳴午夜發天聲僧定空山見秋月美人家住石門東<lb/>
散帙垂帷杳靄中千嶂雲來窻戸白半巖雨過野泉紅<lb/>
美人自是儒林秀叔父風流今白首醉來莫賭山隂棊<lb/>
興在寧陪竹林酒門前水磑霜花米席上春盤膾鮮鯉<lb/>
何意匡廬四五峯飛落君家畫屏裏君今見畫思隱淪<lb/>
謂我年來得句新誰知紙上千章富不換倉中五斗陳<lb/>
<pb n="KR4h0098_WYG_016-66a"/>
　　　賦得沙堤送别造士王克剛赴召入翰林<lb/>
新寧海邉沙作堤人烟兩岸草萋萋潮歸鵝鸛印行跡<lb/>
雨到楓州沙更白沙山繚繞大堤平故老虚傳宰相名<lb/>
漁梁晚波牛渡淺堰口春泥馬蹄軟新水還流舊水聲<lb/>
古人過盡今人行青幔紅橋幾廻别官柳秋風不堪折<lb/>
才子辭鄉覲九重銜杯堤下動離容遥知草詔明光裏<lb/>
沙上空留送别蹤<lb/>
　　　雪溪行旅歌為古縣陳齊之賦<lb/>
<pb n="KR4h0098_WYG_016-66b"/>
君不見燕代城頭雪花白片片飛空大如席居庸關口<lb/>
秋即寒白翎凍損地椒乾駱駝凌競馬不發巻髪虬鬚<lb/>
膽欲折公主琵琶苦調多都䕶狐裴冷如鐵行斾遥遥<lb/>
出柳林賈胡車上盡䭾金葡萄十斗飲不醉瀚海層冰<lb/>
千丈深廻㸔宫闕連天起萬歳山髙玉華裏雪散春回<lb/>
宫草青百年王氣東流水江南春早雪聲殘行客休歌<lb/>
行路難西遊大道青天上不比居庸關外㸔<lb/>
　　　題林逸人水竹居巻<lb/>
<pb n="KR4h0098_WYG_016-67a"/>
　　　　中州逸人隱于横塘所居環樹脩竹鑿池以<lb/>
　　　　通潮汐暇日常宴坐其中與道徜徉澹如也<lb/>
　　　　因以水竹居自名其堂且索予長句詩就主<lb/>
　　　　人擊節而歌歌竟請書為贈云<lb/>
清莫清如金塘之碧篠澹莫澹如玉溆之澄瀾紅泉一<lb/>
道寫天影青林五月驚秋寒草堂宴坐如空寂逺過山<lb/>
隂子猷宅初疑飛夢落湘臯彷彿蒼梧起瑶瑟磷下苔<lb/>
邉好濯纓㸔書髙枕謝浮名白鷗小艇滄浪調黄鶴孤<lb/>
<pb n="KR4h0098_WYG_016-67b"/>
琴静夜聲閉門永日無車騎半榻清風兀然醉動處偏<lb/>
澄静者心晚節方知此君意客來呼酒共論文燒笋烹<lb/>
魚毎夕曛自躭老興工長律更喜兒郎書八分憶昔聞<lb/>
君訪仙島壺丘員嶠多靈草九轉黄金祇浪傳數莖白<lb/>
髪歸來好如今髙蹈隱鄉山學得劉伶善閉關只愁西<lb/>
伯非熊獵忽到滋泉水竹間<lb/>
　　　寄題靈武王孟敡南湖草堂<lb/>
湖南小山誰結茆潮陽使君歸避歊五馬行春何處在<lb/>
<pb n="KR4h0098_WYG_016-68a"/>
空梁落月多神交後人此地還廬墓日望寒松嘆風樹<lb/>
損菴晝坐想音容宻齋夜起悲霜露阿翁曾與石為隣<lb/>
今見盤陀若大賔阿翁當年與山好仰止今朝思古人<lb/>
澄湖積雨秋波净菱葉荷花落天鏡出戸唯將鷗鳥親<lb/>
罷琴也逐漁樵興君家事業何可當兄弟聯翩如鳯凰<lb/>
新製文章行滿篋舊藏袍笏尚堆牀溪藤歙硯相輝煥<lb/>
金薤琳琅映華翰秘閣圖書出晉唐故家彛鼎超秦漢<lb/>
我昔登龍候使君滿堂賔客正論文南陽醉墨今何在<lb/>
<pb n="KR4h0098_WYG_016-68b"/>
太史清詩久不聞前朝冠蓋多如雨誰共使君同日語<lb/>
地下逢人不愧心人問有淚空傳古三十年來别永陽<lb/>
白頭無復更登堂心隨輞口欒家瀬夢落盤中李氏莊<lb/>
㸔君豈是悠悠者昨日橋門動聲價合浦初還照乗珠<lb/>
流沙逺致空羣馬到家又結草堂期曾對山靈發誓辭<lb/>
名遂古來應稅駕南湖誰假北山移<lb/>
　　　吳航髙魯仲將赴春官同學友繪其鄉龍門勝<lb/>
　　　　概離為十咏分題于上余獨裒衆目總而歌<lb/>
<pb n="KR4h0098_WYG_016-69a"/>
　　　　之<lb/>
清暉髙樓連翠微清暉主人常下帷春簾半占和烟巻<lb/>
秋笛三江帶月吹樓扉正對三江水半㸃青山落烏几<lb/>
文筆浮峯鴈影邉夏雲夕照天聲裏岱陽千樹拂晴霏<lb/>
迢遞風帆雞嶼歸緑波芳草潮頭白空翠濛濛來濕衣<lb/>
竹枝歌斷瀛洲渡渡口行人自朝暮江心般若送僧鐘<lb/>
何限年光此中去有時躡履聞秋籟樵歌牧叟非余類<lb/>
吳嶺三山只暫窺青雲北闕遥相待北闕青雲西上遊<lb/>
<pb n="KR4h0098_WYG_016-69b"/>
龍門今夜發仙舟明年桂枝君應得還憶家山醉倚樓<lb/>
　　　贈别曾君伯剛遊廣東訪陳潮州<lb/>
曾君逺遊何所親潮陽太守君故人豪士滿堂皆贐别<lb/>
嗟余四壁常家貧㸔君豈是彈冠客聞道芹邉久虚席<lb/>
網罟寧加縱壑鱗樊籠不掩冲霄翼家林别去且遲遲<lb/>
道過溫陵謁舊知司校閒堂連别墅參軍遺像有新祠<lb/>
清漳山水舊城池羅氏繁華昔在兹驛路停驂空弔古<lb/>
河橋買醉更題詩雙旌出迓韓山口未話鄉心即攜手<lb/>
<pb n="KR4h0098_WYG_016-70a"/>
逺道休愁館榖稀故人俸禄堪沽酒<lb/>
　　　九日燕集題髙牧隱清暉樓畫壁<lb/>
我昔大醉清暉樓燭前醉眼如滄洲九華五老將心逺<lb/>
七澤三湘隨夢流湘紋卧簟清如水紈扇平頭小奴子<lb/>
黄葉聲聲枕上來白雲片片牀前起酒醒樓扉曙月凉<lb/>
青綾猶覺茝蘭香向來水木通幽處始悟丹青落醉鄉<lb/>
兹晨㸔畫重攜興更喜仲容初戰勝黄門給事此同遊<lb/>
玉堂待詔曾留詠九月黄花酒滿槽主人洗盞客持螯<lb/>
<pb n="KR4h0098_WYG_016-70b"/>
風流笑傲清暉裏到處争傳牧隱髙<lb/>
　　　贈吳易平還温陵<lb/>
延陵家住温陵東南窺大海連空濛五夜扶桑氣先白<lb/>
四月刺桐花正紅延陵自是黄冠客名姓幾時𨽻兵籍<lb/>
案頭莊列萬餘言篋裏孫吳二三䇿一著戎衣又十年<lb/>
三時講武復談𤣥閒教弟子六七輩朗誦黄庭千百篇<lb/>
寥寥一室梅花寨鐘磬泠泠發天籟鮫女聞經罷泣珠<lb/>
漁人聽法争持戒心本孤髙絶世囂有時飛札問三茅<lb/>
<pb n="KR4h0098_WYG_016-71a"/>
醉磨夜斗七星劍夢斬秋潭獨角蛟昨夜營門領飛檄<lb/>
秣馬徴兵逺行役道過鄉山得到家松門霜雪廻春色<lb/>
我昔青山愛遊衍蓆帽肩輿不知逺金粟峯頭鶴共眠<lb/>
清源洞裏僧同飯雲樹荒臺秋草蕃温陵大姓幾家存<lb/>
繁華不見今頭白待爾重來仔細論<lb/>
　　　送金魯仲省親赴滇南<lb/>
漢武祠碧雞遣使下滇池輿圖既混一豈必論險夷山<lb/>
川遥遥隔中夏椎髻何曾沐王化鳥度猶愁中慶春夢<lb/>
<pb n="KR4h0098_WYG_016-71b"/>
飛不到昆明夜九月凉秋百草凋孤臣畸士共魂銷風<lb/>
霜但覺南冠冷雨露那知北闕遥子行悠悠赴絶國心<lb/>
戀嚴君多感激八千里外怨暌離十九年中斷消息念<lb/>
此令人欲奮飛遂將行篋巻征衣鶺鴒原上分秋影萱<lb/>
草堂前嘆夕暉閩關西上連吳越獨樹淮山青一抹野<lb/>
飯朝行雲夢鐘棹歌夜渡巴陵月輶軒幾日到雲中萬<lb/>
磧千山路不窮青山好處休停騎白首營門望阿戎<lb/>
　　　雲峯歌送聞上人歸<lb/>
<pb n="KR4h0098_WYG_016-72a"/>
七閩山多如蜀川千崖萬嶺疑登天六華峯髙雪作頂<lb/>
五月夜半聞寒蟬芙蓉石室人稀過蓮宇香臺尚經火<lb/>
無字碑横任鹿眠摩香石冷從猿卧憶作法園初布金<lb/>
三千緇錫繞叢林徑行龍象諸天影禪寂鯨鼉萬籟音<lb/>
杉枝青青低拂地木人也悟西來意五百年光轉眼休<lb/>
重見真僧出凡世鐔津法侣解楞伽却下九峯登六華<lb/>
枯木庵前挂如意留香堂上撘袈裟朅來下界相逢處<lb/>
幸接微言沐甘露鑿齒由來識道安逺公自是奇𤣥度<lb/>
<pb n="KR4h0098_WYG_016-72b"/>
法舟今去幾時逢塵世空瞻象骨峯歸見住山煩問訊<lb/>
西江一𣲖是禪宗<lb/>
　　　書髙翰林繪閩嶠歸雲送周擴泰還長樂<lb/>
　一風東來吹海山南雲北雲飛度關北雲畢竟從龍去<lb/>
何意南雲將鶴還雲飛適與飄風遇片片經天散仍聚<lb/>
但見無心出岫閒寧知變態為霖去周子辭天便拂衣<lb/>
龍門解薜上金扉呉鈎入水疑雙化趙璧連城喜獨歸<lb/>
歸來海上還畊釣食稻安眠開口笑白首誰同晚節髙<lb/>
<pb n="KR4h0098_WYG_016-73a"/>
黄山獨契歸雲妙聞道龍門悵别深為君雙筆繪家林<lb/>
秋天夜夜多歸夢應羡孤雲滿故岑<lb/>
　　　贈温陵王玉堅遊京師<lb/>
王郎解劔還鄉里六年不夢軍中事垂竿静釣鼇江雲<lb/>
買舟忽過梅城水自說年來愛逺遊束裝今去上皇州<lb/>
溪行笋笠三山雨水宿蒲帆五月秋棹歌明日過京口<lb/>
我亦西遊今白首分手前程莫嘆嗟白門相遇應沽酒<lb/>
　<lb/>
<pb n="KR4h0098_WYG_016-73b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　閩中十子詩卷十六<lb/>
</p>
<p>
</p>
  </div>
<div>
                <head>閩中十子詩巻十七</head>
    <p>
<pb n="KR4h0098_WYG_017-1a"/>
欽定四庫全書<lb/>
　閩中十子詩巻十七　　　　明　袁表<lb/>
　　　　　　　　　　　　　　　馬熒　編<lb/>
　王典籍集三<lb/>
　　五言律詩<lb/>
　　　塞下曲<lb/>
雲中今巳平軍士凱歌聲天地黄塵沒關山碧月明洗<lb/>
兵秋度磧牧馬夜歸營多少還家夢中原有弟兄<lb/>
<pb n="KR4h0098_WYG_017-1b"/>
　　　其二<lb/>
鐵騎向邉州生隨定逺侯戰餘關月冷兵盡塞塵秋萬<lb/>
骨纒沙草孤魂集戍樓唯餘忠憤在須獻月支頭<lb/>
　　　其三<lb/>
邉城那可論烽火照營門萬竈愁烟合孤城殺氣喧雪<lb/>
髙弓力勁沙凍馬蹄皴百戰蕭條盡何須老獨存<lb/>
　　　其四<lb/>
百戰臯蘭北長驅入塞垣隂雲橫敵陣朔雪度營門牧<lb/>
<pb n="KR4h0098_WYG_017-2a"/>
馬邉塵黑鳴笳隴日昏辛勤㸔玉劍猶未答君恩<lb/>
　　　其五<lb/>
十二羽林郎横行事朔方陣雲飄戍壘殺氣慘沙場戰<lb/>
苦隂山黑兵殘落日黄君㸔射鵰手生繫右賢王<lb/>
　　　其六<lb/>
塞垣寒日沒斷草逐霜飛璧月臨朝㦸黄塵暗鐵衣檄<lb/>
傳青海戰陣解玉門圍辛苦沙塲北鄉園夢裏歸<lb/>
　　　其七<lb/>
<pb n="KR4h0098_WYG_017-2b"/>
幾戰交河北天山暗雪花横戈走塞月驅馬躍黄沙窮<lb/>
冦依深壘殘兵慘暮笳烟塵如未息鄉國不須嗟<lb/>
　　　其八<lb/>
軍城飛殺氣絶塞接窮荒隴笛凄邊月天兵肅漢霜鈴<lb/>
聲沙磧曙馬色玉關凉辛苦防秋卒聞笳益斷腸<lb/>
　　　金陵送人落第歸江南<lb/>
風臺寒日莫千里送君還别夢愁京雨鄉心絓楚山落<lb/>
花偏擁棹歸鴈獨臨關應醉家林月青雲好是閒<lb/>
<pb n="KR4h0098_WYG_017-3a"/>
　　　野望<lb/>
極浦遥山外荒城瘴海頭夕嵐松葉暗孤嶼鳥聲幽塞<lb/>
笛飄寒淚隣謳起暮愁連天秋草色歸思日悠悠<lb/>
　　　送鄭浮丘被詔重赴京師<lb/>
關河殘葉下征棹復西遊逺火臺城暮微霜禁苑秋詔<lb/>
書天上出宣室夜深留浩蕩論經史時時近冕旒<lb/>
　　　送劉逸山還山<lb/>
天髙寒日暮念念獨還山緑樹懸心逺孤雲入望閒水<lb/>
<pb n="KR4h0098_WYG_017-3b"/>
流侵石榻葉落擁柴關别後分遥想諸峯香靄間<lb/>
　　　梅江夜泊<lb/>
卸帆依瞑渚帶雁宿沙頭戍鼔嚴更漏寒鐘落釣舟霜<lb/>
明城下水月暗海西樓薄曉啼猿罷蒼蒼逺樹愁<lb/>
　　　山人入城<lb/>
行行别翠微迢遞入城扉故舊多零落人烟半是非清<lb/>
霜寒使馬落日動軍鹿薄暮遥鐘起還尋舊路歸<lb/>
　　　題無諸廟壁<lb/>
<pb n="KR4h0098_WYG_017-4a"/>
野廟大江干蕭蕭樹色寒斷碑荒草沒畫壁古苔乾龍<lb/>
去春潮在猿鳴海月殘英雄那可問東逝更漫漫<lb/>
　　　客中聞子規<lb/>
關路草凄凄楓林杜宇啼思深湘岸曲聲斷郢雲西故<lb/>
國春歸盡他鄉客去迷凄凉聽漸近疲馬亦長嘶<lb/>
　　　春莫田家<lb/>
野藤垂谷口林徑少人行茅屋先春補沙田候水耕籬<lb/>
深孤犬吠樹宻一鳩鳴花落家僮掃寥寥逺市聲<lb/>
<pb n="KR4h0098_WYG_017-4b"/>
　　　江樓聞笛<lb/>
纎月絓楓林晴樓覆夕隂誰家吹鳳管永夜作龍吟楊<lb/>
柳邉頭恨梅花客裏心天明漢江上唯見氷雲深<lb/>
　　　古鏡<lb/>
匣裏菱花鏡摩挲恨轉深土花浮緑暈秋月閉寒隂漢<lb/>
女曾窺貌秦人已照心蛟龍今剥落徒爾折黄金<lb/>
　　　夏夜曲<lb/>
初月照廻廊鳴璫出洞房竹清殘暑氣荷汎小池香雪<lb/>
<pb n="KR4h0098_WYG_017-5a"/>
腕宫羅潤雲鬟夜月凉庭前有梧葉早晚落銀牀<lb/>
　　　翡翠<lb/>
羡爾炎州翠雙棲羽翼微雨香紅玉觜風颺碧羅衣避<lb/>
鶻藏深竹銜魚上釣磯吳宫矜首飾莫道網羅稀<lb/>
　　　送人從海城軍<lb/>
從軍江海上征棹去微茫瘴雨孤城白秋風大野黄旌<lb/>
旗連蟹舍烟火近鮫房但使封侯貴何須憶故鄉<lb/>
　　　送人還嶺海<lb/>
<pb n="KR4h0098_WYG_017-5b"/>
別君滄海上况是暮秋天亂葉驚離席孤雲逐去船荔<lb/>
枝瘴雨外椰葉夕陽邉回首風塵隔相思共渺然<lb/>
　　　松寺清秋<lb/>
迢遞青蓮宇雲邉事事幽松花山路晚鶴夢寺門秋黄<lb/>
葉僧前落清泉屋上流所嗟塵累久那得此淹留<lb/>
　　　秋日遊山寺<lb/>
荒山殘日晚秋思正凄凉野鳥啼花逕溪泉溜竹房鐘<lb/>
聲雲外逺樹色雨中黄更與詢休輩焚香坐石牀<lb/>
<pb n="KR4h0098_WYG_017-6a"/>
　　　送衲子遊方<lb/>
乞食向人烟心閒處處禪浮杯江上月浣衲澗中泉蜀<lb/>
道峨眉逺廬山瀑布懸孤雲自飛去誰得扣𤣥𤣥<lb/>
　　　聞劉一敦擢監察御史<lb/>
幾年遊璧水一旦候金扉勑賜騎驄馬人㸔着錦衣天<lb/>
連楓陛曉霜借栢臺威此際如相憶毋令尺素稀<lb/>
　　　輓邢逸民<lb/>
流落衣冠沒他鄉幾度春青山行賣卜白首坐忘貧昔<lb/>
<pb n="KR4h0098_WYG_017-6b"/>
愛林中酒今為草下塵平生數行淚為爾獨沾巾<lb/>
　　　挽僧<lb/>
人間那久住隻履獨西歸夜雨虚禪座寒山葬衲衣鴿<lb/>
棲青草㙮猿弔白雲扉從此無期㑹空令淚欲揮<lb/>
　　　夜到漁家<lb/>
渡口集昏鴉縁村逕路賖楓青迷野水竹宻暗江沙逺<lb/>
火人烟絶孤帆月影斜扣門驚犬吠如入子陵家<lb/>
　　　宫人入道<lb/>
<pb n="KR4h0098_WYG_017-7a"/>
雨露恩寧薄烟霞思獨迷向人披鶴氅無分巻龍衣女<lb/>
伴愁將别君王夢亦稀他年青鳥使銜表到金扉<lb/>
　　　經漂母墓<lb/>
寂寞淮隂路荒城接楚原誰能懐漂母曾此飯王孫孤<lb/>
塚今猶在千金不復論身慚非國士兹去向何門<lb/>
　　　昭君怨<lb/>
淹淚向邉州君恩此日休身隨沙漠逺心是漢宫愁雁<lb/>
塞春難度龍堆草易秋玉容何足貴翻作羽林羞<lb/>
<pb n="KR4h0098_WYG_017-7b"/>
　　　山路見落花<lb/>
野花垂嶺口無主亦芳菲色映林僧帽香隨木客衣凄<lb/>
凉猿折去零落鳥銜歸日暮人行絶山風吹更飛<lb/>
　　　送林山人入城<lb/>
林棲無外事訪舊入東城漸失聞猿處多逢結駟行古<lb/>
榕藏驛舍殘柳拂軍營薄暮遥鐘起紛紛薜荔情<lb/>
　　　題王孫挾彈圖<lb/>
金衣騎小駟迢遞茂陵山按鶻花邉落鳴鞭柳外還斷<lb/>
<pb n="KR4h0098_WYG_017-8a"/>
猿驚雨箭過雁落金丸歸醉瓊樓夕天街雪正寒<lb/>
　　　秋暮寄山中人<lb/>
水國催寒早微霜幾夜砧懐君隱居處殘葉亂山深野<lb/>
鳥無遺跡孤雲不繫心懸知燈火夕閒坐聽猿吟<lb/>
　　　書江山别意圖送羽人還神樂觀<lb/>
羽人何處去歸事玉宸君飛珮花間别横簫鶴上聞過<lb/>
關閩樹斷絓席楚江分想到齋宫夕圜丘候五雲<lb/>
　　　書谷口雲深圖<lb/>
<pb n="KR4h0098_WYG_017-8b"/>
連峯轉幽邃竟夕白雲多峽裏非人境春深但女蘿仙<lb/>
源空翠逺香界斷鐘和鸞鶴飄飄去塵蹤獨奈何<lb/>
　　　題黄聲玉環清樓<lb/>
樓虚千嶂合水木澹清華積雨仙源白歸雲鳥道斜褰<lb/>
衣凌野翠捲幔拂秋霞想見横經夕蒼藤落數花<lb/>
　　　梅江送林中州歸龍塘<lb/>
清時尚不官道在任家寒夜夢梅花帳朝吟苜蓿盤魚<lb/>
風吹鬢冷蚌月照衣殘歸去鄉林下横塘竹萬竿<lb/>
<pb n="KR4h0098_WYG_017-9a"/>
　　　題陳孟敷耕圖<lb/>
野情魚鳥邉孤興寄秋田霜降黄花酒山空白日眠雲<lb/>
根緗帙散林杪桔橰懸子亦栖栖者遥知沮溺賢<lb/>
　　　擬唐儲光羲題陸山人樓<lb/>
愛爾幽棲處樓居水木清松髙清鶴夢竹宻助猿吟簾<lb/>
捲山光入窻虚日色明獨慚官府繫臨眺不勝情<lb/>
　　　擬唐祖詠江南旅情<lb/>
支離那可道揺落倍凄然歸夢將秋月愁心對暮天吳<lb/>
<pb n="KR4h0098_WYG_017-9b"/>
山蒼靄斷楚樹白雲連日夕凉風動鄉園若箇邉<lb/>
　　　擬唐祖詠題韓少府水亭<lb/>
少府愛清暉孤亭近翠微石林娛晚坐池水净風扉野<lb/>
鹿銜花過溪雲帶鳥歸何須謝纓冕臨眺始忘機<lb/>
　　　擬唐祖詠蘇氏别業<lb/>
忘機依别墅豐水帶南山野竹連孤嶼溪雲伴獨閒鹿<lb/>
鳴花外去鶴夢雨中還寂寂何人到年年但掩關<lb/>
　　　擬唐王仲初邉上送故人<lb/>
<pb n="KR4h0098_WYG_017-10a"/>
羌笛與驪歌相逢柰别何關河孤夢斷邊地幾人過沙<lb/>
磧鴻聲小輪臺雪片多㸔君馬上去拚取醉顔酡<lb/>
　　　寒夜擁爐有懐<lb/>
擁爐寒夜坐寂寞對閒居凍雪千山白情人萬里餘京<lb/>
南無過鴈汶上少來書愁絶殘燈裏横窻片月虛<lb/>
　　　送人奉使市馬<lb/>
使節向宛西承恩出御堤千金求駿骨萬里得霜蹄漢<lb/>
武思神驥燕昭重駃騠歸朝應早計苜蓿苑中齊<lb/>
<pb n="KR4h0098_WYG_017-10b"/>
　　　送僧遊金陵<lb/>
金陵維帝里宫闕五雲間師到是何日禪栖若箇山浣<lb/>
衣天界曉清梵白雲閒早晚門人念東林定裏還<lb/>
　　　暮春送人還温陵<lb/>
斗酒惜分襟温陵驛路深關河孤客棹滄海故人心栁<lb/>
葉迷行斾桐花醉客簪清源仙洞好知爾日登臨<lb/>
　　　征婦怨<lb/>
夫壻逺從征雲中路幾深作旗餘帳帛買劍斷釵金被<lb/>
<pb n="KR4h0098_WYG_017-11a"/>
綉香蘭淺粧奩鳯影沉年年衣上淚隨恨寄寒砧<lb/>
　　　挽黄蘖大休上人<lb/>
隻履復還西令人憶我師空門了生滅塵世漫凄其馴<lb/>
鴿棲新㙮靈花落故枝愁來雙樹下空有淚如絲<lb/>
　　　送人之雲南<lb/>
雲中路不窮迢遞入烏䝉馬上㸔山别天涯見月同昆<lb/>
明波淡淡金齒樹朦朦異域空相憶音書幾日通<lb/>
　　　送人從温陵軍<lb/>
<pb n="KR4h0098_WYG_017-11b"/>
温陵南海上孤劍獨横行䇿馬經花縣㸔山到柳營明<lb/>
珠來市舶落葉遍山城長楫嫖姚幙從容論五兵<lb/>
　　　贈倭僧<lb/>
參方離日本乞食向中州滄海無行跡浮天但法舟扶<lb/>
桑孤島曙貝葉舊房秋借問西來意無言坐石頭<lb/>
　　　送人使重譯<lb/>
奉詔浮東海魚龍護去舟雙星别鳷鵲幾日過琉球絶<lb/>
島夷王拜重畨使節遊歸朝應早計休起見京樓<lb/>
<pb n="KR4h0098_WYG_017-12a"/>
　　　梅花戍觀練兵<lb/>
笳吹動江城將軍練五兵水揺金甲影風度角弓聲戎<lb/>
幕斜連海軍麾遶下營時平嚴武備非欲樹功名<lb/>
　　　夏日遊碁山寺<lb/>
載酒空門下林幽暑氣清半天聞梵語雙壁隱鐘聲野<lb/>
鳥知禪意孤雲薄世榮何應謝塵事從此學無生<lb/>
　　　夏夜泛江因造澹山<lb/>
畫舫宜凉夜滄江酒氣清星河分棹影鷗鷺起歌聲海<lb/>
<pb n="KR4h0098_WYG_017-12b"/>
曠天低水潮平月到城澹山有佳處遥見蚌珠明<lb/>
　　　送中州逸人歸龍塘<lb/>
幽棲何處是積水近柴扉樽酒沙頭别輶軒月下歸竹<lb/>
深林鳥待村逺故人稀遥想齋居裏狂吟竟落暉<lb/>
　　　林敬仲以醫徃𤓰哇國其卒也詩以挽之<lb/>
君懷秦緩術埋骨向扶桑昔賣人間藥今修地下方魂<lb/>
飛隨漢使客葬感藩王此日龍門道清猿益斷腸<lb/>
　　　梅江送林澤中歸嶼南<lb/>
<pb n="KR4h0098_WYG_017-13a"/>
賣藥偏成隱相逢但布衣梅江秋外别花嶼雨中歸逺<lb/>
火千峯夕遥鐘獨鴈飛自言今白首此去故人稀<lb/>
　　　客中見新燕<lb/>
可憐江上燕幾日到烏衣欲向誰家去多應舊主非落<lb/>
花深巷小喬木畫梁稀自笑天涯别秋風想未歸<lb/>
　　　山居春曉<lb/>
仙源隔幾塵林館更宜春葉暗青連雨雲孤白近人浣<lb/>
衣溪沫緑濯足野苔新余亦無機者誅茅願卜隣<lb/>
<pb n="KR4h0098_WYG_017-13b"/>
　　　寒夜宿張藻宅偶賦<lb/>
旅人眠不安抱劍夜中彈月映花林白霜棲畫壁寒澹<lb/>
雲孤夢逺流水半生殘想是平原館萋萋草正繁<lb/>
　　　都門即事<lb/>
都門閒望處車馬滿香塵禁繞龍池樹鐘殘鳯闕春衣<lb/>
冠三輔客劍履五侯賔唯有揚雄宅門前草自新<lb/>
　　五言排律<lb/>
　　　美憲僉陳公重修玉融天寳陂<lb/>
<pb n="KR4h0098_WYG_017-14a"/>
咨訪代宸聰霜威八郡中褰帷詢潦旱按俗憫年凶地<lb/>
古瀦防失江流斥鹵通繡衣親計粟玉節坐鳩工瘴海<lb/>
秋騰隼關河曉駐驄已兼修廢墜非但慰疲癃陂水寒<lb/>
仍緑鹺田歳又豐永貽饘粥惠寜忘我侯功利澤思王<lb/>
景恩波感白公銘心那可報鐫石紀無窮<lb/>
　　　書黄典幕盤石書室記<lb/>
盤石隣幽構青山獨下帷别來鄉望斷心逺宦情微官<lb/>
舍羈黄綬親闈念綵衣只應懸魏闕那得戀春暉故國<lb/>
<pb n="KR4h0098_WYG_017-14b"/>
銅魚杳音書白鴈稀家林唯有夢時繞薜蘿歸<lb/>
　　　林景時雲山圖<lb/>
鷲嶺積蒙茸連山翠幾重險疑金粟洞髙訝玉華峯谿<lb/>
迥雲藏屋林深雨翳鐘客帆秋外小仙珮烏邉逢夢遶<lb/>
三花樹歌殘五粒松在槃多在澗惆悵獨迷蹤<lb/>
　　　書滄洲翁家藏髙漫士山水圖<lb/>
草屋滯滄波連峯掃黛蛾路疑盤谷入門訝輞川過野<lb/>
杖依松桂春衣換薜蘿弄琴魚鳥近巻幔水雲多機静<lb/>
<pb n="KR4h0098_WYG_017-15a"/>
都忘世槃成遂永歌紛紛人代裏纓冕欲如何<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4h0098_WYG_017-15b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　閩中十子詩巻十七<lb/>
</p>
<p>
</p>
  </div>
<div>
                <head>閩中十子詩巻十八</head>
    <p>
<pb n="KR4h0098_WYG_018-1a"/>
欽定四庫全書<lb/>
　閩中十子詩巻十八　　　　明　袁表<lb/>
　　　　　　　　　　　　　　　馬熒　編<lb/>
　王典籍集四<lb/>
　　七言律詩<lb/>
　　　吳城懐古<lb/>
姑蘇城下刺蘭橈却憶吳王古市朝香輦路邉春寂寂<lb/>
館娃宫外草蕭蕭千年往事空啼鳥半夜疎鐘自落潮<lb/>
<pb n="KR4h0098_WYG_018-1b"/>
明發不堪回首處暝烟秋雨過楓橋<lb/>
　　　賦得白鴈送人之金陵<lb/>
燕山榆葉望秋稀雪羽瀟瀟向楚微夜雨蘆花㸔不定<lb/>
夕陽楓樹見初飛影隨漢騎營邉落夢遶胡兒笛裏歸<lb/>
君到石城霜漸冷暮雲聲斷欲沾衣<lb/>
　　　送僧試經赴金陵<lb/>
奉詔西遊說梵經秋風應到石頭城帆飛楚水舟中飯<lb/>
夢落淮山樹裏行一錫獨攜空界月三車遥對廣庭聲<lb/>
<pb n="KR4h0098_WYG_018-2a"/>
禪心彼此隨緣住塵世空驚逺别情<lb/>
　　　贈别友人之長沙牧<lb/>
青年作郡被恩榮五馬瀟瀟向楚城關外葉飛鄉舍逺<lb/>
湖南草緑吏人迎嶺雲漠漠空離恨津樹依依若送行<lb/>
君到長沙應暇日定懐賈誼不勝情<lb/>
　　　江南春盡偶作<lb/>
郊外空林帶夕霏海天離思逺依依流年又逐殘春去<lb/>
華髪空驚兩鬢稀啼鳥落花孤夢斷白雲芳草舊遊非<lb/>
<pb n="KR4h0098_WYG_018-2b"/>
家園此日堪惆悵况是天涯客未歸<lb/>
　　　甲戌歲九日旅懐<lb/>
客裏凄凉欲暮秋忽逢佳節倍離憂西風白髪慚烏帽<lb/>
旅舍新寒憶敝裘千里故人同落葉十年歸夢隔滄洲<lb/>
别來記得家林賞黄菊花時醉不休<lb/>
　　　賦野寺殘僧<lb/>
古寺蕭條絶四隣寺前松栢幾回春月明下界猶聞磬<lb/>
年老荒山少見人貝葉舊聽雙樹法衲衣孤坐兩朝身<lb/>
<pb n="KR4h0098_WYG_018-3a"/>
秋風巳爛蒲團草悟得西來意自真<lb/>
　　　送人貶海南<lb/>
官亭幾度飲離觴此夕憐君謫逺方馬上㸔山椰葉暗<lb/>
津頭沽酒荔枝香秋深嶺表猶多瘴臘盡天南尚少霜<lb/>
憔悴更須懐直道臨歧何必淚沾裳<lb/>
　　　送越山隱士<lb/>
憐君久住在空山寂寂巖扉晝不關落木寒泉青嶂裏<lb/>
素琴孤鶴白雲間五陵年少何曾到三徑秋來祇獨閒<lb/>
<pb n="KR4h0098_WYG_018-3b"/>
欲問塵中何事業青雲能有幾人還<lb/>
　　　題彭韞玉秋山行旅圖<lb/>
閒門秋晚葉皆飛征路逢霜客漸稀獨樹斷猿愁逺騎<lb/>
隔林殘燒映行衣西風一飯人烟少落日千峯夕鳥微<lb/>
莫向他鄉留滯久故園山水候君歸<lb/>
　　　温陵留别陳方山先輩<lb/>
温陵雪後鴈聲寒芳草青青客未還千里離情江上月<lb/>
十年鄉思夢中山荒城對酒應難别逺路逢春好是閒<lb/>
<pb n="KR4h0098_WYG_018-4a"/>
滄海故人零落盡臨岐那忍聽陽關<lb/>
　　　題郭韓臣家藏趙大年汀渚秋烟巻<lb/>
大梁公子寫滄洲幾百年中墨尚留芳草祇疑韋曲社<lb/>
青山多是洛陽秋天邉積靄鴻初斷浦口微霜葉盡流<lb/>
遥想繁華何事業汴河東去更悠悠<lb/>
　　　題長樂林生叔逹湖山幽處<lb/>
樓前積水映丹楓清隱林扉趣不窮人影逈臨飛鳥上<lb/>
書聲遥在翠微中青山對酒聞猿斷花嶼横琴與鶴同<lb/>
<pb n="KR4h0098_WYG_018-4b"/>
此日長安鳯城内五陵車馬正匆匆<lb/>
　　　題墨梅<lb/>
林下花時雪更繁蕭條苔逕共誰㸔空香半入孤僧定<lb/>
霜影全侵鶴夢閒任着隣歌江上發恐隨邊笛月中殘<lb/>
故人天外遥相憶欲寄南枝愧獨難<lb/>
　　　和林孔逸見寄之作<lb/>
淮隂漂泊嘆王孫生事蕭條一劍存春草閒堂思舊業<lb/>
暮雲孤館寄荒村月明野寺同栖鶴落葉寒山聽斷猿<lb/>
<pb n="KR4h0098_WYG_018-5a"/>
傾蓋相逢誰似者且陪歌舞倒芳罇<lb/>
　　　次韻陳九狂客西岩見寄之作<lb/>
黄金沙界接岧嶤鐘磬微微下九霄禪榻鳥啼殘雨過<lb/>
香臺經盡落花飄心持半偈縁應淺身寄迷途恨獨遥<lb/>
堪笑此生何住著期君天路逺相邀<lb/>
　　　賦磬石秋風送别<lb/>
磐石蒼蒼入翠微秋風嫋嫋碧蘿飛凄凉半度誰家篴<lb/>
颯沓全吹野客衣孤嶂斷猿聲漸逺荒岡殘樹葉將稀<lb/>
<pb n="KR4h0098_WYG_018-5b"/>
由來此處堪乘興何事同心又逺違<lb/>
　　　寒夜宴别陳叔晦得霜字<lb/>
縣城髙館宴離觴共對寒燈别意長孤嶂啼猿驚落葉<lb/>
誰家殘笛度微霜雲山驛路遥相送魚鳥滄洲舊莫忘<lb/>
知爾懐人何處是秣陵春樹逺蒼蒼<lb/>
　　　送林彦賔之淮上省兄<lb/>
斗酒何須惜路歧此行偏感鶺鴒詩青山野店淮南暮<lb/>
孤棹微鐘雪後時猿斷曉關驚落葉鴻飛滄海憶連枝<lb/>
<pb n="KR4h0098_WYG_018-6a"/>
十年官冷英山下幾度㸔雲悵别離<lb/>
　　　哭陳叔晦<lb/>
只道青雲定有期忽聞長逝使人悲尊前握手難重㑹<lb/>
客裏論心更與誰月隱屋梁愁獨夜魂飛淮海夢歸時<lb/>
青山何處荒墳樹未絓吳鈎淚巳垂<lb/>
　　　留别馮公魯兄弟<lb/>
海國微霜葉已丹玉壺清酒夜漫漫天寒客路鴻聲曉<lb/>
月落芳江樹影殘情在不堪分手去興來猶戀故人歡<lb/>
<pb n="KR4h0098_WYG_018-6b"/>
惠連羣從偏能賦一曲驪歌欲和難<lb/>
　　　送蔣節菴鍊師還建上<lb/>
十年江海慕清芬何事逢君又别君花嶼到來應幾日<lb/>
茆山歸去獨尋雲清溪碧水琴邉落黄葉秋聲鶴上聞<lb/>
自愧萍蹤無住著欲將飛佩息塵紛<lb/>
　　　送林思禮歲貢成均<lb/>
十年漂泊故人稀歲晏逢君又逺違候館暮鴻驚别夢<lb/>
粤河殘雪照行衣潮生楚岸風㠶夕樹遶淮山驛路微<lb/>
<pb n="KR4h0098_WYG_018-7a"/>
此度橋門應早達莫忘書札問林扉<lb/>
　　　早秋懐林良箴因憶東峰諸上人<lb/>
正月孤帆别逺津秋風林下忽沾巾他鄉久住愁雙鬢<lb/>
故國遥㸔隔幾塵江海又逢初下葉關河同是未歸人<lb/>
坐來更憶東山賞共對閒僧話夙因<lb/>
　　　為陳榖駿賦東墅閒居<lb/>
習静何須隱翠微一間心逺便忘機窻臨絶嶼雲來近<lb/>
門掩荒洲客到稀禾黍露寒秋釀熟蒹葭霜冷夜漁歸<lb/>
<pb n="KR4h0098_WYG_018-7b"/>
知君悟得幽棲趣却向清時祇布衣<lb/>
　　　初秋寄清江林崇髙先輩<lb/>
十年滄海寄萍蹤迢遞鄉山思萬重鳥外明河秋一葉<lb/>
天涯凉月夜千峯心知久别魂應斷生事中年夢亦慵<lb/>
無限相思何處著越山仙島樹蒙茸<lb/>
　　　與連川吳彦器夜酌<lb/>
延陵才子舊知名今日應憐好弟兄客裏襟期疑是夢<lb/>
天涯萍水况多情清秋一葉琴中落黄菊孤樽月下傾<lb/>
<pb n="KR4h0098_WYG_018-8a"/>
傾蓋相逢今又别不堪江上斷鴻聲<lb/>
　　　題玉融鄭可久遊建溪巻<lb/>
谷口閒耕歳不豐烟波何處寄行蹤孤舟夜泊鐔津渡<lb/>
九曲朝㸔玉女峯殘葉市橋溪上酒夕陽蕭寺鳥邉鐘<lb/>
逺遊知有懐親夢應到鄉山第幾重<lb/>
　　　逢楊玽感舊<lb/>
十年萍梗愧相違我尚飄零子未歸江國鴻聲驚别棹<lb/>
河橋草色映行衣他鄉共嘆生涯薄往事空憐故舊稀<lb/>
<pb n="KR4h0098_WYG_018-8b"/>
日暮臨歧倍惆悵伯勞東去燕西飛<lb/>
　　　近體留别楊二髙隱客三山<lb/>
别情羈思共何如迢遞鄉山夢有餘仙井碧泉思舊業<lb/>
客庭芳草對離居關河夜笛鴻飛外海國春帆雪霽初<lb/>
愧我萍蹤無住著知君終食故江魚<lb/>
　　　贈蔣節庵鍊師<lb/>
觀門迢遞碧蘿陰塵跡空懐物外尋滄海月明人去逺<lb/>
瑶池秋晚雁來深孤雲野鶴悠悠别積水江楓夜夜心<lb/>
<pb n="KR4h0098_WYG_018-9a"/>
遥想山中多勝事相思時復寄瑶琴<lb/>
　　　送林彦時謝得圭之建上<lb/>
才子溪行秋興深仙舟同汎復同心也知王粲偏能賦<lb/>
誰識嵇康更解琴驛館夜殘明候火市樓霜曉度寒砧<lb/>
遥憐别後陽春調客裏何人為賞音<lb/>
　　　暮春邑中與漫士别時滄洲叟命邀不果來<lb/>
縣城春暮雨紛紛歌罷驪駒厭獨聞蓬鬢相逢俱未達<lb/>
萍蹤無定又離羣緑蕪客路風將逺黄鳥官亭酒半醺<lb/>
<pb n="KR4h0098_WYG_018-9b"/>
江上草堂誰倚和杜陵白髪更思君<lb/>
　　　贈别林伯予召天京兼柬鄭助教董紀善<lb/>
蓬萊薦剡五雲深才子囊書赴上林雙澗野僧留别偈<lb/>
七巖山色寄離心廣文官舍期同飲記室王門待盍簪<lb/>
明到秣陵應話舊為言江畔獨行吟<lb/>
　　　寄曾伯剛趙景哲<lb/>
鴻鴈南飛不寄聲暮雲春樹逺含情白湖髙館何年别<lb/>
青浦孤帆幾日行香界竹深僧共隱市樓花滿酒同傾<lb/>
<pb n="KR4h0098_WYG_018-10a"/>
誰憐白髪滄江上閒倚東風聽晚鶯<lb/>
　　　為樵僧賦閒雲軒<lb/>
城郭紛紛静者稀野雲多戀定僧衣依微乍入靈花去<lb/>
瀟散仍隨法雨飛心寄虛空忘色相身將生滅悟禪機<lb/>
世人未識孤寒意遥聽經聲禮翠微<lb/>
　　　挽陳方山先輩<lb/>
清朝遺老舊㕘軍幾處移家逺世紛白馬公孫何事業<lb/>
青袍書記向來聞西風野水山陽笛秋草黄花郭外墳<lb/>
<pb n="KR4h0098_WYG_018-10b"/>
零落異鄉空有淚憑誰書寄岊江雲<lb/>
　　　歲暮岱峰同龍門漫士留别髙景度先輩<lb/>
龍門歳晚惜同心迢遞龜峯逺更尋殘雪亂山頻對酒<lb/>
白雲芳草又分簪離堂夜燭猿聲斷别路江楓鴈影深<lb/>
名下只今多俊逸臨歧髙唱比南金<lb/>
　　　送别林彦時之建上<lb/>
黄葉紛紛秋滿天故人今夜惜離筵他鄉見月長為客<lb/>
别路逢霜半在船劍浦緑蕪連晚燒幔亭荒樹帶寒烟<lb/>
<pb n="KR4h0098_WYG_018-11a"/>
明朝碧水丹山下知爾相思若箇邉<lb/>
　　　送嚴主簿罷官歸黄州<lb/>
罷官歸種故侯瓜鄉國蒼茫楚望賖湘水無情空弔古<lb/>
江蘺初緑暫還家鸞栖野棘誰同調玉㸃青蠅未是瑕<lb/>
宣室他年思賈誼更持黄紙到長沙<lb/>
　　　山水圖為造士陳叔能書<lb/>
屋上羣峰舊隱居澹雲凉月午窗虛滿庭芳草人稀到<lb/>
半畝黄精手自鋤積水斷橋寒鳥外夕陽鳴磬夜霜初<lb/>
<pb n="KR4h0098_WYG_018-11b"/>
泮林莫羡蘇門嘯未許尋山共結廬<lb/>
　　　題蕭將軍家藏山水圖<lb/>
十年身被白雲留見盡青山到白頭微雨數峯孤磬夕<lb/>
半林殘火幾家秋風波不繫袁宏棹魚鳥相懐謝尚遊<lb/>
聞道將軍戎暇日偏能㸔畫想滄洲<lb/>
　　　赴山秋色送秦校尉還觀海軍<lb/>
稽峯閒望赤城標霞氣蒼茫水霧銷獨樹過江吳地盡<lb/>
斷雲歸海楚山遥空林木葉驚秋雨極浦鴻聲帶晚潮<lb/>
<pb n="KR4h0098_WYG_018-12a"/>
相約買舟尋賀老知君終事霍嫖姚<lb/>
　　　送林叔仁計偕之京<lb/>
泮林官滿欲趨朝况值金門早見招粤國青山江上别<lb/>
秦淮秋水鴈邊遥砧催帝苑霜初落馬度宫城葉漸飄<lb/>
若得浮丘書信便為言衰老尚漁樵<lb/>
　　　贈林漢孟赴召天京<lb/>
七巖峰下舊逃名何事輶軒赴上京白首相逢萍梗别<lb/>
青山誰共薜蘿情疎烟夜火丹陽騎逺樹春風白下鶯<lb/>
<pb n="KR4h0098_WYG_018-12b"/>
想到都門知巳在南宫西掖有逢迎<lb/>
　　　題吳景元江臯雲卧<lb/>
宦遊西上正紛紛何事江臯獨卧雲夢裏杜蘭隨意綠<lb/>
鏡中魚鳥向人分潮歸沙館當窻見漁唱楓洲巻幔聞<lb/>
身外浮名都不繫唯應林叟得逢君<lb/>
　　　和林孔逸見寄之作<lb/>
西巖爽氣亂峯頭此地曾陪静者遊雨霽珠林芳草徧<lb/>
春深蘭若落花幽清池白石俱禪意野服黄冠半道流<lb/>
<pb n="KR4h0098_WYG_018-13a"/>
自愧浮生無住著飄然江上一孤舟<lb/>
　　　贈别劉宗禮還京師<lb/>
官船一櫂大江流才子還京賦逺遊帆帶夕蕪依御苑<lb/>
夢隨凉月到家樓長淮鴈影催寒曙近郭砧聲報晚秋<lb/>
此度金門應早達莫令鄉舍久淹留<lb/>
　　　送浮丘鄭先輩被命重赴京師<lb/>
丹陽京口暝烟收幾度勞歌送客遊吳岳曉連秋雨碧<lb/>
御河寒帶雁聲流衣冠召對金門裏文翰周旋玉案頭<lb/>
<pb n="KR4h0098_WYG_018-13b"/>
聞道漢庭深顧問承平不遣賈生憂<lb/>
　　　贈别林孔逸從薊丘軍<lb/>
越城砧杵亂紛紛多少閒情此送君别路寒山驚落葉<lb/>
深秋孤鴈忍離羣薊門日照霜中樹羌笛寒凄塞上雲<lb/>
聞道漢南曾獨立也將書劍去從軍<lb/>
　　　寄鳯池故人鍾太<lb/>
谷口遥鐘半掩門疎燈空館住荒村㯶櫚葉上驚新雨<lb/>
砧杵聲中憶故園多難未銷豪俠氣長貧難答舊交恩<lb/>
<pb n="KR4h0098_WYG_018-14a"/>
鳯池月色歌鐘裏應念殘山獨聽猿<lb/>
　　　書延平王將軍閩山勝覽巻<lb/>
逺攜兵印鎮南州山水青青馬上遊玉帳醉㸔華頂溜<lb/>
琱弓閒掛劍潭秋雙溪樹底泉聲合九曲花邉瘴雨收<lb/>
自是承平多勝事七閩應許擅風流<lb/>
　　　道人延翠軒<lb/>
山水蟬娟掃黛屛清暉迢遞到柴扄雲歸獨樹天邉小<lb/>
雪罷孤峯鳥外青寒蘚帶花侵巻幔野泉流葉近閒庭<lb/>
<pb n="KR4h0098_WYG_018-14b"/>
浮生只解人間事未得從師種茯苓<lb/>
　　　寄滄洲狂客<lb/>
三年憔悴得君憐君上青雲益惘然客裏思鄉何日到<lb/>
天涯見月幾回圓未期歲晚同攜手預恐新正對别筵<lb/>
貧賤獨慚無可贈臨岐空憶繞朝鞭<lb/>
　　　寄劉大<lb/>
閒宵燈裏夢劉郎夢覺還驚是兩鄉孤館幾回江上月<lb/>
流年空度鏡中霜青蒲野水林扉静黄鳥山亭酒甕香<lb/>
<pb n="KR4h0098_WYG_018-15a"/>
遥想丘園多樂事也應飛札慰離傷<lb/>
　　　留别黄山周氏兄弟<lb/>
候館逢霜落葉深更堪憔悴對青衿荒村野水殘陽路<lb/>
逺樹孤雲故國心絶地也憐頻送酒情多誰忍更分襟<lb/>
惠連羣從皆清俊别後相思總解吟<lb/>
　　　文筆山房為延平郡造士朱員賦<lb/>
文筆山深隔翠微清暉迢遞映書幃門臨絶澗逢人少<lb/>
簾巻孤峯見鳥飛四壁泉聲喧午夢半簷藤影落秋衣<lb/>
<pb n="KR4h0098_WYG_018-15b"/>
鐔津自昔多才俊詞翰如君世所稀<lb/>
　　　挽黄山周正卿<lb/>
與君相識便相知却歎相逢最後時滄海幾回明月夜<lb/>
黄山終負薜蘿期秋風野水寒猿斷落葉荒原弔客悲<lb/>
遥想泉臺今不恨傳家應有鳯毛奇<lb/>
　　　歐陽明府江上草堂<lb/>
青原山上草堂開竹杖黄冠日往廻雨過新潮低巻幔<lb/>
雲連孤嶂落銜杯聞棊毎憶林間榻静約還思石上苔<lb/>
<pb n="KR4h0098_WYG_018-16a"/>
佳政秪今人共說未應陶令賦歸來<lb/>
　　　次韻答黄嗣傑<lb/>
滿林烏桕飄殘臘獨客關心漫倚樓幾處移家驚落葉<lb/>
十年歸夢在孤舟青塘野鳥當窻白積雨寒山巻幔幽<lb/>
何似董湖髙隱處朝朝巾舄與同遊<lb/>
　　　題鄭克曼復睢陽軍手巻<lb/>
緑髪辭鄉白髪歸逺因行役問庭闈離心又惜連枝别<lb/>
愁思仍隨獨鴈飛汴河霜落寒砧早梁苑烟空晚樹稀<lb/>
<pb n="KR4h0098_WYG_018-16b"/>
行到洛陽秋色後柳營長是憶春暉<lb/>
　　　沙堤燕集次韻答王介軒黄嗣傑<lb/>
滄洲沙館共懽攜紅燭青樽月易西孤客獨憐萍尚泛<lb/>
幽期那似鶴同棲霜飄敗葉催殘臘鴈引寒聲入夜溪<lb/>
何事故人俱斷酒風流佳句若為題<lb/>
　　　送林思隱之金陵<lb/>
布衣何事欲朝天螺渚霜空見發船閩樹曉關分楚澤<lb/>
越城寒火接吳烟白門酒熟誰同醉華館燈孤笑獨眠<lb/>
<pb n="KR4h0098_WYG_018-17a"/>
闕下名公多舊識莫令歸興後春前<lb/>
　　　送郁判官秩滿之天官<lb/>
東膠冠蓋舊稱賢佐郡曾分刺史權官署到來應似水<lb/>
禮闈今去獨朝天家臨故苑長洲樹鐘度寒山半夜船<lb/>
遥想五雲霄漢上從容又賦帝京篇<lb/>
　　　偕陳叔弢宿崇山蘭若期少尹陳思孝不至賦<lb/>
　　　　近體一首遂書于壁<lb/>
化城烟磬晚微微何事同心也負期雙樹焚香栖鳥定<lb/>
<pb n="KR4h0098_WYG_018-17b"/>
空山對酒白雲隨風飄仙梵清機逺月隠禪枝夜坐遲<lb/>
明發寄聲賢少尹支公渾似鄭當時<lb/>
　　　送兵衛從事考滿赴銓<lb/>
幾年從事總兵機千里輶軒入帝畿驃騎别時多載酒<lb/>
故人分處尚留衣秦淮逺火春鴻斷長樂微鐘晚雪稀<lb/>
聞道宦遊西上好莫將蓴菜憶東歸<lb/>
　　　贈張明府入奏<lb/>
滿縣棠梨春著花郎官書奏覲京華㠶開楚水猶逢鴈<lb/>
<pb n="KR4h0098_WYG_018-18a"/>
道過金壇得到家紫禁曙鐘雲外聽白門春酒日邉賖<lb/>
遥知馬首春歸早不待青門盡種瓜<lb/>
　　　髙待詔自京回必遜王修撰寄聲相問賦詩以<lb/>
　　　　答之<lb/>
幾年分教向長沙此日摛文在帝家清禁日斜還視草<lb/>
白門朝退暫㸔花玉壺載酒多同醉青鬢流年想未華<lb/>
近得故人天上别感君傳語問烟霞<lb/>
　　　寄翰林王孟敡兼促皆山樵記<lb/>
<pb n="KR4h0098_WYG_018-18b"/>
釣鱸橋上惜分簪别後聞君入禁林近道相如能獻賦<lb/>
誰言賈誼少知音永陽獨樹還家夢魏闕晴雲捧日心<lb/>
寂寞山林樵采事何時為記比南金<lb/>
　　　寄贈林志仁博士<lb/>
麟經獨抱上王畿宫錦新裁博士衣六館夜凉聞漏起<lb/>
五門天曙退朝歸鳯凰臺上吹簫逈鳷鵲樓前見鴈飛<lb/>
西掖環林應不逺相逢休道故人稀<lb/>
　　　寄潘源潤因悼黄山陳平叔<lb/>
<pb n="KR4h0098_WYG_018-19a"/>
偶因行客問潘郎憶得黄山醉墨堂斗酒幾廻澆宿草<lb/>
松門何處閉秋霜尺書不到邊鴻斷三徑猶存舊業荒<lb/>
何日逺尋髙待詔扁舟能過輞川莊<lb/>
　　　送陳自立遊古田<lb/>
孤舟何處興堪攜紅樹千山野水西别路鴻聲天外小<lb/>
荒江帆影望中迷到樓殘笛兼秋聽向壁新詩倚醉題<lb/>
我有相思寄流水寒潮唯到白沙谿<lb/>
　　　謝得圭東嵐秋思圖<lb/>
<pb n="KR4h0098_WYG_018-19b"/>
海上仙山連翠岑夕嵐孤樹逺沉沉遥天落葉鴻邉盡<lb/>
絶島殘鐘雨外深烟火數家餘舊業漁樵幾處動歸心<lb/>
秋來好是蓴鱸美知爾㸔圖憶故林<lb/>
　　　海天離思送林生復瓊州軍<lb/>
十年弓騎向邉州暫喜還家又别愁緑酒江亭鄉樹晚<lb/>
斷雲南鴈海天秋鯨波萬里孤舟逺椰葉千峯片雨收<lb/>
明到瓊臺霜漸冷知君長夜㸔吳鈎<lb/>
　　　初秋留别石田阜陽諸公<lb/>
<pb n="KR4h0098_WYG_018-20a"/>
相逢那忍别匆匆緑酒清詩興不窮病起異鄉驚暮雨<lb/>
坐來髙館見秋風關河一葉離聲裏江郭千峰醉影中<lb/>
堪笑人生多是别盍簪能得幾回同<lb/>
　　七言排律<lb/>
　　　夏日遊碁山寺燕集<lb/>
塵中何處避炎蒸静愛空王澹愛僧沙界樹凉晴作雨<lb/>
石渠泉響暗流冰青山載酒隨閒到飛閣觀潮倚醉登<lb/>
水繞蓮花通寳藏路廻蘭若轉金繩仙人棊局埋幽草<lb/>
<pb n="KR4h0098_WYG_018-20b"/>
開士禪扉閉古藤荒殿鳥啼時近榻香臺猿卧夜窺燈<lb/>
老來行止愁無地病後懽攜愧有朋明發别離方外去<lb/>
何時清興又同乗<lb/>
　<lb/>
　<lb/>
　<lb/>
　<lb/>
　閩中十子詩巻十八<lb/>
</p>
<p>
</p>
  </div>
<div>
                <head>閩中十子詩巻十九</head>
    <p>
<pb n="KR4h0098_WYG_019-1a"/>
欽定四庫全書<lb/>
　閩中十子詩巻十九　　　　明　袁表<lb/>
　　　　　　　　　　　　　　　馬熒　編<lb/>
　王典籍集五<lb/>
　　五言絶句<lb/>
　　　送劉逸人還山中<lb/>
落日鷓鴣鳴遥村送獨行峯回㸔不見望望有餘情<lb/>
　　　秋隂<lb/>
<pb n="KR4h0098_WYG_019-1b"/>
寒雲將逺空落葉與飛鴻漢苑秦陵外悲凉是此中<lb/>
　　　黄葉<lb/>
帶雨飄階冷隨風著幔凉愁心故宫樹片片落寒霜<lb/>
　　　聞漁笛<lb/>
漁人將楚竹吹向月明中莫奏梁州曲金河有斷鴻<lb/>
　　　古鏡<lb/>
寳鏡何年鑄龍紋積暗塵非關磨洗倦恐照白頭人<lb/>
　　　歸鳥<lb/>
<pb n="KR4h0098_WYG_019-2a"/>
片影雲邉沒孤聲月下微雲霄千萬里何似故巢歸<lb/>
　　　聽猿<lb/>
十年聞笛恨此夕更沾襟别淚三聲下孤愁一夜深<lb/>
　　　柳塘鷺鷥<lb/>
烟栁拂波聲霜衣汎日明青山對孤影寧倦五湖情<lb/>
　　　鷓鴣<lb/>
緑樹殘春外雙飛錦翼齊長沙有遷客莫向雨中啼<lb/>
　　　訪鄧山人<lb/>
<pb n="KR4h0098_WYG_019-2b"/>
飛鳥落藤花林幽小逕斜白雲深解意相與到君家<lb/>
　　　踏青<lb/>
雨晴原草新黄鳥戀行塵年少㸔花伴如今有幾人<lb/>
　　　草色<lb/>
拂拂度林坰霏霏上野亭王孫歸未得空向雨中青<lb/>
　　滄洲十咏<lb/>
　　　緑湖<lb/>
雲歸蘋葉齊雨積波聲小日夕水容青飛來雙白鳥<lb/>
<pb n="KR4h0098_WYG_019-3a"/>
　　　蓮塘<lb/>
荷静香露圓波深藕根白白晢誰家兒折花水邉劇<lb/>
　　　漁艇<lb/>
白鷗將野櫂蕩漾波光冷水落秋氣多孤篷逗霜影<lb/>
　　　古柳堤<lb/>
寒潮落沙堰髙柳入荒烟莫把長條折秋來欲繫船<lb/>
　　　白沙岡<lb/>
連峯沙似雪迢遞帶滄波好是殘陽外人稀野鳥多<lb/>
<pb n="KR4h0098_WYG_019-3b"/>
　　　釣磯<lb/>
片石翳雲根隱映波光曉君㸔直釣翁機静忘魚鳥<lb/>
　　　桃花蹊<lb/>
幽蹊入林深仙花滿髙樹笑謝滄洲人來去桃源路<lb/>
　　　竹裏軒<lb/>
露葉凝曉烟霜枝老苔石夜半獨行時清凉滿巾舄<lb/>
　　　瓜圃<lb/>
烟蔓日已長露花日已滋為問東陵子何似青門時<lb/>
<pb n="KR4h0098_WYG_019-4a"/>
　　　秋香亭<lb/>
池净秋氣寒黄花日朝露巻幔待情人幽香滿林路<lb/>
　　　鄭山人幽居<lb/>
林虚孤鳥白花落乳泉香寂寂垂蘿下圖書共一牀<lb/>
　　　漫興<lb/>
亂山波上逺片片似修眉山下蘼蕪草春風感别離<lb/>
　　　苔<lb/>
要路何曾著閒門積漸多五陵松栢外隨雨上盤陀<lb/>
<pb n="KR4h0098_WYG_019-4b"/>
　　　度白鶴嶺<lb/>
鶴嶺翠微分山行半白雲停驂不忍去前路市聲聞<lb/>
　　　夏夜山中<lb/>
静夜月微明翛然萬籟清山禽忽飛起偏傍竹林鳴<lb/>
　　　水墨枯木<lb/>
色借蒼苔古春隨野蔓空囘㸔五陵上無樹起秋風<lb/>
　　　宿鳥<lb/>
深林纎月上嘖嘖獨棲時夜半山風急驚飛過别枝<lb/>
<pb n="KR4h0098_WYG_019-5a"/>
　　　陳滄洲遊方廣岩不果行<lb/>
聞說乗舟櫂尋源過水西如何雨花處欲往路先迷<lb/>
　　　王將軍席上賦舊戰袍<lb/>
先皇親賜錦著向戰場秋銷盡蟠花色將軍更未侯<lb/>
　　　題鸜鵒<lb/>
毛衣如涴墨性慧獨能言寂寂空山去休隨衆鳥喧<lb/>
　　　贈人遊北京<lb/>
勝遊何太逺飛佩入燕京唯有灤河水東流是舊聲<lb/>
<pb n="KR4h0098_WYG_019-5b"/>
　　　秋獵<lb/>
獵馬向風飛琱弓白錦衣平明射鵰去日暮五陵歸<lb/>
　　　落葉<lb/>
秋風林下起亂葉正紛紛只可醉時㸔不堪愁夜聞<lb/>
　　　俠客<lb/>
弓騎獵平原春衣汚酒痕經過無舊主苔閉孟嘗門<lb/>
　　　送老兵還鄉<lb/>
解劍辭邉將蕭條白髪新無家也歸去勝作異鄉塵<lb/>
<pb n="KR4h0098_WYG_019-6a"/>
　　　初秋尋烏石蘭若<lb/>
不到禪扉久靈花又早秋白雲飛欲去還被逺公留<lb/>
　　　為靈武王孟敡題水墨扇頭<lb/>
飛歩凌翠微竦身出林杪孤笑不可攀雲邉數峯小<lb/>
　　　林良箴溪山秋興扇面<lb/>
萬葉琴邉落孤雲鳥外微家林好歸去誰厭薜蘿衣<lb/>
　　　題畫二首<lb/>
虛舟泊廻潭烟澹水容夕誰解滄浪心山空月下白<lb/>
<pb n="KR4h0098_WYG_019-6b"/>
微風漾花潭日夕澄天鏡孤櫂信潮回蒼茫海波逈<lb/>
　　　題葡萄<lb/>
斗酒别凉州明珠落貝丘似將寒露影添作漢宫秋<lb/>
　　　題東籬晚香圖<lb/>
池上凌霜菊别來凡幾秋今朝見圖畫忽起故園愁<lb/>
　　　書墨菊<lb/>
翠葉迎晚烟黄花過秋雨我思柴桑人西風但延佇<lb/>
　　　書黄桂家畫鴿鶉<lb/>
<pb n="KR4h0098_WYG_019-7a"/>
争飲恥羣雞髙飛謝黄鵠落日陂草寒萋萋慣幽獨<lb/>
　　　書墨竹<lb/>
何處動秋聲摵摵篔簹玉遥夜清不眠懐人在空谷<lb/>
　　　書海棠禽<lb/>
裊裊棠梨枝珍禽啄花去一片落長門思君恐遲暮<lb/>
　　　書梅花雙雀<lb/>
幾欲銜環去天寒舊路迷梅邊偶相得併作一枝栖<lb/>
　　　書林景時傚米老<lb/>
<pb n="KR4h0098_WYG_019-7b"/>
雲雨暗青楓寒山野望中誰將醉時墨遥寄米家風<lb/>
　　　書陳平叔山水扇頭<lb/>
鳥沒山意寒漁歸水容夕長嘯望林扉微風動蘿薜<lb/>
　　六言絶句<lb/>
　　　題畫<lb/>
白首支離傲世青山獨坐忘言長嘯一聲何處斷雲流<lb/>
水仙源<lb/>
　　　書扇頭<lb/>
<pb n="KR4h0098_WYG_019-8a"/>
茅屋垂蘿野烟青山獨樹凉蟬白首豈能忘世桐江未<lb/>
勝滋泉<lb/>
　　　題水墨小景二首<lb/>
白鷗門外孤艇黄葉山中一瓢惆悵青雲舊侣相思不<lb/>
到漁樵<lb/>
絶頂閒雲翠微孤峯野杖荆扉惆悵同聲别逺青山斜<lb/>
日行歸<lb/>
　　　墨竹<lb/>
<pb n="KR4h0098_WYG_019-8b"/>
秋影半枝金薤上池凉露何多誰把玉簫吹斷湘江一<lb/>
夜寒波<lb/>
　　　書山水圖為希召作<lb/>
緑樹村邉茆舍暮雲江上漁舟白髪青山歸去玉堂金<lb/>
馬悠悠<lb/>
　　七言絶句<lb/>
　　　送人從北平軍<lb/>
薊門霜葉正紛紛不見燕臺只見雲君去試㸔臺下草<lb/>
<pb n="KR4h0098_WYG_019-9a"/>
何人更憶樂將軍<lb/>
　　　邊人牧馬圖<lb/>
草白隂山朔雪晴健兒牧馬近燕城只今猶有灤河水<lb/>
日夜東流恨不平<lb/>
　　　長信宫落花<lb/>
深宫花謝使人愁片片隨風滿御溝妾命自憐花共薄<lb/>
君恩那似水東流<lb/>
　　　蘭亭懐古二首<lb/>
<pb n="KR4h0098_WYG_019-9b"/>
曲水飛觴迹漸陳山中花木幾回春風流内史歸何處<lb/>
空使今人憶古人<lb/>
袚褉亭中日漸低昔人行處草萋萋多情最是山隂鳥<lb/>
啼向春風滿㑹稽<lb/>
　　　杜鵑花<lb/>
蜀鳥啼來口血深染成花萼滿空林芳魂不逐風吹散<lb/>
還向天涯碎客心<lb/>
　　　漁笛<lb/>
<pb n="KR4h0098_WYG_019-10a"/>
扁舟吹笛度横塘欵乃聲中也斷腸莫道漁郎無别恨<lb/>
五陵雖好是他鄉<lb/>
　　　寄山中友<lb/>
一别青山音問稀白雲流水思依依不知老鶴巢邉樹<lb/>
幾度開花幾度飛<lb/>
　　　題方壺道人山房二首<lb/>
洞門一逕入烟霞九曲溪泉繞洞斜鐵笛一聲山月冷<lb/>
獨騎黄鶴問仙家<lb/>
<pb n="KR4h0098_WYG_019-10b"/>
羽人住處是仙源蔓草藤花掩洞門㸔罷黄庭人不見<lb/>
唯餘寒溜與霜猿<lb/>
　　　采蓮曲二首<lb/>
吳姬日暮隔雲歌玉腕羅裙采芰荷畫槳浮空㸔不見<lb/>
娟娟微月照湖波<lb/>
渡頭凉月映羅衣紅藕香深暑氣微忽見郎船過江去<lb/>
一雙鸂鶒背人飛<lb/>
　　　歩虛詞<lb/>
<pb n="KR4h0098_WYG_019-11a"/>
緑章封事奏瑶京侍女如花弄玉笙夜半朝回人上鶴<lb/>
九天環珮月中聲<lb/>
　　　寒塘曲<lb/>
玉燕古釵墮寒水曲塘無波深見底茨菇菱葉爛成泥<lb/>
唯見芙蓉抱香死<lb/>
　　　老馬<lb/>
百戰沙場老此身長楸宫草幾回春只今棄擲寒郊路<lb/>
猶自悲鳴戀主人<lb/>
<pb n="KR4h0098_WYG_019-11b"/>
　　　秋閨<lb/>
重簾空見月昏黄絡緯啼來也斷腸幾度繫書君不答<lb/>
鴈飛應不到遼陽<lb/>
　　　聞子規<lb/>
枝上聲聲怨落暉居人聞此也沾衣啼時莫近湘山路<lb/>
更有長沙客未歸<lb/>
　　　咏秋風<lb/>
青蘋江上響瀟瀟吹得林間萬葉飄何處凄凉最關别<lb/>
<pb n="KR4h0098_WYG_019-12a"/>
數株殘柳灞陵橋<lb/>
　　　挽僧<lb/>
禪室焚香夜坐同寺前新㙮起悲風浮雲自是同生滅<lb/>
空使行人哭逺公<lb/>
　　　秋山<lb/>
絶頂風凄萬木黄露寒雲白色蒼蒼夜深一片藤蘿月<lb/>
照見天河水氣凉<lb/>
　　　秋江送别<lb/>
<pb n="KR4h0098_WYG_019-12b"/>
江亭相送欲斜暉黄葉西風動客衣惆悵孤帆今北去<lb/>
數行白鴈又南飛<lb/>
　　　輓道士<lb/>
雲卧山房秋草青步虚聲斷月㝠㝠凄凉行到空壇上<lb/>
拾得松間舊鶴翎<lb/>
　　　秋色<lb/>
清曉㣲茫帶逺鴻晚隨殘照上丹楓莫將風笛頻吹却<lb/>
恐落鄉園野樹中<lb/>
<pb n="KR4h0098_WYG_019-13a"/>
　　　秋荷<lb/>
西風一夜鏡湖秋零落殘香逐水流猶有多情雙翡翠<lb/>
月明夢逐采蓮舟<lb/>
　　　野塘翡翠<lb/>
蘭苕深處好相依時向沙塘自在飛莫畏黄金收翠羽<lb/>
吳王宫裏美人稀<lb/>
　　　訪僧不遇<lb/>
寺門深閉對青山何處浮杯更未還萬壑千峯人不見<lb/>
<pb n="KR4h0098_WYG_019-13b"/>
滿林霜葉磬聲閒<lb/>
　　　賦得草色送同袍友人<lb/>
色借羅衣緑更新樂游原上幾回春只今烟雨河橋路<lb/>
愁對青青憶逺人<lb/>
　　　村居<lb/>
草徑茅扉帶軟沙隔林雞犬幾人家青山盡日垂簾坐<lb/>
落盡棕櫚一樹花<lb/>
　　　春鴈<lb/>
<pb n="KR4h0098_WYG_019-14a"/>
春風一夜别衡陽楚水燕山萬里長莫怪春來便歸去<lb/>
江南雖好是他鄉<lb/>
　　　送人之京<lb/>
送君南浦飲離觴官柳青青野水香借問風帆何處落<lb/>
秣陵城下樹蒼蒼<lb/>
　　　衰柳<lb/>
西風昨夜灞陵秋千樹蕭條帶驛樓莫道離人空有恨<lb/>
暮蟬寒雀也關愁<lb/>
<pb n="KR4h0098_WYG_019-14b"/>
　　　江上聞笛<lb/>
江上遥聞吹笛聲荻殘楓冷最關情斷腸况是凉州曲<lb/>
何異山陽客裏行<lb/>
　　　海城秋晚<lb/>
西風一雁海城頭羌笛聲中水亂流楓葉蕭蕭山月下<lb/>
戍樓殘火幾家秋<lb/>
　　　秋城聞鴈<lb/>
海國凉秋白鴈聲行人一騎發邉城故鄉聞此腸堪斷<lb/>
<pb n="KR4h0098_WYG_019-15a"/>
况復今朝在客情<lb/>
　　　客舍聞搗衣<lb/>
山館猿啼碎客心惡聞何處響孤砧數聲驚覺還家夢<lb/>
一夜挑燈憶故林<lb/>
　　　同友人尋梵宇<lb/>
清溪一道出寒林蓮宇蕭條野樹深無數青山㸔不厭<lb/>
白雲芳草兩同心<lb/>
　　　村居<lb/>
<pb n="KR4h0098_WYG_019-15b"/>
楓林野屋半蒼苔寂寂柴扉映竹開啼鳥數聲春自好<lb/>
五陵年少不曾來<lb/>
　　　春山對酒<lb/>
山頂春泉帶雨香數聲啼鳥近壺觴遥憐曲水蘭亭下<lb/>
寥落風流野草長<lb/>
　　　新燕<lb/>
海燕雙飛下柳塘主家臺榭已荒凉玉窻繡戸春雲外<lb/>
不忍翻飛過别牆<lb/>
<pb n="KR4h0098_WYG_019-16a"/>
　　　山窻夜雨<lb/>
深澗垂蘿暗竹房半枝殘燭雨聲凉蕭條樹葉千峯裏<lb/>
不獨啼猿斷客腸<lb/>
　　　老僧<lb/>
寺前蘿逕盡荒苔懶向人間再渡杯堦下雙松今百尺<lb/>
青青曾是少年栽<lb/>
　　　送人回京口軍<lb/>
揚子江頭楊柳花金山對面是京華行人歸醉軍城酒<lb/>
<pb n="KR4h0098_WYG_019-16b"/>
北向青門正熟𤓰<lb/>
　　　秋聲<lb/>
西風初起鴈聲微千里關河葉盡飛借問凄凉何處落<lb/>
五陵松栢逺依依<lb/>
　　　翡翠<lb/>
品流曾不讓山雞珠樹林深碧羽齊莫近梁王池上去<lb/>
野烟寒雨草萋萋<lb/>
　　　山樓對酒<lb/>
<pb n="KR4h0098_WYG_019-17a"/>
樓前積水映蒼苔巻幔孤雲落酒杯更盡一樽秋雨外<lb/>
故山曾有幾人回<lb/>
　　　海上送别林崇髙先輩二首<lb/>
海上新晴野水春烟村花鳥送行塵十年客路堪惆悵<lb/>
况復今朝别故人<lb/>
朝來候館唱離歌客裏雲山柰别何忽見陌頭千樹柳<lb/>
青青那似故情多<lb/>
　　　東山留别林良箴寓舍二首<lb/>
<pb n="KR4h0098_WYG_019-17b"/>
鳯林溪上見秋風客裏相㸔欲轉蓬鴻鴈蕭蕭霜漸冷<lb/>
别離况是葉聲中<lb/>
秋原千樹葉初飛夜火遥村聽搗衣莫向他山倍惆悵<lb/>
家林猶恐未堪歸<lb/>
　　　野航風雨圖<lb/>
楓樹蕭蕭野水西楚天雲雨正凄迷滄江欲暮風潮急<lb/>
誰汎扁舟更出溪<lb/>
　　　為髙漫士題方壺傚米小景<lb/>
<pb n="KR4h0098_WYG_019-18a"/>
暮雲春樹意俱閒鶴上瑶笙去不還夢覺屋梁殘月曙<lb/>
半簾空翠米家山<lb/>
　　　澹游雨竹<lb/>
夢入零陵見舊丘忽聞瑶瑟不勝愁覺來一片空山雨<lb/>
散落瀟湘萬葉秋<lb/>
　　　題方壺清響生琳琅<lb/>
壺丘仙客寫琳琅金薤凌風片影凉夜半蒼梧飛夢到<lb/>
泠泠瑶瑟滿瀟湘<lb/>
<pb n="KR4h0098_WYG_019-18b"/>
　　　題陶靖節圖<lb/>
束帶何須見督郵寜辭五斗便歸休秋風幾度黄花酒<lb/>
醉㸔飛鴻過石頭<lb/>
　　　白頭公<lb/>
竹下棠梨花漸稀白頭相對語依依五陵年少多金彈<lb/>
莫戀殘春忘却飛<lb/>
　　　書柯丹丘墨竹并古木幽篁<lb/>
鳯簫吹斷夜初澄雲葉䙰褷玉露凝絶勝洞庭凉月曙<lb/>
<pb n="KR4h0098_WYG_019-19a"/>
數聲瑶瑟度零陵<lb/>
孤根曾是老風烟直節從教雨露偏憶得樂游原上路<lb/>
漢陵千樹也蕭然<lb/>
　　　題扇頭<lb/>
醉逐吟鞭任去遲夕陽前路更多岐上林春物仍堪賞<lb/>
莫負秋風薜荔期<lb/>
　　　題畫贈逸人<lb/>
潮水春深緑到門半林殘火獨家村荷衣不醉長安月<lb/>
<pb n="KR4h0098_WYG_019-19b"/>
只那鄉山夜夜猿<lb/>
　　　題竹木翎毛<lb/>
蜻蜓轉逐斷香飛歌鳥殘春聽漸稀為報琅玕應結子<lb/>
荒山秋晚鳯凰饑<lb/>
　　　題梨花斑鳩圖<lb/>
繡頸斕斑錦翼齊梁園春樹好飛栖樂遊年少偏嫌雨<lb/>
莫向花間自在啼<lb/>
　　　送樂舞生陳志淳還京<lb/>
<pb n="KR4h0098_WYG_019-20a"/>
躑躅初紅柳作花五雲西上是京華承平欲奏鈞天樂<lb/>
莫遣仙舟後别家<lb/>
　　　方壺竹<lb/>
一鶴東飛出楚雲手攜湘緑下人羣幾多金薤琳琅影<lb/>
散入秋聲夜夜聞<lb/>
　　　題鄭浮丘家藏方壺水墨風竹<lb/>
仙墨香銷鳯影殘上池涼水夜初乾似將帝子蒼梧瑟<lb/>
共作秋聲萬葉寒<lb/>
<pb n="KR4h0098_WYG_019-20b"/>
　　　寄董時貢魯府紀善<lb/>
秋風黄葉滿貧居遥憶王門獨曳裾閩海幾回深寄别<lb/>
秣陵何事少來書<lb/>
　　　玉融潘源潤師事黄山陳平叔師殁哀甚以訃<lb/>
　　　　音來告余答詩且寓傷悼之意云<lb/>
白首愁來薤露歌黄山烟樹柰愁何逢人共惜揚雄逝<lb/>
唯有侯芭淚更多<lb/>
流水孤雲無見期屋梁殘月夢中悲憑將一掬清秋淚<lb/>
<pb n="KR4h0098_WYG_019-21a"/>
洒向黄山舊墨池<lb/>
别墅霜空柿葉凋曲堂雲掩墨香銷碧蘿野逕黄山裏<lb/>
誰更登臨望落潮<lb/>
老去誰堪逺别離斷雲流水死生期傷心欲解延陵劍<lb/>
絓向空林若箇枝<lb/>
　　　挽方山闡維那<lb/>
雙樹花飛送斷香六時經梵轉凄凉青山何處堪垂淚<lb/>
殘月疎鐘下影堂<lb/>
<pb n="KR4h0098_WYG_019-21b"/>
禪心無住復無依何處飄飄隻履歸想是石橋西畔去<lb/>
寒林空葬舊僧衣<lb/>
　　　為髙廷禮書秋荷鶺鴒圖<lb/>
雙影蕭蕭鏡水清露荷遥夜落秋聲西風野照荒原夕<lb/>
誰念孤飛憶弟兄<lb/>
　　　為髙景度題山水<lb/>
盤石垂蘿野翠分半山啼鳥坐來聞上林春物遥相待<lb/>
何事將心寄白雲<lb/>
<pb n="KR4h0098_WYG_019-22a"/>
　　　題林能畫竹<lb/>
殘粉空香玉露垂石璮星夜影離離白頭巳遂滋泉釣<lb/>
擬待秋風寄一枝<lb/>
　　　送老兵還鄉<lb/>
曾逐嫖姚出漢關故鄉寧負老來還到家莫恨無金印<lb/>
數畝山田夢亦閒<lb/>
百戰沙場一劍知龍鍾雙袖鬢垂絲扁舟且逐還家興<lb/>
莫向燕然羡勒碑<lb/>
<pb n="KR4h0098_WYG_019-22b"/>
　　　二馬圖<lb/>
紫騮嘶逐玉花驄曾是沙場百戰功今日宛駒無汗血<lb/>
落花芳草灞陵東<lb/>
　　　訪羽人不值<lb/>
仙壇花落正紛紛洞入丹丘半白雲童子開門不相識<lb/>
言師西去訪茅君<lb/>
　　　老漁<lb/>
生事終年在水鄉龍鍾雙袖鬢如霜于今不柰磯頭坐<lb/>
<pb n="KR4h0098_WYG_019-23a"/>
閒弄兒孫卧草堂<lb/>
　　　僧房秋夜<lb/>
古木門巖坐入禪碧蘿深處一燈懸蕭蕭天籟千峯月<lb/>
夢落秋潭午夜泉<lb/>
　　　美人吹簫<lb/>
石欄干畔綠蕉隂紫竹閒吹學鳳吟寂寂長門春掩靜<lb/>
商聲那得到君心<lb/>
　　　送人度分水關<lb/>
<pb n="KR4h0098_WYG_019-23b"/>
鐵鎻重關路渺漫嶺頭分水夜聲寒君今欲度歸何日<lb/>
應使行人羡郭丹<lb/>
　　　羌兒吹笛<lb/>
雪凈隂山片月孤數聲羌笛起單于不堪吹作梅花調<lb/>
多少征人滯客途<lb/>
　　　詠秋風<lb/>
朝來拂拂洒征衣吹得關河葉漸稀回首茂陵何處在<lb/>
空餘汾水白雲飛<lb/>
<pb n="KR4h0098_WYG_019-24a"/>
　　　觀獵<lb/>
九月淮天百草枯曉分千騎獵平蕪彎弓射殺南山豹<lb/>
歸醉吳姬賣酒壚<lb/>
　　　書王孫射雁圖<lb/>
錦袍朱帽綠弓絃却射飛鴻灞水邉不識柳林關外路<lb/>
白狼黄䑕滿秋田<lb/>
　　　挽方山上人<lb/>
新塔荒山生野烟飄然隻履向何天禪家自是無生滅<lb/>
<pb n="KR4h0098_WYG_019-24b"/>
塵世空餘有淚懸<lb/>
　　　秋園曉歩<lb/>
凉風吹露冷飄飄菱葉茨菰色漸凋莫嘆林塘秋氣早<lb/>
五陵烟樹亦蕭條<lb/>
　　　甬東諸葛宗道所作山水小景陳師貢索題其<lb/>
　　　　上<lb/>
蓬萊宮樹晚茸茸却望青青逺寄蹤應想舊時猿鶴伴<lb/>
獨攜歸興度深松<lb/>
<pb n="KR4h0098_WYG_019-25a"/>
　　　題陳希召外館山水圖<lb/>
雲木深深少四鄰綠蘿青壁斷行人扁舟已是桃花水<lb/>
更問仙源隔幾塵<lb/>
　　　題木芙蓉<lb/>
西風吹袖玉顔酡揺落襟期柰爾何一自鴈池清賞後<lb/>
梁王賔客已無多<lb/>
　　　雨竹<lb/>
蒼筤枝上雨㝠㝠不似黄陵倚棹聽憶得小堂清響夜<lb/>
<pb n="KR4h0098_WYG_019-25b"/>
銀燈猶在酒初醒<lb/>
　　　山水圖為陳思孝少尹題<lb/>
孤亭閒坐共忘機華頂飛泉半夕暉莫訝小舟頻載酒<lb/>
山林今日故人稀<lb/>
酒船一棹鏡湖波雲掩稽峯半薜蘿休道謫仙今獨少<lb/>
山林狂客也無多<lb/>
　　　題陳衛之雲松軒壁畫李白觀泉<lb/>
朝别金鑾是醉鄉香爐飛瀑晚蒼蒼布衣早悟雲泉興<lb/>
<pb n="KR4h0098_WYG_019-26a"/>
不到秋霜滿夜郎<lb/>
　　　題西村陳氏所藏高待詔水墨二幅<lb/>
松桂春深野鳥啼綠蘿飛處隠仙梯瘦笻好是行來晚<lb/>
雲白山青水滿溪<lb/>
水國霜空絕鳥飛亂山寒翠襲行衣何人獨在林間隠<lb/>
却向清時更息機<lb/>
　　　趙景哲效米水墨<lb/>
濡須不見米南宮墨客猶傳寳晉風應有離情何處著<lb/>
<pb n="KR4h0098_WYG_019-26b"/>
盡隨殘雨上青楓<lb/>
　　　高廷禮水墨圖<lb/>
重林茅舍清溪口山人醉倒黄精酒峰頭昨夜春雨多<lb/>
起拂蘿衣聽寒溜<lb/>
　　　偶題林本清界畫<lb/>
雲裏仙臺别望遥三花飛近水精橋秋山未下麻姑鶴<lb/>
虛負璚樓品玉簫<lb/>
　　　錢舜舉翎毛<lb/>
<pb n="KR4h0098_WYG_019-27a"/>
嬌鳥雙飛戀淺紅樂遊原上曉嘶驄别來巳少看花伴<lb/>
空對芳菲落畫中<lb/>
　　　書李白問月<lb/>
銀甕閒傾采石春水天凉月夜無塵如何翠輦西行處<lb/>
凝碧池頭照别人<lb/>
　　　髙太史墨竹<lb/>
乍見琳琅憶澹游恍然金薤想湖州誰將史籀臨池法<lb/>
醉掃湘江幾葉秋<lb/>
<pb n="KR4h0098_WYG_019-27b"/>
　　　梅花城留别<lb/>
此㑹明年未有期便将輕别作長離多情莫學千金水<lb/>
纔滿空江又落時<lb/>
臘日山城見雪初故人别後㑹應疎沙頭無日無來雁<lb/>
相問從令祇寄書<lb/>
　<lb/>
　<lb/>
　閩中十子詩巻十九<lb/>
</p>
<p>
</p>
  </div>
<div>
                <head>閩中十子詩巻二十</head>
    <p>
<pb n="KR4h0098_WYG_020-1a"/>
欽定四庫全書<lb/>
　閩中十子詩巻二十　　　　明　袁表<lb/>
　　　　　　　　　　　　　　　馬熒　編<lb/>
　唐觀察集<lb/>
　　　江上書懷寄周𤣥林敏<lb/>
昔年曾共醉蘭舟明月閒情憶舊遊獨客荒村空向暮<lb/>
異鄉多病厭逢秋殘烟古戍聞寒笛落日楓林見驛樓<lb/>
為報别來憔悴甚漫因尊酒一銷憂<lb/>
<pb n="KR4h0098_WYG_020-1b"/>
　　　送馮華<lb/>
古人得志苦不早送君今上秦淮道銀鉼醉倒白日斜<lb/>
黃鸝啼向青春好春風衣繡登玉墀宮花照耀增光輝<lb/>
千里離心那可道萬言射䇿人爭希官亭祖餞情何如<lb/>
酣歌攜手仍躊躇平生交誼寸心在無因割贈雙明珠<lb/>
　　　古意<lb/>
洞房掩秋碧落葉銀井闌美人芙蓉服繡作三青鬻鏡<lb/>
眉怨深黛妝淚悽餘斑惟將明月影雙繫南金環<lb/>
<pb n="KR4h0098_WYG_020-2a"/>
　　　送友人之金陵<lb/>
醉别解長劍時人無此心看君青雲去驛騎何駸駸祖<lb/>
錢不及言徒為進南金得意必殊倫離憂當自任於焉<lb/>
向江漢千里多寒陰片㠶吹霜氛落葉兼鳴砧淮水西<lb/>
北流相望一何深獻納拜雲闕光輝弁華簪母作兒女<lb/>
懷將分淚盈襟<lb/>
　　　送舒從事歸瓊海<lb/>
年少不得意勸君須盡觴南天七月火雲熱古道蟬鳴<lb/>
<pb n="KR4h0098_WYG_020-2b"/>
槐葉長翩翩匹馬辭鄉縣豈為臨岐淚如霰征斾飄颻<lb/>
君莫悲戎衣慷慨人皆羨城陰相送白日斜驛道南登<lb/>
瘴癘賖夢著還㝷北堂草醉來忘却東園花行色匆匆<lb/>
爾何苦世上悠悠何足數嵗月休將鏡底過功名好向<lb/>
刀頭取知君此去壯心横島夷卉服海塵清粤王臺上<lb/>
垂楊色黎母山前斷鴈聲君不聞絳灌却因屠酤輩祇<lb/>
今青史傳其名<lb/>
　　　寄林七欽<lb/>
<pb n="KR4h0098_WYG_020-3a"/>
千里一為别思君逺更親雲霄心獨倦江海葉長貧古<lb/>
道迷黃葉寒汀覆白蘋秋風如有待歸計欲垂綸<lb/>
　　　過黃𤣥之山居<lb/>
半生流落意相見但依依卧病看春盡愁心對客稀砌<lb/>
花飄磵户畦藥映園扉莫怪頻來此滄洲興不違<lb/>
　　　訪陳逸人<lb/>
久别頻相憶知君獨掩扉跡留塵外逺春向夢中歸幽<lb/>
户寒苔淺深花暮鳥微近來詩酒興翻與故人違<lb/>
<pb n="KR4h0098_WYG_020-3b"/>
　　　晚次雪峯寺<lb/>
微霜落葉度關河古寺清秋掩薜蘿輕䇿獨隨飛鳥去<lb/>
好山偏向夕陽過三花祗苑逢僧少獨樹空臺積雨多<lb/>
暫合朋簪躭勝果下方塵土易蹉跎<lb/>
　　　送王秀才偁之春官<lb/>
同遊冠葢正紛紛南國才華獨數君名列上庠深問道<lb/>
年猶弱冠解攻文秋齋燈影花深見晝幔書聲竹外聞<lb/>
共喜窮經過伏勝誰能壯志忝終軍扶搖已縱圖南翮<lb/>
<pb n="KR4h0098_WYG_020-4a"/>
騕䮍仍空冀北羣路向呉關飛朔雪朝趨魏闕靄春雲<lb/>
華裾想接金門侍野服將令社客分何處髙吟可相送<lb/>
冬青葉落岊江濆<lb/>
　　　次陳山人隱處<lb/>
獻春始休沐輕䇿㝷幽風烟篠不知路柴扉隠其中雜<lb/>
花覆小磵下映流泉紅冥心聴喧鳥解帶投芳叢誰識<lb/>
此嘉遯心期黃綺同南軒有餘興月出鳴絲桐<lb/>
　　　鶺鴒行送李㪍㝷兄於建業<lb/>
<pb n="KR4h0098_WYG_020-4b"/>
君不見鶺鴒鳥平原索寞無所見可憐此鳥心獨苦蕭<lb/>
蕭日暮愁霜霰上林風物幾時過羽翼摧殘竟若何顧<lb/>
影空懸遊子恨聞音尚寄詩人歌舊巢好在清池上秋<lb/>
水寒雲共來往未學慈烏返哺棲偏同斷鴈驚弦想君<lb/>
家賢兄心跡奇自言多難久相違此行好似鶺鴒鳥目<lb/>
望雙雙海上飛<lb/>
　　　谷大畫屏山水歌<lb/>
楚客㑹幽賞清秋思蛾眉忽令見圖畫逸興何離離蒼<lb/>
<pb n="KR4h0098_WYG_020-5a"/>
梧雲霞更明滅洞庭波濤與天接漁郎舟小徃復旋飄<lb/>
然一棹江中烟望中厯厯漢陽樹鸚鵡洲邊夜來雨松<lb/>
潭百尺金黛光蓮花萬丈銀屛長堪誇真影不可買有<lb/>
時飛夢凌蒼蒼我來忘却謝公屐清泉白石遙相望君<lb/>
不見五岳迢迢幾千仭東攀南緣何時盡縱聞海上採<lb/>
藥行此中亦有安期名何當洒掃石上月願接仙人吹<lb/>
玉笙<lb/>
　　　題䨇馬圖<lb/>
<pb n="KR4h0098_WYG_020-5b"/>
雙龍出御閑僕從解金鞍顧影星眸疾回翔霧鬛寒曉<lb/>
雲隨立仗落月隱鳴鑾何日孫陽顧光輝畫裏看<lb/>
　　　山中舊業枉陳山人見訪兼呈林處士<lb/>
少年書劍愧蹉跎舊業山空掩薜蘿看竹渾忘塵外跡<lb/>
懷人偏向雪中過乞歸故國青霄逺卧病閒門白髪多<lb/>
别去為言林處士何時相望一髙歌<lb/>
　　　過賈誼宅<lb/>
聞君放逐此淹留獻納空懸漢室憂舊宅獨臨湘水逺<lb/>
<pb n="KR4h0098_WYG_020-6a"/>
遺文曾弔屈原愁青楓極浦烟光晚白鳥空江樹影秋<lb/>
西望不堪懷古意欲因歸去卧滄洲<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4h0098_WYG_020-6b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　閩中十子詩巻二十<lb/>
</p>
<p>
</p>
  </div>
<div>
                <head>閩中十子詩巻二十一</head>
    <p>
<pb n="KR4h0098_WYG_021-1a"/>
欽定四庫全書<lb/>
　閩中十子詩巻二十一　　　明　袁表<lb/>
　　　　　　　　　　　　　　　馬熒　編<lb/>
　鄭博士集<lb/>
　　　望黃鶴樓<lb/>
黃鶴不可見髙樓霄漢間仙人度瀛海黃鶴何時還長<lb/>
江天際來驚濤震雪山欲窮湘漢流誰啟虎豹關空餘<lb/>
崔李興釃酒破愁顔<lb/>
<pb n="KR4h0098_WYG_021-1b"/>
　　　南風謠<lb/>
南風吹河河水滿百丈牽舟牛力挽逆流巨浪如登天<lb/>
牛罷軛重舟不前作書投河訟風伯多助南商疎比客<lb/>
北客家居南海堧來時南風吹北船武夷清泠過九曲<lb/>
匡廬疊嶂聞清猿片㠶搖搖出京口夜倚淮雲瞻北斗<lb/>
南風五月經吕梁兩岸青山如馬走今年作客還南遊<lb/>
南風正爾當船頭風神與我若相識十日五日成淹留<lb/>
南風何多北風少南北人生如過鳥早晚回船望北歸<lb/>
<pb n="KR4h0098_WYG_021-2a"/>
直候南風吹到曉<lb/>
　　　髙郵女兒歌<lb/>
髙郵湖水清且幽髙郵女兒能盪舟十八梳妝好髙髻<lb/>
二十嫁夫長逺遊青菱鏡破寳釵折翡翠衾寒疊香雪<lb/>
芳草王孫去不歸蟪蛄啼處秦樓月樓前楊桞飛絮多<lb/>
門外蛛絲成網羅髙郵湖水增夕波髙郵女兒將奈何<lb/>
　　　塞下曲<lb/>
結髪事専征沙場草作城軍中分虎節天上錫龍旌士<lb/>
<pb n="KR4h0098_WYG_021-2b"/>
卒全甘苦蠻兵半死生至今西域地還數衛青名<lb/>
　　　題方明府秋江圖<lb/>
疾風吹江江倒翻龍伯起舞波連山湘娥錦柱奏清曲<lb/>
黃竹染淚秋斕斑崑丘鸞鳯五彩翰欲下不下鳴辛酸<lb/>
瑤池夢回八駿逺麻姑寄信何當還漁郎蕭蕭老風雪<lb/>
濯足波心弄明月布袍冷著蘆花霜身到南山白銀闕<lb/>
白銀宫闕迷九霄羣仙降節清夜朝星槎到海不可渉<lb/>
烏鵲嵗度難為橋刺桐花前浯浦小新築茅廬倚江沼<lb/>
<pb n="KR4h0098_WYG_021-3a"/>
金錢擲卦果有神應駕歸㠶逐飛鳥<lb/>
　　　渭上觀獵<lb/>
草折渭門霜蕭蕭獵氣黃飛弓秋萬里縦馬日千場鵰<lb/>
霧藏沙迥鷹風入樹長將軍驕意氣射殺白河狼<lb/>
　　　送僧遊五臺<lb/>
浮雲心跡應無住臘月逾淮上五臺寳地近臨天界上<lb/>
佛香遙度鴈門來山中别友惟留偈雪裏逢人只寄梅<lb/>
此去安禪髙絶處舊遊知不憶天台<lb/>
<pb n="KR4h0098_WYG_021-3b"/>
　　　伏波祠懷古<lb/>
荒祠衰草已淒然猶有邦人話往年銅鼓苔生秋雨後<lb/>
宫墻花落夕陽邊竹書早著平蠻䇿沙井空餘飲馬泉<lb/>
詞客經過休感慨雲臺麟閣總寒烟<lb/>
　　　送友人歸閩<lb/>
梅福三上書聲名□朝野宫袍桞色不掛身歸作呉門<lb/>
抱關者丈夫事業貴有為祿食五鼎徒光輝忍貧難受<lb/>
胯下恥脱穎未見囊中錐七閩山水還依舊故業家饒<lb/>
<pb n="KR4h0098_WYG_021-4a"/>
一㕓授海鷗不入鸞鳯羣雞口猶知勝牛後致書闕下<lb/>
拜宸旒式微賦歸奚所求既為疏廣東門别却買丹陽<lb/>
河上舟河流屈曲通南折閩粤關河壯如鐵數程驛路<lb/>
小肩輿顧食不遑歸夢切過門妻嫂亦下機伯仲問季<lb/>
歸何遲龎公久種鹿門粟張翰亦採松江薇贈君白接<lb/>
䍦脱君逺遊履都門二月花正飛辟穀之行自今始<lb/>
　　　六如亭懷古<lb/>
香魂豔骨瘞崇阿瘴雨蠻烟奈爾何苔上舊碑行客弔<lb/>
<pb n="KR4h0098_WYG_021-4b"/>
蘿深荒徑野僧過山花寂寂留妝靨堤栁青青想翠蛾<lb/>
落日平湖風乍起餘情并入采菱歌<lb/>
　　　竺溪簡朱行人<lb/>
叢篁疎桞覆沙汀水鳥雙飛度鏡屛山雨來時雲樹白<lb/>
榜人歸後夜燈青竺溪共是羇人夕銀漢遙連使者星<lb/>
此地方舟期共賞玉壺春酒莫教醒<lb/>
　　　寄贈紫陽道士<lb/>
道人曾是紫陽君冠隱芙蓉帔翦雲寳匣苔深龍劍躍<lb/>
<pb n="KR4h0098_WYG_021-5a"/>
石壇花落鳯簫聞漫傳駕鶴邀王母幾見籠鵝坐右軍<lb/>
便欲攜琴逺相訪秋山黃葉落紛紛<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4h0098_WYG_021-5b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　閩中十子詩巻二十一<lb/>
</p>
<p>
</p>
  </div>
<div>
                <head>閩中十子詩巻二十二</head>
    <p>
<pb n="KR4h0098_WYG_022-1a"/>
欽定四庫全書<lb/>
　閩中十子詩巻二十二　　　明　袁表<lb/>
　　　　　　　　　　　　　　　馬熒　編<lb/>
　王檢討集一<lb/>
　　五言古詩<lb/>
　　　感寓<lb/>
吾聞上古初渾灝本一氣羲皇肇人文龍馬颯已至軒<lb/>
鴻垂衣紳唐虞臻至治橧巢邈以逺黼黻日云貴云胡<lb/>
<pb n="KR4h0098_WYG_022-1b"/>
蒼姫還𤣥酒薄真味鳯衰其如何寥落匪一世<lb/>
　　　其二<lb/>
雙精激飛輪循虚節驚至逝川無迴波千秋倐如駛浮<lb/>
生日及榮孰與喬松齒君看邙山墳纍纍正相似鵙鳴<lb/>
羣芳歇大暮同歸矣誰知清濁間中有恒不死<lb/>
　　　其三<lb/>
團魄載陽燄終古無虧盈因人示朏朓側見死與生蟾蜍<lb/>
薄陰采顧兔潛其形何當凌倒景一覩天地精<lb/>
<pb n="KR4h0098_WYG_022-2a"/>
　　　其四<lb/>
璇穹垂至象衆曜何煌煌能符調庶極帝車斡陰陽晝<lb/>
夜無停機所職各有章蒼精奉東壁神虎屯西央淵淵<lb/>
北辰尊穆爾居其方司契古有成無為位彌昌始知羣<lb/>
殷牧共戴君為王<lb/>
　　　其五<lb/>
素琴縆朱絃中有流水音連城為之彈太容發哀吟仙<lb/>
人空中來鸞鶴翔幽岑斯意不可述江漢清且深<lb/>
<pb n="KR4h0098_WYG_022-2b"/>
　　　其六<lb/>
中堂發駕辯清聲間陵阿鄭客一在坐自以延露和至<lb/>
音久寥寂窊靡世共佳俚耳不可尚子瑟將奈何<lb/>
　　　其七<lb/>
驅車首陽下望古懷清芬斯人久已化令名今尚存讓<lb/>
國就倫命殺身以成仁如何有千駟寂寞身無聞<lb/>
　　　其八<lb/>
端居閲𤣥丈云是古苔編中有羽化術鍊服可延年中<lb/>
<pb n="KR4h0098_WYG_022-3a"/>
夜養𤣥牝積虚成自然朝餐沆瀣糧夕飲玉醴泉東邀<lb/>
青童君西揖金母前笑攀若華枝頫見昆吾顛兹事茍<lb/>
不繆吾將命吾旃<lb/>
　　　其九<lb/>
真人趣恬漠澹爾中若浮無心亦無為日與至道游羣<lb/>
生接為搆水火鬬不休軒轅赤水珠須以象罔求寥寥<lb/>
六合間可以命虚舟<lb/>
　　　其十<lb/>
<pb n="KR4h0098_WYG_022-3b"/>
太白夜食昴流輝燭天街精感動穹漠君心寧元懷白<lb/>
璧忌暗投徒使按劍猜所以狂接輿鳯歌歸去來<lb/>
　　　十一<lb/>
𤣥穹貯幽黙至理何寥寥良窳潛一機迴薄如旋飈嬙<lb/>
嫫孰妍媸殤聃詎遄遼張生既中廢單子亦外彫所以<lb/>
塞北翁頗識理亂條云胡徇物者汲汲徒内焦咄哉感<lb/>
吾衷長歌且行謠<lb/>
　　　十二<lb/>
<pb n="KR4h0098_WYG_022-4a"/>
龍虎啓晉伯熊羆兆齊封豺聲餒敖鬼牛禍成庚宗廢<lb/>
興自古來吾將訊其蒙蒼旻本何心至理元冲冲<lb/>
　　　十三<lb/>
嬴皇<graphic n="KR1373" url="https://raw.githubusercontent.com/kanripo/KR-Gaiji/master/images/KR1373.png" mimeType="image/png"/>威武漢帝非仙才𤣥闕祕靈府何處求蓬萊終<lb/>
餘鎬池璧空獻新垣杯但見三泉下寳衣變寒灰<lb/>
　　　十四<lb/>
大庭昔酣醉遺此鈞天章遂令鶉首墟虎視吞八荒嬴<lb/>
基苦莫敦所恃逾兇狂詭命終見奪百二空蒼涼<lb/>
<pb n="KR4h0098_WYG_022-4b"/>
　　　十五<lb/>
金行昔弛馭兵戎偪神州宫闕被荆棘狼竄走王侯蹴<lb/>
踏五都裂穢濁三精收上天實禍淫所佑在祥休豈伊<lb/>
否泰運一氣恒相遒經過覽故墟落日黃雲浮㝠穹不<lb/>
可訊涇渭方安流<lb/>
　　　十六<lb/>
商君挾三術西遊詫秦君上陳帝王略邈以寧見珍陽<lb/>
春信寡和下里迺得親孔轍七十週信哉無停輪我有<lb/>
<pb n="KR4h0098_WYG_022-5a"/>
縈絃思區區向誰陳<lb/>
　　　十七<lb/>
番番南昌尉不知名位卑上書抱區區忠懇何由知靈<lb/>
鳥鳴朝陽莫為世所希終然呉門市散髪招鴟夷<lb/>
　　　十八<lb/>
蚩尤卓長空漢兵出陰朔材官三十萬旌甲蔽墟落長<lb/>
驅破轒輼萬里靖寥廓朔南無王庭功成衛與霍誰知<lb/>
青塞月白骨照沙漠<lb/>
<pb n="KR4h0098_WYG_022-5b"/>
　　　十九<lb/>
𤣥精格至理寂感通幽明造化雖甚微焉能外吾形飛<lb/>
霜激齊臺振風揚楚庭庶賤尚復爾況與至道并聖功<lb/>
極中和二儀為清寧緬彼歸昌音何時復來鳴<lb/>
　　　二十<lb/>
秋氣肅萬物嚴霜下空庭不惜百草晚惜此蘭蕙傾祥<lb/>
麟一朝羈尼父為涕零大運固莫測聖哲那能營容成<lb/>
安在哉逺跡良㝠㝠<lb/>
<pb n="KR4h0098_WYG_022-6a"/>
　　　二十一<lb/>
艷色不足貴所貴在適時昭君傾國容遂為丹青欺蛾<lb/>
眉嫁單于一徃不可追至今青塚月夜夜令人悲<lb/>
　　　二十二<lb/>
玉麗不盈把徳輝照四隣段生日偃卧迺能蕃衛君澆<lb/>
風薄士節自碎明月珍求蟬貴明火俛仰懐古人<lb/>
　　　二十三<lb/>
闤居嬰世媒局束無安步石火流狂飈憂來鬒成素誓<lb/>
<pb n="KR4h0098_WYG_022-6b"/>
言濯吾纓釋此出門去臨流弄滄浪升丘引遐顧仰羨<lb/>
雙飛鴻肅肅在雲路<lb/>
　　　二十四<lb/>
蘭以薌見焚膏以明自煎髙才信非美賢知成禍愆龔<lb/>
生蹈偉節楚老有遺言清風雖可希惜哉夭天年<lb/>
　　　二十五<lb/>
直木忌先伐甘井忌先竭何為抱區區昭如掲日月至<lb/>
人善閉闗埋照慎不發入獸不亂羣虚丹任超越襄野<lb/>
<pb n="KR4h0098_WYG_022-7a"/>
迷帝軒汾陽枉堯轍棲心𤣥靈臺可與人世絶<lb/>
　　　二十六<lb/>
春至百卉生感我池上情折芳玩新綠臨風為誰榮蠲<lb/>
忿樹合歡忘憂樹萱草忿蠲憂亦忘希夷自為寳<lb/>
　　　二十七<lb/>
幽居玩羣生小大俱物役嗟嗟羽族微擾擾亦何極鶼<lb/>
鶼共聨羽精衛勞木石何如三青禽□尾戴勝側<lb/>
　　　二十八<lb/>
<pb n="KR4h0098_WYG_022-7b"/>
庖丁擅操割目行神為虚三年無全牛投刃劃有餘淵<lb/>
情妙至理豈受外物拘㝠筌茍不棄安能得神珠<lb/>
　　　二十九<lb/>
凌晨採琅玕泝彼洛水涯翛然有神遇綽約見令姿投<lb/>
我以珮環却致交甫辭艷色豈不姣贈賂良亦稀但恐<lb/>
結褵好中道有所虧<lb/>
　　　三十<lb/>
夭夭園中桃灼灼映綺窻窻中有織婦顔色如青陽三<lb/>
<pb n="KR4h0098_WYG_022-8a"/>
年弄機杼七襄成報章成章欲何為願以充君裳但恐<lb/>
不見察徘徊空感傷<lb/>
　　　三十一<lb/>
繁條藴徂謝清宫媒炎寒涇陽擅秦寵豈得長交歡一<lb/>
朝成逺間歛怨東出關昔日夭桃華今同秋草殘所以<lb/>
龍陽魚痛哉涕汎瀾<lb/>
　　　三十二<lb/>
富貴千里合貧賤促膝離骨肉尚云爾何況他人為不<lb/>
<pb n="KR4h0098_WYG_022-8b"/>
覩竇門士請看藺庭綦翟公何為者謝客無乃遲<lb/>
　　　三十三<lb/>
柝龍敏辯給恵施夸便儇竹書信激詭堅白方自賢滕<lb/>
口徒見尤胡能事幽𤣥九州誰復徴多方亦已然去矣<lb/>
桃李蹊余將欲忘言<lb/>
　　　三十四<lb/>
翩翩遊俠子出入咸陽城千金買意氣五陵交弟兄袖<lb/>
中徐匕首拂拭秋霜明十歩殺一人千里不留行世人<lb/>
<pb n="KR4h0098_WYG_022-9a"/>
矜勇智中貴聨芳聲末路賤行檢此輩方縱橫至今季<lb/>
布死尚識朱家名<lb/>
　　　三十五<lb/>
折盤引菱荷激風和結楚皓齒揚修蛾清尊間芳爼三<lb/>
川美少年五陵遊俠子取樂不知疲但畏韶光阻焉知<lb/>
董生帷心妙在千古<lb/>
　　　三十六<lb/>
我有太阿劍龍文粲奇章精文動星斗揮霍迴陰陽淬<lb/>
<pb n="KR4h0098_WYG_022-9b"/>
以金鸊鵜衣之古盤囊夜深雷雨驚恐逐風雲翔剛明<lb/>
易㸃缺貴能歛其鋩用之如發硎保之在深藏去去勿<lb/>
復道相期霄漢長<lb/>
　　　三十七<lb/>
齧滕志萬里蘭筋何權奇長鳴一見馭蹀躞遺風追伯<lb/>
樂茍不值曠世誰能知離離玉山禾曷慰渴與饑八龍<lb/>
𦕈何許宛足長相隨<lb/>
　　　三十八<lb/>
<pb n="KR4h0098_WYG_022-10a"/>
東園桃李樹灼灼春妍華佳人不再摘芳意其如何白<lb/>
日每不退流光竟蹉跎大運苦難遇感此哀情多<lb/>
　　　三十九<lb/>
孤鳯久不食所志金琅玕喧呼百鳥中束翮歛羽翰㑹<lb/>
當覽徳輝飛下青雲端虞廷方見待阿閣當空盤誰令<lb/>
抱威儀局促風塵間<lb/>
　　　四十<lb/>
宋人得燕石自謂璠與璵徒勞十襲重見哂周大夫流<lb/>
<pb n="KR4h0098_WYG_022-10b"/>
俗久繆悟美價恒異沽所以卞和子抱璞空長吁<lb/>
　　　四十一<lb/>
公軒處懿鶴白屋譏千秋菉葹盈髙閣申椒揜荒陬頎<lb/>
頎東方生虚為嵗星遊方將猿鶴化豈為沙蟲謀歸從<lb/>
紫泥海再弄清淺流<lb/>
　　　四十二<lb/>
照影莫唾井種葵莫傷根傷根葵不生唾井隳明神樂<lb/>
生北去趙由余西霸秦壯士感知巳鄙人恵私恩止止<lb/>
<pb n="KR4h0098_WYG_022-11a"/>
且勿哀千古黃金臺<lb/>
　　　四十三<lb/>
昬璧中始見烈風號北林飄颻逺遊子中夜抱單衾繁<lb/>
音激楚奏清商悲越吟豈兹異鄉感兼之年嵗侵胡為<lb/>
苦行役薄暮猶駸駸<lb/>
　　　四十四<lb/>
四時有代謝千古誰成功昔時東陵侯今日𤓰田中雄<lb/>
劍且勿悲骩順天地同武安豈不偉掩襼終何庸<lb/>
<pb n="KR4h0098_WYG_022-11b"/>
　　　四十五<lb/>
桂樹生髙嶺揚芬散天風濯濯甘露滋泠泠被芳叢託<lb/>
根既得所衆卉匪與同幽蘭獨何為顦顇荆棘中<lb/>
　　　四十六<lb/>
楚夫重鴟夷詫作丹穴招鷃飛東南至文羽不見邀一<lb/>
鳴旭日升再弄律吕調蕭臺有練實嵗嵗翔遐霄<lb/>
　　　四十七<lb/>
世人競功利志得靡暫寧邴生事薄遊匆匆懷蘭馨游<lb/>
<pb n="KR4h0098_WYG_022-12a"/>
心不滯物泛若浮雲輕豈徒漆園傲百世同髙情<lb/>
　　　四十八<lb/>
微禽變淮海流光迅驚湍人生豈不化徒結千載歡昔<lb/>
為金虎臺今見荆棘攅碧海不可蹈紫關邈難攀誰邀<lb/>
箝丙馭去覔無窮源<lb/>
　　　野田黃雀行<lb/>
黃雀何翩翩羣飛野田側飛鳴自相呼飲啄仍共適誰<lb/>
知遊俠子張丸事彈射腥軀薦鼎爼腐壤委毛翮微物<lb/>
<pb n="KR4h0098_WYG_022-12b"/>
何足甄感念在疇昔蔡侯富游盤行樂方未極安知子<lb/>
發至一旦殞其國至哉莊辛談可以長太息不覩黃雀<lb/>
哀千秋復何益<lb/>
　　　結客少年場<lb/>
玉勒驕驌驦寳刀耀星芒相逢鬬雞里結客少年場探<lb/>
丸殺公吏白日醉咸陽司𨽻不敢捕意氣凌秋霜一朝<lb/>
許報國投軀赴邊疆喋血匈奴庭萬人不敢當彎弓射<lb/>
月支斬首得賢王歸來不受賞出入金殿傍輕脫季布<lb/>
<pb n="KR4h0098_WYG_022-13a"/>
死却哂聶政狂鄙哉汗陽石不使俠傳芳<lb/>
　　　今日良宴㑹<lb/>
三川富豪雄濟濟美少年驩遊及芳嵗鞍馬何翩翩秦<lb/>
筝奏新聲妙舞妖且妍今日良宴㑹意氣如雲烟人生<lb/>
若朝榮灼灼寧久鮮無為坐坎壈流光悲逝川<lb/>
　　　置酒髙堂上<lb/>
置酒髙堂上豐厨出鮮肥廣筵羅衆賔清尊間蛾眉羽<lb/>
觴若流星絲竹清且悲陽阿屢迴雪結楚超蘭猗晝盡<lb/>
<pb n="KR4h0098_WYG_022-13b"/>
繼以燭取樂良未涯流連豈不荒所慎白日移一朝委<lb/>
山丘琴瑟將奚為嗟彼蟋蛑詩母為世所嗤<lb/>
　　　車遙遙<lb/>
車輪何遙遙西上長安道不見車上人空悲道傍草君<lb/>
行日已逺恩愛難自保憂來當何如一夕夢顛倒豈無<lb/>
中山酒一浣我懷抱但恐三春華顔色不再好車聲何<lb/>
粼粼風吹馬蹄塵願隨馬蹄塵飛逐君車輪<lb/>
　　　苦别離<lb/>
<pb n="KR4h0098_WYG_022-14a"/>
瑤瑟對玉巵中有千萬思欲彈再三歎多是苦别離妾<lb/>
顔如秋華零落方在兹君心如逝水一去無迴時皎皎<lb/>
雲間月幾見雲復缺月缺有圓時君胡苦離别<lb/>
　　　歩虚詞<lb/>
東華青陽君授我寳篆文六角粲星芒讀之了不分謂<lb/>
之蕋珠篇玉檢浮空云持此可度世出入齊化鈞再拜<lb/>
服至言歸來嗽芳芬火粒一排棄永此偕仙真<lb/>
　　　其二<lb/>
<pb n="KR4h0098_WYG_022-14b"/>
卿雲爛沖霄祥景啓大羅紫微穆虚皇太清為我家鏘<lb/>
鏘八琅璈和以希夷歌一氣但浮衍至道良不頗頫觀<lb/>
區中緣蜉蝣競眷華夭濁不自愛真意其如何<lb/>
　　　其三<lb/>
精心仰真範稽首朝𤣥都祥氛結靈宇雙闕浮太虚離<lb/>
羅古仙人羽駕紛來趨㝠言感至理道化超羣無口吟<lb/>
三洞章身佩五嶽圖真詮諒斯在邈矣浩刼初<lb/>
　　　其四<lb/>
<pb n="KR4h0098_WYG_022-15a"/>
瓊臺瑤圃西弱水扶桑東飈輪歘上征八龍儼來從整<lb/>
佩訪金母弭節朝玉童津津九霞觴粲粲方諸宫授以<lb/>
至道言所濟良無窮却馭俯倒景八表空㝠濛<lb/>
　　　從軍行<lb/>
投筆出虎觀從軍事龍韜平生弧矢志誰慚五陵豪大<lb/>
江天宇晴平明集千艘組練照雲日戎師候旌旄一笑<lb/>
挽弓胎三杯拂豪曹酒酣意氣重萬事輕鴻毛袖中黄<lb/>
石編可與烈士髙<lb/>
<pb n="KR4h0098_WYG_022-15b"/>
　　　其二<lb/>
上將躬受脈鈇鉞專南征熊羆百萬師長驅下青㝠五<lb/>
嶺息瘴癘三邊讋威靈指揮動星漢嘯咤生風霆洗兵<lb/>
當載櫜斬馘期弗爭上以宣國威下以甦民生周詩有<lb/>
遺什敢不滋令名<lb/>
　　　遊仙曲為張真人羽化而作<lb/>
祥雲凝素華初景麗璇霄羽駕集萬靈上下何飄颻杳<lb/>
𦕈笙鶴音和以空山謠塵緣一洗脱頓覺形神超下士<lb/>
<pb n="KR4h0098_WYG_022-16a"/>
盼末光長跪不可招囘飈灑雨至矯首空雲翹<lb/>
　　　其二<lb/>
剛飈載飛軒上泝無始鄉心㝠一氣表坐斷萬刼場兹<lb/>
來食色身緬邈情俱忘長歌畣雲璈朗詠流玉章空明<lb/>
結真炁晝夜何煌煌嗟哉下土家仰止徒悲傷<lb/>
　　　其三<lb/>
晞髪九暘域濯足咸池津明明在天祖翼我登飈輪金<lb/>
天謁西母紫府朝玉真朝遊扳曜羅夕憩邇結鄰空同<lb/>
<pb n="KR4h0098_WYG_022-16b"/>
仰真梵天濁慚下民因之一緘札稽首黃麒麟<lb/>
　　　其四<lb/>
化機無停輪萬有互始終至人出陶鈞與道相無窮大<lb/>
庭儼羣仙羽葢時來從逍遙玉虛境一炁毎自同真詮<lb/>
久云遼至理標鴻濛何時復降世清都振𤣥風<lb/>
　　　詠史<lb/>
逹人志莫測變化猶鵬鵾倐忽翔九萬虞羅空見存莊<lb/>
生揮楚璧仲連却秦軍峻武薄層漢髙情寄浮雲昔過<lb/>
<pb n="KR4h0098_WYG_022-17a"/>
聊城側復經濮水濆餘風尚不泯肅肅來清芬<lb/>
　　　其二<lb/>
狐白僅一腋勝彼千羊皮壯士出片言萬諾空奚為毛<lb/>
生奉平原自脱囊中錐提攜十九人咤彼猶嬰兒一語<lb/>
定從盟不待日昃時英風被廣座磊落誠可奇知人豈<lb/>
不難長鋏聲同悲<lb/>
　　　其三<lb/>
丈夫一言合不論故與新傾葢即相許白首如路人夕<lb/>
<pb n="KR4h0098_WYG_022-17b"/>
為牛下士旦作齊上賔吐論即見收揚芳及後塵豈無<lb/>
私嬖讒不能間其親虞卿起相趙五羖西入秦一旦魚<lb/>
水歡舉屬䟽賤臣志士慕知已臨風一馳神<lb/>
　　　其四<lb/>
讒言信罔極構亂成禍媒不有明哲鑒誰能知是非青<lb/>
蠅一朝集白璧成瑕疵姫文不見明宋墨名為隳賢聖<lb/>
尚云爾耿耿將誰為爍金不待燃毁骨痛莫追空懷素<lb/>
絲志寧却貝錦詩白圭懷魏珠季子食駃騠膠漆茍有<lb/>
<pb n="KR4h0098_WYG_022-18a"/>
契誰能為别離<lb/>
　　　其五<lb/>
芝蘭生中林寂寞翳荆杞豈不擅芳芬乃與茆蕪齒丈<lb/>
夫昔未遇憔悴亦如此范睢快仇敵蘇秦笑妻子淮陰<lb/>
出胯下相如困泥滓悠悠世俗態落落誰知已<lb/>
　　　其六<lb/>
戍役赴關隴馳車經洛陽羣公蓊雲集節鉞何煇煌炎<lb/>
精啓初輝云定神鼎方顧瞻瀍澗瀕山川蔚蒼蒼脱輓<lb/>
<pb n="KR4h0098_WYG_022-18b"/>
棄道左躡履整敝裳叩軍陳便宜烱目如曙光折此利<lb/>
害端吐論何軒昻咸秦古天府百二誠帝疆丈夫鏡時<lb/>
機識此理亂章一語棄貧賤笑談綰銀黃此儒竟何為<lb/>
空守蓬蓼場<lb/>
　　　其七<lb/>
賈生洛陽人年少有逺識當其痛哭時漢祚如磐石其<lb/>
言實非狂四座為動色抱火厝積薪寢食方自得長沙<lb/>
卑暑地自古舞鯤窄吞舟詎能容驥足誠窘迫弔湘見<lb/>
<pb n="KR4h0098_WYG_022-19a"/>
微志感鵩成太息後恒古云客夫子亦何極駑駘服上<lb/>
襄騄駬棄道側卓哉治安書遺耀在簡冊<lb/>
　　　其八<lb/>
昔人有奇䇿折衝尊爼間何必百萬師出入無時閒司<lb/>
成久不作晏嬰邈難攀廟勝久已非徒興聖父嘆莫酬<lb/>
突徙薪賞及焦面顔神功貴無迹此道良獨難<lb/>
　　　其九<lb/>
三卿譏世及孔筆粲若星尾大恒不掉拊枝攀根榮炎<lb/>
<pb n="KR4h0098_WYG_022-19b"/>
光倐中微五豎並列庭禁兵設蘭錡金彯貂長纓私門<lb/>
填萬軌指顧山嶽平龜鼎潛欲移擁弱徒虛名豈無賢<lb/>
知謀發言炳中誠根蟠固已久大運終就傾<lb/>
　　　其十<lb/>
彭薛志已卓貢公榮未遺二邴近止足兩䟽明見機朗<lb/>
識洞在初何勞張楷譏功成有代謝四序恒推移狂瀾<lb/>
方橫流六合飄驚颸天損不我加至樂同希夷<lb/>
　　　十一<lb/>
<pb n="KR4h0098_WYG_022-20a"/>
鳯躍難為枝龍潛難為淵驥足不一展百里枉大賢士<lb/>
元困已委文舉類左遷茍足知已明虛為世所捐劍埋<lb/>
風胡悲璞殞卞氏諐黃鐘雜瓦缶舉世方復然<lb/>
　　　十二<lb/>
翩翩城隅雀所産得鵋䳢孰云小可臣殷祀乃忽而禎<lb/>
祥不足恃昏狂禍之基番番無顔冠出語自聾期嗟哉<lb/>
倪侯館得死乃所宜<lb/>
　<lb/>
<pb n="KR4h0098_WYG_022-20b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　閩中十子詩巻二十二<lb/>
</p>
<p>
</p>
  </div>
<div>
                <head>閩中十子詩巻二十三</head>
    <p>
<pb n="KR4h0098_WYG_023-1a"/>
欽定四庫全書<lb/>
　閩中十子詩巻二十三　　　明　袁表<lb/>
　　　　　　　　　　　　　　　馬熒　編<lb/>
　王檢討集二<lb/>
　　五言古詩<lb/>
　　　遊小雄澗壑有賦<lb/>
陰島變殘雪流星吐溶溶偶㝷一逕微獨與採樵同兩<lb/>
崖濕花霧衆竅吟天風雲根濯苔髪亂蓧相㝠濛盤嵓<lb/>
<pb n="KR4h0098_WYG_023-1b"/>
折磴道似各㝠搜窮石門忽中斷曠望開烟叢蘿雨澤<lb/>
毛髪松栝清心胸了然青洲霞照影寒潭空始知人境<lb/>
外别有仙源通振舄揮片雲投情依逺鴻𤣥棲極杳𦕈<lb/>
神遊小崆峒真仙金鵞蕋一室丹火紅勅授紫囊訣永<lb/>
期鸞鶴蹤却憶望城市白日氛埃中<lb/>
　　　㝷小雄仙嵓二龍潭值風雨歸草堂作<lb/>
昔人洗玉髓幽洞驅龍耕丹成輟瑤耒成此秋水泓飛<lb/>
崖夾兩鏡洞見雲霞生百鬼不敢啼雌雄常夜鳴有時<lb/>
<pb n="KR4h0098_WYG_023-2a"/>
湍瀨寒幾曲流瓊英清秋墮蟾影白日聞雷聲偶兹訪<lb/>
靈奇掃石窺清泠洗心盟鷗鷺濯髪解冠纓長風動懸<lb/>
羅颯爽毛骨驚飛雨洒而至萬壑秋㝠㝠歸途檉桂影<lb/>
了了心目醒到家興未已石室披丹經<lb/>
　　　登屴崱峯宿湧泉得仍字<lb/>
翠微白雲裏逢秋思一登聳身躡雲壁飛泉搖古藤洞<lb/>
豁海天際坐見萬景澄飲澗動羣鹿宴林逢真僧邀我<lb/>
宿化城珠林懸古燈寥寥片月上悄悄天籟凝因悲向<lb/>
<pb n="KR4h0098_WYG_023-2b"/>
城市塵髪秋相仍<lb/>
　　　水亭夜懷黃八粲林六敏<lb/>
孤亭水雲深人境自幽絶七絃罷鳴彈桐陰初上月偶<lb/>
酌尊中醪髙卧望雲闕荷露清角巾松飈濯毛髪寥寥<lb/>
天籟寒吟詠了未輟志偕南阜隱興藉東山發同心念<lb/>
離居中夜思超忽<lb/>
　　　入西山訪張隱士<lb/>
兩崖噴飛瀑結屋烟羅裏山人不冠履客至同隱几獨<lb/>
<pb n="KR4h0098_WYG_023-3a"/>
鶴海上歸孤雲澗中起淨掃白石牀風來墮松子<lb/>
　　　晚至石潭遇孤鶴懷仙<lb/>
洞口拾瑤草石流正淙淙㝷源信輕筴一逕披鴻濛攀<lb/>
緣雜花島亂聒松桂風石牀留片雲玉鏡莓苔空少焉<lb/>
羣壑靜落景明西峯獨鶴何處來舞影寒潭中因之想<lb/>
長馭乗化入無窮<lb/>
　　　遊清源别後寄温陵田處士<lb/>
夙性慕𤣥賞少年復離羣囊書不得意菽水懷親恩請<lb/>
<pb n="KR4h0098_WYG_023-3b"/>
纓卑任俠㸃筆徒工文腰間脱寳劍歸卧清溪雲櫂歌<lb/>
有時閒放浪滄海濆雲木秀孤島石壁澄霞紋茸茸紫<lb/>
藤花濯濯敷泉根鶴影波上歸龍吟水中聞興來拂瑤<lb/>
軫蘭情灑餘芬曲罷劃長嘯衆籟清衣巾夫子弄玉簫<lb/>
邀余醉瓊尊紅泉看洗藥碧澗思垂綸區緣一以蛻恍<lb/>
若超埃氛别後緬靈境中夜飛吟魂昨夢紫峰岑月色<lb/>
何紛紛清光阻天末𦕈懷猶為君拄我手中䇿拂我衣<lb/>
上塵明當營丹砂去與壺公隣<lb/>
<pb n="KR4h0098_WYG_023-4a"/>
　　　晚至囊山寺<lb/>
蒼山入踈烟狀若土囊決振衣秋磵鐘投舄化城月天<lb/>
吟動風籟霞想陋雲闕沈沈慧燈影了了見毫髪余生<lb/>
值多故所性慕禪脱偶偕真僧期始若妄緣絶㝠心依<lb/>
覺場度世賴慈筏誰能量虛空澹爾離言説<lb/>
　　　自牧居士與玉壺道人古囊善復二師共結三<lb/>
　　　　生之社書來與余論老釋二書遂用畣之<lb/>
觀空泯羣有崇虚悟真𤣥微言掃煩障妙契排㝠筌況<lb/>
<pb n="KR4h0098_WYG_023-4b"/>
之憇逺跡邈在雲蘿巔空香出人境花雨來諸天三緣<lb/>
等無生衆妙同自然喻心了無取濯濯如青蓮襄城除<lb/>
害馬祇舍留真詮願君解明月示我浩刼前<lb/>
　　　遊清源山道院<lb/>
仙人有奇觀雞犬白雲裏春至桃花開千枝映流水星<lb/>
壇藥草青夜室丹光紫天上期鶴笙人間識鳬履伊余<lb/>
倦俗流十載困泥滓久意期大還乗風一來此金書啓<lb/>
真秘石洞洗𤣥髓河車信可營心期羨門子<lb/>
<pb n="KR4h0098_WYG_023-5a"/>
　　　登薛僊峯書懷寄自牧知已<lb/>
少年學劍術㯋脱神鋒生身閒韜畧書吐論吞從橫旁<lb/>
搜百家言復得夷鞅情自顧萬人豪不慚一代英擔簦<lb/>
赴神州十上空無成巍巍黃金臺邈哉阻天庭歸來守<lb/>
故墟索漠羅秋螢作書謝知已閉門絶浮榮悄悄林下<lb/>
居一室有餘清間㝷白社約或作青山行傲吏期解冠<lb/>
漁父同濯纓縱酒竹林逸㝷仙松子盟匣中雙寳器棄<lb/>
置蛟龍鳴偶兹凌丹梯足下雲霞昇孤鴻天外出白日<lb/>
<pb n="KR4h0098_WYG_023-5b"/>
波上明九節菖蒲花採掇延吾齡飄颻羽人居蛻骨遺<lb/>
𤣥經吸景若可弄丹砂思一營惟君抱孤絶襟懷洞春<lb/>
冰相期茍有志雲鴻極㝠㝠<lb/>
　　　與鳴秋趙山人夜宿山居述懷有贈<lb/>
塵居厭湫隘抗節慕逺遊道逢遷喬侣假以雙翠虬周<lb/>
覽六合虛閬風不可留兹山富形勝歸來事𤣥謀紉蘭<lb/>
理初服飲水期前修芳盟及嵗晚世事輕雲浮伊人負<lb/>
奇抱泛若乗虛舟斂跡三十年不應當世求髙齋探𤣥<lb/>
<pb n="KR4h0098_WYG_023-6a"/>
黙衆妙窮㝠搜有時發逸興登臨眺髙秋鳴奕送天籟<lb/>
酌酒環清流朝尋蘿谷曉暝期蓮社幽布衾清夜闌欵語<lb/>
相綢繆沖懷薄華組心跡同悠悠青楓落逺磵芳蘭蔽<lb/>
層丘不見温白雪非君誰與儔<lb/>
　　　送陳貢士<lb/>
陳生江海士趿履當豪門五侯少知已倚劍思平原海<lb/>
國一相訪别余歸故園杯銜霜夜月袂拂秋山雲四望<lb/>
大野空蕭蕭鳴鴈羣意氣但自許離懷何足論<lb/>
<pb n="KR4h0098_WYG_023-6b"/>
　　　送黃紀事濟<lb/>
寳劍雙轆轤鍔吐青芙蓉臨岐一脫贈恍若騰蛟龍君<lb/>
行感我懷起視雲海空百年閲幻境萬里吹飛蓬登天<lb/>
覽餘暉孰挽濛汜東詩書古有立貧賤道何窮常希日<lb/>
月私獨負雨露功長卿卧茂陵不為世所容季子黒貂<lb/>
弊當年怨秋風丹塗困布衣渭水悲釣翁山松落澗草<lb/>
海鶴羞樊籠大運自古來俛仰那能終感兹不成歡别<lb/>
去何匆匆城南登髙丘眺逺情所鍾一水瀉寒練斷雲<lb/>
<pb n="KR4h0098_WYG_023-7a"/>
引歸鴻中座擊筑心醉吟氣頗雄興落逺天碧思染秋<lb/>
山紅暌離自兹始夢繞青林楓<lb/>
　　　永思堂<lb/>
茫茫宇宙内蕩蕩成古今淒淒霜露繁惻惻遊子心終<lb/>
天何漫漫長夜竟沈沈庭闈不復趨宰木風滿林林中<lb/>
有啼烏嗚嗚吐哀音感兹物性微我懷良不禁入室若<lb/>
有見焄蒿或來臨區區抱遺體戚戚幽怨深嗟余年弗<lb/>
髦多難早見侵為君賦永思澘然淚盈襟<lb/>
<pb n="KR4h0098_WYG_023-7b"/>
　　　夢萱堂為孫進士子良題<lb/>
堂前種嘉草端以忘親憂我憂何能忘愛日遲此留如<lb/>
何一朝變庭樹驚髙秋悲風委殘綠薄暮寒颼飀緬懷<lb/>
堂上人欲展情無由慘慘隔下泉㝠㝠閉荒丘惟應中<lb/>
夜魂庶以慰永愁<lb/>
　　　其二<lb/>
中夜有遐思寤寐忽見之覺來起傍徨四顧令心悲是<lb/>
時返哺烏方遶庭樹枝微禽果何知亦各懷其私念我<lb/>
<pb n="KR4h0098_WYG_023-8a"/>
罔極恩欲報情何施鑑帷月娟娟動幔風淒淒鸞哀不<lb/>
成章隕涕雙漣洏<lb/>
　　　其三<lb/>
白楊風蕭蕭日夕來古道不見堂下萱空吹墓門草緬<lb/>
懷疇昔時如何間音儀入室若靡至出門當訴誰上山<lb/>
山有巔渉水水有涯傷哉陟屺心永作終天悲<lb/>
　　　其四<lb/>
日沒晨復旦海落潮再生如何長逝魂終天竟㝠㝠長<lb/>
<pb n="KR4h0098_WYG_023-8b"/>
風振林柯颯爽久不停心將寸草折淚逐衣線零倚門<lb/>
不可見登輿竟誰榮向應椿與梓頫仰當中庭<lb/>
　　　愛日堂為陳編修全賦<lb/>
羲和整六轡晝夜無停機青陽方届候朱火倐已馳壯<lb/>
士感芳嵗佳人惜流暉懷哉孝子心視景起徘徊奉觴<lb/>
庭闈趨喜懼恒共之去日不可留來日方在兹中堂絃<lb/>
筦清疏房帷幄垂誰揮魯陽戈為我駐四時<lb/>
　　　節婦吟為上虞黃氏作<lb/>
<pb n="KR4h0098_WYG_023-9a"/>
祁祁寒日暝嫋嫋秋風涼淒淒卷素幔切切悲空牀昔<lb/>
為雙飛鴻今作獨宿凰妾身豈復惜子幼姑在堂捐生<lb/>
諒非難老稚誰扶將日月良有食海水良有極妾身千<lb/>
萬年當化山頭石<lb/>
　　　虛舟<lb/>
剡桂破崑玉刳蘭移楚芳濟深良可慿橫淺徒自傷偶<lb/>
值蒙莊叟無心寄大荒<lb/>
　　　山城寄郡城諸生中<lb/>
<pb n="KR4h0098_WYG_023-9b"/>
還山見孤雲悠然與心契素絃橫石牀泠泠寫秋意却<lb/>
憶社中人寥寥在城市<lb/>
　　　厯峯蘭若宿偉上人禪房<lb/>
烟林晚蒼蒼白石開禪扉閒中叩幽寂恍似東林時大<lb/>
千息羣動水月破陰霏出世逢真僧允矣旃擅枝空香<lb/>
出深竹梵唄諸天隨真源寂無取化育潛一機嗟我食<lb/>
色身未能釋羣疑嘗希妙髙聚洞豁杳莫窺因心了衆<lb/>
幻稽首成皈依<lb/>
<pb n="KR4h0098_WYG_023-10a"/>
　　　秋夜齋居懷唐泰<lb/>
髙梧月未出暝色疎烟裏雝雝鳴鴈來聲在秋塘水孤<lb/>
燈捲簾坐寒影對窻几青空吹微霜瑟瑟動輕葦援琴<lb/>
不成音感别在千里誰值晨風翰淮波盼游鯉<lb/>
　　　寳山蘭若<lb/>
山門隱松桂花雨浮半空金仙青蓮居乃在烟霞中石<lb/>
竹覆紫苔四壁泉濛濛因窺一燈影宴坐萬刼同衆籟<lb/>
清梵音浮塵愧微蹤願言别苦海永矣投禪宫<lb/>
<pb n="KR4h0098_WYG_023-10b"/>
　　　登仰山一覽亭<lb/>
久懷名山遊偶宿翠微寺化城依寳坊累刼即初地心<lb/>
空萬籟寂夜久衆壑閉寥寥水月觀了了獨忘寐凌晨<lb/>
覽孤峯更在白雲際躋攀興未已恍惚身若寄危欄倐<lb/>
而倚曠望海天細松際見鳥巢簪裾落烟翠惟時物候<lb/>
肅千里軼纎翳神行極空濶豁爾心日霽翩翩鸞鶴影<lb/>
冉冉芝蘭氣浮蹤浩天遊蟬蛻隔人世顧余眷名籃似<lb/>
與夙緣契因偕緇錫侣尚覺章甫累便當脫塵纓投情<lb/>
<pb n="KR4h0098_WYG_023-11a"/>
緬靈異<lb/>
　　　兔峯孤月<lb/>
靈鵲墮寒羽清輝澹溶溶誰將一片秋絓向溪南峯蔓<lb/>
壁落金鏡陰窻鳴夜桐幽懷迥未已杳靄東林鐘<lb/>
　　　鶴峯閒雲<lb/>
前溪孤嶺秀旦夕浮雲陰暝結鳥巢白靚連蘿蓽深蕭<lb/>
蕭丘中賞游心在鳴琴悠然太古調相期鸞鶴岑<lb/>
　　　龍寺寒泉<lb/>
<pb n="KR4h0098_WYG_023-11b"/>
靈源沁寒泉乃在翠微頂中有修鱗蟠白日烟雨暝山<lb/>
僧習止觀木客照孤影余亦洗心人坐來白雲冷<lb/>
　　　塹石歸樵<lb/>
旦出事斤斧薄暮歸青林澗迷猿鹿引踏滑莓苔侵白<lb/>
雲覆我頂山風吹我襟嘯歌靜炎燠邈矣烟霞心<lb/>
　　　漳溪晚渡<lb/>
微鐘逗前林林端晚烟發扁舟去俄頃雲水坐超忽中<lb/>
流離思靄天際孤㠶沒日夕緬同心相看成楚越<lb/>
<pb n="KR4h0098_WYG_023-12a"/>
　　　𤓰田寄南山處士<lb/>
種𤓰一畝間榛蔓苦翳之雨深苗未抽惻然令我悲清<lb/>
晨行荷鉏芟刈亦忘疲仰觀天宇寛俯視羣物滋却憶<lb/>
南山老終年澹無為<lb/>
　　　菊逸為三衢金山人賦<lb/>
結廬避喧俗青嶂託四隣乃知寰壤中而有羲皇民間<lb/>
邀白衣酒坐對黃花晨所樂憂患除陶然任天真<lb/>
　　　其二<lb/>
<pb n="KR4h0098_WYG_023-12b"/>
郊原掩窮秋孤思久寥寂賴此霜下英庶以見顔色開<lb/>
尊命濁醪取醉聊自適坐望飛鳥還不見南山夕<lb/>
　　　畫馬篇為童將軍賦<lb/>
聖皇覽乾馭天駟流星芒太乙貺靈異倐見渥水傍神<lb/>
精何權奇意氣尤軒昻兩顴夾明月四蹄亂秋霜早為<lb/>
汗血駒三載清大荒長驅奄上征逸態凌雲翔驍騰日<lb/>
萬里脫畧誰能當歸來驂六龍殊恩擅中黃賜浴天池<lb/>
津剪拂鬚鬛長顧影驕玉姿含嘶泛清商丹青寫餘照<lb/>
<pb n="KR4h0098_WYG_023-13a"/>
對之亦騰驤駑駘世豈乏伏櫪空成行<lb/>
　　　晚宿雙峯驛樓與故人陳哲言别<lb/>
山暝烟已斂林涼月初生扁舟薄江汜倐吏欣相迎登<lb/>
樓引孤興開筵坐空明杯分劍溪綠簾捲雙峯青几席<lb/>
湛碧流蘭氣浮冠纓泠泠露叢鵲中夜四五驚偶因念<lb/>
物性終焉感吾情十年懷一枝三匝棲未寧兹晨胡為<lb/>
哉又逐孤雲征良宵一邂逅明發增屏營蕭蕭衆籟寒<lb/>
萬壑同時鳴緘辭别知已解纜搖行旌<lb/>
<pb n="KR4h0098_WYG_023-13b"/>
　　　讀書樓為四明王子沂賦<lb/>
曠野豁烟翠層梯標石叢奎輝貫窻牖颯颯來天風良<lb/>
宵清諷音飄落如牛空雅調既云逺古心誰與同豈無<lb/>
華構崇飛軒切層穹春風羅綺醉落日烟花紅詎知靜<lb/>
心者兀坐窺鴻濛游心太古巢寤寐雲霞中榮艷適自<lb/>
媚清芬在無窮<lb/>
　　　題畦樂處士成趣園<lb/>
凌晨啓柴扉有客過我廬雕鞍照玉勒輕紈曳羅襦入<lb/>
<pb n="KR4h0098_WYG_023-14a"/>
閒坐髙堂騶從閑且都自言匪他人少小六郡徒二十<lb/>
登漢朝三十執金吾五侯吐然諾七貴相追趨笑我久<lb/>
淪落勸我無迂疎富貴不早致白首徒棼如而我聞其<lb/>
言笑謝陳區區緬彼堂構姿安用散與樗以兹避軒裳<lb/>
悟靜解天誅況云樂丘園取適自有餘朝搴邵侯𤓰夕<lb/>
灌鮑氏蔬榮辱不我干憂患豈我虞閒心託浮雲不知<lb/>
巻與舒客揖上馬去還歸倒一壺<lb/>
　　　其二<lb/>
<pb n="KR4h0098_WYG_023-14b"/>
逹生貴忘我守靜體自然外物茍不榮取樂無過愆鼎<lb/>
食豈不甘軒裳詎非賢大功難久居盛名難久全淮侯<lb/>
登將壇絳侯寄重邊寵辱一朝異殞替誰能憐寧兹逺<lb/>
世氛寄身在中園間濯漁父纓時誦老氏篇適性乃化<lb/>
初㝠心超至𤣥知止幸不殆胡必誇輕儇嗤彼當世人<lb/>
碌碌隨貨遷端居有真趣此意誰能傳<lb/>
　　　其三<lb/>
勞生厭喧市養痾閉幽樊角巾念何從孤興寄南園南<lb/>
<pb n="KR4h0098_WYG_023-15a"/>
園曠且深春至卉木繁嘈嘈鳥雀鳴聒聒泉流喧呼兒<lb/>
牽蔓籬殷勤薙荒殘時雨倐已至佳蔬茁而蕃臨風襲<lb/>
芳馨繞籬擷蘭蓀倦來聊自息支頥對前山載歌綠水<lb/>
詞和以白石言東隣有傲吏邀我相與旋取意一自慰<lb/>
此外寧復論<lb/>
　　　其四<lb/>
稍烟吹林墟微雨被空谷雜卉翳層陂秀色宛如沐籬<lb/>
落相逶迤鳥雀繞我屋行行出幽徑散帙寧見束濯纓<lb/>
<pb n="KR4h0098_WYG_023-15b"/>
臨清流解帶絓修竹殘花明亂畦曲沼陰喬木神行趣<lb/>
已恬理愜心自足閒情適虛曠空籟時斷續兹焉謝紛<lb/>
擾亦以靜歊燠山風吹衣巾落日候樵牧顧同張翰心<lb/>
寧事季主卜<lb/>
　　　晚至洞神宫<lb/>
晚直下仙闕乗閒清道機福地集萬靈迢遙麗神圻入<lb/>
門喧自息微風吹我衣烟林閉虛境密竹垂陰扉於時<lb/>
東嶺霽素月流清輝妙賞愜初願閒心不知歸夜桐有<lb/>
<pb n="KR4h0098_WYG_023-16a"/>
商意掃石横金徽<lb/>
　　　遊靈谷寺<lb/>
東城領遐矚北山開禪宫松聲度衆壑塔影懸晴空衣<lb/>
冠有時暇幽期白雲中入水覔解流三生咏𤣥風上人<lb/>
啓竺墳説法超羣蒙是時寳花墜十里香濛濛别來問<lb/>
𤣥度幾日還相從<lb/>
　　　楊進士新卜幽居<lb/>
大隱在朝市蕭然小蓬丘藥欄醉歌鳥竹逕沿清流良<lb/>
<pb n="KR4h0098_WYG_023-16b"/>
朋偶而集雜花暎觥籌遂忘簪組念頗似山林幽片雲<lb/>
池上來傍我几席浮重遊未超隔佳㑹何能酬<lb/>
　　　與諸公同遊神樂觀<lb/>
涼雨度髙閣蕭條秋氣深洞門薄微寒逸興生前林道<lb/>
人琳館靜開窻修竹陰詎因避書簡偶此諧纓簪掃石<lb/>
鳴素絃遂忘名跡侵前山倐已見秀色浮重襟翳翳青<lb/>
桑枝颯颯來逺音笑言欲遺返落景明西岑<lb/>
　　　畫菖蒲<lb/>
<pb n="KR4h0098_WYG_023-17a"/>
晞髪慕逺遊端居閲𤣥文願言金光草緬此九節根芳<lb/>
叢何葳蕤冉冉幽澗濆溪雨濯秀色臨風動清芬當聞<lb/>
嵩山客乃是九疑君採佩却百邪服餌諧仙真蓬壺翠<lb/>
水區𤣥圃鸞鶴羣吾將整吾駕去與烟霞親<lb/>
　　　寄壺山道士<lb/>
清溪幽且深猿鶴邈雲嶠中有㝠棲士隱几若埋照我<lb/>
昔從之遊逺落蘇門嘯顧余指石髓示以斯道妙其言<lb/>
直而純梗槩領其要别來在風塵摧赧中若燎未遂鴻<lb/>
<pb n="KR4h0098_WYG_023-17b"/>
鵠舉將貽碧山誚因之寫雲緘日夕引遐眺<lb/>
　　　題林處士壁<lb/>
荒居厭藜莠寂如張仲園閒來枕肱卧廓爾排真筌仰<lb/>
觀浮雲生舒巻任自然綬無蕭氏結冠乏貢公彈暝色<lb/>
起修竹寒光流逺川因心𤣥㝠子共樂壺中天<lb/>
　　　寄題吳大僕鑑滁州皆山軒<lb/>
環滁富山水秀特東南叢蒼蒼瑯琊峯削出金芙蓉芙<lb/>
蓉夾天帳萬壑縈相向岩烟吹亂霏滅沒不可望昔人<lb/>
<pb n="KR4h0098_WYG_023-18a"/>
五馬來笑舉青霞杯雙旌舊遊處石徑滋莓苔至今餘<lb/>
松聲瀟灑在林薄絶巘瀉飛泉孤亭倚寥廓懿哉延陵<lb/>
君此地懷清芬開窻引列岫坐詠醉翁文醉翁久不作<lb/>
羨子有仙骨良時但開尊公暇惟駐笏雲生島樹沒雲<lb/>
散翠微連璧月動海色亘若壺中天嗟余戀塵鞅青山<lb/>
勞夢想為君發孤吟風泉寄遺響<lb/>
　　　秋夜同諸公神樂觀玩月<lb/>
秋臨萬象空良夜寂如水了然東山月照影清尊裏塵<lb/>
<pb n="KR4h0098_WYG_023-18b"/>
蹤厭汩沒緬此方悠然況之仙壇髙俯瞰區中緣坐授<lb/>
紫霞笙嘯引琪林鶴參差斗未橫零落露已薄朋簪諧<lb/>
夙驩佳期感二難中思拂衣去永卧烟霞間<lb/>
　　　初秋夜坐寄王紋<lb/>
輕飈生早涼孤館清興發桐陰落前墀遙空瞰華月方<lb/>
此抱沖素況值清境豁濁酒聊自持瑤琴弄應闋知音<lb/>
念乖阻咫尺不可越相思良未巳坐見曙河沒<lb/>
　　　送張謙<lb/>
<pb n="KR4h0098_WYG_023-19a"/>
東風變碧草積雪開紫垣都門集同袍酌酒送行軒劍<lb/>
歌一何長激烈驚心魂丈夫顧義分豈為兒女言名駒<lb/>
出幽隠枳棘嗚祥鵷千年值嘉運萬里期騰騫<lb/>
　　　其二<lb/>
崑山固多玉抵鵲良可悲羣龍方盈庭子行獨何之空<lb/>
懷徑寸珠粲粲五色輝相投不相矚魚目丼同歸至寳<lb/>
豈真秘良材終見希誰能辨瑜瑾遲爾黃金閨<lb/>
　　　其三<lb/>
<pb n="KR4h0098_WYG_023-19b"/>
醉呼秦淮酒臨岐歌慨慷吳姫小垂手一曲春風長扁<lb/>
舟不停橈去路但茫茫青山入楚甸白雲思越鄉豈無<lb/>
壯士懷擊節心飛揚慿將繞朝䇿一贈囊中裝<lb/>
　　　其四<lb/>
海鶴青雲姿豈解司晨鳴時來蹔斂翮終當遊太清奔<lb/>
鶉復何知開口笑沈㝠饑來不飲啄再唳長風生請看<lb/>
昻藏軀寧與雞䳱爭維應瑤臺鳯可與蜚英聲<lb/>
　　　其五<lb/>
<pb n="KR4h0098_WYG_023-20a"/>
故人發白馬翩翩臨路岐腰間脫玉劍贈子表相思霜<lb/>
鋏爾勿彈狂歌欲為誰英風灑毛骨四座驚别離别離<lb/>
豈足惜意氣方在斯何當凌九萬並駕青雲螭<lb/>
　　　投胡學士<lb/>
撫劍坐中夜長吟思一彈彈之有餘音激烈摧心肝出<lb/>
處分以然中道敢不安但恐春華衰白日凋朱顔伊余<lb/>
羽翼微宜棲枳棘間清樾茍自適孰能事鵬搏那因遇<lb/>
知已刷羽排鵷鸞雲霄一翺翔九萬期風湍昔似丹穴<lb/>
<pb n="KR4h0098_WYG_023-20b"/>
雛志薄金琅玕今如涸轍鲋鬐鬛空摧殘有沫不自濡<lb/>
焉能禦所患淮山饒桂枝楚澤有芳蘭欲去戀明主引<lb/>
領徒悲歎故人把天瓢豈憚一滴艱願因終號呼庶以<lb/>
脫險艱毋令東溟使仰候西江瀾<lb/>
　　　送僧歸越中<lb/>
錫挑龍河雲衣帶越溪雨説法方西來隨縁復東去松<lb/>
枝偃故房栢子落庭樹從此上方遙人間但凝佇<lb/>
　　　賦得幔亭峯送張員外還閩中<lb/>
<pb n="KR4h0098_WYG_023-21a"/>
秀色照海甸百里青嶙峋衆山如游龍一峯髙出雲昔<lb/>
傳武夷君於兹宴曾孫鸞飈載河車來往何繽紛羽葢<lb/>
云已久𤣥賞今尚存夜深天籟寒猶疑鶴笙聞而我昔<lb/>
遊覽望之隔塵氛天影瀉潭鏡翠壁明微曛别來區中<lb/>
緣汩沒摧心魂兹山不可見夢寐懷清芬張侯有仙骨<lb/>
幾年在雞羣中林赤松期久負瑤池尊斯行問初服訪<lb/>
古清溪濆幻宇結空翠層崕閉氤氲櫂歌九曲來餘聲<lb/>
振衣巾玉女或可訊為余謝仙真<lb/>
<pb n="KR4h0098_WYG_023-21b"/>
　　　送劉太守之任福州<lb/>
海國變民俗君行領専城千室豈云小所志在蒼生烈<lb/>
士慕知已浮人歸頌聲驅馬登古臺覽望窮滄溟山雲<lb/>
拂露冕海月生霞旌鄙人舊茅屋桑梓連雞鳴溪流九<lb/>
曲水門掩三山青異時偶樵牧此日慙簪纓因兹送君<lb/>
去悵望難為情<lb/>
　　　送林少府還九江得月字<lb/>
握手白下門棹歌莫催發且沽玉壺酒共醉金陵月明<lb/>
<pb n="KR4h0098_WYG_023-22a"/>
日望匡廬孤舟坐超忽<lb/>
　　　齋所示同宿諸寮友<lb/>
華館敞清夜空香靄氤氲孤懷湛如水因之絶垢氛城<lb/>
闕度疎雨河漢霽微雲明發奉禋祀坐待禁鐘聞<lb/>
　　　龍江阻風寄同院諸公<lb/>
客心疾如飛咫尺隔大江長風夜半生濁浪曉來降戀<lb/>
闕情豈緩望鄉思彌切且呼一斗酒坐待艫頭月艫頭<lb/>
月漸明抽簪散長纓潮生揚子白山出石頭青却念攜<lb/>
<pb n="KR4h0098_WYG_023-22b"/>
手好如何寫懷抱明發烟際帆萋萋但芳草<lb/>
　　　宿釣臺<lb/>
髙臺薄層霄仰視烟霞深羊裘昔何為遺身在雲林漢<lb/>
宫久荒涼霸業成古今飄飄釣臺絲尚爾清煩襟幾年<lb/>
倦羇旅扁舟宿溪濵折芳欲有酹灑酒絃素琴臨流恍<lb/>
中夜霄漢星光沈<lb/>
　　　過武夷約遊不果<lb/>
　　　　武夷為閩望山余十年三過其下期一遊而<lb/>
<pb n="KR4h0098_WYG_023-23a"/>
　　　　屢以事阻世傳蓬萊方丈去人間不逺顧非<lb/>
　　　　有仙風道骨者莫得而至焉是則兹山之靈<lb/>
　　　　異余輒將以塵跡混之宜其迴巒返嶂却我<lb/>
　　　　於風塵之表因賦此詩尚俟後遊果於何日<lb/>
扁舟下溪口薄暮烟沈沈羣峯暝色厚九曲寒流深不<lb/>
見幔亭君徒懷笙鶴音雲霞結飛夢風雨生平林牛生<lb/>
慕名山十年阻登臨長懸紫宫戀未遂滄洲心豈伊真<lb/>
仙源避我塵跡侵回橈發長嘯起坐鳴吾琴<lb/>
<pb n="KR4h0098_WYG_023-23b"/>
　　　宿分水關<lb/>
凌晨起芻秣驅馬白雲間倒窺猿鶴岑薄暮宿層關關<lb/>
門閉古色落日鳴哀湍我行倦前征憩息天風寒下臨<lb/>
羣壑陰仰視星宇寛攬衣不成寐脫劍膝上彈劍歌有<lb/>
餘情豈為行路難<lb/>
　　　登金山寺<lb/>
江近海勢鬭中流孤島分化城若浮出鐘梵空中聞真<lb/>
僧何方來於兹巢白雲魚龍䕶法界日月棲山門而我<lb/>
<pb n="KR4h0098_WYG_023-24a"/>
泛梗蹤偶因滌囂紛真源杳莫測積氣長氤氲一灑甘<lb/>
露言便覺蘇焦焚棲身恍圓鏡永絶諸漏音<lb/>
　　　發龍江和同官王洪之作時使節之長沙<lb/>
朝發龍河津駕言適南楚顧兹念王程臨流不遑處是<lb/>
時長風來遙空霽疎雨羣山坐滅沒千里但延竚豈不<lb/>
懷友生幸此息辛苦歸命諒有期毋為惜乖阻<lb/>
　　　舟中望匡廬<lb/>
兹山東南美植立雲霞中九疊縈秀色萬古青茸茸我<lb/>
<pb n="KR4h0098_WYG_023-24b"/>
懷志靈奇絓㠶喜相逢林端望飛瀑天際數雲峯香爐<lb/>
紫烟滅玉鏡澄湖空飛翠落巾袖毛髪疏天風顧此逐<lb/>
行役無由訪仙蹤長詠逺公傳坐憶東林鐘<lb/>
　　　登黃鶴樓<lb/>
迢迢江上樓飛構梯層穹黃鶴何年來結巢白雲中仙<lb/>
人整羽葢一往無遺蹤瑤笙紫河車瀟灑餘天風至今<lb/>
啓重關呵守虎豹雄雕簷敞白日闌檻標晴虹我因駐<lb/>
旄節登攀興何窮神行萬物表目送雙飛鴻依依烟際<lb/>
<pb n="KR4h0098_WYG_023-25a"/>
㠶逺落三湘東霜清楚天碧樹盡荆門空長辭愧禰生<lb/>
髙興懷庾公落日下樓去烟水青濛濛<lb/>
　　　游浯溪錄呈陳司馬及同登諸公<lb/>
客舟久探奇興落浯水上搴蘿豁逺目所至窮異狀是<lb/>
時天宇晴物象自清曠烟開楚山斷千里彌一望遐延<lb/>
極覽眺近厯飽搜訪層崖劃中開峭壁摩萬丈顔公英<lb/>
烈姿元叟士林仗文辭金石奏字畫蛟龍壯伊余抗塵<lb/>
容所志在清賞孤雲寄微蹤獨鶴引空杖豈無千載懷<lb/>
<pb n="KR4h0098_WYG_023-25b"/>
亦有高山仰同游二三侣相與情頗暢芳蘭薦山庖林<lb/>
瀑灑行帳醉揮紫霞觴亂落白雲唱歸舟漫容與潭月<lb/>
吐雲嶂幽興任時違心逺覺神王但云諧斯遊何以畣清<lb/>
貺<lb/>
　　　全州道中<hi>夾道松栢千株前守章復所植</hi>
全南走百里碧澗緣幽岑躋險屢得勝曠望清煩襟道<lb/>
傍菀菀松誰氏甘棠陰聞有章大夫昔年兹撫臨政循<lb/>
俗云變世逺澤尚深顧兹手植繁蓊沃猶至今天長日<lb/>
<pb n="KR4h0098_WYG_023-26a"/>
色薄風靜雲滿林我行念徒侣苦被名跡侵畏影且息<lb/>
蔭避喧聊洗心據牀久兀傲思奏丘中琴知音何寥哉<lb/>
猿鶴空哀吟<lb/>
　　　南海登粤王臺<lb/>
載酒豁清眺嘯歌粤臺巔粤臺久寂寞海色空蒼然荒<lb/>
城南斗外碧草春風前雲木隱暝色落日哀啼䳌緬懷<lb/>
全盛日萬里恢疆躔疏封赤社大列雉南溟専兹臺一<lb/>
何髙頫視如控弦運世神物改代往陵谷遷千金買辨<lb/>
<pb n="KR4h0098_WYG_023-26b"/>
士古瓦空寒烟惟有山僧來此地開梵筵諷唄發深夜<lb/>
鐘鼔羅諸天觀物理則如倐往猶千年誰將峴山淚為<lb/>
灑南雲邊<lb/>
　　　南海郡庠宴集書贈董郡博<lb/>
髙堂輟絃誦秩秩敷賔筵朋來何雍容對此方穆然勸<lb/>
酢禮有加陟降容無偏芳蘭發中座品物羅庶籩是時<lb/>
海雨至須臾遍南天夏日如涼秋清風灑軒懸酣情久<lb/>
已暢秉徳良益䖍用言賦兹什以代伐木篇<lb/>
<pb n="KR4h0098_WYG_023-27a"/>
　　　龍州道中<lb/>
微生易為役逺節恒自持夙興戒前征萬里投南陲迢<lb/>
迢古龍州山猺雜羣夷浮雲翳兩曜衆壑昏陰霏由兹<lb/>
望明都尚隔天一涯淹留暫停騎促刺心不怡所愧子<lb/>
桑户中林人見稀<lb/>
　　　交阯贈節鎮黃司空<lb/>
補衮美周甫分岳咨堯牧晤言懷古人於兹緬芳躅圭<lb/>
璋信偉器麟鳯豈凡族天南一星明萬里忻共矚朅來<lb/>
<pb n="KR4h0098_WYG_023-27b"/>
炎海濵奠拓古輿服懷柔心為勤撫馭令尤肅政淳回<lb/>
澆漓仁逺起頽伏鯨濤安中流鳥語變華俗頓令天地<lb/>
春浩蕩被陰谷伊余慕光華幸此近膏沃衆中覩節鉞<lb/>
丰采朗如玉天狼畫已墮神珠夜當復願言歌徳音吉<lb/>
頌愧清穆<lb/>
　　　交州病中喜林伯禎大叅歸<lb/>
孤館抱餘瘵殊方積沈憂況兹風雨交薄暮來颼颼中<lb/>
夜夢九遷上國魂獨遊豈無同心人曠望阻林丘驅馳<lb/>
<pb n="KR4h0098_WYG_023-28a"/>
王事勤未得休戈矛旦坐念暌違此㑹良悠悠忽聞擁<lb/>
前麾載見迴輕輈欣遂懷始開晤言疾徐瘳須臾笳鼔<lb/>
悲耿耿星漢流餘情寄長劍激烈何能休<lb/>
　　　出雞陵關<lb/>
手麾白羽箑凌晨出夷關夷關春始開行旅多歡顔笑<lb/>
掬清澗流為洗瘴癘殘浮雲引征佩共結輕陰還前登<lb/>
忘險疲慿髙眺林巒却憶征南幕溟濛海霧間<lb/>
　　　宿烏岩灘<lb/>
<pb n="KR4h0098_WYG_023-28b"/>
扁舟宿層灘灘漲夜來雨飄颻逺客情寂厯榜人語登<lb/>
途畏虎跡突瀨逢鱷怒東山尚沈㝠推篷幾延佇<lb/>
　　　蒼梧道中<lb/>
驅車九疑道獨鳥東南飛看山不覺逺秋雲生我衣深<lb/>
谷走羣籟半岑明夕暉中林有蘭茞薄暮空芳菲<lb/>
　　　道上觀别者<lb/>
完山有鳴鳥其聲一何哀死别徒已矣生離當告誰聖<lb/>
人登總期玉燭耀九垓三殤無怨苛四表罔不諧爾行<lb/>
<pb n="KR4h0098_WYG_023-29a"/>
獨何之萬里觸炎垓五嶺表異服更邈天一涯毒蜧噆<lb/>
人肌菵露冒草萊荷戈方前馳夙夜敢怠哉去去逐行<lb/>
侣悠悠念中懷心存長相思身沒淪死灰願同六月息<lb/>
倚輪為徘徊落日雲始暝長嘯悲風來<lb/>
　　　曲江謁張文獻祠<lb/>
停舟曲江滸弔古謁遺祠嚴嚴始興公遺澤芬在斯堂<lb/>
傾風雨萃碑斷苔蘚滋芳春奠行旅落日歸文狸唐宫<lb/>
昔全盛衡鑒方獨持弼諧展嘉猷讜論非詭隨雝雝朝<lb/>
<pb n="KR4h0098_WYG_023-29b"/>
陽鳯粲粲補衮絲側聞卧病後九廟烟塵飛漁陽突騎<lb/>
來衣冠辱塗泥信知砥柱功用舍同安危昭陵鐵馬空<lb/>
仙李祚久移維餘蘭菊存千秋恒若兹我來薦微誠再<lb/>
拜當前墀顧瞻廟貌間風度猶可希武溪何淫淫蓉峰<lb/>
亦巍巍只今相業隆孰與前修期臨風一長嘆山雨來<lb/>
霏霏<lb/>
　　　過清逺峽<lb/>
兩山夾飛流曲折始東走排宫殷崩雷出峽去愈驟商<lb/>
<pb n="KR4h0098_WYG_023-30a"/>
人數畏津漁子駭奔溜回瀾乍窺淵进瀨亂洩竇上當<lb/>
羣石爭下及衆川漱勢齊龍門險雄長碣石右惜哉神<lb/>
禹功奠畫逺莫究遂令五嶺南别與萬靈鬭我行一停<lb/>
舟適值風雨候崩騰心為徨滉瀁目已瞀篙師戒前征<lb/>
薄暮不敢逗開篷訝驚湍宛若羣鷺簉乃知造化神兹<lb/>
實亘宇宙三復忠信言呼酒聊獨侑<lb/>
　　　舟移豫章髙士亭址下寄新喻文學潘時彦<lb/>
雲水極杳靄一櫂東南歸青林相掩映白鳥烟中飛新<lb/>
<pb n="KR4h0098_WYG_023-30b"/>
蒲乍隱舟漫流侵夕磯偶㝷髙士宅忽悵故人違搖曳<lb/>
鳴玉琴誰云出處非明發引前望五老收陰霏<lb/>
　　　幽中送張用剛還晉安<lb/>
海水天際落北風捲蓬根愁烟結逺思薄暮空紛紛握<lb/>
手子不留驅車出都門離筵楓葉下客路猿聲聞借問<lb/>
此日還何時鷗鷺羣舟移九曲棹樹隱重關雲笑我鸞<lb/>
鶴姿久閉樊籠春烟霞有歸夢為爾飛吟魂<lb/>
　閩中十子詩巻二十三<lb/>
</p>
<p>
</p>
  </div>
<div>
                <head>閩中十子詩巻二十四</head>
    <p>
<pb n="KR4h0098_WYG_024-1a"/>
欽定四庫全書<lb/>
　閩中十子詩巻二十四　　　明　袁表<lb/>
　　　　　　　　　　　　　　　馬熒　編<lb/>
　王檢討集三<lb/>
　　七言古詩<lb/>
　　　長歌行<lb/>
有淚莫泣鮫人珠有足莫獻荆山玉赤心徒使按劍猜<lb/>
至寳翻令笑魚目千金蹈海稱逹人五噫出關西去秦<lb/>
<pb n="KR4h0098_WYG_024-1b"/>
負芻不復遇知已空歌白石南山春楚卿棄相復何有<lb/>
於陵甘作灌園叟雜縣偶集魯東門惆悵胡能事杯酒<lb/>
長風蕭騷百草殘長鋏悲歌涕汎瀾金臺駿骨久已化<lb/>
瑤水風波不可攀畏途羊腸能折軸緘書為謝雲間鵠<lb/>
海上三花久負期醉歸謾托平原宿<lb/>
　　　將進酒<lb/>
故人手持金屈巵進酒與君君莫辭仲孺不援同産服<lb/>
孟公肯顧尚書期當歌激風和結楚吳姬白苧莫停舞<lb/>
<pb n="KR4h0098_WYG_024-2a"/>
黃河東走不復回白日經天豈能駐田文昔日監經過<lb/>
朝酣暮樂艷綺羅髙臺巳傾曲池廢祇今誰聴雍門歌<lb/>
我有一曲側君耳世事悠悠毎如此子雲浪作投閣人<lb/>
賈生空弔湘江水春風南園花滿枝莫待秋風搖落時<lb/>
東山笑起徒為侣乘時莫負髙陽池<lb/>
　　　古别離<lb/>
將軍嫖姚北伐時漢兵五道同出師使者三河募豪傑<lb/>
材官半是幽并兒鴈門燕郊一丈雪交河蹴踏層冰裂<lb/>
<pb n="KR4h0098_WYG_024-2b"/>
鳥斾遙翻青海雲蛇弓亂射陰山月青海陰山若箇邊<lb/>
芳閨桃李為誰妍三年玉筋頻啼處萬里金鉦尚未旋<lb/>
機中錦字織成久謾訴相思别離後鴛被春來夜夢多<lb/>
龍沙秋盡寒川走飛書昨夜入咸陽詔更徴兵屯朔方<lb/>
苦戰匈奴圍未解鐵衣著盡邊庭霜邊庭風霜那可度<lb/>
望斷關山不知處衣寛詎惜鸞帶賖樓髙枉盼鴻音暮<lb/>
自古封侯燕頷身肯思中婦鳯樓塵但令踈勒風烟掃<lb/>
甘作陽臺雲雨人<lb/>
<pb n="KR4h0098_WYG_024-3a"/>
　　　怨歌行<lb/>
絃奏鈞天素娥之寳瑟酒斟流霞碧海之瓊杯宿君七<lb/>
采流蘇之錦帳坐我九成白玉之仙臺臺髙帳暖春雲<lb/>
薄金縷輕身掌中托結成比翼天上期不羡連枝世間<lb/>
樂嵗嵗年年樂未涯鴉黃粉白淡相宜巻衣羞比秦王<lb/>
女抱琴肯賦宵征詩參差雙鳯裁筠管誰信韶華有凋<lb/>
換魏園未泣龍陽魚漢宫忍聽長門鴈長門蕭蕭秋影<lb/>
稀粉屏珠綴流螢飛苔生舞席塵蒙鏡空傍閒堦㝷履<lb/>
<pb n="KR4h0098_WYG_024-3b"/>
綦宛宛青陽日將暮惆悵君恩棄中路妾心如月君不<lb/>
知斜倚雲和雙淚垂<lb/>
　　　行路難<lb/>
倚劍且勿嘆聽我行路難世途反覆多波瀾焦原九折<lb/>
未為艱君不見漢謠斗粟歌未䦨長門一夕秋草殘骨<lb/>
肉之恩尚如此何況他人方寸間又不見絳侯身榮應<lb/>
繫獄賈生終對長沙鵩功成更覺小吏尊才髙寧避明<lb/>
時逐所以赤松子逺赴中林期誰能呉江上見笑鴟夷<lb/>
<pb n="KR4h0098_WYG_024-4a"/>
皮驪龍有珠在滄海勸君逆鱗勿攖之子推介山下屈<lb/>
原湘水湄當時枘鑿自不量至今憔悴令人悲行路難<lb/>
難為言滄浪一棹且歸去長安大道横青天<lb/>
　　　少年行<lb/>
千金換寳劍短髪綴長纓銀鞍照紫燕颯沓洛陽城洛<lb/>
陽城中足年少陌上相逢開口笑按鋏長歌猛虎詞彎<lb/>
弓直上呼鷹道歸來買笑何所驩白日擁擲夜未䦨百<lb/>
觴毎共孫臏醉一飯羞從漂母餐長裾曳地小垂手短<lb/>
<pb n="KR4h0098_WYG_024-4b"/>
笛橫吹折楊栁一曲臨風意氣生珊瑚撃碎亂從横春<lb/>
來秋去只如此五侯七貴為知已却笑侯嬴空抱關白<lb/>
首夷門不暫閒<lb/>
　　　短歌行<lb/>
東風吹花墮錦筵綠楊半軃青樓烟主人自為鴝鵒舞<lb/>
小妓更奏鴛鴦絃當杯入手君不醉落日已在西山巔<lb/>
短歌一拍心茫然請看明鏡髙臺上何須白髪悲芳年<lb/>
　　　逺遊曲<lb/>
<pb n="KR4h0098_WYG_024-5a"/>
蟭螟栖蟁睫鯤鵬運天淵由來小大各有適人生出處<lb/>
同所然蘇秦未佩六國印一身落魄誰相問相如去蜀<lb/>
謁武皇髙車駟馬生輝光以兹感慨慕昔人起秣吾馬<lb/>
膏吾輪出門仰天發西笑寧辭斷梗隨風塵朝趨楓陛<lb/>
謁明主夕掌蘭臺作貴臣自謂生平有奇遇從間因獻<lb/>
甘泉賦雕蟲小技何足誇白日天光屢迴顧朝回勑賜<lb/>
飛龍駒玉勒光輝驕道隅雕筵象几進綺食不但醉飽<lb/>
同侏儒君不見漢家主父寧久貧買臣無復恒負薪當<lb/>
<pb n="KR4h0098_WYG_024-5b"/>
時妻子笑相薄一朝四海來相親閔生寂寞困藜莠榮<lb/>
期憔悴蒙埃塵請君試聴逺遊曲何必長為畎畝人<lb/>
　　　塞下曲<lb/>
君不見鴈門九月風如刀筋强蹄健羣蠻驕邊庭列障<lb/>
走烽燧欃槍夜出天山髙陰磧茫茫走千里刁斗聲沈<lb/>
塞雲紫重圍未破殺氣昏萬衆同呼士心死起看壯士<lb/>
皆裹創援桴鼔之氣益張三軍奮迅一敵萬沙場血染<lb/>
天為黃自此匈奴知姓字漢家盡雪穹廬恥可憐白首<lb/>
<pb n="KR4h0098_WYG_024-6a"/>
未封侯一片雄心向誰是<lb/>
　　　君馬黃<lb/>
君馬黃我馬白二馬同嘶出南陌南陌東阡夾渭橋馬<lb/>
行平地似青霄羈金絡月人皆羨振玉嗚珂意自驕朝<lb/>
出相隨暮相逐可憐人馬皆如玉如何與君生别離君<lb/>
馬東行我馬西欲知後夜長鳴處羞對駑駘一萬蹄<lb/>
　　　長相思<lb/>
長相思乃在瀛洲之上碧海之涯閬風蓬壺相蔽虧琅<lb/>
<pb n="KR4h0098_WYG_024-6b"/>
玕碧草何離離安期偓佺空有期五龍起舞鸑鷟隨祥<lb/>
風化日同熙怡碧桃笑花春滿枝鸞驂鶴馭同遨嬉我<lb/>
獨何為困羈離弱水三萬不可飛長相思心為悲<lb/>
　　　醉歌行畣鄭五定<lb/>
人生三十古所立嗟余落拓竟何有眼中萬事皆等閒<lb/>
帳下一經空自守揚雄寂寞人皆羨長卿憔悴誰相偶<lb/>
五陵西上事已非百粤南歸嵗應久侯門無分曳長裾<lb/>
别墅閒來閉虚牖感懷徒使壯士悲託交何處論心舊<lb/>
<pb n="KR4h0098_WYG_024-7a"/>
與君一見即傾倒握手相驩情頗厚意氣能凌豪士前<lb/>
風流肯落當時後每於結客散黃金縱令負郭無百畝<lb/>
白社吟來落木秋青山醉倒芳尊酒知己終憐水上萍<lb/>
年光暗擲門前桞惟有長歌一片心此日贈君君識否<lb/>
　　　贈吳六<lb/>
少年結客遊五陵布衣落魄喜談兵是時氐羌殺主將<lb/>
邊庭一夕烟塵生當筵意氣許君死飲血報仇為知已<lb/>
一生猿臂挽兩弧三尺魚腸走千里窮秋絶漠羽書飛<lb/>
<pb n="KR4h0098_WYG_024-7b"/>
輕身陷陣解重圍眼看欃槍中夜掃手擒虎兕轅門歸<lb/>
帳下三杯躍紫燕衆中萬嵗瞻白衣功成幕府失姓字<lb/>
扁舟歸釣滄江湄爾來時平復何事萬事蹉跎付杯酒<lb/>
昔年蓮鍔吐星鋩今日茅茨閉虛牖丈夫感激驚心魂<lb/>
平原食客有誰存臨風夜夜弔孤月長歌擊筑聲俱吞<lb/>
閒來遇我何所為未言往事先淒其鬢毛淪落已如此<lb/>
心跡悠悠誰復知<lb/>
　　　送陳熚<lb/>
<pb n="KR4h0098_WYG_024-8a"/>
池上百草綠春城黃鳥吟玉壺清酒與君别青山去後<lb/>
空雲林問君此行何慷慨一嘯揚眉起滄海須使功名<lb/>
及早成莫教綠鬢流年改拂劍酣歌四座傾共看仙籍<lb/>
快登瀛上林奏賦久相待宣室求賢方未寧縱醉臨岐<lb/>
不知晚落渚蕭蕭送歸鴈别路雲程兩地分目極烟江<lb/>
去㠶逺<lb/>
　　　寄答黃伯亨<lb/>
我馬從東來君車正西去有似風吹海上雲天際無心<lb/>
<pb n="KR4h0098_WYG_024-8b"/>
忽相遇與君相遇即相知瀝膽輸肝無復疑虞卿豈顧<lb/>
雙白璧平原輕擲二美姬狂歌一斗酒共醉六屛月拂<lb/>
曙登古臺慷慨與君别君行五嶺南我阻三山道何處<lb/>
我思君天涯但芳草昨朝鴻鴈下江烟銜得君書置我<lb/>
前開緘拂冰雪千里情灑然念昔與君多意氣相期豈<lb/>
作桃李妍騣生立堂下叔向知其賢袁宏發朗詠謝公<lb/>
遂回船丈夫一語茍有合何必結交窮嵗年我有古干<lb/>
將羞澁久棄捐寧甘困泥滓恥為兒女憐君有長歌向<lb/>
<pb n="KR4h0098_WYG_024-9a"/>
余寫我將古調為君宣月明洞口鳴風泉清商一曲付<lb/>
哀絃雲生麋鹿可為侣紛紛薄俗何其偏<lb/>
　　　贈李道士<lb/>
太樸已散𤣥風澆函關紫氣騰赤霄爾來蓬壺幾清淺<lb/>
孫枝秀出何飄飄君從何來載雲軺仙裾搖曳凌晨朝<lb/>
紫皇天上吹碧簫左揖羨門右松喬東折君華夀西母<lb/>
麻姑綠鬢顔未凋有時馭列缺攜招搖頫降昆吾丘飲<lb/>
我長生瓢霓為鈴兮風為馬白日羽翰何翛翛吾將挈<lb/>
<pb n="KR4h0098_WYG_024-9b"/>
日月以觀乎無始與夫子兮遊遨<lb/>
　　　西亭夜送林六敏還山<lb/>
今夜西亭月秋風梧葉涼故人發孤興别夢遶林塘浮<lb/>
世相逢心草草羨君拂衣一何早百畝風泉繞桂枝歸<lb/>
去南山跡如掃南山松桂北山雲飲澗穿雲麋鹿羣窻<lb/>
間明月但髙枕洞口飛泉長對門知君自是悠悠者何<lb/>
須叩角歌長夜鄭谷年來秋草稀鹿門誰伴白雲歸君<lb/>
行好覔赤松子余亦將紉薜荔衣<lb/>
<pb n="KR4h0098_WYG_024-10a"/>
　　　送呉生赴閩中<lb/>
呉生落魄志不羈世上悠悠那復知長希一代賢豪士<lb/>
不學千金遊俠兒三十窮經坐環堵四壁蕭條但榛莽<lb/>
客路偏驚季子裘故人誰薦揚雄賦酣歌擊筑不堪聞<lb/>
中宵起舞思紛紛功名且付杯中酒富貴從輕天上雲<lb/>
平生髙懷有如此青眼論交見生死俗流未足論升沈<lb/>
丈夫應須有知已兹行逺遊何時還西窺太華浮雲間<lb/>
也知局促蓬蒿底終然莫掩沖霄翰<lb/>
<pb n="KR4h0098_WYG_024-10b"/>
　　　宿桃溪方翁家贈别<lb/>
清溪一帶緣桃花春來水上流胡麻東風㝷源泛瑤棹<lb/>
雲中逺見山人家於兹水木相含景裊裊松杉亂天影<lb/>
少焉林壑衆籟鳴巾舄飛來片雲冷二三老翁住東陂<lb/>
薜衣霜雪垂兩眉自言入山嵗已久不知人世今何時<lb/>
傳聞有客驚還喜共薦清泉飯松子烟林霧篠不逢人<lb/>
碧草苔花應滿地問余何事在塵間那似山中日月閒<lb/>
澗户聊同魚鳥醉石牀常伴雲霞眠乍逢靈境真堪悦<lb/>
<pb n="KR4h0098_WYG_024-11a"/>
區緣未謝還成别别後重來定幾時夢繞溪邊緑蘿月<lb/>
　　　題深溪草堂<lb/>
草堂住在深溪裏四面窻開玩清泚空翠長浮半壁陰<lb/>
涼飈時傍虛簾起雲收月墮吟幌白雨過苔侵釣磯紫<lb/>
心閒野鳥自忘機客至談𤣥聊隱几髙情澹蕩付琴尊<lb/>
有時落魄不冠履已知人境得蓬丘恍若漁舟問桃水<lb/>
滄洲有約在投竿白首何心懷帝里祇今方憐世態薄<lb/>
逢君況值丘壑美荷衣蕙帶或可紉也向溪頭拾芳芷<lb/>
<pb n="KR4h0098_WYG_024-11b"/>
　　　聴琴歌送方氐逸民歸天台<lb/>
嶧陽孤桐節風雨月中雙鳯幽修語一辭爨下登髙堂<lb/>
徽向黃金思何苦初彈一曲南風生端拱垂衣虞舜庭<lb/>
悄然再鼓神欲往美人頎而結遐想須臾改調絃亂嗚<lb/>
引宫刻角流新聲泛如陽春激白雪澹如綠水涵秋清<lb/>
羨君操成有如此十指游心在千古户外翩翩鸞鶴翔<lb/>
松下傞傞鬼神舞世間筝篴徒紛紛可憐此調誰能聞<lb/>
江湖寥寥少知已抱歸獨卧空山雲<lb/>
<pb n="KR4h0098_WYG_024-12a"/>
　　　送友還劍上<lb/>
手把一尊酒送君白下門秋風官道傍落葉何紛紛念<lb/>
我辭家久為客京華一日幾人别兹晨慷慨復送君令<lb/>
人却憶故山雲君家舊住劍溪上門外雙峯宛相向雲<lb/>
屛九曲倚醉過青山别後近如何君行漫浪不須久舊<lb/>
業荒涼風雨後㑹余得買南歸航蘿逕苔磯一相候<lb/>
　　　賦得釣龍臺送友人還閩<lb/>
九原鹿跡何茫茫五星東井熙炎光無諸功成裂漢土<lb/>
<pb n="KR4h0098_WYG_024-12b"/>
組練三千還故鄉當時築臺青㝠中閒來垂釣滄江龍<lb/>
屠龍技成去不返至今百粤山河空臺外蒼山落平楚<lb/>
臺下江流自今古野水荒烟古戍寒落日精靈尚來去<lb/>
過客慿髙眺逺鴻可憐何處聴歌鐘愁雲偏結謝端渚<lb/>
海月長懸薛老峯故人舊隱螺江側曾共吟秋弔陳跡<lb/>
此日南歸興不窮别後登臺好相憶<lb/>
　　　劍潭歌送董大令還晉江<lb/>
兩山何來勢崢嶸山下碧潭秋水清昔人寳劍化神物<lb/>
<pb n="KR4h0098_WYG_024-13a"/>
至今白日風雷爭送君南行感疇昔秋深擁棹蛟龍窟<lb/>
醉起登艫牛女紅涼夜擊汰精靈出千里寒流赴海深<lb/>
宦游同到海天溟明朝霄漢還相㑹未必牛刀嘆陸沈<lb/>
　　　賦得龍江送蕭御史<lb/>
君不見龍江水流東到海天塹由來知幾代三月春潮<lb/>
繞帝城噴雪鳴濤走澎湃往事流殘落照中六朝遺跡<lb/>
恨無窮清時不用限南北萬國梯航此日通烟開目極<lb/>
澄波眇海門一㸃孤㠶小勢吞九𣲖落雲間雄浸三山<lb/>
<pb n="KR4h0098_WYG_024-13b"/>
出天表江上潮來一送君中流宛見繡衣新青年好遂<lb/>
澄清志莫羨當時擊楫人<lb/>
　　　送陳將軍還鎮三河<lb/>
紫髯將軍身七尺早拜金吾未三十臂挽雕弧二石强<lb/>
腰橫寳劍千人敵曾隨驃騎過祈連破冦平蕃功最先<lb/>
直向交河斬兇醜肯教烽燧照甘泉名髙飛將傳異域<lb/>
氣凌屬國雄燕然百年思刷浚稽恥萬里曾屯充國田<lb/>
邇來移鎮三河久馬上黃金垂紫綬偏禆皆為六郡英<lb/>
<pb n="KR4h0098_WYG_024-14a"/>
賢豪不數雲中守平原草色獵騎還鴈門雪盡春歸後<lb/>
邏靜無傳紫塞烟客來但醉芳尊酒良時躍馬獨朝天<lb/>
闕下相逢思謁然久知公子能虚左却憶將軍恒在邊<lb/>
錦帶紅纓士如虎明日都門仍出祖節鉞翩翩望不見<lb/>
惟見雲臺天尺五<lb/>
　　　送楊世顯還温陵兼寄胡郡守童將軍<lb/>
八月江南鴻鴈翔蒹葭夕露凝如霜典衣沽酒不成醉<lb/>
遊子此時思故鄉故鄉别來在何許秋風落盡桐花樹<lb/>
<pb n="KR4h0098_WYG_024-14b"/>
歸夢長懸嶺嶠雲客衣久翳秦淮雨以兹慷慨賦式微<lb/>
都門祖帳送斜暉舟從揚子江頭發路指嚴陵灘下歸<lb/>
壺公片月生滄海紫帽嵐光拂微翠温陵太守蘭臺客<lb/>
往日詞林見顔色虎頭將軍懸轆轤金尊為爾酒剩沽<lb/>
到時相見即傾倒為我問訊今何如<lb/>
　　　贈遼陽僧慧峯<lb/>
上人出家絶世緣少小入山今幾年悟得真空無住著<lb/>
手探濁海神珠圓草衣百結幽巖裏晝拾松花飲泉水<lb/>
<pb n="KR4h0098_WYG_024-15a"/>
野性無心狎澗麋大法時譚聴山鬼遼海蒼蒼接逺天<lb/>
居人漁獵厭腥膻山中有僧誰解識長日安禪祇愛眠<lb/>
此生自笑機緣薄欲接微言解羣縛昨夜中峯禮白雲<lb/>
惟見諸天寳花落<lb/>
　　　古劍行贈周辰<lb/>
殺氣貫斗牛精光何陸離風胡不可遇千載令人悲憶<lb/>
昔干將初鑄日五夜龍池飛霹靂秋水芒寒鸊鵜膏虹<lb/>
光鍔吐蓮花質當年曾聞易水歌荆卿不濟當如何從<lb/>
<pb n="KR4h0098_WYG_024-15b"/>
來相隨赤帝子颯颯秋郊泣嫠鬼乃知神物用有時風<lb/>
雲變化誰能知祇今蕭條鐔水上白日往往蛟龍飛俠<lb/>
客相看魂欲死一片雄心許知已别來夜夜匣裏鳴憶<lb/>
君清淚如鉛水為君摩挲君試看劍歌有曲君莫彈從<lb/>
來烈士皆如此茫茫萬古悲風寒<lb/>
　　　東湖春意圖為樵門李姚生題<lb/>
鴛鴦湖上春風軟桞絲無力桃浪淺暖烟籠碧水如雲<lb/>
纎纎細草苔香滿滿樓罨畫大堤傍羅綺晴嬌綠水鄉<lb/>
<pb n="KR4h0098_WYG_024-16a"/>
冰絃玉柱新調吕半蹙雙蛾倚淡粧鸂鶒雙雙㸃晴霧<lb/>
百勞東飛燕西去紫泥誰染天上春雲緘留得相思句<lb/>
日暮相思枉斷腸綠波千里共悠揚龜甲屏風花夢曉<lb/>
一抹修蛾鏡中小<lb/>
　　　王芾家詠梅花燈<lb/>
并娥翦素鏤秋水蘭燄傳春破瑤蕋粉屛射蠟搖珠光<lb/>
的厯冰魂廣寒裏嚴城畫角聲咿咿羲馭漸軋槫桑枝<lb/>
芳心暗逐烟燼落玉壺味冷沈烟薄<lb/>
<pb n="KR4h0098_WYG_024-16b"/>
　　　凌歊臺懷古<lb/>
朝發石頭渚暮宿黃山道攜酒眺古臺離離但烟草憶<lb/>
昔兹臺何壯哉宋祖離宫臺上開臺前寳樹入層漢臺<lb/>
下炎歊隘九垓楚山望盡蜀山出雄跨全吳勢凌突<lb/>
欲吞銅雀俯中原不數黃金貴奇骨三千歌舞宿雲端<lb/>
公子王孫往復還秦關捷書不再返鼎湖飛龍誰復攀<lb/>
繁華一旦乃如此寂寂荒臺秋色裏往事徒悲禾黍場<lb/>
殘碑半墮滄江水滄江水流去不迴空陵刼火變寒灰<lb/>
<pb n="KR4h0098_WYG_024-17a"/>
欲將霸業問行客黃山落日清猿哀<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4h0098_WYG_024-17b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　閩中十子詩巻二十四<lb/>
</p>
<p>
</p>
  </div>
<div>
                <head>閩中十子詩巻二十五</head>
    <p>
<pb n="KR4h0098_WYG_025-1a"/>
欽定四庫全書<lb/>
　閩中十子詩巻二十五　　　明　袁表<lb/>
　　　　　　　　　　　　　　　馬熒　編<lb/>
　王檢討集四<lb/>
　　五言律詩<lb/>
　　　隴頭水<lb/>
隴底望秦關蕭蕭隴水寒照人猶帶恨飲馬不成湍落<lb/>
日邊城合秋風鐵騎殘譙磨三尺劍直為斬樓蘭<lb/>
<pb n="KR4h0098_WYG_025-1b"/>
　　　楊桞枝<lb/>
春光曉漸饒楊桞暗宫橋嫩葉疑愁黛纎衣倦舞腰祇<lb/>
應悲戍篴那解綰蘭橈更待花如霰紅顔為爾凋<lb/>
　　　梅花落<lb/>
青樓嘆落梅獨起自徘徊帶雪粘歌扇因風上鏡臺晚<lb/>
妝誰更㸃邊角正堪哀望斷㝷香徑依依滿綠苔<lb/>
　　　小垂手<lb/>
秦女騁妖嬈春風歩翠翹只疑花作臉更訝栁為腰燭<lb/>
<pb n="KR4h0098_WYG_025-2a"/>
暗花鈿墮風輕羅帶飄自矜纎弱態不羨掌中嬌<lb/>
　　　巫山髙<lb/>
巫山不可望望極使人悲樹暗啼猿峽雲空神女祠秋<lb/>
聲留别恨夜月悵佳期欲問髙唐事惟應宋玉知<lb/>
　　　晚歸湖上<lb/>
一徑愜幽㝷悠然世外心不緣流水泛那識落花深潭<lb/>
影澄天鏡松聲韻素琴前林烟磬發歸晚月沈沈<lb/>
　　　山寺㝷僧<lb/>
<pb n="KR4h0098_WYG_025-2b"/>
㝷山憶慧能問偈遇真僧竹覆山門雪花藏古殿燈千<lb/>
家供法食一衲絓疎藤不是遺經呪多因悟上乘<lb/>
　　　㝷鄭道士坐清暉閣<lb/>
吟秋入翠微髙閣坐清暉鴻寳傳真訣清齋話息機磵<lb/>
雲生野屐山雨拂塵衣自是支離久依方早有歸<lb/>
　　　憶陳昇<lb/>
京國一為别橋門十載春齋鹽朝共飯風雨夜連茵玉<lb/>
樹誰先折泉臺竟不晨空將知已淚西望灑風塵<lb/>
<pb n="KR4h0098_WYG_025-3a"/>
　　　送夏廷簡宿怡山蘭若<lb/>
别路繞珠林秋來落葉深一燈今夜雨千里故人心已<lb/>
覺空門幻還驚旅況侵坐聞鐘鼔曙離思轉沈沈<lb/>
　　　陸氏山池<lb/>
淡淡牽銀藻娟娟種玉蓮誰開照膽鏡中有洗心泉萍<lb/>
散山流影雲收月墮天願隨鷗鷺侣薄暮宿寒烟<lb/>
　　　送黃尊師歸華山<lb/>
我送金華子西歸玉女峯瑤笙飛一鶴寳劍佩雙龍人<lb/>
<pb n="KR4h0098_WYG_025-3b"/>
問丹砂訣天清碧澗鍾遙知騎白鹿韓衆定相逢<lb/>
　　　送人以故將召用<lb/>
秋風大道傍立馬盡餘觴興逐孤雲逺情隨去路長㢘<lb/>
頗思趙士漢主憶馮唐莫奏桓伊笛蕭條兩鬢霜<lb/>
　　　楊秀才幽居<lb/>
楊子幽居處開窻面逺空水喧明鏡裏雲落畫屏中捲<lb/>
幔留山月揮絃送晚鴻何人問奇字載酒野橋東<lb/>
　　　詠西施<lb/>
<pb n="KR4h0098_WYG_025-4a"/>
浣紗白石上本住越溪濵一入吳王苑遂為傾國人春<lb/>
華嬌艷質秋水助精神寄謝東隣女雙蛾莫效顰<lb/>
　　　朝退懷南湖草堂寄舍弟及舊社諸游好<lb/>
朝回獨掩扉髙卧息塵機春色如憐客飛花故㸃衣鴈<lb/>
行驚别久鶴病憶羣稀何日南湖上春雲滿棹歸<lb/>
　　　題金道士丹室<lb/>
石洞掃烟霞仙壇覆落花人間㝷鶴侣天上駐鸞車瑤<lb/>
圃桃成實金盤棗似𤓰待余休物累從爾問丹砂<lb/>
<pb n="KR4h0098_WYG_025-4b"/>
　　　和王舜舉春日襄陽之作因送之歸<lb/>
漢水千年綠襄陽二月時人歌大堤曲春到習家池且<lb/>
縱山公醉寧同叔子悲葛强今已老歸馬莫教遲<lb/>
　　　賦得邊城雪送行人胡敬使靈武<lb/>
萬里燉煌道三春雪未晴送君走馬去遙似踏花行度<lb/>
磧迷沙逺臨關訝月明故鄉飛鴈絶相送若為情<lb/>
　　　賦得驄馬送黃采巡按北京兼寄蕭福王選二<lb/>
　　　　豸史<lb/>
<pb n="KR4h0098_WYG_025-5a"/>
錦勒玉花驄長鳴向北風已看千里去坐覺萬羣空歕<lb/>
玉燕山逺鳴鑾薊水通使君同攬轡早晚奏奇功<lb/>
　　　送李校尉致仕還江左<lb/>
雄劍委龍鳴關河白髪生功成百戰後老去一身輕夜<lb/>
月桓伊笛秋風驃騎營燕歌何處寫曲罷有餘情<lb/>
　　　送趙友同還華亭時水泛三呉<lb/>
積水眇無際送君江上還九峯何處所迢逓白雲間舊<lb/>
業芰荷在秋風鷗鷺閒定知三泖月相見一開顔<lb/>
<pb n="KR4h0098_WYG_025-5b"/>
　　　送人之毘陵<lb/>
興盡一杯酒相看欲别時孤㠶乘吹發一鴈度江遲千<lb/>
古蘭陵令秋風季子祠勝遊多感慨為爾寄遐思<lb/>
　　　書懷寄友人還建安<lb/>
游乏金張援官無子孟資庖人羞獨割尸祝謾相知此<lb/>
夜金陵月明朝瓊樹枝武夷山水郡相憶在題詩<lb/>
　　　送友游吳適越<lb/>
斗酒興不淺南游幾日迴擔囊無俗物訪古及呉臺腰<lb/>
<pb n="KR4h0098_WYG_025-6a"/>
下延陵劍手中張翰杯若逢梅福問相與上天台<lb/>
　　　贈妓<lb/>
竹枝歌送君錦瑟不堪聞欲識芳心恨愁將寳帶分碧<lb/>
峯留黛帶秋水學湘裙明日陽臺上空瞻一片雲<lb/>
　　　賦得花影<lb/>
欲拂更紛紛空香寂不聞亂迷芳蝶夢輕護錦苔紋襯<lb/>
月籠書幌因風颺舞裙莫移庭下歩蹴碎一階雲<lb/>
　　　岳州送同官王洪中書舍人吳均入蜀<lb/>
<pb n="KR4h0098_WYG_025-6b"/>
五月不可觸三巴未易行共因嚴使命同此念王程月<lb/>
下猿聲斷雲中鳥道橫明朝相憶處夢繞錦宫城<lb/>
　　　嚴州江上<lb/>
短棹蕩江春春風物候新岸花飛送酒沙鳥近窺人碧<lb/>
樹籠青嶂芳洲㸃綠蘋因悲城市裏日日醉紅塵<lb/>
　　　其二<lb/>
嚴子投竿處春來載酒過潮聲通越近山色入吳多沙<lb/>
際舟如月雲邊鳥似歌客程隨去住那許嘆風波<lb/>
<pb n="KR4h0098_WYG_025-7a"/>
　　　西山訪李徴士夜歸<lb/>
山翠雲邊墮溪聲竹外虛㝷秋窮謝屐隔水訪陶居隣<lb/>
嫗供新醖家童翦夜蔬醉歸蘿蓽底殘月在襟裾<lb/>
　　　舟中望九華<lb/>
雲錦積岧嶤屛風倚碧霄猿聲聴不盡山翠望還消俗<lb/>
駕何由稅仙人不可招夜深理孤棹乗月逐歸潮<lb/>
　　　送孫處士歸四明<lb/>
聞説四明路迢迢隔剡溪天連滄海濶樹擁白雲低山<lb/>
<pb n="KR4h0098_WYG_025-7b"/>
憶謝公詠人宜賀監栖送君從此去欲使宦情迷<lb/>
　　　送沙子進赴祿州别駕<lb/>
客舍酒初香都門桞色黃一官仍别駕萬里赴炎荒江<lb/>
路猿聲早山城榕葉涼逺人勞撫字且勿厭殊方<lb/>
　　　送人令南海<lb/>
二月都門桞那堪綰别離雙鳬舞日下匹馬到天涯蜃<lb/>
氣滄溟夕山郵瘴雨時惟應南海月千里照相思<lb/>
　　　武昌晨望<lb/>
<pb n="KR4h0098_WYG_025-8a"/>
不飲武昌水焉知吳楚風山川霸氣盡今古壯心雄㠶<lb/>
去三湘逺天連七澤空登臨何所恨江漢正流東<lb/>
　　　送周暹之兖州<lb/>
何處征驂發都門白下亭浮雲望東魯大火值南星别<lb/>
酒不成醉離歌且蹔停臨岐何以贈含笑解青萍<lb/>
　　　宋將軍家出妓<lb/>
歌管沸中天香風滿四筵門邀珠履客坐列玉堂仙良<lb/>
夜金波裏佳人錦瑟前為君回舞袖半笑落花鈿<lb/>
<pb n="KR4h0098_WYG_025-8b"/>
　　　其二<lb/>
二八嬋娟子新蛾拂兩眉主人投轄處座客斷纓時舞<lb/>
動黃金縷歌成白雪詞玉山從此倒花月更相宜<lb/>
　　　五羊城遇張順論舊有懷<lb/>
匹馬走炎荒逢君鬢已蒼邑人傳左語官樹隱殊鄉感<lb/>
舊看長劍緘情憶縹囊明朝愁又别天海共茫茫<lb/>
　　　邕州<lb/>
五管推名郡雙江接上游人家蠻洞曉山雨瘴烟浮逺<lb/>
<pb n="KR4h0098_WYG_025-9a"/>
客誰青眼殊方易白頭夜來南極上分野望牽牛<lb/>
　　　舟中懷彭詡<lb/>
逺漢落星稀踈林驛火微已知去國逺況與故人違旅<lb/>
夢驚殘葉涼聲到客衣何時聫畫舫同望楚雲歸<lb/>
　　　從軍樂軍中録示諸將<lb/>
為問從軍樂東南早罷兵尚資磐石計同醉伏波營寳<lb/>
玦千金換珠袍五采成却慙揚子宅終嵗一書生<lb/>
　　　其二<lb/>
<pb n="KR4h0098_WYG_025-9b"/>
秋原草色殘千騎擁雕鞍共道從軍樂誰歌行路難琱<lb/>
戈揮日落玉劍決雲寒準擬功成日同歸謁禁鑾<lb/>
　　　聞總戎破敵有作<lb/>
功成指顧間一劍定諸蠻後騎方踰甸前軍已斬關兇<lb/>
徒應破膽黎庶漸開顔麟閣専相待征旗及早還<lb/>
　　五言排律<lb/>
　　　夏日同吕民部宴臺山閣書贈邑令沈丙<lb/>
林吹遶橫塘山亭挹衆芳琴尊延勝引環珮集仙郎髙<lb/>
<pb n="KR4h0098_WYG_025-10a"/>
詠揮麾塵飛泉激羽觴葛薫衣入麝玉冷簟浮湘鳯想<lb/>
辭丹液鸞緘貯縹囊羣峯屏遍列一水鏡牽長寳瑟頻<lb/>
調柱清歌迥繞梁澗花開作對山鳥下成行已判徴仙<lb/>
事還疑倒醉鄉染塵慚汩沒畢景恣徜徉桂域流初魄<lb/>
松樞促晚涼幽期殊未已書此報河陽<lb/>
　　　蔣山法㑹瑞應詩應制作<lb/>
寳地捧金仙璇宫起梵筵真僧騰異域開士唱三緣説<lb/>
法雲成葢談經花雨天祥光凝彩絢甘露瀉珠圓天樂<lb/>
<pb n="KR4h0098_WYG_025-10b"/>
慿虚下神燈徹夜懸勝因濟妙筏覺路指迷川祗樹春<lb/>
光溢靈山㑹儼然願兹𢎞至化皇運共千年<lb/>
　　　送人戍邊<lb/>
玉勒浮雲驄雕鞬明月弓日邊辭帝輦天際逐沙蓬百<lb/>
戰兵符動三門將畧雄戈矛明積雪旌斾疊髙風朔漠<lb/>
窮陰外幽關落照中壯懷何以贈劍氣欲吹虹<lb/>
　　　題天台梁氏聚青山房<lb/>
絶巘隣滄島中峰接上台林間别阜出窻外聚青來選<lb/>
<pb n="KR4h0098_WYG_025-11a"/>
勝宜招隱栖幽異鑿坯白雲華頂鶴瀑布石屛雷羽客<lb/>
停鸞吹仙人共酒杯烟霞林鹿伴冠葢嶺猿猜自笑覊<lb/>
塵網何由避俗媒慿題紫芝曲寄謝赤城隈<lb/>
　　　呈陳司馬<lb/>
大將分雄閫名卿出上台五戎資廟略萬里掃炎埃鐵<lb/>
騎如雲集樓舡際曉開月將弓影滿霜逐劍鋒摧寵賚<lb/>
當陽節人憐定逺材指麾停羽箑談笑許龍媒銅柱功<lb/>
寧羨金臺志不回豈伊専鉞斧更爾賴鹽梅自笑疲駑<lb/>
<pb n="KR4h0098_WYG_025-11b"/>
甚聊因附驥來未攜孫楚䇿屢接禰衡杯汲引寧忘自<lb/>
吹噓幸見陪酬恩看玉劍千里動風雷<lb/>
　　　游海珠寺示同遊文憲使周僉憲<lb/>
絶島波心見棲身玉鏡中欲觀鼇背日還仗鷁樓風客<lb/>
思員壺外雲程若木東蜃光晴作霧海氣晝成虹僧刹<lb/>
蛟龍䕶神珠水月通同遊多逸侣歸棹擬乗空<lb/>
　<lb/>
　閩中十子詩巻二十五<lb/>
</p>
<p>
</p>
  </div>
<div>
                <head>閩中十子詩巻二十六</head>
    <p>
<pb n="KR4h0098_WYG_026-1a"/>
欽定四庫全書<lb/>
　閩中十子詩巻二十六　　　明　袁表<lb/>
　　　　　　　　　　　　　　　馬熒　編<lb/>
　王檢討集五<lb/>
　　七言律詩<lb/>
　　　登無諸釣龍臺懷古<lb/>
髙臺逺枕大江流江上雲屏宿靄收才子揮毫春作賦<lb/>
商人酹酒晚移舟空潭龍去山河改古殿雲寒劍㦸愁<lb/>
<pb n="KR4h0098_WYG_026-1b"/>
莫向此中多感慨漢家陵樹已先秋<lb/>
　　　留别梅溪諸友<lb/>
涼風才動芰荷衣却憶青山賦獨歸近别慈親温省曠<lb/>
乍抛酒伴醉吟稀天邊鴻鴈秋雲薄水面蒹葭夕鳥飛<lb/>
後夜與君相憶處蕭蕭羅月掩荆扉<lb/>
　　　新築草堂成有述<lb/>
買得幽溪絶世塵林間車馬到無因茅廬新就堪招隱<lb/>
松菊移來散及隣薄暝鳥歸臨水樹傍崖鹿趁採芝人<lb/>
<pb n="KR4h0098_WYG_026-2a"/>
廟堂豈敢干時用但幸雲泉了此身<lb/>
　　　草堂與山僧夜坐喜自牧馬大見過<lb/>
移居深入水南村五栁新栽正對門傍岸春流沿翠篠<lb/>
亂籐棲鳥近黃昏林頭折簡山人致燈下名香野衲焚<lb/>
童子夜深知客至隔隣呼取醉芳尊<lb/>
　　　春暮同周𤣥郊行宿烟霞道院時約黃生同奕<lb/>
累月看花奈醉吟不知春樹變鳴禽偶隨芳草同閒屐<lb/>
靜拂孤雲響素琴塵世關情人事少松壇期宿夜燈深<lb/>
<pb n="KR4h0098_WYG_026-2b"/>
明朝入洞觀棊去未許樵夫得見㝷<lb/>
　　　晚至鶴林寺<lb/>
問訊山人指白雲數聲烟磬隔溪聞竹房燈靜知僧梵<lb/>
松院苔深見鶴羣聴法夜深山寂寂懶吟衣上月紛紛<lb/>
曉鐘又逐塵烟散此地心期孰與論<lb/>
　　　山中送陳生歸海上<lb/>
洞口花飛春欲闌玉缸攜酒送君還三年厭見天涯月<lb/>
千里歸㝷海上山壯志功名看髪變浮雲世事與心閒<lb/>
<pb n="KR4h0098_WYG_026-3a"/>
要知别後相思意萬壑松濤懶閉關<lb/>
　　　登宿雲臺<lb/>
一逕緣蘿到上方宿雲臺閣樹蒼蒼慿虚目送秋霞逺<lb/>
向夕窻涵海雨涼童子見人能下拜老僧出定自焚香<lb/>
近來性癖耽禪悦長向空門禮法王<lb/>
　　　寄張員外<lb/>
新年栁色滿都城仙掖朝回聴早鶯日隱層埤殘雪在<lb/>
香傳别殿曉寒輕瑤池阿母憐方朔漢室公卿羨賈生<lb/>
<pb n="KR4h0098_WYG_026-3b"/>
獨笑長卿淹病久茂陵髙卧有餘情<lb/>
　　　登古囊山辟友巖和瓢所居士之作因寄黃八<lb/>
　　　　粲<lb/>
何處秋吟覔逺公蒼苔古道石林東月生雙樹聞虚籟<lb/>
香繞諸天見化宫萬法巳超言説外此身多在别離中<lb/>
明朝更寫三生偈去約忘機海上翁<lb/>
　　　中秋與劉大㑹温陵因寄舍弟<lb/>
相逢斗酒粤江濵客裏襟期有故人天上幾迴今夜月<lb/>
<pb n="KR4h0098_WYG_026-4a"/>
此生空笑百年身且須縱醉清尊倒謾説憂時白髪新<lb/>
却憶鴈行同賞處故山回首一沾巾<lb/>
　　　温陵送劉大還三山<lb/>
江流幔曙入河低一尺魚箋醉懶題古道菊花秋草裏<lb/>
敗林莎井露螿啼空山寒影凋芳樹逺澗泉聲下碧溪<lb/>
客路相逢方絶倒馬蹄何事又東西<lb/>
　　　秋日與胡泉州㑹小山叢竹亭分韻得飛字<lb/>
秋風江上早鴻飛桂樹團團影漸稀此日尊前須盡醉<lb/>
<pb n="KR4h0098_WYG_026-4b"/>
古來林下幾人歸青衫烏帽情何戀翠竹黃花願不違<lb/>
更愛山亭車馬散照人蘿月自依依<lb/>
　　　客清源贈董别駕<lb/>
清時不逐登壇貴瘴海聊因作郡過細桞營中辭虎竹<lb/>
刺桐花底聴絃歌雙旌暇日朋簪盍别駕行春雨露多<lb/>
自是清源山水勝日勤車馬訪烟蘿<lb/>
　　　山中招黃博士不至因再約以寄之<lb/>
秋風吹落桂花殘寂寞淮南賦小山自笑草堂魚佩冷<lb/>
<pb n="KR4h0098_WYG_026-5a"/>
空將瑤水鶴書還石門蘿月誰同醉洞口松枝祇獨攀<lb/>
明日角巾能到否呼兒竹下掃柴關<lb/>
　　　春日對酒酬鄭公啓<lb/>
與君相見即相歡況值芳春感二難尊酒且邀花底醉<lb/>
流年不用鏡中看江頭草色侵衣袂雨後鶯聲滿石欄<lb/>
世事悠悠祇如此出門何處可彈冠<lb/>
　　　登九仙山懷林頫因寄<lb/>
雪後空江一棹過新年草色送離歌心知别後登臨少<lb/>
<pb n="KR4h0098_WYG_026-5b"/>
福地重來感慨多谷口飛花看薄暝洞門啼鳥掩垂蘿<lb/>
知君亦有東山屐歸去雲林近若何<lb/>
　　　崇川寄懋功張秀才<lb/>
百尺灘頭一訪君碧山秋靄正紛紛故人巳嘆晨星少<lb/>
此㑹翻成落葉分逺樹孤城江上閉晴空疏鴈醉中聞<lb/>
也知西去寧親日還有相思寄斷雲<lb/>
　　　與夏少府迪話别登薛老峯<lb/>
新秋客裏喜相逢絶頂登臨興不窮逺渚綠波孤鳥外<lb/>
<pb n="KR4h0098_WYG_026-6a"/>
亂山黃葉白雲中明朝霄漢應誰共别墅琴尊此㑹同<lb/>
去後重來相憶處短笻吟倚候歸鴻<lb/>
　　　同自牧瓢所宿張氏南樓<lb/>
鳥下平蕪夕靄收偶攜江客宿層樓月明清夜聞鴻鴈<lb/>
窻近天河絓斗牛幾杵鐘聲雲外杳千家樹色暝中浮<lb/>
醉來枕藉秋香薄疑借仙槎覔逺遊<lb/>
　　　過舊游有感<lb/>
濕雲如醉護輕塵黃蝶東風滿四隣新綠只疑銷晚黛<lb/>
<pb n="KR4h0098_WYG_026-6b"/>
落紅猶記掩歌唇舞樓春去空殘日月榭香飄不見人<lb/>
欲覔棃雲仙夢逺坐臨芳沼獨傷神<lb/>
　　　秋日懷林源前輩<lb/>
載酒行吟野寺秋青山去後與誰遊懷人獨卧雲中島<lb/>
感興頻登江上樓黃菊久拚陶令醉白頭空抱仲宣愁<lb/>
夜來明月還相照好寄心期到劍州<lb/>
　　　寄自牧時客林生别館<lb/>
芙蓉秋水漫漁磯白石蒼苔靜掩扉南國懷人成久别<lb/>
<pb n="KR4h0098_WYG_026-7a"/>
茂陵多病有誰依花飛别澗空流水客去髙齋對落暉<lb/>
料得只應賢地主相看未訝故人稀<lb/>
　　　挽石泉藍公前元閩省知事<lb/>
曽將孤憤負當時老判南荒衆豈知王氣已隨陵谷改<lb/>
劍歌空對海天悲秋風白髪驚殘夢落日窮泉有所思<lb/>
欲弔𤣥沙孤鶴逺不堪惆悵淚如絲<lb/>
　　　送卓民逸還越中民逸以善書客翰林者三年<lb/>
　　　　至是得請告歸<lb/>
<pb n="KR4h0098_WYG_026-7b"/>
送君尊酒發都亭亭下春深栁色青别思漫縈風裏絮<lb/>
浮生慣學水中萍客程蘭棹天邊逺舊業柴扉海上扄<lb/>
若向山陰逢道士也應為寫換鵞經<lb/>
　　　元夕午門侍宴<lb/>
臘雪霏微栁外消天衢杳靄逐人飄千門火樹攢珠斗<lb/>
五夜笙歌下碧霄玉醴恩頒春色早金波影浸漏聲遙<lb/>
侍臣湛露將何補願頌康哉答聖堯<lb/>
　　　早朝同周員外𤣥賦時有祀事<lb/>
<pb n="KR4h0098_WYG_026-8a"/>
花擁千官刻漏傳蓬萊遙在五雲邊星移北斗當宸極<lb/>
樂動南薫捧帝筵遲日漸晞仙掌露輕風猶裊御爐烟<lb/>
明朝海上祠金馬紫鳯丹書下九天<lb/>
　　　送林叔亮教授四明<lb/>
秦淮斷鴈不堪聞惆悵官亭一送君尊酒暫留吳市月<lb/>
扁舟遙指越溪雲秋來幾處寒聲早海上千峯秀色分<lb/>
帳下諸生相待久未應寂寞嘆離羣<lb/>
　　　送顯上人還閩中<lb/>
<pb n="KR4h0098_WYG_026-8b"/>
半生蹤跡慕雲山結得真僧住世間夜宿孤燈隣妙梵<lb/>
曉隨清磬度禪關心通萬法緣俱寂目泯空華意自閒<lb/>
此日微官牽物累更堪江上送師還<lb/>
　　　寄鳴秋趙山人兼似幻居閒士<lb/>
石橋低覆薜蘿陰澗户虚窻憶醉吟書寄逺公林下偈<lb/>
調髙中散竹邊琴藥欄春去啼禽換茶竈秋來落葉深<lb/>
别後此情何所似題封一寄故人心<lb/>
　　　送龍河傑首座自五臺歸將赴天台<lb/>
<pb n="KR4h0098_WYG_026-9a"/>
偶逐孤雲下五臺又攜明月上天台衣傳異域曾留偈<lb/>
楓落長江見渡杯上界經行人世别天宫説法夢中迴<lb/>
明朝相憶霞城逺空仰金繩覺路開<lb/>
　　　過晚城謁余忠宣祠<lb/>
寂寞孤城野水濆亂餘猶見幾家存女墻落日埋秋草<lb/>
官樹啼烏集暮雲百戰徒聞存國歩孤忠誰復弔英魂<lb/>
夜來遺廟空庭月長篴悲笳不忍聞<lb/>
　　　寄郭麾使希武<lb/>
<pb n="KR4h0098_WYG_026-9b"/>
青年建節似君稀千騎轅門擁鐵衣萬里獨留孤劍在<lb/>
三苗已見逺人歸西風暫及黃花醉逺檄時將白羽揮<lb/>
却笑㕘軍淹病久未諧清論寸心違<lb/>
　　五言絶句<lb/>
　　　楚調曲<lb/>
君行巫陽道妾住渚宫湄莫戀荆臺樂輕抛桃李時<lb/>
　　　紈扇詞<lb/>
皎潔渾無染團圓孰與裁秋風原不妬四序自相催<lb/>
<pb n="KR4h0098_WYG_026-10a"/>
　　　飲牛潭<lb/>
洗耳在潭下飲牛在潭上白鷺飛復來烟中立相向<lb/>
　　　送人隱松溪<lb/>
送爾松溪上猿聲樹樹聞夜涼弄溪月衣上拂松雲<lb/>
　　　秋江漁唱<lb/>
漁舟晚唱來聲在秋江水月明曲未終前汀鷺飛起<lb/>
　　　荷露<lb/>
翠盤捧明珠蕩漾圓復碎夜來明月中留得鮫人淚<lb/>
<pb n="KR4h0098_WYG_026-10b"/>
　　　題美人撲蝶圖<lb/>
為惜韶華去春深出繡緯撲將花底蝶祇為妬雙飛<lb/>
　　　從劉禮部折菊花歸<lb/>
三徑猶未歸東籬露華冷折得一枝來蕭蕭怨秋影<lb/>
　　　望君山<lb/>
風來洞庭白雨歇君山青巴陵明月夜瑤瑟怨湘靈<lb/>
　　七言絶句<lb/>
　　　懷仙寄上清何尊師<lb/>
<pb n="KR4h0098_WYG_026-11a"/>
崇臺髙映太羅顛三素流雲繞碧天王母不來春又暮<lb/>
洞門閒却古苔編<lb/>
　　　其二<lb/>
雲母屏風月影孤碧雲琪樹兩三株道童慣識鈞天舞<lb/>
偷向堦前教鶴雛<lb/>
　　　閨思<lb/>
冷落殘箏十指疎良人逺戍近何如樓頭數盡南飛鴈<lb/>
不見遼陽一字書<lb/>
<pb n="KR4h0098_WYG_026-11b"/>
　　　秋山吟望<lb/>
一徑吟秋到石壇烟蘿逺暎碧峯寒松邊獨鶴歸來晚<lb/>
贏得閒雲片片看<lb/>
　　　題畫美人<lb/>
八駿瑤池去不迴蛾眉蕭颯鏡中衰至今楚水荒臺上<lb/>
化作行雲夢裏來<lb/>
　　　題張友謙倭扇山水<lb/>
萬里空濛海上山仙人樓閣有誰攀只緣博望星河棹<lb/>
<pb n="KR4h0098_WYG_026-12a"/>
移得蓬萊到世間<lb/>
　　　題米老山水<lb/>
海岳庵前覔舊蹤蒼茫雲樹米南宫别來幾片青山影<lb/>
都付寒鷗一篴風<lb/>
　　　題趙仲穆小景<lb/>
踈烟淡月大堤傍逺樹連墻接水鄉子夜呉歌驚宿鷺<lb/>
風流宛似趙家莊<lb/>
　　　題畫鵪鶉<lb/>
<pb n="KR4h0098_WYG_026-12b"/>
原草飄殘作雪絲日斜馬上鬬歸時五陵别後傷心事<lb/>
零落涼州笛裏吹<lb/>
　　　王奉祠宅餞其伯氏之蜀縣令<lb/>
我家仙令來何處又見雙鳬日下歸明發謝庭看玉樹<lb/>
可憐片月憶光輝<lb/>
　　　其二<lb/>
都門飲散動行旌千里看花到錦城好借三巴江上水<lb/>
與君流作玉琴聲<lb/>
<pb n="KR4h0098_WYG_026-13a"/>
　　　夜泊潯陽江驛<lb/>
度盡名山問楚湘扁舟此夜泊潯陽琵琶聲斷知何處<lb/>
江水江烟自渺茫<lb/>
　　　雨中過洞庭<lb/>
昨夜南風起洞庭曉來湖上雨溟溟忽看天際驚濤白<lb/>
失却君山一㸃青<lb/>
　　　重登岳陽樓望君山<lb/>
南湖烟水接天流天際青螺掌上浮欲弔湘君何處是<lb/>
<pb n="KR4h0098_WYG_026-13b"/>
不堪重倚岳陽樓<lb/>
　　　常山道中即事<lb/>
前山月曉樹蒼蒼野蕨初抽綠笋長一路春風如有約<lb/>
馬頭吹送落花香<lb/>
　　　宿鄂渚<lb/>
禰衡洲古白雲低庾亮樓空綠樹齊惟見晚空漁艇火<lb/>
隨風逺過漢陽西<lb/>
　　　黃陵廟<lb/>
<pb n="KR4h0098_WYG_026-14a"/>
芳洲烟草碧萋萋古廟雲深落日低剥盡殘碑無可問<lb/>
春山惟有鷓鴣啼<lb/>
　　　登月江樓<hi>仙人槎浦也</hi>
朝來一上月江樓江雨長涵瘴水流望斷釣槎人巳逺<lb/>
青山㸃㸃是邕州<lb/>
　　　左江錄似友人<lb/>
左江江水日潺湲鳥語莎裳住百蠻莫道天涯應在此<lb/>
交州更隔萬重山<lb/>
<pb n="KR4h0098_WYG_026-14b"/>
　　　病中懷故山<lb/>
逺向清溪掩石門碧蘿烟帳鶴成羣一從誤作遊仙夢<lb/>
誰管秋山幾片雲<lb/>
　　　其二<lb/>
裊裊春陰石徑斜野人迎住近烟霞别來門外滄浪月<lb/>
開遍青松幾度花<lb/>
　　　九日有懷<lb/>
故園松菊應無恙上國新醪也自佳兩地思歸俱未得<lb/>
<pb n="KR4h0098_WYG_026-15a"/>
一身長笑在天涯<lb/>
　　　晚眺鬱孤臺<lb/>
百尺髙臺怯暮寒虎頭城枕碧雲端縈迴二水蒼龍合<lb/>
流下泉溪十八灘<lb/>
　　　交州即事二首<lb/>
一騎衝嚴到市橋夕陽烟樹草蕭蕭居人猶指髙駢㙮<lb/>
碧瓦朱甍尚未凋<lb/>
莫道平居是百蠻烟花江月也同攀一從烽火連天後<lb/>
<pb n="KR4h0098_WYG_026-15b"/>
縱有神珠去不還<lb/>
　　　交州病中錄似諸友時軍中絶餉以手帖干主<lb/>
　　　　帥索糧<lb/>
問病㝷方事總虛謾勞車馬慰躊躇三年玉署蘭臺筆<lb/>
學寫顔公乞米書<lb/>
　　　江上見酴醿分得人字<lb/>
向來同醉帝城春馬首東風落絳茵玉架錦屏消息斷<lb/>
只今誰是冶遊人<lb/>
<pb n="KR4h0098_WYG_026-16a"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4h0098_WYG_026-16b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　閩中十子詩巻二十六<lb/>
</p>
<p>
</p>
  </div>
<div>
                <head>閩中十子詩巻二十七</head>
    <p>
<pb n="KR4h0098_WYG_027-1a"/>
附錄<lb/>
　　　自述誄<lb/>
王偁字孟揚其先東阿人宋寳元康定用兵西方士有<lb/>
沒於元昊者王氏遂為西方人元有天下其地最後附賜<lb/>
姓唐兀氏髙祖王父某從下江淮授武徳將軍總管鎮<lb/>
廬州曾祖王父某祖王父某相繼襲爵改上千户沒俱<lb/>
葬大蜀山下先府君某當搶攘以材用薦者調民職廬<lb/>
州路治中厯江西福建行省郎中至階朝列大夫潮州<lb/>
<pb n="KR4h0098_WYG_027-1b"/>
路總管當時稱㢘吏第一人所莅政績卓異字恵小民<lb/>
攘剔豪右禮賢士植綱紀民奉以祠元運改王度時不<lb/>
可為浮海去之道閩中父老遮留退居永福山中為黃<lb/>
冠服者十年朝廷聘之恥為二世臣遂自引決嗚呼是<lb/>
時偁生方六齡家觳然壁立太夫人守節自誓艱阻備<lb/>
嘗手疏先君之蹟與古今豪傑大畧教之外王父姓劉<lb/>
氏諱某由宣文閣博士出僉閩憲再召入為秘書丞沒<lb/>
王事贈嘉議大夫福建行省參知政事其淹貫靡不究<lb/>
<pb n="KR4h0098_WYG_027-2a"/>
博古好雅翰墨之妙絶當世偁不及見之閩先正聞過<lb/>
齋吳公學行醇偉為士林望與先君交誼相與也先君<lb/>
沒時屬偁夫子教之第未弱冠夫子沒倀倀罔依歸賴<lb/>
外王父遺圖書手澤多杜門自研淈少多病負笫者三<lb/>
年莫臻其至弱冠入庠序與陳君從範游陳蚤入聞過<lb/>
夫子室獲其指授懇懇汰其瑕礫示以瑜瑾一旦如發<lb/>
蔀矣洪武庚午賔興嵗領薦方去海濵觀光上國㑹試<lb/>
禮部不利例入國子處縉雲朱先生館下日求齊魯士<lb/>
<pb n="KR4h0098_WYG_027-2b"/>
與談訪其遺風及四方之賢者而私淑之上表陳情乞<lb/>
終養髙皇帝憫之南歸越震澤徘徊呉㑹間不敢留趨<lb/>
侍湯藥膝下始冀收其實而從範已物故閩父老亦凋<lb/>
剥殆盡四睇毗落無可與語晚得晉昌林誌相與論學<lb/>
假以模範抗顔為多暇則窮幽極深徜徉物表趣豁如<lb/>
也未幾太夫人捐館舍嗚呼居喪不敢渝禮既合先君<lb/>
塋廬墓下者六年永樂初元以推轂者至京師待命黃<lb/>
閣因自陳願處學校勵人材不允授從事郎史官翰林<lb/>
<pb n="KR4h0098_WYG_027-3a"/>
檢討進講經筵以文字供職時錢塘王洪擅詞垣與同<lb/>
官一見過相推重勅修大典萃内外儒臣及四方韋布<lb/>
士毋慮數千人濫竽總裁之列大將軍英公覆征交阯<lb/>
辟居幕下於是泛洞庭浮沅湘厯九疑弔蒼梧徴兵南<lb/>
海既而窮象桂道五管觀師於日南九真之交時有贊<lb/>
勷大將軍待以為揖客歸仍守其舊官先娶鄭氏新安<lb/>
人前名御史濳之孫女先卒再娶薛氏閩故族孝養於<lb/>
姑貞淑内得其亮生男一人振女子某一人其次男拱<lb/>
<pb n="KR4h0098_WYG_027-3b"/>
女子某一人側室李氏出也此族系出處之概少鋭志<lb/>
於有為毅乎思準古以馭今而用弗以施學雖服羣聖<lb/>
獵百家窮幽明亟於聞道而質淪惷杌遇登髙弔古慨<lb/>
然發其悲壯愉樂一寓於文若詩而辭愧土苴其為人<lb/>
則似䪥而容似傲而恭家貧而心樂身困而處裕然疾<lb/>
惡太過遇權貴不能俛首下之任情以直不能骩以徇<lb/>
人成功此其見短於世也見人善不啻若巳有之雖匹<lb/>
夫問未嘗不竭以盡與人交内外莫敢攜貳此則自以為<lb/>
<pb n="KR4h0098_WYG_027-4a"/>
長焉若夫惋以為終身之憾者齓失所怙哭吾父幾不<lb/>
能生粗知學而哭吾師如哭吾之父焉未幾哭吾友如<lb/>
哭吾之師比得祿而太夫人不逮養有子教之未立荷<lb/>
兩朝之恩而莫一舉報嗚呼況兹身繫縲絏西山東陵<lb/>
淆而未分孤臣之號庶女之慟南音之戚梁㟁之章孰<lb/>
為發之日者以支幹推定人禍福生死謂吾年日皆庚<lb/>
迪於丙嵗在閼逢麗於鶉火其勿延矣嗚呼其果然耶<lb/>
孟子曰桎梏死者非正命也晝夜之理吾曷念之因述<lb/>
<pb n="KR4h0098_WYG_027-4b"/>
其系而極之以呼天之辭用自誄俾後之為烏鳶為螻<lb/>
蟻在陽侯在回祿或返其遺骸或招其魂魄或藏其衣<lb/>
冠庶令有考者憫其志而哀之焉辭曰<lb/>
　余槩觀夫古之人怙材者恒苦於弗施志大者惟顛<lb/>
　頓之屢躋嗚呼孟揚矧爾乏古之才而尚其志焉得<lb/>
　不奇於時而諉於戾爾負而君爾負而親嗚呼誰其<lb/>
　白之悠悠蒼天<lb/>
　閩中十子詩巻二十六<lb/>
<pb n="KR4h0098_WYG_027-5a"/>
欽定四庫全書<lb/>
　閩中十子詩巻二十七　　　明　袁表<lb/>
　　　　　　　　　　　　　　　馬熒　編<lb/>
　王翰林集上<lb/>
　　頌<lb/>
　　　平安南<hi>有序</hi>
皇帝嗣大厯服為臣民主四海内外罔不臣妾號令昭<lb/>
著政理和洽旋乾轉坤雲行雨施品物生成億兆雍穆<lb/>
<pb n="KR4h0098_WYG_027-5b"/>
至化允若嘉瑞畢臻語九譯通萬里極舟車人力所至咸<lb/>
稽顙闕庭下請臣屬毋敢後昔安南陳日煃當太祖登<lb/>
極之始恭徳化率先納貢贄詔循舊章俾王國世臣近<lb/>
賊臣黎季犛擅其政柄紏合黨類弑其君冦其國併其<lb/>
子姓無遺放兵内侵僣號改元無所忌畏陳有遺裔間<lb/>
道赴闕叩天籲告詔送之國又陽迓於朝陰殺諸塗罪<lb/>
惡滿盈神人共憤廷臣交章請討其罪乃永樂四年七<lb/>
月戊子朔詔以成國公臣能充征夷將軍率師八十萬<lb/>
<pb n="KR4h0098_WYG_027-6a"/>
往討之癸卯乗輿送之江滸徳音敦至戒以不殺十二<lb/>
月我師渡富良江再擣其東西二都洞堡部落望風送<lb/>
欵安南悉平交人言陳氏之後無存者幸不鄙夷其民<lb/>
從漢唐之制郡縣其地允之嗚呼有苗以逆命徂征玁<lb/>
狁以内侵見伐古先聖王有不容已視季犛之罪擢髪<lb/>
不足以數之豈安南風化將復於古葢有以使之歟臣<lb/>
叨忝史官躬覩盛烈職當紀載謹撰平安南頌一首以<lb/>
獻其詞曰<lb/>
<pb n="KR4h0098_WYG_027-6b"/>
維彼交阯古稱南荒嶺阻海截椎䯻卉裳漢始内屬制<lb/>
為都縣華夏相通治視畿甸厯呉以還千有餘年蠧剔<lb/>
窳抉風化日宣曷唐之季乗我鏬漏閉户攘奪官不廷<lb/>
授五代紛挐姑息因延彈丸黒子縱其播遷暨宋之興<lb/>
迺修職貢王始郡稱俾總其衆庭實載入宋轍且南曰<lb/>
郡曰國朝四暮三國以王號迄於前元或臣或貳兵以<lb/>
周旋於赫皇明大明麗天九道百蠻貢篚後先安南陳<lb/>
氏實識真主首遣陪臣聴命傴僂髙帝曰吁典章維舊<lb/>
<pb n="KR4h0098_WYG_027-7a"/>
王守藩封以世厥後何物季犛逞其㓙嚚肆謀吞噬如<lb/>
獍如梟延及無辜為國大憝牋之賊之慘無噍類陳有<lb/>
遺裔間道出奔稽顙闕下呌號稱寃皇帝仁聖憫此逺<lb/>
人詔歸厥主爾仍厥臣謾辭肆侮惡不知懼既刼彼君<lb/>
復及我使廷臣交章請討厥罪非曰究武惟天明畏桓<lb/>
桓虎臣受命于征士衆百萬如雷如霆天子之威睿筭<lb/>
豫決鬼神莫違前徒倒戈渠魁曷脱如狐巢林如鼠穴<lb/>
槖槖傾鼠竄林索狐殂罪不可宥悔不可圖弔民東都<lb/>
<pb n="KR4h0098_WYG_027-7b"/>
整旅於西𤣥黃士女壺漿耄倪昔之交人席不沾背今<lb/>
相戱嬉終日而醉昔之交人重足而立今相往來聨爼<lb/>
而食皇帝之德一視同仁雖萬里外率臣率隣眷彼下<lb/>
土郡縣惟昔政治有官教學有職非直食之實有教之<lb/>
父母妻子實有樂之秩秩萬邦穰穰豐年四靈畢至嘉<lb/>
瑞綿綿車書㑹同大開明堂恭巳南面萬國來王萬國<lb/>
來王天子神聖於萬斯年受天明命<lb/>
　　五言古詩<lb/>
<pb n="KR4h0098_WYG_027-8a"/>
　　　中秋文闈讌集得蓬字<lb/>
盛時屬文運俊乂期登庸三載薦多士四方羅文雄睠<lb/>
兹九秋半氣候何空濛嬋娟出東嶺浮雲歛層空闈棘<lb/>
今夕㑹折桂此時同華堂入夜開展席來相從流輝照<lb/>
尊爼微寒薄簾櫳栢臺共濟濟薇垣獨雍雍主醉樂且<lb/>
多賔迴興未窮攬衣望霄漢烱烱明光宫人坐辨天上<lb/>
鳥飛疑鏡中合并不盡歡佳期諒難逢洗杯濯清沼移<lb/>
榻當髙桐倒傾殊未已所思悟其終徘徊一分手千里<lb/>
<pb n="KR4h0098_WYG_027-8b"/>
入飛蓬飄颻望南陌别過東城鐘<lb/>
　　　古意<lb/>
湘江江上樓有婦彈箜篌試絃一再彈遲遲聲且柔情<lb/>
繁指轉急曲長心難收一曲未及終淚下如迸流憶昔<lb/>
始學時晝夜為淹留擬將知音託百年叙綢繆誰謂知<lb/>
音者如何事逺遊朱顔能幾度青陽倐五週遺譜不復<lb/>
理疎絃已終投所思在天涯望望江上舟東風昨夜至<lb/>
春光滿汀洲强整昔時歡徒增今日愁願因東風翔吹<lb/>
<pb n="KR4h0098_WYG_027-9a"/>
落古交州夫壻馬上迴聞之應白頭<lb/>
　　　送按察使周志新之浙江<lb/>
錢塘古雄藩川陸走四方第宅富而麗士庶材且良戎<lb/>
衛夾郡縣簿書垂篋筐翼翼風紀重獨立振宏綱夫子<lb/>
南海彦早登君子堂金石棘寺評冠冕栢臺行繡衣明<lb/>
旭日玉節嚴秋霜儀表動朝著丹鳯鳴髙岡滇池萬里<lb/>
道攬轡夷獠鄉坐見嵗月間化絃日以張再莅東南政<lb/>
才髙行彌臧致逺識騏驥蟠根别干將鬱鬱吳山秀湯<lb/>
<pb n="KR4h0098_WYG_027-9b"/>
湯秀水長令聞與之俱千載期不忘<lb/>
　　　湖南田舍為上虞沈庭珪題二首<lb/>
藹藹湖上山迢迢湖上路田家大湖濵三五亦成聚朝<lb/>
耕湖上田暮喚湖上渡稚子逺相迎牛背掛農具今年<lb/>
喜有秋不為租税懼牀頭醸茅柴取醉羅栗芋相看桑<lb/>
麻長焉識簪組誤縣門久未行且樂成嫁娶<lb/>
　　　其二<lb/>
湖山䕶人家烟火隔籬落愛此湖田肥生産願自託兒<lb/>
<pb n="KR4h0098_WYG_027-10a"/>
孫日長成努力趁春作驅牛耕逺郊牽犢鋤近郭農事<lb/>
喜及時秋收聊可度積穰登倉箱餘粒飽鳥雀村篘有<lb/>
濁醪莫負隣翁約笑爾東西人誰識田家樂<lb/>
　　　陳坤奇耕讀軒<lb/>
湯湯北溪流𣺌𣺌綠洲逺烟火隔疎籬牛羊牧長坂我<lb/>
屋日綢繆我土日耕墾耒耜有時閒簡編可舒巻清晨<lb/>
望東臯回首西山晚甫田帶經鋤細雨倚書飯聊思教<lb/>
子孫末俗笑余蹇簪組非所榮古道在務本<lb/>
<pb n="KR4h0098_WYG_027-10b"/>
　　　題新安汪子容夀藏巻<lb/>
人生草上露回首日已晞顧非金石姿焉用千載期昨<lb/>
夜髙堂歡薄暮南山陲絃歌聲未歇涕淚沾裳衣逹人<lb/>
貴知命常用此道推樂丘事已卜哀挽情亦悲我生諒<lb/>
如寄九原行當歸開尊面息所不醉復何為<lb/>
　　　題南康翁教授匡山讀書處<lb/>
海國橫秀氣兹山鬱嵳峩羣峯青天半倒影凌滄波匡<lb/>
裕古哲士結廬層巒阿遺構委蔓草巖扉長蓬科我來<lb/>
<pb n="KR4h0098_WYG_027-11a"/>
屬杪秋攀躋興尤多樓觀出林表石磴穿松蘿琴尊落<lb/>
葉下衣袂浮雲過羣籟起天末長風振寒柯手詔謫仙<lb/>
人宴坐朱顔酡細讀紫陽碑莓苔共摩挲懷古訪陳迹<lb/>
賢逹知幾何愧我山野癖嵗月徒蹉跎夫子金閨彦侯<lb/>
庠賦菁莪散襟發逸思杖䇿仍長歌䕫龍鳯池上珊珊<lb/>
振環珂終當拂衣去接武金鑾坡<lb/>
　　　題邊汝賢素庵<lb/>
天地一逆旅我身兀如寄夙乖華艷姿獨抱沖漠志茅<lb/>
<pb n="KR4h0098_WYG_027-11b"/>
宇對詩書衡門絶車騎養素無外營林泉引深契青黃<lb/>
木之災錦繡犧牛累人生安賤貧所樂在適意<lb/>
　　　題秋林泉石圖<lb/>
髙林頗深邃逺洲亦縈紆風景一何異中有賢者廬陽<lb/>
崕落日明陰磵浮雲虚耕埜見秋火扣舷聞夜漁朅來<lb/>
塵網中機務日相拘念兹膏肓疾愧彼泉石圖抱拙謝<lb/>
簪紱養素宜琴書俯仰天宇寛所樂恒有餘<lb/>
　　　題壁水瞻雲<lb/>
<pb n="KR4h0098_WYG_027-12a"/>
征鴻度南浦慈烏號北林白雲仍在目惻惻思難任雲<lb/>
飛滄江上日夕歸故岑髙堂曠千里倚門望彌深孝子<lb/>
愛寸晷哲人惜分陰百年顧云邈歡樂當在今綵袖時<lb/>
獨戱板輿日同㝷願同白雲飛倐爾諧沖襟瞻雲念白<lb/>
首捧日秉赤心狄公播英名價重雙南金<lb/>
　　　送友歸故園<lb/>
凌晨石渠集歩出西上門倐聞同懷友優詔歸故園堤<lb/>
上金明支裊娜春日暄折之贈行色鄉思隨紛紛夜來<lb/>
<pb n="KR4h0098_WYG_027-12b"/>
沙陽月照君林下尊攬衣鶴為舞染翰禽能言雖云鄰<lb/>
局歡當念王程煩早拂季子衣休望西山雲<lb/>
　　　南昌章叔明溪隱<lb/>
㝠心壓塵鞅遁跡清溪流竹下坐垂釣栁邊繫孤舟野<lb/>
逕入沙際到門有白鷗夏雨夜來過微茫望滄洲取醉<lb/>
倒濁醪茅齋日淹留長歌滄浪曲詎為名利謀機杼隔<lb/>
籬落牛羊下林丘衣食聊自足安命復何求<lb/>
　　　題陸有孚山水圖<lb/>
<pb n="KR4h0098_WYG_027-13a"/>
逺山白雲裏近山青天上樓觀何巍峩金碧鬱相望石<lb/>
塘照縈紆平林見空曠謾拂渡橋鞭且憩沿崖杖良時<lb/>
趣自隨佳境意足暢奈此行促期丹梯當再訪<lb/>
　　　刑部魯員外富春山讀書處<lb/>
泊舟富春渚躡屩富春山荒臺見遺構下瞰滄江寒中<lb/>
有績學子辛苦服儒冠巖扉入松栢猿鳥時往還掃榻<lb/>
落葉下捲幔浮雲閒横經對秋月遙音薄林巒豈謂耽<lb/>
章句斯道常先難朅來十載餘翺翔賢士關持節出烏<lb/>
<pb n="KR4h0098_WYG_027-13b"/>
府典憲佐秋官南山宿霧姿文采何斑斑髙岡鳴陽侣<lb/>
九仭雲逵翰值此明盛時玉珮聲珊珊矯首讀書處烟<lb/>
蘿邈躋攀嚴陵客星隱清名滿人間出處雖異途我心<lb/>
求所安<lb/>
　　　題李將軍麓峯讀書處<lb/>
爾祖謫仙人讀書香山陰偉哉雲仍孫千載同此心嵳<lb/>
峩麓峰色下瞰湘江深石逕入烟篠巖扉閉雲岑橫經<lb/>
羣猿下散帙雙鶴臨掩耳魯生召抱膝梁甫吟松際一<lb/>
<pb n="KR4h0098_WYG_027-14a"/>
片月照君石上琴七絃引遐思清響生虛林聖代堯舜<lb/>
治䕫龍共招㝷干羽觀苗格簫韶放鄭淫分符辭北闕<lb/>
錫帶垂南金佇看文中賞遲爾瑤華音<lb/>
　　　題靜閣<lb/>
𣺌𣺌天際雲澹澹川上水物性適自然我心亦如此衆<lb/>
美但眩目羣喧徒聒耳如何牧羊者多為岐累爾舒情<lb/>
對簡編兀坐閒巾履俯仰天壤間熙熙有深理端坐結<lb/>
芝蘭成蹊謝桃李試問適意深虛堂靜中是<lb/>
<pb n="KR4h0098_WYG_027-14b"/>
　　　題叅議李子華林泉書屋<lb/>
開軒睇幽邃散帙當清漪愛以君子屋重此林泉姿空<lb/>
翠散瑤席輕流度華池牙籖挿髙閣萬巻光陸離逍遙<lb/>
絃頌暇魚鳥忻相隨俗慮淡若忘談笑無厭時早逢雍<lb/>
熙治文雅久見推歘起掌帝制兩藩賴綱維濟濟夔龍<lb/>
侣接武赤玉墀東觀多羣籍西清騁雄詞瑩如玉壺冰<lb/>
燦若瓊樹枝苕溪增秀色天目含清輝黎庶待拊字丘<lb/>
園寧暌違寄聲考槃澗白首以為期<lb/>
<pb n="KR4h0098_WYG_027-15a"/>
　　　攸縣周克己交翠軒<lb/>
夢逐舂陵雲手探濂溪水溪迴氣若合萬頃清無底雲<lb/>
間無極翁白髪垂兩耳青葢駕蒼虬顧視啓玉齒黃巻<lb/>
千萬言大道直如矢循環造化機日月無停晷採華掇<lb/>
桂英飱腴窺石髓邃谷珮獨聞層崖杖恒倚覺來户牖<lb/>
空階除翠交委髙樹移繁陰閒花落輕蕋晴光散疎簾<lb/>
春色浸淨几端坐物意多萋萋望中是<lb/>
　　　題王振之思親巻<lb/>
<pb n="KR4h0098_WYG_027-15b"/>
君子有所思所思良獨難髙堂在何許九原路漫漫食<lb/>
祿不待養衣錦誰為歡良宵四五起中情詎能安春至<lb/>
霜露零秋深風木寒感兹嵗華改惻愴頽心肝宦轍天<lb/>
一涯顧盻形影單努力播芳馨期以垂不刋<lb/>
　　　送李右文無為判官<lb/>
涼風滄江上蕭蕭游子袍手持一尊酒長揖别我曹孤<lb/>
舟艤五兩搖曳秋天髙共言庠序秀縈此州縣勞任重<lb/>
志自逺才優氣應豪佐郡展驥足承家見鳯毛恵愛千<lb/>
<pb n="KR4h0098_WYG_027-16a"/>
里内頌聲播蓬蒿<lb/>
　　　挽金處士<lb/>
柯峯鬱嵯峨嚴灘含清漪哲人日云逝失此山林姿寂<lb/>
寞月旦評淒絶陽秋詞菊徑掩行跡寒香生殘枝憶昔<lb/>
玉堂游微才忝相知杖履侍先輩儀刑垂後規如何東<lb/>
南訃白日慘無暉倐如數月别遽作千載期饑鳥下獨<lb/>
棹涼風吹喪帷荼毒孝子懷惻愴行人悲招魂藉楚些<lb/>
茹哀酹湘蘺無因寄逺道聊以寫所思<lb/>
<pb n="KR4h0098_WYG_027-16b"/>
　　七言古詩<lb/>
　　　聖孝瑞應詩<lb/>
扶桑倒影掛靈谷緇衣翩翩下天竺銀潢萬里涵輕春<lb/>
遙見真人調玉燭法王樓閣中天開寳幢斜倚瓊瑤臺<lb/>
回頭笑指祗園樹昨日恒河沙上來九重垂拱羮墻面<lb/>
巻却龍章向深殿鼎湖烟雨泣烏弓漢宫蘭膏掩妝扇<lb/>
璧月玲瓏雕玉簾佛筵掛影夜纎纎祥光萬丈照貝葉<lb/>
天花五采垂層簷梵音萬口海潮小三十六宫管絃繞<lb/>
<pb n="KR4h0098_WYG_027-17a"/>
松枝膏露甘可飱覆地瑞雲兜率曉大孝曾聞四海歌<lb/>
慈航西駕滄溟波又聞嵩山萬嵗祝龜書馬畫清時多<lb/>
熙熙化日長如昨十五階蓂生復落康衢黃髪笑自如<lb/>
何事流沙㝷極樂<lb/>
　　　題道士林栖霞碧蘿猿洞<lb/>
溪上垂蘿幾百丈石洞陰陰閟長日昔人學道居其間<lb/>
塵世紛紛未嘗識白猿一嘯下青山藥瓢丹竈共往還<lb/>
巖扉自掩明月上石牀不掃白雲閒伊誰㝷真百年後<lb/>
<pb n="KR4h0098_WYG_027-17b"/>
道機通𤣥七閩秀寳笈仙書入夜觀鐔津霞氣凌晨漱<lb/>
秋風嫋嫋吹綠蘿猿聲時和歩虚歌明年買棹七峰雨<lb/>
洞中雞犬知相遇<lb/>
　　　古洞閒雲歌為莆田笑庭訢上人賦<lb/>
古洞深幾許閒雲日來往惟應空門居相知愜幽賞笑<lb/>
庭上人不出山身比浮雲閒更閒松間石榻日應掃花<lb/>
底巖扉時自關紛紛郁郁古洞口白衣倐忽成蒼狗細<lb/>
觀色相了無蹤真空境界那能有雲來碧峰夕雲去滄<lb/>
<pb n="KR4h0098_WYG_027-18a"/>
江陰上人笑傲自無心知向白雲深處㝷<lb/>
　　　洪武乙亥十二月余教長沙時有武昌之行風<lb/>
　　　　雨雞鳴擁衾不寐藹鄉閭之思遂因故人髙<lb/>
　　　　漫士所寄山水小畫書以寄念云<lb/>
我家别墅三山陽浮亭小閣連草堂騷翁墨客共來往<lb/>
角巾野服同徜徉桃李依稀間可數槐栁次第森成行<lb/>
載酒或㝷曲水酌興來年少多疎狂荔林荷沼望逺近<lb/>
盛夏六月生微涼政當羣䇿戴堯舜且復一枕游羲皇<lb/>
<pb n="KR4h0098_WYG_027-18b"/>
有時散歩芳村下書聲燈影迷昏黃南畝秋成場圃具<lb/>
東鄰夜作機杼忙田家嵗事喜僅足邀迎日日傾壺觴<lb/>
蹉跎嵗月不知至頓令身世俱相忘朅來一官滯江海<lb/>
倐忽五載更星霜林逋飛夢孤山道陶潛馳心五栁莊<lb/>
早逢聖代無遺物徒費廩禄談辭章自慚微材駑駘並<lb/>
敢與騏驥爭翺翔公門簿書動有法下土挫折殊未遑<lb/>
鶯花夙云錦城樂人生何如歸故鄉<lb/>
　閩中十子詩巻二十七<lb/>
</p>
<p>
</p>
  </div>
<div>
                <head>閩中十子詩巻二十八</head>
    <p>
<pb n="KR4h0098_WYG_028-1a"/>
欽定四庫全書<lb/>
　閩中十子詩巻二十八　　　明　袁表<lb/>
　　　　　　　　　　　　　　　馬熒　編<lb/>
　王翰林集下<lb/>
　　五言律詩<lb/>
　　　送陳校官之溧陽<lb/>
春歸殘臘裏行色在孤舟山訝毘陵翠河經溧水流青<lb/>
氊寒榻共絳帳夜燈留時雨諸生望休過太白樓<lb/>
<pb n="KR4h0098_WYG_028-1b"/>
　　　送無為知州鄒以信<lb/>
一麾新出守五馬獨専城啼鳥留吟珮垂楊引别旌青<lb/>
山雲外見綠野雨中耕千里皇畿内行人播政聲<lb/>
　　　送王志仁歸餘杭<lb/>
誰知逢掖貴東觀校書時待漏趨青瑣題詩立赤墀自<lb/>
憐心似石莫嘆鬢成絲後夜玉堂月勞君千里思<lb/>
　　　送陳徳剛歸莆<lb/>
近得鍾王法才華世共稱劍鋒看舞女筆陣笑狂僧散<lb/>
<pb n="KR4h0098_WYG_028-2a"/>
帙花前席鳴琴竹裏燈石渠成逺别白下酒如澠<lb/>
　　　送湘鄉令王子材<lb/>
玉堂寒月白吟思在長沙作令時爭譽新詩衆共誇漁<lb/>
家連島嶼川路入桑麻煩寄江南信疎梅已著花<lb/>
　　　寄顧謹中<lb/>
滕閣結壯游文闈接高㑹笑語一尊同分攜十年外山<lb/>
光對揮毫峽影引聨佩河間賢士多著述推先輩<lb/>
　　　送僧還莆田<lb/>
<pb n="KR4h0098_WYG_028-2b"/>
都門相送處無奈栁條長呪引天花落經翻貝葉香浮<lb/>
杯吳水綠飛錫海天蒼後夜涵江月應期到上方<lb/>
　　　送林徳入成均<lb/>
羨君年最少夙有子雲才駐馬看吳苑聴鶯憶粤臺寒<lb/>
聲林外落暝色鴈邊來惆悵離亭思惟多白玉杯<lb/>
　　　送王界善首坐還莆<lb/>
逺公京國久飛錫日邊還雙樹行時見三花坐處攀木<lb/>
杯滄海渡定室白雲關何日辭軒冕來㝷物外閒<lb/>
<pb n="KR4h0098_WYG_028-3a"/>
　　　養蔬四首<lb/>
　　　　漢府教授王先生圃以養蔬自號先生非學<lb/>
　　　　圃者也葢因名寓意亦將究其本歟作四詩<lb/>
　　　　以貽之<lb/>
微雨朝來過園蔬取次看韭芽忻土暖芥莢怯霜寒畦<lb/>
理髙低種厨供旦夕飱莫嫌藜藿舍金玉試春盤<lb/>
　　　其二<lb/>
睡起應行藥羣畦喜有成銀茄星錯落金薤筆縱橫薑<lb/>
<pb n="KR4h0098_WYG_028-3b"/>
掌香生饌葱芽寸入羮南窻時一飽未數五侯鯖<lb/>
　　　其三<lb/>
雲生花裏逕雨泛竹邊渠積水收菰米編籬䕶土酥堪<lb/>
嗟漆園馬誰憶季鷹鱸王業豳風舊慇懃叙斷壺<lb/>
　　　其四<lb/>
御冬當㫖蓄應得治芳園掛壁藏新種培泥擁宿根萍<lb/>
虀憐鳯炙玉糝詫熊蹯擬作冰壺傳雄才獨討論<lb/>
　　　寄唐進士震<lb/>
<pb n="KR4h0098_WYG_028-4a"/>
我憶京華侣經年意若何别深鄉思減客久宦情多淡<lb/>
月回銀燭疎鐘帶玉珂青雲如可及傾葢一相過<lb/>
　　　送友人之京<lb/>
銀缸盛美酒江上送君行共惜孤舟别那知幾日程闕<lb/>
寒逢斷鴈宫曙聴新鶯早獻金門䇿休論漢賈生<lb/>
　　　題雪景圖<lb/>
髙閣凝雲閉虚窻帶雪開鳥寒多辨鷺樹暝總疑梅遣<lb/>
興惟詩句銜情祇酒杯遙知函丈下已遣二生回<lb/>
<pb n="KR4h0098_WYG_028-4b"/>
　　　題綠栁紫燕圖<lb/>
綠栁夏依依差池𤣥鳥飛蹴花隨别騎銜絮㸃征衣隋<lb/>
渚晴烟暝章臺夕照微衡門相托久應傍主人歸<lb/>
　　　挽徐母施氏二首<lb/>
綠鬢克家子青襟上國賔政榮三釡養誰念半生貧華<lb/>
館魚供母空山鶴弔人至今徐孺宅猶是孟家隣<lb/>
　　　其二<lb/>
極目烏程路髙堂旅櫬歸音容芳樹逺心緒片雲飛别<lb/>
<pb n="KR4h0098_WYG_028-5a"/>
淚茅生饌荒塵萊子衣青山佳兆在寂寞掩春暉<lb/>
　　七言律詩<lb/>
　　　元夕觀燈應制<lb/>
魚鑰春開虎豹關五雲星斗近天顔絳河月濕金盤露<lb/>
火樹香分玉筍班鳷鵲漏傳花外觀蓬萊仗列海中山<lb/>
萬方樂事同元夕恩賜千官十日閒<lb/>
　　　送裴孝感歸省<lb/>
都門霜落鴈南飛官舍蕭條獨憶歸澹月疎星辭帝闕<lb/>
<pb n="KR4h0098_WYG_028-5b"/>
亂雲髙樹近親闈淵明對酒心猶好斯立能詩趣不違<lb/>
聞説邑人相候久髙堂莫戀老萊衣<lb/>
　　　送别<lb/>
北堂幾許問歸音暫向都門寄越吟躭酒自能成野癖<lb/>
逢人不用説朝簪日邊歸斾飛鴻逺天際孤舟落木深<lb/>
莫訝年來鄉思逺也知寸草惜春心<lb/>
　　　采石江上元夕簡武昌周博士臨湘李驛宰<lb/>
朝迴無處不淹留元夕江頭駐去舟九奏簫韶天上聴<lb/>
<pb n="KR4h0098_WYG_028-6a"/>
千家燈火月中游燃犀壯志空流水倚馬長才見故邱<lb/>
佳節謾勞傷往事百壺共醉鷫鸘裘<lb/>
　　　送張指揮<lb/>
龍虎旌旗度塞河羽林將帥擁天戈銀潢淨洗烽烟地<lb/>
玉疊窮搜狐兔窠萬里山川傳駐蹕九重日月共鳴珂<lb/>
邊庭不用防秋計沙漠如今總漢歌<lb/>
　　　送曾太守之官<lb/>
誰言五馬共翩翩百丈惟牽上水船故吏青山開候館<lb/>
<pb n="KR4h0098_WYG_028-6b"/>
遺民綠野趁春田頌聲遙播啼猿外歸夢長隨落鴈邊<lb/>
聞説潁川曾入相知君未必讓先賢<lb/>
　　　次鄭校書左掖聞鶯之作<lb/>
白頭著作丈人行左掖聞鶯有短章委佩乍分花外仗<lb/>
停驂歸滯栁邊墻謫仙老去鄉心切賈至才髙野趣長<lb/>
自笑雲泥蹤跡異無因傾耳接飛觴<lb/>
　　　送匡行人顯回京師二首<lb/>
儒冠嵗月易蹉跎孤館相看奈别何匡裕棲遲名獨盛<lb/>
<pb n="KR4h0098_WYG_028-7a"/>
王猷落魄興偏多流鶯髙樹雙壺送積雨長江一棹過<lb/>
自笑烟波為客久陽關休向醉中歌<lb/>
　　　其二<lb/>
少年多是嘆暌離岐路相逢況後時倚棹每違求友興<lb/>
説詩應喜解人頤閒花澤國春如在驟雨江城暑不知<lb/>
此去雲霄猶咫尺長沙回首是天涯<lb/>
　　　送教諭陳廷傑歸湖口<lb/>
臘月江頭送季方北山飛雪撲離觴匡廬樹影吟邊近<lb/>
<pb n="KR4h0098_WYG_028-7b"/>
彭蠡江聲夢裏長晚嵗重瞻堯日月清時獨擅漢文章<lb/>
春來多少南歸翼毋惜題緘寄玉堂<lb/>
　　　陳主簿稔過宿賦答<lb/>
君門已許解朝衣此後相期過竹扉池上青山留客醉<lb/>
郢中白雪和人稀雨晴閒館花空落月上層城鳥倦飛<lb/>
明日獨懷乗興地不堪愁思更依依<lb/>
　　　送陳生温陵省親<lb/>
問君何處拜庭闈海國蒼茫去路微洛社舊遊同北望<lb/>
<pb n="KR4h0098_WYG_028-8a"/>
温陵積夢獨南歸春行樹外空聞鳥夜坐花邊靜掩扉<lb/>
轉向髙堂思綵服雲山惆悵與心違<lb/>
　　　贈道士陳清隱<lb/>
琳宫遁跡學無為姓字休勞世上知廬阜逺公蓮社别<lb/>
鑑湖賀老酒船期石牀花落因風掃丹竈雲深近水移<lb/>
幾度鈞天聞九奏餘音半入歩虛詞<lb/>
　　　送校書陳秀才省親<lb/>
都門雨雪正霏霏馬上雙壺送獨歸闕下馬周留客邸<lb/>
<pb n="KR4h0098_WYG_028-8b"/>
郡中潘岳訪親闈萬花島嶼春移棹五桞郊原晝掩扉<lb/>
霄漢朋遊總知己此行莫戀故山薇<lb/>
　　　送醫士使海上還閩<lb/>
滄海何年見異人一瓢曾飲上池春諸畨左語通三譯<lb/>
絶域神方重百珍鳯閣曉班沾雨露鯨波夜夢接星辰<lb/>
沈痾願施千金劑知爾無嫌北郭貧<lb/>
　　　題劉儀部山水圖二首<lb/>
<hi>闕</hi>
<pb n="KR4h0098_WYG_028-9a"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4h0098_WYG_028-9b"/>
　<lb/>
　<lb/>
　<lb/>
　<lb/>
　<lb/>
　<lb/>
　　　　　　　　　　　　　　　　　芳秦藩留<lb/>
宰輔唐室得賢良鼻祖風雲㑹仍孫徳澤光杏林喬木<lb/>
<pb n="KR4h0098_WYG_028-10a"/>
古橘井細泉香活世名重播傳家業愈昌雀闈趨石奮<lb/>
鳩杖侍王祥玳瑁開新席蒲萄進舊漿移忠同後覺養<lb/>
志獨先嘗五季英髦域羣編禮樂場詞源韓愈並䇿對<lb/>
馬周强易水勞詢訪燕臺肅紀綱郊原車送雨廊廟筆<lb/>
飛霜致逺須騏驥爭先覩鳯凰江遲京口棹城駐石頭<lb/>
裝逸氣吐彭蠡髙懷倒豫章已知金作帶猶憶綵為裳<lb/>
捧日丹心壯看雲白髪長河流汝水碧樹影朗山黃佇<lb/>
見推恩詔應歸介壽觴<lb/>
<pb n="KR4h0098_WYG_028-10b"/>
　　　送王僉憲<lb/>
車書逢泰運庠序毓賢良粲若三秋月威如六月霜文<lb/>
章槐寺重法律栢臺强奏對元推馬平反獨數張同心<lb/>
依夏省優秩入春坊喬木鶯遷谷朝陽鳯在岡兔毫應<lb/>
載筆雞舌半銜香詔賜東寮服恩分北座觴侍臣崇簡<lb/>
拔憲府出翺翔斾拂匡廬秀㠶移蠡渚長新吟憐二謝<lb/>
傑作繼三王攬轡澄清志埋輪論議昌百司還恵政列<lb/>
郡仰宏綱近説西江上春風幾樹棠<lb/>
<pb n="KR4h0098_WYG_028-11a"/>
　　七言排律<lb/>
　　　題御史鄭文志望雲圖<lb/>
江城回首思紛紛祇是孤飛一片雲紅葉擁村隨縹緲<lb/>
青山隔㟁半絪緼使旌搖動疑驄馬綵袖光迴辨繡紋<lb/>
捧日獨知酬壯志為霖共仰䇿奇勛相如獻賦心猶在<lb/>
潘岳閒居樂不羣晴帶孤鴻花外見陰迷啼鳥樹間聞<lb/>
朝飛滕閣庭闈近暮宿匡廬水國分出岫謾同陶處士<lb/>
横空好擬鮑參軍異鄉作客應如我故苑懷親每念君<lb/>
<pb n="KR4h0098_WYG_028-11b"/>
努力從龍天上去河陽顧望莫徒云<lb/>
　　七言絶句<lb/>
　　　題墨梅贈蘇上舍<lb/>
翠屏山下水雲香别墅歸來月在牀今日看圖詩興動<lb/>
渾如東閣送何郎<lb/>
　　　夢作<lb/>
楚山飛雨濕行旌猶記臨岐唱渭城橫笛江頭聞折桞<lb/>
斷腸又是别離情<lb/>
<pb n="KR4h0098_WYG_028-12a"/>
　　　過九江二絶似同舟諸游好<lb/>
孤舟幾日别京華望盡南天不見家客裏相看須盡醉<lb/>
江心何用泣琵琶<lb/>
　　　其二<lb/>
屠峰斷㟁見涵城風景依稀灞上營最恨春來長是客<lb/>
新鶯細栁不勝情<lb/>
　　　雨中齋居寄倪烱<lb/>
空齋疎雨又黃昏那復孤燈坐掩門縱道異鄉常不雨<lb/>
<pb n="KR4h0098_WYG_028-12b"/>
舉頭見月也消魂<lb/>
　　　夏日卧病寄同舍二三知己<lb/>
獨憐卧病送殘春説著春光惱殺人把酒看花等閒事<lb/>
布衣空惹陌頭塵<lb/>
　　　題髙安朱少尹莆山書舍<lb/>
林下横門隔斷橋溪邊草徑入雲遙青山綠樹知多少<lb/>
誰道書聲到市朝<lb/>
　　　題俞紫芝臨懷素千字文<lb/>
<pb n="KR4h0098_WYG_028-13a"/>
昔年艤棹桐江道草聖相傳紫芝老長風千里吹夏雲<lb/>
落日空山跡如掃<lb/>
　　　題木梅贈平度李太守<lb/>
　　　　平度守長沙李務本氏濵行余以前御史沈<lb/>
　　　　士㢘所作梅并題一絶贈之葢最其循良之<lb/>
　　　　政以慰齊民之望梅云乎哉<lb/>
北闕初乗五馬迴故園風景引離杯應知露冕行春處<lb/>
祇見棠梨不見梅<lb/>
<pb n="KR4h0098_WYG_028-13b"/>
　　　題唐馬圖<lb/>
錦韀金鐸舞傾杯驛路相傳換馬臺零落黃塵鼙鼓歇<lb/>
祇從圖畫識龍媒<lb/>
　<lb/>
　<lb/>
　<lb/>
　<lb/>
　閩中十子詩巻二十八<lb/>
</p>
<p>
</p>
  </div>
<div>
                <head>閩中十子詩巻二十九</head>
    <p>
<pb n="KR4h0098_WYG_029-1a"/>
欽定四庫全書<lb/>
　閩中十子詩巻二十九　　　明　袁表<lb/>
　　　　　　　　　　　　　　　馬熒　編<lb/>
　周祠部集<lb/>
　　　塞下曲<hi>六首</hi>
天子垂衣日將軍擁節行百金驕漢騎千彀弱羌兵曉<lb/>
戰霜填角宵眠雪照營不經黃磧道誰悉玉關情<lb/>
　　　其二<lb/>
<pb n="KR4h0098_WYG_029-1b"/>
草檄馳髙闕分符出未央雕弓秋玉鏤寳劍夜金裝馬<lb/>
飲長河白兵交落日黃軍中諸校喜生得左賢王<lb/>
　　　其三<lb/>
功成屬飛將萬里解重圍病奪蕃兒馬親分漢主衣狼<lb/>
山吹獵火虎帳合兵機直斬樓蘭首軍中立號歸<lb/>
　　　其四<lb/>
羽箭拂雕弓金鞍駕玉驄凌秋千騎動直夜萬夫雄磧<lb/>
暗邊塵起鞭長漢月通祇今麟閣上誰數貳師功<lb/>
<pb n="KR4h0098_WYG_029-2a"/>
　　　其五<lb/>
辛苦代門邊寧輸衛霍先彎弓辭夜月走馬入遙天力<lb/>
戰身堪報承恩命若懸烟塵猶未沒天子在甘泉<lb/>
　　　其六<lb/>
防身三尺劍計日斬樓蘭漢寵今方盛邊勛古獨難沙<lb/>
塵弓外暗楊栁笛中寒絶塞無春色蕭條不忍看<lb/>
　　　孟春同郡學諸公遊烏石蘭若仙臺<lb/>
松門媚烟景探玩輟輕䇿林谷諧宿懽川雲返初迹鳴<lb/>
<pb n="KR4h0098_WYG_029-2b"/>
弦希叔夜躡屐企安石妙賞心寓𤣥芳遊髪驚白詎躭<lb/>
緇錫流幸接鄒魯籍俯仰百年身能為幾時客晨風應<lb/>
序至好鳥欣春及物候俱有情人生豈無適餘花映尊<lb/>
爼落日散巾舄笑語淡忘歸重期諒超隔<lb/>
　　　題山水畫寄筠州王校文<lb/>
六奇秀南州五老萃西路風壤雖異區英靈總佳譽千<lb/>
迴邊海日百丈際江樹蒼翠春到時空濛鳥飛處沾衣<lb/>
蘿磴雨宿櫂花崖霧適楚偶目新瞻閩屢懷故雅躭浩<lb/>
<pb n="KR4h0098_WYG_029-3a"/>
然想解道𤣥暉句慰爾逺暌離因之裂紈素<lb/>
　　　寄陳八參軍兼似余二書記<lb/>
嘗慕天下士許君如古人如何無良媒十載家仍貧落<lb/>
拓禮節踈屢為時輩嗔宇宙不可測江淮徒問津賈傅<lb/>
傷鵩鳥仲尼泣麒麟聖賢尚如此我輩奚悲辛伊昔負<lb/>
髙誼橫行值風塵倚劍走蛟龍談經驚鬼神戀國不戀<lb/>
土顧恩寧顧身邊庭凈殺氣漢月迴陽春豈期時事改<lb/>
再覩天地新拂衣乃歸來衡茅仍荆榛我生竟蹉跎悠<lb/>
<pb n="KR4h0098_WYG_029-3b"/>
悠志難伸北望君門開欲進路無因詩書未得用岐路<lb/>
誰相親白社憶陶趣青山思杜隣偶兹南宫眺而臨滄<lb/>
海濆探𤣥坐竹晚縱酒看花晨萬里發長嘯白雲濕衣<lb/>
巾封緘寄知己庶以攄中懃<lb/>
　　　揭天謠<lb/>
巨靈吹空南斗死鬼哭如雲學流水桂䦨天影白鶴秋<lb/>
兔光斜墜三泉裏泉宫暗蟲寒草根土燈燃露絓黃昏<lb/>
鐵心九回滴秋血三十六帝聞俱吞帝遣雙童去不返<lb/>
<pb n="KR4h0098_WYG_029-4a"/>
楸梧參差牧馬苑青烟一㸃吹六龍芙蓉吐光海波淺<lb/>
　　　其二<lb/>
西池鵲寒墜靈羽冰凘粼粼凍王母青娥遏雲紛玉琚<lb/>
水簾桃花逗香乳紫元雙眉牽黛光頽蒿折玉壽齊長<lb/>
風臺神人鐡作背哭聲酸骨啼秋裳綵絲繩結絓秋影<lb/>
身騎白龍勸天醒暗魂斜背南山飛獨立香蟲泣空冷<lb/>
　　　其三<lb/>
魚鱗居次龍堂髙琉璃砌空銀爛濤波靈泣訴海若浪<lb/>
<pb n="KR4h0098_WYG_029-4b"/>
腥風巻晝雲漕漕珠潭沈光瘞神嫗瘦蛟啾啾走沙雨<lb/>
仙郎秋袂斑斑啼淚花凝碧扶桑樹<lb/>
　　　其四<lb/>
湘人敲鼓迎二真娃郎苕綰參差塵東風翦雪綃綠水<lb/>
半天斜露葡萄春竹根沿花鑄明月野墳死草泉幽咽<lb/>
銅龍玉狗閽重重東方不髙眼穿血<lb/>
　　　其五<lb/>
呼天走馬指千里刺龍血濺秋杯水直欲三澆壯士衣<lb/>
<pb n="KR4h0098_WYG_029-5a"/>
莫教空瘞苔花紫白烟戛城滴鉛粉鬼燈翳墻星隱隱<lb/>
斜飛敗草濕露光玉門一滴牽秋腸商靈參差拾枯骨<lb/>
晚嵗沙頭塟明月妖姫爛醉黃金錢簌簌青霜翦歸髪<lb/>
　　　其六<lb/>
玉鱗瑣瑣秦家土鳯凰去天竄寒鼠載得仙橋度玉關<lb/>
誰管秋烟星栩栩粉牕綺簾十二家井龍咽火紛棲鴉<lb/>
宫姝秃袖學秋舞背客紉珠河影斜舊紗銀燈翳椒壁<lb/>
銅輦秋雲夢中泣石氏珊瑚勸作杯直捲黃河三千尺<lb/>
<pb n="KR4h0098_WYG_029-5b"/>
　　　其七<lb/>
菱蒲泣露鴛鴦渚香墳綺羅作塵土碧玉斜明五五橋<lb/>
藕絲流雲逆行雨墮鴉春綠不勝梳撩亂芳風浩無主<lb/>
殺青欲竟吟鬼妬蘇堤已逺波聲苦<lb/>
　　　其八<lb/>
白天戛雲漏龍歇九道愁泉土花咽衰蛩粉壁牽暗光<lb/>
殘霞墮溪藤葛涼苦烟恨骨埋蒿里哭聲水寒凝不起<lb/>
青屏玉女斷香魂露黛如啼怨秋鬼<lb/>
<pb n="KR4h0098_WYG_029-6a"/>
　　　其九<lb/>
魂青青魄濯濯鳥不號魚不躍紛水神激山樂天亦搥<lb/>
殘地亦摧却提攜踏青霞九回弔孤月秋臺鄉樹結桐<lb/>
花千年恨血㸃泉沙鬼燈送客三山下黃塵清水扶桑<lb/>
斜<lb/>
　　　賦得河橋草色送髙大歸龍門<lb/>
江頭微暄冰始開河橋一夜春風來傷心宛似叢臺下<lb/>
青青草色青如苔二月三月青門道積素浮光不堪掃<lb/>
<pb n="KR4h0098_WYG_029-6b"/>
酒幔烟中望却無釣磯水畔看還好橋上蕭條人幾家<lb/>
芳洲漠漠楚天涯暝隨斷梗飄寒雨晴逐遊絲映落花<lb/>
龍門還家孟諸野清尊惆悵河橋下臨岐盡醉歌送君<lb/>
草上片時駐君馬<lb/>
　　　答林子山見寄山中<lb/>
百年心事共悲歡浮世風波夢裏看洛下青山相憶久<lb/>
郢中白雪獨酬難將春野路孤鶯早乍雨江城半夜寒<lb/>
自愧五陵空學劍侯門誰復識馮驩<lb/>
<pb n="KR4h0098_WYG_029-7a"/>
　　　寄齋中諸公<lb/>
滿院飛花積雨晴春深卧病更傷情舊遊白社思陶令<lb/>
歸夢青山憶馬卿水國烟光孤鳥沒官城槐葉一蟬鳴<lb/>
南州勝事多乘興羸馬吟鞭倦獨行<lb/>
　　　謝明府宅觀妓<lb/>
舞換綠羅衣歌傾白玉巵自矜謝公宅勝似梁王池雲<lb/>
月絃中醉天河曲外移風流在兹夕誰不道相宜<lb/>
　　　望浮漚亭子<lb/>
<pb n="KR4h0098_WYG_029-7b"/>
揚雄遺舊宅寂寞竟誰過野鳥能歌舞山花作綺羅池<lb/>
空秋草沒樹雜暝烟多縱有琴臺月清光奈爾何<lb/>
　　　留别玉融林八先輩<lb/>
八月蘆葦鳴海風氣微寒離心若浮雲薄暮空漫漫夜<lb/>
湖夢蛟龍十日阻風瀾燕鴻自飄颻知時各飛還如何<lb/>
淹病客别苦不成歡耿耿尊前酒離離無醉顏微絃亘<lb/>
商意起向中宵彈井水金轆轤陰窻碧琅玕其將空中<lb/>
月度以天涯山行行玉融興一顧恒三嘆<lb/>
<pb n="KR4h0098_WYG_029-8a"/>
　　　遊皷山西畬<lb/>
穹形抱虬木壁色限蒼鐵澉潄身屢傾量轍崖頻折披<lb/>
羅至雲杪恍眎崑崙竭初景動扶桑電旌或明滅髙秋<lb/>
軼纎翳千里亘寥廓野曠衆慮恬天清百愁絶青陽與<lb/>
赤谷詎可辨優劣設險造化功蟠幽鬼神穴國師峰萬<lb/>
丈鍾靈氣參錯雙鳯何年來徒聞此棲躍晤遊非所私<lb/>
況賴古賢哲崔嵬泰華巔作書家人訣<lb/>
　　　龍津夜月<lb/>
<pb n="KR4h0098_WYG_029-8b"/>
鯨波激清淺虬木鬱凌亂一片涵虛空千㝷曠崖岸金<lb/>
流白沙杪璧碎青霄半桂幕張邃淵雲旗靜高漢紛羅<lb/>
廣寒府洞闢馮夷觀隱目石磑磑澄襟沙漫漫明璫弄<lb/>
參差神女遊渙汗設險雖地形湊奇實天判不令敷景<lb/>
光徒以積幽暗擊汰頻負秋挐舟詎淪晏漂零時頗殊<lb/>
俯仰跡俱換靈物諒護持良期恣探翫<lb/>
　　　錢舜舉金碧山水圖<lb/>
風土隣巴國山河枕蜀城層流九折轉積石七盤横樹<lb/>
<pb n="KR4h0098_WYG_029-9a"/>
影分螢檻崖光護鳥楹絳雲全抺曙紫磴半牽晴磵鹿<lb/>
緣苔卧山猿抱葉行鏡標巖岫合衣拂薜蘿輕旅望迷<lb/>
鸞渚仙遊憶鶴京斷金秦谷恨殘粉漢宫情瀟洒浮埃<lb/>
軼參差倒景清嶺烟三島暝潭雨百花明桃水真難寫<lb/>
蓬萊獨異名何能諧雅興端化沐餘生<lb/>
　　　小李將軍金碧山水圖<lb/>
池島疑秦屬雲山似洛疆四圍青嶂合一望綠川長野<lb/>
浦全春樹人家半夕陽峯巒看似繡草木訝聞香凍竹<lb/>
<pb n="KR4h0098_WYG_029-9b"/>
澌銀雪寒風落錦霜樓思王粲倚谷憶鄭生藏石髪和<lb/>
烟潤林衣浥露光日華初布煖風信未經涼水泛蛟龍<lb/>
迫巖居豺虎防魚情空𣺌漠鴈思更微茫獨浩巢松興<lb/>
多懷辟榖方天台與蓬島對此永相忘<lb/>
　　　送曾譯史歸山中<lb/>
凌霄臺下罷登臨一曲離歌淚滿襟芳草懷人頻積夢<lb/>
流年逺别又驚心春城鴈去餘寒盡野戍花飛暮雨深<lb/>
今日逺㝷陶令尹青山卧病謝朝簪<lb/>
<pb n="KR4h0098_WYG_029-10a"/>
　　　驃騎席上餞别典監鮑公歸長沙<lb/>
髙館涼風送别過膏車秣馬謾蹉跎玉壺暫醉將軍酒<lb/>
寳劍新彈俠客歌楚水夕陽行處逺官橋春樹夢中多<lb/>
王門到日能相憶千里愁心竟若何<lb/>
　　　温泉宫行送夾谷琦之涼州<lb/>
君不見温泉宫朧朧綠樹不可數粉牎綺樓九天上日<lb/>
麗鉛華夜歌舞憶昔長安全盛時温泉宫中誰敢窺鶯<lb/>
聲慣識霓裳調風光偏醉金明枝驪山一日烟塵起却<lb/>
<pb n="KR4h0098_WYG_029-10b"/>
嘆温泉乃如此翻為戰士牧馬池不及耕人飲牛水此<lb/>
去涼州鴻鴈回音書别後醉難裁經過何處問陳迹惟<lb/>
見黃河天際來<lb/>
　　　寄浙中魏元夫先輩<lb/>
感激布衣士兹隨麋鹿羣長安道上如雲客問爾姓名<lb/>
皆不聞鄴中風物蹉跎久年少辭家今白首自判功勲<lb/>
衛霍先肯輸詞賦班揚後舊業蕭條江海濵天涯極目<lb/>
隔風塵綺羅春去空啼鳥桃李花開不見人往來書劍<lb/>
<pb n="KR4h0098_WYG_029-11a"/>
為儔侣縱酒悲歌淚如雨楚水懷恩志未酬呉門寄食<lb/>
心常苦男兒得志須有時生平窮逹復奚疑請看世上<lb/>
悠悠者誰識當時游俠兒<lb/>
　　　賦得宿猿洞送友人之湘中<lb/>
怪石如雲起天上枯藤盤根垂百丈蘿深苔滑鳥不栖<lb/>
索漠寒猿卧相向兩兩三三往復迴銜花映水皆奇狀<lb/>
清秋倒樹風磵號初日排雲雪崖壯醉客應為巫峽吟<lb/>
行人厭作巴山望洞裏愁聲誰忍聞别時對此堪惆悵<lb/>
<pb n="KR4h0098_WYG_029-11b"/>
　　　甲子嵗孟夏中四日陪林膳部登鼓山<lb/>
五季開皇運三峯遶佛筵雲霞通寳地日月麗金天石<lb/>
罅泉源出山迴漲海連麥風銷碧氣海雨布蒼烟夏届<lb/>
裁衣後宵分巻幔前攀崖如過鳥入洞訝迎仙道喜傳<lb/>
燈久名推射箭賢談空超物累習定演經禪大化應知<lb/>
寂微生欲棄捐軒車待明發回首更茫然<lb/>
　　　賦得函谷關送賈一<lb/>
西望長安愴别顔荒城迢逓白雲間行人惡聴河聲險<lb/>
<pb n="KR4h0098_WYG_029-12a"/>
舊路長連草色閒樹裏月來通漢苑天邊雲霽傍秦山<lb/>
慿君如見關門尹為問青牛幾日還<lb/>
　　　晚眺懷陳大<lb/>
少年離别惜蹉跎南國登臨感慨多薛老嶺頭雲欲盡<lb/>
越王臺上雨初過戍樓夕照啼山鳥林谷春香送女蘿<lb/>
遙憶故人霄漢上荆州詞賦復如何<lb/>
　　　得浮丘書<lb/>
客裏書回慰所思開緘忽感别離時殘春滄海攀楊栁<lb/>
<pb n="KR4h0098_WYG_029-12b"/>
明月瑤琴怨竹枝故里風烟三徑掩舊遊心事幾人知<lb/>
江州司馬歸何處遙憶青衫淚欲垂<lb/>
　　　齋居呈陳二髙三兼似故人黃𤣥林敏及從弟<lb/>
槐葉陰陰楊栁垂髙齋獨坐日斜時地經積雨多秋竹<lb/>
鳥惜殘花戀故枝卧病山城非中酒舊遊洛社總能詩<lb/>
相從每過揚雄宅一曲陽春慰所思<lb/>
　　　行經華陰<lb/>
西遊莫嘆勞行役風物繁華記往年千里關城臨渭水<lb/>
<pb n="KR4h0098_WYG_029-13a"/>
萬家烟樹入秦川露盤臺迥金為掌泰華峰髙石作蓮<lb/>
聞道盛時多宴樂更傳車馬幸温泉<lb/>
　　　陳大宅挾彈圖<lb/>
鳴弓日晚騁霜蹄灞上飛花踏作泥辛苦塞垣多少恨<lb/>
五陵春色醉中迷<lb/>
　　　春夜宿曾大别墅懷故人泉<lb/>
春夜沈沈思萬重朝雲暮雨去無蹤天河坐見三星沒<lb/>
知在巫山若箇峰<lb/>
<pb n="KR4h0098_WYG_029-13b"/>
　　　季冬林志道歸山中<lb/>
日暮河水廣北風屬嚴涼豈惟嵗華晚顧此道路長河<lb/>
水尚可渉子行不能將賴有琴與瑟改絃為君張請聴<lb/>
遊子吟泠泠悲慨慷諒無晨風翼千里共翺翔去去保<lb/>
令徳别離以為常<lb/>
　　　嵗晏紀懷書寄武林魏原夫<lb/>
日晚鴈聲急霜空洲上田農家事機杼織作涼風前顧<lb/>
兹惻逺别悠悠阻山川百川竟到海豈道無歸年但恐<lb/>
<pb n="KR4h0098_WYG_029-14a"/>
綠髪變將隨時事遷長歌市上醉酒盡心如懸逹夜風<lb/>
雪至蒼茫楚江邊自非剡中客欲泛山陰船野色動逺<lb/>
雞天明路迴沿相期有飛夢千里長周旋<lb/>
　　　秋詠<lb/>
南山閉户絶風塵舊業依依少四隣秋草望中曾獨往<lb/>
野鷗閒裏最相親荆門西望迷歸客湘水東流怨逐臣<lb/>
榮辱升沈只如此更將心事問何人<lb/>
　　　送彭生歸温陵<lb/>
<pb n="KR4h0098_WYG_029-14b"/>
春天送客粤王城南陌萋萋草自生逺路花枝拚醉别<lb/>
舊遊滄海寄歸情路㝷金粟孤雲入山到壺公片月明<lb/>
兩地經過多勝槩看君髙興一題名<lb/>
　　　登望湖亭寄王孟揚<lb/>
朝來一上望湖亭湖草茫茫入望青空判鄉書慿朔鴈<lb/>
頓忘旅食換春星洛陽久病慿誰賦湘水長歌忌獨醒<lb/>
暫拾芳菲歸潦倒酒杯相對慰飄零<lb/>
　　　寄王校文<lb/>
<pb n="KR4h0098_WYG_029-15a"/>
壯遊江海總離居豈料同君嵗月疎湘水毎勞懷舊夢<lb/>
筠陽曾枉薦賢書霜空落葉清砧候天入平蕪白鴈初<lb/>
自古長沙文化地聖朝逢掖近何如<lb/>
　　　寄居異上人<lb/>
上人家何處百丈山中住林下曝衣紅槿根潭邊絓錫<lb/>
青松樹口誦楞伽日幾回柴門不閉亦不開自言此身<lb/>
無住著昨日恒河沙上來有時面壁坐不起却忘乞食<lb/>
春城裏桂花松子不逢人趺跏惟對雙童子杳靄鐘聲<lb/>
<pb n="KR4h0098_WYG_029-15b"/>
薄暮聞登臨幾日思紛紛世人欲見何由得長望中峰<lb/>
禮白雲<lb/>
　　　平逺臺宴集<lb/>
髙樓翠微裏振袂凌蕭散坐觀滄海流仰視白日短飄<lb/>
颻居化城羈離賦文舘偶兹躭琴尊詎非避書簡境絶<lb/>
萬塵滅趣愜衆妙管川上風雨來蒼然望中滿烟鐘度<lb/>
山暝野燒穿林晚東城領車騎相邀下崇坂<lb/>
　　　温陵旅次懷馮伏林謹二上舍兼簡王褒秀才<lb/>
<pb n="KR4h0098_WYG_029-16a"/>
行邁日苦短奄忽嵗云徂慆慆東山下氣結何由舒人<lb/>
命若朝露百年立斯須鄙夫徇形役君子抱沖虚結駟<lb/>
遊燕趙奮志執金吾榮耀非故物富交貧恐疎飄颻羨<lb/>
門輩髙舉凌雲衢胡為困泥滓嘆息希良圖<lb/>
　　　蘆鴈詞<lb/>
田食不厭肥沙宿不厭廣天長洲渚靜露下蒹葭響關<lb/>
河屢超忽寒暑互來往南翔先雪過北翼迎春返預愁<lb/>
逺道苦豈暇髙丘想同類聊自持分飛恐矰網<lb/>
<pb n="KR4h0098_WYG_029-16b"/>
　　　行路難<lb/>
長安行路難上闕隘秦關萬里貂裘敝三邊寳劍閒近<lb/>
聞絳灌在翻謫賈生還歸去狂歌客蕭條草莽間<lb/>
　　　温陵中秋陳大宅後亭觀月<lb/>
紫英亭前露欲香習家池上夜偏長醉來見月知何處<lb/>
還道清光是故鄉<lb/>
　　　十六日湖塘上觀月<lb/>
玉露寒侵鳷鵲樓桂花池館恨悠悠不妨歌舞留人醉<lb/>
<pb n="KR4h0098_WYG_029-17a"/>
一夜清光減却秋<lb/>
　　　題陳大宅方壺子層層雲樹圖<lb/>
昔年曾記秦川客雲樹參差去欲迷日暮孤舟行不盡<lb/>
鷓鴣啼過渭城西<lb/>
　　　贈夾谷琦之温陵<lb/>
粤河臘盡雪澌流千里離心醉未休半夜山城聞笛恨<lb/>
斷腸那似古梁州<lb/>
　　　秦家小慧<lb/>
<pb n="KR4h0098_WYG_029-17b"/>
小小持金鏡隨妝日幾迴春光能自媚飛燕莫相猜香<lb/>
逕緣花掃寒窻候月開長陪雲雨態學夢楚陽臺<lb/>
　　　題陳生魁畫圖别意<lb/>
我昔朝玉京而多登覽情東關倦前迹却泛西江行西<lb/>
江十日窮烟水落景揚瀾走千里蒼然秀色吹角巾望<lb/>
湖亭下涼飈起咫尺匡廬何壯哉五峰綺繡相縈迴長<lb/>
空飛瀑如濤㵼淙淙噴壑鳴風雷雙騎白鹿古仙子雲<lb/>
間笑引青霞杯逺欲從之不可得顧余揮手長千陌金<lb/>
<pb n="KR4h0098_WYG_029-18a"/>
作鍾山掌上開濛濛萬古清無極黄鶴西辭璚樹枝别<lb/>
來夢寐惜光輝請移粉墨滄洲趣遲爾天門慰所思<lb/>
　　　龍街秋月<lb/>
天上知何嵗人間值此宵龍街初見月兔闕漸移杓倒<lb/>
影孤輪滿清光四望遙谷昏催罷牧山暝引歸樵逺漢<lb/>
懸飛鏡中流濯碎瑤穿林疑作瀑湧海訝成潮東出光<lb/>
臨夜西沈影迫朝蚌中澄碧氣鵬際入金飈幾見陰晴<lb/>
處偏令物候凋冬迎將薄冷夏送軼餘歊濕翠桐枝落<lb/>
<pb n="KR4h0098_WYG_029-18b"/>
空香桂子飄人家舉酒問僧舍捲簾邀赤壁思聨玉秦<lb/>
臺憶奏韶廣寒何處是仙歩思飄颻<lb/>
　　　漢上聞邊人吹笛<lb/>
不識邊城路方從篴裏聞千聲悲漢月萬里遶秦雲響<lb/>
入天山動寒兼隴水分梅花今夜落江上正紛紛<lb/>
　　　竹枝詞<lb/>
湖上鴛鴦飛一雙人生最苦住他鄉郎舟蕩入荷花水<lb/>
引蔓牽絲恨更長<lb/>
<pb n="KR4h0098_WYG_029-19a"/>
　　　寄涵江陳韞玉<lb/>
南望涵江無盡期蕭條還解憶荆扉相思豈道音書少<lb/>
祇為春來鴈北飛<lb/>
　<lb/>
　<lb/>
　<lb/>
　<lb/>
　<lb/>
<pb n="KR4h0098_WYG_029-19b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　閩中十子詩巻二十九<lb/>
</p>
<p>
</p>
  </div>
<div>
                <head>閩中十子詩巻三十</head>
    <p>
<pb n="KR4h0098_WYG_030-1a"/>
欽定四庫全書<lb/>
　閩中十子詩巻三十　　　　明　袁表<lb/>
　　　　　　　　　　　　　　　馬熒　編<lb/>
　黃博士集<lb/>
　　　送方大歸莆<lb/>
魯酒醉行客越弦激商聲中懷百憂集兼此離别情陽<lb/>
月過呉楚驅車下闕城北風捲微雪擁袂還宵征誰謂<lb/>
此枯槁翻然逢鮑生平居異鄉國失路如弟兄雲月寄<lb/>
<pb n="KR4h0098_WYG_030-1b"/>
遐想心與澄溪明何因别離水又向東南傾還激清淺<lb/>
處為君濯長纓後期𦕈川岳悵望何時平<lb/>
　　　度梨關先寄冶城諸友<lb/>
驅馬望鄉國朝行風雨中閩山鬱嵯峨何啻千萬重舉<lb/>
頭見關吏石壁摩蒼穹人生幾何時來往兹無窮魏闕<lb/>
豈不戀知音非易逢命途或不臻四海如轉蓬前日發<lb/>
京師淮天雪濛濛客衣丹陽樹旅食呉門鐘心憂路彌<lb/>
逺醉極歌且雄匪遇賢逹士何由豁心胸滄波任垂釣<lb/>
<pb n="KR4h0098_WYG_030-2a"/>
兔苑甘為農身隨壒埃避興與魚鳥通慿將歸田意為<lb/>
我報山翁<lb/>
　　　度陽隑江得口字<lb/>
暮色入長江江㠶疾於鳥蒼山白雲外一望更何有颯<lb/>
沓風雨來蕭條夕陽後張燈照寒爐且復醉杯酒長歌<lb/>
滄浪曲逺應滄浪叟厓暗古木深沙虚暮潮吼發家春<lb/>
序深去國别情厚何處有僧廬殘鐘出溪口<lb/>
　　　覽鏡詞<lb/>
<pb n="KR4h0098_WYG_030-2b"/>
嬌女自憐色冶容對青鸞如何春華歇覽鏡空長嘆舊<lb/>
質委秋草芳情變衰蘭終焉用膏沐不及君承歡顧影<lb/>
誤相托照心徒自寒白頭歌古調五起摧心肝<lb/>
　　　秋夜聴谷大彈陽春白雪遂歌以贈<lb/>
昔聞歌白雪未知絃上聲看君彈來秋月下十指如度<lb/>
春風鳴初聞飄飄下天闕亂逐回風氣騷屑凍來深樹<lb/>
梅不開散入空林竹應折又如紛紛江上來流音中節<lb/>
渾相催灞陵一日幾人度剡溪半夜孤舟迴清川帶寒<lb/>
<pb n="KR4h0098_WYG_030-3a"/>
流野鳥絶繁語少女歌殘葉共飛仙郎唱罷花能舞須<lb/>
臾雪晴風亦遲按絃問君君不知聲殘響絶無所見惟<lb/>
見桐枝秋露垂<lb/>
　　　北嶺陪殷大夜飲感别<lb/>
故國秋風見仲宣悲歡都集夜燈前二毛對酒仍堪醉<lb/>
萬里還家祇自憐樹拂斷猿疑峽路月臨征鴈夢湘川<lb/>
謾將草木同衰朽未必陽春雨露偏<lb/>
　　　丹陽道中<lb/>
<pb n="KR4h0098_WYG_030-3b"/>
五陵為客久儒服滿塵埃望闕無知己還鄉愧不才山<lb/>
陰殘雨度河廣斷雲開歸去多朋舊春城共酒杯<lb/>
　　　河上立春<lb/>
故國幾時别殊鄉今早春青陽開霽雪殘日送歸人漸<lb/>
與雲霄隔空驚嵗月新不堪零落處愁淚滿衣巾<lb/>
　　　金山寺<lb/>
江心浮絶島古寺軼氛埃樓迥中天起窻閒向水開空<lb/>
雲龍影度海雨鴈聲來故國登臨後如今又幾迴<lb/>
<pb n="KR4h0098_WYG_030-4a"/>
　　　竹岡晴雪<lb/>
殘雪春天路髙岡竹外晴玉林行處合琪樹望中明瑞<lb/>
氣埋龍影花紋雜鳯聲剡溪舟欲渡湘水佩俱鳴舞換<lb/>
青禽歇歌回翠袖輕人家開逕曉僧舍捲簾清鼎鼐欣<lb/>
時泰朋尊待嵗成髙吟稱寡和長愧郢中名<lb/>
　　　題周進士古木清猿圖<lb/>
昔從錦城來却過愁猿道千崕萬嶂不可聞此中哀怨<lb/>
令人老況是西江秋水來衝波逆折鳴風雷攀蘿渉水<lb/>
<pb n="KR4h0098_WYG_030-4b"/>
苦難度騰枝抱子俱縈迴空林陰陰不知處前驚後呼<lb/>
若相語正當絶險陵天梯攬轡聴來淚如雨君不見蠶<lb/>
叢開國通秦關六龍西幸仍躋攀猿聲鳥道有如此一<lb/>
為長歌行路難<lb/>
　　　和守嵗侍宴應制<lb/>
皇家共守嵗華新此夜紅雲捧紫宸乍對瓊觴同餞臘<lb/>
喜聞玉管又迎春門前列炬明殘雪天上華筵接近臣<lb/>
最荷發生蒙聖澤來晨風物更宜人<lb/>
<pb n="KR4h0098_WYG_030-5a"/>
　　　勅借岐王九成宫避暑<lb/>
帝宫别賜九成名仙駕遙承五月行天上樓臺佳氣繞<lb/>
日中霄漢早涼生醴泉近酒移花味雲籟催歌雜鳥聲<lb/>
何必仙家瑤海上來晨復得借昆明<lb/>
　　　過方山舊居處<lb/>
曾逐孤舟背逺村清溪一去不知源於今莫辨秦人處<lb/>
野鳥潭花即故園<lb/>
　　　賦錢塘送谷大之涼州<lb/>
<pb n="KR4h0098_WYG_030-5b"/>
錢王昔遺業千里開雄都行人訪古大江上古人事業<lb/>
今何如憶昨旌旗連海東弩迴巨浪舟始通寳衣毬馬<lb/>
歸何處江聲日暮愁無窮呉姬酒樓向江口雜花垂楊<lb/>
當户牖春㠶二月誰憶家黃金十萬寧沽酒繁華東流<lb/>
不可駐古來陳迹惟丘土潮上寒侵蘇小堤漁歸夜唱<lb/>
嚴陵雨君去涼州此暫過莫令嵗月易蹉跎懷親何處<lb/>
堪腸斷懸知倚棹聞呉歌<lb/>
　　　同王大過異公房憶孟宣海上<lb/>
<pb n="KR4h0098_WYG_030-6a"/>
山中初見蜀葵花秋後登臨感物華過客偶因隨杖履<lb/>
老僧何用具袈裟空階候葉飛霜早逺郭清砧落日斜<lb/>
近得浮丘書信否幾時滄海報還家<lb/>
　　　送金秀才之温陵<lb/>
官亭花發酒初香白馬翩翩大道傍醉客盡隨歌舞散<lb/>
寒川空對别離長紫雲洞裏逢秋月赤鯉潭邊度早霜<lb/>
休説故山多少恨軍中吹角斷人腸<lb/>
　　　齋居懷林逸人<lb/>
<pb n="KR4h0098_WYG_030-6b"/>
累月不出户堦前空綠苔如何歸鴈後不見故人來野<lb/>
竹連書幌寒山對酒杯閒居能著述端愧子雲才<lb/>
　　　送曾綱歸青舖得樹字<lb/>
握手城東門駕言首歸路人生浮世間俯仰安得住去<lb/>
途苦云促交道嘆希遇歡笑顔易紅暌違髪成素清川<lb/>
悵何極白日忽已暮飄然涼風至振此芳林樹去國惜<lb/>
共違瞻雲喜先歩回首不見君遙遙隔烟霧<lb/>
　　　丁邜嵗菊夕燕集温陵郡庠得起字<lb/>
<pb n="KR4h0098_WYG_030-7a"/>
林莽謝舊條嵓籬藹初蕋遐登崇坂雲列宴曲池水奕<lb/>
奕嘉景光濟濟衆君子恥躋金張賔幸接鄒魯士清奏<lb/>
薄迅商芳筵藉文綺敷情罄二難肩序合四美湛湛零<lb/>
露交噭噭哀鴻起俯仰百齡内榮名保終已<lb/>
　　　春日感懷<lb/>
壯圖今若此隨牒豈辭勞滄海憐孤劍青春感二毛沙<lb/>
明殘雪在河斷隴雲髙未必逢知己愁心正鬱陶<lb/>
　　　兵曹宴集<lb/>
<pb n="KR4h0098_WYG_030-7b"/>
雪霽都門晃見寒仙曹斗酒暫成歡朋簪却喜閒中盍<lb/>
物候偏宜醉裏看雲館曉鶯催曙色鳯池春水動晴瀾<lb/>
恵連此㑹堪乘興别後何須悵二難<lb/>
　　　和括蒼葉叔文逺遊之作<lb/>
去國踰千里擔簦向九州雲蹤殊放曠霞想獨優游嵗<lb/>
月莊生馬霜烟季子裘南登舒逺眺北轍契㝠搜楚館<lb/>
歌逾夕梁園醉度秋江山凌傑作雲物獻佳謀放逐偏<lb/>
憐屈栖遑輒慕丘探書頗好道説劍豈専遊良玉還知鑒<lb/>
<pb n="KR4h0098_WYG_030-8a"/>
青㝠未阻修識君宏逺器徒此愧淹留<lb/>
　　　竹枝詞<lb/>
螺女磯頭水不波聞郎江上唱離歌半天落日無人渡<lb/>
一鏡紅妝奈别何<lb/>
　　　浮亭聞箏<lb/>
冠葢乗秋㑹林塘候晚開掃雲鋪露簟待月送霞杯樂<lb/>
應空中響人髙物外材商彈鴝鵒醉秦奏鳯凰來舞影<lb/>
疑飄雪歌聲訝殷雷湘琴那共聴楚笛不同哀促柱紅<lb/>
<pb n="KR4h0098_WYG_030-8b"/>
顔笑低絃白髪催將風彫玉樹吹雨落金苔師曠時應<lb/>
在伶倫世復迴鸞情思度海鶴夢想登臺舊恨驚離索<lb/>
新遊得重陪懷君金石調何異向蓬萊<lb/>
　　　題芍藥圖<lb/>
名花對春風艷色為誰好傷心洛陽道滿目悲芳草五<lb/>
侯池館樂事多昔時全盛今如何紅香落盡不見賞枝<lb/>
上空餘野鳥歌<lb/>
　閩中十子詩巻三十<lb/>
</p>
<p>
</p>
  </div></body>
</text>\m</TEI>