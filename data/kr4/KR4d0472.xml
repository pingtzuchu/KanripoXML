<TEI xmlns="http://www.tei-c.org/ns/1.0">
              <teiHeader>
                  <fileDesc>
                     <titleStmt>
                        <title>Title</title>
                     </titleStmt>
                     <publicationStmt>
                        <p>Information about publication or distribution</p>
                     </publicationStmt>
                     <sourceDesc>
                        <p>Information about the source</p>
                     </sourceDesc>
                  </fileDesc>
              </teiHeader>
              <text>
                  <body>
            
<div>
                <head>蘭軒集卷一</head>
    <p>
<pb n="KR4d0472_WYG_001-1a"/>
欽定四庫全書<lb/>
　蘭軒集卷一　　　　　　　元　王旭　撰<lb/>
　　賦<lb/>
　　　古劔賦<lb/>
客有厲迹名場經營四方激風雲於詭辯變天地於低<lb/>
昂氣滿志得悲憐寒鄉者一旦謂主人曰吾有寳劔其<lb/>
名干將非砥非礪自鋒自鋩曄曄兮紫電稜稜兮秋霜<lb/>
挺三尺之精英抱百鍊之純鋼運之以機權錯之以文<lb/>
<pb n="KR4d0472_WYG_001-1b"/>
章形之以利便脅之以禍殃鼓舞闔闢操縱抑揚惟利<lb/>
是從不拘其常或左或右萬夫莫當朝離乎泥塗夕宿<lb/>
乎巖廊入金門上玉堂虎豹兮紛挐蛟龍兮陸梁同驅<lb/>
兮並騖我全兮彼傷處女摧鋒而却立猿公失據而惑<lb/>
惶此劔一試身名兩彰若此者得非主人之所願觀乎<lb/>
主人曰噫客知今之劔而未知古之劔也夫古之劔鑄<lb/>
之以元氣鍊之以隂陽鍜之以五行淬之以三光匣之<lb/>
以仁義佩之以忠良卷之不盈握舒之彌八荒赫赫明<lb/>
<pb n="KR4d0472_WYG_001-2a"/>
明收功於文武巍巍蕩蕩無敵於陶唐五伯假之而為<lb/>
伯三王本之而為王正地維振天綱斡萬化懸中央氣<lb/>
塞乎宇宙形藏乎混茫淺滄海兮卑太行小崆峒兮近<lb/>
扶桑來無所從去無所往固浩然獨立於天地不與物<lb/>
而存亡此劔一試太平無疆若此者又非薛燭之所能<lb/>
辯張華之所能識而吾子之所能髣髴而論量也客於<lb/>
是喪其所有茫然而退<lb/>
　　　擬逺遊賦<hi>并序</hi>
<pb n="KR4d0472_WYG_001-2b"/>
　昔予南遊遇劉陵川於亳社之泮宫因誦舊著詩文<lb/>
　數篇以求指教劉喜謂座客曰是子頗有氣象將來<lb/>
　可望惜吾之老而力弱不能振也命酒因語及楚詞<lb/>
　篇目且歎屈原之文詞而哀其忠因為僕曰子為我<lb/>
　擬賦逺遊一篇來僕辭不敢劉曰吾姑試子宜無辭<lb/>
　遂明日呈此盖以述原之情有志而不遂亦九辯代<lb/>
　原之意而亦以自寄云時至元三年冬十一月也<hi>原註</hi>
　<hi>先生諱芳字元卿時年七十矣</hi>
<pb n="KR4d0472_WYG_001-3a"/>
邈鴻荒忽已逺兮望前修而莫及仰六聖之𤣥風兮懐<lb/>
三皇之淳徳役精魂於千載兮曰予希其彷彿忽翩然<lb/>
而下墜兮心滔滔而何極悲斯世之沈濁兮背馳余而<lb/>
莫偶既醉酒以昏酣兮又中風兮狂走諒紛華不可長<lb/>
兮獨冲澹以自守惟天地之漫漫兮浩變化之無窮哀<lb/>
吾生之促廹兮寄瞬息乎其中思逺遊以舒憤兮超逍<lb/>
遥以長終營營而無寐兮晝欎鬰其不樂仰浮雲之縹<lb/>
緲兮願輕車而無託精神忽其流蕩兮離人羣而髙逸<lb/>
<pb n="KR4d0472_WYG_001-3b"/>
雲為車而風為馬兮召飛亷以執轡八龍婉婉以前導<lb/>
兮云濟予乎西北過𤣥武而至太㣲兮問瓊宫之所在<lb/>
排閶闔以徑度兮慶天皇之佳㑹叩玊階以對揚兮陳<lb/>
下土之廹隘激㣲忠而抗音兮願乾坤之交泰令雲雨<lb/>
以飛揚兮降膏澤之滂沛飽四海以𤣥精兮飲羣生以<lb/>
沆瀣吐㣲誠之未終兮驚羣公之譎恠令豐隆之奏技<lb/>
兮振天鼓之砰磕中鬰陶而莫遂兮還余車而言邁視<lb/>
人寰不足留兮余將觀乎方之外乗青陽以東遊兮遇<lb/>
<pb n="KR4d0472_WYG_001-4a"/>
廣成於崆峒問道徳之㣲言兮願開予之所蒙曰道不<lb/>
難授兮將其人之難得粗者不可傳兮尚安語其所極<lb/>
其大無方兮其小無内無屈其志兮無滯其氣順開闔<lb/>
於隂陽兮法化育於天地澹逍遥以無為兮使精神之<lb/>
得一可長生而超化兮斯道真之所貴受㣲言而拜謝<lb/>
兮聞神丘而遂沮涉清海之漫漫兮訪潛龍之幽居入<lb/>
珠宫與貝闕兮世莫知予之所為召海若兮邀虙妃歌<lb/>
天呉兮舞馮夷吸翠霞之夭矯服明月之流離雖極樂<lb/>
<pb n="KR4d0472_WYG_001-4b"/>
而非余志兮告潛龍以俱行志參差以叛渙兮悵遐舉<lb/>
而獨征過弱水而超扶桑兮至神丘而一息從王喬與<lb/>
琴髙兮娛青春以遊戲嘆榮華之不足恃兮恐六龍之<lb/>
蹉跎留余車於崑山兮飲余馬於雲河登閬風以囘顧<lb/>
兮哀神州而曠蕩下茫茫而不見人兮蔽林巒之蒼莽<lb/>
悲故鄉之若斯兮吾歸來而何望情依依以遲遲兮心<lb/>
悠悠以漾漾思重華而南征兮正予冠而翺翔驂紫䑓<lb/>
之青鸞兮馭丹穴之鳯凰清風過洞庭倒影凌瀟湘夕<lb/>
<pb n="KR4d0472_WYG_001-5a"/>
沐浴於湯谷兮振蘭衣兮與菊裳晨謁帝於蒼梧兮問<lb/>
理國之大方曰禮樂以為資兮道徳以為章舉賢而授<lb/>
能兮安天下於巖廊夫惟聖哲以長茂兮何後王之多<lb/>
僻違先民之度程兮倀㝠行而自遂㧞蘭荃而不樹兮<lb/>
畎畝紛其荒穢欲永訣而不忍兮聊逍遥以遊世訪神<lb/>
人於姑射兮探禹穴於㑹稽從四子於汾陽兮觀大道<lb/>
之所歸徑流沙而西渡兮夕予宿乎三危履大禹之所<lb/>
經兮窺神功之偉竒涉虞淵而越赤水兮路不周以左<lb/>
<pb n="KR4d0472_WYG_001-5b"/>
轉召蓐收使前驅兮承西皇之寵餞謁顓頊於𤣥都兮<lb/>
心娛樂而㤀返悲虹蜺之擁隔兮悵靈光之浸逺越崑<lb/>
崙而超𤣥圃兮臨舊鄉而顧懐御房精而衛太嵗兮載<lb/>
霓旌與雲旂乗飛龍之縹緲兮澹超然以無為飽羣聖<lb/>
之道徳兮醉天地之華滋精淳粹以曄茂兮神淪幽而<lb/>
入㣲侣太初而友混𤣥兮還及君之未衰亂曰翩㝠㝠<lb/>
兮愁相紆覽青春兮不可娛縱我步兮髙馳驅御列缺<lb/>
兮鞭雷車西崑崙兮東海隅入海簸弄兮明月珠歸人<lb/>
<pb n="KR4d0472_WYG_001-6a"/>
寰兮悲亦陋餐六氣兮延我夀周六幕兮超八荒志不<lb/>
遂兮空翺翔思攀瓊宫兮謁六帝遣巫咸兮歸下世平<lb/>
隂陽兮正春秋宣淳風兮被九州澤漸四海兮淡悠悠<lb/>
蕩我憤兮舒我憂還精神兮從君遊獲我所兮夫何求<lb/>
　　　長生殿賦<lb/>
銀筝玊笛秋風涼羽帳珠簾秋夜長纜明河於綺樹兮<lb/>
留璧月於雲牕笑牛女之辛勤兮徒終嵗以相望樂千<lb/>
秋而無極兮願日月之齊光銅龍咽兮漏遲良宵悠兮<lb/>
<pb n="KR4d0472_WYG_001-6b"/>
未央華清曉浴温泉香馬嵬暮别愁蒼黄九河東傾泰<lb/>
華裂六龍西遊天地荒悵翠華兮再來颯𤣥鬢兮已霜<lb/>
感舊誓兮徒存念伊人兮不㤀奏梨園之法曲舞月殿<lb/>
之霓裳音樂紛兮具陳祇切心而斷腸撫香囊而永嘆<lb/>
兮涕淫淫其如霰傳海外之九州兮竟茫茫而誰見彼<lb/>
鈿合與金釵兮何如甘泉之親面嗟方士之殷勤兮亦<lb/>
誕幻而非真悟風花之散落兮豈四時之長春要千齡<lb/>
而萬代兮共委骨於窮塵何君王之不逹兮抱荼毒而<lb/>
<pb n="KR4d0472_WYG_001-7a"/>
傷神嗚呼鉛華一身兮瘡痍四海苟褒姒之不作兮豈<lb/>
驪山之遽敗無鹽醜而齊興兮太任賢而周大彼玊環<lb/>
之驕淫兮覆唐家而奚怪何君心之眷眷兮末忘情乎<lb/>
餘愛過離宫而一弔兮增騷人之永慨賦長生之私語<lb/>
兮庶後生之足戒也<lb/>
　　　鳴鶴賦<lb/>
夜氣蕭索靈宫肅森紛青松之墜露靄素月之流隂<lb/>
有九臯之靈鳥乃於焉而抗音振霜翮兮翹碧脛側<lb/>
<pb n="KR4d0472_WYG_001-7b"/>
朱頂兮張𤣥襟引圓吭以孤唳吸沆瀣而長吟氣髙亮<lb/>
而非怒聲清哀而不淫大若聞孫登之長嘯細若和師<lb/>
曠之鳴琴愁白雲於蕙帳生悲風於桂林望瑶池兮天<lb/>
杳杳思𤣥圃兮路沉沉婉轉悽惻有感人心王子對之<lb/>
而嘆曰噫胡為而然也吾聞物不得其平則鳴豈稻粱<lb/>
之不足將虞人之見驚爾食不過數掬爾飲不過數升<lb/>
朝秋風之蕙圃暮明月之華亭爾生優游兮易遂爾性<lb/>
逍遥兮易寧乃自貽乎伊戚戀鷄騖於柴荆縱哀鳴之<lb/>
<pb n="KR4d0472_WYG_001-8a"/>
動天諒誰察乎幽情紫極九重碧山萬里有草名瑶有<lb/>
泉名醴鸑鷟同棲鸞鳯共匹爾心安兮無爾累爾一鳴<lb/>
兮衆仙喜人間兮日暮歸來兮已矣<lb/>
　　　遊太清宫賦<lb/>
越丁邜之孟夏醉南風於譙樓晝夢羽人蹁躚西來驚<lb/>
物外之浮丘忽顧予而長嘯指僊境以同遊予方問其<lb/>
姓名而清風颯然杳不知其所由也覺而告其主人曰<lb/>
靈應也西四十里有宫曰太清紫氣鬰其常浮子盍往<lb/>
<pb n="KR4d0472_WYG_001-8b"/>
焉以答神庥於是擇吉日擕香酒登蘭舟泝黄流取金<lb/>
鱗於層波擷瓊芳於中洲瞻靈宫之峨峨懐往事之悠<lb/>
悠泊舟登岸酹酒再拜而留焉俄有童顔緑髪羽衣黄<lb/>
冠步虚行歌風骨翛然者宫之真人張氏也相揖而前<lb/>
與予而言叩南華之粹㫖講鄭圃之遺篇清歡既洽欣<lb/>
然忘年予悟而嘆曰疇昔夢中之過我者非斯人耶信<lb/>
兹遊之有縁遂相與歴前後覽古跡弔銅駝摩金狄八<lb/>
檜亡兮翠盖空九龍去兮丹砂失蛟龍埋沒兮豐碑隠<lb/>
<pb n="KR4d0472_WYG_001-9a"/>
隠鸞鶴不來兮靈溪寂寂刼灰不銷春草還碧霓旌絳<lb/>
節瓊樓玊室悵蓬萊兮安在嗟僊鄉兮此極於是攀桂<lb/>
叢倚壇石感今懐古相對太息真人曰興亡翻覆天地<lb/>
之數也聖人固知其然矣昔周徳之衰西游流沙卒之<lb/>
中國戰争如麻瓊宫九重青雲紫霞萬僊俯趨維帝之<lb/>
家下視人世蟻穴蜂衙廢興萬變何足言耶昔在承平<lb/>
繁華鉅麗鑾輿降香百神陪位𤣥風振揚薰陶一世而<lb/>
聖人之道初不加益火焚崑山玊石俱燼荒凉無餘而<lb/>
<pb n="KR4d0472_WYG_001-9b"/>
聖人之道初不加損臨風感嘆不能忘懐者知吾子世<lb/>
情之未盡也遂歸宿乎宫中是夜也麻姑送酒子晉來<lb/>
過玊笙吟風醉舞婆娑飲酣樂極起而為遊僊之歌歌<lb/>
曰天風𣺌𣺌兮白雲輕跨蒼鸞兮遊玊京繁華夢兮已<lb/>
寤金鼎丹兮未成願𤣥君兮相接超天地兮長生歌闋<lb/>
飲散明河爛爛天明告别登舟而返<lb/>
　　　愛河賦<lb/>
愛河滔滔兮欲海茫茫濟無舟楫兮又無津梁鼓風濤<lb/>
<pb n="KR4d0472_WYG_001-10a"/>
之千丈溺一世而堪傷偉聖人之登岸兮何道力之非<lb/>
常澹靖處以永思兮得聖禹之神方下行其無事兮超<lb/>
物我而相忘變恠伏而日逺兮龍圖出而效祥因溯流<lb/>
而尋源兮窒懐襄於濫觴升崑崙之玊峯兮振霞裾與<lb/>
霓裳笑琴髙之赤鯶兮終未離乎隂鄉目愈髙而觀𣺌<lb/>
兮等萬物於毫芒吸莽星之逸彩兮潄浩月之流光咽<lb/>
三清之瑞靈兮餐五色之朝陽洗予心而換予骨兮俾<lb/>
余夀之靈長下視愛河之飛塵兮欲海涸而生桑乃翻<lb/>
<pb n="KR4d0472_WYG_001-10b"/>
然而歸來兮樂逍遥兮其未央<lb/>
　　　困驥賦<hi>并序</hi>
　向在燕城吾友邵伯誠作困驥行以見示予因廣其<lb/>
　意作賦以答之<lb/>
房星兮降精蛟龍兮化形或出於渥洼之水或生於大<lb/>
宛之城虎文兮炳煥鳯膺兮寛平蘭筋兮權竒汗血兮<lb/>
晶熒首如渴烏尾如流星振長風而一嘶歘霧起而雲<lb/>
生是宜紫燕讓步驊騮避名耀錦韉與珠絡具和鸞與<lb/>
<pb n="KR4d0472_WYG_001-11a"/>
繁纓随仙仗於天苑侍翠輿於後庭朝燕秦而暮楚輕<lb/>
四海以横行奈何伯樂不逢涓人未值困虞坂之長途<lb/>
下鹽車之雙淚氣霜雪以悽慘色泥塗而憔悴既饑渴<lb/>
之内廹復鞭御之外制前丘陵之崔嵬後坡陀之迤邐<lb/>
望浮雲兮天逺悵帝鄉之迢遞念倒行而逆施畏白日<lb/>
之西匿彼中心之謂何衘寃苦而實多雖追風之未試<lb/>
固駕蹇之殊科有能嘉其力之方壯察其疾之匪他飲<lb/>
以醴泉之流餧以崑山之禾御以黄金之羈鳴以紫玊<lb/>
<pb n="KR4d0472_WYG_001-11b"/>
之珂猶足以陪八駿而升瑶池追天駟而超雲河也<lb/>
　　　螺杯賦<lb/>
有平生之故人招宴飲而婆娑出竒器以示予狀非象<lb/>
而非犧<hi>音莎</hi>文章爛其自然異艮工之切磋孕隋侯之明<lb/>
月象七星之森羅擎素手以微重酌香醪而不頗厥名<lb/>
之所以乃滄溟之寶螺衆傳玩而稱珍咸嘆息以摩挲<lb/>
兕觥質而懐慚金鍾俗而見訶陋椰瓢而弗取况刳橙<lb/>
而卷荷當其晦泥沙而不耀混腥風於黿鼉足知登華<lb/>
<pb n="KR4d0472_WYG_001-12a"/>
堂而見重與玊斚以同科信貴賤之無定係遭逢之若<lb/>
何彼有白髪釣於渭濵胥靡築於巖阿或牛衣之卧泣<lb/>
或樵擔之行歌方其時之未獲咸汙辱而坎軻迨一朝<lb/>
之見用名垂世而不磨觀萬物於天地諒紛紏之實多<lb/>
雖聖賢而且然矧庻類之幺麽悟行藏之有命宜順天<lb/>
而委和於是主人笑而起舞惜白日之蹉跎再酌金樽<lb/>
重捧青娥歡情既洽衰顔既酡遂乃倒玊山於座側訪<lb/>
珠宫於層波招泉客於鮫室弔騷人於汨羅濯予纓於<lb/>
<pb n="KR4d0472_WYG_001-12b"/>
滄浪沐予髪於咸池<hi>音陀</hi>控長鯨之偃蹇跨蒼龍之逶迤<lb/>
<hi>音陀</hi>約琴髙以並遊拉虙妃而相過心娛樂而未極忽醒<lb/>
覺而匪他怪斯夢之近誕豈尤物之成魔噫但能伴予<lb/>
身世之兩忘寧不勝於戰蠻觸之干戈耶<lb/>
　　　離憂賦<lb/>
若有人兮在青天之一隅超獨立而無朋兮歛羣芳而<lb/>
自娛佩琅玕而服明月兮裁青霞以為裾懐真符而欲<lb/>
獻兮顧君門而躊躇奏軒轅之靈瑟兮固齊竽之不如<lb/>
<pb n="KR4d0472_WYG_001-13a"/>
紛時物之變遷兮獨歸期之愈疏蕙草歇而春闌兮浮<lb/>
雲生而日暮鳥投林以求安兮牛羊歸而復路何所思<lb/>
之難覯兮奈闗山之囘互秋瀟瀟而多悲兮春綿綿而<lb/>
多愁晝鬰鬰其不樂兮夜漫漫而懐憂夢相從而笑語<lb/>
兮恨晨鐘之不留念始生之無知兮左提携而右挈共<lb/>
嬉游以晏處兮又誰知夫離别何彼懽之難持兮而此<lb/>
恨之易結考人生之始終兮固悲長而樂短隂陽運而<lb/>
莫知兮日月窮而當返凉風颯以中人兮霜露悽其將<lb/>
<pb n="KR4d0472_WYG_001-13b"/>
晚望神京而不見兮增萱堂之拳拳豈鴻鴈之無書兮<lb/>
柰離憂之經年嗚呼已矣哉明珠穢於泥塗兮瓊芳翳<lb/>
乎蕭艾蛟龍蟄於坎井兮蛙蚓鳴乎江海谷生兮幽蘭<lb/>
澗濯兮流泉抱琴書以歸來兮願終老而欣然<lb/>
　　　過銅雀臺賦<lb/>
過魏武之遺宫兮登銅雀之故臺悵古人之何在兮漫<lb/>
今人之興哀覽山川以四顧兮弔英靈於一杯當其虎<lb/>
戰龍争雄風盖世移漢鼎以都鄴奄中原而稱制三十<lb/>
<pb n="KR4d0472_WYG_001-14a"/>
六宫繁華佳麗月袂雲裾蛾眉鳯髻謂當年之歡晏可<lb/>
千秋而萬嵗何雄心之不待忽一朝而長逝嗚呼自古<lb/>
莫不皆然兮何分香而賣履留連泣涕笑君王之不逹<lb/>
而獨眷眷於生死之際也漳河東流兮不復囘君王一<lb/>
去兮安在哉餘臺中之嬋娟望西陵而徘徊秋風寒兮<lb/>
摧畫欄之桂樹夜月明兮照輦路之青苔碧雲暮愁歌<lb/>
舞絶玊骨成塵恩愛歇惟斯臺之崔嵬表惡名兮不滅<lb/>
　　五古<lb/>
<pb n="KR4d0472_WYG_001-14b"/>
　　　青崖<lb/>
青崖五峯秀絶壁千仭險中有羽人宫雲霞深閉掩真<lb/>
境既邂逅塵心自收歛借問庭下松風枝為誰颭<lb/>
遊山日已晚羽客留我宿但覺夜深寒焉知雲滿屋嗟<lb/>
予晚聞道衰老坐相促金丹可長生從此遺世俗<lb/>
　　　晚坐<lb/>
危亭落白盡四望蒼煙昏手把一卷書坐倚青松根掩<lb/>
書念世事心如波濤翻婦不知我意但怪我不言呼兒<lb/>
<pb n="KR4d0472_WYG_001-15a"/>
謂我醉遶衣尋酒痕一笑歸茅堂寒燈照空樽<lb/>
日落樽酒空盤餐亦蕭然吹燈坐中堂呼兒使來前一<lb/>
誦山鬼辭再誦招魂篇騷人去我乆此意誰與傳悠悠<lb/>
乾坤内吾道長迍邅<lb/>
　　　遣興<lb/>
吟詩不須工讀書不須博悠悠襟抱中適意有餘樂功<lb/>
名一野兔何用千人摶淵明絶紛華子雲終寂寞古風<lb/>
日已息聖道日已薄茫茫天地中吾行欲誰託萬事黙<lb/>
<pb n="KR4d0472_WYG_001-15b"/>
已定輕進孰非錯君看桃李花春風自開落<lb/>
　　　瓶聲<lb/>
水火本相尅隂陽不同調誰令坎離交變化生此妙笙<lb/>
簫起瓶罌律吕随感召天憐詩人窮賜樂助吟嘯聲來<lb/>
無何向氣泄混沌竅喧寂孰使然炎凉自難料安得浪<lb/>
翁來相看同一笑<lb/>
　　　彭蠡阻風<lb/>
北風吹彭蠡白浪如銀山繫舟巖邊樹數日絶徃還我<lb/>
<pb n="KR4d0472_WYG_001-16a"/>
心急東歸日夕憂在顔仰羡霜空鵠髙飛𣺌難攀古人<lb/>
成垂堂我行何險艱白雲五老峯上有髙人閒長生儻<lb/>
可學絶粒超人寰<lb/>
繋舟青山下日暮無所適逺採南澗蘋薪松煑白石悲<lb/>
來叩舷歌夜半山鬼泣天明望前洲煙樹何歴歴有酒<lb/>
當典衣勞此舟中客<lb/>
　　　古風三十一首<lb/>
美人黄金梭鳴機白玉堂製彼西蜀錦文彩紫鴛鴦錦<lb/>
<pb n="KR4d0472_WYG_001-16b"/>
成何所用言將貢君王日織不盈寸梭飛空自忙臘天<lb/>
晝苦短早晚實君箱我有一疋縑五丈素且光上可為<lb/>
君衣下可為君裳獻君懼不售徒為塵蠧傷<lb/>
　　　其二<lb/>
亭亭山頭樹秋至亦已黄𤣥猿據其顛老鴞巢其傍丹<lb/>
鳯引九雛營棲獨皇皇嶧陽有孤桐淇水多修篁鳯雛<lb/>
日已大鳯毛日已長會當凌紫氣去爾逺髙翔<lb/>
　　　其三<lb/>
<pb n="KR4d0472_WYG_001-17a"/>
北風飄大荒榮華颯衰老薄暮登髙原飛蓬蔽長道髙<lb/>
樹葉脱盡山林曠如掃故園蘭與菊生意何草草<lb/>
　　　其四<lb/>
羲和鞭六龍往返無停輈朱顔不再壯緑草颯已秋繁<lb/>
華東流水中涵千丈愁百年黄金屋萬古同山丘日夕<lb/>
北堂上酣歌獨綢繆<lb/>
　　　其五<lb/>
吾觀天飛龍伸屈亦有時當兹雷電辰變化何神竒崇<lb/>
<pb n="KR4d0472_WYG_001-17b"/>
朝雨天下四海生華滋火蟄𤣥隂閉衝風結天池僵卧<lb/>
蚯蚓窟雖靈復何施<lb/>
　　　其六<lb/>
客從東溟來遺我青珊瑚煌煌生九枝貯以碧玉壺我<lb/>
欲厚報之問客之所須客言無所須與子長相娯别來<lb/>
今三年徳音炳不渝鬰鬰不得見迢迢隔江湖<lb/>
　　　其七<lb/>
登髙望滄海波浪天漫漫中有萬里鼇首冠三神山長<lb/>
<pb n="KR4d0472_WYG_001-18a"/>
戯動修鱗海摇山不安我欲膾此鼇散為萬國餐佳月<lb/>
結修餌雄虹裁釣竿泰山為磯石起坐堪盤桓惜哉未<lb/>
得往撫志增長嘆<lb/>
　　　其八<lb/>
天如紺珠碧星如撒沙寒浮雲何處來妬我白玉盤萬<lb/>
有慘不芒風露氣已漙川途不可越嵗暮衣裳單起歌<lb/>
望雲漢遊子何當還<lb/>
　　　其九<lb/>
<pb n="KR4d0472_WYG_001-18b"/>
崑崙有鷙鳥禀質異尋常所居未得儔四海空翺翔不<lb/>
暴於燕雀不媚於鸞凰充之以元氣飲之以瓊漿安得<lb/>
萬里鵬相呼戯神塲<lb/>
　　　其十<lb/>
我欲賦逺遊飄飄凌九區尋仙過碧海謁帝朝蒼梧騷<lb/>
人忽已逺髙興與誰俱虎豹守九闗荆榛蔽前途直行<lb/>
傷我馬曲行摧我車已矣歸去來人間正﨑嶇<lb/>
　　　十一<lb/>
<pb n="KR4d0472_WYG_001-19a"/>
蘇秦古辯士涉世亦棲遲歸來無黄金妻妾坐相欺一<lb/>
旦相六君志氣何葳蕤髙車擁飛盖六印腰間垂丈夫<lb/>
四方志伸屈自有時悠悠市曹子一笑爾何知<lb/>
　　　十二<lb/>
悠悠山隂路曲曲遶澗岡所思一美人邈在山之陽獨<lb/>
立松風中蘭衣蕙為裳崩崖絶千丈欲濟無飛梁狐貍<lb/>
雜猩狖悲嘯向我傍日暮迷中途吞聲獨徬徨不得從<lb/>
之遊歸來安故鄉<lb/>
<pb n="KR4d0472_WYG_001-19b"/>
　　　十三<lb/>
悠悠復悠悠日月春還秋萬古一白髪縈纒無限愁明<lb/>
堂搆霄漢棟梁生澗幽悲歌上髙原目送長江流<lb/>
　　　十四<lb/>
白日何短短蒼天何茫茫死者狐狸穴生者螻蟻場羽<lb/>
衣崑崙客授我長生方攀星歴明月相將朝玉皇<lb/>
　　　十五<lb/>
三山鬰嵯峨隔彼巨鼇波茂陵無仙骨樓船將奈何我<lb/>
<pb n="KR4d0472_WYG_001-20a"/>
友安期生騎龍每經過天機禁泄漏醉語醒還多<lb/>
　　　十六<lb/>
蛟龍蟄南山下有千嵗骨雷雨翻太隂還精化神物化<lb/>
作龍泉劔時向人間出終當戮鯨鯢為君静溟渤<lb/>
　　　十七<lb/>
不踏利名場豈知塵土腥不䑛丹砂鼎安知鷄犬靈洗<lb/>
心海水碧照眼雲山青拂袖歸去來壺中可長生<lb/>
　　　十八<lb/>
<pb n="KR4d0472_WYG_001-20b"/>
采菱涉秋江停橈宿中浦持芳媚永夜獨倚青楓語月<lb/>
落風蕭蕭佳人悵何許<lb/>
　　　十九<lb/>
醉出芙蓉城逺縱瑶䑓步桃花随流水誤到紅塵處驂<lb/>
鸞天風急不記來時路世網何湫隘流光易遲暮終當<lb/>
跨靈飈翩然却歸去<lb/>
　　　二十<lb/>
朅從朱陵北欲詣紫臺西雷公召玉女風雨忽相迷低徊<lb/>
<pb n="KR4d0472_WYG_001-21a"/>
黄塵路汚我青霞衣囘首閬風苑壅隔悲虹蜺<lb/>
　　　二十一<lb/>
𤣥鶴在空山風露警長夜哀聲聞九天羣仙為之下翩<lb/>
然閬風遊接彼青鸞駕幽人方外心何愁知者寡<lb/>
　　　二十二<lb/>
碧梧生髙岡上有雙鳯凰一鳴國家盛再鳴宇宙康自<lb/>
從周衰來千載秘祥光但見南山樹日夕啼<graphic n="KR1175" url="https://raw.githubusercontent.com/kanripo/KR-Gaiji/master/images/KR1175.png" mimeType="image/png"/>鶬<lb/>
　　　二十三<lb/>
<pb n="KR4d0472_WYG_001-21b"/>
幽林生紫蘭空谷隐瓊芳美人春鬭草採摘入羅裳不<lb/>
知根本異但愛枝葉長蘭芳委庭户野艾薦中堂所以<lb/>
南山松嵗暮甘風霜<lb/>
　　　二十四<lb/>
美人金屋㡳手持古刀尺綺縞紛在眼徘徊裁不得東<lb/>
鄰有貧女蛾眉人未識空懐補衮心悠悠日還夕<lb/>
　　　二十五<lb/>
佳人拾芳草逺至清江湄素手搴芙蓉拾彼青楓枝<lb/>
<pb n="KR4d0472_WYG_001-22a"/>
白日忽已晚筐篚盈何時我有傾國蘭種之正在兹不<lb/>
随桃李芳馨香自扶持可充君佩服道逺莫致之故園<lb/>
清霜暮空餘楚臣悲<lb/>
　　　二十六<lb/>
窈窕閨中女容華正當年貞心殊衆好孤芳陋羣妍佩<lb/>
蘭服秋菊當户理哀弦幽響來悲風清聲凌紫煙六馬<lb/>
皆仰秣游魚亦潛淵借問彈何曲陽春白雪篇曲終佳<lb/>
月晏所懽邈雲天悠悠白日暮忽忽青春捐朝朝事膏<lb/>
<pb n="KR4d0472_WYG_001-22b"/>
沐夜夜耿孤眠豈無梁鴻輩不嫁惜嬋娟<lb/>
　　　二十七<lb/>
朝採山上薇暮採澗下蘋薪松煑白水聊以永斯辰嵗<lb/>
晏霜露深採掇常苦辛豈無陸海味為我具八珍豈無<lb/>
羅衣裳楚楚華我身心自有所存狥物違天真日斜上<lb/>
髙䑓援琴思古人<lb/>
　　　二十八<lb/>
隐居非吾志媚世非吾心願攀西北雲謁帝瓊宫深還<lb/>
<pb n="KR4d0472_WYG_001-23a"/>
將大庭曲一和薫風琴坐令四海内擊壤同謳吟陋哉<lb/>
蘇季子辛苦為黄金<lb/>
　　　二十九<lb/>
蛟龍蟄何許嵗暮南山隂北風吹天池霜霰忽滿林落<lb/>
日氣慘澹幽松傳悲吟大運不可常泥蟠豈其心浮雲<lb/>
在寥廓碧海空沈沈何當借風雷起作傅説霖<lb/>
　　　三十<lb/>
丈夫當自食待哺實所羞君不見鴻鵠浩蕩四海游又<lb/>
<pb n="KR4d0472_WYG_001-23b"/>
不見燕雀藩籬日啾啾鳯飛凌千仭龍出雨九州君看<lb/>
壯士懐寧有饑寒憂萬里亦可封一死非所謀髙歌<lb/>
問時人世上誰公侯<lb/>
　　　三十一<lb/>
白日囘青春東風扇陽和寒蟲啟幽蟄飛鳥鳴相過物<lb/>
生善得時我樂亦無他西北有美人髙樓奏絃歌一唱<lb/>
千黄金歡娛誠足多江風日暮起吹落園中花樂極哀<lb/>
還來惆悵將如何<lb/>
<pb n="KR4d0472_WYG_001-24a"/>
　　　雜興七篇次陳公望韻<lb/>
吾觀聖賢心出處皆自然世人昧天機妄意䕫憐蚿白<lb/>
屋未必愚青雲豈皆賢丈夫四方志憂患坐相纒起舞<lb/>
明月下長歌北風前意闌夜方永歌闋心莫傳騷人儻<lb/>
可作更賦招魂篇<lb/>
我本山林人衣冠厭包裹歸來一念静稍銷利名火富<lb/>
貴多危機功名足竒禍細觀秋毫理未覺泰山大<lb/>
行歌出門去悠悠上髙䑓悲風吹曠野四顧但黄埃䑓<lb/>
<pb n="KR4d0472_WYG_001-24b"/>
邊負戈子新從征戰囬從軍今十年田宅盡汙萊耳目<lb/>
異聞見人生良艱哉我欲排閶闔獻言白玉堦飛符召<lb/>
六子隂陽使和諧鴻恩瀉滂沛姦惡剗崔嵬功成四海<lb/>
安却返人間來斯志恐未必臨風重徘徊<lb/>
幽人愛蘭蕙種之近門墻馨香随風發郁郁聞我堂披<lb/>
衣起中夜結佩以自强美人隔千里旦夕成憂傷殷勤<lb/>
折餘芳欲寄巫山陽行雲渺何許月落山蒼蒼<lb/>
茫茫蒼江岸有客行求珠為言江路難十步九﨑嶇水<lb/>
<pb n="KR4d0472_WYG_001-25a"/>
深蛟龍惡嵗晏非良圖我有山中薇歸來吾汝俱秋風<lb/>
長鋏歌不為馮驩魚薇蕨雖瘦人猶堪以全軀殺身易<lb/>
五鼎傍人為嗟吁不見東陵侯自把青門鉏<lb/>
佳人拾芳草日暮南山下所恩鬰不見奈此漫漫夜豈<lb/>
無三星在寒光自相射我歌行露章顧慚周南化瓶沉<lb/>
青絲引鹿死白茅藉君臣茍自踈予車何由駕鳥雀寒<lb/>
依樹牛羊暮投舍佇立睇行雲幽懐欲誰話<lb/>
悠悠南山雲巖谷自吞吐凌晨歩青天日暮不成雨六<lb/>
<pb n="KR4d0472_WYG_001-25b"/>
月東方旱行人口生土沉沉碧海㡳豈無雷霆主顧無<lb/>
變化姿從龍安用汝<lb/>
　　　梅園雅集示同遊<lb/>
寒梅吐幽花不作桃李態有如避世士逺立塵埃外時<lb/>
無孤山翁誰與同此愛安陽二三友好事真可頼携酒<lb/>
許君園訪梅非訪戴清興良未終芳華豈常在折枝寄<lb/>
何人日暮增永嘅<lb/>
　　　至元十三年寄平隂縣段郁文<lb/>
<pb n="KR4d0472_WYG_001-26a"/>
佳人隔青山可愛不可見明月一杯酒秋風兩荒縣昨<lb/>
日平隂吏歸言見君面能無一封書慰我長瞻戀别來<lb/>
不可説世事雲千變家門足凶禍萍梗悲流轉鬰鬰負<lb/>
志髙悠悠慚身賤閒來卷書坐㸃檢平生遍只有嵗寒<lb/>
心忠誠金百錬途窮霜露多嵗晏遊子倦曰事廹糊口<lb/>
功名絶攀援江山梁苑筆得似聊城箭縫掖世所輕兠<lb/>
鍪衆方羡髙詠考槃詩經綸付時彦<lb/>
　　　謝田呈漢卿亷訪<lb/>
<pb n="KR4d0472_WYG_001-26b"/>
書生命窮薄見戯造物兒遂令九州内無地可置錐萍<lb/>
梗逐風波漂流當語誰君侯持使節繡斧霜風吹雄襟<lb/>
激髙義故舊無棄遺相逢顧盼間賜我田連陂歸耕既<lb/>
有日土著當從兹賣書買農具及此春雨時他年盤中<lb/>
餐粒粒知恩私<lb/>
　　　記夢<lb/>
琴髙古仙人知我千嵗後昨宵夢中來㣲言笑相授手<lb/>
把青芙蓉神香滿襟袖嘆我良辛勤深埋世塵垢碧海<lb/>
<pb n="KR4d0472_WYG_001-27a"/>
龍可乘蓬萊藥方就欲與汝同歸逍遥超宇宙再拜謝<lb/>
未能吾親正髙夀但得了晨昏誰能厭凡陋夢覺風颯<lb/>
然西牕月如晝<lb/>
　　　九月十三夜夢中作<lb/>
吾不羡世長亦不憂世短乾坤在吾身今古猶夜旦今<lb/>
登崑崙顛一笑了萬變好風從西來浮雲眼中散<lb/>
　　　白雲洞<lb/>
古洞誰所鑿白雲自舒冩泰山統萬靈安知無守者古<lb/>
<pb n="KR4d0472_WYG_001-27b"/>
穪膚寸合崇朝雨天下云何三年早不一見揮洒何當<lb/>
驅雷霆沛然周四野<lb/>
　　　弄水巖詩<lb/>
白雲滿西溪不涴杖屨塵誰知空巖下弄水有幽人我<lb/>
來觀題名物在跡已陳磐石臨清泚小休勞倦身飲罷<lb/>
猿鳥去濯纓得相親一曲滄浪歌清風及隠淪從教桃<lb/>
花片流出山中春作詩示同遊澡徳期日新<lb/>
我愛西溪水泠泠響佩環偶逢蒼石坐聊對碧波閒塵<lb/>
<pb n="KR4d0472_WYG_001-28a"/>
土逍遥外珠璣播弄間濯纓人不見猿鶴怨空山<lb/>
三溪此最佳每到歸輙懶緑樹相留連白雲共蕭散雲<lb/>
根有寒泉注潭潭已滿雖無塵纓濯亦足供潄盥題名<lb/>
彼何人意長浮世短取酒澆蒼苔今古付一莞<lb/>
　　　别家辭書贈公澤通甫二老兄庻知區區之心<lb/>
　　　非樂逺遊而浪走者也<lb/>
吾親在喜懼理不合逺遊誰令萬里餘泛此江湖舟鬰<lb/>
鬰英雄心貧窮非自由上念甘㫖闕無以供晨羞中念<lb/>
<pb n="KR4d0472_WYG_001-28b"/>
喪事重葬未歸墳丘下念二猶子室家事悠悠悲歌起<lb/>
中夜淚下不可收皇天照此心巧宦非予謀抱闗而擊<lb/>
柝禄薄可無憂他年吾事畢髙卧雲林幽<lb/>
　　　過竹溪<lb/>
竹溪徂徠隂幽邃有佳趣當年唐六逸盤桓此其處髙<lb/>
情繼煙霞觴詠遺世故出處士大節正要安所遇寧為<lb/>
南陽龍不憶東門兔隂陽運否泰治亂闗氣數乃知賢<lb/>
逹心於世本無預溪竹緑益繁溪流清不汚歸隐誰我<lb/>
<pb n="KR4d0472_WYG_001-29a"/>
同懐人日空暮<lb/>
　　　題竹溪清曉<lb/>
溪竹擁蒼雲溪流潄寒玉中有避世士嵗寒甘幽獨浩<lb/>
歌風露餘撫此萬竿緑七賢不可作六逸誰當續榮華<lb/>
易零落世道多反覆抱琴歸去來春風謝華屋<lb/>
　　　巖巖亭<lb/>
嶽麓多道宫亦有阿蘭若登臨論形勝無若此亭者北<lb/>
瞻三觀髙左右寒溪瀉南揖徂徠峯蒼煙帶平野吟懐<lb/>
<pb n="KR4d0472_WYG_001-29b"/>
豁空曠爽氣極瀟洒當年構者誰用意何髙雅惜哉嵗<lb/>
月深風雨飄敗瓦樵牧休其中牛羊宿其下我心思起<lb/>
廢但恐随者寡夕陽乆徘徊欲去終未捨<lb/>
　　　雪後逰西湖<lb/>
湖山明霽雪逸興生扁舟一棹入空濶孤吟消百憂珠<lb/>
宫映貝闕瑶水連琨丘我無神仙骨安得有斯遊欲起<lb/>
孤山翁一樽同獻酬再詠梅花句清風動巖幽髙懐寄<lb/>
千載世事真悠悠<lb/>
<pb n="KR4d0472_WYG_001-30a"/>
　　　題諸葛武侯帖<lb/>
堂堂卧龍公人物冠千古手提虞淵日志欲還正午長<lb/>
星隕中宵遺恨塞寰宇誰云儕管樂自可配伊吕借使<lb/>
書不工猶當寳遺楮君家二十字得之自何許氣勢逸<lb/>
且豪龍鸞騫以舉竒寳神所貪隄防六丁取相傳儻非<lb/>
贋千金莫輕予<hi>原註帖云師徒逺涉道路甚艱自及褒斜幸皆無恙使囬馳此不復一一</hi>
　　　種雲<lb/>
買田泰山下石多如羊羣造物為我耕種之皆白雲洶<lb/>
<pb n="KR4d0472_WYG_001-30b"/>
湧初鬰勃散漫還氤氲收歸方寸間吐作五色文一笑<lb/>
顧妻孥未用空愁囷<lb/>
　　　遊竹林寺得影字韻<lb/>
石徑俯雲壑竹林閟幽境寺古僧徒稀山深嵐氣冷清<lb/>
游未終興白日忽倒影曳杕披暝煙長歌下前嶺<lb/>
　　　又雲字韻<lb/>
竹林古招提佳勝夙所聞偶同二三友行盡西溪雲憇<lb/>
身清涼境超然謝塵氛山僧老煙霞慣與猿鳥羣客來<lb/>
<pb n="KR4d0472_WYG_001-31a"/>
問不應但誦貝葉文真空竟何有憐爾徒辛勤寒風起<lb/>
隂壑白日忽已曛詩人有遺韻聊為英靈分<lb/>
　　　招巖客<lb/>
漸漸山間石歴歴澗谷路修藤復綿遶行人那得度猛<lb/>
虎蹲我側豺狼饑復怒雄虺獰九首蝮蛇長如樹北<lb/>
風飄林薄僕馬悲狂顧寄謝山中人歸來恐遲暮<lb/>
　　　送鮮于伯機之官浙西<lb/>
干將剸犀象驊騮日千里鉛刀與駑駟擾擾徒為耳君<lb/>
<pb n="KR4d0472_WYG_001-31b"/>
㸔才傑士超㧞亦如此我友西溪君髙明氣雄偉經綸<lb/>
富竒䇿學術有源委筆落驚鸞翔文成訝翻水跌宕詩<lb/>
酒餘風流笑談裏予遷廣陵居得與君宻邇誓將千頃<lb/>
波一洗塵心鄙春風送離歌又見行軒起福星照吳越<lb/>
重為斯民喜報國當盡心安人貴修已豺狼掃貪暴蛇<lb/>
豕除姦宄遠志期騫騰清名慎終始東南富佳麗湖山<lb/>
况清美堂堂謫仙翁<hi>謂仲方也</hi>乆矣望吾子公餘有新詩為<lb/>
我寄雙鯉<lb/>
<pb n="KR4d0472_WYG_001-32a"/>
　　　遊靈巖寺<lb/>
靈岳走西北連峯鬰崔嵬中有古佛宫地勢深還囘蒼<lb/>
煙萬木表金碧出樓䑓山僧喜迎客笑捧松醪杯憇定<lb/>
導客行登臨共徘徊題名滿石壁嵗乆昏蒼苔天風收<lb/>
白雲千仭矗丹崖初疑赤城現又訝朱陵開清泉甘若<lb/>
醴流入厨中來峨峨五花殿締搆真竒哉壓雲亭最髙<lb/>
晴空嵐氣埋扶笻立絶景<hi>亭名</hi>萬象生吟懐方知此形勝<lb/>
當為天下魁佛界長清凉人世多塵埃吾非西方學幽<lb/>
<pb n="KR4d0472_WYG_001-32b"/>
隐心所諧詩成出山去猿鶴空悲哀<lb/>
　　　孤山訪梅<lb/>
春興生杖履訪梅孤山顛道人庭宇静清香自留連有<lb/>
懐和靖翁仙去今幾年妙句不可續風月空山川饑餐<lb/>
石上雪渴飲巖中泉手持白玉英孤吟下寒煙佳人遠<lb/>
莫贈日暮心飄然<lb/>
梅花如髙士獨立遠世氛春風不敢狎桃李安能羣寒<lb/>
雪羞素質幽蘭避清芬詩人慰寂寞踏破山中雲折花<lb/>
<pb n="KR4d0472_WYG_001-33a"/>
心摇摇無計遺東君<lb/>
　　　送李叔謙<hi>并序</hi>
　叔謙鄃城後進之秀也曩游京師館於廉相之門近<lb/>
　以事還家嘗過余書齋與之語通達不滯甚可竒也<lb/>
　今復治裝而北就余為别義不可無言因走筆賦詩<lb/>
　一章以送之都下見王生國華者舊從學於予者也<lb/>
　當為一示<lb/>
大厦遺棟梁長松老幽壑天風起羽翼㝠鴻在寥廓人<lb/>
<pb n="KR4d0472_WYG_001-33b"/>
生當俟命窮逹何憂樂京師豪俠窟勢利紛酬酢子有<lb/>
賢主人堪為嵗寒託既許門登龍定將書薦鶚道義終<lb/>
始間誠心貴無怍嗟予疎懶者夢斷平津閣有懐未忘<lb/>
言因行道其畧<lb/>
　<lb/>
　<lb/>
　<lb/>
　蘭軒集卷一<lb/>
</p>
<p>
</p>
  </div>
<div>
                <head>蘭軒集卷二</head>
    <p>
<pb n="KR4d0472_WYG_002-1a"/>
欽定四庫全書<lb/>
　蘭軒集卷二　　　　　　　元　王旭　撰<lb/>
　　五古<lb/>
　　　漢柏<lb/>
白雲㤗山麓有柏森仙宫其大蔽牛馬其髙攀蒼穹枝<lb/>
幹老益堅摩挲若青銅我來問故老因得知始終漢帝<lb/>
昔封禅侈心秦比崇乃於五松外興此栽培功至今千<lb/>
載餘盤鬱勢愈雄争知茂陵上無樹起秋風乾坤俯仰<lb/>
<pb n="KR4d0472_WYG_002-1b"/>
内日月興廢中英靈為䕶持不逐刼火空無意棟明堂<lb/>
何心俟良工詩成重徘徊遙憶杜陵翁<lb/>
人家種榆柳得力一何早首尾十年間森然已連抱匠<lb/>
斧隨所用何嘗到枯槁蒼蒼㤗山柏漢物傳故老養材<lb/>
今千嵗造物非草草腹朽半空虗根危欲顚倒明堂何<lb/>
時構日月難永保物生有盛衰時至無醜好倚杖三嘆<lb/>
嗟誰能測天道<lb/>
　　　旅懐<lb/>
<pb n="KR4d0472_WYG_002-2a"/>
平生心閒事未了不得閒驅馬踏落月悠悠度荒山木<lb/>
杪風淅淅石根水潺潺山川有竒句盡在行役間自我<lb/>
别家來三見月半彎懸知北堂心日夕望我還念此心<lb/>
若飛有句不暇删<lb/>
　　　題陳魯彦肅齋詩<lb/>
人心不可放唯敬斯長存用力當何如以肅為入門竦<lb/>
然一念間正立百邪奔靈臺自清明安得惑與昏暴慢<lb/>
由此逺徳性由此尊有如金天氣消彼春陽温盡將物<lb/>
<pb n="KR4d0472_WYG_002-2b"/>
精華收歛歸本根天人無二理造化同一原大哉肅敬<lb/>
功未可造次言陳君士林秀為肅名齋軒勉旃毋自怠<lb/>
聖學此淵源<lb/>
　　　有感<lb/>
太古衣鳥獸公私兩無規逮乎蠶之生食葉吐柔絲絡<lb/>
緯上機杼羅綺遍天涯官心益貪鄙盡取無復遺蠶婦<lb/>
辛苦餘雪霜無完肌安得還太古各衣鳥獸皮<lb/>
　　　送劉經歴<lb/>
<pb n="KR4d0472_WYG_002-3a"/>
天平古名郡選治須時英君來佐蓮幕婉畫煩經營愛<lb/>
人夲學道氣象寛以平胷中秋月懸筆㡳春風生三年<lb/>
如一朝可見不息誠餞行洗離腸酌此汶水清芳樽豈<lb/>
無酒取醉非君情<lb/>
　　　魯義姑廟<lb/>
荒凉道傍祠荆布知誰氏相傳魯孀婦制行髙百世逃<lb/>
生廹干戈割愛明信義大者前妻兒夫子令拊字㓜者<lb/>
已所生臨危甘捐棄生死全一諾幽冥要無愧誠心動<lb/>
<pb n="KR4d0472_WYG_002-3b"/>
乾坤齊將兵亦退斯人雖繼母用意何獨異掇蜂伯竒<lb/>
逐歸胙申生縊滔滔二千載義躅嗟誰繼何當繪遺像<lb/>
遍向人間置庻使嚚母心觀之减凶戾<lb/>
　　　晚菊<hi>分韻得圓字</hi>
風霜嵗已暮孤芳為誰妍蕭蕭憔悴餘怪此節意偏猗<lb/>
猗翠莖踈粲粲金英圓幽賞歡後時荒畦卧寒烟日夕<lb/>
有騷人療饑荒叢邊落英不滿掬相對空凄然<lb/>
　　　通𤣥子壽堂詩<lb/>
<pb n="KR4d0472_WYG_002-4a"/>
世人紛嗜慾慾以䘮其真至人獨清静静以全其神真<lb/>
䘮形幾何神全壽千春古來長生者此道實要津吾觀<lb/>
通𤣥老清静超羣倫逶迤道徳中隠几幾忘身明日閟<lb/>
九淵返照無纎塵湛然方寸地長守羲皇醇霜雪凋六<lb/>
合不敢傍松筠方瞳一百嵗服錬初無因厭世不肯住<lb/>
歸為玊皇賔清都𦕈何許徒慕區中人傳道道常在著<lb/>
書書已陳只應千載下名與日長新<lb/>
　　　崔吉甫慶親八十之壽<lb/>
<pb n="KR4d0472_WYG_002-4b"/>
人生願長年天命豈力為古稱仁者壽斯語不予欺崔<lb/>
君古循吏有親仁且慈康寜登八袠春氣浮鬚眉施隆<lb/>
報必豐善慶壽亦冝綵服捧霞觴侑以南陔詩仙桂枝<lb/>
已茂靈椿隂未移融融天性間樂哉復何思<lb/>
　　　滕州王氏慶雙親八十之壽<lb/>
悠悠東溪水源深流𣲖長彼美溪上人種徳溉其芳所<lb/>
積非一朝冝哉神降祥五福壽為首非天人孰强翁媪<lb/>
如畫圖白頭坐中堂問年過九九康寜殊未央春風吹<lb/>
<pb n="KR4d0472_WYG_002-5a"/>
綵服緑酒開瑤觴山川助元氣草木浮輝光只應仁者<lb/>
里便是長生鄉我歌偕老詩和以白雲章青天望黄鶴<lb/>
寄贈滕東王<lb/>
　　　雜詩<lb/>
青青南山樹託根一何髙雨露雖早承風霜亦先遭修<lb/>
榦拂雲漢清隂蔽猿猱歲寒枝葉盡樵斧將焉逃<lb/>
煌煌珊瑚樹託根萬仭淵陽光照羣物海㡳無青天絶<lb/>
寳世所稀幽沈多棄捐誰能理鐵網採獻君王前<lb/>
<pb n="KR4d0472_WYG_002-5b"/>
扶桑出火日助此三伏威水沸魚不游林焚鳥安歸更<lb/>
堪晝夜間擾擾蚊蠅飛風霜一朝至豈恤身無衣<lb/>
　　　讀李公敏集<lb/>
吾觀李公詩骨氣何老蒼如有渥洼龍千里思騰驤又<lb/>
如南山松獨立凌風霜不架屋下屋不疊牀上牀言志<lb/>
與紀實句句出肺腸用事無牽制吐詞多鏗鏘養源自<lb/>
崑崙可見東流長六經博其趣諸子發其光他時再相<lb/>
見吾敢輕論量<lb/>
<pb n="KR4d0472_WYG_002-6a"/>
　　　送趙景鹽使南歸<lb/>
南國有美人容華粲春輝江山不敢隠貢之侍皇扉朝<lb/>
浴蕙蘭湯慕被雲錦衣承恩歌舞罷觧佩思還歸扁舟<lb/>
泛炎暑不待秋鴻飛遨遊水晶宫簸弄明月璣白蘋滿<lb/>
芳洲採勝西山薇人生雖行樂天命豈可違要於進退<lb/>
間審此安危機酒闌惜離别更取瑤琴揮曲終三嘆息<lb/>
知音從此稀<lb/>
　　　玊女池詩<lb/>
<pb n="KR4d0472_WYG_002-6b"/>
來登日觀峯因謁嶽神殿殿側有寒潭甘冽可供薦山<lb/>
澤本通氣况乃神所眷大旱溪澗乾湛然終不變夜深<lb/>
詩思渴汲取無人見清涵明月輝冷浸白雲片世味洗<lb/>
一真華池助三嚥天明再拜歸可敬不可玩<lb/>
　　　東郊閒歩<lb/>
桓君有别墅近在郭門東今晨冝出㳺日暖天無風樂<lb/>
哉二三子杖屨能我同草木藹生意乾坤運神功物我<lb/>
兩無間一氣春融融寜教酒罇罄莫遣詩囊空詠歌莫<lb/>
<pb n="KR4d0472_WYG_002-7a"/>
歸來想見浴沂翁<lb/>
　　　贈崔壽之<lb/>
崔君性明逹有古循吏姿㳺刄簿書間公㢘了無私官<lb/>
僚頼贊助學校資扶持一寸好賢心獨與霜松期三年<lb/>
鯨川幕行事我所知峩峩則堂翁老筆豈予欺才髙處<lb/>
位下未得盡施為香風藹林谷豈無蘭與芝傾筐委道<lb/>
周借問採者誰自古卿與相時來則為之天命茍未通<lb/>
委吏屈聖師用舍非在我行藏復奚疑但當守初志堅<lb/>
<pb n="KR4d0472_WYG_002-7b"/>
白無磷緇贈君乏瓊瑤慷慨賦此詩<lb/>
　　　送趙克明太守之任城<lb/>
凡仕非為已所憂在斯民勞心博寸禄受直傭其身此<lb/>
理甚昭然知之能幾人自從世道衰愈覺民生貧悠悠<lb/>
古循吏誰復嗣芳塵但見彼貪暴縱横蛇虎均俯仰宇<lb/>
宙間我心未易陳趙侯富才術有志存經綸三年佐吾<lb/>
州一徳通明神論政貴無訟聖門知問津寛和守中道<lb/>
惻怛懐深仁君看甘棠樹勿翦豈無因好將愛物心去<lb/>
<pb n="KR4d0472_WYG_002-8a"/>
作東南春<lb/>
　　　初到㤗安游佛峪寺<lb/>
平生愛竒勝厯覧心未足今朝復何朝泰山在吾目未<lb/>
暇登絶頂先來訪佛峪靈境開洞天清游浣塵俗時當<lb/>
仲春半陽氣浮草木雲烟色葱蒨禽鳥聲斷續仰觀萬<lb/>
仭峯俯臨千丈谷徑滑槲葉黄棚低松盖緑老僧喜延<lb/>
賔掃搨留我宿神清夜無寐衣潤雲滿屋天明盥玊泉<lb/>
整駕呼童僕尚慚纒世網使我歸息速山英許相招來<lb/>
<pb n="KR4d0472_WYG_002-8b"/>
　徃從兹熟<lb/>
　　　喜雨<lb/>
秋旱野未耕當春猶赤土絶糧半天下蒼生命如縷牲<lb/>
帛赴羣望山川遍齊魯帝哀斯民窮呼龍降甘雨君看<lb/>
一晝夜黄金滿寰宇神功未易議帝力誰敢侮圜丘埋<lb/>
蒼玊瓊茅縮緑醑烈烈山焚蘭坎坎社撃皷幸免中野<lb/>
殍報神同歌舞<lb/>
初夜月照窓夜乆雲屯屋喜聽塵夣餘淅瀝鳴松竹三<lb/>
<pb n="KR4d0472_WYG_002-9a"/>
春未耕種一雨如金玊願龍遵無私四海同霡霂哀愁<lb/>
變歌舞生意涵草木天晴禽鳥聲處處催布穀安得逐<lb/>
良農共耕春野緑<lb/>
　　　江山千里圖<lb/>
平生愛山水有疾成膏肓勺泉與拳石遇之輙徜徉中<lb/>
華齊魯郊平陸何茫茫杖履黄塵間此願安得償振衣<lb/>
賦逺逰十載客南方江行三千里夣繞魚龍鄉如華如<lb/>
芙蓉滴翠逐飛航匡廬髙萬仭秀色凌穹蒼餘者難悉<lb/>
<pb n="KR4d0472_WYG_002-9b"/>
數髙低互相望舉盃峩眉亭猶想謫仙狂英靈助吟嘯<lb/>
浩蕩洗肺腸快哉疇昔心遺恨無毫芒歸來舊書室籠<lb/>
禽謝飛翔培塿為泰華蹄涔即滄浪逺興無百里雄襟<lb/>
欝摧藏閒思舊經行一一不可忘君來示我畫開卷妙<lb/>
難量江山十年夣喚醒在此堂宛若當日時繫舟巖樹<lb/>
傍掩卷三嘆息因之遂成章<lb/>
　　　晚春有懐<lb/>
東風三日雨雨止花亦殘坐令芳春意悠悠遂無歡幽<lb/>
<pb n="KR4d0472_WYG_002-10a"/>
鳥破孤寂緑隂生晚寒懐人不可見月出青雲端<lb/>
　　　晚秋湖上獨行以日暮碧雲合佳人殊未來為韻<lb/>
人生固長勤世事何時畢聊將山水樂一洗幽憂疾瀟<lb/>
瀟楊柳風淡淡芙蓉日長歌謝城闕永懐山林逸<lb/>
　　　其二<lb/>
幽人出無侣獨行湖邊路湖水清漣漪濯纓此其處引<lb/>
袂摘瑤草霑裳畏多露已矣予所思佳期恐遲暮<lb/>
　　　其三<lb/>
<pb n="KR4d0472_WYG_002-10b"/>
湖邊夜來霜草木非舊色念此感秋人悲吟頭亦白悠<lb/>
悠逐風波𣺌𣺌去鄉國詩成歸興牽山水増晚碧<lb/>
　　　其四<lb/>
我愛林和靖髙情超世氛不作封禅書祇卧孤山雲妙<lb/>
絶梅花詩千秋獨有君西湖緑如酒可酹山中墳<lb/>
　　　其五<lb/>
身逰江湖上迹與漁樵雜慚非徐孺子可下陳蕃榻古<lb/>
來豪傑士與世多難合再詠考槃詩悲風起蕭颯<lb/>
<pb n="KR4d0472_WYG_002-11a"/>
　　　其六<lb/>
錢塘繁華地山水麗以佳蘭舟載歌舞逰賞是誰家北<lb/>
風吹岸草白露凋巖花此意不可言詩成看昏鴉<lb/>
　　　其七<lb/>
芙蓉洗秋露嫋嫋香無塵我欲折此花逺寄平生人烟<lb/>
波渺無極道途良苦辛歸尋桃李蹊坐待朱門春<lb/>
　　　其八<lb/>
秋氣行肅殺秋風遍寰區有生同一衰未覺蕭蘭殊野<lb/>
<pb n="KR4d0472_WYG_002-11b"/>
菊懐晚香依依傍晴湖無人共幽賞日晏空躊蹰<lb/>
　　　其九<lb/>
乾坤限南北寒暑異時氣江湖十月交氷雪意全未偃<lb/>
蹇髙卧心凄凉倦㳺味故園今可歸何必待富貴<lb/>
　　　其十<lb/>
獨吟還獨和清興亦悠哉閒攀水邊樹困卧石上苔惜<lb/>
無一樽酒招此逋仙來道人期後㳺笑指梅花開<lb/>
　　　孫㤗山書院故基詩<lb/>
<pb n="KR4d0472_WYG_002-12a"/>
惟昔孫㤗山著書祛世惑麟經晦三傳探討獨有得尊<lb/>
王名分定返正亂賊息坐令元聖心千載一朝白懐人<lb/>
不可見訪古戀遺跡我欲祠先生配以徂徠石浮雲滿<lb/>
空山西風掃無力正邪有消長耳目異疇昔倚杖聽寒<lb/>
松兹情竟誰識<lb/>
宋承五季衰文氣卑已極天將啟淳源談經起孫石巍<lb/>
然齊魯間師弟無愧色尊王一書成坐釋麟經惑至今<lb/>
學者心講貫知用力邇來二百年何人繼其跡故居雖<lb/>
<pb n="KR4d0472_WYG_002-12b"/>
未毁見者為嘆息天寒孤鳯去日暮羣鳥集回首瞻㤗<lb/>
山巖巖自寒碧<lb/>
　　　寄子周老兄<lb/>
鵷鶵自南來遺我雲錦書開緘再三讀言盡意有餘青<lb/>
山叙舊約白髪悲離居繼以九章詩燦若堆驪珠髙懐<lb/>
放林野與世宜闊踈憂時忽慷慨此心竟何如予衰一<lb/>
無能道卷不復舒近得至人教反觀忘故吾火宅化清<lb/>
淵中有金芙蕖風霜不搖落彩色涵空虗懐君未得見<lb/>
<pb n="KR4d0472_WYG_002-13a"/>
𣺌若隔江湖何時一晤語撫掌驚樵漁<lb/>
　　　照蝎<lb/>
夏夜茅堂空有物縁虗壁幽人坐其下袒裼心惕惕恐<lb/>
是蠆尾蟲呼兒舉燈索果然黒暗處潛毒伺吾隙殺之<lb/>
還歴照盡掃無遺跡歸來故坐處拊心三嘆息毒蠆滿<lb/>
天地於何求安宅殷勤理門户聊可度今夕<lb/>
　　　師曠廟<lb/>
子野晋太師知音古今善胡為有遺祠乃在魯東縣問<lb/>
<pb n="KR4d0472_WYG_002-13b"/>
俗知其鄉懐賢起欽戀古樂乆崩亡新聲日惑眩斯人<lb/>
不可作雅鄭何由辨客行無牲酒歌詩代陳奠感慨千<lb/>
古心因之此中見<lb/>
　　　挽楊庸齋先生詩<lb/>
我於天地間知有庸齋名道徳施一方鑪錘造羣英燕<lb/>
山幾還往登龍負平生皇天不憗遺此恨終難平頼有<lb/>
嗣人賢煌煌宏厥聲南來一傾盖氣宇何髙明讀書百<lb/>
家盡下筆四座驚乃知元氣在未覺鱣堂輕公乎可無<lb/>
<pb n="KR4d0472_WYG_002-14a"/>
憾世業方峥嶸<lb/>
　　　文廟種栢<hi>分韻得强字</hi>
東風五侯門桃李摇春陽幽人嵗寒心獨為松栢忙劚<lb/>
山破烟霧移種成新行逺色帶林壑清風生廟堂鬱鬱<lb/>
龍蛇姿未滿三尺强我來日摩挲恐被兒童傷養之以<lb/>
雨露成之以風霜参天二千丈他日殆難量題詩貽後<lb/>
人著意䕶棟梁<lb/>
人生七十稀栢生千歲强種栢待其成汝生寜獨長不<lb/>
<pb n="KR4d0472_WYG_002-14b"/>
如種桃李三年滿春光春光亦能幾過眼旋消亡落落<lb/>
大君子作事超尋常㧞桃樹松柏逺意誰能量寒烟生<lb/>
泮宫翠色來山岡森然如兒童羅列成新行身猶短荆<lb/>
棘氣已含風霜坐看龍蛇活行當鸞鳯翔但恐種柏人<lb/>
他年遊四方不見枝榦成風雨摩穹蒼作詩告後來愛<lb/>
惜無摧傷後此五百載為君充棟梁<lb/>
　　　登萃美亭<lb/>
移家岱宗下日與山相親登臨得佳處來徃不厭頻蒼<lb/>
<pb n="KR4d0472_WYG_002-15a"/>
崖俯西溪攝衣上嶙峋危亭萃衆美構者知何人想見<lb/>
當日遊曠懐樂天真舉杯一笑罷萬象紛前陳嵗月不<lb/>
相待廢興良有因我來訪遺址時節正殘春闗闗羣鳴<lb/>
集欝欝衆緑新絶壁開日觀寒泉落天紳逍遙一枝笻<lb/>
縹緲千仭身浩歌雲霞上謝彼區中塵飄然隨飛仙汗<lb/>
漫逰我神此志恐未可歸哉從隠淪<lb/>
登臨得竒勝杖屨不容懶山風吹白雲野服稱踈散危<lb/>
亭今何在翠嶺烟霞滿悠然物外心㑹者應亦罕浮世<lb/>
<pb n="KR4d0472_WYG_002-15b"/>
黄塵深青天白日短且將山中樂供我一笑莞<lb/>
　　　勝槩亭<hi>為丁仲文賦</hi>
山川有竒趣俗子無由知兹亭發天巧借問作者誰令<lb/>
威古仙伯簿領真㳺嬉亭成身不居逺與幽人期白雲<lb/>
朝自閒黄鶴暮何之古來山林士用之王者師孤芳石<lb/>
上蘭五色巖間芝秋風霜露寒采采恐後時安得一樽<lb/>
酒歌我山中詩<lb/>
　　七古<lb/>
<pb n="KR4d0472_WYG_002-16a"/>
　　　宋髙宗御書扇頭<lb/>
靖康事逺日已忘武陵花草春生香徳壽宫深日月長<lb/>
思陵天筆超鍾王石碑乆湮世無有倬彼昭回煥星斗<lb/>
刼火焚天鬼神守我昔見之恒拜手歸來一夣墮𣺌茫<lb/>
眼前想像蛟龍翔心貪石刻成膏肓况有真迹如君藏<lb/>
泥金小字青綾扇當年知有南薰殿新詞莫遣歌喉囀<lb/>
世事何心到㳺宴白日未招沙塞魂北風又散呉山雲<lb/>
興亡有數夫何云一笑且賞書林珍<lb/>
<pb n="KR4d0472_WYG_002-16b"/>
　　　憶梅<hi>得月字</hi>
凍雲釀就江天雪正是梅花放時節可憐身世墮塵埃<lb/>
不到瓊妃白玉闕情隨烟水渡㣲茫夣繞湖山記愁絶<lb/>
驛使不來春寂寞南枝雖在誰攀折素衣人去又横參<lb/>
畫角聲殘空落月相思一夕腸千結况是天涯又離别<lb/>
非無毛穎觧傳神瘦影寒香終欠缺幾時携酒花前去<lb/>
細把幽懐向花説詩成一笑付東風未害廣平心似鐵<lb/>
　　　行路難<lb/>
<pb n="KR4d0472_WYG_002-17a"/>
泰山無石海無珠沈沈古井生珊瑚碧雲埋空白日暮<lb/>
羙人邈在西山隅手中萬古軒轅瑟一唱三歎咸韶俱<lb/>
調髙曲古知音少哀哉不及齊門竽<lb/>
　　　陳氏老人慶八十詩卷<lb/>
人生五福壽為首七十猶稀八誰有自非積徳慶源長<lb/>
安得天公獨為厚黄金白璧齊山斗難買期頥超輩偶<lb/>
燕山之陳衆所推好事聲名傳已乆今年八十大作慶<lb/>
想見歡聲動親友堂前蘭玊歌白華堂上斑衣勸春酒<lb/>
<pb n="KR4d0472_WYG_002-17b"/>
寒松色貫四時青囘視風霜笑蒲柳君家昆季予所知<lb/>
禮合稱觴嗟掣肘他年賦就漆園椿再拜攜來獻公壽<lb/>
　　　壽杜元亮<lb/>
憶昔共㳺三山東呼吸沆瀣吞鴻濛醉中喚起長眉翁<lb/>
夜上雲漢騎蒼龍招搖前導飛亷從手援北斗呼豐隆<lb/>
瑤池玉醴觴千鍾浩歌攀損蟠桃叢呌排閶闔滋不恭<lb/>
上帝怒勑雙玊童飛符譴墮塵寰中摧折要與凡夫同<lb/>
嗣宗放逹嵇康慵落落與世難為容簞瓢蕭然四壁空<lb/>
<pb n="KR4d0472_WYG_002-18a"/>
聳肩孤吟伴寒蟲四十流年如轉蓬依然豪氣飄長虹<lb/>
摩挲金狄偶相逢握手三嘆思前蹤青天漫漫碧海重<lb/>
仙籍未除終許通靈根廓逹必無窮突兀千卷堆其胷<lb/>
朅來南㳺興方濃椽筆敵却江山雄清辰户掛扶桑弓<lb/>
佳氣鬱鬱還葱葱舉杯致辭前鞠躬願君壽如南山松<lb/>
願君富貴山比崇圖形麟閣誇元功兒女奕世俱官封<lb/>
榮華蟻穴矜盲聾何如兩鬢吹天風萬里㳺獻蓬萊宮<lb/>
野鶴乘軒鳯在籠悠悠萬事隨天公且看醉臉映春紅<lb/>
<pb n="KR4d0472_WYG_002-18b"/>
　　　次韻送王知事<lb/>
平生口不談阿堵却笑黄金築郿塢春風蓮幕過三年<lb/>
上下情通若桴皷名場勝負但旁觀未肯梟盧争一賭<lb/>
枳叢或可棲鸞鳯兔網安能挂龍虎已識風流返故鄉<lb/>
空留惠澤霑吾土嗟余浪走成何事十載江湖悲逆旅<lb/>
今歲歸來時已暮鏡裏青絲變霜縷樽酒相逢一笑間<lb/>
姓名誤作詩人數感君知我為君吟不覺毫端落風雨<lb/>
　　　贈陳公望<lb/>
<pb n="KR4d0472_WYG_002-19a"/>
憶昔徃見滄浪翁示我詩法祛盲聾當年門下作者衆<lb/>
只有君我心相同或問瓊宫飲沆瀣或跨騄駬行虗空<lb/>
或傾銀河洗明月或掃碧海乗清風相期在逺不在邇<lb/>
意欲八表超樊籠參商一别忽十年形影隔絶無由通<lb/>
大江南北浙東西寄食飄飄如轉蓬舊學荒凉誰復理<lb/>
但覺荆棘生胷中簞瓢還家嵗月暮歌和山鬼號幽蟲<lb/>
北堂親老甘㫖闕憂心旦夕常忡忡羡君出處何雍容<lb/>
聲名藹然道義充浴沂歸來有真樂性天心地俱春融<lb/>
<pb n="KR4d0472_WYG_002-19b"/>
今之隠几非昔人海山何止移琴工學海波瀾有餘富<lb/>
文場旗皷誰爭雄徴書飛來天九重玊堂東觀論亦公<lb/>
風淫末疾行當愈但恐三徑留無功天球河圖非世物<lb/>
不置清廟將安庸嗟予碌碌負初志徒有白髪悲兒童<lb/>
塵編萬卷守環堵茫茫道體深難窮如乗一葉入滄海<lb/>
浩蕩四顧迷鴻濛三生書債償未了鄙質正頼君磨礱<lb/>
區區此意何所似韓公之雲東野龍願得世間無離别<lb/>
四方上下長相從<lb/>
<pb n="KR4d0472_WYG_002-20a"/>
　　　贈潘景山<hi>并序</hi>
　景山潘君妙星厯之學言禍福如指諸掌為予推行<lb/>
　年深有感於心者臨别書此以贈<lb/>
江南術士如繁星就中景山孤月明朅來相逢一樽酒<lb/>
議論滚滚江河傾此人胷中涵太清象緯度數窮縱横<lb/>
隂陽一氣貫五行萬物禀之然後生大而國家小而物<lb/>
氣數榮悴無差爭君從何處傳此學大小不遺俱妙精<lb/>
如燭取影鑑照形禍福指掌令人驚天生我辰今安在<lb/>
<pb n="KR4d0472_WYG_002-20b"/>
半世空亡事不成為言金木相尅害不但箕斗徒虗名<lb/>
扁舟勸我北歸去嵗暮氷雪方崢嶸他時相望二千里<lb/>
客星定憶嚴君平<lb/>
　　　至元二十二年九月二十五日早過燕南盧溝<lb/>
　　　橋<lb/>
天星寥寥霜露寒行人早起衣裳单野烟如水白不散<lb/>
山月照衣黄色殘鼇背橋髙馬蹄滑羊腸路澀車聲乾<lb/>
十年來徃燕南道客裏情懐長草草黄塵老盡英雄人<lb/>
<pb n="KR4d0472_WYG_002-21a"/>
千古西山為誰好<lb/>
　　　江山千里圖<lb/>
大江東流𣺌無窮羣山夾峙何青葱江山形勢幾千里<lb/>
一旦落我書堂中我知畫者非庸工雲夣八九吞心胷<lb/>
想當盤礴下筆時變化惨澹愁天公憶昔扁舟泛南國<lb/>
醉魂飛逺馮夷宫蒼崖冥冥嘯虎豹白浪浩浩吹蛟龍<lb/>
歸來閉門心不樂登髙却羡南飛鴻㑹當續我逺逰賦<lb/>
青鞋布襪隨秋風<lb/>
<pb n="KR4d0472_WYG_002-21b"/>
　　　蛻仙巖<lb/>
玉堂遺老滹南翁平生景慕恨莫從著書辨明經史惑<lb/>
議論至今學者宗一朝東㳺登日觀笑視八表開塵胷<lb/>
歸來中途憇盤石遽謝浮世騎蒼龍天風縹緲導笙鶴<lb/>
弱水不隔蓬萊峯我行道此不能去摩撫短碣懐髙蹤<lb/>
青山千疊雲萬重隂吹浩浩生寒松獨立蒼崖空四顧<lb/>
神交何必真相逢<lb/>
　　　謝翟仲寜惠端石硯銅蟾青金筆架等物<lb/>
<pb n="KR4d0472_WYG_002-22a"/>
文星何年下虛碧化作端溪水中石兩㸃寒光上下分<lb/>
猶似煌煌照東壁自從天上失此星萬象昏䝉慘無色<lb/>
太隂司夜懼獲愆故遣蟾蜍下求覔爬沙行遍山林内<lb/>
歲暮過期歸不得一朝二物忽相逢脱身來訪鄃城翟<lb/>
翟公本是不羈人醉眼時嫌天地窄二物淹留心不樂<lb/>
意欲飄然謀逺適夜深私語君聞知送與蘭軒伴孤寂<lb/>
蘭軒一見雙眼明傾盖端如舊相識摩挲三嘆愛且敬<lb/>
再拜延之為上客几淨牕明春晝永管城脱㡌銅山立<lb/>
<pb n="KR4d0472_WYG_002-22b"/>
共來催促要題詩笑我無非翰林伯鸞坡玊堂天九重<lb/>
虎豹闗深風雨隔是中有人司帝命揮洒黄麻布天澤<lb/>
或從太史住東觀褒貶成書繼麟筆䇿勲二者無不可<lb/>
奈汝時乖命屯厄蘭軒今為五窮主好古躭竒已成癖<lb/>
與伊便結三生縁永鎮文房勝珠璧荒詩為謝愧不工<lb/>
但覺壯懐増感激<lb/>
　　　猛虎篇<lb/>
有足莫踏猛虎尾有手莫捋猛虎鬚南山崔嵬壯士死<lb/>
<pb n="KR4d0472_WYG_002-23a"/>
至今人弔黄公愚平時閉門不敢出日暮况乃君樵蘇<lb/>
猛虎飽肉牙可捫飛龍厭豢角可馴古來使鬼須銅腥<lb/>
無金妄動天公嗔窮愁欝結天地死不教白屋生青春<lb/>
匣中長劍漫悲吼非時汝亦安能神撐腸拄腹五千卷<lb/>
贏得兒童唾人面談天説劒三萬言蒼蠅謗語何喧喧<lb/>
謗亦不足云唾亦不足道人生窮逹誰能料君不見白<lb/>
頭棘津叟一旦風雲起屠釣人生神物合有時未可書<lb/>
癡論年少<lb/>
<pb n="KR4d0472_WYG_002-23b"/>
　　　透光鏡<lb/>
何人鑄此青銅鏡表裏通明玊潭浄開奩却立不敢觀<lb/>
但見寒光相射映菱花金雀雖有合背面殊形安可並<lb/>
春風桃李秋蓬藋興廢不知傳幾姓造物攜來落君手<lb/>
從今世上妍媸定世言回仙曽㸃藥幻語無稽吾所病<lb/>
或云當年鼓鑄時日月之精曽感應博物時無張茂先<lb/>
此事根源誰與訂我有一鏡得之天廣大規模方且正<lb/>
光明無晝亦無夜照徹乾坤涵動静玉臺若要不塵昏<lb/>
<pb n="KR4d0472_WYG_002-24a"/>
别有神方傳徃聖世間百物總無功唯在閑邪守吾敬<lb/>
　　　題墨梅有感<lb/>
杖藜踏雪西湖路為愛梅花幾來去暗香踈影月黄昏<lb/>
更遣寒枝啼翠羽十年一夣隨東風回首清游覔無處<lb/>
憶梅欲寄斷腸詩每恨塵埃無好句他年再與梅相遇<lb/>
定擬花邊結茅住江南春色今如何驛使不來空嵗暮<lb/>
花光老筆通三昧剰挽陽和發天趣風神良是昔容非<lb/>
應為緇塵染衣素蘭軒幽客避繁華終日閉門香一炷<lb/>
<pb n="KR4d0472_WYG_002-24b"/>
瑶臺仙子來何方病目増明喜如故相逢便可倒清樽<lb/>
不須更草招魂賦<lb/>
　　　秦碑<lb/>
周亡六國歸秦嬴祖龍肆欲窮蒼生禱祠求仙遍天下<lb/>
翠華萬里長征行登封直上泰山頂刋頌功徳垂休聲<lb/>
侈心未極天命去西歸不到咸陽城驪山之藏肉未冷<lb/>
函谷已納諸侯兵可憐區區亥與嬰乞死不得為編氓<lb/>
廢興悠悠二千載閲世只有山無情日觀峰頭蒼石屏<lb/>
<pb n="KR4d0472_WYG_002-25a"/>
我來摩拂叩山英莓苔風雨字殘缺彷彿認得臣斯名<lb/>
前王失道致顛覆後王鑑之宜改更漢唐以來凡幾君<lb/>
誇大欲與秦爭衡泥金檢玉竟何事太平粉飾初非誠<lb/>
唐崖紀號空自衒我心感憤終難平天門回首一長嘯<lb/>
落日萬壑松風鳴<lb/>
　　　送杜子榮之官濟南<hi>并序</hi>
　大徳五年冬杜君子榮自太府少監出為濟南治中<lb/>
　過鯨川留數月因得接光儀奉談笑君外若同俗而<lb/>
<pb n="KR4d0472_WYG_002-25b"/>
　中不茍尤長於詩温麗圓熟入作者之域而未嘗以<lb/>
　自負其風流藴藉使人樂之盖可與為善而不可與<lb/>
　為惡者也東風扇暖僕夫告行諸君攀送可廢贈言<lb/>
　之義乎<lb/>
濟南山水多清輝我思徃㳺願輙違塵埃南北五十載<lb/>
引領東望常依依杜君本是雲霄客文采風流當世稀<lb/>
一朝展驥作别駕白晝山川衣錦衣送君此行空健羨<lb/>
恨不插翅相隨飛人生志在行所學豈是裘馬圖輕肥<lb/>
<pb n="KR4d0472_WYG_002-26a"/>
餔糟勿羡旁人醉挹彼寒泉有真味吏奸民隠更留心<lb/>
他日甘棠可無愧<lb/>
　　　送彭仲英<lb/>
與君昔作金陵客詩酒髙樓醉春色風流雲散忽三年<lb/>
歌吹相逢廣陵陌春風蘭省姓名香世有雲泥心不隔<lb/>
錢塘三載尤相得暇日歡遊即相覔西湖烟雨採蓮舟<lb/>
尚記樽前紅袖濕簿書到手無繁劇經濟才髙有餘力<lb/>
脚㡳靈槎可上天看君只恐功名廹我自迂踈墮泥滓<lb/>
<pb n="KR4d0472_WYG_002-26b"/>
千里歸來家四壁纒心正有蓼莪悲不待衰年頭已白<lb/>
隠身糊口鄃城邑木槁灰寒生意息君來忽若降自天<lb/>
入座神光照珠璧十年聚散江湖夣一笑停盃話疇昔<lb/>
破鏡飛空興未闌行旌又指天西北平生故人今廟堂<lb/>
青眼望君非一日我夣清都隔塵世好趂羣仙朝北極<lb/>
更將長䇿贊經綸坐使蒼生沐仁澤不然衣錦却南歸<lb/>
猶有清風繼今夕<lb/>
　　　觀海<lb/>
<pb n="KR4d0472_WYG_002-27a"/>
平生愛山仍愛水培塿蹄涔逢亦喜山登岱嶽願始酬<lb/>
水欠滄溟心未已嵗當庚子秋八月偶與鯨川數君子<lb/>
飄然有此觀海行正值東風暮潮起馮夷擊皷天呉趨<lb/>
白馬素車來萬里乾坤搖蕩霧雨昬走鬼奔神辨竒偉<lb/>
可知河伯昔東游向若望洋羞欲死沙邊立馬聼天聲<lb/>
風雲怒吼千雷霆須臾潮退風亦息但見浩𣺌涵青冥<lb/>
興盡歸來天已夕暗思浮世心還驚瀟瀟茅屋秋氣清<lb/>
夣逐羣仙訪蓬瀛珠宫貝闕延我入注酌玊醴烹長鯨<lb/>
<pb n="KR4d0472_WYG_002-27b"/>
金支翠旗映歌舞舉手笑謝安期生雄鷄喚人天五更<lb/>
起觀日出不可停白虹氣射青玻瓈赤玊盤擎紅水晶<lb/>
水天上下同一色五彩照耀扶桑國六龍促駕不肯留<lb/>
走上寒空猶帶濕雙眸眩極浮空花不覺潮生没岸沙<lb/>
從此胷中有東海問津何必待靈槎天呉躍馬導馮夷<lb/>
河伯江神首自低日月浮沉為窟宅乾坤軒豁露端倪<lb/>
蟠空蜃氣千樓閣捲地潮聲萬皷鼙我欲醉乗風雨去<lb/>
直尋蓬島跨鯨鯢<lb/>
<pb n="KR4d0472_WYG_002-28a"/>
　　　登泰山歌<lb/>
我生齊魯間早聞泰山名塵埃五十載始有今日行鳥<lb/>
道盤中溪浮雲同上征時節當孟夏風暄雨初晴紅綠<lb/>
分夾道禽鳥鳴嚶嚶經過蛻仙巖拜酬玉堂英滹南不<lb/>
復歸春隔芙蓉城屢憇到黄峴脚底諸山平於兹觀岱<lb/>
宗始見真儀刑壁立五千仞仰看入青㝠御帳久寂寞<lb/>
流泉自清泠天門十八盤歩歩喘汗併披雲立絶頂囘<lb/>
望還自驚三神之山竟何許但見碧海翻長鯨蒼梧虞<lb/>
<pb n="KR4d0472_WYG_002-28b"/>
舜呌不返白日慘慘無光晶望中百二形勢强彈丸黒<lb/>
子奚足爭燭龍銜光照𤣥野近向掌上窮幽并眼中天<lb/>
地只如此一笑宜將人世輕高大乾坤五嶽四未到想像<lb/>
應知昔抗衡須彌載物書崑崙詫山經二山極髙大豈<lb/>
不神且靈然皆荒迷九州外且恐寓言難凖程爭如兹<lb/>
山在中國磅礴尊嚴秀以崢自非謫仙之才少陵筆有<lb/>
句誰敢輕題評夜宿玉女祠天低寒氣生羽人談封禪<lb/>
歴歴言可聴雄華竟安在千古一夣醒天風起夜半萬<lb/>
<pb n="KR4d0472_WYG_002-29a"/>
壑松杉鳴欲往觀日出峯危足難停披衣還入户坐待<lb/>
東方明取水玉女池調以沆瀣精三潄復三嚥洗我物<lb/>
慾情願従白雲半間屋鍊此九轉仙丹成下觀人世不<lb/>
歸去坐使千嵗還童嬰從渠爭名復爭利蜂衙蟻穴紛<lb/>
營營嗟予有志未能遂拂袖空㽞長嘯聲<lb/>
　　　明月歌<lb/>
明月出兮東方衆星淡兮無光有白雲兮飛來暎河漢<lb/>
兮英英英英兮何為備彩色兮成行北風起兮雲退藏<lb/>
<pb n="KR4d0472_WYG_002-29b"/>
蕙草歇兮天雨霜嗟所思兮道悠長心鬱鬱兮増煩傷<lb/>
我樽既酌兮我琴既張獻酬無人兮知音渺茫願明月<lb/>
兮相知永千秋兮不忘<lb/>
明月皎兮中天挽風露兮留連有髙樓兮美人舞霓裳<lb/>
兮慕嬋娟袖五色之雲兮騎黄鵠之翩翩招彼月中之<lb/>
人兮曰何為乎孤眠仙人笑兮不答倚桂樹兮超然託<lb/>
蟾蜍以寄聲兮願清光之永圓<lb/>
明月落兮西極繁星燦兮如積風瀟瀟兮四起紛草木<lb/>
<pb n="KR4d0472_WYG_002-30a"/>
兮狼籍𤣥鶴饑鳴兮潜蛟凍泣衆昏昏兮同夢欲晤語<lb/>
兮安得倘明月兮廻光尚佳人兮可覿<lb/>
　　　明河歌<lb/>
　至元壬辰秋八月二十有九日夜䦨酒醒起歩扵庭<lb/>
　仰觀明河賦詞三章聊寄聲於騷人之末<lb/>
明河在天兮可望不可親明月出海兮流清光而照人<lb/>
露霑裳兮風吹巾逰無侣兮居無鄰種瑶草兮堂隂嵗<lb/>
悠悠兮未春琴有絃兮樽有酒聊酣歌兮樂吾貧<lb/>
<pb n="KR4d0472_WYG_002-30b"/>
明河在天兮南北西東人生有命兮禍福窮通或風虎<lb/>
兮雲龍或霧豹兮㝠鴻觀古今兮賢哲事何必兮皆同<lb/>
華星皎皎兮雲光沒素月娟娟兮烟霽空憶美人兮天<lb/>
末折瑶草兮山中嵗既晏兮路復遥馬𤣥黄兮車未攻<lb/>
歸來兮息駕勞心兮忡忡<lb/>
明河在天兮莫濟吾舟北斗南箕兮事亦悠悠呼天風<lb/>
兮未來嘆黄鶴兮淹留瑶水兮崑丘羣僊兮遨逰潄沆<lb/>
瀣兮洒甘澤洗黄塵兮清九州樂下土兮逍遥復駕言<lb/>
<pb n="KR4d0472_WYG_002-31a"/>
兮將何求<lb/>
　　　文孝王廟迎送神歌<lb/>
天門曉兮玉鎻開朝萬靈兮君始來駕雲車兮䇿風馬<lb/>
君無為兮久徘徊潔精誠兮薦丹素我民籲兮君所哀<lb/>
瑶芳兮玉醑山吟兮水舞神樂兮民勸祀益隆兮千古<lb/>
靈宫峩峩兮山之幽神方樂兮胡不少留簫鼓咽兮樽<lb/>
俎徹松桂悲吟兮山水愁保康寧兮驅厲疫終千古兮<lb/>
荷神休<lb/>
<pb n="KR4d0472_WYG_002-31b"/>
　　　登憲陵<lb/>
陵崔嵬兮映山脚人惆悵兮懐天末天悠悠兮山㝠㝠<lb/>
雲溶溶兮煙漠漠恨翠鸞兮無書悵離情兮莫託蘭無<lb/>
馨兮蕙衰我胡為兮空盤礴澹容與以忘歸兮招吟魂<lb/>
於寂寞忽雞犬其何處兮淡夕陽之城郭獨翩然以長<lb/>
嘯兮振踈風於林薄思賢王之樂善兮恨九原之莫作<lb/>
廽愁心於萬里兮攬不盈於一握已矣哉古原空兮青<lb/>
草合隂風起兮白日落歳月㝠兮行人稀天地荒兮虎<lb/>
<pb n="KR4d0472_WYG_002-32a"/>
狼惡悵茫茫兮何歸吾將浩歌長往赴松喬之約<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4d0472_WYG_002-32b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　蘭軒集卷二<lb/>
</p>
<p>
</p>
  </div>
<div>
                <head>蘭軒集卷三</head>
    <p>
<pb n="KR4d0472_WYG_003-1a"/>
欽定四庫全書<lb/>
　蘭軒集卷三　　　　　　　元　王旭　撰<lb/>
　　五律<lb/>
　　　西園秋暮<lb/>
矮榻横踈牖終朝兩足盤雨蒸書紙潤風飲硯泉亁扇<lb/>
影初辭暑蟲聲已報寒流年催白髪明鏡不堪㸔<lb/>
　　　夜坐<lb/>
柴户掩秋蟲藜牀動晚鍾光隂易遲暮文字足踈慵曉<lb/>
<pb n="KR4d0472_WYG_003-1b"/>
磬松間寺寒燈雨外舂天明對清鏡憔悴有新容<lb/>
倚杖㸔風色瀟瀟暮轉增灘聲連夜枕雨氣逼踈燈嵗<lb/>
月閑多悞功名拙未能悠悠百年意湖海愧陳登<lb/>
　　　越中除夕<lb/>
書劍流年度風霜旅病侵梅花南國夢萱草北堂心魚<lb/>
雁音書逺江湖風浪深故園歸未得回首一長吟<lb/>
　　　雜詩<lb/>
永夜披衣起離懐酒半醒衆星何歴歴孤月自亭亭露<lb/>
<pb n="KR4d0472_WYG_003-2a"/>
氣三更白天容萬古青何當上銀漢濯髪謝塵腥<lb/>
家貧甘淡薄地僻寡經過日暮佳人逺春深碧草多山<lb/>
川留笑傲湖海入蹉跎明月一樽酒無人聼浩歌<lb/>
尊酒何人在青山落日昏商歌聊寄意楚些未招魂世<lb/>
事頻欹枕愁懐獨倚門鶺鴒心不斷千里共啼痕<lb/>
清風生槁木明月照空尊欝欝歌聲斷茫茫夜氣昏流<lb/>
年翻故紙生理憶前村擬買雲山住黄塵謝逺奔<lb/>
骨肉三年别雲山一夣賒乾坤兩神物今古幾浮華嶺<lb/>
<pb n="KR4d0472_WYG_003-2b"/>
礙横秋鶚林啼返哺鴉帝鄉雖可戀爭似早歸家<lb/>
萬慮散還集孤懐行轉幽劍歌心事晚燈火鬢華秋嵗<lb/>
月水東注關山人北㳺幾時霄漢路黄鵠謝籠囚<lb/>
滄浪亭下水濯足有髙人聲價乾坤大光容日月新騎<lb/>
鯨今不返覔句欲誰親忽憶論文夕傷心淚滿巾<lb/>
滄浪亭下水囘首未忘情無復塵纓濯何勞波浪清山<lb/>
川元氣在風雨暮愁生得句無人和天空孤月明<lb/>
碧澗寒松樹庭除未易裁根盤元氣在花抱白雲開匠<lb/>
<pb n="KR4d0472_WYG_003-3a"/>
石無消息幽人自徃来氷霜千嵗節桃李莫相猜<lb/>
睡起南牕下吟詩兩鬢風惜無尊酒綠聊發醉顔紅世<lb/>
事何時了浮名到㡳空故園歸去晚蘭菊半蒿蓬<lb/>
帝里三年客麻衣兩鬢塵運斤思郢質度曲困巴人薏<lb/>
苡寧辭苦芙蓉不嫁春歸来當世事已矣勿重陳<lb/>
藜杖晚風前衡門落木邉傷時成短詠引鏡惜流年寳<lb/>
劍曾衝斗靈槎可上天誰能甘碌碌塵土沒華顛<lb/>
不買酒澆愁唯吟詩送秋黄花開易了青鬢去難留道<lb/>
<pb n="KR4d0472_WYG_003-3b"/>
業知誰重儒冠浪自囚㑹當鞭彩鳯八表恣狂逰<lb/>
長歌續短歌歌罷意蹉跎白屋沉風雅青雲出揣摩蟄<lb/>
龍寒不起山鬼暮還過莫憶逺逰賦途窮霜露多<lb/>
人海易風波吾行知奈何乗槎天漢逺泣玉涙痕多故<lb/>
苑荒蘭菊空山老薜蘿青霞千古意白石一聲歌<lb/>
玉佩石蘭衣手拖明月輝騷人不相待薄俗竟安歸閬<lb/>
苑迷蒼海瓊宫隔紫㣲世塵三萬丈黄鵠要髙飛<lb/>
　　　西溪十首<lb/>
<pb n="KR4d0472_WYG_003-4a"/>
我愛西溪好將營屋數椽烟霞忘俗累詩酒度殘年蓋<lb/>
影留晴樹琴聲瀉夜泉湏知雲屋叟不羨玉堂仙<lb/>
我愛西溪好披雲屢徃来一川烟景豁三靣畫屏開薄<lb/>
俗無髙隠清詩有逸才近巖多隙地松竹更須栽<lb/>
我愛西溪好泉清石怪竒共言幽勝處偏與隠居宜富<lb/>
貴非吾願山林及此時生涯黄卷在心事白雲知<lb/>
我愛西溪好清無一㸃塵雲霞増勝境猿鶴待幽人杖<lb/>
屨終留此英靈許卜隣從今休更説無地着閒身<lb/>
<pb n="KR4d0472_WYG_003-4b"/>
我愛西溪好常来弄淺清真能忘世慮何止濯塵纓岸<lb/>
石層層出山雲細細生詩腸憎火食飲水啖黄精<lb/>
我愛西溪好將来作主人且圗薪水便寧畏虎狼嗔地<lb/>
壮蔬應羙泉甘釀必醇白雲堪伴老何苦戀紅塵<lb/>
我愛西溪好潛深有白龍乾坤方苦旱雷雨不應慵石<lb/>
峻水聲急巖髙雲氣重誰能窺變化神物本無蹤<lb/>
我愛西溪好髙垂百文泉若非銀漢落即是玉虹懸噴<lb/>
薄映青壁空濛生白烟来觀當六月毛骨亦森然<lb/>
<pb n="KR4d0472_WYG_003-5a"/>
我愛西溪好巖將弄水名誰書三大字傍紀一時英世<lb/>
事從多變人生只此情青山一樽酒醉眼㸔雲生<lb/>
我愛西溪好來登萃羙亭泉飛千尺素山疊萬層青勝<lb/>
絶詩難狀髙寒酒易醒他時誰起廢留我伴英靈<lb/>
　　　泊邵伯<lb/>
江湖春夜永露坐濕征袍水氣天星澹風聲野樹髙悲<lb/>
傳江客笛愁寄楚臣騷俯仰乾坤内吾生何太勞<lb/>
　　　送劉左丞分省雲南<lb/>
<pb n="KR4d0472_WYG_003-5b"/>
南詔山川逺中朝宰相尊志期均雨露心不負乾坤號<lb/>
令天聲振勲名國史存旌幢非乆駐台鼎俟調元<lb/>
　　　送張元振僉事北上<lb/>
世徳繼忠清人才與俊英山城欣邂逅樽酒話平生只<lb/>
有風雲氣都無利欲情聖朝方講治行矣朂功名<lb/>
一樽離别酒重對泰山開顧我無他技奇君有用才力<lb/>
能超欲海思不介靈臺只恐朝班定山城難再来<lb/>
　　　送葉舜玉北上二首<hi>原註名李召為中書右丞</hi>
<pb n="KR4d0472_WYG_003-6a"/>
萬里徴賢詔羣公刮目㸔道隨舒卷易名保始終難民<lb/>
力東南困臣心晝夜寒好将天下事一一奏金鑾<lb/>
直節世難掩醉魂今始醒青雲非瘴海白日上天庭治<lb/>
亂陳三䇿皇王止六經更須前席夜辛苦話生靈<lb/>
　　　寄毅夫魯瞻<lb/>
天地新秋雨軒牕昨夜凉閒来添懶病老去惜流光鐘<lb/>
鼎宦情薄山林歸夣長故人何處是深憶話行蔵<lb/>
　　　村居<lb/>
<pb n="KR4d0472_WYG_003-6b"/>
老雨収殘夏閒雲結晝隂鳥啼村塢靜人坐草堂深碧<lb/>
樹涵秋意青苔對暮吟柴門無好客誰與豁煩襟<lb/>
　　　九日㑹錢塘諸公飲於梅坡張氏分韻得隨字<lb/>
客裏塵埃帽秋風又一吹江山對豪傑詩酒强追隨芳<lb/>
草綠已謝寒花香獨遲人生幾重九長負故園期<lb/>
　　　婁敬洞<lb/>
蒼山誰鑿破幽隱自婁公地處秦坑外人歸漢室中一<lb/>
編青史在千載白雲空我欲觀遺跡單衣怯冷風<lb/>
<pb n="KR4d0472_WYG_003-7a"/>
　　　有憶<lb/>
生晚不同世夣中常見公神交初恍忽真際竟㝠融未<lb/>
了希天事誰知立極功瑶琴思一鼓風冷月壇空<lb/>
　　　旅懐<lb/>
書劍愁羈旅山川動逺思依劉心眷眷去魯意遲遲落<lb/>
日饑鷹怒髙風獨鶴悲他鄉嵗還暮深負故人期<lb/>
旅舎秋多感空庭夜獨吟悲風傳苦調明月照歸心清<lb/>
唱誰家酒寒霄何處砧詩成一長歎霜樹動棲禽<lb/>
<pb n="KR4d0472_WYG_003-7b"/>
　　　咏蟬<lb/>
羣蟲喜炎熱此獨愛髙隂薄蛻聊依葉清聲已出林人<lb/>
閒感衰節風急雜遥砧虚腹曽何竟常憂螗斧侵<lb/>
　　　題劉提領詩卷<lb/>
學術兼儒吏公亷衆所聞胸懐同皎日勢利視浮雲驥<lb/>
屈駑駘駕鸞隨雁鶩羣品題先子在揮涕復何云<lb/>
　　　贈談命杜安之<lb/>
安之精命術推算未常差白日君平肆清風季主家有<lb/>
<pb n="KR4d0472_WYG_003-8a"/>
疑皆剖决無口不傳誇更問雲河外應知犯斗槎<lb/>
　　　方竹杖<lb/>
此君何處得方質出天然物性皆憐直吾心亦惡圓四<lb/>
稜裁碧玉三尺斷寒烟大道随安歩從他㨗徑先<lb/>
　　　野歩<lb/>
人烟逺城市村落帶林丘牧笛牛羊下豐年黍稷稠狐<lb/>
狸啼倚暮鵰鶚擊乘秋落日荒原上長吟獨未休<lb/>
雞犬喧孤墅風烟暗逺郊荒池蛙占水髙樹鳥爭巢野<lb/>
<pb n="KR4d0472_WYG_003-8b"/>
性閒中遂塵緣靜裏抛幽懐吟不盡長嘯返衡茅<lb/>
　　　挽輔提刑<lb/>
豪傑論當世經綸屬我公雲霄分繡斧炎海散霜風來<lb/>
去關輕重哀榮備始終髙名星日在誰謂百年空<lb/>
甘棠南國政歌頌過三年調鼎方虚位騎箕忽上天祠<lb/>
陳新俎豆宅卜舊山川公去應無憾蒼生自可憐<lb/>
澄清心未了瘴毒病還来白日摧天柱青雲落夜臺靈<lb/>
祠雖共設公道豈重開回首東山暮松風寄我哀<lb/>
<pb n="KR4d0472_WYG_003-9a"/>
　　　登萃美亭<lb/>
岱嶽西南麓烟霞俯仰間有亭能萃羙乘興輙忘還樂<lb/>
奏半溪水屏開三靣山誰能為起廢留我伴雲閒<lb/>
　　　生日有感<lb/>
此身何處得埀涕念吾親況是劬勞日元非宴樂辰永<lb/>
懐烏返哺空歎棘成薪壽酒君休酌無心學世人<lb/>
　　　壽長縣文會亭雜詩次韻五首<lb/>
危亭人獨徃衆木鳥爭吟晝永簟三尺暮涼風一襟竹<lb/>
<pb n="KR4d0472_WYG_003-9b"/>
香仍帯筍栢小未成隂隱几觀元化悠悠物外心<lb/>
小亭花竹裏長日夣魂閒風㵼簷頭水雲移屋上山登<lb/>
城舒逺目汲井洗塵顔袖有新詩句何妨數徃還<lb/>
雨霽淨無塵軒忩發興新燕飜三寸墨蝸篆一鈎銀地<lb/>
列嘲吟物天留懶惰人舉家蠶事苦獨此愧閑身<lb/>
野客獻桑椹因知蠶事忙逍遥今始愧辛苦舊曾嘗菜<lb/>
飯朝飡飽槐風午睡涼閒身了無補深覺負萱堂<lb/>
竹栢何人種萱榴手自遺盤飡兼枸杞詩句到戎葵有<lb/>
<pb n="KR4d0472_WYG_003-10a"/>
約來嘗早無心去每遲登臨雖可樂留滯亦堪悲<lb/>
　　　贈義士李善甫<lb/>
義士世難得如君非偶然貰逋焚衆劵周急數囊錢鄉<lb/>
譽傳千里門旌下九天清風激貪鄙何止化鯨川<lb/>
　　　先君忌日有感<lb/>
誰奪吾親去歸期竟不聞𤣥關無白日蒼野但愁雲氣<lb/>
體流傳在音容寤寐分昊天恩罔極埀涕對爐薰<lb/>
落日孤雲淚春輝寸草心逺遊當日錯悲恨暮年深世<lb/>
<pb n="KR4d0472_WYG_003-10b"/>
業書無恙墳園樹有隂他鄉難久戀衰老覺侵尋<lb/>
草草盤飱具匆匆祀禮行慕深如有見哀極欲無生浮<lb/>
世光隂速衰年齒髪更蒼烟九原樹回首最關情<lb/>
　　　讀中庸有感<lb/>
人心無内外物我自籓籬試㸔乾坤運何曽造化私寛<lb/>
平仁義路明白聖賢規曲學方蝸戰捫膺為爾悲<lb/>
　　　喜雨<lb/>
秋旱冬無雪春来日日風雲霓方在望雷雨忽成功天<lb/>
<pb n="KR4d0472_WYG_003-11a"/>
意誰窺測民心自感通太平家國事都在一犁中<lb/>
餓殍非天意凶災掃旱妖甘霖方及尺瑞雪復連宵紅<lb/>
濕庭花萼青還隴麥苖東風和氣好饑火一時銷<lb/>
白璧徒堪玩黄金不救饑民天唯五榖嵗計在三時霡<lb/>
霂恩難報豐穰事可期簷聲来枕上因喜忽成詩<lb/>
　　　春日即事<lb/>
瓶水插花枝堂深花氣微春風吹夣覺蝴蝶入簾飛芳<lb/>
草已云綠行人猶未歸凝塵滿瑶瑟白雪為誰揮<lb/>
<pb n="KR4d0472_WYG_003-11b"/>
　　　寄王肯堂参議<lb/>
岱嶽到鯨川忽忽又五年朱顔不如舊白髪甚於前霄<lb/>
漢都無夣山林似有緣九原松栢樹囘首正悽然<lb/>
　　　贈曹彦禮教授<lb/>
豪傑多今士惟君我所知學探千古奥論决六經疑妙<lb/>
理春融後青燈夜話時斯文天意在勉力不須辭<lb/>
　　　贈王道者<hi>并序</hi>
　曹南道者王道深故人子實之子也子實始與予相<lb/>
<pb n="KR4d0472_WYG_003-12a"/>
　識於江南後十餘年又相㑹於碭而道深從焉於今<lb/>
　又十餘年矣道深自魏来長蘆謁予扵中和書院予<lb/>
　見之驚問曰汝父安在而汝自何時若是耶道深惨<lb/>
　然曰吾父數年前客死京師而予以多病學脩養之<lb/>
　術寄身於羽流耳與之酒肉摇手不近問其所得笑<lb/>
　不肯言夫道深年甚少有壮妻稚子棄而不顧乃匄<lb/>
　食以遊斯世其意果何求耶葢道深之親有在淺土<lb/>
　者情事未伸為天地間一罪人而不敢受妻子之養<lb/>
<pb n="KR4d0472_WYG_003-12b"/>
　耳其䖏心亦可憐哉予貧既無以助之因為詩以贈<lb/>
　庶世有郭范之流以成子之志乎未可知也<lb/>
年少抱羸疾黃冠聊寄身三生寧割愛一塟未忘親舟<lb/>
麥人何在塋園草又春吾詩非漫作特為冩酸辛<lb/>
　　　金山寺<lb/>
我愛金山好中流勢屹然何人工擇勝此地坐安禪夜<lb/>
呪龍歸鉢晨齋客住船荒詩題姓字聊記過江年<lb/>
我愛金山好乘舟到寺門波神嚴拱衛佛力見雄尊風<lb/>
<pb n="KR4d0472_WYG_003-13a"/>
雨潮聲暮樓臺海氣昏老僧留話乆囘首厭塵喧<lb/>
　　　雨後城東晚眺二首<lb/>
落日孤烟外荒城積雨餘池蛙喧鼓吹沙鳥聚圖書山<lb/>
色濃堪掬雲形畫不如登臨千古意興廢付樵漁<lb/>
落日髙城上清風吹素襟晚山晴更近行潦聚還深未<lb/>
濯滄浪足空摇碧落心知音悵何許聊爾一長吟<lb/>
　　　秋日南城四首<lb/>
廢堞荒荆刺秋風獨上遲江山何限好今古幾人悲鳥<lb/>
<pb n="KR4d0472_WYG_003-13b"/>
雀爭新樹蛟龍憶舊池飄零逺逰子日暮欲何之<lb/>
秋髙氣灑落嵗晏天崢嶸鳬雁寒依渚豺狼晚傍城雲<lb/>
山終日好風浪幾時平徙倚荒烟外誰知獨望情<lb/>
平野風烟濶層城雉堞危路長人去少天逈鳥飛遲宇<lb/>
宙空懐古樵蘓欲問誰青山烟雨外落日但愁眉<lb/>
日落羣聲動風生四望隂天隨秋鴈盡山入暮烟沉嵗<lb/>
月驚雙鬢功名梗寸心含情一長嘯愁色動楓林<lb/>
　　　晚發錢清渡<lb/>
<pb n="KR4d0472_WYG_003-14a"/>
落日錢清渡孤帆客子船潮來初解纜風穏不勞牽問<lb/>
俗山川異瞻星宇宙偏蠻歌元不解强聼一悽然<lb/>
　　　遊光化寺<lb/>
山門森萬木俗客到常稀藤葛逢僧話煙霞息世機秋<lb/>
聲連澗壑嵐氣濕裳衣懶入塵中去塵中有是非<lb/>
　　　送碭山宰尹潤之<lb/>
彼羙安陽宰亷能衆所推烹鮮知撫字㳺刄見施為政<lb/>
事無遺憾民心有去思所聞皆實迹不愧卷中詩<lb/>
<pb n="KR4d0472_WYG_003-14b"/>
　　　宿𤓰州渡<lb/>
夜宿𤓰州渡安排曉過江平生聞此水除海更無雙回<lb/>
首家千里寛心酒數缸醉眠誰我伴昏月照船牕<lb/>
　　　王謙甫郎中生日<lb/>
海嶽英靈聚門䦨氣象新槐風吹永晝椒酒頌長春報<lb/>
國心金石傳家子鳯麟湖山雖有力難屈廟堂身<lb/>
玉立塵埃表鸞翔雁鶩羣郎星明碧落英氣動青雲志<lb/>
在行公道才堪解世紛一樽長壽酒拚醉卧南薰<lb/>
<pb n="KR4d0472_WYG_003-15a"/>
　　　夢中送人遊江南<lb/>
與子俱為客還來登别筵寒聲泉石地秋色橘霜天瀉<lb/>
酒澆鳴劍分詩壓去船魚龍莫歌舞歌舞恐留連<lb/>
　　　宿杏岡店書河神廟<lb/>
酣歌送落日回首是他鄉瑟瑟風驚樹沈沈月隱墻魚<lb/>
龍悲夜壑鳬雁起寒塘倚柱一長嘯所思非一方<lb/>
　　　節婦趙氏二首<lb/>
李母賢堪信鄉閭語最真松筠元有節珠璧自無塵教<lb/>
<pb n="KR4d0472_WYG_003-15b"/>
子材成噐持家富換貧清風傳懿範亦足厚人倫<lb/>
魯女歌黃鵠共姜賦栢舟焉知千載下得見二人儔高<lb/>
節超流俗清風凛素秋誰能編列女將此姓名収<lb/>
　　　贈張頴菴<lb/>
市隱不干名聊將藝代耕致身因管氏求友得毛生善<lb/>
價沽皆徃斯文用則行一菴堪自樂脱頴未宜輕<lb/>
　　　贈李謙甫行<lb/>
積善元多慶如君豈偶然子為天下士身作地行仙壽<lb/>
<pb n="KR4d0472_WYG_003-16a"/>
酒芝蘭上春風杖屨前澶淵行樂暇應得憶鯨川<lb/>
天與年齡永人欽徳性淳居鄉為善士教子作能臣名<lb/>
姓煙霄近恩光雨露新過庭應有訓多是在仁民<lb/>
　　　贈張子素<lb/>
素也非狂士才髙本不羈空懐雲壑志未辦草堂貲日<lb/>
月催人急文章得力遲京師有豪傑此去定相知<lb/>
　<lb/>
　<lb/>
<pb n="KR4d0472_WYG_003-16b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　蘭軒集卷三<lb/>
</p>
<p>
</p>
  </div>
<div>
                <head>蘭軒集卷四</head>
    <p>
<pb n="KR4d0472_WYG_004-1a"/>
欽定四庫全書<lb/>
　蘭軒集卷四　　　　　　　元　王旭　撰<lb/>
　　七律<lb/>
　　　贈孫伯陽<lb/>
當年披腹獻琅玕曾叩雲霄虎豹關共道賔王重出世<lb/>
豈知明逸却還山平生志在經綸内老去身留困厄間<lb/>
命有窮通非我力相逢樽酒且開顔<lb/>
　　　贈夾谷士常<lb/>
<pb n="KR4d0472_WYG_004-1b"/>
高歌白雪佩江籬萬古騷人氣未衰滄海有珠龍出懶<lb/>
碧山無玉鳳來遲江淹彩筆人爭慕蜀客𤣥經世豈知<lb/>
他日侯芭問奇字酒車應許過書帷<lb/>
書劒當年記轉蓬芙蓉南國最相從魏王臺下黄流急<lb/>
越鄂舟中碧酒濃人道蛟龍困行潦我知雲鶴慕長松<lb/>
袖中三策何時獻日暮君門望九重<lb/>
　　　亳州贈𤓰爾佳士常<lb/>
記得滄浪萬竹堂壯遊書劒又他鄉魚蝦海底龍方臥<lb/>
<pb n="KR4d0472_WYG_004-2a"/>
燕雀塵中鳳亦忙遊子未歸魂欲斷故人相見話偏長<lb/>
天涯牢落無堪贈只有南豐一瓣香<lb/>
　　　贈劉叔敬<lb/>
十年一見喜還驚白髪雖多得老成義氣崢嶸輕勢利<lb/>
孝心純篤貫神明從師已得淵源學涉世仍諳事物情<lb/>
風雪寒齋連夕話壯懷抒寫盡平生<lb/>
　　　贈元正卿<lb/>
一别風塵十五年相逢青眼只依然白雲慣作無心出<lb/>
<pb n="KR4d0472_WYG_004-2b"/>
明月還因有數圓蕙帳久抛歸隱夢錦囊多貯贈行篇<lb/>
衣冠俯仰人間了何必靈槎更上天<lb/>
　　　次韻贈周仲和<lb/>
不泛靈槎上九天寄身人海任飄然風雲未了平生事<lb/>
日月空驚薄暮年窮我儘從詩作祟醉君安得酒如川<lb/>
相逢未久還相别腸斷朱絲白雪前<lb/>
　　　賦蕭提舉宅白牡丹<lb/>
曾記霓裳舞太眞天香依約畫欄春既醒千古繁華夢<lb/>
<pb n="KR4d0472_WYG_004-3a"/>
肯染三生色界塵姚魏漫爭春富貴黄徐難寫玊精神<lb/>
金盤華屋人何在日暮東風客恨新<lb/>
　　　困眠僧寺<lb/>
不趂齋鐘不問禪雲扉偶到興悠然老僧知我遊山倦<lb/>
丈屋開軒借榻眠暫把塵心抛俗累恍如香界到諸天<lb/>
齋童送茗來呼覺銷盡罏中柏子煙<lb/>
　　　寒食風雨舟中<lb/>
北原煙雨暗松楸南國春光人白頭欲寫一書傳去鴈<lb/>
<pb n="KR4d0472_WYG_004-3b"/>
忽驚雙淚落行舟塵埃香斷芙蓉佩風浪寒生杜若州<lb/>
岸上人家誰有酒一杯為洗客中愁<lb/>
　　　寒食<lb/>
歲月悠悠東逝波他鄉春色等閑過要嘗桃李新烹粥<lb/>
休唱龍蛇舊怨歌馮鋏歸來心未老黄壚别後意如何<lb/>
紛紛世事何須問依舊人間乞祭多<lb/>
朝來惨澹過清明客裏光隂只自驚乞祭方看人醉飽<lb/>
遷喬又聽鳥鳴嚶萬家和氣生春日一片愁心倚暮城<lb/>
<pb n="KR4d0472_WYG_004-4a"/>
拜掃情深歸未得憲王陵後有先塋<lb/>
　　　贈宿州尹王晉卿<lb/>
一别江南又幾春每瞻山斗賦停雲鍊丹易得神仙藥<lb/>
斵堊難逢匠石斤花絮攪春愁擾擾塵埃遮晝事紛紛<lb/>
眼明今日知何日重向樽前見使君<lb/>
　　　懐古<lb/>
梵宇琳宫幾處遊景多惟是此山頭天香縹緲塵埃遠<lb/>
水氣空濛霧雨愁舟楫西來連建業風煙北望見揚州<lb/>
<pb n="KR4d0472_WYG_004-4b"/>
詩成欲别山僧去更為江聲一倚樓<lb/>
　　　登淮安城<lb/>
何處登臨動客情天涯寒食楚東城舟通南國多來往<lb/>
地接中原足戰爭芳草春搖可憐色長淮怒作不平聲<lb/>
自慚乞食王孫賤不欲逢人道姓名<lb/>
　　　寄邳州倅李徳徽<lb/>
彩筆文章不療饑野情常與物乖離平生只有天知我<lb/>
四海曾無地置錐蓄艾要防身病日栽松留看歲寒時<lb/>
<pb n="KR4d0472_WYG_004-5a"/>
舉頭東望圯川遠賦就停雲有所思<lb/>
　　　　食薺<lb/>
歲晏黄虀食已窮春盤喜有薺苗供只因恬淡為心久<lb/>
故向腥膻下箸慵味苦莫將荼誤比性寒應為雪曾封<lb/>
花開留得甜根在猶勝詩人賦采葑<lb/>
　　　題高堂李氏致樂堂<lb/>
棣花庭暖映春暉萱草堂深介夀褀孝養已聞三釡足<lb/>
敬心寧許一毫虧靈椿閱世風霜晚綵服承歡日月遲<lb/>
<pb n="KR4d0472_WYG_004-5b"/>
千古南陔誰會得補亡留取卷中詩<lb/>
　　　上張元帥<lb/>
鬱鬱風雲動壯圖沈沈神鬼祕隂符留侯策略高三傑<lb/>
安肅勲名冠九區畫㦸香中朝宴士雅歌聲裏夜投壺<lb/>
窮途亦有談兵客許道蓮花幕下無<lb/>
　　　上劉元帥<lb/>
蛟龍鳴匣劒鋒寒壯志行將掃百蠻勝負盡歸樽俎内<lb/>
風雲長在笑談間三軍令肅懸秋月四海名高仰泰山<lb/>
<pb n="KR4d0472_WYG_004-6a"/>
早晚麟臺勲業了將星高傍紫宫閑<lb/>
　　　題三椿堂詩卷<lb/>
自古靈椿夀最長春風桃李敢同芳誰知造化鍾三秀<lb/>
共向君家萃一堂拭目遥瞻南楚日清心時炷漆園香<lb/>
白頭昆弟眞難得一笑相看萬事忘<lb/>
　　　杭州<lb/>
前有潮江後太湖百年奢侈宋遺都山川不隔神仙境<lb/>
樓閣相連罨畫圖春色濃薰花世界香風淨掃石街衢<lb/>
<pb n="KR4d0472_WYG_004-6b"/>
繁華擬作千年計爭信王孫泣路隅<lb/>
　　　送李公勉節使還深州<lb/>
蘭軒雖老眼猶明又向雲霄識俊英玉雪風標謝塵俗<lb/>
虹蜺氣宇見平生不堪萍梗他鄉别願結金蘭此日情<lb/>
歸去棠隂有餘暇更思崇徳樹修名<lb/>
　　　孫泰山書院故基詩<lb/>
魯史成書自聖人當時三傳已紛紜窮經歴代非無士<lb/>
立義尊王獨有君游客偶來觀故迹後賢誰與繼斯文<lb/>
<pb n="KR4d0472_WYG_004-7a"/>
鐘魚聲起絃歌斷落日空山愁白雲<lb/>
　　　燕城留别劉彦卿<lb/>
辛苦江湖萬里來帝城三日又空回挑燈看劒雄心在<lb/>
把酒論文好意乖館閣功名付時彦山林風月入吟懐<lb/>
紫麟不是欄中物且把黄金鏁掣開<lb/>
　　　寄景實兄<lb/>
蘭堂同着老萊衣未省人間有别離今日回看前日事<lb/>
長年爭似少年時關山夜月頻勞夢鴻鴈秋聲逺寄詩<lb/>
<pb n="KR4d0472_WYG_004-7b"/>
一命粗酬身事了白雲南望莫來遲<lb/>
　　　送申屠大亨燕城省兄<lb/>
浮雲西北望長安一曲離歌慘别顔鴻鴈影寒看獨去<lb/>
鶺鴒心苦要同還加餐少飲他鄉酒回首頻瞻故國山<lb/>
我亦有兄無計往送君空寫淚潺潺<lb/>
苒苒征塵望帝關溶溶春意滿吟鞍為思風雨對牀好<lb/>
忘却山川行路難蓮社交游須記憶鳳城歌酒莫盤桓<lb/>
到時為向尊兄道貢禹塵冠待子彈<lb/>
<pb n="KR4d0472_WYG_004-8a"/>
　　　上人<lb/>
聖主恩隆眷遇偏姓名長在百官前風雲已際明良會<lb/>
雷雨仍分造化權虎節麟符開府日景鐘彝鼎勒功年<lb/>
袖中五色媧皇石要補東南破碎天<lb/>
南國甘棠滿綠隂軍民懐徳入謳吟位高蘭省瞻望逺<lb/>
恩在麻衣感泣深今古要談三寸舌門牆期盡百年心<lb/>
月明烏鵲無歸宿願托寒枝向鄧林<lb/>
袖拂青雲下九天台星無恙只依然須知忠孝勤勞久<lb/>
<pb n="KR4d0472_WYG_004-8b"/>
合著君王眷愛偏寵渥仰承新雨露歡聲摇動舊山川<lb/>
直教整頓南方了始入中書握化權<lb/>
自憐塵土一書生曾向平津問路行心為被恩長感激<lb/>
氣因聞喜忽崢嶸文章欲使歌功徳金石猶堪託姓名<lb/>
萬一龍門收舊物敢將談舌效縱横<lb/>
　　　蟋蟀<lb/>
來從郊野到堂階歌月吟風似有才長夜漫勞催婦織<lb/>
貧家何處得絲來夢回孤枕霜侵户愁滿空庭露濕苔<lb/>
<pb n="KR4d0472_WYG_004-9a"/>
幸有潛身無一事感時何苦動悲哀<lb/>
　　　送道者秦子正西歸<lb/>
孤雲出岫鶴辭林去住誰知萬里心金骨未經靈藥換<lb/>
玉顔寧免素塵侵丹書久祕長生訣綠綺仍傳太古音<lb/>
悵望碧桃花底月相思毋吝寄清吟<lb/>
仙游元不恨東西塵世多情恨别離鍊氣久銷丹竈火<lb/>
逢人猶唱玉京詞白雲有約還山早銀漢無槎謁帝遲<lb/>
他日裁成大鵬賦與君同赴赤松期<lb/>
<pb n="KR4d0472_WYG_004-9b"/>
　　　送朱彦常濟南監納<lb/>
逆旅相逢對榻眠肺肝傾寫笑談前袖中玉斧能修月<lb/>
脚底靈槎穩上天升斗代耕淹此日功名驚衆看他年<lb/>
莫言管庫卑微職委吏猶堪屈聖賢<lb/>
　　　登鯨川樓<lb/>
飛樓縹緲礙行雲牛斗天低手欲捫杖屨來登乘暇日<lb/>
欄干獨倚斷吟魂煙濤南望江流闊霧雨東連海氣昏<lb/>
日暮鄉心愁正絶不堪笳鼓動譙門<lb/>
<pb n="KR4d0472_WYG_004-10a"/>
　　　客從書肆中得先君遺墨一紙<lb/>
誰將遺墨到燕都手澤如新世事殊寳玉來歸今在否<lb/>
金甌缺壊付嗟吁吾翁墓木俄然拱先帝山陵早已蕪<lb/>
五十三年成一夢天涯流落淚如濡<lb/>
　　　臘日東園探春<lb/>
去年度臘泰山前今歳鯨川度臘天自笑此身無定所<lb/>
未知何地遇明年風霜烈烈𤣥隂底日月悠悠白髪邊<lb/>
聞道東園春信近興來容我杖藜先<lb/>
<pb n="KR4d0472_WYG_004-10b"/>
我愛嘉平不為仙愛兹時節近春天陽生北陸風霜後<lb/>
興在東園杖履前未得芳菲酬勝賞且將詩酒送流年<lb/>
人生會合元難得一笑當知不偶然<lb/>
　　　滕王閣<lb/>
彈鋏長歌斷復吟倚欄誰識倦遊心東南瘴海炎氛惡<lb/>
西北神州王氣深芳草無情春又綠浮雲多事暮還隂<lb/>
龍光不必驚牛斗自古英雄有陸沈<lb/>
　　　資聖閣<lb/>
<pb n="KR4d0472_WYG_004-11a"/>
金鐸聲中百尺梯欄干高壓萬琉璃歲華來往人空老<lb/>
天意興亡物豈知萬里秋風吹短鬢百年人事見殘碑<lb/>
登臨不用遲遲下恐到江山日暮時<lb/>
　　　竹絲筆<lb/>
細縷霜筠束縛牢一朝身入翰林高名傳渭水眞龍種<lb/>
氣壓中山老兔毫但得成功親汗簡也勝為筅戰雲濤<lb/>
此君若論文場用消得韓公一傳褒<lb/>
　　　春望<lb/>
<pb n="KR4d0472_WYG_004-11b"/>
天氣晴明地氣温慿高極目動吟魂草鋪春色暗平野<lb/>
花帶夕陽明遠村欲向流形觀造化須從生意認乾坤<lb/>
舞雩壇下東風好此樂無人與共論<lb/>
　　　泰安監州石使君再臨郡治適相會於京師因<lb/>
　　　其歸賦詩為餞兼簡元侃同知一笑<lb/>
白晝山川衣錦行故鄉歸去馬蹄輕郡人定有壺漿候<lb/>
童子寧無竹馬迎千里再歌新徳化一朝重續舊聲名<lb/>
到時若見張夫子為說相思白髪生<lb/>
<pb n="KR4d0472_WYG_004-12a"/>
　　　太湖<lb/>
自古東南說太湖扁舟今日過勾吳畫中漁艇長橋晚<lb/>
鏡裏炊煙震澤孤淼淼四旁天遠接悠悠一色練平鋪<lb/>
清風不逐鴟夷去長向烟波伴釣徒<lb/>
　　　秋扇<lb/>
暑退乾坤爽氣生回看紈扇便忘情人心自是無常定<lb/>
天地元來有變更唐室未安尊李郭楚兵才散戮韓彭<lb/>
功成幸得安閑地寂寞西風不用驚<lb/>
<pb n="KR4d0472_WYG_004-12b"/>
宇宙凉生幾日間便將紈扇等閑看須知物到功成了<lb/>
自合身歸冷地閑影落羿妃天上月香消秦女霧中鸞<lb/>
棄捐休道長如此會見炎官駕復還<lb/>
纔得人間幾日秋便將紈扇暗中投雖無白汗流衣底<lb/>
尚有青蠅在案頭提挈猶堪他日用動摇還得此時休<lb/>
炎凉用舍非吾事付與桃笙一處愁<lb/>
　　　聞角<lb/>
月落高城露濕衣誰將寒角帶愁吹折殘楊柳春蕭索<lb/>
<pb n="KR4d0472_WYG_004-13a"/>
愁落梅花人别離泣水不應龍獨怨入雲當與鴈同悲<lb/>
何時四海無征戰只聽秦簫不聽伊<lb/>
　　　蔬食<lb/>
炰鳳烹龍日萬錢就中憂慮大如天爭如陋巷窮詩客<lb/>
自擷春蔬煮澗泉茹絶葷羶非佞佛食須煙火尚慚仙<lb/>
故山薇蕨誰爭汝留滯江湖又一年<lb/>
　　　杜止軒先生親書詩卷<lb/>
千古南豐一瓣香此心元不限存亡春歸浮世空花盡<lb/>
<pb n="KR4d0472_WYG_004-13b"/>
恨入遺阡宿草長紙上龍蛇親翰墨卷中星斗舊文章<lb/>
挑燈細讀人何在庭竹吹風月照廊<lb/>
　　　東閣梅花<lb/>
獨占春魁壓衆芳蕭踈清影伴松篁飄烟自覺風俱韻<lb/>
照案疑浮月有香雅致偏饒東閣詠瓊姿愛㸃夀陽粧<lb/>
夜來冷艶侵堦砌恍入羅浮夢裏鄉<lb/>
　　　憶梅得昏字<lb/>
驛使天涯不寄春幽人雪裏漫招魂詩成東閣歲華晚<lb/>
<pb n="KR4d0472_WYG_004-14a"/>
夢斷西湖煙水昏曳杖誰行山下路吠尨空記竹邊門<lb/>
何時瘦影寒香底重對春風酒一尊<lb/>
　　　蘇州<lb/>
船入閶門水四通畫橋三百臥晴虹管絃聲咽樓臺月<lb/>
羅綺香飄巷陌風舞鶴尚餘當日市館娃無復舊時宫<lb/>
携鱸就買南園酒吳越興亡醉夢中<lb/>
　　　早梅<lb/>
萬物收榮避歲寒一枝驚向臘前看都緣鼎鼐和羮晚<lb/>
<pb n="KR4d0472_WYG_004-14b"/>
故使山林得伴難有恨詩人休折去無情羌管莫吹殘<lb/>
冰霜窟裏陽和露此是乾坤造化端<lb/>
　　　梅花<lb/>
黄昏庭院月朧朧折得横枝在手中但覺香從雙竅入<lb/>
豈知春與七情通從教驛使音塵隔不與梨花夢寐同<lb/>
惆悵無人共幽賞回頭桃李又東風<lb/>
　　　詩囊<lb/>
彩筆文章謾自奇百錢誰買一囊詩研摩恰到堪愁處<lb/>
<pb n="KR4d0472_WYG_004-15a"/>
辛苦爭如未學時無事暗翻今古遍有靈應被鬼神知<lb/>
他年待滿三千首付與滄浪聽所之<lb/>
　　　淨慈寺<lb/>
陸地金蓮寳界開九天諸佛現樓臺瓊宫不合人間有<lb/>
香國疑從物外來幻化茫茫非世務泥沙一一是民財<lb/>
詩人此意誰知得看盡雙廊畫壁回<lb/>
　　　送張無咎赴濟南教授兼簡楊朝舜二首<lb/>
濟南山水最風流恨我平生欠一游君去莫嫌官况冷<lb/>
<pb n="KR4d0472_WYG_004-15b"/>
詩成猶及物華秋他時雲路終高舉此日芹宫豈久畱<lb/>
况有采亭青眼在笑談眞足慰離愁<hi>原註采亭楊之號也</hi>
簿書埋損抱官囚文館身閑職最優已說湖山多勝槩<lb/>
更聞公府盡名流瑶琴未許朱絃絶寳月宜將玉斧修<lb/>
若見子雲煩寄語來春我亦欲東游<lb/>
　　　送魯瞻赴襄陽幕<lb/>
木落山高魯甸深缺壺歌裏送陳琳青雲萬里冥鴻路<lb/>
黄石三篇烈士心綵筆謾題知己賦布囊誰贈逺遊金<lb/>
<pb n="KR4d0472_WYG_004-16a"/>
秋風去赴蓮花幕愛客征南冠古今<lb/>
　　　聽琴贈高媪<lb/>
海山辛苦坐移情爭似蘭閨操自靈妙譜遠從千古得<lb/>
清風長傍七絃生昭文鼓罷人誰解鍾子亡來世絶聽<lb/>
流水高山何限意愧無眞耳賞眞聲<lb/>
　<lb/>
　<lb/>
　<lb/>
<pb n="KR4d0472_WYG_004-16b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　蘭軒集卷四<lb/>
</p>
<p>
</p>
  </div>
<div>
                <head>蘭軒集卷五</head>
    <p>
<pb n="KR4d0472_WYG_005-1a"/>
欽定四庫全書<lb/>
　蘭軒集卷五　　　　　　　元　王旭　撰<lb/>
　　七律<lb/>
　　　餞曹南太守秩滿北上<lb/>
好客長空北海樽登龍曽鑿李膺門青松有操心元古<lb/>
白璧無瑕氣自温鸞鳯書飛天路逺鵾鵬秋化海濤翻<lb/>
馬頭五色丝綸近莫指青山是故園<lb/>
　　　紀伯新郎中退居儀真十二月十五日生日<lb/>
<pb n="KR4d0472_WYG_005-1b"/>
桂樹芳輪昨夜晴梅花東閣壽星明風雲正遇千年會<lb/>
海嶽全鍾一氣英未要急流誇勇退且須春酒頌長生<lb/>
他年四海經綸手鳯閣鸞臺要姓名<lb/>
　　　壽張士衡郎中<lb/>
佩蘭餐菊讀離騷問和陶詩飲濁醪雲氣任從蒼狗變<lb/>
玉輝依舊白虹髙靈椿自可壽千歳清鏡從教生二毛<lb/>
醉倚青天長嘯罷更須人世問秋毫<lb/>
長庚流彩下遥天正在元正五日前胷次文章堆錦繡<lb/>
<pb n="KR4d0472_WYG_005-2a"/>
筆頭真草落雲煙平生玉雪身無汙歳晚松筠節愈堅<lb/>
滿酌三盃長壽酒醉㸔浮世且髙眠<lb/>
　　　壽崔令名昶<lb/>
夏秋金火正交承金性純剛火性明為有剛明鍾氣質<lb/>
故於人物誕豪英聊將一邑弦歌試不待三年徳政成<lb/>
只恐此中留不住廟堂宣入作公卿<lb/>
　　　壽劉簿<lb/>
秋到中元三日前天公特為世生賢因觀才氣髙明甚<lb/>
<pb n="KR4d0472_WYG_005-2b"/>
可見英靈賦與偏人道蕭何真昴宿我知梅福是神仙<lb/>
他年經濟功名了更享靈椿壽八千<lb/>
秋送新凉下碧梧壽星光彩照懸弧當年海嶽鍾英秀<lb/>
此日風雲展壯圖鸞鳯暫來棲枳棘鵾鵬終見奮雲衢<lb/>
靈椿樹底長生酒能與詩人共醉無<lb/>
　　　為王萬户壽<lb/>
萬里歸來晝錦堂春風花草亦輝光素書細講平生學<lb/>
畫㦸清凝燕寢香山斗功名方逺大江河福禄更靈長<lb/>
<pb n="KR4d0472_WYG_005-3a"/>
麻衣袖有長生頌擕上龍門侑一觴<lb/>
虎符龍節萬夫雄韜略風雲笑語中萬里威留海南北<lb/>
十年名鎮浙西東麟臺未畫丹青像史冊先書戰伐功<lb/>
今日南風一盃酒願公山海壽無窮<lb/>
　　　鄃城王氏慶九十<hi>并序</hi>
　人生七十者稀况九十康寧者乎自非陰功積累之<lb/>
　厚元氣充養之實則何以臻此予觀世之修錬以求<lb/>
　長生者幾人能造期頥之境哉洪範五福以壽為先<lb/>
<pb n="KR4d0472_WYG_005-3b"/>
　良有以也今鄃城王君正甫之令祖年侔伏生精神<lb/>
　不衰斑衣滿前春風遶座誠可羡也誠可慶也某預<lb/>
　賀客之末不揆荒陋謹作律詩一章仰贊厥美庶為<lb/>
　鄃城他年之一盛事云<lb/>
衣冠濟濟皓眉鬚九十康寧世所無稟賦得非仁者壽<lb/>
丰神元是列仙臞閲殘浮世靈椿老伴落長庚明月孤<lb/>
戯綵堂中香一炷不須别展壽星圖<lb/>
　　　隆慮張公慶八十<lb/>
<pb n="KR4d0472_WYG_005-4a"/>
夢斷長安冠蓋塵青山杖履白雲身心田廣種無邊福<lb/>
眼界長看不盡春名徳要為天下老耆英何羡洛中人<lb/>
髙情懶入非熊兆忠孝傳家有鳯麟<lb/>
　　　壽李長卿<lb/>
陰變純坤月號陽年年春意萃華堂靈椿得壽輕千載<lb/>
仙李蟠根異衆芳貲産本因勤力大姓名元為好賢香<lb/>
滔滔御水東連海應似君家福慶長<lb/>
　　　壽馮國祥之父<hi>時年八十六</hi>
<pb n="KR4d0472_WYG_005-4b"/>
孝友堂中福壽全更堪陽月得春偏年齡勝彼非熊叟<lb/>
風骨清於跨鶴仙里社慶時賔友盛門閭旌處子孫賢<lb/>
靈椿樹㡳長生酒侑以南陔孝養篇<lb/>
　　　壽髙伯川<lb/>
規模直擬竇燕山今世求君似者難憂患已隨風雨過<lb/>
胷懷宜放海江寛芝蘭擢秀呈春色松栢流青傲歳寒<lb/>
我有長生一尊酒中和堂上要同歡<lb/>
　　　壽劉信之<lb/>
<pb n="KR4d0472_WYG_005-5a"/>
翛然風骨一癯仙壽比松筠晚更堅四壁任從家業薄<lb/>
萬金難買子孫賢身無妄動能安分心有誠存不愧天<lb/>
我欲題詩發潛徳姓名長使四方傳<lb/>
　　　壽髙正臣<lb/>
雪鬢霜髯赤玉顔精神合作壯年看栽成梨棗心田熟<lb/>
掃去塵埃眼界寛自有靈椿千歳夀何須仙竈九還丹<lb/>
鯨川異日耆英録醇徳如君數亦難<lb/>
　　　賈元播母太夫人十二月初十日壽席<lb/>
<pb n="KR4d0472_WYG_005-5b"/>
天上蟠桃㑹宴稀白雲歌逺舊瑶池北堂萱草回春地<lb/>
東閣梅花獻壽時駐景不須龍虎劑承家元有鳯麟兒<lb/>
綵衣前後魚軒穏長使人間羡母儀<lb/>
　　　壽王才卿母<lb/>
戱綵堂深靄瑞煙春風蘭玉秀堦前齊家有禮閨門肅<lb/>
敎子無非母道全康健永膺天降福逍遥長坐地行仙<lb/>
欲陪金母瑶池宴須待蟠桃爛熟年<lb/>
　　　越中除夕贈朱彦常縣令<lb/>
<pb n="KR4d0472_WYG_005-6a"/>
幾年甘㫖别庭闈重覔南遊此計非三百六旬今夜盡<lb/>
二千餘里幾時歸青雲志大酬偏晚白雪詞髙和愈稀<lb/>
頼有故人為郡樂天涯樽酒暫相依<lb/>
　　　七夕<lb/>
晚凉秋下碧梧邊乞巧兒童似去年烏鵲虚傳到河漢<lb/>
女牛安得亂星纒下方縱有流傳俗上界應無色慾天<lb/>
萬里乘槎非我事北牕風露且髙眠<lb/>
花月樓臺夜未闌天孫分巧到人間靈槎誤泛星津水<lb/>
<pb n="KR4d0472_WYG_005-6b"/>
鈿合空留閬苑山烏鵲橋髙雲歩稳鳯凰機冷玉梭閑<lb/>
一年一度還相見猶勝浮生去不還<lb/>
　　　和劉公澤韻<lb/>
握手論交二十年心期直到古人邊别離思苦言難盡<lb/>
會合情深句可聨萬里風塵非故我一樽文字勝華筵<lb/>
相逢且作閑中計富貴功名亦偶然<lb/>
萬卷塵書兩鬂霜功名心冷更何望蓼蟲縱苦猶堪活<lb/>
刀蜜雖甜不願嘗彩筆有靈通造化藜羮無夢到膏粱<lb/>
<pb n="KR4d0472_WYG_005-7a"/>
歸來凈洗平生眼要看紛紛傀儡塲<lb/>
書劍當年賦逺遊江山探險更窮幽誰知塵土三生疾<lb/>
却對風雲一笑瘳碧落莫横修月斧滄溟休擲釣鼇鈎<lb/>
廣寒宫闕蓬山路弱水剛風自古愁<lb/>
　　　送周知事西歸<lb/>
身處脂膏不自濡簞瓢依舊樂顔愚氣凌霜雲巖松瘦<lb/>
夢想烟雲野鶴孤探道已無他念慮養心别有靜工夫<lb/>
魯齋千古淵源學要把遺編起後儒<lb/>
<pb n="KR4d0472_WYG_005-7b"/>
　　　雜詩<lb/>
回首東山望白雲幾時歸去謝紅塵三生有債窮書客<lb/>
萬事無心老道人火候周時丹欲就金精飛後氣方神<lb/>
從今一蹴虚空破何必區區問大鈞<lb/>
　　　無題<lb/>
西北青樓倚綘霄漢宫春色映芳袍佳人獨織紫紋綺<lb/>
寒女漫持金剪刀欲採蘋蘩供祭祀還思歌舞事遊遨<lb/>
五雲牢落秋風暮夢斷瑶臺璧月髙<lb/>
<pb n="KR4d0472_WYG_005-8a"/>
　　　讀杜詩<lb/>
風雅誰堪繼後塵少陵詩筆妙通神岱宗獨立羣山小<lb/>
元氣無私萬物春一代興衰兼國史百年忠義激人臣<lb/>
鸞膠不續朱絃絶北里黄花日日新<lb/>
　　　偶成<lb/>
一世匆匆萬世長中間儘有事商量初聞寃鳥填滄海<lb/>
又見愚公徙太行天上美人無夢到山中瑶草為誰香<lb/>
兩盂薄粥三間屋了却浮生不用忙<lb/>
<pb n="KR4d0472_WYG_005-8b"/>
　　　斷橋晚立<lb/>
吟笻何處暫逍遥萬柳行東第一橋蕙葉烟濃春意逺<lb/>
蘋花風細暮凉嬌僧歸翠靄湖邊路寺在白雲山半腰<lb/>
歌管誰家事游宴錦霞光裏駐蘭橈<lb/>
　　　送李清臣之刑部主事<lb/>
試政棠陰未一年頌聲喧起古澶淵髙明飛到雲霄上<lb/>
寵命頒來日月邊分職莫如刑憲重論才誰似使君賢<lb/>
于門冠蓋他年事要積陰功動上天<lb/>
<pb n="KR4d0472_WYG_005-9a"/>
　　　寄司都事<lb/>
去年相見鳯城秋嘆我勞生空白頭長䇿欲陳誰見問<lb/>
壯懷將吐竟成休栽松本不為春計力穡唯應待晚收<lb/>
歸築書堂泰山下此心千載正悠悠<lb/>
　　　益都權府劉公與僕辱通家之舊其後任博州<lb/>
　　　録事因至壽良僕徃拜之十年之别青眼依然<lb/>
　　　感激之餘賦詩為贈<lb/>
風骨巖巖峙玉山香名藹藹佩春蘭塵埃又作十年别<lb/>
<pb n="KR4d0472_WYG_005-9b"/>
樽酒方知一笑難龍憶舊遊煙海濶豹驚新隱霧雲寒<lb/>
通家數日髙明話洗盡三生習氣酸<lb/>
　　　雨夜同趙君寳賦<lb/>
鬢影鬅鬙燭影寒草堂風雨夜漫漫髙談未覺斯文喪<lb/>
逺别應知後㑹難萬里風波連仕路十年塵土暗儒冠<lb/>
相如空有凌雲筆誰解黄金買賦看<lb/>
夢斷雲霄虎豹關江湖風雨夜漫漫青燈影淡孤吟苦<lb/>
翠被香銷獨卧寒南去益悲身浩蕩北歸仍畏嵗艱難<lb/>
<pb n="KR4d0472_WYG_005-10a"/>
何時甘㫖晨昏了飲水空山詠採蘭<lb/>
破墻饑鼠伴清吟古屋踈燈照夜深愁裏恨無澆肺酒<lb/>
雨中誰搗斷膓砧﨑嶇世路驚衰迹落魄塵編惜壯心<lb/>
一笑詩成投筆起隔牕風竹是知音<lb/>
　　　出京<lb/>
吟拖藜杖出京華笑拂麻衣上客槎秋氣暗催雲外鴈<lb/>
夕陽偏照樹頭鴉飢來白石猶堪飯老去青山漸可家<lb/>
野史有亭書未就不妨留筆伴烟霞<lb/>
<pb n="KR4d0472_WYG_005-10b"/>
野店荒雞喚客眠星河寥落五更天一川霜雲月臨水<lb/>
兩岸秋聲風送舡萍梗厭漂人海浪繁華多負帝城篇<lb/>
黄金不買凌雲賦誰與相如辦酒錢<lb/>
　　　送郭以道入京二首<lb/>
虎踞龍盤十二門王侯第宅若雲屯百蠻入貢天威逺<lb/>
四海朝元國勢尊曉日旌旗明禁路春風簫皷震名園<lb/>
唐堯虞舜今皇是未必江潭老屈原<lb/>
鳯凰城闕壓金湯龍虎旌旗䕶未央萬國衣冠朝玉座<lb/>
<pb n="KR4d0472_WYG_005-11a"/>
百蠻歌舞進瑶觴花迎宫扇紅雲曉日照天袍翠霧光<lb/>
江海小臣無以報空將詩句美成康<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4d0472_WYG_005-11b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　蘭軒集卷五<lb/>
</p>
<p>
</p>
  </div>
<div>
                <head>蘭軒集卷六</head>
    <p>
<pb n="KR4d0472_WYG_006-1a"/>
欽定四庫全書<lb/>
　蘭軒集卷六　　　　　　　元　王旭　撰<lb/>
　　七律<lb/>
　　　讀紫陽宗㫖有感<lb/>
塵榻翛然坐正襟掩編低首更沉吟百年文字三生債<lb/>
萬古乾坤一寸心白屋不妨天爵貴滄溟難比道源深<lb/>
紫陽人去春風在吹盡紅香見綠隂<lb/>
　　　寄閻承㫖<lb/>
<pb n="KR4d0472_WYG_006-1b"/>
陋室神光照夜時錦囊初得寄来詩英靈間氣山川在<lb/>
造化春心草木知臺築黄金人自逺鏡垂華髪老誰欺<lb/>
白雲咫尺西溪路回首龍門舉步遲<lb/>
　　　賀閻承㫖<lb/>
白玉堂前第一仙手提星斗歩青天銀河泛入浮槎穏<lb/>
玉斧修成寳月圓翰職陡從今日重才名誰似我公全<lb/>
山人懶作彈冠夢獨為斯文喜不眠<lb/>
　　　次韻子周見寄三詩<lb/>
<pb n="KR4d0472_WYG_006-2a"/>
幸非工賈亦非農生理聊充不願豐老態漸来青鏡裏<lb/>
歸心長在白雲中山人食蕨寧論粟海客乗槎豈問蓬<lb/>
他日丹成謝塵世逍遥誰識兩仙翁<lb/>
老去収蹤翰墨塲山林閑殺儘無傷眼中知已真金石<lb/>
身外虚名一粃糠世事經来雙鬢改塵縁消盡寸心凉<lb/>
東臯秫酒西溪水何必巢由可共觴<lb/>
老懶耽書不下堂百年窮逹付蒼蒼擬騷更欲全疎酒<lb/>
讀易從教小炷香嫩綠每憐蔬滿筯陳紅安用粟盈倉<lb/>
<pb n="KR4d0472_WYG_006-2b"/>
来詩剰説山居樂目斷飛雲憶故鄉<lb/>
　　　次張彦清見贈詩韻<lb/>
不把薇花植翰林擬將瑶草種雲岑黄塵涉世知無益<lb/>
白髪窮經恨未深巧斵爭如閑袖手髙談何似静存心<lb/>
感君贈我陽春曲拭拂朱絃和雅音<lb/>
　　　挽楊庸齋先生<lb/>
平生講道向鱣堂春散燕山草木香歳月傷心留不住<lb/>
人琴回首嘆俱亡姓名已入翰林傳詩禮仍傳世業光<lb/>
<pb n="KR4d0472_WYG_006-3a"/>
惆悵百年通德里瓣香何止負陳郎<lb/>
　　　秋筍<lb/>
粉香圓膩綠森森玉版風姿照舊林𤣥豹養胎煙色暖<lb/>
蒼龍埋角土痕深勻生喜訝人排指宻出驚看朋盍簪<lb/>
指日風霜三百尺暮雲滄海釣鼇心<lb/>
春露曽參玉版師秋風又見錦䙀兒從教落葉埋藏了<lb/>
莫遣饞夫取次知抱節不妨生世晚背時終覺立身遲<lb/>
歳寒霜雪成竿後管取青青不變移<lb/>
<pb n="KR4d0472_WYG_006-3b"/>
一夜秋霖䧟牧塲角存無復見牛羊中藏瘦骨瓊三寸<lb/>
外隔寒煙錦半張造物欲留觀晚節詩人何暇濟饑腸<lb/>
歳寒友得梅松了不識春風儘未妨<lb/>
　　　梨花<lb/>
姑射仙人霜雪膚東君施與翠裙襦髙情逺意十分有<lb/>
冶態妖容半㸃無未要春風吹散漫且教明月伴清癯<lb/>
雖然不與梅同夢何愧寒香雪裏株<lb/>
　　　讀漢文帝紀<lb/>
<pb n="KR4d0472_WYG_006-4a"/>
漢家綱紀出秦餘正要王風痛掃除宣室鬼神安足問<lb/>
賈生才畧未全疎可憐當代農桑詔不到先王禮樂書<lb/>
志士悠悠千載下撫心流涕欲何如<lb/>
　　　雪晴<lb/>
風袂翩翩杖屨輕登臨乗此雪初晴花從望眼窮時得<lb/>
粟向吟肩聳處生宇宙更無塵一㸃胸懷惟有氣同清<lb/>
瓊瑶一色三千里誰羨仙人住玉城<lb/>
滿目寒光射曉晴吟肩雙聳不勝清一宵誰把塵區換<lb/>
<pb n="KR4d0472_WYG_006-4b"/>
萬象還從太素生日月也知天不夜丘陵終覺地難平<lb/>
登臨一笑詩成處長記鯨川古廢城<lb/>
　　　敬聚堂<lb/>
椿桂垂隂䕶慶門婆娑枝葉本同根堂中琴瑟晝方永<lb/>
階下芝蘭春正蕃宗法不隨衰世壞義風長逐敬心存<lb/>
齊家豈在修身外詩禮無忘訓子孫<lb/>
　　　逰太清宫<lb/>
沈沈樓觀五雲中紫氣長生萬歳宫華表鶴来滄海變<lb/>
<pb n="KR4d0472_WYG_006-5a"/>
羽衣人去石壇空苔封古篆殘碑綠日下疎簷老樹紅<lb/>
安得玉笙王子晉一樽同醉碧桃風<lb/>
　　　聞簫<lb/>
緱山雲冷鳯臺空誰譜遺音泣夜龍興在碧桃春色裏<lb/>
聲飄銀漢月明中悲来赤壁歌誰和老去青樓夢亦慵<lb/>
喚起愁心眠不得露笻寒倚一簾風<lb/>
　　　水樂洞<lb/>
浪翁仙去幾何年依舊空山水樂傳歴歴宫商誰次第<lb/>
<pb n="KR4d0472_WYG_006-5b"/>
泠泠音節自清圓塵埃洗我三年耳韶濩還他萬古天<lb/>
安得髙人玉澗手夜深和月冩潺湲<lb/>
　　　送石子章歸省鄭南<lb/>
天上瓊宫隔紫㣲黄塵空染芰荷衣三年客館魚歌斷<lb/>
千里鄉闗雁信稀東野自憐詩作祟豐城誰識劍騰輝<lb/>
文章更比黄金重未信還家不下機<lb/>
　　　詩瓢<lb/>
莫笑莊生瓠不容一朝分剖屬詩翁新篇未厭収来滿<lb/>
<pb n="KR4d0472_WYG_006-6a"/>
元氣須防挹處空興在箕山抛擲外春生顔巷笑吟中<lb/>
等閑莫放江湖去留酌天漿伴五窮<lb/>
　　　汴梁故宫<lb/>
萬歳山前草木煙太平歌舞憶當年難將治亂全歸數<lb/>
欲把興亡細問天飛盡刼灰還故土流窮滄海到平田<lb/>
壯懷安得參軍筆擬賦蕪城第二篇<lb/>
　　　檜枕<lb/>
斵斷尼山雨露春吟歌猶想舊凌雲曽依東魯悲麟叟<lb/>
<pb n="KR4d0472_WYG_006-6b"/>
又伴南華夢蝶人一榻清風千古意半窻殘燭六經文<lb/>
天民先覺無窮事未要髙眠逸此身<lb/>
妙質含香稳稱頭千年元聖手親留吟邉物象懷東魯<lb/>
夢裏風雲記晚周往事不堪春寂寂斯文空伴夜悠悠<lb/>
杏壇想像平生樂誰羡三山海外遊<lb/>
　　　芹宫<lb/>
寄迹芹宫静愈便開書終日對前賢一廛自有閑中地<lb/>
萬物應無性外天淡淡爐烟門掩晝隂隂庭樹鳥呼眠<lb/>
<pb n="KR4d0472_WYG_006-7a"/>
東風也是撩詩興吹送殘花墮我前<lb/>
眼暗頭昬未解醫且収黄菊向東籬不教九日浮蛆近<lb/>
惟許中宵夢蝶知秋色滿囊横處穏寒香徹腦覺来遲<lb/>
南窻得意髙眠了誰問騷人日夕饑<lb/>
　　　登徐州黄樓<lb/>
兒時曽誦黄樓賦心在彭城三十年今日扁舟来過此<lb/>
令人懷古却悽然山川故國衣冠後風雨殘碑瓦礫前<lb/>
萬里青天鴻鵠去空餘饑雀啅寒煙<lb/>
<pb n="KR4d0472_WYG_006-7b"/>
　　　留别楊子敬經歴<lb/>
玉雪風標鐡石心性天明達量宏深開樽東閣良朋滿<lb/>
拄笏西山爽氣侵幕府香清蓮吐色庭階春好桂成隂<lb/>
自慚奏曲非流水誤向朱門得賞音<lb/>
壯心寂寞死灰餘感激還因一氣嘘託契正深東閣意<lb/>
喚歸無奈北堂書豺狼路險人方畏烏鵲巢安我不如<lb/>
從此百年知已夢門牆安敢等閑疎<lb/>
　　　有寄<lb/>
<pb n="KR4d0472_WYG_006-8a"/>
昔年詩酒接鄰牆今日風雲隔廟堂四海陽春隨化筆<lb/>
幾人潛德發幽光經綸不負平生學姓字當流後世香<lb/>
見説門闌多隙地好乗春雨種羣芳<lb/>
　　　寄趙君寳三首<lb/>
手折羣芳佩石蘭賞音人在碧雲端蒼龍秋卧海波濶<lb/>
白鶴夜鳴風露寒泣玉涙窮山寂寂問津人去水漫漫<lb/>
天涯早晚重相見樽酒為歌行路難<lb/>
氣歛青雲入酒狂賦成猶未獻長楊字形灑落傳東晉<lb/>
<pb n="KR4d0472_WYG_006-8b"/>
詩句風流學晚唐長劒一為鄉外客清砧三搗月中霜<lb/>
夢歸堂上新秋雨猶記相逢説斷腸<lb/>
漫刺東来乆未歸白雲心斷太行西一書薦鶚人何在<lb/>
三䇿懷君日又低雲路有朋秋雁去風枝無侣夜烏啼<lb/>
東州滿眼交游在且莫哀吟動慘悽<lb/>
　　　寄張仁甫<lb/>
曽向山齋對榻眠清談亹亹足幽𤣥春融蟬蛻無多事<lb/>
魚躍鳶飛共此天未用連城沽趙璧且將流水奏牙絃<lb/>
<pb n="KR4d0472_WYG_006-9a"/>
思君重把論文酒惆悵蒼山隔暮煙<lb/>
　　　有寄<lb/>
奉髙三載又鯨川自笑身如泛梗然處困不堪家累重<lb/>
謀生聊藉主人賢玉無善價應藏櫝琴有知音未絶絃<lb/>
最是松楸夜来夢風霜吹繞憲陵阡<lb/>
　　　寄申屠大用<lb/>
蚩尤臺下草還春賔館淹留滯此身斵堊舊勞思郢質<lb/>
唱歌今覺困巴人悠悠世事闗心逺歴歴交遊寄念頻<lb/>
<pb n="KR4d0472_WYG_006-9b"/>
白屋青燈兩行涙功名辛苦候錢神<lb/>
飛黄騰踏上雲煙廢井蛙留更可憐劍氣未消南斗下<lb/>
文星遥拱北辰邉人間種玉嗟無地物外乗槎幸有天<lb/>
一䇿治安經濟在不須辛苦憶林泉<lb/>
半生辛苦飯山前白石歌成却自憐倦客情懷如中酒<lb/>
故人書信又經年六么爭博知誰勝三釡為心覺子賢<lb/>
别後錦囊應拍塞因風無惜墮華箋<lb/>
　　　長卿邀飲東園大醉而歸明日賦此為謝<lb/>
<pb n="KR4d0472_WYG_006-10a"/>
古来曽説四并難只恐芳華取次殘小圃從教名獨樂<lb/>
危亭元不礙遐觀呼將翠袖歌楊栁圍住春風醉牡丹<lb/>
為愛主人深好事題詩留與後人看<lb/>
　　　虎詩二首<lb/>
遍體斑文錦織成爪牙傷物利如兵卧身天闕諸神避<lb/>
掉尾山林百獸驚巖下路從行處斷谷中風逐嘯時生<lb/>
耽耽自有雄威在莫使妖狐假借行<lb/>
身映蒼崖卧錦屏目如白日射金星行時路印蹄蹤惡<lb/>
<pb n="KR4d0472_WYG_006-10b"/>
嘯處風連吻血腥倀鬼無知供使役妖狐有智假威靈<lb/>
何時罷逐天門守放我披雲謁帝庭<lb/>
　　　病起<lb/>
病起行吟近水湄水中形影照支離城頭老樹羣烏集<lb/>
澗下長松獨鶴知賴有青氊為舊業不妨白髪待明時<lb/>
賣詩欲買雲山隠又恐雲山不療飢<lb/>
　　　病卧戲成一詩呈張元侃同知<lb/>
矍鑠方矜老據鞍豈知禍出不防間驊騮作怒生三蹶<lb/>
<pb n="KR4d0472_WYG_006-11a"/>
老子翻空就一跧痛為連腰身莫轉藥因調酒靣常殷<lb/>
此時有恨君知否悞却来朝朝泰山<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4d0472_WYG_006-11b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　蘭軒集卷六<lb/>
</p>
<p>
</p>
  </div>
<div>
                <head>蘭軒集卷七</head>
    <p>
<pb n="KR4d0472_WYG_007-1a"/>
欽定四庫全書<lb/>
　蘭軒集卷七　　　　　　　元　王旭　撰<lb/>
　　七律<lb/>
　　　良馬<lb/>
足躡清風傲八荒虎文龍骨氣昻蔵相無伯樂應嫌瘦<lb/>
御有韓哀始信良竒種舊傳青海畔逺游曽到白雲鄉<lb/>
千金買骨人何在落日鹽車路正長<lb/>
　　　螘陳<lb/>
<pb n="KR4d0472_WYG_007-1b"/>
只知終日慕羶忙豈料槐安有戰塲隊伍勒成階下陣<lb/>
干戈擁出穴中王兵端不解渠誰怒物像雖微事可傷<lb/>
山雨忽來蹤跡滅回頭何處問興亡<lb/>
　　　悼鴈<lb/>
避弋㝠飛逺禍殃將軍神箭竟難防上林無復傳書信<lb/>
南國空聞飽稻粱恨滿霜天寒日短愁連煙塞暮雲長<lb/>
庖羮味美非吾事惆悵西風惜斷行<lb/>
　　　和張繡江見寄聞鴈有感韻<lb/>
<pb n="KR4d0472_WYG_007-2a"/>
鴻鵠翩翩晚倦飛稻粱稀處網羅稀但教飲啄無相累<lb/>
何處山林不可依日月易催人老大塵埃難察事機微<lb/>
春風來歲家園路絶勝天涯夢裏歸<lb/>
　　　歸鴈<lb/>
春風吹緑洞庭波又見歸鴻片影過萬里随陽勤若此<lb/>
一身懐土意如何别來故國音書少飛向城邊射獵多<lb/>
且莫肥身戀粱稻更須高舉避雲羅<lb/>
塞北風霜避侣稀江南煙水稻粱肥閑身正好三春住<lb/>
<pb n="KR4d0472_WYG_007-2b"/>
老翅誰教萬里歸逰子念親驚歲月尺書憑爾寄庭闈<lb/>
人間繒繳無窮事著意東風穩處飛<lb/>
　　　上賈參政<lb/>
十年攻武復攻文壯志曾期解世紛碧海有船空載月<lb/>
青山無地可耕雲悠悠擬附圖南翼碌碌誰分冀北羣<lb/>
聞道龍門愛竒士暫將帆影繋斜曛<lb/>
　　　留别張參政<lb/>
丹成原不慕飛昇為謁羣仙到玉京人海渉來風浪惡<lb/>
<pb n="KR4d0472_WYG_007-3a"/>
家山歸去白雲輕西溪雖有盤桓志東閣能無眷戀情<lb/>
珍重廟堂經濟手早將霖雨慰蒼生<lb/>
　　　朝元宫<lb/>
紫極塵生萬象昬誰移𤣥圃下崑崙當年帝子宫何在<lb/>
此日元君位更尊金狄有時逢薊子鼎湖無處問軒轅<lb/>
秋風莫上朝元閣一片興亡斷客魂<lb/>
　　　元日<lb/>
昨宵守歲坐寒齋今日還添一歲來兒女但知年可賀<lb/>
<pb n="KR4d0472_WYG_007-3b"/>
光陰寧覺老相催乾坤元氣誰消長造化神機自闔開<lb/>
知命樂天吾事了閑愁安得到靈臺<lb/>
　　　二月二十七日自鄃城還東平拜掃途中作<lb/>
連日陰寒近暮春今朝晴色喚行人青天已散雲三面<lb/>
老樹猶留雪半身野氣茫茫如積水日華冉冉動游塵<lb/>
東風羸馬荒山道遥憶松楸灑淚頻<lb/>
　　　宿田家<lb/>
夜凉雞犬靜柴門白露蒼苔發興新落葉數聲風繞樹<lb/>
<pb n="KR4d0472_WYG_007-4a"/>
瘦笻三尺月随人向來漫託親朋力此去誰知道路貧<lb/>
甘㫖但供晨夕了折腰誰復事紅塵<lb/>
　　　九日<lb/>
秋風砧杵動蕪城旅舍蕭蕭夢自驚排悶强斟黃菊酒<lb/>
憶歸非為紫蓴羮柴桑詩好人何在楚澤蘭衰恨未平<lb/>
戲馬登龍非我事鋏歌聲裏暮愁生<lb/>
木落亭皋鴈過初感秋書客意何如蓴鱸有興鄉心重<lb/>
萸菊無情節物疏漠漠風塵驚短褐悠悠天地入閑居<lb/>
<pb n="KR4d0472_WYG_007-4b"/>
相逢賴有知音客時著新詩為起予<lb/>
　　　宿龕山夢中作<lb/>
海上清風吹白雲閑來獨訪玉宸君妖氛未洗蛟龍雨<lb/>
逸氣空驚鸞鶴羣滄海劫來塵擾擾華胥春老絮紛紛<lb/>
故山有伴合歸去浮世功名值幾文<lb/>
　　　詩壇<lb/>
詩中誰立將壇高不犯人間板鍤勞上下自然分等級<lb/>
古今惟許拜風騷旌幢共仰曹劉盛鼓吹曾登李杜豪<lb/>
<pb n="KR4d0472_WYG_007-5a"/>
白玉仙梯三萬丈未應平歩到吾曹<lb/>
　　　詠蟬<lb/>
穢質元甘糞壤埋誰知羽化出塵埃爭來碧樹高低噪<lb/>
誤作銀箏斷續猜千古恨留千古恨一聲哀似一聲哀<lb/>
高枝莫道長堪戀㑹有狂風横雨來<lb/>
　　　蛙<lb/>
疥體青圓尾亦無全非蝌蚪舊形模不辭絳老泥塗辱<lb/>
空作儀同鼓吹呼蝕月雖能上霄漢全身何似老江湖<lb/>
<pb n="KR4d0472_WYG_007-5b"/>
荒池正與書齋近儘意爭鳴聒老夫<lb/>
　　　退居<lb/>
九萬扶摇儘未閑鷦鷯何似一枝安人情始向危中見<lb/>
天理終從定處看花隖蝶飛春事曉松梢鶴唳月明寒<lb/>
袖中詩句樽中酒高挂塵冠不用彈<lb/>
　　　幽居<lb/>
白髮窮經晝掩門就中何事可深論中庸今古聖賢學<lb/>
太極陰陽天地根外物浮雲當漸掃此心明月要長存<lb/>
<pb n="KR4d0472_WYG_007-6a"/>
呼兒欲出還惆悵日暮南山雨氣昬<lb/>
　　　秋懐次韻<lb/>
滿意新凉雨後添詩随幽境覺情遷鱗鴻錦字誰堪寄<lb/>
風雨瓊芳自可憐枕上青山留倦客鏡中華髮歎流年<lb/>
離騷說盡獨醒意世事無邊且醉眠<lb/>
　　　虎尾鞭<lb/>
生前曾恥穽中搖死後仍從馬上招密節纒筋堅可翫<lb/>
腥風随手勁難消攜將北野看馳逐指向南山歎寂寥<lb/>
<pb n="KR4d0472_WYG_007-6b"/>
一笑詩人安用此蹇驢風雪灞陵橋<lb/>
　　　上史行省<lb/>
藉藉勲名動九天雄文英武事俱全扇揮白羽軍容肅<lb/>
鉞擁黃金帝命專遺徳嗣音來峴首㨗書飛喜入甘泉<lb/>
征南咫尺平吴了麟閣風清一萬年<lb/>
　　　呈王信卿提領<lb/>
剸治才優刃發硎唱酬詩好玉流聲權衡有道心何預<lb/>
冰鑒無私物自平霖雨未随經濟展春風常向笑談生<lb/>
<pb n="KR4d0472_WYG_007-7a"/>
青雲萬里前途在要與斯文力主盟<lb/>
　　　留别王子謙<lb/>
挈累西來一歲餘主人恩禮不曾疏人生雖樂英材聚<lb/>
師席終慚道業虚半世行蔵身未定中年離别意何如<lb/>
知君積徳門將大莫遣賢郎廢讀書<lb/>
　　　至元庚寅春留别夏津諸公<lb/>
西來兩見歲華更眷顧留連感衆情深愧無能叨文席<lb/>
何曾有益到諸生心懐雨露霑濡感身迫松楸拜掃行<lb/>
<pb n="KR4d0472_WYG_007-7b"/>
想得還家他夕夢依然長只在鄃城<lb/>
　　　真州將之杭留别賈元播<lb/>
春到江湖鴈北歸扁舟南去寸心違門闌顧盼前恩重<lb/>
詩酒風流後㑹稀日月百年雙轉轂功名千古一危機<lb/>
九臯風露青田鶴未羨乘軒飲啄肥<lb/>
　　　將之長沙留别建康王宣慰仲思<lb/>
十年親友半凋零㑹面天涯喜復驚載恨帆檣江漢水<lb/>
論心詩酒建康城天門虎豹身難上人海風波事易生<lb/>
<pb n="KR4d0472_WYG_007-8a"/>
後夜長沙千里月可能東閣便忘情<lb/>
　　　次韻楊朝舜留别三首<lb/>
不恨生涯伴五窮恨無才學動羣公誰知槁木寒灰外<lb/>
忽堕光風霽月中道義難量胸次妙文章何止筆頭工<lb/>
一杯從此論交後肝膽平生了異同<lb/>
詩似春雲態度多高談滾滾更懸河駑駘欲擬驊騮歩<lb/>
下里終慙白雪歌弭節天門愁虎豹停橈人海畏風波<lb/>
相逢只有樽前好奈此關山離别何<lb/>
<pb n="KR4d0472_WYG_007-8b"/>
憂患年來不自禁蓼莪那忍為君吟行蔵未了三生活<lb/>
分義先論一寸心白璧連城無近價朱絃清廟有遺音<lb/>
一枝勸我營巢了誰羨扶桑與鄧林<lb/>
　　　用崔郎中送行韻留别<lb/>
十年南北與西東世路風波處處同立事我無今日分<lb/>
好賢君有古人風蠅羞驥尾甘鑽紙女妬蛾眉懶入宫<lb/>
回首故山春色動採芝歸伴白雲翁<lb/>
　　　吕梁洪<lb/>
<pb n="KR4d0472_WYG_007-9a"/>
波濤相望控黃流萬古行舟到此愁聲鬭雷霆終日險<lb/>
寒生風雨四時秋路當南北通行處地接徐邳兩界頭<lb/>
我識古人疏鑿意建瓴奔水要停留<lb/>
　　　送石仲遷還家<lb/>
泮水秋風木落初歸心應不為鱸魚黃塵游子朝彈鋏<lb/>
白髮慈親暮倚閭詩句有靈山鬼泣行囊無物世情疏<lb/>
還家袖取江山筆勉力功名剰著書<lb/>
　　　還家<lb/>
<pb n="KR4d0472_WYG_007-9b"/>
布囊探盡逺游金物外靈槎懶重尋莫遣家人問主事<lb/>
且留山鬼伴孤吟夜寒鄰女機絲苦歲晚幽人巖穴深<lb/>
擬傍梅花種瑤草春風不到草堂陰<lb/>
　　　枸杞茶<lb/>
為愛仙巖夜吠靈故將服食助長生和霜搗作丹砂屑<lb/>
入水煎成沆瀣羮頰舌留甘無俗味旗槍通譜亦虚名<lb/>
臞儒要鍊飛昇骨莫厭秋風古廢城<lb/>
　　　晚宿山家<lb/>
<pb n="KR4d0472_WYG_007-10a"/>
行過荒山日已昬人家雞犬隔林聞風聲怒撼臨頭樹<lb/>
雨氣寒吹過面雲借屋眠來人幸許呼燈餐畢夜將分<lb/>
倒身未穩還思句自笑詩翁有許勤<lb/>
　　　戴花詩<lb/>
倚欄終日對花吟爭似分來坐上簪春色偏宜映紗帽<lb/>
天恩何必宴瓊林青春共道㽞連好白髮誰知感慨深<lb/>
非為風流詫兒女一枝遥寓故園心<lb/>
　　　落花<lb/>
<pb n="KR4d0472_WYG_007-10b"/>
萬㸃紅飛綴已難捲簾空作斷腸看緑牕人靜苔留在<lb/>
紫陌塵香馬踏殘長樂夢回風力惡武陵春盡水聲寒<lb/>
燕泥蜂蜜飄零外獨賦招魂倚畫欄<lb/>
　　　題留侯廟<lb/>
擬報韓仇散萬金當時寄意亦何深撃關本為亡秦事<lb/>
燒棧初無佐漢心黃石教來書不昩赤松游去迹難尋<lb/>
行人再拜荒祠下風義千年激素襟<lb/>
　　　醉鄉<lb/>
<pb n="KR4d0472_WYG_007-11a"/>
醉鄉元只是華胥浩浩淳風一事無風月誰賔復誰主<lb/>
乾坤忘我亦忘渠欲抛塵世來歸隱宜向糟丘細問途<lb/>
幸自此中封域闊愁城何戀不移居<lb/>
　　　醉後<lb/>
萬象茫茫醉眼高泰山元不勝秋毫靈臺有守神方逸<lb/>
欲海無邊夢亦勞兼善久期天下士屢空誰識聖門豪<lb/>
乾坤上下春容滿閑倚春風看桔橰<lb/>
　　　賢母李氏卷後<lb/>
<pb n="KR4d0472_WYG_007-11b"/>
女中稱孝婦稱賢教子成家母道全華髮任生青鏡裏<lb/>
春風長在綵衣前珠明玉潔塵埃遠桂秀椿榮造化偏<lb/>
正要高人揮健筆姓名書與四方傳<lb/>
　　　鐵拄杖<lb/>
入手寒生重且堅試拖石上響錚然山川每伴經行處<lb/>
日月誰知始鑄年豺虎風塵方滿地蛟龍雷雨未還天<lb/>
相逢若說扶顛力藤竹從今不值錢<lb/>
竹瘦藤輕苦未堅鐵君剛質出天然只應鍛鍊成功日<lb/>
<pb n="KR4d0472_WYG_007-12a"/>
便是顛危効力年常愛衞身艱險地却嫌冰手歲寒天<lb/>
相從未厭提攜重更擬春風挂百錢<lb/>
　　　贈易卜程仲揚<lb/>
太古囊中一卷書情懐無繋任居諸秋毫漫騁離婁目<lb/>
赤水終還象罔珠易講天人窮逹了道嚴龜䇿鬼神趨<lb/>
年來世路機關惡擬就清廉覔坦途<lb/>
　　　旅懐<lb/>
鶖在魚梁鶴在林美人千里重勞心關山歴歴夢魂逺<lb/>
<pb n="KR4d0472_WYG_007-12b"/>
世路悠悠風浪深芳草有情春自緑浮雲多事暮還陰<lb/>
歸來夜半寒齋雨山鬼青燈伴苦吟<lb/>
　　　泊舟黄蘆港<lb/>
黃蘆灣口夜停船烟霧茫茫水拍天世事關心低首坐<lb/>
病身無力曲肱眠天涯鄉國信音逺雨後江湖秋氣偏<lb/>
倚杖中州看牛斗客星槎上又三年<lb/>
　　　碧桃<lb/>
曾種蓬萊海外山仙根誰遣到塵寰細看碧萼風流處<lb/>
<pb n="KR4d0472_WYG_007-13a"/>
當在青梅寄夢間金母宴餘春色淨玉笙吹罷晚香閑<lb/>
對花一笑三千歲未覺劉郎兩鬢斑<lb/>
　　　讀離騷<lb/>
詩到東周雅頌亡詞興南國自流芳天門日暮靈修逺<lb/>
瑤草春深佩服香姦骨百年塵共朽忠名千古日同光<lb/>
呼兒掩卷還欹枕風雨無邊夜正長<lb/>
　　　寄閻學士<lb/>
海人辛苦不求仙銀漢乘槎亦偶然内相肯輝扛鼎筆<lb/>
<pb n="KR4d0472_WYG_007-13b"/>
書生合了住山縁文章自古多憎命窮逹從今不問天<lb/>
只有歲寒心一寸感恩終擬報他年<lb/>
蓬萊山上玉堂仙一别音容又幾年誰辨連城買燕石<lb/>
空思流水和牙絃棲遲正坐貧窮累感激常因記憶篇<lb/>
欲作龍門千里夢寒齋風雨不成眠<lb/>
欲倚雲霄萬丈梯閬風高處振塵衣仙游無力情終懶<lb/>
世變驚心事更違歲暮龍蛇歸蟄臥天寒禽鳥傍巢飛<lb/>
平生知己人何在遥望文星隔紫微<lb/>
<pb n="KR4d0472_WYG_007-14a"/>
蓼莪心苦百憂纒挈累西來亦偶然<graphic n="KR2448" url="https://raw.githubusercontent.com/kanripo/KR-Gaiji/master/images/KR2448.png" mimeType="image/png"/>鷃敢窺雲外路<lb/>
醯雞聊舞甕中天青氊縱有人相問絳帳終無道可傳<lb/>
糊口鄃城今歲了未知何處過明年<lb/>
　　　聞砧<lb/>
秋夜人家競擣衣西風斷續月徘徊玉門關逺寒衣促<lb/>
白帝城高暮景催力盡深閨雙杵急聲來孤館寸心摧<lb/>
誰憐季子貂裘敝腸斷天涯未得回<lb/>
　　　守歲<lb/>
<pb n="KR4d0472_WYG_007-14b"/>
偶書春帖未忘情又向天涯感慨生守歲不能留歲住<lb/>
固窮安用送窮行數莖白髮人將老一寸丹心燭自明<lb/>
草草杯盤供祭罷强随兒女坐殘更<lb/>
　　　磨劍<lb/>
神物千年號太阿土花生澁要重磨鳯山石細聲如雨<lb/>
龍沼泉清影射波光照雪霜寒不定氣衝星斗夜猶多<lb/>
尚方未遂朱雲請且伴先生彈鋏歌<lb/>
　蘭軒集卷七<lb/>
</p>
<p>
</p>
  </div>
<div>
                <head>蘭軒集卷八</head>
    <p>
<pb n="KR4d0472_WYG_008-1a"/>
欽定四庫全書<lb/>
　蘭軒集卷八　　　　　　　元　王旭撰<lb/>
　　七律<lb/>
　　　芳州亭夜坐呈賈元播詩<lb/>
菡蓞池邊夜氣凉幽人逃暑戀吟床乾坤半枕星河影<lb/>
風露一襟花草香便擬将身逰汗漫不湏濯足問滄浪<lb/>
西園賦客今誰在公子清遊興未央<lb/>
　　　圍爐<lb/>
<pb n="KR4d0472_WYG_008-1b"/>
多謝良朋不我踈肯來書室共圍爐既将蓮社盟同結<lb/>
便覺蘭軒興不孤洩洩歡情到樽酒融融春意滿團蒲<lb/>
淡中趣味閑中樂説與傍人觧得無<lb/>
　　　西湖<lb/>
緑波三面浸青山樓閣香圍萬頃寒蓬島忽驚塵世外<lb/>
蘭舟如在畫圖間從來富貴歡遊處合作風流鴆毒看<lb/>
斗米千錢人餓死近來簫鼓覺聲閑<lb/>
　　　某丞相出示御賜白海青馬圖<lb/>
<pb n="KR4d0472_WYG_008-2a"/>
劍翮星眸百鳥雄九天擎出賜元功神姿净刷隂山雪<lb/>
逸氣寒吹碧海風掣電驚㸔千里速下鞲寜許一拳空<lb/>
江湖不隔長楊夢如在君王指顧中<lb/>
　　　次韻酬王夢臣見贈<lb/>
尋芳踏遍半人寰近向吾宗得蕙蘭才軼青雲攀豈易<lb/>
詞髙白雪和應難謙恭接物人人喜禮法持身歩歩安<lb/>
更愛風流笑談處略無一語帶寒酸<lb/>
　　　紅葉<lb/>
<pb n="KR4d0472_WYG_008-2b"/>
春風剪葉作琉璃秋染胭脂又一竒裹樹得非吴錦繡<lb/>
萆山仍似漢旌旗林間収去因燒酒水上漂來為寄詩<lb/>
羡殺風流顔色好飄零只是不多時<lb/>
　　　過淮<lb/>
萬古支祁鎻未開波濤誰遣怒雲雷欲隨同侣匆匆渡<lb/>
更待長風緩緩來水恠呈形隂惨澹舟人失色浪崔嵬<lb/>
半竿斜日山陽郡愁聼南風鼓角哀<lb/>
　　　立春<lb/>
<pb n="KR4d0472_WYG_008-3a"/>
光隂流轉若循環白髪催人老不難世事未知何日了<lb/>
土牛還向此時㸔梅花送臘愁辭樹蔬甲供春喜入盤<lb/>
咫尺西園芳意動擬将詩酒慰荒寒<lb/>
　　　段宰吉甫金壇囘舟有詩次韻<lb/>
不肯折腰彭澤令清風留與後千年雪殘鳷鵲人囘首<lb/>
路近蓬萊風引船故篋書隨朝服觧老梅枝映燭花燃<lb/>
天下竒才段公子未應歸問酉陽田<lb/>
　　　遊竹林寺得裳字韻<lb/>
<pb n="KR4d0472_WYG_008-3b"/>
嶽麓西溪古佛堂塵心到此便清凉隂生禪榻松篁冷<lb/>
春入齋厨筍蕨香但得山靈留杖屨從教嵐氣濕衣裳<lb/>
髙歌欲盡登臨興惆悵碧雲遮夕陽<lb/>
　　　賀張可與郎中<lb/>
日下天書拆紫泥異㤙新拜九重知和陽氣轉東南域<lb/>
造化春生左右司簿領要清官府事紀綱當正廟堂規<lb/>
經綸才力如公少青史功名好自期<lb/>
　　　呈張可與郎中<lb/>
<pb n="KR4d0472_WYG_008-4a"/>
共説庖丁善治庖觧牛新試發硎刀逸才騏驥空羣馬<lb/>
醉眼螟蛉小二豪雲氣任從蒼狗變玉輝依舊白虹髙<lb/>
無窮宇宙無窮事且讀離騷飲濁醪<lb/>
禍福窮通付與天只将名節較前賢孤根傲雪羣芳後<lb/>
一尾追風萬馬前西北樓髙雖可慕東南地下亦堪憐<lb/>
麻衣自笑何為者空抱沈憂夜不眠<lb/>
百鍊難消萬折東良金流水此心同卷舒由己雲誰繋<lb/>
飲啄因人鶴可籠塵土路長霜鬢短江湖天濶月船空<lb/>
<pb n="KR4d0472_WYG_008-4b"/>
南來無限梅花興正要吹香鼻觀風<lb/>
　　　遊甘露寺詩<lb/>
江山竒觀入遊遨千古塵心洗欝陶寺好不知臨地險<lb/>
詩成方覺倚樓髙風霜嵗暮南征逺鄉國情深北望勞<lb/>
我欲問津還自笑人間何地不滔滔<lb/>
欲訪金焦怯怒濤北山招我翠岧嶤中蔵古寺名甘露<lb/>
上有飛樓倚碧霄牕几周圍納吴楚欄干直下㸔金焦<lb/>
詩成寒氣生毛髮知是江風送晚潮<lb/>
<pb n="KR4d0472_WYG_008-5a"/>
北固山頭甘露寺詩人來此㸔江濤笻拖翠壁足方倦<lb/>
樓倚白雲身最髙天地華夷今混一山川吴楚舊雄豪<lb/>
登臨得句無人和萬里長風吹鬢毛<lb/>
　　　贈詩人劉叔敬<lb/>
鑾江初識紫芝眉湖海風流氣自竒玉斧有神修月早<lb/>
靈槎無力上天遲樽前風月忘懐酒䄂裏山川得意詩<lb/>
千古文章心印在與君深結暮年期<lb/>
　　　下邳有感詩<lb/>
<pb n="KR4d0472_WYG_008-5b"/>
圯橋千古舊名存猶指留侯話本因進履不逢秦父老<lb/>
䇿封安得漢宗臣壯懐欝欝重囘首世事悠悠一欠伸<lb/>
三卷素書傳教了不應豪傑便無人<lb/>
　　　感懐<lb/>
南遊風阻洞庭船書劍曽依賈鹿泉跨鶴意輕金十萬<lb/>
登龍名重客三千傷心東閣人何在囘首西江月又圓<lb/>
淮海樓髙風雨暮哀歌誰和白雲篇<lb/>
　　　贈人<lb/>
<pb n="KR4d0472_WYG_008-6a"/>
半夜天風起鄧林寒枝無侣墮驚禽茫茫宇宙無窮事<lb/>
鬱鬱英雄未了心不向青雲争得路且将白雪覔知音<lb/>
招䰟幸有巫陽在山鬼寜憂薜荔深<lb/>
詩號山鬼漫通靈正事何曽補半星千里江湖南北路<lb/>
三年風雨短長亭鄉心杳杳孤雲逺旅思綿綿宿酒醒<lb/>
賴有黄金臺上客不妨彈劍冩飄零<lb/>
　　　龍<lb/>
背上金鱗九九排驅馳神化走風雷抱珠入海蟠千尺<lb/>
<pb n="KR4d0472_WYG_008-6b"/>
降雨興雲遍九垓夏后庭中空自訴葉公堂上為誰來<lb/>
沉沉貝闕知何處深鎻滄溟呌不開<lb/>
　　　題靈隠寺<lb/>
九里松風隔世塵山中别是一乾坤雲飄盖影隨人脚<lb/>
水冩琴聲出石根佛刹丹青窮土木檀那香火閙晨昏<lb/>
我來本為遊山事懶叩維摩丈室門<lb/>
　　　懐古<lb/>
行盡蘇公萬栁堤却經琳館上崔嵬蓬萊閣後渾栽竹<lb/>
<pb n="KR4d0472_WYG_008-7a"/>
香月堂前總是梅羽客似為雲挽住詩仙不共鶴歸來<lb/>
荒祠寂寞清風在敬酌寒泉奠一杯<lb/>
　　　探梅得前字<lb/>
月底横枝夢隔年春風無恙想依然天涯驛使音書逺<lb/>
雪裏幽人杖屨先翠䄂籠香斜倚竹金鈴低水瘦含烟<lb/>
清樽未洗何郎恨聊賦新詩慰眼前<lb/>
　　　書史陳君孝養詩卷<lb/>
浚有寒泉樹有烏北堂甘㫖未嘗踈靈椿夀入稱觴裏<lb/>
<pb n="KR4d0472_WYG_008-7b"/>
萱草春深戯綵餘頴叔遺羮心正切毛生捧檄意何如<lb/>
自慙白髮庭闈逺長向天涯望倚閭<lb/>
　　　贈馮孝子<lb/>
羙矣馮君以孝名皇家特與賜門旌天心只用誠通貫<lb/>
無目唯将舌䑛明青史書中傳姓了綵衣堂上㸔春生<lb/>
有身誰獨非人子正要聞風慕效行<lb/>
讀書心在聖賢鄉戯綵身居孝友堂俯仰不将天地愧<lb/>
徃來爭慕姓名香堂中夀酒靈椿老庭下春風玉樹芳<lb/>
<pb n="KR4d0472_WYG_008-8a"/>
千古南陔詩意在為君歌此補亡章<lb/>
　　　落梅<lb/>
夢裏霓裳返月宫酒醒誰與伴師雄探來么鳯腸應㫁<lb/>
舞到山香曲又終晴日驚飛千㸃雪晚香愁捲一簾風<lb/>
留教烟雨青青子他日調羮别有功<lb/>
　　　上解萬户<lb/>
奏㨗丹霄獨列名劍鋒終擬戮長鯨素書夜講神機宻<lb/>
白羽朝揮號令明指顧蠻荆落姦膽笑談樽俎出竒兵<lb/>
<pb n="KR4d0472_WYG_008-8b"/>
龍驤未老樓船在人道江南不足平<lb/>
劍倚青霄氣吐虹聲名慷慨冠羣雄九重天上無䨇譽<lb/>
四海人間第一功金鼓暫将留峴首樓船終擬下江東<lb/>
春風㸔奏金陵㨗不數當年老阿童<lb/>
　　　遊南山寺<lb/>
為愛南山若畫屏白雲扶杖上崚嶒香風似到諸天外<lb/>
心印知傳佛祖燈誦磬驚回春哢鳥齋魚呼起晝眠僧<lb/>
一甌茶罷題詩去懶話渠家舊葛藤<lb/>
<pb n="KR4d0472_WYG_008-9a"/>
　　　蚯蚓詩<lb/>
形状蜿蜒任卷舒毎因隂雨見庭除能傳地底閑歌曲<lb/>
觧冩泥中古篆書螻螘得時雖暫困蛟龍失水亦同居<lb/>
飲泉食土平生操未必於陵仲子如<lb/>
　　　瀛山隠者<lb/>
瀛洲仙人作隐君山與蓬壺為一羣颷風輾輪不著地<lb/>
海水接天都是雲蟠桃結子自足食大棗如𤓰誰與分<lb/>
見説閬山有樵者空歌碧落両相聞<lb/>
<pb n="KR4d0472_WYG_008-9b"/>
　　　送傅夢得<lb/>
驪龍貪抱海珠眠雷雨成功晚十年羽翼起摶風九萬<lb/>
雲霄飛擬路三千才名不負金閨彦彩筆行追閬苑仙<lb/>
明月鳯樓歌酒夜相思早寄㫁腸篇<lb/>
　　　送李清甫<lb/>
才氣縱横本不拘弟兄賢逹更相扶平生思義遵先訓<lb/>
此日移忠展壮圖身似海鵬初變化勢如天馬試馳驅<lb/>
功名建立他年了不愧人間大丈夫<lb/>
<pb n="KR4d0472_WYG_008-10a"/>
　　　蜂衙<lb/>
常愛蜂兒兩度衙海潮相應未嘗差也知官府無多事<lb/>
要識君臣自一家考課聲喧因釀蜜赴班身晚為尋花<lb/>
百年浮事紛紛裏一笑東風日又斜<lb/>
　　　過彭城<lb/>
書劍離家第七程扁舟今始過彭城風雲不老山川勢<lb/>
草木猶疑楚漢兵落日正悲浮世事奔洪忽送怒濤聲<lb/>
黄樓有賦人何在讀罷殘碑觧䌫行<lb/>
<pb n="KR4d0472_WYG_008-10b"/>
　　　上髙侍郎聖舉<lb/>
樂奏鈞天備八音羌絲羯皷漫哇淫齊梁掃去文方正<lb/>
洙泗傳來道更深黄閤素隆當世望白雲元有出塵心<lb/>
髙門不厭麻衣客試作南山白石吟<lb/>
　　　雪<lb/>
去冬無雪旱連春今嵗天公不負人風景忽於窮裏變<lb/>
物華渾比夜來新敲窻細㸃時兼雨照眼寒光不受塵<lb/>
欲草豐年太平句可無樽酒助詩神<lb/>
<pb n="KR4d0472_WYG_008-11a"/>
寒屋瀟瀟覆夜雲夢回驚見月華新開門無復乾坤舊<lb/>
到此方知造化神僵卧凍吟真我事淺斟低唱是何人<lb/>
憑誰為向東君道飛盡楊花不用春<lb/>
　　　和家兄韻<lb/>
一夕寒齋卧欲僵起來天已降休祥聲兼凍雨初蕭颯<lb/>
勢逐隂風忽簸揚閬苑有花開玉樹仙人無事舞山香<lb/>
農家莫問來年事管取相逢説大穰<lb/>
　　　雪夜舟行<lb/>
<pb n="KR4d0472_WYG_008-11b"/>
沙留殘雪照平灘舟擁輕氷下急湍兩岸清風人語静<lb/>
一川明月櫓聲寒逢人漸覺鄉音異屈指還驚嵗序殘<lb/>
滿眼雲山歸計在家貧親老自難安<lb/>
　　　挽汴長老<lb/>
空門得法萬縁銷龍象髙名動兩朝筆有雷風唐智永<lb/>
詩無蔬笋宋參寥魂抛宇宙雲歸岫㑹散人天海罷潮<lb/>
千古龍興寺前月夜來依舊挂青霄<lb/>
　　　白髪<lb/>
<pb n="KR4d0472_WYG_008-12a"/>
㸃破春風兩鬢青素絲長短映梳明愁邊舊説三千丈<lb/>
病後新添一兩莖苒苒塵埃侵暮景瀟瀟江海半餘生<lb/>
回頭宇宙無窮事一笑蓬窻曉日晴<lb/>
　　　睡境<lb/>
物外乾坤本渺茫也無城邑限封疆昏昏倦枕投身入<lb/>
蕩蕩𤣥風與世忘佛氏號為清净國詩人呼作黒甜鄉<lb/>
希夷欲訪真消息試問南柯古郡王<lb/>
　　　送崔令北上<lb/>
<pb n="KR4d0472_WYG_008-12b"/>
百鍊鋼磨製錦刀吏姦民隐動秋毫三年有作人皆順<lb/>
五事無虧政可褒雲氣任從蒼狗變玉輝依舊白虹髙<lb/>
鳴琴本是經綸手莫遣功名愧二毛<lb/>
牛刀一試訟庭空大着規模起學宫屈指試将今日數<lb/>
用心誰與我公同應酬官務非無事作養人才别有功<lb/>
聞道九重方構厦棟梁宜在斧斤中<lb/>
　　　氷花<lb/>
只道窮冬萬物蔵𤣥㝠誇巧出瓊芳形超衆色空無界<lb/>
<pb n="KR4d0472_WYG_008-13a"/>
靣妬春風冷不香桂影分眀横璧月梅枝彷彿卧銀塘<lb/>
寒齋一笑驚看處未要扶桑上太陽<lb/>
　　　送杜按察還家<lb/>
閩海清風掃瘴烟洗寃澤物過三年都将水月澄心地<lb/>
不遣塵埃染性天政有生碑留别國身無餘物入歸船<lb/>
故鄉雖好知難戀共望經綸秉化權<lb/>
　　　出都<lb/>
書生情性本踈慵剛被窮愁著力攻自昔何人知相馬<lb/>
<pb n="KR4d0472_WYG_008-13b"/>
只今有技漫屠龍可憐寒食風光好又向長安客舍逢<lb/>
看盡紅芳一千樹歸尋秋水種芙蓉<lb/>
　　　姑蘓臺<lb/>
自古奢淫是禍胎姑蘓何用起髙臺屬鏤才賜忠臣去<lb/>
麋鹿便隨春草來風雨尚餘遺迹在山川空使後人哀<lb/>
一杯畧挽樵翁住共話興亡坐石苔<lb/>
　　　長橋夜月<lb/>
巨浸誰施利渉功飛梁千尺跨長虹拖笻影照吴江月<lb/>
<pb n="KR4d0472_WYG_008-14a"/>
倚柱凉生笠澤風塵土不生氷界内乾坤都在玉壺中<lb/>
漁歌遥聽知何處烟水茫茫四望空<lb/>
　　　歌風臺<lb/>
沛水橋邉土一堆行人云是漢王臺悲歌一旦風雲斷<lb/>
徃事千年老父哀富貴不㤀生處樂英靈猶想夢中來<lb/>
若知猛士真難得盖世韓彭安在哉<lb/>
　　　蝌蚪<lb/>
尾細頭圓色墨如一生常向水中居不因數粒丘甌藥<lb/>
<pb n="KR4d0472_WYG_008-14b"/>
得見千年孔壁書生菜豈知遺種後震雷方識化形初<lb/>
他時若作蟾蜍去莫上青天惱望舒<lb/>
　　　讀荆軻傳<lb/>
燕弱秦强可奈何區區徒倚一荆軻雄心不了咸陽事<lb/>
餘恨空留易水歌立志本将賢自許書名翻與盗同科<lb/>
可憐豪傑千年下猶撫遺編感慨多<lb/>
欲報燕丹豢養恩直将匕首入强秦君王有變親環柱<lb/>
壮士無功謾殺身嫌此武陽非我客愛他屠狗是何人<lb/>
<pb n="KR4d0472_WYG_008-15a"/>
千年易水悲歌在長使英雄恨若新<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4d0472_WYG_008-15b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　蘭軒集卷八<lb/>
</p>
<p>
</p>
  </div>
<div>
                <head>蘭軒集卷九</head>
    <p>
<pb n="KR4d0472_WYG_009-1a"/>
欽定四庫全書<lb/>
　蘭軒集卷九　　　　　　　元　王旭　撰<lb/>
　　五言絶句<lb/>
　　　蟋蟀<lb/>
入秋聲百種唯爾最知時夜夜催機杼貧家安得絲<lb/>
　　　梅花絶句夢中作<lb/>
欲作松筠友寜辭霜雪寒百年佳實在留與子孫看<lb/>
　　　雜興<lb/>
<pb n="KR4d0472_WYG_009-1b"/>
逍遥天地内本是一閒人却笑周嫠婦懷憂浪苦辛<lb/>
我有東山約歸歟定幾時流年不相待添滿鏡中絲<lb/>
夢覺聞風雨寒聲隔紙牕關心無限事起坐對殘缸<lb/>
老廢觀書眼空閑永夜燈蒲團依壁坐何異一禪僧<lb/>
天理全真實人心去吝驕要知顔子樂元不在簞瓢<lb/>
移得黄花菊開時已過秋一雙何處蝶來為晚香留<lb/>
遺羶戰羣蟻腐鼠落飛鳶佇目秋風外孤鴻入暮煙<lb/>
雨露青霄逺風霜白屋深有心圖富貴應不到而今<lb/>
<pb n="KR4d0472_WYG_009-2a"/>
有客談金馬無心羡石渠他年携野史深入白雲書<lb/>
懶廢交游禮貧踈骨肉恩流年過半百行止任乾坤<lb/>
位重憂方大財多怨亦歸人生要無累貧賤一麻衣<lb/>
錦衣思尚絅君子亦何心胡不觀謙卦山藏九地深<lb/>
天地雖云大猶將形器拘誰能超物表獨與道為徒<lb/>
希聖與希賢工夫不偶然掃除心上地開廣性中天<lb/>
炎炎燎原火始自一星然須信情當節誰云怒可遷<lb/>
天地元無蔽人心本至靈奈何將物欲遮塞自頑冥<lb/>
<pb n="KR4d0472_WYG_009-2b"/>
山溜能穿石元非一日功學無堅久力安得聖門通<lb/>
萬丈滄溟㡳神珠尚可求讀書不知道安可等閒休<lb/>
寳鑑塵昏却重磨復舊明人心何異此改過善還生<lb/>
寡欲可延年存心即事天神丹何日就香鼎亦虚然<lb/>
釋子談空寂神仙竟渺茫古今天地裏惟有一綱常<lb/>
男女無親授當知嫂溺援世無鄒孟氏誰與辨經權<lb/>
木怪翻基壽龜靈反速刳世情機械外吾亦愛吾愚<lb/>
嗜利和心醉爭名至死忙誰能超此累莊子在魚梁<lb/>
<pb n="KR4d0472_WYG_009-3a"/>
有定乾坤理無私造化心當時鑪冶内枉作不祥金<lb/>
有説皆非道無言乃是天當知六經外别自有真傳<lb/>
世儒箋注學愈説愈支離道妙忘言處幾人真得知<lb/>
久視能傷目多思亦損心焉知心目外有道自𤣥深<lb/>
博學資詳説當知反約功聖傳精一處只在片言中<lb/>
乾坤唯一理無古亦無今不有天忠恕於何觀聖心<lb/>
澹泊忘塵慮逍遥養道心願為無用瓠羞作不祥金<lb/>
白髮滿青鏡功名心已休春風吹夢覺周易在牀頭<lb/>
<pb n="KR4d0472_WYG_009-3b"/>
　　七絶<lb/>
　　　九日遊靈泉<lb/>
一山紅葉四山秋落日青山水急流記得僧窗舊詩句<lb/>
看題已是五年遊<lb/>
真樂何妨竹與絲緑苔石上兩三巵松風一曲無宮徴<lb/>
别是山靈勸酒詞<lb/>
　　　蜘蛛詩<lb/>
手脚針攢腹彈如物中機巧最憐渠往來殺盡飛蟲命<lb/>
<pb n="KR4d0472_WYG_009-4a"/>
猶自添絲恨網疎<lb/>
又與柔絲滿腹多只將結網害蟲蛾機心用盡千般巧<lb/>
風雨來時奈爾何<lb/>
　　　宿州道中<lb/>
九月今年煖未霜行人猶著裌衣裳道中受用君知否<lb/>
滿意西風野菊香<lb/>
避寒須酒多難飲縱目孤城覺易行前去維揚猶七百<lb/>
黄雲衰草宿州城<lb/>
<pb n="KR4d0472_WYG_009-4b"/>
　　　芙蓉<lb/>
夢入神仙海外城醉紅香擁萬娉婷覺來煙雨秋江晚<lb/>
依舊騷人伴獨醒<lb/>
　　　贈中和書院主人髙伯川<lb/>
道衰誰復重斯文書院興修獨有君四海髙名千載事<lb/>
繁華囘首一浮雲<lb/>
華屋中藏萬卷書更將殊禮聘師儒方當世教陵夷際<lb/>
用意如君更有無<lb/>
<pb n="KR4d0472_WYG_009-5a"/>
　　　題贊化書院<lb/>
造化全功體自然一誠之外更無天天人一理流通了<lb/>
更説區區贊化權<lb/>
篤實輝光日日新自然天理妙無垠從今贊化堂中客<lb/>
勿守千秋紙上塵<lb/>
　　　寒食舟中有感<lb/>
舟楫江湖日日風今年寒食去年同九原松栢傷心色<lb/>
長在天涯淚眼中<lb/>
<pb n="KR4d0472_WYG_009-5b"/>
　　　雜興<lb/>
夢入蟾宮倚桂眠覺來風露滿寒天霓裳按曲非吾事<lb/>
且趁清光理斷絃<lb/>
讀罷西山夜氣侵蒲團倚壁靜存心清光愛殺牕間月<lb/>
只欠梅花無處尋<lb/>
縱得梅花月裏㸔吹人無奈北風寒爭如外物都忘却<lb/>
只把神珠照玉盤<lb/>
有客相過論坎離隂陽翻覆竟誰知三杯徑造神仙境<lb/>
<pb n="KR4d0472_WYG_009-6a"/>
却笑還丹得效遲<lb/>
閉目心遊萬化初工夫非有亦非無平生不解參同契<lb/>
好箇濓溪太極圗<lb/>
天包地外地居中天自無窮地有窮地是有形天是氣<lb/>
氣形皆以道為宗<lb/>
日裏陽禽是月烏月光還是日之餘乾坤中氣成離坎<lb/>
誰使隂陽互換居<lb/>
　　　揚州城下<lb/>
<pb n="KR4d0472_WYG_009-6b"/>
文章辛苦事無成碌碌因人作逺行舟繋揚州古城下<lb/>
一宵風雨白頭生<lb/>
　　　燕城書懐<lb/>
紫垣星月隔紅塵桃李朱門次第春日暮東風倦遊子<lb/>
袖中瑶草寄何人<lb/>
四壁相如病更侵青衫塵土倦遊心臨卭萬里秋風殿<lb/>
狗監誰教識上林<lb/>
萬方玉帛走神京四海車書㑹漢庭宣室夜深前席後<lb/>
<pb n="KR4d0472_WYG_009-7a"/>
不知誰語到生靈<lb/>
上天行雨説堪愁電掣雷轟不自由留取明珠江海去<lb/>
葉公堂上莫回頭<lb/>
野雲孤影落陽臺悞看荆人意外猜正使夢中為雨去<lb/>
到頭終是等閒來<lb/>
　　　東湖感事<lb/>
手栽桃李盡成隂碧沼流泉日已深狼籍東風舊臺榭<lb/>
行人誰有故侯心<lb/>
<pb n="KR4d0472_WYG_009-7b"/>
主人當日重繁華不惜黄金貴買花十載東風成一夢<lb/>
覺來春色是誰家<lb/>
三十年來種松栢一朝斤斧盡須㬰霜枝雪榦空無數<lb/>
不及甘棠只一株<lb/>
碧雲苒苒日將暮芳草萋萋人未還感興詩成誰㑹得<lb/>
晚風摇動水中山<lb/>
　　　戌樓殘照<lb/>
廢壘無兵鼓角閒小樓空倚夕陽間風帆煙栁危欄外<lb/>
<pb n="KR4d0472_WYG_009-8a"/>
只欠供愁數㸃山<lb/>
盧龍久已屬神州誰認歌樓作戍樓莫説關頭興廢事<lb/>
江山猶為石郎羞<lb/>
　　　登鯨川樓<lb/>
莫怪登臨著句難謫仙曽此醉憑欄長庚不續人間夢<lb/>
惆悵空梁落月寒<lb/>
　　　東城春早<lb/>
鯨川東郭盡園林春到先看栁弄金早晚遐觀亭上去<lb/>
<pb n="KR4d0472_WYG_009-8b"/>
細窺天地發生心<lb/>
　　　晚春途中<lb/>
徑路相攙轉處迷林深時聽一聲雞料應昨夜東風惡<lb/>
吹落殘花滿樹西<lb/>
　　　題長春子翰墨<lb/>
好生能廣君王徳此是長春第一功仙事有無吾不解<lb/>
且看遺墨頌清風<lb/>
　　　蟋蟀<lb/>
<pb n="KR4d0472_WYG_009-9a"/>
草根如泣復如歌愁入西風不奈何莫道貧家無可織<lb/>
機絲雖少鬢絲多<lb/>
小蟲誰遣競吟秋氣動天機不自由豈是有心能恤緯<lb/>
一身也自為寒愁<lb/>
　　　鮮于伯機出示其祖母太夫人遺墨敬書三絶<lb/>
　　　其後<lb/>
栢舟髙節重當年教子成家母道全彤管有才天路逺<lb/>
　一簪白髪賦歸田<lb/>
<pb n="KR4d0472_WYG_009-9b"/>
眼中歸計田園樂夢裏秋雲富貴輕故紙塵昏遺墨在<lb/>
細看猶足見髙情<lb/>
春雨關心南澗蘋秋風吹恨北堂萱三光不照重泉夜<lb/>
空抱遺書泣孝孫<lb/>
　　　瓊花圖<lb/>
后土祠前玉一株國香曽歎世間無春風十里揚州路<lb/>
爭似題詩賞畫圖<lb/>
三月揚州車馬塵一花驚倒世間春南山雪底孤松樹<lb/>
<pb n="KR4d0472_WYG_009-10a"/>
終歳摩挲能幾人<lb/>
　　　題曹彦禮褒徳集後<lb/>
積徳初無望報心流長方覺慶源深親書不減瀧阡表<lb/>
更要髙名壓士林<lb/>
天上玉堂操筆逺人間白雪斷絃多黄塵不泯幽人徳<lb/>
太史文中有蓼莪<lb/>
澗阿功不到明堂螻蟻風霜老棟梁早晚蘭臺專筆削<lb/>
普將潛徳發幽光<lb/>
<pb n="KR4d0472_WYG_009-10b"/>
我與君家舊往來兒時猶記拜庭階老成零落鄉風變<lb/>
撫卷題詩一愴懐<lb/>
　　　武王扇暍圖<lb/>
小惠私恩聖所譏武王扇暍事堪疑茫茫萬里周天下<lb/>
生死無邊可盡知<lb/>
炮烙乾坤雨露來鹿臺財散鉅橋開君王扇㡳清凉少<lb/>
别有仁風徧九垓<lb/>
　　　夜雨有感<lb/>
<pb n="KR4d0472_WYG_009-11a"/>
天地雲雷夜晦㝠急風吹雨入疏櫺可憐兒女癡貪睡<lb/>
濕盡衾裯喚不醒<lb/>
　　　周孔傳道圖<lb/>
聖道如天冠古今初無傳授可窺尋要知闕里周公夢<lb/>
只是三王四事心<lb/>
　　　喜雨絶句<lb/>
香火靈壇日日齋祈天惟恐旱為災滂沱一尺豐年雨<lb/>
原自使君心上來<lb/>
<pb n="KR4d0472_WYG_009-11b"/>
　　　蘇州<lb/>
取易安難自古然正須經理付才賢乾坤總是皇家物<lb/>
雨露榮枯莫要偏<lb/>
畫㦸清香五字詩韋郎長恨不同時多情一片西樓月<lb/>
照見清樽有所思<lb/>
　　　伯牙鼓琴圖<lb/>
山海歸來操愈奇賞音纔得一鍾期爭如帝舜巖廊上<lb/>
　一曲薰風舉世知<lb/>
<pb n="KR4d0472_WYG_009-12a"/>
　　　題山人鼓琴圖<lb/>
風露空山秋氣深併將流水入瑶琴時人未洗秦箏耳<lb/>
惆悵誰知此夕心<lb/>
千古知音一子期子期亡後復誰知朱絃縱有陽春曲<lb/>
鼔向空山為阿誰<lb/>
　　　贈送徐月洲<lb/>
夢斷漁蓑月滿洲靈槎忽作上天遊黄金不買相如賦<lb/>
只把生靈作話頭<lb/>
<pb n="KR4d0472_WYG_009-12b"/>
　　　玉簪花<lb/>
琅玕斜插翠雲莖夢覺幽香月滿庭白髪欲簪還自愧<lb/>
且收風露入銅瓶<lb/>
　　　蓋大使送行<lb/>
大貪多假㢘為地誰辯真㢘不是貪老眼西臯非妄許<lb/>
此名君受可無慙<lb/>
　　　觀李思訓幸蜀圖<lb/>
四海兵戈起宴安劔門風雨翠華寒蜀山若比君臣際<lb/>
<pb n="KR4d0472_WYG_009-13a"/>
未是人間行路難<lb/>
　　　西園秋暮<lb/>
夢斷繁華到曉霜西園從此便凄凉一樽為向遊人問<lb/>
誰愛黄花晚節香<lb/>
　　　弔漢卿<lb/>
多情造物薄情天只與才華不與年留得送行詩巻子<lb/>
一看名字一澘然<lb/>
文章辛苦竟無功世事黄粱一夢空日暮騷魂招不返<lb/>
<pb n="KR4d0472_WYG_009-13b"/>
斷雲流水各西東<hi>原注漢卿嘗有詩云家在斷雲殘照底好隨流水各西東不數日以疾卒</hi>
<hi>何其䜟哉</hi>
　　　讀丹經<lb/>
九曲江頭玩月歸滿懐分得玉蟾輝五行顛倒無人識<lb/>
别是乾坤造化機<lb/>
一氣旋乾復轉坤黄河逆走上崑崙釀成甘雨從天下<lb/>
潤徹人間草木根<lb/>
　　　徽宗六鶴圖<lb/>
<pb n="KR4d0472_WYG_009-14a"/>
衛國乗軒事已非君王此筆為誰揮只應萬里黄沙漠<lb/>
正羡遼天老令威<lb/>
　　　四皓圍棊<lb/>
羡殺商顔四老翁退身髙卧白雲中誰知一著機心在<lb/>
便與人間楚漢同<lb/>
　　　題雪屋圍棊<lb/>
雪屋蕭條冷射袍對枰仙客寸心勞眼中有路機關巧<lb/>
正要經營一著髙<lb/>
<pb n="KR4d0472_WYG_009-14b"/>
　　　越中西施灘<lb/>
苧蘿山小映斜陽萬古邪溪草木香西子若知亡國罪<lb/>
浣沙應悔嫁吳王<lb/>
　　　挽陳彦明先生<lb/>
一生多抱廣文窮晚落龍蛇歲轉凶日暮騷魂招不返<lb/>
傷懐秋草見遺封<lb/>
　　　清溪晚步<lb/>
哀絃斷續風吟木古錦斕斑石暈苔日暮清溪無伴侶<lb/>
<pb n="KR4d0472_WYG_009-15a"/>
杖藜獨為水聲來<lb/>
落落雲山宿雨晴瀟瀟風栁晚凉生溪頭有片蒼苔石<lb/>
坐聽潺湲瀉玉聲<lb/>
　　　宮井<lb/>
石甃團團宮井深玉欄猶想翠桐隂銀瓶汲水今何在<lb/>
落日行人生渇心<lb/>
　　　雜詩<lb/>
東流江水不西還六代興亡一夢間行客有懐誰㑹得<lb/>
<pb n="KR4d0472_WYG_009-15b"/>
鳳凰臺上看東山<lb/>
江聲不洗六朝悲又看繁華到黍離力盡英雄春一夢<lb/>
青山依舊夕陽遲<lb/>
玉樹歌殘宮井深干戈元自晏安尋黍離不為宗周賦<lb/>
要使驕王一動心<lb/>
春風芳草緑秦淮商賈行舟日日來曾有故園書信否<lb/>
水邊橋上幾徘徊<lb/>
九曲清溪萬栁堤鏡中樓閣照東西春風無復瓊枝夢<lb/>
<pb n="KR4d0472_WYG_009-16a"/>
拄杖尋花避蒺藜<lb/>
　　　清斯池<lb/>
碧沼流泉一鏡清等閒風浪不曾生池邊寄語來遊者<lb/>
但濯塵心勝濯纓<lb/>
　　　山茶<lb/>
葉映湖山滿翠隂花摇鶴頂更紅深誰知氷雪寒梅外<lb/>
獨有春風富貴心<lb/>
　　　晚牧<lb/>
<pb n="KR4d0472_WYG_009-16b"/>
葛洪澤畔三生夢甯戚山前半夜歌爭似太平村落好<lb/>
淡煙衰草夕陽坡<lb/>
　　　沛宮<lb/>
置酒重臨舊沛宮風雲歌舞到兒童當時不遇秦無道<lb/>
也一山東田舍翁<lb/>
九五龍飛返故鄉劉郎非復舊劉郎淮隂夷滅彭英死<lb/>
却恨無人守四方<lb/>
　　　御賜玉杖詩巻<lb/>
<pb n="KR4d0472_WYG_009-17a"/>
玉杖扶天價萬金賜來恩寵一何深英雄好盡平生力<lb/>
仰副君王倚藉心<lb/>
聖朝尊老重功臣玉杖驚傳寵賜新他日用時君記取<lb/>
先扶家國後扶身<lb/>
　　　三教煎茶圖<lb/>
石鼎風香松竹林三人同坐不同心從渠七椀澆談舌<lb/>
爭似忘言味更深<lb/>
異端千載益縱横半是文人羽翼成方丈茶香真餌物<lb/>
<pb n="KR4d0472_WYG_009-17b"/>
釣來何止一書生<lb/>
　　　晚景<lb/>
煙霞牢落淡秋容林壑踈明瘦晚峯松竹南溪有幽寺<lb/>
風來忽聽一聲鐘<lb/>
　　　秋日桃花席上酬王晉卿<lb/>
霜滿黄花蝶也愁一枝春色為誰留相逢不減𤣥都觀<lb/>
獨恨詩人兩鬢秋<lb/>
　　　天紳泉<lb/>
<pb n="KR4d0472_WYG_009-18a"/>
天紳曾束玉皇腰賜與神孫下九霄只恐世間塵土汚<lb/>
白雲看守桂山椒<lb/>
　　　耘軒<lb/>
庭院春風掩緑苔小軒終日為誰開塵心著力耘鋤了<lb/>
不必農家隴上來<lb/>
　　　六一泉<lb/>
平生夢寐歐陽子今日經過六一泉笑領松風酌寒碧<lb/>
露芽從此不須煎<lb/>
<pb n="KR4d0472_WYG_009-18b"/>
　　　書望湖亭<lb/>
江漢歸心日夜東惱人還值打頭風今宵剰買吳城酒<lb/>
且著湖山醉眼中<lb/>
乾坤南北一囊詩湖海胸懐漫自奇日暮君門猶萬里<lb/>
麻衣三策鬢成絲<lb/>
　　　匏𤓰亭<lb/>
水萍風絮寄天涯旅夢經年不到家今日題詩還自愧<lb/>
此身安得似匏𤓰<lb/>
<pb n="KR4d0472_WYG_009-19a"/>
　　　秋日海棠<lb/>
霜滿沉香萬事非阿環應悔覺來遲碧羅衫薄秋風惡<lb/>
辛苦重粧却為誰<lb/>
繁華夢斷錦城春多事秋風為返魂燕子不來庭院悄<lb/>
斷腸詩裏又黄昏<lb/>
千古詩人恨莫裁只縁香色不同開誰知擾擾狂蜂蝶<lb/>
總是濃香引得來<lb/>
　　　南湖雨中<lb/>
<pb n="KR4d0472_WYG_009-19b"/>
淡淡煙中小艇回芙蓉花外有輕雷平湖一目三千頃<lb/>
髙卧南風看雨來<lb/>
氣涵雲外草堂虚蘋末風來午夢餘起逐鄰翁上船去<lb/>
藕花深處看义魚<lb/>
三年身不到江湖慚愧煙波舊釣徒今日扁舟復何日<lb/>
卧聽風雨閙黄蘆<lb/>
荷葉青青水濕衣南湖日暮採蓮歸菱歌一曲風生浦<lb/>
幾處衝煙白鳥飛<lb/>
<pb n="KR4d0472_WYG_009-20a"/>
南浦風髙咽櫂歌木蘭舟重採蓮多青蓑不脱和煙卧<lb/>
細雨斜風奈我何<lb/>
緑醅新壓白魚鮮日落㕑香煑碧蓮主意殷勤須醉飽<lb/>
夜深同上釣舟眠<lb/>
黄金不買廟堂憂散髮烟波謝逺遊咫尺鱸魚髙興動<lb/>
阿誰隨我上扁舟<lb/>
水面雲生天氣昬望中烟雨暗前村採菱歌罷扁舟去<lb/>
日暮誰招楚客魂<lb/>
<pb n="KR4d0472_WYG_009-20b"/>
詩酒人誇甫里仙鱸魚今覺季鷹賢麻衣不謁黄金殿<lb/>
須卧烟波老暮年<lb/>
白蘋烟淡雨濛濛蓑笠人歸釣艇空安得西齋陳處士<lb/>
水邊同醉芰荷風<lb/>
　　　題明妃圖<lb/>
妲己傾殷褒喪周女戎伐國勝戈矛丹青枉罪毛延壽<lb/>
嫁禍穹廬本善謀<lb/>
漢宮佳麗知何限去一蛾眉未足哀不見千年靖康後<lb/>
<pb n="KR4d0472_WYG_009-21a"/>
氊車盡載六宮來<lb/>
無鹽醜女后齊宮絶色明妃嫁逺戎世事由來有翻覆<lb/>
人生何處問窮通<lb/>
　　　有懐泰山十絶句寄家兄景明<lb/>
昨夜山靈入夢來問余何苦戀塵埃幾時雲月堂前地<lb/>
共拂松華坐石苔<lb/>
紅塵不是不思山世累相縈未得還為謝英靈勿多怪<lb/>
白雲終擬暮年閒<lb/>
<pb n="KR4d0472_WYG_009-21b"/>
春風花落紫藤枝正是山蔬可擷時惆悵故園歸未得<lb/>
興來空詠採薇詩<lb/>
石上無禾養伯齡種雲鋤月漫關情飲泉卧聽松風曲<lb/>
别是人間一段清<lb/>
白髮相看老弟兄終年離别若為情何時對榻蕭齋裏<lb/>
共聽松杉夜雨聲<lb/>
泰山山下一茅堂松柏青青繞石墻我有讀書縁未了<lb/>
他年歸守日終長<lb/>
<pb n="KR4d0472_WYG_009-22a"/>
富貴浮雲不動心靜縁元只在山林著書飲水成髙卧<lb/>
人海從他風浪深<lb/>
瑶琴不鼔性如癡何必人間覓子期留得山房書萬卷<lb/>
此心終有聖賢知<lb/>
仙翁授我還丹訣火候分明藥物全只欠靜功三萬刻<lb/>
幾時真得斷塵縁<lb/>
我與英靈舊有期等閒猿鶴不須悲東風吹覺還山夢<lb/>
又向殘春聞子規<lb/>
<pb n="KR4d0472_WYG_009-22b"/>
　　　黄華先生墨竹<lb/>
湖州能與竹傳神筆到黄華又一新千古蘇墳呼不起<lb/>
賞吟誰是後來人<lb/>
　　　讀書有感<lb/>
夜光明月世難尋只為龍宮鎖閉深安得天吳搜海藏<lb/>
盡將奇寳慰君心<lb/>
　　　觀獵<lb/>
非熊一獲渭陽田定鼎宗周八百年千載獵賢人不遇<lb/>
<pb n="KR4d0472_WYG_009-23a"/>
長楊空賦射熊篇<lb/>
　　　題行臺掾劉正卿北歸詩卷<lb/>
三年飲水掾行臺醒眼常將靜裏開明月歸舟無别物<lb/>
只携詩巻過江來<lb/>
　　　題梅雀圖<lb/>
緑毛么鳳探來遲先被疎籬凍雀知日暮天寒花易落<lb/>
莫教踏動雪霜枝<lb/>
　　　題鴈鷺圗<lb/>
<pb n="KR4d0472_WYG_009-23b"/>
鴻雁飛鳴白露寒夕陽招得下前灘弋人繒繳休輕舉<lb/>
驚散江湖再聚難<lb/>
　　　登蚩尤臺<lb/>
蚩尤臺上獨來時落日臨風動逺思獨鶴不須爭燕雀<lb/>
山林元自有閑枝<lb/>
北極風寒日影微梧桐吹折鳳凰枝詩成一笑無人㑹<lb/>
小院黄昬雀滿籬<lb/>
　　　遊金陵保寜寺<lb/>
<pb n="KR4d0472_WYG_009-24a"/>
梁武空齋十萬僧禍來曾不救臺城江山留得當年寺<lb/>
依舊秋風鈴鐸聲<lb/>
　　　晚步<lb/>
草沒行蹤一徑斜西風開滿蒺藜花行歌曳杖不知逺<lb/>
轉過青林又幾家<lb/>
　　　市橋月色<lb/>
市聲初息水聲聞月照虹橋夜未分欲就微瀾觀玉塔<lb/>
却愁天宇放浮雲<lb/>
<pb n="KR4d0472_WYG_009-24b"/>
　　　對月<lb/>
素月飛來雲亦生浮雲過去月還明舉頭一笑呼兒問<lb/>
知是雲行是月行<lb/>
　　　贈趙鈍軒詩二首<lb/>
名場聲利日奔馳舉世能甘鈍者誰寂寞軒中老居士<lb/>
此心獨有斵輪知<lb/>
龜策堂深萬慮安瓦爐香盡易編殘乾坤一劔無今古<lb/>
莫向鋒鋩露處看<lb/>
<pb n="KR4d0472_WYG_009-25a"/>
　　　雪中馬上口占<lb/>
閬苑瓊花散不收天風吹滿玉驊騮朝來一笑成詩處<lb/>
似跨崑山白鳳遊<lb/>
　　　梅花絶句夢中作<lb/>
春風無伴易飄零氷雪寒香似獨醒恨殺三閭縁㡳事<lb/>
不將題品入騷經<lb/>
　　　感懐<lb/>
碧海波深不自藏等閒來見葉公堂不成風雨空歸去<lb/>
<pb n="KR4d0472_WYG_009-25b"/>
慚愧龍宮見阿香<lb/>
　　　送成生<lb/>
家貧親老室無人三十麻衣未立身聞道朱門愛桃李<lb/>
何妨添此一株春<lb/>
東家貧女出無衣去傍西鄰織錦機堂上主人刀尺在<lb/>
不應風雪抱寒歸<lb/>
　　　記夢<lb/>
璧月珠星兩寂寥五雲佳客舊同袍鳳笙别後崑山逺<lb/>
<pb n="KR4d0472_WYG_009-26a"/>
靜聽天聲是海濤<lb/>
夢到蓬山頂上來五雲春暖碧桃開三杯未盡羣仙酒<lb/>
又被晨鷄喚夢迴<lb/>
　　　留别孫唐卿<lb/>
澗有長松谷有蘭人材休把一般看簿書鞭朴塵埃地<lb/>
元有髙人待歲寒<lb/>
　　　菊花<lb/>
不将濃艷鬬春紅别有清姿帶露融笑傲東籬香自逺<lb/>
<pb n="KR4d0472_WYG_009-26b"/>
一庭明月半簾風<lb/>
堆金集錦傲霜華籬落依然處士家自愛清香堅晚節<lb/>
羞将艷逐海棠花<lb/>
　　　旅懐<lb/>
蕭蕭庭菊瘦凌霜叢下幽蟲語夜凉兩鬢秋風對花坐<lb/>
淡中詩句暗中香<lb/>
縹緲雲衣弄月鉤河聲低傍屋山流胡床坐我桐隂下<lb/>
風露瀟瀟兩鬢秋<lb/>
<pb n="KR4d0472_WYG_009-27a"/>
　　　寄李漢卿<lb/>
碧雲天逺鴈書遲感舊空吟送别詩記得分襟腸斷處<lb/>
滿天風雨下樓時<lb/>
　　　跋唐秦王擒竇建德圖<lb/>
力在英雄命在天降王金鎖亦堪憐五年爭戰成何事<lb/>
虚負漳南二頃田<lb/>
　　　題李清臣分齋<lb/>
命有窮通非我力性無加損是天然齋居更要分明看<lb/>
<pb n="KR4d0472_WYG_009-27b"/>
物物中間太極全<lb/>
一段良田與衆分短長髙下各均勻藩籬有限休侵過<lb/>
侵過藩籬是别人<lb/>
　　　雜詩<lb/>
平生雅志在山林世事縈人未遂心早晚隨他猿鶴去<lb/>
杖藜不厭白雲深<lb/>
長身索米侏儒飽飛將無功妄尉侯世事紛紛本難料<lb/>
雲山招隱去來休<lb/>
<pb n="KR4d0472_WYG_009-28a"/>
貧賤身安富貴憂生涯粗足更何求他年杖屨紅塵外<lb/>
只要青山伴白頭<lb/>
問津入海厭風濤歸卧雲山一布袍人爵得如天爵貴<lb/>
權門爭似聖門髙<lb/>
世事無邊白髮催坐消心火到寒灰相知只有南牕月<lb/>
肯送清光夜夜來<lb/>
　　　水燈<lb/>
曾聞水府祕神姦久擬然犀下照看今夜華燈誰㸃出<lb/>
<pb n="KR4d0472_WYG_009-28b"/>
分明照徹貝宮寒<lb/>
　　　元夕有感<lb/>
九陌塵香士女喧舊遊燈火憶東原西來忘却鼇山夢<lb/>
一盞吟燈過上元<lb/>
　　　箕和尚山中元夕懐京都<lb/>
一燈明處萬燈明天上人間不夜城前日惠林洪覺範<lb/>
雪牕孤坐聽猿聲<lb/>
　　　幸齋<lb/>
<pb n="KR4d0472_WYG_009-29a"/>
名場虎穴三千丈仕路羊腸十八盤歸占一閒真有幸<lb/>
不應猶自夢長安<lb/>
　　　夢題僧壁<lb/>
空負凌雲萬丈才半生踪跡困塵埃清晨一碗參堂粥<lb/>
也逐山僧例子來<lb/>
　　　題蕭提舉所藏馬逺十色菊圖<lb/>
能將晚節傲霜風顔色何妨外不同却恨世無陶靖節<lb/>
相逢長在寂寥中<lb/>
<pb n="KR4d0472_WYG_009-29b"/>
　　　二月二十七日自鄃城還東平拜掃途中作<lb/>
雪消平野淨無塵桃杏都無半㸃春不是陌頭楊柳色<lb/>
東君何以慰行人<lb/>
　　　題杭州廢宮<lb/>
世事春風過眼花湖山空鎖舊煙霞故宮留得長生樹<lb/>
啼盡流鶯到野鴉<lb/>
　　詞<lb/>
　　　雪中看梅花<hi>踏莎行</hi>
<pb n="KR4d0472_WYG_009-30a"/>
兩種風流一家制作雪花全似梅花蕚細看不似雪無<lb/>
香天風吹得香零落　雖是一般惟髙一著雪花不似<lb/>
梅花薄梅花散彩向空山雪花隨意穿簾幙<lb/>
　　　端午<hi>水調歌頭</hi>
潄齒汲寒井理髮趁凉風先生畏暑晨起笑語聽兒童<lb/>
說道今年重午節物随冝稍具還與去年同已喜酒樽<lb/>
列更覺粽盤豐　願人生長醉飽百年中獨醒竟復何<lb/>
事憔悴佩蘭翁我有青青好艾收蓄已經三載療病不<lb/>
<pb n="KR4d0472_WYG_009-30b"/>
無功從此更多採莫遣藥囊空<lb/>
鯨川四重午嵗月若飄風詩書萬卷何事白首課兒童<lb/>
試把楚詞髙詠更取清樽細酌醒醉竟難同俯仰百年<lb/>
了求足不求豐　愧吾身猶未脫世塵中還丹有訣誰<lb/>
悟囬首憶仙翁我欲乘雲歸去獨與山靈晤語修道倘<lb/>
成功笑謝醯鷄瓮白日看長空<lb/>
　　　離豫章舟泊吴城山下<hi>大江東</hi>
南游三載只江山不負中原詩客萬里行裝無别物滿<lb/>
<pb n="KR4d0472_WYG_009-31a"/>
意風雲泉石牛斗星邊靈槎縹緲鬢影銀河濕哀歌誰<lb/>
和劔光摇動空碧　囬首帝子長洲洪崖仙去風雨魚<lb/>
龍泣海外三山何處是黄鶴歸飛無力天上佳人袖中<lb/>
瑶草日暮空相憶乾坤遺恨月明吹入長笛<lb/>
　　　春夜<hi>臨江仙</hi>
簾外瀟瀟風色惡呼兒掩上重門小窗孤坐賦招魂碧<lb/>
梧花落盡籬雀又黄昏　囬首人間行樂事春風過水<lb/>
無痕旅游誰肯重王孫長歌人不解明月照空尊<lb/>
<pb n="KR4d0472_WYG_009-31b"/>
夢裏還家喧笑語覺來春色他鄉瀟瀟風雨入離腸有<lb/>
詩還洒壁無酒不傳觴　試問凌烟辛苦地争如畎畝<lb/>
南陽誰教山鬼伯龍傍人間無限事歌罷倚繩床<lb/>
　　　次李公敏梨花韻<hi>滿江紅</hi>
客裏光隂又逢禁烟寒食節花外鳥喚人沽酒一聲清<lb/>
切風雨空驚雲錦亂塵埃不到氷肌潔對芳華一片惜<lb/>
春心誰邊說難便與東君别更莫把繁英折恨山香<lb/>
舞罷玉鸞飛怯休道梅花同夣好黄昏只解供愁絶<lb/>
<pb n="KR4d0472_WYG_009-32a"/>
洗粧來應笑老書生頭如雪<lb/>
不愛浮花元只愛松筠髙節歸去好草堂風雨對牀<lb/>
心切東魯雲山多秀麗西溪泉石尤香潔待英靈重<lb/>
入夢中來分明説　今古異行藏别身易退腰難折信<lb/>
呌閽非勇閉門非怯玉斧已修明月就瑶琴何必朱絃<lb/>
絶試囬看前日利名心紅爐雪<lb/>
　　　聽姜惠甫摘阮<hi>木蘭花幔</hi>
想髙情千古誰得似仲容賢把山海遺音冩歸𤣥璧妙<lb/>
<pb n="KR4d0472_WYG_009-32b"/>
絶當年清風竹林人去被哇淫迷却性中天不有黄臺<lb/>
公子寧聞清廟朱絃　博山香底坐癯仙幽興想飄<lb/>
然笑嫋嫋繁聲三生兒女恩怨留連囬頭月明千里正<lb/>
松風巖壑和流泉座上神游八表知音不在言傳<lb/>
　　　中秋和人韻<hi>氷龍吟</hi>
西風萬卷堂空卧聽簫鼓誰家宴多情唯有碧霄明<lb/>
月肯來相見因記當年南樓老子座中賔滿把清談當<lb/>
却彈絲吹管誰更問霓裳按夣裏仙游驚斷悵天涯<lb/>
<pb n="KR4d0472_WYG_009-33a"/>
故人難面空留玉斧修輪斫桂又成衰晚水調歌殘壯<lb/>
心都付一聲長嘆對清光不寐呼兒取酒不妨重煖<lb/>
　　　和張都運李氏柳塘賞荷韻<hi>水調歌頭</hi>
我愛此塘好碧水映紅渠垂楊裊裊煙籠緑髪倩風<lb/>
梳醫却塵埃俗病換起滄浪幽興懷抱一時舒更把直<lb/>
鈎釣得意不須魚憶當年吟北渚醉西湖蘭舟撐入<lb/>
雲錦未必畫中如世事春風一夢回首歡遊安在烟海<lb/>
隔蓬壺清賞有今日題壁記來初<lb/>
<pb n="KR4d0472_WYG_009-33b"/>
　　　賀正詞<hi>春從天上來</hi>
斗轉寅方正鳳歴頒春泰應三陽河山衍慶宇宙呈祥<lb/>
瞻帝闕五雲鄉想千官拜舞萃龍庭圭碧煒煌祝君王<lb/>
願皇基鞏固國祚靈長休言太平無象看武偃文修嵗<lb/>
稔時康惠澤横流仁風逺被四海歌頌洋洋戴堯天舜<lb/>
日將何報金鼎焚香捧瑶觴奏鈞天一曲萬壽無疆<lb/>
　　　為宋太守壽<hi>臨江仙</hi>
莫怪今年秋事晚黃花不在重陽天公留泛九霞觴故<lb/>
<pb n="KR4d0472_WYG_009-34a"/>
教爭十日風露壽華堂豪傑如公誰得似平生義膽<lb/>
剛腸功名囬首付諸郎靈椿長不老桑梓有餘光<lb/>
　　　為張可子郎壽<hi>大江東</hi>
九秋風露洗塵埃人似華峯孤立蘭省東南經濟地正<lb/>
頼風流籌畫湖海胷襟冰霜氣節邈矣公難及蒼生<lb/>
望重故園休夢泉石　且對得意江山登臨一笑香滿<lb/>
黄花席更把西湖都釀酒醉取白雲詩客乘興為公遍<lb/>
遊仙府檢下長生籍妙毫濃墨書公壽禄無極<lb/>
<pb n="KR4d0472_WYG_009-34b"/>
　　　壽黃鎮撫<hi>臨江仙</hi>
莫怪今年秋色晚黃花留過重陽要隨仙客九霞觴助<lb/>
添無量壽滿意泛清香富貴功名天已了何須更問<lb/>
行藏安排紫綬與金章五雲鄉不逺髙舉看翺翔<lb/>
　　　為子周兄壽<hi>臨江仙</hi>
童稚相看今白首情因兒女尤深霜天昨夜捲層隂舟<lb/>
中明月照華屋壽星臨氣斂風雲歸寂寞誰知經濟<lb/>
雄心南陽煙雨卧龍吟行藏安所遇有酒且同斟<lb/>
<pb n="KR4d0472_WYG_009-35a"/>
　　　壽劉運使<hi>鵲橋仙</hi>
乾坤清氣山川英秀鍾作人間豪傑年年歡慶九秋時<lb/>
看開到堯蓂一葉　髙明器宇經綸手段儘辦得功名<lb/>
事業待調元受了廟堂宣更受道長生仙牒<lb/>
　　　壽碭山蔣令<hi>木蘭花幔</hi>
孟春纔過了看兩葉拆堯蓂正杏蕾包紅梅花謝白楊<lb/>
柳回青東風此時須記是當年河嶽降英靈刀筆名香<lb/>
禁署絲綸寵佩天庭　夜來南極老人星光彩照前㕔<lb/>
<pb n="KR4d0472_WYG_009-35b"/>
見㕔上高人鳴琴清坐闔境安寧因來捧杯添壽指莊<lb/>
椿直到八千齡更有無限福禄汪洋别比滄溟<lb/>
　　　壽泰安石監州<hi>木蘭花幔</hi>
泰山雄勝地人物出必豪英看衍慶堂中使君才氣磊<lb/>
落髙明春風又臨初度正梅花香滿臘嘉平喚取茅仙<lb/>
送酒樽前共祝長生　青雲居第築初成燕雀亦歡聲<lb/>
佇夢協熊羆祥占弧矢蘭玉春榮山城豈能淹滯佩飛<lb/>
霞終上紫霄行留着蘭軒老筆他年歌頌功名<lb/>
<pb n="KR4d0472_WYG_009-36a"/>
　　　夀髙伯川<hi>臨江仙</hi>
蓂莢生三秋八月氣溥風露清明誕來人世作豪英性<lb/>
天元廣大心地儘寛平　書院興秋誰得似燕山竇氏<lb/>
齊名一身長向善中行松筠同不老龜鶴共長生<lb/>
　　　壽張都運父<hi>臨江仙</hi>
瑞氣充閭朝不散懽聲浮動庭槐九天邀下壽星來歌<lb/>
翻白雪調酒泛紫霞杯　八十康強誰得似仙風擺落<lb/>
塵埃斑衣人是棟梁材他時黃閣上同看碧桃開<lb/>
<pb n="KR4d0472_WYG_009-36b"/>
　　　揚州夀夾谷士常<hi>木蘭花幔</hi>
醉西湖夀酒歌舊曲已三年喜萬里湖山歸來相見<lb/>
淮海樓邊春風繡衣無恙喚竹西歌吹共留連世事浮<lb/>
雲千變靈臺孤月長圓　一官聊辦買書錢行橐故蕭然<lb/>
有夢裏青山詞中白雪徽外鳴弦悠悠紫臺歸路樂因<lb/>
循詩酒墮凡縁借問蓬萊宫府何如平地神仙<lb/>
　　　揚州夀紀子周<hi>木蘭花幔</hi>
皇天憂世難生俊乂佐時來有忠孝誠心文章大手經<lb/>
<pb n="KR4d0472_WYG_009-37a"/>
濟雄才他年漢庭三策要青雲髙歩出塵埃兒女徒驚<lb/>
氣岸丹青莫狀靈臺詩人清骨即仙材何處覔蓬萊<lb/>
便喚取何郎一樽同醉東閣官梅充閭欎葱佳氣挽春<lb/>
風都入紫霞杯休道夀君無物滔滔萬里江淮<lb/>
　　　夀陳公望<hi>木蘭花幔</hi>
問東原豪傑先屈指到元龍看瀟灑風標汪洋學海磊<lb/>
落詞鋒沂川㡬囬來徃把乾坤歌入舞雩風妙理鳶飛<lb/>
魚躍塵心雪化冰融　梅花香外嵗寒松髙節謝春容<lb/>
<pb n="KR4d0472_WYG_009-37b"/>
有千嵗神膏扶君夀質閱世無窮仍呼九天鸞鶴與王<lb/>
喬相約叩瓊宫但使飛霞佩在寜愁白玉堂空<lb/>
　　　夀髙伯川<hi>大江東</hi>
月臨南吕正庭階開到堯蓂三葉風露清明鍾氣質誕<lb/>
作人間豪傑器宇宏深襟靈闊逺物我俱融徹滔滔<lb/>
欲海回頭一掉超越　試看南墅開樽西池垂釣此箇<lb/>
情懷别記得婆娑亭上酒還到夀君時節我夢登天羣<lb/>
仙相對曽冩長生牒見君姓氏分明非是虚說<lb/>
<pb n="KR4d0472_WYG_009-38a"/>
　　　夀李長卿<hi>臨江仙</hi>
十月小春天氣好堯蓂五葉初開長庚曽記夢中來襟<lb/>
靈元灑落風骨不塵埃　瑞靄雲生香滿室安排北海<lb/>
尊罍仙人來獻紫霞杯共添山海夀東閣勝蓬萊<lb/>
　　　登鯨川樓<hi>大江東</hi>
飛樓縹緲礙行雲勢壓鯨川雄傑賔主落成登鯨日正<lb/>
是炎蒸時節把酒臨風慿欄一笑㤀盡人間熱四圍煙<lb/>
樹萬家金碧重疊　休問去棹來帆南商北旅歡㑹并<lb/>
<pb n="KR4d0472_WYG_009-38b"/>
離别且向樽前呼翠袖歌取陽春白雪千古興亡百年<lb/>
哀樂天逺孤鴻滅酒䦨人散角聲吹上明月<lb/>
　　　賦芍葯<hi>浪淘沙</hi>
春去牡丹空誰繼芳穠彩雲香散畫欄風喚起詩人供<lb/>
一笑絶艶難逢　題品斷腸中心事誰同千年溱洧自<lb/>
流東折得芳華人不見幽恨無窮<lb/>
　　　退隠<hi>春從天上来</hi>
緑鬢凋零看㡬度人間春蝶秋螢天地為室山海為屏<lb/>
<pb n="KR4d0472_WYG_009-39a"/>
收浩氣入沈冥便囊金探盡猶自有詩筆通靈謝紅塵<lb/>
且游心汗漫濯髪清泠　平生眼中豪傑試屈指年来<lb/>
稀似晨星虎豹關深風波路逺幽夢不到王庭任浮雲<lb/>
千變青山色萬古長青醉魂醒寒燈一㸃相伴熒熒<lb/>
　<lb/>
　<lb/>
　<lb/>
　<lb/>
<pb n="KR4d0472_WYG_009-39b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　蘭軒集卷九<lb/>
</p>
<p>
</p>
  </div>
<div>
                <head>蘭軒集卷十</head>
    <p>
<pb n="KR4d0472_WYG_010-1a"/>
欽定四庫全書<lb/>
　蘭軒集卷十　　　　　　　元　王旭　撰<lb/>
　　表<lb/>
　　　賀正表<lb/>
建寅以為人統於夏禹得天道之中頒歴以授民時在<lb/>
唐堯重嵗功之始惟天於陽而主徳故正以王而次春<lb/>
泰履三元歡流萬國恭惟陛下巍巍出震穆穆承乾披<lb/>
皇圖稽帝文知人天之共應降氤氲調元氣與海宇以<lb/>
<pb n="KR4d0472_WYG_010-1b"/>
咸春衣冠盛漢代之儀禮樂復周家之典開明堂而受<lb/>
朝賀中興獨播於歌謡禪梁父以告成功盛事猶存於<lb/>
撝挹靈祇受職川嶽揚休栢葉稱觴囬醇風於四海椒<lb/>
花獻頌映聖容於萬年臣某等沭浴鴻恩優游元化金<lb/>
城千里忝膺委寄之權紫極九重莫既攀依之戀望雲<lb/>
徒切傾日奚窮輒陪嵩嶽之呼用續封人之祝<lb/>
　　　長蘆運司賀正表<lb/>
三陽出地呈乾坤開泰之祥萬國朝天仰日月照臨之<lb/>
<pb n="KR4d0472_WYG_010-2a"/>
盛歡生宇宙慶洽山河臣某中賀恭惟皇帝陛下道徳<lb/>
崇深規模宏逺扇仁風以春四海運元氣以育羣生持<lb/>
盈守成治道有光於前烈繼志述事孝心無愧於先朝<lb/>
臣某等職限鹺司身留海甸獻椒花萬年之頌阻進拜<lb/>
於瑶階望蓬萊五色之雲但馳情於金闕<lb/>
七星迴而建寅歴數重新於夏正三陽進而為泰卦爻<lb/>
獨驗於羲經方四海之無虞宜一人之有慶臣某等恭<lb/>
惟陛下巍巍出震赫赫乗乾發政施仁廣天地好生之<lb/>
<pb n="KR4d0472_WYG_010-2b"/>
徳順時圖治運隂陽不測之神惠澤横流威靈逺暢臣<lb/>
某等職居鹺運身繫藩方天闕九重徒望卿雲之五色<lb/>
聖人萬夀願賡神嶽之三呼<lb/>
天周𤣥度既占七政之齊氣轉洪鈞又見三陽之肇一<lb/>
人有慶四海咸春臣某等恭惟陛下時乗六龍首出庶<lb/>
物含𢎞光大徳符坤厚之有常剛健粹精道協體元之<lb/>
不息國安磐石祚衍江河某等職限鹺司才乏鞭算瞻<lb/>
望北闕遥馳向日之誠拜舞東風仰祝同天之夀<lb/>
<pb n="KR4d0472_WYG_010-3a"/>
朞三百六旬有六日履端唯在於今朝數十二萬年為<lb/>
一元衍歴正符於皇號歡留宇宙慶洽天人恭惟皇帝<lb/>
陛下道配乾坤明侔日月扇仁風以春四海沛澤雨以<lb/>
潤羣生航海梯山悉是效貢珍之國普天率土無非奉<lb/>
正朔之臣寶祚光隆鴻圖悠逺臣某等叨司鹺運阻造<lb/>
朝班想九奏於鈞天但覺臣心之踴躍效三呼於嵩嶽<lb/>
唯祈聖夀之延長<lb/>
　　　擬人辭翰林學士表<lb/>
<pb n="KR4d0472_WYG_010-3b"/>
竊以金馬特徵非賢莫預玉堂清選惟才是居蓋文章<lb/>
為職業之最優而制誥乃王言所自出自非名髙一代<lb/>
望伏羣儒則何以潤色皇猷鋪張帝典如某者中才淺<lb/>
短曲學荒疎雖盛虚名有乏實用富嘉謨之孤峰絶岸<lb/>
恐不免廊廟之譏閻朝隠之麗服靚粧適足貽風雅之<lb/>
罪顧自知者如此在公論亦應然况半世麻衣不作彈<lb/>
冠之夢滿頭絲髮還過致政之年豈謂恩光忽臨衰朽<lb/>
兹蓋伏遇陛下厲精為治待旦求賢恥一物不入於牢<lb/>
<pb n="KR4d0472_WYG_010-4a"/>
籠欲羣才咸登於進用聽左右之過舉致絲綸之誤頒<lb/>
然漢祖寛仁尚能容於綺皓豈唐堯大聖反不外於巢<lb/>
由敢瀆聖明乞停恩寵櫟樗臃腫願全斤斧之餘生麋<lb/>
鹿優游俾遂山林之本性<lb/>
收社樗為棟梁雖匠氏之殊恩而終違乎本性養海鳥<lb/>
以韶濩誠國人之至意而反重乎悲愁蓋物當各聽其<lb/>
所安而人不可强其所短玉堂金馬自宜得非常之賢<lb/>
而蓬鬢麻衣亦欲安垂朽之質雖君臣之義不可廢也<lb/>
<pb n="KR4d0472_WYG_010-4b"/>
奈進退之禮當合宜哉豈有區區七秩之年猶行擾擾<lb/>
衆人之仕况臣謀猷不足以經國學術不足以致君談<lb/>
笑有滑稽之名文章非風雅之正詩酒放浪之已久衣<lb/>
冠收斂以誠難政使精神未衰筋力猶壮且思泥塗之<lb/>
曳尾不願文繡之為犧矧兹殘喘之餘可辱特徵之命<lb/>
徒虧禮典無益國家伏祈聖明特垂矜察戴堯天瞻舜<lb/>
日幸逢朝野之雍熈洗許耳飲巢牛願遂山林之偃蹇<lb/>
　　　天夀節賀表<lb/>
<pb n="KR4d0472_WYG_010-5a"/>
氣肅金天喜見夀星之現丙虹流華渚適當彌月之及<lb/>
辰慶洽三靈歡騰四表臣某等恭惟陛下聰明冠古神<lb/>
武應期赫赫明明已極威靈之震耀巍巍蕩蕩莫能功<lb/>
徳之形容臣等忝在鴻鈞恭逢盛旦望天門而再拜難<lb/>
陪序進之千官效神嶽而三呼願獻太平之萬嵗<lb/>
祥流虹渚秋時當萬寶之成運應龍圖歴數協一元之<lb/>
永歡騰九域慶洽三靈臣某等恭惟陛下道本生知才<lb/>
膺首出剛健中正而純粹體乾元不息之誠含𢎞光大<lb/>
<pb n="KR4d0472_WYG_010-5b"/>
以直方合坤厚載物之義天人共順神聖難名臣某等<lb/>
身在陶鈞職拘鹺運班聮文石阻陪北闕之千官拜望<lb/>
堯天願獻南山之萬夀<lb/>
氣肅金天適值貞元之㑹合祥開寶運宜膺歴數之延<lb/>
長慶洽河山歡騰宇宙臣某等誠懽誠忭頓首頓首恭<lb/>
惟陛下徳協坤厚載物而有常道符乾元統天而無外<lb/>
海流國祚山鞏皇基臣某等身繫鹺司心馳禁闕望五<lb/>
雲之瓊島但遥陪嵩嶽之呼捧萬嵗之玉觴願仰祝聖<lb/>
<pb n="KR4d0472_WYG_010-6a"/>
人之夀<lb/>
玉露金風萃天地清明之氣渚虹樞電昭皇王神聖之<lb/>
祥彌月載臨普天同慶臣某等恭惟陛下道徳廣運聰<lb/>
明生知武烈文謨丕顯承而罔缺堯仁舜孝煥巍蕩而<lb/>
難名光臨萬國之山河大啟一元之歴數皇圖永固寶<lb/>
命長新臣某等身逺闕庭職拘鹺運上恩未報慚謌天<lb/>
保之詩神應無差願獻嵩呼之夀<lb/>
九重玉氣長瞻龍虎之浮空千載貞符又覩聖神之御<lb/>
<pb n="KR4d0472_WYG_010-6b"/>
世金天紀瑞陸海流歡臣等恭惟陛下道義生知聰明<lb/>
天縱首出庶物時乗六龍運啓皇元數允協一元之永<lb/>
年稱大徳乂更兼三徳之施國祚隆長基圖鞏固臣某<lb/>
等志在祝堯敢獻華封之頌心存報上願歌天保之詩<lb/>
　　上書<lb/>
　　　代鄒陽遊梁上孝王書<lb/>
臣聞天下縉紳遊談之士莫不朋從類聚以語大王之<lb/>
賢而咸欲佩陸離曳長裾以遊梁為事者臣不知大王<lb/>
<pb n="KR4d0472_WYG_010-7a"/>
何以得此於當世哉豈非忘萬乗之勢敦布衣之禮尊<lb/>
賢好古義聲昭布有原嘗春陵之實也哉臣東齊之鄙<lb/>
人負不羈之才懐慷慨之節遨遊四方竊髙大王之風<lb/>
久矣是以息肩東南雖辱吴王千金之盼而私心區區<lb/>
不以為樂膝行西來而欲委身於大王之下風夫以梁<lb/>
國之大四通五達當天下舟車之衝輷輷殷殷畫夜不<lb/>
絶百姓富庶邑里相望犬吠雞鳴達乎四境而加以大<lb/>
王之賢寵冠乎天朝名髙乎列國深拱乎穆清之徳達<lb/>
<pb n="KR4d0472_WYG_010-7b"/>
觀乎昭曠之道使豪傑英乂鱗集闕下獻籌納策畫良<lb/>
吐竒而大王之名巍巍蕩蕩與漢無極不亦休哉伏惟<lb/>
廓日月之明恢江海之量使郭隗有先登之榮荆人無<lb/>
三獻之恥則臣將披肝瀝膽銜恩感激捧毛遂之銅盤<lb/>
度荆軻之易水指麾顧盼惟大王之所欲為矣昔吕望<lb/>
釣於渭濵周文載以為師傅説築於虞虢髙宗用以為<lb/>
相蓋聖人之心超然逺覽卓然獨斷越攣拘之説馳域<lb/>
外之見所以英聲茂實飛騰千古而非後世之能及也<lb/>
<pb n="KR4d0472_WYG_010-8a"/>
臣之愚陋雖不足望昔賢之萬一而區區慕義惟大王<lb/>
之留意焉<lb/>
　　　代鄧禹上蕭王書<lb/>
禹聞智勇之才不備則不足以定生民之亂仁聖之謀<lb/>
不逺則不足以成天下之功往者亡秦之亂髙祖起布<lb/>
衣提三尺驅䇿豪傑不八年而定天下成功若是之速<lb/>
者豈非智勇之才備仁聖之謀逺哉方今漢祚中缺逆<lb/>
莽新誅天下紛紛未知定向而更始以凡庸之才坐擁<lb/>
<pb n="KR4d0472_WYG_010-8b"/>
大號臨御失統民心不屬諸将驕横曾無逺略而赤眉<lb/>
銅馬之屬動百萬數以禹觀之天下之亂未已而非有<lb/>
雄才逺略如髙祖者不足以答四海之望救生民之命<lb/>
也伏惟明公以帝室之胄英明果决仁慈寛厚備文武<lb/>
之大略懐英雄之逺圖因民心復祖業誠明公今日之<lb/>
事無難也禹不佞請言當今之計而明公試擇焉兵法<lb/>
曰軍無委積則亡無糧食則亡是知委積糧食乃用兵之<lb/>
本興王之所不可闕也明公自昆陽之戰功已隆而威已<lb/>
<pb n="KR4d0472_WYG_010-9a"/>
著矣然所謂委積糧食恃以為用兵之本者禹猶未之<lb/>
見焉如此則雖有征伐之勤而明公之勢則殆矣今河<lb/>
内險要富實天下腹心之地而韓歆為之主非明公之<lb/>
敵也明公不若引兵而先取之積穀練兵徐収燕趙進<lb/>
無乏絶之憂退有本根之固然後施明徳奮威武以収<lb/>
百姓之心以延英雄之䇿則山東可不勞而定也赤眉<lb/>
更始勢不並立闗中指日必有相攻之釁明公養威蓄<lb/>
鋭起乗蚌鷸之勢以収漁人之功則長安以西可一舉<lb/>
<pb n="KR4d0472_WYG_010-9b"/>
而平矣反更始之弊政紹大漢之鴻基布徳流澤洗滌<lb/>
四方而禹亦得以效其尺寸流功名於無窮者固禹心<lb/>
之所期而明公之所當務也若夫恃同學之私求一命<lb/>
之寵而區區於目前之近利豈禹徒步逺來之志哉畧<lb/>
陳愚忠惟明公其圖之<lb/>
　　啓<lb/>
　　　代人上執政啓<lb/>
豐獄未開寶劍騰輝於雷煥鹽車久困龍駒驤首於孫<lb/>
<pb n="KR4d0472_WYG_010-10a"/>
陽蓋不遇於當時斯有望於知己如某者衡茅賤士陋<lb/>
巷窮儒半生玩志於詩書十載寒心於筆硯家貧親老<lb/>
運拙時乖北闕黄金不買凌雲之賦南山白石誰聽叩<lb/>
角之歌壮志難酬流年易往託孤劍於千里求知音於<lb/>
四方鵾化三千勢實資於海水鵬飛九萬力仍假於天<lb/>
風不有大賢誰哀壮士今者伏遇執事賦以寛宏之量<lb/>
卓為俊逸之才横翔日月之邊進退羣士而在其手髙<lb/>
步雲霄之上冠壓百吏而為之師規模宏深事務詳練<lb/>
<pb n="KR4d0472_WYG_010-10b"/>
紀綱不失經綸有方宋廣平鐵石心至公而無私裴琰<lb/>
之霹靂手處繁而不亂無臧孫竊位之愧有周公下士<lb/>
之勤聲名赫赫以傍流事業巍巍而獨著可謂劍逢雷<lb/>
煥馬遇孫陽臺金九層何敢先於郭隗囊錐一出請自<lb/>
賛於平原儻一言可以為終身之榮則九死不敢忘他<lb/>
日之報<lb/>
　　　賀正啓上杜止軒<lb/>
大哉乾元萬物資始展矣君子百禄是宜當天道之大<lb/>
<pb n="KR4d0472_WYG_010-11a"/>
亨在人情以為慶風霜引殘臘避東閤千年之觴造化<lb/>
迴陽春入先生五色之筆恭惟先生髙名掩日絶學際<lb/>
天卓為四海之精英渾是一團之和氣優游文市持昌<lb/>
黎之權衡嘯咏詞塲専少陵之旗鼓詩酒自樂神仙誰<lb/>
如履兹朋來之辰宜亨彚征之福某摳衣在列提耳知<lb/>
恩數仞門牆欲探陽春之消息三年節物自驚禮意之<lb/>
蕭條愧無惠連春草之工聊代南華靈椿之祝<lb/>
　　疏<lb/>
<pb n="KR4d0472_WYG_010-11b"/>
　　　碭山重修大成殿及剏建祭器神厨等屋助縁<lb/>
　　　疏<lb/>
觀諸生時習之齋既丹青之炳煥仰先聖大成之殿猶<lb/>
棟宇之崩頽欲坐視以何安必重修而後可况春秋祭<lb/>
祀犧牲無烹宰之厨簠簋豆籩器物闕收藏之所理當<lb/>
營造事貴圓成雖同僚協志以相從必衆力揮金而後<lb/>
濟或多或少請各隨君子之願心若子若孫期共饗聖<lb/>
門之清福聊行短疏可署芳名<lb/>
<pb n="KR4d0472_WYG_010-12a"/>
　　　嶧巖何大師重修龍泉庵疏<lb/>
三清香火欲共成嚮道之縁陸地蓬萊宜大啓棲真之<lb/>
館儻非願力曷賛洪規今者伏見嶧巖老師道價素髙<lb/>
塵心久息將停鶴駕闡𤣥教於一方遂卜龍泉來羽流<lb/>
於千里境因人勝事以衆成苟豪傑肯樂於揮金則梁<lb/>
棟何憂於搆厦異日壺中寶界豈閑身一榻之獨安他<lb/>
時甑裏黄粱願逆旅諸人之共飽聊憑短疏用謁髙賢<lb/>
　　　滄鹽司重修公廨疏<lb/>
<pb n="KR4d0472_WYG_010-12b"/>
居不求安雖曰聖人之有訓事當起廢詎容君子之無<lb/>
為迺睠滄鹽之一司不堪公廨之久弊将圖輪奐曷議<lb/>
增修况今日之長蘆多輕財之義士理橋梁興書院香<lb/>
名已播於四方焚債劵建神祠令譽復喧於衆口諒既<lb/>
有施於彼矣獨能無助於斯乎或少或多不拘所得之數<lb/>
若貧若富各隨自願之心但破慳風便成勝事三年傳<lb/>
舍勤勞豈係於身謀一旦成功永久将為於後計聊陳<lb/>
短疏請署芳銜<lb/>
<pb n="KR4d0472_WYG_010-13a"/>
　　　泰安州重修巖巖亭疏<lb/>
懐邵公之徳必封植於甘棠慕陽城之賢亦徘徊於古<lb/>
驛蓋思其人則愛其樹而撫其舊則圖其新矧此巖巖<lb/>
之亭實居表表之地臨於嶽麓構自徐公名傳四方勢<lb/>
負三觀嗟嵗月之徂邁為風雨之侵凌棟宇将頽英靈<lb/>
弗樂豈唯孤來者覽勝之志抑亦欝邦人懐賢之心欲<lb/>
議重修須煩衆力使工師求大木行當見棟梁之來求<lb/>
富室施餘財想應無毫髮之吝共成勝事不愧神仙期<lb/>
<pb n="KR4d0472_WYG_010-13b"/>
壮觀之一新與羣情而胥悦他時亭上願陪父老以壺<lb/>
觴今日疏中請署英賢之姓字<lb/>
　　　季公敏鳩金疏<lb/>
丈夫處世誰無暫困之時豪傑輕財必有相賙之義竊<lb/>
見某人志氣英邁才學髙明曩為耽書不屑簞瓢之計<lb/>
今因糊口遂深桂玉之憂錢神絶交山鬼見笑然豐城<lb/>
寶劍難埋紫氣之干霄而滄海靈槎終見仙遊之犯斗<lb/>
恩能施於此日報必在於他年宜開魯肅之胸襟少副<lb/>
<pb n="KR4d0472_WYG_010-14a"/>
周瑜之願望<lb/>
　　　張文叔鳩金疏<lb/>
固窮雖君子之本心從權亦可周急乃聖人之明訓過<lb/>
惠何傷試求當世之賢豪少慰行囊之羞澁竊見某人<lb/>
妙齡挺秀奇志不凡曩乗龍馬氏之門風流一夢今泣<lb/>
鮒莊生之轍憂患百端悼佳人寄殯之未歸慨薄宦逺<lb/>
遊之無力聽江湖之夜雨自厭凄凉看桃李之春風誰<lb/>
専造化未遇指囷之子敬誰為贈麥之堯夫苟能義重<lb/>
<pb n="KR4d0472_WYG_010-14b"/>
而財輕便可聲同而氣應當觀梱載勿泣途窮兩翼相<lb/>
依正有連天之大厦雲帆既舉應無載月之空舟儻肯<lb/>
披襟何妨涉筆<lb/>
　　　張子羽鳩金疏<lb/>
莊子大賢未免謁齊侯於河上周郎奇士亦嘗干魯肅<lb/>
於江東惟時方困於貧窮其勢必資於豪傑勿談往昔<lb/>
且論當今竊見某人徳業無虧聲華素著薦書已達将<lb/>
彈貢禹之冠行槖猶空難上長安之道用陳短疏遍謁<lb/>
<pb n="KR4d0472_WYG_010-15a"/>
諸公願得春風送上雲霄之一鶚莫教明月載囬江海<lb/>
之孤舟既肯開襟何妨涉筆<lb/>
　　　趙君寶鳩金䟽<lb/>
秣騏驥於窮途則玉山之禾不若束芻之為惠活鯨鯢<lb/>
於陸地則滄溟之浪何如斗水之為恩是以賢達之相<lb/>
賙必於英豪之未濟義當為者今豈無之竊見平陽趙<lb/>
君寶者倜儻不羈聰明罕及事業見止軒之親序學派<lb/>
出貽溪之正傳明月之珠雖則暫淹於泥滓青雲之器<lb/>
<pb n="KR4d0472_WYG_010-15b"/>
必不久在於塵埃頃因旅病之纒綿遂致行囊之羞澁<lb/>
故不免掉猛虎乞憐之尾庶幾見髙人仗義之心彈鋏<lb/>
朱門既曰聞風而至釣鼇滄海無令載月而歸敢告同<lb/>
盟共成斯美<lb/>
　　　魏秀才鳩金疏<lb/>
家貧親老誠難為孝子之心日暮途窮尚未息行人之<lb/>
駕苟非豪傑誰慰飄零竊見某人志在窮經心存好古<lb/>
将希賢哲以獨進無簞瓢之屢空拙於謀生致此失所<lb/>
<pb n="KR4d0472_WYG_010-16a"/>
然豐城之劍决不至於久埋而銀漢之槎終當期於逺<lb/>
泛時乎未遇命也何言因思重義之賢必有輕財之舉<lb/>
施於前而報於後敢忘他年積其少而成其多聊圖今<lb/>
日<lb/>
　　　趙君山鳩金疏<lb/>
君子秉心雖曰固窮之是念聖人垂訓亦嘗周急以為<lb/>
言欲振義風須慿豪傑竊見教授君山先生聲名素著<lb/>
才學俱髙鵾鵬不蓄於池籠逍遥雲海梁棟未逢於匠<lb/>
<pb n="KR4d0472_WYG_010-16b"/>
石偃蹇山林唯嵗月之久閑遂簞瓢之有闕在伊人雖<lb/>
無寒乞之語顧我輩宜有扶持之心指粟廩捐麥船未<lb/>
敢必希蹤於前哲散囊金揮帑幣亦何妨先於時人短<lb/>
疏既陳芳名請署<lb/>
　　　周景逺鳩金疏<lb/>
陶令歸來嵗暮毎歌於貧士杜陵老去途窮多仗於友<lb/>
生嘆賢哲之乏財視古今而同調竊見某人才氣髙而<lb/>
衣食計拙風流勝而勢利情疎曩試牛刀嘗為厭煩而<lb/>
<pb n="KR4d0472_WYG_010-17a"/>
解去旋遊蓮幕復因多病而辭歸債劵相仍朋簮未減<lb/>
文翰徒推於雙美簞瓢不救於屢空在伊人雖無寒乞<lb/>
之聲顧我輩宜著扶持之力道同則氣合義重斯財輕<lb/>
兩翼相依幸有連天之大厦雲帆既舉應無載月之空<lb/>
舟<lb/>
　　　成生䘮偶鳩金疏<lb/>
舉案齊眉中饋須慿於徳耀鼓盆歌切愁懐難遣於莊<lb/>
生既無種玉之方宜有鳩金之議竊見某人妙齡秀發<lb/>
<pb n="KR4d0472_WYG_010-17b"/>
中道鰥居雖夫婦人倫之大綱廢則不可奈錢財世俗<lb/>
之先務辦亦寔難欲合二姓之懽必賴衆賢之助或多<lb/>
或少力各隨於願心宜室宜家恩敢忘於他日<lb/>
　　　侯方秀鳩金疏<lb/>
送使君以百錢昔嘗有山隂之父老破慳風於一舉今<lb/>
豈無碭邑之豪英見義須為當仁勿讓兹者竊見文秀<lb/>
提領學兼儒吏徳備循良三年久滯於簿書一節常持<lb/>
於氷蘖曩因羣小之妄訟遂致一閑而至今生理寔艱<lb/>
<pb n="KR4d0472_WYG_010-18a"/>
行囊莫辦猛虎掉穽中之尾未免乞憐大鵬拔身上之<lb/>
毛何妨為惠<lb/>
　　　劉宅追薦疏<lb/>
百年哀慕難忘孝子之情一氣感通冀獲神明之祐輒<lb/>
傾丹懇用凟𤣥穹伏念臣父某母某氏生居塵世想愆<lb/>
過之不無往隔冥途懼罪罰之或有非憑道力孰極幽<lb/>
隂是用敬邀羽流恭陳寶籙伏願三靈降鑒列聖垂祥<lb/>
黒簿銷名永出沉淪之域朱陵注籍超昇快樂之鄉<lb/>
<pb n="KR4d0472_WYG_010-18b"/>
　　　李宅追薦疏<lb/>
三年哀苦俄終祥禫之期一氣感通庶集幽明之祐輒<lb/>
傾丹悃用凟蒼穹伏念臣父某臣母某氏在生之時恐<lb/>
不無於過咎既往之後或未免於沉淪欲伸薦拔之功<lb/>
須仗禱祈之力伏望髙真降鑒列聖垂休憐孝子皇皇<lb/>
之心少從其欲俾亡人煢煢之魄各遂其安永銷黒簿<lb/>
之名早注朱陵之籍<lb/>
　　　范宅追薦疏<lb/>
<pb n="KR4d0472_WYG_010-19a"/>
竊以生死兩途雖曰幽明之有隔感通一氣故應上下<lb/>
之無殊輒控微忱仰干洪造伏念臣父臣母恩深海嶽<lb/>
報未毫芒辭浮世以長終與流年而俱逝興言永慕追<lb/>
感奚窮思欲脱於輪迴必須慿於道力重念臣一身微<lb/>
賤二子頑愚不無悔吝之愆懼獲明神之譴是以敬涓<lb/>
吉日爰啓齋壇邀淨士於琳宫披靈文於寶笈伏願髙<lb/>
穹委鑒列聖垂休俾既往之沈魂早超昇於仙界保見<lb/>
存之餘衆永夀樂於人寰<lb/>
<pb n="KR4d0472_WYG_010-19b"/>
　　　髙宅薦父疏<lb/>
無父何怙終身抱孤露之悲有感必通一氣罔幽明之<lb/>
間輒伸哀籲冐凟髙穹伏念臣父某惟昔在生之時素<lb/>
敦為善之志慈孝無虧於上下賑施常及於憂貧豈料<lb/>
微疴遂臻大故痛哉有如此者命也為之奈何日月交<lb/>
馳俄及小祥之際精誠上訴冀䝉昭格之慈伏願賜之<lb/>
矜憐宥其愆過辭𤣥闗之長夜永脱沉淪御碧落之剛<lb/>
風任從來往<lb/>
<pb n="KR4d0472_WYG_010-20a"/>
　　　髙宅除䘮薦親疏<lb/>
䘮制有終日月既臨於祥禫孝思無極幽明或冀於感<lb/>
通輒罄丹誠用干鴻造伏念臣父某臣母某氏昔居塵<lb/>
世素稱善人自一掩於泉扉遂三更於嵗律雖則嘗伸<lb/>
於薦拔終恐未免於沉淪敢因醮祭之儀再致䖍恭之<lb/>
禱伏願居髙鑒下少從人子之欲心革故從新俾證真<lb/>
仙之妙道廕庥所及存殁惟均<lb/>
　　　趙通叔脩蓋房屋疏<lb/>
<pb n="KR4d0472_WYG_010-20b"/>
寄閑身以五柳之居官已休於陶令庇寒士以千間之<lb/>
厦心猶切於杜陵欲就洪規須慿義衆竊見前縣丞趙<lb/>
君通叔起立城邑既有其功招集人民又多其力挂冠<lb/>
歸老仰髙節而莫攀樂道忘貧顧空囊而不恤然有瓦<lb/>
礫之地正當市井之間既不可以棄捐必須為之經理<lb/>
費用浩大財力殫微儻非見助於諸人安得能成於此<lb/>
事是用上謁皆請破慳各隨願欲之心不限多少之數<lb/>
堂基既築何憂肯構之無人匠斧不停将見落成之有<lb/>
<pb n="KR4d0472_WYG_010-21a"/>
日<lb/>
　　檄<lb/>
　　　擬劉裕討桓𤣥檄<lb/>
弑國戕宗古無其赦亂臣賊子人得而誅逆臣桓𤣥者<lb/>
其父温始以姦雄之小才爰秉征伐之大任寵冠内外<lb/>
恩隆古今未能盡節以酬君輒欲乗時而竊國所賴天<lb/>
奪之魄鬼戮其身殃未及人怨已在世夫何流離之惡<lb/>
鳥再生毒害之凶巢不思蓋乃祖之愆更轉作王家之<lb/>
<pb n="KR4d0472_WYG_010-21b"/>
厲長戈指闕流矢射天内藴猖狂之謀躬行簒弑之逆<lb/>
僣竊神器凟亂天常蛇豕恣其貪殘豺狼奪其威虐毒<lb/>
流百姓禍遍三吳造桓氏千萬世之惡名覆晉宗二百<lb/>
年之大業罪已浮於羿莽誅未即於天人義士痛心忠<lb/>
臣切齒匡復之舉今誠其時嗚呼宗周亡而嫠婦興悲<lb/>
韓國滅而張良思奮裕等厲揚忠義糾合驍雄起漢家<lb/>
南陽之義師紹祖宗金陵之王氣龍吟虎嘯雲集風驅<lb/>
寶劍横乎秋霜珠旗曳乎明月勝兵十萬勁騎千羣将<lb/>
<pb n="KR4d0472_WYG_010-22a"/>
有韓白之能人皆諸劌之勇感激則乾坤動色叱咤則<lb/>
川嶽生風伐雲夢之竒材運廣陵之紅粟以此而動何<lb/>
功不成尚須同志以相扶不可義聲之獨擅凡在王土<lb/>
孰非晉民願各懐報國之心期共斬逆臣之首移檄所<lb/>
至無得遲疑<lb/>
　<lb/>
　<lb/>
　<lb/>
<pb n="KR4d0472_WYG_010-22b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　蘭軒集巻十<lb/>
</p>
<p>
</p>
  </div>
<div>
                <head>蘭軒集卷十一</head>
    <p>
<pb n="KR4d0472_WYG_011-1a"/>
欽定四庫全書<lb/>
　蘭軒集卷十一　　　　　　元　王旭　撰<lb/>
　　序<lb/>
　　　送劉孟章濮州教授序<lb/>
教授冷官也然師表一方教由是出則所係亦甚重故<lb/>
非才良行修博於辭學者殆弗克居而近世不然非惟<lb/>
為士者輕而易之而為有司者亦未嘗知重而難之故<lb/>
選用多不精而稱者寡是以州縣之間往往學校未盡<lb/>
<pb n="KR4d0472_WYG_011-1b"/>
興教法未盡行而人材之作成者未多見良由教授之<lb/>
失其職也濂溪周子曰師道立而善人多善人多則朝<lb/>
廷正而天下治師道所係固如此然則居是職者豈可<lb/>
以輕易視之哉劉君孟章奉高之良也守黄韲之瓮而<lb/>
坐無氊之榻蓋已有年矣今承上命掌教於濮陽必將<lb/>
不苟而有可觀者矧彼有疎堂導江二公之賢乎今其<lb/>
往非惟賀濮人之得師而且將賀子之得其師也於其<lb/>
行敘以勉之<lb/>
<pb n="KR4d0472_WYG_011-2a"/>
　　　送張教授之衞州序<lb/>
人才之盛衰關於學校之興廢師道之隆替係於學官<lb/>
之賢否何以言之蓋賢則師道行而教法興士類歸而<lb/>
文風振此學校人才之所以興且盛也不然則反是故<lb/>
教官之設職若輕而實重事若易而實難爵秩不過九<lb/>
品月俸不逾千錢而學校人才之責在焉豈非輕而重<lb/>
歟寂寥簡淡無簿書米鹽之煩講說開陳有聖賢義理<lb/>
之奥而又表牋著述之筆寓焉豈非易而難歟今之為<lb/>
<pb n="KR4d0472_WYG_011-2b"/>
教官者往往不以為重難而輕且易之是其果賢乎抑<lb/>
亦苟然乎余不得而知也今國家偃武修文崇起學校<lb/>
而教授之設遍於州郡其變風俗育人才之意可謂至<lb/>
矣然而天下教法未盡行文風未大振而博學才傑之<lb/>
外亦或未免有不厭人心者得非有司選擇未精之過<lb/>
歟斯言也予嘗與長蘆教官張正亨評之甚以為然故<lb/>
其居職三年之間視前後為獨稱今承上命遷教於衞<lb/>
予知其志必不苟然矣他日有西來者予將問之<lb/>
<pb n="KR4d0472_WYG_011-3a"/>
　　　送焦教授序<lb/>
人之能足以自立於當世而猶自視欿然以求進於道<lb/>
此其志不安於小成而君子之所深喜也今國家設蒙<lb/>
古一學在諸科之右其能者往往由是通顯而有不屑<lb/>
於儒術惟萊蕪焦君國器不然君以明敏之資擢是選<lb/>
教授長蘆不以其能自多而方以儒術未通為深病乃<lb/>
自貶以從予游求講大學論語之書未終巻而代者至<lb/>
君辭予悵然甚以為恨余謂君但存此志而不衰則六<lb/>
<pb n="KR4d0472_WYG_011-3b"/>
經可以遍講儒術可以深詣他日所至豈可量哉然則<lb/>
今兹之别雖若可恨而亦未足深恨也伊尹之言曰德<lb/>
無常師主善為師善之所在師之所存也勉君之志而<lb/>
已矣<lb/>
　　　侯亨叔母夀慶八十詩序<lb/>
東平侯亨叔其母年登八十諸君慶之僕時寓居在逺<lb/>
雖不獲預稱觴之末歌南陔祝靈椿以觀綵衣之戲然<lb/>
於亨叔義不可無言竊嘗謂人子之所願乎其親者無<lb/>
<pb n="KR4d0472_WYG_011-4a"/>
過於夀而富貴不與焉蓋夀則能享諸福而有以遂其<lb/>
供養之心故洪範五福以夀為首而禮記亦有孝子愛<lb/>
日之說若富與貴雖亦人情之所欲而可以備甘旨之<lb/>
養然而不能無怨府危機之憂古之人啜菽飲水而盡<lb/>
其歡心必有為之本者矣孟子曰恱親有道反身不誠<lb/>
不恱於親矣誠身有道不明乎善不誠其身矣夫恱親<lb/>
必在於誠身而誠身必在於明善古人論事親之道蓋<lb/>
在此而不在彼也今亨叔甚貧而親心未嘗不樂致之<lb/>
<pb n="KR4d0472_WYG_011-4b"/>
豈無其道乎噫富貴功名外物也惟親之夀則人子之<lb/>
所願而不可必得者亨叔今既得之矣其喜為何如而<lb/>
他足言哉<lb/>
　　　李君慶夀詩序<lb/>
夀居洪範五福之首是人生之所甚欲而不可以力致<lb/>
者然聖人則曰仁者夀而中庸亦曰大德必得其夀又<lb/>
似有關於人事而未可全委於數者何耶蓋天人之理<lb/>
一感應而已矣故栽者培而傾者覆因其材而篤之未<lb/>
<pb n="KR4d0472_WYG_011-5a"/>
嘗或差也彼顔跖之不齊蓋亦不得其常而遭其變耳<lb/>
然顔之令名無窮適足為其夀而跖之遺臭不害其為<lb/>
殀矣論至於此則感應之理尚何疑哉謙甫李君仁人<lb/>
也年過七十氣盛神昌其殆未可量又有三子以奉甘<lb/>
旨而長子清臣又為國之才士居官食祿進用未已夫<lb/>
君之得此必有以致此豈偶然哉蓋種徳緝善君之所<lb/>
以感乎天也其夀其子天之所以應乎君也噫天命不<lb/>
僭今而往尤當勉其所以感<lb/>
<pb n="KR4d0472_WYG_011-5b"/>
　　　馮君慶夀詩序<lb/>
洪範五福夀居其首蓋夀然後可以享諸福苟非天之<lb/>
所與者有以極其氣數之盛而異於常則亦未可以人<lb/>
力致也然幸而夀矣乃或子孫之不肖奉養之或闕甚<lb/>
至於窮獨病苦而無以如其所欲則亦何貴於夀哉鯨<lb/>
川馮君國祥之尊人可謂既夀而諸福之能全者已年<lb/>
八十有五聰明不衰而神氣自如步履甚輕而飲食猶<lb/>
故若非天與之者異何以及此矧國祥又以孝行鳴於<lb/>
<pb n="KR4d0472_WYG_011-6a"/>
鄉而聞於朝門有旌而史有傳足以顯親於無窮而非<lb/>
他人之為子者比乎至於閨門之内雍睦無間言庭階<lb/>
之下照映皆春色備修瀡旨甘之奉盡定省温清之禮<lb/>
亦恐非他族之所能全也孟冬之初夀席既開坐客賦<lb/>
靈椿之詩以侑千歲之夀而某也不敏輒敢先鳴而為<lb/>
之序<lb/>
　　　泰山詩會序<lb/>
夫名山大川有英靈之氣惟詩人知之而得其助他人<lb/>
<pb n="KR4d0472_WYG_011-6b"/>
蓋不知也泰山巖巖豈非英靈之所萃乎於此而無詩<lb/>
則非所以為知者矣諸君俯仰奇勝日與英靈接其詩<lb/>
會宜愈盛顧乃中輟而弗續何哉元貞元年春余自碭<lb/>
徙奉高嶽之勝既獲窺其略而覺目明神爽於山似有<lb/>
所得也今諸君既有意於尋前之盟則予雖不敏敢不<lb/>
欣然隨其後雖然人之生精力有限而事理無窮物欲<lb/>
易流而本心難御言志固聖人之所與而玩物亦聖人<lb/>
之所戒也願與諸君如約而酌取其中可乎<lb/>
<pb n="KR4d0472_WYG_011-7a"/>
　　　竹林春宴序<lb/>
至元壬辰季冬春立於下旬之首是日也東風扇和天<lb/>
氣晏温予與諸君攜酒出郭會於許氏之園亭順時行<lb/>
樂且敘懐也其園去碭城東北二里餘地幽而景勝宜<lb/>
雅集焉開罇竹間以次列坐清歡既洽塵慮俱忘悠然<lb/>
怡然乃知眞樂之自然有不在乎絲竹之間者酒酣園<lb/>
主君笑而謂余曰吾聞觀海者不留目於溪沼登嶽者<lb/>
不蠟屐於丘陵先生南游江湖北歴燕趙其山川之美<lb/>
<pb n="KR4d0472_WYG_011-7b"/>
麗邑居之繁富園林之奇勝所見多矣是區區者恐不<lb/>
足以辱先生之顧也然而先生今日之游似有甚樂於<lb/>
斯者豈莊生所謂空谷之足音者歟予曰不然夫萬物<lb/>
並生乎天地之間而一理各全於性分之内大非有餘<lb/>
而小非不足也是以斥鷃無羨於雲鵬秋毫可並於泰<lb/>
山君子素位而行不願乎其外樂天安土又何彼此之<lb/>
擇哉况諸君幸不予棄而予從講義理而談詩書氣同<lb/>
道合如之何而不樂也昔曾㸃冠者五六人童子六七<lb/>
<pb n="KR4d0472_WYG_011-8a"/>
人浴沂而風舞雩亦即其所居之位樂乎日用之常耳<lb/>
豈有以異於人者夫子喟然而深與之何也能知乎此<lb/>
則有以知余之所樂矣不然彼方將悲鳬鶴之長短較<lb/>
雞蟲之得失又何暇與造物者之同游哉雖然今日之<lb/>
游可樂也而亦可感也蓋物變之迭遷人事之推移而<lb/>
聚散之不可常也故列坐間之人而記其一時之事庶<lb/>
他日之不忘焉<lb/>
　　　五窮序<lb/>
<pb n="KR4d0472_WYG_011-8b"/>
五子與余居二十七年未嘗相離一旦治裝謂主人曰<lb/>
久客相累子病甚矣吾聞四方若子之門者十室而九<lb/>
今將逺邁以求知己子亦樂於吾之行乎主人曰噫余<lb/>
何樂哉世之所謂樂者不過多財以為富而崇爵以為<lb/>
貴耳以余觀之財歸而怨聚官高而身危見其可悲未<lb/>
見其可樂也今吾以天地為室廬以日月為連璧以星<lb/>
辰為珠璣以萬物為使役據高梧而歌倚繩床而息吾<lb/>
之富貴固不待子之行而後得也且余疎懶無機涉世<lb/>
<pb n="KR4d0472_WYG_011-9a"/>
險艱結友輸誠對面雲山惟子相知中無間然摩拂激<lb/>
厲功深意堅忠不邀名徳不求報世有如君願相交好<lb/>
子去我獨誰為樂乎然道有行藏時有顯晦暑來則寒<lb/>
往日盈則月虧聖人權之不失其宜方今之時上下營<lb/>
營惟孔方是慕非少金不行視子欲逺若赤膚之於寒<lb/>
冰忠不能使天下之信愛不能免天下之憎子之當去<lb/>
一也莫賢於揚雄莫達於昌黎且驅且逐見忌見疑嗟<lb/>
子之心諒者其誰當去二也世方尚諛佞者為賢巧設<lb/>
<pb n="KR4d0472_WYG_011-9b"/>
機關以射時權子能突梯滑稽喔吚嚅咍伺候公卿俛<lb/>
首低眉效彼之為乎當去三也子有三宜去余獨能私<lb/>
留子哉自夀域一閉春臺不築寥寥千年民生愈蹙比<lb/>
郡連州孰非汝讎四海雖廣汝不可留廣莫之野崐崙<lb/>
之墟逍遥倘佯縱意所如冺然無爭浩然無營澹然忘<lb/>
情不愈於世之見憎乎子行矣於是五子感泣再拜辭<lb/>
謝而去<lb/>
　　　送管城君序<lb/>
<pb n="KR4d0472_WYG_011-10a"/>
余拙不為時所用避世而深居勢利之徒紈袴之子歲<lb/>
時曾不我過杜門蕭條無可晤言其鬱鬱無聊可知也<lb/>
君一旦來視我相歡如平生諉我以著述倡我以文章<lb/>
陶寫襟靈發揮幽思使我業日進學日博脫略紛華忘<lb/>
乎外慕繄君之力為多君中山人性銳直而正潤澤而<lb/>
文其始也棄其家而游於世遇良師沐浴而齊之以法<lb/>
君斬然見鋒鋩人咸異君謂當作黒頭公君亦以當世<lb/>
之用自負既而果然登名中書進封管城嗚呼君可謂<lb/>
<pb n="KR4d0472_WYG_011-10b"/>
有心者矣君不以名位富貴為樂棄其徒而友余於窮<lb/>
巷繩樞甕牖君不以為陋破床敗几君不以為嫌朝暮<lb/>
相從游戲於文場凡余心之所欲言志之所欲為必慿<lb/>
君以發而馳騁上下君不以為勞卻冠濡頂信手揮洒<lb/>
君不以我為戲裸裎相對禮容不舉君不以我為慢處<lb/>
之高閣終日不接君不以我為疎余之曲直短長君無<lb/>
不隨我亦不以君為無心者也我與君可謂相知之深<lb/>
矣然猶未能盡君之善也雖然我與君志同道同而損<lb/>
<pb n="KR4d0472_WYG_011-11a"/>
益不同我日益則君日損君以為道當然盡心而不辭<lb/>
也嗚呼賢哉良友生乎今也又將棄余而長往放身於<lb/>
寂寞之鄉避世於逸少之塚頽然以終其天年雖以余<lb/>
之甚愛且將不得而從也惟君當權用事而不避盡心<lb/>
於世而無求掛冠長往而不悔進退用舍與道推移何<lb/>
其達也世有如君者吾將從之游如其不然吾又安能<lb/>
遽忘情於君邪故序其事以送而寄余懐焉<lb/>
　　　梅園雜集序<lb/>
<pb n="KR4d0472_WYG_011-11b"/>
夫草木之華莫不可愛而詩人於梅獨甚焉豈非挺孤<lb/>
芳於零落之後發陽和於霜雪之餘體潔香清標高韻<lb/>
逺而然耶昔予游江南見梅甚廣而愛甚篤杖屨留連<lb/>
未嘗一日而厭也自北歸與梅絶幾十年見似者而喜<lb/>
况其眞者乎安陽許氏園有梅一株歲暮方盛開余與<lb/>
諸君攜酒造其下攀枝嗅蘂恍然如良朋久别而忽相<lb/>
遇也其喜慰為如何清興既逸芳樽屢空念雅集之難<lb/>
常悼寒英之易落醉後索筆因賦詩以寄懐且以示同<lb/>
<pb n="KR4d0472_WYG_011-12a"/>
游之士焉<lb/>
　　　遊佛峪寺序<lb/>
泰山之隂有佛峪去州治五十餘里其境勝絶元貞乙<lb/>
未春余寓居奉高同諸君往遊焉出郭東行山盡北轉<lb/>
而西巖谷阻深高下重疊入峪數里線路縈紆俯臨千<lb/>
尺之壑寒藤巨石修篁怪松交掩互映時久旱流泉斷<lb/>
絶以不得聞潺湲蕩激之聲為恨既至寺登重閣憇松<lb/>
棚酌玉泉烹山茗南對天門日觀蓮花諸峰其東西北<lb/>
<pb n="KR4d0472_WYG_011-12b"/>
三面亦皆蒼翠萬仞環繞拱峙煙雲晦冥頃刻千變是<lb/>
夕留宿僧堂爽氣蕭然此身不自謂在塵世間天明出<lb/>
峪尚回首戀戀不忍去也噫勝境難逢良朋易失清興<lb/>
所寓能無識乎<lb/>
　　　贈李主簿序<hi>并詩</hi>
崔守信君實從余受書之暇嘗言故城簿李君之賢曰<lb/>
其清廉勤幹於今固為少有其好賢樂善亦世之不可<lb/>
多得也予竊識其言而思一見其人今年秋君以事過<lb/>
<pb n="KR4d0472_WYG_011-13a"/>
鯨川謁予於高氏書院之中和堂其容肅肅其辭侃侃<lb/>
蓋清而通和而節不惟有以副予前日欲見之心抑又<lb/>
有以知崔君之言為可信噫廉吏古人所甚重蓋廉則<lb/>
欲寡而心明政之所以平而民之所以不擾也雖然廉<lb/>
而不幹亦止於一身而已耳如君之幹且廉豈不為可<lb/>
取哉充是而往他日所至又有非余之所能量者矣詩<lb/>
曰靡不有初鮮克有終君其勉之於其别也因為詩以<lb/>
贈有客南來自故城偶因論政得君名餔糟不羨傍人<lb/>
<pb n="KR4d0472_WYG_011-13b"/>
解飲水惟知此味清只得簿書為俗吏豈知簮筆是儒<lb/>
生鳯鸞本是雲霄物枳棘淹留恐未平<lb/>
　　　送劉公美赴長清簿序<lb/>
昔杜君元顯嘗言其友劉君公美之為人曰孝友廉能<lb/>
士也予記其言而思見其人大德元年秋余至鯨川公<lb/>
美時為運使幕僚一見歡甚詢之知其為西鄆劉公濟<lb/>
川之子也劉公剛正明達嘗提領東平案牘事與先君<lb/>
交甚密余嘗拜焉公美短小精悍涖幕三年人服其才<lb/>
<pb n="KR4d0472_WYG_011-14a"/>
後日從書生游篤志經史手不釋卷事親睦族皆盡其<lb/>
道杜君之言於是益信今除長清簿未赴間奉其母還<lb/>
鄉詣余别余方讀柳子書愛其送薛存義之言有所感<lb/>
因舉而告之曰夫吏者民之役也民出其稅賦之十一<lb/>
以傭乎吏使司平於我也今吾傭一夫於家受吾直而<lb/>
怠吾事且盜吾貨器則吾必甚怒而黜罰之矣公美讀<lb/>
書知為政愛人之道必能達斯理而不使有愧於心矣<lb/>
矧彼有西臯先生在儒宗也吏師也吾子親炙而問道<lb/>
<pb n="KR4d0472_WYG_011-14b"/>
也其益可勝言哉<lb/>
　　　送國希顔序<lb/>
昔希顔從余學於維揚甚有志而勤然恨其不久而歸<lb/>
也後十年予寓泰山下希顔自益都不逺數百里凡兩<lb/>
至其學其詩文甚正而有源委使余驚且喜因留十餘<lb/>
日詳觀之則見其退讓而不居篤實而不浮縝密而不<lb/>
疎與之論世事又知其有用而不迂也希顔嘗以廬墓<lb/>
之孝聞於鄉蓋非有所為而為之者有司以孝廉舉之<lb/>
<pb n="KR4d0472_WYG_011-15a"/>
雖非希顔之本心然為國家風俗計則所係甚重而有<lb/>
司之所當為也於希顔乎何預雖然自古求忠臣於孝<lb/>
子之門蓋忠孝本一道君親無兩心厚於此者即不薄<lb/>
於彼者也噫豈獨父子君臣之間哉夫婦兄弟朋友亦<lb/>
是心之所推耳且希顔於余其從學之日亦無幾顧乃<lb/>
拳拳不忘於十餘年之後冒風霜越險阻一再至而心<lb/>
益堅義益篤余山林寂寞之人也希顔豈有所利而然<lb/>
哉其視逢蒙陳相之徒亦大異矣此余之所以有感於<lb/>
<pb n="KR4d0472_WYG_011-15b"/>
希顔而論其心之所自來也若夫為學之方所謂明誠<lb/>
兩進敬義偕立者希顔蓋嘗講而及之宜有以自勉不<lb/>
復有待於余言矣<lb/>
　　　送張子浩序<lb/>
張君子浩莘亭後進之秀也其家學有惠之先生以經<lb/>
術鳴於鄉而為之祖有文伯書史以才徳推於憲司而<lb/>
為之父三世詩禮其所漸漬薰陶者深矣大德二年戊<lb/>
戌冬子浩過長蘆謁余於高氏書院之中和堂則知其<lb/>
<pb n="KR4d0472_WYG_011-16a"/>
祖猶無恙而文伯之亡久矣因記昔年江南初下予游<lb/>
杭故宫登天章閣而文伯在焉一見握手歡如平生而<lb/>
相期者甚逺其後君蹭蹬竟止於此余亦白首無成將<lb/>
指山林為歸宿感念疇昔不覺慨然且知命之有在果<lb/>
非人之所能為也今子浩抱負其所有提空囊游四方<lb/>
以交其豪傑又將别余觀光上國其志亦壯哉余貧既<lb/>
無以贐而贈言之義又非所能及但嘗讀濂溪翁之言<lb/>
而有疑曰為士者當志伊尹之所志子莘人也必能知<lb/>
<pb n="KR4d0472_WYG_011-16b"/>
尹之事矣是果割烹要湯以求用乎是果耕雲自樂以<lb/>
傲湯之聘幣乎二者之間相去逺矣子其為我明辯之<lb/>
余將志焉子浩俛而笑曰姑啜醨請俟他日遂别去<lb/>
　　　送韓子新序<lb/>
良醫之權與宰相等而宰相所以治天下者即良醫之<lb/>
術所以治一人之身者也蓋病者之死生安危係乎醫<lb/>
而天下之戚休治亂係乎相醫之良則能回死以為生<lb/>
易危以為安而利及乎一身相之良則能化戚以為休<lb/>
<pb n="KR4d0472_WYG_011-17a"/>
革亂以為治而利及乎天下雖所處有高下所施有廣<lb/>
狹而權之所寄實無以大相異也昔人有言不為良相<lb/>
則為良醫豈不以此歟然而其術之相似則未有知之<lb/>
者今夫良醫之治病也必先行其血脈而導其壅滯養<lb/>
其正氣而防其風邪然後隨其證而藥之則疾去身安<lb/>
可以享和平之福彼良相之治天下亦何以異於此哉<lb/>
内有以格君心之非而外有以達四方之情然後隨事<lb/>
順理而區處則弊去政行而可以致隆平之盛良醫之<lb/>
<pb n="KR4d0472_WYG_011-17b"/>
術其用如此君子其可忽哉吾友韓君子新以醫術教<lb/>
授濟寧秩滿將歸過余安陽酒間求文以華其行余不<lb/>
得辭也因為醫說以廣其志且將以聞於今之醫天下<lb/>
者<lb/>
　　　送文質序<lb/>
自古英雄豪傑之士莫不以功名自負而期有為於當<lb/>
世然雲龍風虎會遇常少而冥鴻霧豹隱遁常多蓋屈<lb/>
伸進退之理亦存乎大運耳我國豕自草創以來文風<lb/>
<pb n="KR4d0472_WYG_011-18a"/>
陵遲士氣猥陋殆五十年否極而泰天啓聖人旁求俊<lb/>
乂丕光鴻業士之濯泥塗而登雲霄者肩摩而踵接也<lb/>
余獨以書淫傳癖摧頽於衡門之下操觚而飲水苦調<lb/>
而悲歌與我文質詩文相好若夫鬱衝星之秀氣懐破<lb/>
浪之長風則余也有愧於文質多矣吁君其摶風而我<lb/>
其垂翅者乎况今國家創制文字重開混元燦雲漢之<lb/>
天章變蒼頡之鳥跡詔求能者俾之肄習君以俊爽之<lb/>
才首預其選平地青雲自望於他日揮毫之際矣是行<lb/>
<pb n="KR4d0472_WYG_011-18b"/>
其勉哉安丘東望六百餘里青山白雲詩裏行間是役<lb/>
固不惡而吾獨因子有所感焉為我弔鄭康成之墓而<lb/>
觀於山之巔水之涯復有當年茹芝采薇而耕雲釣月<lb/>
者乎為我問曰明天子在上能出而與我從事於斯<lb/>
　　　送王國華序<lb/>
至元戊子春門人王緯國華詣余言曰家君仕朝久違<lb/>
覲省今將奉吾母以往行有日矣願先生賜一言以為<lb/>
教而慰夫他日之思余曰功名富貴皆外物而有天命<lb/>
<pb n="KR4d0472_WYG_011-19a"/>
非余所宜言也獨於為學之事有感於余心者將於子<lb/>
乎言之夫人之生或家貧無力而不得學或父兄非賢<lb/>
而不容學幸有力矣父兄賢矣或其人之資稟暗弱而<lb/>
不任學有其資矣或荒州下邑絃誦寂寥而師友無其<lb/>
人則亦安能知所當學而遂其志哉是知人生成才之<lb/>
難而得其全焉者之寡也今子以聰明秀異之資家温<lb/>
而親賢其平日師友之所得者已自超然而不羣矣况<lb/>
今京師乃英俊賢豪之所萃而文館諸公又皆一時之<lb/>
<pb n="KR4d0472_WYG_011-19b"/>
選子往而游其間聞見將日博道義將日充而聲華將<lb/>
日著矣是豈天之厚子而欲其成邪何其際遇之幸而<lb/>
四者之能備也雖然此皆學之所資而非所恃以為學<lb/>
也百川學海而至於海丘陵學山而不至於山豈非以<lb/>
其進止之異而然歟書曰功崇惟志業廣惟勤請以此<lb/>
言為子贈噫後生可畏安知他日不以文章瑞朝廷而<lb/>
有以増東觀玉堂之重也哉子勉之吾之望也亦或上<lb/>
天之意而乃尊之心也緯起謝曰雖不敏敢不佩斯言<lb/>
<pb n="KR4d0472_WYG_011-20a"/>
以自勵遂拜辭而去<lb/>
　　　送王士美侯巖輔二生序<lb/>
至元庚寅秋碭宰崔公以禮招余至其邑俾專講席率<lb/>
俊秀以聽焉於時聰敏而翹楚者得王侯二生為之最<lb/>
方將賴起余之助盡取六經語孟及曾思濂洛晦庵諸<lb/>
人之書而共讀之以究觀天人性命之理隂陽鬼神之<lb/>
敬人倫日用之常事物古今之變會之吾心而求其至<lb/>
一之歸以為若此亦天下之一樂而可以忘乎外慕矣<lb/>
<pb n="KR4d0472_WYG_011-20b"/>
奈何方啓其端百未一講而二生告别有觀光上國之<lb/>
行乎噫是天奪余翼而使不得終其所樂也則余也能<lb/>
無介然於心耶雖然利其助而圖終其樂者余心之私<lb/>
也親老家貧而不擇禄仕者聖人之義也子行其義余<lb/>
敢計其私哉厥今煌煌天朝賢哲攸萃往求知己宜無<lb/>
難者詩曰誰能烹魚溉之釡鬵誰將西歸懐之好音魚<lb/>
美人之所欲也必將有溉釡鬵而待之者矣好音之懐<lb/>
余其得而已哉因思昔之人於功名富貴未嘗存固必<lb/>
<pb n="KR4d0472_WYG_011-21a"/>
之心但聽天所命而行乎正大之情其得也既非所以<lb/>
為喜其失也則又奚足以為悲念京師桂玉之艱懐高<lb/>
堂白髪之夢吾知二生非久别也於其行書而贈之庶<lb/>
知余心之所期者有在也夫<lb/>
　　　送康仁叔序<lb/>
至元壬辰夏余過濟寧始與仁叔會見其胸懐洒落而<lb/>
才氣高朗蓋可敬可愛而不可疎者也於是宴飲終日<lb/>
而别是歲冬之季仁叔過余安陽酒間言曰某平生讀<lb/>
<pb n="KR4d0472_WYG_011-21b"/>
書事親未嘗去家百里而逺其進取之念夢想所不及<lb/>
也不知姓名何以達於駙馬應昌公而今也忽以聘幣<lb/>
來人微禮重辭之不可逺行將奈何余曰士之讀書為<lb/>
學將以用於世而非欲以獨善也惟其出處進退之不<lb/>
失其正斯可矣今仁叔進徳修業於家未嘗求名而名<lb/>
我隨未嘗即人而人我即視彼區區於王公之門摇尾<lb/>
而乞憐者豈可同日而語邪且貴貴尊賢之義自孟氏<lb/>
沒而不明於天下也久矣夫用下敬上謂之貴貴用上<lb/>
<pb n="KR4d0472_WYG_011-22a"/>
敬下謂之尊賢理勢相敵無有輕重然其所以不明者<lb/>
由其蔽於勢力之偏而忘其道義之正是以惟知貴者<lb/>
之當貴而不知賢者之可尊也茍上之人非有尊徳樂<lb/>
道之誠心下之人非有由義居仁之高志則頽俗波蕩<lb/>
誰其反之今駙馬應昌公敦詩書而說禮樂重賢俊而<lb/>
崇師儒其好善而忘勢既無愧於古人矣若夫發六經<lb/>
之奥旨陳聖賢之懿範使儒者之學信其卓然可用於<lb/>
天下俾應昌公尊賢之心不替而愈隆是則吾仁叔之<lb/>
<pb n="KR4d0472_WYG_011-22b"/>
所當為而不得辭者也行矣其勉之<lb/>
　　　送鄭秀才序<lb/>
曩余居奉高其從學之士惟梅鄭二生居其最私心嘗<lb/>
喜之既而余遷長蘆二生不克從而從者或未二生之<lb/>
若余於是不能不二生之思因益歎英才之難得而知<lb/>
古人三樂之一者非虚語也前年夏梅生自都下以學<lb/>
識歸過余留半日匆匆未能盡予懐之所欲言今年春<lb/>
鄭生復以學識歸過長蘆留書院數日其容止學問詩<lb/>
<pb n="KR4d0472_WYG_011-23a"/>
文皆非前日比予於是益驚且喜既而辭歸因語之曰<lb/>
予行四方其終焉之志獨在泰山下子歸見鄉中父老<lb/>
當為我問西溪白雲無恙否書堂之主人行行將歸矣<lb/>
二三子能予翼乎述三代之遺文垂千載之事業抗遐<lb/>
情於物外等富貴於浮雲二三子其亦有能樂於斯而<lb/>
予從者乎鄭生名執中字公權家貧而志學必將有立<lb/>
於他日是尤予心之所望也其亦勉之哉<lb/>
　<lb/>
<pb n="KR4d0472_WYG_011-23b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　蘭軒集卷十一<lb/>
<pb n="KR4d0472_WYG_011-24a"/>
蘭軒集卷十一考證<lb/>
第九頁前六行　忠不能使天下之信忠原本訛終今<lb/>
　据文改正<lb/>
第九頁後一行　突梯滑稽梯原本訛涕今据楚辭改<lb/>
　正<lb/>
</p>
<p>
</p>
  </div>
<div>
                <head>蘭軒集卷十二</head>
    <p>
<pb n="KR4d0472_WYG_012-1a"/>
欽定四庫全書<lb/>
　蘭軒集卷十二　　　　　　元　王旭　撰<lb/>
　　記<lb/>
　　　息齋記<lb/>
教諭王君子正鄃城之善士也甞以孝㢘之行見表其<lb/>
門閭一日過予言曰吾聞畏影而疾走者不如就陰而<lb/>
休迹行險而僥倖者不如居易以俟命今吾年亦至矣<lb/>
心頗厭於人事欲以息名所居之齋而請子記之何如<lb/>
<pb n="KR4d0472_WYG_012-1b"/>
予不得辭因謂之曰息有二義有止息之息有生息之<lb/>
息風停而浪静薪窮而火絶此止息之息也静者動之<lb/>
根闔者闢之始此生息之息也今先生超乎利欲之風<lb/>
波而忘乎權豪之勢熖清風里社白日羲皇古井死灰<lb/>
殆不足以喻其心之無事也其於止息之義固不待於<lb/>
予言之贅而自得矣獨於生息之義有可言者盖甞觀<lb/>
於吾身呼吸之間而知天地陰陽動静闔闢之理夫氣<lb/>
之一出一入徃来相因而無窮者鼻口之息也彼萬物<lb/>
<pb n="KR4d0472_WYG_012-2a"/>
之生於春而死於冬孰知純陰之坤而一陽之復已為<lb/>
羣物胚胎之始是静中之有動而闔中之有闢也然則<lb/>
天地生生之誠何甞有間斷之時耶其於人也亦然仁<lb/>
義之心與生俱生雖或一時䧟於物欲而梏亡於旦晝<lb/>
之所為然夜氣之所息源源而無窮自有不能已者養<lb/>
而存之則良心日盛而聖賢不逺矣昔衛武公九十有<lb/>
五而進徳不衰先生之年亦未矣然則予也又安敢輕<lb/>
陳止息之説於前哉君於是笑而謝曰斯言起予敢不<lb/>
<pb n="KR4d0472_WYG_012-2b"/>
勉諸遂書而記之<lb/>
　　　明徳堂記<lb/>
昔故人有以寳鑑遺余者發奩而觀之則湛乎若寒潭<lb/>
之水皎乎如秋空之月懸於髙堂之上而物無不照以<lb/>
為物来而物未始来以為鑑徃而鑑亦未甞徃也盖虚<lb/>
明無蔽體立用行有自然而然者後余逰四方數年而<lb/>
歸入門問鑑之所在則兒童出諸敗壁之下塵垢積寸<lb/>
矣面之昏然無覩也家人亦以常銅視之唯救月則一<lb/>
<pb n="KR4d0472_WYG_012-3a"/>
用耳嗚呼昔之明今安在哉語未既有負局者呼使治<lb/>
之滌之以水摩之以藥轉瞬間而昏翳盡去清光盡還<lb/>
豁然如層陰之捲太虚而白日之正中也余驚喜曰今<lb/>
之明何從来哉噫人之明徳亦猶是也原天之所以命<lb/>
於人而人之所以受於天者一性昭明衆理咸備随感<lb/>
而應神妙無方初豈有一毫之蔽也哉良由拘於氣禀<lb/>
汩於物欲故其昭明者日昏月昧而不能復是以極於<lb/>
下愚而後已也人誠知夫天之與我者本自髙明而廣<lb/>
<pb n="KR4d0472_WYG_012-3b"/>
大吾反昏蝕斵䘮而不能有之以自同於庶物豈不可<lb/>
哀而亟思有以反之耶茍能道問學以開其氣禀之偏<lb/>
尊徳性以去其物欲之誘則前之眀徳将一旦復還我<lb/>
矣其還也非自外而至也乃吾之所固有也易卦之晉<lb/>
曰君子以自昭明徳大學之首章曰在明明徳書之康<lb/>
誥曰克明徳此三言者何其同而不異也是皆聖人指<lb/>
義理之根原性情之妙用以示人而使知其靈且貴於<lb/>
物者在乎此也今既掲斯以名講誦之堂而書其説於<lb/>
<pb n="KR4d0472_WYG_012-4a"/>
壁以告来者使知所用力而加勉焉<lb/>
　　　頤徳堂記<lb/>
有天命當然之理有人心自然之善此古今之所同而<lb/>
愚智之所均得也何謂當然之理天以陰陽五行化生<lb/>
萬物而賦以健順五常之徳此理之當然者也何謂自<lb/>
然之善萬物之生受天命之理以為性而具於虚靈之<lb/>
心性無形而心有體故仁義禮智蘊於中而為全徳此<lb/>
善之自然者也有物則必有此理有心則必有此善何<lb/>
<pb n="KR4d0472_WYG_012-4b"/>
甞古今智愚之間哉然而有君子小人之不同善惡向<lb/>
背之或異者無他是乃不善養之之過也譬之木焉生<lb/>
理既具而又能固其封植時其燥濕順其生而無以傷<lb/>
之則條達暢茂不以為難矣茍或反是則傾覆枯朽亦<lb/>
不為難矣故曰茍得其養無物不長茍失其養無物不<lb/>
消又曰養其大體為大人養其小體為小人體有貴賤<lb/>
養有大小乃義理物欲之所由分也世之人唯知物欲<lb/>
之養而鮮知義理之養此其徳所以不及古之人歟是<lb/>
<pb n="KR4d0472_WYG_012-5a"/>
知徳雖我有而不可無養之之功養之之道将如何曰<lb/>
易卦之頤養道之善也上艮下震有内虚外實之象焉<lb/>
盖義理之在天下者為無窮而吾心亦當與之無窮内<lb/>
之虚所以来外之實也受天下之義理以實其在中之<lb/>
虚則吾徳内充而輝光外著豈非養道之善乎然而君<lb/>
子非止於是而已也復推其所以自養者以及於人則<lb/>
内外無憾而頤徳之功全矣故曰窮則獨善其身逹則<lb/>
兼善天下是乃聖賢之志也單父陳君来判泰安州事<lb/>
<pb n="KR4d0472_WYG_012-5b"/>
以頤徳名堂而請記於余不得而辭也因為説以遺之<lb/>
　　　厚齋記<lb/>
楊君廷玉始予一見其充然厚重之資而知為君子長<lb/>
者之人也及来鄃城其子彦思又從學於予日月既乆<lb/>
知之為益詳其辭氣之和藹藹如陽春徳性之美溫溫<lb/>
如良玊恩睦於親族而誠孚於朋友其君子長者之稱<lb/>
衆無異辭焉一日過予言曰某不幸幼而多故不克從<lb/>
事於學然心知詩書之為貴而道徳之為美今老矣所<lb/>
<pb n="KR4d0472_WYG_012-6a"/>
幸有二事焉一子以勤家一子以讀書而身得優㳺於<lb/>
無事讀書者以兄之治生為勞而毎不安其心勤家者<lb/>
以弟之讀書為喜而無少異其意二子之友敬篤至吾<lb/>
知他日庭前紫荆無復焦枯之慮矣自吾先人以厚徳<lb/>
見推於鄉里而吾嗣之常懼弗及儻使子孫無怠世稱<lb/>
善人是則吾心而富貴非所望也近闢一室以為晏息<lb/>
之所而欲以厚名之俾居此者因名思義益厚其徳而<lb/>
不䧟於浮薄之失子為我申其説而記之何如予謝曰<lb/>
<pb n="KR4d0472_WYG_012-6b"/>
某不敏何足以承君之意雖然甞觀於農夫樹藝之事<lb/>
而有感焉盖磽确之地無良苖沃饒之田多美稼豈非<lb/>
以土有厚薄之異而物有盛衰之殊乎是以良農之治<lb/>
田也既糞之又溉之凡欲其厚焉而已矣况吾心方寸<lb/>
之田亦何種而不生哉君家之田既已厚矣物之生者<lb/>
将日蕃矣傳之子孫使無愧於良農則廪可髙而凶年<lb/>
非所患矣噫太樸之日散而淳風之日漓浮華之日勝<lb/>
而巧偽之日滋古人不作非君吾誰與歸<lb/>
<pb n="KR4d0472_WYG_012-7a"/>
　　　遐觀亭記<lb/>
大徳元年春西臯先生自厯下来㳺鯨川愛李君長卿<lb/>
東郭之園亭為大書遐觀二字以表之由是斯亭遂為<lb/>
衣冠逰集之勝所而長卿又素以好事稱毎羣芳盛時<lb/>
輙置酒邀賓造其上停盃一笑香風四来短白長紅各<lb/>
有嬌態佇目徘徊之際甚足以暢幽情而増吟興也於<lb/>
是客有疑而問之曰古人登東山而小魯登泰山而小<lb/>
天下豈非所處之既髙則所視之益渺而物不能為之<lb/>
<pb n="KR4d0472_WYG_012-7b"/>
障礙乎今斯亭也髙不踰丈紅緑紛如互圍而交映目<lb/>
之所逮者有限吾見其觀之不能遐也斯名殆未可歟<lb/>
主人曰不然吾聞髙人眼力可以超千古逹士胷懐可<lb/>
以納九州善觀者盖以心而不以目也吾試與子慿軒<lb/>
而觀草木之秀茂則見天地之生意流行於四海而無<lb/>
間也觀禽鳥之飛鳴則知陰陽之動物遂性於兩間而<lb/>
自如也觀雲烟之聚散則悟浮世之富貴功名儻来於<lb/>
一朝而非乆也崇吾仁以為山則不必嵩華之崔嵬而<lb/>
<pb n="KR4d0472_WYG_012-8a"/>
崔嵬者常峙於胷次導吾智以為水則不必江湖之浩<lb/>
渺而浩渺者恒流於目前則吾之此觀也不既遐矣乎<lb/>
今子於吾亭乃以目而不以心宜其有所窒而非吾之<lb/>
所謂善觀者也他日有浴沂風雩之樂者可與俱来同<lb/>
吾此觀客於是愧謝曰逺哉君之心也今而後不復有<lb/>
疑於斯亭矣<lb/>
　　　中和書院記<lb/>
長蘆髙伯川既以餘財助修文廟兩廡而成之又感燕<lb/>
<pb n="KR4d0472_WYG_012-8b"/>
山竇禹鈞之事嘆而言曰興書院養寒士此盛徳事也<lb/>
北方三百餘年已来繼竇氏之躅者何其寥寥耶余陋<lb/>
雖規模不及彼而竊有希賢之志焉於是買地於所居<lb/>
東北積水之上雖近闤闠而幽寂閒曠可為士子肄業<lb/>
講習之所乃營為二區其東正堂三間東序如之以為<lb/>
講師之居其西書樓上下各三間髙明宏深盛夏無暑<lb/>
氣東西廡亦各三間繞以周垣髙大其門西臯趙公為<lb/>
大書中和書院以表之君又以厚幣聘師儒於四方俾<lb/>
<pb n="KR4d0472_WYG_012-9a"/>
専講席而㳺學之士皆代其束脩之費而廪給之其規<lb/>
畫措置猶未巳也余辱承君幣来自泰山書院之成目<lb/>
覩其事嘉君之用心逺而為利博有非流俗所能知者<lb/>
因對諸生而嘆曰夫天道否泰盛衰如循環無不復者<lb/>
草創以来國家以伐宋為事未暇文治今聖人在上天<lb/>
下一家書籍盛於中國學校遍於四方斯文其将復興<lb/>
乎且書院一事盛於南國而北方未之有今髙君營此<lb/>
盖将以為北方倡而因以上迎乎天意安知不有好事<lb/>
<pb n="KR4d0472_WYG_012-9b"/>
者随而和之哉他日擇形勝之地盡規模之大有如白<lb/>
鹿如石鼓如嶽麓稱於天下名於後世以恵學者於無<lb/>
窮其人其事雖未可知而其原則要自髙君發之嗚呼<lb/>
其用心可謂甚逺而無愧於竇氏矣今諸生肄業於此<lb/>
䝉君之恵當有以副君之心而毋失其為學之道夫學<lb/>
之為道非徒區區誦説而已也孝弟忠信以立其本詩<lb/>
書禮樂以明其用切磋琢磨以致其精則才成徳就庶<lb/>
㡬無負於髙君經營書院之美意矣諸生其亦思而勉<lb/>
<pb n="KR4d0472_WYG_012-10a"/>
之哉<lb/>
　　　餘慶堂記<lb/>
長蘆袁善慶甞過余髙氏書院之中和堂以李君英略<lb/>
所作賢母傳見示曰此樂陵王才卿之母李氏也余觀<lb/>
之見其恩義之俱全孝慈之兩盡而夀考康寧又有非<lb/>
他人之所能及者因為賦詩以美之袁君曰李母之事<lb/>
君既有以知之矣而才卿兄弟猶恨君之未及知也因<lb/>
言其孝友仁厚肥家睦族之道所以見重於鄉閭者余<lb/>
<pb n="KR4d0472_WYG_012-10b"/>
於是欣然願一識焉已而袁君又来致才卿之意曰家<lb/>
有堂既以餘慶名之矣願先生為之記余既知其人而<lb/>
又無以拒袁之請因取易坤卦初六之文言而詳觀之<lb/>
嘆曰天人之際上下相為流通而理氣相為感應者未<lb/>
甞或差如此昧者不知也且聖人於他事未甞輕為必<lb/>
然之辭而獨於積善之家曰必有餘慶自非察於天人<lb/>
之際而明於感應之理何以有此必然之辭乎夫慶者<lb/>
吉祥之總名而人人之所願得也茍善之不積而望慶<lb/>
<pb n="KR4d0472_WYG_012-11a"/>
之自至是猶北轅而求越亦終於不得而已矣盖善者<lb/>
慶之基慶者善之效善之所在即慶之所存也今才卿<lb/>
之母既以賢徳獲上夀而昆季又皆以仁孝稱門族昌<lb/>
大将自此始他日君之子孫登是堂者思欲常享於斯<lb/>
慶必思常積於斯善而後能常無愧於斯堂矣<lb/>
　　　中和堂記<lb/>
學者之事莫先於治性情而修禮樂夫性者理之所㑹<lb/>
而情者性之所發也㑹而無所偏則性之體立矣發而<lb/>
<pb n="KR4d0472_WYG_012-11b"/>
無所戾則情之用行矣性情體用所以為天下之大本<lb/>
逹道者其中和之謂歟故治性情者不可外中和而他<lb/>
求也周禮大司徒以五禮防萬民之偽而教之中以六<lb/>
樂防萬民之情而教之和盖中者禮之所以立也和者<lb/>
樂之所由生也守天理之節文而無過與不及之失順<lb/>
天理之自然而無倒行逆施之弊則中和得而禮樂在<lb/>
其中矣故中和者所以治性情而修禮樂者也髙君伯<lb/>
川既以中和表其書院而復以名其講誦之堂於學者<lb/>
<pb n="KR4d0472_WYG_012-12a"/>
寧無意乎諸生登斯堂玩斯義其於性情禮樂之際可<lb/>
不思所以自勉而求識其體用之全哉<lb/>
　　　鐵巖記<lb/>
人心之蘊必託於物而後形觀其所託則可以知其中<lb/>
之所存矣故樂水可以知其智樂山可以知其仁焉世<lb/>
之君子自唐竒章公以来徃徃嗜石求其環秀怪巧状<lb/>
峰巒者大則列於池臺之側小則置於軒楹之間以供<lb/>
朝夕之玩其皆樂山之意歟然而未有以鐵為之者也<lb/>
<pb n="KR4d0472_WYG_012-12b"/>
余鄉陳子問家有鐵巖三峰一日出而示余曰此某先<lb/>
君述古堂之故物而平生之所愛而玩也余惟先君不<lb/>
可復見毎覩兹巖則肅然起敬如或存焉子其為我記<lb/>
之以慰余之思也余生晚不及見公甞聞其為人以謂<lb/>
其氣剛以方其志堅以確篤於自信而勇於為義盖挺<lb/>
然不可以利誘而威屈者也今觀此巖髙不踰尺而氣<lb/>
象堅重剛風凛然有可敬而不可犯者其真有似於公<lb/>
歟是宜為公之所愛玩而不置也是宜為吾子問之所<lb/>
<pb n="KR4d0472_WYG_012-13a"/>
傳寳而不敢失也嗚呼剛徳之難能也乆矣士風之輕<lb/>
浮也甚矣吾於兹巖獨能無感乎<lb/>
　　　㝠鴻亭記<lb/>
至元甲午夏蕭宰周君景逺以事至碭相從十餘日甞<lb/>
語余曰蕭之為邑襟山帶河地僻而民淳余今幸得優<lb/>
㳺無事於此将友琴樽親圗史觀魚鳥玩泉石順心而<lb/>
適性區區名宦有不足言者矣况君子貴於知止何必<lb/>
日暮途窮而後稅駕哉卜居之意於是定矣甞構一亭<lb/>
<pb n="KR4d0472_WYG_012-13b"/>
名曰㝠鴻竊取揚子鴻飛㝠㝠弋人何簒焉之語也吾<lb/>
子為我申其義而記之何如余逡廵而起謝曰君之寓<lb/>
意髙且逺矣顧余不敏何足以承教而發揮之雖然敢<lb/>
不諾諸愚甞觀易之漸而有感於人臣進退之義盖卦<lb/>
之六爻其象皆以鴻言鴻之為物順陰陽而徃来不失<lb/>
其時者也自初至五其進以漸於干於磐於陸於陵可<lb/>
謂遂飲啄之欲得逰集之樂矣然而矰繳之虞庖厨之<lb/>
禍亦或由是而不免也君子之仕自一命而至公卿亦<lb/>
<pb n="KR4d0472_WYG_012-14a"/>
可謂身榮而志得矣然而華亭之鶴東門之兎亦或因<lb/>
此而致思也是知富貴多危機功名隠竒禍乃古今之<lb/>
常事無足怪者獨上九一爻處漸之極而在無位之地<lb/>
豈非人臣功成名遂而身退之象耶故其辭曰鴻漸于<lb/>
陸陸雲路也是其髙飛而逺去者也雖違飲啄㳺集之<lb/>
樂而亦免矰繳庖厨之禍此鴻之全身而善處者也君<lb/>
子於此既不失君臣之義而又有以遂山林之髙豈非<lb/>
進退始終之俱得者歟不然避世而長徃潔身而亂倫<lb/>
<pb n="KR4d0472_WYG_012-14b"/>
如沮溺荷篠之徒者不免得罪於聖人而君奚取哉且<lb/>
君以世業人才之髙文章字畫之妙知名當世又方強<lb/>
仕之年是朝廷之所不舎而其羽可用為儀者也豈終<lb/>
於㝠㝠而無用乎然則斯亭也殆非君今日之事也姑<lb/>
叙其説以記焉<lb/>
　　　衍慶堂記<lb/>
泰安監州石使君新第堂成名以衍慶而請余記之余<lb/>
謂慶者吉祥之總名而衍者引而長之之謂也水必有<lb/>
<pb n="KR4d0472_WYG_012-15a"/>
源然後可以衍其流木必有根然後可以衍其枝人之<lb/>
慶必有所自茍無以積於前則亦安能衍於後哉盖慶<lb/>
者天也衍之者人也以人而求必於天自勢而觀之則<lb/>
見其形聲不相接視聴不相干而有可疑者自理而觀<lb/>
之則上下之同流而感應之一氣未甞或差也易曰積<lb/>
善之家必有餘慶慶在天而善在人善愈積則慶愈長<lb/>
矣是豈無自而来哉惟君父子相承宣化千里其施澤<lb/>
於民既厚且乆余之来也暮不及拜先使君而遺愛在<lb/>
<pb n="KR4d0472_WYG_012-15b"/>
人稱之者不容口則固知其善之有所積矣及與君㳺<lb/>
則見其襟度夷曠氣貌溫和好賢樂善誠實自然真吉<lb/>
人也於是退而嘆曰石氏之慶未可量也使天而可必<lb/>
則于公之髙門王氏之三槐又如何哉雖然源深矣而<lb/>
愈加疏濬之功本盛矣而益致培養之力則其流其枝<lb/>
豈不益長而益茂乎是又君之所當知而加勉者也<lb/>
　　　述古堂記<lb/>
陳子問一日過余言曰先人平日嗜經史而勇於義不<lb/>
<pb n="KR4d0472_WYG_012-16a"/>
茍合於時以窮其身而不悔甞以述古名所居之堂未<lb/>
及有以記也某忝嗣箕裘既痛先人之不復見而堂中<lb/>
之書徃徃手澤猶存朝夕保守不敢失墜唯名堂之義<lb/>
不知所以繼志而用力者其為我言之余辭不獲因謂<lb/>
之曰子之先君所謂古者非指道而言邪世固有古今<lb/>
矣而道亦有古今乎以為道而無古今也則堯舜之稽<lb/>
古孔子之好古而子思所謂反古之道者皆何謂也以<lb/>
為道而有古今也則道之大原出於天天不變道亦不<lb/>
<pb n="KR4d0472_WYG_012-16b"/>
變而又何古今之有若曰非道之謂特指六經而云爾<lb/>
則六經者載道之器也道既無古經獨古哉然則名堂<lb/>
之義吾子将若何而行其力而余也又将若何而為子<lb/>
説雖然豈果終無其説乎易有太極是生兩儀太極者<lb/>
陰陽天地之理兩儀者陰陽天地之形也是理之自微<lb/>
而之顯氣之自静而之動造化之所以流行而萬物之<lb/>
所以為萬物也此道之所自来六經之所為本而舎是<lb/>
将無古矣其述之奈何抑吾聞之人之一身備乎天地<lb/>
<pb n="KR4d0472_WYG_012-17a"/>
而心者人之太極也方其寂然不動喜怒哀樂之未發<lb/>
即太極涵三為一之時也及其感而遂通天下之故而<lb/>
莫不中其節即乾道變化各正性命之事也三綱九法<lb/>
五常四端皆由此立皆由此運固不必求之千萬年之<lb/>
逺而察之吾心動静之間即天地陰陽之闔闢始終見<lb/>
矣是豈區區泥陳編而守芻狗者所可得而知哉子不<lb/>
余信甞試升堂静坐招濂溪翁而問之當有得而知所<lb/>
用力矣於以繼志尚奚愧之有<lb/>
<pb n="KR4d0472_WYG_012-17b"/>
　　　拙齋記<lb/>
鯨川恒敬之以拙名齋而請記於余余未逹其意因問<lb/>
之曰子之所謂拙者得無拙於媚世而恥不及於鄉原<lb/>
乎得無拙於干禄而愧於巧宦之漢臣乎又得無拙於<lb/>
謀生而有羨於陶朱乎又得無拙於語言技藝而有慕<lb/>
於祝鮀公輸乎敬之笑曰五者之拙余實有之而恥愧<lb/>
羨慕則心之未甞有也又甞讀濓溪翁之賦而重有所<lb/>
感因以名齋先生以為何如余曰名生於實者也子既<lb/>
<pb n="KR4d0472_WYG_012-18a"/>
有拙之實矣可不安拙之名乎雖然前五者之拙拙於<lb/>
外者也非子之所當病也夫拙於鄉原則無賊徳之譏<lb/>
拙於巧宦則無顛危之失拙於陶朱則無利欲之昏拙<lb/>
於祝鮀則無口給之憎拙於公輸則無機械之耻一拙<lb/>
而去五損得五益子又何疑焉若夫拙而在内明徳而<lb/>
不知其方進道而或迷其途心為茅塞而氣已委靡則<lb/>
恐有所未可敬之曰願堅吾外而勉吾内順天命而無<lb/>
營守吾誠而不欺庶㡬其可乎余曰可哉遂書而記諸<lb/>
<pb n="KR4d0472_WYG_012-18b"/>
壁<lb/>
　　　三教堂記<lb/>
安陽許公奉資禀淳和而與人無兢中年有隠居之志<lb/>
去城東北二里餘葺圃種樹構堂其間仍繪宣尼瞿曇<lb/>
老耼之像而事之一日余與諸君至其所公奉謂余曰<lb/>
夫儒釋道是謂三教其並行於世也乆矣然而為儒者<lb/>
則攻二氏為二氏者則排儒吾見其隘未見其廣吾見<lb/>
其私未見其公也今吾合三聖於一堂而事之者将以<lb/>
<pb n="KR4d0472_WYG_012-19a"/>
矯其隘與私而又将以剖三家之藩籬而一之也故名<lb/>
其堂曰三教而請君記之何如余笑曰吾聞天下無二<lb/>
道聖人無兩心而又豈有三家之異教哉此皆後世失<lb/>
其本而泥其末師其迹而不師其心者之過也何以言<lb/>
之盖天理之自然而人物之所當行者謂之道品節其<lb/>
道而為法於天下使人人有所據依而不失其中者謂<lb/>
之教道也教也豈空寂虚無之謂哉昔仲尼祖述堯舜<lb/>
憲章文武六經所載可據而行皆天理之當然而不容<lb/>
<pb n="KR4d0472_WYG_012-19b"/>
議者也彼瞿曇氏生於西方逃君父入山林其亂倫雖<lb/>
不可以為法而薄嗜欲廣慈悲錬精神明心性盖獨善<lb/>
其身豈欲他人之盡然哉自漢明之後其法盛行於中<lb/>
國壊綱常溺民心失瞿曇之意逺矣至如老耼乃周之<lb/>
史官孔子甞從而問禮固儒者也道徳一經無所不載<lb/>
而妄者獨取谷神一章為養生之祖於是方術神仙科<lb/>
儀齋醮等事相繼而起皆歸之老氏噫可謂誣矣或曰<lb/>
昔者楊朱墨翟甞為兼愛為我之説其後流而為二氏<lb/>
<pb n="KR4d0472_WYG_012-20a"/>
盖釋氏之慈悲即翟之兼愛也道家之修養即朱之為<lb/>
我也雖見闢於孟子而有不能終絶者豈専出於瞿曇<lb/>
老氏之為哉今君誠能知夫教之所以為教去其異取<lb/>
其同略其迹求其心而不悖於天理人倫之正則果知<lb/>
天下無二道聖賢無兩心而三家之是非定矣或者以<lb/>
前記不便於二氏又請為此許君公奉安陽之善士也<lb/>
喜冲淡而厭紛華中歲屏居丘園逍遥竹樹間其所徃<lb/>
来者非釋子則儒生道流也又築室以奉宣尼瞿曇老<lb/>
<pb n="KR4d0472_WYG_012-20b"/>
耼之像而名曰三教之堂余暇日杖履乗興常與諸君<lb/>
造焉愛其幽潔必盤桓終日而後返君屢以堂記為請<lb/>
余曰三家之教行於世也乆矣然而道不同不相為謀<lb/>
余也學乎孔氏者綱常禮樂則甞聞之矣二氏之教則<lb/>
未之學也将何以承君之意而記君之堂乎雖然請言<lb/>
其略夫聖人行道於一身而為法於天下其心莫不欲<lb/>
斯人之歸善去惡以得其天性之安而已矣三家之教<lb/>
雖有不同然而欲人之歸善去惡度其心豈有異哉而<lb/>
<pb n="KR4d0472_WYG_012-21a"/>
世之為儒者則外二氏為二氏者亦非儒是皆拘於形<lb/>
迹之末而不逹其心者也今公奉合三家而一事之其<lb/>
有見於斯乎他日叩君必将有以告余也<lb/>
　<lb/>
　<lb/>
　<lb/>
　<lb/>
　<lb/>
<pb n="KR4d0472_WYG_012-21b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　蘭軒集十二<lb/>
</p>
<p>
</p>
  </div>
<div>
                <head>蘭軒集卷十三</head>
    <p>
<pb n="KR4d0472_WYG_013-1a"/>
欽定四庫全書<lb/>
　蘭軒集卷十三　　　　　　元　王旭　撰<lb/>
　　記<lb/>
　　　碭山重修宣聖大成殿記<lb/>
至元甲午嵗新天子既即位首頒明詔於天下以興學<lb/>
養士修理文廟為言於是碭邑之弦歌方盛而宣聖大<lb/>
成殿適以霖雨壊官吏震驚莫敢寧處即合謀改作<lb/>
而大新之邑人聞者莫不欣然願有以自效盖舊殿板<lb/>
<pb n="KR4d0472_WYG_013-1b"/>
堂三間規制弗宏無以愜一方瞻仰之意今改而為五<lb/>
明瑠璃轉角之制侈大宏麗巍峩輪奐其於聖人之宫<lb/>
甚相稱也邑人之喜豈非有以合乎心之同然者歟鳩<lb/>
工於甲午之孟冬落成於乙未之仲春及厨庫各三楹<lb/>
亦次第而俱新於是耆老士夫從其官吏㑹集庭下拜<lb/>
且言曰恭惟夫子之道廣大若天地昭明如日月顧此<lb/>
區區一殿之廣狹髙下豈足為増損哉然世道人心則<lb/>
於是乎卜也方今釋老之宫遍天下一小邑不下數十<lb/>
<pb n="KR4d0472_WYG_013-2a"/>
區其壯麗邦君之居不若也而宣聖祠廟州邑闔境數<lb/>
百里唯一設耳往往卑陋而不彼若圮壊而不時修噫<lb/>
世道之消長人心之邪正亦可知矣然則我邑賢侯今<lb/>
日之舉非惟無負於聖詔其為世道人心計亦可謂切<lb/>
矣使天下之為政者皆知抑彼而崇此如侯之用心則<lb/>
斯文其有不振學校其有不興而人才其有不盛者乎<lb/>
某時方叨講席目擊其事衆謂某盍記之因不辭而書<lb/>
庶俾來者有所考而繼厥志焉侯蔣氏諱恕平隂人其<lb/>
<pb n="KR4d0472_WYG_013-2b"/>
協謀同志者皆勒石以誌乆逺茲不詳載<lb/>
　　　環溪記<lb/>
泰山陳君魯彦有别業曰環溪在郡城之西六七里丁<lb/>
酉季春嘗置酒邀余往遊焉有草堂三間西臨古溪堂<lb/>
前地可四十畆肥而平植諸果後可半畆皆花卉錯蒔<lb/>
坐定余謂君曰所謂環溪者此邪水泉安在君笑而起<lb/>
導余下溪岸十餘歩得泉一泓長數尋中浮小荷如錢<lb/>
北而西其泉漸多或淺或深或廣或狹澄碧不流有魚<lb/>
<pb n="KR4d0472_WYG_013-3a"/>
出没可觀君方種栁數百株溪所環地可十畆宜稻時<lb/>
大旱澗谷皆涸而此溪如是他時可知也歸堂上舉酒<lb/>
屬君而言曰夫有山恒患於無泉有泉恒患於無土今<lb/>
君仰髙俯清而宅膏腴可謂得其勝矣雖然君之心將<lb/>
不止於是也盖因髙之仰而景行之是行則吾仁當日<lb/>
進因清之俯而心源之是澄則吾智當日明因膏腴之<lb/>
宅而道徳精華之是擷則吾之業當日廣如此則人因<lb/>
地而益髙地因人而益勝矣但恐天爵修而人爵至不<lb/>
<pb n="KR4d0472_WYG_013-3b"/>
得乆為環溪之主奈何君因大笑酌酒酬予而歌曰環<lb/>
溪之山兮神且靈環溪之水兮甘以清環溪之土兮沃<lb/>
而平卜吾居兮樂吾生終逍遥兮謝浮名歌罷更酌大<lb/>
醉而返<lb/>
　　　省齋記<lb/>
袁君善慶以省名齋而求記於余余曰魯論載曾氏三<lb/>
省之説子之命名得非有取於斯乎請為子申其説昔<lb/>
者聖人設教於洙泗之上學者甚衆唯顔氏為庶幾顔<lb/>
<pb n="KR4d0472_WYG_013-4a"/>
之後得其傳者曾氏一人而已然考之當時四科不與<lb/>
而聖人亦嘗以魯許之其所以過人者奚在也盖忠信<lb/>
傳習乃所以誠身而明善此聖學之要而曾氏之所獨<lb/>
得者何為曾氏之獨得而他人之不得耶盖存心與不<lb/>
存心之異耳心之所以存者其省之之功乎省者反求<lb/>
而詳察之謂也豈特曽氏為然哉屢省乃成帝舜所以<lb/>
保其治内省不疚夫子所以無其憂聖人猶且從事於<lb/>
此况學者可不用力於斯歟袁君鯨川之秀也謹於修<lb/>
<pb n="KR4d0472_WYG_013-4b"/>
身而篤於為學觀名齋之義則不待退省其私而可以<lb/>
知務内進徳之實矣故余告以聖賢之省用廣其志<lb/>
　　　流芳堂記<lb/>
至元己丑冬余寓於鄃既為太守宋公銘其先人總管<lb/>
勲徳之碑而知其家世由來之盛他日復以燕居之堂<lb/>
請余名而記之余既名之以流芳而值余將歸其記未<lb/>
暇作也今日還家偶閲晉史至桓温有大丈夫不能流<lb/>
芳百世亦當遺臭萬年之語因掩書而嘆曰芳可流臭<lb/>
<pb n="KR4d0472_WYG_013-5a"/>
可遺乎是盖姦雄一時之言而非其志之所存也及觀<lb/>
其終則彼身既不免為䟦扈之臣而其子𤣥又以僭逆<lb/>
致敗果無芳之可流而臭之遺者將不止於萬年矣異<lb/>
哉何其言之應而如是耶盖有是言即有是心心即天<lb/>
也禍福感應之源也一念之善善即應之一念之惡惡<lb/>
亦從焉使桓温果以流芳百世為心則忠勲盡節子孫<lb/>
效之與國咸休永世無窮而芳之流者亦將不止於百<lb/>
世矣惜夫温之心乎彼而不心乎此也因念昔與宋公<lb/>
<pb n="KR4d0472_WYG_013-5b"/>
名堂本取徳厚流芳之意云爾而今乃與温之言合然<lb/>
温之心期於遺臭而既已如其所欲矣今宋公自祖及<lb/>
孫佩金符者三世好賢喜施種徳不衰觀之天理其興<lb/>
盖未艾也使自今已往子孫相承皆以公之心為心益<lb/>
深其源益培其根則人之所欲天必從之而流芳百世<lb/>
獨不能如其所欲乎又恨去公之逺而不得共論此意<lb/>
也言未畢聞剥啄聲開户視之則宋公之伻來徵記者<lb/>
也余即不暇别作因書以授之<lb/>
<pb n="KR4d0472_WYG_013-6a"/>
　　　止齋記<lb/>
予一日講授之暇逍遥曳杖過李君簡卿之家見其新<lb/>
闢一室雖不甚寛而虚明可愛坐既定因言及古今之<lb/>
治亂人事之得失世途之幽險仕宦之艱危意悄然有<lb/>
所不樂君嘆曰吾聞之適野者途窮而返駕游川者風<lb/>
浪而停舟君子之道亦行其所當行而止於其所不可<lb/>
不止而已苟於其所當止而妄行焉則悔吝生而憂患<lb/>
至矣吾平生賦性踈懶不喜奔馳每思日用之暇閉門<lb/>
<pb n="KR4d0472_WYG_013-6b"/>
却掃焚香黙坐消遣世慮使此心如古井之水未之能<lb/>
得也昨因觀大學知止之章而有黙㑹於予心者今欲<lb/>
以止名吾齋而請子記之可乎予曰可然此乃予之所<lb/>
宜稱而非君之事也盖嘗勞於旅者然後安在家之貧<lb/>
常厄於饑者然後甘藜羮之味昔予以親老家貧之故<lb/>
急於甘㫖之奉而不知富貴貧窮之有命倀倀狂走陵<lb/>
險阻冐風霜首尾十年南北萬里終無益焉惟其乆勞<lb/>
於動也是以思其静惟其乆厭於行也是以願其止今<lb/>
<pb n="KR4d0472_WYG_013-7a"/>
君固未常動也何静之思未嘗行也何止之為故夫所<lb/>
謂止者宜莫如予而非君之事也然所止有大於此者<lb/>
君宜勉焉易卦之艮其止乃太極流行事物之定理大<lb/>
學之止至善乃聖賢明徳新民之極功也君欲於斯從<lb/>
事而求知其義之詳乎則程朱之説見於二書者既已<lb/>
備矣又奚俟於予言之贅哉雖然此止之説也若夫君<lb/>
子進修之功乾乾之誠雖顔子吾未見其止者故曰士<lb/>
希賢賢希聖聖希天至於天若可以止矣其健行而不<lb/>
<pb n="KR4d0472_WYG_013-7b"/>
息者又何耶故不達天徳則無以知乾道變化之神不<lb/>
知乾道變化之神則無以識品物流形各正性命之理<lb/>
不知性命之理則無以知萬物各止其所之妙今試以<lb/>
人倫言之如為人君之止於仁也為人臣之止於敬也<lb/>
父子之止於慈孝也國人交之止於信也人皆知五常<lb/>
之止者當然矣孰知其理運古今而無窮未嘗有一息<lb/>
間斷之時耶此天命之所以常行而人心之所以不死<lb/>
也故不止之中而有當止者在當止之中而有不止者<lb/>
<pb n="KR4d0472_WYG_013-8a"/>
存焉君於齋居隠几之暇嘗試以是觀之必有得於吾<lb/>
言之表者矣<lb/>
　　　順齋記<lb/>
天下事物紛綸交錯有萬變之不齊徐而觀之莫不各<lb/>
有當然之理自然之勢苟能因其理勢而行之則事物<lb/>
雖多而可以至於無事此君子之心所以常樂而不憂<lb/>
天下之事所以不勞而能成也孟子謂禹之治水行其<lb/>
所無事盖不過順其水之性而已嗚呼豈惟治水哉大<lb/>
<pb n="KR4d0472_WYG_013-8b"/>
而天地隂陽小而禽魚草木吾未見逆其理拂其性而<lb/>
能行能生者也况於物之最靈而名為人者乎夫天生<lb/>
烝民而與之以五常之性曰仁義禮智信也復列之以<lb/>
五品之倫曰君臣父子夫婦長幼朋友也内而有以順<lb/>
其性則天下之善無所遺外而有以順其倫則生人之<lb/>
道無所闕自世教不明而人心昬蝕於利欲之餘天性<lb/>
人倫迷謬錯亂無所不至本原既失故於天下之事一<lb/>
皆倒行而逆施之吁可嘆已今吾子誠以順名其所居<lb/>
<pb n="KR4d0472_WYG_013-9a"/>
之齋求余文以記余不知君之所謂順者將委曲以順<lb/>
於人情耶抑委蛇以順於物理耶然自吾五常之性五<lb/>
品之倫順而推之則亦何往而不可也至於禍福窮達<lb/>
死生之際亦不過順其正而已矣此聖賢安土樂天之<lb/>
能事順齋主人其勉之<lb/>
　　　克齋記<lb/>
至元己丑嵗予寓於鄃得王君子謙之為人氣和而志<lb/>
剛迹近而情逺詳於處事而敏於應物與人交能委曲<lb/>
<pb n="KR4d0472_WYG_013-9b"/>
盡其誠是有常徳而用心於内者可親而不可踈也其<lb/>
子樞從學於予而君之見禮為尢厚一日構堂於所居<lb/>
既落成予造焉君舉觴言曰予自幼讀書亦嘗有意於<lb/>
聖賢之學中年事奪弗克而止然終未能忘也今築此<lb/>
居庶朝夕之暇思所以自治子盍有以名而相之乎予<lb/>
既義不獲辭因復之曰夫聖賢之學所以為已者莫先<lb/>
於明理以治性情性情之徳以仁為首而求仁之術以<lb/>
克已為要其見於顔子之問聖人之答者亦已詳矣然<lb/>
<pb n="KR4d0472_WYG_013-10a"/>
仁者乃吾心至愛之理包四端而長衆善其全體混然<lb/>
本無虧欠又奚待於克而復哉惟其有生則不能無情<lb/>
有情則不能無欲欲長而理消人勝而天負私意一立<lb/>
物我町畦而仁之害始不可勝言矣如太虚之生雲明<lb/>
鏡之生塵清水之生泥頃刻變化莫知其本體之所在<lb/>
茍能收其雲去其塵而澄其泥則本然之有復還其故<lb/>
矣盖理欲雖為二物而克復本同一機克已即所以復<lb/>
禮而復禮即所以為仁非於克之外而他有所謂復也<lb/>
<pb n="KR4d0472_WYG_013-10b"/>
此克之一字尤為學者用力之地歟故克如克敵之克<lb/>
人欲與天理為敵克而勝之之謂也雖然克伐不行而<lb/>
夫子許其難不忌不克而詩人頌其美又何耶曰此名<lb/>
同而實異也彼之克施於人此之克施於已乃天理人<lb/>
欲之所以分而君子小人之所以不同也誠能用力克<lb/>
其可克而至於無所克焉則顔子之仁在我而無不得<lb/>
其性情之正矣自治之道豈復有過於此者乎君於是<lb/>
作而謝曰大哉克之為義也請以名吾齋而記其説雖<lb/>
<pb n="KR4d0472_WYG_013-11a"/>
不敏願從事焉遂書之是嵗冬十有一月某日記<lb/>
　　　敬樂堂記<lb/>
東平馬國寳以醫游諸公間誠實樂易心休休焉其得<lb/>
君子長者之稱也盖乆至元丁未冬予南還相與㑹於<lb/>
北山陳君之座而紀君子周在焉二君稱之不容口且<lb/>
曰國寳以母夫人之故近飭一堂以為奉事之所而取<lb/>
於孝經居養之云者既以敬樂名之矣諸君咸有作以<lb/>
述厥美吾子獨得無言哉因以記為請予諾之既而西<lb/>
<pb n="KR4d0472_WYG_013-11b"/>
去逮今之來閲嵗者再猶未償也昨日子周至首以國<lb/>
寳之意見徴焉予既謝逋慢之罪因笑謂子周曰國寳<lb/>
之意云何曰人子之於父母也異形而同氣呼吸喘息<lb/>
靡有不相闗者觀於庾父病痢而黔婁流汗蔡母齧指<lb/>
而君仲痛心可見天理流通彼此無間非偶然也然則<lb/>
人子之事親獨可外此天而他求耶盖敬者所以存吾<lb/>
心之天而樂者乃所以暢吾親之天也吾於吾親一飲<lb/>
食一衣服一云為無不致其敬焉則誠心感格和氣薰<lb/>
<pb n="KR4d0472_WYG_013-12a"/>
蒸雍容愉怡自有以暢其天而安於我矣故敬者吾之<lb/>
所當盡其心而樂者非吾之所能容其心也此國寳之<lb/>
意而予之所知者是與非耶予曰得之矣敬在子而樂<lb/>
在親外而觀之雖若二事其實感應之理則一而已斯<lb/>
言予無以加之雖然君見國寳為予問曰他日彩服升<lb/>
堂靈椿獻夀能容吾捧春酒一巵歌白華南陔之詩於<lb/>
座隅乎噫鄭莊公有言爾有母遺繄我獨無於是乎又<lb/>
有以動予心之永慕矣<lb/>
<pb n="KR4d0472_WYG_013-12b"/>
　　　清心亭記<lb/>
至元癸巳秋祕監楊君武子過安陽為縣尹蔣君才甫<lb/>
篆清心二大字扁於所居退休之亭東平王某因推其<lb/>
義而為之説曰天地生萬物唯人為最靈而心者神明<lb/>
之舍又所以主乎一身而應乎萬事者也誠能清之而<lb/>
無以累之則寂然不動之中自有感而遂通之妙不然<lb/>
則方寸擾擾何以酬酢事務之變哉盖心猶水也澄而<lb/>
清之則可以鑑毛髪撓而濁之則不能以見山嶽清者<lb/>
<pb n="KR4d0472_WYG_013-13a"/>
水之本然也濁者泥沙之為也泥沙去而水還其天則<lb/>
不求清而自清矣人心之所以昏濁者亦物欲之汙害<lb/>
之也物欲去而昏濁撤則心體湛然靈明虚静豈不猶<lb/>
泥沙去而水還其清乎書曰夙夜惟寅直哉惟清寅者<lb/>
敬也人能敬以直内則一毫物欲之汙自不能容此聖<lb/>
人清心之要法也蔣君方從政以理民聽訟分曲直辨<lb/>
是非為職不先有以清其心可乎欲清其心而不從事<lb/>
於敬猶無益也公餘宴休試坐亭中而思之必將有得<lb/>
<pb n="KR4d0472_WYG_013-13b"/>
於余言而不以為謬矣<lb/>
　　　碭山縣新修學記<lb/>
碭之宣聖廟在城東南隅其經始建立見於翰林承㫖<lb/>
王文康公之記者趙君守正楊侯泰其人也是時其城<lb/>
乆圮而新復民力猶寡故殿廡稍具而規模未備後厯<lb/>
數政雖頗有所増修而學校之事則未暇及也至元己<lb/>
丑秋滏陽崔侯昶來宰是邑下車謁廟顧見神門之外<lb/>
皆迫隘荒穢不可言而殿後之地又皆為浮屠氏所侵<lb/>
<pb n="KR4d0472_WYG_013-14a"/>
據唯東北隙地僅有小屋三間為講肄之所公拜退顧<lb/>
衆而嘆曰聖人者禮樂綱常之主而萬代帝王之所師<lb/>
也學校者風化人材之本而國家為政之所先也顧可<lb/>
使之卑陋廢墜若此乎乃與主簿大名劉圯協謀一心<lb/>
思有以經營修廣之衆聞而悦從遂以冬十月選工填<lb/>
洿為髙闢隘為廣既建學齋五楹於其南之西而榜以<lb/>
明倫又於其東立堂三間扁以明徳庭甓方池機泉注<lb/>
之竹栢青翠列植左右邑人觀者莫不咨嗟嘆美喜見<lb/>
<pb n="KR4d0472_WYG_013-14b"/>
顔色以謂昔如何而今乃若是也侯猶以殿後地其勢<lb/>
未能遽正因陋就狹弗克如志為恨既乃具幣走東平<lb/>
請某來主其講席邑人預學者咸蠲其役余既美侯之<lb/>
為而邑之士大夫耆老又以修學之事請記其詳余竊<lb/>
惟既富而教乃聖人論政之格言侯於今日之舉可謂<lb/>
待邑人之厚而知為政先務矣其美有不待於余言者<lb/>
惟其所以為學之道則不可不為諸生言之夫人物之<lb/>
生同得天地之理以為性同得天地之氣以為形其知<lb/>
<pb n="KR4d0472_WYG_013-15a"/>
覺運動無以異也而獨人為靈且貴者何哉以人稟其<lb/>
性之全而物稟其偏故爾然其拘於氣質蔽於物欲流<lb/>
而不返則向之所謂全者今或失之亦無以異於庶物<lb/>
矣且夫學之為道所以明其善而復其初也克其偏而<lb/>
反其全也盖仁義禮智皆吾性之所固有而其行於父<lb/>
子君臣夫婦長幼朋友之間者莫不各有當然之則所<lb/>
謂道也惟不學以明其理故莫能有以知之耳學者誠<lb/>
能求諸聖賢之書而驗諸日用躬行之實收放心察人<lb/>
<pb n="KR4d0472_WYG_013-15b"/>
倫以孝弟忠信立其本而格物致知明其用使修身齊<lb/>
家治國平天下之具皆在於我而所學不為空言則庶<lb/>
幾無負於賢侯立學校作人材之美意矣余雖不敏願<lb/>
與諸生講而勉之<lb/>
　　　陳氏阡表記<lb/>
至元庚寅秋教授陳君公望手書其先人行實一通遺<lb/>
予曰新塋畢事子為我記其阡之表予辭不獲因謂之<lb/>
曰夫誌墓銘碑已非古而阡表之記也又何居雖然歐<lb/>
<pb n="KR4d0472_WYG_013-16a"/>
陽子為之矣敢不敬承君之命謹按君所書曰陳舜後<lb/>
也武王封胡公滿於陳子孫氏焉族逺益大䘮亂後譜<lb/>
諜不存髙曽而上莫能詳先君諱某字某其先石洪人<lb/>
考某不仕妣趙氏里人也金季避兵至先君於諱山逆<lb/>
旅既又僑居睢陽父終殯於此母病嘗剉臂肉雜他食<lb/>
進遂愈母後殁於馬南塢李氏莊金亡北還東平依舅<lb/>
氏性清修慎畏慈祥愷悌所在稱善人人百忤之無愠<lb/>
也正室王氏睢陽大姓女一人早世次室曹氏子男四<lb/>
<pb n="KR4d0472_WYG_013-16b"/>
人儼偁佶佺女一人君晚而有子不家事艱難之恤汲<lb/>
汲焉唯俾學之務嘗呼儼輩敕之曰富貴命也聰明學<lb/>
也吾欲汝曹為聰明人富貴豈所望哉嗚呼其用意逺<lb/>
矣不幸至元己巳八月二十有二日以疾終於寢屬纊<lb/>
不亂顧謂諸子曰汝等當作義門陳氏遂瞑而逝享年<lb/>
六十九越三百日權厝於此原從治命也王氏孤潔義<lb/>
烈恤貧樂施喜佛經絶葷羶持家寛慈而有法年七十<lb/>
終於辛未九月十有六日祔葬於先君之墓西曹氏性<lb/>
<pb n="KR4d0472_WYG_013-17a"/>
淳直不事華飾人雖欺以偽一以誠待之或言其情終<lb/>
不信也儼自七嵗入小學至今有立而得預士大夫之<lb/>
末者實我先君堅持篤信之力也嗚呼三釡未及百年<lb/>
長往蓼莪之悲寧有窮哉偁性剛果有志趣能自樹立<lb/>
佶長心計家事是任佺嚮學志趣不凡女適醫士張伯<lb/>
通男孫幾女孫幾俱幼凡君之所書者如此余備著而<lb/>
不敢略焉盖嘗因是而論之夫惠廸有吉作善降祥乃<lb/>
聖賢之格言天地之常理也而世之昧者但知徼福於<lb/>
<pb n="KR4d0472_WYG_013-17b"/>
天而不知求善於已及其不得也遂疑天人之無相與<lb/>
豈不誣哉觀於陳君則感應報施之理著矣君之惠廸<lb/>
作善余無庸知唯於其子卜之而信也茫茫宇宙生人<lb/>
實繁邦家之英如儼誠少其才名動朝廷其道徳施一<lb/>
方而進猶未止也陳氏之興其在斯乎非君作善何以<lb/>
獲此噫種於生前獲於身後天之報人不薄繄厚九原<lb/>
有知應無憾而書辭阡表以代銘碑懐哉子孫勿替引<lb/>
之<lb/>
<pb n="KR4d0472_WYG_013-18a"/>
　　　静山記<lb/>
翰林大學士髙唐閻公其自號以静配山而言之客有<lb/>
疑而問於余者曰昔之人以山配姓而稱者衆矣自泰<lb/>
山孫氏而下如龜山之楊象山之陸西山之真鶴山之<lb/>
魏或以書院之所在或以鄉邑之所居皆實有是山而<lb/>
非虚寓也今公不彼之取而獨此之託是乃無形而莫<lb/>
之居者其意果安在哉余曰客未知聖人之論仁乎仁<lb/>
者樂山以其重厚不遷而氣象之相似也仁者静以其<lb/>
<pb n="KR4d0472_WYG_013-18b"/>
天理純全而物欲之無累也盖山者仁之象類而静者<lb/>
仁之本體也求物之静豈有過於山者哉公仁人也其<lb/>
寓意斷可識矣客曰吾聞有體斯有用仁者生意流行<lb/>
發而為愛固未嘗専於静也今公命名似専於静矣不<lb/>
幾於有體而無用乎余曰不然制天下之動者存乎静<lb/>
静者動之所由生也不有寂然不動之本體豈有感而<lb/>
遂通之妙用哉客疑山之有静而無動是未察於山之<lb/>
理矣盖静者山之形也動者山之氣也草木之生禽獸<lb/>
<pb n="KR4d0472_WYG_013-19a"/>
之産寳藏之興特其動之小者爾獨不見夫山之出雲<lb/>
乎氤氲於巖穴散漫於太虚不崇朝而雨天下澤萬物<lb/>
者亦未嘗有體而無用也雖然人皆知其為雲之功而<lb/>
不知其為山之功是亦以静待山之過也今公以鴻才<lb/>
碩徳巍然瀛洲玉堂之上雍容而無為其文章典冊詔<lb/>
誥命令如日星如雨露如風雷流播於四方鼓舞於天<lb/>
下是亦静中之動而山之出雲者也他日具瞻廊廟霖<lb/>
雨蒼生仁之功用將極於是豈徒曰静山而已哉故公<lb/>
<pb n="KR4d0472_WYG_013-19b"/>
之山雖無形而未嘗不瞻仰其前雖莫居而未嘗不游<lb/>
息於其内山乎山乎殆非世俗之謂乎客於是喻而退<lb/>
大徳庚子春二月日記<lb/>
　　　本齋記<lb/>
昔余居碭有故人書自東平來曰鯨川馮孝子國祥者<lb/>
母失明十年一旦䑛之而愈名聞天朝已行旌表述厥<lb/>
美者詩已成卷願君為之序余時未識其人又未知鯨<lb/>
川為何地風聞而作有所未可遂辭而已之後五年余<lb/>
<pb n="KR4d0472_WYG_013-20a"/>
至長蘆始知地名為鯨川與馮君遊因得詳其人盖温<lb/>
良孝友明達忠諒可親而不可踈者也間至其家則棣<lb/>
華蘭玉春容相輝淡如藹如和氣可掬也有堂名孝友<lb/>
集賢學士宋君齊彦之所書君之尊人年幾九十精神<lb/>
不衰雙瞳炯炯衣冠坐堂上君率家人環侍奉甘㫖無<lb/>
少違余益嘉嘆之既而君以齋名為請余曰語不云乎<lb/>
君子務本本立而道生孝弟也者其為仁之本與建安<lb/>
呉才老謂仁當作人余以其為人也孝弟之語推之恐<lb/>
<pb n="KR4d0472_WYG_013-20b"/>
呉説亦有理夫天地萬物惟人貴且靈物莫不有本而<lb/>
人之本獨在於孝弟則孝弟者百行之最先而人之所<lb/>
當務也孟子以事親從兄為仁義禮樂之實其亦有子<lb/>
之意歟今國祥不惟以孝弟稱於宗族鄉黨而且上聞<lb/>
於朝廷其本可謂立矣亦何道之不生哉吾願子自今<lb/>
已往益培而益養之使其深且固則枝葉之茂盛有不<lb/>
期然而然者子之齋吾請以本名之可乎國祥曰可遂<lb/>
書之<lb/>
<pb n="KR4d0472_WYG_013-21a"/>
　　　孝思堂記<lb/>
長蘆安子榮以廬墓之孝稱於鄉而四方士大夫多有<lb/>
聞而詩之者大徳元年秋余至自泰山始與子榮交既<lb/>
詳其人而又得諸公贊述之什披卷而歎曰美哉其孝<lb/>
也夫廬墓之事雖不見於先王之禮經而子貢常行之<lb/>
於孔子築室於塲三年後歸故禮有先王未之有而可<lb/>
以義起者乃出於人心天理之自然而不容已也尚何<lb/>
疑焉子榮有堂請余名之余曰詩不云乎永言孝思孝<lb/>
<pb n="KR4d0472_WYG_013-21b"/>
思維則此聖人所以為法於天下後世者也人子可不<lb/>
從事於斯歟夫孝而能思則必能推類而廣之非獨追<lb/>
逺不忘之謂也其居處必莊其事君必忠其蒞官必敬<lb/>
其交友必信其戰陣必勇何往而非孝哉子榮曰是則<lb/>
然矣願復聞其要余曰子不聞内則之言乎將為善思<lb/>
貽父母令名必果將為不善思貽父母羞辱必不果斯<lb/>
言何如子榮曰可謂要而盡矣某雖不敏願奉以周旋<lb/>
　蘭軒集卷十三<lb/>
</p>
<p>
</p>
  </div>
<div>
                <head>蘭軒集卷十四</head>
    <p>
<pb n="KR4d0472_WYG_014-1a"/>
欽定四庫全書<lb/>
　蘭軒集卷十四　　　　　　元　王旭　撰<lb/>
　　題跋<lb/>
　　　題尹宰嘉禾圖<lb/>
嘉禾瑞麥和氣之所生也和氣何從而致哉政平訟理<lb/>
一方無愁嘆之聲民心和而天地之和應之矣天人一<lb/>
理感應一氣桴鼓影響未足以喻其㨗也尹公安陽之<lb/>
政可謂得民心之和者矣天地之和獨能無應乎嘉禾<lb/>
<pb n="KR4d0472_WYG_014-1b"/>
瑞麥之生蓋亦無足怪者然郡邑之在天下不勝其多<lb/>
也而承流宣化之臣亦不勝其衆也禾麥之瑞不生他<lb/>
邑而獨在於安陽則尹君之政雖欲自晦不為天下最<lb/>
其可乎<lb/>
　　　䟦滕州積善王氏祖林事蹟後<lb/>
昔孟子道性善而荀卿不以為然因著性惡之論蓋嘗<lb/>
讀而疑之今觀諸公所述滕州王氏世德之詳其善行<lb/>
所孚不惟有以化服於鄉人至於盗賊之凶暴亦皆革<lb/>
<pb n="KR4d0472_WYG_014-2a"/>
心而信服望門而加敬且有害善人不祥之語嗚呼是<lb/>
孰使之然哉此可見人心之所同而天理之未嘗亡也<lb/>
孟荀是非亦可因是而無疑矣抑嘗論之萬物資始於<lb/>
乾元元者陽之動而所謂繼之者善也成之者性也惟<lb/>
仁所以包四德而長衆善也故天之生人有善而無惡<lb/>
唯其拘於氣禀蔽於物欲然後失其性而流於惡以亡<lb/>
其天之所與此横渠西銘所以謂濟惡者不才也好善<lb/>
如王氏有以全其性而無負於降衷斯其為天之克肖<lb/>
<pb n="KR4d0472_WYG_014-2b"/>
子歟雖然天人一理也感應一氣也積之厚則發之逺<lb/>
施之宏則報之豐今王氏家肥族昌而子孫才其夫婦<lb/>
皆享上壽此報也非天之私也栽者培之理氣之自然<lb/>
耳觀其愛人利物克已忘私莫非仁心之流行而發見<lb/>
者雖聖賢之學用力不過如此豈直為民俗一時之勸<lb/>
而已哉易曰積善之家必有餘慶王氏之謂也又曰君<lb/>
子遏惡揚善順天休命諸公有焉<lb/>
　　贊<lb/>
<pb n="KR4d0472_WYG_014-3a"/>
　　　鈍軒贊<lb/>
德容兮若虚髙情兮晏如澹無營兮有類濓溪之拙邈<lb/>
不語兮得非顔氏之愚寄妙用於先天之畫晦神光於<lb/>
赤水之珠簾垂晝兮百錢閱一世之榮枯彼聲利之滔<lb/>
滔溺風波而弗殊恃智力其幾何卒顛沛於迷途視先<lb/>
生之鈍不可及兮樂超然而有餘吾將休余車兮縶余<lb/>
馬從先生以問道兮謝外物而返余初<lb/>
　　　素軒贊<hi>并序</hi>
<pb n="KR4d0472_WYG_014-3b"/>
　醫流王庭訓乞軒名於杜止軒名之曰素復因曹子<lb/>
　求贊於余贊曰<lb/>
灝灝太素無端倪兮隂陽囬薄誰能窺兮形氣有生病<lb/>
斯随兮卓彼軒岐開神機兮毫析縷分理無遺兮𤣥言<lb/>
十萬世所師兮嗚呼醫術莫厭精兮毫釐之差係死生<lb/>
兮博觀約取斯縱横兮行之以義守以貞兮無為利誘<lb/>
䘮子之能兮扁鵲倉公世所驚兮為庸為良唯子之所<lb/>
行兮瞻彼素軒無虚其名兮<lb/>
<pb n="KR4d0472_WYG_014-4a"/>
　　　都運韓公真贊<lb/>
昭昭乎如霽月之無塵温温乎如陽和之播春其凝然<lb/>
而莊重者巖廊之氣象其超然而夷曠者崐閬之風神<lb/>
流愷悌兮施經綸厭豪華兮樂天真雖丹青之無言兮<lb/>
而觀之者亦足知其為融齋之主人<lb/>
　　　衛州王府君畫贊<lb/>
不雨之雲天澤長存未琢之玉元氣長温有美王公種<lb/>
德在門逍遥樂易鄉人所尊我欲求公於畫史不若求<lb/>
<pb n="KR4d0472_WYG_014-4b"/>
公於子孫子孫其昌公德之長徽猷克紹公為未亡不<lb/>
然丹青之委蛻又烏足以見公之天藏也邪<lb/>
　　　曹光甫真贊<lb/>
堂堂乎儒林之人物飄飄乎列仙之風骨玉堂金馬無<lb/>
妨他時之游戯瑶水崑山有待神游之超忽巻太虛之<lb/>
晴雲洗滄海之明月塵埃不生襟靈洞徹乾坤萬里功<lb/>
名一髮高情可以遺世俗逸氣可以飜溟渤鳴呼公之<lb/>
妙以為盡於斯歟則丹青蟬蛻未足以形胷懐之髣髴<lb/>
<pb n="KR4d0472_WYG_014-5a"/>
也<lb/>
　　文<lb/>
　　　祭止軒先生文<lb/>
嗚呼造化鍾秀江山孕竒賢運五百非公而誰學際天<lb/>
人聲名四馳雄章俊語星日争輝高文典册元氣淋漓<lb/>
豁達飄逸靈襟坦夷皷舞羣才妙無端倪動風雷於唇<lb/>
吻溢陽春於鬚眉斯文不墜學者知歸惟登夫岱宗之<lb/>
巉巖而後知丘陵之為低惟㳺夫滄海之汪洋而後知<lb/>
<pb n="KR4d0472_WYG_014-5b"/>
坎井之為卑惟觀夫神龍之變化而後知蛭蚓之𤣥微<lb/>
大鵬不可籠天馬不可羈偉先生之浩蕩兮信餘子之<lb/>
難為佩青霞而服明月兮陋蟬冠與錦衣悠悠東山白<lb/>
雲紫芝挹浮丘以勸酒撫洪崖而誦詩徒有勤於丹詔<lb/>
終無夢於皇扉意哲人之壽考必神明之扶持豈期微<lb/>
痾纒綿嵗時膏肓成兮恨醫和之去早招魂逺兮怨巫<lb/>
陽之來遲亭孤芳而室則邇兮竟一朝去此而何之憶<lb/>
先生之超忽兮游汗漫以奚疑騎蒼龍而謁帝兮紛羣<lb/>
<pb n="KR4d0472_WYG_014-6a"/>
聖之相隨飯玉屑而觴瓊液兮奏鈞天與咸池俯五嶽<lb/>
於毫峯視滄溟於一盃死之樂盖有甚於生也顧塵世<lb/>
之何知嗟予小子久從吾師開發成就餘力不遺恩深<lb/>
海岳報未毫釐忽訃音之南來痛貫徹於肝脾腰經執<lb/>
紼於禮則宜恨山川之莫徃徒北向而歔欷瞻落月於<lb/>
屋梁怳音容其在兹罄餘哀於一奠魂歸來其庻幾<lb/>
　　　祭參政鹿泉賈公文<lb/>
惟公禀乾坤正大之氣踐聖賢誠明之學負經濟之雄<lb/>
<pb n="KR4d0472_WYG_014-6b"/>
才為天民之先覺聲名曄兮日星德業巍乎山嶽玉文<lb/>
章之連城初何勞而追琢波汪洋之萬頃卒莫議乎清<lb/>
濁心欲傳兮蒼生之霖雨志期興兮太平之禮樂求之<lb/>
古人盖秋菊而春蘭匹之今人尤鴟鳶而鸑鷟此天下<lb/>
評公之大略也出入巖廊忠孝堂堂堂堂為何砥柱頽<lb/>
波五年㐮漢瘡痍撫摩洽以恩信去其煩苛斯民戴公<lb/>
父母奚過移省江西民方渇饑旦夕憂勤極力施為澤雨<lb/>
恩風草木華滋斯民祝公夀考無期心净無欲純乎天<lb/>
<pb n="KR4d0472_WYG_014-7a"/>
理昭然明鏡湛然止水一毫不取清亷律已平生長物<lb/>
圗書而已仁者必夀斯言可冀何蒼蒼之難諶竟一卧<lb/>
而不起嗚呼是天之未欲平治天下也是邦國之憂而<lb/>
斯民之不幸也日落梟鳴龍移鱓舞獨非小人之深幸<lb/>
歟四海龍門攀望有素江湖飄蕩感公知遇悠悠胸懐<lb/>
百未一吐殺身酬恩方期嵗暮云何一朝去而不頋嗚<lb/>
呼公乎夀止此乎永懐風儀何時已乎其氣之精明英<lb/>
偉磊落竒瓌浩然而不可屈者僕意其不随異物腐散<lb/>
<pb n="KR4d0472_WYG_014-7b"/>
而上還三光之照臨下為川嶽之流峙也不然騎蒼龍<lb/>
謁瓊宫跨紫鳳游閬風天樂前導仙官後從持隂陽之<lb/>
槖鑰掌造化之𤣥功也視世人之么微若甕盎之醯雞<lb/>
鈞天可樂浮生可悲公歸無憾我懐其私哭酹白雲侑<lb/>
此哀詞<lb/>
　　　祭唐伯愈文<lb/>
嗚呼伯愈其才也通其德也全事親交友内外無愆旣<lb/>
精醫術又究𤣥篇名若芝蘭香靄鯨川人皆謂君夀必<lb/>
<pb n="KR4d0472_WYG_014-8a"/>
洪延云胡不淑竟止中年埋玉黄壌沉珠九淵造物無<lb/>
情此恨難宣嗟我朋儕恩義纒綿舉觴一慟有淚如泉<lb/>
矢辭序哀以訣終天<lb/>
　　　祭尉僉事文<lb/>
嗚呼惟公生閥閱之名家為衣冠之棟梁旣才髙而識<lb/>
逺復氣粹而神昌早蜚英於泮水參羣彦以翺翔旋振<lb/>
衣於䑓閣厲青雲而頡頏晚峩冠於憲府肅一道於秋<lb/>
霜惟激揚於清濁不吐茹於柔剛曄風彩之獨振偉聲<lb/>
<pb n="KR4d0472_WYG_014-8b"/>
名之益彰已而載淮東之明月返扁舟於故鄉理松筠<lb/>
於三徑謝鴻鵠於四方賡詩壇之遺韻擷畫苑之餘芳<lb/>
何廟堂之弗置竟奪君之徜徉降九重之綸綍職千里<lb/>
之農桑曽東行之幾日嬰二竪於膏肓鵬程奮而未極<lb/>
驥首困而徒驤俾厥施之克究殆事功之難量英魂去<lb/>
而何之徒視天之茫茫嗟不肖之踈鄙接閭閻之末光<lb/>
迨書劍之南遊承青盼於維揚運北海之毫端草平原<lb/>
之薦章雖薄命之不偶豈兹恩之可忘無楊寳之䨇環<lb/>
<pb n="KR4d0472_WYG_014-9a"/>
有南豐之瓣香前年歸而謁見侍音容於北堂持芳茗<lb/>
以飲我語諄諄於行藏又别公而南去變江湖之炎凉<lb/>
及今嵗之還家謂見公之日長何造化之難恃而吉凶<lb/>
之靡常鵩賦成而賈逝麟德衰而孔傷念知音之未報<lb/>
終有愧於門墻寄衷情扵哀淚序苦語於中腸儻幽𡨕<lb/>
之不隔冀招魂於此觴<lb/>
　　　祭母氏文<lb/>
嗚呼吾母仁慈聖善賦之自天雖螻蟻之微有不忍踐<lb/>
<pb n="KR4d0472_WYG_014-9b"/>
而况其他乎故姻親里巷所至無間而歡然家貧多累<lb/>
育我三子蠶績織絡恒區區勤苦以窮年及今某等已<lb/>
成人矣謂當庶幾效林烏之返哺俾吾親安閑於晚節<lb/>
而跋胡疐尾遭時運之迍邅東原大府不得寧居而南<lb/>
寓濟寧之荒陋憂愁無聊實日日而相煎眼中三子不<lb/>
獲侍側逺者千里外近者百里外俾思心日夜之懸懸<lb/>
積慮傷人沉憂損夀此吾母致病之由縁人来急徃孰<lb/>
知吾母之不待攀牀長呼形容不動竟漠然而無言嗚<lb/>
<pb n="KR4d0472_WYG_014-10a"/>
呼痛哉有子三人未嘗得一日之養興言永歎得不有<lb/>
愧浚下之寒泉福善禍淫其理安在呼天絶慟徒血淚<lb/>
之漣漣此非安宅權時寄寓當於府北别擇山水明秀<lb/>
之地以為吾母萬年之鄉永逺不遷吾父在此兒孫滿<lb/>
前設祭以告神其享焉<lb/>
　　　祭兄景實知事文<lb/>
嗚呼吾兄命止於斯耶死生茫茫孰主之耶彼蒼者天<lb/>
其有知耶其無知耶何善惡之報難憑而吉凶之理或<lb/>
<pb n="KR4d0472_WYG_014-10b"/>
差使人之不能無疑也如吾兄之明逹俊偉博聞强識<lb/>
有經綸之竒志藴而不得施於時有忠義之大節鬰而<lb/>
無以表於世縳飛黄之逸足侣駑駘於伏櫪三十六年<lb/>
如夢一覺才過人而何益離家十載團欒有數非父兄<lb/>
之相追盖鴻鵠不樂於籠居者亦出於親老家貧之意<lb/>
去年冬自燕還家時方病瘧舉家皆不欲其南行而兄<lb/>
執之堅後得十一月書言瘧不作人馬俱安家中稍慰<lb/>
自此書問稀少直至後三月始得張文煥書知在知州<lb/>
<pb n="KR4d0472_WYG_014-11a"/>
領鹽事且云自過江來未嘗一日少病家中信然而憂<lb/>
疑始緩嗚呼孰知憂疑始緩之時乃骨肉哀痛長别之<lb/>
日乎去年六月亡吾嫂今年四月亡吾母家門衰敗凶<lb/>
禍極矣皇天有知宜悔禍矣豈料吾兄之復及此哉興<lb/>
王氏之宗者三人中惟吾兄是望噫今已矣吾宗無復<lb/>
望矣惟當教訓吾侄使有成立以不墜吾兄之後嗚呼<lb/>
言有盡而意無窮也仰天長號五内崩裂設祭在此兄<lb/>
其饗之<lb/>
<pb n="KR4d0472_WYG_014-11b"/>
　　　嶽祠祈雨文<lb/>
竊以穀黍雖成猶有晚田之未穫隂陽作沴尚虞旱魃<lb/>
之為災非唯下吏之憂是亦神明之責伏望挽囬造化<lb/>
呼召風雷一雨滂沱既洗焦勞之慮四方鼓舞難㤀佑<lb/>
助之恩尚鑒微誠式遄靈應<lb/>
　　　玉皇廟賀雨祝文<lb/>
三春亢旱焦勞久切於羣情一雨滂沱潤澤逺霑於四<lb/>
野深荷上天之賜用寛下土之憂草木含滋隂陽順序<lb/>
<pb n="KR4d0472_WYG_014-12a"/>
嵗有豐登之望人無餓殍之虞士舞室農歌田竟何有<lb/>
於帝力山焚蘭社擊鼓庶少答於神庥<lb/>
　　　謝雨文<lb/>
惟神廟食一方庥廕千里有禱輙應無人不懐近因霖<lb/>
雨之為災曽率僚屬而致禱香火未収於几案隂霾已<lb/>
散於穹蒼凡此再三惠我黎庶即今田疇無阻農功遂<lb/>
耕耨之勤塗潦漸乾鹽運喜徃来之便物物共瞻於白<lb/>
日人人感戴於青天皆出神休敢忘䖍謝<lb/>
<pb n="KR4d0472_WYG_014-12b"/>
　　　河平王廟祈晴文<lb/>
雨三日而為霖災必書於史册禾一朝而生耳憂實在<lb/>
於民天况逢連日之霖霪盡致良田之渰沒民居浸於<lb/>
潢潦鹽運阻於泥塗衆口興咨明神是禱惟神祀載國<lb/>
家之典名居川瀆之尊伏願少著威靈潜庇一方之衆<lb/>
大祛隂慝共瞻千里之晴其在我民敢忘洪惠<lb/>
惟神呼吸隂陽把握雷雷變化莫測飛潜自如歆香火<lb/>
於靈祠示威神於下土凡有祈禱無不感通兹者霖雨<lb/>
<pb n="KR4d0472_WYG_014-13a"/>
為災人民興嘆農畝懼傷於禾稼川流憂决於隄防不<lb/>
惟鹽運之阻艱亦恐竈煎之虧損某等是以恭修菲荐<lb/>
敬謁祠壇伏願掃去隂雲俾萬物咸瞻於白日釀成豐<lb/>
嵗庶羣生共佩於洪恩<lb/>
曩以霖淫之故曽伸祈禱靈貺昭孚人心感恱今者適<lb/>
當收穫之候正賴清明之時而乃隂雨不開淫雨為沴<lb/>
稼在田而未載農食有闕乏之憂鹽聚鹵而妨煎課程<lb/>
懐虧損之懼是用恭陳菲祭再凟明神伏願曲賜矜憐<lb/>
<pb n="KR4d0472_WYG_014-13b"/>
有以大終於前惠則當併修䖍謝庻幾少答於鴻休<lb/>
　　　滄塩司祭海神文<lb/>
惟神包納川瀆浸浮乾坤煮水生財供國家之大用變<lb/>
田為鹵顯造化之竒功越自今春以來有愆羣庻之望<lb/>
溝港已涸潮汐未通鑊竈闕於煎熬課程懼於虧損伏<lb/>
願施其惠澤奮其威靈引雪浪以覀馳盡復陂唐之舊<lb/>
罄丹誠而東向尚希臨監之昭<lb/>
惟神名在五形天一之先位居三神河伯之上呑納川<lb/>
<pb n="KR4d0472_WYG_014-14a"/>
瀆浮浸乾坤鹽利之饒國家所頼近因風潮之不節遂<lb/>
致塲竈之多虞課程有虧損之憂官吏懐責罰之懼是<lb/>
用齋戒致其䖍誠伏望永戢狂瀾不使堤防之冒沒大<lb/>
施㝠祐長教斥鹵之豐盈其在我民敢忘神惠<lb/>
　　　運使祭御河文<lb/>
伏以霖雨相仍道路起淹留之歎波濤暴漲隄防有潰<lb/>
决之憂不惟鹽運之阻艱實恐居民之蕩析輙伸誠懇<lb/>
仰凟威靈伏望囚鎻蛟龍收藏雷電安流千里保橋梁<lb/>
<pb n="KR4d0472_WYG_014-14b"/>
舟楫之無虞大佑一方俾水潦泥塗之不作儻從民欲<lb/>
敢忘神庥<lb/>
　<lb/>
　<lb/>
　<lb/>
　<lb/>
　<lb/>
　蘭軒集巻十四<lb/>
</p>
<p>
</p>
  </div>
<div>
                <head>蘭軒集卷十五</head>
    <p>
<pb n="KR4d0472_WYG_015-1a"/>
欽定四庫全書<lb/>
　蘭軒集卷十五　　　　　　　元　王旭　撰<lb/>
　　説<lb/>
　　　井田説<lb/>
自秦人廢三代之井田斯人不被先王之澤千有餘年<lb/>
中間有可復之機者三焉漢之高光唐之太宗是也皆<lb/>
承大亂之後土廣民稀有其時又有其才按古人已成<lb/>
之法舉而措之耳因循不革貽恨千古嗚呼往者不可<lb/>
<pb n="KR4d0472_WYG_015-1b"/>
追來者未可期而復古之機獨不在於今日乎民極少<lb/>
而土極多四海閑田十居其七舉而行之易於反掌復<lb/>
三代之仁政澤天下之蒼生開萬世之太平豈非功之<lb/>
至大而士之至願歟惜乎以身任天下之責者未見其<lb/>
人也機難得而易失時難留而易徃兹非志士之所重嘆耶<lb/>
　　　不食太牢説<lb/>
凡物有功於人者古人皆有以報之如犬馬葢帷貓虎<lb/>
迎祭之類可見牛有大功於世所謂呈示吉凶無往不<lb/>
<pb n="KR4d0472_WYG_015-2a"/>
中者非虚語也又豈犬馬貓虎之可比哉既無以報之<lb/>
又從而食之嗚呼吾誠有所不忍者非若世俗罪福果<lb/>
報之說也順天理而養人心制口腹而遵國法君子當<lb/>
有以戒於斯<lb/>
　　　癭海說<lb/>
氣流行徃來於天地之間萬物稟受而生得其正者為<lb/>
常理受其偏則為怪形常則物得其性而不為人所竒<lb/>
怪則為人所竒而非物之性蔽愛憎於耳目失物理之<lb/>
<pb n="KR4d0472_WYG_015-2b"/>
是非由是物以為病而人以為竒者有矣今夫挺直端<lb/>
竦條逹茂暢干雲霄傲霜雪可以梁千尋之觀可以航<lb/>
萬頃之波者非木之良而得所生之正者哉然而明堂<lb/>
不構匠工不求未免仆死於荒山之側與寒澗之阿其<lb/>
支離輪囷盤欝擁腫不中繩墨者無異焉出而偶見竒<lb/>
於人則被器用登華堂友瑚璉侣籩豆取重於世而不<lb/>
難嗚呼物亦有幸不幸耶吾止軒先生有癭罇狀甚竒<lb/>
巧容酒二斗許以其大目曰海先生甚愛之豈非所謂<lb/>
<pb n="KR4d0472_WYG_015-3a"/>
輪囷擁腫不中繩墨竒於人而重於世者歟噫聖賢逆<lb/>
志兮方正倒置沉淪尊顯兮讒䛕得志吾不能無感於<lb/>
斯矣<lb/>
　　　黠烏說<lb/>
余之東鄰居院樗樹有烏分南北枝搆巢其上伺北烏<lb/>
之出也則徃竊其搆不數日巢成北巢殆盡疑南烏之<lb/>
竊已也偽飛去止他樹以覘焉既而果然北烏飛還㨿<lb/>
巢相鬭盡取其所竊以歸余觀之歎曰禽烏㣲物而亦<lb/>
<pb n="KR4d0472_WYG_015-3b"/>
有機心姦黠之若此者乎然天下之理出於正者終成<lb/>
而偽者終敗其始也勞心於竊物其終也破敗以致爭<lb/>
又安在其為姦且黠也世之懐詐偽以相傾行穿窬而<lb/>
無恥損人益己害衆成家與斯烏何以異也嗚呼終亦<lb/>
敗亡而已矣<lb/>
　　　髙唐李氏諸昆季名字說<lb/>
　古人盤盂几杖皆有銘以自警况於名與字乃終身<lb/>
　之稱乎髙唐李氏諸昆季求余訓其名字余不得辭<lb/>
<pb n="KR4d0472_WYG_015-4a"/>
　也因各為之言其義於後<lb/>
統者總也衆理之所㑹也萬物散乎天地之間而一氣<lb/>
運於隂陽之表兹非乾元之統天者乎文言曰元者善<lb/>
之長也於五常則仁之屬統之以元則衆善有歸而仁<lb/>
心不息矣故統曰之元<lb/>
綱者網之大繩也衆目隨之而弛張故三綱立而人道<lb/>
行紀綱廢而家國亂欲宰斯世捨此其安能乎古人云<lb/>
得其綱則萬事理綱以宰之則天下無難事矣故綱曰<lb/>
<pb n="KR4d0472_WYG_015-4b"/>
之宰<lb/>
經者常也天地古今之常道也雖然有常斯有變當其<lb/>
變而猶守其常無乃膠柱之流乎此權之所以用而經<lb/>
之所以能濟也經以正天下之常而權以通天下之變<lb/>
道其庶乎無弊矣故經曰之權<lb/>
維者繫也泛泛楊舟紼纚維之而後正置一身於人海<lb/>
之風波而不知所以維之可乎維之以正則為中流之<lb/>
砥柱矣故維曰之正<lb/>
<pb n="KR4d0472_WYG_015-5a"/>
紹者繼也繼業承基人子之重事無忝爾祖其惟聿修<lb/>
厥德乎紹之以德則可以増光前烈矣故紹曰之德<lb/>
繹者思也如抽絲相續而不絶之謂也夫誠者天之道<lb/>
思誠者人之道純而不雜運而不息之謂誠繹之以誠<lb/>
則思無邪而得性情之正矣故繹曰之誠<lb/>
綜為機縷條而理之也天下事物不勝其多而莫不有<lb/>
當然之道不得其道則愈治而愈亂綜之以道則游刄<lb/>
餘地而事物無錯雜之患矣故綜曰之道<lb/>
<pb n="KR4d0472_WYG_015-5b"/>
緯者機絲之徃來而所以配成乎其經者也在天則常<lb/>
星為經而七曜為緯在地則江河為緯而山嶽為經一<lb/>
經一緯而天地之文生焉緯之以文則彬彬君子而無<lb/>
白賁之不及矣故緯曰之文<lb/>
綽者寛而有餘裕也才之受於天者髙德之積於已者<lb/>
厚非不矜不伐而持之以謙安能泰而不驕乎綽而能<lb/>
謙則心廣體胖而人亦樂與矣故綽曰之謙字生於名<lb/>
名生於實盍因所稱以求厥益雝雝鴈行勉爾常德神<lb/>
<pb n="KR4d0472_WYG_015-6a"/>
之聽之永保終吉<lb/>
　　　鄃城王氏諸子名字說<lb/>
　王君子謙鄃城之良也有子姪五人名字未立一日<lb/>
　請余為訓之余不得辭乃各為之言其義而君自擇<lb/>
　焉可也<lb/>
權為稱錘所以平物而不失其中者也夫天下之事有<lb/>
常有變而聖人之道有經有權葢權者所以濟乎經之<lb/>
窮也觀孟子嫂溺之章則權之義見矣故權之字曰公<lb/>
<pb n="KR4d0472_WYG_015-6b"/>
濟<lb/>
機為弩牙乃發動之所由也君子之為度其必中而後<lb/>
發則事功有成而無後悔矣伊尹之告太甲曰若虞機<lb/>
張徃省括于度則釋此其意歟故機曰公度<lb/>
樞為户本開闔之所由也居其所而運動無窮亦猶君<lb/>
子之守道貴於時施而運行也是以斗運四時亦名為<lb/>
樞義不以此歟故樞曰公運<lb/>
格為窮究之義大學之目有八而莫先於致知致知之<lb/>
<pb n="KR4d0472_WYG_015-7a"/>
術無他而必在於格物葢天下之物莫不有理惟其無<lb/>
以格之是以其理有蔽苟物無不格則理無不眀而吾<lb/>
之知亦大矣故格曰公理<lb/>
楨為墻基板築之所依而立也其植端以固然非幹之<lb/>
持其傍則無成功葢楨以立其體而幹以施其用苟明<lb/>
乎此則君子之立身行道又何患無成功於斯世乎故<lb/>
楨曰公幹羙哉王氏華蕚相輝既立爾名字亦不違佩<lb/>
服而行有是無非庻保貞吉君子之歸<lb/>
<pb n="KR4d0472_WYG_015-7b"/>
　　　楊氏昆仲更名字說<lb/>
楊生從余學甚有志而勤一日傳其父之命請更其昆<lb/>
弟之名字葢兄名仲實字伯榮生名仲和字伯甫夫伯<lb/>
仲叔季乃長㓜次第之名也前所稱謂於理誠有弗順<lb/>
者遂以彦代仲從其序而更之曰彦實字伯榮彦思字<lb/>
仲逺夫彦者羙士之稱也德之積者充實於其中則英<lb/>
華之發越於外自有所不能掩矣譬之於木本根實則<lb/>
枝葉榮又榮者物之始而盛也實者物之終而成也伯<lb/>
<pb n="KR4d0472_WYG_015-8a"/>
榮其務於實乎思者人心之妙用也人誰無思顧不能<lb/>
逺耳思而能逺則學可進而理可明身無過事無弊矣<lb/>
孔子曰人無逺慮必有近憂彦思其務於逺乎<lb/>
　　　鯨川劉氏昆季更名字説<lb/>
　鯨川劉君子益有子姪四人既立名與字矣君意以<lb/>
　為未善一日命其仲子來請更於余余既不得辭乃<lb/>
　為更之<lb/>
長曰容字伯申葢申申夭夭聖人之容也聖人之德藴<lb/>
<pb n="KR4d0472_WYG_015-8b"/>
於中而形於外其雍容舒和自然而然非勉強之所能<lb/>
為也觀於外可以知其中矣學者可不務養内乎<lb/>
次曰宏字仲仁葢宏者廣大之稱也求其廣大豈有過<lb/>
於仁者乎私欲不存與天無間萬物雖衆皆吾同體孟<lb/>
子曰居天下之廣居仁是也可不思擴而充之歟<lb/>
次曰寅字叔泰葢天之一陽生於子而其卦為復二陽<lb/>
生於丑而其卦為臨此天地之開闢者也而造化生生<lb/>
之功猶未盡形必至三陽之寅於卦為泰然後造化生<lb/>
<pb n="KR4d0472_WYG_015-9a"/>
物之功著而天地之仁溥矣在人言之則寅為敬敬者<lb/>
一心之主宰敬存於中則體正於外而可以泰然自得<lb/>
矣<lb/>
次曰憲字季章葢憲者先王之成法世之人所當遵<lb/>
守而勿失者也夫先王之法載於書未嘗不存於世而<lb/>
人自不能有以明而行之所以心無據守而事多愆過<lb/>
循憲之所在而明之則措身法度之中而尚何過舉之<lb/>
有乎名與字既列諸右而為之說矣粲粲芝蘭其亦佩<lb/>
<pb n="KR4d0472_WYG_015-9b"/>
服而勉之哉<lb/>
　<lb/>
　<lb/>
　<lb/>
　<lb/>
　<lb/>
　<lb/>
　蘭軒集卷十五<lb/>
</p>
<p>
</p>
  </div>
<div>
                <head>蘭軒集卷十六</head>
    <p>
<pb n="KR4d0472_WYG_016-1a"/>
欽定四庫全書<lb/>
　蘭軒集卷十六　　　　　　元　王旭　撰<lb/>
　　銘<lb/>
　　　故孔目康公墓碑銘<lb/>
至元甲午冬康仁伯安奉其先大父孔目公行實一通<lb/>
詣予致其尊人之命曰先君藁殯未即安宅心不遑寧<lb/>
有年矣今力稍舒將以某年月日改厝於康家莊之先<lb/>
塋竊惟平生行事不可泯没敢請文以表諸石予寓安<lb/>
<pb n="KR4d0472_WYG_016-1b"/>
陽四年矣伯安從遊甚厚又其尊人之命如此義不得<lb/>
辭乃按其狀序而銘之公諱玉字仲祥姓康氏其先出<lb/>
周文王之裔康叔封之後曽祖諱時祖諱仔世居碭山<lb/>
皆以農為業考諱玩器度魁偉尤長法律因河為患僑<lb/>
居宋之夏邑娶劉氏名族也有子五人禎寧玉宥榮禎<lb/>
仕金為尚書户部掾汴京失守從駕出幸不知所終寧<lb/>
無嗣玉即公也弟宥嘗為濟寧兖單三州都總管府經<lb/>
歴官别墳於濟州任城之東弟榮養志弗仕公賦才明<lb/>
<pb n="KR4d0472_WYG_016-2a"/>
敏精於吏術嘗試府掾以㢘幹稱壬辰河南饑亂遂與<lb/>
昆季北歸時總帥丁公權行徐州節度使事於市立寨<lb/>
聞公名羅幕下厚禮而咨詢焉賛助良多或有餽遺輙<lb/>
責以汚已立却之人服其清後移立碭山縣於寨中濟<lb/>
州石總管命公典其事民樂其徳歸者甚衆迄今富庶<lb/>
實其力也公天性潔素物無妄費一鞾十年尚如新其<lb/>
他類此晚而退閒優游鄉里嘗謂其子翊曰人之為儒<lb/>
當貫三才為道當造𤣥入妙為農當順天時盡地力為<lb/>
<pb n="KR4d0472_WYG_016-2b"/>
吏當明法律本仁恕果如是斯可以無愧於已而責命<lb/>
於天矣觀其言則志可知也不得大用於世以䆒其所<lb/>
有惜哉以至元戊寅仲冬廿有一日終于家享年八十<lb/>
三權殯於城南之别業娶駱氏劉氏俱邑之望族也先<lb/>
公卒生男女各一人女適李氏男諱翊劉出也前碭山<lb/>
縣典史清修畏慎愷悌慈祥所至有善人之目娶胡氏<lb/>
張氏生男十有一人女四人男長曰仁明達精敏才識<lb/>
甚高嘗充淮西江北道提刑按察使司書吏綽有能名<lb/>
<pb n="KR4d0472_WYG_016-3a"/>
已而還家事親讀書遂不復肯仕鄉人重之孫男一十<lb/>
五人銘曰木秀深山孰知其棟梁蘭芳幽林孰聞其國<lb/>
香遇者其常弗遇亦奚傷有美康公才徳俱良不宏其<lb/>
施道止一鄉積崇報豐後世其昌新塋有銘永示不忘<lb/>
　　　故宣武將軍朐山令王公墓碣銘<lb/>
公諱義字某姓王氏其先出周靈王太子晉之後故太<lb/>
原琅邪之族於世為最著公自高祖而下累居碭山縣<lb/>
之胡父鎮祖諱某配楊氏善星歴風水之學嘗試司天<lb/>
<pb n="KR4d0472_WYG_016-3b"/>
臺授隂陽管勾考諱晉娶胡氏傳家學知名逺近生二<lb/>
子長曰善㓜捨俗為僧次即公也豪俊慷慨才識過人<lb/>
時值金末將亂輙自奮應募從軍𨽻臨淄郡王左副元<lb/>
帥兼鄭州防禦使張忠帳下戰累有功於元光元年充<lb/>
正班序使又於大安二年以功遷宣武將軍朐山令有<lb/>
善政年八十有一終于家妻趙氏生一子諱仲賢姿狀<lb/>
魁梧性行勤謹充縣巷長人敬服焉凡有營幹衆必倚<lb/>
藉其於宣聖三皇二廟始終皆其監治之力也仲賢娶<lb/>
<pb n="KR4d0472_WYG_016-4a"/>
楊氏生一男五女男名用早卒次室劉氏生男一人名<lb/>
某娶劉氏一日仲賢詣余言曰先世塋域本在胡父鎮<lb/>
南門外出賢村龍鱗溝之西經值河淤今不復存嘗别<lb/>
卜新塋於本縣南關之南種木已成列矣惟是先人宣<lb/>
武公之事蹟祖宗之世次既不能譜其詳而所畧能記<lb/>
憶者儻又無以紀之則大懼泯滅於後而無以逃不孝<lb/>
之罪今將叙而銘之石惟子是請余不獲辭因摭其畧<lb/>
而書之如此銘曰王姓蕃昌源流甚長胡父鍾祥宣武<lb/>
<pb n="KR4d0472_WYG_016-4b"/>
堂堂夀衍名彰舊塋既亡新塋是藏珍木成行中存棟<lb/>
梁本根無傷枝葉彌芳乃孫烝嘗不離其鄉孝思勿忘<lb/>
　　　泰安申君墓碣銘<lb/>
公諱道安字徳卿世居潞州高祖因宋亂徙單州之武<lb/>
城居四世而公之伯叔六人其三即公之父也精於醫<lb/>
嘗為歸徳府醫學教授公昆仲七人其次在六值金季<lb/>
避亂寓海州數年家資鉅萬忽一朝盡散之擕其孥往<lb/>
維州既而海州䧟於宋衆多遇害公家獨全人乃服公<lb/>
<pb n="KR4d0472_WYG_016-5a"/>
之先見公治家嚴與人忠臨財義避兵時與親舊數十<lb/>
百家老㓜相依而行公備極艱難同其甘苦終無遺棄<lb/>
遂得俱完既而天下平定思還鄉里行至宫里村因家<lb/>
焉享年六十有九而終卜葬於此妻王氏生子一人名<lb/>
國瑞字伯祥明敏剛果見義必為敦尚詩書於醫尤䆳<lb/>
嘗節素問宣明論補名醫録行於世至元間兩為泰安<lb/>
州醫學敎官衆無不推服者妻胡氏生子三人長曰必<lb/>
端次曰必誼次曰必偕俱傳父學有立女三人長適時<lb/>
<pb n="KR4d0472_WYG_016-5b"/>
侯孫次適趙某次適劉氏伯祥再娶高氏吳氏必偕嘗<lb/>
從學於余而伯祥又余之所素敬者今將以其先人之<lb/>
行著之石而不鄙以見委既不獲讓因直書其事而係<lb/>
以銘銘曰申以國氏其來甚長迨公之生屬時擾攘散<lb/>
材全宗避弋高翔淵珠弗耀櫝玉終藏慶鍾後人俾大<lb/>
而昌刻銘於石昭示不忘<lb/>
　　碑<lb/>
　　　宣授武德將軍鄧公新建祖塋之碑<lb/>
<pb n="KR4d0472_WYG_016-6a"/>
夫功名出於力為富貴由乎身致謂無預乎祖宗而譬<lb/>
諸靈芝之無根醴泉之無源者乃流俗之恒論而非君<lb/>
子之格言也易曰積善之家必有餘慶慶之所鍾即富<lb/>
貴功名之所自來乎彼世之豪傑或起布衣而登將相<lb/>
㧞泥塗而奮雲霄焜燿當時而榮華一世者是雖才氣<lb/>
過人之所致然亦祖宗積累之餘澤家世休祥之明報<lb/>
也故觀於子孫之盛衰可以占知其祖宗之得失矣若<lb/>
今安陽鄧氏者其殆積善餘慶之所鍾乎謹按鄧本蔓<lb/>
<pb n="KR4d0472_WYG_016-6b"/>
姓殷之侯國也春秋時有鄧侯吾離朝於魯後亡於楚<lb/>
子孫因以國為氏後漢高宻侯禹起南陽佐世祖定天<lb/>
下功名為中興之冠而南陽之族遂盛於世人材相望<lb/>
照耀青史代不絶書君家自䘮亂以來亡其譜牒故高<lb/>
曽而上莫能詳曽祖諱世昌前金泰和間登進士第官<lb/>
至秘書丞娶衛氏生二子祖諱珍即秘書之長子也豪<lb/>
邁俊爽尚氣重義有古俠士之風值金末之亂糾率義<lb/>
勇以捍冦敵部曲數千公為統制號令無敢違者一方<lb/>
<pb n="KR4d0472_WYG_016-7a"/>
賴之以全安及蔡州之陷公歎曰吾本志欲為國家立<lb/>
功今無所及然吾心之忠天地鬼神其必有以知之矣<lb/>
且吾擁衆數千於艱難擾攘之際惟以救人為念而未<lb/>
嘗妄有殺戮天道倘可信後世子孫必將有以享其報<lb/>
乎年若干以夀終於家配張氏子男一人諱海生兵革<lb/>
間雖不知學而能敦孝讓崇信義睦鄉閭勤稼穡見者<lb/>
莫不愛而敬之稱善人焉娶馮氏生男三人女五人男<lb/>
長曰徳魁梧倜儻才堪有為紀綱家務不克試於時娶<lb/>
<pb n="KR4d0472_WYG_016-7b"/>
黄氏生子七人女二人次曰青即武德公也㓜而不羈<lb/>
負性慷慨才志竒偉嘗謂所親曰大丈夫生人世間當<lb/>
以功名富貴自顯白於時安能區區老為田舍翁乎至<lb/>
元四年充攝本縣廵檢之職即有能名六年以百夫長<lb/>
從征南宋圍襄樊累有功䝉上賞至十二年三月内與<lb/>
南宋安撫高某戰於岳州之洞庭湖勝之又攻荆南之<lb/>
沙市取之奏功勑授忠顯校尉銀牌總把次又収復江<lb/>
南諸州邑及以從征廣東之功宣授武略將軍管軍千<lb/>
<pb n="KR4d0472_WYG_016-8a"/>
戸仍頒䧏印綬繼復平蠻冦於廣東甲子門進授武德<lb/>
將軍職事如故乃十五年七月也厥後屢著顯績於東<lb/>
南如擒化東之趙元帥禾山之顔萬三廣東之黎德歐<lb/>
將軍等皆叛逆劇賊表表在人耳目所共知者其餘招<lb/>
降堡寨及克㨗平蕩之功尚多未易遍舉也行省官及<lb/>
樞宻院皆知美君之功奏求遷賞朝廷以衆例遲之而<lb/>
為先䧏金符以示褒嘉之意然公膂力方剛謀猷克壯<lb/>
功名日起福禄鼎來他時所至豈可量邪勉而弗懈則<lb/>
<pb n="KR4d0472_WYG_016-8b"/>
安陽之族亦將由公而大矣嗚呼鄧氏祖宗積德之報<lb/>
其驗於斯與公娶劉氏生三子董氏生二子女二人弟<lb/>
源篤實通敏佐兄徳理家事鄉黨有孝弟稱焉今年秋<lb/>
武徳公奏事闕廷衣錦過其家聚族協謀思所以廣孝<lb/>
於祖考者乃卜高原擇爽塏大治新塋選良日而遷窆<lb/>
焉仍礱玉石以表阡首一以紀祖宗世次源流相承之<lb/>
懿一以著武徳公立身揚名顯親之美辭非黄絹姑用<lb/>
播於清塵傳列青編尚有期於鴻筆銘曰鬱鬱新阡佳<lb/>
<pb n="KR4d0472_WYG_016-9a"/>
氣攸萃誰其卜之曰維鄧氏維此鄧氏源流甚長以侯<lb/>
建國自彼殷商春秋吾離子孫用顯下逮南陽族大以<lb/>
逺漢唐迄今世有聞人眷兹碭邑慶源肇新煌煌秘書<lb/>
英英統制天啓厥祥有善其繼其繼伊誰曰武徳公寵<lb/>
佩金符為時英雄福如川海滔滔未己壯志四方青雲<lb/>
萬里俟其他日功業之成嗣書琬琰以永休聲瞻彼先<lb/>
塋既安且吉相我後人休祥㒺極子孫鑒之種德無斁<lb/>
有不予信請示斯石<lb/>
<pb n="KR4d0472_WYG_016-9b"/>
　　　故宣差水軍總管宋公神道碑<lb/>
鴻鵠之飛必奮翼於九霄虎狼之行必食肉於千里夫<lb/>
物有出倫之能者必不自困於尋常之内也况英雄魁<lb/>
偉之人乎其乗時奮起取功名以自見於當世而不肯<lb/>
碌碌以終其身蓋亦所負之當然而非偶然者矣若我<lb/>
宣差總管宋公者其人與公諱徳甫清州㑹川縣人也<lb/>
祖某父某皆力本治生種徳弗仕公之生也雄傑多力<lb/>
慷慨不拘嘗督綱船於御河衆畏服無敢違其一語者<lb/>
<pb n="KR4d0472_WYG_016-10a"/>
後值天兵南下河朔失守因率衆渡河寓於陳州是時<lb/>
金人都汴國勢日蹙詔舉才勇之士不次用之衆以公<lb/>
應遂擢居都統之職戰數有功適行省官有貪賄而不<lb/>
足於公者羅致其罪衆辱之將謀害焉公怒且懼謀之<lb/>
於衆衆曰天道在北汴都終亡公不見㡬死無日矣且<lb/>
吾輩力戰而不為人所知亦何為辱於此哉不如北附<lb/>
以圖全公廹於衆不得已乃帥麾下壯士三百餘人北<lb/>
歸我太祖皇帝得之大喜即頒金虎符以授之俾統其<lb/>
<pb n="KR4d0472_WYG_016-10b"/>
衆既而征河西有功又特賜衣糧人口及宣德州第宅<lb/>
一所以賞之仍自黄河以北水軍皆𨽻焉時李昌使南<lb/>
宋未得入境乃詔公以百人往竟能定其約取彼報使<lb/>
及表章進獻之物以還其後収汴都及累征南宋公輙<lb/>
以水軍預其行至於蘄黄襄樊荊山廬夀維揚連海等<lb/>
州其攻圍鈔畧修築首尾數十年間勞苦功高簡在上<lb/>
心雖茅土之封未遑而賚與重疊其恩渥矣中統元年<lb/>
今上即位公以老請致仕朝廷雖甚眷而莫違遂以子<lb/>
<pb n="KR4d0472_WYG_016-11a"/>
某嗣其職而聽之中統五年六月二十有六日終於家<lb/>
春秋七十有七葬於夏津縣順化鄉之宋莊以夫人王<lb/>
氏祔焉禮也子男三人長曰元伯次誠次良弼元伯即<lb/>
嗣公職事者質直好義氣節過人有古豪侠之風中統<lb/>
三年平亂有功遂兼領益都路軍民鎮撫及博興路總<lb/>
管後還職水軍總管至元十六年因病請休致朝廷命<lb/>
其長男從政承替即優游家居無復仕進意誠早嘗顯<lb/>
達後亦退間良弼前縉山令今富庻令皆有善政可紀<lb/>
<pb n="KR4d0472_WYG_016-11b"/>
公之薨於今二十有六年而元伯每以墓碑未立為恨<lb/>
一曰奉家狀來謁曰伏惟先人起身艱難建功國家流<lb/>
慶子孫宜有碑以表墓道久而闕如某等之罪也今幸<lb/>
具石願子有以文之余辱君知厚義有不獲終辭者乃<lb/>
摭實而書庻㡬芳聲之不冺而有以取信於將來也銘<lb/>
曰宋國殷後微子之封代不乏人有耀其宗眷兹㑹川<lb/>
英靈所鍾公生其間實為長雄春雷起蟄羣蛇輔龍西<lb/>
伐南征靡役不從烈烈真勇堂堂駿功皇心用嘉賞賚<lb/>
<pb n="KR4d0472_WYG_016-12a"/>
優崇金虎之符命總元戎胡不錫之山川附庸天意垂<lb/>
裕俾滋其豐有繼源源如水之東顧瞻九原松柏號風<lb/>
英靈不昧神理長通刻辭貞石昭示無窮<lb/>
　　　縣令潘君墓碑<lb/>
至元癸丑秋安陽潘君庭玉持其先人縣令安逺君行<lb/>
狀一通詣予以墓碑為請曰伏惟先人起身勤勞致有<lb/>
爵位功存鄉邑慶流子孫今月日已逺而墓碑未立豈<lb/>
非某等不孝之罪哉此旦夕憂思不遑寧處者也願先<lb/>
<pb n="KR4d0472_WYG_016-12b"/>
生幸有以諾之余不獲辭因閱其狀序而銘之謹按潘<lb/>
氏之先出於周文王後畢公之子季孫食邑於潘因氏<lb/>
焉公諱某世為碭山人自高曽而上經亂譜牒不存莫<lb/>
能詳考父諱浩仕金為某官娶臧氏生一子即公也自<lb/>
少倜儻才力過人承父廕充穆昆及金季河北兵亂公<lb/>
帥衆保市力寨壬辰國兵南來迎䧏以功充本縣丞仍<lb/>
行縣事於寨中招集三千餘户既而南來張秦二安撫<lb/>
入境破寨掠老㓜數百口而去公時在外聞之帥壯士<lb/>
<pb n="KR4d0472_WYG_016-13a"/>
追擊奪所掠還朝廷嘉其功遷五官授安逺大將軍仍<lb/>
前碭山丞繼改碭山令其後朝廷以本縣不及千户併<lb/>
屬單父公遂閑退終于至元乙亥之四月享年七十八<lb/>
葬於市力寨室四人曰臧朱吳楊生男女各七人長曰夐<lb/>
娶黄氏生四男三女嘗監本縣祗應務酒事次庭玉娶<lb/>
賈胡傅曹四氏生男女各一人累受省部付身管領庫<lb/>
務事至元二十六年勑授通州豐利場同管勾庭玉氣<lb/>
質魁偉而徳行温厚才任煩劇而志存逺大非碌碌者<lb/>
<pb n="KR4d0472_WYG_016-13b"/>
也次瑛嘗充平江路財賦提領娶張氏曽氏生二男一<lb/>
女次珪娶丁氏生男女各一人嘗監本縣祗應務酒事<lb/>
五曰瑾管治莊産事娶徐余二氏生三男一女六曰琇<lb/>
娶薛氏林氏生三子嘗兩受濟寧路檄監本縣酒稅至<lb/>
元三十年以本户居縣之最赴京都充司倉七曰譯妻<lb/>
邵氏二男一女至元二十年勑授將仕郎南陵縣丞嗚<lb/>
呼潘氏之子孫何其蕃盛而長也如此豈非祖宗以來<lb/>
積善餘慶之所鍾乎培其根益茂其枝濬其源益長其<lb/>
<pb n="KR4d0472_WYG_016-14a"/>
流是又祖宗望于後人之意也他日門族昌大而世業<lb/>
榮華則焚黄告寵可以慰祖宗於九原而無憾矣銘曰<lb/>
逺矣潘氏源周𣲖楚晉嶽之文呉璋之武奕奕有人輝<lb/>
映千古惟安逺君遥承厥緒奮身獨起保障鄉土既有<lb/>
名位光榮父祖生七男子竒俊軒舉積善流慶天將昌<lb/>
汝如火始然攸灼攸叙如泉始達波流東注赫赫君家<lb/>
其興可覩佳氣攸萃新阡之所松栢長青有隆其祜咨<lb/>
而後人共承善䖏母忘孝思以永終譽神之聽之莫敢<lb/>
<pb n="KR4d0472_WYG_016-14b"/>
或侮刻銘貞石用代家譜<lb/>
　　傳<lb/>
　　　趙節婦傳<lb/>
大徳庚子秋余友李公敏袖書一通過高氏中和書院<lb/>
示余曰此李君仁甫之所銘也其母趙氏賢而有節仁<lb/>
甫㓜失父頼母之教以有成今亡矣無以慰凱風寒泉<lb/>
之思願先生芟其繁蕪而叙著之此仁甫之意也敢因<lb/>
以請余義不得辭乃為序之李氏之先蓋河南人經亂<lb/>
<pb n="KR4d0472_WYG_016-15a"/>
譜牒不存無以詳其世次源流之懿高曽而下有諱與<lb/>
者仁甫之祖也其配尹氏生三子曰滋曰潤曰信始因<lb/>
亂北渡寓河間獻州之樂夀縣數載而卒滋等三人遂<lb/>
徙家長蘆滋殁有子珪及孫定山紹厥後信亦有子二<lb/>
人業於農潤即仁甫之父也倜儻好義憂人之憂樂人<lb/>
之樂不幸早卒其配趙氏生子二人曰壁曰仁女三人<lb/>
適任氏齊氏田氏孫四人趙氏治家嚴而不傷恩寛而<lb/>
不失義寡居三十年守身如玉雪之潔勤於婦功教育<lb/>
<pb n="KR4d0472_WYG_016-15b"/>
其子鄉里賢之或議欲以節婦薦趙聞而止之曰志不<lb/>
願也臨終召二子戒以同心理家友恭之義勉以親賢<lb/>
逺佞解紛避害之言卒于元貞元年二月又二日夀六<lb/>
十三<graphic n="KR0830" url="https://raw.githubusercontent.com/kanripo/KR-Gaiji/master/images/KR0830.png" mimeType="image/png"/>于鎮東五里小許村之先塋余謂古之婦人不<lb/>
以容色才智稱而獨以節義稱故文如蔡女辯如王妻<lb/>
而君子有所弗取宋共姜魯陶嬰柏舟之詩黄鵠之歌<lb/>
見重于千載之下豈非以節義之故與今仁甫之母寡<lb/>
居三十年其志其節視古無愧固可書而傳之以為人<lb/>
<pb n="KR4d0472_WYG_016-16a"/>
倫風俗之勸矣仁甫兄弟好賢樂善友恭不衰亦可謂<lb/>
無負於母訓者矣是歲冬十月書<lb/>
　　　任義士傳<lb/>
任可字獻之居滄之長蘆鎮稍饒以財中年未有子而<lb/>
母得危疾醫藥莫能痊憂甚拜禱於天曰倘獲神祐俾<lb/>
吾母痊安而身有後願捨餘財以濟鰥寡於是發帑廪<lb/>
大施其惠既而母病良愈不六七年舉三子君心益感<lb/>
激他日具前事白其母曰天之報某者厚矣而某之所<lb/>
<pb n="KR4d0472_WYG_016-16b"/>
以承天意者懼未能盡也願將諸人所負債劵悉焚毁<lb/>
而不徵如何其母時年八十矣聞言大喜拊君之背而<lb/>
勉之曰此善事汝行復何疑君即取劵欲焚之又念諸<lb/>
負債者多商賈在外恐不及知則終疑畏而莫敢速反<lb/>
於是牓姓於通衢以示之凡毁六十餘劵計楮幣五萬<lb/>
三千餘貫君一日過余高氏之書院語及其事余因褒<lb/>
之君愀然歛容曰某此事本以踐吾禱天之初言而報<lb/>
神之厚賜非有矜世釣名之心也誠使吾母終上夀而<lb/>
<pb n="KR4d0472_WYG_016-17a"/>
三子有成雖貧亦足矣不然萬金何用哉余於是賢其<lb/>
言而高其用心因歎曰昔馮驩収債於薛焚劵市義而<lb/>
還以孟嘗君之賢而猶不恱况其他乎今君散財數萬<lb/>
皆出中心之誠而無一毫勉彊意其賢於人逺矣豈非<lb/>
義士也哉<lb/>
　　　李神童傳<lb/>
滄州李仲實行年六十有六生次子曰柰驢四歳能辨<lb/>
字之偏旁若夙習者大徳四年二月仲實生朝對衆戯<lb/>
<pb n="KR4d0472_WYG_016-17b"/>
之曰汝既㓜慧我今老矣汝能夀吾一詩乎其子前此<lb/>
未之習即應聲曰父年七十四筋力未全老但願長太<lb/>
平金石同夀考時年九歲矣座中咸驚異焉蘭軒曰余<lb/>
聞天地有清明靈異之氣鍾而為人則為哲為賢然是<lb/>
氣也遇之為甚難故古今賢哲之士或間世而一見焉<lb/>
然或鍾是氣而有其質矣顧乃學問之功不至而終于<lb/>
常人者亦有之前金時以神童稱者盖四人厥後唯麻<lb/>
九疇知名於天下餘三人者無聞焉豈非學與不學之<lb/>
<pb n="KR4d0472_WYG_016-18a"/>
故與今李氏子不由師資於文字若夙習是禀氣之靈<lb/>
異而有賢喆之姿矣可不思其難遇而成之以學問之<lb/>
功哉仲實勉之幸不以余言為過<lb/>
　　　節婦誌<hi>附</hi>
清亭耿樞從余講讀之暇首言其曽祖母之守節為可<lb/>
尚恨世人無知之者願得先生數語以表之因次第其<lb/>
事以請予不得而辭也謹按耿氏祖居長清南一鄉萬<lb/>
灘保以農為業有曰五郎者于樞為高祖其妣周氏生<lb/>
<pb n="KR4d0472_WYG_016-18b"/>
男一人房次亦第五娶王氏生男曰乞兒耿五享年三<lb/>
十而卒王氏時年二十五其後乞兒年十二又溺水以<lb/>
死王氏既寡守節愈固恒痛念舅姑之櫬在淺土心不<lb/>
遑安遂于至元二十九年秋八月十有八日竭其力改<lb/>
塟于祖塋之内既老無歸乃依族孫耿某于清河之西<lb/>
耿亦孝行純篤奉養無違庶可以終其身而無失其所<lb/>
矣噫節婦之旌表乃朝廷之令典也豈不為有闗于人<lb/>
倫風化之重與故共姜柏舟之詩不刪於聖筆陶嬰黄<lb/>
<pb n="KR4d0472_WYG_016-19a"/>
鵠之歌見重于魯人如王氏者其志其節獨何愧于彼<lb/>
哉世之君子必將有取于斯矣大徳二年冬十月有五<lb/>
日樞將歸省因為書之王氏時年八十有一<lb/>
　<lb/>
　<lb/>
　<lb/>
　<lb/>
　<lb/>
<pb n="KR4d0472_WYG_016-19b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　蘭軒集卷十六<lb/>
</p>
<p>
</p>
  </div></body>
</text>\m</TEI>