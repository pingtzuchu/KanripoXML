<?xml version="1.0" encoding="UTF-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?><?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" 	schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">   <teiHeader>      <fileDesc>          <titleStmt> <title>Title</title> </titleStmt> <publicationStmt>             <p>Publication Information</p> </publicationStmt> <sourceDesc>             <p>Kanripo</p>          </sourceDesc>       </fileDesc>   </teiHeader>
 <text>
<body>
<div>
<head>漢魏六朝百三家集巻八十五</head> <lb/>
    <p>
<pb n="KR4h0134_WYG_085-1a"/>
欽定四庫全書<lb/>
　漢魏六朝百三家集巻八十五<lb/>
　　江淹集題詞<lb/>
　　　南史江文通任彦升王僧孺同傳三人俱有長<lb/>
　　　者行詩文新麗頓挫並一時之傑也文通雜體<lb/>
　　　三十首體貌前哲欲兼關西鄴下河外江南總<lb/>
　　　製羣善興㑹髙逺而深厚不如非其才絀世限<lb/>
　　　之也謝客児擬魏太子鄴中集詩八首評者謂<lb/>
<pb n="KR4h0134_WYG_085-1b"/>
　　　其氣象不類下遜文通亦意為輕重非謝所服<lb/>
　　　江詩擬臨川遊山又似深知謝者盖文通之學<lb/>
　　　華少於宋壯盛於齊及梁則為老成人矣身歴<lb/>
　　　三朝辭該衆體恨别二賦音制一變長短篇章<lb/>
　　　能寫胸臆卽為文字亦詩騷之意居多余每私<lb/>
　　　論江任二子縱衡駢偶不受羈靮若是生逢漢<lb/>
　　　代奮其才果上可為枚叔谷雲次亦不失馮敬<lb/>
　　　通孔北海而晩際江左馳逐華采卓爾不羣誠<lb/>
<pb n="KR4h0134_WYG_085-2a"/>
　　　有未盡世猶傳文通暮年才退張載問錦郭璞<lb/>
　　　索筆則幾姤口矣<lb/>
　目錄<lb/>
　　賦<lb/>
　　　别賦<lb/>
　　　恨賦<lb/>
　　　泣賦<lb/>
　　　去故鄉賦<lb/>
<pb n="KR4h0134_WYG_085-2b"/>
　　　思北歸賦<lb/>
　　　哀千里賦<lb/>
　　　知巳賦<hi>有序</hi>
　　　傷友人賦<hi>有序</hi>
　　　傷愛子賦<hi>有序</hi>
　　　麗色賦<lb/>
　　　水上神女賦<lb/>
　　　娼婦自悲賦<hi>有序</hi>
<pb n="KR4h0134_WYG_085-3a"/>
　　　赤虹賦<hi>有序</hi>
　　　四時賦<lb/>
　　　學梁王兎園賦<hi>有序</hi>
　　　丹砂可學賦<hi>有序</hi>
　　　江上之山賦<lb/>
　　　井賦<lb/>
　　　横吹賦<hi>有序</hi>
　　　燈賦<lb/>
<pb n="KR4h0134_WYG_085-3b"/>
　　　扇上綵畫賦<lb/>
　　　空青賦<lb/>
　　　蓮華賦<hi>有序</hi>
　　　靈丘竹賦<lb/>
　　　青苔賦<hi>有序</hi>
　　　金燈草賦<lb/>
　　　翡翠賦<lb/>
　　　石<graphic n="KR0917" url="https://raw.githubusercontent.com/kanripo/KR-Gaiji/master/images/KR0917.png" mimeType="image/png"/>賦<hi>有序</hi>
<pb n="KR4h0134_WYG_085-4a"/>
　　詔<lb/>
　　　北伐詔<lb/>
　　　遣使巡行詔<lb/>
　　　立學詔<lb/>
　　　斷募士詔<lb/>
　　　慰勞雍州詔<lb/>
　　　賜赦交州詔<lb/>
　　　曲赦丹陽等四郡詔<lb/>
<pb n="KR4h0134_WYG_085-4b"/>
　　　大赦詔<lb/>
　　　王儉為左僕射詔<lb/>
　　　王儉領太子詹事詔<lb/>
　　　王鎮軍為中書令右光祿詔<lb/>
　　　張令為太常領國子祭酒詔<lb/>
　　　為何詹事拜吏部尚書詔<lb/>
　　　王撫軍為安東呉興詔<lb/>
　　　王光祿為征南湘州詔<lb/>
<pb n="KR4h0134_WYG_085-5a"/>
　　　栁僕射為南兖州詔<lb/>
　　　王侍中為南蠻校尉詔<lb/>
　　　王僕射加兵詔<lb/>
　　　禇侍中為征北長史詔<lb/>
　　　封江冠軍等詔<lb/>
　　　蕭冠軍進號征虜詔<lb/>
　　教<lb/>
　　　為建平王聘隠逸教<lb/>
<pb n="KR4h0134_WYG_085-5b"/>
　　　建平王赦五刑教<lb/>
　　　為蕭太傅東畊教<lb/>
　　　為蕭驃騎發徐州三五教<lb/>
　　　為蕭驃騎築新亭壘埋枯骸教<lb/>
　　表<lb/>
　　　拜中書郎謝表<lb/>
　　　拜正員外郎表<lb/>
　　　為建平王慶明帝疾和禮上表<lb/>
<pb n="KR4h0134_WYG_085-6a"/>
　　　建平王慶安城王拜封表<lb/>
　　　建平王之南徐州刺史辭闕表<lb/>
　　　建平王讓右將軍荆州刺史表<lb/>
　　　為蕭驃騎讓封第二表<lb/>
　　　為蕭驃騎譲封第三表<lb/>
　　　為蕭驃騎錄尚書事到省表<lb/>
　　　為蕭驃騎讓豫司二州表<lb/>
　　　為蕭驃騎上頓表<lb/>
<pb n="KR4h0134_WYG_085-6b"/>
　　　為蕭驃騎謝慰勞表<lb/>
　　　為蕭驃騎慶平賊表<lb/>
　　　為蕭驃騎解嚴輸黄鉞表<lb/>
　　　為蕭驃騎讓油幢表<lb/>
　　　為蕭驃騎謝甲仗入殿表<lb/>
　　　為蕭驃騎譲太尉增封第二表<lb/>
　　　為蕭驃騎讓太尉增封第三表<lb/>
　　　為蕭太尉上便宜表<lb/>
<pb n="KR4h0134_WYG_085-7a"/>
　　　為蕭讓太傅揚州牧表<lb/>
　　　為蕭重讓揚州表<lb/>
　　　為蕭三讓揚州表<lb/>
　　　為蕭太傅謝侍中敦勸表<lb/>
　　　為蕭重讓尚書敦勸表<lb/>
　　　為蕭太傅謝追贈父祖表<lb/>
　　　為蕭譲劒履殊禮表<lb/>
　　　為蕭太傅讓前部羽葆鼓吹表<lb/>
<pb n="KR4h0134_WYG_085-7b"/>
　　　為蕭太傅讓輿駕親幸表<lb/>
　　　謝開府辟召表<lb/>
　　　為蕭上銅鐘芝草衆瑞表<lb/>
　　　為蕭太傅讓相國齊公十郡九錫表<lb/>
　　　為蕭讓九錫第二表<lb/>
　　　為蕭讓謝百僚敦勸表<lb/>
　　　為蕭相國讓進爵為王表<lb/>
　　　為蕭相國拜齊王表<lb/>
<pb n="KR4h0134_WYG_085-8a"/>
　　　為齊王謝冕旒諸法物表<lb/>
　　　為齊王讓禪表<lb/>
　　章<lb/>
　　　為建平王拜右衛將軍荆州刺史章<lb/>
　　　為始安王拜征虜將軍南兖州刺史章<lb/>
　　　為始安王拜征虜將軍丹陽尹章<lb/>
　　　為建平王慶少帝登祚章<lb/>
　　　為建平王太后正位章<lb/>
<pb n="KR4h0134_WYG_085-8b"/>
　　　為建平王慶江皇后正位章<lb/>
　　　為蕭領軍拜侍中刺史章<lb/>
　　　為蕭拜太尉揚州牧章<lb/>
　　　為蕭拜相國齊公十郡九錫章<lb/>
　　符<lb/>
　　　尚書符<lb/>
　　奏記<lb/>
　　　奏記南徐州新安王<lb/>
<pb n="KR4h0134_WYG_085-9a"/>
　　牋<lb/>
　　　到主簿日詣建平王牋<lb/>
　　　被黜為呉興令辭建平王牋<lb/>
　　　到功曹參軍詣竟陵公子良牋<lb/>
　　啟<lb/>
　　　為建平王慶改號啓<lb/>
　　　為建平王讓鎮南徐州刺史啟<lb/>
　　　為建平王謝賜石硯等啟<lb/>
<pb n="KR4h0134_WYG_085-9b"/>
　　　為建平王謝玉環刀等啟<lb/>
　　　為蕭領軍讓司空并敦勸啓<lb/>
　　　為蕭太尉子姪拜領軍江州兖州豫州淮南黄<lb/>
　　　　門謝啟<lb/>
　　上書<lb/>
　　　獄中上建平王書<lb/>
　　書<lb/>
　　　與交友論隠書<lb/>
<pb n="KR4h0134_WYG_085-10a"/>
　　　報袁叔明書<lb/>
　　　敕為朝賢答劉休範書<lb/>
　　論<lb/>
　　　無為論<lb/>
　　頌<lb/>
　　　閩中草木頌十五首<hi>有序</hi>
　　　　金荆<lb/>
　　　　相思<lb/>
<pb n="KR4h0134_WYG_085-10b"/>
　　　　豫章<lb/>
　　　　栟櫚<lb/>
　　　　杉<lb/>
　　　　檉<lb/>
　　　　楊梅<lb/>
　　　　山桃<lb/>
　　　　石榴<lb/>
　　　　木蓮<lb/>
<pb n="KR4h0134_WYG_085-11a"/>
　　　　石菖蒲<lb/>
　　　　黄連<lb/>
　　　　薯蕷<lb/>
　　　　杜若<lb/>
　　　　藿香<lb/>
　　讃<lb/>
　　　銅劒讃<hi>有序</hi>
　　　雲山讃四首<hi>有序</hi>
<pb n="KR4h0134_WYG_085-11b"/>
　　　　王太子<lb/>
　　　　隂長生<lb/>
　　　　白雲<lb/>
　　　　秦女<lb/>
　　誄<lb/>
　　　齊太祖髙皇帝誄<lb/>
　　傳<lb/>
　　　袁叔明傳<lb/>
<pb n="KR4h0134_WYG_085-12a"/>
　　　自序傳<lb/>
　　墓銘<lb/>
　　　宋尚書左丞孫緬墓銘<lb/>
　　　宋安成王右常侍劉喬墓銘<lb/>
　　　宋光祿大夫孫夐墓銘<lb/>
　　　齊御史中丞孫詵墓銘<lb/>
　　　齊司徒右長史檀超墓銘<lb/>
　　行狀<lb/>
<pb n="KR4h0134_WYG_085-12b"/>
　　　建平王太妃周氏行狀<lb/>
　　祭文<lb/>
　　　蕭太傅東耕祝文<lb/>
　　　蕭驃騎祭石頭戰亡文<lb/>
　　騷<lb/>
　　　遂古篇<lb/>
　　　雜詞<hi>有序</hi>
　　　　構象臺<lb/>
<pb n="KR4h0134_WYG_085-13a"/>
　　　　訪道經<lb/>
　　　　鏡論語<lb/>
　　　　悅曲池<lb/>
　　　　愛逺山<lb/>
　　　應謝主簿騷體<lb/>
　　　劉僕射東山集學騷<lb/>
　　　山中楚詞五首<lb/>
　<lb/>
<pb n="KR4h0134_WYG_085-13b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　漢魏六朝百三家集巻八十五<lb/>
<pb n="KR4h0134_WYG_085-14a"/>
欽定四庫全書<lb/>
　漢魏六朝百三家集巻八十五<lb/>
　　　　　　　　　　　　　明　張溥　輯<lb/>
　江淹集<lb/>
　　賦<lb/>
　　　别賦<lb/>
黯然銷䰟者唯别而巳矣况秦呉兮絶國復燕宋兮千<lb/>
里或春苔兮始生乍秋風兮暫起是以行子腸斷百感<lb/>
<pb n="KR4h0134_WYG_085-14b"/>
悽惻風蕭蕭而異響雲漫漫而竒色舟凝滯於水濱車<lb/>
逶遲於山側棹容與而詎前馬寒鳴而不息掩金觴而<lb/>
誰御横玉柱而沾軾居人愁臥怳若有亡日下壁而沈<lb/>
彩月上軒而飛光見紅蘭之受露望青楸之罹霜巡層<lb/>
楹而空掩撫錦幕以虚涼知離夢之躑躅意别䰟之飛<lb/>
揚故别雖一緒事乃萬族至若龍馬銀鞍朱軒繡軸帳<lb/>
飲東都送客金谷琴羽張兮簫鼓陳燕趙歌兮傷美人<lb/>
珠與玉兮豔暮秋羅與綺兮嬌上春驚駟馬之素秣聳<lb/>
<pb n="KR4h0134_WYG_085-15a"/>
淵魚之赤鱗造分手而銜涕咸寂寞而傷神乃有劒客<lb/>
慙恩少年報士韓國趙厠呉宮燕市割慈忍愛離邦去<lb/>
里瀝泣共訣抆血相視驅征馬而不顧見行塵之時起<lb/>
方銜感於一劒非買價於泉裏金石震而色變骨肉悲<lb/>
而心死或乃邊郡未和負羽從軍遼水無極鴈山㕘雲<lb/>
閨中風暖陌上草薰日出天而耀景露下地而騰文鏡<lb/>
朱塵之炤爛襲青氣之烟煴攀桃李兮不忍别送愛子<lb/>
兮沾羅裙至如一赴絶國詎相見期視喬木兮故里訣<lb/>
<pb n="KR4h0134_WYG_085-15b"/>
北梁兮永辭顧左右兮魄動視親賓兮淚滋可班荆兮<lb/>
增恨唯樽酒兮叙悲值秋鴈兮飛日當白露兮下時怨<lb/>
復怨兮逺山曲去復去兮長河湄又若君居淄右妾家<lb/>
河陽同瓊珮之晨照共金鑪之夕香君結綬兮千里惜<lb/>
瑶草之徒芳慙幽宮之琴瑟晦髙臺之流黃春閨閟此<lb/>
青苔色秋帳含兹明月光夏簟青兮晝不暮冬缸凝兮<lb/>
夜何長織錦曲兮泣已盡迴文詩兮影獨傷儻有華隂<lb/>
上士服食還仙術將妙而猶學道巳寂而未傳守丹竈<lb/>
<pb n="KR4h0134_WYG_085-16a"/>
而不顧鍊金鼎而方堅駕鶴上漢驂鸞騰天暫遊萬里<lb/>
少别千年惟世間兮重别謝主人兮依然下有芍藥之<lb/>
詩佳人之歌桑中衛女上宫陳娥春草碧色春水綠波<lb/>
送君南浦傷如之何至乃秋露如珠秋月如珪明月白<lb/>
露光隂徃來與子之别思心徘徊是以别方不定别理<lb/>
千名有别必怨有怨必盈使人意奪神駭心折骨驚雖<lb/>
淵雲之墨妙嚴樂之筆精金閨之諸彦蘭臺之羣英賦<lb/>
有凌雲之稱辨有雕龍之聲詎能摹暫離之狀寫永訣<lb/>
<pb n="KR4h0134_WYG_085-16b"/>
之情者乎<lb/>
　　　恨賦<lb/>
試望平原蔓草縈骨拱木斂䰟人生到此天道寧論於<lb/>
是僕本恨人心驚不已直念古者伏恨而死至如秦帝<lb/>
按劒諸侯西馳削平天下同文共規華山為城紫淵為<lb/>
池雄圖既溢武力未畢方架黿鼉以為梁巡海右以送<lb/>
日一旦䰟斷宮車晚出若迺趙王旣虜遷於房陵薄暮<lb/>
心動昧旦神興别豔姬與美女喪金輿及玉乗置酒欲<lb/>
<pb n="KR4h0134_WYG_085-17a"/>
飲悲來填膺千秋萬嵗為恨難勝至如李君降北名辱<lb/>
身寃㧞劒擊柱弔影慙魂情往上郡心留雁門裂帛繫<lb/>
書誓還漢恩朝露溘至握手何言若夫明妃去時仰天<lb/>
太息紫臺稍遠闗山無極摇風忽起白日西匿隴鴈少<lb/>
飛岱雲寡色望君王兮何期終蕪絶兮異域至乃敬通<lb/>
見抵罷歸田里閉闗却掃塞門不仕左對孺人右顧稚<lb/>
子脱略公卿跌宕文史齎志沒地長懐無巳及夫中散<lb/>
下獄神氣激揚濁醪夕引素琴晨張秋日蕭索浮雲無<lb/>
<pb n="KR4h0134_WYG_085-17b"/>
光鬱青霞之竒意入修夜之不𤾉或有孤臣危涕孽子<lb/>
墜心遷客海上流戌隴隂此人但聞悲風汨起泣下沾<lb/>
襟亦復含酸茹歎銷落煙沈若乃騎疊迹車屯軌黃塵<lb/>
匝地歌吹四起無不煙斷火絶閍骨泉裏已矣哉春草<lb/>
暮兮秋風驚秋風罷兮春草生綺羅畢兮池館盡琴瑟<lb/>
滅兮丘壠平自古皆有死莫不飲恨而呑聲<lb/>
　　　泣賦<lb/>
秋日之光流兮以傷霧離披而殺草風清泠而繞堂視<lb/>
<pb n="KR4h0134_WYG_085-18a"/>
左右而不臑具衣冠而自涼黙而登髙谷坐景山倚桐<lb/>
柏對石泉直眡百里處處秋煙閴寂以思情緒留連江<lb/>
之永矣蓮欲紅南有喬木葉以窮心䝉䝉兮恍惚魄漫<lb/>
漫兮卥東詠河兖之故俗眷徐揚之遺風眷徐揚兮阻<lb/>
闗梁詠河兖兮路未央道尺折而寸斷䰟十逝而九傷<lb/>
欷潺湲兮沫袖泣嗚唈兮染裳若夫景公齊山荆卿燕<lb/>
市孟嘗聞琴馬遷廢史少卿悼躬夷甫傷子皆泣緒如<lb/>
絲詎能仰眎鏡終古而若斯况余輩情之所使哉<lb/>
<pb n="KR4h0134_WYG_085-18b"/>
　　　去故鄉賦<lb/>
日色暮兮隠呉山之丘墟非風㭊兮絳花落流水散兮<lb/>
翠莖疎愛桂枝而不見悵浮雲之離居迺凌大壑越滄<lb/>
淵茫茫積水<graphic n="KR2310" url="https://raw.githubusercontent.com/kanripo/KR-Gaiji/master/images/KR2310.png" mimeType="image/png"/>
                    <graphic n="KR2310" url="https://raw.githubusercontent.com/kanripo/KR-Gaiji/master/images/KR2310.png" mimeType="image/png"/>斷山窮隂匝海平蕪帶天於是泣故<lb/>
闗之已盡傷故國之無際出汀州而解冠入溆浦而捐<lb/>
袂聽蒹葭之蕭瑟知霜露之流滯對江臯而自憂弔海<lb/>
濱而傷嵗撫尺書而無悦倚樽酒而不持去室宇而逺<lb/>
客遵蘆葦以為期情嬋娟而未罷愁爛漫而方滋切趙<lb/>
<pb n="KR4h0134_WYG_085-19a"/>
瑟以横涕吟燕笳而坐悲少歌曰芳洲之草行欲暮桂<lb/>
水之波不可渡絶世獨立兮報君子之一顧是時霜翦<lb/>
蕙兮風摧芷平原晩兮黄雲起寕歸骨於松柏不買名<lb/>
於城市若濟河無梁兮沈此心於千里重曰江南之杜<lb/>
蘅兮色以陳願使黃鵠兮報佳人橫羽觴而掩望撫玉<lb/>
琴兮何親瞻層山而蔽日流餘涕以沾巾恐髙臺之易<lb/>
晏與螻蟻而為塵<lb/>
　　　思北歸賦<lb/>
<pb n="KR4h0134_WYG_085-19b"/>
伊小人之薄伎奉君子而輸力接河漢之雄才覽日月<lb/>
之英色絶雲氣而厲響負青天而撫翼徳被命而不渝<lb/>
恩潤身而無極何規矩之守任信愚陋而不肖愧金碧<lb/>
之琳琅慙丹雘之照曜樊天網而自離徒夜分而誰弔<lb/>
遭大道之隆盛雖草木而勿履誤銜造於逺國出顛沛<lb/>
之願始去三輔之臺殿辭五都之城市惟江南兮丘墟<lb/>
遥萬里兮長蕪帶封狐兮上景連雄虺兮蒼梧當青春<lb/>
而離散方仲冬而遂徂寒蒹葭於余馬傷霧露於農夫<lb/>
<pb n="KR4h0134_WYG_085-20a"/>
跨金峰與翠巒涉桂水與碧湍雲清冷而多緒風蕭條<lb/>
而無端猨之吟兮日光迥狖之啼兮月色寒究烟霞之<lb/>
繚繞具林石之㠝岏於是臨虹蜺以築室鑿山楹以為<lb/>
柱上暠暠以臨月下淫淫而愁雨奔水潦於逺谷汨木<lb/>
石於深㠘鷹隼戰而櫓巢黿鼉怖而穴處若季冬之嚴<lb/>
月風摇木而騷屑𤣥雲合而為凍黃烟起而成雪虎踡<lb/>
跼而斂歩蛟□蚭而失穴至江蘺兮始秀或杜衡兮初<lb/>
滋桂含香兮作葉藕生蓮兮吐絲俯金波兮百丈見碧<lb/>
<pb n="KR4h0134_WYG_085-20b"/>
沙兮來徃霧葐蒕兮半出雲雜錯兮飛上石炤爛兮各<lb/>
色峰近逺兮異象及迴風之摇蕙天潭潭而下露木蕭<lb/>
梢而可哀草林離而欲暮夜燈光之寥迥歴隠憂而不<lb/>
去心湯湯而誰告魄寂寂而何語情枯槁而不反神翻<lb/>
覆而亡㨿夫以雄才不世之主猶儲精於沛鄉竒略獨<lb/>
出之君尚婉戀於樊陽潘去洛而掩涕陸出呉而増傷<lb/>
况北州之賤士為炎土之流人共魍魎而相偶與蠨蛸<lb/>
而為鄰秋露下兮㸃劒舄青苔生兮綴衣巾步庭蕪兮<lb/>
<pb n="KR4h0134_WYG_085-21a"/>
多蒿棘顧左右兮絶親賓憂而填骨思兮亂神願歸靈<lb/>
於上國雖坎軻而不惜身<lb/>
　　　哀千里賦<lb/>
蕭蕭江隂兮荆山之岑北繞瑯琊碣石南馳九疑桂林<lb/>
山則異嶺竒峰橫嶼帶江雜樹億尺紅霞萬重水則逺<lb/>
天相逼浮雲共色沄沄無底溶溶不測其中險如孟門<lb/>
豁若長河參差巨石縱橫龜鼉若乃夏后未鑿秦皇未<lb/>
闢㟻巖生岸迤邐成迹馳湍走浪漂沙擊石伊孟冬之<lb/>
<pb n="KR4h0134_WYG_085-21b"/>
初立出首夏以歸來自出國而辭友永懐慕而抱哀䰟<lb/>
終朝以三奪心一夜而九摧徒望悲其何及銘此恨於<lb/>
黃埃於是鴻鴈旣鳴秋光亦窮水黯黯兮蓮葉動山蒼<lb/>
蒼兮樹色紅思雲車兮沅北望蜺裳兮澧東惜重華之<lb/>
巳没念芳草之坐空旣而悄愴成憂憫黙自憐信規行<lb/>
之未曠知矩步之巳難雖河北之爽塏猶橘柚之不遷<lb/>
及年嵗之未晏願匡坐於霸山<lb/>
　　　知已賦<hi>有序</hi>
<pb n="KR4h0134_WYG_085-22a"/>
陳國之華者故吏部郎殷孚其人也博而能通學無不<lb/>
覽雅賞文章尤愛竒逸雖志隠巖石而名動京師矣才<lb/>
多深見氣有逺度雖安期千里不能尚焉始於北府相<lb/>
值傾葢無已僕乃得罪嶠外遐路窈然始還舊都㑹君<lb/>
尋卒故為兹賦以寄深哀<lb/>
順祇効寳瀆靈㑹昌時雨種祉山雲降祥承瑶葉之餘曖系<lb/>
金枝之末光聳孤韻以風邁騫逸氣以煙翔故學不常師<lb/>
而心鏡羣籍理不啓問而情炤諸宻採圗辨緯逰璣訪歴<lb/>
<pb n="KR4h0134_WYG_085-22b"/>
濳志百氏沈神六經㝠析義象該洽性靈儒不隠迹墨無<lb/>
遁形既含道潤亦發才華采耀秋月文麗冬霞有體有豔<lb/>
光國光家識包上仁義兼髙行如彼清波可挹可鏡又象<lb/>
冲室惟清惟浄氣擬北海情方中散風流未輟盛名猶纂<lb/>
英馳芬激譽流聲滿我筠心而松性君金采而玉相伊邂<lb/>
逅之未遇爰契濶於朱方丹瓊譬而非寳綠蘭比而無芳<lb/>
每賞矜其如契貴懐允而不忘亟閒席兮惆悵屢緩帯而<lb/>
從容論十代兮興毁訪五都兮異同談天理之開基辨<lb/>
<pb n="KR4h0134_WYG_085-23a"/>
人道之始終罄龍圖及鳯書傾蒼冊與篆字儲西國之<lb/>
闕文採東京之逸記閲歆向之舊㫖闡鍾王之新意對<lb/>
楚漢之贍墨覽魏晋之鴻䇿挍逺近之真假削古今之<lb/>
名實每齊韻而等逕輒同懐而共術吐情志而深賞忘<lb/>
年齒而隆眷擬余才兮前華比余文兮後彦余結袂於<lb/>
山石君慿神於寒霰何逺期之未從痛戢景其如電堂<lb/>
酒兮一塵暮燈兮萬春黛草兮永秘朱丹兮何晨聞瑶<lb/>
質兮可變知余采兮一奪唯華名與芳暉兮爭日月而<lb/>
<pb n="KR4h0134_WYG_085-23b"/>
無沫<lb/>
　　　傷友人賦<hi>有序</hi>
僕之神交者嘗有陳郡之袁炳焉有逸才有妙賞博學<lb/>
多聞才明敏而識竒異僕以為天下絶倫黯與秋草同<lb/>
折今不復見矣旣而陳書有念橫瑟無從雖乏張范通<lb/>
靈之感庻同嵇向篤徒之哀乃為辭曰<lb/>
泫然沾衣兮悲袁友之英秀系神緒而作氏𦙍靈枝而啓<lb/>
胄轢四代而式昌洎十葉而克茂友人之生川岫降明峻<lb/>
<pb n="KR4h0134_WYG_085-24a"/>
調迥韻慧志聰情倜儻逺度寂寥靈素文攀淵卿史類遷<lb/>
固譬如冬雪既潔将似秋月至徹乃上代而少雙故叔世<lb/>
而曠絶弔蕙若之暫芳慟琬琰之永闕余既好於斯友乃<lb/>
神交於一顧邈疇年之繾綣窈生平之遊遇既遊遇兮可<lb/>
尋乃協好兮契心懐愛重於素璧結分珍於黃金拾一<lb/>
代而笑淺訪古人而求深故髙術而共逕豈異褏而同<lb/>
襟爾挂情於霜栢我發意於冬桂掔千品之消散鏡百<lb/>
候之衰替帶瑶玉而爭光握隨珠而比麗披圖兮炤籍<lb/>
<pb n="KR4h0134_WYG_085-24b"/>
抽經兮閲史共檢兮雒書同析兮河紀旣思遊兮百説<lb/>
亦窮精兮萬里愛詩文之綺發賞賦豔兮錦起罄古今<lb/>
之寳賮殫竹素之琛竒信朝日之徒昃屬夜星之空移<lb/>
覽秋實於卥苑摘春華於東池蚤同嵗於上京未滿年<lb/>
於下國爾湘水兮深沈我前山兮眇黙惟音華與書酒<lb/>
伊楚越兮南北余結誼兮梁門復從宦兮朱藩何人遥<lb/>
而困阻而天道之匪存凋碧玉之神樹銷紫石之靈根<lb/>
永逺書於江澨結深痛於爾魂魂綿昧其若絶泣縈盈<lb/>
<pb n="KR4h0134_WYG_085-25a"/>
其若結吝妙賞之不留悼知音之已逝金雖重而見鑄<lb/>
桂徒芳而被折百年一盡兮貴揚蕤於後烈<lb/>
　　　傷愛子賦<hi>有序</hi>
江艽字𦙍卿僕之第二子也生而神俊必為美器惜哉<lb/>
遘閔渉嵗而卒悲至躑躅乃為此文<lb/>
惟秋色之顥顥心結縎兮悲起曽憫憐之慘悽痛掌珠<lb/>
之愛子形惸惸而外施心切切而内圯日月可銷兮悼<lb/>
不滅金石可爍兮念何已緬吾祖之赫羲帝髙陽之𤣥<lb/>
<pb n="KR4h0134_WYG_085-25b"/>
胄惜衰宗之淪沒恐余人之弗構覬三靈之降福竚弱子<lb/>
之擢秀酷奈何兮𦙍卿那逢天兮不佑爾誕質於青春攝<lb/>
提貞乎孟陬謂比方於右列望齊英於前修遰髙行之美<lb/>
迹𢎞盛業之清猷白露奄被此百草爾同凋於梧楸憶朱<lb/>
明之在節顧岐嶷之可貴睨鑪帳而多怊瞻户牖而有慰<lb/>
奚在今之寂寞失音容之髣髴姊目中而下泣兄嗟季而<lb/>
飲淚感木石而變哀激左右而隕欷奪懐䄂之深愛爾母<lb/>
氏之麗人屑丹泣於下壤傃慇憂於上旻視往端而擗<lb/>
<pb n="KR4h0134_WYG_085-26a"/>
慄踐遺緒而苦辛就深悼而誰弭歸末命兮何陳我過<lb/>
幸於時私爰守官於江潯悲薄暮而増甚思纁黃而不<lb/>
禁月接日而為光霞合雲而成隂霧籠籠而帶樹月蒼<lb/>
蒼而架林嗟奈何兮弱子我百艱兮是尋騐纎帶之夜<lb/>
緩察葆鬢之朝侵惟人生之在世恒歡寡而戚饒雖十<lb/>
紀之空名豈百齡之能要迅朱光之映夜湛白露之凝<lb/>
朝指兹譬而取免排此理以自銷然則生之樂兮親與<lb/>
愛内與外兮長與稚傷弱子之㝠㝠獨幽泉兮而永閟<lb/>
<pb n="KR4h0134_WYG_085-26b"/>
余無愆於蒼祇亦何怨於厚地信釋氏之靈果歸三世<lb/>
之逺致願同升於浄刹與塵習兮永棄<lb/>
　　　麗色賦<lb/>
楚臣旣放魂往江南弟子曰玉釋佩解驂濛濛淥水褭<lb/>
褭青衫乃召巫史兹憂何止史曰臣野膠學蔽理臣之<lb/>
所知獨有麗色之説耳夫絶世獨立者信東方之佳人<lb/>
旣翠眉而瑶質亦盧瞳而頳脣鍱金花及珠履颯綺袂<lb/>
與錦紳色練練而欲奪光炎炎其若神非氣象之可譬<lb/>
<pb n="KR4h0134_WYG_085-27a"/>
奚影響而能親故仙藻靈豔金華玉儀其始見也若紅<lb/>
蓮鏡池其少進也如綵雲出崖五光徘徊十色陸離寳<lb/>
過珊瑚同樹價值瓊草共枝雖玉堂春姬石室素女張<lb/>
烟霧於海際耀光景於河渚乗天梁而浩蕩叫帝閽而<lb/>
延佇猶比之無色方之非侣於是雕臺繡戸當衢横術<lb/>
椒庭承月碧幌延日架虬柱之嚴麗亘虹梁之峻宻錦<lb/>
幔垂而杳寂桂烟起而清溢女乃耀邯鄲之躧歩媚北<lb/>
里之鳴瑟若夫紅華舒春黃鳥飛時紺蕙初嫩頳蘭始<lb/>
<pb n="KR4h0134_WYG_085-27b"/>
滋不擥蘅帶無椅桂旗摘芳拾蘂含詠吐辭笑月出於<lb/>
陳歌感蔓草於衛詩故氣炎日永離明火中槿榮任露<lb/>
蓮華勝風後簷丹柰前軒碧桐笙歌畹右琴儛池東嗟<lb/>
靈王之心悦怨漢女之情空至乃西陸始秋白道月弦<lb/>
金波炤戸玉露曖天網絲挂墻綵螢繞梁氣已濕兮曉<lb/>
未半星雖流兮夜何央憶雜珮兮且一欷念錦衾兮以<lb/>
九傷及沍隂凋時冰泉凝莭軒疉厚霜庭澄積雪鳥封<lb/>
魚歛河凝海結紫帷鉿匝翠屏環合麝蜜周彰燈爐重<lb/>
<pb n="KR4h0134_WYG_085-28a"/>
㳫恥新臺之青樓想上宮之邃閤若乃水炤景而見底<lb/>
烟尋風而無極霧出呉而綺章雲堆趙而碧色露辭楚<lb/>
而容裔風去燕而悽惻莫不輟鏡徙倚擥琴心息於是<lb/>
帳必藍田之寳席必蒲陶之文館圖明月室畫浮雲春<lb/>
蠶度網綺地應紡秋梭鳴機織為褧衣象奩瓊盤神瀝<lb/>
仙丹雕柱彩瑟九華六出翠蕤羽釵綠秀金枝故言必<lb/>
入媚動必應䂓有光有豔如合如離氣柔色靡神凝骨<lb/>
竒經周歴趙旣無其雙尋楚訪蔡不覿其容亦可駐髪<lb/>
<pb n="KR4h0134_WYG_085-28b"/>
還質驂星馭龍蠲憂忘死保其家邦非天下之至麗孰<lb/>
能預於此哉宋大夫耀影汰迹縈䰟洒魄賞以雙珠賜<lb/>
以合璧拂巫盪祝永為上客<lb/>
　　　水上神女賦<lb/>
江上丈人遊宦荆呉首衛國望燕途歴秦關出宋都遍<lb/>
覽下蔡之女具悦淇上之姝未有粉白黛黒鬼神之所<lb/>
無也迺造南中渡炎洲逕玉磵越金流路逶迤而無軌<lb/>
野忽漭而尠儔山反覆而參錯水遶灌而縈薄石五采<lb/>
<pb n="KR4h0134_WYG_085-29a"/>
而橫峰雲千色而承萼日炯炯而舒光雨屑屑而梢落<lb/>
紫莖繞逕始參差紅荷綠水纔灼爍忽而精飛視亂意<lb/>
徙心移綺靡菱蓋悵望蕙枝一麗女兮碧渚之崖曖曖<lb/>
也非雲非霧如烟如霞諸光諸色雜卉雜華的的也象<lb/>
珪象璧若虚若實綾錦共文瑶貝合質遂乃紅唇寫朱<lb/>
真眉學月美目豔起秀色爛發窈窕暫見偃蹇還没冶<lb/>
異絶俗竒麗不常青琴羞豔素女慙光笑李后於漢主<lb/>
恥西施於越王神飜覆而愉悦志離合而感傷女遂俯<lb/>
<pb n="KR4h0134_WYG_085-29b"/>
整玉[車*犬]仰肅金鑣或採丹葉或拾翠條守明璣而為誓<lb/>
解琅玕而相要情乍合而還散色半親而復嬌聳軿車<lb/>
於水際亭雲霓於山椒奄神祇之彷像共光氣而寂寥<lb/>
於時也綵霞繞繞卿雲縵縵石瓊文而翕赩山龍鱗而<lb/>
炤爛苔綠根而攅集草紅葩而舒散日炫晃以朧光樹<lb/>
葳蕤而葱粲無西海之浩蕩見若木之千尋非丹山之<lb/>
赫曦聞琴瑟之空音理洞徹於俗聽物驚惟於世心恨<lb/>
精影之不滯悼光晷之難惜閲有無於俄頃驗變化於<lb/>
<pb n="KR4h0134_WYG_085-30a"/>
咫尺視空同而失貌察倐忽而亡迹野田田而虚翠水湛<lb/>
湛而空碧迺唱桂櫂凌衝波背橘浦向椒阿硉矹木石洪<lb/>
漭蛟鼉顧御僕而情饒巡左右而怨多弔石渚而一欷悵<lb/>
沙洲而少歌茍懸天兮有命永離决兮若何妙聲無形竒<lb/>
色非質麗於嬪牆精於琴瑟尋漢女而空佩觀清角而無<lb/>
疋嬪楊不足聞知䕫牙焉能委悉何如明月之忌𤣥雲秋<lb/>
露之慙白日愁知形有之留滯非英靈之所要術也<lb/>
　　　娼婦自悲賦<hi>有序</hi>
<pb n="KR4h0134_WYG_085-30b"/>
漢有其録而亡其文泣蕙草之飄落憐佳人之埋暮迺<lb/>
為辭焉<lb/>
粤自趙東來舞漢宫瑶序金陳桂枝嬌風素璧翠樓明<lb/>
月徒秋謌聲忽散傷人復愁君王更衣露色未晞侍<lb/>
青鑾以雲聳夾丹輦以霞飛願南山之無隙指夀陵<lb/>
以同歸俄而緑衣坐奪白華卧進屑骨不憐<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>金誰<lb/>
恡九重已閉髙門自蕪青苔積兮銀閣澁網羅生兮玉<lb/>
梯虚度九冬而廓處遥十秋以分居傷營魄之已盡畏<lb/>
<pb n="KR4h0134_WYG_085-31a"/>
松栢之無餘歸故鄉之末光實夫君之晚滋去栢梁以<lb/>
淹袂出桂苑而歛眉視朱殿以再暮撫巔華而一疑於<lb/>
是怨帝關之遂岨悵平原之何極霜繞衣而葭冷風飄<lb/>
輪而景昃御思趙而不顧馬懐燕而未息泣逺山之異<lb/>
峰望浮雲之雜色若使明鏡前兮碎孤鴈之錦翼迺為<lb/>
詩曰曲臺歌未徙黃壤哭巳親玉玦歸無色羅衣㑹成<lb/>
塵驕才雄力君何怨徒念薄命之苦辛<lb/>
　　　赤虹賦<hi>有序</hi>
<pb n="KR4h0134_WYG_085-31b"/>
東南嶠外爰有九石之山乃紅壁十里青萼百仞苔滑<lb/>
臨水石險帶溪自非巫咸采藥羣帝上下者皆歛意焉<lb/>
於時夏蓮始舒春蓀未歇肅舲波渚緩栧汀潭正逢巖<lb/>
崖相炤雨雲爛色俄而雄虹赫然暈光耀水偃蹇山頂<lb/>
舄奕江湄迫而察之實雨日隂陽之氣信可觀也又憶<lb/>
㫺登香爐峰上手接白雲今行九石下親弄絳蜺二竒<lb/>
難并感而作賦曰<lb/>
迤邐碕礒兮太極之連山鰅鱅虎豹兮玉虺騰軒孟夏<lb/>
<pb n="KR4h0134_WYG_085-32a"/>
氤氲兮荷葉承蓮悵何意之容與兮冀暫緩此憂年失代<lb/>
上之異人遲山中之虚迹掇仙草於危峰鐫神丹於崩石<lb/>
視鱣岫之吐翕看黿梁之交積於是紫霧上河絳氛下漢<lb/>
白日照餘碧雲巻半殘雨蕭索光烟豔爛水學金波石似<lb/>
瓊岸錯龜鱗之崚崚繞蛟色之漫漫俄而赤蜺電出蚴虯<lb/>
神驤曖昩以變依稀不常非虚非實乍隂乍光赩赫山頂<lb/>
炤燎水陽雖圖緯之有載曠代識而未逢既咨嗟而躑躅<lb/>
聊周流而從容想畨禺之廣野憶丹山之喬峰禀傅説之<lb/>
<pb n="KR4h0134_WYG_085-32b"/>
一星乘夏后之兩龍彼靈物之詎幾象火滅而山紅餘形<lb/>
可覽殘色未去耀萎蕤而在草映青葱而結樹昏青苔於<lb/>
丹渚曖朱草於石路霞晃朗而下飛日通曨而上度俯形<lb/>
命之窘局哀時俗之不固定赤舄之易遺乃鼎湖之可慕<lb/>
既以為騂鬐四毳之駕方瞳一角之人帝臺北荒之際弇<lb/>
山西海之濱流沙之野析木之津雲或恠綵烟或異鱗必<lb/>
雜虹蜺之氣隂陽之神焉<lb/>
　　　四時賦<lb/>
<pb n="KR4h0134_WYG_085-33a"/>
北客長欷深壁寂思空床流連圭窬淹滯網絲蔽戸青<lb/>
苔繞梁春華虚豔秋月徒光臨飛鳥而䰟絶視浮雲而<lb/>
意長測代序而饒感知四時之足傷若乃旭日始暖蕙<lb/>
草可織園桃紅㸃流水碧色思舊都兮心斷憐故人兮<lb/>
無極至若炎雲峰起芳樹未移澤蘭生坂朱荷出池憶<lb/>
上國之綺樹想金陵之蕙枝若夫秋風一至白露團團<lb/>
明月生波螢火迎寒眷庭中之梧桐念機上之羅紈至<lb/>
於冬隂北邊永夜不曉平蕪際海千里飛鳥何嘗不夢<lb/>
<pb n="KR4h0134_WYG_085-33b"/>
帝城之阡陌憶故都之臺沼是以軫琴情動戞瑟涕落<lb/>
逐長夜而心隕隨白日而形削故秦人秦聲楚音楚奏<lb/>
聞歌更泣見悲巳疚實由䰟氣愴斷外物非救參四時<lb/>
而皆難况僕人之末陋也<lb/>
　　　學梁王兎園賦<hi>有序</hi>
或重古輕今者僕曰何為其然哉無知音則已矣聊為<lb/>
古賦以奮枚叔之製焉<lb/>
碧山倚巘﨑兮象海水碣石朝日晨霞兮赩紅壁仰望<lb/>
<pb n="KR4h0134_WYG_085-34a"/>
泬寥兮數千尺陸硬嵺<graphic n="KR3231" url="https://raw.githubusercontent.com/kanripo/KR-Gaiji/master/images/KR3231.png" mimeType="image/png"/>汨淈成岫谽呀而窟竇哮碻<graphic n="KR3225" url="https://raw.githubusercontent.com/kanripo/KR-Gaiji/master/images/KR3225.png" mimeType="image/png"/>
確紫蕪丹駮苔㸃綺縟若㫁若續如此者百有十處奔水<lb/>
激集瀴溟絜渠潏湟吐汲跳波走浪濺沫而相及<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>漾長<lb/>
驚澆灌遠注無時息焉青樹玉葉彌望成林亦有輪囷磥<lb/>
硊一枝百頃萬葉共隂縹草丹蘅江離蔓荆酷郁交布原<lb/>
滿隰平於是金塘湎演緑竹被坂繚繞青翠近而復逺白<lb/>
砂如積雪者焉碧石如圓玦者焉水鳥駕鵝<graphic n="KR2141" url="https://raw.githubusercontent.com/kanripo/KR-Gaiji/master/images/KR2141.png" mimeType="image/png"/>鳿鴻鴈上<lb/>
飛衡陽下宿沅漢十十五五忽合而復散乃有綺雲之館<lb/>
<pb n="KR4h0134_WYG_085-34b"/>
頳霞之臺其樂足以棄國釋位遺死忘歸也若夫墨翟商<lb/>
瞿之倫學兼師術才㕘道真方駕連軫于沼之濱乃射宿<lb/>
餌魴前繳鷫鷞青黏黄粱矐鼈胾羮臑㹠柘漿窮嬉極娛<lb/>
雲翺兮烟翔超然左覽蒼梧右睨鄧林崩石梧岸崱屴藏<lb/>
隂逮至山頂丹壁四平靈木夹道神草列生俯瞰太一<lb/>
下視流星既投冠而棄劒亦抗魄而盪靈於是大夫之<lb/>
徒稱詩而歸春陽始曉朱華未希卒逢邯郸之女蕙色<lb/>
玉質命知其麗攅連映日綺裳下見錦衣上出雖復守<lb/>
<pb n="KR4h0134_WYG_085-35a"/>
禮令人意失遂謡曰碧玉作椀銀為盤一刻一鏤化雙<lb/>
鸞乃報歌曰美人不見紫錦衾黄泉應至何所禁妃因<lb/>
别曰見上客兮心歴亂送短詩兮懐長嘆中人望兮蠶<lb/>
既飢躞蹀暮兮思夜半<lb/>
　　　丹砂可學賦<hi>有序</hi>
咸曰金不可鑄僕不信也試為此辭精思云爾<lb/>
惟雲塲之少折乃人逕之多憂雖瑶笙及金瑟雜翠帳<lb/>
與丹幬吞悲欣於得失銜哀樂於春秋煥如星絶黯如<lb/>
<pb n="KR4h0134_WYG_085-35b"/>
火滅星絶難光火滅可傷故從師而問道冀幽路之或𤾉<lb/>
測神宗之無緩踐雲根之不賖訊名山及石室驗青汞與<lb/>
丹砂撝五難之重滯擥九仙之輕華故抱魄寂處凝神空<lb/>
居泯邈深晝窈鬱重虚覘炫燿而可見聽泬寥而有餘<lb/>
於是乗河漢之光氣騎列星之綵色輟隂陽於形有傳<lb/>
變化於心識浮恍惚而無涯泛靈恠而未極架日月之<lb/>
精照騫蛟龍之毛翼遂乃氣穆肅而神奔骨窈窈而鬼<lb/>
恠綴葳蕤而成冠㸃雜錯而為珮出湎泫而遐騖貫濛<lb/>
<pb n="KR4h0134_WYG_085-36a"/>
鴻而上厲鳯之来兮蔽日鸞之集兮為羣左昆吾之炎<lb/>
景右崦嵫之卿雲爛七采之炤燿漫五色之烟煴非世<lb/>
俗之習見焉鬼神之嘗聞旣而曖碧臺之錯落燿金宫<lb/>
之瓏玲幻蓮華於繡闥化蒲桃於錦屏赩丹光而電烻<lb/>
䬃翠氛而杳㝠軒惝惘於長虹階侘傺於奔鯨惑龍宫<lb/>
之殿稱迷忉利之宫名故靈偃蹇兮姣服女嬋娟兮可<lb/>
觀秀青色之泯靡熳美目之波瀾襞日月之纂組襲星<lb/>
宿之羅紈百味酒兮靈之集河供鯉兮靈之安却交甫<lb/>
<pb n="KR4h0134_WYG_085-36b"/>
之玉質笑陳王之妙顔所以樂精𤣥於太乙妙宮徴於<lb/>
清都簫含聲而逺近琴吐音而有無奏神鼔於玉袂舞<lb/>
靈衣於金裾韻躑躅而易變律參差而難圖非南方之<lb/>
能擬詎濮水之可摹於是流瀁不一遨曹無邊娥眉旣<lb/>
散鐘鼓都捐乘綵霞於西海駟行雨於丹淵山差池而<lb/>
鏡壑水淸明而抱天山含玉以永嵗水藏珪以窮年擬<lb/>
若木以寫意拾瑶草而悠然遂乃凝虚歛一守仙閉方<lb/>
智寂術盡魄兀心亡白生不能關其説惠子無以挫其<lb/>
<pb n="KR4h0134_WYG_085-37a"/>
芒原其恥市朝之失道疾讒嬖之不祥却文綵之媱冶<lb/>
去利劒之鏗鎗懅生死於半氣惜百年於一光故以鑄<lb/>
金為器丹砂為漿慙吝旣盡妖怨當㤀吾師以為可學<lb/>
而公子謂之不良歟<lb/>
　　　江上之山賦<lb/>
潺湲澒溶兮楚水而吳江刻劃嶃崪兮雲山而碧峯挂<lb/>
靑羅兮萬仞豎丹石兮百重嵯峨兮嵒㟧如斵兮如削<lb/>
嶤嶷兮尖出巖岍兮空鑿波潮兮吐納<graphic n="KR1778" url="https://raw.githubusercontent.com/kanripo/KR-Gaiji/master/images/KR1778.png" mimeType="image/png"/>峯兮積㳫鰅<lb/>
<pb n="KR4h0134_WYG_085-37b"/>
鱅兮赤尾黿鼉兮匼匝見紅草之交生眺碧樹之四合<lb/>
草自然而千花樹無情而百色嗟世道之異茲牽憂恚<lb/>
而来逼推爐炭於片景抱絲緒於一息每意逺而生短<lb/>
恒輪平而路仄信懸天兮窈昩豈繫命於才力旣羣龍<lb/>
之咸疑焉衆狀之所極俗逐事而變化心應物而迴旋<lb/>
旣歘翕其未悟亦緯繣而已遷伊人壽兮幾何譬流星<lb/>
之殞天悵日暮兮吾有念臨江上之斷山雖不敏而無<lb/>
操願從蘭芬與玉堅亂曰折芙蓉兮蔽日冀以盪夫憂<lb/>
<pb n="KR4h0134_WYG_085-38a"/>
心不共愛此氣質何獨嗟乎景沈<lb/>
　　　井賦<lb/>
穿重壌之千仞兮搆玉甃之百節營之不日旣汲旣渫<lb/>
　　　橫吹賦<hi>有序</hi>
驃騎公以劒卒十萬禦荆人於外郊鐡馬煩而人聳色<lb/>
綵旄耀而士銜威軍容有橫吹僕感而為之賦云<lb/>
北隂之竹兮百尺而不見日石硿礲而成象山㳫合而為<lb/>
一雲遥遥而孤去風時時而寒出木歛柯而攢抏草騫葉<lb/>
<pb n="KR4h0134_WYG_085-38b"/>
而蕭瑟故左崎嶬右硱磳樹嵓㟧水泓澄鎭雄蛟及雌<lb/>
虺<graphic n="KR0146" url="https://raw.githubusercontent.com/kanripo/KR-Gaiji/master/images/KR0146.png" mimeType="image/png"/>獨鴟與單鷹白山顥赤山赩匝流沙經西極原陸<lb/>
窈灌莽深人聲絶馬迹沈寂然四顧增欷累吟雖欲止<lb/>
而不能禁此竹方可為器迺出天下之英音於是帯以<lb/>
珉色扣以瓊文潤如沈水華若浮雲赤綬紫駮星含露<lb/>
分其聲也則鞅鬱有意摧萃不羣迢遥衝山崎曲抱津<lb/>
緜羃順序周流銜吕故西骨秦氣悲憾如懟北質燕聲<lb/>
酸極無巳斷絕百意繚繞萬情吟黃烟及白草泣虜軍<lb/>
<pb n="KR4h0134_WYG_085-39a"/>
與漢兵於是海外之雲處處而秋色河中之㕍一一而<lb/>
學飛素野黯以風暮金天赩以霜威衣袂動兮霧入冠<lb/>
弓刀勁兮馬毛寒五方軍兮出不及雜色騎兮往來還<lb/>
旃如雲兮幟如星山可動兮石可銘功一豎兮迹不奪<lb/>
魂旣英兮鬼亦靈奏此吹兮有曲和歌盡而淚續重一<lb/>
命而若烟知半氣之如燭美人戀而嬋媛壯夫去而躑<lb/>
躅故感魂傷情獲賞彌倍妙器奇製見貴歴代所以韻<lb/>
起西國響流東都浮江繞泗歴楚傳吳故函夏以為寳<lb/>
<pb n="KR4h0134_WYG_085-39b"/>
飾京關以為戎儲至於貝胄象弭之威織文魚服之容<lb/>
鄞山錫刃耶溪銅鋒皆陸斷犀象水斬蛟龍載雲旗之<lb/>
逶迤扈屯騎之溶溶啾寥亮於前衡嘒陸離於後陣視<lb/>
眄眩而或近聽嘹嘈而逺震奏白登之二曲起關山之<lb/>
一引吐哀也則瓊瑕失綵銜樂也則鈆堊生潤採菱謝<lb/>
而自罷緑水慙而不進代能識此聲者長滅淫而何吝<lb/>
　　　燈賦<lb/>
淮南王信自華淫命綵女兮餌丹砂而學鳯音紫霞沒<lb/>
<pb n="KR4h0134_WYG_085-40a"/>
白日沈挂明燈散𤣥隂顧謂小山儒士斯可賦乎於是<lb/>
泛瑟而言曰若大王之燈者銅華金檠錯質<graphic n="KR0866" url="https://raw.githubusercontent.com/kanripo/KR-Gaiji/master/images/KR0866.png" mimeType="image/png"/>形碧為<lb/>
雲氣玉為僊靈雙婉百枝艷帳充庭炤錦地之文席映<lb/>
繡柱之鴻筝恣靈修之浩盪釋心疑而永平茲侯服之<lb/>
誇詡而處士所莫營也若庻人之燈者非珠非銀無藻<lb/>
無縟心不貴美器窮於樸是以露泠帷幔風結羅紈螢<lb/>
光别桂蛾命辭蘭秋夜如嵗秋情如絲怨此愁抱傷此<lb/>
秋期必丹燈坐歎欲説㤀辭至夫霜封園橘冰裂池蓀<lb/>
<pb n="KR4h0134_WYG_085-40b"/>
雲雪無際河海方昏冬膏旣凝冬箭未度悁連冬心寂<lb/>
歴冬暮亦復朱燈空明但為傷故乃知燈之為寳信可<lb/>
賦也王遂讃善澄意歛神屈原才華宋玉英人恨不得<lb/>
與之同時結佩共紳今子凝章挺秀近出嘉賔吐蘅吐<lb/>
蕙含瓊含珉推驂雕輦以愛國之有臣焉<lb/>
　　　扇上綵畫賦<lb/>
臨淄之雅女宋鄭之妙工織素麗於日月傳畫明於綵<lb/>
虹洛陽之伎極江南之巧窮故飾以赤野之玉文以紫<lb/>
<pb n="KR4h0134_WYG_085-41a"/>
山之金空靑出峨嵋之陽雌黄出嶓冢之隂丹石發王<lb/>
屋之岫碧髓挺青蛉之岑粉則南陽鈆澤墨則上黨松<lb/>
心山乃嶄巖鬱峍路必<graphic n="KR3723" url="https://raw.githubusercontent.com/kanripo/KR-Gaiji/master/images/KR3723.png" mimeType="image/png"/>㟿﨑嶔馭龍所不逺至駕鳯<lb/>
未之前尋乃雜族以為此扇為君翳素女與玉琴玉琴<lb/>
兮散聲素女兮弄情旻天兮舒縹暮雲兮含頳窻中暖<lb/>
兮露始滴池上凝兮月又明玉琴兮珠徽素女兮錦衣<lb/>
促織兮始鳴秋蛾兮載飛識桂莖之就罷知蘭葉之行<lb/>
衰願解珮而捐玦指黄墟而先歸重曰碧臺寂兮無人<lb/>
<pb n="KR4h0134_WYG_085-41b"/>
蔓丹草與朱塵度俄然而一代經半景若九春命幸得<lb/>
為綵扇兮出入玉帯與綺紳<lb/>
　　　空靑賦<lb/>
夫赤瓊以炤燎為光碧石以萎蕤為色咸見珍於東國<lb/>
並被貴於西極况空靑之麗寳挺山海之不測其所處<lb/>
則峻巘層石龜穴龍壁素岸成雲頳砂如磧外隱靑苔<lb/>
丹草内伏玉枝瑪瑙銅鈆合生䃕磪堅英自非索嶮覓<lb/>
危乘鱟履螭倦春厭龝斵異鐫奇能得厠於軒㝢接君<lb/>
<pb n="KR4h0134_WYG_085-42a"/>
子之光儀於是寫雲圖氣學靈狀僊寳波麗水華峯豔<lb/>
山陽谷之樹崦嵫之泉卥海之草炎州之烟銀䑓之烏<lb/>
穆王之馬都廣之國番禺之埜皆咫尺之極鏡見四荒<lb/>
雲烟始出日月旣張若夫邃古之世汗漫窈㣲惟此靑<lb/>
墨所以造之至乃翠燦軒室䓗鬱臺殿雜蛟龍之文章<lb/>
發麟鹿之炳絢騁神形於鐘簴舒怪物與雷電亦有曲<lb/>
帳畫屏素女綵扇錦色<graphic n="KR0034" url="https://raw.githubusercontent.com/kanripo/KR-Gaiji/master/images/KR0034.png" mimeType="image/png"/>鬱綺質蔓衍㸃拂濃薄如隱<lb/>
如見山水萬象丹靑曲變咸百溢之可珍亦千金而不<lb/>
<pb n="KR4h0134_WYG_085-42b"/>
賤雖楚之夏姬越之卥施趙妃燕后秦娥吳娃溺愛靡<lb/>
意魂飛心離候靑翳為藻飾方赩紅華與素儀冠衆寳<lb/>
而獨立信求之而無虧<lb/>
　　　蓮華賦<hi>有序</hi>
余有蓮華一池愛之如金宇宙之麗難息絶氣聊書竹<lb/>
素儻不滅焉<lb/>
檢水陸之具品閲山海之異名珍爾秀之不定乃天地<lb/>
之精英殖東國之流詠出西極而擅名方翠羽而結葉<lb/>
<pb n="KR4h0134_WYG_085-43a"/>
比碧石而為莖蘂金光而絶色藕冰折而玉清載紅蓮以<lb/>
吐秀披絳華以舒英故香氛感俗淑氣㕘靈躑躅人世茵<lb/>
蒀祗𠖇青桂羞烈沉水慙馨於是生乎澤陂出乎江隂見<lb/>
綵霞之夕照覿雕雲之晝臨既翕赩於洲漲亦映曖於川<lb/>
潯奪夜月及熒光掩朝日與赩火出金沙而延曜被淥波<lb/>
而覃拖冠百草而絶羣出異類之衆夥故僊聖傳圗英隠<lb/>
流記一為道珍二為世瑞發青蓮於王宫驗竒花於陸地<lb/>
若其江淡澤芬則照電爍日池光沼緑則明璧洞室曜長<lb/>
<pb n="KR4h0134_WYG_085-43b"/>
洲而瓊文映青崖而火質或慿天淵之清峭或殖疏圃之<lb/>
䝉宻故河北櫂歌之姝江南採菱之女春水厲兮楫潺湲<lb/>
秋風駛兮舟容與著縹芰兮出波擥緗蓮兮映渚迎佳人<lb/>
兮北燕送上客兮南楚知荷華之将晏惜玉手之空佇迺<lb/>
為謡曰秋鴈度兮芳草殘琴柱急兮江上寒願一見兮道<lb/>
我意千里逺兮長路難若其華實各名根葉異辭既號芙<lb/>
渠亦曰澤芝麗詠楚賦艶歌陳詩非獨瑞草爰兼上藥味<lb/>
靈丹沙氣驗青㬦乃可棄劒海岫龍舉雲㟧畫䑓殿兮霞<lb/>
<pb n="KR4h0134_WYG_085-44a"/>
蔚圖縑縞兮炳爍永含靈於洲渚長不絶兮川壑<lb/>
　　　靈丘竹賦<lb/>
登﨑嶇之碧巘入朱宮之瓏玲臨曲江之迴盪望南山<lb/>
之䓗靑鬱春華於石岸赩夏彩於沙汀逺亘紫林秘埜<lb/>
近匝玉苑禁坰於是綠筠繞岫翠篁緜嶺㕘差黛色陸<lb/>
離紺影上謐謐而留閒下㣲㣲而停靖䝉朱霞之丹氣<lb/>
曖白日之素景故非英非蘂非香非馥而珍跨僊草寳<lb/>
踰靈木夾池水而檀欒繞園塘而橚矗旣間霜而無凋<lb/>
<pb n="KR4h0134_WYG_085-44b"/>
亦中暑而增肅每冠名於華戎將擅奇於水陸況有朝<lb/>
雲之館行雨之宫窻崢嶸而綠色戶踟蹰而臨空綺疏<lb/>
蔽而停日朱簾開而留風被箘簵之窈蔚結篠簜之溟<lb/>
濛或産鳷鵲之右或居露寒之東此皆金輿之所出入<lb/>
瑶輦之所周通<lb/>
　　　靑苔賦<hi>有序</hi>
余鑿山楹為室有苔焉意之所之故為是作云<lb/>
嗟青苔之依依兮無色類而可方必居閒而就寂以幽意<lb/>
<pb n="KR4h0134_WYG_085-45a"/>
之深傷故其處石則松栝交隂泉雨長注絶磵俯視崩壁<lb/>
仰顧悲凹嶮兮唯流水而馳騖遂能﨑屈上生班駮下布<lb/>
異人貴其貞精道士悦其迥趣咀松屑以髙想捧丹經<lb/>
而永慕若其在水則鏡帯湖沼錦匝池林春塘秀色陽<lb/>
鳥好音靑郊未謝兮白日照路貫千里兮綠草深迺生<lb/>
水而揺蕩遂出波而沈淫假靑條兮總翠借黄華兮舒<lb/>
金遊梁之客徒馬疲而不能去兎園之女雖蠶飢而不<lb/>
自禁至於修臺廣廡幽闔閒楹流黃以織琴瑟且鳴户<lb/>
<pb n="KR4h0134_WYG_085-45b"/>
牖秘兮不可見履袂動兮覺人聲迺蕪階翠地繞壁㸃<lb/>
墻春禽悲兮蘭莖紫秋蟲吟兮蕙實黃晝遥遥而不暮<lb/>
夜永永以空長零露下兮在梧楸有美一人兮欷以傷<lb/>
若迺崩隍千仞毁冢萬年當其志力雄俊才圖驕堅錦<lb/>
衣被地鞍馬耀天淇上相送江南採蓮妖童出鄭美女<lb/>
生燕而頓死豔氣於一旦埋玉玦於窮泉寂兮如何苔<lb/>
積網羅視青䕷之杳杳痛百代兮恨多故其所詣必感<lb/>
所感必哀哀以情起感以怨来魂慮斷絶精念徘徊者<lb/>
<pb n="KR4h0134_WYG_085-46a"/>
也彼木蘭與豫章旣中繩而獲夭及薜荔與䕷蕪又懷<lb/>
芬而見表至哉靑苔之無用吾孰知其多少<lb/>
　　　金燈草賦<lb/>
山蕐綺錯陸葉錦名金燈麗草鑄氣含英若其碧莖凌<lb/>
露玉根升霜翠葉暮媚紫榮晨光非錦罽之可學詎瓊<lb/>
瑾之能方迺御秋風之獨秀値秋露之餘芬出萬枝而<lb/>
更明冠衆蘤而不羣旣豔溢於時暮方炤麗於霜分是<lb/>
以移馥蘭畹徙色曲池軼長洲兮杜若跨幽渚兮芳籬<lb/>
<pb n="KR4h0134_WYG_085-46b"/>
映霞光而爍爚懷風氣而參差故植君玉臺生君椒室<lb/>
炎萼耀天朱英亂日永緒恨於君前不遺風霜之蕭瑟<lb/>
藉綺帳與羅袿信草木之願畢<lb/>
　　　翡翠賦<lb/>
彼二鳥之奇麗生金洲與炎山映銅陵之素氣濯碧磴<lb/>
之紅泉石錦質而入海雲綺色而出天峯岑嵒而蔽日<lb/>
樹静暝而臨泉霞輕重而成彩烟尺寸而作緒熱風翕<lb/>
而起濤丹氣赫而為暑對<graphic n="KR0949" url="https://raw.githubusercontent.com/kanripo/KR-Gaiji/master/images/KR0949.png" mimeType="image/png"/>流之蛟龍衝汶漻之霧雨<lb/>
<pb n="KR4h0134_WYG_085-47a"/>
耀綠葉於冬岫鏡朱華於寒渚斂慧性及馴心鶱頳翼<lb/>
與青羽終絶命於虞人充南琛於秘府備寳帳之光儀<lb/>
登美女之麗飾雜白玉以成文揉紫金而為色専妙綵<lb/>
於五都擅精華於八極傳貴質於竹素晦深聲於百億<lb/>
嗟乎鷄騖以稻粱致憂燕雀以堂構貽愁既銜利之情<lb/>
近又遁害之無由今乃依赮火之絶垠出赤縣之紘州<lb/>
逺人迹而獨立擥天倪而為儔竟同獲於河鴈不俱恕<lb/>
於海鷗必性命兮有當孰能合兮可求<lb/>
<pb n="KR4h0134_WYG_085-47b"/>
　　　石<graphic n="KR0917" url="https://raw.githubusercontent.com/kanripo/KR-Gaiji/master/images/KR0917.png" mimeType="image/png"/>賦<lb/>
海人有食石<graphic n="KR0917" url="https://raw.githubusercontent.com/kanripo/KR-Gaiji/master/images/KR0917.png" mimeType="image/png"/>一名紫<graphic n="KR2134" url="https://raw.githubusercontent.com/kanripo/KR-Gaiji/master/images/KR2134.png" mimeType="image/png"/>蚌蛤類也春而發華有足異<lb/>
者戲書為短賦<lb/>
我海若之小臣具品色於滄溟既鑪天而鑄物亦噏化<lb/>
而染靈比文豹而無恤方珠蛤而自寧冀湖濤之蔽迹<lb/>
願洲渚以淪形故其所巡左委羽右窮髮日照水而東<lb/>
昇山出波而隠沒光避伏而不耀智埋㝠而難發何弱<lb/>
命之不禁遂永至於夭闕已矣哉請去海人之仄陋充公<lb/>
<pb n="KR4h0134_WYG_085-48a"/>
子之嘉客儻委身於玉盤從風雨而可惜<lb/>
　　詔<lb/>
　　　北伐詔<lb/>
門下朕統厯馭政志包函夏庶惣文軌無思不服而逖<lb/>
焉狡虜乆為邊虞及宋末不庭授策乖律北州外淪威<lb/>
風内毁鑒彼隆替慨歎盈懷冕旒濟河翦彼凶狄咸秩<lb/>
中岳望祀汾隂則聲教鬯矣猶以經綸惟始恩化甫洽<lb/>
勞民擾衆為政所重故方輟六師按經九伐今淮泗告<lb/>
<pb n="KR4h0134_WYG_085-48b"/>
驚羽書馳聞醜羯妖燼送死北垂徴天人之数撫自來<lb/>
之㑹無勞遠兵剿撲為易葢因茲大號蕩其巢藪可遣<lb/>
某官組甲十萬鐡騎千馬斜趣潁洛衝其要津某官某<lb/>
虎旅八萬舳艫數千㳂淮長驅稜威靑汴某官某舟師<lb/>
五萬直出淮淝某官控江右之鋭絡繹繼進某官某率<lb/>
羽林勁勇為水陸形援某官某甲等並率義勇之衆牙<lb/>
制椅角之機戎車戒路事宜惣一使持節都督南徐兖<lb/>
二州諸軍事後軍將軍南徐州刺史長沙王晃出次江<lb/>
<pb n="KR4h0134_WYG_085-49a"/>
都為衆軍節度驍雄競奮火烈風掃尅定中原肅清河<lb/>
洛便可内外纂嚴以時備辦<lb/>
　　　遣使巡行詔<lb/>
門下㫺明王馭世巡嶽采政睿后司朝觀俗調化故生<lb/>
無鬱滯物獲修通釐風拯患於茲為急朕以輶薄昧於<lb/>
大道因璿璣之厯遵三徳之運緬鑒前哲寤寐永歎思<lb/>
所以闢訪治蠧詢求民瘼才寡務殷若無津際故以情<lb/>
深危薄心疚夙夜矣可普遣大使分行四方推賢薦能<lb/>
<pb n="KR4h0134_WYG_085-49b"/>
問疾舉滯若其采野不闢犴訟有虧妨民利害擾黷政<lb/>
經者具以奏聞如其讜言嘉話眞士智才亦依名騰上<lb/>
隨事均量務取厥中朕將親覽以𢎞逺化<lb/>
　　　立學詔<lb/>
門下夫膠庠之典彞倫攸先所以昭振才端啓發性緒<lb/>
𢎞世字氓納之軌儀是故五禮之迹可傳六樂之容不<lb/>
冺朕自膺厯受圖志闡經訓且有司羣僚奏議橫集以<lb/>
戎車屢警文教未敷思樂辟雍永言多慨今關燧無虞<lb/>
<pb n="KR4h0134_WYG_085-50a"/>
時和歲稔逺邇同風華夷慕義便可式遵前凖修建斆<lb/>
學精選儒官廣延國胄<lb/>
　　　斷募士詔<lb/>
門下詔募取將懸賞購士葢出權宜非曰經制頃者民<lb/>
罹氛藹世襲艱阻因峕流故浸以成俗斯風蕩而未還<lb/>
且滋長逋逸開罪山湖遂乃黥刑不辱草竊無咎平政<lb/>
察治萌合甄革自今已後可悉斷衆募<lb/>
　　　慰勞雍州詔<lb/>
<pb n="KR4h0134_WYG_085-50b"/>
皇帝謝鎭軍寧蠻二府雍州文武士庶等夫忠為令德<lb/>
或感慨殺軀信實美行或殉義蹈節而沈攸之小豎反<lb/>
覆稱逆西藩袁粲劉秉潛使相扇遂擁據石頭竝圖廟<lb/>
社粲秉既從王憲蒼黎同慶攸之孤州蟻聚勢必燼滅<lb/>
刺史張敬義氣雲騰秣馬星驅全羽十萬殄茲氛鯨曾<lb/>
不旋踵彼州南陽白水將相遺風忠烈之士霜戈電發<lb/>
但戎車暫動念原未寧冬寒卿皆無恙<lb/>
　　　賜赦交州詔<lb/>
<pb n="KR4h0134_WYG_085-51a"/>
門下交部昔値時詖負海不朝因迷遂往歸欵莫由今<lb/>
創制萬㝢烟煴造物原刑四裔澤浹中畿愍彼邊氓未<lb/>
均王化宣𢎞逺仁蕩以更始可曲赦彼州統内咸同曠<lb/>
泰李叔獻一人即撫南土其股肱文武詳材選推并遣<lb/>
大使宣揚朝㫖<lb/>
　　　曲赦丹陽等四郡詔<lb/>
門下朕興言民瘼昧旦求政所以庻存簡惠緝茲治道<lb/>
而玉燭未調祥風尚鬱京輔及三吳昔歲水災秋登旣<lb/>
<pb n="KR4h0134_WYG_085-51b"/>
罕今茲厲疾罹患者多納隍之歎為矜良深可曲赦揚<lb/>
州所統丹陽吳興南徐州所綂義興等四郡其遭水尤<lb/>
劇之縣自今年以前三調未充而虛例已畢官長局吏<lb/>
應其備償者雖即事為愆情在可亮外詳所除以𢎞優<lb/>
澤<lb/>
　　　大赦詔<lb/>
門下朕思𢎞風敎而刑圄猶積永言前烈兢歎載懷今<lb/>
履端告始羣后執䞇治洽樂郊華夷同泰雖和慙擊石<lb/>
<pb n="KR4h0134_WYG_085-52a"/>
采愧卿雲然景業初基義深恒典慶動𤣥靈歡溢都縣<lb/>
憫彼幽黔猶隔茲澤思我兆民共熈至化<lb/>
　　　王儉為左僕射詔<lb/>
門下端貳樞秘實惟國楨緝典宣機所寄時彦尚書右<lb/>
僕射領吏部尚書南昌縣開國公儉器懷明亮風情峻<lb/>
逺業積珪璋才兼經緯况乃節亮帷幄譽敷端揆升授<lb/>
之宜葢允具瞻可左僕射<lb/>
　　　王儉領太子詹事詔<lb/>
<pb n="KR4h0134_WYG_085-52b"/>
門下管司東朝歴代所重自非國華莫允斯任侍中尚<lb/>
書左僕射南昌縣開國公儉鑒識清贍理懷秀澈績亮<lb/>
朝端譽敷僉議贊業攸光物聽斯緝宜惣二官以穆彞<lb/>
序<lb/>
　　　王鎭軍為中書令右光祿詔<lb/>
門下綸言要宻歴選為難優秩崇顯允在舊德使持節<lb/>
都督江州豫州之新蔡晉熈二郡諸軍事鎭南將軍江<lb/>
州刺史延之業履冲約秉情閑素譽彰頻試績著累朝<lb/>
<pb n="KR4h0134_WYG_085-53a"/>
自居南服徽庸尅舉宜升寵章管兼樞秘<lb/>
　　　張令為太常領國子祭酒詔<lb/>
門下庠議旣敷縉紳攸屬師氏之任宜歸儒素散騎常<lb/>
侍中書令驍騎將軍揚州大中正緒器識淸簡理懷恬<lb/>
約譽洽朝聞聲緝民聽必能闡揚𤣥宗式範胄子兼掌<lb/>
宗伯望實惟宜<lb/>
　　　為何詹事拜吏部尚書詔<lb/>
門下官人之職實難其選所以弼諧彞品謨明庶績今<lb/>
<pb n="KR4h0134_WYG_085-53b"/>
思治惟急彌不可曠侍中太子詹事戢業履修平體識<lb/>
詳穩自升宮闥美譽咸聞必能無懈於位燮茲流序<lb/>
　　　王撫軍為安東吳興詔<lb/>
門下震澤殷奥撫馭須才都官尚書撫軍潯陽郡開國<lb/>
公敬則志幹貞烈秉情開敏忠勤之至形乎出内必能<lb/>
綏懷大邦尅隆美政可安東將軍吳興太守<lb/>
　　　王光祿為征南湘州詔<lb/>
門下衡岳名區荆湘奥壤自頃凋弊綏撫須賢侍中光<lb/>
<pb n="KR4h0134_WYG_085-54a"/>
禄大夫丹陽尹僧䖍德履淹邃識局詳正冲素之品朝<lb/>
望攸歸歴職之庸載懷僉聽往任沅湘餘惠在民今宜<lb/>
重敷善政申此懿績<lb/>
　　　栁僕射為南兖州詔<lb/>
門下河兖衝要維扞中畿司牧之任宜詳其授後將軍<lb/>
領軍新除尚書左僕射溳陽郡國公世隆業體淹濟思<lb/>
情通敏功書王府績彰累任必能宣𢎞恩政威懷萬里<lb/>
雖哀疾毁頓而禮有權奪<lb/>
<pb n="KR4h0134_WYG_085-54b"/>
　　　王侍中為南蠻校尉詔<lb/>
門下荆楚殷曠任重寄深毗佐之選非良勿授侍中領<lb/>
秘書監驍騎將軍奐秉心貞元志局開亮績譽之美在<lb/>
公屢彰必能贊政南紀播惠西夏<lb/>
　　　王僕射加兵詔<lb/>
門下散騎常侍尚書左僕射太子詹事南昌縣開國公<lb/>
儉忠欵昭著任寄隆深旣光朝猷允屬民聽宜增威飾<lb/>
以崇望實可加兵二百<lb/>
<pb n="KR4h0134_WYG_085-55a"/>
　　　褚侍中為征北長史詔<lb/>
門下蕃佐須才非良莫寄侍中領步兵校尉炫識業淸<lb/>
悟思懷淹暢出内之譽日聞其美宜弼諧親屏以申茂<lb/>
績<lb/>
　　　封江冠軍等詔<lb/>
門下締基緯業序功攸急開厯闡祚酬庸為先故以式<lb/>
藹曩書載炳前軌文仲等或誠亮艱危効彰屯詖皆績<lb/>
幹兩宣勤圖兼立宜各分珪社酬厥勞謐<lb/>
<pb n="KR4h0134_WYG_085-55b"/>
　　　蕭冠軍進號征虜詔<lb/>
門下維翰之重實資名品使持節都督郢州司州之義<lb/>
陽諸軍事冠軍將軍郢州刺史南昌縣開國侯鸞體局<lb/>
𢎞濟器操端敏自莅任夏首美政殷流必能聿宣國化<lb/>
以庇民瘼宜崇顯秩允茲聲望<lb/>
　　敎<lb/>
　　　為建平王聘隱逸敎<lb/>
府州國綱紀夫媯夏巳沒大道不行雖周惠之冨猶有<lb/>
<pb n="KR4h0134_WYG_085-56a"/>
漁潭之士漢敎之隆亦見棲山之夫迹絶雲氣意負青<lb/>
天皆待絳螭驤首翠虬来儀是以遺風獨扇百代餘烈<lb/>
激厲後生斯乃王敎之助古人之意焉吾税駕舊楚憇<lb/>
乘汀潭挹於陵之操想漢隂之髙而山川遐乆流風無<lb/>
沫養志数人並未徴采善操將棄良用慨然宜速詳舊<lb/>
禮各遣纁招庶暢此幽襟以旌蓬蓽<lb/>
　　　建平王赦五刑敎<lb/>
府州國綱紀吾謬紲朝組迺班恩命重渥蕐蕃踐寵懋<lb/>
<pb n="KR4h0134_WYG_085-56b"/>
甸永言政惠良攪淸寐况舊楚地曠前郢氓殷水帶枉<lb/>
渚山匝魯陽自頃田邑榛故封井萊蕪財賦方屈犴獄<lb/>
實繁思所以厚風釐俗變瑟改調自五歲刑已下未送<lb/>
臺者一皆原遣文武彈坐亦悉復職主局依舊施散薄<lb/>
紓此懷<lb/>
　　　為蕭太傅東畊敎<lb/>
三府二州綱紀夫寳農賤貨綵炤周縢巡畊去販光炎<lb/>
漢籙故能業滋都野産殷絃縣吾任屬𢎞寄思闡治源<lb/>
<pb n="KR4h0134_WYG_085-57a"/>
慮以晨感情以宵嘆今𤣥司調氣靑祗佇節陳<hi>闕</hi>既柔<lb/>
服<hi>闕</hi>方秀電爍有期桐萌無遠便當躬速紺耦道先列<lb/>
辟事均暫勞迹在永豫可尅日備辦詳典施行<lb/>
　　　為蕭驃騎發徐州三五教<lb/>
府州綱紀沈攸之背慢靈極稽誅之日乆矣况稱兵江<lb/>
漢之上圖釁廟闕之下惡熾罪盈民靈所絶朝廷以尅<lb/>
辰纂嚴令輿夙駕吾任先貴近義兼常慨挺刅投袂信<lb/>
見其時方當水斬龍蛟陸斷犀兕雖烈士銜志壯夫投<lb/>
<pb n="KR4h0134_WYG_085-57b"/>
槩然雲羅旣舒宜廣威防所綂郡縣便普三五咸依舊<lb/>
格以赴戎麾主者飛火施行<lb/>
　　　為蕭驃騎築新亭壘埋枯骸教<lb/>
府州綱紀夫汝南稱慈諒由掩胔廣漢流仁實存殯朽<lb/>
近築製兹營崇壘浚壍古墟曩隧時有湮移深松茂草<lb/>
或致刋薙慿軒動懷巡隍增愴宜並為収改勿毁奠祀<lb/>
主局詳辦施行<lb/>
　　表<lb/>
<pb n="KR4h0134_WYG_085-58a"/>
　　　拜中書郎謝表<lb/>
榮鬱兩臨恩儆交鏡悄然擥䰟迺懼迺逝臣聞汝潁之<lb/>
金或揚采於四豪江淮之珠已馳光於七貴皆聲不妄<lb/>
美第豈虚立未有伎慙湘輿䝉送目之賞工謝綵輪竊<lb/>
歸風之價臣㓜乏篆刻長暌圖史智罕効官志闋從政<lb/>
方遽求振風長憂凌雨不悟遭社鳴之屬際河淸之㑹<lb/>
𤣥雲素霞必駕蓬莱白毳騂鱗咸䝉解遂仕通物任官<lb/>
登郎掾此實耀靈之私照而㣲臣之厚幸也仰惟皇衢<lb/>
<pb n="KR4h0134_WYG_085-58b"/>
大融氣品呈觀西傾棧山東鯷航海故竒士端威異人<lb/>
罄折皆相望北闕待詔南宮而臣學無利博文有忮害<lb/>
迺影裾頓屣伏黃扉之右曳纓轉笏居靑璅之前訪德<lb/>
於姑射聞道於崆峒伊臣之願過為信矣昔望都才麗<lb/>
爵乏上班長岑聞靡身終下秩愚臣方古悠然已泰内<lb/>
燭徘徊眇不識届<lb/>
　　　拜正貟外郎表<lb/>
臣邁鄉逺迹由學末徒不瑩雕龍之采寧照𤣥豹之飾<lb/>
<pb n="KR4h0134_WYG_085-59a"/>
自過被光私濫䝉恩幸屢度經冬亟移春序皇緯如紐<lb/>
慙飛塵之効璿基方峻謝寒露之勤故宜伏影軒間巻<lb/>
氣衡下猶䝉供事紫楹奉役丹殿巡魄擎概榮渥不晤<lb/>
震離徹邃阿景洞幽復昇官淸閨列版嚴闥□識何算<lb/>
爰忝叔則之仕菲質焉樹迺謬仲容之職猥枉靑艧增<lb/>
光空質心懅末塵情慙洞户佇首矯迹以銘以奏<lb/>
　　　為建平王慶明帝疾和禮上表<lb/>
臣聞慶動至𤣥則昌衢敦序敎孚上雲則紫㝢交泰故<lb/>
<pb n="KR4h0134_WYG_085-59b"/>
祈寒溽暑無以變其和沴火凝隂不能徙其氣伏惟陛<lb/>
下至德遐穆實天縦聖仁鑄蒼岳道括寰海故丹陵之<lb/>
君欵金泥而謝賢媯墟之后眷龍圖而慙德頌聲蔽逵<lb/>
歌思匝道而望景暫虧輪光少曖玉櫺違和金幌輟念<lb/>
百祠未遑四嶽匪處吉蠲為慶神御方休瑞廣文齡祥<lb/>
深武日具惟涵教欣愉兼薦臣班戚奉慈實自慶舞不<lb/>
勝悦豫之情<lb/>
　　　建平王慶安城王拜封表<lb/>
<pb n="KR4h0134_WYG_085-60a"/>
麗采繩河映萼璿圃淑問夙孚令儀早晣撰告候辰昭<lb/>
膺輝序國維富禮皇塗凝衛具生屬慶懷識戴躍臣涵<lb/>
悦楚邊䰟馳關闕不任下情<lb/>
　　　建平王之南徐州刺史辭闕表<lb/>
臣過承寵靈閔㸃暇日徒抱皇慈無充橫草而品第迺<lb/>
崇軒服逾峻顧兹靦躬彌覯荒昧今便奉官外甸巻迹<lb/>
徐山託慕宸嚴載惟感戀哀疾不獲詣闕不任窮鯁之<lb/>
情<lb/>
<pb n="KR4h0134_WYG_085-60b"/>
　　　建平王讓右將軍荆州刺史表<lb/>
茂寵迺臨炫奪彞典巡恩鏡飾攪情震慮臣聞該秩詔<lb/>
序匪賢莫能孚其職端維裂陕非功無或濫其選所以<lb/>
輪鞅國典締結民紐五威咸平四精或訓者也臣踐行<lb/>
迷方試業敝緒徒以綴采宗莩承渥帝席執圭戴筆亟<lb/>
荷出内至乃曳組河縣蔑馴羽之化鳴環京轂謝擇鱗<lb/>
之政聲績兩無風化雙缺而龜紐未剔璽書頻降復改<lb/>
册湘區分瑞衡服竟無賈琮交部之亷終乏郭伋并壤<lb/>
<pb n="KR4h0134_WYG_085-61a"/>
之信固以雜㳫民眀湫隘身諷不悟皇靈再煇河海重<lb/>
渥遂踰恒采妄賁異等荆門務要方城任積水交沅澧<lb/>
山通岷峨襟帶百縣縈抱七州上德懋勲尠居斯地寧<lb/>
臣膠固所宜膺荷是以燋薄䰟色驚迫心影謹刷睿情<lb/>
置露弱志伏願陛下停旒弛琪暫炤𤨏曲則鑄才式𢎞<lb/>
練物惟逺王度旣清䝉識以泰不勝慙懅屏營之情<lb/>
　　　為蕭驃騎讓封第二表<lb/>
臣某言寫瀝愚丹已續前表猥降前詔未垂鏡恕一省<lb/>
<pb n="KR4h0134_WYG_085-61b"/>
驚慙再悸䰟府靜躬自察啟居匪地臣聞日薄星迴昊<lb/>
天無以爽其節山盈川冲厚地不能虧其度豈不靈鑄<lb/>
有限神極無爽况世道恒淪人彞剽奪數滿必㳂虚飾<lb/>
小故亂大臣才非古賢任鈞左戚祚開山河兼金疊紐<lb/>
爵侈常班寵溢前逹以榮以渥且慙且靦雖嘉銘鼎之<lb/>
恭更懼循墟之速矧乃三司業貴上將地崇惣錄務廣<lb/>
河汾寄深珪㝢方啓劍衛增肅旣驚朝野足震城邑殷<lb/>
周富士猶難其人漢魏多才亦罕兼職且麟閣之臣尚<lb/>
<pb n="KR4h0134_WYG_085-62a"/>
有位不及鉉全器之侯猶或任不並台名爵無假前世<lb/>
之雄規車旗勿濫中葉之英軌况鴻誥鬱集懋册頓萃<lb/>
諒非虚薄輕所膺符今殷夏旣聲封國式固故天地燀<lb/>
燿日月更輝陛下停若鏡之眀流如雲之愛方求士於<lb/>
版巖宜思賢於屠肆而私臣以闈廟寵臣以帷鼎位兼<lb/>
文武職惣内外非所以發夢渭濵儲精河藪鐫金刻石<lb/>
旣不可詮輿歌里誦其謂臣何仰縁大道方行蒼祗宅<lb/>
氣威靈所燭九功咸詠寧於庸臣獨隔恩耀誓守愚衷<lb/>
<pb n="KR4h0134_WYG_085-62b"/>
重扣雲日如䝉恩宥實生之幸不任慊欵之誠<lb/>
　　　為蕭驃騎讓封第三表<lb/>
臣某言臣再抽慊請辭為理屈側守圭漏伏望衷鑑而<lb/>
宸緯嚴秘襟悰徒懸優奬之降非復常㫖肅奉驚懅曛<lb/>
曉如失臣炤册訪古誦史稽昔以為敷道之寄管物成<lb/>
務惣録之重匡績毗風莫不下協河岳上踵光緯先王<lb/>
所以長世後睿所以字民纉金圖之要輔樞厯之機者<lb/>
也臣本瑣姿不慕聞逹昔値英世頻遘時來感激光私<lb/>
<pb n="KR4h0134_WYG_085-63a"/>
未能自返烏可超乗厚任妄據髙圖天道旣平鬼神好<lb/>
謙臣亦何人而獨斯處所以不恤色忤頻犯鴻威者正<lb/>
以方圓之景已滿丹彩之色難加政能緯俗匪務傍職<lb/>
坐而燮道必在其人若臣武未屬櫜鞬之分文不藹樽<lb/>
俎之間德非時秀道乖物宗虚飾疲伍空貽上位則天<lb/>
變彰於飛流地𤯝見於震壓驚蕩民聽蕪沮物議綸言<lb/>
之出不追金石之謬巳逺豈惟敗錦傷經毁鼎覆餗而<lb/>
已哉自非西京上績東都名勲河右羣賢江左諸彦寧<lb/>
<pb n="KR4h0134_WYG_085-63b"/>
有誣叨天爵以為已功者也昔南楚偏君鄢郢小政執<lb/>
珪柱國尚不輕授况車軌共文四溟同宅而以鄙蔽超<lb/>
居金鉉殊任鬱起臣心憂魄悚視丹如綠伏願陛下暫<lb/>
停冕纊少察愚實鑒臣靦情愍臣孤志廣天下之惠可<lb/>
匹夫之諒則國步永清門下永無謬悮不任憂駭之情<lb/>
　　　為蕭驃騎録尚書事到省表<lb/>
臣某言臣自妄䝉異寵輕荷殊爵晝昃猶聳夜艾方驚<lb/>
誠以設器瑶陛取監冲滿懸魄金波徵驗虧闕兹乃天<lb/>
<pb n="KR4h0134_WYG_085-64a"/>
數去盈人經好退后所以裁成萬品下所以各愼百司<lb/>
未有違才易貫克負永業者也且量力之誥實炯前書<lb/>
辭科之誨且昭昔牒况臣徒竭弱質忠貞未對猶叨今<lb/>
恩山岳非重故慙屬交喪頻煩表疏必謂巡崖之慊不<lb/>
忽俟河之淸可期不悟皇眀神邈鴻奬彌深雖守丹愚<lb/>
競絶蠲恕今輒燿纓上序鏘珮中軒德輕施重左右生<lb/>
華志盡輸謝終愧報効不任下情<lb/>
　　　為蕭驃騎讓豫司二州表<lb/>
<pb n="KR4h0134_WYG_085-64b"/>
臣某言臣傾心駐氣不䝉睿感憂讋交鏡中寐再驚臣<lb/>
聞國厯惟燿則藩伯緝其才朝緯伊序則方率司其度<lb/>
用能璿紐弗虧民教可變者也臣自少器業無聞𢎞大<lb/>
誤變燕鼎超慿吳舟託翰負組假翼要瓊質圖𤣥素文<lb/>
寫青艧爵富諸公任髙羣彦銓梁旣失輻誚所湊雖仄<lb/>
影毗道狥身賛德朝徽不昭民聽具溢豈非性力知限<lb/>
鑒度有崖乗兹而處猶懼紊辱之恥况此以任何堪湧<lb/>
溢之賜且董督條興皆非盛古至乃河襄初授或體兼<lb/>
<pb n="KR4h0134_WYG_085-65a"/>
上才江表廣任或功為物首臣績陋於國不勤睿朝寵<lb/>
集若是非所克取終抱寸襟重露愚見伏願天鑄廣裁<lb/>
地靈厚載特垂蠲渥使不矜盈則藿質蓬性庶無矯奪<lb/>
不任匪晏之情<lb/>
　　　為蕭驃騎上頓表<lb/>
臣某言伏見眀詔鑾輿便御親六師臣又謬惣羣帥竊<lb/>
聞金火告燿昏眀代巻雲電漑湊經綸相襲所以草昩<lb/>
縣㝢昭晰區宙况乃逆徒阻兵器掩西服雖蟻衆䑕竊<lb/>
<pb n="KR4h0134_WYG_085-65b"/>
勢必褫散然尋仞難貸原烟易滅臣受算内楹稜威外<lb/>
閫按甲視夕沾襟待旦翦此凶渠庻匪曠旬但遂玉輅<lb/>
躬臨雲蹕親駕悚慨交心實百常憤今便嚴率所綂尅<lb/>
此月二十六日出次戎郊故巳望江源以軫歎想荆山<lb/>
而增厲矣進止之宜更聽勅㫖不任悚企匪寧之心<lb/>
　　　為蕭驃騎謝慰勞表<lb/>
臣某言即日侍中秘書監臣戢至奉宣詔㫖慰勞便受<lb/>
轂中帷練甲外壘旍旄蔽景輿徒競氣人懷秋嚴士蓄<lb/>
<pb n="KR4h0134_WYG_085-66a"/>
霜斷晦䰟巳掩氛豎未懸稽鉞竚威寢興震慨今玉人<lb/>
臨郊皇蕐降庭煇燿望實將激威武戴鶡之夫迎光蹀<lb/>
恩投石之師攀炤竦惠楚纊越醪方兹慙潤臣忝屬閫<lb/>
私彌抱渥洽不任下情<lb/>
　　　為蕭驃騎慶平賊表<lb/>
臣某言狂賊沈攸之棄天犯紀毀禮滅緯外陵南畿内<lb/>
奰西夏禀血涵氣咸百讎憤頼皇威遐制璿圖廣馭四<lb/>
海競順其會如林仰綴宗稷之靈俯輯士民之効故嚴<lb/>
<pb n="KR4h0134_WYG_085-66b"/>
勅裁交妖鋒折首凱期旣屇樂飲在晨斯乃紫厯方永<lb/>
蒼氓同慶臣僃符寵私時深抃舞不任踴躍之情<lb/>
　　　為蕭驃騎解嚴輸黄鉞表<lb/>
臣某言逆沴電熾凶妖霧舒志大禋天情已類社故乃<lb/>
馳羽江郊騖燧山甸雖藏智審其黥戮涵識判其奔沮<lb/>
然兵扈難輕義險宜備故膺寵無辭奉鉞不譲今元凶<lb/>
旣殪醜徒自紊朝靄方巻郢氛已廓樂琯登肆禮衣曳<lb/>
朝不宜復假殊服取缺彞則輒上還王府永戢秘館<lb/>
<pb n="KR4h0134_WYG_085-67a"/>
　　　為蕭驃騎讓油幢表<lb/>
臣某言奉詔賜車一乘竊以國容方穆旗章式序朝禮<lb/>
永清儀服咸貫故象革建鏕尚炯周圖朱箱𤣥盖猶炤<lb/>
漢篆皆旌羽勿差功庸匪濫臣忝爵山重䝉榮海深襲<lb/>
恩祗册已慙初筮浮禄素位方疚心路鑒古以惕巡世<lb/>
罔然不宜假文丹幰空飾皁轓仰思至道俯恤物僭<lb/>
伏願聖逺特停華渥書愚上請追深累懼不任下情<lb/>
　　　為蕭驃騎謝甲仗入殿表<lb/>
<pb n="KR4h0134_WYG_085-67b"/>
臣某言臣即日被勅賜給甲仗五十人入禁儀武殿飾<lb/>
冠疇典局荷此盛恩五情銘載臣聞國之利器在祀與<lb/>
戎蘭錡之設實允儲方故官騎辰居羽林天部瞰城龍<lb/>
塞言伏鬼方臣股肱之力不足以染丹靑横草之勤寧<lb/>
可以鏤金石而魚服象弭一旦虚授誕錫金珪方兹為<lb/>
絢黄河如帶比今非賞故異寵之襲心魄共驚不世之<lb/>
服蒼祗同灼雖攀靈河漢駿奔眀哲慙迹駭衷無情以<lb/>
處<lb/>
<pb n="KR4h0134_WYG_085-68a"/>
　　　為蕭驃騎讓太尉增封第二表<lb/>
臣某言以鉉司崇貴衮位淵嚴非德非功無忝無溢故<lb/>
誓魂肆請舒衷仰謁不能曲流慈炤遂乃徒洽恩奬周<lb/>
覽未交靈爽以懼臣歴古㳂圖循逺訪繪未嘗不麗選<lb/>
衮台妙簡槐采者也魯鄭之賢戚曹蕭之勲彦吳鄧之<lb/>
盛功王鍾之素業孔眀之居蜀茂𢎞之在晉僉曰伊人<lb/>
是以處無懦色臣官逢昌世運漸時眀頻煩紫渥綢繆<lb/>
璿命身薄施厚感厲愈深遂負機繩之託猥集衡梁之<lb/>
<pb n="KR4h0134_WYG_085-68b"/>
任風軌不樹徽猷罕宣無以式翦寇兆載弭姦萌致虹<lb/>
沴阻於上京蜺妖扇於下國實頼藩伯鞠旅侯甸入守<lb/>
欃槍旬始煙袪霧巻故皇道威稜之由神緯昭昌之効<lb/>
臣豈有探夐察幽之智攻城野戰之力哉今迹無小功<lb/>
事貽大賞愧寤終朝慙夢流夜咨此庸弱何以任忝伏<lb/>
惟淮泗猶梗趙魏未賓中原乆蕪神州方翳思樂盛猷<lb/>
願厲聲頌將陪雲驂以北狩扈朝服以濟師乃為少雪<lb/>
庸誠㣲謝天眷耳寧容遽竊茂爵輕頒鴻名者乎伏願<lb/>
<pb n="KR4h0134_WYG_085-69a"/>
聖渥遐覃賜以矜宥霈焉垂仁穆然惠徳血祈旦亮慊<lb/>
志夕滿雖蹈疵戾猶深抃躍<lb/>
　　　為蕭驃騎讓太尉增封第三表<lb/>
臣某言撰心求私精衷請亮情不感神理無動天詔飾<lb/>
旣降辭表是絶朱紱方臻金鉉未宥魄慮再馳詵然改<lb/>
席臣局志乆戰淺㮣已領具煩寸管備黷尺史曠旬浹<lb/>
景祈指遂宜猶謂設品分職實以仰銓璧緯列寵縣榮<lb/>
故乃俯酌瑶陛迹聨盈缺道協興降上睿所以僉舉前<lb/>
<pb n="KR4h0134_WYG_085-69b"/>
英所以詳能今若第隨私貴爵與私富紊蕩邦經斷折<lb/>
民紀豈可還風中葉逖聽遐代者也臣才乏往賢績謝<lb/>
古烈妖鋒孽火將炎天地幸郊甸或静江山以閟文軒<lb/>
華劍旣榮既峻侯封桂食又盈又滿祿髙誚厚任重責<lb/>
深弱節兼誠誓思不淺伏願隆慈特垂眀愍臣奉國猶<lb/>
家慮公若私秉軸之鈞心希在治不任懇懇之情<lb/>
　　　為蕭太尉上便宜表<lb/>
臣公言臣聞經邦緯治去華為急體國字民循素乃安<lb/>
<pb n="KR4h0134_WYG_085-70a"/>
聖誥遺風具騰丹册賢言流沫僃宣靑史何嘗不翦削<lb/>
浮奢銷遺文繪然後頌音載興澤洽式廣楚駕百馬民<lb/>
雜國彫秦修萬騎敎亡業墜刻桷丹楹禮有常序朱轓<lb/>
皂盖古無濫秩縹衣綸綬漢置前制奇服怪物周設常<lb/>
刑皆節俗約訓反樸還風肅政黎心釐一民志故禮奢<lb/>
寧儉宣尼之髙風以義止利孟軻之宏規若乃文采利<lb/>
劍道鑒其元雕蟲篆刻世炤其淺雖儒墨異學名法各<lb/>
治至於遵本捨末其槩一也故荀韓之立典管晏之制<lb/>
<pb n="KR4h0134_WYG_085-70b"/>
書賈陸之鴻筆嚴徐之博辭食貨興志鹽鐵生論莫不<lb/>
異説而同儉乖議而共治然世淪物起道缺事遷盖源<lb/>
起西秦波被東漢一魏不變二晉未革所從来者逺矣<lb/>
洎高祖武皇帝業髙縣㝢化格區宙菲躬謙度方追重<lb/>
華納麓之勤約情撝操乃取文命卑宮之義去金錦之<lb/>
巧無帷帳之飾唯修逺圖綏國之術祈勸力耕濟世之<lb/>
䂓是以政平刑偃紫階斯廓太祖文皇帝恭巳眀臺之<lb/>
上聽政衢室之下九官咸静萬績惟凝亦復務抑華詡<lb/>
<pb n="KR4h0134_WYG_085-71a"/>
思裁奓太輿馬翠翟之麗尠登乎外禁瑶碧綺組之玩<lb/>
罕設於内宮故大德立而五路謐鴻名建而四民寧者<lb/>
也自頃政敎日替敦敘月虧誰惟歴稔亦曰淹紀至乃<lb/>
帝䑓傾海外之寳王城盡天下之秘象席珠履一躡而<lb/>
卽収鏤琴綵瑟再撫而已損褧衣隨塵而罷羅袂從風<lb/>
而棄百民染其聲奢萬姓被其馳蕩故闤闠之里富者<lb/>
竊梁楚之乗伎巧之家豪者襲王公之服於是有文靡<lb/>
虚麗驕邪不典之器精纎空飾妙蠱非常之玩農夫勤<lb/>
<pb n="KR4h0134_WYG_085-71b"/>
耨不充浮伎之資蠶女務織無給㸃刻之費將恐去實<lb/>
就華未知所届背源從流不識其止求國富兵强寧可<lb/>
得乎今江南所宅止漢魏兩州之地户口所檢裁文景<lb/>
三郡之民舊齊故魯鞠為茂草全趙盛魏豺狼所嘷陛<lb/>
下方欲鳴鑾中土朝服濟河不改斯術則未見其可也<lb/>
臣謬屬大任竊同憂泰日晏宵分實㤀飢寢草治其莠<lb/>
職此為先輒具條便宜可以安邦利民者事事如右率<lb/>
以聞見謹簡聖聽若其咸允謹請勅付外施行<lb/>
<pb n="KR4h0134_WYG_085-72a"/>
　　　為蕭讓太傅揚州牧表<lb/>
崇絶之寵降自白日殊甚之禮墜於靑雲祗畏驗盛若<lb/>
奪魂鑒巡席無容當軒改色臣聞天地之大德曰生聖<lb/>
人之大寳曰位將以啓廓靈緯崇樹神紀百司備列貴<lb/>
賤之分旣炳九官咸賛升降之際可眀故皇極不爽國<lb/>
歩斯泰雖金媯各政姬華異治未有革序變倫而能流<lb/>
英發耀者也臣才慙右賢功愧上烈平趙夷魏之氣無<lb/>
宣於國書濟河登山之威未亮於左史旣罕龍韜金匱<lb/>
<pb n="KR4h0134_WYG_085-72b"/>
之効又乏楹間帷中之績衛主寧謂提横流匡危不足<lb/>
生細民故小節時顯於艱難大勲無紀乎廊廟而乗軺<lb/>
服冕荷蕭張之賞開城裂域受曹鄧之爵不能翊教緝<lb/>
政釐濟氓隠賛邦𢎞化飾整朝輝是以德少寵多輿人<lb/>
立規才薄位厚處士興議故玉燭未調道治猶鬱者臣<lb/>
之為媿也不悟陛下復停日月之華凝煙露之潤擢臣<lb/>
𤨏姿鑒臣陋誠前恩未曠後寵已襲上公祕鉞聲振都<lb/>
鄙文劒雕舄禮殊軒殿深褒之逮方今為絶大賚之降<lb/>
<pb n="KR4h0134_WYG_085-73a"/>
比古為超臣亦何功當處斯忝復願道邈先帝理鏡衆<lb/>
寂被氣順方涵生獲慶特輟策書時停鴻册則人歌僉<lb/>
平物抱至歡<lb/>
　　　為蕭重讓揚州表<lb/>
臣某言臣以功狹賞峻世誥所讟才弱寵隆道經所諱<lb/>
故寫䰟誓膽庻留天矚圖驕慮滿䕶守私吝不能靑蘋<lb/>
引風陽燧要景復降綸册徽采兼明影迹交戰水煙相<lb/>
薄竊聞周夏異章𤣥素各禮儒道二宗名墨兩教咸以<lb/>
<pb n="KR4h0134_WYG_085-73b"/>
裕俗為急僉以得人為寳於是尊官上品乃貽玉振之<lb/>
賢鴻等懋列為取金聲之彦或有濟世夷難之略煇燿<lb/>
内區導江疏山之勤纒結中㝢深德衍溢大功振驚然<lb/>
後超居國右鬱處朝端故九職惟宣六典式序丹靑所<lb/>
以傳其藹磬管所以揚其音也臣才蔽識淺非集譽於<lb/>
鄉曲榮降寵臻乃假翼於皇極遂事等話言之寄任鈞<lb/>
負圖之重職惣表裏地聨機務位班昔良知闕前修居<lb/>
官不聞其風處秩焉見其政寰域之治未緝街縣之訟<lb/>
<pb n="KR4h0134_WYG_085-74a"/>
方興繒販之士無薦管庫之家寂寞四維不闡五教罕<lb/>
敷安可以底慎財賦交正庶土者也今輟和毗道仄身<lb/>
贊業尚據晦曉獲毗璇圖况異禮更飾襃命復崇名超<lb/>
列辟爵擬羣后上仁居之猶涵慙德臣實空儒伊何以<lb/>
勝旣誣人文將黷𤣥緯凌歷飛流之𤯝懼失正和晦裂<lb/>
蜺霧之災且濫世物臣是以寤寐永歎憂國慮私者也<lb/>
伏聞陛下裁天賦品制地平施使曠世之典不遂臻於<lb/>
末躬迥代之軌無頓被於兹日素心丹魄皦然靡疚矣<lb/>
<pb n="KR4h0134_WYG_085-74b"/>
不任憂迫之情<lb/>
　　　為蕭三譲揚州表<lb/>
臣公言臣再辭非謙重譲靡飾實以爵髙中世歴古所<lb/>
難寵冠上台緜代誰易詳圖辨箴如鏡如水檢崖覽志<lb/>
匪雕匪文䰟祈夢請駐心挂氣陛下猶降以璽書之榮<lb/>
被以丹碧之采頓然變容一慮九逝臣以為寒暑繇乎<lb/>
平分晦明驗乎天道咎譽起於㣲薄得吝生於小疵故<lb/>
金衡旣陳錯髪之異必縣銅墨咸設分撮之殊巳傾聖<lb/>
<pb n="KR4h0134_WYG_085-75a"/>
哲不能爽鬼神莫由避况臣鄙槩早盈陋才乆溢第超<lb/>
庻后禮絶羣班仰賛東序之賓平參北宫之政窮盈極<lb/>
滿於斯為甚鑒兹隆替淵冰非譬所以坐洞房而不悟<lb/>
下輕帷而嘆息也古之馭教當有道焉量能而受賞撰<lb/>
智而錫位深乃裂組逺故分珪前人以為稱首昔賢以<lb/>
為美詠自非上德横乎天地髙績格于區宇烈譽馥於<lb/>
一時茂名鬱乎當世者豈有降今日而莫先哉臣爰䝉<lb/>
殊寄六稔遂交及荷惣任二燿忽周未能塞謗生民獲<lb/>
<pb n="KR4h0134_WYG_085-75b"/>
免僮訟何盛勲之足題詎深烈之可銘乎而因委忝濫<lb/>
踰溢倫等朱軒躍馬光出電入貂冠紫綬寵靄霞炤臣<lb/>
聞闔宗奉國猶非報殉方將身侍鑾華雪齊魯之侵地<lb/>
手執羈勒騖燕趙之逺郊然後追迹范張濯纓汾射臣<lb/>
之志也華爵盛典非所敢寧伏炤古巡將流聖察無使<lb/>
匹槩血誠不諒於璿扆宏芬英猷遂蕪於里聽豈伊庸<lb/>
臣獨䝉其庇亦曰海隅咸被其利焉<lb/>
　　　為蕭太傅謝侍中敦勸表<lb/>
<pb n="KR4h0134_WYG_085-76a"/>
臣公言即日侍中臣惠基給事黄門侍郎臣僧珍至朱<lb/>
葢乘雲𤣥軒肅霧墜髙天之㫖集㣲臣之軀神爽矍然<lb/>
斂影無地臣初長血心未啓素槩辭從意空言隨事盡<lb/>
不能降陛下一時之恩借俄頃之炤遂枉近侍貂簮軾<lb/>
庭臣自亮無庸何以集此退咎慊誠悲枉埀光進戒朝<lb/>
訓虧兹盛序感慮躑躅榮結夢寐臣檢古少例巡令逾<lb/>
疑豈有妄叨天功虛竊上賞近謬國華坐取隆貴人見<lb/>
其過外惜皇猷内畏私𤯝昔西京鼎秩漢世權家丹墀<lb/>
<pb n="KR4h0134_WYG_085-76b"/>
網户擊鐘連騎何嘗不以驕滿貽戾謙冲要福者哉臣<lb/>
不能遵煙洲而謝支伯迎雲山而揖許由激昂榮華之<lb/>
間沈濳珪組之内光飾旣超寵靈亦逺江左已来罕見<lb/>
其倫今位冠朝端通侯萬户結象弭於前衡奏金管於<lb/>
後陣都野宗其榮盛視聽驚其炎貴臣一旦居之誰以<lb/>
為不忝者乎而陛下猶崇以異禮者是增臣之戾也况<lb/>
復肅延華勸實深窘迫伏願俯矜單志賜遂前請則世<lb/>
寢横議臣䝉緩責<lb/>
<pb n="KR4h0134_WYG_085-77a"/>
　　　為蕭重讓尚書敦勸表<lb/>
臣公言臣五寫丹翹宜䝉凝炤一降王人遂無蠲察復<lb/>
遣尚書臣岱兼侍中臣奐等奉宣慈靈重賜勉誨鏡伏<lb/>
迴環憫黙失圖心魄交懅淵谷匪譬臣自初被詔迄於<lb/>
今時載慙載疑以悚以厲豈非深懼鴻典永憂末躬故<lb/>
琴瑟徒鳴不傳廣樂之響燈燼空舉焉續景星之耀何<lb/>
則卓乎小者不足以任大守於蔽者不可以語通臣器<lb/>
乏淵源識暗機務倫濟夷險每慿璿歴之逺龕拆氛蜺<lb/>
<pb n="KR4h0134_WYG_085-77b"/>
輒資羣才之効臣寧有採奇鑒隐之能網國提民之功<lb/>
乎不謂過延渥洽謬攀河漢榮宗蒕葐寵華暐映籍聲<lb/>
探議共知其幸况傅保之崇殷周特貴牧司之寄魏晉<lb/>
稱重上昭妙德次擬英勲有踰兹序尠不紊裂今陛下<lb/>
方闢金門之聽調繡扆之政何得去禮廢雅近於臣始<lb/>
旣無前章孰表後世臣才孤位峻待罪無日矣情哀理<lb/>
感事盡於斯伏願一運天景㣲見藿心則物不逃形臣<lb/>
何恨焉不勝燋憂狼狽之至<lb/>
<pb n="KR4h0134_WYG_085-78a"/>
　　　為蕭太傅謝追贈父祖表<lb/>
臣公言即日兼謁者僕射姓名奉宣詔書追贈臣亡祖<lb/>
某太常卿亡父某為散騎常侍特進左光禄大夫寵煇<lb/>
泉扄恩凝松石奉渥銘心祗光慟慮臣行阻祗𤣥躬早<lb/>
荼棘如創之痛昃日不遑終身之恤霜露彌慼雖慙曾<lb/>
輿喬木之敬實抱仲路華轂之哀自謬藉珪金空貽組<lb/>
紱爵侈於公禄盈於私何嘗不静欷其結黙慕交深不<lb/>
悟睿孝動天昭性曠古惠被逺紀澤演慶世丹情靡諒<lb/>
<pb n="KR4h0134_WYG_085-78b"/>
峻册愈凝大榮集身尚驚異施况寵洽山栢特振殊造<lb/>
銷骨瀝命猶不勝謝不任鯁泗荷珮之誠<lb/>
　　　為蕭讓劍履殊禮表<lb/>
臣公言近仰跼威靈辭移理奪故欲冒忝傳識必避殊<lb/>
禮不悟復凝令詔雕飾非常鏡睇未周金火交慮臣聞<lb/>
寵以昭賢不濫才外之華榮以麗身豈謀分表之渥哲<lb/>
后所以僉授貞臣所以慎荷故行珪行玉尚無輕頒一<lb/>
爵一號猶宜詳品况劍舄升陛贊唱異儀殆為對越神<lb/>
<pb n="KR4h0134_WYG_085-79a"/>
體抗禮天極漢魏舊載唯斯稱重雖英衮簉朝賢武滿<lb/>
世䝉此典者乃曠古特降耳諒由功饒賞結名髙器深<lb/>
金蟬緑綬未足藹其采瓊珮朱紱不足宣其榮方加以<lb/>
履殿優以勿趨雖至第為上公貴為皇王佇望兹禮猶<lb/>
邈如也臣何燀業寵兼昔人受以懼覆悔豈有及復聞<lb/>
殊㫖增其憂迮抱此愚欵以賓為請伏願天鑒順臣所<lb/>
守則雖殁九幽傳榮萬葉矣<lb/>
　　　為蕭太傅譲前部羽葆鼔吹表<lb/>
<pb n="KR4h0134_WYG_085-79b"/>
臣聞國容軍禮旌羽昭其華品騎第乘鸞蕤藹其飾所<lb/>
以炎耀仙都崇麗神境世教以之垂彩民聽以之流文<lb/>
故勒岫銘海之功鞞革寫其詠龕難夷邦之業簫管凝<lb/>
其聲朱鷺𤣥雲旣錫上德華山芳樹以頒奇勲爰及台<lb/>
賢位髙藩戚名㳂恩炤寵垂私賞皆為發吹後陣豈曰<lb/>
兼奏前軒兹典罕行此禮實曠臣竊服巳𢎞叨光無限<lb/>
才局秩逺常銜炯耀安可二葆同整雙弄頓驚覽躬惕<lb/>
然特貽厚謬伏願眀爍日月靡忘情鑒將停盛飾遂臣<lb/>
<pb n="KR4h0134_WYG_085-80a"/>
慊心則涵惠旣饒恭錫多矣<lb/>
　　　為蕭太傅謝輿駕親幸表<lb/>
臣公言近以神輿將降昌啓丹辭重被還㫖未垂闓允<lb/>
謙尊彌光褒優愈臨慙疚旣積敢忘謙請臣乗幸藉私<lb/>
豈曰無僭攀霞鏡月非復常所此必讓德信在於兹但<lb/>
恩嚴交泊固守莫從免黙恭典伊榮加戚寧容爰枉鸞<lb/>
駕式驚臣府訪心驗巳諒以不夷求物校迹誓無此義<lb/>
且古今異飾紫靑變禮取諸臣躬未覿其安伏願陛下<lb/>
<pb n="KR4h0134_WYG_085-80b"/>
賜止冕輅時停雲駕則俗踐知方臣蹈厚泰<lb/>
　　　謝開府辟召表<lb/>
臣公言近被詔㫖賜令臣府自辟僚賢竊聞治以才為<lb/>
寳教以人為貴激風揚蕤實資山東之英凝華重馥良<lb/>
在關西之彦近以闡耀世經發麗朝序而州䇿郡聘兹<lb/>
禮尚堙台召鉉辟斯文亟曖豈非盛美難嗣故曠寂先<lb/>
芬者哉臣謬贊國機職宜冰鑒未能澄形炤藝薦品任<lb/>
官旣乖覆業彌慼深寄仰屬皇心遥覃察政洞俗𢎞此<lb/>
<pb n="KR4h0134_WYG_085-81a"/>
懿典崇臣逺寵輒仰睿恩謹宣巖壑庻幽居之士蘿薜<lb/>
可巻奇武異文無絶於古<lb/>
　　　為蕭上銅鐘芝草衆瑞表<lb/>
臣公言臣聞象際𤣥通豈以眀昩岨運幽崖遥鏡不以<lb/>
人靈異謀威書璧誥旣信其綵緑鱗丹字彌驗其文是<lb/>
以業藹鴻經則煙露呈炤精昭景緯則川岳發華故寳<lb/>
鼎白雲瑞集軒世芝房赤鴈祥委漢年𤣥石鴻鐘逺炳<lb/>
晉室玉璧<graphic n="KR0595" url="https://raw.githubusercontent.com/kanripo/KR-Gaiji/master/images/KR0595.png" mimeType="image/png"/>器近耀皇宗自大眀乗規泰始疊矩朱鬐<lb/>
<pb n="KR4h0134_WYG_085-81b"/>
素毳之至史不絶書奇葉珍柯之獻府無虛月今懋厯<lb/>
啓圖靈基再固頃歳以来禎應四塞近獲豫州刺史劉<lb/>
懐珍解稱所綂建寧郡建寧縣昌村民於萬山中採藥<lb/>
忽聞異響從石上得銅鐘一枚長二尺一寸逺象古鑄<lb/>
近乖今製又州界之内樹生連理二木隔澗縢枝相通<lb/>
越壑跨水合為一榦方之舊説彌復為貴宣城所綂臨<lb/>
城縣山中獲草一株交柯攢莖紫葢黄裏貞潤暐曄自<lb/>
然天華採輟歴時質色不變<hi>闕</hi>　　炳據有徵近獲呉<lb/>
<pb n="KR4h0134_WYG_085-82a"/>
興太守臣王奐云十一月二十九日解所綂長城縣令<lb/>
臣張撝解稱其月二十五日甘露降縣東界下山之陰<lb/>
又東太守臣腦解所綂武進令臣紀法宗云十一月十<lb/>
日解稱其月二十四日甘露降於彭山松樹至九日又<lb/>
降如初臣以祥緯雜㳫星燭波連斯乃靈迹深覃睿衷<lb/>
夐感理應寫順祗無涵秘稽往徵古僉欣升泰瑶光日<lb/>
闡玉繩永休謹拜表遣兼長史㕘軍臣姓名奉銅鐘芝<lb/>
草以聞<lb/>
<pb n="KR4h0134_WYG_085-82b"/>
　　　為蕭太傅讓相國齊公十郡九錫表<lb/>
非常之册分天而降冠古之典開河而出遥然以慙䰟<lb/>
交象魏臣聞日月權輿二儀所以克靈君臣設極三綂<lb/>
所以式固惟生與位謂之大寳辨諸文而尊卑旣炳觀<lb/>
羣龍而貴賤可正雖復殷因於夏王資於帝至乎建侯<lb/>
分職體國經野其揆一焉是以二周之始山河逾廣兩<lb/>
漢之初封賞彌盛然表東海者實牧野之日瞻魯邦者<lb/>
乃負圖之辰西都英相信命世之功關中上宰亦龕亂<lb/>
<pb n="KR4h0134_WYG_085-83a"/>
之力秬鬯彤弓本西伯之賞虎賁戎路又晉公之典若<lb/>
乃衣裳盟會九合一匡猶慙德斯禮也臣實鄙才靡識<lb/>
大體徒以忠貞為槩而勞不足銘雖以丹素為誠而功<lb/>
無可勒豈有經天緯地之畧探隱炤寂之智哉抑亦何<lb/>
術以堪盛休是以覽雲際而懷古慿軒榥而未寧也伏<lb/>
惟陛下神華馭世理無不鏡賜臣待謗今職守其私滿<lb/>
則天下有道庶人不議矣<lb/>
　　　為蕭讓九錫第二表<lb/>
<pb n="KR4h0134_WYG_085-83b"/>
臣公言臣近厲心罄辭寫情畢議眇望神藻鑒見丹襟<lb/>
而帝閽以秘綸誥方明中外巻容左右軫慮臣以為麗<lb/>
天秉經君上之彝憲儀地執緯臣下之恒軌故皇極載<lb/>
凝庻士交愼昔者重黎効官裁居炎𡨕之職羲叔能任<lb/>
方掌日月之序至乎御龍勤夏未聞冠俗之爵大彭翼<lb/>
商豈見超世之典以古先哲后如兹之愼賞也臣乃謬<lb/>
貽國寄志在靖難若夫野戰虹蜺伏順者易為威城攻<lb/>
鯨虺奉國者理必全雲氣薄蝕下民咸貴更明恃險輿<lb/>
<pb n="KR4h0134_WYG_085-84a"/>
馬舟中皆可異議故昌邑有歸邸呉楚無旋師斯激芬<lb/>
楊蕤物同其幸焚惡去醜世共其庇實為仰慿俯順之<lb/>
効臣亦何力之有焉竊謂禄為十郡必俟禹迹之勤錫<lb/>
以九命乃須周公之美况吕梁不鑿而器重𤣥珪越裳<lb/>
未獻而賦擬千乘京闗識其崇貴畿服知其忝冒鏡前<lb/>
修而慙形覿往德而聳慮畏崖之請取譬深水審量之<lb/>
祈呈炤皦景伏願陛下逺牽雄範近覽英規憑霞停詔<lb/>
臨風輟恩豈伊愚臣方被昌化具日遺氓咸䝉其賴矣<lb/>
<pb n="KR4h0134_WYG_085-84b"/>
　　　為蕭謝百僚敦勸表<lb/>
臣公言臣欵誠素履頻載縑翰天飾髙奬累降史筆即<lb/>
日尚書臣某等至重宣詔㫖猥辱百僚省睇未交心靈<lb/>
巳悸臣聞良宰謀朝不必惜威貞臣衛主修已則足故<lb/>
驕滿之失取鏡函關謙側之美見炤伊闕臣本庸人識<lb/>
無逺度值開闢之辰遭欃槍之運奸回内奰則戮力瓊<lb/>
都諸侯放命則抗節瑶祀秉號仗義幸不辱威皆爲冕<lb/>
旒遥鑒之明羣士畫圖之助臣寧望伊摯叔旦之爵吕<lb/>
<pb n="KR4h0134_WYG_085-85a"/>
牙申甫之賞哉方欲謝簮東都濯冠汾陽不悟盛禮華<lb/>
典復臻於茲靜黙迴環祗畏躑躅猶謂遇聪明之朝當<lb/>
時雍之世陛下詠堯風之化歌卿雲之詩日月華采萬<lb/>
方獲性疊慮仰祈必䝉題品而威嚴窈絶斯冀遂阻鑾<lb/>
輿玉駕復許敦幸重臣愆悔無地自安便當謹恭鴻命<lb/>
竭身爲限<lb/>
　　　蕭相國譲進爵爲王表<lb/>
臣結慮歸請三辰未鏡傾䰟仰視九天彌阻重炳徽䇿<lb/>
<pb n="KR4h0134_WYG_085-85b"/>
再晰光誥理晦情震若涉嚴淵臣業不出世績未逮古<lb/>
謬藉明政陳力就列艱多智寡翊贊罔樹若乃洪範不<lb/>
修鍾綴旒之日九黎亂政當摧軸之辰雖瀝命奉時禍<lb/>
提下亟防明之陋貽慙昔人杜險之蔽取愧前英故十<lb/>
萬之師無集槀街之邸千金之貴恒單白藏之府戈船<lb/>
發於江湖戎車出於石城然後雲徹席巻䖍劉巨禍臣<lb/>
實恧焉不悟上賞亟降華爵必集雖延首紫局翹意宸<lb/>
居執爲守約之志旣謝簡鑒避賢辭智之請終無開允<lb/>
<pb n="KR4h0134_WYG_085-86a"/>
故受任専征逺邇知寵肇封四履侯甸推禮昔虞思勤<lb/>
夏不列殊物之錫晉叔匡周豈頒上公之典燕藩懿親<lb/>
裁䝉衮舄之榮梁國戚屬方忝旌旗之貴而臣包括庶<lb/>
揆惣納儀刑葢出近古非三代之逺體也乃踰九命爰<lb/>
超五等域中之稱麗天作則探情顧抱豈所允安者哉<lb/>
伏願陛下一檢丹崖遂臣慊心無使怵迫深貽疵戾<lb/>
　　　爲蕭相國拜齊王表<lb/>
臣無佐夏匡殷之功威晉服楚之績業不題於宗器聲<lb/>
<pb n="KR4h0134_WYG_085-86b"/>
靡記於彝典而超居上禮邈乘峻爵靜念隆替焦原非<lb/>
譬臣以爲衆官咸事帝謨所以式序羣后克譲王猷所<lb/>
以載穆况臣訪德語勤未洎伊稷之能藉靈懐寵仍濫<lb/>
周邵之秩故駐䰟仰請瀝意歸聞理竭素牒事罄丹史<lb/>
具徽太㣲備簡玉䋲而才輶志淺隔景絶照朱輪之使<lb/>
日月亟䊸金鑾之尊旦夕將拂巡情覽識豈伊寧處今<lb/>
便肅典内軒恭服外屏大夫有命古或無違王假有廟<lb/>
今臣爲叨三省空懦震據於心<lb/>
<pb n="KR4h0134_WYG_085-87a"/>
　　　爲齊王謝冕旒諸法物表<lb/>
臣王言以軒冕雲蹕旣非常之飾宫懸玉戚乃配天之<lb/>
禮故呈襟効慮必期蠲亮重被還㫖芳訊愈越鏡伏殊<lb/>
私情影逺震昔大啓營丘未修樹羽之賞光宅曲阜始<lb/>
兼龍旂之貴况道狹慶隆身薄器尊粉繡爭輝藻火競<lb/>
耀夫太常圖列星之采華葢觀古人之情所以聳絶百<lb/>
縣崇隔萬㝢鳯閣因此而神瓊都由茲而麗故醜功慙<lb/>
德違議避榮誠不遥孚理無夐達遂貽器誥爰斷辭表<lb/>
<pb n="KR4h0134_WYG_085-87b"/>
驚慄遲迴祈鑒何地便當肅對王休敬昭異寵佩服盛<lb/>
文以慨以懼<lb/>
　　　爲齊王讓禪表<lb/>
陛下逺規唐虞永揖之典近暮漢魏高謝之禮旣覽金<lb/>
水昏明之數又協雲雷隆替之徵激風太上扇采至公<lb/>
聞命驚爽心靈殞越臣聞天地草昩而樹之君所以平<lb/>
對二儀顯臨萬國膺符受厯惣明司幽軒轅陟祈首出<lb/>
庻物顓頊登庸作爲民紀雖五德迭興十代繼運非賢<lb/>
<pb n="KR4h0134_WYG_085-88a"/>
非睿莫預斯位若乃與能之交禪錫之會豈伊虚薄所<lb/>
可遵擬昔傅巖佐商秩終上公磻溪翼周名極列伯臣<lb/>
才非半古功愧逮聖獄訟不往謳歌寧歸河乏馬圖之<lb/>
寳天無乘龍之錫元首股肱誓不可異而曠乘之軌忽<lb/>
臻於兹慙慨憂灼罔識其際伏願陛下遺舜禹之心臣<lb/>
守巢由之節則道耀日月澤浸飛泳聲振開闢仁動今<lb/>
古四三王而六五帝不亦休哉<lb/>
　　章<lb/>
<pb n="KR4h0134_WYG_085-88b"/>
　　　為建平王拜右衛將軍荆州刺史章<lb/>
珪册停徽車旗寫曜襲禮炫衷迎恩震色臣聞爵以能<lb/>
委命以績降亦有𤣥雲結吹褎成燻之厚朱箱累轍崇<lb/>
試宰之髙而臣紐組頒守要玉備政績廢江區聲隘河<lb/>
部浮榮曠年叨光賖日諒以具察輿歌取鏡民誚不悟<lb/>
皇德至凝亭物帷幄復使承官楚封袛秩漳土任班河<lb/>
冀事亞崤陕横術輻湊殷民訟積寧曰明哲疇克勝寄<lb/>
雖瀝丹局終懼䝉咎不任銘戴匪處之情<lb/>
<pb n="KR4h0134_WYG_085-89a"/>
　　　爲始安王拜征虜將軍南兖州刺史章<lb/>
絢服騰炤懋册凝芬夤對迷墜慙泣交集臣職右南陽<lb/>
謝蒲鞭之政任重臨淄無遣獄之化自分金帝闕參風<lb/>
尹訟璧緯裁復圭露詎淹不悟旻靈拂采霄景汰色復<lb/>
交書河楚置傳呉江環章淸潤旂文肅路寵艷内維榮<lb/>
炫外圉方梗名慮有陋莩識沖生靦氣安以輸謝不勝<lb/>
荒震屏營之情<lb/>
　　　爲始安王拜征虜將軍丹陽尹章<lb/>
<pb n="KR4h0134_WYG_085-89b"/>
旣耀軒禮涵蕤龔恩爽泗靦黙臣少識猶晦哀辛方襲<lb/>
藉以毓采上霄搏華中漢飲惠延光偭爵假息不悟瑶<lb/>
離降映繩河低文遂翊言關禁徙第京部進憲䝉淺塵<lb/>
紊徒盈還迷懅悚風製罔樹循伏憂欷滅慮燋衷不勝<lb/>
荷佩之情<lb/>
　　　爲建平王慶少帝登祚章<lb/>
上書皇帝陛下伏承肇嗣天震雲飛璿極戎夏歸服民<lb/>
靈以戴臣聞黄旗紆藻瑞益於姬帝紫雲垂葢効異於<lb/>
<pb n="KR4h0134_WYG_085-90a"/>
劉后實乃深賜天衷廣映祗迹伏惟陛下騫英駕聖涵<lb/>
靈縱睿矩心明裁繩道喆時遥裔雒符雜㳫河紀是以<lb/>
膺符寳宫輯命珍殿誼洗雲密德徽嬀夏濬發鴻原長<lb/>
禘偉業方絢聲金圖騰華玉厯波渰下氓炎躔上漢臣<lb/>
㳂莩締寵誠兼親屏禮升之日守官楚甸不獲勉躬儲<lb/>
外奉顓行間䰟泣江郊心泫京國不任悲仰哽慰之情<lb/>
　　　爲建平王慶王太妃正位章<lb/>
上書王太妃殿下伏承以令日淑辰曾光樞景慶芬祗<lb/>
<pb n="KR4h0134_WYG_085-90b"/>
外禮蔚寰中臣聞道懋第昌業廣祉盛藻秩攸臻憲章<lb/>
斯飾伏惟殿下柔明固天夙資龔懿芬惠翔聲端簡散<lb/>
譽冠采摰姙騰燿徽姒丹陵藴德𤣥丘棲聖烟煴國牒<lb/>
衍溢民聽涵道席教且詠且洽臣忝任蕃圉無由隨例<lb/>
闕廷不勝荒情<lb/>
　　　爲建平王慶江皇后正位章<lb/>
上書皇后殿下伏承以嘉月蕙時膺曜宸正翠珩炤品<lb/>
褕組在飾休遍函夏譽殷靈昩伏惟殿下岳曜靜德式<lb/>
<pb n="KR4h0134_WYG_085-91a"/>
懐謙順升降圖傳左右詩史夙鏡茂資早摛芳訓故以<lb/>
騰馥秘閨寫問中帷今靈緯載升崇正輝典衍教紫庭<lb/>
麗軌華屋聲激綺組風偃家邦黎𤣥湊仁雲祗宅慶逺<lb/>
邇有聞莫不傾渥臣限外任無由恭列軒屏不勝荒情<lb/>
　　　爲蕭領軍拜侍中刺史章<lb/>
上書皇帝陛下即日詔書以臣爲侍中驃騎大將軍開<lb/>
府儀同三司班劍三十人等持節都督如故峻命在庭<lb/>
光冊充軒虹驂聳服朱轓佇葢夤對以懅心影若傾臣<lb/>
<pb n="KR4h0134_WYG_085-91b"/>
功乏至道不足以題象魏績非振民無可以書廟閣半<lb/>
漏未晏中鐘而驚實忌㣲庸起乘盛服竊疑國寵頓萃<lb/>
末躬今寰海順典瓊都咸光調御惟新鎔製就始良宜<lb/>
整變獻經詮明典緯九河式耀三辰載晰不悟陛下皇<lb/>
靈曲溢大賚斯降而鴻賞之行迺於臣始非所以騰振<lb/>
遥風激昂品流輿人之誦具聞其黷頻露慊祈未叨鑒<lb/>
順今便䖍禮靑軒謹躬丹墀憂符怵愓慙屬兼軫不任<lb/>
屏營之情<lb/>
<pb n="KR4h0134_WYG_085-92a"/>
　　　爲蕭拜太尉揚州牧章<lb/>
𤣥文旣降雕牒增輝禮謁前英寵華昔典仰震威容俯<lb/>
慙陋識心䰟戰慄若殞若殯臣景能驗才無假外鏡撰<lb/>
已練志乆惻内涯故譲不飾迹辭非謙距寸亮尺素頻<lb/>
觸瑶纊丹情實理備塵珠冕而神居寂阻九重嚴絶徒<lb/>
懐漢臣伏闕之誠曾無魯人迴日之感所以迴懼鴻威<lb/>
後奔殊令者也旣而永鑒隆魏緬思宏晉國之大政在<lb/>
功與位故治民紐亂不處輿䑓之下去勲捨德寧班衮<lb/>
<pb n="KR4h0134_WYG_085-92b"/>
司之上咸以休對性業裁成器靈詎有移風變範尅耀<lb/>
倫序者乎臣績不炤朝忠豈宜國名爵赫曦僶俛優忝<lb/>
陛下乆超異禮之榮越次殊常之秩雖寢寐矜戰曲垂<lb/>
哀亮而璽册沖正愈賜砥礪今便肅順天誥恭聞睿典<lb/>
審躬酌私必䟦危撓將恐民俗由此方擾軌訓以之交<lb/>
蕪臣豈不勉智罄忠未知所以報奉淵聖輸感霄極取<lb/>
諸㣲躬長爲慙荷<lb/>
　　　爲蕭拜相國齊公十郡九錫章<lb/>
<pb n="KR4h0134_WYG_085-93a"/>
殊命寳典鬱降雲天采詔綺軒光流城禦震驚華禮神<lb/>
氣交越臣才謝深英氣慙逺度進寡兵車召陵之盟退<lb/>
靡朝歌河内之㑹無束馬山戎之績懸車流沙之功故<lb/>
望寵未安踐榮加懼况納陛朱户事絶羣班金璽緑綬<lb/>
儀參鴻典聞命屏營以憂以墜近申㣲欵日月之鑒旣<lb/>
阻方懼難慊蘭芳之旨愈峻遂致百辟卿后踟蹰於衛<lb/>
闕鑾輅旗旂方幸於臣府悵然遥慮將貽厚戾文章徒<lb/>
單迄無蠲省而天威咫尺丹懐㒺固輒肅恭文物翹拜<lb/>
<pb n="KR4h0134_WYG_085-93b"/>
榮禮違距以深追憎怵迫德輶寵盛於斯爲㣲非臣鄙<lb/>
虛所能酬對<lb/>
　　符<lb/>
　　　尚書符<lb/>
侍御史大夫尊冠賤履君臣斯位愛順惡逆成敗可曉<lb/>
未有憑凌我江郊侵軼我河縣而不流䰟漂骨丹宗血<lb/>
祀者也沈攸之寂寥無聞起自甲卒邀我百戰之軍乗<lb/>
彼一㨗之幸鐫山裂地紐紫要金擁旗藩伯便無北面<lb/>
<pb n="KR4h0134_WYG_085-94a"/>
之禮受符方屏即有專征之釁箕賦深斂毒被南郢枉<lb/>
墨矯繩害著西荆鬼怪其性故從始而遂終狼戾其志<lb/>
乃沿少而得老山陵不奔移殃爲慶踐祚無賀按劍稱<lb/>
予遂乃關馳逆書亭炤妖火此而可賖孰不可宥今遣<lb/>
陳承叔彭文之等敢勁三萬前驅電躍呂安國任侯伯<lb/>
桓崇祖曹虎頭等樓艦五萬射蛟中流荀元賓郭文孝<lb/>
程隱雋等輕舸二萬髙旗蔽日周盤龍張文嘉薛道淵<lb/>
等鐡馬五千龍驤後陣凡此諸帥莫不氣薄日月精變<lb/>
<pb n="KR4h0134_WYG_085-94b"/>
虹蜺或飲羽石梁或超踰亭樓索鐡拔距孤視萬旅顧<lb/>
盼則前後生風喑嗚則左右激電然鑾戎薄臨驍虎百<lb/>
萬六軍徐軌五輅遲斾丹艦發炤素甲生波樓煩白羽<lb/>
投鞍成岳漁陽黑騎浴鐡爲雲於是髙山與深谷共湮<lb/>
紫芝與白艾同滅不亦惜乎符至之日幸加三省其驅<lb/>
逼寢手之人鋒陣塢壁之主若有投命軍門一無所問<lb/>
或能因罪立績賞不示私斬祛射袂唯功是與購募之<lb/>
科具列如上信如白水皦然無二臺明詳㫖飛火普加<lb/>
<pb n="KR4h0134_WYG_085-95a"/>
宣下文書千里馳驛<lb/>
　　奏記<lb/>
　　　奏記南徐州新安王<lb/>
伏惟明公殿下列譽椒璧蜚聲沖漢爰求儒雅傍招異<lb/>
人削赤野之玉翦燕山之金至如淹者東國之徒步耳<lb/>
方斂影逃形匡坐編蓬之下遂遭烟露餘彩日月末光<lb/>
惟恩知泰變色薫心淹聞齊石旣撫無待巴人之唱柏<lb/>
臺巳構寧俟不才之木淹㓜乏鄉曲之譽長匱芹藻之<lb/>
<pb n="KR4h0134_WYG_085-95b"/>
德豈宜炫璞鄭氏獻鳯楚門哉願避職吏緩其召書<lb/>
　　牋<lb/>
　　　到主簿日詣建平王牋<lb/>
淹乃庸人素非奇士旣慙鄒魯儒生之德又謝燕趙侠<lb/>
客之節徒以結髪衛次暫聞仁義常欲永辭冠劒弋釣<lb/>
畎壑而身輕恩重猥奉末光枉白璧之惠降黒貂之私<lb/>
因兹感激未能自反負金羈於淮吳從後車於河楚竟<lb/>
不能曜丹艧騰英聲絶白雲負蒼梧至可知矣不謂咸<lb/>
<pb n="KR4h0134_WYG_085-96a"/>
池再暉瑶光重照開髙天之慈布厚地之施承命以驚<lb/>
巡走且失淹聞古人爲報常有意焉至乃一説之効齊<lb/>
王動色一劍之感趙王解衣孤心迴槩有殞自天<lb/>
　　　被黜爲吳興令辭建平王牋<lb/>
淹本遷徙之徒非有儒墨之能亦以轉命溝間待殯巖<lb/>
下誤得步修榥循髙軒伏層檻坐曲池承翠河之潤降<lb/>
璇日之光載筆奉后盛飾立朝於山東百姓亦已殊甚<lb/>
雖蓐螻蟻拭黄塵不足以塞惠而小人狼狽爲鬼爲蜮<lb/>
<pb n="KR4h0134_WYG_085-96b"/>
山淵所容衣劍不貸黥赭幽圉皆非報責仰遭大道之<lb/>
行草木勿踐輟鑊斂火吹䰟拾骨濯以河漢之流曝以<lb/>
秋陽之景叢然黔首豈不載天竊思伏皁九載齒録八<lb/>
年以春以秋且恩且顧竟不能抑黒質揚赤文抽精膽<lb/>
報慈光而自爲擁腫之異木卒成踴躍之妖金所謂孽<lb/>
由已作匪降自天猶沐造化餘靈宥以遐邑方䝉被霜<lb/>
露裹糧洲島缺鑿山楹爲室永與黿鼉爲羣猶蹶者不<lb/>
忘起肓者不忘視况罪溢朔方尚駐一等之刑咎過朱<lb/>
<pb n="KR4h0134_WYG_085-97a"/>
崖猶緩再重之施金石無知何以識答昔河濟荆吳必<lb/>
獲陪從京輔關轂長奉帷席德音在耳話言如昨淹迺<lb/>
梁昌自投東極晨鳥不蜚遷骨何日一辭城濠旦夕就<lb/>
逺白雲在天山川間之眷然西顧涕下若屑<lb/>
　　　到功曹㕘軍詣竟陵公子良牋<lb/>
竊惟明使君鉞下道耀神源德鑄靈極誕涵天聽資河<lb/>
炤聖譽拂紘外芳激震中故衡梁孕秀璿璣流品變瑶<lb/>
光之暉贊玉燭之色功邁翊殷績起匡漢是以赤瑕瓊<lb/>
<pb n="KR4h0134_WYG_085-97b"/>
寳之文睇影而夐集青龍遺風之乘晞光而逺至如民<lb/>
者葢不足筭所志不出繒販所學不遺祝筮業異儒墨<lb/>
行乖曾史旣乏修短之術又慙啓塞之辨不能伏軾蹲<lb/>
衡驚燕趙之郊黄金横帯馳澠淄之幣語黙罕緒圓方<lb/>
靡樹謬以一氣之㣲徼百載之會躬奉英睿身䝉青艧<lb/>
故以潤厚累望恩重兼金不悟懸黎降景靈河瀉潤復<lb/>
獲執羈蘭陳迎笏桂序漏越之琴竊莊文之價缺齧之<lb/>
劍盜項襄之名心羞秦媵志慮楚犢抱魄踴躍憂集如<lb/>
<pb n="KR4h0134_WYG_085-98a"/>
熏鐫感何日銘報焉期<lb/>
　　啓<lb/>
　　　鳥建平王慶改號啓<lb/>
竊以皇衢永謐則玉厯惟禎國慶方夷則繩澤式茂故<lb/>
五鳯協年甘露應號况今道潤衍溢頌祉載繁嘉生蠲<lb/>
慶風雲瑞節旣覯昭晨方鑄昌化延守一隅無以自届<lb/>
不勝荒情<lb/>
　　　爲建平王譲鎭南徐州刺史啓<lb/>
<pb n="KR4h0134_WYG_085-98b"/>
臣言臣誓惟殃釁頻寫曲折慊慊狂愚冀蒙哀弔而聖<lb/>
㫖懸嚴便賜斷表神乖意失音影何地吞悲茹號情膽<lb/>
載絶臣荒昩神氣爰自㓜稟分踰鼎貴秩髙外州臣乏<lb/>
素能或所不任况在憂年必取黜辱特爲開非常之恩<lb/>
借權製之義紊禮滅經實翦治本臣又能身祈命請一<lb/>
感天地躑躅表啓心容巳靦猶疑大道之行墨縗不興<lb/>
孝治天下通喪獲遂陛下覆被仁明品物無漏豈於㣲<lb/>
臣獨不蠲鑒燋鯁在躬輒復塵觸伏願暫輟聽覽少憐<lb/>
<pb n="KR4h0134_WYG_085-99a"/>
苫草則臣死之日猶生之年臨啓恍惚䰟識無主不勝<lb/>
殞越怵息之心<lb/>
　　　爲建平王謝賜石硯等啓<lb/>
臣言奉勅賜石硯及法書五巻天㫖又以臣書小進更<lb/>
使勤習敬閲籀篆側觀硯功張衛慙奇金瓊羞麗臣夙<lb/>
乏翰能素謝篇伎空賁恩輝徒隆慈飾方停煙墨永砥<lb/>
學玩仰結聖造伏銘私荷不任下情<lb/>
　　　爲建平王謝玉環刀等啓<lb/>
<pb n="KR4h0134_WYG_085-99b"/>
奉勅賜玉環刀等五種珍噐贐<hi>缺</hi>伏䝉猥降飾軼采朱<lb/>
跨影懸魄崑岡歸琛關山慙寳謹襲緹素以充握睇垂<lb/>
光旣深銘佩更積不任下情<lb/>
　　　爲蕭領軍讓司空并敦勸啓<lb/>
臣某言臣㳂心之請丹識以傾詔㫖沖挹便賜斷表伏<lb/>
聞當遣王人猥垂奬勸仰天光休俯增驚厲<hi>中謝</hi>臣以<lb/>
爲槐鉉之任百王攸先具司是屬冠冕式瞻化曜昌煇<lb/>
連基政務事深崇替迹豫興衰故道富一時則風行明<lb/>
<pb n="KR4h0134_WYG_085-100a"/>
令才乏通權則山摧河泣旣澆汨蒼祗將紊毁身國臣<lb/>
進退惟疑再三自顧實以陋情悲忘寵極但畏軼超疲<lb/>
伍迺㕘鼎軸無德而貴豈敢偷存才怯任重物所不恕<lb/>
故弱識褊槩頻布前辭枯木朽株永隔蠲恕豈特大車<lb/>
方塵小雅有廢而已哉將據致寇之悔取鑒於兹矣且<lb/>
皇華之命居上之鴻私鳯舉之招爲下之殊榮國勲必<lb/>
書史不謬牘況臣連牧圉岳董率職方旣鑠近古垂耀<lb/>
中葉揆望揣實爲泰巴甚而迺復降朱輪之使方枉青<lb/>
<pb n="KR4h0134_WYG_085-100b"/>
册之勸寤寐悁灼諒無以任輒重素誠冒覬神炤伏願<lb/>
皇靈特垂開愍賜停正台之職并免敦勸之使餘所榮<lb/>
忝誓不敢辭肅恭外屏祈迴恩授則於臣慊欵復爲惠<lb/>
造不任憂戴匪惶之情<lb/>
　　　爲蕭太尉子姪拜領軍江州兖州豫州淮南黄<lb/>
　　　　門謝啓<lb/>
臣公言臣頻結崇寵亟延上爵休恩動俗烈榮振古鴻<lb/>
品清飾巳藹金圖秀鼎號銘共茂瑶篆永言戚慮鑒寐<lb/>
<pb n="KR4h0134_WYG_085-101a"/>
殷心況乃秩洽朝門慶霑國珮弱息臣諱嶷映晃等文<lb/>
不昭典武不定功出内帷閫升降貂綬或振迹領候職<lb/>
贊禁錡或騰光江甸任鈞屏翼河兖衝要旣濫北門之<lb/>
管淮豫險捍又謬西偏之寄兄子臣鸞忝守近畿嫡孫<lb/>
臣某載華省闥皆倐怱晷景頻煩升荷雖咸罄愚識恪<lb/>
居匪替豈足以少塞神渥裁酬皇眷囂黷一盈慙厲彌<lb/>
積談天之辨不能爲臣陳辭雕龍之文無以爲臣飾愧<lb/>
靜然肅念徘徊交集不任憂感沐浴之情<lb/>
<pb n="KR4h0134_WYG_085-101b"/>
　　上書<lb/>
　　　獄中上建平王書<lb/>
昔者賤臣叩心飛霜擊於燕地庶女告天振風襲於齊<lb/>
臺下官每讀其書未嘗不廢巻流涕何者士有一定之<lb/>
論女有不易之行信而見疑貞而爲戮是以壯夫義士<lb/>
伏死而不顧者也下官聞仁不可恃善不可依謂徒虗<lb/>
語乃今知之伏願大王蹔停左右小加憐察下官本蓬<lb/>
户桑樞之民布衣韋帶之士退不飾詩書以驚愚進不<lb/>
<pb n="KR4h0134_WYG_085-102a"/>
買名聲於天下日者謬得升降承明之闕出入金華之<lb/>
殿何嘗不局影凝嚴側身扄禁者乎竊慕大王之義復<lb/>
爲門下之賔備鳴盜淺術之餘豫三五賤伎之末大王<lb/>
惠以恩光顧以顔色實佩荆卿黄金之賜竊感豫讓國<lb/>
士之分常欲結纓伏劍少謝萬一剖心摩踵以報所天<lb/>
不圖小人固陋坐貽謗缺迹墜昭憲身限幽圄履影弔<lb/>
心酸鼻痛骨下官聞虧名爲辱虧形次之每一念来忽<lb/>
若有遺加以涉旬月迫季秋天光沈隂左右無色身非<lb/>
<pb n="KR4h0134_WYG_085-102b"/>
木石與獄吏爲伍此少卿所以仰天搥心泣盡而繼之<lb/>
以血者也下官雖乏鄉曲之譽然嘗聞士君子之行矣<lb/>
其上則隱於簾肆之間卧於巖石之下次則結綬金馬<lb/>
之庭髙議雲䑓之上次則虜南越之君係單于之頸俱<lb/>
啓丹册並圖青史寧當爭尺寸之末競錐刀之利哉下<lb/>
官聞積毁銷金積讒糜骨逺則直生取疑於盜金近則<lb/>
伯魚被名於不義彼之二子猶或如是況在下官焉能<lb/>
自免昔上將之恥絳侯幽獄名臣之羞史遷下室至於<lb/>
<pb n="KR4h0134_WYG_085-103a"/>
下官當何言哉夫以魯連之智辭禄而不返接輿之賢<lb/>
行歌而㤀歸子陵閉關於東越仲蔚杜門於西秦亦良<lb/>
可知也若使下官事非其虛罪得其實亦當鉗口吞舌<lb/>
伏匕首以殞身何以見齊魯奇節之人燕趙悲歌之士<lb/>
乎方今聖厯欽明天下樂業靑雲浮洛榮光塞河西洎<lb/>
臨洮狄道北距飛狐陽原莫不浸仁沭義昭景飲醴而下<lb/>
官抱痛圜門含憤獄户一物之㣲有足悲者仰惟大王<lb/>
少垂明白則梧丘之䰟不愧於沈首鵠亭之鬼無恨於<lb/>
<pb n="KR4h0134_WYG_085-103b"/>
灰骨不任肝膽之切敬因執事以聞此心旣照死且不<lb/>
朽<lb/>
　　書<lb/>
　　　與交友論隱書<lb/>
淹者海濵窟穴弋釣爲伍自度非奇力異才不足聞見<lb/>
於諸侯每承梁伯鸞臥於㑹稽之墅髙伯逹坐於華隂<lb/>
之山心常慕之而未能及也嘗感子路之言不拜官而<lb/>
仕無青組紫紱龜紐虎符之志但欲史厯巫卜爲世俗<lb/>
<pb n="KR4h0134_WYG_085-104a"/>
賤事耳而彯然十載竟不免衣食之敗何則性有所短<lb/>
不可韋弦者有五一則體本疲緩卧不肻起二則人間<lb/>
應修酷嬾作書三則賓客相對口不能言四則性甚畏<lb/>
動事絶不行五則愚婞妄發輒被口語有五短而無一<lb/>
長豈可處人間耶知短而不可易者所謂輪椎分定也<lb/>
猶如雞鶩之有毛不能得鸞鳯之光采矣况今年已三<lb/>
十白髪雜生長夜輾轉亂憂非一以溘至之命如星殞<lb/>
天促光半路不攀長意徒自欺取筋駑髓冷殊多災恙<lb/>
<pb n="KR4h0134_WYG_085-104b"/>
心頑質堅偏好𡨕黙旣信神農服食之言乆固天竺道<lb/>
士之説守清淨煉神丹心甚愛之行善業度一世意甚<lb/>
美之今但願拾薇藿誦詩書樂天理性斂骨折步不踐<lb/>
過失之地耳猶以妻孥未奪桃李須隂望在五畆之宅<lb/>
半頃之田鳥赴簷上水匝堦下則請從此隱長謝故人<lb/>
若乃登峩嵋度流沙飱金石讀僊經嘗聞其驗非今日<lb/>
之所言也誰謂難知靑鳥明之貴布筆墨然亦焉足道<lb/>
哉<lb/>
<pb n="KR4h0134_WYG_085-105a"/>
　　　報袁叔明書<lb/>
僕知之矣髙臯為别執手未期浮雲色曉悵然䰟飛前<lb/>
辱贈書知命僕息心越地採樂稽山友人幸甚去歳迫<lb/>
名茂才冬盡不獲有報引領於邑情詎可及足下推僕<lb/>
者不一二談也僕聞狂士之行有三竊嘗志之其奇者<lb/>
則以紫天為宇環海爲池倮身大笑被髪行歌其次則<lb/>
堅坐崩岸僵卧深窟朝飡松屑夜誦仙經其下則辭榮<lb/>
城市退耕巖谷塞逕絶賔杜墻不出然者皆羞爲西山<lb/>
<pb n="KR4h0134_WYG_085-105b"/>
之餓夫東國之黜臣而况其鄉黨乎或有社稷之士入<lb/>
而㤀歸則爭論南宫之前衛主於邪伏身北闕之下納<lb/>
君於治至乃一説之奇驚畏左右一劍之功震慄鄰國<lb/>
夫能者惟横議漢庭怒髪燕路且猶不数而况於鄰里<lb/>
乎若僕之行止已無可言矣材不肖文質無所直徒以<lb/>
結髮㳺學備聞士大夫言曰在國忠處家孝取與亷交<lb/>
友義故拂衣於梁齊之館抗手於楚趙之門且十年矣<lb/>
容貌不能動人智謀不足自逺竟慙君子之恩卒離飢<lb/>
<pb n="KR4h0134_WYG_085-106a"/>
寒之禍近親不言左右莫教凉秋隂隂獨立閒館輕塵<lb/>
入户飛鳥無迹命保琴書而守妻子其可得哉故國史<lb/>
小官也而子長爲之執㦸下位也而子雲居之僕非有<lb/>
輕車驃騎之畧交河雲險之功幸以盜竊文史之末因<lb/>
循卜祝之間故俛首求衣斂眉寄食耳若十口之<graphic n="KR1559" url="https://raw.githubusercontent.com/kanripo/KR-Gaiji/master/images/KR1559.png" mimeType="image/png"/>去<lb/>
爲飢寒從疾舊里斥歸故鄉箕坐髙視舉酒極望雖五<lb/>
侯交書羣公走幣僕亦在南山之南矣此可爲智者道<lb/>
難與俗士言也方今仲秋風飛平原彯色水鳥立於孤<lb/>
<pb n="KR4h0134_WYG_085-106b"/>
洲蒼葭變於河曲寂然淵視憂心辭矣獨念賢明蚤世<lb/>
英華殂落僕亦何人以堪乆長一旦松栢被地墳壟刺<lb/>
天何時復能銜杯酒者乎忽忽若狂願足下自愛也<lb/>
　　　勅爲朝賢答劉休範書<lb/>
昔嬀道鼎昌干羽未能戢姬德昭宣長旌猶巻舒焚衣<lb/>
毁冕有自来矣皇宋靈武誕命聖道鬱宏三后連光四<lb/>
聖㳫軌或經天緯地搆紫靈之符調風偃海隆黄旗之<lb/>
祚莫不頌滿金石聲彯宇宙者也曁我太宗明皇帝惟<lb/>
<pb n="KR4h0134_WYG_085-107a"/>
岳降聖重耀函夏延禮壁臺訪道衢室平陽之后巻迹<lb/>
慙靈空同之君斂功謝德是以彩雲祥風之瑞布濩區<lb/>
中梯山棧火之俗欵徼請吏跨商軼夏洗周滌漢道澤<lb/>
優衍猶不道封禪遐靈在天餘惠無冺主上文明金相<lb/>
穆然玉色履璧之禎獲珪之應著在紀嵗仁浸汙河惠<lb/>
愛秋草想亦君之所聞也重以先帝靈畧潛通英轡逺<lb/>
馭受話言必忠貞方肅之臣奉風聲必䖍恭匪懈之士<lb/>
明時琴瑟鼎鉉之盛且被於寧世而忽覿来書以惋以<lb/>
<pb n="KR4h0134_WYG_085-107b"/>
慨君爲齊梁楚越之主鼎貴一時金玉滿堂文馬千駟<lb/>
爵授湯沭冠盖於道惟名尊崇誰與爲雄而出言效尤<lb/>
吐音入戾舉旗類社志竊神禁稱兵斂衆遂窺外關今<lb/>
朝無闕政頓搆凌上之節室無㜸豎坐生莫大之疊鴟<lb/>
梟赭衣號興徒黨主萃淵藪寧滋之甚不臧不軌不忠<lb/>
不義未有若斯者也宗枝之釁逺則吳楚見禽於一壁<lb/>
盤石之嬖近則江荆面縛於小將成敗蘭艾之鑒又亦<lb/>
君之所知也聞彼虹飲䑕舞之異早見物徴河北隴上<lb/>
<pb n="KR4h0134_WYG_085-108a"/>
之謡已露童詠所謂妖由人作孽不可逃然桓侯之患<lb/>
良助寒心今羽林黄頭絡驛争引熊渠佽飛首尾電發<lb/>
伏波樓船掩江蔽氾渡遼甲卒充野布隰加以先天葢<lb/>
世之畧蕩海拔山之威任輔沛陳羽林鷁鵃露動龍驤<lb/>
精騎風驅然後六師雲起九軍星連蜺旌外江虹艗中<lb/>
水金甲映平陸鐡馬炤長原蹵南嶽而永慨瞰九沠而<lb/>
懐恐伐罪弔民復驗於兹甫刑三千唯此為大僕才等<lb/>
不羈志瀝丹欵故奏禍福行矣悵然袁楮劉蕭等疏<lb/>
<pb n="KR4h0134_WYG_085-108b"/>
　　論<lb/>
　　　無為論<lb/>
吾曾迴向正覺歸依福田友人勸吾仕吾志不改故著<lb/>
無為論焉<lb/>
有奕葉公子者聨蟬七代冠冕組望多素紈黼衣繡裳負<lb/>
長劍而耿耿佩鳴玉而鏘鏘時遊稷下或客於梁間英雄<lb/>
而豹變聽利害以龍驤乃動朱履而馳寳馬振玉勒而曜<lb/>
金羈之無為先生之門問曰先生智徳光融嵩華無得以<lb/>
<pb n="KR4h0134_WYG_085-109a"/>
方其峻道義清逺溟海不足以喻其深無學不窺無事不<lb/>
逹容儀閒静言笑温雅至如釋迦三藏之典李君道徳之<lb/>
書宣尼六藝之文百氏兼該之術靡不詳其津要而採摭<lb/>
沖𤣥煥乎若覩於境中炳乎若明於掌内余聞天地之大<lb/>
徳曰生何以聚人曰財是故老𣆀以為柱史莊周以為園<lb/>
吏東方持㦸而不倦尼父執鞭而不恥實萬古之師範一<lb/>
時之髙士先生嘉遁巻迹飬徳不仕乃列子之所待非通<lb/>
天下之至理雖江海以為榮實縉紳之所鄙先生倐爾笑<lb/>
<pb n="KR4h0134_WYG_085-109b"/>
而應之曰富之與貴誰不欲哉乃運而不通也夫忠孝者<lb/>
國家之急務也申生伍貟不得志也懐道抱徳𤣥風之所<lb/>
尚揚雄東方其職未髙也其大學者不過儒墨亦栖栖遑<lb/>
遑多有不遂也子所引之士者情雖欲之志不行也憂喜<lb/>
不移其情故可為道者也過此已往焉足言哉吾聞大人<lb/>
降迹廣樹慈悲破生死之樊籠登湼槃之彼岸闡三乘<lb/>
以誘物去一相以歸真有智者不見其去来有心者莫<lb/>
知其終始使得湛然常住永絶殊塗無變無遷長祛百<lb/>
<pb n="KR4h0134_WYG_085-110a"/>
慮恬然飬神以安志爲業欲使自天祐之吉無不利舒<lb/>
巻隨取進退自然遁逸無悶幽居永貞亦何榮乎亦何<lb/>
鄙乎子其得之吾何失之塵内方外於是乎著公子恧<lb/>
然而有慙德逡巡而退<lb/>
　　頌<lb/>
　　　閩中草木頌十五首<hi>有序</hi>
僕一命之㣲遭萬代之幸不能鐫心礪骨以報所事擢<lb/>
翼驤首自致丹梯爰乃恭承嘉惠守職閩中且僕生人<lb/>
<pb n="KR4h0134_WYG_085-110b"/>
之樂乆已盡矣所愛兩株樹十莖草之間耳今所鑿處<lb/>
前峻山以蔽日後幽晦以多阻飢猨搜索石瀬戔戔庭<lb/>
中有故池水常决雖無魚梁釣䑓處處可坐而葉饒冬<lb/>
榮花有夏色茲赤縣之東南乎何其奇異也結莖吐秀<lb/>
數千餘類心所憐者十有五族焉各爲一頌以寫勞䰟<lb/>
　　　金荆<lb/>
江南之山連障連天旣抱紫霞亦潄絳煙金荆嘉樹涵<lb/>
雲宅仙姱節詎及幽意誰傳<lb/>
<pb n="KR4h0134_WYG_085-111a"/>
　　　相思<lb/>
竦枝碧澗卧根石林日月斷色霧雨恒隂緑秀八炤丹<lb/>
實四臨公子不至山客徒尋<lb/>
　　　豫章<lb/>
伊南有材匪桂匪椒下貫金壤上籠赤霄盤薄廣結捎<lb/>
瑟曾喬七年乃識非曰終朝<lb/>
　　　栟櫚<lb/>
異木之生疑竹疑草攅叢石逕森蓯山道煙岫相珍雲<lb/>
<pb n="KR4h0134_WYG_085-111b"/>
壑共寳不華不縟何避工巧<lb/>
　　　杉<lb/>
桐梓舊麗松栝稱奇焉如兹品獨秀青崖羣木斂望雜<lb/>
草不窺長入煙氣永參鸞螭<lb/>
　　　檉<lb/>
木貴冬榮檉實寒色停黛峯頂插翠石側碧葉菴藹頳<lb/>
柯翕赩方陋筠檟逺笑荆棘<lb/>
　　　楊梅<lb/>
<pb n="KR4h0134_WYG_085-112a"/>
寳跨荔枝芳軼木蘭懷蘂挺實涵黄糅丹鏡日繡壑炤<lb/>
霞綺巒爲我羽翼委君玉盤<lb/>
　　　山桃<lb/>
惟園有實惟山有叢丹蘤驚露紫榮繞風引霧如電映<lb/>
烟成虹伊春之秀乃華之宗<lb/>
　　　石榴<lb/>
美木艶樹誰望誰待縹葉翠萼紅華絳采炤列泉石芬<lb/>
披山海奇麗不移霜雪空改<lb/>
<pb n="KR4h0134_WYG_085-112b"/>
　　　木蓮<lb/>
迸采泉壑騰光淵丘緗麗碧巚紅艶桂洲山人結侶靈<lb/>
俗共遊時至不採爲子淹留<lb/>
　　　石菖蒲<lb/>
樂實靈品爰乃輔性却痾衛福蠲邪飬正縹色外妍金<lb/>
光内映草經所珍仙圖是詠<lb/>
　　　黄連<lb/>
黄連上草丹砂之次禦孽辟妖長靈乆視驂龍行天馴<lb/>
<pb n="KR4h0134_WYG_085-113a"/>
鳯匝地鴻飛以儀順道則利<lb/>
　　　薯蕷<lb/>
華不可炫葉非足憐㣲根儻餌棄劍爲仙黄金共壽青<lb/>
艧爭年君謂無妄我驗衡山<lb/>
　　　杜若<lb/>
山中杜若嘉爾翠質不奇不俗載華載實同衘夕露共<lb/>
炯朝日夷陂無二沈㝠如一<lb/>
　　　藿香<lb/>
<pb n="KR4h0134_WYG_085-113b"/>
桂以過冽麝以太芬摧阻天夀夭折人文詎及藿香㣲<lb/>
馥㣲薫攝靈百仞飬氣靑雰<lb/>
　　讚<lb/>
　　　銅劍讚<hi>有序</hi>
永明初始造舊官鑿東北之地皆平岡迤隴尤多古冢<lb/>
墓有人得銅劍長尺五寸余旣借看歎其古異客有謂<lb/>
余曰古時乃以銅爲兵乎其可得而聞不余笑而應曰<lb/>
此證據甚多殆不俟言卿旣欲知輒具言之余按山海<lb/>
<pb n="KR4h0134_WYG_085-114a"/>
經曰昆吾之山其上多赤銅郭璞注曰此山出金如火<lb/>
以之切玉如割泥也周穆王時西戎獻之尸子所謂昆<lb/>
吾之劍也越絶書曰赤堇之山破而出錫若邪之谿涸<lb/>
而出銅歐冶鑄以爲純鉤之劍又汲冢中得一銅劍長<lb/>
三尺五及今所記干將者亦皆非鐡眀古者以銅錫爲<lb/>
兵器也周書稱穆王時征犬戎得昆吾之劍火浣布長<lb/>
尺有咫又有鍊銅赤刀割玉如泥焉又左傳僖公十八<lb/>
年鄭伯始朝於楚楚賜之金旣而悔之盟曰無以鑄兵<lb/>
<pb n="KR4h0134_WYG_085-114b"/>
故以鑄三鐘杜預注云楚金利故也古者以銅爲兵故<lb/>
禹貢云荆揚貢金三品余以爲古者語質而難解今者<lb/>
語文而易了獨詩云元龜象齒其實象牙也書云厥包<lb/>
橘柚乃黄柑也金品上則黄中則赤下則黒黒金是鐡<lb/>
赤金是銅黄金是金黄金可爲寳赤金可爲兵黒金可<lb/>
爲器韓子稱昔智伯繇之伐趙襄子初晉陽襄子金將<lb/>
盡問於張孟談孟談對曰吾聞董安于治晉陽也公室<lb/>
悉以銅爲柱質君可發而用之於是發之有餘金矣謂<lb/>
<pb n="KR4h0134_WYG_085-115a"/>
此據葢可知焉又昔夏后氏使九牧貢金鑄九鼎於荆<lb/>
山之下于昆吾氏之墟白若甘攙之地圖其山川奇怪<lb/>
以形於鼎使民知神姦不逢其害以定其祥鼎成三足<lb/>
而方不炊而自沸不舁而自藏不遷而自行九鼎旣成<lb/>
定之國都桀有昏德鼎遷於商殷紂暴虐鼎遷於周每<lb/>
人主休明鼎雖小而重其姦囘昏亂雖大而輕及周顯<lb/>
王三十二年姬德大衰乃淪入泗水秦始皇之初見于<lb/>
彭城二十七年始皇東遊大發徒出之而不能得焉後<lb/>
<pb n="KR4h0134_WYG_085-115b"/>
漢武帝賓禮百神于汾陰得大鼎時人以爲九鼎其祥<lb/>
不可得而審也且荆軻刺秦王之日匕首擊銅柱銅柱<lb/>
火出則古者非直以銅爲匕首亦以爲殿柱也且始皇<lb/>
之世長狄十二見於臨洮身長三丈足跡六尺於是始<lb/>
皇斂天下之兵鑄而象之故西京賦云髙門有閌列坐<lb/>
金狄是也又造阿房之宫其門悉用磁石磁石噏鐡以<lb/>
防外兵之入焉以此推之明知春秋迄於戰國戰國至<lb/>
於秦時攻爭紛亂兵革互興銅旣不充給故以鐡足之<lb/>
<pb n="KR4h0134_WYG_085-116a"/>
鑄銅旣難求鐡甚易是故銅兵轉少鐡兵轉多年甚一<lb/>
年歲甚一歲漸染流遷遂成風俗所以鐡工比肩而銅<lb/>
工稍絶二漢之世逾見其㣲及漢建安二十四年魏文<lb/>
帝爲太子時鑄三寳刀二匕首天下百錬之精利而悉<lb/>
是鑄鐡不能復鑄銅矣按張華博物志亦稱鑄銅之工<lb/>
不復可得唯蜀地羌中時有解者由此言之斯玅乆絶<lb/>
余謂不復能鑄銅者正當不能使利如霜雪光如雲霞<lb/>
陸斬犀兕水斷蛟龍豈復不能鑄銅鑪鋺燈耶然今太<lb/>
<pb n="KR4h0134_WYG_085-116b"/>
極殿前兩大銅鏡卽周景王鑄也製作精巧獨絶晚世<lb/>
今之作必不及古猶今鏡不及古鏡今鐘不及古鐘矣<lb/>
昔余爲吳興令鑿池又獲銅箭鏑數十枚時有人復於<lb/>
彼山中伐木得銅斧一口古銅鑄爲兵豈爲一據故備<lb/>
言其詳以發子之䝉矣古貴銅賤鐡非獨此事按皇覽<lb/>
帝王冢墓記稱呉王闔閭冢銅槨三重汞池六尺玉鳧<lb/>
之流扁諸之劍三盤郢魚腸之劍在焉秦始皇冢亦以<lb/>
銅槨水銀爲江河關東賊發之至銅槨而取銅深大不<lb/>
<pb n="KR4h0134_WYG_085-117a"/>
可多得因此穴塞漢<hi>闕</hi>思王冢時奢侈皆生𦵏取愛幸<lb/>
奴婢蓄穀爲銅忩以通殉𦵏者氣息兼以水火守冢給<lb/>
呼召數十年乃不復聞聲矣晩世之葬無復此例然猶<lb/>
自大奢大富大盛或傾一國之財或竭一家之寳或爭<lb/>
爲宏麗或競相髙尚前漢奢於後漢魏時富於晉世中<lb/>
原旣夷至於江左時天下凋喪制度日衰富貴之家猶<lb/>
或厚葬然論古論曩亦减損千萬倍矣世愈貧狹哀禮<lb/>
愈薄又往古之事棺皆不用釘悉用細腰其細腰之法<lb/>
<pb n="KR4h0134_WYG_085-117b"/>
長七寸廣三寸厚二寸五分狀如木秤兩頭大而中央<lb/>
小仍鑿棺際而安之因普漆其外一棺凡用細腰五十<lb/>
四枚大畧如此亦可謂至巧矣其法旣絶亦有銅釘銅<lb/>
釘之體皆如今柘釘形也銅釘旣滑多被發掘自義熈<lb/>
以来乃以柘代銅爰及明器之屬亦多减省必不得已<lb/>
乃用烏牙焉相與皆用素棺不得施漆及自棺之外一<lb/>
無所設旣由貧富之懸兼以避患之及耳故爲此讚以<lb/>
明古今銅鐡之兵刃葬送之事焉乃成讚曰<lb/>
<pb n="KR4h0134_WYG_085-118a"/>
悠悠開闢或聖或賢蚩尤鑄銅為兵幾年天生五才實此為<lb/>
先既古既曩誰測誰傳紛綸百代事無不異况迺金鐵國<lb/>
之利器風胡專精歐冶玅思於㫺則出於今則秘聞之<lb/>
釋經萬物澹薄在古必厚在今必惡徒侈徒異徒鏟徒<lb/>
削聊舉一槩以明鴻略<lb/>
　　　雲山讚四首<hi>有序</hi>
壁上有襍畫皆作山水好勢仙者五六雲氣生焉悵然<lb/>
㑹意題為小讚云<lb/>
<pb n="KR4h0134_WYG_085-118b"/>
　　　　王太子<lb/>
子喬好輕舉不待錬銀丹控鶴去窈窕學鳯對㠝岏山<lb/>
無一春草谷有千年蘭雲衣不躑躅龍駕何時還<lb/>
　　　　隂長生<lb/>
隂君惜靈骨珪璧詎爲寳日夜名山側果得金丹道憂<lb/>
傷永不至光顔如碧草若渡西海時致意三靑鳥<lb/>
　　　　白雲<lb/>
紫煙世不覿赤鱗庖所捐白雲亦海外葐蒀起三山蕭<lb/>
<pb n="KR4h0134_WYG_085-119a"/>
瑟玉池上容裔帝䑓前欲知青都裏乘此乃登天<lb/>
　　　　秦女<lb/>
靑琴旣曠世緑珠亦絶羣猶不及秦女十五乘綵雲璧<lb/>
質人不見瓊光俗詎聞願使洛靈往爲我道竒芬<lb/>
　　誄<lb/>
　　　齊太祖高皇帝誄<lb/>
日月鬱華風雲黯色傷動紫㣲悲匝璇極嗚呼哀哉粤<lb/>
夏四月辛卯將遷座于泰安陵龍鑾旣整羽衛以陳深<lb/>
<pb n="KR4h0134_WYG_085-119b"/>
酸舊物掩咽故臣嗣皇帝永訣丹掖叫號靑墀攀神光<lb/>
之一絶慟逺邇之何期弓劍有慕纂德寫辭僉曰若稽<lb/>
古聖璿圖靈鏡星驅發祥電光啓命誕惟弱齡惠志聰<lb/>
情如金如璧爰秀爰英於鑠冠歲騰蕐流藝允文允武<lb/>
克眀克睿聿尚登學嚴道尊師宣敷五禮優游六詩上<lb/>
炫舊滯旁鏡前疑才罄艶采筆盡麗辭在友斯悌于親<lb/>
伊孝儉泰共色夷阻一貌遊情勰矩縱心蹈教鄉術式<lb/>
慕州閭是效業優登仕先哲攸懋矧乃寥廓淵䂓邃構<lb/>
<pb n="KR4h0134_WYG_085-120a"/>
官府天地舟輿宇宙龍靜鳯戢斂奇揜秀昔在帝劉王<lb/>
室放命狡焉僞誕晦朔陵正鋒車北軼爟火南盛太祖<lb/>
時乘爰兹發迹塞井滅勲夷竈龕敵賞鏤王圖功蕤帝<lb/>
冊乃厲中葉天未斂難兵百袁曹禍十楚漢吳地前崩<lb/>
越壤首亂街號燿盛火列金斷聚甲如陵獻俘爲觀北<lb/>
楚倔强曾未屈膝雲屯被野魚麗亘日廟勇旣消國圖<lb/>
方匱神册天開雄畧世出凶劍鱗沈醜戈羽逸隻騎不<lb/>
還踦輪無匹厥庸戾止離珮委他榮鬱閶闔寵重山河<lb/>
<pb n="KR4h0134_WYG_085-120b"/>
皇彞有文朝采方藹頻煩金紐左右緹葢毗戎肅禁參<lb/>
輦侍斾譽馥區中道薆氓外河濟國險淮泗邦塵要藩<lb/>
重設匪賢則親亦旣推軷擁土庇民聲稜絶俗威贍殊<lb/>
隣宋主陵遐紫殿遏宻話言之詔貽在英粹寅亮大寳<lb/>
敷綸妙秘世識機鑒物宗淵懿無夐匪鍊靡奥不洎三<lb/>
階既馴五精惟至彭蠡九江地盡襟製亦有劉範衣纓<lb/>
是絶躍馬山岫泛舟河澨縞鏑星流紅旗電結鴆翼競<lb/>
扇豺牙爭礪禍纒紫禁兵交丹衛瑶祀若菸金扆如綴<lb/>
<pb n="KR4h0134_WYG_085-121a"/>
朝野傾儀咸歸上德實賴至公瀉家提國懐險實泰危<lb/>
亡必克機簉朝旦功定曛黑妙物更配具章重則深居<lb/>
撝外遥棲緜黙髙秩方臻元禮有序王曰念哉煇寵是<lb/>
與職褒宫閤任巻文武飾華麗貂縈金疉組宏猷溢俗<lb/>
曾芬冠古憬彼朱方亦惟宗秩隂圖食昴潛謀貫日征<lb/>
輪未誓偏旗銜律原燎旣寂世囂伊謐爰崇爰貴以望<lb/>
以實鴈縣告靜象郡無虞杳鬱逺域淸麗瓊都國塡氓<lb/>
負朝委事虛實翳哲相嶽曜神居功美旣損道富去益<lb/>
<pb n="KR4h0134_WYG_085-121b"/>
再紐契訓重匡禹迹方同范張濯情汾射散簮山郊解<lb/>
珮松石頳霞拂朝蒼煙懵夕韻屬𤣥經恩流金液靈厭<lb/>
霸德少帝告釁滅慈滅飬抵仁抵信枉獄炎鑪滛刑霜<lb/>
刃刲忠翦義樊稚斵櫬惵惵萬氓曰怨曰震妖蜺將崩<lb/>
災裂昊蒼况乃鼎國資滌資匡臨朝闡命遏昬立綱事<lb/>
緜毗漢義締翼商旣綏地職亦懋天工權輿典緯俾作<lb/>
司空黼黻琱戈祐宇升庸徒賜先衮爰永渥冲實曰驃<lb/>
騎巻迹辭功寰㝢睦政畿甸綸風沈氏滔天勃逆舊楚<lb/>
<pb n="KR4h0134_WYG_085-122a"/>
氣蹂黄池志轢柏舉裂禮紊度毁經棄序黒騎黔山朱<lb/>
旗頳渚短兵相接長鎩爲羣顥如海岸矗似蒸雲合乃<lb/>
霧激離則霰分荆國旣軼郢縣方焚袁劉二戾猋馳煒<lb/>
發聨謀制外儲兵襲内釁激瓊殿勢崩金闕志乘𤣥璽<lb/>
圖矯秘鉞鴻妖逝星髙祲棄月惟時諸侯上脫下競圖<lb/>
服淆蕩實綴仁聖煇燿國靈導揚主命曾䂓近晰深謩<lb/>
逺鏡左輪朱頳表裏斯定七德飾歌九功綷詠乃陟上<lb/>
鉉寵文方輝誕錫有秩綵吹旌旗贊政瑶光翊教太㣲<lb/>
<pb n="KR4h0134_WYG_085-122b"/>
實曰太傅爰登相國緝民以禮綜祗以德景福咸湊芳<lb/>
猷允塞羽泳式造紘縣是則金湯無險軌書攸同迥迥<lb/>
寵迹窈窈睿功寳珪黛壤俾王于東絢冊是敷懋物旣<lb/>
崇設業設簴丹懸碧鏞於穆顯相黎元時邕冰州炎徼<lb/>
来獻其琛鴈海龍關亦柔好音梁黿棧鼉越險浮深逺<lb/>
戎皆覲上靈必臨山吐石靑野降寳露瑞芝麗草珍柯<lb/>
爛樹人崩俗締𤣥緯幽數睠此妙德跂我王度簉滯炎<lb/>
旻旣變至公萎蕤嬀華文祖受終大宋有訓髙撝萬邦<lb/>
<pb n="KR4h0134_WYG_085-123a"/>
容豫慶雲遊衍南風正服寳位圓光玉繩御繡懐古負<lb/>
黼夙興丘礙必靜淵漪咸澄勛扆有作黔牖其義矜卑<lb/>
廣慈合賤兼愛綴機剟賊輕章削罰迹去繁奓情歸素<lb/>
一軒靡龍刻楹無丹宻越賤申椒楚輟靈橘陵寢起邑<lb/>
池藻誰懸遥館罕御離房空薦惇教路宮淹神正殿斟<lb/>
酌信義左右律禮瑩彼皇維燁兹國體胄業旣樹璧流<lb/>
方啟漢求金岫吳寳銅塹寧若睿德讓駟却劍實才爲<lb/>
貴唯功是念火職咸允雲官亦熈旣臯乃益匪稷伊䕫<lb/>
<pb n="KR4h0134_WYG_085-123b"/>
無<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>巡風寧竢辯詩玉燭調文𤣥英最節乘山呈瑞航<lb/>
海歸闕不曠景冊靡空歳月受緯機衡兼甄詩史孫韓<lb/>
各辨莊墨異理昭政往藹洗鑠前軌逍遥星斗徙倚涼<lb/>
雲春飈方舞秋鴻初分式謡式詠載績載文邈哉我后<lb/>
淪泳賢聖整品作號盡物歸政蒼黎汰歡𤣥靈刷慶永<lb/>
戬嘉祉方寅景命締詳有文颺沛將掩理昩人詖道懸<lb/>
世險夐畧遺圖忌華徇儉文闇陳几翌明告漸蜺僪鬬<lb/>
食日月朏精矧在乘輿宇折宙傾祲纒鸞掖悲赴紫扄<lb/>
<pb n="KR4h0134_WYG_085-124a"/>
去璇䑓之照襲珠殯之𡨕嗚呼哀哉帷宫低景輦路巇<lb/>
光惻柏門之黯黯泣松帳之茫茫上宫擗而詔御咽羣<lb/>
后慕而侍衛傷攅靈旣儼逺日以筮鬰鬯旣奠龍酹方<lb/>
撤素月夜横翠煙曉結摐虚金而下欷吟空簫而增絶<lb/>
嗚呼哀哉於是颯天駕而從綺輿澁神行而撫文輦傍<lb/>
建春而南蹕徑宜陽而東踐尚葐蒀而未散乍眇黙而<lb/>
不轉睇千乘之共啜盼萬騎之相泫悲魏后之戀譙惻<lb/>
漢主之懐沛辭金陵之<graphic n="KR0034" url="https://raw.githubusercontent.com/kanripo/KR-Gaiji/master/images/KR0034.png" mimeType="image/png"/>義降雲陽之杳藹風奇響而<lb/>
<pb n="KR4h0134_WYG_085-124b"/>
駐軒煙異色而低斾怨街邑之綵驂弔原野之縞葢挽<lb/>
夫愴而征馬凝痛縈盈其如帶嗚呼哀哉複林油雲重山<lb/>
减日御房清凄神路𡨕謐昭徒肅纛幽祗竦蹕攀光灑<lb/>
慟臨泉澍泗璪座長嚴雕宫永閟寂帳寂兮寂已逺夜<lb/>
釭夜兮夜何邃嗚呼哀哉<lb/>
　　傳<lb/>
　　　袁叔眀傳<lb/>
友人袁炳字叔眀陳郡陽夏人其人天下之士㓜有異<lb/>
<pb n="KR4h0134_WYG_085-125a"/>
才學無不覽文章俶儻清贍出一時任心觀書不爲章<lb/>
句之學其篤行則信義惠和意整如也常念䕃松柏詠<lb/>
詩書志氣跌宕不與俗人交俛眉暫仕歴國常侍員外<lb/>
郎府功曹臨湘令粟之入者悉散以贍親其爲節也如<lb/>
此數百年未有此人焉至乃好妙賞文獨絶於世也又<lb/>
撰晉史奇功未遂不幸卒官春秋二十有八與余有青<lb/>
雲之交非直銜杯酒而已嗟乎斯才也斯命也天之報<lb/>
施善人何如哉何如哉<lb/>
<pb n="KR4h0134_WYG_085-125b"/>
　　　自序傳<lb/>
淹字文通濟陽考城人㓜傳家業六歳能屬詩十三而<lb/>
孤邈過庭之訓長遂博覽羣書不事章句之學頗㽞精<lb/>
於文章所誦詠者葢二十萬言而愛奇尚異深沈有逺<lb/>
識常慕司馬長卿梁伯鸞之徒然未能悉行也所與神<lb/>
遊者唯陳㽞袁叔眀而已弱冠以五經授宋始安王劉<lb/>
子真畧傳大義爲南徐州新安王從事奉朝請始安之<lb/>
薨也建平王劉景素聞風而悦待以布衣之禮然少年<lb/>
<pb n="KR4h0134_WYG_085-126a"/>
嘗倜儻不俗或爲世士所嫉遂誣淹以受金者將及抵<lb/>
罪乃上書見意而免焉尋舉南徐州桂陽王秀才對策<lb/>
上第轉巴陵王左常侍右軍建平王主簿賓待累年雅<lb/>
以文章見遇而宋末多阻宗室有憂生之難王初欲羽<lb/>
檄徴天下兵以求一旦之幸淹嘗從容曉諫言人事之<lb/>
成敗毎曰殿下不求宗廟之安如信左右之訃則復見<lb/>
麋鹿霜棲露宿於姑蘇之臺矣終不以納而更疑焉及<lb/>
王移鎭朱方也又爲鎭軍參軍事領東海郡丞於是王<lb/>
<pb n="KR4h0134_WYG_085-126b"/>
與不逞之徒日夜搆議淹知禍機之將發又賦詩十五<lb/>
首畧明性命之理因以爲諷王遂不悟乃慿怒而黜之<lb/>
爲建安吳興令地在東南嶠外閩越之舊境也爰有碧<lb/>
水丹山珍木靈草皆淹平生所至愛不覺行路之逺矣<lb/>
山中無事與道書爲偶乃悠然獨往或日夕忘歸放浪<lb/>
之際頗著文章自娛在邑三載朱方竟敗焉復還京師<lb/>
値世道已昏守志閒居不交當軸之士俄皇帝始有大<lb/>
功於四海聞而訪召之爲尚書駕部郎驃騎竟陵公參<lb/>
<pb n="KR4h0134_WYG_085-127a"/>
軍事當沈攸之起兵西楚也人懐危懼髙帝嘗顧而問<lb/>
之曰天下紛紛若是君謂如何淹對曰昔項强而劉弱<lb/>
袁衆而曹寡羽號令諸侯竟受一劍之辱紹跨躡四州<lb/>
終爲奔北之虜此所謂在德不在鼎公何疑焉帝曰聞<lb/>
此言者多矣其試爲我言之淹曰公雄武有奇畧一勝<lb/>
也寛容而仁恕二勝也賢能畢力三勝也民望所歸四<lb/>
勝也奉天子而伐逆叛五勝也攸之志鋭而器小一敗<lb/>
也有威而無恩二敗也士卒解體三敗也搢紳不懐四<lb/>
<pb n="KR4h0134_WYG_085-127b"/>
敗也懸兵數千里而無同惡相濟五敗也故豺狼十萬<lb/>
而終爲我獲焉帝笑曰君談過矣是時軍書表記皆爲<lb/>
草具逮東霸城府猶掌筆翰相府始置仍爲記室參軍<lb/>
事及讓齊王九錫備物凡諸文表皆淹爲之受禪之後<lb/>
又爲驃騎豫章王記室參軍鎭東武令參掌詔冊並典<lb/>
國史旣非雅好辭不獲命尋遷正員散騎侍郎中書侍<lb/>
郎淹嘗云人生當適性爲樂安能精意苦力求身後之<lb/>
名哉故自少及長未嘗著書惟集十卷謂如此足矣重<lb/>
<pb n="KR4h0134_WYG_085-128a"/>
以學不爲人交不茍合又深信天竺縁果之文偏好老<lb/>
氏淸淨之術仕所望不過諸卿二千石有耕織伏臘之<lb/>
資則隱矣常願幽居築宇絶棄人事苑以丹林池以緑<lb/>
水左倚郊甸右帶瀛澤靑春爰謝則接武平臯素秋澄<lb/>
景則獨酌虚室侍姬三四趙女數人不則逍遥經紀彈<lb/>
琴詠詩朝露幾間忽忘老之將至淹之所學盡此而已<lb/>
矣<lb/>
　　墓銘<lb/>
<pb n="KR4h0134_WYG_085-128b"/>
　　　宋尚書左丞孫緬墓銘<lb/>
光靈維周肇祀伊衛炤分上代鏡華中世睿誕降明秀<lb/>
芳嗣烈學惟物範行實士節容與書林優遊史藝素巾<lb/>
峩冠朱紱累轍来訪詩逸入詢禮缺麗名文質齊影儒<lb/>
喆慶履匪舒沴氣遽結殯帷兮旣晦泉火兮巳閉曖遺<lb/>
波於遥緒颯流馨於逺嵗<lb/>
　　　宋安成王右常侍劉喬墓銘<lb/>
丹陽韞聖豐鄉降賢玉葉旣積金徽方𫝊乃毓伊人尅<lb/>
<pb n="KR4h0134_WYG_085-129a"/>
廣克宣騰芬中屬飛藻上年杳杳虚素永永冲關雲意<lb/>
霜拍瓊立冰堅家寳以瑩國才未甄參錯報善茫昧雲<lb/>
𤣥斂䰟幽石委氣空山膚若流波身如絶煙芳菲一逝<lb/>
美懋徒鐫<lb/>
　　　宋光禄大夫孫夐墓銘<lb/>
川祗効鏡岳祥獻眀碧葉獨秀瑶源自淸幼炳器譽夙<lb/>
燿才名體兼遷雲學備儒史紫閣咸趨朱軒旣履貴交<lb/>
慕塵素遊企軌騰藻上京振彩下國如彼緑蘭秉芬四<lb/>
<pb n="KR4h0134_WYG_085-129b"/>
塞欷人逕之不平歎天路之㝠黙貴夫君之爲美播靈<lb/>
均與正則<lb/>
　　　齊御史中丞孫詵墓銘<lb/>
筠以霜靄蘭以風薫深哉若人實好斯文系緒承冑激<lb/>
蘤驚芬才基魏粲學參漢雲覽志上載洽鏡前聞騰名<lb/>
冠俗揚采絶羣方勰明世式賛睿君如何不淑天道難<lb/>
分敢雕窆石永晰幽墳<lb/>
　　　齊司徒右長史檀超墓銘<lb/>
<pb n="KR4h0134_WYG_085-130a"/>
惟金有銑惟玉有瑶君實淵哉行爲世標髙志洒落逸<lb/>
氣寂寥奥學内溢深文外昭嘉采籍譽登國振朝亦旣<lb/>
有美筠傷蕙凋人邇運曠世促道遼永矣仁矣流芳無<lb/>
澆<lb/>
　　行狀<lb/>
　　　建平王太妃周氏行狀<lb/>
竊聞侯服之譽非黄冠能敷玉食之門寧皂衣所述諒<lb/>
畏襃虚美於君后被空名於鼎貴然有漢臣誄行晉史<lb/>
<pb n="KR4h0134_WYG_085-130b"/>
書德者亦云實而巳焉伏見國太妃禀靈惟岳集慶自<lb/>
逺世擅淮汝族冠疇代故以載曜聲書式炳縢牒矣太<lb/>
妃誕巽離之正和函雲露之中氣凝采齠嵗賁章笄年<lb/>
若迺彤管女圖之學纂組綺縞之工升降處謙之儀柔<lb/>
静居順之節莫不中道若性不嚴而成故譽滿闈閾聲<lb/>
聞軒殿以元嘉某年歸於故司徒宣簡王旣而第髙恒<lb/>
倫秩踰外品青軒華轂用光國輝素壁丹墀實隆家貴<lb/>
具惟姻娣靡不式瞻而居尊以簡訓卑以𢎞躬謹蘭閨<lb/>
<pb n="KR4h0134_WYG_085-131a"/>
身撝椒第若衛娥之炯行樊嬴之英操方之蔑如也大<lb/>
明二年宣簡王薨太妃藉悲用禮撫孤用慈柔懿之德<lb/>
愈彰肅敬之問日被雖文伯之母言不踰閾莒相之主<lb/>
行存乎勤無以過也大明某年拜建平王太妃是時今<lb/>
王春秋方冨德業未隆藉茲金響終能玉播故綺襦出<lb/>
宰弱冠升朝者亦太妃劬勞之訓也謂天葢髙降年不<lb/>
永以大豫元年二月三日薨於荆州之内寢凡厥逺邇<lb/>
以哀以歎今祖行有期泉穸無逺素旂望路綵旌思歸<lb/>
<pb n="KR4h0134_WYG_085-131b"/>
所以垂宣徽容髣髴金石者謹詳牒行狀具以申言<lb/>
　　文<lb/>
　　　蕭太傅東耕祝文<lb/>
敬祝先穡曰攝提方春黍稷未華灼爍發雲昭燿開霞<lb/>
地煦景曖山艶水波側聞農政實惟民天競秬獻嵗務<lb/>
畎上年有渰疏潤興雨導泉崇耕巡索均逸共勞命彼<lb/>
倌人稅于靑臯羽旗銜蕤雄㦸燿毫呈典緇耦獻禮翠<lb/>
壇宜民宜稼克降祈年願靈之降解珮停鑾神之行兮<lb/>
<pb n="KR4h0134_WYG_085-132a"/>
氣為軷神之坐兮煙為葢使嘉穀與𤣥鬯永争光而無沫哉<lb/>
　　　蕭驃騎祭石頭戰亡文<lb/>
咸告忠貞之魂曰義為行首雄實士節嗟爾驍驚禀才<lb/>
蹈烈守玉不渝懐冰可折氣彰靡旗情皦亂轍髙墉摧<lb/>
堅巨醜挫鋭深痛克矜寃靈及雪隆恩殊悼臨爾以欷<lb/>
千秋同盡百齡一世魂而有知咸無逺邇嗚呼哀哉<lb/>
　　騷<lb/>
　　　遂古篇<lb/>
<pb n="KR4h0134_WYG_085-132b"/>
僕嘗為造化篇以學古制今觸類而廣之復有此文兼<lb/>
象天問以遊思云爾<lb/>
問之遂古大火然兮水亦溟涬無涯邊兮女媧煉石<lb/>
補蒼天兮共工所觸不周山兮河洛交戰寧深淵兮<lb/>
黄炎共鬬涿鹿川兮女妓九子為氏先兮蚩尤鑄兵<lb/>
幾千年兮十日並出堯之間兮羿迺斃日事豈然兮<lb/>
嫦娥奔月誰所傳兮豐隆騎雲為靈仙兮夏開乘龍<lb/>
何因縁兮傅説託星安得宣兮夸父鄧林義亦艱兮<lb/>
<pb n="KR4h0134_WYG_085-133a"/>
建木千里烏易論兮穆王周流往復旋兮河宗王母<lb/>
可與言兮青鳥所解路誠亶兮五色玉石出西偏兮<lb/>
崑崙之墟海此間兮去彼宗周萬二千兮山經古書亂<lb/>
編篇兮郭釋有兩未精堅兮上有剛氣道家言兮日月<lb/>
五星皆虚懸兮倒景去地出雲烟兮九地之下如有天<lb/>
兮土伯九約寧若先兮西方蓐収司金門兮北極禺强<lb/>
爲常存兮帝之二女遊湘沅兮霄明燭光向焜煌兮太<lb/>
一司命鬼之元兮山鬼國殤爲遊魂兮迦維羅衛道最尊<lb/>
<pb n="KR4h0134_WYG_085-133b"/>
兮黄金之身誰能原兮恒星不見頗可論兮其説彬炳<lb/>
多聖言兮六合之内心常渾兮幽明詭性令智惽兮河<lb/>
圖洛書爲信然兮孔甲豢龍古共傳兮禹時防風處隅<lb/>
山兮春秋長狄生何邊兮臨洮所見又何縁兮蓬萊之<lb/>
水淺於前兮東海之波爲桑田兮山崩邑淪寧幾千兮<lb/>
石生土長必積年兮漢鑿昆明灰炭全兮魏開濟渠螺<lb/>
蚌堅兮白日再中誰使然兮北斗不見藏何間兮建章<lb/>
鳯闕神光連兮未央鐘簴生華鮮兮銅爲兵器秦之前<lb/>
<pb n="KR4h0134_WYG_085-134a"/>
兮丈夫衣綵六國先兮周時女子出世間兮班君絲履<lb/>
遊泰山兮人鬼之際有隱淪兮四海之外孰方圓兮沃<lb/>
沮肅愼東北邊兮長臂两面赤乘船兮東南倭國皆文<lb/>
身兮其外黒齒次裸民兮侏儒三尺並為鄰兮西北丁<lb/>
零又烏孫兮車師月支種類繁兮馬蹄之國善騰奔兮<lb/>
西南烏弋及罽賓兮天竺于闐皆胡人兮條支安息<lb/>
西海漘兮人迹所極至大秦兮珊瑚明珠銅金銀兮琉<lb/>
璃瑪瑙来離陳兮硨磲水精莫非真兮雄黄雌石出山<lb/>
<pb n="KR4h0134_WYG_085-134b"/>
垠兮靑白蓮華被水濱兮宫殿樓觀並七珍兮窮陸溟<lb/>
海又有民兮長股深目豈君臣兮丈夫女子及三身兮<lb/>
結胸反舌一臂人兮跂踵交脛與羽民兮不死之國皆<lb/>
何因兮茫茫造化理難循兮聖者不測况庸倫兮筆墨<lb/>
之暇為此文兮薄暮雷電聊以㤀憂又示君兮<lb/>
　　　雜詞<hi>有序</hi>
予上國不才黜為閩山長吏待罪三載究識烟霞之狀<lb/>
旣對道書官又無職筆墨之勢聊為後文<lb/>
<pb n="KR4h0134_WYG_085-135a"/>
　　　　　構象臺<lb/>
曰上妙兮道之精道之精兮俗為名名可宗兮聖風立<lb/>
立聖風兮兹教生寫經記兮寄圖刹畫影象兮在丹靑<lb/>
起淨法兮出西海流梵音兮至東溟綱紫宙兮洽萬品<lb/>
冠璇㝢兮濟羣生余汨阻兮至南國迹巳徂兮心未扄<lb/>
立孤䑓兮山岫架半室兮江汀累靑杉於澗構積紅石<lb/>
於林櫺雲八重兮七色山十影兮九形金燈兮江蘺環<lb/>
軒兮匝池相思兮豫章戴雪兮抱霜栽異木而同秀種<lb/>
<pb n="KR4h0134_WYG_085-135b"/>
雜草而一香苔癬生兮繞石户蓮花舒兮繡池梁伊<lb/>
日月之寂寂無人音與馬迹躭禪情於雲逕守息心於<lb/>
端石永結意於鷲山長憔悴而不惜<lb/>
　　　　訪道經<lb/>
百學兮異文錦𣲖兮綺分珍君之言兮皦無際悦子之<lb/>
道兮迥不羣澹深韻於白水儼髙意於浮雲軌賢豪於<lb/>
後學軼望識於前文兹道兮可傳可傳兮皓然挾兹心<lb/>
兮赴絶國懐此書兮坐空山空山隐轔兮窮翠㟧水散漫<lb/>
<pb n="KR4h0134_WYG_085-136a"/>
兮涵素壑海外隂兮氣曇曇江上月兮光灼灼東南出<lb/>
兮不一山西北來兮乃雙鶴池中蓮兮十色紅窗前樹<lb/>
兮萬葉落四壁深兮乃泬㵳左右虚兮如寂寞寂寞兮<lb/>
山室德經兮道袠盪魂兮刷氣掩憂兮靜疾信若人兮<lb/>
先覺聊與子兮如一<lb/>
　　　　鏡論語<lb/>
廵靑史之殘誥覽朱管之遺冊惟魯濱之一叟信銜道<lb/>
而探寂世艱險而多阻君英明而不革講業兮齊衛論<lb/>
<pb n="KR4h0134_WYG_085-136b"/>
精兮洙泗子之説兮義已秘成賈鄭之雄理考黄何<lb/>
之壯思惜古人之取才瞰靑雲而靖意意惆悵兮有<lb/>
端才嶒崚兮可觀憲嬀禹而析法襲仁誼而求安不<lb/>
嬿婉於戚施寧踸踔於馬蘭俾後生之庶士鑒明德<lb/>
之音翰惟山中兮寂寞沉憂思兮無從石紅靑兮百疉<lb/>
山濃淡兮萬重日下兮<hi>闕</hi>　月出兮銅峰竹色兮拂户<lb/>
水氣兮繞窗味哲人之遺珍折片句兮㤀老嘉石門之<lb/>
埋名憐栁子之躭道書吳伯於衣袖鏤顔子於心抱籌<lb/>
<pb n="KR4h0134_WYG_085-137a"/>
出處之叔仲酌言黙之多少若妙行與上靈非積學之<lb/>
所紹至游夏以升降幸砥心而勿夭<lb/>
　　　　悦曲池<lb/>
北山兮黛栢南江兮頳石頳峯兮若虹黛樹兮如畫暮<lb/>
雲兮十里朝霞兮千尺千尺兮緜緜靑氣兮往旋桐之<lb/>
葉兮蔽日桂之枝兮刺天百谷多兮瀉亂波雜磵饒兮<lb/>
鶩叢泉竟長洲兮匝東島縈曲㠘兮繞西山山巒岏兮<lb/>
水環合水環合兮石重㳫林中電兮雨𠖇𠖇江上風兮<lb/>
<pb n="KR4h0134_WYG_085-137b"/>
木颯颯盟淸泠兮適潺湲白雲起兮弔石蓮客子思兮<lb/>
心斷絶心斷絶兮愁無閑歩東池兮夜未艾卧西窗兮<lb/>
月向山引一息於魂内擾百緒於眼前意春蘭與秋若<lb/>
願不絶於江邊<lb/>
　　　　愛逺山<lb/>
伯鸞兮巳遠名山兮不返逮紺草之可結及朱蕐之未<lb/>
晚緤余馬於椒阿漾余舟於沙衍臨星朏兮樹闇㸔日<lb/>
爍兮霞淺淺霞兮駮雲一合兮一分映壑兮為飾綴澗<lb/>
<pb n="KR4h0134_WYG_085-138a"/>
兮成文碧色兮婉轉丹秀兮葐蒀深林寂以窈窈上猨<lb/>
狖之所羣羣猨兮䀨山大林兮蔽天楓岫兮筠嶺蘭畹<lb/>
兮芝田紫蒲兮光水紅荷兮艷泉香枝兮嫩葉翡累兮<lb/>
翠疉非郢路之遼逺實寸憂之相接欷美人於心底願<lb/>
山與川之可涉若溘死於汀潭哀時命而自惬<lb/>
　　　應謝主簿騷體<lb/>
山櫺静兮悲凝凉澗軒掩兮酒涵霜層風激兮緑蘋斷<lb/>
積石閉兮紫苔傷芝原寂少色筠庭黯無光沐予冠於<lb/>
<pb n="KR4h0134_WYG_085-138b"/>
極浦馳予珮兮江陽弔秋冬之巳暮憂與憂兮不㤀使<lb/>
杜蘅可翦而棄夫何貴于芬芳<lb/>
　　　劉僕射東山集學騷<lb/>
含秋一顧𦕈然山中檀欒循石便姢来風木瑟瑟兮氣<lb/>
葐蒀石戔戔兮水成文擿江崖之素草窺海岫之青雲<lb/>
願芙蓉兮未晦遵江波兮待君<lb/>
　　　山中楚辭五首<lb/>
靑春素景兮白日出之藹藹吾將弭節於江夏見杜若<lb/>
<pb n="KR4h0134_WYG_085-139a"/>
之始大結琱鱗以成車懸雜羽而為盖草色緑而馬聲<lb/>
悲欷㳂袖以流帶<lb/>
予將禮於太一乃雄劍兮玉鈎日華粲於芳閣月金披<lb/>
於翠樓舞燕趙之上色激河淇之名謳薦西海之異品<lb/>
傾東岳之庻羞乗文魚兮錦質要靈人兮中洲<lb/>
入橘浦兮容與心敞惘兮迷所識視煙霞如一色深秋<lb/>
窈以虧天上列星之所極桂之生兮山之巒紛可愛兮<lb/>
柯團團谿﨑<graphic n="KR2337" url="https://raw.githubusercontent.com/kanripo/KR-Gaiji/master/images/KR2337.png" mimeType="image/png"/>兮石架阻䬀䬟颼兮木道寒煙色閉兮<lb/>
<pb n="KR4h0134_WYG_085-139b"/>
喬木橈嵐氣闇兮幽篁難忌蟪蛄之蚤吟惜王孫之晚<lb/>
還信於邑兮白露方天病兮秋蘭<lb/>
石簁簁兮蔽泉雪疉疉兮薄樹車蕭條兮山逼舟容與<lb/>
兮水路愍晨夜之摧挫感春秋之欲暮征夫輟而在傍<lb/>
御者跼而載顧<lb/>
魂兮歸来異方不可以親蝮蛇九首雄虺戴鱗炎穴一<lb/>
光骨爛魂傷𤣥狐曳尾赤象為梁至日歸来無往此異<lb/>
方<lb/>
<pb n="KR4h0134_WYG_085-140a"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4h0134_WYG_085-140b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　漢魏六朝百三家集巻八十五<lb/>
</p>
<p>
</p>
  </div>
</body>
</text>
</TEI>