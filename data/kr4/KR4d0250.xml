<?xml version="1.0" encoding="UTF-8"?>
<TEI xmlns="http://www.tei-c.org/ns/1.0">
              <teiHeader>
                  <fileDesc>
                     <titleStmt>
                        <title>Title</title>
                     </titleStmt>
                     <publicationStmt>
                        <p>Information about publication or distribution</p>
                     </publicationStmt>
                     <sourceDesc>
                        <p>Information about the source</p>
                     </sourceDesc>
                  </fileDesc>
              </teiHeader>
              <text>
                  <body>
            
<div>
                <head>雙溪類槀巻一</head>
    <p>
<pb n="KR4d0250_WYG_001-1a"/>
欽定四庫全書<lb/>
　雙溪類槀巻一　　　　　　宋　王炎　撰<lb/>
　　古賦<lb/>
　　　水西風光賦<hi>并序</hi>
隆興癸未冬龍圖閤待制吕公來守新安覽其山川而<lb/>
樂之後八年卜居于城西南隅榜其樓曰水西風光門<lb/>
下客王炎賦之附于衆作之末其詞曰<lb/>
古歙為郡山水竒秀飛仙徃徃窟宅扵其中號居江左<lb/>
<pb n="KR4d0250_WYG_001-1b"/>
十州之右至扵水西之勝槩又稱甲扵一州挾以披雲<lb/>
之孤峯遶以漾沙之寒流昔翰林之詩伯騎鯨魚而来<lb/>
逰至今墨客騷人無不劇談其髙風而漁翁樵老亦能<lb/>
尋訪其遺迹人與景而俱勝首尾三百餘年而不可再<lb/>
得那知神崧夫子之卜居而氣象反髙乎疇昔豈非人<lb/>
物為主山川為賔故風光雖滿扵天下然大半落莫而<lb/>
無聞苟有恃而獲傳厯千載而不朽有白傅而知香灘<lb/>
因叔子而知峴首浣花寄聲扵工部醉吟之篇輞川託<lb/>
<pb n="KR4d0250_WYG_001-2a"/>
跡扵右丞丹青之手况如我公三朝廊廟之夀俊六世<lb/>
軒裳之故家何紫乎文石鳴玉乎金華一旦丐閒引身<lb/>
而退傲睨扵烟塵之表袖手扵功名之外遂令水西之<lb/>
聲稱自于今而益大飛檻渠渠壓城之隅予雖未獲寓<lb/>
目扵几席之末緬想其臨髙眺逺凡可以恱耳目而娛<lb/>
心志者一皆領略而無遺公舊為伯扵此邦留去思扵<lb/>
千里父老兒童見公而喜故雖山靈與溪神争欲回巧<lb/>
而獻技攬波光空翠扵㝠濛杳靄之間閱雲烟沙鳥扵<lb/>
<pb n="KR4d0250_WYG_001-2b"/>
旦莫晦明之際飄然如坐蓬萊方丈而下視人間之世<lb/>
憇曲几以欠伸撫修欄而倚徙彼謫仙放浪而一来非<lb/>
可同日議也無已則猶有太公望之事乎處則釣渭水<lb/>
之璜出則佐六州之王方聖天子之仄席登耆英扵廟<lb/>
堂胸中之策十未用其五六恐未可留意扵山水之風<lb/>
光<lb/>
　　　竹賦<hi>并序</hi>
小人之情得意則頡頏自髙少不得意則摧折不能自<lb/>
<pb n="KR4d0250_WYG_001-3a"/>
守君子反是竹之操甚有似夫君子者感之作賦以自<lb/>
箴其詞曰<lb/>
晦叔讀書南齋之上門巷僻左交㳺日稀環以桑麻之<lb/>
場帶以瓜芋之區路折西南萬竹蒼然下縁乎曲澗之<lb/>
湄其清可以延風月其髙可以擾雲霓珊珊乎鳴蒼玉<lb/>
之佩摇摇乎舒翠鳯之旗森森乎甲胄之襍峙而切切<lb/>
乎矛㦸之參差其偃蹇挫折者如忠臣節士赴患難而<lb/>
不辭其嬋娟蕭爽者如慈孫孝子侍父祖而不違其挺<lb/>
<pb n="KR4d0250_WYG_001-3b"/>
拔雄勁者氣毅色嚴又如俠客與勇夫其孤髙介特者<lb/>
格清貌古又如騷人與臞儒予雖朝夕吟嘯扵其下曽<lb/>
無以名其美而状其竒然泛觀宇宙之中萬物均函育<lb/>
扵一氣而有剛柔堅脆之不齊榮者必悴盛者必衰實<lb/>
繁者易剥色麗者早萎惟松柏之有心及竹箭之有筠<lb/>
足以閱寒暑而貫四時春日載陽山川含滋零露兮宵<lb/>
潤恵風兮曉披或萼或條或茁或荑含英吐華夭夭怡<lb/>
怡竹扵是時清而不腴冬日祁寒天地積威雪慘兮冰<lb/>
<pb n="KR4d0250_WYG_001-4a"/>
堅風號兮日凄川原千里木脫草枯香盡芳歇掃迹無<lb/>
遺竹扵是時秀而不癯今而後見其含徳之有常特操<lb/>
之不移此吾所以無羡渭川之千畆有取淇奥之猗猗<lb/>
願定交扵金石邀嵗寒以為期否泰兮消長剥復兮乗<lb/>
除秉吾心之堅一視此君乎庻㡬<lb/>
　　　雉賦<hi>并序</hi>
之野外見一雉為野人所得悼其輕敵不戒而斃焉因<lb/>
作賦以自警其詞曰<lb/>
<pb n="KR4d0250_WYG_001-4b"/>
絳冠兮緑跗翠衿兮錦衣耿介兮自守雄鳴兮雌随平<lb/>
原兮淺草徐啄兮卑飛何野人之機巧乃以媒而致之<lb/>
方氣驕而賈勇敢直前而不疑事常敗扵輕敵碎身首<lb/>
扵須臾肉不登扵鼎爼毛或用扵旌旗子玉無禮而殞<lb/>
命趙括狂勇而䘮軀酆舒怙俊而遭殺卻至稱伐而見<lb/>
尸苟謀身之有累皆災害之所罹翠有羽而就羅雞以<lb/>
尾而為犧鴈不鳴而先烹鸚巧言而長羇信渉世之孔<lb/>
艱雖後悔而何追惟羽族之至靈獨丹穴之鵷雛噰噰<lb/>
<pb n="KR4d0250_WYG_001-5a"/>
兮音聲鏘鏘兮羽儀摩千仭而髙翔豈矰繳之敢施兹<lb/>
吉人之能事扵鄙夫兮何誅<lb/>
　　　夏日郊行賦<lb/>
四月維夏先晦三日子王子散策扵東臯之上爾汝老<lb/>
農問勞既畢遂曵履乎委巷之間反而息肩乎喬木之<lb/>
側喟然嘆曰以吾流目之所見物化之亟如此哉麥穟<lb/>
穟而餅餌桑隂隂而繭絲麻斾斾而沒人秧芃芃而布<lb/>
畦蜩解甲而效鳴鸎遷喬而載飛雀遶屋而孳尾烏俯<lb/>
<pb n="KR4d0250_WYG_001-5b"/>
巢而哺雛是孰斡其機緘至扵日運而不齊也耶吾聞<lb/>
二氣噓吸一瞬不留向之温然者俄而為今日之夏今<lb/>
之燠然者又且為後日之秋所以使人慷慨増懐踴躍<lb/>
自激感嵗月之遄邁畏功名之湮沒故志士之競時殆<lb/>
不容乎寢食如予之椎鈍遲魯則姑苟安而休息者也<lb/>
人方逐逐我獨徐徐人方役役我獨于于諒愚智之懸<lb/>
隔宜動静之殊塗其在武水之曲有先人之敝廬一裘<lb/>
一葛日飯一盂非掃軌以謝物且杜門而讀書付榮枯<lb/>
<pb n="KR4d0250_WYG_001-6a"/>
扵自然庶順命而無違抑古人有言曰優哉㳺哉聊以<lb/>
卒嵗是其獲我私者乎<lb/>
　　　喜雨賦<hi>并序</hi>
丙申夏四月武昌闔郡不雨越五月三日崇陽宰吳侯<lb/>
以誠禱雨遂優渥按春秋僖公三年春正月不雨夏四<lb/>
月不雨六月雨說者曰書不雨者閔雨也書雨者喜雨<lb/>
也喜雨者有志扵民也今吳侯禱雨以誠不崇朝而雨<lb/>
随之可謂有志扵民矣作喜雨賦其詞曰<lb/>
<pb n="KR4d0250_WYG_001-6b"/>
嵗行扵涒灘之辰斗建扵實沈之次環鄂渚之七縣值<lb/>
亢陽之為沴風自南而且霾日将北而如燬雲霓鬱而<lb/>
不興旱魃驕而孰禦策余馬扵郊牧喧龍骨之咿嚘滮<lb/>
池瀦其既竭陂堰支其斷流視衍沃而龜坼况髙田之<lb/>
未耰苗已悴而半槁懼西疇之不收幾張頥而待哺舉<lb/>
蹙頞而増憂粤桃溪之令君念民命之惟穀兹土曠而<lb/>
農惰雖儋石而無蓄繄告糴之少艱米翔踴而如玉儻<lb/>
既月而旱甚民必仆扵溝瀆講雩祀之故事虛心齋而<lb/>
<pb n="KR4d0250_WYG_001-7a"/>
竭誠謁梵王之蓮宫羞蘋蘩之潔清欵仙伯之靈巖釋<lb/>
輿馬而草行隂曀曀以随盖颸悠悠而擁旌柱礎濕其<lb/>
有汗鐘皷鞳其無聲紛舉手以加額曰雨兆其已形龜<lb/>
日蕆儀肅我庭宇駕龍驂螭攸屇攸止雲將前驅雨師<lb/>
踵至越三日而為霖罄一同而均利稼芃芃而驟蘇澮<lb/>
汨汨而如注免為殍扵凶年占築場扵樂嵗沸輿頌而<lb/>
載涂歌令君之隂賜其歌曰霡霂兮涵濡汚邪兮滿車<lb/>
其饟兮有黍稲稉兮可炊豈弟之澤民肥不臞我字我<lb/>
<pb n="KR4d0250_WYG_001-7b"/>
撫公留勿歸均此大恵公歸勿徐吳侯聞而哂之曰父<lb/>
老之言何美之溢也向也民憂而憂此吏責也今也民<lb/>
喜而喜吏不敢以為徳也然旱而禱禱而雨如重負之<lb/>
獲釋也酌我醑醴旅我殽核合僚友而一笑吾敢忘夫<lb/>
帝力<lb/>
　　　中隱賦<hi>并序</hi>
三衢留侯以中隱自處范石湖為書二大字以表章之<lb/>
侯有中隱對自叙甚詳夫若隱若顯内心泰然不為圭<lb/>
<pb n="KR4d0250_WYG_001-8a"/>
組所累侯之志髙矣顧進為扵世功大名白民受其賜<lb/>
侯未可辭此責也乃賦之曰<lb/>
子留子道髙而位下豐蓄而嗇施發揮所有可以雷霆<lb/>
一世而畏人之知沈酣自得扵理義之府盤薄不鶩扵<lb/>
功名之塗廼以中隱扁其室廬圑蒲曲几詩編酒壺凡<lb/>
世間尤物一切無有盖淡乎如逋客之舍幽子之居吾<lb/>
見其鼻間栩栩芻豢顔色殆将貴吾身扵隋侯之珠𦕈<lb/>
外物扵秋蝉之翼此所謂與道逶迤一龍一虵不露文<lb/>
<pb n="KR4d0250_WYG_001-8b"/>
彩如玉如石者耶夫孤竹二子采薇西山揭日月扵百<lb/>
世之上可望而不可攀槁項黄馘山澤下士徒恱其風<lb/>
未喻斯㫖友麋鹿扵閒曠之墟玩魚鳥扵泬寥之涘惟<lb/>
陸沈而無用徒牢闗而固拒故荷蕢與耦耕均聖門所<lb/>
不許萬夫一賢天地間氣海涵岳負以育徳㳺刅迎解<lb/>
以為智陽潜于泉則草木無色雲出于山則膏澤千里<lb/>
古之抱此道者屣脫富貴而無累蝉蛻塵埃而不緇然<lb/>
燕坐一室而經營四海未嘗泊然與世而相遺投耒耜<lb/>
<pb n="KR4d0250_WYG_001-9a"/>
而執玉釋版築而乗車萬物賔従受其寵綏蕭條陋巷<lb/>
之布衣詰屈乘田之小吏非為我而不為盖欲為而不<lb/>
遂先生彈冠而出曵履而趨豈無意扵斯人而何以隱<lb/>
為漆園傲睨達近乎詭金馬玩世和失之鄙凖繩以中<lb/>
又安取此有如樂天可謂賢矣不膏盲扵邱壑之下不<lb/>
柴柵扵紳脩之間招釋子扵匡廬之阜呼酒徒扵香林<lb/>
之灘得喪兩忘去就俱閒無乃欲眇今世而尚友與斯<lb/>
人而比肩雖然進退有正以義為主可否無固因時為<lb/>
<pb n="KR4d0250_WYG_001-9b"/>
度元和之際猶莫盡其所懐長慶之後可飄然而引去<lb/>
時既異而轍殊何必追其故歩曲阜之野麟出而非岐<lb/>
山之陽鳯鳴而宜可隱而見其中躁可見而隱其徳孤<lb/>
吾欲與白傅異議廼申以招隱之詩其詩曰白銀雙闕<lb/>
髙巍巍佩印如斗生光輝藥石之妙國可醫縮手未試<lb/>
衆遲之前旒側席九天上青雲發軔遄其驅<lb/>
　　　釣臺賦<hi>并序</hi>
自乾道丙戌至紹熈辛亥凡四過嚴瀨此身老矣閱世<lb/>
<pb n="KR4d0250_WYG_001-10a"/>
寖久更事滋多感今懐古有慨然扵心者<graphic n="KR0712" url="https://raw.githubusercontent.com/kanripo/KR-Gaiji/master/images/KR0712.png" mimeType="image/png"/>舟徘徊久<lb/>
之遂賦曰<lb/>
理予舟而東逝兮言将至于中都過釣臺而屬目兮少<lb/>
弭節而躊躇山寂静而江空兮中有髙人之祠去之千<lb/>
有餘嵗兮清風至扵今而凛如慨予懐之有感兮思鬱<lb/>
紆而欲攄昔者夘金嘗一仆而再起兮真人翔扵參虛<lb/>
羣公攀附其鱗翼兮䇿髙足扵天衢功烈蔵在金匱兮<lb/>
封爵載諸丹書大冠長劍之陸離兮又寫以南宫之圖<lb/>
<pb n="KR4d0250_WYG_001-10b"/>
先生適際斯時兮獨深潜乎江湖雖可致不可屈兮思<lb/>
魚釣吾其徑歸羞富貴耽貧賤兮夫何眇一世而偭馳<lb/>
粤若聖賢之制行兮其大致惟出處之兩岐人臣仗鉞<lb/>
而觀兵兮二子餓首陽而采薇君王溺冠而傲士兮四<lb/>
老遯商顔而茹芝意固各有所為兮非好惡獨與人殊<lb/>
載考西都之将季兮先自裂其廉耻之維饒悻直剄于<lb/>
闕下兮章忠諫斃于縲纍彼豢扵寵禄而不去兮惟其<lb/>
上所招麾孰肯為我死亡兮金城圮而莫枝莽上下其<lb/>
<pb n="KR4d0250_WYG_001-11a"/>
目以旁睨兮敢挾斗筲而覬覦雄作美新以蒙羞兮歆<lb/>
獻符命以導諛可勢奪與利啗兮龜鼎遂随之而轉移<lb/>
世祖折節以下巖穴兮盖懲夫覆轍之車訓仁義而戒<lb/>
阿諛兮亦豈無意扵當時重臺閣之繩督兮輕廟廊之<lb/>
訏謨前有軒冕之榮兮後有斧鉞之誅朝正位扵公府<lb/>
兮夕隕命扵囚徒羊裘逝而不留兮非特先見乎㡬微<lb/>
上以警一人之失刑兮下以厲多士之廉隅噫有國者<lb/>
亂亡相尋兮未始不自夫名節之先隳麟鳯曠世不一<lb/>
<pb n="KR4d0250_WYG_001-11b"/>
見兮是焉可以縶維瀝酒扣舷而遐想兮乃申以斐然<lb/>
之辭玉帛雖不到藪澤兮豈無逸民老扵樵漁私其身<lb/>
不憂其君兮何取夫逺走髙飛而獨居<lb/>
　　　林霏賦<hi>并序</hi>
致政胡丈思成燕居之所扁以林霏模寫其景寄扵詩<lb/>
嚢畫笥誦其詩觀其畫令人心志翛然厭薄塵垢因成<lb/>
古賦一首其詞曰<lb/>
倚蕭灘之北漘萃闤闠之萬家獨徳人之結廬却市聲<lb/>
<pb n="KR4d0250_WYG_001-12a"/>
而無譁開樓觀之浄麗納江山之幽遐疑老仙之一壺<lb/>
蔵物色之清佳招鷗鷺與忘機湛方塘之淺緑衛以竹<lb/>
君之蕭森絢以蓮娃之温淑鬱喬木其參天輸清隂而<lb/>
覆屋抱虛白而不染攬空翠而可餐酌癭藤之釀玉彈<lb/>
素琴之無絃睇飛鴻之㝠㝠覺燕處之超然主人為誰<lb/>
澶淵居士方時承平家在中土偶赤縣之陸沈随一龍<lb/>
之浮渡非無意扵著鞭可聞雞而起舞恥捷徑之别驅<lb/>
甘康荘之徐歩張使旜扵蜀道把州麾扵淮浦回老眼<lb/>
<pb n="KR4d0250_WYG_001-12b"/>
而内觀笑浮名之絆身遂選勝而卜居以頥神而保真<lb/>
規子美之浣花摹樂天之香林尊徳誼者陪鳩杖而舂<lb/>
容談勢利者望龍門而逡廵乃相與竊議曰此非持已<lb/>
之潔而矯俗之汙者歟有卷舒之道而無悔吝之疵者<lb/>
歟𦕈外物扵螽股而貴吾身扵驪珠者歟徜徉塵垢之<lb/>
外而與喬松為徒者歟居士聞之局局然笑曰斯言過<lb/>
矣吾何有扵是其歸来若差後扵淵明其止足尚庶㡬<lb/>
扵疏傅既婆娑而即安亦逍遥而無累客乃櫽括其辭<lb/>
<pb n="KR4d0250_WYG_001-13a"/>
以命管城簿寫林霏之佳趣<lb/>
　　　石菖蒲賦<hi>并序</hi>
予書室中有石菖蒲一本鬱然暢茂盖資水石之清幽<lb/>
以遂其性此物醫經所論可以延年可以成仙第人取<lb/>
而食之蒲喪其生矣然則為人養生者非蒲之願也因<lb/>
讀北山翁集有水菖蒲賦一篇三折四復詞既妙麗而<lb/>
興託髙逺乃拾其遺論而賦之曰<lb/>
老石嶙峋金鐵貞兮浮雲所根氣潜蒸兮下漱冽泉玉<lb/>
<pb n="KR4d0250_WYG_001-13b"/>
鏘鳴兮蹙節盤屈託以生兮附堅涵潤宻如積兮四時<lb/>
青青不改色兮烈日凝冰無能厄兮潜蓄幽馨如有徳<lb/>
兮后土富媪載品彚兮其秀其英拔類萃兮虬髯者松<lb/>
負勁氣兮惟竹虚心古君子兮蘭有國香儕髙士兮梅<lb/>
也如玉勝静女兮得土則繁否則悴兮獨根于石孰如<lb/>
蒲之精粹兮有荇有藻産漣漪兮可薦可羞播聲詩兮<lb/>
亦有芙蓉媚芳池兮紅衣素裳美且都兮下視其本著<lb/>
淤泥兮潔浄不汚孰如蒲之清癯兮来自澗谷入吾室<lb/>
<pb n="KR4d0250_WYG_001-14a"/>
兮鑿石瀦水保蓊鬱兮零露宵泫珠的皪兮甘雨時濯<lb/>
淄塵滌兮中心愛之久無斁兮方士者流言可飡兮養<lb/>
心益髄将引年兮一寸九節可登仙兮帝經君録其言<lb/>
然兮予乃獻疑進末議兮彭聃最夀終亦逝兮喬松飛<lb/>
昇今安在兮屑而餌之蒲何罪兮毁璞雕刻玉不幸兮<lb/>
枯骨抱易龜隕命兮破為犧樽木失性兮彼美維蒲吾<lb/>
良朋兮前有韋編後黄庭兮全真育和共欣榮兮優㳺<lb/>
卒嵗淡然其忘情兮<lb/>
<pb n="KR4d0250_WYG_001-14b"/>
　　辭<lb/>
　　　鳴水洞辭<hi>并序</hi>
艾西有澗水自黄龍山西流達扵巴陵郡之平江而注<lb/>
于湘水平江故羅縣以地志考之此水即汨之原也其<lb/>
間泉石最佳處曰鳴水洞青山中裂水行石上懸注崖<lb/>
下為瀑流逺望之如曵縞素迫視如撞璚玉而碎之瀑<lb/>
布上水徐行則皺緑度石齒間多沸白如操琴筑音又<lb/>
其上石絶水為亹石之窪大小不一皆如古樽罍錡釜<lb/>
<pb n="KR4d0250_WYG_001-15a"/>
狀水與石爭怒聲澒洞如風旋雷吼兩崖皆峭險不可<lb/>
陟降蒼松數百株相扶瘦立枝格偃屈据木末俯眂崖<lb/>
下使人神凄髪竪有蕭條遺世之意崖上有轉雷亭韓<lb/>
舍人子蒼作而名之嵗久亭壊惟故址僅存沈粹卿擕<lb/>
酒邀予逰其上愛其景清甚欲去復留予不能飲亦累<lb/>
數觴不醉薄莫始歸粹卿曰此境視之不減匡廬三峡<lb/>
畫之當勝輞川惜其在窮山深谷人無知者移而近通<lb/>
都大邑其價可值萬緡予謂泉石之奇絶山靈愛護留<lb/>
<pb n="KR4d0250_WYG_001-15b"/>
以遺幽人勝士非求知扵世俗也馬蹄車轍不至山間<lb/>
乃能全其清耳粹卿以予言為善因識其大槩而系之<lb/>
以辭曰<lb/>
艾之西兮汨之原山石劃斷兮穹㠌而嶄嵓瀑流下注<lb/>
兮其上絶而為亹有蛟有龍兮伏而不怒雷鳴崖下兮<lb/>
窮年風雨誰斧鑿此雲根兮遺予以罍洗松有樛枝兮<lb/>
屋之深深苔蘚斑斕兮織繢以為茵觴酒于上兮聴潺<lb/>
湲西峰䘖日半規兮徘徊猶未忍旋予欲縆朱絲兮節<lb/>
<pb n="KR4d0250_WYG_001-16a"/>
清音而度曲招𤣥鶴使舞兮醉予醽醁有玉韞櫝兮幽<lb/>
人之軸秋蘭之珮兮夫容之服瘦石寒泉兮矢其弗告<lb/>
四墉無隙兮巘㟧青青白雲漠漠兮截洞口以為扄輪<lb/>
鞅莫來兮無傷我清不執劵而兼并兮莫予與爭<lb/>
　　　懐忠堂辭<hi>并序</hi>
顔魯公知湖州作放生池又刻碑池上其碑見存池畔<lb/>
有魯公祠堂題曰懐忠北山程公嘗作楚辭一章刻石<lb/>
廡下其辭甚古然未盡事實因以辭續之<lb/>
<pb n="KR4d0250_WYG_001-16b"/>
跂逸駕兮前修佩武符兮典州迹已陳兮徳新可敬而<lb/>
慕兮㡬春復秋意其存兮閟千萬年之原謂其逝兮乃<lb/>
在浮羅之顚奮忠精兮取義貫羲娥兮爛然隘塵寰兮<lb/>
上征揮八極兮為仙黄鵠脫驂兮素虯停駟㡬弭節兮<lb/>
念遺民而来顧髙弁蒼蒼兮清苕瀰瀰公来遊兮湖山<lb/>
增美遊觀罷兮来歸有蒲與荷兮清泠之池魚鳥懐生<lb/>
兮欣欣焉其有依銀鈎蠆尾兮燦翠珉而陸離絃琴兮<lb/>
撃鼓羞羔豚兮酌醑跪起以薦兮願公燕喜公燕喜兮<lb/>
<pb n="KR4d0250_WYG_001-17a"/>
吾民樂康却災沴兮蠲除不祥雲來兮萬祀烝嘗兮不<lb/>
忘<lb/>
　　頌<lb/>
　　　太廟瑞芝頌<hi>并序</hi>
聖天子光奉貽謀嗣守神器兢業不懈日親萬幾間五<lb/>
日一朝于兩宫蒸蒸翼翼問安侍膳惟謹聖孝昭假天<lb/>
地祐助祖宗顧歆乃慶元五年秋八月壬申玉芝産于<lb/>
太廟太室之西楹越十日辛巳有司以聞詔丞相帥百<lb/>
<pb n="KR4d0250_WYG_001-17b"/>
僚縦觀叅考圖諜是為上瑞維時近重明節鑾輿詣夀<lb/>
康宫奉香以進太上燕豫天顔怡懌越六日丙戌朝于<lb/>
夀康宫欵侍至日中昃清蹕始還九月庚寅朔用家人<lb/>
禮奉玉爵上千萬夀于宫中孝慈浹洽佳氣葱鬱扵是<lb/>
公卿大夫及都人士女外薄海隅無不歡喜乃知國有<lb/>
大慶中外禔福廟社奠安休徴之来符應彰灼如此臣<lb/>
不肖秉筆𨽻太史氏敬敷叙本末書之汗青蔵諸金匱<lb/>
石室以昭示来世永永無極又念昔漢甘泉宫九莖效<lb/>
<pb n="KR4d0250_WYG_001-18a"/>
異唐延英殿三花吐秀與産于廟楹不可同語而一時<lb/>
君臣動色相賀歌而詩之以自夸詡載在方冊猶為美<lb/>
談今瑞不虚出慶事鼎来福禄曼羡是宜被之管絃播<lb/>
扵樂府以鋪無前之宏休臣職在鈆槧喑無歌詠附入<lb/>
英莖之奏則歸美報上義誠有闕心甚懼焉謹拜手稽<lb/>
首獻頌曰<lb/>
宋紹天命列聖重光丕緒舄奕施于無疆少海日升慶<lb/>
元五祀淵黙面南格于天地於穆清廟玉芝呈瑞蔓蔓<lb/>
<pb n="KR4d0250_WYG_001-18b"/>
其華麗于丹楹匪根斯殖匪葩斯榮和氣融液不春而<lb/>
生其瑞維何祖宗咸喜神孫致孝孺慕無已有開必先<lb/>
産祥隤祉其孝維何神明可通問安寢門四輔翼従洗<lb/>
爵為夀雍雍在宫莫大之慶朝野攸同賚爾髙年曰予<lb/>
錫類頒爵輔臣曰汝予助三宫豈樂萬姓歌舞維我髙<lb/>
廟中興集勲神器所傳藝祖之孫重華之㫁夀康之仁<lb/>
凝神冲漠不俟倦勤羣黎屬望天啟元子四聖揖遜千<lb/>
古顓美主鬯匪易秉心肅荘以奉重闈媚扵慈皇崇徳<lb/>
<pb n="KR4d0250_WYG_001-19a"/>
尚賢心膂股肱盡擯浮偽慈皇是承醻酢萬微未明當<lb/>
依不蔽不疑慈皇是以民附于仁天鑒厥誠對越在上<lb/>
祖宗之靈貺以瑞物胙其徳馨昔在紹興芝嘗再茁仁<lb/>
皇英皇二祖之室曾孫篤之克肖其徳受是珍符寵綏<lb/>
四國曷以祝之萬夀無極又曷申之子孫千億有徳有<lb/>
瑞隱顯合符自今以始史將婁書皇徳日新勿替厥初<lb/>
　　樂府<lb/>
　　　明妃曲<lb/>
<pb n="KR4d0250_WYG_001-19b"/>
掖庭國色世所稀不意君王初未知欲行未行始驚惋<lb/>
畫史乃以妍為媸約言已定不可悔氈車萬里随單于<lb/>
玉鞍紅頬空回首烏孫公主王明妃髙皇兵敗白登下<lb/>
歸遣帝子稱閼氏欲平兩國恃一女烏乎此計何其疎<lb/>
至今和親踵故事延夀欺君何罪為此生失意甘逺去<lb/>
此心戀舊終懐歸塞雲惨淡氣候别風沙四面吹穹廬<lb/>
琵琶曲盡望漢月塞鴈年年南向飛<lb/>
　　　公無渡河<lb/>
<pb n="KR4d0250_WYG_001-20a"/>
黄河浩浩不可航腰壺欲渡何其狂嫗挽翁衣願無渡<lb/>
忠愛深言反逢怒河流滔滔翁溺死老嫗搏膺淚如雨<lb/>
行人勸嫗莫痛傷痛傷之極能㫁腸古来愎諌多不祥<lb/>
鴟夷浮江吳國滅老臣疽背覇王歇<lb/>
　　　雉朝飛<lb/>
飛飛野雉雄挾雌相與孳尾為之妃人生誰不有配耦<lb/>
我生垂老為鰥夫永巷蛾眉幾千指一妻一妾庶人禮<lb/>
壮年受室不及時老去自憐身獨處短布单衣誰為縫<lb/>
<pb n="KR4d0250_WYG_001-20b"/>
東臯種黍誰共舂蒼天髙髙不可問願照衡茅有孤悶<lb/>
　　　闗山月<lb/>
隂山蕭蕭木葉黄風髙馬健弓力强鐵衣萬騎向北去<lb/>
仰看鴻鴈皆南翔身在邉頭家萬里嗚咽悲笳壮心死<lb/>
功成歸取漢爵侯戰敗沒為邊地鬼團團霜月懸中天<lb/>
閨中少婦私自憐捐軀許國丈夫事莫恨不如霜月圓<lb/>
　　　白頭吟<lb/>
青絲織作雙鴛鴦紫絲繡成雙鳯凰在家不敢窺屏著<lb/>
<pb n="KR4d0250_WYG_001-21a"/>
心願出門逐夫壻琴中解道人心事不辭半夜將身去<lb/>
君親滌器妾當壚豈料賦成天上知臨邛舊事不記省<lb/>
千金多買青蛾眉嫁時衣裳今尚在妾貌未衰君意改<lb/>
當時去家恨太遲今日思家翻自悔玉環既㫁不復連<lb/>
青銅既破不復圓古来佳人多薄命不見鸞膠能續絃<lb/>
但願新人同燕婉桃花長春月長滿<lb/>
　　　飲馬長城窟<lb/>
春風塞草青邊城區脫静秋風塞草黄邊騎角弓勁秦<lb/>
<pb n="KR4d0250_WYG_001-21b"/>
人驅丁夫築城備匈奴城成有虧日匈奴無巳時哀笳<lb/>
中夜起戰馬竪雙耳蒼茫沙上月幽咽隴頭水征人悲<lb/>
故鄉閨人守空房安得霍嫖姚飲馬瀚海旁<lb/>
　　　門有車馬客<lb/>
烏鵲遶屋鳴有客停征騑問客何自來君家寄家書攝<lb/>
衣起迎客開書多苦辭蕣花不長好玉顔亦易衰水行<lb/>
有却流人行無反期置書拜謝客豈不心懐歸事君有<lb/>
明義不得顧所私作書附客返路逺幸勿遺上言重自<lb/>
<pb n="KR4d0250_WYG_001-22a"/>
愛下言長相思相思勿相怨自古多别離<lb/>
　　　出塞曲<lb/>
羽檄走邊遽虎符出精兵壮士卷甲起骨肉送之行撃<lb/>
筑歌易悲挈榼酒更傾闗山殺氣纒寒日無晶明箭落<lb/>
紫塞鵰馬裂黄河冰豈畏敵騎多只憂將權輕閫外不<lb/>
中制一賢當長城鼓行渡沙磧願勒燕然銘<lb/>
　　　逺别離<lb/>
静女不下堂游子志四方五花驕馬金絡腦出門僕従<lb/>
<pb n="KR4d0250_WYG_001-22b"/>
生輝光草青沙軟濕春霧玉蹄聮翩踏花去樓頭明月<lb/>
闕又圓西風一夕生庭樹明璫綴以木難珠錦衣繋以<lb/>
貂襜褕青眉玉頰為誰好天濶飛鴻無素書今年花落<lb/>
容華在明年花發容華改離鸞别鵠不自憐人生難得<lb/>
長少年<lb/>
　　　擬古閨怨三首<lb/>
為郎縫春衣春盡郎未歸羞見庭下花一雙胡蝶飛<lb/>
　　　二<lb/>
<pb n="KR4d0250_WYG_001-23a"/>
良人久在外想像裁香羅放下金粟尺無言顰翠蛾<lb/>
　　　三<lb/>
花開復花謝堕在藩溷邉不惜花落盡惜無長少年<lb/>
　　　粧樓怨<hi>并序</hi>
曽開府有内嬖二人置之别第曽死夫人逐之扄其門<lb/>
無為王宰曽客也為賦粧樓怨蜀人韓毅伯賡之毅伯<lb/>
過臨湘話其事因出詩藁炎亦賦一篇<lb/>
長安甲第凝丹碧門外如雲珠履客主人對客懶将迎<lb/>
<pb n="KR4d0250_WYG_001-23b"/>
别有洞天雙國色簾幃不動春風香廼翁但醉流霞觴<lb/>
緑絲垂地細君惜従今可老温柔鄉歡樂短憂恨長鳯<lb/>
飛何在遺其凰不言不笑念恩怨明月無情窺象牀春<lb/>
暖花枝啼曉露此身今是花無主可憐髙塚卧麒麟不<lb/>
許畫樓棲燕子<lb/>
　　　薄薄酒<lb/>
薄酒可成禮何必飲上尊醜婦可成室何必求麗人人<lb/>
生有欲皆求得誰能有得終無失多蔵未免誨穿窬厚<lb/>
<pb n="KR4d0250_WYG_001-24a"/>
味亦能生疢疾青鞋緩歩可當車不用駟馬黄金羈茅<lb/>
簷之下庇風雨不用丹碧文榱題緼袍布衾亦自暖不<lb/>
用狐裘蒙錦衣莱羮脫粟亦自飽不用五鼎羞鮮肥月<lb/>
盈不償闕物盛必有衰逐客可相亦可夷餓𨽻為王又<lb/>
為菹欲従意滿神所忌吉凶反覆相乗除吾聞猩猩罵<lb/>
人非不智以醉就禽猶惜屨黿鼉窟穴深更深卒為人<lb/>
得由貪餌古來達識照其㡬外物視之雙弊屣於陵辭<lb/>
聘寧灌畦禦冦辭粟寜忍飢逃榮無辱二疏去今是昨<lb/>
<pb n="KR4d0250_WYG_001-24b"/>
非陶令歸請君莫嫌薄酒薄瓦甕匏尊任斟酌請君莫<lb/>
嫌醜婦醜荆釵布襦與偕老天寛地大得自由如此足<lb/>
矣何多求<lb/>
　<lb/>
　<lb/>
　<lb/>
　<lb/>
　雙溪類稾巻一<lb/>
</p>
<p>
</p>
  </div>
<div>
                <head>雙溪類槀卷二</head>
    <p>
<pb n="KR4d0250_WYG_002-1a"/>
欽定四庫全書<lb/>
　雙溪類槀卷二　　　　　宋　王炎　撰<lb/>
　　古律詩<lb/>
　　　夏日雨過<lb/>
雲潤日杲杲渠澀泉泠泠羣山曉過雨一沐千髻青岸<lb/>
巾納㣲凉庭户留餘清喬木俯佳色野卉含幽馨昔来<lb/>
挽枯條今来見欣榮榮枯亦何有對此難為情長年心<lb/>
事多撫髀只自驚冰炭交中腸吾生安得寜好風吹我<lb/>
<pb n="KR4d0250_WYG_002-1b"/>
裳頗覺耳目醒暇日可少憇安用心營營髙卧緑隂底<lb/>
𤣥蟬相對鳴<lb/>
　　　村行<hi>二篇未第時在大坂作</hi>
青山䕶村落暗水通溝渠人行禾黍間漫漫迷所之里<lb/>
社壓新醪撃鮮賽叢祠田父相勞苦雨暘無失時龍骨<lb/>
挂屋敖秋熟可預期行行度岡澗泉石多幽竒㣲風發<lb/>
清籟好鳥吟髙枝此中有佳趣豈無幽人知去住兩不<lb/>
可空吟招隱詩<lb/>
<pb n="KR4d0250_WYG_002-2a"/>
　　　雪晴即事<lb/>
宵㸑懸釜星曉光落忩牖烏鵲如謟人賀語亦交口收<lb/>
盡白氍毺青山併還舊門巷未掃除家童具箕帚物色<lb/>
不招挽顧盻左右有梅兄可納交竹弟亦耐久毛錐得<lb/>
竒助引我琢句手酒國百無憂問津其敢後逐逐春意<lb/>
來孤村又花栁<lb/>
　　　吕待制所居八詠<lb/>
　　　半隱<lb/>
<pb n="KR4d0250_WYG_002-2b"/>
舉世競寵利嗜進無肯休山林槁項輩又乏經濟謀朅<lb/>
來半隱寮再拜瞻吕侯袖手辭富貴結廬清且幽我従<lb/>
為兒時久矣聞風流父老數時賢若人真少儔已覆金<lb/>
甌名姑作緑野遊四海望霖雨争欲挽之留向来釣璜<lb/>
老一出扶宗周廊廟方側席公肯幡然不<lb/>
　　　舒嘯<lb/>
黄山峙立髙崔嵬上有飛仙時徃来問之誰作東道主<lb/>
舒嘯亭中人姓回坐對危峰倒樽酒偃仰胡床篆烟吐<lb/>
<pb n="KR4d0250_WYG_002-3a"/>
劃然清響透雲端此意悠悠𦕈千古好是夜深孤月明<lb/>
風松泉石清更清我來擬作叔夜輩一聽空山鸞鳯聲<lb/>
　　　緩歩<lb/>
躍馬乗軒四十年誰知公是地行仙向來曵履星辰上<lb/>
今作逰山杖屨縁總為鼻端清栩栩能令脚底歩翩翩<lb/>
青鞋若許陪行樂早晚誅茅半隱邉<lb/>
　　　月臺<lb/>
我欲登仙換凡骨飛上雲頭窺月窟羿妻問我何自來<lb/>
<pb n="KR4d0250_WYG_002-3b"/>
笑指廣寒令徑入歸来却見半隱翁月臺如在神仙中<lb/>
霓裳歌舞不用覷把酒長嘯生清風<lb/>
　　　藤洞<lb/>
空中一洞足清風上有長藤翠蔓穠說與山靈護持取<lb/>
蒼皮瘦骨恐為龍<lb/>
　　　嵗寒<lb/>
春陽競嫵媚百卉顔色好凉秋風露来徃徃競枯槁一<lb/>
朝受霜雪脫落遽如掃特立金石姿青青未嘗老下視<lb/>
<pb n="KR4d0250_WYG_002-4a"/>
軟美輩摧折不自保古人幾失言疾風知勁草<lb/>
　　　朝陽<lb/>
腷膊雞聲夜向晨東方飛景到雲林簾幃已是曈曈曉<lb/>
庭户全無曀曀隂可是梧桐長得地也知葵藿久傾心<lb/>
日邉早晚来環賜見說清光注意深<lb/>
　　　醉松<lb/>
虬髯鐵榦老嶙峋氣格儼然冠劍臣應為孤髙多絶物<lb/>
未妨偃蹇且全身雪中屈折如頽玉雨後淋漓又吐茵<lb/>
<pb n="KR4d0250_WYG_002-4b"/>
撫手摩娑三嘆息世間那有獨醒人<lb/>
　　　太平道中遇流民<hi>己丑</hi>
丁男負荷力已疲弱妻稚子顔色悲親戚墳墓誰忍棄<lb/>
嗟爾豈願為流移春蠶成繭穀成穂輸入豪家無孑遺<lb/>
豐年凛凛不自保凶年莱色将何如但憂衘恨委溝壑<lb/>
豈暇懐土安室廬故鄉既已不可居他鄉為客将誰依<lb/>
黄雞啄黍白酒熟去家未久吾懐歸農桑不事得温飽<lb/>
見爾令人顔忸怩<lb/>
<pb n="KR4d0250_WYG_002-5a"/>
　　　遊硯山<hi>壬辰</hi>
他山石徒多噐寳匿幽僻産璞芙蓉坑金聲而玉徳岡<lb/>
巒外鈎聮地勢中㫁隔曲塢八九家路入羊豕迹澗水<lb/>
抱石根石骨多紺碧北山上攙天南山勢蟠伏硯工二<lb/>
百指日鑿崔嵬腹篝燈礪斧斤深入逾百尺我行冒風<lb/>
雨周覽不知夕夜宿茅茨下青燈照岑寂酒闌呼匠氏<lb/>
訪之語纎悉冰蠶吐銀絲鮫人織霧縠巧手琢磨之價<lb/>
直黄金鎰㫁嵓半傾欹舊穴久湮塞旁求得他材飲水<lb/>
<pb n="KR4d0250_WYG_002-5b"/>
不受墨堅滑已支庶麤燥乃臧獲信知天壤間尤物神<lb/>
所惜罕見固為貴有亦未易識瑉玉混一區語盡三嘆<lb/>
息摩莎蒼蘚崖此言可鐫刻<lb/>
　　　山間偶成二絶<hi>庚寅</hi>
人家雞犬近相聞村落紆回古木深山客一來塵想盡<lb/>
水聲終日奏鳴琴<lb/>
隔枝啼鳥喚幽夢排闥青山無世情緑樹隂隂遮日影<lb/>
虚忩卧㸔白雲行<lb/>
<pb n="KR4d0250_WYG_002-6a"/>
　　　雪中懐韓毅伯<lb/>
雞罷三號來曉色披衣起見瓦溝白雪花初墮雲遽回<lb/>
天意應憐未歸客男兒鐵石為剛腸忍窮不見可憐色<lb/>
當知曵履郭先生可作餐氊蘓屬國<lb/>
　　　和韓毅伯詠鴈<lb/>
孤飛欲作上林逰塞北来時天始秋世路豈無矰繳慮<lb/>
水鄉聊作稲梁謀摩雲不憚闗山逺刷羽定非雞鶩儔<lb/>
待㸔草青烟浪暖帶将春色離南州<lb/>
<pb n="KR4d0250_WYG_002-6b"/>
　　　梅花<lb/>
嵗暮殺氣惨草木華葉萎寒梅吐新蕚娟娟擁疎枝清<lb/>
意塵俗逺幽香風露知孤絶慣守獨晚出甘後時細推<lb/>
萬物理榮謝相乗除桃李向來繁試問今何如<lb/>
　　　犬捕䑕<lb/>
黠䑕穴居工匿形宵竊吾餘頻有聲狸奴已老無足忌<lb/>
對面侮人渠得志韓盧千載雲来孫平時禦盗嚴司存<lb/>
小施逐兎騰山力不露爪牙潜有獲主人髙枕終夜安<lb/>
<pb n="KR4d0250_WYG_002-7a"/>
論功法吏能掃姦繩以漢家三尺律䑕罪貫盈猫不職<lb/>
　　　春日<lb/>
小凭笋輿行野田麥芒桑蕾春無邊勒回風物未全好<lb/>
小雨班班天護寒入門烏鵲枝頭語鴻鴈好音慈母喜<lb/>
車馬不來門巷窮桃花自作深深紅世間萬事易冰冷<lb/>
春来無處無東風<lb/>
　　　春日書懐二首<lb/>
杜門值春初出門已春莫子規日夜啼為我訴春去萋<lb/>
<pb n="KR4d0250_WYG_002-7b"/>
然草彌望緑暗谿臯路百尺游絲髙摇摇引心緒歸来<lb/>
坐忩底有句不能吐喚取黄嬭來且嘗黒甜味<lb/>
　　　二<lb/>
餘月雨新歇風日亦已和佳木頗秀整好鳥仍嘯歌今<lb/>
我苦不樂如此春意何喧寂有異境窮達元同科此道<lb/>
貴堅壁外物將倒戈有慨懐古人執柯能伐柯<lb/>
　　　荅韓毅伯五首<hi>用游子莫何之為韻</hi>
為别未一日思君如三秋解后孤城中握手復少留士<lb/>
<pb n="KR4d0250_WYG_002-8a"/>
方未遇時鮮不困宦㳺君獨芻豢色胸次回萬牛自愧<lb/>
得之淺誤欲代君憂白璧識者稀駑馬市者稠莫作分<lb/>
外慮輕重終不侔諸公競推轂失士固所羞<lb/>
　　　二<lb/>
情義如投膠去意如激矢險阻要備嘗山川餞行李霜<lb/>
雪衣裘单燈前話兒女下堂辭親去上堂拜親喜燕頷<lb/>
能飛揚何必毛錐子<lb/>
　　　三<lb/>
<pb n="KR4d0250_WYG_002-8b"/>
憶君初至時投宿村店莫門巷冷如氷漫刺来一顧升<lb/>
堂方下榻出户復就屨綈袍寒不温北風攪庭户念君<lb/>
何以堪此意推不去强飯登前塗為親善調護<lb/>
　　　四<lb/>
老松寒不凋古井風無波斯人閲千古所得亦已多句<lb/>
法餘事爾髙處凌隂何寜為擁膝吟無作扣角歌<lb/>
　　　五<lb/>
三書上時宰我常疑退之士窮見素守躁求亦何為蜀<lb/>
<pb n="KR4d0250_WYG_002-9a"/>
客聞此語為我一解頥嵗晚歸未得且過江之西未到<lb/>
意先喜主人賢足依江西魚稲鄉米熟蟹螯肥不妨且<lb/>
醉飽利達自有時<lb/>
　　　漁人<lb/>
西南月未堕白霧吞青山渡口無人行老漁一舟還呵<lb/>
手繋短纜襏襫犯夜寒捕魚養妻子誰謂斯人閒<lb/>
　　　促織<lb/>
春山布榖勸耕事秋園絡緯催機杼大家未織吏索租<lb/>
<pb n="KR4d0250_WYG_002-9b"/>
小家欲織無絲縷無絲可織寒無衣輸租後期罪當笞<lb/>
悲鳴終夜不能已嗟爾候蟲何自苦<lb/>
　　　大水行<lb/>
屯雲墨色日将暮晦明揮霍雨如注水聲夜半摇匡床<lb/>
平旦出門吁可畏盤渦溔瀁吞邉旁悍流洶湧行中央<lb/>
日中雨復綆縻下溝塍水躍皆渾黄黒風抝怒雷撃地<lb/>
浪頭起立三丈彊<graphic n="KR1166" url="https://raw.githubusercontent.com/kanripo/KR-Gaiji/master/images/KR1166.png" mimeType="image/png"/>枒老木根株㧞崚嶒古屋椽桷裂<lb/>
快馬萬蹄迸突而憑凌靈鼉百面澒洞而砅砰銳兵鏖<lb/>
<pb n="KR4d0250_WYG_002-10a"/>
戰城柵倒猛虎嘷吼崖谷崩旁觀氣奪目力眩瀕流上<lb/>
下俱不寜升髙辟害呌舟楫篙工倚柂不敢行寂寥向<lb/>
晚頗衰落㫁霞返照回新晴鳥飛不盡天界濶蒼烟淡<lb/>
淡山青青衘杯引滿幸無恙收召魂魄猶屏營徃年秋<lb/>
水沈半壁闔門九死得一生今日思之痛方定一見洪<lb/>
波心震驚吾聞山挾河回衝底柱峽束江盤投灧澦魚<lb/>
龍百怪家其中風濤暴横無終窮小溪常時清且淺漪<lb/>
漣不動平扵板淺津可渉深可梁一旦沸騰能漭茫傳<lb/>
<pb n="KR4d0250_WYG_002-10b"/>
聞潰渱山裂破黒蛟夜出作竒禍抉崖走石勢力粗十<lb/>
家六七無室廬百年枯塚尚漂泊變生倉卒人為魚君<lb/>
不見去年四月不雨至七月澗谿一綫皆斷絶川居人<lb/>
曽死扵暍山居人今死扵溺下田黄塵曾蓬勃髙田白<lb/>
沙今障沒嗚呼災害何其頻𠞰民之命誰肯任勦民之<lb/>
命誰肯任蒼天蒼天實照臨<lb/>
　　　冬日即事<lb/>
曝背茅簷下驅寒得曉晴杜門来客少開卷此心清晦<lb/>
<pb n="KR4d0250_WYG_002-11a"/>
迹存吾道端居閱世情南山無改色相對免將迎<lb/>
　　　春興二首<lb/>
蔓長宜誅草花飛可弔梅㫁雲将雨去啼鳥喚春回書<lb/>
亂時開帙樽空久覆杯長年觀景物不復起衰懐<lb/>
　　　二<lb/>
山逺煙蒙樹汀回水嚙沙雲隂初解駁春色已光華土<lb/>
潤麥争秀日蒸桃欲花杜門無可喜鵲語誤楂楂<lb/>
　　　旅興<hi>己丑郡中</hi>
<pb n="KR4d0250_WYG_002-11b"/>
白眼看時事剛腸厭俗流也知蜂有毒未信鼠堪投熟<lb/>
睡消磨日清吟撥置愁倚門應望切早晚賦刀頭<lb/>
　　　蔬食<hi>己丑郡中</hi>
瓠白吾何有人言太瘦生富兒皆肉食我輩但藜羮安<lb/>
得萬錢費應無五鼎烹飢腸雷欲吼一飽亦何營<lb/>
　　　春雨<lb/>
喚雨蒼鳩罷山髙雲更隮泥深妨著屣水足有扶犁索<lb/>
酒無同飲哦詩只自題小忩回午夢鄰舍一聲雞<lb/>
<pb n="KR4d0250_WYG_002-12a"/>
　　　石盆荷葉<lb/>
月明露冷浄娟娟收入窻間一掬泉不用亭亭張翠盖<lb/>
也能細細疊青錢時因新汲分瓶杓暗有㣲香散簡編<lb/>
留待移根栽玉井開花十丈藕如船<lb/>
　　　忩外紫竹<lb/>
踈籬短柵外鈎聮聚立龍孫已嶷然向日斧斤幾不赦<lb/>
而今苗裔尚能全少時秀色青珉潤嵗晚英標紫玉堅<lb/>
借與風煙扶直氣稍加嵗月定參天<lb/>
<pb n="KR4d0250_WYG_002-12b"/>
　　　秋日晚晴<lb/>
㫁霞縷脉淺深紅雨挾凉来助好風心厭亂蟬専美䕃<lb/>
目随髙鳥度晴空此身尚落功名外生理方侵念慮中<lb/>
坐到夜深明月上秋聲故故遶梧桐<lb/>
　　　和毅伯見寄<lb/>
欲問故人歸未歸江湖不見雁南飛青雲未上辭鄉國<lb/>
白璧無因困褐衣客裏書来行李滯江南春盡落花稀<lb/>
倚門望㫁山川逺我却疑君此策非<lb/>
<pb n="KR4d0250_WYG_002-13a"/>
　　　喜祝季通相訪<lb/>
一笑掀髯語不休隻雞斗酒少淹留讀書未療一身困<lb/>
彈劔同懐千嵗憂喬木擁煙村落冷西風吹雨稻粱秋<lb/>
此中可覔離騷句躍馬重来谿上頭<lb/>
　　　和祝季通韻<lb/>
踏破蒼苔馬有聲百金一諾不寒盟揮犀議論髙流輩<lb/>
落筆典刑追老成犯雪方知松節直截河不變濟流清<lb/>
論交獨許吾同調翻覆従渠自世情<lb/>
<pb n="KR4d0250_WYG_002-13b"/>
　　　南齋中秋小酌<lb/>
銀河絡角晚風凉月入庭除滿地霜夜静老翁閒玉斧<lb/>
天寒仙子舞霓裳田家旋斸蹲鴟美野店新篘緑蟻香<lb/>
草草杯盤供一笑暫時耳熱發清狂<lb/>
　　　南齋書懐<lb/>
幽居用拙懶追尋小徑無人苔半侵燕子已歸知社近<lb/>
桃花半破覺春深長編短簡資身策故嵗新年念母心<lb/>
拂拭横床眠未穩匆匆屋角有鳴禽<lb/>
<pb n="KR4d0250_WYG_002-14a"/>
　　　和韓毅伯韻三首<lb/>
鵲寄先聲到敝廬故人回首意何如我方無事能髙枕<lb/>
子亦徐行可當車小甕牀頭新注酒青燈窻下静觀書<lb/>
虀鹽冷淡商今古恐勝朱門食有魚<lb/>
有客回車肯再過天寒冰雪滿闗河家貧草具惟雞黍<lb/>
地僻柴門但雀羅人固剛腸窮已甚天無老眼命如何<lb/>
男兒自許功名事相對肯悲彈劔歌<lb/>
萬里乾坤尚側身諸公青眼拂埃塵平生毛頴義相許<lb/>
<pb n="KR4d0250_WYG_002-14b"/>
今日方兄情稍親信有朱絃能使鬼肯将拱璧暗投人<lb/>
不妨嵗晚留行色梅栁梢頭已報春<lb/>
　　　再和前韻三首<lb/>
扣闗剥啄到吾廬覺我論才有不如道在褐衣懐美玉<lb/>
文成熟路駕輕車而今談笑不携手他日寒温徒寄書<lb/>
勢利之交兒輩事何須有客佩金魚<lb/>
窮巷曾勤特地過瀾翻舌本落懸河君方迹未離塵土<lb/>
我亦身嘗堕網羅幸有吾曺相爾汝肯教俗子更誰何<lb/>
<pb n="KR4d0250_WYG_002-15a"/>
詩成騷雅遺風在壓倒南山白石歌<lb/>
小屈青雲富貴身翻翻倦脚踏街塵黒貂久弊嵗云晚<lb/>
鴻鴈不來家有親客路山川聊緩帶天闗虎豹莫憎人<lb/>
一寒元是功名兆落筆能回桃李春<lb/>
　　　追念鱅谿老人<lb/>
交㳺大半上青雲可使斯人竟陸沈寒日亂山皆慘色<lb/>
北風古木亦悲吟傷情空拜丹青像提耳不聞金玉音<lb/>
舐墨欲書耆舊傳無言三嘆我何心<lb/>
<pb n="KR4d0250_WYG_002-15b"/>
　　　追悼鱅溪老人<lb/>
遶屋青山鎖白雲其人如玉已埋沈瘦笻未掃徃来迹<lb/>
遺墨半存長短吟有客不堪頻墮捷此生無復見知音<lb/>
天寒日短凄凉甚老眼皇天照此心<lb/>
　　　如大坂二絶<lb/>
輕風掠面作㣲凉盡日筍輿行澗岡畦稻欲花新得雨<lb/>
老農屈指計秋嘗<lb/>
盤薄解衣方少休青山白水挽吾留一聲杜宇喚歸意<lb/>
<pb n="KR4d0250_WYG_002-16a"/>
百囀黄鸝生客愁<lb/>
　　　田間閒歩<lb/>
春光挽我出柴扄道上陳根換短青尚怯東風寒料峭<lb/>
已聞好鳥語丁寧<lb/>
　　　晚浴溪上<lb/>
山脚草深樵徑沒溪頭水落石梁髙一川風露無人占<lb/>
古栁𤣥蟬處處號<lb/>
　　　自南齋晚歸二絶<lb/>
<pb n="KR4d0250_WYG_002-16b"/>
返照南山脚西風古渡頭破烟雙鷺晚抱葉一蟬秋<lb/>
　　　二<lb/>
溪凉魚發發山静鳥飛飛草笠兒驅犢荆釵女浣衣<lb/>
　　　到白石先妣新塋<lb/>
淚滴松楸意轉哀欲歸小立更徘徊春風不管人間恨<lb/>
溪上櫻桃花自開<lb/>
　　　新晴二絶<lb/>
初春欲暖未全暖小雨妨晴還得晴多謝東風舊相識<lb/>
<pb n="KR4d0250_WYG_002-17a"/>
少年樂事已寒盟<lb/>
鴝鵒喜晴鳴竹枝一篙新浪拍漁磯春寒稍向日邊破<lb/>
花信欲従風際歸<lb/>
　　　溪上晚望二絶<lb/>
溪深一股渌浮浮橋㫁人歸拏小舟煙淡雲黄来暝色<lb/>
青山數疊不遮愁<lb/>
日墮西山煙水昏寂寥雞犬數家村滄洲歸鷺客停棹<lb/>
古寺踈鐘人掩門<lb/>
<pb n="KR4d0250_WYG_002-17b"/>
　　　春日書懐<lb/>
自憐童穉色凄凉偃伏田廬嵗月長用拙漫令文有冢<lb/>
避愁不慣醉為鄉春来雨禁鳥烏樂天末風回鴻鴈行<lb/>
軒冕山林兩無得諱窮徒覺意蒼茫<lb/>
　　　送詹少㳺之平江<lb/>
溪上相逢把盞時回頭今是一年餘聞君有喜驅都騎<lb/>
顧我無聊守敝廬信道此行騎鳯背未知何日寄魚書<lb/>
月明千里闗山隔莫為新情忘故居<lb/>
<pb n="KR4d0250_WYG_002-18a"/>
　　　春日遣懐<lb/>
感懐細數十年事養拙略無終日閒景物自新春稍稍<lb/>
吾親漸老髮斑斑豈曽有夢到天上且任此生浮世間<lb/>
願約漁樵同小隱謂予不信有南山<lb/>
　　　題古塔主語録<lb/>
震雷動地音元寂白月當空指即迷天下老師應鎖口<lb/>
此公不肯止兒啼<lb/>
　　　田間麥秀因成絶句<lb/>
<pb n="KR4d0250_WYG_002-18b"/>
老穉縁崖鋤草根炊烟不起自酸辛東臯春到青青麥<lb/>
屈指何時可食新<lb/>
　　　麥苗已有生意掘烏稬者未止<lb/>
兒童飯犢女採桑水滿東臯耕事忙稻秧半緑麥半黄<lb/>
天許食新饘粥香田父咨嗟仍笑語赤地一年今得雨<lb/>
紫<graphic n="KR2240" url="https://raw.githubusercontent.com/kanripo/KR-Gaiji/master/images/KR2240.png" mimeType="image/png"/>有根妻子喜免填溝壑棄閭里<lb/>
　　　雨晴出田間<lb/>
去年龜兆生田臯今年龍骨挂屋敖烏牛告休卧籬落<lb/>
<pb n="KR4d0250_WYG_002-19a"/>
夫耕婦饁亦既勞䄺稗不生白水滿荷鋤出見禾苗髙<lb/>
屈指何時築場圃割雞炊黍觴新醪人言饑饉有豐稔<lb/>
一笑破除心鬱陶<lb/>
　　　得昭叔弟書<lb/>
十年客館出無車倦迹歸来守敝廬林下巢傾烏哺㫁<lb/>
天邊風急鴈行踈欲傳消息苦無便喜報平安今有書<lb/>
行李何時能緩帶對床風雨且幽居<lb/>
　　　梟羮<hi>事出漢書</hi>
<pb n="KR4d0250_WYG_002-19b"/>
日轉槐隂宫漏遲蘭湯新浴生凉颸四方清晏上燕衎<lb/>
千官鳴玉趍丹墀鸞刀象箸薦多品豈無炙鵠兼蒸鳬<lb/>
射聲彈弋不虚發獨取鳴梟供膳夫卵翼深恩作竒禍<lb/>
有此大罪宜翦夷臣工拜手謝君賜惟忠與孝終無虞<lb/>
髙皇盛徳號寛大惡不可赦彭黥菹惜哉雲夢信先縛<lb/>
功盖一世人所疑賜之屬鏤前事失滛刑以逞誰無辜<lb/>
留侯辟榖以智免鄼侯縲紲㡬身危君不見避人不出<lb/>
畏矰繳商雒深山鸞鳯飛<lb/>
<pb n="KR4d0250_WYG_002-20a"/>
　　　聞虎傷人<lb/>
胸臆包蔵不可窺誰能攘臂編其鬚未論犬牛俱受禍<lb/>
飽人之肉人何辜騶虞不肯食生物自古及今長罕出<lb/>
吁嗟虎豹山林多䧟穽弓刀如彼何<lb/>
　　　賀景髙新居<lb/>
百楹夏屋勢渠渠氣象巋然壓里閭庭下紫荆方秀茂<lb/>
階前玉樹亦扶疎門容駟馬于公宅客佩金魚吏部廬<lb/>
莫使烏衣文彩減諸郎勤讀五車書<lb/>
<pb n="KR4d0250_WYG_002-20b"/>
　　　元日書懐<lb/>
年光除日又元日心事今吾非故吾兩板不須書鬱壘<lb/>
一杯亦强飲屠蘓添丁解事尋王母内子傷時念老姑<lb/>
欲報情深恩罔極不終反哺愧林烏<lb/>
　　　到大坂<lb/>
經年不踏鱅溪路此日重来訪舊㳺溪上老人今不見<lb/>
凉風細雨四山秋<lb/>
　　　江夏道中值雪<lb/>
<pb n="KR4d0250_WYG_002-21a"/>
歎息謀身拙棲遲簿領間朔風吹宻霰瘦馬踏窮山㳺<lb/>
宦亦何好浮生元自閒去年溪上雪髙卧掩柴闗<lb/>
　　　蒲圻道中遇雪二首<lb/>
馬上寒生手欲龜田廬人静㸑烟稀疑逢海上雙銀闕<lb/>
想見雲中萬玉妃野店避風聊解轡地爐圍火自熏衣<lb/>
勞生今被㣲官縳何日衡茅獨掩扉<lb/>
天慘雲垂地風寒雪塞塗驟看花滿眼已覺粟生膚冷<lb/>
屋無鳴漏氷枝有立烏馬寒如蝟縮行役厭馳驅<lb/>
<pb n="KR4d0250_WYG_002-21b"/>
　　　再如蒲圻二首<lb/>
雲暝雨将雪天低風正寒簡書端可畏行李不遑安要<lb/>
路飛騰好窮途進取難折腰徒自苦吾亦悔儒冠<lb/>
　　　二<lb/>
北走蓴塘路従公敢憚行凄凉當短日寂寞過荒城薄<lb/>
禄非吾願塵縁窘此生丘園如可樂何必問功名<lb/>
　　　行湖路<lb/>
落日行湖尾重袍不禦寒亂流横短棹入暝解征鞍梅<lb/>
<pb n="KR4d0250_WYG_002-22a"/>
瘦覺春未鴈来知嵗殘何時休跋履猶幸得平安<lb/>
　　　送㳺堯臣歸閩六首<lb/>
荆璞天下珍價重金百鎰誰能玉其徳有亦未易識陸<lb/>
沈黄綬間心不計喧寂挽之置通津誰借一臂力窮山<lb/>
抱白虹緹襲貴燕石<lb/>
良農種嘉榖未必皆嵗豐世間固無巧得喪係其逢汾<lb/>
上百斛鼎嶧陽七絲桐清廟不豋薦造物頗未工不移<lb/>
金石心前哲能固窮<lb/>
<pb n="KR4d0250_WYG_002-22b"/>
攫金不見人士以貪自欺玉壺有清冰皎皎不受緇畏<lb/>
義如畏刑律已吾所師一尉百僚底三嵗袖手歸鄙夫<lb/>
顙有泚行李惟嚢衣<lb/>
宦㳺適四方僚友兄及弟所惡薫有蕕氣味不相似黄<lb/>
鵠來自南俛首啄禾黍意欲摩雲霄石交予與汝雞鶩<lb/>
安用喧短翼無逺舉<lb/>
火流暑將退車馬戒行役可不舉一杯明日川陸隔北<lb/>
堂太夫人緑鬂今未白雝雝鳯将雛此樂豈易得軒冕<lb/>
<pb n="KR4d0250_WYG_002-23a"/>
儻來爾為親謹眠食<lb/>
松楸不掃灑吾甚思江東七閩在其南雲間無去鴻闗<lb/>
山共明月何時一尊同小㳺忘年友努力翰墨中鑄金<lb/>
作龍淵世豈無國工<lb/>
　　　和㳺堯臣出郊二首<lb/>
﨑嶇深谷與崇岡王事有期行李忙玉佩泉鳴清醉耳<lb/>
劔鋩山峭割愁腸鳥鳴花發年華改雨暗雲昏客路長<lb/>
且喜歸来同笑語蒲團棐几似僧房<lb/>
<pb n="KR4d0250_WYG_002-23b"/>
小窻獨坐怯輕寒一穂香雲遶博山鵲語忩忩來屋角<lb/>
梅花㸃㸃下欄干馬蹄破雨休行役麈尾生風共燕閒<lb/>
只恐日邊需振鷺鋒車早晚趣君還<lb/>
　　　送㳺大冶歸建陽<lb/>
西風來鴈嵗欲晚衰栁鳴蟬人語離市道交㳺何足數<lb/>
君家父子總相知讀書要見古人意立事正須年少時<lb/>
話舊班荆尚無日莫忘苦語有箴規<lb/>
　　　送張飾之<lb/>
<pb n="KR4d0250_WYG_002-24a"/>
俗子問寒温吾儕相爾汝二年坐窮山蛛網懸一塵剥<lb/>
啄誰扣闗欲語不敢吐有客騎鯨魚迎之倒雙屣家聲<lb/>
本光融人物亦英偉胸次蟠江湖筆端走風雨贈我瓊<lb/>
瑶章白虹貫囊禇我如穿鼻犢渉世多齟齬君如側翅<lb/>
鷹雲路未軒翥杯酒接慇懃縱談傾肺腑百圍飽雪霜<lb/>
士要嘗艱阻傅說起胥靡夷吾出囚虜淮隂有寄食新<lb/>
豐有逆旅饑饉必豐年乗除乃天理豪傑就功名但問<lb/>
嵗寒爾相對一掀髯窮通忘愠喜<lb/>
<pb n="KR4d0250_WYG_002-24b"/>
　　　題周功甫總領石溪三亭<hi>并序</hi>
周丈有石溪三亭題詠者衆炎為崇陽簿㳂檄到郡周<lb/>
丈作手簡封示南軒三詩令炎留題其意甚厚炎既投<lb/>
三詩又一嵗再見周丈乃云三詩被㳺成之擕去今炎<lb/>
再録一本後二十餘年炎假守吳興朝辭入都周丈子<lb/>
時為寺丞又言及三詩則炎所以見知扵周丈者不過<lb/>
此三詩爾感念知已故詳述扵篇首<lb/>
　　　溪亭<lb/>
<pb n="KR4d0250_WYG_002-25a"/>
表章泉石幽領略鷗鷺閒隂隂楊栁邉小築置曲欄平<lb/>
鋪簟紋緑俯仰眼界寛俗塵不可汚漁艇時往還是心<lb/>
淡如水聲名落人寰身行霄漢上夢遶滄波間我欲従<lb/>
公㳺斫鱠覆酒船三弄噴霜竹月髙風露寒<lb/>
　　　雪亭<lb/>
竹忩環佩聲瓏玲開忩不見山眉青玉妃翦水墮花片<lb/>
龜手入袖膚粟生紫茵錦幕燎爐熾不知酒靣寒欲氷<lb/>
春葱百指酌暖玉似勝煮茗松風鳴亭中主人笑無語<lb/>
<pb n="KR4d0250_WYG_002-25b"/>
雪景佳處未易評詩成呵筆筆随凍㝠搜有味銀海明<lb/>
天風浩浩吹鶴氅欲跨白霓凌太清負暄曝背者誰子<lb/>
此亭可望不可登<lb/>
　　　嫣然亭<lb/>
桃花結子杏花落蛺蝶飛來遶新緑臙脂如醉春意濃<lb/>
嫣然一笑桃杏俗薔薇之露不涴衣玉頰彷彿生頩姿<lb/>
無雙國色自愛惜描貌安用詩人詩雨濕東風三月尾<lb/>
夜寒燒燭照花睡索花勸飲乾百壺美人羞死顰眉翠<lb/>
<pb n="KR4d0250_WYG_002-26a"/>
　　　題陳巽叔適軒<lb/>
消摇鵬鷃㳺小大各有適士墮躁欲中束身就徽墨桃<lb/>
溪有市隱被褐懐拱璧袖手閱世故不變芻豢色小忩<lb/>
一蒲團燕坐琴書側豈不對客語青眼送鴻翼自言肥<lb/>
遯好外物斷欣戚千金戒垂堂一跌在所惜笑我踏風<lb/>
波轅駒窘羈靮<lb/>
　　　黄一翁自郡城回<lb/>
千金一璧傾秦都此璞未剖衆所疑朱絲度曲有山水<lb/>
<pb n="KR4d0250_WYG_002-26b"/>
袖手不鼓無人知黄香裋褐走江漢失脚未上青雲衢<lb/>
此客胸中有佳處笑人論士相目皮敂闗謁我即辭去<lb/>
赤霄孔翠不可呼江城邂逅共杯酒麈尾清風生綌絺<lb/>
歩行觸熱兩足繭别後略無雙鯉魚楚山摇落嵗又晚<lb/>
花信首回南北枝青燈抽穟出金粟喜見間闗行李歸<lb/>
粲然為我啓貝齒知我不見如調飢揮毫妙入斵輪手<lb/>
倒囊盡出驪龍珠朱朱白白顔色好春風爛漫催花時<lb/>
肯留花底共醉倒為君春酒滿眼酤褦襶推之不肯去<lb/>
<pb n="KR4d0250_WYG_002-27a"/>
忍使故人天一涯摩挲老眼望寥廓願見秋鶚凌風飛<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4d0250_WYG_002-27b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　雙溪類槀卷二<lb/>
</p>
<p>
</p>
  </div>
<div>
                <head>雙溪類槀卷三</head>
    <p>
<pb n="KR4d0250_WYG_003-1a"/>
欽定四庫全書<lb/>
　雙溪類槀卷三　　　　　　宋　王炎　撰<lb/>
　　古律詩<lb/>
　　　秋懐五首簡陳巽叔徐伯老<lb/>
西風脫數葉木末秋有聲團扇内箧中肅肅庭户清公<lb/>
退頗無事解衣坐東榮本乏霄漢心未斷丘壑情日月<lb/>
不肯留奪我雙鬢青陳編堪解頥凉夜親短檠<lb/>
　　　二<lb/>
<pb n="KR4d0250_WYG_003-1b"/>
凉風挾秋回蒲栁青欲黄桂樹枝相繆采采含幽芳清<lb/>
香美無度坐憂露為霜志士有所懐後時多慨慷<lb/>
　　　三<lb/>
西南天漢流蟠蟀鳴露草黄鵠垂其翼坐㸔嵗年老寸<lb/>
隂輕尺璧進徳恨不早百圍飽風霜蹭蹬何足道<lb/>
　　　四<lb/>
我来今㡬時寒暑已一變回首望江東天末鴈行逺弧<lb/>
矢四方志别離詎能免有懐先君子生理只鈆槧相憶<lb/>
<pb n="KR4d0250_WYG_003-2a"/>
可相忘問學當自勉<lb/>
　　　五<lb/>
我家南溪上老屋四立壁俗子呼不来巷無車馬跡公<lb/>
庭有將迎未免眼青白陳徐臭味同吾獲雙拱璧拂我<lb/>
榻上塵與君商六籍<lb/>
　　　又五首<hi>以㳺子悲故鄉為韻</hi>
一身將百指就食家浮㳺清霜木葉黄弊笥無完裘平<lb/>
生三釡心山阿種松楸圓枘運方穿命不與己謀盥濯<lb/>
<pb n="KR4d0250_WYG_003-2b"/>
朱墨手清江操釣舟<lb/>
擇友得石交心腹管城子可憐老而秃我窮正坐此玲<lb/>
瓏玉其音六學有妙理抱此為身媒前賢恐不爾翩翩<lb/>
肉食飛書生懦扵武<lb/>
東風黄鳥鳴白露寒蟬悲去日何太短種種髮欲踈人<lb/>
言了婚嫁此事今何如欲耕無一廛兒女牽人衣蠶以<lb/>
繭自纏深念難為娱<lb/>
跣行我足傷渉世無夷路三復貝錦詩讒口古亦惡兒<lb/>
<pb n="KR4d0250_WYG_003-3a"/>
女附耳言譽喜訴其怒勿用驅青蠅玉質自如故<lb/>
竹間有數椽讀書樂未央稻粱自為謀風散鴻鴈行叔<lb/>
氏従我来季子天一方人生手足愛念之攪中腸誰不<lb/>
思息肩我豈樂異鄉何時一青燈夜雨同對床<lb/>
　　　用前韻荅黄一翁五首<lb/>
天寒鴻鴈低客子亦倦㳺憶昔少年時風埃蔽貂裘欲<lb/>
辦一束茅不種千章楸黄鵠入雞鶩亦為飲啄謀豈有<lb/>
斗升水能行千斛舟<lb/>
<pb n="KR4d0250_WYG_003-3b"/>
吾友西家黄筆力壓餘子金馬可曵裾胡為亦留此整<lb/>
整揷架書拂蠧自料理三年飛不翔袖手今且爾儀鳯<lb/>
五色文霄漢終接武<lb/>
楚客抱玉虹刖足只自悲有寳不韞櫝此計亦未踈子<lb/>
虛一賦成日邊問相如老眼閱人多君豈一布衣箧中<lb/>
有瓊瑶把玩聊自娛<lb/>
秣馬踐古轍經術導先路士要人品髙與俗殊好惡忮<lb/>
心蠆尾毒褊心螳臂怒唾靣令自乾吾今乃非故<lb/>
<pb n="KR4d0250_WYG_003-4a"/>
青雲諸貴人鳴玉朝未央我無封侯骨難入鵷鷺行生<lb/>
女不出門生男志四方十年九不就食薺苦我腸未能<lb/>
返故園且可歸醉鄉細君諭此懐春溜鳴糟床<lb/>
　　　廨舍梅花欲開三絶<lb/>
花開不肯待春融恐混繁枝深淺紅潔白天然貞女操<lb/>
清癯獨立古人風<lb/>
懐人不寄隴頭信寓興亦無東閤詩坐裛暗香供鼻觀<lb/>
小忩寒月浸踈枝<lb/>
<pb n="KR4d0250_WYG_003-4b"/>
頗怪涪翁錯下言水仙許入弟兄間恨無好語供題品<lb/>
花定嗔人頽玉山<lb/>
　　　郊外見梅再用前韻三首<lb/>
四山有雪未全融蓓蕾梢頭茁小紅也欲索花同一笑<lb/>
蒼顔羞澁見春風<lb/>
皎如玉雪不容緇乞我寒香苦索詩輸與西湖閒處士<lb/>
解吟籬落忽横枝<lb/>
故園踈竹蔽柴關手植孤根在竹間别後踈枝無恙否<lb/>
<pb n="KR4d0250_WYG_003-5a"/>
寂寥風月冷溪山<lb/>
　　　題咸寜江宰徳先清逺堂<lb/>
築屋俯平湖百頃風漪漣湖底行白雲湖外横青山仙<lb/>
官踏兩鳬㳺戯来人間清都在天上欲去懶著鞭百里<lb/>
可盤薄苦無敲扑喧試出持蟹手為民奏鳴絃潘郎兒<lb/>
輩爾栽花作春妍淵明未甚髙料理種秫田捲箔坐繩<lb/>
床香吐一縷烟白鳥入空濛飛鴻度雲邊箇裏不着愁<lb/>
心與物共閒漁榔勸客飲玉色亦粲然目極意不盡老<lb/>
<pb n="KR4d0250_WYG_003-5b"/>
蟾生莫天<lb/>
　　　生朝無以自慰作留貧薦一杯<lb/>
私居飯半菽官舍食無肉何乃太清生囊無一錢蓄人<lb/>
言骨相寒有智不如福貧者輕扵葉富者重如玉輕重<lb/>
信然否世情手翻覆相彼守錢虜無厭溪壑欲口不談<lb/>
古今枵然瓠壺腹渠固笑我癯我亦笑渠俗珊瑚數十<lb/>
株胡椒八百斛㝠㝠鬼瞰室一跌赤其族未若貧而安<lb/>
髙枕睡常熟我家雲溪陽欹側數椽屋屋後蒔菘韭屋<lb/>
<pb n="KR4d0250_WYG_003-6a"/>
前種梅竹室中四立壁但有書可讀世故驅我来營此<lb/>
升斗粟仕不上青雲何如返耕牧頗怪草𤣥翁乃謂貧<lb/>
可逐卒嵗一布裘終朝一饘粥此外何所求吾生無不<lb/>
足<lb/>
　　　用前韻荅黄一翁二首<lb/>
緼袍敵狐裘晚飯可當肉諱窮竟未免豈不愛儲蓄嗜<lb/>
利顙有泚恐愧王承福財固禍之媒越鄉忌懐玉君㸔<lb/>
座右器已滿即傾覆聖賢用功處清心而寡欲扵世淡<lb/>
<pb n="KR4d0250_WYG_003-6b"/>
無求乃能實其腹誰令入青衫失策混流俗黄子振鷺<lb/>
姿筆力扛百斛笑人龜手藥欲售先聚族知予頗清苦<lb/>
應物未圓熟㳺宦不能巧俯首立矮屋鍛鍊知精金祁<lb/>
寒見松竹自立不堅定庸行徒聖讀誰謂漆園髙俯首<lb/>
欲丐粟窮作扣角歌老厭淄川牧古道寖斵䘮時人方<lb/>
逐逐有田南山南可辦一盂粥請賡歸去来世路早收<lb/>
足<lb/>
豆羮采藜藿鼎食厭梁肉士欲齊得䘮胸次要涵蓄我<lb/>
<pb n="KR4d0250_WYG_003-7a"/>
晚頗聞道寧有慧無福外物皆浮雲此道等珠玉閱事<lb/>
如閱棊已過安用覆回光照諸妄稍稍淡無欲與君共<lb/>
𤣥談一笑時捧腹更以詩留貧此語頗驚俗細㸔苜蓿<lb/>
盤豈減檳榔斛見金不見人渠輩非吾族君獨臭味同<lb/>
吾固知之熟平生求益友今日並墻屋不肯兄事錢寧<lb/>
以君呼竹力學追古人經史費抄讀我方病少瘳擁衲<lb/>
膚有粟百念漸灰冷有牛不須牧君如汗血駒堕地必<lb/>
馳逐甘為走踆踆耻作雌粥粥有玉未嘗獻豈憂終刖<lb/>
<pb n="KR4d0250_WYG_003-7b"/>
足<lb/>
　　　過幕阜山<lb/>
昔聞幕阜古洞天偶馳瘦馬行山前諸峯却立一峯出<lb/>
蒼龍堕地走復蟠誰燒丹竈汲丹井絶頂萬丈巢飛仙<lb/>
捫蘿攀磴敢憚險欲徃未有一日閒仙翁見我定拍手<lb/>
笑我詰曲来人間雨淋日炙行路難何如鸞鶴㳺雲端<lb/>
人生不比金石堅向来青鬢今蒼顔百年富貴草頭露<lb/>
何乃自苦縻一官雖無道骨可不死亦欲早挂頭上冠<lb/>
<pb n="KR4d0250_WYG_003-8a"/>
南山之南北山北築屋翠微髙枕眠<lb/>
　　　平江道中<lb/>
筍輿踏瘦石揮汗日亭午山㫁忽眼明人家住溪滸解<lb/>
衣近緑隂隔枝鳥相語好風送凉来坐久失畏暑潭潭<lb/>
一水緑可以浣塵土樵歌響空谷漁艇散前浦丘壑太<lb/>
寂寥従俗祗自苦征夫問前途欲徃空顧佇<lb/>
　　　喜雨歌<lb/>
去年夏旱田原枯龍骨取水禾不蘇張頥待哺神所憫<lb/>
<pb n="KR4d0250_WYG_003-8b"/>
吏既禱之甘雨随東阡西陌喜相賀化我磽确成膏腴<lb/>
炊稉醸黍作秋社翁媪醉飽兒孫嬉今年種藝方入土<lb/>
梅天宜雨還不雨髙仰之田龜兆開汚邪亦半無流水<lb/>
帝従人欲不待祈豐隆擊鼓羣龍趍山南山北起雲霧<lb/>
雨脚急來如綆縻富家安坐有紅粟田家作苦惟饘粥<lb/>
丁壮力耕兒飯牛旱時得雨勝珠玉<lb/>
　　　㳂檄如蒲圻訊民之食菜事魔者作詩憫之<lb/>
三代日方中為民破重昏既蝕復光融孔孟道益尊古<lb/>
<pb n="KR4d0250_WYG_003-9a"/>
禮今則亡陳編意猶存飲燕用觥籌薦享羞羔豚瞿曇<lb/>
何為者髠首徒實繁不飲非畏義不殺非知仁舉世昏<lb/>
不悟跣足行荆榛胎禍産妖幻與佛岐又分俗愚有罣<lb/>
誤吏議多深文怒言必溢惡疑似恐不根黔首亦何罪<lb/>
可憫不可嗔大道若返古怪說難眩民帝居虎豹守此<lb/>
語誰扣閽<lb/>
　　　和沈粹卿登南樓韻<lb/>
鼓角聲悲城上頭沈郎懐古一登樓下臨平楚容回顧<lb/>
<pb n="KR4d0250_WYG_003-9b"/>
北望神州定欲愁呌日征鴻雲路冷嘶風戰馬塞垣秋<lb/>
人間俯仰更興廢江漢滔滔萬古流<lb/>
　　　晚春書懐簡陳巽叔二首<lb/>
畏病不多酌遣情時自吟絮飛春漠漠樹宻午隂隂壮<lb/>
縣今岑寂㣲官有陸沉青山啼杜宇未㫁故園心<lb/>
　　　二<lb/>
花片已零落緑隂遮短墻園蔬春笋長官酒臘醅香揮<lb/>
麈故人少杜門閒日長不妨時過我談笑倚繩床<lb/>
<pb n="KR4d0250_WYG_003-10a"/>
　　　和廖守岳陽樓韻三首<lb/>
湖水無波赤蹴天君山蟠結獨巋然未須弔古懐騷客<lb/>
聊復憑虚揖吕仙霽月光風供笑傲長篇短句總流傳<lb/>
尊中况有蒲萄緑試作長鯨飲百川<lb/>
蛟螭旗尾擁樓頭偃仰胡床護一州水濶三江成滙澤<lb/>
風髙六月有清秋長吟不減白蘋句坐嘯能分黄屋憂<lb/>
凭檻可窮千里目角聲嗚軋楚㠶収<lb/>
清香燕寝憩儒先出對湖山一莞然紅斾小驅聊緩帶<lb/>
<pb n="KR4d0250_WYG_003-10b"/>
青雲直上且揚鞭肯容坐客同揮麈莫憚行厨費擊鮮<lb/>
種就巴丘桃李逕不應畫諾更留連<lb/>
　　　和留獻之出郊勸農<lb/>
瀾翻布榖喚春晴浩蕩花風擁斾旌野老無知須户曉<lb/>
長官着意自山行四郊烟火皆新集百里汚莱未盡耕<lb/>
前日惰農今力穡閭閻閒暇政寛平<lb/>
　　　和㳺堯臣勸農韻<lb/>
傳呼穏凭筍輿行喜見漫山麥浪平道上老農皆好語<lb/>
<pb n="KR4d0250_WYG_003-11a"/>
年來瘦地有新耕草深黄犢陽坡暖雨過青蒲野水生<lb/>
桃李隂中春事好田家雞犬亦歡聲<lb/>
　　　到胡道士草庵二首<lb/>
清風颼颼竹萬箇白日寂寂茅三間春深只有鳥呼夢<lb/>
地僻略無人叩闗豈但壺中堪避世也勝圖上可遊山<lb/>
出門回首不能住輸與道人閒復閒<lb/>
緑隂啼鳥户庭幽解帶聊為一夕留行李未知何日了<lb/>
轉蓬方覺此生浮市朝役役兔三窟今古悠悠貉一丘<lb/>
<pb n="KR4d0250_WYG_003-11b"/>
得似黄冠林下住何須控鶴上瀛洲<lb/>
　　　旅中書懐<lb/>
燕子未歸寒已退海棠半落雨初晴他鄉異縣見春色<lb/>
逺水平蕪闗客情道路不来黄犬信烟波深負白鷗盟<lb/>
數竒落在千官底敢嘆儒冠誤此生<lb/>
　　　到夀安精舍<lb/>
佛宇崇崇倚翠㣲萬株松盖碧相圍﨑嶇短策頻行路<lb/>
盤薄胡床暫解衣自笑将身為馬走不妨着眼趂鴻飛<lb/>
<pb n="KR4d0250_WYG_003-12a"/>
枕流漱石平生事却為蝸蠻定是非<lb/>
　　　嵗莫官舍書懐二首<lb/>
九霄側目不飛揚落在荆湖又一霜寒日無輝溪水凍<lb/>
春風有信野梅香少年豪氣今揫斂小隱生涯尚渺茫<lb/>
歎息衣襟漬朱墨鏡中容易鬢毛蒼<lb/>
三徑無資出宦㳺歸心日夜遶松楸絡頭不盡奔騰志<lb/>
側翅聊為飲啄謀捉麈縦談無好客捲書獨坐有清愁<lb/>
陶泓毛穎成何事彈指人間嵗月流<lb/>
<pb n="KR4d0250_WYG_003-12b"/>
　　　聞杜鵑<lb/>
稻秧出水緑初齊憶在田間把一犂留滯天涯歸未得<lb/>
杜鵑何苦向人啼<lb/>
　　　野鳧<lb/>
白水滿塘蒲荇青野鳧相對浴春晴背人飛去猶回顧<lb/>
我已忘機莫浪驚<lb/>
　　　林監生日<lb/>
玉融秀參天人物時炳靈小春氣候佳産此千人英酌<lb/>
<pb n="KR4d0250_WYG_003-13a"/>
酒為君夀不惟祝年齡君家屋渠渠鶴髮居中庭前有<lb/>
棣華秀後有蘭芽馨安用執象簡始足為君榮置身瓶<lb/>
盎間恐損雙鬂青試占眉間黄身閒即蓬瀛<lb/>
　　　留獻之初得孫<lb/>
藍田美玉驪龍珠天馬之駒丹鳯雛平生眼底未曾見<lb/>
物以希有為珍竒世間凡子乏英骨㹠犬雖多安用為<lb/>
留侯豐下宜有後更積隂徳栽培之大兒嶄然露頭角<lb/>
胸中箧笥羅詩書文章機杼有家法睥睨雲漢思髙飛<lb/>
<pb n="KR4d0250_WYG_003-13b"/>
小兒學語解揖客眼如㸃漆膚凝脂家庭有此萬金産<lb/>
何憂門户無光輝乃翁昨日坐堂上津津黄氣溢兩眉<lb/>
女奴走報子舍喜紫蘭玉樹生孫枝不須老釋親抱送<lb/>
此真天上麒麟兒我来欲與湯餅客對翁夀以金屈巵<lb/>
㸔渠一嵗能識字八嵗落筆驅文辭三衢之留世冠冕<lb/>
公侯衮衮當無疑他年我未髪鬚白已見此子摩天衢<lb/>
　　　野次欲訪于從周不果因寄二首<lb/>
見說南山下雲霞好隱居草深幽徑斷心逺俗人踈倚<lb/>
<pb n="KR4d0250_WYG_003-14a"/>
杖時觀穫焚香只讀書宦㳺無此樂令我憶吾廬<lb/>
　　　二<lb/>
佳士不可見清㳺難豫期此心雖眷眷欲去却遲遲白<lb/>
酒應新熟黄粱亦可炊稍閒當躍馬說與主人知<lb/>
　　　過鳯隱山<lb/>
落日孤村静青松一徑斜問程愁客路託宿到僧家香<lb/>
鼎生雲穂茶甌湧雪花胸襟添道氣隱几息喧譁<lb/>
　　　出㳺郊外七絶<lb/>
<pb n="KR4d0250_WYG_003-14b"/>
漠漠野田新水生花枝一笑欲傾城孤村曲塢皆春色<lb/>
信有東風不世情<lb/>
幽鳥共歌春意好閒花巧笑客愁多酒徒詩社俱踈隔<lb/>
如此東郊景物何<lb/>
閉户不知春色佳栁梢欲暗可蔵鴉鴨頭新緑齊腰水<lb/>
女頰輕紅刺眼花<lb/>
道上東風掠面輕一犂雨足得新晴草頭蛺蝶自由舞<lb/>
林下鶌鵃相對鳴<lb/>
<pb n="KR4d0250_WYG_003-15a"/>
孤烟近見數椽屋急水時行獨木橋入眼異鄉風景别<lb/>
脩眉一抹暮山遥<lb/>
快馬駸駸穿野徑春風處處見山花不須舉首看回鴈<lb/>
家在南頭天一涯<lb/>
雲昏山色収圖畫雨過泉聲雜管絃馬上得晴春滿眼<lb/>
好花迎客亦嫣然<lb/>
　　　旅中思家<lb/>
野田既雨水皆滿山路無風花自香且復将身供世事<lb/>
<pb n="KR4d0250_WYG_003-15b"/>
也能随處對春光絶嫌俗物眼多白未辦生涯髯已蒼<lb/>
待看樝梨粗可教老夫耕釣即韜蔵<lb/>
　　　至灌溪予瓌老二首<lb/>
春風一路百花開踏遍空山特地来莫道漚麻池水淺<lb/>
千尋飛瀑吼春雷<lb/>
食肉定知非虎頸騰身自笑不鳶肩相逢莫話青雲事<lb/>
借我清風一枕眠<hi>瓌談相</hi>
　　　宿野人家<lb/>
<pb n="KR4d0250_WYG_003-16a"/>
破籬犬吠月將落曲沼蛙號天欲晴日出東方塵滿眼<lb/>
不如欹枕夢魂清<lb/>
　　　聞蟬<lb/>
緑隂遮日忽鳴蟬堕地殘紅色未蔫兩岸垂楊低蘸水<lb/>
夢魂時到故溪邊<lb/>
　　　山行二絶<lb/>
路回穠緑屢低盖風定落紅時㸃衣行李馳驅無暇日<lb/>
客情鄉思兩依依<lb/>
<pb n="KR4d0250_WYG_003-16b"/>
盡日扶輿度亂山石根古澗水潺潺孤烟時傍翠㣲起<lb/>
疑在新安道路間<lb/>
　　　春日二絶<lb/>
栁影人家燕子飛東風落絮罥㳺絲欲題崔護桃花句<lb/>
惆悵春深子滿枝<lb/>
野花無賴作紅白香力也能來着人古澗寒泉山下路<lb/>
道人别作一家春<lb/>
　　　到常清寺予哲師三絶<hi>哲亦徽人</hi>
<pb n="KR4d0250_WYG_003-17a"/>
扣闗解后老支郎見我丁寧問故鄉自說病身歸不得<lb/>
花開葉落㡬凄凉<lb/>
寂寂松門古道場暫容倦客拂横床老僧欲盡殷勤意<lb/>
林下春風茗椀香<lb/>
古井寒泉久不波豈貪好夢到南柯夜來雨過嵓花落<lb/>
好鳥留春自嘯歌<lb/>
　　　晚憩田家二絶<lb/>
家書未到鵲先喜春事無多鸎又啼偶對好山留客坐<lb/>
<pb n="KR4d0250_WYG_003-17b"/>
緑隂遮屋日将西<lb/>
山間一徑牛羊迹林下數家雞犬聲底事居人苦争畔<lb/>
閒田官正募民耕<lb/>
　　　留山間即事<lb/>
暫留野次倦征行差覺山林氣味清日釀梅酸新雨過<lb/>
山連空翠淡烟横東臯水滿起農事南國草青回鴈程<lb/>
撥置文書聊隱几笙歌一部聽蛙鳴<lb/>
　　　出郊書懷<lb/>
<pb n="KR4d0250_WYG_003-18a"/>
扁舟蓑笠寄平生元是江湖一白丁偶着青衫持手版<lb/>
懶占黄色上天庭正須每事問三尺未暇對人談六經<lb/>
啼鳥數聲春事了故鄉回首幾長亭<lb/>
　　　野次遇雨<lb/>
木末雲屯飛雨音栁梢水到小溪深身随王事有行役<lb/>
家在江南無信音但得林泉堪著眼莫将軒冕更闗心<lb/>
拂衣何日徑歸去青鬢不禁愁緒侵<lb/>
　　　酬陳叔裕四首<lb/>
<pb n="KR4d0250_WYG_003-18b"/>
扣闗倒屣略従容驚見文章豹管中水濶山遥俱倦客<lb/>
花明栁暗又東風錦囊收拾語皆好黄卷沉潜經可窮<lb/>
㑹㸔卧龍騰踏去知賢吾或似龐翁<lb/>
花枝破蕾作輕紅漸有春愁入眼中儻可登樓銷暇日<lb/>
幸無舉扇障西風朱絃自奏難諧俗白璧深蔵莫醜窮<lb/>
樽酒論文期欵曲驪駒催客陋江翁<lb/>
未能築室隱墻東偶爾書名宦牒中羅雀門空無俗物<lb/>
騎鯨客至有仙風刀頭雖折故鄉逺錐末不營生理窮<lb/>
<pb n="KR4d0250_WYG_003-19a"/>
意欲挽君来酒國接䍦倒著任山翁<lb/>
天台逺在浙江東景物應曽到夢中但有錦嚢盛白雪<lb/>
苦無羅襪舞回風閉門花鳥春心薄隱几詩書日力窮<lb/>
益友琢磨吾豈敢西隣仙吏有詩翁<lb/>
　　　上已<lb/>
莫春祓禊好天氣不到水邉流一杯旋擘紅泥嘗煮酒<lb/>
自循緑樹摘青梅淹留異縣客多病迢逓故鄉書不來<lb/>
厯厯舊時行樂處凭欄小立首空廻<lb/>
<pb n="KR4d0250_WYG_003-19b"/>
　　　過靈塔寺<lb/>
蕭寺經新雨山間六月清松梢凝翠滴蕉葉自風生古<lb/>
塔巋然在僧魚冷不鳴旅懐多感激髙樹又蟬聲<lb/>
　　　過西崙荘一宿<lb/>
南首巴陵道籃輿小作程欲随王事去頗戀佛廬清一<lb/>
雨暑欲退四山秋有聲流年欺鬂髮摇落又闗情<lb/>
　　　酬李秀才<lb/>
繫馬松根倦欲休入門解逅得詩流暑天客裏難行路<lb/>
<pb n="KR4d0250_WYG_003-20a"/>
莫雨山間便覺秋共對青燈譚世事惜無斗酒破牢愁<lb/>
黄花可摘吾當返肯過桃溪一醉不<lb/>
　　　湘隂道中<lb/>
道出昌江險翩翩馬足輕流萍嗟逺宦行李偶南征地<lb/>
帶長沙濕川通湘水清凄凉懐屈賈天濶莫雲平<lb/>
　　　喜晴<lb/>
雲上山椒鳴竹雞愁行客路踏青泥窮人也得天調護<lb/>
乞與新晴可杖藜<lb/>
<pb n="KR4d0250_WYG_003-20b"/>
　　　雨中山行<lb/>
暝烟有客投茅舍春水無人渡板橋滿地落花愁寂寂<lb/>
連天芳草思迢迢<lb/>
　　　春日即事四絶<lb/>
晚晴鸜鵒自相語春冷海棠猶未花把酒排愁先畏病<lb/>
擁衾作夢欲還家<lb/>
年少逢春喜欲狂長年心事易凄凉胸中不可無今古<lb/>
坐閱陳編自炷香<lb/>
<pb n="KR4d0250_WYG_003-21a"/>
着人春氣濃扵酒老眼倦㸔深淺紅只有睡魔降未得<lb/>
銅瓶魚眼沸松風<lb/>
小園桃李怯風雨春事一年渾得晴燕子欲相牽率去<lb/>
踏青吾不敢徒行<lb/>
　　　雨後繼成二絶<lb/>
草泥融處堕蔫紅社近寒生雨又風未辦把杯供一醉<lb/>
花開花落太怱怱<lb/>
水摇山影緑沉沉雨打花光故惱人賴有海棠傾國色<lb/>
<pb n="KR4d0250_WYG_003-21b"/>
嫣然一笑解留春<lb/>
　　　陪留宰㳺灌溪回飲縣圃六絶<lb/>
泥融紫燕欲營壘日煖黄蜂争取花試向静中觀物化<lb/>
蒲團相對坐僧家<lb/>
花暖不勝胡蝶狂松間支徑午隂凉漚麻别自有春色<lb/>
鼻觀同參佛土香<lb/>
樽中歡伯解人意乞我桃皮杏眼紅一笑勞生那易得<lb/>
回鞭落日馬嘶風<lb/>
<pb n="KR4d0250_WYG_003-22a"/>
入眼山花盡笑迎雙鳧飛處雨初晴二年踏遍桃溪路<lb/>
擕酒尋春只此行<lb/>
髙燒䗶炬照深紅恐負一年花信風惡客敢辭今日醉<lb/>
明年别去定匆匆<lb/>
東風桃李可招客吏事塵埃能困人醮甲一杯留我醉<lb/>
知公胸次有陽春<lb/>
　　　和留宰賞荼䕷二絶<lb/>
郎官喚客坐花旁盡日杯行笑語香醉㸔緑雲籠暖雪<lb/>
<pb n="KR4d0250_WYG_003-22b"/>
不知憔悴落他鄉<lb/>
得酒衰懐亦滿觴不禁花氣逼人香醒時忍見風吹盡<lb/>
玉質温柔是故鄉<lb/>
　　　陳推官幽居十詠<lb/>
　　　彭蠡歸舟<lb/>
三老檣邊爾汝頗疑居士知津賴有白鷗無恙肯來迎<lb/>
棹相親<lb/>
　　　山堂曠望<lb/>
<pb n="KR4d0250_WYG_003-23a"/>
俗物令人眼白鈎簾領畧湖山袖手倚楹獨立孤鴻滅<lb/>
没人間<lb/>
　　　重湖泛月<lb/>
四顧水光無際自操一葉輕舟天濶氷輪欲墮短橈猶<lb/>
在中流<lb/>
　　　星灣晚釣<lb/>
割据一灣風月棹行衝破青蘋未有霜鱗貫栁注心不<lb/>
在垂綸<lb/>
<pb n="KR4d0250_WYG_003-23b"/>
　　　雨後觀瀑<lb/>
銀漢倒傾波浪玉龍怒挾雷霆雨後遥㸔更好斬新泉<lb/>
白山青<lb/>
　　　松徑閒歩<lb/>
兩行松盖遮護下有蒼苔地衣試我青鞋布襪支笻却<lb/>
立忘歸<lb/>
　　　溪上賦詩<lb/>
閱遍岸花汀草撚髭危坐漁磯一笑㝠捜得句溪山争<lb/>
<pb n="KR4d0250_WYG_003-24a"/>
吐光輝<lb/>
　　　林下避暑<lb/>
灌木樛枝宻葉南風細細無聲不用蒲葵到手箇中六<lb/>
月秋清<lb/>
　　　載酒尋梅<lb/>
幽花信美如玉不願㳺人見知喚取麴生同載為春物<lb/>
色南枝<lb/>
　　　雪中訪隱<lb/>
<pb n="KR4d0250_WYG_003-24b"/>
寒氣侵凌鶴氅蒼頭急打柴門鵲把氷枝欲語山人喜<lb/>
色春温<lb/>
　　　宿公安二聖寺<lb/>
蒙城一市萬人聚一堤如虹作遮護風濤悍怒魚龍宫<lb/>
瀕流壓以青蓮宇潭潭廣殿不動尊夾立二丈力士身<lb/>
楚帆蜀柂日衘尾過者蹴然生畏心粥魚齋鼓二千指<lb/>
我貧未辦作檀施明朝踏霜出江頭借佛定力扶扁舟<lb/>
　　　寓江陵能仁僧舍二首<lb/>
<pb n="KR4d0250_WYG_003-25a"/>
客裏嵗月晚春生梅栁枝弟兄嗟别久兒女話歸遲拙<lb/>
直将安用飛騰敢自期老支剛笑我底事作癡兒<lb/>
　　　二<lb/>
容膝非無地安心即是家焚香翻貝葉汲水養梅花無<lb/>
客同持酒呼僧共煮茶夜寒風力勁誰是老丹霞<lb/>
　　　夜坐<lb/>
月白侵衣冷窻閒對一燈淹留歸未得進取我何能空<lb/>
室無夫女清談只衲僧不嫌身寂寞絶喜睡瞢騰<lb/>
<pb n="KR4d0250_WYG_003-25b"/>
　　　復州道中二首<lb/>
嵗事已告華客行殊未歸蔞蒿穿雪長水鳥背人飛沮<lb/>
洳蒹葮逺村墟烟火稀邊風吹莫色短策度斜暉<lb/>
　　　二<lb/>
私喜歸期近天邉更逺逰士須嘗險阻吾敢恨淹留塵<lb/>
事蟻旋磨浮名魚中鈎春風桃李月倚柂看東流<lb/>
　　　夜宿江上<lb/>
夜宿江邉蘆葦叢江流浩浩吼天風西南闕月淡無色<lb/>
<pb n="KR4d0250_WYG_003-26a"/>
擁衲不眠聽塞鴻<lb/>
　　　贈李居士棄官為僧二絶<lb/>
踏破青鞋走四方年来收脚坐禪床更無言下商量處<lb/>
静對忩間一炷香<lb/>
遮寒破衲雪蒙頭笑我浪懷千嵗憂解下腰包只如此<lb/>
赤無莫莫與休休<lb/>
　<lb/>
　<lb/>
<pb n="KR4d0250_WYG_003-26b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　雙溪類槀巻三<lb/>
</p>
<p>
</p>
  </div>
<div>
                <head>雙溪類槀巻四</head>
    <p>
<pb n="KR4d0250_WYG_004-1a"/>
欽定四庫全書<lb/>
　雙溪類槀巻四　　　　　　宋　王炎　撰<lb/>
　　古律詩<lb/>
　　　春日叢桂書舍偶成二首<hi>江潭所作</hi>
芳草青青晝掩闗倦㳺心緒歎重山寒生怪雨盲風後<lb/>
春在斜陽暮靄間杜宇勸人歸小隱桃花笑我欲蒼顏<lb/>
腐儒未解謀生理魚蠧陳編不自閒<lb/>
簷頭燕子話新晴客裏春來何似生短榻曲肱眠未穩<lb/>
<pb n="KR4d0250_WYG_004-1b"/>
好花刺眼笑相迎生憎重碧盃中物懶趂踏青江上行<lb/>
燕坐翛然有佳處耳根更聽讀書聲<lb/>
　　　用前韻荅彌明聖言二首<lb/>
清晝渾無客敂闗不知春色滿溪山少年側目雲霄上<lb/>
今日蔵身翰墨間揮麈逢君談世事舉杯為我變衰顔<lb/>
歸来更倚繩床坐賸得勞生一日閒<lb/>
㳺絲落絮弄春晴挽我花邉喚麴生挈榼在門驚剥啄<lb/>
褰裳出户喜逢迎小園曲折蔵三徑暇日従容共一行<lb/>
<pb n="KR4d0250_WYG_004-2a"/>
且復解頥談衮衮聖賢深處不容聲<lb/>
　　　冄用前韻荅繼周丈二首<lb/>
雲路鵷鴻度九闗誰知霧豹隱南山追懷先世交朋舊<lb/>
幸拜英姿丈席間歎我壮年猶白髮知公有道養朱顔<lb/>
運斤肯試成風巧當許摳衣侍燕閒<lb/>
士女春逰喜得晴焚香燕坐太清生遶枝烏鵲如相語<lb/>
排闥青山不待迎倦客琴書來寓處前人杖屨昔經行<lb/>
平生父黨惟公在發藥宜聞謦欬聲<lb/>
<pb n="KR4d0250_WYG_004-2b"/>
　　　家僕來叢桂告米粟不繼<lb/>
來時花栁未全春燕子將雛已夏深破鏡望中占逺信<lb/>
扊扅歌裏有悲音青衫得禄猶彈鋏白髮欺人欲上簮<lb/>
築室買田謀小隐探囊何日有黄金<lb/>
　　　書舍遣興二首<lb/>
意裏謀功業閒中度嵗年詩嚢渾漫興酒榼更無縁久<lb/>
客荒三徑歸耕欠一廛懶扶藜杖出回眼入陳編<lb/>
　　　二<lb/>
<pb n="KR4d0250_WYG_004-3a"/>
山好晴邉出風㣲雨後凉憑欄幽鳥語歩屧草花香塵<lb/>
事何時了浮生有底忙此身垂老大不自决行蔵<lb/>
　　　即事<lb/>
桑盡蠶皆繭秧成麥已秋山雲翻黒雨溪樹没黄流紅<lb/>
粟方翔貴蒼生未病瘳茅茨烟不起飽飯得無憂<lb/>
　　　賀吳繼仲母氏生日<lb/>
青都仙子玉鍊顔五雲深處乗青鸞桃花欲實王母老<lb/>
桂花半落嫦娥寒芝英瓊蘂薄滋味絳霄倒景窺人間<lb/>
<pb n="KR4d0250_WYG_004-3b"/>
風㣲水麝香可掬雨定海榴紅欲燃中州風物亦自好<lb/>
翩然萬里來雲軿潭潭院落春不老别有日月蔵壺天<lb/>
狻猊不動烟縷直吹笙伐鼓開賔筵九重紫誥照環佩<lb/>
兩兒緑綬扶金船南山可平海可竭髙堂歡樂無窮年<lb/>
　　　清化寓居<lb/>
委巷何深僻僑居太寂寥古墻行絡石喬木上凌霄賦<lb/>
就貧難逐詩成隱莫招固窮吾輩事心地要逍遥<lb/>
　　　秋旱得雨<lb/>
<pb n="KR4d0250_WYG_004-4a"/>
下田出龜兆髙田半黄埃禾穂槁欲死益以蟊賊災鉦<lb/>
鼓競禱祈民病神所哀劃空走笑電隱地鳴怒雷雲将<lb/>
為前驅頗送甘雨來老穉喜欲狂稍覺生意回雞豚賽<lb/>
秋社屈指篘新醅米價免翔貴我亦懐抱開凉聲遶松<lb/>
梢披襟可徘徊執熱汗如雨得此亦快哉短歌當甿謡<lb/>
因以侑一杯<lb/>
　　　夜坐偶追悼豬哥不覺流涕因以絶句冩其悲<lb/>
三年娠孕疑希有千里鄉闗不共歸旅殯新墳今宿草<lb/>
<pb n="KR4d0250_WYG_004-4b"/>
西風老淚更沾衣<lb/>
　　　除夜官舍獨坐<hi>此以下潭州所作</hi>
半世更憂患㣲霜入鬂邉旅懐尊有酒官况客無氊故<lb/>
國踰千里浮生又一年遥憐小兒女今夜話燈前<lb/>
　　　到城南園瞻南軒先生遺像<lb/>
入門荷香净歩屧栁隂濕欲寫情鬱陶翻引興蕭瑟瞻<lb/>
望堂中人玉色而山立六學妙經綸未試百之一身存<lb/>
天下望身没海内惜此道付誰傳丹青但陳迹樓邉好<lb/>
<pb n="KR4d0250_WYG_004-5a"/>
山近竹底凉風入两鶴韻亦髙導我轉湖側獨㳺何太<lb/>
清滯念亦可釋門闗莫返鎖願言日散䇿<lb/>
　　　用前韻荅彪講書<lb/>
薄㳺城南園堕睫衣袂濕斯人既騎箕有客猶鼓瑟凛<lb/>
然氣如生可使懦夫立當時道義交彪子居其一嘗試<lb/>
問所疑傾倒無吝惜逝者不可作徃訪杖屨迹欲返更<lb/>
徘徊逺岫邀日入緬懐經世心伐輻置河側立朝道不<lb/>
容憂國意難釋敢負門下知晨夕自警策<lb/>
<pb n="KR4d0250_WYG_004-5b"/>
　　　送李侍郎歸衡州二首<lb/>
繫䌫南風直轉柂北風微輕雲載雨來凉意生綌絺江<lb/>
神真解事穩送六幅蒲篷忩卧胡床鷗鷺相追随落㠶<lb/>
衡陽岸新舊迎公歸兒童競挽袂父老前捋鬚明時有<lb/>
勇退晚嵗善自頥稍添數髭白不改兩頰朱松菊對主<lb/>
人亦自清而腴門外無車馬室中但琴書青鞋時出逰<lb/>
不用藜杖扶翛然萬物表意得樂有餘乃知上要津不<lb/>
若還幽居<lb/>
<pb n="KR4d0250_WYG_004-6a"/>
道重物自輕心清内無慾未定胸中見難行天下獨冠<lb/>
盖上青雲著鞭競馳逐南山有徳人一笑遺寵辱巋然<lb/>
殿諸老足以鎮浮俗一出上禁林再出擁牙纛本無圭<lb/>
組累歸去便野服譬如山中雲潤澤滋草木未雨出嵓<lb/>
岫已雨反幽谷明月共樽罍清風滿松竹問誰従之㳺<lb/>
韋編能熟讀人生了婚嫁意願何時足儻肯割半山誅<lb/>
茅従卜築<lb/>
　　　和謝安國求硯<lb/>
<pb n="KR4d0250_WYG_004-6b"/>
靈均葬魚腹賈傅問服臆挽我來訪古窮鬼信有力敢<lb/>
恨客氊寒私喜無吏責稍稍集韋布時時論文墨濯纓<lb/>
湘水清拄笏湘山碧陶泓耐久朋笑我𤣥尚白今代謝<lb/>
叔源人物居第一詩来招石友願費黄金鎰氷絲固希<lb/>
有霧縠亦罕得何以報明珠更覺意羞澀回首歙溪上<lb/>
寂寞子雲宅當求玉堂様特來獻詞伯胸中五色絲一<lb/>
用可華國視草湏若人擕之上文石<lb/>
　　　和謝安國韻<lb/>
<pb n="KR4d0250_WYG_004-7a"/>
虎豹嗔人上九闗不妨拄笏看雲山家聲元是封胡後<lb/>
人物還如晋宋間解組聞公真有意折腰顧我亦何顔<lb/>
故園無地開三徑敢說歸耕是等閒<lb/>
　　　送謝安國歸清江<lb/>
軒冕喜而憂山林静而閒寵辱皆妄事請看槐夢安世<lb/>
人悟此少低頭縳微官足跌尚欲趍翼倦不肯還謝公<lb/>
湖海士着眼髙塵寰心如玉壺氷當暑氣自寒懐璧不<lb/>
願市懶上青雲端親朋勸之仕晚出彈其冠未令據槐<lb/>
<pb n="KR4d0250_WYG_004-7b"/>
㕔亦合登蓬山造物拙用大束帶來侯藩掉頭厭多事<lb/>
袖手思故園眉間已黄色鏡裏猶朱顔家住玉笥西别<lb/>
有壺中天千畝稻秫肥三徑松菊繁妙得詩酒趣小作<lb/>
杖屨縁鴻飛霄漢外蟬蛻塵埃間我方自窘束仰屋坐<lb/>
長歎欲仕苦無津欲歸苦無田野鹿念豐草老驥困短<lb/>
轅終當抱琴書従公掩雲關<lb/>
　　　題王倅來泉<lb/>
寒泉一竇行脩渠日夜輸來為納湖荷花菱葉並籬落<lb/>
<pb n="KR4d0250_WYG_004-8a"/>
平分十頃青玻瓈錫山老湫暗流注此泉疑自玉龍吐<lb/>
問公泉中何所有明月可弄不可取<lb/>
　　　又題巢林<lb/>
闤闠深居似林谷縁坡手種青青玉市聲不向耳根來<lb/>
蒙宻中間深結屋鷦鷯但願巢一枝鸞停鵠峙意何如<lb/>
青雲千級風在下飛翰穩去摩天衢<lb/>
　　　過浯溪讀中興碑<lb/>
日光玉潔元子辭銀鈎鐵畫顔公書百金不憚買墨本<lb/>
<pb n="KR4d0250_WYG_004-8b"/>
摩挲石刻今見之猗那清廟久不作其末變為王黍離<lb/>
春秋一經事多貶魯頌四篇文無譏漁陽鼙鼓入潼華<lb/>
公卿徒歩従六飛朔方天子扶九廟京師父老迎千麾<lb/>
紫袍再拜謁道左上皇萬里旋鑾輿牝雞鳴晨有悍婦<lb/>
孽狐嘷夜有老奴扶桑杲杲未翳蝕但歌大業吾何疵<lb/>
首章義正語未婉前軰不辨來者疑正須細讀史克頌<lb/>
未用苦說涪翁詩許張勁節震金石李郭壮武如虎貔<lb/>
斷崖蒼石有時泐諸公萬古聲烈垂天憐倦客有所恨<lb/>
<pb n="KR4d0250_WYG_004-9a"/>
雨濕江寒催解維神州北望三嘆息翰墨是非何議為<lb/>
　　　和趙行之三首<lb/>
未暖栁梢緑已暖花梢紅胸次有天和本與春意同士<lb/>
戒溺扵慾物忌居其雄西山有理窟一室惟清風<lb/>
　　　二<lb/>
義利毫髮間其末分舜跖葛藟多攀援喬松但孤立陽<lb/>
鱎貪芳餌鵷雛食竹實知道貴含光露牙多召敵<lb/>
　　　三<lb/>
<pb n="KR4d0250_WYG_004-9b"/>
轉㗋有觸諱拭面或逢嗔刳心踏風波未免悔吝生葵<lb/>
猶衛其足况此千金身山林本逍遥無虞莫従禽<lb/>
　　　湘中雜咏十絶<lb/>
朝陽嵓下莫雲冷冉水磯邉秋樹深欲弔元和栁司馬<lb/>
溪山無力挽歸心<lb/>
江樹踈踈兼宻宻雲根怪怪復竒竒風光冷落無人問<lb/>
付與漁翁理釣絲<lb/>
昨日北風頻打頭今朝風定却安流江山如畫供詩眼<lb/>
<pb n="KR4d0250_WYG_004-10a"/>
隂雨無端釀客愁<lb/>
有懐冉水栁司馬更憶浯溪元道州仕宦兩公俱落莫<lb/>
斯文千古共傳流<lb/>
順流鳴櫓不論程上水開㠶取次行逆順自從人意轉<lb/>
風生波湧本無情<lb/>
江天雲暝雨垂垂日暮移舟口岸時拈筆欲題還袖手<lb/>
細捜摩詰畫中詩<lb/>
中流四顧浪花平雙櫓夾船鵝觀鳴欵乃聲中山水緑<lb/>
<pb n="KR4d0250_WYG_004-10b"/>
不妨緩緩計歸程<lb/>
蕩槳妨人擁衲眠篷忩細雨濕炊烟江神念我怯行險<lb/>
収却風波穩放船<lb/>
江頭昨夜雨何似新漲平添一丈强倚柂稳如天上坐<lb/>
順流明日到衡陽<lb/>
舴艋輕輕載短簑蘋花風急起滄波憑誰喚取𤣥真子<lb/>
更作湘中漁父歌<lb/>
　　　秋懐二首<lb/>
<pb n="KR4d0250_WYG_004-11a"/>
鏡中忽忽老侵尋政坐文窮自陸沉獨對西風搔短髮<lb/>
欲謀小隱背初心江湖鴻鴈天将冷籬落黄花秋又深<lb/>
拄笏㸔山聊爾耳懶彈緑綺索知音<lb/>
朅来雲夢澤南州風物蕭蕭兩見秋三徑草荒真左計<lb/>
一官氷冷更何求莫招毛頴論時事且喚麴生澆客愁<lb/>
短艇輕蓑良不惡此心何敢負江鷗<lb/>
　　　㳺岳麓三絶<lb/>
湘山湘水極清逺特地來登百尺臺不盡胸中丘壑意<lb/>
<pb n="KR4d0250_WYG_004-11b"/>
又従沙尾喚舟回<lb/>
百級蒼珉到佛宫汲泉煮茗聴松風不須騎鶴摩雲去<lb/>
只要心㳺碧落中<lb/>
山椒却立小遲留欲傍江山洗客愁不覺憑髙來逺念<lb/>
此心潜與水東流<lb/>
　　　冬日書懐四首<lb/>
治身如治玉所貴無瑕疵玉美不願市身修豈求知人<lb/>
生為糊口乃爾斂板趍漸失兩鬂青莫浣雙袖緇勿用<lb/>
<pb n="KR4d0250_WYG_004-12a"/>
懐不平張急聲易悲<lb/>
韲鹽雖淡泊義理極雋永士唯知此味未語已相領同<lb/>
流有淄澠何用勤造請不敢眼青白口諾心未肯平生<lb/>
環堵中三徑自氷冷<lb/>
客来倦捉麈客去徐挾書兒曺厭官冷數問何時歸豈<lb/>
知庇風雨未辦蝸牛廬老我懐百憂又自一解頥雨流<lb/>
木偶行久矣無定居<lb/>
結茅緑隂下四壁但圖史時亦有好事相過欵名理捨<lb/>
<pb n="KR4d0250_WYG_004-12b"/>
之學宦㳺蓬轉不自已豈無山水音塵埃被緑綺幽夢<lb/>
遶雲溪拏舟弄清泚<lb/>
　　　雪中官舍獨坐聞薪炭翔貴因成長句<lb/>
天寒吹堕一尺雪官冷釀成千斛愁酌酒到花非所欲<lb/>
束薪如桂若為謀風前鶴氅誰擕策江上漁蓑自艤舟<lb/>
憑仗六龍回日轂稍分輕暖到南州<lb/>
　　　蕭參議雪中宴客朱僉判有詩因次韻<lb/>
飛花落絮自何來勾引詩翁酌梓罍濯鼎有冰宜煮茗<lb/>
<pb n="KR4d0250_WYG_004-13a"/>
擕笻無路可尋梅江城瓊玉踰千頃古錦珠璣溢百枚<lb/>
聞道夜䦨車馬散難窺寉氅御風回<lb/>
不慣長安曵履㳺貪看氷柱滿簷頭素花一色如梅嶺<lb/>
碎玉無聲欠竹樓蠟炬欲殘方夜永金釵半醉自春浮<lb/>
無氊獨坐君知否也捲陳編索酒舟<lb/>
　　　和林寳文鹿鳴宴韻<lb/>
材如杞梓總堪論氣壓龍媒定躡雲畫㦸凝香供張飲<lb/>
彤墀射策待方聞月中折桂雖堪喜馬上看花未足云<lb/>
<pb n="KR4d0250_WYG_004-13b"/>
憂國愛君伸素志始酬勸駕意殷勤<lb/>
　　　和林寳文喜雨<lb/>
山椒靄靄暮雲徂一雨翻盆物盡蘇父老相逢笑相語<lb/>
今年和氣舊時無<lb/>
　　　豐年謡五首<lb/>
滿箔春蠶得繭絲家家機杼換新衣五風十雨天時好<lb/>
又見西郊稻秫肥<lb/>
縦横南陌接東阡婦餉夫耕望有年前此丁黄飢欲死<lb/>
<pb n="KR4d0250_WYG_004-14a"/>
今年米賤不論錢<lb/>
洞丁猺户盡歸耕篁竹無人弄寸兵要識二天恩徳廣<lb/>
黄雲千里見秋成<lb/>
睡鴨陂塘水慢流離離禾稼滿平疇共言官府催科緩<lb/>
飽飯渾家百不憂<lb/>
稻如馬尾覆溝塍桑柘隂中雞犬鳴収穫登場便無事<lb/>
輸租人不入州城<lb/>
　　　和林寳文吹暑軒二絶<lb/>
<pb n="KR4d0250_WYG_004-14b"/>
木末長風送雨來田家逺近稻花開披襟燕坐黄堂静<lb/>
一笑江山爽氣回<lb/>
藕花香裏畫船横人静惟聞洗玉聲四野清平公燕喜<lb/>
隱然方面有長城<lb/>
　　　再和林寳文三絶<lb/>
要知好雨自何來和氣連雲撥不開廊廟為霖須妙手<lb/>
即㸔力斡大鈞回<lb/>
千里山川含秀色四郊雞犬㪚歡聲更呼屏翳従頥㫖<lb/>
<pb n="KR4d0250_WYG_004-15a"/>
潤澤無邉浹屬城<lb/>
陽開隂闔四時更誰解均調玉燭明畫㦸香中沛恩澤<lb/>
祥風甘雨自流行<lb/>
　　　李閣學挽詩三首<hi>代林寳文</hi>
物望推耆哲巋然可鎮浮莫年登近侍再起殿南州不<lb/>
樂分銅虎方期杖玉鳩胡然歸未久仙去杳難留<lb/>
　　　二<lb/>
止水中心静浮雲外物輕行蔵無悔吝存沒備哀榮士<lb/>
<pb n="KR4d0250_WYG_004-15b"/>
類思前軰朝廷失老成衡湘人物盡念舊若為情<lb/>
　　　三<lb/>
頻嵗仍饑饉三湘要撫綏分憂承帝命遺愛結民思自<lb/>
有欒公社何須叔子碑若書耆舊傳清徳不磷緇<lb/>
　　　魏丞相挽詩三首<hi>代林寳文</hi>
士論崇髙節宸心眷樸忠調元纔玉鉉均佚即琳宫補<lb/>
衮嘉謀宻平衡道揆公惜哉當國淺不及究成功<lb/>
　　　二<lb/>
<pb n="KR4d0250_WYG_004-16a"/>
冠劒青雲士艱危孰奮身向來持漢節徑去犯邊塵既<lb/>
用公為相方知國有人凛然生氣在端合畫麒麟<lb/>
　　　三<lb/>
衮繡遺三事松梅共一川小溪空勝景先隴忽新阡上<lb/>
悟流言妄人思舊弼賢忠嘉雖削槀合付殺青傳<lb/>
　　　黄致政挽詩二首<lb/>
後學資模楷先生久里居兩兒聨玉筍三命佩銀魚米<lb/>
廪無重席蓬山孰校書如何遺此老宰木遽蕭踈<lb/>
<pb n="KR4d0250_WYG_004-16b"/>
　　　二<lb/>
禄養更迎侍消摇介夀康壮圖雖偃屈潜徳竟輝光可<lb/>
惜今埋玉無由自奠觴他年觀上冡千騎擁龍岡<lb/>
　　　賀東宫誕辰<hi>代林寳丈</hi>
萬國乾符正千齡鼎祚長春禖膺眷顧甲觀肇休祥紫<lb/>
極聨前曜青宫位少陽五雲凝喜色重日爛榮光繼體<lb/>
臨崇福承顔侍未央犀簮羣后表象輅兩宫旁氣接金<lb/>
行爽天開火徳昌慈皇年有永大帝夀無疆欽愛誠彌<lb/>
<pb n="KR4d0250_WYG_004-17a"/>
篤温文徳自彰喬枝方疊䕃瓜瓞寖垂芳儲禁銅扉肅<lb/>
官僚玉佩鏘旌麾張十㦸筍簴列三廂恭命來南紀馳<lb/>
情望左坊也叨持虎節莫預獻鸞觴海潤涵羣彚霞騫<lb/>
映四方願言申戬榖夷夏仰元良<lb/>
　　　和王右司㳺南岳得晴<lb/>
笑披鶴氅上坡陁風籟無聲日氣和絶頂瓊瑶蒙竹樹<lb/>
上方宫殿隔藤蘿雪花夜堕方如許天宇晨開豈有他<lb/>
一㸃春陽温厚意積隂消釋自無多<lb/>
<pb n="KR4d0250_WYG_004-17b"/>
　　　和蕭參議㳺岳麓八絶<lb/>
登臨湏返意須留目力無邉不着愁収拾風光歸古錦<lb/>
千嵓萬壑獻清秋<lb/>
逐客當年出帝鄉不容蹤跡到黄堂蒼崖屐齒今安在<lb/>
公獨懐思未忍忘<lb/>
凭欄落照俯江天睥睨詩翁翰墨傳試為江山重着語<lb/>
筆端桃李恰争妍<lb/>
泉遶雲根玉雪清蒼珉百級可堦升汲泉煮茗松風起<lb/>
<pb n="KR4d0250_WYG_004-18a"/>
誰識無塵有髪僧<lb/>
清風峽裏水清泠不但琮琤可静聽秋桂秋蘭在深谷<lb/>
更堪鼻觀挹幽馨<lb/>
每到精廬即少留品題清境甲湘州㳺山脚力猶强健<lb/>
緩歩曽登最上頭<lb/>
蕭寺相望湘水西談𤣥誰解析精㣲聖門自有超凡地<lb/>
懶向林間問衲衣<lb/>
近来曾與二三子凖擬誅茅紫翠間老石摩挲堪篆刻<lb/>
<pb n="KR4d0250_WYG_004-18b"/>
恨無筆力記西山<lb/>
　　　和王右司㳺南岳三絶<lb/>
懶跨狨鞍趂曉班却穿蠟屐小㳺山山頭草木生光彩<lb/>
玉節曾行紫翠間<lb/>
喬岳雄扵楚粤間衆丘迤邐釀髙寒青藜拄到雲霄上<lb/>
見得心如眼界寛<lb/>
祝融獨秀壓羣峯登覽雖終興未窮人物與山争峻特<lb/>
也宜班爵視三公<lb/>
<pb n="KR4d0250_WYG_004-19a"/>
　　　林寳文生日<lb/>
乾健運元氣斗杓黙回旋千嵗生一聖半千生一賢間<lb/>
世有異禀天意非徒然皇極在人心俗學無自得天意<lb/>
興斯文公獨抱深識㣲言發緒餘河漢浩無極士氣久<lb/>
不振罷軟無剛風天意眷吾君公獨奮精忠雷霆不能<lb/>
驚正色攖神龍膏澤不下流閭閻有憔悴天意佑斯民<lb/>
公獨藴慈恵春風小披拂萬物回生意既賦以全徳必<lb/>
益以夀祺其顔如渥丹天意可測知再拜上黄堂一洗<lb/>
<pb n="KR4d0250_WYG_004-19b"/>
玉屈巵戬榖既鼎來何以致祝辭在外守麟符十連蒙<lb/>
寵綏在内調金鉉四海無憂虞邦人丐公留天子遄公<lb/>
歸臞儒願控鶴雲路従先驅<lb/>
　　　和王右司回鴈峯韻<lb/>
宦途多逺㳺王事無寧居人生亦何求意足即有餘候<lb/>
鴈到衡陽不肯更南去達人識其㡬青雲首回顧不受<lb/>
寵辱驚進退皆裕如平生金石心此詩豈欺予田園歸<lb/>
去來千載淵明語妙句當並傳來哲定深許<lb/>
<pb n="KR4d0250_WYG_004-20a"/>
　　　送王右司移江西憲<lb/>
日邊好音來繡斧移軺車九重寄視聽四牡煩詢咨才<lb/>
徳難兩全有即時所須平生經綸學豐蓄乃嗇施底柱<lb/>
閱頽波去就難招麾湘濵督飛輓未曾費符移舉鞭有<lb/>
流錢民瘠亦自肥攬轡不可留父老結去思星臺照芹<lb/>
水寒士增光輝心旌遶門䦨意往身縶維叱馭豈憚行<lb/>
願言謹馳驅遥知章貢上喜色生里閭舊聞珥筆風家<lb/>
有城旦書公行将直指淑問如臯蘇桁楊無幽枉雨露<lb/>
<pb n="KR4d0250_WYG_004-20b"/>
皆沾濡東望尺五天入覲聊假途善類望主盟至尊渴<lb/>
謀謨正須畫麒麟未用思蓴鱸<lb/>
　　　和馬宜州卜居七首<lb/>
　　　卜居<lb/>
一丘一壑胸次來在市廛結廬只恐飛騰燕頷未容袖<lb/>
手深居<lb/>
　　　足堂<lb/>
身外成虧萬事人間寵辱百年絲毫不挂念慮一榻清<lb/>
<pb n="KR4d0250_WYG_004-21a"/>
風晝眠<lb/>
　　　復齋<lb/>
哲人慾不䘮道昧者是難勝非學貴復之不逺在知心<lb/>
體危微<lb/>
　　　退圃<lb/>
争利慾心汲汲争名私智閒間公獨退身一歩静中着<lb/>
眼回㸔<lb/>
　　　欣欣亭<lb/>
<pb n="KR4d0250_WYG_004-21b"/>
卉木俱含喜色日迎杖屨床前晚秀早芳相續四時留<lb/>
得春天<lb/>
　　　氷雪軒<lb/>
史君甚愛竹弟欲與渠為二難嵗晚青青玉立不須俗<lb/>
眼同㸔<lb/>
　　　白蓮池<lb/>
處士幽居安在荷花十里西湖無謂一池褊小以人為<lb/>
重何殊<lb/>
<pb n="KR4d0250_WYG_004-22a"/>
　　　九月到白石先妣塋所<hi>此以下自長沙歸鄉所作</hi>
不瞻宰木過三年霜露凄凉倍愴然馬鬛但驚荒宿草<lb/>
龜趺未辦表新阡平生鍾釜空遺恨舊物桮棬半不傳<lb/>
鴻鴈差池風雨急吞聲清淚徹黄泉<lb/>
　　　次韻胡元龍擕詩相訪<lb/>
杜門度永日蒼苔生栁隂欹枕喚黄妳頽然厭披吟剥<lb/>
啄来者誰一笑逢知心試歸與婦謀無酒堪共斟解頥<lb/>
只𤣥談清風拂衣襟奚囊出妙語戞玉而鏘金為公歌<lb/>
<pb n="KR4d0250_WYG_004-22b"/>
數詩絃以緑綺琴歡伯舊有盟可寒猶可尋<lb/>
　　　丙午中秋夜<lb/>
玉斧經年不暫閒脩成今夜月團圓老蟾是處光皆滿<lb/>
飛鵲如予意未安免與朋儕争翰墨聊呼兒女具杯盤<lb/>
飲酣尚起飄然興欲訪羣仙到廣寒<lb/>
　　　次韻李仲永擕詩相别<hi>将赴臨湘</hi>
李侯人物極清真氣似靈犀可辟塵平日論心思益友<lb/>
而今刮眼見詩人有官堕在蒹葭境為政恐無桃李春<lb/>
<pb n="KR4d0250_WYG_004-23a"/>
撫字要湏寛猛濟誦公佳句合書紳<lb/>
　　　和至卿叙述三首<lb/>
長年英氣易消磨窮達其如有命何進徳要須涵養熟<lb/>
讀書不在見聞多揮犀欵曲思君話烹鯉殷勤約我過<lb/>
鏡裏素絲侵緑鬂着鞭聖域莫蹉跎<lb/>
木偶漂漂無定蹤歸来依舊嘆途窮與君趍向元相似<lb/>
渉世行蔵畧不同縦使寒松生澗底也勝澤雉蓄樊中<lb/>
一丘一壑平生願他日俱為桑苧翁<lb/>
<pb n="KR4d0250_WYG_004-23b"/>
襟期難與俗人論擺落浮名莫絆身妙理自能中酒聖<lb/>
清談不肯問錢神世情一任手翻覆此道元如肘屈伸<lb/>
隱約形容不枯槁秪應胸次有陽春<lb/>
　　　和至卿述懐二首<lb/>
管城脫㡌即詩成尚挾琴書困筆耕自可追風千里去<lb/>
何妨警露九臯鳴心扵外物無榮辱身與虚名孰重輕<lb/>
醉裏工為青白眼定應阮籍是前生<lb/>
老氣軒昻驥躡雲丘園盤薄不求聞詩方平淡如摩詰<lb/>
<pb n="KR4d0250_WYG_004-24a"/>
人亦清真似右軍無以為家那得爾幸哉有子不徒云<lb/>
鳯雛自是堯廷瑞翰墨場中早䇿勲<lb/>
　　　弔禰正平<hi>并序</hi>　<hi>此以下臨湘所作</hi>
　蜀人韓毅伯㳺武昌作詩弔禰正平専詆黄祖祖不<lb/>
　足責其言盖有為而發也昔孟子謂盆成括小有才<lb/>
　而未聞大道則足以自殺其軀正平未免坐此就東<lb/>
　京人物論之郭林宗徐孺子黄叔度之樊墻正平未<lb/>
　能窺也乃書數語述此意<lb/>
<pb n="KR4d0250_WYG_004-24b"/>
曺瞞忍殺楊徳祖不敢復害禰正平區區黄祖雀䑕輩<lb/>
乃以嬉笑生五兵才雖可愛亦可忌人間險過羊腸路<lb/>
不鋤驕氣禍之媒祖也不仁衡未智黄鶴樓前江水平<lb/>
鸚鵡洲邊春草青憑君酹酒弔孤塚古來賢哲非貪生<lb/>
處士一死泰山重文舉一死鴻毛輕<lb/>
　　　和韓毅伯知命<lb/>
春風盎盎杯中酒流水潺潺膝上琴箇裏有人真得趣<lb/>
槐安一夢莫關心<lb/>
<pb n="KR4d0250_WYG_004-25a"/>
　　　和韓毅伯求鹿皮韻<lb/>
文豹以皮豜以肉鹿兼坐此命難贖梅花膚革充鞾材<lb/>
人恰跣行畏傷足<lb/>
　　　次韻韓毅伯病瘧<lb/>
胸襟玉氣吐長虹扶老猶須藥物功示病維摩非實相<lb/>
戲人瘧鬼助文窮筆頭排悶詩千首甕面消愁酒一中<lb/>
無悶無愁始安樂此身何日不春風<lb/>
　　　次韻韓毅伯謝人恵茶<lb/>
<pb n="KR4d0250_WYG_004-25b"/>
一線金沙泉脉来官焙初香春未雷雲龍小餅到天上<lb/>
露芽濯濯千嵓隈縑緗空滿石渠閣鴻漸經成方有託<lb/>
喚作酪奴真薄夫雪乳雲腴何可無哦詩舌本費澆灌<lb/>
畏遭水厄徒拘拘豈知佩印乗軒客醉飽犧尊羊鼎側<lb/>
要試江山第一泉紫鳯盤旋蒼璧圓書生品味惟三九<lb/>
性自嗜茶如嗜酒<lb/>
　　　和韓毅伯述懐<lb/>
洗琖従容對聖賢笑談未了意悽然折腰我既慚陶令<lb/>
<pb n="KR4d0250_WYG_004-26a"/>
肆志公宜學仲連三沐三熏嗟已晚一觴一詠樂餘年<lb/>
人窮愈甚詩方好留取珠璣向後傳<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4d0250_WYG_004-26b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　雙溪類槀卷四<lb/>
</p>
<p>
</p>
  </div>
<div>
                <head>雙溪類槀卷五</head>
    <p>
<pb n="KR4d0250_WYG_005-1a"/>
欽定四庫全書<lb/>
　雙溪類槀卷五　　　　　　宋　王炎　撰<lb/>
　　古律詩<lb/>
　　　次韻韓毅伯趣諸先軰送茶<lb/>
脫腕符移日旁午魚眼浮香湏一煮客来捧腹共軒渠<lb/>
暫時撥置官文書喜客恨無鮮可擊滿盂脫粟飢時喫<lb/>
睡魔不待巧擠排雪花小啜清風來人生何苦浪馳逐<lb/>
但得所求心自足意在春風曉露邉愛惜一旗輕萬錢<lb/>
<pb n="KR4d0250_WYG_005-1b"/>
碾破雲龍還不飲灧灧金荷扶玉筍渠方醉魄甘沉迷<lb/>
我自詩情要勾引<lb/>
　　　再用元韻因簡縣庠諸先輩<lb/>
書生卯飯動及午薑糝莱絲煩自煮異時甘脆屋渠渠<lb/>
出自空腸千卷書竹間杵臼相敲擊茶不療飢何苦喫<lb/>
泉新火活費裁排呼奴更挈銅缾来蜀客見之心逐逐<lb/>
暫借紙窻休繭足歸歟家在淮湖邉草魁可買無青錢<lb/>
不辦雲腴供粥飲空有束詩如束筍青箬小分鷹爪香<lb/>
<pb n="KR4d0250_WYG_005-2a"/>
江上拏舟當逺引<lb/>
　　　和韓毅伯擬别<lb/>
踉蹡揖客客為誰依舊驪珠色陸離不謂逺遊来此地<lb/>
未能小隱待何時慣看覆手仍翻手休問開眉與皺眉<lb/>
歸去淮山訪猿鶴清風滿袖自披披<lb/>
　　　江上為韓毅伯訪得便舟<lb/>
銅墨纏腰雪上頭人生一飽亦難謀天明忽暗釀梅雨<lb/>
風暖又寒催麥秋老矣不堪時節換粲然方幸故人留<lb/>
<pb n="KR4d0250_WYG_005-2b"/>
白雲呼去淮山住强為江邉問買舟<lb/>
　　　再用元韻二首<lb/>
牛千蹄角橘千頭嘆息斯人善自謀文氣如虹徒貫日<lb/>
筆耕有榖不逢秋悠悠何啻十年别得得纔為一月留<lb/>
女嫁男婚吾未了夢随鷗鷺學操舟<lb/>
倦㳺莫忘大刀頭老去行蔵要熟謀少病若能如萬福<lb/>
上書安用學千秋碧雲合處來何緩黄鶴飛時挽不留<lb/>
後夜月明烟水濶更呼兒輩洗瑶舟<lb/>
<pb n="KR4d0250_WYG_005-3a"/>
　　　次韻韓毅伯誌别<lb/>
江頭三老風檣急詩叟欲行還却立剛腸不解兒女悲<lb/>
肯為别離襟袖濕翰墨場中空白眉宦㳺不遂休奔馳<lb/>
平生訥室有秘訣持以贈君君可歸静而無譁氣方定<lb/>
清而寡慾心自正耳根毁譽等風波眼界枯榮俱泡影<lb/>
得此還家雖退蔵被褐懐玉中含光踏破青鞋行萬里<lb/>
猛省昨非今近是但看汚瀆有靈龜莫道蹄涔無尺鯉<lb/>
　　　次韻韓毅伯别許宣教<lb/>
<pb n="KR4d0250_WYG_005-3b"/>
自說覉懐老更慵淮山入夢碧叢叢一尊醽醁人将别<lb/>
三疊陽闗曲易終此去若無鴻鴈信相望未免馬牛風<lb/>
耕雲釣月平生事我亦謀歸古歙中<lb/>
　　　題岳陽守張仲駿浮光亭<lb/>
三邉水墨畫遥山下有玻瓈萬頃寒蟾兔上時留倒影<lb/>
魚龍無處動微瀾舊來樓觀東西出未覺乾坤表裏寛<lb/>
更向上頭髙着眼湖光今作一杯看<lb/>
　　　又題月臺<lb/>
<pb n="KR4d0250_WYG_005-4a"/>
天心湖面月團圓中着胡床坐廣寒玉鑑照空無盡境<lb/>
氷輪碾水不生瀾搗成兔藥人難老舞徹霓裳夜未䦨<lb/>
願躡兩鳬陪鶴駕従公飛到九霄看<lb/>
　　　縣圃黄梅半堕草間<lb/>
荷鋤芟草喚畦丁手拾黄梅遶樹行結子青青随雨老<lb/>
開花白白本氷清嘗新争擘紅泥酒知味誰調玉鼎羮<lb/>
齒軟眉顰遭棄擲誤従雪裏競欣榮<lb/>
　　　招同官諸宣教一飯用舟字韻成拙句<lb/>
<pb n="KR4d0250_WYG_005-4b"/>
士要飛騰及黒頭肯來揮麈試同謀已擕荷葉招歡伯<lb/>
莫笑花枝欠杜秋老我餘年思釣渭諸君他日合封留<lb/>
胸中器度須深濶江漢方行萬斛舟<lb/>
　　　飲䦨月上不能留客再成一篇<lb/>
緑幄隂深數樹梅胡床相對手行杯茫茫世事愁眉斂<lb/>
亹亹談諧笑口開欲把清風留客坐更呼明月出雲來<lb/>
咄嗟難辦厨中具興盡翩然命駕回<lb/>
　　　居民多疫為散藥<lb/>
<pb n="KR4d0250_WYG_005-5a"/>
不信醫方可活人但随巫語去迎神憑誰妙手如和緩<lb/>
調䕶江臯萬户春<lb/>
　　　聞田家挿秧已畢<lb/>
聞道田家日夜愁黄雲白雪不全収稻畦挿遍青如染<lb/>
滿望今年倍有秋<lb/>
　　　偶行後圃成三絕<lb/>
繁紅飛盡緑成隂更有忘憂草色新吏隱何心来對景<lb/>
化工随意自留春<lb/>
<pb n="KR4d0250_WYG_005-5b"/>
琅玕十丈籜龍孫已向梢頭㪚緑隂他日雪霜顔色好<lb/>
正縁外直内虛心<lb/>
園蔬入市不論錢忍口休參玉版禪留得新梢過舊榦<lb/>
清風六月亦蕭然<lb/>
　　　小鳬<lb/>
母雞伏得兩鳬雛馴食庭除不待呼水浴泥行随分足<lb/>
不知鷗鷺有江湖<lb/>
　　　蛙聲<lb/>
<pb n="KR4d0250_WYG_005-6a"/>
官蛙不問雨兼晴閣閣無端聒耳鳴對客自誇聞鼓吹<lb/>
稚圭此語豈真情<lb/>
　　　勸農出郊三絶<lb/>
小煩脚力上崔嵬意為仙翁特地來只有白雲蔵古洞<lb/>
不知黄鵠㡬時回<hi>古仙洞</hi>
桃花一笑弄春晴布榖瀾翻亦勸耕十雨五風蒙帝力<lb/>
願同父老慶秋成<hi>勸農</hi>
邉頭萬馬似雲屯凖備秋風壓戰塵何日将軍収虎帳<lb/>
<pb n="KR4d0250_WYG_005-6b"/>
道旁築屋免勤民<hi>馬驛</hi>
　　　出郭視田訟三絶<lb/>
撥置文書小據鞍舉頭厯厯見青山老農指㸃黄雲好<lb/>
為駐雙鳬一解顔<lb/>
木末鷓鴣相應鳴路危笑我不能行湖光淺緑山容碧<lb/>
頗覺心清境亦清<lb/>
草生棄地沒牛深豈是膏腴畝一金野老雙蓬俱半脫<lb/>
尚憑蝸角起争心<lb/>
<pb n="KR4d0250_WYG_005-7a"/>
　　　覓李尉白犬<lb/>
長安少年好狗馬日日遨逰五陵下八尺騰驤行地龍<lb/>
突過無前追疾風一箭穿空兩鵰堕尚挾白羽腰騂弓<lb/>
回鞭更踏南山路射殺山中白額虎却解重環四尺獒<lb/>
快逐豐狐捜狡兔獵罷歸来喚歌舞釃酒割鮮供笑語<lb/>
窮巷書生那有此毛頴陶泓守環堵老来無力跨蹇驢<lb/>
少日青鞋只徒歩何况平生非獵師何須有犬如韓盧<lb/>
青氊舊物猶在室吹燈未滅憂穿窬似聞黄耳雲來孫<lb/>
<pb n="KR4d0250_WYG_005-7b"/>
豐顱拳尾雪不如従公覔取扞門户主人髙枕偷兒避<lb/>
　　　和黄先卿即事五首<lb/>
見說幽棲地長年只杜門誰知雙井後今有此公存釣<lb/>
月操蓮葉批雲卧竹根静中觀物化畫外識乾坤<lb/>
　　　二<lb/>
鴻鴈南随暖璣衡北轉杓忍貧居自穩得句興偏饒藜<lb/>
杖難頻出蒲輪合見招惜無推轂手寂寞老漁樵<lb/>
　　　三<lb/>
<pb n="KR4d0250_WYG_005-8a"/>
水落洲争出天寒日易昏倦逰来異縣小隱住荒村鶴<lb/>
骨縁詩瘦雞膚借酒温長鬚煩洒掃吾欲叩柴門<lb/>
　　　四<lb/>
生理今何似豐年亦屢空有愁催髮白無樂駐顔紅歸<lb/>
計何時决詩家乃爾窮悲風吹宰木吾亦夢江東<lb/>
　　　五<lb/>
此客来湖上驪珠照北垠山林成獨往風月許誰分寂<lb/>
寂無波井悠悠不雨雲莫年詩更好何止掃千軍<lb/>
<pb n="KR4d0250_WYG_005-8b"/>
　　　題巴陵宰鄧器先北窻<lb/>
權利炙手熱争道俱着鞭雞鳴已盥櫛日莫未息肩中<lb/>
宵一假寐夢想㳺鈞天達人袖手觀方寸常超然氷壺<lb/>
不受暑凛凛含清寒消摇北忩下俯仰宇宙寛千詩句<lb/>
有眼一曲琴無絃開尊對白堕拂榻飽黒甜功名不挂<lb/>
念氣定神自閒淵明亦一出未倦飛已還我常疑若人<lb/>
本不欲閉闗漫仕今墨綬閱世垂蒼顔卷舒各有時隱<lb/>
顯皆足賢先正文昌丞玉立四近班風流被後昆世以<lb/>
<pb n="KR4d0250_WYG_005-9a"/>
忠孝傳丹扆新日月黄圖舊山川故家喬木髙義氣許<lb/>
國堅前賢經濟心不在軒冕間才猷時所須何得無裏<lb/>
言髙枕恐未穩鳴珂終小騫煌煌漢元侯事業光青編<lb/>
　　　用元韻寄周推蕭法<lb/>
隔岸好山羅數峯遶簷脩竹添深叢雲溪有此兔一窟<lb/>
将雛徳曜随梁鴻一飢難忍出謀食志鬱不伸成怪松<lb/>
彼美湓城二君子昔未識面先聞風一如龍媒氣深穩<lb/>
不騖㨗徑行怱怱管城之外别用志懶哦五字呉江楓<lb/>
<pb n="KR4d0250_WYG_005-9b"/>
動中養定自有道鬚豈不白顔甚紅一如鵷雛出丹山<lb/>
律吕節奏蔵扵胸即之肅肅又盎盎意在寥廓觀鴻濛<lb/>
蹣跚勃窣我何者亦許附在交㳺中少時浪迹鹿在藪<lb/>
垂老能言鸚入籠心官鄙吝如膩垢見此水鏡一洗空<lb/>
霏霏伏雨濕楊栁滴滴寒露凋芙蓉日月逝矣足可惜<lb/>
夢魂不入槐安宫破觥暖浪侵浮蟻小鼎生烟明宛虹<lb/>
為公更作商聲歌朔風惨淡吹葮蓬精金美玉有定價<lb/>
嘆息鉅眼無坡翁<lb/>
<pb n="KR4d0250_WYG_005-10a"/>
　　　用元韻荅汪廣文<lb/>
十丈花開玉井峯藤蘿亦附灌木叢可憐浮食不根着<lb/>
南北羇旅如燕鴻倦飛欲返返未得夢魂時遶三徑松<lb/>
故人相見發孤笑執熱一濯清穆風小傾家釀歌驪駒<lb/>
有懐未吐行怱怱山寒不開北枝梅地逺誰樹南荆楓<lb/>
欲談此意無為領撥灰消盡麒麟紅未免随俗且折腰<lb/>
薄以今古澆其胸六經之澤溉萬世譬如畦稻宵露濛<lb/>
陳言有味可涵泳環堵差勝朝市中退之一賦吾未許<lb/>
<pb n="KR4d0250_WYG_005-10b"/>
二禽雅意豈願籠乗軒執珪何有哉日光熠熠塵飛空<lb/>
由來賢達多下位髙原不解生芙蓉龍魚仙伯妙此理<lb/>
垂雲小憩来儒宫洞庭湘山入詩句借與光彩勝赮虹<lb/>
百聞不及一見面獨對霜月搔飛蓬清光何事亦多闕<lb/>
試為問之修月翁<lb/>
　　　用元韻荅鄧宰兼簡華容孟宰<lb/>
我行六六黄山峯山中瑶草多芳叢浮丘笑我無此骨<lb/>
倐然飛去如孤鴻随流遂轉水上萍失地更屈澗底松<lb/>
<pb n="KR4d0250_WYG_005-11a"/>
絶憐拄笏頻㸔山未免舉扇一障風長沙三嵗坐兀兀<lb/>
洞庭千里來怱怱擁衾時作故鄉夢寒鴉無數啼丹楓<lb/>
繭絲未辦竟何補强飯空耗桃花紅巴丘健令工製錦<lb/>
况有奎璧星羅胸明月璀璨堆我前老眼照開春霧濛<lb/>
西寄華容雙鯉魚欲挽淵明來社中頗聞餘事戯毛頴<lb/>
亦舞𤣥蛟蒙碧籠心雖入俗不受塵出岫白雲行太空<lb/>
蒹葮四澤風露冷有此美徳如芙蓉尋幽或訪墨山寺<lb/>
弔古可賦章華宫何時冄揖兩鳬仙共喚麴生行偃虹<lb/>
<pb n="KR4d0250_WYG_005-11b"/>
無邉湖水似少海一㸃君山疑小蓬城南老樹無恙否<lb/>
煩渠試為呼回翁<lb/>
　　　用元韻荅徐尉<lb/>
于越亭亭羊角峯下有團團桂樹叢何人為賦反招隱<lb/>
虞羅亦罥碣石鴻學詩妙處如學仙功成換骨參喬松<lb/>
肯來洗我箏笛耳檿絲古曲彈南風喜君到此極亹亹<lb/>
惜君去此尤怱怱百年莫作千嵗調試往一㸔楓橋楓<lb/>
湘山幸有數斗酒江蟹肥大霜橘紅梅仙陶令連兩璧<lb/>
<pb n="KR4d0250_WYG_005-12a"/>
得酒可澆丘壑胸漁蓑風月笛三弄虬龍起舞凌空濛<lb/>
馮夷不得閟此境湖山収入奚囊中沙寒往事有銅鏃<lb/>
波穩清時無水龍人生所須行樂爾嗟我愁絶逃虛空<lb/>
己悲朽質悴蒲栁豈解巧笑開芙蓉青燈照牖似書舍<lb/>
素琴挂壁疑僧宫懸知堂上一杯水難飲天邉千丈虹<lb/>
大用自當擁金蓮小用亦合登少蓬騰身雲路五千里<lb/>
定笑白鳬成老翁<lb/>
　　　和許尉小洞庭韻<lb/>
<pb n="KR4d0250_WYG_005-12b"/>
古縣周遭臨水涯中有勝地蔵幽竒向來墨綬不領畧<lb/>
付與漁樵輕棄遺我乗蒼螭上其頂憑髙小築誅茅茨<lb/>
未能隱去學魯山且可尋幽如退之炊烟百堵共一市<lb/>
民氣稍稍春臺熈至尊豈為繭絲計老令恨無桃李蹊<lb/>
解衣一浣三年緇㣲風碾碎青琉璃魚龍悲嘯吹白浪<lb/>
煙靄吐吞蒙翠㣲湖中一㸃小君山誰琢瑶琨圓中規<lb/>
朱絃一曲舞馮夷凌風駕我雙鳬飛逺喚古仙笙鶴来<lb/>
月寒共醉玉東西天髙可逐霞佩去兒女牽衣吾未宜<lb/>
<pb n="KR4d0250_WYG_005-13a"/>
一官傴僂百僚底蒼髯欲雪将何為徘徊在此為五斗<lb/>
時亦諷誦淵明詞兹亭信美非我有夢遶故園還欲歸<lb/>
　　　再用元韻<lb/>
少時耕釣為生涯早知臭腐空神竒一丘一壑有佳處<lb/>
人棄我取如拾遺晚将數雛就斗食非願厚禄多如茨<lb/>
山林習氣今尚在前身疑是王獻之君王垂拱似虞夏<lb/>
朝野多暇時雍熈公庭日晡鳬鶩㪚屐齒小穿山徑蹊<lb/>
隱仙一見即首肯百鍾索酒傾琉璃湖山亦為開畫笥<lb/>
<pb n="KR4d0250_WYG_005-13b"/>
烟霏空翠俱熹㣲㓜輿風度極灑灑計然䇿畫徒規規<lb/>
蒼松奮鬛倚風嘯候鴈張羽粘天飛君山洞庭日在眼<lb/>
不復引領巴丘西急呼泓頴共着語境勝頗與詩相宜<lb/>
詩成却憶梅子真烏用一官黄綬為江頭誰是吹笛叟<lb/>
為公度此瓊瑶詞喚起羣龍出平湖屬渠扶柂従東歸<lb/>
　　　和吳秀才二絶<lb/>
　楮幣半千米一斗聊為逆旅之費割俸故不能多承<lb/>
　惠佳句敬用元韻成兩絶丐一覽<lb/>
<pb n="KR4d0250_WYG_005-14a"/>
句法洪徐可逼真摩挲老眼見斯人憐渠袖有釣鰲手<lb/>
要試虹竿欠李紳<lb/>
世人相馬苦嫌瘦誰識龍媒氣逸羣歸傍青燈對賢聖<lb/>
漢庭射䇿待方聞<lb/>
　　　送相士管明甫<lb/>
嵐光野色共扶輿見說壺天氣象殊疊巘吞雲圭角露<lb/>
寒泉觸石篆文紆荒凉佛屋存遺像窈窕仙嵓有别區<lb/>
何日青鞋親扣厯細評佳致染松腴<lb/>
<pb n="KR4d0250_WYG_005-14b"/>
臞仙窟宅獻幽竒付與藍田煅鍊詩佳處盡従公指出<lb/>
勝逰應笑我來遲品題泉石非無意依約烟霞未有期<lb/>
獨幸胸中丘壑在不湏目擊始心知<lb/>
　　　右清水嵓<lb/>
老南蛻骨㡬何年揖客支郎謾曲拳本自心清無染着<lb/>
豈因境静息攀縁我行不值揮犀語公到惟堪掃榻眠<lb/>
尚有詩魔降未得不禁物色巧勾牽<lb/>
未聞衲子着深功但見龍孫送好風尊宿尚留雙塔在<lb/>
<pb n="KR4d0250_WYG_005-15a"/>
衆丘皆讓一山雄禪闗暫到何須住法窟雖深豈用窮<lb/>
若問如如心自在夢魂不入大槐宫<lb/>
　　　右黄龍山<lb/>
　　　和陸簿九日二首<lb/>
西風拂面飲微酣小摘茱萸手自簮極羡酒兼詩共好<lb/>
正縁人與景相參杜門不復貪㳺賞落㡌無由際劇談<lb/>
嘆息登髙兄弟逺目随鴻鴈過天南<lb/>
風露蕭蕭葉半黄老来情薄似秋陽一樽冷落思佳客<lb/>
<pb n="KR4d0250_WYG_005-15b"/>
九日凄凉在異鄉採菊何心追靖節哦詩無語荅仇香<lb/>
危䑓戯馬今安在休惹清愁攪石腸<lb/>
　　　喜晴行呈陳宰<lb/>
秋盡黄雲漲南畝修我囷倉築場圃不堪雨脚如懸麻<lb/>
坐見禾頭欲生耳令君意與神明通爐熏未斷来天風<lb/>
吹開六出花數㸃轉盼杲杲扶桑紅日下鳥烏聲亦樂<lb/>
村北村南争刈穫白酒香浮老瓦盆樵歌緩扣烏犍角<lb/>
有客擕家来受廛豐登未見如今年老農扶杖笑相語<lb/>
<pb n="KR4d0250_WYG_005-16a"/>
只恐雙鳬朝日邉<lb/>
　　　陸簿生日<lb/>
冬令始嚴肅淑氣回晏温簾幃映瑞色見此天上麟蒙<lb/>
羽有再来機雲定前身清標入黄綬胸次不受塵洗玉<lb/>
酌流霞眉間喜津津飛龍御天位喬木思世臣功名固<lb/>
自有難得惟青春<lb/>
　　　溪上晚歩二首<lb/>
山静色不改溪深流自遲緩行聊寓目小立却支頥樵<lb/>
<pb n="KR4d0250_WYG_005-16b"/>
斧寒尤響漁舟晚更移老夫無伴侣穉子獨追随<lb/>
　　　二<lb/>
風定留黄葉波清湧白沙前山惟道院斷岸半漁家老<lb/>
去忘時事閒中度嵗華經旬如再出便可探梅花<lb/>
　　　宋可挹挽詩<lb/>
萬卷蔵書富千金市義多斯人今止此造物意如何風<lb/>
月空投轄烟波冷㬠蓑林間誰挂劔清淚堕悲歌<lb/>
　　　用十梅韻荅馮簿<lb/>
<pb n="KR4d0250_WYG_005-17a"/>
今代馮野王聲滿東海濵可敬亦可愛温然氣如春緑<lb/>
綺絃朱絲為我調白雪此亦公緒餘所長兼五絶嘗試<lb/>
評公詩崖岸極孤絶同僚筆可焚後學巾宜折清真去<lb/>
邉幅明白傾底裏枳棘見鸞凰十倍跫然喜講道師友<lb/>
少稽古編簡殘何以起斯文念之心為寒銀鈎入翠珉<lb/>
文字本膚淺以書不以辭恃此或行逺人品如許髙不<lb/>
卑一官小居之以廉勤王事豈難了霏霏玉麈談鄙吝<lb/>
堪澡雪每見輒有聞敢憚頻磬折道本無垢净境自有<lb/>
<pb n="KR4d0250_WYG_005-17b"/>
喧寂願聞禪說中何以得真實黄門執㦸翁晚乃薄詞<lb/>
賦我宜草𤣥文未必知妙處<lb/>
　　　和何應辰過山谷墓韻<lb/>
何年馬鬛埋玉樹上有喬木清風寒琳瑯金薤落四海<lb/>
萬象頓挫随毫端追攀前軰豈無意偶来弛擔鳴珂里<lb/>
生恨與公相後先臨風三嘆不能已論詩誰解鍼膏肓<lb/>
人間今日無黄香經過一酹尊中碧明月灣頭山閴寂<lb/>
　　　新晴出溪上因訪王伯明詹望之<lb/>
<pb n="KR4d0250_WYG_005-18a"/>
萍轉滯巖邑簡出而深居兒輩不自量妄意㳺璧池日<lb/>
占烏鵲喜不寄黄犬書積雨蒸溽暑客思鬱不舒新晴<lb/>
一散策消摇滌煩紆意行入幽徑籬落相蔽虧竹萌茁<lb/>
鳯尾𤓰蔓纏龍鬚物化日夜流嗟我方棲遲莫受憂患<lb/>
煎素髮無再緇扣門謁二友清坐俱久如荘語間善謔<lb/>
相視一解頥静窺勢利場疾足争驅馳自念甘斂退非<lb/>
黠仍非癡茗乳泛輕雪爐熏駐㳺絲且勿談世事揮犀<lb/>
聊說詩<lb/>
<pb n="KR4d0250_WYG_005-18b"/>
　　　用元韻荅詹望之<lb/>
随牒久浮食弛擔來卜居鷦鷯一枝足不羡飛天池盥<lb/>
濯朱墨手拂蠧理故書識字非子雲下帷慚仲舒第喜<lb/>
官情薄未解歸思紆對境有喧寂即理無成虧動以静<lb/>
為根輪柅常相須㨗徑易傾覆夷途固逶遲巷南有廛<lb/>
隱白玉不受緇熟視眉睫間容色常穆如伯仲吹箎塤<lb/>
北堂奉期頥時亦踏街塵意馬不外馳見我床頭易信<lb/>
我殊不癡喜言雖溢美老眼眩色絲相期到妙處不止<lb/>
<pb n="KR4d0250_WYG_005-19a"/>
奚囊詩<lb/>
　　　溪上尋梅不遇<lb/>
𤣥冬用事秃千林蓓蕾凌寒瘦不禁已喚蒼頭篘臘脚<lb/>
未逢玉頰吐春心客居避俗遨遊少老境㸔花感慨深<lb/>
屬付緑衣歌舞地吹香一笑慰幽尋<lb/>
　　　寓居分寧去故鄉千里不歸者二年思念松楸<lb/>
　　　成長句<lb/>
曖曖風日暖林薄皆蕃鮮好鳥仍嘯歌晚花亦嫣然問<lb/>
<pb n="KR4d0250_WYG_005-19b"/>
之此何時春莫将禁烟家家饌觴豆拜掃墟墓間飛鳴<lb/>
烏攫肉叢木挂紙錢而我獨不樂慨然坐長嘆開編不<lb/>
能讀當饋不能餐豺獺尚有祭誰忍忘其先念為貧所<lb/>
驅随牒二十年少壮不可留覽鏡将華顛空慚北山移<lb/>
未表南陽阡闔門有百指負郭無一廛坐此客異鄉歸<lb/>
思空纏綿憶昔初筮仕吾母猶朱顔三釡不及養遽悲<lb/>
蓼莪篇侵尋嵗月久百感難具言傷心思宰木清淚如<lb/>
流泉狐死必首丘古人亦重遷况我雖宦㳺十世家星<lb/>
<pb n="KR4d0250_WYG_005-20a"/>
川親朋日在眼可以相周旋土風有不同客意終未安<lb/>
花落草凄凄青山啼杜鵑<lb/>
　　　即事六絶<lb/>
焚香清坐對韋編妙處懸知不可傳三畫分明寄𤣥㫖<lb/>
誰将脩綆汲深泉<lb/>
半生飄泊将雛意百感凄凉䑛犢情露電終非真實相<lb/>
彭殤何者是長生<lb/>
布衣蔬食且随縁睡起時参柏子烟欲倚繩床拈白拂<lb/>
<pb n="KR4d0250_WYG_005-20b"/>
何人真解意中𤣥<lb/>
了無俗駕到蝸廬隱几閒翻貝葉書屬付蒼頭休洒掃<lb/>
緑苔随意上階除<lb/>
拂拭青奴供晝眠半晴半雨釀愁天夢回不到南柯境<lb/>
風過緑隂號晚蟬<lb/>
孫竹新添緑玉枝穉禽學習遶簷飛動中㑹取歸根意<lb/>
雨過白雲横翠㣲<lb/>
　　　遊南山寺題澹軒<lb/>
<pb n="KR4d0250_WYG_005-21a"/>
雲根露竒怪上有青蓮宫軒窻極净麗疑入懸壺中凭<lb/>
檻俯寒流披襟納清風跏趺坐少定滯念氷雪融人生<lb/>
蟻旋磨世故鳥印空道眼一回光味與嚼蠟同此意誰<lb/>
為領白雲横逺峯<lb/>
　　　用元韻荅麟老<lb/>
登臨倚木末下瞰魚龍宫我方解墨綬着身丘壑中翩<lb/>
然一清㳺飛舄可御風前瞻鳯山尾老衲如懶融見處<lb/>
詣實際非色仍非空笑我蠟屐行亦與玩物同燕坐不<lb/>
<pb n="KR4d0250_WYG_005-21b"/>
出門心㳺妙髙峯<lb/>
　　　再用元韻荅麟老<lb/>
七閩名家子祝髪隱梵宫碧海掉尾鯨不堕世網中熏<lb/>
爐起香霧㯶拂生清風寂寂枯木巖中有春意融杖屨<lb/>
厭山水習氣一洗空違俗非崖異入俗非雷同乃知行<lb/>
市廛宛如坐孤峯<lb/>
　　　述懐三首<lb/>
久客二年半故鄉千里餘兒曺穿草屨老子挂柴車世<lb/>
<pb n="KR4d0250_WYG_005-22a"/>
事杯中物生涯篋裏書一廛何日辦衰晚憶吾廬<lb/>
　　　二<lb/>
宦薄因謀拙心安任數竒功名半幅紙權利一鈎絲已<lb/>
作絡頭驥殊慚曳尾龜暫時深袖手風月話襟期<lb/>
　　　三<lb/>
百指久轉食一身今倦逰事無非堕甑心本是虚舟儻<lb/>
不嘗艱阻渠能寡悔尤管城雖解語懶賦畔牢愁<lb/>
　　　次韻荅熊朝英<lb/>
<pb n="KR4d0250_WYG_005-22b"/>
杜門燕坐閱黄庭道在靈䑓莫與京少日忍貧吾志得<lb/>
莫年為吏此身輕始知軒冕有塵累不似山林無俗情<lb/>
綘帳先生應撫掌南箕北斗只虛名<lb/>
　　　再次韻<lb/>
秋風相挽出門庭東望雲邉白玉京婚嫁自嗟何日了<lb/>
利名誰信本来輕揮毫為我光行色傾盖知公不世情<lb/>
文字清新有如此底縁淡墨未題名<lb/>
　　　勝賞亭<lb/>
<pb n="KR4d0250_WYG_005-23a"/>
路入三家市墻圍十畆園雲山如畫出人住小桃源<lb/>
　　　贈郭相士<lb/>
兩眼明如月江湖度十春問誰當鼎貴笑說未逢人<lb/>
　<lb/>
　<lb/>
　<lb/>
　<lb/>
　<lb/>
<pb n="KR4d0250_WYG_005-23b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　雙溪類槀巻五<lb/>
</p>
<p>
</p>
  </div>
<div>
                <head>雙溪類槀巻六</head>
    <p>
<pb n="KR4d0250_WYG_006-1a"/>
欽定四庫全書<lb/>
　雙溪類槀巻六　　　　　　宋　王炎　撰<lb/>
　　古律詩<lb/>
　　　和祝聖予送行韻<lb/>
少年困裋褐妄意取圭組徒為出岫雲不作潤物雨三<lb/>
年葮葦叢鳬舄堕江滸憂患鬢先凋驚呼髀空撫過期<lb/>
釋重負揆日趨在所投簮誠未能束擔亦良苦漢庭士<lb/>
冀北不可一二數顧我㝡平凡辱君誤推許皇明照百<lb/>
<pb n="KR4d0250_WYG_006-1b"/>
工天髙日亭午海嶽雖兼受涓埃諒無補汲汲為身謀<lb/>
人生㡬寒暑軒冕既儻来金璧又難貯試㸔轅下駒何<lb/>
如黄鵠舉莫待婚嫁了徑為松菊主大隱在城市髙人<lb/>
戀衡宇相期數過従脩綆同汲古<lb/>
　　　次韻孫居易送行<lb/>
着鞭欲為功名起椎鈍不堪加礪砥感君雅意重金玉<lb/>
餞我新詩粲桃李我扵吏事非清通向來妄意圖民功<lb/>
本無仁心致三異豈有遺愛留一同鬂毛斑白眼昏黒<lb/>
<pb n="KR4d0250_WYG_006-2a"/>
身外榮枯從造物恥擕奏牘到公車千慮懸知無一得<lb/>
　　　陳宰生日<lb/>
花枝㸃綴深淺紅溪山二月春融融琴堂清曉氣葱鬱<lb/>
躡鳬此日來仙翁姓名已久書綘闕骨相元自居紗籠<lb/>
君王厚下為保障郎宿垂光臨一同兩行吏立薄氷上<lb/>
四境人行明鏡中三年妙手巧製錦藉甚治聲聞九重<lb/>
桃李隂邉共歌舞勸君飲盡玻瓈鍾着鞭由此登要路<lb/>
推轂豈必由諸公未教曳履侍文石亦合峩豸乗花驄<lb/>
<pb n="KR4d0250_WYG_006-2b"/>
中堂朱紱映綵服瑶池無日無春風摩挲銅狄閱人世<lb/>
何止他年方兩瞳<lb/>
　　　和王宗禮送行韻<lb/>
羊腸官路困躋攀為米低頭亦厚顔尚欲束装趨帝闕<lb/>
未能盡室返家山青雲新貴争先進空谷幽人去不還<lb/>
我獨行蔵兩無取狐疑丘壑市朝間<lb/>
　　　和陸簿韻<lb/>
士龍才氣極超然奕奕家聲見象賢慣學詩翁歌白雪<lb/>
<pb n="KR4d0250_WYG_006-3a"/>
懶従舉子選青錢三年小試淹巖邑千里來歸近日邉<lb/>
流落倦逰吾老矣㸔公騰踏上凌烟<lb/>
　　　和黄子山韻二首<lb/>
三年凋縣積憂虞幸脫拘囚氣始蘓已愧淵明辭五斗<lb/>
尚晞聱叟住三吾潜心道義須加進垂世功名莫浪圖<lb/>
前日趍營今斂退看人髙歩上天衢<lb/>
閉門聖域妙鈎深霧豹文成照士林顧我一生求勝已<lb/>
與公數面可論心㬠蓑溪上今陳迹嘯白堂中久絶吟<lb/>
<pb n="KR4d0250_WYG_006-3b"/>
雙井獨為風月主欣聞緑綺奏遺音<lb/>
　　　用元韻答徐㓜文<lb/>
身行宦路固多虞夢到清都厭積蘇欲返初心觀易老<lb/>
懶開辯口學巖吾有懐擬作西征賦無䇿堪陳北伐圖<lb/>
才具如公宜頴脫不應空谷老唐衢<lb/>
學道工夫要汲深塵生麈尾坐書林何妨緩歩時過我<lb/>
試共𤣥談一洗心翠岫遶溪雙鷺下緑隂覆屋亂蟬吟<lb/>
是中别有無聲句莫笑遲遲不嗣音<lb/>
<pb n="KR4d0250_WYG_006-4a"/>
　　　謝黄子山賀得孫<lb/>
侵尋及頽齡憂患催霜鬚是身如老木枯枿生孫枝自<lb/>
念非逸少屈指無七之日願榖豐下今見鳯有兒安得<lb/>
夀喬松及渠成立時追念十年事欣戚更乗除𤓰葛自<lb/>
延蔓葮莩相因依賴此一雛生兩家釋猜疑飛鵲遶屋<lb/>
鳴織翠来華裾相視一粲然英詞出瓊琚醴甘不醉人<lb/>
湯餅浮銀絲只欠解語花遏雲歌此詞知公本惜飲嘗<lb/>
試覆一巵因之酹梅塘騎鵠何時歸<lb/>
<pb n="KR4d0250_WYG_006-4b"/>
　　　和麟老韻五絶<lb/>
詩清雖為竹庵編禪妙元従佛眼傳用處縦横能殺活<lb/>
匣蔵不肯試龍泉<lb/>
清如野鶴有仙骨閒似片雲無俗情試問老人那得病<lb/>
定應金粟是前生<lb/>
客塵悟了息攀援萬事虛浮一聚烟挂佛壁間趺坐穩<lb/>
遶簷翠柏解談𤣥<lb/>
白雪蒙頭卧佛廬筆端亦解世間書無情安用詩陶冩<lb/>
<pb n="KR4d0250_WYG_006-5a"/>
有病何須藥破除<lb/>
居似鷦鷯巢一枝意如倦翼怯髙飛尚憐身是他鄉客<lb/>
夢遶松楸賦式㣲<lb/>
　　　王倅成老挽詩二首<lb/>
末俗輕浮甚斯人有古風持身無表襮為吏極清通學<lb/>
似武平一仕如張長公龜趺宜篆刻潜徳照無窮<lb/>
　　　二<lb/>
珠玉山淵潤仁人久里居低徊嘗結綬强健即垂車長<lb/>
<pb n="KR4d0250_WYG_006-5b"/>
厚皆堪法循良亦可書惜哉懐逺業小試只題輿<lb/>
　　　和陳丞彦能韻<hi>已上並分寧所作</hi>
東山林壑自盤旋健歩翩翩似壮年退不求名如避世<lb/>
清而寡欲可成仙懸知身外渾無事不羡壺中别有天<lb/>
珍重與君頻問信二松遺愛滿脩川<lb/>
　　　方漕躬明挽詩三首<lb/>
行蹕留吳㑹神州久陸沉君王經逺志臣子復讐心慷<lb/>
慨披丹悃褒嘉拜玉音騎箕何太速有識共沾襟<lb/>
<pb n="KR4d0250_WYG_006-6a"/>
　　　二<lb/>
吳蜀蜂腰勢荆襄控上㳺羣公無逺慮天子有深憂此<lb/>
事須成筭何人更熟籌黄圖三輔近北望不禁愁<lb/>
　　　三<lb/>
一節方將指千兵競力耕江淮如富實河洛可經營許<lb/>
國忠誠切謀身寵辱輕空遺今日恨公論付臺評<lb/>
　　　謝江潭諸公<lb/>
相逢一解頥欵曲吐肺腑主人愛敬客童孺亦呼舞擊<lb/>
<pb n="KR4d0250_WYG_006-6b"/>
鮮倒家釀花枝照樽爼善謔時絶倒惜飲亦徑醉十年<lb/>
一㑹面此身㡬寒暑不見即相念臨分無可語翰墨要<lb/>
淘練飲食謹調護行役今何時天寒嵗將莫故鄉松梓<lb/>
荒他鄉寓兒女豈不念之深秖覺丹心苦天機馬出塞<lb/>
人事狙賦芧都門桂玉地久客憚覉旅東風染春紅歸<lb/>
程渉溪滸經過不厭數弛擔更少住禮簡情乃真惟宜<lb/>
具雞黍<lb/>
　　　題童夀卿博雅堂<lb/>
<pb n="KR4d0250_WYG_006-7a"/>
㑹道莫如約要識胸中真講學亦貴博不廢紙上陳王<lb/>
充與李邕世豈無若人中秘未許見市肆何所聞童君<lb/>
家多書乃為我軰慮安用蓬萊山萬卷皆聚此又復附<lb/>
益之秦碑及周鼓剡溪来楮生歙穴㑹石友持此分雅<lb/>
俗清渭映濁涇不賄屋自潤無爵身亦榮好事時相過<lb/>
不憚倒屣迎揮麈言有味寂如無市聲孰如漢中郎孰<lb/>
似楚左史孰能誦亡書孰解作竒字是中猶淵海随取<lb/>
即随有或問賈㡬何還可商度否掀髯笑謝客吾非鬻<lb/>
<pb n="KR4d0250_WYG_006-7b"/>
書叟<lb/>
　　　題秋山圖<lb/>
我本山中人築室依澗岡世故驅我來緇塵滿衣裳見<lb/>
此山中景我思更深長老樹何離離瘦石何蒼蒼借問<lb/>
此何時天寒鴈南翔西風有摇落蘭桂含幽芳<lb/>
　　　題逺山平林圖<lb/>
山色㣲茫疑有無木葉半脫殊蕭踈雲根更著數椽屋<lb/>
此屋當有幽人居墨妙逼真乃如此畢竟非真惟近似<lb/>
<pb n="KR4d0250_WYG_006-8a"/>
何如屐齒飽經行是處溪山皆畫笥還君圖畫吾且歸<lb/>
家在江南依翠㣲<lb/>
　　　題潮山海門圖<hi>已上四詩為童夀卿作</hi>
潮来濺雪欲浮天潮去奔雷又寂然海上兩山元不動<lb/>
更添此意畫中傳<lb/>
　　　送許士龍秘校<lb/>
南山霧豹隱北海風鵬飛顯晦不在人屈伸各有時之<lb/>
子後来秀躡屩飄長裾俗眼變青白論士相目皮父執<lb/>
<pb n="KR4d0250_WYG_006-8b"/>
謝艮齋片言借吹噓聞君方逺游行李将何如食梅不<lb/>
免酸彈鋏不免悲易盡床頭金難浣衣上緇白髪倚門<lb/>
望豈宜去庭闈林烏能反哺人亦稱其慈勿徒走踆踆<lb/>
而更歸遲遲志定學始進身臞道方肥譬如汲深井脩<lb/>
綆斯得之持此為親榮玉潤山含輝苦言當贈策申以<lb/>
南陔詩<lb/>
　　　題韋同年聚逺閤<hi>此以下臨江所作</hi>
塵蒙萬家市中有壺公天翬飛倚空翠吞納無中邉江<lb/>
<pb n="KR4d0250_WYG_006-9a"/>
逺益淵回山逺益清妍雲霞之斂散竹樹之芊綿羽鱗<lb/>
之翔泳舟車之往還物色四面來輸入簷楹間境逺心<lb/>
亦逺意将隘人寰我嘗觀洞庭水與天相連流光浮玉<lb/>
鏡萬象皆包涵又嘗登天柱衆丘如髻鬟孤鴻滅沒處<lb/>
寓目行中原蓬轉堕江城此身縛㣲官今代韋表㣲懶<lb/>
着進取鞭尚記千佛名亦許時扣闗自疑脫凡骨揖此<lb/>
樓居仙江山開畫笥使我思悠然是中有真趣可得不<lb/>
可傳客至勿揮麈但與浮觥船<lb/>
<pb n="KR4d0250_WYG_006-9b"/>
　　　送房陵倅韋同年二首<lb/>
白玉難求市青雲緩作程小煩乗别駕逺去護邉城斥<lb/>
堠烽烟冷譙門鼓角清採桑遺戒在約束要堅明<lb/>
　　　二<lb/>
徳齒皆兄我曾聨淡墨名揮犀方晤語浮鷁又催行今<lb/>
日惟櫜矢何人更請纓戰塵猶未息北望若為情<lb/>
　　　贈輪上座<lb/>
念舊今歸楚尋師久入吳有縁依梵釋何事走江湖休<lb/>
<pb n="KR4d0250_WYG_006-10a"/>
問傳心印當先覓髻珠直須言語斷方不堕凡夫<lb/>
　　　寄蒋主簿<hi>并簡劉判官</hi>
過我怱怱去難淹長者車嵗華今又晚官况近何如不<lb/>
是無才具渠憂少薦書因君問公幹久不寄雙魚<lb/>
　　　用元韻荅劉判官<lb/>
解后章江上知従五馬車君才猶未用吾老更焉如間<lb/>
濶思眉宇殷勤得手書喜聞衣綵樂入饌有江魚<lb/>
　　　用元韻荅戴簿<lb/>
<pb n="KR4d0250_WYG_006-10b"/>
緑衣随宦牒綵服侍安車問齒君方壮論才我不如清<lb/>
新哦五字博洽貫羣書尚肯求龍尾容交華子魚<lb/>
　　　用元韻荅蒋簿<lb/>
北去方休駕西行又出車身勞雖僕僕心静自如如儻<lb/>
得重揮麈全勝數寄書詩來驚老眼筆力掣鯨魚<lb/>
　　　蕭參政挽詩二首<lb/>
正學無阿世危言不顧身旁觀多側目獨立屢攖鱗八<lb/>
葉均衡後三朝柱石臣晚方陪國論終不盡經綸<lb/>
<pb n="KR4d0250_WYG_006-11a"/>
　　　二<lb/>
東府纔登用南園即退蔵不欺身自正無欲氣能剛士<lb/>
共悲梁壞朝應惜鑑亡臧孫宜有後世出甲科郎<lb/>
　　　送施宣教<hi>施㕘政子</hi>
翩翩貴公子和氣如春温傾盖一晤語肯吐胷中真江<lb/>
頭雨新霽浮鷁波鱗鱗騎鳯吹玉簫歸歟覲慈親我老<lb/>
無所營君方富青春後㑹未有期人来時嗣音毛頴二<lb/>
十軰深𠂻致殷勤助君賦子虚髙飛到青雲<lb/>
<pb n="KR4d0250_WYG_006-11b"/>
　　　和吳夢授韻<lb/>
卷舒有道在随時隱約何須感慨為末路老夫甘退縮<lb/>
華途吾友尚驅馳凖繩行義當趨正淘練文章自出竒<lb/>
舉世豈無人具眼未應終不貴和随<lb/>
　　　題徐秘校達軒<lb/>
洙泗之學心為宗以心㑹理俱圓融皎如日月猶有蝕<lb/>
豈可講習無深功仲祥家自有師友箇中嘗指入門否<lb/>
磨礲浸灌更覃思道不外求皆我有靈臺四闢如八忩<lb/>
<pb n="KR4d0250_WYG_006-12a"/>
面面髙明悉通透此道周流無定名此心㣲妙無定形<lb/>
知随物誘心失位思而不達空營營為君再下一轉語<lb/>
敬以攝心思乃精<lb/>
　　　壬子春羅端長贈别<lb/>
憶昔始相識公歸自中都時方擢上第緑髮青衫紆論<lb/>
交兄弟間意氣和笙竽瓌文得要攬快語相為娛一别<lb/>
間何濶流年走暘烏髙情自浩浩風骨乃仙癯顧我蒲<lb/>
栁姿雪霜凝鬂鬚囬思鴻鴈行淚落衣袖濡相逢慰棲<lb/>
<pb n="KR4d0250_WYG_006-12b"/>
遲此道評精麄稔聞充素藴諸老推通儒又知治劇縣<lb/>
民瘼刪繁須清才為世用洗目亨天衢監州尚小試稱<lb/>
屈非超踰敂門喜重来新詩遺明珠傾倒念有陳草具<lb/>
陪觴壺自愧學不講議論無根株殷勤謝雅貺披索中<lb/>
腸枯壮志已愴悢俗情厭﨑嶇正湏心所欣日與鐫迂<lb/>
愚奈何復作逺攬袂還躊躇公猶寄異邦同是江南區<lb/>
但慮懐與安久客非良圖終當念墳墓速歸三徑蕪昨<lb/>
言亦云然嵗寒勿盟渝<lb/>
<pb n="KR4d0250_WYG_006-13a"/>
　　　和王文州咏雪韻<lb/>
老盡青青江上山漁蓑如畫過前灣玲瓏氷玉光相射<lb/>
㸃綴寒花意自閒甕面春風消寂寞爐中宿火䕶尫孱<lb/>
請君試跨白霓去鶴氅凌空我願攀<lb/>
　　　再用前韻<lb/>
一穂香雲擁博山毛錐吸盡墨池灣詩如驪頷生明月<lb/>
人似龍媒出帝閑洒落髙情忘固陋峥嶸健論起衰孱<lb/>
蒼髯半雪吾休矣却怕飛騰不可攀<lb/>
<pb n="KR4d0250_WYG_006-13b"/>
　　　冬雪行<hi>并序</hi>
　甲寅嵗雖小稔縣官和糴米價遂增兩日雨雪市中<lb/>
　貧民有無炊烟者艱糴反甚扵去年之凶歉父老軰<lb/>
　遂具公牘赴訴于庭因成冬雪行一篇其辭如古樂<lb/>
　府其義則主文譎諌言之可以無罪者也<lb/>
擁衾展轉夜不眠細數更籌知苦寒角聲未動紙忩白<lb/>
兒曺報我雪滿簷玉妃剪水出天巧飛花萬㸃争清妍<lb/>
朱門貴人對之笑初見一白来豐年金甖玉爵雜蔬笋<lb/>
<pb n="KR4d0250_WYG_006-14a"/>
飲罷敲氷煮新茗繡幃中有紅麒麟輕暖勝春尚嫌冷<lb/>
窮巷小家真可憐典衣糴米無炊烟江頭津吏日来報<lb/>
往徃上流無米船縣官要糴十萬斛天上符移星火速<lb/>
去年秋旱糶陳腐今年秋熟米如玉且願扶桑枝上紅<lb/>
日轂東来却膝六今年冬雪民已臞明年春雪民更飢<lb/>
九闗有路虎豹守欲語不敢空長吁<lb/>
　　　次韻荅簡簿<lb/>
少日牛衣嘗熟暇老来駝褐不䕶寒欲呵龜手拈秃筆<lb/>
<pb n="KR4d0250_WYG_006-14b"/>
怯㸔氷柱懸疎簷東風不解着梅栁翻作六出欺春妍<lb/>
春回臘盡亦何好但為浮生添一年負郭有人如石笋<lb/>
雪裏哦詩自烹茗胷中盎盎有天和户外蕭蕭尚氷冷<lb/>
日炊脫粟不自憐却念野廬無㸑烟此憂未知可解否<lb/>
凖擬為君浮酒船酒酣傾㵼珠百斛定覺揮毫轉神速<lb/>
聞道諸公雙眼青豈終遺此豐年玉倦㳺别駕老更貧<lb/>
自謀慚似龜蔵六詩来謂我清而臞我方忍慾將忍飢<lb/>
短蓑歸釣寒江雪紛紛世事休嗟吁<lb/>
<pb n="KR4d0250_WYG_006-15a"/>
　　　題楊秀才園三亭<lb/>
　　　綉春<lb/>
幽圃春風蕩漾時阿誰綉出百花枝春工不與人爭巧<lb/>
玉笋羞拈五色絲<lb/>
　　　見山<lb/>
忩間酒榼與詩編忩外山光翠入簾山好要人能領略<lb/>
直須胸次似陶潜<lb/>
　　　移春<lb/>
<pb n="KR4d0250_WYG_006-15b"/>
花邊春色可移来遶屋株株手自栽若要四時春不去<lb/>
更添秋菊與寒梅<lb/>
　　　和王文州梅花韻<lb/>
何處東風發春早先傍梅花試天巧新陽一㸃破雪霜<lb/>
春意将回可前料天公乞我人日晴新年屈指将浹旬<lb/>
老懐不似少時好對花黙黙仍循循坐㸔流年如許急<lb/>
嘆息浮生駒過隙與花相見忍相負洗杯一醉樽中碧<lb/>
起来索笑廵踈簷愛渠清絶無中邊君侯肯為花吐句<lb/>
<pb n="KR4d0250_WYG_006-16a"/>
麝媒洒落生雲烟花開花謝莫深問物有榮枯付天命<lb/>
聞道隴頭天正寒驛使不來無逺信可憐桃李品格低<lb/>
誰似玉肌蒙縞衣為花着語只如此更請健筆無停飛<lb/>
　　　題清江常宰道院<lb/>
古人牧民如赤子今人臨民用笞箠孰知官府本無事<lb/>
獨恨庸人擾之耳臨卭有客腰銅章三年為吏先慈祥<lb/>
老農共說長官好桑柘隂中民小康公庭閒暇鴈鶩散<lb/>
燕坐胡床清晝長撥煩何自文書省治道由来貴清静<lb/>
<pb n="KR4d0250_WYG_006-16b"/>
不須柱下五千言洙泗六經無猛政<lb/>
　　　和周南吉二絶<lb/>
才諝諸公争汲引文髙後學共儀刑相逢未覺功名晚<lb/>
鏡裏依然兩鬢青<lb/>
舊逰追記岳陽城莫惜經過憩斾旌容易别離難㑹合<lb/>
為君重酌聖人清<lb/>
　　　題徐㕘議畫軸三首<lb/>
　　　墨梅<lb/>
<pb n="KR4d0250_WYG_006-17a"/>
酷似西湖處士詩雖無半樹有横枝天寒地冷清癯甚<lb/>
故着緇衣護玉肌<lb/>
　　　赤壁圖<lb/>
烏林赤壁事已陳黄州赤壁天下聞東坡居士妙言語<lb/>
賦到此翁無古人江流浩浩日東注老石輪囷飽烟雨<lb/>
雪堂尚在人不來黄鵠而今定何許此賦可歌仍可絃<lb/>
此畫可與俱流傳沙埋折㦸洞庭岸訪古壮懐空黯然<lb/>
　　　嵗寒三友<lb/>
<pb n="KR4d0250_WYG_006-17b"/>
玉色髙人之㓗虬髭烈士之剛可與此君鼎立偃然傲<lb/>
睨氷霜<lb/>
　　　題徐叅議所蔵唐人浴兒圖<lb/>
右相嘗慚呼畫師技癢仍復拈毛錐逼真誰作此贗本<lb/>
亦有妙意生妍姿中庭燕坐必主婦緑雲髙髻香羅衣<lb/>
嫣然嬪妾左右侍前浴能言丹鳯雛娉婷及笄女公子<lb/>
素腕擁項相擕扶兩兩為朋四髫齔乳盧随逐相諧嬉<lb/>
掌中㸔珠二少艾捧顋却立鴉鬟奴屏間擁膝袖玉笋<lb/>
<pb n="KR4d0250_WYG_006-18a"/>
疑是夢闌顰翠眉側身背面按筝者氷肌綽約不自持<lb/>
床前跪起各姝麗為兒理髪抆涕洟有犬斕斑受摩撫<lb/>
與人習熟無猜疑梳粧淡薄服製古如見永徽貞觀時<lb/>
若非侯家及主第人物無此美且都荆釵布襦小家婦<lb/>
生子不如山下麑<lb/>
　　　和潘判官送酒韻<lb/>
由來髙士憐麴蘖為有和氣如三春一朝驟見四従事<lb/>
使我頌徳思伯倫官醅亦自有妙理風味不如家釀醇<lb/>
<pb n="KR4d0250_WYG_006-18b"/>
掀髯抆拭玉荷葉消憂破悶還天真此公胸次有醖籍<lb/>
酒馨且旨如其人平生誤學獨醒客醉鄉有地堪蔵身<lb/>
　　　和王宫教送酒韻<lb/>
不肯獨醒如屈平要扵酒國立詩城蒼頭滿挹鸕鷀杓<lb/>
中有春風習習生<lb/>
　　　和王宫教韻<lb/>
六籍横陳日醉心忍貧不肯問錢神旁人但見門氷冷<lb/>
豈識胸中暖似春<lb/>
<pb n="KR4d0250_WYG_006-19a"/>
　　　送簡簿<hi>攝南康令</hi>
催科撫字意何如吏莫難於縣大夫㳺刅有餘須小試<lb/>
若逢盤錯少躊躇<lb/>
路入天南庾嶺根梅花落盡已春深中年氣體須調護<lb/>
莫受蠻烟瘴雨侵<lb/>
向來倦客寓中都解后嘗瞻五馬車未敢匆匆致雙鯉<lb/>
煩君先為問興居<lb/>
　　　逰閤皂<lb/>
<pb n="KR4d0250_WYG_006-19b"/>
竈臼依然在翠㣲重重臺殿鎻雙扉可憐千載碧杉老<lb/>
不見兩翁黄鶴歸小倚脩篁飛玉子更升虚室奏金徽<lb/>
渺茫且置神仙事輸却清閒屬羽衣<lb/>
　　　陳張甘三道士和篇繼至用元韻併謝之<lb/>
疑有幽人是少㣲支笻特地叩岩扉清風度竹邀人住<lb/>
暗水浮花送客歸鶴在青田違畢弋琴號白雪遶絃徽<lb/>
明朝回首雲山隔撲撲紅塵又滿衣<lb/>
　　　題蒼玉軒<lb/>
<pb n="KR4d0250_WYG_006-20a"/>
羽客家何在翠㣲有仙躅誰謂絳闕逺功行要純熟小<lb/>
築開壺天燕坐媚幽獨室中閱丹經簷外養脩竹竹清<lb/>
不受塵人清不受俗意甚珍惜之命名以蒼玉此玉可<lb/>
種不可餐檀欒秀色青扵藍琅玕碧樹未足貴直節虚<lb/>
心同嵗寒風前歴歴戞球磬雪裏珊珊鳴珮環他年化<lb/>
作蒼龍去紫霄直上追鸞驂<lb/>
　　　題李道士揖雲軒<lb/>
獨酌樽中緑醑自横膝上瑶琴笑揖白雲為伴愛渠舒<lb/>
<pb n="KR4d0250_WYG_006-20b"/>
卷無心<lb/>
　　　題熊道士遐觀閣<lb/>
伐翳旋開清曠樓居便覺超然注目青山有盡㳺心碧<lb/>
落無邉<lb/>
　　　題劉知宫愚圃三首<lb/>
蝸角横戈不解羊腸覆轍相尋争似蔵明納智淡然髙<lb/>
卧山林<lb/>
不羡蘇秦六印不貪范蠡千金身住神仙窟宅當無一<lb/>
<pb n="KR4d0250_WYG_006-21a"/>
㸃機心<lb/>
養性欲虚而一攝生欲静而閒須信道如墻壁絶嫌心<lb/>
有機闗<lb/>
　　　題乗槎<lb/>
石溜涓涓遶屋流山居疑是小瀛洲星槎不渡銀潢去<lb/>
織女機邉客倦㳺<lb/>
　　　和壁間謝艮齋留題<lb/>
寥寥鶴駕人安在洒洒驪珠迹已陳見說仙家能拔宅<lb/>
<pb n="KR4d0250_WYG_006-21b"/>
何妨乗此上天津<lb/>
　　　酬白雲張道士惠詩<lb/>
不但學仙仍學詩年來古錦富珠璣却疑汗漫騎鯨李<lb/>
誤向天台訪子㣲<lb/>
　　　題楊解元夀萱堂二首<lb/>
濟濟斑衣子怡怡白髮親紫萱偏得地玉樹解留春<lb/>
　　　二<lb/>
冬夏勤温凊晨昏㓗膳羞堂中人不老庭下草忘憂<lb/>
<pb n="KR4d0250_WYG_006-22a"/>
　　　除日出江上迓趙憲<lb/>
江風獵獵吹客衣水生鱗甲舟行遲今年江上春信早<lb/>
剰有梅花開北枝問之今日是何日三百六旬當嵗除<lb/>
翩翩鷗鷺定笑我欲得一飽甘奔馳二星移次照鶉尾<lb/>
繡衣持斧生光輝摐金伐鼓聲震動鷁首破浪開黄旗<lb/>
三宫萬夀帝出震周家磐石先諸姬外分符節用肺腑<lb/>
丞相與國同安危書生白頭不解事佐一小壘將何為<lb/>
少年側目望雲漢欲與鸞鳯俱翻飛草黄驥病絡頭老<lb/>
<pb n="KR4d0250_WYG_006-22b"/>
自笑意行身不随人生虎鼠在用舍未用以此相瑕疵<lb/>
兒曹婚嫁雖未了此心久與青山期天無老眼不可問<lb/>
哦詩莫作商聲悲<lb/>
　　　張徳夫園亭八咏<lb/>
　　　梅隠<lb/>
聞君家有十畝園竹踰萬箇花亦繁門楣大字扁梅隠<lb/>
要與梅兄同嵗寒問君小隠亦何好脚踏風波身易老<lb/>
花雖不語解笑人似隠又非何草草破雪暗香先得春<lb/>
<pb n="KR4d0250_WYG_006-23a"/>
青州従事如春温女奴洗玉歌一曲對花舉酒成三人<lb/>
飲酣拔劍氣方怒汴洛神臯難北顧手提萬騎屬櫜鞬<lb/>
未可為梅空隠去<lb/>
　　　山堂<lb/>
四顧盡臯壤此山何可無翠嵐侵户牖瘦石出江湖靈<lb/>
運謾着屐宗文空畫圖釣鰲真有力移得一蓬壺<lb/>
　　　玉椽<lb/>
萬箇龍孫長梢梢上半天清風長滿屋蒼玉總如椽秀<lb/>
<pb n="KR4d0250_WYG_006-23b"/>
色到今日深根凡幾年宜封管城子濡首落雲烟<lb/>
　　　漁村<lb/>
聞道江村好人家罨畫中持杯聽欵乃支策望空濛日<lb/>
落收踈網潮生繋短蓬君嘗詢訪否恐有陸龜蒙<lb/>
　　　兼逺<lb/>
若人胸次中自有萬人敵胡不籌前箸時清偃金革婆<lb/>
娑林壑間亦自適其適凭髙着胡床千里獻物色稻疇<lb/>
碁局方指數皆厯厯海山疑有無雲樹半明沒髙懐安<lb/>
<pb n="KR4d0250_WYG_006-24a"/>
在哉流目送鴻翼冷笑蟻蛭卑偪仄復偪仄淋漓呼酒<lb/>
徒揮洒延墨客不記訾家洲休賦雲夢澤何當従公㳺<lb/>
汗漫揮八極<lb/>
　　　橘渚<lb/>
小揷藩籬護洲渚當年手自種嘉樹春風吹出玉瓏璁<lb/>
水面霏㣲噴香霧蕭踈木落候鴈翔漙漙白露朝為霜<lb/>
木奴欲獻主人夀一夜纍纍千顆黄紫蟹螯肥鱸膾好<lb/>
釀就洞庭春色老蒼頭急走喚客來翠勺金壺同醉倒<lb/>
<pb n="KR4d0250_WYG_006-24b"/>
　　　山椒<lb/>
百尺雲根老斑斑長緑苔幽尋穿䆗窱逺眺歩崔嵬地<lb/>
脉元無此人心亦巧哉千年湖底石幻作小飛来<lb/>
　　　可瑩<lb/>
小鑿蒼苔破瀦為玉鑑平最宜孤月浴亦有白雲行須<lb/>
髮盡堪燭肺肝元自清㣲風莫吹皺虚静即生明<lb/>
　　　題謝艮齋畫笥四首<lb/>
團蒲曲几自支頥領略江山入座隅若使右丞知此畫<lb/>
<pb n="KR4d0250_WYG_006-25a"/>
定當閣筆輞川圖<lb/>
萬㸃青山一曲溪門闌疑是辟塵犀筆端更有詩中畫<lb/>
細細㝠搜為品題<lb/>
熟視天機日日新無邉物色盡横陳従教巧手工摹冩<lb/>
粉墨何能便逼真<lb/>
玉軸錦囊無此景何年天巧出丹青艮齋收得供詩眼<lb/>
勝看鸞臺十二屏<lb/>
　<lb/>
<pb n="KR4d0250_WYG_006-25b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　雙溪類槀卷六<lb/>
</p>
<p>
</p>
  </div>
<div>
                <head>雙溪類槀卷七</head>
    <p>
<pb n="KR4d0250_WYG_007-1a"/>
欽定四庫全書<lb/>
　雙溪類槀卷七　　　　　　宋　王炎　撰<lb/>
　　古律詩<lb/>
　　　送謝庭玉二首<lb/>
舊事十年久故人千里踈喜逢青眼語勝寄錦鱗書草<lb/>
草衘杯酒怱怱返笋輿桂山今健否煩為問興居<lb/>
　　　二<lb/>
話舊情非淺遄歸意謂何杜門元簡出命駕特相過黄<lb/>
<pb n="KR4d0250_WYG_007-1b"/>
鵠仙翁逝青衿子姓多屬渠勤肄業歲月易磋跎<lb/>
　　　送劉都幹<lb/>
本歎儒冠誤因思學六韜侵尋身尚困凌厲氣當豪生<lb/>
理舊良薄親年今已髙匣中雄劍在早去樹旗旄<lb/>
　　　清江勸駕送舉人二首<hi>此以上臨江所作</hi>
藏山有良玉潛淵有明珠寶氣露光彩見者詎肯遺賢<lb/>
士抱良貴又與珠玉殊方其未達時𦕈然一布韋時來<lb/>
取通顯乘軒而執珪鶴書出閶闔嗣聖清明初彈冠今<lb/>
<pb n="KR4d0250_WYG_007-2a"/>
彚征駸駸上天衢顯親與事君忠孝當無虧<lb/>
　　　二<lb/>
黄堂暫虛位勸駕屬守丞金石方遏宻不敢歌鹿鳴吉<lb/>
蠲置觴豆少洽賔主情西風吹桂枝馬首將東行春官<lb/>
奏髙第天子開延英親䇿降清問健論攄丹誠解褐躋<lb/>
膴仕何止為身榮二劉與三孔至今流芳馨願言踵前<lb/>
脩勉矣垂令名<lb/>
　　　次韻分寧胡宰贈行<lb/>
<pb n="KR4d0250_WYG_007-2b"/>
别駕無才堪展驥解印來歸私自喜意欲息肩猶未能<lb/>
政坐文窮巧為祟鳬仙傾蓋如舊知氷玉清言心可洗<lb/>
況逢父老誇長官撫字有恩淪骨髓俶裝暫去桃李隂<lb/>
遽勤飲餞枉車騎自憐孤冷仍數竒諸公薦口頗難啓<lb/>
溪上只今梅未花歸時春燕定成壘妙語吹噓恐過情<lb/>
甚慚緑綺奏山水君才過我蓋十倍乃容蹇足陪驪駬<lb/>
異鄉為客更别離寒日纁黄催短晷平生惜飲亦徑醉<lb/>
放歌不記南山鯉<lb/>
<pb n="KR4d0250_WYG_007-3a"/>
　　　次韻巴陵羅簿送行二首<lb/>
旌陽峯下水成淵可約鳬鷗共一川種秫漸營浮蟻甕<lb/>
結茅重理蠧魚編敢期晤語方傾蓋遽有新詩當贈鞭<lb/>
仰望青雲多鼎貴無由換骨學飛仙<lb/>
削去浮夸意味真襟期殊不似今人慶傳於後珠成樹<lb/>
德潤其身玉有筠在昔㕍行嘗並進只今寉髮獨相親<lb/>
仕雖不達俱强健剥復何須問大鈞<lb/>
　　　次韻分寧羅簿贈行二首<lb/>
<pb n="KR4d0250_WYG_007-3b"/>
剛腸厭徇俗老眼飽閱世讀書學經綸亦頗識一二妄<lb/>
意糟粕中啜嚌得馨㫖終然不可用落落多左計慨念<lb/>
古人逺莫救吾道弊脩溪有短簿今代習鑿齒貽我瓊<lb/>
瑶章有美而無刺内視才具短不能尺有咫贈言雖甚<lb/>
寵借玉恐未是公等必飛揚我老惟退避<lb/>
　　　二<lb/>
己丑太常第君家登兩翁黄鵠久仙去不亡有流風小<lb/>
阮最逸羣未幾魚化龍江城始解后岩邑仍過從謂予<lb/>
<pb n="KR4d0250_WYG_007-4a"/>
偕二父聮名千佛中一見辭色莊再欵肺腑通議論到<lb/>
易象或借聽於聾我行踏京塵君棲簿書叢情親不厭<lb/>
久語别殊怱怱回首川陸隔天寒悲塞鴻<lb/>
　　　郊祀慶成詩<hi>此以下中都所作</hi>
燕翼傳丕緒龍飛襲慶基萬年新景命三歲始親祠脩<lb/>
已崇仁儉承顔洽孝慈和平調玉燭靜謐偃鋒旗九廟<lb/>
歆禋享三宫集夀祺馨香端可薦降鍳本無私寶律迎<lb/>
長至觚壇蕆上儀貢金來牧伯執玉列丞疑祼鬯清宫<lb/>
<pb n="KR4d0250_WYG_007-4b"/>
後燔蕭太室時青城收宿靄黄道煥晴曦六驥鑾輿穏<lb/>
千牛彩仗移聲文蒐舊典誓戒儆前期陟配尊皇祖靈<lb/>
承合大示陶匏浮泛齊繭栗用騂犧皦繹圜鍾奏忱恂<lb/>
祝冊辭夜分風籟靜天近斗杓垂聖意彌寅畏臣心盡<lb/>
肅祇欽柴靈下墮拜胙福來綏樂與民同慶寧顓已受<lb/>
釐榮光浮翠輦歡抃擁彤墀日騎屯方罷雲韶樂共隨<lb/>
一聲傳入蹕萬目望華芝丹鳳端門聳金雞渙號施厖<lb/>
恩沾動植協氣暢華夷星拱班徐退天容喜可知乾符<lb/>
<pb n="KR4d0250_WYG_007-5a"/>
宜永握瑞諜遂停披嵩嶽聲洋溢鈎鈐色陸離永承長<lb/>
樂養恭奉未央巵鍚羡均家國儲祥衍本支函生蒙帝<lb/>
力擊壤共春熙<lb/>
　　　送吳司令知金州<lb/>
曩時異姓新安王中興功烈書旗常邊兵不敢窺蜀塞<lb/>
至今恃此為金湯我生久恨在王後幸識王孫人物秀<lb/>
立朝日淺即西還自詭一州宜試守媯墟北望臨咸陽<lb/>
徃事令人多感傷清時乗障姑緩帶試問澆瓜兼採桑<lb/>
<pb n="KR4d0250_WYG_007-5b"/>
湖上花光濃似酒紫微惜别同携手一杯為夀謝不能<lb/>
千里關山漫回首春秋鼎盛握虎符此行善保千金軀<lb/>
籌邊熟慮得全䇿歸來却獻平戎書<lb/>
　　　和李提幹携詩相訪<lb/>
古來論人物西蜀名士多李侯有醖籍自愛如隨和不<lb/>
肯扣朱門漫刺獨我過筆端金石鳴音節如九歌小拂<lb/>
榻上塵揮麈傾懸河歲月易晼晚功名忌蹉跎西風向<lb/>
摇落如此覉旅何倦游且西還萬里行江沱士誠有所<lb/>
<pb n="KR4d0250_WYG_007-6a"/>
挾光彩終不磨翰墨更著鞭淵雲可同科<lb/>
　　　用前韻答李提幹<lb/>
交游不厭廣益友未必多晚乃識斯人心肅而氣和薄<lb/>
言臭味同屢枉髙軒過手携緑綺琴絃以白雪歌别易<lb/>
㑹合難預愁隔關河老我無所營豈復憂蹉跎才髙位<lb/>
猶下君意將如何有玉不願獻誰能涕滂沱自可薦藻<lb/>
藉政須工琢磨何以贈君行聖門晞四科<lb/>
　　　九日登寶叔塔同游者楊大著李校書馮正字<lb/>
<pb n="KR4d0250_WYG_007-6b"/>
　　　曾著作易校書<lb/>
湖邊老石立巨鰲背負浮圖千尺髙升髙望逺天界濶<lb/>
海山江樹皆秋毫蓬萊藏室極清靜雖有暇日無遊遨<lb/>
不應令節亦虛度特為茰菊觴新醪樽前一笑豈易得<lb/>
身渉百憂今二毛茲游回首便陳迹事如逝水流滔滔<lb/>
明年九日定何許未用感慨增煩勞半生隨牒落州縣<lb/>
莫年結綬來神臯去留聚散偶然耳且覆一杯持蟹螯<lb/>
　　　用元韻答楊大著李校書<lb/>
<pb n="KR4d0250_WYG_007-7a"/>
蓬萊雲氣依海鰲中有詩仙流品髙子雲抄書自㸃勘<lb/>
方瞳烱烱分纎毫仲元公退便燕坐日涉藝圃當遊遨<lb/>
烏衣裔孫不解此但摘青蘂斟官醪壯年落筆無好語<lb/>
況復衰颯垂霜毛二豪拔足立塵表下視流俗徒滔滔<lb/>
詞鋒健鬬取一快往復險韻不憚勞旁觀微之敵白傅<lb/>
自分司馬優枚臯倡而不和當受罰丐公酌酒羞二螯<lb/>
　　　送王巽澤侍郎<lb/>
今代王文度聲名滿日邊中年登近侍早歲悟深禪要<lb/>
<pb n="KR4d0250_WYG_007-7b"/>
路頻回首名藩小息肩卷舒無不可胸次本超然<lb/>
　　　二<lb/>
屈指桃溪上差池二十年知心寧易得識面豈無縁離<lb/>
别何須恨平安可數傳異時如索我小隠翠微邊<lb/>
　　　張尚書挽詩<lb/>
魏國扶天力荆州貫日忠堂堂惟此老凛凛尚英風地<lb/>
寄陪京重名加秘殿隆望徒髙四海身不到三公<lb/>
　　　二<lb/>
<pb n="KR4d0250_WYG_007-8a"/>
細數青雲士如公有幾人登龍心不遂烹鯉字猶新後<lb/>
進思髙誼中朝念信臣百年喬木折有識共酸辛<lb/>
　　　李少保挽詩<lb/>
潔已惟清德攖鱗有格言位雖居鼎鼐心已在丘園身<lb/>
退名增重年髙道愈尊哀榮無可憾餘慶子孫蕃<lb/>
　　　二<lb/>
昭代多諸老惟公有典刑上方思舊弼天亦畀脩齡竟<lb/>
委元成笏俄傳有道銘只期麟閣上遺像拜丹青<lb/>
<pb n="KR4d0250_WYG_007-8b"/>
　　　太皇太后挽詩<lb/>
弧矢能天授詩書德日新中興扶漢祚内禪贊堯仁鏤<lb/>
玉三朝慶塗椒四世親乘雲今不返垂白泣遺民<lb/>
　　　二<lb/>
離日升黄道簾中出玉音位髙踰薄竇德盛掩姜任七<lb/>
紀哀榮備三宫愛慕深補天生萬物何以答仁心<lb/>
　　　從范秘監過城南陳亦顔讀書樓<lb/>
客來揮麈對觥船客去焚香閱簡編車馬軟紅塵裏走<lb/>
<pb n="KR4d0250_WYG_007-9a"/>
不知委巷有壺天<lb/>
軒冕浮夸不繫情山林清奥可逃名如何結屋依廬阜<lb/>
又却移家近玉京<lb/>
　　　次韻楊秘監館中即事<lb/>
簾箔風清乳燕飛緑隂遶殿覆銅池九衢達宦爭馳轂<lb/>
羣玉詩翁獨下帷鳳餅正當分賜後牙籖又近曝書時<lb/>
管城寫出琳琅句付與神靈為䕶持<lb/>
　　　次韻午睡不知雨作<lb/>
<pb n="KR4d0250_WYG_007-9b"/>
曲肱幽夢午風凉銷盡熏爐一穗香急雨蕭蕭猶未覺<lb/>
浮塵熠熠更相忘自非靜處心神定誰識閒中氣味長<lb/>
隠几豈容無一事願將竒字問偏旁<lb/>
　　　次韻楊秘監館中留題<lb/>
把杯方喜挹流霞照眼驪珠重拜嘉庭下滿生書帶草<lb/>
胸中宜吐筆頭花敢言䇿足攀賢躅獨幸游心泳聖涯<lb/>
誰謂蓬萊雲氣逺此中清閟即仙家<lb/>
　　　又題<lb/>
<pb n="KR4d0250_WYG_007-10a"/>
紅塵飛不到壺天風月幽懐屬老仙自笑枯腸無好語<lb/>
且呼黄妳曲肱眠<lb/>
　　　九日陪楊秘監游真珠園屬炎賦詩<lb/>
珍重蓬萊老携壺領客來湖山羅畫笥風物獻詩材素<lb/>
髮難重染黄花有再開莫憂身外事且覆掌中杯<lb/>
　　　送黄尚書帥蜀<lb/>
六蜚駐蹕臨東吳益州逺在西南隅君王右顧入念慮<lb/>
選用名德分麟符文章政事俱第一袖手未肯持鈞樞<lb/>
<pb n="KR4d0250_WYG_007-10b"/>
清獻之清過於水忠定之信孚豚魚二賢寂寂未有繼<lb/>
蜀人惟恐公來遲泝江萬里飛鷁首祝公善保千金軀<lb/>
髮須未見一絲白歸來便可居丞疑清時緩帶鎮方面<lb/>
問民疾苦勤褰帷頗聞今蜀與昔異昔日民肥今已臞<lb/>
願言細意䕶根本要令可與同安危更須推轂拔人物<lb/>
勿念折箠笞羌夷想見明年初下車錦官城裏花正都<lb/>
四郊按堵但耕鑿春風蕩漾隨旄麾遨頭一笑父老賀<lb/>
九重不用憂坤維<lb/>
<pb n="KR4d0250_WYG_007-11a"/>
　　　題徐商叟叅議儒榮閣<lb/>
神臯北望幾傷情海上何人議北盟青簡成編裨史事<lb/>
紫泥封璽奬儒榮書藏金匱人爭問身到蓬山志亦亨<lb/>
佩印纍纍真漫耳婆娑林下有香名<lb/>
　　　銛老許相過不至炎約堯章訪之又以事奪銛<lb/>
　　　寄二詩次其韻<lb/>
聞道幽棲好天香坐上飄熟知甘淡泊甚欲識孤髙縱<lb/>
有門關隔元非道路遥恐公真簡出不過虎溪橋<lb/>
<pb n="KR4d0250_WYG_007-11b"/>
　　　二<lb/>
南山藏霧豹幾欲訪幽深詩到如相挽盟寒尚可尋惠<lb/>
初從柳子支遁㑹山隂此事今寥落期公慰我心<lb/>
　　　游劉寺次林子長郎中韻<lb/>
琳瑯觸目聚潛郎假日相携入酒鄉小凭笋輿穿野徑<lb/>
却尋蕭寺涉脩廊意行塵外襟懐爽身坐梅邊笑語香<lb/>
頭白倦游休嘆息喜迎一線日華長<lb/>
　　　炎十世先隴在婺源不歸拜掃者九年清明有<lb/>
<pb n="KR4d0250_WYG_007-12a"/>
　　　感遂成小詩<lb/>
九陌黄塵裏不知桃李開怱怱春又過逐逐老相催浮<lb/>
脆身如露紛華念已灰松楸無恙否久客盍歸來<lb/>
　　　同李魯二郎中游三茅觀<lb/>
羽衣邀我坐團蒲一穗香雲遶竹爐九陌紅塵飛不到<lb/>
疑從木未入懸壺<lb/>
愁邊無處寄幽懐擬傍梅花把一杯玉靨含香渾未吐<lb/>
嘗携歡伯為重來<lb/>
<pb n="KR4d0250_WYG_007-12b"/>
路入疎梅宻竹間俯㸔水墨畫湖山玉妃妬我清游好<lb/>
剪水飛花作苦寒<lb/>
　　　用元韻答李郎中<lb/>
未問仙家九節蒲且持茗盌對熏爐黄冠也肯迎留客<lb/>
咀嚼梅花費一壺<lb/>
氷玉談清洗老懐興濃亦覆手中杯平生蠟屐登山慣<lb/>
豈必因花特地來<lb/>
地近觚稜雲氣間蘂珠宫殿壓青山雲根盡處天風急<lb/>
<pb n="KR4d0250_WYG_007-13a"/>
疑是人間有廣寒<lb/>
　　　用元韻答銛老<lb/>
人間得䘮等樗蒲何似繙經擁地爐尚學湯休頻覔句<lb/>
儻逢元亮一傾壺<lb/>
舐犢酸辛入客懐何堪婪尾更傳杯却思拈拂談名理<lb/>
肯憚携笻數往來<lb/>
墮在黄塵九陌間羡君小隠住南山梅花香裏尋支徑<lb/>
屢有盟言不可寒<lb/>
<pb n="KR4d0250_WYG_007-13b"/>
　　　臘中得雪快晴成古風呈堯章銛老<lb/>
蒼頭熟睡喚不應光射紙窻疑月明更籌可數夜方半<lb/>
杙上一雞先誤鳴曉起飛花堆户外幻出人間無色界<lb/>
九街車馬不知寒蹴蹋銀杯翻縞帶杲杲日升東海東<lb/>
須㬰光彩蒸霞紅不憂桂玉頓增價人在冲融和氣中<lb/>
貝闕珠宫五雲際遥知天上龍顔喜麥畦白白覆青青<lb/>
農事來年定豐美<lb/>
　　　用元韻答李郎中<lb/>
<pb n="KR4d0250_WYG_007-14a"/>
何人喚得滕六應遣我通宵銀海明起來無以助清興<lb/>
銅瓶煑茗松風鳴恍疑拔脚塵寰外玉田萬頃無疆界<lb/>
蒼官青士亦改容髙下瑶林相映帶騎鯨人在日華東<lb/>
曉踏天街無軟紅雪車氷柱堪著語何止爭雄郊島中<lb/>
翩翩寉氅凌風際得句摇毫心自喜從渠春笋捧金荷<lb/>
醉倒氍毺貪睡美<lb/>
　　　游水樂洞<hi>戊午</hi>
路向峯腰轉泉從洞口來決渠飛瀑布伐石作崔嵬勝<lb/>
<pb n="KR4d0250_WYG_007-14b"/>
境難頻到幽懐只暫開登臨興不盡日昃故須回<lb/>
　　　出城<lb/>
郊原雨過草萋萋桑柘隂濃麥穂低春色難留人易老<lb/>
落花風裏杜䳌啼<lb/>
　　　即事四首<lb/>
游宦初心改殷憂素髮稀稍閒甘晝寢已暖怯春衣遮<lb/>
眼惟黄卷關心在翠微去留俱有恨不見二雛飛<lb/>
　　　二<lb/>
<pb n="KR4d0250_WYG_007-15a"/>
髮秃憐毛穎纔供米帛謀才疎無可用身老更何求燕<lb/>
語催春事花飛惱客愁行藏猶首䑕歸夢遶滄洲<lb/>
　　　三<lb/>
半日肩輿走歸來已薾然倦談懸麈尾清坐炷龍涎有<lb/>
累縁糊口何時可息肩靈襟要淘洗盥手閱韋編<lb/>
　　　四<lb/>
京國三年夢家山二子䘮淚乾昏老眼痛極斷中腸數<lb/>
盡誰無死情鍾自不忘餘生寧有幾回首意茫茫<lb/>
<pb n="KR4d0250_WYG_007-15b"/>
　　　汪秘校携詩併雪月二賦相訪次其韻<lb/>
自從就食寄他州不到鄉關近十秋文采誰能如象齒<lb/>
交游今乃見龍頭携詩過我情何厚落筆驚人語不休<lb/>
雪月賦成凌二謝髙懐肯述畔牢愁<lb/>
　　　送朱大卿歸龍舒<lb/>
觚稜挂曉日浮鷁違都城今代朱伯厚勇去投簮纓津<lb/>
津眉睫間不見離别情問之何能爾内重外物輕聲利<lb/>
誘一世漏盡猶夜行豈不厭逐逐無由息營營若人著<lb/>
<pb n="KR4d0250_WYG_007-16a"/>
眼髙不受世網攖奮身許國久艱險亦飽更乘傳上蠶<lb/>
叢擁旄到龍廷中朝豹尾班詎可欠老成一旦念丘園<lb/>
拂衣即遐征君相雖貪賢欲留終不能班以内閣奥秩<lb/>
之間館清皖山挿天翠淮水到海平婆娑山水間可築<lb/>
半隠亭雞豚入新社鷗鷺尋舊盟收身謝危機至此全<lb/>
脩名嗟我為糊口偃蹇侵頽齡仰羡冥鴻髙俯慙曉猿<lb/>
驚青山不負約行矣謀歸耕<lb/>
　　　題徐商叟所藏李伯時四天王圖<lb/>
<pb n="KR4d0250_WYG_007-16b"/>
龍眠有巧手幻出汗血駒老衲或戒之回向心地初遂<lb/>
畫白衣仙蘄與梵釋俱北方四天王亦附瞿曇居雜以<lb/>
馬龍像宿習終未除四王名字異且復形狀殊信者謂<lb/>
其有疑者意其無蕩蕩天門髙誰能凌空虛何以信不<lb/>
疑取諸貝葉書子不語怪神從釋恐畔儒語之且不可<lb/>
筆之其可乎因畫議及此於公意何如<lb/>
　　　次韻胡連翁携詩見訪<lb/>
蘄春别駕寡交游獨肯對君青兩眸我亦杜門嫌俗子<lb/>
<pb n="KR4d0250_WYG_007-17a"/>
今方下榻得詩流環溪陳迹幾如掃鄂渚遺文散不收<lb/>
訪舊九京無起日臨風三嘆不能休<lb/>
　　　太上皇后挽詩<lb/>
紫殿尊嚴地黄圖揖遜辰一言裨大䇿萬物賴深仁配<lb/>
極乾坤大重輪日月新遽違天下養氛祲揜鈎陳<lb/>
　　　二<lb/>
大帝資隂德吾皇仰母慈盛儀猶澣服新樂在含飴玉<lb/>
冊將增慶椒庭遽共悲憂勤終損夀天道果難知<lb/>
<pb n="KR4d0250_WYG_007-17b"/>
　　　太上皇帝挽詩<lb/>
揖遜承虞治謳歌與啓賢御圖纔五載垂統可千年明<lb/>
有重離繼髙居太極先四朝三内禪盛美古無傳<lb/>
　　　二<lb/>
億兆方同慶三宫洽孝慈坤輿俄㢮衞天極遂纏悲共<lb/>
憾遺丹鼎無由奉玉巵光輝終不熄徽號日星垂<lb/>
　　　題姜堯章舊游詩卷<lb/>
出郭栽花涉小園歸調琴譜輯詩編少年豪健今揫斂<lb/>
<pb n="KR4d0250_WYG_007-18a"/>
休羡騎鯨李謫仙<lb/>
　　　和九日堯章送菊<lb/>
對花懶舉玉東西孤負金錢滿緑枝短髮不堪重落帽<lb/>
枯腸何可强搜詩<lb/>
花品若將人品較此花風味似吾儒秋英飡罷含清思<lb/>
曾有離騷續筆無<lb/>
　　　送陳華文出守當塗同僚餞别分韻得立字<lb/>
今代陳仲弓人門兩難及長離五色羽覽輝早翔集功<lb/>
<pb n="KR4d0250_WYG_007-18b"/>
名雖鼎來未肯心汲汲自請牧一州小民要安輯維時<lb/>
春將半桃李露華濕慈顔御輕軒綵服隨坐立行行即<lb/>
下車嘯諾解苛急凝香宴賔從仁氣散臯隰政恐席未<lb/>
暖追鋒已催入塗轍可通行青雲如陟級<lb/>
　　　即事<hi>時寓清化</hi>
久輟囊中句時看肘後方有家如旅舍無事似僧房梅<lb/>
白墻頭笑榴紅甕面香杖藜如可出溪上探春光<lb/>
　　　庚申元日<lb/>
<pb n="KR4d0250_WYG_007-19a"/>
九陌歡聲合三宫瑞氣開隂雲催歲換霽日迓春回鬱<lb/>
壘還當户屠蘇强舉杯二雛無返日羸老不勝哀<lb/>
　　　和楊郎中北廊梅花<lb/>
不臨水曲與山隈却在天臺獨自開幽韻可居蘭友上<lb/>
孤標惟許竹君陪廣寒仙子雲中下姑射神人海上來<lb/>
氷玉皎然清徹骨南廊亦欲斸根栽<lb/>
　　　和陳右司春雪<lb/>
換却人間色界塵千林别作一家春風姨寒重吹飛絮<lb/>
<pb n="KR4d0250_WYG_007-19b"/>
月姊光凝映爛銀曵履獨游無此士閉門髙臥有何人<lb/>
試從羣玉山頭看似與瑶臺貝闕鄰<lb/>
　　　送楊明夫郎中持節閩中<lb/>
稍覺飛騰疾方知選擇公雲霄移列宿泉嶺度春風問<lb/>
俗窮閻底搜材薦墨中褰帷先辨此續續寄詩筒<lb/>
　　　壬戌立春<hi>日寓清化</hi>
晼晚流年度凄涼短景催月圓疑臘半歲閏已春回一<lb/>
箸青絲菜三杯白玉醅主人無喜事蠟炬誤花開<lb/>
<pb n="KR4d0250_WYG_007-20a"/>
　　　賀吳興郡王生日<hi>壬戌</hi>
花蕚樓臺畔年年瑞氣新慈闈歡愛洽帝殿寵光頻清<lb/>
靜心如水和平氣似春自然眉夀永何必羡松椿<lb/>
　　　登四望亭<hi>饒州甲子</hi>
春老飛花盡園林遍緑隂憑髙聊寓目念逺更傷心劇<lb/>
郡才難稱衰年病易侵不如休歇去吾意決投簮<lb/>
　　　閒居即事<hi>自饒州回武口</hi>
稍稍開三徑徐徐辦一廛歸來非失計老去只隨縁旋<lb/>
<pb n="KR4d0250_WYG_007-20b"/>
蠟登山屐時操泛月船生涯且如此蕭散樂餘年<lb/>
　　　二<lb/>
壯年多旅寓晚歲遽鰥居傷往遂成賦解嘲休著書經<lb/>
營惟種蒔來往但樵漁百念今灰冷雖貧自晏如<lb/>
　　　三<lb/>
四面青山合中藏小隠家謀栽陶令秫學種邵侯瓜笋<lb/>
長多添竹荷髙漸有花林泉宜寂靜鼔吹厭鳴蛙<lb/>
　　　喜晴<lb/>
<pb n="KR4d0250_WYG_007-21a"/>
欲了老妻窀穸事屈指前期日無幾羊腸路險不容車<lb/>
水澀石髙灘齒齒天公憫我憂惱深一雨驟添三尺水<lb/>
黄流又恐舟難行落盡雪花天宇清六龍扶轂日杲杲<lb/>
更乞天公旬日晴襄事歸來閉門坐但擁竹爐多熾火<lb/>
　　　用元韻答秀叔<lb/>
休將世事關身事自數頽齡尚餘幾那堪老賦悼亡詩<lb/>
不見蛾眉瓠犀齒熏染可無知見香澡雪正須功德水<lb/>
風波跌足今憚行林下獨居心迹清冷看世態有翻覆<lb/>
<pb n="KR4d0250_WYG_007-21b"/>
蚌則欲雨鷸欲晴何似消摇常燕坐雪白蓮花生烈火<lb/>
　　　用元韻答秀叔二首<lb/>
人生昏宦只二事憂喜相纒不知㡬我今豈可老更癡<lb/>
頰有霜髭口無齒舉案齊眉安在哉獨自飯蔬而飲水<lb/>
半生同住不同行稍感傷悲心亦清雉鳴雌應春日暖<lb/>
鳩喚婦歸天雨晴斷除此念如尸坐調䕶坎離交水火<lb/>
老身强健幸無事舊日交㳺存者幾後來阿秀詩句新<lb/>
露滴金莖寒著齒笑我胸中千斛塵解纓未濯滄浪水<lb/>
<pb n="KR4d0250_WYG_007-22a"/>
翠微嘗約載酒行洗耳潺湲泉石清天寒短策未可出<lb/>
更約東郊春日晴且來伴我窻間坐黄妳在旁同附火<lb/>
　　　秀叔和章自言及再娶之事用元韻戲荅之<lb/>
寤寐閒思疇昔事來徃于懐日凡幾伯鸞不可無孟光<lb/>
豈為青眉并玉齒阿咸今與我不同蛩蛩得草魚得水<lb/>
流蘇帳暖雙杯行春近梅粧香更清試唱劉郎竹枝曲<lb/>
道是無晴還有晴長夜老夫方獨坐手把楞伽對燈火<lb/>
　　　池邊梅花一株盛開<lb/>
<pb n="KR4d0250_WYG_007-22b"/>
天外青鸞不復歸蕭蕭短髮日成絲寒梅不管人憔悴<lb/>
故著新花滿舊枝<lb/>
老來裘褐怯風吹難傍花邊把一巵嚼蘂嗅香清興在<lb/>
尚呵凍筆欲題詩<lb/>
　　　戲江子大<lb/>
莫年尚戀蛾眉斧平日空談蠟脚禪應笑老夫甘寂寞<lb/>
只將黄妳替嬋姢<lb/>
　　　用元韻答子大<lb/>
<pb n="KR4d0250_WYG_007-23a"/>
桃花映面方留咏藤刺纏身始悟禪短髮鏡中霜薄薄<lb/>
脩眉窻下月姢姢<lb/>
　　　追悼親哥<lb/>
昔在清華日明珠掌上新豈期吾薄福不見汝成人荒<lb/>
塜魂長夜空山草自春淒涼無限恨獨坐一沾巾<lb/>
　　　送石宰<lb/>
溪頭雪後梅花發飛鳬東去朝雙闕涉溪父老肩相摩<lb/>
再拜路旁皆惜别問侯何以能得民胸中仁氣如陽春<lb/>
<pb n="KR4d0250_WYG_007-23b"/>
攀轅徒切侯不住金馬石渠須若人雲溪野叟久閉户<lb/>
時枉髙軒肯相顧何不臨分把一杯天寒懶出無他故<lb/>
别離羞作兒女悲此行穏上青雲衢相思要得知健否<lb/>
寄我平安雙鯉魚<lb/>
　　　念舊<lb/>
香銷篋裏舊裳衣回首人間萬事非天濶海寛魂杳杳<lb/>
雲軿何日復來歸<lb/>
老懐易感淚汍瀾塵世分明一夢間精爽乘鸞雲外去<lb/>
<pb n="KR4d0250_WYG_007-24a"/>
空留玉骨葬青山<lb/>
　　　久雨無聊成兩詩呈秀叔并簡繼韓<lb/>
花落雨不止鶯啼春又徂曲肱眠短榻擁雪坐團蒲梅<lb/>
子今堪摘松醪不待酤兩君能坐隠泥濘肯來無<lb/>
　　　二<lb/>
避濕屋多漏怯寒窻不開龍涎時吐霧麈尾任生埃獨<lb/>
與韋編對誰能蠟屐來天知蠶麥病願喚雨師回<lb/>
　<lb/>
<pb n="KR4d0250_WYG_007-24b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　雙溪類槀卷七<lb/>
</p>
<p>
</p>
  </div>
<div>
                <head>雙溪類槀卷八</head>
    <p>
<pb n="KR4d0250_WYG_008-1a"/>
欽定四庫全書<lb/>
　雙溪類槀卷八　　　　　　宋　王炎　撰<lb/>
　　古律詩<lb/>
　　　賀吳興郡王生日四絶<hi>丙寅</hi>
德聲不減漢間平玉鑑氷壺表裏清休問南山山色翠<lb/>
淡然無慾自長生<lb/>
黄門宣賜出丹墀花蕚樓邊禁漏遲天上龍顔生喜色<lb/>
鶺鴒飛在萬年枝<lb/>
<pb n="KR4d0250_WYG_008-1b"/>
長樂觚稜接未央至尊友愛獨賢王宫中共用家人禮<lb/>
日近清光侍太皇<lb/>
斑衣盭綬兩光輝和氣融融洽孝慈千載蟠桃今日熟<lb/>
喜同王母宴瑶池<lb/>
　　　念往<lb/>
生别有見日死别無返時綢繆結髮初百歲以為期豈<lb/>
意中道間弃我忽如遺玉骨空委蛻青山未同歸晤語<lb/>
永已矣衰懐寧不悲<lb/>
<pb n="KR4d0250_WYG_008-2a"/>
疇昔鏞溪翁重為子相攸謂我稍可教許以相匹儔此<lb/>
德未及報黄髮歸山邱今又捨我去垂老增百憂深念<lb/>
不能置泫然清淚流<lb/>
半生共飄泊所至無定居晚有一區宅乃以䘮來歸樂<lb/>
少辛苦多嗚呼止於斯臨沒尚了了儆戒皆可書子言<lb/>
不可忘我意當何如<lb/>
有姑共饘粥有子自抱乳人亦有困窮子獨最艱苦晚<lb/>
嵗未即安此身先逝矣逝者不可作在者誰與處欲以<lb/>
<pb n="KR4d0250_WYG_008-2b"/>
理奪情悵然還念起<lb/>
　　　子大有游東山之約以詩相趣因次其韻<lb/>
家如錦里先生甫詩似錢塘處士逋若解山中安穏住<lb/>
定勝軟飽臥流蘇<lb/>
今昔東山約略同但無紅袖肯相從不妨小試游山屐<lb/>
因訪騤騤陸士龍<lb/>
萬杉深處一軒開秀色參天費壅培我為不知林壑趣<lb/>
黄梁夢覺却歸來<lb/>
<pb n="KR4d0250_WYG_008-3a"/>
猛省香山及輞川句中摹冩共流傳煩公檢㸃遺編看<lb/>
二老元曾賦幾篇<lb/>
　　　紙被行<lb/>
瑶姬不觸麒麟紅金壺㶑灔琥珀濃狐裘公子喜夜永<lb/>
杯行暖玉煩春葱簷頭雪花大如掌洞房但覺春融融<lb/>
豈知有客方貪睡漏盡更闌不能寐花紅玉白不相隨<lb/>
賴有楮生為伴侣生家住處近麻姑亦能幻出氷肌膚<lb/>
絶嫌墨客蠅頭汚懶入官黄藏蠧魚寧隨人意任舒卷<lb/>
<pb n="KR4d0250_WYG_008-3b"/>
雖則軟美非胎韋風姨霜女皆退舍稍覺和氣生氍毺<lb/>
梅花破雪催寒去春回人向花前醉女郎霧縠試輕衫<lb/>
至此失時因坐廢緑槐影底夏日長人間只要一味涼<lb/>
青奴元自不嫵媚居然負恃能專房秋風一夜來消息<lb/>
又却見渠先棄擲冬來復挽楮生歸屬付蒼頭輕拂拭<lb/>
用則鋪張舍則藏喜愠未嘗形玉色世事乘除無不然<lb/>
安用動心三嘆息<lb/>
　　　京丞相挽詩<lb/>
<pb n="KR4d0250_WYG_008-4a"/>
嗣聖登皇極真儒秉大鈞三宫方愷樂萬宇浸熈淳碧<lb/>
落龍髯去青山馬鬛新衣冠同墮淚桃李失陽春<lb/>
　　　二<lb/>
山立羣公表朝廷勢自尊逺謀安廟社厚德鎮乾坤帝<lb/>
念經綸廣人思色笑温騎箕今不返麟閤盡空存<lb/>
　　　三<lb/>
鬱鬱松坡上潭潭甲第成家方藏寶墨地已獻佳城拱<lb/>
極三階動扶天一桂傾祇應餘慶逺遺德在蒼生<lb/>
<pb n="KR4d0250_WYG_008-4b"/>
　　　游東山<hi>并序</hi>
　子大約予游東山足迹不到凡二十年小徑曲折自<lb/>
　麓至岡或磐石可坐或結茅可憇大抵視舊有加山<lb/>
　中杉木萬根昔所見拱把今日霜皮雨榦亦有老色<lb/>
　昔人有言樹猶如此人何以堪然萬古一軌不必嘆<lb/>
　也暇日婆娑清談暢飲相與開口一笑身外成虧一<lb/>
　切付諸造物足矣子大作而言曰今日之游誠樂明<lb/>
　日便成陳迹此山未有雲溪詩為我落筆可乎予笑<lb/>
<pb n="KR4d0250_WYG_008-5a"/>
　曰從公游本冀一日之閒乃反以詩債窘我然技癢<lb/>
　亦自不禁夜歸明日酒醒追述其意而尾之以詩<lb/>
　　　田舍<lb/>
結廬稍近樵牧豈亦甘心陸沈自古明時難遇未宜長<lb/>
往山林<lb/>
　　　松風<lb/>
松公奮鬛如嘯終日清風颯然佳處元非宫徵誰能寫<lb/>
入朱絃<lb/>
<pb n="KR4d0250_WYG_008-5b"/>
　　　爛柯<lb/>
手談一局未了葉落花紅幾回只恐雲迷歸路不容樵<lb/>
客重來<lb/>
　　　舒嘯<lb/>
幽人獨坐空谷最愛夜深月明雲外一聲長嘯四山木<lb/>
偃風生<lb/>
　　　待月<lb/>
只有麴生為侣夜涼同迓氷輪未審素娥知否惟予與<lb/>
<pb n="KR4d0250_WYG_008-6a"/>
影三人<lb/>
　　　棧徑<lb/>
詰曲羊腸中斷小安略彴通行緩臂不携藜杖翩翩自<lb/>
喜身輕<lb/>
　　　入翠<lb/>
路入半山深處穿雲竟日㤀歸若扣山中何有濛濛空<lb/>
翠沾衣<lb/>
　　　磐吉<lb/>
<pb n="KR4d0250_WYG_008-6b"/>
客來捧腹一笑抹月批雲療飢只此如何獲吉為無富<lb/>
貴危機<lb/>
　　　披雲<lb/>
上到蒼螭絶頂四邊無數青山下視樓臺一簇超然身<lb/>
在雲間<lb/>
　　　胡清卿來訪留一日亟求去云欲謁鄭宰因以<lb/>
　　　小詩佐其行<lb/>
跋涉山川歲一歸奚奴古錦慣相隨自憐機杼無遺巧<lb/>
<pb n="KR4d0250_WYG_008-7a"/>
却怪珠璣不療飢酌酒挽君澆舌本解驂許我話心期<lb/>
空嚢羞澀將焉往笑說鳬仙舊見知<lb/>
　　　用元韻答清卿并簡蔡尉<lb/>
貂裘半敝復來歸正坐剛腸不詭隨見說史君嘗餽贐<lb/>
似聞内子亦啼飢經年一别方相遇他日重來未有期<lb/>
試問此行誰借重梅仙青眼是新知<lb/>
　　　次韻謝胡清卿<lb/>
殷勤訪我到山中一笑依然尚諱窮氣老絶非年少銳<lb/>
<pb n="KR4d0250_WYG_008-7b"/>
詩新殊勝舊時工劇談不惜麈尾落歸路難淹馬首東<lb/>
若遇故人相借問為言衰朽學農功<lb/>
　　　汪直卿相招以病爽約因成拙句併呈子大<lb/>
一聲鶗鴂落紅稀試問春餘幾許時多謝佳招頻卜日<lb/>
自慙衰朽却愆期但能有酒肯留客莫恨無花空折枝<lb/>
邑下老禪無恙否可同談笑一開眉<lb/>
　　　汪直卿相招子大先至有詩炎後至子大再至<lb/>
　　　因次其韻<lb/>
<pb n="KR4d0250_WYG_008-8a"/>
笋輿嘔軋度何許水滿東臯新過雨主人倒屣出門迎<lb/>
喜氣津津貫眉宇别易㑹難宜少留清談絶倒殊不休<lb/>
青衿誦詩勸客飲客亦歡然爭旅酬向來青鬂今白首<lb/>
自古交情難耐久從今乘興時一來請屬細君多釀酒<lb/>
　　　榖雨後一日子大再有詩次其韻<lb/>
花氣濃於百和香郊行緩臂聊翺翔壺中春色自不老<lb/>
小白淺紅蒙短墻平疇翠浪麥秋近老農之意方陽陽<lb/>
吾儕飽飯幸無事日繙芸簡尋遺芳閒中更覺春晝長<lb/>
<pb n="KR4d0250_WYG_008-8b"/>
酒酣耳熱如清狂自憐藿食徒過計袖手看人能蹶張<lb/>
　　　鱅溪行<hi>并序</hi>
開禧丙寅冬到大坂作此情見乎辭若過於傷感而卒<lb/>
歸於正蓋庶幾變風發乎情止乎禮義云<lb/>
小溪一曲山四合溪邊楊柳藏門闌當時玉人在花下<lb/>
對花窈窕矜紅顔一雙白璧不可聘許我結佩乘青鸞<lb/>
我時年少氣方銳自負落筆翻波瀾謂趂春風上霄漢<lb/>
可以終老同清歡不知辛苦得一第始見﨑嶇行路難<lb/>
<pb n="KR4d0250_WYG_008-9a"/>
有如萍草無根蒂二紀流落江湖間莫年通籍入金馬<lb/>
虎豹嗔人窺九關天邊失脚身墮地春風破浪扁舟還<lb/>
雲軿未幾舍我去空委玉骨埋青山重來溪上事皆變<lb/>
惆悵齊眉難再見王母麻姑安在哉過眼百年皆露電<lb/>
老身長子恩義深不為向來花映面花枝一謝明年開<lb/>
玉人一去何時回人今不見花亦盡至此終日空徘徊<lb/>
百川寧有西流水萬古滔滔同一軌不堪回首細繹思<lb/>
臨没之言猶在耳蜀鄉有鳳空求皇秦樹無烏共將子<lb/>
<pb n="KR4d0250_WYG_008-9b"/>
年來年去春復冬此生有盡情無窮一泓清淚洒不斷<lb/>
四山蕭颯來悲風惟有老人老更健年過九十如霜松<lb/>
尊則吾母舅親又吾婦翁收淚相勞問停車少從容悲<lb/>
思無益不自禁暫時借酒澆心胸明年强健再省覲尊<lb/>
前更酌真珠紅<lb/>
　　　次韻子大四絶<lb/>
世路羊腸久憚行歸來自喜一身輕故人零落今無幾<lb/>
獨幸相逢底裏傾<lb/>
<pb n="KR4d0250_WYG_008-10a"/>
一榻塵埃書滿前愧無絲竹宴彭宣而今又斷功名念<lb/>
只擬躬耕郭外田<lb/>
抽身幸免坐氊針鏡裏休憐白髮新杖屨消摇共來往<lb/>
更添林下一閒人<lb/>
主人速客重尋盟不但郊居氣象清家釀滿壺留醉倒<lb/>
驪駒未可度歌聲<lb/>
　　　送僧惠日歸蟠龍山<lb/>
宴坐團蒲穏何縁有此行理元無作止事亦要經營寉<lb/>
<pb n="KR4d0250_WYG_008-10b"/>
錫尋歸路龍宫出化城更於文字外㑹取法無生<lb/>
　　　秋旱得雨子大詩言祈禱所致炎謂不可貪天<lb/>
　　　之功次韻以見區區<lb/>
宦游録録本無竒失脚歸來莫皺眉只合一廛修穡事<lb/>
豈堪千騎把州麾旱乾偶得崇朝雨秋熟應無卒歲飢<lb/>
耕鑿熈熈皆帝力豐年請為續周詩<lb/>
　　　金夫人挽詩<lb/>
兩大家聲著三從婦德全金珠捐玩飾蘋藻薦恭䖍眉<lb/>
<pb n="KR4d0250_WYG_008-11a"/>
夀無遺恨心空悟秘詮生芻來奠客千兩擁新阡<lb/>
　　　萬宣教挽詩<lb/>
家有青箱學文名早擅場諸公爭汲引萬里可騰驤豈<lb/>
料才如此空嗟命不長雲山埋玉樹松栢倍凄涼<lb/>
　　　汪貴之挽詩<lb/>
洗滌膏粱習熟熏班馬香吹竽多炫鬻韞玉獨深藏不<lb/>
作山中相應為地下郎一夔家有子雖沒未云亡<lb/>
　　　周仁甫挽詩<lb/>
<pb n="KR4d0250_WYG_008-11b"/>
人物今難得如君孰比肩干將鋒立斷神駿氣無前官<lb/>
不過為縣天胡嗇與年空聞精爽在廟食桂江邊<lb/>
　　　盧夫人挽詩<lb/>
在室從名父宜家配大賢上公調玉鉉中道失雲軿一<lb/>
品夫人貴千秋列女傳貂蟬今合窆恰值白雞年<lb/>
　　　奏事入都出西湖上成四絶<lb/>
　　　西湖<lb/>
呼舟特地度西湖欲訪山中幽子居山色湖光渾似舊<lb/>
<pb n="KR4d0250_WYG_008-12a"/>
人間萬事有乘除<lb/>
　　　四聖觀<lb/>
羽衣引我度松關借得湖山一眼看去棹來橈皆物役<lb/>
箇中惟有白鷗閒<lb/>
　　　南園<lb/>
花騘油壁隠輕雷消却氷山不復來墳土未乾為餒鬼<lb/>
園花雖好為誰開<lb/>
　　　淨慈<lb/>
<pb n="KR4d0250_WYG_008-12b"/>
鼎新堂殿鬱嵯峩中有方袍千指多未審雪山黄面老<lb/>
樹邊一宿意如何<lb/>
　　　招諸宰飯六客堂以小詩代折簡<hi>以下湖州所作</hi>
雙袖日沾朱墨塵風流那復似前人梅花香裏傾杯酒<lb/>
畧與鳬仙一探春<lb/>
　　　通守趙侯改倅㑹稽以詩餞行<lb/>
我來席未温君去袂難摻所喜相知新所恨相見晚吏<lb/>
能極縝宻風度乃蕭散同僚有斯人可近不可逺漕渠<lb/>
<pb n="KR4d0250_WYG_008-13a"/>
新漲生輦路春風滿置之緹屏中驥足終未展夫豈無<lb/>
裏言相與共推輓語别一杯酒何時對青眼願保千金<lb/>
軀努力加飡飯<lb/>
　　　勸農道場山<lb/>
練日遵詔條行春勸耕事擁斾有傳呼據鞍小馳騖兒<lb/>
童競聚觀父老歡來詣松徑度坡陀蓮宫得清閟此行<lb/>
非遨遊所職在撫字示之淺易語諭以丁寧意扶杖既<lb/>
言歸解衣聊少憇山中無俗情物外有幽趣僧閒衆所<lb/>
<pb n="KR4d0250_WYG_008-13b"/>
羡農困吾甚愧不敢飽登臨肩輿下山去<lb/>
　　　招魏倅項教授小飲<lb/>
菖葉青青初出水布榖聲中耕事起去年蝗旱傷農收<lb/>
今年日望嵗豐美聞道郊原麥浪平但慮飛蝗遺孽耳<lb/>
甚欲徃來阡陌間稍與田家共憂喜老大心情畏忌多<lb/>
攬轡未行還自止假日公庭吏牘稀祗可清談共揮塵<lb/>
小園春色亦自都醉日杏桃嬌欲語舉杯相屬謝東風<lb/>
莫待枝頭落紅雨<lb/>
<pb n="KR4d0250_WYG_008-14a"/>
　　　用前韻酬魏倅<lb/>
手把一麾求霅水身似痿人方暫起此行本為貧所驅<lb/>
非戀吳中風土美浩蕩煙波隔白鷗間關道路勞黄耳<lb/>
幸而别駕有詩流相逢眉睫津津喜我今白首君黒頭<lb/>
莫訝鐘鳴不知止每因揖客愁下榻豈暇談𤣥頻捉麈<lb/>
忙裏偷閒花下飲更約廣文同笑語把酒消憂憂更來<lb/>
見說東臯今渴雨<lb/>
　　　夜半聞雨再用前韻<lb/>
<pb n="KR4d0250_WYG_008-14b"/>
轆轤百尺汲無水映日四山雲不起朱轓浪說勸農桑<lb/>
衣食何從可甘美禱而得雨不苦旱竊疑此殆偶然爾<lb/>
夜半潺潺簷溜鳴孤枕夢回心失喜兒童挽犢婦餉饁<lb/>
襏襫耕夫亦勤止鼠跡印我榻上書蛛絲罥我壁間麈<lb/>
抖擻胸中三斗塵强欲吟哦無好語請公酌酒更揮毫<lb/>
快寫珠璣歌喜雨<lb/>
　　　魏倅同杜仲髙游黄龍洞次韻<lb/>
風流别駕臨苕溪行厨携客尋幽竒五湖浩蕩三江永<lb/>
<pb n="KR4d0250_WYG_008-15a"/>
緑淨不知凡幾頃憑髙縱望心目開便可一傾三百杯<lb/>
疑與塵寰不同宇彈壓風光須妙語只恐揮毫驚蟄龍<lb/>
金相玉質音玲瓏<lb/>
　　　郡中游觀之地清風樓為第一前此諸公有詩<lb/>
　　　似覺摹寫未盡輒成唐律一篇約魏倅同賦不<lb/>
　　　拘和韻可也<lb/>
山屏四面碧相重苕霅無聲瀉玉虹萬户連甍皆在下<lb/>
一樓飛棟獨當中不容半㸃浮塵到但覺無邊爽氣通<lb/>
<pb n="KR4d0250_WYG_008-15b"/>
安得翛然辭物役披襟終日挹清風<lb/>
　　　和項廣文喜雨<lb/>
雨師雲將莫論功天意元因聖德通不但水生苖厭厭<lb/>
也應土潤黍芃芃田間老稚交相語秋後倉箱定不空<lb/>
絳帳先生妙言語請歌嘉定比元豐<lb/>
　　　與魏倅葛書記同謝雨于黄龍洞回憇小玲瓏<lb/>
　　　晚飯魏倅有詩次其韻<lb/>
政術平生欠講明賴公關決可蒙成食新雖有豐登望<lb/>
<pb n="KR4d0250_WYG_008-16a"/>
闔郡寧無嘆息聲因為賽神携一榼暫能擇勝駐雙旌<lb/>
歸來依舊塵勞在不盡逍遥物外情<lb/>
　　　苦脾泄在告因飲白酒一杯小愈魏倅有詩已<lb/>
　　　而病復作因次韻見意<lb/>
羸老畏風濕河魚將奈何玉友豈不佳終難䕶天和數<lb/>
息謾吐納鍊形空按摩自笑來日短殘漏鳴銅荷吏事<lb/>
如衣垢濯之費挼挲養痾諒非宜山林歸興多<lb/>
　　　賀皇太子生辰<lb/>
<pb n="KR4d0250_WYG_008-16b"/>
鳳姿日表極髙明講習詩書若性成參決萬機裨獨斷<lb/>
力行三善荅輿情綺園何必來為助啓誦安能更擅名<lb/>
日侍兩宫慈孝洽萬年主鬯共安榮<lb/>
鬱葱佳氣擁天庭申命無疆啓震亨少海永重瀛海潤<lb/>
前星長拱極星明螭旗色轉秋風爽雞㦸光凝曉月清<lb/>
遥想宫僚斟玉斚進趍無地倍馳情<lb/>
　　　題歸鴈亭<lb/>
江湖氷泮草生時鴻鴈南來又北歸莫謾說歸歸不早<lb/>
<pb n="KR4d0250_WYG_008-17a"/>
青雲髙處有危機<lb/>
　　　題白蘋亭<lb/>
得句柳刺史築亭顔魯公二賢雖異代千古有遺風苕<lb/>
水永不盡蘋洲今半空老懐多感慨訪古意無窮<lb/>
　　　題碧瀾亭<lb/>
一色挼藍染碧流翬飛恰對白蘋洲風清六月非朱夏<lb/>
氣爽三時似素秋自笑品題無翰墨也知領畧欠觥籌<lb/>
鳬鷗定怪霜髯叟難洗胸中萬古愁<lb/>
<pb n="KR4d0250_WYG_008-17b"/>
　　　六客堂<lb/>
一樽相屬更何人六客當年事已陳扁榜特書名尚在<lb/>
篇章深刻字猶新關心吏事方窮日企踵前賢分絶塵<lb/>
涉筆符移憂百謫偷閒來此一嚬呻<lb/>
　　　生日魏倅惠三詩<lb/>
四海眼獨髙江湖走蹣跚帝念風霜飽命之官仙班刺<lb/>
天紛羣飛政爾衮衮難鹿挾朱輪去勇哉支狂瀾<lb/>
　　　二<lb/>
<pb n="KR4d0250_WYG_008-18a"/>
作州豈無人孰别涇與渭仰止雲溪老靜處酌古味庭<lb/>
户令無譁晝閒棠蔽芾吳儂了不知但說物吐氣<lb/>
　　　三<lb/>
門左何煙霧挾將小春還千鍾酒拍浮一笑衣斕斑醉<lb/>
上樓百尺可仰不可攀定應切星辰天風吹酡顔<lb/>
　　　酬俞子清侍郎惠畫韻<lb/>
筆端元有畫中詩寫出三浯一叚竒追憶舊游如昨日<lb/>
艤舟細看中興碑<lb/>
<pb n="KR4d0250_WYG_008-18b"/>
一去星沙二十年夢魂時到橘洲邊從今不起南征念<lb/>
移得湘山在目前<lb/>
　　　送蓬庵梵老<lb/>
緩行聊復倩人扶烱烱精神兩碧矑落筆語言清透骨<lb/>
恐公胸次有氷壺<lb/>
為我衝寒特地來扁舟興盡又須回相思若要問消息<lb/>
早寄一枝墻角梅<lb/>
　　　梵老以小詩為夀和韻答之<lb/>
<pb n="KR4d0250_WYG_008-19a"/>
不問鸞驂鶴駕仙且游無色界中天更煩辦取詩千首<lb/>
一歲從公索一聮<lb/>
　　　呈游大冶<lb/>
昔在桃溪少壯時而今衰颯鬂成絲悲歡三十年中事<lb/>
付與寒窻酒一䲭<lb/>
　　　送游大冶歸建陽<lb/>
震澤黄柑熟苕溪紫蟹肥天寒留客舍嵗晚念親闈抱<lb/>
負須時用行藏與志違臨分話情素衰謝亦謀歸<lb/>
<pb n="KR4d0250_WYG_008-19b"/>
　　　魏倅和銛老一詩因次其韻<lb/>
俯為生靈與敵和君王何忍憤揮戈信行塞外還交聘<lb/>
人在軍中可雅歌金帛莫嫌今重費丁黄將見歲加多<lb/>
漢淮千里惟青草乘此屯田可就麽<lb/>
　　　趙處州挽詩<lb/>
秀邸多英俊惟公最有聲君陳兼孝友子政極忠精白<lb/>
璧千金價青雲萬里程皇天無老眼名位止專城<lb/>
　　　二<lb/>
<pb n="KR4d0250_WYG_008-20a"/>
白首來苕霅深知有故人登門雖不數傾蓋本相親浮<lb/>
鷁行方逺烹魚墨尚新青山埋玉樹老淚漫沾巾<lb/>
　　　題墨妙亭<lb/>
晉唐行草可同科樂石雕鐫便不磨幾載雨淋兼日炙<lb/>
一朝雲集又星羅要知訪古搜求盡應為凝香暇逸多<lb/>
瀟洒髙懐堪健羡簿書堆案意如何<lb/>
　　　送魏倅<lb/>
俗士不聞道利欲熏其心陽浮外酬酢中有機穽深宛<lb/>
<pb n="KR4d0250_WYG_008-20b"/>
陵有君子殊不同今人矯矯鵷鷺姿入俗不受塵挹之<lb/>
淡於水即之暖如春筆端奏金石妙處無新陳念我久<lb/>
頓挫晚歲乘朱輪烹鮮易以擾御黠難使馴賴有賢貳<lb/>
車一心同撫循遂於吏事外拂拭緑綺琴為我肯屬耳<lb/>
領㑹山水音持此定交契愈久情愈親東風二月初梅<lb/>
花照溪津語别一杯酒莫辭十分斟聚散亦常事豈必<lb/>
含酸辛重念髪種種不禁憂患侵君今入觀闕我亦返<lb/>
山林行藏異塗轍何日再盍簮所藴勿巻懐朝廷須世<lb/>
<pb n="KR4d0250_WYG_008-21a"/>
臣<lb/>
　　　二月望日留越上偶成<hi>此以下紹興所作</hi>
擺脫軒裳累此身今自由餘生能有幾外物已無求婺<lb/>
水自堪隠稽山姑少留千岩并萬壑春暖一遨遊<lb/>
　　　謁告成廟<lb/>
玉帛何年㑹衣冠此地藏物存惟窆石神變失梅梁並<lb/>
海山川盡踰河道路長六臣陪廟食千古共烝嘗<lb/>
　　　游稽山<lb/>
<pb n="KR4d0250_WYG_008-21b"/>
失脚來苕霅春風一棹還尋幽探禹穴問訊到稽山意<lb/>
在煙霞外身居井邑間桃花應冷笑頭白不能閒<lb/>
　　　題大禹廟<lb/>
夏后南廵地登臨一慨然卑宫今造寺菲飲孰名泉古<lb/>
道知難復人情信誤傳不隨時俗改惟有舊山川<lb/>
　　　鑑湖<lb/>
粼粼萬頃碧玻瓈今日耕鋤半稻畦菡蓞開時還自好<lb/>
買舟一醉玉東西<lb/>
<pb n="KR4d0250_WYG_008-22a"/>
　　　二月中休日黄帥領客登望海亭有詩因次其<lb/>
　　　韻<lb/>
翬飛棟宇壓危峯面面風光入座中潮汐近通天闕下<lb/>
蓬瀛疑在海門東廵行誰說秦皇事疏鑿今餘夏后功<lb/>
空濶無邊惟此地君矦心與境相同<lb/>
　　　追悼昭叔弟<lb/>
　昭叔弟不禄數年夫婦皆未葬危坐悲念時自吳興<lb/>
　罷官來越上候歸當為卜地此詩所以誌也<lb/>
<pb n="KR4d0250_WYG_008-22b"/>
老去無他念追懐手足親學成雖漫仕客處只長貧在<lb/>
昔為三友如今少一人青山未歸窆回首獨傷神<lb/>
　　　贈岩電道人<lb/>
胸次有藻鑑聲行朝野間我來勾踐國君住少微山青<lb/>
眼肯相顧白頭今得閒窮通無可問歸去掩雲關<lb/>
　　　賀監宅<lb/>
輕解金龜呼酒徒却問君王求鑑湖歸來蹁躚著鶴氅<lb/>
自辦米帛供妻孥鸞驂一去杳無跡數畆荒園生草棘<lb/>
<pb n="KR4d0250_WYG_008-23a"/>
惟有青青秦望山曾識湖邊老狂客<lb/>
　　　游景德<lb/>
老怯鶯花笑春殘一出游城隅尋古寺柳下繫扁舟身<lb/>
健聊乘興心閒不著愁支郎能欵語清坐小遲留<lb/>
　　　即事<lb/>
故里只十舍滯留猶未歸湖山無此好父子且相依白<lb/>
璧難磨玷黄間暗發機平生丘壑在一笑釋前非<lb/>
　　　麝香萱草<lb/>
<pb n="KR4d0250_WYG_008-23b"/>
穠緑叢中出嫩黄折來時吐麝臍香朝開夕謝休惆悵<lb/>
我已無憂不待忘<lb/>
　　　寄潘維節<lb/>
黑貂裘敝君窮甚黄犬書來我慨然肯到越中同住否<lb/>
秋深即上歙溪船<lb/>
　　　兩鶴<lb/>
仙家墮下兩騏驎寄食庭除未易馴正為白頭違世路<lb/>
要須丹頂伴閒身髙飛横絶心雖在短舞婆娑意亦真<lb/>
<pb n="KR4d0250_WYG_008-24a"/>
同返故山依蕙帳莫思三島十洲春<lb/>
　　　食楞梅<lb/>
是處楊家果求如此種難色深渾是紫味美更無酸磊<lb/>
磊堆盤潤津津遶齒寒品髙何以辨但把一楞看<lb/>
　　　㑹稽六月初五日新米入市價減舊以升計之<lb/>
　　　凡十二三聞海商米船方集亦損其直<lb/>
大侵難宿飽小熟有晨炊歲事早如此人情喜可知田<lb/>
家甘糶賤海賈恨來遲粒粒皆珠玉無忘餓殍時<lb/>
<pb n="KR4d0250_WYG_008-24b"/>
　　　七月二十二日遣懐<lb/>
寥落求凰鳳凄涼䑛犢牛有時追往事無處著清愁世<lb/>
故今猶古年華春復秋西風乘一舸歸去理莵裘<lb/>
　　　二十五日聞德瑩弟訃音越三日悲不能禁以<lb/>
　　　小詩自解<lb/>
我以官為累君因病得衰豈知成永訣不及待歸期遣<lb/>
至書來疾賫回藥去遲餘生來日短終不免深悲<lb/>
　　　病中書懐<lb/>
<pb n="KR4d0250_WYG_008-25a"/>
秦望山光翠欲流荷花落盡鑑湖秋不堪衰病歸心切<lb/>
難為湖山更少留<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4d0250_WYG_008-25b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　雙溪類槀卷八<lb/>
</p>
<p>
</p>
  </div>
<div>
                <head>雙溪類槀卷九</head>
    <p>
<pb n="KR4d0250_WYG_009-1a"/>
欽定四庫全書<lb/>
　雙溪類槀卷九　　　　　宋　王炎　撰<lb/>
　　古律詩<lb/>
　　　舊苦左臂痛今春自霅川罷官寓居㑹稽秋中<lb/>
　　　聞德瑩弟訃音幽憂無聊背脅得疾痛楚殆不<lb/>
　　　可忍早夜思家恕子慨然投劾同歸壯年游宦<lb/>
　　　計日月為攷舍之而去可謂愛親矣予年過七<lb/>
　　　十兄弟凋落人生非金石誰能長存有子而孝<lb/>
<pb n="KR4d0250_WYG_009-1b"/>
　　　使予返故園父子相依鐘鳴漏盡終於牖下可<lb/>
　　　以含笑入地成唐律一篇以著其意<lb/>
蕭蕭華髮更何為元是窮鄉一布衣同産弟兄誰見在<lb/>
餘生父子獨相依我縁多病念家切汝為愛親投劾歸<lb/>
出處不齊難逆定時來還自刺天飛<lb/>
　　　西興阻風<lb/>
小市西興渡年來一再行花開方淑景木落又寒聲雲<lb/>
破日還晦潮回江未平壯年曾試險遲莫敢輕生<lb/>
<pb n="KR4d0250_WYG_009-2a"/>
　　　江亭曉望<lb/>
天在空濛外山横杳靄中潮翻江水白日射海霞紅旅<lb/>
食思鄉社歸舟待便風老懐誰共語注目送飛鴻<lb/>
　　　夜宿閔灘下<lb/>
歙江兩岸山立壁一水潭潭浮紺碧嵌空老石出中流<lb/>
觸碎玻瓈成沸白灘髙水落定難行莫雨淋浪新漲生<lb/>
三更風怒山欲吼催喚金烏回曉晴篙工倚柂笑相語<lb/>
但上閔灘無所阻明日日晡過歙渚艤船沽酒勞辛苦<lb/>
<pb n="KR4d0250_WYG_009-2b"/>
　　　將使送玉堂春花江南竹笋次韻二絶<hi>自紹興回</hi>
小白長紅盡絶塵不將朱粉汚天真應憐三畆荒涼地<lb/>
乞與鰲扉一種春<lb/>
此君長得籜龍兒不為供人口腹資養就翠梢如結實<lb/>
來儀當有鳳師師<lb/>
　　　題詹氏佚老堂<lb/>
矍鑠精神鬂未斑翛然青坐對雲山兒孫滿眼生涯足<lb/>
贏得壺中日月閒<lb/>
<pb n="KR4d0250_WYG_009-3a"/>
　　　凶年慨然嘆久生成贅因以長句述此意<lb/>
頻歲田家苦旱蝗劇思小稔活丁黄稻稉久渴三秋雨<lb/>
菽麥俄經一夜霜未保溝中無殍死已聞道上有流亡<lb/>
白頭屏處山林下只怕羣偷慣奪攘<lb/>
　　　落花<lb/>
小園數樹雜花開零落無聲覆緑苔休恨五更風雨急<lb/>
明年春色自歸來<lb/>
　　　春日苦雨<lb/>
<pb n="KR4d0250_WYG_009-3b"/>
桃花開時苦多雨花似啼粧悄無語桃花謝時雨更多<lb/>
奈此輕紅委地何明年花似今年好明年人勝今年老<lb/>
是誰留得長少年對此不須空懊惱雙飛燕子營新巢<lb/>
舍後舍前穠緑交長鬚但為釀麴米春色尚餘紅藥梢<lb/>
　　　宻室<hi>壬申冬</hi>
宻室可附火小窻聊借明風寒皆不到温飽更何營省<lb/>
事事自少養心心亦清床頭猶有易座右不須銘<lb/>
　　　久雨而雪<lb/>
<pb n="KR4d0250_WYG_009-4a"/>
兩港水爭長四山雲未歸忽聞雷虺虺飜見雪霏霏蠟<lb/>
屐老難出竹爐誰共圍金烏無恙否何事隠明暉<lb/>
　　　清明日先塋掛楮錢<hi>癸酉</hi>
昔人最重去墳墓絶喜歸來老一邱豈是他山無笋蕨<lb/>
只縁故國有松楸百年暫住人間世千古俱為地下游<lb/>
色境悲歡雖夢事楮錢聊掛樹梢頭<lb/>
　　　將使有詩許移厨雙溪次其韻<lb/>
艤舟柳岸載清尊招我花邊一賞春莫笑㸔花人已老<lb/>
<pb n="KR4d0250_WYG_009-4b"/>
白頭曾是少年人<lb/>
石上窪尊可置杯石邊更可著浯臺旁人不識溪山趣<lb/>
將謂尋春特地來<lb/>
莫春天氣漸清和枝上紅稀地上多惟有松筠四時好<lb/>
風枝雨葉緑婆娑<lb/>
　　　新晴<lb/>
度臘殊多雨開年亦未晴地卑常礎潤月墮忽霜明茅<lb/>
舍煙猶濕秧疇水可耕幽花并細草隨意也欣榮<lb/>
<pb n="KR4d0250_WYG_009-5a"/>
　　　和董叔重韻<lb/>
秀色驚老眼見此千丈松門如翟廷尉人愧王君公驪<lb/>
珠損佳惠衰遲豈宜蒙三復不能已一室生清風<lb/>
　　　題黄元靜廣先樓<lb/>
聞道樓居好翬飛百尺餘箕裘能襲舊丹雘遂如初生<lb/>
理萬鍾粟義方千卷書家聲將益大車馬炫門閭<lb/>
　　　社日<lb/>
日暖泥融燕子飛海棠深淺注臙脂一杯社日治聾酒<lb/>
<pb n="KR4d0250_WYG_009-5b"/>
報荅春光爛漫時<lb/>
　　　喜晴<lb/>
雨過千畦䆉稏黄趂晴刈穫可登場田家子婦開眉語<lb/>
白粲新炊滿屋香<lb/>
雨過兒童飽飯牛趂晴耕墾種來牟田家作苦無儲蓄<lb/>
待哺全須麥有秋<lb/>
　　　舟行到滿塘<hi>壬申</hi>
蘋花雙港靜蓮葉一舟輕白石波間走青山路外行鯈<lb/>
<pb n="KR4d0250_WYG_009-6a"/>
魚方自樂鷗鳥不須驚擁鼻蓬窻底翛然午吹生<lb/>
　　　秋夜<lb/>
索索風葉響寒生秋夜深閒思千古事虛費一生心命<lb/>
薄謀多拙年衰病易侵黄粱今夢覺髙枕卧山林<lb/>
　　　壬申十二月二十八夜雷<lb/>
殘臈方淫雨中宵忽怒雷更長頻展轉夢斷但驚猜凍<lb/>
雪何時解春風幾日來龍蛇今在蟄墐户不宜開<lb/>
　　　初春苦寒久不到雙溪成長句書懐<lb/>
<pb n="KR4d0250_WYG_009-6b"/>
老去頗多病苦寒摧折之袍襺非不温不能䕶清羸蒲<lb/>
團穏附火蓄縮如凍龜西山有桃李借問惟枯枝好花<lb/>
何時開仲春以為期榮悴自相代出處亦有宜天寒但<lb/>
深藏日暖當游嬉强健不須喜老死何必悲曉日升扶<lb/>
桑莫還入崦嵫置之勿復道理達心何疑及時且行樂<lb/>
花邊傾一巵<lb/>
　　　和將使早雪<hi>甲戌</hi>
曉日藏明恐雪羞逺山含暝更雲浮不須苦道豐年瑞<lb/>
<pb n="KR4d0250_WYG_009-7a"/>
擁衲爐邊索酒舟<lb/>
　　　又和早雪韻<lb/>
夢覺流蘇寒栗冽曉起方知天釀雪松公變色失蒼髯<lb/>
竹士垂頭摧直節倚樓四望無紅塵疑是身居銀漢津<lb/>
千林一色皆玉樹不許梅花先得春<lb/>
　　　梅花<lb/>
園林都未覺春風蓓蕾枝頭茁小紅要識十分清絶處<lb/>
暗香疎影月明中<lb/>
<pb n="KR4d0250_WYG_009-7b"/>
欲向花邊把一杯喜逢臘盡又春回直饒百歲為期限<lb/>
能見梅花幾度開<lb/>
　　　咏便坐梅花<hi>時病起</hi>
去年花下立踟蹰搔白首今日花邊坐病起更衰朽老<lb/>
與病交侵歡悰尚何有人老不再少花謝還復開對花<lb/>
堪酌酒畏病不舉杯寂寞重寂寞春風何事來<lb/>
　　　病起<lb/>
羸軀方伏枕凍骨倍加綿自覺脾為約醫言脉太𤣥不<lb/>
<pb n="KR4d0250_WYG_009-8a"/>
禁腰痛楚仍苦膝拘攣搔抑方能定扶持僅可前緼袍<lb/>
藏被底熾炭倚爐邊衰謝誠宜爾風寒實使然迍邅雖<lb/>
有數調䕶不無愆初日憂難療兼旬幸稍痊是身無實<lb/>
相何術保餘年不死方成佛長生乃是仙闔棺寧再起<lb/>
拔宅謾虛傳力豈能加命人終不勝天災生雖或免算<lb/>
盡必難延只合情無滯毋為疾所纏窮通皆任運逆順<lb/>
但隨縁南畆無千斛西山有數椽飢當量腹食困則曲<lb/>
肱眠此樂人知少浮休永息肩<lb/>
<pb n="KR4d0250_WYG_009-8b"/>
　　　雙溪種花<lb/>
雙溪漸有雜花開每日扶笻到一回勝似名園空鎻閉<lb/>
主人至老不歸來<lb/>
蒼頭為我斸西山扶病移花强自寛縱不為花長作主<lb/>
何妨留與後人看<lb/>
　　　春日有感<lb/>
拍岸晴波蘸柳絲一雙鸂䳵浴紅衣可憐陌上花開盡<lb/>
不見魚軒緩緩歸<lb/>
<pb n="KR4d0250_WYG_009-9a"/>
　　　題汪尉立之快閤<lb/>
市㕓屬耳太喧囂林藪藏身又寂寥負郭面溪開小閤<lb/>
箇中登覽獨逍遥<lb/>
傍簷古木緑隂隂下有清溪可洗心燕坐紅塵飛不到<lb/>
何須風過一披襟<lb/>
　　　將使有詩欲移具相邀到雙溪因次韻<lb/>
緬思花下飲歲月易侵尋人老今華髪春深半緑隂揮<lb/>
毫來妙語移具有佳音草木生光彩青藜肯下臨<lb/>
<pb n="KR4d0250_WYG_009-9b"/>
　　　和何元清韻九絶<lb/>
春深遶屋緑隂稠却掃無人識冗侯獨肯敂關相勞問<lb/>
不妨挾冊共藏脩<lb/>
絲竹無縁在後堂肉羞不辨出東房金徽彈罷惟清坐<lb/>
共挹熏爐一穟香<lb/>
屋邊花蕚自離披屋底臞儒但著書游冶郎君應冷笑<lb/>
不能暇逸獨何歟<lb/>
老來視聽稍精明休問如何太瘦生還信閒中安樂否<lb/>
<pb n="KR4d0250_WYG_009-10a"/>
龜巢蓮葉喜身輕<lb/>
覔官安用羡登仙求富何須願執鞭洙泗從游多達者<lb/>
簞瓢顔子獨稱賢<lb/>
青眼雖慚阮嗣宗為君解榻席相重菜羮蔬食能甘否<lb/>
自昔人言儉易容<lb/>
莫年築室北山邊自笑渾無塞屋錢巾褐翛然窮亦樂<lb/>
豈曾有夢到金蓮<lb/>
一洗平生箏笛耳極知緑綺有遺音君臣慶㑹休三弄<lb/>
<pb n="KR4d0250_WYG_009-10b"/>
泉石膏肓不可鍼<lb/>
焦桐為我發哀彈但覺清風遶指寒老大雖思聞古調<lb/>
莫彈别鵠感離鸞<lb/>
　　　雙溪即事<hi>乙亥</hi>
竹底開幽徑山根結小樓誰知多病苦自判一生休舟<lb/>
著平沙尾橋横古渡頭往來皆物役却掃獨無求<lb/>
　　　清老畫雙溪壁以詩謝之<hi>乙亥</hi>
老夫哦詩聳兩肩落筆不停稱腹槀縁詩寫出無聲句<lb/>
<pb n="KR4d0250_WYG_009-11a"/>
畫史追之誰得到為予壁上留真跡水墨纎濃任揮掃<lb/>
石根竹樹極蕭森中著羽蟲疑呌噪雖然畫意不畫形<lb/>
形意兩全方筆老熟視時時自首肯從旁見者皆稱好<lb/>
師言此亦吾餘事佛祖𤣥關須探討未宜直說色是空<lb/>
不著色空斯見道<lb/>
　　　用元韻答清老<lb/>
巧匠胸中有全室能文紙上無脫槀老禪善畫亦如是<lb/>
毛錐未出意先到解衣盤薄小經營驀然揮洒筆如掃<lb/>
<pb n="KR4d0250_WYG_009-11b"/>
我思詩畫本一律衆作徒多等蟬噪畫手無如王右丞<lb/>
一似詩中杜陵老正縁此老襟韻髙工拙竒常無不好<lb/>
斵輪妙處不可傳此事難從筆端討由來萬法生一心<lb/>
貫徹精粗無二道<lb/>
　　　再答清老<lb/>
篆車創始自椎輪莞簟從初但蒲槀詩到晚唐非不佳<lb/>
少似國風能理到嗟予耄矣弃頴泓卧病終年長却掃<lb/>
客無脫屨一榻懸人不到門羣雀噪敢意支郎念岑寂<lb/>
<pb n="KR4d0250_WYG_009-12a"/>
時將妙語起衰老若人搜句乃餘事雖不雕鐫自精好<lb/>
況於佛祖可呵罵豈無魔外宜攻討早辦山居一把茅<lb/>
為我長歌歌證道<lb/>
平生言語苦不工甲乙未能成類槀曩時陶謝以詩鳴<lb/>
竭力追隨終莫到上人詞鋒極痛快睥睨千人軍可掃<lb/>
長須驚喜見此客無怪繞枝鳱鵲噪師言能詩且工畫<lb/>
筆仗須先知嫩老復言能畫亦飽參亹亹𤣥談聽更好<lb/>
吾聞法海深又深性珠可得不可討若除詩畫與談禪<lb/>
<pb n="KR4d0250_WYG_009-12b"/>
未審云何真悟道<lb/>
　　　舟行到<graphic n="KR3104" url="https://raw.githubusercontent.com/kanripo/KR-Gaiji/master/images/KR3104.png" mimeType="image/png"/>莪和清老韻<lb/>
沙尾維舟傍水楊主人延我坐中堂山焦石裂方亭午<lb/>
借得微風一霎涼<lb/>
詩中巧手妙穿楊便可階陞屈宋堂句挾氷霜堪却暑<lb/>
令人心地亦清涼<lb/>
　　　和清老韻<lb/>
不作麒麟楦方知外物輕杜門便野處躡屐飽山行未<lb/>
<pb n="KR4d0250_WYG_009-13a"/>
說窮通樂宜無寵辱驚頽齡寧有幾聊爾憇勞生<lb/>
　　　再和元韻<lb/>
蟬蛻塵埃外翛然世累輕開堂聊演說杖錫遂飛行畫<lb/>
妙人難及詩豪我亦驚筆端游戲爾法忍貴無生<lb/>
　　　雙溪即事<lb/>
築室依林麓開門向水涯經過無俗駕附近少人家洄<lb/>
洑潭成沫嵌空石有窪幽居誰是伴鳬雁聚平沙<lb/>
　　　舟行過白石見將使夜宿毛家林翌日到<graphic n="KR3104" url="https://raw.githubusercontent.com/kanripo/KR-Gaiji/master/images/KR3104.png" mimeType="image/png"/>莪<lb/>
<pb n="KR4d0250_WYG_009-13b"/>
　　　却回和清老<lb/>
蒼頭倦晨炊卯飯幾及午泝流赤日中舟子亦良苦魚<lb/>
躍戀芳餌鷗飛避鳴櫓仙翁所退藏好境自呈露溪水<lb/>
清可鑑山雲横不度坐斷泉石幽不受塵土汚問之何<lb/>
所得妙處難悉數初非練玉泉亦不鳴天鼓人癯道方<lb/>
肥心逺貌亦古老衲同我來得句時一吐物色盡詩材<lb/>
筆底隨指呼行行更前之繫纜日未莫轉柂渉奔湍支<lb/>
笻入幽塢倦甚宿茅茨睡熟不能寤遲明又蓐食凌風<lb/>
<pb n="KR4d0250_WYG_009-14a"/>
上前浦重露雨㸃疎晴嵐雲氣布蝗蝻尚飛揚禾稼難<lb/>
愛䕶村落有狗偷耄倪且狼顧念此一悄然回舟雙港<lb/>
渡空羡皎然師詩成有神助<lb/>
　　　哭吳耀逺<lb/>
孤陋無如我交親賴有君方圖來往數豈意死生分自<lb/>
卜牛眠地今歸馬鬛墳不能澆斗酒忍遽述銘文<lb/>
　　　俞義夫挽詩<lb/>
恩愛周姻族寛和善里閭年髙無悔吝身沒有名譽願<lb/>
<pb n="KR4d0250_WYG_009-14b"/>
見今何及從游舊亦踈若修耆舊傳言行可追書<lb/>
　　　拒霜花<lb/>
池上木芙蓉曉寒摧折之緑葉未盡彫紅芳已先萎空<lb/>
得拒霜名憔悴不自持人生亦如此榮盛須及時少壯<lb/>
不久留老疾仍相隨騰騰當任運慘慘徒自悲萬古同<lb/>
有盡華顛無再緇及今幸强健不樂將何為<lb/>
　　　冬至日雪<hi>乙亥十一月二十三日</hi>
日脚初添一線長飛花撩亂壓微陽朱門滿酌羊羔酒<lb/>
<pb n="KR4d0250_WYG_009-15a"/>
誰念茅茨有絶糧<lb/>
　　　次日快晴<lb/>
曈曈曉日射窻明急雪漫空快得晴田父飯牛應喜甚<lb/>
東臯澤澤可深耕<lb/>
　　　早梅<lb/>
似無還有暗香來知是春風到早梅一歲一畨花似玉<lb/>
老人見得幾畨開<lb/>
　　　脚婆<lb/>
<pb n="KR4d0250_WYG_009-15b"/>
竹奴夏日涼脚婆冬夜燠二物不同時皆堪伴幽獨自<lb/>
吾失伉儷一紀誰與宿年髙氣血衰日短天地肅魚眼<lb/>
夜不暝雞膚凍生粟伏枕屢展轉挾纊但拳曲脚婆當<lb/>
此時貴重如金玉㸑釜蟹眼生汲之滿皤腹暖氣所燻<lb/>
蒸羸軀任伸縮粉黛工取憐自可薦衾褥豈不辟沍寒<lb/>
而能動情慾不如此瓠壺但可暖吾足貌醜不嫵媚坐<lb/>
穏無顛覆妄想何從生黎明睡猶熟<lb/>
　　　李忠甫見惠長牋以詩謝之<lb/>
<pb n="KR4d0250_WYG_009-16a"/>
寂寂羅雀門日見交游疎短李不我弃一年憇琴書青<lb/>
衿孺子軰共喜得範模黄鵠有逺志樊籠不可拘今將<lb/>
舍我去雅意何勤渠駢儷出妙語簡潔無費辭捲置懐<lb/>
袖間報之欠瓊琚惟期在明秋刷羽摩天衢<lb/>
　　　病中即事三首<lb/>
附火膚革燥逺火寒慘慘坐卧置湯婆稍覺兩足暖抓<lb/>
搔不停手苛痒殊未減飲食固多忌所幸能强飯客至<lb/>
不出迎予非敢疎懶<lb/>
<pb n="KR4d0250_WYG_009-16b"/>
　　　二<lb/>
塊坐小窻下簷牙烏鵲語飛飛去復來遶樹鳴不已料<lb/>
汝必不誤顧我亦何喜恐有行人來未知誰氏子<lb/>
　　　三<lb/>
旬浹不見日凍雲塞天宇兒童相與言雪意恐未已一<lb/>
月見三白為瑞亦足矣老夫固畏寒貧者憂凍死六出<lb/>
亂飛花不如晴可喜<lb/>
　　　子用惠魚四軸以詩謝之<lb/>
<pb n="KR4d0250_WYG_009-17a"/>
四幅溪藤任卷舒管城幻出化龍魚風雷定似梭飛走<lb/>
莫誤呼兒覔素書<lb/>
掉尾揚鬐氣象閒或潛或躍出毫端非魚知得魚如許<lb/>
豈在濠梁子細觀<lb/>
　　　石倅宗卿挽詩<hi>并序</hi>
　嘉泰中婺女石宗卿來宰婺源時炎自中都罷歸得<lb/>
　楚東之命之官不數月又以罪罷杜門却掃郊外罕<lb/>
　至縣庭而宗卿睠睠衰朽恩義甚篤炎竊觀前後來<lb/>
<pb n="KR4d0250_WYG_009-17b"/>
　為宰者或髙明不可欺以事或剛介不可干以私求<lb/>
　其潔白清真樂易外不事邊幅内不立城府粹然有<lb/>
　儒者氣象惟宗卿一人而已他不及也炎是以親之<lb/>
　敬之宗卿自婺源解印得倅宜春嘗一交信自後音<lb/>
　問斷絶嘉定八年冬宗卿之子武自郡城以書及墓<lb/>
　誌銘來則宗卿捐館祥禫矣炎與宗卿交淺而情深<lb/>
　宗卿沒於泉南病不及問䘮不及弔比其葬又不及<lb/>
　執紼死生永決莫年失此良友豈止一哀出涕武以<lb/>
<pb n="KR4d0250_WYG_009-18a"/>
　挽詩見屬炎不待屬也故詳序其交友之情而申之<lb/>
　以詩以寓其哀云<lb/>
潔白心如玉寛和氣似春索居當晚歲取友得斯人婺<lb/>
女書難再泉南迹已陳天髙不可問反袂獨傷神<lb/>
　　　二<lb/>
能吏今非少純儒古亦稀斯人胡不夀吾道豈其非才<lb/>
自堪時用心難與義違九原無起日誰復可同歸<lb/>
　　　病中書懐<hi>丙子</hi>
<pb n="KR4d0250_WYG_009-18b"/>
寉骨雞膚不耐寒那堪癬疥更斑斕開年慘淡隂兼雨<lb/>
終日抓搔寢不安未可給扶親几杖豈能見客攝衣冠<lb/>
人言剥復相更代頻把韋編反對觀<lb/>
　　　追念將使叔<lb/>
青山横白雲野色極瀟洒見者必屬目寶相在其下此<lb/>
翁强健時門外無車馬夫豈固絶交欲與無可者獨我<lb/>
時扣關辭色頗相假𤣥禪到佛祖妙句近風雅萬事已<lb/>
陳迹哀思淚盈把即之不復見去之不忍捨優婆塞何<lb/>
<pb n="KR4d0250_WYG_009-19a"/>
為酌水日奠斚三徑草易荒悲風遶松檟<lb/>
　　　和汪誠之韻<lb/>
昏昏未必晦昭昭未必明渾渾未必濁漻漻未必清吾<lb/>
道本自貴國爵亦可并所以魯素王但欲比老彭嗟予<lb/>
久斂退用志難崢嶸吾友暫蟠蟄側耳春雷轟韞櫝足<lb/>
豈刖扛鼎肩不赬鼓行當擅場敵者誰為勍佇看慶多<lb/>
馬為彼酌兕觥下視俗子陋未識仁者榮譬如黄流汚<lb/>
寧涴皎月晶相期在逺到所急非小成頗恨㑹遇疎未<lb/>
<pb n="KR4d0250_WYG_009-19b"/>
免鄙吝生大篇何舂容雅思真和平知君培其根許我<lb/>
擷其菁虛靜能養心篤實可存誠此理君得之底裏期<lb/>
再傾<lb/>
　　　丙子重陽日有感<lb/>
南山木葉赤北山木葉黄秋色日夜變白露將為霜𤣥<lb/>
鳥去已久候㕍方南翔携壺登髙侣滿手茰菊香佳節<lb/>
不可負而我病在床人老自多病何為苦悲傷去年重<lb/>
陽日貴孫在我旁知我愛敬客拱立傳壺觴十五未冠<lb/>
<pb n="KR4d0250_WYG_009-20a"/>
巾總角頎而長望其有成立門户生輝光前樓千卷書<lb/>
可以識義方南畆千斛榖可以充積倉一旦捨我去氷<lb/>
炭交中腸萬物皆有盡死生理之常修短百年間何必<lb/>
論彭殤豈不自開釋念之終難忘長歌意無盡歌罷還<lb/>
凄凉悲風扣林木為我號清商<lb/>
　　　九月二十九日到思溪莊避人事十月初四日<lb/>
　　　過生朝方歸初三日早恕子遣人來送酒食并<lb/>
　　　詞二闋因成唐律二首<lb/>
<pb n="KR4d0250_WYG_009-20b"/>
僻逺無來客尫羸厭久生擁爐便獨坐扶杖懶徐行中<lb/>
嵗失怙恃晚年無弟兄絶知來日短萬事可忘情<lb/>
　　　二<lb/>
人事有酬酢山居方寂寥三時纒宿疾十月見生朝瘦<lb/>
骨添綿䕶枯腸怯酒澆為予歌一曲亦足慰無聊<lb/>
　　　與滕元英<lb/>
　自武口至湯郊不過十里元英一年不相見丁丑正<lb/>
　月來訪留一日問其再來以秋為期因成唐律一首<lb/>
<pb n="KR4d0250_WYG_009-21a"/>
　云<lb/>
君尚精神徤吾真氣血衰肯來同晤語别去即懐思不<lb/>
厭經過數惟憂後㑹遲春暄宜緩歩何必以秋期<lb/>
　　　贈平首座<lb/>
家在青山下投閒嵗月多杜門長却掃杖錫獨經過學<lb/>
佛非無法哦詩恐是魔願言行古路莫遣覆藤蘿<lb/>
　　　再贈平首座<lb/>
　平大用輟參靈隱歸南澗謀起淨坊於煨燼中持鉢<lb/>
<pb n="KR4d0250_WYG_009-21b"/>
　回自楚東見予於千秋山下求以數語賛其事八十<lb/>
　老人投棄筆硯已久況子謀已定願施者衆其成有<lb/>
　日何以賛為堅辭不獲乃成拙句從㬰之雖然伽藍<lb/>
　興壊乃是色境於色境中營繕亦是幻事向上更有<lb/>
　一閤乃到實地末句及此未審以為何如他日當増<lb/>
　一重公案也<lb/>
南澗誰人掃劫灰行纒恰自冷泉回式公昔日曽留誓<lb/>
大用今生乃再來應是伽藍當更造豈闗回禄故為災<lb/>
<pb n="KR4d0250_WYG_009-22a"/>
上頭更有華嚴界彈指重重殿閤開<lb/>
　　　杜工部有同谷七歌其辭髙古難及而音節悲<lb/>
　　　壯可擬也用其體作七歌觀者不取其辭取其<lb/>
　　　意可也<lb/>
有客有客字晦叔東臯歲收可饘粥何為得飽尚多憂<lb/>
豈是老窮無止足十日之中九日病以杖扶行懼顛覆<lb/>
嗚呼一歌兮歌意長風林助我鳴悲商<lb/>
有母有母年七十一室枵然徒壁立茹蔬啜粥不怨尤<lb/>
<pb n="KR4d0250_WYG_009-22b"/>
卧病在床無藥物我為舉子得一官南陔之養嗟何及<lb/>
嗚呼二歌兮歌轉悲羞見慈烏隨母飛<lb/>
有弟有弟手足親與我鼎立成三人叔氏鰥居苦多病<lb/>
季子宦遊依舊貧吾兄既終弟亦逝歲晚惸惸惟一身<lb/>
嗚呼三歌兮歌意放歌罷無言坐惆悵<lb/>
有妹有妹家苦貧補紉組織多辛勤二男三女未婚嫁<lb/>
已見宿草生孤墳問疾弔䘮俱不及念此不置長酸辛<lb/>
嗚呼四歌兮歌更苦往事關心誰可語<lb/>
<pb n="KR4d0250_WYG_009-23a"/>
有子有子共七人六子短命一子存後固無窮前萬古<lb/>
浮生脩短何足論天屬情鍾在我軰嵗月雖久哀如新<lb/>
嗚呼五歌兮三嘆息理不勝情難自釋<lb/>
有孫有孫未冠巾頎頎狀貌如成人謂其長大習詩禮<lb/>
他年可望髙吾門豈期一旦舍我去白首老翁徒痛心<lb/>
嗚呼六歌兮音調急獨坐吞聲襟袖濕<lb/>
有婦有婦嬪吾孫僅能朞月問晨昏吉凶自古不可定<lb/>
所以賀弔更在門人言貧家女難嫁豈料既嫁俄不存<lb/>
<pb n="KR4d0250_WYG_009-23b"/>
嗚呼七歌兮意不盡頻年多難天難問<lb/>
　　　七夕一絶句<lb/>
輕雲捲箔月鈎垂正是青樓乞巧時牛女相望隔河漢<lb/>
浪傳天上有佳期<lb/>
　　　贈劉術士<lb/>
聞子能知筭逢予屢索詩諸公多妙語老我更何辭久<lb/>
客丹心苦脩途蠒足疲秋深風露冷歸去莫遲疑<lb/>
　　　與趙道人<lb/>
<pb n="KR4d0250_WYG_009-24a"/>
欲上青雲却垂翅歸來掃軌空山裏道人說相來敂關<lb/>
酒半醺酣談亹亹我今布褐終餘年豈論燕頷并鳶肩<lb/>
謂予形是朱頂寉兩眼藏神髙頰顴彭殤夀天誰無死<lb/>
不將動目摇湛水道人去後若復來定應難相壺邱子<lb/>
　　　嘉定丁丑十二月謀葬貴孫老病不能與事但<lb/>
　　　此心傷痛因成小詩以寫其哀<lb/>
念汝方青鬂嗟予久白鬚在亡終不免夀夭太相殊有<lb/>
恨心如割無言淚隕珠何堪植馬鬛玉樹閟黄壚<lb/>
<pb n="KR4d0250_WYG_009-24b"/>
　　　與三山相士林子和三絶<lb/>
年登八十更何為手足支離視聽衰自笑已如雞失旦<lb/>
不須苦說寉知時<lb/>
鳶肩燕頷刺天飛自顧而今已後時巾褐蕭然成野老<lb/>
有何情緒更哦詩<lb/>
魚蝦𤨏細不堪求水澁溪寒欲斷流若敂侯門逢短李<lb/>
釣鰲便可月為鈎<lb/>
　雙溪類槀卷九<lb/>
</p>
<p>
</p>
  </div>
<div>
                <head>雙溪類槀卷十</head>
    <p>
<pb n="KR4d0250_WYG_010-1a"/>
欽定四庫全書<lb/>
　雙溪類槀卷十　　　　　　宋　王炎　撰<lb/>
　　長短句<hi>幷序</hi>
　　　長短句序<lb/>
古詩自風雅以降漢魏間乃有樂府而曲居其一今之<lb/>
長短句蓋樂府曲之苖裔也古律詩至晚唐衰矣而長<lb/>
短句尤為清脆如么絃孤韻使人屬耳不厭也予於詩<lb/>
文本不能工而長短句不工尤甚蓋長短句宜歌而不<lb/>
<pb n="KR4d0250_WYG_010-1b"/>
宜誦非朱唇皓齒無以發其要妙之聲予為舉子時早<lb/>
夜治程文以幸中於有司古律詩且未暇著意況長短<lb/>
句乎三十有二始得一第未及升斗之粟而慈親下世<lb/>
以故家貧清苦終身家無絲竹室無姻侍長短句之腔<lb/>
調素所不解終䘮得簿崇陽逮今及五十年而長短句<lb/>
所存者不過五十餘闋其不工可知矣今之為長短句<lb/>
者字字言閨閤事故語陋而意卑或者又為豪壯語以<lb/>
矯之夫古律詩且不以豪壯為貴長短句命名曰曲取<lb/>
<pb n="KR4d0250_WYG_010-2a"/>
其曲盡人情惟婉轉嫵媚為善豪壯語何貴焉不溺於<lb/>
情慾不蕩而無法可以言曲矣此炎所未能也曹公論<lb/>
雞跖曰食之無益弃之可惜此長短句五十餘闋亦雞<lb/>
跖之類也故裒而集之因發其意於卷首云嘉定十一<lb/>
年四月朔日雙溪王炎序<lb/>
　　　蝶戀花<hi>崇陽縣圃夜飲</hi>
纎手行杯紅玉潤滿眼花枝雨過臙脂嫩新月一眉生<lb/>
淺暈酒闌無奈添春困　喚起醉魂君莫問憔悴顔容<lb/>
<pb n="KR4d0250_WYG_010-2b"/>
羞與花相近人自無情花自韻風光易老何須恨<lb/>
　　　㸃絳唇<hi>崇陽野次</hi>
雨濕東風誰家燕子穿庭户孤村薄暮花落春歸去<lb/>
浪走天涯歸思縈心緒家何處亂山無數不記來時路<lb/>
　　　臨江仙<hi>吳宰生日</hi>
欲近上元人意好月如人意團圓暖風催趣養花天三<lb/>
山來寉駕萬户識鳬仙　手種河陽桃李樹暫時花發<lb/>
春妍綵衣一笑棹觥船明年當此日人到鳳池邊<lb/>
<pb n="KR4d0250_WYG_010-3a"/>
　　　好事近<hi>同前</hi>
時節近元宵天意人情都好煙柳露桃枝上覺今年春<lb/>
早　遏雲一曲鳳將雛疑是在蓬島玉筍扶杯瀲灔願<lb/>
黒頭難老<lb/>
　　　水調歌頭<hi>留宰生日</hi>
愛日䕶輕暖醖造小春時桃溪雲斂一㸃郎星吐清輝<lb/>
鍊玉顔容難老㸃漆精神如舊不用摘霜髭厭薄蓬萊<lb/>
景戲踏兩鳬飛　潘花底陶柳外細民肥萬家喜色融<lb/>
<pb n="KR4d0250_WYG_010-3b"/>
作瑞氣擁牙緋慿仗春葱洗玉領畧朱櫻度曲引滿又<lb/>
何辭只待琴歌畢安步上丹墀<lb/>
　　　又<hi>夜泛湘江</hi>
江月冷如水江水碧於空晚來一霎過雨為我洗秋容<lb/>
悄悄四山人靜凛凛三更露下天濶呌孤鴻喚醒篷窻<lb/>
夢身在水晶宫　揖湘妃招月姊御清風素琴韻逺不<lb/>
覺醉眼杏花紅禹穴騎鯨仙去東海釣鰲人逺此意與<lb/>
誰同倚柂一長嘯出壑舞魚龍<lb/>
<pb n="KR4d0250_WYG_010-4a"/>
　　　又<hi>登石鼔合江亭</hi>
千里倦游客老眼厭塵煙蒸湘平逺他處無此好江山<lb/>
把酒一聽欵乃過了黄花時節水國倍生寒輸與滄浪<lb/>
叟長伴白鷗閒　傍江亭窮杳靄踞巉嵓水深石冷聞<lb/>
道别有洞中天待倩靈妃調曲喚起馮夷短舞從此問<lb/>
羣仙雲海𣺌無際波湧緩移船<lb/>
　　　念奴嬌<hi>菊</hi>
小粧朱檻䕶秋英千㸃金鈿如簇黄葉白蘋朝露冷只<lb/>
<pb n="KR4d0250_WYG_010-4b"/>
有孤芳餘馥華髮蒼顔宦情羈思來伴花幽獨廵簷無<lb/>
語清愁何啻千斛　因念愛酒淵明東籬雅意千載無<lb/>
人續身在花邊須一醉小覆杯中醽醁過了重陽捻枝<lb/>
嗅蘂休嘆年華速明年春到陳根更有新緑<lb/>
　　　蝶戀花<hi>壬子</hi>
柳暗西湖春欲暮無數青絲不繫行人住一㸃心情千<lb/>
萬緒落花寂寂風吹雨　喚起聲中人獨睡千里明駝<lb/>
不踏山間路謾道遣愁除是醉醉還易醒愁難去<lb/>
<pb n="KR4d0250_WYG_010-5a"/>
　　　念奴嬌<hi>海棠時過江潭</hi>
曉來雨過遍海棠枝上臙脂如滴桃杏不堪來比並信<lb/>
是傾城傾國藏韻收香誰能描貌閤盡詩人筆從教睡<lb/>
去為留銀燭終夕　不待過了清明緑隂結子無處尋<lb/>
春色蔌蔌輕紅飛一片便覺臨風悽惻莫道無情嫣然<lb/>
一笑也似曾相識惜花無主自憐身是行客<lb/>
　　　浪淘沙令<hi>菊</hi>
秋色滿東籬露滴風吹憑誰折取泛芳巵長是年年重<lb/>
<pb n="KR4d0250_WYG_010-5b"/>
九日苦恨開遲　因記得當時共撚纎枝而今寂寞鳳<lb/>
孤飛不似舊來心緒好惟有花知<lb/>
　　　採桑子<hi>秋日丁香</hi>
一畨染就春風巧細著工夫㸃綴紅酥此際多應别處<lb/>
無　玉人不為花為主辜負芳菲香透簾帷誰向釵頭<lb/>
挿一枝<lb/>
　　　好事近<hi>早梅</hi>
玉頰映紅綃攙報東風消息雖則清臞如許有生香真<lb/>
<pb n="KR4d0250_WYG_010-6a"/>
色　相看動是隔年期忍不飲㳙滴莫待輕飛一片却<lb/>
說花堪惜<lb/>
　　　鷓鴣天<hi>梅</hi>
淡淡疎疎不惹塵暗香一㸃靜中聞人間怪有晴時雪<lb/>
天上偷回臘裏春　疑淺笑又輕顰雖然無語意相親<lb/>
老來尚可花邊飲惆悵相携失玉人<lb/>
　　　臨江仙<hi>落梅</hi>
雪片幻成肌骨月華借與精神一聲羌笛怨黄昏吹香<lb/>
<pb n="KR4d0250_WYG_010-6b"/>
飄縞袂脫迹委紅裙　枝上青青結子子中白白藏人<lb/>
那時别是一家春擘泥嘗煮酒拂席卧清隂<lb/>
　　　阮郎歸<lb/>
落花時節近清明南園芳草青東風料峭雨難晴那堪<lb/>
中宿酲　回首處自銷凝誰知人瘦生倚欄無語不禁<lb/>
情杜鵑啼數聲<lb/>
　　　青玉案<lb/>
深紅數㸃吹花絮又燕子飛來語逺水平蕪春欲暮年<lb/>
<pb n="KR4d0250_WYG_010-7a"/>
年長是清明時候故遣人憔悴　竹雞啼罷山村雨正<lb/>
寥落無情緒猛省從前多少事緑楊堤上樓臺如畫此<lb/>
景今何處<lb/>
　　　卜筭子<lb/>
膩玉染深紅艶麗難常好已是人間祓禊時花亦隨春<lb/>
老　喚取麴生來醉賞惟宜早此去隂晴十日間㸃㸃<lb/>
粘芳草<lb/>
　　　木蘭花慢<hi>莫春時在分寧</hi>
<pb n="KR4d0250_WYG_010-7b"/>
博山香霧冷新雨過怯單衣正飛絮濛濛平蕪杳杳家<lb/>
在天涯春難住人易老又等閒過了踏青時枝上紅稀<lb/>
緑暗杜鵑剛向人啼　依依謾嘆鏽生鐔鋏塵滿絃徽<lb/>
想北山猿寉南溪鷗鷺怪我歸遲青雲事今已晚倚小<lb/>
窻誰與話襟期對酒有愁可解擘牋無怨休題<lb/>
　　　浪淘沙令<hi>丙寅在大坂</hi>
流水遶孤村楊柳當門昔年此地往來頻認得緑隂携<lb/>
手處笑語如存　往事不堪論强對清樽梅花香裏月<lb/>
<pb n="KR4d0250_WYG_010-8a"/>
黄昏白首重來誰是伴獨自銷魂<lb/>
　　　木蘭花慢<hi>同前</hi>
緗桃花樹下記羅襪昔經行至今日重來人惟獨自花<lb/>
亦彫零青鳥杳無信息徧人間何處覔雲軿紅錦織殘<lb/>
舊字玉簫吹斷餘聲　銷凝衣故幾時更又誰復卿卿<lb/>
念鏡裏琴中離鸞有恨别鵠無情齊眉處同笑語但有<lb/>
時夢見似平生愁對嬋姢三五素光暫闕還盈<lb/>
　　　阮郎歸<hi>霅川作</hi>
<pb n="KR4d0250_WYG_010-8b"/>
幾回幽夢繞家山怯聞梅弄殘蕭蕭黄落客氊寒不禁<lb/>
衣帶寛　身外事意闌珊人間行路難尋思百計不如<lb/>
閒休貪朱兩轓<lb/>
　　　小重山<hi>至後一日長興趙宰到郡併招歸安烏程二宰及項廣文同飯</hi>
日脚纔添一線長葭灰吹玉琯轉新陽老來添得鬂邊<lb/>
霜年華換歸思滿滄浪　喚客對凝香公庭鳬鶩散緩<lb/>
行觴何須紅袖立成行清談好勝似聽絲簧<lb/>
　　　臨江仙<hi>莫子章郎中買妾佐酒魏倅以詞戲之因次韻</hi>
<pb n="KR4d0250_WYG_010-9a"/>
試問休官林下去何人得似髙年壺中不記歲時遷吹<lb/>
簫新有伴飡玉共求仙　有客樽前曾得見月眉雲鬂<lb/>
姢姢斷腸刺史獨無縁誰能聞一曲偷向笛中傳<lb/>
　　　又<lb/>
思憶故園花又發等閒過了流年休論陞擢與平遷拂<lb/>
衣歸去好無事即神仙　況是老人頭雪白羞看紅粉<lb/>
嬋姢鸞孤鳳隻且隨縁莫將桃葉曲留與世人傳<lb/>
　　　水調歌頭<hi>送魏倅</hi>
<pb n="KR4d0250_WYG_010-9b"/>
新漲鴨頭緑春滿白蘋洲小停畫鷁莫便折柳話離愁<lb/>
縹緲觚稜在望不用東風借便一昔到皇州别酒十分<lb/>
酌何惜覆瑶舟　從此去上華貫入清流風姿如許自<lb/>
合唾手復公侯老我而今衰謝夢繞故園松菊底事更<lb/>
遲留早晚挂冠去江上狎浮鷗<lb/>
　　　清平樂<hi>越上作</hi>
呢喃燕語共訴春歸去春去從他留不住落盡枝頭紅<lb/>
雨　老翁袖手優游閒愁不到眉頭過了麥黄椹紫歸<lb/>
<pb n="KR4d0250_WYG_010-10a"/>
期只在新秋<lb/>
　　　乂<lb/>
兒曹耳語借問何時去家在翠微深處住生計一犁新<lb/>
雨　客中且恁浮游莫將事挂心頭縱使人生滿百筭<lb/>
來更幾春秋<lb/>
　　　南柯子<lb/>
天末家何許津頭客未歸柳梢緑暗早鶯啼胡蝶不知<lb/>
春去遶園飛　選勝多游冶當爐有麗姝青翰載酒漾<lb/>
<pb n="KR4d0250_WYG_010-10b"/>
晴暉不忍十分寥落負花時<lb/>
　　　好事近<lb/>
閒日似年長又在他鄉春莫柳外一聲鶗鴂怨落花飛<lb/>
絮　苧羅只似舊時青人今在何處試問鴟夷因甚載<lb/>
西施同去<lb/>
　　　朝中措<lb/>
杜鵑聲斷日曈曨過雨濕殘紅老色菱花影裏客愁蕉<lb/>
葉香中　柳梢飛絮桃梢結子斷送春風莫恨春無覔<lb/>
<pb n="KR4d0250_WYG_010-11a"/>
處明年還再芳叢<lb/>
　　　南柯子<hi>秀叔娶婦不令人知以小詞為賀因戲之</hi>
對鏡鸞休舞求凰鳳自飛珠鈿翠珥宻封題中有蠻牋<lb/>
細字沒人知　環佩燈前結輜軿月下歸笑他織女夜<lb/>
鳴機空與牛郎相望不相隨<lb/>
　　　朝中措<hi>九月末水仙開</hi>
薔薇露染玉肌膚欲試鏤金衣一種出塵態度偏宜月<lb/>
伴風隨　初疑解后湘妃洛女似是還非只恐乘雲輕<lb/>
<pb n="KR4d0250_WYG_010-11b"/>
舉翩然飛度瑶池<lb/>
　　　西江月<hi>用荼䕷釀酒飲盡因成此敬呈繼詩</hi>
蔌蔌落紅都盡依然見此清姝水沉為骨玉為膚留得<lb/>
春光小住　鴛帳巧藏翠蔓燕釵斜嚲纎枝休將往事<lb/>
更尋思且為濃香一醉<lb/>
　　　浪淘沙<hi>辛未中秋與文蔚逹可飲</hi>
月色十分圓風露姢姢木樨香裏凭欄干河漢横斜天<lb/>
似水玉鑑光寒　草草具杯盤相對蒼顔素娥莫惜少<lb/>
<pb n="KR4d0250_WYG_010-12a"/>
留連秋氣平分蟾兎滿動是經年<lb/>
　　　柳梢青<hi>鄭宰母氏生日</hi>
葭管風微萊衣香軟歌鳳將雛笑酌流霞問人何處别<lb/>
有瑶池　相將月佩霞裾領鳬舄歸朝玉墀管取長年<lb/>
進封大國穏住清都<lb/>
　　　踏莎行<lb/>
木落天寒年華又暮老來多病須調䕶詩編酒榼總無<lb/>
縁閒中贏得瞢騰睡　塵暗犀梳香消翠被悄無音信<lb/>
<pb n="KR4d0250_WYG_010-12b"/>
來青羽新愁正自上眉峰黄昏庭院瀟瀟雨<lb/>
　　　清平樂<hi>壬申除夜</hi>
一杯椒醑惜飲難成醉爆竹聲中人未睡共道今宵守<lb/>
歲　不如且就衾裯誰能細數更籌三百六旬過了明<lb/>
朝却是年頭<lb/>
　　　卜筭子<hi>癸酉二月雨後到雙溪</hi>
渡口喚扁舟雨後青綃皺輕暖相重䕶病軀料峭寒還<lb/>
透　老大自傷春非為花枝瘦那得心情似少年雙燕<lb/>
<pb n="KR4d0250_WYG_010-13a"/>
歸時候<lb/>
　　　又<lb/>
散䇿問芳菲春半花猶未蓓蕾枝頭怯苦寒恰似人憔<lb/>
悴　人莫恨花遲天自催寒去雨意纔收日氣濃玉靨<lb/>
紅如醉<lb/>
　　　江城子<hi>癸酉春社</hi>
清波𣺌𣺌日暉暉柳依依草離離老大逢春情緒有誰<lb/>
知簾箔四垂庭院靜人獨住燕雙飛　怯寒未敢試春<lb/>
<pb n="KR4d0250_WYG_010-13b"/>
衣踏青時懶追隨野蔌山殽村釀可從宜不向花邊拚<lb/>
一醉花不語笑人癡<lb/>
　　　虞美人<hi>甲戌正月望後燕來</hi>
鏡中失盡雙青鬂懶更占花信小梅半謝雨垂垂未許<lb/>
輕紅破蕾綴桃枝　社前歸燕穿簾語似說人憔悴自<lb/>
縁老去少歡悰不是春寒料峭怯東風<lb/>
　　　南鄉子<hi>甲戌正月</hi>
雲淡日曨明久雨潺潺乍得晴社近東臯農務急催耕<lb/>
<pb n="KR4d0250_WYG_010-14a"/>
又見菖蒲出水青　池面縠紋平掠水迎風燕羽輕試<lb/>
出訪尋春色看相迎巧笑花枝似有情<lb/>
　　　南柯子<lb/>
山暝雲隂重天寒雨意濃數枝幽艷濕啼紅莫為惜花<lb/>
惆悵對東風　蓑笠朝朝出溝塍處處通人間辛苦是<lb/>
三農要得一犁水足望年豐<lb/>
　　　憶秦娥<hi>甲戌賞春</hi>
臙脂㸃海棠落盡青春晚青春晚少年遊樂而今慵懶<lb/>
<pb n="KR4d0250_WYG_010-14b"/>
　春光不可無人管花邊酌酒隨深淺隨深淺牡丹紅<lb/>
透荼䕷香軟<lb/>
　　　夜行船<hi>賀將使叔成寳相寮</hi>
淡飯麄衣隨分過新成就庵寮一箇靜處藏身十分自<lb/>
在只恁麽有何不可　過眼空花都見破紅塵外獨行<lb/>
獨坐也沒籌量也沒繫絆更覔甚三乘四果<lb/>
　　　臨江仙<hi>和將使許過雙溪</hi>
鶗鴂一聲春事了不知苦勸誰歸花梢香露染薔薇小<lb/>
<pb n="KR4d0250_WYG_010-15a"/>
梅酸著齒酒榼正堪携　鴨緑一篙新雨過逺山半出<lb/>
脩眉仙翁理棹欲來時遶簷烏鵲喜報與主人知<lb/>
　　　驀山溪<hi>巢安寮畢工</hi>
鶯啼花謝斷送春歸去雨後聽䳌聲恰似訴留春不住<lb/>
韶光易過暗被老相催無箇事沒些愁方是安身處<lb/>
栽松種菊相見為賔主終日掩柴扉但只有清風時度<lb/>
不忺把酒又不喜觀書飢時飯飽時茶困即齁齁睡<lb/>
　　　憶秦娥<lb/>
<pb n="KR4d0250_WYG_010-15b"/>
頭如雪塵縁衮衮無休歇無休歇買田築屋是何時節<lb/>
　從今事事都休說巢安寮裏藏疎拙藏疎拙許誰為<lb/>
伴溪山風月<lb/>
　　　滿江紅<hi>至日和黄伯威</hi>
宦海浮沉名與字不能彰徹青雲上諸公衮衮難登狹<lb/>
劣結綬彈冠成底事解頥折角皆虛說待黄粱夢覺始<lb/>
歸來非明哲　易消釋空中雪多虧闕天邊月筭人生<lb/>
必有衰羸時節任是一陽來復後梅花栁眼先春發料<lb/>
<pb n="KR4d0250_WYG_010-16a"/>
明年又老似今年當休歇<lb/>
　　　玉樓春<hi>丙子十月生朝</hi>
壯年糊口謀升斗朱墨塵埃黏兩袖黄粱夢斷始歸來<lb/>
依舊琴書當左右　而今藏取持螯手林下獨居閒散<lb/>
又問之何以得長年寡欲少思安老朽<lb/>
　　　又<lb/>
大都四序隂晴半天上油雲舒又卷若還心也似雲閒<lb/>
老色何由來上面　生平辛苦今蕭散得䘮榮枯皆歴<lb/>
<pb n="KR4d0250_WYG_010-16b"/>
徧人言不死是神仙我但耳聞非眼見<lb/>
　<lb/>
　<lb/>
　<lb/>
　<lb/>
　<lb/>
　<lb/>
　雙溪類槀卷十<lb/>
</p>
<p>
</p>
  </div>
<div>
                <head>雙溪類藁卷十一</head>
    <p>
<pb n="KR4d0250_WYG_011-1a"/>
欽定四庫全書<lb/>
　雙溪類藁卷十一　　　　　宋　王炎　撰<lb/>
　　表<lb/>
　　　賀太上皇帝慶夀表<hi>代</hi>
天開華旦永垂統於千齡嵗發熙春初儲祥於八袠集<lb/>
邦家之殊慶混夷夏以同歡<hi>中賀</hi>竊以唐堯釋在位之<lb/>
憂勤乃登上夀黄帝全此心之清靜覬獲長生孰能獨<lb/>
存而常今茲方一遇乎大聖<hi>中賀</hi>恭惟尊號太上皇帝<lb/>
<pb n="KR4d0250_WYG_011-1b"/>
陛下退藏於宻允執厥中雖淵黙以凝神何思何慮然<lb/>
海涵而施澤益逺益深刑好生而盡仁兵不殺以為武<lb/>
故上帝垂休於罔極俾斯民受賜以無疆矧惟與聖子<lb/>
以御圖可以葆道真而養性宜安榮之寖久膺戩榖以<lb/>
滋多禮備玉巵豈特至再至三而未已䇿増寶鼎殆將<lb/>
時萬時億以難窮臣外守魚符遙瞻象魏乾坤喜氣屢<lb/>
騰嵩嶽之呼臣子眞情猶效華封之祝<lb/>
　　　太上皇后牋<lb/>
<pb n="KR4d0250_WYG_011-2a"/>
太帝垂無疆之統共享康寧嗣皇承莫大之休永勤尊<lb/>
養洊蕆儀於上日益儲祉於長秋<hi>中賀</hi>恭惟尊號太上<lb/>
皇后殿下德備坤元化行隂教參堯道巍巍之大興舜<lb/>
心業業之思父母尊而親具全華旦之慶天地長且久<lb/>
愈見歴年之多臣仰被榮光欣逢嘉㑹夀曰五福之一<lb/>
既並崇髙歡呼萬嵗者三願兼祝頌<lb/>
　　　今上皇帝表<lb/>
堯仁天覆永膺眉夀以儲祥舜孝日嚴復即首時而稱<lb/>
<pb n="KR4d0250_WYG_011-2b"/>
慶凝兩宫之喜氣溢諸夏之歡聲<hi>中賀</hi>竊以漢前殿之<lb/>
奉巵唐淩煙之置酒非有無疆之景福莫能申講於上<lb/>
儀顓是宏休屬于華旦<hi>中賀</hi>恭惟皇帝陛下欽承慈訓<lb/>
纘紹皇圖乾稱父以至尊大函三極日為君而久照光<lb/>
著重輪事無傳於千古之前禮再舉於十年之後毋兼<lb/>
乎愛翟衣愈共於康寧下被其恩鳩杖寖多於耆艾臣<lb/>
外居侯服遙望宸廷象煥鈎鈐仰覩聖人之至德䇿増<lb/>
寶鼎願齊太帝以長生<lb/>
<pb n="KR4d0250_WYG_011-3a"/>
　　　今上皇后牋<lb/>
日謹三朝贊中宸之欽愛嵗登八袠奉慈極之康寧儼<lb/>
褘翟以蕆儀偕衮龍而増喜<hi>中賀</hi>恭惟皇后殿下德全<lb/>
柔靜行備肅雍千億之多子孫益衍周家之慶五十而<lb/>
慕父母克同舜孝之誠共迎葭管之春再上玉巵之夀<lb/>
臣幸膺屏翰欣際休嘉依光離日之華永瞻繼照觀象<lb/>
軒星之次仍見重暉<lb/>
　　　賀太上皇帝慶夀表<hi>代</hi>
<pb n="KR4d0250_WYG_011-3b"/>
黄屋非心久儲神而自逸玉笄嫓德並受福以無疆稱<lb/>
盛禮於中天沸歡聲於薄海<hi>中賀</hi>竊以坤配乾而稱母<lb/>
廣大惟均日有月以齊明照臨不息偉矣無前之盛事<lb/>
見於有道之熙朝恭惟尊號太上皇帝陛下凝命穆清<lb/>
游心淡泊始齊家而治國終與子以御圖在中得大姒<lb/>
之賢克傳隂教配極並帝堯之夀申錫天休慈孝交孚<lb/>
邇遐來賀臣乗軺于外委佩無繇考六籍之傳聞尊榮<lb/>
獨盛想兩宫之娱樂祝頌彌深<lb/>
<pb n="KR4d0250_WYG_011-4a"/>
　　　太上皇后牋<lb/>
長秋正位肅慈壼於九重端月始和衍夀祺於七袠享<lb/>
嗣皇之孝養齊太上之康寧歡洽宫中慶流宇内<hi>中賀</hi>
恭惟尊號太上皇后柔恭粹美慈儉宣昭方紹興三紀<lb/>
之憂勤既資輔佐宜德夀萬年之福禄同極尊榮豈但<lb/>
見春秋之彌髙蓋將同日月之久照臣逺乘驛傳阻接<lb/>
廷紳春滿玉巵遙想衮龍之喜氣雲深紫殿莫瞻禕翟<lb/>
之榮光<lb/>
<pb n="KR4d0250_WYG_011-4b"/>
　　　今上皇帝表<lb/>
慈壼儲祥既並堯年之永昕朝展寀益彰舜孝之隆喜<lb/>
溢宫闈歡傳㝢縣<hi>中賀</hi>恭惟皇帝陛下膺圖出震繼照<lb/>
重離繇成德之温文兼事親之欽愛萬年為父為母福<lb/>
既駢臻四海悉主悉臣養斯極至假有家之燕喜推錫<lb/>
類之龍光臣原隰驅馳雲霄髙逺遙想奉巵之慶莫側<lb/>
鴛行俯同扶杖之民但深雀躍<lb/>
　　　今上皇后牋<lb/>
<pb n="KR4d0250_WYG_011-5a"/>
偕九重而侍膳祗奉母儀慶七袠以奉巵庸昭婦道新<lb/>
盛時之縟典騰諸夏之歡聲<hi>中賀</hi>恭惟皇后殿下位配<lb/>
乾剛德全巽順形慈儉於萬宇著肅雍於兩宫禮始内<lb/>
朝迎春祺而展慶化行寰宇勑天敘以移風臣越在外<lb/>
臺莫陪邇列聞熙朝之為夀如隔九霄慶象服之承顔<lb/>
當彌萬祀<lb/>
　　　賀太上皇帝慶夀表<hi>代</hi>
慈極自頥凝萬年之景命中闈偕慶紀七秩之宏休喜<lb/>
<pb n="KR4d0250_WYG_011-5b"/>
溢堯廷歡均禹服<hi>中賀</hi>竊以德之大者斯能得夀道之<lb/>
妙者乃能長生居乾父坤母之尊在日君月妃之上匹<lb/>
休如此振古無斯恭惟尊號太上皇帝陛下誠極粹精<lb/>
心潛清淨玉螭有受獨觀昭曠之元禕翟與娱宜襲康<lb/>
寧之福難老並膺於天錫又新永受於春祺榮光瑞氣<lb/>
無逺而不周盛事縟儀自今而繼舉臣幸逢殊慶限在<lb/>
外僚仰望紫微聮鈎陳而一色俯同黄髪效嵩嶽之三<lb/>
呼<lb/>
<pb n="KR4d0250_WYG_011-6a"/>
　　　太上皇后牋<lb/>
蘭殿居尊並慈皇而介夀玉巵行慶朝聖子以蕆儀喜<lb/>
浹兩宫懽傳萬宇<hi>中賀</hi>恭惟尊號太上皇后殿下中臨<lb/>
戊位大配乾元弼成揖遜之風並受康寧之福陋金母<lb/>
之坐少廣同黄帝之得長生栢酒浮春及時以禮自樂<lb/>
椒觴錫嘏受命無疆惟休豈但七十嵗自古所稀惟曰<lb/>
萬億年由今以始臣與聞盛事越在外寮占南極老人<lb/>
之星彌新瑞証望鉤陳太帝之坐永煥祥光<lb/>
<pb n="KR4d0250_WYG_011-6b"/>
　　　今上皇帝表<lb/>
母儀正位配慈極之無疆聖孝竭情喜夀祺之有衍盛<lb/>
儀行於廣内和氣溢於區中<hi>中賀</hi>竊以禮莫大於奉親<lb/>
福尤難於得夀惟中心欽愛根於獨至之誠故上帝監<lb/>
觀錫以非常之慶恭惟皇帝陛下震亨主器離照繼明<lb/>
為人君止於仁克廣因心之善以天下養之至益彰順<lb/>
志之誠固將膺戩榖於千齡豈但紀春秋於七袠榮光<lb/>
上著日月為之増輝惠澤下覃夫婦宜於偕老臣身隨<lb/>
<pb n="KR4d0250_WYG_011-7a"/>
漢傳心在堯廷不須占天紀之三星始知至德但願呼<lb/>
嵩髙之萬嵗遙罄愚衷<lb/>
　　　今上皇后牋<lb/>
象服在中謹晨夕問安之禮燕朝行慶見春秋紀嵗之<lb/>
多歡洽兩宫孝刑四表<hi>中賀</hi>恭惟皇后殿下俔天作配<lb/>
應地用柔彤管無違恭肅俯齊於嬪御禕衣有翼愛欽<lb/>
仰事於舅姑衍七袠之宏休偕九重而共喜臣驅馳原<lb/>
隰瞻望雲霄有顯德在天廷仰望四星之明潤受介福<lb/>
<pb n="KR4d0250_WYG_011-7b"/>
于王母願齊萬夀之崇髙<lb/>
　　　賀太上皇帝尊號表<hi>代</hi>
定寶命以貽謀退藏妙用罄輿情而歸美益著鴻名皇<lb/>
冊屢書帝廷増慶<hi>中賀</hi>竊以羲皇上聖未彰揖遜之風<lb/>
堯舜至仁僅斂夀康之福惟此宏休之獨盛是宜顯號<lb/>
之兼隆然乾坤廣大或可以形容而日月光輝終難於<lb/>
畫繪尊號太上皇帝陛下龍飛無亢淵黙自頥釋黄屋<lb/>
之勤心獨游於物表撫赤符之仁運嘗濟於區中大業<lb/>
<pb n="KR4d0250_WYG_011-8a"/>
久而寖昌正統傳之罔極赫赫睿謨之著巍巍成烈之<lb/>
崇其中存不測之神豈容擬議所寓皆有為之迹庶可<lb/>
名言臣仰望清光越居外服嘉平紀臘幸傳聞鏤玉之<lb/>
文太蔟囬春即遙贊奉巵之喜<lb/>
　　　太上皇后牋<lb/>
位正長秋並慈皇而介夀禮行華旦受聖子之推尊光<lb/>
輝鏤玉之文葱鬱塗椒之喜<hi>中賀</hi>恭惟尊號太上皇后<lb/>
殿下行兼慈儉道極含洪方堯居黄屋而勞心既勤輔<lb/>
<pb n="KR4d0250_WYG_011-8b"/>
佐及舜在岩廊而拱手遂極安榮宜都天下之顯名以<lb/>
著帝廷之殊慶允矣母儀之盛粹然壼德之全臣外守<lb/>
价藩幸逢熙事慈專意美無彤管之前聞永見崇髙享<lb/>
紫宸之至養<lb/>
　　　今上皇帝表<lb/>
受命無疆本貽謀之燕翼恱親有道益歸美於鴻名喜<lb/>
溢天廷歡傳海守<hi>中賀</hi>竊以漢尊太上第為簡略之稱<lb/>
唐奉大安莫著欽崇之典惟顯號有加而無已乃宏休<lb/>
<pb n="KR4d0250_WYG_011-9a"/>
振古而未聞恭惟皇帝陛下心極愛欽德髙揖遜舜其<lb/>
至孝既克紹於基圖堯曰放勲遂兼隆於聲實矧慈闈<lb/>
之均慶宜皇冊之増崇炳若丹青一字不聞於溢美寫<lb/>
之琬琰千齡將見於滋多臣逮事兩朝阻陪百執翠輿夙<lb/>
駕遙瞻天仗之嚴龍衮交暉難祝聖人之夀<lb/>
　　　今上皇后牋<lb/>
天子有尊而有父備彰婦道之勤聖人得夀而得名益<lb/>
集皇家之慶禮行前殿歡洽内廷<hi>中賀</hi>恭惟皇后殿下<lb/>
<pb n="KR4d0250_WYG_011-9b"/>
靜體坤元柔兼巽順下齊嬪御成六宫雍肅之風仰奉<lb/>
舅姑贊萬乘愛欽之德爰増顯號用表宏休臣外守价<lb/>
藩幸逢華旦傳聞丹陛煥鏤玉之彌文遙想藻旒映禕<lb/>
衣之喜色<lb/>
　　　賀太上皇帝加上尊號表<hi>時臨江權軍</hi>
儼蠖濩以凝神心存清淨擁鴻休而建號德寖明昌將<lb/>
披皇冊之文丕顯帝庭之慶<hi>中賀</hi>竊以天子有道惟揖<lb/>
遜之最髙聖人無名豈形容之可擬第歸美以為報難<lb/>
<pb n="KR4d0250_WYG_011-10a"/>
固辭而弗居推崇允屬於九重愛戴實均於兆姓恭惟<lb/>
聖安夀仁太上皇帝陛下成功不宰藏用無為淵衷自<lb/>
得於遺珠塵務悉輕於脫屣雖浩浩其天之逺微妙何<lb/>
窮然昭昭若日之中英華可睹肅雝似文王之聖欽明<lb/>
體堯帝之安夀不止於萬年仁永同於一視出綸誕告<lb/>
已流諸夏之歡聲鏤玉増光行襲兩朝之縟典臣親逢<lb/>
熙事攝守下州瑞氣鬱葱遙想未央之喜輿情闓懌益<lb/>
知太極之尊<lb/>
<pb n="KR4d0250_WYG_011-10b"/>
　　　太皇太后表<lb/>
配烈祖以造邦永新景命篤曽孫而嗣服宜衍徽音出<lb/>
渙汗於大庭洽歡心於廣宇<hi>中賀</hi>恭惟夀聖隆慈備福<lb/>
光佑太皇太后殿下厚踰坤載髙在極先韜漢掩姬正<lb/>
四朝之内治孕虞育夏贊三禪於皇家於昭出日之重<lb/>
輪莫測補天之五色答民瞻仰發輝光於專靜之中挈<lb/>
國平寧勤保佑於纘承之始實循名而益顯功與德以<lb/>
兼隆垂百世之宏休無一詞之溢美臣攝官符守聞命<lb/>
<pb n="KR4d0250_WYG_011-11a"/>
郵傳申講上儀因以知九重之欽愛俯殫善頌期於増<lb/>
萬夀之安榮<lb/>
　　　皇太后牋<lb/>
思齊文母儷皇極以貽謀於赫湯孫増鴻名而歸美孝<lb/>
形廣内歡洽寰中<hi>中賀</hi>恭惟夀成惠慈皇太后殿下夙<lb/>
禀柔恭日行勤儉兼娥英之淵懿際虞夏之明昌色養<lb/>
太皇體愛欽之要道心循昭考開揖遜於後昆以聖聖<lb/>
而相承惟尊尊之為大順存乎惠仁發於慈表章令德<lb/>
<pb n="KR4d0250_WYG_011-11b"/>
之休羡曼熙朝之慶事有光於圖史禮益盛於宫闈臣<lb/>
代匱武符馳誠魏闕金聲玉振獲聞帝典之温文河潤<lb/>
山容彌覺坤元之博厚<lb/>
　　　太上皇后牋<lb/>
並大帝以宅尊退藏於宻順嗣皇之歸美必得其名藹<lb/>
瑞氣於長秋流歡聲於區夏<hi>中賀</hi>恭惟夀仁太上皇后<lb/>
殿下德方以靜用晦而明坤為母於兩儀震得男於一<lb/>
索方憂勤而相警俄清淨以自頥父子三朝迭揖遜冕<lb/>
<pb n="KR4d0250_WYG_011-12a"/>
旒之下婦姑四世洽愛慈宫壼之中宜紀鴻休以儲燕<lb/>
祉夀方増於未艾仁愈熟而能安將練日而蕆儀備成<lb/>
熙事可移風而成俗克廣孝心臣攝守左符馳誠北闕<lb/>
恭承渙號知天長地久之無窮倍覺輿情覩海潤星暉<lb/>
而胥慶<lb/>
　　　皇帝表<lb/>
若帝之初既誕膺於駿命尊親之至宜丕闡於鴻名喜<lb/>
溢三宫歡騰六合<hi>中賀</hi>竊以逺稽堯舜嘗聞埒美於勲<lb/>
<pb n="KR4d0250_WYG_011-12b"/>
華下逮商周莫覩親傳於父子惟熙朝之盡善視邃古<lb/>
以無前自非顯號之鋪張孰識宏休之淵懿恭惟皇帝<lb/>
陛下中函睿哲外發温文出蒼震以御圖協黄離而臨<lb/>
下允矣繼承之有道海潤星暉粹然欽愛之由衷天明<lb/>
地察案六經而校德宣二祖之重光必得夀而得名聿<lb/>
申景鑠資事父而事母並著徽音臣攝守魚符遙瞻象<lb/>
魏雲章在上方將寫琬琰以維新宂見何知但務誦絲<lb/>
綸而胥慶<lb/>
<pb n="KR4d0250_WYG_011-13a"/>
　　　皇后牋<lb/>
前殿宣猷建三宫之徽號内庭協慮廣萬乗之孝思家<lb/>
國榮懐神人恱穆<hi>中賀</hi>恭惟皇后殿下體坤柔順用巽<lb/>
潔齊依離日之繼明粲軒星而齊色以婦婦偕於子子<lb/>
具嚴大寢之朝自親親達於尊尊克篤重闈之慶蒐上<lb/>
儀於鏤玉凝喜氣於塗椒臣攝守下州恭承大號但與<lb/>
旄倪之衆不勝鼓舞之情<lb/>
　　　賀登極表<hi>代</hi>
<pb n="KR4d0250_WYG_011-13b"/>
帝統無疆垂貽謀之燕翼天心所與履正位以龍飛宗<lb/>
社安榮華夷凱懌<hi>中賀</hi>竊以舜禹之盛非由父子之親<lb/>
傳商周以來莫覩聖賢之相授獨顓厥美創見于今恭<lb/>
惟皇帝陛下德極愛欽道全精粹震亨主器雷聲久發<lb/>
於青宫離麗重明日照遂升於黄道惟天地啓非常之<lb/>
運故邦家襲莫大之休盡孝事親永底一人之慶推仁<lb/>
厚下益隆萬世之基臣假守方州阻趍魏闕乾元正始<lb/>
函生共樂於春回辰極居中在外咸同於星拱<lb/>
<pb n="KR4d0250_WYG_011-14a"/>
　　　賀郊祀表<lb/>
宿齊清廟極德産之精微宵陟圜丘假帝心之歆饗裒<lb/>
時多福惠此黎元竊以天地對祠致百神之受職祖宗<lb/>
作配彰萬世之垂休聿修昭代之上儀茲見聖人之能<lb/>
享恭惟皇帝陛下心傳堯道躬握乾符物阜時康和氣<lb/>
已周於穹壤刑清兵寢成功可告於神明罄四海以職<lb/>
來間三年而郊見璧琮異禮繭栗貴純以德召祥寶祚<lb/>
用申於景命與民同慶綿區遂浹於湛恩臣叨列皇華<lb/>
<pb n="KR4d0250_WYG_011-14b"/>
預聞熙事泰壇展寀莫陪百職之聮宣室受釐但祝一<lb/>
人之慶<lb/>
　　　又<lb/>
泰壇升燎嚴合饗於兩儀法駕鳴鑾行親祠於三嵗百<lb/>
神受職萬國均釐<hi>中賀</hi>竊以議禮惟享帝之非輕尊祖<lb/>
以配天而為極稽諸周制用迎長至之陽參以唐儀兼<lb/>
陟大祗之位備茲縟典屬是盛時恭惟皇帝陛下繼聖<lb/>
重華躋民累洽中和兼盡禮樂測乎髙深欽愛彌彰天<lb/>
<pb n="KR4d0250_WYG_011-15a"/>
地為之明察路寢間修於宗祀郊丘復展於精禋奠蒼<lb/>
璧之二純協黄鍾之六變誠心昭假熙事備成薦明德<lb/>
之馨香永膺多福推至仁之慶賜下及兆民臣叨守价<lb/>
藩幸逄嘉㑹望清光於皇邸莫與駿奔聆渙號於雞竿<lb/>
遙同呼舞<lb/>
　　　賀天申聖節表<lb/>
電繞北樞開皇天之申命日行南陸符赤帝之乘離罄<lb/>
夷夏以歡呼祝乾坤之悠久恭惟皇帝陛下宅心抱一<lb/>
<pb n="KR4d0250_WYG_011-15b"/>
立極函三解帝堯黄屋之勤聖而有繼來王母玉環之<lb/>
獻德則無疆臣逺守郡符夙叨從槖想鈞天之九奏莫<lb/>
望清光效嵩嶽之三呼敬伸善頌<lb/>
　　　乂<lb/>
望氣鬱葱是日肇無疆之慶游心淡泊自天増有永之<lb/>
年享至養於九重溢歡聲於億兆恭惟皇帝陛下存誠<lb/>
不息藏用難名既命重華精一傳於此道迺同黄帝清<lb/>
淨可以長生儲祥由北斗之樞斂福有南山之夀臣逖<lb/>
<pb n="KR4d0250_WYG_011-16a"/>
違朝列外守侯藩日著重輪但仰照臨之久嵩呼萬嵗<lb/>
敢忘祝頌之誠<lb/>
　　　又<lb/>
漢統中天開殊祥於震夙堯仁得夀體不息於乾元沸<lb/>
嵩嶽之歡呼伸華封之善頌恭惟皇帝陛下宅心淡泊<lb/>
凝命穆清超黄帝之長生享重華之至養紀千秋之金<lb/>
鑑福禄無疆稱萬嵗於玉巵孝慈兼盡臣逺乗軺傳阻<lb/>
入端門紫氣鬱葱喜遇光華之旦黄星明潤潛占昌熾<lb/>
<pb n="KR4d0250_WYG_011-16b"/>
之符<lb/>
　　　又<lb/>
申命自天興赤符之熙運游心于道得黄帝之長生罄<lb/>
六合以贍依祝千齡之昌熾恭惟皇帝陛下存誠精粹<lb/>
玩意穆清乾健乗龍功既成而藏用震亨主器德可久<lb/>
以垂休凝瑞氣之鬱葱襲殊祥之羡曼臣外留楚澤仰<lb/>
望堯雲玉色晬温想鈞天之萬舞丹衷悃愊效嵩嶽之<lb/>
三呼<lb/>
<pb n="KR4d0250_WYG_011-17a"/>
　　　賀㑹慶聖節表<lb/>
電繞樞星運應東南之王氣天旋陽月德全西北之乾<lb/>
剛萬夀無疆四方來賀恭惟皇帝陛下宅中博大凝命<lb/>
穆清治寖明昌握漢符而興統誠兼仁孝行堯道以重<lb/>
華如日常明後天難老紀甲觀儲祥之旦修露嚢稱慶<lb/>
之儀臣心戀闕庭身縻郡紱望卿雲之五色猶逺龍顔<lb/>
效嵩嶽之三呼但勤虎拜<lb/>
　　　又<lb/>
<pb n="KR4d0250_WYG_011-17b"/>
慶嘉㑹於天庭祥開大電溢歡聲於海宇夀祝南山増<lb/>
日月之光華配乾坤之悠永恭惟皇帝陛下體元無息<lb/>
凝命維新孝德冠乎百王仁心浹於萬物山川貢瑞佇<lb/>
來王母之玉環臣庶均歡尚陋開元之金鑑臣逖違象<lb/>
魏分守魚符莫陪漢殿之周行稱觴再拜但效堯封之<lb/>
善頌委珮三呼<lb/>
　　　賀正<lb/>
璿璣齊政行夏正之首時路寢蕆儀循漢京之元㑹輻<lb/>
<pb n="KR4d0250_WYG_011-18a"/>
凑四方之賀鼎新諸福之祥恭惟皇帝陛下協帝重華<lb/>
紹天明命體乾元之發育迎泰道之亨嘉九賔肅序於<lb/>
鴻臚六典昭垂於象魏奉玉巵為夀接千嵗以承休振<lb/>
木鐸於朝釐百工而謹始臣久違内服逖守左符瞻紫<lb/>
極之居中莫聮星拱慶青陽之布德但有嵩呼<lb/>
　　　又<lb/>
東郊春至潛回萬彚之和南面天臨盛展三朝之禮永<lb/>
膺多福日靖四方恭惟皇帝陛下受命于天重華于帝<lb/>
<pb n="KR4d0250_WYG_011-18b"/>
在璿璣以齊七政爰始嵗功坐明堂而朝諸侯聿修元<lb/>
㑹垂典章於象魏來規諌於瞽矇聖德惟新而又新神<lb/>
筴亦朔而復朔臣叨分外闑久去中都頌美椒觴尚記<lb/>
在廷而稱夀令傳木鐸敢忘恭職以輸忠<lb/>
　　　進賀瑞芝詩表<lb/>
紫宸致孝鞏奕葉之丕圖清廟産祥發成華之上瑞三<lb/>
宫同慶九有均歡恭惟皇帝陛下寅奉貽謀嗣膺寶位<lb/>
視勲華而無愧行曽閔之所難欽愛潛孚神明昭假萬<lb/>
<pb n="KR4d0250_WYG_011-19a"/>
年億載蘄聖父之康寧一祖十宗眷文孫而佑助丹楹<lb/>
有煒瑞草其芳曩者並生嘗在紹興之盛際今焉挺秀<lb/>
乃臨太室之西偏錫此鴻休開其燕衎乘輿稱警方瞻<lb/>
天仗之移大寢問安果見龍顔之喜四方來賀萬福攸<lb/>
同宜敷繹於聲詩以鋪張於盛事臣等濫塵冊府欣覩<lb/>
珍符況遇蕆儀行前殿奉巵之禮敢因歸美續齋房案<lb/>
謀之歌<lb/>
　　　進易解表<lb/>
<pb n="KR4d0250_WYG_011-19b"/>
韋編淵永非淺識之能通斧依天髙覬邇言之致察妄<lb/>
陳末學上凟聖聰竊以道載於經易為之祖馬圖示象<lb/>
犧畫成文首開天地之秘藏微顯帝王之妙用六爻以<lb/>
變乃分西伯之二篇八索既除遂有東家之十翼發揮<lb/>
不隠垂示無窮幽至於行乎鬼神顯足以措諸事業遭<lb/>
秦虐政僅為卜筮之書在漢諸儒未達乾坤之藴末流<lb/>
浸甚本㫖俱亡雖竭心思各持臆見京孟失之譎詭是<lb/>
生䜟緯之端王韓矯以清虚偏雜老莊之說紛紛如是<lb/>
<pb n="KR4d0250_WYG_011-20a"/>
泯泯至今欲扶正學以示人亦有儒先之名世然繫辭<lb/>
精矣可信而翻疑且互體昭然當詳而反畧或說明而<lb/>
義淺或語約而理偏通於數者不及玩辭釋其辭者又<lb/>
迷立象自出新意乃捭闔以為竒兼拾舊聞復支離而<lb/>
多鑿微臣何者獨學無師念先人老死於窮閻以經術<lb/>
竊傳於諸子困斯憤悱晚益鑽研味微言於六十四卦<lb/>
之中望先聖於數百千年之上參之衆說折衷良難斷<lb/>
以已私顓門何取閱朝華之易謝歎春木之方芚卦有<lb/>
<pb n="KR4d0250_WYG_011-20b"/>
畫則其象具存象有意則非辭莫達是謂以蠡而測海<lb/>
烏能得兔而忘蹄幸世道之交興逢聖明之有造微如<lb/>
爝火何禆日出之輪動以震風亦發地鳴之籟兹蓋伏<lb/>
遇皇帝陛下體乾精粹用賁文明比附得民鼎新凝命<lb/>
恱親有道率由豫順之和接下思恭務盡謙光之美升<lb/>
羣賢而交泰育萬物以由頥節不傷財旅無留獄飾法<lb/>
於豐亨之後除戎於萃聚之時善皆出於中孚動不聞<lb/>
於小過以成大有之盛而消未濟之憂行三聖之所傳<lb/>
<pb n="KR4d0250_WYG_011-21a"/>
莫非自得笑九師之甚陋安用多談尚期盛德之日新<lb/>
不恃成能之天縱亹亹政機之少暇孜孜經幄之多聞<lb/>
既知矣而重知故聖焉而益聖仰望虎生而文炳學兼<lb/>
極於髙明俯惟馬老則智專見終慚於精博第大道或<lb/>
存於稊稗而先民亦采於蒭蕘成篇頗極於辛勤敷奏<lb/>
覬塵於乙覽持周朴而過鄭賈本自堪嗤用燕說而談<lb/>
郢書或能偶中<lb/>
　　　賀生皇子表<hi>代</hi>
<pb n="KR4d0250_WYG_011-21b"/>
蘿圖垂統茂開昌熾之期椒屋儲祥誕啓元良之正慶<lb/>
關宗社歡洽華夷竊以天子之尊重於繼體聖人之孝<lb/>
貴在寧親兹國本之系隆自帝心之昭假九廟益嚴於<lb/>
主鬯兩宫共樂於含飴恭惟陛下道始正家仁兼育物<lb/>
宜衍神明之胄以綿平治之休果拜貺於燕禖遂協占<lb/>
於熊夢值藝祖興王之嵗始同祥符毓嫡於宫中春入<lb/>
青陽潛助震亨之起人知赤伏永傳離照之明臣幸託<lb/>
洪私欣逢嘉㑹祝帝堯之多子何待華封歌大姒之百<lb/>
<pb n="KR4d0250_WYG_011-22a"/>
男請賡周雅<lb/>
　　　進日厯表<hi>旹為著作郎</hi>
祗遹燕謀並受得天之統鋪張鴻烈輯為繫日之編巨<lb/>
典一新奏篇惟謹竊以聖如堯舜載在典謨至於禹績<lb/>
之巍巍繼以夏書之渾渾繇今凖古同三聖之相承首<lb/>
事表年宜一經之有作恭以太上皇帝秉英睿之德撫<lb/>
明昌之辰方謳歌歸已之初雍容巽位及付託得人之<lb/>
後清靜凝神規模具見於五年軌轍可行於千載不疑<lb/>
<pb n="KR4d0250_WYG_011-22b"/>
不蔽臨照臣工克寛克仁惠恤黎庶恪守祖宗之成憲<lb/>
樂聞諫諍之盡言左戚右賢經文緯武累洽重熙之甚<lb/>
盛久安長治而無窮雖修身以道之眞莫窺其妙而應<lb/>
世有為之迹可見而知欲謀烈之昭垂必事辭之俱稱<lb/>
矧德夀重華之授受屬乾道紹熙之討論以著帝興而<lb/>
王成且明父作而子述將萬世並藏於秘府豈一朝可<lb/>
緩於成書恭惟陛下嗣守丕圖欽承慈訓得諸面命允<lb/>
執其中加以力行同歸于治叅稽載籍信咸五而登三<lb/>
<pb n="KR4d0250_WYG_011-23a"/>
申飭著庭俾襲六而為七秩若編年之備粲然傳信之<lb/>
詳臣幸與贊襄獲顓庀領文臻麟止敢言序事之工喜<lb/>
動龍顔蘄助恱親之道<lb/>
　　　請皇帝御正殿復常膳表<hi>旹權禮部郎官</hi>
為民閔雨極軫念以憂勤修德應天尚飭躬而抑畏既<lb/>
潛消於沴氣盍亟復於彞儀輒籲衆言進干聰聴竊以<lb/>
湯后罪已有桑林六事之辭宣王側身著雲漢八章之<lb/>
詠初嘗自警終以弭災恭惟陛下恩洽黔黎誠叅蒼昊<lb/>
<pb n="KR4d0250_WYG_011-23b"/>
和無不應氣宜玉潤而燭明數有適然嵗或木饑而火<lb/>
旱稍愆膏澤過有焦勞避前殿而弗居减大官之所奉<lb/>
清思眑眑與造物以潛通興雨祁祁喜良苖之無害益<lb/>
顯上仁之庇下願裁變禮之過中分有常尊涖彤庭而<lb/>
聽治用當備物享玉食之供羞兹惟俯徇於人心是乃<lb/>
仰承於天意<lb/>
　　　又<lb/>
天人相與既能動以精誠君父至尊豈可過於貶損重<lb/>
<pb n="KR4d0250_WYG_011-24a"/>
陳愚欵丐賜俞音竊以路寢當陽崇髙無敵宫垂侑饍<lb/>
豐腆有常借曰懼災若何廢禮陛下恤民慘怛事帝嚴<lb/>
恭導協氣以周游致頻年之皆稔屬當朱夏偶爾愆陽<lb/>
遂發玉音喟然引咎推至仁而厚下降清問以求言凡<lb/>
所施為悉皆詳盡雖卑宫菲食亦惟誠意之所安然辨<lb/>
等設儀豈可邦彞之未復況雨膏之洒潤致民氣之昭<lb/>
蘇三日以往為霖共欣沾足一年之計殖榖可卜豐登<lb/>
宜荅人心稍寛聖慮亟朝前殿㑹百辟以天臨仍詔内<lb/>
<pb n="KR4d0250_WYG_011-24b"/>
饔奉庶羞於日舉竭情控告得請為期<lb/>
　　　又<lb/>
羣心合慮屢凟天威聖志執謙未回淵聽竊以參天地<lb/>
之化雖帝王自致其誠道隂陽之和在輔相實司其職<lb/>
豈有遇臣之甚恕而惟責已之過嚴恭惟皇帝陛下以<lb/>
欽愛之道承事兩宫以寛厚之仁寵綏四海論富庶之<lb/>
見効文景何加若水旱之為災堯湯不免乃縁閔雨專<lb/>
務省躬申勅諸臣並祈羣望蠲逋散利弛禁緩刑詢訪<lb/>
<pb n="KR4d0250_WYG_011-25a"/>
盡言講求闕政以致祥而消沴皆務實而非文施德無<lb/>
私與天為一尚體扶持全安之意深存嚴恭寅畏之誠<lb/>
未稱警蹕於大庭不備珍羞於列等一人如此羣下何<lb/>
安伏望陛下外示尊榮中潛修省所以致隆於君體蓋<lb/>
將垂庇於民生謹酬酢於萬微益修善治責燮調於三<lb/>
事永底豐穰<lb/>
　<lb/>
　<lb/>
<pb n="KR4d0250_WYG_011-25b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　雙溪類槀卷十一<lb/>
</p>
<p>
</p>
  </div>
<div>
                <head>雙溪類槀卷十二</head>
    <p>
<pb n="KR4d0250_WYG_012-1a"/>
欽定四庫全書<lb/>
　雙溪類槀卷十二　　　　　宋　王炎　撰<lb/>
　　表<lb/>
　　　賀重明節表<hi>禮部郎官</hi>
望氣鬱葱紀千秋而志始游心淡泊増萬夀以儲祥夷<lb/>
夏蒙休山川貢瑞恭惟皇帝陛下成功不宰藏用難名<lb/>
上仁為而無為民莫知於帝力神䇿朔而復朔德自合<lb/>
於天心渾然太極之函三繼以重離之明兩逺符禹啓<lb/>
<pb n="KR4d0250_WYG_012-1b"/>
下視喬松臣等幸服邇聮親逢華旦絲嚢金鏡嵗申喜<lb/>
慶於人間鳳輦龍樓日仰孝慈於天上<lb/>
　　　賀瑞慶節表<lb/>
神聖方興是日肇非常之慶華夷咸頼自天増有永之<lb/>
年歡洽兩宫貢來九牧恭惟皇帝陛下聰明秉籙熙洽<lb/>
題期上仁為而無為自得長生之道神䇿朔而復朔是<lb/>
開受命之符發祥佇見於多男介福永承於王母按六<lb/>
經而校德克傳舜禹之中參萬嵗而成純下視喬松之<lb/>
<pb n="KR4d0250_WYG_012-2a"/>
夀臣等幸逢華旦獲望清光非煙非雲長近漢庭之瑞<lb/>
氣如山如阜願賡周雅之和聲<lb/>
　　　謝郊祀赦表<lb/>
嚴精禋於泰畤茂對神釐發渙號於端門俯從民欲散<lb/>
為和氣薫作升平竊以天覆物而好生聖配天而同大<lb/>
故親祠於三嵗必均慶於萬方恭惟皇帝陛下鞏固丕<lb/>
圖欽承慈極上帝監馨香之明德可以告䖍斯民待惠<lb/>
澤于下流為之錫福備成熙事誕布鴻恩開以自新洗<lb/>
<pb n="KR4d0250_WYG_012-2b"/>
愆尤於犴獄樂其共利蠲逋負於閭閻根荄畢遂於生<lb/>
成雨露無私於滲漉臣逖聞奠玉有守分符瞻仰魏闕<lb/>
之遙未能就日倍喜置郵之速無不回春<lb/>
　　　謝厯日表<lb/>
璿璣不忒職在日官鳳厯惟新布為時令庸示守藩之<lb/>
寵俾知敘事之經<hi>中謝</hi>竊以三百六旬之中四時宜定<lb/>
八百餘年之後一日或差無失其紀以為常必在其中<lb/>
之置閏恭惟皇帝陛下大參天地妙斡隂陽輔相裁成<lb/>
<pb n="KR4d0250_WYG_012-3a"/>
雖本星辰之運盈虛消息亦窮象數之粗用夏建寅如<lb/>
周頒朔臣外居侯服獲奉賜書月要日成當首勤於吏<lb/>
治春耕秋斂務兼厚於民生<lb/>
　　　又<lb/>
清臺測候順天道以惟新温詔布宣授人時而有序叨<lb/>
在觀風之列獲承攽朔之恩<hi>中謝</hi>竊以八十一分而起<lb/>
元漢厯雖詳於古法三百六旬而置閏堯仁獨厚於農<lb/>
功凡裁成輔相之宜在消息盈虛之節恭惟皇帝陛下<lb/>
<pb n="KR4d0250_WYG_012-3b"/>
彌綸有道通變無窮寒暑平三光全孰越範圍之妙天<lb/>
地順四時當兼明占步之機躔起蒼龍日行黄道釐百<lb/>
工而成務率九扈以服勤載觀玉燭之成和皆自璿璣<lb/>
之齊政臣敢不謹於奉令推以諭民東作西成期嗣嵗<lb/>
豐登之慶春先秋後體至仁温厚之心<lb/>
　　　又<lb/>
法垂象魏將新布治之經政協璿璣先謹授時之節叨<lb/>
奉侯藩之寄恭承王正之頒<hi>中賀</hi>竊以一元轉二氣於<lb/>
<pb n="KR4d0250_WYG_012-4a"/>
無形太極行三辰於有象往來迭運盈縮難齊自非用<lb/>
智之精莫盡先天之妙惟聖斡旋於造化乃能推䇿於<lb/>
幽微恭惟皇帝陛下出震宅中體乾行健隂陽和而萬<lb/>
物得曲全輔相之宜天地節而四時成奉若變通之序<lb/>
因建寅於夏令參告朔於周官内允百工外同萬國臣<lb/>
敢不遵而作事詳以訓民辰起蒼龍之躔俾趍東作日<lb/>
行黄道之上同慶昇平<lb/>
　　　又<lb/>
<pb n="KR4d0250_WYG_012-4b"/>
辰起龍躔將肇新於嵗序數研鳳厯爰欽授於人時凡<lb/>
在侯方恭承王正竊以日官底日法固重於履端天子<lb/>
繼天義尤嚴於頒朔惟其一大統以賦政可以齊庶邦<lb/>
而勸功恭惟皇帝陛下道妙彌綸誠參化育上稽垂象<lb/>
三辰不失其經俯遂函生萬物各全其性均調玉燭黙<lb/>
運璿璣追漢太初甲子之元行夏小正建寅之始協用<lb/>
五紀允釐百工臣敢不仰體聖心率循時令春先秋後<lb/>
觀八風律氣之和東作西成占五榖金穰之利<lb/>
<pb n="KR4d0250_WYG_012-5a"/>
　　　謝侍讀表<hi>代</hi>
鳩工無補既陞戎部之班勸講何功又進邇英之讀控<lb/>
辭弗允惕厲難安伏念臣才不逮中識非致逺衝風鷁<lb/>
退素安州縣之塵勞少海龍飛忽玷朝廷之清貫自備<lb/>
員於諫省及分職於文昌獲侍宸旒許陪經幄竊揣愚<lb/>
衷之固陋何禆聖學之緝熙宜不掩於瑕疵乃更叨於<lb/>
寵渥況繹舊聞而勸誦將因往事以盡規訓備先朝鑒<lb/>
兼厯代由三晉訖於五季有安危軌轍之殊惟一祖繼<lb/>
<pb n="KR4d0250_WYG_012-5b"/>
以二宗見剏守規模之逺用備燕閒之省覽合資鴻博<lb/>
之敷陳臣實何人身當此選兹蓋伏遇皇帝陛下成能<lb/>
天縱盛德日新逺考先民可知興替近遵家法無作聰<lb/>
明雖羣臣莫望於清光靡忘求助而大度不遺於舊物<lb/>
尚肯包荒遂申錫於綸音俾久親於玉色臣敢不仰承<lb/>
睿眷俯罄朴忠執古道以御今固莫髙於獨智識前言<lb/>
而蓄德願少贊於多聞<lb/>
　　　謝除制帥表<hi>代</hi>
<pb n="KR4d0250_WYG_012-6a"/>
守符假寵方稍幸於偷安制閫分憂乃驟蒙於改命控<lb/>
辭徒切莫返誤恩受任非宜終虞曠職伏念臣樸忠自<lb/>
信拙直少諧適逢初政之清明亟被公朝之選擇首當<lb/>
言責積彈擊之怨仇躐冠從臣無論思之補報既年侵<lb/>
而多病恐福過以生災丐均餼於祠庭尚把麾於輔郡<lb/>
盡憑覆䕶未至顚隮敢期謀帥於坤維遽使充員於人<lb/>
乏身隨漢節職𨽻犧圖内閤班崇中權寄重丹心未折<lb/>
豈無意於功名皓首何為已難勝於驅䇿是不能而求<lb/>
<pb n="KR4d0250_WYG_012-6b"/>
止非以逺而憚行竟閟俞音莫從私願陛下仁天丕冒<lb/>
智燭周知惠恤逺民思固藩垣之助矜憐舊物嘗為議<lb/>
幕之游或諳練於事情可布宣於德意趣之就道雖明<lb/>
令出而必行許以造朝特示眷深而不替望龍顔而結<lb/>
戀浮鷁首以遐征蜀道青天此身易老華陽黒水何意<lb/>
重來誓當竭節以奉公少寛西顧終冀投閒之得請早<lb/>
遂東歸<lb/>
　　　謝冬衣表<hi>時權禮部郎官</hi>
<pb n="KR4d0250_WYG_012-7a"/>
時令有經已及授衣之節聖心兼愛遂推賜帛之恩拜<lb/>
手知榮捫躬増感恭惟皇帝陛下内行禹儉外廣堯仁<lb/>
万遵周禮之始裘嵗云秋矣因念豳詩之無褐寒者衣<lb/>
之乃班在笥之華遍逮充廷之士雖存舊典實出洪私<lb/>
嚴凝變而春温被服資於天覆妻孥喜甚不知機軸之<lb/>
勤勞臣子深情可乏絲毫之補報<lb/>
　　　謝加食邑表<hi>代</hi>
肅路寢以蕆儀備成煕事拓爰田而加賜驟拜湛恩得<lb/>
<pb n="KR4d0250_WYG_012-7b"/>
不因勞受之増懼竊以一人之大賚行於三嵗之親祠<lb/>
雖曰舊章實惟新渥伏念臣宗盟是託天幸最多視公<lb/>
府而班朝列王藩而疏爵有何功伐膺此寵光逮與宗<lb/>
祈尤慚顯相敢意均釐之普及乃先異姓以叨榮兹蓋<lb/>
伏遇皇帝陛下至孝寧神深仁厚下親九族以致其禋<lb/>
祀黙薦馨香斂五福以錫厥庶民遂行慶惠洪私所被<lb/>
左戚無遺俯念孤惸曲荷上心之友愛力防滿溢誓堅<lb/>
小已之寅恭<lb/>
<pb n="KR4d0250_WYG_012-8a"/>
　　　謝賜衣帶鞍馬表<hi>代</hi>
奏徹銀臺俯拜土田之貺命傳丹陛隨頒服乘之華<hi>中</hi>
<hi>謝</hi>竊以内府襲衣束之寶帶帝閑上駟飾以鏤錫是曰<lb/>
殊榮難乎濫授伏念臣才尤綿薄性復鈍遲獨荷聖神<lb/>
之見憐不嫌名器之多取初非有德乃分在笥之珍況<lb/>
復罔功亦辱解驂之賜茲蓋陛下義雖左戚仁則先親<lb/>
懋賞衆賢以示勸能之意推恩九族又明馭幸之私遂<lb/>
至寵光不遺微陋便蕃如此報塞謂何順以承君庶協<lb/>
<pb n="KR4d0250_WYG_012-8b"/>
為裳之象勤於修已敢忘睎驥之心<lb/>
　　　饒州到任謝表<lb/>
祝釐散史甘弛檐於田廬起廢誤恩濫把麾於鄰郡榮<lb/>
似晝游之繡懼増夕飲之氷<hi>中謝</hi>伏念臣踽踽獨行栖<lb/>
栖平進晚遇聖神之採擇遍更學館之清華兼攝郎曹<lb/>
躐升戎監得踰其分自速顚隮行負於言徒深懲創方<lb/>
念過都之鷁退敢期出塞之馬歸再閱朞年洊叨新命<lb/>
起之閒館畀以守符雖徽饒一水之相通最為便地而<lb/>
<pb n="KR4d0250_WYG_012-9a"/>
顔范二賢之所治亦號名城第旱澇之相仍且公私之<lb/>
俱困欲施舍則財於何取務趣辦則民將不堪駑緩無<lb/>
庸鴻私難稱兹蓋伏遇皇帝陛下知人則哲御衆以寛<lb/>
捨其舊而圖新俾之改過用所長而去短試以撥煩雖<lb/>
合棄捐特加抆拭臣敢不省躬玷闕厲志廉平因宻邇<lb/>
於里居易講求於民瘼廣朝廷寛大之意專務撫摩消<lb/>
田里嘆愁之情稍蘇凋瘵<lb/>
　　　慰皇太后牋<hi>光堯太上皇帝升遐</hi>
<pb n="KR4d0250_WYG_012-9b"/>
漢宫興慟堯屋告終不堪聞玉几之言無復見彤車之<lb/>
出恭惟太上皇帝游心清靜介福夀康豈意彌留杞國<lb/>
或憂其天墜迄臻大故鼎湖莫駐於龍騰皇太后殿下<lb/>
久共尊榮曷勝傷痛願抑過哀而就禮期偕嗣聖以保<lb/>
邦對越顧成之靈安於長樂之養臣守藩於外奉慰無<lb/>
階莫伸同軌之誠徒結遺弓之恨<lb/>
　　　慰皇帝表<lb/>
慟發九重莫致日嚴之舜孝痛纒六合共懐天覆之堯<lb/>
<pb n="KR4d0250_WYG_012-10a"/>
仁遺誥一傳悲號曷已恭惟太上皇帝游神清靜體道<lb/>
希微因朝覲訟獄之歸未倦勤而授受備富夀康寧之<lb/>
福獨顓美於古今是宜神䇿之難窮豈謂夢齡之有盡<lb/>
乘雲既逝就日何因恭惟皇帝陛下光奉貽謀克全至<lb/>
德雞鳴問寢期解文王之色憂龍上遺弓遽傳黄帝之<lb/>
仙去愛慈之篤思慕惟深然而纂南面之丕圖於以奉<lb/>
東朝之至養願從天下之望少抑聖心之哀臣久荷洪<lb/>
恩忽聞大恤顧竹符分守于外莫望天顔念麻冕返服<lb/>
<pb n="KR4d0250_WYG_012-10b"/>
之初難禁雨泣<lb/>
　　　慰皇后牋<lb/>
遺誥下傳神已乘於雲馭嚴宸追慕痛兼極於坤輿恭<lb/>
惟太上皇帝道濟中興仁登上夀方安受天下之養乃<lb/>
厭為人間之留恭惟皇后殿下孝協帝心順全婦道遽<lb/>
罹大恤豈勝深悲願遵禮制之中務抑哀情之過永匹<lb/>
休於北極用致養於東朝臣遙睇宫闈外分符竹徒有抱<lb/>
弓之泣莫馳同軌之誠<lb/>
<pb n="KR4d0250_WYG_012-11a"/>
　　　慰皇太子牋<lb/>
神游不返慈極如存仰黼扆之宅憂洎青宫而致戚恭<lb/>
惟太上皇帝夀康介福清靜凝神逺邁堯仁鳳厯莫窮<lb/>
於授受遽辭舜養龍胡不可以攀援皇太子殿下孝極<lb/>
事親義嚴尊祖念太帝乘雲而在上固自逍遥顧元孫<lb/>
出震以承天豈勝悲悼然上侍九重之邃且下為萬國<lb/>
之瞻宜節哀情俯遵禮制臣欽聞遺誥拘守左符但同<lb/>
民吏以攀號莫望京師而奔赴<lb/>
<pb n="KR4d0250_WYG_012-11b"/>
　　　請聴政表<lb/>
母儀仙去痛莫返於神游聖孝情深忍遽親於幾務不<lb/>
虞何譴輒有開陳竊以貴賤雖殊於䘮致戚朝廷所重<lb/>
以義掩恩道不可以無權禮惟期於中節恭惟陛下至<lb/>
德極乎明察誠心主於愛欽四海瞻依共仰天庭之具<lb/>
慶羣情震駭忽聞雲户之上賔越在淵衷難勝大恤然<lb/>
慈皇付託方觀神器之久安則庶政修明豈可繁機之<lb/>
暫弛非曰勿矜於細行尤宜致念於逺圖伏願陛下强<lb/>
<pb n="KR4d0250_WYG_012-12a"/>
抑哀情勉承睿訓既返乘輿於廣内因以聽朝遂行衰<lb/>
服於宫中初非違禮<lb/>
　　　又<lb/>
仁由中出固難遏於哀痌令必上行豈可稽於聽斷敢<lb/>
中懇請冀獲矜從竊以母子之恩深一因天性帝王之<lb/>
禮異各有時宜事難泥古而非今道或趍權而合正恭<lb/>
惟陛下行髙曽閔德協舜文遽失母儀之慈豈勝孺慕<lb/>
之切然娱侍大安之膳與欽承長樂之顔苟惟自過於<lb/>
<pb n="KR4d0250_WYG_012-12b"/>
皇皇何以上寛於戚戚伏願陛下俯從輿議參考舊章<lb/>
抑素蹕之深哀既以順兩宫之意即清廂而親事又因<lb/>
慰四海之心<lb/>
　　　又<lb/>
銜哀中禁瀝懇需章雖聖心摧慕而難移亦愚悃閔陳<lb/>
之未至竊以海内之治必由獨斷之專天子之尊蓋異<lb/>
匹夫之孝仁主於因心之愛義行乎合理之宜致其愛<lb/>
則有餘哀用其宜則無過制因節文而為禮乃舒疾之<lb/>
<pb n="KR4d0250_WYG_012-13a"/>
歸中恭惟陛下修胸中之誠極膝下之養彼蒼不弔罹<lb/>
此閔凶哀素難勝若為創痛然衰用麻而不斬以避所<lb/>
尊且貌若枲而非疏亦明其稱矧問安於大寢思保乂<lb/>
於皇家一已充充雖至朞年而猶戚萬幾亹亹詎宜曠<lb/>
日而不親伏願陛下勿徇難能求為至當奉太上丁寧<lb/>
之訓蒞治于朝念母儀顧復之恩致哀於内用副臣民<lb/>
之願是兼仁義之全<lb/>
　　　請御正殿表<lb/>
<pb n="KR4d0250_WYG_012-13b"/>
縞冠銜恤尚蒞事於西廂黼依宅尊未詔儀於南向黙<lb/>
而不請義有未安竊以宫壼深憂固有居廬之次朝廷<lb/>
極辨難虛當宁之嚴豈宜執一而失中自可並行而不<lb/>
悖恭惟陛下孝根於性戚見乎容繇祲氛一集於慈闈<lb/>
而憂服弗違於哀次遂致喁喁之衆阻瞻穆穆之光雖創<lb/>
巨痛深難以俯而就禮然任大守重貴乎變而從宜伏<lb/>
願陛下入服衰裳出臨路寢聖人達節靡拘䘮紀之常<lb/>
天子當陽大舉邦儀之正<lb/>
<pb n="KR4d0250_WYG_012-14a"/>
　　　又<lb/>
執宫中之䘮羣下無敢奪吾君之志辨門外之治一人<lb/>
亦難屈大義之公以迫切而有陳可逡巡而遽止竊以<lb/>
朝廷幾務今日最詳前代禮文後王難復縱欲守謹終<lb/>
之小節豈宜妨為政之大經恭惟陛下勤奉母慈曲全<lb/>
聖孝居必問安而養志疾先嘗藥而致憂中外共知初<lb/>
終惟一竟愆夀考之福莫曉皇天之心哭踊之哀殆幾<lb/>
於無數供須之厚弗委於有司無所不用其情非止可<lb/>
<pb n="KR4d0250_WYG_012-14b"/>
觀其愛由此報坤元之厚德何以加焉如云虚天極之<lb/>
常居疑於過矣伏願陛下遵太上之猷訓酌先朝之憲<lb/>
章出向離明荅萬邦之瞻仰坐行夬決免庶務之稽留<lb/>
第於哀敬以無虧是即情文之兩盡<lb/>
　　　又<lb/>
行天下之通䘮必自致中心之戚宅聖人之大寶所宜<lb/>
正南面之尊顧此二端疑於兩重惟權以義乃得其中<lb/>
蓋哀痛無所窮者孝子之仁而品節不可踰者先王之<lb/>
<pb n="KR4d0250_WYG_012-15a"/>
禮由周而上及朞為祥禫之期自漢以來易月有細纎<lb/>
之制古今之時既異軍國之務浸繁豈能釋庶事以居<lb/>
憂不免抑至情而蒞政未純吉服皆御法宫恭惟陛下<lb/>
行可通於神明孝在安於宗社願體慈皇之畀付深思<lb/>
列聖之創垂内雖切於念親外必嚴於正位向明而治<lb/>
以裁刑政之詳當宁曰朝以肅臣工之衆是為達孝不<lb/>
止從宜<lb/>
　　　請聽政表<lb/>
<pb n="KR4d0250_WYG_012-15b"/>
萬姓攀號永莫瞻於慈極九重追慕難即蒞於繁機輒<lb/>
進瞽言妄干聰聴竊以摧傷如割是為父子之深恩聽<lb/>
斷必親則有朝廷之大義恩不專於哀瘠義莫重於繼<lb/>
承恭惟陛下光奉貽謀聿勤養志雞鳴問寢覬有疾而<lb/>
必瘳龍去遺弓遽登遐而不返人心共痛聖意難勝第<lb/>
遺大而投艱任誠至重在節哀而順變理有當然伏願<lb/>
陛下仰對在天之靈勉遵易月之制日居北内寧寛罔<lb/>
極之私時御西清宜出惟行之令用荅揚於末命以俯<lb/>
<pb n="KR4d0250_WYG_012-16a"/>
慰於輿情<lb/>
　　　又<lb/>
孝思之切雖難以理而自寛幾務之來豈可有憂而廢<lb/>
治既伸懇請未賜俞音竊以商宗居諒闇而不言蓋厯<lb/>
三年之久周后出應門而作誥僅踰七日之間時有不<lb/>
同禮無相襲恭惟陛下小心肅肅深愛蒸蒸節近千秋<lb/>
將上奉巵之夀痛纒六合忽傳憑几之言況國恤之頻<lb/>
仍尤宸心之難處然奉道揚之命已稽聴覧之期願抑過<lb/>
<pb n="KR4d0250_WYG_012-16b"/>
哀深思大計俯觀臣庶懐仁共至於烏號宜審政刑述<lb/>
事永承於燕翼<lb/>
　　　又<lb/>
衰服宅憂宜無二事訓辭諭㫖再却庶言竊惟父母之<lb/>
通䘮固有帝王之經禮貴猶遂服義不掩恩自漢文戒<lb/>
於傷生為之易月至晉武志於復古終以隨時故内致<lb/>
宫中之哀而外聽天下之治始者曰權宜之制久而為<lb/>
典故之常蓋事體之已然非人心之或薄恭惟陛下憂<lb/>
<pb n="KR4d0250_WYG_012-17a"/>
勤蒞政愛敬事親何期三月之間併有再朞之戚敢言<lb/>
哭踊聖情為無益之悲但念纂承君道有至難之責若<lb/>
執居廬之古義恐非經國之永圖願參考於舊章仍遵<lb/>
行於遺誥情與文而相稱乃不過中哀以敬而為先是<lb/>
能盡孝雖知煩凟終冀矜從<lb/>
　　　又<lb/>
致愛盡仁謹終執禮釋萬微而弗慮閱三請以如初上<lb/>
既摧傷下皆隕越義難遽止辭則已窮敬惟太上之尊<lb/>
<pb n="KR4d0250_WYG_012-17b"/>
初棄天下之養國家大故日月猶新豈臣民慟哭之相<lb/>
聞而明聖憂思之可解所以執䘮而衰絰未遑審事之<lb/>
樞機然而哀至於有餘是則過猶於不及共惟陛下承<lb/>
正統於三聖奉慈顔者六年今在亮隂實殊訪落將欲<lb/>
充至德以光四海莫如勤治道以撫萬邦願回獨見之<lb/>
髙明俯從衆志思奉貽謀而繼述永固丕基<lb/>
　　　又<lb/>
行天下之至難斯能髙世循古人之通制乃不過中禮<lb/>
<pb n="KR4d0250_WYG_012-18a"/>
有貴於從宜事何嫌於徇衆且物無不備人君固可以<lb/>
弗言而言或未聞臣下何從而禀令庶政之弛張在此<lb/>
斯民之休戚隨之故至哀雖出於眞情然古禮難施於<lb/>
今日共惟陛下丕承景命恭奉慈廷盡其敬則備寶冊<lb/>
以歸尊致其樂則奉玉巵而稱夀憂色屢形於甞藥戚<lb/>
容復見於衰麻由此道以事親已著上仁之實推是心<lb/>
而繼治乃為至德之全況於遺誥之徽言莫匪保邦之<lb/>
逺慮命之聽政無踰三日之期今也宅憂既至一旬之<lb/>
<pb n="KR4d0250_WYG_012-18b"/>
浹伏願陛下念祖宗之傳序思億兆之依仁措神器於<lb/>
久安運天機而洞照深居䘮次間延見於諸臣總攬政<lb/>
經示必專於獨斷幸垂淵聽毋咈輿情不敢憚煩惟蘄<lb/>
賜可<lb/>
　　　請御殿表<lb/>
清廂聴治既不免於從權路寢視朝乃尚遲於正位敬<lb/>
稽舊典率籲僉言竊以父母之䘮厚於仁古稱重服君<lb/>
臣之分嚴於義國有彛儀詎宜銜恤於内心而輟宅尊<lb/>
<pb n="KR4d0250_WYG_012-19a"/>
於南面恭惟陛下愛慕同乎虞舜慈良合於武丁謂食<lb/>
稻衣錦而難安其情非偽故衰麻苴杖以為飾於禮加<lb/>
隆方在倚廬遂虛當宁然丕承於基緒合大正於等威<lb/>
伏願陛下閱累朝之通行遵大行之遺訓出則俯臨於<lb/>
軒陛以明踐祚之尊入則如見於羮墻何損宅憂之戚<lb/>
　　　又<lb/>
百僚咸在覬聞稱警之音一扎未俞堅守居廬之義知<lb/>
聖心之痛甚感衆志以愴然竊以漢制纎衣主於易月<lb/>
<pb n="KR4d0250_WYG_012-19b"/>
唐人慘服遂以臨朝變禮何嫌隨時為是共惟陛下以<lb/>
仁守位以正承祧方孚慈孝之誠遽有閔凶之變所以<lb/>
釋蟻裳而返内至於虚黼扆以居中夫禮不足而有餘<lb/>
哀可以矯常情之薄然事雖遽而弗凌節謂之循至理<lb/>
之中矧遵舊典之已行且順人情之所欲願當正宁示<lb/>
上徳之天臨用俾羣臣望清光而星拱<lb/>
　　　又<lb/>
内行䘮禮民咸嗟嘆於深仁外曠朝儀下願觀瞻於晬<lb/>
<pb n="KR4d0250_WYG_012-20a"/>
表屢陳愚悃莫奪聖情念慈懿之上賔俄夀康之厭世<lb/>
蒼黄失措縞素相仍夏凊冬温無復父母俱存之樂天<lb/>
傾地坼難勝國家莫大之災再傳遺誥於臣民孰不如<lb/>
䘮考妣共惟陛下篤於至孝罹此重憂不忍視朝未為<lb/>
過制但帝居之前殿乃天子之正衙若非攝袂以面南<lb/>
尊嚴於上曷俾在庭之拱北肅敬無譁非得已而用權<lb/>
亦當然而合義仰祈報可勿拒控陳<lb/>
　　　又<lb/>
<pb n="KR4d0250_WYG_012-20b"/>
䘮寧過戚乃由仁愛之中存事或從宜無惡節文之小<lb/>
變蓋禮常以義而可起故正亦待權而後行嘗聞商有<lb/>
賢王三年諒闇滕雖列國五月居廬古人之行皆然此<lb/>
意之微久矣洪惟孝廟欽事思陵獨畢再朞之哀欲還<lb/>
三代之舊然稱情而憂服亦聽治於便朝共惟陛下議<lb/>
禮之詳捨漢書而不論制行之篤有曽閔之所難方執<lb/>
親䘮當從先祖矧殊鄰之來弔行且造庭而大享之告<lb/>
䖍又先卜日非端居於法座曷具舉於邦儀念承顔養<lb/>
<pb n="KR4d0250_WYG_012-21a"/>
志之歡于今無及惟繼體守文之重其事當嚴願回聖<lb/>
意之皇皇俯徇羣情之懇懇<lb/>
　　　又<lb/>
服制之勤不免俯從於易月公除之後曷為未可以視<lb/>
朝熟慮於心乞終其說竊謂再朞祥禫用於朝廷則不<lb/>
通七日釋纎施於父子則為薄惟無恩義之相奪莫若<lb/>
經權之並行入而遂服者足以伸自盡之誠出而負依<lb/>
者所以示至尊之體縱使舜文之君而處此必兼周漢<lb/>
<pb n="KR4d0250_WYG_012-21b"/>
之道而行之共惟陛下之至仁克盡聖人之達孝未即<lb/>
外庭而恭已蓋疑憂服之在躬然康王見羣后之初䘮<lb/>
甞受幣圭於門外而晉武聞諸臣之異議但終縞素於<lb/>
宫中按古昔之舊聞參祖宗之故實今罷朝者一月衆<lb/>
且有疑若廢禮於三年理誠不可願正當陽之位庶傾<lb/>
就日之心辭説已窮徬徨俟命<lb/>
　　　謝到任表<hi>代</hi>
命以恩頒方訓戎於浙右職由叙進旋均餼於湘中祗<lb/>
<pb n="KR4d0250_WYG_012-22a"/>
荷寵榮若為報稱<hi>中謝</hi>伏念臣素無籌略徒有樸忠執丈<lb/>
二之殳結髮驅馳於下列懐尺一之詔致身參佐於中<lb/>
權積金革之微勞分玉鈐於外服戴履乾坤之大造保<lb/>
全鋒鏑之餘生載惟湖嶺之間兼雜蠻苖之俗酋豪畏<lb/>
慕既溪山之自清步騎精明亦鼓旗之有節於兹尸素<lb/>
可以偷安兹蓋伏遇皇帝陛下大度包荒至仁善施龍<lb/>
韜獨運必駕御於英豪馬老無庸尚矜憐其衰朽臣敢<lb/>
不篆銘肺腑鞭䇿筋骸緩帶優游雖幸全家之温飽据<lb/>
<pb n="KR4d0250_WYG_012-22b"/>
鞍矍鑠敢忘報國之忠勤<lb/>
　　　謝除經畧<hi>代</hi>
驅馳澤國洊叨一節之華屏翰海邦誤玷十連之寄材<lb/>
雖弗稱義不敢辭幸風壤之咸和覺雲天之非逺伏念<lb/>
臣遲回平進拙直少諧自再易於州麾即屢更於軺傳<lb/>
賑飢湖右欲民病之少瘳折獄湘中期刑清而不枉雖<lb/>
思夙夜以匪懈未閱嵗時而輒遷莫殫鞅掌之勞蔑有<lb/>
絲毫之補敢圖寵渥俾任蕃宣特分南紀之符既逾其<lb/>
<pb n="KR4d0250_WYG_012-23a"/>
分又進西清之直以賁其行伏遇皇帝陛下智燭照臨<lb/>
仁天覆幬心非泄邇而忘逺治務選賢而使能知臣用<lb/>
志悃愊而無華意臣臨事靖恭而有守擢之外服付以<lb/>
中權臣敢不仰佩龍光俯鞭駑鈍率先屬部返身必貴<lb/>
於廉平鎮撫裔夷為政則調其寛猛但喜漢封之廣敢<lb/>
言魏闕之遙<lb/>
　　　謝生日賜物表<hi>代</hi>
來星使之光華不遺初度出天厨之豐美獨荷醲恩寵<lb/>
<pb n="KR4d0250_WYG_012-23b"/>
冠宗盟榮生私室伏念臣識非警敏才謝英竒託體皇<lb/>
家顧此身之甚幸視儀公府曽何德之能堪敢期軫記<lb/>
於微生亦受匪頒之異數兹蓋伏遇皇帝陛下仁先九<lb/>
族施及多方謂屬近則愛深宜物多而意厚爰示慈於<lb/>
臺餽俾共喜於庭闈感厚下之鴻私若為酬德念教忠<lb/>
之遺訓惟有銘心<lb/>
　　　賀正表牋三道<lb/>
　　　慈福宫<lb/>
<pb n="KR4d0250_WYG_012-24a"/>
春回北闕喜集東朝迓淑氣於三陽衍宏休於萬夀恭<lb/>
惟皇太后殿下儉慈為寶清靜長生獨乘天地之亨嘉<lb/>
備膺多福兼享聖神之至養俯庇羣方臣等陪侍未尖<lb/>
阻趍長樂願覽頌椒之祝永觀厯莢之新<lb/>
　　　重華宫<lb/>
禮謹三朝方慶漢京之㑹德齊七政本由舜厯之傳凡<lb/>
在嘉生倍勤善頌恭惟皇帝陛下心清無欲道妙難名<lb/>
見萬物之情雖施仁而發育御六氣之辨獨藏用於希<lb/>
<pb n="KR4d0250_WYG_012-24b"/>
夷宜乘月吉之和益斂陽升之福臣等親逢華旦共樂<lb/>
熙春太極函三熟測元功之不宰重離明兩幸瞻久照<lb/>
之無窮<lb/>
　　　文德殿<lb/>
東郊春至首一嵗以成和南面天臨即三朝而展寀神<lb/>
祗薦祉夷夏均歡恭惟皇帝陛下繼體重離躋時開泰<lb/>
奉玉巵為夀承慈極以儲休振木鐸於朝警官聮而謹<lb/>
始用導迎於和氣兼覆育於函生臣等宻侍清光欣逢<lb/>
<pb n="KR4d0250_WYG_012-25a"/>
華旦六典昭垂於象魏恪遵布治之經九賔肅序於鴻<lb/>
臚共贊履端之慶<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4d0250_WYG_012-25b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　雙溪類槀卷十二<lb/>
</p>
<p>
</p>
  </div>
<div>
                <head>雙溪類槀卷十三</head>
    <p>
<pb n="KR4d0250_WYG_013-1a"/>
欽定四庫全書<lb/>
　雙溪類槀卷十三　　　　　宋　王炎　撰<lb/>
　　表<lb/>
　　　湖州到任謝表<lb/>
便朝賜對近輔班條起諸閒散之餘付以蕃宣之寄喜<lb/>
非所望懼不能堪<hi>中謝</hi>伏念臣曩以散才濫升清貫老<lb/>
隨災至命與志違入三館者四年瑕疵不掩把一麾者<lb/>
數月瘡痏已成坐此罷歸宜其永廢乃從家食驟得守<lb/>
<pb n="KR4d0250_WYG_013-1b"/>
符況古稱苕霅之間湖山清逺而今比京畿之内事物<lb/>
浩穰自揆何人可居此地第縁疎賤不敢控辭識暗慮<lb/>
疎何以撥煩而治劇年衰氣憊難於扶弱而仆强縱欲<lb/>
佩韋終虞傷錦兹蓋恭遇皇帝陛下皇明日照聖度天<lb/>
函在知人而能官人雖加遴選善救物而無棄物亦或<lb/>
兼收臣敢不益戒曠官深思補過寧催科之政拙惟務<lb/>
便民但寛大之意行是為報國<lb/>
　　　賀立皇太子表<lb/>
<pb n="KR4d0250_WYG_013-2a"/>
明聖御天元良主器儲闈一建萬世垂無疆之休霈澤<lb/>
旁流四方同莫大之慶臣民闓懌家國榮懐<hi>中賀</hi>竊以<lb/>
神器之重欲其久安天下之本貴乎素定雖云今古之<lb/>
通義實係皇王之逺猷恭惟皇帝陛下鞏固鴻圖光昭<lb/>
駿德兢兢業業審於應萬機之繁繼繼承承求以接千<lb/>
嵗之統定大謀於黼扆升上嗣於青宫下足以係億兆<lb/>
之心上足以重宗祧之守肆頒優禮佩玉契以趍朝行<lb/>
講上儀服朱明而見廟臣宻依象魏濫守虎符少海淵<lb/>
<pb n="KR4d0250_WYG_013-2b"/>
深幸為蒼生而涵泳前星位正益知紫極之崇髙<lb/>
　　　皇后牋<lb/>
肇建儲闈丕承宸極雖由黼扆之獨斷亦頼椒廷之叶<lb/>
謀宗社儲休邇遐同慶<hi>中賀</hi>恭惟皇后殿下志存警戒<lb/>
德備柔明坤為母以順天震得男而主器人倫既正益<lb/>
暢二南之風國本不搖何煩四老之助臣謬分符竹宻<lb/>
邇觚稜既瞻離日之明象垂繼照又覩軒星之次祥著<lb/>
重暉<lb/>
<pb n="KR4d0250_WYG_013-3a"/>
　　　皇太子牋<lb/>
神聖御圖元良貳極主器藉於蒼震繼明協於黄離喜<lb/>
溢天庭慶覃海宇<hi>中賀</hi>恭惟皇太子殿下夙成岐嶷日<lb/>
就温文惟皇家所重者繼承則儲禁宜嚴於監撫一孚<lb/>
大號四洽歡聲益綿卜世之休允藉承祧之重念阻陪<lb/>
於象魏方分守於魚符位正前星但快觀瞻於瑞色澤<lb/>
流少海共欣涵泳於餘波<lb/>
　　　賀改元表<lb/>
<pb n="KR4d0250_WYG_013-3b"/>
運獨斷以當陽權綱既正順羣情而更始年紀維新散<lb/>
和氣於熙春溢歡聲於華夏竊以近稽仁祖弭災開景<lb/>
祐之祥逺攷漢宣討罪保元康之治以今凖古其義隨<lb/>
時恭惟皇帝陛下慈儉庇民寅恭事帝虚心無我本如<lb/>
天地之兼容方命者誅一發雷霆之震怒念邊陲之多<lb/>
故與嵗事之不登渙發德音盡釐宿弊迓三陽之開泰<lb/>
申五始之體元納庶類於亨嘉班六師而耆定始於父<lb/>
子君臣之懿德並純全極乎神祗祖考之安福將曼羡<lb/>
<pb n="KR4d0250_WYG_013-4a"/>
臣身縻印紱口誦絲綸正朔所加皆聳聞於大號耄倪<lb/>
相語永同樂於昇平<lb/>
　　　慰皇帝小祥表<lb/>
小祥而練悽愴猶深長樂之朝著存如在恭惟皇帝陛<lb/>
下俯同曾閔仰奉姜任慨念含飴之恩永違侍膳之養<lb/>
軒龍一掩隙駟難留惟追逺而弗忘雖過時而寧戚然<lb/>
福已兼於夀考數必有終而德又極於哀榮事誠無憾<lb/>
願少寛於聖意庶允協於人情遙望清光控陳愚欵<lb/>
<pb n="KR4d0250_WYG_013-4b"/>
　　　皇后牋<lb/>
萬世不祧廟已嚴於陟配一朞而練服亦貴於稱情恭<lb/>
惟皇后殿下協贊孝思丕承内治慈顔如在無由日侍<lb/>
於東朝懿範具存益致風行於南國願謹節哀之禮用<lb/>
全送往之仁<lb/>
　　　皇太子牋<lb/>
東朝仙去俄閱朞年北内哀痌豈拘易月恭惟皇太子<lb/>
殿下侍至尊之側念太母之恩義莫重於承祧豈無悽<lb/>
<pb n="KR4d0250_WYG_013-5a"/>
愴禮獨勤於問寢宜致温文庶殫子職之恭少解聖心<lb/>
之戚<lb/>
　　　賀太子遷東宫表<lb/>
黼扆宅中儼向離於南面青宫在左彰出震於東方歡<lb/>
洽帝廷慶覃海宇<hi>中賀</hi>恭惟皇帝陛下紹天明命鞏國<lb/>
丕基肇建儲闈宻依宸極就少陽而正位㳙元日以取<lb/>
新地接龍樓貴便安於問寢門施雞㦸示嚴肅於承祧<lb/>
臣叨守五符阻趍雙闕竹苞松茂知並受於安榮海潤<lb/>
<pb n="KR4d0250_WYG_013-5b"/>
星輝喜益増於昌熾<lb/>
　　　賀講和表<lb/>
使軺復命玉帛交修邊𤨏班師干戈永戢堯言誕布禹<lb/>
服均歡<hi>中賀</hi>竊以渭水之盟敵人終屈澶淵之誓方内<lb/>
久安將欲保民莫如耀德恭惟皇帝陛下天涵夷夏子<lb/>
育黎元止秋殺以春生收雷聲於淵黙能忍所以有濟<lb/>
是為中國之至仁善勝在乎不爭何論匈奴之長技申<lb/>
講丹青之信竟銷金革之彊軍散于郊共習騶虞之射<lb/>
<pb n="KR4d0250_WYG_013-6a"/>
民安其宅載歌鴻㕍之詩臣恭職蕃宣逢時泰定身縻<lb/>
印綬阻雙闕之追趍口誦絲綸與一圻而率舞<lb/>
　　　進東都紀年表<lb/>
垂世規模莫盛本朝之列聖編年凡例宜如古史以成<lb/>
書削牘鋪張扣閽登進<hi>中賀</hi>惟一祖八宗之繼序與三<lb/>
王四代以比隆載在縑緗藏於金匱其道榮華而不朽<lb/>
其文浩博而難窮自顧陋儒素慚鴻筆嘗塵清貫越在<lb/>
麟臺歴十載以究心具四時而繋事逮兹斑白畢此汗<lb/>
<pb n="KR4d0250_WYG_013-6b"/>
青究而言之固多疎畧識其大者亦頗著明恭惟皇帝<lb/>
陛下濬哲自天憲章于古蒼姬而上逺則難行炎漢以<lb/>
來卑而無取闡皇猷而善繼捨家法以何求察進退於<lb/>
羣才稽弛張於百度内綏黎庶有省刑薄賦之仁外靜<lb/>
邊陲有習戰講和之䇿討論故實採摭舊聞庶便鑒觀<lb/>
但提樞要所傳者信非徒殫精力於空言可舉而行願<lb/>
以致隆平於當世<lb/>
　　　東宫牋<lb/>
<pb n="KR4d0250_WYG_013-7a"/>
編年紀事可輯舊聞據舊鑒新是為成憲不量固陋遂<lb/>
有編摩竊以南渡以前東都之盛祖宗傳序相繼者九<lb/>
朝德業垂休將關諸萬世論撰於麟臺虎觀秘藏於石<lb/>
室金縢豈有他書可參正史然漢紀成於荀恱而唐厯<lb/>
出於柳芳倣其序嵗月而書之欲以記事辭之要者視<lb/>
李燾長編而稍簡比熊克通畧而加詳甫上奏篇願徹<lb/>
宸旒之邃輒緘副墨進干儲禁之嚴恭惟皇太子殿下<lb/>
禀睿哲之資廣緝熙之學㑹道之要攷以聖經揆事之<lb/>
<pb n="KR4d0250_WYG_013-7b"/>
宜質之家法庶因記注兼備叅稽仰祈英鑒之髙明俯<lb/>
察愚衷之悃欵<lb/>
　　啓<lb/>
　　　上張南軒啓<lb/>
元戎整暇方宣威嶺海之間膚使光華遂將指江湖之<lb/>
上雖屬部喜公之持節而搢紳望上之賜環蓋以將相<lb/>
必有世家不為創見至於父子俱係人望未始前聞諸<lb/>
葛瞻之視武侯則功畧無傳李吉甫之似贊皇則剛方<lb/>
<pb n="KR4d0250_WYG_013-8a"/>
少貶其在今日非為美談當紹興搶攘多故之時頼先<lb/>
正扞禦艱難之力勲存宗社道濟生民故上天隂相於<lb/>
國家宜後嗣繼生於豪傑恭惟某官宗師先聖法象古<lb/>
人探六經所載之微言紹千載不傳之絶學愛君憂國<lb/>
誠心貫日月而無欺疾惡排姦直節頽岱嵩而莫壓視<lb/>
諫官御史逡巡而失色對公卿侍從慷慨而必爭得䘮<lb/>
齊一毫之輕聲名増九鼎之重仁人義士信知何世之<lb/>
無賢走卒兒童亦識元臣之有後去中州凡千里而逺<lb/>
<pb n="KR4d0250_WYG_013-8b"/>
在南服有三年之淹擁齊鉞以澄清移輶軒而廉問桂<lb/>
林象郡勤父老之去思漢水洞庭覺山川之改觀風采<lb/>
足以肅百城之屬吏慈祥足以蘇一路之疲民轉漕軍<lb/>
儲實為餘事謀謨王體自合還中而況朝野注目以大<lb/>
用期之聖明傾心其見知深矣鋪張前烈興起事功必<lb/>
規模先定於胸中則設施可觀於天下佇聞趣召即慶<lb/>
登庸炎才薄而無堪見愚而未達浮湛州縣所謀固出<lb/>
於為貧啜嚌詩書此志未忘於稽古飽聞南軒非今世<lb/>
<pb n="KR4d0250_WYG_013-9a"/>
之君子極欲北面與承學之諸生豈期堕朱墨之中乃<lb/>
獲在門闌之側恨無羽翼亟瞻盛德之輝光敢布腹心<lb/>
庶見平生之景仰<lb/>
　　　賀趙丞相啓<hi>代</hi>
命出中宸任顓右揆協同心德九重倚謀國之有人綏<lb/>
靜華夷四海信用儒之無敵物情胥慶宗社匹休竊以<lb/>
事業之成就雖出於人為明良之㑹遇乃存乎天命中<lb/>
興之運作配以賢髙宗舉傅說則得之夢寐之間明皇<lb/>
<pb n="KR4d0250_WYG_013-9b"/>
用姚崇則契以立談之頃上既灼知而不惑下非先入<lb/>
而後量及經綸終底於有功則擢任不嫌於太速篤生<lb/>
上聖紹復丕圖豈無命世之才出輔有為之志恭惟某<lb/>
官學關百聖氣蓋諸公黼黻之文足以賁邦國之華蓍<lb/>
龜之識足以照事幾之變奮就功名之㑹曾無嵗月之<lb/>
淹衆拱手以推先帝屬心而圖任然而軍國之務寄諸<lb/>
一相位望之重冠於百工慰天下之觀瞻立朝廷之風<lb/>
采愛惜名器維持紀綱裕民和衆以固根本之安選將<lb/>
<pb n="KR4d0250_WYG_013-10a"/>
練兵以壯爪牙之助䇿惟自治實不先聲在當今事勢<lb/>
之非輕必平日謀謨之有素佇聞施設仰副倚毘某久<lb/>
託餘光欣聞盛事掌北門之管鑰方備蕃宣望東閤之<lb/>
衣冠莫陪趍進上為天廷贊得賢之慶下知海宇有開<lb/>
泰之期咏頌之誠編摩罔既<lb/>
　　　賀王樞使啓<hi>代</hi>
顯頒制冊分秉政機尉相等尊貴選材於已試聖明注<lb/>
意信謀國之無疑孚號一傳歡聲四溢竊以輔相之責<lb/>
<pb n="KR4d0250_WYG_013-10b"/>
任至重君臣之㑹合尤難惟作哲之明曉然見天下之<lb/>
是非則在位之人足以關國家之輕重風采聳動決無<lb/>
間言規模弛張終底成績某官忱恂自信碩大有容靜<lb/>
以秉心莫測謀猷之素藴形於臨事始知文武之兼資<lb/>
下所具瞻政將焉往延登揆路以寛和為百辟之師進<lb/>
長樞庭有道德運五兵之末名符於實事副其言圖我<lb/>
舊人亞於元宰用見始終之同德能踰前後之數公位<lb/>
望愈髙獨尊重本朝之勢功名不朽將大書盟府之藏<lb/>
<pb n="KR4d0250_WYG_013-11a"/>
某久隔英風欣聞成命方出分於符節阻趍進於門闌<lb/>
欣抃徒深敷宣㒺既<lb/>
　　　謝劉司業啓<lb/>
邑下棲遲敢聞知於當路臺中廉訪肯薦寵於孤生恐<lb/>
傷左右之明實過平生之望嘗聞官爵乃厲賢之公器<lb/>
古人無援下之私恩孰抑未伸所知必舉故秀民皆可<lb/>
以類進而仕者不貪於躁求今昔異時品流滋濁墮在<lb/>
選人之數限其舉主之員初以拔才久而貽弊膏粱有<lb/>
<pb n="KR4d0250_WYG_013-11b"/>
援翩翩馳驟於通衢韋布無津往往浮沉於下位不堅<lb/>
素守寧免自媒乞憐以䛕佞之辭借世以請求之力志<lb/>
於苟得恬不為羞既士氣之不張於人才乎何取誰肯<lb/>
提衡於達官獨加推轂之公心矯俗之非收人所棄有<lb/>
名世力行此道乃善人胥待而興可備搜揚豈無茂異<lb/>
至如炎者半生挾冊千里攜孥欲達而窮殆類痿人之<lb/>
思起何因以進懼疑拱璧之暗投國士無雙揆能不爾<lb/>
貴人數百知己者誰已甘流落於窮途亦辱吹嘘之餘<lb/>
<pb n="KR4d0250_WYG_013-12a"/>
論許之以清苦之節則察其粗識廉恥期之以逺大之<lb/>
業則欲其益務操修自慚拜賜之屏營人嘆見知之特<lb/>
達兹蓋伏遇某官清明無蔽剛毅不回聲名重於一時<lb/>
許與信於四海出為天子之耳目詳辨是非如見衆人<lb/>
之肺肝灼分能鄙欲州縣無滯淹之士為朝廷廣採擇<lb/>
之誠不遺一介之微俯借片言之寵炎敢不治心養氣<lb/>
潔已奉公知軒冕外物之儻來安其有命誦詩書古文<lb/>
而不廢守以終身無累知人是為報德<lb/>
<pb n="KR4d0250_WYG_013-12b"/>
　　　謝吕鄂州啓<lb/>
五馬之貴方幸瞻依一鶚之稱誤蒙收録顧承乏在衆<lb/>
人之後而見知處屬吏之先不勝踴躍之私曷報生成<lb/>
之賜且先民非不欲仕然君子未嘗自媒惟持養之有<lb/>
餘寧浮沈而無悶既在下者得失舉安於定命故先達<lb/>
者薦揚非市於私恩有才豈病於無聞不肖雖窮而何<lb/>
憾古道寂寥之已久物情躁競而不還凡登名薦士之<lb/>
書亡為國擇人之意非有宦游之契好即因權要之請<lb/>
<pb n="KR4d0250_WYG_013-13a"/>
求孤寒無津流落者衆孰能矯此末流之失必有卓然<lb/>
命世之豪宜得異才乃堪公舉如炎者謀身甚拙涉世<lb/>
多艱投簡冊之鉛黄對簿書之朱墨適有依仁之幸僅<lb/>
無速謗之虞猶未能忘情軒冕之間豈不願託迹門䦨<lb/>
之下第畫㦸開藩之始繄青衫為𨽻之新半載一章焉<lb/>
能兼及同寮諸彦俱合在前敢期特達之恩獨借吹嘘<lb/>
之寵兹蓋伏遇某官禔身肅括鑒物清明帝所倚毘澤<lb/>
國持專城之虎節士皆景慕家聲為四海之龍門謂異<lb/>
<pb n="KR4d0250_WYG_013-13b"/>
時經濟於王廷宜平日蓄儲於人物侏儒斷木不使有<lb/>
遺籧篨病夫未必無用假以齒牙之論奨其鞅掌之勤<lb/>
炎誓當増益未能潔齋所守敢為矯激求居官赫赫之<lb/>
聲專務省循竭為善孜孜之力少圖報稱無負品題<lb/>
　　　上周總領啓<lb/>
按部十州方見繡衣之風采總財六路又傳金節之光<lb/>
華凡預帡幪率同欣抃惟荆襄之重鎭在江漢之上游<lb/>
鐵馬萬羣誰何要害木牛千里繹絡轉輸非芻粟之有<lb/>
<pb n="KR4d0250_WYG_013-14a"/>
餘雖金湯而何恃要在使公私之兼濟必有能舒卷之<lb/>
通才恭惟某官簡易而有文疏通而知要物流而金石<lb/>
獨止能沈潛道德之淵龍翔而雲霧必興終奮發功名<lb/>
之㑹見諸歴試動則有聲既乗軺大江之西即持斧重<lb/>
湖之北提一旅貔貅之衆解五溪蜂蠆之屯奏此膚功<lb/>
陞於拱著然上意撫摩於戰士欲異時馳騖於中原調<lb/>
度軍儲肅將使指錢流地上固不勞鞭算之精敵在目<lb/>
中當預定廟謀之宻計日以俟遄公之歸炎牢落小儒<lb/>
<pb n="KR4d0250_WYG_013-14b"/>
浮沈少吏攝官三嵗依德二天少寛速謗之虞適有事<lb/>
賢之幸寒鄉之氷氏窮甚敢期自貢於姓名髙漢之星<lb/>
使非遥即卜進瞻於顔色其為悃愊罔究編摩<lb/>
　　　回万俟監鎭啓<lb/>
望先丞相如古人之逺恨不及於門墻聞貴公子有儒<lb/>
素之風喜將瞻於紳笏尚無一紙以修敬忽拜朋緘之<lb/>
好音恭惟某官世系光融人才膚敏先聲騰踏宜立上<lb/>
於通津緩步從容乃不卑於筦庫然主上博訪名臣之<lb/>
<pb n="KR4d0250_WYG_013-15a"/>
華胄在執事必有諸公之裏言雖脂轂以啓行即賜環<lb/>
之亟下炎半生不偶千里倦游拏短艇以東歸有懐鄉<lb/>
社裹青衫而浪走更落天涯敢期聮事於王官乃獲依<lb/>
仁於長者烹魚得尺素甚慚厚德之撝謙窺豹見一斑<lb/>
行快平生之景仰<lb/>
　　　回趙運判啓<hi>代</hi>
申錫湛恩榮顓外計慰逺方之觀聽増膚使之光華郡<lb/>
國歡傳交朋相慶共惟某官禔身肅括涖事清明被服<lb/>
<pb n="KR4d0250_WYG_013-15b"/>
古文用志俯同於韋布發揮素藴美名自滿於搢紳將<lb/>
指漕臺觀風南紀舉鞭而計盡知錢榖之盈虚攬轡有<lb/>
懐詳問閭閻之疾苦海濵嶺嶠如在中州父老兒童熟<lb/>
知德意帝從人欲衆願公留雖持節以按行少淹外服<lb/>
然賜環而入覲必有裏言某獲預雅游欣傳新命山川<lb/>
遼逺未遑修一紙之書使介鼎來乃重拜朋緘之貺彌<lb/>
深贊喜罔罄敷陳<lb/>
　　　回吳憲啓<hi>代</hi>
<pb n="KR4d0250_WYG_013-16a"/>
疆埸敉寧冒据中權之重山川聮絡旁鄰英簜之光深<lb/>
感撝謙不忘舊好恭惟某官家聲碩大人品髙明負立<lb/>
事赴功之志而居以靖恭懐牧民御衆之才而加之豈<lb/>
弟懋昭賢業自致通津簡在上心肅將使指惟梁益去<lb/>
朝廷之逺尤急綏懐而巴夔在岩谷之間不無幽枉為<lb/>
上布好生之德使民見持法之平行奏最於甘泉即通<lb/>
班於文石某與時寡偶有志未成兹當㑹府之藩宣亦<lb/>
藉同僚之推輓緬懐先世嘗共濟於艱難在我後人宜<lb/>
<pb n="KR4d0250_WYG_013-16b"/>
相孚於聲氣言辭不敏喜愧惟深<lb/>
　　　與郭判院啓<lb/>
傳誦杜紫微之文久思焚筆願識韓荆州之面恨不登<lb/>
門豈期小官為墨綬之僚適值長者佐繡衣之治殆天<lb/>
幸而抵此非人謀之能然恭惟某官心藏萬事之蓍龜<lb/>
筆落四方之膾炙豈止敵數百人於禮部氣壓同儕不<lb/>
勞奏三千牘於公車聲聞當宁志在青雲而自許德如<lb/>
白玉之不緇意謂驊騮騰踏已升於要路何期鵷鷺徘<lb/>
<pb n="KR4d0250_WYG_013-17a"/>
徊未上於層霄暫翊使華屈臨吏事雖輶軒金節非竒<lb/>
才不共於官聮然文陛赤墀在内服尤需於豪傑固知<lb/>
積薪無長孺之望必將前席喜賈生之歸炎孤陋無聞<lb/>
﨑嶇多難甫上南宫之第忽有北堂之憂未能糊口於<lb/>
食貧寧免折腰而干禄方且逡巡在九品之賤孰能推<lb/>
輓於諸公之間念兒時聞執事之名若瞻北斗乃今日<lb/>
快平生之願可見景星安敢内交庶幾依德宦游如幕<lb/>
上之燕少假扶持學術類甕中之雞尚期開發<lb/>
<pb n="KR4d0250_WYG_013-17b"/>
　　　賀李叅政啓<lb/>
中宸出命南服開藩上既起公於燕閒之中委之卧䕶<lb/>
公惟撫民以清淨之政允也來蘇將令老穉歌舞於湖<lb/>
山不過樽俎笑談於庭户十州聮絡一意瞻依某官備<lb/>
道得中和之全修已盡篤欽之實靜而充德業之藴如<lb/>
海涵地負之含洪作而應事物之幾乃燭照龜占之昭<lb/>
晰以堂堂柱石之老應兩兩台階之符身上黄扉意安<lb/>
緑野傲睨功名之外已雖處之澹然經綸明聖之時衆<lb/>
<pb n="KR4d0250_WYG_013-18a"/>
固望之久矣胡不秉圭而入覲乃煩擁節以來宣命申<lb/>
伯式是南邦姑以慰逺民之願有伊陟格于上帝豈其<lb/>
緩同德之求佇聞三入於中書豈但再叅於大政炎無<lb/>
適時之用有信古之愚知命之窮難容心於僥幸為貧<lb/>
而仕但苟禄以浮沈敢期半水之孤蹤忽近二天之大<lb/>
庇雖云自售可作進士上宰相之書更願公歸繼為聖<lb/>
主得賢臣之頌其諸欣抃罔既敷陳<lb/>
　　　又<hi>代</hi>
<pb n="KR4d0250_WYG_013-18b"/>
左符分守中詔趣行眞館燕閒公固無心於寵利名城<lb/>
卧䕶上深注想於忠嘉一州喜元老之來四海願舊人<lb/>
之用某官直方有守篤實無欺逺猷贊天緯之幾微厚<lb/>
德為王官之儀表雖經綸之有道而舒卷之隨時功名<lb/>
之慮既輕但願從赤松耳朝野之望方切不出如蒼生<lb/>
何起自殊庭付之輔郡將欲還諸左右豈惟頼以藩宣<lb/>
民自得於湖山事但責於丞史洪河之潤九里福既及<lb/>
於京師泰階之次六符位宜陞於上相某逖違墻仞側<lb/>
<pb n="KR4d0250_WYG_013-19a"/>
聽郵傳畫㦸開藩遙想春風之及物介圭入覲即觀霖<lb/>
雨之濟時<lb/>
　　　賀王倅啓<lb/>
細札疏榮貳車來翰屈相門之華胄贊帥閫之壯猷藹<lb/>
然先聲副此輿願辱在泥塗之中久矣自附鄉曲之末<lb/>
可乎某官妙論風生英標山立惟先正是似當奮發功<lb/>
名之途與儒素相髙獨沈潛道德之奥挾龍淵之犀利<lb/>
展驥足之奔騰北極九重念鈞衡之舊德長沙千里乃<lb/>
<pb n="KR4d0250_WYG_013-19b"/>
節鉞之大藩爰得象賢暫臨别乘衡山湘水不妨攬秀<lb/>
氣於胸中文昌紫微行即問要津於天上炎虀鹽半世<lb/>
簿領三年窮鬼驅來冷官在此念由王子而得姓疑同<lb/>
鳳閤之宗況居鄰郡而受廛宻邇龍門之側自顧一書<lb/>
生之貧者今有半刺史而依焉望公鼎來何翅黍苖之<lb/>
仰膏雨同列相賀亦如荆棘之近慶雲欣抃之私編摩<lb/>
莫既<lb/>
　　　回李監庫啓<lb/>
<pb n="KR4d0250_WYG_013-20a"/>
望門䦨百里之間未能修好隨宦牒三湘之外敢意同<lb/>
僚坐客無氊方嗟獨冷呼童烹鯉驟得好音某官巋然<lb/>
閥閱之髙加以才猷之美金更百鍊而游刃無滯寉在<lb/>
九臯而孤標不凡平日先聲已騰湧薦紳之譽青雲緩<lb/>
步聊低回筦庫之卑恐裏言之亟聞即中詔之催去炎<lb/>
蒼髯欲雪黄卷生塵幸執事接踵而來有鄉人㑹面之<lb/>
喜拜貽問發緘之始如獲瓊瑤願定交傾蓋之時相為<lb/>
金石<lb/>
<pb n="KR4d0250_WYG_013-20b"/>
　　　謝李侍郎啓<lb/>
計臺下逐客之令幕府致招士之誠棄官而歸已決髙<lb/>
飛逺走之興慕義而返敢辭驅去復來之羞誰云一介<lb/>
之書生能屈十連之元帥親勤枉駕不許褰裳士類以<lb/>
為美談見者無不改觀顧禮意如此其厚雖豪傑亦何<lb/>
可當心非木石之無情施等丘山而難稱凡蓄於肺腑<lb/>
而未白者請滕其頰舌而備言之夫憂道不憂貧者信<lb/>
窮通之在天可殺不可辱者厲廉恥以立已自鳥能擇<lb/>
<pb n="KR4d0250_WYG_013-21a"/>
木之説不行於世而猿欲投林之情但切於中惟利重<lb/>
而義輕寧身伸而道屈居上者喜怒難於自克在下者<lb/>
去就失之不明如其奮螳蜋之臂以當隆車所謂用蚍<lb/>
蜉之力而撼大木然吾黨之論有是非而無利害流俗<lb/>
之見明利害而昧是非雖知其難烏得不勉如炎者奮<lb/>
身孤苦用意濶疎謂仕者有時乎為貧雖匹夫非可以<lb/>
奪志㓜而務學亦既講之詳矣學以從政遂自貶焉可<lb/>
乎矧兹庠序之官號曰師儒之職儻不守凖繩以治已<lb/>
<pb n="KR4d0250_WYG_013-21b"/>
豈能為領袖以率人奈何疾惡太甚則怨所由生知人<lb/>
不明則過亦未免初有含沙之蜮讒忒潛行遂來㸃璧<lb/>
之蠅訟爭遽起苟鄰人舉似竊鈇之態則慈母且有投<lb/>
杼之疑而況上下之情難通固宜鄭廣文遭官長之罵<lb/>
曲直之理未定孰信陽司業有諸生之留無復麾之不<lb/>
去招之不來亦姑悠然而辭汎然而受又念半生挾冊<lb/>
方得一官千里攜孥本圖薄禄為郡督郵投劾而去嘗<lb/>
疑靖節之太髙對部使者納敕而爭難學濂溪之大勇<lb/>
<pb n="KR4d0250_WYG_013-22a"/>
累有啼飢之百指家無破屋之數間若非真䘮心而病<lb/>
狂何遽不旋踵而疾走蓋欲留而不可非得已而遂行<lb/>
幸而不見絶於大君子之門察其不徒為是小丈夫之<lb/>
怒兹蓋伏遇某官負四海之公望為一時之耆英育德<lb/>
本乎剛方待人濟以夷易愛惜後來如場師之養桐梓<lb/>
收拾善類如良醫之聚參芝觀其困窮有此顛沛特加<lb/>
憐憫若已推而納之溝中未忍棄捐以禮羅而致之幕<lb/>
下擁前旌而一出陪後乘以旋歸無忌虚左以迎侯生<lb/>
<pb n="KR4d0250_WYG_013-22b"/>
第矜豪俠之節益州備禮而見嚴子本非眞實之情以<lb/>
彼相方惟兹專美可以激懦夫之氣不徒為寒士之光<lb/>
炎敢不深防朋比之嫌益戒讒邪之害蠆尾之毒蓋小<lb/>
小爾蝸角之爭亦洶洶然衆口風波於今少定一區玉<lb/>
石從此遂分容我庇身有公知己非韋思謙何足為重<lb/>
如石處士其尚肯來敢為矯激之言不合中庸之行珥<lb/>
筆喜訟者數軰既削迹而無餘纓冠往救者百人皆同<lb/>
聲而相應共加講習日務省循進人若加諸膝退人若<lb/>
<pb n="KR4d0250_WYG_013-23a"/>
墜諸淵終亦付升沈於度外忿言不返諸身惡言不出<lb/>
諸口但思逺恥辱於方來報德之懐濡毫不盡<lb/>
　　　謝蘇漕啓<lb/>
情可疑而貽咎事既白而辨誣知君侯不立城府於胸<lb/>
中使寒士終託帡幪於節下昔者凛焉何恃而不恐今<lb/>
則坦然自安而無憂蓋越人關弓姑付之一笑而非怨<lb/>
而曽母投杼其聽以多言而易疑公既開心能釋於小<lb/>
疵炎亦齰舌自悔於前失載惟草莽之賤辱在泥塗之<lb/>
<pb n="KR4d0250_WYG_013-23b"/>
中欲與諸生稍明此道靜而觀得䘮之變患乎無上下<lb/>
之交直情徑行孤立自信蜮含沙而射影犬吠雪而同<lb/>
聲盡心力後必有災嘆關防之所不及畏首尾身其餘<lb/>
幾見風波之易以危豈宜斂版以羣趍只可褰裳而疾<lb/>
走某官喜怒以類是非無欺方變白為黒而未分小加<lb/>
訶譴及惡紫奪朱之既審曲賜函容乃知剛決之威中<lb/>
有和平之德炎敢不體寛假之意守操履之常豈願棄<lb/>
官鹿走險而急何能擇既容尸禄鵲遶樹而枝有可依<lb/>
<pb n="KR4d0250_WYG_013-24a"/>
感激之懐編摩莫寫<lb/>
　　　賀李侍郎致仕啓<lb/>
抗章得謝解印言歸上心雖欲其少留難回雅志士論<lb/>
皆推其勇退莫繼髙風惟聖賢行藏出處之幾如天地<lb/>
消息盈虚之運居靜所以止其動用晦所以全其明庶<lb/>
無招損而害盈是謂守謙而持滿故先王之待耆德雖<lb/>
賜杖以示優然君子之守禮經必懸車而佚老自夫義<lb/>
不足以勝利而昧於辭受道不足以制慾而怵於榮枯<lb/>
<pb n="KR4d0250_WYG_013-24b"/>
聽其言則競思返駕於山林察其情則無不攖情於軒<lb/>
冕是以進退不失其正惟聖人然後可能至於明哲以<lb/>
保其身在大雅亦所深美必治氣養心之有素斯樂天<lb/>
知命而無疑用能蟬蛻塵埃鴻飛霄漢以知足而保功<lb/>
名之美以見幾而無悔吝之疵以辭榮而上全明主之<lb/>
恩以守節而下激貪夫之志誰謂今世獨無斯人某官<lb/>
篤實而不欺清靜而寡慾剛大而有守恬退而無求德<lb/>
為天下之老成學到古人之微宻達惟徇道入陞法從<lb/>
<pb n="KR4d0250_WYG_013-25a"/>
之班志在為民起殿价藩之重去就有禮卷舒以權收<lb/>
身於康彊之時用志於寵辱之外蓋德之貴則三旌之<lb/>
位非重仁之富則萬鍾之禄非多自養之厚則視外物<lb/>
而皆輕自信之堅則入流俗而不變方將以雲山為户<lb/>
牖以泉石為樽罍以緩步為車輿以清談為絲竹嘯咏<lb/>
風月偃仰煙霞招里社之故人時同燕笑訪山中之幽<lb/>
子相與過從初非韜光匿迹而兼園綺之髙不待吐故<lb/>
納新而得喬松之夀能令後進識前軰之典刑却笑舊<lb/>
<pb n="KR4d0250_WYG_013-25b"/>
聞少先賢之完傳然而忠力方壯德齒俱尊國家有事<lb/>
足以折千里之衝朝廷願治足以揆百工之政或不免<lb/>
因時而特出恐未能與世以相忘炎求道無聞事賢甚<lb/>
切斂版獲依於棨㦸摳衣許附於門墻既耳提之以發<lb/>
其顓䝉又手援之以扶其危殆如嚴父察兄曲加愛於<lb/>
子弟豈腐儒小生所敢望於公侯廩粟俸錢方墮泥塗<lb/>
之賤幅巾藜杖莫從邱壑之游倍懐贊慶之誠不勝瞻<lb/>
依之切<lb/>
<pb n="KR4d0250_WYG_013-26a"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4d0250_WYG_013-26b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　雙溪類槀卷十三<lb/>
</p>
<p>
</p>
  </div>
<div>
                <head>雙溪類稾卷十四</head>
    <p>
<pb n="KR4d0250_WYG_014-1a"/>
欽定四庫全書<lb/>
　雙溪類稾卷十四　　　　　宋　王炎　撰<lb/>
　　啓<lb/>
　　　謝林寳文啓<lb/>
小儒干禄但傳誦於陳言大府掄材乃濫充於舉首<lb/>
所謂隻字榮於華衮不啻一諾重於黄金恐知已之<lb/>
難酬祗捫心而有感竊謂貴賤以定天下之分禮義<lb/>
以為人心之閑躁求而得者於義有愆自媒而進者<lb/>
<pb n="KR4d0250_WYG_014-1b"/>
在禮不許豈惟韋布之類因幣聘而後行雖若罝罘<lb/>
之人以旌招而不往此士氣所以無挫而人才可與<lb/>
有為至於掃門以見相君執御以事先達雖若此身<lb/>
之自屈亦非以利而相求逮亷恥之寖衰致賢愚之<lb/>
同滯既欲䇿其足以速步未免大其聲而疾呼貴游<lb/>
有援常先得之寒士無津徒自辱爾逺矣雲霄之路<lb/>
凄然氷雪之鄉雖有彈冠之思但能仰屋而嘆孰肯<lb/>
提衡於達宦獨存推轂之公心分涇渭之清濁於胸<lb/>
<pb n="KR4d0250_WYG_014-2a"/>
中定春秋之予奪於筆下有名世力行此道乃善人<lb/>
胥待而興可備捜揚宜求茂異如炎者賦才甚下渉<lb/>
世多竒歸耕欠負郭之田謀仕無封侯之骨秪縁糊<lb/>
口未免折腰獲居半水之中獨竊二天之庇可以摳<lb/>
衣而請益不惟歛版以隨羣前望亨衢思染指於羊<lb/>
鼎退疑薄命或㸃額於龍門况主人之㕍雖有取其<lb/>
能鳴而大冶之金莫不祥於踴躍意雖汲汲貌若徐<lb/>
徐敢圗特達之深知驟賜吹嘘之餘論評其學則腐<lb/>
<pb n="KR4d0250_WYG_014-2b"/>
儒之陋烏得淹該論其守則俗士之愚豈能純固謂<lb/>
有似於恬静遂曲加於品題與不待求聞者太息方鄭<lb/>
朴初投於周肆固匪珍竒及海槎一上於星河便非凢<lb/>
物兹盖伏遇某官諸儒華盖六學指南剛大之氣塞乎<lb/>
兩間仁勇之聲震于一世繄誰之屋燕雀不喧樂我之<lb/>
園蕭蘭有辨當今日蓄儲於人物圗異時經濟於王廷<lb/>
籧篨戚施之病夫且猶有用欂櫨侏儒之散木亦可兼<lb/>
収遂使賤微仰勤推挽炎敢不篤於稽古返以省躬講<lb/>
<pb n="KR4d0250_WYG_014-3a"/>
習其所未聞操持其所當守有如皦日窮通必義命之<lb/>
安敢在下風進退惟歩趍之學願由斯而報徳庻無累<lb/>
於知人<lb/>
　　　謝潘憲啓<lb/>
庇身節下苟安獨冷之官薦士臺中首㧞孤寒之迹不<lb/>
敢自售無為先容誤辱嘘枯而使生實非懷玉而待價<lb/>
施厚則難乎為報喜極而繼之以慚嘗謂仕非止於為<lb/>
貧欲行其志義不可以苟得當固其窮惟亷耻之風衰<lb/>
<pb n="KR4d0250_WYG_014-3b"/>
而利名之念重榮枯之變隕穫於中在下位而俯仰乎<lb/>
人第曰志於得爾居要路而抑揚在我惟其求則與之<lb/>
乞憐以一已之情借重於諸公之請若此者衆莫知其<lb/>
非沉静自如必誚其棲遲而無援剛方有守又疑其矯<lb/>
激以邀名故起家而宦游或終老於選調世方靡靡而<lb/>
不能返有識所憂人但營營而自為謀公家何補孰處<lb/>
提衡之任獨懷推轂之誠振此滯淹消其奔競有名世<lb/>
力行斯道乃善人胥待而興可備捜揚宜求茂異如炎<lb/>
<pb n="KR4d0250_WYG_014-4a"/>
者質既不敏數亦多竒謂行藏之所宜雖當稽諸古訓<lb/>
然涵飬之未定無以愈於庸流若附於大賢之門固出<lb/>
乎平日之願意雖汲汲貌若徐徐敢圗特逹之知驟拜<lb/>
吹嘘之賜評其學則腐儒之陋未免空虚語其操則下<lb/>
士之愚烏能端慤謂有似於恬退遂曲加於品題得之<lb/>
甚榮聞者太息某官世系東吳之望道原西洛之傳聲<lb/>
名重於一時許與信於四海必欲得士汲引不謂之私<lb/>
恩初無容心可否但付之公議要在知其中之邪正非<lb/>
<pb n="KR4d0250_WYG_014-4b"/>
但度其才之短長意其朴訥而無華可以扶持而有立<lb/>
特勤推挽不使弃遺炎敢不講習其所未聞操存其所<lb/>
當守治心飬氣志須乆而益堅從政臨民學欲行而有<lb/>
用進修則勉其在已得䘮則歸之於天無累知人是為<lb/>
報徳<lb/>
　　　回黎季忱啓<lb/>
肄業修藏足以率校官之後進擅場識論卓然冠郷曲<lb/>
之時髦人無間言上有公舉某人貌若怯而勇於為義<lb/>
<pb n="KR4d0250_WYG_014-5a"/>
識雖敏而養之以恬不徒非舉子之文盖欲探古人之<lb/>
學得尊王之㣲㫖伸行義之誠心稍吐緒餘即居首選<lb/>
豈但馳聲於澤國行将發䇿於天廷自喜知賢在他人<lb/>
之先願言入仕行平日之志其諸贊慶莫既名言<lb/>
　　　回楊宰啓<lb/>
宰于壯縣來自中都方當問塗而上蓬萊亦肯為民而<lb/>
栽桃李銅章墨綬既藹先聲桑䕃麥畦自生和氣某官<lb/>
諸儒華盖六學指南不為盈川絺繪之文而有子雲深<lb/>
<pb n="KR4d0250_WYG_014-5b"/>
湛之思璞玉指以為石何損乎萬鎰之珍祥鳯使之在<lb/>
笯孰儀乎九㲈之舞行止姑隨所遇欣戚不入於心歐<lb/>
陽子歛板於趍庭之時昌黎伯讀書於領邑之際景仰<lb/>
前哲低回小官未應三年而不飛决知七日之來復炎<lb/>
乆聞髙誼獲在同僚將喜登門快睹青雲之雉遽蒙受<lb/>
簡暗投明月之珠悃愊有懷編摩罔既<lb/>
　　　賀施叅政啓<hi>代</hi>
渙號揚廷真儒當軸股肱宣力欲求文武之全才羽翼<lb/>
<pb n="KR4d0250_WYG_014-6a"/>
在前遂處東西之兩地豈特臣鄰謹於觀法盖亦夷裔<lb/>
懼而寢謀九鼎尊安三階明耀某官凖䋲有守琮璧無<lb/>
瑕氣涵天地之純極乎剛大學得聖賢之用揆以中庸<lb/>
方其留簮槖之班盖已儲鈞衡之業越從黄闥進翊洪<lb/>
樞浸符岩石之瞻宜斡魁星之柄中書立政顓論道於<lb/>
廟堂右府本兵欲折衝於樽爼不有經綸之素孰堪委<lb/>
任之隆賛襄萬事之幾宻運三軍之末道揆既正庶績<lb/>
咸熈王靈惟宣四方無侮暨湯咸有一徳既契前旒惟<lb/>
<pb n="KR4d0250_WYG_014-6b"/>
說命總百官行登上衮某逺分郡寄側聴郵傳雲起龍<lb/>
驤欣見千齡之㑹夏成燕賀倍懷一已之私望東閤之<lb/>
崇深悵左符之拘係其為咏頌罔既編摩<lb/>
　　　賀隆興程帥啓<hi>代</hi>
入覲天顔出臨方面甘泉奏計上知亷訪之勞章水分<lb/>
符國有藩宣之重歡聲四溢條教一新某官縝宻自將<lb/>
温良無競得於醖藉粹然金玉之純動以周旋謹此樞<lb/>
機之發東䑓批勑既著直聲南服觀風暫將睿㫖逹九<lb/>
<pb n="KR4d0250_WYG_014-7a"/>
重之徳意勤六轡之馳驅爰自使軺遂分帥閫惟是大<lb/>
江之右亦登艱食之餘公往頒春民如望歲凝香燕寢<lb/>
不妨慿刺史之轓曵履龍墀行即荷從臣之槖某自惟<lb/>
遲暮獲際風猷驛傳所臨恨賜環之旣去鄰封孔邇喜<lb/>
擊柝之相聞慶慰之懷敷陳莫旣<lb/>
　　　賀湖北吳憲啓<hi>代</hi>
入覲清光出㳟讞事三尺垂寛平之法容有舞文一麾<lb/>
竭撫字之勞是宜將指修途遄邁逺俗來蘇某官應物<lb/>
<pb n="KR4d0250_WYG_014-7b"/>
清明禔身亷靖蔚然儒雅壓江左之名流藉甚政聲似<lb/>
京西之循吏上魚書於嶺嶠持龍節於湖陽惟吏議至<lb/>
於吹毛則民情無所措手簡求膚使欽恤祥刑為聖明<lb/>
布不殺之仁使鰥寡有平反之喜雖揚旌䟦履小留鶉<lb/>
尾之墟然簮筆論思即上螭頭之陛某有懷晤語喜見<lb/>
除書側聞騎從之來敬伸賀悃願備餼牽之禮少展交<lb/>
情<lb/>
　　　回袁州曹守啓<hi>代</hi>
<pb n="KR4d0250_WYG_014-8a"/>
榮膺芝檢分守竹符五馬鼎來聞說賢侯之撫字雙魚<lb/>
拜賜首勤君子之撝謙修慶未遑懷慚不敏某官英材<lb/>
頴秀深識踈通剸劇撥煩觧數千牛而刃無闕折發姦<lb/>
摘伏照十二乘而珠有輝光持虎節於靈山援魚書於<lb/>
湓浦治聲聞上遺愛在人日邉丙夜之憂欲孚徳意江<lb/>
右宜春之奥今號名藩暫領一麾即歸雙闕某聞風惟<lb/>
舊披霧末由魯柝相聞幸依仁之孔邇郇雲有爛感陳<lb/>
誼之甚高喜愧俱深編摩莫寫<lb/>
<pb n="KR4d0250_WYG_014-8b"/>
　　　回湖北吳憲啓<hi>代</hi>
抗旌問道幸從者為一日之留持節觀風知逺民有二<lb/>
天之喜未修賀語先辱徽音拜賜瞿然撝謙肯爾某官<lb/>
有學以飬其徳遇事即見其才方結綬於中都旋把麾<lb/>
於南嶠是皆小試未展素懷豈伊藉藉之先聲而不駸<lb/>
駸於要路果膺細札出駕輶軒要推旒冕之心無有不<lb/>
被其澤必使桁楊之地亦自以為不寃上旣深知公寜<lb/>
乆外某歸田未遂分閫何堪平世功名所願登崇於俊<lb/>
<pb n="KR4d0250_WYG_014-9a"/>
乂暮年志意但思盤薄於邱園頌咏之深敷陳莫究<lb/>
　　　謝趙總卿啓<hi>代</hi>
改轅八桂脫嶺海之﨑嶇乘傳三湘見湖山之清淑仰<lb/>
奉九重之寵渥宻瞻一節之光華推轂有因捫衿知<lb/>
幸某官天資警敏人品高明秀出金枝絶無貴公子之<lb/>
習氣名聮玉筍不作諸老生之常談發揮黄卷之經綸<lb/>
軒輊青雲之歩武寛平不擾有西京循吏之風儒雅自<lb/>
將在南省望郎之選遂以懿親之重出將使指之嚴豈<lb/>
<pb n="KR4d0250_WYG_014-9b"/>
但舉鞭如見錢流於地上懸知聚米可令敵在於目中<lb/>
佇奏計於甘泉即陞班於文石某親仁已乆聞命惟新<lb/>
自顧暮途旣竭馳驅之力仰依夏屋兾寛飛輓之程<lb/>
　　　謝荆南陳帥啓<hi>代</hi>
乘嶺嶠之單車初無課最分湘中之一節復玷除書旣<lb/>
揆日以班條乃瞻風而依庇可無尺牘敬白雙旌某官<lb/>
文掞國華學窺道奥聲名藉甚握蘭曾上於中䑓風采<lb/>
嶤然持斧屢行於列郡雖要路騫翔之莫禦然此心恬<lb/>
<pb n="KR4d0250_WYG_014-10a"/>
靜而無求荐膺中詔之榮起殿上游之重伍符尺籍盡<lb/>
提組練之羣緩帶輕裘自壯金湯之險寜乆淹於外服<lb/>
即入覲於清光某受命惟新親仁伊始封疆聮絡可聞<lb/>
魯柝之音帥閫崇深尚覺膺門之峻<lb/>
　　　謝吳提舉啓<hi>代</hi>
踰嶺以南徧覽海邦之陋浮湘而下乃鄰星使之光旣<lb/>
揆日以攽條敢遡風而修敬某官高文行逺敏識絶倫<lb/>
方身游璧水之中已志在瀛洲之表白虹騰上莫韜韞<lb/>
<pb n="KR4d0250_WYG_014-10b"/>
櫝之珍凢馬洗空始見躡雲之足枚選外䑓之膚使孰<lb/>
先南省之潜郎豈惟斡山海之富饒將以問閭閻之疾<lb/>
苦佇奏甘泉之計即通文石之班某叨奉除音來恭漕<lb/>
事分持英簜敢言有志於澄清獲近皇華少慰此心之<lb/>
景仰尚期警䇿免致曠瘝<lb/>
　　　回邵州潘守啓<hi>代</hi>
祗膺璽詔移守銅符蔚然戚里之英屢騰治最分此名<lb/>
城之寄益簡清𠂻甫聞五馬之來驟拜雙魚之貺某官<lb/>
<pb n="KR4d0250_WYG_014-11a"/>
清修自立俊邁不羣家有朱輪獨薄膏梁之味學該黄<lb/>
卷俯爭韋布之衡繇國貴游為時循吏昔襦今袴已留<lb/>
灃水之去思森㦸凝香更散扶江之和氣雖暫留於外<lb/>
服即入覲於修門某乆倦馳驅頗嗟間濶舊綰東陽之<lb/>
綬獲際英猷兹乘南服之軺復聮王事其為贊慶莫究<lb/>
敷陳<lb/>
　　　回武岡趙守啓<hi>代</hi>
乘軺嶺表易節湘中方視龜拜改命之恩乃烹鯉辱修<lb/>
<pb n="KR4d0250_WYG_014-11b"/>
辭之問某官琢磨素履被服古文在貴介公子之中居<lb/>
賢士大夫之選回旋膴仕章徹能稱以卓然公室之長<lb/>
材撫蕞爾偏方之孤壘發硎游刃姑小出而試之䇿足<lb/>
要津即疾驅而進矣某逺將睿㫖更奉除音聖主<lb/>
憂民當體寛平之意賢侯為郡豈煩亷問之勤言則有<lb/>
窮情終莫寫<lb/>
　　　回趙帳幹啓<hi>代</hi>
榮奉宸綸來司計籍屈此宗枝之秀増吾使節之華方<lb/>
<pb n="KR4d0250_WYG_014-12a"/>
竊喜於同寮乃首勤於貽問某官銀潢漱潤棣蕚聮芳<lb/>
騰逹先聲自合問津於天上逶迤緩歩尚煩借重於䑓<lb/>
中然宗盟在異姓之先豈賢徳無裏言之助逮兹脂轂<lb/>
恐即賜環某比拜除音甫恭漕事聞兎園之令譽甚幸<lb/>
鼎來得魚素之好音更懷謙抑其為贊慶莫究敷陳<lb/>
　　　回蕭參議啓<hi>代</hi>
侯藩植屏軍事尚謀惟金匱六韜出竒而無窮則虎符<lb/>
尺籍可借以為重宻資逺畫小屈儒英某官恬静無求<lb/>
<pb n="KR4d0250_WYG_014-12b"/>
清修有守文章固其能事本韓栁之正傳智略不以自<lb/>
名與孫吳而暗合當即鳴龍墀之珮乃來挹燕寢之香<lb/>
緩帶從容暫對湖山之清淑賜環優渥豈遺人物之風<lb/>
流某乆矣聞聲喜於聮事據床而分風月在我固所願<lb/>
然聴履而上星辰恐公不乆淹耳其諸贊慶莫旣名言<lb/>
　　　回全州趙守啓<hi>代</hi>
榮疏芝檢守重竹符惟至尊勤恤於逺民雖支郡精求<lb/>
於良翰歌袴襦之來暮擁旌斾以行春某官育徳清明<lb/>
<pb n="KR4d0250_WYG_014-13a"/>
秉心肅括才堪國噐宜翔翥於中都志在民庸尚藩宣<lb/>
於外服帶衡山之南麓居湘水之上游不惟壤沃而泉<lb/>
清盖亦俗淳而事簡是為樂國易以撫摩更得賢侯使<lb/>
之懷附佇看凝香之暇即聞召節之趍某乆稔英猷欣<lb/>
聮王事方辱貽牋之温潤可占臨政之慈祥贊慶之私<lb/>
敷陳罔究<lb/>
　　　回馬宜州啓<hi>代</hi>
肅將漕事行嶺海之遐陬叨奉除音得湖湘之善地敢<lb/>
<pb n="KR4d0250_WYG_014-13b"/>
謂隼旟之逺遽勤魚素之頒某官投筆志高枕戈義壯<lb/>
飛騰燕頷壓山西六郡之良舒卷龍韜得圯上一編之<lb/>
秘把旌麾而畫諾總弓劍以護邉逺俗清平羣蠻讋服<lb/>
賢長城逺矣小施智略之竒借前箸籌之即赴功名之<lb/>
㑹某曩因乘傳喜獲同寮受命改轅方嘆山川之隔修<lb/>
辭授簡重煩使介之來感愧之私敷陳莫究<lb/>
　　　回林撫幹啓<hi>代</hi>
芝封新命蓮府英游得佳士於幕中佐元侯於閫外未<lb/>
<pb n="KR4d0250_WYG_014-14a"/>
施婉畫已藹先聲某官擢秀儒林鉤深聖域文采織天<lb/>
孫之雲錦清修佩楚客之幽蘭横經半水之宫飛舄一<lb/>
雷之地恬於進取飬以沈潜燕寢凝香始暫煩於叅贊<lb/>
龍墀委珮當嗣有於褒嘉某乆矣聞風喜於聮事辱貽<lb/>
緘之委貺知㑹弁之有期贊慶之私敷陳難究<lb/>
　　　與靜江詹帥啓<hi>代</hi>
乆去中都逺内朝之簮槖叨分外闑鄰大府之旗旄雖<lb/>
欣擊柝之相聞又屬剖符之有守往徹𨽻人之聴可無<lb/>
<pb n="KR4d0250_WYG_014-14b"/>
行李之勤敬問興居少伸繾綣某官斯民先覺此道正<lb/>
傳志定氣完得古人之渾厚識清學正析至理之精㣲<lb/>
外流愷悌之聲入罄忠嘉之藴為時宿望結上深知<lb/>
羽儀文石之班調護青宫之德然天子憂勤之念<lb/>
下及閭閻而海邦凋瘵之餘宜更鹽䇿遂繇禁從出撫<lb/>
价藩海宿山行自此有阜通之利蠻煙瘴霧變而為清<lb/>
淑之風豈齊鉞之能淹即介圭之趣覲某自惟孤拙獲<lb/>
厠交游問五管之途將乘一傳在三湘之上遽換雙旌<lb/>
<pb n="KR4d0250_WYG_014-15a"/>
聞啓殿之徐來幸封圻之孔邇中心欲寫但慿烹鯉之<lb/>
音書㑹面無因徒渇揮犀之晤語炎州地暖青陸春回<lb/>
願精饔寢之調上副冕旒之眷<lb/>
　　　回張運幹啓<hi>代</hi>
當軸掄材庸示超陞之漸乘軺將漕獲資趣辦之能雖<lb/>
未識於英姿已稔聞於高誼某官凛然豪氣飾以清文<lb/>
干將紫電之輝不應乆晦騏驥青雲之足乃肯徐行居<lb/>
半水以横經倚二松而搜句頗淹雋軌寖藹休聲接天<lb/>
<pb n="KR4d0250_WYG_014-15b"/>
廷金馬之游正須公等佐澤國木牛之運暫借賢勞某<lb/>
方幸同寮遽蒙貽問决知臨事必無袖手以旁觀恐不<lb/>
淹時即有裏言而迅召<lb/>
　　　賀楊提舉啓<hi>代</hi>
天廷出節澤國乘軺上顧周行深欲純儒之在内民<lb/>
多凋瘵正須膚使之觀風六轡載馳百城胥慶某官正<lb/>
學可以經濟清文乃其緒餘在東閩多士之中早騰妙<lb/>
譽居南省望郎之選寖著英猷自合留中廼來將指惟<lb/>
<pb n="KR4d0250_WYG_014-16a"/>
此三湘之外頗困荐飢方登一稔之餘僅能平糴曩者<lb/>
儲蓄稍闕其備是以水旱或為之災佇多紅粟之藏因<lb/>
時歛散即擁紫荷之槖入侍嚴凝某幸並里居獲申交<lb/>
契兹分外闑喜聞一傳之來屬剖左符當受六條之察<lb/>
其為贊慶罔旣編摩<lb/>
　　　謝廣東熊憲啓<hi>代</hi>
馳湖右之單車未能平糴分湘中之一節服畀祥刑願<lb/>
依鄰燭之光適近使星之次可無尺牘往白雙旌某官<lb/>
<pb n="KR4d0250_WYG_014-16b"/>
曠度深沉英姿果毅飛揚燕頷壓山西六郡之良舒卷<lb/>
龍韜得圯上一編之秘合上齊壇而受鉞姑乘驛傳以<lb/>
褰帷庶獄得情益振繡衣之風采羣蠻奪氣不勞白羽<lb/>
之指麾使里閭無枹鼓之音雖嶺海如輦轂之下上<lb/>
方嘆息而思頗牧欲壯王靈公旣智略之似孫吳宜當<lb/>
戎翰某服膺甚乆識面末由兹叨奉於除音遂來供於<lb/>
讞事漢條所察敢言有志於澄清魯柝相聞少慰此心<lb/>
之景仰其諸悃愊莫旣編摩<lb/>
<pb n="KR4d0250_WYG_014-17a"/>
　　　謝廣西詹經略啓<hi>代</hi>
一節觀風未及修於荒政十行出命驟改畀於祥刑望<lb/>
帥閫之崇深幸鄰封之聮絡往徹記曹之聴可無行李<lb/>
之勤某官拱璧含章元龜見曉精㣲自得靜而探聖域<lb/>
之傳詳練有餘動則中事機之㑹行藏無枉義利必分<lb/>
羽儀從槖之班翼贊儲闈之德係時雅望為國老成<lb/>
冕旒軫念於逺民牙纛開藩於南海議法欲公私之兼<lb/>
裕鹽筴流通臨邉貴威惠之交孚戎車整暇豈但璽書<lb/>
<pb n="KR4d0250_WYG_014-17b"/>
之狎至即聞環賜之遄歸某乆隔慿茵洊更軺傳敢不<lb/>
體九重之欽恤未能盡五聽之清明念攬轡以馳驅<lb/>
周行原隰想凝香之宴笑尚間雲山願賜誨言免貽官<lb/>
謗<lb/>
　　　賀史舍人啓<hi>代</hi>
中宸疏寵右掖陞華上顧周行喜黄閤帥臣之有子士<lb/>
無異論稱紫㣲書命之得人王猷一新國體増重某官<lb/>
志定而有立材全而不形正大之學得諸家傳俊秀之<lb/>
<pb n="KR4d0250_WYG_014-18a"/>
聲孚于民聴文章直餘事耳素蓄經綸富貴吾自有之<lb/>
不因閥閱超西京視草之手居北省判花之聮彼常衮<lb/>
但長於除書難顓潤色而崔琳可問以今事詎曰淹該<lb/>
得我鴻儒光於鳯閤某外分符手側聴郵傳演綸誥之<lb/>
音旣發攄於妙語補衮職之闕必簡注於清𠂻贊慶之<lb/>
誠敷陳莫罄<lb/>
　　　回趙機宜啓<hi>代</hi>
出綸新命入幕英游暫煩棠棣之親増重芙蓉之府某<lb/>
<pb n="KR4d0250_WYG_014-18b"/>
官潜心儒業擢秀宗盟早聮玉筍之科荐著銅章之最<lb/>
聊資婉畫來贊名藩鼓角清閒無待揮毫而草檄湖山<lb/>
平逺不妨寓目於登樓姑以養資佇聞迅召某曩嘗識<lb/>
面乆不嗣音烹鯉得書乃有同寅之喜揮犀晤語可諧<lb/>
道舊之私<lb/>
　　　賀王侍郎啓<hi>代</hi>
擢自儀曹陞于選部雖中䑓正位乆居簮槖之清班然<lb/>
小宰掄材尤號衣冠之極選龍光滋厚爵列逾高某官<lb/>
<pb n="KR4d0250_WYG_014-19a"/>
正學得於家傳敏識周於世務危言無隱卓然副當宁<lb/>
之心特立不回足以作搢紳之氣乃由烏府徑上丹墀<lb/>
右掖代言旣絲綸於訓誥左行議禮以黼黻於典章職<lb/>
豈弗清材猶未展仰承帝制進貳天官入仕之途雜而<lb/>
流品莫澄循資之格宻而賢愚同滯若欲釐法之弊未<lb/>
免咈人之情惟藻鑑之精明必權衡之平允某外分符<lb/>
守側聽郵傳上意方隆姑付以三銓之重物情益附<lb/>
必居於四近之聮贊慶彌深敷陳罔究<lb/>
<pb n="KR4d0250_WYG_014-19b"/>
　　　賀史侍郎啓<hi>代</hi>
選賢右掖正位中䑓誥命流傳旣用舍人之様典章明<lb/>
備宜新禮閤之儀官以德居士皆心服某官吾儒華盖<lb/>
今事指南望實俱高家有公師之赤舄忠良相繼人宜<lb/>
父子之緇衣國所重者世臣班遂陞於汝從揮翰紫㣲<lb/>
之省潤色綸音授經蒼震之宫琢磨玉質遂承晝接晉<lb/>
貳春宫清識淹該亦暫持於荷槖逺猷經濟終必上於<lb/>
槐庭某乆託餘光逖聞新命為公朝而贊慶知善類之<lb/>
<pb n="KR4d0250_WYG_014-20a"/>
方亨<lb/>
　　　回趙道州啓<hi>代</hi>
承命分符㳙辰洗篆所以慰逺民之觀聴在於宣上意<lb/>
之慈祥風動一麾春回千里某官操修之篤靜重而文<lb/>
繇國懿親之賢居時能吏之選舂陵奥壤瀟水上游雖<lb/>
泉石清幽可發元子新竒之句然閭閻彫瘵宜殫陽城<lb/>
撫字之心惟其游刃於盤根繇此着鞭於要路某近方<lb/>
㑹面洊辱嗣音郡有循良何待六條之察帝思俊彦佇<lb/>
<pb n="KR4d0250_WYG_014-20b"/>
聞一節之趍贊慶惟深敷陳罔究<lb/>
　　　賀趙總領啓<hi>代</hi>
天陛疏榮星軺將指重上游之勢選望實於宗盟總外<lb/>
計之權調盈虚於兵食風行六路恩浹三軍某官恬靜<lb/>
無求清修有守動則見太阿之鋒頴粹然藏璞玉之圭<lb/>
璋三剖銅符推仁心而撫字兩持繡斧伸直道以澄清<lb/>
惟江漢之要津有荆襄之重鎮雲屯萬竈日費千金必<lb/>
得能舒卷之通才乃可致公私之兼裕遂繇郎省來護<lb/>
<pb n="KR4d0250_WYG_014-21a"/>
師干蔚然棠棣之親賢送以皇華之禮樂舉鞭而錢流<lb/>
地上旣趣辦於軍儲聚米而敵在目中必習知於邉事<lb/>
佇上甘泉之計即陞文石之班某乆矣仰高兹焉借潤<lb/>
門䦨在望幸鄰雙節之光竿牘將誠乃殿百函之末其<lb/>
為欣愧罔旣編摩<lb/>
　　　回趙知軍啓<hi>代</hi>
侯藩撫字不憚勞心治最升聞豈煩薦口輙冒推賢之<lb/>
美備言奏課之優某官繇國懿親為時良吏德慈祥而<lb/>
<pb n="KR4d0250_WYG_014-21b"/>
能愛政簡靜而不煩森㦸凝香據黄堂而畫諾無襦有<lb/>
袴藹赤子之歡謡雖不為赫赫之聲而獨収上上之考<lb/>
擁一丈之盖衆固願於借留攽十行之書上方嚴於趣<lb/>
召某觀諸賢業酌以民言㧞茅茹以同升善宜無隱投<lb/>
木桃而獲報義不敢私<lb/>
　　　謝宰執啓<hi>代</hi>
義釋羲經徹冕旒之乙覧恩疏漢詔奬鉛槧之辛勤仰<lb/>
瞻咫尺之天光垂照尋常之穴見喜雖榮於寵錫懼莫<lb/>
<pb n="KR4d0250_WYG_014-22a"/>
稱於褒嘉竊以道載六經易關三聖理存於畫文王重<lb/>
以生爻意見乎言尼父述而為傳顯足以措諸事業妙<lb/>
至於行乎鬼神奈何後人以為卜筮之書繇此學者莫<lb/>
探乾坤之藴田何所受流於京孟之誣王弼未知雜以<lb/>
老荘之說自開户牖輕弃筌蹄論互體者略而未詳辨<lb/>
繫辭者信之不篤泛考衆言之異精求至當之歸四象<lb/>
具則八卦之體全十翼明而二篇之義著仰望虎文之<lb/>
變聖則生知俯慙馬智之專學非自得妄謂食芹之可<lb/>
<pb n="KR4d0250_WYG_014-22b"/>
獻敢期采菲之無遺給簡示優遂成緗帙奏篇稱善驟<lb/>
錫璽書爝火至㣲何益日華之明潤璇霄雖逺獨瞻奎<lb/>
畫之光芒不有先容曷膺殊渥恭惟某官為時先覺得<lb/>
道正傳贊乾之元斡機衡於國秉致賁之飾煥經緯於<lb/>
人文示盛世之崇儒推公心而與善顧此編摩之乆矜<lb/>
其探索之勞未窮緑字之深㣲亦被玉音之勸奨某要<lb/>
當守其所學毋徒託之空言細札十行為終身之焜燿<lb/>
陳編三絶愈篤志以沈潛<lb/>
<pb n="KR4d0250_WYG_014-23a"/>
　　　又<hi>代</hi>
西州乘傳愧無亷問之能南海剖符誤玷藩宣之寄思<lb/>
叨逾之所自荷記録之不忘延見耄倪布宣德意念五<lb/>
羊之㑹府統百粤之偏方内撫列城欲蠻陬之不擾外<lb/>
通諸國期海道之無虞宜得長才用綏逺服如某者本<lb/>
無實用徒有樸忠平日行藏僅不違於義命莫年游宦<lb/>
豈復忘於事功繇均餼於殊庭得觀風之一節歲祲民<lb/>
病未聞振乏之勞俗弊獄繁莫著明刑之效悵道途之<lb/>
<pb n="KR4d0250_WYG_014-23b"/>
僕僕閱日月之悠悠此於責實之朝難在陟明之列驟<lb/>
頒詔璽俾領州麾陞之延閤之華付以元戎之重冒榮<lb/>
已甚揣分奚堪錫命自天感恩有地某官清明洞照博<lb/>
大兼容程職業以齊百工使皆陳力執道揆以詔八柄<lb/>
初無容心遂令楶梲之㣲材亦被鈞陶之大造某敢不<lb/>
益堅素守務荅鴻私訓治兵農考難書於上上懷來夷<lb/>
裔䇿惟出於平平庶推君相之仁徧及要荒之外<lb/>
　　　回趙叅議啓<hi>代</hi>
<pb n="KR4d0250_WYG_014-24a"/>
璽書疏寵油幕談兵常棣懿親難抱長才而退處芙蓉<lb/>
大府可無重客以咨謀婉畫未施先聲甚美某官宗盟<lb/>
擢秀士論推賢貳政京城小着鞭而展驥撥煩望郡無<lb/>
迎刃之全牛兩怒者必多惡言三已之終無愠色特煩<lb/>
參贊用壯藩宣鼓角清閒不草陳琳之檄江山平逺宜<lb/>
哦工部之詩姑以養資即聞趣召某曩嘗識面乆不嗣<lb/>
音烹鯉得書甚喜故人之至揮犀晤語庶伸僚友之情<lb/>
　　　賀王侍郎啓<lb/>
<pb n="KR4d0250_WYG_014-24b"/>
疏榮書贊正位儀曹必待積德百年適逢熈運有能典<lb/>
朕三禮允屬洪儒王度備成物情胥慶某官忠精許國<lb/>
文獻承家藴於中者碩大而深純發於用則光明而超<lb/>
卓南䑓端簡旣於抨彈見御史之真西掖演綸不止文<lb/>
字傳舍人之様士論翕然歸重帝意知之愈深式彰晝<lb/>
接之勤遂陟春官之貳朝廷縟典固能兼三代之質文<lb/>
䑓閤新儀亦欲刺六經而述作留清班於簮槖儲雅望<lb/>
於鈞衡某乆挹英風欣聞新命侯藩有守莫陪賀客之<lb/>
<pb n="KR4d0250_WYG_014-25a"/>
塵賢路旣亨敢贊公朝之慶其諸頌咏罔究編摩<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4d0250_WYG_014-25b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　雙溪類稾卷十四<lb/>
</p>
<p>
</p>
  </div>
<div>
                <head>雙溪類稾卷十五</head>
    <p>
<pb n="KR4d0250_WYG_015-1a"/>
欽定四庫全書<lb/>
　雙溪類稾卷十五　　　　　宋　王炎　撰<lb/>
　　啓<lb/>
　　　賀趙總領冬啓<lb/>
黄鍾肇始甫當來復之時金節有光倍擁類升之福某<lb/>
官才周世用望著宗盟華貫翺翔旣含香於郎省上<lb/>
游控帶暫餽餉於師干宜同陽德之亨益茂神釐之<lb/>
介某叨乘使傳阻造賔墀敢伸削牘之恭遥贊稱觴<lb/>
<pb n="KR4d0250_WYG_015-1b"/>
之慶<lb/>
　　　吳提刑<lb/>
象候清堂日躔南至灰飛緹室卦直中孚繇議獄之持<lb/>
平用對時而迪吉某官端莊而無偽簡易而有文雖宣<lb/>
布詔條凛若清霜之肅物然哀矜鰥寡温如和氣之嘘<lb/>
枯宜五福之類升協一陽之來復某宻鄰使傳阻造賔<lb/>
閎敢伸削牘之㳟少贊稱觴之慶<lb/>
　　　吳提舉<lb/>
<pb n="KR4d0250_WYG_015-2a"/>
七日陽來協天正之肇始二星光著映雲物之殊祥旣<lb/>
復而亨為泰之兆某官高文炳蔚敏識清通布上湛恩<lb/>
日可愛而羣情胥悅係時公望春未回而萬物先知黙<lb/>
觀天地之心當啓明良之㑹某宻依使傳阻造賔閎敢<lb/>
伸善頌之誠以贊繁禧之介<lb/>
　　　馬提刑<lb/>
日躔南至卦直中孚繇簡書議獄之持平宜玉節對時<lb/>
而迪吉獲預同寮之好敢忘善頌之私某官體道据中<lb/>
<pb n="KR4d0250_WYG_015-2b"/>
秉心迪哲輟名卿之聞望増膚使之光華雖吏膽俱寒<lb/>
凛若清霜之肅然民情胥附温如愛日之和迪五福以<lb/>
類升恊一陽之來復某乘軺伊邇望履無繇莫順下風<lb/>
舉一杯而為夀敬因榖旦修尺牘以將誠<lb/>
　　　汪提舉<lb/>
時當來復㣲陽潜應於黄鍾物以類升和氣先隨於玉<lb/>
節獲預同寮之好可無善頌之勤某官喬木故家渾金<lb/>
厚徳分持一節雖專筦山海之饒恭布六條不但挾風<lb/>
<pb n="KR4d0250_WYG_015-3a"/>
霜之肅宜神休之滋至與陽德以俱亨某幸近乘軺稍<lb/>
踈㑹弁舉鸞觴而為夀阻造賔閎修魚素以将誠敢陳<lb/>
記室<lb/>
　　　京運使<lb/>
天正謹始氣旣協於三㣲星使觀風祥宜膺於百福某<lb/>
官受材英特毓德清明入處烏䑓隂自消於見睍出持<lb/>
龍節物俱望於回春况黄鍾應律之時兼畫㦸凝香之<lb/>
樂宜神休之滋至與陽德以俱亨某望履非遥登門無<lb/>
<pb n="KR4d0250_WYG_015-3b"/>
自莫致稱觴之慶敬伸削牘之誠<lb/>
　　　賀蔡總領正啓<lb/>
辰起蒼龍日行青陸王正肇始氣旣協於三陽使節揚<lb/>
休慶宜膺於百福某官英猷經逺敏識見㣲結宸眷於<lb/>
九重陞華嚴近總邦儲於六路借重將明宜翕受於春<lb/>
祺即茂承於天寵某分符有守望履無由輙修削牘之<lb/>
恭用贊稱觴之喜<lb/>
　　　京運使<lb/>
<pb n="KR4d0250_WYG_015-4a"/>
蒼龍移陸青帝司春式迎端月之和茂迪使星之慶某<lb/>
官德温而理氣肅以清暫輟直於烏䑓出董輸於驪駕<lb/>
湖山清逺散一節之仁風天地和同擁雙旌之喜氣旣<lb/>
協泰來之吉即承晉接之榮某目企門闌身縻符竹阻<lb/>
奉觴而為夀但削牘以寓誠<lb/>
　　　吳提刑<lb/>
春王謹始迓淑氣之潛回星使觀風擁殊祥之滋至某<lb/>
官處心豈弟應物清明分瑞節之皇華光臨南楚鞠圜<lb/>
<pb n="KR4d0250_WYG_015-4b"/>
扉之茂草仁轉東風即承晉接之榮用協泰來之吉某<lb/>
屬縻符竹莫望茵慿但修削牘之恭遥贊奉觴之喜<lb/>
　　　趙丞相<lb/>
斗指孟陬律諧太蔟日行青陸和方散於東郊星拱紫<lb/>
㣲光下臨於南楚對四時之攸始集萬福以惟新某官<lb/>
秉德格天體仁育物曩者運璣衡於左揆四海回春今<lb/>
焉擁牙纛於上游一方蒙福肇兹人正介以神釐三之<lb/>
日開泰以時欽承注意萬斯年匹休於國永頼調元某<lb/>
<pb n="KR4d0250_WYG_015-5a"/>
目想台閎心驚歲籥莫陪旅進奉椒醑以輸誠但祝公<lb/>
歸冠槐庭而正位<lb/>
　　　曹守<lb/>
攝提紀次太蔟宣和道迎木德之亨裒集竹符之慶甫<lb/>
寫誠於一紙重委貺於朋緘恭惟某官摘伏精明撥煩<lb/>
閒暇旣積優而治最洊假寵於侯藩惠浹四郊方班春<lb/>
於漢詔喜隨一節行就日於堯庭某敬閱雲牋莫瞻星<lb/>
弁遥贊履端之吉但勤善頌之私<lb/>
<pb n="KR4d0250_WYG_015-5b"/>
　　　趙丞相<lb/>
辰起蒼龍日行青陸儼上公之衮繡德與時新擁大府<lb/>
之旌旄喜隨春至三朝謹始萬福來宜某官道妙彌綸<lb/>
志存康濟乾坤洪造資金鉉之調元江漢上游屈玉麟<lb/>
之出守兹履端於人正彌受益於天休佇聞晉接之勤<lb/>
用協泰來之吉某職縻剖竹心感頌椒望雙節之煌煌<lb/>
莫陪旅進占太階之兩兩但祝公歸<lb/>
　　　蔡總領<lb/>
<pb n="KR4d0250_WYG_015-6a"/>
斗指孟陬律回太蔟王春頒朔肇開泰道之亨卿月凝<lb/>
暉益介鼎新之慶某官才推秀整氣備清温茂對寵光<lb/>
擁使軺而星指總司餉饋護師壘之雲屯迓三陽奏地<lb/>
之和申百福自天之祐歸承晝接道與時亨某借潤雖<lb/>
深趍風無自介兹眉夀愧莫奉於椒觴寫此心期敬逺<lb/>
馳於魚素<lb/>
　　　汪提刑<lb/>
青規發育肇開泰道之亨玉節光華宜受鼎新之福某<lb/>
<pb n="KR4d0250_WYG_015-6b"/>
官清和兼備寛厚有容折獄哀矜歛威嚴之霜肅問民<lb/>
疾苦宣德意之春温茂迎端月之和益介自天之祐佇<lb/>
見雙旌之喜色歸瞻九陛之清光某阻望星軺洊更歲<lb/>
籥鄰封相比獲依棠茇之隂賔序非遥莫獻椒觴之夀<lb/>
　　　陳運使<lb/>
辰指孟陬歲開朔旦占門庭之色澤喜與春浮擁繡斧<lb/>
之光華福承天錫某官韻諸宫角德韞圭璋將使指以<lb/>
轉輸宣德心之温厚茂迎端月丕介殊祥政貴鼎新方<lb/>
<pb n="KR4d0250_WYG_015-7a"/>
喜雙旌之至時逢泰吉佇聞一節之趍某借潤有初披<lb/>
雲無自介兹眉夀歎莫奉於椒觴寫我心期但逺馳於<lb/>
魚素<lb/>
　　　趙守<lb/>
日行青陸方肇三陽春擁朱轓宜増百福某官才稱梟<lb/>
俊志在鷹揚未施金匱之六韜暫總銅符之千騎民歌<lb/>
襦袴東郊旣散於仁風上錫璽書北闕即承於晉晝某<lb/>
載馳軺傳莫造鈴齋重勤行李之音但感頌椒之咏<lb/>
<pb n="KR4d0250_WYG_015-7b"/>
　　　馬提刑<lb/>
王春謹始化方運於青規卿月迎輝和自隨於玉節茂<lb/>
對三陽之泰坐迎五福之升某官氣肅而温德剛以順<lb/>
執法嚴理官之守讞疑増膚使之華荐對東風變圜扉<lb/>
之草色更觀遲日轉茇舍之棠隂行膺晉接之榮以迪<lb/>
鼎新之慶某濫司戎閫獲邇星軺苐修尺牘以將誠莫<lb/>
舉一杯而為夀<lb/>
　　　汪提舉<lb/>
<pb n="KR4d0250_WYG_015-8a"/>
斗指孟陬律回太蔟璿璣黙運四序更端金節道和百<lb/>
祥並集某官德則温其如玉氣亦煖然似春將指乘軺<lb/>
六轡有光華之盛推仁發庾百城在涵養之中道旣與<lb/>
時而行進當承晝之接某定交旣舊聮事惟新逺想賔<lb/>
閎但感頌椒之咏敢干記室用伸授簡之誠<lb/>
　　　與交代區權縣啓<lb/>
小邑備員得下澤葭葦之境賢侯攝事借春風桃李之<lb/>
隂苐愧續貂不能睎驥未敢趣装於下走合先修敬於<lb/>
<pb n="KR4d0250_WYG_015-8b"/>
𨽻人某官文掞春華學通時務積年頓挫而不試養之<lb/>
使全遇事醻酢而有餘見者稱善屬一司之瘝職資三<lb/>
異以承流有如游刃之才高所恨割雞之用小諸公推<lb/>
轂將下轉而上聞要路着鞭亦先鈍而後利炎不嫺吏<lb/>
治偶脫選曹乆矣諱窮無一㕓而寄足急於就食為五<lb/>
斗而折腰雖瑟調不可以更張然錦美豈容於學製顧<lb/>
瓦礫在後必無趣辦之能毋金玉爾音惟幾告新之益<lb/>
　　　與鄧敎授啓<lb/>
<pb n="KR4d0250_WYG_015-9a"/>
承乏校官嘗近德星之里社備員屬邑獲依泮水之先<lb/>
生適有此縁不勝其喜敬致雙魚之素仰塵三鱣之堂<lb/>
某官行必踐言志惟狥道韞圭璋而内映所飬者醇決<lb/>
江漢以東流其文有本聊作外諸侯之客不卑郡博士<lb/>
之官豈惟膏馥之品儒正要淵源之灌注雖布衣承學<lb/>
之士願公少留然金馬著作之庭以賢為重不煩推轂<lb/>
即有賜環炎近脫選曹未聞縣譜繇銅章之俗狀望絳<lb/>
帳之清姿偶然游宦之同逈若仙凢之隔惟儒學詩書<lb/>
<pb n="KR4d0250_WYG_015-9b"/>
之化一變民風庶訟庭牒愬之稀少寛吏責區區所藴<lb/>
喋喋難窮<lb/>
　　　與趙節推啓<lb/>
開青雲而覩雉緬懷鄂渚之舊游泛綠水以依蓮屬在<lb/>
巴邱之下邑其為間濶之日乆矣願申疇昔之好可乎<lb/>
摇我心旌望公眉宇某官圭璋其德斧藻以文脫腕萬<lb/>
言藉藉有聲於江漢摘髭一第駸駸可上於星辰繇黄<lb/>
綬以借資贊朱轓之畫諾千里隂受其賜居多入幕之<lb/>
<pb n="KR4d0250_WYG_015-10a"/>
謀諸公交薦其賢行見追鋒之召炎浪隨宦牒偶脫選<lb/>
曹朅來親㕍鶩之塵乃墮在蒹葦之澤未知縣譜恐戾<lb/>
官箴頼有故人可講一日從容之雅庶幾明府肯垂二<lb/>
天覆護之恩悃愊之情編摩罔旣<lb/>
　　　與饒節判啓<lb/>
有事拙謀墮葭葦瀕江之地人誰庇已仰芙蓉幕府之<lb/>
英敬自逹於姓名因少攄其情實某官識精而敏德簡<lb/>
而文有飛黄致逺之材不行㨗徑具結緑含章之美可<lb/>
<pb n="KR4d0250_WYG_015-10b"/>
敵連城惟史君撫千里之封故賔佐極一時之選陪畫<lb/>
諾黄堂之上挹凝香畫㦸之間赤壁江寒洞庭波穏胡<lb/>
床談笑不妨風月之平分魏闕進趍即看雲霄之直上<lb/>
炎學非有用仕本為貧蕞爾井疆之㣲蕭然風景之陋<lb/>
雖所製固非美錦而在前乃有覆車自顧腐儒曾未聞<lb/>
於縣譜幸依君子庶無戾於官箴祈向之私有言莫旣<lb/>
　　　與梁知録啓<lb/>
脫選曹而試縣拙矣割雞攀府掾而事賢難乎附驥妄<lb/>
<pb n="KR4d0250_WYG_015-11a"/>
意快景星之覩終期借慶雲之隂某官族系光華材猷<lb/>
膚敏長離之文五色歛翮將翔豫章之榦百圍深根自<lb/>
養屈居上佐糾正同寮以哀矜察庶獄之情以精練了<lb/>
公家之事英聲藉藉已聞推轂於當塗緩歩翩翩即見<lb/>
着鞭於要路炎得邑蕞爾揆才闕然豈惟未辦種河陽<lb/>
之花抑亦無以藝彭澤之秫幸逢明府君寛厚之政可<lb/>
以少安更頼大君子挈提之私略其不逮<lb/>
　　　上林倅啓<lb/>
<pb n="KR4d0250_WYG_015-11b"/>
與生徒誦說古今夲無他技為䑓府督催租賦未必能<lb/>
官幸而依半刺之寛洪或者容一夫之遲鈍敬修奏記<lb/>
仰告戍期某官卓爾真賢起於華胃龍文赤鼎獨立可<lb/>
以鎮浮驥足青雲緩歩終於致逺深袖經綸之手不萌<lb/>
進取之心曩嘗撫花縣之封民懷其惠逮此貳竹符之<lb/>
守衆頼以安聞將觧綬以造朝必有追鋒之急詔儻或<lb/>
趣舍人之装於踰月尚能通閽吏之謁以趍風炎無尺<lb/>
寸之長急斗升之禄拙於擇地一鄉蕞爾而甚㣲責以<lb/>
<pb n="KR4d0250_WYG_015-12a"/>
取材千户蕭然其無有雞户之小如此䑕技之窮謂何<lb/>
拭目緹屏所恨事賢之日淺束身墨綬不勝依德之情<lb/>
深<lb/>
　　　與巴陵郭簿啓<lb/>
談詩書半水之宫技止此爾分民社一雷之地人謂斯<lb/>
何幸魯柝之相聞有潘花之可䕃自惟依德之情切矣<lb/>
願講交鄰之好可乎某官佩明月之珍抱青雲之噐豈<lb/>
但勾稽之縝宻吏不能欺至於剖决之精明民皆相慶<lb/>
<pb n="KR4d0250_WYG_015-12b"/>
發於小試動則有聲飛舄雙鳬安得回翔於壯縣剡章<lb/>
一鶚即當軒翥於亨衢炎不憚折腰正縁糊口所謂米<lb/>
鹽之務惟旣厥心更期金玉之音俾提其耳庶見發硎<lb/>
之銳免為製錦之傷<lb/>
　　　與巴陵吉尉啓<lb/>
葭葦之中為縣甚矣拙謀蘭菊之芬襲人幸哉接境謂<lb/>
其聞魯之擊柝而以借楚之餘波詎得無言以申此意<lb/>
某官敏無滯事清不近名凛然綵棒之風生里閻相賀<lb/>
<pb n="KR4d0250_WYG_015-13a"/>
隱若洞庭之波穏舟楫不驚雖雅意不貪於着鞭然諸<lb/>
公願為之推轂摶九萬里之翼宜致逺於天衢照十二<lb/>
乘之珠幾分光於鄰邑炎正縁糊口不憚折腰將欲束<lb/>
装而來若為撫字之䇿儻獲傾盖而語可得箴規之詳<lb/>
欣幸之私有言不旣<lb/>
　　　上岳州盧守啓<lb/>
法有所限莫辭墨綬之塵勞事非敢專必聴黄堂之約<lb/>
束雖所製未為美錦而在前乃有覆車惟厚德恢乎其<lb/>
<pb n="KR4d0250_WYG_015-13b"/>
能容故私心恃此而不恐三薫身而修敬九頓首以馳<lb/>
誠某官淵靜鎮浮清明燭逺律吕自黄鍾而始氣備中<lb/>
和圭璋乃白玉之文道兼華實乆儲公望寖著民庸閱<lb/>
栁子黔山巫水之銘旣招懷於蠻獠訪周郎赤壁巴邱<lb/>
之跡荐綏輯於兵農燕寢凝香胡床坐嘯得其體要足<lb/>
矣不親細務之米鹽何以督責為哉稍寛屬邑之轡䇿<lb/>
新賣劍買牛之習興無襦有袴之謡公盍少留争願借<lb/>
竹符之守上所注想當徑陞荷槖之班炎無尺寸之長<lb/>
<pb n="KR4d0250_WYG_015-14a"/>
急斗升之禄謬於擇地一鄉蕞爾而甚㣲使之理財千<lb/>
户蕭然其無有雞户之小如此䑕技之窮謂何䕃樾焉<lb/>
依儻容其遲鈍之恭職散材無用但誓以庶勤而奉公<lb/>
悃愊之情編摩罔旣<lb/>
　　　荅隂學諭啓<lb/>
作縣之難今世以為通患從政之敏儒者未必皆能幸<lb/>
而在君子之鄉或者寛長官之責某人詞華之美操履<lb/>
之純為領袖於諸生廣絃歌於千室與邑子游鄉校而<lb/>
<pb n="KR4d0250_WYG_015-14b"/>
議政固所願聞使里人望廬舍而息争尤為有頼未遑<lb/>
修記驟辱貽牋陳誼甚高愧於得錦繡之叚而無以報<lb/>
依仁孔邇庶乎入芝蘭之室而聞其香心之所懷言不<lb/>
能旣<lb/>
　　　上趙丞相啓<lb/>
賤有司之為邑怵惕於中大丞相之開藩照臨其上自<lb/>
顧挈缾之守素無製錦之能孰為廣厦之帡幪幸近洪<lb/>
鈞之坱圠三薰身而修敬九頓首以馳情某官惟德格<lb/>
<pb n="KR4d0250_WYG_015-15a"/>
天以誠許國言皆可績副聖主之所願聞事在必為<lb/>
任諸公之所不敢然而道大則難合所以位高而弗居<lb/>
進退以時卷舒自我身雖逺而在外義則顓於愛君寛<lb/>
朝廷西顧之憂司管鑰北門之寄以整暇練三軍之<lb/>
歩騎以慈祥輯四鄙之耕桑緩帶輕裘威譽旁行於邉<lb/>
瑣清香畫㦸仁聲充滿於江臯竊聞道塗之言歴數將<lb/>
相之舊惟公耆德為世重臣與其鎮撫於山川曷若謀<lb/>
謨於廊廟俯觀物望仰察帝心即上玉麟再調金鉉展<lb/>
<pb n="KR4d0250_WYG_015-15b"/>
經綸可大之業成恢復無疆之休炎出自困窮安於瓠<lb/>
落雖有脫選曹之喜而思為縣吏之難蕞爾一郷蕭然<lb/>
千里欲撫字則財於何取欲趣辦則民所不堪厥或曠<lb/>
官若為苟禄望繡裳之宻邇歎墨綬之拘縻三事掄材<lb/>
尚不遺忘於㣲賤十連察吏庶其覆護於孤寒欣畏交<lb/>
懷瞻依在念<lb/>
　　　迎賀荆南帥閻侍郎啓<lb/>
上初嗣服欲得封疆之重臣衆有公言無踰䑓閤之舊<lb/>
<pb n="KR4d0250_WYG_015-16a"/>
德自漢中而移鎮撫荆渚以臨邉隠如長城扞此方國<lb/>
某官淵源之學經緯之文䟽通之才剛大之氣潛蓄者<lb/>
如此其厚發揮之自然不窮間關出蜀道而來風采在<lb/>
漢庭之右夫内則處六官之列與外而位九牧之尊是<lb/>
曰得時便於行志衆人視此鮮不以利逹動乎其中君<lb/>
子居之必欲以功烈見於當世况方面之輕重係敵情<lb/>
之屈伸兹為上游之衝古稱用武之國幸而無方内之<lb/>
犬吠可以集目前之燕安民兵散於田畆而虚有其名<lb/>
<pb n="KR4d0250_WYG_015-16b"/>
未能熟旗鼓之節官健聚於營壘而不作其氣徒以耗<lb/>
金布之藏私商盛則盗伏其間緩之必縱而急之必變<lb/>
常賦輕而民窮於下督之不可而弛之不能朝廷為<lb/>
是選文武之英㑹府所以兼兵農之寄惟閒暇經營之<lb/>
不苟毋務因循則安坐談笑而有餘何憂倉卒在今<lb/>
日清明之初政宜此邦屬望於元侯然而為之藩垣特<lb/>
一方之福爾至於授以魁柄又四海之願然炎以一陋<lb/>
儒在此彫邑遇事多掣其肘字民徒勞於心𦕈然無異<lb/>
<pb n="KR4d0250_WYG_015-17a"/>
於庸人何以求知於先進踴躍自喜欲少見平昔依歸<lb/>
之誠猖狂妄言不但作尋常賀慶之語其為悃愊罔旣<lb/>
編摩<lb/>
　　　迎賀岳州田倅啓<lb/>
外諸侯之守鎮撫斯民半刺史之尊通行其政上所識<lb/>
擢衆皆觀瞻某官實浮于名德見於行噐堪致逺常陪<lb/>
玉節之英游智在養恬不問青雲之㨗徑從題輿之借<lb/>
重承剖竹之維藩三江五瀦雖據形勝之地四邑萬户<lb/>
<pb n="KR4d0250_WYG_015-17b"/>
未復承平之時藹然仁厚之聲慰此旄倪之望專城畫<lb/>
諾固資别乘之功當宁思賢行拜出綸之召炎不暇擇<lb/>
地正縁為貧有如投足於薄氷憂其不免兹幸庇身於<lb/>
廣夏或者少安欣抃之私編摩莫寫<lb/>
　　　迎賀梁總領啓<lb/>
重兵宿於要地以信臣領其轉輸明詔謀於大庭許諸<lb/>
公有所論薦竟繇親擢乃得實能綸命流傳輿情欣愜<lb/>
某官才全而識敏志定而氣和術業足以濟時聲名著<lb/>
<pb n="KR4d0250_WYG_015-18a"/>
於將指觀風行而草偃推善人去殺之仁知川竭則谷<lb/>
虚體王者富民之意帝念上游之萬竈日殫經費之千<lb/>
金選擇自乎淵𠂻光華増於星使固吾邦之守衛形敵<lb/>
國以富強操六路之贏資錢流地上入九關而計奏敵<lb/>
在目中即綴近班盡攄素藴炎起家寒甚得邑蕭然繭<lb/>
絲保障不可以兩全簿書期㑹若何以逃責一官乃身<lb/>
之累髮種種以彫殘萬間為庇之多心摇摇而瞻遡<lb/>
　　　與周知録啓<lb/>
<pb n="KR4d0250_WYG_015-18b"/>
英躔所次榮居府掾之先法守至詳糾正官寮之失依<lb/>
芙蓉而増麗萃棣蕚以聮芳某官學積於身仕行其志<lb/>
高足安於徐歩終到亨衢敏手妙於撥煩常新游刃使<lb/>
所居之官大見有用之才全吏不能欺財何憂乎不足<lb/>
獄無所枉民自喜於無寃佇聞推轂之裏言别拜出綸<lb/>
之新渥炎𨽻於屬邑仰止清規遥睇茵慿心雖馳而身<lb/>
縶敬修竿牘詞則淺而情深<lb/>
　　　回唐觧元啓<lb/>
<pb n="KR4d0250_WYG_015-19a"/>
待有司之公選抱先聖之遺經笑談場屋之中自期得<lb/>
雋睥睨譙門之下果見飛英䑕輩何為龍媒遂出某人<lb/>
文無蹈襲行亦雅馴雖懷璧不可以越郷幾於賈禍然<lb/>
發矢必期於破的所以運竒從容畫史之神閒披靡小<lb/>
巫之氣索取青氊之舊旣可壓於争心奪錦標而歸當<lb/>
更觀於巧手<lb/>
　　　回胡解元啓<lb/>
寉書求士鶚薦推賢姓名在百里以單傳詞賦於一州<lb/>
<pb n="KR4d0250_WYG_015-19b"/>
而獨歩喜英材之翔翥起老令之摧頽某人學務汲深<lb/>
識思致逺擔簦乆出素有志於功名挾䇿來歸果獨先<lb/>
於流輩聞陽春之寡和合月旦之公評樂止一夔所謂<lb/>
少之而為貴經聮千佛即當自此以超凢贊慶之私有<lb/>
言不旣<lb/>
　　　回徐尉啓<lb/>
里門宻邇廼無識面之因宦牒差池適有同寮之幸喜<lb/>
蕞爾蒹葭之渚來蔚然蘭菊之芬某官學非空言文得<lb/>
<pb n="KR4d0250_WYG_015-20a"/>
正法决科入仕議論直而無欺歴考借資志意恬而不<lb/>
躁德兼慰畏盗必逃奔綵棒在門將快百里之先覩金<lb/>
閨通籍佇有羣公之裏言炎翰墨陳人簿書俗吏慚無<lb/>
仁術致桑下之雉馴尚倚英風止花隂之犬吠敬酬函<lb/>
賜翹想車音<lb/>
　　　回彭秀才啓<lb/>
蒼蠅㸃璧物惟其潔而易汙鴻鴈傳書事或以虛而成<lb/>
實然知過貴於能改而止謗在乎自修某人將出幽而<lb/>
<pb n="KR4d0250_WYG_015-20b"/>
遷喬無惡濕而居下誰能膠其目而不視未免困於心<lb/>
而後懲雖無桑中之期難學栁下之可往者不可諌矣<lb/>
勿蹈前非此物奚為至哉盍思自返長牋委貺雅意甚<lb/>
勤敢陳藥石之言愧匪瓊瑶之報<lb/>
　　　賀趙倉啓<lb/>
平糴惠民顓任皇華之胄使䟽榮將指孰踰棣蕚之懿<lb/>
親方析魚符就頒龍節先聲藉甚輿誦藹然某官體道<lb/>
据中見幾廸哲屬尊且近先周室之宗盟政簡而寛冠<lb/>
<pb n="KR4d0250_WYG_015-21a"/>
漢京之循吏所以蓄儲於公望不惟撫字於侯藩天空<lb/>
而日月自髙仰聖心之繼照夲固而枝葉必茂閱燕齒<lb/>
以求賢暫凝坐嘯之香即攬按行之轡八政先於足食<lb/>
農末何傷六條顓以察州官曹皆肅不待奏甘泉之計<lb/>
即當陞文石之班炎困頓半生艱危萬狀只縁糊口未<lb/>
免折腰繭絲保障不可以兩全簿書期㑹若何而逃責<lb/>
一官乃身之累髮種種以彫殘萬間為庇之多心摇摇<lb/>
而瞻遡<lb/>
<pb n="KR4d0250_WYG_015-21b"/>
　　　賀薛漕啓<lb/>
命出中除任顓外計部刺史之選上欲寄以咨詢諌大<lb/>
夫之來下熟聞其風采輶軒壓境輿誦載塗豈無他人<lb/>
可以付漕轉之事必有君子乃能蘇凋瘵之民某官人<lb/>
物超乎漢唐師友得諸洙泗潜心黙識養以湛深之思<lb/>
正色盡言見其剛大之氣第知許國不自為謀調萬物<lb/>
之鹽梅鼎方折足蓄九淵之雷電龍有逆鱗肫然獻忠<lb/>
聞者動色惟仁人獨勇於義雖昔賢猶病其難用之則<lb/>
<pb n="KR4d0250_WYG_015-22a"/>
不負所學而求容捨之則自得於中而無悶然有德去<lb/>
留之决乃本朝輕重之幾盖為之兆而賜環故起於<lb/>
家而持節先聲騰湧協氣薫陶姑慰一方之情尚違四<lb/>
海之願謂宜端委盡發經綸㫁國論於文昌紫㣲之廷<lb/>
還士風如慶歴元祐之際炎未煩䥴遣將近終更慮折<lb/>
族庖之刀願歸間道之璧自悲俯啄而仰顧孰肯右挈<lb/>
而左提三年飽百里之艱難一旦有二天之臨照雖未<lb/>
瞻於履舄如素出於門墻萬金書扎之中尚䝉慰薦六<lb/>
<pb n="KR4d0250_WYG_015-22b"/>
轡茵慿之側豈忍弃捐仰瞻鴻㕍之飛不勝燕雀之賀<lb/>
　　　賀張總領啓<lb/>
逺聞使指近在王畿竊謂一時人物之英豈顓平糴是<lb/>
以千里音書之賀未徹記曹不踰朞年果有新命升中<lb/>
郎於華貫總外計於上流喜溢三軍風行六路某官有<lb/>
雄識雅健之文而加之篤實有正大高明之學而揆以<lb/>
中庸暫擁皇華而按行獨當上意之選擇倚之於封疆<lb/>
扞禦所以飬其望處之於錢榖浩穰又以觀其材江漢<lb/>
<pb n="KR4d0250_WYG_015-23a"/>
數屯半天下勁兵之聚湖廣四面供軍中經費之湏實<lb/>
難其人可付此寄今以明公之至盛際於昭代之有為<lb/>
春秋如大川之方增聲譽如北斗之高掲行其平生德<lb/>
業之所蓄願以逺大規模而自期憂民憂國之深固其<lb/>
素志足食足兵之外别有逺猷勲庸當自此而益新富<lb/>
貴亦鼎來而未艾炎乆拘吏鞅忽近師門輿誦藹然皆<lb/>
動色而相語私心喜甚不待言而可知未侍茵慿倍增<lb/>
向仰<lb/>
<pb n="KR4d0250_WYG_015-23b"/>
　　　賀張倅啓<lb/>
詔璽疏榮題輿借重外諸侯之守職在藩宣監御史之<lb/>
嚴事皆關决先聲藉甚衆志悚然某官今事指南儒流<lb/>
華盖倚徙藍田之千竹已著真清徊翔葉縣之雙鳬輙<lb/>
騰治最不行㨗徑以訖外庸對畫㦸以交輝擁緹屏而<lb/>
競爽得湖山之勝於坐上雖可登臨聴雞犬之聲於民<lb/>
間未能富庶特煩半刺來貳五符佇歌别駕之功即拜<lb/>
賜環之命展一編於籌䇿復三㦸於門庭炎不憚折腰<lb/>
<pb n="KR4d0250_WYG_015-24a"/>
只縁糊口有簿書即有期㑹觸事懷憂為保障不為繭<lb/>
絲視民多愧轍中之魚涸矣幕上之燕危哉活窮鱗以<lb/>
一勺之清波棲倦翼於萬間之廣夏依歸之切咏誦奚<lb/>
殫<lb/>
　　　謝岳州劉守啓<lb/>
宦牒縻於墨綬幾不自量薦牘出於黄堂素非敢望未<lb/>
去覺吏民之改觀將歸傳親舊以為榮竊以作縣之難<lb/>
今世以為通患入官之意古人亦或為貧苟無㧞萃之<lb/>
<pb n="KR4d0250_WYG_015-24b"/>
才難副陟明之選炎繆於擇地何以字民蕭條百里之<lb/>
窮瑟縮三年之乆繭絲保障理不可以兩全刀筆簿書<lb/>
罪易盈於百謫幸玉音之有㫖削版帳之無名部使者<lb/>
亷問至詳明府君奉行惟謹蘇疲民於憔悴之後脫小<lb/>
吏於煎熬之中已及終更未煩䥴遣念厥初之移病恐<lb/>
至噬臍及其後之丐祠又憂濡尾豈謂升階之漸乃承<lb/>
褒衮之華某官恕以及人清而容物假借屬縣輙符移<lb/>
趣辦之嚴收羅滯材借廊廟平章之用顧如炎輩所謂<lb/>
<pb n="KR4d0250_WYG_015-25a"/>
鯫生學術盖空空然何能純正吏事又碌碌耳烏得詳<lb/>
明弃之如犛牛之一毛取之非鴻鵠之六翮誤䝉慰薦<lb/>
莫稱品題炎敢不行所聞知厲其遲鈍進修則勉諸在<lb/>
已窮逹則歸之於天無累知人斯為報德<lb/>
　　　謝薛漕啓<lb/>
邑下效官初無善狀䑓中取士俯及臞儒不止一諾重<lb/>
於黄金是謂隻字踰於華衮未去覺吏民之改觀將歸<lb/>
傳親舊以為榮且知人莫貴於知心而守已必先於守<lb/>
<pb n="KR4d0250_WYG_015-25b"/>
道習俗之流弊也甚矣操履之有常者難哉自非卓爾<lb/>
之賢安得介然之節炎學非適用仕不逮人與物多違<lb/>
雖佩韋而自儆蒞官不敏顧製錦以何堪繭絲保障難<lb/>
至於兩全刀筆簿書易盈於百謫幸玉音之有㫖削版<lb/>
帳之無名遂獲終更免煩䥴遣此心自揆竊憂日暮之<lb/>
倒行敢意深知乃謂歲寒之可保盖某官斯文司命善<lb/>
類主盟聲名震於一時許與信於四海顧如炎輩出自<lb/>
寒鄉憐其困躓之孤蹤借以吹噓之餘論苐慚固陋莫<lb/>
<pb n="KR4d0250_WYG_015-26a"/>
副品題炎敢不行所見聞審於義利視桑榆之將晚素<lb/>
髮雖生睎松栢之後彫丹心猶在益修志意以荅恩私<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4d0250_WYG_015-26b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　雙溪類稾卷十五<lb/>
</p>
<p>
</p>
  </div>
<div>
                <head>雙溪類稾卷十六</head>
    <p>
<pb n="KR4d0250_WYG_016-1a"/>
欽定四庫全書<lb/>
　雙溪類稾卷十六　　　　　宋　王炎　撰<lb/>
　　啓<lb/>
　　　通臨江丁守<lb/>
攝官躐等幸充竹使之丞恭職前期不俟𤓰時之代偶<lb/>
塞上之失馬致楚人之得弓將聽命於黄堂敬通名於<lb/>
尺牘某官噐周于用實副其聲有卓越之行而裁以凖<lb/>
繩有精練之識而歛其鋒頴晉居内服思訖外庸分士<lb/>
<pb n="KR4d0250_WYG_016-1b"/>
品流雖待陽秋之鍳問民疾苦尤深丙夜之憂乃輟含<lb/>
香小煩慿軾况此江瀕之地適當水溢之餘擁和氣以<lb/>
頒春慰空頥之望歳政遂成於五月人皆有於二天白<lb/>
叟黄童已受撫摩之賜赤墀青𤨏猶虚英俊之躔即<lb/>
可趣装不惟増秩炎半生平進垂老倦游郡博士之<lb/>
素餐自宜氷冷邑大夫之墨綬亦分陸沉豈期玷於<lb/>
貳車乃獲依於瑞錦事從其長敢勤教戒之再三志在<lb/>
斯民願贊循良之萬一<lb/>
<pb n="KR4d0250_WYG_016-2a"/>
　　　與孫判官<lb/>
竹符立貳驟戒戍期蓮幕得賢相為交契通問之初宜<lb/>
先於下執同寮之好當倍於他人某官冠冕甲門圭璋<lb/>
寳噐英才在外衆固惜其少淹婉畫佐州民實受其隂<lb/>
賜乃者江流之羨溢至於歳事之大祲旣有潛郎蒞<lb/>
黄堂而畫諾亦資上佐班紅粟以振飢廣此仁聲趍<lb/>
於夷路炎浮沈州縣荏苒歲時茲叨剖竹之丞不俟及<lb/>
𤓰之代雖曰幸而承乏恐戾官箴惟其有以告新願聞<lb/>
<pb n="KR4d0250_WYG_016-2b"/>
誨藥<lb/>
　　　荅蔣教授<lb/>
貳五馬之守忽及戌期登三鱣之堂將親寮友緬想采<lb/>
芹之樂重歌伐木之章某官吾道醇儒清時名士圭璧<lb/>
不鬻於市内心惟貴於韜藏黼黻以昭其文衆目皆驚<lb/>
其炳蔚羞着鞭於捷徑小休駕於泮林青佩聞風必欲<lb/>
懇切作新而後已黄堂畫諾不妨從容諷議於其間華<lb/>
問寖高亨途可卜炎半生隨牒垂老佐州雖細務米塩<lb/>
<pb n="KR4d0250_WYG_016-3a"/>
難凂師儒之聴然忠言藥石宜資道誼之交願蠲苛禮<lb/>
之拘攣共展雅懷之繾綣<lb/>
　　　上趙漕<lb/>
攝丞支郡偶前一歲之期受察外䑓幸近二天之庇必<lb/>
先齋宿以請命方敢諏辰而造官某官學正而識深材<lb/>
全而氣勁風采冠充庭之鵷鷺入處郎闈威稜重固圉<lb/>
之金湯出分帥閫欲廣九重之視聽尚勤四牡之驅<lb/>
馳馭吏在於選才秉公心而藻鑑足用夲乎厚下擁仁<lb/>
<pb n="KR4d0250_WYG_016-3b"/>
氣以薫陶值水溢之為災致歲祲之告病頼有皇華之<lb/>
將指平頒紅粟以振飢衆若更生共咏輶軒之德朝多<lb/>
虛位合歸文石之班炎氷冷起家陸沉隨牒泮林職散<lb/>
已愧空餐凋縣財殫嘗憂傷錦心未忘於竊禄才不足<lb/>
以佐州當務檢身仰俟六條之亷訪預期拭目前瞻雙<lb/>
節之照臨<lb/>
　　　賀周丞相<lb/>
一札疏恩十連移鎮執玉以翼天子孰踰舊弼之良衣<lb/>
<pb n="KR4d0250_WYG_016-4a"/>
錦而歸故鄉暫借專城之重幸帡幪之逮下輙薫沐以<lb/>
輸誠某官命世真儒爽邦耆哲親逢舜禹之揖遜力罄<lb/>
臯夔之贊襄雖端委廟堂獨持天下之正然錙銖爵禄<lb/>
兼得聖人之清不可招麾自為舒卷歸休間館疑與世<lb/>
以相忘卧護价藩乃為民而特起以整暇練和門之歩<lb/>
騎以威懷綏徭户之狌鼯田里即安京師䝉福兹上湘<lb/>
中之節遂分江右之符衮繡鼎來山川改觀輿情所向<lb/>
甚於從二老以歸周宸眷有加何止倚二公而分陜其<lb/>
<pb n="KR4d0250_WYG_016-4b"/>
忠誠足以主善類其仁勇足以定大疑諒方急於辰猷<lb/>
必難稽於信處炎侵㝷平進流落倦游為客異鄉驟庇<lb/>
身於節下得丞支郡行聴命於府中心方懷疏逺之嫌<lb/>
天乃假攀援之便望緑水芙蓉之地願晉拜於上公無<lb/>
落霞孤鶩之詞敢濫陪於下客<lb/>
　　　上謝尚書<lb/>
貳剖竹之符祗戍期而代匱問鳴珂之里依耆德以為<lb/>
師况䝉推轂之私倍切升堂之願某官識精而學正志<lb/>
<pb n="KR4d0250_WYG_016-5a"/>
定而氣全淡泊深醇與世浮誇之習異清真樂易使人<lb/>
鄙吝之意消曩在帝廷嘗居言路方未帥諌官而叩<lb/>
閤孰知陽子之賢及其對人主而引裾乃服辛毘之<lb/>
勇故身退江湖之上而名垂宇宙之中間館飬髙雖友<lb/>
赤松而謝事嚴宸注想政資黄髮以詢猷炎陪健樂以<lb/>
從游辱艮齋之與進兹玷緹屏之任可聆革履之聲閱<lb/>
郡事以通行深懼官箴之戾趍門庭而雅拜願聞誨藥<lb/>
之詳<lb/>
<pb n="KR4d0250_WYG_016-5b"/>
　　　通韋倅<lb/>
太常奏第偶聮淡墨之名别駕攝官獲在鳴珂之里三<lb/>
紀嘆差池之乆一朝有觧后之因行且登門可無削牘<lb/>
某官學窮道奥文掞國華試其才於繁劇之間不難製<lb/>
錦充於養以安恬之守聊復題輿有如執事之賢實列<lb/>
勝流之數其鴻博宜紬書於虎觀其清修可端簡於烏<lb/>
䑓胡不高飛尚兹平進正恐未下車之際即聞不俟駕<lb/>
之招炎揆日將行瞻風伊邇同年筮仕雖慚玉笋之英<lb/>
<pb n="KR4d0250_WYG_016-6a"/>
序齒論交乃等棣華之好儻或許其承教庶不至於瘝<lb/>
官夏令清和燕居暇豫願謹寢饔之節益申戩榖之休<lb/>
　　　通向倅<lb/>
抵戍期而承乏濫陪五馬之車親耆德以為師獲在八<lb/>
龍之里非先揆日以貢竿牘可遽趍風而望慿茵某官<lb/>
六世故家五朝夀俊文簡之典刑未逺薌林之聲烈如<lb/>
存閱義理以飬其心夲不矜於進取攄才猷而見之事<lb/>
曾未究於施為脫屣如遺挂冠不顧傲睨功名之表倘<lb/>
<pb n="KR4d0250_WYG_016-6b"/>
佯泉石之間雖外物輕於浮雲可激清風而厲俗然世<lb/>
臣重於喬木當勤聖意以貪賢暫安鳩杖之閒别有<lb/>
蒲輪之召炎仰高甚乆披霧無因豈意是行獲酬所願<lb/>
從郡太守之後將勠力以奉公近鄉先生之尊宜齋心<lb/>
而請益瞻承伊邇寤寐不忘夏令清和燕居暇豫兾精<lb/>
調於寢餗用倍納於休祥<lb/>
　　　通劉倅<lb/>
散才無取濫充别乗之員厚德可親獲在鳴珂之里幸<lb/>
<pb n="KR4d0250_WYG_016-7a"/>
登龍之有便値展驥之未行某官行修㓗而無疵學高<lb/>
明而有用飛王喬之舄嘗自試以撥煩題仲舉之輿姑<lb/>
少安而養望况渚宫之巨鎮實邉𤨏之上游中權必屬<lb/>
於重臣貳政亦資於名士如執事之素藴乃諸公之熟<lb/>
知恐未及於下車已即趍於召節炎曩嘗披霧乆不趍<lb/>
風抽毫難究於深𠂻揮麈佇諧於晤語<lb/>
　　　通王文州<lb/>
通行郡事濫充别乗之員少憇里居知有分符之守將<lb/>
<pb n="KR4d0250_WYG_016-7b"/>
欲前瞻於顔色合先自貢於姓名某官練逹多聞靖㳟<lb/>
有守世家所自源旣逺而流長人品不羣華亦榮而實<lb/>
大甫金閨之通籍即畫㦸之凝香䦧循吏於漢京欲埒<lb/>
龔黄之豈弟數勝流於江左宜班羲獻之清真佇拜賜<lb/>
環寜淹間館炎仰高甚乆䝉潤有初自慚非鳯閤之崇<lb/>
所願識烏衣之俊瞻承伊邇抃頌惟深<lb/>
　　　通趙知軍<lb/>
貳車代匱偶前宦牒之期五馬旋歸聞有宗盟之重將<lb/>
<pb n="KR4d0250_WYG_016-8a"/>
欲詣門而伏謁可稽削牘以修辭某官胄出神明志如<lb/>
寒素凖繩其行斧藻以文棣萼聮芳掩周室懿親之美<lb/>
竹符分守追漢京循吏之風旣外振於能聲宜入陞於<lb/>
華貫忠精劉向嘗紬中秘之書儒雅李程亦視北門之<lb/>
草真材是用公族為先上心方徯於來朝除目即頒<lb/>
於異數炎覬䝉霧潤乆仰山高日虞召節之追趍莫遂<lb/>
賔堦之跪起有懷悃愊不盡編摩<lb/>
　　　上汪提舉<lb/>
<pb n="KR4d0250_WYG_016-8b"/>
聴尚書之履衘恩早玷於師門瞻使者之車受察今居<lb/>
於屬部况以佐州之别駕近於駐節之行䑓代匱之初<lb/>
竭情以告某官承家文獻許國忠嘉三典用中平竹書<lb/>
之讞議一經垂逺廣金匱之舊聞凝旒欲審於觀風攬<lb/>
轡遂煩於將㫖筦山海之利上專贍於大農備水旱之<lb/>
災俯尤詳於荒政皎皎皇華之芘陳陳紅粟之頒隂德<lb/>
無窮何止萬人之活休功不揜佇聞四牡之歸且國莫<lb/>
重於世臣而治必生於君子太傅股肱之美蕭咸嘗至<lb/>
<pb n="KR4d0250_WYG_016-9a"/>
於大官賛皇骨鯁之剛吉甫遂登於上宰將由賢而佐<lb/>
聖可考古以驗今炎喜及戍期懼無治状晚途猶滯空<lb/>
慚鯉躍於龍津舊物不遺尚覬蠅隨於驥尾有懷悃愊<lb/>
莫旣編摩<lb/>
　　　上譚提刑<lb/>
攝丞支郡偶前一歲之期受察外䑓仰戴二天之庇甫<lb/>
諏辰而恭職即齋宿以修辭願霽威嚴仰陳悃愊某官<lb/>
為時先覺得道正傳充所飬則噐大而聲宏見於文則<lb/>
<pb n="KR4d0250_WYG_016-9b"/>
芒寒而色正順詩書以造士討論何止於觧頥發倉庾<lb/>
以振民愛利悉形於將指陋矣青蠅之㸃璧飜然黄鵠<lb/>
之摩雲有以自娱堅杜門而避俗不容退處竟衣繡以<lb/>
觀風其教條簡易而不苛其讞議清明而能恕環今日<lb/>
乗軺之地無曩時珥筆之甿載考昔人崛興南紀逺則<lb/>
開元之輔相近而慶厯之諫官惟山川之炳靈獨鍾間<lb/>
氣如麟鳯之罕見為瑞清時是宜五管之提封今復一<lb/>
賢之顓羙暫勤攬轡即拜賜環高掩前修盡攄素藴炎<lb/>
<pb n="KR4d0250_WYG_016-10a"/>
起家氷冷隨牒陸沉製錦之傷偶爾終更於為縣覆車<lb/>
之戒難乎承乏以佐州自知無尺寸之長未免戀斗升<lb/>
之禄預期拭目前瞻雙節之光華當務檢身仰俟六條<lb/>
之亷訪<lb/>
　　　荅陳宰<lb/>
揆日將行叨貳魚符之守瞻風伊邇習聞鳬舄之賢辱<lb/>
貽問以相先愧謄書之不敏某官文傳正法學造大原<lb/>
聲問最高宜立登於渠觀進趍有節乃屢試於琴歌寜<lb/>
<pb n="KR4d0250_WYG_016-10b"/>
圎枘而方穿不直㝷而枉尺其清介益堅於信道其慈<lb/>
祥逾篤於字民熈春常滿於花隂凶歲不憂於菜色觀<lb/>
其感召已流三異之稱自此騫騰何待十竒之薦炎愧<lb/>
當佐郡喜獲同寮抽毫莫究於深𠂻傾盖兾諧於晤語<lb/>
　　　荅常宰<lb/>
花縣得賢恨親仁之無自𤓰時越次喜聮事之有期想<lb/>
聞百里之琴歌遽枉五雲之筆札某官東吳秀士西蜀<lb/>
名家望驥足於亨衢尚淹遐武露龍鱗於錯節自試長<lb/>
<pb n="KR4d0250_WYG_016-11a"/>
才昨聞秋潦之餘適値歲祲之病細民相視固有空頥<lb/>
荒政具修皆無飢色繇此可書於優最即當徑入於脩<lb/>
門炎流落陳人浮沉拙宦志未忘於仰禄才不足以佐<lb/>
州恃寮友之切磋兾能聞過贊教條而關决庶免瘝官<lb/>
　　　上張總領<lb/>
分敎泮林嘗藉計䑓之庇攝丞支郡又瞻使節之光有<lb/>
天幸而能然如自謀而至此况視前車之顛覆尤依夏<lb/>
屋之帡幪某官行應四科學包六藝緬懐先正勲勞在<lb/>
<pb n="KR4d0250_WYG_016-11b"/>
盟府之藏今見名卿忠力篤世家之美洊更劇任茂著<lb/>
真材將漕湘中蘇民情於逺服總儲淮右壮國勢於留<lb/>
都冕旒有北顧之憂襟帶惟上游之重方急采薇之遣<lb/>
戍必先積榖以實邉江漢數屯半天下勁兵之聚湖廣<lb/>
四面給軍中經費之須爰仗信臣肅將隆㫖望獨高於<lb/>
喬木禮宜備於皇華旣士飽而馬騰亦粟陳而貫朽武<lb/>
昌風月清談無取於元規赤壁江山英氣可追於公瑾<lb/>
熟籌疆事歸贊廟謨明良相遇之難已親逢於熈運公<lb/>
<pb n="KR4d0250_WYG_016-12a"/>
侯必復其始當力纘於戎功炎起自孤生安於拙宦強<lb/>
顔為縣不無傷錦之羞妄意佐州復有懲羮之慮方俛<lb/>
啄而仰顧孰右挈而左提雖曰恪勤要在米塩之必計<lb/>
如其遲鈍尚期轡䇿之少寛免曠㣲官實慿大造<lb/>
　　　賀趙提舉<lb/>
近輔觧符大廷出節澄清所寄遣膚使以觀風選擇有<lb/>
加命懿親而將指輿情胥慶德意來宣共惟某官系冑<lb/>
出於神明文雅同乎寒素外司天族使之崇信厚而無<lb/>
<pb n="KR4d0250_WYG_016-12b"/>
違入佐地官有以調盈虛而不匱少緩金閨之歩聊凝<lb/>
畫㦸之香上念大江以西民更儉歲之患里閭張頥待<lb/>
哺之後政急撫摩州縣摶手無措之時尤期假借遂自<lb/>
股肱之郡來顓耳目之司先聲一聞和氣四逹然雅望<lb/>
素高於中外且明時兼用於親賢誦棠棣之詩豈不懷<lb/>
於召穆閱麒麟之畫亦有取於城陽恐甫駐於華軺即<lb/>
趣還於文陛炎濫叨佐郡深懼曠官當務檢身仰候六<lb/>
條之亷察預欣拭目前瞻四牡之光華贊慶之私編摩<lb/>
<pb n="KR4d0250_WYG_016-13a"/>
罔旣<lb/>
　　　賀張提㸃<lb/>
使名加大帝命更新廣一時軍國之儲莫先泉府罄諸<lb/>
道山川之産悉𨽻星軺幸藉庇庥敢稽贊慶某官勝流<lb/>
華盖今事指南方居璧水以談經聲已高於周士及入<lb/>
金閨而通籍望遂冠於漢庭右府編摩外䑓歛散雖階<lb/>
華要未究猷為孰能操天下之贏資要在考古人之圎<lb/>
法盡權實貨專任真材赤仄大錢不待三官之鑄黄金<lb/>
<pb n="KR4d0250_WYG_016-13b"/>
上幣兼充二等之藏竊謂儒先出逢昭代其宿學宜讐<lb/>
書於東觀其清文可揮翰於西垣恐持節之鼎來即賜<lb/>
環而趣覲炎懼叨佐郡喜獲事賢自顧拘縻雖難瞻於<lb/>
四牡有懷悃欵輙仰貢於雙魚<lb/>
　　　賀張提刑<lb/>
光膺中詔移按祥刑地環江右者十州寄乗軺之亷問<lb/>
境接鄱陽於一水同衣錦之光華望實素高恩威易洽<lb/>
某官清通而知逺簡易而有文閱中興諸老之賢孰踰<lb/>
<pb n="KR4d0250_WYG_016-14a"/>
先正歴膴仕四朝之乆益振家聲湓浦偃藩湖濵將<lb/>
指上心求舊深思喬木之世臣臬事持平無易皇華之<lb/>
膚使况此俗工於訟牘繇其家習於刑書遂煩四牡之<lb/>
驅馳仰逹九重之欽恤以清明而察其浮偽以寛大<lb/>
而息其紛爭佇徯褰帷當無珥筆然睿主龍飛之始<lb/>
乃真才鴻漸之秋恐攬轡之鼎來即賜環而入覲炎懼<lb/>
叨佐郡喜獲事賢居近鄭鄉慕誼固非一日身瞻漢節<lb/>
依仁獨有二天頌咏惟勤編摩罔旣<lb/>
<pb n="KR4d0250_WYG_016-14b"/>
　　　賀趙帥<lb/>
光膺一札就鎮十連攬膚使之繡衣乆煩攝事開元侯<lb/>
之幕府今乃為真條敎素行歡謡増慶某官嘉猷經逺<lb/>
深識見㣲昨自郎闈出當戎翰其䇿事如輕車之行熟<lb/>
路其撥繁如利噐之剸盤根報政旣成亟上夔門之節<lb/>
還中有漸來乗楚尾之軺屬大廷謀帥之難且方面偃<lb/>
藩之闕擁雙旌而將漕聮三組以兼官孰踰文武之全<lb/>
才終畀兵農之重寄煥壁奎而進直跨章貢以分符以<lb/>
<pb n="KR4d0250_WYG_016-15a"/>
惠慈綏四野之耕桑以整暇總十州之步騎然睿主<lb/>
龍飛之始乃真賢鴻漸之時授任專城雖有加於眷倚<lb/>
遄歸清禁始大展於經綸輿誦云然宸心可卜炎曠官<lb/>
是懼佐郡何堪三月于兹已積素餐之譏誚二天在上<lb/>
倍懷丹悃之瞻依咏頌惟勤編摩罔旣<lb/>
　　　賀陳運使<lb/>
天廷出節澤國乘軺申命維新獨奉計䑓之使指選才<lb/>
已試無踰延閣之儒英望實素高恩威易洽某官識精<lb/>
<pb n="KR4d0250_WYG_016-15b"/>
而學奥志定而氣全司出納於南宫知足用裕民之要<lb/>
正稽違於右轄有奉公振職之稱小出緒餘未攄素藴<lb/>
屬淵𠂻之重外寄清視以觀風權義利於重輕寜急舉<lb/>
鞭之筭謹德刑於先後豈專持斧之威遂増六轡之光<lb/>
華來導九重之志慮藉甚先聲之美藹然和氣之浮<lb/>
苐泰道之方亨值離明之繼照以辨博參稽於國論以<lb/>
忠嘉啓沃於君心宜有追鋒按部難淹於鶉尾即聞前<lb/>
席班朝首綴於蛾眉炎無以佐州未能忘禄方自憐其<lb/>
<pb n="KR4d0250_WYG_016-16a"/>
坎壈乃獲近於帡幪小吏之事上官當恪遵於約束晚<lb/>
學之從先進又有覬於品題贊慶惟深敷宣罔旣<lb/>
　　　上周丞相<lb/>
名位至於絶百寮斯難攀附道德足以服一世可不<lb/>
依歸况善類宜有主盟則來者固无絶法飛走之從<lb/>
麟鳯殆欲去而莫能山海之集㳙埃未有辭而不受輒<lb/>
伸悃愊仰瀆威尊某官命世真儒爽邦良弼從容造<lb/>
膝贊揖遜於睿謀懇惻沃心廸清明於初政號召四<lb/>
<pb n="KR4d0250_WYG_016-16b"/>
方之豪俊鋪張萬事之規模風采凛然肯燕坐江沱之<lb/>
表浮言過矣何毁傷日月之明敬惟元老之去留實係<lb/>
本朝之輕重願從赤松爾豈昔賢之雅懷當如蒼生何<lb/>
有天下之同欲况值皇明之繼照正資耆德之告猷雖<lb/>
優游固可以保身而繾綣豈忘於體國其重望則在廷<lb/>
之九鼎其深謀則當宁之元龜恐逺人必問萊公不宜<lb/>
在外苟中國旣相司馬又復何憂人心有孚天意自定<lb/>
炎起家氷冷隨牒陸沉年不後人時無知己妄欲通<lb/>
<pb n="KR4d0250_WYG_016-17a"/>
名而自獻初非附勢而有求士上龍津皆受三沐薰之<lb/>
賜身行驥坂亦期一盼睞之榮占小己之賢愚在片言<lb/>
之可否<lb/>
　　　賀趙提刑<lb/>
淵𠂻所向天指有加民吏聳聞益尊嚴於持斧山川不<lb/>
改無勞勩於乗軺協氣滋多懽聲逾洽某官係時宿望<lb/>
為國茂親分漢郡守之符治高近輔持周行人之節<lb/>
望著皇華千艘内給於日畿六轡偏行於澤國其風采<lb/>
<pb n="KR4d0250_WYG_016-17b"/>
精明而可敬其敎條簡易而不煩上念祥刑欲逹虞<lb/>
廷之欽恤孰能淑問少懲楚俗之輕佻乃煩棠棣之賢<lb/>
暫聴甘棠之訟况清明之初政資夾輔於諸公豈淹耳<lb/>
目之司即在股肱之列炎佐州何算曠職是憂旣無一<lb/>
日之長難於自免幸近二星之次照以餘光贊慶之私<lb/>
編摩難寫<lb/>
　　　荅歐陽倅<lb/>
熊軾在前愧乏題輿之譽龍門居右喜諧傾盖之私輙<lb/>
<pb n="KR4d0250_WYG_016-18a"/>
修敬於尺書預通名於丈席某官操修清介醖籍温醇<lb/>
究撫字之心嘗不卑於墨綬貳藩宣之政亦聊擁於緹<lb/>
屏顧兹一壘之封限以重湖之阻半刺雖分符之亞未<lb/>
展猷為諸公有推轂之言宜陞華近即見賜環於帝<lb/>
所詎容稅駕於里居炎妄意攝官何能佐郡如將弛擔<lb/>
值從者之未行尚可負牆聞仁人之餘論<lb/>
　　　荅劉監酒<lb/>
逺宦棲遲偶在八龍之里高情洒落驟來雙鯉之書欣<lb/>
<pb n="KR4d0250_WYG_016-18b"/>
㑹面之有期愧馳詞之不敏某官摛文華贍秉德清修<lb/>
鬱喬木於百年家聲猶在騁驊騮於千里才氣無前暫<lb/>
安筦庫之卑以養搢紳之譽涵今茹古益新黄絹之色<lb/>
絲發䇿决科當復青氊之舊物炎仰高甚乆披霧無因<lb/>
豈意是行獲酬所願逡廵傾盖可攄棠棣之思勉強抽<lb/>
毫莫報木𤓰之贈<lb/>
　　　回江宣義<lb/>
東朝衍慶北闕疏恩嘉黄髮之脩齡賜緑衣之新命某<lb/>
<pb n="KR4d0250_WYG_016-19a"/>
官儒流前輩昭代逸民緬想幽居有擊缶引觴之樂决<lb/>
知雅志無彈冠結綬之思然子心必貴於顯親而帝<lb/>
德方均於錫類喜夫婦康寜而偕老值朝廷希濶<lb/>
之殊榮庭户増輝里閭改觀異王符之縫掖徒號潛夫<lb/>
笑德曜之荆釵空隨高士方圗奏記遽辱貽牋齒雖宿<lb/>
而意新深嘆屬辭之妙麗年彌高而德邵尚期承敎之<lb/>
從容喜愧交懷有言莫盡<lb/>
　　　回崔秀才<lb/>
<pb n="KR4d0250_WYG_016-19b"/>
力役先於温户法所當然追逮及於寒儒吏安取此薄<lb/>
正舞文之迭遽承執贄之恭閲㸃綴於華牋知沈潛於<lb/>
黄卷旣免訟庭之牒愬可專黌舍之修藏然籍𨽻民雖<lb/>
受地一廛而勤動若登仕版則占田千畆而安閒因險<lb/>
阻之備嘗請激昻而自奮用酬來貺少效愚𠂻尚兾高<lb/>
明特垂鍳察<lb/>
　　　謝沈察院<lb/>
北闕上書合俟刑於司敗西垣出命驟假寵於成均恍<lb/>
<pb n="KR4d0250_WYG_016-20a"/>
如得仙疑以為夢且今日求言之匭如古人進善之旌<lb/>
當離照之初升蓄乾剛而未發權臣䟦扈偽黨附離人<lb/>
誰無私專欲排於利己事旣太甚曽不畏於欺君動震<lb/>
怒於雷霆投渠魁於魑魅丕顯龍飛之華旦旁羅鴻漸<lb/>
之真賢乃採嘉謀以裨新政豈無智者之慮安用狂夫<lb/>
之言如炎者麤讀古文不知今事亦欲求於富貴圎枘<lb/>
方穿孰肯薦其姓名左書右息政縁氷冷遂至陸沉蒲<lb/>
栁之質望秋髮雖種種葵藿之生向日心則拳拳願輸<lb/>
<pb n="KR4d0250_WYG_016-20b"/>
一得之愚仰徹四聰之聴書旣成而復毁意欲却而更<lb/>
前竟干蕭斧之誅盡獻芻言之陋鈞天帝所烏知蟣虱<lb/>
之㣲臣璧水英躔忽玷鵷鴻之末綴出綸有自推轂為<lb/>
誰某官德備清和氣函剛直鳯九苞而為瑞識者心降<lb/>
豸一角以觸邪聞之膽落薰蕕無臭玉石自分坐致<lb/>
朝廷之清明因捜人物之淹滯青雲今日未易攀援白<lb/>
首同年自甘流落何一貴一賤之勢異而三沐三薰之<lb/>
意勤殆欲與之同升不使終於獨困㧞於㪚地寘在勝<lb/>
<pb n="KR4d0250_WYG_016-21a"/>
流自省何人可當此選未憂博士之得咎先慮諸生之<lb/>
見嘲炎敢不仗此挈提起其衰懦籌當世之務非矜掉<lb/>
舌之空談講先聖之經必使洗心於偽習儻無曠職是<lb/>
曰酬恩<lb/>
　　　回蔣敎授<lb/>
才識之優素聞第一師儒之選果見無雙得龍友於渥<lb/>
洼空馬羣於冀北某官鈎深學海掞藻士林八卦六爻<lb/>
研羲文之妙㫖一風二賦振屈賈之遺音負此兩長超<lb/>
<pb n="KR4d0250_WYG_016-21b"/>
然獨歩暫時緩帶肯處諸侯半璧之宫不日曵裾徑登<lb/>
上帝羣玉之府豈圗孤陋獲識英髦健筆驚人共嘆陽<lb/>
春之寡和高軒過我乃䝉明月之暗投藏以為榮報於<lb/>
何有<lb/>
　　　謝張尚書<hi>代</hi>
諫坡承乏初無補衮之忠起部陞華遽玷出綸之寵處<lb/>
非其稱愧溢於榮某非有長才素安拙宦乆更州縣之<lb/>
役誤被聖明之知凢十薦而齒周行不三年而聮法<lb/>
<pb n="KR4d0250_WYG_016-22a"/>
從晉居騎省兼侍金華旣未能盡五諌之規亦無以發<lb/>
六經之㫖苐欲明於國是義不顧私嘗力詆於邦誣言<lb/>
多咈衆方祈補外以避咎乃更留中而得遷顧晚節之<lb/>
浮沉遂班常伯念平生之夢想不到文昌自視歉然何<lb/>
由得此某官承家文獻許國忠嘉御衆牧民分吾君之<lb/>
憂顧好賢樂善如先正之公平靖言僥倖之多必借游<lb/>
談之助方圗叙謝遽䝉賜錦綉之章但喜拜嘉終莫致<lb/>
瓊瑶之報<lb/>
<pb n="KR4d0250_WYG_016-22b"/>
　　　賀張尚書<hi>代</hi>
一札疏榮十連移鎮赤文緑字冠學士之清班絳節碧<lb/>
幢開元侯之幕府敎條風動民氣春回某官敏識照㣲<lb/>
宏才經逺出遇孝宗之神聖遂亟上於亨途仰承魏<lb/>
國之忠勤將大恢於前烈乃由武部洊偃价藩壮邉𤨏<lb/>
之金湯謹陪京之筦鑰賢勞如此王覲何遲正縁謀元<lb/>
帥之難且復借中權之重披圗輿地撫一道於西江占<lb/>
象璇霄煥二星於東壁消里閭之愁嘆變旗幟之精明<lb/>
<pb n="KR4d0250_WYG_016-23a"/>
旣訖外庸上心所向即還近列僉論攸同某厠跡日<lb/>
邉受廛宇下擬謄書而未果愧貽問之相先乆隔英姿<lb/>
思聴漢庭之革履旣知世德請賡鄭國之緇衣<lb/>
　　　回丁茶馬<hi>代</hi>
諌省充員甚慚無補文昌分職乃獲超遷静言徼倖之<lb/>
因殆有游揚之助某官敏銳而便煩劇激昻以赴功名<lb/>
歴井捫參萬里肅將於使㫖摘山市駿六軍増壮於戎<lb/>
容裔夷信服其亷平屬部聳聞其風采汎閱當今之人<lb/>
<pb n="KR4d0250_WYG_016-23b"/>
物孰踰執事之才猷豈無裏言猶在外服有如戇拙洊<lb/>
列清華欲修謝而未遑辱貽音之下逮木𤓰有贈不能<lb/>
視施而酬茅茹同升但兾勞來之喜<lb/>
　　　回吳兩府<hi>代</hi>
擢司事典甫再閲於旬時晉長兵曹遽洊膺於新命殆<lb/>
因長者之借譽遂玷公朝之誤恩某官貴重至於上公<lb/>
清苦同乎寒士居京師奉朝請絶無悔吝之疵開幕府<lb/>
班敎條輙上循良之最醖籍之美雍容可觀左戚右賢<lb/>
<pb n="KR4d0250_WYG_016-24a"/>
雖曰祖宗之舊典經文緯武孰知天下之全材宜繇<lb/>
肺腑之親入在股肱之列某自登朝著獲際下風竊揆<lb/>
雅懷盖尊主庇民之是念孰觀曠度亦好賢樂善以<lb/>
為公故此超踰出於推輓未遑叙謝先辱貽音櫽括之<lb/>
工文從而字順金珠之重意盛而禮勤徒極銘藏莫酬<lb/>
珍貺<lb/>
　　　回朱經幹<lb/>
上書論事自哂其狂倚席談經甚慚非據誤被聖明之<lb/>
<pb n="KR4d0250_WYG_016-24b"/>
采擇殆因朋舊之吹噓恭惟某官學知本原文有典則<lb/>
始偕郡計早飛第一之聲旋入郊庠果見逸羣之氣詎<lb/>
宜屈高士以主簿聊復為上客於諸侯盖舂容旁薄而<lb/>
其進也徐則演迤淵淪而所行者逺將益充於噐業以<lb/>
大奮於功名顧惟學問之荒濫處師儒之後方圗叙謝<lb/>
遽沐貽音八桂間關念故人之方逺雙魚繾綣感厚意<lb/>
之難酬銘佩之私編摩莫旣<lb/>
　雙溪類稾卷十六<lb/>
</p>
<p>
</p>
  </div>
<div>
                <head>雙溪類稾卷十七</head>
    <p>
<pb n="KR4d0250_WYG_017-1a"/>
欽定四庫全書<lb/>
　雙溪類稾卷十七　　　　　宋　王炎　撰<lb/>
　　啓<lb/>
　　　回高舍人<lb/>
璧水談經甚慚不學木天挾册尤愧非才洊玷公朝<lb/>
之誤恩悉繇先達之借譽伏念炎拙於瓦合坐是陸<lb/>
沉已分此生終迷朱墨自憐垂老乆棄鉛黄詎期脫<lb/>
州縣之勞輙獲綴師儒之末未知奥義姑誦陳言<lb/>
<pb n="KR4d0250_WYG_017-1b"/>
不能亹亹而解頥豈辦錚錚而折角方憂官謗忽奉<lb/>
除音讀未見之書雖獲酬於夙志負寡聞之誚實難<lb/>
厠於時髦非藉吹噓曷膺選擢某官斯文司命吾黨<lb/>
主盟未嘗恃己之長顓務成人之美承顔侍教旣許<lb/>
摳衣緩頰游談遂勤推轂偶縁請告稍稽造謝之恭<lb/>
敢意撝謙特枉贈言之寵躬俟進趍之際面陳感怍之<lb/>
情<lb/>
　　　謝余丞相<hi>代</hi>
<pb n="KR4d0250_WYG_017-2a"/>
銓綜之難盖繇德進論思之命乃許序遷仰玷誤恩逺<lb/>
承褒語念乆隨於宦牒乃晚綴於朝紳俄備諍臣洊班<lb/>
常伯時無營繕何以鳩工世旣敉寜幸而偃武盖甚慚<lb/>
於尸素敢有兾於陞華况古號冢卿實位六官之長而<lb/>
今稱劇部仍兼四選之繁借曰充員得無曠職顧兹假<lb/>
寵必有先容某官廸哲爽邦奮忠衞上當少海日升之<lb/>
始冠泰階星拱之聮備著勤勞不居寵利黄金駟馬暫<lb/>
優丞相之告歸赤舄衮衣旋命上公而為伯乃心王室<lb/>
<pb n="KR4d0250_WYG_017-2b"/>
有意人材顧嘗被於陶鎔獲供噐使尚不忘於推輓遂<lb/>
至階升甫傳郵置之音即枉記曹之敎撝謙已甚拜賜<lb/>
難安將睎行儉之知人雖无藻鍳若效巨源之啓事猶<lb/>
有朴忠當自竭以奉公或可期於報德<lb/>
　　　回黄少卿<lb/>
將指觀風固須膚使刺經議禮尤藉通儒某官秉德高<lb/>
明禔身荘靖有元元本本之學素號洽聞明是是非非<lb/>
之公堅持正論昨繇諌省出奉詔條周行嶺海之間旣<lb/>
<pb n="KR4d0250_WYG_017-3a"/>
騰異最光奉絲綸之寵入冠清流方欲謄書驟䝉貽問<lb/>
雙魚甚美空懷拜賜之慚四牡且歸日佇同朝之喜<lb/>
　　　回武舉李状元<lb/>
龍飛䇿士將收天下之竒才豹變發身遂占廷中之前<lb/>
列某人英姿卓越壮氣激昻早厭儒冠思登勇爵欲跨<lb/>
雲霄而直上果超流輩以先鳴臚句一傳僉言無間未<lb/>
及面陳於賀臆乃䝉首貺於華牋由韋布以起家今見<lb/>
奉親之喜屬櫜鞬而從事更堅報國之忠佇觀富貴<lb/>
<pb n="KR4d0250_WYG_017-3b"/>
之鼎來以副交游之屬望<lb/>
　　　賀京丞相<lb/>
恭惟大廷讀命亞保升華明良㑹遇之難期諸千載家<lb/>
國榮懷之慶寄在一賢旣有茂勲可無醲賞某官出逢<lb/>
昭代超處宗工有包四海之量而其動也中有周萬物<lb/>
之智而所居者正㫁鰲足以立極底定丕基攀龍鱗而<lb/>
升雲大符公望志惟安於社稷心無怍於神明翊我<lb/>
聖君享于烈祖開清廟成華之瑞兆慈皇介福之祥<lb/>
<pb n="KR4d0250_WYG_017-4a"/>
定省從容愛欽浹洽雖感格本繇於孝德然彌縫全仗<lb/>
於忠誠喜溢三宫懽騰六合豈錫類不遺於黎老而疏<lb/>
恩可後於元臣畀以篆車俾正貳公之位授之青社仍<lb/>
關大國之封將恨無官爵之可酬方奮起事功而未艾<lb/>
繄主上擬勲華而不愧則我公視益稷以何加炎鈆<lb/>
槧孤生茵慿下走金門待詔裁詩幸繼於諸儒石室紬<lb/>
書記事又陪於太史念朝野之共喜曰君臣之俱榮為<lb/>
父母億萬年方展盡悅親之道上符瑞百千所又寖彰<lb/>
<pb n="KR4d0250_WYG_017-4b"/>
受命之休凢有識知悉同祝頌用是敷陳於賀悃初非<lb/>
修飾於䛕辭<lb/>
　　　賀高内翰<lb/>
中宸疏寵内相升華乆虛位以俟賢下皆属目今正名<lb/>
而申命士悉降心豈惟儒者之至榮抑亦朝廷之盛<lb/>
事玉堂増美素推訓誥之最工金鉉在前即見經綸之<lb/>
有日炎辱知甚厚贊慶尤深納謁賔閎寜鳬趍之敢後<lb/>
貢牋記府蘄燕賀之争先<lb/>
<pb n="KR4d0250_WYG_017-5a"/>
　　　賀陳舎人<lb/>
疏寵中宸陞華左史雖曰序遷於清貫實惟妙簡於淵<lb/>
𠂻斯文有光善類相慶盖歩武聮於法從而眡瞻際於<lb/>
清光此吾儒之至榮非他職之可比兼書言動旣載筆<lb/>
於螭㘭顓掌訓辭即揮翰於鳯沼屬趍朝而奏對仍被<lb/>
命以校文仄聴除音阻陪賔序喜雖盈於心曲意莫盡<lb/>
於毫端<lb/>
　　　回趙敎授<lb/>
<pb n="KR4d0250_WYG_017-5b"/>
宗盟之秀獨立不羣文藝之高屈居第二敢謂謙勤之<lb/>
厚意肯貽駢儷之華牋某官頴異出於神明清苦同乎<lb/>
寒素耻隨俗靡欲以文鳴劉子政經術冠於諸儒李長<lb/>
吉篇章傳於天下雖公族之希有豈今人之不如暫為<lb/>
侯泮之明師即簉王庭之諸彦願充逺業企及前修㧞<lb/>
茅茹以同升雖有見賢之喜投木𤓰而莫報空懷愛我<lb/>
之私<lb/>
　　　賀許國正<lb/>
<pb n="KR4d0250_WYG_017-6a"/>
掌璧沼之規旣膺妙選通金閨之籍驟進華階在雅懷<lb/>
寜計班級之崇卑然吾黨共喜英豪之選擢向雖偃屈<lb/>
今則騫騰嘗幸同寮尤深贊慶適拘謁禁阻造賔閎敬<lb/>
以寸誠寓於尺牘其為頌咏罔旣敷陳<lb/>
　　　謝范舎人<lb/>
掌書藏室已玷英游汗簡著庭洊叨新命惟記事繫於<lb/>
日月如編年謂之春秋孰謂非才可充此選盖昔者聮<lb/>
名於虎榜而今焉承敎於麟䑓内揆僥踰悉繇汲引属<lb/>
<pb n="KR4d0250_WYG_017-6b"/>
拘謁禁尚阻造門敢意謙光首勤削牘其為感怍罔旣<lb/>
名言<lb/>
　　　賀易秘書<lb/>
綸綍之恩並登二妙圖書之府獨至三遷是曰蘭䑓之<lb/>
英可増蓬山之重逺業益深於涵飬亨途即見於騫騰<lb/>
念辱在於同僚且叨聮於新命其為欣愧罔旣名言<lb/>
　　　謝謝給事<lb/>
史觀充員已慚非據郎闈攝事尤恐弗勝悉繇汲引之<lb/>
<pb n="KR4d0250_WYG_017-7a"/>
私辱在選掄之數盖以主張於國是因而愛惜於人才<lb/>
皂盖蕃宣嘗厠登門之列黄扉獻納不忘推轂之勤方<lb/>
圖面控於謝悰遽荷首攽於褒語罙深感怍莫旣名言<lb/>
　　　賀姚中丞<lb/>
疏恩北闕進位南䑓大司馬列於六官第修邦政中執<lb/>
法長於三院實正朝綱未得其人乆虛此職兹自宸𠂻<lb/>
之親擢俯稽輿誦以僉同公論固待之而後明善人亦<lb/>
恃焉而無恐炎密叨大庇且辱深知非徒幸小已之有<lb/>
<pb n="KR4d0250_WYG_017-7b"/>
依抑實為清朝而贊慶尚俟雁行而進併攄燕賀之誠<lb/>
　　　賀京丞相<lb/>
金鑾作命誕告大庭玉鉉増華晉居上宰德望足以鎮<lb/>
四海宜加體貌之崇名位至於絶百寮愈覺觀瞻之峻<lb/>
三宫燕衎九鼎尊安某官聖域真儒熈朝元老以寛大<lb/>
納萬殊於度内以精深照庶務於幾先光輔一人逮今<lb/>
五載正邪有辨君子進而小人之道消信義不踰内治<lb/>
伸而外侮之情屈刑清兵寝人懷其生物阜年豐天錫<lb/>
<pb n="KR4d0250_WYG_017-8a"/>
以福成功若此輿誦翕然如漢蕭何任已顓於一相視<lb/>
周姬旦位合首於三公豈惟主上虛心而待之抑亦中<lb/>
外屬目者乆矣自右弼而升左輔可殫經濟之謀以聖<lb/>
主而得賢臣允属亨嘉之㑹不移魁柄益煥階符道將<lb/>
追稷契以為徒治可繼勲華而無間炎自惟困吝初無<lb/>
先容誰賜生成乃有大造衮繡又加其舊搢紳相賀於<lb/>
朝旣幸而逢交泰之休可無以致私心之喜言雖不敏<lb/>
誠則難緘伏乞鈞慈俯垂鑒念<lb/>
<pb n="KR4d0250_WYG_017-8b"/>
　　　賀謝右丞相<lb/>
誕布制麻晉升宰席運樞機而經武旣展壮猷秉鈞<lb/>
軸以調元宜膺大任三宫燕衎九鼎尊安竊以二相經<lb/>
綸一人垂拱並立有同於柱石相資當似於塩梅亦惟<lb/>
謀國之協心斯可仰成而共己某官氣和而心肅學奥<lb/>
而識精當龍飛御極之初冠鴻漸在庭之列間於兩社<lb/>
今也五年造膝輸忠虛懷納善清明中正君子進而小<lb/>
人之道消安靖和平内患寧而外憂之途屈五兵不試<lb/>
<pb n="KR4d0250_WYG_017-9a"/>
人懷其生百榖屢豐天錫以福成功如此輿誦翕然宜<lb/>
啓金甌以光玉鉉物情所願思如姚宋當國之太平<lb/>
帝㫖一頒果同文富並命而相賀炎自惟困吝初無先<lb/>
容誰賜生成乃有大造衮繡有加其舊搢紳皆有所依<lb/>
旣幸而逢交泰之休可無以致私心之喜言雖不敏誠<lb/>
則難緘伏乞鈞慈俯賜鍳念<lb/>
　　　賀何知院<lb/>
顯膺命䇿晉位元樞顓藉壮猷本萬兵而立武仍贊同<lb/>
<pb n="KR4d0250_WYG_017-9b"/>
德次二相以經邦朝廷恃此而體尊强敵聞之而氣<lb/>
懾竊以邦國之勢以人而重輕政事之機因時而舒卷<lb/>
廟堂正色百辟承風樽爼折衝六軍増氣兼二者之大<lb/>
任必一時之偉人某官學高明而不羣氣剛大而有守<lb/>
君子倚其特立盡卻邦邪異論折於公言大明國是遂<lb/>
以初潛之舊學亟參鬷假之明謨彌縫輔贊道合於一<lb/>
堂安静和平福加乎四海宜處東西之兩地庶攄文武<lb/>
之全才自行人玉帛之徃來盖歴歲干戈之包裹孰言<lb/>
<pb n="KR4d0250_WYG_017-10a"/>
選將智愚未分孰議練兵健懦無别軍儲欲裕邉瑣尚<lb/>
嚴雖旣和而戰非可忘縱不戰而守宜有備圗之亟切<lb/>
事未立而衆先譁救以舒徐弊漸去而功可集竊窺逺<lb/>
慮必有成規炎無為先容乆分平進晚逢知己敢不歸<lb/>
心苟可酬恩寜辭隕命輒因賀慶之語一吐狂愚之言<lb/>
伏乞鈞慈俯垂鍳念<lb/>
　　　賀許同知<lb/>
繼治慈皇勤成巨典疇庸近弼序進崇資君臣俱榮中<lb/>
<pb n="KR4d0250_WYG_017-10b"/>
外咸喜某官秉心廸哲體道据中進翊鴻樞攄忠精而<lb/>
衛上系隆駿命贊孝治以奉親乃作一經以垂萬祀侈<lb/>
家邦之盛事著明聖之宏休今迄終編旣上陪於清覧<lb/>
曩嘗載筆宜特渙於恩章體貌加隆股肱増美炎仰䝉<lb/>
大造稍振孤蹤豈惟私已之有依實為公朝而共慶明<lb/>
良嘉㑹親逢千載之期富貴鼎來將進羣公之表其為<lb/>
欣抃罔旣編摩<lb/>
　　　回王守<lb/>
<pb n="KR4d0250_WYG_017-11a"/>
鷁首泝江間關萬里虎符畫壤鎮撫一圻慰逺俗之觀<lb/>
瞻布朝廷之德意某官起於華胄濟以真才風流覺談<lb/>
笑之多聞慷慨以功名而自許奔電躡雲之足中亦少<lb/>
休㫁蛟裂兕之鋒今方小試遥知洗篆條敎一新已遂<lb/>
凝香剸裁多暇吏立春氷之上人行古鏡之中即有賜<lb/>
環不容煖席炎自憐寡與乃幸納交懷綬來朝雖喜從<lb/>
容而晤語衘杯話别驟驚隔濶於英姿欲伸竿牘之寒<lb/>
温浩嘆關山之遼逺敢期高誼貶賜華牋妙語難酬虛<lb/>
<pb n="KR4d0250_WYG_017-11b"/>
辱雙魚之厚貺中心所願惟蘄五馬之遄歸悃愊之誠<lb/>
敷陳罔旣<lb/>
　　　謝范侍郎<lb/>
麟䑓抱槧誤玷除音鳯沼揮毫驟貽褒語惟唐虞之二<lb/>
典宜輯成書有遷固之三長可顓實録何下資於寡見<lb/>
盖旁借於游談曩共取青聮姓字於慈恩之塔今將垂<lb/>
白追歩趍於著作之庭薄技且窮殘膏可丐<lb/>
　　　回林判院<lb/>
<pb n="KR4d0250_WYG_017-12a"/>
哲人制行可為法於將來孝子顯親欲揚名於不朽謚<lb/>
雖一惠法有兩端限以班資之崇在乎貴貴參諸德義<lb/>
之善又以賢賢豈特廣恩盖將示勸先正侍郎位不登<lb/>
於三品望實重於一時以淵源六學之精㣲有充塞兩<lb/>
間之剛大事當立斷詔㫖奪之而必行義有力争舉世<lb/>
非之而不顧去就之際雍容可觀死生之間清明不亂<lb/>
是當求之古人爾可不謂之賢者乎朝惜鑑亡士悲梁<lb/>
壊難拘禮寺之條例當凖淳熈之制書惟簡可以見其<lb/>
<pb n="KR4d0250_WYG_017-12b"/>
正直而無私惟肅可以示其剛方而有守考諸謚法揆<lb/>
以公言用此易名初無浮實方聞奏牘之所請深喜承<lb/>
家之有人逮綸誥之疏榮辱華牋之委貺摛辭有爛陳<lb/>
義甚高念昔年隨牒於長沙以晚學備員於泮水敎之<lb/>
話言以開其固陋賜之薦墨以振其孤寒顧渉世之多<lb/>
竒嘆知心之無幾緬懷舊事契濶堪傷今見後昆風流<lb/>
尚在偶獲陪於末議覬少發於幽光因念仰高無復九<lb/>
原之可作惟蘄濟羙庶幾千載以猶生<lb/>
<pb n="KR4d0250_WYG_017-13a"/>
　　　饒州到任上吳提㸃<lb/>
中都結綬嘗陪一日之雅游支郡把麾遂竊二天之大<lb/>
庇敬裁奏記仰告戍期某官今事指南名流華盖春陽<lb/>
温厚外示德人之容止水清明内潜君子之智三異仁<lb/>
孚於衆志十竒聲徹於宸聰雉監考工方晉在儲才之<lb/>
地虎符分守乃果於請郡而行望實浸高眷知彌篤盡<lb/>
提泉貨專属星軺總十道以鑄山運一鞭而流地但見<lb/>
阜通於九府不煩分𨽻於三官佇看外庸即登近侍炎<lb/>
<pb n="KR4d0250_WYG_017-13b"/>
曩縁超躐自速顛隮散吏祝釐方思循省誤恩起廢盖<lb/>
有夤縁靖言抆拭之由皆仗吹噓之賜分憂所寄志雖<lb/>
切於字民治劇非長心甚虞於曠職瞻承在望欣懼交<lb/>
懷仰藉帡幪幸獲依於德宇更期儆䇿庶無戾於官箴<lb/>
　　　翁提刑<lb/>
祝釐閒館驟剖魚符受察外䑓幸依龍節敬裁奏記仰<lb/>
告戍期某官體道据中秉心廸哲清而容物使人鄙吝<lb/>
之意消善不近名與世浮誇之趣異慈祥布政一駕朱<lb/>
<pb n="KR4d0250_WYG_017-14a"/>
轓明恕平刑三持繡斧望日邉而密邇環江表以咨詢<lb/>
旣訖外庸必歸近列其鴻博可演綸於西掖其剛方宜<lb/>
端簡於南䑓召節且來促装可俟炎曩縁超躐自速顛<lb/>
隮竊食祠官投閒地冷承流支郡起廢恩深僥倖為多<lb/>
夤縁有自昔逺游湖外嘗親飛舄之郎官今假守楚東<lb/>
獲事褰帷之膚使瞻承在望欣懼交懷四牡光華獨近<lb/>
照臨之末六條亷問尚期寛假之私<lb/>
　　　于倅<lb/>
<pb n="KR4d0250_WYG_017-14b"/>
引買臣之綬假守何堪題仲舉之輿同僚是恃方將聮<lb/>
事敢不通名某官識逺見㣲才高便劇嘗紆墨綬流豈<lb/>
弟之仁聲肯駕緹屏狥安恬之雅志惟是蕃宣之寄資<lb/>
於按察之嚴旣信立而令行即民懷而吏畏正恐下車<lb/>
之未幾即聞召節之鼎來炎垂老投閒誤恩起廢固欲<lb/>
盡心於撫字頗憂臨事而鈍遲頼半刺之通行容一麾<lb/>
之畫諾勉其不逮雖自加儆䇿之勤増所未能實有待<lb/>
彌縫之益<lb/>
<pb n="KR4d0250_WYG_017-15a"/>
　　　陳敎授<lb/>
倚席上庠識英才之㧞萃分符支郡得益友於同僚某<lb/>
官學博而識精行修而志立取漢庭之上第訓魯泮之<lb/>
諸生職號師儒豈止講論於綘帳義同賔客尤資諷議<lb/>
於黄堂自顧陳人决非能吏力加鞭䇿不無曠職之憂<lb/>
頼有箴規庶遂輔仁之願<lb/>
　　　諸縣宰<lb/>
垂老投閒未能忘禄誤恩起廢亦許為州方欲謄書遽<lb/>
<pb n="KR4d0250_WYG_017-15b"/>
勤貽問某官以才自奮其譽甚休負抱旣高合着鞭於<lb/>
雲路進趍有節聊飛舄於雷封念假守之无堪惟曠官<lb/>
之是懼理財患乎苛亦患乎弛聴訟欲其恕尤欲其明<lb/>
恃有縣大夫之賢共修職業庶幾明天子之德下究<lb/>
閭閻少叙鄙懷用酬來貺<lb/>
　　　趙路分<lb/>
属目戎㫋仰止護軍之貳縻身郡紱𨽻於属部之中恭<lb/>
職有期通名敢後某官天資敏銳人品高明抗子政之<lb/>
<pb n="KR4d0250_WYG_017-16a"/>
忠精懷道宗之方略天山三箭有志矦封金匱六韜不<lb/>
顓古法道本无殊於文武上方並用於親賢暫屬鞬<lb/>
櫜總列城之歩騎佇分旄鉞建上將之鼓旗炎垂老投<lb/>
閒誤恩起廢幸而假守可以依仁横槊賦詩願熟聞於<lb/>
健論治民振旅尚少起於衰懷<lb/>
　　　職官<lb/>
垂老投閒旋開三徑誤恩起廢獲把一麾幸擊柝之相<lb/>
聞愧謄牋之不敏某官才猷精練閥閱光融自治横翔<lb/>
<pb n="KR4d0250_WYG_017-16b"/>
聞青雲而覩雉不嫌小却泛緑水以依蓮便坐凝香可<lb/>
无婉畫諸公推轂必有裏言炎正為食貧未能忘禄不<lb/>
嫺吏事恐戾官箴思竭力以支梧藉同僚之佽助用酬<lb/>
來貺薄叙鄙悰<lb/>
　　　通問陳待制<lb/>
誤恩與之便郡幸薄官期先逹居於是邦可為師法敬<lb/>
修奏記仰徹㳙人某官諌省名流文昌雅望先知不惑<lb/>
獨能明乎天下之是非自信甚堅未始眩於衆人之毁<lb/>
<pb n="KR4d0250_WYG_017-17a"/>
譽卷舒有道進退無疵琳館飬高松班寓直公固无心<lb/>
於經世上方有意於任賢一代偉人乆如砥柱之特<lb/>
立四朝耆老今乃靈光之獨存雖欲追赤松而與遊恐<lb/>
復為蒼生而強起炎昨於日下嘗獲瞻承退在山中无<lb/>
由候問因剖魚符而撫字可陪鳩杖之從容有社有民<lb/>
敎誨願聞於餘論事賢事貴敬恭務竭於誠心<lb/>
　　　謝宰執<lb/>
祠庭賦禄旣叨抆拭之恩鄰郡字民遂玷蕃宣之列便<lb/>
<pb n="KR4d0250_WYG_017-17b"/>
安如此糜殞以之伏念炎坎壈孤生棲遲拙宦晚荷<lb/>
聖明之采擇遍更學館之清華兼攝郎曹徑升戎監不<lb/>
思超躐宜速顛隮察物理之乗除災生於福順天機之<lb/>
徃復困極而通再閱朞年洊承新命暫祝釐而置散即<lb/>
假守以分憂惟徽饒兩郡之間封圻相望然顔范二賢<lb/>
之逺風烈如存得近地以欣然企昔賢而愧甚自知駑<lb/>
緩難稱鴻私兹盖伏遇某官道揆公平德心廣大瑕瑜<lb/>
不掩豈因一𤯝而廢人長短兼收將集羣材而立政雖<lb/>
<pb n="KR4d0250_WYG_017-18a"/>
如庸陋亦未弃捐炎敢不厲已勤亷問民疾苦廣朝廷<lb/>
寛大之意專務撫摩消田里愁嘆之聲稍蘇彫瘵<lb/>
　　　謝臺諫<lb/>
三徑屏居祝釐閒散一麾假寵得郡便安抆拭恩濃挈<lb/>
提力大伏念炎倦游寡與平進无階晚䝉上聖之誤知<lb/>
遂玷中朝之清貫超踰至此顛沛從之初如鷁退於過<lb/>
都今乃馬還於出塞旣賦祠官之禄洊分長吏之符惟<lb/>
徽饒兩境之交封圻相望而顔范二公之逺聲烈如存<lb/>
<pb n="KR4d0250_WYG_017-18b"/>
得近地以欣然企前賢而愧甚伏遇某官秉德剛方而<lb/>
有守持心仁厚而不苛謂長短兼收將集羣材而立事<lb/>
則瑕瑜不掩難因一𤯝而廢人特賜主盟免為弃物炎<lb/>
敢不省躬玷闕厲志亷平專務撫摩上體朝廷之寛大<lb/>
庶蘇彫瘵下消田里之嘆愁<lb/>
　　　通致政王温州<lb/>
郡太守分憂之職顓以字民鄉先生得謝于家宜先問<lb/>
政行將入境可不通名某官德齒俱高人門兩重其通<lb/>
<pb n="KR4d0250_WYG_017-19a"/>
介不隨乎流俗其亷㓗可厲於貪夫握銅虎以開藩盖<lb/>
嘗小試杖玉鳩而佚老隨即居休細考行藏可無悔吝<lb/>
在諸生當日陪於几席如長吏合時造於門墻炎備數<lb/>
祝釐䝉恩起廢江城假守願克己以奉公星社依仁請<lb/>
委心而承敎<lb/>
　　　檢法<lb/>
由祠官假守於銅符幸䝉抆拭有仁者為僚於綉節可<lb/>
藉帡幪未敢俶装合先奏記某官通才無滯華問甚都<lb/>
<pb n="KR4d0250_WYG_017-19b"/>
自宜接金馬之英游且復贊軺軒之臬事其處心仁厚<lb/>
則民无所枉其用意精密則吏不能欺豈止讞疑可執<lb/>
䑓中之法行將擢用以為天下之平炎三載投閒一麾<lb/>
起廢叨居長吏兼蔽要囚先德後刑當體上心之欽<lb/>
恤稽經諏律願承使指之哀矜尚丐函容可逃瘝曠<lb/>
　　　陳主管<lb/>
抆拭恩深玷銅符之假守帡幪地近有玉節之同寮敬<lb/>
馳奏記之誠預逹依仁之意某官人門兩大才德俱優<lb/>
<pb n="KR4d0250_WYG_017-20a"/>
百年喬木之故家于今有幾千里青雲之逺噐其進无<lb/>
難暫佐星軺兼司泉貨足國用者在此將聞貫朽於中<lb/>
都選世臣而用之即見階升於清貫炎投閒三載起廢<lb/>
一麾盖平生懷覩鳯之私而今日有登龍之便撫耄倪<lb/>
於封内受約束於䑓中職在藩宣敢不講求於民莫心<lb/>
祈覆護庶幾免戾於官箴<lb/>
　　　陳知監<lb/>
殊庭賦祿誤䝉起廢之恩便郡分憂適有依仁之幸某<lb/>
<pb n="KR4d0250_WYG_017-20b"/>
官起於華胄濟以真材陪星次之輶軒衍泉流之寳藏<lb/>
貫朽而不可校佇聞九府之充盈歲計之則有餘何待<lb/>
三官之鼔鑄苐超升於清貫難乆屈於賢勞炎三載投<lb/>
閒一麾假寵曠瘝是懼撫字何堪將合魚符可講同僚<lb/>
之好先慿鯉素稍攄慕誼之誠<lb/>
　　　湖州到任謝宰執<lb/>
掃軌窮山分无榮望分符近甸誤有恩除自量困躓之<lb/>
餘難稱使令之意惟吳興之一郡近魏闕之九重丁黄<lb/>
<pb n="KR4d0250_WYG_017-21a"/>
之籍浸繁金布之輸不給與之共理將以分憂若非通<lb/>
材必且曠職炎壮猶无用老復何為嘗抱槧於瀛洲亦<lb/>
把麾於鄱國皆因速謗再至投閒敢期賜對於便朝尚<lb/>
許攽條於輔郡非平心何以折民訟非㓗已何以率官<lb/>
僚不特投諸繁劇之中未免拙於催科而已某官以凖<lb/>
繩揆萬事以陶冶噐百工掩其瑕疵加以抆拭炎敢不<lb/>
切於補過期不負民内顧夙心豈衒引㑹稽之綬願全<lb/>
晚節行當挂神武之冠倘不辱身是為報德<lb/>
<pb n="KR4d0250_WYG_017-21b"/>
　　　謝從官<lb/>
屏居三徑越在窮山起把一麾密依行闕抆拭之誤恩<lb/>
甚寵吹噓之大造為多伏念炎碌碌亡竒惸惸寡與瀛<lb/>
洲抱槧鄱水分符誰謂數竒動而速謗自知識暗謀不<lb/>
周身此宜終老於樵漁何敢希榮於牧守况古稱苕霅<lb/>
為浙右之名城而今視京畿乃日邉之輔郡寛厚者長<lb/>
於撫摩而短於治劇精練者急於辦集而緩於字民於<lb/>
斯二端未有一得付以藩宣之寄擢於廢弃之餘曽是<lb/>
<pb n="KR4d0250_WYG_017-22a"/>
傷弓若何全璧伏遇某官嚴於律己輕以待人推君子<lb/>
包荒之心廣朝廷使過之意雖菅蒯以无廢或桑榆<lb/>
之可收炎敢不振衰遲之蹤殫牧飬之力使之彈治諒<lb/>
无梁國之能督以催科寜若道州之拙<lb/>
　　　謝孟漕<lb/>
鳯闕非遥虎符有守便朝賜對詔㫖趣行主上之德<lb/>
意寛仁䑓治之敎條簡易於斯撫字可謂便安載念此<lb/>
州殊非曩日三賢祠在誰希前哲之高風六客堂空无<lb/>
<pb n="KR4d0250_WYG_017-22b"/>
復宦游之樂事旣紛紛於牒訴又汨汨於簿書征𣙜之<lb/>
利日取之若甚多金布之輸歲計之常不足何以免催<lb/>
科之拙庶乎為保障之謀伏遇某官令問冠於朝端名<lb/>
門甲於天下以能治劇兼兩道以裕財其實留中近<lb/>
九重而駐節炎幸縁一日之雅素可竊二天之庇庥雖<lb/>
无御黠馬之嚴稱為能吏願戒烹小鮮之擾加惠齊民<lb/>
　　　荅韓總管<lb/>
假守朱轓將合符於近甸董戎玉帳亦稅駕於是邦方<lb/>
<pb n="KR4d0250_WYG_017-23a"/>
欲謄牋遽勤貽問某官受才英特執德靖㳟系胄出於<lb/>
貂蟬韜略通乎虎豹未際功名之㑹小施整暇之能暫<lb/>
佐中權總千羣之歩騎行登上將護一面之金湯炎老<lb/>
矣无堪懦而不武念仰高之有素幸借潤之可期悃愊<lb/>
所懷編摩莫盡<lb/>
　　　荅魏倅<lb/>
外諸侯之守在於撫字其民半刺史之權所以通行其<lb/>
職辱講同僚之好首䝉枉敎之歡某官世閥光融才猷<lb/>
<pb n="KR4d0250_WYG_017-23b"/>
敏邵展士元之驥未足究其所長題仲舉之輿是宜借<lb/>
以為重何期天幸獲共官聮庶幾繾綣以相依必肯彌<lb/>
縫其不逮瞻風非逺披霧有期胸次所懷毫端莫盡<lb/>
　　　荅長興安吉知縣<lb/>
朱轓蒞事固无取夫煩苛墨綬近民尤貴察其肥瘠欲<lb/>
為循吏難矣願與執事圗之某官行已清修撥繁敏决<lb/>
方縣官之意雖專於保障而郡守之責在拙於催科要<lb/>
當處之適中相與去其太甚黄堂不至束手而无措赤<lb/>
<pb n="KR4d0250_WYG_017-24a"/>
子亦可息肩而少休但使田里无嘆愁之聲不負朝<lb/>
廷有寛大之意佇觀優課即上亨途聊發鄙懷用酬先<lb/>
施<lb/>
　　　荅烏程歸安德清武康知縣<lb/>
隼旟假守偶及戍期鳬舄同僚遽來敎賜某官疏通無<lb/>
滯亷謹自將小試民庸暫行邑事若以仁厚之意寓於<lb/>
催科之間萬户按堵而居不病烹鮮之擾諸公推轂而<lb/>
上何憂展驥之難自顧陳人豈堪劇郡所願同心而共<lb/>
<pb n="KR4d0250_WYG_017-24b"/>
濟必無䄂手以旁觀悃欵之情敷陳罔旣<lb/>
　　　荅項敎授<lb/>
上庠倚席識英才於廣座之中近甸分符得益友於同<lb/>
寮之右引領至止開緘洒然某官行無瑕疵文有警䇿<lb/>
拜優恩而觧褐入膴仕以彈冠自宜登道家之蓬萊乃<lb/>
肯采侯泮之芹藻小褰絳帳使知模範之良間造黄堂<lb/>
必有箴規之助<lb/>
　　　謝王縣丞<lb/>
<pb n="KR4d0250_WYG_017-25a"/>
拏舟甫至素非識面之交曵履相迎遽有贈言之寵為<lb/>
公歛祍而荘誦使我置書而永嘆追憶舊游恍如昨夢<lb/>
乃䝉綴拾其陳迹曲畀褒嘉之過辭見謂全才誠為溢<lb/>
羙是非不詭豈應專於頌而无規直諒相資尚兾有所<lb/>
聞而必告<lb/>
　　　荅嘉興程寺丞<lb/>
蓬户諱窮乆借卿雲之潤竹符分守又依鄰燭之光方<lb/>
欲謄牋遽勤貽問某官䟽通之學雅健之文馳妙譽於<lb/>
<pb n="KR4d0250_WYG_017-25b"/>
搢紳之間无能先者升華貫於荷槖之列姑少徐之自<lb/>
請一麾小觀治最行攽二節入覲清光上以贊朝廷<lb/>
之逺猷下以増鄉曲之榮觀炎貧猶戀禄老復為州自<lb/>
顧繆悠深慮奏刀之折尚祈庇護或能全璧而歸悃欵<lb/>
之情敷陳罔旣<lb/>
　　　交代吳仲寛<lb/>
老上挂冠之請強此行春衆期慿軾之來甚於望歲旣<lb/>
為公而供洒掃敬遣騎以問寒温某官喬木故家渾金<lb/>
<pb n="KR4d0250_WYG_017-26a"/>
厚德寛和樂易恢然有長者之稱詳練清通蔚爾在人<lb/>
材之選自合繼論思於瑣闥胡為煩畫諾於黄堂顧是<lb/>
一州號今三輔衣冠雖衆掣肘者稀金布无贏究心亦<lb/>
辦苐蝗旱之相繼未免凶荒若蠶麥之皆登可无餓殍<lb/>
專俟撫摩於新尹盡蘇彫瘵之窮民恐未駕兩轓而行<lb/>
即聞趍二節之召炎貧猶戀禄倦亦懷歸松菊荒凉桑<lb/>
榆晼晚緬思少壮同難兄題淡墨之名敢意衰遲與執<lb/>
事有合符之契是謂託子孫之好豈徒交季孟之間心<lb/>
<pb n="KR4d0250_WYG_017-26b"/>
曲所懷毫端難盡熈春寒往君子道亨願調護於鼎茵<lb/>
益介綏於戬榖<lb/>
　<lb/>
　<lb/>
　<lb/>
　<lb/>
　<lb/>
　雙溪類稾卷十七<lb/>
</p>
<p>
</p>
  </div>
<div>
                <head>雙溪類稾卷十八</head>
    <p>
<pb n="KR4d0250_WYG_018-1a"/>
欽定四庫全書<lb/>
　雙溪類稾卷十八　　　　　宋　王炎　撰<lb/>
　　啓<lb/>
　　　賀徽州趙守<lb/>
守股肱之郡選擇非輕任肺腑之親藩宣惟允一麾風<lb/>
動千里春回某官系胄出於神明操履同乎寒素以凖<lb/>
繩之行矯貴游之習以經緯之文决英俊之科三緩帶<lb/>
於蓮池一鳴絃於花縣雅懷平進題輿姑駕於貳車治<lb/>
<pb n="KR4d0250_WYG_018-1b"/>
最升聞給餉遂班於六院上欲試之馮翊公非薄於淮<lb/>
陽乃眷此邦今為近輔輿賦之催科已重閭閻之疾苦<lb/>
頗多自明府之開藩聞老甿之相語必寛平而无擾庶<lb/>
彫瘵之有瘳豈止文吳冠漢京之循吏當如毛畢首周<lb/>
室之諸卿炎需次里中受廛宇下百本薤一畦韭方遵<lb/>
奉於教條三鍾粟十束薪又薄沾於稍食其為贊慶罔<lb/>
旣名言<lb/>
　　　回交代周郎中<lb/>
<pb n="KR4d0250_WYG_018-2a"/>
昨登三館幸接英游今合五符又叨交契雖在後難<lb/>
攀乎逸駕然告新必授以成規遥睇茵慿敬修竿牘<lb/>
某官學深聖域文掞國華是謂勝流嘗已紬書於<lb/>
金匱如其小用亦宜演誥於黄麻乃欲訖其外庸<lb/>
而暫違於帝所逺追冉季擅政術於四科高視趙張<lb/>
騰治聲於三輔衆雖詣闕難以借留朝有賜環趣之<lb/>
來覲嘉猷告于后即升獻納之司利澤施于民盡展<lb/>
經綸之藴炎侵㝷未路困吝孤蹤起廢恩深撥繁才<lb/>
<pb n="KR4d0250_WYG_018-2b"/>
短恃有教條之井井可以䝉成更蘄誨約之諄諄使<lb/>
之免戾<lb/>
　　　賀吳興郡王<lb/>
大庭讀命亞傳升華鏤玉増徽慈孝洽兩宫之慶篆車<lb/>
彰采友恭形四海之風盛事流傳歡聲洋溢某官端荘<lb/>
而好禮靜厚而尚仁晨趍辨色之朝其儀唯謹日致承<lb/>
顔之養於志无違屬聖君方駿惠於先猷為太母衍鴻<lb/>
休於顯號令眷懿親之近無踰介弟之賢視公府之多<lb/>
<pb n="KR4d0250_WYG_018-3a"/>
儀未為異數詔王朝之特揖庸示殊恩蕚樓益美於相<lb/>
輝棘位超升而在左慈闈喜懌兹惟系出於孝皇属藉<lb/>
榮華豈止事同於信邸炎贅員間館依德高墉夢斷日<lb/>
邉阻進瞻於衮綉身居林下但傳誦於絲綸<lb/>
　　　通孟守<lb/>
馮軾徐驅鼎來千騎結廬屏處幸受一廛行將伏謁於<lb/>
道周可不通名於記室某官蒞官之清如水接物之和<lb/>
似春於進取也甚亷以宏深其所飬豈不貳邉城之守<lb/>
<pb n="KR4d0250_WYG_018-3b"/>
衞亦嘗提民部之𣙜酤欲訖外庸暫臨近輔仰瞻行闕<lb/>
在今日則地優舊號富州視異時而民瘠先聲所至衆<lb/>
志已孚必知以撫字而為先非曰置催科而不問苐恐<lb/>
未下車之際已聞不俟駕之招炎困吝之餘棲遲於此<lb/>
聴父老扶杖而相語謂史君合符之有期日望班條風<lb/>
行闔境遽䝉謙抑先委貺以五雲之書倍喜衰遲獲託<lb/>
迹於二天之庇<lb/>
　　　與王監丞<lb/>
<pb n="KR4d0250_WYG_018-4a"/>
曩嘗傾盖觧后日邉今獲受廛棲遲宇下可无一紙往<lb/>
徹雙旌某官負卓越之才懷經綸之志萬言落筆四海<lb/>
无人自合横翔徑處紫禁玉堂之上曷為小却尚留清<lb/>
香畫㦸之間惟其所飬者閎深是以獨亷於進取暫臨<lb/>
近輔可訖外庸發摘吏姦如神明撫摩民莫如父母此<lb/>
士庶之所属望亦君侯之所優為苐恐賜環不容煖席<lb/>
炎平生多難垂老投閒属慿軾之鼎來方杜門而屏處<lb/>
阻干典謁莫陪賔從之追趍但與野人共喜閭閻之清<lb/>
<pb n="KR4d0250_WYG_018-4b"/>
晏<lb/>
　　　賀石宰<lb/>
一元天統肇始三㣲百里人和集為多福某官屈金閨<lb/>
之歩武試墨綬之剸裁飛舄將朝鳴絃无事爰體復亨<lb/>
之動以迎泰吉之來氣感荔芸共借此時之冬日隂成<lb/>
桃李姑留嗣歲之春風炎掃軌潛身望門矯首莫持杯<lb/>
而為夀徒削牘以將誠<lb/>
　　　回蔡尉<lb/>
<pb n="KR4d0250_WYG_018-5a"/>
物萌赤色律應黄鍾察其時則隂已極而生陽探其道<lb/>
則復必亨而成泰矧文豪之栁子為吏隠之梅仙宜其<lb/>
迓天正之三㣲可以擁神釐之百順一杯為夀莫陪賔<lb/>
客之下陳尺素馳誠姑綴耄倪之善頌<lb/>
　　　回浮梁趙宰<lb/>
時當亞歲氣變新陽溢父老之懽聲祝令君之介福某<lb/>
官藹才華於天族屈歩武於雷封民不忍欺盖前政之<lb/>
所未有事皆迎觧亦今人之所難能逮兹復反之亨即<lb/>
<pb n="KR4d0250_WYG_018-5b"/>
有泰來之吉舉杯為夀莫陪賀客之聮削牘修辭又在<lb/>
記曹之後<lb/>
　　　回鄭宰<lb/>
山川改觀逢新尹之鼎來田里即安與老農而胥慶稍<lb/>
稽奏記遽辱貽牋某官學識俱高人門兩大宜青雲之<lb/>
直上無白璧之小疵已嘗佩銅墨於日畿聊復寄絃歌<lb/>
於岩邑雖然小却决不乆淹政術素優豈憚煩於盤錯<lb/>
治聲難掩即躐處於清華炎屏迹无堪依仁甚幸非公<lb/>
<pb n="KR4d0250_WYG_018-6a"/>
事不至武城之室殆所當然以老人獲升單父之堂諒<lb/>
難及此尚期一見以寫百懷<lb/>
　　　回浮梁趙宰<lb/>
班厯清䑓肇新歲紀鳴絃壮縣茂介春祺某官由國懿<lb/>
親為時循吏迓三陽之開泰集五福之類升必有裏言<lb/>
豈淹外服念閒居之掃軌幸近花隂想賀客之稱觴徒<lb/>
馳椒頌<lb/>
　　　回鄭宰<lb/>
<pb n="KR4d0250_WYG_018-6b"/>
太史授時肇新歲事令君布政茂介神釐况當㳙日視<lb/>
篆之初即有頒春勞農之喜仁風披拂和氣冲融馴雉<lb/>
田間聲即騰於三異飛鳬天際薦豈待於十竒自顧陳<lb/>
人方依明府一杯為夀愧趍進之莫前尺牘將誠又稽<lb/>
遲而不敏徒深祝頌罔旣名言<lb/>
　　　生朝謝惠詩<lb/>
揆楚客之庚寅適逢初度問堯時之丙子未至疑年䝉<lb/>
分衘䄂之珠璣尚記懸門之弧矢念劬勞於此日倍覺<lb/>
<pb n="KR4d0250_WYG_018-7a"/>
凄凉息飄泊於頽齡已成衰朽過勤祝禱彌極感藏謾<lb/>
談赤松子之長生寥寥安在愧无青玉案之厚報負負<lb/>
何言<lb/>
　　　回石宰<lb/>
一元紀歲符鼎象之取新百里承流協泰爻之廸吉某<lb/>
官清修律己平易近民馴雉中牟方布班春之惠飛鳬<lb/>
葉縣即膺晉晝之榮炎投老薾然依仁幸甚掩荆扉而<lb/>
掃軌坐閱流年想椒醑之稱觴阻陪賀客<lb/>
<pb n="KR4d0250_WYG_018-7b"/>
　　　回鄭宰<lb/>
三朝之始天令惟新百里之間人情胥慶某官凝郎宿<lb/>
之采迓王春之祺椒酒浮杯奉慈顔而介夀葭灰從律<lb/>
導仁氣以發陳自此泰亨宜於晉接靖言羸老阻陪鶴<lb/>
盖之隂徒有賀悰敬致魚書之獻<lb/>
　　　回翟丞<lb/>
送臘迎春於一日之間歲時旣正去故取新於三朝之<lb/>
始福禄攸宜某官恬静自將剛方有守以精練通行於<lb/>
<pb n="KR4d0250_WYG_018-8a"/>
邑事盖回翔乆欝於賢勞兹乘交泰之亨必有允升之<lb/>
吉炎侵尋晚節渉歴年華望松竹以依仁茍安里閈酌<lb/>
桂椒而為夀阻造賔閎<lb/>
　　　回浮梁趙宰<lb/>
鳯厯當三朝之始天令惟新鳬仙撫百里之封人情胥<lb/>
慶某官凝郎宿之采迓王春之祺椒酒浮杯奉慈顔而<lb/>
介夀葭灰從律導仁氣以發陳當内外之修攘兼親賢<lb/>
而晉用旣騰治最必有裏言即乗交泰之亨茂廸允升<lb/>
<pb n="KR4d0250_WYG_018-8b"/>
之吉炎竊依桃李屏處枌榆引領門闌方阻陪於賀客<lb/>
將誠竿牘又反後於記曹<lb/>
　　　回希聖<lb/>
大饗均釐小邦䟽爵方屏處蓽門之陋亦叨分蒲璧之<lb/>
榮敢曰亢宗復青氊之舊物乃䝉共喜貺黄絹之新詞<lb/>
感刻之私敷陳罔旣<lb/>
　　　回鄭宰<lb/>
禄不及親未免抱百年之憾人皆欲夀姑强為一日之<lb/>
<pb n="KR4d0250_WYG_018-9a"/>
懽家童具湯餅於厨中兒輩薦觥籌於席下豈意上勤<lb/>
於執事亦䝉軫念其初生祝以修齡賜之妙語晼晚桑<lb/>
榆之景衰殘蒲栁之姿假寵何多拜嘉有靦高處定勝<lb/>
郢人之白雪許我聞之索居恨无樊素之朱櫻為公歌<lb/>
此若為摧謝第有珍藏<lb/>
　　　謝縣官<lb/>
禄不及於二親終身有憾年又過於七袠來日無多敢<lb/>
意謙撝記其弧矢之初度俯憐衰朽貺以瓊瑶之雅辭<lb/>
<pb n="KR4d0250_WYG_018-9b"/>
自顧蒼顔雖欲具一杯而為夀但無皓齒莫能發三嘆<lb/>
之遺音徒劇感悰曷酬厚施<lb/>
　　　謝士人<lb/>
生我勞瘁悲不見於慈親俾爾夀臧荷曲形於善頌雖<lb/>
耋老歲増其齒而懽悰日去於心敢期褒衮之華尚記<lb/>
垂弧之始自慚衰朽莫能致下叟之辭但有感藏无以<lb/>
報仁人之贈<lb/>
　　　回趙丞<lb/>
<pb n="KR4d0250_WYG_018-10a"/>
時頒鳯厯辰起龍躔適值贊公之賢攝行令尹之事藹<lb/>
然和氣散在東郊宜集春祺用迎夏正况以宗盟之俊<lb/>
兼之吏治之優開泰之亨豈淹外服允升之吉必有裏<lb/>
言俯念陳人又更獻歲舉一杯而為夀莫預進趍裁尺<lb/>
牘以修辭徒深贊慶<lb/>
　　　又<lb/>
龍躔起度鳯厯更端惟我少公之賢暫安吏隠當兹端<lb/>
月之始茂介春祺用乗泰道之亨允廸升階之吉念桑<lb/>
<pb n="KR4d0250_WYG_018-10b"/>
榆之暮景依蘭菊之清芬属以病軀踈於㑹面<lb/>
　　　與趙宰<lb/>
擢秀宗盟撥煩壮縣將寄受廛之迹可稽奏記之㳟某<lb/>
官英俊萃於一門聞望高於同姓漢邸賢王之胄繼以<lb/>
才華慶元上相之家篤於行義宜騫騰於雲路尚盤薄<lb/>
於雷封蒲穀所臨枌榆孔邇旣熟知其疾苦必加惠以<lb/>
撫摩製錦之優即收異最追鋒之召豈待終更炎昨分<lb/>
竹符偶在珂里乃於今日獲際下風老矣无能守蝸廬<lb/>
<pb n="KR4d0250_WYG_018-11a"/>
而屏處喜而不寐幸鳬舄之鼎來<lb/>
　　　賀趙宰<lb/>
璿璣占象天令鼎新榖璧字民春祺輻凑以間平之令<lb/>
德藹卓魯之仁聲上方眷於宗盟棣華競秀人共期於<lb/>
泰吉茅茹同升佇聞趍召之來允協履端之慶念庇身<lb/>
於宇下方屏迹於田間納謁公庭莫預鳬趍之列修辭<lb/>
記室敬伸燕賀之誠<lb/>
　　　賀趙丞<lb/>
<pb n="KR4d0250_WYG_018-11b"/>
迓王春之謹始方値三朝亞郎宿以為丞宜新多福而<lb/>
况宗盟之重且兼吏道之優豈得淹留黄綬之間自可<lb/>
騰踔青雲之上因履端而有慶即趣召以來歸念方却<lb/>
掃於荆扉莫陪旅進雖欲效勤於椒醑徒激懽悰<lb/>
　　　賀趙宰<lb/>
天正一陽方回淑氣雷封百里共溢和聲福以類升道<lb/>
斯來復暫弦歌之小憇即璽詔之遄歸一杯為夀之勤<lb/>
莫陪旅進尺牘修辭之敬薄寫懽悰<lb/>
<pb n="KR4d0250_WYG_018-12a"/>
　　　又<lb/>
時當亞歳律轉新陽沸里社之懽聲増縣公之介福某<lb/>
官聞望高於天族才猷見於雷封人行古鏡之中吏立<lb/>
春氷之上盤根游刃有成不俟於三年要路着鞭來復<lb/>
可期於七日炎投閒已老頼庇為多望賀客之下陳進<lb/>
趍不迨干記曹之清視祝頌惟深<lb/>
　　　又<lb/>
青帝回春黅天司化三朝伊始萬福惟新某官帝室懿<lb/>
<pb n="KR4d0250_WYG_018-12b"/>
親相門華胄自合登日畿而結綬肯來蒞岩邑以鳴絃<lb/>
其清㓗足以為吏師其惠慈足以孚衆志宜迓泰亨之<lb/>
吉即承晉接之榮炎乆矣倦游退而屏處幸桑榆之暮<lb/>
景依桃李之穠隂自憐扶杖而後行阻陪賀客不獲舉<lb/>
杯而為夀徒有祝辭<lb/>
　　　荅劉宰<lb/>
分守江城昔嘗聨事受廛岩邑今獲依仁遽辱緘謄未<lb/>
忘衰朽某官乆懷才諝克紹家聲雖韜藏不急於人知<lb/>
<pb n="KR4d0250_WYG_018-13a"/>
而抱負可供於世用需章交薦終著休聲便殿通班遂<lb/>
升華秩尚安外服亦小試於民庸必有裏言即入登於<lb/>
朝著炎風波跌足林壑藏身以老人可升宓賤之堂敢<lb/>
希眷予非公事不至言游之室可逺嫌疑<lb/>
　　　賀劉宰<lb/>
頒厯清䑓肇興歲事字民壮縣茂輯春祺某官廸德惟<lb/>
新對時有俶孝友内行於閨梱慈祥外洽於閭閻宜乗<lb/>
泰道之亨允廸升階之吉炎受廛耕牧掃軌郊坰椒酒<lb/>
<pb n="KR4d0250_WYG_018-13b"/>
獻酬悵莫陪於下客魚書祝頌敬自逹於中㳙<lb/>
　　　又<lb/>
三㣲之始天正更新百里之間人情懽洽某官中和廸<lb/>
德豈弟宜民榮領金章散仁風於花縣喜隨綵服増介<lb/>
福於萱堂宜即復亨遂膺晉接炎論交惟舊頼庇尤多<lb/>
遥睇賔墀莫奉一杯而為夀仰千記室苐修尺牘以將<lb/>
誠<lb/>
　　　荅詹守<lb/>
<pb n="KR4d0250_WYG_018-14a"/>
歲時告朔謹始三朝宇宙回春後期十日以預迎於協<lb/>
氣可増鬯於繁禧某官近雙闕以開藩迓三陽而交泰<lb/>
占龍躔之常度于以勸耕考象魏之舊章因而布治事<lb/>
施行而有序民觀聴而惟新行即還中寜容乆外炎受<lb/>
廛宇下卧病山中阻造䑓門即首時而展慶謹修竿牘<lb/>
祝眉夀以將誠<lb/>
　　　荅陳宰<lb/>
緬懷先世嘗接迹於朝端今見象賢復受廛於宇下未<lb/>
<pb n="KR4d0250_WYG_018-14b"/>
遑奏記遽辱貽牋某官學自家傳仕由才奮諸公推轂<lb/>
宜騰踔於雲霄百里鳴絃暫徊翔於岩邑靖言弊俗乆<lb/>
負惡聲在賢大夫必不鄙夷其民如古循吏將行平易<lb/>
之政但憂坐席之未暖已見鋒車之鼎來炎與世无求<lb/>
投閒已乆朶雲拜貺念其老病而不遺元日履端知與<lb/>
耄倪而更始<lb/>
　　　謝陳宰<lb/>
絳人甲子嘗有疑年楚客庚寅不忘初度門懸弧矢空<lb/>
<pb n="KR4d0250_WYG_018-15a"/>
思昔日之劬勞袖出珠璣乃辱令君之祝頌度英詞於<lb/>
白雪動清唱於朱唇生也不榮念衰遲之已耄報於何<lb/>
有嘆駢儷之非工<lb/>
　　　賀孔守<lb/>
雞日履端甫應丹天之運龍躔起度即回青帝之春沸<lb/>
闔郡之懽謡介專城之景福某官寛仁廸德樂易近民<lb/>
中朝慶賜之行茂迎協氣近輔藩宣之善必有殊榮迓<lb/>
此泰來宜於晉接佇拜紫泥之詔入登文石之班炎俯<lb/>
<pb n="KR4d0250_WYG_018-15b"/>
念老羸仰依庇護椒杯為夀悵莫與於進趍藜杖扶衰<lb/>
但遥伸於祝頌<lb/>
　　　荅永興鄭宰<lb/>
壮縣鳴絃子姓有續貂之喜窮山掃軌老夫辱烹鯉之<lb/>
音得此為榮若何圗報某官七閩名士兩學勝流旋奏<lb/>
第於南宫宜飄纓於上國雷風盤薄乃亦有三年之淹<lb/>
雲路軒騰終難遏千里之駿由兹入覲必有裏言平遷<lb/>
即上於蓬山小却亦游於璧水炎生平困躓晚節浮沉<lb/>
<pb n="KR4d0250_WYG_018-16a"/>
非宦路之多艱乃拙謀之不耦英才得用尚為衰朽之<lb/>
光來裔不忘永念交承之契<lb/>
　　　納幣<lb/>
瓜葛相依追尋舊好蘋蘩可薦締結新姻乃因媒妁之<lb/>
言遂得閨房之秀炎孫璋麤聞詩禮已登受室之期某<lb/>
人令女素習組紃當遂宜家之好吉諧占鳯美類食魴<lb/>
信必踐言諾重黄金之百菲難廢禮意踰白璧之雙<lb/>
　　　請大媒<lb/>
<pb n="KR4d0250_WYG_018-16b"/>
掌男女之判固藉行媒議婚姻之親必由尊属兼是二<lb/>
者豈同他人可无一言以告下吏炎孫璋年過旣冠麤<lb/>
聞詩禮之傳某人令女歲已及笄自是閨房之秀昨得<lb/>
百金之諾今修五兩之儀仰頼主盟永堅好援<lb/>
　　　媒人<lb/>
合姓有婚姻之好知名頼媒妁之言將欲宜家旣資緩<lb/>
頰今方納吉何以將誠尚冀仁慈特垂容納<lb/>
　　　賀孔守<lb/>
<pb n="KR4d0250_WYG_018-17a"/>
氣回緹室垂半仲冬福集黄堂茂迎亞歲某官以魯國<lb/>
真儒之後居漢庭多士之先姑暫守於武符宜超登於<lb/>
文陛論其道則復必亨而成泰察其時則隂方極而生<lb/>
陽即當趍以還中豈得淹於報政靖言衰朽仰戴帡幪<lb/>
處圭竇以潜身望䑓門而矯首一杯為夀莫陪賔客之<lb/>
下陳尺牘修辭但綴耄倪之善頌其為欣愧罔旣敷宣<lb/>
　<lb/>
　<lb/>
<pb n="KR4d0250_WYG_018-17b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　雙溪類稾卷十八<lb/>
</p>
<p>
</p>
  </div>
<div>
                <head>雙溪類稾卷十九</head>
    <p>
<pb n="KR4d0250_WYG_019-1a"/>
欽定四庫全書<lb/>
　雙溪類稾卷十九　　　　　宋　王炎　撰<lb/>
　　書<lb/>
　　　見程司業<hi>丁亥</hi>
比至都下盖浹辰矣一介之賤仰視朝廷之大夫卿<lb/>
公非介紹則無自而前惟鄉邦之先達則庶幾乎可<lb/>
以進於其庭盖其足迹固嘗屢至於執事之門驚顧<lb/>
却走而不敢遽入竊惟古之為士者將欲進趍於<lb/>
<pb n="KR4d0250_WYG_019-1b"/>
長且貴者之前則必有贄以自將其誠故不懼猖狂<lb/>
之罪而自薦其區區盖嘗聞之天下之勢已高則物<lb/>
下高者不可及而下者不能攀天下之定理也孟子<lb/>
曰孔子登東山而小魯登太山而小天下聖人固无<lb/>
勝物之心也不求勝之則不求小之而彼不能不小<lb/>
焉則是其勢之莫吾抗也聖人知天下之莫吾抗是<lb/>
故返顧其一已之道見其尊而畏其不傳是以未嘗<lb/>
絶天下之求天下之人自愚不肖等而上之為士為<lb/>
<pb n="KR4d0250_WYG_019-2a"/>
賢為聖人其别有四而聖居其極賢者次之為士者<lb/>
又次之愚不肖斯下矣愚不肖人情所甚不欲也而<lb/>
不能免焉則於聖人之道必且絶望於其心其愚者<lb/>
曰吾惟智不足也而聖人則曰是何害於明者丁寜<lb/>
而詔之烏知其不足以有見也其不肖者曰吾惟力<lb/>
不足也而聖人則又曰是何害於敏者徐徐而進之<lb/>
烏知其不足以有行也李翺皇甫湜之不能幾乎韓<lb/>
愈也侯芭之不能幾乎揚雄也公孫丑萬章之不能<lb/>
<pb n="KR4d0250_WYG_019-2b"/>
幾乎孟子也固也而終身得以自託於其門曰韓曰<lb/>
揚曰孟非固卑其道以狥人也其道則未嘗不高其心<lb/>
則未嘗自高盖其術固自夫子傳之矣自有生民以來<lb/>
未有天子之盛也得夫子之道而深者曰顔淵而止爾<lb/>
曰曾參而止爾曾顔之賢固不可以多得也天下之愚<lb/>
不肖者不足以道授之而可以授之者又難乎其人然<lb/>
則夫子之道其將何以傳嗟夫秘其道而不以傳天下<lb/>
且議聖人以為吝傳其道而不能廣天下又議聖人以<lb/>
<pb n="KR4d0250_WYG_019-3a"/>
為私吝則學者无所望而不敢求私則學者苦其難而<lb/>
不肯求天下皆无所求於聖人則亦何貴於聖人其无<lb/>
所貴於聖人也聖人不恤也而道之不傳聖人能自己<lb/>
於心乎吾决知其不能也貨殖之賜短䘮之予學稼學<lb/>
圃之遲其見陋而非逹其說甚鄙而不足觀而其有求<lb/>
於夫子也夫子未嘗絶之不絶其求故不拒其來而夫<lb/>
子懼門人之不知其心故曰二三子以我為隠乎吾無<lb/>
隠乎爾其為顔淵曾參也非夫子之厚之也其不能為<lb/>
<pb n="KR4d0250_WYG_019-3b"/>
顔淵曾參而為賜予之徒也非夫子之薄之也夫子之<lb/>
心存則夫子之道存曰孟曰揚曰韓吾以其道望之矣<lb/>
以其心而許之矣士非生乎其世非見乎其人而皆知<lb/>
其為孟為揚為韓者為其以道而傳於天下也生斯世<lb/>
也見斯人也可以自託於其門逆謂其不以道而授之<lb/>
也奚可哉不能傳之以其道是天下无聖賢也天下何<lb/>
嘗无聖賢昔者歐陽子以古學先天下而南豐之曾眉<lb/>
山之蘇在其門天下皆曰歐陽子即韓子也蘇子以文<lb/>
<pb n="KR4d0250_WYG_019-4a"/>
章先天下而宛丘之張淮海之秦濟北之晁在其門天<lb/>
下又皆曰蘇子即歐陽子也夫天下之士惟其來之廣<lb/>
也故所得者多二君子之門來者盖無絶法也是故天<lb/>
下之英才皆在焉必曰如是四五人者而後獲進於其<lb/>
門則天下之後學固將掃迹於先進之庭何者此固有<lb/>
以絶之也執事之名滿天下天下皆曰今日之程子即<lb/>
前日之歐陽子蘇子也炎也不佞或可以自託於程子<lb/>
之門而附名於不朽其道之深者雖未敢與聞而其淺<lb/>
<pb n="KR4d0250_WYG_019-4b"/>
者願有承於議論之餘子游曰子夏之門人當洒掃應<lb/>
對進退則可矣抑末也本之則無如之何子夏曰噫言<lb/>
游過矣盖非其離本未以為二也君子之於道也其趍<lb/>
必有途其進必有階其歸必有地無所趍何以進無所<lb/>
進何以歸趍者其明也進者其行也而歸者其至也其<lb/>
至則為學之力其明其行則為敎之功執事幸恕其狂<lb/>
而與之所以請益所以質疑則非書之所能盡言執事<lb/>
幸勿罪其瀆而許之干冐師嚴不勝戰越<lb/>
<pb n="KR4d0250_WYG_019-5a"/>
　　　見洪宰<lb/>
炎所居去邑纔十里而遥閤下視事旣一載而炎通名<lb/>
於閽吏者僅一再以為賢令尹不可干以私而炎亦无<lb/>
所事乎私謁至於僕僕然拜伏以為㳟苛禮也閤下於<lb/>
炎乎无責為是故其進見也䟽雖然抑嘗聞之凢事可<lb/>
以誦言而无怍者則為公炎也不敢謁以其私今將有<lb/>
公事情義至切有不容黙者閤下幸而垂聽炎請言其<lb/>
詳夫王氏家于婺源之武水者逾十世而炎一房獨困<lb/>
<pb n="KR4d0250_WYG_019-5b"/>
弱不能振田土之存者无幾而自高曾以下其墳墓皆<lb/>
為強有力者所奪百年之木縱㝷斧焉以為材未拱把<lb/>
者亦剪焉而薪蒸之環其地加鋤耰以為桑麻菽粟之<lb/>
畦町塊然孤塚殆將剗而夷之矣嗟乎人誰无祖其害<lb/>
乃若是酷也過其下使人痛心墮睫不能止退而太息<lb/>
以思為之切齒不平然隠忍不發者私心盖有待也故<lb/>
至于今而後敢愬焉盖不可不愬者凢三而可畏者亦<lb/>
三所可恃則有一夫為人子孫其祖考墳墓殘毁于他<lb/>
<pb n="KR4d0250_WYG_019-6a"/>
人之手隂拱而不誰何是忘本也忘夲則不義不義則<lb/>
不祥此不可不愬者一也舉宗伯叔父曁羣從昆弟衆<lb/>
矣而迫於飢寒者過半炎始竊一第皆交相賀曰祖考<lb/>
尚有靈也哉繼自今墳墓必可以完今三年矣而攘奪<lb/>
者如初故宗族又以是來責此不可不愬者二也死者<lb/>
其无知乎則已矣如有知固曰待子孫之能自立者雪<lb/>
耻焉不然地下之目必不瞑此不可不愬者三也不可<lb/>
不愬者三然且不敢愬故曰可畏者亦三畏浮議畏怨<lb/>
<pb n="KR4d0250_WYG_019-6b"/>
仇畏訟而不勝何也訟非可已而不己之事也彼囂囂<lb/>
者不知其故必以為喜訟夫喜訟鄉黨自好者不為而<lb/>
炎肯為之乎不為何可受此名故曰畏浮議犯強有力<lb/>
者之鋒與之爭一旦之是非其力孤其為敵者衆是禍<lb/>
之招也故曰畏怨仇雖然古語有之禮義不愆何恤乎<lb/>
人之言則浮議可畏尚可以无畏无故而摶犬賁育有<lb/>
難色刺虎以救其親怯者奮臂而直前則怨仇可畏亦<lb/>
可以无畏所可畏者其惟訟而不勝矣乎有不平而訟<lb/>
<pb n="KR4d0250_WYG_019-7a"/>
以求直也一訟之不勝再訟之又不勝則終身氣塞而<lb/>
止矣故隠忍不發者為是故也至于今而後敢愬盖亦<lb/>
有所恃而一發之閤下剛不可犯明不可欺而將之以<lb/>
公老胥黠吏不得一揺手㺯法而強宗豪族皆惕息䑕<lb/>
伏无敢動凡事之屈有閱數令尹不能直者一旦而伸<lb/>
炎之所恃者在此故敢訟而无疑盖嘗觀春秋至於強<lb/>
大之兼小弱者如取根牟取邿取剸聖人皆直書不諱<lb/>
特書屢書不殺不以侵不以伐而以取為文者志其奪<lb/>
<pb n="KR4d0250_WYG_019-7b"/>
之易也奪者可怒見奪者可矜使聖人行王法以正其<lb/>
罪其地必有歸矣晉實據虎牢春秋以鄭書楚實兼彭<lb/>
城春秋以宋書吁春秋之㫖盖於是焉表㣲閤下執古<lb/>
經義以佐律斷獄弊訟必權其是非曲直之平炎得其<lb/>
所恃不見其所畏求直夫不可不愬之事向之隠忍不<lb/>
發也非緩而今之决於訟也非狠然理之所在寜過乎<lb/>
不敢毋過乎敢寜詳審熟慮於初母徒悔于其終炎猶<lb/>
慮閤下未審已之情如是其切而不平者如是其甚也<lb/>
<pb n="KR4d0250_WYG_019-8a"/>
故將訟于庭而先言其詳且炎以為天下之事强則易<lb/>
振弱則難立積弱則難立也滋甚何者勢不便而氣先<lb/>
索也炎固備嘗險難者也强有力者嘗陽擠而隂中之<lb/>
至于今日方痛定不敢忘亦不敢報氣之索乆矣恃閤<lb/>
下之剛之明之公而釋其畏心閤下幸而留聴豈特某<lb/>
與宗族舉手加額以无忘閤下之德九原如有知也或<lb/>
者其猶結草以報焉<lb/>
　　　見張南軒<lb/>
<pb n="KR4d0250_WYG_019-8b"/>
炎聞少事長賤事貴不肖事賢有願見之心不可有亟<lb/>
見之意外不失人内不失己然後其道兩盡是故學者<lb/>
謹之三揖而進一辭而退古人於去就之際有義以權<lb/>
之禮以為節也炎㓜而學學而仕非為道也而出於為<lb/>
貧是故浮沉於下位不敢求當世君子之知而敷文劉<lb/>
公惠然顧之衆人之中引而進之炎之所以事劉公者<lb/>
有公事而无私請劉公亦察其麤能安於分義也而以<lb/>
其不肖之名聞於下執事執事者以劉公之言為信以<lb/>
<pb n="KR4d0250_WYG_019-9a"/>
炎為可敎也亦引而進之炎於是踴躍一來其意以為<lb/>
學問而非敢有他求也炎嘗聞學聖人之道若顔子曾<lb/>
子則見而知之若孟子則聞而知之孟子之後道之正<lb/>
統絶而不傳由漢以來士非不學而所以學者不以章<lb/>
句而以言語文章章句之學膠於陳言而不知古人之<lb/>
用心其以言語文章為重者亦未能入聖人之門而窺<lb/>
見其奥也今世論道學所傳學者往往曰自孟子之後<lb/>
漢有揚氏唐有韓氏然揚子以言語求道韓子以文章<lb/>
<pb n="KR4d0250_WYG_019-9b"/>
求道惟以言語求道故為法言曰吾以擬論語也為太<lb/>
𤣥曰吾以凖易也无西子之美而效其嚬亦増其醜而<lb/>
已矣惟以文章求道故為之說曰易竒而詩葩盤誥聱<lb/>
牙而春秋謹嚴與荘騷太史一槩而論之而六經之㫖<lb/>
晦矣且言語非不可以求道而道則非言文章非不可<lb/>
以求道而道則非文何者不落其華不探其實也炎之<lb/>
所謂學者不過舉子事業云爾言語之辨也文章之工<lb/>
也而其技極矣道則未之有見也夫易始於伏羲明於<lb/>
<pb n="KR4d0250_WYG_019-10a"/>
文王書始於堯舜詩始於商周而春秋筆削於夫子方<lb/>
其未有易書詩春秋也而禹臯陶伊周之徒其學何從<lb/>
得之數君子者為聖為賢靜而正心誠意動而開物成<lb/>
務天下之故不能眩其所見之明成敗死生不能揺其<lb/>
所立之固也則其學固有超乎言語文章之外而得之<lb/>
心傳黙授者炎返而求之心索之以思茫然其未有得<lb/>
也故願見先生而請益焉炎以為學道者其始必有所<lb/>
傳而其終有以自得之有所傳者學之方而自得之者<lb/>
<pb n="KR4d0250_WYG_019-10b"/>
其至也孟子之學傳於子思子思傳之曾子曾子則親<lb/>
見聖人而師之一貫之妙夫子不以語門弟子雖賜之<lb/>
逹不與也而獨以告曾子曾子曰唯一唯之外曾不容<lb/>
聲而門人問焉乃以忠恕語之忠恕非一也非一則曷<lb/>
為語之忠恕非一而可以入道故也子思之所傳者忠<lb/>
恕爾曰中庸曰至誠子思有以自得之孟子之所傳者<lb/>
中庸爾曰盡心曰飬性孟子有以自得之故曰自得之<lb/>
則居之安資之深取之逢其原而自得實難其入有門<lb/>
<pb n="KR4d0250_WYG_019-11a"/>
則其初不可无傳也盖自孟子之後道之正統絶而不<lb/>
傳二程先生鳴道於伊洛之間則道之正統絶而復傳<lb/>
今世語伊洛之學者非无其人然其下者不見於踐履<lb/>
其高者未免於差也夫不見於踐履則言逺而㫖近似<lb/>
逹而實蔽而不免於差則將以明道適以害道而已矣<lb/>
先生之學其傳之也得其宗其行也力其守也篤其自<lb/>
信也堅此今世學者之指南也語曰君子食無求飽居<lb/>
無求安敏於事慎於言就有道而正焉夫學者於其所<lb/>
<pb n="KR4d0250_WYG_019-11b"/>
見毫釐有所必討懼其差也故必即有道者正之况未<lb/>
有所見者而可无以發其聵聵乎炎為舉子時廹於伏<lb/>
臘之不給甘㫖之無以奉親也而假館於他人之門得<lb/>
學之功十三及出而為吏雖不敢一日捨學而嬉然有<lb/>
公家之事食其食亦不敢茍也而得學之功十一今將<lb/>
挈其孥以歸杜門却掃于歙山之陽早作夜寐以求増<lb/>
益其所未能䇿勵其所不逮是故願一見先生以發藥<lb/>
其愚夫櫽括多枉木不然則不直良醫多病夫不然則<lb/>
<pb n="KR4d0250_WYG_019-12a"/>
不瘳聖賢之門來者无絶法也先生以為可教而敎之<lb/>
則幸矣論十篇以為贄固以占其是非也詩曰高山仰<lb/>
止景行行止先生之道四海學者之所尊仰也詩曰中<lb/>
心藏之何日忘之先生肯賜之敎誨之言炎不敢不奉<lb/>
以周旋也干冐台嚴不勝悚懼<lb/>
　　　見林鄂州<hi>子中</hi>
炎聞物无必貴亦无必賤荆山之玉天下之至貴也而<lb/>
方其未有所遇也獻之者三刖其足不龜手之藥天下<lb/>
<pb n="KR4d0250_WYG_019-12b"/>
之至賤也而及其有所遇也用之者裂地而封物之貴<lb/>
賤无定如此炎推求其故而為之太息以悲夫天下之<lb/>
士誰肯甘心於无聞然不幸而无所遇則困於布衣沈<lb/>
於下寮卒與草木俱腐者不可勝計幸而有所遇則䇿<lb/>
足於青雲之上取富貴立功名者千百人之中不能一<lb/>
二也嗟夫士欲有聞於當世誠可謂至難也已炎生十<lb/>
五年而學為文三十有二年而僅登進士之科犬馬之<lb/>
齒四十而蹭蹬於九品之賤激昻之氣已衰飛騰之念<lb/>
<pb n="KR4d0250_WYG_019-13a"/>
已絶矣天假之幸獲趍走於明公之門不惟奉令承敎<lb/>
可以免罪又辱矜憐而奬提之炎之始望本不及此夫<lb/>
木落故榮水涸故溢月虧故生虫蟄故伸天下之理得<lb/>
失相乗窮通相因損益相權也炎之不才自揆無以求<lb/>
知於當世之君子於無所僥倖覬覦之中而獨遇明公<lb/>
人所賤而肯貴之人所弃而肯收之豈不龜手之藥或<lb/>
可以裂地而不止於洴澼絖耶貴賤在炎之終身而可<lb/>
否在明公之片言隻字炎不敢不言亦不敢凟也㕍之<lb/>
<pb n="KR4d0250_WYG_019-13b"/>
不鳴則不才而金之踴躍自言則不祥不言則是不鳴<lb/>
也言之之凟則是踴躍也明公必有以處此矣雜文一<lb/>
編因以為贄非敢以為文也干冐台嚴不勝恐慄<lb/>
　　　上林鄂州<lb/>
炎一介書生始出而從仕獲居属吏之末无半面之識<lb/>
无游談之援无葭莩之奥助无左右之先容明公察其<lb/>
臨事不茍而信其亷謹无他取其寸長而略其所短降<lb/>
辭色以待之無以異於哲父察兄之愛其子弟古人所<lb/>
<pb n="KR4d0250_WYG_019-14a"/>
謂知己者不過是也雖然士之遇知己也固難而不負<lb/>
知己者尤難炎退而深思熟慮求可以獻其區區之誠<lb/>
者而未有以藉口今有所聞於道路之言亦不敢黙抑<lb/>
嘗聞之不可以言而言謂之妄可以言而不言謂之隠<lb/>
妄非也隠亦非也何者有所隠則不忠也炎荷明公知<lb/>
而愛之豈可不忠於下執事事有利害關於民而出於<lb/>
明公之所專行者不揆愚戇輒有所言不識明公肯恕<lb/>
其狂而聴之乎且天下之事不過利害兩端而已矣有<lb/>
<pb n="KR4d0250_WYG_019-14b"/>
利則行有害則止天下莫不知其然惟利害之相半者<lb/>
不可不審也自紹興中經界之法一行而江浙閩蜀之<lb/>
地寸量尺度无有隠漏惟湖右之田屢經兵火蕩為瓦<lb/>
礫之場鞠為草萊荆棘之墟狐狸所居豺狼所嘷人煙<lb/>
幾絶故經界之法不行焉比年以來朝廷寛恤州縣<lb/>
招誘四方之流移者稍稍聚集而疆畎漸修然民之占<lb/>
田者往往廣作四至侵耕冐佃故租賦不均而爭訟不<lb/>
息明公盖憂民之不能無擾也故以請之於朝立為三<lb/>
<pb n="KR4d0250_WYG_019-15a"/>
月之期而使民自陳占田之多而不自陳與自陳而不<lb/>
實不盡則告者得田浮浪之人而告焉不得田而得賞<lb/>
炎以為明公之意本以利民而求息詞訟然詞訟未必<lb/>
遽息也竊聞閭巷誹謗之議皆曰使民違期而不陳彼<lb/>
且以不陳告之先期而自陳彼且以不實不盡告之夫<lb/>
民雖自陳而有不實不盡者盖湖右之地旣未嘗方量<lb/>
凢佃田者只以十分紐計為畆炎未知明公欲民自陳<lb/>
之實之盡者必以六十歩為角四角為畆歟抑亦只紐<lb/>
<pb n="KR4d0250_WYG_019-15b"/>
計分數多増苗役歟夫苟止於紐計分數多増苗役則<lb/>
凢自陳者若用畆角打量隠漏尤多告訐者得藉以為<lb/>
辭官吏亦无由可絶其辭也若必積歩為角積角為畆<lb/>
則去年户部看定葉承議所請已曾行下謂方量之法<lb/>
恐至括責搔擾不可施行今欲遽用歩角打量民田則<lb/>
與行經界之法何異哉必不得已使民依方量之例有<lb/>
十畆之田必以十畆自陳有百畆之田必以百畆自陳<lb/>
而後欲告者無所容其喙竊恐民有所甚不堪也夫田<lb/>
<pb n="KR4d0250_WYG_019-16a"/>
野之利病惟出入於田野者能知其詳且今占田之廣<lb/>
大抵其初斬荆棘翦草萊而耕之固有以數十畆為一<lb/>
畆者雖接次自陳然猶以數畆為一畆本欲誘民使耕<lb/>
故寜捐閒地以予之而不欲校賦役之多寡然毎畆所<lb/>
輸於官者役錢以四百八十文為率苗米以一斗為率<lb/>
<hi>崇陽如此他邑恐多寡不齊</hi>而計其所得於田者膏腴之田一畆收<lb/>
榖三斛下等之田一畆二斛若有田不能自耕佃客稅<lb/>
而耕之者毎畆所得一斛二斗而已<hi>有牛具糧種者主客以四六分得一</hi>
<pb n="KR4d0250_WYG_019-16b"/>
<hi>斛二斗若無牛具糧種者又减一分</hi>且以三斛計之秋熟之時糶榖一斛<lb/>
得錢二百五十足是二斛之榖方能辦一畆役錢餘有<lb/>
一斛用以輸米一斗凢諸色費用皆取辦於是若以四<lb/>
角為畆毎畆所收盡以輸納猶不能足况下等之田所<lb/>
收不多佃客耕之者其入尤少民何以堪其責哉大抵<lb/>
湖右之田與江浙閩中不同雖有陸地不桑不蠶不麻<lb/>
不績而卒歲之計惟仰給於田縁其地廣人稀故耕之<lb/>
不力種之不時已種而不耘已耘而不糞稊稗苗稼雜<lb/>
<pb n="KR4d0250_WYG_019-17a"/>
然並生故所藝者廣而所收者薄豐年樂歲僅可以給<lb/>
一或不登民且狼顧非江浙閩中之比也今江浙閩中<lb/>
之田毎畆所納役錢不過三四十文所納苗米不過二<lb/>
三升而已未有納役錢五百苗米一斗者則湖右之民<lb/>
占田雖廣亦一畆供數畆之稅矣或曰江浙閩中苗役<lb/>
雖輕然有夏秋税絹與折帛茶租銀錢及豆草之属至<lb/>
於絲綿紬布隨其土産之所有者各有所輸其數不鮮<lb/>
也是則然矣然江浙閩中能耕之人多可耕之地狹率<lb/>
<pb n="KR4d0250_WYG_019-17b"/>
皆竭力於農毎畆所收者大率倍於湖右之田又其秋<lb/>
熟而收新陳之交而糶所得緡錢較之湖右則又數倍<lb/>
矣兼其人旣勤於本業必蠶必績故所輸雖多而民力<lb/>
可辦是未可以一律齊也然炎世家於徽江東之人也<lb/>
竊見比年中産之家困於輸賦之難舉債鬻産以應縣<lb/>
官之期限者十室而五在彼猶有所不堪則此土之人<lb/>
不少有以優之不可也夫御乆安之民者其法猶可嚴<lb/>
撫新集之衆者其令不可急何者寛之則聚而急之則<lb/>
<pb n="KR4d0250_WYG_019-18a"/>
散故也向也惟患地之不闢民之不集故誘之使至今<lb/>
也耕墾猶未能徧則責其占田之多而開告訐之門民<lb/>
其能無觖望乎夫浮浪之人游手而不事生業无頼而<lb/>
喜訟平時惟恐無以挾持良民之短長今明告之曰我<lb/>
許爾告人占田之多者爾能告吾以賞與爾又明告之<lb/>
曰所得之賞凢百緡夫訐人之罪而已獲厚利彼何惮<lb/>
而不告哉是官之所得者不多而民被其擾有不勝言<lb/>
者矣或者必曰使民有田者自陳以實雖喜訟之徒亦<lb/>
<pb n="KR4d0250_WYG_019-18b"/>
不能告也是不然今使人有百畆之田必以百畆自陳<lb/>
而後實以九十有九畆自陳謂之不實不盡可也則可<lb/>
告者連墻接屋矣如盡其實以自陳民力不堪逃者必<lb/>
衆自陳必實因人之告籍其田而歸之於官苗役旣重<lb/>
誰復承佃已墾之田一二年又復荒而不耕則是自陳<lb/>
不實所以長告訐之風自陳必實又以致逃移之患二<lb/>
者均有害也炎以謂若欲優厚於民則往年李顯謨所<lb/>
請之說為善凖乾德四年詔書誘民開耕已耕之田更<lb/>
<pb n="KR4d0250_WYG_019-19a"/>
不通檢夫寜使官之所入者少而不使民弃田而不耕<lb/>
故曰此優厚於民之說也若欲斟酌其中而處之則去<lb/>
年戸部看定胡知軍所請之説為善凢民田之荒者立<lb/>
限一年如一年之外猶荒而不耕許人陳請仍不許請<lb/>
己耕熟田夫熟田雖多而不問荒田不荒而可奪故曰<lb/>
此斟酌其中之説也若欲盡其詳則莫若盡行方量而<lb/>
以分數從輕起税夫方量則均均則詞訟可息以分數<lb/>
從輕起税則民不告病民不告病則安其業而不至於<lb/>
<pb n="KR4d0250_WYG_019-19b"/>
流移故曰此盡其詳之説也雖然前之二説在明公旣<lb/>
不可以復行而後之一説在明公亦未可以遽議幸而<lb/>
明公之敷奏欲民自陳畆角而未曾該説打量炎有二<lb/>
策敢以為獻其一欲乞明出牓文行下諸縣詳諭民以<lb/>
自陳之説凢隠匿之多者則十畆之田使之再増十畆<lb/>
百畆之田使之再増百畆如隠匿之少者則十畆之田<lb/>
使之再増五畆百畆之田使之再増五十畆<hi>崇陽通城蒲圻大率</hi>
<hi>如此他縣可増益者不能盡知</hi>所陳已及此數雖有告者却而不受則<lb/>
<pb n="KR4d0250_WYG_019-20a"/>
民有所恃頼矣其一欲使民自計在戸之田所收之數<lb/>
若干田隣保明同共罪罰自陳于官令佐總其一縣之<lb/>
大數以均敷其租於舊額之外而倍増之則公家固有<lb/>
所益矣不必待姦民之告訐也然増田之䇿不能无欺<lb/>
其事簡而易行均税之䇿可以无偏其事繁而難舉更<lb/>
在明公擇而用其一說不然寛其期限兼是二説以喻<lb/>
民使之各從其便而行焉則可矣捨是非特長告訐之<lb/>
風致流移之患也以崇陽一縣言之又有甚可慮者聞<lb/>
<pb n="KR4d0250_WYG_019-20b"/>
之土人曩者人煙㫁絶荆棘彌望暴客嘯呼出没於其<lb/>
間白晝操戈殺人掠取財物縣之官吏非特熟視而不<lb/>
敢誰何且惴惴然不能自保紹興末有鄭提幹者來治<lb/>
是邑始置鎗手防護數與賊闘无慮殺數十人自是盗<lb/>
賊之蹤稍絶然所謂鎗手者多流徙而至者也今一旦<lb/>
窘於賦役且散而他之則道塗鄉落不能无枹鼓之警<lb/>
也炎之愚何足以謀事然荷明公知而愛之是以馳心<lb/>
於門下懷不能已輒有所言不然以属吏之卑望專城<lb/>
<pb n="KR4d0250_WYG_019-21a"/>
之重兢兢焉奉令承敎猶恐有咎豈敢若是喋喋哉干<lb/>
犯台嚴无所逃罪<lb/>
　　　見劉司業<hi>文潛</hi>
炎聞為下能緩於求知為上能急於求士則踈賤者必<lb/>
不見遺而所謂賢且才者皆可以有聞於當世自夫上<lb/>
之求士也略而下之求知也重夫然後貴賤之交始離<lb/>
而不合而士之湮没老死而无聞者始衆盖當今之世<lb/>
爵位通顯而號為當路之貴人者其自處甚高而微官<lb/>
<pb n="KR4d0250_WYG_019-21b"/>
小吏之事之者趍走於門廡之下傴僂而升堂屏息拱<lb/>
手而却立其勢若不可聆其謦欬之音而冀其一顧間<lb/>
有預使令䝉薦寵者問其所自則宦學之舊也姻黨之<lb/>
私也權要之請求也茍无是其見遺也必矣故夫布衣<lb/>
寒士孤立而無援者學而仕仕而求逹也實難幸其自<lb/>
知之明自信之堅則寜不逹而止爾而不肯撓而為非<lb/>
自知之不明自信之不堅則相率而為躁競茍可以媒<lb/>
身者无所不為而恬靜剛介有守之士不以為僻則以<lb/>
<pb n="KR4d0250_WYG_019-22a"/>
為拙矣家有拱璧其直千金韞櫝而藏之扣人之門而<lb/>
願鬻則其物必賤士誠顧其中而稍有所挾豈其果於<lb/>
自輕其身不知進退去就之有義窮通之有命也而逐<lb/>
逐焉舍己以狥人則其人之賢否不問可知矣炎新安<lb/>
之賤士也流落湖外于今二年其仕不居人之先其齒<lb/>
不居人之後固不敢謂自知之明自信之堅者苐惟其<lb/>
至愚不肖无以求知於當世是故進則不敢有僥倖之<lb/>
心退處其賤而安焉明公持節鼎來未踰時也而道路<lb/>
<pb n="KR4d0250_WYG_019-22b"/>
往來者之言曰今之君子是是而非非見惡必怒聞善<lb/>
必喜未有如明公之别白无疑也炎方以未得進見於<lb/>
堂下為恨繼又聞之太守林矦通守趙矦忘炎之亡用<lb/>
而以其姓名聞於執事明公不待識其面目而以二矦<lb/>
之言為信遂有意於收録之甚矣明公急於求士殆不<lb/>
啻在下者急於求知也然炎於此有所甚喜而繼之以<lb/>
懼夫明公居今之世不狥今之俗其學足以明天下之<lb/>
至正其氣足以全天下之至剛其節足以守天下之至<lb/>
<pb n="KR4d0250_WYG_019-23a"/>
直後進之士尊而仰之如太山喬嶽惟恐不獲附託於<lb/>
門墻炎獨何為者未及拱揖拜伏於前明公乃欲一舉<lb/>
手而振之泥塗之中此天下之至幸也豈特炎以為喜<lb/>
僚友交游實為炎喜之雖然明公以部使者之尊亷訪<lb/>
一路此天子耳目之寄也有所可否好惡所以示天<lb/>
下之公豈其於一介无聞之士獨私喜之而私與之其<lb/>
與之也則必有以望之也而炎也為貧而仕携其孥以<lb/>
就斗升之粟其計本以糊口而其愚且不肖无所堪用<lb/>
<pb n="KR4d0250_WYG_019-23b"/>
也明公有以望之而炎无以應固懼夫見與之亟其不<lb/>
免於見弃之驟矣雖然此小人之過計也君子之於人<lb/>
也待之以恕而不嚴茍嚴矣其望之者厚而責之者重<lb/>
人始病乎為善之難而至於自弃君子惜其自弃也故<lb/>
待之者恕則望之者輕而責之者不詳其可用也則用<lb/>
之其未可用而可敎也姑敎之炎以為士之自立於世<lb/>
而著見於不朽者有三其上以德其次以功又其次以<lb/>
言有德賢者之事也有功才者之事也旣不能賢又不<lb/>
<pb n="KR4d0250_WYG_019-24a"/>
能才其身未寒其名先沒矣故嘗畢力於區區之空言<lb/>
而其文之鄙陋近不可以行於今逺不可以傳於後者<lb/>
則无師法之病也孟子曰大匠誨人必以規矩學者亦<lb/>
必以規矩是故奔走而來齋心而有請也幸明公授以<lb/>
規矩而使之守之非明公之不遺㣲賤則炎隨羣而進<lb/>
逐隊而趍而已矣不敢若是凟也干冐威嚴無所逃罪<lb/>
惟執事者貸之<lb/>
　<lb/>
<pb n="KR4d0250_WYG_019-24b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　雙溪類稾卷十九<lb/>
</p>
<p>
</p>
  </div>
<div>
<head>雙溪類槀卷二十</head> <lb/>
    <p>
<pb n="KR4d0250_WYG_020-1a"/>
欽定四庫全書<lb/>
　雙溪類槀卷二十<lb/>
　　　　　　　　　　　　　宋　王炎　撰<lb/>
　　書<lb/>
　　　上劉司業<lb/>
炎嘗聞富貴則安榮貧賤則困苦其勢然也人情不甚<lb/>
相逺誰不欲釋其所困苦者而趍其所安榮者然自一<lb/>
命之士等而上之至於天子之宰輔其為富貴始極而<lb/>
<pb n="KR4d0250_WYG_020-1b"/>
天子之宰輔天下之人豈可盡躐等而進居其位聖賢<lb/>
以為使人仰視其上之富貴而不以為過俯顧其身之<lb/>
貧賤而不以為歉不可无以節其情之逐逐也故明義<lb/>
命之説以示天下曰可則求不可則止量已審分无僥<lb/>
倖以争其所欲者義也求之有道矣而得與不得特未<lb/>
定也得與不得未定雖智力无所施焉者命也士誠安<lb/>
於義命則其未達也亦徐徐云爾於中无躁心其卒於<lb/>
不達亦悠悠云爾於中无怨心自夫義命之説不明於<lb/>
<pb n="KR4d0250_WYG_020-2a"/>
天下而後士之羞貧賤而茍富貴者不可復禁甚矣夫<lb/>
風俗之弊也今世之士自其為學之初取古人紙上之<lb/>
陳言手抄而口誦其身之所營其心之所思无非為利<lb/>
達計爾試於有司幸而在選則其求進之心愈亟今朝<lb/>
廷之法必用舉主三人而後許其關陞既關陞矣又用<lb/>
舉主五人而後許其改官自改官而上其階秩始可以<lb/>
歳月積久而得之則夫未脱於選人者固以舉主為重<lb/>
也所重在此則所急在此患其求之不得也於是有䛕<lb/>
<pb n="KR4d0250_WYG_020-2b"/>
辭諂説以為説遇事詭随以為容求諸公貴人之書以<lb/>
為之推輓談義命於今日人不掩口而笑其迂者幾希<lb/>
而聖賢之敎芻狗矣且夫薦舉之法本以捜羅天下淹<lb/>
滯之才及其既弊士不安於義命而惟茍得之為貴故<lb/>
其姓名之登於奏牘者固雜出於賢不肖能鄙之間也<lb/>
必賢者能者得之則人無覬覦自夫雜出於賢不肖能<lb/>
鄙之間有所謂尋常庸流者亦幸而獲進無惑乎士之<lb/>
不安於義命而亟於有求也士誠居山林事枯槁長往<lb/>
<pb n="KR4d0250_WYG_020-3a"/>
高蹈而不返其亦可以無求矣一出而從仕欲少伸其<lb/>
所懷則不能䄂手緘口而无求此炎所以猶有望於明<lb/>
公也且炎之不才容貌不足以動人而言語不足以自<lb/>
文其甘心於貧賤久矣天假之幸明公不弃其不才而<lb/>
許其趍走於馮茵之側瞻望顔色粹然以温聽敎誨之<lb/>
言清明和緩而不怒則炎之有求誠未可以不安義命<lb/>
自疑也明公閲人見其眉睫而知其肺肝炎之可取而<lb/>
不弃與夫可弃而无取无以逃執事者之照察矣然非<lb/>
<pb n="KR4d0250_WYG_020-3b"/>
飾其不腆之辭則无以自見其區區之情惟明公不以<lb/>
為不安於義命而矜之幸甚干冐台嚴不寒而慄<lb/>
　　　上蘇郎中<lb/>
炎聞仕於州縣者雖㣲官小吏莫不各有其職不稱其<lb/>
職而居其位竊位也而食其禄竊祿也郡文學不聽獄<lb/>
訟不治金榖仕者類曰是其職簡静而易為而其才不<lb/>
足以趣辦一切者亦樂於居之人往往指目之曰是職<lb/>
大抵不才者之委也然自大體觀之朝廷開設學校所<lb/>
<pb n="KR4d0250_WYG_020-4a"/>
以養人才厚風俗将於是乎在人才之不成風俗之不<lb/>
美為敎官者則亦有罪矣炎不肖備員庠序方其始至<lb/>
不能有所建明有所更革是則猶有可諉者曰當路之<lb/>
人未能通也諸生之能鄙賢不肖未能辨也是以姑徐<lb/>
徐云爾今将一年矣猶黙黙在此視學校之弊不能舉<lb/>
手一有所為啓口一有所言不謂之竊位竊祿可乎故<lb/>
其職有不可不為不可不言者請試陳之惟郎中聽焉<lb/>
其一曰本學聚生員溢於百人所恃以為倡率者其大<lb/>
<pb n="KR4d0250_WYG_020-4b"/>
則正錄直學經諭其小則齋長諭也而法度不立升黜<lb/>
不正為大職事者多以請託經營而得之其人非有行<lb/>
義可觀文學可取足以為諸生之法者也而諸生之中<lb/>
因春秋二補而入學者又不能无假手之弊故雖市井<lb/>
庸流或得以竄名寄籍於其間聚而食者賢者常少不<lb/>
肖者滋多欲以法度繩之則謗議起矣不然則牒愬興<lb/>
矣玩習為常恬不知怪而士風掃地無遺故父老之愛<lb/>
其子弟與夫鄉曲之善士自愛其身者視學校望望然<lb/>
<pb n="KR4d0250_WYG_020-5a"/>
去之招之且不肯來况欲其以補試而住學破供乎今<lb/>
者秋試之後請告而歸者十且六七炎以為於此時招<lb/>
致士類之賢者而使充大小職事之闕員以倡率諸生<lb/>
則庶幾喧躁浮競鄙薄之風可以一變今采諸公論而<lb/>
得之者无慮二十餘人或志氣堅正或操守淳篤或聞<lb/>
識淹博或文采秀麗雖不能盡識其面目然公論所與<lb/>
則與夫請託經營以求為職事者固萬萬不侔矣此事<lb/>
在炎雖可以專行然有所甄别黒白分明則不肖者有<lb/>
<pb n="KR4d0250_WYG_020-5b"/>
所不樂必䑓府主張其説不為浮議所揺而後士人修<lb/>
㓗博習者可以使之朋來矣其二曰仕之在官者士之<lb/>
在學者凡有祿必有職也無職而有祿不可以與而與<lb/>
之傷惠矣不可以取而取之傷亷矣今潭之學有學賔<lb/>
者二三人在外而請俸者也有養老者十人無職事而<lb/>
得俸者也夫此十餘人者率之以事則曰吾老者也不<lb/>
當以事相凂裁之以規矩則曰吾老者也不得以法相<lb/>
䋲甚者倨傲簡誕无所不至而月取俸錢三緡總而計<lb/>
<pb n="KR4d0250_WYG_020-6a"/>
之月費近四十緡使一學之財用有餘捐此四十緡以<lb/>
與之猶可以不計今財用己竭矣以生徒百員為率則<lb/>
俸雇供給之類月俸四百餘緡歳度用五千餘緡而雜<lb/>
有支費不與焉而所得於府者與所歛於白地者近三<lb/>
千緡爾其餘則取給於所收之米舊米之可糶者倉廩<lb/>
既空而此十數人者無職事而月取俸焉如執劵以責<lb/>
償莫敢少緩其期此誠不可不削也雖然是十數人者<lb/>
或孤老可憐或利吻可畏或險薄可猜若决於削去其<lb/>
<pb n="KR4d0250_WYG_020-6b"/>
俸則謗詈不旋踵而騰踴矣此誠不可以遽削也然朝<lb/>
廷近㫖凡職事在學令所無者皆罷焉學賔養老俱非<lb/>
著於學令者也茍隠黙而不言䑓府亷而知之炎則有<lb/>
不奉條令之罪矣且以職事論之直學掌一學之出八<lb/>
經諭分一六之講説而月得兩緡齋長諭主一齋之事<lb/>
務而月得一緡彼十餘人者為其老而優之許其住學<lb/>
破供是豈不可乃月以三緡與之雖直學經諭反有所<lb/>
不若不已過乎况又有年未七十實未嘗老粗有生理<lb/>
<pb n="KR4d0250_WYG_020-7a"/>
實未嘗貧而因緣在學規圖三緡之獲則尤鮮亷寡耻<lb/>
矣是又不可不削者也夫予之則喜奪之則怒則怨人<lb/>
情大抵然也今一旦削其俸給則此數老者之怨怒萃<lb/>
焉炎固不敢避也事无細大使人人俱欲避怨而市恩<lb/>
則僥倖之門不窒矣惟䑓府主炎此議斷在必行則庶<lb/>
幾節冗食减虚費可以少寛一學財用之急矣其三曰<lb/>
本學自湘西遷于郡城者逾四十年而殿堂門廡至于<lb/>
齋舍往往損弊不可不修使學之錢榖有餘猶難於興<lb/>
<pb n="KR4d0250_WYG_020-7b"/>
工况匱乏乎故熟視其弊无如之何夫道宫佛廬金碧<lb/>
相映而先聖之殿御書之閤書生之室頽敝不支此炎<lb/>
所以有感也然計其用度欲略葺之非千緡不可少加<lb/>
工焉其費又再倍於是此炎所以不得不有所請而難<lb/>
於遽言也曩者侍郎李公在此炎乘間一言之李公曰<lb/>
方修郡治復修貢闈俟二役既畢則次修郡庠炎由是<lb/>
不敢再有所請在今日則不可以復黙也炎寒鄉之晚<lb/>
出也家世中衰為貧而仕非敢激昻奮發趍赴事功然<lb/>
<pb n="KR4d0250_WYG_020-8a"/>
汨汨随俗備員素餐心亦耻之近者望見郎中之顔色<lb/>
温然以和侍坐聽言又諄諄然不倦是亦可以有言矣<lb/>
故其事目具之公牘而其情曲折見於此書惟少垂頃<lb/>
刻之暇俯賜采覧察其區區之懷而不拒其僣凟之罪<lb/>
不勝幸甚干冐威嚴无任戰慄<lb/>
　　　又<lb/>
炎嘗謂學而欲仕仕而欲達天下之情一也然達者常<lb/>
少不達者常衆則亦有由矣韓淮隂國士也不遇蕭相<lb/>
<pb n="KR4d0250_WYG_020-8b"/>
國則終身一都尉爾張柬之竒才也不遇狄梁公則終<lb/>
身一司馬爾士之浮沉於下寮者雖當世之豪傑且不<lb/>
能自奮况碌碌而無竒者乎故掃門以見相君執御以<lb/>
事先達非躁且䛕也刮磨滌濯借之聲光其勢固有待<lb/>
也郎中用心之公如權衡用智之明如止水士非賢且<lb/>
才者雖有竿牘之薦葭莩之援牙頰之助未始一舉手<lb/>
引之則固嚴於所取矣雖然郎中家世之光融人物之<lb/>
俊偉後進者望之以為龍門此炎之不肖所以亦起掃<lb/>
<pb n="KR4d0250_WYG_020-9a"/>
門執轡之念也且炎新安賤士也挹英風聞髙誼願自<lb/>
託者有日矣備員侯泮而王節之光實照臨之此天畀<lb/>
以幸㑹也然炎承乏垂及一年方其始至望郎中之顔<lb/>
色淵然而静辭氣肅然而簡退而思之曰是上下之情<lb/>
未通也欲有請焉而未可既數月顔色凜然而嚴辭氣<lb/>
愀然而厲退而思之曰惟其不才而取弃也欲有請焉<lb/>
而不敢比者望郎中顔色盎然以和辭氣衎然以樂退<lb/>
而自喜曰是可以言其私矣失今不言是自弃也抑又<lb/>
<pb n="KR4d0250_WYG_020-9b"/>
聞之龍泉太阿之劍天下之利也方其埋於牢屋之下<lb/>
曽頑鐵之不若也一旦雷張二人者知之則騰而為紫<lb/>
氣變而為蛟龍世皆驚焉人之有所遇猶夫物之有所<lb/>
遭也郎中其進之歟則炎命之通也其弃之歟則炎命<lb/>
之窮也通窮之占决於今日不言則无以自見多言則<lb/>
凟矣干冐威嚴不勝恐懼<lb/>
　　　上王右司<lb/>
炎聞六經載事之簡嚴而用法之精宻者莫過於春秋<lb/>
<pb n="KR4d0250_WYG_020-10a"/>
春秋於城一邑築一䑓一囿作一觀新一廐无不謹而<lb/>
書之僖公賢君也在位三十二年雖新作南門亦筆之<lb/>
以示貶以為有國者當惜民力節財用也至於泮宫敝<lb/>
而修之春秋无見焉則无譏乎爾矣不惟无譏魯頌四<lb/>
篇皆美僖公而泮宫之詩居一焉非不役民力費財用<lb/>
也無譏於春秋而有美於頌何也天子之學曰辟雍羣<lb/>
天下之士而敎之諸侯之學曰泮宫羣一國之士而敎<lb/>
之故學校者人才所從出風俗所從始也學校之廢則<lb/>
<pb n="KR4d0250_WYG_020-10b"/>
无以養人才厚風俗故青衿之譏見於鄭風而泮宫之<lb/>
美著於魯頌今之州郡古諸侯國也郡有校官即侯國<lb/>
之泮宫也潭衡湘㑹府也使節帥符蒞焉其學校宜崇<lb/>
麗顯敞始足以稱价藩之體今為屋數百楹養士溢百<lb/>
人而先聖之殿御書之閣師生之廬寖以頽剥炎以為<lb/>
此䑓府所宜垂意也或曰今之學校文具爾非實能養<lb/>
人才厚風俗也方州縣用度告乏而欲用工於學校其<lb/>
事緩而不切其言亦迂而不足知時變矣炎竊以為未<lb/>
<pb n="KR4d0250_WYG_020-11a"/>
然夫因其敝而修之其為費尚輕也少緩歳月俟其大<lb/>
壞則必當更造大壞而不更造以㑹府之學校而鞠為<lb/>
荆榛不可也必更造之其費視今數倍矣此不可不修<lb/>
者一也道宫佛屋其徒竭力為之丹碧相照而先聖之<lb/>
居熟視其敝不過而問焉可乎且先聖所為尊於萬世<lb/>
者固不在乎屋宇之閎麗然上漏下濕生徒肄業者无<lb/>
以庇風雨焉則青衿散矣此不可不修者二也夫告朔<lb/>
之禮雖廢而餼羊不可不存敎養之法雖壞而學宫豈<lb/>
<pb n="KR4d0250_WYG_020-11b"/>
得聽其自壞哉郡文學未必人人不能訓導也諸生未<lb/>
必人人不能率敎也葺屋廬以待之則養人才厚風俗<lb/>
者其意尚存此不可不修者三也且所修之費嘗試計<lb/>
之矣畧葺之度用千緡加工焉其費當倍於是䑓府有<lb/>
意為之其事亦无甚難者炎寒鄉晚出家世中衰為貧<lb/>
而仕黙黙在此且一年矣右司持節鼎來炎旅進退於<lb/>
屬吏之中辱降辭色眷予之是以敢有所請惟少垂頃<lb/>
刻之暇察其區區之懷而恕其喋喋之罪不勝幸甚干<lb/>
<pb n="KR4d0250_WYG_020-12a"/>
冐威嚴流汗无地<lb/>
　　　上薛大監書<lb/>
炎聞朝廷之法度官吏之規矩䋲墨也無小大行乎規<lb/>
矩之内則名正而義順出乎䋲墨之外則无名而義悖<lb/>
吏之賢否政之美惡民之從違皆於此乎决炎出於一<lb/>
介孤生學古入官固非其所能而三尺之法當畏而守<lb/>
之則亦固知之矣不幸擇地不審逐來臨湘臨湘陋邑<lb/>
也有名之財州專之无名之須縣任之自早至暮凡所<lb/>
<pb n="KR4d0250_WYG_020-12b"/>
以對吏民者不復論敎化不暇謀撫字不及議獄訟又<lb/>
不及語催科惟違法以取錢物則汲汲焉炎固嘗言之<lb/>
大監則固嘗知之矣近准朝㫖為闕乏之縣减无名之<lb/>
須憲使直閣丁公方行下問而大監鼎來炎遂可以脱<lb/>
身於罪罟之中此不可覬覦之福也炎雖未獲侍慿茵<lb/>
望顔色聆謦欬然大監所以待之者如門下士而炎所<lb/>
以自待者亦曰身盖薛公之客也故有不可覬覦之福<lb/>
遂有不可覬覦之請惟大監試垂聽焉炎之所請者不<lb/>
<pb n="KR4d0250_WYG_020-13a"/>
過有三而已矣其一曰本縣令佐之俸給鋪兵之添支<lb/>
馬綱之批支一歳約用米凡三百斛雇夫匠用水手所<lb/>
支之數不在焉税米盡赴州倉送納舊來州司計縣下<lb/>
截撥百斛繼而又削其半今日縣邑之窘无錢者有之<lb/>
矣未嘗无米者也春夏間倉庾空然令佐或至闕食而<lb/>
鋪兵馬綱无米可攴遂不免折支官錢一升十文夫支<lb/>
米本色也攴錢折攴也錢又不足减尅其直違法也使<lb/>
䑓既為减无名之須而禁其違法之罪則鋪兵馬綱至<lb/>
<pb n="KR4d0250_WYG_020-13b"/>
於无米可支而折錢无錢可攴而减尅則又不免違法<lb/>
矣欲乞台慈照炎所申公狀行下本州許本縣截留米<lb/>
正耗共三百斛以充一歳官兵馬綱之用則非特不至<lb/>
闕乏炎亦可以免於罪戾矣其二曰本縣前此无名之<lb/>
錢凡有八色一曰馬草錢使司既為本縣蠲之矣二曰<lb/>
捕盗錢三曰招軍錢四曰陳設錢憲司既為本縣蠲之<lb/>
矣五曰揀汰使臣錢六曰煮酒錢本州以上供為名而<lb/>
取之事屬總所名曰上供未敢有請七曰供給錢八曰<lb/>
<pb n="KR4d0250_WYG_020-14a"/>
遥領錢此二者歸於本州公庫縣既不可有違法之取<lb/>
則將何以應无名之求且委守臣節浮費以寛屬縣則<lb/>
近降指揮也責官吏以遵法奉令則近日詔書也今若<lb/>
蠲此二項則於縣可以少寛而於本州所謂上供送使<lb/>
留州之財備公家經費者初无所損若䝉台㫖行下豈<lb/>
特炎受其賜百姓亦深受其惠矣其三曰本縣夏税盡<lb/>
歸州庫送納陸地水田紐計家業皆當納絹此則上供<lb/>
之物也今也不納絹而納錢乃於常賦之外本縣又敷<lb/>
<pb n="KR4d0250_WYG_020-14b"/>
上供絹七十二疋州无本錢抛下在縣縣无價錢支散<lb/>
在民而白行科敷西而江陵東而鄂渚皆无是也朝廷<lb/>
方禁違法之事詔令森嚴則夏税絹既折納價錢而額<lb/>
外白敷上供絹帛其法乎抑違法乎尹鐸之為晉陽宰<lb/>
也其説曰為堡障不為繭絲今炎之為令也反是為繭<lb/>
絲不為堡障上則有違於法下則有歉於民内則有愧<lb/>
於心炎今照本縣夏税有絹不納本色而折納價錢元<lb/>
額不過五十二疋二丈而已矣今計毎歳本州所納之<lb/>
<pb n="KR4d0250_WYG_020-15a"/>
数凢二百九十六疋折價錢一千四百八十貫文比之<lb/>
元額増至六倍今若䝉使司行下上户成端疋者使之<lb/>
納本色下户合零者使之納價錢既可以得錢又可以<lb/>
得絹於上供初无所損而於民户深有益但於本州羡<lb/>
餘之數㣲有所虧爾此計之善者也凢炎之所言者非<lb/>
獨為一己之利盖一縣之利也非獨為一時之利盖久<lb/>
逺之利也且炎之終更有日矣然為一縣之長則當任<lb/>
一縣之責是以不得自謂將去而不言雖然炎之言民<lb/>
<pb n="KR4d0250_WYG_020-15b"/>
之所願而非州之所樂也前日違法而有取則得罪於<lb/>
民今日慮其違法而有言則得罪於州然抑有説焉何<lb/>
者易于之為益昌令也有詔𣙜茶易于焚之夫焚天子<lb/>
之詔若有司議法當得大不恭之罪易于不顧而行之<lb/>
其意曰焚詔之迹雖若犯義焚詔之心則在愛民不察<lb/>
其心而論其迹罪之可也略其迹而原其心恕之可也<lb/>
太守之賢亦必有以察炎之心矣而二天之庇則實有<lb/>
望於門下是以敢僣言之干冐威嚴不勝戰懼<lb/>
<pb n="KR4d0250_WYG_020-16a"/>
　　　上盧岳州<lb/>
炎近䝉使府差人索前官任内舊欠錢物自惟下邑屬<lb/>
吏升沉去留有福有禍皆在判府之頥㫖豈敢不敬以<lb/>
承命惟其窮乏之甚无所從出是以詳悉申稟乞賜蠲<lb/>
除方懼以螳螂之臂抗隆車之轍得罪无疑乃䝉頒賜<lb/>
誨劄封示使牒仰見薫慈待遇之厚然尚未賜蠲免炎<lb/>
是以不懼再三冐凟之罪猶欲有所開陳更乞少霽威<lb/>
嚴以終其説炎竊謂州府財用必取之邑邑之財用必<lb/>
<pb n="KR4d0250_WYG_020-16b"/>
取之民上有所取下所不可辤也然臨湘財用則无所<lb/>
從出何也夏秋租税縣下所謂常賦也而臨湘不然夏<lb/>
科有錢秋科有米一文一粒以上並赴使州交納无常<lb/>
賦可催无奇零可取无羡餘可得无滲漏可察財用无<lb/>
所從出一也酒𣙜征税縣下所謂生財之源也而臨湘<lb/>
不然一市百家无十金之肆一鄉千户无百鍾之藏既<lb/>
无交易商旅不來况又阻以團山窖港二渡客旅出於<lb/>
管下者東自鴨欄西自道仁磯取㨗以行不入縣門所<lb/>
<pb n="KR4d0250_WYG_020-17a"/>
收税錢每日不過數百至一緡極矣榷酒之利除米麹<lb/>
柴水之外每日不過得數緡之息爾則財用无所從出<lb/>
者二也除此二者既无所從出其他如魚湖之利可以<lb/>
供版帳之定數此則華容之所有而臨湘之所无者也<lb/>
如茶山之利可以補經總制錢之失額此則平江之所<lb/>
有而臨湘之所无者也不免因詞訟乞丐錢物以充月<lb/>
觧而臨湘民訟又且至少固有終日坐於庭而无一紙<lb/>
牒訴者偶然有之分决曲直遂乞錢物身為長吏官號<lb/>
<pb n="KR4d0250_WYG_020-17b"/>
親民職當撫字而自蚤至夕汲汲然惟以乞覔錢物為<lb/>
事此何等舉措哉上有戾於法下有愧於民中有歉於<lb/>
心炎所以亟欲求去者盖為此也况入四月以後江水<lb/>
泛漲商旅不行農桑之務民在田野縣市寂然謂之荒<lb/>
月於匱乏之中又最匱乏之時而責其補觧舊欠則其<lb/>
勢尤難幸遇判府萬間之庇汗顔茍祿其罪多矣月觧<lb/>
見在无欠炎也何能皆判府覆護之賜也然究心趣辦<lb/>
亦己不遺餘力矣而責以前官之舊欠若之何而承命<lb/>
<pb n="KR4d0250_WYG_020-18a"/>
哉譬如尫羸之人荷檐而趣方以顛沛隕穫為憂而又<lb/>
曰其力未盡也必使之身負百鈞日趍百里則折骨絶<lb/>
筋而死矣且據使府行下所欠者千緡更除豁權官任<lb/>
内所支俸錢所欠亦止五六百緡爾在使府得此未必<lb/>
大有所益在陋邑辦此則不翅如挾山超海之難也在<lb/>
使府蠲此未必甚有所損在陋邑免此則不翅尫羸之人<lb/>
一旦獲釋重負也再三違使府之命當受誅譴然茍且<lb/>
承命他日决无以應則亦終不免於得罪是以首䑕於<lb/>
<pb n="KR4d0250_WYG_020-18b"/>
依違之間卒一吐其情而告也且縣庫之錢公家之物<lb/>
也分文以上悉留以申觧歸府為長吏者第視簿書守<lb/>
管鑰焉爾若其有餘不肻申觧即其意謂何今方日夕<lb/>
憂慮以不足為患非有餘而貯蓄之也夫順之則喜違<lb/>
之則怒者世俗之情也順之不喜違之不怒惟其是而<lb/>
已矣此大賢君子之心也炎是以无畏懼而一言之如<lb/>
䝉大造特賜蠲免非特炎之幸亦一邑之幸也况判府<lb/>
之入覲有期矣敷奏之間必及荆湖之利害為聖天子<lb/>
<pb n="KR4d0250_WYG_020-19a"/>
極言之使无名之科敷或如江陵一州派之人户或如<lb/>
鄂渚一州責之酒税而科罰獻助之説不行焉豈惟臨<lb/>
湘一邑之幸乃一州四邑无窮之福也干犯威嚴罪不<lb/>
可恕不勝戰慄<lb/>
　　　上章岳州書<lb/>
炎近准使府帖行下本縣截撥月觧版帳錢貫收糴米<lb/>
約一千碩炎已嘗具因依供申訖今䝉台判及簽㕔所<lb/>
議行下未賜蠲免且炎身為屬縣賤吏事无巨細自合<lb/>
<pb n="KR4d0250_WYG_020-19b"/>
惟命是從所以未敢承受台㫖收糴上件米斛非敢故<lb/>
違使府指揮照得臨湘雖名為縣元來止係巴陵一鄉<lb/>
上半鄉依傍山林今歳雖云成熟然土廣人稀開墾未<lb/>
徧僅能自足下半鄉邉近江湖被水浸蕩或彌望絶粒<lb/>
不收貧民見己艱食本縣管下委是无可收糴此其不<lb/>
能糴者一也况其地僻陋井邑蕭條商賈米船泝江而<lb/>
上則聚於鄂渚沿江而下則先經由華容巴陵本縣所<lb/>
來者不過通城步擔而已步擔所般能有幾何粗可以<lb/>
<pb n="KR4d0250_WYG_020-20a"/>
濟被水人户收糴目前日食官司茍下收糴之令則步<lb/>
擔之夫日下持疑未必便來縱使其來而官悉糴之則<lb/>
千碩未必可集而被水之民則有飢而無所告糴者矣<lb/>
此其不能糴者二也上鄉之民方以來春不給為憂下<lb/>
鄉之民正以目前不聊生為患近日炎奉命按視水傷<lb/>
兼又議行賑糶民方日夜望官司有以利己也今未有<lb/>
以利之而遽曰和糴與民争收於艱糴之時則民必曰<lb/>
知縣前日之議賑糶欺民也不然胡為於災傷之地而<lb/>
<pb n="KR4d0250_WYG_020-20b"/>
反和糴耶民既失望來春老弱或至流移餓死萬一有<lb/>
意外之患丁壮或至攘奪則炎何所容身此其不能糴<lb/>
者三也江西玉沙之民方脱水患收取魚鮮道臨湘蒲<lb/>
圻之境以易通城之米邑民猶有聚議欲官止其洩今<lb/>
官若收糴窮民固未敢有詞然豈能无怨此其不能糴<lb/>
者四也且炎食公家之禄任公家之事又有判府台㫖<lb/>
使令豈得不盡心力而為之况炎向年為崇陽簿嘗攝<lb/>
曹職于武昌是時吕判院為守令炎收糴二十萬斛炎<lb/>
<pb n="KR4d0250_WYG_020-21a"/>
受其責不一月而辦盖以舟車商賈之聚故也今千碩<lb/>
之米比二十萬碩二百分之一爾然糴於无米之地艱<lb/>
糴之時則雖欲盡心力為之事必不辦此炎所以惴惴<lb/>
而慮喋喋而請也雖然炎亦豈敢无説而徒不任事自<lb/>
湖南至於鼎澧茍非歉歳則商賈興販艫舳如雲水溢<lb/>
則必由華容水落則必出巴陵官茍置場收糴則千碩<lb/>
之米可談笑而得也與其分抛於臨湘无米之地艱糴<lb/>
之時而收糴歩擔者固有間矣炎一介孤寒技能无取<lb/>
<pb n="KR4d0250_WYG_020-21b"/>
獲𨽻下邑以茍寸禄譬如孤根易揺徒手可抜也弱羽<lb/>
見墜虛絃可落也所恃者判府太中廣厦萬間之庇爾<lb/>
非不知承順敎令以為一時容悦之為利不然則重得<lb/>
罪然今日以為可辦而他日米或不集有誤使府指凖<lb/>
則其得罪又必无所逃仰惟判府剛毅能行天下之至<lb/>
公寛洪能受人之盡言仁厚能憂民之疾苦炎是以敢<lb/>
再三有請伏惟台慈憐其情而察其意之无他特賜蠲<lb/>
免不惟逭炎一身之責上則不誤使府他日之經費下<lb/>
<pb n="KR4d0250_WYG_020-22a"/>
則為臨湘一邑之利干冐台嚴俯伏俟命<lb/>
　　　上劉岳州<lb/>
炎嘗謂君子畏義中人畏法小人犯法而趍利天下之<lb/>
君子常少小人常多故為國者不可廢法所以禁其趣<lb/>
利而道其畏義君相立法者也内則御史外則監司行<lb/>
法者也郡守奉法以治其屬縣縣令奉法以撫其民民<lb/>
㣲矣與令最親去郡守逺去監司又逺去朝廷則又大<lb/>
逺令賢歟則法存而民安是為國培護其根本也不賢<lb/>
<pb n="KR4d0250_WYG_020-22b"/>
歟則法廢而民擾是為國戕其根本也天下之為令者<lb/>
不能皆賢然違法不顧惟岳州四縣為甚就四縣言之<lb/>
惟臨湘尤甚和糴上供米實無價錢湖北一路皆然无<lb/>
議焉可也詞狀到官則買印紙耕牛倒死則納綱觧錢<lb/>
此特其小小者爾无議焉可也其他違法者殆不可累<lb/>
數詞訟已畢獻助版帳錢一也報役已滿獻助版帳錢<lb/>
二也牙儈里正攬户給價直之半歳買聖節銀三也公<lb/>
吏里正攬户僧寺歳敷煮酒錢四也僧寺師巫月納醋<lb/>
<pb n="KR4d0250_WYG_020-23a"/>
錢五也屠户科買聖節猪羊給價直之半六也四時祭<lb/>
祀猪羊亦給價直之半七也冬至節儀不給價錢獵户<lb/>
名下科敷鹿鹿八也知通以下公用里正名下科絹工<lb/>
匠名下科漆九也塑画春牛里正名下科敷工匠雇錢<lb/>
十也上供煮酒里正名下科敷米本十一也馬綱經過<lb/>
大小保名下科敷榖斛十二也上供絹於正税外又於<lb/>
上户名下白行科敷十三也役人雇錢錢㑹中半支出<lb/>
暗行尅落十四也鋪兵添支馬綱批支縣倉无米折支<lb/>
<pb n="KR4d0250_WYG_020-23b"/>
官錢其錢又无窠名每升折錢十文十五也夫豈他處<lb/>
之為令者皆亷㓗而臨湘之令皆貪汙他處之為令者<lb/>
皆長厚而臨湘之令皆刻薄其弊則固有由矣縣有二<lb/>
税不得受納歸之於州魚湖之利不得移用歸之於州<lb/>
營田之麥不得移用歸之於州州專有名之財而縣應<lb/>
无名之求一曰馬草錢派之於縣二曰招軍錢派之於<lb/>
縣三曰捕盗錢派之於縣四曰陳設錢派之於縣五曰<lb/>
㨂汰使臣錢派之於縣六曰供給錢派之於縣七曰遥<lb/>
<pb n="KR4d0250_WYG_020-24a"/>
領官錢派之於縣八曰醋息供給錢派之於縣九曰上<lb/>
供絹𣲖之於縣夫此九項初无名色財非天降非鬼輸<lb/>
不取諸民於何取之本州又立在版帳書之青册立定<lb/>
期限斷不可違違法之罪大而緩欠錢之禍小而速為<lb/>
縣令者寧避小禍而不顧大罪循習至今凢數十年臨<lb/>
湘之令其難甚矣臨湘之民其窮久矣今者奉朝廷之<lb/>
德意承外䑓之約束曰馬草錢則漕䑓為縣蠲之曰招<lb/>
軍錢曰捕盗錢曰陳設錢則憲䑓為縣蠲之而縣之不<lb/>
<pb n="KR4d0250_WYG_020-24b"/>
以法取者惟上供絹无錢可支不以法給者惟鋪兵馬<lb/>
綱无米可支其他則一文以上不敢違法而使州之於<lb/>
縣奉承德音於縣則未有所减放此炎所以不能无言<lb/>
也曰揀汰使臣錢曰煑酒錢州以上供為名此𨽻於總<lb/>
所本州未可减免至於供給錢五十貫文州之公庫有<lb/>
之遥領官錢十貫文州之公庫有之其取之也於上供<lb/>
無益其免之也於上供无損不審判府能為縣免之可<lb/>
乎况惟聖㫖丁寧明詔守臣節浮費以寛闕乏之縣今<lb/>
<pb n="KR4d0250_WYG_020-25a"/>
此兩項錢貫以供公庫之用不審判府裁節所費以寛<lb/>
屬縣可乎昔者聖人之作易也損上益下其卦謂之益<lb/>
揖下益上其卦謂之損判府於公庫之用薄有所損然<lb/>
上以推廣朝廷之德意下以寛屬縣之匱乏又其下以慰<lb/>
斯民之願望一舉而有三善焉不審判府能聽愚直之<lb/>
言乎夫出言軟美雖剛直之士初惡之終或喜之季布<lb/>
之於曺丘生是也盡言切直雖公正之士初喜之終或<lb/>
怒之司馬温公之於蘇子瞻是也夫為人如司馬温公<lb/>
<pb n="KR4d0250_WYG_020-25b"/>
可謂賢矣猶不能虛心以受盡言然則盡言者固无有<lb/>
聽之者歟前輩謂李文靖淡然无欲王沂公屹然不動<lb/>
其人品在温公上使世而有斯人則盡言者可以容其<lb/>
喙矣然則炎之言固以二公望於門下者也不審判府<lb/>
能容而无怒乎且炎為外縣小吏本州財計不能知也<lb/>
二税之所入幾何魚湖之所入幾何𣙜酤之利得无有<lb/>
虧折否征商之利得无所滲漏否炎皆不得而知之但<lb/>
供給遥領官錢每月共六十貫文本縣不可妄取則其<lb/>
<pb n="KR4d0250_WYG_020-26a"/>
辦之也難公庫裁節所費則其捐之也輕故不避誅譴<lb/>
敢有所言盖以君子之好義固判府之所優為而中人<lb/>
之畏法炎不敢不自儆也恭讀今月二十三日詔書到<lb/>
縣曰奉法遵令无或不䖍倘有違戾當置重典天威不<lb/>
違顔咫尺敢不戒哉敢不懼哉惟其言之狂妄罪不可<lb/>
逃俯伏待命不勝恐懼<lb/>
　<lb/>
　<lb/>
<pb n="KR4d0250_WYG_020-26b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　雙溪類槀巻二十<lb/>
</p>
<p>
</p>
  </div>
<div>
                <head>雙溪類槀巻二十一</head>
    <p>
<pb n="KR4d0250_WYG_021-1a"/>
欽定四庫全書<lb/>
　雙溪類槀巻二十一　　　　宋　王炎　撰<lb/>
　　書<lb/>
　　　上劉岳州<lb/>
炎竊謂臨湘敝邑也炎拙吏也以拙吏爲敝邑事之不<lb/>
集宜也其無敗事者非能也直幸爾近准朝㫖爲命監<lb/>
司守臣爲闕乏縣分蠲減無名之錢而禁其違法聚歛<lb/>
之事舉岳陽四縣臨湘闕乏之尤也炎備員於此三年<lb/>
<pb n="KR4d0250_WYG_021-1b"/>
矣前此違法取財下則懼人户之訟訴上則憂臺府之<lb/>
按劾今日議臣有請聖天子有命洗滌其既徃之罪而<lb/>
禁止其將然之非炎將逡廵而去矣雖緘黙不言可也<lb/>
然喋喋不已干冐威嚴以取不韙之誅炎誠有罪又况<lb/>
縣令賤有司也今太守古諸侯之貴也其於属吏喜則<lb/>
有福怒則有禍炎何苦不觀氣色而有狂瞽之言哉願<lb/>
判府少霽威嚴容炎畢其說炎之初至官也視其庫<lb/>
則無錢視其庾則無粟視其市井則百家之聚終日<lb/>
<pb n="KR4d0250_WYG_021-2a"/>
閴然視其西境則烟火蕭條老稺菜色其心爲之愴然<lb/>
以悲問之於吏則蹙額而言曰本縣縁有版帳無名之<lb/>
錢官司所以煎熬也問之於民則蹙額而言曰本縣縁<lb/>
有版帳科罰之錢百姓所以重困也問之父老究其弊<lb/>
所從來則曰吾邑之病其所從來者久矣二稅歸州受<lb/>
納此焚林竭澤之舉也加之以馬草煮酒供給錢而縣<lb/>
則大困矣又加之以揀汰使臣招軍捕盗等錢而縣不<lb/>
復可以支吾矣前此知縣有受命而不敢之官者侯通<lb/>
<pb n="KR4d0250_WYG_021-2b"/>
直馬宣教李承事是也有以病而丐去者胡宣教是也<lb/>
有以按劾而罰者井宣教是也有以憂慮而物故者張<lb/>
通直是也炎聞此悚然而懼其初也不敢共職首䑕久<lb/>
之既已交割度其不可為也欲以尋醫去官申聞本州<lb/>
至於再三而前史君盧大夫不容其去是以勉彊在此<lb/>
至於今日自早至夜對邑人汲汲然以乞覔錢物為事<lb/>
而不及其他此何等舉措哉不暇憐民而心實自憐如<lb/>
粘<graphic n="KR2365" url="https://raw.githubusercontent.com/kanripo/KR-Gaiji/master/images/KR2365.png" mimeType="image/png"/>之禽投穽之獸不特不能脱去而已性命殆不可<lb/>
<pb n="KR4d0250_WYG_021-3a"/>
保也故因朝㫖既下反復思念縣中公私俱困皆因<lb/>
無名之需幸而當可言之時因循不言縱一身可以茍<lb/>
免如邑人何如後人何况未有代者則炎亦未能脱去<lb/>
於此也失今不言他日府中按月督責而卒無以應則<lb/>
終不免於有罪是以不得不言積弊雖去根原猶在亦<lb/>
不免為他日之患言之不切則無以動上官之聽而其<lb/>
臨事踈拙不能精思出言狂妄不能致曲以此得罪於<lb/>
門下蒙判府追逮典吏炎固不能不恐矣然炎嘗聞之<lb/>
<pb n="KR4d0250_WYG_021-3b"/>
夫子之言曰不得中行而與之必也狂狷乎至於鄉原<lb/>
之徒閹然自媚於世者則曰徳之賊也夫中庸聖賢制<lb/>
行之凖也而中庸實難狂狷異乎中庸者也夫子不得<lb/>
已而與之鄉原似乎中庸者也而夫子惡之判府天下<lb/>
之仁人也其處已也寛大而有容其待人也和緩而不<lb/>
怒則其好惡必與夫子不異炎又恃此而不恐傳曰山<lb/>
藪藏疾川澤納汙瑾瑜匿瑕此盛徳者之事也是以敢<lb/>
僣言其情惟判府以其言不中節而薄怒之察其心之<lb/>
<pb n="KR4d0250_WYG_021-4a"/>
無他而終恕之不勝幸甚干冐威嚴伏紙皇恐<lb/>
　　　上孫漕<lb/>
炎出於一介孤生辛苦半生之久方得一官蹉跎一紀<lb/>
之餘方脱選調法當試縣無所規避因念民户爭訟詣<lb/>
縣赴愬者所以求决其曲直之情為縣令者於剖决之<lb/>
際自宜審之重之不可茍也若平心定氣用一己之見<lb/>
猶未必每事皆中若不由己見用胥吏之說則必至於<lb/>
十事九錯無疑矣臨湘為縣地止一鄉民止數千户視<lb/>
<pb n="KR4d0250_WYG_021-4b"/>
江浙間繁難之縣其詞訟不及百分之一也然以炎之<lb/>
遲鈍不才處之則不可以民訟為少而不盡其心况一<lb/>
縣之人所謂詞訟半是論訴田疇官司理斷爭田之訟<lb/>
先慿干照既有干照須問管業則條令自有眀文如契<lb/>
要不眀限以二十年是也或問開荒則指揮自有眀文<lb/>
如已耕熟田不許執舊契剗奪是也然據兩辭所供則<lb/>
管業開荒難以見其虛實其勢又須問及鄰保則事之<lb/>
曲直人之情偽方别自而不可逃而臨湘人户爭競田<lb/>
<pb n="KR4d0250_WYG_021-5a"/>
土又與他處不同或有契據不眀界至交互之人或有<lb/>
雖納稅賦並無契據之人或有不納一文一粒賦稅亦<lb/>
無一字契據之人炎為因事之宜斟酌人情依傍法意<lb/>
平心理斷不敢狥一己私意有所偏曲亦不容吏軰執<lb/>
覆有所眩惑此邑人之所通知也若其兩辭紛拏即呼<lb/>
之使至案前反覆論辯未嘗敢臨之以鞭朴亦未嘗敢<lb/>
拘之於囹圄區區之意欲與百里之人情意相通因是<lb/>
以理斷曲直庶㡬可以無失然人之情偽固難盡知而<lb/>
<pb n="KR4d0250_WYG_021-5b"/>
一己所見豈能皆當即又准條令為給斷由其斷由之<lb/>
中必詳具兩爭人所供狀詞然後及於理斷曲直情理<lb/>
恐人户以為所斷未公即當執出斷由上詣臺府陳訴<lb/>
庶㡬上司見得元斷是非若元斷之是則虛妄者無以<lb/>
肆其欺若元斷之非則抑塞者可以伸其枉而小民之<lb/>
詭詐者又或不然自度縣出斷由則必盡見其無理之<lb/>
情狀遂有不肯收領前去者却埋藏元斷事頭改變情<lb/>
節装飾虛詞或赴上司陳訴而其所以為詞者則其說<lb/>
<pb n="KR4d0250_WYG_021-6a"/>
有二以為知縣偏曲者其一也以為吏人執覆者其二<lb/>
也炎竊謂知縣親民之官也在己偏曲而斷民訟即是<lb/>
徇私而背公罪也若信吏胥執覆而斷民訟則是庸繆<lb/>
而不眀亦罪也萬一上司未知元斷因由炎恐縁此䧟<lb/>
於罪戾而無以自解是以不避罪責以情控告欲乞日<lb/>
下或有臨湘人户赴使臺陳訴户婚公事願賜台㫖索<lb/>
出炎元來所給斷由酌事情之是非如無斷由願賜指<lb/>
揮行下令炎詳悉具元斷因依供申或索元案委清強<lb/>
<pb n="KR4d0250_WYG_021-6b"/>
官吏看詳如炎所斷或所見未到㣲有失錯乞原恕其<lb/>
過如容心其間不合人情不遵法意至於偏曲不公則<lb/>
亦無所逃罪干冐威嚴下情不勝皇懼之至<lb/>
　　　與朱侍講<lb/>
炎近讀邸報伏見八月八日㫖揮増置講讀官且於中<lb/>
旬擇日開講夫始初清明祟尚儒學以輔聖徳此固帝<lb/>
王之盛羙然擇日開講則炎竊有疑焉且三年之䘮三<lb/>
代之逹禮也二十七日而公除後世之權制也其意葢<lb/>
<pb n="KR4d0250_WYG_021-7a"/>
曰軍國之務不可以不躬自聴斷則公除而蒞政亦勢<lb/>
有不得已焉耳服釋於外哀存於内則禮之節文雖變<lb/>
而禮之情實未冺也古禮不復可見其詳矣記曰斬衰<lb/>
唯而不對齊衰對而不言大功言而不議夫大功之視<lb/>
衰麻其情有降殺故服有等差而記又謂大功廢業或<lb/>
曰大功誦可也可以誦不可以議大功且然况衰麻之<lb/>
至戚乎居䘮未𦵏讀䘮禮既𦵏讀祭禮左右講讀之官<lb/>
以備顧問䘮𦵏之禮欲得其詳每事問焉可也一日萬<lb/>
<pb n="KR4d0250_WYG_021-7b"/>
㡬不得已而親事於法宫之中聴斷有疑時以訪焉可<lb/>
也大行至尊壽皇梓宫在殯復土未有定期而開講於<lb/>
清閒之燕炎為是有疑焉三代之禮固無所考漢唐之<lb/>
事亦不足證未審祖宗典故有是乎炎晚生何足以<lb/>
議禮然待制鄉邦之先進後學宗之且處經帳之長炎<lb/>
為是有請焉乞賜垂教以開釋所疑幸甚<lb/>
　　　上趙丞相<lb/>
炎竊謂食人之禄者必憂人之憂此事君之明義而位<lb/>
<pb n="KR4d0250_WYG_021-8a"/>
卑言高者未免有罪又為下之至戒也炎陸沉州縣踰<lb/>
二十年髪既種種自甘流落此心灰冷不復萌進取之<lb/>
念矣考古驗今私計過慮亦嘗懷嫠不恤緯之憂然此<lb/>
身孤逺邈焉在闕門之外若不顧其狂瞽輒議朝廷<lb/>
之事則躐等踰分犯聖賢不韙之戒是以欲言而不敢<lb/>
近者伏準朝㫖取撥江西常平米一十萬石又下隆<lb/>
興府和糴米二十萬石此州縣利害細民休戚係焉炎<lb/>
州縣之吏也不避誅責引喙一言其可乎共惟某官以<lb/>
<pb n="KR4d0250_WYG_021-8b"/>
明徳茂親專面正朝處伊尹周公之任必能虛心克己<lb/>
以受天下之言炎為是有激于中不能自黙炎側聞輦<lb/>
轂之下畿甸之内與兩淮之間適丁凶嵗粒米翔貴張<lb/>
空頥而待哺者無所告糴若救之少緩則餓殍相視有<lb/>
溝壑死亡之虞所以上勤廟堂之慮轉漕江東西湖湘<lb/>
之宿藏而振其垂絶之命也然他路與他郡之利害炎<lb/>
不敢浮言止以臨江一郡計之倉司所撥米凢二萬斛<lb/>
用錢無慮近二萬緡浮江入閘茍無風濤之阻亦必一<lb/>
<pb n="KR4d0250_WYG_021-9a"/>
二月而後至于中都夫民之饑餓有朝夕之急而米之<lb/>
轉漕於他路者積旬踰月而後至恐非救急之䇿也如<lb/>
曰中都所藏輔郡所運自可解目前之急而他路之所<lb/>
轉漕去中都差逺者姑以為嵗杪來春之用則炎竊謂<lb/>
不若設䇿以來商賈之販出大家温户之藏可以免斯<lb/>
民之饑餓似不必為是擾擾也夫商賈所趍者利也大<lb/>
家温户藏粟既多必待凶歉而後糶其所求者亦利也<lb/>
傳曰將欲翕之必固張之將欲奪之必固與之今若不<lb/>
<pb n="KR4d0250_WYG_021-9b"/>
抑低米價凢商人之興販者㳂江諸郡既不得邀阻因<lb/>
明出牓文諭之曰兩淮嵗歉米價既貴商賈有能轉販<lb/>
至兩淮者或鹽鈔或茶引或官交或度牒随其所欲而<lb/>
收糴其轉販至兩浙者亦然若夫兩浙之地蘇湖秀三<lb/>
州號為産米去處豐年大抵舟車四出其豪右之家占<lb/>
田廣收租多而倉庾富實者縣邑之吏鄰里之民固能<lb/>
指數其人也然則自于臨安若蘇若湖若秀凢居人<lb/>
素有儲蓄者朝廷既不抑其價直明以上之徳意諭<lb/>
<pb n="KR4d0250_WYG_021-10a"/>
之曰凢蓄米百萬斛者以五十萬斛糶於官降而下之<lb/>
蓄米十萬斛者以五萬斛糶於官或鹽鈔或茶引或交<lb/>
子或度牒或告身亦惟其所欲計直而售之則商賈必<lb/>
且輻凑而豪右之家亦爭願發其所藏矣夫鈔引交子<lb/>
盈尺之紙爾告身度牒半幅之帛爾而可以易米活吾<lb/>
赤子則官髙其價而糴之然後平其價以糶於民何不<lb/>
可之有又况米藏未出其價必髙米來不已其價必賤<lb/>
此公私兩利之一䇿也若夫轉漕他路常平義倉之米<lb/>
<pb n="KR4d0250_WYG_021-10b"/>
以給中都則未能無害炎請詳言之且今州縣所通<lb/>
患者常平本錢之少也如臨江一軍去年旱潦相仍官<lb/>
糶常平倉司定價每升七文今漕米萬石費錢亦近萬<lb/>
緡即運二萬石之米有四萬石之費矣常平本錢之折<lb/>
閱深可惜也且天災流行不可料其必有亦不可幸其<lb/>
必無今日一路錢竭米耗無一嵗之備萬一來年方二<lb/>
三千里水旱為災細民狼顧無所得食郡縣長貳其將<lb/>
何以救之乎州縣之倉庾既空矣而一路和糴凢二十<lb/>
<pb n="KR4d0250_WYG_021-11a"/>
萬石米價驟髙細民即以貴糴為患來年春夏之交新<lb/>
陳未接艱食可知兼之區區支郡間有土瘠民貧去處<lb/>
和糴之後所存無㡬它日或有水旱欲勸富民賑糶彼<lb/>
亦何從得米乎當是之時吏或無以賑救其民強者攘<lb/>
奪弱者流亡縁此坐罪一官外物不足惜也受命于上<lb/>
職在撫字熟視其民之饑而死於心安乎為今之計既<lb/>
有以來他路之商賈諭畿甸之豪右若得米粟可濟饑<lb/>
民則他路和糴命漕帥二司斟酌可否勿拘定數其所<lb/>
<pb n="KR4d0250_WYG_021-11b"/>
糴到因以散於諸州補其所發常平義倉之數元數之<lb/>
外猶有和糴之見存者儲以為他日之備是則兩得之<lb/>
矣孟子論伊尹曰匹夫匹婦有不被堯舜之澤者若已<lb/>
推而納之溝中某官以伊周之心處伊尹之位所宜軫<lb/>
念炎是以冐犯威尊而僣言之也且炎自度其才之踈<lb/>
拙命之竒窮不敢求聞於當路久矣為貧求仕未能忘<lb/>
禄而他則無所覬也惟某官賜頃刻之間省覽其說芻<lb/>
蕘雖賤或有千慮之一得如蒙鈞慈斟酌而施行之不<lb/>
<pb n="KR4d0250_WYG_021-12a"/>
勝大幸干冐鈞嚴下情震越<lb/>
　　　上趙帥<lb/>
炎竊謂事無小大慮之早則可以無患而其説若迂言<lb/>
之緩則其説雖切常苦於患至而難救故自智者觀之<lb/>
則以曲突徙薪為有謀自常情觀之則以爛額焦頭為<lb/>
有功而曲突徙薪之説則迂而可笑矣某官之智足以<lb/>
照天下之㡬㣲炎不懼狂瞽輒獻迂濶之説可乎炎<lb/>
昨覩朝㫖以浙中旱潦支撥江西常平米一十萬斛繼<lb/>
<pb n="KR4d0250_WYG_021-12b"/>
又有㫖下使司和糴二十萬斛其時未下臨江分糴十<lb/>
萬斛也炎妄意浙中一路饑歉似不應至於騷動他路<lb/>
嘗作一書告廟堂乞将和糴米斛填還所支撥常平之<lb/>
數尚恐輦轂下凶荒之甚炎所言未必可用而今準朝<lb/>
㫖許本軍以新易陳將和糴之米補常平之米炎又以<lb/>
是揣之則江浙間米價既高商賈亦必旋集菜色之民<lb/>
免填溝壑其勢亦必不如前日之急矣今合筠吉臨江<lb/>
與使府所糴米數共六十萬斛旁郡利害炎不能盡得<lb/>
<pb n="KR4d0250_WYG_021-13a"/>
其詳而贛吉商賈無一米舟過臨江岸下者則官塲和<lb/>
糴之急可占矣官之急民之病也臨江之民以為病則<lb/>
炎實目擊之盖臨江軍市為牙儈者例皆貧民雖有百<lb/>
斛求售亦無錢本可以收蓄每日止是鄉落細民歩擔<lb/>
入市坐于牙儈之門而市之細民大槩携錢分糴升斗<lb/>
而去故米賤之時負販者則有不售之憂米貴之時計<lb/>
日而糴者則有絶粒之病兩日雨雪繼作民遂大窘父<lb/>
老軰已來赴訴于庭夫官之和糴既有朝㫖不可住<lb/>
<pb n="KR4d0250_WYG_021-13b"/>
罷則艱糴之患在於目前長民者固不得邈焉如秦越<lb/>
之肥瘠不動其心然猶有可諉曰此朝廷之命事有<lb/>
不獲己者也然去年旱澇之後凋瘵未蘇今嵗臨江即<lb/>
非大熟贛吉亦自小歉而數十萬斛之米不藏於一路<lb/>
民間又不蓄於諸郡倉庾一旦轉而東下萬一來年春<lb/>
夏之交富民閉糶則鰥寡旡告必至於大困又萬一來<lb/>
年或有凶荒之患公私兩無宿藏上下俱困則弱者殍<lb/>
死壯者流移強者攘奪恐事之可憂者或甚於和糴之<lb/>
<pb n="KR4d0250_WYG_021-14a"/>
患耳江西楚地俗本輕剽不可忽也天下之患不生於<lb/>
人之所畏而生於人之所忽所可畏者在前若可忽而<lb/>
大可畏者在後此炎所謂曲突徙薪迂濶不切之論不<lb/>
敢告於他人而不可不以告於門下也炎陸沉州縣窮<lb/>
通斷於天命久矣庇身節下碌碌在此者為貧未能忘<lb/>
禄爾古之人有言曰屋漏在上知之在下是故諸路利<lb/>
病廟堂或不能知州縣利病諸路或不盡知閭閻利病<lb/>
州縣或不盡知所以愚者千慮或有一得願某官恕其<lb/>
<pb n="KR4d0250_WYG_021-14b"/>
狂瞽而加察焉所上趙丞相書録在别緘一併申呈干<lb/>
冐威嚴下情戰越<lb/>
　　　上留丞相<lb/>
炎竊謂人主天下之至尊而民者天下之至卑也宰相<lb/>
之職於至尊者為近而縣令之職於至卑者為親故人<lb/>
臣之等級莫貴於宰相莫賤於縣令然民雖至卑天下<lb/>
之根本也朝廷之徳意欲下逹於斯民則宰相始之<lb/>
而縣令終之故自近嵗以來士之為縣者若朝廷不遺<lb/>
<pb n="KR4d0250_WYG_021-15a"/>
其㣲賤稍加擢用非以今為可重而以國之根本為<lb/>
不可輕也炎新安之下士也其足迹固亦屢至於都<lb/>
門矣嵗在己丑始竊太常之第陳丞相用事不敢見焉<lb/>
則以未嘗試吏也歲在己亥始獲關陞趙丞相用事不<lb/>
敢見焉則以未脱選調也嵗在丙午始脫選調王丞相<lb/>
用事不敢見焉則以猶未試縣也今者承乏岳之臨湘<lb/>
終更而來故敢有所謁於丞相之前天下之事淺者不<lb/>
足言也其深切者炎又不敢盡載於書請試畧言之相<lb/>
<pb n="KR4d0250_WYG_021-15b"/>
公論道經邦之暇儻賜觀覽炎敢畢其區區之說炎聞<lb/>
聖賢之論治必有本末源流本源不差末流自治故孟<lb/>
子曰人不足與適也政不足與閒也惟大人為能格君<lb/>
心之非此端本澄源之論也治之所出心為本源心之<lb/>
所主誠為本源誠天理也不誠人欲也思誠者去人欲<lb/>
而返天理也天理人欲存於方寸之地一消一長而庶<lb/>
事之有得失人心之有從違風俗之有厚薄君子小人<lb/>
之有進退中國夷狄之有屈伸舉繫於此是故虚靜恬<lb/>
<pb n="KR4d0250_WYG_021-16a"/>
淡存其本心以酬酢萬㣲經緯四海此五帝三王之事<lb/>
也秉徳狥道致其忠誠格君心之非成天下之務此伊<lb/>
傅周召之事也士大夫有列於朝者衆矣主徳之有<lb/>
闕治道之未善諫官得以言之賞罰之未公賢鄙之<lb/>
未分御史得以言之而所以格非心者臺諫不預焉盖<lb/>
臺諫耳目之官也故諫諍論辯救人主之失於己形之<lb/>
後迹顯而功淺宰相腹心之臣也故輔賛彌縫止人主<lb/>
之過於未形之先迹㣲而功深共惟相公篤實而不欺<lb/>
<pb n="KR4d0250_WYG_021-16b"/>
清凈而寡欲剛方而有守偉然為一時之大人而天下<lb/>
之望歸之膺夀皇之眷顧副主上之倚毘則用力<lb/>
於治之本原使無毫厘之差以新盛徳以復大業豈特<lb/>
相公以此自任聖明固以是望之朝野固以是期之矣<lb/>
詩曰徳輶如毛民鮮克舉之我儀圖之惟仲山甫舉之<lb/>
愛莫助之相公之視伊傅周召有其道有其志而又居<lb/>
其位其於天下之重任不患其舉而莫勝也而愛莫助<lb/>
之之意炎之私心盖拳拳焉惟相公恕其狂瞽幸甚雖<lb/>
<pb n="KR4d0250_WYG_021-17a"/>
然炎之來為貧而仕之念未絶也昔者虞廷用人之法<lb/>
既納其言又明其功孔門知人之法既聴其言又觀其<lb/>
行四方之下吏輻凑於都城之内而相公之言其可用<lb/>
者與其可弃者固亦不逃英鑑之明矣顧炎何為者望<lb/>
虞舜之廷升孔子之門貴賤相逺而實情未孚不得無<lb/>
以藉手也故為湖北末議八篇以自獻其所言為臨江<lb/>
剗弊一編以自見其所行而其意猶有不能自己者故<lb/>
又以書先焉詩曰采葑采菲無以下體古人不遺㣲賤<lb/>
<pb n="KR4d0250_WYG_021-17b"/>
意盖如此惟相公矜其愚𠂻幸甚干冐鈞嚴俯伏俟命<lb/>
下情不勝戰慄之至<lb/>
　　　上葛樞宻<lb/>
炎嘗聞為天下計者不可以喜於多事亦不可以習於<lb/>
無事喜於多事則有輕躁妄動之憂習於無事則有茍<lb/>
且偷安之患夫惟靜而有逺慮動而有定守者然後足<lb/>
以撫天下之勢待天下之機制天下之變以成天下之<lb/>
務不然輕躁而淺謀者固多敗矣而茍且偷安者因循<lb/>
<pb n="KR4d0250_WYG_021-18a"/>
不振亦不能以有成是故聖人經世之心不畏多難而<lb/>
畏無難盖無難而深畏者所以為多難之不畏也自南<lb/>
北解仇行李徃來玉帛交贄方内無犬吠之警此宗廟<lb/>
社稷之靈生民之福也然兵偃而不用其久安之計歟<lb/>
抑亦養威蓄力以為觀釁而動之資歟天下幸而無事<lb/>
戰守之備少弛三十年於此矣恭惟主上奉夀皇之<lb/>
睿謀紹髙宗之盛烈相公以真材碩徳周旋兩地且<lb/>
專右府本兵之寄深略逺算獨運於帷幄之中而折<lb/>
<pb n="KR4d0250_WYG_021-18b"/>
衝於萬里之外此固非賤有司所能測知而其淺者炎<lb/>
請試一言之相公機政之暇試一觀之可乎今日壤地<lb/>
東起海濵西入巴蜀綿亘㡬萬里有爭天下之全勢而<lb/>
荆襄乃天下之脊膂也自襄陽出鄧州精騎疾馳不一<lb/>
二日可至於洛陽之郊則進取之策以荆襄為重昔諸<lb/>
葛孔明周公瑾為蜀先主孫仲謀言之詳矣在今日固<lb/>
未可以深論也至於守禦之策則荆襄之地尺寸有所<lb/>
必爭盖自古國於江左者得蜀則重重則強失蜀則孤<lb/>
<pb n="KR4d0250_WYG_021-19a"/>
孤則弱呉蜀相去逺矣朝廷所恃以有四川之地者<lb/>
荆襄扼其孔道也今荆襄之間其重鎮有三一曰襄陽<lb/>
二曰江陵三曰鄂渚兵聚於此而信陽漢東郢亭徳安<lb/>
等處嵗分數百軍士戍之夫分戍於㳂邉之支郡城小<lb/>
而不堅兵少而不精此不足以自固則江漢上游之所<lb/>
恃以為金湯者特三鎮耳大將在鄂渚戍卒凢五六萬<lb/>
人其副在襄陽戍卒纔二萬人江陵介於襄鄂之間戍<lb/>
卒不滿萬人夫襄陽國之門户也而恃江陵以為唇齒<lb/>
<pb n="KR4d0250_WYG_021-19b"/>
恃鄂岳以為根柢疆場有事其伸縮舒卷之機雖不可<lb/>
以預圖然鄂岳諸地逺江陵兵少則襄陽易危其表裏<lb/>
重輕之勢不可不素定也惟相公熟籌之古之用兵者<lb/>
有勇力之士有智術之士智術之士運籌䇿而為之謀<lb/>
勇力之士履行陣而為之用二者不可闕一也其大則<lb/>
漢髙之有子房其次則曺公之有賈詡先主之有法正<lb/>
其下則田忌之有孫臏以為軍師袁紹之有田豐以為<lb/>
謀主此數人者非能身犯矢石也然謀之用否勝負隨<lb/>
<pb n="KR4d0250_WYG_021-20a"/>
之自文武分為兩塗士大夫不服習於騎射而軍旅之<lb/>
士属之武夫士有談兵者人必笑之夫力扼虎射中逺<lb/>
為士者誠有所未能至於料虛實决成敗較之挾匹夫<lb/>
之勇者固有間矣今議者徃徃謂世無人才炎獨以為<lb/>
不然事以才而後濟才因事而後見天下無事則深謀<lb/>
竒計之士無以見其所長自古英豪不遭興運恐亦未<lb/>
免湮沒銷鑠與草木俱腐而謂天下果無人則過矣廟<lb/>
堂垂意於選用取其智不責其勇用其謀不求其力則<lb/>
<pb n="KR4d0250_WYG_021-20b"/>
天下之竒才乃可以網羅而無遺惟相公圖之將者國<lb/>
之爪牙三軍之司命也二三大將出於朝廷之所擢<lb/>
用愚不敢妄議自諸統制以下至於副將雖曰偏禆然<lb/>
緩急之際朝廷亦恃以為干城有勇而無智者且患<lb/>
其寡謀而易敗甚者其力不習於甲馬其技不熟於弓<lb/>
矢亦或使之當偏禆之任一旦遇敵其不足恃亦明矣<lb/>
夫聚數萬人於轅門豈無驍勇沉鷙之士可以備戎行<lb/>
千夫之長者若責二三大將各秉公心視其怯懦者黜<lb/>
<pb n="KR4d0250_WYG_021-21a"/>
之察其勇敢者陞之則此曺莫不踴躍鼓舞以功名自<lb/>
許戎容可肅士氣可壯矣惟相公圖之将帥所恃以用<lb/>
三軍者非威無以使之畏而不驕非恩無以使之附而<lb/>
不離李牧之犒饗竇嬰之分金皆以恩意撫摩其下也<lb/>
既以恩而固結之然後以威而整齊之則驅之於死地<lb/>
可使如臂指之相隨今軍士之貧甚矣將帥視之若秦<lb/>
人視越人之肥瘠不甚顧恤平居無事以勢相持以法<lb/>
相制固不敢為亂萬一有羽書之警率而用之恐難於<lb/>
<pb n="KR4d0250_WYG_021-21b"/>
盡其死力耳惟相公圖之神州赤縣淪於敵國之版圖<lb/>
者踰六十年士大夫慨然有意於北向而不肯燕坐於<lb/>
江淮之南義當然也然事以宻成以泄敗炎竊見印報<lb/>
或言布衣某人上書論邉防利害或言布衣某人上言<lb/>
論恢復事宜夫廟堂之上君相謀之邉鄙之上将帥<lb/>
謀之彼書生猖狂之言果何為者安用傳之四方哉且<lb/>
夫有謀敵之意而使人知之者踈也無謀敵之意而使<lb/>
人疑之者殆也惟相公圖之炎新安一介下士也隨牒<lb/>
<pb n="KR4d0250_WYG_021-22a"/>
州縣二十餘年自知其不才無以求聞於當世固未嘗<lb/>
一開口論天下之事亦未嘗一舉足至公相之庭嵗月<lb/>
侵尋試彫縣於江湖之外百憂薫心而身將老矣故終<lb/>
更而來仰望相公之賢願掃門一見焉而不可無以藉<lb/>
手也故為湖北末議八篇以自見其所言為臨江剗弊<lb/>
一編以自見其所行而其情猶有不能自己者故又以<lb/>
書先焉天下之事其淺者不足載之於書而其深者難<lb/>
以筆舌盡也張敞曰心之精㣲口不能言言且不能而<lb/>
<pb n="KR4d0250_WYG_021-22b"/>
况於書乎雖然炎之來未能忘情於仕者也相公略觀<lb/>
其言察其愚陋而弃之則炎之分也矜其蹭蹬而收之<lb/>
則炎之幸也干冐鈞嚴俯伏待命<lb/>
　　　上胡參政<lb/>
炎嘗謂有一鄉之賢有一國之賢有天下之賢賢於一<lb/>
鄉者一鄉之人信其行可以治一鄉而不可運一國賢<lb/>
於一國者一國之人服其善可以治一國而不可以運<lb/>
天下至於天下之賢則天下之望歸之而天下之任随<lb/>
<pb n="KR4d0250_WYG_021-23a"/>
之朝廷之重輕華夷之治忽係於其一身之進退盖<lb/>
三代之盛時與漢唐之昭代為輔相者事與時並名與<lb/>
功偕髙下小大雖或不齊而要其大略未有非天下之<lb/>
望而能論天下之業者不待累數而知也恭惟相公正<lb/>
大之學渾厚之噐精㣲之識端莊之行可以特立於士<lb/>
大夫之上故奮起坤維數千里之外進登揆路以輔佐<lb/>
聖天子初政之清明言雖未發而人信之事雖未行<lb/>
而人從之功雖未成而人許之炎不肖何足以論天下<lb/>
<pb n="KR4d0250_WYG_021-23b"/>
之事然足迹至於都門聞為士者之公論皆以相公<lb/>
為天下之大賢是以願一見焉抑古人有言曰屋漏在<lb/>
上知之在下炎賤而在下者也天下之事雖非炎所能<lb/>
知請試一言之相公試一聴之方今天下何如哉中外<lb/>
安靜捲甲櫜弓而不用者垂三十年此無事之時也自<lb/>
淮海至於巴蜀煙火萬里未嘗騷動而吾民不樂其生<lb/>
宿邉之師一二十萬未嘗戰闘而縣官不足於用金繒<lb/>
之餌嵗入敵國而輿地之圖不歸職方者甲子既一周<lb/>
<pb n="KR4d0250_WYG_021-24a"/>
矣此非無事之時也天下之事非才不濟而涵養其才<lb/>
至於清明髙逺者非學不能也三代而上士之事業由<lb/>
學術發之小大判然不同今天下學者衆矣上焉者剖<lb/>
析性命之精㣲而不通於世務則體用不全次焉者馳<lb/>
騁言語之菁華而不究於徳業則本末不具故道術愈<lb/>
裂而人才愈偏非有以作而新之不可也士大夫風俗<lb/>
之不善莫甚於有黨而近歳以來一大臣之當位人必<lb/>
竊議於下曰某人其親也某人其故也且將攀援而遂<lb/>
<pb n="KR4d0250_WYG_021-24b"/>
進矣已而朝廷果用之一大臣之去國人又竊議於下<lb/>
曰某人其所厚也某人其所暱也且將牽聯而去矣<lb/>
已而朝廷果出之夫朝廷當以黜陟之公消弭士大夫<lb/>
朋比之私而乃進退羣臣各以其黨則是不才者或以<lb/>
有助而見容或以無與而見逐非有以矯而正之不可<lb/>
也人主與二三大臣㑹聚於一堂之上豈能盡知天<lb/>
下之才而用之故内而臺諫侍從外而監司守臣皆得<lb/>
以論薦其所闈所以收拾天下之才也然考其所薦非<lb/>
<pb n="KR4d0250_WYG_021-25a"/>
進士之髙第則學舎之優選而浮沉於下位流落於州<lb/>
縣者不預焉夫有所薦引取天下之虛名而不求天下<lb/>
之實用及於朝廷之所素知而不及於君相之所未聞<lb/>
盖其意不在於簡拔人才而在於自為之地士之懷竒<lb/>
抱異始有湮阨而不伸者矣非有以振起之不可也仰<lb/>
惟主上紹重華之綂承髙宗之烈賢哲佐之逺猷深策<lb/>
當大有為於天下而愚以為事業未成不足憂而人才<lb/>
不足深可慮是以獻此三說不自知其言之僭躐也且<lb/>
<pb n="KR4d0250_WYG_021-25b"/>
炎隨牒州縣二十餘年疇昔未嘗一至於公相之庭歳<lb/>
月侵尋齒髪衰矣沒沒焉與草木俱腐此心有所未忍<lb/>
也故吐其區區之愚筆之於書以自見其情若夫目擊<lb/>
州縣之利害條列其事而論之則有湖北末議八篇<lb/>
疲精神於彫縣庶幾撫摩憔悴之民以無負朝廷使<lb/>
令之意則有臨江剗弊一編併以獻於丞史夫抗之<lb/>
而在青雲抑之而在泥塗如萬物賦形於造化之爐<lb/>
洪纎髙下一皆聴命而不能違焉炎則不敢喋喋也<lb/>
<pb n="KR4d0250_WYG_021-26a"/>
干冐鈞嚴下情恐懼之至<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4d0250_WYG_021-26b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　雙溪類稾巻二十一<lb/>
</p>
<p>
</p>
  </div>
<div>
                <head>雙溪類稾卷二十二</head>
    <p>
<pb n="KR4d0250_WYG_022-1a"/>
欽定四庫全書<lb/>
　雙溪類稾卷二十二　　　　宋　王炎　撰<lb/>
　　書<lb/>
　　　上執政<hi>錢㕘政衞㕘政</hi>
炎嘗謂人主不任大臣而朝有弊事則其失在於人主<lb/>
人主任大臣而朝有弊事則其責在於大臣恭惟我主<lb/>
上臨御十有四年無聲色之奉無遊畋之樂無賜予之<lb/>
費無玩好之娛其孝友其仁厚其儉約其恭謹其清凈<lb/>
<pb n="KR4d0250_WYG_022-1b"/>
盛徳純一天下之人知之天地神祗知之而又開心見<lb/>
誠委任大臣不忌不疑若大臣輔之以道日新其徳則<lb/>
可以為成康可以為文景可以為仁祖無難事也而前<lb/>
日持國任事之臣專輒自用擅作威福内則昵比羣小<lb/>
交通貨賂以凟亂朝綱外則引用憸人輕動干戈以塗<lb/>
毒生靈而又鉗天下之口以蔽塞九重之聰明老繆者<lb/>
庸陋者纎佞者伴食政府唯唯而從之以養天下之大<lb/>
患天奪之鑒自速罪戾某官以賢佐聖不崇朝而去天<lb/>
<pb n="KR4d0250_WYG_022-2a"/>
下腹心之疾此皆宗社之福斯民之幸也今左右丞相<lb/>
虚席而某官參秉國鈞實行丞相之事則主上之所委<lb/>
任天下之所屬望者在乎反前日之所以失求今日之<lb/>
所以得而已矣不反其失不求其得不能救也而某官<lb/>
於更化之初曾未浹日建立儲闈一正天下之本所以<lb/>
安國家重宗社者無大於此此固天下之所同喜大體<lb/>
得矣苐某官未可髙枕無事也夫天下之患不生於人<lb/>
所憂而生於人所不憂人所共憂識者不憂人所不憂<lb/>
<pb n="KR4d0250_WYG_022-2b"/>
識者憂之其所憂者何事哉紀綱之紊正之而已名器<lb/>
之濫謹之而已邪正混殽辨之而已忠言不聞來之而<lb/>
已廉恥道喪革之而已守令貪殘侵漁吾民䋲之以法<lb/>
而已將帥非才士氣不振易置其人而已敵國侵凌邊<lb/>
鄙未靜急於自治而已此人情之所共憂識者之所不<lb/>
憂也識者所憂有二三事焉非炎所當言也請姑舉其<lb/>
端夫城狐不熏社鼠不灌雖以漢宣帝之察唐元宗之<lb/>
斷而左右近習或得以竊弄威柄此其一也周公制禮<lb/>
<pb n="KR4d0250_WYG_022-3a"/>
竒服怪民不得入宫况女冠輩執左道假鬼神以惑衆<lb/>
者乎此其二也某官欲消此二憂在乎秉公心行正道<lb/>
而已矣何者邪勝則害正而正勝亦足以破邪也漢人<lb/>
賈誼論輔道太子在於左右前後皆用正人使之所聞<lb/>
必正言所見必正行則太子無有不善矣若正人少不<lb/>
正人多所謂一薛居州獨如王何此知治本者所慮也<lb/>
昔至道元年既建東宫以左丞李至吏侍李沆兼賔客<lb/>
左右諫議楊㣲之畢士安兼庶子郎官以下兼諭徳中<lb/>
<pb n="KR4d0250_WYG_022-3b"/>
舎皆極一時人物之選而師傅之官不置也及天禧中<lb/>
皇太子師傅宰臣為之賔客執政為之詹事以下從臣<lb/>
為之因議事於資善堂小事則議定而行大事則禀命<lb/>
盖與至道異矣舊章具在今日可舉而行之否乎酌今<lb/>
日之所宜按舊章之已然理正而事順可以行之不疑<lb/>
東宫寮属無非正人某官秉公心行正道以率之皇太<lb/>
子入則侍膳問安出則從容謀議而以天下之事裁决<lb/>
於上則天下之權一矣夫權一則治散則殆不可忽也<lb/>
<pb n="KR4d0250_WYG_022-4a"/>
是故行天下之正道維持此權而使得其平者宰執<lb/>
之責也持天下之正論審諦此權而不容其偏者給<lb/>
舎臺諫之責也宰執行其道給舎舉其職臺諫行其<lb/>
言主柄一於上國論定於朝衆庶之志定於下然後<lb/>
天下之私邪不得入於其間此如元氣既壯脉絡周<lb/>
流雖有外邪不能為病是醫國之和扁也某官用智<lb/>
精宻而慮事深逺顧何待炎之瞽言又况位卑言高<lb/>
聖人不許交淺言深君子所戒然朝廷方下明詔開<lb/>
<pb n="KR4d0250_WYG_022-4b"/>
不諱之門炎雖踈逺今將去國而西歸拳拳之心不<lb/>
能自已是以告違於庭下卒一言之干冐威尊下情<lb/>
震恐<lb/>
　　　上趙大資<lb/>
炎嘗謂國家不可一日有者權臣也不可一日無者<lb/>
重臣也前日權臣擅命自干天討今既殞滅可勿論<lb/>
矣某官宗室之老勲在盟府聲塞天淵十年去國天<lb/>
下恨其不用一日造朝中外喜其復來其負天下之<lb/>
<pb n="KR4d0250_WYG_022-5a"/>
望如此則今日之重臣舎閤下其誰哉夫天下之重<lb/>
臣天下之責所歸也人臣之道有二而已憂國之心<lb/>
也經國之才也有是心有是才者為上有是心無是<lb/>
才者次之無是心無是才者鄙夫爾閤下憂國之心<lb/>
九牧之人知其忠精經國之才次定大䇿見於己試<lb/>
袖手功名之外如此其久而喜愠之幾㣲未嘗見於<lb/>
顔面今日背丘園趍城闕幡然而來為社稷計不為<lb/>
爵禄計為君父謀不為一身謀豈特閤下自信其然<lb/>
<pb n="KR4d0250_WYG_022-5b"/>
無論賢與不肖識與不識皆知之皆信之主上收還威<lb/>
柄擅權者誅朋姦者逐國人皆曰朝廷清明公道復行<lb/>
可以髙枕無憂未審閤下以為如何若以為必可無憂<lb/>
炎不敢復有言矣若以為不能無憂炎請試言之夫權<lb/>
者人君之所獨執固非大臣之所可擅尤非人所可竊<lb/>
而弄之也霍氏之滅漢宣嘗收此權執之矣其竊而弄<lb/>
之者漢宣不能盡察大臣㣲附貴要是也太平之誅唐<lb/>
明皇嘗收此權執之矣其竊而弄之者明皇不能盡禁<lb/>
<pb n="KR4d0250_WYG_022-6a"/>
朝士交通近習是也宣帝之後有元帝明皇之後有肅<lb/>
宗其弊如何哉愚故曰天下之所不憂者明哲之所甚<lb/>
憂也然則閤下為社稷計為君父謀孰大於此事貴於<lb/>
見幾患貴於防㣲士大夫忠義之氣衰以言為諱闥前數<lb/>
尺之地端秉山立為主上正言此事感悟宸心者閤下當<lb/>
任其責㣲閤下將誰使言之雖然言之難言而聴之尤<lb/>
難聴而行之又難盖此事不可不正亦不可驟正不正則<lb/>
弛弛則不收驟正則激激則生變未審閣下何以處此竊<lb/>
<pb n="KR4d0250_WYG_022-6b"/>
計閣下負當世之重望有經國之逺猷慮之必熟謀之<lb/>
必精矣炎向者懷[婺-矛+牙]不恤緯之心嘗作一書以告執政<lb/>
然廟堂倥偬恐未必深察其言謹以録本納於侍史不<lb/>
知可輟片刻之閒而閲之乎炎之所言有舊章可攷理<lb/>
正而事順其説可行閤下勿以人而廢言可也平生景<lb/>
仰下風久矣貴賤殊隔進退差池前日方一千典謁望<lb/>
君子之容温然而不怒是以私心所懷輒一言之炎老<lb/>
矣功名之念息山林之興多起廢試郡為貧所驅不免<lb/>
<pb n="KR4d0250_WYG_022-7a"/>
一出更朞年挂冠神武而歸矣其有言於下執事亦非<lb/>
為進取計也夫子曰言未及之而言謂之躁未見顔色<lb/>
而言謂之瞽炎之所言近於躁疑於瞽閤下以此罪之<lb/>
炎将肉袒負荆於舎人之門若憐其有憂國之心尚<lb/>
可從牛馬走之後塵也與之絶之惟命是俟幸鈞慈察<lb/>
之<lb/>
　　　上宰執<hi>論造甲</hi>
炎竊見湖州先准省劄日造鐵甲一副續准省劄日造<lb/>
<pb n="KR4d0250_WYG_022-7b"/>
鐵甲二副且以二年為期買物料雇工匠並令本州於<lb/>
係省錢内支用嵗終具夾帳備申方行支撥用過錢貫<lb/>
且係省錢州郡所入者少所支者多户部所謂且於係<lb/>
省錢内支用者是不欲直言不行給降姑婉為之辭爾<lb/>
炎近不免再有申陳㑹計本州造甲已支過一萬三千<lb/>
餘貫乞於月樁錢内支撥恐户部以為難又乞給降度<lb/>
牒付本州變賣支用盖縁本州困乏挨那不行不免控<lb/>
告至於哀鳴若蒙鈞慈早賜允許行下豈特可寛官吏<lb/>
<pb n="KR4d0250_WYG_022-8a"/>
之責實亦可寛民力也炎又思之打造鐵甲難於興工<lb/>
不已者其害有三境内匠人逓互用工追逮且遍日支<lb/>
錢米可以養其一身不可以養其一家使之抛弃妻孥<lb/>
供官役使已非小民之便又况終日鍜鍊不得休息日<lb/>
以二副為限比之私家用工極為勞苦則興工不已其<lb/>
害一也士農工商雖各有業然鍜鐡工匠未必不耕種<lb/>
水田縱使不耕種水田春月必務蠶桑必種園圃今已<lb/>
仲春拘而用之使之蠶桑失時種蒔失節終嵗必有困<lb/>
<pb n="KR4d0250_WYG_022-8b"/>
窮凍餓之患則興工不已其害二也季秋以後仲春以<lb/>
前天氣既寒爐冶鍜治可以用工仲春以後天氣向暖<lb/>
仲秋以前天氣大熱當是之時聚一二百人而用之自<lb/>
早至暮親爐韛鍜金鐵不得片刻休息尤非所宜夫強<lb/>
人而用之不恤其勞必窮其力似非朝廷仁厚愛民<lb/>
之意則興工不已其害三也夫人情有害則怨有利則<lb/>
喜未審可以輟其工役而稍利之乎或曰邉防有警鍜<lb/>
甲治兵事不獲已豈容遽輟炎竊以為不然古之論用<lb/>
<pb n="KR4d0250_WYG_022-9a"/>
兵者言城郭不堅不可以固守者有之言糧食不足不<lb/>
可以持久者有之言犒賞不豐無以使人者有之言士<lb/>
卒不練不足以戰者有之言將帥不才不足以御衆禦<lb/>
敵者有之未聞有以甲胄不足為患也去年邉境交兵<lb/>
盖以不練之卒付之愚將士卒逃潰弃甲委兵故䘮失<lb/>
者多且軍器所造甲不知其㡬年矣日造十副以一嵗<lb/>
計之則造甲三千五百餘副以十嵗計之則造甲三萬<lb/>
五千餘副而用兵未及一年則所存者少所䘮者多乃<lb/>
<pb n="KR4d0250_WYG_022-9b"/>
遽責之州縣大郡日造二副小郡日造一副若向後用<lb/>
兵士不精練與前日同将無智勇與前日同雖諸郡造<lb/>
甲山積恐一二交鋒之後又有不足之患矣當是之時<lb/>
雖欲強州郡以造甲恐州郡無以應命朝廷雖欲支<lb/>
撥緡錢使之充用亦恐版曺無以那融也况民力不可<lb/>
使窮乎故炎以為選將帥練士卒備要害積芻粮以為<lb/>
扞禦之計此雖書生之常談實天下之至論也廟堂若<lb/>
肯賜鈞念㑹計諸軍士卒若干甲胄若干内而軍噐所<lb/>
<pb n="KR4d0250_WYG_022-10a"/>
外而諸州所造到甲胄若干若大數稍給於用則工<lb/>
役可罷無疑矣昔者仁宗皇帝之世天下全盛民力<lb/>
殷富然北有耶律之患西有拓跋之憂用兵累年范<lb/>
蜀公為諫官其言曰欲備西夏莫若寛闗中之民欲<lb/>
備契丹莫若寛兩河之民今民已窮而三司取財不<lb/>
已財已竭而樞密益兵不已議者以其言為切中當<lb/>
時之病今日之民力盡矣襄漢兩淮生靈肝腦塗地<lb/>
村落丘墟此固仁者之所動心若夫自江以南州郡<lb/>
<pb n="KR4d0250_WYG_022-10b"/>
或困於運糧或困於防守或困於招軍或困於和糴<lb/>
或困於造船或困於打甲其禍起於權臣擅命自作<lb/>
不靖以干天誅然其害流於天下至今未息朝廷更<lb/>
化慨然欲與天下盡去宿弊改絃易轍誠不可因循<lb/>
亦不可苟且則炎之所言不為過也權臣誅殛之初<lb/>
朝廷首下詔以求直言所以防壅塞通下情則炎之<lb/>
所言不為僭也干冐鈞嚴下情悚懼<lb/>
　　　荅吳學諭<lb/>
<pb n="KR4d0250_WYG_022-11a"/>
衰遲之迹備員于此戀禄而來今欲去而未能形神衰<lb/>
悴蒙教以修煉要㫖及禱雨之法仰荷愛予然炎細思<lb/>
二事其一則炎所不能其一則炎所不暇吕文穆公禱<lb/>
雨携雨具而徃冐雨而歸此古今異事文穆公之賢能<lb/>
行之炎論脩身則無徳可稱論治民則無政可紀𦕈然<lb/>
一庸人爾為旱不敢不禱于鬼神其應否敢自必乎前<lb/>
日禱而得雨者再三此偶然爾神眀相此邦之人不使<lb/>
有赤地之患炎何力之有焉故曰此一事炎之所不能<lb/>
<pb n="KR4d0250_WYG_022-11b"/>
也凢人至老誰不貪生畏死然以黄帝堯舜之聖而死<lb/>
烏獲孟賁之勇而死齊威晉文之強而死樗里張良之<lb/>
智而死但修短不同爾執事所惠要㫖炎亦豈不願得<lb/>
此少延嵗月然郡事之殷加以旱蝗日夕憂慮若欲修<lb/>
煉則郡事不無廢弛故曰此一事炎之所不暇也承示<lb/>
秘宻之文今且歸納文府候旱得雨蝗出境西郊有收<lb/>
吏事稍閒執事雖不見賜炎當齋祓請教千萬痛察炎<lb/>
平生不善養攝但區區愚見薄滋味簡嗜慾時起居省<lb/>
<pb n="KR4d0250_WYG_022-12a"/>
思慮免致形勞神憊精竭少疾病之苦今冐當劇郡起<lb/>
居不能時思慮不能省無以養其生矣他日叩教尚祈<lb/>
開發<lb/>
　　　與杜仲髙<lb/>
前日從者回轅偶病中不得叩教繼蒙攽示杜詩發㣲<lb/>
兩日小愈方得披玩執事之於杜詩如杜征南之於左<lb/>
傳顔秘監之於班書用工既深敬信亦篤炎於諸家詩<lb/>
文渉獵而已不能如是精緻即執事所評炎豈復更可<lb/>
<pb n="KR4d0250_WYG_022-12b"/>
議論但序文中稱本朝至蘇子瞻與其徒陳無已黄<lb/>
魯直始尊尚杜詩而宗其㫖炎竊謂此一節當有分别<lb/>
黄比蘇雖為後進然專以詩自名書至顔平原文至韓<lb/>
昌黎詩至杜工部二公皆以為得其大全東坡雖尊杜<lb/>
詩然始學李太白晚學劉夢得與杜詩氣脉不同山谷<lb/>
外舅謝師厚孫莘老二人皆學杜詩魯直詩法得之謝<lb/>
孫故専以杜詩為宗然詩法出於工部而句法不盡出<lb/>
於工部山谷所以名世者以此後山論詩其説曰王介<lb/>
<pb n="KR4d0250_WYG_022-13a"/>
甫以工蘇子瞻以新黄魯直以竒惟杜工部工拙新陳<lb/>
竒常無一不佳其尊杜詩至矣然後山自謂其文得之<lb/>
曾南豐其詩得之黄豫章則山谷乃後山之師也後山<lb/>
貧困至骨不肯有所附離東坡欲其見已後山難之盖<lb/>
不欲以師弟子之禮謁之也東坡知其說後山始登其<lb/>
門故後山論詩則為豫章之徒論文則為南豐之徒詩<lb/>
文既成而後見蘇公則為東坡之客今置陳無已於魯<lb/>
直之上而以為子瞻之徒恐未甚安區區所見如此不<lb/>
<pb n="KR4d0250_WYG_022-13b"/>
覺盡言聊謝先施之萬一俟面見方得請教<lb/>
　　　荅凌解元<lb/>
炎汨汨簿書不得欵教承惠長篇不勝慚怍一雪乃蒙<lb/>
朝廷指揮不敢不祈幸而得雪又不敢以為喜而以為<lb/>
憂則古詩所謂長安有貧者為瑞不宜多故也放房金<lb/>
之利及於一市不及於四境雖三尺之童皆知之賑救<lb/>
之法當先於田野之農民不當先於市井之游手炎起<lb/>
家寒冷農家疾苦知之素熟不待執事之言也富家之<lb/>
<pb n="KR4d0250_WYG_022-14a"/>
大斗鄉司之作弊所至有之不獨湖州如此為政者但<lb/>
能去其太甚爾若曰剗除其弊無一毫不盡雖龔黄不<lb/>
能而况炎之不才乎田野之民食糟糠此誠可憫炎前<lb/>
年在山中自十月至去年二月山居之民盡掘蕨根而<lb/>
食之向在臨湘為縣亦遇水災濵江之民盡掘大蓼根<lb/>
而食之為州縣者雖知其弊如之何其救之哉又况湖<lb/>
州户口繁多郡倉常平米斛只有二三千石又如徳清<lb/>
縣近日窮民來求賑濟者數百人縣倉常平義倉僅有<lb/>
<pb n="KR4d0250_WYG_022-14b"/>
一百六十石以之賑濟則不能徧以之賑糶又不能給<lb/>
未知執事何以教我本州之策不過勸豪右賑糶禁牙<lb/>
儈般販出境用錢數千緡糴米斛散去安吉徳清歸安<lb/>
之村舍或者可救一時之急本州有和糴三萬九千石<lb/>
朝廷指揮起赴鎮江總所炎已再申都省乞存留上件<lb/>
米斛以備來春賑糶若得此米則二麥未熟早禾未<lb/>
收以前尚或發廩可以濟新陳之不接未蒙朝廷行<lb/>
下萬一朝廷未從所請又未知執事何以教我天下<lb/>
<pb n="KR4d0250_WYG_022-15a"/>
之事言之易行之難古人所謂旁觀者常髙一着當局<lb/>
者迷執事袖手旁觀必有以處此願聞之况凶年乃民<lb/>
間之不幸荒政自是難事履之而後知爾嘗聞楊大年<lb/>
内翰有詩云鮑老當筵笑郭郎笑他舞袖太郎當若教<lb/>
鮑老當筵舞轉覺郎當舞袖長執事見炎之舞袖長矣<lb/>
若其當筵而舞不知郎當胸中恐有成説幸詳以見教<lb/>
毋吝<lb/>
　　劄子<lb/>
<pb n="KR4d0250_WYG_022-15b"/>
　　　論請嶽麓書院堂長<lb/>
契勘炎承台㫖發下士人周愚陳劄乞充書院堂長炎<lb/>
前此聞其人頗能為詩至於學問之淺深行義之優劣<lb/>
炎實未能知之不敢輕於所議但怪其人薄有生理久<lb/>
處山林不宜一旦自薦求為職事既而面承誨諭謂其<lb/>
人文采可觀但陳劄有請未甚穏當令炎更退而商度<lb/>
可否夫差一職事在使府徑自行下豈有不可又使炎<lb/>
退而議焉不惟見其重於許與盖虚中待下之徳今之<lb/>
<pb n="KR4d0250_WYG_022-16a"/>
君子所未有也竊謂書院得名由山長周式以行義聞<lb/>
於真廟之朝今日湘中九郡惟一書院書院惟一堂<lb/>
長先生以命世儒宗主盟吾道士之一經品題者聲價<lb/>
便重視他人所謂差充職事事體似不同也士之制行<lb/>
固非一端而去就進退之間亦可以觀其大畧如周愚<lb/>
果堪充上件職事酌之鄉論出自使府招之使來人誰<lb/>
間言如或不然前書院堂長物故其肉未寒遽然有請<lb/>
諸生頗以為疑今若使居其職聞者只謂其求而得之<lb/>
<pb n="KR4d0250_WYG_022-16b"/>
未能厭服士心也顧惟不肖獲出於先生之門不敢稍<lb/>
有隠情乞照炎前狀所申叅酌施行<lb/>
　　　與潘徽猷<lb/>
炎嘗謂貴賤之際位貌有間則其情意隔絶不通此今<lb/>
世士大夫之公患也炎近者一再侍坐仰見先生存心<lb/>
清明洞逹不樂人之狥已而喜聞人之盡言今之君子<lb/>
不能及也然炎獲附於門墻之日猶淺是以有所懐而<lb/>
未敢吐露先生受新命徃鎮海邦炎也一官拘係於此<lb/>
<pb n="KR4d0250_WYG_022-17a"/>
遥睇茵慿繇是有雲山修阻之間矣有所懷而一言之<lb/>
兹其時也雖然愚者言之智者聼焉顧何所益苐曰猶<lb/>
愈於不言云爾炎之所欲言者其一曰治世者以人材<lb/>
為急而薦舉取材之門也今之在上位其為關陞改官<lb/>
舉主嵗有定數剡削之際不狥於私昵不奪於權要有<lb/>
如先生者炎未之多見也况望其於尺度䋲墨之外振<lb/>
淹滯㧞寒畯乎夫十歩之内必有茂草豈有一路之逺<lb/>
連城十數而無一士可薦者近者留帥尚書之在蜀趙<lb/>
<pb n="KR4d0250_WYG_022-17b"/>
帥侍郎之在閩盖嘗薦數士矣謂閩蜀有才而他路皆<lb/>
無有可乎士之名過其實行負其言自媒以進者誠不<lb/>
足舉其有所挾者沈靜自守窮則獨善其身而逹則有<lb/>
益於國是不可不舉也先生用心之公耳目聞見之長<lb/>
苟有才者不患不知今日州縣間善類消汨而不振擇<lb/>
其尤者振而起之使之靡然風動而作其功名之心則<lb/>
将羙才軰出所補於公家不細矣其二曰外任之重者<lb/>
大有㑹府次有職司皆得以按其属部之吏所以禁貪<lb/>
<pb n="KR4d0250_WYG_022-18a"/>
濁懲不職也昔漢部刺史以六條察州五條以察二千<lb/>
石而一條以察大姓強宗墨綬以下不與焉非固嚴於<lb/>
其大而畧於其小也以為大吏有所畏忌則其小者不<lb/>
治而自肅也今外之臺府與内之臺諫均則有所奏劾<lb/>
炎竊謂臺諫不論貴近而論庶僚臺府不按郡守而按<lb/>
小吏則人情不服而法不行炎昔在荆州聞南軒先生<lb/>
之言曰帥桂四年但按四郡守㣲如簿尉縱有姦贓為<lb/>
害也小不若先治其大者此至論也若郡守歛飭則郡<lb/>
<pb n="KR4d0250_WYG_022-18b"/>
自郡丞縣自縣宰以下誰敢復肆為不善哉其三曰天<lb/>
下之事公則平私則偏獄訟之曲直多失其實者起於<lb/>
典獄之吏之私也然彼豈能遽行其私哉上之人喜自<lb/>
用其聪眀而先示其下以予奪可否之意下之人設為<lb/>
游辭鈎以上之㣲意以上下其手而隂濟其私上所欲<lb/>
寛則出之所欲重則入之躁者假是以求知貪者假是<lb/>
以求利而幽枉之情無告矣事既付之有司此不以問<lb/>
彼不以告使之無所觀望平其心而推究焉案牘既備<lb/>
<pb n="KR4d0250_WYG_022-19a"/>
情法既正然後從而察之平其心而予奪焉則庶㡬乎<lb/>
曲直之各得其情也夫人之情不為利誘不為害怵惟<lb/>
卓然有守者能之中庸之人鮮不有所移奪是故示人<lb/>
以予奪可否之意者最决獄之大弊也其四曰凢事無<lb/>
全利立法者惟其害少而利多則可以行之久逺矣二<lb/>
廣塩法或官鬻或商販其法屢變而不定近日許商販<lb/>
而禁官鬻其意非不善其名非不羙然利歸於商賈不<lb/>
惟民食貴塩而州縣經費無所從出葢聞諸道路之言<lb/>
<pb n="KR4d0250_WYG_022-19b"/>
謂廣西州縣之吏有累月不得俸給者夫千里宦游深<lb/>
入瘴雨蠻煙之間而其妻孥乃有號寒啼飢之患若是<lb/>
而責以廉勤其可哉朝廷近日下都省集議盖亦知<lb/>
其法之未便矣廣東煮海而廣西販鬻其事勢固相闗<lb/>
也苟有便於民有益於公家從而議其因革之宜毋徒<lb/>
曰此提轉之職也則惠之所及者逺矣其五曰才有短<lb/>
長職有劇易對移之法使之雨易其職而各盡其才此<lb/>
羙意也今則反是為牧守監司者怒一令則對移以一<lb/>
<pb n="KR4d0250_WYG_022-20a"/>
丞怒一丞則對移以一簿尉怒一簿尉則對移以一監<lb/>
當官所使之對移者間有不曾識其面目况能悉其材<lb/>
之短長乎所謂因材任職者姑以行牧守監司喜怒之<lb/>
私而已矣辨其職之劇易察其材之短長而不參以已<lb/>
之喜怒之私焉則法行而意存人各盡其材材各稱其<lb/>
事不患其有不舉之職也夫炎之所言者書生之常談<lb/>
無高論也然使平平之説得以逹於司聽先生受而不<lb/>
拒焉士之聞風而起願自效於門下者必衆矣九九之<lb/>
<pb n="KR4d0250_WYG_022-20b"/>
術齊侯設庭燎之禮以待之者用此意也干冐威嚴不<lb/>
勝戰慄<lb/>
　<lb/>
　<lb/>
　<lb/>
　<lb/>
　<lb/>
　雙溪類稾卷二十二<lb/>
</p>
<p>
</p>
  </div>
<div>
                <head>雙溪類槀卷二十三</head>
    <p>
<pb n="KR4d0250_WYG_023-1a"/>
欽定四庫全書<lb/>
　雙溪類槀卷二十三　　　　宋　王炎　撰<lb/>
　　劄子<lb/>
　　　上户部薛侍郎<lb/>
炎近嘗具竿牘申禀并録論𣙜茶劄及論和糴書仰干<lb/>
台覽當已徹几格炎陸沉久矣血氣浸衰筋力向憊順<lb/>
命以定窮通循義以定出處不復敢有進取之私而區<lb/>
區持愚陋之見欲自獻於左右者其說有二炎昨在臨<lb/>
<pb n="KR4d0250_WYG_023-1b"/>
湘彫縣頼侍郎先生持節鼎來削去版帳無名之需身<lb/>
獲自全民亦少蘇其所感者一也炎始出隨牒辱司業<lb/>
劉公南軒張公待之異於稠人二公云亡炎流落下位<lb/>
無復有照其肺腑者矣而侍郎先生收錄姓名於薦牘<lb/>
之中許以介然之節可保嵗寒炎何足以當此而奬借<lb/>
之意則厚矣其所感者二也為是之故所以欲效千慮<lb/>
之一得今再條列和糴事目具于别緘更乞台慈推詢<lb/>
于蒭蕘之意察其歸向門墻之誠不責狂斐特垂采擇<lb/>
<pb n="KR4d0250_WYG_023-2a"/>
不勝幸甚<lb/>
　　　又畫一劄子<lb/>
炎伏承判部侍郎先生正位地官盡掌邦用丁此凶嵗<lb/>
舉行荒政下諸路州軍和糴米斛以救飢民炎門闌下<lb/>
士不揆其愚輒殫宂見揣度事宜列為數條仰備采擇<lb/>
謹畫一如後<lb/>
　一凢米價豐年必賤不可挈之使貴凶年必貴不可<lb/>
　　　抑之使賤自朝廷行下沿江諸郡不許其遏糴<lb/>
<pb n="KR4d0250_WYG_023-2b"/>
　　　又責其和糴然米價低處不敢遽増其直古人<lb/>
　　　謂知與之為取者為政之寳凶年至於艱食米<lb/>
　　　價聴其自髙商賈既來米價自賤以與為取其<lb/>
　　　理較然今若下流郡縣不増其直即商賈遲疑<lb/>
　　　富民觀望是趣之閉糴適以病民不若行下和<lb/>
　　　糴諸州許其随宜増價則或逺或近皆可收糴<lb/>
　　　仍合使諸郡具水脚支費之數以會子付之逐<lb/>
　　　時起發事理為便<lb/>
<pb n="KR4d0250_WYG_023-3a"/>
　一諸路和糴所產之多者不如所聚之多當相地勢<lb/>
　　　𦂳要去處措置收糴則簡而易辦且如湖湘唯<lb/>
　　　鄂渚最為要地盖南則潭衡永邵西則鼎澧江<lb/>
　　　陵安復襄陽數路客旅興販無不輻凑鄂渚若<lb/>
　　　於鄂渚專一置場荆㐮湖漢之來盡可收糴無<lb/>
　　　疑自鄂渚浮江下至中都亦不甚費日最為<lb/>
　　　利便推此比類他路㑹府望郡亦當只擇要地<lb/>
　　　官増米價招邀客人轉販<lb/>
<pb n="KR4d0250_WYG_023-3b"/>
　一州縣受納秋苗皆有水脚錢貫秋收之後辦米則<lb/>
　　　易辦錢則難今若行下江浙荆湖凢沿流州軍<lb/>
　　　受納苗米所有水脚錢貫曉諭人户或願從便<lb/>
　　　折納米斛因令州軍開具合用綱運錢數給官<lb/>
　　　㑹還之所有折水脚錢米斛併行起發即正苗<lb/>
　　　一斛之外其所收米少者二斗多者三斗總而<lb/>
　　　計之納苗米二百萬斛可得米五六十萬斛矣<lb/>
　　　民免納錢官又得米亦公私兩便之一策也此<lb/>
<pb n="KR4d0250_WYG_023-4a"/>
　　　策如或可用即宜及早施行若稍稽遲輸納已<lb/>
　　　終更無此米<lb/>
　一官㑹諸處行用雖曰準錢一貫官省至於比並見<lb/>
　　　錢或只可代見錢七百二三十文其下或只可<lb/>
　　　代見錢六百七八十文亦合許諸州郡從實供<lb/>
　　　申詳酌施行方可辦事<lb/>
右畫一開具在前如蒙台慈特賜采覽斟酌可否敷奏<lb/>
施行不勝幸甚<lb/>
<pb n="KR4d0250_WYG_023-4b"/>
　　　上宰執<hi>湖州</hi>
炎恭惟今日朝廷紀綱一正號令一新聖天子收還威<lb/>
柄於上某官經文緯武兼東西兩地之寄開言路以逹<lb/>
下情黜邪佞以定衆志頒賞給以作士氣朝廷清明萬<lb/>
姓欣懌雖干戈未息和議未定然敵人前日所以藉口<lb/>
者今也無辭使軺既行輿誦皆謂自兹可以繼好息<lb/>
民炎疎逺在闕門之外區區管見固無以禆廟堂末<lb/>
議然聞諸道路外之而邉鄙下之而閭閻亦有利害<lb/>
<pb n="KR4d0250_WYG_023-5a"/>
數條不揆狂瞽輒僣言之謹具列於左<lb/>
　一前日敵人和議未定以首事之臣藉口今朝廷大<lb/>
　　　明誅罰則敵人無以為辭其怒亦怠自此和議<lb/>
　　　可定矣然而征伐之兵與攻守之備昔人嘗有<lb/>
　　　是言炎竊惟今日廟堂之議當主於和諸將之<lb/>
　　　計當主於守求和之使雖行而沿邉守備尤不<lb/>
　　　可少懈也若諸將觀望朝廷欲和而不欲戰備禦<lb/>
　　　稍弛士氣沮䘮萬一和議不成士馬奔衝出吾<lb/>
<pb n="KR4d0250_WYG_023-5b"/>
　　　不意何以捍之炎妄謂和議未定朝廷宜明戒<lb/>
　　　諸將使之嚴飭邉備常如㓂至庶幾緩急無一<lb/>
　　　旦意外之警兵法曰無恃其不來恃吾有以待<lb/>
　　　之盖此謂也<lb/>
　一朝廷昨嘗下令申嚴保甲之法不問官户不問單<lb/>
　　　丁例出一丁使之具器械謹要塞以備盜賊夫<lb/>
　　　備盜賊者廵尉之職耳責其隨舊法措置可也<lb/>
　　　而朝廷施行之詳異於平時官吏一切便文<lb/>
<pb n="KR4d0250_WYG_023-6a"/>
　　　不無騷動今既定矣又凖制置司指揮保甲中<lb/>
　　　每百人選三十人壯丁就加教閱民間徃徃驚<lb/>
　　　疑夫選壯丁教閱何所用之將以防境内之盗<lb/>
　　　賊歟則保甲編排久矣不必為是擾擾也將以<lb/>
　　　外防敵國歟此非策也且内地之民不可驅之<lb/>
　　　出戍若使之起而征行則其憂不在外而在内<lb/>
　　　此固不待論辯其利害甚顯然也若沿江州郡<lb/>
　　　之民平時不識戰闘一旦率而列於江上與官<lb/>
<pb n="KR4d0250_WYG_023-6b"/>
　　　兵雜處彼前有死亡之憂後有妻孥之戀望敵<lb/>
　　　而潰豈不反為官軍之累乎不特如此夫民鎮<lb/>
　　　之以靜尚患其擾示之以擾安能保其無變乎<lb/>
　　　選丁壯而教閱之非所以安衆也國家飬兵<lb/>
　　　以備戰闘及其有事兵不足恃復欲使赤子從<lb/>
　　　事於干戈敵人聞之不待間諜得以窺見吾之<lb/>
　　　虚實矣非所以待敵也炎竊謂此事不若自<lb/>
　　　朝廷行下寝罷則民間幸甚<lb/>
<pb n="KR4d0250_WYG_023-7a"/>
　一自兩淮至於荆襄皆有民兵平時稍立隊伍每嵗<lb/>
　　　稍加教閱此可以防䕶鄉閭助守州縣不可使<lb/>
　　　之出戰也若與官軍雜處驅之在前勝則官軍<lb/>
　　　專有其功敗則官軍不相救援自用兵以來聞<lb/>
　　　荆襄與淮上民兵損折者多今若欲率而用之<lb/>
　　　則荆南之萬弩手荆㐮之義勇皆有總首宜將<lb/>
　　　民兵團結自為一軍為總首者於武階中與一<lb/>
　　　名目使之仍前部其所属又别選一健將將之<lb/>
<pb n="KR4d0250_WYG_023-7b"/>
　　　用以守城或有緩急間出策應庶可為官軍一<lb/>
　　　助亦不至於魚肉吾民决不可使分𨽻諸軍出<lb/>
　　　戰也<lb/>
　一諸縣有弓手諸寨有土軍本以彈壓盗賊爾人數<lb/>
　　　不多精悍絶少今諸州禁軍已起赴軍前若弓<lb/>
　　　手土軍亦例行調發前出後虚州縣無備鼠竊<lb/>
　　　狗偷或因此出為良民之害不可不慮也又弓<lb/>
　　　手土軍若驅之戰闘不能禦敵徒以餌敵亦不<lb/>
<pb n="KR4d0250_WYG_023-8a"/>
　　　可不恤也使之城守猶或可以備數若使之出<lb/>
　　　戰徒為魚肉而已不若不行調發也<lb/>
　一今之姦民為盗者有竊盗有劫盗竊盗者不過杖<lb/>
　　　罪刺環而縱之劫盗者或配𨽻牢城徒費官糧<lb/>
　　　已而逃竄又復為盗而已事固有一時之權宜<lb/>
　　　而不可拘於常法者炎謂凢為盗者亦多剽悍<lb/>
　　　之人今以兵少為慮則凢劫盗一犯者竊盗再<lb/>
　　　犯者其人若稍壯健皆刺𨽻軍前亦可為用非<lb/>
<pb n="KR4d0250_WYG_023-8b"/>
　　　特足以増吾卒伍又足以消鄉閭枹鼓之警是<lb/>
　　　一舉而有二利也<lb/>
已上數事不足以盡當世之務姑以自獻其誠嘗聞饔<lb/>
人治庖君子食之愚夫獻言明智擇焉炎所言者不過<lb/>
書生常談其可用與否在某官英鑒擇之而已矣干冐<lb/>
鈞嚴下情震越<lb/>
　　　申宰執乞權住造甲<lb/>
照對炎於二月初十日曾裁書仰凟鈞聴乞權停罷本<lb/>
<pb n="KR4d0250_WYG_023-9a"/>
州造甲工匠至今未蒙行下區區管見懐不能已再有<lb/>
陳懇竊見紹興二年其時正當敵人慿凌中國多故之<lb/>
時然只御前軍器所増募民匠造甲不曽抛下諸州<lb/>
打造是年五月二十二日臣僚論列民匠所得逐日錢<lb/>
糧不無减尅天氣漸熱監官督責程限雖與本所兵匠<lb/>
通同執役終是虐用諸路和雇之人遂中暍而死今後<lb/>
不得减尅工匠錢粮役使之際必均勞逸遇有酷暑量<lb/>
减工料令日中少休詔令户部措置於是户部言支給<lb/>
<pb n="KR4d0250_WYG_023-9b"/>
錢糧則無减尅縁所雇民匠多是大爐近火費力慮日<lb/>
後暑熱多致疾病權行放散至九月天凉令本處依元<lb/>
數發遣前來且紹興之初朝廷草剏色色不備然軍<lb/>
噐所造甲所雇民匠暑熱放停秋凉㑹集今本州准指<lb/>
揮日造甲二副所用工匠並是追逮則非應募其人在<lb/>
甲局每日等差支錢日二百下至一百五十文固不敢<lb/>
减尅然只能養其一身而不能養其一家今已過春入<lb/>
夏所謂工匠者雖以鍜鍊為生亦豈不務蠶桑事耕種<lb/>
<pb n="KR4d0250_WYG_023-10a"/>
今已失時但目下向去天氣漸熱一二百人聚在一局<lb/>
大爐近火終日鍜鍊流汗浹背不得休息因此致病必<lb/>
不能免欲望鈞慈早賜行下權許本州放散若㑹計中<lb/>
外軍兵之數與衣甲之數或無闕少則諸州皆可住工<lb/>
若軍士之數多衣甲之數少不免打造則候秋凉再令<lb/>
赴局用工如此則上可以備噐甲下可以寛民力區區<lb/>
愚慮如此儻蒙鈞慈特賜行下住工不勝大幸<lb/>
　　　申宰執乞降度牒造甲劄子<lb/>
<pb n="KR4d0250_WYG_023-10b"/>
炎照對本州去年先准省劄打造鐵甲日一副續准省<lb/>
劄小郡日打一副大郡日打二副本州遂日造二副除<lb/>
已節次解發鐵甲赴内軍噐庫交納通計四百六十副<lb/>
訖本州雖曽申乞截撥月樁錢至今未䝉給降㑹計上<lb/>
項已造鐵甲長甲一副計鐡二十九貫文鐡甲一副二<lb/>
十八貫五百六文共用過錢一萬三千三百二貫四百<lb/>
六十五文向後日以造甲二副為限又以二年為期則<lb/>
費用錢數又數倍於已用之數切縁本州嵗計窘乏軍<lb/>
<pb n="KR4d0250_WYG_023-11a"/>
糧不足而每月收糴起發錢多係酒稅趂辦與他郡事<lb/>
體不同事勢廹切所以控告朝廷前此具申非不詳細<lb/>
止蒙批送户部勘當户部吝於歳計恐有虧折不肯遽<lb/>
從所請縁此至今未蒙撥還且本州本自闕乏兩年應<lb/>
辦軍期買船造船又兼打甲皆係軍期非泛支用浩瀚<lb/>
目今委實不能支吾欲乞朝廷徑行下截撥月樁錢應<lb/>
付支用若朝廷或恐截撥月樁錢於户部歳計有戲欲<lb/>
望給降度牒三十道令本州逐時變賣挨那支遣非特<lb/>
<pb n="KR4d0250_WYG_023-11b"/>
官吏事稍辦集免遭督責民間亦獲稍甦干冐鈞嚴下<lb/>
情皇懼俟命之至<lb/>
　　　與臺諫劄子<lb/>
竊見去年朝廷令諸州打造鐵甲大郡一日二副小郡<lb/>
一日一副役使工匠未有休息之期嘗裁書上宰執<lb/>
乞行住工不報繼嘗具公劄申朝廷乞暑月暫停工<lb/>
役亦未報炎竊謂鐡匠等人追逮在局抛家失業人情<lb/>
甚以為苦兼之向去天氣漸熱終日大爐近火鍛鍊不<lb/>
<pb n="KR4d0250_WYG_023-12a"/>
輟極非所宜朝廷革去權臣之弊政此事合宜减省<lb/>
稍慰民願兼自去冬無雪今春至夏不雨田疇枯燥未<lb/>
能栽種秧苗加以蝻虫旋至長大若於人事稍寛民力<lb/>
不使咨嗟嘆息亦或可以感召和氣即暑月暫停造甲<lb/>
亦當行事件之一也所有申朝省公劄録本繳申干凟<lb/>
台聼如蒙不弃愚者之慮特賜論奏自夏至秋暫停工<lb/>
役庶㡬為鐡匠者非特稍得休息亦可各自還家營趂<lb/>
日食免致妻孥失所實為大幸<lb/>
<pb n="KR4d0250_WYG_023-12b"/>
　　　申省論馬料劄子<lb/>
照對本州管下有下菰城係每年歩司牧放之地四月<lb/>
馬一匹日支料榖一斗自五月至八月馬一匹日支料<lb/>
榖七升九月回程馬一匹日支料榖一斗開禧三年共<lb/>
支馬料七千四百八十七石九斗嘉定元年共支馬料<lb/>
五千九十五石一斗三升上件料本州即無儲蓄每年<lb/>
係朝廷截撥上供寛剰錢内用錢㑹中半隨時價髙<lb/>
下責付牙儈收糴官吏凛凛常恐收糴愆期支散不給<lb/>
<pb n="KR4d0250_WYG_023-13a"/>
况去年蝗旱禾稼消折本州管内多係晚田少有早稲<lb/>
可充料榖兼之早稲去年盡被蝗喫損每年收糴已自<lb/>
艱難目今小民飢餓赴訴于官乞行賑救若更如每年<lb/>
收糴馬料之數奪民之食充馬口腹小民必然飢餓性<lb/>
命不保炎竊見古者行軍用師糧食以供士卒芻茭以<lb/>
供牛馬故費誓曰魯人三郊三遂峙乃糗糧峙乃芻茭<lb/>
不聞峙榖粟以食戰馬也又孫武兵書亦曰食敵一鍾<lb/>
當吾二十鍾此言軍士之粮也<graphic n="KR2055" url="https://raw.githubusercontent.com/kanripo/KR-Gaiji/master/images/KR2055.png" mimeType="image/png"/>秆一石當吾二十石<lb/>
<pb n="KR4d0250_WYG_023-13b"/>
此言牛馬之草也又按漢書烏氏善畜牧至用谷量牛<lb/>
馬夫馬牛之多以谷量之則不過放牧水草之地而已<lb/>
安得有榖以食之古禮惟國君有馬在閑廐者食榖與<lb/>
草凶年則否故記曰嵗凶馬不食榖又曰國家靡敝則<lb/>
馬不嘗秣秣者剉草與榖雜而食之也况今之馬出於<lb/>
西夷南蠻不過嚙草飲水於山谷之間豈嘗有榖養之<lb/>
今湖州遭旱蝗之患百姓絶糧可謂凶矣公私匱竭州<lb/>
縣素無凶年之備民間自兩年和糴之後宿藏已空亦<lb/>
<pb n="KR4d0250_WYG_023-14a"/>
可謂靡敝矣目今六縣之民近市井者或買糟粕近碓<lb/>
坊者或糴糠粞安吉山縣最少米榖山居之民或掘野<lb/>
葛或掘野鼠而食之馬之食榖粟者豈可不省昔者廐<lb/>
焚夫子曰傷人乎不問馬人貴而馬賤故也古者師行<lb/>
則秣馬非師行之時盖有芻而無秣今幸邊防休兵馬<lb/>
牧于郊水甘草美足以養矣不用於戰陳何必食之以<lb/>
榖武王休兵歸馬華陽魯僖重榖牧于坰野其不食榖<lb/>
明矣民食糟糠食野草而馬反食榖似非仁民愛物貴<lb/>
<pb n="KR4d0250_WYG_023-14b"/>
人賤畜之意炎妄意謂食馬以榖理當盡數住支縱未<lb/>
能住支則四月九月馬日食一斗當减而與之四升自<lb/>
五月至八月馬日食四升當减而與之三升如此則上<lb/>
可以合古人之禮又可以見主上愛民之仁又可以<lb/>
减縣官之虚費又無損於國之武備欲望鈞慈詳察<lb/>
所陳特賜行下須至申聞者<lb/>
　　　申宰執撥米賑糶劄子<lb/>
炎縁本州旱蝗之後百姓絶糧烏程歸安徳清三縣人<lb/>
<pb n="KR4d0250_WYG_023-15a"/>
户狀乞賑濟者已總計二千九百四十六紙安吉知縣<lb/>
何儒林申居民多掘野葛長興知縣趙通直申居民多<lb/>
買糟粕炎又遣人出烏程歸安管下鄉村詢訪近碓坊<lb/>
居民又多糴糠粞在法减放不及五分雖未當賑濟即<lb/>
與賑糶本州常平米不過一千餘石已申倉司行下許<lb/>
用以賑糶此如一杯之水不可救車薪之火向去望麥<lb/>
熟又望禾熟日月尚長若更無米接濟困弱者必致餒<lb/>
死強壮者恐為盗賊炎曾三次申尚書省乞撥和糴米<lb/>
<pb n="KR4d0250_WYG_023-15b"/>
接濟賑糶至今未蒙行下且救荒之政行於百姓已餓<lb/>
死已為盗之後不若行於百姓未餓死未為盗之前炎<lb/>
所以前後懇切哀告廟堂非是沽名非是市恩非是<lb/>
避罪實以百姓係國家根本為守臣不可坐視窮民<lb/>
飢餓縁此上凟鈞聴今來事勢已急本州旋那融官錢<lb/>
糴米分去歸安之郎耶一鄉烏程移風崇孝兩鄉及徳<lb/>
清武康安吉長興畧减價出糶然每處不過二三百石<lb/>
若不蒙朝廷行下將和糴米賑糶委是無米接濟此<lb/>
<pb n="KR4d0250_WYG_023-16a"/>
係痛切利害又况出米賑糶收囬價錢樁管在庫秋熟<lb/>
糴還於朝廷無分文之損而於窮民有莫大之恵且炎<lb/>
竊聞建隆三年户部郎中沈義倫嘗言揚泗饑民多死<lb/>
郡中軍儲尚有百萬可貸至秋乃收新粟有司沮之曰<lb/>
歳荐饑將無所取償義倫曰國家方行仁政自宜感召<lb/>
和氣立致豐年寧復憂水旱耶太祖說遂命淮南官吏<lb/>
發倉廪以賑饑民盖自祖宗以來勤恤民隠涵養生靈<lb/>
感召和氣屢至豐年實繇於此况如義倫所請春貸秋<lb/>
<pb n="KR4d0250_WYG_023-16b"/>
償太祖且不以為難今糶米收錢民有所利官無所損<lb/>
何憚而不為逺而言之江淮之民民也近而言之嘉興<lb/>
之民民也江淮請錢糴米而得錢不厭其多嘉興請米<lb/>
而得米不拒其求湖州之民亦民也獨屢請而不從炎<lb/>
不知其故豈謂災傷减放之少而不與之以米歟然湖<lb/>
州雖號出米之地苗米僅數萬石不及姑蘇二十分之<lb/>
一不及嘉興十分之一而户口繁滋過於他郡所以歳<lb/>
纔凶歉即便闕食若不賑救豈特困弱餒死強壯為盜<lb/>
<pb n="KR4d0250_WYG_023-17a"/>
亦非召和氣致豐年之道也不控告於廟堂將安所赴<lb/>
訴州治去行都一宿可至而守臣為民有請如訴於天<lb/>
此炎所以夙夜徬徨不知措手足之地也不免再具狀<lb/>
申尚書省欲望鈞慈察炎之懇切念民之無食早賜施<lb/>
行以救老穉之命不勝大幸<lb/>
　　　申省乞休致狀<lb/>
照對炎昨閒廢七年蒙恩差知湖州以開禧三年冬十<lb/>
二月十三日交割職事至今年十二月十三日已書一<lb/>
<pb n="KR4d0250_WYG_023-17b"/>
考縁炎命薄數竒晚途顛沛加以私門多難齒髪早衰<lb/>
諸子夭折今止有男恕一人為紹興府酒官身伴並無<lb/>
子弟起居飲食失節日覺憔悴兼炎現在年已七十有<lb/>
一方炎少壯之時猶且無用今已衰頽徒耗廪禄無補<lb/>
公家而况湖州事又繁劇尤非炎衰病不才所當竊處<lb/>
欲望朝廷矜憐特為敷奏許炎守本官致仕保全末節<lb/>
歸老林下須至申聞者<lb/>
　　　與雷知院劄子<lb/>
<pb n="KR4d0250_WYG_023-18a"/>
炎孤冷之蹤起廢試郡近在修門之外日依帡幪幸書<lb/>
下考未至曠敗皆大庇所及也然炎命薄數竒立朝<lb/>
則以罪斥試郡又以罪罷念復玷闕之艱難黽勉一出<lb/>
欲竭力自效庶可湔滌宿垢然呉興事繁財匱甚非踈<lb/>
拙不才所堪兼炎平生多難有子七人其六短折今惟<lb/>
恕一子又在紹興官所炎惸然一身獨在郡齋衣食起<lb/>
居将攝失宜衰病交攻若更不去非特郡事廢弛羸老<lb/>
之身亦恐不能自保古語有云失之東隅收之桑榆炎<lb/>
<pb n="KR4d0250_WYG_023-18b"/>
再得罪投閒八年東隅之失多矣今又年過七十更不<lb/>
丐歸或至毁璧則終身不免玷闕見具狀申尚書省乞<lb/>
守本官致仕欲望鈞慈矜念向來綴名龍虎榜尾察其<lb/>
衰遲無用而憫其憔悴多艱特賜敷奏俯從所請譬如<lb/>
山鹿野麋放之櫳檻縱之林藪則未先朝露填溝壑皆<lb/>
門下之大造也喋喋有請無非真實之情干冐威尊下<lb/>
情震恐<lb/>
　　　與樓同知劄子<lb/>
<pb n="KR4d0250_WYG_023-19a"/>
炎備員近郡幸書一考未以罪罷皆頼萬間帡幪之庇<lb/>
自顧孤逺不敢數貢竿牘若其感徳慕誼一飯不置今<lb/>
有肺腑真情不得不一干鈞聴炎一介書生少猶無用<lb/>
况已衰遲向者再負罪戾家貧未能忘禄不免一出而<lb/>
湖州號稱繁劇本非炎之所堪而又郡計闕乏一切趣<lb/>
辦又非炎之所能勉強在此日憂曠敗且平生悔吝已<lb/>
多今仰干造化之地求觧郡歸老山林盖炎進退狼狽<lb/>
有不可不休致者三説請試言之古語云失之東隅收<lb/>
<pb n="KR4d0250_WYG_023-19b"/>
之桑榆桑榆之收雖晚尚或可救東隅之失炎才踈智<lb/>
短不能自衞其身昨在中都以罪罷繼得郡楚東又以<lb/>
罪罷東隅之失多矣今在此凛凛恐不免百謫及早收<lb/>
身尚或可全晚節此炎所以乞休致者一也又縁命薄<lb/>
數竒晚嵗多艱昨在中都連䘮二子及歸山間又䘮荆<lb/>
婦平生七男六人夭折今在者唯恕一子爾念其壯年<lb/>
初得一官不欲留在身伴恕秋間當赴官遲遲不行炎<lb/>
強之去也於十月間到官炎惸惸一身獨在官所既無<lb/>
<pb n="KR4d0250_WYG_023-20a"/>
壯成子弟又無可用臧獲飲食起居色色失節夫以郡<lb/>
事之繁日夕憂慮而衣服飲食又自失節更遲遲不去<lb/>
未免䘮生每竊自憐中夜感嘆此炎所以求休致者二<lb/>
也夫才徳繫朝廷重輕者年至耆艾或不得謝盖國<lb/>
家之所倚賴而君父之所眷顧資其謀猷仗其忠力<lb/>
則不可以飜然引去如炎者一介散才譬如九牛一毛<lb/>
有之何益無之何損兼以多難之餘氣衰膽薄稍有憂<lb/>
慮便覺頭目昏瞶心志怔悸若更不求引去郡事未免<lb/>
<pb n="KR4d0250_WYG_023-20b"/>
廢弛縱使為貧戀禄豈可貪得不止此炎所以求休致<lb/>
者三也炎舊因陳舎人英仲劉郎中碩夫獲登門墻瞻<lb/>
拜不過一再及流落去國之後亦不曾一貢記府之問<lb/>
其跡若疎然蒙鈞慈顧念異於他人所以肺腑有懷<lb/>
輒敢罄竭言之炎又伏念若其不能揣分有所希求則<lb/>
不可以仰凟鈞聴今欲歸老山林全晚節保殘喘度相<lb/>
公必然矜念是以言之不厭其詳也澤雉野麋放之籠<lb/>
檻縱之林藪仁人君子不使一物不得其性若蒙大造<lb/>
<pb n="KR4d0250_WYG_023-21a"/>
獲從所請即未填溝壑之日皆門下生死骨肉之恩也<lb/>
冐犯威尊下情震恐<lb/>
　　　申三省樞宻院公劄<lb/>
照對本州於六月十五日未時承受兩浙西路安撫司<lb/>
牒備准江淮制置大使牒備准三省樞宻院劄子津遣<lb/>
泗州人北還炎即合遵從發遣但於四月三日准三省<lb/>
樞宻院劄付湖州守臣分明該説雖係事目中指名之<lb/>
人如不願行者只作刷㑹回報自餘元無姓名官吏兵<lb/>
<pb n="KR4d0250_WYG_023-21b"/>
民等凢不願行者皆不欲強遣将所管北來人按時支<lb/>
給錢米常加撫存照管毋令疑懼炎遵從劄内事理倍<lb/>
加撫存於今月初二日准安撫司牒出給文榜曉諭如<lb/>
願歸北人前來自陳仰守臣躬親撫諭支給盤纏津發<lb/>
續於初十日准江淮制置使司給下鏤榜如有願歸北<lb/>
人許知委自陳守臣躬親撫諭申取朝廷指揮當議<lb/>
支給盤纏津發本州先出榜曉諭三日無人自陳再展<lb/>
兩日又無人自陳及承制置使司鏤榜掛在市曺亦無<lb/>
<pb n="KR4d0250_WYG_023-22a"/>
人自陳遂申安撫司稱本州無願北還之人今來却准<lb/>
安撫使司牒備准制置大使牒准發回與先來有願北<lb/>
歸之人令守臣開具人數姓名以申取朝廷指揮前後<lb/>
施行不同兼此事頗係利害守臣不可輕率本州先來<lb/>
存恤泗州人不行發遣係承受宰相執政公劄行下令<lb/>
本州遵守今來發遣泗州人北行本州既無自陳之人<lb/>
可以申取朝廷指揮又不曾被受朝省指揮准發若欲<lb/>
不行津遣即違制置司指揮於事不便若欲即行津遣<lb/>
<pb n="KR4d0250_WYG_023-22b"/>
則元來撫存不遣係有省劄行下本州今來一旦津遣<lb/>
本州却不曽有省劄執守於理不安須至申聞者右謹<lb/>
具申三省樞密院伏乞廟堂籌度開坐行下以慿遵守<lb/>
施行不敢違戾伏候指揮<lb/>
　　　　内小貼子<lb/>
　　大口四百四十一名小口一百九十一名共支銀<lb/>
　　一千七十三兩市價每兩四貫二百文官㑹計程<lb/>
　　共約支錢二千四百七十貫文米約用三百一十<lb/>
<pb n="KR4d0250_WYG_023-23a"/>
　　九石有零見在市價每斗四百五文官㑹總計一<lb/>
　　千二百九十一貫九百五十文已上總約錢八千<lb/>
　　二百六十八貫五百五十文雇錢差人夫在外不<lb/>
　　算本州無錢可以那代欲乞朝㫖或於樁管錢内<lb/>
　　撥支或於月樁錢内截支乞賜行下以慿遵守支<lb/>
　　用津發伏候指揮<lb/>
　　　再申省<lb/>
照對本州先准省劄存恤泗州人不令疑懼繼於六月<lb/>
<pb n="KR4d0250_WYG_023-23b"/>
十五日准安撫司牒備准制置使司牒津遣泗州人北<lb/>
還於六月初十日又准制置司鏤榜行下令泗州人欲<lb/>
得北歸具狀自陳為申朝省支給錢物發還牒與榜内<lb/>
事理不同兼本州又不曽承受朝廷指揮將泗州人<lb/>
津遣北還於六月十六日具申三省樞密院乞省劄<lb/>
行下以慿遵守尋准省劄令詢問泗州人願還者支給<lb/>
錢銀遣還部送至鎮江府都統司交管不願還者不得<lb/>
強遣仍闗㑹平江嘉興府江隂軍先次遣還訖湖州次<lb/>
<pb n="KR4d0250_WYG_023-24a"/>
第遣行炎今遵守上件省劄指揮子細訪問泗州人有<lb/>
願還者令入狀優加津遣有不願還者從應月給錢米<lb/>
不敢強其北去仍續行關㑹平江嘉興府江隂軍發遣<lb/>
已有次第本州方當准朝㫖發行炎又竊詳此事急<lb/>
廹則易擾寛緩則無變此亦不在匆匆除已遵禀省劄<lb/>
指揮外須至申聞者<lb/>
　　　申省狀<lb/>
昨准省劄行下令本州候平江嘉興府江隂軍津發泗<lb/>
<pb n="KR4d0250_WYG_023-24b"/>
州人北還本州續後發遣今來本州知嘉興府等州軍<lb/>
見行發還今不敢稽緩又恐運河人多舟船擁併宿食<lb/>
亦不便今先将有官人李謙等一十户共計大小五十<lb/>
五口次日将閻本等四十九户共計大小二百四十三<lb/>
口日下雇船津遣外有郭珎等七十四户再三詢問稱<lb/>
歸與不歸不敢自必乞本州申取朝廷指揮又外有<lb/>
官人董進一户并鄭二等三十九户願在本州不願北<lb/>
歸所有願北歸李謙等支給盤纏不願北歸董進等依<lb/>
<pb n="KR4d0250_WYG_023-25a"/>
舊月給錢米所有乞本州申取朝廷指揮郭珎等七十<lb/>
四户候朝廷指揮行下或津遣或留住當遵守指揮施<lb/>
行所有夾細姓名人數候津遣定續次申聞須至申聞<lb/>
者<lb/>
　　　　内小貼子<lb/>
　　郭珎等七十二户僧兩人其意欲住本州又不敢<lb/>
　　自言所以狀申乞朝廷指揮欲乞鈞慈詳酌若欲<lb/>
　　存留或欲津遣早賜行下候得指揮或留或遣本<lb/>
<pb n="KR4d0250_WYG_023-25b"/>
　　州即當遵守施行<lb/>
　　　再申省<lb/>
照對本州准朝㫖津遣泗州人北還去留隨其情願由<lb/>
有願北還人李謙等五十九户已於七月十五日已時<lb/>
支給錢銀津遣前去訖有願留董進等四十户已遵朝<lb/>
㫖存留依舊月支錢米外却有郭珎等七十二户僧二<lb/>
人再三詢問堅稱發遣與不發遣乞申朝省聴候指揮<lb/>
炎於今月十二日已具申訖欲乞早賜行下若朝廷矜<lb/>
<pb n="KR4d0250_WYG_023-26a"/>
恤此曹欲行存留即當遵禀存留朝廷欲行發遣即乞<lb/>
明降指揮即當遵從津遣前去恐泗州人多已北去獨<lb/>
有此郭珎等七十二户僧二人不當更津發遲滯須至<lb/>
申聞者<lb/>
　<lb/>
　<lb/>
　<lb/>
　<lb/>
<pb n="KR4d0250_WYG_023-26b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　雙溪類稾卷二十三<lb/>
</p>
<p>
</p>
  </div>
<div>
                <head>雙溪類稾卷二十四</head>
    <p>
<pb n="KR4d0250_WYG_024-1a"/>
欽定四庫全書<lb/>
　雙溪類稾卷二十四　　　　宋　王炎　撰<lb/>
　　序<lb/>
　　　送洪宰序<lb/>
新安在今日為輔郡而婺源壯縣也自縣抵郡治二百<lb/>
里而遥地巖險部使者按行不至郡将雖有方畧耳目<lb/>
亦無由盡得民利病租賦獄訟浩穰寖不治豪右得乗<lb/>
間窟穴為姦執持吏短長目指氣使必如意吏巧於舞<lb/>
<pb n="KR4d0250_WYG_024-1b"/>
文者又上下其手以招權鬻獄其勢㡬出長貳上羸丁<lb/>
下户有事無所訟縣公熟視不誰何例坐罷軟下職去<lb/>
番陽洪應賢先生來宰邑政明足以發摘隠伏剛足以<lb/>
執法無骫而不解足以行之早作視事率夜二三皷乃<lb/>
休曰當仕有官職某何敢以煩為諉雖精悍少年其力<lb/>
有不逮宿弊無問纎悉細㣲絲觧髪櫛之殆盡曩時武<lb/>
斷於鄉曲者無一人敢摇手觸法禁老姦畏首尾常若<lb/>
救過不暇屏息奉命惟謹犴獄清平租賦不待督而前<lb/>
<pb n="KR4d0250_WYG_024-2a"/>
期以辦聞民詣郡匄留不已郡将及部使者上先生治<lb/>
最于朝成命從中下需終更宜顯庸以為郡國長吏勸<lb/>
某竊謂聖天子喟然欲濺滌振刷興起治功而士大<lb/>
夫拱黙無所建明間有出意見論事者其言良善每用<lb/>
輒不効誠得如先生者十數人位諸廷言即可用用有<lb/>
功國其庶有瘳乎從者行矣無負輿議所期者幸甚<lb/>
　　　韓毅伯詩序<lb/>
始庚寅冬蜀人韓毅伯自行在所欲徃豫章道婺源而<lb/>
<pb n="KR4d0250_WYG_024-2b"/>
西過余於雲溪之上一見歡如平生論文字說時事可<lb/>
否無不意合予挽而留之毅伯亦為余弛擔盤旋如過<lb/>
故鄉依依不忍去明年夏始入楚東值尚書陳公之上<lb/>
饒邀而館諸其門又明年余不幸有家艱毅伯得訃音<lb/>
走數百里來唁問予握手收淚相勞苦勤甚復留一月<lb/>
将過衢梁下錢塘其再來未有日也因出篋中所作凢<lb/>
二百篇曰我去家萬里在道涂五年随所遇見於詩羇<lb/>
旅無聊之辭大半噫予窮甚矣惟子知我者昔之詩人<lb/>
<pb n="KR4d0250_WYG_024-3a"/>
得名於世如楓落吳江冷不過一句耳風暖鳥聲碎日<lb/>
高花影重桞塘春水漫花塢夕陽遲不過一聮耳此等<lb/>
語吾軰未肯多遜幸為我叙之或者可以不朽於他時<lb/>
毅伯余畏友也為詩無問長篇險韻握筆翩翩立就汗<lb/>
漫如鵬翼垂天之雲奔放如滄江八月之濤淡泊如朱<lb/>
絃三歎之音遒𦂳如蒼隼之廹秋風雍容如良馬之就<lb/>
熟清厲如夷齊之食薇都嫻如西子之靚粧予不能盡<lb/>
状也夫文者士之一藝詩者文之一端此非毅伯刻意<lb/>
<pb n="KR4d0250_WYG_024-3b"/>
并心為之者以毅伯之才如此而造物者吝一第使困<lb/>
頓至是何哉天之生才也不偶然其生之有以用之故<lb/>
夫飢寒切於身者富貴之資而謀事齟齬不合者功名<lb/>
之兆也毅伯為人志氣倜儻近似郭元振議論慷慨不<lb/>
下杜牧之用意堅忍折而不沮是豈老於布衣者上方<lb/>
當宁太息回瞻中原思鳴鑾汴京北舉河朔西舉函秦<lb/>
此志士馳騖之秋也行矣予豈以一詩人期毅伯而已<lb/>
哉<lb/>
<pb n="KR4d0250_WYG_024-4a"/>
　　　送江靜之序<lb/>
篆至於李陽氷楷書至於顔魯公行草至於王右軍今<lb/>
古不復敢異論盖古字法以倉史為鼻祖自科斗大小<lb/>
篆𨽻凢四變而其苗裔有真有行有草以草書得聲者<lb/>
自張伯英始世傳伯英學書濺滌筆研池水皆黒則藝<lb/>
之精非一日之力也而猶未䆒其極右軍一出毫厘不<lb/>
加矣昔人論筆法曰如印印泥如錐畫沙工書者以是<lb/>
為筆端有骨字内藏鋒而觀者不見此乃其自得之妙<lb/>
<pb n="KR4d0250_WYG_024-4b"/>
所以獨立無軰也最後至唐張長史及魯公僧懷素徐<lb/>
㑹稽之倫皆號能草書一時從事於筆墨者無不甘心<lb/>
落後塵然而猶在右軍下噫事之難工如此哉余同邑<lb/>
人江靜之以草書名者徃余寓海寜靜之倦游以歸道<lb/>
過焉實初識之後十有三年余方杜門辟俗于雲溪之<lb/>
上而靜之又來相問勞既畢因作而言曰我用力於書<lb/>
且三十年管城子之秃者凢閱㡬軰矣縱不能着鞭於<lb/>
怒猊渇驥之前亦合可游刅於春蚓秋虵之間然足幸<lb/>
<pb n="KR4d0250_WYG_024-5a"/>
不刖瑟亦不售造物者不肯赦我一窮何也我将道新<lb/>
安而東厯訪平生舊游子故人之知我者可無一言為<lb/>
贈乎某曰予何以贈君雖然予不能工書而能論其意<lb/>
世說書之病曰筆枯者易健而瘦甚多露骨筆重者易<lb/>
圓而肥甚多剰肉痛快則無尺度不快則不遒側筆取<lb/>
妍則工左而右不副然未甚害也而最忌者惟俗人俗<lb/>
則陋文俗則鄙字之俗亦無足觀矣靜之壮年咀嚼詩<lb/>
書掉鞅走塲屋間睥睨自許不薄不得志弃去俯首於<lb/>
<pb n="KR4d0250_WYG_024-5b"/>
書欲以竒自見故其筆勢翩翩横斜上下曲直自得其<lb/>
餘力盤薄於規矩繩墨之内方将拍㑹稽之肩攬長史<lb/>
之袂求與右軍相周旋其視世之俗書薫猶不類也靜<lb/>
之行矣遇胸中有黒白者必能識之玉潛於山白虹照<lb/>
夜劍埋於獄紫氣干霄苟懐竒而抱異未有終鏟沒不<lb/>
著者太學之經岱宗封禪之銘浯溪磨崖之頌雖不用<lb/>
草書草書豈終無用於世哉<lb/>
　　　送齊彦邦序<lb/>
<pb n="KR4d0250_WYG_024-6a"/>
以五行之休王五緯之伏逆進退而决人之得䘮夀夭<lb/>
窮通以卜筮而占事之休咎二術難乎精者也而同邑<lb/>
人齊君彦邦實兼之其胸中所得極有根源扣之衮衮<lb/>
不竭如江流於峽河析於龍門底柱之險懸流下走而<lb/>
東其扺掌議論旋轉而掉厲如擲丸于阪走珠於盤鷙<lb/>
鳥髙翔于千仞之上而廹於疾風其愈試而愈中中而<lb/>
愈竒又如巧有力者開數石之弦注鏃于百歩之外而<lb/>
飲羽于的也戊子夏始識諸城之東彦邦謂予曰吾詳<lb/>
<pb n="KR4d0250_WYG_024-6b"/>
考於術執事今年秋登名于鄉書明年春中太常第無<lb/>
疑也予笑曰子言過矣幸無以我為戯也不然豈輕有<lb/>
所許以求容者乎彦邦不平曰借術賈佞者吾羞焉何<lb/>
待我薄也吾据術以自獻其情縱不信庸何傷予因以<lb/>
失辭為謝心實未之然也既而皆如其言庚寅春來過<lb/>
敝廬談笑道舊而不以既中之言自矜予於是始知其<lb/>
心盖向之自負其術以介而今之不矜似義得其術未<lb/>
得其為人則知彦邦之淺者也彦邦不幸䘮明且不樂<lb/>
<pb n="KR4d0250_WYG_024-7a"/>
苟合聞其言者多不恱故余詳論其術與其為人以餞<lb/>
其行苟有問焉者勿苦其言之不甘庶㡬可以盡其所<lb/>
懷云<lb/>
　　　鱅溪老人集序<lb/>
文與行相符亦與行相異酒徳一頌可以知劉伯倫之<lb/>
曠逹陳情一表可以知李令伯之純孝此文與行符者<lb/>
也陶靖節之冲淡宋廣平之毅而閒情梅花兩賦詞㫖<lb/>
婉麗若非二君子所道之語此文與行異者也外祖鱅<lb/>
<pb n="KR4d0250_WYG_024-7b"/>
溪老人汪公倦游庠序退而徜佯自放於丘壑之間盖<lb/>
晦其光而不耀矣苐其幽懷清興時自見於詩文而尤<lb/>
喜為小詞模冩物態染繪風光意有所寓筆下翩翩立<lb/>
就其髙處視張子野晏叔原秦少游分道並驅未知孰<lb/>
先後也求諸翰墨意其為人必以風流自命而公平生<lb/>
素履有與其文極不相似然者其待物胸次明白不立<lb/>
城府人百欺之無疑百忤之不愠也其平昔自處薄嗜<lb/>
慾不喜飲酒不商度財貨有亡終身未嘗一乘肩輿曰<lb/>
<pb n="KR4d0250_WYG_024-8a"/>
吾布衣不敢以人代畜也年過九十歩履輕強對短檠<lb/>
閱蠅頭細字雖少年有所不逮其見素抱璞厚自頥養<lb/>
殆如古所謂有道之士者非耶公沒七年某宦游自沔<lb/>
鄂來歸始見舅氏收拾殘藁既成編恐覽公之文者謂<lb/>
其止於詞藻清麗也故叙其編首槩見公之隠徳奥行<lb/>
云<lb/>
　　　送黄夢符序<lb/>
予備員長沙郡文學同舎聚而處者千指而七閩黄夢<lb/>
<pb n="KR4d0250_WYG_024-8b"/>
符在焉未踰時即辭去問其所向将㳂湘水過洞庭下<lb/>
鄂渚皆屈原賈誼經行之地使彼人可以慨然増感者<lb/>
也誼由博士來為王傳未為不得志也然渉湘弔原其<lb/>
辭氣憂憤無聊不平及其賦鵬也同死生輕去就太史<lb/>
公讀其文為之爽然自失然有心於㑹理則已與理為<lb/>
二用意於遣情則已為情所滯矣吁一窮固難忍哉夢<lb/>
符曩攝武岡教事将翔矣又跌而不升千里倦游顧安<lb/>
能無感然予聞栁子厚年少氣銳軒翥臺省而附離非<lb/>
<pb n="KR4d0250_WYG_024-9a"/>
人遂擯外以沒韓退之應舉則黜立朝則斥連蹇半生<lb/>
暮年尹京兆班從臣人生得䘮榮悴悲喜相乗除耳銳<lb/>
進則亟退先抑則後伸知道者所以不汲汲戚戚也夢<lb/>
符行矣遇晴暉淑景隂雨悲風把酒哦詩旅懷怏怏不<lb/>
自釋試補誦予說當為予悠然一笑也<lb/>
　　　送滕彦真序<lb/>
二廣鹽筴初變桐廬詹侯以從臣開藩桂林天子既下<lb/>
明詔戒官吏無得妄言沮吾法又發大司農宿藏以補<lb/>
<pb n="KR4d0250_WYG_024-9b"/>
其用度故人滕彦真奉辟書徃從之予家于歙歙睦擊<lb/>
柝相聞詹侯在先逹中有重望於一時予恨未拜下風<lb/>
也及來湘中聞洺水李公之言曰詹侯愷悌君子也其<lb/>
眂民肥瘠究心焉聞鄉先生彪徳羙之言曰詹侯學術<lb/>
髙明有得於聖賢之傳者也夫以愷悌之心輔之以髙<lb/>
明之學變政易令以便利其民彦真入幕府位賔佐無<lb/>
議焉可矣抑古人有言曰利不百不變法工不什不易<lb/>
業恐其事未集而弊滋也予不知二廣利病然聞之道<lb/>
<pb n="KR4d0250_WYG_024-10a"/>
路謂官不鬻鹽聴民自貿易此廣東之利廣西弗便也<lb/>
且曩時官收再倍之息州縣經費一趣辦於是今許商<lb/>
賈鬻之則利歸私家而官困瀕海之地大半斥鹵遮邏<lb/>
弗嚴私鬻者負擔竊行則利歸姦民而商困况商賈懲<lb/>
法之屢變且前且却弗譁而趍吾令也私鬻者行於瀕<lb/>
海去海浸逺鬻者浸少若是價且翔踊矣而欲無食淡<lb/>
則農民又困夫有天子詔㫖可以杜議者之口有大司<lb/>
農緡錢可以佐用度之乏然法弗精民弗便支吾一時<lb/>
<pb n="KR4d0250_WYG_024-10b"/>
易矣惟經久計逺無以其難遺後人詹侯始可以復命<lb/>
于上彦真始可以無負知己也彦真勉之哉發青雲之<lb/>
軔在此行也桂林山川清淑然嶺海間風氣終與中州<lb/>
不類當為太夫人自愛為逺業自厚也<lb/>
　　　送相士張舜舉序<lb/>
蜀人張君習於唐舉許負袁天剛之術其言人貴賤憂<lb/>
喜多中徃時李夀翁侍郎未逹張君曰公且貴李公弗<lb/>
之信不十年登法從出守當塗将告歸既得請矣張君<lb/>
<pb n="KR4d0250_WYG_024-11a"/>
曰公之禄未也其尚為連帥乎李公笑其言不逾年奉<lb/>
詔起鎮長沙李公門下無食客獨館張不厭以其言不<lb/>
妄也方李公在中朝時趙渭師守臨安張君曰是不旬<lb/>
日當以罪斥也已而果然衆皆以其術為異吕伯恭在<lb/>
館中人謂且入西掖北門矣張君曰非貴人也其相法<lb/>
不過一倅衆又以其言為謬及後伯恭得叅議官以沒<lb/>
盖去通守無㡬耳是則其言之驗也然張君為人言休<lb/>
咎簡而不浮質而不謟故挾其術以售而嚢無留貲予<lb/>
<pb n="KR4d0250_WYG_024-11b"/>
謂之曰若相人中多矣自視何如張君笑曰相形不如<lb/>
論心此至論也不以心相而以形相予言烏能盡中况<lb/>
又骨寒命薄乎其窮宜也予雖知其術惜其窮而無以<lb/>
振之将有適故以言贈其行庶㡬好事者肯一問焉<lb/>
　　　送韓毅伯序<lb/>
予昔屏居黟歙間韓毅伯自在所西行過焉凢再至而<lb/>
再留抵掌論事意謂弃繻而出乗傳而歸富貴可以立<lb/>
致予甚壮其志而羡其健决後十有七年予得邑臨湘<lb/>
<pb n="KR4d0250_WYG_024-12a"/>
毅伯游武昌泝江而來相見掀髯一笑既又厯道别後<lb/>
﨑嶇艱苦之状白髪蒼顔相視而嘆予深悲其不遇而<lb/>
惜其志之不伸留一月將行則曰予不復能返蜀矣今<lb/>
將歸老于淮山言畢其意愴然不樂予解之曰人生非<lb/>
鹿豕豈能聚而不散離别不足恨也水涸魚處于陸相<lb/>
呴以濕相濡以沫不如相忘於江湖子荘子之語云耳<lb/>
關山間隔相忘可也然毅伯與予一别十有七年而後<lb/>
一見於此又十有七年則存亡未可知於其行也豈能<lb/>
<pb n="KR4d0250_WYG_024-12b"/>
無言凢物壮與老異壮宜出老宜復木之歸根水之返<lb/>
壑龍蛇之蟄月之晦雷之收聲皆是物也毅伯壮年去<lb/>
家足跡㡬半天下今老矣而不免於布衣此命也男子<lb/>
生以弧矢六射天地四方示有志也然窮通有命存焉<lb/>
其得志也舉而措之事業其不得志也卷而藏之環堵<lb/>
之中故逹則身㤗窮則心亨在我何庸戚戚哉馬文淵<lb/>
謂大丈夫窮當益堅老當益壮夫窮當益堅是矣文淵<lb/>
之壯盖謂雖老而豪氣不衰耳其言未盡也士之少也<lb/>
<pb n="KR4d0250_WYG_024-13a"/>
用其壮於功名老也用其壮於道義文淵或未之知也<lb/>
昔林類鹿裘帶索拾穗而行歌其言曰貧者士之常死<lb/>
者生之終此能自寛者也而未若顔歜歜之言曰晚食<lb/>
可以當肉緩歩可以當車此巧於處貧者也而未若原<lb/>
憲子貢相衛結駟連騎排藜藿入窮閻見原憲憲攝敝<lb/>
衣冠見之子貢曰先生豈病耶憲曰無財者謂之貧學<lb/>
道而不能行者謂之病若憲貧也非病也子貢聞其言<lb/>
慚而去悔之終身憲之安於貧賤盖聞道者也毅伯歸<lb/>
<pb n="KR4d0250_WYG_024-13b"/>
乎哉淮水之瀕土厚泉甘米賤而魚肥雖非故國亦足<lb/>
以息肩㢮擔矣偃仰衡茅之下嘯咏東臯之上回軒冕<lb/>
之眼收功名之心以求原憲之所樂浮雲富貴亦於我<lb/>
何有哉夫玉在石珠在泥塗而其光彩見於山川餘潤<lb/>
及於草木士之所以不朽者富貴不與也逹者或光耀<lb/>
於生前而寂寥於死後窮者或枯槁於一時而芳馨於<lb/>
百世彼此相較其得孰多毅伯試歸而圖之<lb/>
　　　東山集句詩序<lb/>
<pb n="KR4d0250_WYG_024-14a"/>
風雅逺矣自栢梁賡咏以來詩體不一最後始有集句<lb/>
曩時荆國王文公喜為之有胡笳十八拍最髙妙或謂<lb/>
蘇東坡靳公集句索公咏几間硯公第道巧匠琢山骨<lb/>
不復更能措辭予聞文章天下公噐非人口舌所能翕<lb/>
張公有積李縞夜崇桃炫晝之句東坡謂自楚詞後無<lb/>
人能道此語豈應以不能卒然集句窮公公亦不應一<lb/>
句之外更無他語或者之説陋矣東山先生吾州前軰<lb/>
之賢者來丞分寧吟哦二松千竹之間其集句尤工孫<lb/>
<pb n="KR4d0250_WYG_024-14b"/>
居易集而編之凢二百餘篇先生既去而予來寓居居<lb/>
易出以示予誦之終帙見其即事體物委曲親切如肺<lb/>
腑中自出機杼無附離牽合之態使東坡見此必擊節<lb/>
嘆服不疑然先生非特胸中富於詩什也其學貫穿經<lb/>
史根原深長非如後來綴緝文字於舉子事業外叩之<lb/>
空空無有也其蒞官為政練逹世務視書生誦紙上陳<lb/>
言不習吏道者不可與為比也抑又有進於此者先生<lb/>
年且七十矣面有光彩紅如渥丹視聴聰明不衰其殆<lb/>
<pb n="KR4d0250_WYG_024-15a"/>
有道以自養者耶若專以集句窺其胸次乃管中見豹<lb/>
之一斑云耳予弱冠從先生游故知之最詳遂書於編<lb/>
首歸居易藏之<lb/>
　　　送劉監序<lb/>
上饒劉君朋舉為臨湘酒稅官與某同寮且二年㑹靖<lb/>
之㑹同缺令部使者直秘閣丁公行部至臨湘訪邑吏<lb/>
賢否某具言朋舉㢘謹習為吏即檄攝㑹同邑事将行<lb/>
余不得無言靖之民與蠻猺雜居議者徃徃謂非我族<lb/>
<pb n="KR4d0250_WYG_024-15b"/>
類其心必異然欲靜而患擾喜和而惡乖尚廉而賤貪<lb/>
其情與吾民同非如虎豹蛟鱷不可擾馴者漢永和中<lb/>
議増羣蠻租賦尚書令虞詡持不可曰異俗貪婪難束<lb/>
以禮今猥増之必有怨叛不從蠻果爭貢布非舊約遂<lb/>
叛予聞今猺人衰困邉徼防托吏士不無侵漁甚者掠<lb/>
其子女為臧獲諺曰禽困覆車此可戒不可玩也固當<lb/>
撫之以靜先漢開涼州四郡吏民相親酒禮之㑹上下<lb/>
通民是以其俗風雨時節榖糴常賤少盗賊有和氣之<lb/>
<pb n="KR4d0250_WYG_024-16a"/>
應賢於内郡余聞猺人與吾縣吏相見若結以恩信至<lb/>
於臠肉行酒與之飲噉不立崖岸則懽然相親否則悍<lb/>
然而怒遂為怨讐故當接之以和昔孟嘗為合浦太守<lb/>
郡與交趾比境前此守令採珠無節珠徙交趾嘗到官<lb/>
未踰嵗去珠復還百姓以為神明今黄金丹砂皆猺人<lb/>
巢窟所産也蠻猺之性本貪為吏者毫髪無求則彼必<lb/>
敬慕有求焉則以我為可易矣故當示之以㢘是三言<lb/>
者非無驗之言也夫富者贈人以財而仁者贈人以言<lb/>
<pb n="KR4d0250_WYG_024-16b"/>
余不敢言仁然同寮之義又不敢無言古今贈行之言<lb/>
衆矣大抵多頌而少䂓而余於朋舉有規而無頌言之<lb/>
他人必以我為戇言之朋舉必以我為忠<lb/>
　　　魚鱗保甲編序<lb/>
止盗令職也警盗尉職也令不能止盗故儆盗之事始<lb/>
切而尉之責始重臨湘前此盗區也其所以多盗有三<lb/>
游手小民遷徙無定一也逋竄黥徒出沒不常二也㕍<lb/>
泊之人家於林藪為盗窟穴三也鄉俗間徃徃剽刧無<lb/>
<pb n="KR4d0250_WYG_024-17a"/>
虚月吏士罷於奔命前縣尉三衢吕君謙始籍編户為<lb/>
魚鱗保甲法選其丁壯聨什伍備噐械斷賊蹊徑譏察<lb/>
之謹甚遇有警鳴枹皷衆即雲集盗皆縁手擒獲無脱<lb/>
者繇是臨湘無盗吕君去保甲之法随弛閱三年盗再<lb/>
發于境巴陵簿趙君師移尉臨湘復修保甲法視吕君<lb/>
所規畫加詳焉於是小民之游手者黥徒之逋竄者俱<lb/>
無所容盖趙君臨事精悍御下嚴明徃來田野毫髪無<lb/>
侵於民故有所施為民樂趣之是以盗賦屏迹境内安<lb/>
<pb n="KR4d0250_WYG_024-17b"/>
堵将具其事上之臺府某曰趙君勤其官能如是尉之<lb/>
職舉矣若夫教足以馴虣政足以禁姦固有任其責者<lb/>
尉不與也<lb/>
　　　剗弊撮要序<lb/>
曩者某脫選調詣天官自念居無廬食無田難以需逺<lb/>
次遂來臨湘不知其自投罝網也交游相厚者憂其殆<lb/>
相踈者笑其愚某亦意首鼠不自定既至問何所取財<lb/>
無一事與三尺法合者乃大悔且懼即欲挈孥徑東歸<lb/>
<pb n="KR4d0250_WYG_024-18a"/>
時徽猷潘丈帥長沙某走一介持書具道所以然潘<lb/>
丈復書曰見幾而作全璧去固善然一令不交職事<lb/>
朝廷豈為是廢一縣况舎而之他亦猶是将如何第不<lb/>
為已甚則民自知徳老者之見如此熟籌之某得書反<lb/>
覆紬繹如陶彭澤元魯山髙蹈逺引誠所未能遂留即<lb/>
首與府史等定要束雖一錢出納必書于籍以視民無<lb/>
欺然毎一深念則背負芒刺食不能下咽寢不能交睫<lb/>
以病請告者屡矣州不許侵尋且三年危哉某之措身<lb/>
<pb n="KR4d0250_WYG_024-18b"/>
於此也其能自脱僅如氂毛耳適有天幸臺府奉上<lb/>
㫖蠲减板帳無名之需憲使直秘閤丁公以救時行道<lb/>
為心歛大惠施諸一路行部至縣俯已而咨詢焉某竭<lb/>
情以告即慨然欲抆拭一賤有司於垢汙之中而膏澤<lb/>
數千户生齒於憔悴之餘提舉趙公之平恕合志行之<lb/>
太守劉公之温厚篤意承之居無何漕使大監薛公鼎<lb/>
來奉使郎中張公又來二先生皆一時之望也顧某何<lb/>
者凡有請無不曲從數十年宿弊一旦剗革略盡遂裒<lb/>
<pb n="KR4d0250_WYG_024-19a"/>
其顛末栞木以傳然符移案牘重複煩碎觀覽不快廼<lb/>
掇其大要綴緝之自為一編簡而不遺詳而不贅某所<lb/>
以拳拳不釋者盖為一已免於罪戾自喜又為邑人瘠<lb/>
而肥病而蘇與之同喜也故發其意於編首<lb/>
　　　林待制奏議序<lb/>
淳熈癸邜秋三山林公帥長沙時某承乏泮林公察其<lb/>
不謟又喜其稍有志於學也而盡出諸經解示某所見<lb/>
有未合或反復論辯公雖不能皆從而亦不以為非自<lb/>
<pb n="KR4d0250_WYG_024-19b"/>
諸經觧說外他文字則未之見也紹興辛亥調官在所<lb/>
陳英仲舎人初為郎間徃見之從容道長沙舊游因出<lb/>
公奏議一編公時捐館一年矣相與嘆其文章雅健議<lb/>
論鯁切英仲曰夀皇清燕閱公舊章疏故自豫章召<lb/>
還徑除夏官聖意所向盖不止以從臣處公也某得公<lb/>
奏議如獲至寳以歸侵尋至今五年英仲亦逝矣私念<lb/>
此文豈終幽晦而不彰冺沒而無傳然英仲既亡見者<lb/>
猶少則某不可閟之篋笥也遂鳩工刻諸清江官舎而<lb/>
<pb n="KR4d0250_WYG_024-20a"/>
序其編首曰公少有俊聲而沉潜六藝篤志於學盖老<lb/>
而不倦故見於文章筆力高逺難及指陳時事辯明得<lb/>
失其言切而不浮直而不詭大抵通逹之識勁正之氣<lb/>
悃欵之誠與漢賈太傅誼劉中壘向唐陸宣公贄可以<lb/>
相為後先公曩帥䕫門施支郡也有豪民譚汝翼者其<lb/>
勢力可以挾守倅動臺府根盤蔓熾久且為亂公欲剪<lb/>
除之汝翼與官兵傳戰既敗反遁入中都訴於登聞公<lb/>
慨然卻天子之命殱其黨類施人以是徳公而祠事<lb/>
<pb n="KR4d0250_WYG_024-20b"/>
之記者謂公㧞山以一臂扛鼎以半肩則仁勇之實亦<lb/>
可略見於此然此特小試之効耳使公端委廟堂平居<lb/>
無事未有以愈人臨大節之際當如底柱屹立招之不<lb/>
來麾之不去不可誣也文字又其緒餘自昔漢俗病於<lb/>
軟美而以汲長孺為戅朱游為狂晋俗壞於曠誕而以<lb/>
卞望之為鄙唐俗弊於朋黨而以韓退之無所附離為<lb/>
褊僻士大夫卓然不随流俗以靡者難矣哉故某思公<lb/>
之賢而有感焉不覺其言之盡也<lb/>
<pb n="KR4d0250_WYG_024-21a"/>
　　　送彭雲翔序<lb/>
曩者某浮食長沙泮林士肄業者踰百員時彭君圖南<lb/>
雲翔嘗鼓篋其間及某去長沙二年試邑於臨湘雲翔<lb/>
實來又二年佐郡於清江雲翔復來僕僕於行役栖栖<lb/>
於覉旅每相見必以學問為請今世之士應舉覓官其<lb/>
所當為就之不足以為汚不就不足以為髙雲翔将種<lb/>
學績文以應有司之程度則上而逹官貴人有聲於當<lb/>
世者下而鄉黨庠序之耆儒見推於後進者皆可就而<lb/>
<pb n="KR4d0250_WYG_024-21b"/>
學焉乃獨有意於某之不肖何哉某場屋陳人又汨沒<lb/>
於金布之塵埃豈復可以論文雲翔為計拙矣秋賦有<lb/>
期辭予西歸於其行不可以無言大抵學者涵泳乎義<lb/>
理使見明而識正志定而氣充其於為善強立不反此<lb/>
根株也榮華其言幸中於一夫之目此枝葉也培䕶其<lb/>
根株使根株鬯然日茂者有之矣欲繁其枝葉而賊其<lb/>
根株枯槁可立而待也雲翔歸哉雖今秋與計偕明年<lb/>
奏第南宫傳臚北闕枝葉將無所用而吾之根株不可<lb/>
<pb n="KR4d0250_WYG_024-22a"/>
一日廢其培䕶之功也士之随流俗以靡者多以慾蠧<lb/>
心利蝕義異端賊正道皆吾根株之病也雲翔戒哉<lb/>
　　　清江集後序<lb/>
士生而有才與有才而獲用用而獲盡其所緼皆天也<lb/>
賈誼洛陽一少年耳而論事漢庭諸老先生盡出其下<lb/>
今觀痛哭流涕一書終西京二百年其文章議論未有<lb/>
及之者誼之才髙矣絳灌軰非其比也東京之末士方<lb/>
馳騖於功名而諸葛孔明龎士元隠約襄漢之間不輕<lb/>
<pb n="KR4d0250_WYG_024-22b"/>
以身從人司馬徳操曰孔明卧龍士元雛鳯也先主用<lb/>
之俱以為軍師則其才有以先人未有以相先而誼之<lb/>
爵位不及絳灌士元之功業不及孔明何哉其才富其<lb/>
年嗇也誼之死僅三十有三士元三十有六耳然則生<lb/>
而有才才而獲用用而不盡其緼人歟其天歟使誼不<lb/>
遽死漢之制度禮文不應盡襲秦陋士元尚存則先主<lb/>
兼据荆益可以北爭中原二君短命非特其身不幸也<lb/>
清江朱元成某同年生也其為人工属文喜論事而年<lb/>
<pb n="KR4d0250_WYG_024-23a"/>
止四十遂賫其志以沒某來丞郡元成沒已二十年矣<lb/>
從其子逹得君文一編讀之筆力驅馳意㫖開闔可以<lb/>
髙視軰流謝艮齋為序其文曰元成智足以决大疑氣<lb/>
足以任大事勢足以馳大名艮齋許與固甚嚴而評論<lb/>
元成斯言不浮也元成官爵不顯于時事業不著於天<lb/>
下而徒見於文如玉有白虹珠有五色雖掩於瓦礫汨<lb/>
於泥沙終不可奪其光彩使天假以年閲義理益精更<lb/>
世故益多而䇿天下事益熟可以不朽者詎止於是哉<lb/>
<pb n="KR4d0250_WYG_024-23b"/>
方今人物𦕈然士大夫勁特自立者盖少故某讀元成<lb/>
之文嘆息以悲非特為一同年生之無禄也<lb/>
　　　尚書小傳序<lb/>
夫子删書始自堯舜訖于平王凢百篇秦火煨燼之後<lb/>
伏生口所傳授才二十餘篇漢壁腐壞之餘孔安國手<lb/>
所校定止於五十八篇老翁㓜女齊語之訛脱簡科斗<lb/>
秦𨽻之變必有失其真者西漢諸儒經學各自名家其<lb/>
訓注行於今者惟毛氏詩孔氏尚書昔人有言孔安國<lb/>
<pb n="KR4d0250_WYG_024-24a"/>
說書不如毛公說詩毛公時發大義孔安國章句而已<lb/>
其說誠然然章句所以訓故亦不可畧也某不足以知<lb/>
書之大義古語有曰天下無粹白之狐而有粹白之裘<lb/>
為其緝衆腋而成之也今所解亦不過㑹緝先儒之遺<lb/>
論間有未安者或以已意發之既終篇因序其大畧曰<lb/>
四代之書堯舜言動載於二典禹之治水見於禹貢武<lb/>
王功伐其畧見於武成周公遭變其要見於金縢其餘<lb/>
皆君之格言至論盖右史之所記也堯舜禹啟盤庚髙<lb/>
<pb n="KR4d0250_WYG_024-24b"/>
宗成康穆王之為君臯陶益傅說召公君牙之徒之為<lb/>
臣正也湯武征伐與堯舜不同伊尹箕子周公進退去<lb/>
就與臯陶益傅說不同變之正也正者道之經變之正<lb/>
者道之權經權舉而聖賢之道盡矣<lb/>
　　　金剛經序<lb/>
世所誦金剛般若波羅蜜經皆鳩摩羅什所譯本語似<lb/>
明白意或不圓偶得龍舒王日休校正六譯本其一則<lb/>
羅什所譯次則魏三藏留支陳三藏真諦隋三藏笈多<lb/>
<pb n="KR4d0250_WYG_024-25a"/>
唐三藏𤣥奘唐僧義凈是為六譯日休所釋不足以發<lb/>
能仁之㫖其校正不可廢也劉元城嘗言須菩提解空<lb/>
第一故金剛經佛專為說空其言未然須菩提既解空<lb/>
矣佛又諄諄演說不已煩乎予聞佛為大士說六度為<lb/>
中根說十二因縁為下根說四諦須菩提所問首言佛<lb/>
以最勝攝受以最勝付属最勝無上法也所攝受所付<lb/>
属必指菩薩欲超四果因縁也佛所荅麄自游根六塵<lb/>
多至一切有為法等而上之至佛法皆無實相不可染<lb/>
<pb n="KR4d0250_WYG_024-25b"/>
着又不可斷除無斷除無染着方全佛性是為般若波<lb/>
羅蜜六度中般若最勝故佛謂此善謂為發大乗者說<lb/>
是為菩薩根噐說也為發最上乗者說是為諸佛根噐<lb/>
說也然經中有三布施一財寳二身命三佛法其福徳<lb/>
多少懸絶世人見有福徳之說乃晨興頮靣盥手誦紙<lb/>
上陳言為惡者欲以除罪貪利者欲以規福此經之㫖<lb/>
隠矣佛謂以財寳身命布施雖如諸世界須彌山恒河<lb/>
沙之多布施業盡福徳亦盡法施異此最勝波羅蜜是<lb/>
<pb n="KR4d0250_WYG_024-26a"/>
大乗法可至諸菩薩位中是最上乗法可至諸佛位中<lb/>
以此為人解說使人聴受使人修行得無所住之真佳<lb/>
皆為諸佛菩薩是故福徳無量無數無有邉際經之本<lb/>
㫖如此故發大意於卷首若字字解釋蝇鑚故紙於般<lb/>
豈復夢見<lb/>
　　　程允夫集序<lb/>
予與程君允夫居同邑學同術允夫在軰流中藉藉有<lb/>
聲而予出處差池未之識也及隨牒宦游始解后于廬<lb/>
<pb n="KR4d0250_WYG_024-26b"/>
陵見其說經史論古今亹亹令人属耳不厭於是始恨<lb/>
相識之晚允夫亦為予傾倒底裏過於舊交予自清江<lb/>
秩滿入中都為博士久不聞問因詢鄉人之來者則允<lb/>
夫已捐舘舎矣又四年予始來歸其壻黄君昭逺集允<lb/>
夫所著詩文属序予讀之終編大抵理勝而詞彩附之<lb/>
淘鍊櫽括俱不苟作盖允夫早列薦書晚綴仕籍素所<lb/>
藴蓄不獲見於事業而惟寓於其文故所成就如此此<lb/>
足為不朽計於地下無憾矣昔者先友竹溪居士張公<lb/>
<pb n="KR4d0250_WYG_024-27a"/>
生平嘗為予言為文猶之善醸稻秫必時麹糵必齊水<lb/>
泉必香投於一噐既熟去其糟粕沈濁在下菁華在上<lb/>
其色澄清其氣芬郁其味醇㫖此良醖也惟文亦然讀<lb/>
允夫之文者當以是觀之<lb/>
　<lb/>
　<lb/>
　<lb/>
　<lb/>
<pb n="KR4d0250_WYG_024-27b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　雙溪類稾卷二十四<lb/>
</p>
<p>
</p>
  </div>
<div>
                <head>雙溪類稾卷二十五</head>
    <p>
<pb n="KR4d0250_WYG_025-1a"/>
欽定四庫全書<lb/>
　雙溪類稾卷二十五　　　　宋　王炎　撰<lb/>
　　序<lb/>
　　　送曾鴻父序<lb/>
慶元元年夏炎與鴻父解后于豫章時鴻父方召還匆<lb/>
匆語未竟即别去二年冬炎自臨江來中都遂與鴻父<lb/>
偕為博士尋相繼入三館自念場屋陳人流落已久而<lb/>
鴻父春秋鼎盛蔚然有聲於一世志趣所向疑若難於<lb/>
<pb n="KR4d0250_WYG_025-1b"/>
契合而鴻父與予交意良厚鴻父數丐補外丞相愛其<lb/>
材堅留之不可遂剖滁陽之符以行於是寮友相與酌<lb/>
酒賦詩以餞之炎短於詩拙於文而又不得無言鴻父<lb/>
是行以奉親為請夫起於布衣諸生甫踰弱冠對䇿大<lb/>
廷臚傳第二一旦聲滿天下今年僅三十有三即處顓<lb/>
城之重具慶在堂其騶從供給之人趍走先後以待頥<lb/>
㫖之使令而朝夕甘膬之奉不索自辦足以遂其承顔<lb/>
養志之願為子如此親亦榮矣滁陽又淮上佳郡泉甘<lb/>
<pb n="KR4d0250_WYG_025-2a"/>
壤沃而民風朴厚易以撫摩其賦入至簡部使者無所<lb/>
督辦他郡所罕及也求其山溪登臨之要則醉翁遺跡<lb/>
在焉暇日婆娑覽琅邪之深秀聴醸泉之潺湲游觀甚<lb/>
羙他郡所無有也夫為天子守千里之地入則有以娱<lb/>
其二親出則無符移督辦之煩而有林壑游觀之樂鴻<lb/>
父之自為謀誠善然吾君吾相狥其孝養者将以責其<lb/>
忠報不奪其私者所以望其奉公竭節也燕坐江沱之<lb/>
南無意北方昔人以為深譏劉琨敗祖逖沒晉之君臣<lb/>
<pb n="KR4d0250_WYG_025-2b"/>
終置河洛於度外至今無以杜議者之口今自滁陽北<lb/>
望不滿百里衣冠淪於草莽封畧阻於烽煙志士獨能<lb/>
無感乎三國鼎立南北𤓰分之際兩淮間常為天下戰<lb/>
場孫仲謀立塢濡湏曺操先計後戰不能爭也謝㓜度<lb/>
師于淝上苻堅擁衆山立不能抗也沈璞守一盱眙佛<lb/>
狸傾國南向徃復再攻其城不能下也若謂兩淮無險<lb/>
阻决不可守抑過矣且挽強執銳儒者誠有不能料敵<lb/>
情虚實决兵機勝負亦曰不能可乎哉羊叔子杜元凱<lb/>
<pb n="KR4d0250_WYG_025-3a"/>
貌甚不武其於軍旅之事如何也世之俗吏非習因循<lb/>
以苟目前則尚誕慢而饕富貴此二人者顧何足與有<lb/>
為而腐儒又多不通世務由是士稍有所負抱語及功<lb/>
名衆且姍笑愚心殊不以是為然故於鴻父有望焉鴻<lb/>
父才力精悍試以一州盖安坐談笑而有餘在予不能<lb/>
有所規甲科朝廷所重又以才諝将之異時入處華要<lb/>
猶階而升堂在予不必有所祝故苐以逺且大者期之<lb/>
某老矣結茅南山種黍東臯不以世事攖懷老者所當<lb/>
<pb n="KR4d0250_WYG_025-3b"/>
務也養其經綸之業以俟事功之㑹無令已失時壮者<lb/>
所宜有志也與鴻父處㡬二年非不深語而未始及此<lb/>
炎宜去而暫留鴻父宜留而姑去要之人生㑹聚少而<lb/>
離别多故於其將行索言書之以為贈<lb/>
　　　二堂先生文集序<lb/>
炎昔從先大夫讀書于不窺齋是時北山翁即世方十<lb/>
有四年其遺文編次整整無遺佚者然炎才年十四五<lb/>
學作舉子文字未能詳觀縱使詳觀亦未能識其指趣<lb/>
<pb n="KR4d0250_WYG_025-4a"/>
其後挾琴書鬻文以糊口既得一官又隨牒奔走於四<lb/>
方曩時家集雖欲一見無由矣中間解臨湘縣印歸里<lb/>
中其孫畤属炎為序炎即如江西寓居久之為序一通<lb/>
附歸而翁之文寔未嘗得熟復披閱也去年自楚東罷<lb/>
歸首求家集已散失不存再三捜訪乃於其曽孫從之<lb/>
處得書啟雜文二帙又於族孫實處得古律詩一帙合<lb/>
所得編次之分若干卷盖所有者十之六七亦非全書<lb/>
編次畢喟然嘆曰此天下之傑作也其初也秘而不傳<lb/>
<pb n="KR4d0250_WYG_025-4b"/>
其後也佚而不傳失今不捜訪且將湮沒無傳今幸傳<lb/>
矣雖然所傳者翁之文也文之外有不傳者炎咨嗟痛<lb/>
惜不止於喟然而嘆也翁守上饒日青溪之盗因時升<lb/>
平俶擾東南䧟睦䧟杭䧟歙䧟處䧟婺䧟衢處之守臣<lb/>
彭汝方死之其餘不走則降賊乗銳來犯上饒翁以孤<lb/>
城捍其鋒屹然如巨防之制水奏用其属吏鉛山宰王<lb/>
舜舉為倅使城守監鑄錢院髙至臨使提軍出戰而翁<lb/>
調兵食籌守戰之䇿以授二人使行之賊攻城不能得<lb/>
<pb n="KR4d0250_WYG_025-5a"/>
志其氣稍衰退屯栁家都至臨夜率銳士衘枚火其營<lb/>
鏖戰賊狼狽敗走乗勝遂復衢州奏功徽宗皇帝嘉<lb/>
歎降詔褒奨進官職二等王甫方當國與翁舊有嫌<lb/>
<graphic n="KR0945" url="https://raw.githubusercontent.com/kanripo/KR-Gaiji/master/images/KR0945.png" mimeType="image/png"/>其功用御筆改知嚴州上意悟復還信州翁於是<lb/>
作二堂摘詔中語榜以示後人盖以侈聖上之賜而<lb/>
甫衘之不置嗾御史摶吠所憎以快意㑹憲臣張苑<lb/>
者希甫意以事中翁翁論爭之辭色甚厲甫等愈怒益<lb/>
媒孽之是以詔㫖逮翁欲泄積忿鍛鍊無所得獄吏曰<lb/>
<pb n="KR4d0250_WYG_025-5b"/>
如是不免煩朝散一行翁慨然曰天乎有是哉吾為人<lb/>
子豈可牽連垂白親入牢户乃自誣服坐是流離竄逐<lb/>
久乃還家髙宗中興吕元直丞相當國知公之寃乃為<lb/>
上言其無罪盡還舊秩驛召詣行在所連降詔促其<lb/>
行未至以淮上多盗遂知無為軍繼而戚方擾江東<lb/>
漕使朱公異奏知信州張琪踐蹂宣徽制置使權公邦<lb/>
彥奏知徽州而公已老矣遂解印綬以歸歸六年終于<lb/>
牖下近年郟升卿師古為守属羅愿端良修新安志有<lb/>
<pb n="KR4d0250_WYG_025-6a"/>
族子館于郡壁端良問翁出處本末族子無逺識不能<lb/>
為翁辨誣又不能明翁之功翁之子孫亦不以告端良<lb/>
遂略而不書然信州之功有天子之詔有内翰汪公<lb/>
藻二堂之碑有信州寓公寄客數十人破賊保城詩頌<lb/>
粲然如五緯七宿光芒在天志雖不書未足多恨炎嘗<lb/>
執筆𨽻太史氏石室金匱所藏皆得見其副墨意公姓<lb/>
名必載諸汗青然非特不得立傳并徽宗皇帝紀中於<lb/>
公破賊一事不書又求之方臘傳中首敗於信州一節<lb/>
<pb n="KR4d0250_WYG_025-6b"/>
亦不書盖王甫用事於内既娼公之功而童貫握兵于<lb/>
外又欲自專其功故汝方死賊之節見録而吾翁破賊<lb/>
之功見遺史臣所不得而書也昔者漢之韓安國唐之<lb/>
郭元振皆凛凛為時名臣而晚節偃蹇困躓而不振然<lb/>
名在冊書千載之下尚得見其行事而知其為賢翁之<lb/>
智略才氣足以傑立於萬夫之上見於小試不見於大<lb/>
用而聲烈竒偉如此儻翁得志謀謨中朝則其所成就<lb/>
者從可知矣不幸以無罪為小人所誣以有功為小人<lb/>
<pb n="KR4d0250_WYG_025-7a"/>
所掩重不幸其姓名不著於冊書日逺日忘且將無傳<lb/>
於來世炎之咨嗟痛惜者在此故因而次其遺文懇切<lb/>
言之不能已也翁之詩大篇舂容而力常有餘短章清<lb/>
羙而意無不足他文亦有典有則皆非苟作識者當能<lb/>
辨之無待炎之稱賛翁諱悰改諱愈字原道官至朝請<lb/>
大夫職至秘閤修撰晚自號北山老人今題其遺文曰<lb/>
二堂先生文集者著信州保城庇民之功也<lb/>
　　　緑凈文集序<lb/>
<pb n="KR4d0250_WYG_025-7b"/>
緑凈文集族伯父萬載丞所著也古律詩四十詩頌三<lb/>
偈一表牋十有七書二序二述一墓表一樂語一長短<lb/>
句一釐為上中下三卷公諱昭徳字子輝北山翁長子<lb/>
才氣秀邁輔以淹博之學由鄉貢入太學三試南宫始<lb/>
中選未及廷對而沒某少時聞諸父皆推公能文然不<lb/>
獲見其片言隻字近方於公從孫從之處得詩文一帙<lb/>
亦非全書編次篇目如右其漏佚者不可復得矣公少<lb/>
從三衢毛逹可學其文逼真逹可見之擊節稱善今所<lb/>
<pb n="KR4d0250_WYG_025-8a"/>
編次其詩文皆有典則節奏清越歩驟蹀躞而超卓之<lb/>
才秀傑之氣於文字中尚可見其髣髴而某於心有感<lb/>
焉集中所言三二叔者族祖墻東先生也真老者從伯<lb/>
父小雲溪翁也文剛者族伯父鎮江通守氷玉老人也<lb/>
方其時王氏為婺源著姓而人物文采彬彬如此墻東<lb/>
氣豪健自負不薄而老死於布衣公與小雲溪翁又皆<lb/>
早世其年僅及三十北山翁悼公詩有云皎然玉樹照<lb/>
珠林俊逸天材夐不羣天上樓成要作記地中宫闕去<lb/>
<pb n="KR4d0250_WYG_025-8b"/>
修文當年暫泊嘗經此今日重來獨念君撥置清樽雙<lb/>
涙落人間此恨豈堪聞嗚呼三復此詩云亡之嘆豈特<lb/>
父子真情宗族中有識者所共也兩翁二父某皆不及<lb/>
見惟於氷玉老人獲侍杖屨承教誨然捐館舎亦四十<lb/>
有二年矣山川如舊人物皆非此某所以起九原可作<lb/>
之念不覺為之堕睫也<lb/>
　　　南窻雜著序<lb/>
先大夫平生詩文遺藁題曰南窻雜著諸孤不天先大<lb/>
<pb n="KR4d0250_WYG_025-9a"/>
夫捐館舎于今四十有五年其不肖孤某用先大夫之<lb/>
學僥倖登科處則鬻文以補伏臘之不給出則隨牒轉<lb/>
徙糊其口於四方嵗月侵尋許久而遺文未及編次追<lb/>
念先大夫事祖母太夫人極愛敬問起居視飲食日日<lb/>
皆有常節有疾不離左右藥必嘗而後進承顔養志惟<lb/>
謹執䘮苫次三年不飲酒不茹葷不入私室事兄嫂致<lb/>
恭且順行之以禮終其身無違言教兄子以詩書不啻<lb/>
如已子間有違之者待之泰然如常時未始含怒燕居<lb/>
<pb n="KR4d0250_WYG_025-9b"/>
與先太宜人相敬如賔未嘗見其疾言遽色臧獲有恩<lb/>
意蓄産二字不出諸口隠徳奥行如此可以追配古人<lb/>
某不肖既不能發揚其幽光而遺文在篋手澤如新又<lb/>
不能編次成書跼天蹐地何所逃罪曩自臨湘解官歸<lb/>
里中携遺藁如分寧及臨江解官入中都歸故里遺藁<lb/>
留分寜寓居逺不可即致儻更失於㑹粹大懼湮沒無<lb/>
傳無以見先大夫於泉下乃訪於親舊得其副墨所傳<lb/>
者輯為一編分數十卷盖所佚者三分之二尚俟他日<lb/>
<pb n="KR4d0250_WYG_025-10a"/>
取分帙所藏本足之<lb/>
　　　冰玉老人集序<lb/>
某弱冠時見先大夫與諸父唱酬有上元雪詩用崢嶸<lb/>
字韻某不揆斐然成一篇綴卷尾有鼇山聳處尚崢嶸<lb/>
之句先大夫為一啟齒傳至諸父處族伯父鎮江通守<lb/>
見之莞爾笑曰上元用鼇山事於押崢嶸韻有意思吾<lb/>
軰不如後生乃能為此語當是時羣從昆弟數十人而<lb/>
伯父獨每見某欣然談笑忘倦其教誨奨提良厚後四<lb/>
<pb n="KR4d0250_WYG_025-10b"/>
年當紹興辛巳先大夫弃諸孤又三年當隆興甲申伯<lb/>
父捐館又五年當乾道己丑某始登科而先大夫與伯<lb/>
父皆不及見某心切切以為恨自己丑距今三十有七<lb/>
年某髪種種而伯父之後亦衣冠零落不振矣每一念<lb/>
此喟焉太息以悲去年其曽孫師楚持畵像來某敬賛<lb/>
之曰不問有無知其如玉石之清不校通塞知其如金<lb/>
石之靜所懷不試是曰有命繪事彷彿神清氣定凛然<lb/>
如生見者起敬文雖不工盖紀實也今於族弟夢宣處<lb/>
<pb n="KR4d0250_WYG_025-11a"/>
得家集編次釐為若干卷讀誦其詩文而味其意㫖竦<lb/>
然如立乎几杖之側慨然如聞乎其謦欬之音詩曰髙<lb/>
山仰止景行行止中心藏之何日忘之某於伯父雖欲<lb/>
勿思烏得而勿思自伯父云亡某雖竊進士第學不加<lb/>
進而曩時為儀曹郎因牋表諸公頗相稱許追惟所自<lb/>
伯父教誨之力為多今編次遺文不敢無語敬叙其編<lb/>
首曰伯父今人與居古人與稽内不立城府外不事邉<lb/>
幅故發於詩文易直平淡如行雲流水讀之文從而字<lb/>
<pb n="KR4d0250_WYG_025-11b"/>
順翫之理到而味長與繩削織繢以為工者異矣自號<lb/>
氷玉老人故題曰氷玉老人文集若其出處本末某将<lb/>
為小傳以著其詳<lb/>
　　　本草正經序<lb/>
本草舊三卷藥三百六十有五種梁陶宏景附名醫别<lb/>
録亦三百六十有五種分七卷唐顯慶中蘇恭増百十<lb/>
有四種國朝開寳中盧多遜重定増百三十有三種<lb/>
元祐中掌禹鍚補注附以新補八十有二種新定十有<lb/>
<pb n="KR4d0250_WYG_025-12a"/>
七種合一千七十有六種分二十有一卷新舊混并經<lb/>
之本文遂晦今摭舊輯為三卷序之曰衣有蔽膝樽有<lb/>
𤣥酒樂有土皷葦籥存古也存古者何不忘其初也世<lb/>
莫古於上古人莫聖於三皇伏羲有易神農有本草黄<lb/>
帝有素問等書醫在後世㨿方投疾則聖人濟天下之<lb/>
仁術也古書竹簡火於秦易以卜筮存本草素問以方<lb/>
技存其天乎西漢去古未逺班固蓺文志序醫四種三<lb/>
十有六家獨弃本草不録淮南王安曰神農嘗百草滋<lb/>
<pb n="KR4d0250_WYG_025-12b"/>
味一曰七十毒醫方始興樓緩少誦醫經本草方衍數<lb/>
十萬言平帝元始五年舉天下通醫術本草者吏為駕<lb/>
軺傳遣詣京師時重本草如此固不録何也梁七録始<lb/>
載神農本草三卷或者謂初未著文字師學相傳謂之<lb/>
本草頗疑其不然今考其書論藥性温凉味甘苦多異<lb/>
殆後人所附益非本文古之人能謹起居薄滋味嗜慾<lb/>
故受病少醫又神聖則用藥三百六十有五種有餘矣<lb/>
後之人不能攝生風濕寒暑侵其肌膚勞苦無極弊其<lb/>
<pb n="KR4d0250_WYG_025-13a"/>
筋骨飲啖無度傷其腸胃嗜慾無已竭其精髓故受病<lb/>
多醫又上非和緩巧非扁倉故用藥一千七十有六種<lb/>
而猶若不足是以刪取本文三篇以存古又以儆庸醫<lb/>
和緩已逺扁倉不生藥視古三倍庸醫借此射利幸而<lb/>
中攘臂有矜色不中病者死醫盖自如與操刅殺人者<lb/>
相去㡬何噫<lb/>
　　　五顯靈應集序<lb/>
凢郡縣必有明神司禍福之柄庇其一方在吾邑則五<lb/>
<pb n="KR4d0250_WYG_025-13b"/>
顯是也闔境之人旦夕必祝之嵗時必爼豆之惟謹神<lb/>
之靈應不可殚紀然當論其大而略其細何也地方百<lb/>
餘里民近數萬户水旱有禱焉而無凶饑疾癘有禱焉<lb/>
而無夭折其庇多矣餘威遺徳溢於四境之外逹於淮<lb/>
甸閩浙無不信向靈應孰大於是若夫時出變異以聳<lb/>
動愚民之耳目此特其小小者耳邇者太常加封以聰<lb/>
眀正直之徳著於顯號非論其大而略其細歟夫神人<lb/>
一也神廟食於一方如長吏禄食於一州一縣也為長<lb/>
<pb n="KR4d0250_WYG_025-14a"/>
吏者亷以潔其身公以平其政愷悌以撫其民是謂循<lb/>
良若其貪若其私若其薄則於善之大者無稱焉或能<lb/>
决一疑獄察一隠慝豈足以為賢哉故論神之靈略於<lb/>
其大而詳於其細非特識者疑其近誣神亦且以為凟<lb/>
矣或曰如公所言則神之靈應皆無庸編輯乎曰事神<lb/>
者敬而已矣不因靈響而敬心常存者君子也因靈響<lb/>
而不敢不敬否則慢者愚民也神之意将假是以警愚<lb/>
攝其凶戾而生其善心存而不議不亦可乎<lb/>
<pb n="KR4d0250_WYG_025-14b"/>
　　　樗叟詩集序<lb/>
樗叟王氏子字至卿於先大夫族孫行也少從先大夫<lb/>
學某與之友良善先大夫既沒某宦游四方而至卿浮<lb/>
沉里中挾琹書鬻文以為生某每歸與相見惟話舊論<lb/>
文不厭塵俗事一毫不挂牙頰不相見雖千里尺牘問<lb/>
寒温無虚嵗及某自中都罷歸而至卿已亡其子天隲<lb/>
裒至卿詩文釐為若干卷属某為序至卿少時意亦欲<lb/>
馳騖當世其為文引筆亹亹不休然性簡率胸次無城<lb/>
<pb n="KR4d0250_WYG_025-15a"/>
府好莊周書李白歌詩頗自放於酒累試有司不得志<lb/>
晚自號樗叟遂弃舉子事業而專於詩雖若不甚經意<lb/>
而属詞精確用韻妥貼他人竟不能過又愈出愈富前<lb/>
後無一語一聮相犯詩之大略如此可傳已至卿始薄<lb/>
有田園不計有無久而貧桑柘數畝茅茨數椽處之泰<lb/>
然不特其詩可傳其人固可尚也故併著于篇首歸諸<lb/>
天隲使藏之<lb/>
　　　松窻醜鏡序<lb/>
<pb n="KR4d0250_WYG_025-15b"/>
三山鄭中卿來宰婺源予郊居杜門相見不能數間一<lb/>
見相與論古人成敗得失商天下事利害如指諸掌而<lb/>
緖餘及於文章其言纚纚使人属耳忘倦予因知其蓄<lb/>
之淵淵軫之源源也久之中卿始出平日所著示某其<lb/>
别有六一梅隠二哦松三南游四北轅五經論六詩餘<lb/>
而總目為松窻醜鏡且曰廬陵曽㓜度嘗為序請益之<lb/>
予視㓜度之序已詳尚何言然不可以無言也先秦古<lb/>
書不論西漢以文名世者自賈誼始政事一疏過秦一<lb/>
<pb n="KR4d0250_WYG_025-16a"/>
論鵩鳥一賦筆力頓挫卓詭此天下傑作也誼之後文<lb/>
章支而為三晁錯之文出於雜學主父偃徐樂嚴安似<lb/>
之而廣博不及董仲舒之文出於經術公孫宏劉向似<lb/>
之而純正不及枚乗司馬相如之文出於楚騷王褒揚<lb/>
雄似之而玅麗不及是三者如淄澠合流而異味非易<lb/>
牙莫能辨也自漢而下以文鳴者雖接踵而古人秀傑<lb/>
之氣渾厚之質蕭散之趣衰矣至有唐詩稱李杜文稱<lb/>
韓栁然後唐之文方駕乎漢之文至我朝有宋文有歐<lb/>
<pb n="KR4d0250_WYG_025-16b"/>
蘇古律詩有黄豫章四六有王金陵長短句有晏賀秦<lb/>
晁於是宋之文掩迹乎漢唐之文夫自漢至今上下二<lb/>
千年間卓然名世者不三十人噫難矣哉今前軰彫謝<lb/>
翰墨中未聞有與古人比肩者予得醜鏡閲之議論以<lb/>
意勝詩以格勝詞以韻勝中卿雖慨焉以文鳴自許是<lb/>
誠無與多遜而乃自以為醜不以為美何也豈不足則<lb/>
夸詡有餘則貶損故耶雖然此一說也而予又有一說<lb/>
予觀韓栁元和聖徳詩與平淮夷雅十琹操與鐃皷歌<lb/>
<pb n="KR4d0250_WYG_025-17a"/>
送文暢髙閑與送浩初序未知其孰優孰劣至羅池廟<lb/>
碑鄆州溪堂詩奔軼絶塵子厚不止交一臂而失之矣<lb/>
是故東坡歛波瀾而為簡嚴金陵去繩削而為閒雅豫<lb/>
章罷追琢而為髙古皆其老筆如此夫文生於才養之<lb/>
以學將之以氣中卿才髙而學博其氣不挫今日之文<lb/>
可㡬於古他日之文又過於今其名世也孰禦<lb/>
　　　送曹成之序<lb/>
談地理吉凶如魏管輅晋郭璞唐泓師世不可多見予<lb/>
<pb n="KR4d0250_WYG_025-17b"/>
本不曉此亦不甚信此中更憂患三子短命老婦淪謝<lb/>
或者歸咎先壟不吉予始惑之自楚東罷歸謀𦵏亡婦<lb/>
慮術者不可信捜集諸家地理書考其本末如入式歌<lb/>
八分歌指意或可取其言已不雅馴其次如銅函記金<lb/>
華經宗廟秘訣等書未免溺於一偏不可盡用又其次<lb/>
有所謂行程記龍子經等猥俚士大夫不復可稱說矣<lb/>
古書惟狐首經及郭璞葬書尚存論地理者當以是為<lb/>
祖而庸術徃徃不讀或讀之句讀既誤字音又訛其義<lb/>
<pb n="KR4d0250_WYG_025-18a"/>
則懵然不曉所挾以求售者貪狼巨門星有吉凶紫褥<lb/>
紅旗氣有吉凶青嚢飛星壺中放水之類皆變換名目<lb/>
務為廋隠欲使人不可曉者其大要不過變卦生絶五<lb/>
行盛衰而已而專務誑惑流俗縱横射利䧟人於禍患<lb/>
者良多予察見其誕凢登予門者多却而不受同郡曹<lb/>
成之獨不然狐首經郭璞𦵏書尋龍七星歌覆誦如流<lb/>
其論地吉凶皆有據依非臆說罔人於地理家鐡中錚<lb/>
錚者也然性戅直不肯巽詞色以求容故聴其言者皆<lb/>
<pb n="KR4d0250_WYG_025-18b"/>
不喜術雖精反不如庸術能售予謂此非成之失聴其<lb/>
言者之誤也順我者言甘而用其言後必有禍忤我者<lb/>
言苦而用其言後必有福善擇禍福者不以言甘為善<lb/>
言苦加憎斯謂之智矣成之不可謂世無智者堅守其<lb/>
術而不變可也<lb/>
　　　讀易筆記序<lb/>
未有書契之初羲皇首畫八卦文字生焉則易之有書<lb/>
由有畫也畫以數起數之用於占者世雖未之能學至<lb/>
<pb n="KR4d0250_WYG_025-19a"/>
其本元河圖起於天一地二而變於九六七八天一之<lb/>
畫竒其數以太陽之九地二之畫耦其數以太隂之六<lb/>
蓍之用衍以少陽之七七卦之重定於少隂之八八此<lb/>
學易者所通知也由數起畫畫者象之所寓象者理之<lb/>
所託也捨象則理不著矣捨畫則象不眀矣故三畫為<lb/>
八卦六畫為六十四卦畫變則象異畫不變則象同象<lb/>
有體而理無迹也有體則顯無迹則隠本隠以之顯聖<lb/>
人立象之意也即顯以索隠學者觀象之方也文王猶<lb/>
<pb n="KR4d0250_WYG_025-19b"/>
懼後人未能有見故發其凢於卦之彖周公又本文王<lb/>
之㫖著其變於卦之爻爻彖之詞具而於象與理可以<lb/>
見其端倪矣雖然聖人之經或言約而㫖博或語宻而<lb/>
義深讀者未必遽了非文王周公故隠而不發也開其<lb/>
端於言之中而存其意於言之外欲學者深思而自得<lb/>
之則象所藴畜義味深長可玩而不可厭也尼父生知<lb/>
之聖也而讀易韋編三絶且曰假我數年則於易道彬<lb/>
彬矣十翼訓釋不惮辭費學者豈得易言之哉秦焚古<lb/>
<pb n="KR4d0250_WYG_025-20a"/>
文字易以卜筮之書幸存此天地鬼神之所䕶持以詔<lb/>
來世而自漢以來易道不明焦延夀京房孟喜之徒遁<lb/>
入於小數曲學無足深誚而鄭𤣥虞翻之流穿鑿附㑹<lb/>
象既支離理滋晦蝕王弼承其後遽弃象不論後人樂<lb/>
其說之簡且便也故漢儒之學盡廢而弼之注釋獨行<lb/>
於今然木上有水為井以木巽火為鼎上止下動為頥<lb/>
頥中有物為噬嗑此四卦雖弼不能削去其象也夫六<lb/>
十四卦等耳豈有四卦當論其象六十卦可略而不議<lb/>
<pb n="KR4d0250_WYG_025-20b"/>
乎弼之言曰筌所以在魚得魚而忘筌蹄所以在兎得<lb/>
兎而忘蹄言者象之筌也象者意之蹄也捨筌蹄無以<lb/>
得魚兎則捨象求意弼亦知其不可而猥曰義苟在健<lb/>
何必乾始為馬類苟在順何必坤始為牛是未得魚兎<lb/>
先弃筌蹄之說也或者知象不可去既不能盡通又不<lb/>
肯闕所不知則為之說曰易之有象猶書有譬諭詩有<lb/>
比興也象不可去亦不必泥得其意足矣此與弼說無<lb/>
異亦未為確論也夫易三聖人所盡心也立義深於詩<lb/>
<pb n="KR4d0250_WYG_025-21a"/>
書而措辭嚴於春秋書之有譬詩之有比惟意所之初<lb/>
無定㫖易象反是以竒耦之畫摹冩天地萬物之形似<lb/>
而寄於六十四卦之中一卦六畫畫有此象聖人即著<lb/>
之於辭畫無此象不泛然旁引曲取也豈得執詩書比<lb/>
諭為例哉前軰嘗有疑其不然者故於象數求之加詳<lb/>
然掇拾先儒舊說嚼糟粕之餘失甘香之味其所發明<lb/>
無㡬耳炎讀易三十年不得其門而入嵗在辛亥始脫<lb/>
為縣之厄明年歸自中都僑寓古艾杜門却掃尋繹舊<lb/>
<pb n="KR4d0250_WYG_025-21b"/>
學久之若有所悟譬猶徃來熟習於山海之間雖未能<lb/>
手探其玉然寳氣所在或望而見之因釋然笑曰觀六<lb/>
畫之象而未合於爻彖之辭是未得其象也玩爻彖之<lb/>
辭而未合於六畫之象是未得其辭也象與辭未能融<lb/>
㑹而曰得聖人之意其中否特未定也管蠡之見何足<lb/>
以窺測髙深本之於畫驗之以辭對觀互考二者如合<lb/>
符契則筆記之其未逹者闕焉以為聖經不可易知固<lb/>
不可強通也而河南邵氏曰畫前有易刪後無詩不特<lb/>
<pb n="KR4d0250_WYG_025-22a"/>
以象為可忘且併以畫為可遺其說髙矣易而可以無<lb/>
畫但不知三聖人盡心於此以垂世立教者其㫖果安<lb/>
在也或曰然則易盡於畫乎曰易者變也其變始於乾<lb/>
坤天地闔闢一乾坤也吾身動靜亦一乾坤也而畫能<lb/>
盡之乎自乾坤而上不可以象求以通變而不窮者命<lb/>
之曰道藏用而不測者命之曰神立獨而無對者命之<lb/>
曰太極而畫能示之乎雖然無畫而可以體易伏羲文<lb/>
王之事也有畫而後可以語易學者之事也不玩周公<lb/>
<pb n="KR4d0250_WYG_025-22b"/>
尼父之辭而曰吾求易於六爻之外此係風捕影之類<lb/>
而炎則不敢已矣将以此得罪於傳道之賢哲未可知<lb/>
也將以此見取於好古之君子亦未可知也<lb/>
　　　懶翁詩序<lb/>
詩文當論工拙不當論窮逹逹者未必皆工窮者未必<lb/>
不工也唐人尚詩士以能詩取髙科登逹宦者接踵然<lb/>
王昌齡孟浩然孟郊賈島之徒其身至窮而言語之妙<lb/>
有不可揜沒者文章天下公噐其品級髙下當定於公<lb/>
<pb n="KR4d0250_WYG_025-23a"/>
論非私意所能翕張富貴利逹則其言語常重貧賤隠<lb/>
約則其言語常輕乃區區世俗之論識者顧安取此予<lb/>
從兄懶翁壯年慨然欲以翰墨自見於世題所居之室<lb/>
曰鐡硯其學貫穿經史其文自出杼軸不肯蹈襲而終<lb/>
以不耦今老矣惟誦佛氏書不輟其意若有所悟解而<lb/>
不能釋尤喜蒔花卉欲以觀造物之巧其心樂之不厭<lb/>
也出則徜徉里巷間好事者飲以酒即徑醉絶口不談<lb/>
世事入則蕭然茅茨之下淡泊無營素嗜詩今亦不復<lb/>
<pb n="KR4d0250_WYG_025-23b"/>
吟咏親舊間從索所作乃裒其舊稿凢若干篇以書來<lb/>
属炎為序炎誦之終編見其語精而意婉如孤桐之琹<lb/>
清玉之佩節奏鏘然知音者聞之自當属耳非炎之私<lb/>
言也郊島困窮詩誠工語多酸寒且有怨懟翁則不然<lb/>
辭氣恬淡而和平不激不戚其所得有在詩之外者<lb/>
可以為賢矣翁名綱字徳維姓王氏晚自號懶翁<lb/>
　　　東都紀年序<lb/>
東都紀年三十卷炎述九朝厯年行事成書也慶元三<lb/>
<pb n="KR4d0250_WYG_025-24a"/>
年八月炎奉詔自太學博士入秘書省為郎眀年兼實<lb/>
録檢討尋入著庭為佐郎又明年為軍噐少監而職兼<lb/>
檢討如故於是金匱石室所藏炎皆窺見副本因念漢<lb/>
人荀恱唐人栁芳吴兢軰於當代正史外皆别自著書<lb/>
成一家言恱有漢紀三十卷芳有唐厯三十卷兢有唐<lb/>
春秋三十卷獲與正史並傳炎今援是比用國史本紀<lb/>
叅校為紀年一書於三朝本紀其辭頗有所損於兩朝<lb/>
四朝本紀其事或有所増視李燾長編熊克通略炎不<lb/>
<pb n="KR4d0250_WYG_025-24b"/>
如其博王稱事略本紀炎竊病其簡豐約中度炎固不<lb/>
能而私有志焉又随所紀附以提要為三十卷提要之<lb/>
目有二曰注則有所辨曰證則旁叙其事也炎又伏念<lb/>
神宗皇帝嘗詔曽鞏以三朝兩朝國史合為一書鞏雖<lb/>
承命書不果成炎愚乃欲採掇九朝故實合三為一甚<lb/>
見其不知量然所述止於本紀不及志傳是以忘其狂<lb/>
斐懐不能已畢力編摩書未及成㑹某負罪去國居閒<lb/>
處獨再加考訂今方脫藁不敢閟在私室謹齋戒練日<lb/>
<pb n="KR4d0250_WYG_025-25a"/>
進于大庭故序所以記述之意如右起建隆庚申終靖<lb/>
康丁未百六十有八年一祖八宗創業守文宏逺之規<lb/>
模與夫庶事之弛張忠邪之消長敵國之屈伸其大略<lb/>
可覩矣雖不足以發揚宋徳之代光紹明惟陛下寛蕭<lb/>
斧之誅賜以一覽若幸而獲傳庶㡬無愧於荀恱栁芳<lb/>
呉兢輩某死且不朽謹序<lb/>
　<lb/>
　<lb/>
<pb n="KR4d0250_WYG_025-25b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　雙溪類稾卷二十五<lb/>
</p>
<p>
</p>
  </div>
<div>
                <head>雙溪類稾卷二十六</head>
    <p>
<pb n="KR4d0250_WYG_026-1a"/>
欽定四庫全書<lb/>
　雙溪類稾卷二十六　　　　宋　王炎　撰<lb/>
　　考古雜論<lb/>
　　　禘祫論<lb/>
禘祫宗廟之大事也祫者合也禘者諦也毁廟之主陳<lb/>
於太祖未毁廟之主皆升合食於太祖是故謂之祫此<lb/>
公榖二氏所傳也王者禘其祖之所自出以其祖配之<lb/>
諸侯及其太祖以審諦昭穆是故謂之禘此戴氏所記<lb/>
<pb n="KR4d0250_WYG_026-1b"/>
也周官以宗伯掌邦禮禘祫無見焉然六享之目一曰<lb/>
肆獻祼二曰饋食皆在時祭之上即為禘祫不疑矣鄭<lb/>
康成之傳禮其論禘祫甚詳而有四失焉其亂禮之經<lb/>
者有一其失禮之節者有三祭法記四代之禘虞夏皆<lb/>
禘黄帝商周皆禘嚳所記雖未必皆是而禘固宗廟之<lb/>
事也康成則曰周頌廱之禘祀文王也商頌長發之大<lb/>
禘祭天于圜丘而配以太祖也出一已之臆說汨郊廟<lb/>
之定制所謂亂禮之經者此也既虞而升祔謂之祫事<lb/>
<pb n="KR4d0250_WYG_026-2a"/>
與大事之祫實異而名同祥禫而後禘以定昭穆之序<lb/>
禘而後祫其先後不可易置康成乃以升祔祫事為證<lb/>
遂言先祫而後禘此失禮之節者一也禘祫之祭廟祧<lb/>
之主或在然祫則太祖東向禘則祖之所自出者東向<lb/>
而太祖配之祫大於時祭禘大於祫眀矣康成乃謂禘<lb/>
小而祫大此失禮之節者二也祫非不酌祼也而以食<lb/>
為主故周官饋食又謂之朝享以是知其為祫禘非不<lb/>
薦食也而以祼為主故周官肆祼獻又謂之追享以是<lb/>
<pb n="KR4d0250_WYG_026-2b"/>
知其為禘康成乃以肆祼獻為祫饋食為禘此失禮之<lb/>
節者三也去此四失禘祫之禮正矣然則捨康成之失<lb/>
議禘祫可以無疑乎自漢以來諸儒異論其不可不辨<lb/>
者猶有三焉天子有禘有祫諸侯有祫無禘一疑也三<lb/>
年一祫五年一禘二疑也祫禮行於三時禘禮行於孟<lb/>
夏三疑也夫祫祭太祖東向則天子諸侯之禮同禘非<lb/>
常之祭也諸侯止於及其太祖而王者及其祖之所自<lb/>
出則隆殺有辨而曰天子有禘有祫諸侯有祫無禘此<lb/>
<pb n="KR4d0250_WYG_026-3a"/>
因大傳不王不禘之說而失之也國語言荒服終王此<lb/>
蕃國世一見者也顔師古釋之曰新王即位乃來助祭<lb/>
此乃禘祭之時非是則不禘故䘮服小記論虞祔祥禫<lb/>
之祭而及於不王不禘則天子新即位而後禘其義甚<lb/>
明而謂天子有禘諸侯無禘不已踈乎此不可不正其<lb/>
誤也三年一祫五年一禘此公羊五年再殷祭之說也<lb/>
公羊盖失之矣而韋元成乃為之說曰五年而再殷祭<lb/>
言一禘一祫也禮緯因之張純又為之說曰三年一閏<lb/>
<pb n="KR4d0250_WYG_026-3b"/>
天道之小成五年再閏天道之大成以是為禘祫之節<lb/>
鄭康成又因之且謂魯禮三年䘮畢而祫太祖禘於羣<lb/>
廟自後五年而再殷祭其説益以乖異不同夫新主入<lb/>
廟昭穆逓遷則有禘自是而後有祫而無禘此不可不<lb/>
明其失也禘之時月經無眀文而戴記則曰天子礿犆<lb/>
祫禘祫嘗祫烝諸侯礿犆禘一犆一祫嘗祫烝祫春祠<lb/>
夏禴周禮也春礿夏禘殷禮也文獻不足夫子不能討<lb/>
論夏商之禮漢儒何從知之乎是以知其說之不足證<lb/>
<pb n="KR4d0250_WYG_026-4a"/>
也張純曰禘以四月取純陽之在上祫以十月取百物<lb/>
之皆備也其說未為皆得也春夏難於備物故礿祠之<lb/>
禮薄盖不可以祫於斯時而秋薦新故謂之嘗冬備物<lb/>
故謂之烝祫於秋冬夫豈不可安用必以十月乎若夫<lb/>
禘禮取四月之純陽則失之矣明堂位記魯禮季夏六<lb/>
月禘於太廟鄭康成從而遷就其説曰周六月夏四月<lb/>
也則尤失之矣春秋書禘于莊公則以五月禘于太廟<lb/>
則以七月未聞其必用四月也盖禘行於祥禫之後祥<lb/>
<pb n="KR4d0250_WYG_026-4b"/>
禫既無定時則禘禮亦無定月此又不可不明其失也<lb/>
議禮者不能正其誤明其失故自漢至唐禘祫不合於<lb/>
聖人之經顔其卿曰禘祫懿祖東向而太祖以下列於<lb/>
昭穆則禘祫無辨非經也韋武曰祫宜獻祖東向禘宜<lb/>
太祖東向則以禘為祫以祫為禘尤非經也經文固殘<lb/>
缺矣其意猶可考也而諸儒汨之輯諸儒之論用經以<lb/>
折衷其是非此吾所以著論之意也<lb/>
　　　郊祀論上<lb/>
<pb n="KR4d0250_WYG_026-5a"/>
郊祀國之重事也先王之禮猶可以考之於經而諸儒<lb/>
異論者經之所著不同也盖其不同者有四郊丘之制<lb/>
也天帝之號也天地分合之異也春冬時日之差也郊<lb/>
丘之不同者有三周官謂之圜丘戴記謂之南郊又謂<lb/>
之泰壇鄭康成之説曰祀昊天于圜丘謂之禘祀五帝<lb/>
于南郊謂之郊而泰壇無説康成之言非也兆於南以<lb/>
就陽位於郊故謂之郊夫子嘗有是言矣王肅曰築丘<lb/>
以象天體是謂圜丘圜丘人所造也是謂泰壇兆於國<lb/>
<pb n="KR4d0250_WYG_026-5b"/>
南是為南郊然則南郊也圜丘也泰壇也其名有三其<lb/>
實一也天帝之異有三曰昊天曰上帝曰五帝天洎五<lb/>
帝為上帝孔安國之説也天為昊天元天為上帝五方<lb/>
之帝為五帝鄭司農之説也孔鄭之説質之於經固已<lb/>
不合而鄭康成則又曰昊天上帝者天皇大帝也五帝<lb/>
者始於青帝靈威仰終於黒帝黒光叶也以緯亂經雖<lb/>
不辨可以知其無稽夫徧覆無外故以天名主宰造化<lb/>
故以帝名在書言類于上帝而又言告于皇天在周官<lb/>
<pb n="KR4d0250_WYG_026-6a"/>
以為禋祀昊天上帝則昊天上帝一而已矣是故詩書<lb/>
所載有皇天上帝之言有昊天上帝之言而周官始有<lb/>
五帝之名夫上帝至尊無二而有五帝何也上帝天帝<lb/>
也五帝五人帝也何以知之以周禮而知之掌次大旅<lb/>
上帝則張氊案朝日祀五帝則張次上帝在朝日之先<lb/>
五帝在朝日之下則五帝非天帝其證一也宗伯兆五<lb/>
帝於四郊四類四望亦如之郊兆於四類之先則五帝<lb/>
非天帝其證二也司服祀昊天上帝則大裘而冕祀五<lb/>
<pb n="KR4d0250_WYG_026-6b"/>
帝亦如之既言上帝又言五帝則五帝非天帝其證三<lb/>
也吕不韋之月令嘗言五帝矣春則太皥夏則炎帝秋<lb/>
則少昊冬則顓頊夏秋之交則黄帝不以五帝為天也<lb/>
魏相之奏亦嘗言五帝矣太皥乗震炎帝乗離黄帝乗<lb/>
坤少昊乗兌顓頊乗坎亦不以五帝為天也秦漢間言<lb/>
五帝者皆五人帝而已其說必有所從受也古之祭天<lb/>
者主於上帝其配以祖周公既成洛邑用牲于郊牛二<lb/>
其一帝牛其一稷牛夫禮簡則嚴嚴則敬是故事天所<lb/>
<pb n="KR4d0250_WYG_026-7a"/>
以報本尊祖故以配天嚴敬之義也合上帝與五帝而<lb/>
謂之六天則近於誣矣天地分合之異先儒考於經者<lb/>
未審也春秋傳曰天子祭天諸侯祭土尊天而親地隆<lb/>
殺固有辨焉猶之宗子祭父支子不得祭父而可以祭<lb/>
母父尊故也天子祭天諸侯不得祭天而可以祭土天<lb/>
尊故也古之祭地者有社則又有大社大社謂之冢土<lb/>
未有北郊方丘之名也社祭土主隂氣也祭帝于郊以<lb/>
定天位祀社于國以列地利而子思曰郊社之禮以事<lb/>
<pb n="KR4d0250_WYG_026-7b"/>
上帝明地不可與天相並尊天之義也周官論國之神<lb/>
位左祖右社此王社也澤中方丘此冢土也即古人所<lb/>
謂大社也書謂之冢土禮謂之方丘而戴記謂之泰折<lb/>
折則方矣其名有三其實亦一也至漢匡衡乃有南北<lb/>
郊之説則失先王尊天親地之意矣新莽始有天地合<lb/>
祭祖妣並配之說則又失先王之意益甚矣雖然莽之<lb/>
說因周頌之言而失之也周官夏日至祀地于方丘冬<lb/>
日至祀天于圜丘則曰此天地分祀之證也夫春夏祈<lb/>
<pb n="KR4d0250_WYG_026-8a"/>
榖其詩為噫嘻祈有二祭而所歌者噫嘻一詩也秋冬<lb/>
報其詩為豐年報有二祭而所歌者豐年一詩也昊天<lb/>
有成命之詩可歌以祭天豈不可歌以祭地乎以先王<lb/>
之行事質之武王東伐告于皇天后土矣告于皇天則<lb/>
類于上帝是也告于后土則宜于冢土是也是天地未<lb/>
嘗合祭者一也周公之祭于洛邑丁已用牲于郊戊午<lb/>
社于新邑是天地未嘗合祭者二也以武王周公之行<lb/>
事而求其制禮之意則天地未嘗合祭無疑矣冬春時<lb/>
<pb n="KR4d0250_WYG_026-8b"/>
日之異則戴記之言失之也其言曰郊之祭也以迎長<lb/>
日之至又曰郊之用辛也周之始郊日以至而繼之以<lb/>
卜郊夫日至而郊周禮也卜日用辛魯禮也雜周魯之<lb/>
禮而兼記之而郊之時日紊矣盖周人之郊有二皆無<lb/>
所用卜日至而郊報本之郊也故其禮行於一陽之初<lb/>
復啟蟄而郊祈榖之郊也故其禮行於農事之將興制<lb/>
禮之意坦然易眀戴記言周之始郊其月以日至其日<lb/>
用上辛吾是以知其合周魯之郊而紊其時日也諸儒<lb/>
<pb n="KR4d0250_WYG_026-9a"/>
異論為禮經之蠧者多矣去其異論之蠧而究其禮經<lb/>
之正經雖殘缺禮意則固可知也已矣<lb/>
　　　郊祀論下<lb/>
郊丘之辨有三圜丘以事上帝方丘以事地祗而四郊<lb/>
以事五帝圜丘謂之南郊方丘不謂之北郊何也因理<lb/>
而處其當然者義也因義而制其節文者禮也苟無節<lb/>
文不足以為禮是故祭地之位戴記謂之泰折周官謂<lb/>
之方丘詩書謂之冡土而正其名曰大社不曰北郊所<lb/>
<pb n="KR4d0250_WYG_026-9b"/>
以定天地之尊卑也記曰天子祭天地諸侯祭社稷而<lb/>
公羊氏亦曰天子祭天諸侯祭土諸侯既有社矣謂之<lb/>
祭土不謂之祭地何也吾於孔安國韓嬰之言有證也<lb/>
天子封土五色以立大社其命諸侯惟以方色之土予<lb/>
之使歸而立社則諸侯之國有社而無五土之大社等<lb/>
級有間是故諸侯可以謂之祭社其祭社可以謂之祭<lb/>
土不可以謂之祭地而天子祭天謂之南郊其祭地不<lb/>
謂之北郊皆所以謹禮之節文也夫子曰禮者義之實<lb/>
<pb n="KR4d0250_WYG_026-10a"/>
也祭天於郊南靣陽也祭地于社北靣隂也天尊地卑<lb/>
王者父天母地不敢悖尊卑之大義也漢儒記禮之言<lb/>
曰祭帝于郊以定天位祀社于國以列地利以帝對社<lb/>
則社主於祭地其證一也禮行於郊而百神受職禮行<lb/>
於社而百貨可殖以郊對社則社主於祭地其證二也<lb/>
天子大社必受霜露風雨以逹天地之氣夫社壇而不<lb/>
屋謂之逹天地之氣則社主於祭地其證三也天神莫<lb/>
尊於上帝地祗莫尊於后土是故事天於郊所以祀上<lb/>
<pb n="KR4d0250_WYG_026-10b"/>
帝也事地于社所以祭后土也而鄭康成則曰方丘所<lb/>
祭神在崑崙者也北郊所祭神州地祇也甚矣其説之<lb/>
不經也若夫四郊之祀五帝亦謂之郊則與祀后土者<lb/>
有異義焉天地相配疑於相敵五帝貴於百神而降於<lb/>
大祇是故祭地不命曰北郊嫌也祀五帝命曰四郊無<lb/>
嫌也故凢經之言上帝者皆天也其言五帝皆人帝也<lb/>
記曰天子祭天地祭四方諸侯方祀祭四方則祀五帝<lb/>
于四郊是也方祀則祀五神之在其方者也郊丘之義<lb/>
<pb n="KR4d0250_WYG_026-11a"/>
天神地祗人鬼之等於經皆有見焉則先王之禮意猶<lb/>
存自鄭康成引緯亂經持詭説以汨正論而先王之禮<lb/>
遂晦而不明盖漢儒之論經黨同伐異求伸其專門之<lb/>
説自世祖以來䜟緯之學盛行是故何休假緯書以言<lb/>
春秋康成假緯書以言禮皆欲因時君所好借緯為重<lb/>
而求其説之勝也昔人固有知其失者矣王肅曰鄭氏<lb/>
學行孔氏之路枳棘充焉盖詆其以緯亂經也後世之<lb/>
言禮者考信於經合於經則得之不合於經則失之故<lb/>
<pb n="KR4d0250_WYG_026-11b"/>
吾之論郊祀詳於稽經而略於議史也<lb/>
　　　周禮論<lb/>
周官六典周公經治之法也秦人秉竹簡以畀炎火漢<lb/>
興諸儒傳於煨燼之餘藏於巖穴之間其書已亡而幸<lb/>
存漢既除挾書之律武帝時六典始出帝不以為善作<lb/>
十論七難以排之藏於秘府不立於學官其書雖存而<lb/>
如亡天下之治不可無法猶之為圓必以規為方必以<lb/>
矩為平直必以凖繩六典之備也武帝之志欲馳鶩於<lb/>
<pb n="KR4d0250_WYG_026-12a"/>
規矩準繩之外雖四代之書且以為朴學而弗好其於<lb/>
周禮何有立論排之宜矣東都諸儒知有周禮而其說<lb/>
不同以為戰國隂謀之書者何休也以為周公致太平<lb/>
之迹者鄭康成也六官所掌綱正而目舉井井有條而<lb/>
詆之以為戰國之隂謀休謬矣而康成以為致太平之<lb/>
迹其説亦未然也治法至太平而大備而所以致太平<lb/>
者不專係於法之詳也周公輔政管蔡流言不安於朝<lb/>
而之于東都及其鴟鴞之詩作金縢之書啟然後成王<lb/>
<pb n="KR4d0250_WYG_026-12b"/>
逆公以歸既歸之後伐管蔡作洛邑遷殷民管蔡既平<lb/>
殷民既遷洛邑既成公則歸政於成王矣當公歸政之<lb/>
時成王蒞政之初淮夷猶未定也而况公未歸政管蔡<lb/>
未平殷民未遷洛邑未成雖有六典安得盡舉而行之<lb/>
成王即政廵侯甸伐淮夷中外無事還歸在豐作周官<lb/>
之書以戒飭卿士大夫則周公之經制盖施行於此時<lb/>
吾是以知六典之法至太平而後備非用六典而能致<lb/>
太平也夫為治有定法天下無定時時異則法異雖堯<lb/>
<pb n="KR4d0250_WYG_026-13a"/>
舜禹相授一道法亦不能無損益也分畫九州堯之制<lb/>
也至舜則析而為十有二州分命羲和堯之制也至夏<lb/>
則羲和合為一官聖人察人情觀世變立法經治雖不<lb/>
可變亦不可泥古此周公之意也而讀周禮者至今不<lb/>
能無疑王畿不可以方千里也五服不可以分為九服<lb/>
也三等之國不可斥之以為五等也井田之制積同為<lb/>
成積丘為縣都内外不容異制也或者見其可疑則曰<lb/>
周禮非周公之全書也盖漢儒以意易之者多矣漢儒<lb/>
<pb n="KR4d0250_WYG_026-13b"/>
之言周禮誠不能無失然亦不敢遽變其意也考之於<lb/>
經見其可疑舉而歸罪於漢儒豈得為至論哉且夫禹<lb/>
之五服服五百里各指一面言之故東西相距而為五<lb/>
千周之九服方五百里則以其方廣言之東西相距其<lb/>
地亦止於五千又何斥大封域之有且梁州之地職方<lb/>
所無周公豈不能復先王之故土而治之然而不在封<lb/>
域之内者務廣徳不務廣地可知矣言其斥大封域而<lb/>
為九服考之不詳之故也周之洛邑雖曰天地之中北<lb/>
<pb n="KR4d0250_WYG_026-14a"/>
近大河東西長而南北狹不可以規方千里然温在今<lb/>
之河北下陽在今之河東皆畿内地不以河為限也若<lb/>
曰洛在河南不能規方千里則商人之都在河北涯邦<lb/>
畿千里何以見於商頌則言千里王畿之非實者亦考<lb/>
之不詳之故也井田之法凢九夫為井皆以成田言之<lb/>
溝洫道涂不與焉内而鄉遂外而縣都其法一也然在<lb/>
鄉遂則自一井積之方十里為成又自一成積之方百<lb/>
里為同所以定鄉遂授田之數也在家邑則自一井積<lb/>
<pb n="KR4d0250_WYG_026-14b"/>
而為邑為邱為甸四甸為縣四縣為都所以定公卿之<lb/>
采地也鄭康成不察内之成同外之邑都皆自一井積<lb/>
之見其廣狹不同而以為井田異制又為之説曰一甸<lb/>
之地旁加一里以為成一都之地旁加十里而為同此<lb/>
康成之誤有以汨經之文而遂謂先王井地之制不應<lb/>
内外異法此又考之不詳之過也若夫三等之國分為<lb/>
五等則周公之意盖逆慮世變而求有以制之也唐虞<lb/>
之世天下號為萬國然強則肆弱則屈敵則爭於是迭<lb/>
<pb n="KR4d0250_WYG_026-15a"/>
相兼并至周之初宇内不過千八百國則向之萬國社<lb/>
稷邱墟十七八矣周公於是欲分而為五等自公以下<lb/>
所食之地少附庸之國多欲其以大比小以小事大庶<lb/>
㡬可以小大相維然必建邦國之時方定其地初非取<lb/>
先王經制之國盡從而更張之也盖周公雖定六官之<lb/>
制亦度時措之宜而行之盖有定其制而未行者矣亦<lb/>
有已行之後世随時而變者矣定鼎郟鄏謂之建國以<lb/>
為民極然成康未嘗都洛幽王之敗周始東徙此所謂<lb/>
<pb n="KR4d0250_WYG_026-15b"/>
定其制而未行者三等之國分為五等法雖立而未行<lb/>
亦此意也五刑之罪二千五百穆王變為祥刑凢三千<lb/>
條穆王去成王未逺也然不用周公之法吕刑一書夫<lb/>
子盖有取焉此所謂後世随時而變者也若曰徙封數<lb/>
大國則諸侯盡擾司徒之制言封國不言徙國以封為<lb/>
徙此又攷之不詳之過也雖然前軰之所疑者吾固推<lb/>
經意而辨之矣周禮猶有可疑者先儒盖未之疑也祀<lb/>
昊天上帝則服大裘而冕祀五帝亦如之且祀昊天于<lb/>
<pb n="KR4d0250_WYG_026-16a"/>
南至服裘為宜祀黄帝于季夏盛暑之月而亦服裘可<lb/>
乎王搢大圭又執鎮圭以朝日考工記謂之大圭其長<lb/>
三尺杼上葵首鄭康成謂玉方一寸其重一斤若圭長<lb/>
三尺設若其博二寸有半其厚四分則其重殆三十斤<lb/>
而王能搢之乎王乗玉輅建太常維者六人服皆衮冕<lb/>
夫衮冕王與上公之服也維太常者徒行于車後乃亦<lb/>
衣龍衮與王同服不㡬於尊卑無辨乎太宰六官之長<lb/>
也其属六十而内小臣寺人九嬪世婦女御之職皆與<lb/>
<pb n="KR4d0250_WYG_026-16b"/>
焉以天子之正卿而宦寺宫妾悉為之属不已䙝乎天<lb/>
官既有世婦春官又有世婦且曰每宫卿二人謂之婦<lb/>
則不得以為卿鄭康成乃曰如漢有長秋亦以士人居<lb/>
之夫士人為卿則又不得謂之婦矣且王后六宫而天<lb/>
子六卿若宫有二卿則卿十有二人何其數之多耶周<lb/>
禮一書今學者所傳康成之訓釋也則康成可謂有功<lb/>
於周禮矣雖然六官之制度以康成而傳亦以康成而<lb/>
晦盖康成之於經一則以緯説汨之一則以臆說汨之<lb/>
<pb n="KR4d0250_WYG_026-17a"/>
是以周公之典其意不得不晦也周公之典既晦是以<lb/>
學者不得不疑也前軰之所疑者不揆其僣而釋之而<lb/>
吾之所疑則世未有辨之者後必有能辨之者矣故表<lb/>
其說以待來者考正焉<lb/>
　　　明堂論<lb/>
郊以事天廟以事祖禰三代之逹禮也明堂以享帝則<lb/>
非郊以享親則非廟夏商所未有也而周始為之故夫<lb/>
子曰昔者周公郊祀后稷以配天宗祀文王于明堂以<lb/>
<pb n="KR4d0250_WYG_026-17b"/>
配上帝武王之伐商而歸也祀明堂以教民知孝其禮<lb/>
行于朝覲耕籍養老之先而嚴父配天之義夫子不属<lb/>
之武王而属之周公者盖明堂之禮武王主其祀而行<lb/>
之其制度則周公明其義而為之也夫義者禮之質也<lb/>
故禮雖先王未之有而可以義起周公逹於義者也其<lb/>
在周頌思文后稷配天之樂章也我将祀文王于明堂<lb/>
之樂章也后稷始封之君而以配天于郊故曰后稷生<lb/>
於姜嫄文武之功起於后稷故推以配天尊祖也萬物<lb/>
<pb n="KR4d0250_WYG_026-18a"/>
本乎天人本乎祖尊祖以明有本此百世所不變者也<lb/>
而周之王業實成於文王夫易始於乾坤以定君臣之<lb/>
分則北靣事商者文王之心文王非有意於王天下也<lb/>
雖然詩之國風始於闗睢小雅始於鹿鳴大雅始於文<lb/>
王頌始於清廟皆文王之詩也闗睢有王者之化鹿鳴<lb/>
有王者之政大雅始於文王則受命作周矣頌始於清<lb/>
廟則盛徳有百世之祀矣武王之伐商也誓於孟津誓<lb/>
於牧野其伐商而歸也告於羣后無不以文王為言則<lb/>
<pb n="KR4d0250_WYG_026-18b"/>
王業成於武王而所以成之者文王也配天于郊則不<lb/>
可以二太祖之尊烝嘗於廟則不足以明文王之徳是<lb/>
故宗祀明堂以配上帝此義之所當然禮之所從起而<lb/>
非厚於其禰也知此則周公制禮之義明矣而所可疑<lb/>
者明堂之制度也考工記固嘗言之矣夏有世室宗廟<lb/>
之制也殷有重屋路寝之制也而周有明堂其制一堂<lb/>
而五室鄭康成曰或舉宗廟或舉路寝或舉明堂互言<lb/>
之以明其同制康成之言固不足證而考工所記亦未<lb/>
<pb n="KR4d0250_WYG_026-19a"/>
可盡信也其未可盡信者何也若有堂室而無壇墠則<lb/>
嚴父配天當在宫室之中矣先王之禮非特禋祀上帝<lb/>
于郊丘也祀日月星辰祀四郊祀方望山川皆壇而不<lb/>
屋漢文帝作廟以祀五帝于渭陽夫五帝五人帝也祀<lb/>
之于廟人且議其非禮况祀天帝之尊乃即宫室行事<lb/>
而謂周公為之乎故曰考工所記未可以盡信也夫考<lb/>
工記先秦古書也且難以盡信則諸家之異說紛紛從<lb/>
可知矣是故莫若求之於經夫傳記有之經無之不得<lb/>
<pb n="KR4d0250_WYG_026-19b"/>
已而從傳記可也傳記有之經亦有之捨傳記而從經<lb/>
可也捨經而從傳記可乎哉此理至易曉也二禮周公<lb/>
之經也周官司儀將合諸侯則為壇三成宫旁一門此<lb/>
明堂之説也然畧而未詳儀禮所載則詳矣諸侯覲于<lb/>
天子為宫四門為壇其深二尺加方明於其上而設六<lb/>
玉焉上圭下璧祀帝也圭璋琥璜祀四方也於是拜日<lb/>
禮月祭天燔柴此則明堂之壇而祀神以為盟也既盟<lb/>
王設几即席諸侯之駕不入王門奠圭繅上此則明堂<lb/>
<pb n="KR4d0250_WYG_026-20a"/>
之宫而明諸侯以為朝㑹也其盟㑹詔於明神是故謂<lb/>
之明堂鄭康成曰王廵守至于方岳諸侯來㑹亦為此<lb/>
宫以見之康成以知方岳之為此宫而不知此宫之為<lb/>
明堂是説也吾於孟子有證焉齊國於泰山之下者也<lb/>
宣王之時明堂尚存趙岐曰泰山下明堂本周天子東<lb/>
廵守朝諸侯之處也是説也吾於班史有證焉漢武帝<lb/>
之東封也泰山東北阯有古時明堂處則宫壇不存而<lb/>
其阯猶在也雖然鄭康成趙臺卿知時㑹殷同之有明<lb/>
<pb n="KR4d0250_WYG_026-20b"/>
堂而未能明夫所以朝諸侯祀五帝之義也周公祀文<lb/>
王於明堂以配上帝盖即其壇而祀之輔成王負扆以<lb/>
朝諸侯盖即其宫而朝之由此言之明堂制度與其禮<lb/>
典曉然如指諸掌可以决千載之疑議擯諸家之異説<lb/>
矣夫諸家之説不一皆臆度而意之也是故或失之誕<lb/>
或失之譎或失之陋或失之侈或失之雜皆非所以論<lb/>
周公之典禮也吕不韋之月令南有明堂左右有个與<lb/>
月遷徙以眂朝而布政此失之誕者也大戴之記則曰<lb/>
<pb n="KR4d0250_WYG_026-21a"/>
上圓下方九室每室四户八牖元譚新論又從而廣之<lb/>
以為有四闥以法四時十二坐以法十二月此失之侈<lb/>
者也蔡邕所論又以太廟靈臺辟雍合為一區此失之<lb/>
雜者也晏子春秋所傳茅茨蒿柱則陋而不中禮公玉<lb/>
帯所圖複道曽樓則詭而不經折之以二禮其說盖不<lb/>
攻而自破也大抵聖人制禮必有大經而寓於度数則<lb/>
有節文大經本也議禮者之所當重節文末也議禮者<lb/>
之所當輕明堂之禮下則以朝諸侯上則以事上帝大經<lb/>
<pb n="KR4d0250_WYG_026-21b"/>
存焉若夫壇墠之有崇卑堂室之有廣狹區區節文之<lb/>
末酌其宜而為之雖或異於古人何病焉自漢以來儒<lb/>
者之議明堂至今不决而考禮經殘闕之文斷以臆見<lb/>
則備矣雖然漢儒所傳不敢盡誣以為非亦不可盡信<lb/>
以為是故詳其義於禮經而折𠂻焉所以不避其僭也<lb/>
　　　宗子論<lb/>
仁義人道之大端也仁莫重於親親義莫嚴於尊尊下<lb/>
治子孫旁治族属親親之道也上正祖禰尊尊之道也<lb/>
<pb n="KR4d0250_WYG_026-22a"/>
祖逺而易忘族散而易踈先王於是因仁義而為之節<lb/>
文故禮必有宗所以繼祖於上而合族於下也諸侯不<lb/>
敢祖天子不可以二至尊也大夫不敢祖諸侯不可以<lb/>
二一國之尊也是故諸侯之世子繼統為君世子之昆<lb/>
弟同所出者為適子異所出者為庶子而適子則先君<lb/>
之别子也曷為謂之别子不得彌其先君也曷為不得<lb/>
禰其先君公廟不可設于私家也是故旁出者以是為<lb/>
始故曰别子為祖别子之適長君命其族人宗之故曰<lb/>
<pb n="KR4d0250_WYG_026-22b"/>
繼别為宗别子之庶長子與庶子之庶長子其兄弟宗<lb/>
之故曰繼禰者為小宗宗之為言尊也上繼祖禰是故<lb/>
族人尊之也祖者本也本不可二大宗一而已矣此百<lb/>
世不遷之宗也故曰宗其繼别子之所自出者百世不<lb/>
遷者也而小宗有四其所繼者禰祖曽髙此五世則遷<lb/>
之宗也故曰宗其繼高祖者五世則遷者也夫親親者<lb/>
以三為五以五為九骨肉之戚主於恩愛以為仁因其<lb/>
逺近而辨其等差以為義而又修其節文以為禮自斬<lb/>
<pb n="KR4d0250_WYG_026-23a"/>
衰三年而殺之四世而緦五世袒免而服盡矣服盡則<lb/>
宗易宗易則祖遷昭穆之踈且逺者不復可相属也是<lb/>
故有百世不遷之宗明祖禰之正體也均公子也而正<lb/>
體以適為重有適而無庶則有大宗而無小宗有庶而<lb/>
無適則有小宗而無大宗所出惟已而已則無宗亦莫<lb/>
之宗是三者公子未必皆然君命其大夫士之庶者使<lb/>
宗其大夫士之適者儻適子非止一人適長必有君命<lb/>
然後為宗此則宗道之正也是故有適而宗適此大宗<lb/>
<pb n="KR4d0250_WYG_026-23b"/>
也其服齊衰九月其母之服如小君其妻之服齊衰三<lb/>
月無適而宗庶此小宗也其服大功九月而其母妻無<lb/>
服夫為之服者敬宗也敬宗所以尊祖也齊衰之服重<lb/>
大功之服輕大宗繼祖小宗繼禰而不得繼祖是故降<lb/>
殺其服所以致察於小大之辨也庶子不祭祖禰其祭<lb/>
必於宗子明正體之重也庶子不繼祖禰故不為長子<lb/>
斬尊正體而不二其統也適子庶子雖富貴必以寡約<lb/>
入宗子之家衣服車馬獻其上牲獻其上若非所獻不<lb/>
<pb n="KR4d0250_WYG_026-24a"/>
敢入宗子之門以祖之正體為尊且重不得以爵禄加<lb/>
之也宗子為士庶子為大夫大夫則有廟矣而以上牲<lb/>
祭於宗子之家祝曰孝子某為介子某薦其常事不可<lb/>
以爵命之貴賤而紊適庶之辨也宗子去國庶子為大<lb/>
夫而居者其祭謂之攝主祝曰孝子某使介子某執其<lb/>
常事不厭祭不旅不假不綏祭不配不歸肉避正主也<lb/>
其無爵而居者祭則望墓而為壇宗子既沒告于墓而<lb/>
後祭于家不可遽以庶而代宗也夫緦之為服之窮也<lb/>
<pb n="KR4d0250_WYG_026-24b"/>
袒免之為無服也自是以徃踈矣昭穆各以其属相從<lb/>
宗則一而不變也繫之以姓而弗别綴之以食而弗殊<lb/>
雖百世而尊卑長㓜親可序者由有宗也故曰尊祖故<lb/>
敬宗敬宗故收族公族異於庶姓而仁義行焉人道竭<lb/>
矣後世宗子之法既亡非緦麻之服相視㡬如路人冠<lb/>
婚不共其喜䘮𦵏不共其憂又稍踈焉則昭穆不復可<lb/>
齒是無類也譜牒不存則曾髙而上不知其世系之所<lb/>
自出是無本也仁之薄而遺其所親義之失而忘其所<lb/>
<pb n="KR4d0250_WYG_026-25a"/>
尊禮之廢而無以為仁義之節文公卿大夫之貴莫能<lb/>
繼祖而收族也其流及於庶人人情日薄風俗日壞又<lb/>
何怪焉<lb/>
　　　運氣論<lb/>
五運六氣之説不見於儒者之六經而見於醫家之素<lb/>
問夫素問乃先秦古書雖未必皆黄帝岐伯之言然秦<lb/>
火已前春秋戰國之際有如和緩秦越人軰雖甚精於<lb/>
醫其察天地隂陽五行之用未能若是精宻也則其言<lb/>
<pb n="KR4d0250_WYG_026-25b"/>
雖不盡出於黄帝岐伯其㫖亦必有所從受矣且夫寒<lb/>
暑燥濕風火者天之隂陽三隂三陽上奉之木火土金<lb/>
水火者地之隂陽生長化收藏下應之而五運行於其<lb/>
間即五行之化氣也天數中於五戊居之地數中於六<lb/>
已居之戊己土也化氣必以五六故甲己化土而居於<lb/>
其首土生金故乙庚次之金生水故丙辛次之水生木<lb/>
故丁壬次之木生火故戊己次之此化氣之序也地之<lb/>
三隂三陽亦五行爾而火獨有二五行之妙理也葢木<lb/>
<pb n="KR4d0250_WYG_026-26a"/>
王於東火王於南金王於西水王於北而土王於四維<lb/>
戊附於戌而在乾已附於辰而在巽而未之對衝在丑<lb/>
故辰戌丑未寄王之位也未在西南其卦為坤其時為<lb/>
長夏以其處四時之中吕氏月令謂之中央土此土正<lb/>
王之位也春木生火秋金生水冬水生木而夏火制金<lb/>
生氣絶矣惟土王於西南然後以火生土以土生金四<lb/>
時之序循環不窮然火方王於午土遽王於未則火氣<lb/>
必耗故君火以名其氣温而未熱相火以位與太隂同<lb/>
<pb n="KR4d0250_WYG_026-26b"/>
處未申之間奉君令以行暑氣於是火不耗於土不屈<lb/>
於金故丙盛則庚伏此火所以獨分君相之位也天氣<lb/>
始於甲地氣始於子子甲相合命曰嵗立曰行四周而<lb/>
為一紀天以六為節故氣以六朞而為一備地以五為<lb/>
制故運以五嵗而為一周運統一嵗於四時之表氣分<lb/>
六位於一嵗之中風雨燥濕寒暑其應有候其至有期<lb/>
然用以占焉徃徃不効非素問之無驗用其説者知常<lb/>
而不知變故也凢物理有常必有變雖天地之運動徃<lb/>
<pb n="KR4d0250_WYG_026-27a"/>
來消息盈虚可以逆其必然者常也若其變則無所不<lb/>
至可知而不可必也嘗試即其常而言之五太之運是<lb/>
為太過其至先時五少之運是為不及其至後時惟平<lb/>
氣則不疾不徐其至以時其大畧如此火運上臨少隂<lb/>
水運上臨太陽木運上臨厥隂金運上臨陽明土運上<lb/>
臨太隂謂之天符木運臨邜火運臨午金運臨酉水運<lb/>
臨子土運臨四維謂之嵗㑹五太與在泉氣同謂之同<lb/>
天符五少與在泉氣同謂之同嵗㑹若是者其氣和土<lb/>
<pb n="KR4d0250_WYG_026-27b"/>
運上見厥隂火運上見太陽謂之天刑運水運上見少<lb/>
陽金運上見厥隂謂之運刑天若是者其氣乖此皆五<lb/>
運之常也主氣各居一歩厥隂主初少隂少陽次之太<lb/>
隂陽明又次之太陽主終六位不遷客氣與嵗推移子<lb/>
嵗太陽之水為初丑嵗厥隂之木為初迭相徃來而少<lb/>
陽之為初氣乃在太隂之後半嵗已前司天主之半嵗<lb/>
已後在泉主之其大略如此若其情則有相得與不相<lb/>
得其位則有順有逆相得者木火相臨火土相臨之類<lb/>
<pb n="KR4d0250_WYG_026-28a"/>
也不相得者金木相臨水火相臨之類也父臨子則順<lb/>
木居少陽之位是已反此則寒水居金位斯逆矣君臨<lb/>
臣則順君火居少陽之位是已反此則相火居君火之<lb/>
位斯逆矣此皆六氣之常也及論其變則有正有邪於<lb/>
是有變有勝有復有鬰有發有滛有承當時而行者正<lb/>
也非時而行者邪也當時而行其過則為變非時而行<lb/>
其至則為勝其救則為復抑而不伸則為鬰鬰而怒起<lb/>
則為發陵其所勝則為滛極而必反則為承假如太角<lb/>
<pb n="KR4d0250_WYG_026-28b"/>
之化為啟拆而變為摧拉太徴之化為暄燠而變為炎<lb/>
烈正化之為變者然也少角木氣不足清勝而熱復少<lb/>
徴火氣不足寒勝而雨復邪化之正復然也寒甚而無<lb/>
陽燄是為火欝熱甚而無凄清是為金欝抑而不伸者<lb/>
然也水欎而發則為氷雹土欎而發則為飄驟欎而怒<lb/>
起者然也風淫所勝則克太隂熱淫所勝則克陽眀陵<lb/>
其所勝者也相火之下水氣承之濕土之下風氣承之<lb/>
極則有反者然也然摧拉之變不應普天悉皆大風炎<lb/>
<pb n="KR4d0250_WYG_026-29a"/>
烈之變不應薄海悉皆燔灼清氣之勝不應宇宙無不<lb/>
明潔雨氣之復不應山澤無不蒸溽欎也發也淫也承<lb/>
也其理皆然凢此者其應非有候其至非有期是以可<lb/>
知而不可必也其應非有候則有不時而應者矣其至<lb/>
非有時則有卒然而至者矣是故千里之逺其變相似<lb/>
者有之百里之近其變不同者亦有之即其時當其處<lb/>
随其變而占焉則吉凶可知况素問所以論天地之氣<lb/>
化者將以觀其變而救民之疾也夫大而天地小而人<lb/>
<pb n="KR4d0250_WYG_026-29b"/>
之一身五行之氣皆在焉天地之氣有常無變則人亦<lb/>
和平而無災天地之氣變而失常則疾癘之所從出也<lb/>
是故木氣勝則肝以實病脾以虚病火氣勝則心以實<lb/>
病肺以虚病此醫者所能致察儒者不得其詳也至於<lb/>
官天地理隂陽順五行使冬無愆陽夏無伏隂春無凄<lb/>
風秋無苦雨和平之氣行於兩間國無水旱之災民無<lb/>
妖孽之疾此儒者所當致察醫家未必能知也素問亦<lb/>
略言之矣五行之精是為五緯與運氣相應有歲星有<lb/>
<pb n="KR4d0250_WYG_026-30a"/>
畏星以此察其行之逆順而占其吉凶然必曰徳者福<lb/>
之過者罰之則是運氣之和平而為休祥有徳者召之<lb/>
也運氣之乖戾而為災𤯝有過者致之也雖然其說略<lb/>
而未詳吾儒之經則詳矣洪範九疇始於五行中於皇<lb/>
極終於五福六極聖人建極於上以順五行之用是以<lb/>
天下之民有五福而無六極有五福皆可以康寧矣無<lb/>
六極皆免於疾病此其道固有行乎運氣之外者是謂<lb/>
大順成周之時嘗見之由庚之詩作而隂陽得由其道<lb/>
<pb n="KR4d0250_WYG_026-30b"/>
華黍之詩作而四時不失其和由儀之詩作而萬物各<lb/>
得其宜此建皇極順五行使民有五福而無六極之驗<lb/>
也是故素問方伎之書而洪範則聖人經世之大法也<lb/>
知有素問不知有洪範方伎之流也知有洪範不知有<lb/>
素問儒者何病焉<lb/>
　　　卦變論<lb/>
卦變之説謂乾坤為父母而姤復為小父母六畫成卦<lb/>
凢一陽五隂皆自復變一隂五陽皆自姤變二陽四隂<lb/>
<pb n="KR4d0250_WYG_026-31a"/>
皆自臨變二隂四陽皆自遯變三陽三隂皆自泰變三<lb/>
隂三陽皆自否變其説不聞於先儒而言於邵氏至漢<lb/>
上朱氏從之且乾坤為父母其交則為三男三女復卦<lb/>
上坤下震震乃乾一索而得男姤卦上乾下巽巽乃坤<lb/>
一索而得女若復姤為小父母則姤有乾復有坤乾坤<lb/>
反係復姤所生而震巽二卦亦非出於乾坤不知從何<lb/>
而來且夫子彖易嘗言剛柔之變惟賁尤詳曰柔來而<lb/>
文剛分剛上而文柔諸家即曰賁自泰來盖祖邵氏説<lb/>
<pb n="KR4d0250_WYG_026-31b"/>
也然賁上艮下離坤體得乾一剛而成艮是謂分剛上<lb/>
而文柔乾體得坤一柔而成離是謂柔來而文剛剛柔<lb/>
相反出於乾坤之變夫子之言如此未聞其言泰變為<lb/>
賁也且雜卦首曰乾剛坤柔自乾坤生六子則剛柔相<lb/>
雜故六十四卦其剛皆出於乾其柔皆出於坤剛來下<lb/>
柔為隨柔進上行為晉剛來而不窮柔得位乎外而上<lb/>
同為渙皆剛柔之變也且随上兌而下震初上二爻不<lb/>
變則為乾坤變則坤之初居上而為兑乾之上居初而<lb/>
<pb n="KR4d0250_WYG_026-32a"/>
成震故曰剛來而下柔晉上離而下坤離卦在上六五<lb/>
以柔而居君位故曰柔進而上行渙上巽而下坎坎得<lb/>
乾之剛而為中爻今居二而得中是謂來而不窮巽得<lb/>
坤之一柔而為初爻今居四而附五是謂柔得位而上<lb/>
同然則凢卦二隂二陽變於臨遯三隂三陽變於泰否<lb/>
夫子未嘗言是邵氏之徒言之諸家皆從其説此吾所<lb/>
未曉也朱子發用卦變以解經至无妄而力主其説且<lb/>
曰无妄上乾下震若震一爻其剛自乾來則上卦未嘗<lb/>
<pb n="KR4d0250_WYG_026-32b"/>
損乾一剛是卦四剛二柔自臨遯而變明矣然詳觀夫<lb/>
子之言於随於渙皆曰剛來則是上卦一剛來而為初<lb/>
二兩爻於无妄獨曰剛自外來加一外字則其初未嘗<lb/>
損上卦之一剛也盖大畜上艮下乾則一剛在外反為<lb/>
无妄則艮變為震或謂大畜一剛在内自外來者自大<lb/>
畜而來也序卦先无妄後大畜謂大畜剛上自无妄而<lb/>
變可也謂无妄剛自外來由大畜而變於序先後不合<lb/>
殊不知序卦先旡妄而後大畜雜卦又先大畜而後无<lb/>
<pb n="KR4d0250_WYG_026-33a"/>
妄謂剛自外來由大畜而變何不可之有其説亦未盡<lb/>
盖旡妄儲貳之卦上乾為父下震為長子不損乾之一<lb/>
剛所以見其父道之全震為長子初有一剛實自乾而<lb/>
得之故夫子加外字以别之也况反對自與卦變不同<lb/>
子發以反對為卦變則尤失之盖邵氏之學長於占筮<lb/>
文王之演易不專為占筮用也靜而正心誠意動而開<lb/>
物成務易皆具焉惟以占筮論之則古人如管輅郭璞<lb/>
闗朗之徒足以盡易之道矣不特邵氏能之也讀易者<lb/>
<pb n="KR4d0250_WYG_026-33b"/>
捨夫子所已言求夫子所未言恐非聖人意也卦變之<lb/>
說存而勿論斯可矣<lb/>
　<lb/>
　<lb/>
　<lb/>
　<lb/>
　<lb/>
　雙溪類槀卷二十六<lb/>
</p>
<p>
</p>
  </div>
<div>
                <head>雙溪類槀卷二十七</head>
    <p>
<pb n="KR4d0250_WYG_027-1a"/>
欽定四庫全書<lb/>
　雙溪類槀卷二十七　　　　宋　王炎　撰<lb/>
　　疏<lb/>
　　　天申節功徳疏<lb/>
長發其祥共慶流虹之節必得其夀交騰嵩岳之呼既<lb/>
修玉帛之彛儀仍集緇黄之善禱尊號皇帝伏願内<lb/>
心淵默剛徳乾行合黄帝之必靜必清授伯禹以惟精<lb/>
惟一佳氣非雲煙之紛郁中天如日月之照臨五百嵗<lb/>
<pb n="KR4d0250_WYG_027-1b"/>
王者必興乾符有永千萬年聖子相繼厯數無窮<lb/>
　　　祝光堯聖夀疏<lb/>
堯仁得夀誕膺福禄之崇舜孝事親茂集邦家之慶下<lb/>
仰清光而就日天開喜氣以回春歡騰嵩岳之呼交致<lb/>
華封之祝恭惟尊號太上皇帝陛下伏願游心于淡<lb/>
受命無疆玉巵申講於上儀寳鼎愈増於神策閲蟠桃<lb/>
之屢實觀厯莢之維新四海悉主悉臣聖子益勤於尊<lb/>
養萬年為父為母庶民永喜於瞻依<lb/>
<pb n="KR4d0250_WYG_027-2a"/>
福萃堯廷與皇天而齊壽禮行漢殿罄率土以同歡敬<lb/>
輸臣子之情增衍聖神之筭恭惟尊號太上皇帝陛下<lb/>
伏願垂休罔極凝命无彊付託得人永享安榮之至養<lb/>
從容體道遂繇清净以長生下騰嵩岳之呼上煥鈎陳<lb/>
之色視三百六十年之神策以莫不増紀一萬八千嵗<lb/>
之始元於斯為盛<lb/>
　　　㑹慶節疏<lb/>
虹流瑞氣肇開元聖之祥鰲抃輿情胥慶吾君之夀望<lb/>
<pb n="KR4d0250_WYG_027-2b"/>
清光於旒冕集善禱於緇黄俯罄愚𠂻仰増睿算皇帝<lb/>
陛下伏願基圖有永戬榖惟新上帝垂休夀星明潤羣<lb/>
神薦祉嵩岳歡呼觀厯筴之無窮閱蟠桃之屢實奉玉<lb/>
巵稱萬嵗孝慈洽父子之仁獻金鑑紀千秋祝頌副臣<lb/>
鄰之願<lb/>
皇天既付有家開明兩作離之運大徳必得其夀増泰<lb/>
一授筴之祥披寳笈之秘文賛珎符之錫羡<hi>寺云披西竺之被文</hi>
<hi>賛中宸之景命</hi>伏願乗乾行健恊帝重華潤澤浹于淵泉久照<lb/>
<pb n="KR4d0250_WYG_027-3a"/>
同乎日月百姓與能而謳歌無斁群神受職而瑞慶具<lb/>
來厮伯僑役羡門彌萬年而御極發渠捜撫交趾混六<lb/>
合以同仁<lb/>
千嵗而生聖人彌月應流虹之瑞萬年而介景福普天<lb/>
騰嵩岳之呼敬披珠笈之文申祝蘿圖之慶皇帝陛<lb/>
下伏願能長且久俾熾而昌握赤劉之乾符受黄帝之<lb/>
神䇿如山如阜増莫大之宏休非煙非雲靄無窮之佳<lb/>
氣<lb/>
<pb n="KR4d0250_WYG_027-3b"/>
長發其祥誕受皇天之命退藏於宻默存至道之真遙<lb/>
瞻瑞氣之鬰葱仰祝宏休之昌熾至尊夀聖皇帝存<lb/>
誠不貳立極函三聖明累洽而重熈清凈長生而久視<lb/>
備得位得名得夀之羙受福無疆兼為天為君為父之<lb/>
尊貽謀罔極<lb/>
火徳明昌慶千齡之嘉㑹淵衷清凈増萬夀之宏休佳<lb/>
氣鬰葱歡聲洋溢夀聖皇帝存誠不息凝命惟新居<lb/>
髙先太極之函三繼照有重離之明兩陋漢帝之神䇿<lb/>
<pb n="KR4d0250_WYG_027-4a"/>
參天皇之始元自本自根自古以固存退藏於宻如山<lb/>
如阜如川之方至受福無疆<lb/>
　　　重明聖節疏<lb/>
兌正秋而說萬物肇開彌月之祥離繼明以照四方新<lb/>
應得天之綂襲家邦之有慶嗣厯数之无疆皇帝受<lb/>
命穆清宅心精粹髙厚之誠配天而配地福禄之益如<lb/>
阜而如岡萬嵗玉巵首極孝慈之徳千秋金鑑永題熈<lb/>
洽之期<lb/>
<pb n="KR4d0250_WYG_027-4b"/>
　　　瑞慶聖節開啟疏<lb/>
龍戱宸廷月適符於盈數鳯司寳厯天宜衍於宏休披<lb/>
貝多譯潤之文増黼依崇髙之筭恭惟陛下伏願聿<lb/>
申駿命益固鴻圖以海為家悉効華封之祝諸神受記<lb/>
亦騰嵩岳之呼坐臻純嘏之常永芘函生之衆<lb/>
　　　滿散疏<lb/>
十月為陽體乾元之不息萬年介福凝鼎命之惟新飜<lb/>
秘典以輸誠望嚴宸之增慶恭惟陛下伏願安於仁<lb/>
<pb n="KR4d0250_WYG_027-5a"/>
而得夀懋厥徳以致祥山髙日昇大三聖明昌之祚竹<lb/>
苞松茂開百男繁衍之休永觀華夏之清夷翕受天人<lb/>
之祐助<lb/>
　　　功徳疏<lb/>
聖人千嵗而生祥開是日天子萬年之慶福及多方紀<lb/>
休證於虹流罄輿情而鰲抃恭惟陛下伏願道全常<lb/>
久治假豐亨厯筴無窮應封人之善祝蟠桃難熟笑方<lb/>
士之虚談永握乾符益増神䇿堪輿共喜琛寳四來辰<lb/>
<pb n="KR4d0250_WYG_027-5b"/>
在紫㣲之中瑞彩下臨於南極日行黄道之上榮光竚<lb/>
覩於重輪<lb/>
望氣鬱葱應千年之興運對時熈洽衍萬夀之宏休披<lb/>
西乾譯潤之文祝北極崇髙之算陛下伏願存誠不<lb/>
息凝命無疆接基緖於蘿圖蕃本支於椒實仰承太母<lb/>
端居少廣之瑶池下俾臣工永慶開元之金鑑<lb/>
濬哲長發其祥丕承帝綂大徳必得其夀茂擁天休望<lb/>
喜氣於觚稜紬秘文於貝葉陛下伏願誕増神䇿永<lb/>
<pb n="KR4d0250_WYG_027-6a"/>
握乾符浹慈孝於兩宫保和平於六合天長地久已同<lb/>
宣后之萬年海潤星輝佇見帝堯之多子<lb/>
　　　天申節戒壇疏<lb/>
菩薩五戒具在當敬歸依皇帝萬夀無疆咸資外䕶聖<lb/>
徳如天徳之悠久佛法與國法以流傳伏願體清凈心<lb/>
詣真實際有是父有是子俯觀舜孝之隆無量佛無量<lb/>
僧歛作堯年之永<lb/>
　　　㑹慶節戒壇疏<lb/>
<pb n="KR4d0250_WYG_027-6b"/>
合掌誦菩薩言敬依具戒稽首祝聖人夀仰報洪恩惟<lb/>
天心申錫於殊祥則佛法永資於外䕶伏願慈雲廣大<lb/>
慧日光融徧世界之三千威靈易顯過恒沙之萬億睿<lb/>
算難窮<lb/>
摩頂授記具戒敢不奉持祝髪出家聖恩若為報答九<lb/>
霄電繞四海嵩呼誓披西乾譯潤之文仰祝北極崇髙<lb/>
之算皇帝陛下伏願後天難老如日常明慶嘉㑹於<lb/>
千齡介鴻禧於萬夀福徳過須彌之大不可形容佛法<lb/>
<pb n="KR4d0250_WYG_027-7a"/>
行震旦之中永資覆䕶<lb/>
　　　請宗一住龍牙疏<lb/>
小釋迦演法叢林不妨宴坐老圓暢開山古刹又渇潮<lb/>
音道人亦何心於去留諸佛以此事而付嘱某人承月<lb/>
庵老門户為寧道者嫡孫前人望重湘中今日聲行江<lb/>
右虚空一片雲不可釘着華表千年鶴自合歸來莫使<lb/>
龍牙久虚猊座拈出舊時鼓笛還它本分鉗鎚淵黙而<lb/>
雷有聲聊示廣長舌相水清而月不現當開秘密藏門<lb/>
<pb n="KR4d0250_WYG_027-7b"/>
　　　請智老住廣福疏<lb/>
談禪若露機鋒半成魔説傳法不落窠臼方是正宗分<lb/>
臨濟之派流得逹摩之皮髓可續祖師命脉能開衲子<lb/>
眼根某人宗說俱通行解相應有竹菴之文采只務遮<lb/>
藏其佛眼之圓明未嘗吐露諸方尊宿漸覺凋殘南岳<lb/>
叢林亦見衰落不是滴獅子乳如何勘野狐涎雲在岫<lb/>
中雖無出意舟逢水後自有行時直饒不打葛藤也且<lb/>
一拈黄葉<lb/>
<pb n="KR4d0250_WYG_027-8a"/>
　　　請承祖住髙臺疏<lb/>
六祖一印不從文字傳來老南三關只許上根透過不<lb/>
到黄龍山中法窟豈識赤肉團上真人要教漆桶生光<lb/>
難得金箆刮膜某人山堂震之嫡子草堂清之諸孫見<lb/>
解分明機縁宻熟前人家風著於江右今日道價行於<lb/>
湘中若還時節既來自是沈埋不得光孝近市既曽在<lb/>
十字街頭髙臺傍山正好住孤峰頂上不宜靣壁便可<lb/>
披襟<lb/>
<pb n="KR4d0250_WYG_027-8b"/>
　　　請僧住資福疏<lb/>
抛磚引墼公案雖則分明㸃鐡成金哲匠不可多得識<lb/>
逹磨無文之印承臨濟正傳之宗若是得五色摩尼珠<lb/>
便可擊一聲塗毒鼔某人及見向來尊宿專說近上機<lb/>
縁能承寂音尊者家風不墜真凈老人門户要為祖師<lb/>
出氣須将佛法利生黄蘖山中既是渡河香象資福坐<lb/>
下豈無趂塊韓盧若未容推倒禪床亦何妨拈起拂子<lb/>
　　　請南首座住岳麓疏<lb/>
<pb n="KR4d0250_WYG_027-9a"/>
時節未來孚上坐不曽出世宿縁既契千沙彌亦去住<lb/>
山道人固是無心前輩各自有見某人不入葛藤社久<lb/>
住枯木巖逺成佛日門庭親得拙庵衣鉢雲歸岳麓正<lb/>
好依棲月在湘江本來顯現拈起拂子豈無馬祖宗風<lb/>
踢倒凈瓶更有溈山公案不須退歩便可當仁<lb/>
　　　龍興長老開堂疏<lb/>
臨濟單傳迺是全提正令楊岐一派真能截斷横流除<lb/>
非深入宗門方可大開叢席某人分明雲窟之子親切<lb/>
<pb n="KR4d0250_WYG_027-9b"/>
月庵之孫大道如肘屈伸不離般柴運水宻用是眼開<lb/>
合豈在植拂拈槌㡬年觧腰包於大溈山中今日度禪<lb/>
版於龍興堂上儘教攪長河為酥酪未是真機只消拈<lb/>
黄葉作金錢亦非誑語闡揚義諦賛祝皇圖<lb/>
　　　請僧住真身疏<lb/>
一笑拈花此事本無傳授羣盲摸象是人各說異同除<lb/>
非眼根見得分明方始舌頭語無欺誑某人久習禪定<lb/>
深識色空薝蔔林惟清凈香萎花寳無染着相若能為<lb/>
<pb n="KR4d0250_WYG_027-10a"/>
已亦可利生不二法門摩詰雖然無說第一義諦逹磨<lb/>
未免有言平分岳麓清風獨占湘江明月徑乗機㑹莫<lb/>
更推辭<lb/>
　　　請照老住谷山疏<lb/>
達磨正印雖從教外别傳臨濟頓門最要句中有眼叢<lb/>
林久衰落矣此道誰振起之某人宗說俱通事理無障<lb/>
獨得簡堂真相欲興圓悟家風若能接物利生何妨呵<lb/>
佛罵祖谷山勝地湘水名藍風林堪演法音藤蘿不覆<lb/>
<pb n="KR4d0250_WYG_027-10b"/>
古路當作獅子吼一勘野狐涎只消真下承當不必逡<lb/>
廵退避<lb/>
　　　請宗璨住開福疏<lb/>
能解類眼中金屑有即當除性空如色裏膠清看之不<lb/>
見雖則難為擬議豈真無可商量某人透過一重關出<lb/>
得千尺井親切别峰之子流傳圎悟之宗泛觀衆手淘<lb/>
金半是羣盲摸象頻歳石霜林下未曽說犬吠鷄鳴今<lb/>
朝開福堂中也不是風生浪起便當領畧莫要持疑<lb/>
<pb n="KR4d0250_WYG_027-11a"/>
　　　請僧住白雲疏<lb/>
截斷横流一句不離兎角龜毛引接後學三關且說佛<lb/>
手驢脚所以老南宗派謂之臨濟正傳若要勘它沒眼<lb/>
禪直須用此無文印某人飽參尊宿徧踏叢林及到大<lb/>
溈山中如在靈源席下拄杖頭佛百雜碎方能不錯打<lb/>
人法堂前草一丈深又却如何利物在我試拈黄葉從<lb/>
渠只見赤斑下演真乗仰増睿筭<lb/>
　　　請法舟住岳麓疏<lb/>
<pb n="KR4d0250_WYG_027-11b"/>
心不逐境而生雖務坐禪習定事或有縁而合亦須説<lb/>
法為人若能出處随宜乃是卷舒自在某人清潭皎月<lb/>
深岫孤雲言下商量已是葛藤斷下衆中推許正當梅<lb/>
子熟時堪増岳麓之光輝莫戀西峰之安穏<lb/>
　　　請紹南住開福寺疏<lb/>
閑禪師古刹泉石雖則清竒寧道者叢林魚鼓不當冷<lb/>
落况是曾居衆首豈宜外覔堂頭某人法海之珠禪關<lb/>
之鳯山林靜處既不知葉落花紅城市閙中亦非是風<lb/>
<pb n="KR4d0250_WYG_027-12a"/>
生浪起出去如順流之棹歸來為入岫之雲莫更狐疑<lb/>
便升猊座<lb/>
　　　請徳遂住禪寂疏<lb/>
臨濟一喝聞者直得瑣口無言黄龍三關到此却要轉<lb/>
身有路除非親入法窟乃可主張叢林某人早負見聞<lb/>
晚忘解縛獅乳一滴即如甘露清凉龜殻六藏不被浮<lb/>
塵染汙任是揚眉瞬目豈離運水般柴頑庵室中既得<lb/>
祖師心印禪寂堂上試開衲子眼根請便披襟不須面<lb/>
<pb n="KR4d0250_WYG_027-12b"/>
壁<lb/>
　　　請行能住岳麓疏<lb/>
海内衲僧競說楊岐宗派湘中梵刹亦惟岳麓叢林要<lb/>
須人境相當即副祖師所属某人育王妙智之子徑山<lb/>
大恵之孫馬駒踏人昔日門庭尚在獅子出窟而今衣<lb/>
鉢相傳誰能無筏渡川何惜以標指月未宜挂拂便可<lb/>
披襟<lb/>
　　　法舟衡岳開堂疏<lb/>
<pb n="KR4d0250_WYG_027-13a"/>
對春後桃花而一笑解悟元自有時指庭前柏子而再<lb/>
言問答却成戱論雖則不容擬議未應盡斷見聞某人<lb/>
深得宗乗更無理障誰知白牯自然不犯稼苗若問黄<lb/>
龍即是正傳流派試為抛磚引墼要當煉酪成酥法鼓<lb/>
有聲叢林増氣拈出佛香一瓣祝延聖夀千齡<lb/>
　　　請法夀住定林疏<lb/>
拄杖頭劃碎佛祖方是全提衲子中混雜龍蛇只消一<lb/>
喝設若拖泥帶水便成摘葉尋枝某人獨得髻珠分傳<lb/>
<pb n="KR4d0250_WYG_027-13b"/>
心印捻紙雖能度火彈琴本自無絃衡岳山髙何惜孤<lb/>
雲出岫定林境勝更令枯木囘春瓶錫肯來鍾魚變響<lb/>
　　　請法雲住西峰疏<lb/>
狂惠不除狗子却無佛性正如自悟風林亦演法音若<lb/>
徒㑹得如來禪未可倒用魔王印某人臨濟之派竹庵<lb/>
之孫片心悉聚海沙雖則不明宗㫖一口吸盡江水也<lb/>
且未是上根方當孤月圓時試住西峰深處便有水雲<lb/>
清衆徑作粥飯主人<lb/>
<pb n="KR4d0250_WYG_027-14a"/>
　　　上封惠月開堂疏<lb/>
拈花笑後此事雖則流傳擊竹悟時玅處不容擬議羣<lb/>
盲認白雪為粉米古徳將黄葉作金錢若還不識正宗<lb/>
未免盡成誑語某人見聞剝落解縛冺亡繼佛鑑懃宗<lb/>
支起龍牙才門户上封勝境南岳名藍祗縁時節到來<lb/>
便被衆人推出鍾魚不改父子相承貌得先師真不妨<lb/>
展看塞却衲僧口無可商量仰賛丕圖俯開秘藏<lb/>
　　　石室宗祁開堂疏<lb/>
<pb n="KR4d0250_WYG_027-14b"/>
六祖衣鉢不傳是誰得法五宗門户雖别總要明心後<lb/>
學若無上根頓教却成謾語某人覺照之子惠通之孫<lb/>
向來三世出㫁漢東今日一枝分來湖外承洞山老人<lb/>
正派住石室寳相叢林莫說古佛無光直須刮眼要為<lb/>
祖師出氣未可忘言開龍象之法筵祝乾坤之睿算<lb/>
　　　請僧住岳麓疏<lb/>
第一義諦迦葉所以傳心不二法門凈名只得杜口雖<lb/>
未可認標指月亦豈能無筏渡川某人宗說俱通行解<lb/>
<pb n="KR4d0250_WYG_027-15a"/>
相應坐禪悟道煉酪遂是醍醐出世為人烹金須要爐<lb/>
冶莫墜潙山門户能承佛日家風得摩尼珠久在羅扶<lb/>
林下擊塗毒鼓更來岳麓堂中休要閉闗便當攜錫<lb/>
　　　請僧住北禪疏<lb/>
向上宗乗本自不容湊泊全提正令元來無可商量直<lb/>
饒截㫁横流已是放開一線某人去事理障了心法空<lb/>
踏破草鞋親到真歇席下打飜漆桶頓脫石霜林中靈<lb/>
龜雖則六藏獅子也嘗一吼歸去三家村裏懶打葛蕂<lb/>
<pb n="KR4d0250_WYG_027-15b"/>
出來十字街頭試拈黄葉且說雲還深岫如何月印清<lb/>
江不可杜門便當飛錫<lb/>
　　　光宗皇帝小祥疏<lb/>
四海傳聞遺荆山之弓鼎九重追慕游原廟之衣冠遽<lb/>
閱朞年適丁諱日悵陟方之易逺念流澤之難忘尊號<lb/>
皇帝神則在天心非遺物久照雖淪於日轂博臨永御<lb/>
於雲車喪帝堯如考妣之三年烏號曷已繼文考有子<lb/>
孫之百世燕翼無窮<lb/>
<pb n="KR4d0250_WYG_027-16a"/>
　　　髙宗皇帝大祥疏<lb/>
君父之喪以三年而為極聖神之澤厯萬世而不忘海<lb/>
隅遏金石之音天子見羮墻之像髙宗皇帝光膺駿<lb/>
命再造丕圖躬勤儉以保邦體寛仁而厚下修文偃武<lb/>
先徳後刑四方物阜而時和三紀海涵而春養措大器<lb/>
覆盂之固視敷天脫屣之輕黄屋非心既釋萬㡬之務<lb/>
玉巵為夀方延億載之休龍忽上而遺弓駟難追於過<lb/>
隙漢京父老不聞警蹕之歸禹穴山川空悵文冠之掩<lb/>
<pb n="KR4d0250_WYG_027-16b"/>
然功配乎少康之祀夏而號同於武丁之宗商服既禫<lb/>
而將除廟不祧而罔極戴天履地恩悠久而愈深就日<lb/>
望雲徳照臨而如在<lb/>
　　　太上皇帝發引疏<lb/>
燕翼無窮宜享九重之孝養龍髯易逺曷勝萬姓之哀<lb/>
號黼翣啟行玉衣永閟敬假佛乗之秘密仰陪仙仗之<lb/>
逍遙伏願變化無方清明在上御風雲於碧落之路挾<lb/>
日月於大㣲之庭四海黎元永涵濡於惠澤諸天帝釋<lb/>
<pb n="KR4d0250_WYG_027-17a"/>
同拱扈於神靈聖徳如存皇圖益固<lb/>
　　　太上皇后發引疏<lb/>
母儀配極遽㢮衞於椒庭仙仗返真空纒哀於栁翣攀<lb/>
號何及冲漠難如諒歸兠率之宫永證菩提之果伏願<lb/>
得甚多福悟最上乗慧日照十二縁之空端居佛土慈<lb/>
雲覆三千界之廣垂佑皇家<lb/>
　　　太上皇帝發引祭文<lb/>
帝統有傳方喜大庭之宴處神㳺不返遽聞仙仗之上<lb/>
<pb n="KR4d0250_WYG_027-17b"/>
賔流澤深長函生摧慕粤自尹京之始洎于議事之時<lb/>
洞察民情熟知政體謳歌所與發青陽洊震之聲揖遜<lb/>
而升繼黄道重離之照進忠擯偽省賦緩刑遵彛憲以<lb/>
無愆受盡言而不諱憂勤再閏經緯萬㣲措宇内於丕<lb/>
平超域中而高蹈挈提大器畀付儲闈既清凈以凝神<lb/>
宜康寧而介福豈期厭代竟至登遐視武王九十三歳<lb/>
而終稍愆夀考如黄帝二百餘年之久難輟哀號違太<lb/>
母之慈顔畢嗣皇之孝養漢京父老徒思警蹕之下臨<lb/>
<pb n="KR4d0250_WYG_027-18a"/>
禹穴山川但悵衣冠之永閟乾坤慘戚夷夏酸辛臣等<lb/>
麻苴衘悲藻蘋薦敬白雲空濶望已絶於攀髯銀海沍<lb/>
寒痛共深於泣血恭念詒謀之逺誓輸衛上之誠雖竭<lb/>
愚忠難酬洪造<lb/>
　　　又<lb/>
聖賢相授莫盛舜禹父子相繼莫若文武於赫我宋度<lb/>
越千古繼世内禪獨顓盛美皇矣孝宗纂堯之緒篤志<lb/>
事親寧釋機務帝遂出震從容巽位其明如日洞察真<lb/>
<pb n="KR4d0250_WYG_027-18b"/>
偽其仁如春涵育黔庶容受直言持循法度揖遜三朝<lb/>
熈洽萬宇經緯神心過於勤瘁乃出玉音授諸聖子退<lb/>
處北面以燕以豫宜夀而康萬有千嵗豈遂彌留迄于<lb/>
厭世軒星一淪杞日亦墜遺誥下傳同軌畢至丹鼎空<lb/>
存玉衣不舉禹穴山川百神來衛風慘雲愁龍輴難駐<lb/>
臣庶號慟聲悲笳鼓私念㣲生自傷薄祐㷀㷀穉齒已<lb/>
失所怙仰戴皇慈實兼君父地坼天傾罹此大故敬薦<lb/>
蘋蘩具寫情愫望㫁攀髯銜哀莫訴<lb/>
<pb n="KR4d0250_WYG_027-19a"/>
　　　西峰禱雨疏<lb/>
人情恐懼同苦旱乾佛道慈悲稍沾膏潤欲丐渥優之<lb/>
澤敢伸悃愊之私再具忱辭仰干明聴恭惟垂正法眼<lb/>
具大悲心閻浮提世中未嘗過去兠率陀天上本自如<lb/>
來言念衆生可通危悃方亢陽之為沴恐南畝之無成<lb/>
已聞閭閻有嘆息愁恨之聲豈免道路致攘奪流移之<lb/>
患方千室共嚴於齋戒而四郊漸沐於霑濡伏願一錫<lb/>
飛空羣龍起蟄㡬聲鐡笛化為天下之雷音五色錦衣<lb/>
<pb n="KR4d0250_WYG_027-19b"/>
散作人間之雲蔭沛然甘雨興此槁苗當俾凶年復為<lb/>
樂嵗引手加額果獲免於阻饑以口語心顧敢忘於大<lb/>
造<lb/>
　　　祈雨疏<lb/>
農夫是藨是蓘方懐仰膏澤之勤旱魃如惔如焚大懼<lb/>
失豐年之望衆所甚急吏其敢安念遷徙之新民耕汚<lb/>
萊之瘠土百夫有洫千夫有澮僅築鑿於陂池二歳為<lb/>
菑三歳為畬始翦除於荆棘儻灌溉失水泉之利則老<lb/>
<pb n="KR4d0250_WYG_027-20a"/>
羸有溝壑之憂天雖髙而其聴甚卑人可矜而必從所<lb/>
欲是用敬諏剛日訊掃公庭瞻上帝之傳臨祈羣靈之<lb/>
並集興雲雷於瞬息之頃垂雨露於枯槁之餘懇懇私<lb/>
心敢意潜通於蒼昊蚩蚩生齒庶幾沾丐於鴻私<lb/>
　　　又<lb/>
環地百里非膏腴之田務農三時仰灌溉之利凢老幼<lb/>
張頥而食者皆家室垂磬之蕭然矧自夏以徂秋方炊<lb/>
新之有日仰昊天其星有嘒雲霧不興嗟農夫我稼既<lb/>
<pb n="KR4d0250_WYG_027-20b"/>
同水泉且竭懼官吏不任於撫字使閭閻未免於嗟咨<lb/>
是用恭布忱辭仰干聰聴惟風馬肯臨於壇宇庶雲龍<lb/>
並㑹於空虚渰淒淒雨祈祈洗除旱暵黍與與稷翼翼<lb/>
同樂豐年<lb/>
　　　謝雨疏<lb/>
人以食而為生患莫深於饑饉天不言而善應誠則可<lb/>
以感通兹因南畝之旱乾懼失西郊之秋歛閔閔雲霓<lb/>
之望喁喁老穉之情仰止蒼穹監其丹悃恕吏之罪恤<lb/>
<pb n="KR4d0250_WYG_027-21a"/>
民之災變巖間一滴之泉為郊外千畦之澤衆方憂而<lb/>
共喜禾将槁而盡蘇曰雨曰暘之時和既同於玉燭如<lb/>
坻如京之積嵗可獲於金穰曲荷鴻私願終隂相<lb/>
　　　又<lb/>
地無沃壤每憂種藝之不收民有空頥况值新陳之未<lb/>
接稍旱乾而告病即饑饉以為灾仰蒙諸佛之憫憐俯<lb/>
度衆生之苦厄散慈雲於天上流甘雨於人間萬室清<lb/>
凉不啻飲醍醐之味四郊豐稔乃如獲珠玉之珍尚祈<lb/>
<pb n="KR4d0250_WYG_027-21b"/>
隂相於其終但愧銜恩而莫報<lb/>
　　　祈雨疏<lb/>
人以穀而為命必望豐登苗非雨則不生有妨種藝矧<lb/>
兹瘠土加以惰農稍潤澤之愆期即田疇之告病敬伸<lb/>
愚欵仰叩髙真願成三日之霖普及一雷之地何蓑何<lb/>
笠既可殖於良苗如櫛如墉庶終收於多稼<lb/>
　　　謝雨疏<lb/>
麥秋之後方欲移苗梅熟之時未宜憫雨控㣲誠而伸<lb/>
<pb n="KR4d0250_WYG_027-22a"/>
禱幸甘澤之下流宜冀洪私終垂隂相四郊白水必無<lb/>
夏旱之災萬頃黄雲庶獲秋成之利<lb/>
　　　祈晴疏<lb/>
一年之計殖榖皆望有秋三日以徃為霖乃成滛雨禾<lb/>
將生耳民有空頥若非慧日之光明難破隂雲之霮䨴<lb/>
願慿諸佛之力通懇惻於羣神庶畢三農之收免阻饑<lb/>
於卒歳<lb/>
　　　謝晴疏<lb/>
<pb n="KR4d0250_WYG_027-22b"/>
一念之誠諸佛應答四郊之外田家歡欣方隂雨之潺<lb/>
潺忽秋陽之杲杲民亦勞止天其佑之三時務農既築<lb/>
場而可穫十月納稼將實廩以多藏徳有所歸愧無以<lb/>
報<lb/>
　　　謝雨疏<lb/>
土薄水淺之地既無良田金伏火老之辰易成常燠粳<lb/>
稻秀而將實雲雷鬱而不興人所欲天必從控精誠之<lb/>
悃悃旱不苦禱而雨流甘澤之祈祈歳㡬歉而獲豐徳<lb/>
<pb n="KR4d0250_WYG_027-23a"/>
無窮而莫報<lb/>
　　　又<lb/>
下地田萊無土厚泉甘之利惰農耒耜失水耕火耨之<lb/>
時故於秋夏之交易有旱乾之苦為民而禱惟佛可依<lb/>
果蒙兼覆之慈雲散作無邉之甘雨龍骨挂於屋壁野<lb/>
水自流馬尾蔽於溝塍田家相慶有豐年而不害戴大造<lb/>
以難酬<lb/>
　　　天慶觀祈雨疏<lb/>
<pb n="KR4d0250_WYG_027-23b"/>
三農刈穫雖在秋成百穀萌芽實由春作乃以此時而<lb/>
不雨難乎卒歳之無饑况乏盖藏公私凛凛未能播種<lb/>
老稚喁喁輒控丹誠仰干洪造吏如有罪敢免譴訶民<lb/>
實何辜願垂矜憫雲雷一動沛為三日之霖穜稑並生<lb/>
終獲千倉之積<lb/>
　　　天慶觀謝雨疏<lb/>
三時有務農之急春則物生一日不再食而饑穀為民<lb/>
命比因憫雨函以籲天甘澤既流良苗漸秀然而壤地<lb/>
<pb n="KR4d0250_WYG_027-24a"/>
之非沃且或陂池之不脩所以是邦豐年盖少况於今<lb/>
日艱食者多願帝徳之溥臨覃仁恩而下濟五風十雨<lb/>
無愆時令之和千里一圻均浹土膏之潤<lb/>
　　　天寧寺謝雨疏<lb/>
民生所資穀為之命農事攸始春即于田比因膏澤之<lb/>
愆期敬欵精廬而致禱靈雨既降良苗稍蘇然而人率<lb/>
下農兼以地無沃壤故兹闔郡罕有豐年尚冀佛慈肯<lb/>
終隂相五日一風十日一雨不乖時令之和千夫有澮<lb/>
<pb n="KR4d0250_WYG_027-24b"/>
萬夫有川均浹土膏之潤<lb/>
　　　祈晴疏<lb/>
蘋蘩薦敬將涓吉日以蕆儀葵藿傾心共幸太陽之委<lb/>
照念百神之咸在而四衆之俱來欲獲便安無如清霽<lb/>
皇天雖逺難遽達於高明大道無私可潛通於悃愊願<lb/>
垂顯相庶廸吉祥升杲杲之新暘答喁喁之衆望<lb/>
　　　又<lb/>
穡事幸而有成可瘳民病霖雨久而不止必害農收雖<lb/>
<pb n="KR4d0250_WYG_027-25a"/>
致禱祈未能感格慮因政事之失或干隂陽之和吏誠<lb/>
有愆民實何罪况凶年之後公私既竭於宿藏苟新穀<lb/>
不登農末必臻於俱困是用再披丹悃仰叩蒼穹伏望<lb/>
上帝溥臨高真來下憫此閭閻之苦相其銍刈之功日<lb/>
氣晏温雲隂解駁尚獲金穰之利免罹水潦之災<lb/>
　　　四府疏<lb/>
子惟一母有疾必憂佛與諸神無求不應昨伸忱悃實<lb/>
為慈親拘三嵗之沉痾徒多方而療治冀慿佛力可保<lb/>
<pb n="KR4d0250_WYG_027-25b"/>
色身但大數已窮竟致此生之永訣而真常不昧亦應<lb/>
精爽之尚存敬設凈筵用酬宿志欲界色界無色界合<lb/>
四府之明靈小乗大乗無上乗遍十方而印證悟聖賢<lb/>
不生不滅之法結福徳無量無數之因下及債主寃家<lb/>
悉皆解脫上與諸天帝釋同共逍遙<lb/>
　　　上五顯華嚴經疏<lb/>
了一性真六通無礙具諸福徳四衆所依故佛菩薩凢<lb/>
有敷陳雖天帝釋悉皆諦聴徧五十三界善財所歴成<lb/>
<pb n="KR4d0250_WYG_027-26a"/>
八十一卷華嚴之文各有入門不離實際恭惟五顯爵<lb/>
列真王庇此一方恩如慈父内行秘密外示威權歳有<lb/>
祈禳人俱敬信即梵宇修伊蒲之供集緇徒譯貝葉之<lb/>
詮仗此良因達于聰聽豈止獨全妙覺現毘盧之法身<lb/>
正應廣度衆生滿普賢之行願<lb/>
　　　水陸疏<lb/>
三界差殊悉由心造萬靈依向惟有佛慈故如來名曰<lb/>
導師而平等謂之法㑹惟兹里社之聚乃以仲春之初<lb/>
<pb n="KR4d0250_WYG_027-26b"/>
共集緇徒敬瞻金相具香積之凈饌誦貝葉之秘詮盡<lb/>
十方世界之中合一切聖凢之衆見聞者皆宜輻凑悟<lb/>
解者盡脫輪迴或有沉淪同登彼岸因資利益共作福<lb/>
田<lb/>
　　　禳瘟火醮疏<lb/>
五行既順豈有融風四序不愆斯無厲氣故作咎者神<lb/>
司其柄而祈禳者禮著於經輒控㣲誠仰干大造屋廬<lb/>
相望老稚雜居咸共保於康寧斯永無於災害<lb/>
<pb n="KR4d0250_WYG_027-27a"/>
　　　丁夘祈雨疏<lb/>
孟秋之始方近農收浹辰以來遽憂旱暵且三時所務<lb/>
最為勤苦而一時不食未免阻饑合老穉之忱辭修禱<lb/>
祈之故事翻經精舎取水靈湫叩諸佛之慈悲丐神明<lb/>
之佑助水泉竭而得雨雖珠玉之不如稉稻熟而有年<lb/>
庶丁黄之相保不勝悃欵仰冀矜從<lb/>
　　　罷祈雨疏<lb/>
山焦石裂方憂旱甚之災雷動雲興遽沐沛然之澤稼<lb/>
<pb n="KR4d0250_WYG_027-27b"/>
穡變乾槁而秀潤閭閻息愁嘆而懽忻保我秋成賴誰<lb/>
隂賜佛之道以慈悲而濟物神之徳以正直而依人有<lb/>
如父母之愛心不忍旄倪之枵腹憫其渇雨丐以餘波<lb/>
敢謂禱祈可逹幽明之際第深感激不忘生育之恩<lb/>
　　　謝晴疏<lb/>
隂雨㝠㝠懼失收藏之利新暘杲杲喜終刈穫之功人<lb/>
所欲而必從天不言而善應消愁嘆於為霖之後獲豐<lb/>
登於艱食之餘稲稉徧場圃之間不無遺秉雞犬在茅<lb/>
<pb n="KR4d0250_WYG_027-28a"/>
茨之下亦有懽聲吏釋其憂民得所養凢仰父而俯子<lb/>
皆右粥而左飱隂賜無窮名言難既<lb/>
　　　又<lb/>
苦雨之多方為農病新晴之後遂畢田功上有以輸於<lb/>
縣官下足以養其私室豈懇祈而必應乃隂相之有終<lb/>
釋吏隠憂免曠字民之職拜神休貺徒銜報徳之私<lb/>
　　　普利院建藏疏<lb/>
教法來從鹿苑天下通行寳藏起自龍宫山中未有将<lb/>
<pb n="KR4d0250_WYG_027-28b"/>
使四衆團欒圍繞除非八面具足莊嚴兩手握空拳如<lb/>
何成事一心發願力只得向前要増蘭若風光全仗檀<lb/>
那喜捨法布施豈可無財布施人結縁便是與佛結縁<lb/>
抺綠塗金管取鼎新有日吹螺擊鼓須教輸轉無窮<lb/>
　　　天慶觀疏<lb/>
三江五渚據地勢之要衝清都紫㣲儼帝居之法象必<lb/>
也因人而成事庶乎捨舊而圖新貝闕蘂宫難覩九天<lb/>
之髙逺虹梁藻井用嚴千里之瞻觀願集勝縁同増介<lb/>
<pb n="KR4d0250_WYG_027-29a"/>
福<lb/>
　　　請杲師住灌溪疏<lb/>
諸佛爲一大事出世只要利它祖師以正法眼相傳未<lb/>
嘗無說失其㫖則醍醐飜成毒藥得其訣則爐鞴可鑄<lb/>
精金縱饒衲子難瞞豈可叢林久廢某人徧參尊宿飽<lb/>
負見聞禪定自如已曵轉一頭水牯機縁素熟當衮出<lb/>
三箇木毬今以劈箭路頭漚麻池上鳴鐘動鼔欲還舊<lb/>
日門風植拂拈槌宜得作家手段雖片雲不可釘着然<lb/>
<pb n="KR4d0250_WYG_027-29b"/>
孤鶴偶爾飛來若未容推倒禪床也自當抝折拄杖花<lb/>
開五葉本來是臨濟之兒孫熖續一燈何惜嗣灌溪之<lb/>
香火無勞退歩便請當仁<lb/>
　<lb/>
　<lb/>
　<lb/>
　<lb/>
　雙溪類稾卷二十七<lb/>
</p>
<p>
</p>
  </div>
        </body>
</text>\m</TEI>