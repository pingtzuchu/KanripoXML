<?xml version="1.0" encoding="UTF-8"?>
<TEI xmlns="http://www.tei-c.org/ns/1.0">
              <teiHeader>
                  <fileDesc>
                     <titleStmt>
                        <title>Title</title>
                     </titleStmt>
                     <publicationStmt>
                        <p>Information about publication or distribution</p>
                     </publicationStmt>
                     <sourceDesc>
                        <p>Information about the source</p>
                     </sourceDesc>
                  </fileDesc>
              </teiHeader>
              <text>
                  <body>
            
<div>
<head>宗伯集巻一</head> <lb/>
    <p>
<pb n="KR4e0220_WYG_001-1a"/>
欽定四庫全書<lb/>
　宗伯集巻一<lb/>
　　　　　　　　　　　明　孫繼臯　撰<lb/>
　冊文<lb/>
　　昭妃冊文<lb/>
皇帝制曰朕恭承慈訓式叙彝倫惟王化始於宜家既<lb/>
肇建中宫之位而壼政資於多助用敷求内職之良名<lb/>
號攸崇典章具在咨爾劉氏柔嘉為性貞静自持禮度<lb/>
<pb n="KR4e0220_WYG_001-1b"/>
夙嫺動有珩璜之節言容純備行符圖史之規爰副長<lb/>
樂之簡掄俾翼坤寜之教範茲特封爾為昭妃象應四<lb/>
星麗紫垣而耀彩榮先九御煒彤管以流芳服此寵光<lb/>
迪惟淑慎尚祇勤於夙夜用集慶於家邦欽哉<lb/>
　　宜妃冊文<lb/>
皇帝制曰化先閨闥式資協賛之良禮重宗祧宜廣繼<lb/>
承之道爰率備官之茂典載頒叙進之明恩光我壼儀<lb/>
亶惟邦媛咨爾楊氏儲祥令族毓粹中州端良合法相<lb/>
<pb n="KR4e0220_WYG_001-2a"/>
之徵窈窕副好逑之選徽容有曄已參景曜于軒龍懿<lb/>
號所加宜亞聲華于䄖翟茲特封爾為宜妃椒塗敷秀<lb/>
聿昭四徳之休蘭殿承芬用佐二南之化尚其祇服勿替<lb/>
執勤勉遵圖史之規丕衍本支之慶欽哉<lb/>
　誥命<lb/>
　　少傅兼太子太傅禮部尚書武英殿大學士張四<lb/>
　　　維誥命<lb/>
奉天承運皇帝制曰朕精求理道眷倚名賢冀紹修謨<lb/>
<pb n="KR4e0220_WYG_001-2b"/>
烈之陸用敷賁基圖之重帝賚予弼官惟其人二公宣<lb/>
寅亮之勲三載奏奮庸之績宜頒異數以示崇恩咨爾<lb/>
具官涵經世之才猷抱佐王之道術有奥衍閎深之識<lb/>
而出以忱怐有端方直亮之操而將之謹恪簡自肅祖<lb/>
翼我先皇史局宫僚身久依於日月佐銓長翰望雅重<lb/>
乎機衡洎於朕躬爰立爾相自端尹踐中台之席由秩<lb/>
宗躋亞保之班爾乃感特達之深知罄生平之積蓄敷<lb/>
陳堯舜若謂吾君為能殚竭謀猷猶曰我后之徳以正<lb/>
<pb n="KR4e0220_WYG_001-3a"/>
色表儀乎羣辟以和衷參决乎萬幾睠此乾坤之清夷<lb/>
良由左右之弼直膚功來上朕志允諧孤卿加帝傅之<lb/>
銜四輔晉佐師之秩茂延世賞申霈廷綸仍授爾階光<lb/>
禄大夫勲柱國錫之誥命於戲朕方詢事以考言故嘉<lb/>
乃丕績朕甚尊師而重傅故陟爾穹階尚其肩鼎足以<lb/>
承君秉丹心而率職唯徳唯義道益進于保躬作醴作<lb/>
羮忠無忘于訓志登閎上治光輔中興欽哉<lb/>
制曰朕惟樞機之佐夙夜在公固上臣之事君不有其<lb/>
<pb n="KR4e0220_WYG_001-3b"/>
家亦中閨之有淑相在爾室肆舉懋功之典並䟽從爵<lb/>
之恩國有彝章今為異數爾具官妻封一品夫人王氏<lb/>
誕秀髙華儷芳名碩柔嘉自性徳咸中乎珩璜静正為<lb/>
儀動一遵夫圖史眷茲内美襄我元僚酬寅亮之崇勲<lb/>
霈申重之寵命是用仍封爾為一品夫人度表山河増<lb/>
賁六珈之飾徽揚江漢祗承三錫之榮<lb/>
制曰自古帝王之佐社稷之臣其出也有為而功徳所<lb/>
被不止一民一物之㣲其生也有自而善祥所鍾不止<lb/>
<pb n="KR4e0220_WYG_001-4a"/>
一世二世之積故恩禮特隆於宰輔而寵褒覃及其曽<lb/>
先爾贈光禄大夫少保兼太子太保禮部尚書武英殿<lb/>
大學士張寜乃具官四維之曽祖父長者之心仁人其<lb/>
行曰唯孝友於兄弟有善於身不求聞達於家邦無名<lb/>
於世百年所積三葉而昌若金作礪而旱作霖允資弼<lb/>
鉉如水有源而木有本宜霈休綸是用加贈爾具官穹<lb/>
階峻秩彌彰天錫之隆厚祉餘休益篤雲仍之祐<lb/>
制曰國家尊禮元僚寵頒異數凡追崇其上世得並逮<lb/>
<pb n="KR4e0220_WYG_001-4b"/>
于曽闈矧從一居貞亮清白之節保孤永祀開熾昌之<lb/>
圖在古不磨于今為烈爾贈一品夫人雷氏乃具官之<lb/>
曽祖母夙禀慈訓來歸徳門中道而失所天矢心則有<lb/>
如日撫一綫之脉更子而孫堅兩髦之儀繄女而士眷<lb/>
經邦之偉績嘉啓祚之𢎞功是用仍贈爾為一品夫人<lb/>
懿範如新誦栢舟而慕義明恩未艾紀彤管以流芳<lb/>
制曰夫幽潛之士厚積在躬而慶常流於後燮理之臣<lb/>
𢎞施在世而源常濬於先故國家申眷于宗工則恩數<lb/>
<pb n="KR4e0220_WYG_001-5a"/>
特隆于祖考非獨明有始之義亦俾衍無疆之休爾贈<lb/>
官張誼乃具官四維之祖父天予敦龎力行孝弟與物<lb/>
無競有仁人長者之風直躬而行無靡麗紛華之習蓄<lb/>
其善祉開爾聞孫弼予一人如巨川之作楫興於再世<lb/>
殆髙山之出雲宜有顯褒以彰明徳是用贈爾如具官<lb/>
秩崇上佐丕揚祖廟之光恩賁重原永篤相門之慶<lb/>
制曰夫誦共姜之詩則慕其烈讀令伯之表則哀其情<lb/>
然共無聞於立孤而李弗有於追顯孰與我奮庸之佐<lb/>
<pb n="KR4e0220_WYG_001-5b"/>
兼隆夫烝畀之儀亮節彌光鴻名並久爾贈一品夫人<lb/>
解氏乃具官之祖母早以淑媛歸於哲人違偕老之期<lb/>
艱難備歴矢靡他之誓志操逾堅既翼子以貽孫肆承<lb/>
家而秉國懋著上臣之偉績丕揚先世之徽音是用仍<lb/>
贈爾為一品夫人風教是維為信史必傳之事霑恩斯<lb/>
渥慰聞孫欲報之情<lb/>
制曰明王立政不惟其官惟其人積善降祥不於其身<lb/>
於其子葢帝賚良弼非偶而天祐善人靡常若乃身居<lb/>
<pb n="KR4e0220_WYG_001-6a"/>
樞筦之司亦有父逮鼎鐘之養造化所篤朝廷罕儔爾<lb/>
乃具官之父樸茂居貞慈祥好施誠心直道追三代之<lb/>
遺風達徳髙年望百齡之厚祉誕啓禹臯之佐𢎞敷堯<lb/>
舜之猷於身親見其成當世隂蒙其賜載疇義訓申錫<lb/>
恩綸是用封爾如具官杖屨優游為天下之大老簪纓<lb/>
舄奕極人間之至榮益迓天庥遹觀相業<lb/>
制曰母之愛子靡弗知勞而身顯則教益彰子之愛親<lb/>
靡弗知慕而位髙則思愈切肆國家有善推之典而臣<lb/>
<pb n="KR4e0220_WYG_001-6b"/>
子無不盡之情至我輔相之元僚尤極褒崇之異數爾<lb/>
王氏乃具官之母天予靜貞性含慈恵言為姆訓揚列<lb/>
傳之徽音行合婦儀肅名家之禮法實相夫而廸子爰<lb/>
作弼以匡君經綸見機杼之遺調燮餘桮棬之戀宜申<lb/>
渥寵以報劬勞是用仍贈爾為一品夫人九原焜燿彰<lb/>
昊天罔極之恩三錫駢蕃慰大孝終身之慕懿靈不昧<lb/>
明命其承<lb/>
　　少保兼太子太保禮部尚書武英殿大學士張四<lb/>
<pb n="KR4e0220_WYG_001-7a"/>
　　　維并妻誥命一道<lb/>
制曰朕尊親立愛錫命䟽恩睠茲小大之臣咸被休嘉<lb/>
之慶矧貳公弼亮式頼忠賢而一徳寅恭克襄孝治不<lb/>
有寵褒之渥曷彰眷倚之懐咨爾具官張四維名世偉<lb/>
人熙朝宿望有博達淵潛之識而本之忱恂有端方直<lb/>
亮之操而將以勤恪自服官於史局已夙鬯乎英聲洊<lb/>
陟宫僚多講幄論思之益升華翰署冠文學侍從之班<lb/>
旋躋銓部之貳卿克佐建邦之六典先皇帝用以遺朕<lb/>
<pb n="KR4e0220_WYG_001-7b"/>
俾尹儲闈余一人勞於求賢延登揆路感酬知遇𢎞宣<lb/>
承辟之猷殫竭忠貞式展經邦之畧運陶甄於鼎鉉罄<lb/>
謀斷於樞機譽實兼隆勲勞茂著允諧朕志庸示眷酬<lb/>
四輔晉秩於春官孤卿加銜於殿學茲以覃恩授爾階<lb/>
光禄大夫錫之誥命於戱三少之官于今己備五臣之<lb/>
烈自古稱隆卿其勿替初忱于以追蹤徃哲股肱一體<lb/>
朕將賡喜起之歌師保同心爾益效燮調之績敬乃有<lb/>
位永孚于休欽哉<lb/>
<pb n="KR4e0220_WYG_001-8a"/>
制曰賚余良弼眷惟名世之賢宜其家人資于好逑之<lb/>
助恩禮既隆於朝宁光華亦逮于閨闈厥有上彝用章<lb/>
内範爾具官張四維妻累封淑人王氏克配君子卓為<lb/>
女師訓服衿鞶肅名家之禮度動遵榘矱揚列傳之音<lb/>
徽繄茲相業之光昭實頼壼儀之淑慎宜從崇爵申錫<lb/>
榮名是用加封爾為一品夫人禕翟斯煌祇荷鴻休之<lb/>
薦被絲綸有赫式嘉象服之維宜<lb/>
制曰朕惟生賢為國應千載之昌期積善于家衍百年<lb/>
<pb n="KR4e0220_WYG_001-8b"/>
之餘慶蓄厚者其施逺功盛者其報隆粤有特恩光于<lb/>
奕世爾張寜乃具官四維之曽祖父性禀醇良行敦孝<lb/>
友含貞抱璞夙髙長者之評委祉儲庥逺篤曽孫之祜<lb/>
相業方茂先徳彌昌頼酒醴麴糵之資重水木本原之<lb/>
念茲用贈爾具官於戲四世而昌垂令名於不朽九原<lb/>
可作服峻秩以維新<lb/>
制曰朕觀圖史所載閨閾之良或恒一徳以終身而未<lb/>
必自于蚤嵗或罹百憂以撫子而未必亢于厥宗惟備<lb/>
<pb n="KR4e0220_WYG_001-9a"/>
美以流芳宜曠世而滋顯爾雷氏乃具官四維之曽祖<lb/>
母禔身貞淑秉性幽閒顧蚤違于所天誓每嚴于皎日<lb/>
既鞠孤子復撫孤孫不辭夙夜之拮据用嗣春秋之饋<lb/>
享睠予輔弼有懐啓祚之功念爾艱貞宜荷追崇之典<lb/>
是用贈爾為一品夫人懿則如存尚重膺于渥澤嘉名<lb/>
肇錫庻永庇于雲仍<lb/>
制曰朕𢎞敷慶澤崇答臣僚勱相國家既奬其贊襄之<lb/>
績纉戎祖考宜慰其似續之思爰有顯褒以彰盛典爾<lb/>
<pb n="KR4e0220_WYG_001-9b"/>
贈通議大夫吏部左侍郎兼翰林院學士張誼乃具官<lb/>
四維之祖父宅心仁厚秉性樸醇恱禮敦詩徳公之遺<lb/>
安畎畝履仁蹈義太丘之表正鄉閭是開繩武之賢作<lb/>
我調元之佐惟孫謀之克紹知祖徳之垂芳茲特加贈<lb/>
爾具官申命自天寵數極中朝之盛嘉亨在廟宗祊<lb/>
延奕葉之光<lb/>
制曰家有世徳流光施及于子孫國有殊恩命秩兼隆<lb/>
于祖妣禮雖或限于令典義則可起以至情惟我重臣<lb/>
<pb n="KR4e0220_WYG_001-10a"/>
被茲異數爾贈淑人王氏乃具官之前祖母禔躬令淑<lb/>
作配善良樹懿範于閨闈遺善祥于𦙍祚雖貽孫翼子<lb/>
弗在其身而積功累仁乃昌厥後睠中台之茂績遡奕<lb/>
世之徽音是用加贈爾為一品夫人榮名並烈祖之光<lb/>
九原増賁靈爽篤孝孫之祜百世彌昌<lb/>
制曰孫謀貽燕雖本祖功門閥肇興亦資内徳故王母<lb/>
有介福之寵俾後賢遂報本之思縁情而推惟禮之稱<lb/>
爾贈淑人解氏乃具官之祖母幽閒夙禀純懿性成矢<lb/>
<pb n="KR4e0220_WYG_001-10b"/>
志靡他不愧共姜之烈保孤能訓式勤文伯之規傳子<lb/>
而孫益昌且熾匪頼起家之厚澤曷成體國之崇勲是<lb/>
用加贈爾為一品夫人天祐宗祊世篤艱貞之節國推<lb/>
慶渥光昭垂裕之休<lb/>
制曰眷我邦家碩輔忠孝兼資潤色皇猷茂佐中天之<lb/>
運瞻依庭訓有懐愛日之誠宜推錫類之隆恩用慰尊<lb/>
親之至願爾累封具官允齡乃具官之父慈祥樂善醇<lb/>
樸居貞雅尚清修人共推其長厚髙年茂徳天乃錫之<lb/>
<pb n="KR4e0220_WYG_001-11a"/>
壽康篤啓嗣賢躋登鼎鉉調元贊化謨謀本自其家傳<lb/>
濟美承庥勲業豈殊于已出爰酬善誨晉陟穹階茲特<lb/>
加封爾具官於戲惟徳致福䟽榮特邁乎等倫移孝<lb/>
作忠詒穀無忘于終始服茲休命益介純禧<lb/>
制曰朕敷慶羣工推及其母雖縁情而錫類實因分以<lb/>
致隆有若元僚素承慈訓輔弼之勲既著劬勞之報宜<lb/>
崇爾贈淑人王氏乃具官之母動合女師儀為邦媛相<lb/>
夫順正持儆戒以相成治内明章秉靜恭而作範玉成<lb/>
<pb n="KR4e0220_WYG_001-11b"/>
哲嗣晉位台司黼藻經綸教未忘于機杼鹽梅調燮澤<lb/>
尚戀于桮棬宜薦褒嘉以彰聖善是用加贈爾為一品<lb/>
夫人寵章晉錫永貽彤史之芳顯號鼎新用作𤣥扃之<lb/>
賁<lb/>
　　少傅兼太子太傅禮部尚書建極殿大學士許國<lb/>
　　　并妻誥命<lb/>
制曰朕獨炳化原重新政典惟潤色裁成之助屬同心<lb/>
輔相之賢國憲朝章咸歸黼藻神謨聖烈具載縹緗忠<lb/>
<pb n="KR4e0220_WYG_001-12a"/>
勩茂隆眷酬滋渥咨爾少傅兼太子太傅建極殿大學<lb/>
士許國大儒全學名佐上才浩博淵宏涵匡時之道術<lb/>
端方直亮樹表世之風猷以公望侍經幃𢎞資啓沃以<lb/>
老成登宰席益殫謨謀參决弛張身荷天工帝載分明<lb/>
枉直力囬世道人心諳禮樂刑政之宜綜述作文章之<lb/>
任當朕埀衣端拱實資崇職以董百官繄卿領袖班聨<lb/>
恒竭乃猷以諧三事勲奏于作弼提衡之日而功多于<lb/>
尹儲載筆之年斟酌百王名符駿業經綸一代法本鴻<lb/>
<pb n="KR4e0220_WYG_001-12b"/>
裁是惟致太平之書允禆顧問有如條故事而上行倚<lb/>
平章可陟位于孤卿兼進班于近殿載敷寵告用答成<lb/>
勞茲特授爾階光禄大夫勲柱國錫之誥命於戲虞帝<lb/>
命官百揆兼于大禹周王訓治六官制自姬公尚其䖍<lb/>
秉同寅勤宣令甲惟徳惟義以詔王躬是訓是行以扶<lb/>
皇極欽哉<lb/>
制曰朕申布典章嘉台臣之潤色永懐圖史慕哲媛之<lb/>
徽音肆奬答元功咸歸内美而愍揚懿範不愛重褒爾<lb/>
<pb n="KR4e0220_WYG_001-13a"/>
具官許國妻累贈一品夫人汪氏秉徳静莊作逑名碩追<lb/>
贈佩鳴環之助雅著令儀眷當樞秉軸之勞彌宣往勩<lb/>
胡弗偕老竟此潛輝絲綸延褘翟之光泉壤閟河山之<lb/>
度是用仍贈爾為一品夫人榮歆三命埒顯爵于黄扉<lb/>
化衍二南紀芳華于彤管<lb/>
制曰國家有大制作應重熈累洽之期臣子有大勲勞<lb/>
徵積功累仁之效恩特隆于近輔徳必遡其曽先爾累<lb/>
贈光禄大夫少保兼太子太保禮部尚書武英殿大學<lb/>
<pb n="KR4e0220_WYG_001-13b"/>
士許<hi>闕</hi>乃具官國之曽祖父雅志好修終懐髙蹈戢身<lb/>
而隠徜徉不譲幽人趿履而逰閭里稱為儒者流光四世<lb/>
而遥實啟鹽梅之佐晉秩六官之首益彰統緒之遺<lb/>
是用加贈爾具官報崇本始百年善慶猶新祜篤雲<lb/>
仍三錫恩華未艾<lb/>
制曰國崇寅亮之勲三孤並秩家叶和鳴之兆五世將<lb/>
昌宰席恩蕃曽闈慶洽爾贈一品夫人田氏乃具官許<lb/>
國之曾祖母身持雅操力相清修佐髙隠于徵君人稱齊<lb/>
<pb n="KR4e0220_WYG_001-14a"/>
徳播幽芳于列女天與發祥瓜瓞肇以綿延鹽梅倚其<lb/>
調燮惟啓祚之淵源甚逺肆揚徽之渙汗彌新是用仍<lb/>
贈爾為一品夫人寵極内階益増華於窀穸福流中壼<lb/>
恒錫祉于本支<lb/>
制曰帝王以繼述為達孝而毗徳恒待于臣宰執以贊<lb/>
襄為大忠而顯名恒歸于父偉茲國典美爾庭聞爾累<lb/>
贈光禄大夫少保兼太子太保禮部尚書武英殿大學士<lb/>
許<hi>闕</hi>乃具官之父倜儻多奇温良有讓躬萬石之行不出<lb/>
<pb n="KR4e0220_WYG_001-14b"/>
家而教成賡五噫之歌一出闗而身隠是父是子業在<lb/>
遺經有君有臣政存方䇿人有技若已有技保我子孫<lb/>
吾不為吾子必為施于邦國是用加贈爾具官功懋<lb/>
懋賞相門垂堂搆之光得全全昌禰廟勒鼎彝之伐<lb/>
制曰朕申令庶官推功上宰嘉其増休于前政則有顯<lb/>
褒念其禀訓于先慈則加崇䘏爾累贈一品夫人汪氏<lb/>
乃具官之母幽閒禀性淑慎禔躬隠佐冥鴻徳尚垂于<lb/>
荆布祥開鳴鳯緒克紹于箕裘皇猷藉黼黻之華聖善<lb/>
<pb n="KR4e0220_WYG_001-15a"/>
餘機絲之誨易三公以一日風木悲深極九我于三年<lb/>
蓼莪思切是用贈爾為一品夫人丕揚相業報昊天罔<lb/>
極之恩叠被恩章慰大孝終身之慕<lb/>
　勅命<lb/>
　　南京兵部武庫司主事張正鵠父母并妻勅命<lb/>
勅曰朕晉號慈闈頒綸庶寀所以廣湛恩同休慶也其<lb/>
有夙搆家艱而已復還朝列明詔具存豈有愛哉爾具<lb/>
官正鵠䇿名髙第通籍太常陟官留都列屬司馬而恭<lb/>
<pb n="KR4e0220_WYG_001-15b"/>
勤清敏蔚乎有聞樞籥之司禆益不細茲如詔指授爾<lb/>
階承徳郎錫之勅命爾今改秩秋曹民命是寄尚以詰<lb/>
戎之慮為敬獄之圖惟爾之能庶朕以懌<lb/>
勅曰良士好修賢妻善助故禮隆於敵體而恩逮于俱<lb/>
榮是本彝章亦闗勸典爾原任具官妻封孺人周氏毓<lb/>
貞宦閥嫓徳儒門婉有婦儀閑於閫範爾夫以清勤著<lb/>
譽爾實襄之是用封爾為安人祇承再錫之華益懋相<lb/>
成之義<lb/>
<pb n="KR4e0220_WYG_001-16a"/>
勅曰士有富文學砥行立名然無禄早世而其遺𦙍不<lb/>
絶如帶此天道之所隠也俾熾而昌若合於損益之理<lb/>
焉爾生員贈文林郎太常寺博士張桐乃具官正鵠之<lb/>
父篤志好古慕為純儒而不長厥年遽見其止幸哉有<lb/>
子起稱部郎愍冊方新庻用以慰茲加贈爾承徳郎南<lb/>
京兵部武庫司主事生也有涯殁而無憾<lb/>
勅曰朕嵗遣使者分行天下覽觀風俗其有閭閻之間<lb/>
貞婦可褒表者具以事聞旌異如制矧亮節一徳迪子<lb/>
<pb n="KR4e0220_WYG_001-16b"/>
於成居朕郎列者乎則霈恩豈有量哉爾封太孺人諸<lb/>
氏乃具官之母本以女士歸於儒英中道相捐矢心靡<lb/>
慝晩沾禄養優游以終爾於徃者居者俱無餘憾已茲<lb/>
贈爾為安人永流彤管之輝長作𤣥扃之賁<lb/>
　表<lb/>
　　百官賀仁聖懿安皇太后表<lb/>
伏以慈謀協豫式隆主配之求孝理重光載舉尊親之<lb/>
典侈鴻名於有永垂燕翼於無窮祜篤三靈懽騰萬國<lb/>
<pb n="KR4e0220_WYG_001-17a"/>
恭惟仁聖懿安皇太后陛下幽閒貞靜光大含𢎞相穆<lb/>
考於至寜心存儆戒啓今皇於初服化衍雍熙更勤廟<lb/>
社之深圖爰命宫闈之肇建擇賢儷聖登太姒而太任<lb/>
之教彌章治國觀家正長秋而長樂之顔益慰矧兩宫<lb/>
之嫓美宜五位之推崇穆卜良辰重申大號黄金字燦<lb/>
宣寳冊以揚休翠羽儀開伏璇宫而展慶増賁彤闈之<lb/>
奉茂延紫極之禧葢堯徳蕩蕩以難名而舜心夔夔之<lb/>
愈慄永式家邦之範丕昭史筆之華臣等幸際明昌欣<lb/>
<pb n="KR4e0220_WYG_001-17b"/>
逢盛美天門日麗拜瞻莫罄於階葵禁籞春遲承藉思<lb/>
依於輦草伏願福隨徳厚壽與名齊養以九州椒寢時<lb/>
聞乎視膳備茲百順蘭房早遂乎含飴<lb/>
　　命婦賀仁聖皇太后表<lb/>
伏以化基宫閫治内儷治外而稱尊禮重宗祧長樂得<lb/>
長秋而衍慶盈廷有爛含氣胥懽恭惟仁聖皇太后陛<lb/>
下貞順夙成肅雍允備雞鳴致儆隂毗穆穆之風樛木<lb/>
示慈誕發振振之瑞聖躬允資於啓佑母道聿顯其光<lb/>
<pb n="KR4e0220_WYG_001-18a"/>
華徳比珩璜名輝圖史屬者軫帝齡之方茂感風人之<lb/>
好逑謂萬福之原始諸匹配而二姓之好象彼乾坤慎<lb/>
選淑媛俾承宸御文王嘉止文母之福履彌綏太姒嬪<lb/>
京太任之徽音克嗣九有慶中闈之有主六宫仰慈極<lb/>
之増輝妾等幸際熙辰忻逢嘉禮祇深雀躍莫罄嵩呼<lb/>
伏願百世本支長奉含飴之慶萬年景命永承思媚之<lb/>
庥妾等無任懽忭之至<lb/>
　　命婦賀慈聖皇太后表<lb/>
<pb n="KR4e0220_WYG_001-18b"/>
伏以坤維貞靜承乾徳以含光婦順明章纘母儀而協<lb/>
極化宣閨闥慶溢家邦恭惟慈聖皇太后陛下徳藴貞<lb/>
純性涵温恵居惟循夫圖史動悉應夫箴規翼贊功深<lb/>
類塗山之佐大禹劬勞徳茂同慶都之誕神堯長樂尊<lb/>
崇致養方隆於萬國洽陽嘉止卜祥爰儷乎一人主饋<lb/>
得賢承祧有頼襲休徵於莞簟表令範於椒蘭縟典告<lb/>
成徽音克嗣妾等幸叨壼教仰荷慈恩祗深懽忭之誠<lb/>
莫罄揄揚之悃伏願貺増視膳祉遂含飴蟄蟄繩繩百<lb/>
<pb n="KR4e0220_WYG_001-19a"/>
世綿本支於有永皇皇穆穆萬年歌景命於無疆<lb/>
　　命婦賀中宫箋<lb/>
伏以紫掖升華肇啓二南之化彤庭渙命遹觀六禮之<lb/>
成慶溢寰區歡騰臣妾恭惟皇后殿下鍾祥令族毓粹<lb/>
神都質柔順以俔天徳安貞而應地屬聖齡方茂來嬪<lb/>
有待於塗山乃天意攸鍾作合已占於渭涘肆協神謀<lb/>
之吉爰徵文定之祥禕翟光華星軒朗潤獻稑穜而相<lb/>
祀春秋奉九廟之烝嘗羞脯栗以承懽左右致兩宫之<lb/>
<pb n="KR4e0220_WYG_001-19b"/>
孝養聿章婦順允稱母儀象彼坤維配乾元而載物方<lb/>
之月彩儷日馭以中天永膺函夏之歸心茂迓長秋之<lb/>
介祉妾等幸際光華之旦獲從朝謁之班慶忭實深揄<lb/>
揚莫旣伏願化光壼政道贊皇風慶鍾乎麟趾螽斯穆<lb/>
穆皇皇益衍無疆之祚和徵于葛覃樛木雍雍肅肅恒<lb/>
培有美之祥<lb/>
　致語<lb/>
　　两宫宴㑹致語<lb/>
<pb n="KR4e0220_WYG_001-20a"/>
伏以慶協慈闈寳冊鴻名昭百代祥開壽域瑶圖鶴筭<lb/>
啓千齡尊崇同宇内之懽心宴樂極人間之盛事正韶<lb/>
華未老天顔有喜偏宜更化日初長景命無疆預祝最<lb/>
難逢良辰美景爭快睹綺席芳筵恭惟聖母仁聖懿安<lb/>
皇太后陛下得一以寜秉徳建儀刑之極履正而順濬<lb/>
猷垂啓佑之圖聖母慈聖宣文皇太后陛下起塗山而<lb/>
相禹篤生克繼之賢嬪渭涘以興周誕育丕承之聖允<lb/>
矣兩宫嫓美居然五位承懽恭惟皇上至聖至仁立愛<lb/>
<pb n="KR4e0220_WYG_001-20b"/>
立敬念百方擁佑恩罔極以齊天思九我劬勞養無方<lb/>
而愛日適擇儷初成於縟典肆揚休載晉於徽稱普皇<lb/>
仁下詔彤墀介聖壽稱觴紫極鐘鳴禁裏雙扶鳳輦下<lb/>
天來彩戲階前百拜龍章呈日麗㸔宫花一萬樹萬樹<lb/>
曉風吹遍薦仙實三千年千年春色籹成太液池管取<lb/>
作瑶池翠管銀璈合奏宜春苑從教為閬苑黄鶯青鳥<lb/>
俱飛玉露瓊漿寳鼎分將御醖駝峯麟脯琱盤擎出天<lb/>
㕑可知天上神仙從此㑹安臻福壽端是女中堯舜繼<lb/>
<pb n="KR4e0220_WYG_001-21a"/>
自今坐閲勲華臣等身處掖庭職叨法部幸沐二南之<lb/>
化多慚蕩蕩難名聊抒三祝之忱敢擬洋洋足聴御筵<lb/>
雙敞奉慈闈聖主尊親願不違禁樹千層廻鳯輦宫雲<lb/>
五色䕶龍衣鶯聲弄曲歌全澁花氣侵杯酒漸㣲共祝<lb/>
含飴還介祉年年長得頌恩暉<lb/>
　謝表<lb/>
　　丁丑進士謝恩表<lb/>
伏以彤墀賜對幸瞻上聖之虚懐玉陛敷言濫被清時<lb/>
<pb n="KR4e0220_WYG_001-21b"/>
之盛選遇主深慚于蹇劣致身胥慶于遭逢天祐文明<lb/>
人沾渥澤恭惟皇帝陛下法天行健稽古右文負扆凝<lb/>
旒徳政每勤於昃日細旃廣厦譚經不輟於祁寒普菁<lb/>
莪之化以作人𢎞鞀鐸之規而取士人爭磨濯世㑹雍<lb/>
熙方允升於大猷乃猶切于清問臨軒而䇿究心乎國<lb/>
計民生側席以思加意於官常武備斯盖已治而憂未<lb/>
治故欲有為以享無為詎期草野之敷陳獲荷楓宸之<lb/>
採擇臚傳内殿宴啓南宫色燦冠袍特拜尚方之賜榮<lb/>
<pb n="KR4e0220_WYG_001-22a"/>
頒鏹楮均叨左藏之珍非啻用其言而顯其身抑將循<lb/>
其名而責其實恩蕃晉錫式増士類之光道協泰交益<lb/>
顯儒風之振若為稱塞徒有凌兢臣等敢不彌堅初進<lb/>
之心勉責後來之效先資成信誓終始以勿攜補過盡<lb/>
忠期夙宵而匪懈庶以明君逸臣勞之義亦庸答天髙<lb/>
地厚之仁伏願純心任賢遜志典學祖虞舜之兢業聿收<lb/>
亮采之功師文王之緝熙直擬顯謨之盛臣等無任瞻<lb/>
天仰聖激切屏營之至<lb/>
<pb n="KR4e0220_WYG_001-22b"/>
　　庚辰進士謝恩表<lb/>
伏以聖主右文懿典重臨軒之䇿清朝通籍隆恩叨賜<lb/>
第之榮言揚畢慶於泰征禮遇深慚乎晉錫遭逢甚盛<lb/>
感戴難勝茲葢伏遇皇帝陛下天啓神明日新聖敬尊<lb/>
親饗帝體仁孝以綏猷講學親賢本身心而立教備舉<lb/>
禮文之事𢎞開俊乂之途謂聖道洩於九疇而皇極妙<lb/>
於三徳歴陳經訓深究化原闡御世之規欲以祛偏陂<lb/>
好惡求宜民之道思以善正直剛柔賜一日之燕閒垂<lb/>
<pb n="KR4e0220_WYG_001-23a"/>
九重之清問當神禹敘疇之日切姬王訪道之心方虞<lb/>
登對之難酬猥荷覽觀而並録臚傳内殿宴錫南宫色<lb/>
燦冠袍特拜尚方之貺恩頒鏹楮均承左蔵之珍風雲<lb/>
之感㑹非常雨露之沾濡更渥儒風丕振士類増光臣<lb/>
等敢不堅守先資勉圖後效惟忠惟孝雖温飽以何心<lb/>
是訓是行庶光華之克覲並贊會歸之化少酬髙厚之<lb/>
仁伏願兢業圖幾儉勤保大五福時斂益培沕穆之淳<lb/>
風萬邦以貞長享平康之盛治<lb/>
<pb n="KR4e0220_WYG_001-23b"/>
　　擬駕幸文淵閣謝表<lb/>
伏以綸扉地密清華依日月之光法駕天臨儀衛擁風<lb/>
雲之色惟賢君能有禮下之盛節在儒者以為曠古之<lb/>
奇逢喜動巖廊光生袍笏恭惟皇上神授當天生知作<lb/>
聖典學而經帷日御篤商宗思道之誠咨政而便殿時<lb/>
詢邁殷后訪予之想乾綱獨總釐百度以維新震叠旁<lb/>
行輯九圍而丕式即號為臯夔伊傅莫能望其下風豈<lb/>
凡為師保疑丞所得陪其末議何期聖徳特溥宸光謂<lb/>
<pb n="KR4e0220_WYG_001-24a"/>
内閣創自文皇位崇鼎鉉而閣臣首乎羣辟職轉鈞樞<lb/>
爰從臨御之餘式枉文淵之駕覯翠華之迢逓恍飛動<lb/>
於雲間驚清蹕之傳呼忽降從於天上望塵瞻拜威顔<lb/>
咫尺以非遥侍輦從容慰諭再三而特至匪啻誇宸游<lb/>
之逸豫義存明目達聰雖名矚秘閣之清嚴禮原用上<lb/>
敬下飛龍顯象初疑帝所之夢游舞獸均懽終荷仙輿<lb/>
之親駐彼慶厯引輔臣於天章非同賜幸而隆平閲書<lb/>
史於秘省無取疇咨卓矣清朝昭哉曠典動書左史永<lb/>
<pb n="KR4e0220_WYG_001-24b"/>
傳泰道之交恩播外廷共慶謙光之照盖聖人之舉動<lb/>
非常而儒道之遭逢甚盛也臣等位司密勿才乏賛襄<lb/>
近耿光於九天處慚非據沐恩數於三接榮反為憂敢<lb/>
不屬氷淵惕厲之心對天日照臨之鑒曰為先後曰為<lb/>
左右不忘夙夜以孜孜國爾忘家公爾忘私永佩王臣<lb/>
之蹇蹇伏願聖不自聖謙而愈謙精神交通不獨尊崇<lb/>
於禮貌㢘陛不隔常如接見乎師儒則帝徳罔愆行駕<lb/>
今而軼古皇猷允塞終咸五以登三矣臣等無任瞻天<lb/>
<pb n="KR4e0220_WYG_001-25a"/>
仰聖激切屏營之至<lb/>
　　擬唐以御製金鏡述頒示侍臣謝表<hi>貞觀二年</hi>
貞觀二年某月某日具官臣某等伏䝉聖恩頒示御製<lb/>
金鏡述謹奉表稱謝者伏以明王制治瑶編洪稽古之<lb/>
猷聖主覃恩寳訓廣敷言之益妙述既隆於一代虚懐<lb/>
復切於交修受帙知榮拊躬増媿臣等誠懽誠忭稽首<lb/>
頓首上言切惟帝王成盛治必資千古之緒言臣子効<lb/>
㣲忠恒藉一人之錫類故道詢疇範周王願治惟勤而<lb/>
<pb n="KR4e0220_WYG_001-25b"/>
歌賡明良虞帝交儆彌切自秦不師古空留壁裏之遺<lb/>
編迨漢不事書益沿馬上之餘習武帝訪求雖遍那思<lb/>
鑒以為師宣宗章奏徒勤未見頒之作式事如有待道<lb/>
不虛行茲葢伏遇皇帝陛下天挺英資日新帝徳布昭<lb/>
聖武輿圖𢎞一統之規丕殫皇仁大業奠萬年之固從<lb/>
諫擴轉圜之量雖小不遺用人妙器使之公無㣲不録<lb/>
葢愛民亹亹治己軼於先王而望道孜孜心不忘於今<lb/>
日牙籖晴日麗刻意校讐錦軸彩雲分留心編緝事闗<lb/>
<pb n="KR4e0220_WYG_001-26a"/>
國體撮其要而析其詳道切君身提其綱而悉其目鸞<lb/>
迴鳳翥誠哉經世之英華璧合珠聨允矣安邦之訓典<lb/>
鑑取人為善之義踵述而不作之名用命為金鏡之述<lb/>
以成書爰頒諸近侍之臣以廣恵琅函燦爛曉來閶闔<lb/>
生寒寳墨淋漓春到縹緗動色捧歸薇省爭㸔誥訓之<lb/>
章伏讀蘭臺驚睹典謨之筆將永以傳之世世抑持以<lb/>
示乎人人是誠天子勸忠之大端夫亦聖人懋徳之明<lb/>
驗也伏念臣位列章縫班聨侍御塵心未拭慚無磨鍊<lb/>
<pb n="KR4e0220_WYG_001-26b"/>
之才暗質初開愧乏光明之業敢不矢心潤色竭力宣<lb/>
揚視製如謨儆戒不忘於夙夜對言如鏡開陳無替於<lb/>
始終於以光聖徳於無疆且以煥王言於有赫伏願聖<lb/>
不自聖謙而又謙謂古人為必可師探意緒於編摩之<lb/>
外謂古治為必可復挹精神於夢寐之中則四三王六<lb/>
五帝永為後人著述之端三十世八百年應作奕世明良<lb/>
之鏡矣臣無任瞻天仰聖激切屏營之至謹奉表稱謝<lb/>
以聞<lb/>
<pb n="KR4e0220_WYG_001-27a"/>
　　擬宋王曽詮録古先聖賢六十事繪圖以獻上降<lb/>
　　　詔褒美命禁署月進二十軸仍鏤板印賜近臣<lb/>
　　　謝表<hi>天聖元年</hi>
天聖元年某月某日具官臣等伏蒙聖恩以輔臣王曽<lb/>
所獻古先聖賢六十事圖既降詔褒美命禁署月進二<lb/>
十軸仍鏤板印賜謹奉表稱謝者伏以賢臣翊運瑶圖<lb/>
𢎞稽古之猷聖主當陽玉詔廣納言之益睿覽既厪於<lb/>
宸御王綸復布於臣隣捧帙知榮撫躬増媿臣某等誠<lb/>
<pb n="KR4e0220_WYG_001-27b"/>
懽誠忭稽首頓首上言竊惟帝王隆徳業必師古昔之<lb/>
聖賢朝廷懋元良恒謹燕閒之禁署雖堯舜禹湯文武<lb/>
之聖咸自得師即臯夔伊傅周召之賢並言法古日新<lb/>
時敏卓立芳規廷戒宫嚴丕昭懿範自謨弼之風既冺<lb/>
而憂勤之治遂衰臨政優游孰揖古人於夢寐坐朝懈<lb/>
怠誰知敬徳於穆清金鑑之録徒褒千秋何補太平之<lb/>
書日進五位奚裨况一人雖得於鑑觀而列侍未蒙於<lb/>
錫類事如有待道不虛行兹盖伏遇皇帝陛下剛健中正<lb/>
<pb n="KR4e0220_WYG_001-28a"/>
文武聖神問膳問安孝特隆於内寢不畜不殺仁常溢<lb/>
於遐方中夜止燒羊念念不忘乎茂對滿朝無指鹿人<lb/>
人咸服其公明盖千古聖賢既以仰躋其駕而一時詮<lb/>
録猶然俯納其忠繪成六十圖褒詔恍從丹鳳下月進<lb/>
二十軸温綸還向紫扉來爰鏤之版以成書更賜之臣<lb/>
以廣恵牙籖初啓雲排閶闔曉生寒錦軸甫開日映縹<lb/>
緗春動色坐藜閣而清宵展巻俄驚見於二帝三王捧<lb/>
琅函而子夜還家欲永傳於千年萬祀此誠臣子逢時<lb/>
<pb n="KR4e0220_WYG_001-28b"/>
之幸抑亦聖人懋徳之徵也伏念臣某等職列章縫班<lb/>
聨侍御科名濫厠慚非王曽不媿之才圖籍叨承羞負<lb/>
皇上求賢之意讀經語如聞天語對格言若服聖言敢<lb/>
不矢志書紳盡心補衮發古先所未發聊闡素心陳今<lb/>
日所已陳畧輸丹悃務續百年之道統用開萬世之太<lb/>
平伏願聖不自聖謙而又謙得意忘言修徳期於罔覺<lb/>
識心忘象進學底於無疆則治烈嵬峩永作後人之圖<lb/>
畫奇功卓越應成他日之刻鏤地久天長固金甌於億<lb/>
<pb n="KR4e0220_WYG_001-29a"/>
載山凝川永綿玉厯於萬年矣臣無任瞻天仰聖激切<lb/>
屏營之至謹奉表稱謝以聞<lb/>
　　擬輔臣以所撰大寳箴註進講賜銀八寳謝表<lb/>
伏以帷幄敷陳古訓闡責難之益瓊瑶賁錫恩光昭受<lb/>
善之勤徳業起于相規地天占其交泰榮生籖軸色動<lb/>
簮紳臣某等誠惶誠恐稽首頓首上言竊惟帝王之大<lb/>
寳曰位位實艱難臣子之効忠以言言何容易慨黄虞<lb/>
下降皆繇蔑徳而亡猗李唐初興特用求言而烈太宗<lb/>
<pb n="KR4e0220_WYG_001-29b"/>
持籙兢乎若隕深淵藴古獻箴亟矣如罹覆轍俯仰古<lb/>
今之際覽觀治忽之源原公明之體合照同仁歎逸樂<lb/>
之流生哀召禍欲其去桀而去紂即宫室飲食聲色貨<lb/>
利之俱防望其為髙而為文故慶賞刑威耳目聰明之<lb/>
備飭詞不煩而意自足言有盡而心無窮豈獨罄一時<lb/>
欵欵之忱亦宜垂萬代明明之鑒葢君道主於憂勤勤<lb/>
則勞勞則有功而鞏苞桑之固抑國政隳於暇逸逸則<lb/>
惰惰則不振而貽復隍之虞在古多然于今宜慎恭惟<lb/>
<pb n="KR4e0220_WYG_001-30a"/>
皇帝陛下英資頴特睿學光明敬天法祖勤民凝圖穆<lb/>
穆親賢逺奸去佞嗣服昭昭御藻親裁十二事之鴻銘<lb/>
日掲朝綱獨攬億萬年之大法風行治已躋于至康貞<lb/>
觀敢望化全流于黙運箴訓何禆顧臣之愚猶盛之懼<lb/>
念拘攣俗學即輔弼之任奚稱而掇拾前聞或芹曝之私<lb/>
可達遂忘其陋輙註斯箴句析條分㳒畧依於訓詁言<lb/>
詮字釋事咸究其指歸取其明白易知俚詞並採期於<lb/>
感發生懼已意兼施詎謂資九重天縱之明秪以發一<lb/>
<pb n="KR4e0220_WYG_001-30b"/>
得愚衷之見寜知進講遽荷殊恩賜出尚方分揚州之<lb/>
三品頒從内帑集寰宇之八珍開函則合璧連珠燦一<lb/>
天之星斗入袖則握瑜懐瑾騰百丈之光華疇若予工<lb/>
能使川呈海現惟徳其物應令澤潤山輝彼箴言實始<lb/>
徒聞束帛之頒乃講解何功過冒奇珍之賜是㣲臣芻<lb/>
蕘之遇比藴古特隆而皇上採納之深過太宗甚逺也<lb/>
臣等阿衡有職作礪無才註䟽卑卑補衮慚無一字恩<lb/>
私種種許身媿比雙金敢不夙夜謨謀捐糜報稱盟心<lb/>
<pb n="KR4e0220_WYG_001-31a"/>
以對共圖保泰之猷載寳而朝時被駢蕃之寵伏願以<lb/>
逸居逸雖休勿休惟危惟㣲惟精一以執厥中慎乃有<lb/>
位曰慈曰儉曰不敢以先天下寳惟其賢則徳日以盛<lb/>
業日以昌永奠無疆之厯天不愛道地不愛寳長流至<lb/>
治之光矣臣無任瞻天仰聖激切屏營之至<lb/>
　䇿<lb/>
　　廷對䇿<lb/>
臣對臣聞帝王之繼天以立極也端其本以為學而後<lb/>
<pb n="KR4e0220_WYG_001-31b"/>
可以立天下之治原審其要以出政而後可以𢎞天下<lb/>
之治化何者人君之學非徒以資誦說也凝神於宥密<lb/>
涵養於穆清固羲皇以來之道統所賴以繼之於無窮<lb/>
者也本之弗端則其學也為儒生口耳之學而何以造<lb/>
於天徳之精人君之政非徒以飾文為也任君師之責<lb/>
為治教之宗固羲皇以來之道統所頼以衍之於不替<lb/>
者也要之弗審則其政也為後世粉飾之政而何以臻<lb/>
於王道之極惟求端於本而不徒事於口耳之粗則愈<lb/>
<pb n="KR4e0220_WYG_001-32a"/>
涵泳而愈充周時敏之餘皆實學也聖徳所以同天而<lb/>
至治之原於此乎端矣惟致審於要而不徒事乎粉飾<lb/>
之具則愈敷施而愈恢廓推行之際皆實政也而至治<lb/>
之化於此乎成矣學以基政政以顯學道合一而不偏<lb/>
學務其本政舉其要事不勞而可舉自古帝王不出邃<lb/>
密之中而道積厥躬萬世稱至學不煩措置之力而事<lb/>
得其理萬世稱至治者此道行也况出震維新正道岸<lb/>
誕登之始繼離方早正人心望治之初可不取其所當<lb/>
<pb n="KR4e0220_WYG_001-32b"/>
急者以為典學之本擇其所當先者以為立政之要也<lb/>
哉欽惟皇帝陛下弱齒含元岐嶷神授十齡出閣温文<lb/>
日新正位宸極而𤣥徳愈光委政耆碩而王猷益擴嘉<lb/>
納帝鑒圖説而披覽不倦一舜典堯謨之式命書四箴<lb/>
六箴而顧諟不忘一湯盤武几之銘近又渥經筵之賜<lb/>
嚴覲史之飭葢學已至矣政已𢎞矣軼於唐虞三代之<lb/>
盛矣乃猶不自滿假進臣等於廷俯賜清問首舉商周<lb/>
之訓次及漢唐宋君臣之事而終䇿臣等以典學立政<lb/>
<pb n="KR4e0220_WYG_001-33a"/>
之要慎始篤初之規豈意臣等集先聖之術明當世之<lb/>
務有足以禆萬分之一者乎而臣非其人也雖然臣愚<lb/>
學慚稽古志切攄忠敢不披瀝罄竭以對臣聞之君者<lb/>
天之子也民之主也為徃聖繼絶學者其道也為萬世<lb/>
開太平者其責也故美玉不琢則射斗之光不生寳鑑<lb/>
不拭則映日之輝不發聖人不學則光天之徳不耀甚<lb/>
矣哉學之弗可已也然不曰壯而好學如日中之光少<lb/>
而好學如日出之陽嗣服之始學其不尤要乎家而無<lb/>
<pb n="KR4e0220_WYG_001-33b"/>
政則大夫無以著浚明之勲國而無政則諸侯無以樹<lb/>
亮采之績天下而無政則天子無以布清寜之化甚矣<lb/>
哉政之不可忽也然不曰慎厥初惟厥終終以不困不<lb/>
惟厥終終以困窮嗣服之始政其不尤要乎是故臨朝<lb/>
願學臨政願治凡為哲后者皆然而始尤重也論學以<lb/>
輔徳論政以輔治凡為良弼者皆然而始尤切也粤稽<lb/>
諸商太甲髙宗善守成者也臣考其初則有伊尹傅說<lb/>
之誨矣人紀之修風愆之戒非伊之所為訓王者乎遜<lb/>
<pb n="KR4e0220_WYG_001-34a"/>
志之益聰明之憲非說之所為詔王者乎臣言焉君行<lb/>
焉此所以終允徳而靖殷邦也故終商之世而曰中興<lb/>
之令主者必推太甲髙宗也載稽諸周成王亦善守成<lb/>
者也臣考其初則有周公之誨矣紹庭上下陟降厥家<lb/>
非訪落之詩所為作乎稼穡艱難政事勞瘁非無逸之<lb/>
書所為戒乎臣言焉君聴焉此所以覲耿光而揚大烈<lb/>
也故終周之世而曰繼述之賢君者必推成王也然學<lb/>
勤矣而所以典其學者有本政勤矣而所以立其政者<lb/>
<pb n="KR4e0220_WYG_001-34b"/>
有要三代以後此義不明强學之主誠代有之而記誦<lb/>
之習興矣光武夜分講經而昧三公之體大宗嵗周御<lb/>
覽而失兄弟之義英宗不廢講讀而暗禍階之萌顧洪<lb/>
業之建乃出於不事詩書之漢髙此其故何也天授之<lb/>
資固足以創大業而惟其棄焉不學學焉無本此髙之<lb/>
所以止於髙也勵精之主誠代有之而粉飾之風盛矣<lb/>
始皇衡石程書何補於秦之亂文帝衛士傳餐何益於<lb/>
隋之亡宣宗汗服而不倦何禆於唐之衰顧致理之效<lb/>
<pb n="KR4e0220_WYG_001-35a"/>
乃出於清淨無為之漢文此其故何也𤣥黙之修固足<lb/>
以致治平而惟其政之不更立之無要此文之所以止<lb/>
於文也天啓休明生我皇上日親講幄而進學之志寒<lb/>
暑不忘日咨輔臣而求治之思細大不廢蓋法天行以<lb/>
勵學獨超於章句之外憲天道以出政深探夫理道之<lb/>
原即商周之主不能過之即詩書所稱何以加焉我二<lb/>
祖八宗之丕緒真足以揚於不墜矣顧臣伏讀聖制有<lb/>
曰論者謂帝王之學與韋布不同葢不在章句間也不<lb/>
<pb n="KR4e0220_WYG_001-35b"/>
知舍章句之外又何學歟又或謂主好要則百事詳所<lb/>
謂要者果安在歟臣有以見陛下之心望道未見之心<lb/>
也視民如傷之心也夫帝王之學與韋布不同此程子<lb/>
之言也所謂知學之本者也主好要則百事詳此荀卿<lb/>
之言也所謂知政之要者也是故往代之臣各執其見<lb/>
以陳正始之謨而往代之君亦各因其謨以禆正始之<lb/>
治如漢自仲舒天人三䇿之後有王吉變俗之論匡衡<lb/>
審尚之䟽與夫六戒四儀之陳貢禹節儉之勸陳寵蕩<lb/>
<pb n="KR4e0220_WYG_001-36a"/>
滌煩苛之議皆為當時學與政設也然而諸君之最著<lb/>
者不過表章六經臨雍拜老吏多循良治多聰察無他<lb/>
本與要不在也宋自先天元祐之間吕公著陳十事以<lb/>
助新政司馬光獻三劄以隆治平與夫熙寜間程顥有<lb/>
稽古正學定志之說皆為當時學與政設也然而諸君<lb/>
之最著者不過雅好儒術崇尚文學紹述有聲乂安數<lb/>
載無他本與要不在也然則本何在乎聞之上學以心<lb/>
下學以耳欲得其本純心之道不可不講也要何在乎<lb/>
<pb n="KR4e0220_WYG_001-36b"/>
聞之用人者用天下而有餘自用者為天下用而不足<lb/>
欲得其要任人之道不可不講也請因聖問之所及而<lb/>
極論之陛下終篇䇿臣曰爾多士習先聖之術明當世<lb/>
之務其為朕折衷衆論究其指歸典學何急立政何先<lb/>
或古今異宜創守殊軌悉茂明之以副朕慎始篤初之<lb/>
意臣愚以為人之一心操存舎亡其幾至可畏也況人<lb/>
君之心百欲攻之一念弗純欲且乗之入焉其係於學<lb/>
之進退非淺小也必也戒懼於不睹不聞之時慎獨於<lb/>
<pb n="KR4e0220_WYG_001-37a"/>
莫見莫顯之頃至善為的主善為師不息不移允迪可<lb/>
期帝王為學之本或者其在是歟譬則水焉清之終日<lb/>
可見眉睫不過一撓莫辨方圓誠不可以不慎也故曰<lb/>
日月久照不改其眀星辰久旋不改其度聖人久於其<lb/>
道不輟其功學至此天下之至學也非裝綴為能品藻<lb/>
為工矻矻終年者比也人之一身一日二日其事尚難<lb/>
兼也况人君之一身百責萃之一有弗任則事且因之<lb/>
以隳焉其係於政之得失非淺小也必也精其擇於任<lb/>
<pb n="KR4e0220_WYG_001-37b"/>
用之初專其任於簡畀之後不信讒間不責細事惟和<lb/>
惟一政事乃乂帝王為政之要或者其在是歟譬之御<lb/>
焉輗軏不具其何以行有其輔之一日百里誠不可以<lb/>
不審也故曰酒非麯蘖則無與成羮非鹽梅則無與和<lb/>
君非賢臣則無與治政至此天下之大政也非出納必<lb/>
躬案牘必親厪厪守法者此也此所謂典學之大本也<lb/>
立政之大要也然臣又有獻焉純心以為學而任人之<lb/>
本即存傳曰為政在人取人以身此之謂也任人以立<lb/>
<pb n="KR4e0220_WYG_001-38a"/>
政而輔學之資有頼經曰朝夕納誨以輔台徳此之謂<lb/>
也顧臣不患陛下弗純心以為學而慮聰明之太過或<lb/>
以為商周之主不足法而求於學之外焉不患陛下弗<lb/>
任人以立政而慮英敏之太過或以為商周之君不足<lb/>
法而求於政之外焉求於學之外則索之愈髙而失之<lb/>
愈逺將有談正道而尚曲學如公孫𢎞之惑武帝矣求<lb/>
於政之外則更之愈急而行之愈敝将有口堯舜而心<lb/>
桑孔如王安石之惑神宗矣此臣愚之過計固然而亦<lb/>
<pb n="KR4e0220_WYG_001-38b"/>
豈可以弗早戒哉伏願我陛下上畏天地近法祖宗無<lb/>
以學至矣而騖於髙逺無以政成矣而事於紛更無以<lb/>
深居而好逸游無以物力豐盛而事土木無以海宇昇<lb/>
平而事逺夷無以安處深宫而狎近習則道徳髙厚治<lb/>
化洋溢内恬外熙瑞應祥集虞夏商周不足侔矣况漢<lb/>
唐宋乎哉臣不識忌諱干冒天威無任戰慄隕越之至<lb/>
臣謹對<lb/>
　宗伯集巻一<lb/>
</p>
<p>
</p>
  </div>
<div>
<head>宗伯集巻二</head> <lb/>
    <p>
<pb n="KR4e0220_WYG_002-1a"/>
欽定四庫全書<lb/>
　宗伯集巻二<lb/>
　　　　　　　　　　　　明　孫繼臯　撰<lb/>
　疏<lb/>
　　乞恩疏<lb/>
翰林院修撰臣孫繼臯奏為比例陳情懇乞天恩俯賜<lb/>
追贈前母事臣由萬厯二年進士除授前職萬厯五年<lb/>
四月内三年考滿吏部引奏復職臣父孫臣臣母劉氏<lb/>
<pb n="KR4e0220_WYG_002-1b"/>
妻曹氏俱蒙准給應得勅命臣叨沐鴻恩舉家感戴唯<lb/>
是前母劉氏實臣父結髪之妻備極艱辛遺澤未冺而<lb/>
臣祇奉令甲未敢陳乞顯揚一念耿耿難忘茲者恭遇<lb/>
皇上晉號兩宫推榮羣下臣之㣲願正獲斯時查得先<lb/>
年吏部稽勲司署郎中事主事等官張翀等俱以穆宗<lb/>
皇帝登極覃恩乞贈前母多蒙允給最後凟奏紛然該<lb/>
部乃有從宜酌議之請意在防範冒濫權衡予奪夫慶<lb/>
篤於嘉禮之成曠典也恩覃於錫類之指大孝也臣之<lb/>
<pb n="KR4e0220_WYG_002-2a"/>
遭遇自謂值人子可以自致之時擬於隆慶諸臣尤為<lb/>
希特而臣伏讀詔書兩京文臣有未考滿而許預給者<lb/>
有已考滿而許再給者有許移封移贈者有先已移封<lb/>
移贈而又許補給本身者臣謬荷拔擢列在侍從既幸<lb/>
躬逢盛美亦欲均沾濊澤况臣考滿在前止儌前母一<lb/>
贈揆於事體似非冒濫用是披瀝血誠冒昧上請伏望<lb/>
皇上垂憐至情特勅吏部查照前例將臣前母劉氏一<lb/>
體追贈則皇上曠蕩之恩益𢎞而㣲臣銜結之私愈切<lb/>
<pb n="KR4e0220_WYG_002-2b"/>
矣臣無任激切悚懼懇祈之至<lb/>
　　乞發推擬奏章疏<lb/>
奏為銓政壅閼日甚冢臣求去益力懇乞聖明深思治<lb/>
理亟發推擬多䟽以明留賢之實以隆有道之長事臣<lb/>
惟天立君為生民主天又生賢才為人主用冢宰一官<lb/>
固人主所倚毗使澄序流品劑量注授以釐百工而熙<lb/>
庶績者也賢才進政事舉冢宰得其職而天下治矣雖<lb/>
老且病不當去賢才伏政事廢冢宰不得其職而天下<lb/>
<pb n="KR4e0220_WYG_002-3a"/>
不治矣雖不老且病不得不去我祖宗朝吏部尚書若<lb/>
蹇義王翺等臣主一心操縱如志遇大陞除徃徃非時<lb/>
召對面相評隲葢信重如此即我皇上臨御寳極二十<lb/>
有四年於茲部所推擬亦何嘗不晨奏晨覽夕批夕發絶未<lb/>
嘗有停閣者有之自今尚書孫丕揚始丕揚柄事且二<lb/>
年於茲臣佐丕揚亦已一年於茲去年所推擬間依陪<lb/>
㸃或著另推停閣之章月不再見其積而至累數十推<lb/>
不下累數十缺不補則又自今年四五月始夫此累數<lb/>
<pb n="KR4e0220_WYG_002-3b"/>
十缺者皇上其以為冗散不急之官耶而非也此累數<lb/>
十推者皇上其以為朦朧非例之擢耶而又非也臣請<lb/>
熟數之於前而皇上試垂聽焉堂官則有若北之工書<lb/>
祭酒僕少南之吏侍屬官則有若南北之郎中貟外主<lb/>
事評事經歴重職則有若給事御史大吏則有若布按<lb/>
二司及府正官内者展采外者宣力大者廷推小者序<lb/>
遷此其缺可虚耶弗可虛耶惟是初推不下催請又不<lb/>
下另推又不下單推者不省耦推者亦不省起復假滿<lb/>
<pb n="KR4e0220_WYG_002-4a"/>
聽降調而補者亦不省向訝㸃陪為非次今并陪不㸃<lb/>
矣向疑傳㫖另推者為偶左今并另推㫖不得矣需次<lb/>
長安者林林株守嗟索米之良難待遷逺外者咄咄浪<lb/>
猜嘆積薪之最苦所懸一缺所淹實不止一人所停一<lb/>
官所廢實不止一事賢愚同滯上下不交丕揚所守何<lb/>
官所任何職而令掣肘坐困如此此其心安耶弗安耶<lb/>
又有甚難緩者行取鉅典也賢良抑而弗徵慮上怠而<lb/>
下玩是民生之憂也臺省空而弗繼慮下閉而上蔽是<lb/>
<pb n="KR4e0220_WYG_002-4b"/>
朝政之憂也又有甚不便者文選劇司也郎中聞升而<lb/>
復親事慮事泥抑見為耽權而弗敢安也未聞命而弗<lb/>
親事慮事壅抑見為避難而弗敢安也葢至於是而吏<lb/>
部之事束手而難為扼腕而莫控矣丕揚用公忠素望<lb/>
特蒙簡任雖久以足疾卧邸一切缺帖猶手自標注心<lb/>
乎在公乃乞身則每荷温留啓事則槩從中格任事者<lb/>
已徬徨去住之介而任人者又以展轉疑信之間夫使<lb/>
丕揚而寵利人也則可丕揚而秉徳不囬執塞不變人<lb/>
<pb n="KR4e0220_WYG_002-5a"/>
也肯虛拘乎哉臣備員佐銓誠不忍見英主在上貞臣<lb/>
任事而曹事耗廢反至斯極用敢披瀝悃誠仰干廽照<lb/>
伏望皇上深維為政在人留賢有實悉檢今年四月以<lb/>
前推擬多疏俯賜批發擢用行取中間有未當聖心者<lb/>
不惜批示另推仍嚴勅丕揚當此國家多故之秋緊急<lb/>
用人之際勉出視事上副眷倚庻其展布四體殚竭一<lb/>
心銓政再新吏治有頼有如慰勉彌篤停閣彌多雖諭<lb/>
之留實速之去臣未見其可也臣冒昧陳言不勝皇恐<lb/>
<pb n="KR4e0220_WYG_002-5b"/>
跼蹐待命之至<lb/>
　　乞行攀送梓宫疏<lb/>
奏為古今大綱常必不可虧國家大典禮必不可缺冒<lb/>
懇聖明扶病攀送母后以光聖人大孝以慰寰海同情<lb/>
事臣於本月十五日忽禮部接出聖㫖朕自閏八月初<lb/>
旬偶爾痰流注於左足動履不便今大行皇妣引發朕<lb/>
不能恭行攀送不勝哀慟著遣獻代行卿等還傳示務<lb/>
要䖍㓗敬慎恭誠供事欽此臣再三捧誦再三思維於<lb/>
<pb n="KR4e0220_WYG_002-6a"/>
所謂痰注左足動履不便者而見聖情之萬不獲已也<lb/>
於所謂䖍㓗敬慎恭誠供事者而見聖心之萬不獲安<lb/>
也雖然皇上綱常之主而典禮之宗也茲舉而遂皇上<lb/>
異日必自追悔又必將追咎羣臣不言而以為朝廷無<lb/>
人臣敢先言之以無貽皇上悔可乎夫皇上大孝聞天<lb/>
下久矣毋論母后生前極天下養即初逝而成服皇上且<lb/>
奔且哭哭極哀外廷所聞也上慈謚奏冊寳登降薦獻<lb/>
戚與禮稱歩而過宫門而後登輿外廷所見也葢天生<lb/>
<pb n="KR4e0220_WYG_002-6b"/>
大聖人其舉動不愆徃往若此矣今只一攀送而以疾<lb/>
格九仞一簣臣竊為皇上惜之且皇上不出宫眷必不<lb/>
得帷而至午門神帛朝祖必且降而藉奠獻之手宫眷<lb/>
即不送其小者也神帛何帛朝祖何事奠獻使何人而<lb/>
猥令䙝凟不知母后之神靈肯於帛乎馮依否耶列聖<lb/>
在天之神靈肯於使乎降鑒否耶古人於親喪雖小物<lb/>
細故必誠必信必躬必親而今却於大處不無虧缺也<lb/>
臣又為皇上重惜之然而皇上固曰吾困於痰弗良於<lb/>
<pb n="KR4e0220_WYG_002-7a"/>
行耳臣請有以進今夫禮居喪無沐浴飲酒食肉而有<lb/>
沐浴飲酒食肉者疾故也皇上誠困於痰弗良於行即<lb/>
輿而出午門等門掖而成禮何弗可者親之喪達乎天<lb/>
子在所自致而已事闗大綱常大典禮四海觀刑萬代<lb/>
瞻仰實在茲舉臣不勝狗馬心攄其愚忠惟皇上深思<lb/>
力行勿之有悔臣冒昧陳言無任皇恐激切待罪之至<lb/>
　　籲救欽降六科十三道公疏<lb/>
奏為嵗序更新皇仁在宥懇乞聖慈姑停言官外謫嘉<lb/>
<pb n="KR4e0220_WYG_002-7b"/>
與更始以隆萬世治安事先是皇上有㫖發吏部降調<lb/>
兩京六科都給事十三道掌道御史餘皆罰俸臣等驟<lb/>
聞震恐妄意囬天㑹疏請貸而皇上於吏部所開職名<lb/>
疏内御筆勾出却多至二十三人自都給事中掌道御<lb/>
史而外不啻數倍隨該閣臣某等伸救未蒙俞允夫皇<lb/>
上之處言官是罪其不言而非罪其言也是懼之使言<lb/>
而非扼之使不言也諸臣何辭臣等復何說顧其情似<lb/>
猶有可矜而其材品亦良有可惜者臣等備位大臣荷<lb/>
<pb n="KR4e0220_WYG_002-8a"/>
國厚恩敢不畢其愚夫兵部之濫用霍文炳也而言官<lb/>
不言皇上罪之是也然而么麽武弁蹤跡詭秘諸臣容<lb/>
有弗聞弗聞則有所疑而弗敢遽言矣張誠之聨姻外<lb/>
戚倚恃壊法也而言官弗言皇上罪之是也然而老悖<lb/>
中官依慿城社諸臣容有弗聞弗聞則有所忌而弗敢<lb/>
輕言矣皇上神聖羣臣莫及見周於四海九州而弗蔽<lb/>
於几席法行於百司庶府而弗借於貴近一切處分悉<lb/>
煩聖慮臣等額手仰嘆至明則日月至斷則雷霆大聖<lb/>
<pb n="KR4e0220_WYG_002-8b"/>
人所作為雖欲望下風佐末議其道無繇也獨念此二<lb/>
十三人者皆皇上所養育所選拔使分布臺省之班典<lb/>
司南北之職中間多以賢良徵敏練著者養之數十年<lb/>
而摧折之一旦拔之數百人而棄之一𤯝言路甚重人<lb/>
材難得臣等不敢不為朝廷惜也古者孟春之月遒人狥<lb/>
鐸於路以勸䂓而召諫也天子迎春於郊以布徳而和<lb/>
令也徃哲有之今胡不然仰惟獻春發祥百嘉咸暢惟<lb/>
茲罪謫諸臣乃獨索然鐫職級辭闕庭而去光天化日<lb/>
<pb n="KR4e0220_WYG_002-9a"/>
之下曽不得與百獸駢舞二鳥比榮聖朝寛洪豈宜有<lb/>
此至御史差在逺方自有職事而無端連及南京越在<lb/>
江表安所睹記而一槩播遷政體人情尤駭觀聴伏望<lb/>
皇上大霈鴻慈益恢聖度俯收成命姑停諸臣降調咸<lb/>
與維新以應時令乞惟准照初㫖止將都給事中掌道<lb/>
御史調處餘曲貸免謫以安羣心嚴勅言官自今毋得<lb/>
有所附和而言有所疑忌而不言違者罪勿宥則上轉<lb/>
圜而聽下且埋輪而彈上推赤而求下且披丹而獻奸<lb/>
<pb n="KR4e0220_WYG_002-9b"/>
邪屏迹攻刑畢舉國家億萬年休明之治有頼矣臣等<lb/>
不勝惶恐懇切跼蹐待命之至<lb/>
　　自陳疏<lb/>
奏為遇灾循省佐銓失職懇乞聖明亟賜罷黜以答天<lb/>
譴事頃者清寜宫灾皇上悚然降諭引咎責躬尋勅在<lb/>
廷諸臣痛加修省夫此一諭也成湯之六事不足多而<lb/>
宋景之一言不足侈矣顧臣以為修省有文有實其實<lb/>
乃在振淹抑録廢錮汰闒茸始而汰闒茸乃在臣銓部<lb/>
<pb n="KR4e0220_WYG_002-10a"/>
始而臣則職佐銓者也臣本單寒誤蒙拔擢積資史局<lb/>
代匱部僚惟是才不逮人處非其據席貳天卿而不能<lb/>
比其長以𢎞登進之路銜兼翰學而不能輔吾君以効<lb/>
責難之恭何補職司祗叢愆戾臣竊自忖以臣媮惰雖<lb/>
投閒置散尚羞尸禄矧厠劇曹以臣虛庸雖履順安常<lb/>
猶懼辱官矧承灾譴臣分當汰臣心甚明伏望皇上特<lb/>
准罷歸别行推擇庶官與人兩重而人與政一新國之<lb/>
棄材將以次而登延朝之過舉亦以時而匡正弭灾召<lb/>
<pb n="KR4e0220_WYG_002-10b"/>
祥囬天保命之道度不出此臣不勝惶恐跼蹐待命之<lb/>
至<lb/>
　　覆鄭民部疏<lb/>
題該南京户部四川司郎中鄭材奏前事奉聖㫖吏部<lb/>
知道欽此抄出到部送司查議又該本官奏為任滿日<lb/>
久曠官不寜乞賜裁定以便恪遵事奉聖㫖吏部知道<lb/>
欽此欽遵抄出到部送司隨查部職掌兩京司屬除自<lb/>
告改南者北俸通理外其曽經被言調南者並無准理<lb/>
<pb n="KR4e0220_WYG_002-11a"/>
通論之例止查得一欵萬厯十三年七月該本部題准<lb/>
今後南京堂上官曽經考察被劾改調者俱以後任之<lb/>
日為始另厯給由不得一槩通理若自行陳請得㫖改<lb/>
調者仍許通理等因節奉聖㫖依擬著實行欽此又一<lb/>
欵遷謫官員或因事詿誤或建議被罪或考察降用酌<lb/>
量遷謫縁由人品髙下照例推陞又查得本年五月内<lb/>
雲南按察司副使唐守欽陞任員缺該本部將南京户<lb/>
部四川司郎中鄭材南京兵部武庫司郎中顧起淹擬<lb/>
<pb n="KR4e0220_WYG_002-11b"/>
陞未奉允㫖已將前缺另推訖又查得鄭材於萬厯十<lb/>
四年二月以山東濟南府徳州徳平縣知縣陞户部廣<lb/>
西司主事十七年九月陞本部山西司署員外郎主事<lb/>
十八年五月陞雲南司署郎中事主事二十年二月實<lb/>
授本月具奏囬籍調理二十一年四月起送到部本年<lb/>
五月除補户部山西司郎中十二月内該陜西道御史<lb/>
宋興祖一本為時事激中虚文虛言皆屬無補懇乞聖<lb/>
明飭羣工修實政以禆天下國家事内論户部右侍郎<lb/>
<pb n="KR4e0220_WYG_002-12a"/>
李禎以郎中鄭材疏論待罪乞改别部以全大臣安堂<lb/>
屬正體統奉聖㫖鄭材著調南京用欽此隨調南京户<lb/>
部四川司郎中今該前因通查案呈到部㸔得南京户<lb/>
部四川司郎中鄭材奏稱歴任已及九年要得通理兩<lb/>
京前後實俸赴部給由偶因報陞雲南僉事心有未服<lb/>
遂乞休致一節為照本部為朝廷用人計其俸并計其<lb/>
資而為封疆置吏度其材仍度其地向郎中鄭材之調<lb/>
南也非以告行以挂彈章也故歴任雖九年不得通理<lb/>
<pb n="KR4e0220_WYG_002-12b"/>
於職掌所載京堂官曽經被劾改調另厯給由者而可<lb/>
推也然其所以調南也非以罪譴以競時事也前後俸<lb/>
雖三年不得久淹於職掌所載遷謫官員酌量人品照<lb/>
例推陞者而可推也去任尚書孫丕揚權於資俸才品<lb/>
之間而有雲南僉事之擬也惟是材者北産而授之逺<lb/>
方違其適矣抑孫尚書本善道而疑為薄處迷其指矣<lb/>
矧當時擬陪者顧起淹也淹亦資深而俸淺者孫尚書<lb/>
即有意左材而有意左淹乎若夫南京刑部員外鄒元<lb/>
<pb n="KR4e0220_WYG_002-13a"/>
標其調南也以中㫖非由人言其給由也方給由旋以<lb/>
請告本無成例似難概援但本官材猷素著年力正强<lb/>
豈得以歴俸自多抗章求去今差事已竣㣲疾已瘳合<lb/>
無令本官照舊前去供職其應否給由一節聽南京該<lb/>
部查例處分本部遇有相應員缺仍酌量陞轉則本官<lb/>
報主褆身之義庻其兩得而聖朝官人勵世之道亦兩<lb/>
不悖矣奉聖㫖是<lb/>
　　催㸃冢宰疏<lb/>
<pb n="KR4e0220_WYG_002-13b"/>
題為冢臣再催未蒙㸃用懇賜早擇以昭公典事先該<lb/>
本部缺尚書臣等會官推舉南京吏部等衙門尚書等<lb/>
官蔡國珍蕭大亨衷貞吉李世達堪任前缺屢䟽催請<lb/>
節奉聖㫖吏部尚書員缺着從公再推堪任的幾員來<lb/>
㸔欽此臣等隨於本年十一月十八日復會官推舉太<lb/>
子少保戶部尚書楊俊民少保兼太子太保兵部尚書<lb/>
石星南京兵部尚書參贊機務周世選原任太子少保<lb/>
工部尚書曽同亨請㫖簡用今又旬日往矣尚未蒙欽<lb/>
<pb n="KR4e0220_WYG_002-14a"/>
㸃夫皇上之降㫖再推也是所謂勞於求賢惟恐老成<lb/>
者俊猶有遺於所舉之外者也而不即㸃用是所謂慎<lb/>
於用賢惟恐人心物論猶有間於所舉之中者也皇上<lb/>
之為銓衡計得人斯以勤矣臣等第宜服而候命何敢<lb/>
輕凟顧冢席久虚銓政多窒頃自奉㫖再推以來臣於<lb/>
内外員缺絶不敢推擬一人以須尚書至而柄事也而<lb/>
久之未下臣竊自惟念廷推至再賢無敢弗舉明㫖孔<lb/>
嚴舉無敢弗公計兩推堪任諸臣銜名並留御前但望<lb/>
<pb n="KR4e0220_WYG_002-14b"/>
皇上早賜裁擇㸃用批發庻公典益昭而羣心咸慰其<lb/>
於邦治庻有總統臣叨署事不得不冒昧凟請仰惟聖<lb/>
明省覽施行臣不勝恐懼懇切俟命之至<lb/>
　　再催冢宰疏<lb/>
題為仰乞聖明體陽徳簡冢臣以隆至治事日者履長<lb/>
錫慶陽徳載亨君子道長其惟茲時我皇上獨秉陽剛<lb/>
親調元化法天用賢亦惟茲時矧冢宰首臣邦治所托<lb/>
一缺三月中外喁喁日望我皇上早擇耆儁俾正銓席<lb/>
<pb n="KR4e0220_WYG_002-15a"/>
以無遏佚我國家亮工熙載之治不以茲時渙明㫖諭<lb/>
在廷臣則何人長此代署臣前奉命㑹官推舉堪任吏<lb/>
部尚書若蔡國珍蕭大亨衷貞吉李世達四員其官蹟<lb/>
咸疏御前其才品無逃聖鑒第在我皇上沛然一批發<lb/>
而已冢臣用舎實邪正消長治理隆汚之所闗臣用敢<lb/>
不避煩瀆冒昧申請伏惟聖明垂仁速簡臣無任<graphic n="KR0548" url="https://raw.githubusercontent.com/kanripo/KR-Gaiji/master/images/KR0548.png" mimeType="image/png"/>切<lb/>
皇恐待命之至<lb/>
　　催發選郎疏<lb/>
<pb n="KR4e0220_WYG_002-15b"/>
題為選郎勢難終缺冒罪懇恩俯賜裁奪事竊惟郎署<lb/>
小臣調補恒事而我皇上偶寢不報此豈若廷推大缺<lb/>
為股肱重寄不可旦暮即决者乃臣叨署事再三催請<lb/>
干瀆宸聴雖聖度如天無所譴訶臣心何安臣罪何逭<lb/>
顧臣揆之朝常察之政體選郎一官實難終缺葢天下<lb/>
官員途有正雜俸有深淺人有賢否缺有優劣其出身<lb/>
資格考語等第冊籍開報月異嵗殊每遇選除堂官不<lb/>
得親也必該司郎中檢閲的當具呈堂官而後加注擬<lb/>
<pb n="KR4e0220_WYG_002-16a"/>
焉然而郎中亦不得專也必派委其司之員外郎主事<lb/>
分頭檢閱總而會之郎中而後呈堂而加注擬焉此一<lb/>
郎也其官則為朝廷用人之官也不為不要重其事則<lb/>
皆為吏道剔垢釐蠧之事也不為不細碎他置勿論即<lb/>
如昨者十月大選臣日夜惴惴慮負我皇上委署至意<lb/>
督同該司員外郎主事畢力拮据勉而卒役惟是一時<lb/>
堂司舉皆代庖拮据撐持跼蹐萬狀止縁前推驗封郎<lb/>
中白所知調補文選郎中員缺日久未下故至此臣目<lb/>
<pb n="KR4e0220_WYG_002-16b"/>
擊茲苦用敢不避煩聒冒昧申請仰候聖明裁奪如以<lb/>
此官果難終缺即賜批發將白所知准調文選司典選<lb/>
供事則銓政有統而臣之署事亦有頼矣臣不勝冒昧<lb/>
懇祈之至<lb/>
　　催發河南巡撫疏<lb/>
奏為急缺重地撫臣懇恩速賜㸃用以保泰寧事臣惟<lb/>
河南為天下之中藩封獨繁物力故詘嚮者民饑相食<lb/>
聚而為亂賴我皇上捐帑賑貸以克底定頃又聞旱蝗<lb/>
<pb n="KR4e0220_WYG_002-17a"/>
赤地矣其河南南陽兩府多有礦洞皇上遣官開采原<lb/>
奉㫖著該撫按悉心經畫設法防䕶毋得推諉務保無<lb/>
虞而此兩府之間頃又開礦礦徒四集不下數萬斯豈<lb/>
良民善衆肯帖然為我用者當此灾地創此重役所為<lb/>
調度彈壓建威銷萌全恃廵撫一官而前撫臣荆州土<lb/>
業奉㫖養病回籍矣臣㑹同九卿博訪慎選推舉得堪<lb/>
任撫臣劉士忠鍾化民二員請㫖㸃用日久未蒙批發<lb/>
夫此二臣者在劉士忠嘗巡按河南素著風采其威名<lb/>
<pb n="KR4e0220_WYG_002-17b"/>
猶在列郡在鍾化民嘗賑濟河南夙嫻方畧其恩信猶<lb/>
在民心皇上若於此二臣内簡用一員照例請勅令其<lb/>
前去任事必能殫智畢力為皇上鞏此腹心者事闗重<lb/>
地安危伏惟聖明早賜裁擇容臣等遵奉施行如猶未<lb/>
當聖心亦願明示作急另推庶於地方不致悞事臣不<lb/>
勝恐懼懇切仰祈之至<lb/>
　　辯䟽<lb/>
奏為聞言省咎懇恩亟罷改委印務併分䟽推擬事件<lb/>
<pb n="KR4e0220_WYG_002-18a"/>
以明職掌事本月初一日臣在部辦事忽聞吏科署科<lb/>
事給事中劉道亨上䟽參臣及臣屬文選司員外郎蔡<lb/>
應麟候㫖兩日未下業已傳得其掲帖大畧論臣在科<lb/>
場則壊科舉法在吏部則壊銓選法而臚列應麟受賄<lb/>
不法狀甚具臣疾讀一過且駭且媿生平豈有疑行乎<lb/>
何挂人頰至此臣第當闔門待罪何敢置一吻顧名節<lb/>
臣所矜也職掌臣所守也臣不上章自理誰為陛下白<lb/>
臣寃者謹按掲帖徐泰時臣庚辰分考所舉士臣年十<lb/>
<pb n="KR4e0220_WYG_002-18b"/>
八進學二十四鄉舉五年間貧而餬口不出其邑並無<lb/>
徃蘇州處館董祖錫今復姓崔祖錫臣浙江乙酉所舉<lb/>
士原籍吳江久居湖州因查冒籍前監臨御史今總督<lb/>
王世揚查明囬奏今都御史衷貞吉時以左布政使提<lb/>
調可問也並非姻婭臣猶記泰時後塲雄博祖錫春秋<lb/>
勁筆有無闗節兩府士大夫在京師者定有公論趙南<lb/>
星往典京察號為執法旣臣邪汚多端顯詆不肖何置<lb/>
弗處臣修撰十三年而陞諭徳庻子接憂六年而起少<lb/>
<pb n="KR4e0220_WYG_002-19a"/>
詹事凡通籍二十年而得侍郎一甲人陞官如臣為遲<lb/>
當起少詹時前輔臣王錫爵歸省在里臣果求起掌院<lb/>
曷不之朝之輔臣而之家之輔臣耶錫爵能遥制耶又<lb/>
云少詹之起由鑽求其門生憶是年止有門生顧憲成<lb/>
一人再入吏部然以七月十七日命下而憲成以九月<lb/>
二十七日抵國門果門生力否耶有無請求見在四閣<lb/>
臣亦應有定評至謂臣署印以來鬻官大著臣無他材<lb/>
能不幸代庖於此危地怨府惟是朝夕惕勵奉公守法<lb/>
<pb n="KR4e0220_WYG_002-19b"/>
差足自信臣如曽私親故一人甘懸首市曹毋論他搢<lb/>
紳交游曽受同年同鄉書帕分文决陷屍江海皇天在<lb/>
上明神在旁擠則擠耳何至并其硜硜拙守而汙衊之<lb/>
臣死不瞑也若所參蔡應麟事情臣查金華廣州延平<lb/>
三知府寜陽潘縣丞皆在任未陞有無納賄臣不能知<lb/>
恩生奚繼善臣批候考定其有無勒賄臣亦不能知乃<lb/>
部䂓凡會推京堂多係堂官自行采訪推舉司官止是<lb/>
承行故陳用賔以巡撫首俸陪推顧養謙以邉材候用<lb/>
<pb n="KR4e0220_WYG_002-20a"/>
陪推鍾化民以賑荒有譽陪推臣實主之應麟不得弄<lb/>
也凡推陞京外官司官執俸單呈堂酌擬堂官親注缺<lb/>
帖故蔡如川劉三樂俸皆及府劉北人偶無北缺蔡南<lb/>
人得先擬雲南缺也戴燝陳一簡俸先後一月而陳經<lb/>
總督孫鑛保任雖未覆宜且留戴又紀録故擬江西也<lb/>
周詩俸三年外而科目已二十年外原只擬僉事張應<lb/>
鳳俸可副使京糧考覈該部昨咨過前此亦未敢動也<lb/>
劉庭芥三年四薦而推南部以疏謫官秦効鵬四年八<lb/>
<pb n="KR4e0220_WYG_002-20b"/>
薦而推府同茲惟常調王允元劉以忠倪思益三推官<lb/>
之急選王需北缺劉迴本貫倪乃得贛州監生之上選<lb/>
單加級捱卯長行序年今見行無改此皆臣與該司擬<lb/>
議而行之應麟不得專也乃若趙之賔委果除官在先<lb/>
假文發覺在後蔣應吉陳惟一委果悞籖謄榜在先附<lb/>
選本依例改正在後已上臣部皆有俸單考語及臣批<lb/>
監生呈詞等項在案附選本取㫖存科果其謬戾止應<lb/>
論臣果有奸私亦止應罪臣臣墮身坑塹絶意仕進應<lb/>
<pb n="KR4e0220_WYG_002-21a"/>
麟亦事同甑破不望瓦全臣復何顧戀力為剖析第念<lb/>
堂司一體職守相闗倘應麟受賄有跡是應麟負臣臣<lb/>
不敢庇若本臣主議而使應麟蒙辜是臣累應麟臣何<lb/>
敢自欺為此據實分疏仰干天聴伏望皇上亟將臣賜<lb/>
罷其本部印務或急簡尚書或選委各部院堂上官一<lb/>
員前來兼署臣與應麟被參情節請如道亨言下九卿<lb/>
科道官逐一公評恭聴聖明處分施行則臣名雖辱而<lb/>
臣節少明臣身雖退而臣職不淆矣臣無任隕越恐懼<lb/>
<pb n="KR4e0220_WYG_002-21b"/>
待罪之至<lb/>
　　考滿疏<lb/>
奏為考滿缺官代題據實具陳恭聽明㫖處分事臣直<lb/>
𨽻常州府無錫縣人由萬厯二年進士本年三月除授<lb/>
翰林院修撰四年某月内閣題充㑹典纂修官八年某<lb/>
月題管文官誥勅本年八月具奏給假省親吏部覆准<lb/>
回籍十二年五月起送赴部復除本院修撰本年七月<lb/>
題㑹典充纂修官某月題管理誥勅十四年某月題充<lb/>
<pb n="KR4e0220_WYG_002-22a"/>
經筵講官本年某月九年考滿陞右春坊右諭徳兼翰<lb/>
林院侍讀十五年二月㑹典成陞本坊右庻子仍兼侍<lb/>
讀掌管本坊印信本年九月丁父憂囬籍守制十六年<lb/>
十月接丁母憂扣至十九年正月服闋二十年八月在<lb/>
籍起陞詹事府少詹事兼翰林院侍讀學士充玉牒纂<lb/>
修官行取來京二十一年五月赴京到任本年十二月<lb/>
十一日陞禮部右侍郎仍兼翰林院侍讀學士二十二<lb/>
年二月題充經筵講官四月題充正史副總裁官二十<lb/>
<pb n="KR4e0220_WYG_002-22b"/>
三年二月改吏部右侍郎二十四年正月陞本部左侍<lb/>
郎兼官經筵副總裁俱照舊本年閏八月内奉㫖署掌<lb/>
本部印信扣至本年十一月初十日連閏實歴正三品<lb/>
俸三十六箇月俸滿例應給由臣查得吏部見行事例<lb/>
九卿堂上官三年俸滿給由過部本部查理明白具題<lb/>
引奏其本部堂上官考滿咨送同堂代題引奏今臣備<lb/>
員吏部而尚書兩推尚在候㫖右侍郎裴應章亦兩辭<lb/>
未任孑焉署事代題無官又臣自念曠瘝已久罪戾滋<lb/>
<pb n="KR4e0220_WYG_002-23a"/>
多俸既及期分應幽黜若復蒙昧居職臣實悚仄不寜<lb/>
為此將歴俸月日具實奏聞伏候聖明降㫖處分施行<lb/>
臣無任皇恐隕越待罪之至<lb/>
　　假印冒官疏<lb/>
奏為姦徒偽造假文冒選職官事本月十九日准兵部<lb/>
職方清吏司案呈奉本部送據巡捕參將姚洪等呈前<lb/>
事等因到部送司案查先奉本部送准吏部咨内稱趙<lb/>
之賔假文冒選一事已經具題參送而據所口供雕印<lb/>
<pb n="KR4e0220_WYG_002-23b"/>
造文等事有孫心葵王敬南等犯至替揀替考則麻瘦<lb/>
人周姓者今皆聞風脱逃此輩若不緝獲正法法紀何<lb/>
由整頓姦徒何由屏息合咨兵部煩為密囑錦衣捕營<lb/>
巡緝等衙門多方搜捕必期罪人盡得庶法司得以根<lb/>
究嚴鞫如律按問肅清選法實在此舉等因到部已經<lb/>
劄行巡捕營密緝姦黨去後今據該營呈解偽造假文<lb/>
余杰前來合將原呈招詞相應黏送吏部參處案呈到<lb/>
部為此除將本犯批候聴處外合咨吏部徑自參處施<lb/>
<pb n="KR4e0220_WYG_002-24a"/>
行計黏呈一紙内内開京城内外巡捕參將署都指揮<lb/>
僉事姚洪許大成等呈䝉提督衙門備奉兵部劄付准<lb/>
吏部咨文内嚴密緝訪孫心葵王敬南等犯事理到營<lb/>
劄仰各該把總緝訪去後本月十三日據把總周應龍<lb/>
袁寜呈據軍番王奉李之蕃等公同旗牌官田伏興等<lb/>
訪獲偽造部印賣選假官犯人余杰等三名到官卑職<lb/>
等隨即會同中軍官李之仁胡夢士張九徳審得余杰<lb/>
供年二十九嵗係福建延平府順昌縣民由吏員授冠<lb/>
<pb n="KR4e0220_WYG_002-24b"/>
帶私造起選假印文書一套希圖投部冒選見今追出<lb/>
在官於二十三年二月内有同省人謝應朝以白丁托<lb/>
杰要假作南京吏部考中回籍起本省聴選印信文書<lb/>
杰不合依允遂私雕福建布政司延平府順昌縣印各<lb/>
一顆私造文書一套用印鈐盖親付應朝得銀一百五<lb/>
十兩有在官知情吳洗挾分銀二十七兩三月内投部<lb/>
四月分選浙江杭州府臨安縣典史見今丁憂囬籍乂<lb/>
於本年四月内同省人廖汝魁以白丁托杰要假作南<lb/>
<pb n="KR4e0220_WYG_002-25a"/>
京吏部考中回籍起本省印信文書杰不合依允紏同<lb/>
見今在法司縁事書辦江興周私雕福建布政司延平<lb/>
府順昌縣印各一顆私冩文書一套假印鈐盖親付汝<lb/>
魁得銀一百五十兩江興周分銀四十兩汝魁隨即投<lb/>
部六月分選河南開封府沈丘縣典史見今在任又於<lb/>
本年十一月内有鄉親俞以良以聽選經歴應該二十<lb/>
八年選官托杰在部通同書辦江興周將該司冊庫封<lb/>
條潤起透開門鎻偷出選簿將俞以良姓名更移在前<lb/>
<pb n="KR4e0220_WYG_002-25b"/>
敲透印文鈐葢得銀三十兩至今二十四年八月内選<lb/>
興州中屯衛經歴見今在任又於本年六月内同省人<lb/>
李紹卿以兩考托杰要作南京吏部考中回籍起本省<lb/>
印信文書杰又不合依允遂假雕福建布政司福州府<lb/>
福清縣印各一顆私冩文書一套假印鈐盖親付紹卿<lb/>
得銀二百兩八月分選廣平府雞澤縣典史見今在任<lb/>
又於本年八月内有浙江金華府永康縣人趙之賔以<lb/>
三考吏要改作選貢監生杰不合通同今脱逃火房黄<lb/>
<pb n="KR4e0220_WYG_002-26a"/>
燦將該司冊庫封條潤起透開門鎻偷出選簿内應選<lb/>
監生王之賔洗改作趙之賔仍敲透印文鈐盖得銀七<lb/>
十兩同夥今脱逃王繼南黄燦得銀二百兩偽造該省<lb/>
府縣假印文書親付之賔投部十月分選福建晉江縣<lb/>
主簿見今事犯刑部究問於本年九月有同省人葉茂<lb/>
晩係選貢監生托杰討吏部給假帖文杰不合依允假<lb/>
雕堂印一顆仍冩假票一張用印鈐盖得銀十三兩親<lb/>
付茂晩見今回籍今蒙研審前情不敢隠諱等情具供<lb/>
<pb n="KR4e0220_WYG_002-26b"/>
到職隨於本犯名下追出雕刀一把當官雕出吏部堂<lb/>
印一顆應天府印一顆及本犯起送本省府縣假印文<lb/>
書一套暨審吳洗知情分贓是的家人傅祥供詞相同<lb/>
各等因到臣據此臣隨查得本年十一月十九日先該<lb/>
臣部奏參姦犯趙之賔詐冒縁由節奉聖㫖這詐犯著<lb/>
送法司嚴究欽此臣見雕印造文等犯脱逃末獲隨即<lb/>
移咨兵部轉行巡緝衙門去後今果緝獲余杰等一起<lb/>
除江興周臣已先期行中兵馬司拘同趙之賔送刑部<lb/>
<pb n="KR4e0220_WYG_002-27a"/>
聽鞫外查得俞以良係吏員二十一年十一月准户部<lb/>
咨加納外衛經歴二十四年八月選除大寜都司營州<lb/>
後屯衛咨文選簿明白序次應選李紹卿係京衛倉攅<lb/>
典二十三年二月准户部廣東清吏司手本收選二十<lb/>
四年六月揀中選直隸廣平府雞澤縣典史該倉守支<lb/>
公文及考功司付文具皆明白似無别弊葉茂晩遍檢<lb/>
選簿並無此名無從根求其謝應朝係考功司考中一<lb/>
等雜職二十年二月除浙江杭州府臨安縣典史二十<lb/>
<pb n="KR4e0220_WYG_002-27b"/>
二年七月報丁憂回籍訖廖汝魁係實辦承差十六年<lb/>
八月選除河南開封府沈丘縣典史二十一年四月陞<lb/>
代府倉大使訖已上二官原係十六二十等年陞選俱<lb/>
非臣及見在司官經手管理及查見在公文簿冊又皆<lb/>
有據但本部銓選官員惟據各衙門起送印信公文今<lb/>
姦徒余杰雕刻印信假造公文神巧難測恣横無忌至<lb/>
於如此若非多方密緝姦惡幾於漏網至所供攀前項<lb/>
各官多與本部存貯簿冊選除年月互異顧既經攀執<lb/>
<pb n="KR4e0220_WYG_002-28a"/>
恐有别情法應追究除將本部簿冊及户部原送咨文<lb/>
等項封候參送辦審外理合具奏伏乞勅下法司將見<lb/>
獲姦徒余杰等一千人犯應同趙之賔一起一併嚴加<lb/>
究處其供攀俞以良等弔比公文冊簿一一詳鞫如果<lb/>
明白無弊不妨昭雪若係詐偽的確仍行原籍原任各<lb/>
該巡按御史提問如律庶法紀整肅銓政清明而任事<lb/>
之臣得以寡過矣臣杜門待罪方在辭印不宜陳瀆縁<lb/>
事屬假冒不敢稽延謹具奏聞伏候敕㫖<lb/>
<pb n="KR4e0220_WYG_002-28b"/>
　　辯辭疏<lb/>
奏為辱官曠職義當引决懇恩亟罷以重銓地事臣自<lb/>
本月初四以來請罷者一請解印者三而俞㫖不一下<lb/>
也據兵部咨一參奸徒余杰等事而京營巡視科臣程<lb/>
紹遂以為侵職為術籠横猜曲詆推波助瀾不遺餘力<lb/>
臣竊自嘆臣之身待罪之身也不當辯臣所參事職守<lb/>
之事也不必辯顧又自念挾詐用術此小人之為而端<lb/>
人良士之恥也臣雖不肖叨厠九列亦嘗奉教於君子<lb/>
<pb n="KR4e0220_WYG_002-29a"/>
矣安可無説以處此夫使臣而果挾詐用術有意紿科<lb/>
臣而緩之疏也必臣有書啓名帖而後可而臣無是也<lb/>
果托司官轉致必司官曽致堂官口語而後可而司官<lb/>
無是也非獨此而已科臣自疏固云閉門謝一切客考<lb/>
察營將至二十日申時始出公署接該營呈詞臣之疏<lb/>
固亦以二十日申時封上疏中所僉小日可覆按也臣<lb/>
疏上矣而猶欲緩科疏何為哉大凡緩人而急已者必<lb/>
其人欲飾罪者也欲攘功者也臣查余杰所攀各官典<lb/>
<pb n="KR4e0220_WYG_002-29b"/>
史謝應朝係二十年選典史廖汝魁係十六年選二十<lb/>
一年陞二官非臣入部後事經歴俞以良今年八月選<lb/>
典史李紹卿今年六月選非臣署印後事且見在公文<lb/>
選簿及户部原咨等項確有証據的無那改至監生葉<lb/>
茂晩并其姓名亦不經見非有罪可飾也臣區區愚心<lb/>
不過欲為衙門辯誣為此四三小官釋累非有功可攘<lb/>
也臣既據實奏聞以明人臣勿欺之義而於其明日遍<lb/>
投内閣本兵巡視科道掲帖以修同事之恭即不意臣<lb/>
<pb n="KR4e0220_WYG_002-30a"/>
為恭而科道反以為怨其已悮矣吏部官言吏部事巡<lb/>
視官言巡視事臣考據得實而先言之詎為僣科臣完<lb/>
畢公事而後言之詎為慢亦各言其職掌耳而詆為侵<lb/>
越為挾詐用術其已過矣夫挾詐用術臣不但乏此伎<lb/>
倆實亦無此肺腸故不得不辯也惟是臣兩遭詬辱既<lb/>
以輕朝廷羞當世之士而解印不報凡臣部推陞急選<lb/>
大選滿官引奏及一應題覆纎鉅事件無敢擅主暫皆<lb/>
停滯茲惟臣擔悞大罪臣所以愧恨憂懼仰而呼天亟<lb/>
<pb n="KR4e0220_WYG_002-30b"/>
願乞身以去伏望我皇上即將臣賜罷以謝人言以重<lb/>
銓地别選英碩使署印務庶臣獲粗保身名歸見鄉里<lb/>
臣之幸厚矣臣無任激切屏營待命之至<lb/>
　　辭印疏<lb/>
奏為負罪懇恩速罷臣以重印務事臣於本月初四日<lb/>
具疏奏為聞言省咎懇恩亟罷改委印務併分疏推擬<lb/>
事件以明職掌事内辯科臣劉道亨參論事情併乞將<lb/>
臣賜罷候㫖積日未下也臣心甘席藁身比坐芒葢髙<lb/>
<pb n="KR4e0220_WYG_002-31a"/>
載厚獨臣跼蹐伏念臣之不肖臣亦自知皇上不察畀<lb/>
以佐銓委以署印即不意尚書兩推未㸃而右侍郎裴<lb/>
應章又兩辭未任處既非據去又非情孑焉支撐旦暮<lb/>
若厲而抨擊至矣已矣臣不獲復事陛下矣第臣身一<lb/>
日不可再留而臣部印務一日不可無屬以臣一日不<lb/>
可留之身而虚一日不可曠之部務計他日必又有以<lb/>
不早解印墮悞銓政罪臣者臣何辭置對也伏望我皇<lb/>
上速將臣賜罷庶印務有歸而臣罪少逭臣得儌恩出<lb/>
<pb n="KR4e0220_WYG_002-31b"/>
國門有餘榮矣臣無任皇恐激切待命之至<lb/>
　　題明會議疏<lb/>
奏為奉㫖會推懇恩改委事臣於本月十五日伏見邸<lb/>
報該户部等衙門太子少保尚書等官楊俊民等題為<lb/>
奉㫖會議倭情事奉聖㫖這會議倭情既説朝鮮當救<lb/>
朕念兵事重大貴圖萬全戰守方畧還須詳加計議務<lb/>
求停當來說樞臣既宜更換就著吏部會同九卿科道<lb/>
官從公推舉熟練邊務堪任的五六員來㸔欽此臣莊<lb/>
<pb n="KR4e0220_WYG_002-32a"/>
誦明綸仰窺睿筭決藩籬之至計務極周詳簡樞筦之<lb/>
重臣預求熟練煌煌聖謨已足以耀神武伐狡謀矣顧<lb/>
吏部印信尚臣署掌則㑹推公典應臣奉行而臣待罪<lb/>
杜門抱疴請告方當候㫖敢復代庖惟是事急燃眉㫖<lb/>
嚴渙汗我皇上如猶慎重冢臣未即㸃用伏乞於别部<lb/>
院大臣内欽委一員俾領印務遵照明㫖内事理會官<lb/>
推舉臣前所上病疏另候降㫖施行庶國家立見用人<lb/>
之效而臣亦少寛悞事之誅臣無任懇祈恐懼待命之<lb/>
<pb n="KR4e0220_WYG_002-32b"/>
至<lb/>
　　辭疏<lb/>
奏為力懇天恩急改印務以重典制事臣於本月初四<lb/>
日具疏奏為聞言省咎懇恩亟罷改委印務併分䟽推<lb/>
擬事件以明職掌事内辯科臣劉道亨參論事情併請<lb/>
亟將臣賜罷仍選委别部院堂上官前來代署候㫖旬<lb/>
日未蒙批發臣自當靜聽處分夫復何言第念臣之身<lb/>
待罪之身也而臣之印務皇上所委署之印務也臣身<lb/>
<pb n="KR4e0220_WYG_002-33a"/>
决不可復出而臣部雙月大選係祖宗二百年來大典<lb/>
制不可以臣暫廢查得大選在二十五日為欽定日期<lb/>
而前是堂司晝夜拮据剋日辦理無論閲單會單等劇<lb/>
務即推陞京外官具題須一日截取聽選官一日司審<lb/>
堂揀一日考舉監一日考三考一日急選官具題一日<lb/>
定二等雜職官銜一日至二十三日選訖而後二十五<lb/>
日有事於朝也天下聽選官鱗集輦轂無慮數百人諸<lb/>
緊事取辦只止旬日而印務未有所屬司官何所禀受<lb/>
<pb n="KR4e0220_WYG_002-33b"/>
萬一擔悞墮廢異日且復有罪臣不早解印者臣何辭<lb/>
也臣心丼席藁身苦坐芒當此之時葢髙載厚獨臣跼<lb/>
蹐用敢據實陳狀冒昧上請伏望我皇上急將臣所署<lb/>
印務暫借别部院堂上官一員前來代署供此選事臣<lb/>
靜聽聖明處分施行庶部務不悞臣心少安臣無任激<lb/>
切恐懼候命之至<lb/>
　　辭印疏<lb/>
奏為辭印久未得㫖大選勢難如期請乞明示以便遵<lb/>
<pb n="KR4e0220_WYG_002-34a"/>
奉事臣於本月十二等日兩疏辭印懇恩改委别部院<lb/>
堂上官前來兼署代領大選容臣靜聽處分俱候㫖未<lb/>
下今去二十五日欽定選期止六日耳自來大選官員<lb/>
有缺悉取諸推陞官員具題必列堂銜用堂印臣今被<lb/>
參待罪義不得視事用印而印務未蒙改委推陞誰為<lb/>
具題推陞缺不出即欲依期大選安所藉手臣所以自<lb/>
恨自傷奈何以不肖而被言又奈何以被言故而愆祖<lb/>
宗舊章悞國家大事也臣用敢不避煩瀆三疏申請今<lb/>
<pb n="KR4e0220_WYG_002-34b"/>
日之事倘蒙慨賜批發速改印務晝夜督促選期猶可<lb/>
及也惟皇上命不然而欽改選期俟印務有屬另行補<lb/>
選是事之窮而政之權也亦惟皇上命統俟聖明裁示<lb/>
勅臣遵奉臣仍靜聽處分施行臣無任冒罪悚懼候命<lb/>
之至<lb/>
　　再辭印疏<lb/>
奏為大選期逼立候明㫖改委印務事臣於本月十二<lb/>
日奏為力懇天恩改委印務以重典制事内乞聖明將<lb/>
<pb n="KR4e0220_WYG_002-35a"/>
臣部印務改委别部院堂上官前來代署容臣靜聽處<lb/>
分候㫖累日未蒙批發竊照雙月大選自祖宗二百餘<lb/>
年以來未嘗有一朝廢缺而選期在二十五日自皇上<lb/>
欽定以來未嘗有一選擔悞今以臣之不肖被參而使<lb/>
令甲少愆欽期頓改臣即身膏斧鉞何以辭於天下即<lb/>
今時日益促事體益逼凡前期推陞謄缺揀考急選等<lb/>
項諸緊務俱係堂官掌行而大選具本亦只係堂官列<lb/>
銜縱司官全設罔與提衡矧僅僅此二主事安所禀式<lb/>
<pb n="KR4e0220_WYG_002-35b"/>
故印務遲改一日則選事遲悞一日臣心何安臣罪何<lb/>
底臣所以晝夜杌隉亟請解印非獨臣為逭罪謀良為<lb/>
國事謀也伏望我皇上俯念大典必不可缺選期必不<lb/>
可更准將臣部印務立委别部院堂上官一員前來代<lb/>
署行事臣仍聽聖明處分施行庻臣挂議之身少免悞<lb/>
國之罰臣無任激切恐懼待命之至<lb/>
　　辭疏<lb/>
奏為哀懇天恩俯憐病苦特准休致事臣於年前陡患<lb/>
<pb n="KR4e0220_WYG_002-36a"/>
痰厥病症自後眩暈時作醫藥罔效不得已於今年正<lb/>
月十九等日兩次具疏陳狀懇恩放免俱未蒙批發夫<lb/>
皇上之尊天也天聽甚髙臣分甚卑儻臣病可漸愈力<lb/>
可漸支何敢累瀆威嚴自干訶譴顧臣氣禀素弱憂患<lb/>
復深悒鬱之極病來若凑即今虚火炎攻脾土受剋眩<lb/>
暈不已繼以嘔噦行立旋轉食飲不納盖昔之病在頭<lb/>
目而今且在膏肓矣醫人咸謂不免官還家靜攝者久<lb/>
且不治臣身不足惜臣上辜任使下隳職守朝廷亦安<lb/>
<pb n="KR4e0220_WYG_002-36b"/>
用此病臣為也為此三疏呼天苦丐㣲命伏望聖慈垂<lb/>
仁哀憐特准休致使便調理臣所署印信俟得請後容<lb/>
臣另本請命臣庶幾幸而獲生歌咏太平祝延聖壽與<lb/>
天無極也臣無任力疾惶悚祈恩之至<lb/>
　　辭疏<lb/>
奏為憂病増劇力懇天恩放歸田里事臣於本月十九<lb/>
日具奏為曠官感疾懇乞天恩早賜放免以安㣲分事<lb/>
縁臣於嵗前二十五日痰火陡作一仆幾絶病盖得之<lb/>
<pb n="KR4e0220_WYG_002-37a"/>
煩憂攻中邪火壯而元氣耗也漸已匝月未見痊可誠<lb/>
恐病日以深職日已廢徼恩放免而疏上六日未蒙批<lb/>
發臣第當靜聽明㫖敢復陳瀆第臣雖被言印務未解<lb/>
待罪五十日職守隳廢臣之憂病實本諸此今病勢益<lb/>
増醫藥罔效每一思慮起輒昏迷眩暈不省人事據牀<lb/>
倚壁僅而暫蘇夫人有急則籲天疾病則籲父母臣遘<lb/>
茲危苦而不哀鳴君父之前是上誤國事而下復誤其<lb/>
身也為此不避煩瀆瀝血申懇伏望我皇上憐臣病困<lb/>
<pb n="KR4e0220_WYG_002-37b"/>
放歸田里使全㣲命亟簡名碩畀以印務臣未填溝壑<lb/>
之年皆歌咏太平之日也臣無任激切恐懼待命之至<lb/>
　　辭疏<lb/>
奏為久病瀕危遵例懇恩俯准休致事臣向縁病暈病<lb/>
嘔曠官尸禄於前月初十日六疏請罷概未蒙批發是<lb/>
時臣印未解臣憂轉煩撫枕呻吟何當解印靜攝專意<lb/>
醫藥幸而少瘥臣一介單寒擢第登華荷恩髙厚忍不<lb/>
竭狗馬力終事陛下今冢臣㸃用矣印改署矣臣獲靜<lb/>
<pb n="KR4e0220_WYG_002-38a"/>
攝親醫藥且再旬矣而命數多蹇神氣久銷前疾未祛<lb/>
變症叠見即今脾胃虚熱痰涎壅盛水糓不受肢體酸<lb/>
軟孤身旅邸十分狼狽照得令甲朝㕘官註門籍三閱<lb/>
月者停俸不支有疾准致仕臣自去冬臘月避言謝事<lb/>
以迨今兹月已逾三病且非一臣數自悲念臣既遇矣<lb/>
顧不獲竟尺寸之用依聖明之君臣之恥也然臣既病<lb/>
矣顧猶縻俸給不停挂銜名不去尤臣之大恥也臣用<lb/>
敢瀝血披誠引例申請伏望我皇上憐臣謝事已乆遘<lb/>
<pb n="KR4e0220_WYG_002-38b"/>
病已危特准照例休致放還田里臣雖不得進而觀喜<lb/>
起之交猶能退而修亷恥之節助流聖化維植士風臣<lb/>
之此去或少禆益臣無任悚懼哀懇待命之至<lb/>
　　先大夫生平不敢自居於名以故諌草都焚篋中<lb/>
　　止存辭疏十八攀送疏源文得之先源孝遺簏請<lb/>
　　發推擬寛降謫二疏歿而覓得之京邸若署篆首<lb/>
　　日率屬請升儲公疏救荒疏救曹侍御典刑公疏<lb/>
　　特疏條上出閣議凡四三十通部事通行者不與<lb/>
<pb n="KR4e0220_WYG_002-39a"/>
　　焉昔時同事耆碩人人能言之業皆留中惜無從<lb/>
　　覓稿即其他著述亦多不存若今所刻碑銘誌傳<lb/>
　　之文亦源文雜得之其子若孫暨朽緘敗扇與行<lb/>
　　於世者耳十不存一挂遺至多拊心涕零伏惟垂<lb/>
　　鑒季男源文謹識<lb/>
　<lb/>
　<lb/>
　<lb/>
<pb n="KR4e0220_WYG_002-39b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　宗伯集巻二<lb/>
</p>
<p>
</p>
  </div>
<div>
<head>宗伯集巻三</head> <lb/>
    <p>
<pb n="KR4e0220_WYG_003-1a"/>
欽定四庫全書<lb/>
　宗伯集巻三<lb/>
　　　　　　　　　　　明　孫繼臯　撰<lb/>
　敘<lb/>
　　擬御製重修大明㑹典敘<lb/>
大明㑹典者我皇曽伯祖孝宗皇帝特命儒臣謹遵我<lb/>
太祖皇帝所定諸司職掌間取累朝列聖因革損益之<lb/>
故以類比附萃而成書者也重修者何自𢎞治壬戌逮<lb/>
<pb n="KR4e0220_WYG_003-1b"/>
嘉靖巳酉我皇祖世宗皇帝嘗申命増輯輯成進御未<lb/>
愜至懐爰自巳酉以逮朕躬嵗月既多條例彌廣重修<lb/>
成先志也於是今年萬厯丁亥書乃畢修籍奏矣閣臣<lb/>
奉勅受事凡更數人而後定分曹列局凡數嵗而後論<lb/>
功為冊凡若干為巻凡若干蒐羅纂次良已獨勤考據<lb/>
折衷各有攸當朕受而披覽喜慰羮墻聖烈神謨重光<lb/>
並耀此誠萬年之鉅典而一代之鴻製也亟付所司鋟<lb/>
梓頒布將與中外臣民遵守無極朕為題其首嘗聞王<lb/>
<pb n="KR4e0220_WYG_003-2a"/>
者必積德百年而後禮樂可興蓋制作若斯之難也故<lb/>
周之禮制最為大備然不成於永清垂拱之日而成於<lb/>
訪落訓官之時漢號近古孝文之德幾致刑措車旗禮<lb/>
文闕焉而不講謙讓而未遑非其未暇夫亦不當時耳<lb/>
國家聖聖相承德化醲郁烝為至治積之百五十年而<lb/>
我皇祖乗時入繼凝圖嗣統紹天開人自朝廟宫闈以<lb/>
至車旗服色靡不觀其㑹通歸於秩敘敷賁前業佑啓<lb/>
後人遠軼成周何論漢制朕冲齡嗣服幸席洪庥早夜<lb/>
<pb n="KR4e0220_WYG_003-2b"/>
兢兢深懼遏佚數與二三大臣講求故事次第興修數<lb/>
年以來庶幾勿墜六卿無隳職四方無呰俗朝不溷市<lb/>
野不踰國庶績其凝邊陲晏如斯亦守法之效已書不<lb/>
云乎監於成憲其永無愆言貴守也又云惟臣欽若惟<lb/>
民從乂言貴與臣若民共守也朕仰惟二祖八宗朝章<lb/>
國憲載在秘府並所恪守罔敢踰越惟是此書之成所以<lb/>
丕昭我皇祖政令制度為多足以慰答在天之靈而朕<lb/>
所以重修之指亦惟覲光繩武用少成皇祖未遂之志<lb/>
<pb n="KR4e0220_WYG_003-3a"/>
以垂示永永無違之式因序簡端以明祖烈且令後世<lb/>
有考焉<lb/>
　　浙江鄉試録敘<lb/>
萬厯十三年秋八月郡國復當大比士前是士稍因縁<lb/>
倖進絓於吏議玷賢能書議者言士所繇多途文學吏<lb/>
溺其職而衡量外禀也宜如肅皇帝朝遣京朝官稱詔<lb/>
書臨校以明大公稱盛典章下禮官議曰便上報可而<lb/>
修撰臣繼臯暨刑科右給事中臣居敬被命當往浙江<lb/>
<pb n="KR4e0220_WYG_003-3b"/>
臣竊伏惟浙首藩也文獻甲天下四方望之以為此玉<lb/>
之崑岡而𤣥珠之藪也顧至於今而士有薄經藝而談<lb/>
𤣥理慕浮誕而棄本實波流相蕩浸滛江左餘習矣臣<lb/>
自念術業淺陋即竭其愚心引繩操墨以求士而士文<lb/>
不中程習尚不一變進無益於縣官何以稱上意指而<lb/>
明浙望於諸藩乎臣為此懼乃以六月朝辭馳至其境<lb/>
維廵按御史臣王世揚實用職事監臨飭具隄備既豫<lb/>
既嚴而提調則左布政使臣衷貞吉右布政使臣余一<lb/>
<pb n="KR4e0220_WYG_003-4a"/>
龍監試則按察使臣馮時雨副使臣史繼志具肅臣等<lb/>
及御史所徴同考試官推官臣王守素知縣臣周孔教<lb/>
學正臣黄𢎞勅教諭臣楊啟新林岳偉倪思益杜方偉<lb/>
劉懐民廖自伸訓導臣陸䇿以入而臣乃得合提學僉<lb/>
事臣蘇濬所選士二千七百有竒三試之臣集諸同事<lb/>
相戒夫試欲以觀其變有詔不得程虛浮其謹擇純厚<lb/>
爾雅之士毋有所眩卒業如額收九十人將録文以獻<lb/>
臣又相戒夫録欲以觀其質有詔不得隳先資其謹擇<lb/>
<pb n="KR4e0220_WYG_003-4b"/>
本文毋有所飾凡臣守科指尺寸惟是兢兢不敢先自<lb/>
背越教士不信之端而後乃進而宣言風以感遇論報<lb/>
之義臣聞千里而得一士猶比肩累時而得一士猶接<lb/>
踵蓋其難也王制大夫獻書則拜諸侯貢士而適則有<lb/>
慶招以弓旌延以車馬蓋其重也夫古人嘆才難而今<lb/>
三歲一勸駕偕計之士至累千百飇集而景附已易矣<lb/>
古之士也重而今猜防繩結之意不獨以持士而寖移<lb/>
之有司已輕矣則何也古之為士者身抱帝臣之具胸<lb/>
<pb n="KR4e0220_WYG_003-5a"/>
韜王佐之畧而今第規尺幅馮空文古之舉士者親可<lb/>
也不引嫌讐可也不修怨廓然明白絶無人我而今不<lb/>
能無逺形迹然猶不獲盡以心信於天下難易輕重較<lb/>
然而懸殊可思也已明興二百年來用高皇帝約束以<lb/>
羅士而士乗風雲奮起者以時而就其實姑無以他論<lb/>
如浙士大者翼運扶艱殿邦淑世秩於廟祀次亦不失<lb/>
顯名於時斌斌照映矣上紹明聖緒力求太平業五舉<lb/>
士於兹頃受事者一不當而上沛然改易其絃轍不難借<lb/>
<pb n="KR4e0220_WYG_003-5b"/>
史曹省署之臣與之更始山陬海徼冠蓋相望所以待<lb/>
郡國士幾與二京埒臣有以窺上之心聖人至公之心<lb/>
也大指在廣蒐眞才儲峙實用而無私畀焉臣荷上拔<lb/>
擢恩幸甚深而奉任使甚厚敢不益毖飭伏自聞命趨<lb/>
事迄於籍奏凛乎帝天臨之而神明攝之也故臣有所<lb/>
亟收有所置弗收公也非臣所敢與也收矣有録其文<lb/>
有所置弗録公也非臣所敢與也臣大指乃在布德意應<lb/>
明詔勉體一人寤寐側席之思而無私植焉臣所為畢<lb/>
<pb n="KR4e0220_WYG_003-6a"/>
心藉手以報上若斯止矣然此猶士也其進則上臣也<lb/>
有如以公奮身而不以公効國是士不信臣以公薦士<lb/>
而不以公成士是臣不信士臣與士乃兩相負矣臣請<lb/>
遂與士約夫聖王無私臣而忠臣無私營蹇蹇匪躬盡<lb/>
節官下勿私其身乃心王室罔攸内顧勿私其家謀猷<lb/>
曰后若畏人知勿私其名不矜不伐勲成智隠勿私其<lb/>
功專志壹節唯社稷是扞元元是急期於盡心任職而<lb/>
止斯貞士之朴忠而臣子之純懿也不然而營私廢公<lb/>
<pb n="KR4e0220_WYG_003-6b"/>
者悖挾公濟私者欺上淵然秉至公之心何所不鑒觀<lb/>
朝不蔽公論國不借公法豈惟士之辜主者亦何辭之<lb/>
與有蓋浙山水奥區而賢聖所廵游也禹㑹萬國玉帛<lb/>
於此而遺烈炳焉到今史遷一上㑹稽歸而光纂先業<lb/>
揚文采於後世孕靈鍾秀矧其鄉之人臣誠不自量不<lb/>
第欲得才士思矯其習不第甄其文欲嚮風慕化之速<lb/>
思一其心故為申戒之如此夫惟士易至上故待之常<lb/>
輕而其敝至官惰而事隳則易者難矣惟士難求上故<lb/>
<pb n="KR4e0220_WYG_003-7a"/>
待之常重而其效至思皇濟濟不可勝用則難者易矣<lb/>
上今至重士士安可不為其重者亦將以難責士士安<lb/>
可不勉其難者徃慎哉忘私循公軌於大道以風四方<lb/>
尚毋以臣言為私言而公棄之也則臣幸矣是為序<lb/>
　　觀藝録敘<lb/>
觀藝録者直指孟津陳公按吳校四郡士遴所入彀之<lb/>
文而刻焉以式者也刻成郵以示余且屬為序余惟文<lb/>
洩於性而鑄於心者髙者妙經緯成變化以垂訓行逺<lb/>
<pb n="KR4e0220_WYG_003-7b"/>
學士家業尊之曰經而其下者亦掞藻抉精極舒冩比<lb/>
屬之工而猥辱之曰藝夫藝也至於佔畢俳偶名科舉<lb/>
之業而愈益下矣然而國用以羅士士亦用以致身取<lb/>
寸晷尺幅衍繹聖賢之微言以暢其所自得良以明經<lb/>
而輔之尊非苟為藝也日者士不務講求經術而雜采<lb/>
旁獵相駭為不可知以文其淺陋人心世道識者重憂<lb/>
之上用公卿議裒先朝所為程墨文頒布學宫號之正<lb/>
式夫式何也曰法則也今夫匠氏斵木而為式陶人埏<lb/>
<pb n="KR4e0220_WYG_003-8a"/>
埴而為器毋廢法焉而况於文乎繡衣持斧之使載簡<lb/>
書廵行一方事無鉅纎無所不當問亦無不斬焉一禀<lb/>
三尺而獨校士往往取具文而已匪法之文惟其辭之<lb/>
為士於何觀文於何式公輶軒所駐既以布常陳紀察<lb/>
舉吏弊檄羣青衿試之不員額泥也退而親評隲其文<lb/>
左執規右執矩為差上下百焉不失一蓋余椎不文間<lb/>
卒業兹刻雖言人人殊大都能屏去百家二氏諸謬悠<lb/>
之談而一本之六經寧質毋縟寧直毋譎寧屈其才以<lb/>
<pb n="KR4e0220_WYG_003-8b"/>
就法毋逞而軼於法之外理歸意匠思歸𤣥冶縱横闔<lb/>
闢雅中天則吳先正之遺將嗣徽而振之響噫盛矣觀<lb/>
止矣夫上觀士士亦觀上公嘉與學官弟子守功令崇<lb/>
體要非法不以程士士仰流象指其自程顧若有甚於<lb/>
公所程士者斯豈非右文焉而執法式之效歟而余則<lb/>
以為法非獨於文也惟政亦有之語云不習為吏視已<lb/>
成事始公起家令邊邑邑被兵空無人土田化為區脱<lb/>
令來委印綬去矣公曰非設官意也招徠流移給牛種<lb/>
<pb n="KR4e0220_WYG_003-9a"/>
以耕業成而後賦之來復者萬家邑始具版籍備更徭<lb/>
役庶以殷為塞下樂都徵入臺督漕故事漕使掠艘而<lb/>
前示貴倨公獨殿測水盈縮為進止止不虞膠進不虞<lb/>
漂漕倍以駛功最而後乃來按吳吳孔道也公則先僻<lb/>
邑據僻而檄旁近邑爰書閱之盡至則師聽丕蔽無餘<lb/>
日矣絶不欲以我故累厨傳久溷凋瘵為凡此皆公以<lb/>
意為師以古名臣為摹一張一弛動有衡量故令邑邑<lb/>
完持憲憲飭於程士見一斑爾而公實夙秉明德純赤<lb/>
<pb n="KR4e0220_WYG_003-9b"/>
為其裏純白為其表可律可度不言而肅又穆然有掲<lb/>
政事之上而型於品文論士之先者士親末光望下風<lb/>
儻亦能以公為法而式公乎嗟乎習之渝也久矣彼亢<lb/>
首觚翰而行弗滌弗式哆口道義而志弗滌弗式士而<lb/>
欲公式也其必厚自湔濯合文行華實為一人焉而後<lb/>
天下耳而目之乃可以觀德乎哉進於藝矣記有之德<lb/>
成上也藝成下也先王有上有下故能觀人文以成化<lb/>
士亦有上有下故能肖公而不局於藝是為序<lb/>
<pb n="KR4e0220_WYG_003-10a"/>
　　贈少司馬中丞巴蜀趙公被召遷少司空敘<lb/>
少司馬中丞巴蜀趙公以節鉞鎭撫吾江以南三年而<lb/>
上召入為少司空前是公用望實當遷者數矣方臯備<lb/>
右銓是時左銓缺太宰諗於廷列公名上不報尋推公<lb/>
少司馬宜為真俄推本兵又推總雲中邊前後無慮十<lb/>
許推皆樞筦鎻鑰之寄國家所與共安危呼吸者上一<lb/>
切不以屬而頃忽以司空召也司空掌邦土在漢號三<lb/>
公今制視周官秩卿而六班稍後都人士心儀公秉政<lb/>
<pb n="KR4e0220_WYG_003-10b"/>
久相與觖然不厭以為曷弗遂登鈞衡而貳將作為而<lb/>
臯則有以窺上用公與公之為上用蓋至於今而始大<lb/>
且光也夫古之大臣固亦有輟耕釣而都將相脱羇旅<lb/>
而升廟廊者斯千古之一遘天畀非人力也乃若耆德<lb/>
之老魁特之雋國家用之則安於覆盂不用則危於累<lb/>
碁此非立談而投握手而合也所由周踐皇途薦敭朝<lb/>
采其才識智慮淘洗磨鍊如金始鎔如枲始漚一耀於<lb/>
精白而後當機處中决疑定傾不震不騰為社稷臣即<lb/>
<pb n="KR4e0220_WYG_003-11a"/>
人主所以用之亦必歴試博咨窮之以事變之所絶難<lb/>
察之以人情之所共歸使下之嚮之甚於上之求之而<lb/>
後延登倚毗共國而治故臣主俱榮享名無窮公束髮<lb/>
登朝凡三十五年於兹矣一為御史失當事者意倉皇<lb/>
領臬事去然勲名亦繇是鵲起久之晉都御史開府更<lb/>
重鎭五矣中間驅馳出入再仆再起其於世路夷而康<lb/>
莊險而太行翻覆變幻無不諳於官方細而米鹽煩而<lb/>
刑名大而兵戎窽㑹機宜無不晰於方輿腹心而圻甸<lb/>
<pb n="KR4e0220_WYG_003-11b"/>
肩臂而關陜手足而閩越夷情民俗幽遐隱伏無不抉<lb/>
他不具論論其撫吾吳者吳故根本之區而財賦之藪<lb/>
也顧此數嵗間民間之蓋藏洗而杼軸空矣倭又躙我<lb/>
屬國兵食之徵發舟船器械之調遣檄旁午至大農督<lb/>
旱逋三服官督尚方綺幣凌遽逼迫急於星火盱衡扼<lb/>
腕焦心苦思左支右吾多裒寡益上以紓竭澤而下以<lb/>
蘇涸轍而百姓不知也流涕太息手疏疾苦為元元請<lb/>
命為羣有司釋累而羣有司不知也間延攬豪傑講求<lb/>
<pb n="KR4e0220_WYG_003-12a"/>
戰守陰為扞海備而外示休暇而境内外不知也意獨<lb/>
上知之兩宫飭塗三殿裁基萬年鼎命丕哉永圖念非<lb/>
岷峨上才莫可棟柱者乃逼召公為宅揆地耳臯居則<lb/>
考吳乘故不乏名中丞公孳孳為民設便利務在安之<lb/>
似周文襄懲貪奬廉凛凜風裁似吳嘉魚孤介澹泊不<lb/>
異寒酸似魯天台而賑貧植弱饑溺由已似王端毅王<lb/>
端毅後贊南樞卒正北銓清風亮節聲施到今公召矣<lb/>
上業歴試博咨而用公矣不久肖端毅登鈞衡慰都人<lb/>
<pb n="KR4e0220_WYG_003-12b"/>
士望當機處中决疑定傾海内想見太平矣有詰者曰<lb/>
公巴産也公之鄉先哲不有蹇忠定乎豈其亦歴試博<lb/>
咨而後用耶臯應之曰唯唯否否夫忠定吾向所稱耕<lb/>
釣羇旅之朋也而端毅所稱淘洗磨錬以精白結主知<lb/>
者也公之不得為忠定時也而其必能為端毅則兹召<lb/>
也卜之矣臯至闇劣渉世又淺驟進驟蹶故於公之召<lb/>
不復引攀臥借留之義直踴躍起舞慶明德之終達又<lb/>
慶國家終賴老成人之用未有量也㑹公之屬四郡守<lb/>
<pb n="KR4e0220_WYG_003-13a"/>
蘇州則朱君某常州則邊君某松江則某鎮江則某並<lb/>
荷栽培欣逢盛美爰修故事猥索贈言臯亦公宇下人<lb/>
也輙不辭而復之如此云<lb/>
　　賀方伯濟寰楊公奏最蒙恩敘<lb/>
上御極二十有五年滇左轄楊公以報最來朝一時搢<lb/>
紳同聲而賢之天子嘉焉詔所司給恩數如制於是鈇<lb/>
鉞之寄樞筦之托駸乎下矣其給事時禮闈所舉士司<lb/>
封王君某等若而人謀所以為公賀者而徵言於余始<lb/>
<pb n="KR4e0220_WYG_003-13b"/>
余守舘職與公給事時邸舍迫相嚮朝夕相過從樂也<lb/>
余行服還里而公備兵潁泗數使使渡江勞苦余丘隴<lb/>
間公為人博大精密才無所不綜而心獨長者余既雅<lb/>
習之矣屬者余又用職事檢校公轄滇牘則其風采勲<lb/>
烈復爛焉矯矯最於功公之才與品豈不亦兼茂而交<lb/>
至乎哉前是滇中諸土司襲其世官則藩司操其急以<lb/>
故襲者往往行金柄事者以希快利而柄事者亦往往<lb/>
藉口柔遠陽若為不得已也者而陰實其槖沿陋因敝<lb/>
<pb n="KR4e0220_WYG_003-14a"/>
所從來矣公甫下車㑹麗江土舍木青來請襲輙亦走<lb/>
使函千金進曰故事也公按之面發赤亟言狀兩臺封<lb/>
金府庫佐軍儲法其人不少貸諸夷始乃嚙指咋舌轉<lb/>
相戒今使君清嚴愼毋犯犯且麗法一時紀綱肅然不<lb/>
怒而威吏民不寒而栗然公弗矜為竒節也公曩備兵<lb/>
岢嵐有債帥楊某挂閱臣白簡念非公不可解嘗亦函<lb/>
百金進公公拒絶之顧獨隱忍不以言兩臺曰彼弁落<lb/>
井矣言之是下石夫忍弁賄以毋甚人罪發土賄以觀<lb/>
<pb n="KR4e0220_WYG_003-14b"/>
遠夷乃知公之為廉潔非近名非賈譽以無疚已志而<lb/>
已余嘗謂阿衡相湯其勲業至於格皇天乃其操修始<lb/>
於取與一介公本原之地皭乎精白譬髙山出泉泯泯<lb/>
淙淙不滓纎塵出而為江為河流澤委潤何所弗漸溉<lb/>
於是公於體用本末備矣故以亷觀公可以盡公不可<lb/>
亷者多狷狹於人寡諧公所至人人以為親已廉者嚴<lb/>
急旣以持其躬亦以律下鮮不毛鷙濕束公簡易持大<lb/>
體綱舉而目隨亷者節苦其色常抑鬱不平公神和氣<lb/>
<pb n="KR4e0220_WYG_003-15a"/>
雄翫弄超越邁絶一世亷者局曲硜硜自守而乏通方<lb/>
公揮霍如意批卻導窽游刄有餘地凡廉者所易有皆<lb/>
公所絶無故曰廉不足盡公也夫與人親者其量夷也<lb/>
簡易持大體者其度平也神和氣雄者其節安也游刄<lb/>
有餘者其才廣也天下方望公若懸崖峭壁而公實未<lb/>
嘗有畛畦蓋髙而能夷嚴而能平約而能安儉而能廣<lb/>
一弛一張一文一武公之才與品豈不亦兼茂而交至<lb/>
乎哉昔公家伯起惟是四知為兢兢其後卒拜為三公<lb/>
<pb n="KR4e0220_WYG_003-15b"/>
為漢忠臣今海内多故主上思得恢廓磊落具有才品<lb/>
之士而用之扞隅殿邦以庶幾乎安攘之效公績用既<lb/>
騰望實咸茂俄而開府俄而當軸不動聲色而狡夷革<lb/>
心四垂晏如社稷終將賴之矣麒麟之業考功氏不勝<lb/>
書而彝鼎竹帛不勝褒也今日之事又安足為公多且<lb/>
艷乎司封君等曰固然盍書以歸之使以讐昔日<lb/>
　　贈督撫中丞獲鹿曹公晉少司空兼中丞治河敘<lb/>
上在位之三十有二年秋總河大臣缺銓宰諗於廷推<lb/>
<pb n="KR4e0220_WYG_003-16a"/>
資地望實可倚毗者凡三臣以聞而吾江以南督撫中<lb/>
丞獲鹿曹公與焉久之有詔定用公超拜公少司空仍<lb/>
中丞節以行蓋特簡也始上愼是遣章上不即下臺省<lb/>
爭言河比者業北決不塞必奪漕係國家咽喉命脉不<lb/>
細宜急擇可使者使秉鉞受事便盈廷請之力上以其<lb/>
言忠尋降㫖用公往嘻綦重矣吾常郡諸大夫自守以<lb/>
下率其屬謀所以贈公行者而徵言於不榖繼臯繼臯<lb/>
竊惟河之患所從來久遠惟是我國家弭其患而猶欲<lb/>
<pb n="KR4e0220_WYG_003-16b"/>
藉其利故治之甚亟而甚難已事勿論自上臨御以來<lb/>
河臣蓋數易所縻水衡錢無論數百萬然往往幸以河<lb/>
馴逺者五六年近者二三年漕以亡害而獨此數載之<lb/>
問河靡嵗不決朝廷靡嵗不憂河蓋南決即虞陵北決<lb/>
即虞漕寵命在前嚴程在後肩者惴惴不啻若懼府故<lb/>
王家口之河成而豐沛決留城梗前政倉皇創泇口以<lb/>
一綫輓東南四百萬之粟僅而克濟今單堤又見告矣<lb/>
單堤決勢且嚙太行薄魚臺射昭陽壅泇之上流而泇<lb/>
<pb n="KR4e0220_WYG_003-17a"/>
遂等區脱夫創泇以避河而河決乃適無泇非獨無泇<lb/>
也將泇之下流亦日以涸而究且不得河一勺之用京<lb/>
師百官六軍之命其安所恃賴則治之亟且難未有過<lb/>
今日者也語有之非常之事必有非常之人有非常之<lb/>
人必有非常之功公開府吾江以南四年於兹矣儌陛<lb/>
下威靈海上幸無事無所窺公掃氛蕩窟截鯨斬鯢之<lb/>
畧而其最苦心者大農併宿逋三服官督尚方綺幣公<lb/>
左支右吾多裒寡益以佐邊計應上供鰓鰓為羣有司<lb/>
<pb n="KR4e0220_WYG_003-17b"/>
釋譴而羣有司不知也未也采𣙜之使出而山澤以驛<lb/>
騷公百方調停官為徵輸便矣俄而料洲田俄而捜田<lb/>
廬劵閭井藉藉責課者且至公引璽書固爭連拄使者<lb/>
口車止不得東民間不知也未也其市民甘心營稅者<lb/>
聚而燒街巷殺人公聞下檄使解散而法其首禍者凡<lb/>
以已亂定變明三尺不可犯杜陵遲漸耳而吳人士不<lb/>
知也大都公之精神用之庇元元厚根本而不為矜詡<lb/>
取名其聰明用之綜吏治剔奸弊而不為紛更多事今<lb/>
<pb n="KR4e0220_WYG_003-18a"/>
夫禹之行水也行其所無事而私智不用焉是故稱之<lb/>
曰神公不難為無事而難河哉思昔聖人之繫易也其<lb/>
占為利渉大川者凡七曰需同人蠱大畜益渙中孚云<lb/>
需言遇同人言度蠱言時益言學渙言文中孚言信卦<lb/>
之德何若斯之備也河上應天漢下宗四瀆濫觴崑崙<lb/>
建瓴中原宇宙内名川之險而不易渉者殆莫大乎是<lb/>
而今亦其蠱之㑹而需人以濟之日已公用文學起家<lb/>
致大位蓋與渙其躬者同而兼容并包靡所不延攬為<lb/>
<pb n="KR4e0220_WYG_003-18b"/>
同人博圖經蒐故實靡所不諳暢為大畜赤心白意不<lb/>
忍欺一人人亦不敢欺公為中孚夫以一卦當一占宜<lb/>
足以渉一德而况公㑹衆卦之德以𢎞濟於艱難必且<lb/>
出其素所講求蓄積者以効忠悃塞知遇用紓上徬徨<lb/>
宵旰如漢武歌瓠子湛美玉至意河雖湍悍善決意耀<lb/>
靈翔貺順軌遵故如神禹就平成允賴之績無疑也公<lb/>
之開府吾江以南自吾吳兵使者擢也而公又嘗為兵<lb/>
使者徐方故習河楚雍澨之役不然乎師以吳難告而<lb/>
<pb n="KR4e0220_WYG_003-19a"/>
士有傍笑者曰久矣吾目不親波濤手不親舟楫而今<lb/>
仍操之哉鼓柁趨之卒以勝吳兹行也則亦公趨而鼓<lb/>
柁之秋矣夫治河以治漕大計也擇而後使迫而後授<lb/>
大任也以裕軍國以奠蒼赤大功也臯辱宇下久度吾<lb/>
吳不得更私公故於諸大夫之請不復引攀卧借留之<lb/>
義以對而直祝公渉險弭患以幸社稷𤣥圭之錫焉<lb/>
　　賀督撫中丞臨川周公六載奏績敘<lb/>
國家設廵撫中丞使仗節鉞開大府自藩臬大吏以逮<lb/>
<pb n="KR4e0220_WYG_003-19b"/>
郡縣之長貳咸禀成而受畫焉所臨制無慮千餘里生<lb/>
殺予奪一切得專行蓋其重哉苟以飬尊而處優旦暮<lb/>
盛威容軍吏倖管内無事托之乎安靜吾懼其食之蠧<lb/>
而無以禦突至猝來之患也其矜詡奮迅鋪張揮霍以<lb/>
見竒而乏痌瘝懇惻之實與純白修正之素則亦無以<lb/>
宣主德而救民艱何則其心不必真故其精神不聚其<lb/>
施用不光而衆不孚也吾臨川周公之撫吾吳也民俗<lb/>
之情偽户口之殷耗戎伍之虚實帑庾之盈縮無弗燭<lb/>
<pb n="KR4e0220_WYG_003-20a"/>
也無弗覈也興除因革之故維風起敝之術無弗講也<lb/>
甫下車則曰兹土也外江而内湖是善藪盜吾不病夫<lb/>
中盜者而惡夫匿盜者但匿且按劾賊惴惴搜捕率滿<lb/>
品而萑苻息警矣則又曰是並大海風波飄忽島夷不<lb/>
可測此中奸民得無有糾亡命抵禁逐鹽利而釀非意<lb/>
者乎吾必覆之擒其魁籍其舟船解散其徒黨而海濵<lb/>
不虞生釁矣則又曰夫養稂莠者害嘉榖故文武不備<lb/>
良民懼假令一中人之家土豪卵翼惡少狙逞復何生<lb/>
<pb n="KR4e0220_WYG_003-20b"/>
趣之有物色其有主名若瞷穰氏者以及閭閻雞狗雄<lb/>
都次第就逮肆諸街市而氓庶帖席卧矣於是上疏言<lb/>
征𣙜吳民奉漕粟當天下半以供六宫百官之需三服<lb/>
官嵗齎尚方綺幣以充奏御是外廪且外府也椎骨及<lb/>
髓胡以厚根本安重地上霈然減稅額半是他中丞所<lb/>
敝唇焦舌以請而不得而公得以一言邀此浩蕩恩也<lb/>
於是下令程征輸聞之民附國國亦附民必取盈焉皮<lb/>
之不存毛將焉附自今催科及賦額而九者緩其一以<lb/>
<pb n="KR4e0220_WYG_003-21a"/>
示無竭澤至稱引蒼鷹乳虎為炯戒父老扶杖讀之且<lb/>
泣且額手是又他中丞所星火而趣銖兩而括者而公<lb/>
獨以一分寛此凋瘵也而又履畆而丈以清詭逋徒歩<lb/>
而禱以蘇旱農撤尼僧之廬以遏邪滛暢儒先之緒以<lb/>
尊正學不避事亦不喜事風清術正廪廪濯濯未易更<lb/>
僕則皆公赤衷白意所溢而流也竊嘗觀公揮羽委裘<lb/>
不下堂皇而其心思所擘畫直環行百城周扼四履手<lb/>
披口决不離案牘而其聰明所聽照直旁抉陰細普晰<lb/>
<pb n="KR4e0220_WYG_003-21b"/>
幽遐舉凡民間隱痛積苦誠若其身嘗之而惟恐一日<lb/>
而不即登諸春臺奠諸袵席者斯其心何心哉商之保<lb/>
衡不然乎一夫不被澤而納溝以為辜夫惟以為辜而<lb/>
其心乃真其澤乃究其世乃真為唐虞公其有保衡之<lb/>
思哉嗟乎吾窺公而慨今之不為公者何其多也吾見<lb/>
有剥軍實責贖鍰以飽其槖者矣而公矢不縻縣官一<lb/>
錢雖衙舍所食粟亦載自鄉邑是之謂真潔㢘然世或<lb/>
以為迂吾又見有工請托廣結納以張其名聲者矣而<lb/>
<pb n="KR4e0220_WYG_003-22a"/>
公矢不奉京貴人書雖過客亦鮮所勞苦是之為眞節<lb/>
省然世或以為簡顧世或不能盡知公而終不敢妄猜<lb/>
公或能衊公異日而即不敢衊公撫吳時蓋至於吳民<lb/>
守闕上書願長有公如前政文襄而上温然亟褒公得<lb/>
民之深也公之真心不第孚萬口且孚九重矣公今用<lb/>
四品滿六載考矣内臺虛左執法待公公故臺臣也習臺<lb/>
綱有如上嘉公勞召僉其院事詔問何以省議論一法<lb/>
守飭風紀公何以置對夫自頃士大夫不無甘陵朔洛<lb/>
<pb n="KR4e0220_WYG_003-22b"/>
之釁而仕道蓋多端也公居外行一意孳孳務和其民<lb/>
豈其處中而疑之正色厲風采中立矯矯以渙羣而成<lb/>
丘共起格主格天光明儁偉之業是萃萬心為一心非<lb/>
夫有堯舜其君愧恥若撻之真心者不克辦此也公之<lb/>
功又不專撫吳矣於是吾鄉郡諸大夫若五邑令夙奉<lb/>
要束欣際盛美謀所以効幕下賀者而某從鄉縉紳後<lb/>
剽所耳熟者書之以復遂以為贈云<lb/>
　　賀督撫僉都御史臨川周公晉副都御史治河敘<lb/>
<pb n="KR4e0220_WYG_003-23a"/>
上御極之三十有六年秋督河大臣缺銓宰諗於廷推<lb/>
擇資地望實可肩重負鉅者凡二臣名以上而吾江以<lb/>
南督撫中丞臨川周公與焉俄得㫖定用公遂進僉為<lb/>
其院副降璽書更節鉞以往蓋特簡也前是夏暑雨雨<lb/>
連旬不休水暴至可丈餘自舊都連列郡彌望一壑旣<lb/>
殺麥又不可以稻小民無所恃命哭聲滿野公倉皇上<lb/>
封事臣管内財賦半天下國家倚若外府猝不幸罹異<lb/>
災不儌陛下浩蕩之恩破常格以時賑貸即無以固根<lb/>
<pb n="KR4e0220_WYG_003-23b"/>
本銷釁孽上聞為感動亟詔大農熟議便宜以報而公<lb/>
拜行河命矣吳氓則奮袂狂走扶服三四千里叫北闕<lb/>
下勿奪我所天留撫我孑遺章下所司都人士顒顒延<lb/>
頸庶幾復見河南借寇故事而某則以為是未易遂也<lb/>
大臣與小臣異督河大臣與他督臣異夫職業有崇卑<lb/>
而事任有難易東西南北惟上所使此臣矩也誠其人<lb/>
與地相習位與望相副亡論郡縣雖藩臬大吏臺察可<lb/>
以抗牘而留主爵可以増秩而敘矣開府臣不然師錫<lb/>
<pb n="KR4e0220_WYG_003-24a"/>
公諸盈廷簡在眷諸密勿煌煌大號而容反汗為故曰<lb/>
大臣與小臣異國家因河之利久矣而中河之害數矣<lb/>
上甚憂河河又最善徙北徙則虞漕南徙則虞園陵是<lb/>
才臣之所望而卻也安危繫呼吸成毁繫一簣廵行按<lb/>
視往往在沮洳之塲莽蕩之區冒波濤犯霜露與畚鍤<lb/>
分功僅而弭患是勞臣之所閔而嗟也假令逡廵不時<lb/>
上見為避事為擇便簡書在前有議其後者矣故曰督<lb/>
河大臣與他督臣異然而公無難河也神禹之烈也而<lb/>
<pb n="KR4e0220_WYG_003-24b"/>
行所無事以為大智公用名御史積官撫吾吳不直為<lb/>
商船請命減稅額半檄有司權征輸緩賦一以示毋察<lb/>
淵毋竭澤為順流更始而已即非時有所逮捕霆擊斧<lb/>
斷威聲流聞然非郡國瞷穰之豪則亦閭閻雞狗之雄<lb/>
衆所指目事有左驗要以鋤莠㧞薤與百姓同其欲惡<lb/>
雖有事猶之乎無事也不聞公轅門令乎甫告災一夫<lb/>
騖而奪糈肆諸市立死矣自此四垂晏如絶不有奪糈<lb/>
者殆所謂以有事為無事之效也而公方且察邇謀遠<lb/>
<pb n="KR4e0220_WYG_003-25a"/>
度時審勢苦心疲神條荒政二十有三矢與監司守令<lb/>
設誠効實起溝壑登袵席中間勸導諄諄引喻悽惻讀之<lb/>
有泣下者蓋旁括府庫餘錢易榖數十萬石市賤平貴<lb/>
以安待哺斯又不以無事忘有事即胼胝勤民曷以加<lb/>
兹語有之民猶水也民之歸仁猶水之就下公業能以<lb/>
治水者治吳俾煢㷀災黎忍死枵腹以待縣官涓滴之<lb/>
潤詎難以治吳者治水俾河伯效靈黄流順軌瓠子輟<lb/>
歌宣房築宫為漕為園陵世世利哉公大臣也由全吳<lb/>
<pb n="KR4e0220_WYG_003-25b"/>
督進而督全河大任也以鞏腹心以利咽喉大計也吳<lb/>
安得久私公異日者平成底績𤣥圭告成更進而宅百<lb/>
揆相天下與神禹争烈榮施乎社稷澤漑乎氓庶吳蒙<lb/>
福侈矣雖謂公終無去吳其可矣某持此說也以慰都<lb/>
人士而㑹吾鄉郡諸大夫以逮諸縣令咸有意長奉要<lb/>
約禀明訓而不可得也謁所以為公賀者而復之如此<lb/>
云<lb/>
　　又賀<lb/>
<pb n="KR4e0220_WYG_003-26a"/>
吾江以南督撫中丞臨川周公拜新命晉為其院副主<lb/>
治河吾郡大夫謀所以為公贈者於是吳民方守闕上<lb/>
書願無去公如前政文襄一撫吳二十二年也某竊以<lb/>
為公大臣饒大畧治河大任成命不可回公宜勿留郡<lb/>
大夫唯唯亡何而司農兩使君亦謀所為贈者而徵言<lb/>
焉兩使君咸以職司有事於此其於公譬同舟而渉海<lb/>
猷念一矣某則安所更端以對無已兩使君詞焉而某<lb/>
擇焉可乎乃兊使君釋户版起曰楚之役責賦也而不<lb/>
<pb n="KR4e0220_WYG_003-26b"/>
虞吳之沼也吳賦半天下實國家外儲而督發不中程<lb/>
若簡書何夫巧婦不能為無米炊矧於國計自公以災<lb/>
聞請得停見徵寛積逋而楚乃藉手謝嚴譴矣靡及之<lb/>
懐紓矣歌皇華之首章𣙜使君釋商算起曰萱之役譏<lb/>
關也而亦不虞吳之沼也旅有出於途而農不獲耕於<lb/>
野嗟其魚矣敢謂非職而秦越為夫閭閻猶以錢通矧<lb/>
於民艱自公以災聞請止關稅備賑貸而萱乃藉慰蒿<lb/>
目矣哀鳴之惨寧矣歌鴻鴈之末章詞旣某乃揖而進<lb/>
<pb n="KR4e0220_WYG_003-27a"/>
曰善兩使君之稱詩以道志也而惟是君民之間為兢<lb/>
兢何其忠計也顧未及治河事請畧言易易之益利有<lb/>
攸往利渉大川夫益之言益下也而渉大川言濟險也<lb/>
今夫川濁無所不塗清無所不灑不知凡幾支𣲖而至<lb/>
大者莫如河河上應天漢折萬里入中國悍而善嚙奔<lb/>
而善徙若有神焉至險者亦莫如河然而益則象利渉<lb/>
何也水至柔而難可以力排也民亦柔而難可以威刼<lb/>
也故曰伏至險於至順則民與水一也初公來撫吳也<lb/>
<pb n="KR4e0220_WYG_003-27b"/>
民間席屢豐之後野有葢藏家有杼軸熈熈攘攘俗恬<lb/>
以嬉非有陰陽愆伏之形變異之兆也而公以凛凛抱<lb/>
不然之憂曰此民也是祖宗二百四十年三宫六軍所<lb/>
恃以食與衣之民也臣幸得擁節鉞開府兹土假令不<lb/>
深維根本之重厚瘠下以肥上何以稱陛下子惠元元<lb/>
至意亟上疏議𣙜政幸特裁總額以毋竭澤而上霈然<lb/>
嘉納裁額之半為金錢四萬是六四之中行告公從者<lb/>
也公又自為令下有司自今催科及賦額者九可且勿<lb/>
<pb n="KR4e0220_WYG_003-28a"/>
取盈緩其一予貧民以庶幾古者用一緩二之義父老<lb/>
扶杖讀條教聚而歡呼有泣下者是九五之有孚惠心<lb/>
而有孚惠德者也公之善為損上以益下如此而㑹滛<lb/>
雨為災自舊都連列郡彌望一壑麥禾爛死公登城而<lb/>
嘆天乎吾虞有今日久矣既涕泣為災黎請命如前所<lb/>
稱停見徵止關稅者而又多所陳乞以幾聖慈哀憐小<lb/>
民普浩蕩恩蘇此孑遺也他安集勸導市官粟法市攫<lb/>
所以為扞百方而後强者屏息弱者帖席寧飢死不敢<lb/>
<pb n="KR4e0220_WYG_003-28b"/>
為亂則公業已柔民心之險而還之至順矣而又何難<lb/>
河險乎哉禹之治水也九川既决始乃貿遷有無化居<lb/>
以通利源九州既同始乃則壤成賦以裕邦計蓋洪荒<lb/>
闢而經制定君民上下之間所損益可知矣今日中邦<lb/>
之賦𤨏科條其目以方古昔何啻什百千萬而所謂貿<lb/>
遷化居者其利已半歸之公上矣此兩使君當職所明<lb/>
知也公文武操縱為逺猷鴻烈非一乃其所肩荷在賦<lb/>
稅而所調停減緩亦先賦稅上以君之心為心而下以<lb/>
<pb n="KR4e0220_WYG_003-29a"/>
民之心為心精神作用眞有已飢已溺之思焉兹行也<lb/>
用其治民者治河收渉川之效纘平成之緒以𤣥圭告<lb/>
成功六三之有孚中行告公用圭者公幾是乎夫禹之<lb/>
昌言也固推勞益稷是風雷交助之象也兩使君相與<lb/>
協心憂職勤其民以助襄益道之美於益稷光矣而公<lb/>
之明德逺矣歌信南山之首章兩使君更揖而進曰子<lb/>
之引益稷誤顧公之必能為禹而為原隰疆理以垂永<lb/>
利也斯父母之德而無窮之聞也再歌南山有臺之三<lb/>
<pb n="KR4e0220_WYG_003-29b"/>
章而某因次第其語以干掌謁<lb/>
　　贈吳中丞奏最蒙恩敘<lb/>
環洲吳公者山陰人也第進士起家所治輙有聲其為<lb/>
中丞宣府用邊才云初强敵數犯邊邊人良獨苦朝廷<lb/>
嵗不惜鉅萬萬金錢之費而烽火不得息廟堂以為憂<lb/>
蓋莊皇帝朝而敵之大長不勝其裔孽之愛而固請貢<lb/>
願終為内臣焉當是時廷議謹擇可者開府縁邊諸郡<lb/>
以與民休息而收咸寧之效而吳公得宣府然宣府竟<lb/>
<pb n="KR4e0220_WYG_003-30a"/>
賴以安至今則吳公者豈非真大臣哉夫邊之難安不<lb/>
熟敵情而邊不得安輕動多易而邊不得安虐用其下<lb/>
而厚自封而邊不得安故亷仁慎重者安邊之要術而<lb/>
固國之上計也吳公之為宣府也始至則下令曰無啓<lb/>
釁無賈怨無先示不信無我自曲將休於垣士守其伍<lb/>
以無負上所以包納綏懐之意又下令曰夫聖皇治世<lb/>
而要荒賓從者大寧也先示恩信不逆其來者鴻畧也<lb/>
休養生育廣昇平之樂者闓澤也乘時修備以安為危<lb/>
<pb n="KR4e0220_WYG_003-30b"/>
者哲慮也爾將士其務如臨敵對壘終日欽欽無所怠<lb/>
於是崇墻峻壁之間烟塵之色不驚而刁斗之聲不絶<lb/>
戈矛之鋒不接而弓馬之習勿懈蓋有四美焉鞏都邑<lb/>
之勝一也久制禦之䇿二也堅歸順之義三也厲忠勤<lb/>
之路四也夫宣府者古上谷地也其在今日則京師肘<lb/>
腋矣往者己巳之變六龍震惕豈兵不利士不衆哉豈<lb/>
威德不逺格哉居庸失守而藩籬壊也故肘腋之地安<lb/>
即腹心安矣雖萬年可矣夫苟旦夕之逸者忽久逺之<lb/>
<pb n="KR4e0220_WYG_003-31a"/>
圖者也彼其居常則相視而嬉倉卒則束手而遯所謂<lb/>
危計耳吳公為政寛然有老成之慮焉即敵萬一渝盟<lb/>
其誰能乘之雖久安可也兵志曰以禮為固以仁為勝<lb/>
故御得其道則胡越同軌御失其道則周親易志非虛<lb/>
言也敵今欵關為市稽顙而稱臣即重譯之世不加於<lb/>
此矣我無其隙而彼何辭之先乎故以結歸順則約可<lb/>
堅也且今天下所不足者非財也忠義之膽與盡瘁之<lb/>
節也信以忠樹功何功不克以勞集事何事不定故以<lb/>
<pb n="KR4e0220_WYG_003-31b"/>
廣忠勤則義可風也夫鞏都邑之勝則宗社謐久制禦<lb/>
之䇿則華夏尊堅歸順之義則皇仁洽厲忠勤之路則<lb/>
臣鵠建如吳公所稱為大臣非耶於是公再考績矣上<lb/>
以為能下詔晉公秩少司馬兼僉都御史廵撫如故而<lb/>
朝之士某某乞余言為壽余曰不佞有執經之役竊數<lb/>
數覩上宛然西顧焉今而拔擢公是知公勞苦於邊深<lb/>
也夫上至神聖日明習國家事意且思得借籌聚米之<lb/>
雄一指敵形於睫中則旦暮召公矣<lb/>
<pb n="KR4e0220_WYG_003-32a"/>
　　贈鄒龍望兵憲擢廣西右方伯敘<lb/>
吾師龍望先生姚江鄒公以湖廣觀察使治兵蘇松可<lb/>
四年而擢廣西右方伯以行吾常郡諸大夫暨五縣令<lb/>
聚而謀所以為公贈者而謁言於不榖繼臯繼臯公門<lb/>
下士也謹對曰微諸使君之辱不榖固將有言焉幸甚<lb/>
藉手兹役其敢謝弗敏聞之漢人之言曰觀人察質必<lb/>
先察其平淡而後求其聰明夫聰明世所尚以極𤣥體<lb/>
變撫世酬物宰臣用之以亮朝采著國是屏藩大吏用<lb/>
<pb n="KR4e0220_WYG_003-32b"/>
之以燭蘖芽鞏藩維凡鴻伐美業慮無不權輿是者而<lb/>
曰先平淡平淡顧出聰明上耶竊嘗譬之髙山嵬嵬洪<lb/>
流湯湯見以為瑰瓌之觀蕃庶之府而不知廣原大陸<lb/>
逶迤漫衍所磅礴逺矣辛甘酸鹹之調醖釀醲郁以為<lb/>
至味而不知太羮𤣥酒之以無味為味也故聰明世所<lb/>
須以用而非所以用也有所以用之者也聖賢極明德<lb/>
於天下而要之乎平入德而本之乎淡平淡以用其聰<lb/>
明斯聰明之所以運而不窮韜而益光也公之治蘇松<lb/>
<pb n="KR4e0220_WYG_003-33a"/>
兵可四年而兼治吾常鎮者踰一年當此之時徼陛下<lb/>
威靈釡倭業宵遁海上無事公所代前使者即拜中丞<lb/>
兹土䂓畫具在靡所庸更張公第以時簡什伍汰老弱<lb/>
料餉給繩貪朘而一軍如長城矣聲色無所厲嚬笑無<lb/>
所借端表貞軌以臨於上而羣有司相戒亷潔矣他如<lb/>
請讞之批答臺察之逢迎徃不勝擾公獨暇徃不勝煩<lb/>
公獨簡四封之内清凈寧一幾無以窺公聲跡者而獨<lb/>
蘇兩嵗兩見告有以見公張弛之大云先是奸人挾𣙜<lb/>
<pb n="KR4e0220_WYG_003-33b"/>
使議𣙜蘇市中機絲閶門罷市組工窘呼集數十百人<lb/>
手格殺營𣙜者縱火燒薦紳家聲勢慘惡鮮所憚公聞<lb/>
自州鎮疾馳至檄守長此輩虞奪糈為亡聊耳守親好<lb/>
慰遣之宜散事旣定公則收其魁衆數之曰汝慕為義<lb/>
俠乎獨奈何扞吾法廷榜之半百論如律而吳民始知<lb/>
朝廷有三尺在也今夫千仭之山而跛羊牧其上陵遲<lb/>
故也公詎不能為甘言美辭以悦其衆而據法守正廪<lb/>
廩不可奪凡為公所為極難耳此一變也微公法幾隳<lb/>
<pb n="KR4e0220_WYG_003-34a"/>
蘇守考士而扑其譁而越者斯何與諸人事而其倚關<lb/>
而起亦呼集數十百人擊門入攘臂大噪士踉蹌棄巻<lb/>
走守負牆以免公亦收按其魁十許人他置不問或私<lb/>
公某某實包禍心焉寧第此公曰是誅意也吾第誅事<lb/>
此十許人者亦足以塞嚴㫖蔽明法矣此又一變也微<lb/>
公獄幾濫嗟乎吏道之多端也而人情之多途也閃爍<lb/>
變幻往往用其聰明於窺瞷避就之間以嘗上指而要<lb/>
衆譽間或以快忿疾而市威權士風民俗蓋敝壊不可<lb/>
<pb n="KR4e0220_WYG_003-34b"/>
救彼其中情嶮巇而醲於名與利也公防斧戈之尋以<lb/>
為嚴而不為慘覈謹玉石之辨以為寛而不為縱舍一<lb/>
張一弛我無心焉其聰明有大過人者卒之民安肆士<lb/>
安學熙熙雍雍還於舊觀而公之色猶愀然而若有憂<lb/>
公直為國家計根本為一方計長久而不自計其名與<lb/>
利後日當何如也所稱以平淡為聰明者非乎蓋公故<lb/>
吾無錫令也請言公令錫事其時中丞用直臣起暴貴<lb/>
以愛民為聲㑹嵗祲聽民貸富家粟不時貸奪矣旁近<lb/>
<pb n="KR4e0220_WYG_003-35a"/>
縣洶洶且見告公獨苦心拊循其境内民不奪粟亦不<lb/>
饑而中丞不知也久之繇望郎出守一監司悍然起大<lb/>
役將引海潮入城壞貴官田宅示不撓公閉閤三日上臺<lb/>
使者極言非便竟以役罷所完美田廬無算而衆人不<lb/>
知也夫上而監司又上而中丞守若令所望風而伏竭<lb/>
蹶而趨者而公孳孳務得民和嶽嶽行一意不左右顧<lb/>
原夫情性所禀受材質所變化冲夷淵穆自釋褐迨今<lb/>
兹如一日豈其必建節於此而後有以窺見公也哉公<lb/>
<pb n="KR4e0220_WYG_003-35b"/>
擢方伯公舊物也於江以西實為其左僚有欲攘公位<lb/>
者擠公公飄然賦閒居不色愠除書遲兩嵗下僅而克<lb/>
復不色喜吳去家一衣帶水不近為忻嶺右薄要荒不<lb/>
逺為戚於是公之養定矣繼臯公門下最媮惰弟子也<lb/>
弱冠蒙采拔旋以通籍中嵗免歸家棠隂再敷桃李藉<lb/>
榮幸獲以其閒攝齊望履而公行以遷去門墻舊恩河<lb/>
海新潤念之有黯然魂銷者雖然今中丞固前使者進<lb/>
也旦夕且驛召公之建節有成勞矣安知不遂代之秉<lb/>
<pb n="KR4e0220_WYG_003-36a"/>
鉞開府以終福吾江以南使都人士傳盛事無窮也歟<lb/>
繼臯不敏妄自謂能知公者旣以所聞平淡聰明者之<lb/>
說聊以貌公而又卜公之重來以慰諸使君依依慕戀<lb/>
之意且以自慰焉<lb/>
　　賀兵憲大觀察同安蔡公貤恩再世敘<lb/>
屬者慈極登耆皇心燕喜爰率羣臣恭上萬萬年之觴<lb/>
申薦徽稱益隆尊養遂覃恩内廷以逮外僚之秩四品<lb/>
以上而嘗列剡薦者而吾常鎮治兵者今觀察使同安<lb/>
<pb n="KR4e0220_WYG_003-36b"/>
蔡公是時方以參知莅兹土得加贈厥祖故别駕贈郡<lb/>
守公如已官厥考故浙江觀察使公進本階祖妣淑人<lb/>
母壽母也封太淑人咸予誥蓋異數也煌煌命辭霈從<lb/>
九天施及再世公北面稽首言臣越在江介去國絶逺<lb/>
誠不自意遭逢普慶蒙被非望臣敢不竭駑鈍布宣陛<lb/>
下威徳保固根本則又南鄉稽首函所予誥使使馳而<lb/>
獻之家廟以光貽燕抑又匣褕翟敬進太淑人願亟御<lb/>
板輿就邸中禄上錫類教孝也於是郡國慕艷士庶翔<lb/>
<pb n="KR4e0220_WYG_003-37a"/>
舞侈傳為盛事而某則仰嘆國家所以體恤勞臣優隆<lb/>
大吏其已周矣思昔周之王也臨朝燕遣則歌皇華四<lb/>
牡之詩凡人臣低囬瞻顧心之所廹欲言而勢之所厄<lb/>
弗克遂者人主不惜咨嗟而重言之以相感慰而未聞<lb/>
以其親之不得將有所推榮也國朝考功法内外臣滿<lb/>
三年考稱厥職概得推榮所生顧特嚴外臣外臣非撫<lb/>
察薦不得名稱職非才且賢也不得薦雖賢且才撫察<lb/>
不時不得薦不滿嵗而遷不得考葢其難如此公自内<lb/>
<pb n="KR4e0220_WYG_003-37b"/>
擢外遷超拜三品冠恵文都金紫建節畿甸貴倨矣任<lb/>
事可朞月諸臺薦章樊然交公車俄而遇國慶儌再世<lb/>
恩如制夫非人臣子歟他藩臬難之且百端而公遘㑹<lb/>
乘際以臻茂寵若斯之易也可不謂竒哉然公用名進<lb/>
士起家曹郎所更踐皆清署華貫凛凛以風節自負間<lb/>
有所論奏秉禮据正忤貴勢弗顧回翔兩都間久則公<lb/>
之年甫强而仕也而其資序業積有十五六年深矣迨<lb/>
其奉璽書而來清夷簡重以其羔羊素絲委蛇之度標<lb/>
<pb n="KR4e0220_WYG_003-38a"/>
表於上而郡邑吏望風承指爭自灑濯以應於下無所<lb/>
藉繩約也所轄外江而内湖風波飄忽寇盗多有公下<lb/>
令賊曹毋鈇疑毋網漏收其魁宿解散其徒黨而桴鼓<lb/>
不驚萑苻晏如無所辱搜捕也興除因其地張弛因其<lb/>
俗寛猛因其人贏絀因其時四履之内四民之衆仰流<lb/>
漸化清和咸理而公乃以拊循彈壓之暇縁學使者指<lb/>
從簷晷間拔一孤生少年百千人中一出而聯舉上第<lb/>
為王國禎㝢縣章縫士額手想望何當呈尺幅使君門<lb/>
<pb n="KR4e0220_WYG_003-38b"/>
牆希國士遇慮無不韓歐嚮公者尋公素望參兹鴻烈<lb/>
慶之覃由之乎程勛而酬勞詎與容容黙黙循位縻廪<lb/>
坐而叨恩者同乎某生也晚不及聞贈公倅郡事猥嘗<lb/>
以典試入浙一再遇觀察公魁然鉅公長者生平宦轍<lb/>
强半在浙舊恩遺愛留其部至今謳思之不衰云夫非<lb/>
獨弓有箕而冶有裘也趙氏象二日而胡家欽二清於<lb/>
古志之今胡不然公紹聞席美踵大科襲顯仕而又世<lb/>
載明徳鵲起華問以休有貤典閥閱勲名之盛至煩人<lb/>
<pb n="KR4e0220_WYG_003-39a"/>
主煥敷綸綍流耀海隅公家父子祖孫以方潁川人所<lb/>
評公慙卿卿慙長者可以終有譽於天下矣公即拜大<lb/>
觀察亦又朞月矣洪水壊民田廬全吳幾為沼而吾二<lb/>
郡元元之命忍死待恩澤不盡填溝壑公安集之功多<lb/>
焉上睠南顧懋嘉民庸行晉而斧鉞寄樞軸以次極人<lb/>
臣之品不難儌三世恩重褒累錫政方始耳聖母之壽<lb/>
齊天太淑人之壽齊岡陵松栢天篤蔡氏國慶家榮雖<lb/>
同休永世可也語不云乎得全全昌敢操劵而俟之公<lb/>
<pb n="KR4e0220_WYG_003-39b"/>
之屬吾二郡諸大夫暨所領縣皆公身為標表而才賢<lb/>
之者也謁言於某謀所以賀公者某因畧具本末聲實<lb/>
家世之概以明非倖乃其言質言也不文不逺不知於<lb/>
公有當乎否<lb/>
　　賀兵意大觀察蜀温江梁公貤恩再世敘<lb/>
嵗辛丑皇太子冊立禮成其明年春肇舉嘉禮上遂率<lb/>
羣臣加上皇太后徽號有詔覃恩内廷以逮在外藩臬<lb/>
諸大吏之嘗剡薦者而吾常鎮備兵使者大觀察蜀温<lb/>
<pb n="KR4e0220_WYG_003-40a"/>
江梁公得贈封其祖若父如已官贈封其祖妣若母皆<lb/>
淑人煌煌命書霈從九天施及再世公北嚮稽首言臣<lb/>
守在江介去國絶逺誠不自意遭逄普慶蒙被非望臣<lb/>
敢不竭駑鈍布宣陛下威徳以飭畿甸固根本則又西<lb/>
嚮稽首言兒違親而仕去家愈益逺義不得左右侍幸<lb/>
而遇明時儌茂恩兒所以得稱人子若孫者非兒之能<lb/>
惟貽燕之光公既祇厥命一時士庶式歌街巷嗟異夫<lb/>
非人臣子歟何使君席靈臻寵若斯之鬯也不佞聞而<lb/>
<pb n="KR4e0220_WYG_003-40b"/>
羨之以為此非特人事也良亦有天道焉易不云乎人<lb/>
助信天助順我思古人世而我違既終迷於環轍我而<lb/>
與世逄又中扼於廻車仕而不得意既増感於積薪仕<lb/>
而得意又興悲於負米彼其君親之間若造物者隂有<lb/>
以限之非苟然而已不獨古也余間者嘗佐銓竊見越<lb/>
與黔兩省之以嵗閱聞者其人皆才大夫前是臺使不<lb/>
時代薦者缺焉無所希恩則姑為下所司更核而上而<lb/>
後乃得請給爰著為憲令葢其難如此公之用三品秩<lb/>
<pb n="KR4e0220_WYG_003-41a"/>
治兵吾土朞有半耳升儲至鉅典盈庭争之且十許年<lb/>
而上一夕奮乾斷許定大計國慶已覃公屹然為扶馮<lb/>
於分得首沾於秩得推慶再世而二老人又方踰耆矯<lb/>
健無恙得身被金紫褕翟之榮也得全全昌豈人力也<lb/>
哉雖然公遘㑹遭際以及異數天也乃其積勲累伐以<lb/>
衞社稷則公所自為非天也葢公往以郎督餉邊㑹東<lb/>
事急俄擢藩參監遼陽兵援屬國嵐山霧海往來相衝<lb/>
倭以宵遁公於疆埸業炳焉有成勞矣迨超拜以來不<lb/>
<pb n="KR4e0220_WYG_003-41b"/>
鉤剔而明不繩削而威風猷所震能使羣吏承指奸人<lb/>
屏息即𣙜使四馳所在驛騷而吾管内謐如窮簷下蔀<lb/>
恃有寧宇公彈壓之功多焉尋公邊勩參兹民庸慶之<lb/>
覃其由程功而酬勞詎與循位黙黙靡所見奇坐而叨<lb/>
恩者同類而並侈乎余又聞封翁為人長者自公通籍<lb/>
謝學宫餼即官封翁泊然弗有也晨起跨一驢治田十<lb/>
里外晚而䇿歸以為常葢老而彌勤太君衣麤食糲貴<lb/>
而彌儉齊徳一操居然鹿門髙隱哉夫天道福善而益<lb/>
<pb n="KR4e0220_WYG_003-42a"/>
謙明乎二老人之天而後益著於公之天以余窺公文<lb/>
武具足聲實騰茂非久定畀節鉞開大府雖晉而極人<lb/>
臣之品度所能自致者錦江之濵玉壘之陽重褒累錫<lb/>
繄惟二老人即三世恩直操劵俟之矣公之屬吾常鎮<lb/>
若蘇松四郡守夙禀矩矱欣覩盛美徴余言賀也於是<lb/>
乎言<lb/>
　　贈郡伯封丘南亭邉公晉山東觀察副使兵備霸<lb/>
　　　州敘<lb/>
<pb n="KR4e0220_WYG_003-42b"/>
吾常郡守邊公以西安守行服家居甫公除也而上即<lb/>
家起公守吾常葢異數云前是公嘗為吾常貳其治尚<lb/>
威嚴大事霆擊小事斧斷吏民惴惴若負霜雪然公之<lb/>
為嚴嚴於舞文吏民之豪而扞文網者耳他善良實恃<lb/>
公奠袵席公又潔亷其於私錢若騶虞之肉竊脂之榖<lb/>
匪獨不食自其天性所不欲也蓋公去而民謳思之不<lb/>
忘後十餘年為乙未而公被命來為守民乃大讙噪吾<lb/>
神君來矣扶老攜㓜頂香盆望塵遮迎效郭細侯騎竹馬<lb/>
<pb n="KR4e0220_WYG_003-43a"/>
故事逺邇傳為盛而公所以為守即不復用威嚴理也<lb/>
曰常吾舊治吾必有以答父老子弟相慕願之意一切<lb/>
務簡靜夷易嘉與元元休息訟非大不逞若殺傷人者<lb/>
勿收按而訟師奸胥逆折屏息四境之外矣吏事持大<lb/>
體不毛舉其細然程賦不乏供行水不廢蓄洩稽察盗<lb/>
賊不聞桴鼓而闔郡晏如矣家累不以隨自奉菲薄過<lb/>
於寒士所省供帳酒食之費以百千計凌晨坐堂皇日<lb/>
仄而休衙庭中閴清郡門如水所省膏火費亦以十百<lb/>
<pb n="KR4e0220_WYG_003-43b"/>
計而郡大治矣戊戌大計羣吏天下郡守治行尤異者<lb/>
三而公第一於是太宰一擬公督學再擬公邊鎮階觀<lb/>
察副使上皆留不下而下者為最後擬兵備霸州郡之<lb/>
父老子弟咨嗟涕洟狂走失次謀借寇不可得而公之<lb/>
諸僚大夫服公矩矱久亦相與悒怏若不能一日去公<lb/>
者余謂吾常獲私公再矣夫安得恒辱公且赤聞霸之<lb/>
重於吾常而上之用公於霸為重於他邊鎮也今夫霸<lb/>
斗大一州耳乃京東保障之寄實作鎮於此其管内所<lb/>
<pb n="KR4e0220_WYG_003-44a"/>
謂去天尺五者也近臣近親目攝肘掣故調劑難其俗<lb/>
好彎弓躍馬探赤白丸為彈曩正徳中有司一弗戢而<lb/>
劉齊之禍躪中原幾墟矣故彈壓難澇旱時有加以利<lb/>
臣四出椎骨及髓竭澤而漁明年將無魚故撫循難其<lb/>
重若彼其難若此此非急功名盛聲容與夫偏至一節<lb/>
之士可得而辦也凡吏嚴者疑多亷亷即苦峭厲刻深<lb/>
甚者禍賊寛者疑多仁顧其人慈恵愛人即往往苦不<lb/>
亷世至以亷刻貪仁相隨屬若藥之苦温良毒然斯無<lb/>
<pb n="KR4e0220_WYG_003-44b"/>
異故彼第就其性所近為嚴寛而非夙有標本操縱之<lb/>
辨也第慕亷仁為聲而非真有悃愊粹白之實也公束<lb/>
髮登朝二十六年於兹矣其嚴為鋤莠拔薤而不為慘<lb/>
覈其寛為縱轡解網而不為陵遲其亷為朱絲玉壺而<lb/>
不為谿刻其仁為威鳳祥麟而不為驩虞以俗為政不<lb/>
以我為政以我殉官不以官殉名醇乎偉矣上以霸畀<lb/>
公惟以畿甸首善之地文經武緯兼施異用以固根本<lb/>
而銷萌蘖咸於公乎賴任使方他鎮甚厚公又建節禀<lb/>
<pb n="KR4e0220_WYG_003-45a"/>
三尺專諸一道諸所興罷得自致不但昔之領一郡兢<lb/>
兢馭繩墨而已敉寧耆定之烈且朝錯采而夕聞於黼<lb/>
扆所以為國家鞏甌扶鼎豈輕也哉吾常固無敢以一<lb/>
郡恒辱公有如上念故都豐鎬他日以中丞鉞還公江<lb/>
南吾常之棠隂吾見其三榮也於是郡父老子弟惘然<lb/>
以去而諸僚大夫亦皆灑然曰詩不云乎恵而好我示<lb/>
我周行吾儕正無必重去公其務相勉為亷仁奠此一<lb/>
方以無失矩矱即千里而比肩矣余不敏遂受簡書之<lb/>
<pb n="KR4e0220_WYG_003-45b"/>
為公贈<lb/>
　　贈郡大夫河南錢公應覲敘<lb/>
竊嘗考於虞廷咨牧之辭首曰食哉惟時而終之曰蠻<lb/>
夷率服葢牧職之重如此厥後孔門弟子若由與求褎<lb/>
然表政事之科而他日言志由第曰可使有勇且知方<lb/>
也求第曰可使足民彼其居平所肩荷心儀以為能事<lb/>
厪厪止此矣假令作牧典州足食攘夷安所分而處焉<lb/>
則又何兼才之難也今之郡守猶古州牧之遺也而其<lb/>
<pb n="KR4e0220_WYG_003-46a"/>
職所領自刑罰教化以逮於錢榖兵戎靡所不總統提<lb/>
衡下邑邑事無鉅纎靡所不受成葢古之為牧者十有<lb/>
二今天下大郡以百數若碁置然由求殫智竭能而不<lb/>
能兼而今合為一官當之一人又何易辦也噫兹其故<lb/>
可思矣方内無事灾沴不生釁孽不作野有葢藏徼無<lb/>
傳警烟火萬里文恬而武熙當此之時守駕五馬露冕<lb/>
行春而治耳故不兼才而易今則不然人主西顧憂兵<lb/>
食公卿大臣焦心蒿目庶幾東南根本之地為國家外<lb/>
<pb n="KR4e0220_WYG_003-46b"/>
儲可以晏然無旦暮波濤之慮而不虞其亦多故也自<lb/>
頃者兩丁水旱疫癘之餘氓相與糞其餘業幸嵗羡升<lb/>
斗惟是以抵見租不給而併索其舊逋困矣海國見告<lb/>
不為備慮猝有變備又無餘錢窘矣此亦所謂師旅饑<lb/>
饉因仍之秋而非若數十里之邦可以次第而為也故<lb/>
兼才為難雖然世所名為才者政不由求若耳果由求<lb/>
也即難者易矣吾常郡大夫河南錢公今之才臣而上<lb/>
所咨以為牧者也用望郎剖虎竹符以來含香握蘭名<lb/>
<pb n="KR4e0220_WYG_003-47a"/>
在省闈未嘗仕州邑試製錦烹鮮之理也起曹郎署廻<lb/>
翔揖降未嘗治兵賦稽什伍綜出納也白門朱雀之間<lb/>
可隱可仙未嘗親叫囂敲扑之途也曹事可以白决尚<lb/>
書之期可以不顧未嘗習簿書期㑹筐篋刀筆之鞅掌<lb/>
也而公自下車於郡事一切治辦絲若棼而理馬若嚙<lb/>
而駕經綸操縱無不如意若不繁劇者他置勿論即主<lb/>
計者數下記督逋賦辭甚峻公不為動也方且詢瘼咨<lb/>
蠧為條便宜謀萬民之安而民用以無虞於貧潢池之<lb/>
<pb n="KR4e0220_WYG_003-47b"/>
警聞而公不為譁方且内修備外示暇以身為金湯而<lb/>
民用以無虞於亂去貧與亂雖治天下易矣何難一郡<lb/>
乎則公非兼才而何也語固有之任大事者必誠與才<lb/>
合公幾微粹密之地恵慈潔清一禀於篤醇騶虞鸞鳳<lb/>
不足為其仁朱絲玉壺不足為其亷夫既仁且亷進乎<lb/>
誠矣以誠而用其才外内已合矣故公所謂眞才者也<lb/>
公今且奉計以其屬如京師朝明年今夫四朝亦虞典<lb/>
也如經所云豈其區區修禮如器協時輯瑞之文而已<lb/>
<pb n="KR4e0220_WYG_003-48a"/>
哉固將奏言而試功焉重華在御垂心郅隆之模有如<lb/>
覽常郡守治狀足食攘夷不悖古咨牧至意下詔召問<lb/>
天下一郡之積也今海内虛耗太倉無見儲何以佐縣<lb/>
官西北邊多事何以郤敵守具以對公無若由求言志<lb/>
者輙謝曰臣才第辦一郡也必有借前箸而籌矣屬自<lb/>
武進而下凡五縣令某某皆一時之才所與共為理者<lb/>
也將從公朝徵臯言納行李於是乎言<lb/>
　　又贈<lb/>
<pb n="KR4e0220_WYG_003-48b"/>
今年冬方内長吏相戒以其屬如京師朝明年制也於<lb/>
是我常郡大夫河南錢公奉計促装以行而所𨽻郡縣<lb/>
博某等若而人羣而謀所以贈公行者而謁言於不穀<lb/>
不穀謹對曰幸甚不榖之獲因諸君以有獻也雖然諸<lb/>
君試言焉而不穀試擇焉於是有按諸生籍而進者曰<lb/>
夫一年樹榖十年樹木百年樹人言育材也故文翁選<lb/>
學官童子使便坐受事而巴蜀以好文公不嘗抗言學<lb/>
使者請無抑童子試益増青衿額乎是明徳之遺也誦<lb/>
<pb n="KR4e0220_WYG_003-49a"/>
泮水之四章則又有按鄉書而進者曰夫諸侯貢士一<lb/>
適謂好徳再適謂賢賢三適謂有功言貴士也故吳公推<lb/>
轂一賈生而以首治舉公所興士舉畿試大縣麗車下<lb/>
者以十數江島僻少文亦不失一焉是薪槱之烈也誦<lb/>
棫樸之首章則又有按旌書而進者曰夫治太上教導<lb/>
之其次整齊之最下刑罰言教重也故孝子悌弟貞婦<lb/>
順孫時以衆多而黄霸以褒爵賜金公今為郡甫朞月<lb/>
俗幾變觀風之使察幽宣媺慮不勝旌矣是正國之效<lb/>
<pb n="KR4e0220_WYG_003-49b"/>
也誦鳲鳩之卒章詞既臯乃拱手起謝曰善諸君之稱<lb/>
詩以頌也顧獨未循其本夫古之治教出於一今之治<lb/>
教出於二古司徒之官所掌財賦户口所𨽻學官保師<lb/>
故一今斷以宗伯領教化司徒領㑹計故二然猶有合<lb/>
而未盡分治而得兼為教者惟是郡國二千石若令長<lb/>
而已故曰民之師帥此其職亦以重矣而世儒俗吏故<lb/>
往往旁奪其力於刀筆筐篋厨傳之務而虗縻其精神<lb/>
於期㑹殿最課試之文内以營其家外以營其官彼其<lb/>
<pb n="KR4e0220_WYG_003-50a"/>
身之弗治而曷以教焉不穀習公為郎時所職户曹嵗<lb/>
課利藪蠧穴衆所熏心染指而公濯於汙泥拔於緇塵<lb/>
孤介迥特業隱然係都人士之望日者剖符慿軾來守<lb/>
兹土名位彌髙風采彌峻形勢彌便廉隅彌飭葢自指<lb/>
使色笑以逮張弛行罷靡不為楷模型範者而猶兢兢<lb/>
焉唯恐少縱人以為特操公以為恒行人以為亮節公<lb/>
以為應跡譬竊脂之於穀騶虞之於肉自其性所不欲<lb/>
非以為貪夫警亷為濁世激清也語固有之標直影直<lb/>
<pb n="KR4e0220_WYG_003-50b"/>
故治莫大於興文造士移風易俗而簿領為下教莫貞<lb/>
於素絲氷壺而條章為下夫郡也得公為師雖家絃戸<lb/>
歌鄉舉有選吾弗敢謂多雖人君子而屋可風吾弗敢<lb/>
謂異何則風所漸摩者逺矣且諸君亦猶記關西夫子<lb/>
楊伯起乎四知之盟蓋在東萊太守時卒乃徵為三公<lb/>
顯功名漢室公今行矣行且用風節被徵拜大都河南<lb/>
潁川之理不足為喻矣於是不穀亦誦鹿鳴之二章諸<lb/>
君輾然曰善子之稱詩以頌也民以不恌而君子以則<lb/>
<pb n="KR4e0220_WYG_003-51a"/>
傚非公徳音孰能當此者乎抑豈惟吾儕士民公奕然<lb/>
載徳而朝即享于天子必矣請書遂次第書之<lb/>
　　贈保定太守賈公兵備山東敘<lb/>
今年春山東治兵使者闕有司第中外資望聲實茂著<lb/>
者莫若保定守平陽賈公疏其名以上報可於是賈公<lb/>
受璽書單車行矣保定之人士不勝其借㓂之欲則相<lb/>
與狂走叫呼攀轅止車足然不得竟借也諸屬邑令長<lb/>
自清苑而下靡不難公行乃儼然列治狀於史臯曰惟<lb/>
<pb n="KR4e0220_WYG_003-51b"/>
是使君休有遷秩矣縣官誠重齊急才奪保定往胡不<lb/>
念都人士失怙恃也無論都人士即不榖二三兄弟辱<lb/>
在下風使君實覆露我以無虞諐盭而一旦去之禀式<lb/>
之謂何夫槖筆而傳循吏為後人師史氏職也子豈有<lb/>
意乎哉余敬謝不敏顧竊念曩者嘗一持使節過保定<lb/>
望見公顔色公固長者又治理流聞闕下藉甚余耳熟<lb/>
久矣願有以復諸君今畿内之郡八不視漢扶風馮翊<lb/>
乎保定去京師又最邇浩穰於三輔彼其控扼重關外<lb/>
<pb n="KR4e0220_WYG_003-52a"/>
捍匈奴而内輔朝廟滹沱易水奔命旁午赤白之嚢靡<lb/>
日不交也所𨽻州縣二十廣袤幾當外行省之一居半<lb/>
尺籍羠羯不均寇盜充斥夫險阻阨塞則供億難幅<graphic n="KR0695" url="https://raw.githubusercontent.com/kanripo/KR-Gaiji/master/images/KR0695.png" mimeType="image/png"/>
延博則拊循難軍民雜處而盗藪則防弭難也先是保<lb/>
定比不得能太守主爵者畀公直以公才宜保定無所<lb/>
難耳公禔躬端軌方亷爽亮内外上下洞澈若鏡既下<lb/>
車求瘼摉蠧簿符殷集無鉅細緩急縷析網攝若窽解<lb/>
然獄訟繁興胥吏無不睥睨公旦坐堂皇單詞剖决各<lb/>
<pb n="KR4e0220_WYG_003-52b"/>
得意去軍民鮮嘉肺之聲吏無所上下其手何其辯也<lb/>
居常煦嫗敦本節嗇不用毛鷙為能至剖摘姦伏則山<lb/>
奠石立屹不可動卓瞷上豪不敢居間齮齕陽橋之魚<lb/>
扱綸錯餌莫能迎吸大布脱粟素絲羔羊蔬核之餉絶<lb/>
跡於邸門庭皭然不啻秋水僚屬顧化相戒以長物為<lb/>
凂得無負我公乎葢公之操持凛凛又如此縣官不重<lb/>
齊則可誠重齊急推擇治兵之使計無出公右者則保<lb/>
定亦安得長借公也微獨此而已國家建都燕江淮灌<lb/>
<pb n="KR4e0220_WYG_003-53a"/>
輸由山東入而臨清權衡南北之漕表裏三輔又一大<lb/>
都㑹也抑其中泉貨充牣厨傳繹騷萑苻之㓂所在而<lb/>
有假令天下萬分一有急一揺足輕重而勢分故先臣<lb/>
丘文莊公嘗議以為當宿重兵其地以備緩急禦非常<lb/>
葢其審也夫以臨清若斯之難也非得如公者持憲飭<lb/>
兵以坐鎮而彈壓之必不可不然豈其輕去股肱重郡<lb/>
而徒以循資轉公哉夫天下吏治最急惟守令上則為<lb/>
監司公才宜守則宜監司易保定則無難臨清公行矣<lb/>
<pb n="KR4e0220_WYG_003-53b"/>
向二千石雖貴倨得所志然困於逢迎束於受成間不<lb/>
能無屈首今官重於守得專制便宜行事公駕輕就熟<lb/>
寧復憂羊腸如所謂供億拊循防弭之難者乎昔偉節<lb/>
稱父於新息孟堅行部於冀州賈之先在漢往往用能<lb/>
吏顯余故䇿公駕未稅齊而聲蹟必照映漯河濮衞之<lb/>
濵猶保定也故事列邊開府率用習邊者法得繇藩臬<lb/>
超拜公山以西人宦跡多西北今治兵習兵他日持中<lb/>
丞之節鎮幽薊上谷間又安知縣官不終以公惠保定<lb/>
<pb n="KR4e0220_WYG_003-54a"/>
也乎詩有言蔽芾甘棠勿剪勿伐又言我覯之子衮衣<lb/>
繡裳公甘棠固在即衮繡而來非逺諸君第守畫一奉<lb/>
約束如嚮時人士被服教化毋忘公恩信即公熊軾建<lb/>
隼而居郡無以殊矣於是諸令長若李君某翁君某以<lb/>
為然旣以慰諭都人士廣其去思而又書以貽使君明<lb/>
所為兢兢焉<lb/>
　　贈同年衛陽赫君司理蘇州敘<lb/>
葢某登籍而與赫登甫君並出應虹陳先生門也陳先<lb/>
<pb n="KR4e0220_WYG_003-54b"/>
生業已由給諫出治兵東海上而諸同時在門下者大<lb/>
半領除目或得告去獨君待次天官為最久而又雅以<lb/>
余𨽻史氏職不事吏事則時時過余談說平生余未嘗<lb/>
不咨嗟異之焉君之稱言曰夫干將莫邪曷為而寶也<lb/>
見能斷犀兕辟妖魅其用異也遇時而弗試即人莫覩<lb/>
其神矣騏驥之足曷為而稀有也見能追風逐電絶塵<lb/>
而奔也就駕而不千里即人人以為駑馬矣夫力耕不<lb/>
如逢年善仕不如遇合七尺丈夫而用文章致身既以<lb/>
<pb n="KR4e0220_WYG_003-55a"/>
乘風雲為時用矣安能睢睢盱盱脂韋突梯而以負明<lb/>
時乎且夫士為不朽要在所建樹尺寸耳人壽榮名寧<lb/>
有旣乎時余無言第目攝君君一日又莊語余曰器貴<lb/>
藏才忌露劍鋒刃凛凛特甚不缺且折夫驥所稱者徳<lb/>
也以余覽觀古載紀所具列循吏歴歴可指數已率奉<lb/>
法修職無赫赫名必以武健嚴厲而後為勝任而用愉<lb/>
快也循良之謂何雖取世資博殊賞萬一用之余豈願<lb/>
為哉余聞其言嘆之謂異日者為吏而有賢能聲褎然<lb/>
<pb n="KR4e0220_WYG_003-55b"/>
而顯事功非他人必君居無何蘇州司理缺則主爵者<lb/>
以君往於是君攜其装都門旦夕由齊道魯浮淮涉江<lb/>
而入於吳未發顧問余子錫山人去金閶門不百里而<lb/>
近當習其俗余曰君而奚俗問乎君為若官第論官夫<lb/>
司理者古所稱為士師者也在今秩七品𨽻之大郡法<lb/>
得盡理其郡獄詞而有所平反然而部使者耳目也部<lb/>
使者廵行州縣即司理亦得從之廵行州縣故長吏之<lb/>
能否民間之利病部使者亷而問之司理得以告也故<lb/>
<pb n="KR4e0220_WYG_003-56a"/>
司理而任即吏與民俱受福焉不任即吏與民俱受病<lb/>
焉其職重最難稱也君行矣無論君所自治州一縣七<lb/>
皆物夥衆盛俗奢而訟繁號難治即其旁郡如吾常若<lb/>
松及鎮皆君車轍所得遍歴也君自計能悉披其諸長<lb/>
吏之肝膽而燭照之乎今天下之網密矣大江以南旱<lb/>
魃為虐米一斛幾千錢又海上用兵纔罷頃復報濵海<lb/>
一二縣没大水矣夫三吳畿輔之地國家財賦所自出<lb/>
也兵荒因仍即民多流離而困苦民多流離而困苦即<lb/>
<pb n="KR4e0220_WYG_003-56b"/>
多作奸觸網不自惜者且夫法者火也火若逸必横焚<lb/>
君得無希上意㫖鍜鍊而不察元元之情乎夫於此葢<lb/>
亦有道焉激濁而揚清者公也虛心而平允者明也殷<lb/>
憂而過計者忠也旁詢而博訪者仁也寧樹怨毋寧市<lb/>
恩寧漏網無寧察淵者直與寛也此數者通儒之全徳<lb/>
哲士之卓犖而老成長厚之慮也故人有疵徳斯天有<lb/>
盭氣寃魄不化乃甘㴻不降非所謂感召自然乎則不<lb/>
可不慎也君行矣君徒欲文無害不失其令名即君向<lb/>
<pb n="KR4e0220_WYG_003-57a"/>
所稱器貴藏才忌露恢恢乎大哉余不能贊其一詞雖<lb/>
余亦終身守之弗失若欲有所建樹光顯於明時余言<lb/>
儻有當焉君第勉之余且時從余鄉吳下人來京師者<lb/>
一一問君政君應令余有所懽呼而起舞進一觴快矣<lb/>
於是君輾然避席曰余不佞安能令君起舞而快然不<lb/>
敢忘子言以羞於我東海陳先生葢君大名人貌稍蒼<lb/>
類古有道長者故其前後所稱言率依於厚余旣與二<lb/>
三兄弟朱君雷君鄒君置酒送之東郭門外而余又鱗<lb/>
<pb n="KR4e0220_WYG_003-57b"/>
次其言及余所告語如此<lb/>
　　贈郡伯長治周公應覲敘<lb/>
今廟堂之上衡量之地往往嘆世無真才夫非無真才<lb/>
也繇無真心焉今夫才也者妙於鼓舞而運於精神通<lb/>
於萬變而起於方寸極於參兩而根於性術大臣用之<lb/>
以格主非定國是剖符綰章之吏用之以和人民奠藩<lb/>
維非夫赤心白意果足以光日月動鬼神貫金石而能<lb/>
耶彼勇任其意氣之所偶激智慮之所偏至於是鋪張<lb/>
<pb n="KR4e0220_WYG_003-58a"/>
揮霍以為博大而卒且虞於踈綢繆櫛剔以為纎密而<lb/>
卒且虞於窒夫其為博大為纎密一時非不亦可以用<lb/>
衆集事而卒且虞於踈與窒則國家之事有受其敝而<lb/>
元元之衆有蒙其殃者而用人者遂以為非才相詬病<lb/>
而不知世未嘗乏才也其真有所移易而精光蔽蝕也<lb/>
辟金之在冶水之在沼鎔鍊澄定之力不至以殽雜其<lb/>
本體而曰安所與利用而養生嗟嗟斯豈通論乎哉吾<lb/>
常郡伯長治周公㝢内所推為才臣者也鄉者東方用<lb/>
<pb n="KR4e0220_WYG_003-58b"/>
兵所調遣無慮數十萬所需餉無慮千萬公用司農郎<lb/>
往給軍興檄書旁午呼吸致變公握籌揮羽飛輓以時<lb/>
民不告勞士不告饑竟以倭殱來守常郡郡外江而内<lb/>
湖為留都屏翰自昔而重所治𨽻邑五俗龎雜有悍而<lb/>
獰有弱而狡是不易馴也富者田連阡陌然困更徭貧<lb/>
者曽不得食糠粃化為㳺手是不易均也豪右奸胥因<lb/>
縁為表裏鄉僻之愚氓噤不敢望天日是不易察也簿<lb/>
書之填委郵傳之往來晝鮮寧晷夕鮮淹漏是不易給<lb/>
<pb n="KR4e0220_WYG_003-59a"/>
也然公為之拔薤鋤莠間行於豪猾而凛凛負霜雪矣<lb/>
䘏貧逹賢多借於幽遐而煦然被青陽矣請托之門杜<lb/>
僥倖之途塞爭奪之風息喧囂之訟平葢公在事甫二<lb/>
嵗許而郡以内清和咸理政局甚博大文法甚纎密而<lb/>
卒不見其踈與窒者則公之為真才文武具足而張弛<lb/>
畢當也而余竊又以窺公之心則真視國如家視民猶<lb/>
子者夏旱不雨農事告瘁公徒跣呼天躬引咎甘霖四<lb/>
濡嵗更大穰境有利臣狐慿狼噬公折其角不左右顧<lb/>
<pb n="KR4e0220_WYG_003-59b"/>
頼上聖明有詔逮治野以胥慶凡此皆公痌瘝惻怛之<lb/>
實悃愊肫懇之素足以格君而格天故國不難反汗天<lb/>
不難消祲其為效若斯之㨗也詎可以聲色之間襲取<lb/>
而倖致也乎不見豐城之寶劍乎置之土中而其紫氣<lb/>
乃上燭乎斗牛物各有其真人才亦然公今以覲行矣<lb/>
朝廷大典章大政令日以壅閼山採水𣙜民間大患害<lb/>
日以醖釀在古阿衡恥撻市辜内溝夫任天下之重堯舜<lb/>
其君民此皆才有大過人者而恥與辜之真心則所以<lb/>
<pb n="KR4e0220_WYG_003-60a"/>
佑世覺民原本也公之才與誠郡中見一斑矣兹行也<lb/>
有如上開便殿延見來朝之諸侯諏以治道信則可以<lb/>
諫一言而悟易也哉吾將與田畯野老拭目而觀之於<lb/>
是公之屬五邑令晏君某等皆良令也而又皆能以公<lb/>
之心從公上京師奉計典吾見主衡量者且嘖嘖稱多<lb/>
才矣<lb/>
　　又贈周公移守蘇州敘<lb/>
吾邦伯長治周公畢正朝還治郡甫三月也而俄奉詔<lb/>
<pb n="KR4e0220_WYG_003-60b"/>
徙守蘇始𣙜議起吾江以南四郡創五關角而立千里<lb/>
之内商船往來慮無不受𣙜者而市肆自質錢外幸以<lb/>
無闌號為安堵一日蘇市中讙傳稅監且下緊令𣙜機<lb/>
絲諸治絲家不勝窘卒罷市謀徙業組工靡所得食則<lb/>
投杼而起可百千人亷營𣙜者主名搏殺之縱火燒薦<lb/>
紳家聲勢慘惡賴前守民所愛也挈兩縣令招諭之百<lb/>
方凡五日而後定而守業以遷去督撫中丞以謂蘇一<lb/>
大都㑹也又亂新戢守安可一日缺且守素非有威望<lb/>
<pb n="KR4e0220_WYG_003-61a"/>
任事為旁郡所信嚮雖擁千騎居上頭不足消反側使<lb/>
長久無事其以常徙蘇便中丞言吏部吏部言上朝奏<lb/>
夕報可於是公之為吾常二年往矣公居官亷所食民<lb/>
間一水其治務飭綱紀厲風采訟庭肅清鄉者他稅監<lb/>
嘗越江而𣙜於吾土地公折其角不左右顧嵗亢旱公<lb/>
菲屨徒歩以禱卒獲甘㴻以有嘉榖凡公之斤斧恒信<lb/>
於奸胥名豪而其所袵席恒在於窮簷豐蔀公之彊執<lb/>
即不肯朘下阿上而其精誠至以人而格天常之民願<lb/>
<pb n="KR4e0220_WYG_003-61b"/>
長有公不啻嬰兒之戀慈母也而中道以徙父老子弟<lb/>
狂走叫呼郡之名股肱等耳而今者乃奪常予蘇為奪<lb/>
者重耶為予者重耶縣官誠重蘇誠才公可急使猝不<lb/>
幸他郡復見告復移公莅他郡耶涕泣滿車下不得反<lb/>
余觧之曰是夫一隅之見而非通方之觀也夫重蘇所<lb/>
以重常也常安得私公國家北都燕畿以吾江南為外<lb/>
府四郡碁置山水相錯如繡惟是蘇與常接壤時平則<lb/>
肩摩世難則膚剥辟若一家然是其為同室而不第為<lb/>
<pb n="KR4e0220_WYG_003-62a"/>
鄉隣明矣在漢渤海廢亂龔少卿至起徒中馳傳以往<lb/>
公自常移蘇不越宿而受事先撫所治金閶萬家釋燕<lb/>
雀處堂之危而貽虎豹在山之安夫一城安則百城俱<lb/>
安中丞為此方計長久果無便於此者重蘇乃以重常<lb/>
而亦以為朝廷重根本也常安得獨私公雖然公亦以<lb/>
常之治治蘇耶百仭之山而跛羊牧其上陵夷故也民<lb/>
之無聊快於一擊誰為厲階有執其咎然已太逞矣人<lb/>
主在宥不即夷戮蘇民動輒梗王法顧如三尺何夫弛<lb/>
<pb n="KR4e0220_WYG_003-62b"/>
張公所審也竭澤而漁明年無魚頃大農新被㫖飛檄<lb/>
督積逋有司一切停俸至嚴切矣蘇財賦當天下半以<lb/>
十五六年旱澇之所寛假而一朝見攫括椎骨及髓閭<lb/>
左安所托命懼又階之厲也夫緩急公所操也波流茅<lb/>
靡俗之壊比郡然矣而蘇為甚毋論襲驕好奢所從來<lb/>
久彼其揺筆填詞轉喉諧聲調笑譏切優孟之態雖文<lb/>
士不耻為焉流風相嬗家濡而户染蓋有識者不憂亂<lb/>
民而憂澆俗斯其慮逺矣二千石民之師帥有如勵精<lb/>
<pb n="KR4e0220_WYG_003-63a"/>
圗治相與移易誠非可以聲色猛厲而禁也語有之王<lb/>
道本於誠意公誠與才合政與誠合備善諸法矣即易<lb/>
地而守易民而治道化其興乎故以公為之常亦治蘇<lb/>
亦治然公治常而未見常之易也則公之眷然於常將<lb/>
有甚於常民之戀公而欲私公也哉言旣父老子弟憮<lb/>
然㑹公之屬五縣令聞余言也而亦色怡蹶而起曰公毋<lb/>
忘常民而忘我綰綬吏乎詩不云乎徳音孔昭請次第<lb/>
書之持以贈公庶幾終禀式而寡過乎<lb/>
<pb n="KR4e0220_WYG_003-63b"/>
　　贈郡司理光化韓公應召入朝敘<lb/>
吾常郡理楚光化篸嶺韓公以進士理常之五年吏部<lb/>
推擇天下郡理邑令治行尤異可給事御史選者以名<lb/>
聞凡若干人公名在第二蓋極選也疏屢上不報㑹今<lb/>
年六月當復開進士選選曹無所從得缺則别為疏取<lb/>
㫖檄公等詣闕需次而以其缺予選人於是公脂車行<lb/>
矣余惟朝廷天下國家之事惟宰相得而行之惟言官<lb/>
得而言之故言官之重與宰相等國家設内閣預機務<lb/>
<pb n="KR4e0220_WYG_003-64a"/>
比於宰相其政事分𨽻六卿而給事主封駁御史職廵<lb/>
行惟是糾正奸弊彈劾官邪並得非時露章靡所避蓋<lb/>
其重如此顧兹選輟弗行浸尋十年往矣額員大半虛<lb/>
班序落落如晨星遣者及瓜時不代亦言路一厄㑹也<lb/>
前是諸署曹郎銜召者主爵者亟請改選支匱乏牘無<lb/>
慮數十上而上弗許風塵蕭瑟索米長安市良苦士大<lb/>
夫則望九閽而疑豈其便𣙜利而忌直諌乎哉毋鯨波<lb/>
東靖狼穴西蕩藐天下事無足為者而弁髦此官耶余<lb/>
<pb n="KR4e0220_WYG_003-64b"/>
竊明其不然夫上嚴主也而實寛主也𣙜事起毋論臺<lb/>
省凡郎吏具得奮其筆舌以爭激辭狂論有儕輩所不<lb/>
忍受者而一切穆然優容之東西之役何嘗不公聽旁<lb/>
採以收成效而弁髦為故夫疑者誤也不見近置相乎<lb/>
夢且卜久之一日而下制麻舊輔新參同升並命煜乎<lb/>
追古重華五臣之數嘻盛矣今夫重宰相即未有不重<lb/>
言官者俄而下明詔其以前後所召入郡邑吏博掄妙<lb/>
簡備列耳目固知皁嚢白簡白馬青騘朝著出入相望<lb/>
<pb n="KR4e0220_WYG_003-65a"/>
為輦轂下曠儀榮觀也公今行矣尋以言為職矣國家<lb/>
幸無事宫闈輯睦儲副尊安非有鄉者不必然之虞城<lb/>
社修飭臺閣同協非有巨奸伏慝蟠據而竊玩之患殊<lb/>
庭解約留孽剪芽非有烽燧之警羽檄之交海内所扼<lb/>
腕獨閼政不即决𣙜使不即撤逐臣不即還為鬱鬱耳<lb/>
斯其象為否為蠱非夫救時君子所為戒苞桑而利渉<lb/>
川之日哉譬之人身然病不在肢體而在腹心不治將<lb/>
深善療者毋急攻毋泛投精心察脉案其病所在而施<lb/>
<pb n="KR4e0220_WYG_003-65b"/>
砭焉砭與病相中而否以通蠱以平矣公國之盧扁也<lb/>
語有之理天下者視理身又曰天下者一郡之積也昔<lb/>
于定國為郡决曹徴入為御史好直諌卒至廷尉丞相<lb/>
封侯漢業光焉吕夷簡推絳州用文穆薦召拜侍從多<lb/>
所陳對後竟為名相宋室之乂安賴之公之理吾常亷<lb/>
平不苛單辭疑法應手立斷其精神力量可以綜數官<lb/>
而不欲越職守以見竒其才望標格可以司百吏而不<lb/>
壓寮寀以示異蓋遺直之遐軌而公輔之逺器也夫以<lb/>
<pb n="KR4e0220_WYG_003-66a"/>
其哀鰥寡重民命之真心用以感格人主何誠意不孚<lb/>
以平亭剖判敬獄慎讞之素用以䂓切大政何窽㑹不<lb/>
中信而後諌擇而後言如龜决䇿如矢破的上至神聖<lb/>
所以轉圜更絃一反其疵國病民曠官遺士之舊以還<lb/>
太平有道之隆者寧俟覽之畢哉異日者海内翕然傳<lb/>
誦鑾坡栢臺之間有以片言悟陛下者非他人必公也<lb/>
是休否幹蠱其功果在言路而言路之果為國家重也<lb/>
其亦以公而重也夫於是公之屬若吾錫林君某而下<lb/>
<pb n="KR4e0220_WYG_003-66b"/>
揖而曰公必為言路重子之言亦庶幾為公重余謝不<lb/>
敏遂書以贈<lb/>
　　送李參軍還壽陽敘<lb/>
龍池李參軍者淮南壽陽人也參軍長公鴻臚君孝嘗<lb/>
割股愈母疾名聞搢紳間余習鴻臚因并習參軍云李<lb/>
之先燕人簪纓文墨纍纍未嘗絶至其在壽陽則自參<lb/>
軍尊人小山翁用計然氏言以貲雄里中而又倜儻好<lb/>
義凶年出粟活饑人數百人於是壽陽李赫淮南淮南<lb/>
<pb n="KR4e0220_WYG_003-67a"/>
人誦李氏義無窮焉參軍少時亦嘗從其兄業舉子即<lb/>
折節讀舉子書聲琅琅徹户外諸誦李氏義者輙謂天<lb/>
昌李氏後乎必且在參軍參軍三上有司弗利則從洪<lb/>
濤中買舟楫濟人以無忘先尊人之徳人幾溺而活者<lb/>
又不可勝數參軍有大志状貌魁碩不與人羣抵掌論<lb/>
天下事無不中肯窽既弗利舉子乃蹶然起曰丈夫束<lb/>
髮受書而必以科名顯耶夫亦卑卑也乎夫干將莫邪<lb/>
不試則人莫覩其利矣鸞鳳伏於樊籠則人莫覩其竒<lb/>
<pb n="KR4e0220_WYG_003-67b"/>
矣且夫蕭相國勛庸犖犖不嘗為主吏掾哉遂入京師<lb/>
就吏部辟為掾史客有勸之者爾代以文學興胡刀筆<lb/>
之為不聽卒就掾史居無何又蹶然起曰夫夜光之璧<lb/>
無因而至前則人按劍視之鴻鵠志在千里一枝假息<lb/>
耳余安能懐璧而見疑而不千里也余亦丈夫耳安能<lb/>
碌碌執簿書奔走於顯者之前哉復如例乞為京衞參<lb/>
軍蹔歸壽陽嗟乎如參軍者將有大施於世焉士亦胡<lb/>
可以皮相也時其子太學生以言余余為之序曰余經<lb/>
<pb n="KR4e0220_WYG_003-68a"/>
淮南蓋嘗登八公山下視壽陽南引荆州東連三吳北<lb/>
接梁宋西援陳許其地外有江湖之阻内保淮淝之固<lb/>
其利金石皮革苞木管竹其俗尚氣力多勇悍其人習<lb/>
戰爭貴詐偽而李氏乃隆然以孝義聞也此豈其性然<lb/>
耶又何其萃於一門也且古稱一命之士苟存乎愛物<lb/>
於人必有所濟則參軍布衣時業以濟人洪濤中今且<lb/>
參戈幕贊佐謀畫又其位將日以寖顯其所濟人又安<lb/>
能以限量乎夫天道恢恢豈不大哉太學君褎然起聲<lb/>
<pb n="KR4e0220_WYG_003-68b"/>
矣<lb/>
　　贈邑大夫濳江柴侯應覲敘<lb/>
竊嘗覽古今之變考論吏治得失之林則知政者由俗<lb/>
者也所以為政者由人者也蓋俗之嬗也久矣雖甚良<lb/>
吏馭於程墨牽於文法其勢不能避而之乎一切之外<lb/>
以與世抗而獨不能俛而處乎一切之内以為世役賈<lb/>
子之言曰移風易俗使天下囬心而嚮道其本不在簿<lb/>
書㑹期之間夫居今之世由今之俗假令簿書㑹期悉<lb/>
<pb n="KR4e0220_WYG_003-69a"/>
屏弗用上何以攝下下何以應上上下不相攝應亦必<lb/>
不可為治然而曰其本不在也則何適為本儒者言刑<lb/>
罰必言教化言催科必言撫字言周官之法度必言關<lb/>
雎麟趾之意夫以關雎麟趾之意行周官之法度此太<lb/>
和在成周宇宙間至今稱不衰也明興吏治凡數易大<lb/>
抵始乎悃愊卒乎巧獧始乎安簡卒乎煩碎始乎寛大<lb/>
卒乎武猛迄今極矣余涉世淺及事邑大夫前後不過<lb/>
六七公其人往往而賢然其於節文寛猛之間一何難<lb/>
<pb n="KR4e0220_WYG_003-69b"/>
兼也而今大夫潛江柴侯實交余間語余曰夫錫江左<lb/>
大縣也上供之金錢亡慮若干萬四垂之氓挾睚眦相<lb/>
讐恨者訟庭為滿冠蓋之客項背望於郊使吾師曲逆<lb/>
飲醇酒不事事乎慮難為上毛舉鷙擊好為小辨師趙<lb/>
張慮難為下吾兢兢憂其職有如儌天之幸吏民相守<lb/>
奉法共臻於和平吾稱塞過半矣余拱手起謝曰甚善<lb/>
侯斯言闔邑元元之福也而余退而瞷侯行事戴星秉<lb/>
燭以為營朱絲玉壺以為操鸞鳳騶虞以為象敲扑未<lb/>
<pb n="KR4e0220_WYG_003-70a"/>
嘗弛也要以抶惰懲奸非用飾怒租賦未嘗不督也為<lb/>
調緩急酌程限以輸匪用最課厨傳未嘗不謹視也所<lb/>
藉手成禮匪用媒譽衣冠之族不幸扞文網未嘗不批<lb/>
擊也蹙額腐心不得已而後當之法匪用博名其於下<lb/>
不為廪廪見嚴不為煦煦見徳而下悅其於上不為矯<lb/>
矯見異不為翕翕見容而上亦悦朞月之間吏民斂手<lb/>
相戒一禀於恒度毋或㝠頑累侯仁明其年秋暴風禾<lb/>
穂吹為空一雨復實老農傳為異卒以有嵗侯之果能<lb/>
<pb n="KR4e0220_WYG_003-70b"/>
以其邑共臻於和平如此昔單父彈琴不下堂而治中<lb/>
牟馴雊雉童子有仁心今夫五音七絃何適於治本之<lb/>
心和而聲和也人鳥適相習何為異本之政和而民物<lb/>
亦和也侯孳孳務得民和爰洽鴻化遽感嘉瑞余以此<lb/>
乃嘆古今人不必相逺簿書㑹期不必悉屏弗用為之<lb/>
有本末行之有名實耳侯今且用職事如京師朝明年<lb/>
矣朝廷之政亦凡數易矣不務行誼而務意氣不競職<lb/>
業而競議論不尚長厚而尚陵轢迄於今亦已極矣侯<lb/>
<pb n="KR4e0220_WYG_003-71a"/>
今日奉計之吏他日弼違之儲也今日製錦之效他日<lb/>
補衮之模也南北交警士鼓噪於庭太倉無見糧上宵<lb/>
衣拊髀勞於周宣侯朝集之暇試㳺心寓目周廬交㦸<lb/>
之旁主徳軍情官常士尚儻亦有慨於中乎則何長計<lb/>
便畫令朝野蒸蒸並臻和平之福哉杞人之憂天亟矣<lb/>
侯還幸為我終言之是行也侯之寮丞王某劉某簿黄<lb/>
某尉黄某皆精其職佐侯以和其民而有惠於余邑者<lb/>
也徴余言納行李於是乎言<lb/>
<pb n="KR4e0220_WYG_003-71b"/>
　　賀邑侯趙公考績蒙恩敘<lb/>
邑父母粤新㑹趙侯來令吾邑之三年政化醲洽績用<lb/>
有成兩臺使者以最書聞上下其書冢宰冢宰屬考功<lb/>
氏按六條序其伐以上上曰此佳吏也其令司封氏予<lb/>
恩如制於是侯拜有貤典逮厥所生龍章垂天煌煌乎<lb/>
寵矣邑之搢紳大夫席宇下久觀成際美交臂相慶爰<lb/>
聚族而謀所為賀者而授簡於臯余旣納簡書則揖而<lb/>
前曰兹役也微諸大夫儼然命之臯固將勉焉雖然願<lb/>
<pb n="KR4e0220_WYG_003-72a"/>
諸大夫之先有言也時則有若大官丞典屬國上林令<lb/>
之屬言曰㝢縣繡錯令長碁置孰是恩貤匪薦曷畀侯<lb/>
名剡馳何第十餘乃孚憲令有成贊書於都哉是孝子<lb/>
之至榮也敢以為侯賀則又有秘書内史尚書郎之屬<lb/>
言曰北山閔勞靡事弗為羔羊自公退食委蛇侯太勤<lb/>
止將謁帝所珮環從容以燕以處於都哉是勞臣之極<lb/>
愉也敢以為侯賀則又有藩臬大吏郡太守之屬言曰<lb/>
鸞鳳枳棘大夫百里由人適國足下伊始侯之勲名如<lb/>
<pb n="KR4e0220_WYG_003-72b"/>
日斯升殿邦扞圉以罔不勝於都哉是才臣之鴻畧也<lb/>
敢以為侯賀則又有中丞冏伯給事御史之屬言曰有<lb/>
釋製錦補衮是工有翔雙鳬去而乗驄侯徴不逺徃作<lb/>
耳目批鱗攬轡為宗社福於都哉是貞士之上猷也敢<lb/>
以為侯賀言旣余復揖而前曰善諸大夫之為侯賀也<lb/>
以忠孝相慕悅而以公卿臺諌之業相期勉備矣無以<lb/>
益矣乃余竊有窺侯之心今夫渡虎反火至卓詭也而<lb/>
𢎞農託諸偶然化刀劍為牛犢條教甚設而渤海以歸<lb/>
<pb n="KR4e0220_WYG_003-73a"/>
諸聖徳彼皆有殊尤絶迹不以自多而惟是尊主芘民<lb/>
之為兢兢故足述也侯之心亦若是斯焉已錫大縣也<lb/>
貨之所流而賔客徃來之所經其賦額在一郡視他縣<lb/>
甲而逋負亦最夥其衣冠文獻不乏而奸宄亦實繁其<lb/>
民媮衣羙食相詡為富饒而閭閻鮮終歳之積街市鮮<lb/>
終日之積侯來為令批郤導窽一切迎刃而解追呼非<lb/>
驛騷也課往往為諸縣最矣鉤距未行也而奸人屏息<lb/>
奪魄矣厨傳非餙也而過客得意去矣興罷因其俗威<lb/>
<pb n="KR4e0220_WYG_003-73b"/>
懐因其人操縱因其時葢自侯任事以來獄訟減少盗<lb/>
賊衰止其效乃至雨暘時若順成大有盛矣而余察侯<lb/>
之色方且穆然而深維惕然而若有憂豐寧而虞旱澇<lb/>
承平而慮兵革盱衡簷蔀之逺而凝神几席之近程功<lb/>
一日之暫而算效百年之久履滿而懼居成而勿怠深<lb/>
乎深乎侯其有𢎞農渤海之心乎然又有本矣侯所産<lb/>
固吾先朝理學大儒白沙先生之鄉矣其精可以治身<lb/>
其緒餘可以治天下國家門牆里閈侯聞道意不啻耳<lb/>
<pb n="KR4e0220_WYG_003-74a"/>
接焉吾夫子不云乎君子學道則愛人侯學而後從政<lb/>
其精神作用深心極思卓乎有出俗吏刀筆筐篋之上<lb/>
有以也夫不伐不矜公孫碩膚即相臣之體段於斯具<lb/>
矣又何暇與𢎞農渤海量功較徳乎哉公具臺諌之業<lb/>
余不以為侯賀而且將為國家賀得人也於是諸大夫<lb/>
乃復前曰吾儕覩侯之貌而未覩侯之心悉其政而未<lb/>
悉其學也子言則誠備矣無以益矣余敬謝不敏遂次<lb/>
第書之為敘<lb/>
<pb n="KR4e0220_WYG_003-74b"/>
　　又贈<lb/>
治國猶治室也有棟梁之用有榱桷之用榱桷所以為<lb/>
容而非所以荷重肩鉅也不待盈尋合抱而用已足矣<lb/>
有棟梁扵此工師受而施諸朝廟之上法日月象河漢<lb/>
其為用若斯之重且鉅也非夫鄧林之植豫章之産胡<lb/>
以運斤斧而勝任者乎夫非獨木也人才亦然顧世之<lb/>
所謂才者大都𤨏屑苛細擢髮而<graphic n="KR0808" url="https://raw.githubusercontent.com/kanripo/KR-Gaiji/master/images/KR0808.png" mimeType="image/png"/>數米而炊以示㨗<lb/>
給彼其於事非不亦<graphic n="KR0832" url="https://raw.githubusercontent.com/kanripo/KR-Gaiji/master/images/KR0832.png" mimeType="image/png"/>然號小治辦而望以决疑勘難<lb/>
<pb n="KR4e0220_WYG_003-75a"/>
持危定傾之效譬以筳撞鐘必無幸矣夫惟明主察相<lb/>
程其材品衡其職業使小大各得其職各盡其用故豪<lb/>
傑咸臻而治效大光然而髙才異能之士即未有不穎<lb/>
脱縣令者也吾父母粤新㑹趙侯來令吾邑三年矣邑<lb/>
於江以南為浩穰案牘闐委吏鱗次受署不丙夜不罷<lb/>
而侯手披舌决大事斧斷小事刃解案空若濯矣邑故<lb/>
孔道也冠蓋之客項背相望侯於厨傳無飭供無貶節<lb/>
取成禮以應而客皆以侯親已得意去矣縣官督宿逋<lb/>
<pb n="KR4e0220_WYG_003-75b"/>
甚急自監司以下停俸待罪而侯為調停損益上姑以<lb/>
塞嚴譴而下以蘇疲民民用不病賦亦及額矣稅使出<lb/>
而邑有利官闤闠驛騷侯陽為好遇之者而隂掣其肘<lb/>
使不得横市以不易肆官亦捲空槖跳矣戴星為其勤<lb/>
而不以期㑹見能飲水為其清而不以谿刻見亷物之<lb/>
情偽户口之虛實若察淵觀火而不以鉤距見竒暴强<lb/>
斂迹嚚訟惕息而不以拔薤見勇葢自侯任事以來桴<lb/>
鼔不晝擊鈴柝不夜警雨暘均調嵗則大豐長老鼔腹<lb/>
<pb n="KR4e0220_WYG_003-76a"/>
相慶以為百年所未有侯之績蔚乎茂矣嗟乎吏治之<lb/>
難也苟且日月一切鹵莽則草盛而多穢慘刻决裂倚<lb/>
法以削則苗傷為吏弱亦病强亦病侯不兢不絿治歸<lb/>
乎平明其心志通乎民而其精神乃若通乎天此豈可<lb/>
以襲取倖致哉本之侯聰明强力有過人者顧一切屏<lb/>
弗用而獨以其真實之心布而為精詳博大之政故惠<lb/>
澤流而孚格神也兹之謂誠與才合其才乃大也雖然<lb/>
古記有之天下無害災雖有賢聖無所施才以予觀今<lb/>
<pb n="KR4e0220_WYG_003-76b"/>
之時星孛山移蜀氛閩警一時見告惟是宣索不省減<lb/>
而搜括日聞杞憂嫠恤有識同嘆夫亦才臣志士感慨<lb/>
振奮之秋也侯之才業於治邑有一斑矣上亦旣嘉侯<lb/>
之能而下書褒揚之矣按考功法令治行尤異得非次<lb/>
徵入朝備耳目之選其謀議當上意者往往去為公卿<lb/>
侯其遂徴乎且得以其素所蓄積者進而參廟堂之畫<lb/>
所謂决疑勘難持危定傾行於侯乎寄棟梁之用詎與<lb/>
斤斤効榱桷者同乎哉侯之來也余忝題才之地實與<lb/>
<pb n="KR4e0220_WYG_003-77a"/>
於選掄今廢矣幸獲覩侯之成以為愉快有如藉侯之<lb/>
靈不即填溝壑尚將與田畯甿叟見荷重肩鉅為國家<lb/>
支此大厦也侯之僚蓋君等欣遘盛美丐余言為賀余<lb/>
不敏遂敘而歸之如此<lb/>
　　贈邑父母漳浦林侯奏最敘<lb/>
太史公之傳循吏也而曰奉法循理亦可以為治何必<lb/>
威嚴哉世儒不深惟其指又不考論孫叔敖諸賢所以<lb/>
當官治民之實猥云毋嚴第用寛治矣嗟乎是釋銜轡<lb/>
<pb n="KR4e0220_WYG_003-77b"/>
可以御馬而廢芸茇可以服田也且得名良御與良農<lb/>
乎哉夫理者天而已矣法則朝廷所與官民共守之者<lb/>
也人臣終日行不離理法離之則百隳而謗隨合之則<lb/>
百成而頌興今夫天日月星辰風雨露雷安軌順度各<lb/>
得其序而四時行焉百物生焉不然而稍一<graphic n="KR0979" url="https://raw.githubusercontent.com/kanripo/KR-Gaiji/master/images/KR0979.png" mimeType="image/png"/>盭説者<lb/>
且辱之亢為妖為眚為滛而不勝憾何則天羣物之祖<lb/>
也六氣有自然而推遷有當然雖天亦不得而違也違<lb/>
所以憾也郎吏者上應列宿而下宰黔庻其治宜象天<lb/>
<pb n="KR4e0220_WYG_003-78a"/>
象天宜奉法法輔理而立理麗法而行不可得而輕重<lb/>
増減者也故吏治純用嚴過純用寛亦過無嚴無寛就<lb/>
理與法為權衡以集事而芘民即古循吏何以加兹漳<lb/>
浦林侯之為吾錫也有年所矣錫故巖邑財貨之所流<lb/>
而賔客往來之所經其賦額在一郡視他邑甲而逋累<lb/>
亦最夥其衣冠文獻不乏而奸宄亦日繁其民媮衣美<lb/>
食相詡為富饒而閭閻鮮終嵗之積街市鮮終日之積<lb/>
是甚不易治也侯盛年髙第綰銅墨受事其聰明才力<lb/>
<pb n="KR4e0220_WYG_003-78b"/>
心思智慮何所不聽覩不周浹而惟是理與法為兢兢<lb/>
按籍而催科披牘而剸割擁蓋逢迎盱衡而勞來大都<lb/>
因民而導因俗而勸因事而裁因物而應期於聚民欲<lb/>
美俗化中事窽稱物情而止譬醫師之以標本為緩急<lb/>
而不自為方也譬衣之於燠寒食之於飽饑而不自為<lb/>
節也故追呼非驛騷而課往往為諸邑最矣厨傳非飭<lb/>
也而過客得意去矣鉤距非設也而銖兩之奸畢照矣<lb/>
拔薤非行也而豪有力者屏息奪魄矣言若不出口而<lb/>
<pb n="KR4e0220_WYG_003-79a"/>
理所在蘇張不能奪身若不勝衣而法所在賁育不能<lb/>
奪士若民始而咋舌終而輸心其效乃至獄訟希簡賊<lb/>
盗衰止蓋藏多有户口蕃息嵗間一告旱而侯心棘歩<lb/>
禱卒以克穰天人響答嘉祉鬯遂以余觀民間融融熙<lb/>
熙以遊以嬉度無不㳺於化日臨於福星披拂於和風<lb/>
甘雨不復知世固有身為災沴以殃其民者也不亦休<lb/>
有成績乎哉蓋侯為人不立城府不習機械獨以其一<lb/>
片真實心提以示若民而潔操峻節皭然無兩真若竊<lb/>
<pb n="KR4e0220_WYG_003-79b"/>
脂之於榖騶虞之於肉自其性所不欲耳是天之不貳<lb/>
不滓以為髙明無窮者也雖然厥亦有本矣侯之尊人<lb/>
方伯公海内所推為貞臣㢘吏者也頃者即家起長藩<lb/>
臬兩粤譽望綦重侯筮仕已能禆素風揚其家聲父子<lb/>
能擅美史乗乎何啻以奉法循理軼迹孫叔敖諸循吏<lb/>
而已主上神聖絃轍業漸更而闢門側席之思亦漸以<lb/>
亟有如一日沛然下明詔用給事御史徴侯而以卿亞<lb/>
處方伯公赤墀文石之班周公拜於前魯公拜於後同<lb/>
<pb n="KR4e0220_WYG_003-80a"/>
日荷恩寵為聖朝盛事忠貞清白世以益篤以佐國家<lb/>
太平萬年之業者可勝道哉侯之僚馬君輩以侯最謁<lb/>
余文以贈而余惰不以時執役又不欲以贋本相冒蓋<lb/>
積日月而後復之如此而不自知其言之終無當於公<lb/>
也則余滋愧且懼云<lb/>
　　贈雷大將軍考績蒙恩敘<lb/>
上登極旣三年而大將軍雷公守三鎮業九年所勞苦<lb/>
矣大司馬獻其績於朝上以為能詔晉大都督鎮守如<lb/>
<pb n="KR4e0220_WYG_003-80b"/>
故所為褒賞甚具於是雷將軍功顯於塞下夫世嘗說<lb/>
天下安注意相天下危注意將此非通言也夫安不得<lb/>
忘危而守不得忘戰古者天子遣大將築壇而拜之跪<lb/>
而推轂曰閫以内寡人制之閫以外將軍制之漢文帝<lb/>
入細栁軍馬不得馳驅至式車中使人稱謝而去蓋其<lb/>
重如此然當是時匈奴大寇邊挾其人馬之衆物力之<lb/>
盛夷滅月氏奄有樓蘭以要中國而漢之君臣怵於白<lb/>
登之圍俛首屈意約為婚姻所遣將聊以備胡不月餘<lb/>
<pb n="KR4e0220_WYG_003-81a"/>
皆罷而天子動色羣臣驚恐明大將威不輕用也今天<lb/>
下文教翔洽九邊晏如悖亂之孽歸命而授首驍雄之<lb/>
桀欵關而求貢將休於垣士飽於伍大將軍信才勇第<lb/>
輕裘緩帶無所用其撻伐報國之心而上不出殿廷特<lb/>
加將軍功錫之異數可不謂難焉惡覩所謂安危將相<lb/>
云也夫天下無害菑雖有聖人無所施才上下和同雖<lb/>
有賢者無所施功言貴時也猿臂之子身經七十餘戰<lb/>
號為飛將而竟亦以不侯人主嘆之曰嗟乎子不遇時<lb/>
<pb n="KR4e0220_WYG_003-81b"/>
夫雷將軍守在千里之外暴露行間非有肺腑之親左<lb/>
右之譽徒以積資累級當廟堂之意結特逹之知有如<lb/>
異日一得當單于即驅之漠北俘其名王歸勒銘於燕<lb/>
然取封侯事如反掌安所誇詡今日乎然而將軍願之<lb/>
乎否也今夫褒忠奬義不惜通侯之印不難百里之賞<lb/>
者哲后之軌也蘄衛社稷不蘄見竒蘄安邊疆不蘄儌<lb/>
爵者國士之概也某不佞聞之雷將軍自其為小吏時<lb/>
年少耳威名逺略顧已殷殷起關塞間洎其建大將旗<lb/>
<pb n="KR4e0220_WYG_003-82a"/>
敭歴三鎮善以少擊衆前後所獲千餘級敵莫能當語<lb/>
具在部使者奏牘中蓋不佞槖筆立館下考覽先朝時<lb/>
事習之甚而間從邊人言將軍長者終日欽欽無所怠<lb/>
即如今業與敵平嵗嵗互市以為常邊塵不驚朔方無<lb/>
事而公顧深憂過計明烽火謹間諜繕城堡利器械惟<lb/>
恐敵一旦渝盟貽朝廷憂嗟乎藉第令人人為將如將<lb/>
軍上豈有憂哉某不佞故知將軍之志不務勝敵而務<lb/>
安邊不先爵禄而先君國雖古頗牧不賢於將軍矣人<lb/>
<pb n="KR4e0220_WYG_003-82b"/>
亦有言關西將關東相將軍關以西人也則其天性然<lb/>
乎善乎太史公云如欲成事業寧九州興聖統惟在擇<lb/>
任將相哉惟在擇任將相哉<lb/>
　　沈飛霞梅花分咏詩敘<lb/>
梅花宜荒落之濵蕭閒之野絶類清癯山澤之夫則風<lb/>
人韻士在在為之推轂焉然花之所在即境生情多傳<lb/>
麗藻若梁簡文之苑何遜之官舍孔中丘之雪裏杜甫<lb/>
之江頭張九齡之庭陸凱之驛錢起之山路是皆嚼芳<lb/>
<pb n="KR4e0220_WYG_003-83a"/>
咀華於縹囊者耶自宋元以下詩格稍卑若蘇文忠賞<lb/>
林君復之七言趙文敏書馮子振之百首論安老衲從<lb/>
而和焉國初王太史先生逹善又賞次其韻前輩品其<lb/>
神㨗固未嘗標題成咏也比得沈山人分詠詩雖不滿<lb/>
百凡地之宜花冥搜殆盡而復原題立評辭理俱妙譬<lb/>
之名畫又類顧長康寫照云余因憶吳中𤣥墓山見巖<lb/>
崖村塢之花瓏璁萬樹其髙下揜映横斜莫狀余得逶<lb/>
迤澗道壺榼命隨香風舉袖墜雪飄衣如行仙嶠中嘗<lb/>
<pb n="KR4e0220_WYG_003-83b"/>
謂王恭鶴氅何得獨號仙人耶兹覧山人詩以一披巻<lb/>
應接不暇無復詡前㳺之勝矣而山人㳺躅未廣好讀<lb/>
書多得之渉獵中人初鮮窺其藴藉余獨憐山人簡澹<lb/>
不濫梅花為偶花孤潔而有神快山人為知已耶嗟彼<lb/>
羅浮生酒人也濫與花而偕名山人詞人負儁逸之姿<lb/>
苦心篇什千古馳驅名决不在隂何下已山人授簡以<lb/>
余暱山人疇昔與梅花亦有舊是兩不當棄而竟序之使<lb/>
知梅花之足尚又不翅為風塵表物也<lb/>
<pb n="KR4e0220_WYG_003-84a"/>
　壽敘<lb/>
　　奉壽累封一品王母吳太夫人八十敘<lb/>
今元輔王公當國之十年其母呉太夫人開八袠夏五<lb/>
月十有三日其誕辰公卿列侯而下交臂上壽而公故<lb/>
簡嚴門清如水束脯斗醴之獻望而弗敢納也吾吳中<lb/>
大夫士之仕輦轂者竊比於族屬子姓謀相與羅拜堂<lb/>
下以祝而屬繼臯使修詞繼臯聞之河海所以成其大<lb/>
崑崙之輸也星辰所以成其髙曜靈之起也自古良弼<lb/>
<pb n="KR4e0220_WYG_003-84b"/>
察相執衡運物身不見智名勇功而宗社安若泰山疆<lb/>
埸鞏於覆盂則亦有源源本本蓋政調於揆席之上化<lb/>
基乎寢門之内若太夫人非歟始太夫人佐贈宫保愛<lb/>
荆公庀家政也而終乃就相舍勅公宰國政令妻壽母<lb/>
一身而兼焉廼吾獨觀公之出處而知微公無以廣聖<lb/>
孝錫類於天下微太夫人無以作公忠和寧其國家公<lb/>
為相而享完名耀鴻業則太夫人之為也方公之領詞<lb/>
林也而柄臣据威權彝倫常弗省公隠然以其身去就<lb/>
<pb n="KR4e0220_WYG_003-85a"/>
為海内輕重省覲一行如㳺龍矯鳳行天而翔雲天下<lb/>
固量公之處教士大夫有親也不数年而上察於人情<lb/>
夢卜之同馳相麻田間馳大行人敦促就道榮觀盛事<lb/>
今昔無兩公不俟駕第御板輿以來天下又量公之出<lb/>
教士大夫有君也而其後太夫人一日而思鄉園則歸<lb/>
公一日而思太夫人則又歸婁水之東殆將終焉上憫<lb/>
憐其意手詔公亟奉卿母詣北闕無久困我詔凡十數<lb/>
下敦促之使冠蓋相望於路公於是再入相首端揆一<lb/>
<pb n="KR4e0220_WYG_003-85b"/>
年之間卒以外定劻勷而内定基本然則公之出處太<lb/>
夫人之為也夫人主躬秉孝徳推心臣庻不皇之詩良<lb/>
不聞於行役至如超然降辭動稱卿母曲體隆眷安車<lb/>
導養循宫帷寢膳之適悉晨昏定省之隱此豈可望於<lb/>
君臣間者哉菽水鼎釡詎謂乏娛身直為輔弼重臣而<lb/>
不失萊綵之奉黼扆然其信家邦陶其化機務不窒於<lb/>
朝私情得展於室人間母子亦罕覩矣史稱張齊賢拜<lb/>
中書門下平章軍國其母孫且八十餘太宗優詔存問<lb/>
<pb n="KR4e0220_WYG_003-86a"/>
薦紳艷其榮公自登鉉路位上相上尊禮之如嚴師太<lb/>
夫人懿淑嘉於五位恩華發乎至慈正不數廻班候起<lb/>
居故事何言存問具體貌也太夫人其可謂斂箕疇之<lb/>
全得天人之備壽固所自有者矣然吾聞太夫人意念<lb/>
深大雖貴寵已極一切無所芬華夙夜勞苦公老人恃<lb/>
粥毋我深念其惟披赤誠以格上布公讜以鎮下無動<lb/>
於意氣無炫於聲跡苦心造膝事定而不見功微言密<lb/>
籌中外隂受其福而不知徳蓋公之為政也如河海之<lb/>
<pb n="KR4e0220_WYG_003-86b"/>
行於大地而萬物以潤也如星辰之運於中天而四序<lb/>
以正也太夫人之發源而授精也則所謂不竭之淵而<lb/>
元氣之司也是烏可尋常算數計哉世之言積功滿百<lb/>
子孫必仙積功滿千其身必仙太夫人之後業有得道<lb/>
冲舉仙去者蓬萊方丈近在房闥繇斯以觀太夫人之<lb/>
積厚矣於道深矣繼臯又何能為詞倘獲因諸大夫士<lb/>
而觴也則酌而言曰惟天子能導其臣以養惟太夫人<lb/>
能成其子以忠若作酒醴若作和羮天子萬年三壽作<lb/>
<pb n="KR4e0220_WYG_003-87a"/>
朋惟太夫人之功則又酌曰孰使野無癘札孰使俗有<lb/>
雍熈騰百川而雨天下鼓元和而鑄大鑪萬民之壽相<lb/>
君之調燮太夫人之緒餘則又酌曰彼蹁躚者衮衣繡<lb/>
裳彼吐納者玉液瑶觴馭金母於西華徵桃實於東方<lb/>
是為太夫人之壽後天而老調三光諸大夫士忻然而<lb/>
解頥也爰授諸簡以後所稱為太夫人賀以前所稱為<lb/>
天下國家慶也<lb/>
　　壽祝太君邵太孺人八袠敘<lb/>
<pb n="KR4e0220_WYG_003-87b"/>
吾邑令海寧許侯自江西之上饒移劇吾錫釐蠧剔垢<lb/>
與封内更始不半嵗邑以改觀吏畏而民懐赫然神明<lb/>
之宰也侯顧嫟就余間私余凡不榖所繇厠朝籍濫兹<lb/>
民社寄者微獨燕貽之以也亦惟是吾祝氏之稱太舅<lb/>
母者邵太孺人其為徳於吾許甚大而望不穀甚厚不<lb/>
穀念之不敢忘蓋吾海寧之士族著者獨四姓甲而祝<lb/>
於許為尤甲始吾王母祝之歸吾王父儒官公也許壁<lb/>
立矣太孺人憐之若同産也者而後吾王母獲寄居托<lb/>
<pb n="KR4e0220_WYG_003-88a"/>
食以無仳離也惟吾王父亦若贅子也者以安於讀長<lb/>
子若孫以安於老而後不穀有今日也不穀之髫也太<lb/>
孺人竒愛之曰許母有孫乎𨽻諸生喜舉於鄉又喜舉<lb/>
南宫益又喜不榖亦且勉自淬厲以遥慰太孺人於祝<lb/>
而後太孺人若有以慰吾王母地下也夫不榖不敢忘<lb/>
吾王母敢忘太孺人余聞之異焉易之睽二女同居不<lb/>
同行而太孺人本情扶義不衰門間親不外黨貶戚挈<lb/>
而與之相朝夕終其身無厭棄也雖天篤許祜以有聞<lb/>
<pb n="KR4e0220_WYG_003-88b"/>
孫微太孺人庇度不及此斯之為烈以方世俗簪筓者<lb/>
流不大逕庭哉侯又言太孺人名家女也父為比部公<lb/>
嘗批逆鱗謫戌邊嫁贈公贈公拙生計太孺人斥装遣<lb/>
流轉拮据而後能以其家饒也贈公有子太孺人延師<lb/>
盛供具身自為督而後伯子成進士令祁門入郎比部<lb/>
以有今封仲亦遇恩選䇿名公車也太孺人又最好施<lb/>
凡里中梁圮者廟頽者饑待炊寒待絮者一切仰太孺<lb/>
人或取責不即償火其劵曰姑俟若異世耳太孺人雅<lb/>
<pb n="KR4e0220_WYG_003-89a"/>
習書居恒手太上感應篇持誦奉行寶若帝符又轉以<lb/>
示人願人人向善也於是太孺人今年政八十矣神明<lb/>
不衰顔加渥健匕箸無恙余聞之愈益異焉書不云乎<lb/>
作善降之百祥作不善降之百殃故感應之理如影傳<lb/>
形如鼔答桴不可誣也太上之指以謂欲求地仙當立<lb/>
三百善欲求天仙當立一千三百善夫善亦何數算之<lb/>
有太孺人非浮慕為仙也乃其隂行善亦若營家然銖<lb/>
兩而殖之嵗月而府之其殖也不見其多其府也乃見<lb/>
<pb n="KR4e0220_WYG_003-89b"/>
其積積則圓滿圓滿則仙矣世豈復有金函玉笈天書<lb/>
洞章軼兹感應一編之上者哉且仙者徃徃嘆滄海三<lb/>
變為桑田矣以太孺人耳目所睹記姑無暇他論即許<lb/>
氏鄉者席鴻伐而中微何闇<graphic n="KR1544" url="https://raw.githubusercontent.com/kanripo/KR-Gaiji/master/images/KR1544.png" mimeType="image/png"/>也今者亢弱宗而大顯<lb/>
又何焜燿也菀枯盛衰迭運互乗而滄桑在人寰矣太<lb/>
孺人亦何必身踐所謂西池南嶽者㳺於紫虛雲林之<lb/>
間而始乃名真仙乎太孺人即不求為仙壽兹無期矣<lb/>
抑余又有說於此今夫至人繕形逹人繕名故名壽為<lb/>
<pb n="KR4e0220_WYG_003-90a"/>
上形壽次之昔魏陽元為寗氏貴甥卒成宅相其外祖<lb/>
母實前識之也侯為令屬耳而聲華已冠絶江左峩峩<lb/>
臺省先猷不亡趾美紹聞勲業何量余知侯之貴將在<lb/>
日月之際而他日傳侯事者且推隆外氏以太孺人之<lb/>
名與天壤俱敝也彼岡陵松栢之喻曷足為太孺人壽<lb/>
侯輾然起謝曰藉子之言也奚啻壽太孺人不榖藉手<lb/>
報劉矣拜使者馳海上以春仲五日張之初筵佐酌者<lb/>
　　余母黄太孺人壽敘<lb/>
<pb n="KR4e0220_WYG_003-90b"/>
太史余君之母孺人以今已夘嵗壽届八旬仲冬某日<lb/>
維初度之辰時天子簡文學之臣紬書東觀而君以翹<lb/>
才碩彦為上所任使無繇暫解吏事過里門上堂展慶<lb/>
低回久之乃授簡於予請一言以代壽觴祝予聞學士<lb/>
大夫於所尊親者相與折俎攝醤帣韝為壽必頌其徳<lb/>
而以詩歌篇什申之此兩者交相為重而今昔所同也<lb/>
乃今太史君羈於王事而徵言代祝庻幾抒望雲之思<lb/>
而寄愛日之情夫亦適情理之中者乎孺人系出望族<lb/>
<pb n="KR4e0220_WYG_003-91a"/>
笄年歸御史公始公為博士弟子居貧力學而孺人佐<lb/>
之獨任内政不遺外慮量盈縮稽出入綜理諸務俾無<lb/>
廢闕且旦夕勸勉其君子而學業賴以成比登第官御<lb/>
史臺孺人從之京服食麄糲猶其為諸生時也至所以<lb/>
奉御史公者務從腆美以公績滿例封孺人雖被恩錫<lb/>
禄入有餘而益自節縮蓋其天性儉約不為物遷而御<lb/>
史公亦自勵為清白吏風裁凛凛至今談者為之敓氣<lb/>
其内外漸漬以有成也如此御史公棄世太史君尚幼<lb/>
<pb n="KR4e0220_WYG_003-91b"/>
獨持門户辛苦拮据家庭内外井然以理不以一事煩<lb/>
太史君故君得畢力於學以藝自奮淹貫羣籍嫺於文<lb/>
辭豈獨其天性粹美亦有母教焉卒取進士髙等為史<lb/>
官徃年迎孺人於京邸毎以清白朂君曰爾父不幸早<lb/>
世無以酬國恩爾藉遺澤蒙主上拔擢入踐華貫其勉<lb/>
修職業以圖報塞庻幾稱不墮家風太史君受教惟謹<lb/>
久之奉詔封藩奉孺人歸歸復以書教戒尤切其明於<lb/>
大義而慈孝之相成又如此夫令妻哲母不出閨闥而<lb/>
<pb n="KR4e0220_WYG_003-92a"/>
徳善所及足以標世範俗可不謂難乎自教之熄也公卿<lb/>
大夫無完徳以今觀於孺人婦順母儀皆可為世法其<lb/>
徳備焉矣記稱福者備也徳備而福從之引而期頥上<lb/>
壽重褒累命固天之所以厚其報太史克臻慈訓修學<lb/>
砥行儌國寵榮而致之於親雖逺在千里外而孺人聞<lb/>
之樂可知矣是為以志養固勝於色養者也豈必傴僂<lb/>
親側然後為孝耶余與太史君有一日之雅聞孺人善<lb/>
行頗悉故不辭蕪陋頌述其大者以為壽筵祝<lb/>
<pb n="KR4e0220_WYG_003-92b"/>
　　壽陳母李恭人七十敘<lb/>
今大司空義河李公當肅皇帝之世在諌垣有聲節自<lb/>
莊皇帝以來諸議論臣以聲節著者又推今陜西參政<lb/>
陳君參政君者大司空姊子也李氏之先以文物為楚<lb/>
望族世有明徳至贈尚書公益𢎞衍其嗣祚鍾而為丈<lb/>
夫子則大司空與户部君鍾而為女子則陳君母恭人<lb/>
而陳君父曰西橋翁西橋翁者亦楚望族也恭人以績<lb/>
學修名相西橋翁㳺藝府而躬修鞶匜米鹽之務以代<lb/>
<pb n="KR4e0220_WYG_003-93a"/>
操其家政閫以内大小戚踈罔不利賴比之才丈夫而<lb/>
西橋翁學成為文儒以明經髙等仕至郡佐史著名跡<lb/>
巴渝之間諸子彬彬起健志富才干雲吐霓而參政君<lb/>
掞藻天庭致身貴近大其家聲而大司空位日益重於<lb/>
是兩家閥閱奕奕赫赫益昌而熾矣西橋翁以子貴再<lb/>
封至中憲大夫山東按察副使恭人再晉爵有今號璽<lb/>
書褒諭纍纍數十百言大都如所述云徃大司空丞汝<lb/>
南不佞實偕計吏上而汝南去大司空里不甚逺家大<lb/>
<pb n="KR4e0220_WYG_003-93b"/>
人嘗吏其地以是知兩家頗悉一日大司空枉車騎過<lb/>
謂不佞伯姊蒙先人之福操箕帚以事夫君徳相儷也<lb/>
今年滿七十所矣更一嵗而西橋翁之年如之我之自<lb/>
出越在藩服不克執爵膝下余又仕長安竊不勝睠然<lb/>
懐顧欲以五月八日誕辰使使修幣觴伯姊更一歳而<lb/>
圖祝西橋翁也以夙昔之誼竊不勝至願敢儌寵於大<lb/>
方之詞不佞再三謝嘗聞楚有七澤其著者雲夢雲夢<lb/>
者羣山岑崟日月蔽虧陂澤迤靡澶漫千里不可涯涘<lb/>
<pb n="KR4e0220_WYG_003-94a"/>
而玟瑰琳珉鵷鸞楩梓衆色炫燿生殖其中莫之紀數<lb/>
故曰髙山大澤龍蛇生焉美所鍾也夫軒冕巨族其毓<lb/>
粹聚美倘亦若是乎陳李家雲夢上為楚衣冠巨匯錫<lb/>
祉鍾靈有日矣參政君之嶽嶽即舅如大司空毎稱珠<lb/>
玉在側履華據津緋紫輝映世或有之乃其聲施懿鑠<lb/>
一何相肖也桓少君儒宗女慕司𨽻之志至布裳輓鹿<lb/>
車提甕出汲修婦道後子孫貴盛丹朱其轂至謂太夫<lb/>
人寧記輓鹿車時班氏兄弟以文史勲伐為漢世家而<lb/>
<pb n="KR4e0220_WYG_003-94b"/>
昭從組紃中工詞修訓椒宫彤庭咸師事焉故桓之子<lb/>
孫福澤班之兄弟聲烈至今載之牒記艷人口耳又孰<lb/>
知恭人賅而有之夫鸞鶴千嵗蜉蝣終朝松栢常榮芝<lb/>
菌夕枯天也然使栖鸞鶴於枳林而摧松栢於斤斧難<lb/>
言壽矣故人聰明溢盎四體彊固而不中道憊予之天<lb/>
者也志意恬愉榮理和澤而無所紆軫於中養之人者<lb/>
也恭人於古今盛美賅而有之第無論榮養其於天地<lb/>
之祉不謂得全者也耶聞之祉全者心恬心恬者氣定<lb/>
<pb n="KR4e0220_WYG_003-95a"/>
氣定則愉愉休休順性以㳺思慮不擾形神莫敝故夫恭<lb/>
人之年不蘄而有矣參政君方䇿勲樹績為世偉人流<lb/>
聲金石而恭人亦侈稱乎當時頌說乎後世此之為壽<lb/>
即少廣之籌不足紀而桑海之算不為延也又何待人<lb/>
之蘄之哉大司空稱善牘而志其語以為恭人祝因獻<lb/>
西橋翁一奏觴焉<lb/>
　　壽守耕封翁七十敘<lb/>
家大人數㳺史翁云史翁今尚書民部郎思善大人也<lb/>
<pb n="KR4e0220_WYG_003-95b"/>
不佞與思善交驩而家大人時時從里中黄生飲習翁<lb/>
杯酒間甚得然歸則呼不佞嘆之曰而翁安敢望史翁<lb/>
乎哉吾飲酒一斗竟醉一升亦醉翁僅僅顔酡也吾年<lb/>
奚啻當兄事翁顧齒半落髪種種矣翁皆無恙也吾居<lb/>
平屨不能出户外出稍逺不能以徒歩翁矯捷無所事<lb/>
輿騎也吾坐輙先怠思去翁從容語笑自若也吾安敢<lb/>
望史翁乎哉史翁殆異人不佞跽受教趣介思善願修<lb/>
通家之禮於翁而翁固謝不肯出久之思善翼翁去尋<lb/>
<pb n="KR4e0220_WYG_003-96a"/>
用績最封如其官踰年翁七十思善有舊都之役過家<lb/>
為壽而後喜可知也夫不佞亦人子耳家大人之欲歸<lb/>
而適也與翁之欲歸而適豈有異哉然不佞侍家大人<lb/>
守舎中如故則不佞媿思善甚也而黄生第言翁固謝<lb/>
子不見微獨於子蓋自思善成進士而思善之同為進<lb/>
士者吏於其邑嘗十造翁而十不見也翁之辭曰吾寧<lb/>
渠能攝老人衣冠齪齪向官人家作囁嚅狀竟謝去不<lb/>
與通而獨好與甿畯野老行田間說桑麻事問今嵗當<lb/>
<pb n="KR4e0220_WYG_003-96b"/>
收穫粳稻幾何相勞苦眠食安否即喜著眉宇終日無<lb/>
所倦翁之不欲見貴人其天性也而又内行修友於兄<lb/>
弟至不惜傾所積貲償其逋於縣官雅樂道人之善然<lb/>
不揚惡故翁身不出井陌有長者聲而郡國守相嵗按<lb/>
令甲飲於鄉輙虛翁大賔之席翁不應曰吾以待吾子<lb/>
薦賢書爾已薦賢書矣又不應曰吾以待吾子籍奏也<lb/>
蓋翁善自匿其大指在不與守相通而其逡巡遜讓以<lb/>
為有所待特陽浮慕之實所重不在此翁所謂中心誠<lb/>
<pb n="KR4e0220_WYG_003-97a"/>
篤君子耶於是不佞聞其言輾然避席曰有是哉有是<lb/>
哉夫風俗之靡久矣以不佞所覩記吳中士人父即多<lb/>
伉厲守髙自崇其品乃其懦者徃徃晨報舉而夕新其<lb/>
門閭騶呼而駟馳以明得意而其陋者至受人金錢關<lb/>
白事矣斯何以故則習之移人也翁芚兮其若孩敦兮<lb/>
其若朴有而若無盈而若虚豈非其天者定耶翁誠異<lb/>
人不佞安能望見翁黄生又言溧水之陽顯者照映前<lb/>
後不乏顧其於親能必之乎贈而不能必之乎封有封<lb/>
<pb n="KR4e0220_WYG_003-97b"/>
自翁始翁春秋七十儼衣冠坐堂上子以使事過里門<lb/>
下車鞠<graphic n="KR0957" url="https://raw.githubusercontent.com/kanripo/KR-Gaiji/master/images/KR0957.png" mimeType="image/png"/>奉觴上千百嵗壽雍容車馬甚都觀者太息<lb/>
以為賢自思善始此夫所以異也不佞唯唯翁於貴若<lb/>
濡惡有於其身於世若遺惡有於其子翁用此異乎哉<lb/>
翁信用此異也則胡以狎甿畯野老而蹙額貴人暱家<lb/>
大人而固謝不佞也生超若自失謂不佞言當翁請次<lb/>
第書之以先酌者<lb/>
　　壽江母胡夫人六十敘<lb/>
<pb n="KR4e0220_WYG_003-98a"/>
余覽觀載籍則新都有黄山云相傳為黄帝與容成子<lb/>
浮丘公鍊丹處山有泉時時湧丹砂浴之愈病蓋余劉<lb/>
安人病而十餘年也余心庻幾旦暮一徃遇之而㑹守<lb/>
官翰林倉卒不得所欲甚恨居久之余同籍奏者江君<lb/>
以其母胡夫人六十也問言於余余望見江君輙前問<lb/>
所謂丹砂愈病者而江君逡巡無有也則余愈益恨之<lb/>
焉夫余之欲愈其母也與江君之欲壽其母豈有異哉<lb/>
然而有健弗健也天耶非耶江君之誦其母也曰凡吾<lb/>
<pb n="KR4e0220_WYG_003-98b"/>
母所以健者其恭儉仁恕非有所服食而得也艱難而<lb/>
勞苦非有所逸而養也初吾母之歸吾先君子也而食<lb/>
貧先君子又數竒也雖有聲諸生間乎然起而蹶者數<lb/>
矣吾母弗為懟也先君之不好為名髙也而好為徳故<lb/>
寧棄數十年之責而不收而不令負我者急而無寧寧<lb/>
廢箸而資臧獲賈而不令臧獲坐我窘也吾母贊决之<lb/>
也凡吾母不為慈而損嚴不為里奢而貶嗇其天定也<lb/>
本自無恙亦無有丹砂愈病之事余聞其言嘆之念兩<lb/>
<pb n="KR4e0220_WYG_003-99a"/>
家母千里而遥然其居平持行一何其恍惚似之也而<lb/>
有健弗健豈非天耶余敬謝江君良愧江君無所復言<lb/>
乃江君則又請曰子之母病耶幸禄養吾母始壽而吾<lb/>
不得一捧觴為樂也吾愧子願子竟余言則以為天地<lb/>
之精氣凝於人之身而為壽其盤結融潤於山川泉石<lb/>
之間而為液為髓即丹砂之屬是已上古之世渾淪不<lb/>
散故其俗不競不慆惛惛以居狉狉以逰而靡弗壽其<lb/>
人又皆雜處於山谷之間流水之濵所啖草木之根而<lb/>
<pb n="KR4e0220_WYG_003-99b"/>
靡弗益壽也斯何以故人之氣完而徃徃與泉石之髓<lb/>
液遇山川之氣亦完而徃徃與人遇而皆不知也晩近<lb/>
世不然人不勝其五官之役晝夜營繕以求所謂生而<lb/>
其眞已漓山川亦不勝其汩沒酬應之擾而化而之乎<lb/>
煙雲紫黛之態而不復與世遇故壽難也今江君所稱<lb/>
胡夫人恭儉仁恕與其艱難勞苦之狀與衆等耳而六<lb/>
十而益少雖其天定豈亦其生於名區以老而亦不自<lb/>
知其遇者乎由斯以談百嵗何言此其渺小者哉今夫<lb/>
<pb n="KR4e0220_WYG_003-100a"/>
神仙黄白儒生所恥言之故擯瑶池為逺而斥桃實為<lb/>
誕然如前所載延年郤病余不敢謂載籍皆妄也敬謝<lb/>
江君奚必捧觴而後愉快有如蒙人主恩制詔封胡夫<lb/>
人如制江君奉所謂五花詞頭者盤龍飛鳳其上而以<lb/>
歸夫人夫人色喜即瑤池桃實在階閾之邇矣余不佞<lb/>
尚願從江君徃拜而觴夫人而親問所以健而無恙者<lb/>
蓋江君新都人家黄山下<lb/>
　　壽周先生七十敘<lb/>
<pb n="KR4e0220_WYG_003-100b"/>
不佞不習周先生習其子若金云恂恂篤行君子也口<lb/>
呐呐不出一言驟而遇之木强人也徐而與之游古之<lb/>
人乎一何其肫肫懇至也徐而叩之其於書靡所不讀<lb/>
於文章靡所不操縱則其名在天下久矣人亦有言不<lb/>
知其父視其子即先生為人長者何如哉他日以問其<lb/>
鄉人良然於是先生春秋七十髙矣若金語不佞幸同<lb/>
籍而升請有辭以先酌者不佞考覽漢事則世世醇謹<lb/>
無逾萬石君家然萬石君起微細無尺寸之累而其諸<lb/>
<pb n="KR4e0220_WYG_003-101a"/>
子雖並極尊寵至都丞相封侯顧無文學當是之時藉<lb/>
第令人主制詔石氏父子其與賈董諸君盍有所論著<lb/>
具以上必用不當指罷矣而太史公侈稱之不休彼誠<lb/>
有慨慕非虛而已明興而學士大夫故獨斌斌然長老<lb/>
言憲孝以前質而樸武世以來浮而靡也又言大江以<lb/>
北質而樸大江以南浮而靡也斯其故則不佞能解之<lb/>
自孝弟力田不登於功令弓旌不下於山澤而流安得<lb/>
不蕩今夫吳一大都㑹也其地饒富其民多鳴瑟跕屣<lb/>
<pb n="KR4e0220_WYG_003-101b"/>
目挑心招之習而風安得不薄故俗之漸人雖户說以<lb/>
𦕈論所不能化蓋其勢也先生豈不亦吳人乎乃其父<lb/>
子間剖觚而為圜斲雕而為樸猶行古之道不衰而况<lb/>
先生世受文業老矣尚聲殷殷動庠序即若金一舉而<lb/>
冠鄉書再舉而成進士髙第也何論流俗彼徒用醇謹<lb/>
而止此以方先生不大寥寥哉太史公稱萬石君長子<lb/>
郎中令建白首君尚無恙以不佞覩若金甚壮且旦夕<lb/>
郎尚書曹勲業飈起翊國家質文之理未艾先生坐而<lb/>
<pb n="KR4e0220_WYG_003-102a"/>
遲萬石之封直方少耳壽永永無算矣若金輾然避席<lb/>
曰礪不敏曷足以當子言有如賴子靈備一官於朝即<lb/>
上元之夜扈主上祠太乙而歸從祥烟中望崑山白雲<lb/>
跽而三致辭當馳子言先矣先生生辰正月十五日<lb/>
　<lb/>
　<lb/>
　<lb/>
　<lb/>
<pb n="KR4e0220_WYG_003-102b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　宗伯集巻三<lb/>
</p>
<p>
</p>
  </div>
<div>
<head>宗伯集巻四</head> <lb/>
    <p>
<pb n="KR4e0220_WYG_004-1a"/>
欽定四庫全書<lb/>
　宗伯集巻四<lb/>
　　　　　　　　　　　明　孫繼臯　撰<lb/>
　傳<lb/>
　　姚安守秦公傳<lb/>
秦公者名汴字思宋别號次山其先揚之髙郵人在宋<lb/>
國史院編修淮海先生觀有子湛倅常州葬先生璨山<lb/>
下子孫因家武進之新塘十傳而有瑞五公者為無錫<lb/>
<pb n="KR4e0220_WYG_004-1b"/>
胡埭贅壻遂徙為無錫人又六傳而鳯山公金起家𢎞治<lb/>
六年進士仕終尚書太子太保其為尚書凢五文昌之<lb/>
座陟幾徧顯名朝廷卒諡端敏生子二長曰泮公其次<lb/>
也端敏為提學副使河南而公産大梁臬司官舍中故<lb/>
以為名公生十餘歲而以端敏任入太學則端敏為户<lb/>
部尚書崇貴矣公弗自命為尚書子也晨起從府中攝<lb/>
布襴袍從一童子驅驢入黌舍甚斂稍長益績學工藝<lb/>
文得佳公子聲嘉靖十三年大比順天公所為經義中<lb/>
<pb n="KR4e0220_WYG_004-2a"/>
程矣中罷自是連比輙報罷而端敏亦且老致其仕家<lb/>
居又公之兄所謂泮者業舉於鄉矣竟夭端敏嘿嘿不<lb/>
自得以為人固各有命科名何可必待且任職寧渠非<lb/>
王臣也耶趣公使謁選於是公得南京後府都事到官<lb/>
顔其室曰鍾陵吏隠稱吏隠者明非其志也而公環視<lb/>
府僚率多負貴介習為侈靡即無如絳州陶治公安鄒<lb/>
廷澤两君者好學而賢乃相與締好特密時人號曰府<lb/>
中三友云滿三載考持端敏服自官所奔歸服除上書<lb/>
<pb n="KR4e0220_WYG_004-2b"/>
乞終養母鈕夫人即又持鈕夫人服公前後遭两䘮皆<lb/>
束身走京師伏闕下涕泣幾上哀憐以得䘏典而上亦<lb/>
念老臣功德隆茂所以褒贈有加公為子能盡力如此<lb/>
三十三年公再起補右府都事㝷遷左府經歴左府者<lb/>
浙江都司所𨽻也公計以為浙故多薦紳大夫長安中<lb/>
彼其故人邑子以軍戎事上府者何可勝數非一切禁<lb/>
絶請託無以守畫一示兵柄重由是竟公為左府無一<lb/>
人請託者府以清肅乆之擢雲南姚安知府姚安在萬<lb/>
<pb n="KR4e0220_WYG_004-3a"/>
里外文網稀濶而大姓髙某爲不法横行郡中吏莫敢<lb/>
詰問公乗傳至其界亟收捕下獄吏乃大驚不意新太<lb/>
守張設如是惴惴相戒毋犯法犯法太守立碎汝矣其<lb/>
為政凜烈皆此類也而公自其再起為都事經歴時嘗<lb/>
從輩行一徃見相嚴相嚴與端敏有故遇公大善至命<lb/>
其子為具召公而公從座上語數侵相嚴子又其得姚<lb/>
安實太宰李公黙知公乆次以畀公而相嚴子所前屬<lb/>
吏部两人者乃皆不得以此得相嚴子恚恨㑹考察京<lb/>
<pb n="KR4e0220_WYG_004-3b"/>
朝官有詔當公經歴不稱職免是時三十六年也而公<lb/>
歸自姚安自念偃蹇終不能取容當世遂絶意仕進搆<lb/>
小樓名曰萬巻聚圖籍其中而身為蠧昕夕誦讀讐校<lb/>
至胸袖間朱墨狼籍為滿不厭間遊於酒酒酣指大白<lb/>
徐言曰我於世枘鑿非是物誰當我親者人葢以此窺<lb/>
公之有所托矣而乆之公遂病枯其半體然公不以病<lb/>
盡罷酒及廢書不觀乃竟坐病卒於是公年七十三歲<lb/>
云公孤介貞潔自其天性凡三爲府僚一守逺郡絶不<lb/>
<pb n="KR4e0220_WYG_004-4a"/>
肯妄通謁造請諸公亦不肯非誼有所詘下乃諸公名<lb/>
端雅者即不謂公簡顧或加愛敬焉居家幾廿年門下<lb/>
絶不妄通一客郡國守相希睹其面而顧獨好與一二<lb/>
老僧譚說經史白首相徃來公所以偃蹇不能取容當<lb/>
世者也故公之卒也其名能知公者以為公馭於繩墨<lb/>
又守郡日淺無所畢其竒而知公深者乃謂公當汶汶<lb/>
之時列冗散寘逺外激辭抗論為獨信其節為公恨者<lb/>
以為公一出而躓徒連蹇一室中以老而為公幸者乃<lb/>
<pb n="KR4e0220_WYG_004-4b"/>
謂公愕愕而得全為免於道邊之歎也公所著有三才<lb/>
通考行世懷李齋集録詩賦文讚銘若干篇俱藏於家<lb/>
公有三丈夫子長柄用諸生乆資貢上太學次楷先卒<lb/>
次柱中書舍人左遷王國官二子皆伉直有父風又皆<lb/>
博學好古公所為不亡以此<lb/>
史繼臯曰余觀秦公志操介特此非獨其天性然也葢<lb/>
亦以矯時俗之趨焉當嚴相時一國之士若狂矣公憑<lb/>
席先世之寵靈抑又有故假令少自屈損出門下與之<lb/>
<pb n="KR4e0220_WYG_004-5a"/>
暱朱丹其轂豈足道哉然公方且不勝憤懣不平訟言<lb/>
諤諤至面折無所避身雖黜辱正直之氣伸矣公所以<lb/>
爲世風深哉今夫松柏無弱枝鸞鳳無卑翼公之爲端<lb/>
敏子者足矣<lb/>
　　樵陽子傳<lb/>
樵陽子者蜀灌縣青城山樵子也本大足縣人姓雷氏<lb/>
方誕有踞而募於其門者父若母因呼之化縁化縁可<lb/>
二嵗父若母死安縣安縣民陳和養爲子養十餘歲陳<lb/>
<pb n="KR4e0220_WYG_004-5b"/>
夫婦亦死化縁孱然一孤童耳則托足青城山下童翁<lb/>
家童翁家又貧無所得食則入山斫柴售灌人以活灌<lb/>
縣人持升米或碗許米市樵子柴盡一挑樵子不計也<lb/>
一日入山天大雨雪迷失道入山益深雪盈六七尺許<lb/>
所見惟髙厓萬丈古木架陰壑飛鳥都絶忽一老人鬚<lb/>
眉皓白手執拂子招樵子坐頃之又一老人貌頎腹便<lb/>
便衣大袖紫衣亦來共坐如是累月並有所指授其語<lb/>
秘不傳已乃導樵子大樹下指而曰是中爾前身所托<lb/>
<pb n="KR4e0220_WYG_004-6a"/>
也坐樵子石上設十二拜禮恭甚號之曰樵陽子以故<lb/>
人皆稱樵陽子云老人既去樵陽徘徊巖谷間徃往聞<lb/>
隔厓彈琴聲或人聲及跡之無有也結跏趺大樹下凡<lb/>
百數十日敗衣掩形頽然槁木采藥人遇而怪之佛耶<lb/>
仙耶頗以語灌縣人灌縣人轉相語羣走物色識爲童<lb/>
家兒是兒陷雪窖一年乆矣曷不死寒餓死虎狼乃作<lb/>
如是相事聞灌縣令令景某也駕而之山中臨問狀耳<lb/>
所對斑斑應古記非童子口吻也自言吾前身在樹中<lb/>
<pb n="KR4e0220_WYG_004-6b"/>
令便使人斫樹樹轟然若雷震者火發其腹劃然開現<lb/>
委蜕焉髮垂額覆領指𤓰遶身其貌像則樵陽子也令<lb/>
驚嘆而返尋並蜕坐處得一石匣匣有文字亦秘不傳<lb/>
有布衲有鐡冠縧有劍樵陽子以為已有劍柔繞指今失所<lb/>
在其時令下教製龕奉樹中蜕築庵居樵陽子於是樵<lb/>
陽之名一日而傾動州郡士庶競來瞻謁樵陽子遽能<lb/>
談人未來事又能已人疾來者愈益多樵陽子避而匿<lb/>
安縣之天池山士庶則亦走天池趾相錯其自鄉薦紳<lb/>
<pb n="KR4e0220_WYG_004-7a"/>
以迨官長車蓋相望而獨石泉鄧令某憯墨吏也問丹<lb/>
何居樵陽子云爲令亷而仁是官人外丹令疑誚已恨<lb/>
刺骨而孫弁某將因縁爲功陰教令名之妖人上變告<lb/>
䑓司用令追捕毋醸亂事下成都張丞某逮治樵陽子<lb/>
朴野至則箕踞而誶丞大恚罵何物囚敢爾痛榜之無<lb/>
苦也繫囹圄三月獄上而王觀察某特亷其非辜覆丞<lb/>
牘身爲白艾中丞是夫童而好修安所渉人間世而惑<lb/>
衆爲事得解乆之譚中丞來檄所司即鄉所築菴建大<lb/>
<pb n="KR4e0220_WYG_004-7b"/>
通觀遣還山厥後凡開府及領藩臬至者率召見樵陽<lb/>
子樵陽子率一再徃不拒也顧其意忽忽不自得㑹吾<lb/>
常吳參知以捧表過家謀挾之來江南樵陽子洒然從<lb/>
焉來則止常之永慶寺亦數過吾錫山龔方伯城南别<lb/>
業稍一游武林西湖樵陽子所至江南人就徴未來事<lb/>
若丐已疾者麋集樵陽子不甚應間露一斑即徃徃中<lb/>
樵陽子在山專生餌黄精出乃復火食食止蔬素然終<lb/>
嵗廢便溺良有絶異者故本名强而自名曰思道亦書<lb/>
<pb n="KR4e0220_WYG_004-8a"/>
出山後事相傳其大父孔文進士也與内江趙文某同<lb/>
榜友善父鳴春蓋其鄉人為樵陽子言如此留未一歲歸焉<lb/>
賛曰昔東林老古錐定峩眉樹中七百年既出求復定<lb/>
去今青城樹中身托樵陽子是兩也𤣥與禪有異乎張<lb/>
紫陽因折瓊花事推明陰陽性命之變以必得金丹乃<lb/>
是最上乗法通乎此可以知所竟矣余不解爲二氏言<lb/>
幸獲習樵陽子其人冲夷恬穆不介人我教人只於心<lb/>
地上領宗㫖雖以通儒者言不謬嗟乎余安能極樵陽<lb/>
<pb n="KR4e0220_WYG_004-8b"/>
子所詣哉<lb/>
　記<lb/>
　　脩建新設常鎮兵備道江陰縣駐扎公署記<lb/>
維萬厯之二十有四年廵撫都御史臣可懷廵按御史<lb/>
臣乆徴交章言臣幸得奉璽書廵行江以南臣所轄凡<lb/>
蘇松常鎮四郡所與共事凡兵備憲臣糧儲守臣二道<lb/>
糧儲得兼治水利不得治兵而兵備臣獨徃来督察盗<lb/>
賊理獄訟歲半在道路不純治其官即倉卒有急不暇<lb/>
<pb n="KR4e0220_WYG_004-9a"/>
左右顧非縣官所以重畿輔慎封守至意臣檢故牒肅<lb/>
皇帝朝以倭患專設一道備常鎮兵事寧而罷之頃倭<lb/>
又見告矣宜以時嚴爲備臣不勝愚心昧死謹請裂四<lb/>
郡爲二併兵糧爲一前署曰兵備道更降勅換印對掌<lb/>
彈壓勿復罷便奏上上下其議吏部吏部覆如都御史<lb/>
言制報曰可於是參政彭公解糧事以本官兼僉事領<lb/>
常鎮兵備道事自蘇移駐常之江陰前是江陰故有兵<lb/>
備道官署在時平無事縣又徼僻使者不時至嵗乆圮<lb/>
<pb n="KR4e0220_WYG_004-9b"/>
壞即餘址十五築爲官庾矣公業用憲令當移駐謀所<lb/>
以繕而新之而又兢兢焉唯舉贏之是虞下檄所司毋<lb/>
重爲使者治舍煩苦百姓某縣積鏹若干緍可以佐材<lb/>
石瓦甓聚餱糧毋動民一錢一粟一切縁舊取嚴密而<lb/>
已毋傷侈靡所司守要約惟謹乃以日月之吉庀役始<lb/>
事葺所欲腐益所未備凡爲重門爲堂爲寢樓爲廡總<lb/>
若干楹則葺凡爲賔舘爲神祠爲燕圃之亭爲從史之<lb/>
室總若干楹則益不踰時告成崇基内聳修垣外繚言<lb/>
<pb n="KR4e0220_WYG_004-10a"/>
仍昔觀亦煥新采蓋屹然雄鎮云公既莅鎮斯署則屬<lb/>
史臯使爲記惟我太祖髙皇帝起淮甸取金陵下鎮江<lb/>
克常州遂拔江陰江陰斗大一城耳當此之時羣雄所<lb/>
在割據名都大邑未收者何限乃太祖得江陰若得一<lb/>
敵國使所親故江陰侯吳襄烈鎮之且戒之曰毋逐小<lb/>
利毋與賊争鋒保境安民而已襄烈守江陰十餘年卒<lb/>
以其力蔽常鎮以待太祖剪漢而蹙吳平定天下襄烈<lb/>
亦用扞禦功予劵封侯神謨駿烈垂賁宏逺矣代襲熙<lb/>
<pb n="KR4e0220_WYG_004-10b"/>
洽議者不深惟桑土衣袽之戒猥言省官省事全吳並<lb/>
江海千餘里倚一使者以威聲遥制雖鞭之長不及馬<lb/>
腹非完計也陛下神聖惟是纘戎保大憂勞宵旰不難<lb/>
采部使者言分官併職畫地置守與吏民更始煌煌虎<lb/>
符將太祖之神靈實式臨之語不云乎猛獸在山藜藿<lb/>
不採自今使者以春秋抗旌蓋江山潮汐之間既令既<lb/>
申戈船如龍組練如雲蓋上以控金陵之門戸而下以<lb/>
扼吳越之襟喉近以消潢池萑苻之孽而逺以褫島夷<lb/>
<pb n="KR4e0220_WYG_004-11a"/>
鯨鯢之膽建威銷萌於國家豈輕也哉夫草昧而置將<lb/>
則建閫閫重承平而假臺察則創道道重然吾聞襄烈<lb/>
奮行間饒勇畧乃其在鎮仁恕清儉食不兼味好奬名<lb/>
節士興文學絃歌相聞祭征虜羊開府之流亞也公虛<lb/>
和𤣥朗其亷惠譬竊脂之不穀騶虞之不肉本之天性<lb/>
顧其胸中之甲兵即聲色不動而分數甚明隠然以身<lb/>
任金湯謂今之韓范非乎夫作鎮自天造以逮今兹垂<lb/>
二百三十年鎮以復新而其人正得文武才後先照暎<lb/>
<pb n="KR4e0220_WYG_004-11b"/>
以幸此一方事興復良若有待者以斯而知地以鎮重<lb/>
鎮又以人重非苟焉而已臯既推明往畧布定近令而<lb/>
又本人地之相爲重者以諗後之治是鎮者庶考而式<lb/>
焉都御史爲趙公已人御史爲鹿公定興人彭公名國<lb/>
光德化人而董是役者爲常之同知史君名起欽鄞人<lb/>
皆進士<lb/>
　　尤氏章山新阡記<lb/>
吾邑西蓋有九龍山云蜿蜒東走擘一支而南勢如奮<lb/>
<pb n="KR4e0220_WYG_004-12a"/>
爪然是其爲章山吾友刑部主事南華尤君卜兆於兹<lb/>
峰巒廻合溪流映帶鬱乎佳哉信天之所留而神之所<lb/>
錫也於是君之配葛安人卒一年徃矣今年癸卯十二<lb/>
月某日之吉以葬而謁余爲記夫余不能爲形家者言<lb/>
以定兹阡之必安且吉也乃徴安人賢而有以定兹阡<lb/>
之必安且吉也安人者處士隣橋公女也始君之尊人<lb/>
贈承德郎思樂公與處士公善故安人歸君安人入門<lb/>
不及事其姑馮安人而事其繼周與其側室呉齗齗如<lb/>
<pb n="KR4e0220_WYG_004-12b"/>
也安人從中爲宛轉調輯而帷帟間兩相釋忘誶矣贈<lb/>
公入室而融融如也盖媮悦加匕箸忘老矣君讀而不<lb/>
能無虞於膏火安人罄奩具買田負郭而君忘貧矣君<lb/>
之成諸生晩尋舉於鄉數試禮部不利己丑之役主者<lb/>
得君卷大珍賞庋之秘臨籍却遺之安人曰命也而君<lb/>
忘詘矣於是君用選人拜萊陽令安人弗從曰妾從誰<lb/>
爲君率子婦謹烝嘗者妾從誰爲君督童奴守田廬者<lb/>
然已旁飾一姬侍行不令君耽衙宇憂扃鐍事也君治<lb/>
<pb n="KR4e0220_WYG_004-13a"/>
萊陽而效晉令宛平風雪中以間過里門意不無少繫<lb/>
戀安人曰君用高第徴而以情累羈耶天邑翼翼聲易<lb/>
馳上慎自愛愛黔首君凡兩爲令後先可八載許治行<lb/>
表東海彊執聞輦轂名在御屏擢爲尚書郎繇安人留<lb/>
治家得一心營職云安人一子擁愛之甚甚於它人家<lb/>
母子然小有過必誚讓無所貸今諸生盛明是也克厲<lb/>
其業以有聞於時二女粧遣皆手自辦治更能推其餘<lb/>
以佐其兄之子而娶女而嫁者要亦有節度無侈溢也<lb/>
<pb n="KR4e0220_WYG_004-13b"/>
性淵静足不出户以内聲不出户以外被服縞素即于<lb/>
歸時不乏華袨笥之而已雅不欲以口食事刀俎晩而<lb/>
搆一閣禮佛其中遂斷葷肉不御嗟嗟生長饒裕而躬<lb/>
儉嗇偕守隠約而違宦逹再儌封號而秉齋素度安人<lb/>
夷然不知夫子之有官與其身之爲官人妻也庸詎知<lb/>
世所紛艷爲珠琲羅綺者哉不賢而能之乎今夫形家<lb/>
言儒者不道也而亦不廢也故牛眠獻異陶家顯仕書<lb/>
生道逢袁氏五公所從來矣余則以爲閟宫靈壤天所<lb/>
<pb n="KR4e0220_WYG_004-14a"/>
留也而天益謙神所錫也而神福謙以安人和順明淑<lb/>
徃徃有非女婦人所敢望者而未嘗一日從君于邁沾<lb/>
溉榮禄年壽又不讐斂餘發祥以祚子孫後之昌其可<lb/>
最歟芝原瀼瀼龍章煌煌有來未央不直鄉者兩恩命<lb/>
爲生前光而已爰抽彤管勒𤣥石以竢是爲記<lb/>
　　虎丘重修五賢祠記<lb/>
虎丘之北岑舊有平遠堂以佐名勝豁游目而乆之乃<lb/>
爲龕以祠五賢則爲唐韋轉運白少傅劉賔客宋王翰<lb/>
<pb n="KR4e0220_WYG_004-14b"/>
林蘇文忠韋白劉先後繇重職補外刺史蘇州王由大<lb/>
理宰長洲而蘇以南竄經涉不啻數數然咸有樂乎斯<lb/>
丘者龕之設實自近嵗江長洲始後十許年爲今年庚<lb/>
戍戸部陳公用望郎𣙜關滸墅自公來登覩堂宇漸圮<lb/>
堦砌都裂慨焉捐𣙜之羡凡百有廿金以付寺僧明鏡<lb/>
仍遴官耆之才而勤者使飭而新之工竣屬余記其事<lb/>
余於斯役而竊有感於斯丘之有數君子也夫此數君<lb/>
子者文章風節凌跨一時焜燿千古而或一麾以出或<lb/>
<pb n="KR4e0220_WYG_004-15a"/>
三黜以徙羈縻流浪於江湖之間而斯丘至今幸得借<lb/>
其風流以爲重假令當時身不出國門官不離蘭臺鳯<lb/>
閣以老雖勲業在朝著望斯丘迢迢東南一坏耳尚誰<lb/>
得而有之哉蓋惟天也若故偃蹇其遇而饒予之以吾<lb/>
吳之佳山水而數君子因得稱隠吏遷人徜徉笑傲於<lb/>
幽竒葱菁之區流連題咏低回而不忍去夫亦重有感<lb/>
也然則斯丘也其遂爲數君子之丘歟客曰不然前此<lb/>
闔閭不有之以爲墓乎而虎不至今蹲也是闔閭且不<lb/>
<pb n="KR4e0220_WYG_004-15b"/>
得而有也生公不有之以爲臺乎而石不至今㸃頭也<lb/>
是生公亦不得而有也王珣不有之以爲宅乎而非禪<lb/>
宫梵刹不至今永也是王珣曽不得而有也矧宦轍謫<lb/>
轅飄忽徃來譬若雲萍然烏得而有諸嗟乎惟其逓處<lb/>
之逓去之而終不得據以爲有則天下之倐忽滅没轉<lb/>
盼而不可以爲常者皆是類也彼區區得喪寵辱尚足<lb/>
以挂高賢曠士之胷懷哉吾以知數君子者其深有得<lb/>
於斯丘也矣今吾試與公憑髙而眺臨深而觀晨霞之<lb/>
<pb n="KR4e0220_WYG_004-16a"/>
粲然夕照之軒然而禽聲之嚶然非夫數君子之文章<lb/>
耶池水之泠然石仭之□然而松柏之蒼然非夫數君<lb/>
子之風節耶以至歲時寒暑之推遷風霆雨電之不測<lb/>
卉物之凋榮而煙嵐之聚散又非数君子升沉顯晦之<lb/>
變態耶公其亦有俯而思仰而㑹曠世而相感者乎是<lb/>
數君子之寄於斯丘者其迹而寄於公之俯仰間者其<lb/>
神斯丘之寄其迹杳乎其不可尋而公之寄其神者躍<lb/>
乎其如有在也祠之右又有宋尹和靖暨國朝胡别駕<lb/>
<pb n="KR4e0220_WYG_004-16b"/>
二祠和靖宋儒故結庵丘之傍而别駕在正德間於郡<lb/>
有保障功公概而飭之固宜祠下爲重臺五盤旋蜿蜒直<lb/>
丘之麓公所創也公名訏謨閩之長泰人萬厯辛丑進<lb/>
士<lb/>
　引<lb/>
　　　清對館課引<lb/>
晉劇陽子雅善射在後將軍府初不見知己備數登塲<lb/>
發無不中舉坐鮮所敵後將軍嘆曰吾之不足以盡卿<lb/>
<pb n="KR4e0220_WYG_004-17a"/>
才如此射矣後果顯名惟人主亦器重之望而曰魏舒<lb/>
堂堂人之領袖也劇陽於是稱寗氏貴甥符宅相云蓋<lb/>
余兩甥爲劉氏仲若季仲常吉季常康頃者季得雋而<lb/>
人若爲非意也者即其家衆與其親交間亦若咄咄曷<lb/>
不仲而季也俄而試卷出而衆乃謝知季晩矣咸謂之<lb/>
子機神風骨殆飄飄若凌雲乎哉㝷又出其牕草而覽<lb/>
者愈益慕嚮之斯其劇陽之射耶非耶雖然士所用名<lb/>
世詎兹藝維藝也攻苦變化亦何窮之有進而務深沉之<lb/>
<pb n="KR4e0220_WYG_004-17b"/>
思抉微𦕈之趣規閎遠之圖落落穆穆毋忘後將軍府<lb/>
時雖以領袖後來可也<lb/>
　䟦<lb/>
　　　書西郭趙季梅花巻後<lb/>
邑西郊趙季玉川子生而有深心雅尚於梅也家去惠<lb/>
山可三里而近山之陽爲太湖毎花時駕籃輿遵湖行<lb/>
投深塢絶壑或殘菴宿壠低回物色不惜買花錢賂守<lb/>
者折取其樛枝樊然懸輿傍歸也枝皆盤屈夭矯作虬<lb/>
<pb n="KR4e0220_WYG_004-18a"/>
龍飛舞勢既瓶而供精舍間庋一枝兩枝齋壁召所善<lb/>
幽人韻士畢來歡賞季善飲酒所善亦多酒人相與浮<lb/>
大白花下徑醉客狼狽睨童子將去主人不復問其疎<lb/>
豁如此吾山中諸貴家園林若碁置徃徃植梅數百株<lb/>
列亭榭其上彌望如雪而季以爲此第以奉裘貂氅鶴<lb/>
舞衣歌板之娯耳即嶺頭標格不亦㣲減乎哉掉頭去<lb/>
去不一瞬惟是倐然獨徃必其孤芳古意亭亭塵壒之<lb/>
外而後以辱攀摘季雖布衣無名位可以震世揆物乃<lb/>
<pb n="KR4e0220_WYG_004-18b"/>
其意尚倘亦有闡潜光而厲隠操之思耶彼灞橋驢背<lb/>
上人風流耀千古不知其㑹心處於季何如也吾焚魚<lb/>
十年徃矣揚州官閣非復吾意中事願爲季扶杖屨以<lb/>
時從游湖山間幽遐之觀使邑人益搜剔巖穴竒品留<lb/>
異日一段佳話於是季有巻題諸翰林詩其甥周太史<lb/>
引其端而吾復爲之識其後<lb/>
　贊<lb/>
　　顧封君像贊<lb/>
<pb n="KR4e0220_WYG_004-19a"/>
爲郡丞之子而口不厭脩瀡睨賻贈如睨敝屣爲柱史<lb/>
君之父而足不踐公府逺貴勢如逺伏罟輟窮經而貤<lb/>
贊書而曰吾何德以居釋青衿而披繡衣而曰吾何福<lb/>
以幾新知豈不樂一丘一壑惟老友是託以娛觴酌時<lb/>
局豈不煜一簡一牘惟古格是覆以砭表暴凜兮其若<lb/>
秋澄有高而陵有卑而乗我諧以烝煦兮其若春融有戕<lb/>
而封有鬻而宗我震以恫於狀有之不可得而踈不可得<lb/>
而親穆然游乎其天而泊然遺乎其人蓋閱春秋八十有<lb/>
<pb n="KR4e0220_WYG_004-19b"/>
七而葆𤣥素居然一日也斯其爲行之質而民之逸者<lb/>
歟<lb/>
　　質孝先生贊<lb/>
身不離閭井而逋播是䘏名不越庠序而鄉域是率跡<lb/>
不踐規矩而入紫陽之室行不渉幽𦕈而應芝雲之茁<lb/>
盖先生之文不勝其質先生之孝質有其實故望其容<lb/>
者以爲有仁人君子之風而窺其㣲者以爲抱終天九<lb/>
地之恤耶<lb/>
<pb n="KR4e0220_WYG_004-20a"/>
　　題茅平仲小像<lb/>
骨類節俠胸有竒字五侯曽游千駟弗視老不廢吟貧<lb/>
益好事汝或予頷予言汝似<lb/>
　　自警<lb/>
匪徇貨賄詎婪酒食心熱手快意汝病惑不療將深從<lb/>
偏處克筆管牢把耳孔堅塞旣融俗猜亦保𤣥德<lb/>
　議<lb/>
　　東事議<lb/>
<pb n="KR4e0220_WYG_004-20b"/>
議照東封一事當事者殆欲羈縻内寛兵食保屬國以<lb/>
安中國也初亦未甚失䇿乃其失在未成封而先撤兵<lb/>
劉綎之兵自朝鮮撤南兵自石門寨天津登萊撤而吾<lb/>
備禦少衰矣二使同在事同居海上脱者言變謂倭已<lb/>
啓疆留者言不變謂倭方屏息悠悠之談不皆可據語<lb/>
不云乎無恃其不來恃吾有以待之謂宜急設謀勇大<lb/>
將宿重兵營鴨緑江上持重據要以固封守益設禆將<lb/>
提游兵直吕順口耀威揚武以防奔突並海諸衛道若<lb/>
<pb n="KR4e0220_WYG_004-21a"/>
北之天津山東之登萊南之淮揚吳淞浙之温寜閩廣<lb/>
之興漳惠雷諸處倭無所不入我無所不備察舉將吏<lb/>
擇其可者責成修飭毋擾毋玩是守在内也朝鮮之烏<lb/>
嶺一大要害也速諭其君若臣使併力扼此嶺它扼塞<lb/>
亦堅壁守之倘其膽怯傷弓不堪賈勇吾防倭大將不<lb/>
妨走偏師佐彼當闗報急則徃事定則旋蹔借則因糧<lb/>
久戍則屯種是守在外也夫守在外非為朝鮮守也為<lb/>
中國守也守在内非為倭變守也即倭不變亦弗可弗<lb/>
<pb n="KR4e0220_WYG_004-21b"/>
守也至於倭迎封楊方亨渡海而冊可也不為中國榮<lb/>
吾不為當事者功倭不迎封楊方亨完璧而歸可也不<lb/>
足為中國辱吾不為當事者罪必遣科臣則權駐節烏<lb/>
嶺北俟迎封之舟至而後馳釡山可也不遣科臣則降<lb/>
節付楊方亨令奉以行事可也大抵備禦必不可不修<lb/>
朝鮮必不可不保而封事則原以示羈縻不得全恃亦<lb/>
不必中罷謹議<lb/>
　　冊定吏部効勞議<lb/>
<pb n="KR4e0220_WYG_004-22a"/>
近考勞以定優缺後先較之徃轍下首引人不由官而<lb/>
由吏上首選官不任法而任情誠可稱澄清矣惟夲部<lb/>
請㫖初意原欲官慿籖定乃該司議報之冊仍是缺坐<lb/>
名給兹於掣籖之法不矛盾乎且部以外用籖部以内<lb/>
定缺何以令衆庻見也今去萬厯六年幾何日也當是<lb/>
時止十三項人耳陽城一倡二百年積弊賴之如洗今<lb/>
効勞乞恩一選司已加至六十九人矣而四十四討缺<lb/>
之當該不與焉舉内外美缺共垂涎者冊開才六十六<lb/>
<pb n="KR4e0220_WYG_004-22b"/>
處如之何能推其餘核以少庇孤寒也諸賢各負建立<lb/>
可沿習濫觴而不共肩之與議法之體止當各司定為<lb/>
規矩明開項数令各官吏相與持循似不必某某如何<lb/>
以致人人乞哀即如効勞難裁諸賢掣肘非以頂頭為<lb/>
病根乎斯固奉㫖各衙門皆有逓減者也不則革役究<lb/>
遣矣明綸森嚴本部吏獨格不行且有増至數干者今<lb/>
當明立冊籍實書銀數除徃事姑不究外此後務奉明<lb/>
㫖與别部一體遵行此項另造一冊先報查考清弊之<lb/>
<pb n="KR4e0220_WYG_004-23a"/>
原一當議也効勞一十三項三年許選部規有成範矣<lb/>
似難更易既欲不礙掣籖止當量與地方或共衆與三<lb/>
四五籖之内或量减其三十六月之期若有假期即不<lb/>
復叩除以厚之矣中如㫖意官頗有使費當議賞班選<lb/>
司本頭獨勞各司毋減月給總之成此掣籖之公法而<lb/>
已若有悮事仍司務㕔立一紀過之簿禀堂遲選幾月<lb/>
亦所以教各役之小心也二當議也各司當該有缺美<lb/>
者如選司之僧道科求賢科給假科功司二考科三考<lb/>
<pb n="KR4e0220_WYG_004-23b"/>
科雜職科封司實授科撥吏科勲司報復科毎年獲利<lb/>
訪俱千金近日陸士俊事是明劵也雖不考中誰不援例<lb/>
而入哉三當議也効勞之吏似當酌定行頭必用二考<lb/>
為便又如同一火房在司中七分之銀禀告不足在三<lb/>
堂一毫無與俾月備茶又如在司供役人必賞缺司務<lb/>
借役人止賞銀推之後堂承差朝房勞官皆令自為備<lb/>
茶比及討缺藉為口實此當人各量給毋令賠費法始<lb/>
可行四當議也大一石係吏道首選比其成也得進衛<lb/>
<pb n="KR4e0220_WYG_004-24a"/>
幕榮先人稱貴顯矣徃多輕畀部人不律者予以知律<lb/>
不職者子以稱職而牢不可破其故何也又其入部以<lb/>
小行頭到部加大行頭當其吏也求中求揀及其官也<lb/>
欲援欲缺似此無厭効勞何所利賴而必欲為每事玉<lb/>
成如此耶同心節制似非過刻五當議也此就本部一<lb/>
耳一目心思聞見求商𣙜耳諸賢同心為國深願補我<lb/>
不逮各出髙見則本部斂袵受益矣四司公議定日仍<lb/>
欲䇿報叙此於端並列㑹議姓名以見一時共事之雅<lb/>
<pb n="KR4e0220_WYG_004-24b"/>
外總冊一本分冊五本備㑹議用<lb/>
　　建橋事原<lb/>
南河之宜橋也去水故也北河長安橋之不宜石也來<lb/>
水故也長安橋石而兒童為之謡薦紳蒙其殃議毁仍<lb/>
木久矣而弗遽毁也因故也橋南之議相傳發於未翁<lb/>
閣老昌於王暘谷兵使而頃畧鳩於華元臯鴻臚葢邑<lb/>
父母嘗捐十金驅石相基業有端矣而弗繼也無所因<lb/>
故也夫宜繼而弗繼與宜毁而弗毁皆邑之闕政而吾<lb/>
<pb n="KR4e0220_WYG_004-25a"/>
儕大夫士之恥也臯不肖生且晩不當首事顧私念賢<lb/>
者宜為其大而不賢者宜為其細長者宜任逸而卑者<lb/>
宜任勞則試號於衆曰長安石橋盍毁諸僉曰然又號<lb/>
於衆曰盍因毁以為成因北以為南僉又曰然然而其<lb/>
為工尚鉅而其費為不貲也方今水衡無錢而必仰給<lb/>
背於道築長府有誡而必泛募疑於箕斂則兹役也亦<lb/>
惟是吾儕大夫與凡為大夫士之父兄子弟而勇於公<lb/>
義者之事也於是相與推擇忠實有心計若華氏元悌<lb/>
<pb n="KR4e0220_WYG_004-25b"/>
陳氏治道四三輩綜厥務而遍以冊告請寘筆焉倘曰<lb/>
形家之談儒者弗道也且禍不必我先福不必我後則臯<lb/>
方憮然内媿赧然色沮不敢復言之矣<lb/>
　啓<lb/>
　　請吕老師啟<lb/>
伏以周室羅才聖世荷葑菲之並採虞廷輯瑞清時忻<lb/>
桃李之俱榮感恩私切乎瞻依門牆日麗精意跂承乎<lb/>
提誨几席風生肅効燕私齊敦鴻衎恭惟上柱國吕老<lb/>
<pb n="KR4e0220_WYG_004-26a"/>
師閣下斗躔毓粹粤嶠鍾英名奏金墀采映祥雲五色<lb/>
書讐石室藜然瑞靄三冬草麻則奎璧晴聮敷藻則絲<lb/>
綸夜靜道勤思乎經天緯地功茂起乎贊化調元履北<lb/>
扉升東序之班清華洊歴綰南省晉中台之秩密勿崇<lb/>
參叶符帝賚之良師表人倫之重當今上沖齡御厯運<lb/>
啓龍飛肆先生妙簡掄文光騰虎變燕䑓髙築希來干<lb/>
里之竒藥籠傍儲并蓄寸材之陋以兹疎逖與辱甄收<lb/>
釋褐春官知已多慚於白璧謁銓天宰儒生何誤於青<lb/>
<pb n="KR4e0220_WYG_004-26b"/>
袍紛中外以分曹自是難同冶鑄總後先其儋爵應知<lb/>
盡屬裁成有意酬君忍負先資獻納無嗟作吏俄驚隙<lb/>
景居諸於是三載届期九州述職奉中朝之玉帛藩服來<lb/>
同萃上國之冠裳公門至止誰道絳帷之逺隔儼師模<lb/>
依日月之間第聞黄閣之深嚴瞻弼直暴雲霄之上於<lb/>
是月某日謹諏穆卜預啓芳晨玉宇陽廻薦嘉㫖於溪<lb/>
毛澗藻沙堤候轉移景曜於太乙文昌期教令之重申<lb/>
表盍簮之協豫伏望鑒其愫悃枉以清塵曳玉嗚珂奉<lb/>
<pb n="KR4e0220_WYG_004-27a"/>
步趨而是則是傚霏金屑玉聆咳唾而為訓為彛某等<lb/>
無任欣幸<graphic n="KR0548" url="https://raw.githubusercontent.com/kanripo/KR-Gaiji/master/images/KR0548.png" mimeType="image/png"/>祈之至<lb/>
　　請何老師啟<lb/>
伏以朱衣校藝品題昔重歐公翠幄傳經忠讜今推程<lb/>
氏循分敢稱乎桃李感恩胥跂於門牆欣協豫以來同<lb/>
擬乗需而啓燕恭惟大師相震翁老師閣下粹毓中嵩<lb/>
祥開北斗六州發解文章魁洛下之英三館蒐儲圗史<lb/>
讀寰中之秘載筆於石渠東觀燃藜於天禄西清錦帙<lb/>
<pb n="KR4e0220_WYG_004-27b"/>
牙籖日侍金華之直銀章青綬天臨玉筍之班流風雅<lb/>
為家聲蚤是襄陽二杜振英華為世重全凌巴蜀三蘇<lb/>
揖讓人主之前陪游相君之列當今上沖齡御厯運啟<lb/>
龍飛肆先生妙簡掄文光騰虎變盡東南之美將收竹<lb/>
箭之竒空西北之羣并相駑駘之陋兹令海邦逖賤之<lb/>
士獲厠天府賢能之書傳食而來待公車者可百十輩<lb/>
挾䇿以對䝉賜第者殆十九人去住雲泥慨當年之蹤<lb/>
跡浮沉日月逢此地以踟蹰葢虞廷考績之方終又周<lb/>
<pb n="KR4e0220_WYG_004-28a"/>
室羅才之復始膺門鵠立緋袍綵映於青袍孔帳鱗升<lb/>
内服簮聫於外服不作渡江之橘自隳先資還同傾日<lb/>
之葵齊聞後命謹於二月某日陽歸玉署候轉沙堤鼔<lb/>
瑟吹笙再展鹿鳴之㑹陳籩設豆期敦鴻衎之懽伏望<lb/>
下蓬禁之清隂垂菲筵之末照鳴珂曳履儼師模而亦<lb/>
步亦趨屑玉霏金聞大道而是彛是訓某等無任忻幸<lb/>
懇祈之至<lb/>
　　戊子新春元㑹請令公啓<lb/>
<pb n="KR4e0220_WYG_004-28b"/>
伏以天府升名擢桂快月中之歩師門服義烹葵符雲<lb/>
上之占歌鹿為榮登龍有素兹擬月之某日愛宜冬日節<lb/>
應春陽懷國士之深知人疑孔鑄忝鄉書之列薦世目<lb/>
周楨誰實栽培自喜方滋桃李何當補報且庸羞彼藻<lb/>
芹願分彈琴半刻之隂来賜揮麈千言之誨遥瞻下舄<lb/>
敢告前騶謹啓<lb/>
　　請林邑侯啓<lb/>
竊以彈琴嵗久花封五見春風飛舄天遥槐陛再朝正<lb/>
<pb n="KR4e0220_WYG_004-29a"/>
月情闗秣馬色動歌驪肅詹來月某日言掃蓬茅薄羞芹<lb/>
藻借戴星之暇暫許停車遲卜晝之懽聊同卧轍惟使<lb/>
君計已當及𤓰而代用汝作霖若童子可能復騎竹而<lb/>
迎望公如嵗鳴騶是聽稱兕為期謹啟<lb/>
　　請林邑侯尊翁方伯考吾公公啓<lb/>
竊以返斾九天薇省遂呼嵩之祝停驂百里花封紓陟<lb/>
岾之瞻薄體邦君聚順之思朋修地主留懽之燕兹惟月<lb/>
之某日小春應候冬日宜人望四岳之儀刑髙山在仰鍳<lb/>
<pb n="KR4e0220_WYG_004-29b"/>
二泉之澄澈明水堪羞晝卜早諧暫借半晌庭槐之䕃<lb/>
寒香晩媚同餐九秋籬菊之英誰家坐隔屏風共羡恩<lb/>
華日近此㑹談揮麈尾俄㸔妙論風生敢乞西山拳石<lb/>
之靈用儌南極一星之照車塵是望闗氣同瞻謹啓<lb/>
　　送子入學請令公及學博啓<lb/>
竊以在泮采芹發軔初騰驥足肆筵羞藻觀旂争聽鸞<lb/>
聲惟髦士鵠袍謁廟之辰正神君鳬舄升朝之日聖門<lb/>
七十子服孔子同游巧附希蹤帝座十五星為郎官内<lb/>
<pb n="KR4e0220_WYG_004-30a"/>
召仍勤盛舉敢侈絳帳極一時之選懸知冰壺生六月<lb/>
之寒聞絃歌暫䕃甘棠奉璋瓚寧忘棫樸負墻以候重<lb/>
席為期謹具啓上<lb/>
　　請許令公啓<lb/>
竊以才雄百里循良髙換縣之名福䕃二天殊禮荷式<lb/>
廬之重恩先野老頌滿神君卜茲月之某日薄采溪芹<lb/>
言陳水薤愛宜冬日甫踰添線之辰歌動陽春擬借鳴<lb/>
絃之暇咳唾想珠琲錯落光輝希冠劍從容稱兕為期<lb/>
<pb n="KR4e0220_WYG_004-30b"/>
傳騶是聽謹啓<lb/>
　　六十自夀請令公諸親友啓<lb/>
竊以正朔際春朝百嵗巧逢新厯耆年安晚節一生甘<lb/>
老殘編巖居真荷主恩川祝敢忘賔貺謹卜月之某日<lb/>
束風應律南極分輝燈焰吐銀花映月借九霄末照歌<lb/>
聲翻白紵遏雲儌一顧殊榮行觴擬申頌椒辛檢籙幸<lb/>
甫周花甲庭迎舞鶴門聽鳴鸞謹啓<lb/>
　宗伯集巻四<lb/>
</p>
<p>
</p>
  </div>
<div>
<head>宗伯集巻五</head> <lb/>
    <p>
<pb n="KR4e0220_WYG_005-1a"/>
欽定四庫全書<lb/>
　宗伯集巻五<lb/>
　　　　　　　　　　　明　孫繼臯　撰<lb/>
　尺牘<lb/>
　　答林明府英麓<lb/>
曩濫棘闈獲親芝宇再從京輦相遘公車而一别忽隔<lb/>
五秋兩地迥逾千里蓋明公牛刀試邑僻守花封而不<lb/>
肖雞骨支床薦羈艸土毎披交籍想見光儀兹者猥勤<lb/>
<pb n="KR4e0220_WYG_005-1b"/>
落月之思逺辱非時之貺損俸佐食客義埒分金遺書<lb/>
慰故人心勞勸駕顧不肖深悲負米甘老前薪幸而妥<lb/>
先將永托松杉舊壠藉以報上似猶贏桃李明庭第需<lb/>
仙鳬上國之徴用穏野鹿長林之卧願終美業亟迓明<lb/>
恩謹謝不次<lb/>
　　答陳學博<lb/>
公讀藝名塲夙標赤幟傳經學舍髙擁絳帷雖司業之<lb/>
酒錢自是時分鄭老乃陽城之月俸豈堪致譽陳萇而<lb/>
<pb n="KR4e0220_WYG_005-2a"/>
載賁華箋仍貽渥貺心勞勸駕疑車馬之在門誼比彈<lb/>
冠意璫貂之虚席顧不肖常悲負米甘老積薪不通政<lb/>
府書久矣木天無夢願守先人冢傷哉草土餘生政使<lb/>
陳人之見收亦須改歲而後發預叨逺餽深感至懐下<lb/>
拜媿其何名聊酬将兹不腆皎相思其如日敢埒報瓊<lb/>
紛聚樂之若雲想勤鳴鐸願言報德用迓新除謹謝不<lb/>
次<lb/>
　　答董大宗伯潯陽<lb/>
<pb n="KR4e0220_WYG_005-2b"/>
嚮攜弱息于徃慶門旣憐其稚齒童心未嫻禮法復媿<lb/>
以貧家薄遣匪稱髙華敢望宜人懼弗任婦而我太翁<lb/>
老伯恕其苟簡轉篤殷勤鑒其真誠曲加體念慰勞稠<lb/>
疉欵洽留連情文具隆内外胥恱若乃姑視媳若女而<lb/>
相覆以慈婦以夫為天而相成以敬此家有嚴君之效<lb/>
而門多和氣之徴也不肖臯喜慰特深感慙尤倍自還<lb/>
宅里毎跂門牆而目𤯝耽延忽踰三月心神潰耗未遣<lb/>
一書乃我太翁老伯分北牕髙卧之凉動東閣豪吟之<lb/>
<pb n="KR4e0220_WYG_005-3a"/>
興貽以拱璧餉以多珍凝睇獨勞眷思知切不肖臯奉<lb/>
揚傳示誇以為榮下拜仰瞻食而必飽矣起色方新寸<lb/>
椷陳謝承顔有待九頓為期<lb/>
　　又答<lb/>
臯艸土餘生木天斷夢而忽聞朝命俾貳宫端自惟凉<lb/>
德鮮才無當恩數亦知分華割采幸藉寵靈葢我老年<lb/>
伯一代逹尊三朝元老海宇偵其衰健卜世之安危廟<lb/>
堂察其隠揚定人之用舍吹嘘所被枯朽為榮而臯夙<lb/>
<pb n="KR4e0220_WYG_005-3b"/>
叨肺腑之親毎沐齒牙之潤惟誤而推轂施於所不知<lb/>
肆濫而起家授以所不任十九在外念鵷鸞之㑹久稀<lb/>
四十無聞嘆犬馬之齒已長虚生自惜踰分多慙逺勤<lb/>
勸駕之箋載憶懸弧之度劬勞増其孺慕報効矢此愚<lb/>
忠敢昧隆知惟深極感尚俟游子成行之日趿履以登<lb/>
專祈仁人相贈之言書紳以誦謹謝不次<lb/>
　　答牛鹺院春宇<lb/>
臯乆甘家食忽荷朝掄豈伊簪履之微曽有衣冠之譽<lb/>
<pb n="KR4e0220_WYG_005-4a"/>
惟我老公祖獨持國紀兼秉人倫意採諸月旦常推轂<lb/>
於所不知肆噓以陽春獲濫竽於所不任有心慕義無<lb/>
路酬知不圖柱後之威嚴載枉臺端之問訊霜廻栢府<lb/>
宇呈屑玉之竒日過花磚人拜兼金之賜瞻依益邇循<lb/>
省為榮欣逢攬轡而廵即西賊南倭澄清可待敢不彈<lb/>
冠而起將北門東觀馮藉彌深庶有時儕彼都人避鮑<lb/>
氏之驄矢他日報以國士化楊家之雀肅茲展報猝不<lb/>
宣懷仰冀台慈俯垂鑒察謹附謝<lb/>
<pb n="KR4e0220_WYG_005-4b"/>
　　答聶按臺惕吾<lb/>
惟兹畿甸總𨽻觀風諸在里紳並䝉覆露而某瞻依更<lb/>
篤寤寐常勞未遂識韓空知責沈兹者忽勤鼎札逺下<lb/>
衡門挾栢府之清霜宇霏玉屑賁花磚之永日封寄瑶<lb/>
華拜賜獨光締盟何幸竊念今西賊東倭吠犬傳烽之<lb/>
候惟我才人志士聞雞擊楫之時老公祖文武全才經<lb/>
綸大手繡衣白簡居臺敵寢邪謀鐵靣丹心憂國人推<lb/>
石畫忻逢攬轡敢後彈冠不盡感懐願垂嚴察謹謝<lb/>
<pb n="KR4e0220_WYG_005-5a"/>
　　答錢憲副飬庵<lb/>
通籍廿年偃蹇誠知量已升榮三事遭逢偶際乏人茲<lb/>
惟聖主一時過誤之恩亦由慈君千里帡幪之庇而老<lb/>
父母近㸔除目逺用慰心信而未能久矣愧漆雕之仕<lb/>
喜而不寐居然許樂正之優爰賁華箋猥頒腆貺珍重<lb/>
谷君之札揺綵筆以成文殷勤鮑子之知損飡錢而見<lb/>
餉某躊蹰累息黽勉深維無路仰酬實尠瓊瑶之報臨<lb/>
風下拜難忘金玉之音聊托緘題載抒感激惟老父母<lb/>
<pb n="KR4e0220_WYG_005-5b"/>
清氷比節化日同仁三仕一官到處盡沾棠覆九遷一<lb/>
載非久將遂萍依尚冀鼎調俄膺晉命謹謝併祝<lb/>
　　公啓范司成屏翁老師<lb/>
公車奮跡廿年懷一日之知函丈違顔千里恨三吴之<lb/>
隔幾勞夢寐獲上興居伏惟老師閣下朝之羽儀人之<lb/>
模楷傳經比於劉向為帝師亦為國師秉德方之太丘<lb/>
應人瑞亦應天瑞髙文大䇿總國猷鴻業悉藉以千秋<lb/>
直道誠心雖時宰要人希得其一字以故中路之風波<lb/>
<pb n="KR4e0220_WYG_005-6a"/>
不免然而寰區之斗岱彌髙惟舊學有若甘盤即名德<lb/>
不輸君實而人情逐世吏道乖方豈常見齊民月旦之<lb/>
公何致煩部使秋霜之烈訝滄桑之将變定自驚心思<lb/>
水木之偏親空多扼腕偶聞羽便為告心勞所望老師<lb/>
處困而亨以靜制動白衣蒼狗笑浮雲之幻態何常丹<lb/>
壑青松信挺雪之貞姿不改勿為鄉里小兒所窘益珍<lb/>
蒲輪待起之身是固門牆下士所期願卜衮服重來之<lb/>
日生等臨狀不勝拳拳懇欵之至<lb/>
<pb n="KR4e0220_WYG_005-6b"/>
　　答顧太史開雍<lb/>
某幸聯桑梓獲近芝蘭報下金泥彈冠色動訃傳苫凷<lb/>
投匕心悲誼本篤於通家情復殷於同館顧自几席一<lb/>
拜迨今竿牘全疎而門下於讀禮之餘示裁書之暇亭<lb/>
雲愴目未廻攀栢之呼梁月興懐似憶燃藜之侣睠兹<lb/>
德意敢有遐心尚希乗淵濳隠霧之時究川濟為霖之<lb/>
業是惟不負先公之義訓亦以仰酬聖主之恩私某倘<lb/>
猶竊禄風塵庶得分華禁近謹謝不宣<lb/>
<pb n="KR4e0220_WYG_005-7a"/>
　　答蔡明府<lb/>
門下一枝挺秀片玉標竒某幸縁桑梓之恭獲遂芝蘭<lb/>
之慕每念離鄉詣闕再逐風塵靡由縮地升堂虛勞夢寐<lb/>
幸辱雲箋之賁疑親霽宇之輝損貺何因感知難報惟<lb/>
鸞栖鳯舉本非百里之才矧雉伏蝗空已播萬人之譽<lb/>
佇聞推轂虚法從而徴行慰執鞭奉清言以繹庻藉蓬<lb/>
扶之助亦章萍聚之榮願殫駿猷用需驛召謹謝併祝<lb/>
不宣<lb/>
<pb n="KR4e0220_WYG_005-7b"/>
　　答汪茂才<lb/>
曩依丘隴已隔光儀迨返闕廷愈疎音問幾動雲萍之<lb/>
感毎繙月桂之期而公再罹大艱尚紆後舉得書興愴<lb/>
闕禮為慙惟不肖以廿年之資偶叨登進乃足下以一<lb/>
日之誼逺用慰存損貺甚隆感知彌激由負乗之羞不<lb/>
淺肆懸車之夢常殷所望讀禮之暇無怠於讀遺經治<lb/>
家之心不分於治本業將冲天驚人庻乎有待即榮親<lb/>
信友亶也非遲謹謝併祝不宣<lb/>
<pb n="KR4e0220_WYG_005-8a"/>
　　公與王相國對南<lb/>
伏惟老先生赤心謀國九廟鑒其精誠黒髪還家四夷<lb/>
詢其動定而虛瞻北斗未起東山帝心之簡在自真將天<lb/>
意之治平有待某夙䝉厦覆幸辱牆依誦衮衣赤舄之<lb/>
詩堪輝日月望黄紙白麻之詔幾跂雲霄俄聞悼亡歎<lb/>
此嫓德蒙荘自逹鼔盆之意可師洛社非閒調鼎之身<lb/>
獨重願言抑損用迓吉康薄有公申謹茲私布某臨風<lb/>
不勝拳拳<lb/>
<pb n="KR4e0220_WYG_005-8b"/>
　　答劉侍御在田<lb/>
不肖自遘家艱久乖生趣再塵朝序虚負歲華届兹桑<lb/>
梓有事之秋不淺蒲柳先零之感而公以吾一日知已<lb/>
之愛彌新如彼三秋懷人之思已切逺勤飛牘光佐舉<lb/>
觴顧不肖學等燭光幾興悲於老大養違鼎食敢為樂<lb/>
於劬勞麋鹿之性依然行投豐野犬馬之齒長矣何補<lb/>
明時拜貺増慙酬知倍切更惟清峻靡所報將率謝幸<lb/>
亮不宣<lb/>
<pb n="KR4e0220_WYG_005-9a"/>
　　答劉太守應沙<lb/>
不肖幸蒙推轂以獲濫竽自惟襪線之才無當冠纓之<lb/>
路慮遭官謗仰辱君恩詎公勞輕案牘誼溢書函雙魚<lb/>
逺致殷勤五馬懸知整暇河南第一漢庭治行誰先江<lb/>
夏無雙楚甸才名久著公自保民如子業焦心賑貸之<lb/>
施吾將以人事君行藉手循良之績庶其分美因以掩<lb/>
瑕願殫謀猷用需艱大損貺謹拜訖率謝不宣<lb/>
　　答季少司成青城<lb/>
<pb n="KR4e0220_WYG_005-9b"/>
門下操觚東觀玉堂載其髙文振鐸南雍璧沼欽其古<lb/>
誼美樸棫歸作人之績悵萍蓬隔知已之歡歲報初聞<lb/>
年華再易猥蒙芳訊深感至懐度黄紙之召非遥驛路<lb/>
春風有待知絳帳之移漸逼橋門化雨難留謹復不宣<lb/>
　　答唐漕院翀宇<lb/>
惟運道為國家咽喉血脉之所闗惟明公為主上耳目<lb/>
聰明之所寄肆膺特簡爰借將漕懸知繡斧星臨百靈<lb/>
効順佇見帆檣風駛萬艦如期帝命用光軍儲自足拜<lb/>
<pb n="KR4e0220_WYG_005-10a"/>
函浣慰臨答瞻馳不宣<lb/>
　　答周元戎<lb/>
紫荆天險實控神京細柳雄軍爰資儒將臂腋托重而<lb/>
恃力心腹居安而處優伊誰之功尚亦有賴屢當刁斗<lb/>
之暇猥辱尊罍之貽深知桑梓情多轉悵萍蓬跡逺願<lb/>
熈鴻伐行借末光率謝不宣<lb/>
　　答劉在田<lb/>
風塵作客嵗月磨人感光隂之若馳悵吾生之虚度而<lb/>
<pb n="KR4e0220_WYG_005-10b"/>
公依然念舊嘉與更新不勝萍梗之思猥佐椒花之酌<lb/>
德則孔厚時與俱長歎過隙之白駒吾已極支離之恨<lb/>
羨避人之驄馬公其崇耆定之勲謹謝併祝不宣<lb/>
　　答賈操院春宇<lb/>
惟留都為國家根本之區畫長江雅名天塹惟䑓察為<lb/>
政事紀綱之地開大府允藉人英我老公祖爰起田間<lb/>
聿來江表霜清豸院官屬仰其威稜風凈鱗波島夷消<lb/>
其窺伺永奠金湯之固良資文武之才力不數鐵鎻千<lb/>
<pb n="KR4e0220_WYG_005-11a"/>
尋丹心報國身且作金莖一柱赤手擎天某逖望䑓端<lb/>
幸居宇下欣承榮問喜倍恒情謹復不宣<lb/>
　　答查虞臯提學<lb/>
門下挺秀武林擷英文苑妙年馳譽乆趨南省含香大<lb/>
省掄才遂借西江振鐸帝嘉綵筆士慕繡衣品題業見<lb/>
殺青陶鑄誰誇隔絳不肖幸承衆美良賀人師願益𢎞<lb/>
化雨之施將彌動文星之仰謹謝併祝不宣<lb/>
　　答譚蜀撫岳南<lb/>
<pb n="KR4e0220_WYG_005-11b"/>
不覿清光幾更歲月有懷明德奈阻山川欣承貢箑之<lb/>
分獨抱濫竽之媿伏惟門下文武具足巻舒惟時揮白<lb/>
羽以揚靈名髙漢相配瑶琴而解愠聲動虞庭爭言金<lb/>
玉其相早已備四時之氣佇見風煙以凈詎惟貽三蜀<lb/>
之安某久逐淄塵幸叨素雅風來天末奉揚敢後簮紳<lb/>
月在懷中珍重疑随劍履謹謝不宣<lb/>
　　答梅中丞衡湘<lb/>
某偶承匱乏謬荷改遷自知才不逮人良媿處非其據<lb/>
<pb n="KR4e0220_WYG_005-12a"/>
而門下逺㸔除目深用注心分裘帶之餘閒箋裁五色<lb/>
借簮裾之渥寵意倍三薫某拜誨知榮酬知敢替乆矣<lb/>
孤忠貫斗早欽絶塞鴻名屹焉一柱擎天立見中樞驛<lb/>
召庶荷聨履亦慰摳衣謹謝併祝不宣<lb/>
　　答周大行弱生<lb/>
淮隂一别江路千重念讀禮之將周恨封書之未寄兹<lb/>
者逺承芳訊彌荷至懷情親不隔同心契濶聊同蹔面<lb/>
顧弟處非其據彌増負乗之羞才不逮人轉篤懸車之<lb/>
<pb n="KR4e0220_WYG_005-12b"/>
計何當屣棄用慰襟聯率復不宣<lb/>
　　答孫中丞滸西<lb/>
竊以安石東山之望久繋蒼生子牟北闕之情毋忘雅<lb/>
故逺承芳訊深荷至懷伏惟老公祖才識合符文武具<lb/>
足大斧按部激揚示百辟之刑單車入營指顧定一軍<lb/>
之變早煩作鎮爰告居廬棲遲更以數年譽望元同一<lb/>
日游希盤谷應多藉草新題夢到曲江却憶尋茶舊侣<lb/>
辱以貳銓之耗猥勤尺牘之頒拜教為榮酬知敢替佇<lb/>
<pb n="KR4e0220_WYG_005-13a"/>
見還中丞之節召起田問行㸔壯元老之猷敉寧宇内<lb/>
敢稱推轂庻遂盍簮謹謝併祝不宣<lb/>
　　答陸同年<lb/>
幸托維桑載聨擢桂早同意氣難渝金石之盟自涉風<lb/>
塵爰示參商之跡頃違闕下似夢難堪忽隔天涯兹游<lb/>
可念謫居並海河陽桃李誰憐賔幕依臺緑水芙蓉自<lb/>
别永惟夙好猥辱遥緘弟誦以興懷奉之生色愧縻厚<lb/>
禄敢忘推轂之恩尚覬良縁庶遂盍簮之想謹謝并以<lb/>
<pb n="KR4e0220_WYG_005-13b"/>
損貺歸璧不宣<lb/>
　　答史少府敬所<lb/>
不肖未親芝府幸庇棠隂欣傳千家孔邇之歌想見一<lb/>
郡太平之理自惟媮惰尚缺起居而老公祖分餘閒於<lb/>
簿書筐篋之間飛逺訊於輦轂衣冠之衆遂䝉芸翰猥<lb/>
賁萍踪帡幪真比二天夢寐堪紓兩地感知加額佩德<lb/>
銘心倘可効其揄揚敢後黄童白叟何當被其容接行<lb/>
瞻皂葢朱旛謹謝不宣<lb/>
<pb n="KR4e0220_WYG_005-14a"/>
　　答陳學院懷雲<lb/>
堯階之蓂莢載新狄門之桃李逾茂望鳳城而𣺌隔邀<lb/>
驄歩以難期乃老公祖逺賁芸箋埒華椒頌遥曕化雨<lb/>
若坐春風誦義彌深感知曷替謹謝不宣<lb/>
　　答畢司理白陽<lb/>
法星乆借雲間幸沾末照淑氣乍廻天上適奏成勞驛<lb/>
召非遥騶鳴可卜而老公祖特勤記憶逺賁封題恍對<lb/>
氷壺想見澄心似水幾繙玉律應知枯骨咸春佇參補<lb/>
<pb n="KR4e0220_WYG_005-14b"/>
衮之班早慰執鞭之願謹復不宣<lb/>
　　答王明府<lb/>
公名家汗血藝圃前茅洵滄海之遺珠偶慳科目去山<lb/>
城而握篆聊暢生平惟兹君侯下車發軔之初想見氓<lb/>
庻扶杖載盆之衆公第力追古道孳孶務得民和將頓<lb/>
起賢聲炳炳頻書上考不乏粉署豸垣之召益揚樞廷<lb/>
麟閣之光損貺歸璧謹附謝不宣<lb/>
　　答陳興化藎菴<lb/>
<pb n="KR4e0220_WYG_005-15a"/>
海邦作牧五馬稱其風流天闕程功七閩尊其威望佇<lb/>
㸔髙第徴九列之崇班庻續舊游修廿年之積濶㡬勞<lb/>
夢寐忽辱音書璀璨擬於瑶華綢繆究其環結不殊蹔<lb/>
面良慰同心若夫負纎翼以泰山䇿疲駑以廣駕豈其<lb/>
實任誰謂可驅誦以周旋増其媿畏損貺隨例歸璧謹<lb/>
附謝不宣<lb/>
　　答郝江隂聚崧<lb/>
竊謂河潤百里人仰二天惟江城爲梁溪接壤之區惟<lb/>
<pb n="KR4e0220_WYG_005-15b"/>
明府為燕市從遊之舊春回化日已傳澤滿隨車路映<lb/>
福星想見恩流錯繡不肖祗縁趨走未遂起居而老父<lb/>
母從簿書倥偬之中示箋翰殷勤之雅不肖遥歌孔邇<lb/>
敢怠中藏願殫令猷用熈鴻烈謹謝不宣<lb/>
　　答張州守溟池<lb/>
不肖夙懷桑梓之恭久切芝蘭之慕幸縁職事獲與選<lb/>
掄而公以南金大貝之才典東土方州之任雖於選人<lb/>
已號為異等而於傑士尚視為麤官然公拜命而行捧<lb/>
<pb n="KR4e0220_WYG_005-16a"/>
檄而喜洗手奉職尋孤琴獨鶴之風實心為民嚮賣劍<lb/>
買牛之化想見行春露冕應知甘雨隨車兹惟循吏之<lb/>
遺不沗真儒之用不肖逺蒙芳訊猥荷至懷箋分芸閣<lb/>
餘清字燦芝燈異采蹔時若對疑追五馬清塵何日重<lb/>
逢終合雙龍紫氣謹復不宣<lb/>
　　答陸運長自齋<lb/>
門下操逺略而服鹽車處利權而貞苦節在部使監司<lb/>
共髙其守凡賢人君子多惜其淹茲者業奏成勞爰書<lb/>
<pb n="KR4e0220_WYG_005-16b"/>
上考佇見横飛直上漸躋斧鉞之崇亦惟遺大投艱永<lb/>
勒鼎鐘之烈不肖猥縁職事累荷記存逺辱函書載勤<lb/>
損貺心盟初服敢分羅衣在笥之珍路指迷津謹拜繡<lb/>
佛長齋之供願言亮在彌切感慙謹復不宣<lb/>
　　答朱長葛惺復<lb/>
不腆江縣實累賢侯蕞爾葛城乃來仙令銳志想更新<lb/>
之治誠心見敦故之思拜教為榮酬知敢替佇俟期月<lb/>
三年桃李隂繁花縣還㸔一日千里桑榆譽起蘭闈勿<lb/>
<pb n="KR4e0220_WYG_005-17a"/>
以傷弓怠於製錦損貺隨例返上謹謝不宣<lb/>
　　答髙憲副青崖<lb/>
自别春明倐更嵗序毎縁日隔想見風流快最績之來<lb/>
聞欽貤恩之下逮勞徴分竹典渥賜金茲臣子之極榮<lb/>
亦友朋之共契不肖偶縁職事獲厠觀成佇見除書還<lb/>
欣陟要即節鉞之操非逺將鼎鐘之業可期願殫壮猷<lb/>
用迓新命損貺敬拜謹謝不宣<lb/>
　　答譚中丞岳南<lb/>
<pb n="KR4e0220_WYG_005-17b"/>
弟空懷素尚久逐緇塵追惟同片玉之科表樹遜雙金<lb/>
之許而翁丈猥敦夙好彌示同心宫箑分紈揺動恍依<lb/>
明月天香出袖奉揚真被仁風吹拂良多拜嘉知重謹<lb/>
謝不宣<lb/>
　　答程方伯居左<lb/>
方岳在瞻久欽名德髙山可仰未覿清光欣承貢箑之<lb/>
分偏抱濫竽之媿伏惟門下文武具足巻舒惟時揮白<lb/>
羽以揚靈名髙漢相配瑶琴而解慍聲動虞廷爭言金<lb/>
<pb n="KR4e0220_WYG_005-18a"/>
玉其相早已備四時之氣共賀烽煙已凈詎惟貽三蜀<lb/>
之安不肖虚逐緇塵每慚素食風來天末奉揚敢後簮<lb/>
紳月在懐中珍重疑陪劍履謹謝不宣<lb/>
　　答吳臨川夲如<lb/>
竊惟化徴馴雉逺分桑梓之榮望隔登龍未遂芝蘭之<lb/>
慕而書來北闕言自西江戴星自尠餘閒芳訊獨先於<lb/>
故壤滿嵗已臻上考虚懷翻劇於初官雙鳬一鶴雅足<lb/>
雲霄威鳯翔鸞寧栖枳棘不肖偶承人乏濫貳天曹深<lb/>
<pb n="KR4e0220_WYG_005-18b"/>
慙衡鑑之司慮辱簮紳之路即看髙第晉居補衮華階<lb/>
庻拜下風克慰更衣積願幸熈永譽用迓徴書損貺隨<lb/>
例返上謹附謝不宣<lb/>
　　答黄司成毅庵<lb/>
伏念弭旌璧沼振鐸橋門登歌流蘋藻之輝聽講極衣<lb/>
冠之盛人推稽古士頌得師而門下遥思槖筆之朋猥<lb/>
示横經之暇逺勤書問亦荷幣將兹惟至懐敢不下拜<lb/>
今主上方隆廣學𢎞文之理而門下適秉興賢敷教之<lb/>
<pb n="KR4e0220_WYG_005-19a"/>
權瞻化雨以維新詩賡薪槱賀為霖其不逺詔許延登<lb/>
尚冀鼎調用需甌卜謹謝併祝不宣<lb/>
　　答杜太守見田<lb/>
辱以令節馳此芳函歎天涯風俗之同識時序推遷之<lb/>
異心驚懸艾契感紉蘭拜貺為榮酬知敢替謹謝不宣<lb/>
　　答周明府<lb/>
丈錯采海邦流聲天闕弟早偕擢桂遥想歌棠色喜可<lb/>
知跡遐為恨而忽來芸牘恍對芝顔深承荒政之苦心<lb/>
<pb n="KR4e0220_WYG_005-19b"/>
益想窮民之加額佇騰剡薦行副弓招庶慰盍簪不虚<lb/>
捧檄損貺随例返上謹附謝不宣<lb/>
　　答王太守玉沙<lb/>
竊惟河潤九里故甘棠䕃於其隣人仰二天由桑梓澤<lb/>
於其德祥瞻下鳯望隔登龍而老公祖蔚以最聞枉其<lb/>
書訊箋裁郡閣濤聲分鐵甕之清坐想江樓天宇皎玉<lb/>
壺之潤譽問獨髙於五馬恩貤行下於雙龍不肖幸以<lb/>
職司與觀盛美雖不獲追隨老稚賡來暮之歌其猶將<lb/>
<pb n="KR4e0220_WYG_005-20a"/>
指㸃江山展孔邇之慕損貺隨例璧掌記謹謝不宣<lb/>
　　答王學博<lb/>
公文雄彩筆業擅青箱猥煩振鐸之行光萃盍簪之益<lb/>
隂繁桃李造士多於泮宫念篤枌榆懐人極於雙闕芸<lb/>
牋逺墜芝宇疑親龍頭應屬老成榮名有待牛耳久司<lb/>
盟主妙譽先馳冀斆學以相成乗時會而大舉損貺隨<lb/>
例璧掌記謹謝併祝不宣<lb/>
　　答王别駕豐輿<lb/>
<pb n="KR4e0220_WYG_005-20b"/>
惟門下家承綵筆世美青箱名在詞壇盟主歸其牛耳<lb/>
謫從畫省驅車輕彼羊腸爰屈髙賢左遷雄郡天宇皎<lb/>
玉壺之㓗不染一塵濤聲分鐵甕之清獨持三尺不肖<lb/>
潤沾九里覆仰二天蔽隣幸䕃甘棠澤德不殊桑梓祗<lb/>
縁奔走未遂起居而遠承問訊之隆想見殷勤之誼縱不<lb/>
獲追隨老稚同賡來暮之歌庻猶將指㸃江山遥伸孔<lb/>
通之慕濫竽未巳推轂敢忘損貺隨例璧掌記率謝不<lb/>
宣<lb/>
<pb n="KR4e0220_WYG_005-21a"/>
　　答謝理刑武林<lb/>
惟吳興為山水奥區夙稱雄郡而門下比星雲顯瑞共<lb/>
識髙賢逺借刑名用煩推鞫金科夜檢萬口以為不寃<lb/>
丹筆囬春一方可使無訟績聞宁扆恩逮庭闈天垣之<lb/>
驛召非遥皇路之趨呼有待不肖久欽譽問未挹光華<lb/>
苕霅波澄鳩署之清可想竹梧風細龍門之御將攀猥<lb/>
辱芳函何當盛意損貺隨例璧掌記率謝不宣<lb/>
　　答盧太守龍巖<lb/>
<pb n="KR4e0220_WYG_005-21b"/>
伏惟分虎畫熊夙推師帥懸魚下鳳雅重扶馮治行真<lb/>
二千石之良聲名自十六州之最勞徴剖竹典渥賜金<lb/>
不肖偶厠職司與聞盛美矧縁鄉曲曽忝交知幸荷芸<lb/>
箋疑親芝宇功能已試於三輔即鈇鉞之借非遥次第<lb/>
行入為九卿將鼎鐘之銘可俟願終茂業用迓鴻庥損<lb/>
貺隨例璧掌記謹謝不宣<lb/>
　　答張觀察蓮濱<lb/>
惟菁山為吾師傳衣之地而門下其密親惟白岳為吾<lb/>
<pb n="KR4e0220_WYG_005-22a"/>
鄉錯繡之區而門下其察使枌榆社接春風似覆棠隂<lb/>
桃李門遥暮雪疑逢芝宇偶慳御李真媿識韓而門下<lb/>
輕朱旟按部之勞神交北闕借丹筆治書之暇使發南<lb/>
郵指倍三薫箋裁五色不肖奉以増媿藏以侈榮追惟<lb/>
攬轡名髙鐵斧乗驄夙樹澄清之烈兹喜建牙事近麟<lb/>
臺䇿駿彌徴保障之勲願殫壯猷用迎殊眷即廟社因<lb/>
之篤祜豈門牆藉以分光損貺隨例璧掌記謹謝不宣<lb/>
　　與蔡太宰見麓<lb/>
<pb n="KR4e0220_WYG_005-22b"/>
惟皇天有意國家惟聖主克知宅俊故雖兩持半載勿<lb/>
下新綸良由一德三朝獨髙舊格爰正統均之席再提<lb/>
人物之衡水鏡添澄金甌待鞏不肖深慚挂議敢覬分<lb/>
華心勞聽履之思長懸北斗身决抽簮之計議趂東風<lb/>
老公祖庻幾併日而趨不肖某猶當望塵而伏願無俟<lb/>
駕用答臨軒某臨楮不勝瞻依<lb/>
　　答譚中丞岳南程左使居左<lb/>
不肖久混洛塵竟踣蜀道虚疑水鏡抱明月於懷中孰<lb/>
<pb n="KR4e0220_WYG_005-23a"/>
惜冰紈借清風於掌上空憐憔悴只合棄捐而仁兄渙<lb/>
采封題分華貢箑惟賢哲之用心自無凉燠在士人之<lb/>
酬世因悟巻舒伏枕拜嘉撫函珍重雖望紅雲於雉尾<lb/>
不獲重奉光輝而浣白石於磯頭粗可自完貞㓗敢希<lb/>
吹拂聊當奉揚謹謝不宣<lb/>
　　答杜大守見田<lb/>
不肖諧時計拙去國身孤乞骸奈隔九關偏格呼天之<lb/>
奏銷骨况嬰百病毎需續命之絲而公深懷廿載之舊<lb/>
<pb n="KR4e0220_WYG_005-23b"/>
知不廢五辰之故事貽之芳訊佐以黍資敢不拜嘉縁<lb/>
而感歎三湘競櫂空傳遺恨層波五月披裘誰信貞心<lb/>
一水古嘗有此今何不然輙因報椷畧抒孤憤率謝不<lb/>
次<lb/>
　　與三閣下<lb/>
某欣遂乞骸悵違握髪家山秋老歸逢開徑之期相舍<lb/>
天髙夢斷埽門之路憶昨風波震恐頼廟堂公道力剖<lb/>
上前肆今雲水清夷即湖海孤踪安游物外一去懸車<lb/>
<pb n="KR4e0220_WYG_005-24a"/>
席寵向來推轂知恩爰拜朔風載瞻台斗惟軍國紛綸<lb/>
之日正相師旋轉之秋願樞軸永膺赤手共親扶日月<lb/>
庻藩維不聳閒身亦穏卧煙霞謹謝併祝不宣<lb/>
　　與九卿<lb/>
不肖幸馮福庇獲荷恩休歸及晩秋松菊正舒三徑睡<lb/>
慵朝日風槐真隔九天追惟割席两曹夙奉上公之履<lb/>
以迨杜門半嵗屢停長者之車感倍恒情縁應異世聊<lb/>
因還役仰謝守閽共虞國步多艱赤手願親扶日月佇<lb/>
<pb n="KR4e0220_WYG_005-24b"/>
見藩維不聳閒身亦穏卧烟霞謹祝不宣<lb/>
　　與宫坊翰林國子監<lb/>
不肖幸席寵帡獲蒙恩放秋疎菊徑乍欣初服之還天<lb/>
斷蓬瀛倍篤同袍之戀永懷至誼疑隔前生敬報歸來<lb/>
因明感慕惟帝資良弼早承霖雨之求庶人樂太平長<lb/>
穏烟霞之卧謹謝不宣<lb/>
　　答陸中丞仲鶴<lb/>
不肖解紲風波投竿煙水焚魚陛逺世縁已悟空花羅<lb/>
<pb n="KR4e0220_WYG_005-25a"/>
雀門閒物態甘同遺核而門下獨深神契彌篤心期分<lb/>
栢府之餘清書裁五色賁芝函之委潤指倍三薫割廪<lb/>
孔多轉媿緇衣之好買山不乏兼堪蠟屐之資劍合何<lb/>
時珠銜有日所願入襄衮扆晉秉樞衡捧日力轉重輪<lb/>
擎天身為六柱庶樗櫟見太平之澤而菰蘆皆穏卧之<lb/>
年謹謝併祝不宣<lb/>
　　答孫萊蕪屏湖<lb/>
不肖幸逃世鞅獲遂初衣叢桂可搴聊托跡避人之隠<lb/>
<pb n="KR4e0220_WYG_005-25b"/>
蓼莪終廢毎傷心生我之辰猥辱舊游却憐初度清分<lb/>
簿領書椷岱岳雲英惠割俸錢錦借河陽花色言欽髙<lb/>
義真荷至榮自惟馬齒暗増蠟屐布帆雅堪送老仍喜<lb/>
鴻冥漸逺驚波駭電豈復闗人第吾知已騰茂異之聲<lb/>
庻予餘生藉光華之潤願言努力庸慰遐思率謝併祝<lb/>
不宣<lb/>
　　答許同年<lb/>
竊以名聨擢桂幸同片玉之科㑹阻班荆久負斷金之<lb/>
<pb n="KR4e0220_WYG_005-26a"/>
好毎歌皎月輙望文星未遂問竒毎縁話舊而吾老年<lb/>
丈懷人嵗底發使春前竿牘遥分暫輟詩書之暇篚筐<lb/>
載錫尚流爼豆之輝深荷至情敢忘髙義所願龍頭晚<lb/>
屬起魁名於絳帳不讓少年庶令驥尾風生沾末照於<lb/>
青林終輝暮景謹謝并祝<lb/>
　　答吳學博<lb/>
不肖獲遂焚魚久安失馬湖山無恙布帆蠟屐不倦登<lb/>
臨風月可親石枕竹床儘供偃仰凡人間幻景絶不闗<lb/>
<pb n="KR4e0220_WYG_005-26b"/>
心第天末交遊頗猶縈念深惟修阻難遂合併而公分<lb/>
臯比之清隂箋裁五色割脯脩之薄俸惠過百朋誰誇<lb/>
在泮之藻芹堪艷盈門之桃李受而下拜鏤以中藏龍<lb/>
頭必屬老成不逺雲程消息驥足何妨晩騁終㸔天闕<lb/>
游行庶子棄捐亦沾華寵謹謝并祝<lb/>
　　答陸明府存吾<lb/>
不肖渉世寡諧屏居多病門堪羅雀札鮮通魚而公獨<lb/>
敦一日之知連發兩春之訊深承至意載辱多儀下拜<lb/>
<pb n="KR4e0220_WYG_005-27a"/>
為榮中藏敢替惟慈君行縣譽滿桑麻庻知已在林光<lb/>
分桃李所希努力言慰逺心謹附謝薄有不腆具儀柬<lb/>
　　答楊侍御意白<lb/>
憶在徂秋曽來舊雨澤亭日晩深憐畫鷁難留京闕天<lb/>
髙想見青驄共避尋膺特遣徃按全遼惟此一時難應<lb/>
百倍鄉止憂敵憂倭而今且憂閹䜿誅求之太急鄉止<lb/>
窘戰窘守而今且窘官曹議論之相攻彈壓獨勞驅馳<lb/>
良苦乃公誼敦一日望斷重雲即磨盾作檄之餘裁書<lb/>
<pb n="KR4e0220_WYG_005-27b"/>
不廢當散金酬士之後分俸相存人真遵海而南信若<lb/>
從天而下丘園借賁閭巷増榮所願力持財賦之衡身<lb/>
作金湯之固繡衣鐵斧逺清絶塞之塵露布鐃歌光振<lb/>
中朝之烈謹謝并祝不宣<lb/>
　　答顧州守<lb/>
春明一别歲屬頻更新都昔領青衿夙勤注意故國重<lb/>
開絳帳毎荷傳書無忘久要已見髙義茲日邉五馬茂<lb/>
恩乍典方州乃天畔雙魚芳訊先投下里温然道故若<lb/>
<pb n="KR4e0220_WYG_005-28a"/>
威儀笑語之親承黯爾憂公惟社稷民人之曲軫肯讓<lb/>
龔黄之理為期月而可觀敢同管鮑之交積歲時而彌<lb/>
篤猥蒙損貺深媿榮施不肖澤國閒身明時棄物不作<lb/>
風塵舊夢頗安泉石餘生佇聽顯休用光岑寂謹謝并<lb/>
祝不宣<lb/>
　　答林太守<lb/>
曩托同曹選地曽欽水鏡邇臨下里炎天恍挹氷壺誦<lb/>
義方殷含誠未展而門下載飛箋訊兼墜筐將世態悠<lb/>
<pb n="KR4e0220_WYG_005-28b"/>
悠於不肖如遺核而獨示以久要塵心漠漠於不肖如<lb/>
空花而尚期之再辱愛踰肺腑榮借齒牙何來長者之<lb/>
言自識幽人之分顧時政爭趨竭澤惟仁賢咸屬濟川<lb/>
積方寸而家慶遹臻已兆百男之瑞寛一分而國基孔<lb/>
固彌徴三老之歌全材推廟社之良砥柱作闗河之翰<lb/>
謹謝并祝不宣<lb/>
　　答王節推振宇<lb/>
公才遴竹箭品埒氷壺夙推東越之英共擬南宫之選<lb/>
<pb n="KR4e0220_WYG_005-29a"/>
十年空獻䇿黌宫乍領青氊萬里獨揚旌徼郡還需丹<lb/>
筆洞庭下木葉逺擲瑶華澤國亂蒹葭疑親玉樹俸分<lb/>
官廨深知鮑子之情貲付酒家不負陶公之興榮分桃<lb/>
李寵藉蓬茅惟祥刑操三尺之平蚤聞妙譽况勁節聳<lb/>
千尋之直愈想髙標遲爾内徴慰予私佇謹謝不宣<lb/>
　　答葛明府<lb/>
不肖幸聯桑梓雅習芳名甘老薜蘿難通蕪訊而門下<lb/>
獨敦古誼不靳先施五色華箋雙南惠重前身知勾漏<lb/>
<pb n="KR4e0220_WYG_005-29b"/>
今姓落人間舉手見武夷君仕游天上神仙作吏邦國<lb/>
稱良不肖捧牘分華因風誦義猥荷髙賢之昐敢忘知<lb/>
已之酬謹謝不宣<lb/>
　　答朱太守午臺<lb/>
自公適郡忽已两朞維予懷賢有如一日雖山川間阻<lb/>
面晤為難而音問頻通心期若對兹承使貺特賁箋書<lb/>
深知記憶之同逺諗興居之槩㑹聞新命彌慰久要截<lb/>
鐙攀鞍想見建水悲歌之切焚香擁幰懸知温陵跂望<lb/>
<pb n="KR4e0220_WYG_005-30a"/>
之殷璽書徴帝寵之優節鉞佇羣心之屬不肖樗櫟之<lb/>
質業遂川觀萋菲之談猶煩波及幸公等心知不乏抑<lb/>
吾儕身隠焉文拜牘分榮臨風誦義謹謝不宣<lb/>
　　答徐溧陽十洲<lb/>
千里通家下榻幸逢徐孺二天接壤舉觴敬累蘇章猶<lb/>
阻因循尚稽問訊而公屬莅官行政之初偏深念舊當<lb/>
禦侮折衝之暇不廢裁書乆要慙楮墨之温殊禮駭篚<lb/>
筐之侈下拜因而藉手中藏矢以終身惟溧稱首善之<lb/>
<pb n="KR4e0220_WYG_005-30b"/>
區争却五千金已聞謳頌惟公抱殊尤之器奠彼十萬<lb/>
户乃擅熈鴻願言殫心以慰傾耳謹謝不宣<lb/>
　　答王平湖念惺<lb/>
座擁飛鳬蓬蓽争迎茂宰河傳渡虎枌榆不乏來賢毎<lb/>
跂英風轉思舊雨媿乖訊問欣荷殷勤鞠彼子民簿領<lb/>
應勞呴沫眷予父友箋書猥示吹嘘燦然文麗七襄共<lb/>
識名揚製錦卓爾政成三異懸知化美鳴琴青蚨分仙<lb/>
令之飡錢緑蟻佐閒人之酒債自惟棄物難忘髙情尚<lb/>
<pb n="KR4e0220_WYG_005-31a"/>
希績最循良畏壘深貽大澤爰見榮施雅故通家亦借<lb/>
餘光努力為期銘心敢替謹謝不宣<lb/>
　　答陸令存吾<lb/>
花縣宣和茂起三年之績萱堂背養長違百載之歡閭<lb/>
閻乍失慈君道路咸稱孝子抱終天之恨讀禮思深追<lb/>
一日之知裁書寄逺暫輟哀於苴蒯承分惠於篚筐猥<lb/>
荷榮施轉慙闕禮闗河迢逓蹉跎未展一芻日月居諸<lb/>
想像空懷寸草願保先人之遺體且慰舊民之去思節<lb/>
<pb n="KR4e0220_WYG_005-31b"/>
順為期熈鴻有待率謝不宣<lb/>
　　答顧州守<lb/>
不肖犬馬増年蟲魚送日老知將至幸為澤國閒人名<lb/>
疾弗稱久作清朝棄物而公獨敦髙義毎念舊游見秋<lb/>
月以懷人夢落山中叢桂因晨風以發使光揺戸外枯<lb/>
蓬遺書分君侯退食之閒割俸佐賓客行觴之費下拜<lb/>
㒺知所報中藏曷敢有忘爰期報政成功早備棘槐之<lb/>
選因獲藉榮邀寵彌添桑梓之輝謹謝并祝不宣<lb/>
<pb n="KR4e0220_WYG_005-32a"/>
　　答賈臨淮<lb/>
絳帳譚經未撤春風之坐銅章試吏初呈冬日之輝離<lb/>
情悵縮地為難逺訊欣從天忽下睠惟巖邑幸借異才<lb/>
察眉籲閭閻疾苦之由力與疲民作主嘘骨明湯沐本<lb/>
根之重爭言太祖有靈下車已見永圖張琴應多妙用<lb/>
想花滿河陽之日即異時桃李與有光華期棠敷南國<lb/>
之年雖不腆薜蘿還沾覆冒願聞來譽彌慰去思謹復<lb/>
不宣<lb/>
<pb n="KR4e0220_WYG_005-32b"/>
　　答吴乳源赤含<lb/>
五羊天逺難聆韶石之音雙鯉人來又見嶺梅之色頻<lb/>
承至意不有遐心公試今仙源瑩神吏道除衆庶百年<lb/>
之蠧弊絶風清執當官三字之符政成譽起剡薦已聞<lb/>
𫉬上桑祈况頌回天業已同中牟之無蝗何啻似泰山<lb/>
之有虎誼敦一日雖心煩思職不惜裁書望隔三秋雖<lb/>
面瘦憂民轉勞分俸禮意賁鹿門之隠榮光穿雀户之<lb/>
羅下拜能忘中藏敢替公來何暮想民間倚命方殷汝<lb/>
<pb n="KR4e0220_WYG_005-33a"/>
用作霖知天上徴賢有待願終美業益殫宏猷謹謝不<lb/>
宣<lb/>
　　答方明府<lb/>
海邦擢桂名髙徴鼔瑟之詩江縣栽花政美著彈琴之<lb/>
理雅勤嚮徃未遂摳趨敢縁姚江一日之知遽談水木<lb/>
不逺金斗千山之路忽下魚鴻書到從天人疑縮地布<lb/>
幣明緇衣之好分金佐蠟屐之資寵錫多儀榮施棄物<lb/>
從茲倚玉能忘説項之頻媿彼報瓊行副識韓之願謹<lb/>
<pb n="KR4e0220_WYG_005-33b"/>
謝不宣<lb/>
　　答錢太守養庵<lb/>
澤滿江鄉茂宰留二天之庇政成巖郡慈君布兩地之<lb/>
和久媿投林末由趨府敢希念舊雲霄忽下雙魚猥荷<lb/>
分華林莽疑逢五馬何殊蹔對極慰相思殷勤縁割飡<lb/>
錢潦倒堪償酒債嵗聿云莫春風回蓬蓽之寒日以為<lb/>
年白露益蒹葭之想惟大計定推異等錫金知獨重幨<lb/>
帷抑舊民偏戀遺恩建節冀重瞻衮繡遮迎有待仰頌<lb/>
<pb n="KR4e0220_WYG_005-34a"/>
為期謹謝不宣<lb/>
　　答張儀部又白<lb/>
曩辱徴言深慙引重遥想髙堂介壽大椿之日月方長<lb/>
載惟空谷棲賢叢桂之烟霞好共祗縁修阻難可過從<lb/>
敢勤千里之思重賁十行之訊珠璣錦繡書裁五色之<lb/>
華彛鼎𤣥黄物備百朋之貺精心逺注使指仍嚴下拜<lb/>
汗顔中藏次骨逼除倥偬率寓空椷練日從容還修報<lb/>
悃謹謝不宣<lb/>
<pb n="KR4e0220_WYG_005-34b"/>
　　答薛明府<lb/>
逖矣五羊賁然雙鶴懷人萬里華箋徴落月之思作令<lb/>
孤城皂葢想行春之盛此地故海濱鄒魯惟公實當代<lb/>
龔黄政美琴堂即驅鱷還珠何難軼古名書黼扆即乗<lb/>
驄佩玉立見登朝願展大猷用臻成績何啻花封耀采<lb/>
永垂慈父之歌亦使梓里分榮逺借陳人之寵所頒損<lb/>
貺下拜知慙聊寓空椷中藏不替<lb/>
　　答楊侍御意白<lb/>
<pb n="KR4e0220_WYG_005-35a"/>
西臺執法夙欽仗斧之雄南國掄文特借持衡之重以<lb/>
吾一日獨有二天敢誇平生知已假桃李之榮光實賀<lb/>
多士得師侈枌榆之盛事比者津途捧袂極知唐突榜<lb/>
人俄而里巷傳旌轉懼動煩騶馭萍分漸𣺌芒負如新<lb/>
忽飛箋來自鳯凰之陽度校藝甫當衝馬之暇逺道恍<lb/>
親玉案炎天疑濯氷壺載割飡錢堪償酒債自惟菲德<lb/>
猥辱鴻施所願辨才於甘苦疾徐之間凡枝葉浮華稍<lb/>
從芟刈庻其收士於驪黄牝牡之外此本根重地永作<lb/>
<pb n="KR4e0220_WYG_005-35b"/>
楷模惟貞臣純心事君果不第以身乃吾黨藉手報國<lb/>
亦何必自已并希崇䕶爰慰逖思謹謝并祝不宣<lb/>
　　答方明府<lb/>
向辱逺存想像毎依金斗尚虚良晤依稀似挹氷壺愛<lb/>
屋上之烏誰肯推恩水木驚門前之雀偏煩賁貺雲林<lb/>
割亷吏餘錢以佐酒資恰喜春來天上函仙人舊籙以<lb/>
袪塵慮恍疑身到山中庻勤望舄之思彌篤摳衣之願<lb/>
空緘志感永矢為期<lb/>
<pb n="KR4e0220_WYG_005-36a"/>
　　答耿常熟藍陽<lb/>
夙欽藻譽不後泰曕幸接花封欣沾河潤自惟嬾惰未<lb/>
遂參承而老父母猥賁華箋特垂腆貺香承梅萼頒厯<lb/>
藉以生春暖動椒花授餐佐之卒嵗寒灰借色暮景知<lb/>
榮深媿厚施敢忘明德惟使君之為政與日俱新將隣<lb/>
國之仰流如風必偃試㸔衣帶一水非遥行望履綦三<lb/>
薫有待<lb/>
　　答陳烏程端瀛<lb/>
<pb n="KR4e0220_WYG_005-36b"/>
路隔苕溪玉舄毎瞻天上人來花縣瑶函忽墜雲中未<lb/>
遂執鞭恍逢傾葢竊惟明公海邦才子巖邑神君戴星<lb/>
不廢彈琴治髙單父禁火仍聞歌袴名軼成都三年兼兩<lb/>
地賢勞一日佇九天特召深惟樗櫟久擯菰蘆半子情親<lb/>
儌寵内慙陽橋二天恩大推榮真比屋烏業荷帡幪轉<lb/>
勤筐篚元黄錯采遥徴製錦之竒清白騰聲彌習飲氷<lb/>
之操三薫有待九頓為期<lb/>
　　答勞當塗金粟<lb/>
<pb n="KR4e0220_WYG_005-37a"/>
不肖樗櫟閒身菰蘆棄物雖髙山共仰久欽綰綬之名<lb/>
乃荒野終逃空切執鞭之願忽聞使命來自官衙書擬<lb/>
從天人同縮地趨府爭誇緑鬢親栽滿縣之花入宫偏<lb/>
妬紅顔轉畏當途之棘世情自爾明德何疑田郎早注<lb/>
御屏詎必吹嘘送上葉令頻飛仙舄行看詔令徴還識<lb/>
韓應慰素心說項敢私微力筐篚拜非常之賜瓊瑶慙<lb/>
不腆之將<lb/>
　　答陳安吉<lb/>
<pb n="KR4e0220_WYG_005-37b"/>
公車久壓名流人推老驥仕軾新煩僻郡帝寵飛熊竊<lb/>
慕執鞭未遂傾葢而門下獨標古格不靳先施露冕裁<lb/>
書論交在形迹之外承筐布幣將意於禮儀之先深荷<lb/>
久要敢忘永好惟山鄉作牧两浙獨此一州度幕府程<lb/>
賢百城無先五馬歌棠已遍位棘非遥願殫鴻猷用紓<lb/>
特召<lb/>
　　答張兵憲雲臺<lb/>
惟公節建海邦甫踰半載以我衡棲閭巷業拜三函兹<lb/>
<pb n="KR4e0220_WYG_005-38a"/>
届朱明仍勤赤牘光揺綵縷飛箋粲若葵榴譽播素絲<lb/>
割俸佐之蒲黍深承篤眷良慰離居節序驚心年去惜<lb/>
年來虛嗟徃日雲烟極目江南望江北幸接仁風<lb/>
　　答金水部啓心<lb/>
曩停使節榮分羅雀之門遽隔仙槎影斷飛鳬之路祇<lb/>
縁促别未遂留懽遥望石頭開署正臨山色近傳除目<lb/>
注衘光借水衡展采方新熈鴻有待不肖才非用世性<lb/>
復耽閒已堅榆社之盟不作木天之夢逺承芳訊虛負<lb/>
<pb n="KR4e0220_WYG_005-38b"/>
至懷<lb/>
　　答倪武進六符<lb/>
月近中秋解識光聨列宿風清百里欣逢壤接二天不<lb/>
隔素輝幸臨佳節神仙作令前身曽到廣寒佐史同游<lb/>
後夜定聞清嘯懷人則屋梁動色飛使而甕牖分華五<lb/>
彩箋呈已見香浮叢桂三更夢斷曽知影借甘棠慈君<lb/>
普照何私共指當空懸玉鏡野老末光偏被何妨永夕<lb/>
醉金樽謹因報椷聊抒謝悃不宣<lb/>
<pb n="KR4e0220_WYG_005-39a"/>
　　又答<lb/>
見月懐人方荷久要之訊問年知老載貽初度之榮循<lb/>
髪増慙銘心志感賴有二天之覆福星不逺花封寧懷<lb/>
百嵗之憂殘日漸低蓬戸賦賡叢桂四方之志已灰詩<lb/>
廢蓼莪九我之恩難報長犬馬之齒真是虚生狎麋鹿<lb/>
之羣祇應遯世猥煩記憶敢昧光華<lb/>
　　答張雲臺<lb/>
臘日凝暉暮景感山中之厯晨風借翼先春來江上之<lb/>
<pb n="KR4e0220_WYG_005-39b"/>
書載承節例之班彌見交情之重官梅逺寄揚州正憶<lb/>
何郎社櫟虚生漆圃媿同莊叟錦帙分從甲帳猶懸鄴<lb/>
架之籖金錢割佐辛盤頓益阮厨之酒靦顔下拜鏤骨<lb/>
中藏<lb/>
　　賀葉相公臺山<lb/>
金甌定相麻宣侈螭陛之殊榮玉鉉登朝鼎召傳鳯城<lb/>
之盛事紹虞室五臣之烈孚啇家一德之交伏惟相公<lb/>
閣下學本儒宗才優帝佐簮筆而游東觀早富經綸秉<lb/>
<pb n="KR4e0220_WYG_005-40a"/>
衡而宰南曹彌精品藻雅收公望特簡上心欽褒除使<lb/>
命之並隆騐夢卜人情之允協憶閩海自楊文敏而後<lb/>
今始見癸未二輔之同升考留銓由張文毅以來恰將<lb/>
遇甲子一週而再見氣數之亨非偶人文之萃有時去<lb/>
踏沙堤知舊侣望塵而拜來曕巖石度羣工班路而迎<lb/>
未艾掌樞機三握猶㸔黒髪匪躬謀社稷一生獨矢丹<lb/>
心推車副虚左之求當軸運處中之畫囘天捧日决壅<lb/>
蔽長諧魚水之歡酌斗作霖蘇疲民不負龍雲之㑹媿<lb/>
<pb n="KR4e0220_WYG_005-40b"/>
震澤一閒人已矣敢效彈冠度台陛大知已在焉還餘<lb/>
望舄謹賀不宣<lb/>
　　答耿常熟藍陽<lb/>
絃歌洽化春風宣被物之和竿牘傳情嵗序動懷人之<lb/>
想花封布令蓽户生輝老至驚心又見山中厯改客來<lb/>
開口寧教座上杯空幸分玉食之餘私慰桂薪之感栢<lb/>
椒藉煖藜藿知恩<lb/>
　　答喻宜興養微<lb/>
<pb n="KR4e0220_WYG_005-41a"/>
青郊轉律嘘枯占淑氣之催赤縣鳴絃撫景藉和風之<lb/>
入陽囘動地寵錫從天喜逢隴上春來驛梅逺寄怕見<lb/>
山中厯改社櫟瀕衰殷勤猥濫飡錢早見椒盤借色潦<lb/>
倒堪償酒債爭㸔蓽戸生輝望二天河潤重新隔百里<lb/>
㤗曕如對登龍有待躍雀為期<lb/>
　　答余江隂<lb/>
一鶴依人三縣爭傳異績雙鳬謁帝九天忽下徴書方<lb/>
兹促装就駕之初想見截鐙攀轅之衆而老父母特深<lb/>
<pb n="KR4e0220_WYG_005-41b"/>
記憶留示殷勤寵賁書函榮分資斧不肖夙沾河潤難<lb/>
忘去後之思遥拜峴碑轉切初來之慕尚願孤忠扶日<lb/>
月朝陽符鳴鳯之占庻幾髙卧穏烟霞晩景遂眠鷗之<lb/>
適<lb/>
　　答張關尹九岳<lb/>
吳闗月出正逢秋色平分漢署風清想見寒光咫尺迫<lb/>
臨佳節深荷至懷五彩箋裁已覺香浮老桂三更夢斷<lb/>
縣知影度疎桐意前身曽到廣寒共羡神仙作吏度後<lb/>
<pb n="KR4e0220_WYG_005-42a"/>
夜定聞清嘯何妨佐史同游飛侍末由注存良厚酒資<lb/>
逺餉盈盈好醉金樽明徳難忘耿耿如㸔玉鏡<lb/>
　　答施世兄麟陽<lb/>
宫牆爼豆推隆見崇德之遺弓冶冠裳濟美徴象賢之<lb/>
盛惟吾師之有子卓有父風雖獲士不乏人孰肩公論<lb/>
猥余綿力久負異恩詎有胸而無心毎慙築舍欣一倡<lb/>
而百和聊慰及門那敢貪天真同得嵗龍城在望難忘<lb/>
立雪之年鱣座重新誓守飲氷之訓是所以報如何為<lb/>
<pb n="KR4e0220_WYG_005-42b"/>
懷<lb/>
　　答曽烏程蘭若<lb/>
傾葢定交列宿動山園之彩下車求瘼新陽廻澤國之<lb/>
和哀飛鴻知謀野方勤凛馭馬度納溝是懼而不廢蒹<lb/>
葭之想毋忘蓬蓽之歡望秋月以懷人箋裁五色因晨<lb/>
風而發使惠燦百朋真同改緇分纊之温難寫照膽輸<lb/>
心之感仁風永拂素履増慙乗饑渇而施恩峴石先傳<lb/>
堕淚遇盤錯而知利越城猶羡蜚聲<lb/>
<pb n="KR4e0220_WYG_005-43a"/>
　　答張戸曹九岳<lb/>
葭灰應律履長符綵線之占芸馥分箋頒慶荷緇衣之<lb/>
好寧希節貺猥及衰遲微陽見天地之心君子今㸔道<lb/>
長晩嵗穏烟霞之卧陳人自喜身閒懷德難忘藉榮非<lb/>
一嵗寒不改敢渝松柏之盟暮景堪依常挹芷蘭之氣<lb/>
誰傳進襪不後執鞭<lb/>
　　答陸令存吾<lb/>
一官三仕郊迎慰騎竹之歡百里十年巷頌益憩棠之<lb/>
<pb n="KR4e0220_WYG_005-43b"/>
慕由吏民之相得有素肆怙恃之同情不渝爭傳飛舄<lb/>
下重天良縁不淺共卜明珠還合浦佳話方新可知近<lb/>
恱遠來真是駕輕就熟政惟由舊譽克永終猥煩削牘<lb/>
之勤彌見鳴絃之暇遥分五斗適届一陽律動葭灰從<lb/>
此欣㸔道長名題剡薦從前已信功髙慎旃百尺之岑<lb/>
添却萬分之美<lb/>
　　答張九岳<lb/>
厯改山中北望紅光通薊闕春囬天上東來紫氣滿吳<lb/>
<pb n="KR4e0220_WYG_005-44a"/>
闗節例遥分榮施累辱折梅寄芳信懸知香動羅浮爆竹<lb/>
思華年堪歎景瀕蒙谷嗟暮齒幸因卒歲喜寒灰實藉<lb/>
生恩柳㸔青眼之舒椒擬赤心之頌<lb/>
　　答申相公<lb/>
㐲念某齒増犬馬身似鷗鳬追歎無聞深孤謬眷而老<lb/>
先生特垂鼎記猥示賁存寵以如椽榮之在笥某歸幣<lb/>
拜軸蓬茅掲以生輝改價囬春樗櫟因之不朽三生有<lb/>
幸九頓何期<lb/>
<pb n="KR4e0220_WYG_005-44b"/>
　　答陳户曹蓮湖<lb/>
交逢傾葢垂光分玉宇之清惠佐持觴普潤挹璇霄之<lb/>
彩時惟佳節深荷至懷而不肖偶為白門之游重荷赫<lb/>
蹏之賚兹榮再賁彌惕私悰五色箋裁已覺香浮老桂三<lb/>
更夢斷還憐影度疎桐惟公前身曽到廣寒漢署羡神<lb/>
仙之府媿我斯夕方淹逆旅庾樓虛佐史之班飛侍實<lb/>
難注存何厚酒資重餉不妨仍醉金樽明德敢忘從此<lb/>
長依寶鏡<lb/>
<pb n="KR4e0220_WYG_005-45a"/>
　　答何南二太史<lb/>
東寮接武近臣通鶴禁之班南國掄文多士慰龍門之<lb/>
御自惟中廢久隔清塵敢以舊游仍希末照而門下燕<lb/>
甫終於歌鹿信已托於征鴻翰札緘情粲矣見芸閣故<lb/>
人之雅賢書卒業依然還藝林先輩之程升朝重片玉<lb/>
之科懸市空千金之購朱衣顯異賀桃李盡属陶甄華<lb/>
衮推榮嗟桑榆猶蒙眷注仙槎下八月曽勤犯斗之占<lb/>
使節廻雙星轉動登瀛之羡因風布謝作雨為期不宣<lb/>
<pb n="KR4e0220_WYG_005-45b"/>
　　答楊常熟太洪<lb/>
絃歌洽化陽和宣被物之仁竿牘傳情時序動懷人之<lb/>
想花封布令蓽户増榮爆竹思華年怕見山中厯改折<lb/>
梅寄芳訊欣逢天上春來授粲承節例之頻頒蒙潤覺<lb/>
恩暉之孔邇嘘枮起仆念寒灰漸藉生温去故迎新嗟<lb/>
暮景幸同卒歲椒擬赤心之頌柳看青眼之舒謹謝不<lb/>
宣<lb/>
　　答商司理調陽<lb/>
<pb n="KR4e0220_WYG_005-46a"/>
名家夙侈三元箕裘裔美劇郡親持五辟鈇鉞民威遥<lb/>
欽薦剡之騰具識刑書之慎駕鷺車而問俗質成應滿<lb/>
閩方坐鳩署以懷人飛訊獨先吳地裁箋燦丹筆字挾<lb/>
層霞茹蘖凛冰壺俸分五斗真不替三秋之慕尚無忘<lb/>
一日之知下拜増榮中藏勿斁<lb/>
　<lb/>
　<lb/>
　<lb/>
<pb n="KR4e0220_WYG_005-46b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　宗伯集巻五<lb/>
</p>
<p>
</p>
  </div>
<div>
<head>宗伯集巻六</head> <lb/>
    <p>
<pb n="KR4e0220_WYG_006-1a"/>
欽定四庫全書<lb/>
　宗伯集巻六<lb/>
　　　　　　　　　　　明　孫繼臯　撰<lb/>
　尺牘<lb/>
　　答陶太史石簣<lb/>
曩不肖再誦公所為制義而卜公之必取大物也出而<lb/>
對士人言之入而對妻孥言之捷馳之日友朋譁於外<lb/>
家人譁於内以謂何物眸子乃能物色大魁於衆人中也<lb/>
<pb n="KR4e0220_WYG_006-1b"/>
然不肖實不㠯公得大魁為公快而㠯國家真得一良<lb/>
士為吾道快耳初第良苦資斧何便損幣貺相訊下拜<lb/>
竊有慙感公温温藹藹金錫圭璧一身而有不肖所望<lb/>
公大且逺不獨用文翰揚聲詞林而已願言垂意使者<lb/>
齎書至自言附驛馬而南不能停寸晷遂急占數行以<lb/>
謝貴同年公貺於不肖無當也乃亦不得不拜顧不能<lb/>
遽寓書第各用帖子報聞以須鄉人有北者以時将寄<lb/>
也公為道聲厚幸倉卒不次<lb/>
<pb n="KR4e0220_WYG_006-2a"/>
　　答劉侍御在田<lb/>
不肖守在服舍一日見朝報於是知公有淮陽之命矣則<lb/>
嘆江以北閭左閭右元元之衆何幸親公繡斧也江以<lb/>
南獨何不幸而不獲借公豈非公去崑不數載束於憲<lb/>
令歟蓋頃者宇内大旱旱連數千里而廣而江以南較<lb/>
尤烈貧者委溝壑富者傾倉庾放賑得不償費緩征停<lb/>
不敵急簷蔀不炊萑苻多警此父老耳目之所不前有<lb/>
而國家腹心之憂也聞之江以北亦不減公仁心為質<lb/>
<pb n="KR4e0220_WYG_006-2b"/>
又宰灾邑乆嫻於拊循百方熟計以活凋瘵億萬之命<lb/>
故知饒為之然而公一身耳孰與守親又孰與令親傳<lb/>
檄下教約束督誡必令郡縣長吏毋為名存務以實應<lb/>
其有用刀筆筐篋為政而澤不宣究者亟以柱後惠文<lb/>
彈治之芻蕘以獻當今政要意其在此不然公雖日夜<lb/>
焦心蒿目於上無益此孑遺也公下車甫一月席未暖<lb/>
而垂心幽憂寂寞之夫損函貺來訊甚盛下拜榮感所<lb/>
不敢報一縑溷清嚴者惟公澄察因風寓謝積愫難吐<lb/>
<pb n="KR4e0220_WYG_006-3a"/>
祗有逖慕巡行多苦勉矣加飡<lb/>
　　答李撫院養愚<lb/>
江南十郡如天之福獲借老公祖斧鉞作鎮以鎮撫此<lb/>
百萬元元之衆報到之日薦紳相慶於家士慶於校商<lb/>
賈慶於市農慶於野以為孑遺何幸廟堂有此舉動閭<lb/>
閻有此覆載也語不云乎桃李不言下自成蹊則老公<lb/>
祖所自結於民深矣不肖編氓中一夫耳感特達之深<lb/>
知蒙過誤之殊寵頂戴踴躍倍萬恒情而自㠯姓名不<lb/>
<pb n="KR4e0220_WYG_006-3b"/>
詳未敢上干記曹以張一時之盛乃老公祖特垂顧復<lb/>
逺賜函書温言奨詞優隆過當不肖循髮内省實無繇<lb/>
樹尺寸以報知已異日含媿而已今紛然議圖運者非<lb/>
真圗運也收自里長而解亦自里長則曰圗收圗運收<lb/>
自里長而解自糧長則曰圗收糧運圗收圗運國初都<lb/>
金陵或可行今非其時矣圗收糧運亦必先審圗而後<lb/>
可而審圗亦自有許多未可卒議者日者竊見始議呈<lb/>
詞云無論里長甲首每圖審編糧長五人是固糧收非<lb/>
<pb n="KR4e0220_WYG_006-4a"/>
圗收也而又不言以何人主解意者當更僉大室為運<lb/>
戸耳則今之所謂變法者不過變區而圗變少而多變<lb/>
之善處在以衆力舉衆輕而其不善處乃在家至戸到<lb/>
騷動一縣而不得休息也譬之羣飲嚮者客能大飲輙<lb/>
飲以一石或二石三石今第閔其獨醉雖不勝杯勺者<lb/>
亦舉斗而進之彼業不任有掉頭而去耳則大飲者仍<lb/>
亦徑醉矣而實能一二石者即益以斗不見苛不能斗<lb/>
者即滴瀝亦且見虐此今日變法之喻也而况一圗之<lb/>
<pb n="KR4e0220_WYG_006-4b"/>
内未必實有五人将議朋役是五人多矣而又多於五<lb/>
人之外多多益不善将議連役是本以恤富而又終於<lb/>
困富也令益不善蓋今者法未行而敝邑中人之家已<lb/>
生心流徙矣何也中人之家有田數十畆屋一區每年<lb/>
輸納本戸錢穀之外士安於讀商賈安於興販農安於<lb/>
耕煦然温飽也忽而受此役下無幹僕事必躬親手無<lb/>
見錢用必稱貸本無積勢徒𨽻易以魚肉本無積資畜<lb/>
産易以喪亡念之寒心不徙何待則老公祖所極慮者<lb/>
<pb n="KR4e0220_WYG_006-5a"/>
在白糧之難𣲖漕糧之不時而不肖所揣摩正恐邑里<lb/>
自茲多故官府自此多事也然而府檄初下時稱便者<lb/>
實繁有徒良由議法編役適與時㑹困役之家只欲解<lb/>
使去已隨聲附和詭曰良法而奸民之豪於圗如家嘗<lb/>
富而今貧或家本貧而素横者皆欲乗此機縁挺身承<lb/>
認以為咀嚼鄉民之計大者乾没錢粮次亦厭飽酒食<lb/>
此兩等人合詞稱便上官聽之似乎公論有如驟而詰<lb/>
之始議呈詞云何圗收圗運乎圗收糧運乎利病究竟<lb/>
<pb n="KR4e0220_WYG_006-5b"/>
若何且咋舌而退矣乃今則亦絶無有稱便者亦可㠯<lb/>
見變法之利少而害多而人情土俗有終不可強也葢<lb/>
老公祖之言曰救糧長之苦而不失祖宗之意者當自<lb/>
有在故有有司以院府督促遽而索完數遂怠不徴則<lb/>
頑者望風遁矣於是有賠償之苦有司以糧長皆上貲<lb/>
公費私費一切追呼視若外府於是有取用之苦賴社<lb/>
稷之靈老公祖在事倘曲為調停嚴為約束苦何不袪<lb/>
法何不善而不肖亦為之説曰糧長所以破家非獨法<lb/>
<pb n="KR4e0220_WYG_006-6a"/>
敝也亦當自有在夫嵗歉民貧而徴不前阻風失水而<lb/>
運不前此猶以糧長也傷人及盜亦糧長乎不才子弟<lb/>
呼盧游狹邪亦糧長乎故謂糧長不偏累不可謂偏累<lb/>
而以破家無它端不可謂偏累破家而騷動一縣以均<lb/>
其累尤不可然始此議者實發憤於花戸之難搜揺眩<lb/>
於殷實之難决為百姓求息肩期耳其心良亦苦惟是<lb/>
老公祖真心愛民虚懐盡下芻蕘之愚不敢不獻故知<lb/>
無當惟老成謀國之見卓有明裁東南幸甚民生國計<lb/>
<pb n="KR4e0220_WYG_006-6b"/>
幸甚損貺謹百顙下拜訖倉卒具此陳謝傅左伯書幣<lb/>
以時郵寄多言恣肆臨椷皇恐<lb/>
　　與侯都諌少芝<lb/>
别来又荏苒再秋念之耿耿兹邑李侯被言矣所指摘<lb/>
不知云何想當以城中一月三失事故計今部覆已上<lb/>
處分已下其復何言惟是一行作吏才半年而挂彈章<lb/>
官民甫相得而忽焉失意以去吳楚數千里至不能具<lb/>
資斧蕭條黯慘凡諸大夫士諸父老子弟皆為傷心動<lb/>
<pb n="KR4e0220_WYG_006-7a"/>
色真有可悲念者書有之若有子罔不在厥初生葢前<lb/>
撫公病侯初政以為性似偏才似遲而不復察其邇者<lb/>
兩月以来講求則心甚虚聽斷則法甚習官方吏弊正<lb/>
有端緒土風物情漸以周曉即如議圗運絶不肻阿上<lb/>
而便不便暸然審糧役絕不難盡下而豁不豁帖然假<lb/>
令需以嵗月自是佳令惜乎其遭之窮也夫事同甑破<lb/>
法難瓦全我輩畢竟復何言第文官在禁近為鄉國簪<lb/>
紳領䄂一言之出此於九鼎儻諸公長者詫而問焉丈<lb/>
<pb n="KR4e0220_WYG_006-7b"/>
不惜為一分明之以致憐才稱屈之意侯自茲失之東<lb/>
隅收之桑榆未必不藉今日為之地也丈好厚者故敢<lb/>
以此説進惟省察此中兩月不雨昨業過處暑矣即得<lb/>
雨晩矣矧不必得無嵗不灾奈何并及不次<lb/>
　　答楊侍御意白<lb/>
公之以令徴名裒然在高等其必為給事御史禁近之<lb/>
選明矣東西多故括兵括船括餉騷動已半宇内而上<lb/>
仍深拱禁中不聞朝御三軍何由鼓舞敵人何由沮喪<lb/>
<pb n="KR4e0220_WYG_006-8a"/>
今借籌補衮為下達幽隠為上布威德惟此皂囊白簡<lb/>
咫尺之牘揣摩之談而議或淆於盈廷見或迷於當局<lb/>
一人也而乍舍乍用又乍舍一事也而乍行乍窒又乍<lb/>
行議論滋紛事實滋眩故國步之艱無艱於此時為給<lb/>
事御史而謀國之艱亦無艱於此時公且居言路其尚<lb/>
持大體惜人才為國家建敉寜耆定之畫毋以一人一<lb/>
事務為異而博名務為同而取諧也公有心人故敢以<lb/>
此言私諸執事惟公裁察不肖即家召補顧此沍寒計<lb/>
<pb n="KR4e0220_WYG_006-8b"/>
在来正乃得北向損貺下拜訖因風寓謝猝不宣懐<lb/>
　　與常中丞心吾<lb/>
初弟諸生時有所事學師衛晉齋先生名鋭浙之仁和<lb/>
人也其稱弟知已葢在吾龍岡師之先其為教敬而能<lb/>
寛去而人思之為肖像生祠焉即問之月旦可知也已<lb/>
今其春秋八十有八既壽且康洵惟德徴顧不幸無子<lb/>
家又新燬於火窮獨之身若魯靈光之獨存良有足念者<lb/>
不揣干丈一牘令得藉手一見胡令公顧盼所流倘亦<lb/>
<pb n="KR4e0220_WYG_006-9a"/>
其桑榆之幸乎惟即寘筆至願率謝不次<lb/>
　　答傅方伯楚築<lb/>
曩過任城因風寄聲為告相思耳何乃勤逺使見投乎<lb/>
東方使君嵗滿不遷雅弗為厭苦也而孶孶調兵食隠<lb/>
然兼十二城金湯之固斯所為積日月為功累尺寸為<lb/>
勞大類成𢎞間魁碩人物邇時後生暴貴急名而攘位<lb/>
者不足直丈一唾也顧益殫心卒力以表東海以幸四<lb/>
垂惟是社稷亦有恃賴弟碌碌落落無所短長丈所習<lb/>
<pb n="KR4e0220_WYG_006-9b"/>
知頃入帝城非藉知已寵靈曷以臻茲顧䑕量易盈黔<lb/>
技易見負官縻禄慮羞當世安得從長兄朝夕日親矩<lb/>
矱予日以望聯帙分惠不啻合璧而又損俸佐之酒價<lb/>
厚至此耶一拜一慙一慙一感三郎君俱讀書衙齋否<lb/>
翩翩多才使人艷慕不能去心制義詩篇不惜寄示幸<lb/>
幸見涇陽考功當道拳拳且明丈無書抵政府意率然<lb/>
寓謝詞不宣臆并惟崇察臨筆瞻戀<lb/>
　　又<lb/>
<pb n="KR4e0220_WYG_006-10a"/>
丈南徙殊不快人意我輩方為咄咄乃功弟也有如弟<lb/>
嘗効毛髮者丈正得横拜胡此平調乎大笑大笑雖然<lb/>
丈今者業用積閥進九卿非時下璽書賜斧鉞丈且開<lb/>
府出鎮鼎鐘大業若飈電而起上所以須丈故不薄耳<lb/>
弟下走陳人再望闕廷譬乗雁雙鳬詎足為少多風塵<lb/>
莽蕩骨相孤苦社榆隴樹又冉冉闗心矣丈吾知已故<lb/>
以私白非忍為謾也損貺佐資斧特厚下拜知感不腆<lb/>
聊展一絲之報大媿不稱率然勒謝百不宣一所希崇<lb/>
<pb n="KR4e0220_WYG_006-10b"/>
察何當握手東望飛心<lb/>
　　公啓道府<lb/>
伏諗巡行将遍風烈載揚生等並麗厦帡惟深尸祝茲<lb/>
舍親楊常博應文者頃當考績例得推榮痛以其先人<lb/>
太學君死抱寃誣疏祈洗雪獲行臺下勘彼生前生等<lb/>
列在士人聞諸父老敢略陳其本末用仰備於咨諏始<lb/>
太學績文有聲操行靡玷鄉閭共期其濟美官長亦稱<lb/>
為譽髦中遘竒疴爰遺世事夫以一儒生不支之病體<lb/>
<pb n="KR4e0220_WYG_006-11a"/>
而承先都憲不腆之遺貲惡族於是啓戎豪門因之助<lb/>
桀求索不遂釀成仇恨侵侮不已宻謀中傷謗揭既騰<lb/>
憲單隨下驚魂暴悈憤骨難枯常博襁而破家齠而當<lb/>
戸百罹艱楚以得顯庸此亦見天道之好還而善人之<lb/>
有後也惟我老公祖採諸月旦甦以陽春早與暴明俾<lb/>
霑恩數毋論其父子存沒重瞻皎日之光即生等逺邇<lb/>
衣冠悉荷仁風之被矣常博方當待命未敢奉書統冀<lb/>
崇嚴特垂慈察不宣<lb/>
<pb n="KR4e0220_WYG_006-11b"/>
　　答馮憲副文所<lb/>
方干旌指桂林不肖之郵一牘吾應城師也計無便此<lb/>
者不記以何茫茫即門下首途無從知之何問牘郵矣<lb/>
草土餘生木天斷夢藉知已寵靈以獲再出陳人新秩<lb/>
豈不曰都顧不肖骨相本薄聲價復卑聊可竊禄靡當世<lb/>
用正恐久之顛仆為桑梓憂耳門下文武具足屈在荒<lb/>
徼海内豪傑之士扼腕可知雖然惠文三尺彈壓恃賴<lb/>
且行九折習苦海天所以開宰割調劑之用於異日也<lb/>
<pb n="KR4e0220_WYG_006-12a"/>
門下業甘之故敢以此言進應城師司封君皆能知門<lb/>
下者所謂聲氣之合也以間當為門下道拳拳損貺下<lb/>
拜訖不腆展逺悰祈付之主吏倉皇具謝絶不宣盡南<lb/>
天異候努力加飡<lb/>
　　答孫此部瑶岑<lb/>
去冬日夜從里門望干旌之至也久之乃聞由西道徑<lb/>
抵金陵含意未申耿耿我懐不肖春仲首途夏孟入輦<lb/>
下以知公有疏談東事而無由一覩之為快今幸見公<lb/>
<pb n="KR4e0220_WYG_006-12b"/>
第二疏而竟亦不下也此其故不肖莫能知之繄公實<lb/>
首事之人即譚之固當何虞出位第朝鮮我外藩朝廷<lb/>
不得不援言不必援似非通論也在任事者早做結果<lb/>
耳今報倭衆已渡王子已還息肩之期或亦可卜顧一<lb/>
畨飽掠饕心復萌異日将奈何不識秉樞者何以圗之<lb/>
公初疏有順羽幸錄一通寄看不肖獨立寡依拙守靡<lb/>
効計且南徙即與公把臂促膝日月非逺矣幣貺下拜<lb/>
訖不腆之将聊屐積愫微凉凄凄白雲仙隠公其留心<lb/>
<pb n="KR4e0220_WYG_006-13a"/>
經濟大業以需艱鉅臨筆神去<lb/>
　　答袁計部肖海<lb/>
治粟内史籌國心勞而猶對月懐人因風感舊走數行<lb/>
相訊也此情何情弟之不肖骨相本薄聲價復卑守其<lb/>
拙愚無所憑藉每事輸人漸成棄物亦其分也而仁兄<lb/>
且低囬念之曰衆何滚滚汝何栖栖馮唐馮唐不自憐<lb/>
而人憐耶夫人固各有命士亦各有志鵬之摶奚必勝<lb/>
鷃之適乎丈達觀者其以弟言為何如詩無朋遂亦無興<lb/>
<pb n="KR4e0220_WYG_006-13b"/>
年来酬應雖有數首總非合作遲遲當錄寄請正新刻<lb/>
定多何惜枉示一修舊盟拭目以望珍惠下拜訖懐核<lb/>
見羮感與日積矣空椷寓謝但祝加飡<lb/>
　　答沈州守瀛壺<lb/>
公當内轉而竟外謫此大怪事奈何公獨遭之然亦有命<lb/>
數焉不可強也達者處此只合反躬自艾更不得尤人<lb/>
形影之間以滋忿樹敵無益徒憧憧耳銓補自不煩公<lb/>
赴部不肖當與涇陽君商之托其從催促早補然必欲<lb/>
<pb n="KR4e0220_WYG_006-14a"/>
無𨽻府恐亦不可泥也古来宦人用才能罹多口歴坎<lb/>
壈者何限只是竭能盡節感發砥礪盡其在人以聽其<lb/>
在天我容則就我不容則去如此而已高明謂何損貺<lb/>
下拜不腆聊展逺愫謹謝之使者肝鬲至契布此愚忠<lb/>
惟澄亮菲劣之身拙守無効業已向當事者請南儻遂<lb/>
所乞依丘壠了婚嫁幸矣并私諸執事率然寓謝詞不<lb/>
宣懐<lb/>
　　答吳詹簿<lb/>
<pb n="KR4e0220_WYG_006-14b"/>
不肖一再獲從杖屨游竊見翁之頭班白矣而食噉不<lb/>
減少壯人至其崇論宏議動中窽㑹又何辯也則嘆今<lb/>
天下方多事假令得借翁持籌而畫當機而斷何憂艱<lb/>
危哉北来忽忽易凉燠想望風采䰟夢為勞即不意翁<lb/>
亦惠念我損貲逺貺佐長安桂玉也下拜感與慙合矣<lb/>
虚薄之身只合将遲補拙誰偽為除書欺翁者而翁信<lb/>
之色喜在區區之私第願藉靈獲一南徙依丘壠畢婚<lb/>
嫁便足吾事貪嗔癡三大戒也敢干其一乎率然寓謝<lb/>
<pb n="KR4e0220_WYG_006-15a"/>
并布肝鬲想不謂謬不腆聊展情愫惟命之主者寒生<lb/>
水國慎葆為期<lb/>
　　與王中丞懐棘<lb/>
曩不肖之行服也而明公猥有榮施於我先君子不肖<lb/>
不敢忘先君子敢忘明公感頌沒齒矣衝邊開府敵馴<lb/>
而欵固亦惟明公金湯是賴語不云乎猛虎在山藜藿<lb/>
不採威名所播樽俎而折裘帶而却固其理也不肖行<lb/>
能至虚薄然獲起家食再入承明此之濫竽决由推轂<lb/>
<pb n="KR4e0220_WYG_006-15b"/>
㑹鄉人天城周經衛將西出闗自言小吏時嘗操禄命<lb/>
說游門下今安可不一見不肖遂付此紙令藉手且以<lb/>
明區區之德明公數載一日如此周又言茲行當用職<lb/>
事効驅走陽和劉使君者明公豈有意覆露之齒牙之<lb/>
餘泥塗之潤也并惟裁幸何當披對臨筆瞻馳<lb/>
　　答陳老師應虹先生<lb/>
書来諗已移鎮視事此非獨慰兩粤官民将士瞻依之<lb/>
願而亦以舒九重南顧之憂矣門生某喜躍不可言顧<lb/>
<pb n="KR4e0220_WYG_006-16a"/>
彈壓心勞指麾形勞蠻方瘴海一切起居之節靡所不<lb/>
當謹老師豈能自見而自調之師母老夫人暨公子大<lb/>
哥而下一家骨肉恐須馳傳速之而俱也某之兢兢自<lb/>
好碌碌無竒幸為老師所憐而不為柄事者所急以故<lb/>
漸成棄置每事輸人然某亦安之不敢向世人言也第<lb/>
藉寵靈得南徙了婚嫁依丘壠便足吾事不復作木天<lb/>
癡夢矣老師得無以為狂生何辜負父師生成而畫此<lb/>
為今者時事多艱朝政顧益促逼一䜿子上章則少宰<lb/>
<pb n="KR4e0220_WYG_006-16b"/>
去波流蔓引御史大夫去少司農亦且决去矣昨復以<lb/>
起一省臣空一銓司上明示不測以息建儲之請國本將奈<lb/>
何矧譚倭封忽内備譚國賦忽民窮太平之理不知何<lb/>
日而臻也老師身肩斧鉞望重樞衡非久且入輔安得<lb/>
不早計而豫圗之側聞老師在事浮費節縮殆盡逺貺<lb/>
再辱飡錢不捐罄耶下拜慙感并復不宣<lb/>
　　答夏比部冲寰<lb/>
當公之跣而奔也而猶以不肖故從黄河亂流中棹小<lb/>
<pb n="KR4e0220_WYG_006-17a"/>
舟遡而晤不肖篷底此情何情感誦而已再入春明頗<lb/>
苦塵事尚未獲走尺一相慰一修通家之恭而公却輕<lb/>
數千里馳使者持書逺訊筐篚之辱爛盈斐几一何篤<lb/>
也業下拜謹南嚮舉手謝竊惟萱庭謝榮板輿罷御母<lb/>
劬子痛自是難消顧椿齡正長榆社可恃破涕承顔無<lb/>
傷尊翁老人心此又公所以善為孝者願言采擇留意<lb/>
抑損目𤯝當由過慟傷血葢不肖廬居時嘗亦苦此賴<lb/>
儀真醫人李小塘君而愈其人病聾然其於眼科海内<lb/>
<pb n="KR4e0220_WYG_006-17b"/>
絶技也公試訪之何如不肖骨相本薄聲價復卑尸素<lb/>
送日無大况趣儻藉靈得南徙過家問丘壠握手勞苦<lb/>
其猶有待倉卒空牘無所将答都俟專報不肖臨楮不<lb/>
勝拳拳<lb/>
　　答韓博平彬庵<lb/>
嚮者出東境丈駕而逐我乎河之涘而弟乃得停舟野<lb/>
泊一展須㬰之懽當此之時鄉語家醅疑從九峯二泉<lb/>
之間與知已呼盧嘯歌也西日垂垂恨乏魯陽天戈假<lb/>
<pb n="KR4e0220_WYG_006-18a"/>
令弟不逼官程丈不羈官守寜草草别哉既入春明造<lb/>
請不給無因縁奉尺一為報第旦暮與翼菴文學交誦<lb/>
明德竝欽古行聊慰相思耳使来獲承手書佐之損貺<lb/>
意蒸蒸良厚敢不拜賜丈為政務以仁心為質不催科<lb/>
為能搏撃為名此循良吏也雖暫見屈抑於身於官後<lb/>
来定多受用願益努力陳直指之行曽寄數行原藁呈<lb/>
覽直道在民去思方切即微弟言何慮東境各臺察少<lb/>
石交有之自當為丈根抵亦不煩丁寜塵事雜於蝟毛<lb/>
<pb n="KR4e0220_WYG_006-18b"/>
使者所見空椷附謝媿無将寄惟有感悚何當合并臨<lb/>
筆神馳<lb/>
　　答陳總戎<lb/>
逺承惠炭甚富是日雲物黯黯晩漸雪擁爐而吟冷局<lb/>
寒官忽登春臺矣敬謝敬謝朔風吹邊将軍暴露良苦<lb/>
雖賜貂事遠而挾纊恩多其惟努力以建鴻伐率爾不<lb/>
宣<lb/>
　　答萬中丞涵臺<lb/>
<pb n="KR4e0220_WYG_006-19a"/>
乞南自弟意得南自弟分而猶未免見推也安之而已<lb/>
妻孥不果遣則以寒凍故入春便圗之皇元子出閣本<lb/>
之執政力請聞貴妃居中亦力爭此九廟神靈所陰持<lb/>
也諭教自是第一義即稍遲冊必固控矣新選君䝉猜<lb/>
被詰堅欲請告縁近㫖頗峻似須勉出弟固亦勸之未<lb/>
知其意中畢竟如何吕新吾中丞向弟言萬左伯博大<lb/>
而精宻圎通而有骨肋眼中開府之選止見此一人耳<lb/>
第此言也以聞之驤宇侍御侍御抵掌以為知言官資<lb/>
<pb n="KR4e0220_WYG_006-19b"/>
如此物望如彼丈意云何也猿峰秘書省覲還承明云<lb/>
家鄉薄收之甚大約只可七分米石且陸錢催徴亦漸<lb/>
急奈何乃淮徐上下千里無烟樹無皮草無根矣流離<lb/>
載道傷心慘目中原腹心大可憂也可奈何晉中之嵗<lb/>
當由福星在轄雖然愛養休息使有葢藏以無虞於兵<lb/>
荒則今日事也努力播德以熈鴻業甚盛甚盛虹麓已<lb/>
成異物矣丈知否錫山亦竟不起親知淪喪客愁為添<lb/>
也倂及之珍莱下拜訖率爾寓謝詞不宣盡惟亮之<lb/>
<pb n="KR4e0220_WYG_006-20a"/>
　　答苑陽曲近陽<lb/>
人亦有言鳳鎩羽驥絆足公之謂耶以公之才又家尺<lb/>
五天而不獲依日月之末光展風雲之素抱豈非命哉<lb/>
不肖来此中且六閲月矣衆皆滚滾我獨栖栖生非疾<lb/>
足高材自合輸人落後安之而已即如新選君當事無<lb/>
何遽爾蒙猜被詰雖公道自在然時事可知也所喜應<lb/>
沙戸部見田河間兩君相繼入春明廿年一日聚首差<lb/>
快耳結撰遂已成帙把誦灑然裁剪致精使言言合作<lb/>
<pb n="KR4e0220_WYG_006-20b"/>
則今而後事也高明謂何損餉皆珍品大厭饞口敬謝<lb/>
不腆佐椷殊媿努力自廣以時加飡<lb/>
　　答袁肖海戸部<lb/>
弟之為司馬談也與丈之為馮唐也留滯則均焉弟忽<lb/>
而藉寵靈濫貳於春卿而丈稱治粟内史如故那得不<lb/>
媿丈雖然料兵食以鞏陵京孳孳修其職此謂効實安<lb/>
用旅進旅退顧尚書期者之為也幣貺隨例控璧所分<lb/>
俸見餉者業下拜佐桂玉感著乎心不知所報率然附<lb/>
<pb n="KR4e0220_WYG_006-21a"/>
謝詞不宣懐<lb/>
　　答陳應翁老師<lb/>
屬者門生某業藉寵靈貳禮曹矣廿年資地幸厠三品<lb/>
於詞林故事似堕遲局然以某之淺薄孤孑而獲積日<lb/>
月以及於此飲水則思源依木則思蔭一冠一組安所<lb/>
非老師賜也蓋某嘗乞南矣而不得今長兒當歸補嵗<lb/>
試且就婚舍中内外親絶無一人可恃賴只須遣室人<lb/>
攜之南一家兩計情事掣肘比於觸藩之羝政不如得<lb/>
<pb n="KR4e0220_WYG_006-21b"/>
南快耳次兒擬留邸舍伴岑寂餘兩兒尚穉多索隨母<lb/>
兄去老師謂某骨肉間不費躊躇耶顧長兒類好涉獵<lb/>
羣書文粗通耳次兒筆端稍亦露竒此所稱差強人意<lb/>
者也郎君大哥乆聞英粹老師胡貶抑乃爾以某之愚<lb/>
成不必速達不必早本領既熟一飛一鳴誰能禦之玉<lb/>
液之刻先太老師學識凌厲至此乎天下有豪傑命世<lb/>
若此等人而不自售家學家政夫安得不傳老師下筆<lb/>
而珠璣下車而俎豆其有原本也王梧岡直指某同門<lb/>
<pb n="KR4e0220_WYG_006-22a"/>
舉者也其推隆老師以為前無古人後無来者而粤西<lb/>
陳如岡中丞亦兢兢以紹休嗣烈為難能某不盡聞制<lb/>
府事第如推厰費歸縣官是安可望之輓近澳夷一約束<lb/>
建威銷萌勲埒乎銅柱不然朝鮮之釜山其殷鑒也竊<lb/>
計此中事有類厰費澳夷者尚不乏老師身為法程心<lb/>
為籌畫試一申令俾有司者各洗爾垢各弭爾患嶺海<lb/>
萬年之安其在斯乎老師不以此時調停處置樞衡之<lb/>
召不出今春彼林林者安能久借節鉞也金華肇講儲<lb/>
<pb n="KR4e0220_WYG_006-22b"/>
儀略定獨東事如不繫之舟揺揺奈何太叔光禄公垂<lb/>
得外既留定有處無煩逺念疊拜損貺榮施纍若心之<lb/>
藏矣何以仰稱南望惟頂戴誠軒民部已量徙一言以<lb/>
為不知是故君子慎之炎方多氛慎葆萬祝<lb/>
　　與張太府希山<lb/>
丈辭爽鳩而慿畫熊貴矣郡當楚徼湖山映帶下車問<lb/>
俗露冕行春想見新使君威儀也一别忽爾更嵗道阻<lb/>
且長無因縁奉一書修殷勤㑹鄉人瞿将軍汝益以才<lb/>
<pb n="KR4e0220_WYG_006-23a"/>
勇被命守清鎮隨牒南下輙為寓此瞿故宗伯學士昆<lb/>
湖先生子也而耽書好修以儒世其家而以武致身胷<lb/>
中森森有甲兵焉顧非蔭大樹為左提右挈雖有竒将<lb/>
安施遂付一牘令藉手謁下吏丈質有文武驟而見此<lb/>
儒將彬彬者其必有合也因風託訊詞不宣懐<lb/>
　　答李僉憲雨亭<lb/>
曩丈西發弟比以目𤯝不獲一握手河梁折楊柳為别<lb/>
至今念之若有欠事焉其秋弟遂藉靈補宫秩踰冬歴<lb/>
<pb n="KR4e0220_WYG_006-23b"/>
春涉夏而始乃拜恩輦下也遥聞丈在事風裁矯矯聲<lb/>
名藉甚私為吾兄弟中愉快而弟来此顧多病鬱鬱不<lb/>
自喜念可得南徙庶幾去依丘隴了婚嫁而逼除乃晉<lb/>
官貳南宫計已無復之則姑遣内人攜兒歸授室且補<lb/>
嵗試也昨業下潞河矣丈謂我於風塵况瘁何如哉我<lb/>
乃真葛藤也者而丈書云云耶非弟所敢聞也丈望實<lb/>
竝美葢自為令為郎以迨於今無近名無急功而孤介<lb/>
峻潔當途無根抵之容交游無引手之援然儌上靈功<lb/>
<pb n="KR4e0220_WYG_006-24a"/>
名不後於人此弟居恒所以欽者而弟顧不勝其惰才<lb/>
薄位高慮一旦顛仆為知已辱也丈何以策之能因風<lb/>
詔之乎承寄訊佐之損貺下拜知感人去良逼聊以空<lb/>
椷寓謝積愫種種一不宣盡所希省察楚天多霧為祝<lb/>
加飡<lb/>
　　與唐選郎曙臺<lb/>
曩弟伏在林莽塵中事一切不敢問而獨丈用素望晉<lb/>
尚璽弟未嘗不額手頌曰正人用矣為沾沾喜無何而<lb/>
<pb n="KR4e0220_WYG_006-24b"/>
丈奉家諱跣而奔南海而弟未嘗不黯然以悲也今者<lb/>
弟業藉靈復入帝城而丈猶依依社揄壠樹之間道阻<lb/>
且脩無因縁奉一書寄相思而揭陽朱任宇公被調以<lb/>
往於仙里隣也遂為寓此朱故為江陰弟父母事之愷<lb/>
悌君子也以稱職調茲幸而登有道門牆丈能攝衣冠<lb/>
見之乎即弟數年来居而憔悴出而慵惰鬢毛踪跡種<lb/>
種可問而得也陳老師郵報不乏風猷爛焉惟粤之福<lb/>
亦惟門弟子之光顧内召近矣公等土人奈冦公何率<lb/>
<pb n="KR4e0220_WYG_006-25a"/>
然託訊不盡鬱積丈幸察<lb/>
　　答陸少宗伯葵石<lb/>
讀大疏一何灑灑鑿鑿也劑量今昔之際調停名實之<lb/>
間粲乎備矣經濟藴藉見此一斑敢拜下風貢額竝増<lb/>
國體人情均在不疑第聞部議甫定不欲驟更羅老先<lb/>
生必有以逺副德意拳拳也新命乆下門下其幸早来<lb/>
以酬眷知需爰立不肖臨楮不勝瞻依<lb/>
　　與韓憲副約菴<lb/>
<pb n="KR4e0220_WYG_006-25b"/>
去冬辱使翰拜幣貺曾㡬何時而張學博来復托之芳<lb/>
訊貽我酒巵一酌一祝矣老公祖何時入浙南潯董氏<lb/>
之事雖其胚胎醖釀積有嵗年而一旦衡决諸田土事<lb/>
年無論逺近詞無論真偽蜂起蝟集動至千人上官都<lb/>
為聳動令長極力奉行家衆奔竄於外女婦彷徨於内<lb/>
跼天蹐地莽無所容噫亦窘矣正月間間老公祖力為<lb/>
調停稍見寛解而茲兩臺且交疏特擊吾師范大司成<lb/>
不已過乎嗟乎事勢如此業已大壊極敝不可收拾然<lb/>
<pb n="KR4e0220_WYG_006-26a"/>
而民欲亦何厭之有撫臺疏已凛凛而直指尤可駭老<lb/>
公祖即滿腔皆惻隠心度不可入亦惟是委曲調停救<lb/>
十一於千百猶不無望仁人君子之卒德也守道郭公<lb/>
所幸無惜與之深論老成意見想當拱聽令長亦邀一<lb/>
言稍緩其鋒此皆弟以肺腑之故恃骨肉之愛率為干<lb/>
乞比於秦庭之泣同室之救非其見托而然也大都豪<lb/>
右當抑而元氣猶當培閭左可扶而刁風不可長惟老<lb/>
公祖施恩𡨕㝠種德昭昭而已倉卒手勒臨筆皇恐<lb/>
<pb n="KR4e0220_WYG_006-26b"/>
　　答董膳部青芝<lb/>
自别鄉國還承明冉冉踰朞而不一奉書密親知已繇<lb/>
多病惡事一切墮落以抵於此乃其心不啻逐苕霅行<lb/>
雲也入冬微聞公家為奸民所窘已聞上官實陰主之<lb/>
已又聞門下欲為分疏也者而却以招累流傳種種都<lb/>
無的耗逼除得令祖老年伯手扎始稍悉其曲折然猶<lb/>
以為寄莊騷然而鄉郡寂若旦晩可幸收拾即不意浙<lb/>
兩臺至露草交抨一而至再也民風如彼吏道如此長<lb/>
<pb n="KR4e0220_WYG_006-27a"/>
此安窮興言痛心公家既已逢怒遘屯無可奈何親家<lb/>
可且鎮定以安家衆詳慎以謀講解上以順適老年伯<lb/>
耄年而内以無傷吾嫂夫人其他身外之物意外之侮<lb/>
譬於滄桑夢幻不足念也且門下不見吾吳下諸士族<lb/>
乎青天一霹坐以不軌百身百口無門告訴是惟東南<lb/>
一片土實遭陽九公家田土之擾猶為有命官司也以<lb/>
斯自廣庶其少紓矧政府調停業得㫖行勘公論漸出<lb/>
久當解釋耳不肖情闗休戚力謝扶持殊媿逺託然苟<lb/>
<pb n="KR4e0220_WYG_006-27b"/>
可自効何愛髮膚所諭俱已在意諸惟使者口復臨楮<lb/>
不勝黯結<lb/>
　　與楊中丞滄嶼<lb/>
公備遼而以身當敵獲奇捷鴻畧見一斑矣榮藉可知<lb/>
顧區區之愚猶以公威望既孚士心咸嚮猝有警急第<lb/>
須居中持重授成算為必勝毋必陷陣摧鋒與将領分<lb/>
勞此所謂樽俎之烈而萬全之術也何如楊将軍元者<lb/>
公部内産也而頃晤之闕下不肖前問吾友東方使君<lb/>
<pb n="KR4e0220_WYG_006-28a"/>
彈壓兵吏適中機宜乎渠拱手對茲吾衝邊百年所未<lb/>
覩也口勲烈甚具彼其雄心直腸决非肻為䛕者不肖<lb/>
聞而慰喜又可知也而其東征功罪譚者不一昨見制<lb/>
府始末機宜一疏稍亦為分疏夫戎事劻勷将才難得<lb/>
公職在疆塲法當别白果以功獲罪毋惜從公據實為<lb/>
申雪之憐才惜枉想有同心乎然事遥遠我曹何敢與<lb/>
聞亦惟公裁察率然附状諸不宣盡臨筆神往<lb/>
　　答蒋禮部中復<lb/>
<pb n="KR4e0220_WYG_006-28b"/>
不肖辱在桑梓之末夙有芝蘭之慕而官方兩隔合并<lb/>
為難想像清標傾心嘉譽耿耿而已茲者遠承華翰獲<lb/>
讀副封當職而思其憂在位而謀其政修壊舉廢權衡<lb/>
於人情國法之間而為計長遠何思之深也嗟乎士人<lb/>
之侈竒節而棄本業久矣令人人而公且職職而辦何<lb/>
庸旁騖哉借差羅老先生似竟欲題竊以塞鑚竇議假<lb/>
一件事在天部恐其泥成例未必肯體公至意也謹以<lb/>
質對塵紛撩人猝不宣盡惟公幸察不肖臨楮不勝拳<lb/>
<pb n="KR4e0220_WYG_006-29a"/>
拳<lb/>
　　答陳大司農應翁老師<lb/>
老師望實彌崇簮紳共仰指日奉召入秉銓衡門生儻<lb/>
藉靈縻於兹者襲塵分采猶有日也非敢為佞吳鄉被<lb/>
水賴老師有言餘潤趙中丞精心念之功德厚矣唐選<lb/>
郎門生所長兄事之者而今且相壓頃其當事善人君<lb/>
子咸有恃焉顧調停通變之云門生言之再三慮亦成<lb/>
畫餅耳人各有見安能強之舊選郎著意自好然一中<lb/>
<pb n="KR4e0220_WYG_006-29b"/>
蜚語又須多談其中葢有搆之者盈廷聚訟紛紜未已<lb/>
如朝廷大體何率然布復諸不宣盡<lb/>
　　答馮憲副文所<lb/>
門下建節鄖子之邦搴帷𤣥帝之麓雅稱仙吏共仰神<lb/>
君結撰副在名山聲華映乎寰海而睠茲良辟幾中含<lb/>
沙此為樹高多風亦見嵗寒不凋者矣損貺既歸掌記<lb/>
格於例耳非於鮑子之前而効原思之守也楚天杳𣺌<lb/>
臨筆瞻馳<lb/>
<pb n="KR4e0220_WYG_006-30a"/>
　　答陳學憲懷雲<lb/>
輶車按江以北公明之譽有翔自南第不審何時校吳<lb/>
青衿如雲望名主司品題慮不啻若望嵗耳淮陰餓夫<lb/>
昔為老婦人所憐而兹學人乃為横䜿所毒天下事何<lb/>
至於此此吾道之厄也大疏義形於國都人士皆額手<lb/>
仰誦何第死者掄文勞只為祝加飡<lb/>
　　與孫中丞滸西<lb/>
弟藉靈佐銓地而老公祖尚淹東山也溺其職矣雖然<lb/>
<pb n="KR4e0220_WYG_006-30b"/>
有如上問誰可急使者節鉞之徴不之萊陽何之乎茲<lb/>
貴邑尤令捧檄往吾夫子固言之居是邦也事其大夫<lb/>
之賢者輒郵數行令藉手見尤於弟為諸生時石交其<lb/>
所上南宫牘往往傾其曹偶而卒報罷命也顧其才特<lb/>
敏練氣亦勃勃心慕為佳令而幸而得貴邑然遥聞兩<lb/>
三年来敝也極矣夫士業專一城而肩之而不為元元<lb/>
抉蠱剔蠧是惟令之過令有意咨隠詢瘼而鄉之薦紳<lb/>
不以告亦惟是鄉之薦紳之過今者尤精求之而老公<lb/>
<pb n="KR4e0220_WYG_006-31a"/>
祖精言之言者若家督而行者若素宦吾未見邑之不<lb/>
煥然以新也惟垂意幸幸率然寓狀詞不宣心<lb/>
　　答朱按臺襟江<lb/>
老公祖有恢然能為之才奮然欲為之志而又有兢然<lb/>
不敢輕為之心方且嘉與士民錫和平之福豈天不欲<lb/>
棄吾吳元元耶何遭之幸也敝邑攤糧事前已白諸掌<lb/>
記聞士民尚自洶洶早為明諭只仍舊貫毋以朱撫院<lb/>
一批為口實便帖然矣此須趙老公祖主持不肖業已<lb/>
<pb n="KR4e0220_WYG_006-31b"/>
達之不妨一相成也董氏喪敗極矣而又夭祠部君手<lb/>
来示為錯愕者移時改折事已行仁人之澤溥矣率然<lb/>
草略惟有皇恐<lb/>
　　答趙撫臺寜宇<lb/>
敝邑田糧事不肖頃承清問思得當以報而平鄉之諸<lb/>
士夫忽以聯牘来其大指不出所以籲老公祖者而中<lb/>
有一刻揭今昔之故似明且備恐竟須仍舊貫無疑也<lb/>
敢封上掌記葢敝邑今日之勢平低鄉與高鄉之民情<lb/>
<pb n="KR4e0220_WYG_006-32a"/>
既以乖離而三鄉士夫之體亦既稍傷矣仍舊貫固爭<lb/>
不仍舊貫亦爭然仍舊貫之爭只呶呶老公祖之前第<lb/>
為大方所笑耳老公祖力持之息矣無能為矣不仍舊<lb/>
貫之爭将衡决而不可收拾其流禍且使高鄉之士夫<lb/>
與令君竝為其瑕纇此之不可不慮也杜爭於未甚消<lb/>
禍於方胎以存大體以養元氣誠在老公祖力持之而<lb/>
已不肖既重為士夫雅道惜而又為賢令惜非老公祖<lb/>
明諭嚴督早結此局以拄紛紜之口令君又安所藉手<lb/>
<pb n="KR4e0220_WYG_006-32b"/>
也都中今嘖傳高鄉首事者将干宰執出動台聴不肖<lb/>
絶不聞亦不謂然夫老公祖至虚至明至公至平向答<lb/>
簡見一斑矣不肖直布其愚心如此惟老公祖財擇<lb/>
　　與顧銓曹涇陽<lb/>
貴鄉攤糧事平低鄉士夫之里居者既奮臂以爭而其<lb/>
仕輦下者亦扼腕以嘆是同室鄉隣之見而非平等之<lb/>
見也是見我之為其鄉為公而不見人之為其鄉亦為<lb/>
公也雖然事已至此公等奈何以公心賈衆怨以閭井<lb/>
<pb n="KR4e0220_WYG_006-33a"/>
之釁而妨衣冠之好乎遥聞縣公且以由舊請而不肖<lb/>
頃亦具書抵撫公不若徇輿情反故額以杜爭而消禍<lb/>
且以無重傷吾通邑搢紳之體為隣國所笑不識於事<lb/>
機有當乎否也詩有之維桑與梓必恭敬止不肖之於<lb/>
桑梓葢熟念之矣故敢布其愚心惟兄財擇焉<lb/>
　　答劉太守應沙<lb/>
公守大郡名與俱雄顧中州人最媮惰而省㑹尤甚誦<lb/>
易俗編去奢教儉可謂真切著明士民當化而不肖尤<lb/>
<pb n="KR4e0220_WYG_006-33b"/>
以課民興水利務農桑精力其本業使有積貯葢藏以<lb/>
無虞于凶年此尤今日所當講求而利𨗳者也何如手<lb/>
勒不次<lb/>
　　答朱侍御襟江<lb/>
天之不欲貽吾吳安也而從中謫五柱史而吾老公祖<lb/>
與焉且茲一舉也兩衙門㑹拾武弁疏實媒之夫凶䜿<lb/>
之用誰其𨗳上者吾黨方以此為聖德之瑕而奈何揚<lb/>
其波也可以見朝政之失不必小人亦君子與有過矣<lb/>
<pb n="KR4e0220_WYG_006-34a"/>
十七日不肖被召接此㫖大為諸賢短氣而廿日廿五<lb/>
日又兩接㫖處分彌過人情彌懼國體彌傷四輔爭之<lb/>
不聽九卿爭之不聽日下尚擬再舉不諗能囬天轉日<lb/>
否耳乃老公祖五人者業已逺補第須訪韓公於潮陽<lb/>
夢蘇子於黄州矣率復不次<lb/>
　　答李中丞實吾<lb/>
伏誦来諭尊大母之為程也與程之為室女也無惑也<lb/>
而不幸為鄉者吏人所誤冊籍開註牢不可解今門下<lb/>
<pb n="KR4e0220_WYG_006-34b"/>
身為鉅僚而使重闈有不白之玷清朝有不霑之恩決<lb/>
宜籲一疏自明仍請行鄉郡檢勘明白無論此畨恩贈<lb/>
即大參時缺典似可補也高明以為何如占復不次<lb/>
　　答金春元啓心<lb/>
書来知館穀瀛海之間讀不下帷講仍設帳想見切磋<lb/>
之多益也昔馮奉新實用此著以取上第勉旃努力無<lb/>
虚景光新篇三義似孟義佳近来風尚良不嫌粗字狠<lb/>
句然於理致不厭精邃詞語不厭秀麗政不必過為叫<lb/>
<pb n="KR4e0220_WYG_006-35a"/>
跳以快俗耳也何如貴縣黄令甫嵗滿而士民交頌之<lb/>
如此此以見令賢亦以見湖俗之美矣謹心識之率復<lb/>
并及不盡<lb/>
　　答余大司成㓜峰<lb/>
弟此官從来具員絶不聞事安所得長者之言而尊用<lb/>
之雖然人才進退最闗理亂自是正論儻猶縻禄於兹<lb/>
者此諭不敢不書諸紳耳大内異灾真是天心仁愛上<lb/>
引咎自責廷臣亦危懼自陳顧所以挽囬更始之術未<lb/>
<pb n="KR4e0220_WYG_006-35b"/>
見亟行而鳩工聚材之需浩乎方始人心尚觖民力已<lb/>
窮仰屋之歎将無同乎丈憂國驚心擎天袖手何當召<lb/>
起一濟艱難也手勒諸不宣<lb/>
　　答龔郡守修黙<lb/>
丈經術吏治度越時輩季冉游夏彚為一人弟北面乆<lb/>
矣兹嵗閥来聞部使者署丈考不獨侈言政績乃亦有<lb/>
文堪衡鑑語夫兹署也豈不謂知言哉公家兩賢事冊<lb/>
謹珍諸篋笥俟閣中有教作傳當出之著作之庭訟言<lb/>
<pb n="KR4e0220_WYG_006-36a"/>
諸作者以揚吾常先哲之光也此復不次<lb/>
　　答楊中丞小林<lb/>
夏州當殘破之餘内有反側外有逋逃故拊循懐来以<lb/>
建威而銷萌此今日第一緊著也明公承節鉞而西不<lb/>
言戰不言欵而首言收拾人心為根本計安穏要領得<lb/>
矣何憂邊哉布令振弱扶傾犁然石畫長計孤鎮軍民<lb/>
復還舊觀其有日矣承逺諭附復諸不次<lb/>
　　答楊中丞滄嶼<lb/>
<pb n="KR4e0220_WYG_006-36b"/>
門下開府衝邊而不肖喜不寐非為吾世講喜也為封<lb/>
疆得人喜也語不云乎軍中一韓賊聞膽寒不肖敢持<lb/>
此為今日頌焉東事傾朝爭之甚詳而制府持之亦甚<lb/>
力顧時勢有難易而闗係有輕重不可以不審也夫曩<lb/>
者出師救屬國而不乗勝殱此敵也是謂狃小勝姑許<lb/>
之封貢以誤之而不早與絶也是謂膠小信葢當事者<lb/>
之怯而疎也門下之所謂舛是也乃今則異是矣倭将<lb/>
頓兵境上且一年小酋以身請亦且半嵗彼其心已熱<lb/>
<pb n="KR4e0220_WYG_006-37a"/>
而望已穿矣而竟不之許勢且躪朝鮮而有之既已巢<lb/>
朝鮮彼且無入犯而第飽食睥睨其間山海以東不能<lb/>
安枕矣是時議兵餉太倉太僕兩皆告匱加賦之事不<lb/>
言可知嵗荒民窮邦本奈何此其憂不在邊境而在宗<lb/>
社也不肖以為必當姑徇其請令此輩必盡去釜山朝<lb/>
鮮能自為守而吾乃可議絶也此等皆朝士所諱言而<lb/>
僕以與門下廿年之交百世之誼且辱以肝鬲見示故<lb/>
布其愚如此此一大擔子制府肩之而門下輔之者也<lb/>
<pb n="KR4e0220_WYG_006-37b"/>
其謂何<lb/>
　　答郭中丞希所<lb/>
鄉者丈之以吾先人故見弔也是時弟之哭也新不獲<lb/>
留車騎津下握談為恨别久之丈持中丞節鎮楚而弟<lb/>
亦藉推轂起家宫寮業入春明望荆衡亭雲在焉而又<lb/>
不獲因風飛赤蹏相勞苦也然而丈之勲名已炳烺鏗<lb/>
鍧早晩驛召佐樞筦雖吾同升若晨星乎如丈所謂有<lb/>
數人物大用之吾道且大昌矣而弟之虚薄位過其量<lb/>
<pb n="KR4e0220_WYG_006-38a"/>
亦從此有所憑依庶免於顛隮簪合非遥愉快可知辱<lb/>
芳訊想見垂念輙此陳謝疏藁拜明教矣炎天澤國拊<lb/>
循勞止丈慎愛猝不宣盡<lb/>
　　答李中丞夢池<lb/>
帝居傍一大福星不照吾吳分而為幽冀所奪那能不<lb/>
使人惘然如失乎伏惟門下真心古道高節清風松栢<lb/>
等堅芝蘭謝馥某幸以詞林後進猥䝉推轂獲効執鞭<lb/>
今咫尺千里門牆遽隔瞻依惆悵尤萬恒品聞已領節<lb/>
<pb n="KR4e0220_WYG_006-38b"/>
鉞受事大君子作用必能為扶馮建金湯之安羣吏抑<lb/>
心百城加額可以想見使還率此寓謝諸不宣盡拊循<lb/>
多政鼎攝為期<lb/>
　　答楊中丞滄嶼<lb/>
公之度遼也而不肖凡三奉書一為錢副地一為日者<lb/>
戴生介也而最後以楊将軍罷歸遼而使藉手想次第<lb/>
達矣遼之士馬凋殘而敵又大入葢已得我虚實也高<lb/>
明即虞敵而不虞倭第倭巢釜山能忘朝鮮乎朝鮮再<lb/>
<pb n="KR4e0220_WYG_006-39a"/>
中倭我能袖手不救乎不救而折於倭我能安枕乎夫<lb/>
朝鮮無恙即不虞倭而虞敵可也無朝鮮山海之外不<lb/>
得不兩虞也一方而受四攻公之擔子於是乎艱且重<lb/>
矣公威名膽略震聳中外身幸當長城其竭智勇為之<lb/>
惟是九廟藉靈何啻舊故德意良厚檢槖中微長物可<lb/>
稱塞者空椷寓謝所希崇察臨筆神往<lb/>
　　答邊司農少微<lb/>
留都國家之根本也而財賦尤所以為國家之根本也<lb/>
<pb n="KR4e0220_WYG_006-39b"/>
方今内地恒饑四郊多警軍興每乏民命尤艱主上誠<lb/>
幾得老成忠實之臣而任之令調停公私緩急之間以<lb/>
無瘠民無病國而挈而授明公其柄明公敭歴乆矣目<lb/>
擊而心恫意當有慨於其中一行受事想見持籌秉衡<lb/>
官民竝䝉其福也承馳書見賁率茲寓謝有懐御李無<lb/>
路識韓何當盍簪庶其聽履某臨風不勝瞻依<lb/>
　　答楊方伯濟寰<lb/>
門下之及𤓰而需代也以尊㫖也而反以速謗軍民之<lb/>
<pb n="KR4e0220_WYG_006-40a"/>
戀甘棠而借冦也以留賢也而反以累賢天下事不可<lb/>
曉如此臺章自苛部覆自公宦跡官聲政復何損門下<lb/>
行矣碧雞金馬煌煌奇麗方岳不薄節鉞易頒努力拊<lb/>
循勿為摧沮是大英雄作用也承馳書見報再拜明貺<lb/>
率然寓謝西望極目臨筆瞻依<lb/>
　　副陳太守珍凡<lb/>
丈露冕遐方而彈冠故友何義之高也粤中内外二臺<lb/>
長皆吾同氣丈獨以郡主執版上下其間得無勞乎吾<lb/>
<pb n="KR4e0220_WYG_006-40b"/>
師屏麓先生以夏五九日自經而死矣先是其長君肖<lb/>
麓太學業仰藥死死之後官府為驗問數四而後即於<lb/>
殯今且以老子殉傷心哉造何宿孽而至斯極此吾衣<lb/>
冠之僇而尤門牆之痛也相見二臺長其以弟言聞之<lb/>
京師今嵗特酷熱聊為寓此炎郡炎月不知便作何狀<lb/>
勞我逺憶去人匹馬空椷皇恐<lb/>
　　答周侍御章雲<lb/>
弟之還承明而數有味乎丈清源邂逅之言也丈之言<lb/>
<pb n="KR4e0220_WYG_006-41a"/>
舟事也曰我所固有我弗保焉矧非我有者乎弟以此<lb/>
則悟宦道矣非苟悟之而身遘之凡一切榮名美秩靡<lb/>
不輸人一頭地而後獲用久次厠南宫之半席則聊亦<lb/>
所謂能保其固有以處於此而又不知其終之作何税<lb/>
駕也丈書至若為弟色喜也者故敢以質對鄉者丈一<lb/>
疏直攻主失力挽時趨真成犯顔匪同拾唾雖不䝉批<lb/>
發而黙有匡扶弟心屈焉若乃闗政一新原夫壯猷是<lb/>
惟餘緒何足為丈誦葢丈飽諳坎壈而弟久甘孑遺循<lb/>
<pb n="KR4e0220_WYG_006-41b"/>
分守官殫能竭節庶須天定敢望人知舟之談吾兩人<lb/>
終身焉而已丈亦有味弟之言乎損貺下拜訖率然并<lb/>
復臨筆黯然<lb/>
　　副詹憲副洞源<lb/>
丈之為觀察葢彌調而彌重也此一大擔子度丈巳無<lb/>
可擺脱只索以身為金湯安肩背以安腹心光起鴻伐<lb/>
慰上東顧憂耳開府建牙非異日任亦非異人任勉旃<lb/>
努力毋有所讓吾同升兄弟光華不細也閩客何幸獲<lb/>
<pb n="KR4e0220_WYG_006-42a"/>
縈至懐弟藉手報吾知已施先生矣并復疆事良苦丈<lb/>
強食自愛<lb/>
　　答王令<lb/>
公之佐下邑葢洗手奉職而精心剔蠧也光復舊物固<lb/>
宜今哦松之迹已陳而甘棠之蔭方茂囬首吳雲得無<lb/>
勞寤寐乎不肖幸以久次厠南宫半席終懵且惰慮於<lb/>
顛仆非久且謀税駕一丘一壑不知還得如公者為覆<lb/>
露否秦隴僻在天西想其民悍直而事安簡公故當饒<lb/>
<pb n="KR4e0220_WYG_006-42b"/>
為之然而平心降氣察其痛癢徐為興罷孶孶務得民<lb/>
和此尤理人之術而良吏之模也遺愛獨深獻此肝鬲<lb/>
諸當塗有相習者自應在意不煩丁寜損貺下拜不腆<lb/>
藉手寓謝何當奉對臨筆瞻遡<lb/>
　　副林太守靜春<lb/>
日新直指李公行不肖業以公丁寜之頃舊直指陳公<lb/>
相見不肖為公謝其舉渠甚賢公救荒之政也不肖榮<lb/>
藉矣顧今大祲之後譬凋瘵初起非大劑參苓不足補<lb/>
<pb n="KR4e0220_WYG_006-43a"/>
虚益元公自慈君第執清慎勤三字符以身救之而又<lb/>
須嚴飭其胥徒無令一人朘削吾民嚴厲其屬無令一<lb/>
縣朘削吾民此為保民如吾子治郡如吾家政聲四起<lb/>
流移来復公一生功名得力於此矣治行且為天下第<lb/>
一何讓開封願言殫力胡上舍偶過迫戸部請耳今其<lb/>
還京與否不肖俱不聞率此併復諸不宣盡<lb/>
　　答陸運使自齋<lb/>
向因使者詢起居忽忽便已匝嵗凉風起天末囬首武<lb/>
<pb n="KR4e0220_WYG_006-43b"/>
林西湖白雲華月誰獨名<graphic n="KR0726" url="https://raw.githubusercontent.com/kanripo/KR-Gaiji/master/images/KR0726.png" mimeType="image/png"/>吏行游其間者而門下書<lb/>
載至矣啓函讀之顧若不勝畏途苦海之感夫吏道濕<lb/>
束雖山水弗能仙乎不肖居平鮮所表見藉靈厠半席<lb/>
南宫塵紛困人正復與濕束何異家在大江南望西湖<lb/>
一衣帶而逺早晩謀稅駕浮片葉往来為娛門下吏而<lb/>
弗得仙不肖弗吏當可仙也敢私諸掌記門下望實翔<lb/>
洽主爵者方奨亷拔淹横飛直上其維兹時有如名遂<lb/>
功成此著亦須早放達人遐覽儻見頷否損貺例不拜<lb/>
<pb n="KR4e0220_WYG_006-44a"/>
率此具謝詞不宣盡臨筆神往<lb/>
　　答李中丞霖寰<lb/>
丈之所闗黼黻韜鈐一身而有葢鄉者用文師東士而<lb/>
茲用武軍東隅唐人獻李節度不云乎漁陽老将多廻<lb/>
席魯國諸生半在門丈豈其後身耶何其似也弟又竊<lb/>
聞之今東隅不虞倭而虞遼瀋步騎出入如踐區脫然丈<lb/>
甫下車業虚聲走之自茲且當用實力制之矣士馬消<lb/>
耗城堡常虚招徠綢繆以守為戰非丈誰肩之乎廿年<lb/>
<pb n="KR4e0220_WYG_006-44b"/>
同升誠願丈往而收仗鉞之效而後入而佐垂衣之理<lb/>
也辱賜書率然作報并布心膂如此風高絶塞鼎攝為<lb/>
期<lb/>
　　答馮憲副文所<lb/>
門下粤游去天萬里矣然其山川風物譎奇瑰麗之觀<lb/>
皆足以發揮門下之文章而佐之斧藻是天之有薏於<lb/>
門下而開以不朽之業也茲者復作楚游所部大岳篸<lb/>
峰玉虚師相實宫焉仙窟𤣥都其為譎竒瑰麗又有超<lb/>
<pb n="KR4e0220_WYG_006-45a"/>
然出塵寰濁世之外者門下身都金紫志抗煙霞作鎮<lb/>
心閒掞天力富天所開不朽之業且副在名山夫山之<lb/>
名孰名於此甚盛甚盛承遠翰展誦如對率然陳謝殊<lb/>
不宣盡惟省察幸幸竹帛之身台鼎是望勉旃加飡<lb/>
　　答王州伯陽谿<lb/>
函書再辱德意彌深眺上谷以非遥想曲江其如昨升<lb/>
沉聚散使人悵然不肖自維分涯已渝止足知戒早晩税<lb/>
駕中野乗舟五湖山月林花誰當狎主江南冀北各天<lb/>
<pb n="KR4e0220_WYG_006-45b"/>
相望矣郎君還率状具復臨筆瞻遡<lb/>
　　答楊制府滄嶼<lb/>
戴生渡遼而還沾沾東方使君以為此非獨鎖鑰之雄<lb/>
而樞筦之器也不肖笑謂子衡命亦衡人乎前是吾客<lb/>
曹陳郎自言嘗與公共事永平又嘗從公獵塞外威名<lb/>
膽略坐令强敵氣奪匝嵗不敢近夫昔之備永平能使<lb/>
敵不来而今之備遼能使其来而大挫以去公之可以<lb/>
鎻鑰而又可以樞筦也於茲試矣倭封奉諭㫖業有成<lb/>
<pb n="KR4e0220_WYG_006-46a"/>
言制府主守自是正論顧安得四十萬者而輸之不米<lb/>
而炊巧女攢眉雖然米不可掬炊不可已在所為之而<lb/>
已公當事者幸其努力不肖孤孑而處於此大無况味<lb/>
鄉心日夜動須来春圗之辱使使逺訊㑹病憒憒留數<lb/>
日乃得遣占謝殊不宣悉所希省亮邊風砭骨鼎攝為<lb/>
期<lb/>
　　副江觀察澄源<lb/>
丈與春寰大參俱以才望西借重鎮此吾同志之光也<lb/>
<pb n="KR4e0220_WYG_006-46b"/>
而手諭固同實心實事無媿獨知弟誦之尤東嚮額手<lb/>
焉今天下豈少倜儻揮霍之士乃病痛正在不實實矣<lb/>
何内地弗安何邊陲不固丈持此以往雖以天下平不<lb/>
難也努力努力畿南開府為李夢池公丈今者且與共<lb/>
事此公正所謂實心實事者得所依矣艱危之秋白雲<lb/>
鄉思可且蹔輟乃弟之虚薄則自當引分也丈其教我<lb/>
損貺原不當隨例相控顧吾黨道義之雅政不在此輙<lb/>
用歸璧丈其慈察塵紛蝟集手勒不次<lb/>
<pb n="KR4e0220_WYG_006-47a"/>
　　與連德清榮洲<lb/>
方吳興之事起其不賢者至推波助瀾而公獨挺砥柱<lb/>
其賢者亦望風匿影而公獨進藥石假令當事者稍用<lb/>
公言曷為衡決哉不肖曩報公書略已及之諒有當也<lb/>
今其事吾師母夫人所訟大者業奉明㫖處分而其所<lb/>
稱亂民訟師學霸等尚行兩臺結斷夫兩臺亦倚郡縣<lb/>
耳公今之孝肅也幸而煩師聽甚善即不爾願借齒頰<lb/>
主者亟與歸結畢此前件何如夫辱莫辱於登牀罵詈<lb/>
<pb n="KR4e0220_WYG_006-47b"/>
恨莫恨於揑名揭呈而附和為輕區區之愚竊以芟其<lb/>
魁即徒黨可量原正其罪即逼勒可量置但使早結一<lb/>
日而死者生者獲早安一日是所以封殖范氏而毋棄<lb/>
其孤也公仁人君子之心而不肖叨附於神交契合之<lb/>
末故敢以門牆私請仰干執事公垂神省察至望臨楮<lb/>
皇恐<lb/>
　　答田大京兆易齋<lb/>
門下名高西掖望重東藩俄列九卿漸躋獨坐鴻名駿<lb/>
<pb n="KR4e0220_WYG_006-48a"/>
伐日映雲蒸此社稷之所倚毗而簪紳之所慕嚮也不<lb/>
肖偶以職事獲觀盛美而門下叠頒華札遠賁縟儀不<lb/>
肖循髪省躬何名冒濫謹額手望謝璧之使者想大君<lb/>
子能察兹曲謹矣國是棼絲聖主側席秋風正夾伏惟<lb/>
早駕以慰延佇不宣<lb/>
　　答時侍御乾所<lb/>
頃都人皆避驄而弟得附驥一時擢桂之朋咸敦贈蘭<lb/>
之好盛矣丈稱直指使者山以西而弟居輦轂間遂無<lb/>
<pb n="KR4e0220_WYG_006-48b"/>
與游即二三兄弟杯酒笑談間者濶焉乃知豸冠嶽嶽<lb/>
之為領袖也承已入境受事要速甫下風采凌厲想見<lb/>
吏民震悚山川動揺所希明宣詔書茂展雄烈惟是吾<lb/>
黨遥有榮藉即聚首懽樂不足喻也人去率此附復有<lb/>
懐縷縷倉猝難竟惟垂察厚幸凛秋并祝加飡<lb/>
　　答李司農實吾<lb/>
門下以一身扞強敵羽書旁午支軍事不給而猶以其<lb/>
間念疇昔游從之雅一再問訊詞指彌篤此之高義上<lb/>
<pb n="KR4e0220_WYG_006-49a"/>
薄雲霄矣感誦感誦書到之日適與廷推㑹不肖幸用<lb/>
職事攝兹役兩日而奉上特簡進貳司農朝紳動色以<lb/>
為聖主急勞臣如此願遵不俟駕之義以副側席之求<lb/>
也損貺敬拜遂藉手以賀部咨附往望塵非遠樞侍為<lb/>
期<lb/>
　　答徐大銀臺陵陽<lb/>
芳甸鍾靈慶門聯秀銀臺自峻水鏡相輝三朝踐更九<lb/>
列對跱盛矣不肖夙懐桑梓之恭每篤芝蘭之慕屬苦<lb/>
<pb n="KR4e0220_WYG_006-49b"/>
塵鞅無繇起居而門下問訊獨勤寵借過當誦之慚感<lb/>
伏惟尊養既久典刑共歸政合早出東山再游南國不<lb/>
肖雖具數此曹不與聞事敢忘推轂用慰執鞭明貺隨<lb/>
例返記室所希垂察毋以見過臨筆神往<lb/>
　　與林侍御<lb/>
曩老公祖用治行尤異徴拜臺使而不肖幸獲奉顔色<lb/>
葢其人如青厓丹壁望之而知其為正人傑士也已乃<lb/>
諗太翁嘗振鐸江上春風化雨遺思若新則老公祖所<lb/>
<pb n="KR4e0220_WYG_006-50a"/>
禀承逺矣而兹者豸斧繡衣實以天子指巡察儲胥畿<lb/>
向之間惟是不腆下邑伏在管内不肖且比於編戸一<lb/>
民之數沾被明福甘棠繁蔭遂與先君子所留桃李蔚<lb/>
相照暎一何盛也聞問闊稀私心缺焉爰因翔雁寓此<lb/>
起居臨筆不勝瞻切<lb/>
　　副<lb/>
謹啓生之邑父母柴令恪賢令也在事五年任勞而任<lb/>
怨不激而亦不隨無論其它時而上好催科令亦催科<lb/>
<pb n="KR4e0220_WYG_006-50b"/>
然而敲扑緩矣時而上好搏撃令即不搏撃所保全衆<lb/>
矣凡此皆苦心調停葢仰以無失上人之意而下以無<lb/>
破壊一邑之元氣林林士民固陰受其賜而不知者而<lb/>
邑故多薦紳大夫及太學諸生高者或薏見有所不同<lb/>
而以訾令卑者或闗請有所不遂而以望令無論其它<lb/>
即如邇時攤糧一件高低鄉之薦紳大夫及太學諸生<lb/>
分壘而爭攘臂而鬬此亦一是非彼亦一是非令諧此<lb/>
則彼譁矣諧彼則此譁矣為此之邑不亦難哉然而向<lb/>
<pb n="KR4e0220_WYG_006-51a"/>
之訾且望者猶且不察其苦心而乗時流萋菲以中之<lb/>
令不立碎也者幾希如天之福老公祖将報命令雖内<lb/>
擢計未離鈐下願不愛顯薦以拄讒謗者之口以風来<lb/>
兹而貽我一方安也生居平非阿所好者實深知令賢<lb/>
而又深知讒謗者之私故為揺頰如此決不敢用邦人<lb/>
故市恩而以㸃吾老公祖虚明惟垂仁省焉生臨筆不<lb/>
勝拳拳<lb/>
　　答李大參玉海<lb/>
<pb n="KR4e0220_WYG_006-51b"/>
門下焚草之忠獨高省掖分茅之遣蹔過里門而忽降<lb/>
璽書爰煩亷訪峨峨薇省實並錦江不亦貴倨乎哉鄉<lb/>
闗阻脩聞問闕如而門下敦先施之誼游從之雅依然<lb/>
若對良用感誦頃者天怒有赫言路摧折光景殊畏人<lb/>
門下幸建節西南宣布威德勲伐當電起固天所以相<lb/>
英碩而開之鐘鼎之業也勉旃努力惟桑梓行有榮藉<lb/>
率復不備<lb/>
　　寄沈相公龍江<lb/>
<pb n="KR4e0220_WYG_006-52a"/>
鄉者召命入山而老先生堅卧不肯起以辭疏聞維時<lb/>
不肖某嘗拜一書乃報牘既削而使者行矣悚焉至今<lb/>
伏惟老先生宿德舊學峻節高標出則匡主違扶國是<lb/>
為世道持衡居亦貞教維風為人倫立極寰海之内林<lb/>
林簮笏額手宗依第霖雨尚屯星雲共仰司馬之来洛<lb/>
陽正維茲日蒲輸在御麻綍将傳不肖某門牆舊游儻<lb/>
猶縻於斯者庶獲終事左右奉矩矱乎袁觀察之南道<lb/>
出中州自言當立雪坐春載親函丈敢寓此起居下執<lb/>
<pb n="KR4e0220_WYG_006-52b"/>
事不周不莊惟老先生儼然慈察臨筆神往<lb/>
　　答曹撫臺嗣山<lb/>
自老公祖在事而四郡元元之衆登袵席之安鮮溝渠<lb/>
之納適耕鑿之樂寡雀䑕之爭民風吏道悉臻寜靜則<lb/>
老公祖所以彈壓調停其上者良以勤矣不肖夙歌孔<lb/>
邇極思乆借而地望積崇爰推晉轄乃被㫖另擬豈聖<lb/>
衷惠顧東南留老公祖吾吳将即其地開府賜節鉞乎<lb/>
斯誠何幸焉兩地間闗二天迢遥不獲以時上起居修<lb/>
<pb n="KR4e0220_WYG_006-53a"/>
桑梓恭而老公祖使使見訊詞指温厚無兩損貺又鄭<lb/>
重不肖辱子民一人之數不敢不破例拜也第安所得<lb/>
當以報矢之異日而已率爾用空牘謝瞻依縷私殊不<lb/>
宣盡老公祖省察<lb/>
　　答林太守滄州<lb/>
弟嘗愛丈所為文蒼然古格也雅似其為人夫豈惟文<lb/>
然惟政亦然然而世之知丈者寡也則古格之不可行<lb/>
於今乆矣弟托同氣之雅卿貳題才之地而不克有所<lb/>
<pb n="KR4e0220_WYG_006-53b"/>
効頰舌唐人不云乎知爾不能薦羞稱獻納臣吾甚有<lb/>
感乎斯言郡課考功氏不即以聞牽於例也使者能口<lb/>
其曲折弟之不足賴此殆其一斑已損貺辭不拜弟亦<lb/>
惟是牽於例耳匪有遐心丈其省察率謝不宣盡南望<lb/>
神往<lb/>
　　　劉中丞用齋<lb/>
鄉者不勝門牆之私突而奉書深惟干冒崇嚴慮䝉誚<lb/>
讓明公付不問幸矣敢勤報聞矧煩批答葢使者捧華<lb/>
<pb n="KR4e0220_WYG_006-54a"/>
牘翩翩自武林来而後乃知明公德度若斯之洪也伏<lb/>
惟秉鉞開府于彼大藩下車以来四民安堵海波不揚<lb/>
伊誰之貺則明公文武惠威所運量遠矣稍積日月且<lb/>
入參獨坐晉翼中樞不肖儻猶縻於兹者望履摳衣其<lb/>
猶有待損貺例不拜非於明公忍處疎逖并希矜察率<lb/>
謝諸不宣盡伏楮瞻馳<lb/>
　　答馬中丞鳳麓<lb/>
遠承翰諭深惟國是變更人材催折以煩極慮丈之身<lb/>
<pb n="KR4e0220_WYG_006-54b"/>
在外而心在王室於茲覩矣而猥以轉移甄别詔不肖<lb/>
弟顧弟非其任也具員竊禄方非據之是虞又踰分之<lb/>
為懼安所得長者之教而尊用之頃大内異灾天譴有<lb/>
赫上悚然責躬轉灾為祥此時自一大機括嚮所變更<lb/>
所摧折者度當次第反正也使去率狀布復幷私耿耿<lb/>
損貺隨例璧掌記同氣同心想䝉慈察弟臨楮不勝拳<lb/>
拳<lb/>
　　答沈司空鏡宇<lb/>
<pb n="KR4e0220_WYG_006-55a"/>
鄉者獲奉清塵槐棘之間行坐追隨沾溉不淺城闉一<lb/>
别倐忽再春九列簪聯誰為知已不自知心揺搖游乎<lb/>
苕天霅水上矣函翰飛墜詞指温厚迴環誦之恍若蹔<lb/>
面良用慰懷國家多故法宫夜燬東使宵奔鳩聚徴發<lb/>
浩乎方始安得門下辭壠赴闕籌畫主持㐮此天步也<lb/>
不肖久處非據踰量叢過洛陽䆋風起季鷹之舟或猶<lb/>
能及杖屨東山乎率然作報詞不宣盡惟垂察幸甚南<lb/>
望神往<lb/>
<pb n="KR4e0220_WYG_006-55b"/>
　　副<lb/>
門下不錯寸趾公門而猶能因謝祭為菁山出片語所<lb/>
以為德於吾師幽明者厚矣厚矣近来官府功名念重<lb/>
而迎合意多左顧右盼藉口體面亦自其恒無足怪者<lb/>
第獲早結便足保全而天不厭禍難起房闥其如何當<lb/>
此之時利菑者快下石之謀而赴義者重納溝之恥竊<lb/>
薏門下必能卒此大德也新直指爽朗有氣魄人也度<lb/>
能為孤寡持平第不審其作用如何疏入自有廟堂四<lb/>
<pb n="KR4e0220_WYG_006-56a"/>
老在率謝并復不次<lb/>
　　答尹中丞春寰<lb/>
夏州當殘破之餘内有反側外有逋逃拊循逋緝以銷<lb/>
萌孽鞏根本惟一二大吏是賴丈天予文武之性聲猷<lb/>
風烈所至卓爾爰膺推擇治兵孤鎮一年之間士戢於<lb/>
伍民保其宇熈熈春臺烽燧不驚則誰賜乎節鉞之借<lb/>
且在眉睫願言殫力用需後命弟佐銓非其任也况一<lb/>
切多中格曹事耗廢雖具員亦媿其官太宰業留否極<lb/>
<pb n="KR4e0220_WYG_006-56b"/>
而通儻其時矣承問訊奨寵過當誦之面赤損貺於諸<lb/>
友朋都不拜非獨丈也丈吾知已决能垂察率然附謝<lb/>
詞不宣盡西望瞻依<lb/>
　　副<lb/>
承諭知西州風物自嫂夫人以下都己相安寛慰不可<lb/>
言丈才大而心細建節臨戎何事不饒為之者第邊備<lb/>
之弛久矣肻加意整頓使士無虚伍人有固心便足耀<lb/>
中國之威寒敵人之膽若欲募兵買馬滅此而朝食慮<lb/>
<pb n="KR4e0220_WYG_006-57a"/>
非三十萬金不能辦也且敵亦安可滅故在今日各邊<lb/>
似俱以自守為本計而在西州似尤以收拾人心建威<lb/>
銷萌為本計弟腐儒也拘見小言不知足當軍前一書<lb/>
否丈宦轍已廣閲人定多所轄文武將吏中亦有出人<lb/>
一頭地異時堪為國家肩大事者乎有之幸因風教我<lb/>
弟非能用人者或可持以告夫能用人者也率爾諸不<lb/>
次<lb/>
　　答陳太僕<lb/>
<pb n="KR4e0220_WYG_006-57b"/>
昔賢詩云流水聲中了公事寒山影裏見人家冏寺高<lb/>
華環滁獻秀翁為簿領其間一何清絶翛然仙吏不讓<lb/>
昔賢耳不肖勞勞俗鞅揣分既踰省愆多有便須脱簪<lb/>
納履五湖七十峰芙蓉浸天又何慕環滁哉承問訊宦<lb/>
情客思稍似寥寂政如上界思凡塵縁未斷異日翁拮<lb/>
据民功應復念此矣函貺隨例返掌記所希慈察毋以<lb/>
督過青雲極目臨筆瞻馳<lb/>
　　答董僉憲<lb/>
<pb n="KR4e0220_WYG_006-58a"/>
門下西川之砥柱也彈壓調停以收軍心而急公家斯<lb/>
所謂實心任事者疆場之固比於金湯矣中丞公最知<lb/>
公苦心相與勠力分猷以惠此一方上何煩西顧哉承<lb/>
揮翰遠賁率此附復諸不宣盡峩眉萬里臨筆瞻馳<lb/>
　　答李中丞及泉<lb/>
鄉者九日龍山之㑹文酒淋漓真足千古厥後雖嘗一<lb/>
再遭之武林冠葢雲来倉皇解維兩情鬱不宣也然己<lb/>
十二年往矣日月易得乃爾伏惟老公祖文武具足才<lb/>
<pb n="KR4e0220_WYG_006-58b"/>
誠合符扞敵殿邦鞏肩背以鞏腹心勲伐甚茂即今樞<lb/>
廷恃力當宁委心加秩賜金不足酬而長城鎖鑰不足<lb/>
喻也盛矣不肖劣且媠老公祖所知也業已久處非據<lb/>
而又令代斵望輕則厭衆難誠薄則動主難壅閼日深<lb/>
罪釁日積正恐一朝顛仆為僇知已棠陰舊士不知老<lb/>
公祖肯憐而䇿之否瑶函飛自軍前問年道故德意滿<lb/>
紙誦之恍疑蹔面敢不誦義損貺敬拜輙藉手以賀所<lb/>
希垂察厚幸凍筆猝不宣盡麟閣之身為祝加飡<lb/>
<pb n="KR4e0220_WYG_006-59a"/>
　　寄孫太宰立亭<lb/>
别老先生後凡四閲月而為言者所抨語不云乎代大<lb/>
匠斵者希不傷手以不肖闇劣又久處非據宜其及也<lb/>
夫復何恨第兩年摳侍老先生若以不肖可比於人數<lb/>
也者所以薦寵拂拭甚至而不肖實亦事老先生如嚴<lb/>
師黽勉祓濯纎鉅不敢苟幾以酬知已誤恩且無為銓<lb/>
庭僇乃結局竟爾爾此不肖所為灰心汗顔仰天而吁<lb/>
者也然不肖去志早已決矣妻孥早已遣矣杜門謝事<lb/>
<pb n="KR4e0220_WYG_006-59b"/>
亦又四閲月矣而辯疏解印疏病疏計十三上都不得<lb/>
一㫖三時困頓數口乖離葢德薄才薄命薄遘㑹乃至<lb/>
斯耶竊計老先生必為不肖懊惱者故不惜披露一鳴<lb/>
諸下執事伏惟闔門萬福夢蘭産玉想當兆祥不肖瞻<lb/>
忭可知惟是國方多艱人各為政安得老先生起東山<lb/>
領䄂同朝主張國是使宗社䝉祉蒼生被潤不肖雖長<lb/>
擯菰蘆中一蓑一笠何弗適也願言葆嗇為天下自重<lb/>
南考功予假送母還率爾寓此瞻依積私殊不宣盡老<lb/>
<pb n="KR4e0220_WYG_006-60a"/>
先生幸察<lb/>
　　答范憲副岫雲<lb/>
丈今之才臣也葢天予以文武之性而徘徊偃蹇閲二<lb/>
紀而始參徼藩古云拙宦丈無是乎雖然棟梁之材必<lb/>
飽霜雪騏驥之足必諳山坂丈踐更既乆吏弊邊情炳<lb/>
如指掌自茲横飛直上秉鉞開府殿邦扞圉之略直運<lb/>
斤而定游刅而解矣弟至不肖處在非據以及於敗乞<lb/>
身之章雖累上累格㑹有日得請菰蘆中蓑笠自在猶<lb/>
<pb n="KR4e0220_WYG_006-60b"/>
能沾河潤覆棠蔭也逺承遣訊同氣同心一何拳拳感<lb/>
誦可知損貺自来不拜非以避言起例并希亮在病困<lb/>
灼艾率然寓謝詞不宣盡臨筆瞻溯<lb/>
　　答楊經畧滄嶼<lb/>
日公請奔疏葢仁人孝子所決不能自已者後命孔嚴<lb/>
縗墨而行於是公於君親之間兩無憾也前旌何日渡<lb/>
鴨緑斧鉞專征真古今最勝竒事竒遘㑹須䇿竒藉報<lb/>
主上戰守機宜如制府兩疏所稱某道守某門及利用<lb/>
<pb n="KR4e0220_WYG_006-61a"/>
步少用騎諸兵食料似已甚具顧區區之愚竊見昔人<lb/>
用兵往往用間用謀擾之百端或燒敵衆聚鑿敵船艦<lb/>
擾之亦百端此等伎倆人今皆安在軍前儻亦有可遣<lb/>
者耶法曰攻心為上攻城為下不可不留意也今有通<lb/>
國所號為中行氏說者其人須以計好致之歸久之慮<lb/>
且詭死為後日患公肩背上事自鉅且艱斯亦其喫緊<lb/>
一著敢縷質之掌記者高明其謂何殊方異候勉旃加<lb/>
珍<lb/>
<pb n="KR4e0220_WYG_006-61b"/>
　　答龔方伯毅所<lb/>
承諭榮奨慰矣羈人不幸復見此三殿異灾天怒孔赫<lb/>
痛心駭目雖然上肯從茲省悟力求上理是中興一大<lb/>
機括也不肖病疏凡十三上而不一報或須俟戒諭後<lb/>
再凟耳特此裁報諸不次<lb/>
　　答周撫臺懐魯<lb/>
不肖此行主上不遽棄而淹之半年士大夫不共棄而<lb/>
惜之若一口秋風薦爽秋水灌渠乗漲飽帆如困鳥脫<lb/>
<pb n="KR4e0220_WYG_006-62a"/>
籠逸馬逗櫪快哉於不肖足矣惟是異灾習見實政不<lb/>
行天命難謀人心易動杞憂[婺-矛+牙]恤不敢以我身既去遂<lb/>
忘耿耿也門下剛腸直口小人所忌君子所恃都肄告<lb/>
竣計且過闕朝天臺端有人國是庶有托乎願言主持<lb/>
力圗修弭蓬忩急雨勒此附復臨筆神去<lb/>
　　答李中丞及泉<lb/>
不肖以避言引退而上以應變賜免輕裝出國門政如<lb/>
鳥脱於籠羝決於藩自惟生平極快無踰此時矣揚帆<lb/>
<pb n="KR4e0220_WYG_006-62b"/>
潞河新漲新凉行人安穏扣舷發嘯真不知去住孰得<lb/>
身名孰親也老公祖聞報縈懐既惜既慰爰勤函翰飛<lb/>
使追送不肖臨流啓誦德意盈盈山中人所不矢之沒<lb/>
齒有如此水蓬底勒此寓謝瞻戀下私百不盡一所希<lb/>
老公祖澄察金湯之身為祝加飡<lb/>
　　與吏部四司<lb/>
不肖䝉恩賜歸秋風放船布帆無恙遂獲攝敝衣冠入<lb/>
里門骨肉團聚蓴鱸松菊往往而有則秋毫皆寵靈也<lb/>
<pb n="KR4e0220_WYG_006-63a"/>
第雲霄路絶追惟故人知己盍簪奉履便如隔世永言<lb/>
惆悵送人還率楮寓謝國步正艱所希努力熈鴻為林<lb/>
中人光不宣<lb/>
　　與王封司翼庵<lb/>
鄉者儌天之幸備位兩曹獲與吾親家共事自為可藉<lb/>
手寡過矣而卒及於敗則其命也歸来泉石亡恙明農<lb/>
課子儘足自愉恱第願吾密親揚駿策鴻顯名朝廷當<lb/>
此多事之秋用士之日外計伊邇黜陟司存加薏愛惜<lb/>
<pb n="KR4e0220_WYG_006-63b"/>
毋以一𤯝廢人則亦古大臣所為以人事君之用心也<lb/>
何如張氏母舅周氏僚婿想過從不異率爾漫及不次<lb/>
　　與同鄉京宦<lb/>
不肖業以杪秋還里門松菊在園枌榆在社親知相勞<lb/>
苦酒巵蟹螯往往不乏不復知人間世尚有榮辱毁譽<lb/>
事也意門下念之甚謹托數行附謝朔風漸勁仰惟慎<lb/>
重起居以迓台禧林中人不勝瞻依<lb/>
　　答趙中丞寜宇<lb/>
<pb n="KR4e0220_WYG_006-64a"/>
半月中承損貺者再老公祖則勤于施矣第不肖赧於<lb/>
拜耳選郎擬升未得㫖而推代者想白已丁艱乎南推<lb/>
請復留中恐又作客年故事事之難為真未有甚於斯<lb/>
時者也道路流傳東方大失利不肖尚未見報果若所<lb/>
聞我軍進退維谷轉輸徴發害且將移之根本矣金甌<lb/>
完器良多後憂奈何老公祖求才扞圉無所不綢繆仰<lb/>
見當事者心獨苦耳率謝漫及殊不宣盡雨雪應釀春<lb/>
寒伏惟百方葆嗇臨楮増戀<lb/>
<pb n="KR4e0220_WYG_006-64b"/>
　　答史憲副緯古<lb/>
日見報公江推不下而川推下矣蜀道實難叱馭良苦<lb/>
私心為咄咄久之雖然錦江花縣甘棠在焉公有宿縁<lb/>
此一方耶即自茲用久次開府其地何不可也聞所主<lb/>
倉庾所駐㑹城扞邊采木厥責匪萃差快人意願以時<lb/>
早上慰西人想望銓郎槩逐銓法半更而銓政遂大通<lb/>
夫通矣雖逐且更庸何恨乎第徴書尚閣礦令未收儲<lb/>
慶仍俟新宫軍興久耗屬國而江南數郡春潦夏亢民<lb/>
<pb n="KR4e0220_WYG_006-65a"/>
已乏食官猶索逋其如何林中人一葉五湖自可樂饑<lb/>
不闗世事聊為公等任艱大者一私[婺-矛+牙]恤耳不腆奉製<lb/>
一袍以祝非以賀也惟公涵炤幸幸相望益遐臨答如<lb/>
割嚴程溽暑慎旃加珍<lb/>
　　答江吏部渌蘿<lb/>
銓庭自文昌首曹顧四三年来幾以為懼府矣頃主上<lb/>
一切變置凡所登進既稽衆選復荷親除任使彌榮壅<lb/>
閼亦决此一時也豈非甚盛隆際哉不肖德薄命薄待<lb/>
<pb n="KR4e0220_WYG_006-65b"/>
罪當日不獲逢時遇合而幸從林中聞老父母妙簡之<lb/>
㫖神氣之交狂喜不寐徒以多病墮落一箋之賀含志<lb/>
未伸乃老父母賜書志眷分貺惜别斯情何情令人刻<lb/>
感使去先此寓謝錦帆北上决由梁溪不肖當駕小舠<lb/>
遮前驅致登仙之戀也瞻承不逺詞不宣心<lb/>
　　答趙中丞寜宇<lb/>
節鉞借江以南葢四三年於兹矣雖天灾嵗有國逋日<lb/>
急而元元之衆猶相與勤生保業不即捐溝壑者秋毫<lb/>
<pb n="KR4e0220_WYG_006-66a"/>
皆老公祖撫循力也今應召矣赤子去慈母其如何不<lb/>
肖久托二天瞻依攀戀之懐不在諸父老子弟後而以<lb/>
善病未獲走句曲詣軍前一展情愫即衿紳禮數箋箋<lb/>
之賀尚未遑也而使翰業儼然下矣老公祖無倦施我<lb/>
奈何疏節媿悚不可言肅此附謝移駐小遥投誠有待<lb/>
茲不宣心<lb/>
　　答吳憲副挺庵<lb/>
惟丈以郡最聞書抵弟也實有損貺弟隨例返貺使者<lb/>
<pb n="KR4e0220_WYG_006-66b"/>
約以時作報而風波吼地至矣倉皇杜門不復問曹事<lb/>
使者亦不索報竟去永惟至懐闕焉到今無官身輕暮<lb/>
春積雨中嘗放棹武林西湖望三衢數舍而遥無從一<lb/>
覿使君威儀以為恨兹辱書恍疑從天讀之如暫與故<lb/>
人班荆而談也繙葆光詩所從游酒間花下諸高唱皆<lb/>
在焉盍簮聯鑣恍昨日事而已屈指十六年往矣暌今<lb/>
聚昔浮雲逝水之感真不勝情丈所在著聲蹟儒用光<lb/>
顯追惟弟在事時幾與所司議借丈文衡志未酬而身<lb/>
<pb n="KR4e0220_WYG_006-67a"/>
先退此古賢所為羞獻納也顧弟已矣而丈勲業方霞<lb/>
蒸電掣林中人分華割榮長此未艾願言努力以幸同<lb/>
志貺惠敬拜不知所報占答増仰<lb/>
　　副<lb/>
丈家教家學英雋趾接甚盛次郎即微根柢之容何至<lb/>
按劍而逺勤慈心也業己如指傳致朱郡公其必能若<lb/>
吳公之引汲洛陽也春時弟嘗詣湖之菁山一拜屏翁<lb/>
座師墓下便與其鄉紳若朱襟江侍御錢繼修寺丞凡<lb/>
<pb n="KR4e0220_WYG_006-67b"/>
四五輩集其嫡庶四子請於師母吳夫人再出其分授<lb/>
田廬舊籍重為開列名使實授仍用諸紳名為盟言申<lb/>
諭以和好之義而庶孽向以其生母經死有詞訐其兄<lb/>
事在按臺亦為白府公乞其准息以上按臺遂批允似<lb/>
可相安矣而頃聞庶孽復為狎客訟師所蠱将所受産<lb/>
賤直以售聲言欲俟新直指新憲長至更端起釁不兩<lb/>
敗不止嗟嗟屏師不知作何孽而其後人乃自戕害以<lb/>
至斯極也弟林居人無所効綿力丈儼然上官門牆誼<lb/>
<pb n="KR4e0220_WYG_006-68a"/>
不薄有可消於未然救於已形者無惜九鼎度賢者所<lb/>
不能自已也因風落墨比於促膝惟澄察幸幸何當合<lb/>
并臨發瞻遡<lb/>
　　答錢郡丞培垣<lb/>
芳訊再辱丘園增賁矣不肖弟竊自念進無益於時而<lb/>
退乃有以自樂床頭綠酒屐底青山夜雪曽乗春雲可<lb/>
恱君平已棄世世亦棄君平真不覩身外人間復有所<lb/>
為榮名厚利者也弟已矣丈雄才偉器屈而丞郡且屈<lb/>
<pb n="KR4e0220_WYG_006-68b"/>
而佐礦役伐榛莽破巖壑前有虎後有狼昔人云正<lb/>
惟賢者盡力之秋良有味乎斯言故知彈壓撫循苦心<lb/>
費調停耳勉旃努力終美業為林中故人光寵損貺非<lb/>
所敢承謹拜吳越一刻病中作報詞不宣志臨筆瞻遡<lb/>
　　答袁遂溪越畸<lb/>
去歳遭公武林之滸倉皇分手恨不獲呼濁酒相勞苦<lb/>
也歸而乃知兒輩拜有幣貺既感既媿竊惟嚮者河伯<lb/>
無賴震驚下吏實公用不肖故逗遛以及於此不肖至<lb/>
<pb n="KR4e0220_WYG_006-69a"/>
今以為孽而公顧以為徳殆長者之言乎海邑彈丸業<lb/>
萬里朝京師而猶令遄反主爵者所以處上才似少調<lb/>
適今珠使再遣鮫人泣波塞詔甦瘼賢者苦心可以想<lb/>
見矣不肖春來病苦交侵殊無好懐手芸翰恍與達人<lb/>
暫對聊藉為慰割俸逺餉将毋太損叠拜増汗人還率<lb/>
此寓謝不腆佐衙齋小飲且昔人贈江南春之意也非<lb/>
所為報臨筆神去<lb/>
　　答吳太府鳳麓<lb/>
<pb n="KR4e0220_WYG_006-69b"/>
門下古心古誼較然不爽此吾黨所信嚮而一麾出守<lb/>
遽罹於讒以免世豈復有公道耶嗟乎直弦曲鉤之喻<lb/>
侯封道邊之嘆古之不可行於今也亦已久矣去春不<lb/>
肖有事菁山遂從顧錢諸薦紳為白鵲之游已復眺翠<lb/>
巖在雲際欣然欲往問道所經則通德里門也愈益飛<lb/>
動而雨岑岑來迫人不克成行至今悔之如有欠事焉<lb/>
門下家湖山間扁舟兩屐野鶴孤雲安所不自喜勝隼<lb/>
旟熊軾遠矣不肖以讒去官與門下同而恨城居境不<lb/>
<pb n="KR4e0220_WYG_006-70a"/>
與意㑹望門下猶仙凡隔也謹因芳訊而報所艷於門<lb/>
下者如此何當藉草一相勞苦臨筆瞻馳<lb/>
　　答曾中丞景黙<lb/>
始某登朝則嘗從建禮門望見明公光儀已明公守雲<lb/>
間河潤九里惟吾梁溪亦得漸被焉顧不勝惰也未克<lb/>
一御元禮為恨後二十許年某業解職歸而明公始乃<lb/>
繇浙藩開府中州天飛淵沉自以無復通姓名於掌故<lb/>
之日矣即不意明公一日而忘年降貴千里走書訊僇<lb/>
<pb n="KR4e0220_WYG_006-70b"/>
民菰蘆中嗟乎某之不適於時也雖春明舊游慮亡不<lb/>
遺核唾棄者而明公不唯胸臆注之而齒牙潤之而封<lb/>
題賁之斯與嗜痂何異某一誦一感一悲矣伏惟明公<lb/>
手鈇鉞之寄肩腹心之重丁饑饉之仍叢採𣙜之擾然<lb/>
而兩河晏如四郊無壘誰之賜也非夫才與誠合孚格<lb/>
運量有妙於不言捷於不令者耶俄晉而秉樞衡當危<lb/>
疑回天捧日社稷之功行於明公乎觀厥成焉休矣幸<lb/>
而卒獲通姓名於掌故惟是死灰不再然敗犢不再驅<lb/>
<pb n="KR4e0220_WYG_006-71a"/>
念更欲奉履綦於典謁决靡有日也長者之言永繹増<lb/>
媿不腆藉手展微愫非所用報并希慈察望望倉皇占<lb/>
答詞不宣心<lb/>
　　答趙撫臺寜宇<lb/>
不肖竊以謂當今之時朝政耗廢士氣消沮此亂萌也<lb/>
而方内尚晏如此係祖宗法度嚴密兩臺提衡飭紀藩<lb/>
臬大吏受成禀式郡縣仰流奉法大小相維上下相制<lb/>
截乎肅如成憲毋改故至此假令兩臺先不安於上今<lb/>
<pb n="KR4e0220_WYG_006-71b"/>
日杜門明日謝事亟去以為望事益不可為矣老公祖<lb/>
辭疏既以上度必謀温留留則不可再瀆葢瀆則上必<lb/>
厭厭則中格不即下不下則進退維谷事不無閣澤不<lb/>
無壅畿内何地鎮撫何官不肖前見總漕公累辭不下<lb/>
幾一年而淹日後得留㫖便幡然視事頃枉車騎顧不<lb/>
肖河干不復瀆矣良為國事為民瘼不得為其身也老<lb/>
公祖以愚言為何如統惟台慈垂察<lb/>
　　答沈州守瀛壺<lb/>
<pb n="KR4e0220_WYG_006-72a"/>
不肖此歸山之東西湖之南北從此皆為我有不復問<lb/>
人間世毁譽榮辱事矣倭北不逞而南之圗以為憂此<lb/>
公為南人憂耳不肖正恐其大逞於北而不南之圗也<lb/>
何也不北而南於吾軰為剥膚然其志小逞北而姑置<lb/>
南於國家為扼吭其志大儌天之幸與祖宗之靈倭酋<lb/>
猝死其國内亂是中國息肩時也楊陳二君一將一監<lb/>
固皆傑士第未審遭際若何良為念之承賜翰相勞苦<lb/>
一水盈盈宛見舊知謹附數行謝惟亮察不次<lb/>
<pb n="KR4e0220_WYG_006-72b"/>
　　與趙郡丞<lb/>
敬啓吾師屏麓公家門之禍轉眼三年非使君以公心<lb/>
直道䕶持於上孱然四孤久已作覆巢卵矣如天之福<lb/>
幸延餘緒以及今日秋毫皆慈君賜也顧院詞一日未<lb/>
結訟師蠱客一日側足而窺反唇而搆履冰緼火後憂<lb/>
方大今四孤幡然悟離間之非忠痛凋殘之日甚如夢<lb/>
乍醒願還和好其親族輙為具息臺下以請所望大父<lb/>
母特批准息申院早豁非獨范氏一家數口更生再造<lb/>
<pb n="KR4e0220_WYG_006-73a"/>
遠近薦紳之族當無不誦明德亡窮也至其孽子分業<lb/>
雖半已浪費飽奸人之腹不肖業與王僉憲錢光禄諸<lb/>
君重為料理立有簿籍併用封上惟俯賜印結諭令永<lb/>
守尤荷世澤不勝門牆之誼率干掌記皇恐不次<lb/>
　　與方按臺岱陽<lb/>
不肖還山以来絶不聞戸外事而情累有所不忍見分<lb/>
義有所不忍避不得不為調停收拾者則敝座師范大<lb/>
司成家門之禍也前是范師既以身殉難而其妾又復<lb/>
<pb n="KR4e0220_WYG_006-73b"/>
用小忿自經奸人鼓掌奉若竒貨結訟鬬捷雖其母子<lb/>
兄弟嫡庶之間骨肉一家無終拆理而搆者必欲從旁<lb/>
離間以收漁利葢兩年於此矣以故前按臺即准有息<lb/>
詞在郡無有為請命者不肖頃過其家師在殯未𦵏也<lb/>
師母哭泣告訴若不欲生凋殘喪敗之状真使人傷心<lb/>
酸鼻不揣輙為召集鄉搢紳之為其密親者呼嫡庶四<lb/>
孤而以衷言感動之四孤唯唯復為料理其分業使各<lb/>
有籍四孤亦如約遂申<graphic n="KR0548" url="https://raw.githubusercontent.com/kanripo/KR-Gaiji/master/images/KR0548.png" mimeType="image/png"/>郡庭上狀台臺台臺仁人孝<lb/>
<pb n="KR4e0220_WYG_006-74a"/>
子之心披此牒也其必憫然哀憐樂為批允矣臺察崇<lb/>
嚴不敢竟白謹藉手鹺臺寵靈仰干大造伏荷推恩榮<lb/>
感何可言鄉搢紳聯牘并函上統希賜省幸幸不勝門<lb/>
牆私誼冒昧塵瀆臨筆皇恐<lb/>
　　答李學憲雨亭<lb/>
邇時文體决裂士習狂誕而司衡量者又往往導之無<lb/>
論他方即頃者吾錫童子一試所褎然居前者侏<graphic n="KR0867" url="https://raw.githubusercontent.com/kanripo/KR-Gaiji/master/images/KR0867.png" mimeType="image/png"/>鴂<lb/>
舌幾不可解弁髦經傳首䑕佛老長此安窮丈於此道<lb/>
<pb n="KR4e0220_WYG_006-74b"/>
故極精深兹身為範模願力挽頽波獨還大雅為四方<lb/>
矜式也林居寂寞忽荷芳訊使去逼索報殊不宣盡<lb/>
　　與邊太府南亭<lb/>
林居多病不獲以時上郡展起居之恭耿耿而已故中<lb/>
翰餘山秦君柱邇邑諸生聯牘舉祠鄉賢葢公論也秦<lb/>
君素厲名節曩吳趙二公之被杖也血肉狼籍平生交<lb/>
知鳥獸散去秦君獨挺身守視為進粥糜調醫藥䕶持<lb/>
其妻子緹騎偵者旁午至弗為沮也二公賴以生還而<lb/>
<pb n="KR4e0220_WYG_006-75a"/>
秦君卒以是削籍此皆弟耳而目之者秦君義聲聞士<lb/>
大夫間用此若其博雅好古識竒字妙書法秦君雅不<lb/>
以自多亦非海内所以多秦君者今兹之舉起靡振懦<lb/>
義有攸當老公祖不惜華衮俯為批允風化幸甚厥子<lb/>
孝亷延蒸悲其父之生而以直道棄也而沒而以公道<lb/>
舉於其行輒附此數行弟臨文不勝拳拳<lb/>
　　與何州守近邾<lb/>
憶丈曾駕雲軿飄霞裾翩然臨我衡門也坐譚不須臾<lb/>
<pb n="KR4e0220_WYG_006-75b"/>
竟去難可復留矣葢若仙雲蒼茫十餘年意丈當已踏<lb/>
遍五嶽息影瑶池十洲之上而頃見名字忽復辱典州<lb/>
豈主爵者修漢晉間王喬許遜故事而丈亦庶幾藉此<lb/>
積功行救人度世耶夫丈則亦所謂仙吏也弟無官矣<lb/>
依然此凡骨丈何以祓濯之偶弟之同郡前輩後翁吳<lb/>
太史公以一札来有所請於主吏語具在其札輙封上<lb/>
寓覽太史公弟諸生時所嘗北面請業者其文章號修<lb/>
五鳳樓手而其於人世比魯霛光丈幸有以處之率爾<lb/>
<pb n="KR4e0220_WYG_006-76a"/>
諸不宣<lb/>
　　答常中丞心吾<lb/>
武昌魚腹中剖得丈素書丈憐我艾耶洗却四十九年<lb/>
之非署将七十二峯之長菟裘堪老叢桂可搴以方畏<lb/>
路風塵孰適而安丈遂舉兩郎即丈能自力亦何可謂<lb/>
非歸来閒居之助語不云乎無官一身輕有子萬事足<lb/>
方此桑孔雜進中外驛騷之䆋戢羽弄雛俟時之清何<lb/>
弗可也然弟業且抱三孫丈似須終讓我一籌顧弟所<lb/>
<pb n="KR4e0220_WYG_006-76b"/>
脈脈艷丈者丈獨擅板輿萊綵之娛耳明貺美人之貽<lb/>
也其安敢不拜惟慈察幸幸班荆何日臨發神去<lb/>
　　與沈少參邃菴<lb/>
别去忽忽半嵗所蒹葭已霜懐人為勞茲南昌劉茂才<lb/>
一麐其先公見雲侍御吾師也師按吳時最好士羅四<lb/>
郡之彦課文中吳書院中而不肖與焉奨拔寵異頗越<lb/>
倫類不肖服義佩恩三十年来未嘗去心也頃茂才謁<lb/>
則師母夫人業垂垂耄矣而家赤貧至不能匕箸亷吏<lb/>
<pb n="KR4e0220_WYG_006-77a"/>
可為不可為使人悲心林中人無所從振之於其行聊<lb/>
為揺筆告吾知已西江浩𣺌公儼然其藩大夫儻能㪺<lb/>
升斗水活涸鮒猶為有德於不肖也率瀆惟留意諸不<lb/>
次<lb/>
　　與支中丞簡亭<lb/>
林中人不敢言天下事楚人剽輕多怨三湘七澤之間<lb/>
洶洶嗷嗷獨以大府為天耳願丈以一身救萬姓也兹<lb/>
胡岳州旦弟老門生也在事可兩朞藉丈之霛上下似<lb/>
<pb n="KR4e0220_WYG_006-77b"/>
相安而不勝病病為下血葢宿孽也骸骨之思愈迫以<lb/>
切走急足梁溪促弟書為代<graphic n="KR0548" url="https://raw.githubusercontent.com/kanripo/KR-Gaiji/master/images/KR0548.png" mimeType="image/png"/>弟讀其手札使人瞿然<lb/>
感動寓一牘乞恩掌記来札亦封覽夫病不能其官而<lb/>
亦不縻其禄此其與漏盡鐘寂而行不止者不亦什伯<lb/>
乎哉許之亦足以風有位者丈幸與直指公議沛然為<lb/>
一題也何如寒忩揺筆詞不宣心丈幸察<lb/>
　　答朱太府午臺<lb/>
遥聞治郡清淨寜一不以簿書刀筆見功而定變應猝<lb/>
<pb n="KR4e0220_WYG_006-78a"/>
不動聲色而羣不逞就縛此龔黄之伐也顧敉寜輯和<lb/>
釋其猜疑消其反側却須更費一段功夫又聞後房罹<lb/>
墮胎之厄公頗為煩惱不肖切以為無庸也子息比功<lb/>
名自有其時乗勢據要正可行陰德活人救命夫行德<lb/>
亦非一意柔慈安靜之謂拔薤去莠以植嘉種是一方<lb/>
行所皈依也而於自身受用處小不當意直情恕理遣<lb/>
無以撓其天和凝和導祥玉麟之符源源乎其来矣何<lb/>
如承飛箋損貺率謝并布積愫幸惟澄照<lb/>
<pb n="KR4e0220_WYG_006-78b"/>
　　答楊參戎<lb/>
客有言玉浦將軍業參戎粤西者不肖手報而色喜可<lb/>
知也竊以公必且頓旌旗故山為桑梓光而函翰飛墜<lb/>
似將繇長江溯流而南雄風破浪大是快事國方多故<lb/>
丈夫政須乗時樹勲取斗大金印佩腰間耳其惟努力<lb/>
不肖嘗聞粤西苦猺獞獞亦苦官府左右人好利而武<lb/>
人好功好利故往往狐假以脅嚇彼夷而又假為夷不<lb/>
遜語以怒官府而好功者執戈矛隨其後矣芟夷一畨<lb/>
<pb n="KR4e0220_WYG_006-79a"/>
功賞繼之嗟乎如天道何聖人不云乎忠信篤敬蠻貊<lb/>
可行公儒将也故敢以區區之愚進不肖菰蘆棄物日<lb/>
與漁釣為伍黜陟理亂久不聞矣翰示所稱執大義以<lb/>
成直名詞指何居不肖莽不知其解也明貺藉手以賀<lb/>
所希澄察臨筆神去<lb/>
　　與施嵊縣麟陽<lb/>
不肖雖投閒然未能避俗雖習嬾然亦頗好游城市應<lb/>
酬林泉眺賞往往相半以故順風不乏而音訊闕如秪<lb/>
<pb n="KR4e0220_WYG_006-79b"/>
餘耿耿耳吾先師小傳不肖非忍擔負竊以師名節治<lb/>
行状中所遺者正多毋論其全即不肖諸生時所聞於<lb/>
郡邑父老者尚有數件皆古循良而率不見載其微言<lb/>
盛節師弟發之偶然出之無意而實有非淺夫俗吏之<lb/>
所敢望者自以為非不肖不能模寫而非身逸心靜幽<lb/>
居清夜不能伸紙搦筆也且不肖於前所言數件外更<lb/>
欲一遍詢郡邑益所未聞然後搆結大兄毋惜寛限誌<lb/>
以系𤣥石而傳以信来世不肖寜詳毋略故寜遲毋速<lb/>
<pb n="KR4e0220_WYG_006-80a"/>
此區區服義酬恩之至心也師儼列鄉賢此自月旦之<lb/>
公為善之報而亦大兄孝誠之事也率惟諸不宣<lb/>
　　與朱學憲恒岳<lb/>
别来又一易裘葛矣吾山林日月尚覺如馳矧公翶翔<lb/>
皇路者乎茲有私於執事者故長樂郁令文周不肖之<lb/>
密親也頃其邑人来言樂之士民哀令之勤其官而死<lb/>
也謳思其遺澤而不能忘也合詞言縣謀俎豆之學宫<lb/>
縣言府府言學道無曰不可者道用故事下府覆核而<lb/>
<pb n="KR4e0220_WYG_006-80b"/>
府文未申請故有待公以間為大府一言早為持議遹<lb/>
觀厥成以順羣情而風循吏亦甚盛舉也率瀆惟留意<lb/>
不次<lb/>
　　與郭副都希所<lb/>
茲同里嚴侍御應召而北有一段情事慮不能自言之<lb/>
端公欲弟代言而弟亦以丈故念我即破林居例通一<lb/>
訊非過乃為白諸下執事侍御葢鄉者有老母今母以<lb/>
壽終而未入土也意又不能無絓鄉者艱子今有子矣<lb/>
<pb n="KR4e0220_WYG_006-81a"/>
而在襁褓也意又不能無絓自惟臺臣持斧攬轡東西<lb/>
南北惟天子使惟端公主其曷敢擇便而猶揺搖心旌<lb/>
誠恐一肩外差丁今時勢𤓰及而不代瓠繫而不食家<lb/>
國兩阻誰復可告語者爰托儌靈特與一京差聊以報<lb/>
効稱塞以俟時至而請告焉倉皇上記詞不宣懐<lb/>
　　與王太府慎軒<lb/>
日奉書為宋學博孤寡乞靈祈哀也不審遂聞諸掌記<lb/>
否茲因三芝别駕遠道上謁輙復寓此别駕弟周親也<lb/>
<pb n="KR4e0220_WYG_006-81b"/>
自言曩佐貴郡屬丈行服在里相與甚深感舊徇知葢<lb/>
二十年一日焉今其晩景蕭索足不踐公府而不忘輕<lb/>
舟車犯霜露懐刺走姑熟庶幾望見故人知己搴帷露<lb/>
冕之盛斯其義尤有足多者惟丈省察幸幸弟近况殊<lb/>
惡别駕定能口之不具陳<lb/>
　　答李尚寶元冲<lb/>
客秋兩兒以報牘還且攜有損貺甚厚又具言老父母<lb/>
所以遇之甚優而不肖額手可知也顧其時兒長者病<lb/>
<pb n="KR4e0220_WYG_006-82a"/>
矣而延至逼除遂不起是兒雅劬於書人亦修謹頗為<lb/>
大君子所寵異而竟罹此是不肖之薄德叢孽以干神<lb/>
譴而弱家祚也復何意山中聞老父母業比轉夫茲轉<lb/>
猶銀艾也而已陪九列促大卿矣節鉞樞衡階序可循<lb/>
崇高易致辱在宇下良為色喜不肖中廢永棄而老父<lb/>
母故借之曰澹澹美稱也循省何以當不肖自署直嬾<lb/>
耳何如次兒不量頃亦備數國子不知曽一候門牆否<lb/>
當此戒装遠承記憶既感既誦倉皇作答未宣積悃容<lb/>
<pb n="KR4e0220_WYG_006-82b"/>
嗣展臨楮瞻遡<lb/>
　　與吳建平文石<lb/>
日承停橈見賁暫獲傾倒良慰積濶第為别甚遽使人<lb/>
悵望丼直指薦剡想已裒然借重此中邸報濡遲尚未<lb/>
得見懸懸可知劣袊敗羣奮勇擒得神君異政遠邇想<lb/>
望雖然嚴子姓之往来以塞疑竇寛詞訟之納贖以杜<lb/>
議端與博士弟子更始矜其弱者而拔其穎者是防讐<lb/>
而保譽之法也高明以謂何如陸光宇舍妹夫有事溧<lb/>
<pb n="KR4e0220_WYG_006-83a"/>
上以間過公不肖己為道明府清苦狀矣聊寄此令藉<lb/>
手諸不言盡臨筆神去<lb/>
　　與徐泰和惺勿<lb/>
曩邑父母楊二尹使還曽郵一牘展起居想已達矣公<lb/>
大才治此山縣舉墜起廢一新耳目而易心志昔之所<lb/>
謂三不在者必且懾神君而各還其所無復䦨出矣度<lb/>
斯之時吏民相得上下相信薦剡交騰譽聲四馳異日<lb/>
奉徴召備臺省可不筮而決也願言殫力以終美業兹<lb/>
<pb n="KR4e0220_WYG_006-83b"/>
有所請故宗師新建謝虬峰先生以癸酉首舉不肖科<lb/>
試者也是科不肖遂舉於鄉其明年吾師被讒下遷又<lb/>
十五年而卒銜恩服義秋毫未有以報也頃其子諸生<lb/>
天覺不遠千餘里謁不肖問而知其尊人尚未成葬傷<lb/>
哉古負土起坟若侯芭之於揚雄桓榮之於朱普者彼<lb/>
何人哉自維身伏林莽無氣力可以振之貴治境頗密<lb/>
邇不揣令投謁門下倘肯以不肖故而推隆於其師因<lb/>
推隆於其子得少借河潤以佐窀穸公之陰功濊澤施<lb/>
<pb n="KR4e0220_WYG_006-84a"/>
於幽冥光於簪紱矣不肖不敢忘吾師其忘公乎率爾<lb/>
塵瀆搖筆媿悚惟亮<lb/>
　　答解茂才<lb/>
别来忽忽兩月追惟公不遠千里去其鄉而求經師為<lb/>
青雲上計非大有志者其肯務此此江左士人所心屈<lb/>
也至其借榻僧寮經年屹屹毋論世俗所趨走即山水<lb/>
閒適亦不少瞬公之志於是乎專而其心於是乎勤矣<lb/>
一水相望無從再一把臂良用悵怏而華箋以嵗端遠<lb/>
<pb n="KR4e0220_WYG_006-84b"/>
辱爛焉多儀賁而臨之何情之眷眷若此念之惟有慙<lb/>
感聞公旦夕且駕道試必得高列不筮可決顧亦惟是<lb/>
塲中大業不可不早搆制義大體段據不肖頭巾見識<lb/>
稍可為公亂道必欲求其奥窔只於名家墨巻中細心<lb/>
探討而無襲其惡談字様以觸時禁是為要著若課誦<lb/>
之餘仍将十分工夫内分得二分取史傳成段好文字<lb/>
朗誦細繹筆頭便另有一片精光一團古意庶遇法眼<lb/>
能刮目也何如不腆聊侑緘亦希莞存修途萬方慎愛<lb/>
<pb n="KR4e0220_WYG_006-85a"/>
　　與章湖口繼楓<lb/>
公之為湖令雅得彊項聲無論士民度上官當無不以<lb/>
重公者而自覲後可數月宦籍俄換一主名及跡公所<lb/>
擢處而又不得也豈慕彭澤風流浩然賦歸来耶至今<lb/>
未悟所繇耳兹吳少君山人客死敝邑遺言幸葬我惠<lb/>
山下不肖為行求一二地而厥子弗善也曰必返骨祖<lb/>
壠傷哉赤貧忽忽且五閱嵗而後不肖始獲佐少𦵏資<lb/>
使扶而南遣一力䕶焉念少君屬纊時揖而曰楓山先<lb/>
<pb n="KR4e0220_WYG_006-85b"/>
生候我矣斯亦或其生平宗依一念乎敢以告公厥子<lb/>
顓而孱此行或阻陰陽家言或其宗人從中生他端不<lb/>
令成葬便復作畫餅公毋惜正言一救正也聞貴同年<lb/>
葉見心孝亷是其舊親亦以不肖意示之何如不克另<lb/>
啓惟傳致幸幸不次<lb/>
　　與陳州守<lb/>
雪途邂逅停橈對酒四峯嶙峋正映玉人勝地勝縁至<lb/>
今為快入春忽忽不怡爰同友人彭興祖為西湖游朱<lb/>
<pb n="KR4e0220_WYG_006-86a"/>
侍御按察二君亦追及之淹留十日桃花正妍席中恨<lb/>
無五馬使君相與品題歌咏為蘇白二刺史増一段風<lb/>
流耳東還興祖忽言與使君舊好也願一謁閽吏望威<lb/>
儀不肖私尼之山城如彈丸訟庭如水郡齋如僧寮也<lb/>
不如無往顧其迫尚平累計無復之必見故人而後抑<lb/>
心焉遂揺筆勒此牘即無可佐㳺子急者下榻啜新茗<lb/>
揚㩁風雅亦賢太守清事也何如不具陳小苦目眚草<lb/>
略幸亮<lb/>
<pb n="KR4e0220_WYG_006-86b"/>
　　答胡方伯瑞芝<lb/>
鄉者徐増城行服歸姚江曽以翁丈書見報且荷有損<lb/>
貺感誦可知第入粤鮮順羽無從聲謝耳客秋邑子鮑<lb/>
海康覲還附一椷鮑於行間調閩之同安度不克手致<lb/>
然此一椷者亦未以返未審浮沈作何狀也川途阻脩<lb/>
白雲在天吾同氣同心即通一音問往往不時到矧敢<lb/>
望聚首促膝乎哉弟德薄祚薄一長兒頗能讀書而丙<lb/>
午冬一疾夭衰遲冷落寜復堪此頃勉作西湖㳺一散<lb/>
<pb n="KR4e0220_WYG_006-87a"/>
幽鬱而使者忽齎翰牘自梁溪追及之六橋之畔八行<lb/>
從天下大竒事此中實翁丈舊治弟從花下啓函讀恍<lb/>
對玉人緑鬢行春時也弟已矣吾同榜兄弟眼前地望<lb/>
可節鉞寄者只翁丈暨晞陽左伯勉旃新命為故人生<lb/>
色也果以入賀行勿惜由吾吳三十五年老兄弟得一<lb/>
披對何幸吾九龍二泉似不惡弟掃石待也旅次不以<lb/>
一縷將有媿而已想䝉鑒亮<lb/>
　　與周撫臺懐魯<lb/>
<pb n="KR4e0220_WYG_006-87b"/>
積雨不肯休晩麥化為萍梗想見老公祖恫乎其憂之<lb/>
深也夏灾例亦須一題乎敢問<lb/>
　　與錢司理惺復<lb/>
頃質兒賴老公祖前拔以獲青其衿為若父者不啻滿<lb/>
望矣吾先師施先生祠事不肖含之廿年而定議今日<lb/>
光生俎豆懽動門牆夫昔以我師而名一時者何人今<lb/>
以吾師而名千古者何人感激之極不覺溳涕此宜百<lb/>
頓堂階以謝而憲節輻輳車騎晨出而暮還不得間也<lb/>
<pb n="KR4e0220_WYG_006-88a"/>
又虞以褦襶累閽吏輙勒此先布下悃執事者卜日入<lb/>
祠不肖尚當從都人士後快覩盛舉并展私悰耳期㑹<lb/>
甚繁毋煩批答謹白<lb/>
　　答蔣侍御<lb/>
法從還朝停驄下訪此何情也葢誼篤葭莩而光生薜<lb/>
荔矣臺除頃之俄借鹺斧彼淮之南江之北實亦吾鄉<lb/>
真翩翩晝繡哉書来從天雲樹之思想見真切軍國大<lb/>
命爰藉澄清惟是一閹侵權羣商剥髓調停整頓難且<lb/>
<pb n="KR4e0220_WYG_006-88b"/>
萬倍吾老親家赤心白意亮節鴻猷必能使虐燄潛收<lb/>
頽綱盡振也願言殫力以答主知山中人依然嬾困所<lb/>
慰國儲既定内釁全消一丘半壑無妨穏卧耳損貺敬<lb/>
拜佐蠟屐資栢院森肅不敢以長物将報額手而已率<lb/>
然勒謝詞不宣懷<lb/>
　　公與京宦<lb/>
敬啓江南横罹水患慘奪農時積潦不消無麥無稻灾<lb/>
民愁苦危急嗷嗷洶洶之狀撫臺周公祖業拜疏闕下<lb/>
<pb n="KR4e0220_WYG_006-89a"/>
而老先生肩荷國計民生之重素勤已饑已溺之思度<lb/>
有驟聞而深䀌之矣生等伏在林莽何敢越分置喙以<lb/>
干台聽惟是敝邑號居蘇松上㳺水之来似可洩而其<lb/>
幅員東北負大江而西南逼太湖中間若芙蓉似陽濠<lb/>
蠡諸湖清魚蘇舍黄郢諸蕩亡慮以十數實四滙之藪<lb/>
也夫江漲則暴湧湖溢則倒灌凡自昔周文襄所並湖<lb/>
蕩塞而為田者葢彌望成巨浸矣以方蘇松略不減雖<lb/>
嘉靖初遺老聚族而泣以為此異灾絶未經見云今三<lb/>
<pb n="KR4e0220_WYG_006-89b"/>
吳億萬生靈垂斃之命全恃主計大君子閔念根本調<lb/>
停拯救以廣德意銷亂萌生等身同樗櫟心軫枌榆居<lb/>
鄉言鄉不能不為㷀㷀孑遺祈恩廟堂丐沾溝壑也不<lb/>
揣僭陳臨發皇恐<lb/>
　　與施嵊縣麟陽<lb/>
自使者行後今已三四月弟每以玉體為念而不得一<lb/>
耗懸懸可知吾大兄善自調又方為嵊人造福天祐元<lb/>
吉想飲食勝常矣先師俎豆事錢理公纔署篆便以此<lb/>
<pb n="KR4e0220_WYG_006-90a"/>
為意而頗牽試事四月盡乃得申道道上之學臺則已<lb/>
按吾常為五月望間矣卧而至下旬而後得逓入學臺<lb/>
初若以為此良守吾所習聞也胡呈之遲不無疑府尊<lb/>
亟傳示諸邑令邑令傳諸生於朔日進禀夫事有久而<lb/>
論定者正此類也如嘉靖初應守凡五十年而俟施守<lb/>
来而入今猶其近者耳學臺唯唯吾固㓜而習聞之若<lb/>
龍城樂育稿大佳此之宜入不待深言矣發武進案暨<lb/>
覆試童生後弟以叔兒倖進謁謝且為先師謝渠復問<lb/>
<pb n="KR4e0220_WYG_006-90b"/>
胡呈之遲也弟乃以情事告之吾丁酉以前在仕路也<lb/>
歸而與大行周鉉者約擬於龍城舊基買尺地為專祠<lb/>
而費大不克辦此基尋為歐陽守買去為先賢祠又欲<lb/>
於其旁附一祠而歐陽嫌為已地避弗許已而大行物<lb/>
故矣而吾亦遂有長兒之痛作念本大舉事反遲遲者<lb/>
則吾罪也學臺亦唯唯此為六月初五日其申文則已<lb/>
於初三日批出矣武進諸搢紳亦以是日謁見無不為<lb/>
先師聲謝者葢喜動門牆懽騰士庶云敢錄其批詞上<lb/>
<pb n="KR4e0220_WYG_006-91a"/>
聞錢理公業見約於入主之日来見示吾約及武江宜<lb/>
三縣舊士皆已略訂之於其日集衣冠送入祠當不出<lb/>
此秋孟偶敝邑尉朱父母人還因寄此諸不次<lb/>
　　與周撫臺懐魯<lb/>
日者斃一亂民而哭市帖然建威銷萌百城禔福矣憲<lb/>
諭通外米禁内米無非為元元謀長算遠而敝邑馬丞<lb/>
乃以遵禁見告夫不禁以為上棄我而禁又以為上厲<lb/>
我民情之趨利而多變乃爾救荒固無竒即有竒将安<lb/>
<pb n="KR4e0220_WYG_006-91b"/>
施乎士紳頗為丞扼腕敢以聞上灾疏何久不下想見<lb/>
老公祖旴衡而揺旌也主計者儻垂意根本或便當據<lb/>
揭覆請秋暑尚稽軍前一謁稍凉即走候草略不既<lb/>
　　與陶大司成石簣<lb/>
春仲曽赴朱午臺憲副約一㳺西湖葢不至此十許年<lb/>
矣念欲邀公涉江相與傾倒積濶而㑹境上諸大夫漸<lb/>
来物色遂鼓棹而歸耳客有言後房已得雄者不肖聞<lb/>
之喜以為慈白在堂含飴當極歡是天之昌仁人而又<lb/>
<pb n="KR4e0220_WYG_006-92a"/>
成其為孝子也有順羽幸示以慰甘撫臺早晩得代矣<lb/>
施嵊縣久為公所奨賞此自得諸口碑而資地限人上<lb/>
官或不必聞公一方山斗無惜九鼎力專精推轂倘遂<lb/>
獲登薦剡是為山城植良令以風有位亦賢士大夫家<lb/>
居盛德事也然萬勿言不肖有托重意不勝世誼爰干<lb/>
清聽臨筆瞻遡<lb/>
　　與王憲副慎軒<lb/>
憶征帆道梁溪必停橈一問寂寞此何情也獨恨前畨<lb/>
<pb n="KR4e0220_WYG_006-92b"/>
翁丈以賀還葢脈脈長往矣而飛渡不泊後㑹安可期<lb/>
悵望如之何昔人每嘆林下無人以翁丈資地望實不<lb/>
難計日月待節鉞而飄然棄之邇邊南亭年兄亦復然<lb/>
何吾黨諸兄弟之勇於退也鴻㝠鳳舉政不遜繪麟勒<lb/>
彛之為烈耳别来遥惟起居萬福宅近名山赤城如霞<lb/>
翁丈躡履曳杖行吟翠微亦曽遇異人授長生訣乎弟<lb/>
塵心凡骨不克從㳺念之媿焉茲周大行之婿譚甥京<lb/>
感誦恩施不遠踵謝聊為寄此之子詘文戰而又食貧<lb/>
<pb n="KR4e0220_WYG_006-93a"/>
不識大行同年之為州縣者能稍振之否翁丈能為一<lb/>
借鼎否惟裁幸臨筆神去<lb/>
　　答高太守衷白<lb/>
𣙜璫之惡言官攻之言官之公也主上撤之主上之明<lb/>
也夫既已撤矣即使守土之官果䕶之出境亦守土之<lb/>
官之分也循職而行易地皆然必羣起而辱之而後為<lb/>
快干主上之明威貽一方之慘禍所損國體官常政復<lb/>
不細奈之何今朝端之論不參職掌而必以雷同為賢<lb/>
<pb n="KR4e0220_WYG_006-93b"/>
林莽棄物不識忌諱見解如此左計中傷之說辯揭不<lb/>
得不爾人各有良心世未冺公道安得以刑餘隻詞而<lb/>
據以衊官常定人品其亦舛矣矧案牘具在牴牾非一<lb/>
搢紳父老咸能訟言之此可徒耳目襲取乎業已視事<lb/>
無前却得喪命也毁譽時也吾無媿於心無媿於天俟<lb/>
之而已承下問率以質對惟亮在不盡<lb/>
　　與蔡臬副梅巖<lb/>
與丈别不省在何年其不相聞問意自繡斧按畿南以<lb/>
<pb n="KR4e0220_WYG_006-94a"/>
後便成曠絶耳追惟長安中聯鑣捧袂兩皆青鬢弟今<lb/>
者鏡絲如銀雅不乏林下風氣不知使君起東山建節<lb/>
海外作何面孔也海外亦是丈繡斧巡行處此畨舟渡<lb/>
中外望威儀崩角帆前作何光景殊以為念幾謀飛數<lb/>
行一展積思㑹儋州陳倅允培隨牒而南聊為布此陳<lb/>
吳人嘗事弟講業與其弟故上虞令允堅齊名廪於學<lb/>
官久之不遇抑志為此官波心天末弟勉之成行者恃<lb/>
丈為葢載耳惟是其尊人封公老矣亦以此頗慰意所<lb/>
<pb n="KR4e0220_WYG_006-94b"/>
希推恩垂盼幸厚萬里裁書臨椷軫結<lb/>
　　與陳吳縣石湖<lb/>
鄉者以謁賀撫臺舟泊吳胥門猥䝉老父母臨况津下<lb/>
損貲見餉甚寵甚隆自惟不克倒屣候迎迨走謝又不<lb/>
克奉袂暫聆𤣥論也至今耿耿兹不揣敢以民瘼聞之<lb/>
主計者某之先人實墳於治境之二十有一都頃以掃<lb/>
松至忽有父老百餘軰環而言荒瘠狀良苦謂此山中<lb/>
田三千畝縁秋旱鮮粒收而掌賦者報以為熟雖罄家<lb/>
<pb n="KR4e0220_WYG_006-95a"/>
無所抵願得改折占曠蕩恩也不肖慰而遣之有慈君<lb/>
在吾隔壌不當言未同不當言而此輩迫之愈堅至相<lb/>
隨不肯舍某於是乃不得不為言也語具在其禀揭中<lb/>
輙封上塵台覽竊惟畝而止三千以一邑計數殊不多<lb/>
老父母家視邑子視民稍為勘騐軫恤以活此四三圖<lb/>
孑遺似亦非難事在一垂仁用愛而已率瀆清嚴容專<lb/>
造請不宣<lb/>
　　公與甘中丞紫亭<lb/>
<pb n="KR4e0220_WYG_006-95b"/>
伏諗跡榮楓陛祗召棘庭即晉而參秉樞衡光調鼎軸<lb/>
後命非遠海内顒顒望太平矣生等辱宇下久同心慶<lb/>
忭倍萬恒品而竝以媮嬾不克拚五日程展謁軍前修<lb/>
燕雀賀瞻悚亡以喻茲不揣竊有所請施嵊縣三㨗者<lb/>
生等所受知故敝郡守龍岡先師之子也當其為孝亷<lb/>
時束身最檢飭而又練事茂才智頃去為嵊甫嵗遥聞<lb/>
嵊之人慈母愛之嚴父戴之以為自有嵊無此良令也<lb/>
老公祖耳目甚逺揚激甚公度已䝉物色安所須生等<lb/>
<pb n="KR4e0220_WYG_006-96a"/>
言顧生等不敢忘先師則亦不敢不為嵊縣地仰惟剡<lb/>
書報命懇望推恩一顧品題登薦彼資格固謭薄從此<lb/>
便得自拔儕伍卬首信睂一志竭節以報知已而生等<lb/>
門牆舊士樗櫟陳人亦藉手効毛髮矣其為華寵與躬<lb/>
被之何異謹九頓奉聯牘托同門湖州陳憲副郵上干<lb/>
冐崇嚴臨椷不勝震恐之深<lb/>
　　與王憲副玉沙<lb/>
惠泉言别離愁雨色黯黯昨日事也追惟明德雅懐謀<lb/>
<pb n="KR4e0220_WYG_006-96b"/>
邀我為雁蕩之游而逡巡未諾今衰且憊矣即猛然扶<lb/>
䇿往誰適為主者以此則嘆山縁之薄也老公祖自參<lb/>
蜀藩凡數嵗許始晉領右轄淹矣然地位既崇望實彌<lb/>
重斧鉞之寄近在眉睫顧不知吾吳百萬生靈猶得儌<lb/>
天之幸借衣繡来威否意老公祖以潤州為并州其亦<lb/>
未忘江以南山州民物也兹談龍安如錦分符西上不<lb/>
揣郵一牘稍展積濶龍安實不肖密親用任子至此官<lb/>
向所居職並克砥礪以剔弊蠧有聲蹟如天之福獲出<lb/>
<pb n="KR4e0220_WYG_006-97a"/>
鈐下度决能奉要約為徼郡良牧以無墜其家聲也尚<lb/>
希覆露使有怙恃不肖臨發不勝瞻依<lb/>
　　與張太府岵望<lb/>
曩獲於留都曽一再相聞問高山之仰良愜我心乃五馬<lb/>
趨信州而不肖不知以何適不克攜一觴祖之河梁也<lb/>
葢至今媿矣伏惟雄文亮節卓然為吾吳有數人物而<lb/>
又以才望守兹名郡遥想驅車問俗露冕行春謡頌洋<lb/>
洋七城一口維桑與梓實有榮藉偶通家子費茂才元<lb/>
<pb n="KR4e0220_WYG_006-97b"/>
禄以徴文至於其人還聊為布此茂才尊人為故太僕<lb/>
唐衢公不肖典浙試太僕甚推隆不肖也以故茂才與<lb/>
不肖有交云茂才固才子少年富撰述所為詩若文四<lb/>
十巻行世膾炙矣其操行又凛凛用太僕遺教損田宅<lb/>
祠鵝湖四先生賴使君持議以成盛舉不勝知已之戴<lb/>
托為聲謝昔陳豫章為徐孺子設榻勝事炳千古此足<lb/>
當之乎率爾惟慈察不言盡<lb/>
　　答吳建平<lb/>
<pb n="KR4e0220_WYG_006-98a"/>
久不聞問此心懸切適得芸翰知士心已寜民情允協<lb/>
學臺既降顔推矣而道尊開薦復破格綴數行於下喫<lb/>
緊痛快其用力至矣覽之不勝喜慰十月間曽以振寰<lb/>
别駕中讒貽書撫臺因道及公渠答云吾生平御屬吏<lb/>
未嘗不嚴而處之未嘗不厚總之取其新不計其舊匿<lb/>
其瑕務見其瑜今吳建平可概知也觀此則其屬意於<lb/>
公明矣幸靜聽之然公在事須倍萬嚴密倍萬檢㸃戒<lb/>
家衆之往来慎形迹之疑似必終日兢兢常如對陣者<lb/>
<pb n="KR4e0220_WYG_006-98b"/>
而後可以保此終譽也輙布腹心所希采擇逼除遠荷<lb/>
損貺爆竹椒酒飫榮施矣敬謝敬謝率爾具復不宣所<lb/>
懐<lb/>
　　公與楊按臺淇園<lb/>
敬啓敝邑袁學諭德顯者用舉人署者也曩老公祖以<lb/>
直指報命時業䝉收之薦剡一經品題久已稱師儒矣<lb/>
今其滿考給由例得聽袞斧為殿最切惟此諭雖未有<lb/>
竒節殊蹟足以震耀庠序而其性資固醇厚學術固贍<lb/>
<pb n="KR4e0220_WYG_006-99a"/>
博師範素優士心共嚮生輩子姓咸在㳺從耳而目之<lb/>
不啻習矣仰惟老公祖文宗教主衡鑑自定第望俯憐<lb/>
鄉書致身之難更念寒官砥職之不易曲垂賁飾終賜<lb/>
陶鑄使從此藉靈梯榮樹尺寸報剪拂是古大臣造就<lb/>
矜憐之盛心而生輩通邑薦紳之光也士林幸甚聯牘<lb/>
希恩極知干冒臨發皇恐<lb/>
　　與朱憲副午臺<lb/>
山中閲除目則公已建節河東矣仕途誇此道仙道也<lb/>
<pb n="KR4e0220_WYG_006-99b"/>
而不肖又頗聞晉中大都寒瘠即食味不敢望江南百<lb/>
之一果爾公一切供具可且堅忍茹淡薄為此方作福<lb/>
耳公官尊體崇一笑顰諸下吏以為榮辱憂喜者幸以<lb/>
博大寛緩為政使下吏之愛上官甚於上官之䕶持下<lb/>
吏可也諸生解中式丙午丁未間在敝邑讀書不肖親<lb/>
與講藝而兒輩與㑹考作文此生離家負笈埋頭苦志<lb/>
真非悠悠者可及今其歸候秋戰輙令以所業請益門<lb/>
牆惟推恩破格特與評論賜以指南用為遥臆至望不<lb/>
<pb n="KR4e0220_WYG_006-100a"/>
肖第度𤨏闈監視定當借重恐此輩亦須避嫌顧六月<lb/>
以前或不妨臨見㸃鐵成金在公鼓舞矣因風附此諸<lb/>
不言盡容嗣展惟亮<lb/>
　　與王右轄玉沙<lb/>
徂臘談龍安領符竹上事爰郵一椷通契濶計徹覽矣<lb/>
入春無何荏苒朱夏遥想錦江玉壘之間藩宣大業舄<lb/>
奕無兩建牙秉鉞為人主扞西南半壁真旦晩事也茲<lb/>
華斷事孚曽者亦不肖密親也本名家子醖藉修謹不<lb/>
<pb n="KR4e0220_WYG_006-100b"/>
忝雞羣獨鶴此行獲奔走鈐下度老公祖定能推恩廻<lb/>
盼遇以異等惟是官冗格卑臺察如雲或不皆青眼所<lb/>
賴老公祖母惜齒頰普為嘘潤二天可恃何蜀道難哉<lb/>
叠請皇恐不腆展遠愫并希命主者幸甚<lb/>
　　答何世兄<lb/>
比者忽而聞老師上仙之耗不肖驚魂欲絶失聲而長<lb/>
號曰天乎吾師遽至此乎前是維揚吕逸人者以老師<lb/>
書来不肖敬問起居無恙逸人為言老師神甚王肌甚<lb/>
<pb n="KR4e0220_WYG_006-101a"/>
固少壯人不及也問諸公大哥斑斑擅文藻美聲譽不<lb/>
減河東三鳳不肖南嚮手額吾師百嵗其遂見三鳳一<lb/>
日而儀於廷哉秋榜四馳亟物色中州賢書觖然不無<lb/>
遺珠棄璧之恨久之乃有告山頽木壊者矣吁嗟老師<lb/>
身為帝者師不克究厥施於爰立而林泉之日月又不<lb/>
躋於上夀岳降星孕其何為耶門牆舊士絮炙多時千<lb/>
里闗河逡巡未發而吾二哥遠使相辱曰是惟先君子<lb/>
遺意永言恩義能無痛心慼慟而已嗟嗟吾師已矣不<lb/>
<pb n="KR4e0220_WYG_006-101b"/>
可復作矣流覽所惠二刻本末純備經緯具足真吾師<lb/>
為不亡而大復先生代興也區區之愚猶願一意本業<lb/>
光踵大科而後肆力於古文詞可乎以慰吾師幽遐而<lb/>
順適吾師母太夫人晩暮無大此耳若家庭門戸非意<lb/>
不情之来斯其細小然適足以為吾繕性練材之助也<lb/>
何如損貺謹拜稽手不腆以謝遺體良重慎愛千萬容<lb/>
專上不次<lb/>
　　答邊憲副南亭<lb/>
<pb n="KR4e0220_WYG_006-102a"/>
頃者老公祖自霸上移鎮新城所部益薄邊位望亦<lb/>
益重先聲制敵長策殿邦安肩背以安腹心恃力不細<lb/>
小須日月立起勲名晉而秉節鉞開大府真眉睫間事<lb/>
耳葢宣府中丞之自薊門遷而亦實自吾江左遷也有<lb/>
成例矣矧昔淹今利非獨官評良亦天道然乎不肖弟<lb/>
恨隔二天幸專一壑布帆蠟屐詩巻棋枰儘容送老所<lb/>
念把臂何年譚心何地興言惆悵遠承芳訊載拜損貺<lb/>
便堪持付酒家召村老對籬菊擘蟹行觴為懽樂休官<lb/>
<pb n="KR4e0220_WYG_006-102b"/>
人不妨頻醉也何如謹因使者聲謝并寓不腆展積愫<lb/>
所希垂察軍城早寒折衝心勞惟慎愛<lb/>
　　答陳太府<lb/>
鄉者不肖墮風波中而門下指天日為雪之知己之感<lb/>
與嵗俱深矣門下用望郎守畿郡而忽亦有齮齕者不<lb/>
問而知以才名遭忌命也然南移而得海邦雄鎮屹然<lb/>
即朝有公道可知計樓船當過梁溪每與周孝亷引領<lb/>
福星計得遮謁而仙帆夜渡闗門紫氣瞻望空勞我情<lb/>
<pb n="KR4e0220_WYG_006-103a"/>
如何承損貺伏拜明貺仰見至懐不相遺棄使人銘感<lb/>
使行甚遽率然布復俟徐樂清之官當專啓寓候猝不<lb/>
宣盡<lb/>
　　答胡少府<lb/>
公自師席領郡符為逺於春明矣扶馮雄鎮國家所倚<lb/>
為右臂者而又當積祲之餘拊循勞来上所以托重恃<lb/>
力實於公乎在公用文學飾吏治政成譽起晉而耀郎<lb/>
署肩𢎞鉅勲名何可量政須努力此一畨耳不肖孤根<lb/>
<pb n="KR4e0220_WYG_006-103b"/>
朽株為聖朝棄物公安所得長者之言誤相呴沫雖然<lb/>
吾鄉好山水不肖頗健飯善酒布帆蠟屐徜徉其間以<lb/>
閲世送老何不可也吾終不以此易彼矣尊公還辱貽<lb/>
書寄訊且割月俸佐我游資公離廣文亡何輙此厚損<lb/>
使人慙感因風寓空牘聲謝殊不宣盡臨筆神去<lb/>
　　答王宜興咸所<lb/>
荆溪梁溪相望百里而遥而不肖惰也尚未克一謁堂<lb/>
皇修起居之恭耿耿而已側聞慈君為政鰓鰓民瘼不<lb/>
<pb n="KR4e0220_WYG_006-104a"/>
難履畝而丈為元元謀萬年之安暑雨秋霜躬行阡陌<lb/>
良亦勞只窮閻歌德隣壤嚮風殆有以也辱以逼除割<lb/>
資錢佐椒觴春風天来滿門鼓舞謹對使者下拜且額<lb/>
手謝摳趨有待九頓為期<lb/>
　　答趙常熟太室<lb/>
拱讀二賦雲霞珠玉錯落震駭子虚上林不得獨歩漢<lb/>
庭矣若乃深心極思惟往哲是型惟民恫是惜此尤風<lb/>
人之絶調而作者之本指也詎惟稱大夫才而已哉權<lb/>
<pb n="KR4e0220_WYG_006-104b"/>
輿一割老父母精神政術實在此書何言海虞雖以拊<lb/>
循宇内可也拜教之辱惟有嘆服并謝不次<lb/>
　　公啓樊二府<lb/>
昨諸生中有傳老公祖台㫖以謂趙父母管徴廿六七<lb/>
兩年南項錢粮分數絶少今甄别在邇例得參處者不<lb/>
肖輩竊見趙父母在事於國賦未嘗一日弁髦祗縁年<lb/>
来旱澇多有或其調停於南北輕重緩急之間儘力全<lb/>
完北項而過寛於南項以少蘇民力耳而今春澇灾益<lb/>
<pb n="KR4e0220_WYG_006-105a"/>
又甚是兩年者實奉撫臺明文停徴故其遷而去也脫<lb/>
然無後虞即不意以累老公祖持籍握算而無以應也<lb/>
夫急公大義也催科首務也部院按數而責逋按例而<lb/>
科罰督促嚴切自其政體惟是趙父母以老公祖為天<lb/>
而百姓且以老公祖為命今日之事亦惟老公祖為政<lb/>
不能無望於鼎力一擔當者所懇曲意包荒婉文置對<lb/>
一面不妨摘催以塞上指庶當事者有所藉手定從寛<lb/>
假而賢令保其終譽元元慰其去思謳德誦義曷有窮<lb/>
<pb n="KR4e0220_WYG_006-105b"/>
已不肖輩不勝區區敢以父老子弟皇皇之意請<lb/>
　　公啓梁理刑<lb/>
謹啓敝邑尉許父母智生等耳而目之凡二年於兹矣<lb/>
兢兢守其職不有纖芥之過生等甚愛重之頃䝉鹺臺<lb/>
責戒聞所督過在多支朝覲公費及尅減火夫工食夫<lb/>
覲費有無多支非生等所知竊意庫金銖兩並有主者<lb/>
尉故解事安敢越例而索也即索誰其與之若火夫工<lb/>
食頗有説工食原取諸門稅門税向多冒免尉一切清<lb/>
<pb n="KR4e0220_WYG_006-106a"/>
出是其能也乃冒免家無所匿弊益相挨不肻輸稅而<lb/>
工食遂不獲以時給火夫與冒免家交怨而謗行矣尉<lb/>
其何辜乎然此已事也江臺旦暮且按臨已破之甑将<lb/>
無再辱夫邑有良尉而使為法受惡又庭辱無已非尉<lb/>
之恥而生等薦紳之恥也仰惟老公祖至明至仁靡所<lb/>
不覆露生等乃敢以合城父老之意力為請命所望矜<lb/>
憐昭雪曲許自新尉幸甚生等幸甚有如尉果得罪於<lb/>
民者鹺臺之惡猶吾惡也而生等以私庇之其若公論<lb/>
<pb n="KR4e0220_WYG_006-106b"/>
何願言博咨特垂清聽率凟不次<lb/>
　　與邊南亭<lb/>
客䆋荷芳訊倉猝聲謝薊門三千里恨不克奮羽立階<lb/>
戺効起居之恭耳江鄉借餘春棠陰賁然士人賡袞衣<lb/>
稚子拭竹馬吾君何當下五雲擁節鉞来乎葢咨咨謳<lb/>
慕之焉礦税遽反汗廟堂能回天否老公祖守在尺五<lb/>
何以為畿民計茲寶坻汪尉國賔者弟佐銓時筆史也<lb/>
弟得告又嘗䕶弟還里門頃聞以承奉税璫為直指所<lb/>
<pb n="KR4e0220_WYG_006-107a"/>
督過嗟嗟此輩聲勢熏灼不啻虎狼而責小吏嶽嶽折<lb/>
其角乎譬以莛撞鐘亦何幸之有矧此似出萋菲非實<lb/>
有是事者伏惟老公祖憐才恤小如天之覆尉業不勝<lb/>
頂戴惟是直指且報命假令送部考冊一字小劣墮入<lb/>
深坑矣屋之烏梁之蟻敢望推恩保持予以優考卒兹<lb/>
浮圗弟良亦有榮藉乎哉謹因筠塘恤部郵上片牘千<lb/>
萬留意臨文皇恐祗餘瞻戀<lb/>
　　答陳大司農老師<lb/>
<pb n="KR4e0220_WYG_006-107b"/>
嵗中得老師書長跽捧讀恩義滿楮竊惟門生不肖以<lb/>
老師當國而不幸早廢不獲奉麈綴武以觀勲業之盛<lb/>
此門生之不幸也惟老師經綸大手何所不運量而獨<lb/>
丁此不可為之時而莅此不可為之官似亦老師之不<lb/>
逢也頃者有報有縁開例言者門生不以恚而以喜吾<lb/>
師用此弛擔榮矣俄而諭㫖罷礦税留兩大臣門生愈<lb/>
益喜吾師用此終事上又榮矣乃寛政遽反汗部疏三<lb/>
諍不報而老師尚亦堅卧門生於是且恚且喜恚者嘆<lb/>
<pb n="KR4e0220_WYG_006-108a"/>
回天之難而喜者喜吾師猶及用此弛擔而榮也夫礦<lb/>
税之禍易見也而釀之在主上邊餉不時發苟旦夕無<lb/>
禍耳而責乃在主計門生故謂弛擔榮也老師憂國而<lb/>
忘其身門生憂天而忘老師爰輸瀝肝膽以進所希矜<lb/>
其忠而恕其狂幸幸疏刻委序敢不唯命俟黽勉執役<lb/>
呈政清源潯陽二闗皆隆遣而皆以屬門生舊游非推<lb/>
師恩曷克臻此顧此二子並克自樹立知不負推擇也<lb/>
并望始終造就唯門生亦有榮藉乎手勒不具陳<lb/>
<pb n="KR4e0220_WYG_006-108b"/>
　　又<lb/>
誦手諭仰見老師無一日不思起溝中瘠而青黄之也<lb/>
顧彼虎視者不眈眈乎愛我哉其中沮者耶然以門生<lb/>
之不肖而廟堂猶過聽老師而毋忘門生也門生之榮<lb/>
榮於青黄矣謹百頓首以謝<lb/>
　　與堵江山太冲<lb/>
丈令巖邑嵗滿而政成英聲流聞蔚乎茂矣上不能廢<lb/>
臺諌不置安能按徴書使不時下丈之用尤異褎然舉<lb/>
<pb n="KR4e0220_WYG_006-109a"/>
賢良首驛而召也其在眉睫間哉弟不肖托在雅故跂<lb/>
而俟之以為吾林莽光茲縣父毋許尉智被逐歸閩道<lb/>
出江頭敢寓一牘往尉兢兢在官不私人一錢而不幸<lb/>
中讒去傷哉貧也至不能挈妻子吾儕搢紳稍佐之費<lb/>
始克成行闗路迢迢既阻且艱如天之福可以干澤丈<lb/>
仁人也以桑梓之故給少夫與之出境不令立僵道傍<lb/>
不俟弟言之畢矣率此惟憐察萬萬不它及<lb/>
　　與劉兵部楚磐<lb/>
<pb n="KR4e0220_WYG_006-109b"/>
往吾劉氏外表以里門一健兒而親家降貴而飲食之<lb/>
又破戒例給劄使執以梯榮地所以為不肖推恩踰其<lb/>
分矣而吾劉氏甥家報歸數言親家禮遇之殊等即頃<lb/>
者援納遭駁至盡力為分明以漸有挽囬不肖聞而感頌<lb/>
可知也而㑹徐氏鼎祚亦去而游太學乃敢奉數行謝<lb/>
德意遂令藉手長者之子資禀素開敏不至溺紈袴習<lb/>
而以孤童久奪志家累鮮專一之效茲㳺似鋭然将有<lb/>
所肆力親家藝林指南也無惜提其耳何如兵食調停<lb/>
<pb n="KR4e0220_WYG_006-110a"/>
犁然石畫日奉教乃知事雖紛絲殽亂靡所不可定而<lb/>
異日艱鉅之貽必有屬國家無憂乏才矣并不次<lb/>
　　答費太學<lb/>
鉛錫相望千里而遥風馬牛不相及也公子徒以莆田<lb/>
鄭初知菰蘆中有不肖又因吾吳博士習不肖里閈間<lb/>
事過而辱賜書請所為不朽其母夫人者公子孝浮於<lb/>
刻木而義篤於命駕矣不肖既受命退而流覽諸刻集<lb/>
連璧大珠光采陸離紛不可摸捉不肖椎魯不能定公子<lb/>
<pb n="KR4e0220_WYG_006-110b"/>
文竊念公子年少耳乃其撰著業褎然滿家有如一日<lb/>
致身青雲纘戎繩武絲綸世業於是乎在不肖庶幾從<lb/>
林莽間睹之所委屬窘他役倉卒未能俟杪秋當勉為<lb/>
立傳付博士所使以時郵寄不煩再使也聞尊公棲東<lb/>
山甚怡恱不肖用職事嘗奉教武林瞻慕至今希為道<lb/>
拳拳函貺敬拜不腆藉手侑報牘何當覿光儀春樹暮<lb/>
雲行勞夢思矣<lb/>
　　答張明府<lb/>
<pb n="KR4e0220_WYG_006-111a"/>
西蜀徴殿材連嵗不得休頃困軍興甫平耳此之為難<lb/>
視他省亡慮百倍而丈屈為縣無一事不煩擘畫懸知<lb/>
誠與才合調停劑量綽有妙用慶民沐浴膏澤中人歌<lb/>
戸祝可以想見比及書最褒命且下朝廷惟疆圉是虞<lb/>
決不當負勞臣也不肖位過其望歸来家山與鄉里衣<lb/>
冠嘯傲烟霞間儘足自愉快尚安得復作春明舊夢誦<lb/>
手翰長者之言也慙感而已楊憲副得數相聞否神明<lb/>
茂宰何上官不愛重而須根柢為遠貺敬拜土種各種<lb/>
<pb n="KR4e0220_WYG_006-111b"/>
以志德意四幣非所敢承也惟亮在率然附謝詞不宣<lb/>
懐<lb/>
　　答楊侍御意白<lb/>
不肖閒居惟此一時也利臣四馳山童澤涸宇内怨聲<lb/>
若沸而猶俛首帖尾無敢遽動者直指之使提綱飭紀<lb/>
建威銷萌有所以彈壓於上也雖然長此安窮不虞一<lb/>
朝土裂乎公今三巡矣得代且當還臺天聽甚高何以<lb/>
挽回更彼絃轍不肖業絶意人間世甘老田間惟是匡<lb/>
<pb n="KR4e0220_WYG_006-112a"/>
王定國開𢎞濟之業吾知已能為之不啻吾身為之也<lb/>
公其努力霜函遠墜想見懐人之切飡錢分餉毋乃太<lb/>
損便堪買山何論置酒敬謝謝輶車道錫青林一顧能<lb/>
如約乎望之望之<lb/>
　　答高户曹衷白<lb/>
公為闗業已得代商民口碑翔播四遠山中聞之慰喜<lb/>
可知公還朝且綰篆正郎位領劇司方今筦庫如磬懸<lb/>
邊人待哺以日為嵗詎不至危急而當事者過而求宿<lb/>
<pb n="KR4e0220_WYG_006-112b"/>
逋不已椎骨及髓邦本獨不當念耶公今之賢者也卓<lb/>
識深慮籌之熟矣國與民之間願言調劑以幸蒼赤北<lb/>
征尚暑慎葆為期<lb/>
　　答楊侍御意白<lb/>
公還臺後微聞繡斧且按中州矣忽而見按遼之命遼<lb/>
自征倭困徴發光景凋敝定非曩昔比而益以採𣙜惟<lb/>
恐其不盡更山林嘯聚幾成大事非公調停彈壓扞此<lb/>
疆圉不因而失䧟者幾希舊臺事何乆不成勘此又一<lb/>
<pb n="KR4e0220_WYG_006-113a"/>
難題也雖然以至公至平之心處之何所不可耳使来<lb/>
自東方逖哉勞人所損貺敬拜以奉賔客對使額手謝<lb/>
以法臺清嚴即一縷不敢将報也公亮在籌邊勞苦為<lb/>
祝慎愛<lb/>
　　答劉侍御在田<lb/>
林中人竊見山澤多隠淪而又聞宫掖多隠憂入而諷<lb/>
諭出而消弭以為國家奠萬年之安政臺省事也公其<lb/>
盡力不肖慵心傲骨自茲恩放亦惟是社榆壠樹以娛<lb/>
<pb n="KR4e0220_WYG_006-113b"/>
晩暮公入都無何遽而書及之且佐以損貺誦公之詩<lb/>
把公之觴坐上客滿尊中不空夫復何求哉謹額手謝<lb/>
因風布狀惟公慈亮<lb/>
　　又答劉在田<lb/>
公性薄浮榮學臻空有此是山中十年大領悟所名大<lb/>
知識者然而拔薤鋤莠以沃善根植危蘇困以培善果<lb/>
住世度世愈益大功德政不必枯守蒲團為清凉福地<lb/>
也不肖欲界安身囂塵滿目詩文之障酒肉之縁種種<lb/>
<pb n="KR4e0220_WYG_006-114a"/>
業案獨以春明舊路夢斷心灰除却煩惱轉生歡喜聊<lb/>
足供知己一笑耳公其謂我何法署清嚴書貺再辱恍<lb/>
若把臂傾鬱輙兹再寓空牘以謝公幸察<lb/>
　　答金計曹我平<lb/>
清源分署故是好差遣今中使横攫人行旅絶希道路<lb/>
以目葢昔人有其利而公當其病昔人享其易而公遭<lb/>
其難民之脂膏國之血脈有大可憂者至而鬱悒不自<lb/>
怡傳所稱恫鰥乃身非耶顧勞臣智士長算遠慮往往<lb/>
<pb n="KR4e0220_WYG_006-114b"/>
不在彼而在此斯其説在易之損不得顧身名而為一<lb/>
肩負也寒天異域勉旃加飡<lb/>
　　答陳中丞毓台<lb/>
初明公仗節鉞鎮滇不無虞緬也今帖席卧矣即驅緬<lb/>
不無虞餉今所在露積矣天下見數年来滇之無事也以<lb/>
為明公拮据卒瘏大有造於滇而不肖以謂何啻滇也<lb/>
葢大有造于天下夫倭自外瑕者也哱與播則内釁也<lb/>
當局者舉事一不當而疲海内之兵力而始就平帑藏<lb/>
<pb n="KR4e0220_WYG_006-115a"/>
悉空賦斂益急池魚林木所從来矣明公不愛其精神<lb/>
謀略以䇿滇不恤譏讒以扞滇而其福澤至被區宇勲<lb/>
伐著社稷古大臣實心為國家固如此雖十年不入朝<lb/>
不肖竊見先朝周楊兩文襄項襄毅諸名公皆暴露行<lb/>
間勞苦而功高久乃晉秉樞筦登相位今日上所以用<lb/>
明公與明公所以報上正不在外内淹驟間也何如遠<lb/>
書從天蘿薜改色禽魚弄影損貺下拜佐賔客資歸鴻<lb/>
取報迫倉皇寓空椷以謝一日明公奉驛召入朝旌旄<lb/>
<pb n="KR4e0220_WYG_006-115b"/>
道我梁溪不肖遮謁軍前九頓矣<lb/>
　　答堵大令太冲<lb/>
弟廢棄之餘甘老丘壑絶不作春明舊夢而頃李通政<lb/>
者辯疏中復䝉波及夫鴻飛𡨕𡨕弋人猶篡之耶世棄<lb/>
君平政不知君平亦已棄世矣丈綰綬六年飲冰一日<lb/>
循良之績直與江郎三石同其崔嵬雖然百尺竿頭尤<lb/>
望殫力以需内召星變示異其占叵測而家鄉四月不<lb/>
雨二麥未芽米價頓騰盜賊多有兼之催科猛於火貧<lb/>
<pb n="KR4e0220_WYG_006-116a"/>
富交困官民俱病不審来春景象又當何若辱損書貺<lb/>
率謝漫及不覺縷縷積愫容特展臨楮増懐<lb/>
　　答杜臬副見田<lb/>
不肖居則惟國家不惜百萬兵力以救朝鮮而朝鮮卒<lb/>
賴以存也顧此一役也行間徼外為居中而制勝者吾<lb/>
相知中凡三人焉比於三傑矣然岷麓以身徇滄嶼以<lb/>
官㣘而公獨收完效晉崇秩身名俱榮主上尊寵之若<lb/>
金湯然士立功名詎不以時哉薊門度可二年烽燧不<lb/>
<pb n="KR4e0220_WYG_006-116b"/>
警羽書閒閒鞏肩背以鞏腹心攘外安内功在廟社意<lb/>
節鉞又旦夕畀矣不肖被放乆業絶意人間世恃公等<lb/>
在事建威銷萌培太平之基林中人穏卧烟霞豈不沾<lb/>
賜遠使垂訊深悉存注飡錢分餉毋乃太損下拜知感<lb/>
五雲極目占謝心飛<lb/>
　　答章湖口繼楓<lb/>
公初上即不肯為中使屈稍以相忤便飄然欲解印去<lb/>
士民挽留上官敦諭而猶未出也兹辱翰示承已勉出<lb/>
<pb n="KR4e0220_WYG_006-117a"/>
公品高格古又大賢之後士大夫所心重初政有此舉<lb/>
動風節凛凛自今第加一段耐煩工夫遇事掣肘處略<lb/>
可調停劑量無必以去為高也葢去之意不可無而去<lb/>
之言不可恒有恒以去為言慮猾胥奸民窺見意指或<lb/>
相縁為弊以玩我又或相搆為釁以激我而我墮其彀<lb/>
志未必行而身罹其累矣公無欲人也無欲自能燭奸<lb/>
自能遠累為四封赤子呴沫一畨而數言歸乎不揣獻<lb/>
其愚忠不審高明以為何如率復不次<lb/>
<pb n="KR4e0220_WYG_006-117b"/>
　　答范方伯晞陽<lb/>
伏自通籍以来而吾兩人者盍簪聯袂不四三指屈也<lb/>
同桑梓又同㳺曲江詎鮮宿縁而曠焉若參辰乎念之<lb/>
悵然芸翰從天啟函廻環讀恍疑暫面追惟曩者幸與<lb/>
曙臺年兄共事恨不獲一日而登翁丈九列以表儀都<lb/>
人士其後事多所掣肘而弟亦荷恩放是天猶未欲顯<lb/>
暴真儒之用於世耶嘉帙三種學術世風醒迷救溺謹<lb/>
拜明教賦刻遂揜揚馬何得擅此寜馨艷慕不可言敢<lb/>
<pb n="KR4e0220_WYG_006-118a"/>
問阿翁仲固兼才㳺戲而為之奈何不令專一本業而<lb/>
分心馳騖為也猥恃世講言布朴愚不知其陋臨筆瞻<lb/>
遡<lb/>
　　答尹中丞春寰<lb/>
頃弟所舉士袁參知之南因寓一牘往葢别不四三日<lb/>
而翰使從天下矣良用寛慰惟浙地大物豐蠱蝕其間<lb/>
而邇時中使驛騷虎而翼蠶而食椎剥滋甚節鉞大府<lb/>
所左提右挈以撫循元元亦惟此郡邑吏耳假令吏治<lb/>
<pb n="KR4e0220_WYG_006-118b"/>
循襲巧者規厚利强者博名高元氣益削大命且蹙雖<lb/>
有能者其胡以救之翁丈不勝憤積方下車極力澄清<lb/>
風猷所樹百城凛凛奉法爭自祓濯以避嚴譴吳越首<lb/>
藩百萬生靈實恃有寜宇口碑流傳無論衿紳氓庶如<lb/>
出一辭弟山林人聞之絶真非苟為䛕也願竟鴻烈以<lb/>
須樞衡之召率謝并祝崇䕶為期<lb/>
　　答顧大令<lb/>
嵗且逼除忽得函翰啓而誦之言言皆肝鬲也比於促<lb/>
<pb n="KR4e0220_WYG_006-119a"/>
膝矣以公之才實能用文學飭吏治者甲第人徒有其<lb/>
表耳今伸紙奮筆含英吐華如公幾人哉嫉而讒固宜<lb/>
然而居才大難遇此輩人尤難彼自不能而吾示之能<lb/>
彼以吾為有心炫之也則難吾能而示之不能彼以吾<lb/>
為有心避之也則難無獨大篇高詠即一牘一文者為<lb/>
人激賞俗吏側目矣雖然孟氏言之矣至誠而不動者未<lb/>
之有也吾不期於耀采不期於剷采物来無窮吾第以<lb/>
眞實心應之有所見解吾不能縮舌有所施設吾不能<lb/>
<pb n="KR4e0220_WYG_006-119b"/>
縮手期於盡吾所當為者而止吾不知其甲第少年人<lb/>
也非甲第少年人也期於盡吾禮而止久之定相孚信<lb/>
相倚藉昔之嫉而讒者轉而愛以譽矣何如率謝并布<lb/>
愚忠不悉<lb/>
　　答劉憲副應沙<lb/>
唐人詩云日晩江南望江北寒鴉飛盡水悠悠情人景<lb/>
物千古一日矣不肖長伏丘壑往往作濠濮間想睠言<lb/>
知己實奉璽書巡行其土而不克攝野人衣冠望法臺<lb/>
<pb n="KR4e0220_WYG_006-120a"/>
親未光雲天莽蒼江流限之我勞如何嵗聿云暮忽此<lb/>
芳訊遙惟建節使君弭盜行河救荒問疾驅馳良苦雖<lb/>
國家腹心之患陵園根本之憂賴以銷萌因之鞏固然<lb/>
而風雨積露之瘁其形機牙窽㑹之煩其心玉體来瘧<lb/>
頭須為白固其理也幸已太康率謝并復臨筆心馳<lb/>
　　答屠禮部赤水<lb/>
别来忽復六七年俗子守一丘不能躡一兩屐訪諸名<lb/>
勝因求先生於烟霞竹樹之間追惟少年時通籍定交<lb/>
<pb n="KR4e0220_WYG_006-120b"/>
相驩若兄弟今便如隔世那得不相思昱上人來得手書<lb/>
數行不啻雨花從空中下者誦之知道斾將從廣陵渡<lb/>
江道梁溪幸一㑹弟而以阻冰却度海東還也何縁之<lb/>
慳一聚首而造物限之悵望如何上人歸附此奉復容<lb/>
嗣布<lb/>
　　與王憲副慎軒<lb/>
舟中夜别裘葛屢更山林人望西南天法星熒熒焉知<lb/>
鴻名駿伐劍閣齊高矣周百里幸而晩成不負大知己<lb/>
<pb n="KR4e0220_WYG_006-121a"/>
憐才至心也乃弟不獨以其成名喜而尤以其官使局<lb/>
喜此意想吾二人同之茲新寜吳簿本慈亦晉陵人郡<lb/>
幕遷此官其才識暢朗似不肻為俗吏者惟是蜀道大<lb/>
難卑栖可念所希推恩覆露使有所恃以効奔走幸甚<lb/>
臨風落墨詞不宣懐<lb/>
　　答朱學憲金岳<lb/>
吳胥分袂倐踰兩朞嶺外别一天提衡馳校良苦追惟<lb/>
公守蘇則數病蘇士不飭又往往甚常熟士比竟以敗<lb/>
<pb n="KR4e0220_WYG_006-121b"/>
具如公所虞縣官至勒停一科試守亦解職去禍已烈<lb/>
矣雖然令公在事士安瑕而噪即噪片言折其角可也<lb/>
度不至决裂如此則嘆鄉者民變不三日大定市不易<lb/>
務官不易常賴公敉寜力耳民變而後徴公得民之深<lb/>
士噪而後并徴公遇士之善彼其士民謳思之回視别<lb/>
時轉篤厥有以也損貺暨二錄函自萬里下拜知感媿<lb/>
靡所報臨楮心飛<lb/>
　　答楊督學意白<lb/>
<pb n="KR4e0220_WYG_006-122a"/>
語有之經師易耳人師難也公祖以簡重質朴恂恂如<lb/>
書生時所稱人師不虚耳已覽所頒學政一切崇尚本<lb/>
實屏黜浮薄若乃嵗課月程真循循之誘哉士習自海<lb/>
虞一處分後漸似檢束大都愛士自盛德事愛而曲䕶<lb/>
其短以釀成其驕横亦當事者過也公祖第以公心平<lb/>
心提衡其上何束濕弛銜之虞乎願無深念屬者津頭<lb/>
一晤至勤車騎入城鄙心方跼蹐公祖猶娓娓言之是<lb/>
使我重不寜也媿媿率謝并復俟法從還留都當嗣上<lb/>
<pb n="KR4e0220_WYG_006-122b"/>
不次<lb/>
　　答趙司理如城<lb/>
理官守三尺未有八年淹者有之自公始而晉留省參<lb/>
戎樞主恩不薄矣書来德意何獨勤廻環把誦憂天憫<lb/>
人言言激烈雖然此海内一大刼數也度伊周大聖賢<lb/>
另自有一段格心學術高皇帝功德無古威靈在天當<lb/>
不使金甌瓦解不肖已矣補衮𢎞濟行賴公等林中人<lb/>
其藉手穏烟霞卧矣損貺下拜空椷寓謝詞不宣懐<lb/>
<pb n="KR4e0220_WYG_006-123a"/>
　　答耿常熟藍陽<lb/>
鐵笛子開口便竒崛皆千古詩人文人所不經道者使<lb/>
星斗亂墜神鬼號哭矣至興革一刻求瘼剔蠧抑又何<lb/>
詳宻委宛自結於民之深也彼海虞一彈丸何幸士得<lb/>
仙令為絃歌民得神君為葢載乎春湖水生當棹小舠<lb/>
叩堂皇顔色不宣<lb/>
　　答陶大司成石簣<lb/>
公謝雍席之召而安板輿之娛潛龍翔鳳海内想其聲<lb/>
<pb n="KR4e0220_WYG_006-123b"/>
光慕其丰采真不媿居東山之鄉者即一日起而霖雨<lb/>
九垓羽儀百辟林中人分華割榮其未有量也長兒雅<lb/>
為公所許可而不幸舍我去是惟不肖儉於德豐於孽<lb/>
以及於是嗟乎已矣温翰遠唁讀之老淚如迸泉轉増<lb/>
悲感雖然不敢不奉慰勉强自排遣也台蕩久已意往<lb/>
一畨摧傷興便索然儻贏博成封濟勝不乏終圗畢此<lb/>
山縁并踐芳約耳雪涕占謝詞不宣心<lb/>
　　答葉閣老臺山<lb/>
<pb n="KR4e0220_WYG_006-124a"/>
日者舊輔新參一時並命朝野鼓舞想望太平矣而老<lb/>
先生尤所稱明公獨妙年者龍象之精神宇宙内事何<lb/>
所不擔負黄閣三十年清風億萬古敢為舍人誦之早<lb/>
已牘一箋謀遣次兒效燕雀賀而㑹厥子中痘逡巡不<lb/>
得發乃周季君歸自白門則儼然以函翰来矣登樞<lb/>
而問布衣古名相躬此盛節者幾人良用榮感方今時<lb/>
勢士大夫所責成相臣甚苛而相臣所以補拾劑量亦<lb/>
甚苦顧上明主也亦剛主也爭之煩見謂收譽爭之切<lb/>
<pb n="KR4e0220_WYG_006-124b"/>
見謂沽直何益成敗上在位久於公卿臺諌多所厭薄<lb/>
而於執政恩數獨隆重尚不廢累朝之遺焉有如諸老<lb/>
聨翩入朝以至誠懇惻之意力請召對幸而垂許盟心造<lb/>
膝同詞合陳聖衷其必有感悟也决壅政撤利臣格天<lb/>
勲業定在此行林中人拭目觀其盛焉幣貺集刻俱下<lb/>
拜訖北嚮占謝極目五雲<lb/>
　　與朱宫諭蘭嵎<lb/>
留都閣下桑梓地也而以宫秩領翰篆葢無一日不晝<lb/>
<pb n="KR4e0220_WYG_006-125a"/>
繡哉梁溪相望不十舍而近而不肖屏林莽又病苦因<lb/>
仍不克奉尺一問木天故人耿耿可知己頃彭上林傳<lb/>
示東使一刻而余大司成亦以雅㳺編見貺珠揺玉映<lb/>
不啻窺見作者一斑矣白雲自怡高山在仰所希崇鑑<lb/>
神與書馳<lb/>
　　答曽烏程蘭若<lb/>
客自苕城来者具言榮任席未暖而巡行阡陌弔灾問<lb/>
疾苦即古所稱已飢已溺不劬於此矣且其勸賑也獨<lb/>
<pb n="KR4e0220_WYG_006-125b"/>
以歡而不以威慈君作用略見一斑即返祲為豐何難<lb/>
乎枉墜箋翰賁以筐篚敢不下拜謹額手謝董氏婿猥<lb/>
托二天光庇百口范氏諸世講亦津津誦恩斯惟屋上<lb/>
烏終為環下雀耳并為志感不次<lb/>
　　答王計部華崗<lb/>
日丈所托王鴻臚寄弟書把誦知感華崧兄不得意於<lb/>
其身而得意於其子固當吾兩人濫一第矣而喫虧受<lb/>
枉處政自不少有如兩家子不若沈家子者不妨引例<lb/>
<pb n="KR4e0220_WYG_006-126a"/>
問彼蒼何意也一笑遥聞燕齊大水而吾鄉顧旱旱而久<lb/>
使君數飛檄督吳逋詎乏香火情乎所諭謹唯命病脾<lb/>
守艾火推枕復此殊不盡丈慈亮<lb/>
　　與紀明府<lb/>
頃王茂才從禮来訪山中始知明府隨牒令蕭石福星<lb/>
熒熒瞻慕可知茂才葢不肖乙酉浙闈所嘗校定者臨<lb/>
上榜而忍愛割捨意其後科必峻發而竟墮落遲局也<lb/>
才士之厄我實貽之顧其志貧而堅伏櫪而不倦千里<lb/>
<pb n="KR4e0220_WYG_006-126b"/>
門下倘肻推恩廻盼造就此老門生使與少年爭驅不<lb/>
肖實藉手塞咎幸甚聞其子童子嗣登弱冠亦有文亦<lb/>
不無望門下之拔而收之也凟請不次<lb/>
　　答劉兵憲應沙<lb/>
鄉者王鴻臚還得報牘公自言所繇廢似本之錢轉運<lb/>
為祟者而其實不然也轉運為人疎而輕脫口語不檢<lb/>
㸃則有之若夫深機密械陰為穽以搆人決無此伎倆<lb/>
也頗聞有它僚嘗借轉運名揭公於中丞中丞一日問<lb/>
<pb n="KR4e0220_WYG_006-127a"/>
焉而轉運駭焉遂置不談公所疑殆是類乎總之已事<lb/>
只宜付之東流耳林居亦是有一段樂處公達人也想<lb/>
極夷曠極瀟洒不肖過来人也敢以此勞苦書到恍若<lb/>
暫面何當促膝一傾鬱積臨筆耿切<lb/>
　　答張兵憲雲臺<lb/>
自榮任後而翰使再辱不啻兩畨晤對矣慰慰江盜之<lb/>
有窩此本論也犄角耳目務瀦其窟甚善顧聞諸道路<lb/>
以盜之魁踞海外一山離内地可四三日程者不審果<lb/>
<pb n="KR4e0220_WYG_006-127b"/>
然否厚下安集以建威而銷萌是在公等耳頃見邸報<lb/>
上霈然詔罷礦而又不惜以稅之半佐将作則其盡罷<lb/>
也定亦有日英主舉動畢竟非臣庶所能窺聖德頓光<lb/>
太平有象林中人鼓舞呼萬嵗詎在山氓途旅後乎維<lb/>
揚自昔稱繁華地乃瓊花簫月久已凄迷矣多謝至意<lb/>
茲興恐未易發也因風寓謝臨筆神往<lb/>
　　與朱大司成平涵<lb/>
客嵗使者還潯中曽辱以手書来謂非我治諸生而諸<lb/>
<pb n="KR4e0220_WYG_006-128a"/>
生治我耳讀之不覺絶倒夫惟諸生治我者而後成其<lb/>
為我治諸生也道豈遠乎哉教豈異乎哉茲邑子吳桂<lb/>
薦黄道𢎞並名家子也奉例趨館下卒業不肖實忝周<lb/>
親不敢不以一牘為根柢惟門下推恩流盼特垂造就<lb/>
幸幸率爾不次<lb/>
　　與胡太守鏡陽<lb/>
昨陳兊部自武林来却言吾姚江師即且用播功駕而<lb/>
北候新除輦下也不肖不覺色喜以謂此誠貞士勞臣<lb/>
<pb n="KR4e0220_WYG_006-128b"/>
展采揚聲之秋也顧徐而不能無疑凡叙功而得輦下<lb/>
候命者必其非自免而後可其自免者非即家拜不得<lb/>
起也不然則其奉部劄敦促詣闕者也不審此一叙公<lb/>
亦接有部劄中亦載有詣闕文字否出處大矣昔以棄<lb/>
屣今以彈冠若不得一劄藉手者幸毋輕出冒干進之<lb/>
嫌為少年所窺金石之交不敢不獻其愚以質於執事<lb/>
者惟高明財幸因風寄此不次<lb/>
　　答林太守丹山<lb/>
<pb n="KR4e0220_WYG_006-129a"/>
立秋日得丈書時暑政劇發函讀之所謂奨借弟與期<lb/>
許弟者甚過當弟不勝媿益之汗矣已展鯉湖冊子羣<lb/>
峰落翠九漈奔流颯然滿堂生寒若身到仙都從知已<lb/>
坐幽石看飛瀑大快意敢不拜賜奉為世寶國有大慶<lb/>
恩詔叠頒山澤捜英弓旌招士此宜首及建白詿誤兩<lb/>
項人其次乃在負大才抱大屈而不幸挂計籍者則破<lb/>
格收焉丈其一人也弟具既薄分既踰於吾生溢矣他<lb/>
非所聞一花卉冊子吳友筆也不足當大方雄染并繡<lb/>
<pb n="KR4e0220_WYG_006-129b"/>
達磨一幅聊以為報惟命之主記臨風勒謝詞不宣心<lb/>
　　答諸醴陵留方<lb/>
不肖之以南宫捷急公等殆有甚於公等之自為急也<lb/>
雖然士亦在所自樹耳有如仕而為德於一方使其民<lb/>
尸而祝之勲名亦何可限量醴陵之行願無自菲薄清<lb/>
慎勤司民社者三字符也賤辰何足煩記憶而公於捧<lb/>
檄倥偬間猶割脩脯之餘相問遺敢不勉拜用佐湯餅<lb/>
光樽俎乃幣貺則非所宜濫也惟亮之率謝并復詞不<lb/>
<pb n="KR4e0220_WYG_006-130a"/>
宣懐<lb/>
　　答楊中丞滄嶼<lb/>
翰使忽至亟啓函疾讀娓娓數百言廻環繹之悃欵甚<lb/>
摯叙致甚真不啻連床接席把臂而披腹也慰喜無以<lb/>
喻竊惟公提戈異域墨縗從戎此國家所未有之役而<lb/>
親督將士躬冒矢石幾生繋兩倭酋致之闕下此臣子<lb/>
所未有之伐乃天不欲厭禍滛雨為祟人不欲成美讒<lb/>
口為殃進以為退功以為罪嗟乎寃矣中山之篋何必<lb/>
<pb n="KR4e0220_WYG_006-130b"/>
樂羊然哉林居閲邸報上業深雪公且拊髀思公而頃<lb/>
者九邊方汲汲多故微公誰可急使者即家畀節鉞為<lb/>
疆塲扞為社稷衛斯其時也語不云乎失之東隅收之<lb/>
桑榆開虎門繪麟閣勲業炳炳照寰宇無復嘆髀裏肉<lb/>
生矣惟是不肖夢斷木天心安草野而去臘乃不幸夭<lb/>
吾長兒生而劬於書自經史外往往從異縣捜異書繕<lb/>
寫繙閱參互考訂頗博洽舉子業亦頗雅正而一疾頓<lb/>
不起是不肖積有釁孽而神降之罰也天乎長者如此<lb/>
<pb n="KR4e0220_WYG_006-131a"/>
少者更何望已矣百感俱集百念俱灰摧楚正新敢具<lb/>
以聞大貺以幣將又以參餌參固病子所急需者諸兒<lb/>
胡亦挂公胸次承亦遣惠使布楮墨公獨高於世誼也<lb/>
遂率之西望九頓謝聊展不腆以侑報牘非所為稱惟<lb/>
澄鑑幸幸情長紙蹙未悉所懐<lb/>
　　與吳學士復所<lb/>
不肖以虚薄濫殊遇積有嵗年自惟林卧善病凡起居<lb/>
都闕如即大禮亦墮廢而公顧不惜枉車騎賁我羅雀<lb/>
<pb n="KR4e0220_WYG_006-131b"/>
之巷榮感可知已遥聞旌旄北指光華載途親知間歌<lb/>
驪折柳極衣冠餞送之盛而不肖方在繁憂中惆悵不<lb/>
前謹遣一介泥首津庭齎獻不腆聊附於行必以贐之<lb/>
義惟是儼然麾頓為幸聖度容言衮闕待補伏蒲焚草<lb/>
想聞風議雖然論事持大體不以細苛論人觀大節不<lb/>
以微瞹斯老成所以主國是而迂腐所以贈知己也公<lb/>
其謂然否率爾不一<lb/>
　　答孫大司馬月峰<lb/>
<pb n="KR4e0220_WYG_006-132a"/>
林中見邸報知翁丈以定亂事為言者所波及既以嘆大<lb/>
臣任事之難而中㫖勉留甚温倚毗甚切又以嘆明主<lb/>
任賢之篤然而恨道遠不克相與把臂一詢事理始末<lb/>
惟有耿耿弟近況蓋强自排遣改面對人耳豈其慕曠<lb/>
達而忘苦楚屢辱垂慰悲感而已率謝不次<lb/>
　　答華商丘本素<lb/>
鄭非彈丸宋蓋巖邑當事者為氓庶借才英聲四馳矣<lb/>
管内向困河患繼以秋霖慮妨穡事約已飭吏簡訟緩<lb/>
<pb n="KR4e0220_WYG_006-132b"/>
刑以一身救百姓度茂宰饒為之願言努力高少師諸<lb/>
刻最不易致茲獲睹其大全大快事也沈少保社約大<lb/>
學八條目似都在此書吾輩之社於鄉而止於嚼酒噉<lb/>
飯而已讀此媿矣媿矣倘更有别刻毋論誰所撰不惜<lb/>
續惠是惟隴蜀之望倉卒占謝詞不宣盡<lb/>
　　答施嵊縣<lb/>
不肖自以年衰矣足力尚堪濟勝不以此時了名山縁<lb/>
更何待因以視次兒為名裹糧蠟屐直走白門遵江問<lb/>
<pb n="KR4e0220_WYG_006-133a"/>
竒登樓禮佛值賤生則於牛首峰頭一麵自壽蓋生平<lb/>
大快事也凡半月餘而歸見使者得書如見大兄情事<lb/>
彌暢矣不肖寛慰可知聊此占復臨筆神馳<lb/>
　　答周撫院懐魯<lb/>
松陵津頭晤對還而台承奉芝牘竢我乎衡門矣伏惟<lb/>
牙纛移鎮真不啻天廻地轉吳氓戴香扶杖攀擁呼號<lb/>
聲震門闗不肖從旁耳而目之竊以為大府崇嚴體貌<lb/>
隔絶非誠心闓澤下徹骨髓胡以来赤子之慕若斯之<lb/>
<pb n="KR4e0220_WYG_006-133b"/>
深也即令忌者睹茲景略亦當動心咋舌詫其希有悔<lb/>
其失言以方彼超拜登朝而閭閻了不相闗者榮華不<lb/>
倍萬乎哉敢侈盛事以慰苦心飡錢割貺下拜慙汗倉<lb/>
皇布謝臨筆神往<lb/>
　　答葉相公臺山<lb/>
綸扉巖巖麗在霄漢老先生猶毋忘林莽棄物因張孝<lb/>
亷以書来某離席再拜啓函捧誦遥祇師言儼然衮舄<lb/>
矣榮幸無比竊惟老先生精忠亮節獨秉政幾當此之<lb/>
<pb n="KR4e0220_WYG_006-134a"/>
時上病於壅閼下病於轇轕而苦心極慮一切代言批<lb/>
答傳布海宇亦惟是堅持國是力為振刷蓋社稷倚為<lb/>
磐石而簪紳望若砥柱久之亦委心而聽元老亦造膝<lb/>
而謨格天囬天相業光華未有量也某不肖辟於敗轅<lb/>
之犢涸轍之鮒已矣不復作春明夢矣昔人有言舉世<lb/>
有一人知我我可以不恨夫以某之無用於世而相師<lb/>
嘗有意青黄之太宰公又齒牙及焉是兩也廟堂之上<lb/>
有兩大知己衰年病骨雖終老丘壑何恨之有敢仍因<lb/>
<pb n="KR4e0220_WYG_006-134b"/>
孝亷以手牘報謝感激之私曕依之悃殊不宣盡仰希<lb/>
台慈崇鑑吐握之月葆䕶為期<lb/>
　　答陳户部磵雲<lb/>
午之冬而有亡兒之事其明年冬而有孽奴之事年衰<lb/>
運退咎積釁深以及於此命也乃今弱體亦竟病矣病<lb/>
得之瀉瀉五日而肌肉頓脫精神漸銷冉冉業六閱月<lb/>
雖食飲不大減而瘦損良自憐不審尚得還昔健否也<lb/>
稍可喜者兩孤孫皆已業文而大者儘已明習間有勁<lb/>
<pb n="KR4e0220_WYG_006-135a"/>
節或天之閔逝者而不墜其後耳門牆雅故想亦樂聞<lb/>
之為破顔焉力疾不盡<lb/>
　　答陳侍御中湛<lb/>
西臺風紀獲藉綱維入而簪筆出而持斧重矣而門下<lb/>
猶眷焉興懐踰三千里問林中人眠食無恙不肖又自<lb/>
嘆衰年祚薄形神銷減已矣不復作春明夢矣孰其推<lb/>
轂而望彈冠乎區區之私第願大知已以赤忠囬主心<lb/>
以正論扶國是抉疑通壅安危定傾使朝有太和之風<lb/>
<pb n="KR4e0220_WYG_006-135b"/>
而野有太平之樂斯之盛烈則不肖翹首跂足而望者<lb/>
也飡錢割貺下拜慙感空椷附謝詞不宣盡<lb/>
　　答吳兵馬文石<lb/>
久不獲晤對有懐縷縷鬱陶不可言茲病中忽得翰示<lb/>
承留都新例之擢而後喜可知也此例隆慶間新鄭相<lb/>
國曽一行之今太宰前柄銓不肖佐之亦嘗與光禄署<lb/>
正同一題總之多繇言官建言覆有俞㫖乃選擇而使<lb/>
殆以京師浩穰奸宄百出非居恒強項有執者不以註<lb/>
<pb n="KR4e0220_WYG_006-136a"/>
也公此轉或考語中見處烏生一事號為強力乎矧官<lb/>
在留都去舊轄不遠諸臺察諸司理聲息尚相及物論<lb/>
官評訪聞較易茲尤一便利事願決䇿早赴無有前郤<lb/>
祗虞猥庸循襲非一朝夕從今體統規模却宜另議詰<lb/>
慝剔蠧全賴神采似必於上事前後打出一畨精神酌<lb/>
為欵目呈明巡視衙門懇其特為嚴飭奉而行之乃可<lb/>
一新觀聽耳惟高明努力損貺敢不拜賜伏枕占謝空<lb/>
椷皇恐<lb/>
<pb n="KR4e0220_WYG_006-136b"/>
　　與顧憲副襟宇<lb/>
曩游長安猶獲與丈數通聞問今雲萍萬里矣瞻慕可<lb/>
知林居閴寂每思風波起時忌者相與含血噴我而劉<lb/>
濟滄大諌獨昌言夫夫亷潔士也吾得諸吾霸州使君<lb/>
云昔賢葢言之世但有一人知我我以不恨信公道如<lb/>
白日弟即長擯菰蘆中怡然安之矣幾謀因風寄訊一<lb/>
舒耿耿而今永平千戸王九思者還自征播来見弟告<lb/>
将囬衛縁而寓此王穎人故将家子少嘗為小吏事弟<lb/>
<pb n="KR4e0220_WYG_006-137a"/>
後以事𨽻尺籍然善技撃業用倭功得此官頃播事又<lb/>
獲功矣實攖鋒犯難脱萬死易一生非比它人借資攘<lb/>
級者且其所收養家丁可三十人皆健勇足以相死故<lb/>
所向而克也丈勲名位望日隆以峻計望建鉞開府眉<lb/>
睫間事耳倘推恩用此人備緩急令更得禦敵其必能<lb/>
出死力報府主無疑不揣以名聞惟賜財擇甚幸折衝<lb/>
良苦慎旃加愛<lb/>
　　與馮吳江起衡<lb/>
<pb n="KR4e0220_WYG_006-137b"/>
日獲望履綦高山之仰慰忭可知晤對時所談逋租諸<lb/>
貧氓絶不知何許人也偶縁其乞哀庭中不揣為儌恩<lb/>
幾以奉揚仁聞而慈君轉圜聽之立散之歸畊蓋不肖<lb/>
抵家可月餘客從松陵来有嘖嘖傳誦者而後有以知<lb/>
老父母之於芻蕘誤采也傾葢不相疑榮幸無比㑹令<lb/>
叔督學公見過扶病占此聊以志感不煩批答<lb/>
　<lb/>
　宗伯集巻六<lb/>
</p>
<p>
</p>
  </div>
<div>
<head>宗伯集巻七</head> <lb/>
    <p>
<pb n="KR4e0220_WYG_007-1a"/>
欽定四庫全書<lb/>
　宗伯集巻七<lb/>
　　　　　　　　　　　　明　孫繼臯　撰<lb/>
　行狀<lb/>
　　通議大夫吏部左侍郎兼翰林院侍讀學士掌詹<lb/>
　　　事府事贈禮部尚書謚文恪儆菴周公行狀<lb/>
萬厯丙戌十二月二十九日故吏部左侍郎兼翰林院<lb/>
侍讀學士掌詹事府事儆菴周公卒於長安之私第明<lb/>
<pb n="KR4e0220_WYG_007-1b"/>
年丁亥二月大明㑹典成政府疏纂修勞最公有詔予<lb/>
公䘏其毋以卒官掩成績於是吏部奉詔疏贈公禮部<lb/>
尚書禮部檄所司致祭工部治葬遣行人董厥事並獲<lb/>
視二品翰林議謚上特賜謚曰文恪隆恩異數自國朝<lb/>
二百年來於卿貳無兩嗚呼休哉公之子官生炳文等<lb/>
徒跣數千里且哭且扶以公䘮還里門卜以今年戊子<lb/>
十一月十五日葬公九龍山諭塋私懼純懿鴻爍湮鬱<lb/>
弗章無以示後世明不朽將瀝血乞哀於當代之元老<lb/>
<pb n="KR4e0220_WYG_007-2a"/>
鉅公憐而惠之銘若表若傳而屬後學繼臯為之狀狀<lb/>
曰公諱子義字以方儆菴其所自號世為我常州無錫<lb/>
人其先有諱志善者累髙貲髙皇帝時以養老召見闕<lb/>
下抽一子從軍滇南籍始𨽻軍是為公髙祖志善五子<lb/>
次諱昌言是為公曽祖昌言子明逺公諱鑑美文行是<lb/>
為公祖明逺公子月川公諱濬工古歌詩書工小揩薦<lb/>
紳學士慕好其風雅是為公父蓋自公祖父皆倜儻喜<lb/>
施予不屑屑事家人生産而家遂落然皆以公貴贈通<lb/>
<pb n="KR4e0220_WYG_007-2b"/>
議大夫吏部左侍郎兼翰林院侍讀學士祖妣陸妣吳<lb/>
並贈淑人始月川公舉子晩長曰沛泉公子敬其次為<lb/>
公公生則月川公艾矣公又羸善病月川公絶憐愛之<lb/>
甚於愛沛泉公而公五嵗即善誦書一覧輙記不忘十<lb/>
二善屬文十五游里中殷孝亷先生之門殷荆川先生<lb/>
髙第弟子也意不可一世獨見公遜謝自以不及十八<lb/>
就學使者試御史馮公寘髙等以儒士試應天不第歸<lb/>
而下帷發憤以為俗學徇華絶根要以梯榮階進則可<lb/>
<pb n="KR4e0220_WYG_007-3a"/>
耳不可謂本領工夫也乃取五經及宋諸儒書暨國朝<lb/>
文清文成虛齋諸說切磋究之口誦心維久若有得間<lb/>
本章句參互註疏輯為一家言用以羽翼經傳曰諸書<lb/>
彀語凡二十巻而復攄所自得别為日録見聞凡十巻<lb/>
自是公於理學特邃所為制舉義亦特髙而不幸連持<lb/>
月川公呉淑人䘮服除為嘉靖辛酉始舉應天試乙丑<lb/>
舉進士髙第改庶吉士讀書翰林公故嗜書業被選則<lb/>
多購求書窮日夜讀不休月再試内閣所為詩賦流傳<lb/>
<pb n="KR4e0220_WYG_007-3b"/>
藉甚而公殊不自喜曰儒者經世亦欲以實學濟實用<lb/>
耳獨奈何薾然敝精神於壯夫所不為者哉詘詩賦不<lb/>
譚即譚不欲求工然有所獨至卒未嘗不工也隆慶改<lb/>
元授編修與修世廟實録戊辰分校禮闈己巳持節充<lb/>
正使冊封荆藩還朝秩滿給恩命如制尋奉命管理文<lb/>
官誥勅充經筵展書官仍修實録當肅皇帝初年稽古<lb/>
禮文之事最鉅以繁而公所纂自五年至十二年靡所<lb/>
不蒐採心獨苦壬申陞南京國子監司業南中諸曹見<lb/>
<pb n="KR4e0220_WYG_007-4a"/>
謂簡逺相習為具文而國子尤窳惰不振公至則攝大<lb/>
司成事奮然曰留都成均夫非豐鎬辟雍耶聖域賢闗<lb/>
於是乎在詎令陵夷若是升堂容禮甚嚴退則檢功令<lb/>
進諸生相與剖析疑義諸生執經圜橋而聽者人人自<lb/>
以虛而往實而歸也一切差假視試次試次視其文即<lb/>
故人邑子不借以私而公實行之以寛有不率譬之百<lb/>
方不輕扞以法以故後先陟大司成至者按公成事相<lb/>
守若憲令而最後稍行督責荼毒周全之謡且形奏牘<lb/>
<pb n="KR4e0220_WYG_007-4b"/>
矣初江陵當國用操切為政公所首舉士余給事𢡟學<lb/>
居南垣抗疏指摘言極愷切江陵疑公所授意銜之甚<lb/>
然無以中也乙亥滿考赴部詞林前輩若今大學士申<lb/>
公王公皆以公且留不當復南而公竟守故秩以去㑹<lb/>
内計掌南銓者嘗以他請不行故亦銜公又希江陵指<lb/>
思齮齕公以為媚而一時清議閧然不平其人則佯驚<lb/>
此非予意也公以此杜門請自免而諸生毎晨起大集<lb/>
跪門外哭泣願夫子無終棄二三子如是者累日公為<lb/>
<pb n="KR4e0220_WYG_007-5a"/>
感動復勉出視事無何江陵奪情議起南中九列業具<lb/>
疏留有謂監寺不可無疏者同列商之公公指所名堂<lb/>
顔此何也卒不具疏留冬量移國子監司業戊寅夏抵<lb/>
京師六品且再考始進司經局洗馬兼翰林院修撰己<lb/>
卯秋典試順天俄奉命清理武黄庚辰再分校禮闈夏<lb/>
進國子監祭酒尋充經筵講官公為祭酒如司業而法<lb/>
加毖繩貴倖子一若寒素寒素子精力於業未嘗不津<lb/>
津寵異之也諸小侯以習禮至者必與語忠孝大節卒<lb/>
<pb n="KR4e0220_WYG_007-5b"/>
業受事絶不復與通時江陵用事久公卿多出其門造<lb/>
請無虛日而公獨耽守寂寞課士之暇兀坐一堂以謂<lb/>
國家更二百餘禩典制大備著述彌詳賢士大夫言行<lb/>
爛焉多佚不傳爰稽實録采稗官思述一代掌故勒為<lb/>
成書以自表見往往至夜分不停披焉故事諸生例月<lb/>
給餐錢惟是南雍賦郡縣時羡北雍多倚辦九闗税主<lb/>
者毎告乏諸生有滿嵗不得給一錢者而奸胥猥持其<lb/>
空劵責之官如責負甚或貸私錢佐公費屑越幾不貲<lb/>
<pb n="KR4e0220_WYG_007-6a"/>
公約已繩下省煩節冗約諸生非親持劵不得給蓋朞<lb/>
年而足踰年而貧生得預請三年而所積餘千金錢幾<lb/>
十萬乃大修葺公廨不仰費將作餘且以賑諸生之死<lb/>
而無歸者其綜理周密皆此類也壬午以皇長子生給<lb/>
封誥如制癸未晉禮部右侍郎兼翰林院侍讀學士未<lb/>
幾轉左比祭酒未有三年淹者而公獨竟江陵没始徙<lb/>
官二月知㑹試貢舉尋充㑹典副總裁先是㑹典修數<lb/>
嵗無成功公故明習國家事則自命此余職也安可使<lb/>
<pb n="KR4e0220_WYG_007-6b"/>
此書不成於余手乃輟嚮所輯故實一意㑹典字勘句<lb/>
櫛寒暑無所間卒以籍奏厥功茂焉夏奉命教習庶吉<lb/>
士冬改吏部左侍郎掌詹事府事兼官如故甲申議文<lb/>
廟從祀公疏王陽明陳白沙二先生可祀胡敬齋蔡虛<lb/>
齋吕涇野章楓山四先生不妨以漸議祀而深著紫陽<lb/>
内外兼體之學非徒求諸外者且証以所與吕伯恭書<lb/>
學者以求放心為主等語大懼後學棄循序漸進之階<lb/>
梯希躐等徑入之門路將道術多岐無以持一統而同<lb/>
<pb n="KR4e0220_WYG_007-7a"/>
教化慮至深逺廷論倚之冬禮部尚書闕吏部以今尚<lb/>
書沈公及公名上上用沈公然中外固心儀公旦夕且<lb/>
大拜也而㑹上置相今大學士王公即家召起於公為<lb/>
前輩山陰王公自講席延登兩公同日入政府實上所<lb/>
特簡以故公不與推轂人意公不自得公正色曰夫當<lb/>
官任職亦懼不稱耳誰能越職而希卿相之位乎且古<lb/>
貞臣志士聞以位譲未聞以位爭入而考定㑹典出而<lb/>
課諸吉士切劘其器業意殊得也乙酉冬公病痔疏請<lb/>
<pb n="KR4e0220_WYG_007-7b"/>
假上為予假遣中使視疾賜蔬豕酒米等物尋滿三品<lb/>
最聞上復遣中使賜羊酒鈔錠吏部請給勲階誥廕如<lb/>
制丙戌奉命副王公㑹試天下貢士尋充廷試讀巻官<lb/>
於是公所病痔旋發旋已自以精力嚮減慨然欲上宫<lb/>
端印綬遽去走謁大學士許公王公且陳將疏請狀二<lb/>
公咸重公端亮博雅不可使去朝廷力慰止之而公請<lb/>
愈益力許公則危言曰我固當避賢坐此公縮舌然未<lb/>
嘗一日忘去也御史某新從外來將撼公洗垢吹毛無<lb/>
<pb n="KR4e0220_WYG_007-8a"/>
間置喙則謂公前不與推轂當亟去語侵公甚頼上明<lb/>
聖却弗省俄降温㫖以公學行素優勉留公公再疏乞<lb/>
骸骨明人臣分義且曰臣實有狗馬病不能終事陛下<lb/>
㫖再下特峻不得請而三相君亦再至邸諭上意又嵗<lb/>
逼除履端大慶非逺公為不得已出顧意有所不可一<lb/>
日召其子誨之曰爾識亷恥字乎夫古所謂恥在行已<lb/>
之間而今所謂恥在勢位之際此正憂在世道爾小子<lb/>
識之春日大官設春餅公與宴歸而薦嵗事檢㸃架上<lb/>
<pb n="KR4e0220_WYG_007-8b"/>
書雍容如平常厥明奄逝實無少疾云公天性孝友内<lb/>
行淳至木訥寡言笑欵欵若愚而蹈矩履繩望之知為<lb/>
正人君子事月川公吳淑人以壽終然月朔薦新嵗時<lb/>
致饗輙泫然掩涕以為生晩不獲早貴逮禄養也事兄<lb/>
沛泉公恭甚以日月上起居不乏絶姊孀於陳力撫其<lb/>
遺孤曰幸逮吾禄也居恒無疾言遽色閨門之内不啻<lb/>
如賔諸子偶得過不誚讓惟色怒對之改而止不言而躬<lb/>
行家庭化之有萬石君之風焉日有日程即一言一行讀<lb/>
<pb n="KR4e0220_WYG_007-9a"/>
何書所接見何人備書以自鏡夜猶卜之夢寐晨起家<lb/>
人望其色而知其夜夢有愜不愜也與人交不解為寒<lb/>
暄軟語亦不習為齷齪疏節自揖公輔逮疏賤斤斤一<lb/>
禀於禮惟是敦舊篤故扶顛振急如恐不及友人陸應<lb/>
貢守都下生館殁殯親為銘其墓邑陳丞死綱運賻而<lb/>
歸其䘮諸如此類不可枚舉架上書積萬餘巻多所手<lb/>
校朱墨沸焉至世所稱古尊彛圖畫珍奇之玩不以闗<lb/>
目也室無衣帛之妾飲食供帳觕於寒士數貽書戒諸<lb/>
<pb n="KR4e0220_WYG_007-9b"/>
子慎毋買田宅為富人居貧者士之常也其簡儉如此<lb/>
繇史官歴卿貳掄才造士所識拔士大夫遍天下而絶<lb/>
不肯以咫尺書私於人人亦不敢干以私請託無所許<lb/>
問遺無所受當晉詹府一邊臣餽可百金公恚曰焉有<lb/>
人臣縻帑金若是而能飽戰士扞疆塲者吾不忍受也<lb/>
郤之固忠清孤介一心營職中間國是屢揺公屹焉中<lb/>
立終不與時俯仰持方枘納圓鑿不無齟齬於世然衆<lb/>
方走勢利如騖而公獨塊然跡與衆逺故雖忮者卒亦<lb/>
<pb n="KR4e0220_WYG_007-10a"/>
莫之忌云蓋公殁而舉朝之士無不驚悼悲惋抱賢人<lb/>
之嗟及易名之㫖下而又無不舉手加額以為此吾君<lb/>
吾相萬世之公也嗚呼亦可以觀公生平矣公所訂正<lb/>
書梓在南雍者有周禮史記五代史而子彚則所自編<lb/>
輯者也未梓者有綱目纂要史漢類纂所撰著則自彀<lb/>
語日録見聞外有中書直閣記謂相臣係天下安危人<lb/>
為品隲媺慝具載以徵往詔來顧不以示人有國朝故<lb/>
實則巻幾二百草創未就所謂輟之輯㑹典者也所評<lb/>
<pb n="KR4e0220_WYG_007-10b"/>
選則有左國諸子韓非唐詩皆藏於家公生嘉靖己丑<lb/>
四月初十日迨卒得年僅五十有八配趙氏封淑人子<lb/>
男四長即炳文次炳謨繼臯無似於公為桑梓後進而<lb/>
又踵武詞林逮事公為宫寮公之逝也啓手啓足繼臯<lb/>
實與焉退而痛公誠心直道完名亮節士林所宗仰自<lb/>
惟卑且近不敢逖引古名臣舊徳挈而張公歸求之鄉<lb/>
之先賢則公者邵公文莊之後一人而已蓋文莊當𢎞<lb/>
正間文章政蹟雲蒸龍變業躋崇膴矣而以忤權閹廢<lb/>
<pb n="KR4e0220_WYG_007-11a"/>
乃復興晩宗伯之召堅卧不起論者以為天之不欲究<lb/>
公之用也公致身禁近闇然真修早負公輔之望而以<lb/>
忤權相徘徊兩都時異事異漸邇樞軸而公不待矣寅清<lb/>
愍綍宣在幽壤亦豈非天哉然而勲名滿朝著述滿家<lb/>
嘉言善行蔚可師法者滿邑里不朽大業後先輝映異<lb/>
時倘俎豆兩公於九龍二泉之間雖百世可也繼臯無<lb/>
似何敢輙評隲公謹因官生炳文所摭遺事聊為條具<lb/>
而復綴之如此伏惟當代之元老鉅公覧而財擇焉<lb/>
<pb n="KR4e0220_WYG_007-11b"/>
　　通議大夫太常寺卿掌尚寶司事仰齋徐公行狀<lb/>
當肅皇帝朝社稷鈞衡之輔時則有若華亭徐文貞公<lb/>
澄濁拄壊決疑扶危功徳隆隆爛焉信史矣而趨庭禀<lb/>
訓家而忘其官官而忘其家以安文貞公相位幾二十<lb/>
年維是長君太常公力多焉臯生晩辱詞臣後不幸不<lb/>
及事文貞公而幸獲偕其冢孫元春舉進士甲戌元春<lb/>
亦嗣為太常也於是公卒且葬今太常手遺事屬為狀<lb/>
臯習公顯懿熟矣其何敢不卒役公諱璠字魯卿初號<lb/>
<pb n="KR4e0220_WYG_007-12a"/>
雲巖中更號仰齋仰齋云者以文貞公嘗顔其齋存齋<lb/>
也文貞公諱階仕特進光禄大夫柱國少師兼太子太<lb/>
師吏部尚書建極殿大學士薨而贈太師得今謚名壽<lb/>
榮哀於人臣無兩天子嘗推恩於其父寜都丞黼祖禮<lb/>
曽祖賢並累贈如文貞公官母顧祖母黄曽祖母沈並<lb/>
一品夫人華亭之所謂佛子徐者始大以熾為江左鼎<lb/>
族而公之為文貞公子又賢也公兄弟凡三人仲琨季<lb/>
瑛並以四品服俸守尚寶司卿而公居長公生故文貞<lb/>
<pb n="KR4e0220_WYG_007-12b"/>
公編修翰林時也母曰沈夫人文貞公論孔子祀典不<lb/>
合謫推官延平而沈没公甫踰朞睟耳則鞠於其祖母<lb/>
顧太夫人自延平擢僉事提學浙江始置繼而公復育<lb/>
於其繼張夫人自少凝逺不好弄稍長治毛詩精其奥<lb/>
義為文伸紙落筆不㸃竄而公纔十五遂為其郡諸生<lb/>
試輙魁其曹人無不心儀公一第芥拾矣而都肄應天<lb/>
即報罷公弗為挫愈益發憤結知名士為文社切磋究<lb/>
之㑹文貞公召拜祭酒國子陟侍郎禮吏二部用三品<lb/>
<pb n="KR4e0220_WYG_007-13a"/>
滿廕公國子生復藉甚六館諸生間人且不敢以一第<lb/>
盡公而一夕蜚語公聞擲巻流涕仰天太息士何必甲<lb/>
乙賢書而後茂且𥪡乎夫汲長孺范忠宣不任子起耶<lb/>
何凜烈也歸而盡棄故所習舉子業一意讀古人書間<lb/>
考論朝家故實四方利病蒐獵揣摩幾得一當而文貞<lb/>
公俄以舊學臣延登公如京師省覲遂為選人吏部授都<lb/>
事右府再嵗轉署經歴後府又一嵗考滿轉署經歴宗<lb/>
人府於是大臣子官參軍者往往相仿效為貴倨事幕<lb/>
<pb n="KR4e0220_WYG_007-13b"/>
府示驕蹇以為固當而公執禮獨恭相競為鮮衣怒馬<lb/>
沈湎陸博以明得意而公獨兢兢思其職右府羈降卒<lb/>
百餘曹也人或犬豕畜之公為給毳衣酪飲必豐必時<lb/>
毋違其性後府校戍遣必據實毋飾空文收内供薪葦<lb/>
必衡其值毋以金錢飽猾胥而身染指其羡宗人勘王<lb/>
國名封必權縣官費幾何以為憂毋第庋髙閣蓋公負<lb/>
用世實才而又抱其實心乃爾遷知府雲南廣南文貞<lb/>
公援故事請留侍得尚寶司司丞永壽宫灾司丞兼營<lb/>
<pb n="KR4e0220_WYG_007-14a"/>
繕主事佐將作拮据擘畫膚裂而足趼不百日奏功上<lb/>
大悅賜白金雲雁衣蓋異數也超拜太常寺少卿久之<lb/>
以少卿領尚寶司事最後用文貞公一品十八年恩晉<lb/>
為其寺卿領司事如故公之領尚寶始與其竂鈞禮惟<lb/>
是勲臣衛士銅符魚鑰夙夜出納必慎必親符政一新<lb/>
焉遭今上登極公受三品誥亦廕一子國子生公果茂<lb/>
且𥪡不必遜甲乙賢書也而一日忽念父子乘肩輿入<lb/>
朝得無虞盈滿疏乞致其仕部議持不可引辭禄養親<lb/>
<pb n="KR4e0220_WYG_007-14b"/>
例以覆而文貞公尋謝政公遽以閒身扶侍行朝紳始<lb/>
大服公蚤見云初文貞公位亞相也分宜實柄事分宜<lb/>
老且悖厥子世蕃專盗上威福以行其恣睢官以賄成<lb/>
若列肆然又好逢上怒為文致刻深起詔獄杕繫賢士<lb/>
大夫風天下附已文貞公身秉素絲之節而無以易也<lb/>
抑心篤緇衣之好而有所弗能爭公行文貞公令請託<lb/>
無所許餽送無所受務為粹白以相磨礪而又行文貞<lb/>
公意先後保䕶詔逮諸臣若袁公世榮楊公允繩吳公<lb/>
<pb n="KR4e0220_WYG_007-15a"/>
時來董公傳䇿張公翀生者進藥食死者調棺斂幾中<lb/>
分宜螫無所憚天下以此多公且喁喁嚮文貞公矣而<lb/>
自文貞公請老公復縁其意為徳於鄉鄉人窘賦役則<lb/>
剏義田子弟艱於學則置義塾囚繫郡獄而隘則闢其<lb/>
門三楹嵗凶人飢則捐粟設糜疫則施醫藥給槥具大<lb/>
寒則散綈絮目觸心惕所以施惠非一而公之從兄弟<lb/>
死無嗣者嫠婦孤女無依者疏族之吉凶無告者姑之<lb/>
子姨之子若女而窶者母夫人之所自出而餧者執友<lb/>
<pb n="KR4e0220_WYG_007-15b"/>
之才而貧者公倒囷傾槖為置後以祀為授室以㸑為<lb/>
置田以贍為入貲以貢人人各如其意所出而宗黨鮮<lb/>
不榖之子不祭之鬼貢者且領京闈解驟貴矣則鄉人<lb/>
復以此多公而公顧不責酬海中丞為政齊民望風指<lb/>
齮齕公家幾破公弗恨新鄭修郤監司守令望風指齮<lb/>
齕公里中無貴賤眈眈幸魚肉家又幾破公亦弗恨籲<lb/>
而呼天文貞公東山無恙於吾願足矣新鄭敗而事立<lb/>
釋家得復完今太常捷狎至文貞公優游開八袠天子<lb/>
<pb n="KR4e0220_WYG_007-16a"/>
遣大行人齎璽書存問恩寵希特照耀宇内向謀魚肉<lb/>
公者乃皆嚙指咋舌不自得世以為有天道焉公䘮文<lb/>
貞公易戚兩至葬而廬於墓生恨不識母夫人事繼母<lb/>
如母也諸父為少司㓂覺菴公奉之極恭謹處仲季間<lb/>
白首無間言少而食貧老而甘麤糲山海珍奇之味不<lb/>
以入口花石禽魚古尊罍敦彛之屬不以闗目衣冠古<lb/>
朴不問不知為九卿鉅僚也恬愉澹泊不知為宰相子<lb/>
也蓋文貞公相業獨盛乃所從道徳性命之學有原本<lb/>
<pb n="KR4e0220_WYG_007-16b"/>
焉意嗣哲紹聞公家庭所濡染深矣公素强無疾晩而<lb/>
病痿痺又三年而病瘧竟以不起是為萬厯壬辰二月<lb/>
九日距生嘉靖己丑五月二十日子十一人臯帷國朝<lb/>
名執政蓋兩文貞云其一為廬陵公廬陵相四朝為國<lb/>
宗臣開八袠卒官休矣而獨以汰子故功名損於末路<lb/>
華亭篤棐平格君臣始終以方廬陵不啻過之而又幸<lb/>
有賢子若公也居則能其家仕則能其官父子同日出<lb/>
長安城門比於二疏身名俱㤗榮華到今不亦完福歟<lb/>
<pb n="KR4e0220_WYG_007-17a"/>
今太常撰遺事猶痛念其厄夫不厄不亨假令分宜不<lb/>
共政天下不多公忠亷新鄭不修郤文貞公不睹十餘<lb/>
年之安里中兒不搆釁公健不病今太常不急請公疏<lb/>
乞身御軟輿更諸子家飲極歡效陸賈故事也夫惟亨<lb/>
故思厄思厄故見亨之樂矣公之為文貞公賢子而又<lb/>
今太常之得為公賢子者豈非天哉臯不敏謹摭其大<lb/>
都如左以備當代立言大君子採擇<lb/>
　　周母趙太夫人行狀<lb/>
<pb n="KR4e0220_WYG_007-17b"/>
太夫人趙氏故吏部左侍郎兼翰林院侍讀學士掌詹<lb/>
事府事贈禮部尚書諡文恪周公之配也太夫人累封<lb/>
淑人而文恪公卒官厥子炳文以父任仕都察院都事<lb/>
嵗滿太夫人晉今封視文恪公二品贈云太夫人之卒<lb/>
也而都事君業前卒其仲國子生炳謨將拜疏請䘏於<lb/>
朝以日月之吉袝太夫人諭塋先期謀丐所不朽於當<lb/>
代之鉅公元老而條事行使臯為之狀臯文恪公後進<lb/>
士且姻也鄉者則嘗狀文恪公矣於太夫人奚辭按吾<lb/>
<pb n="KR4e0220_WYG_007-18a"/>
無錫之趙相傳出宋申恭裕王徳父之系諱公璣者始<lb/>
來占籍族蕃以雄凡若干傳而為太夫人父小江公勉<lb/>
之饒於貲倜儻好義負人倫鑒母顧實生太夫人太夫<lb/>
人生而有貴徵稍長凝重端慎言動矩矩小江公奇愛<lb/>
之不欲以耦挑達少年而陰求敦厚有器識者而文恪<lb/>
公少而成諸生魁其曹嶷然慤士小江公一見喜曰此<lb/>
真吾婿矣太夫人乃字年十九歸文恪公文恪公父贈<lb/>
侍郎月川公母吳淑人皆己老家適中落文恪公則授<lb/>
<pb n="KR4e0220_WYG_007-18b"/>
書里中資脩脯以養十九在外而太夫人以時候起居<lb/>
無闕吳淑人治家嚴朝夕饔飱一糜一飯須白乃許太<lb/>
夫人身立井臼間親問姑所欲米幾溢耶而後敢即炊<lb/>
以為常吳淑人病太夫人親為抱持櫛沐浣中裠調進<lb/>
湯藥三嵗靡所厭苦蓋惟太夫人婦而後二老人安匕<lb/>
箸且安簟褥也亦惟太夫人婦而後文恪公安館穀已<lb/>
二老人相次没文恪公廢著以葬少資僦屋不足則太<lb/>
夫人脫簮裾佐之而後逝者安於兆而生者安於居且<lb/>
<pb n="KR4e0220_WYG_007-19a"/>
安於讀於是文恪公辛酉舉應天乙丑舉禮部選吉士<lb/>
翰林遂為其院編修出為南國子司業久之改北轉洗<lb/>
馬司經局晉祭酒擢禮部侍郎已秩吏部視詹事篆太<lb/>
夫人皆從文恪公故嗜書自以通籍詞林得竟其生平<lb/>
所欲讀矻矻不減諸生下帷時而太夫人念子女繁手<lb/>
紉緝不少休亦不減諸生婦時文恪公不欲家於官砥<lb/>
礪冰蘗而太夫人謹身操作亦不去蔬布從南雍産最<lb/>
少女襁而自乳或勸太夫人貴矣何乃自苦為太夫人<lb/>
<pb n="KR4e0220_WYG_007-19b"/>
顧謂我數自乳兒今胡不然且我縱自逸乃公苜蓿齋<lb/>
中有餘糈耶文恪公則嘆以為今薦紳家淑媛清徳往<lb/>
往不乏至如此件實人情所獨難咨嗟稱異焉文恪公<lb/>
在南雍也而江陵相當國南垣余給事者文恪公所首<lb/>
舉士也上疏詆時政江陵奪情公卿聨疏留而文恪公<lb/>
不肯署名留京為京察南銓有希㫖相齮齕者文恪公<lb/>
不自得思引疾去太夫人好慰曰士在所自處耳顯晦<lb/>
命用舍時也即去能違之乎乃希㫖者卒亦無以中也<lb/>
<pb n="KR4e0220_WYG_007-20a"/>
而冉冉逼兩考始量移北則江陵愈益侈文恪公以其<lb/>
鈍口樸貌與相角立無改度太夫人守蔬布修雞鳴之<lb/>
警無易操後江陵敗朝局有所更易一時士大夫畸立<lb/>
成黨文恪公位卿貳獨無黨孤立獨介然中流不能無<lb/>
齟齬太夫人則進曰鄉者固欲歸今殆其時矣文恪公<lb/>
唯唯曰㑹典吾專責幸垂上上而請庻以明吾為人臣<lb/>
無素食也乎頃之書垂上而文恪公亦夕逝而太夫人<lb/>
痛可知也曰天乎吾夫子職之務盡而其身之不暇䘏<lb/>
<pb n="KR4e0220_WYG_007-20b"/>
也則又曰夫子少而瘁於學老而瘁於職以死繄命也<lb/>
耶絶而蘇者再維時方隆冬諸公方就卧訣見布衾練<lb/>
帳觕於寒士咸驚哀泣下既以賢文恪公而以賢太夫<lb/>
人嫓徳云太夫人哭文恪公可數年而哭都事君初都<lb/>
事君簿奉常用使事歸所辭郤甚衆太夫人問而知狀<lb/>
曰此而父家法也勉旃報國恩使人慕稱清白吏子使<lb/>
還徙臺幕人之譽鬱起書績最然亡何亦一夕逝而太<lb/>
夫人痛又可知也而中又一哭女再哭婦憂能傷人浸<lb/>
<pb n="KR4e0220_WYG_007-21a"/>
淫病痰病良己又二年驟劇竟以不起太夫人為令哲<lb/>
非一其舅若姑微獨生事死葬為之盡而己惟是伏臘<lb/>
祠烝必五鼓起治具在邸舍將事唯謹父母家圯於役<lb/>
為繼乏絶老且死為調棺殮又為收恤其子弟之有才<lb/>
質者使無墮落文恪公有兄為諸生子敬同居二十年<lb/>
妯娌間無片言文恪公貴而讓所僦屋太夫人忘其脫<lb/>
簮裾辦也無子遣叔子為之後叔子者側室子也而太<lb/>
夫人愛之如己子然夫人慈而嚴覘諸子所交名勝所<lb/>
<pb n="KR4e0220_WYG_007-21b"/>
行徳誼事則色喜無事而華其衣間口語小失輙對案<lb/>
不食以故諸子率美文行得佳公子聲居平囷鮮贏粟<lb/>
槖鮮羡鏹而獨不忍人危厄毋論外内親即在京師鄉<lb/>
人有䘮資斧困逆旅者緩急來叩門終不令空手去陸<lb/>
貢士死宦塾曰是惟吾子師倉皇縫衣衾納之棺其敦<lb/>
仁重義多此類文恪公四肄鄉㑹士三為國師再為吉<lb/>
士師所領校悉朝家著令藜杖臯席幾以徇老不恒入<lb/>
内入亦嗃嗃數語閨闈肅穆賔如也而出而太夫人為<lb/>
<pb n="KR4e0220_WYG_007-22a"/>
謹扃鑰束家衆惟懼弗飭晩稱未亡人弛嚴為寛掃一<lb/>
室奉大士像其中頂禮持誦若有契西方淨慈之㫖者<lb/>
壽甫開七袠賔筵之觴甫撤而溘焉終矣先是炳謨兄<lb/>
弟逼秋試將之南都太夫人屬之曰孺子努力紹前光<lb/>
吾倚閭望之試竣心動馳而還而太夫人已前一日卒<lb/>
卒之日獨叔子在炳謨兄弟自以違而弗及訣也呼天<lb/>
踊地若無所容於世而欲藉手如椽筆以紓其極痛語<lb/>
不云乎婦人之徳如玉在璞如珠在淵追惟文恪公名<lb/>
<pb n="KR4e0220_WYG_007-22b"/>
徳亮節幸已垂琬琰照泉壤而太夫人幽潛之懿實襄<lb/>
文恪公以昌厥家微兹𤣥宫一片石安所托不朽信來<lb/>
世乎謹次第摭而書之以備采擇太夫人生嘉靖辛卯<lb/>
正月二十八日卒萬厯庚子八月十八日得年七十子<lb/>
男四諭塋在龍山黄家塢之原<lb/>
　　特㫖晉太僕寺卿致仕繼山王公暨配鮑宜人合<lb/>
　　　葬行狀<lb/>
嵗己丑南京鴻臚寺卿臣鑑言臣行年七十老矣臣位<lb/>
<pb n="KR4e0220_WYG_007-23a"/>
列卿於例不得用年請顧臣衰且病筋骨怠惰禮文之<lb/>
事臣力不任願早放歸田里避賢路書奏上為下吏部<lb/>
吏部為言臣鑑久廢强起其人亷於進勇於退所請宜<lb/>
曲徇或稍増秩益級以明陛下惜才奬恬至意詔曰可<lb/>
其進鴻臚卿為太僕卿致其仕於是中外簮紳之士無<lb/>
不相與咨嗟嘆息慕太僕公之賢而頌天子之聖也曰<lb/>
當官弗尸其禄愛士弗窮其力君臣之間具有終始如<lb/>
此公歸甫半嵗則病脾又半嵗稱篤忽而捐賔客逝矣<lb/>
<pb n="KR4e0220_WYG_007-23b"/>
悲夫悲夫國亡耆碩邑䘮典型風流可師月旦非邈我<lb/>
思哲人豈復有宗族稱孝鄉黨稱弟如公者乎豈復有<lb/>
獨行不媿影獨寢不媿衾如公者乎豈復有清如水介<lb/>
如石如公者乎豈復有知足不辱知止不殆如公者乎<lb/>
公之子孝亷將以今年辛卯葬公青山蓮花峰之麓啟<lb/>
其母鮑宜人兆來合而手遺事屬為狀余故嘗執經仲<lb/>
山先生之門於公通家子也然生晩不敢以雁行進而<lb/>
公行甚髙余北面事公久乃受簡狀焉謹按公字汝明<lb/>
<pb n="KR4e0220_WYG_007-24a"/>
别號繼山王於江左為大姓入明有諱宏者居錫之三<lb/>
登里用人材判兩浙鹽運卒官有清惠稱子二長惟一<lb/>
次惟新惟新抽戍遼而惟一自浙還葬運判公錫山下<lb/>
生子五長伯常公經有任俠風伯常公生槐菴公宗槐<lb/>
菴公生樂莘公澤樂莘公故諸生有名然不售以其業<lb/>
授二子先後成進士遂以其官累封奉政大夫南京兵<lb/>
部車駕司郎中配錢宜人二子為戸部員外郎南山公<lb/>
召廣東按察司僉事致仕仲山先生問仲山先生余所<lb/>
<pb n="KR4e0220_WYG_007-24b"/>
執經其門者也嘉蹟滿郎曹鴻述滿家塾翰墨聲華滿<lb/>
天下居而逺近師尊之殁而祀之鄉賢祠之泉石之間<lb/>
配李宜人實生公公生純慤端古自其少時仲山先生<lb/>
守南兵部其尊人奉政公耄難邸中養公業代為子家<lb/>
内外事無所不總統矣而公不以其故妨業結約譽髦<lb/>
才彦相與切磋其藝藝日以有聞二十補博士弟子員<lb/>
己酉舉於鄉己未㨗南宫㑹聞奉政公䘮輟大廷對歸<lb/>
而慰仲山先生草土之次益讀書深山中所謂譽髦才<lb/>
<pb n="KR4e0220_WYG_007-25a"/>
彦乃皆執經稱弟子依然河汾教授矣乙丑對大廷賜<lb/>
進士出身授山東武定州知州公下車則矢諸神曰守<lb/>
不徳辱在兹土惟是錢穀刑獄守所職也守今與神約<lb/>
無私羡無私鍰否者神立殛無赦升堂吏抱牘而趨第<lb/>
兩人餘䑕竄雛伏不可跡公怪而問而知以逋賦故不<lb/>
勝上官掠也下教與百姓更始自今徵用條編法徵必<lb/>
以限限外有罰百姓安其有程而又樂其無羡也大家<lb/>
牛車小家擔負不逾時逋為清吏亦稍稍來而又㑹當<lb/>
<pb n="KR4e0220_WYG_007-25b"/>
編戸戸則凡九公虚心推腹間助以咨訪所下上一州<lb/>
稱神無論貧者獲減損額手歌徳即富者踴躍騖義矣<lb/>
州故任種馬馬不蕃息縣官索馬往往賫厚直買青兖<lb/>
馬以充民最為苦公言上官銀馬等耳折銀易馬便州<lb/>
自此遂不苦馬而所謂商稅者凡數千而多故守所囊<lb/>
槖也公絶不為染指第以其餘招流移給牛種墾荒荒<lb/>
為熟戸口來復無算公曰民可以教矣則創書院課士<lb/>
膏火之資捐俸入以給士感且奮朝絃暮燈彬彬顧化<lb/>
<pb n="KR4e0220_WYG_007-26a"/>
也公又最慎獄有李讓以微𤯝誤大辟公一訊出之十<lb/>
年沉寃復見天日而元兇若髙若胡凡數輩横行墟市<lb/>
官司莫敢詰公以計擒之悉伏其辜一水必酬之錢一<lb/>
衣必倍之直亷公有威吏懾而民安一時當塗如河道<lb/>
鎮山朱公巡撫芳洲洪公臬司念山羅公無不引公為<lb/>
助所條上著為憲令旁郡邑有疑事必借公為平亭公<lb/>
亦為之盡力飛檄嘉奬舉尤異非一俄應召入為戸部<lb/>
浙江司員外郎武定民不能留也當是時襄毅楊公佐<lb/>
<pb n="KR4e0220_WYG_007-26b"/>
太宰以為公賢者其公清可以表俗其純白可以秉鍳<lb/>
疏改公吏部驗封司員外郎歴考功再歴文選陟稽勲<lb/>
司郎中公在事所司吏役辦撥故事出都吏手公弗許<lb/>
也為<graphic n="KR0848" url="https://raw.githubusercontent.com/kanripo/KR-Gaiji/master/images/KR0848.png" mimeType="image/png"/>而定之所名罰班罰贖納辦等例以資僕馬公<lb/>
一切弗用請託無所與餽遺無所受自太宰而下愈益<lb/>
敬公倚為重而公忽念仲山先生春秋髙力請告歸侍<lb/>
歸可數嵗許中間即家起者再公堅不赴久之持仲山<lb/>
先生服服除又數嵗許公自以吾木彊人也吾不能刓<lb/>
<pb n="KR4e0220_WYG_007-27a"/>
方而為圓揉直而為曲吾其將終焉甲申朝政一新搜<lb/>
剔巖穴幾盡臺省交薦公宜超拜乃起公故官公幡然<lb/>
曰吾今乃可以仕矣遂理裝出公還稽勲則公向所與<lb/>
同官及同年舉者皆已翺翔至大官公陳人古物踆踆<lb/>
郎中巋如魯靈光官長皆屈位次降接公遜謝弗為亢<lb/>
也亡何陟尚寶司卿尚寶所職曰牙牌銅牌常參官所<lb/>
懸以出入而禁士所佩以宿衛者也嵗久法弛多遺蔑<lb/>
不可問公則有稽覈之疏又所職曰誥勅用寶寶不時<lb/>
<pb n="KR4e0220_WYG_007-27b"/>
用即無以重綸綍殊榮寵公則有畫一之䟽上皆嘉納<lb/>
令所司遵行至今牌面五載為一清寶以春秋季遞用<lb/>
云踰年益世子當封公奉命充正使持節往冊禮成從<lb/>
中道請告不允固請南乃得南京鴻臚寺卿鴻臚於南<lb/>
中最冷局而其屬轉相習為冗散溺其職公弗自菲薄<lb/>
也亦弗鄙夷其屬行求得演禮亭故址白大將作葺焉<lb/>
以月朔望令寺官習禮其中傳趨贊拜威儀卒度雍然<lb/>
改舊觀矣於是公辭疾上哀憐老臣閔勞以事乃進卿<lb/>
<pb n="KR4e0220_WYG_007-28a"/>
太僕致其仕公既致仕而直指使者雍野李公猶移文<lb/>
榜公門報命舉佚才猶褎然首公也公孝友自其至性<lb/>
仲山先生雅善病病怔忡竟夕無寐公亦竟夕束帶侍<lb/>
如是者凡幾月其後築菴郊坰曰緑蘿數召所善客陪<lb/>
杖屨往來其間以娛志游目而寢乃始甘病脾經數醫<lb/>
弗療公率子姓露禱庭下皈心斗極夜仲山先生夢天<lb/>
神降藥一丸者嚼之愈蓋公少失母其事仲山先生姝<lb/>
姝媛媛若不似人間父子者繼而閱兩試始釋褐予告<lb/>
<pb n="KR4e0220_WYG_007-28b"/>
歸侍再起再不赴則皆以親故繼母為袁宜人其齒於<lb/>
公五嵗而長公謹事之如母袁殁有妾曰徐曰陳實善<lb/>
事仲山先生以順適其餘年陳尤烈絶未嘗以色進殁<lb/>
而公製服以報公始配為劉宜人繼乃為鮑鮑歸公一<lb/>
年卒公拊膺曰吾失良友矣且吾幸有子曾參王駿吾<lb/>
之師也時公年才三十二耳從老蒼頭一二人襆被屏<lb/>
外舍堅忍割斷寥閴孤苦四十年如一日賢者以為難<lb/>
公女兄歸陳陳寒門也而特好學白首不衰止公遇之<lb/>
<pb n="KR4e0220_WYG_007-29a"/>
猶兄妹袁出也歸殷殷館貳室獲親賢師友以學以卒<lb/>
有立其貧也割田以佐薪水戸部南山公有子金窘逋<lb/>
賦為里胥所窘公曰其傾吾囷奉政公耄而生子怡公<lb/>
曰吾大人行也事之甚恭内外親待公而舉火者若干<lb/>
家婚待室者疾待砭者死待槥者訟而待白者若干人<lb/>
周急解懸人人各如其意所出而於師門年譜尤深所<lb/>
隆重翰林含齋曹公公座主也送往事居以無墮厥緒<lb/>
公力為多太守明菴徐公御史蓮渠胡公孝亷虹泉王<lb/>
<pb n="KR4e0220_WYG_007-29b"/>
公皆先後與公同舉受遺扶弱所以覆露之如一公蹈<lb/>
仁扶義不以踈間親不以新間舊皆此類公居平足不<lb/>
跡公府口不挂時事而言及民艱慷慨持議事闗公舉<lb/>
身當領袖漆塘湖堧也髙者連山麓易旱下者連湖波<lb/>
易澇嚮署平坦科上糧民困於輸矣當丈田公為言邑<lb/>
令杜山張公截髙分下輕其徭賦而民以甦息嵗大旱<lb/>
邑之薦紳壇野外而雩公日必扶病往掖而拜不言罷<lb/>
也客勸公何不少休公嚬蹙曰夫古有焚身而禳者吾<lb/>
<pb n="KR4e0220_WYG_007-30a"/>
豈以微軀不為元元請命哉日一往如初公為利不私<lb/>
其家為徳不私其身故生而邑之人羶附焉卒而巷哭<lb/>
市罷狂走失次用此始公之誕也仲山先生實夢一老<lb/>
僧從邵文莊公輿而入寤而後房報舉公公彌留之際<lb/>
忽舉手曰邵公趣我矣言訖而逝此其於生滅去來豈<lb/>
有所謂宿因證果者耶何其異也公所著有禹貢山川<lb/>
圖釋五經摘要楚越游紀寶界集書工小楷畫工白描<lb/>
然不多作以寄興而已鮑宜人先公四十年卒父曰心<lb/>
<pb n="KR4e0220_WYG_007-30b"/>
本公芝以例授王國官母曰李媪宜人孝謹明肅十八<lb/>
而歸公公事奉政代仲山先生子以宜人能代李宜人<lb/>
婦也公最思慕李宜人李有妹適袁而嫠宜人迎而養<lb/>
之恒曰吾不及事吾姑事其似吾姑者猶事吾姑也則<lb/>
猶公之思慕其母也夫嫓徳而嗇於數身有令名而弗<lb/>
享其年公盛年相失矢不再娶雖惕於踐霜衣絮之事<lb/>
哉亦其思賢悼亡之感深矣嗟乎貞氣久漓俗化相嬗<lb/>
體用乖刺故鮮完徳出處悖謬故鮮完名世但見公前<lb/>
<pb n="KR4e0220_WYG_007-31a"/>
啓後承家有文獻以為極衣冠閥閱之盛而不知公燈<lb/>
檠木榻蕭然送老生人樂事百弗嘗一世但見公履繩<lb/>
約矩淳樸未散以為擅貞夫介士之節而不知公當官<lb/>
盡職所居而理經綸大業百弗試一世但見公旋起旋<lb/>
卧若仕若隱急流勇退置散投閒以為上若不能盡用<lb/>
公公若不能盡為上用而不知臣行志君行令臣遺榮<lb/>
君賜秩所以勵風植教以視積日月算功效百不當一<lb/>
也公不亦完徳完名者哉余不敏無所能窺公一斑聊<lb/>
<pb n="KR4e0220_WYG_007-31b"/>
摭遺事為彷彿其生平而以鮑宜人附焉明徳漸遐髙<lb/>
山在仰幽扃永閉片石難泐立言君子尚賜覧觀垂采<lb/>
擇幸甚<lb/>
　　先儒林行狀<lb/>
嗚呼痛哉繼臯不肖積孽積愆罪通乎天其身之不誅<lb/>
滅而以禍吾親若斯之烈也葢不肖守宫竂甫踰期也<lb/>
而吾父捐邸中養以卒壽不及七十不肖守服舍亦甫<lb/>
踰期而吾母亦又卒壽不及六十一年之間奪我兩人<lb/>
<pb n="KR4e0220_WYG_007-32a"/>
顧瞻庭闈空餘響像今者儌天之幸與吾父若母之靈<lb/>
卜兆而食蓍日而吉將以今年辛卯三月十一日丁未<lb/>
忍死畢力扶而葬之吳縣山師家嶺之新阡而所托為<lb/>
不朽者未有請也本之不肖抱至痛伸紙約結苦不能<lb/>
為端而又吾父樸淳於世也若遺吾母病而癎於世也<lb/>
若夢事行稀簡黯弗忍為飾雖然古固有獨行而傳片<lb/>
言而永者不肖業廹事敢不摭所睹記大凡上狀立言<lb/>
大君子庶幾憐而賜之銘若碑表若傳以幸吾先骨不<lb/>
<pb n="KR4e0220_WYG_007-32b"/>
肖死不恨吾父諱臣字國英别號雪窗吾孫世居邑䨇<lb/>
河望梁溪城五里而遥家本農也系牒無傳焉吾髙祖<lb/>
士安曾祖禮吾祖守益府君友諒始入居城為陳贅守<lb/>
益府君故長者能為痘疹醫察色脈决凶吉生死十不<lb/>
失一人稱為神吾父吾祖母陳出也生而凝靜寡言笑<lb/>
資禀秀異才十餘嵗固已從里中師受毛詩讀之既駸<lb/>
駸嚮舉子業矣而以食貧力不能游他師罷而更嚮醫<lb/>
從守益府君受素難諸書讀之亦以既亦以力不能游<lb/>
<pb n="KR4e0220_WYG_007-33a"/>
他明醫罷而吾父爰授室室為吾前母劉安人前母而<lb/>
得稱安人則以不肖乞詔恩得特贈云劉安人父母家<lb/>
少饒間能絶甘私餘佐乏絶而吾父亦自旦暮僕僕耕<lb/>
舌傭腕以餬其口當是時雖貧父母子婦相樂也亡何<lb/>
守益府君卒劉安人亦卒而吾父㷀㷀孑孑以斷絃結<lb/>
蒯之身奉母嫠以活送往事居母子相為命生人之趣<lb/>
良有獨苦者而久之吾母安人來吾母亦氏劉父處士<lb/>
鼎母楊媪也家貧不如劉安人父母饒然吾母特敏慧<lb/>
<pb n="KR4e0220_WYG_007-33b"/>
纂組刺絍之事不式而巧不飭而辦能以十指佐吾父<lb/>
奉母為稍給而不幸病俄而吾祖母復不幸瞽姑婦交<lb/>
困中饋無所主而不肖兄妹又最稚弱冬綈夏襤罔與<lb/>
綴紉家日以洗逋日以起吾父一俯仰愈益苦於十載<lb/>
前情事矣而其後不肖頗習為舉子業推擇邑諸生遂<lb/>
娶於曹子衿弱冠攜荆布拜堂下而吾父始為一伸眉<lb/>
也又明年直指使者兵使者試不肖髙等資膏火課之<lb/>
藝郡太守閩施公試必舉首不肖損飡錢償其逋先後<lb/>
<pb n="KR4e0220_WYG_007-34a"/>
檄入書院揚其聲名而吾父始為一解頥也又明年不<lb/>
肖晉食廩尋舉於鄉連舉南宫廷對䝉恩擢第一而吾<lb/>
父始乃大愉悅自謂過望然吾母病不衰止吾祖母亦<lb/>
既以壽終吾父出見客樂入室即不樂傷吾母負沉抱<lb/>
痼而不悟其子之幸有立也外為驩而中恫如痛吾祖<lb/>
母茹荼飲蘗歴艱危長其孫而不及見也於是吾父自<lb/>
苦自知自知而自憐之矣而不肖官修撰翰林則迎吾<lb/>
父若母京師滿考復䝉恩即闕下封吾父翰林院修撰<lb/>
<pb n="KR4e0220_WYG_007-34b"/>
儒林郎吾母安人明年不肖充節使冊唐藩以吾父若<lb/>
母歸歸一年當報命謀中道請告不可則留吾婦侍而<lb/>
身獨往又一年始得請歸省而吾父開六袠生辰與長<lb/>
至日㑹不肖歸而張所乞公卿才彦錦綺琳瑯之詞盡<lb/>
召邑之縉紳長老為髙㑹而吾父升降揖讓從容中禮<lb/>
雖夜分罷不惰觀者以為百嵗人也又三年不肖還官<lb/>
翰林復奉吾父若母京師不肖用九載考又用㑹典勞<lb/>
薦躋今秩然封命不再進而吾父溘焉捐矣朞而吾母<lb/>
<pb n="KR4e0220_WYG_007-35a"/>
復繼之則不肖兹苦其又誰知而誰憐之乎嗚呼痛哉<lb/>
吾父為人甚質絶不解人間世有所謂機鋒械巧亦絶<lb/>
不解有甘言便利可欺可逝勿羡勿援頽然葛天無懐<lb/>
之遺也甚厚不以疎間親不以新間舊劉安人父母死<lb/>
曰於我殯里中胥嘗逼脅酒食為所侵凌置之不復念<lb/>
也甚孝嵗時享祀嗚嗚泣數行下祖墓夷於豪宦宛轉<lb/>
以復戒毋訟訟傷先人心也甚讓遇新進小生必引與<lb/>
鈞禮吾兒子師在塾必食與相對不一饔飱自便也甚<lb/>
<pb n="KR4e0220_WYG_007-35b"/>
介不以突無烟衣無襦僂而干人不以暴貴意得造請<lb/>
郡邑守長居間取金錢曰吾封君素宦自其體也甚儉<lb/>
澣衣敝冠閱數嵗不忍棄病矣跣而下牀不肖跽進煖<lb/>
履曰新吾不忍御也而在不肖初第時世俗人情尤最<lb/>
易動心改度者吾父厚自貶抑慎厥原本門祚至單薄<lb/>
也有以通譜見謹謝曰吾未敢知家用至窘廹也有以<lb/>
婚請謹謝曰吾鮮有弱息一角巾不肯易一肩輿不肯<lb/>
駕韋布而徒曰吾安之何冠葢為一僮奴不肯納曰吾<lb/>
<pb n="KR4e0220_WYG_007-36a"/>
何以飽若屬凡此皆始於日用彛倫之間發於至誠惻<lb/>
怛之意習於家庭唯諾之常信於閭巷流傳之口任真<lb/>
見愊匪雕與斵不肖所能想象而求尋聲而思者也而<lb/>
其不言而躬行人不知而天知之實則伏於方寸游於<lb/>
澹泊所謂不思善不思惡不肖無所從極其彷彿總之<lb/>
不欲有一念欺人一言忤人一事先人强名之曰守分<lb/>
曰存天理而已吾母為令哲非一而自不肖微有知則<lb/>
每見吾母凌晨而盥中夜猶課女紅以為常吾祖母嚴<lb/>
<pb n="KR4e0220_WYG_007-36b"/>
多絮吾母事之宛如也於吾父賔如也於不肖兄妹齗<lb/>
如也而於臧獲斬如也顧性似少容而鬱不發舒志似<lb/>
太奢而阨弗慰遂憤懣所積己潛病萌而㑹吾父誤匠<lb/>
氏撤圮廬建一小樓吾母實贊其成力之弗任悉脫簮<lb/>
珥又弗任出劵債家又弗任親拾瓦礫暴風日與傭作<lb/>
分功而病以憂勞深矣始痰發於心顛頓失次横不可<lb/>
近者二年其稍定而屹不下樓者四三年其又定而貼<lb/>
床卧者幾終其身病中非時歌泣而吾母故端凝不輕<lb/>
<pb n="KR4e0220_WYG_007-37a"/>
笑嚬病中數壊什器而吾母故纎嗇不拚絲粟紏纒荒<lb/>
忽半生筦簟計中間僅就養而北蹶然登途遭䘮而歸<lb/>
忽拈縫線外若差强者而中憒如懵如膏沐仍廢則其<lb/>
子不孝而無天之明效也而不肖轉思髫齔追感劬勞<lb/>
恨徳業之無成愴愛勞其罔極始不肖劣也吾父引手<lb/>
一擊其額不肖泣吾父亦泣自此絶不忍誚訶不肖矣<lb/>
而吾母却以不肖飯隣嫗跪庭下痛掠之頂為出血曰<lb/>
吾第令兒起居何輙飯也吾父不甚督不肖讀惟是旁<lb/>
<pb n="KR4e0220_WYG_007-37b"/>
引髙賢顯名相誘勉而吾母却誨勅無巳時每晨起必<lb/>
就傅必令背誦所受書憶已更誦凡數四度暢乃已不<lb/>
以不諳習書傳置不問也不肖以此則仰天而呼吾父<lb/>
畜不肖媛媛姝姝若不似人間父子然者而吾母操不<lb/>
肖以勤勵不肖以恥身為嚴師以成吾父慈藉不病或<lb/>
當有所禀成磨鈍以就其學而今皆已矣亡矣䘮矣不<lb/>
可復追矣嗚呼痛哉吾父居平無靡麗紛華之好第好<lb/>
杜工部詩其選能倒帙誦也好書法數使不肖懐箑祈<lb/>
<pb n="KR4e0220_WYG_007-38a"/>
名人書暇則把玩以樂好象戲䨇陸遭其敵為忘寢食<lb/>
好客主觴政徵事射覆杯罰縱横服其坐人忽有所不<lb/>
自得病脾侵尋減飱飯廢酒竟用以不起萬厯丁亥九<lb/>
月二十日距生為正徳辛巳十一月初五日吾母病為<lb/>
癎一切事不了了而獨弗昧藥藥投日夜哭并食飲廢<lb/>
矣以故不肖一再還里竊有意尋醫訪方而逡巡不敢<lb/>
行晩而痰注於膝漏弗收體反覆腫亦竟用不起萬厯<lb/>
戊子十月初八日距生為嘉靖壬辰十一月十六日不<lb/>
<pb n="KR4e0220_WYG_007-38b"/>
肖痛念箕疇衍福兼本壽康至孝顯親要歸揚立而吾<lb/>
父母渉世赤貧百罹孤苦一何殢也言遘奇疾闇沕而<lb/>
終又何厄也見䝉推恩罔貤二命復何靳也踰艾踰耆<lb/>
弗臻下中又何嗇也而不肖且碌碌落落浮沉進退葢<lb/>
上之不能黼猷藻業仰副文字之職下之不能礲徳砥<lb/>
行近收鄉曲之譽親恩君寵兩俱辜負則不肖所以稱<lb/>
人子而無媿其所生者豈復有俟哉嗟乎嗟乎言有重<lb/>
於九鼎大吕而人有傳於寸珉尺石者今日之事是也<lb/>
<pb n="KR4e0220_WYG_007-39a"/>
不肖實不勝痛心椎骨訟其身而思不朽其親輙藉手<lb/>
遺事扶服門下以請一字一淚一淚一顙伏惟當世有<lb/>
道仁人俯垂哀矜留采擇幸甚謹上狀<lb/>
　碑銘<lb/>
　　山西太原府代州繁峙縣知縣累贈光禄大夫太子<lb/>
　　　太保禮部尚書兼文淵閣大學士馬公神道碑<lb/>
　　　銘<lb/>
當成化間繁峙令同州馬公卒官其葬也在某州之某<lb/>
<pb n="KR4e0220_WYG_007-39b"/>
原後二十年為嘉靖改元以子丞宛平贈階文林郎又<lb/>
五十年為隆慶壬申以孫文莊公官宫詹贈通議大夫<lb/>
詹事兼翰林院侍讀學士又七年為萬厯戊寅文莊公<lb/>
入相今上再贈光禄大夫太子太保尚書大學士嘻寵<lb/>
矣法得樹石神道而未有舉也又二十九年為丙午其<lb/>
孫鳳陽郡丞協謀舉兹役以榮國典耀先徳而以臯年<lb/>
家子也使文其石謹按郡丞所為狀公諱通字致逺世<lb/>
陜之同州人父諱文母闗夫人並得逮文莊公一品恩<lb/>
<pb n="KR4e0220_WYG_007-40a"/>
贈如制所生子凡八而公居長公自童子時其志量恢<lb/>
乎大也又克自檢束言動矩矩十二補州諸生有雋聲<lb/>
景泰初有詔諸生納馬佐邊費得升太學公應例游太<lb/>
學成化中用太學生久次稱選人謁吏部得真定之博<lb/>
野丞丞於事無専成惟是令所授記得收訊公才敏習<lb/>
文法見無不游刃立决者臺使者聞以為能檄署其旁<lb/>
縣束鹿篆束鹿人健訟訟多於博野公為衡曲直立决<lb/>
如博野公間呼訟者來爾胡苦角溷乃公為夫叢怨傷<lb/>
<pb n="KR4e0220_WYG_007-40b"/>
和氣非吾良民也兩家頭搶地涕泣辭去矣民大和悅<lb/>
訟亦衰止滿九載吏部亦聞以為能超拜公縣令還博<lb/>
野公既為真乃大發舒下教罷興其利病詰奸惠良多<lb/>
所條畫與百姓更始凡昔之憫然有慨於中而壓弗克<lb/>
展者次第見施用閭井改觀焉不輕科人贖鍰科即籍<lb/>
而登之聽勾校備賑貸獨理自丞尉者予勿籍曰以佐<lb/>
亷也僚吏感奮相戒毋朘民一錢并心修其職而邑大<lb/>
治臺使者行部則又盛推公以媿他縣令曰士何必問<lb/>
<pb n="KR4e0220_WYG_007-41a"/>
資地博野可師也諸計偕士之道公境者闖堂皇覘公<lb/>
退而額其手神君神君吾儕即異日博一令者乃無敢<lb/>
望下風其心屈如此居四載持闗夫人服歸槖如洗室<lb/>
人交謫公夷然不屑也尋又持贈公服先後葬祭一禀<lb/>
紫陽家禮服除補山西繁峙令繁峙山僻俗獷悍善逋<lb/>
賦公不鄙夷其地與民所以化誨懐服甚至悍幾以馴<lb/>
逋亦幾以清俄而公病病且劇公有所雪死囚者富人<lb/>
也向憚公清嚴銜恩弗敢言及是乃懐金跽閤外明府<lb/>
<pb n="KR4e0220_WYG_007-41b"/>
實活某某永懼不報此聊以志耳家人逡巡言盍少内<lb/>
佐歸骨公張目叱我凛凛畢一生而墨泉下耶衆釋之<lb/>
出乃瞑於是公之定力徵矣得年五十有六公所至大<lb/>
得民當捧檄署束鹿博野人塞車下不聽發轅為折已<lb/>
自束鹿拜令博野兩邑人守闕下上書噪而爭借公吏<lb/>
部舉成命慰遣乃肯罷在繁峙教少年掾習字讀爰書後<lb/>
多用文毋害得官有尉蜀出墓下扶服灑淚鐫名以去<lb/>
者公真實心所為入人深也公好為徳其鄉無獨其家<lb/>
<pb n="KR4e0220_WYG_007-42a"/>
食時然惟宦游亦然博野官衙堧亶衍埒區脫公樹之<lb/>
桑命夫人蠶焉犁為田耕亦有穫㑹陜饑里黨來就食<lb/>
公出所積設粥糜食之不令傷飽其還也人一囊粟或<lb/>
一束縑益割俸買驢給資斧以行且誡曰斯非民間物<lb/>
也慎毋侈夫公不家於官而以官為其家不以吾鄉人<lb/>
來病吾民而亦不以吾民故秦越鄉人仁人哉純懿孚<lb/>
神明而福祚流子孫矣文莊公由文學侍從位宰輔宏勲<lb/>
亮節為社稷毗重綸炳焉今去公甫百年而曽𤣥如雲<lb/>
<pb n="KR4e0220_WYG_007-42b"/>
無慮百餘人詩書代興簮紱世美有非海内士大夫家<lb/>
所易頡頏者嗟乎公之明徳逺矣公配某贈夫人子男<lb/>
五瑞珝璠皆有官瑜廪生珍宛平丞以文林郎贈者也<lb/>
孫十五自勉判順天自强贈少保謚文莊者也曽孫三<lb/>
十二今郡丞協藩參怡吾同年舉者南尚寶卿慥以科<lb/>
第起家者也𤣥孫五十三守朴來孫若干鄉舉士從朱<lb/>
其通籍者也葢自孫而下仕丞倅官師儒肄成均列庠<lb/>
校者林立不可勝書書其著者竊惟于公髙門王氏植<lb/>
<pb n="KR4e0220_WYG_007-43a"/>
槐若操券責償一言而一售何其中歟某不佞以謂為善<lb/>
無近名亦無儌福繁峙公孶孳勤其官以和其民清不<lb/>
蘄人知惠不蘄人懐尚計吾身後食鼎鉉報哉大德不<lb/>
德是以有德夫惟無近名名乃聞宸聰無儌福福乃滋<lb/>
豐天之道乎吾不知馬氏之盛之所極矣系以銘銘曰<lb/>
　明於闗西始相文莊今皇之朝惟明惟良文荘有祖<lb/>
　繄良邑宰勤民以瘁以俎畏壘是祖是孫以貽以繩<lb/>
　亦有宛平是啓是承孰公慙卿孰卿慙長三世齊德<lb/>
<pb n="KR4e0220_WYG_007-43b"/>
　異代罕兩惟成𢎞間化醲道醇乃挺循吏乃毓元臣於<lb/>
　皇卜相咨厥原本白麻宣墀紫誥敷衮賁爾銅墨綰玉<lb/>
　紆朱曽𤣥鏘鏘金緋是都𤣥雲兆霖堅石韞寳闇闇穆<lb/>
　穆乃契蒼昊惟天不替有耀斯潛峨峨豐碑百世之瞻<lb/>
　　累封通議大夫山東按察使司按察使例晉從二<lb/>
　　　品服色頥菴袁公神道碑<lb/>
累封通議大夫山東按察使晉從二品服色頤菴袁公<lb/>
卒且𦵏厥子湖廣布政使一驥大治冢域以謂公官封<lb/>
<pb n="KR4e0220_WYG_007-44a"/>
髙得視京卿三品以上例闢神道伐石樹碑而手所自<lb/>
為狀謁余使文焉以侈國恩耀先徳用示永久余從交<lb/>
親耳習公姱行稔矣方布政君郎儀制余為其部貳雅<lb/>
相重也敢不敬諾按公諱禹臣字承謨頥菴其號嘗一<lb/>
名誼號震菴後復今諱更頥菴云江陰之袁當汴宋南<lb/>
渡有郡馬黨者止而家邑之東鄉鄉人名之曰袁莊數<lb/>
傳而入國朝為滄江釣者賔又數傳而為僎僎生䋊䋊<lb/>
生龍溪公甫亦以布政君貴贈按察者也贈公四子公<lb/>
<pb n="KR4e0220_WYG_007-44b"/>
之生也而嫡母周淑人前已舉伯若仲長矣公生十一<lb/>
年而其生母趙淑人卒其嫡實撫之忘乎公之非所出<lb/>
也公亦忘乎非周淑人出也贈公固憐愛公不欲耦公<lb/>
於伯仲間以句讀妨舉子業而公退而以其私彷為文<lb/>
英英露奇贈公窺得之大驚賞曰兒慕屬文耶亟延他<lb/>
師一意課督公之業亦猛進年十七以童子試郡名在<lb/>
第二而有力者竄以去罷臺試又十年為甲子始成諸<lb/>
生則贈公没八年徃矣贈公之没也所受分田不四十<lb/>
<pb n="KR4e0220_WYG_007-45a"/>
畆而受公私逋無慮數倍公既從伯若仲𦵏贈公諸人<lb/>
畢來責逋所以窘辱詬詈殊不忍見聞而公安之公受<lb/>
室為趙淑人趙淑人産布政君襁而力十指佐饔飱猶<lb/>
時時懸釡斷炊而公亦安之惟是日夜切磋其藝幸得<lb/>
挂博士籍而趙淑人病病得之産女殤痼床笫八年百<lb/>
方不可療而公悲悼可知也伯若仲者故名諸生也業<lb/>
後先舉鄉書而布政君甫弱冠名遽出兩伯父上取進<lb/>
士如掇公積困暴起旁睨者妄意且改度而公逡巡守<lb/>
<pb n="KR4e0220_WYG_007-45b"/>
故步自如後布政君由京國援涉清曹稱大郎外擢都<lb/>
藩臬稱大吏再遇恩益封公至金緋而公益傴僂屏車<lb/>
葢䠥䠥行道中不軒眉髙趾向人或誚公宦門轉畏人<lb/>
乎公笑曰惟宦門乃畏人耳方貧時宗黨間鮮有推升<lb/>
斗相呴沫者女弟家間遣奴餽食亦復峻却之然公好<lb/>
緩急人尤篤宗黨亡者待槥殯者待𦵏所為徳非一不<lb/>
欲廣斥田宅即有所貿買必倍其直坐欺紿不悔敬伯<lb/>
若仲如父今獨其伯在白首無違言友愛其季没而植<lb/>
<pb n="KR4e0220_WYG_007-46a"/>
其孤如子無異視感風樹為繕丘壠懐水木為叙譜牒<lb/>
晩謀營廢址建家廟則未竟之志也哭趙淑人而後房<lb/>
虛無人矢義鰥居者十五年隠操亮節可通神明凛然<lb/>
魯男子之風焉艾而强勉再置室而室中蔑翠羽明璫<lb/>
之餙𤣥黄綺縠之御也蓋清約簡澹所操持長逺矣郡<lb/>
士大夫終嵗不一見毎言偃室不入是儒者守身分内<lb/>
事而當時詡為得人客有請事者不循理直應曰伐國不<lb/>
問仁人此非吾所聞也危坐一小樓於書鮮所不觀有<lb/>
<pb n="KR4e0220_WYG_007-46b"/>
得則書有感則書積久成帙題曰秉燭漫抄可二十巻<lb/>
又著安分尊生各十巻樓下雜蒔花木品題㸃綴率有<lb/>
致雅不好佛老第言於佛吾師其慈師其忍於老師其<lb/>
儉師其退而己政得兩家三昧嘗名忍為一字經方便<lb/>
為二字經依本分為三字經曰吾以一經起家而以三<lb/>
經守之庶其免夫公少而飽艱危善病思子即又病嘗<lb/>
扶病走京授廨見朝廷宗廟百官之盛以為愉快病良<lb/>
已及是開七袠矣介小侮病脾走右轄廨幾盡覧楚三<lb/>
<pb n="KR4e0220_WYG_007-47a"/>
湘七澤之竒因觀濤霍然而病加劇布政君投牒不待報<lb/>
侍公浮江踰采石望家五百里而近竟卒布政君所為痛<lb/>
心摧肝不自比人子數用此然公命於朝而賔於鄉鄉之<lb/>
人咨嗟涕洟相弔失典型也公之所以為布政君父者其<lb/>
已無憾矣公世壽七十有二趙淑人所生子女各一子即<lb/>
布政君而後室亦氏趙淑人所生二子一駿一驊生卒嫁<lb/>
娶聘字之詳具誌中余惟否泰時也通塞命也故達人<lb/>
待時君子俟命公孑然貧諸生父子相守空閨短簷之<lb/>
<pb n="KR4e0220_WYG_007-47b"/>
下慮不免空乏何榮膴敢望而一朝用式穀顯身服重<lb/>
褒極其品外臺而公貞遇齊物培德軌訓又何兢兢不<lb/>
忘故也天之所以大袁氏詎獨在布政君一身焉而己<lb/>
哉余既以慰布政君因為銘勒諸石俾過者式焉銘曰<lb/>
　汝南諸袁世載明徳有來江干光沉景匿孰開美度風<lb/>
　流未忘嶷嶷方伯昭哉義方爾伯爾仲駢起擢桂小阮<lb/>
　捷發芥取甲第含香秉憲帝嘉曰能匪臣實能一經家<lb/>
　承煌煌贊冊爰旌式穀公拜稽首起就章服再命而僂<lb/>
<pb n="KR4e0220_WYG_007-48a"/>
　老臣何修敢誇里閈弁髦舊游思昔蓬累釜懸壁立<lb/>
　今我濫恩兒有禄入空房再春有屬於毛傷心往事<lb/>
　哀鳴嗷嗷上下俯仰悲歌感激曷以報國以訓以廸<lb/>
　以謙以和以俗不偷于藩于宣于兒殫猷駕言西邁<lb/>
　言觀楚政稍慰庭趨其如道病瞻彼采石錦袍何仙<lb/>
　公無往從騎鯨上天公神行天公魄埋此山川出雲<lb/>
　草樹籠紫素風質行金鐫石書有出墓下考德停車<lb/>
　　勅封翰林院編修文林郎景南孫公暨配唐孺<lb/>
<pb n="KR4e0220_WYG_007-48b"/>
　　　人合𦵏墓碑銘<lb/>
公諱某字邦正别署景南常之武進人也孫氏其先鳳<lb/>
陽定遠人國初諱繼達者從高皇帝起兵積功至都督<lb/>
同知鎮常州因便置屬籍幾傳為公之祖鑾正德間進<lb/>
士終行太僕卿父洲國子生公小時絶為太僕公所憐<lb/>
人或少公太僕公獨曰世人自無由知此兒此兒凝逺<lb/>
吾宗後来之秀也及長風神韶令以文學知名時同縣<lb/>
御史中丞唐公海内鉅儒負人倫朗鑑為女擇婿徧訪<lb/>
<pb n="KR4e0220_WYG_007-49a"/>
英俊鮮所許可已見公輙深相知器竟以女歸之公既<lb/>
美藝業内行尤孝謹衆心儀公定早逹顧數奇屢試不<lb/>
第中丞公好慰曰孫郎才識異常兼又大好行誼天將<lb/>
啓之不容不貴政怪今者小遲遲耳冰玉映照自為知<lb/>
已公少秉清尚凡生産經紀一不闗懐家禪太僕公遺<lb/>
業貲尚豐泰家衆議分析公不肯曰一門之内絶多分<lb/>
少自贏饘粥若謀異財必須横安眉目子與父二理之<lb/>
不允饒亦何為因旁皇流涕聞者感動卒不果析迨後<lb/>
<pb n="KR4e0220_WYG_007-49b"/>
屢空罔悔恨公因食貧然好施舍厲志操見人言乏解<lb/>
槖可二三金隨手便與身所緩急雖一餐之饋終不干<lb/>
人縣起大徭役鉅萬都盡有富人頼公得脫盛徳公持<lb/>
千金為壽公悉叱去不留一錢諸如此類非復一事仲<lb/>
子慎行一甲進士拜翰林院編修三載滿秩封公如制<lb/>
公業已貴倨恬守儒素筵席虛靜門無異客嵗時與郡<lb/>
縣長吏還往任真通率不為跼蹐苛禮所親間私公令<lb/>
子今籍華貫官曹甚嚴重公願為盡力何不以時營殖<lb/>
<pb n="KR4e0220_WYG_007-50a"/>
乃更落落自苦空失良㑹公反走不顧居身簡澹轉踰疇<lb/>
曩唐孺人為中丞公愛女慕悦文史女紅之暇搜覧書冊<lb/>
每至午夜持諸兒女極嚴恒教令知恥兒女即在細弱但<lb/>
從旁近舍手受一果餌歸輙訶奪之好嚙茗葉絶御醲脆<lb/>
清淨肅穆雅與公志意相稱始中丞公以得婿為快意政<lb/>
念此孺人前公十餘年卒公矢不娶良不欲負中丞公厚<lb/>
知亦思孺人賢不再云生嘉靖甲午卒萬厯己亥得年六<lb/>
十有六孺人生嘉靖癸巳卒萬厯丙子得年四十有四子<lb/>
<pb n="KR4e0220_WYG_007-50b"/>
男四長慎言次慎行以今年庚子合葬邑西彤弓之原于<lb/>
是令範漸遐衿珮悲嘆相與伐石著德用示永久銘曰<lb/>
　於皇大德卓爾拔萃靈咨淵穆哲行純備高揖先民<lb/>
　遐迹允類𤣥懿既敦經緯孔明體斯亮實休有烈芳<lb/>
　僉曰偉器為龍為光時用幽否保我清妙含神無營<lb/>
　泌丘有耀尋根去華示世作教爰有令淑高德高蹈<lb/>
　降命有終垂則靡期告哀金石摛文委辭嗟爾裔昆<lb/>
　式奉為彛昭穆百千祚福来兹<lb/>
<pb n="KR4e0220_WYG_007-51a"/>
　　勅封文林郎陜西延安府鄜州洛安縣知縣逸<lb/>
　　　菴陳公墓碑銘<lb/>
封公陳氏諱某字伯敏號逸菴吾江以南巡撫中丞惟芝<lb/>
之父也為河南之孟津人而其先山東人元季有諱胡<lb/>
者避亂來徙凡六傳為公公生而醇固自七八嵗時逡<lb/>
逡家庭少長間具有禮讓厥祖絶憐愛之引與食飲卧<lb/>
起他子若孫即憐愛不引與食飲卧起也家世力田稍<lb/>
長厥祖使治孟莊田曰農之子恒為農何遷業為公適<lb/>
<pb n="KR4e0220_WYG_007-51b"/>
有天幸治田輒嵗沾沾自喜益辦具菽麥蔬菜竭筋力<lb/>
以養不復佔畢而公已壯有室舉二丈夫子而才撫而<lb/>
曰吾今倘可以遷業乎贄明師督之學學舍去家里許<lb/>
一日天大雨雪道為塞公自持帚徑里許掃除以盡里<lb/>
人怪問公方天寒何為爾曰吾不欲令兒子輩輟一日<lb/>
課誦也於是中丞公稱名諸生遂舉於鄉公偶詣縣途<lb/>
而遭報者途之人大譁競前挽公裾廹令反公敬謝勿<lb/>
亟吾方有少事子姑去卒詣縣如是方還若不與公家<lb/>
<pb n="KR4e0220_WYG_007-52a"/>
門事者明年中丞公成進士謁選得陜之洛川令洛川<lb/>
絶徼逼隣敵比嵗大祲流徙畧盡或勸中丞公毋行請<lb/>
下遷學官便公聞馳書誡中丞公洛川誠空無民詎不<lb/>
有土選人得洛川悉棄去縣廢不復置令耶驅之吾不<lb/>
習學官何便也中丞公拜受教至則慰撫其孑遺給牛<lb/>
種開薙荒瘠雨澤多有禾黍芃芃然向流徙人稍稍來<lb/>
再嵗乃畢來令為創版籍議更徭勞來安集斯民庶終<lb/>
令在事敵不敢窺洛城一步滿三嵗以最得封公如其<lb/>
<pb n="KR4e0220_WYG_007-52b"/>
官洛川自建縣令率以不稱免無得滿考即考滿無敢<lb/>
望恩貤恩貤自公始前是公忽念游子吏徼邑良苦吾<lb/>
欲往觀之䇿一驢單行不從一奴行可二千里至其界<lb/>
土闢民聚居然大縣也公大歡慰兒任為令矣留信宿<lb/>
徑歸往來飄忽逆旅人無識為貴人父者洛川令用尤<lb/>
異徵入臺凡三持斧於漕於吳於燕己繇廷尉畀節鉞<lb/>
來鎮吾江以南公往往敦勅兒農家子幸得儒起事上<lb/>
所居官即不離風紀任使甚厚兒毋忘家所繇造矣中<lb/>
<pb n="KR4e0220_WYG_007-53a"/>
丞公拜受教㑹採𣙜使四出縣官督積逋元元愁嘆中<lb/>
丞公數疏爭宛轉調劑管内以無擾小民恃以苟旦夕<lb/>
之命公之以也嗟乎以方踞床誨諂過縣置吏職弗問<lb/>
者夫非人父乎哉公介特夷易人我一見榮晦一操壯<lb/>
老一心亡論其鉅者著者迹諸瑣細事具可傳述縣脫<lb/>
公踐更公私予錢踐更家曰幸甚吾獨佚若獨勞聊用<lb/>
相佐有所買物業給直輒又推好取惡與賣者交避曰<lb/>
吾擇爾良孰售爾觕婦家墓濵河而圮公行求髙燥地<lb/>
<pb n="KR4e0220_WYG_007-53b"/>
拔棺去纍纍凡七塚家人戕公弟而逃久之來歸公號<lb/>
諸宗此亡命抵死固當顧鰥獨人也殺之譬如䑕雀亡<lb/>
益不如生之老且死仍割地以瘞邢進士者公姻也夫<lb/>
婦相繼死公收䘏其孤雜諸孫中鞠育教誨卒以有立<lb/>
仁恕惠慈多此類公素强無疾甫就養中丞公邸得疾<lb/>
為風痺再舉良已歸而游行田園紆覧古邙低回漢陵<lb/>
酣嘯竟日夕霍如也再感疾竟卒年八十有一配雷封<lb/>
孺人二子一為中丞公一帷蘭以貢入太學世系生卒<lb/>
<pb n="KR4e0220_WYG_007-54a"/>
子姓婚媾之詳具誌中孫某曰余觀陳封公椎少文非<lb/>
嘗攻詩書聖賢之業也又非有師友講習之素也乃其<lb/>
操行不規而圓不矩而方率其自然軌乎先民一何恂<lb/>
恂乎至遇楛菀得喪率言有命委運於天不介於物深<lb/>
乎契於道矣語有之魚鱉不食餌者不出於淵樹木勝<lb/>
霜雪者不聽於天士能自治者不從聖人之言公蓋是<lb/>
也然公實開中丞公詩書之業以沛澤區宇而流祚亡<lb/>
窮儒之名公不必身有之而其效乃身見之又何備福<lb/>
<pb n="KR4e0220_WYG_007-54b"/>
也余既采公遺事文諸墓門之石而又系以銘銘曰<lb/>
　嵩洛之間陰陽萃中鬱為人文代多鉅公亦有遺老<lb/>
　不顯其躬考槃樂飢德則亶豐邈哉太丘有美遐裔<lb/>
　夙秉淵穆力行孝悌日用飲食斥遠聲勢我行其畆<lb/>
　以樹以藝以菑以畬三嵗而新邁種厥德乃開聞人<lb/>
　二龍崢崢一耀其鱗持斧四驅仗鉞南廵甘棠勿剪<lb/>
　藜藿不採恩斯威斯燕翼斯在惟是崑崙在水禆海<lb/>
　邦人敬祝川陵勿改陵何忽頽川何忽焦至人何戀<lb/>
<pb n="KR4e0220_WYG_007-55a"/>
　乗化逍遥白鶴春秋青松暮朝不見北邙玉匣烟銷<lb/>
　中丞慟哭立碑窮迹没有令聞生有顯䇿鴻伐方將<lb/>
　褒愍有奕我銘素風詔世千百<lb/>
　　四川布政司右參政致仕豫菴華公墓碑銘<lb/>
夫石氏孝謹里門下車華公郤餽郡齋懸魚邴生挹滿<lb/>
辭禄自免蔣卿歸老塞徑却掃彼其人皆醇篤貞固設<lb/>
誠任真不欺其意故當時稱之後世慕焉乃吾邑則亦<lb/>
有參政華公公諱啓直字禮成别署豫菴吾無錫人也<lb/>
<pb n="KR4e0220_WYG_007-55b"/>
公拜參政四川辭不赴歸隠鵞湖之上詔許公以新秩<lb/>
致其仕以風世云公父余溪公舜欽起家辛丑進士積<lb/>
官江西瑞州太守母錢恭人錢恭人舉公也晩然其徵<lb/>
有異公生果異書再過目輒成誦屬對如響應聲驚其<lb/>
座人年十五所為博士業靡所不中程其師自以弗及<lb/>
也其族之祭酒鴻山學士先生大竒之十八補邑諸生<lb/>
尋餼於學宫又數年為辛酉舉應天鄉試明年舉禮部<lb/>
魁其經遂成進士名在第三甲或謂公褒然南宫者顧<lb/>
<pb n="KR4e0220_WYG_007-56a"/>
不當廷掄耶公曰必我先誰當我後者以次選湖廣孝<lb/>
感知縣不拜請下徙學職便養主爵者無欲公逺外改<lb/>
教授順天公集諸生講徳考業質經問難以實行相劘<lb/>
切居然人師也轉國子丞主在糾繩然所以劘切六館<lb/>
士如順天擢刑部浙江司主事時海忠介公以戅直觸<lb/>
上怒逮繫都官邏趾相錯公如弗聞也者為調䕶甚力<lb/>
忠介得不死公亦無禍於是錢恭人卒於邸公間闗持<lb/>
䘮歸甫成葬瑞州公亦棄養公毁瘠以病病間服亦除<lb/>
<pb n="KR4e0220_WYG_007-56b"/>
黽勉如京師值新鄭柄政公年家子也暱就公公絶弗<lb/>
往官亦停不補株守七閱月資斧罄矣而㑹今上改元<lb/>
新鄭逐而去公復除其部雲南司意有所不樂乞南徙<lb/>
得武選俄遷車駕司員外郎晉武選郎中前是諸衛弁<lb/>
最苦將漕其黠者以計脫而姑窘其孱者以應卒之人<lb/>
與漕俱敝耳此殆以國儲壑也公為政必選畀才有力<lb/>
者終事有紀不幸耗損有恤漕事大濟五年一簡汰諸<lb/>
衛弁有所更置謂之黄選公無垢匿無瘢索銓叙一清<lb/>
<pb n="KR4e0220_WYG_007-57a"/>
衆大悅服以郎久次出知湖廣永州府永楚徼郡也其<lb/>
民雜夷公寛平持大體一切與之休息論者比杜翁賈<lb/>
父始公在武選風節凛凛尚書倚為重而要人顧多有<lb/>
不便者㑹京察其人讒之冢宰幾中公冢宰大驚曰華<lb/>
郎中處子安可衊也讒者計沮及是外察迹永州事無<lb/>
所得第劾公病罷狀考功氏采輿論公實不病且循吏<lb/>
格不行陟貴州按察副使管内苖民作難連結溪峒勢<lb/>
張甚督府檄公急勦公曰毋庸也下尺一曉示禍福不<lb/>
<pb n="KR4e0220_WYG_007-57b"/>
解且行誅諸苖踉蹌迸散去復召諸溪峒酋跪庭下詰<lb/>
責之爾亦不儌上恩稱官長耶而縱爾部煽者何也諸<lb/>
酋泣搶地誓守約束自効無敢背恩信而督府疑見短<lb/>
乃亦藉手外察刺公考功氏復格不行固己倦游矣逡<lb/>
巡留逾年竟以四川參政歸二十餘年而卒公事父母<lb/>
孝為孺子慕終其身兄弟請析産客間私公爾嫡也不<lb/>
得夷於庶公弗應取田廬三之一清門薄業自租入俸<lb/>
賜外它無所仰給則往往貸貸而償償而復貸不為苦<lb/>
<pb n="KR4e0220_WYG_007-58a"/>
也取舍一閑界若封畛跬步不敢越請托無所許餽遺無<lb/>
所受斷迹城府蕭然獨遠即邑令造門自通使人敬謝<lb/>
而去痛周安人結髮同甘苦中道相失不再娶乃所以<lb/>
推隆其父若母不啻安人存也外内人有窶無食死無槥<lb/>
者度戚疎赴其急量不可撓以榮辱意不可窺以喜愠<lb/>
鄉者再見抨見謂非意再見留見謂異數浮雲任其自<lb/>
至而一朝請老鴻冥鳳舉公庶幾其人焉嗟乎世風之漓<lb/>
也外孑孑為亷中實貪外窈窈為靜中實躁平津之布<lb/>
<pb n="KR4e0220_WYG_007-58b"/>
被終南之㨗徑所從來乆矣公亷不近名貞不絕俗質<lb/>
行介節黙黙自厲以方前所稱下車懸魚辭禄塞徑諸<lb/>
賢古今人寜詎不相及哉然公居官任職所擘畫多著<lb/>
憲令去而人謳思之不忘又不知諸賢人以方公誰可<lb/>
甲乙也嗟乎公生而稱賢大夫没稱鄉先生則可以無<lb/>
忝焉公卒萬厯丁酉距生嘉靖癸巳得年六十有五子<lb/>
男三氏系孫曽婚媾之詳具誌中余既按黄贛州狀采<lb/>
公事行之大者文諸新阡隧道之石而又系以銘銘曰<lb/>
<pb n="KR4e0220_WYG_007-59a"/>
　鵞湖吞吐日月光有來聚廬耕湖旁磅礴孕毓人文<lb/>
　昌一門羔雁紛成行姓名往往通天閶太史給諌尚書<lb/>
　郎辟彼鄧林栖鳳皇父有典郡兒藩方南橋北梓鬱<lb/>
　相望胡家二清誰者强帝圖禹迹何茫茫敢云黔楚<lb/>
　連要荒行春解網人樂康夷歌蠻舞謳女娘燕石為璧<lb/>
　亦何常詘信信詘浮雲翔主恩自隆臣自尫翻因徙<lb/>
　職騰謝章高山九折回王陽東籬菊綻酒滿觴干旄<lb/>
　不得登公堂素心白節老自将百年古意搴孤芳神<lb/>
<pb n="KR4e0220_WYG_007-59b"/>
　還太虚魄此蔵亷頑敦薄流風長墓門有石式者臧<lb/>
　　陳母雷孺人墓碑銘<lb/>
封孺人雷氏諸生封文林郎河南光山令陳公之配也<lb/>
用厥子于廷令光山最得封云雷陳並宜興士族孺人<lb/>
父俸與封公父古愚公者友也封公生未孩而古愚公<lb/>
客死旌節婦邵毁面剔目矢不二古愚公日夜號而曰<lb/>
天乎未亡人所不與此兒相守有如日孺人父聞而悲<lb/>
之曰嗟苦節嗟苦節彼其𦙍不昌以熾者無日無天遂<lb/>
<pb n="KR4e0220_WYG_007-60a"/>
字孺人封公孺人特早慧自四嵗時父盛怒其異母兄<lb/>
當笞孺人私與易小杖以進以無為父若兄勞家之人<lb/>
傳為異既歸封公封公孤貧家鮮擔石庤孺人則百方<lb/>
市毳手羮之以奉節姑而自乃噉麤糲又念節姑老不<lb/>
忍其孑處為設别床並節姑寢承候聲影昕夕温凊以<lb/>
為常而後封公乃得去膝下游旁近縣擇友賢俊切磋<lb/>
其藝以文學抗顔人師也封公雅好客客來趣為具與<lb/>
飲留連極歡客無不得意去又好市義溧人周公坐飛<lb/>
<pb n="KR4e0220_WYG_007-60b"/>
孽見法心憐之為行金營救以免終不責償凡此封公<lb/>
非有束脩之贏銖寸之蓄可以咄嗟辦率孺人質衣典<lb/>
簮珥黽勉佐之封公不第以文學名唯是其義聲亦藉<lb/>
藉士林本之孺人力為多於是光山且英英露頭角矣<lb/>
孺人督之甚甚於封公每從師所來就問兒今日師授<lb/>
書幾何可覆誦否誦而覺稍齟齬輙訶去令再誦度暢<lb/>
乃已又往往訓以弟謹毋佻以褻毋誕以傲不爾爾父<lb/>
若師夏楚在也光山唯唯受教卒連舉進士褎然軼循<lb/>
<pb n="KR4e0220_WYG_007-61a"/>
良孺人以封惜乎封可一嵗所遽卒孺人曉大體識理<lb/>
道所為懿鑠非一室疫相驚以祟門内争走避孺人曰<lb/>
吾命在也何祟持水漿攜一嫗往灌之病者以甦族人<lb/>
酗而善詈詈封公數矣死而一豪簒取其妻遺幼小流<lb/>
離道傍孺人召令還於我乎衣食人尤為難居恒雖屢<lb/>
空寜自忍絶不肯啓口向人曰我自憐人亦望人我憐<lb/>
耶老而執勤貴而無釋勞每篝燈自督夜作諸婦跽以<lb/>
諌孺人叱曰我正怪今人遇小如意便棄故業盛富貴<lb/>
<pb n="KR4e0220_WYG_007-61b"/>
容爾輩皆有兒女亦猥欲坐食嘉穀消耗日月非老婦所<lb/>
聞也不聽孺人之精志特操詎與尋常笄黛之倫同乎哉<lb/>
陳氏之興也勃焉繄惟天祚節門亦孺人所啓佑宏逺矣<lb/>
孺人生嘉靖癸卯卒萬厯巳亥得年五十有七子男三長<lb/>
即光山令于廷夫哀哀劬勞慕而終身者孝子之極思也<lb/>
揚媺流化以昭彤管者史氏之本業也余既嘉孺人之鴻<lb/>
懿又感光山之永哀爰為勒銘碑石以章於世世銘曰<lb/>
　矯矯節姑夫死立孤帝旌爾劬有婦而淑以爾子式<lb/>
<pb n="KR4e0220_WYG_007-62a"/>
　榖帝命爾服嗟人臣其忠其良其亦何常惟婦德不<lb/>
　揚苟逢之臧名可必光命服有曄綸誥有疊山迴水<lb/>
　接吉兆斯協以爾子孫千葉<lb/>
　墓表<lb/>
　　翁母王太孺人墓表<lb/>
今常熟推貴盛者前洲翁氏翁世受儒然未有顯者有<lb/>
之自給諌兄弟始翁所自出石塘王氏王亦世受儒亦<lb/>
未有顯者有之自參知始舅若甥先後取科第蟬聫鵲<lb/>
<pb n="KR4e0220_WYG_007-62b"/>
起舄奕相望兩家之興勃焉葢不數洛中劉郭云於是<lb/>
給諌將葬其母王太孺人而謁余文其墓上之石太孺<lb/>
人者贈給諌某公配也父為贈太守石村公母朱太恭<lb/>
人贈封以叅知之麟故始太孺人歸而其翁介石公姑<lb/>
薛相慰喜得賢婦也曰吾二老人可髙枕卧矣無何而<lb/>
逋奴夜行竊墮水死前是介石公棄諸生早里中豪業<lb/>
目攝之及是繫獄而其黠者從旁為甘言多所要索欲<lb/>
以困贈公贈公不勝窘跳而訟父寃不歸太孺人則日<lb/>
<pb n="KR4e0220_WYG_007-63a"/>
治美好飲食恣所噉幸以介石公免而贈公乃亦成諸<lb/>
生有名俄而介石公感末疾卒贈公固善病又毁不勝<lb/>
䘮太孺人相之始克成葬已相贈公讀家外内事咸在<lb/>
太孺人一不以闗贈公顧贈公數奇鮮所遇則相之教<lb/>
子贈公五子延明師分課之有篋而城有塾而鄉太孺<lb/>
人往來省撫<graphic n="KR0949" url="https://raw.githubusercontent.com/kanripo/KR-Gaiji/master/images/KR0949.png" mimeType="image/png"/>
                    <graphic n="KR1329" url="https://raw.githubusercontent.com/kanripo/KR-Gaiji/master/images/KR1329.png" mimeType="image/png"/>膏燭無闕供也贈公操厥子急檢所<lb/>
課弗中程間督以夏楚太孺人陽為解而陰召其惰者<lb/>
讓之峻無曲䕶也如是者數嵗而贈公溘焉卒太孺人<lb/>
<pb n="KR4e0220_WYG_007-63b"/>
欲下從者數矣念姑老子一二穉不可死姑忍死矢諸<lb/>
孤既竟學毋逡巡落人後負未亡人由未亡人負汝父<lb/>
也言訖大悲慟諸孤亦慟退而并心一力旦夜淬礪其<lb/>
業屈指一星週而五子者凡三舉科試太孺人觀厥成<lb/>
焉嗟嗟鄙諺有之但知穫田不知足趼見太孺人一門<lb/>
競爽震耀海上以為榮華無兩而不知其茹荼席棘時<lb/>
也毋論中道而失所天當吾翁之長者而齕里豪也吾<lb/>
兄之才而蹇而吾父吾母之徙而窶也門戸衰親戚單<lb/>
<pb n="KR4e0220_WYG_007-64a"/>
庸敢必有今日吾子踵吾兄而連翩挂朝籍也乎哉苦<lb/>
極必甘險極必夷吾以徵太孺人三子者給諌最先第<lb/>
得鄞令將上太孺人誡之曰甬東十萬戸兒為政矣兒<lb/>
慎旃褆躬亷字下仁察奸明遇士禮其乃稱良吏鄞令<lb/>
跽受教後少子令鄒平所以誡之如誡鄞令者鄒平亦<lb/>
跽受教卒鄞令用治行髙等徵入垣風采議論揚聲熙<lb/>
朝鄒平亦以才異移繁㑹稽蔚有令譽人曰太孺人非<lb/>
獨就子學也又暢子仕太孺人天性篤至事耄姑幾五<lb/>
<pb n="KR4e0220_WYG_007-64b"/>
十年殁而又依依若孺慕不休參知方𨽻政輦轂父殁<lb/>
於里為謹視含殮無悔寡姊老且貧移其家旁近以時<lb/>
佐乏絶參知卒官扶病奔哭嘔血幾殆倫理骨肉之間<lb/>
具有終始如此乃其敦尚儉約不履豐易質救援窮阨<lb/>
不當匱嗇施整齊家衆不以盗奴加横奴盗而瞽吾猶<lb/>
將收食之其横也必抶無所貸温温凛凛循守儒素讀<lb/>
者之所以粹於學而仕者之所以和於民也其亦由慈範<lb/>
以然今夫斷機還鮓之事炳在圖史以為殊尤絶迹於<lb/>
<pb n="KR4e0220_WYG_007-65a"/>
世而太孺人拮据苦艱心殫肢瘁而後享有禄養被有<lb/>
封號原夫皎志雄畫力開顯家往往有剛男子所不敢<lb/>
望者矧在女子是宜表厥懿鑠光示來兹太孺人壽六<lb/>
十五嵗五子長蕙祥次懋祥皆諸生次憲祥即給諌次<lb/>
應祥舉人次愈祥即㑹稽令為其叔後生卒日月子姓<lb/>
婚媾之詳具誌中<lb/>
　　華節母陸孺人墓表<lb/>
華仲子太學與進之葬其母也而屬余表之曰嗚呼是<lb/>
<pb n="KR4e0220_WYG_007-65b"/>
惟華節母陸孺人之墓夫母何以稱節也孺人十八而<lb/>
歸故廪生賡虞君歸九年而寡其志潔其行芳二十五<lb/>
年一日也然則何以不被旌按功令婦而節者逾五十<lb/>
始中程而孺人剛以五十終故弗及也葢有待也陸故<lb/>
長洲仕族嘉靖初賡虞之大父學士鴻山先生與孺人<lb/>
之曽大父給事貞山公同舉進士丙戌同選為庶吉士<lb/>
讀書翰林才名相甲乙相得驩甚約曰異日者吾兩家<lb/>
相秦晉乎後學士先生焚魚歸得冢孫為賡虞君而給<lb/>
<pb n="KR4e0220_WYG_007-66a"/>
諌公有曽孫女為孺人生之相若也乃克尋盟焉賡虞<lb/>
君之父為太學洞菴公而季父為客部𤣥谷公客部公<lb/>
妙年踐華貫而賡虞君髪覆額青其衿英氣逼人學士<lb/>
先生年髙廹桑榆竒愛賡虞君不啻如所以愛客部公<lb/>
者㑹病亟呼太學屬曰而翁幾一見而媳而快太學公<lb/>
跽受命飭舟車遣媒妁通言趣迎吾媳來來則拜重闈<lb/>
前珮裾雝然學士先生為色喜曰是任吾家婦矣學士<lb/>
先生竟以老病卒孺人乃成婦遇卑尊上下曲折有禮<lb/>
<pb n="KR4e0220_WYG_007-66b"/>
而外内親果皆賀得婦也太學公之繩賡虞君也不以<lb/>
愛輟勞不以少且才弛嚴而孺人為誦雞鳴之詩無怠<lb/>
朝賡虞君劬於書雖燕私必手一編而哦而孺人纂組<lb/>
刺絍佐之無怠夕賡虞君之母其嫡安也而所生沈也<lb/>
孺人事其嫡恭且候起居婉孌無愆儀而於所生無傲<lb/>
色以故舅若姑亦私相賀曰新婦賢婦也即賡虞君亦<lb/>
曰吾婦吾良友也於是賡虞君毎臺試輙冠餼於學宫<lb/>
已夘都試應天幾得雋中罷孺人且慰且勉君其益揣<lb/>
<pb n="KR4e0220_WYG_007-67a"/>
摩淬厲以須後舉而不幸一疾夭矣祚之衰也客部公<lb/>
業前七年夭而賡虞君復繼之當是時與進兄弟孱然<lb/>
兩稚子耳太學夫婦垂老孺人長慟欲絶不惜以紅顔<lb/>
殉白骨而獨難二老人為忍死强食順適其餘年乃二<lb/>
老人相次殁沈亦殁而孺人痛可知也兩稚子之長也<lb/>
延明師課督之奬勤抶惰不啻熊丸㫁機然已娶兩婦<lb/>
為納聘嫁一女為治裝所以拮据百方粲焉成禮乃伯<lb/>
子亦又夭而孺人痛又可知也夫夫所天也舅若姑所<lb/>
<pb n="KR4e0220_WYG_007-67b"/>
事也而子所從也孺人閱世甫半百一哭其夫再哭其<lb/>
姑三哭其子生人之荼蘗集矣鏘鏘和鳴以燕以愉度<lb/>
止初歸時五六年間有此景光耳譬朝曦遽斂陰曀旋<lb/>
塞天於孺人何如哉幸哉其仲也才惟是秘閣殘編青<lb/>
氈舊業皇皇三世之緒尚有所寄托以不墮家聲也孺<lb/>
人可以見賡虞君地下矣世嘗言婦節單門難也即不<lb/>
難貴家今夫單門之難難矣彼早席豐華倐罹凶慘百<lb/>
責百艱憂來無方非夫皭然厲冰霜其志易渝挺乎植<lb/>
<pb n="KR4e0220_WYG_007-68a"/>
松栢其操易仆也昔巴寡婦清葢用財自衛不見侵犯<lb/>
華固素封孺人受分曽幾何而筦庫奴一漁至八千金<lb/>
落門垂槖更何所恃命而卒以立孤當戸凛有完節可<lb/>
不謂難能哉纘文繩武以儌國典耀家乘是在仲子矣<lb/>
是在仲子矣孺人所嫁女實余媳余雅習孺人孺人事<lb/>
其父諸生魯墟公母張孝謹嵗時聞問無缺御家衆慈<lb/>
以惠非大得過鮮所訶譴他懿淑種種非一奉大士蔬<lb/>
素美不勝記余故特書其婦節之炳炳在里巷口者勒<lb/>
<pb n="KR4e0220_WYG_007-68b"/>
之貞石使抉幽采芳者有考焉氏族生卒之詳具誌中<lb/>
　　光禄監事封徵仕郎中書舍人循古華公墓表<lb/>
鄉者余通詞林籍甫一年而遇故光禄封中舍循古華<lb/>
公闕下也是時公方用光禄選人謁吏部選為其寺監<lb/>
事顧上事不三月請告南矣後可十年余省覲歸幸與<lb/>
公之羣從中有連獲稍近公公為人穆穆落落爾無所<lb/>
從窺公幾微又後可十年余解左銓歸又幸媳公之女<lb/>
孫益習公則公之義聲藉甚其鄉鄉之人且相率推公<lb/>
<pb n="KR4e0220_WYG_007-69a"/>
為祭酒而公病矣病可三年以卒蓋公之曾大父為<lb/>
封奉政大夫一桂公而其大父為典簿鴻泉公典簿公<lb/>
學士鴻山先生兄也父為署丞少泉公學士先生地望<lb/>
髙起家埒素封署丞公席休累纎産亦益殖惟是堂構<lb/>
播穫之計不無倚家督而公木訥言不出諸口見為無<lb/>
訾省無愛也乃署丞公一旦捐館舍而公授事諸臧獲<lb/>
咸適其任一切錢榖斂散具有程門内之政不嗃嗃而<lb/>
肅而人乃更嘉嘆斯之為内朗弗外炫云公既謝光禄<lb/>
<pb n="KR4e0220_WYG_007-69b"/>
請急絕意不復仕紙屏木榻純綿脱粟晏如也痛母秦<lb/>
背棄早而母之弟太學貧則為具資斧使謁選仕終馬<lb/>
曹又貧則為營栖止白首相因依渭陽之情篤焉傷女<lb/>
弟之適周而嫠嵗時餽餉無乏絶子若女五於我乎婚<lb/>
嫁未老為治木木美骨肉友愛恩禮周悉世罕有兩他<lb/>
宗黨以緩急告幾恃公為外府而公指庾傾帑而應之<lb/>
幾若其同室然靡靳亦靡厭也閔鄉人之往往以長賦<lb/>
敗而為割上腴五百畆佐公家役富者是以無虞於輸<lb/>
<pb n="KR4e0220_WYG_007-70a"/>
輓閔嵗之不登捐粟千斛佐公家賑而貧者是以無虞<lb/>
於溝壑公之好行徳多此類語有之人富而仁義附焉<lb/>
夫仁義亦人所自為耳俗之薄也有壟而籠之虜而守<lb/>
之者矣雖富也何附落木滿山松栢挺竒公而可求之<lb/>
今之人也乎哉不言而躬行無所為而為善亦猶行古<lb/>
之道也公坦衷夷度境不可撓以順逆色不可尋以喜<lb/>
愠族忮者間為䑕雀困公公庭而公付弗較奴黠者又<lb/>
為雞狗盗公私藏而公置弗問且以為虛舟且以為破<lb/>
<pb n="KR4e0220_WYG_007-70b"/>
甑深乎深乎斯其中良有未易涯涘者丈夫子二長太<lb/>
學嘉慶也克名砥行而不幸無年余為誌其墓次中舍<lb/>
嘉蔭積載筆勞儌詔恩封公如其官公北嚮逡巡言臣<lb/>
病困自廢久即不意上不棄臣以臣子故推榮予清秩<lb/>
甚寵臣死無以報伏地稽首謝邑令亷公長者召賔其<lb/>
鄉飲不赴始中舍當分異公為創南第遂築園其傍若<lb/>
菟裘名之樂榆卒老於是堂而構播而穫公之為署丞<lb/>
子者足矣恒言知子莫若父殆非耶嗟嗟公不蘄其父<lb/>
<pb n="KR4e0220_WYG_007-71a"/>
知而蘄人知乎然而澤流而徳光其究也鄉之人盡知<lb/>
之而人主亦知之煌煌命書鴻懿孔章公所以為公大<lb/>
略可覩矣公諱宗澤字汝衍循古其自號以見志壽七<lb/>
十有四於是中舍袝公龍澤新阡手事狀以表隧請余<lb/>
既雅習公抑又習中舍爰為採掇其概著之貞石傳之<lb/>
來兹有過而式者敦薄寛鄙倘亦有風焉他世系生卒<lb/>
子姓姻媾之詳則申少師之誌在<lb/>
　　太學生又山浦公暨配金孺人合葬墓表<lb/>
<pb n="KR4e0220_WYG_007-71b"/>
余歸田而與浦太學夢熊游其人嗜義倜儻士也己而<lb/>
持母䘮將葬而以其父太學又山公事行請合而文諸<lb/>
墓上之石以告世之考徳徵節者而余然後乃知太學<lb/>
之紹聞濟美所從來矣謹按又山公諱潤之字汝玉世<lb/>
為吾無錫馬橋人故以其貲雄其里國朝有諱明逺者<lb/>
始徙前澗家焉族蕃以殷為邑大姓數傳而為太學曉<lb/>
山公文龍公父也配於葉實生公曉山公棄公早公孱<lb/>
然一孤童耳㑹吳中倭邑用軍興法籍諸富人使受署<lb/>
<pb n="KR4e0220_WYG_007-72a"/>
而公甫弱冠在籍中署城城公負畚鍤城若干丈署築<lb/>
壇公鳩匠石築者三署治海艦公飭勁檝<graphic n="KR0146" url="https://raw.githubusercontent.com/kanripo/KR-Gaiji/master/images/KR0146.png" mimeType="image/png"/>戰具甚設<lb/>
令松滋王侯數睨公是少年何一切治辦也殆古終軍<lb/>
流乎為嗟異久之顧㓂退而所席産半削矣於是公壯<lb/>
受室且讀且拮据乃更以其産拓遂應例入南太學為兩<lb/>
司成吾鄉瞿文懿姜大宗伯所激賞葢公英氣咄咄逼<lb/>
人不專以藝名也公内行篤至小弱弟異居而遥禦其<lb/>
侮姊歸華而嫠植其孤外家中微振其乏他宗黨間饑<lb/>
<pb n="KR4e0220_WYG_007-72b"/>
而待糈寒而待襦待資而婚待槥而葬者凡若而家所<lb/>
卵翼呴沫以起者若而人慷慨慕風節不侵為然諾急<lb/>
人之急若甚於已逺近以此多公長者而負氣不肻下<lb/>
沾沾自喜心厭繩束忌者亦以此目攝公中蜚語就吏<lb/>
矣簿對尋得白然公夷然無所修郄也猝不幸夭死才<lb/>
年四十有一耳公室為金孺人蔡灣令族父文泉翁淄<lb/>
母安媪孺人入門稱仲婦十有五年而稱未亡人二十<lb/>
有二年中間洊遭閔凶情事絶慘毒非生人恒有也孺<lb/>
<pb n="KR4e0220_WYG_007-73a"/>
人生二男一女太學長而為娶婦於龔今岳伯公女也<lb/>
半嵗死而其仲亦死仲婦華孤女也童而來歸亦又死<lb/>
明年嫁女於秦半嵗死四䘮纍纍骨肉摧折幾盡淚無<lb/>
日不承睫獨强顔視太學相為命耳嘻酷矣乃孺人為<lb/>
懿爍非一公在而積纎累微佐公豐其産倒廩傾槖佐<lb/>
公行其徳公殁而大起冢墓飾甲舍以無狹公志延明<lb/>
師傅潔<graphic n="KR0949" url="https://raw.githubusercontent.com/kanripo/KR-Gaiji/master/images/KR0949.png" mimeType="image/png"/>瀡課太學讀以無隤公家聲百罹艱險幸以<lb/>
太學立又幸有孫庶幾謝家政禮佛享晩暮一日之安<lb/>
<pb n="KR4e0220_WYG_007-73b"/>
半菽之奉而詎意亦四十八以死也嗟乎王政之廢也<lb/>
而民俗之偽也是故求才之途隘而急公者怠矣采節<lb/>
之防峻而矢志者屈矣夫秦皇漢武何如主哉卜式請<lb/>
輸家財半助邊詔書褒美尊寵至大官巴寡婦用財自<lb/>
衛築臺而名之懐清斯其事並卓詭然猶有風世厲俗<lb/>
之意焉公弱冠當戸饒幹濟不難挫産佐縣官之急而<lb/>
夷於齊民齒於往役不聞幕府有所察舉也孺人荼蓼<lb/>
其身冰霜其操忍死植太學逺謀雄畫有剛男子所不<lb/>
<pb n="KR4e0220_WYG_007-74a"/>
敢望者而年不中格不及於旌典謂聖朝隆盛而草莽<lb/>
鮮棄才閭閻鮮遺節乎哉雖然家殉國妻殉夫亦各明<lb/>
其志而已本之非有所希冀而為也敷前光儌後榮是<lb/>
在太學父子矣余既閔太學之請嘉慕其先烈而為表<lb/>
之曰是惟有明故太學義俠又山公暨其配節母金孺<lb/>
人之墓使過者式焉月日子姓生卒婚媾之詳具誌中<lb/>
　祭文<lb/>
　　祭東嶽文<lb/>
<pb n="KR4e0220_WYG_007-74b"/>
仰惟五岳之尊實作四方之鎮縁臯頃罹瘧鬼忽夢明<lb/>
神傘蓋舟船擁衛不乏冠裳貌相雍容甚都布席若三<lb/>
列爵惟五似來嶺海將賀闕廷方望塵於山水之間俄<lb/>
接武於泉石之上褒以已字他年尚許儌靈噉以唾餘<lb/>
凡子何當投臠一汗而醒再寢而平自憐孱弱之姿敢<lb/>
忘生全之徳爰申望祭用答恩私更乞鴻庥益襄暮齒<lb/>
某不勝屏營感激禱祝之至謹謝并告<lb/>
　　吕相公告改神道祭文<hi>代</hi>
<pb n="KR4e0220_WYG_007-75a"/>
於惟先人世澤汪濊施于孫子久而未艾蚤塵侍從晩<lb/>
被褒封詔予三世恩深九重是曰君寵亦繇祖徳非余<lb/>
實能以儌於國爰闢隧道樹之豐碑神其往來庶幾格<lb/>
思謹告<lb/>
　　祭新建㑹龍石橋土地之神疏文<lb/>
䨇河上游九峰支脉橋同駕鵲名肇㑹龍兹者上䝉督<lb/>
府厚捐下藉鄉閭協助易木以石撤舊而新行人免一<lb/>
旦飄風驟雨之虞野老慰百年截漢垂虹之望疑見鰲<lb/>
<pb n="KR4e0220_WYG_007-75b"/>
擎海島真看龍㑹天池北拱黄圖步步祝齊天聖壽東<lb/>
通赤縣源源呈捧日人文儌神庥屢兆豐年滙靈氣雄<lb/>
開巨鎮謹告<lb/>
　　祭施憲副老師文<lb/>
門人翰林修撰句吳孫繼臯謹奉瓣香束帛自家至於<lb/>
閩玉融即故廣東按察副使前常州太守龍岡夫子施<lb/>
先生之墓下百拜為奠而哭以文曰嗟乎昔人有言士<lb/>
為知己者死繼臯未嘗不感激嗚咽於斯也故智伯厚<lb/>
<pb n="KR4e0220_WYG_007-76a"/>
遇豫讓廢仲子為壽聶政剖太子請行荆卿裂是夫皆<lb/>
戰國俠客之流赴義立然諾爭死如騖彼徒以深知我<lb/>
也何况握道徳之貞符禀人倫之朗鑒一朝拔士於闇<lb/>
沕而耀之光明者哉初先生由望郎來守吾常也熊軾<lb/>
之席未暇煖而露冕行春之令未暇頒布也然業已進<lb/>
一郡五邑之士而都試之矣當是時士無慮三千人風<lb/>
簷競於燈火而冰鍳懸於日月士畢技而呈先生流目<lb/>
而覽大都以為無竒爾自繼臯執巻進而先生亟賞曰<lb/>
<pb n="KR4e0220_WYG_007-76b"/>
何其詞之具本末也庶幾得當我舉乎明日以冠多士<lb/>
以遍視於鄉之薦紳以游揚於學士大夫之道津下者<lb/>
非一而𣺌微之名字始乃著人齒頰間矣嗟乎先生之<lb/>
於繼臯何如者哉微獨此而已繼臯生而貧父且老母<lb/>
病厨無見糧竈突不日烟又負人子錢若干緡嵗盡取<lb/>
責秋毫無所抵此自盡之術也先生亷其狀亟發帑金<lb/>
佐之抵償而令以少資買田數畆具饘粥奉其親一意<lb/>
修業斯與袵席人塗泥中起白骨而肉之何異乎鄙人<lb/>
<pb n="KR4e0220_WYG_007-77a"/>
何知嚮其利為有徳矧若先生故繼臯之欲傾寸赤於<lb/>
先生即隋之珠可化而獻而楊之環可變而銜也先生<lb/>
闢書院羣譽髦絃誦其中而繼臯幾為之領袖日有日<lb/>
程月有月程所以課督切磋甚備於是繼臯舉於鄉先<lb/>
生弗善也曰碌碌如石非我所急於爾也偕先生奏計<lb/>
試南宫出而誦所為制義於先生而先生亦弗善也曰<lb/>
是故且第然當與第鄉書等耳至繼臯奉大對䝉恩舉<lb/>
首而先生手泥金南歐道中始乃大喜引觴痛飲徑醉<lb/>
<pb n="KR4e0220_WYG_007-77b"/>
矣憶異時先生書來實云嗟乎先生之私繼臯與繼臯<lb/>
之幸於先生抑何深也先生之才靡所不揮霍而雅慕<lb/>
好為文辭於書靡所不讀而尤邃於莊周之指於度靡<lb/>
所不包而特不能伍於當世齷齪小夫及貪墨吏故名<lb/>
愈髙而衆愈忌政已成而謗已叢主爵之貴人修逢迎<lb/>
之舊郄於上而望風希㫖之徒俄中先生太守事落嶺右<lb/>
觀察歸矣嗟乎斥鳳凰為鴟梟兮詭麒麟為不仁毁伯<lb/>
夷為盗跖兮誣貞女而曰滛悠悠蒼天此何人哉厥後<lb/>
<pb n="KR4e0220_WYG_007-78a"/>
先生粹白之名績稍稍昭明於公道之口而執政方欲<lb/>
借先生以伸其新法竟引闢院課士目為道學終擯先<lb/>
生厲禁四馳比於禍本葢至今明天子採直臣言弛禁<lb/>
去苛廣途收士即無問先生再起不起幸一復見興文<lb/>
之盛以為愉快而先生先一嵗捐館矣嗟乎生而為世<lb/>
指名兮殁而其道乃大光也有其廢之孰與興兮何陵<lb/>
谷之靡常也亷吏可為不可為兮羌行歌而徬徨也天<lb/>
道恢恢疎而不漏兮蚤見蕙蘭之芬芳也彼當途豺虎<lb/>
<pb n="KR4e0220_WYG_007-78b"/>
平地波濤今既安在又奚足以當先生九泉之一粲哉<lb/>
今夫解劍而挂墓上之樹者為心許也炙雞斗酒千里<lb/>
赴弔者為酬知也夫以一帶佩之飾一聘辟之雅猶生<lb/>
死不相背負如此繼臯而忍負先生於㝠㝠者乎哲人<lb/>
萎矣明徳不忘典型䘮矣微言尚在繼臯自分呰惰浮<lb/>
沉即不能蜚藻石渠揚聲著作効職業之寸尺以副先<lb/>
生特逹之知至於守其拙愚甘所澹泊罔以躁取名罔<lb/>
以利傷行寜為駑質不敢為泛駕而馳寜為賤工不敢<lb/>
<pb n="KR4e0220_WYG_007-79a"/>
為詭遇而獲兹所盟心於伯樂之誤形矢志於王良之<lb/>
下乘旦暮兢兢欲用為報者也嗟乎人非宋玉難招屈<lb/>
子之魂才媿賈生虛托吳公之舉流水之絃堪絶山陽<lb/>
之調忍聞是用輕河山跋履之艱望松栢淒凉之路述<lb/>
恩知之大槩悼年位之何迍興懐俠烈之風增感存亡<lb/>
之誼酌以明水冩其愚心皎日不欺列星有耀先生尚<lb/>
終鑒繼臯之區區焉尚饗<lb/>
　　同門合祭浮川陸太老先生文<lb/>
<pb n="KR4e0220_WYG_007-79b"/>
於惟先生太古之遺四明耆舊兩浙蓍龜學深河洛道<lb/>
嫓皇羲九丘八索徹奥洞疑二儀四象遐覧𤣥窺彦方<lb/>
宿範太丘清䂓藴靈含曜不衒而竒種於其身發於吾<lb/>
師三槐顯瑞䨇麟應期冲襟對命駕駿騰螭文章翰苑<lb/>
政事藩司昔秉衡鑑棘院分藜量包葑菲明照黄驪念<lb/>
兹大造發跡伊誰五岳有原崑崙崔巋百滙有宗裨海<lb/>
逶迤夫子之澤先生之貽先生多福天章寵綏行進師<lb/>
保以享繁祺先生多壽望耋踰耆行滿百齡為世期頥<lb/>
<pb n="KR4e0220_WYG_007-80a"/>
胡天不憖萎我芬蓍參苓改色桃李生悲事有必至死<lb/>
生則宜情有固然師生之私某等風塵末學門牆舊知<lb/>
忽聞訃報相對嗟咨百身難贖千里陳辭溪毛澗酒薄<lb/>
薦靈輀先生不死尚鑒哀思尚饗<lb/>
　　祭澹翁王太老師文<lb/>
於惟先生河岳之精藴靈含曜不衒而珍栖神養徳惟<lb/>
種召穫駿發厥祥流光奕奕篤生夫子文章之紀二典<lb/>
三墳五際四始網羅經濟以恢帝紘漁獵竹素以握文<lb/>
<pb n="KR4e0220_WYG_007-80b"/>
衡在其質色驪黄牝牡瞻彼門牆太山北斗御風鞭霆<lb/>
為帝者師翼輔佐卿而臯而伊六籍以還代有作者惟<lb/>
我夫子卓然大雅五岳有原西北崑崙百滙有宗禆海<lb/>
是尊夫子之功誰為孕毓濬哲惟昌先生是屬先生而<lb/>
存吾道有光先生而殁斯文皇皇胡不百齡以覲相業<lb/>
倐焉云殂箕騰昴滅夫子惠我情好葭莩而我先生不<lb/>
我卒圖帝用慨噫存我夫子吾屬惘惘慰生悼死事有<lb/>
必至往來古今人有不忘師生至情夫子括髪素車發<lb/>
<pb n="KR4e0220_WYG_007-81a"/>
發門徒匍匐生芻一束嚴霜降丘草木為秋長夜㝠㝠<lb/>
萊衣何求河清可俟人壽無幾洒淚臨岐滹沱風雨嗚<lb/>
呼哀哉尚饗<lb/>
　　合祭䨇松丁太老先生文<lb/>
嗚呼大江東迴長淮西流士生其間含貞好修先生之<lb/>
生曰清河沚藴秀儲靈神栖守視志抗孤隠節挺喬松<lb/>
清風千古浮雲萬鍾軼太丘範標彦方格積以流光種<lb/>
而召穫誕毓師尊庭訓有儀揚芳振藻魁世鳴時石室<lb/>
<pb n="KR4e0220_WYG_007-81b"/>
摛文玉除簮筆載師辟雍尋晉卿秩綸扉嚴肅講幄雍<lb/>
容為帝者師為天下宗舜簡臯䕫周隆旦奭夢卜人情<lb/>
師保朝夕先生而存相業允光胡天不憖而忽云亡悲<lb/>
風南來有訃凄切事聞九重䘏典孔晣生有象服没有<lb/>
鴻恩人曰榮休我心未蕃兩世四朝望耄踰耋豈不壽<lb/>
考不延一訣某等同上春官並出公門敢言桃李幸托<lb/>
靈根恩既有原師生父子涕豈無從慰生悼死㑹盡者<lb/>
數難贖者身所慰𤣥理至人不泯溪毛葱青澗酒勻緑<lb/>
<pb n="KR4e0220_WYG_007-82a"/>
辭告靈輀鑒兹衷曲<lb/>
　　路祭李老師母文<lb/>
嗚呼夫人行矣素車發發丹旐揺揺陰雲莽莽易水蕭<lb/>
蕭薊門將辭楚天何處黄河中斷衡湘南阻生不踰閥<lb/>
宦亦相從安識故鄉孰導㝠蹤豈不有子承家萬里爾<lb/>
恨終天母魂誰恃于征于邁疑戀疑升觀者酸鼻送者<lb/>
撫膺匪厄之悲匪促之震來乎翟軿去兮孤櫬嗟我夫<lb/>
子痛于䝉莊一身繫國萬淚傷亡我等門人視母猶母<lb/>
<pb n="KR4e0220_WYG_007-82b"/>
薤露興歌涕沾於<graphic n="KR2825" url="https://raw.githubusercontent.com/kanripo/KR-Gaiji/master/images/KR2825.png" mimeType="image/png"/>路則有祭祖載之遺持觴薦芷遮<lb/>
獻靈輀輪不可攀日忽以下往哉永睽相哭原野<lb/>
　　合祭范太老師母文<lb/>
嗚呼菁山之陽太湖之濵振范氏宗實惟夫人胡以振<lb/>
之生我夫子為帝者師為學者軌夫人徳曜來歸伯鸞<lb/>
儷芳蘅芷嫓美琅玕于筥于筐乃籩乃豆恭順有儀賔<lb/>
祀無疚天乎忽斷孀闈自憐幸哉有子式穀遺編夫子<lb/>
大賢機不待截獻䇿明廷魁英駕傑玉除簮筆石室摛<lb/>
<pb n="KR4e0220_WYG_007-83a"/>
文兩都振鐸六館蒸雲朔召承明賈還宣室徹炬宵行<lb/>
横經晝述母曰主聖爾惟勉旃古稱報國薦士宜先黄<lb/>
金築臺朱衣繼晷兩采葑菲一門杞梓水分裨海山起<lb/>
崑崙夫子之徳夫人之恩垂老益䖍既貴彌儉惠問鄉<lb/>
評令徳家範翟冠峩峩象服則宜白髪皤皤望耋踰耆<lb/>
夫子擢南板輿式假津門蕭蕭訃何為者是耶非耶淚<lb/>
洒長河事聞九重䘏典孔多豈不榮休不延旦夕豈不<lb/>
壽考而不千百某等同升義重知己情深師模未逺母<lb/>
<pb n="KR4e0220_WYG_007-83b"/>
訃何憯慶弔如軫吉凶若夢相告沾襟為夫子慟月落<lb/>
不死至人久存悟此𤣥理存殁何論澗酒一尊門牆千<lb/>
里執紼難期緘辭告祀<lb/>
　　合祭沈年伯祖母王太夫人文<lb/>
嗚呼賢豈必貴榮豈必壽㝠㝠者天夫貴難子子賢難<lb/>
孫數則惟𤣥於鑠夫人既角而翼亦足而翩身具五福<lb/>
美閱三世造化疑偏惟夫人生名門淑媛閥閱嬋娟歸<lb/>
於上林和鳴飛逐鳯徳凰聨冠佩則儉籩豆則飭令儀<lb/>
<pb n="KR4e0220_WYG_007-84a"/>
罔愆亦曰恭順亦曰端一嘉聞孔宣幸哉有子蜚文角<lb/>
藝成均勉旃迅發孫枝英英玉立髙科少年乃諗毋教<lb/>
不獨於子於孫亦然沈稱珠林母殆丹穴江表流傳忽<lb/>
焉一疾溘爾奄逝賔於上仙人若猶憾天則已備誰曰<lb/>
未全某等兩附職方母我大母休戚情聨哀哀訃至驚<lb/>
心隕涕有淚如泉薤露將歌匏𤓰各異奈此山川緘辭<lb/>
束帛遥奠芳帷靈鑒斯䖍<lb/>
　　祭王太淑人文<lb/>
<pb n="KR4e0220_WYG_007-84b"/>
太原有赫起司㓂公含靈孕秀曰夫人功繄夫人生實<lb/>
惟於鄭京兆之裔平陵之孟來歸夫子秉哲好修乃偶<lb/>
以貞乃相以幽籩豆期馨蘋蘩務飭恭敬有儀喜愠無<lb/>
色既儔鳯徳六産麟姿縹纓雲陛紲組天墀西省詳寃<lb/>
南邦造士明恥不疑文追歐子驅車嶺表開府淮陽龍章<lb/>
賁賁翟服煌煌子也還朝母福備只况復青雲見其孫<lb/>
子胡天不憖一疾弗延豈不壽考不百斯年嗟爾令子<lb/>
緋袍象笏歸命自邊待問於闕恍兮惚兮孰訃而傳是<lb/>
<pb n="KR4e0220_WYG_007-85a"/>
耶非耶淚洒炎天帝聞曰吁朝士凄切司㓂重臣含哀<lb/>
茹血嗚呼星墜前垣生則良竒婺沉於淵殁其何為我<lb/>
聞天台仙人所止将無羽化瑶池者是嗚呼壼儀在閤<lb/>
隔世而香錫典在珉重泉而光聖善熟聞椒漿遥奠靈<lb/>
乎有知千里來薦<lb/>
　　祭揚太宰文<lb/>
嗚呼古今往來理則云然凡厥有生孰能無死顧如翁<lb/>
者豈可以死哉夫世之悼翁而慰翁者則曰内肅百僚<lb/>
<pb n="KR4e0220_WYG_007-85b"/>
外寜四塞即旂常史冊未足銘之翁於功名之際可為<lb/>
極矣眷懋三朝恩蕃五世即封侯食采未足方之翁於<lb/>
富貴之際可謂極矣兩子魁文一人拔武即三槐五桂<lb/>
未足儗之翁於𦙍嗣之際可謂極矣夫人生志抗勛猷<lb/>
而不遇其時身遭榮顯而罔必其後者豈少哉翁也備<lb/>
兹百順夫復何憾顧愚所謂慟者翁之生也闗天地之<lb/>
運翁之出也任國家之重翁之亡也失天下之望蓋翁<lb/>
抱命世才弱冠而登朝三年令尹八載職方其所擘畫若<lb/>
<pb n="KR4e0220_WYG_007-86a"/>
迎刃而運騞然解也人以為有姚相之能及其敡歴臬<lb/>
藩載遷開府則少司馬之命下矣制閫邊闗之命又下矣<lb/>
其所懾服若撼山而震赫然威也人以為有郭令之風<lb/>
又其入也晉官天曹總兹百職蓋前後被命而起以宫<lb/>
保綰部章者數矣其所銓鏡若懸鑑而照的然當也人<lb/>
以為有山公之鑒夫以翁如是之才之威之鑒所謂為<lb/>
國蓍龜為邦蕃衛者非耶所謂社稷是毗蒼生是倚者<lb/>
非耶天下安可以一日而無翁也故翁在則天下有司<lb/>
<pb n="KR4e0220_WYG_007-86b"/>
馬起而遮道聚觀之望翁殁則天下有司馬死而罷市<lb/>
巷哭之悲翁之所係於天下豈輕也某等昔從令子與<lb/>
觀學政凡吾鄉之子弟皆翁令子之子弟則令子之悲<lb/>
獨非吾鄉人之悲乎嗟乎身騎箕尾氣作山川翁身則<lb/>
死翁神不朘緘辭千里聊冩我䖍迢迢姑射有淚如漣<lb/>
　　祭苕翁王年伯文<lb/>
嗚呼三江之間五湖之濵代有至人韜光隠淪先生之<lb/>
隠苕溪之上巻帙栖神山川寄放或扶笻杖或棹蘭舟<lb/>
<pb n="KR4e0220_WYG_007-87a"/>
烟霞萬頃風月三秋沾醉長吟非陶非李晉室餘芬唐<lb/>
人襲美少亦談藝老猶受經諸生絳帳鯉也趨庭詩禮<lb/>
傳承貢于天府職大行人宣威尊主去年擁傳奉使蒲<lb/>
陽綵衣歸覲壽酒浮香使節還朝椿顔樂只翻然厭世<lb/>
忽賔仙史嗚呼龍章鳳誥不日而馳即翁無意天胡不<lb/>
遺駢祉景福駸乎日熾業邁古稀而胡遽棄某等令子<lb/>
同升視翁吾翁情傷白練淚洒丹楓澗酒蕪詞抒衷獻<lb/>
悃芳靈有知來格而返尚饗<lb/>
<pb n="KR4e0220_WYG_007-87b"/>
　　同鄉年家祭苕溪王年伯文<lb/>
惟翁抱璞含貞履䂓約矩肥遯丘園棲遲稼圃無爵亦<lb/>
貴不衒迺珍儒者髙蹈聖世逸民既剛以方亦和而恕<lb/>
軼太丘範標彦方譽苕溪卜隠春月秋風無羡於外寜汩<lb/>
其中間為詩歌以助斟酌長吟衰鳳江天獨鶴惟種召<lb/>
穫厚積流光快哉有子華國賓王立朝有儀奉使不辱<lb/>
為瑚為璉如金如玉軺車入晉綵服歸吳芳筵壽酒載<lb/>
懽載娛戒曰王程爾惟勿忒促駕還朝親顔動色何期<lb/>
<pb n="KR4e0220_WYG_007-88a"/>
旬月訃自南<graphic n="KR0657" url="https://raw.githubusercontent.com/kanripo/KR-Gaiji/master/images/KR0657.png" mimeType="image/png"/>暮烟踈雨奈此楓橋吁嗟令子春明考<lb/>
績胡不少延以俟榮錫翁年邁七良古所稀胡不滿百<lb/>
以享餘暉我聞至人没亦不死傳稱典型久而難圮豈<lb/>
乘元化與仙為徒長洲茂苑魂往來乎某等鄉里後生<lb/>
年家小子嘆舊徳亡痛哲人萎簮組匏繫山川阻脩情<lb/>
傷匹練目斷松楸溪毛葱青澗酒勻緑冩我寸私寄茲<lb/>
一哭靈其鑒只庶幾格斯蒿里之曲執紼還期尚饗<lb/>
　　祭節翁貢年伯文<lb/>
<pb n="KR4e0220_WYG_007-88b"/>
惟翁不離耕鑿而信於鄉不涉經濟而徳一方不引銅<lb/>
墨而被冠裳不學黄白而履吉康曷以臻茲曰繇善良<lb/>
善斯召慶良廼其昌初翁之生抱璞含芳丁葉之衰幹<lb/>
蠱用光倜儻好義振急存亡類彼太丘鄉閭所望徳立<lb/>
行成令聞飈揚郡國枉駕錫服用章翁實承之洵美且<lb/>
臧類彼彦方衆人以匡廣陵故侯餘澤瀼瀼翁嗣其烈<lb/>
永言未央翩翩令子玉質金相賢科賜第翁發其祥追<lb/>
惟甲戌春滿髙堂曲江齊宴瞻雲捧觴胡不三載倐焉<lb/>
<pb n="KR4e0220_WYG_007-89a"/>
以翔寒風颯栗千里蒼黄嗚呼黄山蒼蒼宛水泱泱生<lb/>
游其間殁於何傍我聞敬亭仙人所藏將無羽化馭彼<lb/>
鸞皇某等九州之人令子同行視翁吾翁百身可當溪<lb/>
毛澗酒泣奠徬徨靈乎有知鑒此衷腸<lb/>
　　同館祭王午山太史文<lb/>
嗟嗟太史胡數之竒胡鬱之久胡發之遲胡享之薄胡<lb/>
促之隨才固不偶理其難知百身莫贖千古為悲初太<lb/>
史生早負英姿芳聲茂實博學宏詞二十翔校三十登<lb/>
<pb n="KR4e0220_WYG_007-89b"/>
墀四十鼎甲鳴世魁時石渠載筆天禄燃藜公輔之器<lb/>
邦家之基宜履遐祉庸需寵綏溘焉以捐奪者其誰嗚<lb/>
呼謂天不仁曷隆厥施謂為仁耶竟此何為奎躔宵揜<lb/>
蘭芬晝摧凄其共巷矧我同池月臨𤣥酒風來素帷魂<lb/>
飛燕越身騎尾箕<lb/>
　　門生祭王太史文<hi>代</hi>
嗚呼太山崔嵬中原所望劃焉其頽川谷無光斗樞在<lb/>
天紫薇太極一宵而隕星羅失色嗟我夫子嶽降奎躔<lb/>
<pb n="KR4e0220_WYG_007-90a"/>
胸藏萬巻筆倒三川非熊非羆如龍如虎清廟珪璋明<lb/>
堂黻黼二十名立三十登廷四十鼎甲天語親聆金馬<lb/>
彯纓石渠載筆士識經綸人傳著述見謂殊器公輔之<lb/>
基不亦標軌為天下師胡天不弔忌才殃徳一疾弗延<lb/>
亦己其亟嗚呼夫子之學洞徹淵深丹顔未駐黄土何<lb/>
任夫子之文雲流日麗彩筆終懸青燈曷繼夫子之量<lb/>
月霽風光孰厄其衷而歸杳茫夫子之容金相玉質孰<lb/>
奪其魄而閉幽室嗚呼謂天不仁業與之才謂為仁耶<lb/>
<pb n="KR4e0220_WYG_007-90b"/>
而促何哉有窮者理㑹盡者數獨斯之酷莫審其故我<lb/>
聞仙史亦累塵縁既謫為人復昇為仙豈其羽化返於<lb/>
天闕香案中間垂紳正笏某等北方學者謬厠公門敢<lb/>
言桃李幸托靈根絳帳生寒繐帷初列百身莫當一慟<lb/>
欲絶<lb/>
　　祭朱南陽年丈文<lb/>
嗟嗟南陽何者非所當夀也而顧弗夀也松栢其幹金<lb/>
玉其相神情内含良賈深藏此相人者所謂壽也學探<lb/>
<pb n="KR4e0220_WYG_007-91a"/>
本原識通性命發為詞章如泉斯湧此觀文者所謂夀<lb/>
也寒暑必慎飲食必節伸息語動悉有常轍此養生者<lb/>
所謂夀也而况踵前人之芳躅並難弟之英聲强年聨<lb/>
第初拜郎官蓋其進方駸駸即位陟樞衡年躋耋耇顧<lb/>
豈謂過倖者耶嗟嗟南陽是皆所當夀也而乃弗夀也<lb/>
或者曰夀不朽之令名也古人以徳與功與言為三不<lb/>
朽然耶否耶有徳未施有功未就立言固其餘事而天<lb/>
且躓之塲屋使二十年間含毫弄槧以習所謂時文今<lb/>
<pb n="KR4e0220_WYG_007-91b"/>
方棄其筌蹄發其閫閾以游作者之庭而又重奪其志<lb/>
天之不欲夀人也如此嗟嗟南陽其當夀而弗夀也真<lb/>
造物者妬之耶某等南陽同年士也不惟識其面更知<lb/>
其心所願望於南陽者甚厚而今則巳矣雖然天於南<lb/>
陽固沉珠埋璧爾其用未究其體全矣在南陽何損也<lb/>
吾輩存則南陽所願望於吾輩者亦存誠有克自淬礪<lb/>
居一于不朽以為一榜光則南陽方沾沾九泉矣如徒<lb/>
延嵗月費廩餼以倖貴重而略無表樹於其間甚或貽<lb/>
<pb n="KR4e0220_WYG_007-92a"/>
玷焉南陽有知不將嗤之羞與齒耶南陽之殁也吾輩<lb/>
既集其庭而哭之茲靈輀駕矣將歸葬於㑹稽禹穴間<lb/>
則死生從此永訣而吾輩醵束芻清酤以酹於南陽之<lb/>
柩而侑之以辭蓋重以南陽之當夀而恨其弗夀又毋<lb/>
以南陽之弗夀而吾輩可棄其所當夀也南陽其鑒之<lb/>
　　合祭丁老先生文<lb/>
嗚呼長淮西迴大海東阻滙結秀靈鬱發鴻鉅初公尚<lb/>
少而思古人履䂓約矩蹈義遵仁大對明庭魁英冠傑<lb/>
<pb n="KR4e0220_WYG_007-92b"/>
忠孝是求温飽匪悦乃趨金馬乃司辟廱文宣綸綍徳<lb/>
被章縫一貳邦禮再分邦治入侍經帷出陪廷議銜哀<lb/>
一返讀禮三冬豈其過毁而竟相從嗚呼主徳清明待<lb/>
公啓沃溘以長終念此明朂元元計日需公為霖望而<lb/>
不見奈彼羣心觀濤莫起落木逾愴賢哲反促理數難<lb/>
諒遼東鳴鶴曰惟令威公其後耶千年一歸嗚呼生有<lb/>
令聞殁有崇諡人夀榮名早盡曷媿一芻寄哭千里陳<lb/>
辭寜獨藝林天下之悲<lb/>
<pb n="KR4e0220_WYG_007-93a"/>
　　祭詹老年伯母江太孺人文<lb/>
江浙上游三衢隩區聞人代興著姓世居著姓維何為<lb/>
詹為江婚媾世聨甲第相望祖佐臺憲父稱師儒秀鍾<lb/>
賢媛禀徳實殊動遵禮法間習威儀慎擇快士丕則閨<lb/>
幃六禮既修作配司成肅見詹廟薦以藻蘋贄陳脯棗<lb/>
尊章是承凡百僚婦靡不式欽相爾夫子為時髦英學<lb/>
成五鹿游薄馬卿筮仕兩都奏最帝廷恩隆所自覃及<lb/>
雞鳴戴鳳被霞輝映徳門念茲宗祏興在得人雖則有<lb/>
<pb n="KR4e0220_WYG_007-93b"/>
子未見振振言求仲氏塞淵既宜小星有賦如塤如篪<lb/>
二麟載紱三鳳聨飛伯也不永二雛頡頏仲季並起以<lb/>
翺以翔曰子大夫曰尚書郎蘭玉盈堦冠蓋一堂稱壽<lb/>
聖善為樂未央云胡一疾寶婺沉光訃從何來聞者徬<lb/>
徨隕茲令徳天道曷常臯等昔與季君同舉戌闈誼篤<lb/>
孔懐休戚咸依傷哉大故中心若摧素車欲命金馬難<lb/>
違何以冩哀視此旒旂路逺莫致邈焉河山酌我酒漿<lb/>
擷我椒蘭因仲以往躑躅重闗再拜引領涕淚為潸萬<lb/>
<pb n="KR4e0220_WYG_007-94a"/>
里將誠靈其為餐<lb/>
　　祭刑部主事兩豫黄年丈文<lb/>
嗟嗟兩豫早負英姿芳聲茂實博學宏詞偃蹇一第乃<lb/>
踐彤墀爽鳩初官白雲遞司哀矜折獄平反示慈世號<lb/>
有功亦比釋之公輔之器邦家之基宜履遐祉用需寵<lb/>
綏溘焉其捐奪者其誰嗚呼謂天不仁己隆厥施謂為<lb/>
仁耶竟此何為室如懸磬家無羡貲兒號於庭妻哭於<lb/>
帷渺渺穰東途路險巇迢迢旅櫬孰恃而馳没者長逝<lb/>
<pb n="KR4e0220_WYG_007-94b"/>
生者安支見者酸鼻聽者攢眉矧余兄弟能無涕洟我<lb/>
聞于公積徳務滋爰啓廷尉髙門匪欺又聞崇公死獄<lb/>
勤思爰啓文忠瀧岡刻碑君所身有先徳之貽君之所<lb/>
貽倘在來茲靈輀既戒朔風其吹朋尊一慟存亡别離<lb/>
尚饗<lb/>
　　祭王母劉恭人文<lb/>
粤若内則婦尚柔貞母氏聖善慈以嚴成寥寥彤管疇<lb/>
嗣徽音仰惟褘靈儷美積芬昔比部翁淑問虞廷徹蔀<lb/>
<pb n="KR4e0220_WYG_007-95a"/>
伐堅民頌無寃五斗不折解官四明瀟然田里鳳舉鴻<lb/>
㝠佐之者誰曰太恭人閫政茂修母儀克稱斷織督課<lb/>
和熊助勤廼有侍御聿振家聲大行奮跡簡在楓宸鐵<lb/>
冠豸服柱後惠文督鹺淮陽剔蠧更新巡行呉越風紀<lb/>
肅清歸報于朝嫓古埋輪篤慶有源式穀自親有烈母<lb/>
訓著于朝紳咸謂女士式昌名臣百年夀考寵禄永膺<lb/>
天胡不憖寶婺匿精訃聞侍御攀號震驚萱隕北堂桮<lb/>
棬空存板輿弗御蘭芳萎塵嗚呼生也有涯不朽惟名<lb/>
<pb n="KR4e0220_WYG_007-95b"/>
矧茲閨閤炳朗徳馨兩世濟美褕翟光榮息勞大塊瑶<lb/>
池返真翺翔青鳥浩刼無垠某等執鞭侍御夙仰儀型<lb/>
逹觀者理怛化者情綴以蕪詞奠以澗蘋神其不吐歆<lb/>
此一尊尚饗<lb/>
　　同年祭髙年伯文<lb/>
惟翁㓜秉淵懿長標瓌竒匪俠而烈暮儒而醫仲産曷<lb/>
減急兄之危終然壁立吟誦常怡心乎利人岐黄我師<lb/>
爰有論著為時所推於己若忘於徳務滋赤子之心先<lb/>
<pb n="KR4e0220_WYG_007-96a"/>
民之遺天道無親惟善乃私濬發英賢致身彤墀人欽<lb/>
上第帝寵鴻詞乞為博士曰永教思出則敷契入焉步<lb/>
䕫禄養安只恩綸再貤胡弗長享奄與世辭七十希有<lb/>
翁業過之豈實數定而不期頥甬東迢迢山川逶迤行<lb/>
乎間闗至止何期某等通家義厚猶此情悲忍看華轂<lb/>
去作繐帷芻束在几蘭升在巵丘首雖邈箕魂假斯<lb/>
　　祭韓老年伯母文<lb/>
嗚呼繼母如母孝子不殊是在儀禮服亦有圖懿美夫<lb/>
<pb n="KR4e0220_WYG_007-96b"/>
人金相玉質歸於君子宜家宜室協其恭敬佐以儉勤<lb/>
幸哉有子我視焉分陋哉閔母冬月為虐不見穆姜名<lb/>
芳調藥乃顧乃復過於所生是訓是迪以底厥成閩海<lb/>
蜚英天墀振翼初官虞衡而舉其職帝曰爾才其往承<lb/>
天陵工重鉅爾惟克䖍六傳將馳尺書傳訃奕奕星軺<lb/>
忽焉改素吁嗟往昔孝感多竒禱泉泉湧母疾竟差胡<lb/>
天不弔母南子北醫祝罔親理數難臆某等敦世講誼<lb/>
稱年家生承茲凶問能不傷情有羞匪嘉有酒匪㫖聊<lb/>
<pb n="KR4e0220_WYG_007-97a"/>
攄我哀靈乎鑒只<lb/>
　　祭陳年伯文<lb/>
於惟先生奮迹海濵儒者髙蹈聖世逸民外操直方内<lb/>
秉淵懿履䂓約矩咀仁嚼義既探六籍亦採百家吐為<lb/>
文辭蔚焉以葩蚤易青紫芥可俯拾數獻弗收荆山抱<lb/>
泣晩起應詔冠裳自榮俄以子貴龍章再膺其命彌進<lb/>
其躬彌俯其人雖今其心則古觀徳家庭肅肅雝雝觀<lb/>
化鄉閭一徳同風前有太丘有道長者後有先生卓爾<lb/>
<pb n="KR4e0220_WYG_007-97b"/>
大雅頗傳耆碩洛社盟投翛然獨往悼彼風流海鷗畫<lb/>
飛亭鶴宵唳不見行吟空聞雪涕某等逺方之人令子<lb/>
同行視翁我翁百身莫當溪毛葱青澗酒勻緑相望雲<lb/>
間寄茲一哭<lb/>
　　祭戈年伯文<lb/>
惟翁系出呉㑹而籍於燕業本士人而迹於㕓被澤獨<lb/>
邇尺五之天種徳惟勤方寸之田朝市大隠都邑髙賢<lb/>
其和若醇其直如弦斵雕以樸剖觚為圜不用於世孰<lb/>
<pb n="KR4e0220_WYG_007-98a"/>
覩厥全無羡於中孰淆其淵是稱葆真以享大年亦啓<lb/>
哲嗣天池騰鶱初官百里行哉勉旃民瘼殷恤主徳茂<lb/>
宣三載政成天子嘉焉曰子實良式穀其先乃降璽書<lb/>
龍章鳳箋推恩所生錦服春妍見者謂華望者謂仙自<lb/>
茲景福為山為川未論耄耋可彭可籛胡天弗憖一疾<lb/>
弗延秦人罷舂良令其旋都人罷市老成棄捐矧於某<lb/>
等分戚情聨視翁吾翁淚下如泉溪毛澗酒薄冩微䖍<lb/>
羅拜堂階魂來几筵<lb/>
<pb n="KR4e0220_WYG_007-98b"/>
　　祭王母徐太孺人文<lb/>
於赫王宗亢之者子孰詔厥成曰有母氏母氏來歸實<lb/>
嬪隠君協其恭敬相以儉勤言不出閫動不踰閾蘭茝<lb/>
儷芳金玉比徳昔在梁鴻爰配孟光千年懿淑照映吳<lb/>
昌克濬哲源乃毓賢嗣奮翼登朝蜚英奉使皇華在路<lb/>
春萱在堂人傳並茂天錫全昌曽未幾何蚤忽凋䘮慶<lb/>
弔奚常理數難亮憶爾報使尊人永離甫來謁選母復<lb/>
長辭素車白馬僕僕途路恨也終天悲哉孺慕差强夀<lb/>
<pb n="KR4e0220_WYG_007-99a"/>
祉並過稀年非久貤恩賁於九泉某等令子同升視母<lb/>
吾母上悼令儀下唁良友聊采澗藻以侑椒漿慈靈有<lb/>
知來格洋洋<lb/>
　　公祭黄對茲年丈文<lb/>
忠貫金石莫徹九閽名懸日月身不長存古道炳甚千<lb/>
秋詎諼唯閩有公懸寓麟鵷叔度千頃長卿萬言髙第<lb/>
起家循令弭繁焯焯最書燁燁銓論帝俞公才入拜黄<lb/>
門鱗批仗斥曽不昕夕朝陽倐鳴永豐初謫尋理河間<lb/>
<pb n="KR4e0220_WYG_007-99b"/>
雪沉肺石爽鳩甫膺淮陽再戹悠悠楚蘭孤貞靡格展<lb/>
禽有言吾介曷易宣室霽明召公藻衡聲栗南國望籍<lb/>
瑶京骯髒猶昔冰風自盟山公在曹百職倚平彼旻弗<lb/>
眷造物嫉烜彌留遘竒箕尾莫挽公言可行公遇則蹇<lb/>
公志方騰公曰己晩臯等聨籍公車締誼雝<graphic n="KR1445" url="https://raw.githubusercontent.com/kanripo/KR-Gaiji/master/images/KR1445.png" mimeType="image/png"/>哲人不<lb/>
待型范疇如浮雲幾何咄嗟史魚游旛載南髙蓋栖墟<lb/>
酹以椒漿薦以濵菹焄蒿非遥一鑒欷歔尚饗<lb/>
　　合祭王相國母呉太夫人文<lb/>
<pb n="KR4e0220_WYG_007-100a"/>
嗚呼昔在安仁板輿奉母閒居亦懽不聞踐斗師亮母<lb/>
孫手詔問年迨其棄養平章外遷於太夫人實啓相國<lb/>
名壽髙齊榮哀備極相國甚孝烏鳥繫思帝許輟直庸<lb/>
慰母慈相國甚忠計安宗祏母曰予往卒以定䇿十任<lb/>
强起十辭歸歟來同四皓去亦二疏賜金羞饍賜玉縈<lb/>
綵婺曜中台閤侍元宰八袠初開鶴髪皤皤一品累錫<lb/>
龍章孔多言樹萱草緑野之背人歌燕喜百齡未艾豈<lb/>
其厭世倐而長捐披霞驂雲家不乏仙西池聽璈南岳<lb/>
<pb n="KR4e0220_WYG_007-100b"/>
擁珮孰是桮棬以憂鼎鼐尺素告哀五位咨嗟尚方致<lb/>
賻䘏亦云奢維予九列於相國耦義忝升堂情殷奠酒<lb/>
不腆厥詞曰將逺心綸闈勿慟繐帳其歆尚饗<lb/>
　　祭周太夫人文<lb/>
嗚呼維嶽降靈胚竒育神睠彼邦媛哀此令嬪六二之<lb/>
貞非儀之令誰其尸之曰維夫人猗歟夫人維王之裔<lb/>
歸我文恪徳音孔儷有儷其徳温柔敬立隂教是承式<lb/>
彼嬪則克相夫子周揚懿美有夫有子𢎞我化理天子<lb/>
<pb n="KR4e0220_WYG_007-101a"/>
是毗庶士是望金章肅庸厥庸斯昂迢遥四封載鎮綱<lb/>
紀為明祭酒萬邦式止𢎞美兩朝衣裳雍容匪嫓房中<lb/>
曷來茲榮偕我荼苦以及棟隆蚤誕琳瑯晩復桑梓卜<lb/>
遷訓讀丸熊信擬百千萬年行復有以胡天不弔貞令<lb/>
忽摧卿月沉輪婺宿揜輝家䘮令儀噭噭同哀人亦有<lb/>
言百紀莫保有如夫人履順獲考借未耋期亦曰後老<lb/>
榮哀既備終始以道維余後進通家誼深接禮論道相<lb/>
知之心不揆弱息嬪於髙門百慟之態孰知予心嗚呼<lb/>
<pb n="KR4e0220_WYG_007-101b"/>
哀哉重曰四徳令善五禮上秩禮稱帝師徳副夫職皇<lb/>
哉介秩逖矣華宗怡愉懿範先周同風琬琰令姿有美<lb/>
螽斯既全婦道亦仰母儀庭玉流芳室蘭傳香楚楚象<lb/>
服唯唯河魴翟茀七襄軒車六命鼎室辭親槐庭贊政<lb/>
斯教斯勤我恃我有胡天不辰去爾在疚飛青來黷水<lb/>
碧弗遘月落珠埋萱枯桂摧金棗長含銀蠶莫追孤鸞<lb/>
絶音䨇虹去津留連趙瑟悽愴秦笙哀哉尚饗<lb/>
　　祭呉太親母文<lb/>
<pb n="KR4e0220_WYG_007-102a"/>
天幬廣覆地靈厚載勿勿遷塗芸芸岐類七浪風摧四<lb/>
山雷邁孰是頓超脱纒豁蓋猗歟惟靈𢎞懿中閑昔植<lb/>
瓊根今滋寶瀾休神凌虛不跡應縁不遺世相契實開<lb/>
權于歸髙門作逑君子箴管處職珈篸協禮玉筐䴏墮<lb/>
金籠蠶起爰從夫榮𤣥衣描雉翟茀有輝簧翿薦欣金<lb/>
波迴月綺樹停春屑玉杵膏和香扇塵彩鴛羅庭紫鸞<lb/>
嘉吟懽故未厭悲新遄及予美惟謝色服惟孑飈焰刃<lb/>
傾靈莖翠泣非有既了所無寜實訣定一乘彫薫六度<lb/>
<pb n="KR4e0220_WYG_007-102b"/>
業珠回澄識鏡轉露曇彌記外華光補處騰神金渠纒<lb/>
悲寶樹嗚呼哀哉臯聞偏空互闕大慧雙融遺遺亦遺<lb/>
空空乃空觀無靡取形礙俱通惟靈唯然圓應塵中振<lb/>
振令子英英華胄玉震蘭揺金鏘桂縟豈薄前因孰解<lb/>
嘉媾銜識同痛在戚彌疚嗚呼哀哉藏壑有趨送涯無<lb/>
還珍臺散空紺髪留山風嘯楸梧雲翳陵巒苦空無常<lb/>
刹那摧顔哀哉尚饗<lb/>
　　祭劉封君文<hi>靖江令父</hi>
<pb n="KR4e0220_WYG_007-103a"/>
光遲蕙畝和被椒臺春氣傷心摧惻紆懐予懐胡摧靈<lb/>
修遐謝霧彩晞晨星躔慘夜嗚呼哀哉惟翁𢎞懿允廸<lb/>
天真秉彛清粹揮景絪緼篤修門内孝友穆融九徳耀<lb/>
區三懿宅躬體道既淵興文有郁謂倐雄飛而頃幽伏<lb/>
飲露朝蘭飡英夕菊霏微佩芬泬㵳含情漸逵鴻羽孚<lb/>
音鶴鳴於爍令子碩響嗣振華藻炳煥芳烈紛綸揚聞<lb/>
明庭宰物下邑龍躍偶需鳳舉猶輯康阜用成威和咸<lb/>
宜令有濊澤惟翁之施禮樂敦俗倫彛是導令有洪訓<lb/>
<pb n="KR4e0220_WYG_007-103b"/>
惟翁之教積善斯頥自昔格言榮名寵章在福宜蕃哀<lb/>
彼造物夀仁何愆褒美𢎞多而吝斯年嗚呼哀哉某被<lb/>
襟令子旁蔭蘭風仁宅不遐徳隣適逢山髙既荒河潤<lb/>
且迥揮袂同瘏執紼有耿獻嵗發春江楓結哀招以楚<lb/>
音魂兮歸來哀哉尚饗<lb/>
　　祭茅鹿門憲副親翁文<lb/>
嵗星謝輝文昌復壁碩徳不遺中心如惄嗚呼哀哉自<lb/>
公以降爰及於期我之仰止内誦心維端明介辭㫖忤<lb/>
<pb n="KR4e0220_WYG_007-104a"/>
譽彰公拂貴人身詘行方行方伊何詘身翺翔一麾乃<lb/>
出令於青陽諓諓者金受贋於鼎微公弗信民茲焉頲<lb/>
如嬰離懐如罹焚溺孝子令聞而不永錫丹徒承軌沐<lb/>
欽仁風賑此惸獨爰及孤窮明徳日新克俊克仁徳周<lb/>
能事體合機神嚴罔式刑仁扶物施威和兩振澤湛皇畿<lb/>
公化大行自北而南恩沃望隆大江載咸慶輝雲蔭泥<lb/>
潤川漸入配台垣登降具瞻聲於太常禮官威儀乃司<lb/>
厥勲庶績祁祁體直秉真慎行居貞屈曳蹈機與世靡<lb/>
<pb n="KR4e0220_WYG_007-104b"/>
矜青蠅翩翻賢隆忌存孰云我公不聞斯言壬子惟月于<lb/>
以入粤粤獠暴只醜類飃忽僉曰我公志厥惠和豈伊<lb/>
弱翰尋言荷戈元凶既盈蟲臂思競侈彼鯨鯢逆我王<lb/>
命公則赫然舞干起陳金鉞鏡日雲旗降文鵰𠞰隼擊<lb/>
再振其斧龍旂飛藻靈鼔樹羽君子懐徳多人嫉勲河<lb/>
帶靡湮黜我令人言歸丘林就茲初服獨寐寤嘯有懐<lb/>
如玉切松作糜烹桂以飱儀道無悶于焉考槃惟昔之<lb/>
春枉用相存慶風煴<graphic n="KR0958" url="https://raw.githubusercontent.com/kanripo/KR-Gaiji/master/images/KR0958.png" mimeType="image/png"/>嘉賔在門黄髪兒齒顔如舜華<lb/>
<pb n="KR4e0220_WYG_007-105a"/>
姑射是侣厥色敷腴謂可萬年長爾翩躚如何不弔大<lb/>
命罔延嗚呼哀哉人玩其華鮮識其實公豈真遷良蛻<lb/>
其骨惟公之庭瓊輝素靈瑾瑜大寶薦於神京人孰不<lb/>
化惟公上壽人誰不没惟公昌後金石垂文永焉不朽<lb/>
子長孟堅庶幾無負尚饗<lb/>
　　祭趙肖鶴文<hi>舊無錫令</hi>
蓉湖之濵有祠巋然貌公而祝曰公萬年公庶重來甘<lb/>
棠勿伐曷飇者氛信公已没嗚呼傷哉公秉異姿特逹<lb/>
<pb n="KR4e0220_WYG_007-105b"/>
靈通嶽嶽其儀屬屬其衷雄文逸才如空斯虹渥顔飄<lb/>
髯如松斯風釋褐綰綬來令我邑我邑不腆勢蓋岌岌<lb/>
新𣙜實煩舊逋益急民鮮生趣士多窳習公曰敝矣令<lb/>
執其咎絃更予鼓鉶礪予剖且批且决予手予口星臨<lb/>
日映電掣霆走維時利官若飛而肉公折厥角奔迸竄<lb/>
伏大府責課飛檄更僕公無榜笞課亦不縮有嚴學宫<lb/>
鼓鐘其鍧月朔幸臨矩步盈盈薪之槱之陶此俊英咄<lb/>
彼旁郡乃窘狂生既威以惠亦温而理程書煌煌上考<lb/>
<pb n="KR4e0220_WYG_007-106a"/>
功氏天子曰能維國杞梓殿材爾需亟其内徙起曹登<lb/>
仙送者萬人且送且泣輓公征輪公去如秋公留如春<lb/>
何當迎伋以慰借恂曽不逾朞頗聞被疾何恙不已奉<lb/>
使遄出還朝我期清和良日函書若新世壽永畢嗚呼<lb/>
傷哉予猥知舉公執弟子一日非長二天是恃兩兒何<lb/>
知以録以齒及門之榮通家之以嗟公已乎百身何為<lb/>
祠則有碑予其焉辭獨鶴天邊五羊海湄間闗哭公公<lb/>
神在茲嗚呼傷哉尚饗<lb/>
<pb n="KR4e0220_WYG_007-106b"/>
　　祭董夫人文<lb/>
言溯苕霅實鍾靈奇既産英碩亦篤女師華谿孕珠梅<lb/>
林發枝兩姓之媾百年之期嶷嶷尚書詞臣入直矯矯<lb/>
觀察文章之伯相得益章相視莫逆有子吾婿有女吾<lb/>
媳於惟宜人來相厥家姑亡已矣姑病如何亡者墓哭<lb/>
病吾拊摩人曰新婦齊名孝娥尚書歸來日進賔客瓊<lb/>
筵卜晝華燈繼夕西第之供中厨是職僮奴凛凛以罔<lb/>
不飭給諌老學屢躓公車雞鳴佐勤俄聞唱臚客部少<lb/>
<pb n="KR4e0220_WYG_007-107a"/>
雋青紫芥如丸熊習勞母氏之劬一堂三世圭傳組襲<lb/>
拜慶疏榮帔霞冠翟履茲盛際聲光舄奕惟宜人賢宜<lb/>
此福澤曽幾何年夫君長終市義媒禍為善降凶壽夭<lb/>
同盡祖孫相從惟宜人賢而晩茲逢嗚呼傷哉茫茫世<lb/>
界悠悠陷缺麻姑上仙滄桑幾閱遺産幸完餘子不劣<lb/>
才明智畧女中之傑業開七袠胡不百齡堂萱委露鏡<lb/>
婺沈星下報而翁無恙一經何虞尾大應懾神靈嗚呼<lb/>
傷哉我有弱息嫁爾仲子辜負恩勤間濶生死獲事幽<lb/>
<pb n="KR4e0220_WYG_007-107b"/>
𡨕想像悲喜宜人之慟吾女之以白楊蕭疎丹旐徘徊徃<lb/>
即給諌葛山之隈執管効銘執紼助哀河冰嶺雪間闗<lb/>
一杯嗚呼傷哉尚饗<lb/>
　　祭安太親母王太君文<lb/>
於惟太君相門之秀身繞珠玉家叢綺繡一水衣帶喬<lb/>
木相望有峩素封膠山之陽嶷嶷僉憲簮豸建隼翩翩<lb/>
公子瓊枝玉筍太君來歸百兩將之桃夭其質蘭郁其<lb/>
儀僉憲解臬林泉却掃敬共㫖甘以娛壽考惟郭宜人<lb/>
<pb n="KR4e0220_WYG_007-108a"/>
嗃嗃厥聲伺色而進先意以迎繄翁若姑曰爾賢婦是<lb/>
善事我我祜斯厚夫君績文太學焉游太君治内以無<lb/>
省憂太學好客咄嗟取辦太君儲胥以佐歡燕家門方<lb/>
盛不佚不驕迨廹衰冷不震不揺貴婿開府聲勢不有<lb/>
督我兩兒遺經共守盛衰榮寂處一境忘如彼麻姑幾<lb/>
閱滄桑未亡之身荏苒三十九原下見曰兒有立兒故<lb/>
棄我弗我即墦頼有叔氏挈此孤孫丹旐飄飄蒼原鬱<lb/>
鬱一壑藏棺千人執紼某沗新媾夙耳徽音扶服㑹𦵏<lb/>
<pb n="KR4e0220_WYG_007-108b"/>
哀吁䀌心匪人之悲惟徳之慕詞以冩衷靈乎儼顧尚<lb/>
饗<lb/>
　　祭王鴻臚文<lb/>
嗚呼胡形弗流胡化弗遷哀哉我翁百不斯年惟翁尊<lb/>
人為名御史豸冠繡衣霜稜嶽峙閩方攬轡丹陛簮筆<lb/>
桑榆晩榮蘭芽乃茁翁㓜而孤其氣槩雄丱而掞詞俯<lb/>
仰生風借資南宫䇿名委質秩拜典客威儀棣棣五日<lb/>
治行三日秣駒使彼漳南玉節金符宣我諭㫖夷王崩<lb/>
<pb n="KR4e0220_WYG_007-109a"/>
角惟天使命敢不奉朔間展父客舊恩屬耳或驩或泣<lb/>
使君有子報命於朝天子曰能小臣有母孰是臣矜予<lb/>
告歸里娛綵以樂開枰促觴門有剥啄倒屣文士扶服<lb/>
民䘮容省南國驛希鄭莊熱心直腸齗齗欵欵削去城府<lb/>
忘却冷煖我有宿諾千金可貫我有良朋千里可駕所<lb/>
嗜古篆印章纍纍篇什之佳手抄目披飄鬚龎眉是夀<lb/>
者相飛食疾步垂老轉壯云胡不天雨滛暴摧靈藥弗<lb/>
投大命是隨嗚呼哀哉某等交深末契分托密親誼敦<lb/>
<pb n="KR4e0220_WYG_007-109b"/>
世講情篤比鄰斷金攻玉九原不作朝露夕波彼蒼己<lb/>
虐居諸不停星紀倐移送徃多悲矧翁之思乃歌紫曲<lb/>
乃酹芳尊哭翁慰翁翁有子孫伯以詩鳴叔以官嗣階<lb/>
庭林林青緗是肄神理斯在翁為不忘魂兮下來桂馥<lb/>
椒香<lb/>
　　祭安研亭文<lb/>
東膠之陽山川鬱紆孰望於斯素封而儒嶽嶽憲臣有<lb/>
美文孫世其家學以揚藝園經生之言探賾抉隠風雅<lb/>
<pb n="KR4e0220_WYG_007-110a"/>
之叶錦腸繡吻詩泣鬼神賦擲金石刻意攻苦揮毫對<lb/>
客既耽竹素亦妙丹青花鳥春愁雲烟晝㝠其人摩詰<lb/>
其莊輞川巖壑幽邈松筠靜娟是名西林公所游釣以<lb/>
觴以咏以歌以嘯亭舘依然紫翠常新我行其庭不見<lb/>
其人嗚呼傷哉才弗世庸年復蚤謝空傳翰墨流聲長<lb/>
價生席故業没無餘財曷遺嗣人圖史尊罍爾母爾兄<lb/>
以偕爾室纍纍在殯窀穸未畢爾子爾女爾孫也晩有<lb/>
就外傅有襁中壼婚嫁都遥何如尚平三䘮何停貧不<lb/>
<pb n="KR4e0220_WYG_007-110b"/>
曼卿奈此身事而棄賔客豈蛇之年丁鵩之厄嗚呼傷<lb/>
哉憶昔髫稚受試爾祖言挹令儀如襲芳杜垂四十載<lb/>
交懽一日爰締葭莩彌固膠漆忍聞永隔哭公鄉廬朞<lb/>
而陳觴嗟彼居諸公所未瞑有司封在九原可作以慰<lb/>
以戴嗚呼傷哉尚饗<lb/>
　　祭安老親母呉孺人文<lb/>
延陵之呉系惟季子禮教家襲官秩世美亦有季女太<lb/>
史所憐才髙詠雪職妙聞絃作嬪華閥實儷哲士鳴鳳<lb/>
<pb n="KR4e0220_WYG_007-111a"/>
叶占乘龍賀喜惟僉憲公儼在重闈惟翁素封玉食錦<lb/>
衣處貴不驕居富能嗇敬問寢興躬督蠶織士曰昧旦<lb/>
女曰鷄鳴力襄本業相朂榮名咄彼敝裘頗狎聲酒御我<lb/>
短裳空房獨守焚香掃地穆然幽閒林下風氣果見紅<lb/>
顔晩饒子息出不必已樛木推恩螽斯集祉㝠享遐算<lb/>
以酬靜縁誰歌薤露曽不艾年於惟孺人雲林之侣豈<lb/>
其厭世終焉霞舉夫君矯矯壯心丕丕廹耆而隕九原<lb/>
唱隨某之穉兒幸忝婚媾倚玉情新斷金誼舊俄聞丹<lb/>
<pb n="KR4e0220_WYG_007-111b"/>
旐權即蒼原縱稽宅兆且邇家園百世之盟一觴之獻<lb/>
靈乎徘徊鑒此繾綣尚饗<lb/>
　　祭王親母華孺人文<lb/>
夫惟鼎族並起詞林喬木相望絲蘿是尋有美哲媛乃<lb/>
得快婿如鼓瑟琴以偕伉儷事其舅姑如事父母敬問<lb/>
寢興躬親箕帚夫子藉甚秩文翩翩戒曰勿怠祖武在<lb/>
前久之不逄陵陽冷落慰曰勿輟力耕乃穫所産素封<lb/>
而守儒幃青燈熒熒對此牛衣所長夏屋矮簷弗艴容<lb/>
<pb n="KR4e0220_WYG_007-112a"/>
膝易安且此蠖屈禮法罔愆雍穆有儀從爵可卜戩穀<lb/>
是宜胡弗登艾一疾而萎雁㫁樓頭鸞分鏡裏髙堂雙<lb/>
白迸淚千行何老何壯人生何常傷哉孝女一號同斃<lb/>
豈從地下將愬上帝妯娌何為母女繼之兩旬四䘮一<lb/>
門孝慈世閥世徳䝉禍特慘真宰乖視善人墮膽將無<lb/>
神理有大倚伏寒盡始春剥極必復思昔東里王翰為<lb/>
隣稔問懿淑爰締婚姻維余穉兒有來愛女倚玉懐慙<lb/>
乘龍謬許繄縁之慳尋奪所依相彼二室而暗春暉丹<lb/>
<pb n="KR4e0220_WYG_007-112b"/>
旐指山素車如水楓落堪悲蘭芬不死言陳楚觴用釋<lb/>
莊缶繐帳風生靈乎格否<lb/>
　　祭萬夫人文<lb/>
嗚呼世䘮母儀宗隕憲師赴者同哀行者増欷矧辱姻<lb/>
締情百其悲酌酒於筵叩帷陳辭嗚呼哀哉於爍夫人<lb/>
太陰毓秀徳之休明亦固天授惠心婉孌淑質純茂令<lb/>
儀不忒内則靡疚肇自弱笄有穆其容長而于歸歸中<lb/>
丞公惟中丞公髙明顯融崧嶽其標江海其衷夫人歸<lb/>
<pb n="KR4e0220_WYG_007-113a"/>
止玉質金相肅拜宗廟䖍奉尊章是爚是練是惟蠶桑<lb/>
是滌是和是惟酒漿爰公登庸抽書秘府白筆入省彤<lb/>
襜行部皂蓋太原碧幢東土或留或偕翟冠繡黼徳全<lb/>
者昌天祚方穀夫婦悦康光膺祉禄推恩羣御普施疏<lb/>
族仁聞章明義惠優渥共姜紡績仲尼曰賢貴而能降<lb/>
夫人有焉膳無珍錯服無麗鮮都人婦子是式是瞻是<lb/>
名齊徳宜享偕老甫臻艾年胡棄中道影分鏡鸞輝揜<lb/>
婺寶數耶非耶借問蒼昊嗚呼哀哉公我偕舉金石匪<lb/>
<pb n="KR4e0220_WYG_007-113b"/>
二兩家内子義均姊娣孌我季兒實沗子婿搆此慘怛<lb/>
潸焉出涕桓桓中丞嵯峩棟梁林林賢𦙍鼎立珪璋煌<lb/>
煌愍褒自天未央庶用慰懐以茲不忘嗚呼哀哉尚饗<lb/>
　　祭張苓石母文<lb/>
於惟太君實家婁東有子而賢來為寓公寓公之賢嗜<lb/>
住山水曰茲九龍㪺泉而美爰御板輿乃營菟裘壽母<lb/>
燕喜哲人好修焚香掃地清吟細酌時乎興至解衣槃<lb/>
礴胷蟠丘壑筆泚雲烟生綃半幅青錢幾千薄市甘毳<lb/>
<pb n="KR4e0220_WYG_007-114a"/>
以佐萊舞母曰予樂何必吾土母齡廹九兒亦踰耆相<lb/>
守一室相安孝慈是謂色養雖貧亦得誰其背親暮南<lb/>
朝北寸草謝暉靈萱委除胡不盈百瑞我州閭白頭兒<lb/>
啼雞骨孺慕痛極終天哀感行路没斯葬斯言即山岡<lb/>
委蛻同盡那知異方升堂義篤望墓心惻庶歆芳椒庸<lb/>
慰欒棘尚饗<lb/>
　　祭華節母陸孺人文<lb/>
古稱敬姜是曰女宗彤管流輝副珈式崇猗歟令母盛<lb/>
<pb n="KR4e0220_WYG_007-114b"/>
厥嬪徳翼子允臧嗣徽靡忒鵞湖呈祥鴻嶽表靈鉅公<lb/>
大族甲姓髙門母出於陸世著於呉閥閱相望簮筆伏<lb/>
蒲胄子女孫婚姻是講爰及結褵室家競爽婦徳令柔<lb/>
君徳淑儻拮据閫内公宫用奬胡天不弔早嵗云徂所<lb/>
不即死藐諸遺孤代事姑嫜攻苦茹荼孝翼聖善俯答<lb/>
𤣥墟哀哀雙雛其鳴嘒嘒奮翻以飛一乃永逝能不痛<lb/>
心羣生之制飲泣拊膺聿康厥世惟陰隲善惟天樹貞<lb/>
蒼天蒼天矜此勞人乃詔仲子爰遵先軌藉藉蜚聲翩<lb/>
<pb n="KR4e0220_WYG_007-115a"/>
翩霞舉成均譽髦泰階簉羽伊誰之功奉儀授矩寜乏<lb/>
紈綺澣濯斯陳寜乏纂組織絍斯親寜甘縞素爰示儀<lb/>
型借曰苛矣範彼孤惸言相樹蘐嵗休堅好疇茲令淑<lb/>
乃弗壽考褘服斑衣宜爾長保云胡不禄卒焉終老繄<lb/>
余次兒承慈秉恩瞻衣在御慰誨如存卜宅兆原哀輀<lb/>
届門旋陳玉鼎前奉犧尊嗚呼哀哉尚饗<lb/>
　　祭鄒封君文<lb/>
相彼醴泉流方折圓孰濬發是其源涓涓跂彼長松垂<lb/>
<pb n="KR4e0220_WYG_007-115b"/>
陰百畝人亦有言根深葉茂猗歟太翁含和葆真通非<lb/>
狥物介不絶塵鼓篋芹宫擔簦璧水道亢古今義窮經<lb/>
史翁語雕蟲壯夫所鄙浮世榮名視同脫屣為政於家<lb/>
春靄冬曦佚蕩夷易温温色詞為徳於鄉霜雨以時五<lb/>
服之内咸食其施乃鍾象賢聨翩獻賦容駟髙門漸鴻<lb/>
要路有倬次公夜光連城望郎出守再典文衡維皇錫<lb/>
孝推恩所生綏爾綸綍賁爾簮纓醉心花月怡情松竹<lb/>
白公香山李老盤谷行開九袠擬膺百福共羡栖鸞俄<lb/>
<pb n="KR4e0220_WYG_007-116a"/>
驚賦鵩某於令子年誼所敦爰以家兒尚翁女孫兩家<lb/>
相望載欣載奔殷殷肺腑啞啞笑言兒夭顔年明我不<lb/>
徳有藐未亡猥䝉勤恤翁復棄世遽返㝠極既䀌且傷<lb/>
痛薪艱棘言攜二稚敬拜帷堂乃奠於饋乃酹之觴欷<lb/>
歔酸鼻迸涙沾裳白雲蒼莽髣髴來嘗尚饗<lb/>
　　祭蔣母曹孺人文<lb/>
夫惟太君秀毓江干家承禮法代襲衣冠厥祖柱下嶽<lb/>
嶽持斧本所自出玉堂彯組大姑流譽季女推賢百里<lb/>
<pb n="KR4e0220_WYG_007-116b"/>
逺嫁百嵗締縁箕帚敬共琴瑟靜好芳挹芷蘭潔修蘋<lb/>
藻老姑殘齡上食䕫䕫前子吾子穆姜吾師雞鳴戒勤<lb/>
書聲雜杼二簋安儉短衣楚楚窮通有命不以夫榮白<lb/>
頭青衿偕老亦亨言稱未亡爾命不淑福不臻五夀止<lb/>
踰六嗚呼傷哉嗟爾君子我所嚴事竒文我賞周親我<lb/>
字維則維程胡然雁行伯姊如母余妻所莊人亦有言<lb/>
感恩知己一飯未忘九原不起難酬異世追數當年忍<lb/>
聞入土下淚如泉丹旐將翔繐帷非隔肺腑冩哀魂歸<lb/>
<pb n="KR4e0220_WYG_007-117a"/>
來格嗚呼傷哉尚饗<lb/>
　　祭鄒孺人文<lb/>
世徳之後再起斯文惟朝列公徳勲不羣惟太夫人淑<lb/>
惠令聞宜於名牧作宦惟勤不有賢媛孰延其賚桓桓<lb/>
鄭宗保世滋大是昔作州以勞以屯夫人儷徳分艱剖<lb/>
辛豈無六珈布衣練裳豈無庖官濃鮮却嘗以相夫子<lb/>
沛茲甘棠人亡彌思徳亡彌光交交者禽惠我好音像<lb/>
而祠之桐鄉之心人見其赫莫覿其陰陰隲格天善餘<lb/>
<pb n="KR4e0220_WYG_007-117b"/>
慶深乃誕髙賢奕世惟芬家學之承資以事君事君伊<lb/>
何奉此三尺爰奉簡書以莅澤國百城喁喁仰見天日<lb/>
載笑載言載荷明徳無庸願公公唯有母願公將母百<lb/>
千其夀天胡不仁忽奪我慈使我明君銜䘏而歸千里<lb/>
遡流蜀道﨑嶇母有賢子瞑目含怡其若吳民止有餘<lb/>
悲嗚呼哀哉人亦有言河潤九里公廽盼睞施及小子<lb/>
服義歌徳滿門没齒母吾大母百身可抵豈惟邦人失<lb/>
其怙恃公宵以奔繐帷凄其敢申厥辭用冩我悲尚饗<lb/>
<pb n="KR4e0220_WYG_007-118a"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4e0220_WYG_007-118b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　宗伯集巻七<lb/>
</p>
<p>
</p>
  </div>
<div>
<head>宗伯集巻八</head> <lb/>
    <p>
<pb n="KR4e0220_WYG_008-1a"/>
欽定四庫全書<lb/>
　宗伯集巻八<lb/>
　　　　　　　　　　　明　孫繼臯　撰<lb/>
　誌銘<lb/>
　　通議大夫吏部左侍郎兼翰林院侍讀學士掌詹<lb/>
　　　事府事贈禮部尚書謚文裕王公墓誌銘<lb/>
吾師故吏部左侍郎兼翰林院侍讀學士掌詹事府事<lb/>
東岑先生南昌王公之卒也上聞詔所司予祭予葬尋<lb/>
<pb n="KR4e0220_WYG_008-1b"/>
予誥贈尚書禮部已又特予謚曰文裕於是朝廷所以<lb/>
閔䘏儒臣之典綦隆以備矣而獨墓中石有所請焉而<lb/>
弗讐也公既葬之若干年為萬厯丙午公之子今廣西<lb/>
潯州守時文方郎南曹則以范學憲廷言狀委余曰張<lb/>
上恩耀先猷以畢不孝遺責是在吾子余公甲戌所舉<lb/>
士也夫孔子之葬也而公西華識之小子何人敢為地<lb/>
下辱蓋逡巡謝不敏又可一嵗所而始獲按狀為之誌<lb/>
誌曰公諱希烈字子忠東岑號也世江西臨川人其先<lb/>
<pb n="KR4e0220_WYG_008-2a"/>
有諱本淵者徙為南昌人再傳為紹肅紹肅傳竹軒公<lb/>
崇禎是為公祖崇禎傳澹齋公廷望是為公父兩世皆<lb/>
以公貳禮部滿祖若祖妣喻得誥贈父若妣徐得誥封<lb/>
並視三品而兩親之及於封尤人子之希遘云公生有<lb/>
貴徵質又竒頴七嵗能為詩乃祖贈公嘗携之過隣家<lb/>
指和壁間韻公應聲有敲落梅花襯筆香之句坐客嗟<lb/>
異曰此今之楊億也他日必以文名天下年十七補邑<lb/>
諸生又二年為嘉靖庚子舉於鄉顧不利禮部試公則<lb/>
<pb n="KR4e0220_WYG_008-2b"/>
益結同志為文社相與切磋其藝學日以進而文日以<lb/>
髙又十四年為癸丑成進士改翰林院庶吉士解館授<lb/>
其院編修丁巳充節使封益藩己未壬戌兩分校㑹試<lb/>
理誥勅預修永樂大典癸亥除侍讀乙丑主武試丙寅<lb/>
大典成賜金幣晉左春坊左諭徳隆慶改元補經筵講<lb/>
官公次當講盟心積誠幾有所感悟所進講章因事寓規<lb/>
諷反覆劘切上動容聳聽丁夘主應天試是科用言者<lb/>
議革國子生所編皿字號者而以夷於郡邑生迨放榜國<lb/>
<pb n="KR4e0220_WYG_008-3a"/>
子額大詘㑹主司廟謁譟而前公諭以禮法且許為請<lb/>
復故號譟者唯唯退遷國子監祭酒都人士惴惴懼乃<lb/>
公毋怒而色耶公顧無幾微第數召集之館下詔以忠<lb/>
孝大節間為講明道術剖析經義欵欵不倦毋論諸譽<lb/>
髦斌斌顧化即跅<graphic n="KR1375" url="https://raw.githubusercontent.com/kanripo/KR-Gaiji/master/images/KR1375.png" mimeType="image/png"/>輩一變而魚雅矣己巳擢禮部右<lb/>
侍郎兼翰林院侍讀學士俄轉左遣祀先醫疏言神農<lb/>
古炎帝神聖首出而旅醫師不倫宜改正不報尋署其<lb/>
部篆肅藩有營為王後者政府為闗說公力持不可竟<lb/>
<pb n="KR4e0220_WYG_008-3b"/>
寢辛未知㑹試貢舉壬申補日講官秩滿貤恩贈封如<lb/>
制癸酉今上改元改今秩視詹府篆充世穆二廟實録副<lb/>
總裁無何以穆廟實録勞進一階食二品俸仍賜金幣<lb/>
甲戌副吾師少傅吕文簡公主㑹試時江陵子在試中<lb/>
意不無公乎屬公若為弗悟也者裁所呈巻信心矢筆<lb/>
略無所物色厥子棄弗録其翁弗慊也為輟是科館選<lb/>
蓋公生平恬穆雅不欲示踔厲聲乃義所不可則又嶄<lb/>
嶄不旁奪如此於是二老人春秋髙矣日夜謀請侍不<lb/>
<pb n="KR4e0220_WYG_008-4a"/>
遂遽持其封公服服除為丁丑上亟召公踐故官為吉<lb/>
士師而公固寢疾疾増劇遂終於家公内行淳至始侍<lb/>
讀時嘗一迎其親養邸中樂也後雖違離然不以逺曠<lb/>
省不以艾弛慕以故封公没而公致毁凡四兄弟兄没<lb/>
事寡嫂恭甚兩弟亦前没卵翼其猶子以植於成未中<lb/>
年斷絃虛其室不更續曰吾不欲辜人處子也與人交<lb/>
不言而意有餘久而使人加親所餘奉賜往往以急人<lb/>
困厄行為齎遣死為殯殮若邑子徐生貴溪江孝亷茲<lb/>
<pb n="KR4e0220_WYG_008-4b"/>
其著聽覩者不習世有機械事人或侵我我置弗較亦<lb/>
不記為誰何寛然古長者之風焉所論撰宗歐陽文忠<lb/>
温醇典雅澤乎道徳廟堂之容盛世之文也詩婉淡評<lb/>
者以儗王右丞公尤注思鴻業凡朝章國典因革損益<lb/>
之故靡不隠心屈首考求探索識其大者上幸思舊學<lb/>
起公於家意且大用公而公逝矣易簀而言惟是上恩<lb/>
未報母養不克終以為臣子恨無窮也悲夫公卒萬厯<lb/>
丁丑六月二十一日距生正徳辛巳十一月初十日得<lb/>
<pb n="KR4e0220_WYG_008-5a"/>
年五十有七諭塋在臨川羅家山當江陵柄國初也業<lb/>
好修郄而尚修名故甲戌之役雖少望猶詗公潔完無<lb/>
以中也蓋公教士之詞曰正心術保皇極深乎深乎心<lb/>
正而極遵而朋比消矣而臣主榮矣假令公不持服留<lb/>
相天子砥柱巖廊之上士大夫陰有所風厲張氏科名<lb/>
不熏灼禍亦不烈矣夫孰使公以憂去且以毁瘁朝廷<lb/>
不獲賴正人之用而盡伏罪案者豈非天哉詞林於是<lb/>
有兩文裕今夫强學好問之不足以盡公也而公得耦<lb/>
<pb n="KR4e0220_WYG_008-5b"/>
陸詹事詹事嘗於經帷忤宰執而公乃於棘闈嘻其可<lb/>
以齊稱矣為之銘銘曰<lb/>
　豫章之生七年可知公年甫七詠梅賦詩賦麗以新<lb/>
　中乃鐵石廣平往矣宛見風格南宫典校擇才而收<lb/>
　天臨日鑑誰為貴游寜觸貴臣敢辱公典貞心亮節<lb/>
　媿彼㢲輭豫章之産豫章之材言升廟堂地切三台<lb/>
　梅則有實不以調鼎肖其芳華鴻業炳炳徴車在門<lb/>
　哭者在廬行服死孝蒼生其如帝憫遺德贈卹有異<lb/>
<pb n="KR4e0220_WYG_008-6a"/>
　考實易名華衮一字小子服義汙不至阿人思泰岱<lb/>
　世嘆江河公神行天公魄斯瘞追銘其幽用詔来世<lb/>
　　貴州布政使司左參政澄齋張公暨配陸宜人合<lb/>
　　　𦵏墓誌銘<lb/>
自余行服於家而參政澄齋張公亦持其母夫人服幽<lb/>
憂中兩人數相對涕泣已轉相譬抑也公之服除而將<lb/>
終焉則數召邑之薦紳長老為高㑹山水之間修香山<lb/>
洛陽故事惟余亦往往而與則公忘年而暱余久矣一<lb/>
<pb n="KR4e0220_WYG_008-6b"/>
日公飯客罷自言我頭岑岑者趣就卧頃之不起萬厯<lb/>
庚寅十一月十日也余既哭公寢門而其葬也厥子大<lb/>
受大任以墓石来屬嗟乎余安忍銘公余安忍不銘公<lb/>
銘公而余之悲其又可知也按高大行攀龍狀公諱子<lb/>
仁字安甫澄齋其號世為我常之無錫人勝國時有諱<lb/>
居仁者居仁生顯顯生翼翼實説偽吳将迎明兵以降<lb/>
邑賴以全事見宋文憲墓文中翼生籌以薦仕國朝終<lb/>
禮部尚書籌生訥訥生允恭允恭生恕恕生珍珍生廷<lb/>
<pb n="KR4e0220_WYG_008-7a"/>
珪廷珪生守平守平生累贈奉政大夫湖廣按察司僉事<lb/>
小竹公炯公父也母袁太宜人公生而穎異甫十嵗已能<lb/>
咏庭中花稍長課制義即不好雕飾務禀於理嘉靖甲午<lb/>
遂以儒士比應天乙夘舉鄉書丙辰落南宫試歸而屏紛<lb/>
累下帷窺濓洛諸儒先語録充然有得蓋公志慕為正學<lb/>
不獨欲以文藝知名也而公之為制義顧愈益工己未成<lb/>
進士主事南京兵部當是時豐城李公為其尚書實參留<lb/>
樞公所以事李公如嚴師而李公亦引公為助相與講求<lb/>
<pb n="KR4e0220_WYG_008-7b"/>
民間利病朝家故實未嘗不移日問夜則公且志慕為經<lb/>
濟不獨精力其職而已而㑹嵗滿主爵者用公僉事楚之<lb/>
湖南湖南故訟府又盜藪公亷訟師數十輩杖遣之庭為<lb/>
清以計擒盜之劇而逸者而脱其囚之繋而寃者境内為<lb/>
肅又㑹嵗滿晉公參議蜀藩於是有九絲之役公贊其決<lb/>
身為監遂以其巢平某都御史疏公功褎然舉首而公無<lb/>
所報謝也客或説公公笑曰夫使舉者為張安世而見舉<lb/>
者為叔向不可乎且吾終不欲以市道交無何果中公以<lb/>
<pb n="KR4e0220_WYG_008-8a"/>
他事公弗辯拂衣東下其後蜀復有征軍興大窘然至<lb/>
公故所轄纍纍積囷也後都御史曽公具白狀上乃置<lb/>
中者言賜白金奨公前勞下補僉事遼陽公至晝夜調<lb/>
兵食宣朝廷恩德遇行間士甚厚士得宿飽人人呼萬<lb/>
嵗尋移僉浙嘉湖嘉湖俗侈靡公帥以儉俗恣横公繩<lb/>
以三尺蓋豪右凛凛若負霜雪而閭左若登春臺於是<lb/>
有海塘之役塘成而上復賜金奨公勞還公少參仍巡<lb/>
察其地良異數也久之擢副使廣西治古田時當事者<lb/>
<pb n="KR4e0220_WYG_008-8b"/>
議省官大裁巡守而古田在裁中公即家遲銓改凡三<lb/>
嵗拜浙之金衢之命浙當兵變之後士驕而惰公搜廪<lb/>
蒐伍剔其老羸者而簡壯健者以時訓練具有程約伍<lb/>
無偽占廪無虚縻屹然一軍寇不敢窺則擢公參政貴<lb/>
州公愀然曰夫輕萬里游而忘八旬慈白耶是曳裾叱<lb/>
馭為烈而舞斑御輿不得言孝也吾休矣不能扞兹遠<lb/>
藩兩上章致其仕公宦轍驅馳幾三十年所操不離兵<lb/>
刑然一切治辦著聲蹟世以此推公果嫻於經濟也而<lb/>
<pb n="KR4e0220_WYG_008-9a"/>
中間且功且罪且前且却處之無幾㣲介意蒋徑不除偃室<lb/>
不入虚懐若不足奨借下士若不及世又以此多公學<lb/>
力云公配陸宜人萬厯甲申六月二十四日先公卒於<lb/>
金衢官舍父王國官雲竹公某母某氏也歸公而貧宜<lb/>
人進寛譬既貴進規勸無傲容公遠仕太宜人皆留進<lb/>
温飽秉哲宣懿以相夫於孝忠而無斬厥祀撫二子有<lb/>
立此皆女婦人所難能者若公與宜人真可謂齊德矣<lb/>
公生嘉靖甲申宜人生嘉靖丁亥子男二長大受次大<lb/>
<pb n="KR4e0220_WYG_008-9b"/>
任将以今年癸巳合而袝之青山祖塋之次禮也葢余<lb/>
獲侍公久私以謂公所稱於當世又不獨其學術與政<lb/>
術而已長身玉立白皙美鬚髯望者以為此何難節鉞<lb/>
樞衡而僅老一參知尊生寡嗜厚倫而樂善靡所不敦<lb/>
固而僅迫中壽天人之際亦固有不可必哉史公之言<lb/>
曰人貌榮名寜有既乎公仕而兵民以為天居而公車<lb/>
牘交薦光映乎東山之下高吟暢咏與陶韋同趣公與<lb/>
世不死矣以方齷齪至大官多壽而多辱者屈信脩短<lb/>
<pb n="KR4e0220_WYG_008-10a"/>
何如也宜人生而共其榮殁而共其藏銘焉宜銘曰<lb/>
　世風日波聲利汩汩孰是矜謹施用則竭公譬大匠<lb/>
　尺寸規矩小役指使大運斤斧勇退早收浮雲去来<lb/>
　彼耄而榮漏急鐘催矧是外物我身亦幻委化須臾<lb/>
　何戀何患還神太虚魄則斯藏爾淑與居青山夜長<lb/>
　刻銘貞石以詔来禩以詔来禩視此銘懿<lb/>
　　雲南按察司副使崑源華公墓誌銘<lb/>
雲南按察司副使崑源華公卒将𦵏其子太學道時以<lb/>
<pb n="KR4e0220_WYG_008-10b"/>
其族父參知公啓直所為狀哀而詣余泣請銘參知公<lb/>
公門下士也其人恂恂篤論君子余生晩且陋雖言豈<lb/>
復有重參知公然太學請甚堅余安可終讓按狀公諱<lb/>
汝礪字用成崑源其别號華之先為南齊旌孝子寶家<lb/>
錫之惠山其後自原泉扈汴蹕南渡復家隆亭族蕃以<lb/>
雜簮紱鵲起其在興道則德昌公始肇厥基德昌生勤<lb/>
勤生䪻䪻生治安是為公父以公貴贈奉政大夫刑部<lb/>
陜西司郎中母陳累封太宜人公十嵗能屬文十二能<lb/>
<pb n="KR4e0220_WYG_008-11a"/>
辭家讀書禅宫所治易能旁獵左國史漢諸書掇其菁<lb/>
華十八推擇邑諸生踰七年進食廩直指使者拔冠決<lb/>
科試文譽籍甚顧不第迄嘉靖壬子始舉應天己未舉<lb/>
南宫成進士又皆踰七年而售則公荏苒强仕矣以進<lb/>
士一餉延綏軍還拜主事刑部四川司分宜敗厥子世<lb/>
蕃當論罪公職其比即奮筆署曰狼貪螫毒不足為喻<lb/>
法當戍士論快之陟廣東司署員外郎滿三嵗考是時<lb/>
贈公雖老尚健無恙與太宜人皆被封有詔公慮囚四<lb/>
<pb n="KR4e0220_WYG_008-11b"/>
川未行持贈公訃奔還行服服除仍故官浙江司公既<lb/>
追痛贈公不勝風木之悲而又内念太宜人廹景光桑<lb/>
榆尋請告歸侍閱二嵗强起補陜西司郎中適三法曹<lb/>
㑹勘省臺臣大獄公復從衆中掀髯抗議一禀於法尚<lb/>
書為倚重主爵者習公風采謀以内秩處公而公自以<lb/>
無勞遇恩贈公進今贈太宜人進今號於臣子分足矣<lb/>
不當覬非次㑹又遘客難日夜虞太宜人愈益急力請<lb/>
外得浙江按察副使備兵温處過家母子相勞苦重緋<lb/>
<pb n="KR4e0220_WYG_008-12a"/>
垂白相映照而後慰喜可知也温處故邊海上既到郡<lb/>
忽海水暴漲壊民田廬浸滛決城郭公排有司議亟啓<lb/>
下流壩殺其勢郡以得完嵗大祲旁近郡下令平糶米<lb/>
涌貴公獨弛禁商乃大集民得不饑公臨事察變以一<lb/>
身救百姓其捷如此而獨不能庇貪墨吏引繩批根忤<lb/>
臺使者指竟中蜚語論調調乃得雲南治瀾滄雲南去<lb/>
家國萬里公咄咄欲毋行太宜人不可為强食齒決示<lb/>
不憊者公乃黽勉單車行而南省臺㑹疏備外計復以<lb/>
<pb n="KR4e0220_WYG_008-12b"/>
公名上則猶用前郄故然主爵者雅知公為不平不以<lb/>
累公也而公亦自感奮不鄙夷其地庶幾為上扞疆場<lb/>
報大恩凡攝六道一切厲亷布誠宣示威徳軍民土夷<lb/>
皆大感悦所以愛戴公甚於温處矣俄而公之配楊宜<lb/>
人與太宜人之訃先後狎至公倉皇納璽書間闗以奔<lb/>
而終天之痛又可知也於是公歸𦵏太宜人羊祈山與<lb/>
贈公合懸車不復出公為人直亮恬雅居平無疾言遽<lb/>
色亦不習為矜誇揚詡事其事二親雖宦游不獲奉朝<lb/>
<pb n="KR4e0220_WYG_008-13a"/>
夕然手状問眠食戒子婦以時順適其意千里一室也<lb/>
贈公有弟而貧拊循之百方公拊循其遺孤亦百方太<lb/>
宜人特憐愛㓜女數問遺之不絶公亦數問遺之不絶<lb/>
曰此吾二老人意也宗黨有緩急必為之畫邑里有所<lb/>
興罷必首義曰此吾職所當辦也又何功為其鄉請於中<lb/>
丞公損賦額十二三又請於水田使者築大堤以扞沮<lb/>
洳之區幾化為上腴則皆公闓澤鴻烈云以故公生而<lb/>
鄉人尸祝之没而村吁巷哭也亦可以觀公平生矣公<lb/>
<pb n="KR4e0220_WYG_008-13b"/>
生嘉靖癸未卒萬厯己丑余因是而嘆吏治之不振繇<lb/>
揚激之道失也夫銓衡意也内而給事御史外而中丞<lb/>
直指耳目也分而曹郎又分而藩臬郡縣手足也今夫<lb/>
耳目淆而意眩手足無所効其持行矣他余不能知即<lb/>
華公一官二十年中外不離執法詎不稱貴倨然可以<lb/>
内矣胡外可以留矣胡調則意亦隨耳目而化也公之<lb/>
言曰吾固兢兢者而及此殆有四病世好結納吾寡合<lb/>
世好傴僂吾強項世好㳺談吾拙訥世好將迎吾不阿<lb/>
<pb n="KR4e0220_WYG_008-14a"/>
夫公之四病古所謂貞介正直四德也假令汲黯備禁<lb/>
闥鮑宣持斧鄧攸秉銓且引與同列又何病焉公自以<lb/>
為病世亦以病公吾故曰失也雖然仕而其民思之為<lb/>
立碑頌德居而儼然賔郡邑稱鄉先生士亦在所自樹<lb/>
肯以彼易此哉余既為之誌而系以銘銘曰<lb/>
　金科玉條公所持緋衣豸冠公威儀碧雞金馬公驅<lb/>
　馳石樓雁蕩公埋碑南人吹蘆東人思公去胡為無<lb/>
　返期人乎不容天不遺壽仁生直乖難窺芝原縟縟<lb/>
<pb n="KR4e0220_WYG_008-14b"/>
　光離離千秋片石長如斯<lb/>
　　中憲大夫陜西按察司提學副使雨亭李公墓誌<lb/>
　　　銘<lb/>
公諱應祥字善徴别號雨亭李氏世吾無錫人相傳宋<lb/>
忠定公後國初有元丑者饒勇略事高皇帝累戰功予<lb/>
之官辭不拜居錫邑之陡門土田千畝以老李始著陡門<lb/>
元丑五傳為拙逸公拙逸生繭齋公望博學工文辭邑<lb/>
名卿才大夫多出其門以貢仕峽江諭峽江公生贈文<lb/>
<pb n="KR4e0220_WYG_008-15a"/>
林郎浙江臨海知縣沐齋公繒配楊太孺人公之父若母<lb/>
也公之生也峽江公尚無恙一夕夢騎鹿而手其尾導從<lb/>
甚都寤而子舍報舉公峽江公私獨喜曰之兒殆其祥乎<lb/>
因以命名公生不數嵗而峽江公卒贈公當戸産挫於役<lb/>
室廬燬於倭家徒四壁立陡門之業衰焉贈公則稱句讀<lb/>
師教授里中公從之里中已贈公教授吳閶門又從之吳<lb/>
閶門父子間相授受一經終不名他師然公所為文業<lb/>
膾炙吳人士口甲子𨽻博士弟子籍其年娶毛孺人孺<lb/>
<pb n="KR4e0220_WYG_008-15b"/>
人吳産也公婿於毛可五年而贈公卒公喪之如禮服<lb/>
除吾郡太守閩施龍崗先生以選拔公龍城書院文譽<lb/>
出儕偶上癸酉舉應天丁丑成進士謁選得臨海令臨<lb/>
海浙巖邑公以書生隨牒往顧不啻若素宦所剸割<lb/>
拊循名美政非一而其大者無若為民履畝而丈搜伏<lb/>
税為則而均之而賦清輸賦憚海倉險遠公力請於上<lb/>
官得改折民間苦養馬公用帑金易馬民以休息小弱<lb/>
戸困積逋逮繫無已時公每嵗捐其羨代為償囹圄以<lb/>
<pb n="KR4e0220_WYG_008-16a"/>
空凡此皆公精心畢力籌便利計長久真欲為山陬海<lb/>
堧謀千百年之安而獨不畏强禦間有所得過豪貴人<lb/>
以此得强項聲在事且六年臺薦無慮十許上僅徴拜<lb/>
主事戸部而督餉越行縣延見舊民而轍下之攀戀其<lb/>
可知也於是楊太孺人卒公䘮之如贈公服除守故官<lb/>
晉其部員外郎出而督餉楚遂擢其省按察僉事治湖<lb/>
北所積贖鍰檄所司買穀備賑不秋毫潤私槖㑹楚饑<lb/>
湖北民獨不饑轉參議陜守闗内礦事起公調劑百方<lb/>
<pb n="KR4e0220_WYG_008-16b"/>
陜民粗得保旦夕不至憯為礦使魚肉者公之力居多<lb/>
久之再轉副使楚治驛傳俄調陜督其學前是公楚臬<lb/>
入奉新太宰迎而曰君非臨海令耶淹矣調督學用此<lb/>
公於吏事絶精然其雅志殊不屑也所好評隲舉子業<lb/>
嘗兩掄浙闈所收皆知名士又嘗自教兒斤斤先民之<lb/>
程既聞命馳傳入闗毅然以興文造士為己任而旁攝<lb/>
四篆吏事益蜂涌蝟集葢晝而理牘宵而閲巻而精以<lb/>
銷亡矣以其間出校商洛再校同州而病乃在膏肓亟<lb/>
<pb n="KR4e0220_WYG_008-17a"/>
納節歸歸無何竟卒公居平恂恂無所竒至其排難解紛<lb/>
萬人必往台兵譁譁以臺吏朘餉故兵使者度不可制<lb/>
以屬公公畢召其隊之長來吾與汝曹約自今隊予一<lb/>
大鏹聽汝剖誰朘汝者衆崩角謝陜青衿士忿加税将<lb/>
甘心税使公奮曰是不可激激且生禍立散士税使又<lb/>
将甘心三原令公引義據正折其角卒援令其從容鎮<lb/>
定多此類公為貧諸生時朱中丞峽江公門人也來撫<lb/>
呉行求得公問生有言乎吾與生有言也公謹謝無有<lb/>
<pb n="KR4e0220_WYG_008-17b"/>
公之居官亷毛孺人卒不能具十金殮則由其素也公<lb/>
之以諸生應郡試也自蘇走常不能具舟楫入而不能<lb/>
具晨餔公居官苦節徒步禱雨二十里外不言疲行役<lb/>
宿荒野惡溪瀑漲幾不保不言危則亦由其素也而於<lb/>
内行至淳篤每追憶二老人遺訓樸遫淚數行下一兄<lb/>
夭弟又蚤世為植其孤女兄弟而嫠者為嫁其遺女族<lb/>
人而窶者嵗給之廩以為恒公育黎保赤惟恐傷之則<lb/>
亦由其家之推也葢公之雅言曰為學須識本來面目<lb/>
<pb n="KR4e0220_WYG_008-18a"/>
病且革曰吾不愧葢棺矣夫本來者何不媿者又何夫<lb/>
非人真心哉公惟真心好修故不為名髙為質行惟真<lb/>
心愛百姓故不務赫赫務悃愊然公居而鄉里咸信愛<lb/>
之仕而臨海民為立祠至率金買田供俎豆志勿絶嗟<lb/>
乎斯可以觀公矣貌癯古鬚飄然善詩所至題其壁行<lb/>
書遒勁有法所撰有常試編晝簾清㫁宦游等稿藏於<lb/>
家卒萬厯己亥七月十八日距生嘉靖壬寅八月初八<lb/>
日得年五十有八配毛孺人繼陳孺人亦呉産用臨海<lb/>
<pb n="KR4e0220_WYG_008-18b"/>
最贈封子男三墓在邑西南軍将山𦵏以今年壬寅十<lb/>
二月十九日丙午啓毛孺人之兆合焉禮也余與公同<lb/>
鄉書舉者知公既按状為之誌而系以銘銘曰<lb/>
　世好畫龍有墨而儒孰贋孰真流風之趨公無近名<lb/>
　矧彼功利一真肫肫所至而治秉衡執憲往校秦中<lb/>
　天将䘮文乃瘁厥躬去徵青羊來召𤣥鹿魄焉斯藏<lb/>
　萬世之卜<lb/>
　　中書舍人斗墟鄒君暨配王孺人合𦵏墓誌銘<lb/>
<pb n="KR4e0220_WYG_008-19a"/>
中書舍人斗墟鄒君守官長安邸中而其王孺人卒於<lb/>
寢君悲焉孺人卒之明年而君奉使齊魯之間以間從<lb/>
孺人䘮歸呉歸未六月而君亦卒則人又無不悲君者<lb/>
以為君夫婦皆才而賢又皆盛年方貴不當夭而相隨<lb/>
以夭也及是将葬其子𢎞基持所自為状泣而謁余銘<lb/>
余與君同舉鄉書交最暱余安可不銘君雖然余銘君<lb/>
而余之悲其又可知也按状君諱龍光字彦為斗墟其<lb/>
號鄒氏相傳出宋龍圖待制忠公浩之後忠公從子樸<lb/>
<pb n="KR4e0220_WYG_008-19b"/>
由晉陵徙無錫故今為無錫人樸八傳而入我明為桂<lb/>
堂公莊莊生霜檜公普普生學古公堂堂生履坦公鉦<lb/>
皆世隠徳為其鄉祭酒鉦生汀州郡丞右湖公子進是<lb/>
為君大父子進生寜陵令龍橋公懋昭是為君父兩公<lb/>
在嘉靖中父子先後舉應天仕皆以惠徳直節為聲而<lb/>
鄒益大以著寜陵公配華太孺人生二丈夫子君其長<lb/>
也君生而岐嶷居恒黙黙端坐澄然内朗汀州公絶憐<lb/>
愛之稍長伸紙屬詞纚纚數千言不休甲子推擇學官<lb/>
<pb n="KR4e0220_WYG_008-20a"/>
諸生𨽻呉郡自臺使者郡守邑令試輒最君君於時髦<lb/>
籍甚矣而都試即報罷者再萬厯癸酉舉於鄉又再罷<lb/>
南宫試然君弗為愠也開小樓集圖書其中遐覧勤思<lb/>
修宏博之業以時治肴醴召羣從奉寜陵公次第起為<lb/>
壽以順適其意寜陵公為數舉觴賔客望之比於星聚<lb/>
焉庚辰成進士典在綸綍見推貴近而君不自喜曰陛<lb/>
下置我鳯凰池幸甚顧安得手持黄紙身向滄洲升堂<lb/>
而拜吾親乎㑹格於禁一切不得請望白雲憂思久之<lb/>
<pb n="KR4e0220_WYG_008-20b"/>
而寜陵公之諱聞矣君奔歸則疽發於背葢君既内恨<lb/>
不得終事寜陵公椎心裂腸不勝哭而又外為寛譬以<lb/>
無傷太孺人心憤懣約結宜其及也然當是時濵死者<lb/>
數矣適有天幸不死服除趨朝銓舊官日引月長自以<lb/>
決不死矣猝不幸賦彼悼亡疽復發竟死嗚呼其不可<lb/>
知也君内行醇謹始寜陵公令應城獨君留侍汀州公<lb/>
二老人二老人忘其子之不在側也而安君於家寜陵<lb/>
强項景恭王親天子介弟忤其中涓被逮乃得調君傾<lb/>
<pb n="KR4e0220_WYG_008-21a"/>
室中裝佐資斧絶不令寜陵公知寜陵公忘其困也而<lb/>
安其遇於官割田以贍宗婦之嫠而貧者分館榖以教<lb/>
姑之子之貧而不能學者其婦若子忘其貧也而安其<lb/>
志節於阨窮無聊之際宗人嘗殘軀搆君君螫其毒幾<lb/>
敗迨貴遇之有禮無所憎而訟者亦遂忘其嘗毒君也<lb/>
而内安君坦夷忠厚厚施徳而薄報怨皆此類本之君<lb/>
天性孝友亦王孺人助之力也孺人名家女父曰太學<lb/>
與春公休道母茹氏大父曰兵部司務五湖公業宗黨外<lb/>
<pb n="KR4e0220_WYG_008-21b"/>
内簮紱照映名有家法故孺人㓜而敏慧嫻於女誡歸<lb/>
而操家廩廪米鹽靡密無所不程度蓋婉孌以佐大人<lb/>
懽而拮据以相夫子為徳於鄉而成名於時懿爍所從<lb/>
來矣嗚呼以君夫婦相篤而莊雖巨源不媵於千乘奉<lb/>
倩取憐於庭除豈有異哉而不得相守以老徳則雙美<lb/>
數乃齊折其益不可知也君生嘉靖甲辰卒萬厯丙戌<lb/>
孺人生嘉靖壬寅卒萬厯乙酉墓在塘莊原以萬厯十<lb/>
七年正月初一日同穴而窆太孺人命也於是余為之<lb/>
<pb n="KR4e0220_WYG_008-22a"/>
銘銘曰<lb/>
　女曰雞鳴士曰昧旦我思古人慨焉永嘆嗟爾夫婦<lb/>
　徳則同貫人琴將亡絃乃先斷麻姑先導玉樓揮翰<lb/>
　長夜不曉雞鳴歴亂壽年有極壽名無筭我得銘詩<lb/>
　彤史青汗以信來茲其永勿漫<lb/>
　　勅封文林郎福建泉州府惠安縣知縣加按察司僉<lb/>
　　　事服色培橘劉公暨配何孺人合𦵏墓誌銘<lb/>
余友江西參議長洲劉君𢎞道之僉事湖廣也而其尊<lb/>
<pb n="KR4e0220_WYG_008-22b"/>
人封文林郎惠安縣知縣詔進僉事服色培橘公卒於<lb/>
家惟是提學副使陸君檄實狀之少宰學士徐公顯卿<lb/>
實銘之然厝而未克𦵏也其後劉君起僉山東徙參江<lb/>
西而其母何孺人卒於廨劉君以䘮歸既卜吉将𦵏以<lb/>
封公來合而手所自為状請余銘其合𦵏之石余於劉<lb/>
君同舉者再封公吾丈人行孺人視吾母於明徳顯懿<lb/>
習矣銘惡乎辭謹按封公諱承宗字繼仁自號培橘培<lb/>
橘之號以其髙王父橘泉公王父夢橘公故劉故籍嘉<lb/>
<pb n="KR4e0220_WYG_008-23a"/>
定自國初有諱溥者用明醫徵𨽻太醫令歸而止其郡<lb/>
金昌之濠居焉以故籍長洲溥生贈兵部主事資資生<lb/>
傳所謂橘泉公者也傳生禮部儒士鵬鵬生㑹則所謂<lb/>
夢橘公於是劉氏之於醫度三世矣㑹生炳炳娶於杜<lb/>
杜腹封公七月而炳以疾夭死炳死而杜免身諦視之<lb/>
子男為封公而杜乃大悲泣且泣且乳褓封公以長長<lb/>
而夢橘公老健亡恙悉授封公禁方及藥論書封公性<lb/>
頴慧善悟所揣摩設方往往與夢橘公懸合葢其術一<lb/>
<pb n="KR4e0220_WYG_008-23b"/>
試於大祲疫立起人阽危而諸老醫遜避以為不及即<lb/>
夢橘公亦心喜孺子似我似我益試於備倭之士士環<lb/>
聚疲者飲釡中汁皆能蘇僵踣提戈鋋而名在部使者<lb/>
諸公間封公以此最勞書被冠服杜以此被旌而後母<lb/>
子相慰藉可知也顧獨恨生不得見父嵗時饗祭像而<lb/>
拜拜而泣數行下低徊久之以為常極甘毳奉杜餘年<lb/>
杜有兄而獨有外母而寡於我乎衣食歿於我殯然他<lb/>
親交用緩急受恩無等本之好行徳不獨於母氏為順<lb/>
<pb n="KR4e0220_WYG_008-24a"/>
適而已事夢橘公能望指副意嘗為卜兆其夕感異夢<lb/>
寤而得善地夢橘公以壽終適與倭變㑹倉皇斂含無<lb/>
抑痛無殺禮人尤以為難晩而劉君起家進士令惠安務<lb/>
以徳化終不持一錢歸惠安人至今思之徵入垣疏請<lb/>
裁三服官増置行水使者東南頼其便封公之教也㑹<lb/>
有所彈劾忤執政補外計且留侍杖履毋行而封公固<lb/>
不許日夜召所善客置酒為髙㑹雞鳴月落觴相屬不<lb/>
疲曰兒强效官置老人家山甚樂大都封公好客豪舉<lb/>
<pb n="KR4e0220_WYG_008-24b"/>
自其天性何孺人佐之末嘗不咄嗟辦也施與狼藉不<lb/>
問生産孺人未嘗不御機杼綜米鹽以儉勤補苴也舅<lb/>
而重闈姑而嫠居孺人未嘗不晨昏定省相成以孝敬<lb/>
也課其子博士家言孺人未嘗不躬潔<graphic n="KR0949" url="https://raw.githubusercontent.com/kanripo/KR-Gaiji/master/images/KR0949.png" mimeType="image/png"/>瀡敬其師調<lb/>
膏火勵之攻也而猶數獻規封公身幸用子貴釋藥嚢<lb/>
衣繡而乗軒其務保身惜福毋忘異日又數勸封公公<lb/>
之為遺腹兒危哉則曷不多置媵廣支庶媵有子撫之<lb/>
若劉君無兩孺人之合於雞鳴樛木之指如此此其於<lb/>
<pb n="KR4e0220_WYG_008-25a"/>
封公庶幾齊齒嫓徳者矣封公生正徳己夘卒萬厯癸<lb/>
未子男三長即劉君𢎞道墓在寳華山之陽余惟封公<lb/>
𦕈焉孤童耳蓋劉<hi>闕</hi>
<pb n="KR4e0220_WYG_008-26a"/>
　　河南開封府太康縣知縣友樵周公暨配曹孺人<lb/>
　　　合塟墓誌銘<lb/>
余最嚴事故太康令周公云公宜興人也而婚吾無錫<lb/>
曹氏因留止錫稱寓公而余與公隣也居平習見公古<lb/>
衣冠危坐莊語髙視濶步人目之迂及其遇知己慷慨<lb/>
談天下事掀髯抵掌多竒計大略公即不迂顧其意殊<lb/>
不可一世乃世亦竟迂公一為太康逐矣歸不十年遽<lb/>
卒悲夫天且弗容而况人乎公卒之一年而孺人亦卒<lb/>
<pb n="KR4e0220_WYG_008-26b"/>
於是厥子諸生天瑞等用公遺命將以其二人之䘮還<lb/>
而葬之其鄉而手狀問墓銘於余悲夫余最嚴事公而<lb/>
公折輩行忘年而最暱余也而今不可復見矣余忍銘<lb/>
余又忍弗銘公初名之禧字子敬號友樵仕而更諱淳<lb/>
字還之宜興之周靡不系孝侯而公世譜獨系齊純陽<lb/>
侯周盤龍故當有據其後不知若干傳而為曉三公隠<lb/>
於醫子二長仲彬洪武初仕太醫判坐累戍河間次仲<lb/>
逹家六陵村贅亳村子宗禮自亳村徙下裴宗禮子海<lb/>
<pb n="KR4e0220_WYG_008-27a"/>
海子欽自下裴徙城南門子六衍衎衢衛衡衝衎善治<lb/>
産得節俠聲是為公祖子望山公有仁望山公嘗後於<lb/>
其叔衝衝字道通王文成公髙第弟子也文成嘗稱曰<lb/>
吾門篤實無如周道通舉正徳庚午筮仕邵武終唐王<lb/>
相門人稱之曰靜菴先生先生後自有子望山公不復<lb/>
子而撫其子身後顧甚力配薛生公城南舍公生時天<lb/>
寒氣息微婢驚是死兒請棄之祖母儲弗棄也腹之甦<lb/>
乳之乳輙來凡三嵗襁褓皆在儲於是儲母年五十餘<lb/>
<pb n="KR4e0220_WYG_008-27b"/>
髙矣而自哺其孫活邑傳為異公亦以是慕儲終身公<lb/>
㓜脆弱善病然質敏强記叔孝亷有容嘗逮事靜菴先<lb/>
生而親炙文成公獨曰此吾家學淵源也往禀業焉當<lb/>
是時公孱然小稚子耳乃其志已不顓顓應舉決科矣<lb/>
而為文固不凡年十七故大司馬嘉魚方公來宰邑拔<lb/>
公童子中特見器重臺試復髙等於是公再授室連㫁<lb/>
出而資館穀以養實主故大宗伯萬文恭公塾遂因文<lb/>
恭游唐中丞門公於主賔師友之間多所切磋養日以<lb/>
<pb n="KR4e0220_WYG_008-28a"/>
深而文亦日以精遂婚於曹始居錫久之念且歸矣而<lb/>
有祖祠之事於是公家祖祠在城南敬宗收族咸於是<lb/>
乎在而一豪計并之公發憤曰國有社家有祠等耳可<lb/>
異乎我必復之訟於官豪外螫宗人内蠱訟連嵗不決<lb/>
事幾敗葢祠復而槖洗矣丁丑罷南宫試時方公開制<lb/>
府雲中邊幣聘公為其子師公蹶曰此吾知己也敢以<lb/>
孤逺為解遂行且行且求問山川險夷敵情忍悖與夫<lb/>
兵食盈縮盡得其要領講藝之暇間與方公借箸而籌<lb/>
<pb n="KR4e0220_WYG_008-28b"/>
居然石畫也方公大詫賞吾以君冉閔而堪頗牧也耶<lb/>
相得甚驤方公入為大司馬柄用而公乃謝歸歸而持<lb/>
望山公服錫廬火公自是不作仕進想矣而㑹邑令固<lb/>
勸駕乃以丙戌謁選得河南之太康下車樹二誓於堂<lb/>
皇月朔望望闕伏令兩吏髙聲唱之以為常其為政先<lb/>
教化後刑罰額忠孝亷節四大字學宫而以出師表陳<lb/>
情表四知傳歸去來辭分署其下表先賢子羔塚復子<lb/>
禽塚牒學官諸生以時灑奠親臨祀韓烈士王節婦唯<lb/>
<pb n="KR4e0220_WYG_008-29a"/>
謹街巷小兒所讀書多訛誤則市書訂句讀選耆儒充<lb/>
教讀督之且令相與誦説古名賢遺事誘使嚮往卑髙<lb/>
賤良使有别而公乃盡法豪之噬民而持吏者邑大安<lb/>
悅公略於事上官而謹於勤民未事常憂勞而臨事常<lb/>
整暇旱饑公府下檄流民賑境内貸公抗之一孑遺也<lb/>
而賑與貸是兩也夫其目前之不救而問異日償乎立<lb/>
發粟千石賑之公府又下檄練兵而公練兵極精有誚<lb/>
公多事者公笑曰彼不聞鄉者師尚詔事耶不恃兵而<lb/>
<pb n="KR4e0220_WYG_008-29b"/>
恃此土城易穴耳其曷敢安汴河決而溺死人畜以數<lb/>
萬計公倉皇集人徒給畚鍤疏壅決閼暢其下流水至<lb/>
境平矣一日正宴客吏民相驚言寇至惶遽甚公弗為<lb/>
動已愈洶洶公心知是訛坐益堅客色動數起公愈益<lb/>
留客竟酒罷無冦葢公見事㨗持重老成深堅故能緩<lb/>
弗弛防急弗搖衆也而獨强項直指所當非法歴階引<lb/>
律爭監司有所督過當謝固弗謝卒以劾罷始望山公<lb/>
好言人禄命公亦好言禄命已䘮望山公又好形家者<lb/>
<pb n="KR4e0220_WYG_008-30a"/>
流迨罷歸為兩家術者坐上常滿然公意指殊與術家<lb/>
異布筭必參驗人事善敗以定凶吉往往竒中相宅必<lb/>
欲蔭子孫為聖賢豪傑者不貴富卜也公執古守正薄<lb/>
晩近稱先王毁譽榮辱不以擾其中似得諸萬文恭唐<lb/>
中丞靜菴先生餘緒為多其深心逺識視宇宙内事都<lb/>
無足為者則廿年老公車風塵邊徼耳目習而思慮審<lb/>
矣惜哉一為令不克終竟死公初娶儲繼徐又繼為吾<lb/>
無錫書孺人孺人父曰汀州守察母王兄曰徵獻亦乙<lb/>
<pb n="KR4e0220_WYG_008-30b"/>
夘舉應天者也汀州公以厥子故得公榜下曰夫夫宜<lb/>
興城南周氏耶吾宦邵武而邵武人至今悲思宜興周<lb/>
靜菴先生此其後必賢乃以孺人歸孺人汀州公愛女<lb/>
不欲令去逺為治宅城東隅絶甘分㫖擔負絡繹於路<lb/>
没而屬其子嵗資錢榖乏絶而孺人弗屑也曰父死之<lb/>
謂何又因以為利執勤累纎垂四十年祠之訟為脫簮<lb/>
珥廬之火為拾瓦礫官之廨為扃筦鑰男女之婚嫁為<lb/>
畫奩幣補苴相助終以成夫子孝亷大節亶哲婦云公<lb/>
<pb n="KR4e0220_WYG_008-31a"/>
生嘉靖己丑卒萬厯乙未得年六十有七子男四墓在<lb/>
鄉之善計祖塋之次合而祔焉禮也古語不云乎曲如<lb/>
鈎封公侯直如弦死道邊故夫强項幾於見箠折腰縁<lb/>
而解印所從來矣公雖坐强直早廢然去而士民擁車<lb/>
哭走冰雪斯又何也夫直道猶在人心哉彼剥民買聲<lb/>
譽奉上官而下以潤妻子雖共榮偕老方公夫婦冰花<lb/>
腐草矣為之銘銘曰<lb/>
　學不苟同文成真宗吾家道通仕不苟禄我夢若告<lb/>
<pb n="KR4e0220_WYG_008-31b"/>
　配食孝肅白璧不完朱絃不弹鹿門<graphic n="KR0777" url="https://raw.githubusercontent.com/kanripo/KR-Gaiji/master/images/KR0777.png" mimeType="image/png"/>桓其芬如蘭水<lb/>
　歸木落返𦵏鄉郭斯丘偕樂以爾子孫永託<lb/>
　　例劄授千戸心田馬公暨配許夫人合𦵏墓誌銘<lb/>
余同年故别駕如臯馬君一日渡江謁余里居纍纍衰<lb/>
絰也余驟問君何服君泫然曰某不肖不能事親某之<lb/>
先人千戸公暨吾母許夫人相隨棄養逝矣嗟乎已矣<lb/>
願有以累子出所自為狀拜而請一詞誌銘其墓余謹<lb/>
謝不敏君復泫然曰某不肖不能業官某之先人千戸<lb/>
<pb n="KR4e0220_WYG_008-32a"/>
公暨吾母許夫人之逝也而某竟不獲徼一命以報矣<lb/>
嗟乎已矣願終有以累子夫君之分誼可思而其情事<lb/>
又可悲也余其敢終讓按状千戸公者諱應禎字汝福<lb/>
别號心田世揚州如臯人嘗遇詔恩以貲賜爵級得千<lb/>
戸故稱之曰千戸公云公曽祖諱茂才用人才仕忠義<lb/>
右衛經歴祖諱繼祖起家進士仕南京雲南道御史屯<lb/>
田閩廣避逆瑾焰自免隠然厲風節父諱紳舉應天仕<lb/>
寶豐令亦以病自免而歸母某寳豐令三子而公最長<lb/>
<pb n="KR4e0220_WYG_008-32b"/>
公生故穎異為舉子業良苦有名矣㑹病羸中廢而以<lb/>
其才用之家督顧一切治辦當寶豐公心初寶豐公當<lb/>
朝正居官亷至無以具資斧公是時未弱冠也已自能<lb/>
其家百方集若千金獨身走河洛間佐寶豐公北寶豐<lb/>
公是以無虞於宦公兩弟其仲應科守諸生久弗振公<lb/>
亦陰為集若千金令應例入太學季應中公所教也久<lb/>
之亦弗振為應例挂秩太醫左右提挈絶不闗寳豐<lb/>
公知寶豐公是以無虞於家於是公自有子矣子凡五<lb/>
<pb n="KR4e0220_WYG_008-33a"/>
而别駕君才公召之前勅曰吾家世有名甲乙賢書而<lb/>
今絶於余乎子必勉之子必勉之毋忘吾所訓勵矣君<lb/>
跽受教丁夘舉應天甲戌成進士而後公喜可知也然<lb/>
公務好行其徳故事邑舉一士自額金外令自以意裒<lb/>
民間金累百私舉者家命之曰作興南宫捷尤倍公前<lb/>
後頻蹙謝家有負郭幸不貧毋庸也亟召主計其盡削<lb/>
逋租籍悉焚債劵以相娛樂毋重困吾窶人佃戸恩流<lb/>
惠行墟里之間林林作頌矣而其後君令㑹稽中讒移<lb/>
<pb n="KR4e0220_WYG_008-33b"/>
夀昌又中讒左遷重慶倅未上罷而公顧弗色愠曰藉<lb/>
令吾兒逄上骩法至大官孰與直道而黜父子相守老<lb/>
林下樂乎召所善客來談笑移日夷然不屑也而其好<lb/>
行徳益甚族饑無糈者寒無襦者死無槥者咸於公乎<lb/>
取邑䘲捐金百佐貧民邑疫捐閒田十餘畝為澤園以<lb/>
瘞邑城城捐上腴數十餘畝以築以鑿無所恡奉禁遷<lb/>
奪古塚毋得占城市宋王龍圖夫人塚在公田中祭而<lb/>
後敢遷若新封然則急仁騖義固公天性也大都公為<lb/>
<pb n="KR4e0220_WYG_008-34a"/>
人長而無釋恭似魯恭養親極滋味似黄香推産其<lb/>
弟似薛包平心率物判正爭訟似陳寔盜恥見知以徳<lb/>
感人似王烈晩而結社游賞留連觴咏則似白居易云<lb/>
嘗一賔其鄉飲鄉人望見公眉宇為快後固匿不肯出<lb/>
配許夫人故諸生珊女母范媪也甫十三歸公然已能<lb/>
相公事寶豐公問疾侍湯藥無豫色順適其姑某暮景<lb/>
無惰容没而含殮䘮𦵏無違禮接娣姒無間言指機杼<lb/>
督諸子學數見箠楚無溺愛臧獲若干指時其燠寒飽<lb/>
<pb n="KR4e0220_WYG_008-34b"/>
饑無闕芘儉以成其勤嚴以修其慈守閨閤六十餘年<lb/>
白首若賔則又似鴻光夫婦已公生正徳癸酉卒萬厯<lb/>
丙戌許夫人生正徳癸酉卒萬厯己丑五子余惟萬年<lb/>
教謟咸以卧聽延年暴酷嚴媪死訣夫獨非天性歟則<lb/>
何其相繆戾焉余雅聞别駕君再中讒皆以强項故其<lb/>
為壽昌視㑹稽治行尤烈去之日刻石頌徳父老過之<lb/>
有泣下者豈其以不徼一命貶孝公則稱先公兢兢清<lb/>
白之誡弗暴貴意得弗驟廢意失豈其以不沾一命貶<lb/>
<pb n="KR4e0220_WYG_008-35a"/>
榮則公家父子間慈與孝適相得矣而况許夫人齊徳<lb/>
偕老人貌榮名故有不在彼而在此者余故誌其行事<lb/>
系之銘以慰其夫婦九原而舒别駕君之悲焉銘曰<lb/>
　胡玉弗沽有子升墀于何武銜不換文資匪銜之榮<lb/>
　曷換而怡父實教忠寜拙毋脂亦有賢母煌煌母儀<lb/>
　是曰齊徳福壽攸宜没而同藏江河帶之以妥以寜<lb/>
　以佑來茲後千百年考跡銘詩<lb/>
　　上林苑監林衡署署丞魯川朱公墓誌銘<lb/>
<pb n="KR4e0220_WYG_008-35b"/>
公諱汶字文魯别號魯川吾常州靖江人也其先鳳陽<lb/>
人有徳四者以元進士仕揚州路總管即泰興家焉國<lb/>
初吏部侍郎顒以其子良瑜渡江而來止東沙靖江於<lb/>
是始有朱氏再傳至栢軒公㥴㥴生太學懐栢公承恩<lb/>
公父也太學公故長者令長榜其名縣亭以章有徳實<lb/>
娶於劉生公公生英穎太學公授之春秋公即能為春<lb/>
秋所師事顓門老生莫能難也年十四遂補邑博士弟<lb/>
子明年晉食廩髫而青衿超冠其曹道路觀者藉藉嘆<lb/>
<pb n="KR4e0220_WYG_008-36a"/>
息誰家郎君以彼其年何論明經擢桂乎然公六上有<lb/>
司即不得一當㑹廪食久次貢禮部廷中都肄公乃得<lb/>
第一其秋遂繇北太學上順天幾得雋矣而以額滿撤<lb/>
去是年隆慶元年也事聞自同郡周太史而下靡弗為<lb/>
扼腕公顧弗戚曰先生不見射乎夫射有及的而不必<lb/>
穿札飲羽者則猶有遺技也歸而愈益發憤切磋其業<lb/>
又六上有司兾終得一當而竟弗得而公後乃大傷恚<lb/>
曰悲夫悲夫人其如命何且古有棄繻而入闗牧豕而<lb/>
<pb n="KR4e0220_WYG_008-36b"/>
登朝者此兩人非耶吾自髫而壯而艾今髪種種矣而<lb/>
十餘上而不得一當吾其復何望萬厯丙戌起家謁選<lb/>
人久之拜上林林衡丞非其志也然公强力一嵗中猶<lb/>
執訊一横胥當之法按籍而餼宿蠧為一洗捐俸入興<lb/>
修社學教之歌誦刻慮竭節欲以觀其能聲稱卓然中<lb/>
貴斂手諸公交譽以為公不負丞也一日行部出意忽<lb/>
忽不自得亟移疾請老江上得請卧江上甫三月卒矣<lb/>
公為人謹嚴居平畏俗若緇惟恐其湼之臨事即直言<lb/>
<pb n="KR4e0220_WYG_008-37a"/>
勇為無所避讓當為諸生縣令特見尊寵公以間言令<lb/>
罷無名更徭六百名所省縣庸錢幾以千計宗黨有訟<lb/>
頼公一言而解則公著才名上林其素所挾持也而公<lb/>
惟是名不中第禄不逮養為愧其親晩幸有官乃其意<lb/>
即不自得徒以親故其卒也以哭其愛弟戎幕君人琴<lb/>
一痛聞者尤悲焉公卒萬厯己丑距生嘉靖戊子配江<lb/>
陰貢氏賢明有聞先公八年卒葢余聞公之娠也得之<lb/>
天瑞云冬夜室中水在盆而冰冰稜起可寸許作花如<lb/>
<pb n="KR4e0220_WYG_008-37b"/>
纈里人聚觀以為祥也必生奇子明年公生夫公挺潔<lb/>
白掞葩藻幾似之矣而卒官冷局上林春風曽不再榮<lb/>
何花不瘁何冰不澌天之所兆誰能違之哉然公故亦<lb/>
有不死者宜銘銘曰<lb/>
　曷名太早何官暮年曷舉十餘而仕不再遷上林一<lb/>
　枝以當騰鶱弗擊弗搏惟其命然匪人也天徳則大<lb/>
　全我懐髙賢勒銘黄泉其以公傳<lb/>
　　上林丞王公暨配胡夫人合𦵏墓誌銘<lb/>
<pb n="KR4e0220_WYG_008-38a"/>
上林丞見巖王公卒厝而未克𦵏也踰四年而其配胡<lb/>
夫人亦卒又踰三年而厥子化醇徳醇始獲啓公兆以<lb/>
胡夫人從而即其祖塋所謂前王之阡者合而窆焉而<lb/>
問銘於余余生後公甚然仕而及公同朝也余之婦北<lb/>
而胡夫人舟相銜以行余徙而得公里為比隣余有女<lb/>
胡夫人愛之而以其孫來聘兩家殷勤通往來若昆友<lb/>
娣姒然公夫婦鴻爍純懿微余誰知而銘者按公邑北<lb/>
郭王氏諱望道字懋及初號見菴中乃更見巖以其尊<lb/>
<pb n="KR4e0220_WYG_008-38b"/>
人九巖公故九巖公諱表繇進士選翰林郎中南京禮<lb/>
部者也禮部公四子長堯衢先生立道亦繇進士選翰<lb/>
林為其編修次梁川公重道為序班鴻臚而又次乃為<lb/>
公當編修先生在時父子相繼起詞林踐華貫而公仲<lb/>
父五湖公業業亦魁鄉試順天後司務兵部一門之内<lb/>
簮纓照暎貴盛無比獨公以一青衿下帷而修諸生之<lb/>
業帷是父若兄以為才曰吾家青緗其幸有托乎命鴻<lb/>
臚公任家督而公任讀公遂以詩游唐中丞薛督學兩<lb/>
<pb n="KR4e0220_WYG_008-39a"/>
先生之門兩先生亦以為才愛之試督學御史御史以<lb/>
為才前後數列公髙等而公弗第也升太學太學先生<lb/>
才公如御史數亦列公髙等而公即弗第公黯然太息<lb/>
茲命也夫茲命也夫且賢書奏籍豈獨吾一家物哉㑹<lb/>
編修先生卒禮部公哭之痛公涕泣與鴻臚公訣兄其<lb/>
留侍生者而弟往送死者僂行走京師以䘮歸歸則禮<lb/>
部公亦已上章請老公趣具盡召所善客宛轉寛譬順<lb/>
適之百方以無傷禮部公心而久之禮部公亦卒當析<lb/>
<pb n="KR4e0220_WYG_008-39b"/>
産邑不幸適中倭當受軍興役公又涕泣與鴻臚公約<lb/>
以其上腴予孤童明吾伯兄貧官也次以酬吾兄拮据<lb/>
而後敢言弟於是田取其瘠者室廬取其僻者而役則<lb/>
當其鉅者城之治戰艦長區賦傾槖佐縣官不貲絶不<lb/>
欲偏苦鴻臚公而久之鴻臚公卒公仰天椎心大悲悼<lb/>
曰吾今而後而乃獨稱子矣出而持門戸卵翼吾兄之<lb/>
孤入而破顔色奉其母朱太夫人宛轉寛譬順適之百<lb/>
方一如禮部公而太夫人顧不懌一日呼公前勅曰汝<lb/>
<pb n="KR4e0220_WYG_008-40a"/>
居恒不言科第非一家物耶汝視我老矣我視汝亦髪<lb/>
種種白而猶以儒衣冠侍徒令我思汝兩兄無休已時<lb/>
公唯唯受教為太夫人舉八十觴遂行謁選人當外公<lb/>
因請内亦序班鴻臚遂以其年齎水衡錢兩淮擁節乗<lb/>
軺車間歸拜堂下而後太夫人喜可知也明年報使俄<lb/>
遷丞上林所署良牧一切治辦然公日夜念太夫人老<lb/>
疏請告凶問亦尋至星奔哭棺下一慟幾絶公自此且<lb/>
與社榆壠栢盟矣公始配顧夫人繼乃胡夫人胡夫人<lb/>
<pb n="KR4e0220_WYG_008-40b"/>
太保毘陵忠安公𤣥孫女也生而端慧名家禮法見而<lb/>
熟實佐公葢公好讀書於書靡所不觀不耐視事而胡<lb/>
夫人操家斬斬積纎累微以佐公於勤公好行徳嘗捐<lb/>
若干金脫宗人棄市罪負責者焚其劵而胡夫人益散<lb/>
絲粟貧人以佐公於義公斥園囿蒔花卉樓船板輿以<lb/>
娯二老人而胡夫人辨色而朝翁寢門盗斧闗入身翼<lb/>
姑以免以佐公於孝公掃城中居舍鴻臚公避餘燹返<lb/>
而栖郭門外而胡夫人掇瓦礫理薪木以佐公於讓晩<lb/>
<pb n="KR4e0220_WYG_008-41a"/>
而公有官私錢鍰金峻却無所受凡以洗垢剔蠧而胡<lb/>
夫人嚴扃鐍惟謹以佐公於潔亷又晩而公病稍溺尊<lb/>
生家言焚香禮維摩冀以延年而胡夫人故習為吐納<lb/>
導引指授公大要以佐公於攝公與胡夫人相篤莊雖<lb/>
白首不衰其有繇也公祖贈承徳郎戸部主事約齋公<lb/>
冕曽祖友竹公某公卒萬厯癸未生正徳丁丑胡夫人<lb/>
父錦衣冠帶舍人一山公某母莊卒萬厯丁亥生正徳<lb/>
辛巳得年皆六十有七夫浩刼滚滚孰測其終元化芚<lb/>
<pb n="KR4e0220_WYG_008-41b"/>
芚孰知其始異哉公首娠也太夫人夢佛指一兒授焉<lb/>
寤而生公公為人終長者里中亦號之佛胡夫人少而<lb/>
好修長而夢一媪慰之若良苦行見度矣其後海上有<lb/>
曇陽之事胡夫人叩厥宗㫖約略若夢卒之日若有期<lb/>
㑹焉公夫婦豈獨明去來之因而夙悟始終之故者乎<lb/>
夫此余不敢知獨其育世閥而忘丁落門而安中外肅<lb/>
穆令徳皆有於人間世亦足以不死矣為之銘銘曰<lb/>
　耦世甲子踰周而七同歸𤣥扃異宫而一何去何來<lb/>
<pb n="KR4e0220_WYG_008-42a"/>
　生何必百我最其徳以爾子孫千億<lb/>
　　湖廣長沙府瀏陽縣知縣致仕柱峯朱君墓誌銘<lb/>
君諱正裕字在問初號志咸既乃更柱峯云朱之先至<lb/>
元而有仕左丞相清者督漕事海上家焉則今太倉州<lb/>
也左丞生都水監虎都水生樞密院判樞密生荆州刺<lb/>
史源澤荆州生判簿暹判簿避兵江陰之馬沙則今靖<lb/>
江縣也判簿生㫤㫤生巖巖生鴻臚序班軏鴻臚生三<lb/>
子其季東陽公庶之君父也母陸君生甫三月而陸病<lb/>
<pb n="KR4e0220_WYG_008-42b"/>
以卒則其繼郭實襁褓君以長君長而特英穎日誦千<lb/>
餘言十二善屬文十六應童子試年少娟好望若璧人<lb/>
可念遂為其邑諸生俄而晉食廩屈其儕輩矣而君務<lb/>
刻苦精攻其業所治春秋渡江而游吾梁溪孫一元長<lb/>
洲陸安道兩先生之門晝夜手一編切磋究之盡得兩<lb/>
先生之說諸專門老師莫能難也而君乃歸而謁其從<lb/>
父參元先生參元先生為良知之學號為入室海内講<lb/>
學之士往來質問殆無虛嵗君從旁聞所謂𤣥言緒論<lb/>
<pb n="KR4e0220_WYG_008-43a"/>
躍如有悟於是口耳訓詁亦且莫能盡矣而君遂以甲<lb/>
子舉應天君弗為喜也務刻苦專攻其業愈益甚甚於<lb/>
諸生時然數竒屢上春官皆不第而君亦弗為愠攜其<lb/>
婦劉擊鮮烹肥佐二老人懽延師盛供帳課其二子諸<lb/>
生肇啓肇修者讀白首在堂青衿在庭而君自以孝亷<lb/>
在公車年且未艾也無何劉一疾死二子相繼夭於瘵<lb/>
冢婦秦亦夭君獨持其最少子泣二老人持君泣則為<lb/>
君取繼於江陰亦劉也劉來無何為甲戌君自出公車<lb/>
<pb n="KR4e0220_WYG_008-43b"/>
奔東陽公䘮甫成𦵏劉亦一疾死當是時人無不為君<lb/>
傷心酸鼻者而君亦不勝楚神理都盡忽忽病念以母<lb/>
郭故再繼於劉攜家家江陰而身復上春官冀得一當<lb/>
乃又不第尋謁選得楚之瀏陽令時丁丑三月也瀏故<lb/>
山縣又楚徼其俗剽悍君至用片言折獄之久繋而疑<lb/>
者片紙按盗之魁而逸者逺近藉藉稱為神明而㑹奉<lb/>
例丈田君上下山阪蒙犯霧露身履畝而丈病繇此急<lb/>
亟請致仕歸歸而拜母郭堂下幸健無恙而後喜可<lb/>
<pb n="KR4e0220_WYG_008-44a"/>
知也然君病即不衰止留江陰數年還故土困床簀又三<lb/>
年竟以病卒君為人清簡和易出於悃愊子游之室不<lb/>
至曹丘之金不顧然宗黨有挂文罔憐其老未嘗不奮<lb/>
袂起也阮家竹林之游陳氏聚星之㑹怡怡觴咏移日<lb/>
卜夜然非儀不義未嘗不微哂示箴戒也在官不能候<lb/>
滿考飄然去之曰陶彭澤吾師也閒居駕板輿娯太夫<lb/>
人曰吾不欲潘令擅風流洛涘也淳風逺韻方美前哲<lb/>
度越塵表而骨肉多故連蹇竒疾憂能傷人何堅弗摧<lb/>
<pb n="KR4e0220_WYG_008-44b"/>
以此悲之君卒萬厯庚寅生嘉靖甲辰子肇隆以其始<lb/>
繼兩劉母合而乞余文其墓石也余惟靖江於吾郡故<lb/>
樂土而艱科名更數十年一㨗鄉書而君以明經鏖戰<lb/>
得之郡縣吏不得自移疾而君美治行直指使者請於<lb/>
朝為予告榮遘異數易人所難如此而無所樹勛業以<lb/>
死何也君家光禄君手具事狀猥云不當貴壽嗟乎迹<lb/>
君生平豈其囿風氣而生待貴壽而傳者乎銘以慰之<lb/>
銘曰<lb/>
<pb n="KR4e0220_WYG_008-45a"/>
　天無意乎孰使崛興為吏而能天有意乎胡二䜿是<lb/>
　乗而下壽弗登物忌多取文乃命憎匪風氣之然造<lb/>
　化之恒所以逹觀彭殤齊稱我身泡影名於何矜君<lb/>
　魄止是君魂天升山縈水紆以勿騫崩復千百年繄<lb/>
　吾銘乎徵<lb/>
　　勅封文林郎山東東昌府冠縣知縣鳳山張公墓<lb/>
　　　誌銘<lb/>
山東副使汝州張君維新以嵗甲戌與余同南宫籍奏<lb/>
<pb n="KR4e0220_WYG_008-45b"/>
云於是其尊人封文林郎山東冠縣知縣鳳山公卒將<lb/>
𦵏副使君哭授書使者令踰汴涉潁浮淮渡江以來曰<lb/>
天乎孤之不獲比於人子也孤願以藩臣養吾父者數<lb/>
矣而㑹拜今秩弗敢請也孤徼靈捧表亦惟吾父故歸<lb/>
而廹數舍近矣而吾父弗能待也天乎孤之不獲比於<lb/>
人子也惟是墓石以累子余覧書悲焉質所為狀則其<lb/>
州太守方君應選方君亦與余同籍奏應天其人備文<lb/>
武質不䛕且訟言非憲老學宫希睹公面也則公明徳<lb/>
<pb n="KR4e0220_WYG_008-46a"/>
逺矣余乃按為誌誌曰公諱從易字以時鳳山其號家<lb/>
汝上無慮若干世大都闇䀜不耀而自公之祖髙厓公<lb/>
克用始倅某州州倅生栢菴公粹娶於孫生公公生偉骨<lb/>
相栢菴公竒愛之顧不幸甫三嵗䘮其母孫實褓於祖<lb/>
母何以長栢菴公撫公泣曰是兒似李密耶微吾母誰<lb/>
為吾子者課之讀輒憶試之藝文蔚紛以藻栢菴公則<lb/>
又喜吾門待吾子而大日者告我矣而亡何公復不幸<lb/>
䘮栢菴公當是時公内不勝痛而外不勝宗人齮齕業<lb/>
<pb n="KR4e0220_WYG_008-46b"/>
幾墮然公批卻導窽終亦弗為窘也而久之服除遂娶<lb/>
於丁為封孺人公推家秉孺人身卒業所謂清溪觀者<lb/>
尋推擇郡諸生試即傾其儕輩籍甚獨都肄連報罷公<lb/>
仰屋咄咄日者欺吾翁乎抑吾子實當之於是副使君<lb/>
七嵗矣而公有異祥公又居副使君所謂髙厓别墅者<lb/>
旦暮督之峻又七嵗副使君推擇州諸生又若干嵗籍<lb/>
奏河南明年捷南宫又三年為丁丑廷對成進士而後<lb/>
公愉快可知也進士以次當拜令得冠時執政方好束<lb/>
<pb n="KR4e0220_WYG_008-47a"/>
濕吏事以刻核為聲公戒冠令奉法循理可以為治何<lb/>
必威嚴哉厥後執政敗諸為刻核者名沉采滅而冠令<lb/>
用循良召入給事中公又戒給事官以諌為名勉旃報<lb/>
上恩無以二老人為念給事乃發舒効懇欵上治兵大内<lb/>
疏謹微貴介濫賞賢書疏更轍中土饑疏賑急飛輓費<lb/>
不貲疏剔蠧言官坐言廢疏奨直他封駁一嵗中凡十<lb/>
餘上間以啓事入侍文華勸講徹所賜上尊珍膳出羞公<lb/>
子舍公引丁孺人額手謝宴而歌天保而後公愉快益<lb/>
<pb n="KR4e0220_WYG_008-47b"/>
又可知也然給事竟以數言事不獲久居内擢參議湖<lb/>
廣而公無幾微憾惟是丁孺人溘焉捐帷漸老而單公悽<lb/>
愴不自得參議奔自楚所以順適公百方進名碑佐臨<lb/>
池進騷雅副墨佐吟進花石觴豆佐枌榆社中㑹而公<lb/>
忘亡矣參議起藩山東擢副使公一疾遽卒則辛夘六<lb/>
月廿又六日也遡生嘉靖癸未公為徳於鄉非一自副<lb/>
使君成進士業置負郭百甽為義廪贍其族置塾誨族<lb/>
之子弟晚而屬嵗祲公益捐餘錢輸幕府以風餔殍瘞<lb/>
<pb n="KR4e0220_WYG_008-48a"/>
骼為橋道以濟汝洛之間義聲為滿公又善感諭人有<lb/>
䦧於墻出數言立解豪生截公門使酒走匿若弗聞生<lb/>
醒愧悔諸為長者多此類以故公在而閭里化之没而<lb/>
填戸哭嗟乎公之明徳信逺矣公配丁孺人婉慧有淑徳<lb/>
進士雲峯公女也蓋聞天降時雨山川出雲故世有有<lb/>
用之用有不用之用公固一諸生以老澤不出其鄉然<lb/>
副使君推其緒餘焚香伏蒲往往多天下大計公不用<lb/>
以副使君為用用乃大光矣身食隆報享有榮名不亦<lb/>
<pb n="KR4e0220_WYG_008-48b"/>
偉哉彼薛宣行縣置吏職萬年教諂怒不省此其父子<lb/>
間獨何也是宜為之銘銘曰<lb/>
　至道之精精於治身守一處和物将自親廣成談天<lb/>
　黄帝下拜宫於崆峒至今勿壊公家是間實遭異人<lb/>
　授以其秘俾之維申我握其精棄其土苴有推而行<lb/>
　以雨天下不用用光大徳徳忘天凝天行返於芴芒<lb/>
　魄則藏是勿震勿毁為銘幽扃以詔來祀<lb/>
　　粤始興醫學訓科巖山譚公暨配李孺人合𦵏墓<lb/>
<pb n="KR4e0220_WYG_008-49a"/>
　　　誌銘<lb/>
自余解宫官行服於家而粤始興譚文學先生來教諭<lb/>
吾錫先生孤介寡合士也然獨昵余而余亦獨嚴先生<lb/>
一日叩門拜而後言吾先子訓科公之𦵏也吾叔父司<lb/>
徒公實銘之然而門以内筆也吾先慈之與訓科公合<lb/>
也吾司徒公之門人陳博士實狀之而未有銘也某不<lb/>
肖適有天幸辱在茲土敢以合𦵏之石請余謹謝不敢<lb/>
當而先生左遷王國官吾錫之薦紳大夫與諸生席函<lb/>
<pb n="KR4e0220_WYG_008-49b"/>
丈者無不惜先生去以戚而先生顧私獨喜曰吾乃今<lb/>
得擁破氈以歸以不朽吾原下人矣詣余請益堅余又<lb/>
謹謝不敢當而先生留津下不去示堅決不浮慕也余<lb/>
其可終讓訓科公者諱大中字宗正南雄始興人境有<lb/>
南巖山公愛其竒勝因自號巖山云其先出宋朝散大<lb/>
夫文煥公之後文煥公事行具郡志中六傳為銅川授<lb/>
敏銅川公子懋材懋材子為壽昌丞遜壽昌公子昇昇<lb/>
三子其季為醫學訓科公驥驥嘗用壽昌公命越世序<lb/>
<pb n="KR4e0220_WYG_008-50a"/>
而後其叔祖恭其後以司徒公太初貴卒與昇皆累贈<lb/>
戸部左侍郎是為公父贈公配劉公嫡母也生母亦劉<lb/>
亦皆以司徒公累贈淑人公與司徒公為同母兄而公<lb/>
獨為其嫡所竒愛生不離襁褓帷帟之間以長疑不慧<lb/>
然公實非不慧也或進諌曰夫人亦愛子乎父母而真<lb/>
能為愛子者非愛之呴嘔美衣食也愛之以藝業使游<lb/>
四方故男子生而弧矢懸其門所以志也當是時贈公<lb/>
方以醫領職事蒼梧幕府蒼梧幕府者東西粤總鎮建<lb/>
<pb n="KR4e0220_WYG_008-50b"/>
節其地得便宜開局曰軍門醫學盡辟所轄官醫之精<lb/>
其技者更畨肄其間曰上班而贈公以其邑訓科名髙<lb/>
見推擇為領袖於是嫡感諌者言令公提藥囊侍贈公<lb/>
則盡得其方又以贈公指從他師受鍼灸八法盡其術<lb/>
又旁習星卜諸小道盡其變化而後知公之果非不慧<lb/>
也公既於醫精具於拔沉起痼一切隨手效遂以世業<lb/>
補其邑醫學醫生十年為其訓科㑹贈公自幕府請老<lb/>
公竟嗣其職在職又十年而公引疾歸則司徒公舉於<lb/>
<pb n="KR4e0220_WYG_008-51a"/>
鄉當偕計北上公不忍其獨行也䕶之京師親見司徒<lb/>
公成進士而公乃翛然鼓柁而南歴齊過魯渉淮浮江<lb/>
度呉絶越盡攬中原上國文物聲名之盛而其先徃來<lb/>
蒼梧間又已極瀟湘洞庭武夷仙巖幽遐之觀一笻雙<lb/>
屐幾遍宇内而後知公之果能游四方為男子事也公<lb/>
雖隐於醫乎乃其為人長者坦衷質行斤斤一禀繩墨<lb/>
以故嗣幕府最久上下一口稱之曰賢彼其中心誠信<lb/>
於士大夫非獨用醫重云而自司徒公踐華據津公之<lb/>
<pb n="KR4e0220_WYG_008-51b"/>
為長者益甚有懐暮夜金要公居間公正色拒之固郡<lb/>
太守約以通家禮見積數嵗弗能得也即以疾請亦避<lb/>
弗應曰吾老弗任醫且吾終不欲以吾故而損吾弟名<lb/>
杜門檢方書寡所酬接間獨喜從田間野老沽村酒一<lb/>
鮭一菜引滿索醉古朴真率有五栁柴桑之風焉配為<lb/>
李孺人諱明貞處士北隅公華女母某婦也十八而歸<lb/>
公兩劉淑人嚴持新婦嗃嗃孺人事之婉孌有儀曰吾<lb/>
㓜所事吾父若母如此也子生而才脱簮珥佐之讀箠<lb/>
<pb n="KR4e0220_WYG_008-52a"/>
勅不少借曰吾聞吾兩姑督汝叔如此也嫠而總家政<lb/>
特井井墓以有田所居以有室廬内外事一切治辦曰<lb/>
吾先君子遺令如此也耋而輕萬里程就其子禄養溧<lb/>
陽曰吾兒子不欲旦暮背舍我如此也而其後䝉詔恩<lb/>
有司給肉與帛榜其門曰聖孝錫類鄉里以為榮蓋自<lb/>
孺人歸公而公往往有蒼梧之役孺人則代為子公没<lb/>
孺人代為父令妻壽母卓行明淑晩而丁盛朝遘異數<lb/>
雖時與年㑹亦其純徳備福所私於天厚矣公生𢎞治<lb/>
<pb n="KR4e0220_WYG_008-52b"/>
丁巳卒嘉靖辛酉孺人生𢎞治己未卒萬厯丙戌子男<lb/>
四次即先生所繇溧陽訓遷諭封川起諭吾錫者也余<lb/>
惟道之精以治身其緒餘以治天下國家世但見司徒<lb/>
公致位文昌顯名朝廷以為儒之用大而不知調劑補<lb/>
洩以佐燠寒慘舒侵蝕之偏公所操固性命之樞也其<lb/>
鄉國但見生死肉骨比於倉公扁鵲以為克推隆贈公<lb/>
之傳而不知公皭然好修澹泊寡營其所身有固儒者<lb/>
之粹實也孺人徳齊而壽考過之夫非公活人多不自<lb/>
<pb n="KR4e0220_WYG_008-53a"/>
享脩齡大年而造物者特推其餘以畀孺人而報公於<lb/>
㝠㝠歟然有子教三邑所造士無筭植節勵風出處具<lb/>
有終始儒之用卒不為不大而活人之世澤其将益衍<lb/>
以昌無疑也為之銘固宜銘曰<lb/>
　繄儒而醫已疾扶衰贈公之遺繄醫而儒矩蹈繩趨<lb/>
　以兄司徒醫以暢澤儒以傳軌振鐸起迷文學之以<lb/>
　有美嫓徳望若鹿門藏斯妥斯長彼蘭孫胡軌弗傳<lb/>
　胡澤弗延彌大而宣後千百年視予銘以然<lb/>
<pb n="KR4e0220_WYG_008-53b"/>
　　醫夀官楊村吕翁墓誌銘<lb/>
江陰楊村吕翁卒而其從子應鍾䘮之哀曰天乎自吾<lb/>
父逝而吾伯父猶吾父也吾伯父不子吾弟應律以夭<lb/>
而吾猶子也而今已矣其如何則又曰夫死生命之恒<lb/>
也蕃悴數之值也窀穸人之歸也金石事之永也吾其<lb/>
從史家乞一言以殉吾伯父地下矣齋而詣余泣請銘<lb/>
余雅聞吕翁為人而又悲應鍾指不敢辭吕翁者諱講<lb/>
字明學所居楊莊因號之楊村云吕翁非實吕姓也吕<lb/>
<pb n="KR4e0220_WYG_008-54a"/>
故承氏宋迄元入我明世負江而居間有仕邑宰者自吕<lb/>
翁之曽祖悛丁家難早卒子巢雲公坤藐焉孤童耳其母<lb/>
周袵而之所自出吕匿焉吕拊循之有恩巢雲公矢曰生<lb/>
我者吕也吾子孫世世不得復顧承氏矣遂冒吕氏巢雲<lb/>
公之廢儒而醫以病痿故傳子春林公䕫而醫大著春林<lb/>
公娶於李生兩子為吕翁兄弟而醫又大著初吕翁髫時<lb/>
巢雲公尚無恙也一日召吕翁前勅曰吾使汝兄弟儒而<lb/>
偃蹇以老乎孰與醫而頡頏以名乎吾材汝審矣汝何擇<lb/>
<pb n="KR4e0220_WYG_008-54b"/>
術焉吕翁跽對曰惟大父命乃亦廢儒而醫盡得巢雲公<lb/>
禁方及藥論書偕共仲陽橋翁讀切磋究之他日雜出視<lb/>
人病察色脈傳變相與設疑難算功效同者十九不同者<lb/>
十一而後知巢雲公之材之弗爽也病者家以得吕翁<lb/>
兄弟一藥而安以不得吕翁兄弟一藥而危聲價鵲起<lb/>
幾揜春林公出之上而後知吕翁兄弟之名之果頡頏<lb/>
也然吕翁不獨名醫而已其治人病人治而我收其功<lb/>
功不必我出我治而人收其利利不必我得無乗危無<lb/>
<pb n="KR4e0220_WYG_008-55a"/>
擇安曰吾聞諸先大父之與人交率意哆口不習為苛<lb/>
禮踈節一言投契雖終身可也間譚説古今人成敗慷<lb/>
慨感憤樸<graphic n="KR0554" url="https://raw.githubusercontent.com/kanripo/KR-Gaiji/master/images/KR0554.png" mimeType="image/png"/>淚數行下人目為迂曰吾不諱迂丐貸無<lb/>
所取横逆無所較焚劵拭唾曰吾師乎晩而用詔恩拜<lb/>
官服嵗不四三御邑令召鄉飲不肻往曰吾徳不任此<lb/>
仁心為質蟬蜕聲利第好讀古人書泛濫經史不專軒<lb/>
岐家言好誦詩憶可千首好蓄名賢畫染諷咏展玩翛<lb/>
然清逺而後知吕翁之卒未嘗以醫廢儒也蓋吕翁所<lb/>
<pb n="KR4e0220_WYG_008-55b"/>
自述與應鍾所為余述者云爾而余益訪求吕翁遺事<lb/>
欲盡其為人則潛徳媺行甚夥不勝書夫急知已疾而<lb/>
逆之淮執不令具資斧一何篤也疾凡在死法中戒其<lb/>
家勿他治他治徒損金錢乃無益又何悃也終老躑躅<lb/>
衢路不休不逺郤步不暑加蓋復何質也出入必薦所<lb/>
嗜於先園花開必折以獻若對若思又何孝也遇佳山<lb/>
水扁舟獨往留連不忍去益何曠也逍遥待盡檢所愛<lb/>
圖書且披且吟禁毋得呼佛抑何定也夫是者不獨無<lb/>
<pb n="KR4e0220_WYG_008-56a"/>
廢儒又類知道也余又安能盡吕翁吕翁卒萬厯庚寅<lb/>
距生正徳戊寅配蔣氏繼娶李氏亦無子余考齊倉公<lb/>
師慶年七十餘無子遭倉公喜方授以其書史公傳倉<lb/>
公動必稱師慶然不言慶何如人也吕翁亦年七十餘<lb/>
無子然有重名於時又親其從子應鍾克紹明徳潤色<lb/>
其業此之所托以方慶不亦幸甚無憾哉乃其為人進<lb/>
於技矣余故撮而列之付應鍾納諸其幽令後世有考<lb/>
焉銘曰<lb/>
<pb n="KR4e0220_WYG_008-56b"/>
　彭澤生輓香山自銘齊一生死逍遥醉醒吕翁慕之<lb/>
　垂老有述曰無胥䛕世好曲筆我筆無䛕䞇此𤣥室<lb/>
　必銘而刋小阮之意醫術儒行合為一志以詔來茲<lb/>
　其兩勿媿<lb/>
　　太學古涇華君墓誌銘<lb/>
余不習華太學古涇君習其子諸生寯云寯與余同以<lb/>
丁夘游於學宫采采芹藻之間相樂也余為諸生七年<lb/>
用射䇿中科而寯一旦厭棄其業罷諸生籍又十八年<lb/>
<pb n="KR4e0220_WYG_008-57a"/>
余還守先人冢浮沉里門而寯持其尊人喪未𦵏也衰<lb/>
而詣余言誌銘事問誰状則趙郡丞道隆郡丞嘗别駕<lb/>
福州余邂逅之福州其人擇言而發擇地而蹈之非苟<lb/>
為䛕者状宜信然余竟讀大都言家庭之恒節非有殊<lb/>
尤絶跡於世也而又偃蹇守太學以老名不挂選人澤<lb/>
不被閭左安所名不朽焉雖然公之為承徳郎尚絅公<lb/>
子也嫡而兄者三而公居季稱孽子矣而公不自菲薄<lb/>
方迎師求友切磋經生之業十六補郡諸生十七進太<lb/>
<pb n="KR4e0220_WYG_008-57b"/>
學志行醇美為倫大司成所寵異弱冠婿於秦婦翁贈<lb/>
奉直公泮太翁宫保尚書端敏公也端敏參機務留中<lb/>
稱貴婿矣而君不自侈汰兢兢踐繩墨為喬太宰魏大<lb/>
理諸名流鉅人所進承徳公且死分異諸子田廬君獨<lb/>
得所謂劉團橋者地偏以瘠稱下産矣而君弗為較勤<lb/>
以補瘠屹然植立于澆漓嚚薄之中以寜厥居晩而困<lb/>
長賦稱落門矣而君亦弗為摧食麤衣韋儉以補約以<lb/>
卒無乏絶蓋公鬚髯如㦸好面折人過似亢厲然其中<lb/>
<pb n="KR4e0220_WYG_008-58a"/>
心開爽無他城府纎嗇不輕予人一錢似篤於利然顧<lb/>
名義厚倫理非其有不取於其先人家法庶幾能力守<lb/>
而勿墜者以余耳目所睹記華山千支林林始未嘗不<lb/>
殷厚好禮後稍陵逼彼其銖兩尺寸而累之聲色酒食<lb/>
博塞鬬爭而屑越之何聚弗散何盛弗衰奈何笑儉勤<lb/>
曰毋庸讐禮法若桎梏嗟嗟以此持家家可知矣君固<lb/>
無竒行闓澤可以不朽乃其處豐履盈常有以自下窘<lb/>
且老顧又若不肯下人者豈其常游天下士有所聞於<lb/>
<pb n="KR4e0220_WYG_008-58b"/>
名流鉅人耶余故不辭而為之誌誌曰君諱諒字企明<lb/>
古涇其號承徳公諱<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>秩用王國官授嫡母安人過氏<lb/>
承徳之父為聽竹公守吉聽竹之父為怡隠公宗壽實<lb/>
惟鵞湖始興之祖其上不具次總之南齊孝子寳裔也<lb/>
配秦氏君生於正徳已夘卒於萬厯甲申余又為之銘<lb/>
銘曰<lb/>
　史公有言人貌榮名君貌人憎而名弗榮第考其平<lb/>
　生孝友而勤畊是惟先民之程吾故以銘君之幽塋<lb/>
<pb n="KR4e0220_WYG_008-59a"/>
　　郡文學養吾堵先生暨配蘇孺人合𦵏墓誌銘<lb/>
堵養吾先生既卒且𦵏之二十有三年而其配蘇孺人<lb/>
亦卒厥子邑諸生維藩閩南平令維垣及維屏将以月<lb/>
日之吉奉孺人柩啓先生兆合焉而謁誌銘於余蓋余<lb/>
髫而與維藩維垣兩兄弟者友也於先生乎假館朝饔<lb/>
而夕飱於先生乎授粲先生不以余孱稚厭棄余所以<lb/>
拊循如其子切劘如其友而模範又如其師乃余之幸<lb/>
而第也而先生不及見也即先生之子之第也而先生<lb/>
<pb n="KR4e0220_WYG_008-59b"/>
亦不及見也悲夫先生夫婦明徳潛懿具在事状余得<lb/>
藉手墓中石舒生平之感其安敢弗力謹按先生諱鴻<lb/>
字鳴秋養吾其號吾無錫之堵自義興徙其先有志三<lb/>
者生文玉文玉生理理生倫倫生樂耕公岳先生父也<lb/>
樂耕公行古之道厲操行鄉人尊為長者配薛繼曹實<lb/>
禱於句曲山而生先生先生之生也樂耕公春秋五十<lb/>
餘髙矣而先生質又敏慧樂耕公私獨喜撫而曰兒将<lb/>
大吾門耶華陽神告我矣六嵗就外傅受章句十二習<lb/>
<pb n="KR4e0220_WYG_008-60a"/>
為制舉文弱冠僦居邑城之崇安䘚業焉夏不帷冬不<lb/>
被攻苦食淡晝夜兀兀以為常功幾與苦行頭陀埒而<lb/>
後獲以丙午成郡諸生也是時樂耕公夫婦老無恙先<lb/>
生愈益奮汎濫百家言咀其英華幾一當京兆試慰二<lb/>
老人意而四上應天皆報罷二老人又相繼没先生泫<lb/>
然曰天乎親弗待矣而守青衿何為乎且吾幸有子吾<lb/>
休矣於是維藩兩兄弟並嶄嶄露頭角先生業為擇良<lb/>
師友身又自操督之極嚴竟兩兄弟所繇立本之績學<lb/>
<pb n="KR4e0220_WYG_008-60b"/>
亦嚴父力云先生少而具卓識自樂耕公好行徳戸納<lb/>
畝千宗親以匿徭而我以任役先生跽請曰此夫以虛<lb/>
畝以賈實累者也盍洗諸戸空而累釋而後樂耕公之<lb/>
於耕樂也母曹之在殯也而倭適來焚掠特慘先生哀<lb/>
號籲天計無所復之則倉皇陳牲酒米蔬於庭而大署<lb/>
其屏曰幸甚毋燬我先骨倭遶棺大嚼去竟以不火人<lb/>
謂孝感先生恂抑善下人足不肯踐公府而獨不能忍<lb/>
强禦豪有假長賦魚肉人者勢張甚先生恚曰是里虎<lb/>
<pb n="KR4e0220_WYG_008-61a"/>
也我必攖之立白諸令繩以法閭井始貼席凡先生所<lb/>
重然諾所謹取與燕居必衣冠終其身不習為狎游謔<lb/>
浪矩矱森肅見無不嚴憚而於宗親故曲有恩意割田<lb/>
以佐窶者醵金以資娶者畫山以妥𦵏者蓋環而家者<lb/>
倚若外府人又無不親先生歸焉先生雅病啖喘病得<lb/>
之哭樂耕公居平即無一日不病即不一日卧病也嵗<lb/>
癸酉秋頓劇遂以䘚余憶是嵗初夏學使者試義興余<lb/>
忝諸生甲維藩兩兄弟於童子中自甲乙盛矣先生賀<lb/>
<pb n="KR4e0220_WYG_008-61b"/>
余曰同志同遇盍同載泛具區歸乎猝而遭狂飇洪濤<lb/>
沸天舟且覆頼先生色定指夫椒以免悲夫余輩甫以<lb/>
其夏徼先生靈以活而先生遽以其秋死耶且夫不死<lb/>
湖波死牖下天未為無意先生也蘇孺人者父西澗公<lb/>
良弼前母張母王孺人生十有七年而歸先生相先生<lb/>
三十有二年而稱未亡人又十有五年而見其子成進<lb/>
士又四年禄官廨以䘚孺人之相先生婉孌以奉舅姑<lb/>
辛苦約束以佐讀為令妻絶甘私餘以養父母老為孝<lb/>
<pb n="KR4e0220_WYG_008-62a"/>
女延師潔<graphic n="KR0949" url="https://raw.githubusercontent.com/kanripo/KR-Gaiji/master/images/KR0949.png" mimeType="image/png"/>瀡進衣履不以子通塞為喜愠於士言命<lb/>
於官言職為哲毋則孺人於先生其所以内外相成生<lb/>
死不相悖者矣先生卒萬厯癸酉七月二十八日距生<lb/>
為嘉靖壬午正月初六日得年五十有二𦵏於祖塋之<lb/>
昭而孺人之合而祔也以今年丁酉十二月孫繼臯曰<lb/>
曩余請業西溪之上則甚徳兩先生一為王澤南先生<lb/>
其人堅忍强力餼郡學宫將得貢死一為先生兩先生<lb/>
皆産邑西鄙家並太湖而城居又皆在西溪皆有子延<lb/>
<pb n="KR4e0220_WYG_008-62b"/>
明師納友余故皆得厠席焉然余窺堵先生外嚴而内<lb/>
沉類有體用者非文士而已藉令柄事當機應猝決謀<lb/>
定慮聲色不動而事集矣惜乎不一遇以死式穀似之<lb/>
以昌厥施其在南平乎孺人後死二十許年睹其子之<lb/>
成以報先生地下先生亦永有慰也銘曰<lb/>
　學以苦植行以嚴操弗逢弗庸咄嗟青袍亦既有子<lb/>
　蜚黄綰墨譬彼藨蓘報乃斯食淑也道捐終焉同藏<lb/>
　宅斯兆斯祖宗之旁煌煌天書有來無已我誌厥跡<lb/>
<pb n="KR4e0220_WYG_008-63a"/>
　以詔來祀<lb/>
　　惠泉孫隠君墓誌銘<lb/>
君諱炯字季明别號惠泉君非實孫姓也故蔣氏居江<lb/>
陰之劉莊自其七世祖竹坡公觀徙吾無錫之湖塘居<lb/>
焉故遂為無錫人竹坡公生蘿月公椿蘿月公生檜軒<lb/>
公祐檜軒公生慕巖公世昌慕巖公生思仁公輔實後<lb/>
於其姑之適孫而斬者於是蒙孫姓思仁公生太學梓<lb/>
溪公岐娶於錢生四子長炤次燿次煥君其最少子也<lb/>
<pb n="KR4e0220_WYG_008-63b"/>
世之父母往往愛最少子而君顧以生晩毋愛然君生<lb/>
英穎雅不好弄其諸父西郊公者一見竒之以為此兒<lb/>
寜馨得而袵之去㑹他日西郊公自有子乃歸歸而父<lb/>
若母則皆已老矣産亦已析其上腴悉已𤓰分諸長兄<lb/>
而二老人僅擁其餘瘠以自支給逋日起君入而低囘<lb/>
膝間出而就外傅讀讀不丙夜不輟蔚然文儒也而即<lb/>
不幸二老人相繼以没遺令授君其瘠并授君其逋當<lb/>
是時君孱焉一孤童諸債家執契劵窘子母錢危矣邑<lb/>
<pb n="KR4e0220_WYG_008-64a"/>
又中倭急軍興里胥追呼按籍而窘役益又危矣顧君<lb/>
弗自危也曰吾故農家子吾力農亦足以佐縣官而封<lb/>
殖其私何必用儒起哉所謂呉戴村者君所受瘠也荷<lb/>
耒耜往畊焉櫛沐風雨與僮畯分功適有天幸多嵗穫<lb/>
以倍入而逋漸減損矣以身殉義以義終事而役弗困<lb/>
矣蓋自君徙呉戴而田疇墟落芃芃鬰鬰幾與湖塘之<lb/>
業埓君之果能用力農立厥家如此君有至性方髫齓<lb/>
嘗身扞梓溪公於盗弱冠而持䘮毁且骨五十而慕嵗<lb/>
<pb n="KR4e0220_WYG_008-64b"/>
時祠祀嗚嗚泣數行下事諸長兄猶父撫循諸長兄之<lb/>
孤猶子也不以讒間親不以久渝愛人尤為難君為儉<lb/>
至於米鹽靡密衣不四三浣弗易室廬非傾圮弗治而<lb/>
緩急能周人窶人佃戸以無攜其孥宗黨無瘐死於獄<lb/>
則皆以君故君為慎至于朝夕相戒若罟在門若穽在途<lb/>
而事至患來即又處以鎮靜籌以理勢神情彌朗卒亦<lb/>
無恙夫善建者不拔善抱者不脫君振家開業良本之<lb/>
乎勤乃其人實卓然有以自立故足述也君居平好占<lb/>
<pb n="KR4e0220_WYG_008-65a"/>
候醫藥諸書間從野老村氓卜晴雨砭疾病效驗多有<lb/>
又好為吐納偃仰以時修息自詫有得然其晩而為勤<lb/>
益甚外强而中乾竟以瘁終其可悲也已不竟為儒用<lb/>
其才當官治民而苐用之阡陌勞來僮僕殿最之間詔<lb/>
書不賜爵郡國不舉徵不獲比於漢之孝弟力田而苐<lb/>
用捐粟振閭左旌門予冠服以老其又可悲也已君䘚<lb/>
萬厯己丑距生嘉靖乙未配靖江朱氏墓亦在呉戴村<lb/>
君嘗以子維圻從余游余於君不為不深也銘安辭銘<lb/>
<pb n="KR4e0220_WYG_008-65b"/>
曰<lb/>
　於斯乎徙於斯乎藏枌榆松檟鬰乎相望彼何老人<lb/>
　君其鄉匪瘠乃腴其以子孫永昌<lb/>
　　邑諸生文淵談君墓誌銘<lb/>
談君諱經字子常别號文淵其先汴商也宋南渡來居<lb/>
無錫蓮蓉湖上入明有諱壽者用從征勞授官七品又<lb/>
傳而生志廣志廣生景芳景芳生仁仁生乾是為君父<lb/>
母朱氏君生而穎慧年十二通尚書能為制舉義氣又<lb/>
<pb n="KR4e0220_WYG_008-66a"/>
最髙君父嘗坐事當詣縣對簿君隨之入垂髪爭庭下<lb/>
甚力縣令檇李卜公竒其辯問童子能屬文乎君謹對<lb/>
曰能立試君書義君奮筆立就卜公乃大嘉賞事遽釋<lb/>
無所問於是縣人為之語曰誰不生男即不如談居久<lb/>
之君推擇縣博士弟子員故廣西按察仲山王先生與<lb/>
今善化令文峯錢公者皆世所稱文章家者也先後講<lb/>
藝縣之洞虛宫中從游者雲集君課其間常最稱入室<lb/>
弟子君又魁然偉人當是時人無不遜避君此特芥視<lb/>
<pb n="KR4e0220_WYG_008-66b"/>
一第耳即君亦内自許我固饒為之而君五試應天顧<lb/>
皆報罷然君弗為沮氣乃愈益髙曰蘇不敝貂卞不刖<lb/>
脛孰能明其璞用其䇿者乎且我幸壯未老終當有知<lb/>
我者則亦出講藝洞虚宫中後生從游亦雲集其逺乃<lb/>
有自白下與金壇溧水之間來者往往得君指南歸而<lb/>
籍甚有名間舉於其鄉而君依然青衿也自此君乃視<lb/>
賢能奏書真比於千佛名經矣鬰鬰銷損竟䘚君雖業<lb/>
儒生食貧然能資所進修脯奉其父若母㫖甘又能斥<lb/>
<pb n="KR4e0220_WYG_008-67a"/>
其餘婚嫁其弟若妹又能輔族人光復其先世所遺業<lb/>
毋廢此皆君篤行大者然亦以此無積貲宗黨有相搆<lb/>
君為分别曲直各得所欲去有寃為奮白公府即致怨<lb/>
不恤也蓋其剛直之節信於平日云君且䘚呼弟諸生<lb/>
緯與其子訣曰我才非不如人志非不如人而今已矣<lb/>
我死必遺二老人憂善慰之是在吾弟忠信儉勤以持<lb/>
門戸是在吾子言訖遂瞑嗟乎以君其氣身不離庠序<lb/>
年不踰艾以死命止此耶其亦可悲也已君生嘉靖乙<lb/>
<pb n="KR4e0220_WYG_008-67b"/>
未<graphic n="KR0816" url="https://raw.githubusercontent.com/kanripo/KR-Gaiji/master/images/KR0816.png" mimeType="image/png"/>萬厯壬午子應奎𦵏君小嶺原而乞余銘其墓中<lb/>
之石余與君同里閈而君又嘗同學為諸生又先後同<lb/>
出仲山先生門余每從諸門人以春秋祠先生未嘗不<lb/>
遇君俎豆間也低囘久之未嘗不殷勤相勞苦而君亦<lb/>
不可作矣嗟乎余不當銘君哉銘曰<lb/>
　君胡氣之髙而命之卑僅止於斯彼胡挾持而印纍<lb/>
　纍而壽永綏嗟嗟談君人忌猶可天孰諒我身没坎坷<lb/>
　山深水左木茂樟楠君長此妥以爾孫子繁夥<lb/>
<pb n="KR4e0220_WYG_008-68a"/>
　　華室談孺人墓誌銘<lb/>
往嘉靖中少司馬中丞十山談公愷解兩粤總鎮歸老<lb/>
城東功名富貴一時無兩而介弟鴻臚明陽公悌韋布<lb/>
糲食依然寒素也邑爭言第五之名不減驃騎矣而華<lb/>
在南郭自封戸部海月公麟祥用計然氏言起髙貲埒<lb/>
素封其子戸部郎中補菴公雲貴而無釋文未老而謝<lb/>
為義廪食其族人頗方之范氏父子云封公晚而得今<lb/>
太學次菴君露竒愛之必擇婦曰婦無必名公卿家其<lb/>
<pb n="KR4e0220_WYG_008-68b"/>
人不離寒素者而可也鴻臚公娶於秦再舉而女亦竒<lb/>
愛之必擇婿曰婿無必髙貲其家不乏賢士大夫者而<lb/>
可也於是孺人歸太學君孺人之歸太學君也而封公<lb/>
業前卒嫡某安人益又前卒獨所生薛氏姑在耳孺人<lb/>
所以隆薛氏姑不啻若嫡也食飲必㫖甘而敬進之筐<lb/>
篚筦鑰無敢或專擅而後薛氏姑乃大喜曰新婦賢幸<lb/>
善事我我無虞瘁矣封公之命太學君也汝父事伯兄<lb/>
而母事丘嫂孺人則亦舅事兄而姑事姒旦夕問起居<lb/>
<pb n="KR4e0220_WYG_008-69a"/>
嵗時上履所以事楊安人不啻若薛氏姑也而後楊安<lb/>
人乃亦大喜曰娣賢幸親我我無虞間矣太學君禀學<lb/>
戸部公所而異厥居間而歸省侍孺人未嘗不引樂羊<lb/>
斷機之事相激勉也太學君好招延茂異為文社切劘<lb/>
其業孺人未嘗不潔<graphic n="KR0949" url="https://raw.githubusercontent.com/kanripo/KR-Gaiji/master/images/KR0949.png" mimeType="image/png"/>瀡益膏火佐之攻也而後太學<lb/>
君乃亦大喜曰吾妻賢幸克匡我我無虞畫矣蓋自孺<lb/>
人稱太學君婦而門以内外無不賢孺人者孺人又識<lb/>
重見逺諳曉大義不落女婦人跼蹐閨閣見解一夕盗<lb/>
<pb n="KR4e0220_WYG_008-69b"/>
斧闗入勢張甚孺人不錢帛問也急扣薛氏姑寢門身<lb/>
倉皇掖走以免薛氏姑且驚且定泣謂孺人而何第善<lb/>
我而實生我煦煦徳之矣而太學君以父戸部公故所<lb/>
分授田廬降而與其子五人者齒太學君意不無鞅鞅<lb/>
孺人從容言先大人不徒手起南郭乎丈夫在所自致<lb/>
何齷齪計較為且微兄公君寜有今日太學君遽感悟<lb/>
自此絶不以挂口故知嚮者孺人之事楊安人非獨引<lb/>
分亦其中心誠不背本也而久之孺人即不子則為營<lb/>
<pb n="KR4e0220_WYG_008-70a"/>
别館飾一姬侍太學君又不子又以一姬進他日果有<lb/>
報後房舉子者而孺人喜可知也曰先大人其終祚君<lb/>
以無遺吾姑矣親卵翼呴濡惟恐傷之疾幾殆捐槖装<lb/>
召醫巫省視卒以不敗長而督之讀齗齗如也䘚以觀<lb/>
其成其為門戸嗣續計長乆如此此豈但相太學君為勸<lb/>
學助勤比於益友而已乎於是逺近亦無不賢孺人且<lb/>
以賢太學君能孝恭母兄而不墜其宗也且又以徵士<lb/>
不離寒素者其女必賢而能擇人者又賢也孺人生嘉<lb/>
<pb n="KR4e0220_WYG_008-70b"/>
靖辛夘卒萬厯庚寅𦵏孺人梅里新阡而以孺人弟太<lb/>
學君信余修狀令二子來乞銘夫弟也而居平不輕丐<lb/>
姊一錢没而肯溢一詞乎狀宜信然余嘗厠文社暱太<lb/>
學君久彼其鴻懿淳爍耳而習之矣即微狀信也銘安<lb/>
辭銘曰<lb/>
　維詩二南古歌房中闗雎夢寐小星在公里巷化之<lb/>
　俗美且同世衰教熄遐哉王風巧妬工讒索家殄宗<lb/>
　有卓明淑惠仁以容姬子吾子曷生匪躬以幸厥先<lb/>
<pb n="KR4e0220_WYG_008-71a"/>
　以厚爾終諒古有聞亦徳之豐鬱鬱高原於作新宫<lb/>
　藏斯妥斯祚滋無窮我揭以銘詔彼嚚矇<lb/>
　　勅封孺人孫室尹氏墓誌銘<lb/>
孺人尹氏都察院右僉都御史操江南畿萊陽孫公旬<lb/>
繼配也公受操江命未上而母戴太孺人卒於里惟是<lb/>
含殮誠信畢在孺人公奔歸且踊且號微吾妻誰代吾<lb/>
子乎太孺人之服<graphic n="KR0941" url="https://raw.githubusercontent.com/kanripo/KR-Gaiji/master/images/KR0941.png" mimeType="image/png"/>而孺人亦卒公即又悲泣吾妻從<lb/>
吾母地下耶吾弗忘吾母忍忘吾妻於是自為傳傳孺<lb/>
<pb n="KR4e0220_WYG_008-71b"/>
人而貽書繼臯誌銘其𦵏嗟乎教之衰也勃谿之俗成<lb/>
而嫖忽之歌聞矣如孺人所稱賢孝婦非乎遂為誌誌<lb/>
曰孺人萊士族祖諸生天麒父煌孺人腹母栁六月而<lb/>
煌卒生數嵗栁亦卒實鞠於祖母薛慧且淑也薛憐愛<lb/>
之甚偃蹇其偶年十七其季父文學某察公諸生中異<lb/>
之以為貴人㑹絃再絶孺人乃來為繼入門逮事王舅<lb/>
姑暨其舅陵川公咸婉孌有儀而獨事姑太孺人久終<lb/>
其天年繼以死初太孺人失陵川公也嫠且病性又嚴<lb/>
<pb n="KR4e0220_WYG_008-72a"/>
重持新婦嗃嗃鮮所當意公又淹諸生未達孺人逆色<lb/>
望指調㫖甘而敬進之以時奉衣襦病走醫巫間拮据<lb/>
績絍累纎嗇佐朝夕凡以順適太孺人懽其心抑安公<lb/>
讀也而公果用丁卯舉鄉書甲戌成進士拜大行人選<lb/>
入臺為御史皇華直指之使驂牡而乗驄十九在官十<lb/>
一在家太孺人無離憂以孺人在也公自御史久次貳<lb/>
大理以陟都御史一意宣風亮采庶幾藉太孺人餘年<lb/>
報主上大恩亦以孺人在也而竟相隨以死計孺人從<lb/>
<pb n="KR4e0220_WYG_008-72b"/>
公禄邸中分華而享佚月日可屈指數耳其可悲也已<lb/>
孺人為懿烈非一自處妯娌逮宗黨下至里婦無所不<lb/>
周睦人人自以德已損貲植諸尹親為長久毋使坐糜<lb/>
勅其子必曰積德積德不專責讀書先後置二媵侍公待<lb/>
之並有恩禮無醜窮無溢盈斯皆女婦人所難能者然<lb/>
無大事太孺人以身相終始非獨至性亦其於經訓習<lb/>
矣孺人生嘉靖<hi>缺</hi>　卒萬厯壬辰葢孺人被今稱用公<lb/>
御史時詔恩與元配李孺人同贈封者也公偉望重臣<lb/>
<pb n="KR4e0220_WYG_008-73a"/>
朝野傾嚮久即家拜煌煌顯號賁孺人幽潛寜一二錫<lb/>
然哉臯既誌之如此而又為銘銘曰<lb/>
　女而士兮婦而子兮以奉姑終下而從兮以相中丞<lb/>
　往靖共兮嗚呼斯其為尹吉氏之封兮<lb/>
　　華母安太君墓誌銘<lb/>
安於無錫最著華又著兩家皆累高貲喬木相望所從<lb/>
來久其在嘉靖中華則鴻山先生察繇翰林吉士累官<lb/>
侍讀學士視南篆安則膠峰公如山亦繇吉士外遷僉<lb/>
<pb n="KR4e0220_WYG_008-73b"/>
事四川地望官階畧亦相當學士先生有子太學洞菴<lb/>
君伯貞長而材絶憐愛之曰必婦名家女而僉事公之<lb/>
季太學膠陽公如石有女賢故華所自出也曰必婿名<lb/>
家子於是太君歸太學君太君之歸太學君也而學士<lb/>
先生業焚魚家居然所識拔門生故人滿天下他日擁<lb/>
車葢造請鵞湖之濵者趾交錯不乏惟是飲食燕勞一<lb/>
切需太君取咄嗟辦太君不為難也曰婦不幸不及事<lb/>
吾姑錢宜人幸及事吾翁何敢不盡力學士先生課太<lb/>
<pb n="KR4e0220_WYG_008-74a"/>
學君嚴所招延皆四方名士旦暮各有程而太君相以<lb/>
勤太學斤斤守其家微近嗇而太君相以禮宗黨有緩<lb/>
急嵗時伏臘有贈遺問太君僮僕千指飽饑燠寒問太<lb/>
君不問太學君也葢太君身不出帷帟足不離機杼而<lb/>
閫内外事斬焉以理絶無難太君者太君所難子乃又<lb/>
不妬飾宜子之妾以進而太學君有子矣㓜而顧復長<lb/>
而督誨太君忘其非吾出也即諸子亦忘太君非所出<lb/>
而太君有子矣嗟乎教之熄也樛木小星之詩不歌於<lb/>
<pb n="KR4e0220_WYG_008-74b"/>
房中而婦以妬敗徳士以婦滅宗者豈少乎如太君不<lb/>
亦秉誼逹識女婦而丈夫者哉吾獨嘆鄉者學士先生<lb/>
老矣其少子禮部君叔陽又弱冠用名進士起家當此<lb/>
之時太學君伏櫪未衰而其長子諸生師臯髫而妙文<lb/>
辭復隠然負青雲之器家方隆盛簮纓衿珮堂階映照<lb/>
太君一俯仰而慰意可知也久之學士先生以壽終禮<lb/>
部君夭雖太學君父子不能竢一第相隨逝矣嵗曽幾<lb/>
何太君一哭其翁再哭其子更哭其夫菀枯炎寂之變<lb/>
<pb n="KR4e0220_WYG_008-75a"/>
躬閲親嘗而後以身殉焉太君所能為華氏世者人也<lb/>
所不能為華氏世者天也其可悲也已太君殁萬厯己<lb/>
丑距生嘉靖辛卯卜以今年己丑啓太學君兆合焉禮<lb/>
也吾既為之誌而系以銘銘曰<lb/>
　不子而子以祚華氏其傳二禩没而𦵏此世號皇妣<lb/>
　後多受祉厥祚不已<lb/>
　　邑諸生涵虚馬君妻徐氏墓誌銘<lb/>
諸生馬君希尹之妻徐氏卒而涕泣自為状来請銘曰<lb/>
<pb n="KR4e0220_WYG_008-75b"/>
吾妻江陰人也江陰之徐望於我常州之五邑而太學<lb/>
生璜拙翁某與其配秦實生吾妻方吾妻之在室也父<lb/>
若母絶憐愛之吾妻亦婉孌而承事也葢其家嘗一受<lb/>
盜火著其父之身傷焉吾妻則亦自灸其臂曰以分痛<lb/>
也父病幾殆則早夜起而呼天曰願以不肖女之身代<lb/>
也於是稱為孝女而自歸於吾則以不及事吾先大夫<lb/>
與吾之嫡金宜人為恨所以事吾生母林與所以事其<lb/>
母無兩是吾妻之能順也吾之少也不能問生産吾妻<lb/>
<pb n="KR4e0220_WYG_008-76a"/>
弗為意也吾窳惰不力於學而吾妻乃諌諌弗從則往<lb/>
往涕泣道矣吾晝與友朋切劘文史之業而吾妻進<graphic n="KR0949" url="https://raw.githubusercontent.com/kanripo/KR-Gaiji/master/images/KR0949.png" mimeType="image/png"/>
瀡無闕夜而篝燈讀而身以女紅佐吾勞也吾出而試<lb/>
學使者而吾妻已病然猶歸寜傍父母以安吾於試而<lb/>
倖成諸生而吾妻病已篤顧猶諄諄戒我無佚廢業無<lb/>
利傷行也嗟乎吾妻吾益友也二十而來歸四年而遽<lb/>
棄吾以夭遺形永離遺息仍䘮斷絃孤㕍能不悲乎今<lb/>
之𦵏也子其幸銘之余嘗考覧載籍婦徳之禆士行何<lb/>
<pb n="KR4e0220_WYG_008-76b"/>
其大也故王章憤激於牛衣羊子終業於斷織相成之<lb/>
效自昔而然今無論馬君所稱思之皆有事實可信即<lb/>
其緝文勵行卓然将振其家聲非孺人之賢而何也孺<lb/>
人生嘉靖戊午䘚萬厯辛巳得年僅二十有四銘曰<lb/>
　相彼凡鳥雙飛並翔鳳兮鳳兮乃失其凰嗟何續矣<lb/>
　雞鳴之章<lb/>
　　王母華孺人墓誌銘<lb/>
華孺人者故鴻臚梁川王公重道之繼室也本鄒氏父<lb/>
<pb n="KR4e0220_WYG_008-77a"/>
小涇翁泳母郭其氏華者郭卒而長於姑鄒竟乃母鄒<lb/>
而父<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>山翁惺也華鄒皆無錫大族孺人生長其間兩<lb/>
家父母絶憐愛之以孺人婉慧靜莊稱其為女也逮歸<lb/>
於王王又大族也舅曰禮部郎九巖公兄公國史編修<lb/>
堯衢公其父子並踐華貫赫奕貴盛家又饒禮法孺人<lb/>
甫入門稱賢姑朱安人太姑唐太安人無不宜孺人孝謹<lb/>
稱其為婦也編修公卒官禮部公卒於家而王氏遂多<lb/>
事㑹島夷飇起有司用軍興法百方窘鴻臚公鴻臚公<lb/>
<pb n="KR4e0220_WYG_008-77b"/>
捐槖應之凡以佐縣官城守而家顧承島夷火焚掠幾<lb/>
盡然鴻臚公無深念以孺人能譬説慰解無傷其心而<lb/>
又身拮据以補助之也鴻臚公卒孺人稱未亡人十六<lb/>
年卒睹孤之有立以孺人能教也若孺人者所以為女<lb/>
為婦為母之道何其備也然孺人處貴富而多憂勞之<lb/>
攻不出帷帟而嬰門戸之慮故未老而病痺病八年竟<lb/>
卒矣距其生為嘉靖癸未卒為萬厯辛巳葢余聞里中<lb/>
化行之事其母孝也八年於病而身抱扶臥起殁而慟<lb/>
<pb n="KR4e0220_WYG_008-78a"/>
幾絶者數則孺人有子矣𦵏孺人前王村祖塋之次啓<lb/>
鴻臚公兆合焉而手状来請銘余安敢以不文為解乃<lb/>
為銘銘曰<lb/>
　鄒有淑華則嫁歸於王亦繼華奉尊嫜順以下德多<lb/>
　有閨門化中道艱良人謝爰立孤陶母亞美崇原水<lb/>
　紛迓石上銘照長夜<lb/>
　　徐孺人薛氏墓誌銘<lb/>
孺人薛氏文學澄宇徐翁之配而茂才文光文瑞之母<lb/>
<pb n="KR4e0220_WYG_008-78b"/>
也徐江陰大族素封丹轂所在相望而薛自觀察畏齋<lb/>
先生以名進士起家道德文詞宗表當世其配宜人談<lb/>
也實生孺人孺人生而靜婉觀察絶憐愛之曰吾女不<lb/>
與凡子而㑹徐翁少而負雋聲擇焉乃字於是孺人歸<lb/>
翁孺人之歸徐翁年甫十六耳而徐翁之尊人忽然捐<lb/>
館舍孺人相徐翁喪𦵏易戚一禀於禮宗黨内外嘆息<lb/>
譁曰毋言婦新不儉人之親徐翁於諸兄弟中最少田<lb/>
割其瘠者廬割其狹者而又中島夷冦藐焉一孤持門<lb/>
<pb n="KR4e0220_WYG_008-79a"/>
戸苦岌岌本業幾廢孺人斥釵釧御荆布拮据操作比<lb/>
於寒女一不以累徐翁而徐翁遂推擇為諸生所為文<lb/>
益工聲益起則孺人左右之也徐翁數竒都試輙報罷<lb/>
久之用恩例拜章服聊以自老孺人為不怡晩而二子<lb/>
茂才亦少而負雋聲而喜可知也孺人則督其二子甚<lb/>
具往往誡曰夫業美家傳譽歸宅相爾不聞之乎勉旃<lb/>
毋遏佚爾前光忘爾所自出矣而二子並以諸生高等<lb/>
次第廪學宫駸駸乎凌雲而擢桂則亦孺人左右徐翁<lb/>
<pb n="KR4e0220_WYG_008-79b"/>
成之也凡此皆孺人大者本之能明識道理自其天性<lb/>
然觀察閨閾觀刑之教所從来矣孺人生嘉靖庚寅卒<lb/>
萬厯丁亥二子請於其翁謀以𦵏孺人土瀆新阡而泣<lb/>
詣余丐銘其墓中之石夫道美揚輝助流政教史氏職<lb/>
也余何敢以服為解銘曰<lb/>
　觀察楚楚不媿為女氷食蘗茹文學厚負不媿為婦<lb/>
　行汲操舂胡德孔良而算弗長其後将昌以為莽泱<lb/>
　視子瑞光<lb/>
<pb n="KR4e0220_WYG_008-80a"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4e0220_WYG_008-80b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　宗伯集巻八<lb/>
</p>
<p>
</p>
  </div>
<div>
<head>宗伯集巻九</head> <lb/>
    <p>
<pb n="KR4e0220_WYG_009-1a"/>
欽定四庫全書<lb/>
　宗伯集巻九<lb/>
　　　　　　　　　　　明　孫繼臯　撰<lb/>
　誌銘<lb/>
　　累封中憲大夫湖廣德安府知府豫吾楊公墓誌<lb/>
　　　銘<lb/>
累封中憲大夫湖廣德安知府豫吾楊公雲南按察副<lb/>
使以忠之父也初副使君擢雲南念公老逡廵欲毋行<lb/>
<pb n="KR4e0220_WYG_009-1b"/>
公意不懌曰吾健飯也而兒不以時為人主扞疆場古<lb/>
有叱其馭九折阪者非人子也耶副使君不忍逆公指<lb/>
黽勉决别蓋去可一歲所而公以不諱聞矣悲夫悲夫<lb/>
星奔萬里荼苦終天兹副使君所為痛心刺骨者乎既<lb/>
三年免喪副使君始克𦵏公於其邑羊區之原以其母<lb/>
朱恭人來合而手狀使余誌銘其墓按公諱誠字君言<lb/>
豫吾其自號楊之先陜人自宋徙家吾常故今為常之<lb/>
武進人祖澯父東亭公經名醫也又嘗不昧人遺金鄉<lb/>
<pb n="KR4e0220_WYG_009-2a"/>
里以此推為長者東亭公長子諤生而瞶冉冉逼艾矣<lb/>
而舉公公實慧頴人乃曰此天所以祚東亭公也稍長<lb/>
受毛詩遂以詩列為諸生先後負笈游薛方山丘雙橋<lb/>
馮南津三先生之門稱入室弟子又好玩誦理學諸儒<lb/>
先所論撰多所領會以故其文醇正爾雅似其為人其<lb/>
人温良樂易似其為文彬乎文質純備君子也顧數奇<lb/>
數上有司皆不第於是副使君嶄嶄露頭角公撫而曰<lb/>
吾一經有托矣舉所受之三先生及夙所自得者悉以<lb/>
<pb n="KR4e0220_WYG_009-2b"/>
付副使君使切磋究之而副使君尋用家學成進士終<lb/>
不假他師也副使君官主事户部則以詔恩封公主事<lb/>
出知府永州則又以恩晉公四品服移德安滿而最則<lb/>
又晉公今封三錫而都金緋貴五馬蓋不啻身致青雲<lb/>
上云方公之困諸生間也而東亭公尚無恙然罷矣母<lb/>
周亦善病公與朱恭人朝夕時其㫖甘而進之間為調<lb/>
湯藥所以扶持萬端而二老人壽皆開八袠以没没之<lb/>
若干年而副使君之㨗至公祠謁不以喜而以悲曰天<lb/>
<pb n="KR4e0220_WYG_009-3a"/>
乎奈何不令吾父若母見今日事耶潸焉出涕賀者為<lb/>
動容兄之瞶也凡公私外内事公一切為之盡無或孑<lb/>
遺且命仲子為之後春秋上冢必旁酹其族祖一杯曰<lb/>
是嘗卵翼孤童時吾弗忘昔也其天性篤至如此與人<lb/>
交語温而氣和惟恐傷之人亦以公親已家尠剰縷羡<lb/>
鏹之積而於内外親徃徃軫其寒饑佐其吉凶禮以為<lb/>
常有締肺腑絓罪狀公府者公身為直其寃卒以免他<lb/>
造請干謁招權顧金錢公弗為也公自副使君貴嘗一<lb/>
<pb n="KR4e0220_WYG_009-3b"/>
䕶家臨視之京邸又嘗偕之德安廨訓勑要約惟是官<lb/>
方民隱之為兢兢己單車離德安絶不欲費轄内一錢<lb/>
竟公過亦無知聞者夫觸屏拒誨諂過縣置吏事而敎<lb/>
之衰也久矣副使君之號良二千石而皭然不愧為清<lb/>
白吏子孫也豈不亦有繇哉公雖拜有官封被章服雅<lb/>
好與其窮交老友婆娑嘯傲於溪雲隴月之間以相娯<lb/>
樂晩而失朱恭人白首傷離忽忽不自得每初度子孫<lb/>
羅拜上觴為壽公奉兩尊人像中堂旁像朱恭人欷歔<lb/>
<pb n="KR4e0220_WYG_009-4a"/>
對之觴却弗御矣則公之澹於物而深於情也素强鮮<lb/>
疾疾已亟不頽卧衣冠整嚴不怖不戀以正而斃類有<lb/>
道者是為萬厯丙申七月九日距生嘉靖乙酉十月二<lb/>
十五日得年七十有二配朱恭人恭人贈也實始封安<lb/>
人有賢德先公卒公所以思不解子男五長即副使君<lb/>
以忠娶葉氏封安人語有之山致髙雲雨興水致深蛟<lb/>
龍生士致德福禄凝楊氏世載德至公以經術啓副使<lb/>
君益培壅滋溉以致於民德施普矣身備錫予之隆而<lb/>
<pb n="KR4e0220_WYG_009-4b"/>
子孫極蘭森玉立之盛天之所昌安可量也彼乗勢踞<lb/>
便算財賄以明得意朝而榮華夕而憔悴矣以方公所<lb/>
享孰多倘亦不能以此易彼歟公之𦵏也以今年己亥八<lb/>
月八日而余為之銘銘曰<lb/>
　我聞治田菑畬以親力而逢年嘉穀乃臻公受儒術<lb/>
　一傳崛起興也胡勃世德之以既種而穫亦增而培<lb/>
　三世益蕃髙陽多才登原載光龍章有煜我銘新宮<lb/>
　以詔式榖<lb/>
<pb n="KR4e0220_WYG_009-5a"/>
　　江西參政呉君配邵恭人墓誌銘<lb/>
恭人邵氏無錫故浦城令陽湖公德之女而武進今江<lb/>
西參政容宇呉君之龍之配也參政君之父助教崑麓<lb/>
先生嶔與浦城公同舉於鄉相得甚歡曰兩家子若女<lb/>
偶乎浦城公不幸客死國子先生迎歸其喪以參政君<lb/>
委聘恭人人曰厚哉殯亡友媳孤女恭人生二十年而<lb/>
歸參政君歸七年而參政君舉於鄉遂成進士又七年<lb/>
而參政君用主事工部最恭人封安人又十年而卒卒<lb/>
<pb n="KR4e0220_WYG_009-5b"/>
之年參政君用副使山東最進贈今號又五年始克𦵏<lb/>
參政君手事狀以來泣而曰甚矣吾之德吾妻也吾少<lb/>
而守諸生而獵雋聲吾妻之以組紃佐吾勤也吾仕而<lb/>
㩁武林行河張秋備兵清源而獵才廉聲吾妻之以筦<lb/>
鑰佐吾嚴也吾先國子之殁而殯也而吾弗及躬吾先<lb/>
太恭人絶愛少子而吾幸以色養吾妻之能為孝也吾<lb/>
甚慈而吾子無廢讀大者諸生小者孝亷矣吾宦而吾<lb/>
婚子無愆期吾妻之能為愛與勞也甚矣吾之德吾妻<lb/>
<pb n="KR4e0220_WYG_009-6a"/>
也乃今已矣則又曰吾妻死而吾先太恭人哭之如哭<lb/>
其女自吾丘嫂以下如哭其同産吾姬妾如泣其所生<lb/>
邵之宗親徬徨涕洟如奪其所依則内外親之黯然而<lb/>
德吾妻其又可知也子必銘必子銘而可蓋余覽狀而<lb/>
賢之夫恭人之事太恭人也析居則從寢興則問燠寒<lb/>
進匕箸則調飽饑病則嘗藥是不以媳事姑而以母也<lb/>
恭人即後長姒而貴然貴於他姒最少而雁行而修起<lb/>
居之節珮環雝然無矜容無翔言是森乎被法之守也<lb/>
<pb n="KR4e0220_WYG_009-6b"/>
身自官所歸一再擇良家子進之以安於宦而膏沐拂<lb/>
拭幾女畜之矣市兩美木以安其嫡母胡所生母張於<lb/>
晩暮而女幾代為子則孝慈惠和其天性也抑聰明識<lb/>
理道炳大體恭人生而稱令妻殁而哭之皆慟厥有以<lb/>
夫然而備德而無年壽仁福謙之訓其又何也豈完者<lb/>
在其夫若子而缺者顧在其身耶其可悲也已恭人生<lb/>
嘉靖某年月日卒萬厯某年月日墓在西埼之原以今年某<lb/>
月日葬銘曰<lb/>
<pb n="KR4e0220_WYG_009-7a"/>
　彼修而愚哲斯萎途德則孔腴而命弗俱亦既貴止<lb/>
　亦有雋子留餘介祉其將在此銘石以俟<lb/>
　　處士滄江盛君暨配徐孺人合葬墓誌銘<lb/>
在昔盛王之世家人之燕則歌棠棣焉故其時道化醲<lb/>
洽風俗醇美家翕戸睦熈如也敎而熄也角弓之刺興<lb/>
而骨肉之恩薄於是姜肱薛包之事世艷之殊尤絶迹<lb/>
矣夫兄弟之間蓋難言哉微獨其俗偷也亦溺女德焉<lb/>
形骸離其外讒間離其内日月朘削此天倫也不乖剌<lb/>
<pb n="KR4e0220_WYG_009-7b"/>
澌滅豈已乎乃今則推賢靖江盛氏盛氏滄江君者五<lb/>
歲而孤厥兄滄洲翁僅十年長耳當此之時其家赤貧<lb/>
翁持其弟日夜泣曰天乎孰不為子而孤我兩稚兒耶<lb/>
雖然我終不令弟死襁褓而我獨生卵翼之甚力迨翁<lb/>
壯有室而君亦漸長矣君事翁父也而事嫂母也翁之<lb/>
治生勤身自操作所以拮据萬端而君胼胝佐之翁日<lb/>
昃弗食君弗敢嘗食翁午夜弗寢君亦弗寢以為常翁<lb/>
之治生有心計人又忠信亷賈五之又適有天幸所息<lb/>
<pb n="KR4e0220_WYG_009-8a"/>
皆倍貲暴起而君弗私一竒羡於是君亦壯有室且有<lb/>
子或勸君盍亦自為計君嚬蹙曰兄能字我而不能字<lb/>
吾子耶客休矣勿復出口蓋君之子二而翁子四凡六<lb/>
君病且死執兄手而决吾幸席兄之餘以至今日死不<lb/>
恨顧吾子安得比兄子脱不諱他日分異必六而可翁<lb/>
嗚咽不許君瞪目曰兄不欲逝者瞑地下耶取紙筆來<lb/>
疏遺令給吾子若兄子使奉為成言嗟乎君兄弟起孤<lb/>
童逐什一非有詩禮敎訓也又非有友朋講習之素也<lb/>
<pb n="KR4e0220_WYG_009-8b"/>
而生無異財殁無渝志彼儼然列士君子之林競小錐<lb/>
刀或日尋斧焉斯何人哉然君之室徐實從臾君以成<lb/>
君義每曰姒吾姑也吾弗敢以妯娌進而吾子比伯氏<lb/>
子即伯氏不六許者吾以死請矣故君夫婦死而江上<lb/>
之人稱曰盛氏兄弟義人也乃其婦亦令妻也君生平<lb/>
不慢欺人人亦不慢欺君雖狙獪之豪必曰君長者吾<lb/>
何忍負絲髮又好行德嘗於逆旅中倒槖中鏹脱邑子<lb/>
於厄其質行倜儻多此類徐孺人十六而歸君其姒生<lb/>
<pb n="KR4e0220_WYG_009-9a"/>
女撫之已代姒綜内政劑戚疏賤良皆有法飭賓祭有<lb/>
禮曰吾姒敎我如是柔和靜謙其天性也卒能引義成<lb/>
夫子志云記有之兄弟睦夫婦和而家肥江島彈丸和<lb/>
氣盈盈萃盛氏一門而興也勃焉以斯則知賢者特立<lb/>
不賢者雅化古今人不相及所從來矣君之先本翟氏<lb/>
自武進徙靖江祖仲美為盛贅遂蒙盛氏仲美生鏜娶<lb/>
郭君父母也生嘉靖某年月日卒萬厯某年月日君之<lb/>
子彦等以某年月日甲子用伯氏命𦵏江隂之毘山而<lb/>
<pb n="KR4e0220_WYG_009-9b"/>
今年某月日奉孺人柩啓而祔焉禮也彦自為狀以來<lb/>
而余為之誌銘銘曰<lb/>
　一體而岐百心嶮巇煮豆燃箕吁嗟連枝披枝傷根<lb/>
　側目傷恩匪伊友昆婦言則煩蒸和召祥芝榮露瀼<lb/>
　矧以家張何福不穰毘山隆隆雙魄妥中我銘幽宮<lb/>
　以觀薄風<lb/>
　　中殤孫第五女壙誌<lb/>
女華為余梁溪孫繼臯以德第五女萬厯丁亥正月十<lb/>
<pb n="KR4e0220_WYG_009-10a"/>
二日余内子曹安人生女京師石駙馬街邸舍余諭德<lb/>
時也其年九月余持先修撰喪歸女從而南後七年癸<lb/>
已余即家拜少詹事女又從而北明年甲午安人歸娶<lb/>
婦女從母南丙申女又從母北明年丁酉余避言謝侍<lb/>
郎吏部歸女又先五月從母南蓋生十年而徃來燕呉<lb/>
者六焉明年戊戌女遂病毒發齒牙間藥之良已數旁<lb/>
發數已所謂胃火也腹按之堅若有物病得之食積所<lb/>
從來久然食益不節肌肉瘦以盡齒牙間火益張竟死<lb/>
<pb n="KR4e0220_WYG_009-10b"/>
庚子九月八日也年十有四女性㓗嚴甫四歲見妳子<lb/>
與人語問之其夫也自此巻被卧絶不近妳子長而言<lb/>
動矩矩然知書自能讀傳記鮮難字始字呉氏厥子殤<lb/>
今年諾周氏子而女殤世多言山林人閒曠贏有家樂<lb/>
余已亥哭董氏女不再歲又哭女天於余何如耶余實<lb/>
饒宿孽殘蝕其骨肉撓苦之耶然余考古志殤女獨韓<lb/>
柳有彼皆與貶竄㑹倉卒道死野瘞今誦其文猶痛余<lb/>
因廢棄女不離帷帟而竟死亦可哀矣女凡有三兄二<lb/>
<pb n="KR4e0220_WYG_009-11a"/>
姊兩弟余以其死之月二十日庚申𦵏女先修撰先安<lb/>
人墓西南數百歩為呉縣師家山銘曰<lb/>
　去汝父母來傍汝祖暨汝祖妣汝永寧此<lb/>
　　秦母王宜人墓誌銘<lb/>
宜人王氏故廣西慶逺太守企鳳秦公配也王武進望<lb/>
族宜人之祖為尚書文肅公父應天經歴文炳娶於徐<lb/>
生宜人宜人生而早慧微獨妙纂組而已敎之詩賦輙<lb/>
能誦詩賦不忝為女士而太守公實尚書少保端敏公<lb/>
<pb n="KR4e0220_WYG_009-11b"/>
諸孫倜儻而文雅亦稱佳公子云宜人十五而歸太守<lb/>
公當是時太守公之父贈公泮應天舉者也業前卒唯<lb/>
是端敏公暨其配鈕夫人老齊福偕姑張宜人攜新婦<lb/>
拜堂下珮環鏘然而羞棗栗獻履上壽威儀卒度内外<lb/>
親嘖嘖太息尚書家女而後乃任尚書家婦也詎與荆<lb/>
布子同乎哉無何端敏公暨鈕夫人先後捐館舍張宜<lb/>
人亦棄養鄉俗薄惡頗有修睚眦相齮齕者太守公凡<lb/>
兩兄弟並孱弱不耐事事皆太守公又以任子三比應<lb/>
<pb n="KR4e0220_WYG_009-12a"/>
天弗收門第益衰落意不無鬱鬱宜人從容進曰科目<lb/>
一家物耶而君必欲須此而致身儌上之恩與先尚書<lb/>
之靈何所不勉焉君徃就官矣太守公韙其言謁選得<lb/>
南京都察院都事晉經歴後府一再被恩宜人晉今封<lb/>
久之出守慶逺慶逺在西南萬里外於是側室子大學<lb/>
延杰生數歲矣宜人留曰吾為君撫吾兒飾一媵使偕<lb/>
行太守公至則奉制府檄討叛猺猝有傳慶逺守陷没<lb/>
者聲聞甚惡家人驚怖流涕宜人呼太學解曰而父居<lb/>
<pb n="KR4e0220_WYG_009-12b"/>
平好深計千條百端不應臨敵悖亂取喪敗且粤遼逺<lb/>
流行之口多失實而宜勿聽已果以㨗成其識見超卓<lb/>
如此太守公自慶逺免歸家宜人更為廣飾媵祝之多<lb/>
男子而其仲延熹生生五歲而太守公卒卒可十年而<lb/>
宜人卒宜人孝恭儉慈自其天性名家禮法習而熟其<lb/>
奉張宜人婉孌篤至所以順適之萬方處妯娌和而莊<lb/>
閨門之内賓如也足不踰閾雖里媪隣嫗罕覩其面太<lb/>
守公好客宜人親為治具務鮮腆而自乃食蔬素嫁女<lb/>
<pb n="KR4e0220_WYG_009-13a"/>
盡力為裝遣而自乃衣澣衣謂宜人殊荆布子哉荆布<lb/>
子政不能為宜人所為耳然無若為太守公蕃支𦙍以<lb/>
篤宗祜者宜人可以見端敏公鈕夫人祠廟矣宜人卒<lb/>
萬厯丙申距生嘉靖己丑𦵏宜人華藏之東啟太守公<lb/>
兆來合焉而使余為之誌且銘余惟宜人年不滿七十<lb/>
身所經見盛衰豐約之變何其屢更也世言滄桑不虛<lb/>
耳然宜人弗驕以盈弗讁以摧躬秉令淑以相夫子而<lb/>
祚無窮古所稱女宗非歟銘宜銘曰<lb/>
<pb n="KR4e0220_WYG_009-13b"/>
　不子而子詩詠葛藟綏爾福履以大受祉五世復始<lb/>
　其將在此<lb/>
　　亞中大夫湖廣布政使司右參政瀛滸馬公墓誌<lb/>
　　　銘<lb/>
湖廣參政東光馬公將漕渡淮及下邳病卒其邸時萬<lb/>
厯辛卯閠三月二十八日也漕使者疏言臣允登勤其<lb/>
官而死宜有卹上下其疏吏部吏部弗為請以寢嗟乎<lb/>
公死官職耳而䂓身後榮乎哉厥子紹英等徒跣走千<lb/>
<pb n="KR4e0220_WYG_009-14a"/>
里逆喪歸以甲午十二月某日甲子𦵏公金鋪之原而<lb/>
手狀謁余誌銘其墓余辭焉弗獲久之始克為之以報<lb/>
紹英使追納諸幽公字尗先號瀛滸其先晉陵州人自<lb/>
永樂初諱大成者來徙東光故今為東光人大成生進<lb/>
進生杲杲生封中書舍人堯輔堯輔生工科都給事中<lb/>
汝松公父也馬氏世受農至都諫公始受儒而仕仕大<lb/>
光顯立朝居鄉並著風節士林慕稱之母曲孺人公之<lb/>
失曲孺人才六齡耳昕夕寢興一於都諫公都諫公且<lb/>
<pb n="KR4e0220_WYG_009-14b"/>
撫且誨以勵公於學而公質特穎異十歲即能屬文十<lb/>
三推擇邑諸生弱冠科試當都試順天而㑹持都諫公<lb/>
服服除公學益超詣文亦益髙所知舉酒賀公青雲足<lb/>
下生矣公亦雅自負不讓也遂以庚午舉順天明年成<lb/>
進士授山東齊河令甫下車受所訊殺人獄而疑之曰<lb/>
是老夫婦者酒傭耳人好與之同居而斃之野乎跡之<lb/>
則二惡少數就之飲而利其槖也立釋同居者捕二惡<lb/>
少寘之理人稱為神亡何調濰令未上持繼母徐孺人<lb/>
<pb n="KR4e0220_WYG_009-15a"/>
服服除補河南之泌陽泌陽山瘠民多流徙公為清版<lb/>
籍裁更繇拊循慰勉甚至方春時和身行田間給牛種<lb/>
使力作户口來復者無算邑以改觀明年復調安陽安<lb/>
陽附郡郭又孔道也事法穰於他縣胥吏因縁為奸不<lb/>
可詰公釐蠧剔垢所興除便不便一切與百姓更始而<lb/>
無大籲部使者民間苦養馬甚請折價銀輸縣官部使<lb/>
者以聞卒著為憲令漳河溢公為收殮其溺者而賑其<lb/>
孑遺者民歡若更生興文勸學士連茹而起蓋公令安<lb/>
<pb n="KR4e0220_WYG_009-15b"/>
陽五年為最久而聲實亦最孚以著薦剡不啻數十上<lb/>
俄用尤異徵拜御史福建道嘗一廵盧溝尋按遼東又<lb/>
按淮陽四郡遼重鎮公奬率將吏輯睦兵民以威信為<lb/>
金湯蓄鋭樹威雄邉安堵矣淮陽吏民夙號為惰窳公<lb/>
激揚彰癉凛凛風裁乃寳應一内河實公創議清濬以<lb/>
却湖險河成有詔紀録賚金此國漕萬年伐也而公兩<lb/>
奉璽書率兼學政觀風造士更復竒遘云還掌河南道<lb/>
戍亥外内計皆與聞然公嚴毋曲庇毋苛求所禆益制<lb/>
<pb n="KR4e0220_WYG_009-16a"/>
典人才不輕而於大僚貴戚有絓公論者徃徃露章彈<lb/>
擊雖觸忤賈怨不為避也竟以此出副使山東備青州<lb/>
兵公領臺章久衆意公必厭薄外吏不為而公顧曰吾<lb/>
柱後惠文自若也提衡三郡守三十州縣之長為之覈<lb/>
軍實備要害平亭獄訟督察盗賊以力為良民扞海岱<lb/>
之間閭左晏如踰年擢參政湖廣主糧儲當不登公設<lb/>
法程督賦僅而及額而民力且大詘則議請改折半以<lb/>
蘇凋瘵公之苦心為調停也而病所從來矣風波霜露<lb/>
<pb n="KR4e0220_WYG_009-16b"/>
凡三䕶漕而最後死半道鞠躬竭節畢命官下士大夫<lb/>
共悲悼之公孝友自其天性痛曲孺人之不逮其長也<lb/>
都諫公之不見其貴也徐孺人之不逮其封命也歲時<lb/>
享祀嗚嗚泣數行下事同母兄二畜異母女弟二具有<lb/>
恩禮族窶且貧置義倉儲粟百石春貸秋斂以為常割<lb/>
田二百畝捐其入佐之祭而後舉宗無流人無餒鬼也<lb/>
友朋親戚緩急叩門終不以無為解後亦不責償庻幾<lb/>
范氏父子之風焉公於書靡所不窺即醫卜星厯率能<lb/>
<pb n="KR4e0220_WYG_009-17a"/>
抉其奥窔間有所結撰以寄興而已徃徃削草不存襟<lb/>
宇凌曠氣局閎逺國家事雖甚艱且鉅其才饒為之其<lb/>
志亦勇為之而不幸以年奪也惜哉然公所至美聲蹟<lb/>
去而人謳思之不衰為立像生祠之者比比然也其亦<lb/>
可以觀公矣公之卒也距生嘉靖戊申十一月十一日<lb/>
得年四十有四配王邇樞女封孺人子男五長紹英郡<lb/>
廪生<hi>闕</hi>
　　徵仕郎中書舍人芝臺華公暨配夏孺人合𦵏墓<lb/>
<pb n="KR4e0220_WYG_009-17b"/>
　　　誌銘<lb/>
中書舍人芝臺華公予告歸三年卒於是公之配夏孺<lb/>
人卒十年徃矣公生則以孺人故為兆於鴨城之原及<lb/>
是公之子師周將奉其父若母以𦵏而手安司封希范<lb/>
所為公狀與所自為孺人狀泣而乞余誌且銘夫傳美<lb/>
發潛以信來世史氏職也曷敢辭按狀公諱仲亨字起<lb/>
龍芝臺其號吾無錫之華著晉孝子寳族蕃以著代有<lb/>
簪紱入我明有諱悰韡者始居鵞湖悰韡生興叔興叔<lb/>
<pb n="KR4e0220_WYG_009-18a"/>
生宗壽宗壽生守吉守吉生燁燁生奉政大夫謹謹生<lb/>
學士鴻山先生察又徙居東亭則又著公父也嫡母錢<lb/>
宜人所生母馮孺人學士先生凡三子長太學伯貞季<lb/>
禮部主事叔陽而公居仲公生而肌晳望之如璧讀書<lb/>
課文不强敎以習十七補郡博士弟子當是時學士先<lb/>
生焚魚家居龍門未就之業迫欲有所寄而太學公奉<lb/>
政公所憐愛也禮部公固竒穎方蘭茁其芽念乗時取<lb/>
科第以家聲禪獨中男恃耳身繩督之甚甚於束濕薪<lb/>
<pb n="KR4e0220_WYG_009-18b"/>
而公亦痛自刻勵昕夕佔畢以為常顧數竒再絀應天<lb/>
試用例游北太學試順天幾得雋矣格一同舍巻罷是<lb/>
科禮部公弱冠舉於鄉連舉於南宫學士先生不少子<lb/>
早逹厭也惟是公失利以為恚公出而色喜藉有貴弟<lb/>
而自傷胡以塞嚴父指下帷揣摩愈益憤奮矢一售自<lb/>
振不可得而學士先生捐館矣明年禮部公亦夭殁髙<lb/>
門暴摧家政如棼絲公不得復肄經生言而馮孺人且<lb/>
荏苒廹老公蹶然曰我縱不獲獵一第報先公九原獨<lb/>
<pb n="KR4e0220_WYG_009-19a"/>
不能儌一命酬母劬耶且决不令吾母荆布而屈他母<lb/>
蓋禮部公所生母顧前封安人云公裝而謁選人業遇<lb/>
例得典屬國俄被選入給事武英殿任筆札號為華貫<lb/>
而公脉脉心動亟假將作差乗傳而南幾以衣冠早慰<lb/>
慈白而馮孺人之問至矣公跣而奔而後痛可知也服<lb/>
除如京師給事如故前後滿三歲授試中書舍人又三<lb/>
歲為真則公假司農差轉餉山海以間過家一省松楸<lb/>
還而以最聞子恩數如制馮孺人始乃贈今號而後公<lb/>
<pb n="KR4e0220_WYG_009-19b"/>
悲且喜又可知也惟是公遂以疾請矣公純誠孺慕雖<lb/>
不克以科第成學士先生志乃所以纘承甚勤初鄉氓<lb/>
善逋賦窘其長代輸故長賦病有司責逋急按里而追<lb/>
呼窘甲之首故里甲又病病長賦學士先生嘗於其區<lb/>
創田若干頃署曰役田歲收其入以佐煩費此百世德<lb/>
也顧身後不無動公疏以聞奉俞㫖得世守焉病里甲<lb/>
公率羣從凡五百金公職其半復為創田二頃亦署曰<lb/>
役田歲收其入以佐甲之首而里甲即奔命不言疲矣<lb/>
<pb n="KR4e0220_WYG_009-20a"/>
兩役田相表裏以福區人而永先澤公之善為孝也於<lb/>
兄弟最友愛送徃事居靡不為之盡宗人齮齕我一切<lb/>
屏不問異日有以他端扞文罔猶力為解救以免通財<lb/>
折劵窶於我乎贍死於我乎槥水木原本公所深念也<lb/>
質庫奴糜千金室再火所蓄積燬以盡而行德市義不<lb/>
衰歲饑邑議賑無所出公首捐粟千斛以倡諸藏粟家<lb/>
乃皆争致鍾釡應矣民賴全活部使者為旌門官邸固<lb/>
薄游公自奉又極約縮而窮交宿好多所收恤居為資<lb/>
<pb n="KR4e0220_WYG_009-20b"/>
斧行為齎發病為醫禱殁為含殮周兆龍太學絶而屬<lb/>
公三百金公益千錢歸之其孥其著者也執政大僚多<lb/>
公通家歡公裹足不一徃一弁跡公為楊大司徒所愛<lb/>
重囊重賕請因語次從容言采礦便幾以聞上公驚曰<lb/>
此桑孔術也售且擾天下面發赤拒之峻故事内直諸<lb/>
舍人事巨璫過為貶損公不貶損貞操亮節先見極慮<lb/>
所處雖閒局散秩隠然有以自重中年頗畜歌兒一朝<lb/>
幾遣盡獨好為詩詩𤣥淡不失巖居家法間有行世者<lb/>
<pb n="KR4e0220_WYG_009-21a"/>
夏孺人亦以公滿考恩贈今稱夏實江隂大族父通政<lb/>
參議給事文華璜溪公範母徐宜人孺人之歸公其為<lb/>
懿淑非一而其大者則皆非女婦人能也公屢舉失利<lb/>
學士先生不勝恚恚且移孺人而孺人安之學士先生<lb/>
没而侮者狎至公一意遜避孺人曰毋避避乃養患公<lb/>
初薄貲郎曰勿薄姑老矣姑没為奉厥終唯謹公歸以<lb/>
無憾後房一乳舉二男子孺人曰吾子也鞠育訓誨以<lb/>
有成立公御下慈毋論小不當即糜金奴罷償矣火不<lb/>
<pb n="KR4e0220_WYG_009-21b"/>
戒廢箠矣孺人曰是宜問問則怵以守惠明靜嚴以佐<lb/>
柔寛而綏厥家女婦而丈夫者耶惜乎一從公京師不<lb/>
獲偕榮以老而以客死也公生嘉靖已亥七月初四日<lb/>
卒萬厯己亥二月二十日得年六十有一孺人生嘉靖<lb/>
丁酉五月十七日卒萬厯庚寅七月十八日得年五十<lb/>
有四子男二側室陳出長即師周次師召後禮部公余<lb/>
聞之日中則移月滿則虧公生富貴盛矣物禁太盛學<lb/>
成而躓一第家日以削有以也夫然公方且損施以為<lb/>
<pb n="KR4e0220_WYG_009-22a"/>
紹述儉慈恭讓以為貽燕夫物無恒盛亦無久瘁我承<lb/>
其瘁後將席其盛天之道疑有然者余既采公及孺人<lb/>
齊德之大者為誌而系以銘銘曰<lb/>
　公貴人耶抱玉而號謂公弗逢居然鳳毛天池霈綸<lb/>
　言錫爾妣世其文儒亦世孝子有淑於室如鳳斯鳴<lb/>
　藹藹齊德何悴弗榮芝原作宮徃妥䨇魄刻時貞珉<lb/>
　百世勿斁<lb/>
　　懐逺將軍錦衣衛指揮同知管衛事雲津史公墓<lb/>
<pb n="KR4e0220_WYG_009-22b"/>
　　　誌銘<lb/>
徃嘉靖丙辰倭躪江以南轉逼留都勢恣甚官軍望而<lb/>
走溧陽故太僕少卿玉陽史公謝吏部主事家居招集<lb/>
鄉里少年禦之於其邑之舊縣益散家財募勇敢士躡<lb/>
而敗之浙之平湖焚其巢幕府上功詔即家拜尚寳卿<lb/>
再晉少卿太僕官一子錦衣百户世世弗絶人曰家食<lb/>
不後國臣之忠也功録不嗇上之厚也後四十二年為<lb/>
萬厯丁酉倭業墟朝鮮然詭言乞封其實謀内逞朝廷<lb/>
<pb n="KR4e0220_WYG_009-23a"/>
大徵兵勦之設開府天津為掎角而苦乏軍興太僕公<lb/>
之子錦衣指揮同知雲津公喟然歎曰海上田若區脱<lb/>
棄弗耕而括貧民粟以奉屬國非計夫田天津且耕且<lb/>
守豫門户厚根本壯聲勢此金城畧也開府臣竒其䇿<lb/>
疏請以屬公公愈感奮乃於天津並海若直沽諸處身<lb/>
督亞旅載芟載柞意且奄觀銍艾以紓東方之急而㑹<lb/>
倭遁功以弗竟居一歳而公亦已没矣厥子致爵等既<lb/>
以公喪歸將𦵏之某阡而以墓中石委余嗟嗟國家泰<lb/>
<pb n="KR4e0220_WYG_009-23b"/>
寧長無事則已令更有事非公父子誰肯以家殉者余<lb/>
悲其志為之誌且銘公諱繼書字元秉雲津其號漢溧<lb/>
陽侯史崇苗裔也故世為溧陽人自侯凡若干傳入我<lb/>
明而為公之曽祖贈南京刑科給事祚祚生光禄少卿<lb/>
後後生太僕公際配楊繼陳並以公貴視太僕公爵封<lb/>
贈皆恭人公陳恭人出也陳恭人之舉公也於義興别<lb/>
墅有紫雲之祥公生果岐嶷才勝衣已能署墅中兒左<lb/>
右伍而立行則使呵而前而身都其中以為常稍長善<lb/>
<pb n="KR4e0220_WYG_009-24a"/>
讀書又美書法又工為舉子義當是時公兄為楊恭人<lb/>
所生子者業前夭太僕公意不無忽忽至舉公則顔開<lb/>
曰吾家書香其有繼也夫因以命名云公年甫十六而<lb/>
大司馬按首功簿而檄當為任子者太僕公北面拜稽<lb/>
首曰老臣何功陛下至任臣子備宿衛恩寵殊絶不可<lb/>
虛乃逼公上百户錦衣非公志也踰年稱使者督木巴<lb/>
蜀以間歸娶是為馬恭人久之擢其衛指揮僉事遇恩<lb/>
給綸誥用此俄奔太僕公喪喪畢守故官尋領南鎮撫<lb/>
<pb n="KR4e0220_WYG_009-24b"/>
司可六年陟同知得僉書衛事錦衣獨其帥親重而諸<lb/>
僉書名位與頡頏駸貴用事然徃徃盛衣馬侈得意公<lb/>
顧跳而締詞臣騷客為詩社雅歌投壺恂恂文儒也京<lb/>
營大閲公當御公修而白晳侍立甚莊謹上顧問内侍<lb/>
此何官家安在内侍謹對是溧陽先臣太僕際子用倭<lb/>
功任錦衣史繼書者也上心器重焉無何賜飛魚服一<lb/>
時以為榮於是陳恭人卒於邸公哀呼請䘏得㫖賜祭<lb/>
𦵏仍給驛䕶喪故事文臣四品無𦵏上多太僕公軍功<lb/>
<pb n="KR4e0220_WYG_009-25a"/>
得全給蓋異數也公既𦵏母起而僉衛事如故而臺臣<lb/>
有抨公者公遂鮮見任且移疾歸矣初太僕公家居好<lb/>
行德嘗捐粟二萬斛捄旁郡澇所全活萬人公遭歳大<lb/>
旱亦捐粟二萬斛又益捐穀萬六千斛佐縣官賑所全<lb/>
活益衆太僕公嘗割上腴若干畝籍學宮贍貧士公獨<lb/>
力墾荒穢成田二千畝佃貧民輸逋賦千金已又首義<lb/>
裒牧馬地之折民間者畝量增田税乃大減有司以著<lb/>
功令凡此皆後其家而先民瘠其身而肥民以無遏佚<lb/>
<pb n="KR4e0220_WYG_009-25b"/>
前光公所為善用孝也公之出而田海上也槖幾洗矣<lb/>
而慷慨赴之惟恐不盡力牛千頭畚鍤錢鏄千具茅蒲<lb/>
襏<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>之屬千耦所費絶不貲而公弗為儉也事中半而<lb/>
棄之而公亦弗為悔蹶而曰賴社稷之靈與上之斷鯨<lb/>
鯢逺竄藩籬不剪斯已大愉快矣吾為而弗功創而弗<lb/>
卒復何恨乎客間勞苦公公又逡廵言古記有之乗馬<lb/>
死難男子不為國家勒燕然封狼居胥而僅僅効微力<lb/>
阡陌間曽足多耶其退讓如此嗟嗟余毎偉漢卜式首<lb/>
<pb n="KR4e0220_WYG_009-26a"/>
奮誅反者孝武下詔褒揚之曰雖未戰可謂義形於内<lb/>
矣賜爵列侯尊寵至大官公佐賑佐軍力展忠計鮮所<lb/>
不類式上慕長畧軼漢武詎無意進用公惜乎公不待<lb/>
以死而世亦未能明之者無論遜式弗如以方太僕公<lb/>
闇䀜没世矣勞臣志士之節異日何以暴於天下豈不<lb/>
悲哉公然諾意氣於密親窮交植孤焚劵之事甚夥不<lb/>
著著其徵於國與民之大者令後世有考焉銘曰<lb/>
　仕何以執金吾懐金紆朱惟先臣遺軀謀何以佐石<lb/>
<pb n="KR4e0220_WYG_009-26b"/>
　畫實畝實籍惟先臣遺筴匪謀弗庸我師既同走彼<lb/>
　頑凶為何必功雲車風馬還報地下大啓來者世錫<lb/>
　爾純嘏<lb/>
　　馮孺人郁氏墓誌銘<lb/>
孺人郁氏馮君志忠之配也馮與郁並江隂大姓族蕃<lb/>
以殷而孺人歸馮君則馮君之父經歴公業用長賦槖<lb/>
洗矣顧又不勝追呼孺人甫入門語馮君大人無窘乎<lb/>
妾不腆簪珥在捐以佐乏絶無所愛蓋自是茹荼衣澣<lb/>
<pb n="KR4e0220_WYG_009-27a"/>
躬辛苦相馮君當户以安經歴公晩暮以順適繼姑某<lb/>
歡其心三十年一日也舉二丈夫子而才㑹孺人有兄<lb/>
故長樂令文周起鄉書為請於馮君飭二子使就舅氏<lb/>
學問以時告誡甚具而其仲遂亦以乙酉舉應天凛凛<lb/>
厲志節即不啻乃舅云孺人晩而好佛禁宰殺喜施捨<lb/>
若深有悟於慈悲凈明之㫖者一日無疾卒萬厯丙子<lb/>
八月十八日也距生嘉靖戊寅十二月十八日得年六<lb/>
十有三二子長時良卜以今年某月某甲子扶而𦵏之<lb/>
<pb n="KR4e0220_WYG_009-27b"/>
由里東華山新阡而以其父馮君所手列數事來請銘<lb/>
余惟婦德不出閫晩近世薄主饋宜家之懿以為恒節<lb/>
而樊然相附麗以偉丈夫之概嘻詘矣馮君父子握三<lb/>
寸管豈其有所靳於孺人而所手列僅僅止此然孺人<lb/>
所以為婦為母之道詎不已備乎嗟嗟淵珠石玉雖韞<lb/>
與藏其光華弗可匿也銘曰<lb/>
　我歌古詩鷄鳴采蘋我思古人斷機擇隣化洽教流<lb/>
　圖史以陳虛實相冒彤管斯曲孰䛕而詘匪榮伊辱<lb/>
<pb n="KR4e0220_WYG_009-28a"/>
　有美令哲孝恭以慈名不踰閾蔚為女師德潛用光<lb/>
　是名古意刻銘貞石警彼塵世<lb/>
　　光禄寺大官署監事涘湖呉公墓誌銘<lb/>
萬厯丙午三月十有八日光禄監事涘湖呉公卒於邑<lb/>
城之東第厥子鴻臚署丞濟時等奉終事唯謹其仲合<lb/>
州守澄時後於公之弟光禄署丞訥菴公者也援功令<lb/>
解見任歸治喪哭公甚痛於是弔者相與嗟異有泣下<lb/>
者曰監事榮備矣𦵏而予誌銘其墓按鴻臚狀公諱敷<lb/>
<pb n="KR4e0220_WYG_009-28b"/>
錫字序所世無錫西鄙閭江人閭江太湖之涘也故自<lb/>
號涘湖居閭江自諱均聘者始均聘生伯成伯成生元<lb/>
度元度生師浩師浩生克勤克勤生貫貫生程程生鈍<lb/>
齋公亨贈翰林編修贈編修生澤峰公情嘉靖甲辰進<lb/>
士第三人官春坊諭德兼翰林侍讀公父也母楊孺人<lb/>
公生而楊孺人隕於蓐鞠於其繼戴孺人戴孺人自有<lb/>
子諱申錫訥菴公也諭德公擢第而公年已十許餘英<lb/>
氣咄咄廹人諭德公撫而曰是兒殆汗血乎無患不千<lb/>
<pb n="KR4e0220_WYG_009-29a"/>
里患銜勒不謹耳延明師課督之極嚴公亦惟是父師<lb/>
之訓為兢兢偕其弟讀書荒齋咿唔聲不絶晝畫虀粥<lb/>
以餔夜共一布被卧耳諭德公聞而輾然曰吾貧官稱<lb/>
吾家兒矣如是者九年二十授室為黄孺人又五年而<lb/>
成郡諸生遂游北雍大司成新鄭髙相國諭德公館僚<lb/>
最契厚者也乃亦竒賞公才子弟云辛酉試順天諭德<lb/>
公實以是秋主應天試試既竣言者頗有所指摘上雅<lb/>
重詞臣而難言者落職調外諭德公遽請致其仕公則<lb/>
<pb n="KR4e0220_WYG_009-29b"/>
肩家督家本農也治田乗屋一切倚辦公之所事中程<lb/>
當諭德公指諭德公一歳中數徃來鄉城間鮮寧居公<lb/>
數徃來侍車船杖屨無所不敦飭懽然色養也辛丑以<lb/>
諭德命用選人謁吏部得光禄寺大官署監事俄奔其<lb/>
喪毁瘠骨立杖而後能起乙酉服闋銓舊官故事廟祭<lb/>
上飲福署官從旁跽受爵公敬慎無愆儀内庭宣索力<lb/>
折中人角無貶節胥吏進羡鏹面發赤曰此殘商膏血<lb/>
也無湼操蓋公名家子習見其尊人旃厦從容之度而<lb/>
<pb n="KR4e0220_WYG_009-30a"/>
又稔聞清白正直守官之箴以故嫺於進止强於職業<lb/>
澹於貨賄大為官長所器重而不無為僚友所齮齕頃<lb/>
之挂内訃歸矣歸可二十年合州選茂異供事史局則<lb/>
喜舉順天則又喜舉南宮益又喜曰今而先諭德伸眉<lb/>
地下也中間第一哭子乃其季復翩翩欲上公意殊得<lb/>
而迫古稀產一雛絶憐愛之挾之居城西息交游屏滋味<lb/>
淡食若將求長生為顧家非熊地者而竟以殉老也公<lb/>
慨慷重然諾慕魯朱家劇孟之為人好拯人於厄即羈<lb/>
<pb n="KR4e0220_WYG_009-30b"/>
人賤士望門投公無空手辭者邑舉義率金錢之他富<lb/>
人不必諧之公必能諧顧公酒巵燕器徃徃走子錢家<lb/>
矣性孤峭一語意合剄項可許所不合不足當一盼嚮<lb/>
在官下諭德公所舉士多顯貴有並列鼎鉉者據客坐<lb/>
瞋目奮舌爭事得失不少遜或遂拂衣去不顧諸公亦<lb/>
皆悉公生平不為異也居恒凡絲竹粉黛博塞之娯黄<lb/>
白男女之事未嘗不濡染然過而不留入而不滓晩而<lb/>
持空王咒毎凌晨暗誦極千遍以為常夫公求長生而<lb/>
<pb n="KR4e0220_WYG_009-31a"/>
又欲證無生乎哉詩學長慶書法懐素風流文采吾吟<lb/>
社諸耆儁無不推先公者而公逝矣余獲幸公久竊窺<lb/>
公赴義如騖似俠終慕諭德公談細小事即隕涕又似<lb/>
質不貴勢要似倨遇賢人君子雖執鞭所忻慕焉又似<lb/>
恭任真率常外無飾行要於不欺其意而止世有考德<lb/>
者其以是觀公可也公之生為嘉靖甲午四月二十日<lb/>
得年七十有三墓在閭江山之第一灣𦵏卜某年某甲<lb/>
子啓黄劉二孺人兆以合而余為之銘銘曰<lb/>
<pb n="KR4e0220_WYG_009-31b"/>
　孰識宰相而於塵埃宮臣之能乃賦歸來以侍以娯<lb/>
　繄公之才孰斯恩勤而以繼絶有美繩武典州竭節<lb/>
　爾愛爾勞繄公之哲在朝則趨曳組鳴環在廟則肅<lb/>
　咫尺天顔小臣何幸鷺立龍攀染指禁臠掉頭東還<lb/>
　既作既述亦既展采德流福綏七十三載一宮雙淑<lb/>
　松楸未改公長妥斯岡氣騰靉<lb/>
　　太學斗原陳君暨配談孺人合𦵏墓誌銘<lb/>
余友太學陳君穉登與其配孺人相次卒厥子藝之將<lb/>
<pb n="KR4e0220_WYG_009-32a"/>
以今年某月某日甲子合而祔之祖塋之次而先事持<lb/>
顧選部所為狀泣請銘嗟乎余其忍銘君耶夫以一青<lb/>
衿殉命之窮也廹艾而靳其一數之促也夫婦不兩月<lb/>
而奄然皆盡事之慘也祇一子未覩其有立情之悲也<lb/>
余其忍銘君耶雖然藉令君生而聲翔没而景滅猶吾<lb/>
儕友朋之痛也余其忍無銘君之諱爾耕穉登其字前<lb/>
號斗原陳之先嘉定人國初有諱實者避地徙吾錫之<lb/>
宅仁鄉居焉遂為無錫人實生廣安同知贈户部郎中<lb/>
<pb n="KR4e0220_WYG_009-32b"/>
昱昱生河南參政周仕官得剛直聲周生贈寧鄉知縣<lb/>
鳳㓗修工詩名載邑志鳳生光州知州雲浦公以忠所<lb/>
至著聲蹟歴祀名宦君父也母王孺人君生特早慧自<lb/>
弱齡業茁茁露竒穎稍長禀學光州公光州公言語妙<lb/>
天下所交知皆海内文章家宗工鉅儒也君趨庭下食<lb/>
耳目所濡染若日游於雕龍繡虎之塲而又好漁獵古<lb/>
人書書不求要𦕈才得大㫖輒棄去然已能抉菁吐華<lb/>
發為文詞頃刻可千言姿態横生爛有異采余與君髫<lb/>
<pb n="KR4e0220_WYG_009-33a"/>
而同為諸生未嘗不遜謝自以弗及也顧以余無似不<lb/>
乆倖一第去而君試郡邑利試臺使者即弗利發憤用<lb/>
例入南太學時新安新建兩相國同為司成最愛重君<lb/>
已改北名亦噪競蓋邇時博士業格調凡數變類汝南<lb/>
月旦而君揺筆雅化余猶及見君甲午丁酉兩廢卷風<lb/>
骨凌厲雖褎然入彀者不必能壓君而君竟䝉刖也豈<lb/>
非命哉光州公魁壘負竒節義聲流傳而君綽有父風<lb/>
丁酉試未半所善駱大行暴死棘中出而莫適為經紀<lb/>
<pb n="KR4e0220_WYG_009-33b"/>
者君倉皇伏尸哭躬為調棺殮齎發之返鄉郡夫自署<lb/>
門著論而交道之薄久矣君一士子乃能為宦人歸喪<lb/>
以方古所稱迎喪引柩之朋不尤難能耶其在門内光<lb/>
州公以君嫡且長也謀畀產半君跽謝曰弟即異母固<lb/>
皆吾大人遺體也幸以夷於庻光州公殁而所以字諸<lb/>
庻以成禦侮不啻如其子若女兄弟若母之女兄弟貧<lb/>
而授室嫠而撫孤又不啻如其弟也城府空洞無掩蓋<lb/>
無矯飾而與妻孥言亦可與賓客言可與僮僕言亦可<lb/>
<pb n="KR4e0220_WYG_009-34a"/>
與先生長者言肺腑腎腸握以示無難者文行卓特逺<lb/>
近慕嚮君卒而其父友通州司馬渡海哭之為失聲君<lb/>
之為光州公子者足矣談孺人父冠帶儒士勉菴公承<lb/>
俸母王媪也幼而女於其族之寡姑寡姑者中丞女而<lb/>
秦方伯冢婦也而方伯實又君姑之夫於是孺人歸君<lb/>
孺人婉孌端靜動凖禮法逮事王孺人十年事光州公<lb/>
二十年閨闈相守三十年絶甘分少奉父若母依栖里<lb/>
閈間者終其身中間佐太學莊襄兩尊人𦵏治堂構率<lb/>
<pb n="KR4e0220_WYG_009-34b"/>
不難脱簪珥以給而又能為君廣置媵媵所生女愛之<lb/>
鈞已子也孝恭慈和政肅而惠所謂孺人之為君婦者<lb/>
亦已足矣君生嘉靖辛亥卒萬厯已亥得年四十有九<lb/>
孺人生嘉靖壬子卒萬厯戊戌得年四十有七子男一<lb/>
即藝之文弱可念余惟光州公遇乖早逹猶不失名刺<lb/>
史年謝中壽猶積而稱耆君文采節俠亢其家聲而坎<lb/>
壈困頓遽見其止天不欲君父子間齊名擅美耶顧君<lb/>
所不朽者在此不在彼概滿留餘以須天定後之收儻<lb/>
<pb n="KR4e0220_WYG_009-35a"/>
可俟乎余不勝山陽之悲既誌君及孺人懿烈之大者<lb/>
而系以銘銘曰<lb/>
　有櫃美玉弗逢國工寳劍弗割化為星虹偶然去來<lb/>
　辟彼寄寓榮悴春秋短脩旦暮咄嗟齊德厥亦無年<lb/>
　人琴將亡有先斷絃九原一丘下侍先子靈竒之鍾<lb/>
　岡枝騰紫<lb/>
　　勅封承德郎禮部祠祭清吏司主事奉溪周公墓<lb/>
　　　誌銘<lb/>
<pb n="KR4e0220_WYG_009-35b"/>
封承德郎禮部祠祭司主事奉溪周公者今湖廣督學<lb/>
僉事繼昌之父也始督學繇祠部出僉楚臬念公老欲<lb/>
毋行公勅督學兒鄉者郎尚書曹絶未嘗以身試吏以<lb/>
身試吏報主恩自今日始兒行矣春和江暖老人行視<lb/>
湖南廨耳督學君黽勉决别甫上事得今調倉皇出按<lb/>
部公亦不成行迨秋而病以卒矣督學君解學政奔還<lb/>
欒心棘腸謀以月日妥公而委余墓中石余謝弗獲則<lb/>
為按督學君所自狀而為之誌誌曰公諱冠字惟瞻奉<lb/>
<pb n="KR4e0220_WYG_009-36a"/>
溪其號世吾無錫人也相傳出舂陵宋濓溪先生其孫<lb/>
以仕浙籍吾錫世有官位不著著其入國朝者為綱運<lb/>
官均禮均禮生允常天兵壓城函邑篆獻之城以克完<lb/>
語具陳都諫志允常生澤澤生宗秀宗秀生鼎鼎生奭<lb/>
奭生漢曰傍溪公之父也母楊實生公公生有異徵當<lb/>
貴髫則受春秋於其世父所號為彊記敏悟而傍溪公<lb/>
貧無所具脩脯即毋但脩脯傍溪公父若母老兩王母<lb/>
愈益老無所具甘毳也公計畫無復之則徙而逐什一<lb/>
<pb n="KR4e0220_WYG_009-36b"/>
之業然又徒手無以為甚困公始授室樂遽卒再室鄭<lb/>
安人鄭安人固挾少簪珥以來公顧謂鄭安人若籹而<lb/>
朝舅若姑以為恭乎寧椎髻操作紓舅若姑朝夕也鄭<lb/>
安人則立脱其飾畀公請以佐生計㑹有天幸業漸起<lb/>
供養無乏絶而傍溪公忘貧矣傍溪公之父若母暨兩<lb/>
王母以時加匕箸忘老矣如是者可數年重闈兩世壽<lb/>
皆七八十以終惟是喪𦵏咸在公公幾代傍溪公子而<lb/>
公又有弟若妹凡五婚嫁亦咸在公則公幾代傍溪公<lb/>
<pb n="KR4e0220_WYG_009-37a"/>
父矣於是督學君弱而善文公為延明師督之程藝課<lb/>
功惟恐其後人也至所以矩押繩束又惟恐其先人也<lb/>
督學君遂以乙酉舉應天第一己丑成進士為郎繕部<lb/>
晉祠部以督視楚學所至率精嚴有譽本之服公敎云<lb/>
公之事傍溪公微獨體其意為撫畜諸季㸑無析炊産<lb/>
無均受而已又能推其意於宗墓葺其夷者曰吾不忍<lb/>
其餒也於族黨賙其乏者曰吾不忍其瘠也又益廣其<lb/>
意遇宵溺予絮遇道殣予槥曰吾不忍其暴露也其敦<lb/>
<pb n="KR4e0220_WYG_009-37b"/>
倫重本好施而樂予多此類然公有德於人公忘之有<lb/>
怨於公而公亦忘之嘗逼除走呉閶脱人急難其人奉<lb/>
數金壽公揮棄弗顧里中豪嘗以室廬故齮齕公公終<lb/>
不修郤布袍蔬食貴而無改度老而無易操有官封矣<lb/>
從一僮偪仄行道中人不知其顯人父也邑屢賓鄉飲<lb/>
自稱衰罷不德僅一再赴凛凛德讓嗟乎公豈非樸而<lb/>
未雕淳而未漓不言而躬行哉足不離闤闠其澹素疑<lb/>
與古之隠君子同趣名不挂子衿其所佩服意今之儒<lb/>
<pb n="KR4e0220_WYG_009-38a"/>
者且讓質蓋余繹公行事以方吾先儒林大略似之顧<lb/>
余堕廢度終無所表豎以慰逝者愧督學君逺甚余誌<lb/>
公黯然悲心矣公卒萬厯庚子七月七日距生嘉靖己<lb/>
丑六月二十日得年七十有二子男一即督學君繼昌<lb/>
娶胡封安人墓在小嶺灣與鄭安人兆合以今年辛丑<lb/>
九月初三日而余誌其石為之銘銘曰<lb/>
　夫非人子三世吾倚惟孝弟是履夫非人父一經吾<lb/>
　付惟德義是祚何積弗流何種弗收龍章天讐曰褒<lb/>
<pb n="KR4e0220_WYG_009-38b"/>
　爾好修有封者墓有鐫者石長此安魄惟申命用奕<lb/>
　　將仕佐郎國子監學録襟泉錢君墓誌銘<lb/>
嗟乎傷哉余忍銘吾錢君始君繇州博士晉國子師未<lb/>
數月聞母喪君驚且號嘔血欲絶忍死奔而南𦵏母賈<lb/>
山下遷其父棺來合一小豪以為兹吉壤也思以計攘<lb/>
之大發難窘君君不勝恚一夕心痛卒萬厯辛丑四月<lb/>
二十三日也君既卒邑士人大譁何物雞狗雄而凌轢<lb/>
我冠紳將羣攻之㑹其人用他端敗斃郡獄事遂解嗟<lb/>
<pb n="KR4e0220_WYG_009-39a"/>
乎君死恚也哭母且死不死死此一坏土君殆死孝也<lb/>
余又忍不銘君君諱萬善字惟一别號襟泉世吾錫西<lb/>
鄙唐村人族故蕃所業耕讀祖浩父林泉公晟庚桑遺<lb/>
老也年耋以皇儲恩予冠服母馮實生君君少則從其<lb/>
父受書長而去家廿里許事晉陵錢文學為舉子業錢<lb/>
嚴師君固新授室不帷帟慕也毎聞雞而起夜分而息<lb/>
以為常蓋三年而業成入邑城邑故憲副嶼南施公方<lb/>
以名孝亷講業老氏宮從游者甚衆月再考糊名易書<lb/>
<pb n="KR4e0220_WYG_009-39b"/>
毖於公府君恒在髙等丁卯成諸生君之為諸生久畿<lb/>
試徃徃落乙卷戊子甫得雋則君齒踰强矣尋又持林<lb/>
泉公服乙未試南宮名復落乙榜君泫然曰悲夫吾父<lb/>
之不逮吾升斗也而又不以時効吾母一日養睠彼風<lb/>
木攬兹春草吾獨非人子歟謁選得滁學正君下車與<lb/>
諸生約凡數十條劂而布之矩矱森肅窳習為一變臺<lb/>
使者亷君能數檄以吏事謝弗應嘗一守州篆所收稅<lb/>
並官紙堂饌錢可百金散而給貧諸生或佐其州橋工<lb/>
<pb n="KR4e0220_WYG_009-40a"/>
即錙銖不以潤枯槖也臺使者益賢君薦第一俄擢國<lb/>
子學録君之範國子如所以範滁士而訓加飭今制六<lb/>
館先生以次應兩司成敎擁髙座都講顧鮮有厭心者<lb/>
君抗顔發齒清詞妙義琅琅聲出金石圜橋聳聽焉君<lb/>
諸生時治經術絶精所為文不務為髙竒而務切理行<lb/>
又最長者以故邑薦紳家若王太僕呉給諫争延致君<lb/>
誨其子若孫逺者八九年近亦四五年不相棄捐嘗一<lb/>
賓檇李呉太宰塾譽髦咸景附得雋後荆南傅方伯藩<lb/>
<pb n="KR4e0220_WYG_009-40b"/>
山東君塾其廨厥子一孝亷一選貢士君所就也最後<lb/>
亦講業老氏宮倣其師施憲副故事今髙第弟子若孝<lb/>
亷而下無慮百許人彬彬不乏俊髦云君雖貧歳所席<lb/>
館榖不薄又良有心計米鹽靡密殁而無以為殮也抑<lb/>
纍纍多公私逋本之君孝友二老人頗溺因果好施君<lb/>
竭力奉之布施君母弟三其子若女二老人有所憐愛<lb/>
君曰於我乎育長而曰於我乎婚嫁𦵏父不率其弟一<lb/>
錢奔母喪質一荘友人乃得歸而家以壁立矣嗟乎余<lb/>
<pb n="KR4e0220_WYG_009-41a"/>
蓋髫而與君友也時則有若浦湛如孝亷沈瀛壺學博四<lb/>
人者同志同隸邑學官同肄龍城書院為吾師郡太守<lb/>
閩施先生所賞士然余尤傾心君出就試同載居同賃<lb/>
虀鹽風雨同旦暮君亦厚嫟余深心隱衷可相握示也<lb/>
余幸偕孝亷最先第次瀛壺又次為君君固晚逹其精<lb/>
神强力有過人者臨事果决敢任所擘畫中窽㑹遇物<lb/>
夷易杯酒談笑傾其座人天假之年獲監制一道或領<lb/>
一郡剸割調劑可以見功集事而溘焉殉一氊終也傷<lb/>
<pb n="KR4e0220_WYG_009-41b"/>
哉君之卒也余急走視君君舉手嗚嗚言惟是先人丘<lb/>
隴事及此藐諸孤以累子余且諾且掩哭訣而出因追<lb/>
感疇昔孝亷特早世媿余凉薄寥寥未有以振其後者<lb/>
今獨何以報君雖然君嘗隂行善歳大祲宗黨來請貸<lb/>
即瓶粟撲錢可倒以益也中表坐怨家搆阱之盗君以<lb/>
諸生言郡丞立得雪凡此皆貴富人所奉首匿者而君<lb/>
勇為之居平未嘗擇一美食慕一袨服有官矣出入徒<lb/>
歩未嘗耀車蓋里門明得意也夫善而慶謙而益古經<lb/>
<pb n="KR4e0220_WYG_009-42a"/>
訓不犂然具乎儻天道不於君獨茫昧者後死者乃可<lb/>
以籍手報君矣君卒距生嘉靖乙已正月二十六日得<lb/>
年五十有七配馮孺人有婦德先卒𦵏賈山子男六長<lb/>
映奎禮部儒士卜以今年癸卯十二月二十二日癸卯<lb/>
𦵏君邑西南漆塘山新阡不賈山合者穴形斂不克兩<lb/>
也銘曰<lb/>
　嗟君經術世所師公車奏名何其遲鄉國諸生捧絳<lb/>
　帷委蛇六館官非卑先人一坏攘者誰惟天勝人難<lb/>
<pb n="KR4e0220_WYG_009-42b"/>
　可欺松檟無恙君前辭君死死孝人所悲君多男子<lb/>
　恆苦饑何以遺之德蕃滋魂兮傍親魄此綏我銘貞<lb/>
　石傷鍾期<lb/>
　　太學呉君墓誌銘<lb/>
太學君呉氏諱夢桂字應秋别號懷鵡常之宜興人也<lb/>
宜興之呉大族君髙祖玉以歳薦官至戸部員外郎曽<lb/>
祖經訓導祖南京禮部尚書贈宫保諡文肅兩世皆以<lb/>
文肅禮部侍郎特恩贈如其官文肅二子長鵡塘公驥<lb/>
<pb n="KR4e0220_WYG_009-43a"/>
尚寳司少卿次小洛公驂潯州守君潯州公次子而後<lb/>
於尚寳公所為號懷鵡用此生而凝静不好弄質又穎<lb/>
異尚寳公絶憐愛之爰立為後君之為後無何尚寳公<lb/>
捐館舍當是之時君年才十四擗踊哭泣已稱其喪主<lb/>
矣稍長攻舉子業十九補邑諸生二十娶於少司馬角<lb/>
山詹公詹公家山海兩家相望殆三千里而遥實詹公<lb/>
暱尚寳公同朝才君而字之其女者也君既間關逺娶<lb/>
遂以例入太學文譽飇起藉藉都人士上甲子試順天<lb/>
<pb n="KR4e0220_WYG_009-43b"/>
已得雋矣㑹主者有所爭各言罷厥後凡八試皆罷而<lb/>
君亦已倦游矣客有風君曷不稱選入謁主爵者乞一<lb/>
官歸耶君笑不答竟乃用儒衣冠老云君行純密自傷<lb/>
不及終事尚寳公歳時享祭潸焉泣數行下庻母凌恃<lb/>
君没齒不以庻且老缺供不以身後人而於所生貶愛<lb/>
潯州公幾中非法君為損重貲盡力申理以免張宜人<lb/>
之家落而子姓多赤貧君所以撫之不啻撫其親子弟<lb/>
也嚴以治身儉勤以治家以先人之遺業饒而不以導<lb/>
<pb n="KR4e0220_WYG_009-44a"/>
侈朋友死於我乎𦵏孤寡遺於我乎托歳祲設糜以食<lb/>
餓者而置槥以揜暴露者其為德於鄉恒不靳也居平<lb/>
退然有以自下至考論典禮評隲時事鑿鑿中窽㑹則<lb/>
君之學術深而世故熟矣夫君庻幾所謂誠與才合者<lb/>
假令資適逢世其施用也有可觀者而以儒衣冠老也<lb/>
惜哉然君産世閥即同堂紳笏累葉簮纓而君獨以質<lb/>
行信於其家而聞於其鄉世所以觀君其又在此不在<lb/>
彼也君生嘉靖某年卒萬厯某年以其諸父御史安節<lb/>
<pb n="KR4e0220_WYG_009-44b"/>
君之狀來而余為之誌若銘銘曰<lb/>
　不子而子有赫宗祀死而不死令德是似既繼既承<lb/>
　亦培亦増辟畊而恆穡人乃登芝原夜光魂升魄藏<lb/>
　我銘幽堂以君樂康以爾子孫熾昌<lb/>
　　呉母曹孺人墓誌銘<lb/>
蓋余讀太學呉君桂芳之狀其母也而悲之夫欲以其<lb/>
母不朽也而不忍以一詞溢也欲身以其母不朽而又<lb/>
自傷不克如古之賢且隱者以就母名其思深其詞痛<lb/>
<pb n="KR4e0220_WYG_009-45a"/>
嗟乎斯仁人孝子之用心而母之所以為賢也乎是宜<lb/>
誌誌曰母曹氏故禮科給事中震華公汝倫之配也給<lb/>
事公嘗為河南彰德推官滿考封母孺人故今稱孺人<lb/>
云孺人之大父寅濟陽令父近呉公徵禄吾無鍚泰伯<lb/>
里喬木望族也孺人幼喪其母朱迨長性度莊靜言動<lb/>
矩矩近呉公絶竒愛之曰女易不男子耶而㑹給事公<lb/>
未壯而失其前配邵孺人孺人乃來為繼當是時給事<lb/>
公之父贈推官晴江公維孝以髙貲聞里中人齮齕之<lb/>
<pb n="KR4e0220_WYG_009-45b"/>
訟端蝟而起贈公度無以拄也則日夜督給事公讀幾<lb/>
以髙其門若于公而孺人入室而修雞鳴之職篝燈辟<lb/>
纑以相勵勉未嘗以狎見也贈公性卞急繼姑華太孺<lb/>
人操新婦嗃嗃孺人登堂而候寢興羮㫖甘而進之未<lb/>
嘗以惰見也於是給事公名滿諸生間矣而都試即弗<lb/>
售其仲一試而售給事公咄嗟自失孺人從容進曰士<lb/>
各有時二老人幸慰意少子奈何令不足君所乎已乃<lb/>
家人子不無生凉燠孺人則又進曰夫大鵬之息也而<lb/>
<pb n="KR4e0220_WYG_009-46a"/>
斥鷃笑之彼局於見耳給事公笑而曰吾固弗異也後<lb/>
六年為庚午而給事公舉應天第一人家人子劇喜過<lb/>
望孺人曰勿讙乃公以自矢久矣給事公歸而孺人顧<lb/>
相與欷歔累日則猶以不獲及贈公存令一見之為快<lb/>
也明年給事公成進士隨牒之彰德孺人辭弗從曰君<lb/>
諸子林立且幼誰為君調其寒饑者給事公居官清諸<lb/>
所需繒絮醖粲一切於家乎取孺人以時函而輦致之<lb/>
無闕給事公後果用亷勤無害召入垣而不幸病客死<lb/>
<pb n="KR4e0220_WYG_009-46b"/>
矣孺人一慟幾絶已乃蘇持諸子泣曰吾難從而父地<lb/>
下耶顧吾向所以不從而父宦者何也而父已矣惟是<lb/>
其篋中書具在兒無忘而父所論撰矣稱未亡人身綜<lb/>
家政益招延良師友為程約劘切而後諸子次第成諸<lb/>
生也間又勅曰士不患跅<graphic n="KR1375" url="https://raw.githubusercontent.com/kanripo/KR-Gaiji/master/images/KR1375.png" mimeType="image/png"/>患不激發不患不遭時患<lb/>
不讀書太學受此言也以為絶痛孺人老矣猶手績以<lb/>
訓勤諸孫一衣履新猶鰓鰓戒無侈以訓儉非時舉先<lb/>
世艱難及諸齮齕家陵夷衰微狀以訓凡待内外親具<lb/>
<pb n="KR4e0220_WYG_009-47a"/>
有恩禮閔貧救苦多所收恤蓋孺人晚而好禪所諷内<lb/>
典能妙契宗㫖不第如他女嫗佞佛祈福者没而不怖<lb/>
不戀嗒然以化云孺人生嘉靖戊戌卒萬厯已亥得壽<lb/>
六十有二子男五長即桂芳余惟呉氏諸兄弟皆讀書<lb/>
能文章又皆友恭以讓彬彬賢矣得時則駕安所事隠<lb/>
而猶以不克就母名如古之孟氏介子者而以自傷也<lb/>
此慕以養志為孝者也嗟乎人母盡欲其子賢又盡欲<lb/>
教其子仕而孺人意不難隱孺人於是乎賢於世俗之<lb/>
<pb n="KR4e0220_WYG_009-47b"/>
為母者矣是宜銘銘曰<lb/>
　母而父百罹艱苦以厥子撫貞而禪根塵兩捐以離<lb/>
　衆縁何為去來本無生㓕矧彼榮悴譬如影隙下見<lb/>
　夫子為指真諦亦無暌合一朝永世<lb/>
　　任子忠所江君墓誌銘<lb/>
故任子忠所江君者余同年今廵撫中丞纘石公鐸冢<lb/>
子也徃余備數卿亞君來應京闈試以年家子一再謁<lb/>
余余與之言文藝器識斌斌不羣余既愛君以間為推<lb/>
<pb n="KR4e0220_WYG_009-48a"/>
轂不令君知而君顧以德余比於知已乃君累絀不第<lb/>
以為有待而俄以不諱聞矣悲夫敏才短札獨子安昇<lb/>
之然乎哉前是中丞公以觀察使者起治易州岳君大<lb/>
母李太宜人實在行㑹播事急上親擢中丞公開新府<lb/>
偏沅即日畀節鉞徃君則從子舍倍道北走渡淮犯怒<lb/>
濤逆太宜人以歸惟是太宜人篤老歸無何棄養君内<lb/>
傷太宜人而外虞中丞公行間憂勞毁瘠神理都盡而<lb/>
又廹秋試倉皇趣治裝去道病遄征卒以不起錢吏部<lb/>
<pb n="KR4e0220_WYG_009-48b"/>
飬亷之狀君也謂為死孝夫王師微中丞公賊不滅中<lb/>
丞公微君無與將太宜人太宜人生死靡所恃托中丞<lb/>
公方寸亂矣賊亦不滅然則君無獨死孝亦由之死忠<lb/>
耶非耶於是中丞公將𦵏君而余為之誌君諱世卿字<lb/>
篤之杭之仁和人江氏中丞公而上為提學僉事公圻<lb/>
為贈尚書侍郎公曉為諡文昭贈宮保尚書公瀾為贈<lb/>
侍郎參政公玭凡五世皆起家進士至大官於海内無<lb/>
兩忠孝㓗亷矯矯著風節於海内亦無兩而君之為中<lb/>
<pb n="KR4e0220_WYG_009-49a"/>
丞公子也母許恭人君在襁褓韶秀可念提學公攜之<lb/>
官邸口授之書輒憶稍長刻勵問學自六經外旁獵子<lb/>
史窺其指要十三用舊恩補任子入北雍北雍多才士<lb/>
然無敢以其長傲君目為畏友十六以新例應試浙闈<lb/>
沁水劉大司空時視浙闈學得君卷大嗟賞以為鄉校<lb/>
生弗如一時學士大夫咸以君名家汗血一日且千里<lb/>
而君前後凡六試率報罷命也君有至性自稚齒持提<lb/>
學公朞喪已遂持許恭人三年喪哀慕如成人身為中<lb/>
<pb n="KR4e0220_WYG_009-49b"/>
丞公愛子乃所以事齊栗惟謹中丞公宦游抱小疴君<lb/>
聞疾走省視不反顧中丞公在告雖小出入不專决異<lb/>
母弟之母死君為憐恤擁䕶惟恐傷之不啻其母存也<lb/>
盛年失耦矢不再娶婦翁死為卵翼其遺腹子以觀厥<lb/>
成其厚倫敦誼多此類居恆不妄然諾亦不侵然諾宗<lb/>
黨有不平必為之雪假令非理相干面折不少貶敝袍<lb/>
芒屨抑抑行道中絶不染貴介子弟裘馬習氣齋頭一<lb/>
榻鮮古尊彛圖畫之好湖船遇聲伎踉蹌走匿客徃徃<lb/>
<pb n="KR4e0220_WYG_009-50a"/>
罷席矣雖素風古格家傳世襲亦其中情恬澹然乎君<lb/>
之病也自悼弗克儌一第繩五世業其指絶痛既瞑有<lb/>
急報楚師大㨗者君張目慰且恨以卒萬厯庚子六月<lb/>
十九日也距生隆慶丁卯九月二十三日得年僅三十<lb/>
四配沈子男六𦵏以今年某月某日甲子余惟鄧林有<lb/>
千歳木焉雖層層拂雲不能無披枝然其根蒂深以固<lb/>
矣故扶疎交䕃榮華不歇君固梁棟材不幸早折乃其<lb/>
履盈思謙處盛思約所以壅且培有加隆者攀發而旁<lb/>
<pb n="KR4e0220_WYG_009-50b"/>
擢五葉箕裘不有愛弟在何虞中絶乎余既以慰君且<lb/>
以慰中丞公而又為之銘銘曰<lb/>
　為大母毁則死為中丞公瘁則死死可矣君所不死<lb/>
　在其弟子後五葉起以續以似以百世更祉<lb/>
　　顧母華孺人墓誌銘<lb/>
孺人華氏故太學曽泉顧公起東配也實處州府經歴<lb/>
白湖公際亨之女郡諸生蓉峰公木之孫女蓉峰公之<lb/>
兄為嵩峰公金而曽泉公之父為洞陽公可久洞陽公<lb/>
<pb n="KR4e0220_WYG_009-51a"/>
仕毅肅兩朝嘗一諌南廵再諍大禮兩被杖北闕下而<lb/>
嵩峯公諍禮亦有疏兩公同邑同郎戸部同志節相愛<lb/>
重晚而同謝憲副家居溪莊村墅白首同杯酒而後相<lb/>
樂可知也於是白湖公有女而賢曾泉公委禽焉是為<lb/>
孺人曽泉公之嫡母為王恭人而所生母為郁孺人王<lb/>
恭人自有子操子婦特莊孺人來歸則王恭人已下世<lb/>
獨洞陽公在而郁孺人身事之郁孺人習王恭人之所<lb/>
以操子婦者操孺人頗亦急而孺人弗敢貳也曰吾不<lb/>
<pb n="KR4e0220_WYG_009-51b"/>
逮事吾嫡事吾夫所生猶吾嫡也晨而朝洞陽公問起<lb/>
居退而候郁孺人以為常洞陽公好客座上恒滿曾泉<lb/>
公之伯兄為鴻臚後山公其丘嫂沈孺人夫妻日夜共<lb/>
具極洗腆而孺人相其姒庖湢間惟所指授無乏庤無<lb/>
闕需蓋洞陽公老矣健匕箸無恙非直其左右善節調<lb/>
也又非直冢婦能養也厥亦安少婦賢矣久之洞陽公<lb/>
以壽終而曾泉公析居外則迎郁孺人就子舍養融融<lb/>
洩洩以方鄉者在翁側時若猶貌事也居恆推郁孺人<lb/>
<pb n="KR4e0220_WYG_009-52a"/>
指數稱引箕裘弓冶之訓以勉曽泉公於學曽泉公困<lb/>
諸生久即又捐帑資佐曽泉公南雍游曾泉公少而席<lb/>
貴盛靡倨傲惡習中丁衰寂志業不隳門閥無改孺人<lb/>
有力焉孺人所産二子業已長而後房有産子者曽泉<lb/>
公勅弗舉孺人進曰頼先大人靈廣支庻蕃𦙍祚厚幸<lb/>
夫非君骨肉也者而忍自戕為固舉之已為擇乳保擇<lb/>
良師傅不殊已所出壯而為授室孺人從兄弟女也嗟<lb/>
乎世衰教熄樛木螽斯之詩不歌於房中毋益多世益<lb/>
<pb n="KR4e0220_WYG_009-52b"/>
鮮所從來矣孺人而猶當帷笄較哲愚乎哉孺人甚孝<lb/>
白湖公一日病亟疑不起孺人急走省視請禱致醫藥<lb/>
揣摩意所欲順適之百方其諸弟愧謝曰吾子職固當<lb/>
敢累娣孺人唯唯否否夫哀哀劬勞子若女有異耶白<lb/>
湖公病良已人曰天相孝女也洞陽公亷於官而腴於<lb/>
家其世業豐也白湖公豪長者嫁女故不薄而孺人鮮<lb/>
袨衣珍食之奉迨曽泉公没南雍邸孺人一慟幾絶稱<lb/>
未亡人屏葷肉却紈綺躬蔬布終矣郁孺人常掃一閤<lb/>
<pb n="KR4e0220_WYG_009-53a"/>
龕大士像事之惟謹孺人亦龕大士像事之惟謹郁孺<lb/>
人不忍途之人寒饑好施予孺人亦不忍人寒饑好施<lb/>
予六時凈土方寸福田垂老不倦修然猶韜懿遜烈言<lb/>
必遡吾姑云孺人今年正七十子若孫彬彬美文學婿<lb/>
典大州皆須時上百歳觴衿紳流采門屏色動庻幾復<lb/>
見洞陽公盛時事而忽忽感少疾遽卒萬厯癸卯三月<lb/>
十八日也距生嘉靖甲午八月十六日子男三道深郡<lb/>
諸生卜以孺人卒之年十二月二十一日𦵏之某山之<lb/>
<pb n="KR4e0220_WYG_009-53b"/>
原與曽泉公合而手其從兄余文學友太學道泰狀來<lb/>
請銘夫澤州則嘗徵余言壽矣不及以壽而壽兹石示<lb/>
來禩其益永也銘曰<lb/>
　德咸四福綏五鏡圖史絶今古仰嗣徽俯篤祜號女<lb/>
　宗報夫主睽以合夜不午揚幽潛詔嚚瞽<lb/>
　　禮部儒士文巖秦君墓誌銘<lb/>
余少則聞諸長老邑秦氏其先視萬石君家風云門内<lb/>
被服孝弟攻詩書之業出則循循退讓望之知為秦氏<lb/>
<pb n="KR4e0220_WYG_009-54a"/>
子弟也後簪紱蟬聯起甲第相望家門鼎貴甚盛而孝<lb/>
謹或少衰矣以余所獲交文巖君猶其遺焉君故業舉<lb/>
子所為文醖藉多致然不得志於有司抑又不得志於<lb/>
年以死名不挂朝籍身不出閭巷乃其質行有足多者<lb/>
方髫時祖博士公老且病諸孫子度不起入而爭窺其<lb/>
槖君獨反袂走曰吾祖病也而因以為利吾不忍見也<lb/>
卒不窺其槖事父若母惟恐傷之病而呼天請以身代<lb/>
没而毁幾以身殉女兄弟三皆逺嫁孀者二為卵翼其<lb/>
<pb n="KR4e0220_WYG_009-54b"/>
藐諸孤孤無父而有父也仳離者一迎之歸以老無家<lb/>
而有家也從弟死無子邑令用宗人議定君次子為之<lb/>
子所承産沮洳耳畝不盈三十送徃事居肩之絶不吝<lb/>
弟無子而有子君之子嗣而若弗嗣也大抵君為人愿<lb/>
朴又最孤介行不恤毁譽惟倫之敦地不擇腴瘠惟義<lb/>
之趨遭家中落業廢箸轉徙矣猶徃徃質劵債家然君<lb/>
重然諾雖晨餔不飽不擔負人一錢也有行金請居問<lb/>
所知者遽拂衣起曰何乃凂我與人交落落漠漠即見<lb/>
<pb n="KR4e0220_WYG_009-55a"/>
貴人無所脂韋間偕一二同志行游山間長吟浩嘯以<lb/>
撥悶寄傲而已嗟嗟以君操修進而求諸古之遺民可<lb/>
也矧於輓近矧其族士不朽在所立豈其榮膴壽老而<lb/>
後聞於來兹也乎哉君諱楊字子舒文巖其號裕庵公<lb/>
洸配楊君父母也祖博士公者諱鉉曾祖詔旌孝子奭<lb/>
髙祖封中憲大夫武昌知府旭而其系則宋國史編修<lb/>
淮海先生之子湛實以先生𦵏吾錫粲山而開厥家君<lb/>
生嘉靖已酉卒萬厯壬申年僅五十有四配蔡孺人子<lb/>
<pb n="KR4e0220_WYG_009-55b"/>
男三長<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>卜𦵏以今年三月二十九日祔龍山世墓余<lb/>
雅名知君為之誌且銘銘曰<lb/>
　藴竒而窮踰艾而終惟命之逢式其孝恭以紹祖風<lb/>
　惟德之豐爾祖在中爾宫其東考銘斯崇<lb/>
　　江西瑞州府上髙縣儒學敎諭致仕清菴俞公暨<lb/>
　　　配張孺人合塟墓誌銘<lb/>
清菴俞公解學職歸召其邑諸老生為社㑹而吾先儒<lb/>
林在社中烟巒霧波相與婆娑觴咏其間衎衎樂也吾<lb/>
<pb n="KR4e0220_WYG_009-56a"/>
先儒林前謝且一紀而公卒年八十有六髙矣又二年<lb/>
而公之配張孺人亦卒年八十有九益又髙矣偕老而<lb/>
全福人間伉儷斯為異將𦵏厥子士允手顧太守雲山<lb/>
先生狀泣而請余誌銘其墓夫太守公門人言信而余<lb/>
尤通家子也敢不敬諾按公諱寅字汝明一字汝直初<lb/>
號春濤以同兄名再更清菴公諸生時南昌萬少司冦來<lb/>
為令國士遇公為訂交云吾錫俞氏在勝國有福一者<lb/>
三傳至安一安一生德惠髙皇朝徵拜行人使蜀遇賊<lb/>
<pb n="KR4e0220_WYG_009-56b"/>
不屈死再傳為思恭思恭二子次實齋公讚讚二子次<lb/>
肖實公孚娶於陸實生公公生有異質又最躭書甫總<lb/>
角所為制舉義業膾炙人口公世父大參正齋公撫而<lb/>
曰兹吾家白眉也於是公之從兄亷憲是堂公方舉於<lb/>
鄉而春濤公已餼於庠序公應大參公教依春濤公講<lb/>
藝家庭切磋終不名他師然公名幾出兩兄上弱冠隸<lb/>
博士弟子籍鄉薦紳先生無不虛賓席遣子弟北面請<lb/>
業爭先布幣為快郡守邑令學使者凡考肄慮無不舉<lb/>
<pb n="KR4e0220_WYG_009-57a"/>
首公母死萬令君親臨其喪亷公貧賻米廿斛以𦵏其<lb/>
見禮重如此而公數奇累試應天皆報罷丁酉之役新<lb/>
昌呂大司空令溧水有事簾以外私署公魁榜出怪弗<lb/>
讐則公前兩塲都已中程魁其經䇿塲亡慮千萬言録<lb/>
人不勝書裂矣嗟乎非録人為之而天為之哉公尋用<lb/>
食廪久次貢禮部逡廵可三嵗選浙之上虞訓既上飭<lb/>
矩矱厲功令所以貞敎甚備而尤以强執聞嘗一署其<lb/>
邑篆有主櫃私易官錘漁小民金嘗公以其羡公叱其<lb/>
<pb n="KR4e0220_WYG_009-57b"/>
羡收按其私錘主獄吏納大辟賂逸之外公主收按吏<lb/>
還大辟獄摘伏若神逺膩若洗吏民震駭訓經生耶乃<lb/>
老吏弗如久之擢諭江西之上髙公治尚書專門而髙<lb/>
乏傳遂不列於學官公奮曰吾老伏生也不可以當吾<lb/>
世而失之抗席開講許民間子畢來聽仍為白學使録<lb/>
其茂異者而髙士有以尚書起家者矣㑹棘試臺司習<lb/>
公閎博互檄入省㑹勾當程式文字聲籍甚法當薦而<lb/>
獨不能其長令令墨當劾虞公中之媒蘖之百方而公<lb/>
<pb n="KR4e0220_WYG_009-58a"/>
遂左遷衡國授以去而士衿之感愴可知也公既還里<lb/>
居羮蓴釀菊以時修香山洛社故事翛然簡逺壽七十<lb/>
夜夢汪洋中示一南字寤而曰天導我南海游乎裹糧<lb/>
謁大士蓮花洋登普陀招寳諸山歸途遍覽西湖諸名<lb/>
勝若將有遺世之志八十江臺聶侍御髙舊士也繡斧<lb/>
東廵登堂引觴祝士林艷為榮維余亦壽之詩云筏曽<lb/>
渡海觀能定屐慣登山醉不扶又云桃李晚依臺裏柏<lb/>
桑弧老傍社中榆見者謂實録公貌脩偉望之如蒼崖<lb/>
<pb n="KR4e0220_WYG_009-58b"/>
青壁不可狎近而孳孳樂人為善温言巽詞薦寵後軰<lb/>
又藹如和風慶雲而取與雖纎介必慎以嚴敦倫重本<lb/>
續先譜葺世墓間為樹碑立傳用詔久逺鄉里惡少徃<lb/>
徃齮齕我置弗校其人敗且死亦若弗聞經術行誼軼<lb/>
乎前修表乎流俗公出而稱人師居而稱鄉先生其無<lb/>
忝也已張孺人者儒家女也父雲松公鶴母没童而來<lb/>
歸及事舅笄而婚焉事其姑拮据井臼間定省無缺供<lb/>
公之所以安於館榖也上虞則從上髙則留從以謹中<lb/>
<pb n="KR4e0220_WYG_009-59a"/>
饋留以育孫子公之所以安於官也公有幼妹於我嫁<lb/>
弱弟於我婚裝遣聘問取成禮公之所以安於室也而<lb/>
歳時伏臘宗黨有饋遺緩急來叩門有賑貸公之所以<lb/>
安於歸也齊德髙齒蓋七十年相守如一日以公夫婦<lb/>
不知人間世屈指可幾許人斯之為異不然乎公生正<lb/>
德甲戌五月二十九日卒萬歴戊戌十一月二十四日<lb/>
孺人生正德癸酉閠五月二十七日卒萬歴庚子十月<lb/>
二十二日子男一即士允卜以今年壬寅某月某日甲<lb/>
<pb n="KR4e0220_WYG_009-59b"/>
子合而葬之邑龍山之陽公生時所自營兆也竊惟科<lb/>
目以羅士舉刺以辯官國家擇而用用而又擇蓋其詳<lb/>
哉公能文章又能其職業乃皆佹奏名而失之也悲夫<lb/>
世之為公者豈少也哉説者以此則嘆賢書吏剡不必<lb/>
能盡才才者正多老巖穴耳雖然公之門牆襲公之餘<lb/>
而顯者多矣其階庭亦將有繹公之緒而興者矣公與<lb/>
孺人雖九原可也銘曰<lb/>
　一第易耳蹇不吾以世難者壽公壽多有惟公有之<lb/>
<pb n="KR4e0220_WYG_009-60a"/>
　惟孺人似之偕老而怡若唱若隨一丘同歸其永弗<lb/>
　隳<lb/>
　　呉母張太孺人墓誌銘<lb/>
間者吏部臣推擇中外吏之當為省臺郎者銓次言上<lb/>
而太常博士呉君道行得給事中諸選人候㫖北闕下<lb/>
累月不報而呉君一日奉其母張太孺人之䘮以奔號<lb/>
而曰天乎吾豈急𤨏闥一席地者而以易吾親欒心棘<lb/>
腸至不欲自比於人子數而久之且葬乃手所自為狀<lb/>
<pb n="KR4e0220_WYG_009-60b"/>
使余誌銘其墓按張太孺人者贈博士山泉呉公棖配<lb/>
也宜興之呉望於吾常簪纓若蟬聨而張氏族於其邑<lb/>
之漳渚世有隠操處士恒母陳實生太孺人太孺人自<lb/>
其在室時處士公業裒内則諸書誨之間與講解太孺<lb/>
人輒曉大義稱賢女而笄而歸贈公舅若姑暨王舅姑<lb/>
幸皆在太孺人雞鳴詣寢門修起居之節無闕儀重闈<lb/>
一堂即又稱賢婦矣舅兩山公長者畜贈公寛媛媛姝<lb/>
姝不甚繩約而王舅草堂公持諸孫嚴所以督贈公舉<lb/>
<pb n="KR4e0220_WYG_009-61a"/>
子業特峻太孺人篝燈絣䌟洸佐宵讀曰無庶予子憎<lb/>
以故贈公於庠序間得雋聲而贈公不肯事家人産以<lb/>
為士貴任達彼米鹽𤨏屑不足問也然雅好客至輙具<lb/>
取咄嗟辦惟是脯糗酒漿太孺人庤而出之無乏供客<lb/>
意得去佐贈公敬愛客縁太孺人主饋也太孺人所生<lb/>
二男三女更飾良家子宜子者遣事贈公曰其以昌𦙍<lb/>
可於是生呉君太孺人恩勤愛勞不啻如所生子後所<lb/>
生子壯有室生男矣相繼天而呉君為名諸生掄貢禮<lb/>
<pb n="KR4e0220_WYG_009-61b"/>
部尋舉於鄉成進士太孺人且慰且愴曰本吾為夫子<lb/>
飾所接以有此兒也而惜乎吾夫子弗及見也呉君則<lb/>
迎太孺人太常邸中官於俸賜薄依然蔬水而太孺人<lb/>
安之秩滿儌太孺人今封幸用翟茀易荆布而太孺人<lb/>
亦安之留邸可三歳歸歸一嵗卒太孺人生而惠和言<lb/>
色無所疾遽歳時伏臘處妯娌閭黨具有恩禮庾鮮贏<lb/>
粟槖鮮剰鏹而好施予緩急來叩門量所有貸之不必<lb/>
責償年踰大耋聰明不衰猶手自縫絍呉君跽請盍少<lb/>
<pb n="KR4e0220_WYG_009-62a"/>
休曰吾虞夫大寒凍中道旁有僵死人耳信奉佛誦佛<lb/>
號不去口老病且瞑神氣閒定類有悟云太孺人卒萬<lb/>
厯庚子九月十八日距生正德乙亥十二月初七日世<lb/>
壽八十有六子男三長道行墓在邑篠嶺之原與贈公<lb/>
合𦵏以明年壬寅正月十六日嗟夫敎之熄也樛木小<lb/>
星之詩不歌於房中而女婦多凶德徃徃有餒其鬼而<lb/>
弗悟者太孺人自有子乃肯為贈公樹側室子而天顧<lb/>
夭其嫡而昌其庶俾爾康爾壽以顯收綸綍翟茀之報<lb/>
<pb n="KR4e0220_WYG_009-62b"/>
而頷而逮曽𤣥乃巧為酬者然語不云乎得全全昌詎<lb/>
不亦休哉呉君起而拜命入𤨏闥立致尊膴愍褒也銘<lb/>
曰<lb/>
　是惟博士公之封太君來從以永厥終是名女宗愧<lb/>
　彼嚚矇惟爾有子惟帝命方始惟曽𤣥是似以爾皇<lb/>
　妣世之受祉<lb/>
　　上林苑監林衡署録事李江徐公暨配季孺人合<lb/>
　　　塟墓誌銘<lb/>
<pb n="KR4e0220_WYG_009-63a"/>
上林録事李江徐公諱育德字養之蘇之常熟人也在<lb/>
宋南渡徐有千十四公者來居邑李墓凡若干傳族蕃<lb/>
以昌而公之曽祖鯤祖天民並以公世父尚書鳳竹公<lb/>
拭貴贈司馬中丞而公父為贈光禄鳳塘公侯生三子<lb/>
而公居季公生而枝指父若母欲勿舉泣而聲喤喤然<lb/>
卒舉之然公質敏悟幼而劬於書長而為舉子義多所<lb/>
𤣥解尚書公絶器之曰此吾家汗血也弱冠成諸生有<lb/>
雋聲然試應天輒不利隨例入太學又不利公咄嗟吾<lb/>
<pb n="KR4e0220_WYG_009-63b"/>
青衫敝矣而世鮮能物色我者俟河之清人壽幾何謁<lb/>
館下辭去於是公有子盡出先世所遺書使卒業而即<lb/>
家叠竒石為山樹卉列臺榭課小蒼頭度梨園曲客來<lb/>
投其轄傳觴秉燭徃徃月西墜始罷酒當是時尚書公<lb/>
方用宦蹟顯名朝廷赫奕甚盛而公凛凛勅綱紀毋淹<lb/>
公家賦毋逐里中兒較尺寸短長門屏肅然性伉直意<lb/>
有所不可面發赤訟言非是事已付東流水不復挂胸<lb/>
臆窮交末親緩急來叩門終不以無為解即黠者間為<lb/>
<pb n="KR4e0220_WYG_009-64a"/>
術紿我我弗億也强有力者至為穽窘我而我亦弗校<lb/>
其人麗於法轉為行金關説名其非辜人尤以為難徐<lb/>
歸德萬仭公太學中同舍生也兩人深相結誓生死不<lb/>
相背負歸德卒官公素車白馬迎歸其喪燕人武挾養<lb/>
生術詣公一見語合客之家三十年死於我乎殯凡此<lb/>
有以見公赤心白意一日千古非苟為厚而已而公雅<lb/>
善術家者言琴川河邑營衛也強半壅文廟丙位直闤<lb/>
闠乖文明之觀公私心病焉㑹濬河公首先効畚鍤議<lb/>
<pb n="KR4e0220_WYG_009-64b"/>
樹屏扞宫牆公割要址甃以私財取不日就勇義急公<lb/>
助光文敎其勤如此邑舉賓鄉飲請者再始一赴晚而<lb/>
應例隸秩上林非公志也公配為季孺人季族於文村<lb/>
其著猶李墓孺人春溪公萱之女也名家禮法習而熟<lb/>
入門及事舅若姑實能以時問寢興以安公於學公試<lb/>
不利能百方譬喻以安公於聲酒而其難者無若公與<lb/>
仲共煙二十年而妯娌無間言抑調適其猶子婦姑間<lb/>
無誶語又無若為公樹貳而又為其貳樹所生子如已<lb/>
<pb n="KR4e0220_WYG_009-65a"/>
子孺人又甚孝母耄且病迎侍奉甘毳終其餘齡顧又<lb/>
甚慈閫以内鮮嗃嗃聲歳一再飯獄囚積今世因救見<lb/>
在苦懿德名淑良有非尋常幃笄所敢望者公甫艾而<lb/>
失孺人而空室不再筮詎獨有惕於踐霜割冰之事哉<lb/>
厥亦懷賢悼亡之感深矣公生嘉靖庚寅卒萬厯辛丑<lb/>
得年七十有二孺人生嘉靖戊子卒萬厯已卯得年五<lb/>
十有二子男三長待賓卜萬厯癸卯二月丁未日合而<lb/>
𦵏之昭德之新阡而以余幸有連也手其從兄樂清令<lb/>
<pb n="KR4e0220_WYG_009-65b"/>
待聘之狀以不朽請嗟乎士之逢世之難也以公其才<lb/>
僅僅為家尚書所竒賞為歸德君所獨契而世固睨而<lb/>
按劔耳然公不以落魄近聲酒迨行德義急乎公家雖<lb/>
闇汶亦有以自耀者不賢而能之乎身没名立子孫彬<lb/>
彬質有其文公與孺人即九原可也余既為之誌而系<lb/>
以銘銘曰<lb/>
　匪父母之棄而棄於時匪上林之棲而秩是縻枌榆<lb/>
　婆娑厥施孔多鄉人式歌維閫有淑維一丘卜其永<lb/>
<pb n="KR4e0220_WYG_009-66a"/>
　禔福<lb/>
　　承德郎福建邵武府通判見吾陳公暨配徐孺人<lb/>
　　　合塟墓誌銘<lb/>
邵武别駕江隂陳公稱寓公吾錫者三十有四年而卒<lb/>
卒三年而厥子太學必銘等反𦵏公於其邑之敔山祖<lb/>
塋啓其母徐孺人兆合焉而以墓中石委余泣而曰此<lb/>
吾父遺命也蓋余嘗與公夾河而居交甚驩知公不可<lb/>
辭按公諱力字子相别號見吾江隂之陳在勝國時有<lb/>
<pb n="KR4e0220_WYG_009-66b"/>
諱坦者仕黄巖令坦生眞一眞一生壽壽生孚孚生芑<lb/>
承事郎芑生二子長鳳舉正德庚午次太學青田公鶴<lb/>
公父也母劉孺人實生公公生質秀穎髫則攻舉子業<lb/>
顧難一諸生以例游南太學再應京兆試不利㑹邑中<lb/>
倭家在圍城中公倉皇取間道歸雜諸豪邏行樓櫓間<lb/>
凡幾十晝夜倭解圍轉掠去幸以城完而公之家強半<lb/>
破矣公固不任長而任家督户外内事一切倚辦公鮮<lb/>
共憂患者公不勝窘則跳而卜吾城東隅以居曰梁之<lb/>
<pb n="KR4e0220_WYG_009-67a"/>
溪范之港李之臺是中賢者多托跡焉何必江干吾莵<lb/>
裘哉蓋去故業不啻屣脱云居久之以選人謁銓曹得<lb/>
斷事萬全都司萬全隸雲中邊軍民夷漢錯居而交梗<lb/>
公弗為難也務為佚蕩夷易以縻其情以痛裁其積蠧<lb/>
一士一馬一芻一粟即不得虚冒有挾重賂請者面發<lb/>
赤白臺察抵罪矣一大辟久不决讞之立决邊人望若<lb/>
神明公在事可六嵗許薦牘無慮數上嘗一從制府中<lb/>
丞入援一佐互市監西境門一督修邊垣並與被恩賚<lb/>
<pb n="KR4e0220_WYG_009-67b"/>
尤異數也擢判浙之台州遂持其母孺人服服除起補<lb/>
福建之邵武邵武所職餉蠲羡却例斂散具有則一署<lb/>
其郡篆三署其屬光澤邵武建寧篆一清太寧户口署<lb/>
篆官政理清户口更徭平在事亦可六歳許其時分守<lb/>
大吏為潛江歐陽參知亟推轂陳别駕今之循吏也而<lb/>
守某且側目竟坐徙王國官矣於是公倦游既一還江<lb/>
干省墳墓仍來吾城東故居偕二三同好選九龍山下<lb/>
汲泉煮茗穿雲看竹徜徉嘯咏遇者不知其冠蓋客也<lb/>
<pb n="KR4e0220_WYG_009-68a"/>
公居平固好行德族子壯而貧恃以室有官恃以宦貿<lb/>
遷恃以賈所貸而負至累千不問單騎趨留都脱王生<lb/>
某於戍蹶而墮幾絶不悔湯氏姻甫成拜也其子童而<lb/>
孤擕歸卒女之不責財凡此皆其鄉長老所嘖嘖悚異<lb/>
者晚而好行德益甚族無賴子售墓前地他氏公捐貲<lb/>
以復兄茶丘進士綽楔圯公鳩工以葺先太學亭廣濟<lb/>
井蘇道渴公増制以飭又繹先太學意於蔡逕途之中<lb/>
亭五里休負擔者又益繹其意刻醫方四家詔為岐黄<lb/>
<pb n="KR4e0220_WYG_009-68b"/>
術者其行彌逺其濟彌廣蓋公服孝弟履仁義不有其<lb/>
家而所崇隆即不忘其先不老於其鄉而所恭敬必於<lb/>
其桑梓公之賢於人逺矣其徐孺人者父鴻臚簿雲岐<lb/>
公悦中母華孺人孺人端慧通書數嫺禮法公需次國<lb/>
門事垂白姑不以順弛恭幾代公子督三子學不以慈<lb/>
弛嚴幾代公父嵗祲倒筐篋佐舍人子急不以儉嗇施<lb/>
又幾代公行德也禮佛繙華嚴累數寒暑如一日自盛<lb/>
年已然惜乎不及占榮禄中道捐棄公悼亡懷賢終其<lb/>
<pb n="KR4e0220_WYG_009-69a"/>
身空室不再偶其亦重繫念也公卒萬厯壬寅五月九<lb/>
日距生嘉靖乙酉五月十六日得年七十有八孺人卒<lb/>
嘉靖丙寅十一月八日距生嘉靖乙酉七月二十九日<lb/>
得年四十有二子男三長太學必銘𦵏以今年甲辰十<lb/>
二月十五日庚申蓋公自家食時裒里中交知結六賢<lb/>
小社以爼豆諸葛武侯關壽亭侯狄梁公張中丞岳武<lb/>
穆文信公低徊瞻拜若得而執鞭焉所慕嚮偉矣僅僅<lb/>
銓㕔幕官用吏職自表見非其志也雖然公丁熈洽耀<lb/>
<pb n="KR4e0220_WYG_009-69b"/>
圭組邀治民功爛焉燕雲閩海間然且栖遲佳山水享<lb/>
有老壽以方六賢所遭遇何如哉訣孺人至四十年獲<lb/>
相從地下庶兩有慰也為之誌若銘銘曰<lb/>
　天地逆旅去家亦可枯菀寒暑薄宦非左壽予夭汝<lb/>
　等此石火江帶山敔卜𦵏其妥<lb/>
　　華室呉孺人墓誌銘<lb/>
孺人呉氏上林苑監中宇華公之克之配也呉為冝興<lb/>
望族孺人之父為潯州守小洛公而王父為禮部尚書<lb/>
<pb n="KR4e0220_WYG_009-70a"/>
文肅公孺人生而端靜寡言笑授曲禮内則能通其大<lb/>
義王母林太夫人母張宜人絶憐之曰是賢女也十七<lb/>
歸上林公華又吾無錫望族也其舅為學博岳西公而<lb/>
王舅為刑部郎中補菴公孺人入門郎中公暨王姑楊<lb/>
宜人尚無恙楊宜人嚴操家嗃嗃難事孺人從厥姑莫<lb/>
孺人上食候寢興婉孌有儀而楊宜人亦憐之曰吾孫<lb/>
婦賢婦也惟郎中公亦曰吾孫婦果賢婦也上林公少<lb/>
而負雋聲郎中公望之繩武大業甚厚上林公深自淬<lb/>
<pb n="KR4e0220_WYG_009-70b"/>
厲讀書别墅不關家内外事事一切仰孺人孺人纎嗇<lb/>
躬拮据若貧士婦者以安上林公於學而學博暨莫孺<lb/>
人乃亦曰吾新婦賢婦也於是孺人産丈夫子三而奇<lb/>
愛其長子瑮純瑮純業成名諸生矣毎臺試心揺揺然<lb/>
虞其不前也至都肄則曰斯有命焉兒勉旃俟時而又<lb/>
以徴孺人之為母賢母矣夫孺人名家女嫁名家子兩<lb/>
家方貴盛承藉不薄奩遣亦奢而孺人處之無矜容無<lb/>
翔聲迨其晚暮業不無搆而削矣槖不無胠而銷矣孺<lb/>
<pb n="KR4e0220_WYG_009-71a"/>
人雖少望然不旁恚不苛詰斯其於菀枯豐約逆順之<lb/>
境庶卓然有以自持者孺人所謂尤賢哉蓋余每過南<lb/>
郭必之上林公上林公必固欵余出其先世所遺名賢<lb/>
巻冊相品鍳已久出奩遣中所守文肅公賜瓢觴我而<lb/>
孺人亦必盛為具餉客取咄嗟辦余之習孺人之賢久<lb/>
矣上林公之游國子拜苑秩孺人實從臾之然不以一<lb/>
官故迫之仕卒白首相莊以老孺人殆天所篤耶何其<lb/>
賢而壽也孺人生於嘉靖庚寅卒萬厯丁未得年七十<lb/>
<pb n="KR4e0220_WYG_009-71b"/>
有八三子長即邑諸生瑮純卜以今年十二月某日𦵏<lb/>
孺人其鄉世墓之北而手所自為狀乞余銘銘曰<lb/>
　婦德不揚玉韞珠藏惟美在中其質乃光既美以光<lb/>
　亦壽而康返真寕𤣥石固川長<lb/>
　　廣東廣州府通判玉菴呉公墓誌銘<lb/>
廣東别駕呉公諱聘字子來别號玉菴凡江以南之呉<lb/>
大都系延陵而公之先有諱同讓者國初繇江隂徙吾<lb/>
無錫故為無錫人同讓生福一福一生麟麟生文江文<lb/>
<pb n="KR4e0220_WYG_009-72a"/>
江生京祥京祥生雲崖公葵博學嗜古以句讀為童子<lb/>
師邑薦紳咸厚禮之公父也母祝實生公公生而頴異<lb/>
束髮屬制舉義即不騖浮蔓徃徃根極理致抉聖賢奥<lb/>
窔諸老生見之自以弗及也顧弗利有司年二十八楚<lb/>
蘄馮督學來擢公儒士第一人遂試應天明年豫章胡<lb/>
督學來於諸生中為第三人晉食廪又十年而楚黄耿<lb/>
督學賞公行不獨其文也既列髙等將非次㧞公貢時<lb/>
當貢者為鄒生芾公固譲某决不敢躐先鄒生卒貢鄒<lb/>
<pb n="KR4e0220_WYG_009-72b"/>
又十二年公始成貢奉大廷對俄奔雲崖公喪服除謁<lb/>
選得京武衛學訓公之為諸生治尚書甚精行又甚髙<lb/>
里中學者多師尊之有取科第至大官者至是邑之秦<lb/>
中丞方給事中遣其子北面受經惟是呉縣相國亦以<lb/>
幣招公謝相國不赴旬日之間一羸馬蹩躠走給事邸<lb/>
抗顔踞席考業辯難依然家食時也久之陟南京國子<lb/>
典籍南雍藏書不乏然苦漫漶公用老宿軄掌故其大<lb/>
司成為常熟趙少宰雅習公喜而曰此學府也下劄委<lb/>
<pb n="KR4e0220_WYG_009-73a"/>
校勘公字讐句訂屹屹多所是正而陳書唐書暨玉海<lb/>
三編勞尤劇芸局倚重焉㑹歳滿輟而赴吏部考公秩<lb/>
九品當得本身告幾言部移贈雲崖公例不合泫然悲<lb/>
心吾先人終布衣地下耶某為子無狀敢濫恩并本身<lb/>
者置弗請還守典籍如故尋出通判廣州廣絶逺逡巡<lb/>
欲毋行其門人邑龔方伯從臾之乃行既上則却歳例<lb/>
杜私謁精力其職以佐太守名蔚起部使者檄監含光<lb/>
厰税公曰是惟利藪善膩人吾不欲以身試膩固控乃<lb/>
<pb n="KR4e0220_WYG_009-73b"/>
得免後連視三屬邑篆所致燭奸剔蠧修廢舉墜為美<lb/>
政非一而其大者南海一死囚繫獄久令數易無以異<lb/>
也公按爰書亷其非辜立請於臺察寘末减鄉試士束<lb/>
賓興額請於督學増進示寵異已又捐私錢盛供張壯<lb/>
其行士彌感奮其秋有白鳯來集城東之髙岡羣鳥萬<lb/>
餘隨之越三日翔去邑人即其地築鳳凰臺以張治徵<lb/>
譚者方公黄潁川云於是公倦游慨焉太息夫鐘漏微<lb/>
矣而勞勞夜行邴㬅容何人哉一朝致其仕歸官僚士<lb/>
<pb n="KR4e0220_WYG_009-74a"/>
民爭相挽留不終日俟也公性至孝為貧諸生事其父<lb/>
若母甘毳無闕供母祝先逝雲崖公困末疾公晝挾之<lb/>
行夜伏床下伺喘息或以體温溺器手而進如是十餘<lb/>
年即慕為黄香者以為難喪二老人淚盡繼以血哀感<lb/>
行路遇母弟最友愛散財佐乏絶歸而共娯樂適暮齒<lb/>
怡怡如也生不登孌童之床不入季女之室夫婦相守<lb/>
白首滋益莊終日言不離右今絶口不談人過失繩束<lb/>
檢押斤斤不失尺寸然内無城府外無㟁谷煦焉飲人<lb/>
<pb n="KR4e0220_WYG_009-74b"/>
以和雖新進小生一被容接未嘗不以呉先生親已也<lb/>
再為鄉飲賓清聲便體登降卒度觀者謂不忝鄉祭酒<lb/>
嗟乎斯可以觀公生平矣公壽七十九卒實萬厯戊戌<lb/>
五月十二日距生為正德己卯九月十日配亷孺人子<lb/>
男二長逹祖余惟公學有本原行有坊表偃蹇一第以<lb/>
老明經致身雖不克竟厥施當年其所詳定書亦足垂<lb/>
名後世雖不克儌榮於其親其所平反亦將流福於其<lb/>
子孫不辱不殆以令名終公含笑九原可也於是逹祖<lb/>
<pb n="KR4e0220_WYG_009-75a"/>
兄弟以今年癸卯十一月某日甲子𦵏公邑西萬螺山<lb/>
之新阡其門人顧太學道泰為之狀而余公忘年交也<lb/>
為之誌若銘銘曰<lb/>
　世爭以奪公守勿越以弗早逹世迷以羈公歸不遲<lb/>
　以樂餘祺鳳兮鳳兮㓗白其羽言象公德巢閣以舞<lb/>
　萬螺葱葱公魄斯藏亦萬斯祀永錫爾光<lb/>
　　董母茅冝人墓誌銘<lb/>
宜人茅氏尚書學士潯陽董公份之婦給事中龍山公<lb/>
<pb n="KR4e0220_WYG_009-75b"/>
道醇之妻而客部郎嗣成之母也宜人有今封匪夫爵<lb/>
之以以客部最云宜人之父為按察副使鹿門公坤母<lb/>
為姚孺人呉興諸士族若華谿之茅梅林之董喬木蔚<lb/>
相望而尚書與按察兩公又皆以文章名震耀一時驩<lb/>
相得也以故宜人得歸給事公宜人之歸給事公也而<lb/>
其姑顧淑人適背養宜人甫成婦便走哭墓下以不先<lb/>
奉杯羮簋脯為極痛宗黨嗟異有泣下者而後姑呉淑<lb/>
人來呉淑人生貴雅善病宜人從給事公北事之尚書<lb/>
<pb n="KR4e0220_WYG_009-76a"/>
公邸中屏氣和顔色候寢興調侍湯藥外舍火戒勿聞<lb/>
吾姑吾姑不禁怖也火亦尋㓕呉淑人聞而心憐宜人<lb/>
新婦愛我愛我尚書公用詞臣參内直佐銓典邦禮將<lb/>
入相矣而一日致其仕家所斥田園廬舍頗連旁近縣<lb/>
内外政事呉淑人則悉筦鑰授冝人宜人晨而持籌㑹<lb/>
計丙夜而息諸斂散出納具有程童僕累千指慮亡不<lb/>
粥粥受要束者尚書公奇其能尚書推轂賢士大夫滿<lb/>
天下門生故人取苕霅道問起居冠蓋如織東山西第<lb/>
<pb n="KR4e0220_WYG_009-76b"/>
流連觴豆徃徃秉燭迫曙光以為常凡燕勞酬贈一切<lb/>
仰宜人尚書公署牋牘而已給事公之舉京闈淹矣而<lb/>
籍公車又淹於是客部髫而負雋聲尚書公望之不啻<lb/>
望嵗也益招延四方魁人譽髦切磋其藝凡旦暮共具<lb/>
春秋都肄戒裝具資斧亦一切仰宜人給事公父子則<lb/>
亦鼔書篋而已而此五嵗間遂各以其業奮先後成進<lb/>
士一門三世同時被青紫於海内無兩宜人履其盛焉<lb/>
後五年而給事公以行人選南工科未上得疾卒又五<lb/>
<pb n="KR4e0220_WYG_009-77a"/>
年客部争立儲削朝籍而癸已之難作先是客部好市<lb/>
義以前所斥田園廬舍多貧民產不惜損貲以益而奸<lb/>
民以為此可煽也環里門要索蜂起不可制通國若狂<lb/>
邑令臺使者不察搆大釁至飛章按劾當是時同難者<lb/>
為吾師范大司成大司成不勝憤自絞死其夫人守闕<lb/>
擊登聞上書上以師臣故大震怒有所逮繫下其事所<lb/>
司而尚書公不待矣客部鬰鬱尋繼之其弟進士嗣招<lb/>
才通籍俄以櫬還宜人一身當三喪乃亦帷素車撾鼓<lb/>
<pb n="KR4e0220_WYG_009-77b"/>
郡門呼寃事益解則雪涕戒諸子家破矣遺經固在若<lb/>
軰讀書勵名檢毋隤先緒也稍稍緝殘敝黽勉十嵗許<lb/>
以老病且亟中夜蹶起曰老婦可以下報先尚書乎趣<lb/>
駕之家祠力不任卒始宜人在室好觀古圖箴傳記慨<lb/>
慕其風範故其持家凛凛禀大體尚書公創義倉義居<lb/>
收其族人以逮其里之貧而無依者宜人實佐其畫董<lb/>
氏五世皆單傳宜人上堂謁尚書公誦詩而美樛木螽<lb/>
斯之章以請尚書公仰天謝幸甚斯吾宗祏神靈敎婦<lb/>
<pb n="KR4e0220_WYG_009-78a"/>
言也為給事公置貳産子四並嫡而六宜人撫之一耳<lb/>
給事公未第時擕家自北歸道病無所從求名醫宜人<lb/>
刲股羮以進愈迨卒再刲再羮以進不愈則其命也奩<lb/>
不乏璣翠笥不乏羅綺而經嵗郤不御簡儉若寒素殆<lb/>
其性然善屬文諸子分異各為記弁其端斐然申國家<lb/>
法云夫宜人之於家不能使滿之不傾而能使破之終<lb/>
完也於子不能使夭之必壽而能使弱之將昌也於監<lb/>
奴廬兒不能使悍之悉馴而能使服之不叛也華悴不<lb/>
<pb n="KR4e0220_WYG_009-78b"/>
改其度亨困不渝其志真有才丈夫之所不及辦而剛<lb/>
男子之所不易支者宜人之功德於董氏豈微也哉宜<lb/>
人卒萬厯丙午三月二十三日距生為嘉靖丙申五月<lb/>
二十一日得年七十有一子男六長客部郎嗣成娶徐<lb/>
氏封宜人墓在安吉州之東葛山𦵏以今年丁未十二<lb/>
月某日啓給事公兆合焉余既以嗣茂等請按二岑公<lb/>
國縉状傳余所嘗一二耳剽者為誌而系以銘銘曰<lb/>
　夫惟人臣時平委蛇遭世多故才者見竒時乃地道<lb/>
<pb n="KR4e0220_WYG_009-79a"/>
　亦鏡婦德其晦其光良繫所值宜人實才聊用持家<lb/>
　逼而亨屯我心則嗟千秋一室下報夫子神理穆穆<lb/>
　世永受祉<lb/>
　　處士以約陳公暨配呉孺人合葬墓誌銘<lb/>
進士陳君一敎甫釋褐母呉孺人卒於里於是其父以<lb/>
約公卒十七年徃矣進士君奔且號曰天乎吾父望孤<lb/>
教一第如望嵗也而不克見也吾母幸見之矣而弗克<lb/>
享也孤教安所比人子既抵家行服則手次遺行走百<lb/>
<pb n="KR4e0220_WYG_009-79b"/>
里詣余泣且請曰鄉者吾父之𦵏也而未有銘也今且<lb/>
以吾母祔惟是闡幽錫光以昭永永敢丐史氏夫進士<lb/>
君者余兒子師也文學操行褎然出都人士上意庭闈<lb/>
間所被服漸摩深矣是宜為之誌公諱某字某以約其<lb/>
所自號其先永嘉人相傳宋中書舍人止齋先生之後<lb/>
有倉四者自永嘉徙義興之南湖居焉又若干傳而為<lb/>
衛輝二守洪甫自湖南贅亳村呉氏遂定居亳村又若<lb/>
干傳而為耕隠公浦世載耆德埒素封耕隠公之子亳<lb/>
<pb n="KR4e0220_WYG_009-80a"/>
溪公郁倜儻好施予家以頓落公之父也母孟實生公<lb/>
公生而頴動止嚴整有法望之知為端士少即工舉子<lb/>
業然至都肄數見齟齬不獲一隸博士籍而公發憤益<lb/>
旁渉羣書間以其侘傺牢騷之感發之聲詩詩好陶靖<lb/>
節興寄瀟逺薦紳學士多推公老宿延致館塾曰陳先<lb/>
生人師非經師也公誨人一以敦本實厲亷耻為主講<lb/>
藝之暇徃徃舉古賢人忠孝節義事灑灑言之淋漓感<lb/>
慨或至隕涕惟敎兒亦然嘗曰文藻春華耳行薄位尊<lb/>
<pb n="KR4e0220_WYG_009-80b"/>
祇滛人濟惡之具縱讀破萬巻何益所居塾有隣婦夜<lb/>
窺之旦即徙其處館人請故終不以告其為長者多此<lb/>
類公秉至性持父喪毁幾骨母困末疾腫潰敗身為抱<lb/>
扶推燥就濕母没喪之如父遺幼弟妹卵翼之以長擇<lb/>
所對於我乎婚嫁族有嫠而寠者倡義給日廪用堅其<lb/>
節他近屬家故饒恡弗與也公至割饔飱佐乏絶宗祠<lb/>
率頭㑹斂宗人金息其子為春秋費而主者乾没以盡<lb/>
公悉鬻其私田代為償曰吾乃不忍吾祖宗餒於不肖子<lb/>
<pb n="KR4e0220_WYG_009-81a"/>
孫也而公自此槖若洗矣顧公特堅忍即突不烟衣不<lb/>
𥜗絶不肯開口告人居平不向人作可憐之色邑中曹<lb/>
大司空號為簡貴公徃謁直入踞上坐議論嶽嶽無所<lb/>
遜大司空深相禮重時人兩賢之公之稱人師不虚耳<lb/>
呉孺人者故儒家女父諸生燦母杜去亳村可五里而<lb/>
近始兩家翁雅相善也故孺人來歸孺人歸而兩翁忽<lb/>
相失讒人搆之幾及於訟公無敢父母背也乃孺人亦<lb/>
無敢以舅姑懟日夜籲天泣皇恐請罪而久之果皆分<lb/>
<pb n="KR4e0220_WYG_009-81b"/>
棄前怨還肺腑孺人乃先用勤儉佐公食貧凡送徃事<lb/>
居亢宗收族以礪進士公於成孺人有力焉公卒萬厯<lb/>
乙酉四月三日距生嘉靖壬辰九月十三日得年五十<lb/>
有四孺人卒萬厯辛丑四月二日距生嘉靖辛卯十二<lb/>
月五日得年七十有一子男三次即進士君一敎觀工<lb/>
部政娶曹即大司空識進士君髫時而女以弟之子者<lb/>
也進士君啓公兆而以孺人來合則今年壬寅某月某<lb/>
日某甲子嗟嗟自國論不及乎里閭而窮經好修之士<lb/>
<pb n="KR4e0220_WYG_009-82a"/>
身不脱韋布以老者獨公乎哉幸哉有進士君實奉遺<lb/>
經以揚於明廷遇何必自躬也孺人病且篤能預為日<lb/>
决進士君中上第以為前知夫公之必昌後也與進士<lb/>
君之必耀其先也則夫人而知之矣是宜為之銘銘曰<lb/>
　昔胡以邅弗貴且年懸棺而阡今胡以豐孺人來從<lb/>
　厥子奮庸以約失鮮一經以腆以其緒顯我銘貞石<lb/>
　有來愍冊賁彼𤣥夕<lb/>
　　鄉飲介涇田顧公墓誌銘<lb/>
<pb n="KR4e0220_WYG_009-82b"/>
顧氏自其叔子選部叔時與其季季時先後成進士起<lb/>
涇上而其後又皆用言事落職久之相與講學城之東<lb/>
林四方賢士大夫畢來㑹望之若伊洛然以為此兩兄<lb/>
弟者則皆醇儒也而不知其伯氏涇田公最長者質行<lb/>
可紀云於是公卒四年矣將葬厥子諸生與淑等以選<lb/>
部狀謁余誌銘其墓選部余友也余故習公重其為人<lb/>
狀不苐貌公行事直肖公神采矣為之誌誌曰公諱性<lb/>
成字伯時涇田其號顧於呉為著姓宋將仕郎百七公<lb/>
<pb n="KR4e0220_WYG_009-83a"/>
者始家吾錫之上舍數傳而諱廷秀者雄於貲好行其<lb/>
德語具商文毅志再傳而為如月公麟如月公生諸生<lb/>
友竹公緯耽書家以落友竹公生侍竹公某侍竹公生<lb/>
贈户部主事南墅公學凡再徙居涇上公父也余亦以<lb/>
選部故數侍贈公贈公魁磊超特望之知為非常人其<lb/>
行義為里人所信嚮母錢太安人生四子公居長初公<lb/>
為經生言而斐然也而念贈公方食貧治生計良苦仲<lb/>
又善病心獨竒兩少弟才以為弗如則請於贈公兒終<lb/>
<pb n="KR4e0220_WYG_009-83b"/>
不忍以兒子軰數口而瘁大人筋力願改業佐拮据贈<lb/>
公許諾遂稱家督代事延名醫療仲病進藥餌延名師<lb/>
課兩少弟讀進脩脯一切毋乏絶纎嗇積累而後贈公<lb/>
能以其家饒也選部領應天解而贈公殁服除儀部蟬<lb/>
聫舉尋相次舉南宫公則又代兩弟董家政公之為政<lb/>
有所售産必厚酬直或更數收遽還之不驟責償或主<lb/>
庾毋取盈佃人逋租纍纍然轉子之錢粟遇歳祲出劵<lb/>
若干紙手裂之示毋窘樹德市義即不純事封殖而後<lb/>
<pb n="KR4e0220_WYG_009-84a"/>
兩弟能以其家忘也選部再典銓再逐儀部亦外謫自<lb/>
惟戅直被嚴譴並謝亡狀而公歡然迎慰之叔不負季<lb/>
矣季不負叔矣汝伯仲幸不負叔季庭荆池草相問訊<lb/>
無恙以為愉快而後兩弟益能以其官忘也贈公之殁<lb/>
也而有遺田三百甽則請於錢太安人大人不津津義<lb/>
田乎毋𤓰分其以贍族便以故族人鮮衣食困者婚且<lb/>
𦵏鮮踰時不遂者好為人解紛息争不已為設酒食殷<lb/>
勤諭免訟為捐槖貲調護以無兩傷而其人不知也以<lb/>
<pb n="KR4e0220_WYG_009-84b"/>
故里人鮮終訟者仁心為其質孝慈為其性孤介為其<lb/>
操喪贈公易不勝戚喪錢太安人如贈公老矣歳時上<lb/>
冡伏地哭如初喪時也與田畯野老同其憂患卜隂晴<lb/>
籌旱澇虞歳之不登登而為虞公私負躊躇擘畫若其<lb/>
躬之恤也大雪中一舟沿洄行一人繫焉偵之迫官逋<lb/>
二金耳公愴然是不死逋死寒饑矣為捐二金其人望<lb/>
門叩首去終不問誰何也客有函金祈居間者公面發<lb/>
赤夫夫不知吾兩弟耶兼亦不知乃公拒之峻斯為斤<lb/>
<pb n="KR4e0220_WYG_009-85a"/>
斤修兩弟名乎哉其所素履以然語有之良玉不斵<lb/>
醴泉不和其天全也公含醇抱樸與物無競與天為徒<lb/>
躬仁人君子之行而不見德以兩弟表當世而不見名<lb/>
夫名公所棄也而德穆乎逺矣嗟乎兹所以為公歟公<lb/>
生嘉靖辛丑七月十一日卒萬厯乙已正月十三日得<lb/>
年六十有五配陸孺人子男六與淑邑諸生娶黄氏墓<lb/>
在涇西阡𦵏以今年十一月十九日壬寅徃余貳禮部<lb/>
也因選部注一劄椷寄以自附於詩人緇衣之指而公<lb/>
<pb n="KR4e0220_WYG_009-85b"/>
若將凂焉已邑令來旌門公辭請介其鄉飲又辭而余<lb/>
乃愧悔窺公淺也則公尚何有身後一片石雖然選部<lb/>
實屬予為之銘銘曰<lb/>
　孰公拙愚公有令圖濬美家庭有開醇儒其名不章<lb/>
　其德乃腴敦義蹈仁賙貧恤逋以其天全與化俱徂<lb/>
　魄焉斯丘中埋瑾瑜後千百年我銘不誣<lb/>
　　侯介婦徐孺人墓誌銘<lb/>
侯介婦徐孺人者太學子兢次君之配也徐江隂望族<lb/>
<pb n="KR4e0220_WYG_009-86a"/>
孺人之父為臨洮郡丞漸菴公而母為苗孺人孺人在<lb/>
門稱愛女其兩親小不懌藉以平有疑事藉以决蓋不<lb/>
啻女而子矣十七而歸次君次君之父為都諫少芝公<lb/>
而母為張孺人都諌公居家簡儉張孺人治閫内和以<lb/>
穆孺人入門不矜尚華侈當舅若姑意間羞甘㫖飾衣<lb/>
履而進之毎旦起上堂候起居伺察安否以為愉惕十<lb/>
九年一日也次君為邑諸生有聲升上舍試輙在髙等<lb/>
然弗即第孺人且慰且勉曰士在所自樹耳淹速命也<lb/>
<pb n="KR4e0220_WYG_009-86b"/>
次君恃為益友次君口不言錢鏹手不執籌算而孺人<lb/>
斥嫁時金繒為流轉營殖以佐資用又徃徃推其餘以<lb/>
厭宗黨之告緩急者以故人人手加額曰願孺人福而<lb/>
壽乃年三十五病痢卒矣卒為萬厯庚戌正月九日距<lb/>
生為萬厯丙子二月二十五日於是次君哭於室曰天<lb/>
乎何吾妻之賢而弗偕以老乎舅若姑哭於堂曰何吾<lb/>
婦之賢而弗終事我以安乎其妯娌哭於寢曰何吾姒<lb/>
之賢而弗視其子若女以長乎下逮臧獲望而哭極哀<lb/>
<pb n="KR4e0220_WYG_009-87a"/>
即宗黨無不匍匐隕涕色然以駭者曰侯介婦賢婦也<lb/>
夭矣孺人凡十一乳而育者四男女次君不欲以子荆<lb/>
之悲而重傷其父若母之心也以卒之年二月二十六<lb/>
日權厝東郊祖塋之旁將筮吉以𦵏焉而謁銘於余蓋<lb/>
余誦詩葛覃服絺綌采蘋湘錡釡樛木縈葛藟雞鳴弋<lb/>
鳬雁女婦之德奉尊嫜宜室家而止矣豈其騖竒節殊<lb/>
行以懿淑聞雖無年不可謂非天所厚也為之銘銘曰<lb/>
　胡德之光而閲世弗長而名則芳魄焉斯藏其以爾<lb/>
<pb n="KR4e0220_WYG_009-87b"/>
　遺𦙍允臧<lb/>
　　處士鄉飲賓元樓華公暨配錢孺人合𦵏墓誌銘<lb/>
華孝亷祖勤之父處士元樓公卒七年而其母錢孺人<lb/>
前卒且十六年公生則以孺人故行求髙燥地於其鄉<lb/>
之所謂曹家橋者營窀穸未就而孝亷既并失公益負<lb/>
土増築如公遺指將以月日之吉成𦵏先期手所列事<lb/>
畧來請銘而尋復以安吏部狀來畧之詞質繹其指絶<lb/>
痛乃狀又綿宻斐亹有致也公夫婦生平懿鑠燦乎備<lb/>
<pb n="KR4e0220_WYG_009-88a"/>
矣采而為誌誌曰公諱椿枝字壽傳元樓其號吾無錫<lb/>
華祖晉孝子寳自宗原泉處士家隆亭族衍以蕃入明<lb/>
多顯仕而其自蕩口徙湖橋者為東郭公之子感岵公<lb/>
感岵公之子為西樓公諱世楨公父也嫡母鄒孺人所<lb/>
生母為楊孺人西樓公席先世業故饒而不勝侈好結<lb/>
客為豪舉以其槖洗又以其産鬻産盡又以其舍旁地<lb/>
鬻且壁立矣而公生公質清慧稍長一受易習經生言<lb/>
而貧不耐也去而治田田佃諸宗人距家逺毎農事興<lb/>
<pb n="KR4e0220_WYG_009-88b"/>
以五鼓督廬兒服鎛銍徃而身犯霧雨或冒烈日行田<lb/>
間與傭作分功穫而納課主者家而後有其餘粒也蓋<lb/>
其困如此當是時西樓公别置貳擁少子謀以莵裘自<lb/>
老而析公母子宅北偏敗屋中略無意憐之惟是其好<lb/>
客不衰客來有所趨具輒復呼吾大兒安在徃徃取嚄<lb/>
唶辦而西樓公忘貧矣西樓公病疽公罄所有迎醫問<lb/>
藥食不觧帶而侍所以調䕶萬端幸以疽平而西樓公<lb/>
忘罷矣西樓公以壽終公喪之如禮而猶自以儉於木<lb/>
<pb n="KR4e0220_WYG_009-89a"/>
悒鬱不自得後諸子預為公擇木美公悼徃發慟舉室<lb/>
皆感涕則鄉者附體附棺必於誠信其可推也公又愴<lb/>
鄒孺人之不逮養也楊孺人之相守而相為命也跽而<lb/>
曰兒作苦勤母憂有嵗矣今者獲効一菽幸甚市甘毳<lb/>
敬進之毋為加匕箸公亦起舞樂孝養慈享以安晩暮<lb/>
諸孫曾幾得見重闈百嵗云始西橋公雅負債乃其終<lb/>
頗亦遺少資公畫而三之吾兄弟兩抵債一諸債家來<lb/>
受償大喜過望不知公固裒私錢隂佐之也而公既清<lb/>
<pb n="KR4e0220_WYG_009-89b"/>
西樓公逋益務力作拮据其家家大起然有天幸所耕<lb/>
汙萊即逢旱耕壠坂即澇雖巧厯弗能筭也傾囷糶即<lb/>
榖貴糶已即賤又若工白圭計然之筴者然以故贏得<lb/>
厚集所招業幾與先世埒而公特勇義不惜緩急人又<lb/>
善讓忍負不校於宗黨更篤嘗破劵還老從兄所售田<lb/>
不責值是兄好貸又好嫚罵罵置不較貸亦終不償不<lb/>
問也人尤謂難居恆慕范文正義田而虞弗繼著家訓<lb/>
令歳儲米百石以給近屬之不舉火者曰能者踐迹不<lb/>
<pb n="KR4e0220_WYG_009-90a"/>
能者師意其可也歳大祲邑令勸富人出粟備賑公首<lb/>
輸若干斛令遷去猶貽書褒美懲西樓公以汰敗一切<lb/>
纎嗇無所紛華獨延師課孝亷兄弟盛供具恣所出不<lb/>
恡於是孝亷舉於鄉㑹是年公當長鄉賦遽徃受役令<lb/>
示意此可徙署公若弗悟也或蘄孝亷有所關説公咈<lb/>
然孺子室女而聞媒妁事乎謝弗許孝亷斤斤馭繩墨<lb/>
名公車良士公之教也蓋公業儒雖不終所涉獵書史<lb/>
率有㑹間考論古今人得失事善敗擘肌分理不爽毛<lb/>
<pb n="KR4e0220_WYG_009-90b"/>
髪善病病痰喘臥起中夜至其綜家政指使僮僕靡不<lb/>
得其任器物度置皆有法其才辦也遇物甚夷易有强<lb/>
禦人以病凌轢之從床褥中奮身願予敵其氣壯也嗟<lb/>
乎以公器畧藉令終儒業得當世用鼎謨石畫可勝道<lb/>
哉而苐以施其家狹矣錢孺人者松壑公女也年十七<lb/>
歸公松壑公之父為東洲公與西樓公相慕為豪舉孺<lb/>
人乃字西樓公之業微孺人乃來歸不以其父裝遣薄<lb/>
為父懟也亦不以家式微為舅若姑懟也公治田孺人<lb/>
<pb n="KR4e0220_WYG_009-91a"/>
日夜弄機杼績麻枲佐畚鍤公孝養其父母孺人操井<lb/>
臼調甘㫖佐饔飱公病慎筦鑰佐攝公課子續膏火佐<lb/>
讀而卒乃見其家之豐也老姑之壽也而子之成名也<lb/>
孺人之為華家婦而比他簪髻之為人婦者哉余以此<lb/>
則嘆不藝不穫不為不成方公困阨時孱然棄子也而<lb/>
孺人棄女也計廪廪不終日何温裕敢望而感憤堅志<lb/>
戮力操作竟之以農業締厥家而以儒業亢厥宗夫世<lb/>
何常亦在為之而已然公質行姱節屢賓其鄉飲有德<lb/>
<pb n="KR4e0220_WYG_009-91b"/>
者必昌殆亦天所祚非人力也公卒萬厯甲辰三月十<lb/>
一日距生嘉靖戊戌三月二十日得年六十有七孺人<lb/>
卒萬厯甲午十月二十四日距生嘉靖已亥五月十九<lb/>
日得年五十有六子男三次即孝亷祖勤舉甲午應天<lb/>
鄉試娶尤墓坐<hi>闕</hi>向<hi>闕</hi>今年已酉三月四日乙酉𦵏日<lb/>
也余不忍孝亷之痛其親無窮也而又為之銘銘曰<lb/>
　家有喬木及公而凋以樹以藝卒以家饒北堂有萱<lb/>
　春秋望百孰是萊舞中壽而阨惟壼有淑生同險夷<lb/>
<pb n="KR4e0220_WYG_009-92a"/>
　没同斯丘以罔不綏惟天祚德惟帝求士金書將來<lb/>
　岡樹騰紫<lb/>
　　華母陳孺人墓誌銘<lb/>
孺人陳氏華太學師召所生母也何以稱孺人也太學<lb/>
之父為中翰芝臺其嫡母封孺人夏也孺人則及接中<lb/>
翰公者也太學後其季父客部𤣥谷公矣何以仍稱子<lb/>
也太學與其伯兄諸生師周實孿生伯不幸夭厥子幼<lb/>
不成為喪主且客部夫婦没矣稱子或禮所寛也以教<lb/>
<pb n="KR4e0220_WYG_009-92b"/>
孝也蓋夏孺人江隂之横塘人而孺人其里中民家女<lb/>
父輔母陸媪初夏孺人艱子謀於其父通參璜溪公請<lb/>
為中翰公置貳也通參公輾然曰甚善夫芝草何根婿<lb/>
園芝之祥殆兆是乎陳氏女其可孺人乃來來可一年<lb/>
産一女又三年一産二男子太學兄弟也當是時中翰<lb/>
公之父學士鴻山先生春秋髙喜得孫而兩特為御皇<lb/>
祖所賜麟玉坐燕寢出金釧奬夏孺人曰微婦賢不及<lb/>
此顧不直夏孺人賢也孺人又賢孺人既産子深自避<lb/>
<pb n="KR4e0220_WYG_009-93a"/>
匿終歳不更侍中翰公而夏孺人乃愈益心憐孺人也<lb/>
有孺人而徵夏孺人之能容孺人毎旦起凡米鹽<graphic n="KR0949" url="https://raw.githubusercontent.com/kanripo/KR-Gaiji/master/images/KR0949.png" mimeType="image/png"/>瀡<lb/>
盛飭以㓗遇燕享大事夏孺人非孺人不以藉手也有<lb/>
孺人而徵夏孺人之能勤中翰公自學士先生背養稍<lb/>
狎聲歌寫湮鬱金錢出入恣主者不問孺人私夏孺人<lb/>
請以間進藥石塞漏巵而後中翰公瞿然省也有孺人<lb/>
而徵夏孺人之能䂓於是太學兄弟英英峙雙玉矣髫<lb/>
而青其衿同日拜堂下夏孺人傳言拜我亟拜汝母而<lb/>
<pb n="KR4e0220_WYG_009-93b"/>
孺人踉蹌走弗敢子也已後先為娶婦㑹夏孺人業捐<lb/>
館中翰公傳言汝少姑也歳時得具母儀東向朝子婦<lb/>
而孺人泫然若猶在夏孺人側也弗敢婦也蓋夏孺人<lb/>
四女其嫁也倚孺人而裝資遣甚具而嫁其所産女特<lb/>
儉示無欲匹嫡夏孺人執不可乃止此尤恆情所難者<lb/>
生平無袨飾無私藏澹泊希簡於世鮮所取與或勸之<lb/>
盍少積孺人唯唯否否身幸用貧女造髙門一乳而兩<lb/>
家宗祀賴以無墜天所以奉老婦侈矣尚安事積嗟乎<lb/>
<pb n="KR4e0220_WYG_009-94a"/>
盈滿而懼止足而戒亦惟是丈夫倜儻具宏識者乃有<lb/>
此見解耳則孺人之賢於簪笄者流逺矣孺人哭夏孺<lb/>
人十年而哭中翰公又二年而哭其伯子憂思傷人侵<lb/>
尋病脾卒得年六十三二男子一即諸生師周先一年<lb/>
夭娶周氏贈尚書文恪公女一即太學師召出為季父<lb/>
客部公後娶呉郡韓氏憲副凝宇公女墓在鴨城新阡<lb/>
於中翰公乎依𦵏以今年己酉十二月十三日庚申余<lb/>
讀太學所為孺人狀而悲其意也曰天乎何吾兄弗狀<lb/>
<pb n="KR4e0220_WYG_009-94b"/>
而孤狀也則又曰何孤之為吾母子而弗終為子也繹<lb/>
其指絶痛夫闡幽章懿以耀謙光而慰劬慕吾彤管不<lb/>
誣也許之銘銘曰<lb/>
　屈節何傷以其家昌得雄而雙宗兆用光生也弗子<lb/>
　殁乃受祉天之所啓世號皇妣歸魄於此其永弗毁<lb/>
　<lb/>
　<lb/>
　宗伯集巻九<lb/>
</p>
<p>
</p>
  </div>
<div>
<head>宗伯集巻十</head> <lb/>
    <p>
<pb n="KR4e0220_WYG_010-1a"/>
欽定四庫全書<lb/>
　宗伯集巻十<lb/>
　　　　　　　　　　　明　孫繼臯　撰<lb/>
　詩<lb/>
　　秋日早朝<lb/>
聖主能勤御臣心敢避痾風傳天上漏雲集曉來珂鵷<lb/>
序鳴鐘列龍光接陛多日臨千月莢烟覆萬年蘿彩簇<lb/>
新齊仗衣單舊賜羅冠裾髙蹈舞鳥雀並謳歌香散螭<lb/>
<pb n="KR4e0220_WYG_010-1b"/>
頭鴨車迴鷺口鵞遥瞻紫微裏隠隠翠華過<lb/>
　　棗軒述懐疊前韻<lb/>
休沐堪除累乗閒學養痾北牕聊伏枕南陌自鳴珂静<lb/>
愛琴尊潤清憐雨露多焚香邀紫翠晒藥入藤蘿碧草<lb/>
縈湘帙朱花剪絳羅石苔隨意長山鳥任情歌舞罷非<lb/>
調鶴書成豈換鵝客應看竹至敢擬問竒過<lb/>
　　送吴鴻臚改官舊都<lb/>
君才長合侍明光乞得新恩指鳳皇戀主幾人仍奉母<lb/>
<pb n="KR4e0220_WYG_010-2a"/>
移官隨分只為郎闗城栁對三山月驛路楓凋一夜霜<lb/>
我亦周南留滯者歸心早已到江鄉<lb/>
　　送黄翰長奉使河陽<lb/>
使節飄颻出建章宫袍綽約動輝光天臨二室金函固<lb/>
日吐三花玉葉長北極風雲驅入洛中原詞賦盛㳺梁<lb/>
須知聖主勞供奉莫遣軺車滯故鄉<lb/>
　　送余太史使東藩<lb/>
玉節金函出漢宮清時乗傳幾人同天臨海岱河山古<lb/>
<pb n="KR4e0220_WYG_010-2b"/>
地接青徐日月中授簡故應操白雪搴帷猶自起雄風<lb/>
承明共入真憐汝一水心將夜夜東<lb/>
　　送李鴻臚解官還苻離<lb/>
不縁華髮謝朝簮雲白山青自素心天語曽傳三殿出<lb/>
主恩偏向五湖深人歸雎水逢春暮家近淮陽接桂林<lb/>
最是陸沈吾已久因君鄉思一沾襟<lb/>
　　東門路<lb/>
東門路垂楊樹年年只解送行人不管風光遞來去我<lb/>
<pb n="KR4e0220_WYG_010-3a"/>
生良苦亦以休白髪豈為青春謀請看橋下長流水日<lb/>
夜潺湲何處留<lb/>
　　答鄒繕部病中贈余棗軒新成不能過賞之作<lb/>
不是戀簮裾風塵暫結廬苔深長者轍竹引故人書夜<lb/>
月寒相照秋花晚更疎天涯同病在乗興意何如<lb/>
　　留錢徵君思歸<lb/>
那堪秋色裏容易别愁生朝市非君意鄉原是客情天<lb/>
寒一水濶木落萬山清是處宜髙隠何須嘆轉萍<lb/>
<pb n="KR4e0220_WYG_010-3b"/>
　　得玉酒船漫賦<lb/>
愛此璠璵質偏宜託酒船直須釀滄海長醉白雲邊載<lb/>
月浮金谷乗風度綺筵美人何處隔引滿一鳴舷<lb/>
　　寒夜管山人攜具過訪分得肥字<lb/>
周南留滯未能歸江畔鱸魚幾度肥嵗晚驚心羇宦薄<lb/>
天涯乗興故人稀林光引月過閒幔夜色將寒上敝衣<lb/>
君亦萍踪流落久一尊何限思依依<lb/>
　　解錢徵君自嘲以入賀長至故<lb/>
<pb n="KR4e0220_WYG_010-4a"/>
幾年披髪學垂綸此日摳衣謁紫宸莫以素心翻自詫<lb/>
金門元有隠淪人<lb/>
陽歸仙仗覺春浮野服何人見冕旒自是無心能玩世<lb/>
故山猿鶴未應愁<lb/>
含元殿下五雲新觀闕中天日月親聖主可知能得士<lb/>
巢由今已共稱臣<lb/>
　　長至<lb/>
六管葭灰動新陽到玉除履祥元老獻雲物史臣書氣<lb/>
<pb n="KR4e0220_WYG_010-4b"/>
應和風轉衣添弱線初自憐留滯者猶復待吹噓<lb/>
　　小至集斗室分得知字<lb/>
蚤解浮生理經時一以悲年華催鬢短風景覺陽遲心<lb/>
豈寒灰熱愁將弱線絲宦情兼旅思猶喜故人知<lb/>
　　秋盡日雨<lb/>
一自客咸秦愁看落木頻秋隨暮雨盡寒入敝裘新金<lb/>
馬吾堪隠雕蟲老更親最憐牕外竹蕭瑟故人隣<lb/>
　　送管山人游山東<lb/>
<pb n="KR4e0220_WYG_010-5a"/>
緑酒黄花此送君髙城逺雁不堪聞隨風若到天門觀<lb/>
為寄峰頭一片雲<lb/>
不唱人間行路難飄零早已客長安獨憐一片并州夢<lb/>
夜夜闗山月裏寒<lb/>
九月燕山乍雪霏客行何處授寒衣遙知一水通吴楚<lb/>
莫學王猷漫興歸<lb/>
當年五嶺屐痕斑五嶽從今次第攀游遍冩將圖畫裏<lb/>
梅花一夜滿名山<lb/>
<pb n="KR4e0220_WYG_010-5b"/>
　　立秋日病<lb/>
伏枕仍今夕開軒乍已秋髙梧片葉落大火一星流楚<lb/>
塞砧初動齊紈扇欲收因思故園鱠强起賦登樓<lb/>
　　咏西内白鸚鵡<lb/>
慧質馮誰賦竒毛祇自憐黄冠蓮蕊散白羽雪花妍詎<lb/>
有還山夢能言度隴年宮門盈尺地不到聖人前<lb/>
　　集顧秘書一枝舘得西字<lb/>
一枝今見鳳曾棲門外誰當叔夜題獻賦晝趨金殿裏<lb/>
<pb n="KR4e0220_WYG_010-6a"/>
開尊秋滿玉河西寒花自媚蘭臺草暮靄遥分秘閣藜<lb/>
痛飲不辭疲擊柝沉㝠吾已醉如泥<lb/>
　　送陸生還吴<hi>生能吹簫度新聲</hi>
豈為風塵說劍難薄游無意戀長安天垂碧野孤亭出<lb/>
路入青山獨馬看酒傍栁花江店晚潮翻雲樹海門寒<lb/>
春歸度盡相思曲紫玉聲中夜月殘<lb/>
　　戯調浦進士<lb/>
朱閣層層綺户開今時碧玉號多才相逢乍問郎年少<lb/>
<pb n="KR4e0220_WYG_010-6b"/>
幾度章臺折栁來<lb/>
十二樓中吹笛聲梅花落盡不勝情夜深忘却公車詔<lb/>
笑指燈前暗結盟<lb/>
春風面面翠鈿新一片蘭心好自親明日探花曲江院<lb/>
知君遥屬意中人<lb/>
下却髙樓欲别難如花容貌倚欄干懸知簮紱無多日<lb/>
雲雨翻將夢裏看<lb/>
　　寄題錢山人園居<lb/>
<pb n="KR4e0220_WYG_010-7a"/>
明月招我飲白雲披我衣莫言生事少鎮日灌園歸<lb/>
　　　右伐檀齋<lb/>
藤花白雪香繽紛䕃林樾誰當問字來踏破瑶臺月<lb/>
　　　右香雪館<lb/>
日落罷𤣥草長廊一徘徊山月出未出幽人來不來<lb/>
　　　右待月廊<lb/>
川原何繚繞開閣吞八九為問閣中人望見長安不<lb/>
　　　右曠視閣<lb/>
<pb n="KR4e0220_WYG_010-7b"/>
　　除夕喜浦大性初至為作長句<lb/>
别君亦以久見君一何難相思兩天外各指流雲端歳<lb/>
暮闗河匹馬遲朔風獵獵向人吹可憐執手重逢處正<lb/>
是天涯除夕時丈夫聚散亦常爾蓬轉萍飄安足儗但<lb/>
令意氣無所惜管鮑於今竟誰是我生與子良已竒束<lb/>
髪傾盖蒼顔期家徒四壁只大醉醒來一笑傍兒嗤去<lb/>
年鄉書挂名字秋江桂樹雙瓊枝石渠金馬漫相失明<lb/>
月夜光空爾疑邇來聞君大努力文成班馬無顔色三<lb/>
<pb n="KR4e0220_WYG_010-8a"/>
年端合髙飛鳴一飽寧勞置胸臆勸君解輕裝為君拂<lb/>
長劍燭花寒復殷明星夜方湛殷勤㑹面夢耶真慘澹<lb/>
魂銷可具陳莫惜尊前一杯酒明朝又是隔年人<lb/>
　　壽陳石溪先生<lb/>
起草名傳建禮闈東山歸去倍恩輝雲霞彩簇新承誥<lb/>
薜荔香生舊賜衣酒下黄封知禁液人從白玉見清徽<lb/>
武夷應有神仙㑹夜夜羣星集少微<lb/>
　　集王鴻臚宅<lb/>
<pb n="KR4e0220_WYG_010-8b"/>
停策玉河邊清歌盡日妍最憐林是竹真有酒如泉山<lb/>
月淡未出野花紅欲然相看興不減何必晉人賢<lb/>
　　送内兄曹二還湘潭親舍<lb/>
憐君竟漂泊騎馬出長安去國闗雲暗思親楚水寒功<lb/>
名塵世幻道路古今難莫以無家嘆還期振羽翰<lb/>
　　其二<lb/>
嵗晏爾何適情親淚滿裳片雲山下舍孤劍槖中裝風<lb/>
急洞庭白月明闗路蒼澤蘭如可採為寄說行藏<lb/>
<pb n="KR4e0220_WYG_010-9a"/>
　　獨坐<lb/>
獨坐空齋静悠然太古心日來亭己午雲過總成隂山<lb/>
鳥亂鳴樹和風微動琴平生寥落意因以憶長林<lb/>
　　題錢生册<hi>從其長公徵君請</hi>
宫墻花發映垂楊白馬青衫滿路光遊遍晉陵人共指<lb/>
少年經術是錢郎<lb/>
岸岸流鶯樹樹啼春晴風日錦標齊最憐天畔池塘夢<lb/>
盡逐芳菲襯馬蹄<lb/>
<pb n="KR4e0220_WYG_010-9b"/>
解說天門秘九闗廣寒髙處幾人攀君今踏得芹宮月<lb/>
千丈丹梯在此間<lb/>
不知衿佩未為榮自是雲霄第一程賦就金門明主召<lb/>
青袍不解悮儒生<lb/>
　　送茹懋集山人還鄉二首<lb/>
辭家日以久歸騎逼微寒作客風塵倦依人道路難行<lb/>
歌勞陟屺持贈托紉蘭别去空相憶深杯此夜殘<lb/>
文章難自貴貧賤況天涯歸客惜芳草離人對菊花浮<lb/>
<pb n="KR4e0220_WYG_010-10a"/>
雲迷漢闕飛雪犯平沙可有并州夢闗山路正賒<lb/>
　　送李山人<lb/>
故人驄馬客春盡一書來分茗供幽事論詩得異才林<lb/>
塘堪下榻風雨且深杯苕水逢新漲孤㠶何處開<lb/>
　　夜集得年字<lb/>
逢君懐舊事把酒惜流年為問閶門道垂楊幾處眠青<lb/>
山不在郭風雨且開筵好作平原飲鶯花春正妍<lb/>
　　贈楚孝子無學居士<lb/>
<pb n="KR4e0220_WYG_010-10b"/>
百里雙親隔夜臺三春寸草折寒灰傷心易老乾坤窄<lb/>
歸骨重埋道路哀宿伴空山思轉劇淚沾新塚夢初回<lb/>
遥知周匝松楸外兩兩青天弔鶴來<lb/>
　　管山人攜具棗軒同錢徵君分得年字<lb/>
為愛風林竹髙陽度酒船蟬聲連薄暮花氣入流年片<lb/>
月窺人出雙星帶客懸寧辭永夜酌一醉阮生賢<lb/>
　　雨霽有懐錢徵君<lb/>
去住各何意交情中路分長安一夜雨漂泊倍思君樹<lb/>
<pb n="KR4e0220_WYG_010-11a"/>
靄澹初日城隂低暮雲雁書那可問空自惜離羣<lb/>
　　其二<lb/>
户外雨不歇憶君初到時青山一以隔華髪總堪悲世<lb/>
事酒杯過閒情鷗烏知離居未可道含意為裁詩<lb/>
　　有懐管山人建初<lb/>
盡日風雨急黯然千慮侵不知江海客何處酒杯深萍<lb/>
水居難卜雲霄陸可沉思之嘆離索一為賦愁霖<lb/>
　　夏日史民部飲斗室<lb/>
<pb n="KR4e0220_WYG_010-11b"/>
畫省風流獨見君散衙驅馬慰離羣總縁六月歌成雪<lb/>
遂使雙龍氣薄雲坐久凉颸供命酒更闌花色照論文<lb/>
當尊慷慨元吾輩不向髙樓問夜分<lb/>
　　夏日同諸子集顧光禄分得屏字是日為光禄誕<lb/>
　　　日<lb/>
風塵𤣥草見君亭尊酒千花照嵗星禁署聲華頭未白<lb/>
中朝冠蓋眼逾青雲浮北闕髙金掌日落西山列翠屏<lb/>
以我相從諸子後非才偏自學沉㝠<lb/>
<pb n="KR4e0220_WYG_010-12a"/>
　　夏日卧病得詩十首<lb/>
客久堪誰過官閒穏自慵琴書供病色花竹散塵容晝<lb/>
杳滄洲夢時尋白鶴蹤東方有髙隠吾意倘相從<lb/>
　　其二<lb/>
㑹心那在逺小築見幽情過雨宜花事當風忽鳥鳴青<lb/>
山供卧起白日廢逢迎懶病依然慣非髙吏隠名<lb/>
　　其三<lb/>
幽居無俗事小徑即花源薜荔春常在軒忩月每存焚<lb/>
<pb n="KR4e0220_WYG_010-12b"/>
香惟晏坐對客只清言更愛看山色新開傍竹門<lb/>
　　其四<lb/>
不淺煙蘿興塵中亦掩闗詩情消白日病骨傲青山野<lb/>
鶴焚香下閒雲散帙還浮名將薄宦吾意有無間<lb/>
　　其五<lb/>
偶爾成幽賞居然得隠心月簷松樹迥門徑棗花深竊<lb/>
禄從賔戯論詩許客尋浮生元不薄何必定抽簮<lb/>
　　其六<lb/>
<pb n="KR4e0220_WYG_010-13a"/>
伏枕違丹掖端居坐紫微頗憐官舍寂未覺吏情非乳<lb/>
燕窺懸幕鮮雲䕶賜衣還思散直處鐘月逺微微<lb/>
　　其七<lb/>
偃蹇供常病栖遲隔故鄉檢書槐月曉移枕竹風凉翠<lb/>
管虛中禁金莖足上方聖朝無羽獵未敢奏長楊<lb/>
　　其八<lb/>
萬事堪髙枕官衙況薜蘿閉門𤣥草歇開牖白雲過竹<lb/>
翠晴猶濕荷香晚更多陸沉翻自愛不復厭婆娑<lb/>
<pb n="KR4e0220_WYG_010-13b"/>
　　其九<lb/>
乞假辭朝謁耽幽學隠淪病翻思客至閒不厭官貧髙<lb/>
樹團晴靄穠花戀晚春物華偏在眼肯惜酒杯頻<lb/>
　　其十<lb/>
官閣暑猶寒生涯寄藥欄風塵吾意嬾嵗月主恩寛短<lb/>
髪牽叢桂同心憶采蘭小盤甘苜蓿時復一加餐<lb/>
　　送文文學讀書虎丘之梅花樓<lb/>
黄金誰復起燕臺白雪千春事可哀易水風寒髙士去<lb/>
<pb n="KR4e0220_WYG_010-14a"/>
吴門秋早大江來不縁蓴菜勞歸棹自愛梅花照舉杯<lb/>
垂老飄零君莫問窮愁今見著書才<lb/>
　　其二<lb/>
漢廷寥落滯雄文燕市悲歌忽送君調裏寒光迴夜雪<lb/>
行邊真氣動秋雲巨源交態疑中散山令才名視右軍<lb/>
江閣梅花應好在可能吟向鳳城聞<lb/>
　　雨中同丁黎二計部歐博士顧王二鴻臚秦顧二<lb/>
　　　中翰分得言字<lb/>
<pb n="KR4e0220_WYG_010-14b"/>
良晤一何愜爽然秋興存同來粉署客共有滄洲言木<lb/>
落雁鴻勁庭空風雨繁猶憐握手晚未敢厭清尊<lb/>
　　送丁少鶴計部奏最還南都<lb/>
酇侯績奏未央宮聖主親嘉轉餉功廿載驅馳官總拙<lb/>
三朝籌畫計逾工霜清畫角襜帷外月冷丹楓驛路中<lb/>
君莫自憐郎署長漢家根本兩京同<lb/>
　　管建初山人從黄太史游嵩少諸山賦贈<lb/>
名山千古欝相望著屐歸來鬢未蒼二室玉花飛翰墨<lb/>
<pb n="KR4e0220_WYG_010-15a"/>
中嵩雲氣濕衣裳髙僧訣向峰頭授太史書宜石上藏<lb/>
十載尚平游岳夢逢君先為乞瓊漿<lb/>
　　送華三還南<lb/>
浮名那足戀風雨問歸途客淚三年盡鄉心一雁徂衣<lb/>
將裁薜荔帆欲挂蘼蕪明鏡刀頭夜霜華鬢有無<lb/>
　　其二<lb/>
彈鋏竟何意挂帆秋滿船艱難為客倦慘淡逐人憐世<lb/>
路浮雲外鄉心落日前西風吹易水因爾一潸然<lb/>
<pb n="KR4e0220_WYG_010-15b"/>
　　丙子春夢得一聯足成一絶<lb/>
落日船頭浪春風江上山家園幾千里却向夢中還<lb/>
　　冬日顧光禄管山人過集分得春字<lb/>
黄雲慘白日緑鬢悲青春尊畔菊花老夢中梅萼新浮<lb/>
沉薄宦拙出處貧交真莫負天涯㑹同為嵗暮人<lb/>
　　彗經旬不滅<lb/>
十月彗星見亘旬光丈餘銀河不用掃天意欲何如避<lb/>
殿君王詔登臺太史書杞人憂國淚占夜幾躊躇<lb/>
<pb n="KR4e0220_WYG_010-16a"/>
　　顧光禄管山人軒忩坐月分得生字<lb/>
冬夜月仍滿入林踈影横霜清薜茘色雁度闗山情對<lb/>
酒興難盡披裘寒更生故園叢菊在寂寂照殘英<lb/>
　　送管山人之臨清<lb/>
行人嵗暮返而汝獨孤征總慣無家别非輕作客情層<lb/>
冰岐路仄落月大堤平莫上髙樓宿應多哀雁聲<lb/>
　　其二<lb/>
客久復行役將因慰所親燕齊俱異路氷雪未歸人水<lb/>
<pb n="KR4e0220_WYG_010-16b"/>
涸魚龍苦江寒豺虎新賤貧何足問君自慎風塵<lb/>
　　小至<lb/>
今日日以短明日日以長長短互相催一隂與一陽浮<lb/>
雲亂白日倐忽東西翔百嵗苦易盈何況生難量金貂<lb/>
豈不貴朱綬豈不揚榮華等朝芳夕散紛以戕南山有<lb/>
松桂氷雪交青蒼當忩讀古書可以終徜徉<lb/>
　　二<lb/>
徜徉豈不好乞身苦不早江湖莽荆棘豺虎伏中道長<lb/>
<pb n="KR4e0220_WYG_010-17a"/>
星亘璧月光芒下欲掃羣公上封事天子夕露禱小臣<lb/>
解憂國涕淚亦盈抱以兹坐蹉跎安能不終老<lb/>
　　三<lb/>
老至㑹有時吁嗟亦何為吾年未三十鬢髪冰霜欺寒<lb/>
灰半夜動客心難自吹轉念線欲添翻令愁欲絲去住<lb/>
兩躑躅風光正遲遲明發書雲物豐年以為期<lb/>
　　精衛<lb/>
精衛精衛朝銜西山木暮銜西山石去填東海頭東海<lb/>
<pb n="KR4e0220_WYG_010-17b"/>
常年流吁嗟東海之流有時盡只恐西山一日化為海<lb/>
水何時收<lb/>
　　送狄明府之官交河<lb/>
郎官新出宰早晚下滹沱古渡層冰壯荒城積雪多君<lb/>
才元慷慨民俗亦悲歌預想鳴琴暇能無劍客過<lb/>
　　應制題春景圖<lb/>
春草接堤平晴湖抱檻明逺山花作障紆岸栁為城樹<lb/>
杪踈籬出流邊古渡横依依嵐翠積冉冉野烟生地似<lb/>
<pb n="KR4e0220_WYG_010-18a"/>
桃源勝人疑剡曲行披圖皇覽洽一慰豫游情<lb/>
　　人日同李明府張上林顧光禄萬吉士管山人集<lb/>
　　　沈太史宅得妃字<lb/>
雪後西山帶落暉天涯尊酒暫相依人逢七日遺新勝<lb/>
客為經年感敝衣何事周南淹太史却憐漢苑妬明妃<lb/>
春風吹遍千楊栁塵世滄江有是非<lb/>
　　正月十一夜同陳明府諸君集王鴻臚彦貽宅分得<lb/>
　　　江字即席作<lb/>
<pb n="KR4e0220_WYG_010-18b"/>
燈火動春光酣來月過忩世情悲白髪吾意憶滄江肯<lb/>
惜金尊百難逢玉舄雙何年五株栁共繫釣魚艭<lb/>
　　又得潮字<lb/>
嵗序何磅礴宦情轉寂寥相逢不醉飲其奈此良宵夜<lb/>
筑當風壯春燈帶月驕鄉心與羇思同入大江潮<lb/>
　　送張殿讀之南司成<lb/>
幾嵗談經傍日邊新恩仍許石頭傳衣冠太學諸生候<lb/>
禮樂中興聖主年幄帳春風花半拂橋門夜月璧雙圓<lb/>
<pb n="KR4e0220_WYG_010-19a"/>
師臣講席多同異不似揚雄只儗𤣥<lb/>
　　題雲水竒蹤巻<hi>為鍾丈人</hi>
興以名山發游因汗漫竒偶隨流水去時與白雲期髙<lb/>
士吾能傳如君世所師肯同垂釣者名姓使人疑<lb/>
　　送徐光禄挂冠還荆溪<lb/>
白首輕微禄清時早乞身挂冠辭漢月歸棹及王春世<lb/>
事深杯得閒情倦鳥親無勞買山隠家在五湖濵<lb/>
　　送談參軍免官還吳<lb/>
<pb n="KR4e0220_WYG_010-19b"/>
孤㠶落日去何遲細草長烟滿路岐燕地故應銷駿骨<lb/>
漢宫元不妬蛾眉千花黯黯春辭幕片月盈盈夜堕巵<lb/>
最是主恩寛放逐五湖容易乞垂絲<lb/>
　　花朝後一日王彦貽黄清父姜固孟同集棗軒分<lb/>
　　　得歡字<lb/>
月引談天興春留卜夜懽柝聲沉逺戍花信怯餘寒夢<lb/>
自依温樹游堪理木蘭平生去住意寥落為君彈<lb/>
　　二月十五日雨中同黎參議歐博士顧典客顧舍<lb/>
<pb n="KR4e0220_WYG_010-20a"/>
　　　人沈進士黄文學永上人集王鴻臚宅得風字<lb/>
相逢春正中為客幾春風細雨飛觴白穠花落燼紅世<lb/>
情吾自厭狂態爾誰同不見芳菲色年年沒漢宫<lb/>
　　送顧廷評汝和奉使滇南<lb/>
金函飛詔出彤墀玉節乗春四牡馳五尺風煙秦道路<lb/>
千山草木漢旌旗天威合下蠻夷拜使指無煩老父疑<lb/>
異日詞臣能奏賦甘泉元有碧雞祠<lb/>
　　送黄清父<lb/>
<pb n="KR4e0220_WYG_010-20b"/>
西南天萬里送爾欲沾巾漢月行行逺蠻風一一新雨<lb/>
涼鴻雁晩花暖碧鷄春珍重王陽馭衡門望老親<lb/>
　　奉使宛洛初出都門<lb/>
奉使分桐葉承顔御木蘭建侯家法舊將父主恩寛冠<lb/>
蓋星辰動河山帶礪磐季原吴是族佚使史為官風細<lb/>
迴清吹湍鳴㵼逺瀾皇華歌未竟回首憶長安<lb/>
　　阻風河西<lb/>
持節出都門駕言逺行游山川莽迴互道路良阻脩狂<lb/>
<pb n="KR4e0220_WYG_010-21a"/>
風從東來烈烈吹我舟長年戒輕進停橈避驚流周南<lb/>
尚云遙曷為此滯留童僕穏晝眼予也靡及憂上下眺<lb/>
原隰何以爰咨諏魚龍莫深猜王命建中州庶以將事<lb/>
心殷勤抱吴鈎<lb/>
　　楊村道中遲韓侍講<lb/>
輕帆颺淺浦日夕涼風吹不見同行侣悠然空爾思沙<lb/>
平鷗鷺立檻静水雲移可似金堤畔相攜入直時<lb/>
　　晩行<lb/>
<pb n="KR4e0220_WYG_010-21b"/>
畫舫輕於葉飄飄日暮行星隨龍節度日傍雉城明岸<lb/>
樹風全入汀潮晩更生無須嘆勞役晝夜總王程<lb/>
　　甲馬營驛<lb/>
當年趙祖生當王甲馬營中滿室香千年王盡香亦歇<lb/>
甲馬古營化為驛我來泊此愁阻風津頭一望平原空<lb/>
鳴蟬髙樹聒人耳衛水勞勞西復東古今成敗那可說<lb/>
雲輕飇馳白日烈身上黄袍詎有無袖中禪草終磨滅<lb/>
吁嗟營驛竟何常蘼蕪萬里春茫茫<lb/>
<pb n="KR4e0220_WYG_010-22a"/>
　　晩行呈建初山人<lb/>
千檣夾岸集如雲一葦中流鼔吹聞月吐東風來海色<lb/>
風揺南浦動波紋王程乍向青徐度使節遥從宛洛分<lb/>
可是客星髙傍斗天邊鸞鶴故為羣<lb/>
　　舟行苦熱<lb/>
亦解舟行好其如却暑難人非㳺洛竝節似渡瀘看夢<lb/>
失千山雨樽虛十日寒何當兎園雪薄洒使臣冠<lb/>
　　發臨清<lb/>
<pb n="KR4e0220_WYG_010-22b"/>
我行向宛洛道路何逶迤冠盖耀林落車馬紛以馳王<lb/>
事豈不勞顧盼生光輝永言無辱命庶以揚鴻徽<lb/>
　　飯彰徳<lb/>
停軺飯山店日午蟬聲繁小可忘勞役依然思故園野<lb/>
田𤓰菓熟村巷犬羊屯風俗猶存古吾將試采論<lb/>
　　宴同年吴明府衙齋<lb/>
風雲昔日滿長安冠蓋相逢卜晝懽出郭栁將飛舄去<lb/>
停軺花似曲江看行邊對酒星辰聚别後論心嵗月難<lb/>
<pb n="KR4e0220_WYG_010-23a"/>
自是冰壺清浸玉坐來煩暑覺生寒<lb/>
　　夜入開州<lb/>
王程千里騖行軒四牡宵馳鼓角昏前路旌旗縁樹引<lb/>
滿城燈火綴星繁風煙魏闕心逾迥詞賦梁園念獨存<lb/>
自昔侍臣勞采納敢將飛傳負中原<lb/>
　　經北邙山<lb/>
朝望北邙山暮行北邙道山空不見人原上多青草憶<lb/>
昔當年送𦵏時衣冠車馬紛紜隨珠襦玉匣哀不足歌<lb/>
<pb n="KR4e0220_WYG_010-23b"/>
聲薤露何其悲一朝京洛風塵改轉眼豪華不相待塜<lb/>
畔狐狸晝穏眠隧前羊虎亦安在凄凉往事事已休生<lb/>
憐萬古一荒丘青春不隨緑樹歇白日空照黄河流人<lb/>
生有生㑹有死死生聚散亦常爾況彼勳名與富貴直<lb/>
視浮雲等流水吁嗟乎吁嗟乎王侯將相無代無胡不<lb/>
試看北山隅<lb/>
　　自洛入少林寺<lb/>
行行渡洛水冉冉入雲林東指三花樹西來一葦心鶴<lb/>
<pb n="KR4e0220_WYG_010-24a"/>
歸緱嶺寂龍卧鏡潭深此處千峰亂髙僧偈可尋<lb/>
　　謁初祖<lb/>
雲開初祖殿清磬禮香筵座擁三花淨燈明幾葉禪山<lb/>
屏圍積靄石室㵼流泉欲問西來意松風一洒然<lb/>
　　面壁洞<lb/>
一葦何年渡千春此洞存身留片石現道與孤峯尊曲<lb/>
磴隂雲覆層崕古雪翻西來本無意相對亦忘言<lb/>
　　謁二祖<lb/>
<pb n="KR4e0220_WYG_010-24b"/>
古殿依晴嶂慈雲對夕禪衲從初祖授燈自上方懸大<lb/>
法還誰悟真空不可傳惟餘洞中雪寂歴洒諸天<lb/>
　　煉魔臺<lb/>
盤紆登絶巘斜日在松蘿此地空臺古天風吹煉魔潭<lb/>
虛龍亦定境寂虎頻過蹇我多塵障其如出世何<lb/>
　　嵩陽宫漢封將軍栢<lb/>
蒼龍為榦石為紋鼎立亭亭傲白雲麟閣勳名今已盡<lb/>
獨留人說漢將軍<lb/>
<pb n="KR4e0220_WYG_010-25a"/>
玉檢金泥事惘然蒼崖翠柏自年年不知異日甘泉樹<lb/>
可在仙人雨露邊<lb/>
　　奉冊新野王殿下禮成敬紀<lb/>
玉節來丹禁金符下赤藩大封周典禮衆建漢明恩舊<lb/>
寵山河在新盟帶礪存瑞煙迎綵仗佳氣襲朱旛句儼<lb/>
臚傳肅儀森羽衛屯威嚴扇影動拜舞佩聲繁太社<lb/>
風雲壯中原日月尊叨為奉册使願獻東平言<lb/>
　　立秋日劉明府邀登天中塔絶頂<lb/>
<pb n="KR4e0220_WYG_010-25b"/>
靈標髙倚碧霄中極目蒼茫眺望雄地現火珠燈晝夜<lb/>
天臨多寳樹西東凉風一葉來桐栢落日千山起雁鴻<lb/>
仙舄從君衝欲去驚心時序有飛蓬<lb/>
　　鍾鎮平遷官南刑曹賦此貽之<lb/>
帝寵新聞下鳳皇明光舊殿許含香十年不調勞為令<lb/>
三仕何人薄拜郎流水未須悲遇合白雲差可寄行藏<lb/>
漢家自重艱難地況復秋風是故鄉<lb/>
　　天柱峯謁𤣥帝<lb/>
<pb n="KR4e0220_WYG_010-26a"/>
霏煙侵曉闢天門絳節隨風謁帝閽觀日黄金晴自捧<lb/>
壇星白晝静堪捫梯懸絶壑千盤細嶺入中峯一柱尊<lb/>
解說瓊芝宜獻夀將因玉笈叩真源<lb/>
　　宿太和宫<lb/>
齋宫清切帝天居獨瀝𤣥心契道初沆瀣暗零巖漏永<lb/>
星辰低宿石簷虛千峰月静聞璈奏半榻宵深檢玉書<lb/>
坐待晨光臨欲發靈風先引紫霞裾<lb/>
　　下太和<lb/>
<pb n="KR4e0220_WYG_010-26b"/>
天闕長風吹珮環乍離𤣥鑰即人間鸞皇自跨真仙駕<lb/>
虎豹深扃上帝闗詎有飛翰生白日誰將靈藥駐紅顔<lb/>
重來不負名山約乞得峯頭沆瀣還<lb/>
　　確山道中有懐吳真陽<lb/>
秋烟𣺌𣺌動蘼蕪落日懐人一雁徂總為河陽花色近<lb/>
轉令天畔月明孤青山縣郭知多少紫氣闗門定有無<lb/>
愁絶不堪頻撫劍恐驚風雨夜深呼<lb/>
　　君山<lb/>
<pb n="KR4e0220_WYG_010-27a"/>
岸花江草幾迴新十載重來跡已陳座迥諸天當落日<lb/>
閏逢三月尚餘春潮從來往流今古世亦浮沉嘆此身<lb/>
不見當時珠履客空勞彩筆賦詞人<lb/>
　　送許令公應朝<lb/>
絃歌初輟鼔頻催天子明堂左个開春見諸侯車總集<lb/>
月朝仙令舄還來疇庸物采元殊等課績聲華自上才<lb/>
聞道延英親賜對為陳民瘼滿蒿萊<lb/>
　　其二<lb/>
<pb n="KR4e0220_WYG_010-27b"/>
平輿龍起與雲驤葉縣鳬飛到上方萃玉向尊周典禮<lb/>
賜金重見漢循良春風騎入青門栁期月人歌紫陌棠<lb/>
屈指嚴程征斾轉花間迎竹有輝光<lb/>
　　惠山<lb/>
五里山程一水通布帆無恙信東風何年松老隂堪藉<lb/>
幾樹梅殘粉未空月吐寺門窺髪白燈圍峰塔影波紅<lb/>
病餘此度纔乗興半惜春違伏枕中<lb/>
　　閩中<lb/>
<pb n="KR4e0220_WYG_010-28a"/>
溪淺石可渡山程問主人淹留愁霧雨漂泊動星辰嵐<lb/>
氣當樓入鄉音逐路新吾生原旅寄拚付酒家緡<lb/>
　　道蔡訪張周田先生<lb/>
秋來握手大河隂落落風塵片語深才子中原名獨久<lb/>
詞人千里動相尋西南老借安危計嵗月頻驚去就心<lb/>
道是張華能識劍雙龍傳說到如今<lb/>
　　贈王赤江太學<lb/>
我本倦游人閉闗慕文淵客從何方至叩門向我言黄<lb/>
<pb n="KR4e0220_WYG_010-28b"/>
鵠絶四海蠅營不離藩一身寄大塊那能守丘樊五岳<lb/>
五巻石鬱然並稱尊尚子胡卑卑局促嫁與婚我今仗<lb/>
劍游極目浮雲奔吳楚安足多逝將覽乾坤聴子神游<lb/>
王覩子魂疑翻修子以羽翼助子以騰鶱子如窮八極<lb/>
遲我於崑崙<lb/>
　　其二<lb/>
君本青雲姿結束游兩都彩筆何翩翩一見傾其徒文<lb/>
雄命自蹇十年困為儒豈無凌雲氣不與狗盜俱朂哉<lb/>
<pb n="KR4e0220_WYG_010-29a"/>
慎所投袖中有明珠<lb/>
　　其三<lb/>
在昔王先生相逢渤海守一言動人主名滿諸公口君<lb/>
今千里至所托亮不偶主人諸侯貴投分況已久毘陵<lb/>
視三輔盜賊幸無有將無帝威靈變化君知否長河暗<lb/>
風雪凌冰挂枯栁衝寒趨府去斗酒聊為夀仁者贈人<lb/>
言願君無相負<lb/>
　　其四<lb/>
<pb n="KR4e0220_WYG_010-29b"/>
客從逺方來贈我以澤蘭問君何為爾聊結同心懽相<lb/>
遇故不易相知良獨難我有緑綺琴援之為君彈流水<lb/>
發清音髙山入雲端永言無相負離别非所歎<lb/>
　　過苕上值病目宿震澤道院<lb/>
行客偶維棹花宮坐晏如未能遺世事聊得借樓居野<lb/>
潤春煙薄川長夕照虛乾坤雙病眼取次檢方書<lb/>
　　其二<lb/>
苕水望不逺蘭舟行復停偶然留信宿端以合沉㝠澤<lb/>
<pb n="KR4e0220_WYG_010-30a"/>
近多風雨樓髙逼斗星中宵未成寐危坐讀黄庭<lb/>
　　儀封道中<lb/>
草草出門去那知成逺游風塵難自料徒御總含愁有<lb/>
夢依鄉樹無書報野鷗歸心指河水日夜向東流<lb/>
　　銅瓦箱<lb/>
官衙古渡口親舍白雲問河勢浸銅瓦泉聲夢錫山斷<lb/>
垣苔蘚碧深院落花斑獨有松梢月殷勤照客顔<lb/>
　　其二<lb/>
<pb n="KR4e0220_WYG_010-30b"/>
不是貪微禄其如畏簡書驅馳嗟世路俯仰媿閒居野<lb/>
曠羣山出天長萬栁疎春壺那得問花事牡丹初<lb/>
　　淇水道中同事吴大行自蜀來㑹<lb/>
銜詔同時下鳳皇金符玉䇿照河陽分攜記得闗雲白<lb/>
㑹合驚看路栁黄益部星迴車並入延津龍起劍雙翔<lb/>
采風吾已慙周史賴爾封書達建章<lb/>
　　吕翁祠<lb/>
長松落落草芊芊共指仙翁大道邊底是世人呼不醒<lb/>
<pb n="KR4e0220_WYG_010-31a"/>
紛紛車馬拜祠前<lb/>
仙翁何日夢邯鄲夢盡榮華午未殘我已塵中三十載<lb/>
勞勞方嘆路行難<lb/>
黄沙占路春風吹白日真仙出世時夢覺可知還是夢<lb/>
人間留却吕翁祠<lb/>
　　送鮑京兆出守延平<lb/>
京兆風流擅何勞佐牧行試龎明主意借冦郡人情白日<lb/>
雙龍起清秋五馬迎懸知訟庭寂歌暮滿山城<lb/>
<pb n="KR4e0220_WYG_010-31b"/>
　　送趙進士謁選<lb/>
通籍六年久蹉跎未拜官賦閒君意嬾予告主恩寛世<lb/>
路積薪似長安索米難此行期果達吾亦遂彈冠<lb/>
　　送王博士自江隂還安東<lb/>
西風江郭暮送送木蘭船人以傅經去官因久冷還諸<lb/>
生攀絳帳野老贈青錢想到淮南北唯多大小篇<lb/>
　　和顧南陽夏日游太平寺詩韻<lb/>
寺想清凉勝尋僧逐放參鐘傳香塔外花散講堂南入<lb/>
<pb n="KR4e0220_WYG_010-32a"/>
社髙賢得逃禪嬾性堪不知無量法塵世幾能諳<lb/>
　　豫讓橋<lb/>
西風肅肅水蕭蕭千古人稱豫讓橋死去肝腸明白日<lb/>
生前俠烈動青霄肯令友識心偏苦請得君衣恨未消<lb/>
多少臨流國士淚忠魂寂寞不堪招<lb/>
　　照眉池<lb/>
君王當日愛蛾眉照見蛾眉是此池一自深宫春草没<lb/>
空餘纎月下清漪<lb/>
<pb n="KR4e0220_WYG_010-32b"/>
　　送周計部餉邊<lb/>
大漠平連薊北天向來前箸急籌邊將軍已佩通侯印<lb/>
使者仍輸太府錢幾處鼔鼙閒落日何年烽火避甘泉<lb/>
君行㑹有匡時畧試問金城塞下田<lb/>
　　雷大將軍詩<hi>將軍少年備階州從棧道行嘗堕絶壑人馬俱無恙又夢三箭從天半躍</hi>
　　　<hi>入懐中已任寜夏時署中有龍起云</hi>
天留飛將到於今堕壑曽經動羽林<hi>羽林大將軍星也</hi>腰下雙<lb/>
龍雷煥劍夢中三箭薛公心風清幕府旌旗肅日落轅<lb/>
<pb n="KR4e0220_WYG_010-33a"/>
門鼓角沉一自承恩還鎮後肯令北騎復南侵<lb/>
　　送周保寧之官<lb/>
星符西向錦官分萬里秋髙棧道雲竹馬解來迎太守<lb/>
謳歌争喜似吾君<hi>君尊人嘗别駕茲郡</hi>陽春試屬巴人和暮雨何<lb/>
當楚客聞定有新銘摩劍閣風流為政雅能文<lb/>
　　夀陳松谷相公<lb/>
乞歸當日髪猶𤣥黄閣勳猷舊格天衰健幾勞明主問<lb/>
姓名長許逺人傳鳩文賜杖元非老麟彩為袍儼是仙<lb/>
<pb n="KR4e0220_WYG_010-33b"/>
石室有人能繼業漢廷家世重韋賢<lb/>
　　送許山人還句吴<lb/>
楊花飛盡水悠悠君到江南麥正秋倘記故人離别處<lb/>
逺煙芳草不勝愁<lb/>
　　送華三還鄉省覲<lb/>
寧親肯自惜五月動歸鞍扇枕庭幃近披裘道路難片<lb/>
雲隨處白長日計程寛我亦辭家久因君淚不乾<lb/>
　　送秦文學還鄉十二韻<lb/>
<pb n="KR4e0220_WYG_010-34a"/>
作客君應倦懐余每獨尋春風才入夏舊雨幾逢今薄<lb/>
宦隨鳴玉窮交慕斷金才微慙彩筆命蹇念青衿太學<lb/>
諸生貴中年奈老侵聲名同舍遜杯酒異鄉深往事空<lb/>
燕骨羈人對越吟雄雌雙寳劍山水一瑶琴偶爾思親<lb/>
席翛然追故林晝行愁暑毒天逺望商參不盡停雲淚<lb/>
難為落日心遄歸亦匪晏秋至欲抽簮<lb/>
　　送吴縣陳令公應朝<lb/>
朝天此去筍為班雲擁征車不可攀人自楚才操白雪<lb/>
<pb n="KR4e0220_WYG_010-34b"/>
官從吴苑領青山綰銅花縣窺潘鬢輯玉楓宸識舜顔<lb/>
解道延英還賜對察眉寧惜籲民艱<lb/>
　　重送華三<lb/>
離心不可道楊栁自依依五月行人少孤㠶何處歸烟<lb/>
霞生計得風雨宦游非想爾還家後中宵浣素衣<lb/>
　　被謗獲雪感恩難言聊賦二首用當出涕<lb/>
回首風烟莽畏途驚魂堪向九閽呼一文肯許金錢送<lb/>
萬死甘從斧鉞誅事定浮名鄉黨在時清公道廟堂扶<lb/>
<pb n="KR4e0220_WYG_010-35a"/>
終慙蹇劣生無補徑寸貞心欲化珠<lb/>
自從束髪濫朝簮細數君恩一一深微服頗馮三獻玉<lb/>
空囊肯愛四知金篋書貝錦誠何意白日青天是此心<lb/>
元老只今憐國士雲霄北望涕難禁<lb/>
　　送中表紹堂南還<lb/>
君來以我故君去若為情曉帳猶懸月春程尚聴鶯三<lb/>
年拜母淚匹馬趂人行不淺投林興因君問耦耕<lb/>
　　䝉恩省覲發京<lb/>
<pb n="KR4e0220_WYG_010-35b"/>
恭承紫詔辭三殿却望金門隔九天歸去晨昏親舍近<lb/>
向來日月主恩偏寒柯落葉闗河晩短劍輕囊道路便<lb/>
戀闕趨庭無限意將因壽酒祝堯年<lb/>
　　送陳穉登游南雍<lb/>
江南江北桃李花金陵游子初離家眼中相識盡相送<lb/>
腰下新懸是莫耶<lb/>
一諾千金與萬金頭顱未老義何深信陵已逺平原死<lb/>
持向何人一片心<lb/>
<pb n="KR4e0220_WYG_010-36a"/>
石頭城下大江迴陵廟春深紫氣來彩筆動揺雲五色<lb/>
兩都新賦待君裁<lb/>
　　山中謡<lb/>
芙蓉湖邊楊栁斜家家啼鳥村村花水面歌兒揺畫舫<lb/>
陌頭游女渡香車<lb/>
參差樓閣映山開往往舟船疊鼔催樹下花隂游子避<lb/>
朱旗皂蓋使君來<lb/>
黄公澗前春水聲碧山社裏有啼鶯流觴按曲縱横坐<lb/>
<pb n="KR4e0220_WYG_010-36b"/>
選勝探竒偪仄行<lb/>
船船擊鼔與鳴鑼岸岸青帘紫障多翻盡江南行樂曲<lb/>
居人猶唱水荒歌<lb/>
　　春暮同朱光禄華鴻臚顧謝二徵君陳逸人泛五<lb/>
　　　里湖<lb/>
五里湖流棹緑蕪郎官千載事堪符波連大澤迴天鏡<lb/>
樹罨青山坐畫圖檣底鶯聲春欲盡席邊鷗侣暖相呼<lb/>
遺榮不淺他年興乞得君王一曲無<lb/>
<pb n="KR4e0220_WYG_010-37a"/>
　　同登寳界山絶頂望太湖<lb/>
扶䇿登臨到上方重湖如練與天長千年禹貢猶山澤<lb/>
一帶吴都是水鄉雲漢幾人驂鶴馭風波無恙釣魚航<lb/>
春來大有浮家興回首飛蓬更𣺌茫<lb/>
　　立夏日同楊錢二孝亷浦進士黄公澗觀泉遇王孝<lb/>
　　　亷攜美人文如文如擅新聲賦十三韻<lb/>
春歸已昨日讌賞未應休以我能行樂諸君總好游暖<lb/>
宜裁白苧晴不載青油路愛雲山近溪連夏木稠襟懐<lb/>
<pb n="KR4e0220_WYG_010-37b"/>
容嘯傲勝槩復清幽逸興縱横並良縁邂逅投中賢行<lb/>
濁酒何客坐飛流公子思黄歇佳人命莫愁栁疑迴舞<lb/>
態鶯劇轉歌喉珮可同心解花因比貌羞桃源成誤入<lb/>
竹徑許淹留及暮猶持燭乗風且放舟當尊肯惜醉轉<lb/>
眼易逢秋<lb/>
　　戱為元方送文如<lb/>
淚滴何如江水深江潮來去日相尋亦知不是長離别<lb/>
其奈朝朝暮暮心<lb/>
<pb n="KR4e0220_WYG_010-38a"/>
沼花惟有荷花紅卿比荷花又不同愛得花開將結子<lb/>
再三珍重五更風<lb/>
　　代文如答王郎<lb/>
欲上蘭橈意轉遲别君生怕憶君悲蘼蕪一日閶門路<lb/>
却似千山萬水隨<lb/>
雨雨雲雲不偶然朝朝暮暮謝君憐干行别淚堪成血<lb/>
愁殺看花又杜䳌<lb/>
　　四月朔日同浦進士蔡户部二年兄飲<lb/>
<pb n="KR4e0220_WYG_010-38b"/>
今夜逢君話相看鬢有星三秋懐月桂十載悵雲萍興<lb/>
嬾違簮筆歌狂愛拊瓴春風不待客唯擬醉無醒<lb/>
　　陸華甫自新都歸陽羡别業枉顧惠山<lb/>
踏遍滄江一布衣故人相見白頭稀身如陸羽嘗泉至<lb/>
家近張公指洞歸穀雨過時宜茗椀松雲長日在荆扉<lb/>
逢君愛問山中事塵世浮名有是非<lb/>
　　同王鴻臚顧進士楊王二茂才譚陸二徵君賞蔣<lb/>
　　　氏杜䳌花甚盛因作短歌<lb/>
<pb n="KR4e0220_WYG_010-39a"/>
濯錦江邊杜䳌鳥血淚聲聲啼不了春魂化作江南花<lb/>
花開如血流紅霞枝盤十層髙一丈自從何處移君家<lb/>
我來懽賞日未夕花下一時羅衆客翠幙朱闌興不孤<lb/>
金尊緑蟻傾須百曾聞此花在潤州鶴林寺中天女游<lb/>
重九之日忽爛漫楚天失却寒雲秋仙葩異種何常有<lb/>
閬苑蓬萊帝命守俗殺人間桃李花海棠睡足差可偶<lb/>
向君髙歌進君酒一年三百六十日幾度對花開笑口<lb/>
君如不飲更漏殘月落城頭萬楊栁繁華易謝君知否<lb/>
<pb n="KR4e0220_WYG_010-39b"/>
　　古栢詞夀虞母<lb/>
古栢森森䕶邑閭風霜歴盡影扶疎共傳夀母長年似<lb/>
只恐貞心栢不如<lb/>
青桐為榦石為根萬嵗千秋此樹存生在南山深澗底<lb/>
移來長傍北堂萱<lb/>
大樹千年飽雪霜無論地久與天長新枝早已凌霄漢<lb/>
還為君王起栢梁<lb/>
　　題秦茂才效雲林扇景<lb/>
<pb n="KR4e0220_WYG_010-40a"/>
逺山疎樹小亭孤搨得雲林烟景圖為問先生獨往意<lb/>
如今倘許畫人無<lb/>
　　四月十二日秦太學邀同趙吏部飲衍澤堂達旦坐<lb/>
　　　有陳李二姬堂為余故讀書處<lb/>
城中何年赤虹起秦氏一門被金紫甲第雲連兩河峙<lb/>
風流更見諸公子我是金門老太史亦有南宫少進士<lb/>
予告同辭天上薇得閒且采山中芷秦君髙堂繡文梓<lb/>
秦君張筵列錦綺折簡相招意獨勤未曽下車先倒屣<lb/>
<pb n="KR4e0220_WYG_010-40b"/>
銀壺貯酒琥珀漿玉盤行鱠金絲鯉半酣解却羅衣起<lb/>
起視當堦明月光似聞薌澤氤氲至忽報美人離葯房<lb/>
緑珠碧玉誇雙艷翠袖紅裙一様裝夜如何其夜未央<lb/>
合尊促坐醉不妨低鬟淺笑初成目小口新詞欲斷腸<lb/>
一曲鶯聲慢再曲梁塵亂三曲天星墜如雨鵾鷄不聞<lb/>
日已旦主人無用獨留髠深杯在手業無算童僕不嗔<lb/>
但顧笑昨日客來今日散日出易暮暮易晨誰將緑鬢<lb/>
駐青春請思牕下同君讀轉眼今為十載陳<lb/>
<pb n="KR4e0220_WYG_010-41a"/>
　　林御史築堤成有紀<lb/>
儆予連嵗軫皇情四載親勞使者行蕪草晴搴隄勢固<lb/>
麥苗春秀水痕平東南載起全吴命上下仍輸大禹征<lb/>
聞道河渠書已就定知深計為蒼生<lb/>
　　載酒山中招沈太史莊黄俞三山人安太學向王二<lb/>
　　　茂才祝王二徴士飲分韻得流字<lb/>
青雲李郭幾同舟天禄曾經與校讐長為故人愁嵗晏<lb/>
偶逢詞客盡風流閒居落魄耽杯蟻畏路闗心羡海鷗<lb/>
<pb n="KR4e0220_WYG_010-41b"/>
獨向交游仍意氣感君疇昔脫吴鈎<lb/>
　　雨中送沈太史不及<lb/>
萍蹤太無定去去復何之風雨舟難上乾坤路總疑采<lb/>
芳愁逺道視草憶同時悵望成輕别空吟伐木詩<lb/>
　　雨中飲錢惟一小齋<lb/>
一室晤言好誰為覆手炎宦清貧亦得交澹貴無嫌單<lb/>
裌春風換深杯夜雨淹頻過吾望汝次第檢牙籖<lb/>
　　送施嶼南比部恤刑畿内<lb/>
<pb n="KR4e0220_WYG_010-42a"/>
金科玉節去翩翩多少銜情拜馬前明主自親三輔地<lb/>
使君身是萬人天幾回丙夜停丹筆合有陽春曜紫淵<lb/>
預想平反偏稱㫖垂衣風動四方傳<lb/>
　　入山有感仲山師隠居<lb/>
夫子傳經日何人不及門云從綘帳隔空此青山尊源<lb/>
正河汾廣春深桃李繁誰尋各言志感遇共酬恩<lb/>
　　山中懐友人<lb/>
十年叨禁近夢落五湖邊此日山中住居然静者縁清<lb/>
<pb n="KR4e0220_WYG_010-42b"/>
隂花覆地大壑樹參天却憶同懐子萋萋生暮烟<lb/>
　　山中<lb/>
山中無棟宇小屋但誅茅境僻人煙少林深虎迹交暗<lb/>
泉通石竇炎日避松梢寂寞元吾事披襟誦解嘲<lb/>
　　其二<lb/>
渡湖山色好此路即滄江避世誰知漢居人或姓龎巖<lb/>
花鮮亞石水竹凈當忩采藥兼垂釣長容繫小艭<lb/>
　　觀稻<lb/>
<pb n="KR4e0220_WYG_010-43a"/>
仲夏山中來山田才插秧今來涼風至稻苗舒且長借問<lb/>
田間叟嵗倘在金穰田叟前致辭皇天徳難量自從東作<lb/>
齊不慳水與漿車床卧東壁車斗閒前塲稂莠既已除螟<lb/>
蟊亦潜藏瀰瀰平疇緑鬱鬱遙相望再過八九日午風稻<lb/>
花香消長理庶有救此連嵗荒感君殷勤問為君竭中膓<lb/>
不愁無佳穀數口亮不妨但恐刈未了催租吏下鄉<lb/>
　　山中七夕口號<lb/>
七月七日天氣涼一年一度雙星翔城中女兒鬭佳節<lb/>
<pb n="KR4e0220_WYG_010-43b"/>
齊潔𤓰菓薫衣裳深深祠拜何夭姣乞向天孫賜餘巧<lb/>
去年針眼線皆穿今年穿線還多少争憐競巧望天河<lb/>
橋沉駕去悵如何湖濵野人拙不避僵卧空床揜薜蘿<lb/>
　　黿頭渚游眺同蔣文學王茂才<lb/>
渚勢欲吞湖湖流歸舊吴天浮一黿出山挾萬龍趨浪<lb/>
急懸厓動風顛繫艇孤持竿堪此地漁釣本吾徒<lb/>
　　山中<lb/>
山中栽松樹山下種荷花荷芳映緑水松老蟠青霞徙<lb/>
<pb n="KR4e0220_WYG_010-44a"/>
倚結幽想攀折惜年華上山復下山日暮未還家<lb/>
　　其二<lb/>
朝朝上山去不記山中路偶逢樵採人言從石梁渡信<lb/>
䇿入孤雲鳥歸西日暮下山不見人長歌撫松樹<lb/>
　　劉崐山以重九日舉子貽此為賀<hi>劉楚人</hi>
縣齋秋色照懸弧夢裏熊羆悅自符崑岫故應輝片玉<lb/>
氷壺今見出明珠髙陽裔逺繁芳芷九日人生繫紫萸<lb/>
君是慈君誰不頌新謡併入鳳將鶵<lb/>
<pb n="KR4e0220_WYG_010-44b"/>
　　夀朱芹溪<lb/>
家住梁溪上門前野水迴但知芹菜美不記桃花開漸<lb/>
老垂𤣥髪逢人倒緑醅年年春宴罷雲裏鶴飛來<lb/>
　　題一竹巻<lb/>
㑹心不在逺寄興不在多寒忩一个竹嵗晩奈君何日<lb/>
出鳳飛來夜深龍化去無言一竿小託根得其處<lb/>
　　送陸文學北上應舉<hi>陸曩以貢上太學孝子子也</hi>
馬首春雲片片繁送君北上帝城尊文齊二陸才人後<lb/>
<pb n="KR4e0220_WYG_010-45a"/>
家表三吴孝子門游向月宫新侣得貢升天府舊名存<lb/>
長安風物應如昨次第清朝好拜恩<lb/>
　　答劉子𤣥孝亷<lb/>
以我趨朝日逢君待詔年大名時輩避髙唱國人傳往<lb/>
迹浮雲散離心亂栁牽書來足慰藉猶隔孝廉船<lb/>
　　其二<lb/>
君昔罷公車余尋下石渠雲天不可望月旦近何如薄<lb/>
宦堪中隠明王好子虛殷勤卒大業青鬢莫令疎<lb/>
<pb n="KR4e0220_WYG_010-45b"/>
　　其三<lb/>
别來頻嵗換書到及春寒落月勞相憶因風勸强餐寸<lb/>
心國士盡端綺美人看廷薦吾慙汝儒冠何處彈<lb/>
　　夀李惠峯文學八十<lb/>
曽奏賢能不受官風雲無意托髙翰猶龍自昔元尊李<lb/>
非虎人今未離磻老去江湖雙屐逺醉來天地一杯寛<lb/>
長生何用求丹訣三月桃花嵗嵗看<hi>誕辰在三月故云</hi>
　　朱竹<lb/>
<pb n="KR4e0220_WYG_010-46a"/>
亦是檀欒池上枝何縁殊色汚胭脂輕隂却訝繁紅藉<lb/>
勁節難隨大綘移結實定為朱鳳食騰空堪作赤龍騎<lb/>
多應血染湘妃淚賦客梁園總未知<lb/>
　　送朱郡理入賀萬夀<lb/>
千里朝天羽騎催龍旂夾向殿門開中秋月過呈金鏡<lb/>
大海潮生獻玉杯呼徹嵩髙元老贊讌分宫禁近臣陪<lb/>
因君百拜瞻雙闕曾是雲霄侍從來<lb/>
　　少沂曾丈惠書雲閣詩次韻酬之<lb/>
<pb n="KR4e0220_WYG_010-46b"/>
幽棲早與世情疎豈有才名耀石渠爽氣自來支笏後<lb/>
𤣥心偏㑹報鐘初髙天好去騎黄鵠大海何當釣白魚<lb/>
彩筆勞君頻問訊新詩已付赫蹏書<lb/>
　　和曾少沂泊舟緑蘿菴韻<lb/>
明月蛾眉若個邊憐君歸思在秋先官程半借祇園樹<lb/>
客夢長迴棧道烟入眼花枝何冉冉留人燕子故翩翩<lb/>
終知沈陸成髙隠不羡金貂滿座蟬<lb/>
　　送王大行起家北上<lb/>
<pb n="KR4e0220_WYG_010-47a"/>
楊栁尚堪折挂帆秋色過長悲讀禮盡専對誦詩多拜<lb/>
闕仍持節趨朝及賜羅槎浮吾憶汝夜夜望星河<lb/>
　　贈田司𣙜<lb/>
棄繻君自少年人持節今看控大津河上帆檣千里色<lb/>
闗前草樹萬家春恰憐西望青山好可有東來紫氣真<lb/>
歸奏明光知不逺肯言精算盡商緡<lb/>
　　過成山人因贈<lb/>
席門君自揜乗興一相過老去才名大人來問字多巷<lb/>
<pb n="KR4e0220_WYG_010-47b"/>
深秋草長城近午烟和貧賤閒身得無勞學醉歌<lb/>
　　湖心亭坐月<lb/>
湖心亭子裏客到月初來楊栁秋先落芙蓉夜倒開醉<lb/>
疑凌襪去夢想弄珠迴渺𣺌波千頃臨流詩可裁<lb/>
　　大佛頭寺<lb/>
香閣俯清泠禪扉静不扃雲連天目紫山對佛頭青雁<lb/>
聚秋成塔龍降晝聴經下來湖日晩飛磬杳冥冥<lb/>
　　西湖楊栁枝詞<lb/>
<pb n="KR4e0220_WYG_010-48a"/>
西湖十月烟水平游船兩兩趂風輕不知春滿桃花岸<lb/>
多少女郎連袂行<lb/>
西湖十月暖風吹游客乗船醉不辭日落波停山揜黛<lb/>
却憐西子罷籹時<lb/>
湖邊無數古禪林盡是遊人與布金日晩西山鐘磬發<lb/>
隨風逺近到湖心<lb/>
江南十月早寒催楊栁千條葉半摧閒殺六橋堤上路<lb/>
月明不見踏歌來<lb/>
<pb n="KR4e0220_WYG_010-48b"/>
　　清湖道中曉起即事<lb/>
早起看江色多愁霧雨侵水容清照鬢萍梗暗傷心旅<lb/>
食齎糧逺人家遶樹深雙鷗爾何意飛傍一浮沉<lb/>
　　江行<lb/>
風色挂帆好舟人倚棹歌江光如緑酒不飲奈君何樹<lb/>
密全浮嶂鷗翻恰趂波此方居可卜吾欲問漁蓑<lb/>
　　其二<lb/>
不作南游計那知逺客情灘争水碓疾風疊布㠶輕地<lb/>
<pb n="KR4e0220_WYG_010-49a"/>
勢連閩越山容幻雨晴行行殊未巳烟樹總前程<lb/>
　　其三<lb/>
遵江泛輕舸江淺輓仍推帆影流雲度灘聲驟雨來川<lb/>
原寒自澹鉦鼔暮相催借問天邊雁南飛幾日回<lb/>
　　代内<lb/>
君昔遊長安儂記長安路君今問閩天閩天何處度在<lb/>
家夏日短出門冬日長雨雪難預期誰為添衣裳<lb/>
　　答<lb/>
<pb n="KR4e0220_WYG_010-49b"/>
南行江水清不比渡黄河青山兩厓間隠隠輕舟過去<lb/>
時挽逆流且喜東風便歸來水應駛無風好放船<lb/>
　　旅懐<lb/>
不見閩天路依稀度越鄉心將潮共折身與雁俱翔漸<lb/>
逺方言異多愁客鬢蒼況逢桑梓暮回望思何長<lb/>
　　五月砧聲<lb/>
清砧切切搗更殘葵葉榴花不忍看昨夜瀟湘風雨惡<lb/>
閨中五月已先寒<lb/>
<pb n="KR4e0220_WYG_010-50a"/>
日長無意理金徽夫婿從軍不暫歸闗塞路遙人最逺<lb/>
傷心五月搗寒衣<lb/>
暮砧聲斷火雲收力盡深閨淚暗流誰道玉門寒信杳<lb/>
妾心何日不如秋<lb/>
　　題清湖主人壁<lb/>
溪淺不可渡山程問主人淹留愁霧雨飄泊動星辰嵐<lb/>
氣當樓入鄉音逐路新吾生原旅寄拚付酒家緡<lb/>
　　曉度仙霞嶺闗<lb/>
<pb n="KR4e0220_WYG_010-50b"/>
仙霞古峻嶺早起拂巖行地想留丹竈人疑到赤城闗<lb/>
寒飛鳥隔山曉宿雲平閩海籃輿外蒼茫逺度情<lb/>
　　哭施龍岡先生<lb/>
夫子持衡日吾生弱冠年品題千古遇文字萬人傳薄<lb/>
技慙知已明時失大賢茫茫白日暮何以問蒼天<lb/>
　　其二<lb/>
太守來雄郡諸生滿學宫論文多暇日為政美清風除<lb/>
目投荒逺傷心閱數窮潸然國士淚飄灑斷雲中<lb/>
<pb n="KR4e0220_WYG_010-51a"/>
　　其三<lb/>
諸侯能闢館多士盡升堂㑹想如雲盛恩思化雨香凄<lb/>
凉陵谷事辛苦黍禾塲聖主新文治今看倍有光<lb/>
　　其四<lb/>
行服心何苦含哀罷食新生榮悲宦薄死孝慰從親寢<lb/>
侍空長夜原扃不再春蕭蕭松栢路相向哭門人<lb/>
　　其五<lb/>
才大翻媒忌名髙却累身神龍元不世鬼蜮爾何人宰<lb/>
<pb n="KR4e0220_WYG_010-51b"/>
木枝應長殘經業故貧流言空半白皎日對沾巾<lb/>
　　苦旱<lb/>
善病堪髙卧何當嵗大祲雲興萬户望露禱一人心有<lb/>
待疑天意無聊想陸沉祇憂雞骨瘦何以厭桑林<lb/>
　　謝汪伯玉栁杯之贈二首<lb/>
黄玉深深貯紫霞美人將寄自天涯應知陶令門前栁<lb/>
好與閒人醉菊花<lb/>
河橋楊栁鬱青青折盡長條送逺行剖得枯癭仍佐酒<lb/>
<pb n="KR4e0220_WYG_010-52a"/>
陽闗一曲一傷情<lb/>
　　烏夜啼<lb/>
烏夜啼啼不足今年天旱無粟何處銜來哺母饑母饑<lb/>
母饑忍否看看月沉楊栁<lb/>
　　長干曲<lb/>
妾本長干女愛在長干住何事嫁商人愁風復愁霧與<lb/>
君返長干妾安君亦安十指百不難莫愁饑與寒<lb/>
　　贈李參軍兄弟自鳳陽棄官歸四明<lb/>
<pb n="KR4e0220_WYG_010-52b"/>
挂冠何日返荆扉攜手雲林世所稀家在淮南搴桂去<lb/>
身同賀監乞湖歸池塘夢是王孫草荷芰裁為隠士衣<lb/>
多少五陵裘馬客秋風閒却釣魚磯<lb/>
　　題季參知園<lb/>
未老能辭禄為園不出城石頭攢樹合湖水應潮生仙<lb/>
梵隣僧送春衣野客迎鶯花新嵗夢雞黍隔年情杯酒<lb/>
占星聚笙歌渡月明頻過倘不厭吾亦薄浮榮<lb/>
　　遙和吴止菴侍御登登州蓬萊閣看海上月出<lb/>
<pb n="KR4e0220_WYG_010-53a"/>
君上蓬菜閣何如躡五城霜威消蜃氣月彩傍牕明貝<lb/>
闕層波隠琅璈半夜迎將無生羽翰汗漫友盧生<lb/>
　　其二<lb/>
仙人不可望君到即蓬萊月出巨魚避天寒青鳥來波<lb/>
紋迎檻入斗柄拂簷迴海晏登臨見澄清賴上才<lb/>
　　送王自吾轉運兩淮<lb/>
早晩下揚州公除不可留到官心似水為客鬢先秋煑<lb/>
海功何鉅看山興易酬軍儲待鹽筴辛苦為分憂<lb/>
<pb n="KR4e0220_WYG_010-53b"/>
　　送許素行游上谷<hi>應蕭大中丞之約也</hi>
酒催絃促鼔紛紛都下衣冠盡送君開府祇今能辟士<lb/>
出闗何以學從軍牙門騎馬春隨獵玉帳論兵夜勒文<lb/>
檄罷幕中推上客一時才子正如雲<lb/>
　　送徐仰亭學博調官易州<lb/>
士固各有志官何不可為傳經且易水吾道況明時俗<lb/>
古悲歌壯堂春講誦遲河陽花縱好桃李亦枝枝<lb/>
　　秋日史思善吳文仲二比部偶集齋中分得山字<lb/>
<pb n="KR4e0220_WYG_010-54a"/>
玉珂雙並散朝班人識明光奏賦還春雪昨看華屋滿<lb/>
秋風偏放白雲閒佩將蘭草香同握望得金莖渇共攀<lb/>
槖筆却憐違别久重來仍是憶青山<lb/>
　　寒夜管舍人顧文學過集分得刪字<lb/>
芳嵗不可駐逢君京洛間燈花照酒落詩草對人刪霜<lb/>
月披林白風烟薄鬢斑相過慰寒色爛醉莫言還<lb/>
　　寒夜史吴二比部偶集聯句<lb/>
偶爾逢休沐<hi>孫</hi>過從共舉觴寒消鳷鵲雪<hi>吴</hi>暖吐狻猊<lb/>
<pb n="KR4e0220_WYG_010-54b"/>
香人以星為聚<hi>史</hi>官今鷺是行署憐花並入<hi>孫</hi>朝憶玉<lb/>
同鏘露自分仙掌<hi>吴</hi>雲仍隔故鄉情真吴語劇<hi>孫</hi>愁絶<lb/>
楚歌狂劍拂霜華切<hi>史</hi>鈎藏刻漏長薄帷微鑒月<hi>吴</hi>新<lb/>
律乍回陽<hi>孫</hi>温室梅先破<hi>史</hi>名軒棗故芳轄投期肯後<lb/>
<hi>吴</hi>簮合意難忘藻句騫鸞鳳雄心典鷫鸘<hi>史</hi>乾坤容爾<lb/>
醉日月向誰忙<hi>孫</hi>
　　送蔣明府調幕江藩<lb/>
拜恩隨牒向天涯趨府回鄉道路賒客久總憐芳草色<lb/>
<pb n="KR4e0220_WYG_010-55a"/>
官閒亦愛紫薇花行經秋水孤煙净坐對寒江落日斜<lb/>
腰下干將人自見豐城此去有張華<lb/>
　　和卓參軍韻送陳邦珽判官忠州<lb/>
惜别仍為卜夜懽春郊那問漏聲殘身辭鳳闕分符竹<lb/>
家傍漁磯憶釣竿層閣勒銘他日事横厓叱馭古人看<lb/>
薄㳺不少青雲業倚醉無歌蜀道難<lb/>
　　謝管山人惠武夷茶<lb/>
病渇惟髙枕誰將茗葉分色餘仙穴潤香供隠人芬啜<lb/>
<pb n="KR4e0220_WYG_010-55b"/>
似飡丹露烹疑煑碧雲清風北忩下忽見武夷君<lb/>
　　送禹江徐丈還海虞分得生字<lb/>
伏闕聽殘御栁鶯望鄉愁見白雲生哀榮未舍先臣淚<lb/>
去住難為孝子情輿轉繁花回夜夢馬歸芳草及春程<lb/>
登樓不醉人將别日出烟霏野樹平<lb/>
　　送萬仁甫都諫參政山東<lb/>
玉節朱衣下九重陛辭春散景陽鐘東方騎擁星為使<lb/>
四岳官同岱是宗行部風雲迴縹緲放衙薇月伴從容<lb/>
<pb n="KR4e0220_WYG_010-56a"/>
保釐可道無難事十載天書對御封<lb/>
　　其二<lb/>
建鼔吹鐃滿路輝勳名三十似君稀掖垣人去仍焚草<lb/>
行省春歸恰對薇旂轉交龍揺海色門閒千騎駐晴暉<lb/>
令公香逺星辰隔幾向朝班認舊衣<lb/>
　　贈管舍人御賜燭筆等物六首時丙戌新正二日<lb/>
　　　王孝亷邸舍即席賦<lb/>
　　　燭<lb/>
<pb n="KR4e0220_WYG_010-56b"/>
寳炬熒熒出上方小臣何幸借餘光一從學士金蓮送<lb/>
爾亦承恩正未央<lb/>
　　　香<lb/>
口含雞舌去朝天朝罷還攜滿袖烟更拜宫中龍腦賜<lb/>
人間初遍異香傳<lb/>
　　　墨<lb/>
淡墨曽攜寫御箋龍函今荷賜來鮮客卿敢問中山事<lb/>
㸃㸃璇霄絳露偏<lb/>
<pb n="KR4e0220_WYG_010-57a"/>
　　　畫扇<lb/>
彩扇含風禁裏裁午時宣賜近臣催殷勤捧向同官看<lb/>
當直何人畫得來<lb/>
　　　五色絲縧<lb/>
佳節宫中降五絲宫衣結束彩相宜只因縷縷恩常在<lb/>
願得年年奉玉墀<lb/>
　　　筆<lb/>
賜出仙毫五色霞簮來常得侍金華因君試問臨池意<lb/>
<pb n="KR4e0220_WYG_010-57b"/>
可似江淹夢裏花<lb/>
　　送許山人自上谷還吴<lb/>
歸路餘春在青帆去𣺌茫桃花新漲淺楊栁古堤長水<lb/>
驛看雲澹江亭貰酒香軍城多燕樂明月逺相望<lb/>
　　其二<lb/>
塞曲聞應慣鄉愁久自諳人行上谷路家住大江南水<lb/>
澁程難算離多酒易酣相逢折花别莫惜滿頭簮<lb/>
　　寄壽粤南金封君<lb/>
<pb n="KR4e0220_WYG_010-58a"/>
老垂白髪弄滄浪休沐人歸自建章星現東方桃正熟<lb/>
凉生南海茘初香非熊不羡乗車去小鳳重看吐詔翔<lb/>
家傍十洲仙路近一年花發一稱觴<lb/>
　　送金舍人考績暫歸南海省覲<lb/>
拜恩書績下彤闈却憶庭趨問彩衣冷局十年兼吏隠<lb/>
炎方五月去人稀船開建業迴潮急路繞䖍州落日微<lb/>
多少同行舊時彦傷心獨自送君歸<lb/>
　　江上迷渡<lb/>
<pb n="KR4e0220_WYG_010-58b"/>
江鄉𣺌不極風雨況迷津自愛尋山徑何妨問野人潮<lb/>
迴愁欲暮草濕想餘春敢有飄零色浮雲客裏身<lb/>
　　病中憂旱<lb/>
病兼憂卒歳旱豈為乾封敢望觀濤起何當抱甕從支<lb/>
離應狗馬變化或蛟龍天意猶難定東南百萬供<lb/>
　　霜後見菊<lb/>
怪汝開何晩嗟余瘦頗同重陽已昨日數朶尚秋風彩<lb/>
艷微霜借香幽數月通寒英莫輕折留對病懐中<lb/>
<pb n="KR4e0220_WYG_010-59a"/>
　　送人還鄉<lb/>
客久忽不樂曰歸秋色深凶荒數口計遲暮百年心栁<lb/>
自河橋折花曾谷口尋朱絃莫中闋終曲為知音<lb/>
　　送王别駕還朝<lb/>
咨牧當熈代分憂得望郎讓鄉尊泰伯别駕美王祥為<lb/>
政追風采勤民感嵗荒熏心周撫字蒿目到流亡攝印<lb/>
頻行縣彈琴不下堂人懽遲剖竹地闢盡栽棠幾度勞<lb/>
輸輓孤標見激昂檢裝僮僕笑占牘吏人忙清絶心如<lb/>
<pb n="KR4e0220_WYG_010-59b"/>
水恫深鬢欲霜下車饒擘畫推轂動封章鳳詔看將墜<lb/>
鵷班望獨翔借恂愁父老攀轍百回狂<lb/>
　　贈周中丞召貳南司徒五十韻<lb/>
熙洽逢明后匡扶仗老臣専征雄斧鉞獨坐肅冠紳建<lb/>
社尊豐鎬生神肖甫申踐敭觀徳業醖藉足天人博物<lb/>
張華志圖經郭璞珍龍韜樽俎辨鴻寳枕書新文武經<lb/>
邦手安危許國身畫江勞作鎮比屋跂來巡下令軍容<lb/>
改恢紘帝臬陳望風奔墨吏就日變黎民何物孤雛似<lb/>
<pb n="KR4e0220_WYG_010-60a"/>
翻同桀犬狺震驚陵廟逼騷動楚襄隣借箸應無敵提<lb/>
戈合有神指揮魚鳥列面縛虎豺蹲露布裁丹筆宵衣<lb/>
慰紫宸殱魁分玉石賞士出金銀警息潢池日懽回澤<lb/>
國春天疑未厭禍旱苦迫相因忍見中原坼愁看大海<lb/>
塵商歌激雲漢雩舞畏星辰此際須安輯當機倍苦辛<lb/>
撫摩宣澤逺痛哭上章頻禁掖中郎節恩波太府緡紛<lb/>
綸覃禹服浩蕩極堯仁握斗心能運為霖事已真感時<lb/>
思獻策咨瘼欲沾巾下上規田賦東南籍富貧租庸兩<lb/>
<pb n="KR4e0220_WYG_010-60b"/>
稅覈積蓄九年臻疏鑿勤溝洫闗河稟石鈞河渠書井<lb/>
井㑹計録粼粼填闕師劉晏投壺慕祭遵減騶人化徳<lb/>
買犢俗還淳根本歸磐石綱維挈要津一分寛是惠三<lb/>
尺法能伸道契當開泰功髙為拯屯度支新命重留守<lb/>
舊都親萬旅雲屯壯千倉露積勻近聞憂發粟誰擬學<lb/>
投醇兵食由來急豐凶每不倫那堪憐拔距却忘起懸<lb/>
鶉求謗初傳木思危等厝薪詔書耆老泣鹽鐡大夫詢<lb/>
鄉月行逾迥民風語易顰鬢蒼周閔恤心赤裕經綸諏<lb/>
<pb n="KR4e0220_WYG_010-61a"/>
野傷塗血登朝想抗鱗南邦空憶召河内不留怐厦覆<lb/>
叨帡庇廬居習隠淪若為瞻赤舄無處挽朱輪政化來<lb/>
鳴鳳儀刑去畫麟惟餘峴首上終古鬭嶙峋<lb/>
　　秋日送鄭督使還朝席上分得風字<lb/>
赴闕及秋風秋筵落照中别看岐路易游憶曲江同財<lb/>
賦元邦計文章況國工民艱煩手疏歸報大明宫<lb/>
　　九日張澄齋大參邀登錫山同諸公分得山字<lb/>
冠蓋羣公集巖巒九日攀賜萸思漢殿落木愴秋山嵗<lb/>
<pb n="KR4e0220_WYG_010-61b"/>
事凶荒後邊塵隴坂間吾生尚雞骨不醉鬢毛斑<lb/>
　　讀楊大諫理荒疏有感<lb/>
十疏回天足雨霖傳來一讀一沾襟艱危旱後安邦計<lb/>
辛苦行邊籲闕心恩到陽春迴使節身歸霄漢領朝簮<lb/>
皂囊更借籌邊急聞說烽烟紫塞深<lb/>
　　白鳳汀太學自潁過訪梁溪臨别贈之<lb/>
爾來秋未暮攜酒翠微行酌此惠泉冷何如潁水清路<lb/>
遥秋落木節近想餐英撫景兼離思登臨無限情<lb/>
<pb n="KR4e0220_WYG_010-62a"/>
　　送吴大之粤南省覲<lb/>
萬里迎親去揚帆不待秋白雲游子意芳草故鄉愁過<lb/>
嶺猿啼切趨庭鯉對優綵衣棠樹下為政見風流<lb/>
　　同張參知諸公登仙蠡墩相傳范大夫拂衣處得<lb/>
　　　人字<lb/>
出郭避塵鞅登臺思古人扁舟一以去消盡五湖春酹<lb/>
石寒烟破穿林倦烏親功成吾敢望倘許乞閒身<lb/>
　　自仙蠡入舟見菊花得南字<lb/>
<pb n="KR4e0220_WYG_010-62b"/>
十月尚秋色清潭菊影涵船香衆客醉花品野人諳波<lb/>
動鷗鳬沒天空鴻雁南平生嵗寒意潦倒為君談<lb/>
　　送魏錦衣恩齋禮𤣥嶽<lb/>
桂嶺篸宫宿上真玉書金字押星辰春帆片片焚香過<lb/>
盡是游仙訪道人<lb/>
齋心稽首禮𤣥君帝闕天門度白雲一自靈峰參玉韭<lb/>
不須重問五千人<lb/>
　　呂澄南邀賞櫻園阻事踐園櫻已殘<lb/>
<pb n="KR4e0220_WYG_010-63a"/>
不見珠林萬樹紅數枝猶自綴叢叢果因後摘嬌晴日<lb/>
客為遲來醉晩風鶯訝啄殘窺密葉花憐開盡感飛蓬<lb/>
殷勤野老明年約十八家村一棹通<lb/>
　　登君山望江<lb/>
岸花江草幾回新十載曾游迹已陳坐迥諸天當落日<lb/>
閏逢三月尚餘春潮從來往流終古世亦浮沉歎此身<lb/>
不見當年珠履客空勞綵筆醉詞人<lb/>
　　壽張企樓<lb/>
<pb n="KR4e0220_WYG_010-63b"/>
雨餘雲白下輕鷗散髪滄江五月秋身健未須煩進杖<lb/>
心閒曾是學披裘共占𦙍子能髙户若箇仙人不好樓<lb/>
續命恰餘絲縷在年年開宴發庭榴<lb/>
　　送孫竹墟之貴溪兼訊姚心庭太守<lb/>
與君分手出重林五月江寒風雨深命駕自酬千里意<lb/>
披裘誰識一生心日長客路行堪擬雲起千巖到可尋<lb/>
寄語休官姚太守避人今隔幾青岑<lb/>
　　暑夜同沈飛霞山人攜具朱虛谷舟中分得中字<lb/>
<pb n="KR4e0220_WYG_010-64a"/>
維舟傍野樹嘉㑹幾能同月逗層隂出溪廻别港通持<lb/>
杯談往日移夕欲當風共有雲萍惜狂歌夜正中<lb/>
　　題紫蝴蝶花<lb/>
蝴蝶夢為花花開幻蝴蝶紫艷雙紛翻香心不可拾<lb/>
　　答尹春寰真定守<lb/>
書傳上谷雁來時落日中原慰所思守借一麾更重鎮<lb/>
名髙三輔望襜帷憂邊郡閣親調餉懐古軍城不廢詩<lb/>
分虎畫麟同日事使君身自繫安危<lb/>
<pb n="KR4e0220_WYG_010-64b"/>
　　送梁學博罷官歸泗州<lb/>
垂老去亦得為儒道固貧不逢歌巷伯相送愴門人講<lb/>
罷蘇湖日歸餘濠濮春休官事事好魚鳥伴閒身<lb/>
　　次龔觀察毅所憂旱且苦催科得雨志喜韻時西<lb/>
　　　方有警<lb/>
征賦頻年總不禁忍看雲漢只輕隂孤城五月愁炊玉<lb/>
一夜千村慰雨金已辦絲竿乗野水却防門巷阻秋霖<lb/>
洗兵天意猶難問聴說西師淚滿襟<lb/>
<pb n="KR4e0220_WYG_010-65a"/>
　　讀觀察南歸藁有贈<lb/>
漢廷循吏不如君渤海聲名天下聞歸路幾人操白雪<lb/>
畏途從古嘆浮雲身疑去國非神武恩許移官故惠文<lb/>
才大可知推轂近羽書西塞正紛紛<lb/>
　　壽俞清菴博士八十<lb/>
傳經兩地領諸儒罷講歸來貌轉臞桃李晩依臺裏柏<lb/>
<hi>公門人官御史</hi>桑麻老傍社中榆筏曽渡海觀能定履慣登山<lb/>
醉不扶那羡磻溪後車載申公徵駕待新蒲<lb/>
<pb n="KR4e0220_WYG_010-65b"/>
　　送驤宇顧丈按鹺河中<lb/>
繡衣雄斧簡書催鹽筴軍須急上才驄步暫勞銜命去<lb/>
虎形争待獻功來傳飛秋色嚴霜度臺俯河流底柱迴<lb/>
體國憂邊今日事賢良新議屬君裁<lb/>
　　送費參軍赴蘭州<lb/>
警急金城路烽烟接夏州送君愁落日諸將迫防秋破<lb/>
敵轅門誓論兵虎帳籌臨流懐慷慨結束有吴鈎<lb/>
　　題漁溪圖<lb/>
<pb n="KR4e0220_WYG_010-66a"/>
放艇垂竿狎釣徒春流千頃蕩蘼蕪不知楊子江頭路<lb/>
也許羊裘物色無<lb/>
　　舟行得㳺字<lb/>
病眼豁遐矚素心酬薄游川原如往日風氣尚餘秋農<lb/>
穫知天意軍興費主憂江湖倘無恙吾計足扁舟<lb/>
　　和韻送王大歸石沙舊隠<lb/>
爾祖乗驄去家山榛莽中蕭條歸舊業門巷想清風喬<lb/>
木留殘柏孤踪息轉蓬悠哉此避世人或擬墻東<lb/>
<pb n="KR4e0220_WYG_010-66b"/>
　　壽李逺沙八十<lb/>
臘暖江清弄野烟四朝身老鬢猶𤣥度闗早識真人氣<lb/>
釣渭今同尚父年叢桂兩山供拄笏梅花千樹傍開筵<lb/>
誰言除夕當明夕柏酒春風嵗嵗傳<lb/>
　　題王母圖壽浦母七十<lb/>
曾看東海幾生塵壽母臨觴白髪新蓂葉恰餘三十日<lb/>
<hi>誕辰在正月晦</hi>桃花才換六千春宫歌宴喜疑聞魯臺築懷清<lb/>
不羡秦三鳳一時看比翼天書青鳥下來頻<lb/>
<pb n="KR4e0220_WYG_010-67a"/>
　　旅宿即事<lb/>
風雨河流急維舟意若何岸崩人住少野泊客愁多宦<lb/>
迹歌行路鄉心指逝波江南此三月煙景借漁蓑<lb/>
　　黄河阻風<lb/>
黄河建瓴勢溯舟良獨難况此春風顛奔流吼髙灘蛟<lb/>
龍怒相攫烏雀戢其翰孤帆兩岸絶長空浩漫漫所以<lb/>
去復止端居不敢安翻思昨日程晴靄排青巒篷底坐<lb/>
對之行穏心何寛因之得宦道拙巧同一觀<lb/>
<pb n="KR4e0220_WYG_010-67b"/>
　　三義祠<lb/>
古城曽不見祠宇大河隂邂逅君臣契艱危戰鬭心神<lb/>
來鐵馬動祚去赤龍吟結義當年事英靈直到今<lb/>
　　古城初見花<lb/>
曲河西上動經旬只見流沙不見春何處桃花媚村落<lb/>
艷陽憐殺往來人<lb/>
　　沁方初見月<lb/>
自從揚斾出青林愁雨愁風驛路心今夜河流看月出<lb/>
<pb n="KR4e0220_WYG_010-68a"/>
流波千頃盡浮金<lb/>
　　下邳初見山<lb/>
好山晴日片帆移忽似江南春泛時但得蓬忩當對此<lb/>
不妨官舫去遲遲<lb/>
　　舟行限帆字<lb/>
畫舫壓春帆春深換客衫流波迴疊鼓逺翠落千巖草<lb/>
暗青湖合魚翻白鳥銜官程行自稳不問路仙凡<lb/>
　　張湫曉發<lb/>
<pb n="KR4e0220_WYG_010-68b"/>
官程候曉發川栁拂船低雨過防新漲烟開辨古堤鶯<lb/>
花看逼夏雞犬欲聞齊多少征人夢萋萋草色迷<lb/>
　　郊寺送華舍人芝臺奉使西塞還鄉<lb/>
城隂花木隠禪扃繫馬人看使節停轉餉已窺秦塞紫<lb/>
行山猶指薊門青交情夢裏占離合世事尊前感醉醒<lb/>
惆悵風萍不蹔住鄉心今夜逐寒星<lb/>
　　送如空游五臺<lb/>
離垢爾何著情親予意傷辭天去輦轂皈佛向清凉戴<lb/>
<pb n="KR4e0220_WYG_010-69a"/>
笠闗雲白聞鐘嶺樹蒼家山亦凈土相勸早還鄉<lb/>
　　送王𢎞所南還<lb/>
獨客慘不樂曰歸秋色深白雲游子意青鬢選人心候<lb/>
雁征同宿寒花去可簮天涯兼嵗晏吾亦想中林<lb/>
　　送喬二尹之任<lb/>
不腆一山城分憂借此行枳棲百里寄棠䕃萬家情問<lb/>
俗應心苦聞泉想政清丞哉去何負儒術本知名<lb/>
　　贈馮太史琢菴歸省<lb/>
<pb n="KR4e0220_WYG_010-69b"/>
氷銜剛署領簮裾詔許寧親下石渠過里殊榮看擁傳<lb/>
趨庭新慶傍懸輿經曽旃厦勤繙後彩是金緋賜著初<lb/>
知道乗春甌卜近親承温語在仙居<lb/>
　　陳穉登太學聞得孫有贈<lb/>
南來君是客中身聴說生孫傍小春蘭桂乍憐重茁日<lb/>
桑蓬偏慰逺游人囊攜寳劍傳堪永代産明珠業不貧<lb/>
朋好兩家看再世可能星聚比荀陳<lb/>
　　巴蜀楊方伯過里為其尊公壽<lb/>
<pb n="KR4e0220_WYG_010-70a"/>
花誥重宣捧陛聴髙賢永夏及趨庭南山酒獻官為岳<lb/>
益部人占壽是星彩服舞看雙鶴白𤣥文傳識一牛青<lb/>
巴江雪浪年年曲似祝長生抱竹坰<lb/>
　　壽薛封君<lb/>
不赴公車慕草𤣥一經仍付後人賢薛公自愛漿家隠<lb/>
居士今傳洛社仙花滿碧雞銜誥日霜廻驄馬奉觴年<lb/>
昆明萬里重霄隔老去翻疑雨露偏<lb/>
　　和大宗伯羅公瑞雪應祈之作次韻<lb/>
<pb n="KR4e0220_WYG_010-70b"/>
南宫齋夜切星辰周闕依稀謁五神精白應祈占嵗瑞<lb/>
穹蒼孚格見皇仁凝同玉露迷仙掌舞學瓊花㸃相茵<lb/>
一自上公歌郢後國中誰解和陽春<lb/>
　　和少宗伯劉公齎勅入朝遇雪次韻<lb/>
曙光寒色净霏微五位深垂想舜衣灝氣千門浮御苑<lb/>
春暉一夜滿皇畿官梅綽約芬華省禁樹蒼茫映粉闈<lb/>
詔許布新元㑹近欲因天瑞紀龍飛<lb/>
　　贈譚開府年兄省覲<lb/>
<pb n="KR4e0220_WYG_010-71a"/>
主恩家慶傍潘輿介壽人歸秉鉞初蜀道天遥驅阪馭<lb/>
楚鄉春暖饌江魚金花誥簇雲霞色玉樹庭森雨露餘<lb/>
却想髙賢㑹耆艾簮裾詞賦美璠璵<lb/>
　　題秋海棠巻<lb/>
春艷睡不足秋嬌翻靚籹西宫亦天露何必醉沉香<lb/>
　　贈李侍御尊公七袠<lb/>
白髪滄江上三朝百嵗人花間留勝事李下識前身經<lb/>
術髙賢嗣才名弱齒臻匣尊鸞誥重庭舞豸袍新玉杖<lb/>
<pb n="KR4e0220_WYG_010-71b"/>
初傳賜瑶巵不記巡蟠桃呈永日霜橘䕃餘春暮景鷗<lb/>
盟固仙齡鶴算均猶聞頌嵩岳歡動兩河民<lb/>
　　題孫學博行狀冊<lb/>
宫墻不可望桃李自依依遺行兒能次髙風世所師青<lb/>
氊留講席黄絹待豐碑萬里門人淚春雲想絳帷<lb/>
　　夏夜坐月得公字<lb/>
凉月空庭得清尊此夕同行觴佳節後坐客大江東避<lb/>
暑思袁紹登樓想庾公相逢各意氣君莫歎飄蓬<lb/>
<pb n="KR4e0220_WYG_010-72a"/>
　　長安道<lb/>
長安道道上行人多五侯七貴紛相過黄金綰印青絲<lb/>
緺長安道道上行人少滿眼風波平地來對面山川尚<lb/>
心好人來人去不相知騁智争名無盡期可憐頭白不<lb/>
醒悟只說天西蜀道危<lb/>
　　送沈復吾署教泰州<lb/>
不去公車籍聊為捧檄行魚鹽通故國桃李艷春城揚<lb/>
子傳經渡門人載酒迎朋來看勝事片玉久知名<lb/>
<pb n="KR4e0220_WYG_010-72b"/>
　　送錢襟泉署教滁陽<lb/>
紫闕銜恩日青氊抗席初鄉心寛陟屺山色秀環滁亭<lb/>
古登臨外堂春講誦餘湘靈千載事華服兆三魚<lb/>
　　和彭文學翼菴郊居對雪限燈字<lb/>
客況孤雲薄禪心片雪澄去移東郭履吟傍上方燈路<lb/>
自青門近杯應白社憎可能抛世鞅與爾聴三乗<lb/>
　　陵祀途次作<lb/>
行役及春晴春遲栁乍縈青巒拄漢出紫甸盪雲平車<lb/>
<pb n="KR4e0220_WYG_010-73a"/>
馬通馳道橋陵控上京金甌萬年勝垂拱見時清<lb/>
　　贈華上林中宇二絶句<lb/>
拜得新銜𨽻上林春風管領夾城深柏梁一自詞臣集<lb/>
應制榮華直到今<lb/>
貲郎何必漢長卿汝亦凌雲擅大名莫以清時無狗監<lb/>
幾人曽聼上林鶯<lb/>
　　送彭翼菴博士之官崐山<lb/>
一氊隨牒領青衿儒行才名衆所欽故國江東山似繡<lb/>
<pb n="KR4e0220_WYG_010-73b"/>
諸生門下玉為林𤣥亭載酒朋來樂絳帳傳經老去心<lb/>
薦禰何人慙啟事彈琴空自說知音<lb/>
　　夏月同諸子集管舍人新居得歡字<lb/>
卜築成新趣招邀足舊懽羣英盛璀璨孤秀出琅玕令<lb/>
節將縣艾同心總佩蘭看雲思結夏歌雪覺生寒席換<lb/>
情彌洽杯深意未闌薄游無不可詞客滿長安<lb/>
　　次韻贈黄琴士<lb/>
春色閉門深囊琴客解尋朱絃還古調白雪幾知音空<lb/>
<pb n="KR4e0220_WYG_010-74a"/>
外寒泉響天涯芳草心相期弄巖月吾已謝朝簮<lb/>
　　題紫宸宣對册贈管建初舍人<lb/>
少年天子白衣臣特㫖傳呼上殿頻手冩山河盤日月<lb/>
魂揺宮闕動星辰一時綵筆空當代平地青雲致此身<lb/>
我亦彤墀曾對字下簾容易望龍鱗<lb/>
　　待命有述<lb/>
棄置元吾道淹留自主恩避人經伏臘羈旅信乾坤撫<lb/>
枕滄洲近開簾緑雨繁遲遲去亦得二紀傍金門<lb/>
<pb n="KR4e0220_WYG_010-74b"/>
　　清源舟中鍾方吉諸君追送因賦<lb/>
肯惜歸㠶憩頻呼别酒斟浮雲客子夢落日故人心岸<lb/>
樹紛秋色河流雜梵音無官到處好不待住中林<lb/>
　　為郭希所贈公賦<lb/>
中丞嘉績在瀟湘帝以趨庭美義方人比林宗歸式穀<lb/>
天生召伯付甘棠誥傳北闕雙龍舞仙去重湖九鯉翔<lb/>
共道至尊優獨坐芝原遙夜動輝光<lb/>
　　邊南亭太守考績<lb/>
<pb n="KR4e0220_WYG_010-75a"/>
三年書績半桑麻領郡風流帝所嘉名髙漢室二千石<lb/>
歌遍江城十萬家到日青郊紛跨竹從天紫誥爛生花<lb/>
九卿特召尋常事只許棠隂處處遮<lb/>
　　贈沈禹門先生<lb/>
才名蚤嵗似相如白髪青衫老著書門對五湖髙士宅<lb/>
家留八詠隠侯居閒情落月酣歌外世事浮雲感慨餘<lb/>
著屐便思隨杖屨挂冠吾亦解銀魚<lb/>
　　吳江夜泊<lb/>
<pb n="KR4e0220_WYG_010-75b"/>
津亭晩泊客心孤暝色山光乍有無水郭帆檣依雁鶩<lb/>
人家燈火亂菰蒲天寒雪霰窺雙鬢嵗晏烟波隔五湖<lb/>
城裏歌鐘知幾處錦堂華燭醉氊毺<lb/>
　　光福寺看梅雨回泊印玉山<lb/>
山上梅花湖上舟雨中樓閣鏡中浮蒼茫自愛迴橈住<lb/>
潦倒何妨載酒游鶯語不聞春半去雲容多幻晩全收<lb/>
移家便欲謀漁父衰鬢閒心傍野鷗<lb/>
　　游𤣥墓山<lb/>
<pb n="KR4e0220_WYG_010-76a"/>
古路危梯石徑懸空王臺殿俯諸天燈明震澤千波浄<lb/>
香供梅花萬樹鮮鷲嶺尚傳持世法龍碑猶記賜詩年<lb/>
登臨未盡塵心斷欲上繩床問四禪<lb/>
　　雨泊用兼字十六句<lb/>
著履飛揚甚維舟信宿淹山寒花黯黯湖白雨纎纎霑<lb/>
濕春光度羈栖客思添天應芳賞妬人豈勝游兼去住<lb/>
慙鷗樂隂晴付鳥占愁來衣帶緩懽動酒杯嚴信使遥<lb/>
能待吟情晩不嫌何當出紅日香雪亂青帘<lb/>
<pb n="KR4e0220_WYG_010-76b"/>
　　㳺梅潭東西諸山<lb/>
絶嶺沿湖度筍輿輕隂浮翠雨晴初千林香雪重重破<lb/>
一路仙雲片片舒漸老春心游轉王催人霜鬢映全疎<lb/>
嵗寒薄有菟裘計欲乞孤芳傍綺疏<lb/>
　　夏日穉登元穆諸丈過山堂小集得三字<lb/>
六月林亭伏日三客來新故坐相參深杯髙讌疑河朔<lb/>
脩竹清川想渭南動地繁隂雲物變映山殘照雨絲含<lb/>
五湖漸有扁舟興秋到澄波浄蔚藍<lb/>
<pb n="KR4e0220_WYG_010-77a"/>
　　趙令公考績<lb/>
三年嘉績美菰蘆為政風流與衆殊花滿河陽輝墨綬<lb/>
珠來南海映氷壺春和問俗頻飛蓋月朔朝天幾下鳬<lb/>
不腆山城十萬户何人不頌雉將雛<lb/>
　　吳司理考績<lb/>
朱衣丹筆照金昌四海聲華自楚張郢曲乍傳飛白雪<lb/>
吳鈎新試肅清霜泣車下澤來鴻雁集珮天池待鳳皇<lb/>
共道政成人作頌採芳多挹芷蘭香<lb/>
<pb n="KR4e0220_WYG_010-77b"/>
　　邵司理考績<lb/>
五夜金科手自翻青春丹筆幾平反庭驚老吏年殊少<lb/>
郡有神君下不寃召伯甘棠榮滿路于公駟馬儼髙門<lb/>
齊天戴日聞輿誦鳳誥鸞書見主恩<lb/>
　　壽吳仰𤣥<hi>誕在元夕</hi>
草𤣥亭子白雲闗心與巖花谷鳥閒第五名尊驃騎上<lb/>
於陵身老桔槔閒春祠太乙逢初度晝鍊青陽得大還<lb/>
白日飛翰容易見銅官玉女本仙山<lb/>
<pb n="KR4e0220_WYG_010-78a"/>
　　送西僧妙智上人之峨嵋<lb/>
來從西域去西川來去從參不住禪却笑東林松樹子<lb/>
風枝轉換也年年<lb/>
　　送談冏簿<lb/>
離筵歌管動朱旄落日風烟暗寳刀送客不禁攀弱栁<lb/>
還朝應及薦櫻桃時危勲業空麟閣年少才名自馬曹<lb/>
老我長林羣鹿豕幾迴吟望五雲髙<lb/>
　　秋夜與林若撫即席賦得廻字<lb/>
<pb n="KR4e0220_WYG_010-78b"/>
秋色空堂暮商歌醉幾廻西風響衆壑北斗下深杯世<lb/>
路多荆棘人才半草萊沉冥無不可衰颯暗中催<lb/>
　　對菊得詩字與若撫同賦<lb/>
秋堂静黯黯霜菊粲枝枝有客狂能就無官醉不辭餐<lb/>
英嗟物換簮艷覺顔衰籬落風流在長歌彭澤詩<lb/>
　　贈若撫<lb/>
異縣能相過新知好共論五言今大厯十日古平原抱<lb/>
瑟難諧俗懐珠擬報恩少年饒美業看汝劇飛翻<lb/>
<pb n="KR4e0220_WYG_010-79a"/>
　　贈吳雲菴<lb/>
辭家逺作采真行踪跡三年滯一城袖有青囊山鬼避<lb/>
方餘金匱市兒迎姓名尚許寰中識妻子何妨谷口耕<lb/>
待得丹成生羽翰白雲黄鶴望吹笙<lb/>
　　贈吕布衣<lb/>
老隨萍葉泛滄洲曾佐蓮花幕裏籌上坐談兵空日月<lb/>
名山采藥自春秋岳樓幾醉仙人酒齊舍休彈劍客緱<lb/>
不以時違思辟穀帷臣亦伴赤松游<lb/>
<pb n="KR4e0220_WYG_010-79b"/>
　　送錢匡廬還徳清<lb/>
孤雲不信客中貧緑綺攜將苕水春却怪年來頻禁酒<lb/>
匡山白社識前身<lb/>
九龍夭矯送歸航載得寒泉是槖裝家近吴興明月峽<lb/>
將泉煑茗一春香<lb/>
梁溪君住一年無半傍僧寮半酒徒歸去不縁愁嵗晏<lb/>
梅花消息在西湖<lb/>
瘦骨閒心野鶴形寒烟逺水去亭亭鶯花不負春來約<lb/>
<pb n="KR4e0220_WYG_010-80a"/>
同買湖船上洞庭<lb/>
　　夏日嚴侍御邀同王典客萬中丞王太學諸公飲<lb/>
　　　其東郭别業<lb/>
郊扃卜築帶滄浪載酒邀歡朱夏長農事解占梅雨近<lb/>
客懐偏趂竹風凉遙山影塔看疑並華月浮舟醉不妨<lb/>
只恐青驄催赴闕空林猿鶴怨秋霜<lb/>
　　秋日同王典客顧孫二太學暨諸親故游眺蓉湖<lb/>
　　　莊二太學有作余亦嗣響<lb/>
<pb n="KR4e0220_WYG_010-80b"/>
秋原弭棹白雲凉剰石欹桐尚此堂一壑烟霏非舊主<lb/>
千秋風日自吾鄉芙蓉不斷青湖色薜茘曾縈錦砌香<lb/>
為惜興衰人盡醉可堪漁笛送殘陽<lb/>
　　張去華自華塘過訪山堂留酌分得間字<lb/>
春明一相失匹馬傍誰還才豈三吴盡名堪二陸間入<lb/>
門髙紫氣把酒落青山世路君應見孤雲好閉闗<lb/>
　　題劉勲胄廬墓冊<hi>時由青田卜居毘陵遂塟其母</hi>
移家初定揜慈闈忍聼人歌薤露晞哭向空山迷夜月<lb/>
<pb n="KR4e0220_WYG_010-81a"/>
夢回孤壠暗春暉血枯白日凄殘綵腸絶終天咽斷機<lb/>
共道象賢還死孝風前雙弔鶴來飛<lb/>
　　同萬中丞過華孝亷園看五色葵花<lb/>
葵開五色錦成行照映琅玕出粉牆激水調氷山閣午<lb/>
圍碁吹管夏堂凉共推暑飲追河朔不減春游似洛陽<lb/>
度盡新詞人未散無官真以醉為鄉<lb/>
　　壽某夫人五十<lb/>
方岳朝天日中闈介壽年鶯遷上林後燕喜北堂前偕<lb/>
<pb n="KR4e0220_WYG_010-81b"/>
老才稱艾餘春轉覺妍帝頒鸞閣誥人詠鵲巢篇女史<lb/>
鐫銀管仙姝捧玳筵蓂開逢半百桃喜兆三千台宿初<lb/>
臨婺坤儀雅配乾恩華兼鶴算一品髪猶𤣥<lb/>
　　顧麟洲七十<lb/>
有官不謁建章宫垂老人欽片玉同麟趾向歌公子瑞<lb/>
虎頭争羡舊家風星臨華室凉初動月度髙城宴未終<lb/>
明發小山看桂樹天香仙露一叢叢<lb/>
　　題衡泌園冊<lb/>
<pb n="KR4e0220_WYG_010-82a"/>
為園嶺下白雲深嶺下花開香滿林人去函闗餘紫氣<lb/>
地隣韶石足清音姓名久落先賢傳堂構難忘孝子心<lb/>
遙夜衡門空入夢漢廷春色引朝簮<lb/>
　　王華雲太學應趙明府聘校唐詩類苑還海上贈<lb/>
　　　之<lb/>
李唐盛詞賦作者總如雲雅道千秋擅王風一代聞網<lb/>
羅心獨苦讐校力何勤白雪名家盡青藜秘閣分刪詩<lb/>
尊聖軌觀樂仰前芬重客非闗令宗工解屬君藝林開<lb/>
<pb n="KR4e0220_WYG_010-82b"/>
寳藏騷壘勒元勲書就滄洲去清尊憶論文<lb/>
　　舟中漫興<lb/>
客去渺何許遙空野嶼浮詎乗新漲發不為好山留黍<lb/>
饁孤村午松醪五月秋哀蟬響髙樹寥落一維舟<lb/>
　　其二<lb/>
彩鷁去仍還青林許共攀愁翻因止酒病不礙登山古<lb/>
寺蒼藤路飛泉白石灣何妨住十日與爾聽潺湲<lb/>
　　劉山人送牡丹<lb/>
<pb n="KR4e0220_WYG_010-83a"/>
匹馬層氷淮上來名花相贈與親栽東風十日看將近<lb/>
遮莫三春爛熳開<lb/>
嫩梗泥封不怕寒移來新傍石闌干丹葩緑葉闗心待<lb/>
翠幕金尊著意看<lb/>
嘉名一一署周藩黄紫還誰數洛陽秀色定知誇絶代<lb/>
此花真不媿花王<lb/>
異種傳來百寳裝花開應不比尋常春城定惹游人看<lb/>
潑却新醅滿甕香<lb/>
<pb n="KR4e0220_WYG_010-83b"/>
　　贈倪相士<lb/>
幾載春風别上林逍遙吾已入山深憑君照膽𤣥經在<lb/>
未必能窺野鶴心<lb/>
　　送沈孝亷試禮闈<lb/>
不乏東南美如君弱冠稀人今誇玉樹名已動朱衣朔<lb/>
雪飄征路文星指禁闈春風上林日騎馬看芳菲<lb/>
　　送王𢎞所典客還朝<lb/>
依然青鬢好去理舊朝簮驛路逢朱夏征車帶緑隂傳<lb/>
<pb n="KR4e0220_WYG_010-84a"/>
呼三殿直臨御萬方心山海看難既遥遥聽徳音<lb/>
　　初入古希㑹<lb/>
髙㑹何人許盍簮忘年偏喜荷招尋敢方涑水躋耆俊<lb/>
竊比山濤在竹林投老總迷霄漢夢得閒同矢嵗寒心<lb/>
從今杖履追陪數谷鳥溪花幾醉吟<lb/>
　　夏孟黄思菴太府社集城西别業得寒字<lb/>
密林長夏集衣冠洛社風流異代看鴛序人歸曽不晩<lb/>
鷗盟老去許誰寒山連睥睨青臨閣水帶檀欒浄倚欄<lb/>
<pb n="KR4e0220_WYG_010-84b"/>
盡日從容文酒樂冥冥天外託飛翰<lb/>
　　夏五施勵菴同鄉社集得吴字<lb/>
一雨郊原萬品蘇微寒五月動髙梧節臨薦黍猶傳楚<lb/>
客為思蓴已到吴蠟屐共穿花外徑雕盤從出竹間厨<lb/>
淹留不惜呼燈坐空谷低回咏白駒<lb/>
　　又和醒字<lb/>
不見龍山九㸃青層雲挾雨晝冥冥黃蘇麥穗驕翻壠<lb/>
紅濯榴花艷舞庭息駕此身元汎汎投簮雙鬢任星星<lb/>
<pb n="KR4e0220_WYG_010-85a"/>
休嗟弔屈明朝事潦倒無心任醉醒<lb/>
　　寄沈祁陽復吾<lb/>
徼邑帶南荆髙才綰綬行岳雲扶舄上湘水應琴聲壘<lb/>
堞初馴雉栽花欲囀鶯政成看驛召黼扆早書名<lb/>
　　題曹太守三游冊<lb/>
一麾抛却老江門蠟屐蘭橈選勝繁白社尋僧繙貝葉<lb/>
青天呼酒嗽雲根詩題絶壑人間誦跡傍浮漚物外論<lb/>
我欲從之巴水濶幾回搔首望仙源<lb/>
<pb n="KR4e0220_WYG_010-85b"/>
　　壽髙臨溪<lb/>
擲却官榮老嵗華門前新繫使星槎瓊花看去惟揚子<lb/>
玉樹生來似謝家物色磻溪身正健鄉心汾水夢還賒<lb/>
閒雲坐閱滄桑遍白髪秋筵進紫霞<lb/>
　　送華别駕之旴江<lb/>
黄綬新縈滿路輝風流半刺似君稀岡傳華子來仙吏<lb/>
人比王祥到海沂問俗定紆花外駕思家應夢竹間扉<lb/>
分攜無限滄洲意月白江空彩鷁飛<lb/>
<pb n="KR4e0220_WYG_010-86a"/>
　　壽王荆翁相公<lb/>
三朝耆徳帝王師七十閒身海岳姿行地神仙元勇退<lb/>
格天勲業自勤施籌行羣策三垂偃國鞏孤忠九廟知<lb/>
事定商巖芝轉秀人歸緑野晝偏遲温綸隔嵗優存後<lb/>
茂算清秋誕降時曦景東山綏福履祥光南極接台司<lb/>
安危直是闗皇室衰健還應覘裔夷袖手奈違調鼎夢<lb/>
察眉誰任改絃為共儀闕下編蒲召未穩丘中辟穀期<lb/>
龍馬精神逾少壯鳳麟毛趾況英竒魁名符劵承能巧<lb/>
<pb n="KR4e0220_WYG_010-86b"/>
相業箕裘嗣不疑世篤曽聞周魯舊衮衣前後拜彤墀<lb/>
　　壽申瑶翁相師<hi>有序</hi>
　　　相師以八月十有六日壽届七旬體固神王朝<lb/>
　　　野胥慶臯桑梓晚進夙厠詞苑猥蒙盼睞久荷<lb/>
　　　陶甄兹伏林莽欣逢初度謹賦七言近體四首<lb/>
　　　爰因掃舍以佐稱觴極知不工聊展私忭云爾<lb/>
黄扉請老十年前緑野秋清壽酒傳帝以閔勞優宰執<lb/>
人於勇退識神仙三朝耆舊元名世一代勲猷自格天<lb/>
<pb n="KR4e0220_WYG_010-87a"/>
望起蒼生同此日相麻霄漢聽重宣<lb/>
　　其二<lb/>
嶽降生申事已竒嵩呼況接萬年期共言丞相當朝日<lb/>
偏荷君王賜壽巵明月似懸金鑑在流虹遙拜衮衣垂<lb/>
定知終宴東山夜清夢如聞湛露詩<lb/>
　　其三<lb/>
曽聞優詔自天來帝為升儲寵上台密疏向關宗社計<lb/>
孤忠肯受外廷猜赤松老伴留侯謝叢桂閒同隠士裁<lb/>
<pb n="KR4e0220_WYG_010-87b"/>
卿月臨堦人獻壽應知茂苑即蓬萊<lb/>
　　其四<lb/>
一從上相下師垣太息中官擁使旛宣索已聞窮嶺海<lb/>
轉移誰為正乾坤天扶遺老身仍健人比耆英望愈尊<lb/>
調鼎更絃須舊徳輾蒲加璧待新恩<lb/>
　　夏日小園社集分得公字<lb/>
菟裘聊此地五栁宅堪同瀟灑餘孤賞過從有數公疎<lb/>
簾全却暑曲沼自生風坐看梧桐晚盈盈月上東<lb/>
<pb n="KR4e0220_WYG_010-88a"/>
　　又得攜字<lb/>
避暑玉壺攜探竒石磴躋林堪六月息人可七賢齊竹<lb/>
翠迎風細松隂避日低雲霓閔農望一誦渰淒凄<lb/>
　　秋仲龔方伯曠適園社集蜀客雷樵陽全真適至<lb/>
　　　分得先字<lb/>
蒲栁怯秋先秋風水郭偏過從乗暇日揺落感流年尊<lb/>
俎同人樂烟霞静者縁暮顔疑可駐野客坐談𤣥<lb/>
　　又得蕭字<lb/>
<pb n="KR4e0220_WYG_010-88b"/>
水檻秋逾浄晴郊暑未消露荷仍的的風葉自蕭蕭對<lb/>
酒宜疎豁參𤣥契泬寥城頭暮吹笛疑有列仙招<lb/>
　　送吴求峰徙官合州<lb/>
西去休歌蜀道難太行曽已歴㠝岏恩深故許仍分竹<lb/>
才大何妨暫徙官城下雙江通錦浪花間五馬度金鞍<lb/>
行春問俗懽循吏為政風流漢代看<lb/>
　　湖上興福寺<lb/>
入寺憐幽絶呼尊坐鬱盤共貪佛日好不畏松風寒稚<lb/>
<pb n="KR4e0220_WYG_010-89a"/>
子收山果殘僧供野餐猶云澗道古停策暝中看<lb/>
　　髙峰塢卧佛寺<lb/>
佛卧空山久僧閒白日長予方狎湖海爾却疲津梁地<lb/>
僻游難到禪栖世可忘誰知此峯外髙浪杳茫茫<lb/>
　　送華本素之官新鄭<lb/>
茂宰名家子堤封古國都少年初帶印春日早登途芳<lb/>
甸栽花易流風贈藥殊懐賢想遺愛下馬醉清酤<lb/>
　　送王宜興赴闕<lb/>
<pb n="KR4e0220_WYG_010-89b"/>
山縣栽花春滿城召除郎位屬春卿雙鳬舊識朝天去<lb/>
匹馬今為謁帝行候曉含香蘭殿迥深宵起草月階明<lb/>
仙曹十載曽分席幾聽尚書曳履聲<lb/>
　　題祝山人寄亭<lb/>
草𤣥人已去天地此空亭老悟生如寄狂疑醉不醒名<lb/>
題髙士傳光失少微星猶有寒山色依然為爾青<lb/>
　　題楊五川觀察遺墨<lb/>
人間曽見署書竒蠧巻殘箋復此詩想像蘭臺供奉日<lb/>
<pb n="KR4e0220_WYG_010-90a"/>
風流文采更輸誰<lb/>
　　其二<lb/>
六十年來片墨新品題珍重惜詞人不知萬巻樓空後<lb/>
多少珠璣委路塵<lb/>
　　新正十一日施冏卿宅社集次龔方伯韻<lb/>
雲黯春城夜懸燈定幾家光揺十蓂葉焰吐九枝花簮<lb/>
盍星初聚杯深雨亦嘉白頭思稚齒疊鼓月中撾<lb/>
　　黄太守宅社集余以瘍發不赴時梅漸放<lb/>
<pb n="KR4e0220_WYG_010-90b"/>
常年怕花落今夕愁花開借問爾何意支離斷舉杯晝<lb/>
眠貪擁被春望羡登臺不分枝頭玉東風故故催<lb/>
　　大𤣥曹尊師雷樵仙道侣也來游梁溪客萬中丞<lb/>
　　　所出冊子索題余病中賦贈<lb/>
青城樵子今何之爾却東游到海湄浮雲來往亦恒事<lb/>
白日修持知者誰梁溪昔有吴先生明陽洞中餐玉英<lb/>
丹爐藥臼至今在夜半山中搗月明一從騎鶴上昇去<lb/>
真人之籙傳其名爾來度人亦訪友望見峰頭紫氣否<lb/>
<pb n="KR4e0220_WYG_010-91a"/>
芝术經春谷口生蓬萊晃日人間有赤書金簡世多訛<lb/>
竹杖芒鞋奈爾何不惜真詮扶病骨掉頭攜手入烟蘿<lb/>
　　晦日龔方伯社集看梅城南余病不赴<lb/>
花滿横塘雪滿枝樂遊争趂早春時香山老識風流並<lb/>
庾嶺人疑月落遲懽劇定知頻進酒興來誰擬獨吟詩<lb/>
生憐病骨偏消瘦愁聽髙樓玉笛吹<lb/>
　　春仲毅翁方伯邀同顧太府賈觀察吴光禄沈大<lb/>
　　　令錢轉運嚴侍御盛陸二山人城南看梅及暝懸<lb/>
<pb n="KR4e0220_WYG_010-91b"/>
　　　燈樹間絶勝時余病起<lb/>
瑶林綽約雪千株病起追懽興未孤二月春風何遜閣<lb/>
半㘭斜日輞川圖城頭列岫排青玉花底繁燈湧夜珠<lb/>
不惜深杯酬勝賞支離衰骨媿人扶<lb/>
　　送陳别駕擢臺幕<lb/>
黄紙除書下九天康邦功已海圻傳争看父老攀轅日<lb/>
正及君王易轍年陌上海棠春雨後臺中列栢慶雲邊<lb/>
恩華此去綱維地彩鷁凌江望若仙<lb/>
<pb n="KR4e0220_WYG_010-92a"/>
　　春仲風雨雪寒甚同黄伯傳作分得窺字<lb/>
冷雨挾風緊昨暄春日遲物情應似此天意總難窺轉<lb/>
憶冬晴好差憐午雪垂君看落梅處不醉復何為<lb/>
　　范東生戚不磷見訪留飲玉蘭花下限懸字<lb/>
二妙同心者重逢嘆隔年清言坐花下皎皎似相憐白<lb/>
雪含風舞瑤林嵌石懸酒香君且住休負艷陽天<lb/>
　　春仲六日同黄伯傳王元穆諸君山游晚觀錫山<lb/>
　　　塔燈紀興<lb/>
<pb n="KR4e0220_WYG_010-92b"/>
五里山城一水通布帆無恙信東風何年松老翠欲滴<lb/>
幾樹梅殘粉未空月吐寺門窺鬢白燈圍峰塔影波紅<lb/>
病餘此度纔乗興半惜春違伏枕中<lb/>
　　同沈明府顧文學馮茂才諸君汎蓮蓉湖看香船<lb/>
　　　燈時與錫山塔燈相望因賦<lb/>
朝𤣥舊侣集艨艟燈火春湖亂水蓉寳蠟熏天香裊裊<lb/>
星橋連岸影重重遥光閃塔欺靈鷲沸焰波翻駭燭龍<lb/>
鉦鼔喧闐人半醉大江西望是篸峰<lb/>
<pb n="KR4e0220_WYG_010-93a"/>
　　賈𢎞菴觀察山園社集玉蘭花下得南字<lb/>
鶯花二月滿江南選勝開尊此地堪九畹飄香分映玉<lb/>
羣峯舞黛對抽簮横塘鼔吹喧游棹上界鐘聲禮法龕<lb/>
人醉瑶林歸路晩還攜茗椀試甘泉<lb/>
　　春遊即事<lb/>
春山攜屐躡雲層花氣晴絲暖欲烝藉草澗邊紅袖女<lb/>
疏泉竹下翠微僧川原萬頃看迴合陵谷千年感廢興<lb/>
沾醉不辭歸棹晩數聲長笛月初升<lb/>
<pb n="KR4e0220_WYG_010-93b"/>
　　小園社集主賔凡八人是日雨分得衫字<lb/>
焚魚早署碧山銜舞鶴疑開滴水嵒洞有桃花能自發<lb/>
門多芳草不教芟春風舊巷宜初服晝雨深堂黯客衫<lb/>
坐列八公惟此㑹淮南詩賦滿瑶函<lb/>
　　答周元孚尚寳<lb/>
舊識行邊使曾煩尚璽臣一為萬里客老却半生身皓<lb/>
日孤懐耿荒烟淚眼親頗聞新雨露沾灑到流人<lb/>
　　其二<lb/>
<pb n="KR4e0220_WYG_010-94a"/>
謫宦爾何久休官我不遲雖然千里隔肯負百年期世<lb/>
態江河異閒身日月私白雲如可贈亦足慰相思<lb/>
　　其三<lb/>
書來雲夢澤問我五湖波浩渺同明月差池隔絳河闢<lb/>
畦分雨竹結屋帶烟蘿東下江風便揚帆試一過<lb/>
　　送陳猷甫還麻城君以瞽廢<lb/>
樂府張司業登樓王仲宣病憐新曲好貧戀客居便天<lb/>
豈摧才士人應識寓賢暫還仍逺適别爾悵江烟<lb/>
<pb n="KR4e0220_WYG_010-94b"/>
　　清明日送馮貞白儀部奉使還朝<lb/>
折栁偏逢插栁辰猗蘭歌向握蘭人金尊别酒三千里<lb/>
竹箭才名二十春薊闕風烟馳傅入堯天日月轉圜新<lb/>
南宫舊席鵷鸞地老媿清班珥筆身<lb/>
　　榆林杜日章都䕶自署三教逸史索贈<lb/>
詞塲軍壘萬夫雄舞劍稱詩絶代工緑鬢雅聞豪舉遂<lb/>
𤣥心早悟世縁空新題秘記傳三教共識前身並陸通<lb/>
莫向人間逃姓字燕然終擬勒元功<lb/>
<pb n="KR4e0220_WYG_010-95a"/>
　　寄章都䕶四首<lb/>
灼然看玉舉風度想伊人不信千秋業今歸百戰身才<lb/>
名髙倚馬雅意薄圗麟談笑西齋夕尊前斷塞塵<lb/>
　　　右題玉舉齋<lb/>
公子敬愛客尚書期奈何華燈燦甲館綺席明銀河車<lb/>
轄每投井羽觴還促波空傳孟嘗俠彈鋏有悲歌<lb/>
　　　右題投轄館<lb/>
為園駐烟景人道小江南不乏禽魚趣兼之樹石參邊<lb/>
<pb n="KR4e0220_WYG_010-95b"/>
春花自發泉古酒同甘徑造那能得逢君竹下談<lb/>
　　　右題煙駕園<lb/>
玉塞去天遥花仍杜曲嬌角巾私第日干羽聖人朝門<lb/>
已施行馬家元擅插貂頗聞求宿將君擬霍嫖姚<lb/>
　　　右題城南别業<lb/>
　　壽袁睎我方伯尊翁<lb/>
汝南月旦數諸袁葢世風標爾自尊向以文章雄郡國<lb/>
不將綸綍傲丘樊㣲吟花影春縈社半醉江聲夜到門<lb/>
<pb n="KR4e0220_WYG_010-96a"/>
共指衡山堪獻壽郎君新此建朱旛<lb/>
　　黄思老宅集社分得絲字<lb/>
春城社散已經時夏日尋盟對雨宜似洒山陽思舊淚<lb/>
<hi>歎吳光禄也</hi>未知河朔納凉期層隂欲堕侵單袷重午纔過<lb/>
戀五絲光景易流人易老相逢沉飲不須辭<lb/>
　　送顧少𤣥太學逰淮陽<lb/>
曾聞五月慣披裘底事衝炎賦逺逰豈為淮南招隱士<lb/>
生憐河朔客諸侯甘羅城古秦雲杳漂母祠空楚水流<lb/>
<pb n="KR4e0220_WYG_010-96b"/>
日晩烟蘿相送出片帆江岸去悠悠<lb/>
　　六月六日大雷雨賈𢎞老東第新成社集得烝字<lb/>
治第新成錦樹層况逢雷雨破炎烝翻驚燕雀愁相失<lb/>
似挾蛟龍怒欲騰幾道西山銀㵼瀑一時南畆緑低塍<lb/>
醉餘便逐鷗羣去水漲潮平暮可罾<lb/>
　　龔毅老南園社集賞佛桑花荷花各咏七言近體<lb/>
　　　一首<lb/>
仙艷誰從嶺外移柔條六月綴花竒蒸霞定壓祇園樹<lb/>
<pb n="KR4e0220_WYG_010-97a"/>
浴日疑分碧海枝朱槿差堪窺色相<hi>譜云花如朱槿</hi>石榴那敢<lb/>
鬭容姿寄言陌上提筐女莫誤春風摘葉時<lb/>
　　　右佛桑花<lb/>
蓮葉平池花亂開橋通宛轉水瀠洄艷呈朝采迷籹鏡<lb/>
香咽凉颸度酒杯太液似聞妃子笑若耶不見美人來<lb/>
行歌翻罷江南曲秋老衣裳好共裁<lb/>
　　　右荷花<lb/>
　　七月七日顧雲山太守園亭社集酷暑日下舂而<lb/>
<pb n="KR4e0220_WYG_010-97b"/>
　　　散因賦<lb/>
午暑不可耐那能須夕涼空思片雨集怕見雙星翔觴<lb/>
罷日將閣客歸河未梁問何慵乞巧兒女笑牽裳<lb/>
　　贈通州守張聚徵<lb/>
身都千騎領東方海國行春滿路光人自楚材來郢上<lb/>
名同漢吏起漁陽重歌麥壠雙岐似舊憩棠隂百里强<lb/>
共道下車偏得嵗却愁天闕去含香<lb/>
　　贈顧武陵有感其兄少司馬公<lb/>
<pb n="KR4e0220_WYG_010-98a"/>
身堪擁褐老心與流雲期驃騎名何減虎頭人自竒彩<lb/>
毫知轉健斑鬢尚如斯幾度山陽淚看君欲暗垂<lb/>
　　贈陳封翁全菴<lb/>
早將踪跡寄烟霞燕翼經傳衆所誇令子今為單父宰<lb/>
賢人曽聚太丘家𤣥湖九里仙源近紫誥雙龍帝寵奢<lb/>
自是得全偏得福野夫何處望聲華<lb/>
　　送曾吴縣<lb/>
訟庭芳草傍吴宫驛路征車輯玉同楓陛天髙朝正月<lb/>
<pb n="KR4e0220_WYG_010-98b"/>
花封人逺待春風三年績最謳歌外萬嵗聲長拜舞中<lb/>
讌罷閣門催轉對為陳民力盡江東<lb/>
　　丙午十一月内姪張世卿茂才宅桂花盛開因賦<lb/>
老桂飄香晚更竒重開不怕朔風吹請看璧月臨長至<lb/>
可讓中秋午夜時<lb/>
一種天香學士家栽時爾祖侍金華不縁孫子重攀折<lb/>
那得寒堂再作花<lb/>
　　壽張亷水<lb/>
<pb n="KR4e0220_WYG_010-99a"/>
烟霞曽共列仙期名姓何妨女子知身著布衣行俠逺<lb/>
肘懸金盒貯方竒閒時采藥腰鐮去醉裏看花荷鍤隨<lb/>
鴻術自來侔宰相白頭不羡夢非螭<lb/>
　　壽丁吏部母<hi>丁閩人</hi>
板輿親御下天閶宫錦萊衣舞未央家近三山桃正熟<lb/>
筵開八月桂初香霞觴自酌仙人酒水鏡長臨婺女籹<lb/>
争祝異恩他日在迴班誰不拜髙堂<lb/>
　　寄酬李宛平内鄉<lb/>
<pb n="KR4e0220_WYG_010-99b"/>
京兆田郎題柱名相逢我未厭承明幾陪韋杜春同醉<lb/>
一别荆吴嵗屢更丹地不縈歸客夢滄江難忘故人情<lb/>
尺書傳字來何處愁聽流鶯樹裏聲<lb/>
　　送林司理應召北上<lb/>
幾年丹筆凛秋霜秋水今看是槖裝此去攀轅傾澤國<lb/>
向來推轂動巖廊訟庭過雨甘棠長諫省生風疏草香<lb/>
望入五雲誰不羡雝雝鳴鳳待朝陽<lb/>
　　送商司理應召北上<lb/>
<pb n="KR4e0220_WYG_010-100a"/>
征斾秋搖指帝都留鞭垂涕萬人呼亦知待詔公車滿<lb/>
且掇腰章大府趨聴訟幾年依赤棘陳言何日拜青蒲<lb/>
太平事業諸賢在安穏閒身狎五湖<lb/>
　　中秋後二夜乗月渡五里湖<lb/>
月出湖波白亂流山勢斜榜人能辨樹仙客擬乗槎宿<lb/>
鷺驚還定明蟾闕亦華此中幽勝别老去好浮家<lb/>
　　湖上生日同丘士行諸友賦<lb/>
生朝五湖畔繫艇故人俱禮佛投僧舍尋山問野夫病<lb/>
<pb n="KR4e0220_WYG_010-100b"/>
還餘狗馬閒儘狎鷗鳬村酒聊堪壽秋風吹荻蘆<lb/>
　　壽吴興李參知父母<hi>李楚人</hi>
雪廨官梅開滿園金緋稱慶日初暄著書人未離函谷<lb/>
采藥家元近鹿門栢葉預傳新嵗酒薇花髙映大夫軒<lb/>
山城萬口歌恩遍併入春聲介壽繁<lb/>
　　社集以龔岳伯故中廢累月矣元夕前一日施冏伯<lb/>
　　　尋盟焉爰賦一律紀興時嚴侍御初入社<lb/>
笛裏山陽曲未終燈前里社興還同春蓂應月開將滿<lb/>
<pb n="KR4e0220_WYG_010-101a"/>
火樹侵星望若空在野歸人曾頌駉入林佳客況停驄<lb/>
因憐芳夜愁心減一倍衰顔照酒紅<lb/>
　　題董太史畫<lb/>
蒼厓古寺白雲封上有天池冩玉龍想得髙人濡墨處<lb/>
閒心一片挂芙蓉<lb/>
　　重九前一日同王元穆山中送吴允兆北遊即席<lb/>
　　　分賦<lb/>
老驥自千里曰遊天一方鄉愁縁儉嵗别酒近重陽野<lb/>
<pb n="KR4e0220_WYG_010-101b"/>
霽雲全白山寒菊未黄為懽黯離思相勸慎風霜<lb/>
　　其二<lb/>
晴旭滿秋城秋筵此送行孤帆鄉路逺一劍客囊輕坐<lb/>
石看雲午浮波待月生詞壇去堪主休冷野鷗盟<lb/>
　　送范東生世兄楚遊<lb/>
移家結客散千金促駕懐人七澤深授得征衣當九月<lb/>
彈將别緒在孤琴髙秋蘭茝寒江色積水菰蘆故國心<lb/>
回首白雲看不極西風吹夢太湖隂<lb/>
<pb n="KR4e0220_WYG_010-102a"/>
　　送邑丞郭漢虹還益陽<lb/>
上書不達賦歸來空槖何妨載石回臣自當誅曽出位<lb/>
衆皆欲殺可憐才三年水國將漕苦十月風江拍浪哀<lb/>
但不負丞休亦得幾枝殘菊媚寒杯<lb/>
　　春夜同彭興祖山人集沈茂才宅得隂字<lb/>
奮雨還誰問方春喜客尋烟霞千里色杯酒十年心公<lb/>
子憐芳草幽人戀故林醉歸無不可殘月落城隂<lb/>
　　過茅孝若留飲同彭興祖作<lb/>
<pb n="KR4e0220_WYG_010-102b"/>
弭棹聊相慰投車意獨深三年孝子淚十日古人心風<lb/>
雨空庭急烟霞衆壑隂樂章能自冩思爾近祥琴<lb/>
　　送周中丞懐魯晉督河<lb/>
一疏曾迴大陸沉恩波真共五湖深安邦世仰經綸手<lb/>
籲闕天臨痛哭心冠弁星流嬌栁色旌旗雲擁閃棠隂<lb/>
百城何限春耕者釋手攀轅思不禁<lb/>
　　其二<lb/>
更鎮重懸大府章行河此去築宣房臺前舊識朱公栢<lb/>
<pb n="KR4e0220_WYG_010-103a"/>
陌上新留召父棠夜静蛇龍初匿影春回鴻雁盡隨陽<lb/>
錫圭正際垂衣日宅揆還看總廟廊<lb/>
　　春仲小園社集分得蝦字<lb/>
遺榮無夢侍金華幽事閒身一壑奢齒分暮年增犬馬<lb/>
心憐春水長魚蝦數聲黄鳥求偏切十里青山望不遮<lb/>
社酒漸堪尋勝賞東風早破碧桃花<lb/>
　　送黎别駕<lb/>
三年佐郡此江湄五嶺天遙黯去思按劍尚憐明月在<lb/>
<pb n="KR4e0220_WYG_010-103b"/>
拂衣還與白雲期康邦績載輿人頌猗畆心悲巷伯詩<lb/>
酌水送君君自愛重來迎竹看羣兒<lb/>
　　題張民部抱闗問寢圖<lb/>
仙郎分署俯滄洲壽母臨觴映白頭雲滿闗門頻望氣<lb/>
萱榮堂背自忘憂香添五夜供温被箸進重闈佐執籌<lb/>
燕喜鶯遷誰得似寧親體國荷恩優<lb/>
　　送張民部吴闗得代擢長其曹還朝<lb/>
及𤓰傳詔下新除拜寵雍容領篆初畫省持籌闗國計<lb/>
<pb n="KR4e0220_WYG_010-104a"/>
赤囊飛羽動邊書握蘭却望春暉逺起草頻驚夜漏疎<lb/>
民力東南君自見憂危還喜誦衣袽<lb/>
　　王元禎太學别余久矣一日謁余山堂遂赴留都<lb/>
　　　試賦二絶句送之<lb/>
風塵不記别君年烟雨重逢思𣺌然試問交遊湖海遍<lb/>
何人能覔孝亷船<lb/>
太學諸生舊有名青衫彩筆老縱横白門秋榜看題字<lb/>
荆璧今翻上殿行<lb/>
<pb n="KR4e0220_WYG_010-104b"/>
　　送王元禎應留都試得船字<lb/>
孰使唾壺缺轉憐經笥便時名快晚達行色動秋先紫<lb/>
氣鍾陵樹蒼烟夢澤船髙堂看擢桂老亦倚嬋娟<lb/>
　　攝山投岳上人房<lb/>
停策寺已暝入門山更深月來疑速客雲卧喜投林訪<lb/>
藥扶衰態巢松寄逺心塵蹤轉自惜老始遂幽尋<lb/>
　　和朱蘭嵎太史韻贈萬休上人<lb/>
山前明月佛前燈石自無言水自澄欲向空門聞妙義<lb/>
<pb n="KR4e0220_WYG_010-105a"/>
渡江初到踏蘆僧<lb/>
　　中林園别范五兄<lb/>
入林竹翠滴人衣更有垂楊野水圍園比辟疆容徑造<lb/>
樓同王粲憶將歸夢回幾度生春草歌罷頻應看夕暉<lb/>
信美總憐吾土逺别君無限思依依<lb/>
　　送張孝亷弦所應南宫試<lb/>
征車軋軋曉聞雞長路風烟去不迷文字早知輝玉藻<lb/>
姓名新許押金泥春袍緑映宫前栁夜閣青分杖底藜<lb/>
<pb n="KR4e0220_WYG_010-105b"/>
望望五雲天北極曲江誰拂舊時題<lb/>
　　贈蔡觀察遇慶沾恩<lb/>
玉節朱衣作鎮年金函紫誥荷恩偏江明組練風烟净<lb/>
闕演絲綸日月懸文武萬邦歸憲式燕貽三世見承傳<lb/>
牙旗開府新除近雨露重看下九天<lb/>
　　其二<lb/>
頻年普慶國恩紆再世疎榮品服殊赤手向煩支半壁<lb/>
苦心新得奠三吴鯨波大海全消浸麟閣中朝好畫圖<lb/>
<pb n="KR4e0220_WYG_010-106a"/>
欲擬清風騰巷頌野人何以賁訏謨<lb/>
　　賦得五雲多處是三台送許令公應朝<lb/>
三台星朗五雲鮮萬國朝正向九天陛擁郎官元列宿<lb/>
臺書太史總非烟璣衡望裏祥光合環佩聲中瑞靄纒<lb/>
曳履舊慙曽踐斗隨君心到玉皇前<lb/>
　　又送許令公<lb/>
絃歌初輟鼔頻催天子明堂左个開春見諸侯車總集<lb/>
月朝仙令舄還來疇庸物采元殊等課績聲華自上才<lb/>
<pb n="KR4e0220_WYG_010-106b"/>
聞道延英親賜對為陳民瘼滿蒿萊<lb/>
　　其二<lb/>
平輿龍起與雲驤葉縣鳬飛到上方萃玉向尊周典禮<lb/>
賜金重見漢循良春風騎入青門栁朞月人歌紫陌棠<lb/>
屈指嚴程征斾轉花間迎竹有輝光<lb/>
　<lb/>
　<lb/>
　宗伯集巻十<lb/>
</p>
<p>
</p>
  </div>
        </body>
</text>\m</TEI>