<TEI xmlns="http://www.tei-c.org/ns/1.0">
              <teiHeader>
                  <fileDesc>
                     <titleStmt>
                        <title>Title</title>
                     </titleStmt>
                     <publicationStmt>
                        <p>Information about publication or distribution</p>
                     </publicationStmt>
                     <sourceDesc>
                        <p>Information about the source</p>
                     </sourceDesc>
                  </fileDesc>
              </teiHeader>
              <text>
                  <body>
            
<div>
<head>勿軒集巻一</head> <lb/>
    <p>
<pb n="KR4d0396_WYG_001-1a"/>
欽定四庫全書<lb/>
　勿軒集巻一<lb/>
　　　　　　　　　　　　　宋　熊禾　撰<lb/>
　　序跋<lb/>
　　　䟦交信録序<lb/>
余讀疊山謝公交信録序未嘗不掩巻太息嗟夫同富<lb/>
貴易交也獨患難之際生死懾其前利害怵其後當此<lb/>
時而不動心不易節則可以言交矣三代而降朋友道<lb/>
<pb n="KR4d0396_WYG_001-1b"/>
缺吾於東漢黨錮諸賢取節焉惜不一變而至道也宋<lb/>
道學大明伊洛考亭之集盛矣一時借譽飾虚之人稍<lb/>
經爐鞴灰燼煙滅惟同門同志之士不以窮達皆能信<lb/>
其道守其學不變依然孔氏家法也流風所漸江左諸<lb/>
賢持節秉義九死不衰一時交㳺氣誼皆班班可紀宇<lb/>
宙間三綱五常之道尚有所繫而不墜者謂非道學之<lb/>
效不可也皇極在上師道立而教化明友誼敦而風俗<lb/>
美其效又當何如哉余在鰲峯山中與二三同志有求<lb/>
<pb n="KR4d0396_WYG_001-2a"/>
仁約方將尚友天下士鄒孟子距夫子百餘歲而已有<lb/>
無有乎爾之歎者無其人也韓宣子因過魯見易象春<lb/>
秋遽曰周禮盡在是者以其有書也君歸江東與我同<lb/>
志其以是告之梅花祖道晴日暄美山中諸友各有贈<lb/>
詩余前日夀君之章意已至矣族長麟齋翁又申言之<lb/>
輙序其所深望者如此我日斯邁而月斯征載歌此為<lb/>
續後序<lb/>
　　　孝經大義序<lb/>
<pb n="KR4d0396_WYG_001-2b"/>
孔門之學惟曾氏得其宗曽氏之書有二曰大學曰孝<lb/>
經經傳章句大略亦相似學以大學為本行以孝經為<lb/>
先自天子至於庶人一也堯典一篇大學孝經之祖也<lb/>
自克明峻德以至親睦九族極而百姓之昭明萬邦之<lb/>
於變大學之序也孝之為道葢已具於親睦九族之中<lb/>
矣何也一本故也自是舜以克孝而徽五典禹以致孝<lb/>
而叙彞倫伊尹述成湯之德一則曰立愛惟親二則曰<lb/>
奉先思孝當時人紀之修孰大乎是文武周公率是而<lb/>
<pb n="KR4d0396_WYG_001-3a"/>
行上而宗廟之饗下而子孫之保宗支庶蕃道化流衍<lb/>
且二千餘年推其效必至于四海之内人皆親其親長<lb/>
其長一鱗毛一芽甲之微無不得所而後為孝之極致<lb/>
嗚呼二帝三王之教可謂大矣孝經一書即其遺法也<lb/>
世入春秋皇綱紐解孔子傷之三復昔者明王孝治之<lb/>
言思之深望之切矣誠使天子公卿躬行於上凡禮樂<lb/>
刑政之具壹是以孝為本則斯道也固天性之自然人<lb/>
心之固有一轉移間王道顧不易易乎惜也徒託之空<lb/>
<pb n="KR4d0396_WYG_001-3b"/>
言而僅見于門人記録之書也書存而道可奉雖不能<lb/>
行諸一時猶可詔諸來世今此經之可攷者不過漢藝<lb/>
文志而巳而其篇次則顔註古文二十二章孔壁所藏<lb/>
本也今文一十八章漢河間王所得顔芝本而劉向之<lb/>
所叅校者也要之出於漢儒傅㑹皆非曽氏門人所記<lb/>
舊文矣唐𤣥宗開元敕議意非不美而司馬貞淺學陋<lb/>
識并以閨門一章去之卒啟𤣥宗無禮無度之禍而其<lb/>
所製序文至以禮為外飾之所資仁義為後來之漸有<lb/>
<pb n="KR4d0396_WYG_001-4a"/>
不知所謂因心之孝者果何所因而又何自而萌乎學<lb/>
之不講德之不修一至于此桓桓朱子特起南夏平生<lb/>
精力用功于易四書為多至此書則僅成刋誤一編注<lb/>
釋大義猶有所未及噫人子不可斯須忘孝則此為天<lb/>
子至庶人一日不可無之書章句巳明而文義猶闕顧<lb/>
非一大欠事乎葢嘗有志彚集諸家傳註以明一經而<lb/>
未果一日余友人新安胡庭芳挈其髙弟畨陽董真卿<lb/>
訪余雲谷山中手擕父書有孝經大義者取而閲之則<lb/>
<pb n="KR4d0396_WYG_001-4b"/>
其家君深山先生董君季亨父所輯也其書為初學設<lb/>
故其詞皆明白易曉熟玩之則其間義趣精深又有非<lb/>
淺見謏聞所能窺者輙為刋之鰲峯書塾以廣其傳此<lb/>
豈惟學者修身齊家之要而有國有天下者亦豈能外<lb/>
是而他有化民成俗之道哉噫文公一用之于滕而四<lb/>
方草偃風動拓跋帝再用之于魏至使鄰國君臣聳動<lb/>
愧悔而不自巳生于其心發于其政今攷二君行事皆<lb/>
班班有三代之風而况不止為滕魏者乎嗟夫此經之<lb/>
<pb n="KR4d0396_WYG_001-5a"/>
廢葢千五百餘年矣悠悠天壤人極未墜豈無以二帝<lb/>
三王之心為心者仁人心也學所以求仁而孝則行仁<lb/>
之本也語曰如有王者必世而後仁愚何幸身親見之<lb/>
　　　史纂通要序<lb/>
堯迄今年六十二甲辰矣自是而上年代不可攷意混<lb/>
茫初開洪水未有洩距洪荒之世未甚久也邵康節以<lb/>
元會運世推皇帝王伯自始開物至堯甲辰歲數甚闊<lb/>
大抵三皇之世邈矣其不可徴矣五伯權利又君子所<lb/>
<pb n="KR4d0396_WYG_001-5b"/>
不道有天下者行帝道而帝行王道而王二者而已外<lb/>
此無他道也葢嘗纂皇王大紀一編託始帝堯元載下<lb/>
逮威烈王二十二年以為古今一部通史適吾友胡庭<lb/>
芳挾史纂通要來閩甚有契焉益相與討論間亦蒙取<lb/>
節不廢其言葢以人心道心為千萬世治亂興亡之機<lb/>
此河南程子所謂三代而上純是天理三代而下純是<lb/>
人欲之意而武夷朱子與永康陳氏所以反覆論辨而<lb/>
不置者也可謂確論矣予又為之躊躇却顧而有感于<lb/>
<pb n="KR4d0396_WYG_001-6a"/>
濓溪周子之言通書不云乎純心要矣用賢急焉噫人<lb/>
主一心攻之者衆或以聲色或以貨利投吾之欲千條<lb/>
萬端大抵親賢臣逺小人則陽明勝而天理用事此其<lb/>
所以治而興也親小人逺賢臣則隂濁肆而人欲用事<lb/>
此其所以亂而亡也堯舜禹湯文武之為君必有臯益<lb/>
伊萊姬吕之為臣皆以輔弼之職居師保之位其從容<lb/>
啟沃贊導彌縫所以納君當道而格其非心其功端不<lb/>
細矣後世人主正心之學不講大臣格心之道不明其<lb/>
<pb n="KR4d0396_WYG_001-6b"/>
患葢本于無相業無師道上之人徃徃好臣其所教而<lb/>
尊德樂道之意未有其在下者又道失正傳學昧素業<lb/>
至于事君亦苟焉富貴利達而已矣茫茫宇宙至以天<lb/>
下之大而無可相以天子之尊而無可師千五百年冺<lb/>
冺棼棼亂多治寡厥有由矣嗟夫天生斯民果何日而<lb/>
蒙至治之澤乎輙贊數語以廣庭芳未盡之意庭芳復<lb/>
謂予曰為政在人取人以身修身以道修道以仁人主<lb/>
一心無取舍之極則焉知其賢而用之然則天理人欲<lb/>
<pb n="KR4d0396_WYG_001-7a"/>
消長之幾正君子小人進退之候周子固不曰心純則<lb/>
賢才輔賢才輔則天下治乎此愚之所以决然于人心<lb/>
道心為千萬世治亂興亡之機者非虚言也輙次其語<lb/>
使覽是編者知所本而庭芳之言為不可易云<lb/>
　　　翰墨全書序<lb/>
文公嘗言制誥是君諛其臣表箋是臣諛其君然則近<lb/>
世士大夫以啓劄相尚無乃交相諛者乎書坊之書徧<lb/>
行天下凡平日交際應用之書例以啟劄名其亦文體<lb/>
<pb n="KR4d0396_WYG_001-7b"/>
之變乎省軒劉君應季為此編命曰翰墨全書凡儒者<lb/>
操翰墨之文皆具非但啟劄而已也其所選之文大畧<lb/>
變俗歸雅返澆從厚去浮華尚質實多是先哲大家數<lb/>
而時賢之作亦在所不遺斯亦可謂之全書矣葢嘗因<lb/>
是而論之文之體莫善于書詩君之於臣誥命而已即<lb/>
後世書疏之體也紀述之體如堯典禹貢等作後世紀<lb/>
志碑記叙事之文始于此問答之體如微子君奭等篇<lb/>
後世論辨徃復之文始于此若後世詩詞一類則自虞<lb/>
<pb n="KR4d0396_WYG_001-8a"/>
夏賡歌而下備見于三百篇之風雅頌舍是之外亦未<lb/>
見有能易者至制誥箋表啟劄胥為駢儷而後文始盡<lb/>
變矣甚者紀事實録之文亦為四六之體吟咏性情且<lb/>
尚對偶之工至於末流連篇累牘雖百千萬言而辭不<lb/>
足果何日而可復返于雅厚質實之歸乎且劉君此編<lb/>
自冠婚以至䘮祭近自人倫日用逺而至于天地萬物<lb/>
凡可以寓之文者莫不畢備其亦異乎世之所謂啟劄<lb/>
者矣其間俚俗之言異怪之説雖不能悉去亦必為之<lb/>
<pb n="KR4d0396_WYG_001-8b"/>
訂其謬悞而究其指歸劉君之用志亦可尚矣劉君力<lb/>
學善文與余講學武夷洪源山中者十有二年所造甚<lb/>
深此特其㳺藝之末耳平磵伯氏為刋是書君之可傳<lb/>
於後世者固不止是也輙書編端以諗觀者<lb/>
　　　熊竹谷文集䟦<lb/>
右從伯父竹谷先生熊公所作公平生所為文極多其<lb/>
雜著有敬思齋小稿則居竹谷時作也直方齋小稿則<lb/>
居平山時作也此二巻題曰直方齋小藁三葢兵後壁<lb/>
<pb n="KR4d0396_WYG_001-9a"/>
藏僅有此耳其所謂存十一於千百者矣公生平精力<lb/>
于三禮通義春秋約説中興三朝通略用功最久又有<lb/>
大學中庸緒言經集傳采小編史學提綱等編悉燬于<lb/>
丙子兵難三朝通畧葢欲續從祖左史公九朝通畧以<lb/>
成一家言庸齋趙公在史館時嘗以上聞有㫖下本郡<lb/>
抄寫且薦公由布衣入館同豫史事公力辭不就公少<lb/>
以禮記决科于禮學尤精博嘗謂國家設科當以儀禮<lb/>
不當以禮記其著通義一書葢本文公先生義例而春<lb/>
<pb n="KR4d0396_WYG_001-9b"/>
秋約説亦本文公所論大㫖此二書于學者葢不無小<lb/>
補也丞相克齋㳺公左史存齋牟公皆欲以公經學薦<lb/>
聞公又貽書辭不就葢公平生潛心問學不求知聞蚤<lb/>
受學于節齋蔡先生與進齋徐公覺軒蔡公敬齋詹公<lb/>
思齋翁公為同門友所造既深自任之意彌篤後登西<lb/>
山真先生静齋劉先生之門尤見器重壯歲即棄科舉<lb/>
一意精研經史之學惜乎書稿甫脱而公竟抱志以没<lb/>
可勝惜哉嗚呼公之學進雖不得顯于其時退猶足以<lb/>
<pb n="KR4d0396_WYG_001-10a"/>
善於其鄉公奉先極其孝敬待兄弟極其友愛至於族<lb/>
婣鄉黨情義尤篤歲收不上三百石捐其半創敬思齋<lb/>
以訓後進立孝永莊以賑飢貧後居平山甥館歲必一<lb/>
歸故居歸必㑹集族中長稚宴飲饋遺渠渠欵欵各盡<lb/>
其懽見後進有嚮學者必諄諄誨誘不倦葢忠厚愷悌<lb/>
人也最謹于禮節冠昏䘮祭必用古禮舊居竹谷與雲<lb/>
谷相望一時學行聲稱甚著逺方士友登其門必竭力<lb/>
館穀之雖屢空不顧也禾年六歲就傅于敬思齋已䝉<lb/>
<pb n="KR4d0396_WYG_001-10b"/>
公器許今年入無聞壯志銷落重惟我族自始祖尚書<lb/>
郭門公于唐中和間繇豫章入建諸書之澤四百年矣<lb/>
前輩凋零後進渺然未有甚于斯時者也公之學其誰<lb/>
能傳之公之志其孰能知之癸巳秋從弟敬歸自江東<lb/>
來相存問聚首旬日重整舊編相與感慨者良久重念<lb/>
甲戌侍族叔父復齋先生歸自行都因論公遺事憮然<lb/>
興念求所以嗣成公志者規模未就而復齋又没矣時<lb/>
事日殊年運而徃力不逮念又未知成就二父之志乎<lb/>
<pb n="KR4d0396_WYG_001-11a"/>
否也并書此以識<lb/>
　　　䟦謝春堂詩義後序<lb/>
余讀春堂謝先生詩義至庚午科江漢告成一篇未嘗<lb/>
不憮然廢巻而繼之以流涕也猶記龍川上阜陵書謂<lb/>
荆襄天下根本將必有起而乘之者至庚午騐矣下土<lb/>
儒生方且角一日長技于萬人塲屋之戰其不為武夫<lb/>
健兒所揶揄者幾希雖然文在天地間猶日月六經大<lb/>
義何可廢也武亦儒者一事耳鳴條伊摯戮力造攻豈<lb/>
<pb n="KR4d0396_WYG_001-11b"/>
不甚武而一德等篇對語親切雖後儒竭其偶儷模寫<lb/>
亦一語不能似牧野尚父維時鷹揚至丹書大訓之授<lb/>
則周旋升降面向曲折拘拘然若後世禮生經士之為<lb/>
者此其故何也天造草昧雷雨滿盈劃然而河漢昭囘<lb/>
星日粲爛皆天下之至文也近世東萊吕氏以張某書<lb/>
義請獻先生一篇彚入文鑑致堂胡氏至于此篇與孔<lb/>
明出師表擊節並歌慷慨激烈今觀其作豈區區舉子<lb/>
偶儷破碎者之比乎復有善變者必不然矣湖學有明<lb/>
<pb n="KR4d0396_WYG_001-12a"/>
經治事齋使人通一經治一事邊防水利之類靡所不<lb/>
講闗洛大儒為往聖繼絶學而孫吳韓信兵法亦未嘗<lb/>
不通此有體有用之學也道南一脉皆在延平春堂問<lb/>
學其淵源有自來矣今子學正君用和克世其業敦厚<lb/>
温柔中有英烈激發氣此豈尋常齷齪者可企其意度<lb/>
之萬一余來三山時相過從一日出其父書及當代諸<lb/>
名賢題䟦且徴予語輙序其所感者如此嗚呼雅亡春<lb/>
秋作漢郢之臣不入于蓽路藍縷之所啟辟則淪於車<lb/>
<pb n="KR4d0396_WYG_001-12b"/>
粼駟鐡之所蹂躪豈復念先王召虎之經營哉江山無<lb/>
恙風景渺然光武一用之以循河北昭烈再用之以向<lb/>
中原亦存乎其人耳文公嘗以鄧禹杖策孔明草廬二<lb/>
對作一類文章看今世儒者所未講也用和家學有傳<lb/>
其必獲我心矣<lb/>
　　　題童竹澗詩集序<lb/>
古之君子立身行世節行為上辭藝次之胸中有所藴<lb/>
抱非假是不能自逹故可以見情不可以溺志詩其一<lb/>
<pb n="KR4d0396_WYG_001-13a"/>
也古三百篇上自朝廷下至里巷情性之所發禮義之<lb/>
所止千載而下誦其詩知其人靈均之騷靖節子美之<lb/>
詩痛憤憂切皆自肺肝流出故可傳不然則雖嘔心㝠<lb/>
思極其雕鎪泯泯何益近代詩人格力微弱駸駸晚唐<lb/>
五季之風雖謂之無詩可也童君敬仲氣誼節槩人也<lb/>
所居在江閩之徼壯年有經綸志知時不可為則退而<lb/>
居鄉善俗其急難好義屹然為一鄉保障衣冠善類多<lb/>
歸焉充之有田無終孔北海之風難再平則蕭然閒適<lb/>
<pb n="KR4d0396_WYG_001-13b"/>
築室萬竹間哦詩讀書無復一毫羡慕其外之意君之<lb/>
樹立卓卓如此固不求以詩名也君詩曰閒從理亂覘<lb/>
風教毎到急難知世情君之心事葢如此又曰故國有<lb/>
喬木好山多子規忠愛懇惻之情至矣余之所以惓惓<lb/>
于君先節義次辭藝者夫豈徒哉<lb/>
　　　農桑輯要序<lb/>
右農桑輯要一編迺大司農頒行之書也前建安郡丞<lb/>
張侯某刻而傳之將以廣朝廷務農重本之意于天下<lb/>
<pb n="KR4d0396_WYG_001-14a"/>
誠使家置一本奉行惟謹則人人衣食以足而風俗可<lb/>
厚教化可興矣抑孟子之言田必百畝桑必五畝雞豚<lb/>
狗彘之畜必不失時然後黎民可以不飢不寒老者可<lb/>
以衣帛食肉葢三代所以極其品節制度之詳以盡其<lb/>
輔相裁成之道有天下者萬世所當取法也嗟夫二千<lb/>
年疆理之政一壊于戰國之慢經界再壊于秦人之開<lb/>
阡陌董仲舒限田之䇿既不行于國實民富之時藺悦<lb/>
均田之論又不用于土曠人稀之後舉天下農桑大利<lb/>
<pb n="KR4d0396_WYG_001-14b"/>
上不在國下不在民而悉歸于兼并封君之家奴婢厭<lb/>
綺紈犬馬飫粱肉而耕夫織婦終歲絲絲而計粒粒而<lb/>
數有不得以遂其一日之温飽者矣不反其本而汲汲<lb/>
焉末節之是詳不能制民之産則雖朝講夕究徒為空<lb/>
言月要歲成亦無益於實政也横渠張夫子必欲驗之<lb/>
一鄉以行之天下者夫豈無所俟哉毎愛元魏後周口<lb/>
分世業之法至桑麻田産亦各有給一時斯民生意津<lb/>
津可以三代使自隋迄唐守而不失勿開賣買之門勿<lb/>
<pb n="KR4d0396_WYG_001-15a"/>
變兩税之法雖至今存可也夫豈寥闊而難行哉老癃<lb/>
遺氓欽覩詔書蠲農租十分之二永為定式不覺舉手<lb/>
欣賀曰此王政之始也何也南北風氣雖殊大抵農户<lb/>
之食主租己居其力之半主户奉公上之餘誠能復損<lb/>
其二以益之則所得佃租視采地之禄亦畧相當矣誠<lb/>
能舉而行之以漸復古者五畝百畝之制使貧者得以<lb/>
受野人之田而食其餘富者得以享君子之禄而不失<lb/>
其養賦税可均徭役可省地不改辟民不改聚經制一<lb/>
<pb n="KR4d0396_WYG_001-15b"/>
定豈惟三代可復雖為上古耕鑿擊壤之民可也何幸<lb/>
身親見之<lb/>
　　　四時治要方序<lb/>
余多病喜閲醫書最後得陳希元家藏治要方山居不<lb/>
能尋醫按此亦足以自治信乎其為良方也希元之論<lb/>
曰凡病必有治治必有要不獨醫為然葢于此憮然有<lb/>
感矣余嘗學自治治人之道一日聞之師曰藥靈丸不<lb/>
大棊妙子無多令心悟躬踐今老矣毎見鄉人有病劇欲<lb/>
<pb n="KR4d0396_WYG_001-16a"/>
死者衆醫束手告去希元以為可治則投半匕之劑輒<lb/>
甦活余毎神之必曰是葢得之師傳者非我也未嘗不<lb/>
竊嘆學無小大操之必有其術而亦必不可以無所受<lb/>
也因系以所聞而附識巻左云<lb/>
　　　送胡庭芳序<lb/>
記南渡初武夷文定胡公造行都有以程氏之學盛行<lb/>
為言者公輒愀然曰吾方以程氏之學不行為懼何謂<lb/>
盛行耶豈誦習其説者皆可以言程氏之學耶余讀書<lb/>
<pb n="KR4d0396_WYG_001-16b"/>
武夷山中有胡君庭芳自新安携一編書來訪究其業<lb/>
葢自朱子而尤粹于易留山中三閲月相與考訂推象<lb/>
數之源極義理之歸書成余已為係語其後矣又復相<lb/>
與推究文公所論他經大㫖重惟詩書二經訓義已具<lb/>
獨三禮通解猶未完書而春秋則僅發其㫖要白鹿臨<lb/>
漳所刋尚有望于後之人余知非其任而竊有志焉春<lb/>
秋一經葢竭精力者九年而稿本燼于丙子之厄俯仰<lb/>
十載學殖荒落余交㳺多矣論經説理鮮有如君者何<lb/>
<pb n="KR4d0396_WYG_001-17a"/>
幸得因切磋究之相與纂述以成一家言豈非宇宙間<lb/>
一大快事乎胡君曰諾歸將考𨽻一經焉明年春當賫<lb/>
糧武夷山中以畢斯業噫道同千載若合符契志同千<lb/>
里若共肝膈天地茫茫微人奚立微道奚存今考亭紫<lb/>
陽乃道南一大鄒魯也君之是行豈非斯文風氣之一<lb/>
㑹乎我日斯邁而月斯征君其勉之臨行且求一言為<lb/>
别余為之躊躇却顧深有感于文定胡公之言而告之<lb/>
曰前所云亦誦習其説而已文公没且百年門人傳習<lb/>
<pb n="KR4d0396_WYG_001-17b"/>
寖益失真余以為文公之學不行文公之道不傳也曩<lb/>
㳺浙中嘗因受業于敬堂劉先生得聞文公晚年所以<lb/>
與勉齋黄先生纉室陳先生論學之要㫖然後乃知文<lb/>
公之學其體全體其用大用與世之所言第以資誦説<lb/>
者固不同也誦説不同度也葢必有以出乎其外者乎<lb/>
因我同志輒發其端君之學源于盤磵董先生江東文<lb/>
獻風流猶有足證其以言叅之殆有合乎否耶萬世道<lb/>
真當有統一此學果有傳此道果有行一惟生人之休<lb/>
<pb n="KR4d0396_WYG_001-18a"/>
天地當有賴焉君其勉之益勉之胡君曰是未之前聞<lb/>
也不可不書以贈我遂題以為序且以告江東士君子<lb/>
之學自朱氏者<lb/>
　　　送胡庭芳後序<lb/>
余與庭芳斯文異姓昆弟也三餞君矣君健我衰此㑹<lb/>
豈數得君初來洪源三月再自洪源逰雲莊又十月今<lb/>
來鰲峯已辦兩載留計事有不得遂所期者豈斯文之<lb/>
㑹天實嗇我耶臨行含悽不忍别重念己丑與庭芳握<lb/>
<pb n="KR4d0396_WYG_001-18b"/>
手嘆慨秦漢以下天下所以無善治者儒者無正學也<lb/>
儒者所以無正學者六經無完書也六經無完書則學<lb/>
不可得而講矣儒者無正學則道不可得而明矣千五<lb/>
百年牽補架漏天地生民何望焉考亭夫子集正學大<lb/>
成平生精力在易四書詩僅完書開端而未及竟雖付<lb/>
之門人九峯蔡氏猶未大暢厥㫖三禮惟有通解缺而<lb/>
未備者尚多至門人勉齋黄氏信齋楊氏粗完䘮祭二<lb/>
書而授受損益精意竟無能續之者若春秋則不過發<lb/>
<pb n="KR4d0396_WYG_001-19a"/>
其大義而巳豈無所俟于來學乎當我世不完則亦媿<lb/>
負師訓多矣顧惟兵難之餘學徒解散文集燬亡徒抱<lb/>
苦心力實不逮蚤歲成春秋通解一書又厄于火兼以<lb/>
齒髪向衰抗我滋甚微君之來此學孤矣余與君相與<lb/>
講切縷指葢十有七年矣易詩書僅爾就緒春秋更加<lb/>
重纂則皇帝王伯之道亦粗備矣惟三禮乃文公與門<lb/>
人三世未了之書所闗甚重且周官六典元不亡當復<lb/>
其舊而儀禮十七篇且欲各附禮記傳義以為之兆當<lb/>
<pb n="KR4d0396_WYG_001-19b"/>
猶有俟也臨分再與庭芳約分任此責庭芳計以來歲<lb/>
冬春之交四入閩此留當終吾生以畢兹事古襄張侯<lb/>
紹先嗜學士禮慨然以文獻為念昔以此屬全金又以<lb/>
屬庭芳悠悠葢壤文獻實難與門人益務堅苦泊如也<lb/>
慶元庚申殁于考亭後十年庚午疆場事起又六十七<lb/>
年丙子宋亡公之曽孫俊以死節著嗚呼大聖大賢之<lb/>
生其有闗于天地之化盛衰之運者豈可以淺言哉夫<lb/>
子之六經不得行於再世而公之四書乃得彰著于當<lb/>
<pb n="KR4d0396_WYG_001-20a"/>
代公之身雖詘于當時而公之道卒信于其後者天也<lb/>
過江來中州文獻欲盡自左丞覃懐許公衡倡明公學<lb/>
家誦其書人尊其道凡所以啟沃君心栽培相業以開<lb/>
治平之原者皆公餘澤也方侯剏義學東平袁君璧適<lb/>
以臬事至閩訪求公後表後二子林彬于省長南溪建<lb/>
安二書院奉韋齋及公祠又以考亭乃公舊宅<graphic n="KR0548" url="https://raw.githubusercontent.com/kanripo/KR-Gaiji/master/images/KR0548.png" mimeType="image/png"/>
                    <graphic n="KR0548" url="https://raw.githubusercontent.com/kanripo/KR-Gaiji/master/images/KR0548.png" mimeType="image/png"/>為<lb/>
語諸生小學入門之要尤以師道不立為憂既而金華<lb/>
陳君舉斯文吳㑹為胄學徴藏書攷尋文獻且欲于此<lb/>
<pb n="KR4d0396_WYG_001-20b"/>
繼成公志以復六經古文為屬誠鉅典也而必有竢焉<lb/>
天道循環無徃不復欲觀周道舎魯何適正學一脉亟<lb/>
起而述續之則天地之心生民之命萬世之太平當於<lb/>
此乎在侯之功不亦逺乎侯世以德顯其仕閩以化為<lb/>
政道南七書院皆其再造也考亭西北偏有山曰雲谷<lb/>
晦庵在焉亦為之起廢汪君於山之麓為門以識凡公<lb/>
墳宅悉從而表樹焉庶乎知為政之先務矣精舍剏于<lb/>
紹興甲寅前堂後室制甚樸寳慶乙酉邑令莆陽劉克<lb/>
<pb n="KR4d0396_WYG_001-21a"/>
莊始闢公祠今燕居廟則淳祐辛亥漕使眉山史侯李<lb/>
温舊構也書院之更造惟公手剏不敢改棟宇門廡煥<lb/>
然一新邑士劉熈寳終始之義學之剏興宋奕黄樞首<lb/>
帥以聽華□孫葉善夫趙宗叟盱江李廷玉與有謀焉<lb/>
而厚帑庾完塈茨以迄于成則虞子建劉實也賢勞皆<lb/>
可書時提調官總管燕山張仲儀教授三山黄文仲助<lb/>
田名氏悉書石隂後甲辰三歲大德十一年四月朔日<lb/>
後學熊禾記<lb/>
<pb n="KR4d0396_WYG_001-21b"/>
　　　送夏思學歸江東序<lb/>
丙申秋余歸鰲峰聚徒逺近士交咸集行舍菜禮上饒<lb/>
謝平叔夏思學預焉時思學來㳺武夷實養吾先生為<lb/>
之介其言曰夏氏世居象山龍虎山之間覽其清秀以<lb/>
為未足且顧望武夷以為之歸且徴余言顧徒言于子<lb/>
何補自是歲必一至至輒留旬日今兹之歸又謂予曰<lb/>
吾來武夷三過鰲峰不得一言為贈將何以為之歸乎<lb/>
臨别之一日青燈對話為之躊躇却慮而有感焉茫茫<lb/>
<pb n="KR4d0396_WYG_001-22a"/>
宇宙斯文一脉其將何所保乎中原文獻未能徴也伊<lb/>
洛道南大江之左明道正誼君子誠得十數公落落布<lb/>
在州里間人極猶有所頼以立天地之紀將不墜矣葢<lb/>
有平生想望以為泰山北斗以為景星鳳凰者迺使人<lb/>
觖然于懐斯文一脉其真無所係乎甚矣大學之不可<lb/>
以不明也談性命者入異端談事功者入吏道論文者<lb/>
工詩詞稍髙者藉古文之聲響以飾語言而已論學者<lb/>
務記誦稍異者剽先儒之緒餘以資講説而已大畧不<lb/>
<pb n="KR4d0396_WYG_001-22b"/>
出此數端或有見焉則又安於小知而欲以是言道若<lb/>
是者亦未知其可也大學何時而可行乎思學將逺逰<lb/>
其更以余言徴之<lb/>
　　　送詹君履學正序<lb/>
記甲申歲余始卜居武夷之南邑里秀俊相與逰從者<lb/>
固不乏人而求其頴異成材者指亦未易多屈當路崇<lb/>
植儒官奬引士類惟儒官一途為㨗徑於是年盛力强<lb/>
欲藉以奮身者胥引出焉隠屏之下曲溪之濵歲歲作<lb/>
<pb n="KR4d0396_WYG_001-23a"/>
贈語餞友朋散在郡邑葢不少矣樵泮居閩上逰徃年<lb/>
㧞其尤一人為之正曰劉某今年㧞其尤一人為之録<lb/>
曰詹某皆武夷舊逰也某行有日同舍各致贈言之義<lb/>
余將何以告子則謂之曰當路遴選儒官一途非但可<lb/>
資以進身也涵養德器修礪學業正在此時夫以一鄉<lb/>
未足而之一國焉見聞頥養當益廣矣今風俗偷薄綱<lb/>
常掃蕩前脩文獻欲盡吾閩自道南以來號小鄒魯樵<lb/>
昔為多士之國當有韜德藴道升堂而發薰養之歎者<lb/>
<pb n="KR4d0396_WYG_001-23b"/>
坐明倫堂領袖前廡豈但曰友之云乎抑當有事之者<lb/>
云耳請告子以樵先正故事方伊洛之教盛行西山李<lb/>
氏早年登龜山之門然後渙然不逆漢上米氏一日見<lb/>
上蔡問為學之要朗誦子見齊衰與師冕見二章一部<lb/>
論語盡説與賢矣夫仁之㫖義何待二十年而有得而<lb/>
此二章亦何有乎精妙而足以盡一部論語之大義此<lb/>
在學者深思而自得之伊洛之學有傳于樵者自二公<lb/>
始乾盛矣端明黄公道德之慤師表宇内以文公之行<lb/>
<pb n="KR4d0396_WYG_001-24a"/>
之學至御書俯伏請納端拜之禮流風懿範藹然逮今<lb/>
果齋諸賢克紹考亭之學又其後出也遺言緒論必尚<lb/>
可尋此皆後學所當景慕而取法焉者也君履其勉之<lb/>
謙恭自下以待其身勤敏不怠以進于學常若武夷相<lb/>
與逰從時修途萬里發軔政不俟忙巨木千尋其培根<lb/>
也不可不淳君履其重勉之<lb/>
　　　贈熊雲岫挾星術逺逰序<lb/>
孔子罕言命又曰不知命無以為君子孟子不謂命又<lb/>
<pb n="KR4d0396_WYG_001-24b"/>
曰得之有命然則將孰從葢命有二以性言則理一而<lb/>
已以氣言則分有萬之不齊智愚賢否一類也以理制<lb/>
數以性御氣愚可明柔可强勤之可以不匱也仁義之<lb/>
可以得天爵也修養之可以延年為善之可以獲福也<lb/>
孰謂其不可變乎是故君子但當言理不當言數但當<lb/>
論性不當論命當然在我適然在天敢問三代盛時家<lb/>
有受田阡陌未裂隂耗之星夫何居里有公選科目未<lb/>
興科名科甲之星夫何麗皇極不建君相不以造命自<lb/>
<pb n="KR4d0396_WYG_001-25a"/>
任聽天下之人如醯蚋之在甕盎中自起自仆不得順<lb/>
受其正者亦多矣君儒者也故作命説以贈<lb/>
　　　贈地理吳竹澗序<lb/>
天運有竒嬴地氣有偏盛所以用之則存乎人是故知<lb/>
道君子不論氣數自古積善好義之家非惟敵之又從<lb/>
而挽囘焉其次惟隂陽家一途誠詣其極則有裨于生<lb/>
人則亦甚大何也其于精於天地者為多也是故公劉<lb/>
周召以來所不廢泛觀宇宙竊有感焉陳同父嘗言楚<lb/>
<pb n="KR4d0396_WYG_001-25b"/>
蜀閩越日衰之氣必有乘而用之者及今驗矣茫茫禹<lb/>
跡未能效子長逰今之隂陽家有能發泄神州已曠之<lb/>
地以培而植昭代方興之人才者乎天地生人有望也<lb/>
吾里有牧堂蔡先生知之三世之間生西山節齋九峯<lb/>
覺軒久軒五賢仕者致君澤民利在天下隠者著書立<lb/>
言功在來世葢此道也牧堂之後竹澗吳君其庶幾乎<lb/>
君不妄卜地必其人足以當之是者予之富者既廉于<lb/>
厥直貧者反有以給之與疊山謝公交最久公家再世<lb/>
<pb n="KR4d0396_WYG_001-26a"/>
皆其卜兆公嘗稱其初交但見其朴拙其淳實久則信<lb/>
其為積德尚美君子長者人也余亦喜其為人徧閲題<lb/>
巻敬書其後而歸之<lb/>
　　　䟦文公再逰九日山詩巻<lb/>
此淳熈乙巳文公先生與休齋公諸賢㳺山唱酬集也<lb/>
前三十年紹興丙子文公嘗逰九日山與竹隠傅公汎<lb/>
舟金鷄劇飲盡懽歌楚辭其音激烈悲壯夷攷其一時<lb/>
先生之志其孰能測之今集中九日懐古等作乃其再<lb/>
<pb n="KR4d0396_WYG_001-26b"/>
至也余嘗同釣磯丘君歴覽遺迹則懐古猶存嘗語寺<lb/>
僧以先生前後逰山詩刻寘堂中併繪為圖使後之登<lb/>
覽者想見一時風猷之懿而寺無好事者徒有感慨係<lb/>
之因思宇宙間無一物非道則亦無一處非可樂泰山<lb/>
之登沂水之浴夫子豈好逰者要其胸中自有樂地故<lb/>
随其所寓自然景與心㑹趣與理融無所不自適也兒<lb/>
童誦東坡前後赤壁賦但覺其有盪心悦目之趣而不<lb/>
能自已夫水月之喻豈不自以為至而莫悟其非𤣥裳<lb/>
<pb n="KR4d0396_WYG_001-27a"/>
縞衣之夢亦竟何所歸宿留連光景直狥目前髙者怡<lb/>
曠神情傲睨物表千人一律如是而已視文公廬山紀<lb/>
行南嶽唱和與夫雲谷武夷雜詠竟何如哉嗟夫漢唐<lb/>
諸儒不見道其不識此樂亦宜也紹興丙子距今凡三<lb/>
閲甲厯企典型之無存覩風景其如在獨無慨然于其<lb/>
心者乎余來清源與公四世孫與義過從甚稔與義學<lb/>
明行脩克世其業與余有再逰之約而未克遂敬題集<lb/>
末以識髙山景行之思云爾<lb/>
<pb n="KR4d0396_WYG_001-27b"/>
　　　跋林氏兄弟遺事後<lb/>
余辛丑冬至玉融首識西塘鄭氏之裔孫曰某越二年<lb/>
再至又㑹其仲曰某一見知為古君子也一日狀小山<lb/>
林氏逸事示余讀之未嘗不為廢巻而嘆嗟夫古道衰<lb/>
倫紀盡數世之人骨肉相虐同氣為仇聞林氏之風盍<lb/>
亦少媿乎哉君真知德者哉語曰弟子入則孝出則弟<lb/>
又曰有父兄在弟即子也一定省一出入一動作寢息<lb/>
以至視于無形聽于無聲罔不帥時何也深愛厚敬根<lb/>
<pb n="KR4d0396_WYG_001-28a"/>
於内豈敢萌一毫忿懥心若今人之為哉世無知德孝<lb/>
友卓行之士逸于太史氏多矣宜録之以續司馬氏家<lb/>
範世衰道微亦以見人心天理之未嘗冺也巻中贈劉<lb/>
孝子二詩美之深箴之切君子愛人憂其無成君之用<lb/>
心一何其忠厚懇惻之至也余嘗摭劉孝子實事母家<lb/>
距家十里深山無人猿狖為鄰風雨之夕草樹悲鳴清<lb/>
晨起㸑深夜獨宿㷀㷀一身旁無童僕如是者三年不<lb/>
少懈言人人同非沽譽也嗟夫世尚有斯人哉是皆可<lb/>
<pb n="KR4d0396_WYG_001-28b"/>
書一念之孝天資之微可能也終身之孝非學力之厚<lb/>
未易至也余未及一識君其重勉之君文古學古人所<lb/>
知也不待予賛其用心之古則吾深有以識之某學博<lb/>
尤工于詩甚矣鄭氏之多賢也<lb/>
　　　敬齋銘箴跋<lb/>
按南軒張子敬齋銘耑以敬為宅心之要葢心存則衆<lb/>
理具而萬事之綱舉矣非心存之外别有所謂敬也朱<lb/>
子之箴不過發其未盡之藴程子曰制于外所以養其<lb/>
<pb n="KR4d0396_WYG_001-29a"/>
中未見外貌之肆而中心之存者故所貴乎動静弗違<lb/>
表裏交正也後之學者見箴不見銘但有矜持拘迫而<lb/>
無從容涵養之功甚者以擎跽曲拳為敬看得敬字多<lb/>
死而不活嗟夫聖賢之學不講人心失其所為主理非<lb/>
事謬世道随之豈小故哉南軒集中敬齋記有曰萬事<lb/>
具萬理萬理在萬物而其妙著于人心一物不體則一<lb/>
理息一理息則一事廢敬者貫萬事統萬事萬理而為<lb/>
萬物之主宰者也致知所以明是心也敬者所以存是<lb/>
<pb n="KR4d0396_WYG_001-29b"/>
心而勿失也又曰心生生不窮者道也敬則生矣生則<lb/>
惡可已也怠焉則放放則死矣此千古聖賢傳授心法<lb/>
之妙學者深體而屢省之哉<lb/>
　　銘<lb/>
　　　約我齋銘<lb/>
人之為學患不見道大道茫茫何處下手聖門論學必<lb/>
有所之有是奚是斯文在斯大哉聖域顔氏實踐一仰<lb/>
一瞻夫豈無見道之所在惟中為難孰開其端精一兩<lb/>
<pb n="KR4d0396_WYG_001-30a"/>
言精在博文一在約禮爾學維何即此而已得一為德<lb/>
體全則仁以品以節匪禮曷臻一舉一動如寐斯覺前<lb/>
日之約今日之卓惟黄氏子為學有源不懼于父天叟<lb/>
為兄約我銘齋奉以晨夕敢賛斯銘其敬無失<lb/>
　<lb/>
　<lb/>
　<lb/>
　<lb/>
<pb n="KR4d0396_WYG_001-30b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　勿軒集巻一<lb/>
</p>
<p>
</p>
  </div>
<div>
<head>勿軒集巻二</head> <lb/>
    <p>
<pb n="KR4d0396_WYG_002-1a"/>
欽定四庫全書<lb/>
　勿軒集巻二<lb/>
　　　　　　　　　　　　　宋　熊禾　撰<lb/>
　　記<lb/>
　　　考亭書院記<lb/>
周東遷而夫子出宋南渡而文公生世運升降之㑹天<lb/>
必擬大聖大賢以當之者三綱五常之道所寄也道有<lb/>
統羲軒邈矣陶唐氏迄今六十二甲辰孟氏歴叙道統<lb/>
<pb n="KR4d0396_WYG_002-1b"/>
之傳為帝為王者千五百餘歲則堯舜禹之於冀也湯<lb/>
尹之於伊亳也文武周公之于岐豐也自是以下為霸<lb/>
為强者二千餘歲而所寄僅若此儒者幾無以藉口于<lb/>
來世嗚呼微夫子六經則五帝三王之道不傳微文公<lb/>
四書則夫子之道不著人心無所于主利欲持世庸有<lb/>
極乎七篇之終所以大聖人之居而尚其出者其獨無<lb/>
所感乎嗚呼由文公以來又百有餘歲矣建考亭視魯<lb/>
闕里初名竹林精舍後更滄洲宋理宗表章公學以公<lb/>
<pb n="KR4d0396_WYG_002-2a"/>
從祀廟庭始錫書院額諸生世守其學不替龍門毋侯<lb/>
逢辰灼見斯道之統有闗于世運故于此重致意焉歲<lb/>
戊子侯為郡判官始克修復邑令古澶郭君瑛又從而<lb/>
増闢之乙巳侯同知南劍郡事道謁祠下顧諸生曰居<lb/>
已完矣其盍有養乎書院舊有田九十餘畝春秋祀猶<lb/>
不給侯捐田為倡郭君適自北來議以克協諸名賢之<lb/>
冑與邦之大夫士翕然和之合為田五百畝有竒供祀<lb/>
之餘則以給師弟子之廩膳名曰義學田初省府以公<lb/>
<pb n="KR4d0396_WYG_002-2b"/>
三世孫朱沂充書院山長既殁諸生請以四世孫朱椿<lb/>
襲其職侯白之當路仍増弟子員屬其事于邑簿汪君<lb/>
䝉其以書來曰養可以粗給矣而教之不可以無師也<lb/>
謂禾猶逮有聞俾與前進士魏夢牛分教大小學葢有<lb/>
甚欿然者既又屬禾記其事其將何以為詞重惟文公<lb/>
之學聖人全體大用之學也本之身心為德行措之國<lb/>
家天下則為事業其體有健順仁義中正之性其用則<lb/>
有治教農禮兵刑之具其文則有小學大學語孟中庸<lb/>
<pb n="KR4d0396_WYG_002-3a"/>
易詩書春秋三禮孝經圖書西銘傳義及通鑑綱目近<lb/>
思録等書學者學此而巳今但知誦習公之文而體用<lb/>
之學曽莫之究其得謂之善學乎矧曰體其全而用其<lb/>
大者乎公之于考亭也門人蔡氏淵嘗言其晚年閒居<lb/>
於大本大原之地充養敦厚人有不得窺其際者葢其<lb/>
喜怒哀樂之未發早聞師説于延平李先生侗體騐已<lb/>
熟雖其語學者非其一端而敬貫動静之㫖聖人復起<lb/>
不易斯言矣嗚呼此古人授受心法也世之溺口耳之<lb/>
<pb n="KR4d0396_WYG_002-3b"/>
學何足以窺其微哉公之修三禮自家鄉至邦國王朝<lb/>
大綱小紀詳法畧則悉以屬之門人黄氏幹且曰如用<lb/>
之固當盡天地之變酌古今之宜而又通乎南北風氣<lb/>
損文就質以求其中可也此公之志克遂有王者作必<lb/>
來取法矣嗚呼古人為治之大經大法平居既無素習<lb/>
一旦臨事惟小功近利是視生民亦何日䝉至治之澤<lb/>
乎秦人絶學之後六經無完書若井田若學校凡古人<lb/>
經理人道之具盡廢漢猶近古其大機已失之矣當今<lb/>
<pb n="KR4d0396_WYG_002-4a"/>
治宇一統京師首善之地立胄學典文教文公四書方<lb/>
為世大用此又非世運方升之一幾乎邵氏觀化所謂<lb/>
善變之則帝王之道可興者以時考之可矣誠能以此<lb/>
推原羲軒以來之統大明夫子祖述憲章之志上自辟<lb/>
雍下逮庠序祀典教法一惟我文公之訓是式古人全<lb/>
體大用之學復行于天下其不自兹始乎今公祠以文<lb/>
肅黄氏幹配舊典也從以文節蔡氏元定文簡劉氏爚<lb/>
文忠真氏德秀建安武夷例也我文公體用之學黄氏<lb/>
<pb n="KR4d0396_WYG_002-4b"/>
其庶幾焉餘皆守公之道不二其侑公也實甚宜公以<lb/>
建炎庚戌生于劍之南溪父吏部韋齋先生之仕國也公<lb/>
藴經世大業屬權奸相繼用事鬰鬰不得展道學為世<lb/>
大禁公聞疊山門人王君道可欲刋此錄亟從㬰成之<lb/>
且以寄余之志云<lb/>
　　　三山郡泮五賢祠記<lb/>
僕于雲谷之陽鰲峯之下剏小精黌中為夫子燕居配<lb/>
以顔曽思孟次以周程張朱濓溪明道伊川横渠晦菴<lb/>
<pb n="KR4d0396_WYG_002-5a"/>
五先生隆道統也或有議者曰文公竹林精舍以六君<lb/>
子從祀先廟表章文公之道取其法行之大學逹于郡<lb/>
縣今乃邵馬二賢不與焉無乃非文公之初意耶曰從<lb/>
祀之典凡先儒之有功德于聖門者咸在若夫配食先<lb/>
聖則非其道德功言足以得夫聖統之正傳者不足以<lb/>
與此也韓氏曰軻之死不得其傳此五先生所謂吾無<lb/>
間然者矣後有作者不可易也若夫邵馬及張吕諸賢<lb/>
固已秩在從祀矣非去之也文公賛六君子乃其一時<lb/>
<pb n="KR4d0396_WYG_002-5b"/>
景行先哲之盛心而竹林之祠増延平先生為七賢又<lb/>
以致其平生尊敬師傅之意是固各有攸當非可以此<lb/>
為擬也歲在癸卯之夏三山郡泮議剏新祠郡博士東<lb/>
武劉叔敬諗予曰泮舊有道立堂按舊碑葢取師道立<lb/>
善人多之義自濓溪而下凡十有五人首六君子次廣<lb/>
平㳺氏龜山楊氏豫章羅氏延平李氏次晦庵朱氏南<lb/>
軒張氏東萊吕氏西山蔡氏勉齋黄氏丙子兵戈之後<lb/>
司文臺典教職者又益以北山陳氏信齋楊氏毅齋鄭<lb/>
<pb n="KR4d0396_WYG_002-6a"/>
氏説齋楊氏庸齋趙氏凡五人皆學于文公亦所以昭<lb/>
是邦人物之懿也但考之郡志西山真氏帥三山時嘗<lb/>
剏尊道閣祀文公但以勉齋配道立堂舊祠亦止于勉<lb/>
齋今㢘臺之長恪齋嚴公更剏新祠欲復尊道之舊而<lb/>
議者言人人殊子其有以教之僕曰是祠若仍道立<lb/>
之名則為隆師道而設姑仍其舊可也但師弟子不應<lb/>
皆北坐南面勉齋以下北山信齋諸賢皆北面受經于<lb/>
文公者乃侈然並居南面之列此則有不可不正者若<lb/>
<pb n="KR4d0396_WYG_002-6b"/>
更尊道之名則為隆道統而設其祠固當止于五先生<lb/>
他有不得而與焉卲馬張吕諸賢自有從祀彞典廣平<lb/>
龜山豫章延平西山諸賢則建劍鄰郡各有專祠稽之<lb/>
禮經國無先師則合于鄰國勉齋為朱門道統單傳又<lb/>
不但三山一邦之望莫若正西向侑食之位雖不合于<lb/>
鄰國可也西山尊道初意亦正如此時盱江德臣李君<lb/>
亦曰饒之石洞亦以夫子居中配以顔曾思孟周程張<lb/>
朱五賢勉齋繼之時曲阜孔君申卿實主其議遂白之<lb/>
<pb n="KR4d0396_WYG_002-7a"/>
嚴公首以為允於是繪像立祠更扁尊道又以僕嘗與<lb/>
聞斯義且屬為記適莆陽史侯有刋脩禮書之約遂不<lb/>
得竟其事繼㑹莆陽博士永嘉宋屬翁議創先賢祠亦<lb/>
以下問僕援此答之皆以為允但有以程張坐次為疑<lb/>
者葢横渠于二程為表叔端平從祀之典張先于程竹<lb/>
林七賢之祠與六君子之賛則程先于張二者不同議<lb/>
卒靡定僕曰横渠之學得于二程臯比之徹與夫平居<lb/>
論議歴歴可考聞道在先固有所受也但當以竹林之<lb/>
<pb n="KR4d0396_WYG_002-7b"/>
祠為正此乃學校之公不得與家庭之私例論矣于是<lb/>
莆之新祠位置遂定㑹孔君于三山士友之請屬記于<lb/>
史侯深言尊道之祠止于五賢不及邵馬者乃萬世道<lb/>
統所係惟當以此為定孔君又言曲阜舊有五賢祠乃<lb/>
祀荀楊諸賢今祠已燬歸當請之衍聖公更議以此五<lb/>
賢易之此不惟大明洙泗之正傳亦以一洗漢唐之陋<lb/>
習扶世立教抑邪崇正之功𢎞矣因其行也力賛勉之<lb/>
私竊自謂山中一時綿蕝之禮或者因莆福二郡以為<lb/>
<pb n="KR4d0396_WYG_002-8a"/>
之兆亦區區之志也忽三山朋友以書來詰謂舊祠卲<lb/>
馬以下凡十有四人皆從改撤公議之後莫不倒指于<lb/>
首議之人子當何以解之且賢牧鄉賢二祠亦聞有所<lb/>
建白若其果然慎勿復言可也余葢深嘆世衰道微之<lb/>
餘學校無公論迺至於此自可忘辨然斯道所關則亦不可<lb/>
以不直者輒申其義或者倘有察焉亦學校風化之一助也<lb/>
一或謂文公賛六君子竹林祠七賢今尊道之祠<lb/>
止及五先生而不及邵馬其義可得聞乎曰尊道<lb/>
<pb n="KR4d0396_WYG_002-8b"/>
有祠為道統設也古者建學立師教學為先而其所學<lb/>
則以道德功言為重而道其總名也太上立德其次立<lb/>
功其次立言是三者皆非有得于道不可立德者道之<lb/>
本也立功者道之用也立言者所以載道之文也言學<lb/>
而無見于道則不足以為學言道而無見乎道之全<lb/>
體則亦不足以為道矣是故一善之德亦可以言立德<lb/>
一時之功亦可以言立功一語之有闗于世教亦可以<lb/>
為立言而皆無見乎道體之全則亦不足與乎道統之<lb/>
<pb n="KR4d0396_WYG_002-9a"/>
正矣今觀六經之文皆其德被生民功加萬世堯舜禹<lb/>
湯文武周公孔子之傳在是自是之後四代禮樂之具<lb/>
惟顔氏有之晚年則惟曽子所傳獨得其宗曽傳之思<lb/>
思傳之孟矣大學中庸七篇之書皆可具見道䘮千載<lb/>
直至濓溪明道伊川横渠晦庵五先生而後此道始大<lb/>
明于世而其學皆足以為天地立心生民立極徃聖繼<lb/>
絶學萬世開太平其立德立功立言未有大于此者矣<lb/>
若夫康節涑水謂非世之大賢不可而其學視此則有<lb/>
<pb n="KR4d0396_WYG_002-9b"/>
間矣駕風鞭霆之英傑非可與凖繩規矩之君子同科空<lb/>
中樓閣自是宇宙間一卓偉之見觀其玩視古今㳺戲<lb/>
物外其出言制行不免近于髙曠非可以為世常法者<lb/>
也程子與康節居洛三十年未嘗一語及于學亦謂是<lb/>
也若涑水之力行苦節制行非不誠一而前輩謂欠却<lb/>
致知一段如尊揚雄而疑孟子黜漢統而帝曹魏正自<lb/>
有不可揜者又不待辨而定也故五先生直可以繼顔<lb/>
曽思孟之次配食夫子而卲馬則亦仍舊祀之典可也<lb/>
<pb n="KR4d0396_WYG_002-10a"/>
一或謂涑水之學不由師傳其德言功烈之所就亦不<lb/>
過盡其天資之所到而已若康節則先天一圖皇極一<lb/>
書謂之無見于斯道則不可又何以不進之于五賢乎<lb/>
曰康節之髙明涑水之平實葢各具是道之一體要其<lb/>
所見則涑水之於康節則固不可以同日語也康節先<lb/>
天圖心法與濓溪太極圖實相表裏至于皇極一書則<lb/>
其志直欲以道經世而自處葢欲作雍熙泰和以上人<lb/>
物此豈易以世俗窺測但其制行不免近于髙曠若使<lb/>
<pb n="KR4d0396_WYG_002-10b"/>
進之聖門則曾晳非不髙明子貢非不穎悟終不可謂<lb/>
與顔曽同得其傳百世以俟不易吾言矣<lb/>
一或謂卲馬與張吕諸賢秩在從祀固無以議為也但<lb/>
此五先生者所在郡縣别立祠庭自為專享得不傷于<lb/>
煩乎曰學校之祀典不正久矣五賢者所在郡縣非無<lb/>
從祀秩然學校各別為專祠或以所居之邦或以逰宦過<lb/>
化之地或特以義起載在先儒文集與夫碑誌之類其<lb/>
來非一日矣即之人心稽之公議未有不以為允者是<lb/>
<pb n="KR4d0396_WYG_002-11a"/>
果何故吾聞道統于一祀典亦當定于一後世乃裂而<lb/>
二之謂之不傷於煩不可也此事之失源流濶逺豈一<lb/>
言可㫁哉兩廡從祀理宜損益孔庭之祀按貞觀二十<lb/>
一年顔囘以下次以左丘明等二十二人升侑尼父開<lb/>
元八年始塑十哲繪七十弟子及二十二賢于壁二十<lb/>
七年又以曽參而下止六十七人遂以杜祐通典所載<lb/>
益以林放等五人以足七十二人之數此不過唐禮官<lb/>
一時建議云爾宋仍唐制不復更改至今按為定式竊<lb/>
<pb n="KR4d0396_WYG_002-11b"/>
謂學者尊事聖賢春秋祭享非但崇飾俎豆姑以盡吾<lb/>
報本之心而巳必其平時方寸之間真有信慕服行之<lb/>
素則斯道氣脉相屬今也姓名昧昧年代濶逺尋常方<lb/>
册之間耳目尚有不接一旦對越之際肸蠁豈易遽通<lb/>
此文公竹林之祀所以止于顔曾思孟配享六君子從<lb/>
祀今所在書院但按此為法亦恐其煩也程子本言十<lb/>
哲世俗之論予之晝寢短䘮求之聚斂具臣已見責于<lb/>
聖門况顔子既升配享又増子張為十哲果何義耶十<lb/>
<pb n="KR4d0396_WYG_002-12a"/>
哲之外若南宫适宓子賤蘧伯玉曽晳漆雕開澹臺滅<lb/>
明原憲有若公西赤之徒班班見于傳記所載亦可數<lb/>
矣此其當正者一又七十二賢之下益以諸儒二十二<lb/>
人此葢唐禮官一時見其六經三傳曽有訓詁之勞故<lb/>
悉從而位置之不復甄别西都承秦絶學若伏生之書<lb/>
毛萇之詩大小戴之禮左氏公穀之春秋與鄭孔諸儒<lb/>
之傳疏雖其間不無同異謂其無羽翼聖經之功不可<lb/>
也學者辭必根理文必稱行馬融為竇憲作奏章一事誣<lb/>
<pb n="KR4d0396_WYG_002-12b"/>
䧟忠良漢祚以傾平日聚徒著書竟亦何用杜預建短<lb/>
䘮之議自背于春秋王弼尚老莊之學自背於易凡若<lb/>
此類訓詁何取此其當正者二又孟氏之後無傳濓洛<lb/>
未興之前寥寥千載獨一董仲舒學最正行最醇顧不<lb/>
得秩在從祀而揚雄美新投閣不能揜綱目莽大夫之<lb/>
書荀况以性為惡以禮為偽大本已失更學何事至今<lb/>
二人上敢與孟子同列下猶不失與王通韓愈並稱向<lb/>
微文公品論權衡之定則孟子終貶而荀揚輩偃然得<lb/>
<pb n="KR4d0396_WYG_002-13a"/>
在弟子列矣世教不明至此可勝歎哉此其當正者三<lb/>
宋諸儒如康節涑水南軒東萊四賢固已在從祀之典<lb/>
溯其淵源豈無尚有考論者<hi>龜山載道而南再傳為延平李氏學行醇正其傳是</hi>
<hi>為文公竹林從祀亦在六君子之次又文公之學惟勉齋黄氏獨接其傳學問操行一出于正且其羽翼四書</hi>
<hi>三禮之功為大三山郡泮亦為之大耳</hi>道無二統不合不公誠有作者表<lb/>
章正學統一聖真首之京師達之郡縣大明學校祀典<lb/>
一正天下人心凡若此類首宜損益决不可以唐開元<lb/>
禮官無識之輕議遂以為千萬世不刋之定典也<lb/>
<pb n="KR4d0396_WYG_002-13b"/>
一或謂祭祀之禮各從國俗之舊若構立新祠以義起<lb/>
禮可也今在郡縣各有舊祠或繪或塑以子之言一從<lb/>
毁撤于人情豈無不安者乎曰是何言也承訛踵謬樂<lb/>
因循憚更改此漢唐千載弊政也豈但此一事哉仍舊<lb/>
貫之言聖人予之亦謂可以改可以無改者耳學校祀<lb/>
典所以正人心明世教也清議所在不可厚誣理有當<lb/>
更對越無媿嘗記荆公配享廟廷其子雱從祀廡下權<lb/>
勢所在何向不可一朝毁撤萬口無辭且如從祀之典<lb/>
<pb n="KR4d0396_WYG_002-14a"/>
仲舒當在所益揚雄馬融之類當在所損此皆不可一<lb/>
日不正者豈可習之為安而以毁撤為嫌乎三山郡泮<lb/>
舊志先賢祠止陳公襄等五人後増至十一人今則五<lb/>
十餘人矣鄉牧祠内有某人者顯為清議不容舊曾守<lb/>
土不死封疆姑且勿論丁丑戊寅之間反覆變詐見之<lb/>
大書榜鏤至今人猶誦之以為戲笑當其再叛也何至<lb/>
如此詆毁及其再附也又何用如此夸諛後又夤縁益<lb/>
謚命下之日有作詩諷之者曰兩朝忠義傳俱有某人<lb/>
<pb n="KR4d0396_WYG_002-14b"/>
名方其反覆之際題門曰葵藿有心終向日杏桃無力<lb/>
謾随風是全不知有世間羞恥事以此為文章學問以<lb/>
此得朝廷爵謚又以此齒學校祀典豈可不為郡泮羞<lb/>
豈可不為世教惜舊嘗建白公堂顧不得以子孫權勢<lb/>
赫奕有所辟而不行也雖然又不特三山一郡泮為然<lb/>
者<lb/>
一或謂程張坐次以竹林之祠為定固不得以家庭之<lb/>
私妨學校之公矣然則顔曽子思以坐像配享堂上顔<lb/>
<pb n="KR4d0396_WYG_002-15a"/>
路曾晳伯魚以立像從祀廡下或者疑焉如此則學校<lb/>
祀典之公亦不可以家庭之私為㫁乎曰是不可以此<lb/>
為斷矣學莫大于明人倫人倫莫先於父子子坐堂上<lb/>
父立廡下非人道一日所可安也且子雖齊聖不先父<lb/>
食久矣必仍今之制則宜别設一室以齊國公叔梁紇<lb/>
居中南面顔路曽晳孔鯉孟孫氏侑食西向春秋二祀<lb/>
當先聖酌獻之時以齒德之尊者為分獻官行禮于齊<lb/>
國之前其配位亦如之兩廡更不設位如此則亦可以<lb/>
<pb n="KR4d0396_WYG_002-15b"/>
示有尊而教民孝矣但有王者作禮當損益祀不可凟<lb/>
也姑誌于此<lb/>
一或問顔曾思孟所在學校皆東坐西向于義何居曰<lb/>
舊例循習已久問之先輩皆莫能通其義或謂神道尊<lb/>
右西廡乃迎送神之所辟右者不敢當尊也故獻官序<lb/>
立東廡之前而行禮執事者升降必由東階固其義也<lb/>
然則今之十哲配享兩廡從祀皆左右列則有所不通<lb/>
矣向嘗見一野史載夫子廟庭只有顔孟配享皆東西<lb/>
<pb n="KR4d0396_WYG_002-16a"/>
向後因王安石配享遂以顔孟東坐西向王安石介于<lb/>
顔孟之間西坐東向後來雖撤去王安石配位而顔孟<lb/>
坐次亦因而不改竹林精舍初剏但就中増入曽子子<lb/>
思二神位而先朝取其法行之亦曾襲不暇改至今宜<lb/>
改為東西向北上神道尊在兖國公顔氏西一郕國公<lb/>
曽氏東一沂國公孔氏西二鄒國公孟氏東二周程張<lb/>
朱五先生又以次列東西行則合舊矣然所謂舊制者<lb/>
亦開元二十八年以後之制亦非古也按開元禮夫子<lb/>
<pb n="KR4d0396_WYG_002-16b"/>
猶西坐東向葢儀禮特牲少牢饋食禮尸位也配位西<lb/>
向主人位也從祀南向衆賔位也開元末年夫子始封<lb/>
王爵襲衮冕執鎮圭遷為南向之坐矣世學不講有論<lb/>
及此者則以為怪安得一復古制為快哉<lb/>
一或問所在郡國學校各祀鄉之先賢或郡之良牧于<lb/>
禮亦有稽乎曰禮有祀先賢于東序及祭鄉先生于社<lb/>
之文前之所言葢天下通祀也若以一國一鄉論之各<lb/>
有先賢鄉先生其節行足以師表後進軌範薄俗者固<lb/>
<pb n="KR4d0396_WYG_002-17a"/>
在鄉國之所當祀矣孔明之在南陽宣公之在吳江管<lb/>
幼安之在東海陽城之在晉鄙三代而下論天下人物<lb/>
亦當首稱正使列侍聖門夫亦何嫌顧道䘮千載淵源<lb/>
無所考溯耳又如蜀之文翁閩之常衮首開一方文治<lb/>
雖去之千載猶思慕之雖欲不祀人心獨能恝乎凡若<lb/>
此類宜悉詔郡國按此比舊志採其尤著者悉以來上<lb/>
列之郡祀咸秩無文或復其子孫録其賢裔舊有祠廟<lb/>
去處必為守䕶増葺亦所以昭示朝廷褒表先賢之意<lb/>
<pb n="KR4d0396_WYG_002-17b"/>
雖後有作者亦莫之易也<lb/>
一或問子所言首之京師達之郡國大明學校典祀一<lb/>
正天下人心但京師太學與郡國之學攷之古今不無<lb/>
異制不知尚有當攷論者乎曰道者天下通行之道則<lb/>
其所以為教者自天子至于庶人一也先王建學必祀<lb/>
先聖先師自古至今未有以異獨五學之説不同禮家<lb/>
謂詩書禮樂各有師所以為祀亦異則疑出于漢儒專<lb/>
門之附㑹三代以上大道未分必不至此葢嘗聞之師<lb/>
<pb n="KR4d0396_WYG_002-18a"/>
曰五學之制中為天子之學所謂太學是也小學亦祇<lb/>
在王宫之南不惟天子視學行禮為便而元子庶子與<lb/>
夫公卿大夫之適子入學亦近而易習東西南北各設<lb/>
學以待四方之士意國之貴胄與鄉之俊秀及諸侯貢<lb/>
士以備論選者未必咸在天子之學則亦随其方而處<lb/>
之意必古有其法而唐之國學四門學恐亦其遺意也<lb/>
是故京師首善之地莫先于天子之太學矣又嘗聞之<lb/>
天子太學祀典宜自伏羲神農黄帝堯舜禹湯文武自<lb/>
<pb n="KR4d0396_WYG_002-18b"/>
前民開物以至後人致用其道德功言載之六經傳在<lb/>
萬世誠後世天子公卿所宜取法者也若以伏羲為道<lb/>
之祖神農黄帝堯舜禹湯文武各以次而列焉臯陶伊<lb/>
尹太公望皆見而知者周公則不惟為法于天下而易<lb/>
詩書所載與夫周禮儀禮之書皆可傳于後世至若稷<lb/>
之立極陳常契之明倫敷教夷之降典益之賛德傅説<lb/>
之論學箕子之陳範是皆可以與享于先王者天子公<lb/>
卿所宜師式也以此秩祀天子之學禮亦宜之若孔子<lb/>
<pb n="KR4d0396_WYG_002-19a"/>
實兼祖述憲章之任其為天下萬世通祀則首天子下<lb/>
達夫太學春秋釋奠天子必躬親歲事養老乞言退就<lb/>
師保一言行一政事天子一是以此為法教化本原一<lb/>
正于上四方其有不風動也哉夫然後公卿近臣舉天<lb/>
下道徳學問之士以禮延聘萃於京師館之太學一如<lb/>
明道先生熈寧之所奏講明正學以次傳授自國學逹<lb/>
于郡邑鄉校其為學一依古人小大學教法凡近世學<lb/>
官一切無用之虚文悉以罷去學問必見之踐履文章<lb/>
<pb n="KR4d0396_WYG_002-19b"/>
必施之政事使聖人全體大用之道復用于世不數十<lb/>
年作養成就士習丕變人材輩出先王至治之澤不患<lb/>
不被乎天下顧上之人力行何如耳<lb/>
間嘗以此求正于鄉先生福清林若存謂此論直可質<lb/>
無疑而俟不惑且謂康節作長厯書建成元吉作亂秦<lb/>
王世民誅之可與温公作通鑑書諸葛入㓂同科此亦<lb/>
一証寧德陳子芳謂此説已是程子亦曰堯夫直是不<lb/>
恭又曰堯夫根本不帖帖地其不滿温公處亦多更以<lb/>
<pb n="KR4d0396_WYG_002-20a"/>
此叅之當益明矣併識於此以俟來者<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4d0396_WYG_002-20b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　勿軒集巻二<lb/>
</p>
<p>
</p>
  </div>
<div>
<head>勿軒集巻三</head> <lb/>
    <p>
<pb n="KR4d0396_WYG_003-1a"/>
欽定四庫全書<lb/>
　勿軒集巻三<lb/>
　　　　　　　　　　　　　宋　熊禾　撰<lb/>
　　記<lb/>
　　　晉江縣學記<lb/>
泉直海東南隅實惟文明之地且晦庵西山二先生在<lb/>
仕國也百餘年間文化齗齗可以一變而道晉江泉負<lb/>
郭邑舊有廟無學淳祐甲辰林令奭易創今廟咸淳辛<lb/>
<pb n="KR4d0396_WYG_003-1b"/>
未趙令珤始創今學端明洪公記之悉予辛丑冬南逰<lb/>
抵泉春祀祗拜廟下惟見墻宇傾圮東北壁壤糞山積<lb/>
邑博士王君景耀愀然謂予曰咸淳之創三十有二年矣<lb/>
比來僅一修復而功弗竟書生力不逮志嘗告之令尹<lb/>
邊侯侯曰吾責也行當圖之暨秋再至則廟學一新講<lb/>
堂之後築杏壇三級壇之北為堂三間東西序直舍二<lb/>
翼以四齋繚以宫墻儼如也先是春三月不雨至夏五<lb/>
月侯奔走告望堂成而雨㴻以時雨名示不忘侯教也<lb/>
<pb n="KR4d0396_WYG_003-2a"/>
齋左曰仁存曰禮立右曰義和曰知樂王君狀其顛末<lb/>
來諗且曰侯之德我士甚厚不可不記辭不獲則繹其<lb/>
名之之義而言曰天有四時無非教也古人立教法天<lb/>
而已天之道元亨利貞其體也春夏秋冬其用也在人<lb/>
則仁義禮智其體也而其所以為用者豈獨無所事哉<lb/>
聞之師曰農象春禮象夏刑象秋兵象冬此人事之四<lb/>
時而教之所寓也未仕而學校則學此者也已仕而官<lb/>
府則行此者也儒道吏治豈有二乎哉昔安定胡公以<lb/>
<pb n="KR4d0396_WYG_003-2b"/>
經術德行教人至農事禮樂刑政兵防之類亦使之人<lb/>
治一事世稱為明體適用之學繼晦庵西山二先生之<lb/>
教其體全體其用大用又湖學所未嘗有者乎一邑天<lb/>
下之式古之人居必近學學必親師自國學侯頖以至<lb/>
黨庠閭塾皆在其居之南凡田賦飲射論囚獻馘必於<lb/>
是者便旦夕教也學距治所不數十舉武侯朝視事于<lb/>
官日昃不少倦退即休坐于學與諸生從容乎杏壇之<lb/>
側其知講學論政之本者矣侯亷勤明敏始至之日有<lb/>
<pb n="KR4d0396_WYG_003-3a"/>
事於社稷業治壇祀惟謹邑有閒田増墾歲二千畝流<lb/>
民之來歸者三百餘家未幾政成而學興𨽻邑泉山石<lb/>
井二書院亦皆易而新之庶乎知養教之序者至於訟<lb/>
簡盗息百廢具興侯之餘也記為學作故可畧是役也<lb/>
侯首捐俸為官吏倡里之好義者懽趨之材工率傭以<lb/>
直一毫不以擾民用斯道以徃又豈但一邑為然<lb/>
　　　昇真觀記<lb/>
武夷山閩之鎮也天下第十六名山是曰昇真𤣥化洞<lb/>
<pb n="KR4d0396_WYG_003-3b"/>
天按舊記厥初有神星降曰聖姥母子二人始居此山<lb/>
又有神稱武夷君者三代以前越在要服固荒逺難証<lb/>
太極氣化其始也挺生一二至人以為一方生民祖形<lb/>
化而後生類益衆則其間有材德絶異者衆皆臣服之<lb/>
以長其地故謂之君上古以來如姜嫄之棄簡狄之契<lb/>
與夫蜀未通之先蠶叢魚鳬杜宇開明載在傳記皆其<lb/>
類也又世傳魏王子騫城潼川時有張湛劉景等及胡<lb/>
李魚氏四女子凡十二人實受地為氓後皆避棄而仙<lb/>
<pb n="KR4d0396_WYG_003-4a"/>
而武夷君幔亭之宴亦在始皇之二年按閩地至秦始<lb/>
列為郡時秦威虎視六合震動英雄志業無所就棲其<lb/>
身於道而神其説于為仙意當時亦不但穀城桃源而<lb/>
已至漢武帝列在望秩史稱祀以乾魚始築壇壝厥後<lb/>
歴代封表増立祠觀唐天寳三年石刻後唐保大二年<lb/>
碑銘具存宋紹聖二年觀錫額冲佑武夷君始有封號<lb/>
端平元年十三仙亦列封焉凡祈雨暘則遣使追金龍<lb/>
玉簡于洞靡不響答其大者則謂宋三朝聖君賢佐皆<lb/>
<pb n="KR4d0396_WYG_003-4b"/>
神瑞世之應名山大川能興雲致雨利濟一方者此理<lb/>
之常而得其氣之靈明英粹為大聖大賢福澤天下者<lb/>
亦間世而有獨其有功生人顯著而叠出則未有若武<lb/>
夷者也載在祀典實甚宜冲佑之後有觀曰昇真迺管<lb/>
轄㳺君道淵知觀江君妙静正實始開山一日狀觀之<lb/>
始末示予曰洞天在一曲天柱峰絶頂乃十三仙遺蜕<lb/>
之地屬歲旱潦天子命公卿走四望則必之焉而洞室<lb/>
阻邃壇宇勿修何以處祀事舊有道人某始立道院余<lb/>
<pb n="KR4d0396_WYG_003-5a"/>
早慕四女仙之風願學太姥元君之道屬漢嗣三十六<lb/>
代天師教法盛興遂請改觀額前建太清殿後為法堂<lb/>
堂上為樓以居仙像殿之東南為通天臺門廡厨寮畢<lb/>
具費木石瓦竹工役緡錢幾萬有竒經始巳巳之夏告<lb/>
成己夘之冬凡觀之事悉請于當路有司而後行上以<lb/>
祝天子萬夀下以利州縣祈禱允為仙聖之奥區蒼生<lb/>
之福地矣願屬子記其事余以名山巨觀非當世名筆<lb/>
誰宜為輒辭謝未幾㳺君及江君俱上真而管轄韓君<lb/>
<pb n="KR4d0396_WYG_003-5b"/>
妙潤申命以先志勿得終辭也竊謂𤣥樸既散大化運<lb/>
行其至精至粹至靈至異之炁浮于天者為太清三光<lb/>
凝于地者為名山大洞鍾其靈于人者為至人髙士人<lb/>
之一身與天地相似無極太極吾其性二炁五行吾其<lb/>
體而其中一㸃靈明炯然不昧則合性與知覺而謂之<lb/>
心也彼其然倥侗感于情役于氣肆欲戕真與物俱腐<lb/>
者固不足筭已而所謂至人髙士則氣完理具而此心<lb/>
真體妙用與造化者㳺不為命世之聖賢以兼善天下<lb/>
<pb n="KR4d0396_WYG_003-6a"/>
則必為遺世之神仙以獨善其身文公講道武夷力衛<lb/>
正學獨神仙一事不深詆谷神一章久視之要而叅同<lb/>
契十三篇立命之秘也儒者正誼明道而不知養氣以<lb/>
為之配則亦何所恃而獨立不憊也哉故孟子開其端<lb/>
而不及竟程子發其用而不敢洩者殆有以也余嘗謂<lb/>
偏言炁而失其本與專言理而乏其助者皆不謂之善<lb/>
學特其内外之分公私之辨不可不致其精耳余聞學<lb/>
自老氏其上者清净無為怡神養真而其次則呼吸導<lb/>
<pb n="KR4d0396_WYG_003-6b"/>
引亦能固其筋骸養其精氣傳寖久而術益工體𤣥入<lb/>
虚懐真陽合冲氣久之自能離形出神與道合真于是<lb/>
有白日飛昇之説此其魂氣升天體魄降地之理特其<lb/>
養之深凝之固故超於冲漠者未即散而蜕於塵凡者<lb/>
亦未易朽耳或者附其説則謂血月之軀果能昇白日<lb/>
之羽翰而徑青旻之宫闕也以是明昇真𤣥化之義其<lb/>
殆庶乎噫人之生也造則為有化則為無無者其真有<lb/>
者其妄老氏之見達矣然大化之運循環無窮所謂一<lb/>
<pb n="KR4d0396_WYG_003-7a"/>
㸃靈明炯然不昧幽則為仙為靈明則為聖君為賢輔<lb/>
視時屈伸與道消息蘇氏所謂㕘天地之化關盛衰之<lb/>
運者自灼然不可誣也羣仙列聖昭布森列豈無憫下<lb/>
土生人之心復出而瑞斯世者乎余言足徵則願誌之<lb/>
名山以俟來者<lb/>
　　　閒樂堂記<lb/>
閒之説不載於六經不聞於三代東賔西餞左提右行<lb/>
在天無閒日月一饋十起一沐三握在人無閒聖賢昔<lb/>
<pb n="KR4d0396_WYG_003-7b"/>
者堯舜禹湯文武之君必有臯益伊萊姬吕之臣以為<lb/>
之輔兢兢孳孳亹亹勉勉若惟見其有終身之憂而無<lb/>
一日之樂者雖欲閒得乎秦漢而下人無宰物之情閒<lb/>
之一字徃徃為仙翁釋子墨客騷人借之以為遺棄事<lb/>
物玩愒光景之地於是舉宇宙間職分當為之事始有<lb/>
不得盡其分者矣古襄張侯紹先雅愛東陽山水卜居<lb/>
崇川者十有餘載歲在辛丑佐郡温陵越一年得告歸<lb/>
里有㳺倦之心遂於居之東偏度地一弓構堂數楹日<lb/>
<pb n="KR4d0396_WYG_003-8a"/>
與賔客問學自娱富貴利逹泊如也堂之左右竹徑蓮<lb/>
沼交迭映帶清芬茂隂一觴一咏殆若翛然忘世者一<lb/>
日謂余曰余遭世盛明起家寒素五膺朝命從官南方<lb/>
將三十星霜矣今則年逾知命視眊聽衰獨不可少休<lb/>
乎吾將扁以閒樂子其為我記之余曰樂之義大矣閒<lb/>
則我不敢侯又申告之曰臯益伊萊姬吕古大臣事業<lb/>
也已邈不敢望今之得時行志者我知之矣入則佐天<lb/>
子進退百官出則當朝廷一面之寄小亦乘一障寄百<lb/>
<pb n="KR4d0396_WYG_003-8b"/>
里以自效率皆扶桑曙色未動則蓐食亟出視事登堂<lb/>
據案甲可乙否雖文書程期之常亦盡晝漏數十刻不<lb/>
得息一有王事驅馳日走驛數百里喘息不敢休若是<lb/>
雖禄萬鍾馬千駟分之宜也而我則不能進於是惟閒<lb/>
則得吾分而樂焉此吾所以名堂之本意也余曰此世<lb/>
之安分者之説而侯之論辭也安分之識淺樂道之趣<lb/>
深分有大小道無小大誠能充之性即分也否則分制<lb/>
於命而局於形氣器量之狹矣大丈夫出處自有時義<lb/>
<pb n="KR4d0396_WYG_003-9a"/>
命豈足道哉仲尼閒居亦閒也飯疏食飲水亦樂也簞<lb/>
瓢陋巷家法宛然夫豈果有惡於閒而閒又豈足累吾<lb/>
之樂哉周程二夫子切切焉教人必欲求孔顔所樂何<lb/>
事可以嘿而思之矣讀論語至答顔淵問為仁問為邦<lb/>
二章乃知用之則行舍之則藏者果有其具而非虚言<lb/>
也東陽為朱夫子闕里侯以中州之傑獨睠睠是邦者<lb/>
洙泗伊洛之道在是也道之興廢莫大於文獻鄒孟氏<lb/>
歴叙堯舜禹湯文武以來之道似逆知孔子之後至已<lb/>
<pb n="KR4d0396_WYG_003-9b"/>
而無傳者無其人也晉韓宣子見魯太史易象春秋遽<lb/>
發周禮盡在魯矣之嘆者有其書也二者不足徴一絶<lb/>
至千有五百年之久是豈獨不為世道計乎侯又於居<lb/>
之西偏闢室逾百楹命曰同文書院延置四方賢士大<lb/>
夫所事所交隆禮謙下不少懈又以六經四子與夫十<lb/>
七史等書幸頼伊洛考亭諸大儒參互討論統紀已一<lb/>
當吾世不亟刋定何以質徃聖不謬百世以俟來哲不<lb/>
惑居常與余極論兹事未嘗不三復嘆息侯之志豈可<lb/>
<pb n="KR4d0396_WYG_003-10a"/>
以淺近窺之哉或又曰侯之為此其事大其責重雖欲<lb/>
閒安得其閒曰吾聞聖人憂世之憂樂天之樂自並行<lb/>
而不相悖仲尼閒居葢有終日不食終夜不寢以思者<lb/>
而顔子陋巷所樂葢與禹稷視民溺飢者同一道也侯<lb/>
常言曰人生天地間幸此七尺之軀一㸃虚靈不昧者<lb/>
未盡澌冺既無所禆於時又無以自出於後是自棄也<lb/>
此則侯之心也千載在前萬載在後同志君子其尚有<lb/>
以識之因次第其語以為記<lb/>
<pb n="KR4d0396_WYG_003-10b"/>
　　　曝背龕記<lb/>
曝背龕歐陽子負暄讀書之地也去簷廡尋丈許依山<lb/>
塹作小壇直廣二尺而横廣倍焉下截土作層階以便<lb/>
登陟方當天宇開霽日光浮動晴暉暖氣逼人户牖於<lb/>
是歐陽扶䇿攝衣而登之至則抱膝曲肱偃仰箕踞左<lb/>
顧右盼且見髙下蘆花噴白楓葉舞丹松風翻雲濤鳥<lb/>
語雜琴瑟樵斤之丁丁村舂之剥剥若響若應若逺若<lb/>
邇聽玩既已則開塵編對古人考前世興衰治亂之所<lb/>
<pb n="KR4d0396_WYG_003-11a"/>
以然且感且嘆間以詞人才士文章議論遞而覽之及<lb/>
其得趣忘形則咄咄書空莞爾而笑情舒意放融融熈<lb/>
熙便覺如登春臺於陽和煦嫗之時而不復知夫顓頊<lb/>
在御而𤣥冥司時也噫古人云蓬蒿書室間寛於一天<lb/>
下吾始讀而疑之今則信矣乃知人生苟不以外物為<lb/>
累則雖羮藜飯糗莫匪珍饌粗繒大布何異衮冕而蓽<lb/>
門圭竇又皆吞風吐月之大厦也今是龕也以富貴家<lb/>
子視之其不掩口而笑以為兒戲而鄙之者鮮矣然彼<lb/>
<pb n="KR4d0396_WYG_003-11b"/>
又曷知夫箕山之隠陋巷之居雖以四海九州之富紆<lb/>
朱懐金之貴而不以易其所樂者哉<lb/>
　　　北苑茶焙記<lb/>
貢古也茶貢不列禹貢周職方而昉于唐北苑又其最<lb/>
著者也苑在建城東二十五里唐末里民張暉始表而<lb/>
上之宋初丁謂漕閩貢額驟溢斤至萬數慶厯承平日<lb/>
久蔡公襄繼之制益精巧建茶遂為天下最公名在四<lb/>
諌官列君子惜之歐陽公修雖實不與然猶夸侈歌詠<lb/>
<pb n="KR4d0396_WYG_003-12a"/>
之蘇公軾則直指其過矣君子創法可繼焉得不重慎<lb/>
也南渡後地産日以凋耗减額至三分之二民僅以甦<lb/>
焉大元混一區宇安輯黎獻歲在丙子至元十有三載<lb/>
江南始入職方有司以前代貢賦之版來上先皇帝加<lb/>
惠逺氓自正供外悉蠲之建在遐壤越五載而後錫貢<lb/>
宰相制用如式歲為斤止千視前代之減額又逾半上<lb/>
之不役志於享也恩德實甚厚天下其曷敢伏厥土之<lb/>
攸瑞又十有八歲丁酉迺今皇帝踐阼大德初元也時<lb/>
<pb n="KR4d0396_WYG_003-12b"/>
有行省平章公趣長臺治達觀苑中謂御貢舊有堂固<lb/>
陋非所以昭敬始命改造適平章髙公惠撫南夏顧瞻<lb/>
丕作郡有司承命不敢後經始於是冬之十二月告成<lb/>
於明年春之三月時值農隙執宫功者不為厲苑中制<lb/>
倣殿庭内設陛板外亢重闉泉有候焙有節司署各有<lb/>
局鳳岡龍井獻狀後先雲島華池映照左右貢雖減舊<lb/>
而堂宇視昔則有加上以恩逮下下以禮敬上當如是<lb/>
乎抑嘗思之區區芽卉之微生於海隅山陬之逺有司<lb/>
<pb n="KR4d0396_WYG_003-13a"/>
共職歲貢猶能備殫勤敬至于名聞上京味羞大官然<lb/>
則巖棲野遯豈無良材秀民有能有為羞其行而邦其<lb/>
昌者乎采之擷之端必有俟矣閩古本荒服秦漢始為<lb/>
郡土曠産微唐始論秀入貢猶未嘗也宋初輔弼詞翰<lb/>
之臣已班班可紀此百餘年間節行功名文學之士尤<lb/>
表表在人耳目而其大者道繼徃聖學開來哲淵源所<lb/>
漸遺獻未冺天下後世言學者必宗建意其物産微耗<lb/>
之餘其山川清淑靈秀當於人焉是鍾詩曰采采巻耳<lb/>
<pb n="KR4d0396_WYG_003-13b"/>
不盈頃筐嗟我懐人寘彼周行又曰南山有臺北山有<lb/>
萊樂只君子邦家之基備物致貢者宜知所先矣是歲<lb/>
冬十有一月記<lb/>
　　　虚直軒記<lb/>
建陽迺文公居邑號東南洙泗邑之北有建溪導源武<lb/>
夷上㳺可二百里其東曰錦水與建溪㑹源雖淺而清<lb/>
以濯錦色倍鮮瑩人擬之蜀錦江二水之交實為兹邑<lb/>
勝處而未有以抉其閟者歲在乙巳新安汪君正卿來<lb/>
<pb n="KR4d0396_WYG_003-14a"/>
佐邑事得其勝築室三楹稍西闢小軒軒瞰千竹竹之<lb/>
外平洲帶繞長橋如虹萬瓦鱗叠市塵囂一水隔斷雖<lb/>
㕓居雅有野趣一日訪君舉觴命釂徜徉其間顧謂余<lb/>
曰水清矣竹之清又與水稱於我心若有契然軒未有<lb/>
名君其為我表之予俛而思之平生受虚直二字輒以<lb/>
為奉虚曰心直曰節也兼内外貫體用君子可比德焉<lb/>
君曰此於前聞亦有稽乎予曰静虚動直濓溪周子通<lb/>
書之言也葢嘗以中通外直比蓮之德矣竹與蓮皆君<lb/>
<pb n="KR4d0396_WYG_003-14b"/>
子也竹之虗其中直其外殆有加焉而時之所處則有<lb/>
甚難者以是名君之軒實甚稱君曰美哉斯名并求一<lb/>
言為記予曰記則請俟能者姑繹其義可也葢嘗讀易<lb/>
至説卦之震其象為蒼筤竹嘻不問巳知其為竹矣何<lb/>
也隂一而常虚陽一而常直大傳曰乾之動也直震即<lb/>
乾初畫也天地間一氣而巳生生而直遂者皆陽也而<lb/>
其虚處即隂故君子之學以静為本不静無以為動不<lb/>
虚無以為直也顧其物理亦何所徃而不如是哉君曰<lb/>
<pb n="KR4d0396_WYG_003-15a"/>
即此為記毋庸他求予曰未也見枝幹知行者下也重<lb/>
隂閉蟄大雪如席卉木芸芸各歸其根于斯時也已有<lb/>
心心而相師節節而相符者矣伏龍在地雖頭角未露<lb/>
而干霄拂雲之勢夫孰得而遏之善玩易者不於此觀<lb/>
而奚觀君曰子之言非但竹也我知之矣予曰前之言<lb/>
皆形而下者也周子不云乎一則無欲無欲則静虚而<lb/>
動直静動言其己生之後一其未生之初乎天寒日暮<lb/>
意象悄然離立相看清瘦如削當是時固不知我之為<lb/>
<pb n="KR4d0396_WYG_003-15b"/>
竹竹之為我也境異情遷人則有欲已非復對此君時<lb/>
矣菉竹之詩國人之所以美衛侯也自猗猗而菁菁以<lb/>
至如簀豈一朝夕之故哉有斐君子如切如磋如琢如<lb/>
磨請賦淇澳之首章為勉君文雅綽著新安文公舊居<lb/>
邑也淵源端有自云<lb/>
　　族譜<lb/>
　　　麻沙劉氏族譜<lb/>
劉氏者乃出自帝堯陶唐氏之後受封為劉裔孫劉累<lb/>
<pb n="KR4d0396_WYG_003-16a"/>
事夏后孔甲在夏為御龍氏在商為豕韋氏在周為唐<lb/>
杜氏杜伯子闗叔奔晉為士氏孫士㑹適秦後歸晉其<lb/>
處者為劉氏又周大夫食采于列亦為劉氏康公獻公<lb/>
其後也士㑹之後家于魏又徙豐沛至豐公端字執嘉<lb/>
生京兆髙祖由中山靖王而下凡十七傳而晉水衛都<lb/>
尉闗内侯衍公四傳而生御史中丞諱頴頴生太傅義<lb/>
禧義禧公生五子曰大司徒文譙刺史文紀文允丞相<lb/>
文静文謙公二世生唐功臣䕫國公𢎞基文紀者凡二<lb/>
<pb n="KR4d0396_WYG_003-16b"/>
傳而生工部員外願光禄卿章文静肇仁公者倜儻有<lb/>
器畧以晉陽建義功輔唐太宗使始畢可汗始畢大喜即<lb/>
遣馬兵随至又獻馬二千疋太宗喜曰非公何以致之仕<lb/>
為大丞相大司馬立邦極定律令進魯國公公生太子<lb/>
中允洵洵生諌議大夫穉穉生洛州刺史蕃公二世生<lb/>
大鴻臚卿莊莊生户曹昱昱五代而生樞宻思道致道<lb/>
思道公二傳生右驍衛大將軍牟致道公生工部侍郎<lb/>
仔仔事唐憲宗元和中以明經舉進士歴仕為扶危奉<lb/>
<pb n="KR4d0396_WYG_003-17a"/>
天保國致理功臣山東陜西四鎮節度兼樞宻使進太<lb/>
師贈齊國公謚文莊公生二子曰宣撫使棼鎮國上將<lb/>
軍光州大都督工部尚書沛國忠簡公楚楚生六子入閩<lb/>
者三人曰少府監翺將作簿翊金吾將軍翔金吾生三<lb/>
子曰大司馬端國公禺中山刺史冑太子少師庸歴代<lb/>
而生資政殿大學士忠顯公韐太師忠定公子羽樞宻忠<lb/>
肅公瑛居崇安之五夫世以文武忠義功顯載在國史<lb/>
是為東𣲖祖也將作簿者其子為兵部尚書居於劉原<lb/>
<pb n="KR4d0396_WYG_003-17b"/>
少府監開國公生于唐懿宗咸通九年少警頴誦六經<lb/>
日數千言十三歲受三禮春秋俱通大義善文辭為世<lb/>
所稱唐僖宗乾符六年奏受通仕郎遂州搃府記室叅<lb/>
軍值黄巢之亂從族祖山南東道節度使劉巨容討賊<lb/>
有功陞檢校尚書乾寧三年十月以公出鎮建州領散<lb/>
騎常侍天復初除少府丞改少府監生子四人知秘書<lb/>
省曉太子校書暲刺史暉國子監丞廣西觀察使<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>歴<lb/>
世而下為陜西宣撫植翰林承㫖居之光禄大夫天章<lb/>
<pb n="KR4d0396_WYG_003-18a"/>
待制廣南提刑川榮禄大夫四川總領工部尚書崇文<lb/>
殿中侍御史忠簡公欽簽樞宻院洪甫武經大夫唐州<lb/>
刺史園武翼大夫安西都䕶縂管顆太尉忠勇義壯廣<lb/>
福字惠侯純福州指揮使以竒知潯州府中知江陵府<lb/>
衍中大夫秘讀學士觀皇宋間子孫登科出仕者數百<lb/>
餘人郡守陳昉建聨魁門以表其事是為西𣲖祖也劉<lb/>
氏建自三代迄唐人材通仕上國者盛矣至宣靖炎紹<lb/>
以來最衆以一族推之可見獨惟立國江左川蜀其首<lb/>
<pb n="KR4d0396_WYG_003-18b"/>
也張公浚富平失律之後微寳學公以身任一方扞敵<lb/>
克定西陲則幾不可為國後來右史公縂餉五路又能<lb/>
與安公丙協力戡難俛仰百年之間一族以績效著見<lb/>
于一方者猶若是天下才難之嘆其果通論乎東族三<lb/>
忠之節誼風烈著在國史西族二忠亦以直言姱節雖<lb/>
鐫斤鑊烹不避郡有乘里有廟皆可敦厲薄俗且文靖<lb/>
屏山先生子翬以道德學問為文公師右史公又受學<lb/>
於文公之門自此卒業者相繼其淵源可謂逺也已矣<lb/>
<pb n="KR4d0396_WYG_003-19a"/>
曰德曰功曰言皆有足為不朽者是可書也為子孫者<lb/>
載觀斯譜夙興夜寐毋忝爾所生尚其念哉有元大德<lb/>
辛丑上巳前三日十三世外孫前進士熊禾拜撰<lb/>
　　　䟦姚氏族譜<lb/>
平山姚君示余以族譜因知姚氏迺唐瀛州學士思㢘<lb/>
之後而其自出則本于姚虞因思上世得姓之初孰非<lb/>
神明之胄成周以上宗法素明至唐猶有氏族譜志而<lb/>
今無矣皇極不建九兩無繫為清為庶德薄流卑四如<lb/>
<pb n="KR4d0396_WYG_003-19b"/>
先謂龍川史君之傳以功野庵先生之傳以言六代祖<lb/>
之傳以德野庵經解僕幸及見之若德若功在人心世<lb/>
澤當未艾余竊謂士君子生世孰不欲以竪功名見於<lb/>
世然而厄於時制於命者亦不少惟有德有言二者乃<lb/>
人人所可勉也仲一之言曰士未能善世猶當善於其<lb/>
鄉未能善鄉猶當善於其家善於其身德者身之藴言<lb/>
者身之符顧德之積有厚薄言之發有大小顧吾所樹<lb/>
立何如耳自昔聖賢言言行為世法則一善言一善行随<lb/>
<pb n="KR4d0396_WYG_003-20a"/>
所樹立皆可表見自稱於善族姚氏之後昌者其尚永<lb/>
守無斁<lb/>
　　　江氏族譜序<lb/>
予閲梅上江氏譜有十世孫安正叙叔孫穆子之言謂<lb/>
人有宗非但保姓受氏必有所以為不朽者立德立功<lb/>
立言是也江氏之宗則諌大夫巨之孝乃德之大者<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>
侯喜之從伐亦功也黄門侍郎統之論徙邊亦言也統<lb/>
之十世興為建安令始居建又十二世寵號梅上公梅<lb/>
<pb n="KR4d0396_WYG_003-20b"/>
上公之子本仕唐為賛善大夫至是族始盛賛善公之<lb/>
子七人次二支為廂使冲次五支為常侍曄孫十六人<lb/>
曽六十一人𤣥一百四十四人餘無聞焉余因是慨念<lb/>
古者宗法自繼别以下皆以長而長又未必皆賢且不<lb/>
常盛也故必立為家相以輔之宗以長相以賢長者前<lb/>
定而賢者固於上乎定之也宗子長且賢而相之者又<lb/>
賢則以德以功以言小而保族宜家大而庇民正主固<lb/>
所以亢吾宗也宗而僅可持世而相之者賢則固當委<lb/>
<pb n="KR4d0396_WYG_003-21a"/>
族而聽之是故善為家者必立為成法使之有所持循<lb/>
以自保雖不肖亦未敢遽越吾法葢熟于聞見而習於<lb/>
行也甚則請於上而易之矣又不幸而世絶則擇而支<lb/>
之賢者維之矣如是則宗法可以相維於無窮嗟夫天<lb/>
之生物一本也是故世德之家培常豐而溉常厚不敢<lb/>
有一毫侵削而斬刈之人又為之法如此故本厚而幹<lb/>
隆枝葉舉受其庇焉此治天下之要道也而後世不復<lb/>
見矣吁豈特此一事為然哉某公第幾世孫某以譜示<lb/>
<pb n="KR4d0396_WYG_003-21b"/>
予見其族雖分而譜有系世雖逺而澤尚延使古宗法<lb/>
不廢則雖自一世至於什伯加倍而未巳也今之保姓<lb/>
受氏者孰非唐賢以來錫土之祚𦙍哉某蚤尚氣誼叠<lb/>
山先生深器予之既命之字又題其所居曰菊隠其益<lb/>
培且溉之江氏之後必大<lb/>
　　　麻沙劉氏族譜序<lb/>
余母族麻沙劉氏知為京兆洪固之族而未能詳也一<lb/>
日母之從子君佐出示譜牒乃靖肅胡公所序謂麻沙<lb/>
<pb n="KR4d0396_WYG_003-22a"/>
之劉為西族五夫之劉為東族皆光州都督之後唐末<lb/>
始居閩其言信而有証東族至忠顯資政公韐始大再<lb/>
傳寳學公子羽又再傳忠肅樞宻公瑛西族則左史公<lb/>
崇文忠簡殿院公欽忠烈太尉公純又最著者也建自<lb/>
三代迄唐人才通仕上國者葢鮮至宣靖炎紹以來始<lb/>
盛以一族推之可見獨惟立國江左川蜀其首也張公<lb/>
浚富平失律之後微寳學公以身任一方扞蔽克定西<lb/>
陲則幾不可為國後來右史公搃餉五路又能與安公<lb/>
<pb n="KR4d0396_WYG_003-22b"/>
丙協力戡難著見於一方者猶若是天下才難之嘆其<lb/>
果通論乎東族三忠之節誼風烈傳在國史西族二忠<lb/>
亦以直言姱節雖鐫斤鑊烹不避家有乘里有廟皆可<lb/>
敦厲薄俗且文静屏山先生子翬以道德學問為文公<lb/>
師右史公又受學文公之門自此卒業者相繼其淵源<lb/>
可謂逺矣曰德曰功曰言皆有足為不朽者是可書也<lb/>
劉氏族大蕃衍詩書一脉不替益隆君佐亦能世其業<lb/>
者丙子兵亂譜牒散失君佐幸購得之敬書於後以誌<lb/>
<pb n="KR4d0396_WYG_003-23a"/>
歲月<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4d0396_WYG_003-23b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　勿軒集巻三<lb/>
</p>
<p>
</p>
  </div>
<div>
<head>勿軒集巻四</head> <lb/>
    <p>
<pb n="KR4d0396_WYG_004-1a"/>
欽定四庫全書<lb/>
　勿軒集巻四<lb/>
　　　　　　　　　　　　　宋　熊禾　撰<lb/>
　　文疏<lb/>
　　　重修武夷書院<lb/>
宇宙間三十六名山地未有如武夷之勝孔孟後千五<lb/>
百餘載道未有如文公之尊蒼崖碧澗山水依然赤字<lb/>
緑文圖書在是倡明斯道實始此山四書衍洙泗之傳<lb/>
<pb n="KR4d0396_WYG_004-1b"/>
綱目接春秋之筆當今寰海數州之内何人不讀其書<lb/>
豈是空山一畝之宫其徒不為之守幾載雨凌風震一<lb/>
朝地闢天開兹葢伏遇府判梅庵先生以蜀西之珍負<lb/>
道南之望昭布明時之德化厚培昌運之人才倘斯文<lb/>
其在兹乎舎此地又何適矣爰謀爰始以經以營既為<lb/>
吾道中人皆非己分外事尚𢎞乃力用相于成小學成<lb/>
始大學成終肯但作房杜諸人之事業千載在前萬載<lb/>
在後尚永懐乾淳一老之典刑<lb/>
<pb n="KR4d0396_WYG_004-2a"/>
　　　建陽書坊同文書院<lb/>
鄒孟氏去孔聖之世未久已聞無有乎爾之言韓宣子<lb/>
見魯國之書獨存遂有盡在魯矣之嘆葢文獻所闗最<lb/>
大在古今其揆則同睠兹東陽視昔闕里四方文籍之<lb/>
所自出為世道義之所必宗文公之文如日麗天書坊<lb/>
之書猶水行地自後世師異道人異指不得其傳而天<lb/>
下書同文行同倫必自兹始方今四海一統六合同風<lb/>
家有其書人尊其道豈有淵源百年之地獨無庠序一<lb/>
<pb n="KR4d0396_WYG_004-2b"/>
畝之宫爰始爰謀以教以養于以尊崇徃聖之道統于<lb/>
以培植昌運之人才接前修之典型新後進之聞見謂<lb/>
圖書㑹府肯但同石渠天禄之校讐謂禮義大邦當不<lb/>
止洛下河陽之講論苟以此質無疑而考不謬則端可<lb/>
施罔極而傳無窮志雖惟勤力則未逮吾聞竇燕山宏<lb/>
開義塾戚睢陽廣致名儒才俊固自此以奮興子孫亦<lb/>
因之而著顯况此地規模難同他學而吾道福澤不比<lb/>
異端到手必為天心毋二此皆已分内事也願與天下<lb/>
<pb n="KR4d0396_WYG_004-3a"/>
共為之小學成始大學成終便是人文之一㑹千載在<lb/>
前萬載在後定知世道之大同斯文其興先聖如在<lb/>
　　　洛陽新創同文書院<lb/>
三代以前之王化實始北方兩間最盛之人文莫如中<lb/>
土葢天地既分混沌而河洛首出圖書伏羲以此畫八<lb/>
卦以前民神禹以此叙九疇而建極卜東瀍卜西澗周<lb/>
公定太平六典之書觀太廟觀明堂孔子垂後代百王<lb/>
之法歴觀徃迹皆在中都況天下四書院之興亦必嵩<lb/>
<pb n="KR4d0396_WYG_004-3b"/>
陽之地而河南二夫子者出又明洙泗之傳欲興斯文<lb/>
亶自今日豈但紹列聖之道統實以培昌運之人才某<lb/>
生長中州宦逰南下毎見江左斯文之盛實惟文公正<lb/>
學之宗精廬接畛之相望文藉九州之徧滿不量微力<lb/>
小創精黌雖竊取義學之名終未究書生之志重維東<lb/>
漢之末正氣久鬱于偏方時有元魏之興文教誕敷于<lb/>
諸夏遐觀一時文物之盛綽有三代庠序之遺天運有<lb/>
徃則必復之幾地氣無欝而不伸之理推行斯道固係<lb/>
<pb n="KR4d0396_WYG_004-4a"/>
乎人葢聞竇諫議之建塾延師為燕山之雅望張横渠<lb/>
之買田興學為闗輔之美稱雖于諸賢無能為役但此<lb/>
分内當為之事願與天下共責其成其有興乎將見君<lb/>
子聞大道小人䝉至治必有作者出為徃聖繼絶學萬<lb/>
世開太平<lb/>
　　　重建文公神道門<lb/>
　竊惟建之考亭實惟東南闕里文公墓在縣西北偏<lb/>
　唐石九頓峯下神道門在麻沙鎮西可一里許累朝<lb/>
<pb n="KR4d0396_WYG_004-4b"/>
　表章雙表屹峙過者莫不致恭焉年深屋老不無損<lb/>
　壊忽此一夕風雨暴作門屋壓倒者過半竊覩上司<lb/>
　行下先賢祠墳墓遺跡去處皆務修葺况聖朝表章<lb/>
　文公之學又非他比門臨驛道如此損壊曷稱觀瞻<lb/>
　今擬一新起葢仍舊其傍作草廬三間召人居守洒<lb/>
　掃中為祠宇以為過者下馬瞻敬之所顧惟工力繁<lb/>
　浩召匠計費約用鈔二十錠餘非得當路主盟豈易<lb/>
　圓就敬奉簡書以請<lb/>
<pb n="KR4d0396_WYG_004-5a"/>
右伏以朱文公百世之師即今夫子徽國公千年之墓<lb/>
視昔孔林公之文如日麗天公之神如水行地空存遺<lb/>
蜕曷想冥鴻但入商容之閭者必式車而過仲舒之墓<lb/>
者為下馬道之所在疇敢勿恭况朝廷崇奬之方新又<lb/>
府縣奉行之惟謹凡經逰歴靡不表章顧沙川驛道之<lb/>
傍即唐石墓門之闕峩峩雙表奕奕衆瞻忽焉風震雨<lb/>
凌致此梁傾棟橈此通國上下之所驚惋豈為人子孫<lb/>
而不動心敢瀝懇誠用干當路堯舜禹湯文武雖逺幸<lb/>
<pb n="KR4d0396_WYG_004-5b"/>
是道于此大明天地日月山川猶存惟此門亦當不朽輒<lb/>
奉以請願相其成<lb/>
　　　母梅庵題考亭書院祀田<lb/>
我聞夫子之道日月照四時行厥有曲阜之居宗廟美<lb/>
百官富作述凡經幾代表章皆出公家式修寢宅以安<lb/>
靈或錫土田而致享亦爾士而有教養居㳺之地故此<lb/>
邑稱兹絃歌禮義之邦睠今考亭視昔闕里千秋萬古<lb/>
世守竹林一畝之祠四海九州人知晦庵四書之學頃<lb/>
<pb n="KR4d0396_WYG_004-6a"/>
縁郡政獲拜公祠靖惟苴補之微苟完猶慊兹覩規随<lb/>
之計式廓用休恭惟昭代之崇文首重先賢之褒典苐<lb/>
居下位靡逹微悰祭而無田何以為春秋菜祀之助教<lb/>
而不養何以為晨夕虀鹽之供祀典實風化之有闗人<lb/>
才豈世道之無補居如此其近而世如此其未久學有<lb/>
所不講則道有所不得明吾力負山斯文如綫幸是邦<lb/>
有足徴者而爾祖其與享之凡為人賢子孫與吾世大<lb/>
夫士實皆有責豈得無情與其徼異端一日之福田孰<lb/>
<pb n="KR4d0396_WYG_004-6b"/>
若綿吾道百世之利澤畫井田以興學校且共為横渠<lb/>
一鄉之謀置廪餼以延師儒當有建明道十事之議欲<lb/>
觀周道請自魯祠<lb/>
　　　御史坊重建富義橋<lb/>
郭門由楚地入閩已愛義寧山水晦庵傳洛學之建是<lb/>
為雲谷淵源四百餘年以來地靈人傑三十六峯之下<lb/>
山遶溪迴厥有輿梁實當勝處東鰲峯西廬阜此為忠<lb/>
孝文武之鄉上武夷下考亭允謂禮樂詩書之聚頃洪<lb/>
<pb n="KR4d0396_WYG_004-7a"/>
流之飄蕩經大路之顛隮今欲増廣前基亶實有資衆<lb/>
力挹北澗之水可以利濟羣生出西山之雲可以覆幬<lb/>
六合此為功德未易名言相如題柱間豈但乘駟馬以<lb/>
快平生之志子房遇圯上㑹當取一篇而為昭代之師<lb/>
小疏奉題大家成就<lb/>
　　　麻沙重建㑹文橋<lb/>
　本橋頃因唐川泛濫半截随流凡有徃來無不病涉<lb/>
　今承本縣提調官主盟重新整頓然體大用博事重<lb/>
<pb n="KR4d0396_WYG_004-7b"/>
　費繁非藉衆縁鮮克舉之父母官既倡始士大夫必<lb/>
　賛成倒廪捐金圓成一段濟人盛事是所願也<lb/>
九峰水奔衝海眼谷林今見于變遷㑹文橋截斷虹腰溱<lb/>
洧豈容於病涉矧沙鎮為閩中喉舌且圖書凑天下舟<lb/>
車浮黿鼉以為梁日子方能攸濟役烏鵲而横渡天孫<lb/>
始克有行惟神人猶假物以涉川非達摩曷浮蘆而渡<lb/>
水運斤揮斧欲飛梁半破重圓倒廪傾囊頼長者多財<lb/>
博施好事人人出氣力前程步步是亨衢維新之是圖<lb/>
<pb n="KR4d0396_WYG_004-8a"/>
庶斷者復續春風生筆下豈無助犀帶坡翁明月滿樓<lb/>
前會有題虹亭岩客<lb/>
　　　麻沙鎮晝錦橋<lb/>
溱洧以乘輿濟人未多子産渭川以飛梁渡衆尚説崔<lb/>
公况雙溪環朱紫之家而四海㑹圖書之府百餘載曽<lb/>
翬雁齒十數年兩阨鯨波僅存疊石故基謾使横舟野<lb/>
渡雖云止一帶水之隔動有如千里河之憂大規模今<lb/>
欲重新舊公案不妨拈起度工不少㑹費尤繁共推助<lb/>
<pb n="KR4d0396_WYG_004-8b"/>
犀帶之心庶可擲領巾之手往來河畔行多題柱丈夫㳺<lb/>
憩圯間當遇授書異叟<lb/>
　　　建陽縣莒口橋<lb/>
閣道横空勢奪垂虹之麗籀文煥斗名標乘駟之雄念<lb/>
巨浸之懐襄驚脩梁之蕩折欲新駕壑必待鳩工溜雨<lb/>
四十圍盡選屹流之柱去天纔尺五危飛礙月之簷費<lb/>
則浩繁理當糾合揮金樂施能修濟川之功題柱相仍<lb/>
穏作朝天之路<lb/>
<pb n="KR4d0396_WYG_004-9a"/>
　　　太原寺重建法堂<lb/>
梁開平梵寺肇基已更七代宋紹興法堂重剏何啻百<lb/>
年象教有嚴檀那不動豈意鬱攸之變偶延釋氏之宫<lb/>
雖其徒守䕶之勿䖍亦此數遭逢之一厄今欲重新輪<lb/>
奐依舊規模復鍾魚千古道塲藉龍象大家氣力莫説<lb/>
佛難度火湏存百千萬億刼不壊法身空知天解雨錢<lb/>
又見三百六十年重來檀越大大捨施早早完成<lb/>
　　上梁文<lb/>
<pb n="KR4d0396_WYG_004-9b"/>
　　　書坊同文書院上梁文<lb/>
伏以天地判而人文興河洛乃圖書之府孔孟生而師<lb/>
道立鄒魯為禮義之邦孰知千載以來獨奉一鄉之盛<lb/>
睠我考亭之闕里實為崇化之書林淵源可溯文獻足<lb/>
徴二帝三王以來之道至此大明四書六籍而下之文<lb/>
靡所不至凡舟車之所至具耳目以皆知天子庶民何<lb/>
人不尊其學光天薄海無地不有其書皇乎盛哉盡在<lb/>
是矣誠能一出于正便可四達無疆况書同文行同倫<lb/>
<pb n="KR4d0396_WYG_004-10a"/>
際今日休明之運而黨有庠術有序皆清朝培養之仁<lb/>
經之營之完矣美矣于此覩俎豆衣冠之㑹於此聞金<lb/>
石絲竹之音大昌昭代之文顯抉千年之閟兹葢伏遇<lb/>
山主府推明公中州文獻正學淵源分刺緹屏光霽人<lb/>
間之風月卜居書府輝煌天上之璧奎善類棟梁斯文<lb/>
柱石大矣鄴侯之志謾施萬巻之新籖苦哉杜老之心<lb/>
要見千間之廣厦氣求聲應跂翼翬飛坐令鞠蔬鞠草<lb/>
之場遂有采藻采芹之樂俟後世禮樂肯但同汾水之<lb/>
<pb n="KR4d0396_WYG_004-10b"/>
諸生聚天下師儒當不止燕山之義塾載陳善頌同舉<lb/>
修梁<lb/>
　　　兒郎偉抛梁<lb/>
　東　書籍髙麗日本通一滴龍湖山下水千源萬𣲖<lb/>
　　　定朝宗<lb/>
　　　兒郎偉抛梁<lb/>
　西　斯文一柱與天齊四書六籍人人誦孔道何曾<lb/>
　　　間䟦提<lb/>
<pb n="KR4d0396_WYG_004-11a"/>
　　　兒郎偉抛梁<lb/>
　南　郁郁文明聖化覃培取昌時公輔器門前峰色<lb/>
　　　映台三<lb/>
　　　兒郎偉抛梁<lb/>
　北　萬里車書通上國載將南道又闗河㑹見九疇<lb/>
　　　定皇極<lb/>
　　　兒郎偉抛梁<lb/>
　上　奎璧光中涵萬象太平直待讀書人白玉垣髙<lb/>
<pb n="KR4d0396_WYG_004-11b"/>
　　　瞻上相<lb/>
　　　兒郎偉抛梁<lb/>
　下　八表皇風陶治化五方殊俗一朝同禮樂衣冠<lb/>
　　　藹華夏<lb/>
伏願上梁之後英賢輩出文治大同以明倫教法為王<lb/>
者師以治事學規為天下式正人心息邪説厚培三代<lb/>
之人才繼徃聖開太平重見六經之治法功裨元化澤<lb/>
及生民<lb/>
<pb n="KR4d0396_WYG_004-12a"/>
　　　蓮社上梁文<lb/>
我聞上古之聖賢初無二道世有獨行之豪傑自立一<lb/>
宗常言白蓮不染塵世若淵明以此自潔于晉宋之代<lb/>
雖夫子豈能無取于沮溺之徒流傳至今樹立猶偉衆<lb/>
人毁裂此獨能褒衣而大冠舉世啜餔此獨不葷食而<lb/>
酒飲語其道則父子夫婦何嘗殄滅彞倫問其事則士<lb/>
農工商未始棄捐本業况是本心之直指尤于大事已<lb/>
無乖雖託名西方佛法之依亦不為東林僧舍之附葢<lb/>
<pb n="KR4d0396_WYG_004-12b"/>
髠髽非所以昭華夏之習而腥面非所以示象教之嚴<lb/>
允謂潔身何嫌避世重惟一畝清修之地更在闕里同<lb/>
文之邦首稽萬年心已厪于報主心香一瓣義更重於<lb/>
尊師庸載闢于堂寮又一新于輪奐修梁肇舉善頌敢<lb/>
陳<lb/>
　東　東林又此振髙風門前流水清如玉一直朝宗<lb/>
　　　向祖宫<lb/>
　西　西方縁業若為梯但教㑹得初來意一㸃清香<lb/>
<pb n="KR4d0396_WYG_004-13a"/>
　　　出淤泥<lb/>
　南　南國離明聖化覃更向書林文物地峩冠大帶<lb/>
　　　作竒男<lb/>
　北　北闕人人拱宸極太平一畫見何時㑹見人寰<lb/>
　　　皆樂國<lb/>
　上　一㸃光中森萬象諸天境界自清閒裘馬門前<lb/>
　　　塵幾丈<lb/>
　下　水光天影交相射一根到底白無瑕便是中間<lb/>
<pb n="KR4d0396_WYG_004-13b"/>
　　　清浄舍<lb/>
伏願上梁之後道力永堅宗風大振已㑹髙情于彭澤<lb/>
更叅悟趣于濓溪百世師傳要不失通直虚明之㫖九<lb/>
疇皇極便同遵蕩平正直之風應五三明聖之休期集<lb/>
百萬蒼生之洪福<lb/>
　<lb/>
　<lb/>
　勿軒集巻四<lb/>
</p>
<p>
</p>
  </div>
<div>
<head>勿軒集巻五</head> <lb/>
    <p>
<pb n="KR4d0396_WYG_005-1a"/>
欽定四庫全書<lb/>
　勿軒集巻五<lb/>
　　　　　　　　　　　　　宋　熊禾　撰<lb/>
　　啟劄<lb/>
　　　謝鄉舉論學<lb/>
某竊惟有司舉賢以為國用士子應舉亦將以為國用<lb/>
固無所事乎私謝重惟今天下事非待智者而後見也<lb/>
通國上下已仕未仕莫不疚回于利禄刑禍之中而不<lb/>
<pb n="KR4d0396_WYG_005-1b"/>
敢議區區茅草場屋之文何能為世軒輊出語稍生即<lb/>
震于有司用頓不敢上而執事先生獨挺然出力排衆<lb/>
議而收之一經品題便許以佳士不知於文字之末何<lb/>
以遽得某如是之深此某之所以重有感于先生之知<lb/>
已而亦深喜當世英雄固有意見之相同氣義之相與<lb/>
千里共肝膈利禄刑禍未必可盡驅磨一世人物也此<lb/>
某之所以不可無一書以布心腹于執事也某生長建<lb/>
之雲谷山中少孤無怙從鄉先生習舉子業未知學之<lb/>
<pb n="KR4d0396_WYG_005-2a"/>
為何事也年逮弱冠讀大學有得始喟然嘆曰學在是<lb/>
矣自此益窮研四書以及諸經務為明體適用之學毎<lb/>
病今世之學者議論徒多而踐履益薄詞華雖工而事<lb/>
功益不競而又自恨資質晦鈍學力卑淺不足變化守<lb/>
狷而不適通意廣才踈不能深造又山林之性不能俛<lb/>
仰趨媚戅愚動輒撑觸雖欲有志當世亦徒抱此炯炯<lb/>
耳前年因與計偕逰行都飽觀時事益自嘆學者力本<lb/>
不逮而又遇世難以涉海不可以敝舟將試輒浩然有<lb/>
<pb n="KR4d0396_WYG_005-2b"/>
倦於功名之想望幸而下第益得窮其故學鄉學朋友<lb/>
亦稍稍相聼㳺從而或且笑其迂拙兹焉秋試以親庭<lb/>
責望不得不爾不能强效時粧亦攄其所藴而見之於<lb/>
詞不知其過當得失已置度外也復玷選中誠不自意<lb/>
後㑹朋友某人備道先生所以取與之意誨諭之言與<lb/>
夫拳拳期待之盛心而後有悟於大易初六浚恒之㫖<lb/>
先儒以劉蕡之對尚犯此戒則某居下求深烏得無過<lb/>
行將就試春官先生之訓敢不服膺萬一得由此奉對<lb/>
<pb n="KR4d0396_WYG_005-3a"/>
大廷自當傾倒竭盡所懐以副先生之望然時事已矣<lb/>
某自度必無所用於世便脱去場屋之累亦惟與二三<lb/>
同志學者俯仰林壑沉潛古書自求切已受用無愧此<lb/>
生而已近看大學欲傚文忠公衍義只就學者分上事<lb/>
輯為後傳以見明體適用之學近讀春秋古傳義文鮮<lb/>
有得其正者曽傚綱目例以左氏書實其事以公穀程<lb/>
胡諸家之説足其義頗有條理未曽成書或得就此工<lb/>
夫不無小補尚當從執事先生求是正焉兹有三山使<lb/>
<pb n="KR4d0396_WYG_005-3b"/>
謹修啟事以謝于執事者復作此以既下懐倘䝉先生<lb/>
矜念而終誨之便中切望條示<lb/>
　　　謝鄉舉啟<lb/>
伏以後生為朝廷措事業媿無考亭之三明公與天下<lb/>
求人材辱在阿房之五豈特有司公明之選亦見當世<lb/>
英雄之同深感已知庸伸私謝竊謂國朝之取士獨由<lb/>
科目以得人持衡者不當徒較其辭章當以收拾人材<lb/>
為務操管者不當徒志乎爵位當以扶持世道為心矧<lb/>
<pb n="KR4d0396_WYG_005-4a"/>
方艱難多故之時而有文武欲盡之嘆聖主念事㑹之<lb/>
無極欲廣賢路之招徠廷臣慨士氣之未昌猶懼科條<lb/>
之隔截恩施既不厚于士徳意尚何白于人有司懐<lb/>
觸諱之疑語生輒思舉子有患失之慮氣餒可知以此<lb/>
取士何以得人材以此入官何以扶世道稍有志者葢<lb/>
已羞之某㓜讀父書粗承世學少而好賦苐知小夫篆<lb/>
刻之工壯而讀書頗識大學知行之要益求實事不競<lb/>
虚文勉焉自力於躬行竊亦有志於世故嘗偕計吏出<lb/>
<pb n="KR4d0396_WYG_005-4b"/>
試奉常自顧時事之已殊又惟學問之未到積累三年<lb/>
方求病艾顧瞻一世愈激憂葵難徑入以叩閽又俛從<lb/>
而借徑氣鬱勃其已久言過多而莫知賦皆佩誦之辭<lb/>
既以二典三謨之欽為主論必究極其説又以中庸大<lb/>
學之誠為言至於三䇿之條陳是亦寸忱之憂愛謂當<lb/>
内外交急之㑹初非上下相䝉之時聖君當畏懼存心<lb/>
不可自怠而沮人才之氣大臣必誠公盡下不可獨運<lb/>
而失天下之幾冀可措以轉聞庶不為于虚論人謂場<lb/>
<pb n="KR4d0396_WYG_005-5a"/>
屋非言事之地何妨屈蠖以求伸我知科舉乃進身之<lb/>
初寧忍獲禽於詭遇已置得失於度外敢期摸索於暗<lb/>
中請省僥踰端由幸合兹葢伏遇座主仙尉秘書郎卿<lb/>
先生領袖後學鑑衡斯文雪案檠光已久抱經綸之藴<lb/>
風簾燭影不徒取華藻之文將來實材以奉明詔何馮<lb/>
宿之畏太甚次排直言於下等之科頼了翁之見獨髙<lb/>
姑寘古學於五名之後葢識者有見於救時當随之義<lb/>
而先儒亦戒夫在下浚恒之凶忠焉能勿誨乎服之不<lb/>
<pb n="KR4d0396_WYG_005-5b"/>
敢失也苐自媿深山之苦學誤䝉稱碧水之竒材雖曰<lb/>
有試而譽但恐無實以副某敢不益加鞭辟無負甄陶<lb/>
倘䇿之大庭决不效平津阿世之學然與以一命詎得<lb/>
行明道澤物之心惟不媿於為人是即酬於知已<lb/>
　　　聘啓<lb/>
昔者老姑幸獲供於蘋藻今焉弱息敢來附於絲蘿自<lb/>
非長者不薄於記存安得舊姻以之而繼續故面相見而<lb/>
口相約欲男有分而女有歸慨然義襟異彼流俗在孱<lb/>
<pb n="KR4d0396_WYG_005-6a"/>
庸何以得此於禮文詎容忽諸白璧定婚安敢謂許由<lb/>
之假黄金得諾必不孤曹丘之來倘百兩之歸不俟及<lb/>
笄則五世之昌何勞問筮我所願也公其籌之<lb/>
　　　又<lb/>
吾親乃爾姑數世之姻維舊生男願有室一朝之好方<lb/>
新同心允契於蘭薰締約遂聨於蘿附妻以兄子足知<lb/>
慈㓜之真情遺之後人惟有傳家之世閥雖言傳於媒<lb/>
妁實天合之因縁依劉得人方倚重扶持之力維熊有<lb/>
<pb n="KR4d0396_WYG_005-6b"/>
夢覩延洪嗣續之祥<lb/>
　　　囘定啟<lb/>
崔盧甲族夙推譜系之髙韓范世婚重締姻㜕之好辱<lb/>
慇懃之委貺敬黽勉而拜從伏承令嗣詩禮相傳擅芝<lb/>
蘭之挺秀某長女總笄甫及恐蘋藻之未勝因縁獲定<lb/>
於一言繁縟不拘於末俗餘生何幸庶相依唇齒之間<lb/>
吾味既同願盡索形骸之外<lb/>
　　　又<lb/>
<pb n="KR4d0396_WYG_005-7a"/>
葛藟施於條枚已屢見孫枝之秀女蘿杔於松栢又得<lb/>
依族葉之榮因親而親乃幸之幸克家有道正將求舉<lb/>
案之賢相閫無儀僅能事執巾之役偶藉氷人之申好<lb/>
遂成月老之因縁兹䝉鴈幣之鼎來復辱魚書之謙墜<lb/>
載欣今日克諧劉范之婚姻罔俾昔人專美朱陳之嫁<lb/>
娶<lb/>
　　　又<lb/>
問諸姑於伯仲之間久知聲譽聨舊姻於妯娌之列幸<lb/>
<pb n="KR4d0396_WYG_005-7b"/>
忝姻㜕雖自題紅葉以無心然迺喜朱絃之有續材髙<lb/>
杞梓固非為養以娶妻質類菲葑已嘗不嫁而擇對信<lb/>
因縁之有自豈人事之由來聘禮拜嘉毋替後來之約<lb/>
㑹言不逺敢愆親迎之期<lb/>
　　　又<lb/>
自慚小女欲共箕箒於方新豈無他人不若葭莩之求<lb/>
舊敢傚朱陳之俗庶追秦晉之風遺雙鯉魚情文燦燦<lb/>
陳請鴈幣禮意渠渠謹百拜以登嘉乏七襄之為報嫁<lb/>
<pb n="KR4d0396_WYG_005-8a"/>
無資送幸兩忘芥蔕之求德有潔柔宜載詠藻蘋之采<lb/>
　　　熊回虞<lb/>
芊媯得姓之初苗裔已三千䙫淮楚分支之後詩書皆<lb/>
四百年俱為善族之稱宜作嘉姻之合令嗣一經有訓<lb/>
諒足紹於箕裘弱女四德未嫻恐弗堪於伉儷但擇婚<lb/>
姻者不必富貴之是較重道義者毋分材藝之孰多儒<lb/>
家固有常經禮節亦惟求稱况伯氏胥篤斯文之契而<lb/>
大昏亦宜世好之脩重徃行言敢稽報幣中壼之家人<lb/>
<pb n="KR4d0396_WYG_005-8b"/>
貞吉有闗今日之義方外氏之宅相多賢願見前修之<lb/>
範轍<lb/>
　　　答誡酒文<lb/>
甌閩有布衣素號詩酒癖一觴一咏窮極朝夕陶陶兀<lb/>
兀曽不知利名之為韁鎖貧阨之可憂戚客有造其廬<lb/>
而譏之曰方今神聖在御登崇俊良墨客鶚舉將才鷹<lb/>
揚賢士載質大夫皇皇子獨不嗟功名未成志願不偶<lb/>
擯棄名檢放懐詩酒上乏譽於鄉曲下遺誚於朋友名<lb/>
<pb n="KR4d0396_WYG_005-9a"/>
教清議吾不子取乃者廣平為文示戒貫穿詩書爰及<lb/>
歴代悲愚智之得失監國家之成敗禍亂之階惟酒為<lb/>
害君侯俊哲試聽大槩命客促席披讀未終歛襟兀坐<lb/>
媿謝愚憃若醯雞之在覆幸夫君之發䝉吾將剖鸚鵡<lb/>
之杓碎琉璃之鍾嗤荷鍤之伯倫謝投轄之孟公酒若<lb/>
有神自西自東與子絶交誓不汝從客乃復坐音問方<lb/>
諧或吟於側或笑於階揮之不去招之不來四座驚怖<lb/>
毛森骨豎客懼欲歸吾固留駐忽聞庭畔切切若語若<lb/>
<pb n="KR4d0396_WYG_005-9b"/>
怨若恨若有所訴吾復怪問汝訴何縁與汝同處殆三<lb/>
十年窮困貧阨皆汝之愆吾未能操戈以逐子何以寃<lb/>
而有言辭令未周恍若有應子聞賔賢不聞酒聖今子<lb/>
見逐我去何辭我欲有請子其聽之昔子㳺學栖栖荆<lb/>
楚琴劍無光氣色慘阻頼我侍側輒忘羈旅爰自壯歲<lb/>
抽毫作文辭慳氣索勢若車奔恃我發作思湧如雲至<lb/>
若都門悵别易水歌罷㳺子心摧行人泪洒悲風起于<lb/>
長樂煙樹黯於清灞引一觴而氣振復一杯而憂寫時<lb/>
<pb n="KR4d0396_WYG_005-10a"/>
予之功不在禹下獨不聞既醉備福見于周詩不為酒<lb/>
困聞于仲尼德將無醉酒誥之辭甘酒嗜音五子所悲<lb/>
商辛糟丘畢卓酒池沉湎滛佚穢德日滋咸其自取過<lb/>
我何為廣平子掉三寸之利舌駕傾河之雄辨毁訾賢<lb/>
哲蔽欺已見使吾子一覽而驚再見而嘆忘我大德思<lb/>
我小怨先民有言人之齊聖飲酒温克醉而不出是謂<lb/>
伐德彼昏不知胡為我責逝將去汝適我樂國客聞之<lb/>
而義服我聽之而拱黙延之上座永為嘉客<lb/>
<pb n="KR4d0396_WYG_005-10b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　勿軒集巻五<lb/>
</p>
<p>
</p>
  </div>
<div>
<head>勿軒集巻六</head> <lb/>
    <p>
<pb n="KR4d0396_WYG_006-1a"/>
欽定四庫全書<lb/>
　勿軒集巻六<lb/>
　　　　　　　　　　　　　宋　熊禾　撰<lb/>
　　經籍<lb/>
　　　刋儀禮經傳通解<lb/>
竊見儀禮為六經之一乃周公所作孔子所定元有三<lb/>
百三千之目至漢僅存一十七篇大小戴記不過如春<lb/>
秋之左氏公穀乃其傳耳自王安石廢罷儀禮但以小<lb/>
<pb n="KR4d0396_WYG_006-1b"/>
戴設科與五經並行自是學者更不知有周禮之書豈<lb/>
非宇宙間一大欠事我文公晚年始為經傳通解一書<lb/>
自家鄉以至邦國王朝凡禮之大綱細目靡不具載歴<lb/>
門人勉齋黄氏信齋楊氏三世始克成書舊有刋本兵<lb/>
燼之後板帙散亡兼元刋印係初本所纂註疏語頗傷<lb/>
繁後信齋楊氏為之圖解又復過畧而文公初志欲將<lb/>
通典及諸史志㑹要等書與夫開元天寳政和禮斟酌<lb/>
損益以為百王不易之大法而志則未遂今得考亭諸<lb/>
<pb n="KR4d0396_WYG_006-2a"/>
名儒叅校訂定墨本擬就書坊板行以便流布仍於所<lb/>
補儀禮各巻篇目之下叅以歴代沿革之制及闗洛以<lb/>
來諸儒折衷之説酌古凖今損文就質輯為儀禮外傳<lb/>
以附其後或可繼儒先所未畢之志仰禆昭代制作之<lb/>
萬一其於風化亦非小補惟是力不逮志非藉鉅力曷<lb/>
臻于成是用具啓仰干當路元公鉅人伏望主盟此是<lb/>
復三代典禮補六經闕遺上為先聖先師下為蒼生來<lb/>
世千載事業幸勿多辭<lb/>
<pb n="KR4d0396_WYG_006-2b"/>
孔孟以來歴千載有餘而道始續漢唐而下亡六經之<lb/>
一而世不知葢儀禮具列三千而篇目僅存十七豈有<lb/>
損周公制作之大典而尊信掇拾之餘篇居然為經遂<lb/>
以行世洙泗之道未墜於地荆公之罪上通於天恭惟<lb/>
朱晦菴起自南服蒐舉帝王墜緒輯成經傳完書家鄉<lb/>
邦國始於朝廷靡所不載天子公卿下至士庶期於可<lb/>
行猶欲酌古今之宜盡天地之變定百王之不易幸萬<lb/>
世於方來書雖漸完志則誰繼不量微力毎抱苦心竊<lb/>
<pb n="KR4d0396_WYG_006-3a"/>
惟禮壊樂湮必至綱淪法斁幸當書文大同之世何可<lb/>
天下不識此書非亟刋行日遂湮没用白之先聖告我<lb/>
同盟但得當世學習者多亦為明時制作之助顔淵氏<lb/>
問夏時樂韶舞道將行也與韓宣子見易象魯春秋禮<lb/>
盡在是矣便補六經闕典佇看三代太平<lb/>
　　説<lb/>
　　　適堂説<lb/>
西劍毋侯希説為南劔府判一日小憩考亭謂僕曰余<lb/>
<pb n="KR4d0396_WYG_006-3b"/>
舊有讀書之室曰梅庵今更扁以適堂葢余老矣將求<lb/>
吾所自適者焉一日之適一日之安也余又將随所寓<lb/>
而扁焉則亦無所徃而非可以自適之地矣子其為説<lb/>
識之顧僕何足以究斯義輒誦所聞而言曰適者有所<lb/>
而徃而非即其安之謂也三代而上所適者一道而已<lb/>
語曰可與共學未可與適道無他適也後世始有適情<lb/>
適樂之説魏晉間虚曠之風勝陶謝諸賢發於情性興<lb/>
致大抵皆求其適之辭昌黎送李愿曰起居無時惟適<lb/>
<pb n="KR4d0396_WYG_006-4a"/>
之安東坡和淵明曰云何得一適亦有如生時他日賦<lb/>
赤壁不過以江上清風山間明月便可為適之具而胸<lb/>
次所存者皆虚曠之餘習凡我所當有事者皆視之以<lb/>
為無拱而付之幻妄以此為達而適之義晦矣若是者<lb/>
雖足以少媿世之貪名逐利終日馳騖不得息者然秦<lb/>
漢以下牽補架漏人無宰物之情其獨不以此哉聖賢<lb/>
之言初無惡乎安且適也大學嘗言止定静安之道亦<lb/>
顧所適者何如耳書曰惟我事不貳適易大傳曰惟變<lb/>
<pb n="KR4d0396_WYG_006-4b"/>
所適此周公孔子之言適也不貳適者謂此心當一於<lb/>
其所徃而不可以有間也先儒主一無適之㫖葢起於<lb/>
此惟變所適則雖千途萬轍皆可適之地而我之心固<lb/>
未嘗不一而初未始有適也又豈即其安者之所可得<lb/>
哉可與共學未可與適道所適者固在乎道此道也秦<lb/>
漢而下葢無傳焉獨董子曰道者所繇適治之路仲舒<lb/>
不識性未必能見道况可責之陶謝諸人乎今學者誠<lb/>
能得其所適固將理解而意㑹境契而心融無所入而<lb/>
<pb n="KR4d0396_WYG_006-5a"/>
不自得亦無所徃而不可安矣浴沂風雩而有天地同<lb/>
流萬物各得其所之妙者晳之適也鳶飛魚躍極而至<lb/>
於上下之間全體呈露大用顯行者子思之適也吟風<lb/>
弄月庭草交翠濓溪之適葢有出於言意之表者矣雲<lb/>
淡風輕傍花随柳明道之適葢有見夫顔子所學所樂<lb/>
之事者矣此豈常情所易窺測哉又豈魏晉以下諸人<lb/>
所能解且㑹也哉學行之所適有淺深則随其所以皆<lb/>
可以安而非其至侯之所適固非遽求以即安者姑為<lb/>
<pb n="KR4d0396_WYG_006-5b"/>
是言亦微示謙抑之意云爾遡其所學葢習久積之熟<lb/>
周游延平武夷之間所事所友亹亹不倦見聞頥養功<lb/>
益又多矣深有慕乎聖賢之道必深契乎聖賢之心是<lb/>
葢得其所適者也輒為之説而繫以銘<lb/>
　聖賢日用　惟帝之迪　必有事焉<lb/>
　不貳其適　變有萬殊　實貞夫一<lb/>
　業業兢兢　終日夕惕　一旦洞然<lb/>
　理順氷釋　無適之中　貞適斯得<lb/>
<pb n="KR4d0396_WYG_006-6a"/>
　　　虞彦忱字説<lb/>
前禮部進士梅莊先生虞君令子仲海言論毎以剛正<lb/>
自持重禮教篤倫紀余畏友也余在鰲峯作求仁約頗<lb/>
欲論究三禮之學仲海獨降心焉長子迪從予逰一日<lb/>
仲海貽書諏日為迪加冠俾余蒞之余喟然曰冠禮不<lb/>
行久矣學以禮為先禮以冠為先余雖不敏學固將以<lb/>
行之也其何敢辭令月吉日禮儀既備敬告爾字曰彦<lb/>
忱甫其辭曰日用之間動静語黙大哉洋洋皆帝之迪<lb/>
<pb n="KR4d0396_WYG_006-6b"/>
稽古明謨惠此則吉首蔽一言久以成徳推允之義是<lb/>
日忱恂一念卓然萬象畢陳學有大本道有大原匪信<lb/>
曷立匪誠曷存中庸有言不誠無物三百三千行之以<lb/>
一希聖希賢惟敬時克知曰迪知哲曰迪哲肖貌兩間<lb/>
而名為人允兹克迪勿狃小成念哉敬哉尚克時忱恭<lb/>
爾帝命顧諟明明<lb/>
　　　張以謙字説<lb/>
余甲辰由莆抵玉融一日郡學糾實齋陳君㑹邦之俊<lb/>
<pb n="KR4d0396_WYG_006-7a"/>
秀中有一生貌粹而氣温心竊嘉之詢之則張氏之子<lb/>
名益字以謙問其世則祖居海上之草嶼以儒學顯其<lb/>
積善有自矣明日訪余寓舍具求余一言為終身受用<lb/>
因告之曰謙美德也謙則受益矣余復何言請不置則<lb/>
繹謙之卦義以告之謙六爻無凶辭上三爻為坤皆以<lb/>
利言下三爻為艮皆以吉言坤静而艮止也夫惟天下<lb/>
之至順者得利常大天下之至静者得吉常多此為處<lb/>
已而言也天下之益出於已者有限資於人者無窮吾<lb/>
<pb n="KR4d0396_WYG_006-7b"/>
聞九三一爻謙之主也謙五爻皆隂獨此爻為陽隂柔<lb/>
而虚求益者也陽剛而實乃有益於人者也彖言君子<lb/>
有終爻亦有君子有終皆言其所主也學而不求君子<lb/>
之益其可乎求益之道不親近其人可乎近朱者赤近<lb/>
墨者黒學之染人殆有甚焉即此五爻言之二承乎三<lb/>
上應乎三曰鳴謙四乘乎三曰撝謙皆得其益者也感<lb/>
於中者深則自有以著乎外鳴之象也聚於我者富<lb/>
則自有以施於人撝之象也初與五則逺於三矣初牽<lb/>
<pb n="KR4d0396_WYG_006-8a"/>
二而勇於進五援四而得所親是亦私淑而與聞者也<lb/>
瞻前修其已逺幸緒論之可徴吾黨已不得見之親炙<lb/>
矣其所以聞於私淑者皆可勉也益乎其亦有感於余<lb/>
之言也乎<lb/>
　　祭文<lb/>
　　　祭先聖<hi>鰲峯五</hi>
道統正傳先後一揆禮有常行百世可俟恭惟先聖祖<lb/>
述憲章春秋素志法則一王損益為邦豈不考議允矣<lb/>
<pb n="KR4d0396_WYG_006-8b"/>
大成實惟通祀百世之上顔曽思孟百世之下周程張<lb/>
朱道德功言誰出其右後有作者禮宜並侑秉心對越<lb/>
永矢弗疑勿謂綿蕝斯文在兹以先師鄒國公郕國公<lb/>
沂國公兖國公配元公淳公正公獻公文公侑祀尚饗<lb/>
　　　又<lb/>
天下之大積於一鄉三代盛時閭塾黨庠共惟闕里為<lb/>
萬世則觀飲知道觀射知德繇魯迄鄒仁義七篇鄉井<lb/>
相助庠序宅田秦弊相仍千五百載闗洛講明一鄉三<lb/>
<pb n="KR4d0396_WYG_006-9a"/>
代考亭制作一變可王家鄉而邦三綱五常天未欲治<lb/>
人不䝉澤鹿洞遺書寖就湮没幸被淑艾厥有同方矢<lb/>
忱對越神其洋洋時其暮春克舉遺式舎㫋告䖍有永<lb/>
無斁<lb/>
　　　又<lb/>
夫子六經垂憲萬世秦灰魯壁僅存如綫詩逸書亡禮<lb/>
壊樂廢春秋多訛易亦失次辭且不明况繹其義一䘮<lb/>
之後千載無繼天迪先覺克開來裔闗洛考亭益大以<lb/>
<pb n="KR4d0396_WYG_006-9b"/>
肆如日中天有目皆視茫茫墜典夫豈無俟易與詩書<lb/>
古文是𨽻周官不亡不待考記二戴三傳豈不小戾周<lb/>
孔盛心孰測其閟經無全書世不至治竊不自量曷克<lb/>
遂志神之洋洋晨夕與祭矧此開巻聖筆難識宫庭告<lb/>
成舍萌有祀輒陳忱辭有祠其遂敢以先師侑祀尚享<lb/>
　　　又<lb/>
禮不虚行存乎其人人之為人以其存心惟仁與義人<lb/>
道大經於穆𤣥聖元氣渾成得其傳者約禮求仁去聖<lb/>
<pb n="KR4d0396_WYG_006-10a"/>
逾邈憂時益熾戰國何世功利縱横惟我孟氏拒詖息<lb/>
滛禮不重食義不重生浩氣所塞百世其興泰山巖巖<lb/>
孰我敢任惜兹墜緒千載莫尋卓哉元公太極之英建<lb/>
國屬書孔道復明再傳闗洛聖門顔曾兹道南來桓桓<lb/>
考亭愚嘗謂公功配孟氏一生四書晚歲三禮世衰道<lb/>
微經殘教弛禽獸食人有甚洪水天綱地紀至此何恃<lb/>
倘微其人孰任兹理南㳺三年閲世多矣安得尚友天<lb/>
下之士毎愛東都一代節義誠能善變禮樂可俟聖道<lb/>
<pb n="KR4d0396_WYG_006-10b"/>
茫茫鑚仰未易狂狷何取夷惠百世未習狂瀾頼此柱<lb/>
砥願得同志相與興起六陽嘉㑹舉此墜祀昭明洋洋<lb/>
其克相止<lb/>
　　　又<lb/>
夫子之道千秋萬歲文公之書九州四海古之君子患<lb/>
道不明今既明矣但患不行若稽放勲甲辰昌厯閲歲<lb/>
未多三千六百斯民富夀且二千年自時厥後何其竒<lb/>
偏天道循環無徃不復一縷斯文正在迓續君子事天<lb/>
<pb n="KR4d0396_WYG_006-11a"/>
猶子事親不善繼述天功曷成斯道固明晦蝕亦易惟<lb/>
當講學脩身以俟聖門於此尚有憂之吾黨小子詎敢<lb/>
弗祗匪直斯㑹亶在我後洋洋有相在上左右<lb/>
　　弔慰<lb/>
　　　慰人䘮妻<lb/>
門不嗣音方此馳仰而一段凄風忽自西來遽覺有悽<lb/>
然氣未幾聞夫人仙矣吁其風之來不爽也耿屏星兮<lb/>
獨對謇鳴鳳兮孤飛泬寥髙興寧不與俱秋耶雖然悼<lb/>
<pb n="KR4d0396_WYG_006-11b"/>
潘之賦則滯焉而不化鼔莊之盆則放焉而無倫不若<lb/>
中庸中節之哀則逆境皆進德地愛助小衷敢以此告<lb/>
　　　慰人䘮子<lb/>
忽聞訃音謂令冡嗣棄綵衣之侍赴玉樓之招為之驚<lb/>
怛不能己巳雖王槐植厚竇桂聨芳分枝榮悴葢亦常<lb/>
理惟是幹父之宗克家亢族方有譽處一旦遽爾中折<lb/>
天性所鍾傷如之何昔文公先生嘗處是矣情不勝禮<lb/>
節哀順變是所望於足下也薄有奠儀具陳副楮謹此<lb/>
<pb n="KR4d0396_WYG_006-12a"/>
奉慰不宣<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4d0396_WYG_006-12b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　勿軒集巻六<lb/>
</p>
<p>
</p>
  </div>
<div>
<head>勿軒集巻七</head> <lb/>
    <p>
<pb n="KR4d0396_WYG_007-1a"/>
欽定四庫全書<lb/>
　勿軒集巻七<lb/>
　　　　　　　　　　　　　宋　熊禾　撰<lb/>
　　詩<hi>五言</hi>
　　　送税官仇副使詩十首<hi>河朔人</hi>
　　　其一<lb/>
儒道未易行俛首為禄仕仕而不得禄卓哉見亷吏<lb/>
　　　其二<lb/>
<pb n="KR4d0396_WYG_007-1b"/>
闗征是自潤人謂惡能亷吾獨知彦脩一葉亦不霑<lb/>
　　　其三<lb/>
莆城如斗大征額千萬積逭責猶未能餘潤安可得<lb/>
　　　其四<lb/>
市㕓有寛征僚吏無間言弊例亦麾却益知彦脩賢<lb/>
　　　其五<lb/>
課餘自哦詩詩罷還教子時時視槖餘質鬻市薪米<lb/>
　　　其六<lb/>
<pb n="KR4d0396_WYG_007-2a"/>
世無半山叟嘆息屏間詩曽參尚投杼知已何敢斯<lb/>
　　　其七<lb/>
古來抱闗人玩世可無悶内省既不愆得仁又何怨<lb/>
　　　其八<lb/>
正直男子身自有神與謀世治天理現何必事禱求<lb/>
　　　其九<lb/>
彦脩但自修逆境堪進德知我自有天純固在學力<lb/>
　　　其十<lb/>
<pb n="KR4d0396_WYG_007-2b"/>
世事良可見浩蕩書生心先民亦㑹計儒道終當行<lb/>
　　　上嚴亷訪十首<lb/>
　　　其一<lb/>
七閩天南陬實惟文明方風氣一以開文治何其昌我<lb/>
思常公化迪我真無疆開端固匪易再造伊誰當<lb/>
　　　其二<lb/>
大哉伊洛傳正統接洙泗一源肇南來九曲清自泚百<lb/>
年尚無有千載那可俟崇臺勵風化此是第一義<lb/>
<pb n="KR4d0396_WYG_007-3a"/>
　　　其三<lb/>
四海文公書行世日杲杲晚年制作心三禮重探討質<lb/>
之貴時宜消長闗世道炯然百聖心來哲當有攷<lb/>
　　　其四<lb/>
因思傳記學本欲釋經義春秋列三家儀禮亦存二荆<lb/>
舒彼何人繁碎妄譏毁煌煌姬孔書坐此竟廢棄<lb/>
　　　其五<lb/>
春秋得忠臣炎紹猶有述至今十七篇末學或不識乾<lb/>
<pb n="KR4d0396_WYG_007-3b"/>
淳有大儒奏請非不力一時失良遇志士重嗟惜<lb/>
　　　其六<lb/>
古人重民教禮樂用為急虞書有三官周典猶二職太<lb/>
學領奉常西都有餘責兩生既不來何參又無術<lb/>
　　　其七<lb/>
漢興歴數世兹事竟未遑一絶不復續千載重慨慷房<lb/>
魏輔貞觀汗瀋空流漿開寳襲唐陋儀儼負義方<lb/>
　　　其八<lb/>
<pb n="KR4d0396_WYG_007-4a"/>
煌煌五星聚瑞世啟文治明道十事奏横渠一方議有<lb/>
志不得行曲學竟持世六經亡其一此責竟誰諉<lb/>
　　　其九<lb/>
南方尚秉禮文風未云衰釋奠古雅樂鄉飲舊漢儀表<lb/>
章在正學舍魯將安之願言假良遇制作逢昌時<lb/>
　　　其十<lb/>
斯文迓續交天意豈無擬猗歟恪齋翁雅者敦典禮推<lb/>
行大經綸宣風自兹始百世常公祠罔俾獨專美<lb/>
<pb n="KR4d0396_WYG_007-4b"/>
　　　贈王典史五首<lb/>
　　　其一<lb/>
百世古君侯一邑天下積掾曹擬六官典領幾相職民<lb/>
親教彌數職要事應劇慎哉勿辭卑儒術随所益<lb/>
　　　其二<lb/>
愚嘗聞之師六官欠經制户禮與刑兵上法天時四丞<lb/>
曹象隂陽左右各分治斯言擴前聞大小豈殊致<lb/>
　　　其三<lb/>
<pb n="KR4d0396_WYG_007-5a"/>
自從大道裂教法日益殊文學與政事徃徃成兩途簿<lb/>
書吏應俗佔畢儒誠迂二者不相能世道良可吁<lb/>
　　　其四<lb/>
毎愛湖學規明經必治事待賔與吏師伊川有成議皇<lb/>
極欠統一體用非有二蚤學無專科已仕竟何試<lb/>
　　　其五<lb/>
我愛熈然翁識暢度亦夷飾政心以儒公餘只吟詩利<lb/>
欲膠盆中三歎斯人希安得公百輩萬宇陽春熈<lb/>
<pb n="KR4d0396_WYG_007-5b"/>
　　　寄趙菊東山長三首<lb/>
　　　其一<lb/>
男兒貴神交何必見顔色大江有佳士夢寐不可得忽<lb/>
來幔亭閣片雲不相識涓涓巳在眼猶此一水隔<lb/>
　　　其二<lb/>
澹然幽貞姿乃是夕英菊托根九秋杪霜露凄已肅我<lb/>
疑靈均伴只有淵明獨采采黄金花豈意杜陵曲<lb/>
　　　其三<lb/>
<pb n="KR4d0396_WYG_007-6a"/>
胡為此不采却采泮水芹聖人望魯念彼黍車轔轔餘<lb/>
澤孟孫氏管商何足論新畬有陳根猶是豐芑春<lb/>
　　　三山先賢祠落成八首<lb/>
　　　其一<lb/>
填宿久旅奎一朝開文治行歌閩水春芹藻見新意林<lb/>
亭鬱環合祠宫敞宏麗欲賡泮宫頌且作鄉校議<lb/>
　　　其二<lb/>
平地忽突兀敏手何神哉藹然色笑中見此通濟才入<lb/>
<pb n="KR4d0396_WYG_007-6b"/>
門知我心三歲猶初來祀典闗百世所貴重討裁<lb/>
　　　其三<lb/>
道原出於一秩祀安有二作俑唐開元損益端有俟楊<lb/>
馬彼何人周程列其次論議輕一時典祀誤來世<lb/>
　　　其四<lb/>
恭惟無極翁混元再開闢闗洛與考亭杲杲行世日惟<lb/>
此五大賢人極頼以立謂宜昭明薦千古為矜式<lb/>
　　　其五<lb/>
<pb n="KR4d0396_WYG_007-7a"/>
武夷九曲水流出三神山考亭得勉齋壁立孔門顔信<lb/>
齋繼其志經禮頼以完六經復其一百世功不刋<lb/>
　　　其六<lb/>
憶昔文治初觀風有常公維時得歐陽名籍上國通當<lb/>
年主賔美至今藹餘風新祠薦泉菊選宜列官同<lb/>
　　　其七<lb/>
州牧風化遺鄉賢典刑舊年代較後先人品類賢否公<lb/>
議豈有情祀典固非苟道化思無疆功言期不朽<lb/>
<pb n="KR4d0396_WYG_007-7b"/>
　　　其八<lb/>
偉哉雲溪翁興學功百世豈求奐輪美作事見典制迂<lb/>
生吐狂愚萬一裨末議他時勒堅珉洋洋可無愧<lb/>
　　　贈朱仁甫<lb/>
吾宗賢叔父窮壤一全人欲義終取義求仁果得仁夜<lb/>
常形夢寐晝亦想精神寄語賢孫子天知我一真<lb/>
　　　荒城步月<lb/>
出門喜清曠興盡喚歸船擕手共明月知心暢老天暮<lb/>
<pb n="KR4d0396_WYG_007-8a"/>
潮生逺浦秋色滿平田落落男兒事相逢豈偶然<lb/>
　　　泊舟野望<lb/>
樹色連雲色春歸物更妍落紅飄近岸新緑漲平川野<lb/>
鶴窺漁笱沙鷗避客船斜陽江上立搔首意茫然<lb/>
　　　登昇真岩<lb/>
仙宫鬱岧嶤仰望如升天人生無羽翰凡骨難神仙行<lb/>
險非所願攀髙巳無縁且安平易道聊以返自然<lb/>
　　　䝉泉<lb/>
<pb n="KR4d0396_WYG_007-8b"/>
天地有佳水雲氣䕶深山我愛泓澄好人嫌澤潤慳暗<lb/>
空鳴滴滴髙壁㵼潺潺漸近塵泥涴何時復此還<lb/>
　　　贈筆生<lb/>
東坡詠䑕鬚山谷歌猩猩微物豈足道斯文頗闗情片<lb/>
言斧鉞凛一字華衮榮化工運方寸亦自芒端生寄語<lb/>
管城子所托甚非輕<lb/>
　　　贈琢硯<lb/>
我聞銅雀瓦只覆嬌屋姝又聞端溪石只近貪泉夫胡<lb/>
<pb n="KR4d0396_WYG_007-9a"/>
為得貴重置我几案隅尚恐習氣膩解使簡册汚我有<lb/>
一寸鐡秉心與之俱永矢磨不磷千載明區區彼哉瓦<lb/>
與石飄擲付太虚<lb/>
　　　題山雲海月樓<lb/>
壺山一片雲滄海一輪月仁人典刑静志士胸次闊我<lb/>
來登斯樓撫景亦竒絶一天任舒巻萬古看出没吟情<lb/>
俯八極酒興小溟渤雲來地脉動雲去悄無迹月出天<lb/>
光生月落萬山黒歸來一夢覺東忩又明發<lb/>
<pb n="KR4d0396_WYG_007-9b"/>
　　　聞崇安縣學立碑<lb/>
出山未踰月輒復入山去平生武夷志兹逰適真遇誅<lb/>
茅倘可遂豈但山水趣扶揺欣夙心躊躇動長慮恭惟<lb/>
文公學倡道匪虚語向微剖析功斯人遂聾瞽齋居一<lb/>
浩歎此歎無人悟晚年制作心門人未輕許真實浸沈<lb/>
寥枝葉謾誇詡漂淪未百年剽竊立門户吾黨固有愆<lb/>
斯道自今古扶偏須忠臣邪説可無距同志此來㳺興<lb/>
言激余素禮樂愧河汾興唐竟誰予大隠堂前水滔滔<lb/>
<pb n="KR4d0396_WYG_007-10a"/>
自東注回薄萬古心無言對天柱<lb/>
　　　寄張亷訪<hi>時清漳元以貪守科鹽致擾</hi>
七閩古要荒是為越南徼秦漢列職方黎民亦稀少文<lb/>
風漸蹇開李唐盛稱表問之何因爾風氣有先兆桓桓<lb/>
觀察公切切厪告詔至今章掖流詩書被餘照伊洛道<lb/>
既南考亭重繼紹譬之中天日萬古垂炳耀豈但行中<lb/>
原衣被彌嶺嶠云何一氣遷變化有難料百年詩書地<lb/>
末俗事攘矯豈是殷民頑此亦闗盛召天下本無事庸<lb/>
<pb n="KR4d0396_WYG_007-10b"/>
人自為擾庸人亦何傷貪人禍非小小貪人易知大貪<lb/>
一何巧豺狼不堪問狐䑕何足道哀哀清漳民仁者宜<lb/>
一弔何年彗旄頭燐火猶有爝十家九空荒落日曛野<lb/>
燒邇來痛甫定生意漸原草三年兩徴兵行人亦傷悼<lb/>
閩地本磽瘠山海相帶繞兩耕不供餐儉歲而有殍獨<lb/>
藉煮海餘易以供歲調古人弛厲禁瑣瑣不爾較但令<lb/>
官無虧一任民轉漕近年鹽法宻適以長貪暴茫茫一<lb/>
溟渤乃是大穽沼下不濟民窮上不資國耗饑狼與餓<lb/>
<pb n="KR4d0396_WYG_007-11a"/>
䑕白晝敢嘷噪民膏寧幾何爾腹安得飽我思山海藏<lb/>
本是天地寳公家賣鹽引本錢亦銖鈔祗今増倍蓰安<lb/>
得不為撓上恩豈不厚末弊誠不料官曹既猶禦何責<lb/>
汝為盗千鈞發鼷鼠桃蟲集飛鳥我欲陳其言哀情動<lb/>
深悄閩山秀而剛習氣本强矯近代姱節人一一皆可<lb/>
考漢史言未公反覆出篁篠反覆豈其性當年久深討<lb/>
學道皆有用薫陶乃其妙撫御或失宜反以萌不肖矧<lb/>
兹一矯地峒險接深杳郡人生本微鄰㓂時掠剽亟當<lb/>
<pb n="KR4d0396_WYG_007-11b"/>
保天和玉石戒俱燎民生必有養而後可施教云何無<lb/>
其具而輒事刑𠞰海濵去天邊髙高不堪叫使者重觀<lb/>
風甦息宜及早<lb/>
　　　題林氏藥圃<lb/>
採藥來山中神仙在何許忽聞瀛海頭居然一𤣥圃天風吹<lb/>
輕帆至人展良晤圃中藥千本歴歴皆手樹我生抱竒<lb/>
疾歲久不得愈三年蓄艾心有此一朝聚惠我方匕劑<lb/>
翛然脱沈痼吾觀此圃中來逰亦無數夫豈獨我私一<lb/>
<pb n="KR4d0396_WYG_007-12a"/>
一随所取同逰二三友牽連亦遭遇餐此霞眉餘騰身<lb/>
即飛翥人生各有累那得免患苦至人略形骸一視等<lb/>
胞與過之或忘情我獨刻肺腑世人持狹見一膜便爾<lb/>
汝比鄰立藩牆邊幅生齟齬老矣多閲人知君用心處<lb/>
斯人匪斯今意度一何溥我嘗讀西銘一身混中處茫<lb/>
茫大化運上下四方宇當作一圃觀何物不儲貯豈但<lb/>
百草性曽神農氏譜竒葩與異石海陸細分部金膏丹<lb/>
空青亦不憚逺阻是中冨臺沼飛泳供盼顧有時釣弋<lb/>
<pb n="KR4d0396_WYG_007-12b"/>
娱遺墜拾鱗羽鋪陳盛籩豆咳唾好賔侣歌筵車馬散<lb/>
溲渤遺敗鼔我知太醫生適用随細鉅水火各燥濕隂<lb/>
陽互寒暑剛汞或柔砂炎硝或寒附峻或蓬稜攻平或<lb/>
參术補生材天豈靳所恨辨者瞽生人倘有濟栽圃足<lb/>
供具𤣥福掌握間調劑有其所悠悠動我思無懐大庭<lb/>
古八荒登春臺一氣調律吕人人無鄙夭物物不疵窳<lb/>
胡然降大厲使我重悽楚薰蒸始一氣俄頃徧九土緬<lb/>
懐有生初恫瘝入心膂恭惟生物心孰不同父母我欲<lb/>
<pb n="KR4d0396_WYG_007-13a"/>
代一箋飛上九天訴冥冥天閽深重闗列蛟虎至人對<lb/>
我言天髙不堪籲無寧蒼蒼求我圃自有趣圃中别有<lb/>
圃妙處子未睹中藏六六天𤣥𤣥豈無主我嘗偕子㳺<lb/>
相與詰其故雖然祗方寸此妙誰賦予包括盡六合剖<lb/>
析入毫縷一粒藥珠中太極有𤣥姥但得斯心存充拓<lb/>
何可禦至人豈易逢再拜致我語授藥不授方藥盡力<lb/>
已去似聞海上秘久藏龍宫府君今得妙訣授我勿我<lb/>
拒珍重千金傳為君廣流布别君懐不忍囘首重凝竚<lb/>
<pb n="KR4d0396_WYG_007-13b"/>
千山莽愁人滄波正煙雨<lb/>
　　　上致用院李同知論海舶<lb/>
易經致民用肇自羲農先耒耜既先聚市易還𢡟遷公<lb/>
私不交病本末無倒懸古人致主術稱物靡有偏厥初<lb/>
禹作貢不但中邦田四海自錫貢不憚來逺邊碣石來<lb/>
冀右海岱青徐連東南並淮揚亦自江海沿夫豈寳逺<lb/>
物有道歸陶甄成周制國用半在周官編虞衡與商賈<lb/>
胡不末利捐艱難開國心什一猶欲蠲裒益固有道公<lb/>
<pb n="KR4d0396_WYG_007-14a"/>
功格皇天後儒不知學説理多虚𤣥生財昧大道民命<lb/>
日益朘管商一作俑蠧弊貽千年漁鹽尚抑末奈何誘<lb/>
開阡懐清一以築㷀獨堪哀憐封君擅半賦公私重熬<lb/>
煎寒城凍女手汗粒頳農肩織衣不上體舂粟不下咽<lb/>
傷哉力田家欲説涕淚漣何如棄之去逐末利百千矧<lb/>
此賈舶人入海如登仙逺窮象齒徼深入驪珠淵大貝<lb/>
與南琛錯落萬斛船取之人不傷用之我何愆奈何昧<lb/>
輕重屑屑窮弄鞭錙銖較鷺股漏網魚吞船安得體國<lb/>
<pb n="KR4d0396_WYG_007-14b"/>
臣為天屈璣璇上資國脉夀下拯民瘼瘨朝夕禹貢志<lb/>
菲食甘胝胼九載不入門千古孰與賢更想公旦心待<lb/>
旦尤乾乾世俗吝與驕曽不絲毫牽所以泰和治常在<lb/>
虞周前此道久已亡利欲充培埏豈曰治不及曽是心<lb/>
無傳明公中州傑自是天分全問學甚充厚願力還精<lb/>
堅博物功不勞無欲心湛然維此一樞軸實秉大化權<lb/>
如天有北斗物物歸璣璇帝念南海民風化舊所宣皇<lb/>
皇風霜節炳炳奎壁躔纎微亦何况闔散有大權利用<lb/>
<pb n="KR4d0396_WYG_007-15a"/>
六府脩制用九府圜古人不可作得意皆蹄筌誰哉識<lb/>
治本治此大化絃三代事寂寞念之中心悁書生武夷<lb/>
客偶此來海堧使者採風謡詩歌寓惓惓<lb/>
　　　春雨<lb/>
春來一月雨米斗錢三千江空盡絶市竈冷厨無煙我<lb/>
從莆城來四望良凄然濵海皆食淡邏卒相尋挻纍纍<lb/>
起夫役庶局供熬煎玉食寧幾何千百俱並縁祗今二<lb/>
月節何暇及種田使臣詢民瘼當務固有先近倉有陳<lb/>
<pb n="KR4d0396_WYG_007-15b"/>
粟庶解朝夕懸州縣價一平鄉閭自然寛欲言事何限<lb/>
何當息民肩<lb/>
　　　茶荔謡<hi>和詹無咎</hi>
陽春播一氣着處成芳菲閩地本荒落山川亦何竒嬴<lb/>
劉始為郡望秩暨武夷通士良鮮少貢入還稀微晚唐<lb/>
得常公文化今有遺國初歸職方况復兵革稀聖化溥<lb/>
涵育生生浩無涯昭陵鋭圖治四夷息鞭笞峩峩四諫<lb/>
官日晏猶彤墀君謨起南服感知無不為芹曝猶欲獻<lb/>
<pb n="KR4d0396_WYG_007-16a"/>
茶貢詎非宜草木貴多識荔譜何傷而豈知成濫觴歲<lb/>
獻妨耕犁當年東坡老作詩歎荔枝詩語似成䜟采茶<lb/>
武夷溪民力固甚篤卉木且具腓士人作是事興言痛<lb/>
心脾閩溪何澎湃閩山何嶔崎彼一草木秀不憚勤航<lb/>
梯昌黎感二鳥世道矧益漓我思全盛際賢書連馹馳<lb/>
公卿項背望側席須謀推十家九詩書三年下芝泥宣<lb/>
靖名節著炎紹勲業資乾淳道學稱人物世有之大雅<lb/>
日以䘮迂闊貽世譏茫茫宇宙内此柄伊誰司後世無<lb/>
<pb n="KR4d0396_WYG_007-16b"/>
典刑流風砭人肌皇天豈將老傷哉相淪彞地氣有旺<lb/>
歇回幹應何遲百卉歲發榮英傑生無時風氣時有開<lb/>
久矣斯人疲武夷六隠出自有百世師來哲尚可俟拳<lb/>
拳留此詩<lb/>
　　　探梅<lb/>
我歸及初夏正值梅黄時曽得二三友共賦梅仁詩當<lb/>
時梅樹下將實攀條枝顧此廊廟物棄之或塗泥豈不<lb/>
盤實供酸澁終見遺古來遇不遇物理亦可推凉風八<lb/>
<pb n="KR4d0396_WYG_007-17a"/>
九月葉盡條枝痿精華雖内腴知者良亦稀而况腔殻<lb/>
中認此一性微古今咏梅者此趣誰得知仁者天地心<lb/>
生生無窮期維此生之性物物皆有之安得似此梅獨<lb/>
秉純陽姿一枝一太極静動常相随却於坤復間微微<lb/>
見端倪凝隂不翕固陽德無繇施所以探梅人用意常<lb/>
在兹清霜十月旦唫邊發新題梅亦顧我笑笑我世俗<lb/>
為無華亦無實此境正自竒半年不我問覿面當何辭<lb/>
見花始知樹識趣毋乃卑我今對梅語此道何足疑自<lb/>
<pb n="KR4d0396_WYG_007-17b"/>
守固爾力求知豈其宜伯夷合餓死箕子當明夷嚙雪<lb/>
海上郎履霜野中兒今我故來意豈伊常情窺入冬雨<lb/>
霜多𤣥冥張其威婉孌荆棘間正愁不自持探梅願梅<lb/>
早我獨願梅遲臈前與冬後生意真如絲微陽不愛護<lb/>
迓續今其誰憶昔少年日看花來京師買舟西湖上曽<lb/>
造孤山涯孤山不可徃葛嶺髙巍巍豺梟正嘷舞龍鵷<lb/>
何處飛不待歲月換已覺人民非逋仙喚不起歲晏亦<lb/>
徑歸歸來三十年清夢常依依春事有代換梅心無改<lb/>
<pb n="KR4d0396_WYG_007-18a"/>
移春光年年有我髪自早衰但與梅久要處處不暫離<lb/>
所至必種梅殷勤發培滋培滋不見盛雪壓還霜欺氣<lb/>
候固多乖人事亦如違行行去尋芳三年海南陲雪霜<lb/>
不到地生意當融怡舊來種梅處更自荒弗治甚者斧<lb/>
為薪令人重懐悲拂衣歸去來天風吹人衣舍南有古<lb/>
樹久矣閲歲期至剛肯受磷至潔寧為緇廊廟未覺髙<lb/>
山林豈云卑但得餘蔕在一任羌管吹明年煙雨中青<lb/>
子還纍纍更㸔萌蘖生生性常不虧新根連舊根不斷<lb/>
<pb n="KR4d0396_WYG_007-18b"/>
生生機生機日以長清隂漸成蹊從此種千樹春暗花<lb/>
垂垂東風一解凍萬卉紛芳菲<lb/>
　　　咏菊<lb/>
廬峰幾千仞中有雲一龕幽幽遯世人誅茅結為菴我<lb/>
嘗造其間追尋極幽探山中滿蘭蕙谷口羅松杉更有<lb/>
藥圃畦種菊杞與甘療疾還延年未數菊水潭百年未<lb/>
云久澗草空毿毿我居北澗北子住南澗南偶然此隣<lb/>
並妙處誰能參古來種菊人祗言晉陶潛當年移南村<lb/>
<pb n="KR4d0396_WYG_007-19a"/>
北地何所躭亦曰素心人可與共晤談云何舍之去我<lb/>
懐殊未諳八表方停雲處處迷征驂何如且歸來理此<lb/>
荒徑三歲晚永為伴青松冠前岩唐人愛牡丹末俗亦<lb/>
易酣保此霜中英毋令澗懐慙萬古晉徴士可使頑夫<lb/>
亷題作柴桑人綱目書法嚴我欲質此意白雲滿虚簷<lb/>
　　　遊武夷山<lb/>
我來武夷山逺意起千古嘗疑混沌開疏鑿未經禹峽<lb/>
山猶古梁洪濤莽回互行舟留大壑營巢餘斷樹垠崖<lb/>
<pb n="KR4d0396_WYG_007-19b"/>
波濤痕隱隠皆可覩陶然上古民要服固深阻奉威何<lb/>
桓桓薄海猶廣土六合皆湧沸一枝豈寧處嘗言十三<lb/>
君隠隠避秦侣一日厭塵寰泠然遂髙舉上山娱賔雲<lb/>
下山滿豺虎神仙何渺茫虹橋想虚語桃源亦其類好<lb/>
事自誇詡風氣日已開蛇斷出真主遂令閩山陬盡入<lb/>
職方宇漢志名始彰祠堂用魚脯流傳世代久琳宫粲<lb/>
衣羽至今此名山號為神仙府恭惟我遯翁辭闢厥功<lb/>
溥于焉卜精廬溪山九曲五圖書盡在是斯地儼鄒魯<lb/>
<pb n="KR4d0396_WYG_007-20a"/>
我以負笈生來兹有年數自慙仁智心未覩髙深趣斯<lb/>
㳺亦何意㑹心覲真遇侃侃平生交惠然肯來顧携手<lb/>
敦夙好抗志企遐慕招我山中逰兹逰適予素巍巍六<lb/>
隠屏屹屹天一柱前瞻晚對亭考槃固其所何當同心<lb/>
人相與薙榛莽長松期歲寒脩竹倚日莫我自愛此山<lb/>
躊躇不忍去<lb/>
　　　古風夀九十<lb/>
百年九十多百里九十半我持千嵗樽祝公椿松筭憶<lb/>
<pb n="KR4d0396_WYG_007-20b"/>
昔釣璜叟桓桓鷹揚旦是時年未百一出戡禍亂丹書<lb/>
佐太平樹立更明煥又思淇澳翁盛德為世冠懿戒亦<lb/>
何年耄境若童丱前公十年期丹扆隆簡眷太公出為<lb/>
將逺業俟時奮後公更五年進德當不倦武公入為相<lb/>
蒼生副深願昭代儒老成碩望孚衆觀百年未為多名<lb/>
節千載看后皇啓昌運萬一效禆賛<lb/>
　　　與程縣尹<lb/>
我思程伯子試令晉城邑豈弟父母人一念誠懇惻存<lb/>
<pb n="KR4d0396_WYG_007-21a"/>
心民必濟正巳吏自格雖然一邑小允矣天下式槃槃<lb/>
古東陽亶為禮義國弦歌視曲阜豈惟文公澤尚想興<lb/>
學功百年未陳迹古來號難治此語諒非必人懐學道<lb/>
心功化亦俄刻重惟伊洛傳道南此其脉家傳餘政譜<lb/>
師授存學則此邦有美俗文獻猶可及接畛皆儒黌興<lb/>
起易為力當今尚文化鄉校首扶植非無善政人教化<lb/>
豈遑急明公下車來聲譽已洋溢三年田里間公來始<lb/>
休息簡静公優為不優知政績山人重期望亹亹慎無<lb/>
<pb n="KR4d0396_WYG_007-21b"/>
斁四海文公邦正學自兹出政教豈殊途飾吏貴儒術<lb/>
善化必因俗吾世俱有責到手事必為莫讓功第一<lb/>
　　　贈陳教諭<lb/>
毎惟斯道南七閩小鄒魯考亭四書學日月行萬古我<lb/>
生亦何幸私淑欣有遇南來証文獻令人動遐慮斯文<lb/>
欠統一正學真一縷莆陽禮義國斂袵殷黼冔緬思東<lb/>
湖集復齋接前緒至今耆俊多淵源此其祖德閎有聞<lb/>
孫邂逅快披覩儒先教化地師傅盛稱譽教成畀鄰邦<lb/>
<pb n="KR4d0396_WYG_007-22a"/>
祖訓有遺矩豈但泮水芹更思甘棠樹一邑召可行盡<lb/>
分皆有補十室有忠信矧此萬家聚𣲖近源可尋我來<lb/>
重瞻遡當年絃誦聲溪水自東渡典型前輩人溪山正<lb/>
堪數安得杖屨陪安溪溪頭路<lb/>
　　　送胡雙湖歸新安<lb/>
城南講太極寒泉參近思古人學道志千里焉得辭崎<lb/>
嶔入閩録泱漭逰湘詩恭惟紫陽翁跬步懐親慈親在<lb/>
望雲想親去廬墓悲徃迹尚歴歴流風詎應衰紫陽有<lb/>
<pb n="KR4d0396_WYG_007-22b"/>
學子綽綽醇儒姿手携圖象編來叩文公祠為我再月<lb/>
留着意窺精微理象本一原體用非殊岐精爽諒有迪<lb/>
渙然契深期末流學易偏此語慎勿疑今晨出别語愴<lb/>
然叙心知家君授余學感子為發揮毋塋有雙湖築室<lb/>
吾將依願子識一語晨昏奉無違聞君陳大義臨分重<lb/>
含悽顧惟雙湖象在易已具垂八卦各具體惟水獨兩<lb/>
之兩間水為月聖賢常取斯坎水與兌澤行止各有時<lb/>
説從止處得險與行相随居原麗澤古講習相涵滋行<lb/>
<pb n="KR4d0396_WYG_007-23a"/>
觀㳺水至德行宜常持易道静自悟動焉謹知幾乾坤<lb/>
胞與同幹蠱子職宜悠悠大化運勉勉前脩追媿予望<lb/>
道邈願君鋭前馳浩歌祝融章逺送之武夷更浥寒泉<lb/>
潤注彼雙湖涯<lb/>
　　　王融陳心我諸友蕭寺讀書<lb/>
偶成汗漫逰邂逅得良際晨途日如湯且作旬日憩居<lb/>
然二三友讀書此蕭寺古人固有之豈意見吾世人世<lb/>
各有營壯歲多穢氣紛紛陌上兒倥偬名與利惜日未<lb/>
<pb n="KR4d0396_WYG_007-23b"/>
有之蚩蚩事逰戲妖艶東家桃醲鮮西隣醉北山鬭雙<lb/>
陸南園賞新荔誰能空山中作此窮活計滿架儒先書<lb/>
學成欲何濟真如嚼餘甘怡然味無味是中有何好矻<lb/>
矻不少置拱手對我言此亦各有志童䝉本無知未省<lb/>
學何事珍重希賢人為我重指示蔗境初未佳漸久乃<lb/>
有嗜况兹得摳承詎敢萌厭棄我聞重欣然疑慮亦随<lb/>
繼言之豈云艱守此諒非易勇鋭亦易能堅苦方可畏<lb/>
河汾有禮樂興邦定房魏燕山有義方儀儼真世瑞斯<lb/>
<pb n="KR4d0396_WYG_007-24a"/>
人未云多斯道今豈墜君看春後花臈前已根蔕朂哉<lb/>
記斯言晨夕慎無替<lb/>
　　　題東坡詩集後<lb/>
東坡真天人再拜當歛衽千古岷峨英浩氣發耿耿用<lb/>
世固磊落作詩更雄騁熈寧化宜更當國惜巳甚胡為<lb/>
呌怒呶使我毛髪凛九天忠臣心欲發不暇忍雪堂何<lb/>
從容人事得盡屏江山拓胸次風月動佳興我觀此時<lb/>
詩下語已清永晚喫惠州飯晨夕對蔬笋和陶數十篇<lb/>
<pb n="KR4d0396_WYG_007-24b"/>
習氣脱畧盡岷江幾百阻到海渺萬頃公詩葢三變毎<lb/>
變輒近正少年縱横習豈意造此境偶於𤣥寂中佳處<lb/>
得深省學道便為真此語吾敢信文固氣所充要在以<lb/>
理勝洋洋大雅音千載嘆寥冺言詩抑小技所入宜重<lb/>
慎我詩難示人特此聊自警<lb/>
　　　三綱歎<lb/>
三綱首夫婦大義天地侔世人不見理人欲滔天流卦<lb/>
象利牝馬詩歌美闗鳩一隂與一陽物物有匹逑引手<lb/>
<pb n="KR4d0396_WYG_007-25a"/>
戒援溺發言媿中冓人道豈獸禽今乃不爾猶明明白<lb/>
晝攫豈復人間羞邇來六合混不限風馬牛燕姬與越<lb/>
女妙舞還清謳倍蓰與什百但欲稱所求一星欲火炎<lb/>
燄燄焚林丘大則相棄捐小亦生愆尤六如與五耦傾<lb/>
覆卒未休衽席有䧟穽談笑皆戈矛天性自此夷同氣<lb/>
或為仇讒言間黒白骨肉成深讎毎恨共世子天分太<lb/>
甚柔事明易為决何至經瀆溝不如挺之兒處變才俱<lb/>
優孝子成父美豈是相嫉仇家人繼之暌二女志不投<lb/>
<pb n="KR4d0396_WYG_007-25b"/>
一家祗三親恩義本相繆乾綱一以解渙散更莫收升<lb/>
堂道既絶徒重薫養憂司徒久無官經世乏逺猷架漏<lb/>
二千載使我心悠悠<lb/>
　　　隂字亭<lb/>
湧翠豈蘭亭唐峯非山隂一渠疏曲水四野成茂林對<lb/>
此坐歎息超然起遐心當年諸王集幽情暢登臨虚曠<lb/>
非逺識絶勝名利襟近代翁李逰至理窮髙深云何夸<lb/>
毗子清談且駸駸抗志有近逺撫事無古今此日復何<lb/>
<pb n="KR4d0396_WYG_007-26a"/>
日有酒始酌斟援琴不敢發誰歟為知音<lb/>
　　　觀釣<lb/>
暫停忩間詩觀此池上釣魚尾何沈沈竹竿何嫋嫋一<lb/>
絲波面動揺曵出深沼校人畜我時活我良謂厚作鱠<lb/>
終當供設餌誠不料何當兩相忘萬里㳺浩渺<lb/>
　<lb/>
　<lb/>
　<lb/>
<pb n="KR4d0396_WYG_007-26b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　勿軒集巻七<lb/>
</p>
<p>
</p>
  </div>
<div>
<head>勿軒集巻八</head> <lb/>
    <p>
<pb n="KR4d0396_WYG_008-1a"/>
欽定四庫全書<lb/>
　勿軒集巻八<lb/>
　　　　　　　　　　　　　宋　熊禾　撰<lb/>
　　詩<hi>七言</hi>
　　　上張亷訪三首<lb/>
荒山十室九無人行道三年兩調兵聞得老貪今授首<lb/>
老夫買犢要春耕<lb/>
書生久歎三綱絶天道那無一髪存東海不須更憂旱<lb/>
<pb n="KR4d0396_WYG_008-1b"/>
邇來一婦已無寃<lb/>
道傍竹馬綵旌旗頌德歌辭紀政碑使者郊原問民瘼<lb/>
也應采到老夫詩<lb/>
　　　平江舟中不寐<lb/>
逺水蕭蕭荻葦風月明雲外呌孤鴻丹楓擁被疎篷底<lb/>
夢斷山深野寺鐘<lb/>
　　　江邊客舍<lb/>
輕寒無頼入征裘野水閒雲搃是愁極目逺山横靄外<lb/>
<pb n="KR4d0396_WYG_008-2a"/>
數聲鳴櫓過蘋洲<lb/>
　　　客舍雨<lb/>
青煙著雨傍樓横輾轉虚忩夢不成客裏清愁無可奈<lb/>
卧聽簷溜瀉秋聲<lb/>
　　　乙酉端午聨句<lb/>
離騷讀罷意沈沈痛飲狂歌作楚吟<hi>無咎</hi>魚腹有靈應<lb/>
瞑目後來猶自有孫心<hi>勿軒</hi>
　　　逰南園次傍花随柳句<lb/>
<pb n="KR4d0396_WYG_008-2b"/>
憂世心衰且樂天不妨飛泳此雲川天髙地厚有千載<lb/>
物換人非無百年<lb/>
　　　又<hi>讀皇王大紀</hi>
柳緑花紅别一天新來人物舊山川若為喚起堯夫夢<lb/>
再整三千六百年<lb/>
　　　詠盆梅<hi>和無咎</hi>
一聲𦍑笛晚風斜再問花期便覺賒茵幌泥沙可随分<lb/>
莫將春意殢殘花<lb/>
<pb n="KR4d0396_WYG_008-3a"/>
　　　送洛陽靳都事<lb/>
銅駝巷陌棘風凉尚記東都舊帝鄉甲馬營空雲氣逺<lb/>
杜鵑聲老洛園荒天開地闢人才出風起雲飛汗竹香<lb/>
倘得行窩容我老春風借地種姚黄<lb/>
　　　别福清諸友<lb/>
自從堯厯數昌辰巳是三千六百春渺渺文明知幾聚<lb/>
悠悠葢壤定何人斯文一縷千鈞日我輩三綱五典身<lb/>
日邁月征各珍重幾多疎缺待彌綸<lb/>
<pb n="KR4d0396_WYG_008-3b"/>
　　　聞讀書有感<hi>和無咎</hi>
萬疊青山鎖暮隂倚欄凝竚意深深趂時士女欣秦服<lb/>
學語兒童解楚吟當日繁華逐流水何年拱把秀穹林<lb/>
遼東俎豆銅川筮認取斯人萬古心<lb/>
　　　勉無咎<lb/>
萬古綱常六尺軀可嗤杜老悔為儒林間已聽鳩呼婦<lb/>
竹外行看鳳引雛倘有牛眠先卜兆豈無盤谷早營菟<lb/>
世間忙處應多錯儘把韋弦玩座隅<lb/>
<pb n="KR4d0396_WYG_008-4a"/>
　　　又和<hi>勉無咎</hi>
喚作三才祗此軀乾坤一日可無儒稍餘禮義存㣲脉<lb/>
亟把詩書教小雛黑窣窣時魚是魯聲嗚嗚處虎為菟<lb/>
祗今時節當如此可笑迂生獨向隅<lb/>
　　　經理武夷書院<lb/>
大隠東南第幾峯我思論學武夷翁春秋時義今如昨<lb/>
文獻風流巳不同陽欲復時宜静俟道當窮處有時通<lb/>
先生若有觀梅約好把篇詩和渚宫<lb/>
<pb n="KR4d0396_WYG_008-4b"/>
　　　經理建陽縣學<lb/>
當年衛道大賢功人士今知有學宫自嘆升堂慙董子<lb/>
豈無笑列議韓公儒風濟濟衣冠舊世事茫茫塵網中<lb/>
我已結茅溪五曲飛鴻尚許遡天風<lb/>
　　　越州道中<lb/>
野田秋溜正潺潺新翠喬林繞舍環淡日凝煙横别浦<lb/>
斜風吹雨過前山柴扉初放牛羊出漁艇方携蠏蛤還<lb/>
自笑平生愛逰覽天教長在水雲間<lb/>
<pb n="KR4d0396_WYG_008-5a"/>
　　　客裏書懐<lb/>
西風凉信入虚簷絺綌微單已戒嚴鄉夢不随秋夜永<lb/>
客愁偏向雨聲添清髙鳴雁低雲海漂泊流螢傍竹簾<lb/>
搔首寒燈樓舍悄行藏自曉不須占<lb/>
　　　奉懐明仲舊鄰舍<lb/>
久客為鄰憶杖藜情親端與弟兄齊一生磨螘團團走<lb/>
百事枰碁著著低武定波寒看落月石頭秋晚弔荒蹊<lb/>
茅簷作計能成否破壁何堪草滿畦<lb/>
<pb n="KR4d0396_WYG_008-5b"/>
　　　蕪湖過繁昌旅舍蕭然偶書<lb/>
竹忩漸白卷寒衾上已纔過節物深野杏出籬明望眼<lb/>
蔞蒿滿地藹愁心已知賦分多行役焉用詩鳴得賞音<lb/>
春在江心無限好緩驅羸馬度烟林<lb/>
　　　乙巳元旦鰲峯書院㑹拜五十五人<lb/>
曉日曈曈一歲初鄉閭盛㑹説吾廬運當堯厯三千六<lb/>
數協羲圖五十餘脩竹歲寒欣得友野花春色且携書<lb/>
大篇聽取艱貞訓萬古天心定不虚<lb/>
<pb n="KR4d0396_WYG_008-6a"/>
　　　入武夷山二首<lb/>
一見識君多道氣再陪杖屨此躋攀髙山流水知公志<lb/>
明月清風共我閒落落半生心未冺寥寥千載事相闗<lb/>
出山一步塵埃滿便好賫糧莫出山<lb/>
　　　又<lb/>
試問山中亦何好見山便自喜居山不堪造物半生役<lb/>
極使男兒百歲閒天柱沈冥隂雨外幔亭縹緲彩雲間<lb/>
蒼生辛苦何終極控鶴仙人去不還<lb/>
<pb n="KR4d0396_WYG_008-6b"/>
　　　索茶<lb/>
兩帙詩課蚤已了三杯酒債亦可休我去問君去無去<lb/>
君留任我留不留門前雨深泥滑滑道人四壁風颼颼<lb/>
且留看詩可罷酒請燒香鼎調茶甌<lb/>
　　　上劉治中<lb/>
弱水流西河水東瞻烏爰止誰雌雄天地方閉何時通<lb/>
顛倒溷室成仙宫我羡仙人在髙空絶粒輕舉乘天風<lb/>
豢養不及真神龍人生剪羽樊籠中名尤利怨方相攻<lb/>
<pb n="KR4d0396_WYG_008-7a"/>
忽聞海上蓬萊翁却來幔亭跨長虹願留徜徉羣仙峯<lb/>
塵寰渺渺知何窮<lb/>
　　　擣衣曲<lb/>
北望悠悠音信少空房念逺心常早流螢煌煌夜稍清<lb/>
塞鴈嗈嗈寒已到細絲清水練方新在椸半濕日中明<lb/>
隔籬翁媪寐不熟月落尚聞砧杵聲將軍錦帳環歌舞<lb/>
百戰尚遲歸寸土老農肩米肉成瘡思婦裁衣淚如雨<lb/>
　　　贈朱仁甫<lb/>
<pb n="KR4d0396_WYG_008-7b"/>
九州四海文公書千秋萬古文公祠文公之祠何所始<lb/>
考亭雲谷與武夷建安城中一畝地桓桓寢廣世守之<lb/>
時人擬作曲阜宅表章何代壊者誰魯餘宫室已壯麗<lb/>
廣地何必取此為鮒也藏書抱祭器間闗之際亦可悲<lb/>
斯人今代不復見為公故宅三歔欷𤣥孫適此相邂逅<lb/>
劇談徃事無休期别來已是二十載城府之事了不知<lb/>
但聞祠堂舊基址勢家亭館今巍巍東邊自是子住處<lb/>
一枝不許烏鵲棲成都閟宫思丞相通泉書室記<hi>闕</hi>
<pb n="KR4d0396_WYG_008-8a"/>
斯文所係豈止此經從此地空漣洏百年公論㑹有定<lb/>
文公之後人見知子行定有我同志為我問訊出此詩<lb/>
　　　春光歎<hi>和無咎</hi>
平生不喜桃李春懶随年少争芳新堂前酌我金叵羅<lb/>
春衫宻縫揚輕塵出郊相逢好朋伴贈我殽羞薦歌管<lb/>
等閒對客難為歡强作春妍越逰衍人言洛陽富春光<lb/>
我來看花如醉狂蚩堤欲決值連雨着鞭跨馬空自忙<lb/>
天津一聲來杜宇東君冉冉歸何處春㑹有歸歸太早<lb/>
<pb n="KR4d0396_WYG_008-8b"/>
忍見紅荒在塵土歸來山中自閉關落花片片餘空山<lb/>
今春只向風雨過傷春懐抱將誰言武陵風景四時好<lb/>
扁舟徑問桃源叟春來春去縂不知賞心一付尋芳友<lb/>
　　　觀洛行<lb/>
我生海南萬山間出門岡隴相迴環平田更無十里闊<lb/>
何處知有天地寛男兒堕地六合志抱此一寸常悁悁<lb/>
蚤年曽作天府客長歌東出穆陵闗闗頭仰天坐歎息<lb/>
百年事業如彈丸乾坤只恨衣帶水何由萬里窺中原<lb/>
<pb n="KR4d0396_WYG_008-9a"/>
只今文軌一朝混地不改辟時易然斯須洛京見嵩華<lb/>
咫尺孔林登泰山聖賢徃迹正在此譬如木水有本原<lb/>
北方學道古所貴當年楚産皆其偏從來一氣有旺歇<lb/>
况及人事多移遷程門立雪道南後幸此一脉猶綿延<lb/>
武夷考亭今洙泗文公之學行八埏當時亦號小洛陽<lb/>
游胡劉蔡居相聨風流不減程邵馬至今故老人能言<lb/>
起來蒿目視八荒斯文一縷千鈞懸人心不啻溺焚急<lb/>
茫茫大柄伊誰顓但得人讀周孔書不患古道今無傳<lb/>
<pb n="KR4d0396_WYG_008-9b"/>
圖書龍馬事闊逺榮河温洛仍當年疇分三三卦八八<lb/>
舉目法象非虚𤣥大哉伊亳一德書此極翼翼甸幅員<lb/>
太平六典深識此下方餘意公惓惓不惟周官列三百<lb/>
更將儀禮陳三千成周致治絶千古空餘軌則紹殘編<lb/>
尼山已歎鳳不至祗有夢寐相周旋從兹架漏過千載<lb/>
何時赤子當息肩漢初自是有餘責仁義經制皆蕝綿<lb/>
董公年老賈生少至今秦法常襲沿婁敬一言豈通論<lb/>
長雄氣習争相挻絶愛東都一代治猶是三代氣象存<lb/>
<pb n="KR4d0396_WYG_008-10a"/>
泱泱思樂鼔鐘地冠帶幾萬圜橋門尊師重傅古亦少<lb/>
一變至道夫何難惜哉桓榮無此學西方現出金光仙<lb/>
馬來牛去事甚淺自此正氣常腥膻秣陵青山那得似<lb/>
獨有此地餘衣冠王通元經莫輕議太和文治誠班班<lb/>
一時禮樂盛興學千閭萬井皆均田殷周而下此一治<lb/>
王蘇諸老重討論却恨晉陽好昌運大綱不正他何觀<lb/>
此幾一失又幾載髙天厚地銜深寃雖然正氣當有合<lb/>
古今良㑹應非慳書生杜門三十載邂逅三生一日縁<lb/>
<pb n="KR4d0396_WYG_008-10b"/>
願言挾册拜曲阜更欲促駕窺澗瀍河南夫子倡道地<lb/>
似開荒草凝凄煙聖賢事事在耳目依然昔日佳山川<lb/>
文公之道㑹當北古今此理常徃還昭代表章自此始<lb/>
九州四海猶同文大道久分要統一皇極一建趨蕩平<lb/>
老癃扶杖何日見深衷寓此觀洛篇堯夫卜宅太平日<lb/>
有道經世常一元揚帆東南必滄海振役西北須崑崙<lb/>
魯侯僖伯我有望殘山剰水難為妍<lb/>
　　　贈周善長省親<lb/>
<pb n="KR4d0396_WYG_008-11a"/>
客路三千親七十行道無情亦沾臆阿娘七十更加四<lb/>
阿翁七十更加八人生至樂那有是君獨胡為此役役<lb/>
五鼎珍羞不見多一盂菽水堪為悦八方渺渺夕陽西<lb/>
與君蚤决歸來策髙曽規矩父弓冶君家正印斯文脉<lb/>
我生喜讀平園文到老更看梅谷集此翁豈弟真可人<lb/>
直把文章事㳺劇慶兒二首望不淺城山佳䜟真端的<lb/>
桐邊佳作漸家數慎真不覺譽兒癖更想髙陽夀内辭<lb/>
曽是修行嚥梅實二老随宜也自懽終欠斑衣兒在側<lb/>
<pb n="KR4d0396_WYG_008-11b"/>
須知圓聚第一樂此外蠅營縂無益名驥墜地千里心<lb/>
丹鳳冲霄九秋翼蕭曹事業已千千當年豈要從刀筆<lb/>
丈夫未遇固脱畧時人孰測調元術平園相譜當相傳<lb/>
撫巻臨風三歎息朂哉朂哉後之人百世詩書尚餘澤<lb/>
　　　湧翠亭梅花<hi>和無咎</hi>
來者為新去為陳隂陽如代各還春花開花謝亦常理<lb/>
對花不必尤花神平生性嗜不在花兩年頗與梅相親<lb/>
何人種梅遶此屋一見使我心清泠老樹槎牙溪側徑<lb/>
<pb n="KR4d0396_WYG_008-12a"/>
枯枝倒掛池邊亭花開主人不復賞我來却作花主人<lb/>
此花不必相香色凛凛大節何崢嶸北海雪深臣皓首<lb/>
霜寒中野兒悲吟荷蓧老人留植杖滄浪孺子來濯纓<lb/>
神人妃子固有態此花不是兒女情托根山谷居歲晚<lb/>
自分不及芳春辰春前臈後挺髙潔留與桃李争妍新<lb/>
春寒桃李猶未開莫随羌管輕飄零先生自是絶俗士<lb/>
西湖東閣當齊名巡簷索笑興不淺金樽檀板随紅塵<lb/>
斯言近戲君勿訝南山松柏終年青<lb/>
<pb n="KR4d0396_WYG_008-12b"/>
　　　贈醫士詹翠峯<lb/>
我觀卦位先天圖更叅岐伯答問書雖然三墳不可得<lb/>
此即造化隂陽樞超然便可㑹大道學不至此應非儒<lb/>
醫亦其中一事耳造妙直與神明俱後人自是識根淺<lb/>
九流既裂家法殊儒家道家已為二醫術下視史與巫<lb/>
蒼生百萬命安寄天地生人意亦辜日來運氣頗自别<lb/>
顛倒温涼與寒熱衆工庸技漫嘗試須藉良醫為宣節<lb/>
翠峯直是英傑士家世箕裘素儒業辭章小技我易工<lb/>
<pb n="KR4d0396_WYG_008-13a"/>
要叅大道融明徹太上好生無别事且向醫方究施設<lb/>
垂簾市肆心自閒左右圖書恣怡悦便是羲皇以上人<lb/>
豈但當年佗扁訣今兹出手才小試邦人感恩已凛烈<lb/>
長歌為作儒醫行德君之深望君切古稱良相即良醫<lb/>
大化煩君更調燮<lb/>
　　　贈外科醫者<lb/>
男兒踏地志四方出門大路行康莊况為驛使期令速<lb/>
千里萬里瞬息將云何邂逅遭一跌頗覺平陸成羊腸<lb/>
<pb n="KR4d0396_WYG_008-13b"/>
古云一蹶得一便又云三折醫之良幸逢瞑眩得早瘳<lb/>
莫若視地足勿傷生全天地父母恩一舉足兮慎勿忘<lb/>
　　詩<hi>長短句</hi>
　　　與徐同知<lb/>
武夷山中舊學子汗漫偶作觀海逰此觀此逰亦何有<lb/>
炎氛瘴雨爛不收蓬萊絶島固難望何處大澤并髙丘<lb/>
獨聞東南倚天聳石壁上有一輪照耀之明月下有一<lb/>
道演迤之清流此流不求清此月不求明衆星冥濛日轂逺<lb/>
<pb n="KR4d0396_WYG_008-14a"/>
指天煙浪渺渺令人愁因思八極間品彚豈不稠后皇<lb/>
生物至今日茫茫大化無停輈羣隂剥盡碩果在新畬<lb/>
既闢陳根留我輩等是豐芑春盛德何止數世謀男兒生<lb/>
世有不朽百年易邁千載悠造物生材諒非偶陽春有<lb/>
脚先南州八郡春已滿忍使四海赤子寒颼颼一時澤<lb/>
物亦易足旱須霖雨川須舟書生却顧動遐想願為來<lb/>
世蒼生憂斯文迓續正此時安得古綆千尋修莘郊匹<lb/>
夫樂堯道朝鮮逋播叙禹疇兩生不來至今尚綿蕝房<lb/>
<pb n="KR4d0396_WYG_008-14b"/>
魏背汗豈但唐人羞禮頽樂壊二千載欲觀周道當何<lb/>
繇我聞伊洛道南後武夷雲谷今魯鄒孔堂金石未盡<lb/>
冺淹中斷簡猶堪搜獨抱遺經守迂拙歲月兀兀春復<lb/>
秋蚊蝱負山力謾苦精衛填海志未休書生迂拙公所<lb/>
知此來見公亦何求窮通志也命當遂天地傾缺人綢<lb/>
繆願公借我一片五色石要補元氣混沌無瘡疣千載<lb/>
在我前萬載在我後山中事業非王侯<lb/>
　　　别永福諸友<lb/>
<pb n="KR4d0396_WYG_008-15a"/>
髙哉永陽山清哉永陽水不須問芝嶺不須尋桃源桃<lb/>
源芝嶺近在永陽裡此山朝朝暮暮有爽氣此水一㸃<lb/>
不受汙泥滓黼冕峩峩盡周獻弦誦洋洋尚周禮員顱<lb/>
方趾天地間靖獻此心固何爾梅坡先生真絶俗夜月<lb/>
清標照寒水年移物換耳不聞不撓不汙直如矢留逺<lb/>
先生心更苦風雪漫漫燕萬里腴田好爵某不顧携手<lb/>
河梁得魚泚暘波諸老皆典刑三歎此邦皆俗士嗟哉<lb/>
世之人醉中偷生夢中死髙岡千仭亦陵遲狂衆一啜<lb/>
<pb n="KR4d0396_WYG_008-15b"/>
滔滔是如此衣冠古人物直入畫圖播青史更有一事<lb/>
與我聞後生尚及見典刑兵戈生長三十載豪傑豈必<lb/>
文王興邇來童冠入小學能文何啻百許人雖然文章<lb/>
亦末技山深最喜習氣淳萬風颯颯聲一槩此地未着<lb/>
裘馬塵甘能受和白受采豈有質實無其文古云變魯<lb/>
可至道百年正學亦失真尼山一何髙泗洙一何深聖<lb/>
門登臨别是一般趣處處山水滿我仁智心悠悠清泉<lb/>
滌我慮飄飄長風吹我襟認取當年詠歸意與我同賦<lb/>
<pb n="KR4d0396_WYG_008-16a"/>
暮春吟<lb/>
　　詞<lb/>
　　　婆羅門引<hi>送張監察出闗</hi>
秋宵倦起來風露濕人衣休休未是早行時旋摘青蔬<lb/>
炊飯暖酒就爐圍值青山有意且把詩題　興闌便歸<lb/>
忽邂逅故人期道是逰山正叔消息曽知茶煙午竈聽<lb/>
擊櫂歌聲笑語遲雲靄散皓月呈輝<lb/>
　　　沁園春<hi>自夀</hi>
<pb n="KR4d0396_WYG_008-16b"/>
自笑生身歴事以來垂六十年今浮沉閭里半非識面<lb/>
交逰朋友各已華顛富貴不來少年已去空見悠悠歲<lb/>
月遷雖然是只童心一㸃猶自依然　新陽又長天邊<lb/>
人指似山間詩酒仙筭胸次崔嵬不勝百榼筆端枯槁<lb/>
難足千篇隠几杖藜相耕聽誦聊看諸良相後先餘何<lb/>
事但讀書煮茗日晏髙眠<lb/>
　　　滿庭芳<hi>夀友</hi>
斗轉璇霄梧飄金井洞天秋氣方新幔亭仙子飛佩下<lb/>
<pb n="KR4d0396_WYG_008-17a"/>
瑶京霞袂霓裳縹緲氷肌瑩月作精神雲璈動瓊仙歌<lb/>
舞共慶捧瑶觥　蟾宫人未老有縱横禮樂談笑功名<lb/>
從今去有多少富貴光榮且聽賔雲奏曲千秋歲更引<lb/>
清聲齊眉處朱顔緑鬢相與共長生<lb/>
　　　瑞鶴仙<hi>夀友</hi>
翠旗迎鳳輦正金母西逰瑶臺寳殿蓬萊都歴得飃然<lb/>
來到笙歌院朱顔緑鬢須盡道人間罕見更恰占得美<lb/>
景良辰小春天暖開宴　畫堂深處銀燭髙燒珠簾任<lb/>
<pb n="KR4d0396_WYG_008-17b"/>
捲香浮寳篆翻舞袖掩歌扇更看蘭孫桂子成團成簇<lb/>
共捧金荷齊勸從今鶴筭龜齡天長地逺<lb/>
　<lb/>
　<lb/>
　<lb/>
　<lb/>
　<lb/>
　勿軒集巻八<lb/>
</p>
<p>
</p>
  </div></body>
</text>\m</TEI>