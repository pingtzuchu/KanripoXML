<TEI xmlns="http://www.tei-c.org/ns/1.0">
              <teiHeader>
                  <fileDesc>
                     <titleStmt>
                        <title>Title</title>
                     </titleStmt>
                     <publicationStmt>
                        <p>Information about publication or distribution</p>
                     </publicationStmt>
                     <sourceDesc>
                        <p>Information about the source</p>
                     </sourceDesc>
                  </fileDesc>
              </teiHeader>
              <text>
                  <body>
            
<div>
                <head>東山存稿巻一</head>
    <p>
<pb n="KR4d0584_WYG_001-1a"/>
欽定四庫全書<lb/>
　東山存稿巻一　　　　　　元　趙汸　撰<lb/>
　　詩<hi>五言古</hi>
　　　題平山堂次黄先生韻<lb/>
虛堂眄平岡積翠淩天半彷像識瑶臺熹微窺玉案頗<lb/>
疑巨靈力剗削非一旦森森古樹齊奕奕朝霞爛地近<lb/>
巘易陟池清蓮不蔓鶯啼午夢殘客至琴聲斷勝境契<lb/>
中襟雅懐知弗畔翛然㤀物我詎肯存崖岸馬跡遍幽<lb/>
<pb n="KR4d0584_WYG_001-1b"/>
燕華顛樂村閈居夷非矯曲悼猛得前筭巇嶮世所趨<lb/>
真淳日彫散跬歩視安危片言幾理亂茍能領斯㑹未<lb/>
覺身為患嘉謀諒貽厥豈曰誇殊觀<lb/>
　　　送汪子翼赴采石書院山長<lb/>
汪子富儒術雄文驚有司横經得專席徃主聖哲祠昨<lb/>
者遇相别清言不及私惟念紫陽翁周程以為師云何<lb/>
陸子静所學乃異兹後生將焉從此事宜精思斯行慿<lb/>
在爾寜復計班資嗟余素寡陋求道多困岐離索亦云<lb/>
<pb n="KR4d0584_WYG_001-2a"/>
乆陸沈乃其宜一聞君子論反躬愧湮微神心異象罔<lb/>
誰能握其機闗洛有遺言本根實在兹及門多通明經<lb/>
説乃見譏朱子晚所造卓絶知者希象山如可作豈復<lb/>
憂支離使其或有異在我已無疑前修去已逺問辯將<lb/>
疇依子有千里行誰能糾予非采石古重鎮精廬俯危<lb/>
磯子登蛾眉亭勿作雍門悲應懐謫僊人宫錦何淋漓<lb/>
横絶宇宙間飛黄不受鞿君子慎修已深潛厚自持斯<lb/>
人固天放跌宕將安歸適道必有途積德必有基所貴<lb/>
<pb n="KR4d0584_WYG_001-2b"/>
敦實行無為尚虛辭俗學昧本原希微罕真知侏儒笑<lb/>
俳優長者豈吾欺念子實命我斯言非我宜敬恭奉明<lb/>
德白首以為期<lb/>
　　　呂景武哀詩<hi>并序</hi>
　　吕君景武山東即墨人郡倅景文其兄也曾祖整<lb/>
　　至元間以千夫長從征交趾軍敗不屈挾二囚投<lb/>
　　海死子孫世其官至景武好讀書為諸生受業江<lb/>
　　寜郡學山東陳子恭江西朱景暉吾郡唐仲實其<lb/>
<pb n="KR4d0584_WYG_001-3a"/>
　　師也景暉死君請於其父具費以禮成䘮景暉言<lb/>
　　星變甚異亂必自兩淮始乆之果然姑孰潰景文<lb/>
　　得脱難侍太夫人郡䧟衆殱焉又合家以免既而<lb/>
　　有薦其才者授官新安景武出入兵中竭力以養<lb/>
　　其親歳時省兄新安求唐先生之請於兄而賔禮<lb/>
　　焉戊戌十月以病卒權厝問政山下唐君詞以哀<lb/>
　　之其序之大畧如此星溪俞仲謙問余疾山中且<lb/>
　　言郡人德呂侯而欲慰其手足之思也因出此巻<lb/>
<pb n="KR4d0584_WYG_001-3b"/>
　　以觀之為賦詩以表之<lb/>
山東有壯士胄出古諸姜起從樓船師軍敗恥生降挾<lb/>
俘投海死終不媿鷹揚有孫若郡校刻意攻文章師亡<lb/>
於我殯䘮具倒貲囊大兄綰銀符慷慨百夫良忍死脱<lb/>
鋒鏑明神翼高堂佐郡黟山下慈母未敢將甘㫖弟所<lb/>
營時亦來兄傍一疾竟不起呼天但茫茫何以慰母懐<lb/>
相看涕淋浪世亂獲考終安知短與長郊原多白骨豈<lb/>
觧歸山岡<lb/>
<pb n="KR4d0584_WYG_001-4a"/>
　　　銀峰述德詩<hi>并序</hi>
　　番之屬邑德興其望曰銀峰當艱難時攻伐四侵<lb/>
　　内離外訌相為仇敵莫知所屬總制和陽王公既<lb/>
　　開幕府於星源號令一新威德兼著民獲所歸逺<lb/>
　　邇寜謐乃擢其武力忠藎以為股肱牙爪又察才<lb/>
　　可仕者薦而官之邑人得保遺命復齒齊民耕田<lb/>
　　鑿井老子長孫皆公賜也於是元帥張昭請作詩<lb/>
　　紀實庶幾流傳四方以昭盛德云<lb/>
<pb n="KR4d0584_WYG_001-4b"/>
戎馬生淮甸烟塵暗江湖銀峰萬家邑轉目成丘墟畨<lb/>
君祠既燬張相墓應蕪千年豪傑堀但見豺與狐四隣<lb/>
更問罪毒螫焉能祛犧牲待境上玉帛既與俱誰將庇<lb/>
吾民跂踵待來蘇兩屬固非䇿𤓰分豈良圖干戈日相<lb/>
尋山谷皆儲胥甘心仇彼壤斬刈互相踰釁同虞芮争<lb/>
禍豈蠻觸殊相傾各恃援肯復哀無辜福星臨婺渚千<lb/>
騎專城居威行征伐外澤被凋瘵餘招携自有道不亟<lb/>
亦不徐運歩理必復寒谷春陽噓湓浦覆巢穴宫亭偃<lb/>
<pb n="KR4d0584_WYG_001-5a"/>
根株永謝西江水還同涸轍魚含垢廓洪度推誠開戅<lb/>
愚汝才吾與達勉思致名譽汝武吾爪牙所當應時需<lb/>
難若春氷釋寃似水滌除父子再天日妻孥歡室廬向<lb/>
來鋒鏑地畫作𤓰芋區始羨生人樂力耕供賦需譬如<lb/>
渉淵水公作濟川桴又如溝中瘠忍死待公哺况非遇<lb/>
公賢此邑今何如我欲留公像英姿照里閭穹碑銘偉<lb/>
績螭首而龜趺所示只一鄉所傳唯道途作詩頌公徳<lb/>
紀實辭不誣子孫又子孫歌詠無時渝方伯及連帥視<lb/>
<pb n="KR4d0584_WYG_001-5b"/>
公為規模<lb/>
　　　題黟令周君儒所藏清溪白雲圖<lb/>
結屋清溪上白雲與為隣雲影常在地溪光淨無塵餘<lb/>
暉及山木晻映忘冬春逍遥忩户間亦足娛心神相望<lb/>
彭澤宰仕止孰由人忽憶桃花源悠然思問津<lb/>
　　　悼子琯<lb/>
無子未嘗憂有子悲不育妙贊世所稀我窮焉得鞠所<lb/>
嗟百日間奔走無停躅賀者猶在門房中已聞哭汝病<lb/>
<pb n="KR4d0584_WYG_001-6a"/>
吾不知汝名人已録我無高飛翼安用煩覊束奉身如<lb/>
拱璧世亂遭指目禍福來無端每虞連骨肉殤子古稱<lb/>
夀彼蒼非汝毒勿羨彭與𥅆貪生恒局促<lb/>
　　　題米元暉江山小景<lb/>
滄波浩無津揮手揚帆去廻顧江上山蒼蒼但烟樹結<lb/>
茅傍洲渚豈少垂綸處終然塵迹近未及扁舟趣世運<lb/>
如風飈朝新夕成故白雲何亭亭倐爾天際住寄謝山<lb/>
中人奚為獨多慮<lb/>
<pb n="KR4d0584_WYG_001-6b"/>
　　　病士<lb/>
病鷹不忘擊病驥不忘驤病鶴俛不啄仰睇霄漢長惟<lb/>
有病士心死灰不復颺居處終鮮歡起行若痛亡逢人<lb/>
目輙動内惕外周章口雖强諾唯退省但茫茫已疾且<lb/>
忘療焉知民未康多謝遊談者勉旃思自强是棄果蓏<lb/>
哉為稱充圓方<lb/>
　　　峽源瀑布<lb/>
寒峽隠堂隍尋源得飛瀑懸空下千尺飛鳥驚不度雷<lb/>
<pb n="KR4d0584_WYG_001-7a"/>
激丹嶽摧電穿青山破隂崖排積雪霈雨恒時注我來<lb/>
屬時艱對此忘百慮塵襟欣一洗徘徊不忍去崇山限<lb/>
吳楚避逺誰能顧應有避秦人巖前覔微路<lb/>
　　詩<hi>七言古</hi>
　　　題雲林小隠<lb/>
杉松𡨕𡨕煙霧濕靑合兩崖愁壁立方池怪石小忩妍<lb/>
家具圖書劣容膝十年官道暗黄塵錦里蕭條少四隣<lb/>
峻嶺截雲天禦暴樵歌一曲斷行人古林先生身種徳<lb/>
<pb n="KR4d0584_WYG_001-7b"/>
芝田蘭畹無荆棘心閒雞犬亦清寜虎倀狐妖俱屏迹<lb/>
木葉歸根蟲閉闗雪深半夜失前山兒童挾䇿莫言冷<lb/>
信有和陽地底還<lb/>
　　　浮邱祠<lb/>
浮邱説詩秦漢間龎眉鶴髪映朱顔適逢偶語幾棄市<lb/>
又見慢儒來溺冠飄然長徃不知處遺迹宛在軒轅山<lb/>
年榖常豐物無厲石泉一琖薦甘寒<lb/>
　　　中秋雨分韻得秋字<lb/>
<pb n="KR4d0584_WYG_001-8a"/>
蓬萊别舘天香浮仙家好景惟中秋舉杯邀月不知處<lb/>
濕雲滿地寒螿愁大地山河忽破碎蒼茫微影將焉求<lb/>
肓風怪雨豈終夕中軒坐見寒光流<lb/>
　　　故人<lb/>
故人别我秋江涘幾載重逢春夢裏忽觀明月憶高情<lb/>
愁絶長空三萬里荒山乆病莫能興狂風暴雨何慿淩<lb/>
麈鹿呦呦呼厥類雉媒戞戞求其朋<lb/>
　　　余村道中寄魯齋<lb/>
<pb n="KR4d0584_WYG_001-8b"/>
青山並岓如蒼虬石門翠樹如相樛似與幽人䕶清境<lb/>
玉梅翠竹縈寒流溪行半日足生繭水望千廻山百轉<lb/>
請君處處種桃花莫使重來迷近逺<lb/>
　　　讀阮嗣宗詩<lb/>
明月照北林孤鴻有哀音攬衣起坐彈鳴琴憂思徘徊<lb/>
獨傷心可憐堂上生荆杞空自繁華粲桃李種𤓰寂寞<lb/>
靑門外采薇悵望西山趾芒碭雲歸大澤空後五百歳<lb/>
無英雄途窮慟哭誰知者沈湎狂言元自公<lb/>
<pb n="KR4d0584_WYG_001-9a"/>
　　　古津渡夜談贈金元忠<lb/>
相逢嵗晚詩更誦燔盡枯槎談愈縱短茨低覆結氷花<lb/>
寒壓溪雲不成夢竹帛煙銷黔首愚紫芝一曲老商於<lb/>
坑外竟逃真學士浮邱雅頌濟南書<lb/>
　　　寄題鄭天駿雲山樓<lb/>
　　歙睦之交長陔之水出焉故地名陔口山中有蕭<lb/>
　　王墓廟祠甚盛其東即方家洞溪山巖險處也鄭<lb/>
　　天駿訟檄於此凡疆場譏察賔餞供億之事悉主<lb/>
<pb n="KR4d0584_WYG_001-9b"/>
　　之流亡既歸商旅胥悦乃作樓江滸號雲山仕客<lb/>
　　之徃來者咸得以舎息而致餼焉能賦之賢善君<lb/>
　　居下位而善於其職相與詠歌而嘆美之天駿由<lb/>
　　是有名於時余就醫郡城萬思敬偶携此巻來請<lb/>
　　文以敘其事余病乆不能文然嘗識天駿知其非<lb/>
　　碌碌者為賦此以繫焉<lb/>
廣文之孫材且武身隠闗梁謝行伍作樓江滸號雲山<lb/>
坐睨江雲誰敢侮江中舟楫日經過道上車馬何其多<lb/>
<pb n="KR4d0584_WYG_001-10a"/>
官綱私載一時集主人迎客忘譏訶掩藏白骨芟林莾<lb/>
招輯流亡俱安堵主人展席客長哦但云信美休懐土<lb/>
惜君不生宣和間坐銷䑕孽應無難至今聞説方家洞<lb/>
能令壯士髮衝冠請君試上蕭王墓靑史無名誰守䕶<lb/>
簫鼓叢祠春復秋男兒何必生封侯<lb/>
　　　送皮典史歸泉溪舊隠<lb/>
皮尹昔辭上高秩隠居欲擬陶彭澤石潭空洞九峰竒<lb/>
潭底行雲映朝日雲去山空今幾秋隨風萬里何悠悠<lb/>
<pb n="KR4d0584_WYG_001-10b"/>
一朝飄落還故處雲夲無心風亦休芙蓉峰下西江路<lb/>
父老送行君弗顧著書况有鹿門期囘首人間但烟霧<lb/>
　　　題碧山圖<lb/>
嘗愛李太白興來棲碧山山中别有一天地惜無圖畵<lb/>
留人間誰為碧澄翁乆向山中住栽花種栁待春風忽<lb/>
見新圖識其趣青山淡淡雲離離小橋流水<graphic n="KR0636" url="https://raw.githubusercontent.com/kanripo/KR-Gaiji/master/images/KR0636.png" mimeType="image/png"/>清漪抱<lb/>
琴擇勝可終日安得似汝圖中時韓侯好詩仍好畵嗜<lb/>
酒不憂官長怪欲圖李白碧山居酒禁方嚴筆如借知<lb/>
<pb n="KR4d0584_WYG_001-11a"/>
翁有子舊曾遊淡泊無營心日休圖成謾與翁為夀願<lb/>
翁長樂無虞憂<lb/>
　　　贈上人丕大基<lb/>
隂山赤光如赫曦金人快日中天飛<hi>皆元初事</hi>乾坤塞破佛<lb/>
力大西來隻履將安歸百年王氣真垂電千尺法輪竿<lb/>
頂轉劉郎棾相秘難窺辛有妖言孰先見<lb/>
　　詩<hi>五言律</hi>
　　　觀輿圖有感<hi>五首</hi>
<pb n="KR4d0584_WYG_001-11b"/>
朝雨茅茨濕披圖羨禹功山河一掌上宇宙九疇中水<lb/>
性惟趨下民生本易窮胼胝豈無事大智與天通<lb/>
　　　又<lb/>
四載勤難繼八年績竟成功推城濮雋澤想召陵深問<lb/>
鼎猶懐惡投龜肯易心向無微管歎孰憶到于今<lb/>
　　　又<lb/>
轍已環諸夏居身憶九夷難求伐木處尚想饋豚時夾<lb/>
谷真成謗中牟不易知惟存删述事赫赫起周畿<lb/>
<pb n="KR4d0584_WYG_001-12a"/>
　　　又<lb/>
皓首陳王道時君孰可匡艱難思稷契容易託齊梁越<lb/>
豈資冠冕秦方用虎狼空聞歸大老不復見鷹揚<lb/>
　　　又<lb/>
雒邑空南渡東都亦北轅已符前五閏空憶後三元<hi>世謂</hi>
<hi>漢唐宋為後三代</hi>分合巧相似今昔難等倫女真如拓拔一統<lb/>
位中原<lb/>
　　　江彦明來訪<lb/>
<pb n="KR4d0584_WYG_001-12b"/>
一自逃空谷健忘見似人月來為上客松長是高隣已<lb/>
信貧非病慵將懶是真喜君能脱畧杖屨莫辭頻<lb/>
　　　又<lb/>
敲門知有客已謂是君來亂後交遊少秋清懐抱開劇<lb/>
談無可諱信筆不相猜木落山容淨樓居且莫廻<lb/>
　　　過閔川程義士祠遺址<lb/>
義士名猶在方基祠不存人心俱感惠帝澤已推恩古<lb/>
木烟霞雜遺編姓字尊信知開府後奕世有雲孫<lb/>
<pb n="KR4d0584_WYG_001-13a"/>
　　　題張中丞祠<lb/>
孤城經百戰忍死復揮戈節義如日月聲名等山河雲<lb/>
深遺祠古地逺乞靈多徃徃成功者焉能保不磨<lb/>
　　　過斗山訪程明逺<lb/>
結屋斗山下山深人自閒有時歌白石高興在青山大<lb/>
道無夷越虛名自觸蠻悠然得真趣異境是仙寰<lb/>
　　　答金元忠<lb/>
賔舘二賢後宗家五栁門鶯鳴聲出谷鵬徙翼如雲學<lb/>
<pb n="KR4d0584_WYG_001-13b"/>
博年方妙時艱志不分一身輕宇宙匡濟賴多聞<lb/>
　　　病中和伯友絶糧韻<lb/>
貎比年加老憂如病轉深風簷驚淅瀝竹徑怯隂森獨<lb/>
立籌家難朋來阻歲侵逺書思過雁危坐自沈吟<lb/>
　　　次韻玉琊雲隠圖<hi>并序</hi>
　　畨昜王本善故居懐玉山之北號曰玉琊雲隠鄉<lb/>
　　先達進士董公為之記和陽王使君為之賦又得<lb/>
　　星源韓徴君為之圖予嘗過本善所寓見其淨掃<lb/>
<pb n="KR4d0584_WYG_001-14a"/>
　　一室琴書圖畵與弓劒雜前培桂植菊怪石纎蒲<lb/>
　　幽潔可愛葢能審已推分隨所寓而安視竄名尺<lb/>
　　籍而有所顧願者不仝科也乃次使君韻附于巻<lb/>
　　末以釋其幽思云<lb/>
馬上劍三尺山中雲半間無人尋草徑有虎卧柴闗解<lb/>
甲端陴後懸弓定地還胡為思舊隠畢竟復誰閒<lb/>
　　　張節婦<lb/>
家難年方茂時艱志益堅九原無起日一節矢終天逮<lb/>
<pb n="KR4d0584_WYG_001-14b"/>
下恩猶昔隆師子象賢姓名歸太史墓碣不湏鐫<lb/>
　　　過程河池墓<hi>公名德仕宋為河池令元兵入邑度不能支與夫人同經于官舎</hi>
義盡忠方著墳荒草木繁邑傾惟守死雙節聚精魂古<lb/>
事人猶仰殘碑字半存轟轟爭日月烈烈等乾坤<lb/>
　　詩<hi>五言排律</hi>
　　　蔗菴<lb/>
　　金華老儒胡漢子景雲以夢中所見名菴自作紀<lb/>
　　述生於亂離備嘗艱苦中年乃有此趣故名菴以<lb/>
<pb n="KR4d0584_WYG_001-15a"/>
　　自見云<lb/>
嘉植咀甘液升盤初自筵近本味方永將中節逾堅多<lb/>
艱思徃昔夢境有開先橄㰖紅鹽後蒹葭白露前堦庭<lb/>
森玉樹里巷潤華軒室小元非陋文高况可傳虞廷聞<lb/>
養老絳縣孰疑年衎衎方來日𡨕𡨕已定天烹鵝記黑<lb/>
白食蜜忘中邊周兄本無慧化蝶匪文言<lb/>
　　詩<hi>七言律</hi>
　　　和唐縣尹山居<lb/>
<pb n="KR4d0584_WYG_001-15b"/>
自愛山居斵素椽總將幽事付詩篇花間酌酒偏宜畵<lb/>
雪後登樓似欲仙短笛有時吹崦外小舟無客繋籬邊<lb/>
傍人欲識閒中樂一刻應湏直萬錢<lb/>
　　　又<lb/>
山上新亭䕃白茅亭前棲鶴可窺巢泉流谷口禽爭浴<lb/>
葉擁籬邊犬自跑日出山童歌竹外雨収林鵲影花梢<lb/>
卜鄰亦有餐霞客謾與嚴光賦解嘲<lb/>
　　　又<lb/>
<pb n="KR4d0584_WYG_001-16a"/>
早從上國接英遊晚卧滄江擅一邱無復謝公携處妓<lb/>
空餘陶令去時舟千章古木排雲起一𣲖寒泉傍石流<lb/>
客至不湏談世事小亭已扁四宜休<lb/>
　　　又<lb/>
名途汗馬孰云非蝸角功成事已微誰向急流思返棹<lb/>
競誇好手羨微機落林笋嫩充庖美出水魚鮮入饌肥<lb/>
飽飯藤床無愧怍先生可是獨能歸<lb/>
　　　又<lb/>
<pb n="KR4d0584_WYG_001-16b"/>
高人歲晚事多慵厚禄從渠説釡鍾花憶河陽紅灼灼<lb/>
栁㸔栗里碧重重百年敝邑思遺愛幾處生祠寫妙容<lb/>
最是斷崖詩句好總誇秋水出芙蓉<lb/>
　　　又<lb/>
絶無塵土到幽扄手把離騷傲獨醒弁嶺晚來雲自白<lb/>
六湖春盡草長青沙邊忽復飛鴻鴈屋角隨常鳴鶺鴒<lb/>
莫對江山重回首乾坤萬古一郵亭<lb/>
　　　又<lb/>
<pb n="KR4d0584_WYG_001-17a"/>
青山如玦水如環醉倚溪蓬自徃還松菊尚留三徑外<lb/>
蓬萊只隔片雲間無弦琴在誰能聽遣興詩成不復删<lb/>
綵服相携庭下戲慰情時復一開顔<lb/>
　　　又<lb/>
塵事紛紛未有涯一舟聊復信年華閒過甪里先生宅<lb/>
謾訪孤山處士家有酒何曾留俗客無錢猶自買梅花<lb/>
新詩寫就人先覔醉筆淋漓整復斜<lb/>
　　　又<lb/>
<pb n="KR4d0584_WYG_001-17b"/>
酒甕書囊列兩楹絶勝虎節鎮專城南山衲子時相覔<lb/>
西塞漁翁似結盟漫數歸鴻頻户立偶㸔戲蝶倦堦行<lb/>
蓮花博士歸來早雪髩尋春最有情<lb/>
　　　又<lb/>
半山松竹一溪雲門巷蕭然絶世氛適意靜觀𤣥蟻陣<lb/>
忘機不亂白鷗羣寒花有態忩前發古路無情户外分<lb/>
天上故人頻問信未容高隠斷知聞<lb/>
　　　次韻答唐<lb/>
<pb n="KR4d0584_WYG_001-18a"/>
扁舟出郭避紛華兩岸青山似若耶臘雪尚迷樵客路<lb/>
晚烟遥接野人家地偏陽谷花重蕋厨近隂林笋迸芽<lb/>
若得主人分半席便携書劒老煙霞<lb/>
　　　又<lb/>
嵗晚相求豈為貧每懐高誼出天真幾回問信慚來使<lb/>
半載幽居愧負薪桃李不言人自醉芝蘭滿眼意常春<lb/>
重來儘有滄洲興長伴詩翁賦采蘋<lb/>
　　　登黄龍洞後巖絶頂望太湖<lb/>
<pb n="KR4d0584_WYG_001-18b"/>
靈湫注目一時同絶頂孤攀似發䝉歴歴蝸廬迷逺近<lb/>
依依蟻垤抱西東穹靑一色秋無價積水千尋日耀空<lb/>
振袂無言聊引望海天雲盡見飛鴻<lb/>
　　　題黄龍洞<lb/>
蒼弁西來㧞地雄重巖直下貯虛空根連笠澤天光合<lb/>
潤接蓬壺海氣通靈響有時聞世外真人無位守規中<lb/>
油然一縷山前起乞與人間作嵗豐<lb/>
　　　子賢兄賜詩兼柬謹依韻和謝并述近況呈諸<lb/>
<pb n="KR4d0584_WYG_001-19a"/>
　　　　兄一笑<lb/>
獨抱遺經托逺岑敝廬猶得日相尋天寒白鶴歸華表<lb/>
日暖黄鸝囀樹隂弱質每慚經史富多情應念語言深<lb/>
山中二月桃花發無限春暉寸草心<lb/>
　　　又<lb/>
樸學常憂嵗月侵空山漸喜斷追尋路穿芳樹飛紅雨<lb/>
門掩踈籬䕶緑隂淡泊過從元有道尋常酬對不湏深<lb/>
春來處處聞啼鳥白日靑天萬古心<lb/>
<pb n="KR4d0584_WYG_001-19b"/>
　　　又<lb/>
偶結茅茨傍緑岑舊書失憶故温尋水鳴幽澗疑長雨<lb/>
日上重巖散積隂承謝朋來漸相問每思林宻更山深<lb/>
中宵忽憶竒𤓰詠愧爾高人世外心<lb/>
　　　德懋彦明次家兄韻見示再和二章<lb/>
長日悠悠望翠岑敢期勝友復重尋林端笑語日初上<lb/>
竹外分携山半隂性癖自宜機事淺才踈每愧故情深<lb/>
危途雨急憂泥滑肯信禽言漫苦心<lb/>
<pb n="KR4d0584_WYG_001-20a"/>
　　　又<lb/>
盡槖圖書上玉岑小齋終日自幽尋反闗已愧鶯遷木<lb/>
抵掌還聞鶴在隂俗士天機何淺淺高人踵息自深深<lb/>
勞生可愧非吾有莫負鄒公説本心<lb/>
　　　代送尚文之句容縣教諭<lb/>
鄉闈試罷綵衣回仙縣吟詩畵鷁催平世漫推文學掾<lb/>
清時方急棟梁才緑槐影裏琴書靜紅杏花邊車馬來<lb/>
山近龍盤多暇日秋高擬上鳯凰臺<lb/>
<pb n="KR4d0584_WYG_001-20b"/>
　　　又<lb/>
清朝取士野無遺百里咸誇學有師才子有為終得意<lb/>
文翁興作謾停施蟾宮桂在宜通籍泮水芹生且詠詩<lb/>
聞説經林多俊傑彈冠拾芥總堪期<lb/>
　　　又<lb/>
秋闈擢秀獨靑年未覺南宫進士賢奉檄自同毛義喜<lb/>
着鞭從是祖生先明時爼豆宫牆近靜室金絲學舘聨<lb/>
秋色三茅多逸興停雲賦就更裁箋<lb/>
<pb n="KR4d0584_WYG_001-21a"/>
　　　謝趙公子<lb/>
公子才名四十秋清門自昔重南州書藏内府連圭璧<lb/>
劍起豐城動斗牛春日暖雲生玉樹曉天新月墮銀鈎<lb/>
珍圖不使豪家得邂逅還容一士求<lb/>
　　　黄氏棣華碑<lb/>
喬木凋零故國同黄家兄弟最高風花間市隠如潘閬<lb/>
湖上仙居近葛洪放鶴客稀棋局在吹簫人逺石壇空<lb/>
棣華原上遺雙碣西蜀文章宋兩公<lb/>
<pb n="KR4d0584_WYG_001-21b"/>
　　　遣懐寄程明逺<lb/>
樸學常憂力不勝朋來共感嵗年侵塵編屢掩成三歎<lb/>
古調初傳每獨吟鴈過林中無落影鶴鳴天際有遺音<lb/>
河原萬折通銀漢不廢仙槎自在尋<lb/>
　　　感懐<lb/>
猫竹墩邊徑路平徃來猶得傍先塋青青菽麥心為惻<lb/>
鬱鬱松楸眼獨明山接儀型瞻嶽峙水回歩履遶雲行<lb/>
當年屬望成何事老大無能淚暗傾<lb/>
<pb n="KR4d0584_WYG_001-22a"/>
　　　遊富寺源贈任達可教諭<lb/>
青山外䕶大牙衘中列千峰劍㦸攢紅樹高原秋入畵<lb/>
蒼松出澗晚如藍昔人避世今無地徃事傷心興莫談<lb/>
齊魯烟塵應復息待君重著廣文衫<lb/>
　　　次童以清韻<lb/>
山城二月百花開喜代元戎報捷來縣小適逢多事日<lb/>
時危湏仗出羣才烏絲寫就雲生沼白紵裁成月滿臺<lb/>
為有幽期常極目晴空雙鶴自飛廻<lb/>
<pb n="KR4d0584_WYG_001-22b"/>
　　　存中過余山中言及亂時所遭賦此為贈<lb/>
衣冠早日見昇平談論雍容接老成已<graphic n="KR0838" url="https://raw.githubusercontent.com/kanripo/KR-Gaiji/master/images/KR0838.png" mimeType="image/png"/>圖書歸刼火<lb/>
偶從鋒刃得餘生大裘千丈仁人志九食三旬達士情<lb/>
共㸔寒梅開臘後東風漸轉北枝榮<lb/>
　　　除夕贈倪明善程仲元<lb/>
舊交誰可共殘編亂後相逢意惘然肻伴嵗除憐我病<lb/>
欲傳家學識君賢治身土苴知何晚渉世風帆愧不前<lb/>
莫嘆長鑱逢積雪清談相與度新年<lb/>
<pb n="KR4d0584_WYG_001-23a"/>
　　　别仲本<lb/>
同上危峰雪滿衣雲飛川泳總真機圖中太極談何易<lb/>
紙上先天理亦微未達隂陽寜有道不明悔吝豈知幾<lb/>
敢憂嵗晚忘師友樸學常憂與願違<lb/>
　　　和葉中茂過訪見貽四章<lb/>
早識長材歎陸沈逢時况復重南金少年漫説從軍樂<lb/>
志士常懐報國心已見竒功書幕府每傳佳句到山林<lb/>
孤燈偶共抽青簡夜雨寒忩感慨深<lb/>
<pb n="KR4d0584_WYG_001-23b"/>
　　　又<lb/>
乆知富貴等雲浮漫自空山擅一邱志定不辭溝壑辱<lb/>
身閒亦抱古今愁每憐山色頻移杖為惜蟾光獨上樓<lb/>
荷子逺來同寂寞茯苓黄菊總堪求<lb/>
　　　又<lb/>
山閣初成景物新况逢好友賦詩頻丹霞射牖迎初日<lb/>
清露沾衣望北辰野客過從無俗慮林僧談笑總天真<lb/>
昔人樂處吾何有千仞峰頭自在身<lb/>
<pb n="KR4d0584_WYG_001-24a"/>
　　　又<lb/>
材如樗櫟敢求知况是經年值亂離朝市豈無心似水<lb/>
山林皆是命如絲田間植杖躬耕樂雪後提竿獨釣竒<lb/>
乆矣忘懐同木石故人不用苦相疑<lb/>
　　　屏山即事時周明府來訪<lb/>
地近仙巖日自長短墻時度竹風涼樓頭古木禁秋雨<lb/>
檻外危峰倒夕陽高榻坐聞金奏響小橋行近翠盤香<lb/>
清談况復陪賢達始信他年未易忘<lb/>
<pb n="KR4d0584_WYG_001-24b"/>
　　　次韻答尚文<lb/>
論交有自豈相違雨雪寜辭欵素扉每恨常流輕造化<lb/>
故將苦語辨危微道通天地元非物徳合誠神始見幾<lb/>
恐負初心慚俊傑一簞甘食故山薇<lb/>
　　　題黟縣舒仙翁東巖隠處<lb/>
仙家樓觀倚崔嵬萬仞峰頭一徑開隂壑每防雷電起<lb/>
夜壇靜㸔斗杓回祗應跨鶴雲中過尚想吹簫月下來<lb/>
逺望平原秋樹短纍纍荒塜漫興哀<lb/>
<pb n="KR4d0584_WYG_001-25a"/>
　　　丙申冬遊黄山<lb/>
束緼迎門月墮初同來有客共艱虞幾年避冦今無地<lb/>
何處誅茅可結廬雪虐風饕樵客路山囚瀨縶野人居<lb/>
一簞肯許同栖息寂寞殘生不願餘<lb/>
　　　遊浮溪<lb/>
剪刀峰下浮溪路昔隠仙成謾不開樹古根柯皆鐵石<lb/>
水清沙礫盡瓊瑰壇空代逺鶴時至地僻山深人鮮來<lb/>
逺外旌旗猶滿目結茅無分又湏回<lb/>
<pb n="KR4d0584_WYG_001-25b"/>
　　　贈推命焦月巖<lb/>
孛送水迎仍值箕奎躔火日竟何為祗應少日懐經濟<lb/>
垂近中年迫亂離至樂每從天外得長生難向命中期<lb/>
藏書避地俱無計禍福煩君仔細推<hi>先生己未生安命在戍太陽火星同</hi>
<hi>躔奎度孛在丑水在寅當時談星者言行限至箕前有水後有孛必不佳故起句及此</hi>
　　　次韻成大用推官黟縣即事<lb/>
無復居人接近郊空餘白骨没靑蒿旌旗蔽日軍容壯<lb/>
營栅排雲地勢高敗屋毁垣迷故邑小溪春漲入空濠<lb/>
<pb n="KR4d0584_WYG_001-26a"/>
浮邱近有黄山約千斛松肪可釀醪<lb/>
　　　次韻謝成府推見贈<lb/>
名途早日號清修尚爾祥刑佐一州幾處干戈猶擾擾<lb/>
百年襟抱自休休時平風物應難見嵗晚功名或可収<lb/>
聞道朝廷思用老蒼顔雲髩侍宸旒<lb/>
　　　寄别葉宗茂<lb/>
交舊相㸔不忍分此生真合斷知聞坐中總是江南客<lb/>
幕下誰空冀北羣数口完歸良細事百年多病等浮雲<lb/>
<pb n="KR4d0584_WYG_001-26b"/>
由來匡濟湏人傑莫把虛名誤使君<lb/>
　　　題九龍菴新樓<lb/>
樓觀慿虛倚玉臺逺<graphic n="KR0636" url="https://raw.githubusercontent.com/kanripo/KR-Gaiji/master/images/KR0636.png" mimeType="image/png"/>空翠絶浮埃璿璣宵轉星辰近<lb/>
沆瀣朝盈户牖開雷劈蒼崖龍起立風翻碧海鶴飛廻<lb/>
仙家自信春長好應笑胡僧辨刼灰<lb/>
　　　棲真别舘贈松高鍊師<lb/>
艤棹靑林翠欲流尋真勝復<hi>闕</hi>英遊上方道士紅雙頰<lb/>
别舘仙翁碧兩眸絳節朝回瓊島近金丹時就石壇幽<lb/>
<pb n="KR4d0584_WYG_001-27a"/>
投書欲與鄉人别長伴羣仙駕十洲<lb/>
　　　與葉宗茂遊山村<lb/>
村南村北春事幽故人亂後得追求倉惶屢作經年别<lb/>
邂逅能無一日遊丁令歸時空遺恨虞卿隐稳不湏愁<lb/>
卜居共愛淸溪好先向沙邊具小舟<lb/>
　　　非士非農<lb/>
巖石蕭條井邑墟名山何處可藏書神傷喬木高風裏<lb/>
日亂荒榛細雨餘賣藥有人知姓字灌園無力任耕鋤<lb/>
<pb n="KR4d0584_WYG_001-27b"/>
敢逃非士非農誚㑹跨琴高赤鯉魚<lb/>
　　　秋興<lb/>
多難逢秋易感傷蕭條忽覺近重陽荒村風雨行人少<lb/>
故里煙塵病日長太史藏山書未就少師入海夢難忘<lb/>
愁極每疑彭澤令便將何道出羲皇<lb/>
　　　又<lb/>
山寒擬欲傍陽岡病骨驚秋怯夜長歸去已無揚子宅<lb/>
亂來難覔鄭公鄉有生宇内孰非寓永死人間何處藏<lb/>
<pb n="KR4d0584_WYG_001-28a"/>
木落天高無鴈過閒思徃事立蒼茫<lb/>
　　　代書戲答友人<lb/>
莫怪端居傍友生蒼黄逃難各身輕浮雲枯木豈相戀<lb/>
北斗南箕空有名金谷危樓多薄命玉川破屋最高情<lb/>
蠧魚寂寞繙長夜銀燭誰家笑語聲<lb/>
　　　月潭雪中<lb/>
煙霧空濛雪滿山溪行清絶不知寒披雲釣艇遊仙去<lb/>
激水風輪入畵㸔野宿遺黎兵後泣宵征武士道傍餐<lb/>
<pb n="KR4d0584_WYG_001-28b"/>
多愁多病誰知者强對清尊一破顔<lb/>
　　　贈曹元達子<lb/>
故人别我今幾秋見爾難禁雙淚流一家寄食悲南國<lb/>
千騎擺麾雄北州轉戰不知何處在相逢未擬此生休<lb/>
清門生理依諸舅長大廢書吾漫憂<lb/>
　　　閬山香巖院<lb/>
千峰四靣碧参差十頃水田展玉池下界風生塵似海<lb/>
半山雲合雨如簁雷師降筆留丹篆佛祖開基見白龜<lb/>
<pb n="KR4d0584_WYG_001-29a"/>
寳殿重新煨燼後可憐無處覔殘碑<lb/>
　　　次韻答王伯修見寄<lb/>
萬壑千巖一徑幽煙霞爛熳不湏収簷當雪瀑疑無夏<lb/>
忩近風林欲借秋鐘鼓有人迎海鳥江湖無地著沙鷗<lb/>
方平近約來相訪聽徹簫聲月滿樓<lb/>
　　　又<lb/>
數間茅屋倚巑岏莫道天寛地亦寛孫子嘯餘山寂寂<lb/>
阮生哭後路漫漫扶揺萬里非吾事棲息一枝聊自安<lb/>
<pb n="KR4d0584_WYG_001-29b"/>
羨爾龍潭賔主好牙籖挿架日同㸔<lb/>
　　　贈汪仲魯<lb/>
短語長言總勿疑相交動是隔年期坐來竹雨初晴定<lb/>
㸔到松雲欲盡時雪後孤芳誰復惜空中靈響妙難思<lb/>
山花滿眼春將半莫厭從容歩履遲<lb/>
　　　閬峰秋興<lb/>
嶺峭崖傾徑徃還藥囊書巻一忩間神鴉喜日朝爭樹<lb/>
山鬼依人夜撼闤露重無霜林果熟雲凝不雨洞雷閒<lb/>
<pb n="KR4d0584_WYG_001-30a"/>
莫嫌巖穴多殊異天遣沈疴此閉闗<lb/>
　　　除夕<lb/>
守嵗雖名嵗不留停盃謾與數更籌艱危作客豈今夕<lb/>
隠約依人非昔遊亂後親交難㑹合春來書札莫沈浮<lb/>
開懐預卜風光好隨處鶯花得自由<lb/>
　　　省古逸汪先生墓<lb/>
百年高興太平時䘮亂空餘死後悲煙草已墟顔氏巷<lb/>
雲山猶寫杜陵詩飲氷食蘖老逾壯鍜鐵椎金幼已竒<lb/>
<pb n="KR4d0584_WYG_001-30b"/>
<hi>先生年十六賦新竹詩云待成竿後節方露自作笋時心已空又贈人云椎金鍜鐵作硬語意氣硉矶真丈夫</hi>
賴有諸孫營葬地清風誰鐫首陽碑<lb/>
　　　病中謝伴友<lb/>
畏客山僧忽若驚松門下馬雨初晴謾求衰病端何用<lb/>
誰使迂疎浪得名慷慨請行知雅意從容排難見真情<lb/>
風波况是同舟日伐木寜教愧此生<lb/>
　　　謝王伯睿郡丞<lb/>
悠悠伏枕忽心驚好是靈烏報晚晴謝客奉書來隠逸<lb/>
<pb n="KR4d0584_WYG_001-31a"/>
令人致死薄虛名已知苦節能行義敢惜浮華不及情<lb/>
邂逅識君能恨晚輸君臨難若平生<lb/>
　　　送程明逺歸<lb/>
一百五日客欲歸别君誰憐吾事非淚隨流水依山去<lb/>
眼散落花作雪飛溪谷春深惟草樹郊原日暖自煙霏<lb/>
松楸在望身匏繋青壁無緣一徑微<lb/>
　　　節日卧病和元忠<lb/>
一百五日誰與期凄風苦雨不愆時桃花亂飛流水急<lb/>
<pb n="KR4d0584_WYG_001-31b"/>
鶗鴂忽鳴芳草萋春盡可堪寒作惡愁來偏與病相宜<lb/>
已將夢幻觀人世莫向親交怨别離<lb/>
　　　又<lb/>
一百六日誰與遊殘花滿地意如秋病意愔愔慵把巻<lb/>
春寒漠漠怯登樓鵑聲似挾生前恨蝶舞曾忘夢裏愁<lb/>
怪得羽人超世外海中原有鳯麟洲<lb/>
　　　秋懐<lb/>
莫怪人呼作病翁長年藥褁愧無功夢廻左角鴻溝外<lb/>
<pb n="KR4d0584_WYG_001-32a"/>
秋入南柯石火中陽九適逢當日厄大千曽悟夲來空<lb/>
跰<graphic n="KR1271" url="https://raw.githubusercontent.com/kanripo/KR-Gaiji/master/images/KR1271.png" mimeType="image/png"/>鑿井寜多事安得相携一笑同<lb/>
　　　庚子日南至愚得子楓林朱先生允升賜書并<lb/>
　　　詩舉資中黄先生書成得子為況且其令郎以<lb/>
　　　寅年寅月夜半生而是子以子年子月日中生<lb/>
　　　偶亦相類次韻謝之<lb/>
藏山竹簡頭堪白海上桃生不記年節日禎祥雖偶似<lb/>
科名宦逹總輸先成書謾付將來世有後應觀已定天<lb/>
<pb n="KR4d0584_WYG_001-32b"/>
文字堯夫今不愧敢辭端拜百王前<lb/>
　　　寄朱先生允升<lb/>
先生詩教世所慕聞道書成思服膺將軍枉駕可相見<lb/>
龎老入城知不能山林九鼎士輕重宇宙六經時廢興<lb/>
我欲登門行復止新愁舊病巧相仍<lb/>
　　　都諫汪公即席用朱先生韻賜詩依前韻和謝<lb/>
　　　　之<lb/>
皇華屢重軺車選能賦况當英妙年霜木晨星交有道<lb/>
<pb n="KR4d0584_WYG_001-33a"/>
金芝玉樹覩爭先已觀淮海同歸德未必江湖别有天<lb/>
此去山中應可隠陳編重理獲麟前<lb/>
　　　省朱文公官坑祖墓<lb/>
攢簇千峰一嶂開乾坤間氣此胚胎百靈受職環真宅<lb/>
五緯回光拱夜臺魯國共悲祠廟毁閩闗不見子孫來<lb/>
干戈未息諸生老獨抱遺書詠七哀<lb/>
　　　次韻謝朱伯初惠橘<lb/>
溪上山中兩絶塵惟應黄綺最相親治生每愧奴無木<lb/>
<pb n="KR4d0584_WYG_001-33b"/>
行酒空聞脯有麟丹實結容朝得句錦囊馳贈座生春<lb/>
年年移作朱門供謾想山林色正匀<lb/>
　　　又<lb/>
病骨逢秋怯早涼登高無分伴徜徉忽驚風雨重陽近<lb/>
自覺山林引興長嘉果年年勞逺贈新詩字字寫幽香<lb/>
何如四老無名姓千古商山有耿光<lb/>
　　　讀宏齋遺藁<hi>公姓曹氏碧梧之客虛谷之友第進士除昌化簿而宋亡故公云不</hi>
　　　<hi>仕無官勢服得人居貧無錢動得人懦善安分無機謀恐脇得人一二十年來小人道長日甚</hi>
<pb n="KR4d0584_WYG_001-34a"/>
　　　<hi>一日受侮不少一味堅忍</hi>
村舘文塲迹已陳時粧不入白頭新梧翁去後情懐落<lb/>
虛叟歸來感慨頻故國神遊身似客荒村夢斷孰為隣<lb/>
已知消長從來事安得機謀恐脇人<lb/>
　　　贈德懋赴鄉塾因懐尚文<lb/>
籃輿曉過悠然閣楊栁依依士塞門此日端居先業在<lb/>
當時避地幾人存扁舟夜雪湏乗興錦里煙塵正斷魂<lb/>
尊酒喜君文㑹近莫輕一技好重論<lb/>
<pb n="KR4d0584_WYG_001-34b"/>
　　　汸始見黄先生問生何嵗對曰己未先生曰吾<lb/>
　　　六經補註以己未年刋或曰書已刻矣恨無讀<lb/>
　　　者吾應之曰恐讀者未生爾豈知子之生年乃<lb/>
　　　吾刋書之嵗又獲相交豈非偶然乎乃命春秋<lb/>
　　　之學今年二十有七年矣值愚生朝次思敬韻<lb/>
　　　以寓其感云<lb/>
昔聞黄子書成日正值麟經托始年皇覽揆初悲後死<lb/>
斯文未䘮孰先傳春秋霜露如將見歌舞衣裳忍自妍<lb/>
<pb n="KR4d0584_WYG_001-35a"/>
詩句只増生日感劬勞啄啐兩凄然<lb/>
　　　次陳先生韻<lb/>
十年寢瘵負遺經羞見生朝客滿庭謾灼膏肓驅二䜿<lb/>
懶從磨蝎問三星病逢竹葉疑無分老挿花枝亦蹔馨<lb/>
安得如翁耆且逸尊前長對舞衣靑<lb/>
　　　又<lb/>
學傳東阜舊家聲稷下蘭陵獨老成前軰儀刑觀晚節<lb/>
後生狂狷異中行童顔肯信童心在鶴髮偏宜鶴夢清<lb/>
<pb n="KR4d0584_WYG_001-35b"/>
吾郡斯文應不墜藤溪溪上月常明<lb/>
　　　贈程仲夲遊齊雲巖<lb/>
君去齊雲莫漫囘好依仙境結靈胎山開宮觀疑金闕<lb/>
雲捧香爐出玉臺羽化有縁天上去神遊還向世間來<lb/>
臞儒自昔居山澤坐老塵凡空自哀<lb/>
　　　代贈鄭士恒卜居靈山<lb/>
一榻高懸入翠微故人情重不相違烟霞爛熳新樵徑<lb/>
水石荒涼舊釣磯靈草飄香林有主金爐分㷔座生輝<lb/>
<pb n="KR4d0584_WYG_001-36a"/>
神仙自在人間世曾約秋清欵素扉<lb/>
　　　寄夀王總制<lb/>
西征千驥筦秋雲父老壺漿昔迓迎聞道山隂空返棹<lb/>
恒應河内合留君酒傾練帯來稱夀碑壓花屏待䇿勲<lb/>
但願福星長在郡春生四野樂耕耘<lb/>
　　　次陳實卿韻<lb/>
麟出非時祗漫傷書成世亂孰為祥石盤穿透能辭鈍<lb/>
寳藏塵埋自發光千載有人非晚遇名山何處可深藏<lb/>
<pb n="KR4d0584_WYG_001-36b"/>
流傳未廣慚推予醬瓿誰家正倚牆<lb/>
　　　築室次陳實卿先生韻<lb/>
煙銷甲第是豪奢茍美蝸居豈尚華揚子苦貧猶有宅<lb/>
杜陵遭難乆無家續將貂尾元非舊拆補天功豈有涯<lb/>
追逺敬宗慚未就新詩合與廣筵誇<lb/>
　　　送楊希武叅政行省山西<lb/>
嘉謨碩䇿合居中出入宣勞屬望隆纔駕六軺歸薊北<lb/>
還飛雙斾去河東晋侯舊賜提封逺漢相新瞻禮秩崇<lb/>
<pb n="KR4d0584_WYG_001-37a"/>
廊廟待公歸補衮邊陲暫遣播皇風<lb/>
　　　送汪朝宗叅政行省陜西<lb/>
清忠自合侍宸旒方靣頻㸔寄逺猷西邁新聞分陜重<lb/>
東歸共識相齊優藩垣勢合雄圖遂竹帛功成壯志酬<lb/>
回首蓬萊雲海上金陵千古帝王州<lb/>
　　　送蔡齊賢叅政行省福建<lb/>
近臣持節鎮閩中藩府東南控制雄率土已歸新版籍<lb/>
濟時還屬舊勲庸天開百粤蠻煙曉地接三山海日紅<lb/>
<pb n="KR4d0584_WYG_001-37b"/>
聖主宵衣勤政理太平思與逺人同<lb/>
　　　息交亭<lb/>
乆病形骸日覺非杜門真與故交違已無筋力供迎送<lb/>
豈有文章更發揮多難鍾情宜絶物殘年顧影合知幾<lb/>
寄言返棹山隂客鵬鷃逍遥共一機<lb/>
　　　次韻戲答留題東山者<lb/>
詩翁扶醉上危巔得意留題拂短垣嗔喜未㤀春夢後<lb/>
是非猶記刼灰前弓刀幾處排堅陣風月何人共小軒<lb/>
<pb n="KR4d0584_WYG_001-38a"/>
失脚黄塵應有恨元龍終不羨求田<lb/>
　　　唐伯庸以詩謝作讀書林記次韻答之<lb/>
㕓居原不見紛華矮屋疎籬只一家雪後松筠初换葉<lb/>
春深桃李自開花讀殘青竹無人到覽罷黄庭日已斜<lb/>
此道近來成寂寞似君端合向人誇<lb/>
　　詩<hi>五言絶句</hi>
　　　隣翁<lb/>
世亂雲浮薄年荒虎迹多隣翁近相戒日暮少經過<lb/>
<pb n="KR4d0584_WYG_001-38b"/>
　　詩<hi>七言絶句</hi>
　　　詠蟋蟀<lb/>
赤趐晶熒何處歸秋來清響傍庭闈莫言微物無情意<lb/>
風虎雲龍共一機<hi>先生年十二時從胡井表學于家塾賦此詩胡大驚異賦乳燕詩以答之</hi>
<hi>云他年高拂雲霄上莫負當年乳哺恩</hi>
　　　陪程仲本借舘楊居士宅雨後登芝山賦<lb/>
道人居處若雲浮枯木偃蹇忘春秋西山雨後見紅日<lb/>
芳草長林自牧牛<lb/>
<pb n="KR4d0584_WYG_001-39a"/>
　　　山間雜題<lb/>
外合中凾四顧平大明東出月西生莫言直上難回首<lb/>
千仞峰頭踏地行<lb/>
　　　遊小溪浙源山中<lb/>
舊游何處覔苔磯水涸山童事事非忽到小溪深樹側<lb/>
鴛鴦驚起逐羣飛<lb/>
　　　次韻魯齋登高山見寄<lb/>
山上元來更有山梯雲拾級不辭艱五車合着烟霞外<lb/>
<pb n="KR4d0584_WYG_001-39b"/>
三尺潺流水石間<lb/>
　　　讀唐人詩<lb/>
悲秋纔罷又傷春洛浦迷魂澤畔身塵事轉頭都是夢<lb/>
總將哀怨屬何人<lb/>
　　　讀宋人文<lb/>
六經明晦總闗天白首窮經續斷編石介不生王令死<lb/>
荒郊古塚鬼談𤣥<lb/>
　　　山居雜題<lb/>
<pb n="KR4d0584_WYG_001-40a"/>
山高結茅不厭低山下如今路已迷新月夕陽都不管<lb/>
晚來愁絶数峰西<lb/>
　　　又<lb/>
高枝宻葉一時空倚杖沉吟落木中亂後山居無紀厯<lb/>
偶來林下見西風<lb/>
　　　送金元忠赴程魯瞻家塾兼寄魯瞻<lb/>
古閬山高賸蕨薇與君同隠惜君歸桑榆逐煖空匏繋<lb/>
百里層霄看鶴飛<lb/>
<pb n="KR4d0584_WYG_001-40b"/>
　　　劉敬思邀訪南屏隠者莫景行同遊南山<lb/>
閒思水樂訪深幽清淺還登泛月舟欲與西湖添勝迹<lb/>
南屏老子最風流<lb/>
　　　題澄心亭<lb/>
亭中客去日西沈雲淨天空月影臨萬籟無聲羣動息<lb/>
千山一色靜高深<lb/>
　　　次韻答何判簿見寄<lb/>
紅光猶在斗牛間未劚龍泉豈遽還金馬玉堂隨世换<lb/>
<pb n="KR4d0584_WYG_001-41a"/>
清風明月幾人閒<lb/>
　　　又<lb/>
少駐沙邊載月舟依依父老話平疇霜清木落山容淨<lb/>
三十六峰渾是秋<lb/>
　　詞<lb/>
　　　松風慢<hi>代送吳德夫衡陽廵檢</hi>
溪亭春晚共離觴何許是衡陽香羅初剪征衫好東風<lb/>
裏快馬輕裝市逺擘張閒暇年豐虎落相羊　蒼梧雲<lb/>
<pb n="KR4d0584_WYG_001-41b"/>
盡暮天長山色似吾鄉鶯啼緑樹飛紅雨三千里處處<lb/>
耕桑説與年年歸鴈重來應念瀟湘<lb/>
　　　栁梢青<lb/>
回鴈峰前<graphic n="KR0802" url="https://raw.githubusercontent.com/kanripo/KR-Gaiji/master/images/KR0802.png" mimeType="image/png"/>弓下馬春滿前川雲盡湘潭深村無警白<lb/>
晝安眠　殷勤祖道開筵應記取松蘿暮烟一曲離歌<lb/>
栁梢青淺花蕚紅嫣<lb/>
　<lb/>
　東山存稿巻一<lb/>
</p>
<p>
</p>
  </div>
<div>
                <head>東山存稿巻二</head>
    <p>
<pb n="KR4d0584_WYG_002-1a"/>
欽定四庫全書<lb/>
　東山存稿巻二　　　　　　元　趙汸　撰<lb/>
　　文<lb/>
　　　周正考<lb/>
春秋雖繼史為經猶存其大體謂始年為元年嵗首為<lb/>
春一月為正月加王於正皆從史文傳獨釋王正月者<lb/>
見國史所書乃時王正朔月為周月則時亦周時孔氏<lb/>
謂月改則春移是也後於僖公五年春記正月辛亥朔<lb/>
<pb n="KR4d0584_WYG_002-1b"/>
日南至十七年夏六月記太史曰在此月也日過分而<lb/>
未至當夏四月是謂孟夏記梓慎曰火出於夏為三月<lb/>
於商為四月於周為五月皆以周人改時改月春夏秋<lb/>
冬之序則循周正分至啓閉之候則仍夏時其經書冬<lb/>
十月雨雪春正月無冰二月無冰及冬十月隕霜殺菽<lb/>
之類皆為記災可知矣汲冡竹書有周月解亦曰夏數<lb/>
得天百王所同商以建丑為王亦越我周作正以垂三<lb/>
統至於敬授民時廵狩烝享猶自夏焉其言損益之意<lb/>
<pb n="KR4d0584_WYG_002-2a"/>
甚明經書春烝春狩夏蒐以此盖三正之義備矣而近<lb/>
代説者徃徃不然夫以左氏去聖人未逺終春秋二百<lb/>
四十二年以及戰國之際中國無變魯未滅亾傳於當<lb/>
時正朔豈容有差而猶或有為異論者何也盖嘗考之<lb/>
曰殷周不改月者據商書言元祀十有二月而秦人以<lb/>
十月為嵗首曰夏時冠周月者則疑建子非春而孔子<lb/>
嘗欲行夏之時也按太史公記三代革命於殷曰改正<lb/>
朔於周曰制正朔於秦曰改年始盖正謂正月朔謂月<lb/>
<pb n="KR4d0584_WYG_002-2b"/>
朔何氏公羊注曰夏以斗建寅之月為正平旦為朔殷<lb/>
以斗建丑之月為正鷄鳴為朔周以斗建子之月為正<lb/>
夜半為朔是也殷周即所改之月為嵗首故曰改正朔<lb/>
曰制正朔秦即十月為嵗首而别用夏時數月故曰改<lb/>
年始其言之已詳漢書律厯志據三統厯商十二月乙<lb/>
丑朔旦冬至即書伊訓篇太甲元年十有二月乙丑朔<lb/>
伊尹祀於先王以冬至越茀行事其所引書辭有序皆<lb/>
與偽孔氏書伊訓篇語意不合且言日不言朔又不言<lb/>
<pb n="KR4d0584_WYG_002-3a"/>
即位則事在即位後矣凡新君即位必先朝廟見祖而<lb/>
後正君臣之禮今即位後未踰月復祠於先王以嗣王<lb/>
見祖此何禮也暨三祀十有二月朔奉嗣王歸于亳是<lb/>
日宜見祖而不見又何也所謂古文尚書者掇拾傅㑹<lb/>
不合不經盖如此説者乃欲按之以証殷周不改月可<lb/>
乎又言從九十五嵗十二月甲申朔旦冬至無餘分春<lb/>
秋歴周文王四十二年十二月丁丑朔旦冬至後八嵗<lb/>
為武王伐紂克殷之嵗二月己丑晦大寒閏月庚寅朔<lb/>
<pb n="KR4d0584_WYG_002-3b"/>
三月二日庚申驚蟄周公攝政五年正月丁巳朔旦冬<lb/>
至禮記孟獻子亦曰正月日至七月日至其説皆與傳<lb/>
合夫冬至在商之十二月在周之正月大寒在周之二<lb/>
月驚蟄在三月夏至在七月而太初厯其在立冬小雪<lb/>
則曰於夏為十月商為十一月周為十二月唐人大衍<lb/>
厯追筭春秋冬至亦皆在正月孰謂殷周不改月乎陳<lb/>
寵曰陽氣始萌有蘭射干芸荔之應天以為正周以為<lb/>
春陽氣上通雉雊鷄乳地以為正殷以為春陽氣至天<lb/>
<pb n="KR4d0584_WYG_002-4a"/>
地已交萬物皆茁蟄蟲始振人以為正夏以為春盖天<lb/>
施於子地化於丑人生於寅三陽雖有著三正皆可言<lb/>
春此亦厯家相承之説所謂夏數得天以其最適四時<lb/>
之中爾孰謂建子非春乎乃若夫子答顔子為邦之問<lb/>
則與作春秋事異盖春秋即當代之書以治當代之臣<lb/>
子不當易周時以惑民聽為邦為後王立法故舉四代<lb/>
禮樂而酌其中夫固各有攸當也如使周不改時則何<lb/>
必曰行夏之時使夫子果欲用夏變周則亦何以責諸<lb/>
<pb n="KR4d0584_WYG_002-4b"/>
侯之無王議桓文而斥吳楚哉何氏哀十四年傳注曰<lb/>
河陽冬言狩獲麟春言狩者盖據魯變周之春以為冬<lb/>
去周之正而行夏之時以行夏之時説春秋盖昉於此<lb/>
然何氏固以建子為周之春但疑春不當言狩而妄為<lb/>
之辭至程子門人劉質夫則曰周正月非春也假天時<lb/>
以立義爾則遂疑建子不當言春此胡氏夏時冠周月<lb/>
之説所從出也先儒見孟子謂春秋天子之事而述作<lb/>
之㫖無傳惟斟酌四代禮樂為百王大法遂以為作春<lb/>
<pb n="KR4d0584_WYG_002-5a"/>
秋夲意在此故番昜吳仲迂曰若從胡傳則是周夲行<lb/>
夏時而以子月為冬孔子反不行夏時而以子月為春<lb/>
矣何氏之失又異於此故朱子以謂恐聖人制作不如<lb/>
是之紛更煩擾錯亂無章也薛氏又謂魯厯改冬為春<lb/>
而陳氏用其説於後傳曰以夏時冠周月魯史也是盖<lb/>
知春秋改周時為不順而又移其過於魯爾然謂魯有<lb/>
厯實劉歆之誤按律厯志言劉向所總有黄帝顓頊夏<lb/>
殷周厯及魯厯為六厯自周昭王以下無世次故據周<lb/>
<pb n="KR4d0584_WYG_002-5b"/>
公伯禽以下為紀自陽公至緡公冬至殷厯毎後一日<lb/>
則由厯家假魯君世次逆推周正交逆之合否因號魯<lb/>
厯非魯人所自為明矣宋書禮志又言六厯皆無推日<lb/>
食法但有考課䟽宻而已是豈當代所嘗用者哉劉歆<lb/>
惑於襄哀傳文遂謂魯有司厯而杜氏因之謬矣然説<lb/>
者亦自病夏時周月不當並存故直謂春秋以夏正數<lb/>
月又疑若是則古者大事必在嵗首隠公不當以寅月<lb/>
即位其進退無據如此固不足深辨而惑者猶以為千<lb/>
<pb n="KR4d0584_WYG_002-6a"/>
古不決之疑則以詩書周禮論語孟子所言時月不能<lb/>
皆合故也夫三正通於民俗乆矣春秋本國史記書王<lb/>
正以表大順與頒朔為一體其所書事有當繋月者有<lb/>
當繋時者與他經不同詩本歌謡又多言民事故或用<lb/>
夏正以便文通俗書乃王朝史官記言之體或書月則<lb/>
不書時或書時則不書月况偽孔注二十五篇決非真<lb/>
古書其有合有否皆不可論於春秋周禮所書正月正<lb/>
嵗皆夏正也諸官制職掌實循二代而損益之其著時<lb/>
<pb n="KR4d0584_WYG_002-6b"/>
月者又多民事與廵狩烝享自夏者同故仍夏時以存<lb/>
故典見因革盖非赴告䇿書定為一代之制者皆得通<lb/>
言之則又不可論於春秋矣若論語言莫春亦如詩書<lb/>
言春夏皆通民俗之恒辭也不可據以為周不改時孟<lb/>
子言七八月之間旱十一月徒杠成十二月輿梁成在<lb/>
左傳後則周改月猶自若竹書人記晋曲沃莊伯之十<lb/>
一年十一月魯隠公之元年正月也竹書乃後人用夏<lb/>
正追録舊史故與春秋不同然亦未嘗輙以夏正亂春<lb/>
<pb n="KR4d0584_WYG_002-7a"/>
秋之時月也盖殷周改時月與所損益只是一理如尚<lb/>
齒之由貴徳而貴富而貴親親迎之由庭而堂而户大<lb/>
事之由昏而日中而日出之類皆是迭進法所以順天<lb/>
道通世變在當時自不異故孔子以為百世可知非徒<lb/>
曰以易人之觀聽而已彼秦人以三代為不足法既不<lb/>
足以知之而後之蔽於今而不知古者亦不足以言之<lb/>
也自啖趙而後學者徃徃習攻左氏而王周正月為甚<lb/>
以其尤害於經特詳著焉<lb/>
<pb n="KR4d0584_WYG_002-7b"/>
　　　私試䇿問<lb/>
孟子之書於篇末歴敘羣聖相傳之統而終之曰然而<lb/>
無有乎爾則亦無有乎爾先儒所謂明其傳之有在而<lb/>
又以俟後聖於無窮者也至於近代而以興起斯文為<lb/>
己任者盖有其人矣何可以不知其傳之所在乎或曰<lb/>
由孔子而上聖人以心相傳者也由顔曽而下則學者<lb/>
傳焉道統之云未可輕議也其信然歟昔者春陵周子<lb/>
之興河南二程子實受其學自孟氏而來未能或之先<lb/>
<pb n="KR4d0584_WYG_002-8a"/>
也其所以續夫千載不傳之緒者亦可得而聞其説之<lb/>
詳乎伯子嘗曰吾學雖有所受天理兩字却是自體貼<lb/>
出來叔子亦謂返求諸六經而後得之則所謂受學者<lb/>
果何事歟其同時則有若司馬温公康節邵子横渠張<lb/>
子焉三君子之所造其優劣何如也訂頑正䝉之訓精<lb/>
思而妙契矣所謂非明睿所照而考索以求至者何所<lb/>
指歟内聖外王之學醇一而不雜矣居洛三十年未嘗<lb/>
一語及其數且有儒伯之譏何歟登程氏之門而得其<lb/>
<pb n="KR4d0584_WYG_002-8b"/>
傳者可悉聞歟其所造之淺深亦有可知者歟龜山楊<lb/>
氏之傳為羅仲素氏李愿中氏而子朱子出焉其授受<lb/>
之際微言精義猶有可考者歟道南之歎程子之屬望<lb/>
於中立者何如也而乃深以著書為戒何歟當是之時<lb/>
道學雖明而六經羣聖人之書俱未有定説乃有轉使<lb/>
人薄之憂何歟豈他有微㫖歟胡文定之傳為其子仁<lb/>
仲氏而知言大紀二書作焉其立言之要可得而論歟<lb/>
其於程氏之學果能脗合而無間歟子朱子折衷諸賢<lb/>
<pb n="KR4d0584_WYG_002-9a"/>
之言而集其成盖有不可得而辭者矣然四書之註至<lb/>
於易簀猶改竄未已將無尚有待於後之君子歟嘗謂<lb/>
詩集傳後有子雲必好之矣而若不滿於易夲義者何<lb/>
歟書屬諸蔡仲黙而克有成其果能繼朱子之志歟春<lb/>
秋嘗屬諸黄直卿矣而卒無所論著何歟至其晚年尤<lb/>
惓惓禮書弗置深以不克見其成書為憂今其書成矣<lb/>
其述作之夲意亦可得而推見歟其同時有張敬夫氏<lb/>
吕伯恭氏其所造之淺深猶有可論者歟又有象山陸<lb/>
<pb n="KR4d0584_WYG_002-9b"/>
氏者相與上下其説終身不能相一而且美之為為己<lb/>
之學何歟為己之説可得而聞歟朱子嘗徴詩説於陳<lb/>
君舉君舉辭焉而以書幣求反己之道於陸氏果何所<lb/>
見歟登朱子之門者衆矣得其傳而不悖不惑者亦有<lb/>
其人歟其後又有魏華父氏真希元氏皆學乎朱子之<lb/>
學者也其於聖人之道亦皆有所發明歟夫傳道有宗<lb/>
適道有塗而立言垂訓則又成已成物之餘事也然則<lb/>
即其傳而求其統之所由續夲其身而論其徳之所以<lb/>
<pb n="KR4d0584_WYG_002-10a"/>
成此格物致知之先務也有志於學者願相與講明之<lb/>
　　　對問江右六君子䇿<lb/>
　　　　<hi>先生初遊虞公之門乃試江右六君子䇿篇末拳拳朱陸之異同為問先生素熟於胷中</hi>
　　　　<hi>剖決精當明言始異而終同焉萬世之公論也</hi>
問孟子取友善士自一鄉一國至於天下猶以為未足<lb/>
而尚論古之人焉其言曰頌其詩讀其書不知其人可<lb/>
乎即一鄉一國之人可以謂之天下之士者古有其人<lb/>
焉何可以不知其人也以江右論之士之勵名節者莫<lb/>
<pb n="KR4d0584_WYG_002-10b"/>
盛於東漢矣豫章有徐孺子者千古所謂高士也巽懦<lb/>
茍且之衰世非斯人吾誰與歸觀其一木一繩之歎其<lb/>
於聖人之無可無不可者何如也晋有陶淵明者實生<lb/>
於九江出處大節世盖擬之諸葛孔明而先儒觀其詩<lb/>
乃或疑其出於老子其信然乎宋有廬陵歐陽公以其<lb/>
沖和之氣發揮治世之隆盖其文以謂上接於孟韓者<lb/>
也孟子之緒可考乎南豐曾子固當濓洛未興之先孝<lb/>
友之行經學之懿帝王之制其見於文者無愧於方來<lb/>
<pb n="KR4d0584_WYG_002-11a"/>
也清江劉原父博學洽聞春秋三傳之釋儀禮之缺遺<lb/>
秦漢以來之典故文學之士未能或之先也後之學文<lb/>
者積學之功為德之厚未至於三君子而曰文乎文乎<lb/>
哉其南渡也陸子靜先生生乎臨川之青田高明卓異<lb/>
前無古人與朱文公起而相望於當世學者從之入德<lb/>
之門或小異焉嘗觀陸先生之在白鹿也講君子喻於<lb/>
義小人喻於利一章學者聞之感動流汗朱子親執筆<lb/>
而請其書焉其相尊敬如此夫義利之分甚微所謂幾<lb/>
<pb n="KR4d0584_WYG_002-11b"/>
也孟子分舜跖於鷄鳴周子發剛柔之善惡此求端之<lb/>
至精者也而二先生曷嘗有異哉然而朱氏之學實宗<lb/>
於周子周子之書莫先於太極而有極無極之辨學者<lb/>
有莫逆於心者乎鵞湖之㑹固將以一道德也而簡易<lb/>
支離之説終不合而罷然二家之精微非大賢相與剖<lb/>
擊則下二賢一等者殆無從而知之矣道之不行也知<lb/>
者過之愚者不及也道之不明也賢者過之不肖者不<lb/>
及也所以不可不知其人者其在斯乎夫治道必夲於<lb/>
<pb n="KR4d0584_WYG_002-12a"/>
學術環數千里之間必有同志之士得鄉先生之微者<lb/>
幸相與講明之<lb/>
對大江之西環地數千里名公鉅儒相望而起者衆矣<lb/>
執事發䇿承學乃獨以徐孺子陶元亮歐陽公曾子固<lb/>
劉原父及象山先生六君子為問始之以孟軻氏尚友<lb/>
古人之實以開其端終之以朱子象山之異同而尤拳<lb/>
拳於斯道之所以不明不行焉大哉問乎執事之用心<lb/>
厚矣晚學小子曾何足以知之然則請因孟子之言而<lb/>
<pb n="KR4d0584_WYG_002-12b"/>
姑誦其所聞以復明問之萬一可矣夫所謂天下之士<lb/>
者不出乎一鄉一國也以一鄉一國之士而以天下名<lb/>
則其所立必有大異於常人者矣以天下之士而尚論<lb/>
古之人頌其詩讀其書矣而猶有不知其人之憂焉則<lb/>
孟子之所謂尚友者其亦有在於言詞之外者乎<hi>學士虞公</hi>
<hi>批云應在後</hi>此所謂必論其世者也今以六君子觀之孺子<lb/>
元亮以風節稱歐陽曽劉以文章著若陸先生則學乎<lb/>
聖賢之道者也<hi>批應在後</hi>然因其言而考其世則皆有未易<lb/>
<pb n="KR4d0584_WYG_002-13a"/>
知者焉昔漢室之將微也所謂天地閉而賢人隠之時<lb/>
與有聖人焉生於其時吾不知其出處之何如然黨錮<lb/>
諸賢以身狥國而卒無救於炎祚之亾則孺子之高風<lb/>
為不可及矣觀其辭𤣥纁之徴避黄瓊之辟問國事則<lb/>
不答問稼穡則答其察乎時義盖非一日雖以郭林宗<lb/>
之明哲猶有待於一繩一木之言而後感悟則所謂見<lb/>
幾而作不俟終日者非孺子其孰能當之千古而下想<lb/>
聞其風而頑亷懦立者其以斯歟逮夫典午氏之亾也<lb/>
<pb n="KR4d0584_WYG_002-13b"/>
南靣之君欣然操筆以位禪强臣而不悔一時在廷之<lb/>
士誰復為綱常計者獨彭澤令陶潛以大臣之孫恥事<lb/>
二姓其於君臣之義得矣慕諸葛而以其名為字詠荆<lb/>
軻而惜其劍術之疎則子房博浪之心孔明復漢之志<lb/>
元亮猶有不能忘於心者乎然觀乎其詩則斂英氣於<lb/>
沖陶寄深心於淡泊有類乎知白守黑之為者而世俗<lb/>
之論亦惟見其杜德機焉此子房所以誅秦蹶項以報<lb/>
私讐而終身不以告人者也故先儒謂其出於老氏其<lb/>
<pb n="KR4d0584_WYG_002-14a"/>
亦可謂知言者矣<hi>批是翁心事惟東坡山谷知之出於老氏乃吾朱子語</hi>然其言<lb/>
有曰羲農去我乆舉世少復真汲汲魯中叟彌縫使其<lb/>
淳自昔清談之士謂淳漓樸散繄禮法使然孰知魯叟<lb/>
彌縫將以淳之邪<hi>批亦是</hi>此孔明之正大所以不為三代<lb/>
以下人物者元亮其無愧焉嗟夫使晋室之胄而有一<lb/>
人焉庻幾乎昭烈之賢則夫子房孔明之所優為者吾<lb/>
知元亮其兼之矣<hi>批前數子惟淵明為難知此獨無遺恨</hi>後之君子向慕<lb/>
比儗而以為不可企及者其亦有感於斯乎後數百年<lb/>
<pb n="KR4d0584_WYG_002-14b"/>
當宋室之盛而歐陽公出焉雄文直道世盖謂孟韓復<lb/>
生也論其學之所至視知言養氣之君子非所敢知然<lb/>
其立朝也與希文以偕貶而不同其進與定天下之大<lb/>
䇿而不自以為功<hi>批指立英宗</hi>其接後學也不以疎而棄不<lb/>
以逺而遺世皆謂公之求士甚於士之求公焉<hi>批東坡語</hi>五<lb/>
代史之作反覆乎有國者所以興衰之由若生乎其時<lb/>
而憂其世者其視昌黎子所謂畏天命而悲人窮者葢<lb/>
無間然矣子固出於其門文章經術庶幾公之為盛而<lb/>
<pb n="KR4d0584_WYG_002-15a"/>
義理之淵微典故之宏博又有以發公之所未發者焉<lb/>
然觀其力貧以養母而人無間言嫁孤妹九人而皆得<lb/>
其所善王介甫而深知其非則後之大儒觀乎其文而<lb/>
願學焉者<hi>批謂朱子</hi>豈惟以其誥命之不愧三代哉<hi>批亦文公語</hi>
若原父則公之畏友也其經學之邃則士相見等篇可<lb/>
補記禮者之缺遺春秋權衡七經小義之作又有以破<lb/>
專門學究之陋其典故之博則上而秦漢以來帝王之<lb/>
制作古文竒字之音訓下而山經地志隂陽醫卜稗官<lb/>
<pb n="KR4d0584_WYG_002-15b"/>
小説之書莫不淹貫雖以永叔之才學而原父猶以其<lb/>
不讀書為惜則其抱負亦偉哉然當羣賢彚征之秋館<lb/>
職之任七年不遷仁宗親定夏竦謚則以為侵臣官加<lb/>
上尊號則以為非古禮<hi>批公是立朝可見者二事</hi>其官守之際嚴矣<lb/>
後之君子喜談而樂道之者豈惟以其立馬揮九制之<lb/>
為能哉雖然以三君子積學之厚制行之高所謂實大<lb/>
而聲宏者也使非文章之盛猶足以暴白於當世然後<lb/>
之論者徒知貴其言詞而不復稽其行事則亦異乎孟<lb/>
<pb n="KR4d0584_WYG_002-16a"/>
軻氏尚友古人之意矣<hi>批應前甚好</hi>若夫陸先生之學與子<lb/>
朱子不同則有非愚生之所能盡知者然朱子之學實<lb/>
出周程而周子則學乎顔子之學者也程子亦曰孟子<lb/>
才高學之無可依據學者當以顔子為師至朱子之告<lb/>
張敬夫也則又以伯子渾然天成恐濶大難依而有取<lb/>
於叔子以成其德焉其自知也明矣陸先生以高明之<lb/>
資當其妙年則超然有得於孟氏立心之要而獨能以<lb/>
孟子為師且謂幼聞伊川之言若傷我者觀其尚論古<lb/>
<pb n="KR4d0584_WYG_002-16b"/>
人者不同如是則其入德之門固不能無異矣<hi>批講明有素者</hi>
<hi>出語自别</hi>夫儒者之學莫嚴於義利之辨而學術之弊率由<lb/>
氣禀之偏孟子舜跖鷄鳴之分周子善惡剛柔之論其<lb/>
析之也精矣陸先生之在白鹿朱子請其一言以儆後<lb/>
學先生為講君子喻於義小人喻於利一章深察乎學<lb/>
者心術之微而欲其致謹於二者之辨聽者為之動心<lb/>
流汗朱子請其書而藏之今觀先生之言深切明白使<lb/>
人羞惡之心油然而生誠不愧於孟子之訓矣然周子<lb/>
<pb n="KR4d0584_WYG_002-17a"/>
太極之説親授於程子而朱子釋之曰上天之載無聲<lb/>
無臭而實造化之樞紐品彚之根柢也以其無形而有<lb/>
理故曰無極而太極以其有理而無形故曰太極本無<lb/>
極所謂關百聖而不惑者也陸先生兄弟謂太極上不<lb/>
當更加無極字移書爭之徃復數四累千萬言而不能<lb/>
相一何歟夫以中訓極者是知太極之本體矣而中非<lb/>
太極所以得名之實也謂易有太極不當言無者是知<lb/>
論太極者之不當淪於高虛矣而猶未知周子立言之<lb/>
<pb n="KR4d0584_WYG_002-17b"/>
妙也然觀朱子嘗謂子靜不知有氣禀之性<hi>批善㸔即自姑引此</hi>
<hi>應前氣禀剛柔之説見陸氏於周子之書不甚留意</hi>則其於周子之書庸有未深<lb/>
考者矣鵝湖之論終以不合而罷者則又有説焉夫所<lb/>
謂墟墓而哀也宗廟而欽也即孟子所謂人見孺子將<lb/>
入井之心而朱子所謂介然之頃一有覺焉則其本體<lb/>
已洞然者也原其所指皆由已發之心而悟其未發之<lb/>
性則其要歸亦有不容於不同者然而簡易支離之説<lb/>
邃宻深沈之言終有未合於是毫分縷析者深辨乎疏<lb/>
<pb n="KR4d0584_WYG_002-18a"/>
目闊節之多失石稱丈量者又以銖銖寸寸為必差則<lb/>
其所甚異者殆無過於斯矣執事之言曰二家之精微<lb/>
非大賢相與剖擊則下二賢一等者殆無從而知矣至<lb/>
哉言也其深有得於二賢者乎晚學管窺復何容喙無<lb/>
亦徴之於二先生之所自言者可乎子朱子之答項平<lb/>
甫也其言曰自子思以來教人之法惟以尊德性道問<lb/>
學為用力之要陸子靜所説專是尊德性事而熹平日<lb/>
所論却是道問學上多了今當反身用力去短集長庶<lb/>
<pb n="KR4d0584_WYG_002-18b"/>
不墮於一偏也觀乎此言則朱子進德之序可見矣陸<lb/>
先生之祭呂伯恭也其言曰追惟曩昔粗心浮氣徒致<lb/>
參辰豈足酬議<hi>批此一證豈淺聞者之可及</hi>觀乎斯言則先生克己<lb/>
之勇可知矣夫以二先生之言至於如是豈鵝湖之論<lb/>
至是而各有合邪使其合并於暮嵗則其微言精義必<lb/>
有契焉而子靜則既徃矣抑不知子朱子後來德盛仁<lb/>
熟所謂去短集長者使子靜見之又當以為如何也<hi>批甚</hi>
<hi>好甚好正要人知此意</hi>今朱子之書家傳人誦其端緒之明則顔<lb/>
<pb n="KR4d0584_WYG_002-19a"/>
曾思孟以至於周程張子之所傳可徴也其工夫之宻<lb/>
則自夫灑掃應對進退而達乎修齊治平無間也豈有<lb/>
待於愚言而後知哉獨陸氏之學則知之者鮮故愚亦<lb/>
不足以言之也然嘗聞孟子曰仁人心也放其心而不<lb/>
知求哀哉學問之道無他求其放心而已矣又曰耳目<lb/>
之官不思而蔽於物心之官則思先立乎其大者則小<lb/>
者不能奪也此陸先生之學所從出也是故先生非不<lb/>
致知也其所以致知者異乎人之致知非不集義也其<lb/>
<pb n="KR4d0584_WYG_002-19b"/>
所以集義者異乎人之集義<hi>批得之矣所謂毫釐千里者在此</hi>他日朱<lb/>
子嘗曰子靜是為已之學又曰子靜平日所以自任正<lb/>
欲身率學者一於天理而不以一毫人欲雜於其間則<lb/>
其所以夐出千古者豈不在於斯乎若曰苟此心之存<lb/>
則擴充持守為可畧學貴自得則思索講習之皆非則<lb/>
雖學知力行之士不足以語此而况於小子後生之至<lb/>
愚極暗者乎易曰學以聚之問以辨之又曰精義入神<lb/>
以致用也利用安身以崇德也豈徒易簡之云乎此先<lb/>
<pb n="KR4d0584_WYG_002-20a"/>
生之高明所以為不可及也然則其可以易而言之乎<lb/>
奈何前修日逺後學寡師求之而不得其要察焉而不<lb/>
見其端於是專務考索者傅㑹繳繞而終不知夲心之<lb/>
猶在致力持守者私心自用而卒無以異於常人然後<lb/>
知二先生之所為深憂而過計者盖有在也中庸曰道<lb/>
之不行也知者過之愚者不及也道之不明也賢者過<lb/>
之不肖者不及也執事有感於斯言而以江右之先賢<lb/>
為問且深致意於孟軻氏不可不知其人之一語其亦<lb/>
<pb n="KR4d0584_WYG_002-20b"/>
深悲後生之䧟溺而思有以救之者乎<hi>批過當過當亦嘉與同志者講</hi>
<hi>明之耳</hi>不然何其言之忠厚惻怛至於斯也且江右鄉先<lb/>
生多矣而執事所舉自六君子之外無及焉豈非以風<lb/>
節闗乎世教文章夲乎學行而聖賢之道又有大於此<lb/>
者歟<hi>批文字闗鍵好</hi>尚論古人而至於是焉其亦可謂微矣夫<lb/>
政治之大由乎學術千里之繆起於毫釐斷木為棋刑<lb/>
土為鞠莫不有法焉有志於學者而於求端擇術之際<lb/>
無以致其思則其流弊將有不可勝言者矣愚不敏竊<lb/>
<pb n="KR4d0584_WYG_002-21a"/>
嘗有志於斯而未之能進也惟執事其幸教之<lb/>
　古人云在朝言朝在野言野居江右而論江右之前<lb/>
　賢非敢僭妄辨學以正誼亦君子惓惓不忘鄉黨之<lb/>
　意也處憂患之世忠有所不得行孺子淵明之心豈<lb/>
　茍然乎宋代古文之興至歐陽公盛矣經學之用曾<lb/>
　公何可當哉而徒見於文字者亦君子之所慨也近<lb/>
　時學者從事先儒之成言可謂千古之幸然秦漢以<lb/>
　來諸儒區區盡心之所存者忽而弗之䆒先儒之成<lb/>
<pb n="KR4d0584_WYG_002-21b"/>
　言力不能有所盡知者矣此亦鹵莾寡陋之失不小<lb/>
　也是以有慨於劉氏焉陸先生之興與子朱子相望<lb/>
　於一時盖天運也其於聖人之道互有發明而吾黨<lb/>
　小子知者微矣子常生朱子之鄉而又有得於陸氏<lb/>
　之説其答斯問也於前數君子既已各極其所藴而<lb/>
　於二家之所以成已而教人者反覆究竟尤為明白<lb/>
　盖素用力於斯事者非綴緝傅㑹之比也一時友朋<lb/>
　若子常之通達而起予者鮮矣輙書其後而歸之集<lb/>
<pb n="KR4d0584_WYG_002-22a"/>
　離羣索居安得與子常常相見乎進士科得人斯文<lb/>
　之幸也得於已而有餘隨事答應之無窮舒之斂之<lb/>
　惟義所在可也雍虞集書<lb/>
　　　華川文集序<lb/>
自漢西京而後文與世俱降者近千載一旦豪傑之士<lb/>
相繼而興高文大册視西京幾可無愧而學則過之何<lb/>
其盛也然誠能觀乎辭與聲之變則自春秋而戰國每<lb/>
降愈下殆如老者之不可復少是以不能無慨於斯焉<lb/>
<pb n="KR4d0584_WYG_002-22b"/>
盖嘗思之如列國之辭命莊生孫武蘇張之徒之書皆<lb/>
其人各以平日所從事者立言其身之所親心之所喻<lb/>
無不在是故能深切明著併夫言所不能及者而傳之<lb/>
知是諸子者易置其事而為書殆將不能以自達然則<lb/>
非辭與聲之為難而學足以周其用為不易有是學則<lb/>
有是言春秋戰國諸子其斯以為不可及乎金華王君<lb/>
子克早受學於黄文獻公既卒業即以文名於時汸與<lb/>
之别十有餘年矣而子克學益進文益竒自歐陽王曾<lb/>
<pb n="KR4d0584_WYG_002-23a"/>
氏溯而上之以達於太史公徃徃得其風裁猶若未當<lb/>
其意乃即春秋戰國西漢之書擬其辭命書詔三十有<lb/>
餘篇其辭與聲之高下歩趨俯仰之疾徐無弗類者嘗<lb/>
讀至齊侯徴諸侯㑹于首止晋侯請天王狩等篇喜其<lb/>
可以補傳注之缺謬而有益於經其他皆逞辭流而不<lb/>
失於正然後知其振起衰陋又有不徒在文字間者雖<lb/>
其得於天者有過於人非學有師法而才足周之則亦<lb/>
豈能遂兼昔人之能事也哉子充以文學進用已乆聖<lb/>
<pb n="KR4d0584_WYG_002-23b"/>
天子既混一華夏即詔修元史廼起宋公景濓總其事<lb/>
而以子充佐之書將成而宋公入翰林為學士子充為<lb/>
待制此文運將開之候也二公者居同郡學同師而又<lb/>
皆有志於復古以周秦先漢之文辭相與鳴國家之盛<lb/>
使來者有所興起其不在兹乎<lb/>
　　　送葉宗茂還安豐序<lb/>
新安葉宗茂歸自安豐講業父母之邦居無何復還省<lb/>
其親寓里旦出别所與遊者而告於趙汸曰親庭不可<lb/>
<pb n="KR4d0584_WYG_002-24a"/>
以重違吾懼夫師友之日疎也子何以教我汸告之曰<lb/>
君子之為學固將以事其親然有急先之務焉非服勞<lb/>
奉養之謂也子亦觀乎聖門之學者乎顔氏之子居陋<lb/>
巷一簞食一瓢飲子路衣敝袍食藜藿負米百里之外<lb/>
之二君子者之事其親非有甘㫖之奉也然且從其師<lb/>
周遊天下畏於匡絶糧於陳幾殆其身而不反何歟吾<lb/>
聞人之得於天而貴於物者即其得於親者也得之於<lb/>
親而失之於已雖盡瘁以服勞列鼎以致養不可以為<lb/>
<pb n="KR4d0584_WYG_002-24b"/>
孝孰若得聖人而師之全其得於親者以事其親之為<lb/>
盛乎二君子之志庶幾在此予不足以知之也今子自<lb/>
視家孰與二君子德孰與二君子二君子者師乎聖人<lb/>
其一時同遊之士皆成德達材而子無有也二君子者<lb/>
學成行尊師表百世而子未能也子之親年尚强桑田<lb/>
足以供衣食僮僕足以備使令日用百需不待子而可<lb/>
足然則即子之身而求其所當務不待子言而後知矣<lb/>
若夫志於近而遺逺舎其大而圖細此古人所謂一夫<lb/>
<pb n="KR4d0584_WYG_002-25a"/>
之行者豈足論於知學之士乎然自世降道失學者習<lb/>
於俗之已成迫於勢之難返雖聞顔淵子路之事鮮能<lb/>
興起於是乃有狥外以為學懐利以事親盛氣强力以<lb/>
徼倖其不可必得卒之併其得於親者失之而後已豈<lb/>
不可哀也哉夫學然後知不足孝然後知困學而不知<lb/>
不足者不以事親為學者也孝而不知困者不以事親<lb/>
為孝者也子質美而行修識明而慕古求聞擇善不啻<lb/>
渴饑無亦聞二君子之風而興起者乎是固予之所畏<lb/>
<pb n="KR4d0584_WYG_002-25b"/>
也請書以為贈<lb/>
　　　送操公琬先生歸番陽序<lb/>
聖天子既平海内盡輦勝國圖史典籍歸於京師乃詔<lb/>
修元史起山林遺逸之士使執筆焉凡文儒之在官者<lb/>
無與於是在廷之臣各舉所知以應詔汸以衰病屢謝<lb/>
徴命亦誤在選中使者至郡太守將吏皆能言其病狀<lb/>
然莫肯受其咎者故不得終辭舟過嚴陵適前太史金<lb/>
華宋公景濓亦至曰有詔召王子克於臨漳矣予曰汸<lb/>
<pb n="KR4d0584_WYG_002-26a"/>
衰病日増非可出者縱出亦無補於事所幸者平生故<lb/>
人重得一見於契闊之餘事固有非偶然者宋公曰然<lb/>
盖予與宋公不相見者數載而子克則十有餘年矣既<lb/>
至京師聞番陽操公琬先生在書舘卧病旦夕以聞即<lb/>
可歸私又自念番歙接境自弱冠則知先生先生學通<lb/>
諸經百氏述作諸家諸兄之家於番者與先生有連姻<lb/>
相好也每相見輙能言先生動靜而未獲一識今乃得<lb/>
相見於此豈非向所謂非偶然者乎自是日上堂與諸<lb/>
<pb n="KR4d0584_WYG_002-26b"/>
公從事筆硯間退則省先生疾先生疾少間輙俾予連<lb/>
榻卧談論經史晝夜亹亹相扣擊不少休予葢有愧焉<lb/>
俄而禮部尚書崔公侍郎傅公同至局中以得㫖告至<lb/>
旦為别先生乃為文一篇以告同舎同舎之士莫不惜<lb/>
先生之歸咸賦詩為先生贈予辱知有自遂進言於先<lb/>
生曰先生歸矣士之在山林與在朝廷異其於述作也<lb/>
亦然纂釋羣經折衷百氏處則充棟梁出則汗牛馬雖<lb/>
其説未必盡合於聖人非素業與之相出入者不敢議<lb/>
<pb n="KR4d0584_WYG_002-27a"/>
也崇古學貴文章淩厲漢唐上擬三代使窮鄉晚進謏<lb/>
聞淺見之士目動神聳不敢出聲以誦自揆終身不能<lb/>
為者又况陶冶性情吟詠風月或以單辭或以偶句為<lb/>
人所稱皆足以名世雖或無取於作者於人非鬼責亦<lb/>
何有焉此皆山林之士所為得也若夫朝廷之士則不<lb/>
然太史公網羅舊聞上接春秋下迄麟趾其序高帝創<lb/>
業文景守成至今使人如親見之書封禪平準傳貨殖<lb/>
皆諌書也而後世以為謗韓退之未遇時欲作唐一經<lb/>
<pb n="KR4d0584_WYG_002-27b"/>
以垂無窮既入史舘不敢有為栁子厚苦辭迫之曾不<lb/>
少動僅以職事成順宗實録數巻卒困於讒口竄走無<lb/>
完篇司馬文正公受知神宗作資治通鑑垂十九年始<lb/>
就而小人出鄙句以訾之此皆鉅人碩德名實孚于上<lb/>
下以著書為大業者也猶或所遭若是今吾人挾其山<lb/>
林之學以登於朝廷之上則其茫然自失凛然不敢自<lb/>
放者豈無所懼而然哉尚頼天子明聖有㫖即舊志為<lb/>
書凡筆削悉取睿斷不以其所不能為諸生罪䝉德至<lb/>
<pb n="KR4d0584_WYG_002-28a"/>
渥也於是先生得以病辭歸而支離昏昧如汸者亦得<lb/>
以預聞纂修自詭豈非其幸歟然則汸於先生之行獨<lb/>
不能無所感者良有以也先生曰子姑遲之吾待子於<lb/>
番歙之間不逺矣<lb/>
　　　休寜縣令朱君考滿序<lb/>
古之宰百里者以導風化察寃滯興除利害為職故曰<lb/>
六合之衆懸命於縣令則令之責亦重矣惟用武之世<lb/>
興廢無藝讎斂率割令出二三使夫人旦暮凛凛有居<lb/>
<pb n="KR4d0584_WYG_002-28b"/>
興之憂凡令所以為職皆不暇施為則其重且難又有<lb/>
異於前所云者昔吾讀書至唐宋之末造未嘗不撫巻<lb/>
而太息於斯焉休寜在萬山間民因山為田而仰溉於<lb/>
天旬月不雨則陂塘之利恒以死爭故鮮豐嵗地陿而<lb/>
土瘠摘山外無他産舟車不通四方之貨罕至當承平<lb/>
時吏頗以事簡為樂一旦天下多故則絲縷膏漆銅鐵<lb/>
之屬凡軍興所急者莫不逺賈他郡以上供令方急而<lb/>
民已罷限既窮而輸未畢甚哉吾土地之不敏其為邑<lb/>
<pb n="KR4d0584_WYG_002-29a"/>
大夫之累可勝言哉於是乃有仗箠楚以集事者其間<lb/>
科斂繁夥出納不時民不能與官㑹而侵牟乾没以重<lb/>
困彫甿者視斯人以詐力相仇茍焉自營甚至滅天性<lb/>
忘𤓰葛而不知怪夫豈令之所欲聞哉亦知夫職任之<lb/>
重有在於興廢之外者而不暇思也若淮海朱君之宰<lb/>
吾邑則不然君坦蕩樂易不倚法以立威而民趨事赴<lb/>
工惟恐後勤力言謹戴星出入雖疾病未嘗少懈故貪<lb/>
殘舞文者無所旁緣閔其俗日漓人心不古若也於紀<lb/>
<pb n="KR4d0584_WYG_002-29b"/>
綱倫類之際尤致意焉是以民皆樂稱之雖然今法令<lb/>
日修賦斂日簡親民之官且得盡其職君在邑既乆於<lb/>
百里間情偽淑慝宜無不知以其暇日舉其所當為使<lb/>
利無不興而害民者必去善柔不阨於横逆而鰥寡孤<lb/>
獨得以遂其生必有以副斯人之望者而君以秩滿告<lb/>
矣邑人既重德君又幸其征徭粗給不致大為君累且<lb/>
冀君之再任也故余述自昔百里之職其重且難有不<lb/>
可同年而語者為君贈意君由此而佐大藩典大郡以<lb/>
<pb n="KR4d0584_WYG_002-30a"/>
臨屬邑亦必有取於斯焉<lb/>
　　　送朱子範赴來安縣主簿序<lb/>
求木於山林者鉅細無或遺匠石一過之則㧞其萃者<lb/>
必十圍之材也市馬於邊陲者駑駿常並収伯樂一顧<lb/>
之則空其羣者必千里之足也為國家者取士天下其<lb/>
亦有異於是乎吾邑朱君子範用舉者言得主滁之來<lb/>
安簿同時以舉得官如君者衆矣其儒且賢不必人人<lb/>
皆君若而來安寄治郡中如古行縣疑若不足以屈儒<lb/>
<pb n="KR4d0584_WYG_002-30b"/>
且賢如君者其門生子弟與交遊之士惑焉余謂不然<lb/>
余聞古之取士其始常寛其終必嚴不寛則入官之途<lb/>
陿而不足以盡天下之材不嚴則考績之效微而不足<lb/>
以成天下之務今君所由進者入官之途與人同也三<lb/>
載考績儒者之效必將有異於人乎君自此且大用雖<lb/>
欲人人同於君得乎十圍之木不登匠石之場與拱把<lb/>
同千里之足不入伯樂之廐與下乗同士之未達何以<lb/>
異此先正有言士自一命以上茍存心於愛物於人必<lb/>
<pb n="KR4d0584_WYG_002-31a"/>
有所濟是豈非君素志歟江右古文明之都盖匠石之<lb/>
場而伯樂之廐也豈有儒且賢又有志如朱君而恒在<lb/>
下位者乎毋患其寛而有以成其嚴則上下俱得矣僕<lb/>
與君居相近交相好而衰病日増不能追交遊之後設<lb/>
祖道傍與君握手為别顧不可無一言乃書是説以贈<lb/>
君其尚有取於斯也夫<lb/>
　　　王節婦汪氏序<lb/>
漢世復除之令葢夲於周官鄉師辨其可任與施捨者<lb/>
<pb n="KR4d0584_WYG_002-31b"/>
孝弟力田者復其身則又由閭師書其敬敏任恤者而<lb/>
推廣之唐之盛時乃命旌表孝子順孫義夫節婦終身<lb/>
勿事則感諷之道備矣自是以來數百年間雖田里山<lb/>
谷之民莫不知有綱常之重豈可不思其故歟吾邑有<lb/>
汪氏者邑人王天民之妻也年二十七而䘮其夫辛勤<lb/>
刻厲鞠二男一女至於成立雖遭艱難渉憂患未嘗少<lb/>
動其心閭里賢之逺近稱之凡三十餘年如一日於是<lb/>
有司援著令復其家表其門誠斯時之曠典矣嗟夫吾<lb/>
<pb n="KR4d0584_WYG_002-32a"/>
聞孝弟力田之科唐人以為無益而罷之割股廬墓論<lb/>
者謂非中道不取獨婦節之貞古今表顯無異議豈非<lb/>
以父子天性茍能感慨矯勉於一時而無服勤敬養之<lb/>
實與閨門秉志一節終天者不可同日語歟况自䘮亂<lb/>
以來父子兄弟不能相保民俗為之一變視秦人德色<lb/>
於耰鉏誶語於箕箒又有甚焉則天理幾乎滅矣而孤<lb/>
嫠老媪獨以女婦之微繋民彝之重不亦可尚也哉表<lb/>
其門復其家使之享恩榮於桑榆非徒以報終身之勞<lb/>
<pb n="KR4d0584_WYG_002-32b"/>
瘁亦所以勵婦節於無窮也雖然豈惟妾婦哉感明時<lb/>
優異之渥竭甘㫖奉養之誠下以報慈母顧復之恩上<lb/>
以答國家化民成俗之意則為人子者尤宜知所勸矣<lb/>
汪氏二子長曰有則次曰得奴皆有男女矣而汪氏康<lb/>
强未艾天之所以報貞節者未可量也故為推本歴代<lb/>
復除感諷之微意而學士君子有感於彝倫之重者詩<lb/>
以詠之<lb/>
　　　送鮑翰林赴官陜右序<lb/>
<pb n="KR4d0584_WYG_002-33a"/>
韋布之士起家而仕於王都則固以逺其親矣雖其人<lb/>
志存終養初不以得於外者為父母榮然一旦郡太守<lb/>
奉天子之命以臨之而親勸為之駕則父不得以有其<lb/>
子子不得以私其親論諸古人亦曰以義斷恩而已况<lb/>
乎既居官而食禄則臣子之分已定設有中外出入之<lb/>
異逺近勞逸之殊君子豈復容心於其間哉翰林脩撰<lb/>
鮑君尚絅初以郡太守王公薦辭其親來京師為中書<lb/>
典籖入翰林為編脩遂升脩撰至是自翰林出貳郡屬<lb/>
<pb n="KR4d0584_WYG_002-33b"/>
闗中交遊之士咸以闗中距京師數千里若懼尚絅無<lb/>
以慰其親庭之望者抑何見之晚耶吾觀尚絅少學於<lb/>
家雖服勞養志曾無寜日其辨乎出處之際而審乎義<lb/>
理之安不為不明居翰林者數年接於公卿大夫之論<lb/>
議而酌乎當務之緩急不為不乆所謂中外勞碌之殊<lb/>
葢無足以動其心雖其家君所屬望於子亦有必在此<lb/>
而不在彼者尚絅何患乎無辭以白其大人哉近代明<lb/>
公偉人有仕於州縣而因得留心政理以成其志業者<lb/>
<pb n="KR4d0584_WYG_002-34a"/>
有以在内為無補而請郡以自效者皆士君子所當取<lb/>
法凡仕於逺郡者不難乎得民而難於獲上今大參王<lb/>
公輟中臺之重建行省以撫闗中以都司出使軍中且<lb/>
贊襄省事者鄭君士恒其人也尚絅嘗厚知於大參公<lb/>
而與鄭君遊甚善宣上恩德以加惠黎庶寜有不自遂<lb/>
者哉<lb/>
　　　送王駙馬都尉赴㑹稽序<lb/>
士之能以功名顯於天下者豈必皆以殊異非常之績<lb/>
<pb n="KR4d0584_WYG_002-34b"/>
震耀一世為賢哉當夫創業之初闢地日廣新服未定<lb/>
反側未安瘡痍塗炭之餘未有所休息使人見之如儀<lb/>
鳯祥麟被之如和風甘雨知嵗稔之有期而時平之可<lb/>
冀也則功近而德逺矣而豈知勇果敢之謂哉葢必寛<lb/>
仁有度慈祥惻怛出於其性庶幾如竊脂之不榖騶虞<lb/>
之不殺者而後可以言此此論人物者之所難也而吾<lb/>
於和陽王公見之公王室懿親也由星源遂鎮新安凡<lb/>
七年矣方徽饒之間内疑外訌人情未有底止公以數<lb/>
<pb n="KR4d0584_WYG_002-35a"/>
百騎入星源撫而定之一邑士民如脱其水火之厄而<lb/>
寘於慈母之懐其在郡也適黟祁之衆脅於鄰境之阻<lb/>
兵者羣不逞四顧觀望卒皆相率而歸公焉盖吾郡自<lb/>
是無事則其中心誠信於人乆矣是以其民悦而服之<lb/>
親而愛之如其始至惟恐公一日去我矣既而有㫖以<lb/>
公移鎮於越則雖欲留公一日其可得哉雖然公之德<lb/>
在吾郡者大矣夫和風甘雨貴乎及時非一郡一邑之<lb/>
得私也儀鳯祥麟要以瑞世非一鄉一國之為祥也吾<lb/>
<pb n="KR4d0584_WYG_002-35b"/>
安知上之人不以公之惠吾州者而施於越耶又安知<lb/>
越人之有待於公者不異於吾人之望公於未至耶然<lb/>
則在越人為可賀在吾人庶幾可以無憾惟幕府之士<lb/>
以其不得從公于邁無以寫其思則來謀述公之德在<lb/>
邦人者以為公贈且以賀越人之得公焉雖然公之善<lb/>
衆矣書之則不勝書若夫郡邑之離合民生之存亡皆<lb/>
天也然必有開先之兆焉當星源未定時士有卧病山<lb/>
中而不能去者悄然隠憂慮其將及也夜夢有所如徃<lb/>
<pb n="KR4d0584_WYG_002-36a"/>
在道而暝急投旅館則已昏黑矣乆之聞門外有車馬<lb/>
聲開門視之則天明矣問其從者曰自何而來答曰蘭<lb/>
亭來也問何處蘭亭曰古人修褉處也明日以告徃來<lb/>
之士盖星源之君子莫不聞焉無何公將至則其姓與<lb/>
晋右軍同而官又為右指揮使於是郡邑事大定則天<lb/>
明之應也而又安知公終得右軍所治之郡而為蘭亭<lb/>
修褉之主人耶嗚呼此越人之天明也則吾以謂為越<lb/>
人賀者夫豈無所徴而言之乎<lb/>
<pb n="KR4d0584_WYG_002-36b"/>
　　　陶氏孝友堂詩序<lb/>
士有行乎家庭之間近而鄉里説之逺而大夫君子嘆<lb/>
美歌詠而不能已焉者其惟良心之充達乎夫秉彝好<lb/>
德心所同然機動籟鳴無容間息有莫知其所以然者<lb/>
此陶氏孝友堂之詩所由作也始陶君生富家八嵗喪<lb/>
其母繼母張弗子也長遂屏居於外夫人吳氏左乳抱<lb/>
右執爨猶自力於織絍以助其不給雖憂勤艱苦而不<lb/>
敢疾怨焉乆之父母俱老生理日匱而君之髪亦斑然<lb/>
<pb n="KR4d0584_WYG_002-37a"/>
矣乃奉二親於所居竭力以營旦夕之養於是食其食<lb/>
而甘之即其寢而安之視已遺體殆弗善也遂歡然篤<lb/>
慈愛之道弟妹之長者君皆及時為畢婚嫁無敢以異<lb/>
母而不盡心也父没子凱考禮經佐君治喪事親戚鄰<lb/>
里素高君行義又喜其有子皆相率致賻甚厚賓客之<lb/>
自逺至者數百人其夫人早失父母沈無子守志以居<lb/>
夫人迎養於家以終其身人無間言凱所居學者從之<lb/>
甚衆因束脩乗壺之入以足甘㫖妹嫁顧氏早卒有二<lb/>
<pb n="KR4d0584_WYG_002-37b"/>
男一女皆育教之不使其親少動其心焉庶幾能竭其<lb/>
力者凡皆陶氏孝友之實如此於是進士臨川葛元哲<lb/>
聞而嘆美之題其所居曰孝友之堂親為製文以記之<lb/>
四方之士得諸傳誦者作為歌詩以反覆詠嘆其事有<lb/>
得而吟諷之者孝弟之心油然而生矣是葢良知良能<lb/>
本乎天性應復為感如環無端莫之使而莫之遏者歟<lb/>
至正乙丑冬汸始從葛君聞其詳既又從陶君門人得<lb/>
詩一巻凡若干首乃為次其篇什而傳之噫子之於親<lb/>
<pb n="KR4d0584_WYG_002-38a"/>
服勤至死無所逃於天地之間者也夫豈以愛惡而二<lb/>
心哉世變極矣徒賴知行之士孝弟出於其性者相與<lb/>
系綱常之重於一時若陶氏父子夫婦力行於家葢尤<lb/>
可貴也然則孝友堂之詩可無傳乎<lb/>
　　　送陳大博遊黄山還詩序<lb/>
徽之黄山巨鎮也北犄九華西拓彭蠡南接廣信諸山<lb/>
其東左挾浙河右起桐汭以盡海壖要皆支隴所分謂<lb/>
其隤然中居以降勢委和於四表有坤道土德焉故名<lb/>
<pb n="KR4d0584_WYG_002-38b"/>
之曰黄山然其上則連峰極天巖岫深窅下則重岡複<lb/>
嶺斗絶環周雖土人有不能遍求而盡達者故自遯世<lb/>
隠淪之士咸樂居之或以為由軒轅得名者近古所傳<lb/>
也郡非㑹通之地四方賓客無因而至獨唐李太白嘗<lb/>
一遊其間為之徘徊而去遂無復躡其蹤者由是兹山<lb/>
之勝槩世罕聞矣至正十一年嵗辛卯夏四月浚儀陳<lb/>
公子山實來遊焉始至風雨彌月而山之主僧適逺歸<lb/>
亟率其徒以先導晨發郡城出西郭明霽開豁郊原穆<lb/>
<pb n="KR4d0584_WYG_002-39a"/>
清旦日既旰始遵其麓澗潦平而波流易渉林洳盡而<lb/>
蘿蔓可緣若有隂相之者乃休僕人領賓從相徉乎松<lb/>
篁竹林之間靈苗不採而自芳丹泉在山而常潔德人<lb/>
君子之常操猶有可見者乎進而據虎頭之巖以下臨<lb/>
白龍之湫風雲浡興雷雨將作凛然神物不可䙝而觀<lb/>
也乃循左巘絶大壑陟層崖登蓮花之危峰以望分極<lb/>
渾渾焉皥皥焉若有見夫崑崙磅礴兼覆並育之仁然<lb/>
後知兹山之大根同乎五嶽潤達乎四海而英華發揮<lb/>
<pb n="KR4d0584_WYG_002-39b"/>
精爽洋溢與造物相為流通而莫知其終始也矧可以<lb/>
方隅論哉振衣下邁授館精廬信宿而還葢充然若有<lb/>
得者不知我之觀山耶山之觀我耶與吾遊者皆自觀<lb/>
其所觀耶抑將同所觀於遊者耶噫以公高情達識如<lb/>
斯其有異乎昔人之來者固宜彼仰首注目望巖而退<lb/>
者於公所存何如也公妙齡積學已超邁等倫俄而貢<lb/>
春宫對大廷以第一人及第列官朝著聞譽日隆矣顧<lb/>
猶逺尋名山以發登峰造極之趣則夫䆒經綸於功載<lb/>
<pb n="KR4d0584_WYG_002-40a"/>
抱根柢於詞林者何可以淺近量哉於是郡之縉紳儒<lb/>
士喜公之能來而惜其别去也雜取山中景物有名圖<lb/>
誌者相與賦詩餞公以寓其嚮徃之私詩皆一章章十<lb/>
句五言以余獲與斯遊又俾敘其事於右簡是用著兹<lb/>
山得名之實極一時之榮觀以告夫繼公而來者<lb/>
　　　送戴尚文赴句容縣教諭序<lb/>
休寜戴尚文試進士於鄉在遺材之選將以膺朝命主<lb/>
句容學官自師友交游暨都邑之良咸有言以贈之其<lb/>
<pb n="KR4d0584_WYG_002-40b"/>
後出而别為巻者余復為之叙其言曰士之貴乎仕者<lb/>
非為觀美也將以行其義而已是故官無崇卑惟其時<lb/>
材無大小惟其志二者一失所安而苟焉徼榮名於旦<lb/>
夕則君子有弗幸者焉况夫以不足之資而蹈無窮之<lb/>
變有不併其得於口耳者而失之也幾希今校官秩雖<lb/>
卑然邑大夫僚佐在前經師弟子員在後進有賓主之<lb/>
禮退有師友之義潔俎豆崇明祀得以致極其誠敬謹<lb/>
晨昏嚴朔望得以修著其威儀四方賓客之徃來觀風<lb/>
<pb n="KR4d0584_WYG_002-41a"/>
論俗得以識時措之宜窮政理之要社稷人民自可馴<lb/>
致而出位之思泯三年大比修其舊業賈餘勇於一第<lb/>
而患失之念㤀於以事上治民則定志以揆時因時而<lb/>
立義斯君子之道行矣傳曰仕而優則學信乎非優於<lb/>
仕者不足以言學也又曰學而優則仕信乎非優於學<lb/>
者不足與言仕也矧尚文齒少而識明業專而行敏葢<lb/>
優哉其有餘地者乎尚文之尊父曰廷芳翁昔者嘗學<lb/>
於鄉先生定宇陳公之門始科詔行陳公一領鄉薦歸<lb/>
<pb n="KR4d0584_WYG_002-41b"/>
則著書授徒終其身類非以仕為悦者是故戴君隠居<lb/>
教子從容深厚率有異於常流則尚文所以為句容士<lb/>
大夫教者固無待於他人言矣或者以不得與南宫進<lb/>
士偕為夫人惜其言幾逺於義故余托於仁者之後誦<lb/>
所聞以為君子贈焉<lb/>
　　　送高則誠歸永嘉序<lb/>
高君則誠學博而深文高而贍自為舉子已為學者所<lb/>
歸及登進士第調官括蒼郡録事學道愛人治教具修<lb/>
<pb n="KR4d0584_WYG_002-42a"/>
郡守前憲副徐公深敬異之比滿不忍聽其去即學宮<lb/>
設絳帳身率子弟迎君而請業焉行中書聞其名辟丞<lb/>
相掾儒生稱其才華法吏推其練達而君亦雅以名節<lb/>
自勵公卿大夫咸器君行能每他掾有故輙以兼其事<lb/>
君稽典册定是非酧應如流意所不可輙上政事堂慷<lb/>
慨求去時東南乂安藩府無事叅政趙郡蘇公方以文<lb/>
治作興其人君與臨川葛元哲俱見稱譽日承言議聲<lb/>
聞益隆矣俄台民弄兵城邑驅丁壯集其徒海浦連巨<lb/>
<pb n="KR4d0584_WYG_002-42b"/>
艦數百以自固帥閫吏弗能治有㫖行省臣總諸郡兵<lb/>
平之省臣謂君温人知海濱事擇以自從君亦庶幾因<lb/>
得自效時浙東帥達公以除兇為已任一見君歡然既<lb/>
開幕府乃以論事不合避不治文書於是師出踰三時<lb/>
卒煩大臣自京師來以上意撫之而後定解嚴分憲諸<lb/>
將校緩急利便獨君無一辭以秩滿即日還省垣告歸<lb/>
矣於是交遊之士咸造君且謂儒者雖臨事不見用卒<lb/>
能䆒所守以自旌别為君賀君設俎豆觴客酒行笑謂<lb/>
<pb n="KR4d0584_WYG_002-43a"/>
座中曰前輩謂士子抱腹笥起鄉里達朝廷取爵位如<lb/>
拾地芥其榮至矣孰知為憂患之始乎余昔卑其言於<lb/>
今乃信雖然余方解吏事歸得與鄉人子弟講論詩書<lb/>
禮義以時遊赤城鴈蕩諸山頫澗泉而仰雲木猶不失<lb/>
吾故也時客多君里人樂君之歸皆甚喜有起自席末<lb/>
而言者曰朝廷以科目取士乆矣時方承平自軍國要<lb/>
務至百司庶事舉無不集士亦得以浮沈簿書文墨間<lb/>
稍有牽制輙效俗吏便文自解由是賢否混淆有志者<lb/>
<pb n="KR4d0584_WYG_002-43b"/>
無以自見宜乎君之悠然遐想於去就間歟雖然今中<lb/>
原多故聖天子賢宰相一旦懲膏粱刀筆之敝盡取才<lb/>
進士用之則如吾高君者雖欲決遯山林亦將不可得<lb/>
者然則入踐廷宁陪老成之讜議出臨郡邑布恩德於<lb/>
罷氓使殊功茂績炳然一時以答清朝設科盛意豈非<lb/>
君平昔之志而亦吾黨所望於君者哉衆皆曰然乃共<lb/>
舉酒屬君賦白駒而别<lb/>
　　　送張子儀還姑蘇序<lb/>
<pb n="KR4d0584_WYG_002-44a"/>
士之負强果振邁欲有所為者必奮發以勵其志靜專<lb/>
以成其能由是日有所積月有所累如拾級以登九層<lb/>
之臺雖弗克遽躋其巔而都邑盛麗之觀風雲變化之<lb/>
妙已在吾目中矣若濮陽張天鳯子儀之學於汪君仲<lb/>
魯也其殆類是乎汪君世家婺源以詩學修進士業嘗<lb/>
因教授休寜里中子儀自姑蘇侍其家君從政是邑得<lb/>
委贄焉屏交遊之恬嬉忘寢食之常節激昂憤悱弗得<lb/>
弗措所以勵其志者有方矣既而術業就緒則韜敏給<lb/>
<pb n="KR4d0584_WYG_002-44b"/>
於敦柔發見聞於確慎紛華之悦寒暑之變舉不違焉<lb/>
所以成其能者可冀矣如是而掇巍科登顯仕極布衣<lb/>
之榮名展文儒之夙藴如引囊取物寜復不得之患哉<lb/>
踰二年其家君以秩滿還子儀亦辭去同學有悦其勤<lb/>
篤者留與卒業子儀固樂焉而親弗可汪君於是率交<lb/>
遊之士賦詩餞之授簡於余俾代敘其意吾聞漁巨澤<lb/>
者必善其網罟纎鈎細餌不足以冀吞舟之獲濟大川<lb/>
者必良其舟楫敝帆壊槳不足以敵風濤之變夫文塲<lb/>
<pb n="KR4d0584_WYG_002-45a"/>
巨澤也名途大川也彼或騰奮乎試藝之秋而汨没於<lb/>
在官之日者殆亦非其具爾朝廷設進士科取天下才<lb/>
豈直以禄位厚汝書生哉授以州縣則蒞官治民是務<lb/>
擢之館閣則論思獻納是資登於政府則發政施仁是<lb/>
賴是三者或任其一端焉則必有其具而後可苟無其<lb/>
具而徒汲汲焉以庶幾一旦之或得則夫人之自待者<lb/>
固已淺其如科目何子儀以英妙之年負堅勇之節又<lb/>
能取諸師友以篤成之其網罟宜無不善如渉功名之<lb/>
<pb n="KR4d0584_WYG_002-45b"/>
洪波操一致於險夷以収利物之功則姑務堅良其舟<lb/>
楫汪君拳拳師友之義庶其在此余故申之以辭<lb/>
　　　滋溪文藁序<lb/>
滋溪文藁三十巻浙中書省叅知政事趙郡蘇公之文<lb/>
前進士永嘉高明臨川葛元哲為屬掾時所類次也初<lb/>
國家既収中原許文正公首得宋大儒子朱子之書而<lb/>
尊信之及事世祖皇帝遂以其説教胄子而后王降徳<lb/>
之道復明容城劉公又得以上求周邵程張所嘗論著<lb/>
<pb n="KR4d0584_WYG_002-46a"/>
始超然有見於義理之當然發於人心而不容己者故<lb/>
其辨異端闢邪説皆真有所據而非掇拾於前聞出處<lb/>
進退之間高風振於天下而未嘗決意於長徃則得之<lb/>
朱子者深矣當是時海内儒者各以所學教授鄉里而<lb/>
臨川吳公雍郡虞公大名齊公相繼入教成均然後大<lb/>
經聖賢下學上達之㫖縷析毫分之義禮儀樂節名物<lb/>
之數修辭游藝之方本末精粗粲然大備葢一代文獻<lb/>
莫盛於斯而俊選並興殆無以異於先王之世矣若夫<lb/>
<pb n="KR4d0584_WYG_002-46b"/>
得之有宗操之有要行乎家鄉邦國而無間言發於政<lb/>
事文章而無異本者抑亦存諸其人乎公世儒家自其<lb/>
早嵗即從同郡安敬仲先生受劉公之學既入胄監又<lb/>
得吳公虞公齊公先後為之師故其清修篤志足以潛<lb/>
心大業而不惑於他岐深識博聞足以折衷百氏而非<lb/>
同於玩物至於德已建而閑之愈嚴行已尊而節之愈<lb/>
宻出入中外三十餘年嘉謨偉績著於天下而一誠對<lb/>
越中立無朋屹然頺波之砥柱矣其文明潔而粹温謹<lb/>
<pb n="KR4d0584_WYG_002-47a"/>
言而敷暢若珠璧之為輝菽粟之為味自治朝國化之<lb/>
原名公卿大夫士德言功烈與夫儒先述作閫奥莫不<lb/>
在焉而浩然删修之志未有止也初官朝著即為四明<lb/>
袁公伯長浚都馬公伯庸中山王公儀伯所深知袁公<lb/>
歸老猶手疏薦公館閣馬公謂公當擅文章之柄於十<lb/>
年後而王公遂相與為㤀年友夫豈一日之積哉昔者<lb/>
漢唐七百餘年惟董仲舒韓退之辨學正誼庶幾先王<lb/>
遺烈而尚論政理則莫如賈太傳陸宣公宋文學特盛<lb/>
<pb n="KR4d0584_WYG_002-47b"/>
而士大夫之間不曰明道希文則曰君實景仁抑未知<lb/>
三公視程夫子何如是故公平居教人必以程朱為模<lb/>
範而力求在已不務空言則從事於聖賢之道而審夫<lb/>
得失之機也明矣故汸以謂讀公之文則當求公所學<lb/>
而善論學者又必自其師友淵源而推之可也<lb/>
　　　治世龜鑑序<lb/>
昔者帝王盛時紀綱法度悉備子孫得以據依為治號<lb/>
曰成憲舊章其君臣上下相與鑑視前代以保天命而<lb/>
<pb n="KR4d0584_WYG_002-48a"/>
繋民心者憂勤愓厲無時敢㤀以為家法其治於未亂<lb/>
者如是故雖或蘖芽其間而圖難於易為大於細可以<lb/>
無患夫豈有一旦土崩之禍哉秦人學不師古取二帝<lb/>
三王所以維持天下之具與其深微之意皆蕩滅掃除<lb/>
之不但燔詩書殺學士為足以亾其國家也自是以來<lb/>
創業者無所因襲守成者無所持循而廟堂之籌䇿侍<lb/>
從之論思遂為治亂安危之本其不輕而重也明矣然<lb/>
簡編之所存忠言嘉謨曷可勝紀當其時或見用或用<lb/>
<pb n="KR4d0584_WYG_002-48b"/>
之而未既或遂不用得失可以具知由今觀之則所善<lb/>
皆可以為勸而戒無不可懲也若夫貫串古今博觀約<lb/>
取以示方來使先王經世之意一二有見則誠哉君子<lb/>
之用心已乎叅政趙郡蘇公早嵗居館閣嘗即經史百<lb/>
氏書采其切於治道政要者通為一編名曰治世龜鑑<lb/>
至簡而不遺甚深而非激通疏練達而公平之規著親<lb/>
切確古而正大之體存信為謀王斷國者之元龜寳鑑<lb/>
也公為御史知無不言持憲節以洗寃澤物為已任叅<lb/>
<pb n="KR4d0584_WYG_002-49a"/>
議政府屹然不阿兩典大藩皆勤於庶事嘗奉詔宣撫<lb/>
畿甸旁求民瘼秋毫無隠而又酌理道之中正不迎合<lb/>
於前無顧慮於後雖一時或不見察於用事者而退居<lb/>
之日凡可以尊王庇民者未嘗少廢其討論之工也葢<lb/>
公學本先王而志存當世其見於行事者如此則是編<lb/>
之作豈欲托諸空言者哉新安諸生趙汸序<lb/>
　　　送江浙叅政蘇公赴大都路總管序<lb/>
邦畿王化所先郡國之本也自昔盛時輦轂之下五方<lb/>
<pb n="KR4d0584_WYG_002-49b"/>
黎民與豪右雜處慿高附崇形傾勢軋紛莫為制由是<lb/>
號稱難治漢世選健吏以擊搏誅罰先之何有於化民<lb/>
成俗唐宋宰相欲假劇地病儒者乃得因以自見豈開<lb/>
誠心布公道之謂哉國朝并包區夏薄海内外罔不臣<lb/>
屬神州赤縣之間繁殷極盛列聖相承皆屈重臣以蒞<lb/>
之望尊職隆非前代比矣至正九年冬十月江浙行中<lb/>
書省叅知政事趙郡蘇公除大都路總管命下之日街<lb/>
談巷議咸以江浙大藩方賴公為治不宜用彼易此其<lb/>
<pb n="KR4d0584_WYG_002-50a"/>
殆未知祖宗重内之𢎞規聖上官人之睿斷者乎夫發<lb/>
施政仁樞機轉移務當其㑹古之聖人所以不疾而速<lb/>
無為而成者用斯道爾皇帝臨御日乆明睿所照於民<lb/>
生休戚臣子行能秋毫無隠既為親擇循吏布諸列郡<lb/>
深懼京師冠冕萬國長民苟非其人則四方無所視傚<lb/>
乃輟儒臣於外省俾以其道行焉變法律以詩書通政<lb/>
刑於禮德葢不言而示天下守將以楷模也傳曰欲平<lb/>
天下者先治其國又曰堯舜之仁不徧愛人急親賢也<lb/>
<pb n="KR4d0584_WYG_002-50b"/>
昔之為國者何獨昧於斯與公起家成均諸生致位宰<lb/>
輔清忠粹學簡在上心乆矣蒞官王都為二千石帥表<lb/>
非公誰然公平日論治道必本三代所謂明道術正人<lb/>
心育賢才興教化葢拳拳焉今天下承平朝廷閒暇聖<lb/>
天子將登用真儒上稽唐虞近鑒中古建乆安長治之<lb/>
䇿極維持鞏固之方以垂無窮京師雖衆且大殆不乆<lb/>
煩公矣士民懐公之德惜公之去而弗可留也咸相率<lb/>
為歌詩以泄其怨思於是臨川葛元哲述公所以臨政<lb/>
<pb n="KR4d0584_WYG_002-51a"/>
而得民者冠於篇首汸敢推明德意竊取昔人後敘遺<lb/>
義屬辭末簡以終之<lb/>
　　　送江浙叅政偰公赴司農少卿序<lb/>
國家既収中原兵革之後所在為墟聖天子惻然思有<lb/>
以安集之旁求故老宿儒忠厚暢達習知畎畆事首為<lb/>
勸農使綰印綬載官屬行田里間呼其父兄子弟家人<lb/>
語告諭之闢榛莾疏溝洫立阡陌假牛貸粟皆因其所<lb/>
欲而利導焉遣屬吏行傍郡招徠其人時江南民苦重<lb/>
<pb n="KR4d0584_WYG_002-51b"/>
役應之者衆不數年生聚大復官府之設公上之供始<lb/>
得施其政令於是罷使以其權歸憲府郡邑之長皆以<lb/>
勸農繋䘖大司農司實總覈其事葢古后稷之官至我<lb/>
朝始復視前代㑹計出納弛張權利者不可同年而語<lb/>
矣然承平日乆良法美意寖失其初嘗見江南郡邑每<lb/>
嵗使者行部縣小吏先走田野督里胥相官道傍有牆<lb/>
塹籬垣類園圃者輙樹兩木大書畦桑二字揭之使者<lb/>
下車首問農桑以為常吏前導詣畦處按視民長幼扶<lb/>
<pb n="KR4d0584_WYG_002-52a"/>
携竊觀度不解何謂而種樹之數已上之大司農矣使<lb/>
職農事者皆若是所為則國家富有四海之實何自而<lb/>
可充乎夫古之帝王所以長治乆安者無他焉能使天<lb/>
下之人均齊方一以奉其上無所偏而已方今經費所<lb/>
出以東南為淵藪大河以北水旱屢臻流亾未復居民<lb/>
鮮少五帝三王之所井牧燕趙齊晋梁宋魯衛之所資<lb/>
以為富强其遺墟故跡多蕪沒不治安得裒衣博帶從<lb/>
容阡陌間勞來綏輯復如中統至元時哉大司農位尊<lb/>
<pb n="KR4d0584_WYG_002-52b"/>
而職專長貳卿佐皆公卿輔相其人必有念此者矣至<lb/>
正九年冬十一月詔以江浙行中書省叅知政事偰公<lb/>
為司農少卿公北庭文儒由初科進士高第歴官省憲<lb/>
所至具有成績古所謂天子之寳臣者也舉國家之舊<lb/>
典以復唐虞三代之治安知不在公乎士民懐公盛德<lb/>
多見於歌頌芻蕘之言憂在畎畆非公之賢則不能自<lb/>
達也故竊附其説於巻終<lb/>
　　　别葛廷哲序<lb/>
<pb n="KR4d0584_WYG_002-53a"/>
汸昔遊臨川聞進士葛君元哲之賢心竊識之未幾君<lb/>
復以鄉貢第一人擢第授官閩中辟行中書掾時大臣<lb/>
鎮江浙者皆稱名卿思得儒者為助故君至閩官未及<lb/>
上而徴書至矣至正九年冬汸來錢唐君在職已逾嵗<lb/>
觀其執特操於等夷之中抗高情於事物之表進而省<lb/>
闈則簡書委填官守嚴宻而贊畫不㤀於忠鯁退而燕<lb/>
處則諸生在庭交友在坐而論著彌事於精詳昔之所<lb/>
聞於是益信而余亦始獲與君遊矣君又不鄙授粲於<lb/>
<pb n="KR4d0584_WYG_002-53b"/>
館使日親切摩嘗相與論平生為學大槩乃喟然語余<lb/>
曰人心與宇宙同體而梏於私者不足以知其大也與<lb/>
造化同運而溺於流者不足以知其精也今夫清明在<lb/>
躬於穆無間豈有一毫之蔽隔哉惟其蹔然之復不足<lb/>
以勝思慮之多於是而一體同運者始判為二物而攻<lb/>
取之欲行矣然則君子之學其可舎此而他求也乎汸<lb/>
謹謝曰善夫君之論學可謂識此心之妙者矣向余見<lb/>
君之外而已今又知君所以進乎内者顧余不敏將何<lb/>
<pb n="KR4d0584_WYG_002-54a"/>
以與於斯葢嘗聞曰學必已聞道然後能立已能立已<lb/>
則擴充變化之機在我矣尚何化物之足慮哉葢不聞<lb/>
道則毫釐千里之憂常在旦夕而聞非耳目之所官也<lb/>
今君之所以自致而懾友者如是其殆有徴乎若余者<lb/>
勉焉而不足於力察焉而不足於明殆無以進於斯也<lb/>
乆矣君將何以教之意以余聞君之舊而後克㑹乎新<lb/>
乃得相與幾至於道也又遽别以去能無慨於中乎君<lb/>
苟不棄余猶尚有以相之也<lb/>
<pb n="KR4d0584_WYG_002-54b"/>
　　　贈錢彦賓序<lb/>
古之所謂輕世肆志者雖有竒才博識常深自晦匿不<lb/>
欲人知是故擇其可以怡神遣興者隠焉使夫人皆即<lb/>
其所隠以命之而不辭然不百年為其子孫者亦幾無<lb/>
以名其德則亦可悲也已孔子曰斯民也三代之所以<lb/>
直道而行也一何至於是歟豈其審夫盛衰之故存亾<lb/>
之機俯仰一世若無足為者而然歟其人雖曰長徃而<lb/>
不來違乎大中然視夫毁冠裳絶人紀自逃於方外或<lb/>
<pb n="KR4d0584_WYG_002-55a"/>
𤣥思遐舉欲後天而老以觀世變之所極而終失於憤<lb/>
激之過者其優劣何如也吾邑令吳興唐君子華嘗為<lb/>
余言趙文敏公以清才雅望見用國朝名聲流於四海<lb/>
其同時有牟成甫張剛父姚子敬錢舜舉文學之美皆<lb/>
與公相先後舜舉以繪事擅名公甚敬其為人嘗贈之<lb/>
詩有魯國萬鈞王月重漢天一㸃客星孤之句而不及<lb/>
其畫葢皆一時之傑也至正己丑冬余訪唐君吳興因<lb/>
得牟先生之書而傳之未幾又得姚張錢三公之詩而<lb/>
<pb n="KR4d0584_WYG_002-55b"/>
諷詠焉皆清邁博洽寄興深逺非淺聞可冀而錢公跌<lb/>
宕真率格力優暇無怨憤不平之意要為不可及云獨<lb/>
其所謂經説者不可得見訪其家問諸其兄子國用則<lb/>
曰公嘗著書有論語説春秋餘論易説考衡泌間覽之<lb/>
目後皆焚之矣葢當時同遊之士多起家教授而舜舉<lb/>
獨隠於繪事以終其身世之見其杜德機者亦惟稱其<lb/>
善畫而已嗚呼其真所謂輕世肆志者乎何其掩抑藏<lb/>
遯如是之深也國用字彦賓敬慎淡泊不愧其先能寫<lb/>
<pb n="KR4d0584_WYG_002-56a"/>
花木翎毛葢公之古學經説既已無傳則食其所隠者<lb/>
以世其家而有待焉亦君子之志也然則錢公之所以<lb/>
遺其族人子孫者不亦安且逺乎余既有感於舜舉氏<lb/>
之事竊嘆文敏公之知言而喜唐侯之不余欺也故敘<lb/>
其説以遺彦賓俾其子孫之尊祖尚德者有考焉<lb/>
　　　留别范季賢序<lb/>
至正九年青龍赤奮若月嘉平僕還自吳門訪邑大夫<lb/>
唐公於苕溪之上公為除館授粲俾改嵗而歸因得與<lb/>
<pb n="KR4d0584_WYG_002-56b"/>
其家義塾之師范季賢氏遊季賢温恭慎重教小學弟<lb/>
子常數十百人取束脩乗壺之微以養慈親庶幾能竭<lb/>
其力者與人交無論事急緩言必信僕敬之愛之而季<lb/>
賢猶以日惟人田是芸不克速成其學為嘆比僕將歸<lb/>
則又慨然有離别之感焉愧無以答其意者則告之曰<lb/>
夫朋友之交非羣居族處之為貴也切摩於晤語之際<lb/>
致勉於索居之時考德於契闊之餘刮目乎再見之日<lb/>
斯古人之道矣僕不敏無以相發請以不肖之身所得<lb/>
<pb n="KR4d0584_WYG_002-57a"/>
於前輩者為子誦之僕之鄉先生皆善著書所以羽翼<lb/>
夫程朱之教者具有成説僕自幼即已受讀然未知所<lb/>
以為學也嘗過嚴陵聞夏氏家學甚高即徃訪之其老<lb/>
成惟教授君大之在謂僕曰子生朱文公鄉於公書宜<lb/>
無不讀且公嘗自言平日所得多在文義中故所為經<lb/>
傳訓辭精切嚴妙無一字之苟然余竊怪論語篇端以<lb/>
效訓學可也所謂之為言者於義何所當邪僕時卒無<lb/>
以應心愧甚退而黙思聖經賢傳中如夏先生所舉可<lb/>
<pb n="KR4d0584_WYG_002-57b"/>
以闗余口者多矣葢自是稍知反其鹵莾滅裂者以致<lb/>
力乎䆒竟謹審之道焉他日以事過東陵之北敷淺原<lb/>
之東聞有黄楚望先生者嘗起家文學俄棄去僑居城<lb/>
中杜門著書餘四十年矣因即求之得其纂釋之目千<lb/>
餘條皆六經傳註中疑義先儒所未言或言之而未䆒<lb/>
與夫聚訟不決者謹請曰人皆有言理學至近代大明<lb/>
明理以釋經而天下之能事畢矣固無待於後人也且<lb/>
以大儒先生竭其心思所極而猶有弗得者焉則亦末<lb/>
<pb n="KR4d0584_WYG_002-58a"/>
如之何矣今先生尚發其所未發者乎先生曰為斯言<lb/>
者衆矣豈非以先儒所未盡者終非後人思慮可及不<lb/>
如謹守其已言者之易為功乎以吾所見正恐其所已<lb/>
言者或不容遽知其所未言初未嘗不可通爾今姑舉<lb/>
一二為例傳曰女有五不娶其一為喪父長子先儒以<lb/>
為無所受命葢喪父而無兄者是也使其言已當則女<lb/>
之喪父無兄者衆矣皆不得嫁乎如以為未當則固學<lb/>
者所當致思也思之思之而又思之而終有不得焉則<lb/>
<pb n="KR4d0584_WYG_002-58b"/>
闕之可也以俟後之人亦可也一或思之而有得則知<lb/>
先儒之所未及者或有時而可通此今未嘗用一日之<lb/>
力而遽誣以為不可更通且訾他人之用力者是殆以<lb/>
已之無目而欲廢天下之視也夫集諸儒之大成以立<lb/>
言者莫若朱子論語集註篇端有曰明善而復其初者<lb/>
為聖門之學發也其所謂初何所指乎以為禀生受分<lb/>
之始耶則其氣質之雜固與理以俱賦矣以為赤子之<lb/>
心邪則昔人葢有聞襁褓之聲而知其為大惡不仁者<lb/>
<pb n="KR4d0584_WYG_002-59a"/>
是孰為初之可復耶彼謂先儒之已言為易知而輙誦<lb/>
焉以自文者殆於富人子兼其田疇惰其作業徒抱其<lb/>
遺契之齒而日數之以為能不墜其家爾時先生年近<lb/>
八十貧無置錐之地食指所需朝不及夕而嚴毅清苦<lb/>
介然以居聽其言者莫不爽然自失也僕葢由是益知<lb/>
講學而不切於已治經而不䆒其事者無可得之道焉<lb/>
其後遊臨川見雍郡虞公因舉所聞質之公曰所貴乎<lb/>
師友者正如是爾吾生平取友甚衆然因一言之善而<lb/>
<pb n="KR4d0584_WYG_002-59b"/>
得以自勉者有二人焉早嵗從吳文正公於豫章時清<lb/>
河元公復初為行省掾嘗與余談諸經要義余悉以闗<lb/>
洛以來之説答之明日復初告吳公曰伯生經學殆未<lb/>
博也余始聞之不以為然繼取古今百氏傳註之説旁<lb/>
迕錯綜而䆒觀之然後知不能博通於彼而遽以為有<lb/>
得於此者非愚則妄是則復初之賜後與四明袁公伯<lb/>
長同仕於朝有交友之義伯長一日歎曰我輩以文學<lb/>
見知於世不及盛時力自充拓他日老於鄉里門生子<lb/>
<pb n="KR4d0584_WYG_002-60a"/>
弟四方朋來之士質疑請益更迭而前一或無以應之<lb/>
則雖欲學焉而嵗云暮矣余深有感於其言故雖在應<lb/>
酬膠轕中而潛搜黙討以裨補其不足未成者未嘗少<lb/>
後此余得之於伯長者也夫公之壯日文學經藝之富<lb/>
何可當也而一聞規益之言輙大肆其力如此其所就<lb/>
之逺宜哉僕之不肖者雖嘗一二有聞於人然毎思殫<lb/>
精畢力以極其樸鈍駑蹇之所未至而未之能也是以<lb/>
志念之間常若負積逋鉅萬者故每樂為質美而嗜學<lb/>
<pb n="KR4d0584_WYG_002-60b"/>
者言之子誠有意斯事則請因僕之所聞者而思之苟<lb/>
有取焉固無待羣居族處而後為益也僕以為子之勉<lb/>
諸身者得古人為學之本故傾倒言之子幸毋忽子之<lb/>
友曰魯君伯常者安然其善學蔚然其有文僕敬之愛<lb/>
之顧以亟歸不獲求切磨之道㑹文之日試出吾言相<lb/>
與論之其必有感於僕之學不加勉徒負師友之訓者<lb/>
哉<lb/>
　　　送鄭徴君應詔入翰林詩序<lb/>
<pb n="KR4d0584_WYG_002-61a"/>
至正十五年冬詔以新安鄭子美先生為翰林待制時<lb/>
先生卧疾精舎使者與郡監守致朝廷之意甚厚先生<lb/>
堅辭不能拜命者乆之適憲使番陽周公在郡親勸為<lb/>
之駕其門生子弟進而言曰今聖天子舉羣䇿以清海<lb/>
内大丞相集衆彦以圖治功不惜禁苑次對之職起先<lb/>
生於山林豈惟以先生業觚翰攻文章哉先生學通古<lb/>
今以詩書禮樂為教於史長於治亂興衰之説正誼直<lb/>
言不㤀憂世先生不出如朝廷何時先生疾良已乃翻<lb/>
<pb n="KR4d0584_WYG_002-61b"/>
然曰欲報朝廷者吾素志也吾將辭官赴詔親見聖主<lb/>
陳所欲言耳乃命趣裝諏日偕吏者北行郡長貳縣大<lb/>
夫與寓公縉紳之士張郡南門外設祖道為先生别里<lb/>
中耆俊文學諸生又相與作為歌詩以詠歎其行休陽<lb/>
趙汸病不能陪縉紳之後又不善詩則贈言曰先生應<lb/>
詔趨朝得極言天下事此千載一時也今為天下患者<lb/>
盜賊而已自淮蔡發患延於江湖所在蠭起為禍嘗烈<lb/>
矣然雄傑怙衆有名字力足以横騖四出者亦無聞焉<lb/>
<pb n="KR4d0584_WYG_002-62a"/>
視前代中世鉅冦不能什一疑若不足平者國家以四<lb/>
海全盛之力命將出師今五六年民力已屈而盜猶未<lb/>
息何也不舉天下大勢以定攻守之宜而所在浪戰不<lb/>
求智勇之士真可任將兵者而使省臺貴人與州郡俗<lb/>
吏紛然羣起共軍旅之權自軒轅氏以來用武之世未<lb/>
有能以是而全師制勝者也仗行省討賊御史臺督視<lb/>
如平時而賈兇鬻頑誅求刼奪之弊僨軍殺將反覆壊<lb/>
爛之由朝廷終無自知之兵財兩匱郡縣之間繁征横<lb/>
<pb n="KR4d0584_WYG_002-62b"/>
斂一切以矯假病民而上官大吏方且拘文法守故常<lb/>
不思變通長乆之道賞罰者用兵之大權也賞罰不明<lb/>
而是非淆亂天下之士不復以功名自期而中世以來<lb/>
治安撥亂之術行軍克敵之方皆廢不講吾未知其所<lb/>
以為天下國家者何也今羣盜大者跨郡邑小者據一<lb/>
城植根固矣茍不盡反前失而欲以嵗月削平安可得<lb/>
哉為國家計欲並兩淮而南盡江湖之間求要害形便<lb/>
之地為四五鉅鎮鎮各屯精兵二萬選士大夫公廉有<lb/>
<pb n="KR4d0584_WYG_002-63a"/>
威方畧能撫士愛民招納降附可為大將者付以一鎮<lb/>
之權慎簡中外有文武才學者為之副凡辟士募兵刑<lb/>
賞律令訓練程式進退節度出攻城守禁防約束皆自<lb/>
朝廷考求故事為法以授之郎官博士出入覘視以資<lb/>
廟謨而事無大小皆得專達列鎮屯軍屹然相望脉絡<lb/>
貫通首尾為一内可以尊京師之勢外可以銷姦雄之<lb/>
心䑕竊狗盜進退無據者將不戰而自服其尤倔<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>者<lb/>
諸鎮出兵犄而攻之無不破矣其要在得人而已郡邑<lb/>
<pb n="KR4d0584_WYG_002-63b"/>
之間皆什伍其民以相守䕶毋使散越於外一家而三<lb/>
男子則簡尤壯者一人為郡守之兵以大户之税衣食<lb/>
之郡皆選賢守以防禦繋䘖各將其兵以固封圉葢郡<lb/>
守必兼有兵民之柄而後緩急可仗不然雖重其失地<lb/>
之罪無益也此制一定則列郡有備而民心不揺矣夫<lb/>
使諸郡各制其兵以保一郡之民而四五大藩皆握成<lb/>
軍據形勢以掃清羣盜奠安東南誠當今之急務也若<lb/>
夫知人之明任使之術在朝廷矣昔漢公以六萬人討<lb/>
<pb n="KR4d0584_WYG_002-64a"/>
西羗微族趙充國定計必分兵屯田以待其敝貴萬全<lb/>
也周亞夫將三十六將軍撃吳楚終不肯為梁分兵審<lb/>
於勢也李德裕平澤潞軍中利害有將帥不知而廟堂<lb/>
輙知之者得居中制外之宜也今羣盜散據非有漢七<lb/>
國唐藩鎮之强而充國亞夫德裕之故智則有今日所<lb/>
當師者矣汸無謀夫䇿士之術也當其避地間闗朝不<lb/>
謀夕毎恨民間利害不得上聞以至如此是以於鄉先<lb/>
生之行而竊致其畎畆之思焉先生倘以為然雖言之<lb/>
<pb n="KR4d0584_WYG_002-64b"/>
可也若夫本原深切有非草茅所知知無不言言無不<lb/>
盡在先生矣使朝廷収得士之效於一時而先生之功<lb/>
及乎天下則雖銘彞鼎被弦歌可也豈惟一時一鄉之<lb/>
所詠嘆者哉<lb/>
　<lb/>
　<lb/>
　<lb/>
　東山存稿巻二<lb/>
</p>
<p>
</p>
  </div>
<div>
                <head>東山存稿巻三</head>
    <p>
<pb n="KR4d0584_WYG_003-1a"/>
欽定四庫全書<lb/>
　東山存稿巻三　　　　　　元　趙汸　撰<lb/>
　　文<lb/>
　　　送休寜監邑坊侯秩滿序<lb/>
于閴坊侯彦輝之治休寜也下車未一月而士風民俗<lb/>
閭巷村落之殊屋廬服用貧富豐嗇之等家世新舊强<lb/>
弱淑慝之分靡不周知坐公堂岀號令色夷氣温日晏<lb/>
不倦牒訴盈庭從容決遣有不服者輙發其奸私窟穴<lb/>
<pb n="KR4d0584_WYG_003-1b"/>
所在與故情善惡聞者羞愧讋服咸以為神行阡陌間<lb/>
視畦桑勤惰雖逺必至益知民事利害公退閉門掃地<lb/>
焚香書册左右以吟詠自娛吏卒非官事不敢踵外户<lb/>
于是豪强少絀微弱以安請謁不行姦邪屏迹則又將<lb/>
籍新闢之田以增學廪進其師弟子而風厲之雖以汸<lb/>
之樸學窮處侯亦過而存焉葢其設施注錯一以儒者<lb/>
之道不因仍乎流俗則其教易明其政易行也宜哉逾<lb/>
年而紅巾盜起東南震動名邦大府徃徃守禦無備間<lb/>
<pb n="KR4d0584_WYG_003-2a"/>
諜不精訛言相驚民情大駭葢芽蘖乎豐熾漸靡于恬<lb/>
嬉古今一途可為深慨者也侯于是時親領民丁慿險<lb/>
以拒盜而汸亦奉親避地間闗困苦有不可勝言矣抑<lb/>
嘗聞盜之逼郡境也侯謂婺源守張君曰婺源近賊而<lb/>
無險可據不利于守郡治屬邑根本也公能盡率其大<lb/>
家扶老弱斂財物列壁休寜境上細民入山清野以待<lb/>
冦悉索其少壯與五縣之衆分拒諸嶺之隘完一郡以<lb/>
為㑹府西蔽則有可為者又謂郡將之長萬夫者曰今<lb/>
<pb n="KR4d0584_WYG_003-2b"/>
守令不主兵且臨民有乆近惡能得其死力公以世將<lb/>
居守與大家為姻婭通民情知其厚薄勇怯以公而用<lb/>
其民則猶可為也將善侯言而張君終不肯去其守地<lb/>
婺源遂先䧟矣嗟夫國家承平既乆城郭已墮兵起倉<lb/>
卒為吾徽計無出於侯二畫者然一時不能用則亦其<lb/>
勢使然葢軍民吏既分郡邑無尺寸之柄乆矣當使省<lb/>
憲一貴臣馳傳來徽以便宜用侯計總馭其守將簡精<lb/>
鋭求智能審形勢明賞罰以盡戰守之方則草竊浮寄<lb/>
<pb n="KR4d0584_WYG_003-3a"/>
之盜惡能深入吾郡恣雎四方殘民害物若斯烈哉又<lb/>
聞侯之以郡檄告遽於行省於是行省以侯餉軍信州<lb/>
遂以其主將命計事南行臺太尉大夫公知其賢命侯<lb/>
徃蒞牛渚之戍牛渚為中流要害鄉兵萬人皆舎壁外<lb/>
侯言於分憲使入宿門内以備非常釀家夜汲達旦不<lb/>
避扞掫則請嚴刑以禁之上下二港口舟楫所通而無<lb/>
棖橛之固則命立栅為門設卒守之軍士乆屯多疾或<lb/>
逸遊彈射羣飲質及衣仗郡拘民船斷港中為守江備<lb/>
<pb n="KR4d0584_WYG_003-3b"/>
檣楫日壊兩船苔生侯請以軍容教士數閲以生其氣<lb/>
精其能使皆可用官給錢葺所假民舟備凡用器以水<lb/>
軍之法習之僉憲虞公與郡之守將咸敬異焉凡侯所<lb/>
言必行而武備益修屹然増巨鎮之重矣嗟夫當官兵<lb/>
始復吾州時亦有以兵事為言者而君吏弗能用是以<lb/>
屢潰干戈兵民物故者十六七然其得失之由大率如<lb/>
侯所以議牛渚者而已可為悲夫浙江左丞赫公鎮徽<lb/>
聞侯之賢檄召還邑行臺從之比侯至郡則代者亦至<lb/>
<pb n="KR4d0584_WYG_003-4a"/>
官而左丞公還行中書矣休寜之人喜侯復來而惜其<lb/>
又去也日詣舎館望侯顔色或請建生祠畫侯像以示<lb/>
子孫且侯在休寜未得䆒其所施也盜賊兵火之餘疾<lb/>
癘水旱間作遺民之存者息猶未屬也且猶于侯惓惓<lb/>
如此則侯之為治又豈世俗凡近之謂哉雖然汸於侯<lb/>
之去而不勝其畎畆之情矣顧今潢池猶有未釋兵者<lb/>
闗梁猶有未徹備者履屐需材薫猶同器若何而能簡<lb/>
擢羣愚相挻烏合未涣若何而能招徠師旅饑饉蕭條<lb/>
<pb n="KR4d0584_WYG_003-4b"/>
餘生若何而能存全時絀舉贏征斂無藝若何而能休<lb/>
息乗時射利者欲未盈於溪壑存心愛物者美徒見於<lb/>
簿書若何而能著廓清寜一之實侯有學有文通達古<lb/>
今固己燭照龜卜於此况平生故人布在要路豈無念<lb/>
亂者哉因吾州之未用與牛渚之小試者而益推廣之<lb/>
其必有以報國家矣迂儒嵩目四方不遑寜處是以有<lb/>
望於清時之君子焉抑非吾邑大夫之賢無以發其幽<lb/>
思也噫巖石荒涼愧子真之谷口滄溟浩𣺌憶幼安於<lb/>
<pb n="KR4d0584_WYG_003-5a"/>
遼東則余於侯之行不能無慨然者良有以也<lb/>
　　　送童以清歸建德序<lb/>
童君以清用文翰鳴歙睦間已乆矣至正十有三年行<lb/>
省大臣親帥師𠞰滅羣盜之於屬郡者承平之兵乆不<lb/>
試驟興發無藝武力鴟張頗聞平歙大帥有能禮儒冠<lb/>
典縣史者談者莫不嘉之未幾自績溪遷吾休寜則惟<lb/>
童君其人也君慎威儀明禮讓不以師旅饑饉而墮紀<lb/>
法故為之長者無或慢焉甘淡泊修文不以留滯艱虞<lb/>
<pb n="KR4d0584_WYG_003-5b"/>
而㤀舊業故與之遊者加其敬焉斯亦可以見為士者<lb/>
之有恒心矣居無何郡邑命吏皆致官君亦移書告其<lb/>
去談者莫不惜之嗟夫積雨彌月百川沸騰或舟而遊<lb/>
或筏而浮綱者<graphic n="KR0699" url="https://raw.githubusercontent.com/kanripo/KR-Gaiji/master/images/KR0699.png" mimeType="image/png"/>者梁者筌者俟而獨者泅而拾者皆<lb/>
有以滿其志充其欲翩然一葉延縁葦間獨若無所見<lb/>
者果何為耶宜乎脱屣埃壒濯纓滄浪遡青𡨕翔寥廓<lb/>
而上征也哉雖然君睦人也其心固有所嚮徃矣客星<lb/>
嚴子之高風勲名富貴之箴石也郡牧范公之政理公<lb/>
<pb n="KR4d0584_WYG_003-6a"/>
卿侯伯之楷模也端雙臺而頫湍瀨歌雲山江水之詩<lb/>
於蒼茫杳藹間亦足以忘隠約而釋幽憂者乎波決起<lb/>
於尋常大變滅於湏臾且授簡抽毫肆為之倡者實汪<lb/>
鎮彦維云猶囂然自得者曽何足論於童君也於是邑<lb/>
人趙汸序以送之與之遊而惜其去者詩以系之<lb/>
　　　春秋集傳序<lb/>
春秋聖人經世之書也昔者周之末世明王不興諸侯<lb/>
背畔戎狄侵陵而莫之治也齊桓公出糾之以㑹盟齊<lb/>
<pb n="KR4d0584_WYG_003-6b"/>
之以征伐上以尊天王下以安中國而天下復歸於正<lb/>
晋文公承其遺烈子孫繼主夏盟者百有餘年王室賴<lb/>
之故孔子稱其功曰一匡天下民到於今受其賜及乎<lb/>
晋伯不競諸侯復散大夫專國陪臣擅命楚滅陳蔡宋<lb/>
滅曹吳入而盟諸夏則天下之亂極矣孔子生於斯時<lb/>
道足以興用而患夫當世諸侯莫能用之葢嘗嘆曰茍<lb/>
有用我者吾其為東周乎齊一變至於魯魯一變至於<lb/>
道始葢有意於齊晚尤拳拳於魯也又曰文王既沒文<lb/>
<pb n="KR4d0584_WYG_003-7a"/>
不在兹乎使仲尼得君復周公之法修桓公之業率天<lb/>
下諸侯以事周則文王之至德吾無間然矣是夫子之<lb/>
志也君君臣臣父父子子則六卿之晋田氏之齊三家<lb/>
之魯出公之衛可正也興滅國繼絶世舉逸民謹權量<lb/>
審法度修廢官則文武之政可舉也足食足兵而民信<lb/>
之則戎狄可膺荆舒可懲也當今之時以夫子而合諸<lb/>
侯匡天下猶運之掌也既而道終不行則又歎曰甚矣<lb/>
吾衰也乆矣吾不復夢見周公鳯鳥不至河不出圖吾<lb/>
<pb n="KR4d0584_WYG_003-7b"/>
已矣夫此其心豈一日而忘天下者於是西狩獲麟則<lb/>
夫子老矣嘉瑞既應而天下莫能宗予雖聖人亦無以<lb/>
見其志矣乃即魯史成文斷自隠公加之筆削列覇者<lb/>
之功過以明尊天王内中國之義於天下貶諸侯討大<lb/>
夫誅其亂臣賊子以正人心示王法葢天子之所命也<lb/>
是嵗之夏齊陳恒弑其君孔子沭浴而朝請討之適當<lb/>
修書之際夫豈欲託諸空言者哉故曰聖人經世之書<lb/>
也書成一嵗而孔子卒當時高第弟子葢僅有得其傳<lb/>
<pb n="KR4d0584_WYG_003-8a"/>
者歴戰國秦漢以及近代説者殆數十百家其深知聖<lb/>
人制作之原者鄒孟氏而已矣葢夫孟氏之言曰王者<lb/>
之迹熄而詩亾然後春秋作其事則齊桓晋文其文則<lb/>
史孔子曰其義則丘竊取之矣此孔子所傳春秋學者<lb/>
之微言也周雖失政而先王詩書禮樂之教結於民心<lb/>
者未泯故善有美而惡有刺人情有不能㤀於其上也<lb/>
殆其極也三綱五常顛倒失序而上下相㤀怨刺不作<lb/>
則文武成康治教之迹始湮滅無餘矣夫世變如此而<lb/>
<pb n="KR4d0584_WYG_003-8b"/>
春秋不作則人心將安所底止乎故曰詩亾然後春秋<lb/>
作隠桓之世王室日卑齊伯肇興春秋之所由始也定<lb/>
哀之世中國日衰晋伯攸廢春秋之所由終也方天命<lb/>
在周未改而上無天子下無方伯桓文之功不可誣也<lb/>
是以聖人詳焉故曰其事則齊桓晋文古者列國皆有<lb/>
史官掌記一國之事春秋魯史䇿書也事之得書不得<lb/>
書有周公遺法焉太史氏掌之非夫人所得議也吾魯<lb/>
司冦也一旦取太史氏所職而修之魯之君臣其能無<lb/>
<pb n="KR4d0584_WYG_003-9a"/>
惑志歟然則將如之何凡史所書有筆有削史所不書<lb/>
吾不加益也故曰其文則史史主實録而已春秋志存<lb/>
撥亂筆則筆削則削游夏不能贊一辭非史氏所及也<lb/>
其義則丘竊取之矣此制作之原也學者即是而求之<lb/>
思過半矣然自孟氏以來鮮有能推是説以論春秋者<lb/>
葢其失由三傳始左氏有見於史其所發皆史例也故<lb/>
常主史以釋經是不知筆削之有義也公羊榖梁有見<lb/>
於經其所傳者猶有經之佚義焉故常据經以生義是<lb/>
<pb n="KR4d0584_WYG_003-9b"/>
不知其文之則史也後世學者舎三傳則無所師承故<lb/>
主左氏則非公榖主公榖則非左氏二者莫能相一其<lb/>
有兼取三傳者則臆決無據流遁失中其厭於尋繹者<lb/>
則欲盡舎三傳直䆒遺經分異乖離莫知統紀使聖人<lb/>
經世之道闇而不明鬰而不發則其來乆矣至永嘉陳<lb/>
君舉始用二家之説參之左氏以其所不書實其所書<lb/>
以其所書推其所不書為得學春秋之要在三傳後卓<lb/>
然名家然其所蔽則遂以左氏所録為魯史舊文而不<lb/>
<pb n="KR4d0584_WYG_003-10a"/>
知䇿書有體夫子所據以加筆削也左氏亦未之見也<lb/>
左氏書首所載不書之例皆史法也非筆削之義公羊<lb/>
榖梁所謂常事不書乃筆削之一義耳不可通於全經<lb/>
陳氏於左氏所録而經不書者毎斷以常事不書之法<lb/>
則其不合於聖人者亦多矣由不考於孟氏而昧夫制<lb/>
作之原故也葢嘗論而列之䇿書之例十有四而筆削<lb/>
之義有十䇿書之例十有四一曰君舉必書非君命不<lb/>
書二曰公即位不行其禮不書三曰納幣逆夫人夫人<lb/>
<pb n="KR4d0584_WYG_003-10b"/>
至夫人歸皆書之四曰君夫人薨不成葬不書葬不用<lb/>
夫人禮則書五曰適子生則書之公子夫人在位書卒<lb/>
六曰公子嫁為諸侯夫人納幣來逆女歸姊歸來膢致<lb/>
女卒葬來歸皆書為夫人妻書來逆而已此史氏之録<lb/>
乎内者也七曰諸侯有命告則書崩薨不赴則不書<lb/>
禍福不告亦不書雖及滅國滅不告敗勝不告克不<lb/>
書於䇿八曰雖伯主之役令不及魯亦不書九曰凡<lb/>
諸侯之女行唯王后書適諸侯之女行唯王后書適<lb/>
<pb n="KR4d0584_WYG_003-11a"/>
諸侯雖告不書十曰諸侯之大夫奔則玉帛之使則告<lb/>
告則書此史氏之録乎外者也十一曰凡天下之命無<lb/>
不書王臣有事於諸侯則以内辭書之十二曰大夫已<lb/>
命書名氏未命書名微者名氏不書書其事而已外微<lb/>
者書人十三曰將尊師少稱將將卑師衆稱師將尊師<lb/>
衆稱某帥師君將不言師帥十四曰凡物不為災不書<lb/>
外災告則書之此史氏之通録乎外者也筆削之義有<lb/>
十一曰存䇿書之大體凡策書之大體曰天道曰王命<lb/>
<pb n="KR4d0584_WYG_003-11b"/>
曰民力曰公即位曰逆夫人如曰公夫人薨葬曰公子<lb/>
夫人曰女歸曰卒曰外諸侯卒薨曰内師曰内特相盟<lb/>
㑹曰兩君之好曰玉帛之使其書於䇿書皆有筆而無<lb/>
削春秋魯史也策書之大體吾不與易焉以為猶魯春<lb/>
秋也二曰常事不書公行必反書至常事也不書必危<lb/>
之然後書嵗正月公在外必書公所在亦常事也不書<lb/>
必在楚在乾侯然後書公女納幣來逆來膢卒而葬皆<lb/>
常事也不書必有故然後書魯之郊禘非禮也然用為<lb/>
<pb n="KR4d0584_WYG_003-12a"/>
時祀則亦常事也不書必失禮之中又失禮焉然後書<lb/>
蒐狩不書非時越禮然後書此二者春秋之所以治乎<lb/>
内者也三曰舉重凡春秋之盟㑹征伐皆非禮也書之<lb/>
則不勝書必有闗於天下之故而後書或書其㑹不書<lb/>
其盟或書其盟不書其㑹凡一役而再有事不悉書也<lb/>
書攻則不書伐書伐則不書戰書戰則不書敗必有為<lb/>
也而後悉書之自桓而後外取邑不書自文而後外圍<lb/>
邑不書書其重者四曰謹名分之辨以諸侯㑹天子不<lb/>
<pb n="KR4d0584_WYG_003-12b"/>
可言也書曰天王狩于河陽以臣出君不可言也書曰<lb/>
君出居以國君伐其弟不可言也書曰鄭伯克段以戎<lb/>
執天子之使不可言也書曰戎伐凡伯五曰辨名實之<lb/>
際卒稱王子猛入王城居于皇稱王猛出奔稱鄭忽復<lb/>
歸稱鄭世子忽晋里克弑卓稱其君之子六曰謹夷夏<lb/>
之辨書楚與中國異書吴與楚異書越與吳異七曰詳<lb/>
盛衰之變桓公之䇿畧不書王志天下之無王也天下<lb/>
無王而後覇者興矣晋靈公之㑹畧不序諸侯志天下<lb/>
<pb n="KR4d0584_WYG_003-13a"/>
之無覇也天下無覇而後夷狄盟中國矣征伐自諸侯<lb/>
出則君将稱君大夫稱人自大夫出則大夫將稱大夫<lb/>
必中國無覇而後楚書君將君將稱君貶而後人之治<lb/>
在諸侯也大夫將稱大夫而後人之治在大夫也楚書<lb/>
君將治在荆蠻矣治在荆蠻者春秋之所甚不得已也<lb/>
此四者春秋之所以治乎外者也八曰辭從主人春秋<lb/>
諸侯名號班爵赴告之非禮者多矣而吾一切以得禮<lb/>
之辭修之將以示天下後世則是初未嘗失禮也春秋<lb/>
<pb n="KR4d0584_WYG_003-13b"/>
奚治焉是故爵號從其爵號名氏從其名氏是并其不<lb/>
請命世大夫者而治之也滕侯也降而稱子薛侯也降<lb/>
而稱伯鄧弑君來朝而名之郕侏儒太子也來奔而君<lb/>
之非主兵也而小國序大國之上世子序國君之上吾<lb/>
從而志之無改焉是并其專進退諸侯者而治之也魯<lb/>
桓閔實弑也而書薨鄭伯髠頑齊陽生楚子糜實書卒<lb/>
吾從而志之無改焉是并其臣子之不能討賊而姑為<lb/>
隠諱者治之也故曰主人習其讀而問其傳則不知己<lb/>
<pb n="KR4d0584_WYG_003-14a"/>
之有罪焉爾夏五郭公甲戌己丑有月而無時或有日<lb/>
而無月或宜日知其非而不革曰如爾所不知何慎之<lb/>
至也九曰無達例内書師必將卑師衆諱之則君將而<lb/>
稱師外書人必有微者也貶之則君大夫將同稱人繼<lb/>
故不書立書衛人立晋爭國不書立書尹氏立王子朝<lb/>
師不言棄言鄭棄其師夫人必致茍非禮也則不致内<lb/>
女歸必書茍來歸也則不書歸達例不足觀春秋矣十<lb/>
曰議而不辭是非之心人皆有之䇿書有恒體也不待<lb/>
<pb n="KR4d0584_WYG_003-14b"/>
加一辭也善而見録則為褒惡而見録則為貶其褒貶<lb/>
以千萬世人心之公而已聖人何容心哉辭足以明義<lb/>
斯而已矣此一經之體要所以通治乎内外者也故知<lb/>
我者其惟春秋乎罪我者其惟春秋乎是故以存䇿書<lb/>
大體為義而治乎内恒異乎外則謂之夫子法書者不<lb/>
足以言春秋矣知春秋以舉重為義而治乎外者恒異<lb/>
乎内也則謂之録實事而已矣不足以言春秋矣知一<lb/>
經之體要所以通治乎内外者則凡謂春秋賞人之功<lb/>
<pb n="KR4d0584_WYG_003-15a"/>
罰人之罪去人之族黜人之爵褒而字之貶而名之者<lb/>
亦不足以知聖人矣故學者必知䇿書之例然後筆削<lb/>
之義可求筆削之義既明則凡以虛辭説經者其刻深<lb/>
辨急之論皆不攻而自破苟知虛辭説經之無益而刻<lb/>
深辨急果不足以論聖人也然後春秋經世之道可得<lb/>
而明矣雖然使非孟氏之微言尚在則亦安能追求聖<lb/>
人之意於千數百年之上也哉汸自蚤嵗獲聞資中黄<lb/>
楚望先生論五經㫖要於春秋以求書法為先謂有魯<lb/>
<pb n="KR4d0584_WYG_003-15b"/>
史書法有聖人書法而妙在學者自思而得之乃為善<lb/>
也於是退而思之者十有餘載卒有得於孟氏之言因<lb/>
其説以考三傳諸家及陳氏之書而具知其得失異同<lb/>
之故反復推明又復數載然後一經之義始完屬辭比<lb/>
事莫不燦然各有條理世經亂離深恐失墜以為後世<lb/>
學春秋稍知本末者賴有左氏而已故取左氏所傳之<lb/>
事各麗於經而地名之釋附焉其文與義則三傳而後<lb/>
諸家之説茍有得其本真者皆附以已意暢而通之為<lb/>
<pb n="KR4d0584_WYG_003-16a"/>
春秋集傳凡若干巻尚慮學者溺於所聞未能無惑别<lb/>
撰屬辭二篇發其隠蔽博諸同志以俟君子或有取焉<lb/>
　　　郭子章望雲集序<lb/>
昔者子朱子説詩於性情之道風雅之用備矣然未嘗<lb/>
不以體制音節為言他日評漢魏以來至近代詞章家<lb/>
各極所長權度甚精而獨謂古五言不可輕變葢述作<lb/>
有體變復之際昔人所難雖大儒先生不敢忽也汸游<lb/>
臨川時嘗以此説質於雍郡虞公且問所以為合作者<lb/>
<pb n="KR4d0584_WYG_003-16b"/>
公曰三百篇而後有漢魏六朝朱子嘗有取焉然其為<lb/>
體不一大抵世有治亂人品風俗不同極才情則淫傷<lb/>
而無節尚詞藻則綺靡而失真善學者慎之可也余獨<lb/>
愛隂何徐庾氏作者和而有莊思而有止華不至靡約<lb/>
不至陋淺而不浮深而能著其音清以醇其節舒以亮<lb/>
有承平之遺風焉然後知杜少陵所以稱誦不置者葢<lb/>
在於此大厯元和而後知者鮮矣暇日觀公詩藁試以<lb/>
此説求之頗得去取大意徃來江湖間每論諸能詩者<lb/>
<pb n="KR4d0584_WYG_003-17a"/>
或唯唯或否否唯武威余公所賦乃若一以公言為師<lb/>
無復他有出入而高雅渾厚自非齊梁間作者可及豈<lb/>
禁苑游從時嘗論及於斯邪抑所見之偶同也自是每<lb/>
恨不得全藁觀之兵興以來此事姑置嵗辛丑正月初<lb/>
與古皖郭公子章遇於星源子章嘗游余公之門者也<lb/>
因論公平居崇尚選學於後來變體一無取焉而五七<lb/>
言近體每欲棄絶不為公大節既立而詩文皆散逸罕<lb/>
存矣聞者相與太息於是乃得子章所賦曰望雲集者<lb/>
<pb n="KR4d0584_WYG_003-17b"/>
與一二朋友共吟詠焉古五言逺宗魏晋得其高風逺<lb/>
韻不雜後人一語近體亦質厚微婉足以達其志氣所<lb/>
存信乎淵源之有自也又可見余公居常教人悉本朱<lb/>
子至其斧藻盛時陶寫幽抱獨與虞公相表裏而不必<lb/>
他人之已同斯其所以為合作者與以子章之才能守<lb/>
師法而不變亦可謂賢矣友人有為而傳之者乃述所<lb/>
聞書於巻端庶觀者知其所自來也或曰郭公志士也<lb/>
今四海横流生民塗炭起管夷吾舅犯先軫諸人相與<lb/>
<pb n="KR4d0584_WYG_003-18a"/>
屬櫜鞬執鞭弭以救之猶恐不及顧相與論歌詩之源<lb/>
制作之體無乃非公意乎雖然吾聞子章少無宦情嘗<lb/>
欲泛大江上三峽相徉蜀漢之間覽觀山川之竒秀弔<lb/>
昔人經營遺迹求嚴君平岷峨老譙天授爾朱先生之<lb/>
流相與上下其議論然後大發於詩遭亂志弗遂也語<lb/>
曰在朝言朝在野言野使子章據功名之㑹真有以自<lb/>
見於當時而誦其詩者考論師友淵源與其蹈之志而<lb/>
傳之不亦可乎新安趙汸序<lb/>
<pb n="KR4d0584_WYG_003-18b"/>
　　　潛溪後集序<lb/>
潛溪前集止丙申凡十巻冠以陳公衆仲序文浦陽義<lb/>
塾既刻而傳之後集起丁酉筆藁日新巻帙未有終也<lb/>
而宋公以書來俾汸序其意顧乆病廢學再閲嵗無以<lb/>
復命又念與公相知有自葢嘗遍觀前集而惜乎陳公<lb/>
有未及盡見者然則後集固不可無序汸既不敢讓知<lb/>
其又奚辭乃為序曰脩辭以為文非古也其起於漢之<lb/>
西京乎太史公傳司馬相如吾丘夀王東方朔枚臯王<lb/>
<pb n="KR4d0584_WYG_003-19a"/>
褒之屬以善屬文見知人主然皆不得列於儒林而孔<lb/>
子弟子别為傳謂脩辭而文不本於經葢昉於此至唐<lb/>
韓子宋歐陽公曾子固相繼而出始考諸經以立言其<lb/>
器識之大學問之博志節之固又足振而興之文辭之<lb/>
用於是為貴雖諸子纘周程之緒猶且誦法表章而不<lb/>
敢忽焉葉正則顯於東南當道學復明之世刻意脩辭<lb/>
不踐故跡而乖離侵畔自窒其源其視韓歐特起於千<lb/>
載之下而知所宗尚者為何如也是以君子尚論浙東<lb/>
<pb n="KR4d0584_WYG_003-19b"/>
先達必以東萊吕公為歸豈非以其博而知要能自得<lb/>
師雖擬諸孔門游夏之倫而無媿也乎若夫辭達理明<lb/>
不繳繞於陳言而固與之合則百餘年間莫善於侍講黄<lb/>
公者矣景濓父生吕公之鄉而嘗游於黄公之門其學<lb/>
以經為師而尤長於周禮其博極羣書鈎深索隠益將<lb/>
以自致為文直以才高思敏舒之斂之無適不宜而未<lb/>
嘗有意於為作也而不但資為文辭也當其發憤擇術<lb/>
直詆詞章為淫言葩藻為宿穢期於剗削刋落以徑趨<lb/>
<pb n="KR4d0584_WYG_003-20a"/>
乎道德之塗而於吕公尤惓惓詠思嘆慕若不能自已<lb/>
於言者則其輕重之類得失之幾察其明矣别集之行<lb/>
豈徒欲以文辭名世者哉葢汸所知於景濓父者如此<lb/>
若夫陳公謂為文必傳諸師而後可者景濓父既不以<lb/>
自多而汸又不足以言之顧嘗聞之袁公伯長嘗問虞<lb/>
公伯生曰為文當何如虞公曰子浙人也子欲知為文<lb/>
當問諸浙中庖者予川人也何足以知之袁公曰庖者<lb/>
何用知文乎虞公曰川人之為庖也麤塊而大臠濃醯<lb/>
<pb n="KR4d0584_WYG_003-20b"/>
而厚醬非不果然屬饜也而飲食之味微矣浙中之庖<lb/>
者則不然凡水陸之産皆擇取柔甘調其湆齊澄之有<lb/>
方而潔之不已視之泠然水也而五味之和各得所求<lb/>
羽毛鱗介之珍不易其性故余謂為文之妙惟浙中庖<lb/>
者知之袁公葢矍然稱善也自虞公為是言學者竊論<lb/>
以為非黄公之文不足以當之衆仲嘗學於虞公而景<lb/>
濓父黄公之徒也二公之所指授有異於他門者哉善<lb/>
觀斯集者<lb/>
<pb n="KR4d0584_WYG_003-21a"/>
　　　送總制王公移鎮新安詩序<lb/>
古舒王公子敬治星源一嵗以其軍鎮新安州人思其<lb/>
功懐其德而惜其去也涕泣欷歔望馬首羅拜者踵相<lb/>
接於道其縉紳文學既相與作為歌詩稱述其事以為<lb/>
公贈而猶若有未盡其意者乃相與來言曰王公有德<lb/>
於吾州大矣自壬辰以來星源兵亂無虛嵗民死亡者<lb/>
十七八尚未知所届郡既䧟州人有釋衆自歸者曰吾<lb/>
以全鄉里也大府信其言使還鎮星源以遂其志凡錢<lb/>
<pb n="KR4d0584_WYG_003-21b"/>
穀甲兵皆得專制以優之州人德焉曰自今而後吾知<lb/>
免矣踰二年㑹師畨陽一夕棄其軍去或言死或言亡<lb/>
瞋目語難者簧鼓其間訛言洶洶變且復作王公一下<lb/>
車而中外大息遂以無事州人如獲更生乃鋤强梗封<lb/>
植良善輕徭薄斂重法以禁道剽者他部過兵不敢渉<lb/>
其境内於是流亡來歸行旅滿道耕者在野村落漸葺<lb/>
廬舎痍傷遺黎始有生人之思矣葢星源且十載至是<lb/>
甫定則公之恩德在吾州者豈其淺哉雖然又有聞焉<lb/>
<pb n="KR4d0584_WYG_003-22a"/>
始公至時嘗謁五神廟問曰何神曰五通神也見從神<lb/>
有衣紫者問曰何神曰此捨宅為廟者王居士也公曰<lb/>
吾在京口日嘗夢有衣紫神自西來謁吾問神來何為<lb/>
曰請五百錢問何錢曰通行錢也既又借吾馬乗去吾<lb/>
來時二馬斃於道今觀從神貎宛夢中所見不謂其應<lb/>
在此也其見於先兆有如此者嘗考郡乗唐之末造星<lb/>
源自為一軍不隷新安初移鎮弦高者邑人汪司空也<lb/>
今星源亦自為一軍其屯戍似矣前郡將亦邑人也而<lb/>
<pb n="KR4d0584_WYG_003-22b"/>
氏族復同矣繼汪司空者闗西劉公當時有兩指揮五<lb/>
十餘師今王公官為右指揮而以其軍來副者左指揮<lb/>
也官名既合而將校之多復不異矣劉公記新城在戊<lb/>
戌今新城亦起乎戊戌嵗又同矣當時有陶雅者守新<lb/>
安加賦於民以固其位至今新安税重於天下惟星源<lb/>
以分鎮得免故其税視五縣為輕近嵗供億浩穣新安<lb/>
為甚屬縣休寜謬増税十一而星源兩皆專制得以恤<lb/>
其凋瘵焉勞佚亦分亦似矣其於數百年事脗合又有<lb/>
<pb n="KR4d0584_WYG_003-23a"/>
如此者由是觀之亦可見公出鎮誠有闗於天運而非<lb/>
偶然者矣請書其事於巻端且使續郡乗者有所稽焉<lb/>
嗚呼可謂異聞也哉夢刀者得州夢松者為公事固有<lb/>
見諸朕兆者今王公之未來也山川鬼神已前知而預<lb/>
告之無亦厭亂思治鬼神亦與人意同邪宜乎公之能<lb/>
為州民福也自古治亂相因其離合廢興之迹固有似<lb/>
者矣若夫其出處其屯戍便宜城築嵗月同事官名代<lb/>
著姓氏征賦重輕求之前世無一不同是則言運數者<lb/>
<pb n="KR4d0584_WYG_003-23b"/>
所未嘗及而論三五之者亦莫之詳也然吾於此得以<lb/>
觀天道矣則王公之來而見乎朕兆既至而卒能為斯<lb/>
民福也豈不宜哉雖然今大兵西討一舉下數十郡縣<lb/>
而王公由屬郡起典大州是則前志所未聞而與昔人<lb/>
所遭遇者亦不可同年而語矣吾於此又有以知世運<lb/>
之將亨也亂極必治斯其時乎新安領州一縣五星源<lb/>
既别為鎮祁門以隷他將上供黟歙之調度不給者咸<lb/>
取足休寜而並緣之姦有不可勝言者無藝甚矣傳曰<lb/>
<pb n="KR4d0584_WYG_003-24a"/>
有人斯有土有土斯有財古之善為國家均而已矣將<lb/>
分裂破壊郡縣使定於一以息其民去其為害者以平<lb/>
其政蕩陶氏數百年之流毒正其税籍使賦不獨於一<lb/>
州安知不在今日乎吾觀王公恕以待人而嚴於治軍<lb/>
薄於奉已而厚於養民其志之所存有足稱者乃叙其<lb/>
説於巻首而凡以詩歌餞行者皆繋焉<lb/>
　　　送上饒張孟循父還旴江序<lb/>
昔者吳公子札使魯觀於周樂自周南召南及雅頌其<lb/>
<pb n="KR4d0584_WYG_003-24b"/>
德之大小治之盛衰與夫憂勤怨惠之情莫不如親見<lb/>
之至孔子教其弟子亦以誦詩雖多而不能從政專對<lb/>
為無益詩道與政通固如是乎葢嘗聞之古之為詩者<lb/>
辭與聲皆出於其情夫人情者禮樂之原而治道所從<lb/>
出也士將學為卿大夫以任天下國家之事秉四方之<lb/>
政則必盡人之情以通於禮樂詩三百篇雖辭異事殊<lb/>
時其發於人情之天則一而已後世為辭與聲既非出<lb/>
於其情則固不通於禮樂而無闗乎治道君子又奚取<lb/>
<pb n="KR4d0584_WYG_003-25a"/>
焉雖然時有古今道有汚隆而人情則無以相逺大風<lb/>
作於漢而河汾王子知其覇心之存石濠新安作於唐<lb/>
而魏國韓公有感於兵制之失夫豈皆不出於情而二<lb/>
公所言若是士不以三代卿大夫自期無事於四方而<lb/>
學不足以盡人之情則後世之詩雖有合於古者亦鮮<lb/>
或能通其意焉耳若張侯孟循父之言詩其有志於古<lb/>
者乎侯上饒之選也癸卯之春自盱江來新安為其使<lb/>
君左轄公結同姓之好於總制王公王公所以深敬乎<lb/>
<pb n="KR4d0584_WYG_003-25b"/>
左轄者不於其幣而於其使禮成將返則命郡中士咸<lb/>
賦詩以錢之又出其在鎮所得詩文以觀之侯於星谿<lb/>
之篇葢有取焉既為詩一章題其後復手書之以寄余<lb/>
海寜山中余寢疾累年舊學都㤀因三復孟循父所賦<lb/>
而竊有感焉夫盡人情達事變明乎得失之迹本其廢<lb/>
興之由此詩道所以與政通葢古者卿大夫之學也而<lb/>
孟循父得之其卒成二公之好而以嘉賓見重於主人<lb/>
宜矣廼即其詩辭所及推本季子之賢孔門之教暨近<lb/>
<pb n="KR4d0584_WYG_003-26a"/>
世名公鉅人高識逺度以廣夫言外之㫖焉嗟夫吾聞<lb/>
國風止於澤陂葢春秋之季也今四方多故雅道陵遲<lb/>
有偉人焉上下古今䆒觀真濫以其發於人情之天者<lb/>
振而起之其文運復昌之候與吾於張侯有望矣敢以<lb/>
斯言為贈<lb/>
　　　送葛元哲還臨川序<lb/>
國朝以科目取士叅用於中外百司其秩八品而以才<lb/>
名稱者則行中書得辟為掾掾之員多者數十命士半<lb/>
<pb n="KR4d0584_WYG_003-26b"/>
之由進士來每不過四五人公卿大夫好惡㫖殊則獲<lb/>
上之道難刀筆綺紈品流趣異則取友之義闕矧江浙<lb/>
地大物衆簿書期㑹米鹽雜集月更季謝雖俊傑無所<lb/>
置才以儒者為之動無不宜僅能免過一毫髪□吏則<lb/>
羣言鼎沸蹙蹙不得安視夫棲身末僚掣肘下邑者尤<lb/>
難居矣若夫守經制行卒能完其名以終其事者殆鮮<lb/>
矣而吾於臨川葛元哲見之始君以進士擢掾江浙時<lb/>
叅政趙郡蘇公以碩儒宿德出典大藩思進文學忠厚<lb/>
<pb n="KR4d0584_WYG_003-27a"/>
之士用表勵其人故君首見知日承言議於中州文獻<lb/>
之懿所得多矣鄆城樊公繼至清節直氣偉甚一時於<lb/>
君尤親厚君於職守討論逺嫌慎微毫髪無茍而不硜<lb/>
硜以立異不翕翕以為同故鉅公大夫莫不稱為佳士<lb/>
而並遊之彦亦無間言樊公乃自為書薦君宜在館閣<lb/>
非不試之譽也噫君以儒冠據史牘論是非履難處之<lb/>
地且猶所立如是况夫居得為之位當可言之時有不<lb/>
行其所學以大厥施者乎世常謂儒者闊於事情故公<lb/>
<pb n="KR4d0584_WYG_003-27b"/>
卿貴人下士之風益衰而士或至自貶以求合二者葢<lb/>
胥失之誠使上之所以遇下者以道不以勢皆如二公<lb/>
之待君而士之持身者亦如君之有立則儒者豈真不<lb/>
足用乎君既秩滿學者幸其解職事願少安承教而君<lb/>
以太夫人在堂嵗晚急歸且將纂釋羣經折衷百氏以<lb/>
䆒觀古人之能事極其功志之所存者又非予之所可<lb/>
量也雖然余聞君之鄉有王丞相陸先生焉其為道不<lb/>
同然皆不茍安於流俗所謂有善於此不以有不善廢<lb/>
<pb n="KR4d0584_WYG_003-28a"/>
者聖人復起其言不易君歸辨學正誼有以發鄉先生<lb/>
之蘊而極夫是非之公則予不足為君贈矣<lb/>
　　　送鄭士恒隠居靈山詩序<lb/>
鄭君士恒卜居靈山隠焉或曰士恒才美而氣清讀古<lb/>
人書達於時變進而功名之㑹可與英俊齊驅退而授<lb/>
館諸侯則德禮政刑得以咨訪樂山林資澹泊匪宜余<lb/>
聞而言曰為是説者於鄭君似矣而恐未足以知其志<lb/>
之所存夫慕逺者遺近務大者㤀細學乎古人而後知<lb/>
<pb n="KR4d0584_WYG_003-28b"/>
流俗之論卑也且隐道固多端矣自兩漢來代有其人<lb/>
唯鄭氏然節莫高乎子真學莫懿乎康成使天下後世<lb/>
有識者無不嚮之而况其後之人乎雖然二子者既逺<lb/>
矣吾鄉有二先生焉其一曰鄭公子美賢賢樂善節槩<lb/>
甚高釣於岑山之陽畊於師山之北而當宁聞其名則<lb/>
子真之巖石也其一曰朱公允升研精六籍超軼百家<lb/>
好古博雅莫為儔匹卜居石門其書五車則康成之通<lb/>
德也士恒慕鄭先生而不及見則求其門生子弟而與<lb/>
<pb n="KR4d0584_WYG_003-29a"/>
之遊告於當路者而恤其孤就朱先生而願學焉則先<lb/>
生出而教子鄭公之里發其書而廣其傳其度越流輩<lb/>
有如此者豈非學有餘蘊足承高密之業顧思先德而<lb/>
興起者乎士恒不徒隠矣士恒自挈家避地東南以至<lb/>
於此雖渉歴艱險而不㤀問學以遂其初葢有志者歟<lb/>
靈山在郡西北鄭先生門人鮑伯原父别墅在焉泉清<lb/>
而土沃地僻而俗淳藏焉脩焉游焉息焉莫善於斯矣<lb/>
其能謝侯牧之招逃賓師之位逺市朝而居山谷用宜<lb/>
<pb n="KR4d0584_WYG_003-29b"/>
於士或者釋然為士恒喜乃相率作詩餞焉而余為敘<lb/>
　　　上虞學士書<lb/>
汸聞之航大海者患其望洋而無際也有智人焉以毫<lb/>
芒之針定其所向而後波濤風雨頃刻萬變而吾之所<lb/>
趨者不迷以其所守之得其要也聖賢之道大矣其深<lb/>
而難測逺而難至非海之所可喻也是非善惡之故利<lb/>
害得失之端變眩出沒乎吾前者雖波濤風雨不足以<lb/>
儗其紛紜而轇轕也然則為學者獨可以不知其要乎<lb/>
<pb n="KR4d0584_WYG_003-30a"/>
汸又嘗聞其説於父兄矣吾之至尊至貴而舉天下之<lb/>
物不足以加之者此心是也吾之至親至切而舉天下<lb/>
之事不足以先之者求放心之謂也然非真有所見無<lb/>
以為日用常行之地非真有所得無以為造詣歸宿之<lb/>
極舎是而他求焉雖有考索之富而擴充變化之無術<lb/>
雖有辨析之精而持守堅定之未能則夫隠微之間私<lb/>
欲之萌潛滋暗長而不自知者卒至於波流風靡而吾<lb/>
之所謂至尊至貴者亦從而䙝矣然則所謂為學之要<lb/>
<pb n="KR4d0584_WYG_003-30b"/>
者庶幾在此而實有未易知未易能者乎此汸之所以<lb/>
日夜憂懼以求聞乎先覺之訓而未之有得者也今獲<lb/>
登於門牆仰觀乎道義之崇高而胸襟之和樂即之而<lb/>
愈逺測之而愈深而知閣下之所存者有未易窺者矣<lb/>
退而伏讀閣下之書則粹然理義之言粲然名物之辨<lb/>
上古聖賢之統緒近代諸儒之閫奥莫不在焉而詞氣<lb/>
沖和英華醲郁又有以兼該乎詩人文士之所畢力而<lb/>
未能者然後知夫巍巍乎泰山喬嶽閣下之為高也渾<lb/>
<pb n="KR4d0584_WYG_003-31a"/>
渾乎長江大河閣下之廣且深也非深識乎統之有宗<lb/>
㑹之有元者孰能與於斯乎然汸之幼也嘗聞大江之<lb/>
西有吳先生焉行修道立為世表儀而成已誨人深有<lb/>
憂於空言之無益及觀乎閣下所為行狀而知為學之<lb/>
方矣今先生之書將家傳而人誦之然其心學之淵微<lb/>
非以其所聞者而表章之則世葢有未易知者矣汸生<lb/>
於世二十有七年老母今年七十有三所以辭之而逺<lb/>
去者其志誠在乎此而不敢失也伏惟閣下察其有志<lb/>
<pb n="KR4d0584_WYG_003-31b"/>
閔其無成以其所得而賜教焉俾於入德之門不至迷<lb/>
其所趨而天之所以與我而至尊至貴者可以反身而<lb/>
有得則閣下之賜大矣<lb/>
　　　答汪德懋性理字義疑問書<lb/>
陳先生性理字義取先儒周程張朱精思妙契之㫖推<lb/>
而演之葢為初學者設然欲析之極其精而不亂合之<lb/>
盡其大而無遺使一本萬殊萬殊一本之理釋然於中<lb/>
則惟深潛涵泳不亟不徐以俟其一旦之通暢可也揣<lb/>
<pb n="KR4d0584_WYG_003-32a"/>
摩比較雖若得其皮膚終非實見爾尊兄叅以前輩格<lb/>
言擿其疑似萃以下問寡陋何足取衷不欲遽忤嘉意<lb/>
輙於條目之下各綴臆説數語更俟切磋不可便以為<lb/>
是也昔有傳侏儒觀俳優者言其立於衆人之後非有<lb/>
見聞而亦大笑或問之則曰長者豈欺我哉今吾儕為<lb/>
致知之學而徒取先儒之言以為已言持先儒之見以<lb/>
為已見者何以異此又况於借視聽於盲聾者其可不<lb/>
審乎每勤相愛之隆深愧無以相發故併以是説復焉<lb/>
<pb n="KR4d0584_WYG_003-32b"/>
未審高明以為是否<lb/>
　　　答任本初書<lb/>
承尊翁惠書喻以賢昆仲來嵗從游山中賢昆仲亦皆<lb/>
有書三復不勝惶恐嘗聞晦菴先生之言有曰補填前<lb/>
日欠闕栽種後來根株者為過時而學者立方也其自<lb/>
言曰予之學自銖積寸累而成亦可見十寒衆楚者之<lb/>
無益於事矣吾兄清謹而謙厚甚得友朋之譽然每相<lb/>
見輙以學不加進為言今者又欲抗雅志於山林䆒遺<lb/>
<pb n="KR4d0584_WYG_003-33a"/>
經之終始不圖近功不思倖得非所見者大所期者逺<lb/>
安得特達如是邪但願常懐此心勿使放失則上可以<lb/>
答家庭之心次可以副交游之望矣自顧空疎蔑能相<lb/>
發故以子朱子二言為貺此在足下加之意而已昔高<lb/>
適五十始學為詩卒以詩名蘇老泉二十八始知讀書<lb/>
既而文章高古為一代之絶學雖不同理則無二足下<lb/>
方妙齡尚何扞挌之有哉新嵗初十日後始得暇登山<lb/>
賢昆仲過訪可在何日不宣<lb/>
<pb n="KR4d0584_WYG_003-33b"/>
　　　答徐大年書<lb/>
鄭村良便後毎恨相見之晚簪盍孔艱慨思晤言惟重<lb/>
瞻系當卧疾敝鄉時適有鄭氏便人匆匆不能具書急<lb/>
取黄先生行狀封寄左右凡書所欲言者何以加此不<lb/>
作書非有意也庚子春夏留星源山中友朋自歙至者<lb/>
嘗言見足下所寄書而㤀却取來自是凡屬數輩求之<lb/>
至今年春乃始得見三復不能去手莊生曰逃空谷者<lb/>
聞人足音跫然而喜矣况於稽經考禮如靣論者乎幸<lb/>
<pb n="KR4d0584_WYG_003-34a"/>
甚幸甚鄭康成三禘五帝六天緯書之説豈特足下疑<lb/>
之自王肅以來莫不疑之而近代如陳陸葉林諸公其<lb/>
攻擊亦不遺餘力矣竊嘗䆒觀諸名家論著於經㫖似<lb/>
猶有未盡者於禮意似猶有弗類者此先生所以不能<lb/>
已於言也雖然去古逺矣豈易言哉汸嘗嘆王子雍有<lb/>
高才好著書又與典午氏為婚姻勢望赫然茍非高明<lb/>
博洽真有據依安能議其所短而孫仲然獨取聖證論<lb/>
駁而釋之其所辨証必有可觀陳史既不作志其書復<lb/>
<pb n="KR4d0584_WYG_003-34b"/>
不傳千載而下無所稽考可惜哉是以先生行狀中凡<lb/>
諸經疑義皆畧存梗概良以此也其於歴代聚訟之説<lb/>
雖千百一二而本源制作悉已包涵懼觀者忽而弗思<lb/>
耳今足下乃能反求經傳具示所疑豈非區區所望於<lb/>
同志者乎幸甚幸甚楊子雲曰衆言淆亂折諸聖禮家<lb/>
異同之説其來逺矣茍不反求於經將安所折衷乎謹<lb/>
據周禮述舊聞以答來貺足下其察焉經曰祀天曰祀<lb/>
天神曰祀昊天上帝曰禋祀昊天上帝曰旅上帝曰大<lb/>
<pb n="KR4d0584_WYG_003-35a"/>
旅上帝曰享上帝曰類上帝曰類造上帝曰祀五帝曰<lb/>
禋祀五帝皆因官屬職掌器物司存言之然其間尊卑<lb/>
逺近親疎隆殺異同分合有序有倫聖經簡奥無費辭<lb/>
非後世文字比也葢典瑞言祀天旅上帝祀地旅四望<lb/>
四望别言既非祀地則旅上帝别言非祀天明矣大宗<lb/>
伯國有大故則旅上帝及四望亦以上帝對四望言而<lb/>
小宗伯兆五帝於四望四類亦如之始以五帝對四望<lb/>
言五帝即上帝明矣旅者㑹而祭之之名上帝非一帝<lb/>
<pb n="KR4d0584_WYG_003-35b"/>
也猶四望非一方矣大宗伯禮天地四方皆有牲幣各<lb/>
放其器之色而詩曰來方禋祀以其騂黑四方之神即<lb/>
五帝也故曰禋祀而得與天地通稱六器日月星辰四<lb/>
望不與焉大宗伯以禋祀實柴槱燎祀神之在天者以<lb/>
血祭貍沈疈辜祭神之在地者禋者升煙以祭之名三<lb/>
祀皆積柴實牲體玉帛燎而升煙以報陽也自非天神<lb/>
之尊者不得言禋祀明矣大司樂祀四望祭山川各有<lb/>
樂而五帝樂無文以其皆天神同六變之樂也又豈但<lb/>
<pb n="KR4d0584_WYG_003-36a"/>
與昊天上帝同禋祀同祭服而已哉雖然五帝之非人<lb/>
帝可無疑矣其總言上帝與專言祀天者豈無别乎其<lb/>
祭曰旅曰享曰類曰類造其事曰天子將出曰師甸曰<lb/>
國有大故以及曰祈穀與大司樂冬日至祀天神於圜<lb/>
丘夏日至祭地祗於方澤孔子謂之大郊者其於尊卑<lb/>
逺近親疎隆殺之節亦辨而詳矣若來書所謂天與帝<lb/>
為一惟兼言分言有異則經中神號祭名禮物徒異同<lb/>
而已矣先王制為一代大典豈為是辭費以來後世之<lb/>
<pb n="KR4d0584_WYG_003-36b"/>
紛紛乎大宗伯禮四方作六玉言小宗伯兆五帝主建<lb/>
神位言足下謂大小名從其類決五帝為人帝非經㫖<lb/>
也夫五行之神為五帝而太皥之屬配焉亦云帝此孔<lb/>
子聞諸老𥅆而告季康子者也公羊子曰自内出者無<lb/>
匹不行自外至者無主不止此郊之所以尚配也今將<lb/>
迎氣於郊而廢其所配者主其配者大皥以降雖有功<lb/>
德亦人鬼也人鬼豈能司天時而布五氣者乎陳祥道<lb/>
楊復齋之言曰天有五行四時則有五帝帝者氣之主<lb/>
<pb n="KR4d0584_WYG_003-37a"/>
也果以五人帝則人帝之前其無司四時者乎朱子又<lb/>
謂凡説上帝者總昊天上帝與五帝言之意與陳氏同<lb/>
諸公雖不主康成至此亦不能異也足下豈弗考乎王<lb/>
制祭天地之牛角繭栗宗廟之牛角握此天神人鬼之<lb/>
别也國語曰郊帝之牛角繭栗謂郊為禘而牲無異文<lb/>
此所謂禘非人鬼之祭矣又曰凡郊禘祖宗報五者國<lb/>
之祀典也加之以社稷山川三辰五行而别不言祭天<lb/>
地則韋昭注禘為圜丘不誣也祭法以禘郊祖宗對舉<lb/>
<pb n="KR4d0584_WYG_003-37b"/>
言之與國語同則四者皆大祭而事體相似可知其四<lb/>
代配食之帝一以先後為次則四大祭者輕重必有差<lb/>
矣王氏謂禘者宗廟之殷祭而郊為圜丘祀天以其祀<lb/>
言則先廟而後郊廟言人鬼而郊不及天神以其實言<lb/>
是重祖以配天而輕所自出之帝惟廟享也又謂祖宗<lb/>
乃二廟不遷之名是禘郊以祭言祖宗以廟言也大廟<lb/>
之不遷又非世室比顓頊之於夏契之於商其廟視周<lb/>
文武世室亦可同倫乎二世室一曰祖一曰宗此毋論<lb/>
<pb n="KR4d0584_WYG_003-38a"/>
禮意如何古人制言有序名物以類必不如是之舛駁<lb/>
弗倫也六天之神隂主化育著為星象下應人事北辰<lb/>
中居御極而五帝隨天運轉以散精布氣於四時與開<lb/>
闢之初五天之精感為帝王之祖皆非有得於化原有<lb/>
見於古初者信不足以及之然中垣太微昭布森列不<lb/>
可誣也况周人立閟宫以祭姜嫄大司樂享先妣序於<lb/>
先祖之上則南郊祀感生帝何必異乎緯書焚於隋河<lb/>
圖洛書至宋始大顯使無陳邵二公亦妖妄之類耳學<lb/>
<pb n="KR4d0584_WYG_003-38b"/>
者初不見全書徃徃望風詆排先生嘗謂恐尚有如圖<lb/>
書蓍䇿之數在其中可謂惡而知其善者賢於孫仲然<lb/>
逺矣安得起陳林諸君子而質之然先生論宗廟之禘<lb/>
與鄭氏三禘亦不茍同行狀中可見其謂成王以殷禮<lb/>
祀周公因詩言白牡以辨明堂位之誣也足下乃取何<lb/>
休氏周公生有王禮之云誣斯甚矣魯郊非禮春秋所<lb/>
書非一端但非成王賜之耳其謂魯帝文王於周廟者<lb/>
因魯有文王廟而辨於周公廟禘文王之僭也嚳無廟<lb/>
<pb n="KR4d0584_WYG_003-39a"/>
主藏於稷廟也魯既有文王廟安可虛而不祭但為藏<lb/>
主之所乎明堂位之夸無不至矣上言配帝於郊配以<lb/>
后稷下言以禘禮配周公於大廟自車服旌旗以至樂<lb/>
舞廟餙皆天子也而獨不敢言上及文王吾家伯循欲<lb/>
推王禮以説魯禘其論起於唐末而不兼羣廟之説子<lb/>
程子蘇子由陳祥道諸公皆無取焉足下謂之古今通<lb/>
論可乎向來嘗感楊信齋譏鄭𤣥讀祭法不熟杜佑讀<lb/>
大傳不熟杜氏主康成而兼存王肅未知讀書生熟如<lb/>
<pb n="KR4d0584_WYG_003-39b"/>
何然康成所得有在祭法外者雖信齋未可忽也王肅<lb/>
親注家語而自廢五天帝之説茍無卓然之見讀書雖<lb/>
熟猶不足恃而况不熟者乎罔乎後世而傲視古人如<lb/>
此每為續禮儀通解君子惜之此先生教人所以貴乎<lb/>
致思也足下如有意斯事則聖經賢傳與諸名家成書<lb/>
歴代史志具在區區廢㤀乆矣何足辱下問乎春秋二<lb/>
百四十二年内外之説註脚已具右方六經補註為人<lb/>
借去一時無他本可奉寄當俟後便圖之然此書頗難<lb/>
<pb n="KR4d0584_WYG_003-40a"/>
看汸遊湖間常出以示人鮮有好者金華黄公與夏先<lb/>
生尤不悦以其多引而不發也其論五經大㫖皆已槩<lb/>
括入行狀頗以平日耳聞綴而輯之庶㡬將來君子得<lb/>
以考觀其尚有能成先生之志者乎自遭亂離此事姑<lb/>
置而又早衰乆病雖嘗竊有撰録未能脱藁其尚克廣<lb/>
先生之學使有傳乎雖然所謂學足以明聖人之心志<lb/>
在以六經明晦為己任者先生所望於當世君子學者<lb/>
未見其人也惟足下勉之又勉之則所以大肆其力於<lb/>
<pb n="KR4d0584_WYG_003-40b"/>
遺經者必有上達日新之功非俗學所敢知矣書辭已<lb/>
繁不復他及又未知何時可達左右臨楮神馳不宣<lb/>
　　　與汪仲玉書<lb/>
汸為病所纒乆疎謁見下情不勝馳仰昨者伏聞親至<lb/>
郡城鎮遏苗獠日下逺去諸縣吏民皆受德惠萬口懽<lb/>
賀感服無已又聞駐節古城北屯兵民無不仰望於二<lb/>
十五日扶病至德賢萬户滿擬一見顔色少慰乆别之<lb/>
懐既承旌旄南還回首悵怏而已恃憲度有稟表姪程<lb/>
<pb n="KR4d0584_WYG_003-41a"/>
質字彦文乆仰二天之庇妄欲托身潭府備竹頭木屑<lb/>
之需倘蒙矜恤収録如獲更生之賜也已凂彦仲兄與<lb/>
季溫博士代覆萬告留聽幸甚幸甚草草布字不䖍總<lb/>
希鈞照不備<lb/>
　　　與朱楓林先生　允升學正書<lb/>
三月二十七日程兄轉示尊翰乃得動履之詳甚慰甚<lb/>
慰向所附桃梅書已達而書册未至承非乆歸高隠必<lb/>
可徹尊覽也春秋疑義難決有自來矣所謂事大體重<lb/>
<pb n="KR4d0584_WYG_003-41b"/>
人微言輕一過目未極底蘊便欲決其是非此黄先生<lb/>
所以寜終身不以示人也若小子則不然鄭漁仲有云<lb/>
事無两造之辭則獄有偏聽之惑如得老於是經之士<lb/>
相與指擿無論合否擇其大有闗係者得百十條設為<lb/>
問答以附書後則一得之愚可以自見而經㫖明矣豈<lb/>
不快哉是以於劉公高論拳拳欲得聞之承批示二説<lb/>
其一謂春秋隨事筆削決無凡例前輩言此亦多至丹<lb/>
陽洪氏之説出則此件公案不容再舉矣其言曰春秋<lb/>
<pb n="KR4d0584_WYG_003-42a"/>
本無例學者因行事之迹以為例猶天本無度厯家即<lb/>
周天之數以為度此論甚當至黄先生則謂魯史有例<lb/>
聖賢無例非無例也以義為例隠而不彰則又精矣今<lb/>
汸所纂述却秪是屬辭比事法其間異同詳畧觸類貫<lb/>
通自成義例與先儒所纂所釋者殊不同然後知以例<lb/>
説經固不足以知聖人為一切之説以自欺而謾無統<lb/>
紀者亦不足以言春秋也是故但以屬辭名書而序文<lb/>
具見微意明不可與釋例纂例等書同論也其二謂宋<lb/>
<pb n="KR4d0584_WYG_003-42b"/>
華元出奔歸國間無異事再書名氏為特筆此等處最<lb/>
好商畧但恐有理難伸耳春秋之有變文非得已也然<lb/>
猶是史文中改易一二字至於特筆則非史氏恒辭所<lb/>
及矣然非有大正於君臣父子之間亦不茍為異同也<lb/>
凡先儒曰變文曰特筆云者皆無根據直是以意取之<lb/>
與愚見不可同日語至若所謂間無異事有異事云者<lb/>
不過史家得便宜二傳本為盟㑹發例若推之以釋他<lb/>
事則如實來暨齊平執曹伯畀宋人一事而再見者茍<lb/>
<pb n="KR4d0584_WYG_003-43a"/>
間無異事者皆得蒙上文矣若宋公使華元來聘宋公<lb/>
使公孫夀來納幣晋侯侵曹晋侯伐衛各是一事者雖間<lb/>
無一事亦不得蒙上文也凡大夫出奔者未必悉得反<lb/>
國其出與歸事本末亦多不同故出奔與反國各是一<lb/>
事史法不得相蒙是以聖人修經出奔與歸國亦各有<lb/>
筆削或書其出不書其歸或書其歸不書其出是雖一<lb/>
人之事而書法亦不相因此宋華元自晋歸于宋雖間<lb/>
無異事不得蒙上文亦不過史氏恒辭而已竊料言此<lb/>
<pb n="KR4d0584_WYG_003-43b"/>
者必援鄭良霄事為證若愚見則大夫書入法與書歸<lb/>
不同况良霄之罪鄭人既討而殺之春秋書鄭人殺良<lb/>
霄以討罪為重苟間無異事則自許入鄭得並上文出<lb/>
奔為一事不必更端可也華元雖挾晋為重然其出其<lb/>
歸皆為國事非懐惡以入之比乃以間無異事故書之<lb/>
與良霄同文魯史雖固陋宜不至此亦無待於聖筆而<lb/>
後重書其名氏矣然良霄事與獲麟後記陳宗𥪡事史<lb/>
法正相表裏夏書陳宗𥪡出奔楚冬書宋宗𥪡自楚復<lb/>
<pb n="KR4d0584_WYG_003-44a"/>
入於陳陳人殺之者歴三時間數事於史法自合更端<lb/>
書之既再書陳宗𥪡故下文但書陳人殺之併復入為<lb/>
一事而不復再舉其名氏詳於下則畧於上詳於上則<lb/>
畧於下所謂史家便宜葢如此由此推之使華元歸宋<lb/>
上有一二事則與特筆復何辨乎借令良霄與宗𥪡易<lb/>
地則書法皆同矣此既非筆削之㫖則華元再舉名氏<lb/>
何特筆之云茍為不然則凡先儒曰特筆特筆云者宜<lb/>
無不可通矣愚見如此未審先生檢閲後以為如何其<lb/>
<pb n="KR4d0584_WYG_003-44b"/>
他云云不惜一一批示使得致思區區之望也近年以<lb/>
來昏憒殊甚已寫出者輙不復記倘時得人掊撃亦一<lb/>
助也長厯大衍厯考經異同疎密之由已悉改入日月<lb/>
差繆類王周正月説却入左傳補註中草藁謹封上求<lb/>
教江氏長厯序得令人抄示幸甚德懋乆不相見其文<lb/>
亦恐不存矣適舎弟歸故里承動靜得拜此良便臨書<lb/>
草草不宣<lb/>
　　　答趙伯友書<lb/>
<pb n="KR4d0584_WYG_003-45a"/>
四月朔日羅丞宅專人送至二月初四日所恵書捧誦<lb/>
驚喜逺自初别以逮近嵗十八年間死生契闊之情歴<lb/>
歴如奉靣談近日自江右道通後始屬權伯文中則張<lb/>
孟循諸公問訊至是乃副所望其懽忻其感慨葢有不<lb/>
可言喻者翹企鬱塞之懐涣然冰釋矣承筆削行狀作<lb/>
黄先生傳足見高情此先生清介絶俗非尊兄無能繼<lb/>
其逸軌者廣其學以永其傳葢有望焉一贊已得其要<lb/>
子雲固不待異世也故特奉納春秋師説一部屬辭一<lb/>
<pb n="KR4d0584_WYG_003-45b"/>
部通五册尊兄既熟行狀又觀師説則於其六經復古<lb/>
之學艱苦之由已得大槩然後細勘屬辭一過乃知區<lb/>
區抱此二十餘年非得已不已强自附於傳注家以徼<lb/>
名當世之謂也顧其書叅互錯綜若未易觀然其入處<lb/>
秪是屬辭比事法無一義出於杜撰請以正經及三傳<lb/>
置几案間遇擔荷不過處試一檢閲則得失判矣私竊<lb/>
自擬以為有取日虞淵浴光咸池之功未知高明以為<lb/>
如何耳非尊兄吾不妄發繩愆糾繆之益不可以遺他<lb/>
<pb n="KR4d0584_WYG_003-46a"/>
人承欲為通鑑綱目著一書甚善此間有鄉先生汪公<lb/>
嘗作綱目考異不在手未暇寄去然愚見却又有説煩<lb/>
校定春秋文字後却求教也欲與左右商訂若此者何<lb/>
限汸既羸病不能去水陸千里行旅蕭條兄亦豈能一<lb/>
來視之垂喻終當一㑹晤良感盛心矧令弟一别八年<lb/>
不得音耗此又訪問之所宜先者俟昆仲相見卜居有<lb/>
定處行者居者兩皆無慮天其或者可遂吾願乎然以<lb/>
尊兄簡淡易足所謂月粟一官石資於人者廉矣若更<lb/>
<pb n="KR4d0584_WYG_003-46b"/>
得令弟生理有恒則定居之説良易惜相去逺無由與<lb/>
知耳羅氏人來者立告去奉此殊闊畧程彦文秋後復<lb/>
西行當圖嗣問伏惟順時自愛不宣<lb/>
　　　賀鄭師山先生受詔命書<lb/>
汸自聞先生被詔命即欲一見左右稱賀病甚不能去<lb/>
此月八日輿曵至中途見東行者皆却走言苗軍且至<lb/>
倉卒莫知其實輙亦引歸一二日來訛言甫定而疾復<lb/>
作恐旬月間不能亟見故敢道其所欲言者先生幸加<lb/>
<pb n="KR4d0584_WYG_003-47a"/>
察焉汸聞鄉里之論有謂可為先生賀者有謂當為吾<lb/>
郡賀者有謂當受命即行者有謂可無行者然此非惟<lb/>
不知朝廷之意亦不知先生之德也國家自世祖以來<lb/>
不惜高爵顯位而起山林之賢誠令典也曩者如汴梁<lb/>
吳彦暉閩中杜原甫皆嘗被斯命矣然則或謂可為先<lb/>
生賀者未為知朝廷也吾郡先達衆矣以布衣召入翰<lb/>
林誠未有如先生者當今四方多故求賢如渴豈無意<lb/>
哉然則或謂可為吾郡賀者亦小之也若愚則當為天<lb/>
<pb n="KR4d0584_WYG_003-47b"/>
下賀爾前輩謂士大夫惟出處一事不可謀於人葢以<lb/>
時義不齊而士之自處者異也自處者異則其為人謀<lb/>
也難乎其適中矣矧可以輕議哉然則或謂當受命即<lb/>
行者未為知先生也昔以處士徴而不至者葢有之矣<lb/>
若夫言論風㫖漢然無聞徒使上之人謂賢者不為世<lb/>
用而弓旌為虚器豈君子之志哉然則或謂可無行者<lb/>
亦未為知先生也若愚則非惟不敢贊之以必行而亦<lb/>
不敢尼之以毋行直以謂先生當有以報朝廷爾夫天<lb/>
<pb n="KR4d0584_WYG_003-48a"/>
下之大患莫患於下言之而上不信也今也士大夫一<lb/>
言而丞相信之丞相一言而天子信之此先生所以有<lb/>
今日之命夫以公卿大夫圖天下事而皆若此何治平<lb/>
之不易而冦亂之足憂也其可不為天下賀哉且士大<lb/>
夫言於丞相者必曰鄭先生惟不出爾出則天下事可<lb/>
平也丞相言於天子亦然天下事先生與有責矣其可<lb/>
不思所以報之哉夫謂當為天下賀者衆人之情也謂<lb/>
當有以報朝廷者先生之志也公卿大夫不計天下利<lb/>
<pb n="KR4d0584_WYG_003-48b"/>
害者五十餘年是以至於今日今其敝事雖多以先生<lb/>
之明而慮之如燭照而龜卜爾以先生之德而處之如<lb/>
辨蒼白而數一二爾何難之有哉然則事固難於口陳<lb/>
而易以書道者竊謂先生當條列治安之䇿極言時弊<lb/>
通為一書如果行也則以獻於天子不行則上之中書<lb/>
先生言之而朝廷行之而天下被其賜雖不仕猶仕矣<lb/>
朝廷固無負於士大夫矣士大夫固無負於君相矣各<lb/>
盡其職以行其治安之䇿則天下不足治矣雖然先生<lb/>
<pb n="KR4d0584_WYG_003-49a"/>
之仕不仕猶不計也而况於䇿之行不行哉昔蘇明允<lb/>
以詔書召試不起猶且以君命不可虚辱於是有十萬<lb/>
言之獻今朝廷之所以待先生者至矣其可已乎然則<lb/>
所以報朝廷者莫善乎是明矣果若是將見先生之道<lb/>
措之天下而有功垂之百世而無窮然則雖為先生賀<lb/>
可也豈惟天下哉雖為吾郡賀可也豈惟先生哉汸之<lb/>
所以為賀者如此雖然非以為先生慮不出於此也葢<lb/>
欲探先生之志以解衆人之惑爾若夫可行而行可止<lb/>
<pb n="KR4d0584_WYG_003-49b"/>
而止先生固素定於胸中矣愚胡敢贊一詞尚圖走見<lb/>
以請耳書不盡言伏惟亮察<lb/>
　　　寄上蘇伯修<lb/>
即日未審尊候何如伏惟納福汸向因高則誠如京嘗<lb/>
附短狀上問起居計當得達左右邇者伏聞暫持玉節<lb/>
出判漕臺日與士民同増鼓舞逢掖之論率謂鹽莢誠<lb/>
經費所賴第以閣下居之則為非宜汸竊以為不然夫<lb/>
古之君子所以任天下之重而繋一時之思者初無分<lb/>
<pb n="KR4d0584_WYG_003-50a"/>
於出處也豈有中外之間哉矧積弊因仍禁𣙜無藝海<lb/>
隅殘孽尚煩干戈閣下碩德雅望輿論所歸憂深思逺<lb/>
形於辭色撫綏丁户於凋瘵之餘俾之安土樂生益寜<lb/>
邊郡則湟池赤子喘息無地請命有期矣夫豈居一官<lb/>
效一職於他日者可同日語哉汸與一二同志山居讀<lb/>
書期稍竭駑駘以無負於門牆而意廣力孱未之有進<lb/>
惟曩嵗所聞誨語則不敢斯湏㤀耳虞宅得歐陽公為<lb/>
神道碑計已徹尊覽但所據行狀未經删改謹皆繕寫<lb/>
<pb n="KR4d0584_WYG_003-50b"/>
上呈伏惟閣下必有不刋之論可慰老先生於九原也<lb/>
劉靜修先生墓表曹學士誌銘偏州晚學皆不得見方<lb/>
欲謀重拜門下以畢其所欲求教者秋暑尚隆未敢輙<lb/>
易叅謁伏惟為國為民善自寵珍以副善類之望謹奉<lb/>
手狀不宣<lb/>
　　　與梁按察書<lb/>
三月初八日新安諸生趙汸謹齋肅頓首再拜奉書憲<lb/>
使相公先生閣下前月末胡縣丞使人傳台㫖欲汸詣<lb/>
<pb n="KR4d0584_WYG_003-51a"/>
節下一見緣汸寢疾嵗深毎感風寒輙成重疾動止不<lb/>
出户闥藥餌多於飲食肌膚日削手足痿軟不能歩趨<lb/>
聞命慚悚莫知所為伏惟閣下蜚英騰茂早已超乎輩<lb/>
流體中備和晚益𢎞於德業今者持節一道以激濁揚<lb/>
清為己任所至官吏震恐黎庶蘇鮮而區區疾病沈淪<lb/>
猥以樸學餘生特蒙存録乃弗勉强扶掖一望顔色以<lb/>
慰平生豈非其命耶反覆思惟無以報塞雅意謹獻所<lb/>
録春秋師説一部又屬辭一部四帙其間所列筆削義<lb/>
<pb n="KR4d0584_WYG_003-51b"/>
例稽經考傳悉有據依雖於按治事宜無所増益如賜<lb/>
校正使克有傳於後在尚世君子尊崇經訓扶樹教道<lb/>
或有補於萬一豈惟晚學小生皓首窮年之一遇而已<lb/>
方命有罪非敢矯餙惟高明有以教之幸甚幸甚謹奉<lb/>
書上謝伏紙無任悚息伏惟台慈鑒察不宣<lb/>
　　　代王總制回王左丞<lb/>
某頓首再拜某大左丞相國宗兄鈞座即日孟冬漸寒<lb/>
恭惟藩屏清嚴民兵夷懌穹後協相鈞侯動止多福某<lb/>
<pb n="KR4d0584_WYG_003-52a"/>
靖惟建武始割豫章為軍葢江南有國所以䕶邊𤨏也<lb/>
矧今鼎足洪都軍督府外綏嶺徼内控江湖自非敦龎<lb/>
偉異之資恢廓深沈之度終始一心險夷一節孰堪重<lb/>
寄克建殊勲乃者苗酋干命率其鋤耰之衆掃境以犯<lb/>
金湯俄而我師西征一鼓而覆諸宮亭之渚視周公瑾<lb/>
赤壁竒功虞允文采石偉績殆此葢我國公削平僭亂<lb/>
奄有湖湘信乎有天人之助矣然當戒嚴日乆闗梁既<lb/>
阻調發不通而鳯山麻源千里間曽無鳴桴之警吠犬<lb/>
<pb n="KR4d0584_WYG_003-52b"/>
之驚是則吾宗兄夙著忠誠益堅保障之明效也功名<lb/>
日起曷可量哉區區無任欽仰某切聞古之以氣義相<lb/>
結者猶曰異姓天倫况乎稟姓受氏同出一源所以統<lb/>
繋百世而使之别於他族者在人心固宜有先後也然<lb/>
則英豪之士遭遇知已相與締交結言以堅翊亮之誠<lb/>
者豈可獨後於他人哉如某者雖慚圭獲迎侯門每思<lb/>
要結忠賢共酬恩遇是以於宗兄尤惓惓焉不圖高誼<lb/>
先之錫以華緘董之專使首攄報效之誠以昭同志終<lb/>
<pb n="KR4d0584_WYG_003-53a"/>
約兄弟之好用篤懿親載盟之辭鑿如金石筐篚之實<lb/>
重於瓊瑰某敢不指日銘心奉以周旋毋或失墜屬張<lb/>
君歸速未䆒謝言薄采蘋蘩乆稽問敬山域弊陋鮮敵<lb/>
腴施惟增悚息文學鄭士恒于張君有童冠之舊輙俾<lb/>
因之以達鄙誠於節下所冀益壯丕圖勉恢盛業使枤<lb/>
杜同姓之思不㤀於今日則常棣孔懐之義豈愧於良<lb/>
朋異時太原氏衣冠之盛勲業之隆復振於江左則自<lb/>
蒼姬而下實寵嘉之區區不勝至願惟宗兄其鑒之家<lb/>
<pb n="KR4d0584_WYG_003-53b"/>
尊夏中省視來此感佩至意附楮引忱瞻奉未涯伏惟<lb/>
為君民自愛不宣<lb/>
　　　與師山鄭子美先生<lb/>
即日秋涼伏惟徴君師山先生動履安福某疎逺儀刑<lb/>
倐經兩嵗屢謀謁教輙以事牽葢喪亂之餘出處兩艱<lb/>
亦其勢然也重以學問荒蕪自慚寡陋而交游過愛徃<lb/>
徃稱譽過於是有滑稽君子惡其無實巧搆飛語歴詆<lb/>
輩流且使其言若皆自不肖出者雖荷諸公照知不為<lb/>
<pb n="KR4d0584_WYG_003-54a"/>
所惑然私心則謂當此時義倘得朋友由此見絶使得<lb/>
遂其返闗却掃茍全逺害之圖則滑稽者之賜大矣以<lb/>
此益復深居簡出雖以先生平居見知之深見愛之厚<lb/>
亦不覺其間闊之乆也邇自逺歸欲一造館下稍述鄙<lb/>
陋而宿疾未除方謀灼艾謹録謬藁數篇豫納几下上<lb/>
求繩削而并及取疎之由如此俟炙瘡愈即謀省謁伏<lb/>
惟高識雅量度越一時必有以教之爾未誨侍間伏冀<lb/>
為斯文自重<lb/>
<pb n="KR4d0584_WYG_003-54b"/>
　　　答蔡叅政書<lb/>
四月初六日新安諸生趙汸頓首再拜復書於大參相<lb/>
公先生閣下中書諸相公先生閣下伏蒙星源翼差官<lb/>
及婺源州官同雄峰翼使者興安府委官休寜縣吏齎<lb/>
公文幣帛為叅議官左右司官同稟都堂鈞㫖以汸為<lb/>
隠士下其書所在官司以禮敦遣者疾病阽危聞命悸<lb/>
恐間數日又以叅議公與諸公所題手書來示捧領三<lb/>
讀深以病廢日乆上虚大丞相求士之盛心次負叅議<lb/>
<pb n="KR4d0584_WYG_003-55a"/>
公與諸公薦揚之厚意感激憂懼不知所裁謹以不能<lb/>
上道之由瀝誠具書上謝萬一伏惟少加察焉汸之生<lb/>
也稟氣甚薄二十五六時風痰之症積成痼疾手足頭<lb/>
目日漸長大而軀榦與兩臂獨細弱如初歩履極艱飲<lb/>
食甚少如耄耋老衰者其殘廢不堪人事之日乆矣邇<lb/>
嵗以來加以寒濕外感身兼數症藥餌無功醫者厭於<lb/>
調治友朋倦於饋給溫熱間作痞結怔忡弗能食飲顧<lb/>
視餘景亦不甚惜此皆使者與諸官吏連日所親見若<lb/>
<pb n="KR4d0584_WYG_003-55b"/>
是者其可當大丞相之求與叅議公之知遇乎然汸所<lb/>
以得虚譽於時賢者葢亦有説早嵗獲見一二前輩於<lb/>
經學稍知用心既而以乆病故僅守春秋一經其他經<lb/>
皆不能復更讀史書僅考左氏傳亦不能記誦其他自<lb/>
史記而下治亂成敗之説皆力不能及葢以乆病早衰<lb/>
不能勉强非自棄也此則必與汸有徃還之舊者然後<lb/>
知之其嘗邂逅一靣者不能詳也而况於僅聞其名者<lb/>
乎若是者其有取於武功經營之日乎其亦有禆諸明<lb/>
<pb n="KR4d0584_WYG_003-56a"/>
公之末議乎然則虚大丞相求賢之盛心負叅議公與<lb/>
諸公之舉者非小子之罪也自古創業之君其功臣謀<lb/>
夫未聞有一人出於經生文士者迨其中世誤於經生<lb/>
文士則或有之何則以其素不講當世之務也晋人所<lb/>
謂宜束之高閣以俟太平者夫豈不試而言哉若汸者<lb/>
足迹不逺無四方之遊無俊傑之交自度病不能進早<lb/>
嵗則絶意場屋其於時務未嘗用一日之工然則使汸<lb/>
不病且不敢以無實之名昧昧而前以冒弓旌之招而<lb/>
<pb n="KR4d0584_WYG_003-56b"/>
况於篤廢俟盡夫復何言是亦可見其命之窮無其才<lb/>
而有斯疾者矣顧無辭以復於執事者輙敢以先師黄<lb/>
楚望先生行狀一通春秋集傳序文一篇上呈所以見<lb/>
其早得虚譽於當時者以此而以其乆病廢不能脱藁<lb/>
恐有遺恨於身後者亦在於此伏惟叅贊之暇一賜覽<lb/>
觀使小子得藉諸明公餘庇稍求醫藥進飲食一二年<lb/>
間不死幸而克成其書以示天下以傳後世使天下後<lb/>
世知大丞相與諸明公待士厚病者得養廢者得起老<lb/>
<pb n="KR4d0584_WYG_003-57a"/>
先生待樸學皆得遂其志成其業以垂無疆是則仁人<lb/>
君子之澤非但一時一士被其賜而已也干冒尊嚴不<lb/>
勝悚息不宣<lb/>
　　　寄上蘇公伯修<lb/>
即日仲春伏惟尊候動止多福汸自姑蘇舟中拜别即<lb/>
轉吳興度臘改嵗回錢塘㑹葛元哲昉聞旌節所次用<lb/>
釋馳系汸竊聞古之君子居廊廟則功顯在山林而言<lb/>
立是以或出或處初無容心而高風偉績顯白一時焜<lb/>
<pb n="KR4d0584_WYG_003-57b"/>
煌干祀尤可尚也矧禮失樂流文散史缺非𢎞才卓識<lb/>
夙有聞見不能輯而存之閣下素抱述作之志倘及今<lb/>
視聽精明體履清暇網羅遺逸成一家言以幸後學忱<lb/>
非小補前輩欲著書多以閒居日少志弗克就九重側<lb/>
席良輔乃躬瘁効勞則汗青未有期也汸窮山晚進仰<lb/>
恃一日之知輙敢僭效其愚如此惟家貧親老不得供<lb/>
灑掃於溪堂備撿閲於書府旦夕瞻企無時可忘耳因<lb/>
高則誠入京謹奉手狀起居干冒清崇不勝悚息伏惟<lb/>
<pb n="KR4d0584_WYG_003-58a"/>
幸察不備<lb/>
　　　答朱子範<lb/>
徃嵗專詣門牆拜顧存之辱庶幾獲質所聞夫何中道<lb/>
而同行者以親姻為嫌由是此心弗克獨遂尚蒙枉騎<lb/>
出見寒林古木中依依數語而别則亦人情事理有當<lb/>
然者非敢介然於左右也春初聞從者重赴廣陵深以<lb/>
未申祖餞為媿雪中獲領手翰三復竦然所以惠我者<lb/>
厚矣某於義利取舎之間析之精矣顧念不敏之資察<lb/>
<pb n="KR4d0584_WYG_003-58b"/>
焉而不足於明勉焉而不足於力雖持情之耿耿終抱<lb/>
志以悠悠則未審吾兄何以匡其不逮也蒙喻金兄有<lb/>
共學之志顧何以得此矧寒宗於先世有連姻今本初<lb/>
兄弟又為至戚亦何敢偃然拒之大抵學問之事以志<lb/>
合身安為本空山凡事草創來者徃徃不獲便安為嘆<lb/>
客主為之兩難其迂疎之學不達時宜終鮮及人實又<lb/>
不待言也以此不敢相與為茍且以誤其邁徃之志尊<lb/>
兄必察其愚不以方命為罪爾承聞此兄質美而志堅<lb/>
<pb n="KR4d0584_WYG_003-59a"/>
又有吾兄為之表帥可謂有餘師矣他日倘獲承接自<lb/>
當三謝不敏望執事為善達此意幸甚幸甚<lb/>
　　　答倪仲𢎞先生書<lb/>
汸頓首拜覆仲𢎞先生翰制尊右近嘗扣謁館下獲聞<lb/>
至論殊慰離索雖相距不逺然别去不能不悵然也去<lb/>
嵗蒙尊翰緘示教答疑義佩服之餘再具求教而書竟<lb/>
未達兹復掇其一二録呈并平昔所欲請益而未能者<lb/>
以徼終惠倘辱不棄幸孰大焉尊翰太極不離乎陰陽<lb/>
<pb n="KR4d0584_WYG_003-59b"/>
而亦不雜乎陰陽則天命之性不離乎氣質明矣按此<lb/>
語湏子朱子而實出勉齋勉齋曰天命之性自其理言<lb/>
之不雜乎氣質而為言爾向亦未得其説後見朱子有<lb/>
云某解太極圖云某此句當子細看今於某解説尚未<lb/>
通如何論太極因此求之方悟朱子微意所在葢非有<lb/>
以離乎陰陽也一句是正説太極本體二句是發明周<lb/>
子立言之㫖謂無極而太極五字乃是即陰陽而指其<lb/>
本體不雜乎陰陽而言之耳非謂太極真不雜乎陰陽<lb/>
<pb n="KR4d0584_WYG_003-60a"/>
也故曰即太極不離乎陰陽而亦不雜乎陰陽而為言<lb/>
皆是深致意處張子曰形而後有氣質之性善反之則<lb/>
天地之性存焉勉齋恐讀者未達此㫖誤以稟受於天<lb/>
者為兩性也故以朱子釋太極圖之意釋之葢謂此理<lb/>
既賦於人則已墮於形氣中非復本然之全體不可純<lb/>
以天地之性言今曰天地之性乃是自其理而言之不<lb/>
雜乎氣質而為言爾非謂天地之性真能不雜乎氣質<lb/>
而可以舎彼而全此也尊翰又云若以理之不離乎氣<lb/>
<pb n="KR4d0584_WYG_003-60b"/>
者言之則天命之性得於有生之初若以理之不雜乎<lb/>
氣言之則天所賦於有生之初而我受之以為性者本<lb/>
無不善也此初字是指天命人性賦受之初言所謂不<lb/>
離乎氣者也用前二句觀之則是得於有生之初者果<lb/>
有兩性也通後二句觀之則是理之在人者有二而所<lb/>
謂復其初者乃是舎彼而全此也氣質之性雖曰形而<lb/>
後有然使得之於天無是本然之性則亦何以為是氣<lb/>
質之性哉故程子以本然之性為極本窮原之性又謂<lb/>
<pb n="KR4d0584_WYG_003-61a"/>
二之則不是意可見矣愚意如此未知是否尊翰云尊<lb/>
德性者存心之事靜時工夫也道問學兼致知力行而<lb/>
言動時工夫也致廣大而盡精微存心而致知也極高<lb/>
明而道中庸存心而力行也此一節尤不能無疑葢動<lb/>
靜工夫皆是就心上説如所謂存養省察是也與致知<lb/>
名義事意不同可疑一也且以尊德性專為靜時工夫<lb/>
則與存心而致知力行者自相牴牾可疑二也謂存心<lb/>
為尊德性之事則可謂尊德性為存心之事則不可可<lb/>
<pb n="KR4d0584_WYG_003-61b"/>
疑三也昔有以問為致知學為力行者朱子不以為然<lb/>
今欲并包力行為説可疑四也汸昔年讀書最患多疑<lb/>
每一開巻則如蝟毛而起雖聖賢書亦然嘗謂程朱二<lb/>
先生發明斯道庶無復餘藴若於其原有一字不通則<lb/>
是道體之全猶有所昧故亟欲求教倘以不為瀆則繼<lb/>
此當有不一之請也惟是昨承誨論深歎夫踐履之難<lb/>
則小子猶不能無憾於斯然不敢遽請其目者誠有所<lb/>
待而不敢輕也良以平昔仰慕高致非止為一二文義<lb/>
<pb n="KR4d0584_WYG_003-62a"/>
請益而已向以間闊之日多故不敢妄請今則相望甚<lb/>
邇聚㑹可常則其性習之偏必已深察之矣雖不敢數<lb/>
扣凾丈而書問啓教當在所許也然常思之士之為學<lb/>
必於斯道之全體大用稍能窺其大綱而又必於其知<lb/>
之所至行之所逮淺深分數無毫髮之不自知然後知<lb/>
行交勉日有程課而進修之序有所考師友之教有所<lb/>
施也不然則浩浩茫茫實無立足之地而欲以疑於近<lb/>
似者自詭賢於流俗者自安謂之知道且不可而况於<lb/>
<pb n="KR4d0584_WYG_003-62b"/>
君子成德之事乎葢嘗反已而思之其麤心俗見漸知<lb/>
解剥乃由長年歴事而然似非義理浸灌所得者向承<lb/>
尊誨謂若稍能變化而終未敢便認以為是也區區稍<lb/>
類謹厚亦以資稟之偶然而憂思之餘其是非羞惡之<lb/>
心不能自泯此古人所謂匹夫之行者聖賢踐履之教<lb/>
恐非謂此也夫踐形由乎知性讀聖賢之書而麤通其<lb/>
六藝乃知性中一事耳未可便以聖賢之學為止於是<lb/>
也汸之所自知與其所願學者如此其所不知與知而<lb/>
<pb n="KR4d0584_WYG_003-63a"/>
未當徒言而不能踐者寜無望於師友之訓哉夫病者<lb/>
之求醫必盡告以受病之原而後劑量淺深得盡其技<lb/>
是以雖知辭多之為瀆而不能已也若夫有千金之藥<lb/>
而不能信服則䕶疾滅身之罪其將何辭先生念其附<lb/>
託之意不在於他則必有以教我矣楮短心長言不盡<lb/>
意伏惟恕察不宣<lb/>
近承附至良方已領稍涼便當依法合服也大學輯釋<lb/>
敬已伏讀一過區區妄有所疑即已隨處標識其一二<lb/>
<pb n="KR4d0584_WYG_003-63b"/>
當講者謹條具求教幸有以訂其謬也<lb/>
一凡例二字固是著述通用但施之聖經賢傳之首似<lb/>
大鄭重朱夫子著書義例甚精皆未嘗自列於書首况<lb/>
乃編次小節無大闗渉又皆先儒成法或只用自敘之<lb/>
語引起却逐一寫去未審可否<lb/>
一泛濫二字已盡編集成書之罪謂之龎雜則波及於<lb/>
立言者矣<lb/>
一㸃掇訓釋以便初學亦是一説但朱子著書或詳或<lb/>
<pb n="KR4d0584_WYG_003-64a"/>
畧必有深意存焉非是不為初學作計若必欲剔抉無<lb/>
遺使人一覽意盡則入耳出口者得以肆其滅裂沈潛<lb/>
玩索者無所用其心思徒増浮躁之風罕有自得之妙<lb/>
所謂語意平常者似可省去也四書海涵地負初學所<lb/>
未解者多矣豈能一一㸃掇邪如兩三句以上雖非特<lb/>
筆決不可無陳先生曰四字葢書名已更故也<lb/>
一以挑剔精妙警䇿明快贊胡先生通㫖甚當但此八<lb/>
字乃宋季作經義之法未可専以此等為好也自有四<lb/>
<pb n="KR4d0584_WYG_003-64b"/>
書集註後唯勉齋西山雙峰暨胡先生多所發明皆是<lb/>
於四書中有真見者雙峰融貫朱子之論時有失其真<lb/>
處胡先生必欲章章出一通㫖是以過求處尤不少耳<lb/>
輯釋於諸家議論皆有去取則所謂不敢録者似不必<lb/>
獨於胡先生説破也伯武嘗對子韶言之亦不可不知<lb/>
耳<lb/>
一所引胡吳新説皆是本無可説而强生議論故於枝<lb/>
蔓上更出枝蔓如所謂格致二條貫徹乎誠正修齊治<lb/>
<pb n="KR4d0584_WYG_003-65a"/>
平之間非誠意以下不事乎格致如以敬止二字為文<lb/>
王明德新民之極致皆似是而非不通䆒詰且大學工<lb/>
夫所謂其敘不可亂而功不可闕者在朱子俱有成説<lb/>
無復餘蘊若謂格物工夫則隨所遇而用力焉可也今<lb/>
以格致二條為貫徹乎六者之間則是知致邈無其期<lb/>
而物有未格知有未至而意已可誠心已可正身已可<lb/>
修家國天下已可齊可治可平也又謂非誠意已下不<lb/>
事乎格致則夫誠意正心之術齊家治國平天下之具<lb/>
<pb n="KR4d0584_WYG_003-65b"/>
皆學者所當窮格之先務非可以臨渴而掘井也所謂<lb/>
明德新民之極致者如下文所引淇澳烈文之詩是也<lb/>
文王新民之極致則上文周雖舊邦其命維新者是也<lb/>
敬止二字乃是就文王德性上説并新民言之非經㫖<lb/>
通前後二家之説觀之似於章句或問之㫖元未看得<lb/>
貫通完全但欲尋行數墨剽竊立論耳信乎學以為已<lb/>
者之難得也汸本不敢僭直至此近蒙書示朱子及張<lb/>
呂二公問答三復悚然知三先生胸次如青天白日無<lb/>
<pb n="KR4d0584_WYG_003-66a"/>
復毫髮留藏回䕶之態真是聖門諸賢哲氣象葢所謂<lb/>
唯知義理之無窮不見物我之有間者豈復校其能不<lb/>
能多與寡而為之進退哉益知先生之盛心為有在矣<lb/>
是以肆其胸臆至於如此亂道處幸有以教庶不負其<lb/>
求教之初心也人行速又有猥事不謹詳乞尊照<lb/>
即日天氣乍冷伏惟尊候清安汸向者伏讀大學輯釋<lb/>
嘗尊嚴命以鄙見求教繼辱手書多蒙印可且有隨所<lb/>
見不憚忠告之屬此在先生固為盛德餘事而小子問<lb/>
<pb n="KR4d0584_WYG_003-66b"/>
學空疎誤承推奬不能無愧爾屢欲具謝不敏而以冗<lb/>
猥未能也中庸所采前輩精義大畧無遺視大學殊勝<lb/>
然此書實未易言懼無以復於左右者故稍乆不敢奉<lb/>
還近日偶觀東阜翁禮記集義綱領有云儒家以大學<lb/>
為門户中庸為閫奥入其門庭造其閫奥由是而讀戴<lb/>
記之四十七篇大本立矣宜無難者反覆數過殊未知<lb/>
其㫖意所在若只以誦習其説便為入其門庭通貫其<lb/>
義便為入其閫奥則子思子所謂立大本者恐不謂是<lb/>
<pb n="KR4d0584_WYG_003-67a"/>
未審老先生所謂門庭閫奥當是何事乃復有待於誦<lb/>
讀戴記而後大本可立邪莊生曰語道而非其敘則非<lb/>
道矣先民有取焉昔者朱夫子從李先生受中庸之書<lb/>
求喜怒哀樂未發之㫖自以為未達而先生沒有如窮<lb/>
人無歸之歎其後如長沙與南軒論之三日夜不能合<lb/>
由是觀之則朱子之所以審問而明辨之者豈特文義<lb/>
之間而已哉若只以文義求之則是書有章句有或問<lb/>
有門人之録有石氏所輯因其所已言而求其所未言<lb/>
<pb n="KR4d0584_WYG_003-67b"/>
思過半矣若必欲視為已事則程子所謂放之則彌六<lb/>
合巻之則退藏於密而終身用之有不能盡者恐非可<lb/>
以尋行數墨而求之紙上也朱子嘗謂范淳夫一生只<lb/>
將聖賢言語忙中即抄一畨便了所以見處全不精明<lb/>
淳夫高明博雅度越流輩乆從二程夫子遊一時名世<lb/>
之士莫不推服而後之大儒論其失乃如此則吾道之<lb/>
大誠有未易知者哉又嘗謂不用聖賢許多工夫亦看<lb/>
聖賢底不出不用某許多工夫亦看某底不出其所謂<lb/>
<pb n="KR4d0584_WYG_003-68a"/>
聖賢工夫某工夫必有事實決非虚言然則茍不求其<lb/>
工夫所在以實用其力而遽欲苟附益於聖經賢傳之<lb/>
間皆朱子之所不許也若曰著述事體與反己之學殊<lb/>
塗則亦未審其何所據依以為折衷羣言之本歟大抵<lb/>
近世君子多以辨析義理便是朱子之學纂述編綴便<lb/>
是有功斯文故於向上工夫鮮有發明日用之間無所<lb/>
容力其資質近厚者亦不過茍免顯然悔尤而已聖賢<lb/>
中庸之教豈如是哉若汸之氣薄質弱尤切憂懼而用<lb/>
<pb n="KR4d0584_WYG_003-68b"/>
志不勇未之有聞先生誠不以其言為妄尚幸有以教<lb/>
之也蒙誘掖諄切不敢自棄屢欲靣啓而拘事未遑兹<lb/>
因便風謹勒此承動靜俟得近聞却當進謁併請中庸<lb/>
下巻參玩前後續求所以教也不備<lb/>
向因送客得邂逅一見少慰翹渴值仲本拉過其家不<lb/>
獲踐回途謁教之約繼又以事奔走郡城是以中間雖<lb/>
嘗兩奉惠書而皆不得以時上答狀也昨方抵館舎則<lb/>
知從者亦嘗過邑郛但未知繼此可得侍晤否縣公亦<lb/>
<pb n="KR4d0584_WYG_003-69a"/>
欲少欵若得徑為此來尤幸汸屢讀中庸輯釋纂録前<lb/>
精義大畧不遺良不易矣思欲罄竭愚慮少副謙德之<lb/>
萬一而涵泳所聞未之有得袁氏所録吳先生緒説多<lb/>
宗程子其異同之故亦非一再省覽所能驟決也是以<lb/>
雖欲妄有指陳而自知其非未敢輙竟其説嘗觀朱子<lb/>
自序有曰沈潛反覆葢亦有年一旦恍然似有以得其<lb/>
要領者此葢語人以其先難之故後得之由使毋以易<lb/>
心求之也既曰恍然又曰似有則有非指要綱領四字<lb/>
<pb n="KR4d0584_WYG_003-69b"/>
所能發明者矣夫是謂之知德夫是謂之知道而知言<lb/>
則其效也其曰然後乃敢㑹衆説而折其中則可見前<lb/>
是葢有所未暇焉葢其於明善誠身真修實踐如行者<lb/>
之赴家其至可期饑者之得食其飽可必至夫一旦豁<lb/>
然貫通之日而後衆説之異同得失折之於此無一不<lb/>
得其衷焉非揣摩比較從事於行墨者所可同年而語<lb/>
也區區自慮以為如汸等輩資質之凡近心思之麤淺<lb/>
茍不能於為已為人之際一刀兩叚發憤刋落然後實<lb/>
<pb n="KR4d0584_WYG_003-70a"/>
求反已親切之訓以致其絶利一源之功而徒爾朝繙<lb/>
暮閉口誦手抄則是終身無由知至畢世不能意誠而<lb/>
釋迦達摩果賢於孔孟矣若夫先生志意之誠確工力<lb/>
之專勤而虚已擇善無間物我其所存所就豈晚學所<lb/>
能與知但近日前輩著述殆夫借僕鋪靣張君錦繡者<lb/>
恐不足為先生道爾仰戴親愛之厚常切愧歎深懼有<lb/>
負所期故敢傾倒其胸臆之私其是其非尚幸明有以<lb/>
教之是所願也中庸輯釋二帙周禮訂義古義書各一<lb/>
<pb n="KR4d0584_WYG_003-70b"/>
帙同納餘俟後便恐從者解去書館則侍誨有未可期<lb/>
者故特專人貢此汸此間去留遲速却俟得嚴命後為<lb/>
之圖爾干冒清閒無任悚息<lb/>
　　　與袁誠夫先生論四書日録疑義書<lb/>
即日仲冬伏惟樓山聘君先生尊候安福徃嵗僕人還<lb/>
蒙賜手書緘示孟子日録許以難疑請益可於文明處<lb/>
間達竊惟先生古道盛心嘉惠晚學如此而小子疎庸<lb/>
辱教有自敢不竭其胸臆思所以承誨論者乎謹以日<lb/>
<pb n="KR4d0584_WYG_003-71a"/>
録諸書叅之向者所聞要語所得尊翰諸有愚慮悉呈<lb/>
先生其終教之戊子賜書云足下天資非不聰明學問<lb/>
非不博贍䆒竟非不精詳但覺本領尚未分曉統宗㑹<lb/>
元之地欠着工夫此處未甚融貫則讀經書未免有窒<lb/>
礙汸竊謂此一節深中淺陋之失但上三言亦予之大<lb/>
過爾又曰雖朱子不能不微有此失所以專守其説者<lb/>
又加甚焉汸於先正大儒所造智不足以及之不敢輙<lb/>
揆所聞立議以取侏儒觀場之誚竊謂先生學於吾文<lb/>
<pb n="KR4d0584_WYG_003-71b"/>
正公而文正則於朱陸二氏之學互有發明者汸聞陸<lb/>
先生曰今士大夫不志於利惟朱元晦此言真如震雷<lb/>
驚霆當時名儒傑出各立門户甚衆至此皆粉碎矣後<lb/>
之君子頂門上若當不得此一鍼則於元晦地歩未易<lb/>
抗衡也况所謂統之宗㑹之元者其可從下窺高以意<lb/>
識卜度乎若學者於經㫖專守一説則事又不同葢義<lb/>
理無窮故不當以先入之言為主但得於彼者未見其<lb/>
無疑則舎於此者烏可以輕易也若夫向裏一闗無所<lb/>
<pb n="KR4d0584_WYG_003-72a"/>
開發而徒欲守先哲之見以為己見誦先哲之言以為<lb/>
己言則小子雖陋亦未忍自畫於斯先生尚有以教之<lb/>
否戊子見教云論語志學一章前三句是窮神之事究<lb/>
竟至此則吾心之所存與天地為一後三句是知化之<lb/>
事了悟至此則吾身所行與天地為一汸竊謂若此則<lb/>
是聖人四十已前窮神至五十已後始為知化四十已<lb/>
前究竟至五十已後始了悟也易所謂德之盛者其後<lb/>
前遲速乃若是邪究竟了悟乃釋氏所謂心學一邊事<lb/>
<pb n="KR4d0584_WYG_003-72b"/>
儒者不道恐非所以論聖人又曰知天命與天地合德<lb/>
是致和是萬物育耳順與日月合明是致中是天地位<lb/>
汸竊謂以此意配此章之敘言之則當其與天地合德<lb/>
時未能與日月合明當其致和而萬物育時未能致中<lb/>
而天地位也此章雖為聖人之學然其進有序不可如<lb/>
錯綜言之又蒙見教耳順之説且口授微㫖而未及請<lb/>
益後聞之録師説者有曰此謂天下之聲耳無不聞而<lb/>
心洞知之爾彼釋氏尚能通他心吾聖人豈有不能汸<lb/>
<pb n="KR4d0584_WYG_003-73a"/>
竊謂未易以言語辨也夫大虚之無外徃古來今之無<lb/>
終始聲色貎象之充塞滿盈而無紀極皆子思子所謂<lb/>
雖聖人有所不能知者也而釋氏則以為知之故贊其<lb/>
師者以為山斤海滴地塵空界盡無量劫無所不知而<lb/>
猶未嘗即此以為具足今使聖人果有以知其所知則<lb/>
彼猶有賢於聖人者使聖人果無以知之則亦無待於<lb/>
知彼所知而後為聖也夫天以左旋而成嵗功日以朝<lb/>
升而曜羣動聖人者順性命之道以叅天地而贊化育<lb/>
<pb n="KR4d0584_WYG_003-73b"/>
者也是故仰觀俯察以知幽明之故原始反終以知死<lb/>
生之説而非有怖於中而後求有待於人而後徴也然<lb/>
則範圍大化不必周知三世曲成萬物無取兼照十方<lb/>
豈非以其所本之異乎彼且以堯舜為凡夫聖賢為非<lb/>
類葢亦自知其不可同於儒者矣今儒者則曰彼所能<lb/>
知吾聖人豈有不知則是見月之生明於西而擬天以<lb/>
右旋求日之照夜也豈其然哉此在晚進固不當妄論<lb/>
幸先生尚有以教之日録從心所欲不踰矩之訓以從<lb/>
<pb n="KR4d0584_WYG_003-74a"/>
與不踰屬天地心與矩屬聖人在聖人分上固有此理<lb/>
但非此章之義如必用此説則是從心上元闕却天地<lb/>
兩字也大學日録云明德新民各有至善其為至善各<lb/>
有分限明之新之者循其分限而不相侵越是為止於<lb/>
至善汸竊謂如曰明德新民各有分限是明至善可也<lb/>
今由其為至善各有分限是於至善上更有分限矣大<lb/>
學經傳於明明德新民未嘗各出至善二字微㫖可見<lb/>
如曰明明德新民皆止其分限而無欠無餘可也今曰<lb/>
<pb n="KR4d0584_WYG_003-74b"/>
循其分限而不相侵越則未審明明德不止至善何以<lb/>
為侵越新民界限新民不止至善何以為侵越明明德<lb/>
界限乎戊子賜書云未當止而止未滿其分限非至善<lb/>
也當止而不止越其分限亦非至善也過於此則侵於<lb/>
彼如諫親不從而止是侵入諫君分限諫君不從隨之<lb/>
以號則又侵入諫親分限汸竊謂以未滿分限對越其<lb/>
分限語意纔備可見侵越二字只説得一邊過於此則<lb/>
侵於彼就諫親上猶可至明何則君親尊同諫諍事同<lb/>
<pb n="KR4d0584_WYG_003-75a"/>
尚不達天屬義合之分而昧所施之宜雖謂之相侵越<lb/>
可也今明明德新民雖有内外本末之分然首尾相因<lb/>
只是一事葢明明德止於至善則家國天下一以貫之<lb/>
而新民在其中矣未有餘於明明德而不足於新民者<lb/>
亦未有有餘於新民而不足於明明德何以謂之過此<lb/>
則侵彼乎又云格致則欲其學而知之止於至善誠意<lb/>
則欲其勉而行之止於至善正心則欲其操而存之止<lb/>
於至善修身則欲其泛應之無不止於至善汸竊謂至<lb/>
<pb n="KR4d0584_WYG_003-75b"/>
善以事理當然之極得名日録以當乎理而妙於事釋<lb/>
之精矣但謂格物致知誠意正心修身以下工夫各欲<lb/>
止於至善則恐非大學本㫖大學以在止於至善上承<lb/>
明明德新民下即繼以知止能得而以知所先後繼之<lb/>
然後因古之欲明明德於天下者而遂推八事以先之<lb/>
敘却由物格以順説相因後之效而無復止至善之云<lb/>
傳文中亦以無所不用其極之效其下引詩以見新民<lb/>
用其極者則直蒙上文言之不復更云至善自第十六<lb/>
<pb n="KR4d0584_WYG_003-76a"/>
章傳以後皆無一語及至善矣其詳畧後先必有深㫖<lb/>
葢嘗論之必修身以上五者皆備乃為明明德必齊家<lb/>
以下三者皆備乃為新民故總以明明德於天下一語<lb/>
起之必明明德新民無不用其極方是止於至善故經<lb/>
傳説至善處皆合明明德新民言之不復析為二也若<lb/>
八事則不然當其物格知至意未必誠也當其意誠心<lb/>
有未正身有未修而家國天下未能齊治平也安可以<lb/>
一事之功而襲至善之名乎茍一事未至且不得為明<lb/>
<pb n="KR4d0584_WYG_003-76b"/>
明德且不得為新民又何以謂之至善乎傳所謂仁敬<lb/>
孝慈信乃是明德既明之後所止莫非至善其目雖五<lb/>
其為至善則一葢未有為人臣止於敬而為君不仁者<lb/>
未有為人子止於孝為父不慈者使得之於此而失之<lb/>
於彼則其所謂得者亦必非其至也况所止之善必有<lb/>
其名若仁敬孝慈信是也今謂格致以下各有以止於<lb/>
至善則其至善之目隨事得名當有八義將何以為之<lb/>
名哉然則以物格知至為知至善之所在則可謂知之<lb/>
<pb n="KR4d0584_WYG_003-77a"/>
止於至善則不可謂意誠以下為得所止之敘則可謂<lb/>
各止於至善則不可故格物致知誠意正心修身之功<lb/>
各造其極只可謂之物格知至意誠心正身修而無至<lb/>
善之名齊家以下亦然何者八事反覆相因初無二緒<lb/>
而止至善為明明德新民之極致不可以物各有止之<lb/>
泛言者而汨言之也日録云有定者意誠能靜者心正<lb/>
能安者身修能慮則齊家治國平天下在其中矣汸按<lb/>
近日前輩多有同此説者竊謂有定則意可得而誠矣<lb/>
<pb n="KR4d0584_WYG_003-77b"/>
定未底於誠也能靜則心可得而正矣靜非正之謂也<lb/>
能安能慮則身可得而修凡舉而措之者無不宜矣安<lb/>
固不可以言修而曰齊曰治曰平者乃所慮之事而非<lb/>
能慮之云也日録云知所先後則進為有敘而不拂乎<lb/>
大學之方法矣汸按以方法訓道字是欲與第一句道<lb/>
字相應然既曰知所先後則是已得其方法不可但謂<lb/>
之近不拂亦非近字之義日録云修身之功在省察其<lb/>
身之所行而整飭其過不及之差又曰欲人於此動輙<lb/>
<pb n="KR4d0584_WYG_003-78a"/>
省察其身之所行免致五者之辟戊子賜書云聖人雖<lb/>
曰安而行之亦須常加省察修身之功聖人亦雖有但<lb/>
易如賢人爾汸竊謂如上所論則五者之辟雖聖人亦<lb/>
幾不免而後中也是猶有所存然後能不亡有所理然<lb/>
後能不亂也何以為大而化之何以為有迹無迹何以<lb/>
謂之由仁義行非行仁義向者僭易説此意與濓洛先<lb/>
生論聖人氣象處不同正謂此爾己丑賜書云聖人有<lb/>
心而無為才説有心則是省察汸竊謂聖人有心是對<lb/>
<pb n="KR4d0584_WYG_003-78b"/>
天地無心説若曰聖人有心省察却是有為矣據愚見<lb/>
則賢者不㤀省察為有間斷顔子不能無違於三月之<lb/>
後是也聖人純亦不已自無過不及安用省察若曰心<lb/>
不自聖亦只可言明德不可言修身可言顧諟不可言<lb/>
省察是故大學明明德傳中無學者工夫修身傳中無<lb/>
聖人氣象故汸嘗謂明明德新民止於至善是舉聖人<lb/>
事為大學標準自格物至平天下乃是學者工夫舉古<lb/>
之欲明明德於天下者而逆推其用力之敘則所以明<lb/>
<pb n="KR4d0584_WYG_003-79a"/>
古之聖人亦必由學而後至而學者之功必可至於聖<lb/>
人是則所謂大學之道孟子日録浩然之氣章云正心<lb/>
即大學之正心言勿强正其心汸竊謂必加强字作勿<lb/>
强正其心而後語意可通則非大學之正心矣向承賜<lb/>
教謂必有事焉是急所先務勿正心正是勿期其效之<lb/>
意但不以預期訓正爾既曰勿正是不預期其效之意<lb/>
則以預期訓正左傳有明文比之加一强字而後通者<lb/>
固不省力乎大抵此章之㫖本不必以大學之敘言如<lb/>
<pb n="KR4d0584_WYG_003-79b"/>
欲合而言之則誠意正心之功之效未嘗不備孟子此<lb/>
葢所謂不動心者心正之驗也持其志者正心之功無<lb/>
暴其氣者正心之助也下文言浩然之氣則志又在其<lb/>
中矣葢養而無害已包言誠意正心之功塞乎天地之<lb/>
間即其效也日録曰所行皆直則吾之動作與天地同<lb/>
運而天地之氣即吾氣矣謂非心正身修之驗可乎然<lb/>
其所以至此者豈有他哉義者人心之裁制而形於事<lb/>
道者天理之自然而具於心得是氣以為之配則内外<lb/>
<pb n="KR4d0584_WYG_003-80a"/>
昭著充周不窮而心無不正身無不修矣所謂直養有<lb/>
二集義者養之始事也但事事合義曰自反常縮則意<lb/>
無不誠矣必有事為養之終事也循天理之自然而不<lb/>
以人為加之非正心而何始之害有二義襲而取不慊<lb/>
而餒是也不知義者不足與言此告子所以外之也終<lb/>
之害亦有二㤀與助長是也若專以必有事焉為集義<lb/>
則煩複失敘而不可通矣昔二程先生皆以有事為敬<lb/>
其曰敬則内自直者必有事焉而勿正是也其曰以敬<lb/>
<pb n="KR4d0584_WYG_003-80b"/>
直内則不直者正與助長之謂也伊川所謂不集義却<lb/>
是無事者為不先集義而徒欲持敬者言之耳非謂必<lb/>
有事為非言敬也上蔡亦曰浩然之氣須於得其正識<lb/>
取而初心之要實在勿助勿㤀之間舎是他無以為正<lb/>
心之功矣孟子之論初未嘗廢却正心工夫但此章養<lb/>
氣之論乃是舉其所自得者以告人故不以大學之敘<lb/>
言之其實未嘗不互有發明也以寡欲為誠意之事亦<lb/>
非大學之㫖葢寡欲是惡惡如惡惡臭方是誠意只言<lb/>
<pb n="KR4d0584_WYG_003-81a"/>
寡欲則其自慊不自慊未可知也篇末云萬古一理千<lb/>
聖一心世雖逺而心之神明實相接迹雖異而心之天<lb/>
理實無不同汸謂有以見萬古為一理則不必言相接<lb/>
相接者兩物相連及之義也有以見千聖一心則不必<lb/>
言無不同無不同者兩物相似之名也將欲一之適以<lb/>
二之葢亦語病之一端乎中庸修道之㫖向者豫章臨<lb/>
川皆得劇論今亦不復多為之説以瀆尊聽但謂此書<lb/>
篇首三言從上生下語意相涵可法如云所率者即天<lb/>
<pb n="KR4d0584_WYG_003-81b"/>
命之性所修者即率性之道兩性字無異義則兩道字<lb/>
豈容有二乎今必以此道為有汚壊之道必修而後復<lb/>
則與率性之道異矣又惡可以同條而共貫哉大抵此<lb/>
三言是欲推原性道教所以得名之實曰性曰道皆指<lb/>
其本體之自然故教字亦從君師立法為言如所謂誠<lb/>
明謂性之性明誠謂教之教皆是更轉一義而已謂之<lb/>
得名之實可乎中庸傳道之書也是以繼之曰道也者<lb/>
不可須臾離實從天理自然處言之故下文有戒慎之<lb/>
<pb n="KR4d0584_WYG_003-82a"/>
教無克治之功此孟子性善之教所從出也使其指有<lb/>
所汚壊言之則當遷而之善可也安得連舉三道字而<lb/>
斷之以不可須臾離乎不可二字是儆戒之辭而日録<lb/>
以未嘗須臾離釋之則未嘗離云者乃以自然之理言<lb/>
之也然則上文獨不可謂因其未嘗須臾離者而修之<lb/>
以為教乎夫道以自然之理言日録則以汚壊釋之不<lb/>
可者儆戒之辭日録則以自然之理釋之其非此書宗<lb/>
㫖甚明始借聖賢之書以寓已意則無不可若曰修者<lb/>
<pb n="KR4d0584_WYG_003-82b"/>
整飭敝壊之辭不可謂之品節則此字之始廼段肉為<lb/>
脯之名夫條而段之十脡為束於品節之義為近初非<lb/>
以肉之敝壊而為之也竊觀先生四書中庸日録特為<lb/>
精密多所發明惟首章之義為一書大綱而未易通解<lb/>
如此故中間雖有微文小節不能無惑者皆不及遍舉<lb/>
惟德人君子以辨學明經為志不厭不倦之美誦法聖<lb/>
師庶幾有以終教之乎汸齒日以長讀書窮理未嘗少<lb/>
㤀於中山居陸沈殊罕寸益西望引領不勝馳情非尋<lb/>
<pb n="KR4d0584_WYG_003-83a"/>
常人事語也嘗附問豫章知文明以秩滿歸計無從達<lb/>
今留錢塘因元哲還便謹具録平日所欲上請者附納<lb/>
左右倘有尊翰批答則敝邑張尹乃楊隨翁高明初親<lb/>
戚其家常有人徃還可以轉致末由省謁伏冀調適寢<lb/>
興為斯文自重不宣<lb/>
　　　春秋纂述大意<hi>寄宋景濓王子充</hi>
春秋師説三卷<lb/>
　黄先生所著六經補註翼經罪言等書篇目雖多其<lb/>
<pb n="KR4d0584_WYG_003-83b"/>
　攻撃辨難使人致思只是一樣文章大畧與公是先<lb/>
　生意林權衡相似雅意欲得同志二三人共傳其學<lb/>
　其入門只是教人看許多疑節後却自思之雖告危<lb/>
　太樸亦不過如此初受春秋只令熟讀三傳於三傳<lb/>
　内自有向上工夫比請益則立例使人思之如行狀<lb/>
　中二百四十二年内外之説一二年不能曉得其易<lb/>
　置後則註脚元只在前説中葢二百四十二年之外<lb/>
　者自伯禽至魯國亾之春秋史官相承之法也二百<lb/>
<pb n="KR4d0584_WYG_003-84a"/>
　四十二年之内者隠公元年至獲麟之春秋聖人之<lb/>
　法也凡一事皆具此二義以為單傳密付盡於此矣<lb/>
　然退而讀本經終是例斷不得許多書法異同始且<lb/>
　旁及他經辛巳秋歸朱文試回疑小子輩年少學淺<lb/>
　故此老不輕授即慨然同徃擬同受其易象之學比<lb/>
　至相見頗喜朱文精敏然問答之際不易前規大意<lb/>
　與行狀中謝李學士之説同朱文先回汸獨留得口<lb/>
　授六十四卦卦辭大象諦而求之大抵於象學無入<lb/>
<pb n="KR4d0584_WYG_003-84b"/>
　處乆之所考左傳杜註等義例頗見魯史遺法欲以<lb/>
　此復命請益而此行先至道園為虞公留住一嵗來<lb/>
　年專徃九江則先生捐館矣易學既難着手而春秋<lb/>
　微言頗有可思者乃摭取諸書中説春秋處叅以所<lb/>
　聞輯為春秋師説三巻附行狀後所以備述其事者<lb/>
　葢黄先生是深究經㫖失傳之由以先儒多才高説<lb/>
　得經學太易為戒以深思自得為凖故嚴立一家門<lb/>
　在熟於先儒成説徃徃看得不然此是第一節首冀<lb/>
<pb n="KR4d0584_WYG_003-85a"/>
　留覽幸甚<lb/>
春秋左氏傳補註三巻<lb/>
　黄先生論春秋學以左丘明杜元凱為主所謂魯史<lb/>
　遺法既於左氏傳註中得之而筆削微㫖殊未能潛<lb/>
　窺其罅隙後思禮記經解始悟春秋之學只是屬辭<lb/>
　比事法公穀所發書不書之義陳止齋因之以考左<lb/>
　傳正是暗合此法故其筆削義例獨有根據所可惜<lb/>
　者偏於公穀與杜元凱正是吾得一邊乃以陳合杜<lb/>
<pb n="KR4d0584_WYG_003-85b"/>
　舉經証史以章㫖附入左傳集集解中屬辭比事以<lb/>
　考之今屬辭書中八體由此得其六七後考日月之<lb/>
　法傳中事實鉅細徃徃脗合為益甚多其他傅㑹處<lb/>
　與凡例之謬為先儒所攻者併論之然前輩知左氏<lb/>
　義例之背謬而不知其事實之可據知後傳論世變<lb/>
　之可取而不知其以書法解經在三傳後獨能發筆<lb/>
　削之權此補註所以不容已也<lb/>
春秋屬辭十五巻<lb/>
<pb n="KR4d0584_WYG_003-86a"/>
　初嘗㑹萃諸家説合經意者作集傳嵗乆未能脱藁<lb/>
　日月之説亦未定始悟屬辭比事欠精欠密竊謂先<lb/>
　王制禮後王定律事雖不同然其倫理分義治體法<lb/>
　意莫不在乎尊卑上下内外之間緩急輕重大小之<lb/>
　際况春秋兼該禮法事有常變道有經權而學者廼<lb/>
　為一切之説以釋之宜其不能通也於是離析部居<lb/>
　精别其義類而更以屬辭比事之法細推之則凡滯<lb/>
　礙膠結處皆涣然冰釋因之以考日月之法亦昭若<lb/>
<pb n="KR4d0584_WYG_003-86b"/>
　發蒙如有神助矣葢屬辭比事之法至是愈見其妙<lb/>
　而經之八體始定既又思八體之名雖不可易汸出<lb/>
　於一得之愚若非彚别臚分使人一見了然非惟覩<lb/>
　者未易深察雖吾書亦未必無矛盾也廼分為八篇<lb/>
　而類釋之名曰春秋屬辭嘗謂聖人作經雖不可測<lb/>
　以今觀之二百四十二年簡重如山亦必屬辭比事<lb/>
　而後可施筆削所以學春秋者若非屬辭比事亦不<lb/>
　能達筆削之權故其間紀綱義例皆是以此法求之<lb/>
<pb n="KR4d0584_WYG_003-87a"/>
　於經的有證據然後取先儒之説以實之殊與臆斷<lb/>
　無繩墨者不同此屬辭之所以名也第一篇與末篇<lb/>
　即是黄先生之意考之經傳並不見筆削之迹第二<lb/>
　篇筆削之㫖廼本二傳陳氏擇其所當存而補所未<lb/>
　備第三篇至六篇間有先儒之説而後傳之指居多<lb/>
　或辨其所未然第七篇發機於二傳何氏及西疇崔<lb/>
　氏然黄先生日月例亦只守孟氏之説嘗取林少頴<lb/>
　諭日月二篇置六經補註中亦不甚取後傳不全廢<lb/>
<pb n="KR4d0584_WYG_003-87b"/>
　褒貶所取三傳義例今皆不能盡合譬如適國都者<lb/>
　其道路行程軌轍一遵指授至於宗廟之美百官之<lb/>
　富只合據今日所見言之乃為弗畔爾愚見如此悉<lb/>
　俟是正<lb/>
春秋集傳十五巻<lb/>
　　　舊藁纂述之意備見舊序<lb/>
　新藁日月之法既明八體既備義例俱有定説之後<lb/>
　重改舊説尚未盡脱藁然屬辭已有全書而集傳終<lb/>
<pb n="KR4d0584_WYG_003-88a"/>
　不可無傳者屬辭是先考定史法以明聖人筆削之<lb/>
　權集傳是推原事情世變以達聖人經世之用二書<lb/>
　各有所主互相發明而後經意乃備<lb/>
右具如上此經唐宋説者雖多大抵有二途一曰褒貶<lb/>
一曰實録褒貶之法每相矛盾其説自不能通而實録<lb/>
只是史官之事與孟子説春秋處不合諸家各以其意<lb/>
立論言人人殊既失事情又昧書法故黄先生一切斷<lb/>
以虚辭必經㫖既明義例既定然後可擇其存者存之<lb/>
<pb n="KR4d0584_WYG_003-88b"/>
若黄先生力主杜氏得聖人制作本原止齋根據三傳<lb/>
從書法立義得學春秋之要皆卓然有功於經然啖趙<lb/>
以前説者已數百家近代復數百家汸徃來江湖所見<lb/>
不過數十家然無踰三傳三註及陳氏者最後見莊氏<lb/>
文雅堂書目内有未見者四十餘家一時甚不能㤀情<lb/>
疾病顛沛後心力凋殘不復動念惟有以是正之幸甚<lb/>
　　　共學齋記<lb/>
后王降德之道不明士君子能反諸身以為學者千百<lb/>
<pb n="KR4d0584_WYG_003-89a"/>
年來大畧三變以復於古而異端不與焉處汙濁之世<lb/>
不忍自同於凡民而又患夫資之不足也於是乃有佩<lb/>
韋絃以矯偏運甓枕圓以警惰晝有所為夜必焚香質<lb/>
於神明念慮善惡之萌必察焉而各以其物識之以觀<lb/>
其消長葢動心忍性不如是不足以有立於時則自知<lb/>
也亦明矣於是有君子者出主忠信以飭其躬以匹夫<lb/>
而立師道使在三之義赫然白於天下後有作者不敢<lb/>
㤀焉其視專一善名一行則又逺矣於是又有君子者<lb/>
<pb n="KR4d0584_WYG_003-89b"/>
出以其得於天而成諸己者本經訓以淑斯人使禮先<lb/>
樂後之教下學上達之㫖復明於世益自秦漢以來學<lb/>
術多失於是始歸於大中可謂罔極之恩矣自其教行<lb/>
高明特達之士翕然歸之然其間善學者乃復因其性<lb/>
之所近端居黙識以極夫反已致曲之功而後傳之無<lb/>
弊則君子之學夫豈易言也哉汸學於古人而未之能<lb/>
進竊懼夫氣昏力薄不足以底於成乃題山居讀書精<lb/>
舎之西室曰共學與同志者居而勉焉噫人固與庶物<lb/>
<pb n="KR4d0584_WYG_003-90a"/>
並生者也茍無以反之則情識利害之間將無以自别<lb/>
矧學不至於知至而意誠其氣機之竊發者每起於芒<lb/>
忽而不自知而天理之存焉者寡矣彼憤悱堅制高邁<lb/>
卓絶以自拔於凡汚者亦何可少乎易曰智崇禮卑智<lb/>
崇效天禮卑法地聖賢之言無二致也羣居終日而義<lb/>
有不出於此者何足道哉乃書之以為共學齋記<lb/>
　　　華川書舎記<hi>因宋君論文而詳敘其本</hi>
婺州義烏縣有澤曰華川王君子充書舎在其上同門<lb/>
<pb n="KR4d0584_WYG_003-90b"/>
友宋君景濓歴敘上世以來為文者之得失而卒歸於<lb/>
聖人以為記辨博精詣殆不可加矣至正十一年冬汸<lb/>
與子充相見於錢塘子充又俾汸伸其説既不得終辭<lb/>
則以復曰聖人之文非一家之言也昔者成周盛時帝<lb/>
王制作大備其載諸方册以垂軌當世者謂之禮經若<lb/>
韓宣子適魯所見其類矣詩采諸民間䇿書辭命職在<lb/>
史氏未嘗使學者執筆習為之也吾夫子順先王詩書<lb/>
六藝以設教而學文之訓門人識之亦曰考觀聖賢成<lb/>
<pb n="KR4d0584_WYG_003-91a"/>
法以盡其職分所當為者而已葢自一身以達天下彌<lb/>
綸益著而非外求由小學以底大成品節愈嚴而無二<lb/>
本成德達材之衆率由於斯而徒以文學稱者非聖人<lb/>
之意也是故夫子删詩定書贊易修春秋以為萬世明<lb/>
法而必曰述而不作曰吾從周則豈以言出諸口者謂<lb/>
之文哉戰國爭疆道術分裂則一家之言興而異端起<lb/>
矣自兹以來吏治不足繼以武功而為國者始思息民<lb/>
以黄老經義未明流為箋疏而反身者唯知洗心於釋<lb/>
<pb n="KR4d0584_WYG_003-91b"/>
𣑽由是馬班崔蔡之倫以文名家凌厲縱横浩不可遏<lb/>
而先王經世之術微矣賈誼董仲舒掇拾於殘闕而莫<lb/>
之行諸葛孔明范希文鞠躬盡力而未足以有明也舂<lb/>
陵河南大儒繼作然後二帝三王所相傳授者始煥然<lb/>
於時闗中張子因之崇執禮之教精思以致道脩辭而<lb/>
斷事以一鄉而準天下考三代以示方來卓哉學者之<lb/>
楷模矣迨新安朱子繼周程之緒大明經訓以覺斯人<lb/>
而浙河以東若呂薛二鄭氏取周公舊章離析錯綜如<lb/>
<pb n="KR4d0584_WYG_003-92a"/>
示諸掌學者始由斯得以窺見聖人制作之盛焉然當<lb/>
是時陸子靜氏出於臨川以其得於心者行乎家邦充<lb/>
然自足而諸君子之志荒矣薛鄭㑹歸於朱子而呂氏<lb/>
則無間焉陳君舉薛之徒也乃自以書請益於陸氏此<lb/>
又論先哲於鄉土者所宜慎思而明辨也况夫有志於<lb/>
斯文者乎子充早受業於同郡學士黄公黄公之見於<lb/>
文章者嶽靜淵澄不大聲色固非欲以言語文字名世<lb/>
而子充明經潔行卓越不羣因鄉先生精神念慮所存<lb/>
<pb n="KR4d0584_WYG_003-92b"/>
以端述作之本原極古人之能事必有徴矣則雖俯仰<lb/>
一室而所以系吾徒之望者何可量哉浙東多文獻故<lb/>
家他郡莫及昔余嘗欲徃遊而未能也異時考德㑹文<lb/>
之樂舎華川奚適乎<lb/>
　　　永貞菴記<lb/>
道吳興郡而西百里至安吉縣之東北有昆山焉左蜒<lb/>
蜿以前横右蹲踞而外塞隆然其中如錡釡之覆者奉<lb/>
訓大夫延福大監湖山張公之子世華子英葬其母陸<lb/>
<pb n="KR4d0584_WYG_003-93a"/>
氏夫人之墓也子英以至正九年己丑正月畢窀穸豫<lb/>
為屋數間於墓西規置守者以給祠事子孫嵗時展省<lb/>
得以止而休焉取易坤用六之義名曰永貞之菴墓前<lb/>
地可十畆鉅竹萬竿即其南為亭四楹名曰雲亭其東<lb/>
有泉靡鑿靚深甘潔冬夏常流名曰長生之泉葢菴以<lb/>
明禮亭以著誠而泉以知本也葬者事親之終不可不<lb/>
慎殷易首坤厥名歸藏永貞以大終藏之道也水泉螻<lb/>
蟻古人慮之而非以為利故曰菴以明禮墟墓之間生<lb/>
<pb n="KR4d0584_WYG_003-93b"/>
哀其發揚於上為昭明焄蒿悽愴者蔚然其如雲沛然<lb/>
其將雨而未嘗有所聚散徃來也况於孝子慈孫之致<lb/>
愛致慤者乎故曰亭以著誠禮原於天誠立於已自吾<lb/>
身而反之吾親有存有亾其氣同也自吾身而達之吾<lb/>
子吾孫有今有後其心一也君子之事親行乎自然而<lb/>
發於不容已起乎一念而放之無終窮者豈有他哉觀<lb/>
乎流泉之不息而可見矣故曰泉以知本君之意葢將<lb/>
使其子孫進於菴而知禮之不可誣拜於亭而信誠之<lb/>
<pb n="KR4d0584_WYG_003-94a"/>
不可掩退酌斯泉而悟夫一本者之未嘗異也則張氏<lb/>
孝思之澤寜有既乎浙河以西俗敝乆矣而喪親之變<lb/>
又君子所不忍言其能瘞於土者則美田廬以崇𣑽釋<lb/>
治園圃以盛游觀嵗駕大舟引婦子舉一觴以酹焉托<lb/>
體魄於千載之藏而求夫安且固者葢蔑如也若張君<lb/>
因安厝之嚴以致終身之慕即視瞻之敬以明禮義之<lb/>
原者其可少乎故為之記使其鄉人子弟觀之幸而有<lb/>
感焉則賢者之澤不特善其一家而已詩曰孝子不匱<lb/>
<pb n="KR4d0584_WYG_003-94b"/>
永錫爾類君其益廣之哉<lb/>
　　　滄江書舎記<lb/>
新安江合衢婺之水而東未至海二百里為桐廬縣湍<lb/>
瀨既盡潮汐欲平恬波慢流一碧千頃岸江之山完厚<lb/>
深固雄峙挺出又足以挾而有之故自昔遯世之士咸<lb/>
樂居焉邑故有閲禮坊宋儒方公慤即唐比部侍郎方<lb/>
公勛别業為居室註禮書之所後人因以旌之今徐君<lb/>
方舟作滄江書舎即此地也始方舟舉進士不得志於<lb/>
<pb n="KR4d0584_WYG_003-95a"/>
有司乃退食郡吏之禄以為養然嵗大比猶輟吏牘趨<lb/>
場屋至是乃盡棄舉子業一意於為詩逺師漢魏近宗<lb/>
盛唐視他作以為格卑不足法也其在新安每從文學<lb/>
儒者相羊山水間吟諷終日殆不知有簿書期㑹之勞<lb/>
間惟屬家人益植花竹果木環舎前後令諸子肄業其<lb/>
中以遲吾歸老予是時亦與君游葢嘗竒君為人而竊<lb/>
歎其不遇自後一再㑹君錢塘談詩論文亹亹不倦因<lb/>
扣其中曰吾非樂為吏每意有不合輙欲舎去適朝論<lb/>
<pb n="KR4d0584_WYG_003-95b"/>
復省臺欲拯禁𣙜之敝為庶民請命而趙郡真定公實<lb/>
來吾幸以末學見庸書生窮達不足論得大人君子為<lb/>
知已不與尋常刀筆吏俱汩没無聞斯足矣矧後數年<lb/>
吾山中花木俱長茂諸兒讀書有成服勞奉養各供其<lb/>
職吾當反衡茅理殘編閉闗却掃詠歌古人暇日泛扁<lb/>
舟煙浦間望三山於海門弔胥濤之忠憤覔雙臺於江<lb/>
滸挹嚴瀨之清風豈為晚耶予聞其言而善之且喜其<lb/>
氣之不衰而信其事之有成也遂為記之以俟云<lb/>
<pb n="KR4d0584_WYG_003-96a"/>
　　　唐尹生塋記<lb/>
事有起乎千載之上而説猶未明非聖賢所傳而終不<lb/>
可止者非葬地之法乎夫人之愛其身與子之愛其親<lb/>
無間於死生人情所同也魂升矣魄降矣而終不敢謂<lb/>
升且降者為無知亦人心之所有也是故蠅蚋之嘬狐<lb/>
狸之食則上世之人而泚之水泉螻蟻之害昔人無可<lb/>
奈何則周末之為志者嘗憂之夫見於上世者歴代帝<lb/>
王既已定為棺槨衣衾之制殯葬塋兆之儀使人人得<lb/>
<pb n="KR4d0584_WYG_003-96b"/>
以盡其情而無缺於所不見其於周末而無可奈何者<lb/>
則漢魏間多識之士始竭思慮以為其所得為而葬法<lb/>
興焉然其歸在於利生者而用之有信有不信其信求<lb/>
之有得有不得也是以家自為書人自為法而不可盡<lb/>
通又以其有時而信也故其傳終不可止然則其説之<lb/>
用與不用特在禍福疑信之間而凡上世以來人情所<lb/>
憂惻而不能己者初未嘗論奈何疑其説者遂以死者<lb/>
為散滅不靈而悖其送終之道乎夫信而有得者必其<lb/>
<pb n="KR4d0584_WYG_003-97a"/>
家之積德厚而宰物者畀善地以為之符不信而無得<lb/>
者反是理亦無足怪者而浙右之俗以其説之不信也<lb/>
凡有喪皆措諸水火則是死者恒不愛其身而生者不<lb/>
知愛其親也嗚呼可為悲夫此吾於吳興唐公子華生<lb/>
塋之作而深有感焉者也始公官休寜見其故家子孫<lb/>
與祖宗墳墓相為乆逺至數百年竊歎美之而又惡夫<lb/>
訹於禍患至嵗乆不葬者其棄官而歸也余嘗即而訪<lb/>
焉暇日相與泛舟游河山之陰西望沈村之原若厦屋<lb/>
<pb n="KR4d0584_WYG_003-97b"/>
千間重門列廡而穾奥之尊且嚴也若營萬塞車環騎<lb/>
繞而中堅之完且固也予仰而歎曰美哉兹原殆所謂<lb/>
山川竒㑹處乎時猶未知為某氏物而公己心識之余<lb/>
既歸之明年公乃以書來曰向云山川竒㑹處者客有<lb/>
以風水家言相之曰是謂吉土葢天目之原委也吾既<lb/>
以值得之異時將規以全吾歸子盍為我記焉既又以<lb/>
書見招至三四不倦今季冬余至武林公以夫人蔣氏<lb/>
喪赴余徃弔如禮時公方為夫人營宅兆於所得地區<lb/>
<pb n="KR4d0584_WYG_003-98a"/>
穴之左葬有期矣或曰三吳葬不擇地其來已乆昔公<lb/>
葬其先君已得佳兆今又豫為斯塋可謂愛親以及其<lb/>
身者雖然賢者所尚俗必效焉吾恐葬書不可盡信吉<lb/>
地不可多得是死者雖幸脱於焚棄而終不免於暴露<lb/>
也則如之何余曰是不然夫所謂吉地者乃天道報施<lb/>
善人之一物爾非可以智力求也唐公自起家教授借<lb/>
秩亭長佐郡幕掾行宣政化皆存心忠厚無世俗短薄<lb/>
行其宰休寜憫田租不實革三十餘年守令顧慮不行<lb/>
<pb n="KR4d0584_WYG_003-98b"/>
之敝政設施毅然不懼不惑有德於人甚厚夫人以鮮<lb/>
兄弟留養其親近三十始嫁待衆媵有恩撫庶孽如已<lb/>
子語言不出户外而四時祭享必敬必親皆古所謂善<lb/>
人者而其先又多陰德則天畀佳城以安體魄而利子<lb/>
孫固宜彼或無公一日之積而惟欲以力求之則雖終<lb/>
身無得或得之而謬不足信亦何怪哉夫葬必以禮者<lb/>
先王所以因人情而厚倫紀也葬地之法不經而詭秘<lb/>
未能家喻户解而終不可泯絶亦人情物理有固然者<lb/>
<pb n="KR4d0584_WYG_003-99a"/>
今或不葬不以禮士葢有所不為惟善不加勉而徒恃<lb/>
不經之説可以勝造化而昌後人則余亦有所不信也<lb/>
故為公記之而具述余所感者以諗其鄉人君子公名<lb/>
棣字子華晚號遁齋去官二年以奉議大夫平江路知<lb/>
吳江州致仕今年纔六十有五其地負壬揖丙董是役<lb/>
者夫人之弟禎字國禎云<lb/>
　　　起雲軒記<lb/>
汸嘗泛舟嚴陵仰觀烏龍馬目崇髙極天新安金華二<lb/>
<pb n="KR4d0584_WYG_003-99b"/>
水合流其下雲氣之興渾渾灝灝千變萬化日新不窮<lb/>
而莫可名狀也切意其間必有卓越之士高居自致極<lb/>
一世之榮觀以樂幽閒而㤀外慕者焉欲舎舟求之而<lb/>
未能也至正癸巳之秋戴君庭芳自其郡歸為汸言於<lb/>
嚴陵得友曰馬君周翰以起雲名軒軒居而欲子為之<lb/>
記也余時聞其軒名已犂然有當於心已辭不獲故問<lb/>
君出處之詳戴曰馬君素無宦情嘗起家教授而非世<lb/>
俗之仕也其家居雍雍于于與物無競圖書以為苑囿<lb/>
<pb n="KR4d0584_WYG_003-100a"/>
禮義以為舟輿其所存固未易知也葢嘗得蜀郡虞公<lb/>
趙郡蘇公碑其先塋世家之逺可以槩見以吾子者二<lb/>
公之客也故求記其名軒之義子又奚辭汸非能為二<lb/>
公役者而戴君之言若是其可無一辭以復於馬君哉<lb/>
嗟夫濁世之士樂富貴而患失之厭貧賤而不能去也<lb/>
則好惡忻戚交仇其中其起居若驚其閲寒暑如瘧其<lb/>
觀山川之流峙如在夢中則雲物之舒巻亦野馬塵埃<lb/>
而已矣而又何取於斯今馬君之賢度越流俗如此已<lb/>
<pb n="KR4d0584_WYG_003-100b"/>
不愧於青門故家矣即軒居之名以求之其胸中必有<lb/>
得於觀感之妙而非世人所能知者昔余所欲求而願<lb/>
見者君殆其人耶易曰雲上於天需君子以飲食宴樂<lb/>
其取象於雲也尚矣唐之詩人有得於詠物適情者於<lb/>
言雲尤善君其尚有取於斯耶抑嘗燕坐静觀物與性<lb/>
合有不能喻之於言者耶余不能為郢書燕説而雅善<lb/>
名邦山川之勝又樂聞君之為人也姑書此為記異時<lb/>
從戴君買舟率水之濱順流東下求君於是軒中而請<lb/>
<pb n="KR4d0584_WYG_003-101a"/>
其説君如有以告我當續書之<lb/>
　　　素隠齋記<lb/>
世嘗言隠者士之不遇也余獨以為不然苟志於隠矣<lb/>
遇不遇不足道也彼不遇而隠者豈其中之所樂哉孔<lb/>
子於乾之初九曰龍德而隠者也然夫子嘗欲居九夷<lb/>
矣嘗欲浮於海矣而皆不果佛肸召欲徃公山弗擾召<lb/>
欲徃遇陽貨曰吾將仕矣有乾初九之義而不以何哉<lb/>
問津於長沮不對問於桀溺不對使子路反見荷蓧文<lb/>
<pb n="KR4d0584_WYG_003-101b"/>
人曰隠者也至則行矣其長徃不來有如是者既而子<lb/>
路卒委身於孔悝而冉有子貢樊遲輩亦相與盡心於<lb/>
季孫之魯其不隠不以遇也則彼三子者豈皆不遇而<lb/>
後隠哉古今時不同而士之出處亦有不可以槩論者<lb/>
世之亂也覊旅甿𨽻之流雲蒸龍變莫不奮其一旦之<lb/>
死力以易終身之富貴章甫逢掖雖欲不退藏不可得<lb/>
也世之平也宗廟朝廷百官有司悉用文治瞋目語難<lb/>
之士欲進而自售得乎而世常言士必不遇而後隠則<lb/>
<pb n="KR4d0584_WYG_003-102a"/>
其所以為士者從可知矣孔子於大過曰君子以獨立<lb/>
不懼遯世無悶彼不遇而隠者其能無悶也哉是故論<lb/>
士之隠者不必以遇不必以不遇顧其中所存何如耳<lb/>
星溪江君子文居深山之中以素隠名其齋其亦異乎<lb/>
不遇而後隠者乎子之結髮讀書不蘄乎聲利隠自其<lb/>
素志中遭世亂起家從事軍府而不貪天以為功不闕<lb/>
人以封已雖是非萬變禍福相尋而超然其間與人同<lb/>
憂而不同其患其進也不易其常其退也不愆於素如<lb/>
<pb n="KR4d0584_WYG_003-102b"/>
是而隠寜有不遇之歎乎余嘗論君色和而氣温無城<lb/>
府於中不表襮其外視古幽人逸士無愧焉信乎能素<lb/>
其隠者故為道隠之時義以為名齋之記<lb/>
　　　黟令周侯政績記<lb/>
國家既平羣盜所復州邑大帥得承制具官時永嘉周<lb/>
侯君儒宰吾徽之黟縣卓然以廉能著稱汸葢耳熟焉<lb/>
而未知所以為政也今年六月以病求醫於黟寓縣北<lb/>
僧廬日與父老相接頗能言侯設施之詳且曰侯有陰<lb/>
<pb n="KR4d0584_WYG_003-103a"/>
德於人請記其事余曰凡子云云皆侯之政爾何以為<lb/>
陰德且居是官則不茍於其事侯非有為而為者又何<lb/>
以文為父老曰不然郡邑不幸䧟賊居人無更生之思<lb/>
矣賴朝廷厚恩復得列於編民當天兵逺臨刑威莫測<lb/>
饑饉薦至徴發繁興隕身喪家者何可勝紀而黟人以<lb/>
侯故咸免於非辜其為陰德甚著記而傳焉以示吾邑<lb/>
人子孫使無㤀侯德不亦可乎余嘉其辭直且喜道侯<lb/>
善政乃比其事而書之曰至正十三年三月侯始至官<lb/>
<pb n="KR4d0584_WYG_003-103b"/>
即宣布朝廷恩德使民户曉凡紀綱禁令悉復舊規選<lb/>
吏募民守要害人民翕然還業無復疑慮矣數日有使<lb/>
者至勸民入粟實軍儲侯言盜賊兵火之餘民甫安集<lb/>
不宜遽有科擾使者怒以語侵侯且譖之於其長侯即<lb/>
移文願解職事明日使者果至禍叵測侯毅然上道曰<lb/>
得一言而死足矣既而主將察侯無罪第以不當辭職<lb/>
加誚讓而已還縣㑹府帖下録諸從事者家侯曰詔書<lb/>
已釋罪録其家非德意吏言始官軍至時給民印號以<lb/>
<pb n="KR4d0584_WYG_003-104a"/>
明歸正邑民不至者數十家當籍侯曰此等或轉徙他<lb/>
郡或避冦逺山未還或方從軍效用何遽論為盜親治<lb/>
文書上之皆得免又有命徴郡邑大家城郡治侯力言<lb/>
小縣痍傷後不堪重役徃返數四卒得請郡將捕叛卒<lb/>
之匿民間者大索境中比屋惶惑侯出令民無得輙動<lb/>
日與將居處親其鞫問不得妄有稱引民恃以安守疆<lb/>
卒言宣之太平縣一廵檢從百餘人突入境中不可止<lb/>
民駭之侯請主簿將民丁䕶歸邑中毋令擾民比至問<lb/>
<pb n="KR4d0584_WYG_003-104b"/>
所以來乃太平被盜時縣失其印以盜始從黟來欲執<lb/>
黟民牛李二人去問印所在侯謂廵檢曰公從二人者<lb/>
求縣印當即其家索之不必以其人去乃與廵檢至李<lb/>
氏居坐門外遣卒入索印無有再命索之無有又命索<lb/>
之廵檢辭固遣卒入印終不可得至牛氏居亦如之廵<lb/>
檢媿屈一旦引去從人有泄其情者曰太平人有惡於<lb/>
富人某某與其吏謀遣卒襲執牛李歸拷令妄稱縣印<lb/>
在某某家乃致死牛李獄中則被引者禍不可解而家<lb/>
<pb n="KR4d0584_WYG_003-105a"/>
破矣知計不行故去爾黟地壤沃一熟而飽三嵗亂後<lb/>
畊稼失時溝渠壅底北門堨之渠經邑中曰槐溝積穢<lb/>
填蕪尤甚侯按圖考問差次其役疏浚有方咸復其舊<lb/>
縣第七都為浮梁祁門走郡官道郡盜反復以來里無<lb/>
居人田皆蕪穢不治侯按視其地歎曰今兹艱食而田<lb/>
復不畊則失業者無還期矣乃下令逺近之民有能耕<lb/>
吾廢田者比秋成十分其入耕者取其六田主収其四<lb/>
明日負耒耜至者數十人侯親至田所勉勵之無種者<lb/>
<pb n="KR4d0584_WYG_003-105b"/>
假之不十日境内荒田皆蒔矣前此侯嘗禁邑中廪糓<lb/>
毋得糶入他境人以為非至六七月米斗值十餘千黟<lb/>
人有餓者始服其逺見第七都所耕荒田大稔民頼以<lb/>
活者千餘家𣙜茶使者治休寜吏卒出入旁午求茶商<lb/>
短長以怵吏民其來乆矣守疆卒報有茶司吏止茶商<lb/>
境上責賕吏去而商與茶在侯使問商曰私茶以兩計<lb/>
汝憚稱量則毋入吾境俄有報廵茶卒十餘輩先後至<lb/>
者商計窮引避谷中焚茶而去卒至縣詬吏胥索食飲<lb/>
<pb n="KR4d0584_WYG_003-106a"/>
侯視其行槖曰此輩得毋侵掠吾民耶設有言者我必<lb/>
以法治之卒聞大懼求茶商不可得潛散去各以所掠<lb/>
還民家而遁自是私茶不復入境吏卒亦罕來矣縣小<lb/>
吏沈甲與民李丙家争磨石私遣尉卒索之居十日丙<lb/>
男婦死李乙言婦有孕尉卒暴之致死事由沈甲侯曰<lb/>
與人争磨石不言官私使尉卒卒不稟尉而徃皆有罪<lb/>
即収繋之謂乙曰汝言婦由卒死惟驗乃辨設驗不實<lb/>
則汝罪亦不輕也吾視汝特怨沈與卒欲以人命破其<lb/>
<pb n="KR4d0584_WYG_003-106b"/>
家爾乙不服侯問婦有他親屬乎乙言有母兄在即并<lb/>
収乙呼問其母兄女死果有寃當驗耶皆曰女病篤非<lb/>
有侵暴事不忍從驗也乃從之釋乙而論吏卒如法其<lb/>
聽訟謹審多類此黟地陿號大家不過三四官吏逺來<lb/>
常恐失其意於是舉一縣事惟所欲為而細民告病矣<lb/>
郡邑甫定吏每持豪民䧟賊事民得以財自解則所負<lb/>
挾無異平時侯知盜所從起無深惡於其民臨政明辨<lb/>
而遣決剛毅大家者不敢嘗以私服役公庭唯謹小大<lb/>
<pb n="KR4d0584_WYG_003-107a"/>
相安而邑無事矣公退杜門自奉甚約至不可堪有愠<lb/>
見者亦弗恤也凡皆黟人之言如此侯以發陰私不畏<lb/>
强禦為怨家所傾然事本末吏牘具存雖巧詆莫能文<lb/>
致不過直以非罪之而已是故黟人尤惜之欲來者之<lb/>
不能㤀而公論之遂不泯也是有假於余言焉汸聞邇<lb/>
嵗廷議以盜賊滋蔓由守令非才有㫖牧守得不次試<lb/>
用稱職者滿嵗為真嘗切歎曰起一世人才共成治安<lb/>
之業事無急於斯者聖天子憂民至深至切顧方伯連<lb/>
<pb n="KR4d0584_WYG_003-107b"/>
帥舉措何如耳侯才識通練尤長治劇以諸生為府吏<lb/>
歴茶鹽漕所至舉法除弊卓卓有聲為書論浙鹽積滯<lb/>
究其槖害甚詳大要以三嵗一住煎為説嘗恤為吏者<lb/>
無所師法述臨民出政之方五十條以授初仕者從軍<lb/>
䇿畫多中以功擢用其素所樹立欲自表見於當世故<lb/>
為令期月具有成績乃卒與冗官俱罷又遭摧抑如此<lb/>
誠逺近所共歎也為之記不惟以慰邑人之思庶幾在<lb/>
上者知艱難中為朝廷牧養小民有若侯之用心誠為<lb/>
<pb n="KR4d0584_WYG_003-108a"/>
難得而公卿大夫有意乎興賢育材以報國家於無疆<lb/>
者亦將有感於斯焉<lb/>
　　　月潭八景記<lb/>
由屯溪溯流西南入張公山二百里盡浙江之源水皆<lb/>
自高注下湍流峻急灘淺者可揭也當山水竒㑹處輙<lb/>
匯為蛟龍窟宅自浮游至龍深以潭名且十數而月潭<lb/>
最竒潭上兩山相揖如牛飲於溪其鼻皆巨石夾溪對<lb/>
峙如門其南有山合諸小水來㑹離立參拱故潭形正<lb/>
<pb n="KR4d0584_WYG_003-108b"/>
圓其深不可測也每春夏溪流大漲束於石門湧而復<lb/>
墜則震蕩廻潏聲振天地勢摧山岳水之所入深若歸<lb/>
壑虚汨之所出旋如車輪使人目眩心掉不可端視其<lb/>
水落波平則淺深一碧塋徹無瑕鳥飛魚躍於溪光山<lb/>
色間皆悠然自適夾溪多白沙翠竹販舟魚艇徃來其<lb/>
間如畵圖然而雪天尤為清絶此月潭之大都也朱君<lb/>
伯初父世居潭上心獨有樂於是乃閣其南曰臨清亭<lb/>
其北涯曰觀瀾造小舟置筆床茶竈其中曰釣雪其取<lb/>
<pb n="KR4d0584_WYG_003-109a"/>
於是潭者備矣其於游觀之樂至吳潭之北曰平林竹<lb/>
樹蒙宻有隠君子居之平林東五里有古叢林曰星洲<lb/>
寺每與客艤舟其下意適則澹然㤀歸南七里有顔公<lb/>
山相傳昔有隠者於此仙去君暇則杖屨獨游游輙數<lb/>
日而還葢君之所好樂者如此而廓然無累於其中又<lb/>
如此是故其神不勞其形不衰優游無為若將終其身<lb/>
而不厭也於是好事者即潭之景物曰月潭曰石門曰<lb/>
臨清閣曰觀瀾亭曰釣雪舟曰平林小隠曰星洲寺曰<lb/>
<pb n="KR4d0584_WYG_003-109b"/>
顔公山為詩凡八詠以貺君而屬汸記之汸葢未之暇<lb/>
也至正十七年夏五月始來游於潭上而切有感焉時<lb/>
郡邑洊經兵火水村山郭名鄉甲第高臺别墅凡昔之<lb/>
以紛華盛麗相誇詡者莫不化為丘墟瓦礫荒田野草<lb/>
則人與物之變滅相尋者多矣惟君與是八景者俱無<lb/>
恙也然則君之不以此易彼也宜哉吾聞之智士無思<lb/>
慮之變則不樂察士無凌誶之辨則不樂錢財不積則<lb/>
貪者憂權勢不亢則夸者悲皆囿於物者也豈惟囿哉<lb/>
<pb n="KR4d0584_WYG_003-110a"/>
舟已敗矣而乗風破浪者方新車已覆矣而夙駕疾驅<lb/>
者未已乃若有物使之然然則世之人終不以彼而易<lb/>
此宜也葢於是重有感焉遂為之記使後之人知月潭<lb/>
八景之顯於時實自君始<lb/>
　　　橘隠堂記<lb/>
朱君廣仲父築室於溪流之上環舎前後皆種嘉橘題<lb/>
其堂曰橘隠日與鄉之老人徜徉其中以奕棋飲酒賦<lb/>
詩自娛葢有慕夫古者商山四皓東園甪里之倫也客<lb/>
<pb n="KR4d0584_WYG_003-110b"/>
有謂君曰昔秦為無道海内思亂故此四人者避而去<lb/>
焉高祖龍興羣雄景附高此四人者之行而求之數嵗<lb/>
不得卒為呂后太子以卑辭厚幣致之於是四人者皆<lb/>
老矣觀其對高祖之辭甚陋且墮張子房計中而不悟<lb/>
者雖一時徼安劉之名其道不足稱也今君日以種樹<lb/>
為樂視世之榮枯得失廢興成敗漠然不入於胸中又<lb/>
何羨乎四老人者而比儗之耶君喟然歎曰若是乎子<lb/>
之論人所謂終無已者夫秦失其鹿劉季與一二刀筆<lb/>
<pb n="KR4d0584_WYG_003-111a"/>
吏羣椎埋屠狗<hi>樊噲</hi>吹簫<hi>周勃/</hi>販繒<hi>灌嬰</hi>之徒相與犄<lb/>
而逐之不可以儒説也彼誠知儒者迂闊於事情設有<lb/>
以儒見者輙嫚罵解其冠溺焉叔孫通挾禮樂之説惴<lb/>
惴焉在鯫生䜿儒間縮項吐舌不敢出一語急取故羣<lb/>
盜大猾薦之其不為陳渉之孔鮒項羽之韓生者幾何<lb/>
是宜此四人者逺避而不為出也迨天下既一上乃欲<lb/>
以愛易太子在朝之臣舉無能回上意者而張留侯陳<lb/>
户牗之術至是亦窮矣此四老人者一出而國本定漢<lb/>
<pb n="KR4d0584_WYG_003-111b"/>
祚遂安既乃飄然去之不知所終則非有所利而為之<lb/>
亦明矣而子猶有疑於其出處去就之間乎今吾幸不<lb/>
為世所知惟戒家人子孫異時有橘實大如四五石甕<lb/>
盎者慎勿摘也吾得深根固蒂於是足矣客笑曰若是<lb/>
則子過此四人者逺矣遂書之以為堂記<lb/>
　　　松雲軒記<lb/>
星源郡邑東北有川曰龍潭龍潭之上為鴻村山水竒<lb/>
㑹處汪君仲魯既葬其母夫人於此又築室墓傍以居<lb/>
<pb n="KR4d0584_WYG_003-112a"/>
室外構隙宇宇間函丈賓友之接燕閒之處皆在其中<lb/>
扁曰松雲軒或者疑之則曰君蚤以進士舉世皆謂公<lb/>
譽可立致中遭亂亾避地無所提卒數十立保伍塞亭<lb/>
隧左支右吾風飡雨宿不倦鄉人賴之雖擢居州牧猶<lb/>
謂不足為君報今一旦退居山澤與林翁野叟折旋斗<lb/>
室間非人之情㳂龍潭而下兩山壁立如丹艧之呈<lb/>
一溪曲折其間宜小舟卧游循鴻村而上千崖獻竒萬<lb/>
谷匯碧泉石之怪譎林木之靚深可以娛心神悦耳目<lb/>
<pb n="KR4d0584_WYG_003-112b"/>
者多矣乃獨寓意於松雲是皆有未易解者客或曉之<lb/>
曰士之所以出處進退者非富貴功名游觀閒逸之謂<lb/>
也然或志不足以自强才不足以自固而出處進退之<lb/>
間未能超然無累於中則變故之來能不摧折潰敗鮮<lb/>
矣尚何富貴功名游觀閒逸之可言哉今君當覆邦萬<lb/>
方舟流靡届之時能與鄉里宗族同其憂患而夷險一<lb/>
致人無間言松之獨貫四時不改柯易葉庶或似之其<lb/>
用舎以時去就不膠則雲之無心出處亦靡間焉人見<lb/>
<pb n="KR4d0584_WYG_003-113a"/>
其偃然一軒中日觀夫二物者蓊蔚葱蒨淡蕩沖融倐<lb/>
徃忽來合散無迹而不知其心有獨感神有𡨕契則雖<lb/>
無是軒與二物者可也又何必窮極穹顯搜抉竒奥然<lb/>
後為得意哉夫輞川之景物勝絶一時而後凋之節可<lb/>
媿平泉之草木累于貽厥而無心之道罔聞是皆高人<lb/>
達士之通弊也又何疑於一軒之易足乎疑者不復能<lb/>
詰他日余過君鴻村庶得其説及與君相見是軒中俯<lb/>
仰終日竟不見所謂松雲者而君淡然自得亦無異舉<lb/>
<pb n="KR4d0584_WYG_003-113b"/>
進士時乃喟然太息以客為知言遂記其説於軒中而<lb/>
去<lb/>
　<lb/>
　<lb/>
　<lb/>
　<lb/>
　<lb/>
　東山存稿巻三<lb/>
</p>
<p>
</p>
  </div>
<div>
                <head>東山存稿巻四</head>
    <p>
<pb n="KR4d0584_WYG_004-1a"/>
欽定四庫全書<lb/>
　東山存稿巻四　　　　　　元　趙汸　撰<lb/>
　　文<lb/>
　　　方山樓記<lb/>
吾州在萬山間飲食起居無不與山接惟浙江之上游<lb/>
率水出焉酈道元水經注所謂率東者川平山開洲渚<lb/>
隠見烟雲藹杳有江湖之思兩涯多窮林密竹垣屋靚<lb/>
深前直孔道舟車所輳行旅所趨日用百需不求而至<lb/>
<pb n="KR4d0584_WYG_004-1b"/>
居人皆有以自樂與他里不侔中更喪亂蕩為丘墟而<lb/>
荒郊斷岸衰草寒烟四顧寂然江山不可復識矣程静<lb/>
翁世居北涯之上廼絶大溪而南作重屋兩山間以居<lb/>
屋前有山端重若屏顧而樂之因題曰方山樓樓距故<lb/>
居不數里右阻大溪左挾邃谷長松鉅杉參錯掩映四<lb/>
方賓客徃來之士風飡露宿之餘登樓而賦者皆徘徊<lb/>
而不能去壬寅之春余還自郡城道過率東汎覽溪山<lb/>
有感於今昔之異呼舟叩門訪君登樓少憩亦喜其能<lb/>
<pb n="KR4d0584_WYG_004-2a"/>
擇勝而自適也為之嘆息不已君曰不然吾豈樂乎是<lb/>
哉夫人之嗜慾無窮而生業廣陿有限以有限給無窮<lb/>
是以利害交乎外而好惡取舎戰乎中雖有林泉之美<lb/>
耳目之娛其心焦然常若不可以終日我則不然築室<lb/>
足以居妻孥供祭祀而已不必有餘推此類也則名譽<lb/>
不必矜恩讎不必快子孫孫子不知何人之計不必豫<lb/>
為之憂是以吾心休休焉無徃不樂不待林泉之美耳<lb/>
目之娛而後為適也余曰善哉信如君言居室可益也<lb/>
<pb n="KR4d0584_WYG_004-2b"/>
不能必其身之安田疇可廣也不能必其子孫之能守<lb/>
恩讎可快名譽可矜而不能無失意之時激昂青雲得<lb/>
志富貴而已有議其後者矣昔人有藏舟於壑者以為<lb/>
莫能奪也然而夜半有力者負之而去今君之自處者<lb/>
如此雖有大力其如君何道經率東而有感於江山風<lb/>
景之不同者登君之樓而獲聞斯言亦可以悠然而自<lb/>
釋矣不亦善夫遂書之以為方山樓記<lb/>
　　　雲麓書隠記<lb/>
<pb n="KR4d0584_WYG_004-3a"/>
鄂州蒲圻縣南有疊秀山山之壯麗吾邑主簿何君故<lb/>
居在焉始何君去其鄉數載桑梓之念已切於中有為<lb/>
圖疊秀雲林之勝使時自覽觀以自釋者因題曰雲麓<lb/>
書隠以見其志云既歸大邦遂佐兹邑每與人言之不<lb/>
㤀且俾汸為之記汸聞而嘆曰嗟乎君何以隠為哉吾<lb/>
精神敝於樂餌寒暑遷於床簀飲食起居動静百為一<lb/>
切易其常度葢濵於危亾者屢矣唯如是君子以隠疑<lb/>
之故雖病之至於斯極而有不察也嗚呼豈猶有待而<lb/>
<pb n="KR4d0584_WYG_004-3b"/>
後信耶夫隠之能為不祥若是而君又何取焉吾觀君<lb/>
以文學從政兢兢畏慎不敢少越繩尺而亦不為崖異<lb/>
以徼名屢董重役未嘗以鞭朴示威而吏不能欺事無<lb/>
不集觸風雨犯寒暑出入鼪鼯猿狖之區與從御同甘<lb/>
苦或不為上官所察未嘗遷怒於民其居官任職超乎<lb/>
流俗有如此者乃欲一旦飄然與世相㤀恐不可得又<lb/>
况一室蕭然簞瓢屢空有愠見者弗暇恤也則雖欲千<lb/>
里西還為隠居計事亦恐未易遂意君徒有所激而為<lb/>
<pb n="KR4d0584_WYG_004-4a"/>
是言或姑以寓其意焉耳故不暇深叩君所以然者而<lb/>
論著之無何君復以書來言曰吾先世蜀資中人也宋<lb/>
末曾大父第進士官于廣而蜀已殘於兵乃留家於鄂<lb/>
自吾祖吾父以及於吾家於是者四世矣俄而迯難駭<lb/>
散吾宗奕世之祀不絶如綫今子孫存者唯吾一人而<lb/>
已况先人敝廬乆為荆棘之墟丘墓所在又皆狐兎之<lb/>
藪不孝之罪尚忍言耶倘旦暮得代去且當號於當道<lb/>
君子以圖歸省結茅茨修墳墓力耕以供祭祀暇則求<lb/>
<pb n="KR4d0584_WYG_004-4b"/>
父書而伏讀之庶幾克遂其初志而曠官速謗虧體辱<lb/>
親之罪亦可免矣此君之自敘云耳然則士之志於隠<lb/>
者非得已也而世之君子僴然若不察其情曷不以何<lb/>
君之事觀之乎傳曰學士大夫則知尊祖矣尊祖故敬<lb/>
宗敬宗故収族又曰其所厚者薄而其所薄者厚未之<lb/>
有也况君家自毅齋見山至龍岡先生三世鰲極有轉<lb/>
移而科名相踵不絶詩書禮義之澤非他族比也雨露<lb/>
春秋之感精神翰墨所存委諸草莽而不圖其可乎哉<lb/>
<pb n="KR4d0584_WYG_004-5a"/>
然則君之彷徨西顧而不㤀乎雲麓之下者夫豈有所<lb/>
激而然哉昔者蜀郡虞公家於江右者再世矣嘗與人<lb/>
言蜀被兵時故家大族狼狽奔走流寓東南而蜀之君<lb/>
子官於中朝若郡縣者皆不復能歸若某姓某公子孫<lb/>
今在某郡僅有某人未嘗不為之感歎焉時九江有黄<lb/>
楚望先生其先亦資中人為公所留念者葢公惓惓桑<lb/>
梓之義未嘗以疎逺而有遺類如此况乎何君以孑然<lb/>
千里之身獨承家世之逺乎余察君之意茍得伸其情<lb/>
<pb n="KR4d0584_WYG_004-5b"/>
事區區窮達得失利害之間若有不足計者然後知余<lb/>
所以量君者淺也雖然又嘗聞之士之所以自立者才<lb/>
與志也昔者孔子之門有千乗之國可使治其賦者矣<lb/>
有百乗之家可使為之宰者矣聖人皆不使之處以枉<lb/>
其才至聞漆雕開之言則喜聞子路使子羔為費宰則<lb/>
怒夫二子者居一官效一職豈由求之比哉而志之所<lb/>
存者弗獲信則有遺恨矣故聖人皆不使之仕以違其<lb/>
志後之有國家者措諸行事未必一一皆合於聖人至<lb/>
<pb n="KR4d0584_WYG_004-6a"/>
於簡才賢以成治功奬恬退以勵風俗亦未有偏廢者<lb/>
也然則何君之志其有不遂者乎故為之記以俟<lb/>
　　　雲山菴記<lb/>
出邑西門渉兩溪而南郊原衍迤岡壠廻復烟雲竹樹<lb/>
間有屋數楹負巖石而面隈曲曰雲山菴者寓上人宇<lb/>
内立錫之所也上人以疾病為道場以湯液作佛事救<lb/>
療一切患苦無二無别不蓄古方書每因症為劑君一<lb/>
臣二佐後使先如籥透簧如矢破的衆醫所不療者輙<lb/>
<pb n="KR4d0584_WYG_004-6b"/>
起之其以為可治未嘗一失是以逺近數十里間請其<lb/>
藥者十室而九以疾求視者踵相接於途日與人藥多<lb/>
至不可計未嘗記主名即有不能報他日復請應之無<lb/>
倦色諸以粟米金帛食飲𤓰菓來饋謝者無多寡咸歡<lb/>
喜受之如獲檀施上人以粟米飲食𤓰菓飼徒屬欵賓<lb/>
客以金帛益市善藥輔其術以應人之求出其所資沛<lb/>
然不窮乃積其贏餘作此菴供養觀音大士置田若干<lb/>
畆擇其徒之謹愿者付之使耕且食而職香火焉嘗謂<lb/>
<pb n="KR4d0584_WYG_004-7a"/>
余曰浮圖號出世法而不能不在人間故世嘗以不耕<lb/>
而食病之吾觀世人以陰陽方技食於人者衆矣求其<lb/>
有功而不可以偽售雖食焉而無愧於吾教者惟醫其<lb/>
庶乎此吾所以既不敢安居以食而欲必從事於斯也<lb/>
然既假是以救疾苦以報佛恩且自給焉而不精其術<lb/>
則去為竒衺者幾何此吾所以遇有疾必盡吾心而不<lb/>
暇計其報施之有無也雖然吾道既行吾願已得矣而<lb/>
焚修之地弛於妄庸見墮豪奪使奉吾教者疑且怠焉<lb/>
<pb n="KR4d0584_WYG_004-7b"/>
不可也請為我書之石庶後來有儆其可乎余曰可哉<lb/>
師撫之金谿人幼失父母十三出家十六為僧䇿元寺<lb/>
始學醫其師曰僧允中在䇿元嘗一新其寺遊潛山建<lb/>
觀音堂於市來者如歸辛夘之變始至休寜丁酉秋乃<lb/>
克作菴於兹地其志願所發觀乎其言可見積乆充周<lb/>
至不可為限量報緣所及必將大有震耀於方來而况<lb/>
是菴乎然則菴之永乆亦且師一念中耳又豈他人能<lb/>
為廢興也哉乃為記其始末如此凡田土物色處所勒<lb/>
<pb n="KR4d0584_WYG_004-8a"/>
於碑陰<lb/>
　　　櫟軒記<lb/>
鄭之恒僑居黟水之南烏聊之北題其隙宇曰櫟軒其<lb/>
言曰櫟不材木也無所可用是以能終其天年吾聞之<lb/>
莊生云居無何大夫士為詩文以釋其名軒之義者甚<lb/>
衆言人人殊鄭之恒不懌以其間日之黎陽山中見支<lb/>
離無謂而問焉曰吾以櫟名軒而人鮮能喻吾志者言<lb/>
之輙異何也支離無謂曰子無惑乎人言之異也世之<lb/>
<pb n="KR4d0584_WYG_004-8b"/>
所重者材也而子獨以不材稱材之所貴者用也而子<lb/>
獨以無用全子無惑乎人言之異也雖然生之有夀夭<lb/>
豈材不材之謂哉深山之楩柟豫章閲千百年未有過<lb/>
而問者道旁之樗櫟未拱把而伐於斧斤其所託者不<lb/>
同也夫櫟之不材猶樗也櫟以社而存猶樗之以神也<lb/>
然社有變置而舉或廢之則樗與櫟豈能自全邪謂不<lb/>
材之木獨能終其天年非莊氏意也彼莊子者悲夫世<lb/>
俗之士以材為累不若不材者之無用也故為是不得<lb/>
<pb n="KR4d0584_WYG_004-9a"/>
已之言又悲夫不材者亦有時而不得免也將自處於<lb/>
材不材之間然材不材之間似是而非猶未免乎累也<lb/>
則夫可以害生者豈惟材哉邦君之於國也聖哲之於<lb/>
名也皆累也彼且欲魯侯灑心去欲而遊於無人之野<lb/>
使仲尼辭交游去弟子而逃於大澤其憂患乎一世者<lb/>
豈有涯哉嗟夫亂世多害智愚賢不肖俱困而莫知除<lb/>
其憂此夫人所深悲而非為一己之私也子之以不材<lb/>
自處豈其意耶曰然則莊氏昔所謂者非耶支離無謂<lb/>
<pb n="KR4d0584_WYG_004-9b"/>
曰莊子固嘗言之矣其所保者與衆異也且子亦嘗聞<lb/>
所謂物之初者乎游於物之初則不物於物不物於物<lb/>
者益之而不加益損之而不加損天地蘧廬也古今一<lb/>
息也死生旦夜也虎兕無所措其爪角兵無所容其刃<lb/>
無傷於物而物亦莫能傷也是豈材不材之論哉雖然<lb/>
為櫟有道即子之居行子之志使董梧無所用其助而<lb/>
舎者争席則材與不材皆不足為子累矣又何恤乎人<lb/>
之言鄭之恒矍然而起釋然而悟曰善哉進於道矣雖<lb/>
<pb n="KR4d0584_WYG_004-10a"/>
然吾於櫟有取焉請書是説於軒中以為記<lb/>
　　　顔公山重造全真菴記<lb/>
顔公山全真菴事載宋郢州守郡人羅公頌所為碑石<lb/>
燬而文僅傳二百年來菴新作者三無為記之者嵗癸<lb/>
巳僧惟忠乃因眷家朱君請書其事於石余謂兹山在<lb/>
邑南五十里外而環邑中無逺近舉首即見之其髙出<lb/>
衆山之上固不待言惟舊志言山以顔公隠居得名而<lb/>
不言公為何如人迨僧慧圓則像設如聖僧大士矣山<lb/>
<pb n="KR4d0584_WYG_004-10b"/>
故有龍池二求雨者必先禱於公而後請水于池衆奉<lb/>
水至其鄉則雨隨而注其靈應之跡今昔無二而碑不<lb/>
言菴所從始甿有為菑谷中者得古佛像髙數寸葢範<lb/>
金所為僧庋奉於顔公神室中自是求雨者必請得金<lb/>
像與水俱尤稱靈異而碑不及其事又志言池濶五畆<lb/>
羅公謂今二池各不過尋丈疑後人湮之若是者皆無<lb/>
所徴暇日當從君登山一覽勝槩以釋所疑然後為之<lb/>
記未晚也既而君屢以登山約余以衰病乆弗克行甲<lb/>
<pb n="KR4d0584_WYG_004-11a"/>
辰秋七月幾望訪君義門故居夜同宿顔溪僧舎旦日<lb/>
縁隴直上十五里得全真菴後直危峰峰中引而下為<lb/>
小阜其左蜿蜒前抱右斷處直下為壑有隄塞其斷高<lb/>
二丈餘二池在隄内當菴前右菴所直峰名高湖峰為<lb/>
山絶頂後倚古郎山乃星源巨嶂其兩端之隴並出而<lb/>
内拱者盤據復餘里視境内諸大山行而不上分而不<lb/>
完者特異古所謂山川百源能雲雨天子將大雩上帝<lb/>
必先命有司祈祀者非兹山之禱歟世變禮失凡名山<lb/>
<pb n="KR4d0584_WYG_004-11b"/>
有神靈者皆以佛老子之祠當之其像顔公如古聖僧<lb/>
而又重以金佛事無足疑者是山之能出雲雨以濟生<lb/>
人而靡間於治亂安危固自若也山髙而支巄下故防<lb/>
山以内蔽使無是堤則水潦下瀉如建瓴而又安取池<lb/>
五畆哉或言髙湖峰疑以昔人隄水為池得名今遇霖<lb/>
雨彌月水皆入二池而涸山中人方以為異則謂後或<lb/>
湮之亦未有以證其必然既山之神靈有在則凡若此<lb/>
者姑置勿論可也乃為考其本末而為之記曰始開山<lb/>
<pb n="KR4d0584_WYG_004-12a"/>
奉顔公祠者僧如昇其嵗月不可知矣重作菴者慧圓<lb/>
則宋建炎庚戌之嵗也名其菴曰全真且為書扁者金<lb/>
部髙郵吳公并今之請文於羅公則知惠州邑人朱公<lb/>
權也寳祐丁巳菴燬於火碑碣皆灼壊而金像與顔公<lb/>
儼然獨存募衆力創𣑽殿廡鐘樓如式者僧道穹也菴<lb/>
無田以膳衆僧徒應供者以出入為艱廼即顔溪土地<lb/>
神祠為别菴居之以便請召自是上方非禱祀不至而<lb/>
屋室有壊者矣大德丁酉有從僧浄貴之請舎田倡衆<lb/>
<pb n="KR4d0584_WYG_004-12b"/>
食浄人以職焚修且刻之石者里人杭州路人匠提舉<lb/>
朱君震賢首為浄人者程普應也至正丁卯悉撤其敝<lb/>
而新之者僧良辰浄人俞道堅俞道美也鐘樓舊在菴<lb/>
前危峰上後又建於其左皆慿虚下瞰數百尋以不利<lb/>
於乆廼作於前峰蜿蜒中其嵗復為丁酉而創重屋五<lb/>
間於殿後以為齋堂則前邑令吳君遵也葢菴之規制<lb/>
至是略備矣髙湖峰兩腋泉㑹於山麓是為顔溪土壤<lb/>
沃而菑害鮮其族居於溪上者巴余汪三家世修祀事<lb/>
<pb n="KR4d0584_WYG_004-13a"/>
以答靈貺而惟忠巴氏子也上距如昇傳代二十有一<lb/>
今浄人吳普夀本洪都建昌盧氏子以勤謹稱山高苦<lb/>
寒雲霧所蒸衣服器用常濕潤屋善敝勢不及百年其<lb/>
人非樸實而堅苦者亦不能乆居也而惟忠之徒曰印<lb/>
宣者將以己資買田菴中而反於是山老焉乃并為書<lb/>
之朱君名復於提舉為從子云<lb/>
　　　聽雨軒記<lb/>
韓君仲亷嘗治一室書册几杖凡百日用之需具在兄<lb/>
<pb n="KR4d0584_WYG_004-13b"/>
弟二人同處其中自為師友以為人間之樂未有加於<lb/>
此者適秋夜大風雨作相視翛然有感於眉山三蘇公<lb/>
京師驛舎之約題其室曰聽雨軒其後稍出游江淮見<lb/>
武威余公而告之余公為篆書聽雨軒三大字歸而揭<lb/>
諸楣間造其室者莫不油然增手足之愛焉中更亂亡<lb/>
井邑為墟季子之不幸蚤世而余公書獨存仲亷即其<lb/>
寓舎重闢一軒仍舊扁以寄其幽思且使汸記之汸以<lb/>
病廢筆硯乆矣而仲亷每相見輙以為言念終不可無<lb/>
<pb n="KR4d0584_WYG_004-14a"/>
一辭以釋其意者乃告之曰昔者二蘇公之大科舉也<lb/>
其君為仁祖其相為韓忠獻公以二人薦者歐陽公而<lb/>
其進退者司馬君實范景仁諸君子也葢自三代以下<lb/>
未有盛於斯時者二公者起西南數千里外明天子賢<lb/>
宰相將皆以宰輔儲之區區小有得失何足深計而乃<lb/>
憂别離之不免慨功名之難期於韋蘇州之詩遽有感<lb/>
焉何與夫蘇州之示二季特其適然之辭爾而公以為<lb/>
終身之戚每遇離合感慨必形於言又何歟傳曰未及<lb/>
<pb n="KR4d0584_WYG_004-14b"/>
而憂憂必及之彭城之漂泊黄筠雷儋之相尋固已兆<lb/>
於斯矣今君兄弟幼同學長俱有志於四方千里之塗<lb/>
未發軔也而又姑取昔人感慨之無已者以名其軒居<lb/>
雖曰天倫之樂存乎寂寥澹泊之中有非他人所能知<lb/>
者而亦豈可謂之適然也哉雖然未及為憂與憂而弗<lb/>
釋君子皆弗與也故子由彭城所賦讀者淒慘而長公<lb/>
亟思有以解之然長公既謂子由自少曠達天資近道<lb/>
矣而猶必以退休相從日長為辭則其未達者猶在也<lb/>
<pb n="KR4d0584_WYG_004-15a"/>
吾觀仲亷衝然其如寄陶然其若忘於曠達而近道葢<lb/>
庶幾焉况乎進退存亡處之有素方之二公其海崖之<lb/>
後乎軒名雖舊而其人所存則已進於道者矣故卜子<lb/>
夏之告司馬氏者不復以云<lb/>
　　　知本堂記<lb/>
宗法之廢乆矣近代盛時雖號為世家大族者其子孫<lb/>
徃徃散越無以相維與凡民等而况於衰亂之世乎可<lb/>
歎也已傳曰人道親親也親親故尊祖尊祖故敬宗敬<lb/>
<pb n="KR4d0584_WYG_004-15b"/>
宗故収族此宗法所由立也茍人道不明而尊祖之義<lb/>
闕則雖有世家大族而窮禍患害不能相収亦何足異<lb/>
哉故曰鳥獸則知有母而已庶人則知有父矣若夫學<lb/>
士大夫則知尊祖矣今兄弟雖或異母其與己同出於<lb/>
父則一也而世或以同産為加親是知有母而不知有<lb/>
父也親兄弟與族人之為兄弟者雖有戚疏其與己同<lb/>
出於祖則一也然親兄弟則知愛之族人之為兄弟者<lb/>
則不知愛也是知有父而不知有祖也知識且不足以<lb/>
<pb n="KR4d0584_WYG_004-16a"/>
及其祖父於族人何有焉是故貴不與賤齒富不與貧<lb/>
敘争奪之端多於異姓忮忍之害憯於他人豈惟不能<lb/>
収也哉然則尊祖之義固不可論於凡民也嗚呼其亦<lb/>
可哀也夫若夫有志之士因其所可為以為其所得為<lb/>
使親親之道復明而為尊祖敬宗興行於一家以達乎<lb/>
一鄉一國是固學士大夫之用心也同郡汪侯仲玉早<lb/>
嵗嘗有志於斯中遭多難雖軍務填委未嘗一日而忘<lb/>
乃即星源大畈田中創重屋為楹間者五其上通三間<lb/>
<pb n="KR4d0584_WYG_004-16b"/>
以為室奉始得姓之祖神主中居及初渡江者及始來<lb/>
居大畈者而昭穆序列左右者十有<hi>闕</hi>世又為廟於屋<lb/>
南像其祖之有封爵在祀典者配以其子孫之有功德<lb/>
者四人重屋之下有堂有齋舎延師其中聚族人子弟<lb/>
而教之廟有廡有門時享月薦買田以給凡費者若干<lb/>
畆合而名曰知本堂以族人之屬尊而年長者主祀事<lb/>
焉别為專祠於大畈西浯村先人故居曰永思堂祀高<lb/>
祖而下四世其田與祭則繼高祖者主之焉葢知本者<lb/>
<pb n="KR4d0584_WYG_004-17a"/>
以明大宗之事而永思則小宗之遺意也夫宗法之不<lb/>
能復古自今世以來病之侯之意葢欲因四時之享以<lb/>
寓合族之義使其族人之登斯堂者思世家之逺如彼<lb/>
而有功德者之盛又如此則必不肯一日自同於凡民<lb/>
子弟之學於是者晨夕瞻敬知千百人之身本同出一<lb/>
人則親親之念藹然自生必將力求所以無負於先王<lb/>
之教者矣嗚呼若侯為此者豈非學士大夫之志也哉<lb/>
自禍亂以來所在大家殱夷不能相保何可勝數大畈<lb/>
<pb n="KR4d0584_WYG_004-17b"/>
之族以侯力獨完又作斯堂以尊祖敬宗教示將來其<lb/>
所以遺夫族人子孫者可謂逺矣故為書之侯名同始<lb/>
得姓者魯成公子諱汪父名嘗食采潁川初渡江者漢<lb/>
龍驤將軍諱文和始居大畈者諱中元有封爵而在祀<lb/>
典者唐越國公國朝封昭忠廣仁武烈靈顯王配食者<lb/>
團練使積官御史大夫諱濆神號端公中元其仲子也<lb/>
曰順義軍使檢校司空諱武皆以靖冦捍患有功曰宋<lb/>
西京文學四友先生諱存有經學行義曰端明殿學士<lb/>
<pb n="KR4d0584_WYG_004-18a"/>
招討制置使立信以忠節顯皆其譜實云<lb/>
　　　休寜監邑坊公閔雨記<lb/>
春秋魯君有以閔雨得書者君子曰其有志乎民也閔<lb/>
雨則其有志乎民何閔雨而雨也閔雨而雨則不閔雨<lb/>
者為無志乎民罪也以無志乎民者為罪之在則閔雨<lb/>
者之有志乎民不可不書也若坊公彦翬之為休寜者<lb/>
其知春秋閔雨之義已乎曰若坊公可謂能閔雨者矣<lb/>
公之閔雨奈何公在官之明年雨不違時野無惰農苗<lb/>
<pb n="KR4d0584_WYG_004-18b"/>
以美矣俄雨環休寜之邑四郊同日大水漂禾稼蕩民<lb/>
居室不可勝言也而邑之言則曰大澇之後無豐年既<lb/>
而果彌月不雨苖將槁矣公惻然憂之若鋒刃之在己<lb/>
也亦既率僚吏行禱羣祀暨名山大川于社于門矣而<lb/>
不雨既又召佛者老者方技者各使以其法求焉而又<lb/>
不雨則旱甚矣於是民嗟以怨而公不怨也巫窮以怠<lb/>
而公不怠也晝曝於野霄露於庭不知其病也乃齋宿<lb/>
走祠所再拜稽首興手瓣香跽而禱之曰以蒙從政於<lb/>
<pb n="KR4d0584_WYG_004-19a"/>
兹而嵗不雨蒙不足托於士民之上矣今旱日甚殆不<lb/>
可生是天絶之也民無罪而天絶之吏有罪也請以絶<lb/>
民者移諸吏言訖淚緣睫又再拜稽首退而屏處却食<lb/>
期必得雨乃以厥明日雨於南郊又明日大霈於邑西<lb/>
雷電晝㝠四合齊注於是槁者蘇秀者實嵗不凶矣若<lb/>
坊公可謂有志乎民矣然則他邑亦有閔雨者乎曰有<lb/>
則何以不見稱於君子其閔雨非閔雨也事至而後為<lb/>
之者也他邑旱則民呌無辜於天而吏弗聞也乃蠭集<lb/>
<pb n="KR4d0584_WYG_004-19b"/>
於公堂譟而假粟焉吏為發廪以賑之而後定則其閔<lb/>
雨者非也事至而後為之者也夫民易動而難定也易<lb/>
使而難悦也是故善保者必慎其幾焉若他邑之民上<lb/>
者亦殆矣古者三年耕必有一年之食則坊公獨非事<lb/>
至而後為之者歟曰公為政期嵗矣不得責三年於是<lb/>
也其為政奈何民之情偽無或隠也然不恃以為明獄<lb/>
之大小無不察也然不倚以立威吏民之欲求寵於公<lb/>
者茍假其一嚬一笑斯足逞矣而公不與讒諛詆詰之<lb/>
<pb n="KR4d0584_WYG_004-20a"/>
辭不至於耳苞苴請托之問不至於户豪舉武斷欺負<lb/>
之徒不行境中於是閔雨而雨焉則亦異乎他邑之在<lb/>
民上者矣君子曰若坊公之有志乎民者不可不書也<lb/>
是故筆其辭附諸春秋閔雨之義以俟夫通四方之志<lb/>
者取焉<lb/>
　　　九思堂記<lb/>
九思堂者高昌仲禮公閒居之所也至正十一年冬公<lb/>
涖兩浙鹽政命前所治邑休寜諸生趙汸為文以記之<lb/>
<pb n="KR4d0584_WYG_004-20b"/>
汸聞諸君子一言而可以決天理人欲之幾者曰思而<lb/>
已然或昧其當務則剛者健決而失中柔者纒繞而無<lb/>
斷去夫不思而蹈於惡者不逺矣故吾夫子之教欲人<lb/>
即身心日用以慎夫所宜思其目雖九而思則一夫曰<lb/>
視曰聽曰色曰貎曰言曰事六者皆人之所以交於物<lb/>
也曰疑曰忿曰得三者又交物之所不能無者人惟忽<lb/>
而不察與夫思之不以道也是以欲動情勝而蹈於一<lb/>
偏設有覺焉而天君内正以念其所當然則必明必聰<lb/>
<pb n="KR4d0584_WYG_004-21a"/>
而是非不壅於聞見必温必恭而惰慢不攝於身體必<lb/>
忠必敬而悔尤不見於言行以至於疑不滋惑忿不忘<lb/>
身取不傷亷而動無不當矣故思者所以遏人欲而存<lb/>
天理之防也詳其目則接於外者有恒一其心則主於<lb/>
中者不二譬如明鏡在室上下四旁靡不照而豈有一<lb/>
偏之失罔斷之疑哉自古聖賢所示修身為政之要莫<lb/>
切於此公能取之以名其堂信乎知所先務者矣然汸<lb/>
觀公之治休寜也不姑息以為寛而民懐其惠不任刑<lb/>
<pb n="KR4d0584_WYG_004-21b"/>
以為猛而民畏其威不避嫌以為刻而民信其亷既去<lb/>
而復相與立石頌焉字刓而重刻比淪於水又出而樹<lb/>
之愈乆而愈不能忘為御史彈覈無所顧慮言既不行<lb/>
退居於家者八年未嘗以一辭通貴人親戚在水監行<lb/>
視河患不避險艱及當興重役則喟然嘆曰大禹聖人<lb/>
亦行其所無事而已夫以公之見諸行事如此則存諸<lb/>
念慮者正矣其於夫子之言所謂非苟知之亦允蹈之<lb/>
者歟近世論大夫者咸觀其取舎以為得失然公嘗謂<lb/>
<pb n="KR4d0584_WYG_004-22a"/>
汸曰凡人材性長短皆得於天至於義利取舎則為之<lb/>
在我又何難耶葢非見善明而用心剛不足以與此豈<lb/>
崇猜集忌以察為明者可同日道哉公之祖哈喇托音<lb/>
監戰公以萬夫長與御史丞相同樹勲績考呼圖克布哈<lb/>
公仕止鎮江監郡有賢聲而公以胄子入官其世家之<lb/>
澤逺矣因名堂之義以進其德而偉然自立於一時也<lb/>
宜哉<lb/>
　　　休寜縣達嚕噶齊巴侯武功記<lb/>
<pb n="KR4d0584_WYG_004-22b"/>
國家既一南北極天所覆罔不順承數十年來郡邑之<lb/>
間豐樂暇豫相安於無虞以為治葢昇平之日乆矣乃<lb/>
昔盜起淮蔡羣偷相挺以逋天誅而蘄黄無頼之民始<lb/>
蠭出為之外應大江而南要郡𦂳縣皆震動摧䧟轉相<lb/>
冦賊則亦漸靡之極也哉徽州治山谷間一旦聞警守<lb/>
棄其民將委要害居人倉卒亡匿市井為空盜乘虚縱<lb/>
入郡邑以焚蕩屠洗脇民出藏貨為兵民不勝憤相率<lb/>
奮起圖之事不效舉義者咸死焉而盜益恣睢長驅四<lb/>
<pb n="KR4d0584_WYG_004-23a"/>
出無顧慮矣時不聞官府之令巳三月王師自嚴之淳<lb/>
安乗勝獨克日戰歙南境中得䧟賊農甿輙釋不殺使<lb/>
歸告父兄子弟無輕從盜官軍至矣郡人藉以少安實<lb/>
江浙行省宣使巴侯之兵也又兩月行省兵始復徽州<lb/>
侯從元帥沙布鼎公撫定休寜以達嚕噶齊官治其民<lb/>
其後盜去而復來者一再行省兵亦再克定皆仍侯休<lb/>
寜先時軍士遂所復新䧟州縣輙用入賊境法而交午<lb/>
之使一切以軍興草芥其民侯左支右吾寜以身任怨<lb/>
<pb n="KR4d0584_WYG_004-23b"/>
而不忍重傷遺民於瘡痍之後故休寜之民德侯獨深<lb/>
既取侯制勝之跡繪為圖以觀之又請記侯武功以文<lb/>
著其嵗月以傳邦人子孫於永乆焉侯名巴特瑪實哩<lb/>
字某髙昌人世居河西為貴宦家早游京師以材勇聞<lb/>
至正十二年春盜始侵掠浙江郡縣行省臣用薦者言<lb/>
以侯為其省宣使募兵嚴婺間得壯士數百人還報受<lb/>
命濟師徽州時徽州已䧟盜犯嚴之淳安行省平章伊<lb/>
嚕公親視師浙西憲臣來督戰賊屢北師進侯以所募<lb/>
<pb n="KR4d0584_WYG_004-24a"/>
士為前鋒賊乗髙下石傷侯善馬侯與壯士隠身負崖<lb/>
聚足而度大呼出其後奮撃走之行登賊所據雲頭塔<lb/>
山壊其石寨焚廬舎二十餘處視地形勢還見省憲白<lb/>
之六月初二日也十五日進焚邑人為賊將者方請之<lb/>
所據道觀得賊六人冶工二人弓矢刀鎗甚衆十七日<lb/>
至第七都與賊衆大戰得賊十餘人明日進徽州歙縣<lb/>
之街口二十日焚邑人為賊將者余高居室執其家人<lb/>
子弟付吏二十六日至深渡斬首二級二十九日戰於<lb/>
<pb n="KR4d0584_WYG_004-24b"/>
郡東三十里大佛殺賊甚衆是日復還街口時賊將項<lb/>
奴兒自蘄黄來率衆急攻杭州其驍將拒王師自南來<lb/>
者歙南請相地形便導官軍置營以鄉人助戰侯以省<lb/>
臣命帥兵赴之邑人争負米取間道餉焉七月初六日<lb/>
追盜孫村斬首三十級明日復與賊戰敗之初六日賊<lb/>
據葉干山險阻以待侯仰射者皆墜死破其陣得賊三<lb/>
人十三日賊五千人陣於逢村既戰射賊將二人墮馬<lb/>
獲之追至岑山渡而還十六日得賊將一人追至逢村<lb/>
<pb n="KR4d0584_WYG_004-25a"/>
擒殺甚衆生降一百九十二人喻以恩德縱還其鄉十<lb/>
九日與賊遇上村賊潰二十三日追至烟村賊以舟渡<lb/>
馳馬射之墜水死者三千餘人二十五日戰歙浦嶺下<lb/>
賊可萬人䧟陣奪其大紅旗二午還余岸賊大至與千<lb/>
户布延呼魯百户蘇世傑俱力戰殺賊甚衆所射三十<lb/>
餘人皆殪之賊縱圍官軍侯與二將疾射得脱時犯㑹<lb/>
府者皆自潰而還始䧟徽州大掠金帛去者雲南康人<lb/>
也至是復來羣盜十餘萬萃於徽州復分冦諸路俄而<lb/>
<pb n="KR4d0584_WYG_004-25b"/>
行省平章薨於師侯與諸將退保淳安盜復進據雲頭<lb/>
塔山淛西僉事與行省叅政親勒兵侯仍以前鋒破其<lb/>
塔山砦射殺賊二人八月二十八日也自是併日追賊<lb/>
以九月初三日復至深渡初八日以省臣命次兹村循<lb/>
進與大軍犄角得賊二人十八日行省兵大破賊元帥<lb/>
沙布鼎射偽萬户之據徽州者殪之二十四日以省臣<lb/>
命引兵歸其大軍明日戰賊徽州城外先䧟陣多斬獲<lb/>
賊奔祁門其攻宣州者亦潰而還郡既復行省臣承制<lb/>
<pb n="KR4d0584_WYG_004-26a"/>
具官故侯有休寜之命十月初二日至休寜民皆還業<lb/>
侯櫜弓坐槊旦暮廵警重法以戢軍士之暴民誅惡少<lb/>
導賊殘大家者二十三日賊復以衆至縣西十里楊村<lb/>
侯先諸將躍馬揮雙長刀突陣出入排撃追奔二十餘<lb/>
里擒獲不可勝計撲耙者賊中利器以禦刀槊一可當<lb/>
十賊畏侯善戰每選精其技者以當侯是日有操撲耙<lb/>
大呼直趨者侯左刃按撲耙右刃劈其首賊徒屬目皆<lb/>
失聲遂大敗之十一月十三日民有言項奴兒自廣德<lb/>
<pb n="KR4d0584_WYG_004-26b"/>
䧟常湖為大軍所逼棄其衆迯來已入休寜境中者侯<lb/>
與邑義士分道遮捕斬首三十餘級生得項奴兒及其<lb/>
將二人婦女二馬四騾一銀牌一偽符牒五别帥以兵<lb/>
下祁門未定遽分兵還黟盜一夕奄至師潰還休寜黎<lb/>
明侯聞賊至即彀弓上馬迎戰時大霧四塞咫尺不辨<lb/>
人馬盜由邑西繞南門取東門同時大呼齊入我軍無<lb/>
營栅帥與吏士在邑之民皆遁焉侯單騎去盜數人追<lb/>
躡且及侯回刃擬之盜不敢迫復徐去間道從省臣退<lb/>
<pb n="KR4d0584_WYG_004-27a"/>
保淳安始羣盜出祁門將散去㑹湖口劇盜以其衆來<lb/>
助故禍愈烈分掠休歙二邑境中同日皆遍殺人滿山<lb/>
谷既多得財稍引去其前冦者皆為官兵所敗十二月<lb/>
二十四日從省臣進復徽州與三萬户之兵軍休寜至<lb/>
正十三年正月十七日賊復大至官軍戰小却明日戰<lb/>
邑西藍渡殺傷相當賊來愈衆又明日遂薄邑治侯力<lb/>
戰至暮溪橋壊舎馬歩鬬跳出重圍者再奪賊所得我<lb/>
軍名馬以還天又大雪官軍不利師退侯亦行募兵嚴<lb/>
<pb n="KR4d0584_WYG_004-27b"/>
之遂安㑹行省平章公以大軍平蕪湖廣德移軍撃賊<lb/>
淳安走之命侯與格爾千户蒙古軍及趙萬户軍俱進<lb/>
次兹村烟村之地是月三十日㑹大兵定徽州三月初<lb/>
五日至休寜仍以達嚕噶齊治其民自始受命募兵至<lb/>
是周一嵗矣先是郡邑不時定士多亡失三易主將故<lb/>
侯功狀未著然意無纎芥不滿識者多知而村落間兒<lb/>
童婦女皆知其名矣夫當盜賊方張之時以新募數百<lb/>
之衆深入溪山據其胸腹而日與之戰使郡人知官軍<lb/>
<pb n="KR4d0584_WYG_004-28a"/>
有必至之期無敢輕於從賊他出之冦有所顧慮而奔<lb/>
潰以還又能撫循遺民俾休息傷殘使瘡痍易合則其<lb/>
所繋逺矣豈獨是邑之人於侯能不忘哉矧侯方妙年<lb/>
以忠勇絶倫之姿益廣愛人之術異時建大功名取髙<lb/>
爵顯位為國家著得人之效將自兹始乎故為之記<lb/>
　　　商山書院學田記<lb/>
新安自南遷後人物之多文學之盛稱於天下當其時<lb/>
自井邑田野以至於逺山深谷民居之處莫不有學有<lb/>
<pb n="KR4d0584_WYG_004-28b"/>
師有書史之藏其學所本則一以郡先師子朱子為歸<lb/>
凡六經傳註諸子百氏之書非經朱子論定者父兄不<lb/>
以為教子弟不以為學也是以朱子之學雖行天下而<lb/>
講之熟説之詳守之固則惟新安之士為然故四方謂<lb/>
東南鄒魯其成德達才之出為當世用者代有人焉然<lb/>
考其學所由則在宣政間婺源有汪公紹者始作四友<lb/>
堂於其鄉以居四方學者其子存遂以明經教授學者<lb/>
稱為四友先生一時名士若金公安節胡公伸輩皆出<lb/>
<pb n="KR4d0584_WYG_004-29a"/>
其門此吾郡義塾之始見也其後則有尚書錫山陳公<lb/>
之茂初尉休寜命鄉舉秀民為學官弟子而躬教之故<lb/>
休寜之學特盛嵗大比與貢者至千人葢有自來矣迨<lb/>
夫世降日下文治既微俗亦少衰焉薦經禍亂自井邑<lb/>
田野以至於逺山深谷民居之處莫不蕩為丘墟學者<lb/>
逃難駭散未安其生又奚暇治詩書禮樂之事哉識者<lb/>
於此葢深憂之而郡别駕汪公義學之建田租之廣所<lb/>
為惓惓者也公四友先生七世孫也其平居時嘗欲推<lb/>
<pb n="KR4d0584_WYG_004-29b"/>
先世遺意創義塾以教鄉人子弟多難未遑間雖從事<lb/>
軍旅日不暇給而未嘗少忘於中至正丙申嵗既以義<lb/>
兵克定鄉郡駐師休寜什伍其民使相守䕶郡邑葢少<lb/>
安焉重惟人亡禮失經殘教弛莫甚於斯時作興之機<lb/>
不可少緩也乃求溪山清邃之地得邑人吳氏遺趾於<lb/>
商山之南五里規創書院以為學者講習之所其既廪<lb/>
之供則買於旁近得田二百餘畆在黟者五十餘畆命<lb/>
邑士黄權圖其地形廣狹識其物色處所嵗入若干為<lb/>
<pb n="KR4d0584_WYG_004-30a"/>
籍以示乆逺而司其出納其學舎造作土木工役之事<lb/>
始終鉅細之相其成者皆屬諸宗人周周亦四友之族<lb/>
也其廟學之制釋奠之儀師弟子供億之節教學之規<lb/>
一切皆使學者相時攷禮以序為之公若無所豫焉公<lb/>
之所尤汲汲者在乎定厥居以収其人於散亡之餘繼<lb/>
之粟以續其食於族處之日使士得安身一志以從事<lb/>
於其所當為者而已於是周與黄權以告於邑人趙汸<lb/>
而請記其事汸聞而嘆曰於乎斯文之興䘮天也世變<lb/>
<pb n="KR4d0584_WYG_004-30b"/>
極矣豈其遂泯絶於斯乎抑將有待於人乎夫有國家<lb/>
者化民成俗之方莫先於學而學之為道又非可以私<lb/>
意茍且而妄為之者矧新安之學本乎郡先師者父兄<lb/>
師友之授受猶或有傳也其可一旦廢而不講乎此固<lb/>
大夫君子之所宜盡心而凡民俗吏以為迂逺而闊於<lb/>
事情者也今别駕公以剛明之姿承家世之逺雖兼職<lb/>
軍民令行郡邑而凡所以為妻妾之奉子孫之遺者漠<lb/>
然不動其心既建知本堂以膳其宗族而興學育才之<lb/>
<pb n="KR4d0584_WYG_004-31a"/>
志不懈益䖍葢如此其觀夫興衰之變存亡之故而審<lb/>
夫得失之機也明矣天其或者尚存斯文遺緒於東南<lb/>
則商山之學者必有光於四友之堂而汪氏為世有功<lb/>
於新安之士矣是豈非公之志哉乃為之記使刻諸石<lb/>
以勉夫在學之士而凡學田之物色處所嵗入之數咸<lb/>
勒於碑隂<lb/>
　<lb/>
　<lb/>
<pb n="KR4d0584_WYG_004-31b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　東山存稿巻四<lb/>
</p>
<p>
</p>
  </div>
<div>
                <head>東山存稿巻五</head>
    <p>
<pb n="KR4d0584_WYG_005-1a"/>
欽定四庫全書<lb/>
　東山存稿巻五　　　　　　元　趙汸　撰<lb/>
　　文<lb/>
　　　書東坡尺牘後<lb/>
宋禮部尚書贈太師東坡蘇公忠義貫日月名聲塞宇<lb/>
宙葢千載一人也妙齡登高科思以文學經濟如賈太<lb/>
傅陸宣公中嵗偃蹇不偶始留心佛乗交友禪伯如白<lb/>
樂天栁子厚晚節播遷嶺海遂欲隂學長年起然遐舉<lb/>
<pb n="KR4d0584_WYG_005-1b"/>
如安期生梅子真此公平生學術三變見於手筆書疏<lb/>
者具有本末也若夫文章妙天下特其餘事傳周易尚<lb/>
書解論語亦博洽之及爾要非志氣所存然公嘗有言<lb/>
曰膠西多古君子使葢公真徃來其間軾何足以見之<lb/>
與答陸子厚書所論黄高人之意適同噫内聖外王之<lb/>
道不明而豪傑之士不能忘情於方外者如此然則世<lb/>
人所求於公者殆其粃糠土苴至正己丑秋過倪氏黟<lb/>
川寓居敬書此於其所觀東坡尺牘後<lb/>
<pb n="KR4d0584_WYG_005-2a"/>
　　　跋歐陽文忠公墨蹟後<lb/>
歐陽文忠晚嵗好習書意有所至輙形紙墨若今趙郡<lb/>
蘇公所藏二帖是也宋翰林學士恩禮頗不及唐然於<lb/>
天下國家事無不得言則言語侍從論思獻納之職未<lb/>
嘗廢文忠猶以禁職不當外同百司欲漸修故事葢君<lb/>
子居是官則思盡其道如此使如太史公所謂文史星<lb/>
厯主上尊禮不如公孫丞相者其肻一朝居乎且公在<lb/>
致和間為職事言可也治平初入政府熙寜補外矣猶<lb/>
<pb n="KR4d0584_WYG_005-2b"/>
紀閲録視眷眷不忘欲廣其君之見聞而引之當道者<lb/>
夫豈以逺近親疎而有二哉時王荆公方得政職謂都<lb/>
俞之間有樂子無知之意葢與文忠用心正相反則盡<lb/>
排衆議獨運化樞以至於敗乃翁事亦何怪哉<lb/>
　　　跋東坡墨蹟後<lb/>
大叅蘇公出示東坡墨蹟一巻前一帖玩其詞意疑是<lb/>
元祐間未被譴之時與嘉父公嘗有書與嘉父論春秋<lb/>
學甚詳繼聞其作春秋博士而喜者也次一帖過嶺後<lb/>
<pb n="KR4d0584_WYG_005-3a"/>
書不知與何人後二詩在化州追寫惠州所賦則行渡<lb/>
海矣按東坡以紹聖四年丁丑五月再貶儋耳時子由<lb/>
亦責海康相遇於滕同行至雷六月相别遲即子由長<lb/>
子侍行者二詩實當時所書也羅浮棲禪之遊視豐樂<lb/>
橋釣魚逍遥堂采杞無異與焚香黙坐小室飽飯爛睡<lb/>
為埀老安逸皆是翁實語始翁過嶺有云今日嶺上行<lb/>
身世永相忘仙人撫我頂結髮受長生葢已信死生禍<lb/>
福非人所為矣臨卬魏公獨以要觀南海窺衡湘為傷<lb/>
<pb n="KR4d0584_WYG_005-3b"/>
於大豪欠却敬天之威氣象豈儒先君子所學不同執<lb/>
德亦異邪雖然以埀老之年當轉徙流離之際而浩然<lb/>
無毫髮顧慮非此事素定於中者殆未易能<lb/>
　　　題三史目録紀年後<lb/>
作史之難尚矣司馬遷班固纂其家學范曄歐宋潤色<lb/>
成書皆歴年之乆而後克就其攬取該備固宜又漢唐<lb/>
惟吏治武功最盛是非易明然而王勃劉子𤣥輩搜討<lb/>
摭拾其間猶未已也陳夀而降葢無幾焉宋有天下三<lb/>
<pb n="KR4d0584_WYG_005-4a"/>
百年人材學術上嫓成周論政議禮明道正學皆未易<lb/>
一言蔽其得失中間二三大賢欲以修於身者措諸當<lb/>
世稽古考文之士星羅林立抱遺經以求致用之方而<lb/>
故家世德衣冠文物與其國祚相終始表世系志藝文<lb/>
傳儒林者亦或未之見也况理度世相近而典籍散亡<lb/>
遼金傳代乆而紀載殘闕欲措諸辭而不失者亦難矣<lb/>
哉叅政趙郡蘇公早嵗入胄監登禁林接諸老儒先生<lb/>
緒言最為有意斯事嘗取三國史志文集總其編目於<lb/>
<pb n="KR4d0584_WYG_005-4b"/>
前而合其編年於後事之闗於治亂存亡者則疏而間<lb/>
之題曰宋遼金三史目録所以寓公正之準的肇纂修<lb/>
之權輿也後雖出入中外不克他有撰録而所至訪求<lb/>
遺文考論逸事未嘗少忘近嵗朝廷遣使行天下羅網<lb/>
放失大興删述之事則宋遼金史皆成矣若夫合三書<lb/>
於一致以求治亂之原而不相矛盾極其賢人君子之<lb/>
心志以徴文獻之盛而無所逸遺則由目録紀年而廣<lb/>
之豈無當論著者公其尚有意乎<lb/>
<pb n="KR4d0584_WYG_005-5a"/>
　　　題耕讀堂巻後<lb/>
余讀耕讀堂記於郡邑故家興廢之由竊有感焉異時<lb/>
豪傑特起之士奮自田里掇危科躋膴仕視功名富貴<lb/>
如持劵取物皆讀之功也而奚暇於耕迨其後裔蒙世<lb/>
德因遺業襲紈綺厭膏粱凡可以悦耳目娛心志者皆<lb/>
坐而有之則并忘其讀矣欒郤狐續降在皂𨽻叔向所<lb/>
嗟貴游子弟轉乎溝壑推之埀訓古今一轍可為悲夫<lb/>
鮑氏之先以慈孝稱其見於鄉先生方公回程公文所<lb/>
<pb n="KR4d0584_WYG_005-5b"/>
紀述者太史氏已特筆書之其勤生緝學皆以積累馴<lb/>
至而無所願乎其外子孫守之以為家法焉是故伯原<lb/>
父當英妙之年即恬於進取築室讀書從師取友而不<lb/>
忘稼穡之事所以承家保世者深且逺矣縉紳先生莊<lb/>
色而書之固宜嵗戊戌余自鄰郡還道哭鄭先生所過<lb/>
名鄉甲第皆蕩為丘墟而耕讀堂獨巋然無恙時伯原<lb/>
父方家居父子自為師友翕然為鄉里所稱葢嘗望而<lb/>
歎曰鮑氏慈孝之澤未艾也因尚絅寄示此巻輙書其<lb/>
<pb n="KR4d0584_WYG_005-6a"/>
後以明諸公為知言云<lb/>
　　　書趙郡蘇公所藏經史遺事後<lb/>
金章宗朝史官所得内送顯宗為皇太子奏東宫闕官<lb/>
帖黄一紙命編入實録進士劉國樞記其父司經迎所<lb/>
聞皇太子嘉言暨詩文凡八條詩不録翰林學士張行<lb/>
簡起居注草藁起明昌六年正月朔止三月十五日後<lb/>
有張公題識及部數脱藁提空式今趙郡蘇公通輯為<lb/>
一巻而藏之金至世宗南北戰争甫定葢天所以靖斯<lb/>
<pb n="KR4d0584_WYG_005-6b"/>
人也皇太子簡賢德職輔導其深知所以為天下本者<lb/>
乎及觀國樞所記則於南面之術得之已多惜乎弗克<lb/>
嗣位而崩殂爾起居注記章宗言動甚詳其禮儀國用<lb/>
除罷聘好可備叅考所云禮部尚書張空其名為讜直<lb/>
官重勘鎬王獄者乃張公之父諱故下文書名字皆闕<lb/>
其右體新史言允中之獄成於宰相無將妄想之奏朝<lb/>
臣惟曹利用乞貸其死而章宗不從則猶有未厭人心<lb/>
者時張公已罷兼職不及記覆治何狀不然尚書當時<lb/>
<pb n="KR4d0584_WYG_005-7a"/>
名士以讜直舉豈得黙黙無一言耶張公自言以明昌<lb/>
三年閏二月兼記注凡歴三十九日而本傳不書百官<lb/>
志亦不言起居注嘗用學士兼則闕文多矣且當時左<lb/>
右有簪筆之臣纂修有實録之篇史官不為虛設而典<lb/>
籍散失如此良可惜哉公家藏書萬巻於遼金逸事宋<lb/>
代遺文猶拳拳収購不倦此其毫芒爾葢有志述作者<lb/>
其平居暇日必如是而後可庶幾也當朝廷修先代史<lb/>
一時文學之士莫不與能乃獨留公外藩論者每為惜<lb/>
<pb n="KR4d0584_WYG_005-7b"/>
之而汸竊以為不然者眉山公有云文字議論是非予<lb/>
奪難與人合甚於世事藉令公被命入書局果無昔人<lb/>
頭白汗青之誚而函承㫖意敏於撰述有如今日之所<lb/>
就者乎汸所不能必也善乎資中黄先生之言曰制作<lb/>
之文上闗天運非可以私意茍且傅㑹其間者然則網<lb/>
羅遺逸成一家言藏諸名山以俟後之君子將不在於<lb/>
公乎<lb/>
　　　書蘇奉使本末後<lb/>
<pb n="KR4d0584_WYG_005-8a"/>
自帝王巡狩省方之禮廢後世人主尊居九重懼憂民<lb/>
一念無以自達下情或不得而上通也於是始遣使分<lb/>
行天下以問疾苦明黜陟為事所謂揭日月於乆昏轟<lb/>
雷霆於重聵誠承平之曠典聖哲之宏規矣若乃委任<lb/>
隆重戒勑諄嚴由乎睿斷則未有若皇上至正五年明<lb/>
詔之盛者焉故輶軒未出國門而四方萬里至於海隅<lb/>
蒼生寒饑滯屈鰥寡孤獨皆翹然有惠鮮之望矣是時<lb/>
江東西閩浙間官吏發百姓治道路張設赫奕如待神<lb/>
<pb n="KR4d0584_WYG_005-8b"/>
明使者所至持訴牒遮馬首號呼者千百餘輩皆漫不<lb/>
加省不過即官署一布德音而去未知聖天子屬以何<lb/>
事乃漠然如是乎頗聞他道有捽持長吏發擿司憲者<lb/>
莫不稱快然民生多艱弊源非一茍咨詢謀度有所未<lb/>
至則興廢舉墜之方洗寃澤物之實果何如邪八年冬<lb/>
來錢塘於省掾葛元哲所得觀叅政趙郡蘇公奉使京<lb/>
畿還朝所報公事綱目首詢民疾苦其事二百八十九<lb/>
次興廢除利病五十七禁革科擾四十九均平差役二<lb/>
<pb n="KR4d0584_WYG_005-9a"/>
十三平反寃獄一十六昭雪改正二十二追問贓汚七<lb/>
十六責罰稽違七十一斷革兇寃惡三十六體察糾劾<lb/>
五審理罪囚九十七建白時政二十一勉勵學校三勸<lb/>
課農桑四而薦舉官吏一十四終焉所歴神州赤縣三<lb/>
十處罷斥官吏四百八十六人觀其後先可以知亷問<lb/>
之有序考其詳略可以見緩急之得宜大抵好惡重輕<lb/>
一因民情而已無所與非惟不能造端以求釁亦未嘗<lb/>
廢務以市恩也既又聞僉憲楊公晝躬詰問夜稽案牘<lb/>
<pb n="KR4d0584_WYG_005-9b"/>
殫智竭慮所得悉在於此當時黎庶感悦稱為包待制<lb/>
優伶鼓舞方諸韓魏公則聖天子深仁厚澤固已宣布<lb/>
浹洽於邦畿之内矣夫以公之用心如此而亦與不稱<lb/>
㫖者同得罷歸未審廟堂之論謂奉使當作何體此其<lb/>
意或有在非草茅所知也夫善為國家者如醫之理疾<lb/>
必審其元氣盛衰感受新乆以施標本之治故病去而<lb/>
身安彼庸醫以温平藥沈痼固無足言然或昧於緩急<lb/>
後先而疏導湧泄率然以施者亦非病家之福也矧京<lb/>
<pb n="KR4d0584_WYG_005-10a"/>
畿上承輦轂實冠諸道設復有當撫循者公其得已乎<lb/>
未幾臺憲交論賞罰未當上復起公於家不一月三進<lb/>
其職則公之行事雖不見察於一時而未嘗不顯白於<lb/>
天下後世也竊惟皇上恤民深切至於親遣大使而耳<lb/>
目所及公論亦待乆而後明則四海之内不得均被德<lb/>
澤豈無執其咎者於是重有感焉乃書其説於至正奉<lb/>
使本末巻終<lb/>
　　　書蘇叅政所藏虞先生手帖後<lb/>
<pb n="KR4d0584_WYG_005-10b"/>
邵菴先生文章學問冠冕一時而臨池之工近代莫及<lb/>
今大叅趙郡蘇公以成均舊游同朝日乆得先生手筆<lb/>
為多比來江浙而先生沒乃出前後十有七紙以清河<lb/>
元公暨先生與其先公二帖弁於巻首輯而藏之至正<lb/>
九年又十月汸謁公於臨安私第公出以見示因得諦<lb/>
觀連日竊思曩嵗獲侍先生燕閒之論每及當世人材<lb/>
必曰吾伯修汸起請曰蘇公今見用於朝有大名於天<lb/>
下所録當代名公言行詞章山林晚進得窺國朝文獻<lb/>
<pb n="KR4d0584_WYG_005-11a"/>
之盛者賴此二書而已若公學行之詳則或不能盡知<lb/>
於是先生為言公所以賢於人者因顧侍史抽架上文<lb/>
字一帙來曰此伯修所作鎮湖南時録以見寄者也汸<lb/>
展巻疾讀先生慿几聽焉至論帝王統緒之正先生止<lb/>
汸讀嘆曰論兹事於前代先儒具有成言若夫世變不<lb/>
齊異論蠭起自非高見逺識公萬世以為心者安能明<lb/>
決如是乎繼此每讀盡一篇先生必為申其㫖意以告<lb/>
在坐者且曰伯修之文簡潔嚴重如其為人吾嘗欲敘<lb/>
<pb n="KR4d0584_WYG_005-11b"/>
其述作之意顧老病未暇今當成之俄其子敬祖從叅<lb/>
政幹公辟為江西省宣使當受事趨京師歸求契舊書<lb/>
問以待先生曰自吾歸田野未嘗以尺牘通中朝故人<lb/>
惟蘇伯修王君實乃無間爾即口占二書授簡於汸俾<lb/>
執事焉首末外封名皆自署未幾竟以病不起敘不及<lb/>
為敬祖既丁艱故書亦未達爾然先生卧病時嘗謂諸<lb/>
子曰吾居閒乆矣知心之友存者無幾汝曹欲刻石壙<lb/>
中求銘蘇叅政可也今觀先生與叅政公父子諸帖皆<lb/>
<pb n="KR4d0584_WYG_005-12a"/>
辭意諄悉情誼藹然見其於公世契深厚如此趙子長<lb/>
帖乃歸田後第一書惟寄聲君實衆仲所謂無間於此<lb/>
可徴衆仲嘗從先生游亦親厚故及之葢雖家人子弟<lb/>
間事未嘗屬他人爾巻中有曰閣下力學修行推於實<lb/>
用有曰閣下為人物學問所歸皆與稱公之賢以語汸<lb/>
者辭㫖不少異葢先生知公甚深期公甚逺匪為一時<lb/>
游從之好故其平居與學者言即其所嘗告公者也托<lb/>
貞石於幽隧豈偶然哉先生好魏晋法書如巻首在朝<lb/>
<pb n="KR4d0584_WYG_005-12b"/>
數帖雖臨事遣筆楮墨各殊而指腕妙處使米元章黄<lb/>
長睿在亦無所容喙目眚後字畫多倚側重疊然筆意<lb/>
猶髣髴可見代書泛出門生侍史得於口授故時有訛<lb/>
字所謂副端門人南游應遣候之應當作因爾追念疇<lb/>
昔為之慨然乃録所聞先生語與手書中有相發者系<lb/>
於巻終<lb/>
　　　書所編李文公集篇目後<lb/>
李文公集十有八巻百四篇江浙行省叅政趙郡蘇公<lb/>
<pb n="KR4d0584_WYG_005-13a"/>
所藏本汸既從公傳寫復總其篇目如上始汸見歐陽<lb/>
公論文每稱韓李其讀幽懐賦恨不得與之同時上下<lb/>
其議論而老泉蘇公亦謂李文其味黯然以深其光油<lb/>
然以幽自是每欲求其集觀之不可得所得者文苑英<lb/>
華中數篇而已既又見豫章黄公謂皇祖實録文如女<lb/>
有正色又子朱子論復性書雖病減情之㫖出於釋氏<lb/>
而亦善其有如此思慮益以不覩全集為憾至是廼請<lb/>
於公而得之甚慰也公名翺字習之中進士第元和間<lb/>
<pb n="KR4d0584_WYG_005-13b"/>
為史館修撰疏言既以武功定海内當革敝事復高祖<lb/>
太宗舊制用文德興太平不然恐大功之後逸欲易生<lb/>
因條上正本六事憲宗不能用後遷禮部郎中面折宰<lb/>
相李逢吉過失移病去雅好推轂賢士韓文公嘗書與<lb/>
之云於賢者汲汲惟公與不材爾其復書以為韓公雖<lb/>
好士惟其有文章兼附己者無所愛惜或不能然則不<lb/>
肯薦拔與已不同又嘗以書責裴晋公居相位道不行<lb/>
忍恥内愧不能忍退其於師友及知己厚者骨鯁無諱<lb/>
<pb n="KR4d0584_WYG_005-14a"/>
忌如此則視逢吉輩復何憚而唐史乃言由不得顯仕<lb/>
怫鬱無所發面斥逢吉既斥之又自懼而去其言牴牾<lb/>
非事實甚明昔人謂韓公於學莫如文章於德莫如好<lb/>
直而習之文行庶幾似焉則以韓諡易名而韓李並稱<lb/>
可無愧矣叅政公將刻梓以廣其傳於學者故汸竊著<lb/>
其為人大畧且非排史氏之妄以明歐陽公為知言云<lb/>
　　　書羅鄂州小集目録後<lb/>
右鄉先達宋朝奉郎權發遣鄂州軍州事羅公文五巻<lb/>
<pb n="KR4d0584_WYG_005-14b"/>
權通判鄂州軍事臨江劉公清之所編次公與劉公同<lb/>
官於鄂公既卒於官劉公因以是編刻置郡齋於公平<lb/>
生所著不能十一故題曰小集其藏於家者餘五十巻<lb/>
不幸一再傳而中絶遂俱亡矣惟新安誌爾雅翼二書<lb/>
吾郡嘗刻諸梓此小集者郡人亦嘗再刻之故家有其<lb/>
書兵火後板本既弗存三書皆不易得矣汸避地還藏<lb/>
書多散失求小集於友人又得鄉先生陳公櫟所傳本<lb/>
而正其疑繆顧二家本皆前闕篇目乃為敘録如上宋<lb/>
<pb n="KR4d0584_WYG_005-15a"/>
南渡後士大夫經術政理無愧東都惟文辭若與世俱<lb/>
降者雖能言之士叅立角出各名一家高文大册照耀<lb/>
先後而慶厯元祐之風軌邈不可追矣公之為學自三<lb/>
代制作名物帝王經世之迹古今治忽之變下逮草木<lb/>
蟲魚之隠賾博考精思靡不淹貫起歐陽王曽氏上接<lb/>
漢秦求其合作而斟酌劑量之故其為文質厚中正而<lb/>
節度謹嚴本人倫該物理闗世教而未有無所為而為<lb/>
者使天假之年恢廓光大見諸設施議論風㫖自本朝<lb/>
<pb n="KR4d0584_WYG_005-15b"/>
而達天下則韓歐諸子所以彌綸昭代者赫然復見於<lb/>
當時夫豈至於散落僅存如今所傳而已然則劉公既<lb/>
哀之而子朱子每見其文而推讓之比聞其即世而歎<lb/>
惜之者其不以斯歟公早嵗嘗以廕授京官矣考滿歸<lb/>
即請祠既第進士得縣矣復請祠越五載乃起倅贑州<lb/>
既滿歸又七年乃得郡其於進退取舎之際如此志之<lb/>
所存何可量也而天固嗇之夀則當世君子所以重為<lb/>
公惜者豈惟以其文哉雖然公之於文則有道矣公嘗<lb/>
<pb n="KR4d0584_WYG_005-16a"/>
論儒者之學去己之私以盡其所受之分以施於上下<lb/>
親踈之際前聖有作大經大法皆具今之學者亦求合<lb/>
於彼而已其有不合者積思以通之汰去浮游散越之<lb/>
念而日就親切忽不自知其合矣嗚呼昔之以文名家<lb/>
者葢未嘗及此也以公學於古人而反求諸己者類得<lb/>
其要如此於文辭其有不合乎讀公之文者試以此言<lb/>
思之公諱願字端良號存齋劉公字子澄後鄂州卒時<lb/>
甲子嵗十一月日南至趙汸書<lb/>
<pb n="KR4d0584_WYG_005-16b"/>
　羅君傳道鄂州使君七世諸孫也將赴官洪之靖安<lb/>
　使其表弟汪弁奉寫本鄂州小集來校其闕誤將刻<lb/>
　諸官舎汸以所藏本證之去其續編之弗類者而補<lb/>
　其闕逸以還劉公之舊昔四明王公伯厚以博洽名<lb/>
　一世守吾郡時於鄂州遺書尤致意焉嘗與郡人前<lb/>
　太學博士方公萬里求諸羅氏得爾雅翼而刻之學<lb/>
　宫其雜著則舎劉公所編外片言不可復得矣况兹<lb/>
　再更變故也乎併録所敘篇目以歸之嗟夫吾郡先<lb/>
<pb n="KR4d0584_WYG_005-17a"/>
　達如金忠肅程文簡汪龍溪吳竹洲方秋崖呂左史<lb/>
　諸公文集失傳者多矣亂亡之餘安得子孫皆如傳<lb/>
　道之克自樹立以世其家而因得重刻家集以廣其<lb/>
　傳乎舊題後十有一年八月幾望汸再書<lb/>
　　　題妙絶古今篇目後<lb/>
右起春秋傳止眉山蘇氏凡七十九篇宋故端明殿學<lb/>
士致仕湯文靖公漢伯紀所編始余丱角讀書家塾得<lb/>
諸兄所録鄱陽馬公文有妙絶古今序已知世有是書<lb/>
<pb n="KR4d0584_WYG_005-17b"/>
然觀馬公辭意若無取焉者因忽不復求其後於書肆<lb/>
中見之巻首不載馬公之序自書謂千戴英華萃矣馬<lb/>
公葢不喻然後題稱紫霞老人者趙公汝騰也頗言其<lb/>
擇之精然自春秋戰國而後能言之類衆矣七十九篇<lb/>
之外夫豈他無可取者雖反覆細玩其篇目而終莫知<lb/>
采擇之由因置不取暇日登吳山望海門歎其宗社為<lb/>
墟稍求遺文逸事得失衰微之迹與湯公出處大槩而<lb/>
後乃識其意思徃書肆求之則已為人取去矣自是嘗<lb/>
<pb n="KR4d0584_WYG_005-18a"/>
徃來於懐每遇藏書家必詢之吳興唐君棣宰吾邑聞<lb/>
余言既歸訪諸好事者則已刻梓行後其家以板質錢<lb/>
於富人故傳之者鮮唐君從富人摹本以寄余始得之<lb/>
乃為次第其編目如上嗚呼是編所録若鄭子産樂毅<lb/>
諸葛武侯范文正公類非以文辭名世者當宋之季世<lb/>
内修不立外攘無䇿生民重困疆場日蹙天下所願見<lb/>
者四君子而已彌逺清之嵩之大姦相繼擅國貪權黷<lb/>
貨與中外為市而又有進聚財之説於其君者於是以<lb/>
<pb n="KR4d0584_WYG_005-18b"/>
萬乘之主而納私貢豐内帑近習女謁濁亂朝政觀范<lb/>
匄重幣韓起求玉郤至以富魏舒以賄囊瓦以貨見譏<lb/>
於識者而左氏亦以懲肆去貪為春秋之法豈非迷途<lb/>
之疾呼也邪端平諸鉅公學術足以匡君才猷足以定<lb/>
國而阨於權臣志弗克遂竊觀國勢日蹙亡形畢具與<lb/>
晏平仲叔向兩賢深語交論齊晋之衰而莫能振起者<lb/>
同一喟也然而本原始禍則理宗德彌逺立己而舉國<lb/>
以聽焉視周襄王不以私勞變舊章有慚色矣於是自<lb/>
<pb n="KR4d0584_WYG_005-19a"/>
天子公卿大夫而下盡失其職曠其官若季氏之婦所<lb/>
以誨其子左史倚相論衛武公子産諫子皮郵無正諫<lb/>
趙簡子者乃其君臣之龜鑑邪又究而論之則自高宗<lb/>
忍恥事仇稱臣割地使三綱不正國威不立以至於斯<lb/>
當時士大夫非無申胥魯仲連公子無忌虞卿之忠讜<lb/>
而楚以六十里為讎人役卒有愧於論弋之夫此南渡<lb/>
以來志士仁人没世不忘之遺恨也觀是編者惟以其<lb/>
文取之可乎楚靈王聞祈招之詩不能自克以及於難<lb/>
<pb n="KR4d0584_WYG_005-19b"/>
襄王用莊辛之計而國復强勸戒昭矣賈誼之論秦所<lb/>
以亡韓信之對酈生之説漢所以興出漢中出散闗二<lb/>
疏不以炎祚埀亡而廢天討也唐高祖紀贊唐所以興<lb/>
平淮西碑中衰而能復振首論藩鎮之癰疽以成王進<lb/>
傳贊則其潰裂壊爛之餘殃也二代之興亡具矣讀屈<lb/>
原傳答燕惠王書客難獲麟解送孟東野序蘇子美文<lb/>
集序士之不遇可勝言哉然聞東郭先生之論淮南之<lb/>
訓王承福之言伯夷嚴光徐孺子之高風者遇不遇曽<lb/>
<pb n="KR4d0584_WYG_005-20a"/>
何足動其心也考莊生論方術太史公自序劉歆移太<lb/>
常博士書韓退之送文暢序目録序則道學之散乆矣<lb/>
然孫子戰地之説術也而通乎微泰豆氏之御庖丁之<lb/>
解牛輪扁之斵技也而進於道列禦冦論無為之無不<lb/>
為莊生本隂陽動静以明内聖外王之道又皆古聖人<lb/>
之微言也盖嘗聞之湯氏家學祖朱宗陸而且有取於<lb/>
莊氏之書其以斯歟荀卿之學長於禮其論之精者與<lb/>
戴氏記當並傳亦不可以文論也夫以文為學者若唐<lb/>
<pb n="KR4d0584_WYG_005-20b"/>
韓栁宋歐曽王蘇氏其人歟然觀其答李翺書送徐無<lb/>
黨序答吳充書齊書目録序文甫字説雖皆以文為學<lb/>
而能探其本潭州新學詩書洪範傳後吳職方赴闕序<lb/>
思堂記則又閔學之陋而稍知反諸身豐樂亭記政成<lb/>
而歸美於上隴岡阡表身達而能顯其親族譜引則知<lb/>
尊祖敬宗矣梓人傳言為相之有體雲峰院記閔土俗<lb/>
之好争皆非無實之空言也雖然當宋室盛時有若王<lb/>
元之范文正公張方平又皆人材之出於學術者而歐<lb/>
<pb n="KR4d0584_WYG_005-21a"/>
陽公足繼昌黎伯蘇子瞻以其雄文直氣敘而贊之可<lb/>
以亷頑立懦矣此七十九篇者所以為絶妙古今而非<lb/>
他作可及也歟然而自序但以為千載英華萃是者時<lb/>
上方好文學君臣相尚以虚文而危亡之恤不因其所<lb/>
好而啟廸之庶幾乎知所自反也哉其後賈似道專國<lb/>
湯公以從官一再去位五辭召命不起則天下事不可<lb/>
為矣而馬公終身受其軒輊於國亡而後止則其觀是<lb/>
編而不悟無足言者若趙公者亦惟以言語句讀取之<lb/>
<pb n="KR4d0584_WYG_005-21b"/>
而且欲進之於經豈當時賓主間偶未之及邪抑未知<lb/>
其意而不欲斥言也不然則六經固家傳而人誦者茍<lb/>
不踐其實其不為言語句文者幾希余嘗考宋季之事<lb/>
而深悲其賢人君子之不遇以湯公是編之作猶且不<lb/>
見知於當時而未白於後如此而况於他乎故為發其<lb/>
微意以眎觀者<lb/>
　　　題吳君儀教授植芸軒巻後<lb/>
汸聞邑南吳公君儀父之賢心竊嚮慕之而不及見也<lb/>
<pb n="KR4d0584_WYG_005-22a"/>
既而得與其子希道游喜其和易而能立疏通而有守<lb/>
雖盛衰禍福變故相尋而晏然不易其平素語曰后稷<lb/>
家兒不惰穡伯夷家兒不奪席豈不信哉自是以來益<lb/>
以不獲識吳公為恨無何病臥故山雖希道亦不相見<lb/>
者數年矣一日黄子中來訪希道以毗陵陳思　氏為<lb/>
其家君作植芸軒記屬子中見示余三讀其文而竊有<lb/>
感焉吳公年踰六十始以醫仕且猶不忘畎畆而陳君<lb/>
反覆稱述將若不可及者何也葢嘗聞之四海既一風<lb/>
<pb n="KR4d0584_WYG_005-22b"/>
聲氣習非復南州之舊勝國遺老每戒其子孫以儒術<lb/>
苟不見用於時則當退業農圃或隠於醫卜不然寜小<lb/>
作商販自資慎毋倚權勢習刀筆以壊心術僨家聲而<lb/>
貽後禍今觀吳公所以自處者如此所謂非茍知之實<lb/>
允蹈之者乎吳公之先君子號達齋未冠即領鄉薦鄉<lb/>
先達左史吕公以其子妻之不及繼其世科而國除屹<lb/>
然山林弗自光耀則君儀父所以持身保世者固有所<lb/>
受矣池上之亭燕及曽孫可也希道趣尚不墮流俗固<lb/>
<pb n="KR4d0584_WYG_005-23a"/>
宜廼書所聞於巻後而歸之陳記後十有八載孟夏下<lb/>
澣里生趙汸敬題<lb/>
　　　書揭學士贈相士吳大春巻後<lb/>
人之生圓顱而方趾陽上而隂下乾坤之位定矣心為<lb/>
火居南而在上腎為水居北而在下肝為木居東而在<lb/>
左肺為金居西而在右坎離震兑成形於内而三辰五<lb/>
行見象於外矣然而二五之變錯揉不齊其短長清濁<lb/>
異稟其吉凶利害殊遇則夫衰旺生克精祲休祥見於<lb/>
<pb n="KR4d0584_WYG_005-23b"/>
一尺之面者與星厯家所推徃徃相似此人之所以肖<lb/>
形天地此命乎天者所以不可推移而姑布子卿之術<lb/>
所從出也荀卿子乃獨以謂古之人無有學者不道為<lb/>
非相之篇以排之至其言相之説不過長短大小善惡<lb/>
之間而所謂善惡者又不過以疾秃跳偏為惡美麗妍<lb/>
冶為善而已然則稟生受分萬變不同即其人而無不<lb/>
可見者卿固不及知歟自卿為是論儒者多宗之然自<lb/>
秦漢以來善相人者固未嘗絶於世宋之盛時名公貴<lb/>
<pb n="KR4d0584_WYG_005-24a"/>
人廼或假此為知人之助希夷先生陳公天人之學近<lb/>
代以來莫之先也於錢副樞种諫議亦皆以相取之則<lb/>
相之為術誠有不可忽者雖然豈惟知人為有助哉其<lb/>
於自知也先審矣使人皆知分之命乎天者一定而不<lb/>
可推移葢一照索而可決焉咸少安而無躁其於人心<lb/>
世道良非小補顧學而精之使言無不中而足以取信<lb/>
於人則亦未易能耳嘗聞北方貴人有精於斯事者患<lb/>
無可告語晚得一士使居暗室懸五色絲一握其中鑰<lb/>
<pb n="KR4d0584_WYG_005-24b"/>
户塞牖而穴壁以進食告之曰相眼學也坐乆眼明能<lb/>
辨絲色而數其多寡則可以出而受術矣葢期年而後<lb/>
悉如其言廼得盡其術嘗於大比之嵗閲進士於廣坐<lb/>
中歴言其人是嵗科名得失與其父母之疾病夀夭無<lb/>
一失者其非進士而與坐者亦能言其挾某術精某藝<lb/>
聞者莫不驚異以其術之精微若是故傳者鮮焉則荀<lb/>
卿子之論猶不廢於縉紳間理亦無足怪者吾邑吳大<lb/>
春嘗以斯術遊衆大之都名公貴人莫不尚焉待制趙<lb/>
<pb n="KR4d0584_WYG_005-25a"/>
公嘗請學士揭公為文以贈之後二十年其子心鑑甫<lb/>
自外歸里人以休咎詢之無不驗於後者一日擕揭公<lb/>
序文過余山居曰吾先人之術以五行十一曜為法象<lb/>
葢術而通於理者也揭公未嘗進而叩之故未及有所<lb/>
表章吾先人謹藏其文於家而未嘗敢出以示人也余<lb/>
曰無傷也公之文視荀卿子之文則有間矣夫相之為<lb/>
術固有難言者不以其所不知而即其所知以為言此<lb/>
所以為可貴乎矧子能取信於人其得失常懸於三寸<lb/>
<pb n="KR4d0584_WYG_005-25b"/>
之舌端亦非他人之言所能為輕重也雖然為吾子述<lb/>
所聞書其後使觀者知子之論人其術與常流異而子<lb/>
之先人所以見知於當世者終賴揭公之文以傳不亦<lb/>
可乎<lb/>
　　　跋劉郎中所藏邵菴先生戴笠圖詩巻後<lb/>
右邵菴先生戴笠圖畵者陳可復乃宋邕管安撫陳公<lb/>
元晋裔孫先生表姪也所題詩四章後既改第二章好<lb/>
事者復請先生小字别書以刻諸石流傳頗多而行字<lb/>
<pb n="KR4d0584_WYG_005-26a"/>
韻一章則傳者未之見也第四章結句云此是先生戴<lb/>
笠圖是字闕下半體由懸手書筆不著紙病目後作字<lb/>
若此者多矣先生家素貧仕雖顯而食指衆俸入初不<lb/>
自給所居臨川之崇仁負郭有田一頃餘廼夫人趙氏<lb/>
存時蠶績奩具所置者懸車後嵗収僅支數月鸞服犀<lb/>
帶金帶各一時入隣里質庫中四方來見之士道路相<lb/>
望座上常滿有餙亭館植花木作重屋以規邸舎之利<lb/>
者其束修乗壺之入羔鴈之贄與夫碑板之義取還以<lb/>
<pb n="KR4d0584_WYG_005-26b"/>
為賓客費雖空乏弗恤也每風日清好則領賓客從以<lb/>
門生子弟山僧野老徜徉山水間或尋梅放鶴觴詠而<lb/>
歸一日出遊遇雨借笠田家戴之乃得還戴笠有圖以<lb/>
此先生平居口未嘗言貧而詩中薇字絺字二韻頗紀<lb/>
其實葢有無入而不自得之意石本自跋云人間之境<lb/>
如雲渡水如花隨風不足記也讀者更以此意觀之則<lb/>
一時高致可想見矣江夏劉公明善既得此圖常寳玩<lb/>
之公方顯用於時而於前輩流風遺韻不忘敬慕如是<lb/>
<pb n="KR4d0584_WYG_005-27a"/>
則其趣向可知詩後名公題者已衆非先生昔所簡拔<lb/>
則頌其詩讀其書而知其人者汸登門最晚劉公亦已<lb/>
見示故述當時事於巻尾以明圖與詩所由作云<lb/>
　　　跋趙文敏公臨東方先生畫贊<lb/>
汸徃嵗遊吳興登松雪齋聞文敏公門下士言公初學<lb/>
書時智永千文臨習背寫盡五百紙蘭亭序亦然今觀<lb/>
宋仲珩所藏東方先生畫贊臨本見公於書學雖老不<lb/>
倦前言於是益信然公子仲穆父嘗謂汸曰先人書某<lb/>
<pb n="KR4d0584_WYG_005-27b"/>
不當論晚嵗嘗書大洞經必求佳紙遣人於姑蘇擣冶<lb/>
入潢每用清晨起盥潄焚香下筆以三紙為節是書真<lb/>
不愧古人惜乎書之未畢而捐館矣因出以示坐客皆<lb/>
稱歎以為筆勢超絶乃平生所未見惟湖州學記為近<lb/>
之爾郊外有幻住菴唐君子華偕余遊焉菴中唐人天<lb/>
王四幅子華言此亦公所鑒定者每指其衣文妙處以<lb/>
為古篆籕遺法也子華以善書著名葢嘗有得於公者<lb/>
仲珩好學書小篆八分草𨽻皆通習之故以所聞見於<lb/>
<pb n="KR4d0584_WYG_005-28a"/>
吳興者且以見前輩於翰墨之事用力精深如此不以<lb/>
賢於時人而自足也<lb/>
　　　跋謝翺西臺慟哭記後<lb/>
漢丞相諸葛武侯卒蜀人巷祭野哭當時不能禁宋丞<lb/>
相文公欲為武侯事而不可得卒不屈其志以死江南<lb/>
人哀之有甚於蜀人哀武侯者三山謝翺臯羽其起兵<lb/>
時諮事叅軍也望夫差墓過越王臺登子陵臺觸物悲<lb/>
慟不能自已固宜然既自歸晞髮宋纍又作為歌詩慷<lb/>
<pb n="KR4d0584_WYG_005-28b"/>
慨懐古且匿名記其事以自諱豫求葬地於子陵臺側<lb/>
將自附於梁伯鸞類若有意於警發憤憤乎張子孟堅<lb/>
恐其事湮没取其文稍釋庾隠而傳之葢有見於此雖<lb/>
然先正有言觀大節必於平日<lb/>
　　　跋謝翺冬青樹引後<lb/>
余為兒童時嘗見文字記嘉木揚喇勒智發宋諸陵將<lb/>
建塔錢塘舊大内越中有義士夜募諸少年别求遺骸<lb/>
盡易其所暴露者後雖取去與牛馬骨雜瘞塔中悉非<lb/>
<pb n="KR4d0584_WYG_005-29a"/>
真龍所蜕矣其義士與作傳人皆不著名氏自馬相而<lb/>
下題其後者十數公亦隠其名所敘述却甚詳且言是<lb/>
夕事幾覺有踰垣折足者然余後遊錢塘問於父老乃<lb/>
無人能言其事或云是塔凡三經雷震最後乃焚其金<lb/>
褁浮圖尖之若瓠壺者使皆無名氏遺骼何以能動天<lb/>
如此余無以應之張孟堅所注謝臯羽為唐珏玉潛作<lb/>
冬青樹引葢是暗記此事向所聞義士者豈即珏耶然<lb/>
注中或言是王修竹又何人也此大竒事非季布劇孟<lb/>
<pb n="KR4d0584_WYG_005-29b"/>
之徒不能辦數十年間豈無族人子孫能言其事者乎<lb/>
孟堅更轉語好事君子倘得其實宜詳注謝詩以傳倘<lb/>
能一過越中訪問南山陲求得植冬青故處封域而表<lb/>
揭之且記其事於郡乘又一大竒事也毋徒曰疑以傳<lb/>
疑而已<lb/>
　　　葬書問對<lb/>
或問葬地之説理有是乎對曰有之然則其説孰勝對<lb/>
曰葬書至矣問曰葬書真郭氏之言乎抑古有其傳乎<lb/>
<pb n="KR4d0584_WYG_005-30a"/>
對曰不可考周官冢人掌公墓墓大夫掌凡邦墓皆辨<lb/>
其尊卑度數而葬以其族大司徒以本俗六安萬民次<lb/>
二曰族墳墓則葬不擇地明矣豈有無其事而著其法<lb/>
者哉漢書藝文志敘形法家大舉九州之勢以立城郭<lb/>
室舎形人及六畜骨法之度數器物之形容以求其聲<lb/>
氣貴賤吉凶而宮宅地形與相人之書並列則葬地之<lb/>
法其肇𣲖於斯乎余嘗讀張平子冢賦見其自述上下<lb/>
岡隴之狀大畧如今葬師尋龍捉脉之為者豈東漢之<lb/>
<pb n="KR4d0584_WYG_005-30b"/>
末其説已行於士大夫間至景純最好方技世見其葬<lb/>
母暨陽卒逺水患符其所徴而遂以葬書傳諸郭氏耶<lb/>
然無所考矣問者曰葬書世所有然自齊梁至隋唐君<lb/>
子不道至宋司馬温公乃欲焚其書禁絶其術何也對<lb/>
曰其言有大悖於理者書固可焚術固當絶也夫盛衰<lb/>
消長之變一定而不可推移者雖聖智巧力無能為葢<lb/>
天命之所存而神功之不可測度者也後世諸子百氏<lb/>
好為異端竒論者衆矣未有取易此以為言者而葬書<lb/>
<pb n="KR4d0584_WYG_005-31a"/>
獨曰神功可奪天命可改嘻其欺天罔神謗造化而誣<lb/>
生民也甚矣世俗溺於其説以為天道一定之分猶有<lb/>
術以易之則凡人之為事是非黒白物我得失之細固<lb/>
可以顛倒變亂伏藏擒制於方寸之隠發以遂吾私而<lb/>
無難世道人心遂有不可回者豈非葬書之言有以誤<lb/>
之歟禁而絶之固善問者曰夫其謬戾既已如此而又<lb/>
以為葬地之理在焉何也對曰術數之書其言不純徃<lb/>
徃類此夫創物之智難以言傳固不可以為言者之失<lb/>
<pb n="KR4d0584_WYG_005-31b"/>
而蔽其善也曰敢問其言之善者何謂也對曰所謂乘<lb/>
生氣者是也班孟堅曰形與氣相首尾此精微之獨異<lb/>
而數之自然最為得形法之要葢與葬書之言相表裏<lb/>
夫山川之起止合散其神交氣感備百物之情故地形<lb/>
之書與觀宮宅人物者同出一原而後世楊廖之徒遂<lb/>
精其能而極其變然後坤靈生息之機得乘以葬而無<lb/>
失焉葢非殊資異識足以盡山川百物之情逆來順徃<lb/>
旁見側出皆得其自然之數者不足以語此則其事雖<lb/>
<pb n="KR4d0584_WYG_005-32a"/>
鄙而理亦微矣故其書愈多其法愈密而此三言者足<lb/>
以盡蔽其義葢古先遺語之尚見於其書者乎又問曰<lb/>
星天象也術家以名山豈葬書之㫖耶對曰五行隂陽<lb/>
天地之化育在天成象在地成形聲色貌象各以其類<lb/>
葢無物不然無微不著而况山阜有形之最大者哉茍<lb/>
至理所存不必其説之皆出於古也曰直者吾知其為<lb/>
木鋭者吾知其為火轉動者吾知其為水而圓之為金<lb/>
方之為土何也對曰易象乾為天為金為圓因其從革<lb/>
<pb n="KR4d0584_WYG_005-32b"/>
以觀其在鎔則知之矣四方形而土居其中葢體坤而<lb/>
得地之象也問者曰然則或謂人間萬事皆順惟金丹<lb/>
與地理為逆者何也對曰人有五藏外應五行散精布<lb/>
氣以養形也陽施隂受以傳代也非逆不足以握神機<lb/>
而成變化天有五氣行乎地中流潤滋生草木榮也絪<lb/>
緼上騰發光景也非逆不足以配靈爽而貫幽明知金<lb/>
丹之為逆者則生氣得所乘之機矣夫豈一物對待之<lb/>
名哉又問曰今閩巫方位之説亦得葬書之㫖乎對曰<lb/>
<pb n="KR4d0584_WYG_005-33a"/>
論五行衰旺生克此自隂陽家事非所以求形法葬書<lb/>
言方位在勢與形之次而近世臨川吳公刋定其書寘<lb/>
是語於雜篇之首葢嘗與人言方位時日無闗於地理<lb/>
可謂得其本矣譬諸方技家起死回生必精乎色脉之<lb/>
度數長生乆視不出乎内外之法象葢形氣之治神機<lb/>
合變不係於方其本如此問曰然則欲知葬地之理者<lb/>
將即形法而求之備乎抑合隂陽家而論之也對曰是<lb/>
固當辨譬之人事形法其言相也隂陽其推命也有不<lb/>
<pb n="KR4d0584_WYG_005-33b"/>
相待者矣然言相者因百物之異形而各極其情狀以<lb/>
察造化之微而知吉凶必不以相人者相六畜也推命<lb/>
者以生年月日時論禍福吉凶猶或失之者由其為術<lb/>
之本不足以範圍大化也移之以推六畜輙大謬者六<lb/>
畜之生不同於人也夫方位之説本非所以求地理况<lb/>
乎隨意所摘不得形法之真而槩以其説加之則亦何<lb/>
異以虚中子平之術而推六畜以論牛馬者而論人耶<lb/>
又問曰然則其説何自而始術家多談之者又何耶對<lb/>
<pb n="KR4d0584_WYG_005-34a"/>
曰不知其所自起也贑人相傳以為閩士有求葬法於<lb/>
江西者不遇其人遂泛觀諸郡名蹟以羅鏡測之各識<lb/>
其方以相叅合而傅㑹其説如此葢瞽者扣盤捫燭以<lb/>
求日之比而後出之書益加巧宻故遂行於閩中理或<lb/>
然也夫勢與形理顯而事難以管窺豹者每見一斑按<lb/>
圖索驥者多失於驪黄牝牡茍非其人神定識超未必<lb/>
能造其微也方位者理晦而事易畫師喜模鬼神而憚<lb/>
作狗馬况覉旅求合之巫惡肯攻所難以艱其衣食之<lb/>
<pb n="KR4d0584_WYG_005-34b"/>
途哉此可為智者道爾問者又曰理既如是則葬書所<lb/>
謂反氣納骨以䕃所生也者固在其術中也何乃於奪<lb/>
神功改天命之説而斥絶之若是耶對曰本骸得氣遺<lb/>
體受䕃者氣機自然之應也然吉地不易求而求全吉<lb/>
者尤未易葬師嘗鮮遇而遇真術者為尤鮮是其術之<lb/>
明晦用舎地之是非得失且懸於天而不可必今其言<lb/>
曰君子以是奪神功改天命何其不思之甚乎孔子曰<lb/>
不知命無以為君子葬書之所謂君子者乎又曰然則<lb/>
<pb n="KR4d0584_WYG_005-35a"/>
今之名卿大家其先世葬地多驗如執劵取物至其盛<lb/>
時竭力有求輙無所得或反倍謬取禍豈亦分定者不<lb/>
可推移耶對曰不但如是而已夫家之將興必先世多<lb/>
潛德隂善厚施而不食其報若是者雖不擇而葬其吉<lb/>
土之遇與子孫之昌固已潛符黙契葢天畀之也後世<lb/>
見其先之鼎盛而不知所自來於是妙探巧取牢籠刻<lb/>
削以為不知何人之計則其急於擇地者亦殖私規利<lb/>
之端爾其設心如是則獲罪於天而自促其數者多矣<lb/>
<pb n="KR4d0584_WYG_005-35b"/>
擇而無得與得而倍謬豈非神理之顯著者哉問曰然<lb/>
則大儒子朱子亦有取焉何也對曰大賢君子之事不<lb/>
可以常人類論古者三月而葬凡附於棺者必誠必信<lb/>
水泉螻蟻之為患至深善腐速朽之藏如委棄於溝壑<lb/>
葢時有定制民無得而遺焉皆昔人知之而無可奈何<lb/>
者伊川程公謂死者安則生人安乃自後世擇地而言<lb/>
其自然之理爾朱子之葬必擇地亦曰為所得為以自<lb/>
盡夫必誠必信之道而不失程子之意云爾然而君子<lb/>
<pb n="KR4d0584_WYG_005-36a"/>
之擇未嘗有加於報施之常則其托斯事於季通氏者<lb/>
又豈有所歆羨期必也哉固非可與常人類論也問者<lb/>
又曰死葬者生人之所必有而大儒君子所為乃後世<lb/>
之標準也故世之論葬地者必以朱子為口實則仁人<lb/>
孝子之葬其親地不可以無擇也明矣今物理之難明<lb/>
者既如彼而得失之懸於天者又如此則所謂為其得<lb/>
為以盡其必誠必信之道者將何自而可耶對曰死葬<lb/>
之以禮祭之以禮斂手足形還之葬與葬以天下一也<lb/>
<pb n="KR4d0584_WYG_005-36b"/>
故喪具稱家之有無夫吉地之難得豈特喪具之費而<lb/>
已哉先王制禮嚴於廟以盡人鬼之情而藏魄於幽以<lb/>
順反原之變其處此固有道矣積善有餘慶積不善有<lb/>
餘殃秦不及期周過其厯祈天永命歸於有德而心術<lb/>
之懐氣數隨之此必然之理也聖賢豈欺我哉學士大<lb/>
夫秉禮以喪親本仁以厚德明理以擇術得失之際觀<lb/>
乎時義而無所容心則庶乎不悖於性命之常而亦可<lb/>
無憾於慎終之教矣豈非先哲之志而君子之道哉又<lb/>
<pb n="KR4d0584_WYG_005-37a"/>
問曰然則孝經所謂卜其宅兆而安厝之者果何事而<lb/>
前輩謂中原土厚水深地可不擇江南水土淺薄不擇<lb/>
之患不可勝道則將奈何對曰聖人之心吉凶與民同<lb/>
患而不以獨智先羣物故建元龜泰筮以為生民立命<lb/>
而窀穸之事亦得用焉豈以偏方地氣之不齊而强人<lb/>
以所難知者哉且江南之林林總總生生化化者無有<lb/>
窮時而地之可葬者有時而盡也又安得人傳景純之<lb/>
説而家有楊廖之師哉夫道不足以公天下法不足以<lb/>
<pb n="KR4d0584_WYG_005-37b"/>
闗後世而可以埀訓者未之聞也雖然有一於此葬書<lb/>
所謂勢來形止地之全氣者誠未易言若夫童斷過獨<lb/>
空缺曠折水泉砂礫凶兆之速滅亡者固有可避之道<lb/>
也大山長谷廻谿複嶺之中豈無高平深厚之地可規<lb/>
以為族葬者雖鬼福之應無及於人而盛衰之常得以<lb/>
盡其天分譬如有病不治常得中醫其視委之庸巫聽<lb/>
其貪戾妄作㝠顛暗覆於一坏之壤而不自知者則大<lb/>
有徑庭矣昔人謂誤解本草為生人之禍今葬術豈輕<lb/>
<pb n="KR4d0584_WYG_005-38a"/>
於本草然藥餌得失見於目前而葬地吉凶每存於身<lb/>
後故未有能稽終知敝者也事有闗於送終之大節儒<lb/>
先君子有所不廢而流俗因仍未能極其表裏精粗之<lb/>
藴與夫得失之由故作葬書問對吾友程君仲本最為<lb/>
留意斯事學之十餘嵗矣而審問明辨弗得弗措葢有<lb/>
志乎明理以擇術者非世俗凡近之為也故書以遺之<lb/>
仲本之師鄉先生朱君允升其人也朱君明達精博於<lb/>
六經之藴奥文字之源委邃古之初萬化之源隂陽方<lb/>
<pb n="KR4d0584_WYG_005-38b"/>
技之本昔賢開物致用與其精神思慮之存乎藝事者<lb/>
莫不心悟神解誠窮鄉晚進之蓍龜氷鑑也於山川情<lb/>
性寜有不得者哉以仲本之善學而卒業於朱先生如<lb/>
王良造父駕輕就熟將有以得夫天人物理之大全豈<lb/>
曰俯察而已<lb/>
　　　醫説<lb/>
醫之為術古之君子類皆能之以為養生事親慈幼之<lb/>
切務非可漫焉諉諸人者是以百家衆技莫得而先焉<lb/>
<pb n="KR4d0584_WYG_005-39a"/>
况人之有身肌膚之㑹筋骸之束元氣之藏神明之谷<lb/>
經之所起脉之所止榮衛周流屈伸聚散與天地比運<lb/>
氣靡常土風殊理五臟六腑勝負衰旺死生疾病之所<lb/>
以皆儒者格物致知之道所當必䆒未有㝠然於一身<lb/>
之内而得為大儒君子者也去古既逺由百家衆技而<lb/>
上率以空言相師而不究其實惟醫則利害得失決於<lb/>
旦暮間甚逺不過旬日以文辭隐蔽故學者鮮焉於是<lb/>
判為專門而世俗養生事親慈幼之際亦惟他人是託<lb/>
<pb n="KR4d0584_WYG_005-39b"/>
其不能無憾者衆矣宋之盛時嘗命文臣知其説者取<lb/>
前代方劑雜民間所獻遴選而慎存以極謹審之道業<lb/>
斯術者賴焉奈何庸人謬為増損一以温平和解掩其<lb/>
所不知而終無益於治療之效漢長沙太守之書觀症<lb/>
察脉以知病之所在而湯劑施焉其道最為精當而近<lb/>
世以來遂為絶學間有剽聞一二曽未得其要領而疏<lb/>
導湧泄率意妄施戕生人於掌股間而目不瞬其流弊<lb/>
豈有涯哉故凡儒者所當為而不知講則世俗之士將<lb/>
<pb n="KR4d0584_WYG_005-40a"/>
起為之其禍有不可勝言者不獨醫也河南處士郭公<lb/>
子和嘗以其修己治經之餘取張氏書精意研覃補其<lb/>
闕畧子朱子為序以表章之沙隨程公可乆亦有論著<lb/>
今傳者罕矣四海既一河間劉氏東垣李氏之説始行<lb/>
東南其遺書未嘗散布者猶數十種有志者由是以溯<lb/>
長沙之學而有得焉可以養生可以事親可以及人庶<lb/>
幾古者大儒君子之能事不遂泯於方來已乎雖然醫<lb/>
仁術也其體甚大其理甚微其用物也猥而雜其取效<lb/>
<pb n="KR4d0584_WYG_005-40b"/>
也近而著非通乎天地之化辨乎事物之賾者不足以<lb/>
成其能也非貫乎方論之博極其心思之至者不足以<lb/>
致其用也葢必有明敏之資躬質厚之行而又反諸身<lb/>
以求古人格物致知之所必究者而用力焉使其心静<lb/>
而理明志堅而神定然後聖神工巧脉病証治之説可<lb/>
以意㑹金石草木形色氣味之性可以類推而又博濟<lb/>
而匪私善施而不伐庶幾醫道復古者乎余嘗重有慨<lb/>
於斯切意通都大邑或有其人而未之見聞浙東朱公<lb/>
<pb n="KR4d0584_WYG_005-41a"/>
彦修親得河間東垣之傳於其師每欲一從之游亦因<lb/>
循未暇也至正己丑冬來錢塘卧病進士臨川葛元哲<lb/>
㑹舎君時為行省掾以長沙法親煮藥飲予且曰予書<lb/>
佐盧叔原善論醫當使為子發藥既而叔原至按脉處<lb/>
方乃東垣治内傷法也藥三進而病愈予歸山中每思<lb/>
叔原不忘辛卯十月予復來而叔原方給事公府少暇<lb/>
日則指徐君子貞告予曰此予表姪可與共論斯事者<lb/>
予時始與子貞相識因造其家得觀李氏諸書嘆其用<lb/>
<pb n="KR4d0584_WYG_005-41b"/>
力之乆客中感疾屢從子貞得藥如鑰透簧湯沃雪又<lb/>
喜其取效之速聞朱公昔游㑹府子貞之先君子愛慕<lb/>
之因遣子受其説又知其學為子傳書肆老人陳思復<lb/>
為予言子貞之父孝於親養生送死不墮流俗尤篤友<lb/>
誼則其過庭之間所以為學問之本者必有道矣葢是<lb/>
數者皆非今世方技家所能備而子貞兼有之且年甚<lb/>
富氣甚清讀書論文日進因之以成其能致其用使得<lb/>
於己者可及於人續於前不絶於後其事甚偉而乃優<lb/>
<pb n="KR4d0584_WYG_005-42a"/>
游獨善使其道闇然而不章余葢深惜之故具以平昔<lb/>
所見為子貞言子貞儻因予言而有感其必善施博濟<lb/>
不失父師之意有以副交游之望乎<lb/>
　　　崔尚書寅齋説<lb/>
自二程夫子以敬為聖賢心法之要朱子又從而申之<lb/>
以為聖學始終皆在於此讀二氏之書者靡不知於是<lb/>
有以敬名其齋居者程門高弟衆矣求其由敬入者尹<lb/>
公彦明一人而已登朱子之門者尤衆迨其所以論敬<lb/>
<pb n="KR4d0584_WYG_005-42b"/>
則曰惟畏為近之夫畏非敬也常人之情必有所畏然<lb/>
後能敬於是有以畏名其齋居者然則敬其果易言乎<lb/>
然先儒言敬實本虞書虞既言敬矣又屢言寅字書敬<lb/>
惕也歐陽公之為言恭為且畏之辭為敬畏二義而一<lb/>
言以舉之莫切於寅者藁城崔公宗明名其齋居之室<lb/>
曰寅葢取諸此雖然汸嘗聞之敬與畏皆非由外鑠我<lb/>
也孟子所謂禮之端者人皆有之茍於此而有見焉不<lb/>
患乎持守之無術矣顧學者茍非資質之美則無以為<lb/>
<pb n="KR4d0584_WYG_005-43a"/>
用力之地非感發之深則無以慎其終求諸古人在漢<lb/>
有秺侯者其為篤慎雖天子亦必敬之有萬石君者恭<lb/>
敬無與比家人化焉齊魯諸儒質行皆自以為莫及二<lb/>
君子者於聖賢之學初未嘗有聞也惟其得之於天有<lb/>
大過人者故能中存敬畏如此在宋則有若司馬文正<lb/>
公自言其平日視地而後敢行措足而後敢立有若趙<lb/>
清獻公晝有所為夜必焚香告之於天二君子者於聖<lb/>
賢之言則固有聞之矣若二程夫子所謂心學者亦未<lb/>
<pb n="KR4d0584_WYG_005-43b"/>
必盡合也然而持守以道而警戒嚴密乃如此向所謂<lb/>
敬近之者益有徴焉豈非深有所感發而然乎今崔公<lb/>
質美行馴視漢二君子固無足多讓至其以寅名齋則<lb/>
肅然敬愓之義常接於目而著於心是必有聞乎文正<lb/>
清獻二公之遺風而興起者也其見知於明天子而拜<lb/>
大宗伯也宜哉縉紳文學為公發明名齋之義甚悉以<lb/>
為公之於寅所謂非茍知之實允蹈之者故取昔人操<lb/>
履之實申釋其義以明公之志云<lb/>
<pb n="KR4d0584_WYG_005-44a"/>
　　　二星説<lb/>
丙午三月太白在酉光耀異常芒角上拱如佛像之圓<lb/>
光然嵗星在卯亦如之時鎮星亦在卯説者謂卯火垣<lb/>
也而為木旺之地木火土金逓相生故太白尤異於常<lb/>
所喜者嵗星之得其所也五緯固有常占矣然則虚中<lb/>
之術不但可推人命雖世運亦不能逃也耶<lb/>
　　　范叔豹字説<lb/>
吳興范君元質字叔豹請於縉紳先生求文以道其義<lb/>
<pb n="KR4d0584_WYG_005-44b"/>
至屢數十篇其辭富其義博矣而君猶求之不已且俾<lb/>
余亦贅言焉予屢以不敏辭而弗獲乃為之言曰夫即<lb/>
名字以求言因稱謂而知警進學之一端也為其説者<lb/>
容可易於言乎夫本人心稽聖訓察剛柔善惡之宜以<lb/>
極擴充變化之妙使夫人終身誦焉而有餘上也辭有<lb/>
徴義有止約不至於陋振不失於矜次也審於義而未<lb/>
周措諸辭而多失無次矣前二者余既不足以及之强<lb/>
而言且出於無次者之後君又奚取焉雖然姑以管中<lb/>
<pb n="KR4d0584_WYG_005-45a"/>
一斑者為君告可乎夫君之字所以取義於豹者以其<lb/>
有文而善變也然豹之文生而有之非由外餙其變也<lb/>
蔚然而著足以美其身人之生而有之足以美其身者<lb/>
非仁義之謂乎反而求之擴而充之雖有不美之質猶<lb/>
將變焉時至而化則仁義不可勝用矣而况於質之美<lb/>
者乎此古之君子所謂人之文者也君和易疏直而為<lb/>
質之美而無昏妄之雜也然則因氣質之善以盡問學<lb/>
之功即名字之美以致反求之實有餘師矣迨乎進而<lb/>
<pb n="KR4d0584_WYG_005-45b"/>
能變則和易者為忠厚非有加於前也疏直者為嚴正<lb/>
非有待於外也目視耳聽而品節存焉手持足履而儀<lb/>
章著焉罔不由乎中也然則其為文也盛矣彼以敦重<lb/>
樸鈍為不足而膏口吻華筆端以為能者曽不足以美<lb/>
其七尺之軀而况能美人乎先民有言一為文人無足<lb/>
觀矣夫文豹猶見取於人而文人至於無足觀者惡無<lb/>
實也文之在已茍無其實且不足觀而况於在人者乎<lb/>
是亦有不足為君願者矣雖然文人之文未易能也君<lb/>
<pb n="KR4d0584_WYG_005-46a"/>
之求而不厭者亦不徒以文也然余之言必至於斯而<lb/>
止焉其尚有以諒余心而警省也夫<lb/>
　　　代舉留沙元帥狀<lb/>
嘗聞削平冦亂湏資忠勇之才牧養民黎必藉亷明之<lb/>
政惟乆任乃全終始故借留非比泛常切見某人某始<lb/>
以江浙行省都鎮撫統兵克復江山玉山等縣有功繼<lb/>
而回兵救援省治破賊建德淳安克復徽州撫安屬縣<lb/>
再從平章政事薩木丹巴勒𠞰除逆賊規畫錢糧接濟<lb/>
<pb n="KR4d0584_WYG_005-46b"/>
軍馬進復饒州樂平等處盡心體國罔顧其他險阻無<lb/>
常堅貞不易可見其忠當紅賊擾攘之時本官每善以<lb/>
寡撃衆生擒斬首不計其數或䇿馬䧟陣為士卒之先<lb/>
或振威一叱而賊徒奔散初復徽州親入賊陣射殺蘄<lb/>
黄賊首偽彭萬户賊徒畏其威名可見其勇自奉儉約<lb/>
門禁甚嚴號令賞罰悉由至公子女玉帛秋毫無犯官<lb/>
民共知逺近稱誦可見其亷本路僻在萬山户口實為<lb/>
繁夥始緣官吏輕棄城池遂致愚民無辜䧟賊繼而官<lb/>
<pb n="KR4d0584_WYG_005-47a"/>
軍數少由是賊去復來然而脇從之徒不過百中之一<lb/>
本官察都邑之寃枉洞見秋毫布國家之信恩確如金<lb/>
石招安詿誤則指天誓心聞者感泣禁革科擾則家至<lb/>
户曉民賴以安比之戰功意尤深逺可見其明加以好<lb/>
賢下士見義敢為識朝廷之大體達將帥之𢎞規真可<lb/>
為斯民父母不可一日而無者也况兼本路兵戈之後<lb/>
饑饉相仍城池公廨正此用工未及成就非本官盡知<lb/>
民情事體終始監臨大闗利害今者朝除達魯花赤將<lb/>
<pb n="KR4d0584_WYG_005-47b"/>
至本官屢嘗辭職民情憂懼恐或一旦失其所依為此<lb/>
不辭逺道陳乞舉留謹具狀上告<lb/>
　　　祭婺源汪王廟文<hi>代總制王克恭奉使汪廣洋作</hi>
惟王鄣山之英黟水之靈生為人豪殁為神明保障六<lb/>
州不為已榮識機慕化克全民生廟祀邈綿足以表其<lb/>
忠烈之盛子孫千億足以彰其惠愛之誠回視當時如<lb/>
世充建德輩不知天命困猶力争殘民毒衆卒為頑𡨕<lb/>
飄風遊塵徒汙汗青昔王生存嘗以殄冦道出星源邑<lb/>
<pb n="KR4d0584_WYG_005-48a"/>
人留像千載猶傳則夫一時六郡之内蒙其福澤者又<lb/>
可名言也哉克恭欽承朝命來鎮于兹撫軍字民匪神<lb/>
曷依廣洋世遷高郵奉命出使水木本源敢忘所自唯<lb/>
王誕辰實在兹日䖍率官僚即祀廟宅薄奠斯陳神其<lb/>
來格<lb/>
　　　東山寓舎安神主祝文<lb/>
維至正十有三年十月乙未朔越十有五日己丑孝孫<lb/>
某暨合家眷屬等新作先妣以上四世神主於東山寓<lb/>
<pb n="KR4d0584_WYG_005-48b"/>
舎祠堂奉安先高祖考帥屬百六府君神主先高祖妣<lb/>
程氏恭人神主居西第一室先曽祖考税院二府君神<lb/>
主先曽祖妣金氏安人神主居西第二室先祖考縣丞<lb/>
定一府君神主先祖妣朱氏安人神主居第三室先考<lb/>
倉使相二府君神主先妣汪氏安人神主居第四室敬<lb/>
以清酌庶饈之奠即祠堂合祭昭告祖考四世之靈惟<lb/>
我祖宗始居休寜龍川歴唐末五季入宋三百餘年以<lb/>
及本朝又幾百年傳緒十有七世至於某等當其盛時<lb/>
<pb n="KR4d0584_WYG_005-49a"/>
貲産擅一鄉家學以儒名在官為命士而喪祭之儀通<lb/>
乎禮俗子孫既衆聚散不常固未能為一定可乆之規<lb/>
也汸等不幸遭此阨運兵火之餘兄弟離散祭奠無所<lb/>
繼以先妣喪亡哀苦逃生哭泣無地深悲至痛何可忍<lb/>
言嵗月不居練祥已届兵戈既逺疾癘甫平始獲漸謀<lb/>
休息而几筵之位屢設屢遷䙝瀆甚矣葢練而後祔祔<lb/>
而還寢傳有明文然家廟不在勢既不得羣居兄弟散<lb/>
處不容别安靈座乃即兹山新成隙宇為四龕南向作<lb/>
<pb n="KR4d0584_WYG_005-49b"/>
主之式神位之次大畧取法先賢庶幾垢面徃來朔望<lb/>
得以伸哀蔬食菜羮子孫不致忘本而已於禮意之合<lb/>
則不敢知孤苦餘生情文荒忽伏惟尊魂鑒之尚享<lb/>
　　　外祖汪公祖妣朱安人改葬墓所祭文<lb/>
嗚呼禮有繼絶乃先王所以重傳世而厚倫紀故為後<lb/>
者得見於經昔吾外祖與祖妣之殁不數年而舅氏夭<lb/>
逝奈何貲分産析而主嗣不立祔食於伯氏者再世七<lb/>
十餘年矣豈無近屬而莫之争此吾母所以痛心疾首<lb/>
<pb n="KR4d0584_WYG_005-50a"/>
乎斯事固嘗悲思啜泣俯椀湮席以逮老乃卒抱恨於<lb/>
九京夫世降俗遷有難言者而兩家多故以至於此則<lb/>
其責實在諸甥然諸甥各已老大而五喪其二則内之<lb/>
羣從兄弟亦十亡五六而况乎禍亂之相仍今其人存<lb/>
而業不墜宜為吾舅氏後者惟曰禮字季和一人而已<lb/>
乃慨然悲從叔之不祀而願身為之後以主其祭事非<lb/>
有為而悉存乎忠誠嗚呼使非母族猶有斯人則諸甥<lb/>
之情事終身不白而將何以見吾母於幽庭葢於外祖<lb/>
<pb n="KR4d0584_WYG_005-50b"/>
與祖妣改葬之議始建而山川委和近在咫尺乃若神<lb/>
藏鬼秘以為承祀者之吉徴日吉辰良秋高氣清䖍奉<lb/>
二親窆于新塋庶神氣之歸復佇天光而發榮使世家<lb/>
由是而益昌大以永世則不嗣於昔而續於今者乃天<lb/>
理之復明痛吾母之莫見空涕泣之交零爰銜哀以致<lb/>
奠冀昭格於㝠㝠尚享<lb/>
　　　祭外舅文<lb/>
維年月日壻某謹以清酌庶饈之奠再拜頓首敢昭祭<lb/>
<pb n="KR4d0584_WYG_005-51a"/>
於外舅故純二朝奉之靈老成凋瘁舊徳誰存公如靈<lb/>
光巋然獨尊馬醫撃鐘夏畦鼎食餙外為夸公則異是<lb/>
銖累寸積雲升川増若非已有不振不矜聞鷄而息戴<lb/>
星而起槁項華顛劬躬未已近憂逺慮必謹其端淵冰<lb/>
之戒聽者為寒善不近名人惟求舊厚以鎮浮質而不<lb/>
陋遐不黄耉芘其後人一夕不起天胡不仁埀絶之音<lb/>
聞者孔悲天乎痛哉飲恨奚為大物有歸猶相代禪矧<lb/>
伊傳郵而足追睠一氣闔闢廓然大公孰短孰長孰為<lb/>
<pb n="KR4d0584_WYG_005-51b"/>
窮通㣲纆糾纒平陂相倚有命在天公奚憾只公奚憾<lb/>
只陟降相羊鑒余深衷釂此一觴<lb/>
　　　宋處士誄文<lb/>
處士金華宋氏諱文昭字文霆曰蓉峰處士者集賢院<lb/>
所賜號也處士以質行信於郡邑見稱於名公貴人以<lb/>
聞於朝著於是集賢院為製處士號下其書以旌之其<lb/>
子曰濓字景濓亦用布衣召入翰林不起以遂其養而<lb/>
父子一時俱見重於縉紳矣汸辱與景濓遊而不及升<lb/>
<pb n="KR4d0584_WYG_005-52a"/>
處士之堂親炙其德容詞氣以窺其所存之萬一然嘗<lb/>
觀景濓博物洽聞足以名一世而不以自多為文章下<lb/>
轢魏晋上擬周秦而視若蜩翼蛇跗茍可以慰其親雖<lb/>
憂患在已而不辭志有不得行雖縻之以好爵而不顧<lb/>
凡世之所謂械機榮辱漠然若不入於其中可謂賢矣<lb/>
逮其述處士之行且猶欿然自失以弗克承明訓紹先<lb/>
德為憂則處士之身教葢有非言語文字所能形容者<lb/>
乎處士年八十有一以微疾終終之日濓與兄弟及子<lb/>
<pb n="KR4d0584_WYG_005-52b"/>
若孫咸在左右葢世所謂全人備福者而逺近聞訃莫<lb/>
不嗟悼傷悲哀善人之不可復見也乃作誄曰<lb/>
維處士之先世居於秦載自唐初厥有聞人憲丞大理<lb/>
實遷吳興為易講師朋來振振五季弗靖再徙烏傷時<lb/>
維體仁教義益彰卒諡文通河汾有光奕世皆儒幽而<lb/>
不揚潛溪之濱伯仲來止宋熄其炎世族中否吏虎而<lb/>
冠盜聚蜂蟻孰寜厥居完而弗毁積厚未施雖伏必發<lb/>
爰有吉人溉其萌蘖雍容紆徐有待無捷委祉埀祥以<lb/>
<pb n="KR4d0584_WYG_005-53a"/>
開來葉猗歟處士稟淳毓和内剛以毅外則柔嘉㴠濡<lb/>
薰陶夙成厥德孝以事親誠以接物其孝伊何服勤盡<lb/>
瘁懇懇菑畬載觀其志其誠伊何内省必端一諾之信<lb/>
重如丘山鄉隣有急臨難毋茍彼狂阻饑聚嘯林藪吏<lb/>
資其畫卒殱羣醜捍患之勞用昌厥後教子諄諄文通<lb/>
爾思積乆充大蔚為儒師彼富我仁彼爵我義貽厥之<lb/>
志孰為崇卑聞人一善喜見眉間遇不仁者咨嗟俛顔<lb/>
非矯而為稟乎自然簡儉沖黙自全其天里閈推尊宗<lb/>
<pb n="KR4d0584_WYG_005-53b"/>
婣是則聲流天朝雅號攸錫配彼蓉峰長樂無極屬罹<lb/>
艱屯顛沛離析履險如夷有馮有翼天祚高年聿昭世<lb/>
德世德方興有子明哲大發於文施而不食增崇本初<lb/>
以考元吉如何不淑木壊山頺善人云亡四邑之哀嗚<lb/>
呼哀哉我未識公辱交公子載欽道義匪但文史出入<lb/>
惟親兢兢懼喜脱遺疾疢躬奉甘㫖孫子子孫均慶同<lb/>
美胡不百齡遽聞摧毁興懐悲慟痛如在已欲置生芻<lb/>
沉疴未已述德序哀敢忘喪紀嗚呼哀哉<lb/>
<pb n="KR4d0584_WYG_005-54a"/>
　　　御書贊<lb/>
　徽州路休寜縣達嚕噶齊臣雅克哈雅以其先臣某所<lb/>
　得今上皇帝御書和齋二大字示縣尹臣棣臣棣謹<lb/>
　拜手稽首而述贊曰<lb/>
於穆聖明神文冠昔由潛而升乃見天德睠兹守臣和<lb/>
沖以居爰錫嘉名雲章曅如按體結字肆筆而成日月<lb/>
分耀山川奠形龍圖出河羲畫攸則天縱多能千載一<lb/>
日聖明御㝢並育羣生鳯至麟遊萬邦以寜小臣在官<lb/>
<pb n="KR4d0584_WYG_005-54b"/>
敢曰疎逺敬順罔違温恭是勉至寳所在榮光必騰朂<lb/>
爾是德曽孫是承<lb/>
　　　邵子贊<lb/>
隂陽晝夜死生天地人物開閉渾然一以貫之餘暇弄<lb/>
丸游戲<lb/>
　　　陸先生贊<lb/>
儒者曰其學似禪佛者曰我法無是超然獨契本心以<lb/>
俟聖人百世<lb/>
<pb n="KR4d0584_WYG_005-55a"/>
　　　贈河南省叅政追封真定郡公蘇公畫像贊<lb/>
義足以守身故不乘時而速化忠足以體國故能因事<lb/>
而有為是葢勢有所弗趨患有所弗避而卒能活邊庭<lb/>
數百萬之衆振殊俗以書詩者歟噫錫爵受封顯榮褒<lb/>
大者報施之彞道爾當巽懦苟安之日微斯人其孰與<lb/>
歸<lb/>
　　　江浙省都鎮撫哈密公紀功之碑<lb/>
至正十四年江浙省征行都鎮撫哈密公選吏定黟之<lb/>
<pb n="KR4d0584_WYG_005-55b"/>
明年平章移師樂平盡殄逋冦厥嵗既大穰生息稍復<lb/>
父老言於縣令長曰自蘄黄盜起江東浙右咸被其毒<lb/>
黟數十里小邑居山谷間其人坐受䖍劉得不死所頼<lb/>
聖朝厚恩幸復齒編民惟平章奉若天威以嚴節制惟<lb/>
鎮撫削平羣盜以勇樹功矧又俾我賢令安而全之休<lb/>
而養之使有今日然平章勲業有大史氏書凡民敢議<lb/>
請以鎮撫嘉績勒真石以示方來且明國家將帥有人<lb/>
草竊烏合為不足平也既以言於縣即退詣海寜趙汸<lb/>
<pb n="KR4d0584_WYG_005-56a"/>
請文曰公初以丹陽縣達嚕噶齊從省臣鎮京口既而<lb/>
有㫖從江浙省薩木丹巴勒平章討賊平章賢其才版授<lb/>
征行都鎮總制諸將所復郡邑得便宜具官十二年十<lb/>
月㑹元帥劉托音兵復武康十一日舟師次湖州横山<lb/>
賊以五百艘拒戰公手火筒砲曰賊兵多脇從吾不忍<lb/>
萬衆無知就死將驚之使自散爾發二砲出賊舟上賊<lb/>
進不止則連以砲敗其數舟餘悉隠遁俄赭衣數萬循<lb/>
山奄至公登岸謂將士曰賊雖破皆新衣不過倉卒被<lb/>
<pb n="KR4d0584_WYG_005-56b"/>
驅迫爾慎無多殺仍使騎前呼曰汝等皆吾良民宜舎<lb/>
兵親射賊將二人殪之衆皆棄兵走又遣騎呼曰有能<lb/>
奪賊馬執賊將來者有重賞衆皆倒戈奪馬十餘匹以<lb/>
獻十三日㑹元帥韓邦彦兵敗賊湖縣治所斬馘以千<lb/>
計平章至郡二十六日大破賊長興明日撃賊五里橋<lb/>
擒殺殆盡湖州平十一月初八日大破賊饅頭山廣徳<lb/>
平十二月初三日撃賊溧陽大敗之擒賊將甚衆溧陽<lb/>
溧水皆平十二年二月以平章命將所部軍撃賊徽饒<lb/>
<pb n="KR4d0584_WYG_005-57a"/>
軍次嚴之淳安適戍徽將士水陸奔潰公執偏裨一人<lb/>
責僨軍狀斬之其將皆懼請自效十八日與賊戰威平<lb/>
鎮破之明日賊悉其衆來赤幟彌望公突入賊中左右<lb/>
排撃當者皆靡上下山谷或騎或歩解而復合者數四<lb/>
諸將之兵繼至遂大敗之二十一日天微明賊猝至營<lb/>
外公不及甲躍馬䧟陣有號黒楊者驍賊也以所操撲<lb/>
杷中公右臂公仰刃斷撲投槊中其頷黒楊殞地下馬<lb/>
將斬之賊鋒交至乃卓劒洞其腹奮兩刀斫賊多所殺<lb/>
<pb n="KR4d0584_WYG_005-57b"/>
傷大兵乘勝逐北俘斬不可計時冦杭者亦為叅政董<lb/>
公所敗慓悍畧盡自是賊勢衰矣二十二日撃賊徽州<lb/>
城外走之明日次徽州治所以詔赦從賊者罪使其叅<lb/>
謀廵檢周希濓府史侯塾照磨張德明等宣布恩信以<lb/>
安集之平章至郡命公以所將兵同韓元帥進討三月<lb/>
次休寜用其縣達嚕噶齊巴特瑪實哩仍戍之移軍祁<lb/>
門黟人皆出迎得僧為賊將者二人斬之以杭州路西<lb/>
南隅録事司達嚕噶齊伊爾蘇克為黟縣達嚕噶齊周希<lb/>
<pb n="KR4d0584_WYG_005-58a"/>
濓為縣尹平章傔從斡齊爾為主簿治其民轉粟餉軍<lb/>
徽州平時盜據饒州立偽署如省府煽虐祁門境上四<lb/>
月十一日公與韓元帥蒙古軍鎮撫舎哩巴噶伊嚕勒萬<lb/>
户之兵俱進自以所將兵行遇賊侯騎三十人盡擒之<lb/>
益知賊虚實乃置營栅為疑兵間道走分水嶺伏隘道<lb/>
旁候賊過輙斷要害掩殺之回兵苦竹港盡殱其衆擒<lb/>
賊將號宰相者二人倍道直擣浮梁二百里賊壘連絡<lb/>
剗削如破竹然五月初一日與賊戰饒州三十里岡自<lb/>
<pb n="KR4d0584_WYG_005-58b"/>
寅至巳大破之分兵三道入城遣鋭卒要其去路賊多<lb/>
赴水死手擒偽平章一人萬户八人得饒州路所失印<lb/>
平章公命以達嚕噶齊治饒州領征行都鎮撫事如故<lb/>
所將先鋒王千户孟千户皆為萬户按地利陽鎮盜中<lb/>
夕斫營身被十餘創奪賊槊格殺數十人賊遁且日進<lb/>
兵盡殄之江東憲上其功時湖濱盜猶衆江西省移書<lb/>
㑹捕公猶以所部軍平之南康黄溪賊恃堅壁殺掠尤<lb/>
甚選勇士襲破其砦南康平江西省憲嘉其功遣使宴<lb/>
<pb n="KR4d0584_WYG_005-59a"/>
勞甚厚以事聞於朝十四年二月也公西域人有功雲<lb/>
南知名為人慷慨得壯士心臨賊境必先諭以恩德不<lb/>
服乃加兵周令便人其治以兵戈後務為休息潔已愛<lb/>
民設施無所疑撓邑人賴之詩曰<lb/>
冦攘紛披大邦之縻裒厥兇殘恣睢四馳矧是窮山邑<lb/>
于巖石不戒於隣轉而相賊搜原剔藪豺狂狼毒孰有<lb/>
其命牢牲視人籲天何高扣地何厚方伯連帥曷日予<lb/>
捄大盜再舉貪懦弗懲盜嘻民懟卒潰于成帝命南征<lb/>
<pb n="KR4d0584_WYG_005-59b"/>
平章總戎從以虎臣將其選鋒殱厥渠魁罔俾行悔哀<lb/>
此下愚大恩斯霈孔武哈公言奮其威矢無虚發刃不<lb/>
徒施一夫授首萬衆逃命三吳既平黟歙底定畀我賢<lb/>
令時民渴饑罔俾僉壬漁奪其私我有居室昔盜攸考<lb/>
婦子具完匪令誰保我有田疇亦既蕪穢黍苗欣欣匪<lb/>
令誰藝痍傷未合疾疢相仍令曰時詘毋或舉贏嗟令<lb/>
之仁公實惠之公曰匪我平章之思惟平章公天子所<lb/>
命不振不矜式前廟勝江湖澄清衮衣來歸帝錫哈公<lb/>
<pb n="KR4d0584_WYG_005-60a"/>
虎節熊旗為國藩屏為民司命夀考無疆受天之慶<lb/>
　　　克復休寜縣碑<lb/>
蘄黄盜亂江東徽州受害尤大徽屬六邑惟休寜得禍<lb/>
最深自行省兵始復徽州即以達嚕噶齊戍休寜卒完<lb/>
遺民以成底定之功者前省宣使高昌巴侯也侯在縣<lb/>
一嵗郡邑命吏皆至官邑人惜其去咸走大府言侯得<lb/>
民心緩急可仗不宜置散地吏議莫奪則相與伐石刻<lb/>
文著侯功德焯示來裔其序曰惟至正十一年冬盜破<lb/>
<pb n="KR4d0584_WYG_005-60b"/>
江州殺守官掠南康鄱陽裒兇煽頑轉相仇賊明年四<lb/>
月繇婺源犯休寜軍民一夕皆遁遂䧟徽州休寜地四<lb/>
達羣盜蜂午殘燬尤甚俄頃賊將項奴兒自蘄黄來益<lb/>
収兵急攻杭之昱嶺闗分冦建德宣州從奴兒來者孫<lb/>
哲與邑人吳相及諸良家子弟謀得壯士可二千人相<lb/>
期執項奴兒以迎官軍六月二十二日戰郡西七里溪<lb/>
衆敗皆死之盜盡焚諸起事者家奴兒遂奪昱嶺闗犯<lb/>
㑹府時不聞官府之令已三月矣行省兵破淳安侯以<lb/>
<pb n="KR4d0584_WYG_005-61a"/>
所募士乘勝獨克戰歙南溪山間凡三十餘日横挫賊<lb/>
鋒使不得合冦浙西壊其始謀得被驅農𨽻輙釋不殺<lb/>
咸印識其衣縱還鄉里賊氣愈奪當是時巴侯之名已<lb/>
震於賊中而山谷逃難之民莫不忍死以待王師矣既<lb/>
而冦諸郡者皆奔還官軍退保淳安項奴兒復自廣德<lb/>
䧟常湖等郡浙西僉憲哈喇哈納公親勒兵軍聲大振<lb/>
九月復徽州侯從元帥沙布鼎公進撫休寜民既歸業<lb/>
元帥還郡侯治縣事誅惡少導賊殘大家者十餘人十<lb/>
<pb n="KR4d0584_WYG_005-61b"/>
月二十三日盜迫西楊村包山絡谷不見其後候騎還<lb/>
侯方卧店即決起上馬西望發三矢而進手揮雙長刃<lb/>
先諸將突陣人馬俱奮出入排撃當者無不披靡賊大<lb/>
敗僵尸三十餘里自是邑無不倚侯為重矣項奴兒之<lb/>
衆潰於浙西間道逃來民争起逐之侯與邑義士遮捕<lb/>
生得項奴兒檻車送行省伏誅别帥以兵狥祁門未定<lb/>
遽分兵入黟盜一夕奄至師潰還休寜時大霧四塞盜<lb/>
由邑西繞南門趨東門大呼合撃我師無營柵帥與吏<lb/>
<pb n="KR4d0584_WYG_005-62a"/>
士在邑之民皆殱焉侯殺二人以單騎免盜相視不敢<lb/>
追楊村之敗盜將散去適湖口劇賊驅使同來衆可五<lb/>
六萬大掠休寜境中殺人滿山谷求執項奴兒者滅其<lb/>
鄉十有二月行省兵大破賊於昌化復徽州侯還休寜<lb/>
十三年正月與三萬户之軍俱次邑治居十餘日盜又<lb/>
大至天雨雪官軍戰不利失一萬户侯力戰至暮溪橋<lb/>
壊舎馬歩鬬墮重圍中殺傷甚衆奪賊所得我軍名馬<lb/>
以還行募兵遂安三月行省平章薩木丹巴勒總大兵平<lb/>
<pb n="KR4d0584_WYG_005-62b"/>
淛西復廣德撃賊淳安以詔書赦其人卒定徽州侯以<lb/>
蒙古千户之軍戍休寜乃除蓁薉正塗街築宮室招商<lb/>
居肆農還田畆朔望率諸生謁先聖先師新作公署稍<lb/>
復都邑之制焉此休寜克定之大凡也而侯之勤勞亦<lb/>
可槩見矣侯名巴特瑪實哩家世北庭貴族年甫三十<lb/>
長身有膽氣為法不苛使吏畏而民安之羣帥之兵三<lb/>
進乆次休寜未嘗殺一不辜軍使旁午不敢暴其境内<lb/>
則侯誠有德於人矣詎可忘哉其詩曰皇有萬方邈是<lb/>
<pb n="KR4d0584_WYG_005-63a"/>
東南郡守縣令厥長惟監小大相承如臂使指德洽羣<lb/>
黎威行萬里遂墮列城天下為公孰為恬嬉不習而同<lb/>
惟仕惟家惟官惟市不虞横目示以其技業業新安據<lb/>
崖枕溪壯哉休寜去險即夷列肆連雲冠帶衣履積居<lb/>
充溢吳㑹伊邇大山長谷名卿故家富貴豪胥角為尊<lb/>
奢盜發淮堧崇妖矯異煙起黄岡宮亭鼎沸夏畦馬醫<lb/>
俳舞儺驅爾相彼公殺人以嬉列炬長趨巖石如砥既<lb/>
焚休寜遂及郡治積僵如山澤以量尸釡爨似羅膾肝<lb/>
<pb n="KR4d0584_WYG_005-63b"/>
若飴羣行于野搶擄而食釋爾耒耜執我矛㦸少年風<lb/>
生士不宿誡義則信矣孰計成敗矯矯巴侯駪駪黄華<lb/>
大藩選將衆譽羣夸快馬如龍雙刀如雪駐坡驀磵且<lb/>
馳且射既剪雲頭遂營歙東山木林叢雜襲螘蜂觸熱<lb/>
排炎緣高縋深百戰不回羣愚和心師却而振孔武憲<lb/>
臣卓彼東帥西域之珍既復郡治進撫休寜屬侯櫜鞬<lb/>
與帥俱行上恩孔仁帥維渥之凡民有心帥維度之冦<lb/>
潰而奔民其子來女不盜從予心女懐稚耋歡呼帥言<lb/>
<pb n="KR4d0584_WYG_005-64a"/>
允仁釃酒椎牛羅列轅門盜逼西郊侯奮而起委馘横<lb/>
尸于三千里孰為進討斥堠弗戒爾師爾僨我則弗敗<lb/>
弗敗則那式昭其勇躍身重圍手馘弗縱盜則日増郡<lb/>
亦從生再失再復羣帥之力相臣後至於赫天兵雲興<lb/>
電掃翼之風霆維此邑人侯實生之舎我弗忘從我弗<lb/>
思蔓草寒煙我耕我稼亦有來牟伊誰是賴敗瓦頽垣<lb/>
鬼哭神哀日中成市伊誰是開婦女兒童具知侯徳孰<lb/>
云侯歸使我心惻天子大聖羣公至明相臣凱還大賚<lb/>
<pb n="KR4d0584_WYG_005-64b"/>
是經朱芾彤弓三錫彌光為國虎臣以守四方民生多<lb/>
艱矧伊煢獨邑人作詩敢告司牧<lb/>
　<lb/>
　<lb/>
　<lb/>
　<lb/>
　<lb/>
　東山存稿巻五<lb/>
</p>
<p>
</p>
  </div>
<div>
                <head>東山存稿巻六</head>
    <p>
<pb n="KR4d0584_WYG_006-1a"/>
欽定四庫全書<lb/>
　東山存稿巻六　　　　　　元　趙汸　撰<lb/>
　　文<lb/>
　　　邵菴先生虞公行狀<lb/>
　曽祖剛簡宋朝請大夫利州路提㸃刑獄贈中大夫<lb/>
　妣趙氏贈宜人<lb/>
　祖㠭宋奉直大夫知連州仁夀縣開國男食邑三百<lb/>
　户國朝累贈嘉議大夫禮部尚書追封雍郡侯妣<lb/>
<pb n="KR4d0584_WYG_006-1b"/>
　氏追封雍郡夫人<lb/>
　父汲故國史院編修致仕贈中奉大夫四川等處行<lb/>
　中書省叅知政事䕶軍追封雍郡公妣楊氏追封雍<lb/>
　郡夫人<lb/>
虞氏系出虞仲世家㑹稽唐永興文懿公世南事太宗<lb/>
陪葬昭陵子孫為雍人事見本傳永興生工部侍郎昭<lb/>
工部生江隂令陟江隂生盱眙丞知待盱眙生長城令<lb/>
禮長城生金吾衛長史明金吾四子叔曰殷中和間守<lb/>
<pb n="KR4d0584_WYG_006-2a"/>
蜀仁夀郡因家焉遂為蜀人仁夀九子伯曰賞賞五子<lb/>
次四曰琚琚二子幼曰庾庾四子次二曰承詢承詢二<lb/>
子幼曰繼崇繼崇三子季曰昭白宋銀青光禄大夫國<lb/>
子祭酒贈太師周國公周公五子季曰軒贈太師魏國<lb/>
公三子季曰祺及進士第歴官左中大夫贈太師秦國<lb/>
公秦公生左丞相雍國公允文贈太師諡忠肅功烈具<lb/>
宋史丞相三子伯曰公亮性高簡不樂仕進晚以奉議<lb/>
直秘閣贈開府儀同三司仲曰公著知渠州官至中奉<lb/>
<pb n="KR4d0584_WYG_006-2b"/>
大夫仁夀縣開國男累贈光禄大夫季曰杭孫大理寺<lb/>
丞至中奉大夫贈通議大夫開國六子次二提刑也與<lb/>
臨卭魏華父成都范文叔李微之輩講學蜀東門外非<lb/>
洙泗伊洛之道不言著易詩書論語説以發明其義由<lb/>
是蜀士盡知周程張朱傳授之㫖所居官輙舉其職從<lb/>
四川置司羣為叅議官自請行邊却强敵數十萬知簡<lb/>
州擢䕫州路提刑遷利路立保伍之法三年民歸之者<lb/>
三十九萬餘人為屯田聽民自耕邊實人足敵不敢犯<lb/>
<pb n="KR4d0584_WYG_006-3a"/>
學者稱為滄江先生滄江二子伯尚書也以文學著稱<lb/>
知永州興學校靖冦暴更以簡易治之去而民不忘遷<lb/>
連州六子伯曰普兵部侍郎直寳文閣兵部三子仲曰<lb/>
從龍朝請郎通判惠州子三人伯為通直郎黄岡尉尚<lb/>
書無子以黄岡繼宗事即叅政也宋亡自海上還隠於<lb/>
臨川之崇仁禮義忠厚鄉里信之與翰林學士臨川吳<lb/>
公伯清為友吳公稱其文清而醇晚稍起家教授有知<lb/>
人之鑒於諸生中識故江浙行省叅政魯公子翬今翰<lb/>
<pb n="KR4d0584_WYG_006-3b"/>
林承㫖歐陽公原功而深期之夫人楊氏故工部侍郎<lb/>
國子祭酒文仲之女楊公世以春秋名家而從弟叅知<lb/>
政事平舟先生棟以濓洛之道自任夫人未笄時即盡<lb/>
通其説至近代典故亦貫穿不遺平舟以彗變上書夫<lb/>
人侍側進曰叔當去位乆矣平舟嘆曰汝曷不為男子<lb/>
生我家乎及歸叅政事舅姑以孝聞雖在患難動不忘<lb/>
禮族姻嚴憚之生三子伯諱集字伯生即公也仲曰槃<lb/>
進士及第官至承事郎武昌路嘉魚縣尹季曰葉咸淳<lb/>
<pb n="KR4d0584_WYG_006-4a"/>
間楊公守衡州以叅政從未有子楊公為禱於南嶽俄<lb/>
夢客將啓曰南嶽主者來謁既覺而公生於館壬申嵗<lb/>
二月二十二日也乙亥楊公守漳州明年趍嶺外叅政<lb/>
亦在行公三嵗即知讀書干戈中無書册可擕母夫人<lb/>
口授論語孟子左傳歐蘇文聞輙成誦九嵗北還至長<lb/>
沙就外傅始得書之刻本則已盡誦諸經通其大義矣<lb/>
又五嵗始來崇仁吳公伯清見其所為文謂叅政曰賢<lb/>
郎後當有大名於世時江左學者猶守舊業郡邑學校<lb/>
<pb n="KR4d0584_WYG_006-4b"/>
有用前代科目法出題講課以程其藝者所取輙百數<lb/>
十人公與嘉魚令以所業應之咸考中出諸老儒上時<lb/>
猶未冠也故國名卿學士多寓是邦公入則受教家庭<lb/>
出則從諸公游於經傳百氏之説帝王之制有國家者<lb/>
興衰得失之由與其為之之術無不學焉而典故沿革<lb/>
世家爵里考覈於近代者尤精詳矣楊夫人嘗曰吳伯<lb/>
清今世大儒可為師表故公與嘉魚令從吳公游吳公<lb/>
於先儒之言有所辨釋公悉能推類以達其意吳公亟<lb/>
<pb n="KR4d0584_WYG_006-5a"/>
稱之宋之將亡蜀先被兵其世家大族狼狽奔走僅保<lb/>
遺息於東南内附以來日以衰微忘其所自者衆矣尚<lb/>
書之解組永州也道過臨川寓公邕管安撫陳公元晋<lb/>
之夫人其女弟也率諸子迎伯兄以歸因得前郡守江<lb/>
陵項公别第於崇仁邑南門外故叅政自長沙來居之<lb/>
稍収養其族人於傷殘驅迫之餘蜀既不可返而家益<lb/>
貧無以為生葢不勝遺緒之憂也公生有異質長益自<lb/>
奮於學叅政少慰意焉手植紫薇於庭以期之嘗與嘉<lb/>
<pb n="KR4d0584_WYG_006-5b"/>
魚令屏居一室日講所學因讀邵子書有契題其宇曰<lb/>
邵菴故四方稱為邵菴先生大德六年以大臣薦擢大<lb/>
都路儒學敎授十一年除國子助敎明年丁内艱至大<lb/>
二年再除國子助敎四年授將仕郎國子博士延祐元<lb/>
年除從仕郎太常博士三年奉詔西祀名山大川四年<lb/>
除承仕郎集賢修撰考大都路鄉試五年被㫖以集賢<lb/>
直學士召吳公伯清於家六年除翰林待制儒林郎兼<lb/>
國史院編脩官丁外艱服除以舊官召㤗定元年考試<lb/>
<pb n="KR4d0584_WYG_006-6a"/>
禮部進士除承德郎國子司業二年除奉訓大夫秘書<lb/>
少監四年考禮部進士拜翰林直學士奉議大夫知制<lb/>
誥同修國史陞奉政大夫兼經筵官明年兼國子祭酒<lb/>
天厯二年陞中順大夫未幾拜奎章閣侍書學士陞亞<lb/>
中大夫仍前翰林直學士知制誥同修國史兼經筵官<lb/>
兼國子祭酒嵗中進階中奉大夫至順元年為御試進<lb/>
士讀巻官奉㫖修皇朝經世大典任總裁二年拜翰林<lb/>
侍講學士通奉大夫餘如故今上皇帝入纂大統被㫖<lb/>
<pb n="KR4d0584_WYG_006-6b"/>
赴上都秋以病謁告歸田里元統二年有㫖召還禁林<lb/>
從使者至即疾作不能行而歸至正八年五月二十三<lb/>
日終於崇仁私第年七十有七初藁城董忠宣公以左<lb/>
丞相鎮江右延叅政與吳公而賓禮之因以知公之賢<lb/>
及拜行臺中丞請於叅政以公俱行命其子受學焉俄<lb/>
入朝公始來京師方海内承平中朝無事四方名勝萃<lb/>
焉為文章相尚以雄嚴新竒不必盡合於古栁城姚公<lb/>
在翰林廣平程公吳興趙公繼之與公言俱大悦即以<lb/>
<pb n="KR4d0584_WYG_006-7a"/>
異日斯文之柄歸之涿郡盧公處道清河元公復初素<lb/>
相善有所述作輙即公論定元公嘗謂公曰子文無雷<lb/>
霆之震驚無鬼神之靈變將何以稱於世乎公謝曰誠<lb/>
不能也後元公卒以公所為為善業觚翰者稍為改弦<lb/>
易調矣時元老大臣為中書魯國文貞公翰林承㫖唐<lb/>
公多國初侍從舊人因董氏識公者輙見親厚於先代<lb/>
文獻有所徴焉公亦得以盡知國家之舊典西北之遺<lb/>
事臺臣言公材堪御史雖不果擢用而公名高一時矣<lb/>
<pb n="KR4d0584_WYG_006-7b"/>
始教授京庠平陽王文憲公以相臣尹京賢公之為待<lb/>
以客禮故公得盡心訓廸益自致於所願學者時前代<lb/>
故家子孫仕於朝者不數人公與四明袁公伯長最厚<lb/>
盡交友之義嘗追考故國士大夫德業之盛各述其鄉<lb/>
邑之舊而論著之大史院教授洛陽楊茂𢎞者知置律<lb/>
候氣之事嘗與太史郭公試用之而應以為律厯不可<lb/>
偏廢將為書上之自恨其文繁失宜不足達意以公素<lb/>
討論斯事求為之潤色公既為整飭其書又以告諸有<lb/>
<pb n="KR4d0584_WYG_006-8a"/>
位者㑹茂𢎞以病死不得達其所著書猶藏大史簽院<lb/>
齊公伯亨家成均之士數百人多宗戚子弟施教者每<lb/>
不安厥職公為助教即以師道自任申國學之成法以<lb/>
嚴正大之規本聖賢之遺書以發精微之藴明事理之<lb/>
非二通雅俗於性情脩辭者陳義必精辨惑者無微不<lb/>
顯學者資質不齊俱獲其益有志者待公之退多挾䇿<lb/>
趨門下以卒其業他館之士靡然宗尚多相率詣館下<lb/>
請益為之師者一無間言為博士言於祭酒曰惟學務<lb/>
<pb n="KR4d0584_WYG_006-8b"/>
修德誘以利禄使之進雖勉弗喜也聖天子嘉惠監學<lb/>
使得嵗貢士以次授官盍求其足以為勸者而激勵之<lb/>
李秦公時領學士聞而是之趣以名士當言之於上乃<lb/>
於諸生中得端静有守嘗試以事者二人併牘上之委<lb/>
於吏議不得達而秦公已歸翰林矣大成殿新賜登歌<lb/>
樂其師世居江南樂生皆河北田里之人性情不相能<lb/>
不能成音公為親教之然後成曲復請設司樂一人掌<lb/>
之將有所考正焉仁宗方責成監學拜臺臣為祭酒以<lb/>
<pb n="KR4d0584_WYG_006-9a"/>
重其事屢起名儒為之師皆欲有所更張以副上意公<lb/>
力助其説有為異論以沮之者執政為之動好進者乘<lb/>
間媒孽其間謗議沸騰前後兩司業或稱病或投檄去<lb/>
公亦以病免在太常時暉忠憲王為使盛年不飲酒好<lb/>
靜黙間獨從公問禮器祭義甚悉及至家必留坐欵曲<lb/>
或盡日無倦色公為言先王制作之本天理人情之實<lb/>
以及古今因革治亂之迹忠憲屢為嘉嘆益信儒者有<lb/>
用公以去蜀乆乞充使幸得一視墳墓遂被<hi>闕</hi>
<pb n="KR4d0584_WYG_006-10a"/>
</p>
<p>
<pb n="KR4d0584_WYG_006-11a"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4d0584_WYG_006-11b"/>
　<lb/>
　<lb/>
　<lb/>
　<lb/>
　<lb/>
　　　　　　　　　　　　　　　　　用者將以<lb/>
一道德同風俗非欲使學者專門擅業如近代五經學<lb/>
究之固陋也聖經深逺非一人之見可盡試藝之文惟<lb/>
<pb n="KR4d0584_WYG_006-12a"/>
其髙者而取之不必先有主意若先定主意則求賢之<lb/>
心狹而差自此始矣後再為考官率持是説故所取每<lb/>
稱得人以次對復入翰林即薦蕪湖令歐陽原功於朝<lb/>
除司業又舉以自代嘗約待制馬公伯庸同推挽之馬<lb/>
公復書曰𤣥翁博洽有古學司業先生力薦不置在先<lb/>
生則得矣如祖常等心愧何𤣥翁者原功别字祖常馬<lb/>
公名也歐陽公聞之亦寓書於公曰閣下學足以變文<lb/>
體身足以為道郛此固海内士所屬望者也分義則然<lb/>
<pb n="KR4d0584_WYG_006-12b"/>
蕪湖終更乃聞有自代之薦樊英無竒終貽他日之累<lb/>
淮隂新進難免當時之驚朝廷竟用公言召歐陽公國<lb/>
子博士一時二三名賢更相推讓縉紳翕然相慶經筵<lb/>
肇開勸講進讀之臣具極一時之選未幾駕幸上都次<lb/>
北京以講臣多髙年召公與集賢侍讀學士王儀伯執<lb/>
經從行秋還皆有金織文錦之賜自是嵗常在行晉邸<lb/>
知公貧特命出中統鈔五十錠即其家賜之公氣貌温<lb/>
和敷陳剴切間及時務必曲盡事宜嘗因講罷論京師<lb/>
<pb n="KR4d0584_WYG_006-13a"/>
恃東南運糧為實竭民力以航不測非所以寛<hi>闕</hi>
<pb n="KR4d0584_WYG_006-14a"/>
　<lb/>
　<lb/>
　<lb/>
　　　　　　　　　　　　　　　　　　　遽了<lb/>
乃以屬公而譯者始克訖事奎章閣初置授經郎上命<lb/>
公選漢人授經者公以豫章揭公曼碩莆田陳公衆仲<lb/>
名聞上竟用揭公陳公仕至翰林應奉而終公猶深惜<lb/>
其不夀也嘗以先世墳墓逺在吳越者嵗乆蕪没乞一<lb/>
<pb n="KR4d0584_WYG_006-14b"/>
郡自便上曰爾材何不堪顧今未可去爾時闗中大饑<lb/>
民枕藉而死有郡縣無孑遺者大臣有受命赴捄而粟<lb/>
無所從出致哀痛以死公侍廷顧問所以捄闗中者公<lb/>
對曰承平日乆人情宴安有志之士急於近效則怨讟<lb/>
興焉不幸大菑之餘正君子為作新之機也若遣一二<lb/>
有仁術知民事者稍寛其政令使得有所為隨郡縣擇<lb/>
可用之人因舊民所在定城郭修閭里治溝洫隈畎畆<lb/>
薄征斂招其傷殘老弱漸以其力治之則逺方而來歸<lb/>
<pb n="KR4d0584_WYG_006-15a"/>
者漸至春耕秋斂皆有所助一二嵗間勿征徭封域既<lb/>
正有望相濟四面而至者均齊方正截然有法則三代<lb/>
之民將見出於虛空之野矣上稱善因進曰幸假臣以<lb/>
一郡試以此法行之三五年間必有以報朝廷者左右<lb/>
有曰虞伯生欲以此去爾遂罷其議天子於所體貌之<lb/>
臣多呼以字故奏對者亦得以字行孔林新修大成殿<lb/>
告成有㫖行香公請充使上許之既而復曰是欲為歸<lb/>
計爾乃命公傳㫖以他學士行公初除閣學士以祭酒<lb/>
<pb n="KR4d0584_WYG_006-15b"/>
之職朝暮訓廸難於兼領乞辭免有㫖奎章閣事切要<lb/>
特免祭酒至是復以國史所重恐兼職廢務辭不許上<lb/>
將䇿士於廷公被命為讀巻官擬制䇿四篇以進其䇿<lb/>
漢士者畧曰夫親親莫内於九族今百世本支繁衍盛<lb/>
大則既尊位重禄矣尚有以勸之之道乎尊賢莫先於<lb/>
百姓今世臣大家勲業𢎞茂則亦既富方榖矣尚有以<lb/>
體之之道乎多方内附之衆因其俗而道之者亦既乆<lb/>
矣一而同之之道尚有可充者乎生聚教養之民因其<lb/>
<pb n="KR4d0584_WYG_006-16a"/>
生而厚之者亦既周矣協而雍之之道尚有可致者乎<lb/>
上覽畢命用其次一篇即所問九聖之道者是嵗有㫖<lb/>
修皇朝經世大典以公與中書平章趙公子敬仝任總<lb/>
裁公移文閣中言建大厦者必藉衆工之長田甫田者<lb/>
豈責一夫之力大典之書所以見宗祖創業之規模列<lb/>
聖繼承之次第聖上睿思之深逺國家治體之詳委事<lb/>
體大重闗繫非輕今院監官員多兼他職不無分其心<lb/>
力其專執筆者數人而已切見禮部尚書馬伯庸識見<lb/>
<pb n="KR4d0584_WYG_006-16b"/>
詳宻多聞舊章國子司業楊廷鎮素有厯象地理記問<lb/>
度數之學可共典領脩撰謝敬德應奉蘇伯脩大常李<lb/>
惟中國子助教陳衆仲前詹事院炤磨宋顯甫侍儀通<lb/>
事舎人王繼志俱有見聞精力優贍可共筆削如䝉轉<lb/>
以上聞許令添助撰録庶幾是書早成議未定而上命<lb/>
閣學士專率其屬為之公遂兼修治典治典者大典臣<lb/>
事六篇之首凡國家詔㫖官府建置沿革宰相拜罷年<lb/>
月世家功臣勲業始末官吏黜陟之例廷臣條列之議<lb/>
<pb n="KR4d0584_WYG_006-17a"/>
莫不繫焉文字浩穰巻帙山積祁寒盛暑未嘗少休也<lb/>
俄趙公告歸公遂專領其事閲兩嵗書始成為八百册<lb/>
以進是日宴於興聖殿受書覽之大悦復命禮部尚書<lb/>
巙公子山别制為小方册以便觀省行幸則以二駝載<lb/>
之駕前時公以目疾丐解職不允乃上章舉治書侍御<lb/>
史馬伯庸自代其辭曰臣某猥以疎逺仰荷聖恩拔諸<lb/>
凡庻之中置在清華之列叅侍書幃之顧問仍仝史館<lb/>
之編摩儒者至榮叨承過望乃者目生内障今嵗彌深<lb/>
<pb n="KR4d0584_WYG_006-17b"/>
文字不分視瞻如隔或蒙召對每懼顛躋敢因求退之<lb/>
誠切效薦賢之報伏見侍書侍御史馬祖常髙科進士<lb/>
昭代竒材已被簡知敭歴臺省觀其退食之暇手不廢<lb/>
書每期上接於古人不肯茍安於常見其制作刻之金<lb/>
石而無愧其雅頌被之弦歌而有餘揆諸等倫允為超<lb/>
異切見本閣學士多以近臣宰輔兼職如以本官兼代<lb/>
微臣侍書職事使之出贊清肅入陪秘殿之論思黼黻<lb/>
皇猷實愜衆望以閒局而扳要職或貽誚於衆人以君<lb/>
<pb n="KR4d0584_WYG_006-18a"/>
子而有多能固宜兼於數用庻幾賢人畢效謀為而臣<lb/>
得以桑榆遍求醫藥稍全目力可竭心思追尋末學之<lb/>
微歌詠聖朝之盛時御史中丞趙伯寜為上所信用乘<lb/>
間為公請曰虞伯生乆居京師甚貧又病目幸假一外<lb/>
任使得便醫藥他日復召用未晚也上怒曰一虞伯生<lb/>
汝輩不能容邪乃已初上在潛藩已知公名嘗幸治亭<lb/>
見所題榜命左右摩取觀之館閣文史之間號為散地<lb/>
無所與乎國而上方嚮用文學開奎章閣置學士員立<lb/>
<pb n="KR4d0584_WYG_006-18b"/>
藝文監以治書籍設藝林等庫任摹印將大修聖賢經<lb/>
傳之説以為成書知名之士多見進用自中朝至於外<lb/>
方金石之錫承詔撰作幾無虛日以公𢎞才博學無施<lb/>
不宜一時大典册咸出其手故重聽其去公每渉筆論<lb/>
思不忘規切承顧問及古今政治得失尤委曲盡言冀<lb/>
有所裨益用事者患其知遇日隆漸多論建思有以間<lb/>
之而譖言興矣賴公夙誠雅望敭歴有自故不能有所<lb/>
中傷嘗被㫖撰一佛寺記其處有前代遺迹適進對上<lb/>
<pb n="KR4d0584_WYG_006-19a"/>
問曰人言汝前代相臣子孫今為是文適美前事爾公<lb/>
對曰前代逺矣其臣庻子孫不忘本初者已鮮有能思<lb/>
其祖父而不忘其祖父所事者必忠孝之士也臣不足<lb/>
以及此能為陛下言此者必忠孝人矣今臣等幸以疎<lb/>
庸際遇聖時政位通顯澤流後嗣庻幾子孫世世不忘<lb/>
朝廷厚恩則誠犬馬至願故臣以為非忠孝之人不能<lb/>
為是言上目一侍臣歎異之勲舊有得贈封王者公已<lb/>
受命草制適同列二人至言有㫖姑封為國公二人亦<lb/>
<pb n="KR4d0584_WYG_006-19b"/>
上所親近公不復疑即草制以待俄丞相自榻前來趣<lb/>
書制甚急公以草藁進丞相愕然公知為同列所紿不<lb/>
復言即改易以進向非公為之隠二人者且得罪矣度<lb/>
量率多類此既歸江西復有終隠之志先世有賜田宅<lb/>
在吾門而力不能東踰二年乃克於故廬之西築室以<lb/>
居益討論舊學俯而誦仰而思不以閒退自佚暇日引<lb/>
賓客從以門生子弟徜徉山水之間詠歌聖神寤寐先<lb/>
哲不知年嵗之晚也聖明在上顧念儒臣無間疎逺屢<lb/>
<pb n="KR4d0584_WYG_006-20a"/>
有勑即家撰文以錫近臣及老氏之宮公卿大夫思有<lb/>
所論載者冠葢相望於道四方之士不數千里登門其<lb/>
欲考典禮之逸遺以盡乎一代之制作者亦必以公為<lb/>
歸朝廷修先代史大臣有欲起公任其事者既而弗果<lb/>
議者惜之然公素重兹事晚復失明殆不可為矣崇仁<lb/>
當故宋時為令者嘗勸其大家出錢買田収租入以待<lb/>
荒歉名其倉曰平糶内附初其惠猶在既而以其田上<lb/>
不在官下不在民粟米力役之征無所從出遂淪入於<lb/>
<pb n="KR4d0584_WYG_006-20b"/>
道士之觀官吏無復建白嵗乆不能復公歸屢為部使<lb/>
者言之又以告故交之在行省者率復其舊邑人受無<lb/>
窮之利矣始感疾即呼長子付以後事卧病旬餘飲藥<lb/>
輙不效醫潛易他藥以進公心知為重劑却不服且解<lb/>
之曰吾脉甚平息甚均吾中甚安然不復起則命也復<lb/>
何求哉又旬日大風動地飄瓦拔屋前後巨木數十株<lb/>
居人震恐公神氣愈澄徹語言簡逺如平時諸子復進<lb/>
以藥公曰吾病殆非藥所能治矣持去毋溷我五月丙<lb/>
<pb n="KR4d0584_WYG_006-21a"/>
辰夜起危坐甚急畧問家事子弟俱侍立意其遂逝有<lb/>
哽咽者公從容慰之曰未湏訣别也己未廼革治命以<lb/>
深衣斂勿用浮圖公性孝友方二親以故家令徳中遭<lb/>
亂亡僑寓下邑左右承順無違少與嘉魚令同學於家<lb/>
父子兄弟間自為知已公哀嘉魚早殁不得大施於世<lb/>
視其孤不異巳子孟兄采以筦庫輸賦京師稍失撿察<lb/>
比至折閲數千緡公盡力營貨代為償之無難色撫庻<lb/>
弟棐嫁孤妺具有恩意常以禄不及親為嘆遇珍膳未<lb/>
<pb n="KR4d0584_WYG_006-21b"/>
嘗盡器雖盛暑不以童子揮扇曰勞人以自佚君子不<lb/>
為也自幼為學則有雅度山林之士有所見聞者必傾<lb/>
已下之老而不厭巖穴隠淪抱負積蓄不能自見者咸<lb/>
就其所至為之表章好接後進雖齒少且賤與之論辨<lb/>
扣撃如敵已論薦人才必先器識心所未善不為牢籠<lb/>
以沽名譽鑑别文字是非得失不折之於至當不少止<lb/>
其詭於經者文雖善不與也然亦以是二者忤物速謗<lb/>
致取忌於時最善清江范公德機稱其制作妙入神品<lb/>
<pb n="KR4d0584_WYG_006-22a"/>
其卒也尤哀之舟過清江撫存其孤子為之慨然方權<lb/>
門赫奕公視之邈然雅為張察公趙魯公所愛敬趙公<lb/>
之歸公請召復職上從之而趙公不復起矣自餘知公<lb/>
者雖或淺深不齊然與之言必盡其誠㑹議朝堂論政<lb/>
薦士多見容受屢以片言解疑誤出人於濱死亦不以<lb/>
為德也娶趙氏系出宋宗室秦邸累封雍郡夫人前公<lb/>
四十一年卒子男四人安民以䕃屢官奉議大夫廣州<lb/>
路東筦縣尹<hi>闕</hi>　大夫惠州路府判延平廣東宣慰司<lb/>
<pb n="KR4d0584_WYG_006-22b"/>
從事秩滿授武緣縣博合寨廵檢翁歸叅政幹公至江<lb/>
西辟為其省宣使髙門未仕女一人適談紱孫男五人<lb/>
虎孫純陽原陽貞陽<hi>闕</hi>　女一<hi>闕</hi>　　　嗚呼昔者孟<lb/>
子没歴戰國至於秦漢遺經僅存當時號稱能言之倫<lb/>
已莫能盡知其説魏晋而降注意漸廣而好簡者相尚<lb/>
以清虚詞章愈繁而厭末者遂宗於寂滅豪傑之士奮<lb/>
乎其間求一言之幾於道而不可得也至於近代作者<lb/>
勃興而後六經羣聖人之書本諸其身而可以措諸天<lb/>
<pb n="KR4d0584_WYG_006-23a"/>
下國家者焕然復明於世所謂罔極之恩乎宋熄其炎<lb/>
山林奥學之儒日以老死言之而不謬舉之而不違幾<lb/>
希矣况乎知學之有自而辨其微因其所知以極其所<lb/>
未至者哉公以絶人之資承家世之逺自其親庭傳習<lb/>
已極淵微又得一世大儒以端其軌轍其於前哲之所<lb/>
發明者彚聚部分鑿如金石因言見志慨然有千載之<lb/>
思焉遭遇盛時以經筵胄監翰苑臺閣歴事聖明名聲<lb/>
震於當世固乃遜志於退休之餘玩心於義理之微以<lb/>
<pb n="KR4d0584_WYG_006-23b"/>
終其身而無間於死生之變吾黨小子葢有不足以知<lb/>
之者矣公於諸經之説不專主一家必博考精思以求<lb/>
致用之道謂易因卦立言暢於周公究於孔子首尾完<lb/>
具生乎千載之下而仰觀千載之上以凡人之資而欲<lb/>
窺見天與聖人之道不可下此而他求也嘗得江東謝<lb/>
仲直氏傳授之説以先天八卦圓圖為河圖九數而九<lb/>
位為洛書而十數而五位者為五位相得之圖心雅善<lb/>
之或請著論以伸其説則曰易道廣大何所不該誠得<lb/>
<pb n="KR4d0584_WYG_006-24a"/>
其自然之數則無徃不合也然先儒有成言焉當存之<lb/>
以俟知者其不茍異如此謂學而修之則可以行之者<lb/>
惟禮為然治經者當以為先務其經傳雖多殘闕惟二<lb/>
戴氏書雜以文士記變禮之得於傳聞者不可盡據以<lb/>
為信其餘則堯舜三王之遺説天子諸侯大夫士之成<lb/>
制大畧具在不可以淺近窺也然欲因時制宜使不失<lb/>
帝王之意則非明智之士不足以及此嘗欲上泝下沿<lb/>
通古今為一書使後之觀㑹通者有考焉以見用於朝<lb/>
<pb n="KR4d0584_WYG_006-24b"/>
弗克就近代儒先君子之衆自濓洛新安諸賢外叅立<lb/>
並出其人皆未易知其學皆未易言也公以髙情逺識<lb/>
尚友古人皆就其所存以極其所至而慨夫吾黨之士<lb/>
知之者微矣嘗欲取太原元公中州集遺意别為南州<lb/>
集以表章之惜篇目雖具而書未及成臨川吳公當弱<lb/>
冠時即以斯道自任據經析理窮深極微莫之能尚也<lb/>
及乎壯嵗猶幡然以為非是知類入德之方上達日新<lb/>
之妙葢有同遊之士所不及知而公獨得聞之者矣吳<lb/>
<pb n="KR4d0584_WYG_006-25a"/>
公沒其書大行讀者各以所見求之徃徃失其本真公<lb/>
毎為推本吳公成已之要以告人而後願學者得以致<lb/>
其意焉嘗言先儒於致知之目其考乎二氏者皆將有<lb/>
所辨正非博聞之謂也盖嘗接其徒扣其所以為説然<lb/>
後嘆夫聖人之教不明學者無所據依以為下學上達<lb/>
之地而欲切究性命之原死生之故其不折而歸之者<lb/>
寡矣其於為文主之以理成之以學即規矩準繩之則<lb/>
以盡方圓平直之體不因險以見竒也因絲麻榖粟之<lb/>
<pb n="KR4d0584_WYG_006-25b"/>
用以達經緯彌綸之妙不臨深以為髙也陶鎔粹精充<lb/>
極淵奥時至而化雖若無意於作為而體制自成音節<lb/>
自合有莫知其所以然者比登禁林遂擅天下學者風<lb/>
動從之由是國朝一代之文藹然先王之遺烈矣嘗題<lb/>
其稿曰道園學古録門人類而輯之得應制稿十二巻<lb/>
在朝稿二十四巻歸田稿三十六巻方外稿八巻餘散<lb/>
逸者尚多存其可得而編次者為拾遺若干巻嘗言古<lb/>
之君子有所不為其所當為者未嘗茍也故於字書音<lb/>
<pb n="KR4d0584_WYG_006-26a"/>
律星厯醫藥之説皆留意不倦篆𨽻得漢人筆意行楷<lb/>
直抵晋唐雖以書名家者咸推讓焉汸以窮鄉晚進無<lb/>
所聞於當世之作<lb/>
　<lb/>
　<lb/>
　<lb/>
　<lb/>
　<lb/>
<pb n="KR4d0584_WYG_006-26b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　東山存稿巻六<lb/>
</p>
<p>
</p>
  </div>
<div>
                <head>東山存稿巻七</head>
    <p>
<pb n="KR4d0584_WYG_007-1a"/>
欽定四庫全書<lb/>
　東山存稿巻七　　　　　　元　趙汸　撰<lb/>
　　文<lb/>
　　　汪古逸先生行狀<lb/>
先生姓汪氏諱炎昶字懋遠自號古逸民學者稱為古<lb/>
逸先生曾祖沖祖天衢父季安世居新安之婺源新安<lb/>
汪氏繇唐越國公華始顯大中間有諱道安者自歙州<lb/>
兵馬使充婺源鎮都虞候生銀青光禄大夫檢校太子<lb/>
<pb n="KR4d0584_WYG_007-1b"/>
賔客兼御史大夫上柱國某柱國初自婺源鎮將徙三<lb/>
吴鎮因家於上逰十里大畈今大畈汪氏皆其後也先<lb/>
生幼有竒志然短於記誦常以堅苦自勵至忘飡寐遂<lb/>
於書無所不讀鈎深探賾洞極淵奥雖素號慱學者蔑<lb/>
能加也其學淵源六經得程朱性理之要於言意之表<lb/>
取朱子論語孟子大學中庸四書采擇羣書發揮微㫖<lb/>
每有得則疏之不汲汲於成書長身脩髯衣冠甚偉動<lb/>
靜語黙進退之間超然不隨流俗巧利鄙詐之士聞其<lb/>
<pb n="KR4d0584_WYG_007-2a"/>
風而意消見之者莫不怳然如有所失也宋太學生孫<lb/>
公嵩元京國亡歸隱海寧山中杜門賦詠鍛苦錬枯凄<lb/>
斷淪絶以寄其没世無涯之悲先生早從孫公遊亦善<lb/>
為詩遂絶意當世婺源有江君凱伯㡬者許公月卿之<lb/>
客也許公者宋名進士國亡歸隱婺源山中制齊衰服<lb/>
之以居竒江君歸以其女故江君亦不求仕而獨與先<lb/>
生遊江氏所居號雪矼有澗泉林木之勝日與先生徜<lb/>
徉其間賦詩飲酒上下古今抵掌劇談以相娯樂世或<lb/>
<pb n="KR4d0584_WYG_007-2b"/>
比之古者山澤列仙之儔以為非今之士也然先生雖<lb/>
老矣猶不廢講學時海寧有陳夀翁先生方家居著書<lb/>
嘗請先生所註四書觀之先生與陳公初不相識即盡<lb/>
送其書陳公所且吿之曰平生無他技能唯不䕶疾忌<lb/>
醫是其所長千萬不必致疑於直言也時先生年近七<lb/>
十猶求益不厭如此陳公每誦其言以勵登門之士先<lb/>
生教人必使循序而進去華務實勿徇虚名於古文章<lb/>
得昔人用意深處每指其律度繩削以示人而戒毋輕<lb/>
<pb n="KR4d0584_WYG_007-3a"/>
作其自為文竒而有法詩微婉遒勁亦時出於悲壯激<lb/>
烈云先生蚤喪父事母孝每先事周旋常恐少失母出<lb/>
一言奉之唯謹家常不足於食然自視無可為者教授<lb/>
之餘未嘗有所計度或反關不出動十數年然時節必<lb/>
力致美肴饍以奉其親雖老不怠太夫人年登九十若<lb/>
不知其家之貧也至正戊寅夏四月先生寢疾呼其子<lb/>
淮琛使具疏食菜羮既設整冠起坐稍進飯啜羮置筯<lb/>
謂淮琛曰事死如事生祭不必豐羮飯之謂也言訖反<lb/>
<pb n="KR4d0584_WYG_007-3b"/>
席正身斂手晏然而逝是月二十四日也得年七十八<lb/>
嵗娶江氏子男三淮琛照乘為弟禹玉後棠金蚤卒女<lb/>
適詹某孫男三藥樹琪樹芳樹先生卒時皆幼所注四<lb/>
書集疏未脱藁詩文多散佚不存淮琛嘗刻詩五巻於<lb/>
家同郡方公萬里見先生所為詩輒歎曰不意吾州復<lb/>
有此人巴西鄧公善之與孫公有世契憲江東日行部<lb/>
休寧求孫公已捐館因得先生所作賦一篇及他文曰<lb/>
此栁子厚之筆也又有傳先生詩數十篇至江西者蜀<lb/>
<pb n="KR4d0584_WYG_007-4a"/>
郡虞公伯生見而歎曰此豪傑之士也山林中乃有名<lb/>
作若是者乎其為名流所稱如此新安自朱子後儒學<lb/>
之盛稱天下號東南鄒魯宋亡老儒猶數十人其學一<lb/>
以朱子為宗其論議風㫖皆足以師表後來其文采詞<lb/>
華皆足以焜煌一世國初汸祖長卿貳令星源自許公<lb/>
而次如胡公濟鼎吴公遯翁者無不得而友之而滕公<lb/>
山臞方為主簿故家承平時所藏諸公文翰最多汸嘗<lb/>
撫巻慨然以生晚不見前輩為恨及從先生遊然後知<lb/>
<pb n="KR4d0584_WYG_007-4b"/>
先進之士所以不可及者其立身行已流風餘韻莫不<lb/>
皆有所自云先生之殁從孫叡與淮琛來謂汸宜狀先<lb/>
生行汸謝曰嘗聞録賢者必詳其所終今窀穸之事猶<lb/>
未有期也幸而克襄其何敢辭後十有九年叡始克買<lb/>
地於同里黄荆山高路之原奉先生柩窆焉而以書來<lb/>
吿其事則淮琛之死已踰一年矣嗚呼以汸之不肖其<lb/>
能知先生所藴而稱述之耶若先生卓然上友千古則<lb/>
有不待學者之言而有不亡者矣姑録其梗概如此後<lb/>
<pb n="KR4d0584_WYG_007-5a"/>
有君子尚克表章之<lb/>
　　　黄楚望先生行狀<lb/>
先生諱澤字楚望其先長安人唐末有官於蜀者知資<lb/>
州内江縣曰舒藝卒葬資州次子師明畱居後遂為資<lb/>
州人師明長子知權知丹山縣事知權長子延節宋初<lb/>
以德行道藝聞拜宣德郎通判渠州討宼有功召入面<lb/>
奏當世利害剴切太祖大悦除大理寺評事兼監察御<lb/>
史以子德潤德全官稍顯累贈金紫光禄大夫季曰德<lb/>
<pb n="KR4d0584_WYG_007-5b"/>
柔先生十世祖也五世祖拂與二兄播揆同年登進士<lb/>
第蜀人榮之為賦詩稱美其事考某字儀可以孝友聞<lb/>
累舉不第隨兄驥子官九江蜀亂不復能歸因留家九<lb/>
江而貧日甚矣先生生有異質日誦數千言年十二三<lb/>
即盡通當代進士經義論䇿之學内附國朝年十六矣<lb/>
慨然以明經學古篤志力行自勵好為苦思屢以成疾<lb/>
疾止則復苦思如故嘗見邵子論天地自相依附既以<lb/>
此思之因及河圖洛書渾天蓋天吾道異端不同之故<lb/>
<pb n="KR4d0584_WYG_007-6a"/>
以為格物致知之端孰有大於此者晝夜思之弗得弗<lb/>
措也年二十餘始旁通古今史志别集詩文皆不習而<lb/>
能詩尤超邁清美乆之於周程張朱之書有得作顔淵<lb/>
仰高鑽堅論以自勉是時行省鉅公猶有尊賢敬學者<lb/>
屢以書院山長之禄起先生教授江之景星洪之東湖<lb/>
考滿即歸閉門授徒以為養悉取六經百氏傳註疑義<lb/>
千餘條離析辨難以致其思不復言仕矣始先生嘗夢<lb/>
見夫子以為適然既而屢夢見之最後乃夢夫子親授<lb/>
<pb n="KR4d0584_WYG_007-6b"/>
所校六經字畫如新其家無一畝之殖而決意歸休以<lb/>
六經絶學為己任蓋深有所感發也時大德甲辰先生<lb/>
年四十五矣自是以來十餘年間屢悟聖經隱賾之義<lb/>
凡數十處而失傳之㫖以漸可通乃作思古吟十章極<lb/>
言聖人德容之盛上達於文王周公以致其寤寐不忘<lb/>
之意時郡守寓公猶有能敬重先生者待先生以學校<lb/>
賔師之禮月致米六斛鈔三十千蓋國初賢守設此以<lb/>
奉致政寓公之無歸者方二親高年陋巷破窻不蔽風<lb/>
<pb n="KR4d0584_WYG_007-7a"/>
雨先生敬恭奉持菽水驩然如有三牲之養也又十餘<lb/>
年而二親相繼終先生年近六十矣數經嵗大祲家人<lb/>
采木實草根療饑行部有蔡副使者考學者之籍謂先<lb/>
生一耆儒爾月廪太豐削其三之二時先生老不復能<lb/>
教授而家人輩饑寒自此始矣當其絶食相視黙黙不<lb/>
知所出而先生瞑目端居涵泳優㳺未嘗少變或與客<lb/>
談論終日揖讓如平時客不知先生未飯也然終不為<lb/>
一日降志以謀溫飽唯以聖人之心不明經學失傳若<lb/>
<pb n="KR4d0584_WYG_007-7b"/>
已有罪用是為戚蓋自昔所聞儒學之士貧屢空乏以<lb/>
終其身未有若斯甚者而先生晏然曽不少動其意非<lb/>
有高明卓絶之見堅苦特立之操其孰能與於此先生<lb/>
卒於至正六年丙戌　月　日得年八十有七以郡人<lb/>
王儀甫所歸棺殮九江學者蓋少先生又深自韜晦不<lb/>
求聞知唯待人接物則無貴賤長幼一致其誠故死之<lb/>
日遠近聞者莫不哀之娶某氏子男二聖予幼者早夭<lb/>
女二劉齊賢徐可乆其婿也孫男二女一先生於經學<lb/>
<pb n="KR4d0584_WYG_007-8a"/>
以積思自悟為主以自然的當不可移易為則故其悟<lb/>
也或得諸幽閒寂寞之餘或得諸顛沛流離之頃或得<lb/>
諸疾病無聊之日或得諸道途風雨之中及其乆也則<lb/>
豁然無不貫通自天地定位人物未生以前沿而下之<lb/>
凡邃古之初萬化之原載籍所不能具者皆昭若發蒙<lb/>
如示諸掌然後由伏羲神農五帝三王以及春秋之末<lb/>
其人倫之端禮樂之本皇道帝德神化宜民之妙井田<lb/>
區畫之初封建自然之勢鬼神祭祀之始神物前民之<lb/>
<pb n="KR4d0584_WYG_007-8b"/>
用起數立象之機聲教文治之原制作因革之漸忠質<lb/>
文異尚之體世變禮失之由以力假仁之習皆若身在<lb/>
其間而目擊其事者於是易春秋傳註之失詩書未決<lb/>
之疑周禮非聖人書之謗凡歴代聚訟不決數十年苦<lb/>
思而未通者皆氷解凍釋怡然各就條理蓋由專精積<lb/>
乆而後得之每自以為天開其愚神啟其秘也其於易<lb/>
以明象為先以因孔子之言上求文王周公之意為主<lb/>
而其機括則盡在十翼作十翼舉要以為易起於數因<lb/>
<pb n="KR4d0584_WYG_007-9a"/>
數設卦因卦立象因象起意因意生辭故孔子曰易者<lb/>
象也立象以盡意居則觀其象而玩其辭聖人言易之<lb/>
為教如此易不可廢象明矣由象學失傳漢儒區區掇<lb/>
拾凡陋不足以得聖人之意而王輔嗣忘象之説興至<lb/>
邢和叔則遂欲忘卦棄畫雖以近代鉅儒繼作理學大<lb/>
明而莫能奪也作忘象辨有一卦之象有一爻之象或<lb/>
近取諸身或遠取諸物或以六爻相推或以隂陽消長<lb/>
而為象學者猶可求也然有象外之象則非思慮意識<lb/>
<pb n="KR4d0584_WYG_007-9b"/>
所能及矣而况於立例以求之乎李鼎祚綴緝於王氏<lb/>
棄擲之餘朱子發後出而加宻丁易東繼之而愈詳聖<lb/>
人立象之妙終不可見作象略象學既明則因象以得<lb/>
意因意以得辭隂陽消長有一定之㡬上下貴賤有一<lb/>
定之分善惡吉凶有一定之則位之當者孔子無由獨<lb/>
言其非卦與爻之小者文王周公固不謂之大然後知<lb/>
三聖人之易一而已矣若舎象而求則人自為易不期<lb/>
於異而自異作辨同論嘗曰易有八卦有六十四卦有<lb/>
<pb n="KR4d0584_WYG_007-10a"/>
三百八十四爻有大象有小象有大傳繋辭有説卦有<lb/>
序卦有雜卦有河圖洛書蓍䇿之數學者當隨處用工<lb/>
各詣其極至於一以貫之而後全易見矣其於春秋以<lb/>
事實為先以通書法為主其大要則在考覈三傳以求<lb/>
向上之工而其脈絡則盡在左傳作三傳義例考以為<lb/>
春秋有魯史書法有聖人書法而近代乃有夏時冠周<lb/>
月之説是史法與聖法俱失也作元年春王正月辨又<lb/>
以為説春秋有實義有虛辭不舍史以論事不離傳以<lb/>
<pb n="KR4d0584_WYG_007-10b"/>
求經不純以褒貶泥聖人酌時宜以取中此實義也貴<lb/>
王賤霸尊君卑臣内夏外夷皆古今通義然人自為學<lb/>
家自為書而春秋迄無定論故一切斷以虚辭作筆削<lb/>
本㫖又作諸侯取女立子通考魯隱公不書即位義殷<lb/>
周諸侯禘祫考周廟太廟單祭合食説作丘甲辨凡如<lb/>
是者十餘通以明古今禮俗不同見虚辭説經之無益<lb/>
嘗曰説春秋須先識聖人氣象則一切刻削煩碎之説<lb/>
自然退聽矣其但以為録實而已者則春秋乃一直史<lb/>
<pb n="KR4d0584_WYG_007-11a"/>
可修亦未為知聖人也其説易有常變而春秋則有經<lb/>
有權易雖萬變而必復於常春秋雖用權而不遠於經<lb/>
各以二義貫一經之㫖嘗曰易象與春秋書法廢失之<lb/>
由大略相似茍通其一則可觸機而悟矣蓋古者占筮<lb/>
之書即卦爻取物類象懸虛其義以斷吉凶皆自然之<lb/>
理乃上古聖神之所為也文王周公作易特取一二立<lb/>
辭以明教自九簭之法亡凡簭人所掌者皆不可復見<lb/>
而象義隱微遂為百世不通之學矣魯史記事之法實<lb/>
<pb n="KR4d0584_WYG_007-11b"/>
有周公遺制與他國不同觀韓宣子之言可見聖人因<lb/>
魯史修春秋筆則筆削則削㳺夏不能贊一辭則必有<lb/>
與史法大異者然曰其文則史是經固不出於史也今<lb/>
魯史舊文亦不可復見故子朱子以為不知孰為聖人<lb/>
所筆孰為聖人所削而春秋書法亦為歴世不通之義<lb/>
矣先生所謂廢失之由有相似者蓋如此又懼夫學者<lb/>
得於創聞不復致思故所著書目雖多皆引而不發乃<lb/>
作易學濫觴春秋指要經㫖舉略稽古管見示人以求<lb/>
<pb n="KR4d0584_WYG_007-12a"/>
端用力之方而易春秋全解則終身未嘗脱藁示人也<lb/>
其辨釋諸經要㫖則有六經補注詆排百家異義則取<lb/>
杜牧之不當言而言之意作翼經罪言其論周禮以為<lb/>
六官所掌皆修唐虞夏商已行之事雖有因革損益或<lb/>
加詳宻而大體不能相遠非周公創為之制也古今風<lb/>
俗事體不同學者不深考世變而輒指其一二古遠可<lb/>
疑者以為非聖人之書此不難辨獨其封國之制與孟<lb/>
子不合則所當論蓋孟子所言因殷之制周官乃國家<lb/>
<pb n="KR4d0584_WYG_007-12b"/>
之制也計武王興周殷諸侯尚千有餘國既無功益地<lb/>
亦無罪削邑此當仍其舊封百里之下為三等如孟子<lb/>
之説乃若周公太公有大勲勞及其餘功臣當封爵與<lb/>
夫並建宗親以為藩屏豈可限以百里之法哉自當用<lb/>
周制耳諸侯惡其害已而去其籍是書當世學者鮮得<lb/>
見之則周家一代之制雖孟子亦有不能詳也其於官<lb/>
屬多寡之由職掌交互之故錯亂之説發尤精當其祭<lb/>
祀之法則兼戴記而考之作二禮祭祀述畧禮經復古<lb/>
<pb n="KR4d0584_WYG_007-13a"/>
正言其辨王肅混郊丘廢五天帝並崑崙神州為一祭<lb/>
之説曰祭法虞夏殷周皆以禘郊祖宗為四重祭周人<lb/>
禘嚳而郊稷祖文王而宗武王禘祭天地以嚳配即圜<lb/>
丘方澤是也郊祀上帝以后稷配建寅之月南郊祀感<lb/>
生帝以祈穀也四時祀五天帝於四郊以迎氣也祖禘<lb/>
嚳以后稷配尊始祖之所自出也宗祀文王於明堂以<lb/>
配上帝總配五天帝也其後則祖文王於明堂以配上<lb/>
帝宗武王於明堂以配五帝凡此皆鄭氏義也故周禮<lb/>
<pb n="KR4d0584_WYG_007-13b"/>
大司樂註以圜丘方澤宗廟為三禘蓋天神地祗并始<lb/>
祖之所自出為三大祭皆五年之禘也郊次圜丘社次<lb/>
方澤宗次祖皆常嵗所舉之祭也東遷土蹙財匱大禮<lb/>
遂廢所修唯郊社二祭故圜丘方澤二禘傳記亦罕言<lb/>
之非淺聞所及矣周禮有祀天旅上帝祀地旅四望之<lb/>
文天地主於一故稱祀上帝四望非一神故稱旅肅欲<lb/>
以圜丘為郊可乎司服王祀昊天上帝服大裘而冕祀<lb/>
五帝亦如之既曰亦如之則五帝之祀與昊天上帝非<lb/>
<pb n="KR4d0584_WYG_007-14a"/>
一祭矣肅欲混之可乎孝經稱嚴父配天又稱郊祀后<lb/>
稷以配天宗祀文王於明堂以配上帝易豫卦曰先王<lb/>
以作樂崇德殷薦之上帝以配祖考上帝亦天神也肅<lb/>
欲廢五天帝而以五人帝當之可乎崑崙者地之頂神<lb/>
州者地之中皆天地之所交也地示主崑崙神州非是<lb/>
設此二祭乃求神於二處大地神靈莫測不知神之在<lb/>
彼乎在此乎故求之於彼亦求之於此也康成以方澤<lb/>
主崑崙北郊主神州北郊不見於經誤分為二王氏由<lb/>
<pb n="KR4d0584_WYG_007-14b"/>
此并崑崙神州為一祭而遂謂北郊為方澤可乎若鄭<lb/>
氏知樂九變之祭為禘而不言及嚳又以為禘小扵祫<lb/>
此則其失也故斷之曰鄭氏深而未完王肅明而實淺<lb/>
晉武帝肅外孫也故用其説并方圜二丘而祀南郊歴<lb/>
代無所因襲而周禮天神地示人鬼極盛之祭遂為古<lb/>
今不決之疑矣其辨感生帝之説曰姜嫄履帝武敏歆<lb/>
而生后稷周人特為立廟而祭謂之閟宫君子以為聖<lb/>
人之生異於常人無異義也况乎生民之初氣化之始<lb/>
<pb n="KR4d0584_WYG_007-15a"/>
五天之精感而為帝王之祖亦何疑乎五帝感生之祀<lb/>
上世流傳既乆非緯書創為之説也且河圖洛書蓍䇿<lb/>
之數皆緯文也其可廢乎其辨胡仁仲以社為祭地曰<lb/>
二社以享水土穀之神而配以勾龍稷非祭地也禮天<lb/>
子諸侯羣百姓大夫及庶民皆立社故有王社侯社大<lb/>
社國社置社之名其義高下不同如此而謂之大示之<lb/>
祭可乎殷革夏周革殷皆屋其社是辱之也旱乾水溢<lb/>
則變置社稷是責之也王者父事天母事地而可責可<lb/>
<pb n="KR4d0584_WYG_007-15b"/>
辱乎周禮王祭社稷五祀則希冕以社稷下同五祀而<lb/>
用第五等之服不得與先王先公四望山川比則社非<lb/>
祭地明矣傳曰戴皇天履后土是后土則地也周禮大<lb/>
祝大封先吿后土大師旅大㑹同宜於社又建國先吿<lb/>
后土則后土非社矣舜典類扵上帝禋于六宗望于山<lb/>
川六宗者上下四方之神即五天帝及地也故其祀在<lb/>
上帝之次山川之前周禮四望與五帝同兆于郊又與<lb/>
祀地同玉又與山川同祭服則四望者祀地之四方也<lb/>
<pb n="KR4d0584_WYG_007-16a"/>
又有分樂所祭五土之示祭地之禮不止於方澤矣而<lb/>
欲以社當之可乎周禮以圜丘對方澤以天神對地示<lb/>
以蒼璧禮天對黄琮禮地以祀天旅上帝對祀地旅四<lb/>
望書及禮記乃多以郊對社蓋郊祀上帝社祀水土之<lb/>
神其禮專圜丘方澤徧祭天神地示其意廣遠分為四<lb/>
祀明矣天地之道高深𤣥遠大神大示不可煩瀆故嵗<lb/>
事祈之於郊而水土之變則責之於社此古人立祀深<lb/>
意也胡氏家學不信周禮故率意立説如此大抵先生<lb/>
<pb n="KR4d0584_WYG_007-16b"/>
之意以為聖人制禮遠近親疎高下貴賤皆有自然之<lb/>
序必通其本原而後禮意可得蓋圜丘所祭者全體圓<lb/>
轉之天總南北極赤黄道日月星辰所麗者而言故主<lb/>
北辰而曰天神皆降是總祀天神也上帝者高高在上<lb/>
之天以其在上而為主宰故曰上帝分主五方故曰五<lb/>
帝合上下四方而言則曰六宗皆天神之分祀者也方<lb/>
澤所祭者全體承天之地總山陵川澤極天所覆者而<lb/>
言故主崑崙而曰地示皆出是總祀地示也地有四方<lb/>
<pb n="KR4d0584_WYG_007-17a"/>
望其方而祀曰望五岳四瀆之祀曰山川川澤山林丘<lb/>
陵墳衍原隰之祀曰五土水土之祀曰社皆地示之分<lb/>
祀者也所謂自然之序蓋如此其辨趙伯循王者禘其<lb/>
始祖所自出之帝於始祖之廟以始祖配之而不及羣<lb/>
廟之主曰大傳王者禘其始祖之所自出以其祖配之<lb/>
諸侯及其太祖大夫士有善省於其君于祫及其高祖<lb/>
此以禘與祫對言則禘祫皆合祭通上下文見之也蓋<lb/>
諸侯之祫猶天子之禘諸侯及其太祖大夫士及其高<lb/>
<pb n="KR4d0584_WYG_007-17b"/>
祖是有廟無廟之主皆在而又上及其太祖高祖故謂<lb/>
之祫天子則於七廟及祧廟之上更及其所自出之帝<lb/>
故謂之禘也若曰禘其祖之所自出而反不及有廟無<lb/>
廟之主寂寥簡短非人情矣故程子曰天子曰禘諸侯<lb/>
曰祫其禮皆合祭也爾雅禘大祭也非大合昭穆何以<lb/>
謂之大祭乎字書訓釋曰禘者諦也審禘昭穆也若非<lb/>
合祭何以有昭穆乎蓋后稷有廟郊既祀帝嚳雖配天<lb/>
而無廟不可闕人鬼之享故五年一禘則后稷率有廟<lb/>
<pb n="KR4d0584_WYG_007-18a"/>
無廟之主以共享於嚳所以使子孫皆得見其祖又以<lb/>
世次乆遠見始祖之功德為尤盛也况后稷之廟毁廟<lb/>
數十世之主皆藏焉豈可當享嚳之時而屏置之乎蓋<lb/>
禘祫所以相亂者由天子諸侯之制不明先儒或推天<lb/>
子之禮以説諸侯或推諸侯之禮以説天子不知諸侯<lb/>
之禮有祫無禘天子之禘禮必兼祫雖其意不主合食<lb/>
而率子孫以共尊一帝自然當合食矣禮曰天子犆礿<lb/>
祫禘祫嘗祫蒸則是天子祫祭隨時皆用也其辨成王<lb/>
<pb n="KR4d0584_WYG_007-18b"/>
賜魯天子禮樂曰周公相成王制禮作樂為天子諸侯<lb/>
不易之大法身没而王與伯禽躬為非禮以享周公成<lb/>
王賢王魯公賢君必不至是以魯頌白牡騂剛推之則<lb/>
記禮者之過也禘者殷諸侯之盛祭周公定為不王不<lb/>
禘之法故以禴代之成王以周公有大勲勞於王室故<lb/>
命魯以殷諸侯之盛禮祀周公以示不臣周公之意故<lb/>
牲用白牡白牡者殷牲也騂剛魯公之牲也又可見魯<lb/>
公以下皆合食於太廟而禮秩初未嘗敢同於周公又<lb/>
<pb n="KR4d0584_WYG_007-19a"/>
以春秋推之則亦非常嵗之祀成王斟酌禮意蓋如此<lb/>
而非有祭文王為所自出之禮如或者之云也其禘於<lb/>
羣公之廟則後世始僭之然晉亦有禘蓋文公有勲勞<lb/>
於王室欲效魯禘祭而請於天子故得用之也若夫東<lb/>
周諸侯為所自出之王立廟稱周廟如魯與鄭是也然<lb/>
止謂之周不敢以祖廟稱之諸侯不敢祖天子也然則<lb/>
子孫亦不敢與享於廟單祭所自出而已祭用生者之<lb/>
禄則亦用諸侯之禮而已若魯既得禘於周公之廟則<lb/>
<pb n="KR4d0584_WYG_007-19b"/>
周廟亦應用禘禘必有配則固宜於文王廟以周公配<lb/>
也若據趙氏則魯本無文王廟止於周公廟祭文王臨<lb/>
期立文王主與尸以享之此於禮意實不相似若以為<lb/>
有文王廟則是自文王廟迎尸以入周公廟以父就子<lb/>
以尊就卑必不然也魯之郊大雩則平王之世惠公請<lb/>
之是以得郊祀蒼帝而三望雖僭而猶未敢盡同於王<lb/>
室也蓋以魯有天子禮樂為成王賜者本明堂位祭綂<lb/>
以為惠公所請者出吕氏春秋魯鄭周廟晉有禘祀見<lb/>
<pb n="KR4d0584_WYG_007-20a"/>
左傳先生以經證經而折衷百氏之説多如此其辨説<lb/>
詩之失以為古者重聲教故采詩以觀所被之淺深然<lb/>
今三百篇有出於太師所采者周南召南是也有録於<lb/>
史官而非太師所采者豳風及周太史所作是也其餘<lb/>
諸國風多是東遷以後之作率皆諸國史官所自記録<lb/>
方周之盛美刺不興漢廣江沱諸詩雖是諸侯之美而<lb/>
風化之原實繋於周其後天子不能綂一諸侯諸侯善<lb/>
惡皆無與於周故不以美刺皆謂之變風以其不繋於<lb/>
<pb n="KR4d0584_WYG_007-20b"/>
二南而各自為風也周禮王巡狩則太史太師同車又<lb/>
其官屬所掌皆有世奠繋之説方采詩之時太師掌其<lb/>
事而太史録其時世及巡狩禮廢太師不復采詩而後<lb/>
諸國之詩皆其國史所自記録以考其風俗盛衰政治<lb/>
得失若左傳於高克之事則曰鄭人為之賦清人莊姜<lb/>
之事則曰衛人為之賦碩人必有所據矣故大序曰國<lb/>
史明乎得失之跡傷人倫之廢哀刑政之苛吟咏情性<lb/>
以風其上達於事變而懷其舊俗是説詩者不可不辨<lb/>
<pb n="KR4d0584_WYG_007-21a"/>
采詩之時世也黍離降為國風此時王澤猶未竭也故<lb/>
人民忠愛其君猶能若此其後聽既玩而言者亦厭遂<lb/>
與之相忘則雖國風亦不可復見至此則書契以來文<lb/>
治之迹始剗絶矣以時考之國風止於澤陂在頃王之<lb/>
世當魯文公之時故曰王者之迹熄而詩亡故説詩者<lb/>
尚論其世也先生經學自得之説為多以其書不傳故<lb/>
掇其關於體要者著之當其時唯臨川吴文正公辨學<lb/>
正誼盡通諸經最為知先生者後吴公拜集賢之命至<lb/>
<pb n="KR4d0584_WYG_007-21b"/>
揚而還養疾九江濂溪書院初見先生所著易學濫觴<lb/>
春秋指要心大善之題其巻端曰楚望父之著經也其<lb/>
志可謂苦矣易欲明象春秋欲明書法蓋將前無古而<lb/>
後無今又得六經補注觀之謂學者曰今人無能知黄<lb/>
楚望者孟子曰能言距楊墨者聖人之徒也楚望其人<lb/>
乎亦為序以歸之其略曰楚望貧而力學讀易春秋周<lb/>
官禮記為之辨釋補注𢎞綱要義昭揭其大而不遺其<lb/>
小究竟謹審灼有真見先儒舊説可信者拳拳尊信不<lb/>
<pb n="KR4d0584_WYG_007-22a"/>
敢輕肆臆説以相是非用工深用意厚以予所見明經<lb/>
之士未有能及之者也晚年見此寧不為之大快乎予<lb/>
歎美之不足因以驗於學者蓋必於諸經沉潛反復然<lb/>
後有以見其用工之不易用意之不苟云然先生雅自<lb/>
慎重其學未嘗輕與人言以為其人學不足以明聖人<lb/>
之心志不以六經明晦為己任則雖與之言終日無益<lb/>
也學士李公溉之使還過九江請先生於濂溪書院㑹<lb/>
寓公縉紳之士躬定師弟子禮假館廬山受一經之學<lb/>
<pb n="KR4d0584_WYG_007-22b"/>
又將經緯先生家為子孫計先生謝曰以君之才輟期<lb/>
嵗之功何經不可明然亦不過筆授其義而已若予則<lb/>
於艱苦之餘乃能有見吾非邵子不敢以二十年林下<lb/>
期君也李學士為之歎息而去或謂先生幸經道已明<lb/>
於已而又閟於人如此豈無不傳之懼乎先生曰聖經<lb/>
興廢上關天運子以為區區人力所致乎德化縣令王<lb/>
君子翼請刋補注藏先生家先生猶慎重之非其人不<lb/>
傳也薦經冦亂故宅為墟遺書之存者鮮矣悲夫先生<lb/>
<pb n="KR4d0584_WYG_007-23a"/>
寧使其學不傳於後終不肯自枉以授諸人是故能以<lb/>
數十年之勤盡究諸經扵闕塞之餘而不能使聖人之<lb/>
心大明於天下後世蓋其道若是也豈非天乎昔者吾<lb/>
夫子贊易刪詩定書正禮樂修春秋將以為百王大典<lb/>
遭秦焚書滅學帝王經世之法遂斬然泯絶於斯時蓋<lb/>
自開闢以來宇宙横分一大變也鄭康成當專門固陋<lb/>
之世以一家之學纂釋羣經具著成説孔穎達考覈百<lb/>
家大明鄭義雖於聖人之道無聞而慱古窮經斯亦勤<lb/>
<pb n="KR4d0584_WYG_007-23b"/>
矣自是四百餘年習為定論至宋清江劉原父始以聰<lb/>
明慱洽之資據經考禮欲盡排周秦以來傳注之失宋<lb/>
代經學之盛劉公實張之而説者日親矣及子朱子出<lb/>
而羣言有所折衷遂定扵一猶吾夫子之志也然朱子<lb/>
於易簡其辭微其義將使皆得自致於經晚嵗猶拳拳<lb/>
禮學而弗克論著其成書貴闕疑而又深疑古今文之<lb/>
異體春秋獨得書法廢失之由折衷諸傳各極其當矣<lb/>
而門人學者於二經師説不能有所發明故君子論古<lb/>
<pb n="KR4d0584_WYG_007-24a"/>
今經註以為自朱子詩集傳之外俱不無遺憾也先生<lb/>
乃欲以近代理明義精之學用漢儒慱物考古之功加<lb/>
以精思没身而止此蓋吴公所謂前無古而後無今者<lb/>
也嗚呼其遂不傳也歟汸始拜先生於其門請問治經<lb/>
之要先生念其遠來不以為不可教吿之曰在致思而<lb/>
已然不盡悟傳註之失則亦不知所以為思也請問致<lb/>
思之道先生曰當以一事為例禮女有五不娶其一為<lb/>
喪父長子註曰無所受命近代説者曰蓋喪父而無兄<lb/>
<pb n="KR4d0584_WYG_007-24b"/>
者也女之喪父無兄者多矣何罪而見絶於人如此其<lb/>
非先王之意明矣姑以此思之或二三年或七八年倘<lb/>
得其説則知先儒説經其已通者未必皆當其未通者<lb/>
未嘗不可致思也汸退而思之女之喪父無兄者誠不<lb/>
當與逆亂刑之子同棄於世乆之乃得其説曰此蓋宋<lb/>
桓夫人許穆夫人之類爾故曰無所受命註猶未失也<lb/>
若喪父而無兄則朞功之親皆得為之主矣嘗以質於<lb/>
先生先生曰子能如是求之甚善然六經疑義若此者<lb/>
<pb n="KR4d0584_WYG_007-25a"/>
衆矣當務完養而慎思之母輕發也遂授以求春秋之<lb/>
要曰楚殺其大夫得臣此書法也當求之於二百四十<lb/>
二年之内夫人姜氏如齊師此書法也當求之於二百<lb/>
四十二年之外汸思之經嵗不得其説先生為易置其<lb/>
語曰夫人姜氏如齊師此書法也當求之於二百四十<lb/>
二年之内楚殺其大夫得臣此書法也當求之於二百<lb/>
四十二年之外汸蓋自是始達春秋筆削之權乃知先<lb/>
生扵六經之學以其所自得而教人者蓋如此惟易所<lb/>
<pb n="KR4d0584_WYG_007-25b"/>
謂象外之象則有不可得而盡聞者嗚呼悲夫有遺恨<lb/>
矣謹述先生世家文行大概與其經學復古之功如右<lb/>
伏惟立言君子以當世斯文為己任者尚克表章之至<lb/>
正十有二年十有一月朔學生新安趙汸謹狀<lb/>
　　　長樂縣程令君行狀<lb/>
令君諱願學字希聖别字節卿徽之休寧人其先自晉<lb/>
新安太守元譚以治郡有績錫褒詔賜田宅於郡因畱<lb/>
家焉十三傳而至忠壯公父子以節義顯於梁陳廟食<lb/>
<pb n="KR4d0584_WYG_007-26a"/>
其鄉子孫碁布天下而休寧之族尤繁衍多聞人君上<lb/>
距忠壯公二十有六世十二世祖南唐檢校中丞澐始<lb/>
占居邑南汊川曾祖大明祖自得父逢午字信叔再領<lb/>
鄉薦一為魁不第即棄去舉子業弗為家居教授所學<lb/>
日益精詣族父勿齋先生雅敬之每過公所談論輒竟<lb/>
日數郡交薦版授紫陽書院山長著中庸義説數萬言<lb/>
益暢朱子之㫖以為教學者多所發焉秩滿授嘉興路<lb/>
海鹽州文學命下而卒追贈承事郎徽州路同知婺源<lb/>
<pb n="KR4d0584_WYG_007-26b"/>
州事母呉氏追封宜人子二人令君其嫡長也少卓犖<lb/>
有竒志慎交㳺重然諾以行義自砥礪甫冠游京師鉅<lb/>
公名士莫不傾倒嘗黎明與其友出郭外道過大第友<lb/>
入謁諉令君少俟比出已暮令君猶儼立不去蜀人趙<lb/>
公炞職祕府聞而嘉之即造令君與語大悦即日挈行<lb/>
李過其館授䇿焉居無何有㫖脩職方氏書趙公亟薦<lb/>
令君入書局書成同輩俱被優用令君獨後乆之乃擢<lb/>
從事兵部部從事數十人惟令君為南士毅然特立儔<lb/>
<pb n="KR4d0584_WYG_007-27a"/>
列不敢慢嘗奉㫖將段帛勞諸侯王之戍和林者<hi>闕</hi>
王事屢徃來嶺北不以艱遠辭也秩滿調鎮江路司獄<lb/>
旦暮出入犴狴察其寒饑瘐疾者而時其衣食嘗歎曰<lb/>
彼固罪人然或以非罪死則豈天討之謂哉比滿㡬無<lb/>
以為歸適有詔下府君乃以令君宣詔諸邑時使者所<lb/>
至郡邑皆斂諸民以為之贐府君夙敬令君欲以是為<lb/>
歸計也比至屬縣卒事吏以常例致贐令君呵曰我以<lb/>
賫詔來而取民財以去乎督其還諸民而後行比至他<lb/>
<pb n="KR4d0584_WYG_007-27b"/>
邑亦如之遷湖洲武康縣主簿明法令申約束革其弊<lb/>
政豪右武斷者媢之相率重賂大府俾令君以他役入<lb/>
京比還則以憂去職矣服除轉循州長樂縣尹循介閩<lb/>
廣之交遠宦者蠻夷其民弛法廢度肆其貪虐依托官<lb/>
府剝下歸上者縣率數百人而長樂以僻遠尤甚居民<lb/>
迫漁奪困征斂率逃竄他郡其尤桀黠者負險隘操鋤<lb/>
梃以自衛間有出身奉上不避徭者賍猾利其資産中<lb/>
以他禍足涉城市而家破矣君始至則盡得其姦黨巢<lb/>
<pb n="KR4d0584_WYG_007-28a"/>
穴發以他事悉斷遣還其鄉里整飭案牒申明德意植<lb/>
貧弱寛徭賦分遣耆老入其鄉申諭朝廷治意民信其<lb/>
所為流亡之衆來歸者不可勝紀縣治所寓生聚日蕃<lb/>
漸可比内郡都邑乃建先聖廟扵治之西南勝地擇其<lb/>
士之有學者為之師山谷之民大冠長裾來㳺來息彬<lb/>
彬然見先代之遺風焉時上司人徃來屬邑輒托散土<lb/>
宜以釣重賄邑則掊諸民以贈之君獨却不納而自割<lb/>
俸薄贈之人知君風裁不敢受而遂不復來矣如徃他<lb/>
<pb n="KR4d0584_WYG_007-28b"/>
邑則間道不敢令君知之邑有賴某妄訴黄某刼掠財<lb/>
物事連數十人黄被訟不知所為舉族逃匿已五載矣<lb/>
州移檄下索罪人甚急黄聞令君至即詣公庭自歸君<lb/>
呵曰汝盜也而逃耶黄泣訴曰某與賴爭攔堨耳非盜<lb/>
也不逃即舉家虀粉矣今聞邑有賢君願得自明君曰<lb/>
汝竄者甚衆今一人來安能明乃與刻日令盡領同竄<lb/>
者至黄諾而去上司以君擅縱强盜問罪黄所領先期<lb/>
至郭夕聞之皆散去黄獨嘆曰我寧死不忍累程縣尹<lb/>
<pb n="KR4d0584_WYG_007-29a"/>
也乃受逮州嘗以他名色斂民財憤君不受命欲因此<lb/>
中傷之令黄誣君前嘗受賕黄曰某陷非罪不能自明<lb/>
寧忍賊陷忠良耶考掠備極酷毒至宛終無一語涉君<lb/>
州猶訊連坐十餘人㑹部使者詹侯行郡直其枉君乃<lb/>
免民有死非命者其妻訴不願理君呵曰此即殺人賊<lb/>
也一訊即服事連富人請以萬緡貽君君不納富人懼<lb/>
重賄大吏移鞫他縣冀得行已志且以成君罪君仰天<lb/>
歎曰使殺人者皆可以財免罪則有財者皆可殺人耳<lb/>
<pb n="KR4d0584_WYG_007-29b"/>
天地鬼神其可欺乎他縣果問如富人意吏抱成案將<lb/>
署忽大雷雨晝晦棟折瓦墜官吏震駭失文書所在竟<lb/>
置不敢復問羅江五峽諸獠時出掠邊境大府發兵捕<lb/>
治畏盜不敢逼遣介誘諭令納缺折弓刀即以獲宼反<lb/>
命豪酋視官府如無為暴益甚民甚苦之㑹有羣獠入<lb/>
鄰境刼財物殺人盈道郡邑吏不敢問反致羊酒囑使<lb/>
他去盜果入長樂境君自領卒要之於道縛其渠魁七<lb/>
人餘悉散走邑簿尉懼變盡室宿舟中視緩急為去畱<lb/>
<pb n="KR4d0584_WYG_007-30a"/>
君不為動曰宼來吾自當之集吏民授以方畧使各分<lb/>
守隘要益遣卒捕逐其餘獠大懼終君任不敢涉足長<lb/>
樂境邑素多火灾民言城隍神衣朱所致請易之君曰<lb/>
火灾由民不謹爾乃下令浚溝池脩火具廬舎苫蓋者<lb/>
易以瓦在職五載火不復作民以為神相之矣長樂去<lb/>
家數千里僅以一僮自隨五六年間介然如一日也秩<lb/>
滿歸舟行至廬陵之十八灘以疾卒時子植在侍遂殮<lb/>
以時服元綂乙亥年六月十七日也君生於至元丙子<lb/>
<pb n="KR4d0584_WYG_007-30b"/>
五月四日夀六十嵗植奉君柩歸葬扵里之深坑源後<lb/>
十年甲申君之執别駕王公巴延徹爾來官於徽訪得<lb/>
君之子講通家之好比滿謁選於京求得君歴仕政績<lb/>
于吏部朝命以承直郎真定路中山府判官致仕實至<lb/>
正八年六月也令君氣稟剛明資貌挺特而操行清苦<lb/>
且承故家令德凡所交皆國初老成鉅公其所薰陶以<lb/>
成就者為有自來故歴官中外忠而不諛勤而不擾㢘<lb/>
以自持誠以接物又明練法律以輔之是以遇事有立<lb/>
<pb n="KR4d0584_WYG_007-31a"/>
不以禍害變其所守而宰物者亦赫然臨而鑒之非其<lb/>
操心行事不愧不怍者能如是乎君没後客有㳺江西<lb/>
虞公伯生之門者公聞令君已没歎曰斯人有用世之<lb/>
才若在今日急緩可仗惜其年未甚遠位不足以展布<lb/>
其才耳其為當世名流所知類如此夫人滕氏贈宜人<lb/>
令君無子弟幼學早卒子男女四人君撫之如已子植<lb/>
其季也遂為君後孫男二性上經孫女三人汸雖不獲<lb/>
識令君而締交於植且聞君家世及君持身蒞官之實<lb/>
<pb n="KR4d0584_WYG_007-31b"/>
為詳切謂於古循吏無愧也故為述其梗概俾上之太<lb/>
史氏以圖不朽焉至正十四年夏五月朢日里生趙汸<lb/>
謹狀<lb/>
　　　節婦呉氏婉傳<lb/>
王綱妻呉婉者與綱皆和陽含山人也年十五歸綱時<lb/>
淮西已亂居二年兵至含山婉從舅姑匿梅山深谷中<lb/>
兵猝至家人駭散婉為一賊逐得迫使出山行遇綱叔<lb/>
克昭及弟維婉問曰父與母安在克昭曰不知也復問<lb/>
<pb n="KR4d0584_WYG_007-32a"/>
綱安在曰亦不知也婉曰既父母與吾夫皆不知所在<lb/>
我將安歸遂投道旁之水中賊以矛接之不及乃刺殺<lb/>
之踰一月克昭始得與家人相見具道婉死時事如此<lb/>
綱竟不知所終綱父克仁字子安憫其婦之罹於難也<lb/>
每為人道其事金華儒者多為文辭稱美之且目曰呉<lb/>
貞媛云新安趙汸曰自喪亂以來婦人女子能執節不<lb/>
撓者徃徃蹈白刄而無悔其不幸倉卒不獲死地者可<lb/>
勝言哉王氏婦齒甚弱遇强暴能得其死亦可謂賢矣<lb/>
<pb n="KR4d0584_WYG_007-32b"/>
故為述其事以遺子安且以慰綱云<lb/>
　　　資善大夫淮南等處行中書省左丞汪公傳<lb/>
左丞姓汪氏名同字仲玉始名武同避叔父諱也其父<lb/>
德潤以子不育故禱於雷壇是夕夢神降雷作覺而同<lb/>
生身長瘦黑其先世多業儒同獨不肯事筆墨<graphic n="KR1011" url="https://raw.githubusercontent.com/kanripo/KR-Gaiji/master/images/KR1011.png" mimeType="image/png"/>踉不<lb/>
檢束母夫人葉氏怒其不成器輒自矜曰同兒成器乃<lb/>
與人異與羣牧戲為分隊立長教以坐作進退法曰吾<lb/>
為將帥則扵某處立營扵某處置旗皷羣牧悉聽命見<lb/>
<pb n="KR4d0584_WYG_007-33a"/>
者異之十五渡淮北行買馬交㳺諸軍校習騎射所有<lb/>
貲貨盡喪不能歸過廬江縣鷺鷥橋問沽遇貧道者與<lb/>
飲道者曰吾能推命汝勿憂十年後當以武功顯名傳<lb/>
天下官二品慎保令終語訖出門即不見及歸所假稱<lb/>
貸不能償父怒同曰兄為償之吾力耕以養父母不累<lb/>
于兄兄叡儒者也信其言且曰勿詒父母憂償盈其數<lb/>
計錢二千四百二十緡終亦不事耕耨至正壬辰兵起<lb/>
蘄黄號紅巾破江饒閏三月二十一日陷婺源知州張<lb/>
<pb n="KR4d0584_WYG_007-33b"/>
士謙力禦不克被擒死江州鄉里遭焚掠逃竄乃推同<lb/>
為首依山谷保聚捍禦之同分署部衆後乘五嶺前倚<lb/>
溪谷宼不敢犯兄叡走官軍所陳䇿以決進取平章薩<lb/>
木丹巴勒喜曰得子兄弟無憂矣癸巳三月薩木丹巴勒綂軍自<lb/>
嚴復徽以元帥韓邦彦鎮撫哈瑪爾軍復湖州廣德以㑹<lb/>
于徽三月同率衆破賊栅殱渠首開五嶺道路獻馘轅<lb/>
門於是特古勒德爾軍由囘嶺進元帥劉托音軍由亭子<lb/>
嶺進同先領兵直趍州城四月一日復婺源州捷聞平<lb/>
<pb n="KR4d0584_WYG_007-34a"/>
章遣使賫白金盂色段新楮二萬劵賞之署義兵千户<lb/>
率義兵恊輔官軍由浮梁界迎合邦彦哈瑪爾軍馬復饒<lb/>
郡四月十六日率先官兵由澆嶺迎㑹浮梁二十二日<lb/>
宼兵大至邦彦分隊逐敵大破之積尸滿野三戰乘勝<lb/>
前趍五月一日復饒州捷聞平章遣使賫勞同為餘干<lb/>
州同知叡為浮梁州同知叡即辭歸邦彦苦畱之對曰<lb/>
叡本田家不閑軍旅遭宼荼毒忠憤激切以至此仰叨<lb/>
戰勝之威饒既平定則婺源山中可以少安上養親下<lb/>
<pb n="KR4d0584_WYG_007-34b"/>
教子其素心也功名非所望弟同為國吾當為家耳秋<lb/>
宼再至時嵗旱饑甚故饒之民競趍焉同從邦彦軍七<lb/>
月至十二月大小八十餘戰每先鋒破敵徃徃運鐵簡<lb/>
冒矢石出入賊中或出其後衆皆披靡無能當者由是<lb/>
同之勇鋭善戰無不稱服左丞羅羅至饒首嘉勞之薩木<lb/>
丹巴勒曰同戰功多亦數危殆宜稍優之甲午正月委鎮<lb/>
圓溝八磵橋時饑饉之餘盜出没掠人以食八磵橋驛<lb/>
道百餘里無人烟使人行商不敢過同設法招諭擇害<lb/>
<pb n="KR4d0584_WYG_007-35a"/>
人者殪其一二以警由是驛道無虞七月調守浮梁賊<lb/>
至輒敗去先是萬户汪保移鎮西營賊無所忌不意同<lb/>
至戰敗自相謂曰不料汪老子又來同夜率壯士突賊<lb/>
營入之汪保憤已無功乃曰吾守西營同知自徃守景<lb/>
德鎮汪保居西營未逾月賊破西營擒之即據浮梁同<lb/>
徃復之請官鎮禦且辭病歸使者踵至同曰吾隨軍守<lb/>
饒身經百戰不敢僥朝廷官爵但士卒饑疲多亡潰吾<lb/>
亦病弗能堪矣時福通元帥鎮徽知同還家舉為府判<lb/>
<pb n="KR4d0584_WYG_007-35b"/>
乙未三月到郡四月徃鎮祁門元帥馬國寳信左右謗<lb/>
語同謝病還休寧七月宣州陷江東憲使周伯琦得脱<lb/>
賊庭來駐徽禮請同㑹元帥楊英軍復宣進遇苖軍帥<lb/>
楊完者欲拉同徃杭同不行以病還婺源饒自平章薩木丹<lb/>
巴勒去後朝廷以托克托鄂爾和並為元帥分統薩木丹巴勒<lb/>
軍遇賊勦捕叅政恩寧普軍鎮州城鎮撫哈瑪爾素以戰<lb/>
功不受約束由是軍不綂一賊得乘隙而進官軍潰恩<lb/>
寧普軍還駐婺源以束帛𤣥纁起同知婺源州事賊已<lb/>
<pb n="KR4d0584_WYG_007-36a"/>
至境内諸軍無鬭志十二月同與賊戰于横槎嚴坑還<lb/>
謂諸帥曰軍士宜并力為國除賊婺源不守又退徃何<lb/>
地人無應者明日賊至城西同方給諸軍糧未甲即上<lb/>
馬出北門溪塝遇賊與鬭道狹劔㦸弓矢皆莫能施賊<lb/>
乘高下矢石同稍却馬失足墜荷池同躍出㧞劔鬭且<lb/>
却賊還視不敢逼十二月之二十五日也因步追及恩<lb/>
寧普軍扵開化之蒻溪身被數創恩寧普躬傅善藥劉<lb/>
脱因解衣衣之畀所乘馬揚於衆曰汪知州膽勇才畧<lb/>
<pb n="KR4d0584_WYG_007-36b"/>
諸將孰能及之同駐開化之馬金募兵守險阨休寧俞<lb/>
嵋集民兵據嶺南溪西之險以抗賊兵不能勝以其從<lb/>
兄士英岳卿來吿急同曰我軍士未集乏器械不可徃<lb/>
士英强之曰嵋於公為懿親以公故據險抗賊以待公<lb/>
一徃兵氣自倍不徃則鄉里之人旦夕虀粉矣同不得<lb/>
已出白霽嶺應之丙申正月十三日也軍士糧乏嵋請<lb/>
進兵同曰賊初至必衆我軍士未集芻糧器械皆無進<lb/>
不成功徒禍鄉里此行不遇為聲援耳十五日同退駐<lb/>
<pb n="KR4d0584_WYG_007-37a"/>
馬金賊衆大至嵋走士英逃匿賊追獲殺之其子茂逃<lb/>
從同為先鋒長叅政恩寧普以休寧縣尹起叡招諭休<lb/>
寧婺源人人響應於是兵益集四月同分部署嚴隊伍<lb/>
令汪德賢汪圭為左右翼器械稍備呉觀國呉止善葉<lb/>
宗茂汪周來從者衆而觀國宗茂為播弄握權叡心惡<lb/>
其姦貪邪媚不與同事四月十七日兵渡馬金嶺至羊<lb/>
棧巖賊來戰敗之至鳯林又敗之高梘渡又敗之二十<lb/>
三日復休寧五月二日復徽州㑹深渡官兵進駐徽城<lb/>
<pb n="KR4d0584_WYG_007-37b"/>
升府治中實授承直郎徽州路府判五日領兵復黟縣<lb/>
六月復祁門同每先鋒破賊軍士乘鋭氣所向無前牒<lb/>
萬户朱文選守祁門還軍休寧道見有父子代牛耕者<lb/>
下馬撫問以牛與之遠近感悦叡方奉二親開化恩寧<lb/>
普遣使要叡至委集餘兵督守諸險阨以為同聲援其<lb/>
父謂叡曰婺源乃祖宗墳墓所在汝畱意况汝弟左右<lb/>
持忠心者甚少叡於是招諭婺源遺同書刻日㑹兵中<lb/>
平五月十九日同軍渡五嶺二十日復婺源㑹合元帥<lb/>
<pb n="KR4d0584_WYG_007-38a"/>
達年等軍駐守二十五日還駐軍休寧升浙東道僉都<lb/>
元帥叡駐中平結集民兵以衛鄉里六月二十一日賊<lb/>
復來婺源守兵潰二十六日叡領兵與賊遇輒勝進復<lb/>
婺源升攝婺源知州分兵設䇿守饒境賊不敢過㑹元<lb/>
帥達年特穆爾萬户王敬田松山軍來婺源不肯駐州<lb/>
治於河西寅坑口樹栅自固縱軍四出殺掠不已八月<lb/>
叡見諸軍不進自領兵破汪可梅田砦九月同領軍二<lb/>
萬餘衆破西坑克田鳯㳺山諸賊砦直抵浮梁連與賊<lb/>
<pb n="KR4d0584_WYG_007-38b"/>
戰皆捷將乘勝徃復饒城因達年二帥忌其成功要絶<lb/>
餉饋乃還軍欲與戰叡力止而和解之遂還休寧元帥<lb/>
劉玖來鎮徽貪暴為甚同徃浮梁呉觀國以帥府都事<lb/>
權府不以禮交玖又徇私專殺以造釁端人以忠言吿<lb/>
者皆為觀國所抑遏叡嘗言趙汸學識高遠可為師表<lb/>
事宜咨而後行汪幼鳯正直可為輔至是汸極以書言<lb/>
繼又面論其故并幼鳯皆為觀國所短毁不聽用玖先<lb/>
以小恚収其梟將汪圭曹馬汪德賢殺之將以計取同<lb/>
<pb n="KR4d0584_WYG_007-39a"/>
同手殺其騎兵五人奪其馬擒其一人而語之曰縱汝<lb/>
還語劉元帥我與元帥俱為國家除强暴豈料肆貪暴<lb/>
之欲少不遂意即以計殺害忠良如必欲戰請元帥約<lb/>
日親陣吾不敢避勿為此盜賊見識玖知同不陷其計<lb/>
曰吾不可畱也還軍駐嚴趙小九元帥以私憤與玖戰<lb/>
玖敗走衢宋監司殺之十二月使者至升同為朝列大<lb/>
夫郡府治中兼浙東同知副都元帥郡帥巴爾斯請同<lb/>
俱守徽同至郡即議脩城壘且曰近有强敵退無所歸<lb/>
<pb n="KR4d0584_WYG_007-39b"/>
宜完城為固守計有司皆憚其煩勞巴爾斯懦而無斷<lb/>
同曰決在元帥元帥世守此郡同亦生長此土不宜再<lb/>
為嚴陵客也巴爾斯應曰汪元帥且飲酒明日議之同<lb/>
曰國家大計豈可以酒廢議元帥如不欲脩城則元帥<lb/>
精兵皆在祁門宜令還駐郡同以所鎮休寧兵進守祁<lb/>
門庶亦兩便巴爾斯曰甚善同還休寧巴爾斯又聽左<lb/>
右言以祁門軍不可移而止同曰是豈可與同事丁酉<lb/>
三月鎮南王專使致書嘉勞江浙省平章慶通薩木丹巴勒<lb/>
<pb n="KR4d0584_WYG_007-40a"/>
書問不絶五月丞相達實特穆爾以天子所賚酒賜同<lb/>
七月鄧院判由宣來取徽逾三日同日夜徃攻之有備<lb/>
弗克而元帥達年特穆爾由婺源攻其後叡方以母憂<lb/>
家居呉觀國潛逃遂安李克魯本以進士為帥府都事<lb/>
與同甚相得時畱鄧軍中以書吿曰元帥前後受敵計<lb/>
將安出幸至中途論心不必疑也同先以宗茂余善徃<lb/>
克魯果於黄墩候之曰吾謂汪公必至乃疑我邪須面<lb/>
可言耳宗茂還言克魯候扵黄墩元帥勿惜一行也至<lb/>
<pb n="KR4d0584_WYG_007-40b"/>
黄墩從者曰前途具饍候元帥數步即是過黄墩則壯<lb/>
士百數騎突出克魯曰主將請元帥相見同抽劔欲自<lb/>
刺克魯走抱止之曰天下豪傑自有人元帥平日以意<lb/>
氣相許與親見然後知之即馳馬偕至郡鄧院判請徃<lb/>
金陵遂見相國俾平婺源寅坑口營栅還居郡城戊戌<lb/>
從鄧取嚴還送妻孥徃金陵居而已以院判鎮婺源築<lb/>
城治兵始戊戌十二月嵗己亥冬告完為四門門各重<lb/>
簷複屋城上環樹楊栁官舍倉廩一新於是饒之德興<lb/>
<pb n="KR4d0584_WYG_007-41a"/>
浮梁皆來附儒賢并歸軍集食足分兵教戰名譽甚隆<lb/>
初呉觀國逃遂安依長鎗邢同僉邢自歸于婺州觀國<lb/>
叛邢以歸緣同族父周以請同欣然招之叡聞與同書<lb/>
曰觀國當危難則逃事有緒則來豈可再令隳成業乎<lb/>
同得書笑曰寧人負我觀國再至日言事艱厥成又福<lb/>
建以省叅政致同江浙以樞宻同僉徠同庚子六月同<lb/>
領軍征饒駐太陽渡竟單騎潛徃浙丞相達實特穆爾<lb/>
奏為樞宻同僉且曰虚此以待君有日矣張太尉又以<lb/>
<pb n="KR4d0584_WYG_007-41b"/>
禮召至姑蘇同見張心不純潛迫致丞相達實特穆爾<lb/>
諸大臣於死乃徃淮安與史左丞見氣義殊洽與議中<lb/>
原事曰李察罕公忠足任徃一見之可也乃行見李公<lb/>
曰明公以身任天下之重宜廣攬英傑為天子掃清寰<lb/>
宇建萬世不㧞之基李公曰善相見恨晚曰吾中原事<lb/>
定平江南當自姑蘇始君遠來必朝見主上竭所欲言<lb/>
還則與君定約同朝京拜資善大夫淮南等處行中書<lb/>
省左丞御筆褒寵曰江南忠義之士還江南見李公公<lb/>
<pb n="KR4d0584_WYG_007-42a"/>
曰張士誠非忠於國家者旦夕當聲罪致討君與史君<lb/>
宜恊力焉同曰諾還淮安史適與張有隙亦委心於李<lb/>
未㡬而李為賊降將田豐所害史曰不幸及此志不獲<lb/>
施宜要金陵兵徃取姑蘇則不暇我謀可待中原事定<lb/>
尋為之計乃遣使授書徃金陵使本姑蘇人至中途嘆<lb/>
曰吾寧徃姑蘇為保妻子計張得其所通金陵書大怒<lb/>
出兵高郵張四平章與史素相得招與言事同曰徃不<lb/>
可測也史曰將卒家畱姑蘇必有所顧一也中原事如<lb/>
<pb n="KR4d0584_WYG_007-42b"/>
此後援未可恃二也金陵兵未即向太湖三也我輩姑<lb/>
待時可也未必便害我輩况四平章我昔嘗救解其危<lb/>
急宜不至此八月二十五日徃㑹於高郵二十八日登<lb/>
舟九月二日達姑蘇士誠即拘同問曰我待汝極厚何<lb/>
負於汝而反我邪同曰我之來以汝為元太尉忠於國<lb/>
家今汝既叛我豈得從汝反邪四平章力營救之且具<lb/>
酒饌為别同曰為語平章甚荷厚意吾能死忠不為無<lb/>
義生也但我死後諸公亦不能乆於富貴耳十二日遇<lb/>
<pb n="KR4d0584_WYG_007-43a"/>
害臨刑顔色不少變方去高郵而朝廷以為榮禄大夫<lb/>
淮南省平章命下而同死矣傷哉其子澄隨母畱金陵<lb/>
嵗癸夘八月朱先生升為取之還鄉里<lb/>
論曰昔關侯為曹操刺殺顔良於萬衆中以報德而卒<lb/>
徃從昭烈者義氣之所存也昭烈為漢室之胄雄才大<lb/>
畧足以有為侯之不違昭烈義也卒死於戰謀不勝勇<lb/>
故也同出保鄉井立勲於國義聲昭著心之終始不變<lb/>
其初其勇而義與侯蓋類焉天理民彜不可泯於人心<lb/>
<pb n="KR4d0584_WYG_007-43b"/>
固如此視茍乎富貴者為何如哉<lb/>
　　　鮑孝子傳<lb/>
鮑孝子諱元鳯字叔和世家歙之棠樾為碩宗曾大父<lb/>
諱慶雲故儒者宋季試漕闈補特奏官不仕而庇其鄉<lb/>
大父諱珪父諱回皆雄於産叔和生有至性扵家庭極<lb/>
相睦至正壬辰二月紅巾賊起蘄黃破江饒四月踰婺<lb/>
源陷郡城于時老弱狼狽奔竄叔和母呉氏年及耄矣<lb/>
昆弟聚議謀避兵叔和泣曰妻子固宜生全然母一而<lb/>
<pb n="KR4d0584_WYG_007-44a"/>
已脱有不虞為子者寧獨生迺奉母氏挈家黙居劉村<lb/>
靑山旦暮瘁力為養俄而賊將項奴兒縱殘四掠人人<lb/>
股慄莫克自保叔和語其妻子曰勢誠急矣若等各保<lb/>
若生假天祚吾家骨肉圖再聚也遂籲扵天戴星裹糧<lb/>
躬先負母遠行深入巖穴間履縋梯攀艱苦備至繼而<lb/>
間行蹤詢妻子薄暮偶㑹恍若神為之導者母氏驚且<lb/>
喜曰吾兒捨妻子脱我扵難天實知之獨惜廬舍已燬<lb/>
將奈之何叔和跪以請曰願高年眠食無恙雖亂離無<lb/>
<pb n="KR4d0584_WYG_007-44b"/>
足慮也後兵寢還鄉葺理舊廬觴豆為樂復如初里閭<lb/>
嘖嘖稱其孝叔和從子伯原山長余老友也每屬余紀<lb/>
其事迺次第為之傳云<lb/>
東山趙汸曰昔江次翁負母避亂扵下邳人稱其孝鄧<lb/>
伯道棄其子以存弟之子人尤義之余觀鮑叔和事甚<lb/>
與次翁相類至其權於重輕臨難亟保其母而卒全其<lb/>
妻子此則伯道之所難者鮑之先有傳叔子夀二先生<lb/>
並以孝義書於宋史叔和克濟其美者耶嗚呼民俗既<lb/>
<pb n="KR4d0584_WYG_007-45a"/>
降德色誶語於其親者不尠也觀風於鄉井者盍表吾<lb/>
叔和以為勸哉<lb/>
　　　戴庭芳母金安人墓附葬誌<lb/>
至正十三年十有一月庚寅戴君庭芳葬其母安人金<lb/>
氏以子琥尚文妻孺人金氏附安人兄子之子也地在<lb/>
戴氏居里南由山鄉遐富之原壬山同坎異窆間以疏<lb/>
甓距安人殁七年孺人殁十月初安人喪夫踰月而生<lb/>
君卒喪提孤子號泣歸其父母既重憐安人無依親為<lb/>
<pb n="KR4d0584_WYG_007-45b"/>
鞠君於家君既長還故居自傷生不見父常哀戚無喜<lb/>
笑容與人言及其親輒泣下安人卒君服喪營葬將有<lb/>
以自致者江南地多砂礫水泉藏善壞尤拘方位時日<lb/>
君三世單傳思得乆大之兆而里巫客師人人異言葬<lb/>
是以緩紅巾之亂君先事挈家逃難建德城中喪其子<lb/>
婦事平以喪歸尚文念妻有淑質男女輒不育又不幸<lb/>
死外郡别葬他隴在遠或忘請於君是以附葬君之歸<lb/>
自建德也居室既燬於盜服用百物無在者君一不暇<lb/>
<pb n="KR4d0584_WYG_007-46a"/>
省日惟卜葬是務常與琥意行先人墓北陰端陽倪昭<lb/>
晰呈露如挈領振裘倒囊出物蓋有得於山川中合之<lb/>
妙焉而風水家求觀者莫不著發蒙脱口稱善無復以<lb/>
偏辭横議君是以克終大事卒如其志云戴故休寧望<lb/>
族入國朝猶稱大家方興未艾吉土殆天授尚文為明<lb/>
經選士閔賢嫓早亡無嗣請從祖姑其處心厚防患遠<lb/>
亦宜惟君孺慕終身上不蔽於天下不訹於人其未葬<lb/>
也如有負而不酬其既葬也如有釋而獲免世之荒忽<lb/>
<pb n="KR4d0584_WYG_007-46b"/>
慢藏與貪戾屢遷或數世不葬者聞君之風庶㡬少愧<lb/>
而古者地域有利葬不踰時未葬衰麻不除真帝王中<lb/>
國之制哉君世系見故翰林直學士貢公所為君考南<lb/>
山處士墓誌尚文今由鄉舉為句容校官金氏宋迪功<lb/>
郎嚴州司户叅軍脩和曰成忠郎武岡軍新寧縣主簿<lb/>
革曰國子生應鳯安人曾祖祖考也曰皇贈武畧將軍<lb/>
江浙行省副都鎮撫南庚曰平江十字路萬户府鎮撫<lb/>
震祖孺人之祖父也前事尚文從外甥金侯過余山居<lb/>
<pb n="KR4d0584_WYG_007-47a"/>
言祖母葬未得地重為家君憂色辭甚戚汸曰君家流<lb/>
澤深遠雖不求吉地將自得事畢君復余曰子言其然<lb/>
惟子婦葬附祖姑恐後來莫考願有述也故為之誌<lb/>
　　　倪仲𢎞先生改葬誌<lb/>
新安有賢行君子曰倪仲𢎞先生以其學教授於黟二<lb/>
十有三年既没而家貧不能葬逾四年乃克反葬於休<lb/>
寧故里赤丘之原地下濕欲更諸爽塏力未能也黟人<lb/>
思先生之德乆而不忘門人汪志道其弟存心相與謀<lb/>
<pb n="KR4d0584_WYG_007-47b"/>
曰先生設教吾邑遂畱家焉蓋所謂没而可祭於社者<lb/>
吾里西北黄坑有善地請改葬先生於此以繋邑人之<lb/>
思可乎其孤聞之謙不敢當又二年為至正十四年冬<lb/>
十有二月邑令永嘉周侯希濓赴官饒州道過汪氏之<lb/>
居聞其言而嘆美之曰吾於此得以知先生之賢且以<lb/>
弟子之地而葬其師義無不可者即日命志道存心以<lb/>
已意為書授先生家又命諸孤急諏日營葬而後去於<lb/>
是遂以今年乙未正月癸酉改葬先生於黟南黄坑余<lb/>
<pb n="KR4d0584_WYG_007-48a"/>
思塢之原從黟人之志也先生守身制行不為名高而<lb/>
事親至孝接物以誠非其人不交非其有不取非仁義<lb/>
道德之説嘗論定於郡先師朱子者不以教人凡卑汚<lb/>
茍賤之事不接於身利害得失揣摩計較之辭不挂於<lb/>
口雖大寒暑未嘗一日輟其業以嬉終其身人不見疾<lb/>
言遽色是故黟人信其言而尊其行既没而復思之倪<lb/>
氏世家休寧至先生而益貧無以為生居常授徒以養<lb/>
黟人汪君泰初聞其賢而敬禮之築室下阜里中請先<lb/>
<pb n="KR4d0584_WYG_007-48b"/>
生奉二親來居躬率子弟與邑人同學焉志道存心皆<lb/>
其子也先生諱士毅仲𢎞其字也曾祖機祖文虎考良<lb/>
弼皆以文學教授其師曰陳夀翁先生亦休寧人所注<lb/>
書曰四書集釋閩坊購其初藁刻之嘗别為纂釋之例<lb/>
甚精書未脱藁又將以次及他經皆未就而卒其卒以<lb/>
戊子嵗四月九日得年四十有六娶呉氏子男四人尚<lb/>
絅尚德尚義尚禮尚絅後汪氏尚義為從父士安子女<lb/>
嫁徐宗顯孫男銓女幼始先生居父喪未終而感疾不<lb/>
<pb n="KR4d0584_WYG_007-49a"/>
起又三年而太夫人與吴氏相繼卒故黟人尤哀之葬<lb/>
之日凡為先生之賔友與門人弟子皆切感黟人之知<lb/>
義周侯之樂善而先生身教之道益彰矣既葬乃謀買<lb/>
石刻文墓次以汸自幼為先生所知又號為能知先生<lb/>
者則授筆焉汸閲戰國秦漢以來大道既隱而忠信孝<lb/>
友惇厚之士未嘗無也聖學復明於近代士始以知道<lb/>
為宗乆之又失其傳而學者益以空言自蔽由是高節<lb/>
卓行鮮復見稱於時則民偽滋而世變極矣若吾倪仲<lb/>
<pb n="KR4d0584_WYG_007-49b"/>
𢎞者何可得哉故因誌改葬畧見其為人如此使君子<lb/>
有所攷焉<lb/>
　　　處士汪君墓誌銘<lb/>
新安鳳亭汪氏祖饒州刺史恩饒州當唐末以上書言<lb/>
事見知呉相徐溫為其府屬以顯子孫多徙他邑然積<lb/>
善弗耀克世其家莫盛於鳳亭歴五代宋十有七傳而<lb/>
逮於亂鳳亭西南接饒境宼攘狎至汪氏聚族而謀伍<lb/>
其子弟甿𨽻栅隘自保盜相戒不敢犯者數年事既平<lb/>
<pb n="KR4d0584_WYG_007-50a"/>
顧旁近大家殱夷頗衆而鳳亭之族獨完於是族之長<lb/>
明初謂其子曰吾族居當四達之衝丁斯阨㑹而卒能<lb/>
全活老稚不隕其世者豈區區人力所致哉慨思前人<lb/>
深積厚累以顯芘吾子孫者靡不至矣焉可忘也然曾<lb/>
高而上家譜可以概見諸祖父墓碣在焉惟我先君勤<lb/>
勞足以濟多艱任恤足以周急難立善之規至於今不<lb/>
廢而墓門之刻闕焉其何以示子孫於異日乎汝其圖<lb/>
之子匯退而述狀來請銘予感汪氏事可勸為善者故<lb/>
<pb n="KR4d0584_WYG_007-50b"/>
不終辭序曰君諱天祐字祐翁五世祖邦光宋太學内<lb/>
舍生嘗伏闕上書論與金人和好非是不報然用此見<lb/>
知張魏公因出入其門退如建安問學於子朱子以孝<lb/>
悌忠信教授其鄉高祖安節早游四方有奇志慶元初<lb/>
趙丞相南遷遂不復仕曾祖箕有學行嘗取先代忠孝<lb/>
義烈事約為千文以教子弟初入小學者祖應龍父可<lb/>
貴皆以長者稱母齊氏有賢德君生乙亥大軍渡江之<lb/>
嵗也生二日兵猝至鄉人皆盡室以逃或揚言曰負赤<lb/>
<pb n="KR4d0584_WYG_007-51a"/>
子者不可以俱齊夫人曰汝等宜速行吾與吾兒同死<lb/>
耳行抱兒獨後未數里兵來急倉卒匿道旁土穴中兒<lb/>
熟寐兩日夜無啼聲兵退乃出而前行者皆被掠人莫<lb/>
不異之三嵗知讀書四嵗屹然有成人志嘗與羣兒戲<lb/>
池上兩兒墮水中君視旁有筧水竹即拽投池中二兒<lb/>
援竹得不死其機警不羣幼已如此内附初調發劇繁<lb/>
巨室皆重困君甫十嵗即出應里役長益練達有能聲<lb/>
公無闕事而世業不墜鄉里尤賴之嘗有邑吏受賕者<lb/>
<pb n="KR4d0584_WYG_007-51b"/>
知君與吏有隙指為證君曰訟庭者公論所在也以私<lb/>
滅公人謂我何卒白吏無罪邑人偉之盜發先世墓君<lb/>
訴於有司必獲賊乃已凡費皆已出一錢不以煩族人<lb/>
庚午辛未嵗連大祲皆出粟以濟饑者不足則為田劑<lb/>
質諸富家以繼之憊甚不能受粟者烹粥哺之所活以<lb/>
萬計素善事親父年登八十君鑿池築室其上日奉老<lb/>
人從賔客奉酒稱夀為樂以適其意君碩貌美髯倜儻<lb/>
重然諾急義輕財而事親能養里人嘉之為扁其堂曰<lb/>
<pb n="KR4d0584_WYG_007-52a"/>
夀慶又以其不求仕而有及物之仁號君春郊處士一<lb/>
時儒先生若程君登庸吴公存宗人汪君澤民同里程<lb/>
君文皆為詩文以嘆美之以丁丑十二月十有五日卒<lb/>
于家年六十有三配方氏先君卒子男一明初也女二<lb/>
皆擇配儒士孫男三匯為長次帥次勇後九年丙戌十<lb/>
一月某日始克奉君與夫人之柩合葬於鳳嶺之源始<lb/>
君以能養聞至明初所以養其父母者一如君志吾觀<lb/>
汪氏世有隱德而不食其報至君所樹立者又如此宜<lb/>
<pb n="KR4d0584_WYG_007-52b"/>
乎其宗之遭變而能存也匯生一嵗而失母君撫之尤<lb/>
篤晝則坐諸膝口授詩書古文夜引手腹上習字畫故<lb/>
其述君事不虚美無佚善曰以報吾大父之恩也嗚呼<lb/>
其亦有感於君立心之厚也夫銘曰世孰為善孰不為<lb/>
善維天既定吉凶乃見鳳亭之宗遭亂益昌曰匯我能<lb/>
昔人之光嗟處士君濟其世美我銘其封以詒孫子<lb/>
　　　芝山老人李君生墓誌銘<lb/>
番士之老人李君圭卿謂休陽趙汸曰吾今年八十有<lb/>
<pb n="KR4d0584_WYG_007-53a"/>
一矣妻亡而長子喪親戚故人逃難阻絶子孫存者幼<lb/>
不勝事乃親卜宅於風雨山多蛇衝先塋之側以俟歸<lb/>
藏既又請於官願舍所居宅為道院身奉老子祠其中<lb/>
以俟没餘齒郡府為上其事集賢院間獨念早嵗由吏<lb/>
入官每思服勤奉職以報國家而所至輒被訟其在維<lb/>
揚竟奪兩官以歸於是遂不復仕而嵗月所積恩數所<lb/>
覃與夫休致彜典亦皆恥於自陳矣今兹又以耄荒遯<lb/>
世吾懼夫無以詔吾子孫於後日也請以文累子墓門<lb/>
<pb n="KR4d0584_WYG_007-53b"/>
有石吾將親觀其刻焉言畢則盡出歴官行事本末與<lb/>
一時賢人君子贈言汸受而讀之誠有可徴者蓋於是<lb/>
切有感焉乃不復固辭而以復於君曰君以髙年丁阨<lb/>
㑹茍得怡神老子法中雖行其意可也此事無可論者<lb/>
君由御史臺典史為中書省斷事官史都水監史皆以<lb/>
刀筆佐人功歸所事雖有善不復書由大都路倉官選<lb/>
權大都路供儒府知事半嵗以憂去皆天下劇職再尹<lb/>
大縣平賦均役戢盜擿姦具著勞績而決獄尤號精審<lb/>
<pb n="KR4d0584_WYG_007-54a"/>
屢有所平反在君皆為能事蓋有不可勝書者獨君官<lb/>
所至輒與人訟而人或未知致訟之由請比而書之不<lb/>
惟君之為人得以顯白而志存當世之士亦於是乎有<lb/>
所考觀矣京倉出納浩穰吏常以腐壞損折為憂每收<lb/>
以大斛小量出因積其贏以謝監臨諸司及吏卒之巡<lb/>
行者其得善去者十常八九君至倉恐負累乃集二十<lb/>
倉主吏問計皆不知所出君令倉各簿記日月主名所<lb/>
費如干即事敗明無一錢入已比秩終領財計大臣謂<lb/>
<pb n="KR4d0584_WYG_007-54b"/>
諸庾吏非有贏糧不得輒書滿去以二尚書治其事君<lb/>
等坐繋逾月皆出簿自明大臣知連坐衆事不復竟而<lb/>
君所監倉獨餘糧千五百石用被選掄此君為永濟倉<lb/>
監納支時事也淮安之虹縣有鷹山海東靑鶻嵗來巢<lb/>
焉邑豪民爭占籍鎮南王府為打捕戸以王教禁民無<lb/>
得入山樵采驚散鷹鶻因為姦利君至官即詣憲府極<lb/>
言其害得啓王免采鷹罷户豪民盡怨君而王府亦惡<lb/>
之矣縣有東朗湖灌田萬頃邑民漁獵樵蘇其中為生<lb/>
<pb n="KR4d0584_WYG_007-55a"/>
淮東富民苦重役者咸徙家邑中嵗賄吏幸見容號白<lb/>
居户乆之請於官涸澤為田輸其恒賦民訟之十餘年<lb/>
不決君蠲租復湖傳發白居戸各還其鄉由是白居户<lb/>
與前豪民怨君者共結權勢告君羅織不公憲府移泗<lb/>
州聽其獄告者不得志又移淮安路卒白君無罪此君<lb/>
為虹縣尹致訟之由也太湖縣小吏詹甲教方乙誣戍<lb/>
卒踐死幼女又合富人與卒有怨者出錢賄吏成其獄<lb/>
具得甲行賕之籍羅甲奪人田反以事陷田主瘐死獄<lb/>
<pb n="KR4d0584_WYG_007-55b"/>
中豪民持官府得失猾吏為兩造師尉卒與盜分貨君<lb/>
皆痛繩以法而詹甲連僚吏由是僚吏與被法者咸欲<lb/>
以計傾君所決獄同官輒異議君視囚有乆繫者日促<lb/>
吏具案獨自署決遣之乃共造飛語譖君於行部使者<lb/>
使者下車索君獨署案求過差毫髮不可得復逮君所<lb/>
決囚與告者問得失皆言君守法無私使者亦賢君而<lb/>
嫉之者愈甚矣君每遣吏上事大府度有當請謝者輒<lb/>
下縣取一大家任其費名能幹人縣官吏共署劑與大<lb/>
<pb n="KR4d0584_WYG_007-56a"/>
家者約得罷一嵗恒役取當君不肯署劑遇有不可止<lb/>
者府下縣切責之君不得己令勿為劑第置簿記貸民<lb/>
錢嵗月出納所由乆之僚吏嫉君者以為是可媒孽君<lb/>
矣乃共走淮東憲府告君擅用所貸民錢移安慶路聽<lb/>
其獄告者不得志又移和州卒白君無罪此君為太湖<lb/>
縣尹致訟之由也鎮南王宿衛士嵗費衣糧鉅萬不可<lb/>
會二大府相視莫敢發乃以屬君君盡汰其冒濫一無<lb/>
阿王府益惡之郡有疑獄遇赦當釋録囚使者復収繋<lb/>
<pb n="KR4d0584_WYG_007-56b"/>
之其怨家有力焉君抱案詣憲府言獄當釋狀亷訪使<lb/>
是君言君又以事上行中書省言使者審録不明憲府<lb/>
遂惡之因君斷他獄遂按君受不枉法贓君竟自誣服<lb/>
此君為揚州路推官奪官以去之由其終不得自明則<lb/>
有非前事比者矣而世或以好訟疑君故備録其事以<lb/>
為業已為吏今世茍思竭誠奉公不宜憚與人訟彼恇<lb/>
怯畏事遇不可不能必達其志者雖不被訟亦何賴哉<lb/>
如君者庶㡬能達其志者矣君世家汴之太康高祖毅<lb/>
<pb n="KR4d0584_WYG_007-57a"/>
宋迪功郎饒州司理叅軍始家于饒曾祖達祖榮皆不<lb/>
仕父仲饒州都大司磨錢局都監勤生好施母蔡氏生<lb/>
君五嵗而殁繼母齊氏鞠君不啻如己出君在虹得贈<lb/>
都監承仕郎徽州路知婺源州事蔡氏齊氏曁妻錢皆<lb/>
宜人錢宜人二女長適平陽元仲謙次適郡守燕人曹<lb/>
某子文郁側室牛氏生二男不育侯氏生男克昭愽學<lb/>
負才及壯而卒女嫁番陽陳煥文有學行妾汪氏二男<lb/>
子某因亂不知所在某幼孫男某克昭子也君名鎮安<lb/>
<pb n="KR4d0584_WYG_007-57b"/>
圭卿其字晚號芝山老人銘曰為吏今世孰行其志能<lb/>
獨遠于戾委趐歸休高年百憂出入間以㳺文以著績<lb/>
爰勒貞石遲君反斯宅<lb/>
　　　尚友齋銘并序<lb/>
余子韶名其讀書之室曰尚友與其學者居而習焉俾<lb/>
其友趙汸為之銘嗟夫昔者孟子論一鄉一國至于天<lb/>
下必其善士斯可以友其善士以友天下善士為未足<lb/>
又尚論古之人是曰尚友夫友者度其德則齊比其義<lb/>
<pb n="KR4d0584_WYG_007-58a"/>
則叶以相交益為道者也度其德則十百比其義則千<lb/>
萬者豈可以友命之哉且一介之士謂之匹士匹士而<lb/>
以一鄉之善名則善出乎一鄉矣由一鄉而度一國以<lb/>
絜天下其間相去亦遠矣而况於奮乎百世之上者乎<lb/>
然則子韶居斯室為斯名必有不徒然者子韶少有特<lb/>
操所居晏如非其人不交也非其有不取也今又進而<lb/>
論於古人其志之所存者益遠矣乃為推本其平居所<lb/>
嘗用力者作尚友齋銘銘曰<lb/>
<pb n="KR4d0584_WYG_007-58b"/>
有宏斯宇有嚴斯室君子攸居自宵而旦至于中昃㒺<lb/>
不於是惟昔先民善立有相德成不孤四方萬里道同<lb/>
則合以類相求矧在僻陋隤然以處焉知其瘉糧靡宿<lb/>
舂駕無逸舉孰即而謀我思古人有聖有賢為世楷模<lb/>
其道孔昭其言孔富煥乎在書爰即我所晝莊以誦夜<lb/>
恬以休匪究曷明匪存㒺覺勿亟勿徐情有不通窮年<lb/>
畢世邈不相干識其所趣如聽以耳近而非迂慎厥䘖<lb/>
勒居中以制迹其步趨必端汝外必齊汝内毋逸而踰<lb/>
<pb n="KR4d0584_WYG_007-59a"/>
燧以耀日方諸感月道豈外繇於惟此心千載一息厥<lb/>
理不殊穆穆靈明對越在天動息與俱是曰尚友夫豈<lb/>
致飾以相夸譽惟子韶氏尚克允蹈斯名不渝<lb/>
　　　孝則居士程君可紹墓表<lb/>
君姓程氏諱可紹字致和徽之婺源人也其先世居邑<lb/>
之鳳嶺至君之高祖宋待補上舍子敬遷高安鎮西居<lb/>
焉曾大父仲賢大父震昌父子英皆義士而承先世詩<lb/>
書之澤幼從伯父林隱公復心與雲峰胡先生學脩身<lb/>
<pb n="KR4d0584_WYG_007-59b"/>
謹行克自樹立鄉有不給者賙之有急赴救之里有税<lb/>
塲官每事資君得無敗事他如葺橋舫以濟涉施湯茗<lb/>
以惠渴者一鄉德之中年由高安鎮西徙居中市溪北<lb/>
築亭水濵曰觀瀾為延師教子之所危學士太樸為書<lb/>
二大字揭之楣間至正戊子汪尚書叔志胡山長世佐<lb/>
朱進士公遷皆詠識之居之左起屋立龕奉先世神主<lb/>
取大雅詩語題曰孝則堂丹陽尹黄公子厚為之記刻<lb/>
朱子孝經刋誤以勵後學鄉先生仲魯汪公伯武王公<lb/>
<pb n="KR4d0584_WYG_007-60a"/>
為之序而林隱公與之編輯世譜勘訂經傳惟日不足<lb/>
嵗壬辰紅巾盜起時下令民有擒賊首從者予爵有差<lb/>
趨今要爵者比然君曰人生富貴各有命以人命而易<lb/>
功名亦奚安哉鄉之蜂屯蟻集者君以正道化之多屏<lb/>
息癸巳冬母孺人以夀終君居喪盡禮一門四世雍睦<lb/>
如初是嵗旱遍野憂惶君齋禱扵禾嘉潭龍湫而雨甲<lb/>
午又旱君發所積以賑不足則散所儲帑帛問糴他郡<lb/>
人以是益賢之丙申挈家避亂衢饒之境邑之豪士首<lb/>
<pb n="KR4d0584_WYG_007-60b"/>
辟君辭不赴語使者曰人生百年遭此厄會偷生為幸<lb/>
何意功名乎再避難德興之文港蘆坑臨終語諸子曰<lb/>
風塵澒洞至此極矣謹身保族若等勉之言畢而逝君<lb/>
生元貞丙申三月二十一日殁至正丙申十一月十一<lb/>
日享年六十有一娶同邑祝公夀朋女諱隆性慈惠篤<lb/>
孝敬閨門肅然一宗慕之生大德丁酉四月十二日殁<lb/>
至正乙未十月二十五日子男二禮用達道女四柔徳<lb/>
適潘閏德適吕意誠適張意德適李君墓在里之南岸<lb/>
<pb n="KR4d0584_WYG_007-61a"/>
之原噫君昔與予遊師山鄭先生之門情好深厚其壻<lb/>
貴武吕公西岷李公復以武備咸集雄峰翼繼又以文<lb/>
事會徽府而禮用達道明敏愽達信君之德為有後也<lb/>
一日達道過予東山精舍奉君行狀再拜曰先人捐世<lb/>
今已五年生不能致孝養殁不能發幽光為罪大矣先<lb/>
生於先人知之為深願賜以文予既悲君之未遇而又<lb/>
重其子之請也敬叙其梗概如此庚子嵗七月既朢書<lb/>
　<lb/>
<pb n="KR4d0584_WYG_007-61b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　東山存稿巻七<lb/>
</p>
<p>
</p>
  </div>
<div>
<head>東山存稿附録</head> <lb/>
    <p>
<pb n="KR4d0584_WYG_008-1a"/>
欽定四庫全書<lb/>
　東山存稿附録<lb/>
　　　東山趙先生汸行狀<lb/>
先生諱汸字子常姓趙氏其先隴西人唐中和間有諱<lb/>
思者避地新安海寧之龍源里八世孫曰安慶時方宼<lb/>
亂率義民勦平之事聞授西隅總管安慶生光祖為宋<lb/>
京庠學官嵗大祲出廩賙貧提刑汪文振嘗銘其墓二<lb/>
子次曰大振淮東漕司總管大振二子長夢營將仕郎<lb/>
<pb n="KR4d0584_WYG_008-1b"/>
夢營二子長彌孝浦江税官彌孝子象元號可齋才識<lb/>
超異元平江南徽既下鄰邑有持兵未服者將加屠戮<lb/>
可齋盡發私藏詣軍門請而屠戮不行由是貳令休寧<lb/>
遷婺源丞改授信州司獄以疾辭既而朝京授杭州仁<lb/>
和令未至卒於揚州二子幼曰克明號松莊孝友敦厚<lb/>
鄉稱善人實先生之考也娶同邑汪氏生五男二女先<lb/>
生最幼初夫人夢飛鳥自齊雲巖來集扵懷覺有娠明<lb/>
年延祐六年己未三月癸亥先生生焉資稟卓絶自孩<lb/>
<pb n="KR4d0584_WYG_008-2a"/>
抱聞讀書輒能成誦及就外傅讀朱子四書疑難不一<lb/>
師告以初學毋過求意輒不釋夜歸取文公大全集語<lb/>
録等書繙閲五皷始休由是有悟遂厲志聖賢之學不<lb/>
事舉子業少長遍詣郡之師儒遂有負笈四方之思鬻<lb/>
恒産以為褁糧執贄之具親友或議其非弗顧聞九江<lb/>
黄楚望先生杜門著述嵗丁丑徃拜之先生窮經以積<lb/>
思自悟為主故其教人引而不發使其自思一再登門<lb/>
乃得授六經疑義千餘條以歸辛巳秋復徃畱二嵗得<lb/>
<pb n="KR4d0584_WYG_008-2b"/>
口授六十四卦義與學春秋之要過嚴陵請益於夏先<lb/>
生大之問易象春秋書法如何先生以所聞於黄先生<lb/>
者對夏先生歎以徒費心力為戒因出示其家傳先天<lb/>
易書曰此羲易一大象也繼如杭謁黄文獻公於官署<lb/>
公以師道自居不少借辭色及誦所進書大異之待以<lb/>
殊禮甲申失怙卒喪謁翰林虞公於臨川授館于家一<lb/>
嵗其所上書曰聖賢之道大矣學者可不知其要乎嘗<lb/>
聞之吾之至尊至貴舉天下之物不足以加之者此心<lb/>
<pb n="KR4d0584_WYG_008-3a"/>
是也吾之至親至切舉天下之學不足以先之者求放<lb/>
心之謂也然非真有所見無以為日用常行之地非真<lb/>
有所得無以為造詣歸宿之極所謂為學之要者庶㡬<lb/>
在此此汸之所以日夜憂懼以求聞乎先覺之訓而未<lb/>
之有得者也然汸之幼也聞江西有吴先生焉行脩道<lb/>
立為世表儀而成己誨人深悲空言之無益及觀閣下<lb/>
所為行狀而知先生為學之方矣伏惟閣下察其有志<lb/>
以其所得於先生者而賜教焉俾於入德之門不致迷<lb/>
<pb n="KR4d0584_WYG_008-3b"/>
其所趍而天之所以與我至尊至貴可以反身而有得<lb/>
則閣下之賜大矣時江西憲試請題虞公擬䇿問江右<lb/>
先賢及朱陸二氏立教所以異同具對卒言劉侍讀有<lb/>
功聖經至論朱陸二子入德之門尤為精切詳備末乃<lb/>
舉朱子曰子靜所説專是尊德性而熹平日所論却是<lb/>
道問學上多了今當反身用力去短集長庶不墮於一<lb/>
偏也又舉陸子曰追惟曩昔粗心浮氣徒致參辰豈足<lb/>
酬議以二説為證使其合并於暮嵗微言精義必有契<lb/>
<pb n="KR4d0584_WYG_008-4a"/>
焉子靜則已徃矣虞公評其後曰子常生朱子之鄉而<lb/>
得陛氏之説於二家之所以成己教人反復究竟明白<lb/>
蓋素用力斯事者非綴緝傅會之比也厥後再徃公愈<lb/>
加敬異及疾革先生適在左右凡喪事損益皆以為託<lb/>
諸子請先生狀其行嵗丙戌再遊九江則黄先生已捐<lb/>
館矣有袁誠夫者文正公高弟緝師説為四書日録㫖<lb/>
意與朱子多殊請商訂先生為條别是非數萬言袁公<lb/>
心服多所更定趙郡蘇公伯脩虞公之徒也為浙省叅<lb/>
<pb n="KR4d0584_WYG_008-4b"/>
政與先生友善比入守邦畿要同徃以母老辭歸名其<lb/>
居曰東山精舍虞公嘗為之記舉先生之言曰汸蚤嵗<lb/>
學於鄉求程朱之餘緒誦習經訓辨釋其文義之外無<lb/>
所致力焉誠恐終身不足知至畢世不能意誠古昔聖<lb/>
賢師弟子之授受如斯而已乎切嘗思之以求塗轍之<lb/>
正至於道南之歎而有感焉蓋其屬之龜山者必有所<lb/>
在而豫章延平所以授之朱子者亦非有他道也不然<lb/>
羅李二公無事業以見於時無文采以垂於後其所學<lb/>
<pb n="KR4d0584_WYG_008-5a"/>
者何學所事者何事而吾朱子所謂潛思力行任重詣<lb/>
極者亦將何所指乎此精舍之作所以願盡心焉者也<lb/>
其於大學則謂三綱舉聖人事為大學標準八目乃教<lb/>
學者用力之方故明明德新民傳中無學者工夫而脩<lb/>
身傳中無聖人氣象其舉古之欲明明德於天下者而<lb/>
逆推其用力之序則明古之聖人亦必由學而至而學<lb/>
者之功必可至於聖人又以為格物是窮盡物理程子<lb/>
所謂講明義理分别是非之類是也致知是程子所謂<lb/>
<pb n="KR4d0584_WYG_008-5b"/>
明諸心又云潛心黙識玩索乆之庶㡬自得之類是也<lb/>
二事不可合為一唯程子言之甚明若曰致知在格物<lb/>
在字之義不同遂疑格致分而為二則傳中言齊家在<lb/>
脩身脩身在正心謂二者合為一可乎且聞明道先生<lb/>
謂學者若無事可行且去靜坐之言而伊川先生每見<lb/>
人靜坐輒歎其善學及朱子得於羅李二公所相授亦<lb/>
必危坐終日以驗夫喜怒哀樂未發之前氣象為如何<lb/>
而求其所謂中者乆之而知天下之大本為有在乎是<lb/>
<pb n="KR4d0584_WYG_008-6a"/>
也由是鷄初鳴則起澄心黙坐涵養本源以為致思之<lb/>
地而後凡所得於師之指及文字奥義有未通者必用<lb/>
向上工夫以求之於是造詣精深而一旦豁然矣蓋雖<lb/>
雅志不苟於仕而身則優為當四方擾攘嘗論為國家<lb/>
者不能舉天下大勢以定攻守之宜而所在浪戰不求<lb/>
智勇之士真可任將兵者使臺省貴人郡縣俗吏共軍<lb/>
旅之權仗行省討亂御史臺督視如平時而誅求刼奪<lb/>
之弊反覆壞爛之由朝廷終無自知之兵財兩匱郡邑<lb/>
<pb n="KR4d0584_WYG_008-6b"/>
一切以矯假病民而上官方且守故常不知通變長乆<lb/>
之道賞罰不明故是非淆混而治安撥亂之術行軍克<lb/>
敵之方皆廢不講徒欲以嵗月削平安可得哉大率近<lb/>
嵗用兵之失不越斯言而先生經濟之才亦可見矣自<lb/>
精舍成四方學者尊之為東山先生云壬辰兵興先生<lb/>
奉母夫人避地盡心調䕶及郡邑繼復而夫人以天年<lb/>
終丙申天兵克定郡邑其主將慕先生名德禮羅不至<lb/>
丁酉寓于衢之柯山己亥結茅于星溪之古閬山山深<lb/>
<pb n="KR4d0584_WYG_008-7a"/>
閴寥人事㡬絶潛心著述雖當顛沛流離而進脩之功<lb/>
不少輟壬寅春歸東山時大明龍興創業金陵吾邑已<lb/>
附屬六年矣有司屢奉命徴辟繼以議禮召皆以疾得<lb/>
辭己酉起山林遺士共脩元史先生在召中曁竣事得<lb/>
請還未㡬疾復作十有一月丙申而先生捐世矣得年<lb/>
僅五十有一於戲痛哉配同邑程氏女二人長適汪瓛<lb/>
次適蘇旼男一人夢吉甫入學側室朱氏所出也先生<lb/>
孝養二親出乎天性居喪哀毁過禮事諸兄備盡敬友<lb/>
<pb n="KR4d0584_WYG_008-7b"/>
撫幼以慈三兄殁於他鄉諸子不能為喪具先生奉柩<lb/>
歸葬從兄子弼有遺孤先生撫之成立當賦斂煩重之<lb/>
際俾能保其恒産吴氏甥失其恃怙無所依為之收養<lb/>
若此者在先生皆所優為有不能殫述者新安自朱子<lb/>
後儒學之盛四方稱之為東南鄒魯然其末流或以辨<lb/>
析之義纂輯羣言即為朱子之學先生獨超然有見於<lb/>
聖賢之授受不徒在於推䆒文義之間故其讀書一切<lb/>
以實理求之反而驗之於己非有以信其必然不已當<lb/>
<pb n="KR4d0584_WYG_008-8a"/>
時鄉先生皆畱心著述所以羽翼程朱之教者具有成<lb/>
書先生受而讀之猶謂未知為學之要常曰讀書最患<lb/>
多疑每展巻則羣疑競起如蝟毛要須得程朱復作而<lb/>
命之而後可釋然爾是以質諸師而不得者卒求之程<lb/>
朱遺言而有見焉其於窮經之要則有得於黄先生而<lb/>
推極之其初見黄先生問年答曰己未黄先生曰生吾<lb/>
刋六經補註之嵗也或曰書刋矣恐無讀者予曰當是<lb/>
讀者未生耳豈知吾子適生是嵗耶然春秋託始之嵗<lb/>
<pb n="KR4d0584_WYG_008-8b"/>
亦已未也斯文緣契實在斯乎先生請問窮經之要惟<lb/>
告以在乎致思問致思之道乃舉一事為例禮曰女有<lb/>
五不娶其一為喪父長子先儒以喪父無兄者當之如<lb/>
使其言為然則喪父無兄之子何罪見絶於人如此先<lb/>
生思之乆而後得其説曰此蓋宋桓夫人許穆夫人之<lb/>
類爾故古註言無所受命猶未失也若喪父而無兄則<lb/>
期功之親皆得為之主矣黄先生大稱善遂授以求春<lb/>
秋書法曰楚殺其大夫得臣此書法也當求之二百四<lb/>
<pb n="KR4d0584_WYG_008-9a"/>
十二年之内夫人姜氏如齊師此書法也當求之二百<lb/>
四十二年之外既又為易置其語曰楚殺其大夫得臣<lb/>
此書法也當求之二百四十二年之外夫人姜氏如齊<lb/>
師此書法也當求之二百四十二年之内先生受其説<lb/>
退而思之乆乃悟其意則二百四十二年之外者魯史<lb/>
書法二百四十二年之内者聖人書法也黄先生各以<lb/>
二義貫一理之㫖以為單傳宻付悉在於斯先生即黄<lb/>
先生六經補註等書取凡為春秋説者參以耳聞類萃<lb/>
<pb n="KR4d0584_WYG_008-9b"/>
為春秋師説三巻復因其意為春秋集傳十五巻既而<lb/>
求之於經終有未盡聖人之意因思戴記經解有曰屬<lb/>
辭比事春秋之教也始悟是經全以一筆一削見義茍<lb/>
不屬辭比事考其異同之故以求之未有得其説者蓋<lb/>
左氏與杜註有得於魯史遺法主史以釋經而不知有<lb/>
筆削之法至若公榖啖趙陳氏俱有屬辭遺意則知求<lb/>
筆削之㫖而不知先考魯史之舊章二者各得一偏不<lb/>
能無弊合而求之具見得失由是不傳之㫖煥然復明<lb/>
<pb n="KR4d0584_WYG_008-10a"/>
每謂非黄先生教以先考史法而後經義可求則不得<lb/>
其門而入也及重改集傳越四載始克成編復思是經<lb/>
倫類區别為義至精參互錯綜易相矛盾茍不推類以<lb/>
通之豈無遺憾遂著春秋屬辭八篇雖萬變不齊始終<lb/>
各有條理於是一經本㫖方完每謂苦思之功若有神<lb/>
助聖人復起不易吾言又以為春秋必攷左傳事實為<lb/>
先杜元凱陳君舉皆有得於此而各有所蔽因著左傳<lb/>
補註十巻吾鄉風林先生亦以窮經為務而莫肯雷同<lb/>
<pb n="KR4d0584_WYG_008-10b"/>
一見是書輒曰前無古人春秋之㫖論定於此矣時駙<lb/>
馬都尉和陽王公鎮徽以春秋屬辭師説左氏補註下<lb/>
商山義塾刻梓以廣其傳然屬辭詳著筆削之權集傳<lb/>
乃明經世之志必二書相表裏而後經㫖無所遺逮屬<lb/>
辭成書復改集傳使歸於一至昭二十七年而賫志以<lb/>
殁門人倪尚誼證以屬辭義例質之以平日所聞於先<lb/>
生者參互考據足成之若尚誼亦可謂有功於先生之<lb/>
門矣其於易經則聞諸黄先生必須明象又曰易象與<lb/>
<pb n="KR4d0584_WYG_008-11a"/>
春秋書法廢失之由大畧相同茍通其一則可以觸機<lb/>
而悟矣先生春秋本㫖既明於易寤寐不忘致思每有<lb/>
所悟則喟然曰黄先生豈欺我哉嘗曰春秋文義賴孟<lb/>
子之言而後有據於周易亦必見其説如孟子之論春<lb/>
秋者而後聖人之情可得而推焉先生嘗作序卦圖説<lb/>
及經文開端乾坤屯三卦解大畧以為羲皇設卦繋辭<lb/>
名之曰易繋辭傳上篇所贊皆其事也神農黄帝氏繼<lb/>
作各因羲皇之易别定卦序自為一代之書逮夏而商<lb/>
<pb n="KR4d0584_WYG_008-11b"/>
其辭則世有増益蓋無不備皆為占筮之用連山歸藏<lb/>
是也至周文王以至德而不免羑里之難乃本羲皇之<lb/>
易因其交易對待反易相因之象定于上下二篇以天<lb/>
下之道明君臣之義因陰陽消長盈虛之變以著人事<lb/>
進退存亡之戒其辭之所繋必有關於此者取之而非<lb/>
聖人一時自為是言也逮周公相成王二叔流言召公<lb/>
不悦亦有感於先王憂患故乃即卦爻象象取其愛惡<lb/>
遠近相攻相取之情作為爻辭與先王之書相表裏以<lb/>
<pb n="KR4d0584_WYG_008-12a"/>
其制作之㫖視連山歸藏少異題曰周易其書與二易<lb/>
俱掌於太史占筮家得通用之而義則不專主於占筮<lb/>
孔子曰易之興也其當殷之末世周之盛德邪當文王<lb/>
與紂之事邪是故其辭危危者使平易者使傾其道甚<lb/>
大百物不廢懼以始終其要無咎此周易之本義蓋先<lb/>
生所求論周易本㫖如孟子之論春秋者卒有得於夫<lb/>
子斯言而不假乎他求也詩五言初學六朝後改習建<lb/>
安諸子及老杜近體則學乎唐人其為文曰必以理勝<lb/>
<pb n="KR4d0584_WYG_008-12b"/>
為主然後命意遣辭則沛然矣烜竊觀先生之學以積<lb/>
思為本領以自悟為歸宿勉夫切已向上之工夫而至<lb/>
乎窮經復古之成效豈偶然哉烜自獲交先生不以疎<lb/>
謬進而教之徃來請益遂得聞窮經之要及春秋筆削<lb/>
之㫖自悔其前學之非而惜聞道之晚也方期以晚年<lb/>
相與講授周易象學而先生遽已謝世矣何後學之不<lb/>
幸也抑斯文廢興關於天運非人所得測識歟尚誼偕<lb/>
其子夢吉屬烜為狀烜末學膚淺何足以知先生哉然<lb/>
<pb n="KR4d0584_WYG_008-13a"/>
受知最厚義不容辭姑述所見聞如右願學君子尚表<lb/>
章之俾垂永乆非為先生九京有光實亦斯文之幸也<lb/>
諸生星源詹烜謹狀<lb/>
</p>
<p>
</p>
  </div></body>
</text>\m</TEI>