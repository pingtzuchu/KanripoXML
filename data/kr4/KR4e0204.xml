<TEI xmlns="http://www.tei-c.org/ns/1.0">
              <teiHeader>
                  <fileDesc>
                     <titleStmt>
                        <title>Title</title>
                     </titleStmt>
                     <publicationStmt>
                        <p>Information about publication or distribution</p>
                     </publicationStmt>
                     <sourceDesc>
                        <p>Information about the source</p>
                     </sourceDesc>
                  </fileDesc>
              </teiHeader>
              <text>
                  <body>
            
<div>
<head>存家詩稿巻一</head> <lb/>
    <p>
<pb n="KR4e0204_WYG_001-1a"/>
欽定四庫全書<lb/>
　存家詩稿巻一<lb/>
　　　　　　　　　　　　　明　楊巍　撰<lb/>
　　五言古<lb/>
　　　述征二首<hi>嘉靖丁巳外補晉臬</hi>
嗟余丘壑姿趨世良非宜始作毘陵宰既登赤玉墀兩<lb/>
官無寸補竊祿負明時還家田已廢覧鏡鬢多絲復畏<lb/>
簡書去逺於關塞期骨肉重分手離憂當告誰<lb/>
<pb n="KR4e0204_WYG_001-1b"/>
朝發滄海湄暮走西河道秋風吹河水野闊聲浩浩客<lb/>
心亦如此旅飯豈能飽頻瞻太行雲復弔燕臺草世事<lb/>
多艱辛顔鬢忽已老悠悠行路人誰知此懷抱<lb/>
　　　彈琴峽<lb/>
瑤琴何處聞停車空緬想谷靜水聲幽霜餘山氣朗無<lb/>
聲心亦閒况復聞清響大道晦有時靈物豈易賞徘徊<lb/>
坐磐石髙歌動林莽<lb/>
　　　送王同年中丞<hi>遴霸州人自延綏歸</hi>
<pb n="KR4e0204_WYG_001-2a"/>
兄也景畧流平生更慷慨世事一到手此身即不愛開<lb/>
府向沙磧咫尺是賊壘籌䇿走風電河山有别態西人<lb/>
膽正寒印綬倐然解吾輩去留間豈無天意在今年予<lb/>
衰甚亦欲浮於海他日修短札從兄乞沆瀣<lb/>
　　　送漳渠楊公分守雲中<lb/>
悵望雲中城猶隔桑乾水逺道令人愁况近單于壘單<lb/>
于何猖狂侵掠日未已蒼茫應與朔滿眼生荆杞天子<lb/>
厪宵旰吾徒寜不恥楊公慷慨人憤時恒拊髀談兵樽<lb/>
<pb n="KR4e0204_WYG_001-2b"/>
俎間往往得神理兹行詎徒然王庭應逺徙分手勿躊<lb/>
躇丈夫志萬里<lb/>
　　　讀友問集<hi>何遷著</hi>
獨把一編坐門前雙鳥喧春風來幾日草木倐以蕃因<lb/>
兹悟至理兀兀欲忘言<lb/>
　　　旅中偶讀元次山西陽城之詩追憶舊遊擬作<lb/>
　　　四首<lb/>
　　　海<lb/>
<pb n="KR4e0204_WYG_001-3a"/>
仲尼欲浮海而我居海邊海中有大魚岸上有薄田種<lb/>
田須荷鋤捕魚還刺船農夫與漁父相見復相憐<lb/>
　　　楞嚴寺<lb/>
此寺置何年大唐貞觀嵗中藏白石碣上刻前賢字地<lb/>
居古河邊門臨野無際憶我讀書時寒榻同僧睡<lb/>
　　　馬谷山<lb/>
馬谷近愚谷所以人跡稀昔名烏鵲山不見烏鵲飛惟<lb/>
有紫蕨菜其苗髙且肥洞口封白雲專待主人歸<lb/>
<pb n="KR4e0204_WYG_001-3b"/>
　　　三里村<lb/>
去城三里遙亦無客來往本是老農家荷鋤非勉强既<lb/>
喜兒童愚又見桑麻長早晩酒一壺自歌還自賞<lb/>
　　　苦寒行沁州山中作<lb/>
凌晨陟龜嶺詰曲怯躋攀撫時嵗聿暮積雪蔽崇巒寒<lb/>
生危塹裡雀啼枯木間綿衣猶恨薄僕從衣俱單路旁<lb/>
有民舍柴門掩空山壯者散四方老者臥草菅海宇多<lb/>
變故徴求日未閒營構一何急邊塵滿漢關壑深水不<lb/>
<pb n="KR4e0204_WYG_001-4a"/>
流我淚獨潺湲憑誰叫閶闔早使陽春還<lb/>
　　　同沈生京李生舒華宿清涼庵<lb/>
我從炎海來乃至清涼境隂壑草樹寒絶頂天風勁幽<lb/>
懐自兹開老眼亦一騁白雲生洞口逺與諸村映曠哉<lb/>
天地間此道誰畧領休文躭苦吟李生習禪定相對寂<lb/>
無言意與山俱静夜深清磬發塵夢倐然醒<lb/>
　　　題松谿書屋四首<lb/>
逹人屏塵垢日日向林麓偃仰岩壑間置書翻不讀以<lb/>
<pb n="KR4e0204_WYG_001-4b"/>
道獵萬化機運洞伸縮黙然坐磐石一鳥鳴髙木<lb/>
浮化萬山裏山色何青青更於最深處乃結一茅亭谿<lb/>
徑饒芳草旦晩飯仙苓澹泊有如此曰惟養性靈<lb/>
谿聲與松聲早夢寒驚破蘿徑露初晞歩向西齋坐雲<lb/>
生樹忽暝泉響山疑墮吟成二雅詩歌罷無人和<lb/>
汲水自潄齒隠几讀隂符既以窺元化又欲定八區大<lb/>
道無言象至樂在江湖時運苟不至且覧崑崙圗<lb/>
　　　詶董信溪雪餘枉顧<lb/>
<pb n="KR4e0204_WYG_001-5a"/>
山園何寥寥雪餘枉髙歩自愧非戴家乃勞子猷顧呼<lb/>
酒暢幽懷烹茶有隠趣徙倚矚烟巒瑤華綴林樹微微<lb/>
霽景流天壤色俱素深擁初祖門清憶謝庭句苟非佳<lb/>
客來兹意成淪誤言别日將夕悵望城南路<lb/>
　　　將赴上谷留别紀山二首<lb/>
我為東齊人君為南楚客相逢晉水陽結交見肝膈絲<lb/>
竹列廣庭嬿婉屇良夕自謂長如此詎知有行役行役<lb/>
在塞門念兹傷魂魄<lb/>
<pb n="KR4e0204_WYG_001-5b"/>
戀戀不能别乃至曠野中啣杯各惆悵日暮生悲風悲<lb/>
風捲蓬草一西還一東塵世多變態後會安可同攜手<lb/>
望雲衢愧彼雙飛鴻<lb/>
　　　春日述懷<lb/>
曉齋春雨歇一鳥當忩鳴山雲入我座不知在邊城夙<lb/>
心本閒曠偶無塵事營手把楞伽讀忽已忘吾生軒冕<lb/>
是何物可以嬰其情君子貴得道誰能顧浮名<lb/>
　　　觀李山人海市圗<lb/>
<pb n="KR4e0204_WYG_001-6a"/>
篋中何所有惟有海市圗我知山人心長與變化俱天<lb/>
地蟠胸臆樓臺倐有無豈為蛟蜃宅本是神仙區秦皇<lb/>
亦英主東坡乃巨儒空勞平生心不得到蓬壺昨日安<lb/>
期生訪我跨雙鳬自言阜鄉亭宻邇帝君都又言塵世<lb/>
幻滄海有時枯袖裏出仙籍獨見爾與吾去去凌飛虹<lb/>
手中握玉樞誰云阻弱水若過東家壚堪悲軒冕客終<lb/>
日在泥塗<lb/>
　　　述懷四首<lb/>
<pb n="KR4e0204_WYG_001-6b"/>
自幼習耕釣足跡不離村長覧農桑書亦窺道徳言秪<lb/>
以家貧故始驅南北轅駑馬多顛躓末路怯騰鶱去就<lb/>
不自决其如負國恩上書解簮組吾將返故園<lb/>
鯤鵬翔萬里鷦鷯在一枝大小各有適進退豈無時胡<lb/>
為狥利祿縈縈至死悲榮公行帶索陶氏恒苦饑至性<lb/>
苟無累貧賤復何辭歸去臥山中斯人良可師<lb/>
澤蘭沿野徑鶗鴂鳴高柯感兹悲時序倐如流電過余<lb/>
年方半百鬢髮漸以皤去日不能再來日寜幾多我欲<lb/>
<pb n="KR4e0204_WYG_001-7a"/>
尋瑤草兼之種玉禾若待功成退誰揮魯陽戈<lb/>
管寜東浮海范睢西入秦貴賤雖異致千載同一塵憶<lb/>
其在世時不如隠者珍因之慕萊子歸侍白頭親所貴<lb/>
在養志寜論鼎與茵長揖謝浮世㝠鴻不可馴<lb/>
　　　沽酒與吕山人話舊<lb/>
前年酀<graphic n="KR2085" url="https://raw.githubusercontent.com/kanripo/KR-Gaiji/master/images/KR2085.png" mimeType="image/png"/>城與君始相遇慷慨夜深言所期在逺慕聞<lb/>
君返故鄉干戈滿道路我亦抱沈痾命危若朝露還家<lb/>
無舊業生事同流寓薄田徧蒿萊殘書亦蟲蛀日夕卧<lb/>
<pb n="KR4e0204_WYG_001-7b"/>
空園懷人望雲樹豈知寥落所君自逺方顧相别幾嵗<lb/>
時相看忽若寤槖中無黄金鬢邊色已素既以感朋好<lb/>
兼之悲世務滄流不可回蟬鳴日將暮對酒且沉酣萬<lb/>
事有天數<lb/>
　　　初至鴈門謁閔中丞<hi>煦任丘人</hi>
余本魯諸生未習戎馬事前年釋裋褐萬里向邊地秋<lb/>
風起鴈門羽書日三至中丞燕趙豪臨敵有暇思幕中<lb/>
集羣畫轅門列虎士亦欲效區區坐使疆埸治但求干<lb/>
<pb n="KR4e0204_WYG_001-8a"/>
戈戢勲名非所志<lb/>
　　　上元讌集以病不赴柬荆人喻明府燕人于李<lb/>
　　　二廣文<lb/>
微風韻春夕圎月吐城闉式讌偕流俗旨酒娱嘉賓火<lb/>
樹明還艶絲竹間且陳燕趙多英客荆郢盡詞人雄談<lb/>
驚四座擊節洽芳辰顧予寂寞士獨與藥爐親今宵有<lb/>
髙詠貽來慰病身<lb/>
　　　題媿非馬公巢雲亭<hi>有序</hi>
<pb n="KR4e0204_WYG_001-8b"/>
　　　結亭樹杪古今所稀欣然賦詩以明向往因及<lb/>
　　　小洞非曰鬭奇<lb/>
先生好事者往往弄奇怪所乘竹木車首尾作船態前<lb/>
年造行窩看花隨處載世人無不笑達人無不愛忽於<lb/>
栁樹上為亭團似蓋四圍無軒忩雲烟互而靄亭中何<lb/>
所有酒杯長日在亭中何所為吟詩學馬戴亭中何所<lb/>
見北溟與東岱亭中何所親山僧與荷簣秖欲逺塵寰<lb/>
不為増氣槩我也作一洞狂放亦其最兩孔亘如環中<lb/>
<pb n="KR4e0204_WYG_001-9a"/>
間頗不隘朅來陳道人品題是仙界㝠心坐終夕動静<lb/>
俱無礙百年湖海意領畧須吾輩秋風吹十里初涼體<lb/>
則快或飲君亭上或酌我洞内酩酊無不可誰能求富<lb/>
貴兹樂難具言更以心相㑹<lb/>
　　　田居柬李明府<lb/>
自余解兵符為農向桃嶺病餘猶荷鋤灌園初鑿井所<lb/>
賴明府賢蝗飛不入境木棉徧平岡𤓰蔓交野徑朝吹<lb/>
烟氣合日落山村静時㩦妻子來矚此田中景雜芳娱<lb/>
<pb n="KR4e0204_WYG_001-9b"/>
幽抱寒蟲滿清聽往年亦此土人與嵗俱梗感恩詎有<lb/>
涯撫事寧無省是時已秋斂場圃家家整烹雞若羅珍<lb/>
為黍當噉餅聞君欲枉駕老稚皆延頸<lb/>
　　　醉中放歌<hi>同吕山人作</hi>
茫茫天壌内狂放有吾徒布袍不值錢當酒寜幾壺晴<lb/>
空起雷雨把杯相叫呼烟雲滿郊甸龍蛇能辨無世態<lb/>
亦如此富貴豈良圗管仲尚小器公孫非丈夫惟有劉<lb/>
伯倫酒徳耀寰區<lb/>
<pb n="KR4e0204_WYG_001-10a"/>
　　　春日訊喻明府<lb/>
君有醫人術春來亦抱痾良以憂䘏故不為簿書多吾<lb/>
鄉沐休澤節候入陽和谷風吹廣野晴日動寒柯臥理<lb/>
自髙才心賞其如何意況本閒適端不廢弦歌我病偶<lb/>
相似芳嵗俱蹉跎寥寂仲蔚宅華軒幾時過<lb/>
　　　初春臥病答喻明府韻<lb/>
𤣥英嵗云謝纏綿仍負痾百齡今已半日月諒無多心<lb/>
含萬古愁豈不滑其和春來散情性徙倚眄庭柯賢愚<lb/>
<pb n="KR4e0204_WYG_001-10b"/>
㑹有極孰如㝠運何開門得瓊藻慷慨一悲歌道䘮昔<lb/>
已然不必問蹉跎秪當飲美酒莫使嵗華過<lb/>
　　　環縣别計簿蕭郎中<hi>大亨泰安州人</hi>
君來自慶陽我先宿靈武前路入沙磧况為風雨阻館<lb/>
舎對層臺蒼茫閲今古愁雲黯蕭關江聲帶鼙鼓憶昔<lb/>
白衣士談笑恢疆土君住泰山下日夕吟梁甫跼蹐者<lb/>
何為王事方靡盬逢時樹勲名桑劉口不數我鬢已刁<lb/>
騷逝將尋巢父山城無酒家别悰覺其苦<lb/>
<pb n="KR4e0204_WYG_001-11a"/>
　　　醒後聞磬聲<lb/>
泠然響清磬我思良悠悠披衣一起坐明月懸髙樓遙<lb/>
遙目天宇空闊萬象收此時無人言獨與太虚遊河清<lb/>
不可俟天運倐已周㝠心入無極真想在浮丘人生亦<lb/>
晝夜身外更何求<lb/>
　　　還鄉<lb/>
去鄉十五載今方返敝廬日暮望城郭慘淡心何如存<lb/>
沒悲親友蕭條歎里閭舊日同遊人擕觴數過予既慰<lb/>
<pb n="KR4e0204_WYG_001-11b"/>
干戈苦再驚鬢髪疎流年何超忽世事笑空虚余豈真<lb/>
隠者迂拙宜郊居是時春聿暮栁色拂長渠自顧疾病<lb/>
身猶能荷犂鋤晝耘桑麻田夜讀䝉莊書<lb/>
　　　喜吕二山人中父見訪<lb/>
客自越中來滄江訪逸叟念别倐經年新詩得幾首嗟<lb/>
君衣上塵笑我門前栁世事多翻覆各掩談天口留君<lb/>
且莫行牀頭有黍酒<lb/>
　　　甬東篇<hi>有序</hi>
<pb n="KR4e0204_WYG_001-12a"/>
　　　吕二山人四明髙士也舊號東野余以犯古人<lb/>
　　　又氣韻瀟洒不類孟忽憶古詩云四明有狂客<lb/>
　　　風流賀季真四明乃甬東郡也遂更號甬東并<lb/>
　　　贈小詩<lb/>
四明美山水我聞已多年八十二峯雲日夕帶甬川中<lb/>
有季真宅松竹凌蒼烟髙風與勝跡萬古光林泉明時<lb/>
有吕子逸氣何飄然雖在甬東住未買甬東田朅來遊<lb/>
海内聲詩盛流傳山巾與野服見者稱賀僊將欲尋瑤<lb/>
<pb n="KR4e0204_WYG_001-12b"/>
草孤踪寄八埏時人或未識觀我甬東篇<lb/>
　　　和王憲副西石宿左衞見懐<hi>之誥楚人</hi>
寒夜客何如更堪喧鼓角亂山殘雪裏能無動離索羊<lb/>
河不隔夢飛去共君酌兩地結孤悰燈花向人落<lb/>
　　　鴈門述懐詶徐王楊三君子<hi>壙綵</hi>　<hi>基</hi>
黯黯髙闕雲惻惻鴈門樹我來夏方初不知秋已暮時<lb/>
序固其然鬢毛愁則素勲名愧流輩鄉山夢裏去孤抱<lb/>
竟誰陳援毫述短句<lb/>
<pb n="KR4e0204_WYG_001-13a"/>
邊塵秋不起公餘即閉關所慕在沈静日夕對南山長<lb/>
空寒鳥沒逺岫孤雲還世途老難行因思江海間匪君<lb/>
有道氣何由展心顔<lb/>
滄海不西流日馭無東軛如何百年間愁與病相積我<lb/>
有萬古心傾倒向三益徐孺髙士流王猷尚標格揚雲<lb/>
作詞賦雅調宣金石<lb/>
秋風吹紫塞木葉不能聞慷慨空如此多愧武安君平<lb/>
生秉微尚歸夢一何勤手弄𤣥池水足躡靈嶽雲終當<lb/>
<pb n="KR4e0204_WYG_001-13b"/>
謝明時我言豈徒云<lb/>
　　　乾陵<lb/>
毒霧生隂壑悲風吹曠野殘燒無人收山髙土色赭當<lb/>
時信奢麗遺趾尚豁閜蔓草纏翁仲積沙沒石馬突兀<lb/>
七層碑字蝕詎堪打柏盡根亦無泉涸水不㵼彼巢敢<lb/>
肆虐始悟漆銅假文景葬平原過客拜陵下<lb/>
　　　李生寒士也有一牛代耕今斃矣詩以慰之<lb/>
善賈不藝桑巧宦不謀生念爾蓬蓽士終嵗勤躬耕得<lb/>
<pb n="KR4e0204_WYG_001-14a"/>
牛若良僕反視書劍輕不忍服車軛詎肯供犧牲春日<lb/>
起農事物命一夕傾問喘屬何人扣角罷歌聲已荒長<lb/>
沮地還傷田子情存歿歸㝠數物我由來平何如捨此<lb/>
去慷慨立功名聖賢不務稼獨能享大烹<lb/>
　　　示祈雨官吏<lb/>
官吏閔民旱祈禱意頗敦六月仍不雨四野净如髠呼<lb/>
前告官吏恐未究其源自從前嵗澇秋禾無一根正賦<lb/>
不能入兼之工役繁政令如水火徴求到雞豚今日賣<lb/>
<pb n="KR4e0204_WYG_001-14b"/>
其子明日復鬻孫子孫已賣盡里胥還扣門守令猶不<lb/>
知况能達至尊人道良多舛天心豈少恩所貴修政事<lb/>
及時救元元愛人與節用魯叟非空言<lb/>
　　　吕憲長恵余七寳丹云服之黒髮延年惟與豆<lb/>
　　　乳不宜余幼寒素獨與此味相善每呼為淡友<lb/>
　　　戲作别淡友詩<hi>時中清豐人</hi>
嵗晏起秋風羣芳倐凋悴感此嗟余生反為形所累偶<lb/>
得紫汞方服食仙可至鍾鼎誤時人吾將從此逝獨有<lb/>
<pb n="KR4e0204_WYG_001-15a"/>
貧賤交如何一旦棄<lb/>
　　　漫翁詩<hi>有序</hi>
　　　萬厯丙申季冬十日夜予夢兩吏持文書招予<lb/>
　　　至一大府府門尚未開予索文書觀之乃漫文<lb/>
　　　非予姓名因辭回醒來思之漫者有曠逺之義<lb/>
　　　又有悠緩之義於予姓為近文則非其所長或<lb/>
　　　漫然為之而未能成名於世耶古人有以漫自<lb/>
　　　嘲者予非其倫今年八十更號漫翁作漫翁詩<lb/>
<pb n="KR4e0204_WYG_001-15b"/>
子美稱漫郎次山號漫叟兩公皆偉人斯名傳不朽予<lb/>
本疎闊士且與病為偶性惟率其真名不居其右雖嘗<lb/>
為文章不習韓與栁詩韻尚未諧况能辨好醜亦嘗渉<lb/>
世故世故良難剖軌事與掄材舛錯恒八九自信惟此<lb/>
心得失兩無有所幸遂歸來惟與鹿豕友耕也不知獲<lb/>
漁也不用笱富貴若浮雲詩書成敝帚於今年八十萬<lb/>
事空回首茫茫視天地未知誰長久仍欲惜豹文仍欲<lb/>
競雞口縱得千載名何如一杯酒嵗月自盈虚吾生無<lb/>
<pb n="KR4e0204_WYG_001-16a"/>
譽咎從此稱漫翁可並古人否<lb/>
　　　死别離<hi>有引</hi>
　　　晉唐人有悼亡詩傳之後世尚不能讀予為死<lb/>
　　　别離詩二首非敢比擬前哲亦惟宣洩幽懐云<lb/>
　　　爾<lb/>
生别在逺道思之令人老白髪倘相逢猶足慰懷抱死<lb/>
别向泉臺墓門何日開豈無眼前人思君痛難裁<lb/>
生别如秋鴈春日或相見相見既有時腸亦不能㫁死<lb/>
<pb n="KR4e0204_WYG_001-16b"/>
别臥荒郊東逝水滔滔思君如逝水寤寐心為勞<lb/>
　　　長山王同年學博過訪因談醴泉寺贈以小詩<lb/>
君家長白山中有醴泉寺垂老不能遊笑我縁何事君<lb/>
今訪我來更復談清致一泉生峯頂亂流到平地范公<lb/>
讀書堂四時有蒼翠豈惟山水佳其人亦相似名髙齊<lb/>
魯間羡君從早嵗同榜稱白眉詞林為赤幟地靈人亦<lb/>
傑相傳豈無謂禮闈久抱屈復罷催租吏横經向何所<lb/>
人文觀盛世崇卑不足論所貴有胸次酌君一杯酒相<lb/>
<pb n="KR4e0204_WYG_001-17a"/>
看各意氣白雲逐君來使我生遐思<lb/>
　　　長干行二首效齊梁體<lb/>
妾住清谿口門臨江上栁栁花飛似雪惆悵與郎别<lb/>
記得初相遇門前花滿樹只今已落花郎去宿誰家<lb/>
　<lb/>
　<lb/>
　<lb/>
　<lb/>
<pb n="KR4e0204_WYG_001-17b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　存家詩稿巻一<lb/>
</p>
<p>
</p>
  </div>
<div>
<head>存家詩稿巻二</head> <lb/>
    <p>
<pb n="KR4e0204_WYG_002-1a"/>
欽定四庫全書<lb/>
　存家詩稿巻二<lb/>
　　　　　　　　　　　　　明　楊巍　撰<lb/>
　　五言律<lb/>
　　　行板橋山中<hi>時赴晉臬</hi>
山色橋西處清幽與世分霜崖出野館苔徑入松雲巒<lb/>
氣晴還濕水聲㫁復聞隠居惟此好詎敢負明君<lb/>
　　　八月初八日飲劉叅戎對月亭<lb/>
<pb n="KR4e0204_WYG_002-1b"/>
亭静月娟娟清光此處偏關山元有曲河漢正初弦影<lb/>
動金樽裏寒生寳劍邊不因烽火少安得醉華筵<lb/>
　　　宿太安驛<hi>屬太原</hi>
長路客心倦懸崖暮景斜壑深雲並黒夜久月初華短<lb/>
燭啼山鬼髙風動塞笳王城知漸近猶自夢烟霞<lb/>
　　　盤陀晩行次韻二首<lb/>
嵗晩猶行役山程帶雪髙客愁雙鬢改國計此心勞暗<lb/>
磵氷衝㫁危峯天植牢今宵應不寐霜月滿亭臯<lb/>
<pb n="KR4e0204_WYG_002-2a"/>
雪後風兼起山空路轉寒豈堪多病體猶未歇征鞍下<lb/>
驛燈來少盤河夕渡難海鄉茅屋在髙臥羡袁安<lb/>
　　　過鷂子峪<hi>在北樓口</hi>
十里松間路松聲雜鳥聲山雲多變態野水自縱横古<lb/>
木題詩坐懸崖下馬行可憐幽絶處只是近邊城<lb/>
　　　武鄉<hi>以催科至</hi>
萬壑斜陽裏寥寥一縣樓所經多亂石幾處是平疇甲<lb/>
嶺雪長在漳河凍不流民生困已極那忍更徵求<lb/>
<pb n="KR4e0204_WYG_002-2b"/>
　　　松林寺留别諸公和衞源方伯韻<hi>孟淮汴梁人有詩名</hi>
窈窈山邊寺青青松樹林豈堪虚寂所翻動别離心日<lb/>
暮晉城逺雲愁燕塞深前途知己少袖裏有髙吟<lb/>
　　　秋日寓塞上逢老母夀辰<lb/>
悵望空垂淚淹留豈為官君親情獨苦去住意俱難野<lb/>
闊山雲暮風髙塞草寒幾時拜家慶萊彩一承歡<lb/>
　　　北樓口留别許叅戎<lb/>
擾擾烟塵際離觴對晩暉悲風嘶去馬落葉上征衣野<lb/>
<pb n="KR4e0204_WYG_002-3a"/>
燒臨河㫁寒沙帶雪飛願君思滅寇慷慨振軍威<lb/>
　　　役役<lb/>
役役憐終日驅車西復東客心生塞草世事入秋風意<lb/>
向簿書倦愁因疾病空祗應滄海上髙坐學漁翁<lb/>
　　　王義鎮用麥飯<lb/>
我過王義鎮白日掩柴荆颯颯風沙起凄凄鳥雀鳴館<lb/>
人供麥飯黯色似藜羮正此憂民瘼一餐無限情<lb/>
　　　送黎樂溪憲副轉甘肅太僕二首<lb/>
<pb n="KR4e0204_WYG_002-3b"/>
白嶺千山外黄河萬國西塞雲秋𣺌𣺌沙草日凄凄逺<lb/>
地難離别邊城尚鼓鼙張王名未冺駉政定思齊<lb/>
帷幄運籌者翻令在牧芻憂時雙鬢短去路一琴孤已<lb/>
振蘭臺紀應蕃沙苑駒誰云閒散地麟閣佇新圖<lb/>
　　　柏溪書屋二首<lb/>
多才漢司馬髙調謝臨川業在青山裏人來滄海邊論<lb/>
文驚琬琰把酒向雲烟未遂卜居志空歌伐木篇<lb/>
入夏門長閉為園道不疎閒將流水引夢與古人居野<lb/>
<pb n="KR4e0204_WYG_002-4a"/>
鶴窺丸藥山精聽讀書尋詩自來往風起栁塘初<lb/>
　　　忻州雨夜<lb/>
世慮已難遣况當旅館秋寒城夜半雨故國夢中樓河<lb/>
漢幾時曙蛩螿増客愁雁門明日路鼓角入邊州<lb/>
　　　石州陷後作四首<lb/>
人與家齊壞城空真若屠百年無此變萬命亦何辜天<lb/>
為寃魂黯地將肝腦塗夜深聞鬼哭不獨恨匃奴<lb/>
石州古名郡一日化為灰敵騎豈飛到城門不戰開腐<lb/>
<pb n="KR4e0204_WYG_002-4b"/>
儒終誤國盛世自多才好用廉頗輩空談何補哉<lb/>
世事料如此吾民禍早嬰山川猶帶血草木亦吞聲白<lb/>
日鳶雙下危塗旅不行憑誰訴真宰徒爾痛蒼生<lb/>
自昔聞兵火傷心在目前生存猶墮淚死去益堪憐城<lb/>
壘酸風日干戈積嵗年請纓還我輩悔禍是皇天<lb/>
　　　逢劉吉士鈍庵時謫戍雁門<lb/>
歎爾詞林客如何在塞門蹉跎頭漸白慷慨氣猶存把<lb/>
劍論時事吹燈照淚痕金雞聞欲赦早晩沐天恩<lb/>
<pb n="KR4e0204_WYG_002-5a"/>
　　　祁縣贈閻漫川同年<lb/>
吾兄乃達者早嵗向烟蘿世事今如此浮名竟若何人<lb/>
來光水少田傍幘山多醉後惟髙枕不聞種豆歌<lb/>
　　　太原除夕<lb/>
今夕山城裏客心坐轉煩年光分半夜燎火閉千門續<lb/>
酒惜殘臘感時念故園所歡吾母健萬事不須論<lb/>
　　　元夜曹學憲紀山枉過有述<lb/>
三年三晉地臘盡復春宵忽訝年華改兼悲故國遙文<lb/>
<pb n="KR4e0204_WYG_002-5b"/>
章慚往哲出處媿清朝把酒疎燈下君來慰寂寥<lb/>
　　　登恒嶽五首<lb/>
恒嶽來何所正當北極中早年聞勝跡老我謁𤣥宫雷<lb/>
雨流晴壑松杉撼晩風靈山瞻禮罷懷古意無窮<lb/>
南去臨全晉北來控朔方千年形勝在萬壑松雲凉上<lb/>
界金銀闕懸崖薜荔房乾坤回首處冀野路蒼蒼<lb/>
不覧羣山徧寜知北嶽尊於今歸聖代自古障中原日<lb/>
月逓明晦烟雲互吐吞秋髙臨瀚海萬里辨清渾<lb/>
<pb n="KR4e0204_WYG_002-6a"/>
昔人巡狩地風景有無殊恍惚危峰墮隂森古殿虛夕<lb/>
陽岩五色虎峪柏千株依舊𤣥天月泠泠照玉除<lb/>
層崖獨立處萬木秋風寒水作玲瓏聽山如菡蓞看盧<lb/>
敖元有杖殷女尚留丹寳籙肯相授明朝即棄官<lb/>
　　　春日病歸先寄氷壺楊明府二首<lb/>
今日還戎馬空餘疾病身豈能當國士終合作閒人塞<lb/>
路天仍雪海鄉栁已春所欣沾恵化裁此報安仁<lb/>
長路看山色其如久客何明時辭印綬垂老向烟蘿花<lb/>
<pb n="KR4e0204_WYG_002-6b"/>
憶春城發門憐芳草多因君歸興好到日聽弦歌<lb/>
　　　再過柏井驛將别任柏溪鎧<lb/>
十載題詩處青山滿驛門與君今日别白髪向中原客<lb/>
路看春樹寒燈照夜言明朝故關上回首一銷魂<lb/>
　　　雁門九日無興登髙作詩二首<lb/>
九塞行將徧三秋嵗欲殘故鄉歸未得客抱向誰寛雲<lb/>
送臺山暝風吹關樹寒干戈正擾攘何處可凭欄<lb/>
把酒不能醉登髙柰所思豈堪雲㫁處正值雁回時風<lb/>
<pb n="KR4e0204_WYG_002-7a"/>
雨樓煩國關山李牧祠寒花無意賞况復鬢毛衰<lb/>
　　　秋日飲王計部擬蘭亭次韻二首<hi>基青州人</hi>
訪汝亦何暮凄其池館秋風迴黄葉舞天净碧雲流詩<lb/>
句輸摩詰客心憶少游相知不痛飲嵗月若為留<lb/>
池亭當勝所烟淡更宜秋勾注千峯出滹沱幾𣲖流酒<lb/>
因愁易醉藝以老難游不是同鄉井誰能盡日留<lb/>
　　　寓安邑<lb/>
回首同安路忽驚嵗序徂腐儒慚餼廩多病夢江湖涑<lb/>
<pb n="KR4e0204_WYG_002-7b"/>
水寒雲合條山夕照孤荒凉城郭裏惆悵禹王都<lb/>
　　　懷來城逢四明吕二山人二首<lb/>
飄飄江海客此日滯燕關裘馬狂仍甚風塵氣亦閒尋<lb/>
幽秋過寺得句暮看山我正悲羇旅逢君一解顔<lb/>
南國亂不止客心其柰秋一身來萬里避地獨登樓燕<lb/>
樹著霜變羊河抱郭流明年與爾去滄海老漁舟<lb/>
　　　和王侍御自沁州見寄兼送還朝二首<hi>隆慶元年</hi>
柱史吾鄉彥髙情奈别何有書來晉水無夢不漳河亂<lb/>
<pb n="KR4e0204_WYG_002-8a"/>
後征徭急明時諌諍多老懷關世事况聽大風歌<lb/>
近報干戈息遙瞻日月新乘驄趨北闕遺恵泣西人道<lb/>
路千山霽鶯花上國春王褒能獻頌不祀碧雞神<lb/>
　　　宿土明村<lb/>
北來三百里纔見此孤村自有干戈後惟餘老稚存山<lb/>
川空對客風雪不關門隣壁何人住哭聲夜尚吞<lb/>
　　　汾州贈孔文谷先生二首<lb/>
愧我栖栖客得升賢者堂早聞經濟志今見鬢毛蒼兩<lb/>
<pb n="KR4e0204_WYG_002-8b"/>
漢看文體終年入醉鄉田園開背郭人擬輞川莊<lb/>
早上萬言書曽傳玉殿臚才非時所用心與道相符注<lb/>
易山名卜為農谷似愚不因賔帝胄事業詎能無<lb/>
　　　故關别任柏溪<lb/>
關門從此别對酒各沾衣芳草臨岐路千山向夕暉交<lb/>
情惟汝在世事與心違後㑹知何地休令音信稀<lb/>
　　　過青蒿鎮<hi>東有天涯山</hi>
野店愁過日悠悠驛路斜黍禾將嵗暮窰洞幾人家雷<lb/>
<pb n="KR4e0204_WYG_002-9a"/>
響千山雨風啼獨樹鴉客心向誰好關塞是天涯<lb/>
　　　春日懐歸<lb/>
岸幘花前坐忽同林下居春風吹戸牖芳草徧庭除嗜<lb/>
酒無餘俸多愁懶著書歸歟桃嶺上兄弟共耕鋤<lb/>
　　　柬張前溪大叅<hi>松洛陽人</hi>
為問張平子客懷近若何悲秋心共苦憂國鬢應皤北<lb/>
嶽雲中樹桑乾霜後河懸空寺裏約九日可相過<lb/>
　　　過懸空寺<hi>寺在渾源州磁窑口</hi>
<pb n="KR4e0204_WYG_002-9b"/>
一寺空虚裏危欄髙幾層懸崖惟度鳥無路去齋僧雲<lb/>
隱多羅樹天垂寳月燈塵心何處覺孤磬下崚嶒<lb/>
　　　冷泉關别張安軒少叅徐南野僉憲二同年<lb/>
羡汝同南去嗟予獨北還離筵臨野水客路入秋山世<lb/>
故誰相語塵心自不閒那堪分手處日暮冷泉關<lb/>
　　　岩畔僧居<lb/>
岩畔疑無路禪關向此分金沙髙映日貝葉細翻雲入<lb/>
定妨猿嘯焚香下鶴羣何時乘興至清磬月中聞<lb/>
<pb n="KR4e0204_WYG_002-10a"/>
　　　望箕山懷許由<lb/>
箕山棲隠處逸駕接崆峒孤塜懸雲外芳名落世中聖<lb/>
朝猶不仕潜徳更何窮余亦塵埃客徒懐髙士風<lb/>
　　　聞喜公署言懐<lb/>
寂寞淹山館寒城下夕陰迂懐空慕古撫事已成今路<lb/>
逺鄉書少天髙秋意深不堪客思苦月出更聞砧<lb/>
　　　宿吴城驛<lb/>
孤城夜裏到雪色正漫漫亂後人家少山深燈火寒悲<lb/>
<pb n="KR4e0204_WYG_002-10b"/>
風吹古樹入夢似驚湍明日黄蘆嶺彌知邊路難<lb/>
　　　行静樂梁嶺山中<lb/>
岩壑行來好杉松畫不如經年無客到何處有人居石<lb/>
古苔生徧泉香麝過餘買山能得此亦可結吾廬<lb/>
　　　路中逢立春<lb/>
簫鼓迎春日喧喧客裏聞馬消邊地雪旗暖晉山雲隠<lb/>
隠川光動微微栁色分田園正好去莫待有移文<lb/>
　　　過石嶺關<lb/>
<pb n="KR4e0204_WYG_002-11a"/>
石嶺月初上登登僕從勞山城秋路逺戍鼓夜深髙驅<lb/>
馬臨重隘感時換二毛風塵頻看劍無夢向江臯<lb/>
　　　出京别諸公<hi>萬厯庚寅</hi>
春日去都門河橋氣色温為因乞骸骨寜不戀君恩白<lb/>
首家千里紅亭酒幾尊治平諸老在深足慰離魂<lb/>
　　　夜渡滹沱<lb/>
夜渡滹沱水茫茫幾里寛舟行人不覺波動棹聲寒彼<lb/>
岸千燈候戍樓曉月殘趨朝正此際老矣别長安<lb/>
<pb n="KR4e0204_WYG_002-11b"/>
　　　近家志喜<lb/>
還家春未晩草色尚萋萋漸覺世塵少忽看鄉樹低候<lb/>
門喧稚子炊飯有山妻從此滄江上别開桃李蹊<lb/>
　　　過王戍店感舊<lb/>
當年沽酒處此日一人無回首悲陳迹浮生愧老夫長<lb/>
途春草徧小店野烟孤忍見旗亭栁風前鳥自呼<lb/>
　　　霑化夜集感舊<lb/>
别去憶多年張燈惜此筵故人嗟老矣吾鬢亦蒼然雨<lb/>
<pb n="KR4e0204_WYG_002-12a"/>
響殘秋地城分不夜天從今數來往同種海西田<lb/>
　　　過忻口<lb/>
落日臨寒渚悲風動戍臺雲隨長路去水自亂山來白<lb/>
髮身將老蒼生志未灰沙禽鳴向客旅思轉悠哉<lb/>
　　　逢楊風軒教諭時風軒罷官久矣勸之東歸故<lb/>
　　　鄉<lb/>
前嵗一官罷於今尚逺途鬢毛驚盡白嚢篋想應無老<lb/>
更攻詩翰狂猶到酒壚東歸舊業在三徑未全蕪<lb/>
<pb n="KR4e0204_WYG_002-12b"/>
　　　宿穆陵關效杜荀鶴體<lb/>
野館千山裏頽垣少四鄰雄圗追往古衰鬢憶吾親岩<lb/>
月望不出秋蟲聒殺人關門候明發南去有通津<lb/>
　　　赴南都登太岳二首<lb/>
駐馬登東岳憑髙辨四溟始知人世小不㫁此山青樓<lb/>
閣秋孤出川原晝杳㝠將尋孫復隠忽忘有嚴程<lb/>
梁甫名仍在登封事不磨逢人詢古蹟覧勝欲狂歌匹<lb/>
練吴門近豐碑漢代多還能舒老眼萬里見滄波<lb/>
<pb n="KR4e0204_WYG_002-13a"/>
　　　欒城讀吴川樓給事壁間詩次韻時川樓猶謫<lb/>
　　　　宦<lb/>
青𤨏同袍友知從此地眠朝中傳奏疏客裏見詩篇大<lb/>
陸秋風急長河夜雨連賜環應見近猶自著吟鞭<lb/>
　　　答温中丞見寄<hi>如璋時余寓平定候代</hi>
留滯春將晩思君曠所期荒城書到處白日夢回時老<lb/>
病醫難得兵符謝已遲歸途定相見應嘆鬢如絲<lb/>
　　　清明後一日劉通政過嶺園<hi>希孟</hi>
<pb n="KR4e0204_WYG_002-13b"/>
嶺圃逢君夕春風食尚寒不言别後事先問聖躬安存<lb/>
殁悲諸老去留任一官雲林最深處相對酒杯寛<lb/>
　　　中秋嶺園對月<lb/>
為問林塘月如何分外明轉憐河漢近偏映竹松清疑<lb/>
有羽人駕杳無天籟聲庾公興深淺兹夕可相并<lb/>
　　　寄題屠赤水空明閣二首<hi>隆能文負屈</hi>
聞君起草閣賽我半間樓深喜居相似翻悲路阻修江<lb/>
雲晴亂入山月曉還留偶記少陵語乾坤到十洲<lb/>
<pb n="KR4e0204_WYG_002-14a"/>
髙調已絶塵林間閣又新谿山且礙眼名利豈關身倚<lb/>
檻觀無際談𤣥坐至人漫言不識路夢遶鑑湖濵<lb/>
　　　贈吕山人劍<lb/>
寳劍帶龍文空藏未䇿勲呼童開玉匣雙手贈茅君江<lb/>
海獨行處鯨鯢應散羣夜深漫拂拭光在斗牛分<lb/>
　　　病中喜雨<lb/>
海國經年病山堂少客過平明看細雨長日對垂蘿世<lb/>
事渾宜嬾生涯豈在多老來厭兵甲一洗望天河<lb/>
<pb n="KR4e0204_WYG_002-14b"/>
　　　三家村<lb/>
海色暗荒原蕭條自一村日髙不見火人到始開門屋<lb/>
比巢居陋儲無儋石存猶聞催兩稅對此欲銷魂<lb/>
　　　首尾吟二首效宋人體<lb/>
我思堯舜時寮寀盡師師猶謹危微念長歌喜起詩中<lb/>
天懸日月萬古仰綱維擊壌人不見我思堯舜時<lb/>
我思孔孟時人得聖賢師六籍咸遵古七篇半引詩無<lb/>
非明帝道總是正天維異說紛然出我思孔孟時<lb/>
<pb n="KR4e0204_WYG_002-15a"/>
　　　得二鶴<lb/>
本是雲霄侣伴予守故丘敢嫌雙口累似與二僊游舞<lb/>
遶花間徑唳髙塵外樓身輕如有日跨爾向羅浮<lb/>
　　　郊居秋興<lb/>
郊原净秋色幽事甚從容不厭山僧過每於田父逢為<lb/>
橋通野水伐木出寒松更願烟塵絶終身一老農<lb/>
　　　柏林寺别王計部寺即李晉王葬所<lb/>
園陵今作寺秋草向沙陀事歎千年往人憐兩度過山<lb/>
<pb n="KR4e0204_WYG_002-15b"/>
川明霽雪鐘磬帶烟蘿於此别知己尊前意更多<lb/>
　　　春日平定候代次韻詶任苗二子<lb/>
如何已解綬猶此客天涯為有求羊過頻開早晩衙詩<lb/>
人情自好塵世事堪嗟遙憶嶺園裏春深樹樹花<lb/>
　　　贈陽信武明府<lb/>
我讀循良傳惟君似古人愛民不啻子接士儼如賔野<lb/>
潤潘花徧城春陶栁新聖朝正求治早晩侍楓宸<lb/>
　　　重過霑化范公園<lb/>
<pb n="KR4e0204_WYG_002-16a"/>
人憶羲皇上園開渤海西以予别去久是路再來迷雨<lb/>
徧桑麻野春深桃李蹊平生一范老不見意悽悽<lb/>
　　　南山上人來訪送以小詩<lb/>
寂寞誰相訪師來千里餘不言心自了一呪病能除歸<lb/>
路石仍滑世縁老更疎從兹門再掩草色徧郊居<lb/>
　　　贈車鎮村族叔三老<lb/>
吾家養齋老所性好清閒薄地不盈頃草房只數間宅<lb/>
隣廣武墓樹接烏鴉山已住郊原外柴扉長日關<lb/>
<pb n="KR4e0204_WYG_002-16b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　存家詩稿巻二<lb/>
</p>
<p>
</p>
  </div>
<div>
<head>存家詩稿巻三</head> <lb/>
    <p>
<pb n="KR4e0204_WYG_003-1a"/>
欽定四庫全書<lb/>
　存家詩稿巻三<lb/>
　　　　　　　　　　　　　明　楊巍　撰<lb/>
　　五言律<lb/>
　　　九日同吕山人登覧曠亭<lb/>
極目川原外放懷天地間千林秋葉墜萬里塞鴻還風<lb/>
雨詩偏壯茱萸晩正斑不因君落帽誰解是龍山<lb/>
　　　題介休王醫杏林巻<lb/>
<pb n="KR4e0204_WYG_003-1b"/>
賣藥兼求道年年海上過應人渾偶爾濟世有諸科術<lb/>
異泣神鬼心閒到薜蘿春來聞種杏萬樹繞汾河<lb/>
　　　題馬愧非巢雲亭<lb/>
亭子起何所髙懸古栁間為聆黄鳥語兼愛白雲還杯<lb/>
外分平楚座中到逺山襟期有如此能望不能攀<lb/>
　　　壬申九日登覧曠亭憶舊㑹兼喜谷司馬初還<lb/>
　　　次前韻<lb/>
往事真如昨登髙復此間嵗時人半老江海客初還暮<lb/>
<pb n="KR4e0204_WYG_003-2a"/>
雁聲偏疾寒花色自斑不須多感慨東望有牛山<lb/>
　　　送圎上人還五臺<lb/>
清涼古佛地有屋傍西臺磵雪春仍積岩花夏始開已<lb/>
知苦行滿想見文殊來二虎倘無恙為予問訊哉<lb/>
　　　庚寅九日登髙<lb/>
林下登髙處飄然興不同迎霜樹五色對酒菊多叢世<lb/>
事浮雲外風流落帽中莫愁秋漸晩天際有歸鴻<lb/>
　　　閒居贈五臺僧<lb/>
<pb n="KR4e0204_WYG_003-2b"/>
浮世豈忘我衰頽無片能絶交惟獨往問字幾人曽門<lb/>
徑長青草軒忩挂紫藤莫言少客訪見有五臺僧<lb/>
　　　元夜病足<hi>寓平定候代</hi>
春到人猶病寒燈臥似吟籃輿他日事藥裹異鄉心嵗<lb/>
序驚沙塞椒花憶故林歸期仍未定滄海夢中深<lb/>
　　　家居次吕山人<lb/>
罷官真是遲多病老來時難抱灌花瓮空臨洗硯池閉<lb/>
門春草長伏枕隙駒馳潦倒不堪用非君孰我知<lb/>
<pb n="KR4e0204_WYG_003-3a"/>
　　　病足自遣<lb/>
仰臥長終日空齋澹所思何須窮海嶽祗貴得希夷真<lb/>
性能無損凡軀未足悲文昌詩句好身病是閒時<lb/>
　　　答王龍門見寄韻<lb/>
自向山中臥蕭條門徑秋市沽愁不醉藥品病多收世<lb/>
事歸詩巻生涯有釣舟聞君欲相訪家在海西樓<lb/>
　　　月夜至山園<lb/>
而我愛光景山園夜亦過微風醒鳥夢明月澹烟蘿露<lb/>
<pb n="KR4e0204_WYG_003-3b"/>
冷蛩聲少亭空樹影多此中得佳句髙詠向星河<lb/>
　　　秋月吟<lb/>
清光正東上大火已西流皎皎四時月如何偏愛秋玉<lb/>
繩低草閣金露濕芳洲遙憶仙人宅五城十二樓<lb/>
　　　秋日閒居三首<lb/>
笑我起居處寥寥一竹床長貧諳性命多病識行藏地<lb/>
與紅塵逺秋憐白日涼山僧久不至木落井西堂<lb/>
漫道無生理秋天亦苦予倩人斸藥品伐木結寒廬酒<lb/>
<pb n="KR4e0204_WYG_003-4a"/>
採菊花醸唫収桐葉書所歡遂閒散名利將焉如<lb/>
荒徑無人到柴門帶晩霞不知身抱病且喜菊開花買<lb/>
鶴供詩料鬻書送酒家秋來禾黍熟垂老此生涯<lb/>
　　　還家逢九日二首<lb/>
自喜一官罷寧悲三徑蕪懸車少客訪入戸有僮扶黄<lb/>
菊寒仍在青山道不孤老來慵戲馬髙枕臥江湖<lb/>
芳辰來故國秋色徧柴門正值菊花候新開竹葉尊晴<lb/>
雲髙雁鶩暮雨長蘭蓀偶誦閒居詠斯人可共論<lb/>
<pb n="KR4e0204_WYG_003-4b"/>
　　　和吕山人病酒<lb/>
酒病嘗難受山人其奈何詩仍枕上得飯已午時過問<lb/>
字良朋集閉門芳草多忽聞發髙興予亦散微痾<lb/>
　　　五月廿七為誕陶兒日時寓都門聽覆試念之<lb/>
　　　作此<lb/>
兩年誕汝日皆在客途間正屬炎蒸候其如游子顔科<lb/>
名是何物天性自相關從此堪偕隠雲深馬谷山<lb/>
　　　月夜<lb/>
<pb n="KR4e0204_WYG_003-5a"/>
齋中人去夜松際月來天自擊羅浮磬髙歌招隠篇軒<lb/>
忩殘雪在河漢數星懸鶴夢呼不起吾心誰為傳<lb/>
　　　海鄉聞雁<lb/>
平蕪霜露合孤雁尚南征影落黄龍渚聲凄魏豹城殘<lb/>
雲疑路㫁新月似弦驚十載關山北曽傷故國情<lb/>
　　　閠八月十五柬王髙二君以前月恵酒病不能<lb/>
　　　㑹<lb/>
正當延賞夜一病獨成眠北海尊空在南樓興杳然清<lb/>
<pb n="KR4e0204_WYG_003-5b"/>
宵嗟已失白月喜重圎兹夕誰能負星河萬里天<lb/>
　　　戲題三角亭三首<lb/>
茅亭獨面東想像總無同形出方圎外數兼天地中聨<lb/>
詩宜石鼎講道去尸蟲混世當如此寧論拙與工<lb/>
何方問蓬島塵世路多岐獨向小亭坐還如上古時斜<lb/>
開蔣詡徑静遣季文思盡日看春色萋萋薋菉施<lb/>
前後悲身世於今記得曽年光何鼎鼎人意尚稜稜白<lb/>
日依簷轉昏星傍溜澄惟應招總印共此閱傳燈<lb/>
<pb n="KR4e0204_WYG_003-6a"/>
　　　戲題草屋三首<lb/>
爽塏非吾願結茅獨傍村經營謀素拙巢窟意猶存俗<lb/>
士頻迴駕髙僧常到門此中風日别炙背有餘暄<lb/>
土壁須臾就柴扉容易開海鄉乏木石棟宇借蒿萊尚<lb/>
恐秋風妬應無燕雀來平生懷栗里八九亦多哉<lb/>
茅茨髙幾許所願避風寒雅稱蓬為户偏宜竹作冠自<lb/>
甘芻狗棄人以臥龍看深感谷峰老為予賦考槃<hi>于宗伯寄</hi>
<hi>題有俗殺午橋莊之句</hi>
<pb n="KR4e0204_WYG_003-6b"/>
　　　秋日郊居二首<lb/>
嶺圃寡塵鞅悽然秋日心呼僮移野菊留客醉霜林落<lb/>
葉悲時序浮名笑古今静言思化理世慮盡銷沉<lb/>
昨夜涼風至轉憐景物新已蘇多病體况復少烟塵嵗<lb/>
稔登禾稼秋髙有蕨蓴瀟然無一事猶念未歸人<lb/>
　　　登新興里黄臺<lb/>
臺起縣中央登臨意獨傷愁雲連海暗蔓草接天荒幾<lb/>
里無雞犬迎冬見雪霜憑誰問民瘼村落滿斜陽<lb/>
<pb n="KR4e0204_WYG_003-7a"/>
　　　重過馬谷山村<lb/>
山村重到日風景益堪親家逺惟宜病境幽豈避人雲<lb/>
開山洞曉水漫九河春投老此中得當年枉問津<lb/>
　　　送汪山人游山海<lb/>
自是江湖客猶然變姓名妻拏貧不問書畫老逾精雲<lb/>
黯秦王島山髙孤竹城同誰登碣石醉看海濤生<lb/>
　　　贈李廣文移居兼呈王宋二丈<lb/>
定爾嫌車馬還因欲卜鄰蕭條委巷内來往向誰頻門<lb/>
<pb n="KR4e0204_WYG_003-7b"/>
徑不除草圗書長傍身宋王家咫尺俱是素心人<lb/>
　　　和吕二山人君子居韻二首<hi>寧波人</hi>
渤海非東海窮鄉奈薄游慚予為地主愛汝獨風流野<lb/>
色蓬三徑濤聲夜一樓隣人亦知徳送酒過牆頭<lb/>
此地誰堪隠君來就我居若非躭寂寞寧不厭樵漁綠<lb/>
栁村邊舍黄庭枕上書相看吾道在世路竟何如<lb/>
　　　答吕二山人雨中問病韻二首<lb/>
漫說憲非病空慚回庻幾家貧人臥穏橋㫁客來稀秋<lb/>
<pb n="KR4e0204_WYG_003-8a"/>
草恣侵徑寒雲伴掩扉明朝野水落依舊釣漁磯<lb/>
已向山中老寧論世上功爾詩久作祟吾道豈云窮百<lb/>
畝桑麻雨一溪楊栁風生涯亦自好端不坐書空<lb/>
　　　立秋後一日董劉二君過訪<lb/>
杖藜偶爾出忽見兩髙軒不意索居處得聞長者言是<lb/>
時流大火傍樹倒清尊落日遽相别依然又掩門<lb/>
　　　邀諸學博賞菊<lb/>
佳菊偏宜晩入冬始落英寒増茅屋色雅稱野人情霜<lb/>
<pb n="KR4e0204_WYG_003-8b"/>
露清三徑壺觴盡一生廣文能好我騎馬過柴荆<lb/>
　　　郊居效樂天<lb/>
老去無餘事徜徉草野間髙蘆移當竹亂石疊為山客<lb/>
到即呼酒僧來同閉關不因逢盛世那遂此清閒<lb/>
　　　送鄧廣文之任崇陽令<lb/>
文斾忽南去老懷奈别何仙鳬攀未得荒墅更誰過客<lb/>
路九江逺楚城三户多一言堪贈否佳政在弦歌<lb/>
　　　送孫司訓之任良鄉學諭<lb/>
<pb n="KR4e0204_WYG_003-9a"/>
幾載借荒城為師獨有名那堪驅瘦馬猶自戀諸生月<lb/>
上蘆溝白風傳黍谷清莫言官尚冷已得近神京<lb/>
　　　雨夜有感<hi>諸生時作</hi>
白書又黄昏更深未掩門人垂燈下淚鬼哭雨中魂雙<lb/>
鬢愁將老一經還自温寥寥長夜裏心事與誰論<lb/>
　　　寄董僉憲閒居二首<hi>邦政有邊才</hi>
聞君已解任投老向青齊結屋長山北買田渤海西花<lb/>
應栽滿徑藥想種成畦處處堪行樂春來酒自擕<lb/>
<pb n="KR4e0204_WYG_003-9b"/>
濟世須安石東山豈合歸尚存韜畧篋新作芰荷衣紫<lb/>
塞名仍逺蒼生志不違長春髙臥夜猶夢羽書飛<hi>長春董君</hi>
<hi>園名</hi>
　　　寄吕山人用韻<lb/>
殘冬仍寄食念爾老無家跡尚如飄梗情多似亂麻綈<lb/>
袍誰見贈魯酒自應賒聞作王門客筆頭想夢花<lb/>
　　　病中曹子見過<lb/>
長日閉門臥衰年懶讀書貧惟安所遇道欲識其初鶴<lb/>
<pb n="KR4e0204_WYG_003-10a"/>
跡山房滿松聲藥院疎不因君問病誰肯過吾廬<lb/>
　　　秋日劉别駕偶過<lb/>
近午猶髙臥小車説到門披衣迎好客問婦有清尊市<lb/>
逺盤飡少秋深松菊繁文章與出處身外不須言<lb/>
　　　雨中和張山人懷歸越中<lb/>
故里何年别魚書隔嵗沉嚢無十日費鬢有二毛侵交<lb/>
誼原非淺酒杯莫厭深西園聽雨處還似越江潯<lb/>
　　　和吕山人遂初堂韻<lb/>
<pb n="KR4e0204_WYG_003-10b"/>
茅堂得詞客相對兩忘機以彼心常逸慚予病始歸漁<lb/>
樵元舊業荷芰有初衣堪向此中老回頭萬事非<lb/>
　　　寄淮陽張給事<hi>侃</hi>
予多張季鷹行與古人并諫主曾焚草為詩獨擅名淮<lb/>
陽山水郡海上薜蘿城見面何由得空勞夢寐情<lb/>
　　　九日憶亡弟巖<lb/>
自汝棄予後出門益覺難無人陪笑語對酒獨悲酸荆<lb/>
樹霜中老鶺鴒原上寒茱萸雖滿把含淚不能看<lb/>
<pb n="KR4e0204_WYG_003-11a"/>
　　　醉臥讀髙蘇門詩<lb/>
閒居長是醉髙枕任吾欹嬾慢心方得蹉跎老豈知北<lb/>
忩風到處深樹鳥鳴時世事一無好猶躭陶謝詩<lb/>
　　　越中三髙士飲王左史莊贈此<lb/>
左史能延客况聞髙士名盤桓輞口墅登眺古時城聽<lb/>
鳥管絃廢看花羅綺輕夕陽猶未返應待月華生<lb/>
　　　南園刈麥<lb/>
刈麥向南圃城中不異村晴風低乳燕夏日滿衡門豈<lb/>
<pb n="KR4e0204_WYG_003-11b"/>
獨餬家口且思供酒樽生涯誰謂薄郭外有雞脉<lb/>
　　　夏日野塘泛槎<lb/>
十畆野塘裏浮槎亦勝遊不知三伏暑渾似五湖秋映<lb/>
酒垂紅蓼傍人起白鷗因思西里泊毒霧若為愁<lb/>
　　　雨中客自濟南惠石與竹榴<lb/>
移將華頂石寄我海邊村已適樂山意况兼花木繁風<lb/>
光分北渚雨氣滿西軒從此獲三益恍同静者言<hi>三益自東</hi>
<hi>坡來</hi>
<pb n="KR4e0204_WYG_003-12a"/>
　　　題趙子冲𤣥稿<lb/>
嗟君狂者流一第竟悠悠見客少青眼吟詩欲白頭谿<lb/>
山無世態花鳥共春愁從此聲名著前身趙倚樓<lb/>
　　　雨夜董信溪過訪<lb/>
臥病滄江上柴扉晝不開况兹風雨夕乃有故人來遶<lb/>
屋吟黄葉疎燈照綠苔平生丘壑意共盡掌中杯<lb/>
　　　秋晩桃嶺再集<lb/>
已過重陽日風髙寒更催菊殘猶待客病後尚登臺萬<lb/>
<pb n="KR4e0204_WYG_003-12b"/>
木霜中落浮雲天際來祗應拚一醉騎馬夜深回<lb/>
　　　春日<lb/>
春日更多情風吹杖履輕欲聆黄鳥囀獨傍綠楊行逺<lb/>
甸陰雲合孤村花木榮偶然逢野老邀我坐柴荆<lb/>
　　　送孔松崖道者<lb/>
是吾夫子後自㓜獨修仙心注形骸外道窺天地先蓬<lb/>
萊知逺近嵗月自推遷惆悵此時别歸來幾百年<lb/>
　　　送程尉還蜀<lb/>
<pb n="KR4e0204_WYG_003-13a"/>
與君萬里别忍見栁條春已恨罷官早兼悲為客貧猿<lb/>
聲來峽口草色暗江津想就嚴平卜行藏不在人<lb/>
　　　起巡撫陜西<hi>嘉靖丙寅</hi>
一身曾許國詎敢顧其私捧檄寧不喜絶裾還自悲朝<lb/>
廷多難日臣子請纓時早晩干戈定歸來慰母慈<lb/>
　　　冬日喜韓紀善過訪<hi>桐蒲臺人候補</hi>
嘆爾王門客長裾未著身遊梁終授簡訪戴愧非人雪<lb/>
散遙林色杯傾大海濵不須論出處南北正風塵<lb/>
<pb n="KR4e0204_WYG_003-13b"/>
　　　秋雨宿黑石嶺<lb/>
嶺險藤迷路山髙石作城片雲何處雨孤客此時情茅<lb/>
屋幾家住秋風半夜生旅魂愁已絶况聽鼓鼙聲<lb/>
　　　安邑逢閻給舍二首<hi>救張總督杖歸</hi>
青𤨏同趨日聲名汝獨先别來多嵗月老去阻山川杯<lb/>
酒還今夕風波憶往年五雲回首處相對一澘然<lb/>
聞君髙臥處門向翠微開野徑葡萄熟山橋麋鹿來閒<lb/>
居應作賦治世孰憐才余亦思歸者滄江有釣臺<lb/>
<pb n="KR4e0204_WYG_003-14a"/>
　　　早秋登龍門城樓二首<lb/>
朔塞樓頻倚新秋天乍晴雲山兼日色鼓角帶邊聲路<lb/>
有元人轍臺餘漢將名楊公石柱在極目舊開平<lb/>
指㸃雲州地真為漢北門八城臨大漠一路向中原晴<lb/>
日山川映秋田黍稷繁文莊經畧處父老至今言<lb/>
　　　覽壁間北嶽詩憶舊遊<lb/>
絶頂曽獨上乗風凌紫烟採芝秋峪裏謁帝夕陽邊瑤<lb/>
闕頻回首塵寰動隔年棄官何日去空誦白雲篇<hi>紫芝峪夕</hi>
<pb n="KR4e0204_WYG_003-14b"/>
<hi>陽岩皆北嶽景</hi>
　　　經順聖川<lb/>
野曠行人㫁風髙戍鼓鳴青山隣巨敵白日閉孤城戎<lb/>
馬千年地江湖萬里情不堪征戰後極目一沾纓<lb/>
　　　過響水堡<lb/>
塞水合流處聲喧十里繁乍聞堪動色相對未能言束<lb/>
峽黿鼉怒驚濤日月翻祗應阻邊馬不得入中原<lb/>
　　　即事<hi>嘉靖壬戌</hi>
<pb n="KR4e0204_WYG_003-15a"/>
世事渾無補歸心祗晝眠飛來何處雨一洗漢山川海<lb/>
宇豐登日宰臣罷去年單于猶未歇誰為勒燕然<lb/>
　　　答王少㕘見懷<hi>惟寧關中人</hi>
我豈揚雲侣君同王粲賢憤時應仗酒投老是何年擾<lb/>
擾干戈地凄凄雨雪天不堪客舍裏獨誦鳥鳴篇<lb/>
　　　對山亭雪後<hi>在陽和</hi>
雲帶髙峰好况於雪後看澹烟飄户牖清景似江干塞<lb/>
逺人稀到亭孤嵗自寒獨愁防戍者猶未解征鞍<lb/>
<pb n="KR4e0204_WYG_003-15b"/>
　　　小天門<lb/>
疊嶂迴環處桃源恐在兹雲從馬足起藤向樹頭垂磵<lb/>
水喧迎客岩花笑索詩殷勤留姓字記我獨來時<lb/>
　　　同王少㕘遊清虚觀四首<lb/>
徑轉孤峯外霞明仙苑邊瑤華開幾世丹竈閉多年洞<lb/>
古雲長合堂虚日獨懸登臨有王烈共詠紫芝篇<lb/>
逸思駕天風飄颻出半空山川雲日裏樓閣畫圖中洞<lb/>
隠千年鹿潭飛萬里鴻平生慕仙蹟此地即崆峒<lb/>
<pb n="KR4e0204_WYG_003-16a"/>
金扉凌倒景玉女儼層臺地静人同鶴峯奇錦作苔亂<lb/>
雲行處起清吹坐中來仙駕杳不至誰將寳籙開<lb/>
山晩鳥猶吟窮幽此日心危途愁作客勝境欲抽簮紫<lb/>
磵松風滿瑤壇花霧深歸來應夢到縹緲翠雲岑<lb/>
　　　邊城見燕子<lb/>
寥落邊城裏還看燕子來主人寧見妬蓬户定頻開地<lb/>
迥巢難就風寒羽易摧翩翩懷舊侣何處傍池臺<lb/>
　　　左衞秋日候王楊二君不至<lb/>
<pb n="KR4e0204_WYG_003-16b"/>
關雲看欲暝離思我何如野燒驚沙雁霜風落塞榆論<lb/>
文心正切籌敵計猶疏不醉今宵酒空傳前日書<hi>榆字依洪</hi>
<hi>武韻</hi>
　　　九日寄王少㕘<lb/>
可惜重陽候年年客裏過登臨吾不愜懷抱爾如何落<lb/>
日黄榆滿悲風紫塞多無由一縮地把酒慰蹉跎<lb/>
　　　九日登髙<hi>大同</hi>
已作雲中客更登塞上臺風塵回老眼節序託深杯碧<lb/>
<pb n="KR4e0204_WYG_003-17a"/>
海雁行㫁陰山雨氣來故園今日菊惆悵向誰開<lb/>
　　　春齋漫興<lb/>
逺地無人到春風憶故林傍簷獨鳥囀積雨衆芳深中<lb/>
散琴為侣山公酒是心欲騎黄鵠去萬里孰能尋<lb/>
　　　秋日懷西石王憲副<lb/>
塞上同遊處經秋不見君酒杯誰共把書札曠相聞木<lb/>
落陰山雨沙昬瀚海雲干戈仍未息一倍惜離羣<lb/>
　　　春日再登雞鳴山<lb/>
<pb n="KR4e0204_WYG_003-17b"/>
去嵗寒仍夜今來春且晴再登諳道路髙眺轉分明斥<lb/>
堠通沙磧山川擁帝京祗憐征戰後不聽有雞鳴<lb/>
　　　送郭㕘將振赴淮陽總戎二首<lb/>
分閫向南州王程不可留九邊名已著三楚戰應休蓬<lb/>
㫁狼山野烟昬蜃海樓平生許國志把酒看吴鈎<lb/>
推轂權方重隴西名素髙樽前歌枤杜海上望旌旄未<lb/>
戰謀先定臨時氣自豪威聲已飛去白日静波濤<lb/>
　　　過楊伯起墓<lb/>
<pb n="KR4e0204_WYG_003-18a"/>
予亦關西裔長年仰素聲之官過古墓採藻薦先生華<lb/>
嶽開平野桃林有故城如何千載後獨以四知名<lb/>
　　　環縣早行<lb/>
邊塞平無日滄江未擬還燈前梳白髮馬上夢青山薄<lb/>
曙羣峰外殘星杳靄間雞鳴問何處已過古蕭關<lb/>
　　　題龍門圗送溫侍御還朝<hi>隆慶元年</hi>
疊浪下危岑誰言禹鑿深羣龍鬭白日客子發孤吟怒<lb/>
損三川氣愁關天地心憑君為砥柱到海萬波沉<lb/>
<pb n="KR4e0204_WYG_003-18b"/>
　　　山中見野菊<lb/>
是處秋能到山寒菊亦開香偏凝磵壑根故逺池臺不<lb/>
入神農譜翻令田父猜陶家三徑裏憶爾賦歸來<lb/>
　　　永夀道中<lb/>
不知山縣處忽聽午時雞城郭到方見烟雲看漸低人<lb/>
疑勾漏令地即武陵溪正是花開日香風趁馬蹄<lb/>
　　　出塞<lb/>
一望祁連北沙黄晝不分沿山皆漢幟隔水是塵氛風<lb/>
<pb n="KR4e0204_WYG_003-19a"/>
勁霜鵰入磧寒野兕聞髑髏啼白日猶似怨將軍<lb/>
　　　蕭關北作<lb/>
塞路山難㫁天愁雲不開遙驚戍火起數見羽書來周<lb/>
室朔方郡唐家靈武臺客心正多感羌笛暮堪哀<lb/>
　　　宿瓦雲驛<lb/>
蕭條來野館秋草正凄凄復此聞風雨兼之厭鼓鼙經<lb/>
年堦樹老入夜怪禽啼獨坐生歸思田園渤海西<lb/>
　　　憶老母<lb/>
<pb n="KR4e0204_WYG_003-19b"/>
吾母八旬外其如遊子情正宜憐短日猶自戀浮名馬<lb/>
為看雲駐詩因陟屺成誰云須祿養江海有袁閎<lb/>
　　　雪霽遊天界寺<lb/>
滿寺皆山色房房帶薜蘿松篁寧厭密鐘磬翻嫌多樓<lb/>
壓雲邊樹池通江上波諸天新霽雪乘月更宜過<lb/>
　　　齋宿對雪同王雲澤侍郎<hi>在南户部</hi>
江國欣逢雪飄飄度石城叢篁聲欲碎粉署眼偏明共<lb/>
慰祈年意仍髙作賦情不知剡水曲誰掉夜舟行<lb/>
<pb n="KR4e0204_WYG_003-20a"/>
　　　謁孝陵<lb/>
未曉謁松楸儼如拜冕旒千山環閟室一劍定神州王<lb/>
氣深鍾阜天威肅暮秋登髙望不極日夜大江流<lb/>
　　　題武進楊鵞山寫真障子其子為錦衣<lb/>
早嵗遊江縣常時憶太湖草𤣥亭在否松月夜仍孤未<lb/>
遂雲龍志空留氷鶴圗傳家欣有子名列執金吾<lb/>
　　　宿回龍觀<lb/>
沙際開瑤館鑾輿幾度過日迴雙闕迥雲傍九陵多承<lb/>
<pb n="KR4e0204_WYG_003-20b"/>
露空仙掌沿堦自綠蘿夜深清吹發猶憶舊鳴珂<lb/>
　　　遊大慧寺同李行人熹任計部鎧羅廷評節汪<lb/>
　　　山人淵賦<hi>寺在京城西</hi>
花垂蘿洞口樹滿碧雲層對境疑為夢前身恐是僧樓<lb/>
臺依北闕經論有南能却恨相過晩登臨意不勝<lb/>
　　　同舒司寇登城西真如寺㙮<lb/>
寳塔共登臨遐觀遂此心海山開萬里烟靄净千林鳯<lb/>
闕瞻逾近龍宫視轉深漫言離色界花雨惹衣襟<lb/>
<pb n="KR4e0204_WYG_003-21a"/>
　　　同朱金庭僚長扈蹕宿甕山寺<lb/>
野寺臨寒渚僧房依暮山不因扈仙蹕那得叩禪關朗<lb/>
月旌旗近嚴更鐘梵閒况同朱仲晦髙論碧雲間<lb/>
　　　夏日送王學博之潁<lb/>
魯南即是楚誰謂客程遙赤日時方急青氊興自饒花<lb/>
開三户地門對七星橋歐子讀書所西湖跡未銷<lb/>
　　　謁長陵<lb/>
勲業仰重華園陵是帝家山髙逼象緯地險鎮龍沙風<lb/>
<pb n="KR4e0204_WYG_003-21b"/>
雨諸靈謁松杉萬磵賒為埋弓劍處五色見雲霞<lb/>
　　　飲谷司馬荷花池<lb/>
不到濂溪上誰知花正開清臨明月浦美映九蓮臺過<lb/>
雨看逾好無風香亦來眷兹君子徳日暮更啣杯<hi>月浦蓮臺</hi>
<hi>邑中景</hi>
　　　過井陘淮陰侯祠<lb/>
將軍破趙處頽廟依荒山伏臘幾人往旌旗到死閒碑<lb/>
横秋澗草路入土門關過客空詞賦干戈有愧顔<lb/>
<pb n="KR4e0204_WYG_003-22a"/>
　　韓祠㫁碑獲鹿志中為八景之一祠在土門左即<lb/>
　　井陘口也碑多宋元及我朝諸公詩皆辨其事漢<lb/>
　　之心迹悲其鳥盡弓藏似非趙地語况信之伐趙<lb/>
　　殺戮必多在趙人不宜立祠宜碑之殘㫁如此志<lb/>
　　列之景尤無謂漫跋此於小詩後<lb/>
　　　過靈石淮陰侯祠<hi>俗云傳首處</hi>
一廟荒如此曽登上將壇功髙能盖世名重不辭官魍<lb/>
魎夜巖嘯薜蘿秋徑寒全身兼報主惆悵古來難<lb/>
<pb n="KR4e0204_WYG_003-22b"/>
　　　臨城逢賈少尹<hi>正明曽任海豐簿</hi>
下邑均田日髙才衆所推豈期淮泗上復見鳯鸞姿海<lb/>
運終難講河漕要衆思君家三䇿在定不負明時<lb/>
　　　屋成<lb/>
一屋營方罷倐焉到夏初正堪蔽風雨亦足貯琴書綠<lb/>
樹當門合閒心與世疎久無羊仲過徑草不須鋤<lb/>
　　　送無名道人還樓子莊<hi>在濵州</hi>
滿地寒雲色悲君欲逺遊何方非夢境隨處有丹丘漢<lb/>
<pb n="KR4e0204_WYG_003-23a"/>
島孤烟暝秦臺萬木秋他年道成日鶴駕再來不<lb/>
　　　村中大雪<lb/>
雪意滿林臯寒深興轉豪尋詩心獨苦訪戴思多勞雀<lb/>
墮梅枝亞鶴盤松頂髙村家門盡掩隔壁問香醪<lb/>
　　　讀道書<lb/>
焚香草閣裏隠几讀丹書未解壺中秘聊窺物外虚青<lb/>
林栖白鳥綠水躍紅魚此際無人語雲消月上初<lb/>
　　　繁畤縣逢林野橋户部<lb/>
<pb n="KR4e0204_WYG_003-23b"/>
秋髙山下縣夕照塞邊村以我淹留所聞君慷慨言輓<lb/>
輸疲内地烽火入關門懷土兼憂國同傷客裏魂<lb/>
　　　聞東西之警<hi>寜夏與日本</hi>
江湖老淚流二月忽髙秋每慮東西亂不知早晩休雪<lb/>
深狐外嶺雲黒蜃邊樓廊廟羣公在應分聖主憂<lb/>
　　　過兖府遇賢宗中立<lb/>
王家賢父子海岱有髙名今日神仙第古時曲阜城吟<lb/>
詩唐李賀講徳魯諸生醴酒相逢後懷君益劇情<lb/>
<pb n="KR4e0204_WYG_003-24a"/>
　　　不遇賢宗務老詩以言情<lb/>
未須承面語從古有神交禮樂河間在詩篇太白豪南<lb/>
山與夀並北斗自名髙贈我無他物王祥一佩刀<lb/>
　　　鄒縣謁孟子廟<lb/>
濟溺微言在論功並禹堪經過瞻廟貌氣象尚巖巖泗<lb/>
水宫墻北嶧山城郭南祗因能直養萬木與天參<lb/>
　　　苦雨自嘲<hi>南都作</hi>
一雨動經旬苔衣遶舍新豈堪卑濕地况是倦遊人吏<lb/>
<pb n="KR4e0204_WYG_003-24b"/>
散官疑客厨空桂視薪司農難自計白下萬家貧<lb/>
　　　讀髙冲寰月下為雪山夀母詩賦此兼有厚望<lb/>
　　　以有山林語也<lb/>
雪月兩清奇更吟絶妙詩全無烟火氣雅有玉氷姿堂<lb/>
上増華髪堦前映夀巵仍當圖大孝千載盛明時<lb/>
　　　再登黄臺<lb/>
古臺重眺覽日色帶沙黄雨水三春少風烟萬里長時<lb/>
時防寇盜處處罷耕桑老淚不須墮經綸有廟堂<hi>時有備倭</hi>
<pb n="KR4e0204_WYG_003-25a"/>
<hi>之議</hi>
　　　送董喜山任夀州督農判官<lb/>
喜汝新承命督農濠上原下帷曽憤志佐郡自多恩淮<lb/>
水雲生座公山樹到門循行春正暮花滿楚人村<lb/>
　　　宿小山望海寺<lb/>
岩頭燈火起幾處見僧房蘿薜昏初夜星河滿上方人<lb/>
歸山店逺磬入海天長明日正東望蓬萊接混茫<lb/>
　　　寄四明張公子<lb/>
<pb n="KR4e0204_WYG_003-25b"/>
翩翩美公子早晩即升堂探韻過南史為園似辟彊越<lb/>
中江路逺濟上海天長㑹面無由得裁詩作報章<lb/>
　　　亂後經小石寺<lb/>
桑乾河畔寺門對戰場開亂後僧多去雨中客獨來霜<lb/>
笳連磬院野燒到經臺無計平邊塞塵心空自哀<lb/>
　　　雪後見樹凇二首<hi>俗名樹掛</hi>
未到春風裏忽驚樹樹花寒光凝磵壑野氣亂烟霞逺<lb/>
路歸樵子何枝棲暮鴉佇看消曙色錯認是瑤華<lb/>
<pb n="KR4e0204_WYG_003-26a"/>
開門看霽雪似霧復如花自訝非𤣥圃何縁得素霞占<lb/>
年知大有施食到饑鴉為愛千林色渾忘兩鬢華<lb/>
　　　詶紀山見寄韻<lb/>
别離二十載書到見交情始信山居好益憐詩韻清花<lb/>
開宋玉宅雲抱楚王城何處思君切秋髙古北平<lb/>
　　　戊戌冬日送王醫北遊<lb/>
京國别多日故鄉重㑹時青嚢術益妙白社許相隨鯨<lb/>
海波濤在人寰嵗月馳那堪又北去風雪正離離<lb/>
<pb n="KR4e0204_WYG_003-26b"/>
　　　夢遊異境詩以紀之<hi>萬厯已亥秋</hi>
天地有靈境却於夢裏遊人家皆古朴風氣絶溫柔不<lb/>
辨林中草遙瞻雲外樓覺來嘆塵世落木忽驚秋<lb/>
　　　曹學憲書齋談詩次孟方伯韻<lb/>
先生非我輩官况似閒居有俸全供客無時不著書檻<lb/>
雲和竹冷樓月照琴虚大雅詩成後浮榮想未如<lb/>
　　　贈滿上人<lb/>
滿老居何寺清幽信水南一心傳四祖大藏閱多函房<lb/>
<pb n="KR4e0204_WYG_003-27a"/>
許詩人住道於靜者談晩來習禪寂雙樹映苔龕<lb/>
　　　送劉廣文<lb/>
君有榖梁學中含涇渭明一官知晩節十脡誨諸生雲<lb/>
淡滄浪野秋髙曲阜城傳經多令子海岱仰芳聲<lb/>
　　　送譚廣文西歸<lb/>
官舍連秦島生徒盡魯儒如何捨此去為憶子雲居戸<lb/>
外清流滿忩中古木疎知君精化理應著景昇書<lb/>
　<lb/>
<pb n="KR4e0204_WYG_003-27b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　存家詩稿巻三<lb/>
</p>
<p>
</p>
  </div>
<div>
<head>存家詩稿巻四</head> <lb/>
    <p>
<pb n="KR4e0204_WYG_004-1a"/>
欽定四庫全書<lb/>
　存家詩稿巻四<lb/>
　　　　　　　　　　　　　明　楊巍　撰<lb/>
　　七言古<lb/>
　　　秋日送吕二山人南遊兼寄青州陳同年芝巘<lb/>
秋風颯颯吹客衣聞子明朝又南發回首應瞻燕塞雲<lb/>
與誰共醉齊門月齊門烟月不勝秋詩句如珠何處投<lb/>
感時可弔田文里懐土休登海上樓君家空樓𣺌何處<lb/>
<pb n="KR4e0204_WYG_004-1b"/>
越嶠鄞江嵗云暮滿眼干戈歸不得逢人猶索空樓賦<lb/>
身自飄零心自閒幾時重出穆陵闗若遇青州陳伯玉<lb/>
為言憔悴欲歸山<lb/>
　　　送吕山人往邯鄲謁吕祖祠<lb/>
我讀枕中記已厭邯鄲塵君去訪靈跡復臨漳水濵漳<lb/>
水西來幾百里長途日晩紅塵起行人只解問黄梁不<lb/>
悟盧生今亦死舊日叢臺今若何滄海桑田變已多名<lb/>
利馳驅人易老白頭猶向祠前過祠内真君是阿祖清<lb/>
<pb n="KR4e0204_WYG_004-2a"/>
宵應得夢中語落落區寰吾與汝終南太白在何處𤣥<lb/>
闗消息肯相傳與君去去學長年<lb/>
　　　夏日讀吕山人甲子稿<lb/>
靈雨初過暑氣徂殘虹半落青天隅誰人探得驪龍珠<lb/>
山精海怪来相呼十二樓臺争獻圖蛟螭潛泣愁水枯<lb/>
白畫夢狎昆侖奴野鬼捫舌撼户樞醉抛瑶杵碎氷壺<lb/>
松風颯颯寒人膚童子汲井鳴轆轤狂夫消渇一旦無<lb/>
　　　啄木唫<hi>嘉靖年中作</hi>
<pb n="KR4e0204_WYG_004-2b"/>
啄木鳥五花色朝飛城南暮飛城北老樹無蟲啄風葉<lb/>
徒惻惻鳥以蟲為餌蟲在樹心裏雨注風刮樹欲死明<lb/>
年何處哺其子爾不見首陽山中蟬吸露向風烟又不<lb/>
見延陵江上鴈啄稲在平田只今樹木髙於天吁嗟啄<lb/>
木鳥爾心胡不然<lb/>
　　　和吕山人戲作病足病腹歌<lb/>
嗟我方病足君何亦病腹狂来還飲幾斗酒行時須仗<lb/>
一竿竹我足經旬不出門昨宵猶夢向王屋鞭箠雷霆<lb/>
<pb n="KR4e0204_WYG_004-3a"/>
開道路喝叱鸞鶴同奴僕君腹幾日不能食就中空濶<lb/>
多所畜已飲仙家之玉液更得佛氏之金粟拉君共上<lb/>
崑崙居餐霞馭風心何如<lb/>
　　　天生黍歌<hi>有序</hi>
　　　甲子春余以病歸田里余在任無能䝉聖天子<lb/>
　　　兩賜金幣因買田百畆在桃花嶺之南北擇其<lb/>
　　　腴者種瓜與木綿仍餘田三十畆一夕黍苗徧<lb/>
　　　生夫農夫勞勞播植耕耨尚有無禾之歎今不<lb/>
<pb n="KR4e0204_WYG_004-3b"/>
　　　假人為多而且茂非天與耶吕山人適至謂余<lb/>
　　　曰公貧好飲天資之以釀酒耳山人與喻明府<lb/>
　　　俱作七言長篇余和之<lb/>
吾皇聖徳一何深小臣兩次受兼金買田百畆連滄海<lb/>
結宇三間傍翠岑耕鑿自擬他日事驅馳欲盡平生心<lb/>
自從得病放田里伏枕三年今始起為農轉覺帝力多<lb/>
疎懶其如衆口何不乗款段澤中去長荷鋤犂嶺上過<lb/>
可喜今逢大有年官家為政若烹鮮柴門不見里胥到<lb/>
<pb n="KR4e0204_WYG_004-4a"/>
野老惟聞日晏眠夜來新得滿犂雨南畆有禾深幾許<lb/>
初聞木綿齊發花更報荒田皆生秬頻年赤地愁無禾<lb/>
誰能不播苗盡吐人力雖勤未必然始知造化功為巨<lb/>
清貧已得真宰憐酒錢不苦無人與時當伏臘可作粢<lb/>
客若逺來亦堪茹里中貧者無其數落穗任教村僮取<lb/>
感應由來仰至尊秋成定然酒滿盆醉祝吾皇億萬夀<lb/>
以報天髙地厚恩<lb/>
　　　和吕二山人病酒作<lb/>
<pb n="KR4e0204_WYG_004-4b"/>
君來不獨為逃暑河朔風流自今古解囊時出海嶽圖<lb/>
對人不作寒暄語平生嗜酒苦無錢願我買田多種黍<lb/>
年年五月訪我來紅葵白葵滿樹開不須更作驚人句<lb/>
且向花前傾酒杯<lb/>
　　　題萬松圖謝客惠雙栢樹<lb/>
感君惠我二栢樹為君試寫萬松圖醉中落筆無遠近<lb/>
醒後看之亦扶疎夢入天台第幾峯千巖萬壑盡蒼松<lb/>
晴宵白晝作風雨屈枝老榦蟠虬龍聞道此中堪避世<lb/>
<pb n="KR4e0204_WYG_004-5a"/>
服松餐栢固元氣祗因軒冕誤長生佳樹移來想髙致<lb/>
野人家在滄海潯頓令蓬戸羅清隂病來已棄大夫職<lb/>
老去能參般若心吁嗟乎得此二栢樹何啻雙南金<lb/>
　　　和吕山人醉蝶吟<hi>有序</hi>
　　　嘉靖乙丑秋七月四日辰刻余與吕山人對酌<lb/>
　　　有蛺蝶自北牖入向山人若舞若慕又若語吸<lb/>
　　　山人杯中猶灑餘瀝於几間從前門飛去一低<lb/>
　　　一昂有醉客態昔荘周夢蝶栩栩然猶以為異<lb/>
<pb n="KR4e0204_WYG_004-5b"/>
　　　著在南華傳諸千載若此蝶者直吸杯中可謂<lb/>
　　　物我一體矣非山人抱林壑之姿帶烟霞之氣<lb/>
　　　不能有此山人詩成余和之紀一時之勝耳<lb/>
小圃開樽七月初蛺蝶飛來如相呼狂客當筵笑拍掌<lb/>
五色翩翩下復上一吸杯中真有神平頭奴子却生嗔<lb/>
徘徊宛轉不欲去似戀雲林最深處或是劉伶所化歟<lb/>
不然嗜酒何同予萬事無如一醉好滕王荘叟兩蘧蘧<lb/>
　　　行路難二首<hi>嘉靖年中作</hi>
<pb n="KR4e0204_WYG_004-6a"/>
奉君琉璃盃酌君琥珀酒聽我髙歌行路難使君悲歡<lb/>
兩無有君不見瞿塘水險天下無扁舟夜過捷吹噓蠶<lb/>
叢鳥道削如壁駑駘經行百無失王良能諳六馬情十<lb/>
二衢中似鏡平不知一旦生轗軻鸞車輻折馬盡驚吁<lb/>
嗟世事難自料或有鬼神司權衡儀秦口辯周張吃逢<lb/>
時皆可取公卿勸君酒君莫辭富貴榮華自有時<lb/>
君不見邯鄲道上屠狗児縱博不知嵗月馳買酒放歌<lb/>
人不齒一言許諾輕生死又不見長安城中車馬客揖<lb/>
<pb n="KR4e0204_WYG_004-6b"/>
讓宛若稷與契一朝得君固權寵回視同袍生胡越胡<lb/>
越南北路不通乃今共舟復同籍眼前浪起不相容遂<lb/>
覺茫茫天地窄我歌行路難使君心無歡寥寥古道幾<lb/>
時還願隨四老卧商山白首茹芝無禍患<lb/>
　　　春夕飲紀山宅醉後觀火花歌用杜韵<lb/>
畫舫齋中夜清爽主人乃是詞林長燈前愛舞欲纏頭<lb/>
座上呼尊自拍掌晉苑梨花開尚遲蘇家火樹今重賞<lb/>
此時天女墮金花此時東皇簇玉仗恍惚如臨蜃氣樓<lb/>
<pb n="KR4e0204_WYG_004-7a"/>
依稀似倚璇題牓蜃樓璇牓倐然開千光萬焰雲霄上<lb/>
文采風流聚一時眼中榮辱那堪悲况逢盛世心無事<lb/>
醉死花前不復辭南方露布初聞捷北極朝廷更喜慈<lb/>
須臾花盡忘歸去把酒還歌芳樹詩<lb/>
　　　贈田三得孫<lb/>
昔年我醉水西村君尚無鬚初冠婚今年我卧桃花嶺<lb/>
聞君有子復有孫問君行年四十幾壮嵗得孫歡莫比<lb/>
芝蘭滿庭從此始人間萬事浮雲耳厨中有酒且有雞<lb/>
<pb n="KR4e0204_WYG_004-7b"/>
荆樹春来枝葉齊君應終日醉如泥呼児把盞聽孫啼<lb/>
　　　題許參戎風木巻<lb/>
鴈峯南下蒼茫樹舊是阿翁棲隠處落日猶懸雙竹扉<lb/>
英魂不返泉䑓路幽思無端結暮雲秋山猿鶴叫孤墳<lb/>
将軍莫向西風哭赤葉蕭蕭誰忍聞<lb/>
　　　海日篇夀路蓮浦兵憲<lb/>
隠隠扶桑樹迢迢芙蓉城暘谷萬丈底相傳日所生我<lb/>
逰泰山登日觀俯看溟渤精靈變桃花谷口雞未啼沃<lb/>
<pb n="KR4e0204_WYG_004-8a"/>
焦石邉吐已半火輪閃爍蓬莱宫十二樓䑓元氣中蛟<lb/>
螭深藏海若泣倐忽乾坤萬象同海上仙人安期子平<lb/>
生變化亦如此餐霞日坐阜鄉亭跨鶴時過之罘水皇<lb/>
心惻隠世間人命汝執符作帝臣彤墀侍日月紫塞掃<lb/>
風塵風塵已浄鴈門道日月猶光諫疏草本是漢家太<lb/>
乙精今為宋代龍圖老只今甲子無人知紅顔緑髩映<lb/>
長眉姓名已記御屏上回首三山空復思君不見海日<lb/>
升沉今亘古君之勛名與日伍<lb/>
<pb n="KR4e0204_WYG_004-8b"/>
　　　贈華谷子歌<lb/>
華谷子昔年相遇北渚亭買酒放船西湖裏湖光㶑灧<lb/>
八月秋殘荷猶香暮山紫醉來走馬向西街倜儻風流<lb/>
誰可似舊逰回首水㴞㴞海上重逢興不豪我向天涯<lb/>
甘老矣如何爾鬢亦刁騷君有長才不得售仰視雲霄<lb/>
空唾手劉蕡上書君門遥張儀還家舌在否黄金赤紱<lb/>
盡浮雲不如花下一杯酒請君且莫歎蹉跎來日已少<lb/>
去日多天上誰回羲氏駕眼前安得魯陽戈以此謝塵<lb/>
<pb n="KR4e0204_WYG_004-9a"/>
世吾将卧煙蘿君能滿飲我高歌白日西飛柰若何<lb/>
　　　夀圖歌為任栢溪舉人鎧賦<lb/>
南極星照江之滸瑶彩離離燭萬戸夜半山精作人語<lb/>
化為白鹿来𤣥圃聖人御天覆下土黄河清後芝生廡<lb/>
朝有賢良野無虎四海夀康歌舜禹誤落塵網冒簪組<lb/>
忽見仙翁淚墮雨任君翩翩顔亦苦巨鼇釣罷逰寰宇<lb/>
蚤立功勲報明主與爾騎鹿崑崙去<lb/>
　　　貧女行和吕山人<lb/>
<pb n="KR4e0204_WYG_004-9b"/>
生長蓬門人不識四幅苧裙手自織髩邉祗以荆為釵<lb/>
篋内渾無帛一尺行年三十猶未嫁専與人家作針刺<lb/>
贏将升斗奉阿母春日秋夜閒不得東隣有女富何如<lb/>
箱常盈千輛盈百鏡裏方及二八年春中已適金張宅<lb/>
世人重色總堪嗟况重髙門不論色高門自富吾自貧<lb/>
肯以羅綺改貞徳猶勝棄婦死路傍寃魂入土血為碧<lb/>
　　　題潘母節義巻<lb/>
我今行年八十二猶向人間問竒事舎弟都門寄書来<lb/>
<pb n="KR4e0204_WYG_004-10a"/>
盛稱潘母之節義潘母早嵗失所天即誦栢舟以自誓<lb/>
區區一死諒非難祗為懐中有弱嗣可轉羞為山下石<lb/>
不動真如井中水自古閨閣有丈夫潘母訓子乃相似<lb/>
每憂世上起風塵使學孫呉萬人藝阿子談兵已著名<lb/>
因念所天忽長逝屢經當路表其門遂使賢聲滿帝里<lb/>
南北干戈苦未休欲樹勲名此其際潘生臨危莫愛身<lb/>
以體慈母三遷意汝家舊在渤海隅漢島秦䑓相對峙<lb/>
母為節婦子忠臣為我齊人一吐氣<lb/>
<pb n="KR4e0204_WYG_004-10b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　存家詩稿巻四<lb/>
</p>
<p>
</p>
  </div>
<div>
<head>存家詩稿巻五</head> <lb/>
    <p>
<pb n="KR4e0204_WYG_005-1a"/>
欽定四庫全書<lb/>
　存家詩稿巻五<lb/>
　　　　　　　　　　　　　明　楊巍　撰<lb/>
　　七言律<lb/>
　　　雪夜晉邸賞紅梅和孟衞源方伯韻<lb/>
王家仙苑倚雲開雪暖山城初放梅授簡正逢佳客㑹<lb/>
移燈若遣美人來亭欄綘霧翻歌袖盆盎香風入酒杯<lb/>
最羨襄陽詩句好瓊瑶欲和愧非才<lb/>
<pb n="KR4e0204_WYG_005-1b"/>
　　　送張華巖入賀兼憶舊逰<lb/>
征盖天邉望去塵東華八月是長春呼嵩遥想千官處<lb/>
戀闕空慚萬里身海内靈芝隨地貢懐中寳鑑定誰陳<lb/>
因君回首雲霄上鳴珮如今幾故人<lb/>
　　　楊彬菴憲副因梁鳴泉憲長卜居真定作此贈<lb/>
　　　之<lb/>
一官十載尚飄蓬買宅新来沱水東價值半從朋輩借<lb/>
生涯豈得世人同藏書山鑿幾千窟種藥園開二百弓<lb/>
<pb n="KR4e0204_WYG_005-2a"/>
我住滄洲路不遠他年訪爾與梁鴻<lb/>
　　　送晉左史馮公聞訃還海豐次韻<lb/>
思親去國復離居一夕憐君髩髪疎幾日春山驅匹馬<lb/>
十年梁苑憶長裾文章已喜留西邸機杼應悲見舊廬<lb/>
讀罷白華多少淚海邉人仰孝泉魚<lb/>
　　　逰雙山寺<lb/>
絶頂誰開古佛堂青山白日塞門傍僧因禦敵不持戒<lb/>
客為尋詩到上方磵水逺含天色碧春花徧發石頭香<lb/>
<pb n="KR4e0204_WYG_005-2b"/>
坐談未了西来意下界征人報夕陽<lb/>
　　　詶紀山迎春日雪見惠之作<lb/>
青幡夾路晉城隈淑氣輕浮竹葉盃世道應從新嵗轉<lb/>
客懐共向好時開隔墻梅栁雲仍凍入座笙歌晩未廻<lb/>
不是詞人高宴㑹如何白雪滿春䑓<lb/>
　　　古龍王廟<lb/>
一間古廟向黄昏四壁空瞻土像存未見嵗時供伏臘<lb/>
猶聞雷雨覆鄉村沙痕風積香花地藥蔓秋懸霹靂門<lb/>
<pb n="KR4e0204_WYG_005-3a"/>
漫說精靈能變化眼前揺落不堪論<lb/>
　　　北樓道中次前溪韻<lb/>
寒花夾路向邉城雲裏樓䑓粉堞明到處長看霜樹色<lb/>
無時不聽野泉聲松間石䑕衝人散雨後山雞繞磵鳴<lb/>
最喜秋来烽火少題詩終日只閒行<lb/>
　　　晉祠次程古川韻<lb/>
春到石橋客漫過躊蹰晉國舊山河桐珪尚瑣叔虞廟<lb/>
碧玉新傳李白歌地接仙源瑶草長天連朔塞暮雲多<lb/>
<pb n="KR4e0204_WYG_005-3b"/>
當年霸業今何在滿目烟霞帶薜蘿<lb/>
　　　再逰雙山寺<lb/>
峯前峰後匝烟蘿再到渾疑隔世過野水近増秋磬響<lb/>
山雲長傍寺門多每逢勝地心偏惬自歎浮生髩已皤<lb/>
欲共老僧修净業風塵猶未息干戈<lb/>
　　　冷泉寺<lb/>
小亭曲檻石泉幽古壁苔花偈半留何代金銀開上界<lb/>
常時松栢似深秋娟娟汾月寒揺磬細細霍雲晩抱樓<lb/>
<pb n="KR4e0204_WYG_005-4a"/>
此地最宜消渇病人間炎海不勝愁<lb/>
　　　送唐新洲大㕘轉閩中總憲<hi>禹舊掌科</hi>
才名此日孰如君瑣闥曽窺獻納文海内風塵難見靣<lb/>
眼中芳草又離羣星槎夜下螺江樹玉節寒開烏石雲<lb/>
聞道仲欽棠䕃在八閩刑錯是竒勲<lb/>
　　　春夜再餞文岡憲長即席次韵<lb/>
清夜仍瞻冠蓋来天涯去住各銜盃乾坤愧我終無補<lb/>
綱紀須君一振頺别路山城殘月滿到時棠樹幾花開<lb/>
<pb n="KR4e0204_WYG_005-4b"/>
秦川華嶽應増重舊是梁園作賦才<lb/>
　　　春日病目柬羣公<lb/>
病眼經旬不出衙全無詩句答芳華垂簾漫道窺丹鼎<lb/>
看字渾如隔絳紗世事愁來翻斷酒人情閲盡尚疑蛇<lb/>
栁條梅蕋春俱好何日從君向水涯<lb/>
　　　答吕潭西憲長惠人日詩次韻<lb/>
羞将短髩入華年留滯天涯更可憐海上玉樓空窈窕<lb/>
山中瑶草漸嬋娟隂雲此日仍愁客雨雪經冬祗醉眠<lb/>
<pb n="KR4e0204_WYG_005-5a"/>
自揣終非漢庭吏黄梁今悟吕公𤣥<lb/>
　　　送程大㕘入賀<hi>程舊侍御史</hi>
仙槎北上幾時還帝闕髙懸霄漢間黄帕共瞻新使節<lb/>
皂囊猶記舊朝班天開閶闔箕星曉日近蓬莱紫氣殷<lb/>
遥想彤墀嵩祝後将因獻納對龍顔<lb/>
　　　沙澗驛逢劉㕘戎<lb/>
風塵滿目塞門間愧我書生鬢欲斑為問干戈何日定<lb/>
不知江海幾人還河聲暮遶沙邉驛雪色晴看天外山<lb/>
<pb n="KR4e0204_WYG_005-5b"/>
全仗将軍能破敵莫令匹馬近三闗<lb/>
　　　過冷泉關次韻<lb/>
關門落木忽驚秋此地防邊控上㳺為憶當年誰設險<lb/>
轉憐今日事堪愁雲生霍巘髙低見雨漲汾河深淺流<lb/>
何處角聲聴不盡趙城城外夕陽樓<lb/>
　　　送葛雙石兵憲轉江西大㕘<lb/>
旌旗遥指豫章城楚水呉山幾日程塞上勛名堪勒石<lb/>
客中離别若為情路經匡阜雙螺碧舟入潯陽一鏡平<lb/>
<pb n="KR4e0204_WYG_005-6a"/>
見說東南民力盡應将撫字慰蒼生<lb/>
　　　秋日同谷司馬逰西河<lb/>
風烟揺落九河秋我輩携觴豈浪逰欲向古今窮故道<lb/>
還從天地乞滄洲沙鳬暮有千羣起霜葉晴看兩㟁浮<lb/>
縱使乗槎上銀漢何如此處老漁舟<lb/>
　　　秋日登無棣古城呈谷司馬<lb/>
草色瀟然徧野城髙秋登眺雍門情丘墟那復論前代<lb/>
變幻真堪笑此生魏豹墳邉四履盡淮隂壘外九河平<lb/>
<pb n="KR4e0204_WYG_005-6b"/>
古今俯仰元超忽底事猶躭世上名<lb/>
　　　初至海上時有倭警<lb/>
一氣混茫白畫隂不知大塊有髙深潮酣真懼初来客<lb/>
嵗暮空懐逺望心日隠蠻墟将萬里烟生蜃島忽千尋<lb/>
于今聖主當中國海若天呉莫浪侵<lb/>
　　　登馬谷山<lb/>
平地突然出一峯登臨若立碧芙蓉盤河水繞疑奔馬<lb/>
古洞雲深見蟄龍影落滄溟髙氣象路經葭葦少行踪<lb/>
<pb n="KR4e0204_WYG_005-7a"/>
老僧已許巖頭住為我先栽萬箇松<lb/>
　　　先大夫曾署大沽河過此有感<lb/>
偶過先子曽逰處觸物逢人倍感傷每訝滄桑誰變改<lb/>
翻悲天地有存亡當年漁父猶知徳舊日官衙不見墻<lb/>
向晩潮聲和淚落寒煙帶日色蒼蒼<lb/>
　　　聞蟬有感<hi>上谷雲中無蟬</hi>
隂隂夏木滿西軒蟬響初聞是故園幸得秋風時向晩<lb/>
恰當雨霽噪逾繁門前不改烟霞色枝上如聞道徳言<lb/>
<pb n="KR4e0204_WYG_005-7b"/>
回首十年關塞外夕陽惟有鼓鼙喧<lb/>
　　　次第和海洲翁韵效放翁體<hi>有引</hi>
　　　海洲王翁吾黨君子人也年老不廢吟咏與予<lb/>
　　　倡和得詩最多姑存十首以重其人<lb/>
日髙猶未整襟裾正是荘周夢蝶餘扣户俄傳七字律<lb/>
得君勝讀幾年書王門每羨懸車早帝闕深慙啓事疎<lb/>
從此相将愚谷隠浮名浮利不闗予<hi>翁以長史告歸</hi>
隔户松風清到裾詩來又是夢魂餘重聞山水琴中調<lb/>
<pb n="KR4e0204_WYG_005-8a"/>
更見龍蛇簡上書敢謂此心隨地得祗因多病與人疎<lb/>
平生獨愛王猷興踏雪還能一訪予<lb/>
歸来烟霧滿衣裾回首乾坤一笑餘酒熟燈前留客醉<lb/>
詩成花下教兒書當門但有青山在覽鏡何妨白髪疎<lb/>
自信狂夫狂更好因君潦倒總忘予<lb/>
千古功名笑絶裾豈知身外盡贏餘百年長祝慈親夀<lb/>
一世不通宰相書雪後潘輿肩亦穏風前莱綵舞寧疎<lb/>
細思子職那能盡願把周行數示予<lb/>
<pb n="KR4e0204_WYG_005-8b"/>
誰遣秋風吹素裾天教酷暑盡無餘海鄉省憶鱸魚膾<lb/>
嵗事堪從大有書自覺病懐纔脱洒更聞法網漸稀疎<lb/>
與君共醉太平酒街上羣兒任笑予<lb/>
平時感慨欲沾裾況見前朝戰伐餘間道空留廣武墓<lb/>
危城猶壮魯連書愁来翻與酒杯好老去更於劍術疎<lb/>
莫向古今頻墮淚安期海上久招予<lb/>
草色西園緑映裾雨晴小閣景偏餘窮如阮籍仍躭酒<lb/>
愁過虞卿懶著書向日鳥聲何歴亂繞亭竹影自扶疎<lb/>
<pb n="KR4e0204_WYG_005-9a"/>
静中忽得髙人詠世事無能可到予<lb/>
相逢野老淚沾裾久旱人貧豈有餘百里祗存懸罄室<lb/>
三春不見問農書溝塍水涸因風盡草木枝焦向日疎<lb/>
惟願皇天念民命江湖無力枉愁予<lb/>
老来無力曳長裾卧病滄江廿載餘馬上豈能為顧盼<lb/>
燈前長自檢方書乾坤萬事終難了農圃一生未是疎<lb/>
春到舞雩心尚在預呼童冠詠隨予<lb/>
幾年江海接華裾所吐珠璣總緒餘黄葉翩翩都是景<lb/>
<pb n="KR4e0204_WYG_005-9b"/>
别才落落不闗書歸来方見宦情薄晩節仍嫌詩律疎<lb/>
漫道枯膓搜已盡東坡佳句趙陳予<lb/>
　　　秋日同程張二丈登太原西城樓得天字<lb/>
樓髙秋色倍堪憐共倚危欄夕照邉幾處河山征戰後<lb/>
百年懐抱酒尊前瀟瀟木落汾西地黯黯雲愁冀北天<lb/>
此日吾儕同眺望吟成梁甫各悽然<lb/>
　　　題先大夫所遺萬竿烟雨障子<lb/>
依山傍水總相宜不説南朝李畫師貧也家遺惟此物<lb/>
<pb n="KR4e0204_WYG_005-10a"/>
痛哉親去已多時堂空似覺烟雲合夜静猶聞風雨悲<lb/>
滿幅瀟然雙淚洒可能更誦蓼莪詩<lb/>
　　　答客問長生<lb/>
早從勾漏覔真𤣥絶粒餐霞亦枉然幾被丹書将我誤<lb/>
實無口訣為君傳流年漸老空慙鏡滄海何時更作田<lb/>
元運自長人自促不如醉卧白雲邉<lb/>
　　　贈董光禄雙夀七十<lb/>
海鶴丰姿衆不如況偕莱婦古稀初忩中機杼還能理<lb/>
<pb n="KR4e0204_WYG_005-10b"/>
燈下詩篇每自書為厭風塵長閉户因憐水竹早懸車<lb/>
即今顔鬢俱無改遐筭應過百袠餘<lb/>
　　　九日登馬谷山<lb/>
登髙此日亦竒哉野色瀟然渤海隈獨喜寒花開絶頂<lb/>
寧須戲馬向層䑓浮雲萬里天難問落木三秋鴈正來<lb/>
何事牛山不痛飲沾衣徒使後人哀<lb/>
　　　冬月苗汝材自晉中以氊衣巾見贈詩以謝之<lb/>
雪天草閣自優㳺仍擬張衡古四愁裘㡌兩函分海縣<lb/>
<pb n="KR4e0204_WYG_005-11a"/>
故人千里憶并州興来剡水尋詩客囊盡長安當酒樓<lb/>
繾綣已知君意在愧無錦繡段相酬<lb/>
　　　送髙少尹還章丘時雪中過訪<lb/>
一官棄去若鴻毛千首詩成興獨豪此日逢迎真倒屣<lb/>
十年書札憶神交酒盃共把嶺園雪世事回驚渤海濤<lb/>
别後山中堪自愛女郎峯頂暮雲髙<lb/>
　　　秋日用韻酬劉廣文<hi>劉燕人喜談兵</hi>
秋風騎馬過雲林共有平生著作淫潦倒我堪多病後<lb/>
<pb n="KR4e0204_WYG_005-11b"/>
蕭條君柰一氊深閉門索句饒佳興罷酒論兵見壮心<lb/>
出處無憑正愁思可能裁和郢中音<lb/>
　　　送許廣文還易州兼寄張北岡萬育吾<lb/>
堪悲吾道已蹉跎回首燕山限九河海上人思安定學<lb/>
客中誰聴漸離歌闗門此日風塵少易水長年雨雪多<lb/>
若見兩豪憑問訊談兵壮志復如何<lb/>
　　　寄贈王潁州<lb/>
為政風流世所無一時聲價滿留都褰帷夜動長淮月<lb/>
<pb n="KR4e0204_WYG_005-12a"/>
省稼秋過十里湖楚地有人歌召杜漢家從郡起公孤<lb/>
他年南國懐恩澤定向甘棠詠大夫<lb/>
　　　古城看獵因至黄龍渚<lb/>
古城城畔㫁蓬飛日壓平原正合圍才短豈能為獵賦<lb/>
年衰猶未息兵機即看滿目寒雲起忽憶邉頭羽騎歸<lb/>
欲把雄心弔前代秋風吹上釣魚磯<lb/>
　　　秋日飲一齋叔北村二首<lb/>
阮家别墅喜初逰為黍烹雞八月秋稼穡有年供國税<lb/>
<pb n="KR4e0204_WYG_005-12b"/>
江湖何地不風流繞村樹色紛如錦傍海雲生突似樓<lb/>
從此往来須盡醉門前峻嶺是糟丘<lb/>
從来發興自林泉此日開尊地更偏三洞煙雲秋水底<lb/>
九河雷雨夕陽邉因催詩句狂逾甚為愛君家酒亦賢<lb/>
不怕夜歸逢醉尉看參應待欲横天<lb/>
　　　送莫廣文署縣後還鄒平<lb/>
横經濟北自何年暫視銅符渤海邉才大豈愁淹簿領<lb/>
興多隨處見詩篇盤河水落疑恩澤大峪峯髙憶講筵<lb/>
<pb n="KR4e0204_WYG_005-13a"/>
别後未須勞翰札賢聲雅有口碑傳<lb/>
　　　送王廣文宗之使京回還寧海其弟正之皆有<lb/>
　　　文名用前韵<lb/>
君家兄弟玉為林怪爾官卑且滯淫奉使虚隨天闕轉<lb/>
談經復向海門深幸逢漢代崇儒日不比秦皇䇿石心<lb/>
賦就淩雲人所羨豈無狗監是知音<lb/>
　　　送田廣文之鄒平府教授<lb/>
偃蹇儒官誰更過談經空說似田何讀来萬巻猶為少<lb/>
<pb n="KR4e0204_WYG_005-13b"/>
攜去片氊亦是多泗水春風餘潤澤尼山夜月尚嵯峩<lb/>
賈生也作長沙傅千古還知道不磨<lb/>
　　　還家後春日南園<lb/>
春風昨夜滿閒居藹藹青回徑草初纔買園田思甃井<lb/>
欲招隠士旋為廬姓名已謝山公啟農圃頻看王氏書<lb/>
莫道還家無客訪門前日日見樵漁<lb/>
　　　答客問亦山園次韻<lb/>
投老山城畫掩門空齋袛有藥爐存風塵力倦十年路<lb/>
<pb n="KR4e0204_WYG_005-14a"/>
松菊貧開半畆園謬許襟期過阮籍那知骨相似虞翻<lb/>
肯乗詩興閒来往願借南鄰酒一樽<lb/>
　　　題滄洲巻送張子還越中<lb/>
露冷滄江客欲回囊空人共惜髙才家居東海經年别<lb/>
舟問南徐㡬月開秋草獨過伯禹墓寒雲愁上越王䑓<lb/>
不知陸賈逰歸日曾有羣公詩巻来<lb/>
　　　望崆峒山<lb/>
鼎湖龍去幾千載聞説軒轅尚有祠春草應荒問道處<lb/>
<pb n="KR4e0204_WYG_005-14b"/>
曉烟猶似煉丹時誰登絶巘尋𤣥鶴我夢隂崖採紫芝<lb/>
若使長生真可得山中早拜廣成師<lb/>
　　　秋日登徐州延雲樓<lb/>
樓壓秋城半入雲憑髙四望楚天分尊前木送千山色<lb/>
檻外鴻飛大澤羣事去霸圖俱落莫怪来仙氣尚氤氲<lb/>
最憐西北長安逺白首回時憶聖君<lb/>
　　　過定山荘先生故里效其體得詩一首<lb/>
此老平生鐵作膓詩篇每帶梅花香欲知出處惟漁父<lb/>
<pb n="KR4e0204_WYG_005-15a"/>
自信麤豪過楚狂江海髙風元滚滚乾坤正氣尚堂堂<lb/>
至今人道墳頭上松栢經年有雪霜<lb/>
　　　平定元宵無月<lb/>
客中節序意多違寥落山城燈火稀尊酒閉門愁黯黯<lb/>
星橋何處雪霏霏誰堪老病逢今夕況復風煙接帝畿<lb/>
時事鄉心兩無賴夜深獨坐一沾衣<lb/>
　　　送李<hi>闕</hi>恭司訓藁城與槐南正菴相近<lb/>
文成倚馬㡬人看老作中山學校官但繼弓裘三世業<lb/>
<pb n="KR4e0204_WYG_005-15b"/>
寧辭風雨一氊寒西堂可遂聮床約縮地應追益友歡<lb/>
莫向塵埃羨炎熱折腰為吏古来難<hi>時議師生不跪路</hi>
　　　送董三同獻春秋補傳不遇還越中<lb/>
嗟君萬里謁楓宸又向江湖老此身補傳抱来空泣玉<lb/>
新詩賦罷浪驚人愁中南國干戈在雪裏長淮道路貧<lb/>
薦士未如楊得意綈袍雖贈亦沾巾<lb/>
　　　夀太宰虞坡楊公<lb/>
周家師保漢尚書翊贊三朝白髮初曳履更趨金闕早<lb/>
<pb n="KR4e0204_WYG_005-16a"/>
掄才長到夜忩虚殿中聖主流清盼海外夷人問起居<lb/>
自岳降申天意在古来夀者定無如<lb/>
　　　送任計部之廣川<lb/>
别我仍留書一函分司何在廣川南才掄粉署應非偶<lb/>
恩向明時已再銜滿地九河多禹跡開軒萬里盡呉帆<lb/>
看君到處無言意事業終當擬畢諴<lb/>
　　　送趙郎中之任保寧<hi>訥能詩</hi>
自古閬中賢太守其間强半有詩名以君起草明光殿<lb/>
<pb n="KR4e0204_WYG_005-16b"/>
遂爾分符大獲城秦代金牛開驛路巴童竹馬候行旌<lb/>
治平十詠應先和涪水皆添白雪聲<lb/>
　　　送董司訓茂卿之任髙平大父曽為邑令有生<lb/>
　　　祠<lb/>
一氊西入太行雲把酒都城此送君每向塵埃悲吏役<lb/>
却因庠序羨人文門臨上黨千峰繞馬過浮橋二水分<lb/>
大父昔年曽作宰祠堂香火正氤氲<lb/>
　　　宿懐安讀王憲副壁間有懐詩次韻<lb/>
<pb n="KR4e0204_WYG_005-17a"/>
新句壁間讀罷驚詩家君亦是長城吟隨鼓角聲俱壮<lb/>
思入星河影倍清憤世曽聞捫虱語經秋復見憶鱸情<lb/>
此時安得一攜手把酒闗山醉月明<lb/>
　　　有感<lb/>
一官白首滯邉城樗㪚渾多江海情嗜酒那知囊裏盡<lb/>
尋僧數向寺中行兵塵滿眼全無䇿吏隠何心浪得名<lb/>
揚子十年猶未調閉門空草太𤣥成<lb/>
　　　寄送曹學憲之任江西㕘政<lb/>
<pb n="KR4e0204_WYG_005-17b"/>
明時薇省重詞臣南望章江興轉新天上彩雲隨去鷁<lb/>
域中廬嶽待髙人滕王閣敞千峯曉徐孺亭孤萬木春<lb/>
獨恨支離荒塞北未知何日挹清塵<lb/>
　　　秋日同孫㕘戎登陽和城樓<lb/>
清秋白日映山川逺景平臨古塞前自得将軍無戰鬭<lb/>
不妨客子有詩篇霜凝錦繡灘中樹風落琮琤石上泉<lb/>
莫向燕南頻極目故園迢遞海雲邉<hi>陽和有錦繡灘</hi>
　　　憩懐来仰止亭次趙中丞韻<lb/>
<pb n="KR4e0204_WYG_005-18a"/>
邉城寥落戰塵餘直北猶傳箭上書那有勛名馳異域<lb/>
每因花鳥憶閒居桑乾水遶重闗外灰嶺山青六月初<lb/>
未必此時少頗牧白頭安用魯中儒<lb/>
　　　酬劉二府過嶺園劉宣府人有髙才以非科甲<lb/>
　　　故有末句<lb/>
老喜故人海上過開尊嶺圃對煙蘿纔聞朔塞兵初罷<lb/>
豈料中原事漸多語到蒼生流涕淚愁臨岐路邈山河<lb/>
眼前君最强吾意國士寧須甲乙科<lb/>
<pb n="KR4e0204_WYG_005-18b"/>
　　　春日行廣靈山中<lb/>
層巒曲徑興無窮碧草晴吹三月風怪聴禽聲幽樹裏<lb/>
清憐詩句亂山中隔林烟起和雲黒繞磵花開映水紅<lb/>
日暮不知是闗塞猶将歸路問樵翁<lb/>
　　　宴集惠安伯宅呈省中舊僚<lb/>
早從諸彦侍明光此日重登世爵堂白髪尚堪陪讌飲<lb/>
清時誰不羨鵷行門前栁軃春城色座上花分御苑香<lb/>
欣遇聖朝容獻納共将堯舜事吾皇<lb/>
<pb n="KR4e0204_WYG_005-19a"/>
　　　送王太僕之任滁州<hi>之垣舊掌科</hi>
出入三朝瑣闥中承恩今借歴湖東論官亦是王毛仲<lb/>
抗疏猶傳魏鄭公山色青圍衙舎滿泉聲亂落古今同<lb/>
使君自有無疆意肯向溪亭學醉翁<lb/>
　　　夀河南李封君其子任通政曾使琉球<lb/>
有子今為門下省羨公猶是黒頭時鶴姿已卜仙人夀<lb/>
鸞誥新䝉聖主知家近函闗多紫氣地連嵩嶽長靈芝<lb/>
曾觀奉使琉球録天報忠臣良在兹<hi>通政名際春</hi>
<pb n="KR4e0204_WYG_005-19b"/>
　　　九日京城西和汪山人韻<lb/>
京國城西幾度秋若非髙士共誰逰千家樓閣隨登眺<lb/>
一片湖山費應酬風雨乍晴天有意煙塵不動客堪留<lb/>
樽前忽誦黄花句應是珊瑚入釣鈎<hi>詩話有珊瑚鈎原倡月一鈎</hi>
　　　夏日飲途次小山中用韻<lb/>
山開屏障樹為籬座上烟雲墮酒巵鳥愛重隂啼不歇<lb/>
詩逢佳境句多禆夢魂𣺌𣺌江湖逺心事悠悠道路知<lb/>
避暑且圖河朔醉吏人漫報夕陽時<lb/>
<pb n="KR4e0204_WYG_005-20a"/>
　　　贈王汝遵<hi>忠簡公後能醫</hi>
多君早嵗厭簪纓獨跨青騾海上行見說移家来馬谷<lb/>
復聞訪道入蓬瀛逢人怕問尚書裔賣藥還留宰相名<lb/>
不為老夫今抱病城中誰得見先生<lb/>
　　　戲呈王司冦李少司徒二詩豪<lb/>
兩賢真是阨人哉搜盡枯膓詩又來笑我已輸三舎地<lb/>
推君並上百尋䑓清新如此能無法敏捷應知别有才<lb/>
暫乞騷壇罷旗皷燕山春到萬花開<lb/>
<pb n="KR4e0204_WYG_005-20b"/>
　　　和王司徒元旦早朝之作<lb/>
身事清朝已歴三羨君華髪尚宜簪星回萬里天将曙<lb/>
燎映千門路更諳虎拜轉從新嵗健龍顔長並上公㕘<lb/>
應陳國計匡明主出入休言力不堪<lb/>
　　　讀騮山諸公所遺倡和詩有感次韻<lb/>
世間何物不成塵惟有詩文重漢秦偶誦賡吟如晤語<lb/>
因思朋好欲沾巾乾坤老去誰長在江海人髙半是貧<lb/>
恨不當年同結社鶯花共醉百年春<lb/>
<pb n="KR4e0204_WYG_005-21a"/>
　　　誕日寓普明寺謁毘盧佛<lb/>
虛度八旬又一年兹晨弧矢憶初懸四方空抱風雲志<lb/>
千里仍多山水縁數問蓬莱無道路翻令老稚訝神仙<lb/>
永懐慈母恩難報白首焚香古佛前<lb/>
　　　誕日寓廻河寺兼贈慧上人<lb/>
回頭身世歎塵埋古寺暝投濟水涯乍入山門疑舊到<lb/>
纔逢老衲意相諧慚予年過北溟望羨汝法宗南嶽懐<lb/>
初度客中念慈母佛前願施八闗齋<lb/>
<pb n="KR4e0204_WYG_005-21b"/>
　　　逰靈巖寺<lb/>
八十二翁長閉闗為尋知己到名山巖頭雲走如迎客<lb/>
谷口花開似解顔鐘磬聲來天地外樓䑓色入有無間<lb/>
老僧欲我留詩句松月滿空鶴未還<lb/>
　　　和吕山人夏日集嶺園遇髙生韵<lb/>
緑樹隂濃覆短籬相逢正是夏深時種瓜不負青門約<lb/>
對酒仍歌白苧詞燕掠紛紛来近渚蟬鳴箇箇向髙枝<lb/>
天邉忽報夕陽盡為遇漁樵歸去遲<lb/>
<pb n="KR4e0204_WYG_005-22a"/>
　　　贈董氏四兄弟<lb/>
商山洛社映千春猶是東西南北人那得同胞俱白首<lb/>
况能髙蹈逺紅塵鴒聲㫁續秋原静棠樹發生夜雨頻<lb/>
我亦龍鍾兩兄弟可容作㑹海之濵<lb/>
　　　題劉廣文墨竹<lb/>
千載俄逢此墨君茅齋頓覺起秋雲静憐疎影時相對<lb/>
遥憶清風晩未聞髙節不隨天地老淡烟曽與蕙蘭羣<lb/>
伊誰攜向西忩坐惟有能詩鄭廣文<lb/>
<pb n="KR4e0204_WYG_005-22b"/>
　　　贈鄭于石<lb/>
　　　于石諱國望越之髙士也至日冐雪訪予詩以<lb/>
　　　贈之<lb/>
草屋雪天自擁衾忽逢至日動孤吟即今門徑人踪絶<lb/>
何處梅花月影深剡水尚思廽夜棹燕山猶記滿朝簪<lb/>
君來正是閉闗夕共我圍爐坐竹林<lb/>
　　　走筆和王同野韻<lb/>
明時誰復問漁磯贏得經春晝掩扉祗為小山叢桂在<lb/>
<pb n="KR4e0204_WYG_005-23a"/>
況逢浮世與心違天邉夢㫁雲霄侣堦下恩深鳥雀饑<lb/>
聞説年來能悟道餐霞不採首陽薇<lb/>
　　　王少尹祈雨有應<lb/>
四月荒田苦未耕誰從窮海問蒼生祗因少尹心如水<lb/>
遂有甘霖夜滿城堪笑隂陽虛縱閉豈知天地自和平<lb/>
請君明日南郊望徧野農歌雜頌聲<lb/>
　　　贈孟仲傳<lb/>
聲名早已動三䑓河朔風流自異才講道忽驚兼孔墨<lb/>
<pb n="KR4e0204_WYG_005-23b"/>
論交不說似陳雷百年湖海占星聚五月葵榴對酒開<lb/>
别後思君何處切暮雲春樹隔蓬萊<lb/>
　　　悲性聰和尚<lb/>
每坐更深香自焚行年八十㫁聲聞已知隂魄隨風盡<lb/>
何處法身逐化分濾水有羅仍挂壁鄉人結社競㕘墳<lb/>
禪家寂滅休垂淚為買碑刋大鑒文<lb/>
　<lb/>
　存家詩稿巻五<lb/>
</p>
<p>
</p>
  </div>
<div>
<head>存家詩稿巻六</head> <lb/>
    <p>
<pb n="KR4e0204_WYG_006-1a"/>
欽定四庫全書<lb/>
　存家詩稿巻六<lb/>
　　　　　　　　　　　　　明　楊巍　撰<lb/>
　　五言絶<hi>六言附</hi>
　　　丁字沽<lb/>
可怪直沽水翻為丁字流扁舟何處去風起浪悠悠<lb/>
　　　桃花口<lb/>
泊舟桃花口不見桃花樹惟有捕魚人日暮放歌去<lb/>
<pb n="KR4e0204_WYG_006-1b"/>
　　　載酒亭四絶為紀山賦<lb/>
山雲浮雪舫溪月上花䑓竒字主人識誰能載酒来<lb/>
裊裊孤雲入嚶嚶雙鳥鳴詩成留客醉棊罷遶花行<lb/>
琴尊虚檻裏獨坐有髙人月映桐花夕風歸栁葉春<lb/>
每到花開日攜觴坐此亭醉来拚一笑不為訪𤣥經<lb/>
　　　孤山獨秀<hi>在蔚州</hi>
誰将一片石髙揷向晴昊留與路人看天風吹不倒<lb/>
　　　塞上謡<lb/>
<pb n="KR4e0204_WYG_006-2a"/>
年年築邉城敵騎猶出没夜深沙月寒空照杞梁骨<lb/>
　　　擬古思邉二首<lb/>
久戍在邉頭春来忽已秋鴈傳天外信人倚夢中樓<lb/>
自是良家子十年九在邉鬢毛白已盡何日勒燕然<lb/>
　　　獨坐<lb/>
夙心厭煩擾無事即羲皇山入曉忩碧風吹午院涼<lb/>
　　　生老病死佛家以為四苦宋人又借此以誚權<lb/>
　　　貴今反之為四絶句焉<lb/>
<pb n="KR4e0204_WYG_006-2b"/>
無慮復何私人皆孩視之一啼並一笑猶似未生時<lb/>
甫看血氣衰百事一無為白髪茅簷下從教日晷移<lb/>
南北罷驅馳閉門髙卧時不生又不滅惟有達摩知<lb/>
歸去是便宜䝉荘憤世詞人生如晝夜此理不須推<lb/>
　　　秋園雜興<lb/>
晩嵗習禪寂已無世上情如何深夜裏猶自感秋聲<lb/>
天心元不動寒暑自推移獨愛陶家酒絶無宋玉悲<lb/>
髙林葉亦落何況於蒿莱怪爾嶺頭菊迎霜尚未開<lb/>
<pb n="KR4e0204_WYG_006-3a"/>
今年大雨水家住九河邉不慮貧無食翻思買釣船<lb/>
榮枯觀物理萬事總如斯無慮復何遣惟吟靖節詩<lb/>
為問南歸鴈徘徊戀稲梁寒雲㡬千里何日到江鄉<lb/>
種麥此時節閲耕原上田衰年筋力少惟執打牛鞭<lb/>
結草為廬舎人稱安樂窩秋風滿天地将柰此中何<lb/>
向晩蛩聲雜凄凄籬落邉老夫方醉卧魂夢繞鈞天<lb/>
一年惟此月清比髙人心獨坐小樓望不知興淺深<lb/>
不見安期棗已無邵氏瓜嶺桃纔半熟氣味逼仙家<lb/>
<pb n="KR4e0204_WYG_006-3b"/>
猶是仲秋月菊花尚未然故人念狂客先送酒家錢<hi>時李</hi>
<hi>尚書戴送酒價</hi>
　　　偶題漁樵圖各一首示知己者<lb/>
終日江頭坐臨流非羨魚狂瀾嗟未倒愁思竟何如<lb/>
不㫁終南路難辭金馬門去留兩未得俯仰愧乾坤<lb/>
　　　宿凌雲寺二絶句<lb/>
繫馬夕陽邉山僧訝客至門開古殿秋云是凌雲寺<lb/>
野寺一僧住朔風萬里来敵營猶未徙獵火照邉䑓<lb/>
<pb n="KR4e0204_WYG_006-4a"/>
　　　郊居<lb/>
秋苔青徧野寂寞惬郊居何處山僧至門前響木魚<lb/>
　　　春日南墅讌集<lb/>
南郭春偏好留人到夕陽風吹山鳥語花落酒盃香<lb/>
　　　客中<lb/>
到處悲新事連宵夢故林鬢毛誰願白無柰客中心<lb/>
　　　逰善巻洞<lb/>
五月吾来此洞中涼似秋問僧搨石刻攜去記曽逰<lb/>
<pb n="KR4e0204_WYG_006-4b"/>
　　　聞王栁濵謫楚中二首<hi>尚學庚戌兵變</hi>
聞近長沙地應悲屈賈魂莫言謫戍苦不死是君恩<lb/>
一自潞河别㡬看秋草生哭君無限淚不是世人情<lb/>
　　　讀荘子<lb/>
富貴浮雲爾死生一夢焉此中誰解得空誦逺逰篇<lb/>
　　　偶題<lb/>
正是小春天欲眠不得眠方為詩思苦又辦酒家錢<lb/>
　　　丁夘橋<lb/>
<pb n="KR4e0204_WYG_006-5a"/>
愧我塵埃客兩過丁夘橋徘徊醉吟處碧樹自蕭蕭<lb/>
　　　宿穆陵闗次壁間韻<lb/>
一路入千山行人日不閒那堪霜月白獨宿穆陵闗<lb/>
　　　獨坐<lb/>
亭空寒落葉野近暮多雲何處鳴孤鶴坐中悵獨聞<lb/>
　　　過存上人墓<lb/>
路左孤墳在何方示化身惟留橋上月長渡往来人<lb/>
　　　題空塵畫<lb/>
<pb n="KR4e0204_WYG_006-5b"/>
不聴松風起山忩生暮寒惟愁天地老留此畫圖看<lb/>
　　　認和尚號一菴詩以代偈<lb/>
未認猶為二既認一亦無一無兩不得何處著工夫<lb/>
　　　偏闗北望<lb/>
耕牧春仍廢䑓隍敵作隣受降城不逺恢復是何人<lb/>
　　　京衢謡<lb/>
風寒僵馬足雪厚没車輪可怪九衢内猶多来往人<lb/>
　　　閔旱二首萬厯庚子作<lb/>
<pb n="KR4e0204_WYG_006-6a"/>
一旱忽四年天心忍若此居鄉無片長自愧何窮已<lb/>
溝壑不忍視一視淚如雨憑誰請發棠空飽倉中䑕<lb/>
　　　敏上人坐禪詩以嘲之<lb/>
真僧亦在市大道不歸山為問敏和尚如何學閉闗<lb/>
寂照原無二休從寂一邉宗門曽有語作鏡不磨甎<lb/>
　　　嘲儒<lb/>
尼父不言静後儒何怪哉紛紛諸語録皆自五燈来<lb/>
　　六言<lb/>
<pb n="KR4e0204_WYG_006-6b"/>
　　　遣興<hi>時寓栢井</hi>
病卧獨親藥裹詩成不負年華汩汩門前流水青青山<lb/>
上人家<lb/>
夢繞床頭詩巻榻依洞口烟蘿誰遣村童送酒忽聴野<lb/>
鳥如歌<lb/>
　<lb/>
　<lb/>
　存家詩稿巻六<lb/>
</p>
<p>
</p>
  </div>
<div>
<head>存家詩稿巻七</head> <lb/>
    <p>
<pb n="KR4e0204_WYG_007-1a"/>
欽定四庫全書<lb/>
　存家詩稿巻七<lb/>
　　　　　　　　　　　　　明　楊巍　撰<lb/>
　　七言絶<lb/>
　　　夀董憲長七十<lb/>
去國竟難明薏苡一官元是為丹砂要知天地酬君意<lb/>
七十誰能鬢未華<lb/>
　　　題舎弟二川巻<lb/>
<pb n="KR4e0204_WYG_007-1b"/>
惠連此地掩郊扉為愛隣家盡釣磯況是滄江秋色好<lb/>
隔原頻見鶺鴒飛<lb/>
　　　秋日送華空塵還章丘<lb/>
髙秋紅葉映柴闗㡬夜論詩盃酒間别去故園明日是<lb/>
寒花開徧女郎山<lb/>
　　　和王兵憲寄秋日詩韻<lb/>
白日無多其柰秋每逢清夜共誰逰吟成張翰黄花句<lb/>
醉上庾家明月樓<lb/>
<pb n="KR4e0204_WYG_007-2a"/>
世事猶能入夢魂却因多病乞文園向来三輔論兵地<lb/>
短劔長纓動塞門<lb/>
闗山北望漫躊蹰聞道單于款塞初此日江湖堪自慰<lb/>
知君不向酒盃疎<lb/>
　　　夀劉廣文父九十<hi>劉燕人</hi>
只今客傍秦王島何似家連碣石宫自是劉晨仙骨在<lb/>
百年無地不春風<lb/>
才名早動九陵邉迎養仍開苜蓿筵誰遣黄金收駿馬<lb/>
<pb n="KR4e0204_WYG_007-2b"/>
空教豪士得長年<lb/>
　　　東闗寺杏花<lb/>
野寺尋芳日已斜春風無力挽飛花不知開落誰為主<lb/>
欲向山僧問法華<lb/>
　　　春日柬門人李生卧病<lb/>
栁色青黄二月初吾徒猶自檢方書縱然出郭兼攜酒<lb/>
眼底何人最起予<lb/>
　　　過雞鳴山憶王少㕘<lb/>
<pb n="KR4e0204_WYG_007-3a"/>
下臨諸塞上摩空百丈天橋一徑通可怪兩人俱好事<lb/>
夜深曽到白雲中<lb/>
　　　東闗寺牡丹<lb/>
洛陽春色艷難勝金谷于今半葛藤争似一株山寺裏<lb/>
夜深猶映佛前燈<lb/>
　　　贈金相士口號<lb/>
看君碧眼是仙才誰遣江湖萬里来自笑已成丘壑相<lb/>
莫言麟閣與雲䑓<lb/>
<pb n="KR4e0204_WYG_007-3b"/>
　　　憶舊<lb/>
野色蒼茫堤口路故人前日從兹去天邉消息㡬時来<lb/>
繫馬愁看楊栁樹<lb/>
　　　聴黄鸝<hi>寓都門作</hi>
春城何處囀黄鸝纔聴忽飛别樹枝因憶故園最深處<lb/>
一尊相伴日西時<lb/>
　　　寄訊紀山<lb/>
山連巫峽雲為館花映樓䑓玉作人把酒聴歌明月夜<lb/>
<pb n="KR4e0204_WYG_007-4a"/>
還聞世上有風塵<lb/>
　　　憶東霞鍊師二首<lb/>
知君名在七真中我亦曽經訪絳宫不信崑崙丹洞裏<lb/>
向来燒鍊火猶紅<lb/>
前日桃花路口分自言採秀入閒雲海天漠漠正東望<lb/>
一鶴飛来疑是君<lb/>
　　　送陶生還㑹稽二絶句<lb/>
問君那忍别吾廬為憶蘭亭有舊居塵世變遷難自料<lb/>
<pb n="KR4e0204_WYG_007-4b"/>
茂林脩竹近何如<lb/>
九河風色不勝秋多病憐君上去舟明嵗春時還念我<lb/>
桃花深處半間樓<lb/>
　　　送楊小竹兵備昌平<lb/>
謝傅從容談奕日終軍慷慨請纓年風雲陣列沙河上<lb/>
虎豹旗翻帝寢邉<lb/>
　　　暮秋醉過陽信諸君子别墅各留絶句以代靣<lb/>
　　　談<lb/>
<pb n="KR4e0204_WYG_007-5a"/>
黄葉青苔徧四隣即看秋色亦勝春此中曽見客来否<lb/>
明日裁書問主人　　右後溪<lb/>
踪跡三江定五湖當門空見有丹爐滿林落日盃還把<lb/>
應笑髙陽舊酒徒　　右東沙<lb/>
門前髙栁㡬株斜秋意蕭條到菊花老興不知過重九<lb/>
銜盃猶問是陶家　　右信溪<lb/>
辟疆亭館傍城阿明月秋深帶薜蘿見説時人多載酒<lb/>
却令狂客夢中過　　右北山<lb/>
<pb n="KR4e0204_WYG_007-5b"/>
　　　過舊逰<lb/>
十年前向此中逰尊酒傳呼夜未休何事春風不相待<lb/>
垂楊揺落水邉樓<lb/>
　　　五嶽各賦一絶<lb/>
𤣥嶽去天尺五遥隂崖長夏雪難消聚仙亭上誰能住<lb/>
萬壑松風起夜濤<lb/>
七十二君封禪處桃花谷口㡬殘碑獨傳李白詩魂在<lb/>
海日長看夜半時<lb/>
<pb n="KR4e0204_WYG_007-6a"/>
衡嶽南来江漢分赤霞深䕶祝融君芙蓉石上幾時到<lb/>
一夜心飛七澤雲<lb/>
太華岧嶤第一峯陳摶仙後有遺踪何年去訪髙眼處<lb/>
萬里青天跨白龍<lb/>
少室峯頭跡未陳騎羊仙者是吾身自從玉女忩前别<lb/>
落魄塵寰五十春<lb/>
　　　雪夜宿避風塵處夢夫人陳氏意極悲酸櫽括<lb/>
　　　其語為二絶句時萬厯乙未仲冬十六日也<lb/>
<pb n="KR4e0204_WYG_007-6b"/>
風響寒林夜雪深此来見我九泉心别君更有千行淚<lb/>
明日看時血滿襟<lb/>
自别毘陵隔死生白頭未遂豈忘情當年四皷讀書夜<lb/>
記得南隣碾子聲<lb/>
　　　逰王母宫四首<lb/>
周朝八駿去不返此地猶傳王母宫昔日瑶池作涇水<lb/>
仙人元在有無中<lb/>
草色泉聲向晩多故宫猶嵌碧山阿門前颯颯松風起<lb/>
<pb n="KR4e0204_WYG_007-7a"/>
似聴當年黄竹歌<lb/>
青鳥已無白鳥来漢皇空築集靈䑓祗因王母曽臨處<lb/>
一樹山桃對客開<lb/>
曼倩空為洞㝠記四山半屬野人家長生自古誰能得<lb/>
惟有蒼松管嵗華<lb/>
　　　為任栢溪題畫二首<lb/>
箕踞科頭烟霧間百年生計是青山陶詩和罷無人見<lb/>
落日蒼松一鶴還<lb/>
<pb n="KR4e0204_WYG_007-7b"/>
萬壑縈廻一草亭溪雲漠漠山青青主人何處尋芝术<lb/>
留得松聲與客聴<lb/>
　　　贈諸豪寺中觀水二絶句<lb/>
矮矮山門向渚開小橋㫁岸傍經䑓此中誰動觀濠興<lb/>
遥想慈航送酒来<lb/>
野水僧家併作秋把盃此地亦竒逰狂歌恐有蛟龍起<lb/>
一夜驚濤濺佛樓<lb/>
　　　和吕二山人病酒口號<lb/>
<pb n="KR4e0204_WYG_007-8a"/>
好竒空自笑揚雄海上俄来吕甬東卧病吟詩頭共白<lb/>
閉門三日雨聲中<lb/>
　　　太原寒食和紀山韻二首<lb/>
寒食客中只醉眠不知何處杏花天鴈門此日猶烽火<lb/>
却向綿山獨禁煙<lb/>
山城亦自有逰人栁色千條汾水濵見説漢宫新賜火<lb/>
况聞楚客唱陽春<lb/>
　　　静海逢炒米店舊主人甲辰下第曽飯其家<lb/>
<pb n="KR4e0204_WYG_007-8b"/>
蕭條野店大河濵三十年前舊主人今日相逢無限意<lb/>
一裘猶記苦風塵<lb/>
　　　揚州<lb/>
呉山楚水古揚州人競繁華客獨愁二十四橋橋上望<lb/>
堤邉楊栁寺邉樓<lb/>
　　　堯陵<lb/>
寒雲漠漠樹蒼蒼晋國山河㡬夕陽獨有荒陵平水上<lb/>
行人猶解拜陶唐<lb/>
<pb n="KR4e0204_WYG_007-9a"/>
　　　衰年苦寒暑賴此二物相陪戲各為一絶聊以<lb/>
　　　遣懐非歎老也<lb/>
衰年冬月更愁人不怨天寒怨此身惟爾與予堪共老<lb/>
脚頭布被暖如春　　湯婆子<lb/>
衰年炎暑體如焚幸有此君為細君紈扇無人揮亦得<lb/>
一床一簟卧南薫　　竹夫人<lb/>
　　　井陘道中苦暑<lb/>
道上行人渇欲死病夫其柰此炎蒸相如不得金莖露<lb/>
<pb n="KR4e0204_WYG_007-9b"/>
杜甫空思玉井氷<lb/>
炎天又出玉門闗路狹渾如在火間忽憶滄江長㪚髪<lb/>
栁邉石上弄潺湲<lb/>
　　　題王憲長龍池圖<hi>道行太原人</hi>
君家素業傍河汾閉户談經世所聞不信終當作霖雨<lb/>
請看池上夜生雲<lb/>
　　　憶老母用松谿韻<lb/>
鄉書兩月不曽聞誰阻天邉鴻鴈羣逰子那堪遥極目<lb/>
<pb n="KR4e0204_WYG_007-10a"/>
闗門髙接太行雲<lb/>
髙堂白髪似絲長三伏誰生枕簟涼苦戀㣲官不歸去<lb/>
百年心事愧黄香<lb/>
　　　閲武二首<lb/>
半是漢兵半酒徒五陵豪氣莫嫌粗眼前上馬誇輕捷<lb/>
腰下斜懸金僕姑<lb/>
十八男児六郡雄一身能挽雙琱弓銀牌射得不将去<lb/>
醉卧妖姬酒肆中<lb/>
<pb n="KR4e0204_WYG_007-10b"/>
　　　焚龍涎香<lb/>
夜静香烟入杳㝠草堂猶似帶龍腥不知何處鳴孤鶴<lb/>
飛下忩前聴道經<lb/>
　　　介子推祠<lb/>
龍蛇寂寞一祠存濁世誰知處士尊漫向綿山空墮淚<lb/>
火能燒骨不燒魂<lb/>
　　　過野寺憶范霑南憲長<lb/>
山邉小寺匝烟蘿秋日曽同范史過記得一樽相對處<lb/>
<pb n="KR4e0204_WYG_007-11a"/>
荳花門外雨聲多<lb/>
　　　過清虛觀憶王僉憲<lb/>
山頭碧殿倚天開去嵗曽同仙客来今日獨過詩興少<lb/>
白雲空繞牡丹䑓<lb/>
　　　題梁中丞巻四首<lb/>
宣獻平時書已校不須中秘更燃藜都門處處春偏好<lb/>
攜酒看花費馬蹄　　吉士<lb/>
漏轉銅龍夜未殘即持白簡立朝端宰臣不喜忠良士<lb/>
<pb n="KR4e0204_WYG_007-11b"/>
始信言官自古難　　給事<lb/>
榆闗西去接輪䑓萬里烟塵畫不開無限邉情空浪說<lb/>
惟君親到玉門来　　閲邉<lb/>
三輔賢聲未有涯春風曽及萬人家至今父老思恩澤<lb/>
猶䕶甘棠一樹花　　㕘政<lb/>
　　　送文岡詩予有青瑣幾年還入夢蒼生此日轉<lb/>
　　　多情之句受菴周公許不喫力戲作絶句<lb/>
閉户吟詩十幾年渾無一句向人傳如何四海周公瑾<lb/>
<pb n="KR4e0204_WYG_007-12a"/>
獨取驪歌第二聮<lb/>
　　　挽張状元元忭<lb/>
勲名端不負髙科白玉樓成柰命何惟有良知心尚在<lb/>
姚江深處月明多<lb/>
　　　張大㕘前溪逰五䑓山寄此二絶句<lb/>
峨口村南烟嶂開人無同類與誰来不知萬木千山裏<lb/>
上到文殊第幾䑓<lb/>
靈山到處是花宫秋日登臨憶上公碧澗水喧簫管處<lb/>
<pb n="KR4e0204_WYG_007-12b"/>
寒巖松落酒盃中<lb/>
　　　同羅近溪先生夜坐<lb/>
南州髙士神仙侣一夕相逢世慮無坐聴𤣥談清不寐<lb/>
泠泠霜月貯氷壺<lb/>
　　　次韻答于谷山宗伯見懐四首<lb/>
十里烟村一短笻山僧野叟日相從疎慵合向此中老<lb/>
不問蓬莱若箇峯<lb/>
柴門松徑已新開舊日求羊亦不来雙鶴至今猶戀主<lb/>
<pb n="KR4e0204_WYG_007-13a"/>
早晨放去夕飛廻<lb/>
南北風塵入夢驚書生抵掌競談兵古来豹畧推黄石<lb/>
却向緱山吹鳯笙<lb/>
莫理城南汶水船于今諸塞起狼煙已知宵旰勞明主<lb/>
不記仙曹侍從年<lb/>
　　　再過觀音堂贈老尼<lb/>
野店南来古佛堂舊逰回首㡬星霜不知别後㕘何法<lb/>
枯木寒巖帶夕陽<lb/>
<pb n="KR4e0204_WYG_007-13b"/>
　　　過無棣舊城<lb/>
曽經此地一悲歌東望營丘西大河惆悵當年曽賜履<lb/>
茫茫故壘野烟多<lb/>
　　　遣懐<lb/>
世上除書不到眼天涯懐抱自開尊平生只有吟詩癖<lb/>
吏散鴉啼獨閉門<lb/>
　　　宿岔道村家<hi>在紫荆闗北口</hi>
亂石為墻籬作門今宵寄宿兩家村聖恩已許歸田去<lb/>
<pb n="KR4e0204_WYG_007-14a"/>
猶自江湖繞夢魂<lb/>
　　　延生来謁因善篆畫各贈一絶<lb/>
纔到邉城氣即麤髙巾猶似魯中儒自言曽習陽氷學<lb/>
百尺狼烟篆得無<lb/>
受降城在黄河畔東去山川接大寧可恨何年陷沙漠<lb/>
憑君圖冩上明庭<lb/>
　　　寄平定李給事<hi>名念</hi>
短李曽為青瑣郎詩名諫草擅時芳逢人首問平安否<lb/>
<pb n="KR4e0204_WYG_007-14b"/>
髙卧冠山白髪長<lb/>
　　　秋雨宿長安嶺<lb/>
滿户烟霞傍戍䑓疎燈獨坐一尊開夜深怪底不能睡<lb/>
松栢千山風雨来<lb/>
　　　村中逢老人二絶句<lb/>
八十村翁獨倚門子孫逃盡一身存自言耕鑿無筋力<lb/>
朝夕充膓是草根<lb/>
老人何事欲沾巾不怨官家賦役頻手指門前桑棗地<lb/>
<pb n="KR4e0204_WYG_007-15a"/>
已荒三十四回春<lb/>
　　　平定李侍御應時予之同年友也曽視予病感<lb/>
　　　之寄此<lb/>
前年視我山中病落日獨騎驄馬来記得任家亭子上<lb/>
連翹花發共銜盃<lb/>
　　　過環緑窩<hi>以下四首懐孫刺史</hi>
詩魂何處草萋萋環緑窩中路已迷黄鳥不知春寂寞<lb/>
夕陽猶遶樹頭啼<lb/>
<pb n="KR4e0204_WYG_007-15b"/>
　　　春日對酒<lb/>
春来有酒即成醺記得曽書白練裙今日花開君不見<lb/>
一盃誰去瀉孤墳<lb/>
　　　過王戍店<lb/>
野店春殘不見花髙林落日亂鳴鴉同逰詞客已黄土<lb/>
淚盡當時賣酒家<lb/>
　　　讀騮山集<lb/>
楞嚴寺裏論文夜馬谷山前看獵時壮志已隨流水去<lb/>
<pb n="KR4e0204_WYG_007-16a"/>
遺編讀罷不勝思<lb/>
　　　乙未除夕<lb/>
自嗟七十九年身滚滚流光又及春莫怪更深不肯睡<lb/>
天明便是八旬人<lb/>
回頭細數七旬身白髪燈前更候春縱使明朝増一嵗<lb/>
依然三世太平人<lb/>
　　　言者謂余類婺源陽城二公皆髙才非余所能<lb/>
　　　並戲作一絶句<lb/>
<pb n="KR4e0204_WYG_007-16b"/>
縱呼牛馬也須應況擬當朝二顯人自幸疎慵猶可數<lb/>
益憑濁酒送殘春<lb/>
　　　得昌平楊小竹書<lb/>
雙魚遥寄自昌平别後誰堪春草生記得去年風雪夜<lb/>
王村寺裏送君行<lb/>
　　　憶舊有感<lb/>
丁夘橋西憶舊逰緑楊髙映酒家樓故人莫訝凋零盡<lb/>
一别江南四十秋<lb/>
<pb n="KR4e0204_WYG_007-17a"/>
　　　春日飲董氏昆仲園<lb/>
城南十里盡桑麻春色誰如董奉家況是白頭兄弟在<lb/>
移尊偏向紫荆花<lb/>
　　　夜半有感<lb/>
土木形骸老更慵十年耳目已如封忽然夜半屋生白<lb/>
聴得城南古寺鐘<lb/>
　　　新安言懐寄内二首<lb/>
青春過盡始東還滚滚紅塵馬首間明日到家應共惜<lb/>
<pb n="KR4e0204_WYG_007-17b"/>
菱花相對説愁顔<lb/>
一年長在别離中歡笑惟應夢裏同明日相逢還是夢<lb/>
驅車仍向太行東<hi>時告不予</hi>
　　　和周明府<lb/>
自分明時老一丘况逢茂宰更何愁怪来酒醉西園夜<lb/>
猶向燈前夢九州<lb/>
　　　臈月問村家求杏栽<lb/>
為農為圃縣城東絶勝儒家一畆宫自笑老来仍好事<lb/>
<pb n="KR4e0204_WYG_007-18a"/>
隔年先問濟南紅<hi>杏樹名</hi>
　　　題舊滄州主人壁<lb/>
自從獻策至懸車此地經過四紀餘白首還家成底事<lb/>
空慙人迓老尚書<lb/>
　　　題同官孟女祠效胡曽體<lb/>
烈女山頭還有廟秦人塞上已無城經過莫聴漆河水<lb/>
猶似當年號哭聲<lb/>
　　　鄉試塲屋中作<hi>諸生時</hi>
<pb n="KR4e0204_WYG_007-18b"/>
明逺樓頭星斗稀三聲畫角鴈南飛此時父母應相說<lb/>
共喜兒郎入棘闈<lb/>
　　　謁武安君廟<lb/>
嶺過飛狐春不到峯當回鴈雪仍殘獨憐千古防邊處<lb/>
廟貌森然祀武安<lb/>
　　　讀長慶集見樂天與盧貞詠楊栁詩作此<lb/>
名賢麗句詠垂楊為愛柔條拂地長春去栁枯人亦老<lb/>
争如松栢晩蒼蒼<lb/>
<pb n="KR4e0204_WYG_007-19a"/>
　　　戊戌三月柬從弟伯鞏<lb/>
此日桃花恰正開攜壺去賞且徘徊春風應解阿兄意<lb/>
愁聴哭聲滿路來<hi>時兵荒民苦甚</hi>
　　　留東溪老友<lb/>
海上兵戈正亂離十家今有九家饑老年朋友如兄弟<lb/>
好在城中住幾時<lb/>
　　　題老君堂<hi>在宣府東路</hi>
白雲深鎖老君堂萬栢千松嵗月長若有前朝宫觀事<lb/>
<pb n="KR4e0204_WYG_007-19b"/>
願来此地一焚香<lb/>
　　　傷杏花<lb/>
方喜杏花爛漫開豈禁風雪兩相催何如松栢嶺頭樹<lb/>
依舊蒼蒼映緑苔<lb/>
　<lb/>
　<lb/>
　<lb/>
　存家詩稿巻七<lb/>
</p>
<p>
</p>
  </div>
<div>
<head>存家詩稿巻八</head> <lb/>
    <p>
<pb n="KR4e0204_WYG_008-1a"/>
欽定四庫全書<lb/>
　存家詩稿巻八<lb/>
　　　　　　　　　　　　　明　楊巍　撰<lb/>
　　排賦<lb/>
　　　過十八盤山<lb/>
并州愁作客況復渡桑乾去國幾千里登山十八盤兵<lb/>
戈今未息道路古来難落落悲雙鬢迢迢愧一官鄉書<lb/>
過塞少節序向花殘海上園廬在歸歟賦考槃<lb/>
<pb n="KR4e0204_WYG_008-1b"/>
　　　賀馮長史新居<lb/>
十載逰梁苑秋来始定居官貧無錦綺屋滿盡圖書漸<lb/>
喜竹梧長新看鳥䑕除藥欄風掃後花徑雨晴初問字<lb/>
人頻往卜隣意已如依君欲買宅嵗晩共樵漁<lb/>
　　　醉日移竹八韻<lb/>
曽讀田家譜竹宜醉日栽新從濟南乞正及此時来雨<lb/>
好忽連夜風輕不動埃清音應入户疎影欲浮苔逸士<lb/>
攜琴至幽懐對爾開覔竿防稚子留葉固新醅詩向溪<lb/>
<pb n="KR4e0204_WYG_008-2a"/>
邉得人疑淇上回成林如可望甘老白雲隈<lb/>
　　　贈吕山人六韵<lb/>
振藻江湖裏聲名到處聞惟知崇隠節不肯慕竒勲靣<lb/>
帶烟霞色身将鸞鶴羣風流郭有道詩韻沈休文投轄<lb/>
嗟何晩論交意已勤相期攜手去岳頂坐看雲<lb/>
　　　邉城春日懐歸<lb/>
烽火連髙塞旌旗映晩霞登城看漢壘㡬處聴胡笳瀚<lb/>
海頻傳檄嫖姚始建牙殘春榆栁動入夜鼓鼙撾白首<lb/>
<pb n="KR4e0204_WYG_008-2b"/>
三年客青山萬里家邉塵何日定歸種故園瓜<lb/>
　　　弔土木<lb/>
邊馬南侵日鑾輿北狩辰當年誰䕶蹕萬乗獨䝉塵社<lb/>
稷憂危極乾坤戰鬬頻運衰憑貴倖事往憶忠臣故壘<lb/>
青山繞平蕪白骨新天隂啼鬼處猶自感行人<hi>倖指振忠指肅</hi>
<hi>愍</hi>
　　　聞陸太宰南還六韵<lb/>
還家三載久回首五雲深自笑波仍起如何陸亦沉毁<lb/>
<pb n="KR4e0204_WYG_008-3a"/>
譽不在我寵辱豈驚心逺水廻孤棹空齋横素琴安危<lb/>
責有係衰病任相侵好向山中卧寕為澤畔吟<lb/>
　　　奉命祭霍山六韻<lb/>
祀事存虞典山名載禮經汾河真若帶嵩嶽即維屏候<lb/>
氣雲長紫凌寒樹亦青根蟠乾艮地户墮井參星縹緲<lb/>
聞天樂隂森肅夜靈吾皇勤秩望晋土借安寧<lb/>
　　　題明宗真儒巻六韻<lb/>
遡系唐堯後分茅太岳東貴無叔世態雅有哲王風翰<lb/>
<pb n="KR4e0204_WYG_008-3b"/>
墨龍文繞笙竽鳯曲同談詩宗漢魏講道入鴻濛地近<lb/>
蓬莱閣客迎碣石宫願言翊聖主天禄共無窮<lb/>
　　　弔白骨賦<lb/>
踰常山而北下眺雲中之層城何寒風之颯沓聴野鳥<lb/>
之悲鳴惨黄雲之黯淡䀌白骨之縱横為叢蔓之所纏<lb/>
為砂礫之所撑經霜露以㡬嵗無抔土之可塋吁嗟乎<lb/>
爾為何方之人廼斃於遐裔或築城而不還或逆旅而<lb/>
嬰疾或敵騎烏合旌旗蔽日主客勢懸衆寡莫敵金皷<lb/>
<pb n="KR4e0204_WYG_008-4a"/>
不鳴貂錦盡失挺身而鬬死於鋒鏑此皆并州之健児<lb/>
上谷之豪卒委骼骴於沙塲無功名於石室若夫隂雨<lb/>
零零塞草凄凄飛鳶垂翼牧馬頻嘶又若腥風振北昂<lb/>
宿臨西狐狸競嘷鼪鼯亂啼蘆笳嗚咽烽火凄迷砦門<lb/>
已閉山髙月低骨參錯而無主魂漂𣺌以何栖将軍已<lb/>
佩夫鵲印佳人猶夢於香閨徒聞野鬼向風而泣血行<lb/>
人駐馬以興悽粤栁州之掩骸暨新建之瘞旅誦遺聲<lb/>
以若割淚滂沱而如雨使見紛然於山谷又不知其焉<lb/>
<pb n="KR4e0204_WYG_008-4b"/>
處慨干戈以日興懐大道而莫覩吁嗟乎西伯之掩骨<lb/>
不若堯階之舞羽<lb/>
　　　滹沱源賦<lb/>
俯源泉之一畆兮極末流以千里載涓涓以若䝉兮終<lb/>
浩浩而如駛環晋趙以渀湃兮歴晝夜而不止由秦戲<lb/>
以泝靈兮映䑓山之嵯峩經聖阜之百仭兮㑹沙濊之<lb/>
兩河遵蕪蔞而東下兮與滄瀛而同波聿滔滔之逺勢<lb/>
兮胡為起於細縷曰發之有本兮為前哲之所與故無<lb/>
<pb n="KR4e0204_WYG_008-5a"/>
逺之弗致兮涵萬物以吞吐蛟龍蟠於其内兮興塞上<lb/>
之雲雨嗟瀠洄於孤山兮向秋露與春蕪胡不北流桑<lb/>
乾兮限敵騎之長驅又不南入淮泗兮轉香稻於東呉<lb/>
徒汩汩於朔野兮為行人之所吁<lb/>
　<lb/>
　<lb/>
　<lb/>
　<lb/>
<pb n="KR4e0204_WYG_008-5b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　存家詩稿巻八<lb/>
</p>
<p>
</p>
  </div>
<div> <lb/>
    <p>
<pb n="KR4e0204_WYG_009-1a"/>
存家詩稿䟦<lb/>
余自㓜習舉子業不知為詩至嘉靖乙夘外補晋臬時<lb/>
督學使者為曹君紀山始提挈余為詩謂以唐人為宗<lb/>
且辨其體格余不甚解及余歸田有四明吕山人者往<lb/>
来海上相與倡和共明此道聴其所談亦不甚解平生<lb/>
得詩總之不下千篇門人李生善楷書因命収掌及余<lb/>
宦京師李生病故此物亦隨化去子姪輩復隨處抄録<lb/>
無論嵗月朝野得詩六百餘篇亦多矣乃就正於臨邑<lb/>
<pb n="KR4e0204_WYG_009-1b"/>
邢侍御知吾為更數處加之評品今年舎弟岑以公事<lb/>
寓維揚将此稿再就正於雲夢鄒君大澤鄒君舊銓部<lb/>
郎與余有共事之雅改竄逾多又序之乃加灾於木夫<lb/>
唐之詩人抉胃嘔心終身焉方傳於世余疎㪚人也况<lb/>
習禪寂不好苦思此物徒資後人談笑耳顧倡之者曺<lb/>
君紀山也共藝者吕山人甬東也改竄且序之者邢君<lb/>
知吾鄒君大澤也筆跡猶新未敢遽棄乃書諸後存於<lb/>
家以示吾子孫焉客見之問曰公登仕籍五十年刻中<lb/>
<pb n="KR4e0204_WYG_009-2a"/>
不及勲名何也余笑而不答又問曰陳思王謂後世誰<lb/>
知竄吾文者公顧歸美於紀山諸君何也余亦笑而不<lb/>
答萬歴壬寅仲冬夢山翁書於藜莧居中時年八十有<lb/>
六<lb/>
　　紀山名忭　　山人名時臣<lb/>
　　知吾名侗　　大澤名觀光<lb/>
</p>
<p>
</p>
  </div></body>
</text>\m</TEI>