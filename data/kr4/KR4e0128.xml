<?xml version="1.0" encoding="UTF-8"?>
<TEI xmlns="http://www.tei-c.org/ns/1.0">
              <teiHeader>
                  <fileDesc>
                     <titleStmt>
                        <title>Title</title>
                     </titleStmt>
                     <publicationStmt>
                        <p>Information about publication or distribution</p>
                     </publicationStmt>
                     <sourceDesc>
                        <p>Information about the source</p>
                     </sourceDesc>
                  </fileDesc>
              </teiHeader>
              <text>
                  <body>
            
<div>
<head>未軒文集巻一</head> <lb/>
    <p>
<pb n="KR4e0128_WYG_001-1a"/>
欽定四庫全書<lb/>
　未軒文集巻一<lb/>
　　　　　　　　　　　　明　黄仲昭　撰<lb/>
　奏疏<lb/>
　　諫元宵烟火詩疏<hi>時任翰林院編修同編修章懋檢討莊㫤具</hi>
奏為培養聖徳事内閣遣郎中韓定持小揭帖到東閣<lb/>
及史舘分與太常寺卿兼翰林院侍讀學士吳節等令<lb/>
各賦烟火等詩以為上元賞玩之具臣等各授一帖内<lb/>
<pb n="KR4e0128_WYG_001-1b"/>
開烟火花火等項靣貼詩讚題目仍令照依舊詩格式<lb/>
擬述進呈及觀舊式俱是玩好之物鄙䙝之詞甚非所<lb/>
以養聖心崇聖徳也臣等竊議以為此事必非陛下所<lb/>
為陛下以天縱之聖日新之學遊心經術邁迹堯舜凡<lb/>
所舉動必欲為法於天下可傳於後世方即位之初首<lb/>
下温詔放田租絶貢獻蠲逋負停不急之務與民息肩<lb/>
又開言路凡朝廷政治得失軍民利病許諸人直言無<lb/>
隠天下忻然以為陛下應天心承祖徳而所以太平萬<lb/>
<pb n="KR4e0128_WYG_001-2a"/>
世者在是矣及觀去年以來如遣人造楮國家舊制也<lb/>
一聞大臣之言而遂寢節令宴樂每歳常例也一聞廷<lb/>
臣之疏而隨罷頃因災異勑諭群臣同加修省凡此數<lb/>
事皆臣等目擊耳聞未嘗不拜手稽首稱頌以為陛下<lb/>
從善如流改過不吝自禹湯以來未之有也在彼者既<lb/>
皆所不為則烟火之事臣等又決知陛下之不樂於此<lb/>
也今日之舉或者兩宫皇太后在上陛下欲極孝養奉<lb/>
其歡心非為一身娱樂之計然大孝在乎養志不可徒<lb/>
<pb n="KR4e0128_WYG_001-2b"/>
供耳目之玩好以為養也臣等伏覩兩宮母后恭儉慈<lb/>
仁之徳著於天下坤儀貞靜舉天下之珍竒玩好皆不<lb/>
足以動其心豈以烟火為樂哉况今兩廣弗靖四川未<lb/>
寧遼東雖云告㨗然敵情難測尚費區處不可置之度<lb/>
外北敵毛里孩包蔵啓疆之心窺伺間隙猶當深慮江<lb/>
西湖廣一旱數千里民不聊生其他災傷處所尤未易<lb/>
悉舉生靈嗷嗷張口待哺雖蒙優詔賑恤然公私匱乏<lb/>
計無所出可為寒心此正陛下宵旰焦勞不遑暇食兩<lb/>
<pb n="KR4e0128_WYG_001-3a"/>
宫母后同憂天下之日臣等又知陛下之不暇為此也<lb/>
至如翰林之官以論思代言為職雖曰供奉文字然鄙<lb/>
俚不經之詞豈宜進於君上若不取法聖賢而曲引宋<lb/>
祁蘓軾之教坊致語以為比是以三代而下之君望陛<lb/>
下而不以三代而上之君望陛下也臣等遭遇聖明發<lb/>
身黄甲叨與庶吉士之選陛下養之翰林教之誦習六<lb/>
經師法孔孟二年於兹矣近又授以今職感冒國恩夙<lb/>
夜惓惓相與戒飭惟恐曲學阿世無以補報於萬一何<lb/>
<pb n="KR4e0128_WYG_001-3b"/>
敢為此鄙詞上凟天聴以自取侮慢不敬之罪哉臣等<lb/>
又嘗伏讀宣宗章皇帝御製翰林院箴有曰啟沃之言<lb/>
惟義與仁堯舜之道鄒孟以陳若今烟火之舉恐非堯<lb/>
舜之道烟火之詩恐非仁義之言臣等知陛下之心即<lb/>
祖宗之心故不敢以是妄陳於陛下之前且知其不可<lb/>
猶順而為之是不忠也知不可為而不以實聞是不直<lb/>
也不忠不直臣罪大矣古之帝王盤盂有戒几杖有銘<lb/>
目不視非禮之色耳不聴非禮之聲兢兢業業惟懐永<lb/>
<pb n="KR4e0128_WYG_001-4a"/>
圖雖在紛華靡麗之中幽獨得肆之地而所以戒謹恐<lb/>
懼操存省察以致其精一之功者無所不用其極誠以<lb/>
人主一心攻之者衆一惑於耳則凡侈靡之聲皆乘間<lb/>
而入矣一惑於目則凡侈靡之色皆抵隙而進矣人心<lb/>
愈危則道心愈㣲天理人欲不容並立若曰上元之樂<lb/>
乃㣲事耳烟火之舉乃細故耳此不足為聖明之累是<lb/>
殆不然書曰不矜細行終累大徳又曰不役耳目百度<lb/>
惟貞若於此一事厭常喜新之念興則他日之甚於此<lb/>
<pb n="KR4e0128_WYG_001-4b"/>
者將無不至此聖徳修否之所係不可以為㣲事細故<lb/>
而不之謹也且漆器之作何損於徳而舜則止之㫖酒<lb/>
之甘何害於事而禹則絶之露臺之費不足為奢而漢<lb/>
文則已之彼聖賢之君何汲汲於是哉正以欲不可縱<lb/>
漸不可長故耳臣等伏願陛下寛斧鉞之誅採芻蕘之<lb/>
語將此烟火等事一皆禁止不使接於耳目而移此視<lb/>
聴為文王之視民如傷為大舜之聞善若决江河省此<lb/>
冗費以活流離困苦之民賞征戍勞役之士則干戈可<lb/>
<pb n="KR4e0128_WYG_001-5a"/>
息災旱可消百姓可以富庶四夷可以賓服億千萬年<lb/>
享太平無疆之休所謂先天下之憂而憂後天下之樂<lb/>
而樂則陛下之所以奉養兩宫者其孝豈有大於此哉<lb/>
惟陛下深思而力行之不以臣等為沽矯不以臣言為<lb/>
迂濶使天下後世知大聖人之所作為出於尋常萬萬<lb/>
豈惟臣等之幸實宗社生靈之大幸也臣等昧死謹具<lb/>
本以聞<lb/>
　　乞恩養病疏<hi>時任南京大理寺署左寺副事右評事</hi>
<pb n="KR4e0128_WYG_001-5b"/>
奏為乞恩養病事臣自歴任前職成化十一年正月内<lb/>
丁母憂囘家本年十一月接丁父憂成化十四年二月<lb/>
服滿未滿之先得患傷寒轉成勞瘧具告本府節次撥<lb/>
醫調治至成化十五年十一月内僅得痊可復恐過違<lb/>
限期隨即起復於成化十六年三月到部臣切思禀賦<lb/>
素弱加以連年患病致成虛損五心煩熱四肢倦怠目<lb/>
今勉强支持雖能歩履稍遇勞役即覺頭目眩暈飲食<lb/>
減少調治累日不得復常臣之㣲軀多病如此雖圖報<lb/>
<pb n="KR4e0128_WYG_001-6a"/>
之念未嘗敢忘而蹇劣之姿豈堪鞭䇿若復叨縻廩禄<lb/>
不無妨廢職事如蒙准奏伏乞聖明垂憫勑令該部容<lb/>
臣照例囘家養病倘或異時調理平復即當赴部聴用<lb/>
期報聖恩於萬一也臣干冒天威無任危懼戰慄之至<lb/>
為此具本謹具奏聞<lb/>
　　乞恩致仕疏<hi>時任江西按察司提學僉事</hi>
奏為乞恩休致事臣自歴任今職欽蒙聖㤙賜以勑諭<lb/>
俾臣専理學政臣拜命以來夙夜兢惕思以奉宣徳意<lb/>
<pb n="KR4e0128_WYG_001-6b"/>
鼓舞英髦庶其有成以報聖恩萬一第愧才學踈謭教<lb/>
導無術抵任迄今已餘四載而於士風民俗未見絲毫<lb/>
之益竊伏惟念若不早求退休以避賢路則不惟上孤<lb/>
委任抑且下誤後學在臣愚𠂻實所未安况臣禀賦素<lb/>
弱自少多病稍渉煩勞遂覺疲困自先帝龍飛之初叨<lb/>
竊一第食禄供職纔五六年而疾病纒綿竟無虛歳荷<lb/>
蒙先帝天地大恩俞臣之請放回養病幾二十年稍獲痊安<lb/>
所以不恤厚顔垂老一出者葢感念先帝厚恩思欲報<lb/>
<pb n="KR4e0128_WYG_001-7a"/>
之於陛下也今年已六十有一鬚髪頒白齒牙動揺精<lb/>
神氣力漸不如昔雖欲勉强䇿勵以求寸進勢有不能<lb/>
臣於去歳已興此念繼聞有奏准事例通行天下考選<lb/>
生員此實臣之職業故未敢遽言其私今臣巡歴遵依<lb/>
考選在六七月間可以畢事庸敢冒昧陳請煩凟聖聴<lb/>
如蒙乞勑吏部别選有學行官員前來提督學政仍赦<lb/>
臣委任不效之罪放遣致仕雖餘生殘喘報稱無階倘<lb/>
猶生存尚當訓誨子孫服膺聖化庶有以圖報於後日<lb/>
<pb n="KR4e0128_WYG_001-7b"/>
也臣無任瞻天仰聖懇切願望之至為此具本令義男<lb/>
齎捧謹奏<lb/>
　　進階謝恩疏<hi>𢎞治乙丑居詔進階朝列大夫時致仕家  已十年矣疏今闕</hi>
<pb n="KR4e0128_WYG_001-8a"/>
　<lb/>
　<lb/>
　<lb/>
　<lb/>
　<lb/>
　讀古録<lb/>
　　讀周易<lb/>
千載之下欲求聖人之言於千古之上此可以理求而<lb/>
<pb n="KR4e0128_WYG_001-8b"/>
不可以辭泥也夫載籍之中闕文誤字者多矣求諸理<lb/>
則可以通其所不通泥其辭而於所不通者欲强通之<lb/>
亦何以得其義之所在耶易未濟之六三曰未濟征凶<lb/>
利涉大川程子傳之云三以隂柔不中正之才而居險<lb/>
不足以濟征所以凶也然未濟有可濟之道險終有出<lb/>
險之理上有陽剛之應若能涉險而徃從之則濟矣故<lb/>
利涉大川也其言固不為無理吾竊意其終費辭説也<lb/>
朱子疑其有闕文當為不利渉大川可謂深得周公之<lb/>
<pb n="KR4e0128_WYG_001-9a"/>
意矣葢周公之意謂三居險之極而隂柔失位才不足<lb/>
以濟險故征則凶而不利涉大川也若曰未濟征凶利<lb/>
涉大川則文義有相背者矣或曰他書火於秦故多闕<lb/>
誤易以卜筮得免而亦言有闕誤何也曰繫辭論乾坤<lb/>
為易之門朱子於章内固言其有闕文疑字矣然則以<lb/>
易為未經泰火而無闕誤者不亦固哉<lb/>
　　讀尚書<lb/>
文章之髙下係乎氣運之升降觀於書可見矣夫五經<lb/>
<pb n="KR4e0128_WYG_001-9b"/>
莫古於書所以紀唐虞三代致治之道也然其間已不<lb/>
能無升降焉亦可以觀世變矣或曰孔子刪書斷自唐<lb/>
虞二典三謨唐虞之書也宜其最古矣然觀其文平易<lb/>
明白反不若商周多佶屈聱牙者何耶曰不然唐虞之<lb/>
世氣運方隆以堯舜為君以禹皐陶稷契為臣相與都<lb/>
俞吁咈於廟堂之上者渾然㤗和之治故典謨之文明<lb/>
白正大萬世不能及也降及夏商周氣運已不及唐虞<lb/>
之隆而其所以致治者視唐虞亦不能無異也故其發<lb/>
<pb n="KR4e0128_WYG_001-10a"/>
於誓命訓誥者雖皆一時賢聖之君所述然其語至有<lb/>
佶屈聱牙而不可觧者亦文之變也及夫周室東遷氣<lb/>
運陵遲極矣故文侯之命萎<graphic n="KR1170" url="https://raw.githubusercontent.com/kanripo/KR-Gaiji/master/images/KR1170.png" mimeType="image/png"/>不振費誓秦誓亦猶黍<lb/>
離降為國風矣其文章何如耶吾故曰文章之髙下係<lb/>
乎氣運之升降觀於書可見矣或曰若是則平易者果<lb/>
為書之最古而佶屈聱牙者反有所不逮歟曰孔子講<lb/>
道於洙泗其與羣弟子相答問者皆平易明白至其論<lb/>
文章亦惟曰辭達而已矣然則書之最古者果在於彼<lb/>
<pb n="KR4e0128_WYG_001-10b"/>
耶在於此耶<lb/>
　　讀毛詩<lb/>
自武王有天下詩之作於周者皆謂之雅及平王東遷<lb/>
詩之作於周者則降而為風果其詩之自降耶抑夫子<lb/>
刪詩而降之耶謂其自降則平王雖東遷而天子之名<lb/>
猶在其詩固不得謂之風謂夫子降之則夫子修春秋<lb/>
常以尊周為義今而刪詩乃降之使下同於列國不亦<lb/>
自相矛盾耶噫是亦足以騐世道之升降矣周之世道<lb/>
<pb n="KR4e0128_WYG_001-11a"/>
莫升於武王有天下之後莫降於平王東遷之時世道<lb/>
有升降則詩隨之而為升降者理也亦勢也是故周之<lb/>
盛時成王為天子周公相之朝廷制作大備故其詩之<lb/>
見於小雅者則為燕饗之樂其見於大雅者則為㑹朝<lb/>
之樂受釐陳戒之詞或懽忻和悦以盡羣下之情或恭<lb/>
敬齋莊以發先王之徳藹然雍熈㤗和之氣象焉及周<lb/>
之衰平王東遷朝廷已無制作其詩之見於國中者不<lb/>
過閔宗周之顚覆傷行役之勞苦述其亂離之憂淫奔<lb/>
<pb n="KR4e0128_WYG_001-11b"/>
之情甚至忘申侯殺父之讐反為之戍守致民之怨而<lb/>
形於詩焉果有如小雅之懽忻和悦者歟果有如大雅<lb/>
之恭敬齋莊者歟其詩既無二雅之事則亦民俗歌謡<lb/>
之詞與列國等耳夫子葢亦因其詩之自降是以從而<lb/>
降之也雖然平王之詩與二雅之正者固大有間矣然<lb/>
尚為天子之詩以之而附於變雅可也何一降而遂為<lb/>
風耶盖雅之變者其政事雖不及於正雅而其聲則有<lb/>
合焉若平王之詩其體固列國之風也夫子亦安得而<lb/>
<pb n="KR4e0128_WYG_001-12a"/>
私之哉<lb/>
　　讀春秋<lb/>
春秋之書惟因當時行事之實而紀載之付是非善惡<lb/>
之公論於後世初未嘗有意褒貶於其間而褒貶自著<lb/>
説者往往以一言一字而求聖人之㣲意則鑿矣秦穆<lb/>
公伐晉取王官及郊春秋書之曰秦人伐晉晉襄公報<lb/>
王官之役春秋書之曰晉侯伐秦説者曰晉人三敗秦<lb/>
師穆公報之乃常情耳聖人則貶而稱人秦取王官及<lb/>
<pb n="KR4e0128_WYG_001-12b"/>
郊未至結怨如晉師之甚也襄公又報之於常情過矣<lb/>
聖人不譏而稱爵葢以常情待晉襄而以王事責秦穆<lb/>
耳吾恐聖人褒貶不如是之委曲遷就也夫天下之至<lb/>
嚴莫如春秋所以定是非善惡以垂法於萬世者也使<lb/>
聖人果以常情待晉襄則必當書人以著其過果以王<lb/>
事責秦穆則必當書爵而明示其所責之實然後明白<lb/>
正大而可以垂萬世之法也若以晉襄為不足責而書<lb/>
爵秦穆則責以王事而書人則聖人於春秋褒而稱爵<lb/>
<pb n="KR4e0128_WYG_001-13a"/>
貶而稱人者多矣其與是果何所别乎晉襄又嘗伐衛<lb/>
春秋亦書爵及衛成公伐晉春秋亦書人其書法葢不<lb/>
異也説者乃謂襄公克纉文公之業首能威服諸侯書<lb/>
爵貴之也伯主聲罪致討成公不自反其罪乃稱兵報<lb/>
伐書人罪之也夫書法一也而褒貶之不同如此安在<lb/>
其為天下之至嚴也竊恐其不足示法而適以滋人之<lb/>
惑矣果聖人意耶難者曰然則何為或書爵或書人耶<lb/>
曰孟子曰晉之乘楚之檮杌魯之春秋一也其事則齊<lb/>
<pb n="KR4e0128_WYG_001-13b"/>
桓晉文其文則史以是推之則其所以或書爵或書人<lb/>
者未必非魯史之舊文也難者又曰聖人既未嘗有所<lb/>
褒貶則何以定是非善惡以垂法耶曰聖人因其實而<lb/>
著之而其是非善惡自不能掩也亦奚待屑屑於一言<lb/>
一字之間而後褒貶為可見哉故吾嘗言春秋猶化工<lb/>
也化工之生物未嘗有意使之為洪為纎為髙為下也<lb/>
然因物賦形而洪者纎者髙者下者莫不自形自色於<lb/>
天地之間焉然則欲知聖人作春秋之意當於化工之<lb/>
<pb n="KR4e0128_WYG_001-14a"/>
生物求之<lb/>
　　讀東坡足栁公權聯句<lb/>
昔孟子於梁惠王沼上之樂則曰與民偕樂於齊宣王<lb/>
雪宫之樂則曰樂以天下古之君子於人君之樂必欲<lb/>
其公於民而不欲其私於已也觀唐文宗與桺公權聯<lb/>
句帝之言固惟知私其樂於已而公權之言亦不能引<lb/>
之使公於民也東坡譏其失而為足之可謂深得孟子<lb/>
之意矣視公權之言其髙下廣狹奚翅天淵哉雖然公<lb/>
<pb n="KR4e0128_WYG_001-14b"/>
權因穆宗論書法則以筆諫文宗嘗服澣濯之衣群臣<lb/>
皆賀公權獨言人主當進賢退不肖納諫諍明賞罰服<lb/>
澣濯之衣於治道無益郭旼獻二女於帝得領邠寜公<lb/>
權反覆諷諌帝卒歸其女於旼其忠益多類此則公權<lb/>
亦一代之賢臣也予恐觀者以一言葢一人故併述之<lb/>
　　讀西漢書<lb/>
班氏著西漢書凡律厯禮樂刑法食貨郊祀天文五行<lb/>
地理溝洫藝文莫不有志一代之制度可以一覽而悉<lb/>
<pb n="KR4e0128_WYG_001-15a"/>
矣獨於兵無志而於刑志附焉葢混兵刑而為一也夫<lb/>
兵所以禦侮而刑所以弼教其實非一事也班氏混而<lb/>
一之此豈至當之論哉制度之備莫過於周周禮一書<lb/>
所以載周之制度也觀其既設司馬以掌兵復設司冦<lb/>
以掌刑則兵之與刑不可無别也明矣嗚呼此漢書所<lb/>
以不及於周禮也歟<lb/>
項羽圍漢滎陽髙帝請和亞父勸羽急攻羽因四面擊<lb/>
之將軍紀信曰事急矣臣請誑楚可以間出於是乘王<lb/>
<pb n="KR4e0128_WYG_001-15b"/>
車黄屋左纛曰食盡漢王降楚楚皆呼萬歳之城東觀<lb/>
以故髙帝得與數十騎出西門遁羽見信問漢王安在<lb/>
曰已出去矣遂燒殺信夫髙帝不死於滎陽者大抵皆<lb/>
信力也信真可謂忠於所事者矣其視世之食君之禄<lb/>
臨患難輙揺尾乞憐以茍全其生者不猶䲭鴞之於鳯<lb/>
凰耶奈何髙帝既定天下論功行賞絶無褒崇之典以<lb/>
及於信髙帝真少恩哉班氏著漢書凡漢之臣皆為之<lb/>
立傳而獨於信缺焉其何以為人臣之忠於所事者勸<lb/>
<pb n="KR4e0128_WYG_001-16a"/>
耶<lb/>
　　讀歐陽集<lb/>
歐陽文忠公平日行已立朝光明正大槩可於文章見<lb/>
之不容妄置喙於其間矣然予嘗讀其文而有所感焉<lb/>
公立朝時於王安石呂惠卿皆嘗有所論薦其於安石<lb/>
則稱其徳行文學為衆所推守道安貧剛而不屈宜置<lb/>
之於臺諫其於惠卿則稱其才識明敏文藝優長好古<lb/>
飭躬為人端雅宜置之於舘閣夷考其行安石學術不<lb/>
<pb n="KR4e0128_WYG_001-16b"/>
純於道絶無所見其設心措事無一不入於邪又自以<lb/>
為是而穿鑿附㑹以文之則其不得為君子彰彰明矣<lb/>
惠卿専事脂韋阿附權寵又小人之尤者也及其相繼<lb/>
得政則皆以奸邪誤國視公之所論薦者不啻薫蕕氷<lb/>
炭之不相合予於是有以見夫小人惑人之深雖光明<lb/>
正大之士有不能免也夫以光明正大如公者尚為其<lb/>
所惑如此况未能如公者耶嗚呼後世有志於為國薦<lb/>
賢者可不慎哉<lb/>
<pb n="KR4e0128_WYG_001-17a"/>
　　讀東坡集<lb/>
予讀蘓文忠公之文見其深言申韓楊墨佛老之害信<lb/>
其為闢異端者也及讀其記四菩薩閣有云浮屠人惟<lb/>
簡教軾為先君捨施必所甚愛與所不忍者軾用其言<lb/>
思先君之所甚愛軾所不忍捨者莫若唐吳道子所畫<lb/>
四菩薩故遂以與簡又助錢為閣以蔵之且畫先君像<lb/>
其上予於是又不能無惑焉世俗信浮屠誑誘於其親<lb/>
之喪或飯僧供佛或寫經造像或修建㙮廟以資㝠福<lb/>
<pb n="KR4e0128_WYG_001-17b"/>
公以是捨於浮屠不㡬於世俗之所惑者耶自邪説横<lb/>
流壊人心術天下滔滔信奉之甚者至於傾家破産而<lb/>
後已先儒力與之辯猶莫能勝譬若以一杯水救一車<lb/>
薪之火也公平生以闢異端為志而其所為乃若此以<lb/>
是而求勝之是猶束緼灌膏以救火㡬何其不至於以<lb/>
身而為燼也耶然公之用心必未至如世俗所惑之甚<lb/>
予恐其流弊將必至此又恐俗儒之惑於異端者以公<lb/>
為口實故極言之抑亦春秋責偹賢者之意也<lb/>
<pb n="KR4e0128_WYG_001-18a"/>
　　讀荆公集<lb/>
宋神宗嘗問王荆公以本朝所以享國百年天下無事<lb/>
之故公上疏對之其大槩云國家累聖相繼仰畏天俯<lb/>
畏人寛仁㳟儉忠恕誠慤此所以天下無事過於百年<lb/>
惟陛下留神則亦天下之福也當時神宗鋭志為治挈<lb/>
天下付之於公而惟言是聴使公常能以是數者而輔<lb/>
之則天津之杜鵑未必不與岐山之鳳凰同為太平之<lb/>
瑞也奈何入相未幾舉祖宗百年之法而盡變之汲汲<lb/>
<pb n="KR4e0128_WYG_001-18b"/>
以財利兵革為先務引用兇邪排擯忠直躁廹强戾隂<lb/>
賊巧詐甚至謂祖宗不足法天變不足畏人言不足恤<lb/>
天下之人囂然喪其樂生之心卒之羣奸肆虐流毒海<lb/>
内至於崇宣之際而禍亂極矣視向者對神宗之言略<lb/>
無毫髪肖似何言行相去之逺如此耶孔子曰有言者<lb/>
不必有徳信夫公平生文章髙一世大抵與其行事心<lb/>
術多不類予姑即其尤相背馳者言之以見觀人者不<lb/>
可遽因其言而信其行也<lb/>
<pb n="KR4e0128_WYG_001-19a"/>
　書<lb/>
　　寓邵武寄京邸示姪孫希武孫希英書<lb/>
未軒居士書與姪孫希武并孫希英我今春為夏太守<lb/>
懇請固辭弗獲遂於三月初至邵武四月十一日有傳<lb/>
録㑹試中第姓名至者得知汝兄弟幸獲聨登上焉而<lb/>
有以昭先徳下焉而有以顯門户老懐為之一慰浣也<lb/>
邵武地甚僻京師及故鄉音信俱不易得直至六月半<lb/>
始得廷試之信及七月盡間得家書又知希武得入翰<lb/>
<pb n="KR4e0128_WYG_001-19b"/>
林院為庶吉士希英觀政何衙門至今尚未知也吾家<lb/>
自御史公而下世有徳善其逺者吾不得而詳自吾祖<lb/>
檢討公及吾父知縣公所居官雖不同而皆勤慎清白<lb/>
以不沗厥職居家孝順友恭居鄉忠信謙和處宗族姻<lb/>
黨周貧䘏患務盡其力之所能為而吾父知束鹿惠政<lb/>
之及於民者尤多故其生也人重之歿也人哀之無有<lb/>
怨惡之者吾兄及吾所以得發身科甲荷國寵光者何<lb/>
莫而非祖父餘慶之所及乎吾兄不幸蚤世而吾弗克<lb/>
<pb n="KR4e0128_WYG_001-20a"/>
肖似僅止于此故其餘慶又鍾汝兄弟以有今日汝兄<lb/>
弟可不夙興夜寐而思所以迓承之哉繼自今尚勉强<lb/>
學問明義理以應務攻文辭以潤身慎言語擇交遊端<lb/>
趨向務置其身於無過之地至於官之崇卑禄之厚薄<lb/>
則一聴於命而順受之庶可以承藉祖宗之餘慶而永<lb/>
長弗替彼世有營營逐逐俯仰於人以求速化間有得<lb/>
之者非人之能與我也盖亦吾之命所當得者耳然一<lb/>
生名節因之喪敗况求之而不得者何限耶吾生平守<lb/>
<pb n="KR4e0128_WYG_001-20b"/>
此雖爵秩之華要不如人享受之豐阜不如人然隨事<lb/>
排遣頗覺胸中無大繫累此最是吾平生受用得力處<lb/>
故特以告汝兄弟兾相與勉之以就逺業以増光吾祖<lb/>
宗以益大吾門户也我此間所修書尚未就緒計未得<lb/>
還莆家中自六月初旬以後至今未有書信聞自莆来<lb/>
者説吾家老幼俱安好但今年早稻已薄収五六月間<lb/>
又亢旱冬禾多稿死吾家連年田土所入不足以卒歳<lb/>
舊債未盡償而新債又漸堆積若更遇荒歉不知將來<lb/>
<pb n="KR4e0128_WYG_001-21a"/>
何以為計也東畦叔不知何時抵京選期不知的在何<lb/>
時我在福州嘗録老叔公墓銘一通托景大叔方二兄<lb/>
乃子轉寄不知曽接否可為我一問訊人便附書以告<lb/>
我也<lb/>
　<lb/>
　<lb/>
　<lb/>
　<lb/>
<pb n="KR4e0128_WYG_001-21b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　未軒文集巻一<lb/>
</p>
<p>
</p>
  </div>
<div>
<head>未軒文集巻二</head> <lb/>
    <p>
<pb n="KR4e0128_WYG_002-1a"/>
欽定四庫全書<lb/>
　未軒文集巻二<lb/>
　　　　　　　　　　　　明　黄仲昭　撰<lb/>
　序<lb/>
　　晉江楊氏家譜序<lb/>
古大宗小宗之法聖人所以序天倫屬人心厚風俗扶<lb/>
世教者也漢魏以降宗法廢墜聖人之意冺矣士大夫<lb/>
有志於維持風教者始制為譜牒以奠世繫辨眧穆於<lb/>
<pb n="KR4e0128_WYG_002-1b"/>
是人心可得而屬天倫可得而叙亦聖人宗法遺意也<lb/>
然則士大夫譜牒之作可茍也哉晉江楊氏家譜予友<lb/>
思明君之所著也楊氏舊有譜遭元季兵燹亡軼弗存<lb/>
故自君之髙祖以上名位統系無所從考所可知者自<lb/>
其曾大父子成甫始耳一傳曰廸吉甫君之大父也再<lb/>
傳曰濬儀甫曰濬輝甫君之伯父及父也自兹以降子<lb/>
孫之繼承者寖以衆多舊譜歴嵗既乆不免殘缺君奉<lb/>
其尊甫之命因其僅存者重加考訂以補其所未備而<lb/>
<pb n="KR4e0128_WYG_002-2a"/>
凡遠不可知疑不能明者悉闕焉君之著是譜其亦可<lb/>
謂無所茍矣一覽之間昭穆次序粲然不紊世系親䟽<lb/>
的然可考聖人所以序天倫屬人心者賴以不墜其於<lb/>
風教豈小補哉雖然維持風教固不能不賴於譜牒而<lb/>
其所以維持譜牒者則又在於賢子孫也吾閩蔡氏在<lb/>
宋宗族最盛端明學士襄丞相京及其弟卞相繼顯融<lb/>
於朝當是時論譜牒者鮮與為比然端明公髙風清節<lb/>
可敬可仰表然為一代名臣京下欺君誤國流毒四海<lb/>
<pb n="KR4e0128_WYG_002-2b"/>
天下咸以奸囘目之不數世後蔡氏子孫惟端明之族<lb/>
尚有譜牒京卞之族則寥寥焉京卞未必無族屬也葢<lb/>
恥入其譜而皆自附於端明公之族耳嗚呼賢則他人<lb/>
之族附於已不賢則已之族附於他人可不監哉可不<lb/>
懼哉予於蔡氏為同鄉稔知其事而㴱有感焉故因序<lb/>
思明君之譜而并舉以告楊氏之子孫使知所警云思<lb/>
明君名智登成化甲申進士第拜南京監察御史彈劾<lb/>
不避權貴傾之出為廣西藩省照磨葢亢楊氏之宗者<lb/>
<pb n="KR4e0128_WYG_002-3a"/>
也<lb/>
　　竹溪詩集序<lb/>
子朱子釋孟子之知言謂其心明乎正理而無蔽然後<lb/>
其言平正通達而無病予竊以為此非獨可以知言其<lb/>
於觀人之詩亦不外此也葢言者心之聲而詩又言之<lb/>
精者詩有純疵邪正有不本諸心乎予觀近世之詩學<lb/>
豪壯者多流於狂誕而尠和平之氣學縟麗者多流於<lb/>
纎靡而乏正大之體學冲淡者多流於淺俚而無雋永<lb/>
<pb n="KR4e0128_WYG_002-3b"/>
之味是豈獨詩之罪哉葢其心不明乎正理而各有所<lb/>
蔽焉耳予友魏竹溪先生天資警敏早遊鄉校誦習講<lb/>
説夐出等夷既而有司聞其才辟為邑從事或勸其辭<lb/>
以應科選先生笑曰家貧親老不為禄仕古人所深罪<lb/>
也况此亦聖朝仕進之一途顧吾所樹立者何如耳是<lb/>
豈足為吾辱耶遂慨然就之日坐曹署治文牘其於勢<lb/>
利紛華略不以動其中暇則焚香鼓琴或灑墨作山水<lb/>
而尤篤意於詩其初葢博觀古今諸名家之集而終<lb/>
<pb n="KR4e0128_WYG_002-4a"/>
則一以盛唐為宗及遊京師又與先達姑蘇劉公欽謨<lb/>
同邑周公次玉相往來倡和二公相與延譽於諸縉紳<lb/>
間由是竹溪之詩名傳播遐邇矣逮謁選天曹冡宰尹<lb/>
公聞其名召試以詩有簡㧞自慚非漢吏威儀今喜識<lb/>
周官之句大為諸公所稱賞遂拜無錫縣丞後改宿遷<lb/>
未㡬致其事以歸其在無錫及家居皆嘗倡一時名勝<lb/>
為詩社今年已八十餘猶未嘗一日廢吟事也予嘗得<lb/>
其集而閲之其五言如寄吳太守孤燈殘夜夢千里故<lb/>
<pb n="KR4e0128_WYG_002-4b"/>
人心如送林郎中致政煙雲新世態花竹舊郊居如題<lb/>
璜山清隠軒冕浮雲裏江山醉眼中其七言如懐江湖<lb/>
故人千里宦情星北拱百年人事水東流如秋日病起<lb/>
黄花籬落家家酒白鴈江天處處砧如寄余汝盛閒吟<lb/>
有客知何遜獨酌何人識馬周其他載集中者多稱是<lb/>
其氣和平其體正大其味雋永藹然有盛唐風致葢其<lb/>
平日篤於學以養其心之體平其政以達其心之用故<lb/>
見於詩者兼全衆美若是也今贛州通守陳君士元於<lb/>
<pb n="KR4e0128_WYG_002-5a"/>
先生交遊特厚將取其集刻之而求序於余余亦辱厚<lb/>
先生故不辭而序之并刻以傳焉先生世為莆人名時<lb/>
敏别號竹溪故其集亦因以名云<lb/>
　　送同年進士還鄉序<lb/>
進士某君某吾莆産也莆古稱海濱鄒魯産其間者多<lb/>
事詩書重名檢葢其風俗然也君少負竒氣勤學慎行<lb/>
不肯落落居人下成化丙戌捧鄉書來試春官登正榜<lb/>
進對大廷賜進士出身既而吏部以進士未及盡用請<lb/>
<pb n="KR4e0128_WYG_002-5b"/>
命留若干人觀政於諸司餘令歸需次於家而君與焉<lb/>
將行同年之留者相率餞君於都門外謂予以文字為<lb/>
職宜有言予誼不可辭遂酌而告之曰人固有不得生<lb/>
於文獻之邦以成其學者亦有生於文獻之邦而不遇<lb/>
時者是皆人之不幸也幸而生文獻之邦又遇其時茍<lb/>
自畫不進則人之罪也觀於木可見矣夫木之生也其<lb/>
始依長山大谷以托其本又有雨露風日涵濡而煦育<lb/>
之其生可謂遂矣然或有牛羊斧斤之害亦未見其中<lb/>
<pb n="KR4e0128_WYG_002-6a"/>
於材也今君得産於莆猶木之托本於長山大谷矣又<lb/>
幸朝家植立至此豈不猶木之涵濡煦育於雨露風日<lb/>
乎然或溺於驕㤗逸樂聲色貨利是木之害於牛羊斧<lb/>
斤也其能充其所得者以極於大乎君之歸也慎無以<lb/>
今之所得者自畫尚當學問以充其知仁義以養其心<lb/>
禮樂以文其身𢎞毅以勵其行使夫所謂牛羊斧斤者<lb/>
無自入焉他日應召而來敷施庶位將卓乎其有所樹<lb/>
以及於天下則不徒莆之文獻有光而朝家之所以植<lb/>
<pb n="KR4e0128_WYG_002-6b"/>
立者亦足恃矣顧不偉歟余之與君産同邑學同道出<lb/>
同年故舉是與君共勉之君至莆質於鄉先逹或以予<lb/>
言為未足而他有所言焉其來也幸以告我<lb/>
　　階梯勲業詩序<lb/>
階梯勲業所以名詩者何延平諸士友送吳君至善應<lb/>
貢而作也送應貢而以是為詩者何我朝人才之入仕<lb/>
以科貢為正途得其途以入則嚮用有期而勲業階梯<lb/>
於此矣此諸士友贈言意也然則其所謂勲業者何古<lb/>
<pb n="KR4e0128_WYG_002-7a"/>
之君子道徳充於已而發於政事足以安社稷利生民<lb/>
此勲業之至著者若禹稷伊呂之儔是已其或學術正<lb/>
而未純勲業著而未大此則其次者若漢諸葛武侯唐<lb/>
狄梁公裴晉公宋韓魏公范文正公之儔是已至於中<lb/>
無所主而馳騁其才智以就功名於一時此又其最下<lb/>
者諸士友所期於至善者諒必在彼而不在此也然人<lb/>
之通塞殊途崇卑異分若概以逺且大者期之不㡬於<lb/>
過髙乎是又不然君子居是官則盡是職職無不盡即<lb/>
<pb n="KR4e0128_WYG_002-7b"/>
所謂勲業也孔子為委吏則㑹計當為乘田則牛羊茁<lb/>
壯長為魯司冦則魯國大治而齊人遂歸其侵疆隨其<lb/>
位之大小而舉其職亦焉往而非勲業乎先儒謂孔子<lb/>
萬世之師又謂聖人可學而至予之所期於至善者亦<lb/>
在於學孔子而已抑予聞至善才敏而志篤學明而行<lb/>
端在諸生中每課試輙優知者咸以㧞蝥弧先登期之<lb/>
兹復升名於太學師友天下士益涵養本原淬礪文鋒<lb/>
進而與畿甸之士角後先其孰能禦之掇巍躋膴以<lb/>
<pb n="KR4e0128_WYG_002-8a"/>
階梯乎逺大之勲業端在於此而奚過髙之有然其學<lb/>
之也亦曰講學以明義理力行以體道徳隨其職而盡<lb/>
所當為者而已諸士友斂衽謝曰至哉言乎請書以為<lb/>
階梯勲業詩序<lb/>
　　送僉憲鍾公考績之京序<lb/>
姑孰鍾公徳卿僉閩憲事踰二載復奉璽書提督學政<lb/>
迄今又踰三載矣初公滿三載也例當報政於朝巡撫<lb/>
都憲張公以公初莅學鼓舞作興之功不可遽輟也遂<lb/>
<pb n="KR4e0128_WYG_002-8b"/>
留公視事今年秋滿六載又當報政之期鎮守巡按諸<lb/>
公復交章薦留之而公亟治裝戒行葢不可得而留矣<lb/>
閩人愛公咸惜其去其閭閻之父老則曰昔公之行部<lb/>
也仁行如春威行如秋故當是時官吏無苛刻貪殘之<lb/>
政鄉鄰無叫號隳突之聲詩曰樂只君子民之父母公<lb/>
其有焉兹行也何日復來以終惠吾民乎其庠序之俊<lb/>
秀則曰自公之莅學也導之以徳義以端其本課之以<lb/>
經史以粹其文煦煦焉如父子之相親愛也懇懇焉如<lb/>
<pb n="KR4e0128_WYG_002-9a"/>
師友之相答問也詩曰載色載笑匪怒伊教公其有焉<lb/>
兹行也何日復來以終教吾黨之士乎其縉紳之有位<lb/>
於時者則又曰鍾公性敏而勤心公而恕學慱而正行<lb/>
端而通故自其舉進士歴兩京大理正副以至今官讞<lb/>
獄而寃濫平司憲而憲度舉作人而人才盛葢無施不<lb/>
可也詩曰維其有之是以似之其公之謂歟方今聖天<lb/>
子急於求賢而明有司復公於進賢吾知鍾公行將躋<lb/>
陟峻崇矣獨念公之在閩也其清節足律貪鄙其雅量<lb/>
<pb n="KR4e0128_WYG_002-9b"/>
足銷忿戾其卓識足警愚庸有如公不復來則吾人之<lb/>
思曷已乎仲昭聞而歎曰君子何其使人感之深而愛<lb/>
之至也稽其所言閭閻之父老所以頌其政也庠序之<lb/>
俊秀所以頌其教也縉紳之有位於時者又所以頌其<lb/>
政教之有所本也夫維藴諸身者有其本而施於人者<lb/>
無所咈宜乎閩人於公將去則慕而不舍既去則望其<lb/>
復來也歟雖然竊嘗聞之古之君子不以私而先公不<lb/>
因寡以廢衆公之在閩其澤不過止於一方而已使其<lb/>
<pb n="KR4e0128_WYG_002-10a"/>
用於朝廷則由中達外四方之人豈不與被其澤哉然<lb/>
則願公在閩者一方之私情而望公用於朝廷者天下<lb/>
之公心也順天下之公心不多於狥一方之私情乎莆<lb/>
大夫士皆以仲昭之言為然命書以為公贈仲昭舊嘗<lb/>
與公同官辱愛最厚故不讓而書之既以為司銓衡者<lb/>
告且以解閩人慕戀之私云<lb/>
　　洪山嚴氏清隐圖序<lb/>
嚴氏世居仙溪之錦洋蔚為望族其族之彦曰敏祥君<lb/>
<pb n="KR4e0128_WYG_002-10b"/>
復愛洪山之勝因徙居焉山之上危石峭聳茂林蓊鬱<lb/>
又有清溪沃壤映帶左右君於其間結廬數楹有蔬可<lb/>
茹有桑可蠶有牲魚酒醴可供祭祀賔客白日悠永沙<lb/>
禽林鳥之泳翔樵歌牧笛之響應烟蓑雨笠之往来舉<lb/>
不出顧盼之外古所稱逸人幽士之居如王維輞川李<lb/>
愿盤谷殆不是過也君居其中日課僮僕耕稼暇則施<lb/>
施而行漫漫而遊逍遥徜徉惟意所適或勸之仕輙曰<lb/>
吾不能隨俗俯仰仕非吾志也成化戊戌君年滿六十<lb/>
<pb n="KR4e0128_WYG_002-11a"/>
鄉之夀俊江文善甫謀於其宗䣊親舊曰君隐者也古<lb/>
之至人隠居自樂無累於心是以多康寜而夀考若君<lb/>
之夀其亦有得於隠居之助歟爰命工繪圖題曰洪山<lb/>
清隠將以為夀觴之侑乃介予表弟方朝輝氏求言以<lb/>
弁其首因為序曰夀之有得於隠居之助尚矣兹圖之<lb/>
作其亦善頌善禱者歟蓋隠之云者深蔵不售之謂也<lb/>
天下之物惟蔵之深者為能得其夀何也以其所處者<lb/>
靜耳譬之於木其在通都大國者非不美也然牛羊牧<lb/>
<pb n="KR4e0128_WYG_002-11b"/>
之於始斧斤伐之於終木之生意於是乎斬矣若夫深<lb/>
巖䆳壑之木貫四時而不改歴千載而常存是豈木之<lb/>
性異哉所處不同耳人之一身四肢欲其逸也七情欲<lb/>
其平也茍以之角逐於聲利之塲忿爭於得失之域百<lb/>
憂感其心萬事勞其形未有能生者矣惟隠居之士無<lb/>
奔走服役以勞其外無寵辱得喪以嬰其中身安體舒<lb/>
心曠神怡其夀有不期然而然矣然則君之所以享方<lb/>
來之夀者豈有涯哉抑予聞君之徙居洪山也凡先世<lb/>
<pb n="KR4e0128_WYG_002-12a"/>
之業悉以讓其弟姪一門之内雍睦無間言歳延師家<lb/>
塾以教其鄉䣊子弟雖甚費未嘗有吝色里有貧乏者<lb/>
周之貸而不能償者不問也其敦尚行誼如此葢㡬於<lb/>
仁者之用心矣以是而觀則君之夀固由於所處之靜<lb/>
而所以能靜者又本於仁也孔子曰仁者靜又曰仁者<lb/>
夀騐於君益信<lb/>
　　送閩藩左方伯路公致政還安成序<lb/>
成化戊戌之春閩藩左方伯安成路公朝覲京師懇以<lb/>
<pb n="KR4e0128_WYG_002-12b"/>
老疾辭當道為上聞允之閩人慕公莫不齎咨涕洟不<lb/>
啻若慈父母之將去已也嗚呼世之居官者民之視之<lb/>
如傳郵之於過客去留之際漠然不加喜戚於其心甚<lb/>
至有擠之而欲其去者若公之在閩也民愛之其去也<lb/>
民懐之果何以得此哉仲昭嘗竊觀公之為政豈弟仁<lb/>
恕一以愛民為主始公之未至也凡閩之貢獻供億皆<lb/>
均取於八郡郡有大小弗計也公至則各視其民數以<lb/>
為等差而賦役始均列郡之税舊各輸於鄰郡民憚於<lb/>
<pb n="KR4e0128_WYG_002-13a"/>
海運之難多鬻産往糴之於是榖價騰湧所費甚多而<lb/>
民重困矣公亷知其弊因令各輸於其郡民甚便焉閩<lb/>
僻在一隅山溪險阻每嵗以其税之半徴價輸於京師<lb/>
其所徴者視民間之價纔及半而已民爭輸之吏胥因<lb/>
緣為奸歳徴於列郡率以私意上下其數當道者莫之<lb/>
省也公至悉革此弊民大悦公之為政大率類是此特<lb/>
其尤著者耳然則閩人所以慕公而不忍舍者豈聲音<lb/>
笑貌之所為哉抑仲昭因公之歸而有所感焉書曰人<lb/>
<pb n="KR4e0128_WYG_002-13b"/>
惟求舊詩曰三夀作朋葢以耉老成人國之所倚以為<lb/>
重者也公早舉進士由給事中歴都給事中立朝侃侃<lb/>
多所建明其大者具載英廟實録又由雲南左叅政歴<lb/>
右方伯以至今官所至有恵愛於民老成如公指葢<lb/>
不多屈也使公得大用於朝則其所樹立又豈止此<lb/>
哉雖公懇懇以疾引退當道者曽不聞白於上而留<lb/>
之何今之用人與古異哉此仲昭於公歸又不獨為<lb/>
閩人惜也仲昭踈且賤欲留公而不可得序此以道<lb/>
<pb n="KR4e0128_WYG_002-14a"/>
閩人慕戀之懐且以申其私云<lb/>
　　伊洛淵源録新増序<lb/>
聖賢之道達而推行於民則為善治窮而講明於已則<lb/>
為正學所謂道統之傳不外是也粤自書契肇興斯道<lb/>
至堯而始大著堯以是傳於舜舜以是傳於禹禹以是<lb/>
傳於湯湯以是傳於文武周公文武周公沒而是道不<lb/>
行於世天下遂不復知有善治矣孔子以生知大聖而<lb/>
不得位乃與其徒講明是道删述六經遂集羣聖之大<lb/>
<pb n="KR4e0128_WYG_002-14b"/>
成而斯道之統以續故論語於終篇偹載堯舜湯武之<lb/>
事葢以明聖學之所傳實淵源於堯舜也孔子之道惟<lb/>
顔子曾子得之為最深其後曾子則傳於子思子思復<lb/>
再傳於孟子故孟子於七篇之終亦歴叙堯舜湯文孔<lb/>
子相承之次盖亦以明其所傳實淵源於孔子也孟子<lb/>
沒而其傳遂泯則千載之下不復知有正學矣至宋濂<lb/>
溪周子始超然獨詣而發其精㣲之奥於圖書當其時<lb/>
則有河南二程夫子實得其學而益擴以廣故子朱子<lb/>
<pb n="KR4e0128_WYG_002-15a"/>
著伊洛淵源録一編偹載其師友之所講明傳授與其<lb/>
見於言行政事之間者所以著明其上承孔孟之統下<lb/>
啓闗閩之傳其亦論孟終篇所叙意歟南京户科給事<lb/>
中豐城楊君方震早知慕向正學其於是録留意有年<lb/>
矣因其間有朱子所欲刪改而未之及者稍加更定復<lb/>
采朱子文集語録有論及編内諸賢事迹者各增入本<lb/>
録之後葢欲使學者一覽而盡得其為人之實法其所<lb/>
可法戒其所可戒其用心亦勤矣既嘗序其顛末而登<lb/>
<pb n="KR4e0128_WYG_002-15b"/>
於梓復走書謂仲昭曰願一言以發明伊洛之傳并示<lb/>
學者門户路徑明白親切庶㡬有補也仲昭雖竊有志<lb/>
於是而未知其指歸方切望洋之嘆其奚敢言然嘗觀<lb/>
朱子答呂成公有曰舊讀程子之書而未得其要比因<lb/>
誦其涵養須用敬進學則在致知者兩言雖約其實入<lb/>
徳之門無踰於此此朱子為學者抽闗啓鑰要切之言<lb/>
吾黨之士能從事於斯而有得焉則為聖為賢皆由於<lb/>
此達則行之以善其治窮則守之以善其身庶其不負<lb/>
<pb n="KR4e0128_WYG_002-16a"/>
編録之意矣而楊君所以期望於後學者意其在此故<lb/>
特舉之以復其請併與同志之士共朂焉<lb/>
　　興化郡守王侯挽詩序<lb/>
興化郡守臨海王侯以六載考績書最還治未及視事<lb/>
得疾卒方其危也郡之僚屬及部下士夫之巷處者相<lb/>
與訪醫藥治療并往來候問差劇者無虛晷服役百執<lb/>
事及閭閻田野之民相與率錢榖禱祀禬禳以兾其有<lb/>
瘳者無越户及卒則郡之僚屬相與痛哭曰今而後不<lb/>
<pb n="KR4e0128_WYG_002-16b"/>
復見禮賢愛士如吾王侯者矣為善者孰其勸之不善<lb/>
者孰其懲之乎郡民無男婦老少相與痛哭曰吾郡近<lb/>
數年來奸欺屏息隱詘發舒使夫閭閻無呌囂隳突之<lb/>
聲寡弱無强陵衆暴之患者實侯之威徳孚洽所致也<lb/>
今而後安得復有如侯者以庇覆吾民乎因相率留侯<lb/>
之衣冠葬於郡之永豐塘上以寓無已之思焉嗚呼侯<lb/>
何以得此於人人哉盖其下車之初適前守致政歸郡<lb/>
事多隳宿奸大滑乘機以逞日益繁滋侯乃振紀綱以<lb/>
<pb n="KR4e0128_WYG_002-17a"/>
正之嚴刑威以治之至其臨事處斷見機明决號稱神<lb/>
明人不敢欺亦無敢干以私者不數月郡内肅然乃參<lb/>
酌保伍之法以息民訟舉行旌别之典以厚風化講明<lb/>
飲射之禮以興雅俗修濬陂渠之利以阜民生僚屬之<lb/>
能者則扶植而委任之士夫之賢者則謙卑以優禮之<lb/>
而復表章前之賢守以示官箴崇祀鄉之先賢以勵後<lb/>
進且其為人襟抱闓鬯器識超邁而復濟之以問學飾<lb/>
之以詞章故其生也人愛之其沒也人哀之哀之不足<lb/>
<pb n="KR4e0128_WYG_002-17b"/>
而形於言此挽詩之所以作也抑予於侯重有所感焉<lb/>
亷恥道喪風俗日偷侯之治莆聲光燁然南臺及部使<lb/>
者方交章上侯治行請加旌擢以風厲天下使侯未死<lb/>
得以迓承寵命則天下民牧庶有聞其風而興起者而<lb/>
今已矣此又不獨可為侯痛亦可為世道痛也予故因<lb/>
序諸君子之詩併及之以告夫太史之傳循吏者<lb/>
　　延平府志序<lb/>
予曩修八閩通志因悉取諸郡舊志以偹采擇其間延<lb/>
<pb n="KR4e0128_WYG_002-18a"/>
平一志實宋端平中所修者最為簡畧志名宦人物但<lb/>
列其姓字邑里而已其他可知也繼得郡學司訓樊君<lb/>
阜所修新志雖視舊志頗詳然較諸他郡者竟踈濶葢<lb/>
自端平之後以迄於今未有修之者其文獻之不足徴<lb/>
亦久矣𢎞治丁己華亭孫侯衍以名進士歴官尚書正<lb/>
郎來守是邦首詢郡志而端平所修者已散逸不存惟<lb/>
樊君新志留於郡學然亦未為完書也侯慨然曰郡之<lb/>
有志千里之内典章文物悉繫於此其可少哉顧視篆<lb/>
<pb n="KR4e0128_WYG_002-18b"/>
之初爬梳蒙茸剔抉蠧弊未有餘力及此及其膏澤既<lb/>
敷民用和洽又將述職入覲亦未遑及也去歳之夏侯<lb/>
甫復任即下屬邑捜訪舊志新編欲纂修郡志鋟梓以<lb/>
傳遂謀於今致仕宫保劉公求可屬筆者劉公以予嘗<lb/>
從事於此因繆舉以復於侯侯廼先屬將樂縣掌教張<lb/>
君聰沙縣掌教何君海將樂司訓朱君導草創編纂亦<lb/>
既有次第矣爰具書幣遣生員朱𢎞李春詣弊廬而請<lb/>
焉又恐予以老辭并求劉公及予友今閩憲僉事陳公<lb/>
<pb n="KR4e0128_WYG_002-19a"/>
直夫書為道其懇而劉公書且謂吾二人皆老矣亦欲<lb/>
假此得一見以盡平生歡予既嘉孫侯為政知所先又<lb/>
感劉公眷念老而尤篤遂勉强一來為之發凡例而取<lb/>
三文學之所編纂者櫽括刪潤釐為若干巻并為之序<lb/>
曰郡之事所當紀者固夥然其大要不過疆土人才風<lb/>
俗三者而已他如山川貢賦學校選舉之屬則皆不出<lb/>
三者之外也古之為政者節用以愛民興學以勸士暴<lb/>
為之袪害為之除則疆土於是乎寧矣在延平有行者<lb/>
<pb n="KR4e0128_WYG_002-19b"/>
考諸名宦之志可見也古之為士者篤志為己之學而<lb/>
為君子之儒以體則具以用則周而人才於是乎盛矣<lb/>
在延平有能之者考諸道學之志可見也上焉者善其<lb/>
政而風以淳下焉者端其學而俗以美則志所謂五步一<lb/>
塾十步一庠而號稱鄒魯之邦者豈虛語哉詩曰雖無<lb/>
老成人尚有典刑若前修之徳政此官於兹土者所宜<lb/>
典刑也前修之正學此生於兹土者所宜典刑也閭閻<lb/>
畎畆之民凡日用云為亦罔不以前修之流風遺俗而<lb/>
<pb n="KR4e0128_WYG_002-20a"/>
典刑焉則人才由是而復盛風俗由是而復隆提封千里<lb/>
之内將無往而非樂土矣若然則不惟孫侯之意可以<lb/>
不負而區區執編摩之筆者不亦與有耀哉志草創於<lb/>
去嵗仲冬予至以今年仲春之半又閲七十日而脱稿<lb/>
盖以孫侯欲書考北上故成之急如此惜其日力弗給<lb/>
不得旁捜遍訪以補舊志所不足尚有望於後之博雅<lb/>
君子云<lb/>
　　三任閩臺詩序<lb/>
<pb n="KR4e0128_WYG_002-20b"/>
閩臺憲使襄城髙公鍾秀初以進士起家評事南京大<lb/>
理擢僉閩憲事既而進憲副尋復超拜今職自有官至<lb/>
今㡬二十年以清約持身以靖共守位其讞刑獄也擴<lb/>
公恕之心務存欽恤其司風紀也秉正直之節務持大<lb/>
體閩人始而疑之謂公莅政之初特修飭以立名耳及<lb/>
遷憲副見其所存所履不少變其初始信之深而愛之<lb/>
至惟恐其或將去已也兹聞總憲之命下自列郡庶僚<lb/>
以及群黎百姓咸動色而相慶曰吾黨又得終沾公之<lb/>
<pb n="KR4e0128_WYG_002-21a"/>
餘惠矣於是莆士大夫之能言者相率博采吏民之言<lb/>
播諸歌咏以為公賀併以為列郡吏民賀以予舉進士<lb/>
於公為同榜官南部於公為同寅相知最稔俾為之序<lb/>
予憶曩嵗自南都歸省解纜龍江浮楊子以達于孟瀆<lb/>
三四百里之間波濤蕩潏茫無際涯客有謂予曰水哉<lb/>
水哉何若是其盛耶予曰是江發源於蜀之氓山合湘<lb/>
漢豫章之水東行數千里至是將朝宗於海矣源深流<lb/>
長此自然之理也推之天下之事莫不皆然今公抱有<lb/>
<pb n="KR4e0128_WYG_002-21b"/>
用之才而輔以有本之學其源深矣故其著於功業者<lb/>
乆而不息如此亦奚異於長江之流彌逺而彌盛乎夫<lb/>
外臺為清望之司憲使為華要之職公其益懋厥修而<lb/>
不已焉吾見其朝宗於海也可指日俟矣然此非予言<lb/>
士大夫之公言也<lb/>
　　莅阼典要序<lb/>
今上皇帝即位之初邵武太守夏公育材以為上之毓<lb/>
徳春宫也英明之譽已著於遐邇今以妙齡嗣登大寳<lb/>
<pb n="KR4e0128_WYG_002-22a"/>
益親儒臣以講學進徳其於三代繼體守文之令主葢<lb/>
優為之矣因自念荷累朝厚恩亦欲罄竭𠂻悃以效萬<lb/>
一之助以圖涓埃之報也於是考求御製五倫書所載<lb/>
我朝一祖二宗之事采其尤切於初政者録為一篇謂<lb/>
之法祖復考求書詩大戴禮所載唐虞三代帝王之事<lb/>
采其尤切於政者録為一篇謂之師古凡所采一代之<lb/>
事皆畧䟽其大㫖於後庶㡬於聖心有所啟發焉乃合<lb/>
為一書名之曰莅阼典要表進上聞其同寅貳守陸侯<lb/>
<pb n="KR4e0128_WYG_002-22b"/>
懋昭通守陽侯元用節推朱侯奎文僉謂是編不獨可<lb/>
為今上之獻聖子神孫繼統萬世皆可觀法以隆化理<lb/>
於無窮也因命工繡梓以傳而屬予序其所以纂集之<lb/>
意竊惟人君為政之道其條目固多然大要在於講學<lb/>
以明體力行以致用而已今觀法祖篇所載如稽古勤<lb/>
學納言明善崇經術辨義利訪耆老詢民隠選老成以<lb/>
輔太子刋祖訓以賜諸王書大學衍義之文於壁以便<lb/>
觀覧繪起家艱難之迹於圖以示子孫凡若此類皆明<lb/>
<pb n="KR4e0128_WYG_002-23a"/>
體之事也如事神治民憫農恤患謹天戒抑祥瑞褒<lb/>
死節舉墜典勵志以圖治推誠以任人立學校以興<lb/>
教化定禮制以正名分慎守令之選以蘇民困省興<lb/>
作之役以紓民力凡若此類皆致用之事也師古篇<lb/>
所載如所謂終始典學緝熈光明之類皆所以廣明<lb/>
體之義也如所謂敬天勤民柔逺能邇之類皆所以<lb/>
廣致用之義也葢於祖而法焉則其迹未逺而足徴<lb/>
於古而師焉則其事雖博而知要至若編内所載王<lb/>
<pb n="KR4e0128_WYG_002-23b"/>
敬作所一言又所以該古今貫體用而成始成終者<lb/>
也兹上徹九重倘玩其理而措於事則於為治之道<lb/>
思過半矣又以其餘力取五經四書及歴代諸史而<lb/>
縱觀之以博其義理之趣驗其是非之實則二帝可<lb/>
三三王可四商周守成之令主又烏足言哉公學有<lb/>
本源早以進士起家敭歴中外皆能體國愛民屢有<lb/>
所建白而此編則又端本之論也昔西山真文忠公<lb/>
嘗修讀書記語門人曰此人君為治之門如有用我<lb/>
<pb n="KR4e0128_WYG_002-24a"/>
者執此以往今予於公是編亦云<lb/>
　　八閩通志序<lb/>
閩雖為東南僻壤然自唐以來文獻漸盛至宋大儒君<lb/>
子接踵而出仁義道徳之風於是乎不愧於鄒魯矣先<lb/>
哲凋謝典刑日逺士習民風漸不如昔有志於世道者<lb/>
所為深嘅也仲昭多病早衰退處山林竊不自揆思欲<lb/>
考求前志表章先哲之典刑以風厲後學庶㡬於世道<lb/>
少有所補而不終為聖朝棄物也顧私家無力不能盡<lb/>
<pb n="KR4e0128_WYG_002-24b"/>
得八郡之志以備檢閲而書人筆劄之屬亦無所取給<lb/>
盖有志而未能者乆之適今御用監太監五羊陳公奉<lb/>
命鎮閩雅好文事藩臬諸君子因以諸郡之志乆曠不<lb/>
修為言公嘅然曰誰可屬筆者諸君子僉以仲昭為宜<lb/>
公乃具書幣俾行部憲臣踵門而請焉仲昭亦欲畢其<lb/>
初志故不辭而為定其凡例隨事分類為大目十有<lb/>
八所統小目凡四十有二每類則合八府一州之事<lb/>
以次列之釐為八十七巻名曰八閩通誌其間若地<lb/>
<pb n="KR4e0128_WYG_002-25a"/>
理食貨秩官學校選舉壇廟卹政宫室丘墓古蹟之類<lb/>
皆因諸郡所采事蹟隨其詳略稍加刪次或遇營建修<lb/>
治之得宜而可以示法於後世者始備録之至於人物<lb/>
一類誌或有未載及載而未盡者必旁捜博考尤致其<lb/>
意焉如福之人物舊誌俱未有登載今則以進士郡人<lb/>
林謹夫所輯鄉賢傳及閩邑庠司訓蘭溪鄭瓘所輯郡<lb/>
誌采入莆之人物舊亦未有類稡而歸於一者今則以<lb/>
郡人方先生時舉所著人物誌吳先生源所著名公事<lb/>
<pb n="KR4e0128_WYG_002-25b"/>
述及今少司冦彭先生韶所輯莆陽志采入建寜舊誌<lb/>
已亡成化初郡守安城劉鉞嘗修之未及成而遷擢遂<lb/>
并携以去陳公特遣使詣其家訪得之今悉因其所載<lb/>
者采入延平則有郡庠司訓縉雲樊阜所修誌邵武則<lb/>
有前郡守南充馮孜後郡守仁夀劉元所修誌泉漳汀<lb/>
三郡誌則皆近日郡人所纂輯者今所采人物皆因之<lb/>
又慮局於見聞之偏而於公論有未協也復屬膳部主<lb/>
事莆田宋端儀重考論而去取焉先儒廣漢張子嘗論<lb/>
<pb n="KR4e0128_WYG_002-26a"/>
修誌不可不載人物豈不以人物乃典刑所繫而有補<lb/>
於世教乎仲昭纂輯斯誌而尤慎重於是者盖亦廣漢<lb/>
張子之遺意也時預纂修者前黄梅司訓三山龔章麗<lb/>
水司訓宗姪洙儒士莆田熊晟張元紳及樊鄭二司訓<lb/>
也終始相成其事惟元紳及洙之力為多提督采取諸<lb/>
郡事蹟及綱領纂修之事者提學僉憲金陵任君彦常<lb/>
實任之若夫餼廪筆札書人刻工之費則皆陳公所自<lb/>
區畫一芥不以煩有司用是仲昭得以優游歲月以畢<lb/>
<pb n="KR4e0128_WYG_002-26b"/>
其事云<lb/>
　　南都壯遊詩序<lb/>
永新醫學訓科張祖齡世家胄也張氏之先清河人後<lb/>
唐時有曰徳廣者以清逺軍節度推官員外郎監永新<lb/>
鎮其後因家邑之黄陂世有聞人入國朝來祖齡之<lb/>
大父牧洲居士暨其父封南京刑部主事益齋公俱以<lb/>
文學行義擅名於鄉祖齡及其兄順庵早承箕裘之業<lb/>
順庵以進士起家歴官南京刑部員外郎奕奕有聲稱<lb/>
<pb n="KR4e0128_WYG_002-27a"/>
而祖齡亦用知者薦拜是職士大夫多愛重之今年夏<lb/>
有司檄祖齡督其邑之税糧輸於南都祖齡喜曰吾兄<lb/>
弟各縻官守不相㑹晤者屢易寒暑矣今兹之行上以<lb/>
供公家之役下以伸兄弟之情其殆天假也况南都山<lb/>
川形勢之美衣冠文物之盛甲於四方吾得以行役之<lb/>
暇探竒覽勝以暢其懐抱親賢友善以博其見聞抑豈<lb/>
非浮生之一快哉於是浮深渉險而來泛龍江以觀天<lb/>
塹之險登鳯臺以覽形勝之竒瞻虎踞於石城望龍蟠<lb/>
<pb n="KR4e0128_WYG_002-27b"/>
於鍾山訪朱雀之橋以弔王謝繁華之迹臨𤣥武之湖<lb/>
以詢齊陳爭戰之墟凡京師宫闕陵廟之雄壯廪蔵苑<lb/>
囿之富饒臺榭寺觀之幽竒園林泉石之瓌偉無不歴<lb/>
覽登眺祖齡兹遊其亦可謂壯矣既竣事將歸順庵同<lb/>
官諸公即祖齡所嘗遊者分而為題曰石城夜泊曰鍾<lb/>
山曉望曰龍江潮勢曰鳳臺山色曰朱雀停驂曰𤣥武<lb/>
觀魚曰牛首晴嵐曰鷄鳴夕照曰報恩登㙮曰朝陽謁<lb/>
陵曰雨花懐古曰棲霞眺逺凡十有二各採一題賦詩<lb/>
<pb n="KR4e0128_WYG_002-28a"/>
贈之裝潢成軸題曰南都壯遊以予嘗辱知於順庵命<lb/>
為之序予惟人之一身萬物之理具焉善學者能因其<lb/>
理而反之於身則凡身之所歴者無一而非吾進修之<lb/>
助也古之君子有以遊而進其學者有以遊而工於文<lb/>
者豈有他哉亦以萬物之理反之於身而已祖齡能因<lb/>
是而求之接夫山則取其厚重不遷者以輔吾之仁接<lb/>
夫水則取其周流無滯者以輔吾之智見江湖之大則<lb/>
吾心之狹小可以因之而廓見煙雲之清則吾心之塵<lb/>
<pb n="KR4e0128_WYG_002-28b"/>
俗可以因之而去以是數者引而伸之觸類而長之則<lb/>
祖齡之遊其即古人之遊與是歸也徳益崇業益廣名<lb/>
位之進葢未可涯也張氏文獻豈不因祖齡而益有光<lb/>
乎祖齡勉之幸勿以予言為迂<lb/>
　　夀鳬山王節婦序<lb/>
節之六四曰安節亨葢節以乘剛處險慎守不變為義<lb/>
節而能安有致亨之道焉季秋之月寒氣始至草遇之<lb/>
而色變木遭之而葉脱惟松栢凛然特立於風霜揺落<lb/>
<pb n="KR4e0128_WYG_002-29a"/>
之餘歴千載而不變天豈獨厚於松柏哉盖其理有不<lb/>
得不然者安節之亨於此見矣鳬山王君某嘗為予言<lb/>
其族有節婦曰林氏横渠彦智處士之女也年二十歸<lb/>
王氏為崇貢甫之妻越十有一年而寡子稜甫五歳女<lb/>
亦幼節婦哭踊自誓曰吾不幸不得與吾夫偕老吾力<lb/>
猶能使子有立而女有從吾如有他志則不可為人於<lb/>
天地間矣於是竭力治塋域塟其姑以及其夫既免喪<lb/>
悉屏膏沐服儉素而益以禮自防跬歩不敢愆度越節<lb/>
<pb n="KR4e0128_WYG_002-29b"/>
王氏多遺貲而子女幼孤强貪覬覦岌岌乎殆不可一<lb/>
朝居而節婦毅然處之始終不少變稜既冠即進之於<lb/>
學兾以光大其門女亦擇所宜歸王氏之業所以不墜<lb/>
者皆節婦之力也里耆狀其義行白於郡縣上於藩臬<lb/>
按實聞於朝於是禮部議旌表蠲復如令盖至是而節<lb/>
婦年已七十又二矣予聞而志於心某月某日寔節婦<lb/>
設帨之晨王君將率其族人子弟捧觴為夀來徴予文<lb/>
侑之予惟節婦之所存所履如此所謂安於節者也今<lb/>
<pb n="KR4e0128_WYG_002-30a"/>
焉享夀考之盛膺褒旌之榮而復有子克家顯揚可冀<lb/>
其所以獲乎天者殆猶松栢之茂無不爾或承矣亨孰<lb/>
大乎世有服章甫逢掖號為丈夫者平居無事則談道<lb/>
徳誦仁義傲睨四顧旁若無人一旦少遭困抑輙俛首<lb/>
降氣盡棄其平生以狥乎物若是者終與草木同朽腐<lb/>
求如節婦之亨其可得哉序以著之既以為節婦夀且<lb/>
以警夫世之人庶聞其風者有所感發而興起也<lb/>
　　夀樂軒居士李公七十序<lb/>
<pb n="KR4e0128_WYG_002-30b"/>
出莆城之北半舍許有塘曰白水邑之大姓李氏世居<lb/>
焉成化辛丑予族姪麗水司訓宗魯甫授徒於其塾予<lb/>
諏之曰李氏素稱文獻其出而仕者若致仕某邑司訓<lb/>
體廣君今户部主事元鎮君定海邑博深甫君皆予所<lb/>
嘗承顔接詞而畏敬焉者也其晦迹丘園老成博雅足<lb/>
為鄉邦儀範者予於曩時僅獲識孟殷先生一人以李<lb/>
氏族姓之夥必有繼先生而起者可得聞乎麗水曰李<lb/>
氏徳善之懿方興未艾未可以一二數也其尤著者曰<lb/>
<pb n="KR4e0128_WYG_002-31a"/>
樂軒居士某其名景和其字祈陽令諱龍之孫今主事<lb/>
君之季父也少失怙事母盡孝事其兄甚謹有艱虞輙<lb/>
代之無難色撫諸子曲有恩意家庭之内雝雝如也先<lb/>
祠乆且敝與族人戮力新之族凡有義舉輙以身為諸<lb/>
子姪倡妻之母老而獨迎至其家養之始終無違禮鄉<lb/>
鄰姻戚有貧乏者周以財貸而不能償者弗問也上俞<lb/>
東橋圮行者病焉因率鄉人修之與人交坦夷樂易不<lb/>
設城府或加以横逆亦安之不校晚年先業益拓悉以<lb/>
<pb n="KR4e0128_WYG_002-31b"/>
家政付其子而命其孫之秀頴者著録庠序期以不墜<lb/>
其先縱迹恒終歳不入城邑郡大夫每行鄉飲必以賔<lb/>
致亦不數數就日惟與幽人韻士相追逐於巖雲水月<lb/>
之間以自適因自號樂軒其志可見矣予聞其言嘆曰<lb/>
今之士無才則已茍有才隨其大小髙下莫不欲自表<lb/>
見於時若居士者才可以進取而乃翛然浮遊於塵氛<lb/>
埃壒之外其殆古所謂隠君子者哉明年居士年適七<lb/>
十其姻族諸君以予知居士者介麗水來徴文為夀予<lb/>
<pb n="KR4e0128_WYG_002-32a"/>
曰古之隠者其夀恒多於人以其心曠神怡無外物之<lb/>
累也自漢以來山林巖穴之士若法髙卿司馬承禎皆<lb/>
八九十至於百歲而矯仲彦或者又謂其得仙道夀盖<lb/>
不知其紀也居士徜徉里閭超然不累於物異時為髙<lb/>
卿為承禎為仲彦其可涯哉諸君合辭曰是可為居士<lb/>
夀矣遂書之<lb/>
　　羅氏文獻别録<lb/>
閩藩元幕吉水羅君宗噐嘗編輯其髙大父𢎞文學士<lb/>
<pb n="KR4e0128_WYG_002-32b"/>
楚筠先生曾大父侍講耕樂先生大父工部侍郎寅菴<lb/>
先生父國子進齋先生凡四世所得累朝宸翰及一時<lb/>
王公贈答詩文總若干篇合為一帙名曰四世文獻既<lb/>
繡梓以傳矣復編輯其平生所得名公賢士詩文若璧<lb/>
水歸寧則有贈遺之什蜀藩督餉則有去思之歌以至<lb/>
廬墓而召四異莅閩而感瑞鶴亦各有賦詠述作合之<lb/>
又若干篇名曰文獻别録今年冬君以公事至莆因得<lb/>
受而讀之雖其文辭不能無工拙之異然因之而叅互<lb/>
<pb n="KR4e0128_WYG_002-33a"/>
考質可以見其家學之粹焉可以見其孝行之篤焉可<lb/>
以見其謨謀之臧焉可以見其政事之良焉可以見其<lb/>
清介之操焉刻之而與先世之文獻並傳可無沗矣顧<lb/>
乃以别録名之盖不敢以己之所至者遽齒於先烈也<lb/>
是固君之謙徳然其志亦豈易量哉曩予督學西江嘗<lb/>
聞君有學古名及予致仕過三山又聞巡按藩臬諸公<lb/>
稱君為政有古循良之風兹復獲覩其設施而叅以是<lb/>
編之所輯錄則平日之所聞者信不虛矣今天下崇侈<lb/>
<pb n="KR4e0128_WYG_002-33b"/>
而尚浮好貨而不好徳故流俗日頽滔滔乎如江河之<lb/>
決而下也君仕蜀及閩俱嘗以政績卓異為當道者所<lb/>
推薦異時位益進所及當益廣則其障波流而反之也<lb/>
不易易耶斯時也是編之所輯者當益富乃裒刻以附<lb/>
先公之集而易其名曰五世文獻則羅氏先徳豈不因<lb/>
君而益有光乎君之門人黄文鸑等請錄夀諸梓以為<lb/>
風教之助求序於予予辭弗獲敬書此於篇端以復<lb/>
　　送莆郡知事何侯六載考績序<lb/>
<pb n="KR4e0128_WYG_002-34a"/>
世之仕者率謂局於其位而不得以行其所志於是茍<lb/>
且因仍不刻意於理惟優游歳月以待序遷而已予竊<lb/>
悲之程伯子有言一命之士茍存心於愛物於人必有<lb/>
所濟君子之仕誠有志於愛物以濟人至於聲實顯聞<lb/>
必將膺抽擢而起矣位之崇卑豈能為重輕哉莆郡知<lb/>
事何侯充濟江右之新淦宦族也始由胄監拜今官公<lb/>
亷以正己恭勤以奉職嚴慎以御吏平恕以臨民賛政<lb/>
未半載而郡之守貳及鎮巡藩臬重臣皆稱其賢凡郡<lb/>
<pb n="KR4e0128_WYG_002-34b"/>
所轄兩邑有疑獄難事必屬侯往勘覆之侯為剖析處<lb/>
分皆得其事情無或訾窳者旁邑或乏人視事亦多以<lb/>
委侯初嘗署永福郡吏之欲漁獵於縣者不敢肆郡僚<lb/>
之欲巧取於民者不得逞於是相與飾誣造謗嗾其長<lb/>
以達於監司欲傾之監司稔知侯之治行竟寢不行繼<lb/>
復署仙遊首詢民瘼知前政用度太侈傷財病民乃痛<lb/>
節縮縣之浮費視舊省十之六七而復均賦役信期㑹<lb/>
禁奸戢盗興利除害期年之間刑罰以簡獄訟以息又<lb/>
<pb n="KR4e0128_WYG_002-35a"/>
嘗重新邑之學宫壇廟以及譙樓驛舍倉厫橋梁亭宇<lb/>
之不可缺者皆規措有方功成而民不知役邑之父老咸<lb/>
謂侯之治績葢數十年來所未有而僅見者也去歳侯<lb/>
再署仙遊以滿兩考例當獻最北上邑民留之不可得<lb/>
因勒文於石以紀其善政以寓其去思焉莆之縉紳大<lb/>
夫亦辱侯之愛惓惓不忍舍爰命予言贈之予愧不文<lb/>
因備述侯之徳政彰彰在人者以復以見侯之居官刻<lb/>
意於理者也能愛物以濟人者也必膺抽擢而起者也<lb/>
<pb n="KR4e0128_WYG_002-35b"/>
　　送泉郡貳守羅君獻績天曹序<lb/>
今之列郡在古封建即地方千里之大國也朝廷既置<lb/>
守以統理之又設任貳以相助之無非欲其同寅協恭<lb/>
參校政事之得失而施之於民使各遂其所欲而去其<lb/>
所惡焉其職不既重矣乎昔歐陽文忠公留守南京以<lb/>
其佐蘓公子容處事精審凡一府之政悉以委之蔡文<lb/>
忠公通判兖州以其守王公及之政尚嚴急而務濟以<lb/>
寛由是郡之獄訟無寃抑者必如是然後可以無負於<lb/>
<pb n="KR4e0128_WYG_002-36a"/>
朝廷設官之意也去古既逺士鮮聞道為守者率欲攬<lb/>
權自専而不肯推誠以任其佐為佐者率欲炫才自見<lb/>
而不肯輸誠以輔其守其甚焉者又有非君子之所忍<lb/>
言也後世循良之吏所以寥寥於史䇿者其由此歟泉<lb/>
郡貳守羅君沛澤宋大儒豫章先生之裔也今為浙之<lb/>
桐廬人世有顯仕入國朝來君之從叔祖東廣憲使公<lb/>
及尊府星子邑博先生俱有聲於時君自少負敏才卓<lb/>
識翹然出其輩流成化戊子以家學領鄉薦卒業成均<lb/>
<pb n="KR4e0128_WYG_002-36b"/>
今上龍飛初元羣試於銓曹名在魁選遂拜今職下車<lb/>
以來遇郡事無鉅細必與同官協謀其可否務適厥中<lb/>
及今郡守李侯克明至勵精政理於君雅相信重而君<lb/>
所以贊相之者亦無往而不盡其心九載之間勤以奉<lb/>
上而不顧其身之勞嚴以御下而不恤其情之私其决<lb/>
事也明其賦歛也公汲汲焉惟恐公家之需或缺閭閻<lb/>
之情有所不堪盖君懐勁正之徳而復加之以持乆之<lb/>
力故施之於政如此予嘗竊怪夫列郡守貳克懋寅恭<lb/>
<pb n="KR4e0128_WYG_002-37a"/>
之道而著循良之績者不可多得今乃獨於君乎見之<lb/>
可不謂凌邁等夷之君子乎以是而敷奏天朝吾知褒<lb/>
擢之典明天子於君必無所靳矣行輿既膏言邁有期<lb/>
同官諸公念麗澤之日逺而有不能已於情者宜也予<lb/>
因李侯請文以贈其行而有不能已於言者亦宜也故<lb/>
為書之<lb/>
　　栗橋八景詩序<lb/>
乾之象曰天行健君子以自强不息坤之象曰地勢坤<lb/>
<pb n="KR4e0128_WYG_002-37b"/>
君子以厚徳載物推此類也則凡天下之物觸於耳目<lb/>
而感於心思者皆可為進修之資也然非大雅君子真<lb/>
有志於為己之學者惡足以語此予觀豐城羅氏栗橋<lb/>
八景之品題其殆有志於資之以進修者乎羅氏為豐<lb/>
城故家其先世居劒池鄉之上村至宋月湖主簿府君<lb/>
始别居栗溪橋之左其後貞潔府君重建其居第子孫<lb/>
益蕃以盛鄉人因名其地曰羅橋羅橋為邑析桂里之<lb/>
勝處環所居風景秀麗若山則有羅阜南岡蔚然而盤<lb/>
<pb n="KR4e0128_WYG_002-38a"/>
踞若水則有栗溪北港泚然而縈迴其左則有神祠曰<lb/>
城山其右則有佛刹曰隠靜而其前則通都邑之孔道<lb/>
也當夫春漲盈溪秋雲横阜鐘鼓之聲相聞漁牧之歌<lb/>
互答四時朝暮之景不同而觸於耳目者於吾心皆足<lb/>
以有發也貞潔府君有見乎此乃離為八景而咏歌之<lb/>
其後環玉府君及僉憲貴素先生亦相繼有所述作而<lb/>
邑之名卿大夫若尚書黄公宗載輩皆嘗有題咏聨為<lb/>
大巻歴歲既久遺墨多散逸不存今莆郡元幕天爵君<lb/>
<pb n="KR4e0128_WYG_002-38b"/>
寔僉憲先生之孫也慨念先志思有以續之以示其子<lb/>
孫因摭其遺稿之僅存者重書於巻而復求當時諸名<lb/>
人之詩附焉羅氏子孫生於斯長於斯覩春漲之混混<lb/>
不窮則曰曷積學崇徳以蓄吾澤物之本乎覩秋雲之<lb/>
去留則曰曷澄神淨慮以清吾塵俗之襟乎聞晨昏鐘<lb/>
鼓之聲則思古人之夙興夜寐而敏以植其業聞漁牧<lb/>
更唱之曲則思四民各有所事而勤以厚其生居宅里<lb/>
則思肯搆肯堂以光大其先業履周道則思景行行止<lb/>
<pb n="KR4e0128_WYG_002-39a"/>
以追蹤於古人若然則能體夫易象垂訓之㫖而栗橋<lb/>
八景之名不亦因之而益有聞於天下也哉元幕君莅<lb/>
任來莆以予先大父太史公於僉憲先生為同年進士<lb/>
而予於元幕君有通家之雅因出此巻以見示俾為之<lb/>
序予不敢以不斐辭遂備述其先世所以品題之意以<lb/>
為其子孫朂<lb/>
　　省軒存稿序<lb/>
歐陽文忠公有言文章足以潤身政事足以及物盖文<lb/>
<pb n="KR4e0128_WYG_002-39b"/>
章所以立言政事所以立功二者雖若不同而皆根本<lb/>
於吾心心存乎道則其發於文者為徳言施於民者為<lb/>
徳政豈判然為二哉古之君子道得於心非有意於立<lb/>
言而人以其言為法非有意於立功而其澤恒被於世<lb/>
後世工於文辭者或不根於理敏於政事者或無益於<lb/>
民凡此皆不足以語道也求之近世若致仕少司冦泰<lb/>
和曾公其幾於古之君子乎公天資頴異自其少時即<lb/>
刻志為學年踰弱冠舉鄉闈㑹試為第二人遂登進士<lb/>
<pb n="KR4e0128_WYG_002-40a"/>
第自是敭歴中外㡬四十年以亷慎持身以仁愛臨民<lb/>
在朝廷則有公忠直亮之風在方岳則效承流宣化之<lb/>
職雖未究其所藴然隨其所至而民之被其澤者亦侈<lb/>
矣此其道之著於政事者也其文辭馳騁而不放嚴整<lb/>
而不滯其詩歌質實而不俚雕刻而不鑿大抵言論迪<lb/>
乎徳義興致本乎風雅正大和平讀之足以使人革其<lb/>
浮靡纎麗之習此其道之著於文章者也公之所以得<lb/>
此者豈偶然哉予聞公早有志為己之學自其家居時<lb/>
<pb n="KR4e0128_WYG_002-40b"/>
日取羣籍熟讀玩味以講求理性之藴及出而莅官稍<lb/>
暇輙手一編誦閲不少釋葢欲㑹理於心而履諸其躬<lb/>
宜其道之無往不著也使公得大用於時則其所以鬯<lb/>
宣皇仁而斧藻休光於無窮者又當何如耶夫何造物<lb/>
者鍾以至美而不使得以昌其施此士林之知公者猶<lb/>
不能不深太息也公平生所作詩文甚富然多不蓄稿<lb/>
公既卒其冢子六合司訓莊乃裒其僅存者得若干篇<lb/>
題曰省軒存稿欲刻梓以傳未就而沒今其嫡孫閩藩<lb/>
<pb n="KR4e0128_WYG_002-41a"/>
都事慶復謀捐俸以畢父志因持以示予俾為之序<lb/>
予初備員翰林時公方佐政秋臺恒竊仰公譽望之<lb/>
隆及予承乏督學西江公已致政家居又竊仰公風<lb/>
節之髙亦欲附名集中以寄平生景慕之私故為序<lb/>
不辭而并及其為政之大端俾後世讀公之文者得<lb/>
有所考以知公之為人也公諱翬字時升省軒其别<lb/>
號因以名集云<lb/>
　　邵武府志序<lb/>
<pb n="KR4e0128_WYG_002-41b"/>
邵武府志皇明成化初郡守馮公孜嘗修之成化末郡<lb/>
守劉公元復修之皆祖元陳士元武陽志畧及宋上官<lb/>
氏和平志而纂集者也論者謂馮志太繁劉志太簡繁<lb/>
則簡帙浩重郡人或不能盡得也簡則紀載濶畧文獻<lb/>
容有不足徴也今郡守夏公育材涖任之初亟欲周知<lb/>
其民情土俗因索而觀之深以論者之言為然思欲合<lb/>
二志以折其𠂻并續志所未登載之事以郡之當務尤<lb/>
有急於此者未遑及也既而薅剔奸欺撫摩凋瘵人<lb/>
<pb n="KR4e0128_WYG_002-42a"/>
心和而天道應五風十雨連歳大穰至是則郡政修舉<lb/>
罔有缺遺矣乃走書以重修郡志見委余以老倦不能<lb/>
事事固辭及公六載報政北上貳守陸侯懋昭又申公<lb/>
命遣冠帶義民上官祿奉書幣來莆敦請余又力辭公<lb/>
在京師聞之又托余郡守陳公志學及余友侍御陳君<lb/>
時周道意於余謂必欲一往以慰勤企既而公事畢重<lb/>
臨復遣郡吏朱大輔賫道途之費以申前請余感公情<lb/>
意懇切不敢終辭也遂囊書啟行至則合馮劉二志而<lb/>
<pb n="KR4e0128_WYG_002-42b"/>
櫽括増損以成書且隨事叙論俾可見之於行不徒為<lb/>
空言而已也故於山川則别其夷險以示防守之宜於<lb/>
户口則較其消長以騐教養之實於土田則稽其萊闢<lb/>
以行勸懲於陂塘則紀其廣狹以杜侵奪於賦税之徴<lb/>
輸則視歳豐歉而處之有方徭役之徵發則視産髙下<lb/>
而使之適均於風俗則明其美惡而使民知所因革於<lb/>
物産則著其利害而使民知所趨避於學校則示以古<lb/>
人為學之法於祠廟則示以邪正去取之辨於郡之官<lb/>
<pb n="KR4e0128_WYG_002-43a"/>
僚既類次其歴任之序而復表遺愛以示將來之勸於<lb/>
郡之人物既類稡其先賢之蹟而復著奸佞以示將來<lb/>
之戒此其大都也他凡郡之所有事無巨細莫不皆然<lb/>
雖詞意謭陋無足觀者倘為政君子採擇而施行之則<lb/>
其於郡之政治風化亦豈無萬一之助哉公以名進士<lb/>
拜冬官主事遷郎中歴知延平邵武二郡皆綽有恵政<lb/>
在民今復鋭志以成是編而為一郡資治之鑑則其恵<lb/>
政之流衍又寧有涯涘耶是役也陸侯及通守陽侯元<lb/>
<pb n="KR4e0128_WYG_002-43b"/>
用節推朱侯奎文皆有<hi>闕</hi>　之<hi>闕</hi>而邵武縣尹姜侯桂<lb/>
効力尤多始事於𢎞治乙丑之三月凡十閲月而脱稿<lb/>
其發凡起例選擇去取則余不得辭其責而輯録讎校<lb/>
則鄉貢進士署邵武縣儒學訓導事何君欽實任之至<lb/>
於採詢事蹟<hi>闕</hi>問疑誤以及提督書人刻工而始終其<lb/>
事者耆民李軒亦與有勞焉<lb/>
　　夀東洲居士佘公七十序<lb/>
元氣之盛鍾而為人多康寧夀考理固然也然天下之<lb/>
<pb n="KR4e0128_WYG_002-44a"/>
人同生此時也同囿此氣也其間榮悴夀夭有不可以<lb/>
一律齊者何也盖養其氣與鑿其氣之不同耳譬之木<lb/>
焉其地勢均也其雨露亦均也而或牧之以牛羊戕之<lb/>
以斧斤則其氣鑿矣欲望其暢茂條達悠久而不變者<lb/>
不亦難哉以是而觀則人之夀考固一時盛氣之所鍾<lb/>
而亦必本於養之有其道也若今東洲居士佘公時濟<lb/>
其殆所謂得氣之盛而善養之者歟公生於永樂丁亥<lb/>
之歳當斯時海宇寜謐民物康阜盖極盛之㑹也其於<lb/>
<pb n="KR4e0128_WYG_002-44b"/>
天地至和之氣國家仁厚之澤所得多矣而其為人簡<lb/>
重慎黙謙冲夷曠復承厥考叔恭公徳善之懿季父叔<lb/>
炫公詩書之傳行義文雅蔚為一鄉之望則其平日之<lb/>
所養者豈不概可見乎且其二子以及諸孫或幹父蠱<lb/>
或紹書香皆魁梧雋爽克自樹立又有曾孫一人娟好<lb/>
靜秀如蘭茁其芽朝夕之間相與調其寒煖之節備其<lb/>
甘軟之奉怡怡乎其和也翼翼乎其恭也則所以適其<lb/>
口體娱其心志者又焉有不盡者哉夫行誼之美所以<lb/>
<pb n="KR4e0128_WYG_002-45a"/>
養其内奉養之偹所以養其外内外交養薰為太和則<lb/>
其所受之氣益渾厚而深固矣其所以躋古稀之夀享<lb/>
維祺之福者豈偶然哉古昔盛時凡天下之老五十養<lb/>
於鄉六十養於國七十養於學八十拜君命一坐再至<lb/>
九十使人受而天子又以時幸學或憲或乞言焉葢耉<lb/>
老成人典刑所在故其所以重之者如此也我朝法古<lb/>
為治敬老之意尤拳拳焉異時講明先王之制推擇天<lb/>
下之老而養之以示典刑又豈能外公哉仲冬之七日<lb/>
<pb n="KR4e0128_WYG_002-45b"/>
實公初度之晨其姪孫文勉偕其族人先期命工繪圖<lb/>
介予友陳君徴叙求言於其上將以是日為酒合樂髙<lb/>
㑹以慶之予故推本國家元氣之盛及公所養之備而<lb/>
并言之以為公夀且以告夫世之人使無鑿其所受之<lb/>
氣而同躋於仁夀之域也<lb/>
　　芝田菊隐序<lb/>
昔濂溪周夫子品藻羣花以菊為花之隐逸者嘗攷其<lb/>
理凡草木之花率多爭妍競吐於春夏長育之時而菊<lb/>
<pb n="KR4e0128_WYG_002-46a"/>
獨介烈髙潔不與他卉同其盛衰必待霜降草木黄落<lb/>
之後乃勃然秀發傲睨風露且其色鮮妍而不妖其氣<lb/>
芬馥而不媚有幽人逸士之風焉是以古之篤行堅操<lb/>
者無不愛之葢亦以其臭味之同也衢之開化有隐君<lb/>
子曰徐先生徳升世居邑之芝田讀書樂善不求聞達<lb/>
性好菊家居常植數百本當其時雨初霽春日載熙枯<lb/>
荄得氣新苗恣肥先生於是採杞為糧採菊為糗以饔<lb/>
以飱以介眉夀不知世間復有鍾鼎之富也及夫凱風<lb/>
<pb n="KR4e0128_WYG_002-46b"/>
自南枝葉日蕃翠羽繽紛緑隂團欒先生於是部竹編<lb/>
籬决渠引水載遊載息俯仰無愧不知世間復有軒冕<lb/>
之貴也至若秋氣既肅天髙日晶群葩競吐琢玉鏤金<lb/>
芬芬郁郁清氣逼人先生於是掇英泛酒折簡延賔一<lb/>
觴一咏以夕繼昕與世相忘而不知人事之代謝古今<lb/>
之往來也因扁其居曰芝田菊隠先生有子五人皆克<lb/>
世儒業其仲曰璧及其最季者曰愛俱登鄉薦第璧以<lb/>
進士乙榜積官福州教授予妻弟羅元吉其門人也稔<lb/>
<pb n="KR4e0128_WYG_002-47a"/>
聞先生愛菊之趣求予序之予嘗竊慨夫世媮俗薄天<lb/>
下之士靡然爭趨於富貴孰有玩情於草木之㣲以適<lb/>
其興者乎間有之則或種桃李或蒔牡丹芍藥日與歌<lb/>
姬舞女酣豢以為樂孰有能愛夫寒香晩節而相與周<lb/>
旋於枯槁寂寞之濵者乎今先生獨寄興於菊愛之深<lb/>
而樂之至非篤行堅操有同於菊者其能然乎予故樂<lb/>
為之言庶㡬聞先生之風者貪㢘懦立於名教不為無<lb/>
助也先生生三月而孤母夫人青年勵操敎育以㡳于<lb/>
<pb n="KR4e0128_WYG_002-47b"/>
成其髙風清節葢有所本云<lb/>
　　夀貳尹林君七十序<lb/>
𢎞治壬戌重九前一日致仕新㑹貳尹林君叔方初度<lb/>
之晨也葢至是君之夀已躋古稀矣是日君之子鄉貢<lb/>
進士與韶率二弟擊牲釃酒祭告先祠以答其敷祐之<lb/>
休退而畢㑹鄉縉紳之交遊於君者以侈其夀康之樂<lb/>
君少嘗多病艱於勞事及是舉酒觴客登降俯仰强健<lb/>
過少壯日衆咸嘖嘖歎賞以為君之暮齒充養有道而<lb/>
<pb n="KR4e0128_WYG_002-48a"/>
然亦髙夀之徴也遂相與賦詩為夀而命予序之或謂<lb/>
予曰林氏一門世有耉老蓋有夀種也自吾耳目所見<lb/>
聞者言之若君之曾大父元税使公夀終八十二大父<lb/>
贈春坊諭徳兼翰林修撰謙齋先生及世父太常少卿<lb/>
兼翰林學士贈禮部侍郎澹軒先生俱夀終八十七世<lb/>
父古愚翁夀終七十七父晚晦翁夀終八十一今其伯<lb/>
兄東谷翁夀己七十九從兄中書君夀亦七十二而君<lb/>
之夀又滿七十他日所至皆未可涯也非有夀種曷能<lb/>
<pb n="KR4e0128_WYG_002-48b"/>
然予曰是固然矣然洪範叙五福必以攸好徳為言則<lb/>
徳之云者又豈非獲夀之本乎林氏之徳言税使公逺<lb/>
不及知然觀謙齋之質直忠信表儀邦族澹軒之清文<lb/>
粹行表儀朝著葢莫非税使公之徳慶所鍾也古愚晚<lb/>
晦及東谷皆守分循理為鄉善士不沗於謙齋中書及<lb/>
君皆奉公守職克世其學不忝於澹軒一門祖孫父子<lb/>
兄弟徳善之懿薰為太和其所以同躋夀域而兼全諸<lb/>
福盖有不期而然者矣予竊以為夀之有種者實本於<lb/>
<pb n="KR4e0128_WYG_002-49a"/>
徳之有種也抑予又聞君自新㑹致事歸邑人贈之言<lb/>
謂其清戎伍而隠沒之弊除督糧儲而出納之蠧革嘗<lb/>
主邑政撫字有方而操履不茍則君之徳又有以及於<lb/>
民而為民之所樂矣詩曰樂只君子遐不眉夀請以是<lb/>
為君今日之頌又曰以引以翼夀考維祺以介景福請<lb/>
以是為君方來之祝并繫以詩曰王母驂鸞下太荒廣<lb/>
成騎鶴參翺翔來向林家忠孝堂手持玉斚斟瓊漿薦<lb/>
以肉芝㫖且香共夀哦松老仙郎君家作善天降祥一<lb/>
<pb n="KR4e0128_WYG_002-49b"/>
門盛事不可當靈椿堂上春無疆桂子堦前秋正芳從<lb/>
今呼吸日月光蟠桃結實取次嘗直看鳳雛毛羽長飛<lb/>
上阿閣鳴朝陽天祿榮分食太倉皇恩寵被頒龍章年<lb/>
年此日瑤池觴群仙結伴同徜徉<lb/>
　　送平海衛學司訓謝先生滿考之京序<lb/>
古之君子出而建勲植業於時者率皆文武兼備之士<lb/>
若周之尹吉甫以文武之徳成薄伐玁狁之功唐之裴<lb/>
晉公宋之韓忠獻范文正皆出將入相成討叛之績非<lb/>
<pb n="KR4e0128_WYG_002-50a"/>
若後世之士岐文武為兩途而不能相通者也肆我朝<lb/>
列聖相承重熙累洽而欲介胄之士皆從事於文爰命<lb/>
天下諸衛各建學立師凡衛僚之適子悉受業於學以<lb/>
俟承襲其庶子以及軍士之俊秀者悉令著録於學以<lb/>
教養之學成得循府州縣學之例科舉應貢列於庶僚<lb/>
以固我國家萬年太平之基甚盛典也平海衛學乃永<lb/>
樂辛丑從本衛指揮同知王公茂之請始建學設博士<lb/>
弟子員天順間復從莆人宋教諭叔昭之請許以莆民<lb/>
<pb n="KR4e0128_WYG_002-50b"/>
之旁近者附名於學其後以言者例許軍士充貢如州<lb/>
學之制繼又以言者例許月給廪餼不分軍民生但較<lb/>
其藝能之優者補之充貢亦如之至是學之政令悉如<lb/>
州學之制矣𢎞治乙卯司訓謝先生來莅學事上遵累<lb/>
朝所降制令下循提學所立教條行之以勤而持之以<lb/>
慎守之以嚴而濟之以寛九載之間學政修舉科目得<lb/>
人視昔有加其學雖濵海一隅而文物之盛葢與中州<lb/>
一大郡之學等矣初先生戾學時以王公首請建學其<lb/>
<pb n="KR4e0128_WYG_002-51a"/>
功不可無紀特立石刻文以示永久今其獻績之京<lb/>
也王公之孫昊方握印章率其僚屬請文於予以為<lb/>
行贈予喜王公祖孫能相繼以致重於學而先生又<lb/>
知所重而能相與以有成也因書此以復所請若夫<lb/>
陟明之典聖朝自有常制予不復贅先生名琚字伯<lb/>
珍廣之東筦人以春秋著録邑庠貢春官試優等而<lb/>
拜是職云<lb/>
　　送侍御楊君左遷廣西藩省照磨序<lb/>
<pb n="KR4e0128_WYG_002-51b"/>
晉江楊君思明以成化甲申進士拜南京江南道監察<lb/>
御史越三年仲昭以罪自翰林來評事大理因納交焉<lb/>
君為人醇厚恭謹平居無事温然春風和氣之襲人至<lb/>
義激於中則秋霜烈日凛乎不可犯歐陽子所謂氣剛<lb/>
色仁者君其有之去年秋因星彗之變君率同官上疏<lb/>
請黜南京諸大臣之骫法蠧政者語甚直用是人多睚<lb/>
眦之相與偵伺君之過兾以快其私己而果以事中君<lb/>
逮至京師將寘重法賴天子明聖察君靡大愆乃出君<lb/>
<pb n="KR4e0128_WYG_002-52a"/>
為廣西布政司照磨既拜命便道過南京挈其家以行<lb/>
時故人僚友咸祖餞江東門外因相與嘆惜謂朝廷得<lb/>
士如君當道者正宜扶持培植俾謇謇諤諤為天子司<lb/>
直之臣顧乃傾擠屏斥置之散地譬猶夜光可以照乘<lb/>
而以彈鴉干將可以斷蛟而以割雞為國家愛惜人材<lb/>
者果宜如是耶君笑曰是非知我者也君子居是官則<lb/>
思盡是職職茍未盡則心有不安矣向吾為御史也凡<lb/>
生民之利病政事之得失君子小人之用舍皆所當言<lb/>
<pb n="KR4e0128_WYG_002-52b"/>
舉天下之責而叢于一身吾寢食不安惴惴焉惟不勝<lb/>
其職是懼豈若今為照磨責輕而職易稱吾心忻然若<lb/>
重負之既釋為愈乎於是聞者莫不嘆君之言為知道<lb/>
而預卜其他日所至未可量也遂相與洗盞更酌以為<lb/>
君夀既醉有起而歌者曰蘭可以佩兮春雪痱之木<lb/>
可以棟兮秋風摧之昊天明明兮彼獨忍欺又有和<lb/>
之者則曰春雪有時而晞兮蘭載芳只秋風有時而<lb/>
息兮木載榮只昊天明明兮不逺伊邇因相顧大笑<lb/>
<pb n="KR4e0128_WYG_002-53a"/>
命仲昭執筆書之以贈其行<lb/>
　　壯遊詩序<lb/>
予友方君子亨學既成挾其藝以較於羣士吾黨之知<lb/>
君者莫不期其奪弧而先登也何抱璞三獻而知己弗<lb/>
遇人方有司是尤而君獨慨然曰吾之業未充吾未有<lb/>
以博其見聞耳於是益肆力於學今年春復以嚴君之<lb/>
命來省其伯兄子大君於揚之興化且將以收天下之<lb/>
見聞而發舒其志氣恢宏其文章也榖旦既差爰命僕<lb/>
<pb n="KR4e0128_WYG_002-53b"/>
夫笥書贏糧泝閩溪訪武夷歴鵝湖走江浙觀胥江之<lb/>
怒濤登鳯凰山弔宋之故宮載酒西湖酹岳武穆之墓<lb/>
北道姑蘓慨想㤗伯虞仲之至徳延陵季子之髙風遂<lb/>
出孟瀆濟維揚以抵興化詠池塘之春草挹荆樹之清<lb/>
芬猶以為未也復泛髙郵浮大江以探金陵之勝訪六<lb/>
朝之遺蹤入都城仰觀宗廟宫闕之壯且麗歴覧廪蔵<lb/>
苑囿之富且大接其縉紳文物之盛其豪傑議論之偉<lb/>
凡天下之竒聞壯觀皆得之於此矣兹將别去祠部主<lb/>
<pb n="KR4e0128_WYG_002-54a"/>
事林君汝和率縉紳大夫賦詩以壯其遊而以首簡見<lb/>
屬曩予家食時納交於子大君甚宻君亦不予愚往來<lb/>
相好也觀其為人倜儻豪邁發於文章華来飄逸亦類<lb/>
其為人别五六年而始邂逅于兹見其辭氣韻度醇雅<lb/>
縝宻視疇昔不侔道所問學出其文章亦斂華就實竒<lb/>
氣蔚然予甚愛之是雖其天資之美有過人者而兹遊<lb/>
亦不為無所助也昔之壯於遊者無如司馬子長平生<lb/>
足迹半天下其文之峭㧞紆鬱則得於龍門九疑奔放<lb/>
<pb n="KR4e0128_WYG_002-54b"/>
淵深則得於大江長淮弔沅湘之忠魂則其文感憤而<lb/>
悲激觀大梁豐沛爭戰之墟則其文沉雄而凌厲想齊<lb/>
魯之遺風瞻泰岳之尊安則其文典重温雅有正人君<lb/>
子之儀是其所以竒於文者以遊故也君之遊其亦子<lb/>
長之遊歟他日聞吾莆中文章有西漢之風者未必非<lb/>
君也於一第之㨗烏足言哉君之伯父東軒先生揚秋<lb/>
濤於學海攬夕秀於詞林直泝秦漢而上魏晉以來不<lb/>
論也君歸試以所得者質之亦必為君擊節矣<lb/>
<pb n="KR4e0128_WYG_002-55a"/>
　　送僉憲李君廷建之任浙江序<lb/>
宣徳正統間家君子分教安成仲昭寔生於學官之寓<lb/>
舍及家君子九載滿秩去時已七八歲矣故安成大夫<lb/>
士凡遇仲昭率以鄉䣊子弟視之而仲昭於安成大夫<lb/>
士亦未有不瞻風采聆緒言者也成化乙酉冬仲昭偕<lb/>
計吏上京師獲拜少宗伯李先生於春官之署先生賜<lb/>
之坐問家君子之起居甚悉其故舊情意藹如也及丙<lb/>
戌春幸舉進士為庶吉士復與先生之子廷章同年同<lb/>
<pb n="KR4e0128_WYG_002-55b"/>
官廷章遇仲昭視他人特厚其情意盖不異於先生也<lb/>
既而仲昭官翰林以罪斥評事南京大理先生從子廷<lb/>
建君適為陜西道監察御史御史評事皆執法之司也<lb/>
故得朝夕繼見君恒於稠人廣衆中亟稱家君子之為<lb/>
人觀其情意又不異於廷章也當是時竊觀少宗伯先<lb/>
生之為人文章學問可以黼黻皇猷笙簧治道乃於未<lb/>
耄之年遽奉身而退譬猶瑤林瓊樹璀璨耀日而塵氛<lb/>
埃壒凛不可犯葢傑特人也繼而觀廷章華采秀發譬<lb/>
<pb n="KR4e0128_WYG_002-56a"/>
猶幽蘭芳桂翹英揚芬克世其業者也又繼而觀廷建<lb/>
君温厚闓鬯譬猶麗日和風見其可親而不可疎克昌<lb/>
其家學者也然而拜少宗伯先生甫數月遽請老而别<lb/>
交廷章未二載而仲昭南遷復相與為别廷建君盍簮<lb/>
曽未㡬何今以大臣推薦擢浙江按察司僉事又將别<lb/>
焉嗚呼老成重望不得時親炙以示典刑故人良友不<lb/>
得日㑹晤以聆誨益其何能無介然於懐耶廷建君將<lb/>
之任其同官諸君子命仲昭為文贈之君平日行己居<lb/>
<pb n="KR4e0128_WYG_002-56b"/>
官彰彰在人耳目仲昭之言不足為重輕也特序平生<lb/>
辱愛於君之父子兄弟者書以歸之以道仲昭之私云<lb/>
　　大理司務陶公挽詩序<lb/>
南京大理司務南城陶公卒於官縉紳大夫之知公者<lb/>
咸賦詩挽之其子鈺持以求予序予於公之沒重有感<lb/>
焉序烏可辭憶景泰辛未先兄御史登進士第於公之<lb/>
族弟御史公為同年交最宻予時方垂髫獲拜於先兄<lb/>
之寓舘踰年先兄不幸以疾終御史公哭之慟又二年<lb/>
<pb n="KR4e0128_WYG_002-57a"/>
奉命按閩振肅之餘以先兄故首詣弊廬二子而存問<lb/>
焉予時方著録郡庠亦以故人稚弟屢進見辱教愛良<lb/>
多既而復命還朝以上疏按權奸忤㫖出知山東單縣<lb/>
未㡬亦以疾終予聞而哭之及予歌鹿鳴再上京師先<lb/>
兄故人亦時有存問者然求如御史公情意懇篤葢寥<lb/>
寥焉予於是益嘆御史公之不易得每一遇其鄉人輙<lb/>
詢其家以致予拳拳景慕之意始知御史公未第時嘗<lb/>
受學於公之門也意御史公之為人若此其所得於公<lb/>
<pb n="KR4e0128_WYG_002-57b"/>
之薫陶漸染者必深恒以未識荆為恨去年春予以罪<lb/>
自翰林遷南京同官於大理始納交焉公為人勤慎謙<lb/>
和與人交破崖岸徹城府其情意藹如也予因追思御<lb/>
史公之為人而以公之徳性騐之信乎其有得於薫<lb/>
陶漸染之深也嘗竊以為御史公不可復見得見如<lb/>
公者朝夕相聚首以聆誨益於心亦少慰矣孰意公<lb/>
遽棄予而逝哉嗚呼予受知於御史公未十數年而<lb/>
遽哭之及受知於公未踰年而又哭之人生㡬何所<lb/>
<pb n="KR4e0128_WYG_002-58a"/>
知遇者㡬何而凋謝之易乃若此其於情何如耶此予<lb/>
於公之沒所以重有感也遂因縉紳大夫挽公之詩而<lb/>
序之以道予哀且以洩予景慕御史公之私云公諱靖<lb/>
字子立御史公諱復字士亨皆晉大尉威公侃之後也<lb/>
　　天海别意詩序<lb/>
成化丁未秋蘭溪鄭君温卿分教閩邑庠己盈九載閩<lb/>
士之厚於温卿者相與張於鼓山之天風海濤亭以餞<lb/>
之酒既半諸君子感山川風景之不殊念朋遊離合之<lb/>
<pb n="KR4e0128_WYG_002-58b"/>
靡定賔主相顧黯然于懐因各即景賦詩以為温卿贈<lb/>
退復命畫史繪而為圖題曰天海别意而屬予序其上<lb/>
予受而讀之其於温卿文章學問之富莅官行己之善<lb/>
師生恩義之隆友朋麗澤之益皆道之詳矣自念迂疎<lb/>
無似平日辱厚於温卿不在諸君子下故於贈言不以<lb/>
頌而以規夫君子之道非一其要在有徳以為之本有<lb/>
文以為之華而已諸君子贈言而有取於天風海濤者<lb/>
固在於即景以叙情亦將朂其徳而進其文乎葢嘗觀<lb/>
<pb n="KR4e0128_WYG_002-59a"/>
之風者天之氣也在春謂惠在夏謂薫所以生育長養<lb/>
乎萬物者也在秋謂清在冬為寒所以成遂收歛乎萬<lb/>
物者也孟子曰聞栁下惠之風者鄙夫寛薄夫敦聞伯<lb/>
夷之風者貪夫亷懦夫立惠之風其猶春夷之風其猶<lb/>
秋乎由二子之風進而求夫孔子之泰和元氣則所以<lb/>
畜其徳者至矣濤者海之文也其大者如雪山銀屋磅<lb/>
礴而洶湧文之雄渾奔放者似之其細者如翠羅文縠<lb/>
蜿蜒而淪漣文之紆徐委蛇者似之故皇甫湜論栁子<lb/>
<pb n="KR4e0128_WYG_002-59b"/>
厚之文而以秋濤為喻王三槐序曽子固之文亦以江<lb/>
湖之波濤為喻然豈惟二子之文為然哉由二子之文<lb/>
進而求夫六經之道則所以美其文者至矣嗚呼此不<lb/>
可與他人道之惟温卿可也温卿大父某先生領鄉薦<lb/>
分教祁門以學行著父某公舉進士宰靖江又以文章<lb/>
政事著則温卿得於家庭者有素矣靖江公方今勇退<lb/>
家居學者宗之温卿歸承教戒於獨立之下其進又未<lb/>
可量也近制庠序師儒凡發身科目者滿兩考皆得與<lb/>
<pb n="KR4e0128_WYG_002-60a"/>
㑹試温卿兹行適讎其文吾知挾其所有者以與天下<lb/>
之豪傑角後先譬猶驚濤駭浪倏發而驟至其孰能禦<lb/>
之哉儒者之道不白於天下久矣更三數年予於山林<lb/>
泉石之下聞有布春風於海宇而増吾道之光輝者必<lb/>
吾温卿也夫必吾温卿也夫<lb/>
　　臨川陳氏重修族譜序<lb/>
昔周武王封舜之後胡公滿於陳因以為氏聖人之澤<lb/>
無窮而子孫散處於天下彌乆益盛其居臨川者世逺<lb/>
<pb n="KR4e0128_WYG_002-60b"/>
譜逸莫究其所從出趙宋時有念九府君者自旴江之<lb/>
綿田徙居于邑之郭堆臨川之陳寔祖之九傳至志逺<lb/>
府君婿於同邑之荷溪因家焉荷溪之陳寔祖之由臨<lb/>
川而上泝於旴江世次逺莫能詳由荷溪而上泝於郭<lb/>
堆本支相承昭穆不紊其生卒墳墓與夫出處行治備<lb/>
載無遺葢自志逺府君修之其曾孫孔立公洎其羣從<lb/>
續之其五世孫今閩郡守自勉君復㑹諸宗派踵而成<lb/>
之其譜每以五世為一圖大槩倣歐蘇二公之法以世<lb/>
<pb n="KR4e0128_WYG_002-61a"/>
為經以人為緯縱之則某某父子也祖孫曽𤣥也衡之<lb/>
則某某昆弟也再從三從也一本衆支粲然如示諸掌<lb/>
而郡守君復以其所得褒封之勅弁諸篇端將鋟梓以<lb/>
示其族之來者間持以示予俾為之序予嘗歴觀譜之<lb/>
所載在郭堆則有曰彦明曰至剛曰球曰才榮曰希旦<lb/>
曰英龍曰鼐皆表然為時聞人在荷溪則志逺府君以<lb/>
秉禮廸徳開其源一傳曰世榮公是為郡守君之髙祖<lb/>
以恵利稱於鄉邦再傳曰從殷公是為郡守君之曾祖<lb/>
<pb n="KR4e0128_WYG_002-61b"/>
以學行重於儒林祖即孔立公其操履足以不墜其先<lb/>
父曰彦持公其徳善足以垂裕於後郡守君早承源委<lb/>
之學發為文章以取髙第敭歴中外籍籍有賢聲而其<lb/>
方來所至猶未可涯也於此可以見其先世植徳之厚<lb/>
衍慶之逺而郡守公亦可謂能亢其宗矣於戲兹譜之<lb/>
修世徳之所由以存也世徳之存家族之所由以盛也<lb/>
豈獨明本支序昭穆而已哉陳氏子孫尚益慎修以繩<lb/>
其武為兹譜之光<lb/>
<pb n="KR4e0128_WYG_002-62a"/>
　　三山八謡序<lb/>
古之君子徳修於己澤及於民而民多形於歌頌以美<lb/>
之考之三百篇若淇澳緇衣之類是已情動於中而形<lb/>
於言言之不足故嗟嘆之嗟嘆之不足故咏歌之豈勉<lb/>
强而偽為哉先王之迹熄而詩亡若五袴之謡麥秀兩<lb/>
岐之歌亦往往襍見於史傳雖其所指與淇澳緇衣不<lb/>
同葢亦莫非情動於中而形於言者也然上下千數百<lb/>
年間若是者亦何其寥寥廓絶耶此予於三山八謡所<lb/>
<pb n="KR4e0128_WYG_002-62b"/>
以美唐侯者安得不喜談而樂道之哉侯名珣字廷貴<lb/>
雲間人也早由進士知合州聲實並茂遂超拜南京秋<lb/>
官郎中尋擢福州郡守福州古稱三山寔為八閩要㑹<lb/>
之郡鎮守巡按以及藩臬諸司皆在焉最號繁劇侯典<lb/>
兹郡以勁直端誠事其上侃侃不少阿而其治民雖齊<lb/>
莊嚴肅凛乎不可犯而慈愛之意未始不行乎其間也<lb/>
凡郡之徴輸徭役必躬為區别俾輕重各適其宜民以<lb/>
事質於庭下立剖析而遣之吏胥毫末之奸無所售復<lb/>
<pb n="KR4e0128_WYG_002-63a"/>
以其餘力疏溝渠闢土地正量衡平市價凡可以興利<lb/>
去害者無不用心尤重學校敦教化既新郡學以棲學<lb/>
者復刻古靈陳先生教民之詞摹以示民俾知所向方<lb/>
至於臨事之際識見恒出人意表嘗有奸民冒為中貴<lb/>
人入閩按事一時大吏皆敬憚之侯獨燭其偽執寘於<lb/>
法隣郡有獄不能決者藩臬多以屬侯所至以公明見<lb/>
稱無間言也至郡六載凡庠序之士田野之民與夫市<lb/>
肆山澤之夫無不各安其業而歌頌作焉葢侯以通敏<lb/>
<pb n="KR4e0128_WYG_002-63b"/>
之才純正之學超邁之識清白之操而施於政事之間<lb/>
故其所以感乎人者如此歳九月侯將奏績之京郡之<lb/>
老穉相率乞留於藩省而不可得郡庠生李鐄翁璣張<lb/>
淮羅祐因相與采凡民間歌頌之辭稡為八篇題曰三<lb/>
山八謡以予知侯最稔走書來莆俾序以為侯贈予得<lb/>
而觀之其情悦以慕其音和以平諷諷乎有淇澳緇衣<lb/>
之遺意其與五袴之謡麥秀兩岐之歌葢並驅爭馳也<lb/>
非侯之政真有惠澤及人能致是哉予故推其本而序<lb/>
<pb n="KR4e0128_WYG_002-64a"/>
之既以告夫司銓衡者使進侯之秩以為當時之牧民<lb/>
者勸亦以告執史筆者使著侯之蹟以為後世之牧民<lb/>
者法云<lb/>
　引<lb/>
　　倡修林萬竹先生墓引<lb/>
比聞鄉前輩仁化教諭林萬竹老先生魯瞻暨其子死<lb/>
節侍御史公祥鳯墓有水濕之患謹告鄉好古君子協<lb/>
為改葬者葢聞事固有叵測之變人孰無不忍之心以<lb/>
<pb n="KR4e0128_WYG_002-64b"/>
當時之橋梓相輝尚莫虞於今日使後世與草木同朽<lb/>
惡可聞諸鄰邦雖皇天后土之偶遺實仁人君子之興<lb/>
悼竊惟萬竹之風流文雅卓乎古今侍御之志節忠貞<lb/>
昭乎史册無是父焉有是子述其後益顯其先將謂丘<lb/>
山體魄之永安詎圖泉壤水濕之為孽行人睨而不視<lb/>
矧一本而同宗義士聞而欲摧葢曠世而相感兹欲設<lb/>
心以興事必須恊力以僝功行義量其所能不拘多寡<lb/>
捐財貴乎所樂無煩再三恭承天地之投艱仰副春秋<lb/>
<pb n="KR4e0128_WYG_002-65a"/>
之責偹此根本於天理民彛不容自己豈要譽於鄉黨<lb/>
朋友勉强而然風化所關斯文攸賴同志君子幸相與<lb/>
勉之<lb/>
　<lb/>
　<lb/>
　<lb/>
　<lb/>
　<lb/>
<pb n="KR4e0128_WYG_002-65b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　未軒文集巻二<lb/>
</p>
<p>
</p>
  </div>
<div>
<head>未軒文集巻三</head> <lb/>
    <p>
<pb n="KR4e0128_WYG_003-1a"/>
欽定四庫全書<lb/>
　未軒文集巻三<lb/>
　　　　　　　　　　　　明　黄仲昭　撰<lb/>
　　記<lb/>
　　　選庶吉士記<lb/>
為治必資於人才而人才之足以致治必由上之人有<lb/>
以長育成就之也昔成湯儲養三俊以待三宅之用是<lb/>
以俊宅克即登于至治文王譽髦斯士而使夫成人有<lb/>
<pb n="KR4e0128_WYG_003-1b"/>
徳小子有造是以多士濟濟為周之禎著於詩書不可<lb/>
誣也洪惟我朝嵗永樂甲申太宗文皇帝於進士中選<lb/>
其年富而質敏者俾食其常祿進學於翰林取書庶常<lb/>
吉士之意而名之曰庶吉士命有司供給之不委以職<lb/>
事不限以嵗月期底于成以階大用其所以長育成就<lb/>
之者蓋與成湯之儲養三俊文王之譽髦斯士同一揆<lb/>
也是以數十年來居朝堂負鼎鼐文章事業磊落掀天<lb/>
地昭燦揭日月者多出於此亦奚愧於湯之俊宅克即<lb/>
<pb n="KR4e0128_WYG_003-2a"/>
文王之多士濟濟者耶列聖相承著為定令今上皇帝<lb/>
龍飛之明年成化丙戌賜羅倫等三百五十人進士有<lb/>
差就其中選林瀚等二十四人為庶吉士其所以長育<lb/>
成就之者一如舊典得與兹選真可謂千載一時之希<lb/>
遇也何其幸哉於是二十四人者皆歡欣感激而相與<lb/>
言曰皇上之待吾徒如此其即以商之三俊周之多士<lb/>
期之也吾徒其可不勉圖建功成事以仰副皇上之徳<lb/>
意乎然嘗觀於古人之能建功成事者未有不自學問<lb/>
<pb n="KR4e0128_WYG_003-2b"/>
始蓋學問則於理無不明施於天下無足為者矣不然<lb/>
則其心貿貿焉而無所見亦將何所依據而施之乎今<lb/>
皇上之於吾徒特命鴻儒碩學以訓誨之則學問有所<lb/>
師矣吾徒其尚各隨材質之所能至以盡其功使夫理<lb/>
無不明然後因其所任使而力行之使其職無不稱則<lb/>
朝廷之所以長育成就之者不虛而於商之三俊周之<lb/>
多士庶乎可企其萬一也其或玩棄嵗時虛縻廩祿碌<lb/>
碌與庸衆人伍則上負朝廷下負所學將無以自逭於<lb/>
<pb n="KR4e0128_WYG_003-3a"/>
尸素之刑矣尚望其能企古人之事業耶為吾徒者幸<lb/>
相與勉之仲昭亦濫竽其列聞之而懼焉退而記以自<lb/>
警<lb/>
　　　内閣試諸葛草廬記<lb/>
諸葛孔明少負王佐才搆草廬於南陽之隆中躬耕隴<lb/>
畆不求聞達每晨夜從容抱膝為梁父吟時人以卧龍<lb/>
目之及先主三顧於草廬之中詢以當世務遂幡然而<lb/>
起竭股肱之力欲興復漢室以信大義於天下於是外<lb/>
<pb n="KR4e0128_WYG_003-3b"/>
連東吳内平南越創制法度整治戎旅重嘘炎燼四十<lb/>
有四年天下後世仰其聲光氣烈而草廬之名因以見<lb/>
重於人至今猶稱之曰南陽諸葛廬云夫孔明處於隆<lb/>
中丁漢之末造是時曹操擁衆百萬挾天子以令諸侯<lb/>
有席捲宇内之勢孫權據有江東國險而民附賢能為<lb/>
之用其勢視曹操亦不多讓也先主於是時勢孤援寡<lb/>
一敗軍之餘耳天下豪傑急於聲利者争趨於曹操孫<lb/>
權獨孔明以先主為帝室之胄信義著於四海遂從而<lb/>
<pb n="KR4e0128_WYG_003-4a"/>
輔之蓋其所禀者純乎陽剛中正之徳故能隨時隠顯<lb/>
與道屈伸卒使其孤忠大節炳煥於宇宙之間直與天<lb/>
地相為悠久非真負王佐之才者能之乎在乾之初九<lb/>
陽氣潛藏未可發用有潛龍之象孔明之居於隆中似<lb/>
之在乾之九二出潛離隠利見陽剛中正之君有見龍<lb/>
在田之象孔明之遇先主似之隠顯屈伸皆合於龍徳<lb/>
此當時所以目之為卧龍後世所以仰草廬之名於不<lb/>
朽也南陽太守某嘗以政暇訪孔明臥龍之處慨陳迹<lb/>
<pb n="KR4e0128_WYG_003-4b"/>
之尚存凛遺風之可挹因鳩材庀工重搆草廬於故處<lb/>
俾邦人士夫之来遊者有所觀感以興起其髙山仰止<lb/>
之思甚盛心也既迄工走書翰林屬仲昭記之仲昭待<lb/>
罪史官紀述前賢之蹟以風厲天下後世其職也遂記<lb/>
之如此嗚呼風景不殊山川如故草廬之下復有如昔<lb/>
時之臥龍者乎聖天子思賢如渴可以起而商確當世<lb/>
之務矣<lb/>
　　　内閣試譙樓記<lb/>
<pb n="KR4e0128_WYG_003-5a"/>
國都之有譙樓尚矣莊子曰君亦必無盛鶴列於麗譙<lb/>
之間蓋自周時已有之也我太宗皇帝徙都北京凡朝<lb/>
市祖社城郭官署之類所以為民者莫不一稽諸古以<lb/>
次營建又以譙樓亦古之制國都之不可無者也乃於<lb/>
順天府治之西度地創之樓之制廣若干尺深若干尺<lb/>
髙視廣加若干尺經始於某年月日迄工於某年月日<lb/>
凡材木匠石之費皆出於帑藏之所素積而民不與焉<lb/>
樓成前臨瓊島北峙居庸玉河之水匯其左金臺之山<lb/>
<pb n="KR4e0128_WYG_003-5b"/>
繞其右面勢宏壯風氣爽塏簷阿軒舉而干雲金碧熒<lb/>
煌而絢日國都之制至是蓋無不備矣夫譙望也一曰<lb/>
樓之别稱譙樓謂門上為髙樓以望故樓之美麗者謂<lb/>
之麗譙其所以創之者蓋將置壺箭於是以明時刻棲<lb/>
鼓角於是以警晨昏也昔者帝堯命羲和敬授人時成<lb/>
周設挈壺氏以察刻漏之長短古先聖王之為治未嘗<lb/>
不以是為重也至魏武建麗譙命曹子建撰畫角三弄<lb/>
其初弄曰為君難為臣亦難為臣難難難次弄曰創業<lb/>
<pb n="KR4e0128_WYG_003-6a"/>
難守成亦難守成難難難三弄曰起家難保家亦難保<lb/>
家難難難則又所以警人於晨昏之間使之感悟而有<lb/>
所懲創也為治者於是亦豈可少哉我朝譙樓之設建<lb/>
日官立刻漏即挈壺氏所掌而羲和敬授人時之事也<lb/>
晨昏之間必撾鼓三通奏子建畫角三弄其所以警人<lb/>
使之感悟而懲創者亦至矣然則是樓之建其有禆於<lb/>
治道豈淺淺耶周古公建國之初立臯門應門詩人美<lb/>
之曰乃立臯門臯門有伉乃立應門應門將將夫二門<lb/>
<pb n="KR4e0128_WYG_003-6b"/>
之設不過髙大嚴正足以壯國都之氣象而已而詩人<lb/>
尚揄揚之若此况今譙樓之建時刻以明晨昏以警其<lb/>
髙大嚴正足以壯國都之氣象者特其餘事也而未聞<lb/>
有咏歌以揄揚之者非缺典歟予忝以文字為職業愧<lb/>
無古詩人之才謹記其顛末以俟作者之采擇焉<lb/>
　　　福建等處承宣布政使司題名記<lb/>
事有若可後而實在所宜先者此惟智者知之而衆人<lb/>
昩焉古之君子居一官歴一職必題名於公署非徒列<lb/>
<pb n="KR4e0128_WYG_003-7a"/>
序次昭寵榮而已將使後之人因其名論其世視其賢<lb/>
者以為勸視其不賢者以為戒此豈非為政之所宜先<lb/>
者哉而世之人往往緩之以為後者殆未深知之也𢎞<lb/>
治庚申仲昭以事至三山閩藩左布政使李公琮右布<lb/>
政使李公韶等語昭曰我太祖高皇帝混一區夏遂建<lb/>
布政司於此今百有三十餘年矣先後奉命典方嶽者<lb/>
若使若佐奚啻數十百人而皆未之有紀考論賢否已<lb/>
無所徵訊之故老稽之文牘僅得其十之二三失令不<lb/>
<pb n="KR4e0128_WYG_003-7b"/>
紀益久將並其所可知者泯没無聞非缺典歟肆命屬<lb/>
吏追攷國初以来歴官名氏凡若干人勒之貞石虚其<lb/>
左俾来者得嗣列焉願記之以章示不窮仲昭竊惟福<lb/>
建為周七閩地漢以封無諸是為閩越國至晉始置郡<lb/>
歴唐宋以及於元皆為藩省國朝改設布政司以統八<lb/>
府一州五十三縣之治品秩幾與六卿等而凡所部百<lb/>
僚列郡庶政無一不在綱維其柄任之重位望之尊即<lb/>
古方伯之職也膺是任者必有以端列郡之表率副斯<lb/>
<pb n="KR4e0128_WYG_003-8a"/>
民之瞻仰如召伯之循行南國畢公之保釐東郊斯無<lb/>
愧矣其或不此之務而徒憑恃寵靈以騁其睢盰玩愒<lb/>
嵗月以企其超擢則大易負乘之譏曹風候人之刺其<lb/>
能免乎今氏名邑里與其官聮嵗月既一一具列後之<lb/>
人其有攷矣其間豈無因是惕然而思以前之所稱者<lb/>
為勸乎又豈無悚然而懼以後之所譏者為戒乎能使<lb/>
人知所勸戒以興起於善則諸公斯舉其有惠於吾閩<lb/>
也遠矣非智周百慮而得為政之所宜先者哉仲昭閩<lb/>
<pb n="KR4e0128_WYG_003-8b"/>
人也喜見兹石之成故忘其僣妄而樂為之記<lb/>
　　　塘頭八景圖記<lb/>
塘頭八景者元翰林學士承㫖玉山王公取其所居景<lb/>
物之勝者而命之也按譜誌公諱鶚字時舉唐侍中諱<lb/>
珪之後其先居徽之婺源至公之父諱龍字騰霄始遷<lb/>
信之玉山卜築於邑之塘頭以居而公實生焉既而公<lb/>
以文學起家歴仕于朝居絲綸密勿之地為時名臣年<lb/>
未耋遂引疾退休田里課子姓讀書之暇輒與郷耆舊<lb/>
<pb n="KR4e0128_WYG_003-9a"/>
日追逐於烟雲水月之間歌詠以樂此八景之所為命<lb/>
也蓋其所居之堂地位闓爽面勢清曠據邑之勝處堂<lb/>
之北有峰巍然屹立於羣山之表譬如元夫鉅人正笏<lb/>
立朝而百僚具瞻莫之敢抗此其山之大觀也峰之下<lb/>
有奔流名曰洪澗繞山而行凡九十九曲回環如帶郷<lb/>
之田數百頃皆食其潤此其水之大觀也因合而命之<lb/>
曰北山髙聳洪澗縈迴堂之前數百武是為陳塘每春<lb/>
雨初晴一碧千頃塘之上有亭静坐以觀雲影天光照<lb/>
<pb n="KR4e0128_WYG_003-9b"/>
映上下有晦翁之趣焉近塘則為徐村簷甍鱗次草樹<lb/>
茂密山氣日夕佳飛鳥相與還有靖節之趣焉因合而<lb/>
命之曰陳塘春波徐村夕照少南有崇岡俗稱隴頭其<lb/>
地宜梅當夫清宵月上暗香浮動疎影横斜宛然孤山<lb/>
之景也又南則為宏池芙蕖生焉當夫薰風徐来香逺<lb/>
益清又宛然濂溪之景也因合而命之曰南隴梅月宏<lb/>
池荷風池之西則為朱村山勢蜿蜒喬木蓊鬱公之子<lb/>
姓實聚族於斯方其商飈薦涼寒氣將至閭閻砧杵之<lb/>
<pb n="KR4e0128_WYG_003-10a"/>
聲聞於遠近池之南則為馬灣其地夷曠草色彌望為<lb/>
郷人羣牧之所方其旭日初升夕陽將斂牧童往来行<lb/>
歌相答娓娓不絶斯二者雖人事之微然觸物興懐撫<lb/>
事感興亦騷人韻士所不廢也因合而命之曰朱村砧<lb/>
聲馬灣牧唱八景之命其大㫖蓋如此公之五世孫珊<lb/>
司征来莆念其先世文獻之懿不可使泯没無聞爰命<lb/>
工繪圖求予記予惟公之所謂八景者蓋肇自開闢之<lb/>
初人人所得而有之也至公以文章事業顯融於時始<lb/>
<pb n="KR4e0128_WYG_003-10b"/>
表著而品題之古謂地因人顯不其然乎即是以觀則<lb/>
兹景也公實有之衆人不與也公之子姓能以文章事<lb/>
業繼公則兹景之勝不獨為公有將世世為王氏擅矣<lb/>
司征君所以拳拳於兹圖者意蓋如此豈徒為玩好之<lb/>
具已哉有駜之頌曰君子有穀詒厥孫子公之謂也楚<lb/>
茨之雅曰子子孫孫勿替引之公之雲仍其尚勉之哉<lb/>
　　　東里黄都史出嗣阮巷記<lb/>
人之生也其初蓋本於一人由同氣至於初從再從以<lb/>
<pb n="KR4e0128_WYG_003-11a"/>
及于親盡則途人矣聖人有憂之故周官有小史掌邦<lb/>
國之志奠世繫辨昭穆蓋將以維繫其慈孝友恭之情<lb/>
俾不至於途人也先王仁民之意抑何遠哉後世小史<lb/>
官廢宗法不行時君世主猶有異姓亂宗之禁同姓絶<lb/>
繼之令若其相視如途人則末如之何也必有賢子孫<lb/>
出乎其間迺能篤親親之仁親親則尊祖尊祖則敬宗<lb/>
敬宗則收族而其意猶未已也又必著為譜牒本其所<lb/>
自出條其所由分以示後之人俾慈孝友恭之意油然<lb/>
<pb n="KR4e0128_WYG_003-11b"/>
而生則豈復至於途人哉吾宗世居東里以唐御史府<lb/>
君為始祖今莆陽驛前之阮巷有故族黄氏則宋刑部<lb/>
侍郎諱艾之後也當勝國時侍郎之裔孫興化路學教<lb/>
授文璧公無子以吾族祖立巽公之季子為嗣歴世既<lb/>
遠吾宗先輩尠有知之者故阮巷黄氏往往自謂與東<lb/>
里同出而吾宗殊不以為然也成化辛夘仲昭自南都<lb/>
歸省偶於母舅鄭梅所先生家得吾宗邵武教諭方子<lb/>
公遺文數帙蓋手稿也其中載黄都史起宗墓誌銘有<lb/>
<pb n="KR4e0128_WYG_003-12a"/>
曰起宗名同祖郷貢進士立巽之季子出嗣阮巷黄氏<lb/>
又載黄氏四子字義有曰仲氏起宗之介嗣與大有丈<lb/>
夫子四人以麟鳳龍龜命名又作伯厚字義有曰宗弟<lb/>
起宗有二丈夫子仙去二十年得孫六人麟其長也因<lb/>
考之於譜立巽舊名子連十一司戸府君之六世孫行<lb/>
萬五六嘗請舉改名立巽而科目類記亦載其名於郷<lb/>
舉之列與墓誌所稱郷貢進士正相合立巽志二子其<lb/>
末曰瑞哥註云出繼蓋瑞哥即起宗而同祖乃其出繼<lb/>
<pb n="KR4e0128_WYG_003-12b"/>
之後所改名也又與墓志所叙立巽季子及出嗣之事<lb/>
亦相合又東里族祠思敬堂碑隂有曰黄令史同祖助<lb/>
鈔一十兩以其生父乃吾族萬五六解元也合墓志字<lb/>
義碑隂三説而觀之則起宗與吾宗同出無疑矣但吾<lb/>
宗修譜牒者於都史公之下惟書出繼而不言所繼者<lb/>
何人碑隂書族人之助貲者於都史公獨著其姓意以<lb/>
其所繼者與吾宗不同出故其書法如此蓋所以嚴族<lb/>
系也然嘗觀諸墓志謂起宗雖後於阮巷之黄而於所<lb/>
<pb n="KR4e0128_WYG_003-13a"/>
生父母并同宗親屬猶致其厚及東里族立先祠復分<lb/>
貲助之而其所居之樓壁記又言其重搆侍郎公故居<lb/>
合祀二族之先此其篤於親親之仁為何如哉其後與<lb/>
大公又以其所得吾宗狀元知稼翁告身裝潢繅籍求<lb/>
諸名公題識而寶藏之此亦見其有尊祖敬宗之誠也<lb/>
及吾宗諸老既知都史公果出於東里其五世孫時盛<lb/>
時旦乃率其族之長幼擊牲釃酒告祭先祠退而與吾<lb/>
宗長幼燕飲以叙宗盟繼而時盛又嘗詣普門以拜始<lb/>
<pb n="KR4e0128_WYG_003-13b"/>
祖之忌晨訪招福以謁始祖之丘隴方謀合族以奉始<lb/>
祖之祭祀因其羣從族屬生理不齊而嵗時烝嘗之費<lb/>
無所於出遂不果時盛深懼其傳世益遠無以考其水<lb/>
木本源之自乃求予記都史公出嗣之顛末將載之於<lb/>
譜以垂永久予喜其一念尊祖敬宗之誠於薄俗足以<lb/>
有警也故本而論之以見都史公垂統之善與大公繼<lb/>
述之美而時盛又擴充之以益引於無窮皆親親之仁<lb/>
之所發也為黄氏之子孫者尚敬承之以益篤其慈孝<lb/>
<pb n="KR4e0128_WYG_003-14a"/>
友恭之情哉時盛名旺少著錄郡庠屢應郷試今以老<lb/>
病退居丘園日與詩書相臥起以自娱其所以拳拳於<lb/>
此者蓋有所本也<lb/>
　　　上猶縣新造磚城記<lb/>
易曰重門擊柝以待暴客此城郭之於民所以不可無<lb/>
也古之聖王雖甚重民力甚惜民費而凡創立都邑必<lb/>
建城郭以衛乎民蓋亦計其勞費之害小而保障之利<lb/>
大是以寧圖其大而不恤其小也若周之盛時或命南<lb/>
<pb n="KR4e0128_WYG_003-14b"/>
仲以城朔方或命樊侯以城東方豈不知重民力惜民<lb/>
費哉其意亦為是耳聖明稽古為治凡通都大郡邊徼<lb/>
小邑莫不有城郭以備冦盜承平日久漸以隳廢吏于<lb/>
土者無恤民之仁無慮患之智無集事之勇平居無事<lb/>
不能奮發有為圖以利民則諉曰吾不欲勞民之力費<lb/>
民之財耳萬一不幸而有冦盜之虞民無所恃以守遂<lb/>
至流離困苦不聊其生不知視城郭之勞費其輕重相<lb/>
去何如耶上猶為南安屬邑在江西南徼萬山之中接<lb/>
<pb n="KR4e0128_WYG_003-15a"/>
湖廣桂陽縣境民稀而地僻嵗稍凶歉山洞愚民或嘯<lb/>
聚為冦邑民往往罹其荼毒宋紹定間邑令胡泓始築<lb/>
土城以保障其民至勝國時悉圯國初因冦發鄰邑守<lb/>
土者復循其舊址而修築之後亦圯成化間邑令董瑄<lb/>
鄭璽先後修築皆未及成而去今上皇帝紀元𢎞治之<lb/>
二年江閩贛汀之界有小警朝廷特命江西憲副張公<lb/>
來整飭兵備兼領嶺北道事越明年夏巡歴至邑慨然<lb/>
欲挈其民去危以就安乃謀所以新其城垣為久遠計<lb/>
<pb n="KR4e0128_WYG_003-15b"/>
適今邑令章爵始抵任亦能以愛民為心亟庀工徒畚<lb/>
土以築不踰月而成公復經理財用以畀章令俾募工<lb/>
陶甓而甃之邑民徳公咸樂趨事知府汝訥推官韓統<lb/>
皆協力以供其成而同知蕭元安則往来提督惟謹肇<lb/>
工於辛亥二月之望越六月終告成周圍凡四百三十<lb/>
又七丈有奇髙一丈七尺隍闊四丈深八尺為門四各<lb/>
建樓其上為雉堞九百二十又五為守宿之鋪十又三<lb/>
用甓以枚計者若干用灰以石計者若干用人之力以<lb/>
<pb n="KR4e0128_WYG_003-16a"/>
工計者若干凡糜金五千七十又五兩公所經理者三<lb/>
之二其一則章令奉公之命而區畫者也是役也力用<lb/>
於民而民不以為勞財取於民而民不以為費公何以<lb/>
能若是哉誠以愛民之仁根於中而知足以周其慮勇<lb/>
足以果其為故其見於設施者自有以大過於人也而<lb/>
章令能祇奉公命事集而民不擾其亦可謂賢矣哉章<lb/>
令從其邑父老之請求予言以紀公之徳於不忘予方<lb/>
慨世之俗吏頽靡而喜公能奮發以有為故不辭而記<lb/>
<pb n="KR4e0128_WYG_003-16b"/>
之以告来者庶其有興云公名璁字廷璧其先浙之上<lb/>
虞望族今為滇南人起家己丑進士歴南京秋官正郎<lb/>
遷南昌郡守擢今職官廉公有威吏民畏愛其在南贛<lb/>
二郡政績可紀者尤衆此特泰山之毫芒耳<lb/>
　　　順昌縣科第題名記<lb/>
成化辛丑孟夏閩僉憲談公行部至延平之順昌謁夫<lb/>
子廟退坐明倫堂課諸生學業因覩壁間科第題名國<lb/>
朝領郷薦者僅六人登進士者昉自今秋官主事廖君<lb/>
<pb n="KR4e0128_WYG_003-17a"/>
用中一人遂進其司政教者而告之曰吾觀是邦山川<lb/>
流峙風氣融結瑞不歸於鳳麟寶不期於金璧宜有偉<lb/>
人魁士接踵而起以弼成聖天子太平之治也顧迺疎<lb/>
寂如此豈山川之氣固鍾于人而人得是氣以生者猶<lb/>
有待於鼓舞振作而後興起耶孟子曰豪傑之士雖無<lb/>
文王猶興吾固不敢謂是邦之無其人然鼓舞振作而<lb/>
使凡民皆有所感發而興起者實吾人之責也爰命知<lb/>
縣上海張君乾教諭某邑張君紱立石題名於學蓋欲<lb/>
<pb n="KR4e0128_WYG_003-17b"/>
表章先達以激勵後進甚盛舉也二君相與承命唯謹<lb/>
以予於公舉進士為同年且嘗承乏詞垣習於文事也<lb/>
走書来請記辭弗獲敬復之曰談公兹舉其知道乎夫<lb/>
孔子大聖人也實天地之間氣所生豈直尼丘降神而<lb/>
已哉猶必好古敏以求之然後成其大况去聖人萬萬<lb/>
而不從事於學安望其有成哉是則鍾山川之清淑者<lb/>
才也而學所以成其才者也才必待於學而後成則鼓<lb/>
舞振作之術其可少哉談公兹舉可謂知道矣予嘗考<lb/>
<pb n="KR4e0128_WYG_003-18a"/>
之於志順昌為縣自南唐保大六年始迨宋祥符迄于<lb/>
乾道登桂籍者百三十九人第進士者三十五人狀元<lb/>
及第者一人人才可謂盛矣其間若髙峰廖先生剛受<lb/>
學於龜山槎溪廖先生徳明受學於晦翁兹兩賢者風<lb/>
烈著於當時典刑垂於後學又不獨科第之士而已也<lb/>
自時厥後三百有餘嵗以迄于今而人才之出僅僅若<lb/>
是豈山川之氣獨盛於前而嗇於後哉蓋學與不學之<lb/>
異耳士生於斯能毅然奮發究心聖賢之言約而有之<lb/>
<pb n="KR4e0128_WYG_003-18b"/>
於己以端其所趨則發為文章可以華國措諸事業可<lb/>
以澤民吾知登名兹石者又將屢書不一書而足髙峰<lb/>
槎溪二先生殆不得専美於前矣山川清淑之氣豈不<lb/>
又自我而發哉旱麓之雅曰豈弟君子遐不作人公其<lb/>
有焉敬之之頌曰日就月將學有緝熈于光明承學之<lb/>
士其尚勉之哉公名俊字時英湖之徳清人由監察御<lb/>
史擢今官所至擊奸翼良飭敝起墜尤以學校為首務<lb/>
云<lb/>
<pb n="KR4e0128_WYG_003-19a"/>
　　　興化府郷貢進士題名記<lb/>
永樂間莆郡學嘗立進士題名之石閩㕘政瑞安楊公<lb/>
景衡記之然郷貢及進士參錯並列歴嵗久後来者無<lb/>
所於書今郡博廬陵王君鏞謂兹石之立所以表著前<lb/>
人風勵後學不可無繼也乃謀於郡守貳諸公析進士<lb/>
别為一石仍以楊公之記弁其首復樹一石專勒郷貢<lb/>
氏名而屬仲昭為之記仲昭世莆人忝與名兹石亦欲<lb/>
有以告郷之来者且自警也遂不敢以不文辭敬記之<lb/>
<pb n="KR4e0128_WYG_003-19b"/>
曰吾莆科第昉自唐之貞元然迄于五代僅十有三人<lb/>
而已宋三百年間舉進士者九百七十餘人預諸科特<lb/>
奏名者六百四十餘人其間冠天下者五人登宰輔者<lb/>
六人有文武并魁者有魁亞聨擢者其盛極矣然此未<lb/>
足深羨也仲昭獨慕其時元夫鉅人相繼而出為宰輔<lb/>
則相業光明宗社嘉賴為諫官則論議忠讜夷夏知名<lb/>
或侍經筵則盡啓沃之職或司民社則効撫字之勞臨<lb/>
大節則蹈鼎鑊而不顧決大議則觸權奸而不恤有倡<lb/>
<pb n="KR4e0128_WYG_003-20a"/>
闗洛之學而丕變士風者有紹考亭之緒而深入理奥<lb/>
者雖所遭不同所就亦異而其純正篤實之學崇偉光<lb/>
大之行皆卓乎其不可及也當時稱吾莆之盛有曰地<lb/>
不大於曹滕俗已幾於鄒魯其謂是歟有元九十餘載<lb/>
文教振興豪傑之士出乎其間者亦衆矣然終不能如<lb/>
宋時諸君子之盛也我太祖髙皇帝奉天明命汛掃萬<lb/>
方乃更定學校科舉之制作新人才用臻至理列聖相<lb/>
承益隆繼述百有餘年于兹莆之歌鹿鳴而升春官者<lb/>
<pb n="KR4e0128_WYG_003-20b"/>
日以益盛有祖孫父子兄弟相繼者有父子叔姪兄弟<lb/>
同升者合八郡解額吾莆恒得三之一比年以来位六<lb/>
卿列禁從長藩臬者接踵而起人才之盛蓋幾於宋矣<lb/>
而凡中外臣工有以清修端謹奇偉磊落名天下者往<lb/>
往多莆人也其復宋時諸君子之盛殆亦權輿於此乎<lb/>
𦙍是登名兹石者皆當為莆自重其立朝也必求如古<lb/>
之所謂大臣其治民也必求如古之所謂循吏世道隆<lb/>
平則崇禮讓勵廉恥表然立天下之軌範萬一不幸則<lb/>
<pb n="KR4e0128_WYG_003-21a"/>
抗節義殉忠孝毅然樹國家之楨榦使他日論人才之<lb/>
美者必先吾莆稱風俗之淳者亦必先吾莆則吾莆果<lb/>
復宋時之盛而號於天下曰鄒魯又奚愧哉若徒誇科<lb/>
第之榮侈爵祿之盛而以為儒者之事業止是而已則<lb/>
非仲昭所望於莆之人亦豈賢守貳師儒所以表著風<lb/>
厲之意哉是為記<lb/>
　　　和美林氏祠堂記<lb/>
莆故多文獻家而文獻多林氏在唐時有兄弟九人俱<lb/>
<pb n="KR4e0128_WYG_003-21b"/>
為州牧者其族益分號為九牧林氏推原其始蓋由晉<lb/>
常侍祿公守晉安其子孫散處於閩凡莆之林氏皆本<lb/>
於此也林氏之胄有隠君子曰叔文甫早失怙譜牒散<lb/>
逸莫詳其所由分歴唐及宋有舉明經累官翰林學士<lb/>
者皆其所自出之祖然亦莫詳於今為幾世勝國時有<lb/>
稱府曹者其髙祖也有為主簿者其曽祖也至國朝有<lb/>
諱廷綱者受知太祖髙皇帝由國學生擢某科給事中<lb/>
議論侃侃於時政多所禆益因賜名曰恒忠官終中書<lb/>
<pb n="KR4e0128_WYG_003-22a"/>
舍人則其祖也叔文甫念水木本源之義篤反古復始<lb/>
之心爰創祠堂斷自髙祖以下昭穆而祀之因屬仲昭<lb/>
為之記且曰祠幸茍完而吾猶有所大闕焉然末如之<lb/>
何也先君違世時吾方六嵗世父及伯兄貧窮轉徙先<lb/>
世舊廬皆入於他姓先妣乃挈吾依方氏從母以居備<lb/>
嘗艱苦吾年及弱始娶黄氏乃相與奮勵絲蓄粒聚稍<lb/>
克有立始買屋數楹於和美街東為奉先事親之計既<lb/>
而賴祖宗餘慶家以益裕遂徙居於和美街西而以舊<lb/>
<pb n="KR4e0128_WYG_003-22b"/>
所居為祠堂即今所創者是也然古者祠堂之制必主<lb/>
於宗子今吾大宗既無所考而繼祖繼禰之宗又皆播<lb/>
遷濶遠於奉祭不便且非其所堪也肆凡饗薦祼奠之<lb/>
儀皆吾自主之揆之於禮有所未協此則吾心所大闕<lb/>
者記幸詳此意俾愛禮君子知吾所以處此蓋末如之<lb/>
何也某竊惟古先聖王緣人情以制禮則夫禮者所以<lb/>
節文乎人情者也君子之酌乎禮茍於人情無所咈則<lb/>
雖不合於古亦不害其為禮矣叔文甫之所遭如此若<lb/>
<pb n="KR4e0128_WYG_003-23a"/>
必欲規規以求合於禮則祖禰之祀皆無所托其於人<lb/>
情安乎先王之禮固有不得已而用權者若叔文甫之<lb/>
處此其亦所謂禮之權者歟先儒有曰權而得中則不<lb/>
離於正以是言之則叔文甫之心亦可以少釋矣祠之<lb/>
制中堂四楹翼以二室室之前為廊以周門庭庖庫祭<lb/>
器悉具又買田若干畆嵗入穀凡五百石命三子更掌<lb/>
之以供祠事朝暮必參朔望必謁四時有祭俗節有獻<lb/>
有新則薦有事則告蓋上以致隆於祖考下以示法於<lb/>
<pb n="KR4e0128_WYG_003-23b"/>
子孫其仁孝之心不亦可尚也哉叔文甫又嘗散粟以<lb/>
賑饑施棺以給葬郷閭姻族沾其仁者甚夥其皆是心<lb/>
之所推歟某素慕其為人故敬為之記他凡有闗於祠<lb/>
事者不能悉載具刻於碑隂祠經始於成化壬辰某月<lb/>
畢工於甲午某月記作於癸夘十月云<lb/>
　　　重建三山城櫓記<lb/>
三山古閩越國自晉置郡歴代皆為藩鎮重地其城郭<lb/>
之設蓋已久矣考之圖志閩越故城在今藩署之北里<lb/>
<pb n="KR4e0128_WYG_003-24a"/>
許晉太康間嚴郡守髙病其隘且險因圖山川形勢咨<lb/>
於郭著作璞璞指一小山阜使遷之即今之藩署是也<lb/>
唐中和間鄭觀察鎰因拓其東南隅是曰子城及王氏<lb/>
據兹土復築一城環子城外是曰羅城尋増築南北夾<lb/>
城而吳越錢氏又増築東南夾城是曰外城宋興詔悉<lb/>
墮之熈寧初程大卿師孟始據舊子城修復遂拓其西<lb/>
南隅至咸淳間又即外城増築焉元混一天下復漸墮<lb/>
廢至正甲午陳平章友定稍繕完之國朝洪武辛亥駙<lb/>
<pb n="KR4e0128_WYG_003-24b"/>
馬都尉王公恭增砌以石越二年福州中衞指揮李惠<lb/>
等重加修治并建樓櫓周而覆之城髙二丈一尺七寸<lb/>
厚一丈七尺周圍三千三百四十九丈凡為門七為門<lb/>
樓若干為敵樓六十又八為守宿之舖九十又八為戰<lb/>
屋以間計之二千六百八十又四至是雄壯偉麗稱其<lb/>
為藩鎮重地矣成化癸夘六月庚辰閩大風雨敵樓戰<lb/>
屋并守宿之舖摧毁殆盡門樓雖僅存亦傾欹敝漏寖<lb/>
以不支時御用監太監順徳陳公道奉命鎮閩慨然以<lb/>
<pb n="KR4e0128_WYG_003-25a"/>
興壊起廢為己任顧役鉅用艱不可煩民也因㑹巡按<lb/>
監察御史新安汪公奎暨方岳重臣㑹計而規畫之謀<lb/>
既協乃下令借卒於閑羨募匠於傭僱取材於商賈之<lb/>
勸分斥費於公帑之餘積凡既備矣遂漸次繕理悉復<lb/>
其舊而堅緻牢密殆又過之始事於是嵗某月越明年<lb/>
某月畢工三山父老咸喜大功之成而役不及己也爰<lb/>
走書屬仲昭記之竊嘗觀諸易曰重門擊柝以待暴客<lb/>
則城郭之設聖人所以備豫不虞者也人徒見孟軻氏<lb/>
<pb n="KR4e0128_WYG_003-25b"/>
謂地利不如人和遂以為城郭非為政者之所急殊不<lb/>
知人心雖和使無城郭以扞外衛内則亦將何所恃以<lb/>
為固耶孟軻氏之意蓋謂必得人心然後城郭之固人<lb/>
為之守非謂専恃人和而無俟乎城郭也然則君子之<lb/>
為政固在於和其民人以立其本而城郭亦豈可少哉<lb/>
陳公豈弟文雅藹然有儒君子之風其鎮閩也愛民好<lb/>
士節用省費是固有以得民心矣又以為城郭衛民有<lb/>
不可緩者而汲汲以修之可謂本末不遺而達為政之<lb/>
<pb n="KR4e0128_WYG_003-26a"/>
體度越常情遠矣哉夫為政而心乎安民者為難安民<lb/>
而復為圖其久逺者尤難所圖既逺而得後人勿替引<lb/>
之又難也今三山之民既幸得公以安民為心又幸為<lb/>
完其城郭為久安計皆可無憾矣惟其欲後人勿替引<lb/>
之則未可必也仲昭故不辭而為之記既以著公之功<lb/>
且以警夫後之人<lb/>
　　　泉州府改造布政分司記<lb/>
泉為閩之劇郡方岳重臣循行宣布駐節於斯者動踰<lb/>
<pb n="KR4e0128_WYG_003-26b"/>
旬月而布政分司則其公署也其地勢僻陋洿下暴雨<lb/>
時至則庭除之間鞠為潦水無立人處因仍支吾蓋百<lb/>
年于兹矣今太守某邑徐侯源以尚書戸部正郎来治<lb/>
兹郡既政成化舒乃以次興廢補敝顧兹署之陋謂宜<lb/>
首葺而不可緩者因與其同寅貳守王侯恪通守楊侯<lb/>
清推官柯侯漢圖改作之爰周覽其地勢所宜於泉山<lb/>
書院之西得隙地焉厥位爽闓厥土燥剛又聨比於按<lb/>
察分司而府衛諸公署亦相密邇僉謂改作莫宜於是<lb/>
<pb n="KR4e0128_WYG_003-27a"/>
適亞㕘裴公衷僉憲陳公輕行部至郡侯上其議二公<lb/>
皆唯而從之於是出緡于府徵材于市工用官傭役用<lb/>
農隙前闢治事之堂後為燕息之寢棲吏有室待賓有<lb/>
次設以重門翼以脩廡而垣其四周縱五百二十尺有<lb/>
奇衡三百尺屋以間數者凡四十有六雄規偉觀數倍<lb/>
於舊吏民之奔走承事者咸改視易聴忘其百年之陋<lb/>
而以為今日之瑰傑壯麗竦踊而出也僝工於成化丁<lb/>
酉某月某甲子以某月某甲子告成侯乃具書幣徵記<lb/>
<pb n="KR4e0128_WYG_003-27b"/>
仲昭曰國朝置布政司品秩亞六卿以分治外服總數<lb/>
十郡縣之治而環數千里之民凡禮樂禁令學校郷貢<lb/>
錢穀甲兵之屬皆綱維而掌握之柄任重而位望尊蓋<lb/>
即古方伯之職也然其治有常所遐州僻邑上徳未易<lb/>
以遍及民隠未易以悉究故又以時分委僚佐循行所<lb/>
部諸郡縣以畢宣上徳而博詢民隠謂之分司是則分<lb/>
司雖一時蹔駐之所而其所宣布者即方伯之事也其<lb/>
柄任之重而位望之尊又奚間哉夫柄任重則其體貌<lb/>
<pb n="KR4e0128_WYG_003-28a"/>
宜特隆位望尊則其等威宜特異今是役也易僻陋為<lb/>
尊嚴化腐敗為華美内臨外仰有以肅瞻視而起敬畏<lb/>
則其體貌等威於是乎隆且異矣凡駐節於斯者豈徒<lb/>
居髙處明以尊榮其身而已哉蓋必仰思朝廷付托之<lb/>
意俯思報稱之宜勉吾力之可為以盡吾職之當為則<lb/>
其居於是也將如羔羊大夫之在公門淇澳君子之在<lb/>
重較可無愧矣若乃刑賞出於愛憎曲直徇於貨賄怙<lb/>
勢以肆虐矜己以自用則處非其據曹風候人之刺大<lb/>
<pb n="KR4e0128_WYG_003-28b"/>
易負乘之譏其能免乎用刻諸石以諗夫任旬宣之寄<lb/>
者且以著郡侯之為政能知所重云<lb/>
　　　雙桂堂記<lb/>
古人品第桂花以紅為狀元黄為榜眼白為探花郎故<lb/>
後世登科第者多以桂目之若郄氏之一枝竇氏之五<lb/>
枝是已浙有儒族曰彭氏其先淮人勝國時有為金華<lb/>
巡檢者因居台之黄巖傳二世乃徙居温之樂清成化<lb/>
間朝廷命析樂清地以益台之太平其所居里在焉今<lb/>
<pb n="KR4e0128_WYG_003-29a"/>
籍復為台人而居第則仍溫之舊也自巡宰以来仕者<lb/>
有勞烈於國處者有徳善於郷其族益盛至六世孫大<lb/>
名貳守朝用君仙遊大尹朝輝君蚤嵗俱著錄郡庠刻<lb/>
志於學蔚然以經術辭章名於時景泰丙子貳守君貢<lb/>
太學越十年乙酉領南畿郷薦大尹君亦以是年領浙<lb/>
江郷薦二君出於一門其屬為從父昆弟桂枝片玉光<lb/>
生于家士大夫以為希遇尚寶卿任公道遜因大書扁<lb/>
其堂曰雙桂以示勸于邦人既而貳守公拜命莅大名<lb/>
<pb n="KR4e0128_WYG_003-29b"/>
廉仁寛大之行剛果明恕之政洽于民心不數載遽引<lb/>
疾歸歸甫逾年而卒知者咸以用未究所藴惜之大尹<lb/>
君繼亦拜命莅仙遊以公平忠厚存心以慈祥豈弟臨<lb/>
民逾六載邑民愛之其進猶未可量也是則二君之學<lb/>
行政業皆足以聮芳嫓美示勸于邦人豈獨科目也哉<lb/>
大尹君間以語予命記其名堂之義予辱愛甚厚不敢<lb/>
以不斐辭敬記之曰彭氏一門所以臻兹盛美者固由<lb/>
於二君學術之純亦本其世徳之深積乆而發所致也<lb/>
<pb n="KR4e0128_WYG_003-30a"/>
今二君出而行其所學又皆能植業砥行有惠以及於<lb/>
民則其所積者蓋益深且厚矣異時子孫接武而起淬<lb/>
礪其詞鋒以取髙桂者將由三而四由五而六以至繩<lb/>
繩不絶又豈止於雙桂而已哉予於斯時倘及見之尚<lb/>
當為君重易其堂之扁曰叢桂云<lb/>
　　　興化縣科第題名記<lb/>
興化揚州之屬邑其地古多秀民我國家定鼎金陵寔<lb/>
為畿甸近地沐浴清化百有餘年人才之出視古為盛<lb/>
<pb n="KR4e0128_WYG_003-30b"/>
成化丁亥監察御史天台陳公士賢奉勅提督學政飭<lb/>
敝起墜文教誕興越明年秋行部至邑既廟謁進諸生<lb/>
問業因及設科以来邑之選於郷者幾何賜對於大廷<lb/>
者又幾何左右具以對而題名之石未始有也顧謂司<lb/>
政教者曰是可緩乎于是邑丞王君賢教諭方君臨秉<lb/>
命有䖍相與庀材僦工構亭於學宫之東南樹貞石其<lb/>
中追攷國初以迄于今凡得幾十有幾人勒其氏名如<lb/>
右虚其左俾来者得嗣列焉遣使来請記予惟科第之<lb/>
<pb n="KR4e0128_WYG_003-31a"/>
有題名非徒侈其明經取青紫誇一時榮一鄉而已也葢<lb/>
將著賢否昭鑒戒以風勵後之學者其於教道豈小補<lb/>
哉興化入國朝来由科第而出者或居師保或位列卿<lb/>
或任郡縣一皆列名於是大書深刻耿耿不磨觀其名<lb/>
論其世於凡心術之微行事之著或芳或穢皆可坐而<lb/>
得矣方来之士又將屢書不一書於其間後之人豈無<lb/>
觀其名而論其世者哉孰賢孰愚孰忠孰佞孰廉孰墨<lb/>
孰為君子孰為小人昭昭不可掩諱使人視之以為勸<lb/>
<pb n="KR4e0128_WYG_003-31b"/>
戒則以是名而榮亦有以是名而辱者可不懼哉雖然<lb/>
此亦以名而論耳若夫聖賢之學固自有可尊可貴可<lb/>
慕可樂足乎已無待於外者名不名豈足論哉名以勸<lb/>
中人不屑為中人者自當超乎名之外也陳公所以勒<lb/>
石者意其有在予故表而出之俾師知所以教士知所<lb/>
以學不然石為徒立陳公之志荒矣<lb/>
　　　興化郡守蒙泉岳公祠記<lb/>
君子之心坦易明白故其臨政也不任智巧不施鈎距<lb/>
<pb n="KR4e0128_WYG_003-32a"/>
不求人之過不逆人之欺不為利疚不為勢回而凡可<lb/>
以禆官政阜民生美俗化者為之惟恐或後儒者之用<lb/>
心類如此然世之知之者恒鮮豈惟不能知之疑謗之<lb/>
來且不能免必久而公論定而後向之疑且謗者始渙<lb/>
然釋矣以子産之賢仲尼之聖其得政之初猶且謗之<lb/>
及久而孚然後頌聲作焉此儒者之道所以難行而後<lb/>
世之所謂君子者多不遇也故興化郡守蒙泉岳公蚤<lb/>
以奥學雄文魁正統戊辰㑹試甲榜廷試擢進士及第<lb/>
<pb n="KR4e0128_WYG_003-32b"/>
第三人拜翰林編修進修撰英廟復辟之初召入内閣<lb/>
預典機密重務侃侃持正論不少阿徇以觸忤權奸謫<lb/>
戍邊既而權奸敗遂召還未及用而宫車晏駕矣憲廟<lb/>
繼綂遂復其官尋出守兹郡下車之初見郡事之當修<lb/>
舉者甚衆而帑藏空虚用度不足乃節縮公私浮費凡<lb/>
事之可以生財而不礙理法者多方經理之財用既裕<lb/>
乃徙建布政分司重新莆陽驛撤江口橋舊址之傾圯<lb/>
者増甃以石而髙大之以禦海潮之衝激疏城中故壕<lb/>
<pb n="KR4e0128_WYG_003-33a"/>
以通舟楫而建石橋於其上以通行人扁之曰兼濟言<lb/>
水陸俱便也其有禆於官政甚博郡之白埕舊有渠通<lb/>
木蘭陂之水以溉田後因隄壊水盡洩於海公乃别決<lb/>
渠引水而為橋以通道路民以為利因號其橋曰岳公<lb/>
橋郡城豫備倉久乏儲備公盡斥其所經理餘財糴穀<lb/>
數萬石以實之其有阜於民生甚殷郡有涵江書院嵗<lb/>
久圯廢公為擇旁近爽塏之地重建一新且増其祭田<lb/>
訪求宣聖裔孫之轉徙他處者還居之復修境内先賢<lb/>
<pb n="KR4e0128_WYG_003-33b"/>
祠墓新林孝子祠闕鑄文廟祭器其有益於俗化甚大<lb/>
迹公之莅政甫及三年而治功之隆如此彼昏不知乃<lb/>
以是疑公謗議蠭起而公亦因是飄然納禄以去卒使<lb/>
其藴蓄不盡施而儒者之效不得以盡白於時良可慨<lb/>
也然公去官未幾家計蕭然濱於貧困莆人始知公之<lb/>
操履果無所怍及公歿數年而其倉廩所積濟民甚衆<lb/>
莆人始感公之惠思欲起之於九原而不可得於此又<lb/>
可以見誠之不可掩而天理之在人心終不可泯滅也<lb/>
<pb n="KR4e0128_WYG_003-34a"/>
始公去郡郡人議以公之重建涵江書院治蹟尤偉因<lb/>
相與塑公像祠于院之旁室殊隘陋弗稱今太守王侯<lb/>
嘗以齋事宿公署夢公在圍索中呼謂侯曰幸出我既<lb/>
覺莫曉所謂𢎞治甲寅之秋侯以事至書院謁公像因<lb/>
感前夢遂謀為公别搆祠宇廉得淫祠曰玉虛觀者近<lb/>
接書院之東乃謀諸郷之父老大夫士葺而完之遷公<lb/>
像其中祀以特牲而告以文是日来陪祀者數百人咸<lb/>
稱快焉兹復議取廢寺之田若干畆牒所在税課局及<lb/>
<pb n="KR4e0128_WYG_003-34b"/>
祇守祠之役者嵗收其入請于府量給以備春秋之祭<lb/>
又恐久而或墜甚至私其田之入以為己有也命仲昭<lb/>
記其顛末仲昭竊觀公之為人磊落豪邁為文詞才氣<lb/>
逸發雄偉不常民投牒訴訟一經其目是非立決處事<lb/>
寛平簡易不設城府求之當世亦可為豪傑士矣而預<lb/>
政于朝既不得久於位典郡于外又不能諧於俗竟齎<lb/>
志而去以至於沒則其精爽不散而平昔胸中之耿耿<lb/>
者必有不能釋然也意者王侯夢寐之感其亦公之精<lb/>
<pb n="KR4e0128_WYG_003-35a"/>
神相為流通而欲以其胸中之耿耿者藉侯以一白於<lb/>
世歟是則王侯兹舉匪直以慰郡民之思且使有志於<lb/>
君子之道者知公論終不可掩而有所恃以力於行也<lb/>
其於為政之道豈小補哉公諱正字季方號蒙泉順天<lb/>
之漷縣勳閥胄也王侯名弼字存敬浙之天台人登成<lb/>
化乙未進士由刑部郎中擢今官愛民重士敦崇禮教<lb/>
善政多可紀此特其一事云<lb/>
　　　宗湖堂記<lb/>
<pb n="KR4e0128_WYG_003-35b"/>
宗湖堂者致仕邑博鄭先生所居之堂也鄭氏在梁陳<lb/>
間太府卿諱露始搆堂於南湖讀書講學時莆尚未縣<lb/>
民不知書而公實倡之今莆之諸鄭皆祖於公而莆之<lb/>
儒學亦祖於公也公之𤣥孫大中大夫諱敖生五子始<lb/>
遷居其族遂分曰吏部尚書鞏為福州族之始祖曰大<lb/>
理評事臯為前埭族之始祖曰兵曹郎阜為後埭族之<lb/>
始祖曰司門郎準為上塘劉橋族之始祖曰刺史肇為<lb/>
桃源楓嶺族之始祖蓋刺史生三子曰香曰材居楓嶺<lb/>
<pb n="KR4e0128_WYG_003-36a"/>
曰倉曹禎居桃源故其二族皆祖於刺史也禎生瑄丁<lb/>
五季之亂率福清編氓萬餘戸歸宋藝祖授靖邊都統<lb/>
帥其長子仁暢為都兵馬使次子仁錫為兵馬副使而<lb/>
先生則其裔孫也桃源在郡城東北若干里其地有曰<lb/>
南壇者山顛有仙人跡中有丹爐藥竈之異下有石池<lb/>
溫泉之勝為莆佳境方鄭氏全盛時族人居第百餘多<lb/>
而其五世祖板勘甫公屋宇尤雄厰甲於閩中子姓蕃<lb/>
衍戸至三百餘口終宋之世登甲科者十人中特科者<lb/>
<pb n="KR4e0128_WYG_003-36b"/>
二人其他請漕試領諸科者四十餘人勝國以来荐經<lb/>
兵燹族人散徙居福清者曰上鄭居望江者曰前鄭居<lb/>
永豐者曰後鄭或居涵頭或居蒲坂又有居郡城者若<lb/>
國子助教華則在城南鳳山下而先生則在城東烏山<lb/>
下皆同宗人也迄今百五十餘年鄭氏子孫無復有居<lb/>
桃源者祖宗居處之室廬今惟廢址頽垣而已祖宗釣<lb/>
游之丘壑今惟荒烟野草而已祠廟不得以時展敬塋<lb/>
墓不得以時瞻掃仁人孝子觸於目而感於心有不勝<lb/>
<pb n="KR4e0128_WYG_003-37a"/>
其悲愴者此先生宗湖之堂所由以作也宗湖云者蓋<lb/>
欲其子孫宗族皆以南湖為宗于以篤水木本源之念<lb/>
而孝弟之心以興于以動髙山景行之思而文獻之傳<lb/>
以續此則先生名堂之深意也先生字重光領正統丁<lb/>
夘郷薦髙第歴平陽胙城二學司訓遷餘干邑博為人<lb/>
清修端慤居家著孝友之行司教著譽髦之績而一念<lb/>
尊祖敬宗之心惓惓不忘如此蓋其有所本也癸亥之<lb/>
秋九月既望先生謂予言足以達其意俾記其名堂之<lb/>
<pb n="KR4e0128_WYG_003-37b"/>
義以示来葉予素辱先生知愛誼不可辭遂忘其固陋<lb/>
覼縷而書之若其堂前後寢之規制始事落成之嵗月<lb/>
非先生求言之意所急予故略也<lb/>
　　　環翠樓記<lb/>
去仙邑東二十里許有地曰仙水其發脈自九僊迤邐<lb/>
而来至是衍為平陸有隆一山嵬然突起其中邑志擬<lb/>
其形勢謂如神龜出洛蓋為邑境内之勝處也邑之彥<lb/>
曰陳君士鎮者世居之其正寢之東南有隙地焉背隂<lb/>
<pb n="KR4e0128_WYG_003-38a"/>
面陽髙下得所出於天成君因樓於其上以為藏修游<lb/>
息之所樓之形勢北枕何嶺南揖崑崙東西翼以古重<lb/>
大飛諸山四望平田環繞如璧方伯周翠渠先生為大<lb/>
書環翠二字扁之蓋兹樓又為陳氏所居之勝處也當<lb/>
春之時膏雨融液宿草回青遙山獻碧登兹樓也景與<lb/>
心融而神情暢適當夏之時南薰送涼新苗薿薿茂樹<lb/>
蒼蒼登兹樓也神隨氣爽而寵辱俱忘時乎秋也炎方<lb/>
多燠百卉未零而吾心悠然與秋俱清時乎冬也松篁<lb/>
<pb n="KR4e0128_WYG_003-38b"/>
繞屋蓊鬱䓗蒨而吾心盎然嵗寒不變若夫日出而林<lb/>
霏開雲歸而巖穴瞑朝暮之景變態萬狀亦無往而不<lb/>
可樂也予嘗觀夫古人之為宫室據其山川風氣之㑹<lb/>
揆其翕宣爽燠之宜所以順隂陽適游息者豈徒以燕<lb/>
其身頥其心而已哉亦欲馮髙望遠以達其見聞而反<lb/>
求諸心以為進修之助也君為宋尚書左僕射靖之裔<lb/>
家世業儒至其大父直菴先生暨其父謹陽公皆以行<lb/>
誼重於郷其叔謹順公登己未進士為行人司正謹調<lb/>
<pb n="KR4e0128_WYG_003-39a"/>
公領甲子閩藩郷薦未及仕而卒君亦克世其業有用<lb/>
世才而恬然退處不求榮進惟以教子詩書為事然則<lb/>
兹樓之建其亦有古人之意乎吾知君之子孫讀書於<lb/>
此則有以悟夫智仁動静之理鼓琴於此則有以得夫<lb/>
髙山流水之趣覩烟雲之開豁則吾心之邪穢因之以<lb/>
滌覩鳶魚之飛躍則化育之流行因之以著至若覩農<lb/>
者水耕火耨之辛勤樵者烟簑雨笠之陟降行者擔簦<lb/>
負笈之往来則又有以悟夫四民皆有常業而各俛焉<lb/>
<pb n="KR4e0128_WYG_003-39b"/>
以盡其當為之事也陶鎔既久必有成徳達材出為世<lb/>
用以繼前人之芳躅者則其有得於兹樓之助不既多<lb/>
乎古人有言公侯之家必復其始予因兹樓之建而卜<lb/>
陳氏之將復興矣君以其二叔皆常從先君束鹿縣尹<lb/>
遊於予有通家之雅因以樓記見屬予義不可辭遂為<lb/>
記之如此<lb/>
　　　莆田縣廟學修建記<lb/>
自唐以来凡天下學校皆有廟以祀孔子蓋以孔子為<lb/>
<pb n="KR4e0128_WYG_003-40a"/>
吾道之宗也道之云者即天命之性而為人當行之路<lb/>
如所謂民彝物則者是已是道也人皆有之惟聖人能<lb/>
盡性踐形全體至極若孔子則又集羣聖之大成而卓<lb/>
然立萬世之標準者故曰道之宗也孔子既沒曾子子<lb/>
思孟子紹其傳自是而後聖學絶響至科舉之法行天<lb/>
下之士惟知從事於言語文字之末以干時取寵而孔<lb/>
子之道幾乎熄矣及有宋諸君子出始講明孔子之六<lb/>
經表章諸子之四書天下學者由是知有孔子之道然<lb/>
<pb n="KR4e0128_WYG_003-40b"/>
求其能灼見而實踐者蓋亦鮮也洪惟我太祖髙皇帝<lb/>
既混一海宇既建學育才専以六經四書為教而尤致<lb/>
嚴於孔子之祀神謨睿思亦深逺矣學者遊於庠序而<lb/>
讀孔子之書誠能因其言而求其心因其心而求其道<lb/>
窮則體而行之於身達則推而施之於人斯能盡為人<lb/>
之道而無愧於孔子聖祖所以期望學者之意其不在<lb/>
於斯乎莆田縣自唐已有學宋置興化軍學附於軍學<lb/>
之東至勝國時始即前邑令薛簡肅公所建夢草堂舊<lb/>
<pb n="KR4e0128_WYG_003-41a"/>
址為之今學之泮池即莆人所謂薛公池是也國朝洪<lb/>
武初重加修葺歴百二十餘年日漸朽敝成化乙巳浮<lb/>
梁程君鳳儀以進士乙榜来典教事慨然圖新之遂上<lb/>
其狀於提學僉憲任公彦常公曰是誠不可緩也乃檄<lb/>
有司經畫其財用於是郡守丁侯鏞捐貲為邑民尚義<lb/>
者之倡邑大夫士亦有樂助之者工材既具爰推擇士<lb/>
民吕景濬林克仁董其役仍委君以總理之乃首建大<lb/>
成殿繼修兩廡以及㦸門視舊制加髙大焉學與廟並<lb/>
<pb n="KR4e0128_WYG_003-41b"/>
南向其外門自北而入至泮池之北折而西横經廟前<lb/>
以達于學之儀門又於泮池之南為櫺星門然前逼城<lb/>
垣人迹所不到蓋亦備規制而已君議鬻民地闢學衢<lb/>
直抵城下西行至櫺星門直門之中為石橋跨泮池以<lb/>
抵于㦸門又由櫺星門西行至學之前直其中啓門闢<lb/>
路以達于儀門經理區畫井然有條任公聞而善之復<lb/>
檄有司勸民戸出一夫之直以佐其費時部使者怒其<lb/>
議不及己固尼之役遂中輟𢎞治壬子郡守王侯弼貳<lb/>
<pb n="KR4e0128_WYG_003-42a"/>
守朱侯某通守周侯某推府翁侯某及邑令李侯某復<lb/>
相與規措因君之議而悉成之至是而廟學之制夐異<lb/>
曩昔矣經始於某年某月訖工於某年某月莆大夫士<lb/>
謂君是舉不可無以示来世乃介予友廣州通守顧君<lb/>
文時邑庠生沈君文瑩屬予文記之予因推明聖祖重<lb/>
道育才之深意以著君與諸公所為拳拳作新廟學者<lb/>
亦欲學者取法孔子以盡為人之道非徒美觀視己也<lb/>
莆之士来遊於斯者尚因廟學之新而思所以新其道<lb/>
<pb n="KR4e0128_WYG_003-42b"/>
哉<lb/>
　　　興化縣儒學泮池記<lb/>
古者天子諸侯之學皆於國之勝地瀦水築室而為之<lb/>
天子之制水旋丘如璧故曰辟雝諸侯之制半於辟雝<lb/>
故曰泮水而宫亦以名焉今之郡縣蓋古諸侯之國而<lb/>
其學即泮宫也其規制雖不能盡合於古然亦往往鑿<lb/>
池瀦水以髣髴乎古制其亦吾夫子愛禮存羊之意歟<lb/>
揚興化為南畿大邑其建學久矣而泮池則未作也櫺<lb/>
<pb n="KR4e0128_WYG_003-43a"/>
星門之外舊嘗有池泉盛而水冽雖甚旱不涸成化戊<lb/>
子通守蒲圻魏侯行部至邑謁夫子廟退而周覽學舍<lb/>
見而愛之議欲闢為泮池顧其兩傍皆編氓廬舍區位<lb/>
湫偪不足以稱大觀欲遷民居以避之則以時方告荒<lb/>
邑有寇盜未遑及也既而出力殫慮綜理區畫安植其<lb/>
卼臲疏理其蒙葺不數月隠謬革悛潛利宣章民用以<lb/>
蘇盜亦就殛遂慨然以興作為己任越明年己丑侯重<lb/>
臨兹邑爰計材用差工徒先營室屋於閑地徙傍池之<lb/>
<pb n="KR4e0128_WYG_003-43b"/>
編氓居焉其地勢既夷以曠乃因其舊闢而廣之甃以<lb/>
堅甓縱若干尋衡幾倍於縱其四周障以扶欄左右翼<lb/>
以碑亭通橋於其中命之曰步蟾樹表於其南扁之曰<lb/>
泮宫以某月某甲子俶工而以某月某甲子告成其費<lb/>
皆出於俸餘罰贖之積而有司不與焉邑令臨川吳君<lb/>
宗明教諭莆田方君子大謂侯之功不可無以貽永久<lb/>
於是走書幣徵文以刻諸石惟先王之制至嬴秦蕩滅<lb/>
盡矣辟雝泮宫其幸存者也然世俗之吏凡有司簿書<lb/>
<pb n="KR4e0128_WYG_003-44a"/>
所不責者謂之不急其於泮宫之興替則又視為不急<lb/>
之尤者侯於為政之餘獨能考求古典修復泮宫之制<lb/>
急其有司所不責者諰諰然惟恐不及可謂好古愛禮<lb/>
之士矣邑之俊髦於斯而遊息焉覩夫源頭活水之不<lb/>
息天光雲影之徘徊則所以誦詩讀書以進其學者自<lb/>
不容己矣覩夫虚以鍾其美盈以出其惡則所以崇徳<lb/>
修慝以飾其行者自不容己矣然則侯於是池之作豈<lb/>
徒修復古制而已其於教道亦不為無助也侯在興化<lb/>
<pb n="KR4e0128_WYG_003-44b"/>
又嘗闢學之講堂修櫺星門又遷比丘尼之居於學傍<lb/>
者是皆可書特以泮池之功最鉅故以為始以為終而<lb/>
獨加詳焉侯名銘字日新太常卿兼翰林學士杞山先<lb/>
生之孫也登甲戌進士第拜戸部主事以剛正不屈改<lb/>
是職今擢浙之溫州太守云<lb/>
　　　一樂堂記<lb/>
一樂堂者莆郡通守南海周侯暨其諸弟奉親之堂也<lb/>
侯之尊府致仕南康大尹古狂先生今年七十有八母<lb/>
<pb n="KR4e0128_WYG_003-45a"/>
孺人梁氏亦年七十有三皆耳聰目明康强和豫侯兄<lb/>
弟凡五人侯既仕通顯矣其諸弟亦皆敦本務實磊磊<lb/>
不落他人後孟子論君子之樂有三而以父母兄弟俱<lb/>
存無故為首侯寔有焉此堂之所由以名也成化丁未<lb/>
侯莅任滿六載念二親定省久曠將以報政之餘取道<lb/>
歸省莆縉紳大夫沐侯之惠因相與樂侯之樂爰命仲<lb/>
昭記其所謂一樂堂者以為侯贈某亦辱侯知愛不敢<lb/>
以不文辭敬記之曰父母兄弟至親也然天之數恒有<lb/>
<pb n="KR4e0128_WYG_003-45b"/>
不齊故人之心每有不愜其於父母有不幸而不獲見<lb/>
者幸而獲見有不能以俱存者或俱存矣有困於貧賤<lb/>
而無以為養者是皆數也其於兄弟或嘆其終鮮或憂<lb/>
其獨無轉徙離散而謂他人兄是亦數也今周氏父母<lb/>
具慶於上兄弟既翕於下且仕者能立身行道以顯其<lb/>
親處者能勤生厚業以植其家天何専厚於若人哉蓋<lb/>
亦有由矣先儒拙齋林氏謂三樂者一繫於天一繫於<lb/>
人其可自致者惟不愧不怍而已仲昭又竊以為君子<lb/>
<pb n="KR4e0128_WYG_003-46a"/>
於其所可自致者既能致之則其繫於天繫於人者亦<lb/>
將有可致之理矣古狂先生居官有惠愛於人居郷純<lb/>
厚直諒不喜言人之短亦不喜與人較曲直藹然有古<lb/>
陳仲弓荀季和之風而梁孺人又克以勤儉相之慶鍾<lb/>
於侯早由髙第擢今官清修端謹終始一致莆人愛之<lb/>
不啻赤子之於慈父母也其他諸子亦皆恂恂恭謹能<lb/>
守其家法不墜一門之内慈孝友恭人無間言其於俯<lb/>
仰無少愧怍矣一徳流衍薰為太和則所以得天之厚<lb/>
<pb n="KR4e0128_WYG_003-46b"/>
者豈偶然哉堂在邑攬溪之上去郡城五十里仲昭想<lb/>
望其風致恒以不得登堂拜慶為恨然聞之太史占象<lb/>
緯者云海天南際有徳星聚其必斯堂之所在乎是為<lb/>
記<lb/>
　　　鎮閩陳公濬池植樹記<lb/>
古之君子有民社之寄者非獨盡心於其職業之常而<lb/>
已凡事之可以佐國用寛民力者無所不用其心且不<lb/>
為<hi>闕</hi>　　　　　　　　衛詩有曰樹之榛栗椅桐梓<lb/>
<pb n="KR4e0128_WYG_003-47a"/>
漆<hi>闕</hi>　　　　　　　　　楚丘其用心遠矣世之仕<lb/>
者<hi>闕</hi>　　　　　　　　　當修者且莫之能<hi>闕</hi>
　　　　　　　　　　　羊陳公之鎮閩也既詰兵<lb/>
撫士戢盜安民以盡其職業之當為矣而於事之可以<lb/>
佐國用寛民力者尤拳拳焉閩藩閱武場在郡城東南<lb/>
隅廣二百七十又七步袤殺於廣幾百步其中教閱士<lb/>
卒布列行陳之外四周餘地人跡所不及者尚多也公<lb/>
閱武之暇周視而嘆曰是不足以佐公家而寛士卒之<lb/>
<pb n="KR4e0128_WYG_003-47b"/>
力乎乃於成化壬寅之嵗命工鑿其東西北三面為池<lb/>
大小凡六而植芰荷於其中又於其四周餘地雜蒔茘<lb/>
枝桃李諸果木凡四百餘株而督士卒時滋培之嵗計<lb/>
其所入之利輸於都司公帑凡講武禡牙以及軍中百<lb/>
費舊取給於士卒者今悉命以是充之公又嘗按視城<lb/>
垣見北門之外自龍腰至中洲亭及左右濱山之地俱<lb/>
蕪穢不治爰募丁夫漸次墾闢久而皆化為熟壤命遍<lb/>
植諸樹凡七百四十有奇其利則亦以佐公家之費焉<lb/>
<pb n="KR4e0128_WYG_003-48a"/>
嗚呼公之所以為閩人計者可謂周且逺矣其事雖與<lb/>
衞文公不同而迹其用心視文公豈異哉都指揮同知<lb/>
馬侯澄僉事辛侯晟屬予記予往来閩城目擊其事而<lb/>
熟聞閩人頌公之徳故不讓而記之既以著公用心之<lb/>
遠且以告夫来者俾相與引之而益遠焉公名道字安<lb/>
理廣之順徳人莅閩政績多可紀此特其一事云<lb/>
　　　髙州郡守前揭陽知縣陳侯祠堂記<lb/>
侯之有祠從民欲也侯諱爵字良貴漳之南靖人登天<lb/>
<pb n="KR4e0128_WYG_003-48b"/>
順丁丑進士第拜潮之掲陽知縣為人沈深有智畧嵗<lb/>
庚辰嶺南山海之寇並起賊酋魏崇輝羅劉寧各據要<lb/>
害剽掠諸村落殺越人于貨侯既請兵戍守復躬詣賊<lb/>
舸諭以禍福賊雖稍却然其勢尚熾未能遽殄也民心<lb/>
惶惶將空邑而逸侯亟下令曰敢有棄郷井而逃者死<lb/>
乃撤民廬舍而以其材木圍匝於外然後築城濬池為<lb/>
守備計不旬日而成民遂有固志未幾海寇大至守禦<lb/>
者欲舍而避之侯奮曰朝廷以百里之民付吾吾不能<lb/>
<pb n="KR4e0128_WYG_003-49a"/>
守乃挈妻子以圖幸生不忠甚矣其何以自立於天地<lb/>
間哉於是益募民兵備器械嚴號令約束誓死守之寇<lb/>
屢薄城侯躬擐甲胄冒矢石為士卒先相持彌月不少<lb/>
挫賊度不可犯遂遁去既而朝廷勅藩閩督諸軍討賊<lb/>
侯復率民兵應之賊酋相繼授首餘黨悉平掲陽之民<lb/>
所以得保其父母妻子而不為魚肉者皆侯力也寇亂<lb/>
甫平民疲嵗荒侯乃勸富民出粟賑之而復發舒其隠<lb/>
詘疏理其蒙茸利無不興弊無不革尤汲汲以勸農桑<lb/>
<pb n="KR4e0128_WYG_003-49b"/>
興學校為首務跡其政事皆一念愛民之心所發故不<lb/>
獨其民信之至於祝火而火止禱雨而雨應雖鬼神亦<lb/>
且相之於㝠㝠之中其視古之循吏何以加諸廣東守<lb/>
臣上侯之功朝廷特進一秩旌之尋擢韶州太守以憂<lb/>
制轉髙州未及一載卒柩經潮邑民奔走號泣如喪考<lb/>
妣至于今猶思之不忘成化辛丑今潮郡守莆田吳公<lb/>
繹思行部至邑邑父老相與述侯之績請為立祠吳公<lb/>
欣然曰禮法施於民則祀之以勤死事則祀之以勞定<lb/>
<pb n="KR4e0128_WYG_003-50a"/>
國則祀之能禦大災捍大患則祀之若侯之績揆於禮<lb/>
祀之為宜遂卜雙峰寺東偏隙地為祠塑侯像其中而<lb/>
嵗時享祀焉邑民王廷烈復給田五十畆以供祠事既<lb/>
畢工吳公乃遣邑庠生邢瑀洪恩奉書幣来莆屬予記<lb/>
予竊觀夫世之司民社者不啻聚羣羊而牧之狼専務<lb/>
已肥遑恤民瘠而侯之治揭陽乃奮不顧身以全一邑<lb/>
之生聚迄今髙城深池可以固守將千百載民受其庇<lb/>
則其祀之也固宜而吳公既從民之欲為民立祠復徵<lb/>
<pb n="KR4e0128_WYG_003-50b"/>
文勒石以圖其永久非獨所以報侯亦將使天下之凡<lb/>
為民牧者知所勸也其用心遠矣哉予故不讓而為之<lb/>
記并作迎享送神詞俾其民歌以祀侯其詞曰昔侯之<lb/>
生兮父母我氓利為我就兮患為我平侯今雖逝兮神<lb/>
則遊乎太清曰憫吾民兮夫豈間於死生升侯堂兮儼<lb/>
儀容其若覩民心欣欣兮坎其擊鼓羞文魚兮薦芳醑<lb/>
錫我民兮多祜祀事攸終兮侯不可留駕雲軿兮驂玉<lb/>
蚪山有豺兮田有蠡侯如不顧兮吾將焉求<lb/>
<pb n="KR4e0128_WYG_003-51a"/>
　　　興復紅泉宫記<lb/>
紅泉宫在莆水之南去郡城二十里許按郡志唐元和<lb/>
中觀察使裴公次元於其地築堰瀦水墾田三百二十<lb/>
有二頃嵗收數萬斛以贍軍儲光化中監察御史蔡公<lb/>
僖来知紅泉屯事亦有惠於民宫蓋為祀二公作也宫<lb/>
之地凡三畆又九分衆相與推擇一人典守祠事而以<lb/>
宫之地附于其籍成化戊戌典祠王天保者利其土地<lb/>
木石乃作偽券奄為己業漸割以鬻人里之人相率白<lb/>
<pb n="KR4e0128_WYG_003-51b"/>
具狀於有司于時郡守陳侯表指揮張侯瑄辨其妄而<lb/>
復之天保既弗克遂其私因復愬於憲臺憲使温公琮<lb/>
又辨其妄而復之其意猶未已也乃巧飾偽妄輾轉論<lb/>
愬冀以售其欺里之人力與爭辯相持久不決甲辰秋<lb/>
監察御史劉公某奉命按閩天保復愬焉公審覈推鞫<lb/>
悉得其巧偽之狀明正其罪因喟然嘆曰古之人能定<lb/>
九州則祀以為社能殖百穀則祀以為稷凡有功徳於<lb/>
民未有不享其報者二公既皆有功徳於兹土則廟而<lb/>
<pb n="KR4e0128_WYG_003-52a"/>
祀之尸而祝之也固宜豈世俗淫祀之比哉失今不為<lb/>
圖其久遠萬一復有奸民如天保者覬覦於其間能保<lb/>
其不替耶遂議正其侵地葺其祠宇立戸籍以輸賦稅<lb/>
擇道流以典祠事刻石以明其界限勒文以示於永久<lb/>
而凡綜理經畫之責悉以委諸士民王汝敬復命郡元<lb/>
幕段侯徽以董治之其為兹宫圖可謂嚴且悉矣適今<lb/>
郡守丁侯鏞始来視事亦謂段侯曰表有功以示激勸<lb/>
吾黨所宜盡心也遂力賛襄之汝敬祇服厥事既有就<lb/>
<pb n="KR4e0128_WYG_003-52b"/>
緒段侯遂與偕来道其顛末俾予為記予惟劉公之於<lb/>
兹宫正天保之罪所以杜奸貪也崇二公之祀所以報<lb/>
功徳也杜奸貪則惡者知所懲報功徳則善者知所勸<lb/>
風紀於斯而立民俗於斯而厚蓋雖一事而衆善集焉<lb/>
是不可無記予故樂為之言公名信字朋節蜀之南溪<lb/>
人其按閩也肅肅然正己律人恂恂然明倫化俗韜襲<lb/>
威稜慎審刑獄風績多可紀是宫之復特泰山之一毫<lb/>
芒焉<lb/>
<pb n="KR4e0128_WYG_003-53a"/>
　　　謹節堂記<lb/>
成化庚子予引疾歸始買田結屋於下臯之陽為耕讀<lb/>
計越明年東作方興予姊壻林君長熈訪余於田舍顧<lb/>
紫㡌之峰西淙之瀑呈奇獻秀幽興逼人因相與縱步<lb/>
出平疇循孔道而西至石門之塢遥見屋宇蔽虧於林<lb/>
麓莽蒼間林君指而示予曰此吾舊所知識髙氏之居<lb/>
也乃拉予往遊予愛其幽勝欣然從之及門主翁具冠<lb/>
衣肅客延坐於堂上接其貌質而古聽其言簡而確觀<lb/>
<pb n="KR4e0128_WYG_003-53b"/>
其堂宇樸素而闓疏予喜其有淳古之風因益慨嘆城<lb/>
市之民日趨於輕儇侈麗為可鄙也時一少年亦冠衣<lb/>
侍左右風度酷肖翁詢之則其子也㵸茗飲容畢鷄黍<lb/>
酒殽不戒而具翁陪予二人食飲談笑休休然若不知<lb/>
有世間之累者予因是又有以知其子之克家而能樂<lb/>
翁之心也日既西予二人將辭去翁揖予請曰老夫卜<lb/>
築于此餘三十年頗有山水田園之樂而吾兒又粗能<lb/>
勤生力本使吾優游卒嵗以涵濡太平之澤為幸多矣<lb/>
<pb n="KR4e0128_WYG_003-54a"/>
今辱君子之至於斯願賜名兹堂使吾後人知其所自<lb/>
且有所警而興又幸之大者也予應之曰人之行非一<lb/>
而皆本於孝君子之欲貽謀於後子孫之欲繼承乎先<lb/>
舍是其奚以哉孔子曰用天之道因地之利謹身節用<lb/>
以養父母此庶人之孝也今翁之子克勤常業克守素<lb/>
分外焉而畢租稅内焉而給事育其於孝道蓋庶幾矣<lb/>
後之人皆能循是而益不懈於用力焉則其孝亦豈外<lb/>
於是哉孝盡於己以之而事君則忠以之而事長則順<lb/>
<pb n="KR4e0128_WYG_003-54b"/>
以之而使衆則慈焉往而不可耶請名兹堂曰謹節翁<lb/>
之後陟降於斯者接目警心庶其有興乎翁再拜而謝<lb/>
曰至矣哉君子之言也亟命其子具筆硯請予大書揭<lb/>
於楣間而去又三年翁應里役以年老倦于勤命其子<lb/>
代之一年之間徭役以均爭訟以平不苛不刻里民徳<lb/>
之而相與言曰里宰之慈我如此莫非其孝之所推也<lb/>
因相率聨帛為障復介林君徵予記其名堂之義以贈<lb/>
予跧伏山林於世寡接惟翁父子時往来談道農桑之<lb/>
<pb n="KR4e0128_WYG_003-55a"/>
務頗相好也因次第曩時所與問答之語書以復之翁<lb/>
字孟儀其子字積傳先世邑之前蔡人也<lb/>
　　　鱅溪八景記<lb/>
鱅溪八景者閩憲副婺源汪君之先取其所居山水之<lb/>
尤勝者而命之也汪氏始祖諱華隋季仗義兵保有歙<lb/>
宣杭睦婺饒六州唐髙祖既受禪遂奉版圖歸附封越<lb/>
國公居於歙至十三世孫諱道安唐季為兵馬使總戎<lb/>
婺源其仲子銀青光祿大夫諱濆為婺之三吳鎮將因<lb/>
<pb n="KR4e0128_WYG_003-55b"/>
愛鱅溪之地原隰夷曠山川迴合遂闢居焉其地又名<lb/>
大畈在今邑東三舍許其西有山名芙蓉髙數千仞汪<lb/>
氏居室負之而鍾其秀氣以生重當時而名後世者譜<lb/>
不絶書故曰芙峰孕秀其東有山名蓮谷與芙蓉相峙<lb/>
中有古祠一區相傳舊為神仙窟宅水旱疾疫禱之多<lb/>
應故曰蓮谷炳靈所居之南一舍許有山名石耳視芙<lb/>
蓉蓮谷髙大倍之端拱聳立正當兩山之缺若外戸之<lb/>
屏蔽然故曰石耳拱門所居之北有山名隂巖峰巒奇<lb/>
<pb n="KR4e0128_WYG_003-56a"/>
峭有若巨筆之閣於其上故曰隂巖架筆所居之南有<lb/>
潭廣數百尺其形如斗每霽月流空光映潭面若浸於<lb/>
水者故曰斗潭浸月自芙蓉山迢遞而下一山突起如<lb/>
樹屏幛其上時有烟光開豁頃刻萬狀故曰屏障凝烟<lb/>
環所居有田數十頃居人力本者多每春朝雨霽則皆<lb/>
舉趾而耕故曰大畈朝畊汪氏世業儒迄今子姓之繁<lb/>
無慮四五百家入夜書聲比屋相聞故曰芳村夜讀憲<lb/>
副君謂凡汪氏子孫所以宅形勝之美而遂居處之安<lb/>
<pb n="KR4e0128_WYG_003-56b"/>
者皆先世貽謀所及不可不念也既求諸名公之詩以<lb/>
發揚其美復命仲昭記之將以示其後人某竊惟人之<lb/>
資稟特異者未有不鍾山川之氣以生至其學成行尊<lb/>
亦未有不為山川増重者也汪氏一門鍾鱅溪山川之<lb/>
秀由唐迄今魁人傑士不可枚舉其間若介然若立信<lb/>
若庭桂若睿若同皆以宦業顯於時若倬若惟厚若惟<lb/>
瞻若惟慶若琮若潯若徳馨若芬皆以行誼著於郷若<lb/>
敦詩若傳若存若旋若炎㫤皆以文學淑於人而芬即<lb/>
<pb n="KR4e0128_WYG_003-57a"/>
憲副君之父也以子貴封秋官主事則既光顯矣而憲<lb/>
副君方以公清勁正為時名臣其族子守貞從仁又相<lb/>
繼舉進士為天子侍從是皆所謂鍾山川之秀而能為<lb/>
山川增重者也𦙍是而為子孫者可不思所以繼之哉<lb/>
古之君子於一視一聴必有所監省如睹芙峰之孕秀<lb/>
則思所以溥吾生物之仁睹蓮谷之炳靈則思所以𢎞<lb/>
吾及民之澤睹石耳之拱門則思所以成其干城之武<lb/>
睹隂巖之架筆則思所以勵其華國之文睹斗潭之浸<lb/>
<pb n="KR4e0128_WYG_003-57b"/>
月則思所以復吾靈府之清明睹屏障之凝烟則思所<lb/>
以去吾胸襟之塵俗睹大畈之朝耕則思如古人之自<lb/>
食其力睹芳村之夜讀則思如古人之自强不息誠如<lb/>
是則學成行尊先世之美可以繼承而無忝鱅溪山川<lb/>
不由此而益增重乎崧高之詩曰維岳降神生甫及申<lb/>
仲昭敬以為汪氏之先世頌楚茨之詩曰子子孫孫勿<lb/>
替引之仲昭申以為汪氏之後世勉<lb/>
　　　愛敬堂記<lb/>
<pb n="KR4e0128_WYG_003-58a"/>
昭武郡庠生饒克信早失怙事其母孺人思有以盡其<lb/>
孝因取孔子答游夏二子問孝之意扁其所居之堂曰<lb/>
愛敬蓋欲朝夕觀焉有所警以底于成也己亥春克信<lb/>
以郡守劉侯之命奉書幣至莆聘余来昭武授學者進<lb/>
士業因為予道其名堂之意請言以為勗予諾而未暇<lb/>
也及来昭武克信朝夕執經立館下復懇懇申前請余<lb/>
亦愛克信闓敏疏鬯可以激勵而進於遠且大也遂為<lb/>
之言曰夫孝者命於天而根於性蓋百行之原萬善之<lb/>
<pb n="KR4e0128_WYG_003-58b"/>
本也克信之事其親終日乾乾思所以致其孝如此其<lb/>
亦可謂知所先務矣然孔子嘗曰夫孝始於事親中於<lb/>
事君終於立身又曰孝弟之至通于神明光于四海以<lb/>
是而觀則孝之道豈易言哉姑以孔子之告二子者論<lb/>
之其所謂愛者豈聲音笑貌云乎哉蓋必誠根於中而<lb/>
形於外如曾子所謂樂其心不達其志然後為愛之至<lb/>
也其所謂敬者豈嚴威儼恪云乎哉蓋必尊敬而不敢<lb/>
忽忘如曲禮所謂聴於無聲視於無形然後為敬之至<lb/>
<pb n="KR4e0128_WYG_003-59a"/>
也克信亦嘗體騐其所以愛敬乎親者果能若是否乎<lb/>
愛敬其親而能若是則所謂孝之始者可以無不盡矣<lb/>
由是移其所以愛親者以事君則必能忠移其所以敬<lb/>
親者以事長則必能順忠順不失以事其上則所謂孝<lb/>
之中者可以無不盡矣又由是播而為百行引而為萬<lb/>
善無時無處而不用其力則身立道行可以揚名於後<lb/>
世以顯父母其於所謂孝之終者又焉有不盡者乎孝<lb/>
至於此極矣然究其要歸蓋亦莫非愛敬之所推也克<lb/>
<pb n="KR4e0128_WYG_003-59b"/>
信果能進於是焉則未有不通神明光四海者吾知至<lb/>
和薰蒸生祥下瑞延慶奕葉蓋有不期然而然者矣予<lb/>
於斯時尚能效昌黎韓子咏歌其事附於董生行之後<lb/>
云<lb/>
　　　思親堂記<lb/>
予謪官南京因獲交侍御浮梁戴君廷節覩其容泰以<lb/>
舒察其心愉以逸探其志亹亹焉惟職務是修而世縁<lb/>
俗慮蓋未嘗少芥蔕於胸中也心竊異之意其必有所<lb/>
<pb n="KR4e0128_WYG_003-60a"/>
恃而然因以詢於君君曰信有由也吾兄弟凡四人先<lb/>
君在日吾與仲弟廷修己長瓉與璽尚少先君嘗謂吾<lb/>
之才可以仕故命以就學謂廷修之才可以幹蠱遂以<lb/>
家政屬焉廷修天性質直其事親孝其處兄弟友以恭<lb/>
其於事必仗義而不茍以徇乎利故其綜理家務條緒<lb/>
秩然甚得先君心吾因是亦得以盡力於學幸領景泰<lb/>
庚午郷薦第先君一日喟然曰汝二人吾無庸心矣但<lb/>
未見瓉與璽之立耳於是命瓉以繼吾學命璽以助廷<lb/>
<pb n="KR4e0128_WYG_003-60b"/>
修之成嵗丙子先君不幸以疾終易簀時猶諄諄命吾<lb/>
與諸弟謹識之今吾叨享厚祿瓉之學亦有就緒著錄<lb/>
於庠序廷修日黽勉以立門戸而璽又克相之家用以<lb/>
理上以成先君之志慰母夫人之心下使吾及諸弟各<lb/>
得以事事而無所累者大抵皆廷修之力也予聞其言<lb/>
恒竊嘆君之兄弟不可及其處者能植其徳以應乎外<lb/>
而使出者得以盡心所事以不慮乎内也廷修痛念先<lb/>
訓恐或荒墜嘗扁其堂曰思親志不忘也君因命予為<lb/>
<pb n="KR4e0128_WYG_003-61a"/>
之記予諾之而未暇及閱數月廷修奉母夫人之命来<lb/>
省其兄謁予於寓館復以記請予因質之曰常人之思<lb/>
恒存於其所有意而忽於其所無意子受命於親而思<lb/>
以佩服不忘此所謂有意於思者也有意於思則其所<lb/>
以守之者自不容以或已矣天下之事萬變不齊子能<lb/>
一一受命於親乎不能一一受命於親則必有無意於<lb/>
思者人之所以虧其身以辱其親者安知其不出於無<lb/>
意耶廷修泫然流涕曰名堂之意正懼其陷於此耳然<lb/>
<pb n="KR4e0128_WYG_003-61b"/>
則若之何而可予曰古之君子於其親之沒也將為善<lb/>
思貽父母令名必果將為不善思貽羞辱必不果若是<lb/>
者其庶幾乎廷修攬泣而謝曰敢不早夜惟先生之言<lb/>
是思遂書以貽之<lb/>
　　　承恩堂記<lb/>
豐城鄒君逢春世家胄也以貲産雄於郷好善樂施頗<lb/>
有古郭元振范純仁之風成化改元之嵗江右大旱饑<lb/>
饉荐臻閭閻小民無所仰給駸駸乎阽於流亡有司罄<lb/>
<pb n="KR4e0128_WYG_003-62a"/>
官廩賑之不能給上下倉黄計無所出逢春奮然曰凡<lb/>
天下之民皆吾同胞也痒疴疾痛舉切吾身而况吾郷<lb/>
黨之民貧窮患難所當相恤而不可後者吾忍視之若<lb/>
秦肥越瘠漠然不加之意乎於是發私廩之粟若干石<lb/>
助有司賑貸之有司上其事於朝皇上嘉其惠降璽書<lb/>
褒奬命有司復其家于時綸音渙汗光寵赫奕郷邦榮<lb/>
之逢春因扁其堂曰承恩榮君賜也今年夏逢春客遊<lb/>
南都以告其宗叔侍御宗魯君將求縉紳之言記之侍<lb/>
<pb n="KR4e0128_WYG_003-62b"/>
御君予同年友也平日辱愛甚厚因以見屬予念夫世<lb/>
之人惟利是徇不肯拔一毛以利天下心竊傷之忽見<lb/>
樂善好施有如逢春者雖不請猶將喜談而樂道之况<lb/>
請之勤勤安可以蕪鄙辭遂為之言曰古之人受君之<lb/>
賜思無以仰答其恩必銘之於彝鼎蓋所以志君恩於<lb/>
不忘也今逢春承朝廷之恩而拳拳焉以名其堂其亦<lb/>
古人銘彝鼎之意歟然受君之恩志之而不忘則其報<lb/>
君之心亦必無時而忘矣夫惟其報君之心無時而忘<lb/>
<pb n="KR4e0128_WYG_003-63a"/>
則凡可以報乎君者將無所不盡其力吾知其功勳事<lb/>
業蓋不止此異時朝廷申錫之恩亦豈止於此而已哉<lb/>
予於斯時尚當執筆為逢春大書不一書也是為記<lb/>
　　　復延夀陂長生港水利記<lb/>
莆田西北有溪發源萬山中至使華亭與潮汐通唐建<lb/>
中間郡人即其地築隄以堰水名曰延夀陂陂之口中<lb/>
疏一派引水以溉東廂延興延夀仁徳孝義諸里之田<lb/>
名曰長生港其東偏别疏一派引水以溉尊賢一里之<lb/>
<pb n="KR4e0128_WYG_003-63b"/>
田名曰兒戲陂古郡志謂溉田二千餘頃其利幾半莆<lb/>
田今計二水之所及長生港蓋十八九兒戲陂特十一<lb/>
二而已然其地勢兒戲陂視長生港稍髙其里人憚於<lb/>
浚𨗳因私為斗門於長生港而塞其水使專注兒戲陂<lb/>
諸里雖失其利然而嵗非甚旱溝渠未涸猶可茍且目<lb/>
前不以為病也成化丙申自春徂秋雨澤不時降諸里<lb/>
畎澮皆竭田無所仰溉惟尊賢里擅陂之利閣桔橰不<lb/>
用而田常厭水於是城東耆民方君叔進林君良弼鄭<lb/>
<pb n="KR4e0128_WYG_003-64a"/>
君璧輝永寧衆往諭之將復其利其里之人怙勢恃力<lb/>
樹旗幟鳴金鼓羣聚而爭之諸君大被窘辱適僉憲青<lb/>
陽陳公輕按莆遂以其事告而方君汝清亦率衆力以<lb/>
水利不可不復為言公毅然曰吾在此可使豪强専利<lb/>
而善良失業乎即命興化衞指揮僉事全椒丁侯逺往<lb/>
區畫之議復決長生港而置牐於其中每啓一晝夜泄<lb/>
水以溉諸里田而復閉一晝夜蓄水使注兒戲陂率以<lb/>
為常其里之人猶争論不已郡守富順陳侯表聞而嘆<lb/>
<pb n="KR4e0128_WYG_003-64b"/>
曰此吾職也遂躬往視至則周覽其地勢伺察其是非<lb/>
進其里人而告之曰長生港寔水勢之所趨自然而然<lb/>
者也兒戲陂乃疏鑿以致水使然而然者也豈可以一<lb/>
里使然之利而廢諸里自然之利乎遂復於公施行如<lb/>
丁侯議仍於二水各命里耆一人司其啓閉復以他里<lb/>
之無與於此利者一人以總督之自是諸里得復沾其<lb/>
利而苗以不槁是則三君子之惠於吾民者不細而諸<lb/>
耆民於此亦可謂有勞矣里人咸願刻石以紀其事而<lb/>
<pb n="KR4e0128_WYG_003-65a"/>
屬筆於余余亦賴是以食者也因諗於衆曰水利人之<lb/>
所甚急而旱至於畎澮盡竭人所不常見也因其所不<lb/>
常見而忽其所甚急常人皆然前日之患是已繼自今<lb/>
尚恒慮其所當急而無忽於所不常見則庶乎不蹈前<lb/>
日之覆轍而其利可永矣衆皆曰然遂書以刻諸石<lb/>
　　　重建均惠陂記<lb/>
莆文賦里西淙瀑布泉之下舊有陂里人名曰官陂陂<lb/>
之下分為二渠其一則由石門歴頃頭以趨下臯溉田<lb/>
<pb n="KR4e0128_WYG_003-65b"/>
凡一十四頃十畆有奇其一則逗趨西埔溉田僅五頃<lb/>
二十三畆有奇然下臯之渠地勢高而受水少西埔之<lb/>
渠地勢卑而受水多且舊陂復廢無所障遏於是水之<lb/>
趨西埔者十恒七八而下臯之田病矣成化癸夘夏憲<lb/>
副萬安劉公述憲行部至莆下臯之民以告公慨然曰<lb/>
是不可緩乃檄縣委耆民鄭朝弼稽其田之頃數而定<lb/>
其水之分數大槩以十分為率下臯田最多得水三分<lb/>
一釐西埔因溪潭坂沙田易燥視下臯稍増之然後伐<lb/>
<pb n="KR4e0128_WYG_003-66a"/>
石為陂按所得分數以通水道使各歸其渠至是則多<lb/>
寡適均而各郷之田皆沾其利矣陂既成下臯之民念<lb/>
公之徳不忘因號其陂曰均惠而刻石識之以告夫後<lb/>
之人<lb/>
　　　南陵縣學碑記<lb/>
吾夫子之道猶天然萬物不能逃乎天則豈能外吾夫<lb/>
子之道哉道也者即天之理而具于人心著而為父子<lb/>
君臣長幼朋友之倫散之為百骸九竅萬事萬物之則<lb/>
<pb n="KR4e0128_WYG_003-66b"/>
皆是理也然天能賦是理於人而不能使人皆率是理<lb/>
以行於是吾夫子出而繼天立極以示萬世之法然亦<lb/>
不過隨事而著是理之當然使人皆知而由之耳夫豈<lb/>
有他道哉故人之措於行者循吾夫子之道是即順乎<lb/>
天也順天則有餘慶焉所謂惠廸吉者是已措於行者<lb/>
不循吾夫子之道是即逆乎天矣逆天則有餘殃焉所<lb/>
謂從悖凶者是已故曰萬物不能逃乎天而亦不能外<lb/>
夫子之道也南陵縣學櫺星門舊樹以木而屢壊成化<lb/>
<pb n="KR4e0128_WYG_003-67a"/>
乙巳教諭南海何君昌欲求貞木易之今興化郡守陳<lb/>
公志學其邑人也時以户部主事丁外艱家居告之曰<lb/>
邑西門義民張氏兄曰昭字斯明弟曰昕字斯晨皆輕<lb/>
財重義前次蓋嘗捐貲助修學之費矣若勸其以石代<lb/>
木宜無不從者遂以書抵張氏言其故斯明兄弟皆慨<lb/>
然曰吾席先世遺貲足以供公上之賦而具衣食天之<lb/>
所以私吾者侈矣今幸因斯舉而用其贏豈非吾職之<lb/>
所當為者乎於是命工伐石於山不數月告成所費幾<lb/>
<pb n="KR4e0128_WYG_003-67b"/>
百金未幾監察御史王公景和奉命清理戎政行部詣<lb/>
學見而義之既又以大成殿丹墀敝陋弗稱復召斯明<lb/>
斯晨至而諭之曰汝兄弟能從陳公之言既新櫺星門<lb/>
矣今更能從我之言修飭丹墀俾爾門稱乎兩人即稽<lb/>
首應命退而取甓于陶不數月復告成所費又百金至<lb/>
是則廟學之制既備且飭而邑之秀民来遊于學睹門<lb/>
牆之俊偉豈無思聖道之巍巍髙大而動髙山仰止之<lb/>
心者乎履丹墀之宏敞又豈無思聖道之蕩蕩廣遠而<lb/>
<pb n="KR4e0128_WYG_003-68a"/>
興景行行止之念者乎則是役也不徒有稱聖朝崇儒<lb/>
重道之盛典其於教道亦不為無所助也陳公於政務<lb/>
之暇嘗以語仲昭俾為之記且曰張氏之成是役業已<lb/>
二十載矣今斯明之子紽為湖廣按察司幕佐孫鑨鎬<lb/>
皆食公廩于學斯晨之孫鈳領𢎞治戊午郷薦某竊惟<lb/>
吾夫子之答子貢謂富而無驕不若好禮為至此聖門<lb/>
處富之道即天理之當然也張氏兄弟所以樂成是役<lb/>
而無所靳者惟知循吾夫子之道而已豈有所覬望於<lb/>
<pb n="KR4e0128_WYG_003-68b"/>
天哉而餘慶之鍾有不期然而然者此可見吾夫子之<lb/>
道與天無間而人不能有一事而或違也某因陳公之<lb/>
請記故詳論之以著張氏之好禮篤義且以告邑之學<lb/>
者使有所感而興焉<lb/>
　　　南昌縣學記<lb/>
成周盛時建學立師教民以徳行道藝而賓興之故當<lb/>
是時列于庶位者彬彬然皆馮翼孝徳之士而治效之<lb/>
隆不可尚矣自兹以降其法漸廢隋唐始設科目而以<lb/>
<pb n="KR4e0128_WYG_003-69a"/>
辭賦取士學者遂不復聞徳行道藝之教而専攻辭藻<lb/>
以求售于科目治效所以不及于古者有由然也天啟<lb/>
文運我太祖髙皇帝御極之初即詔天下府州縣立學<lb/>
一以六經四書及闗閩濂洛之學為教復黜辭賦而定<lb/>
以經義論䇿取士蓋欲其講明聖賢之學以立其本然<lb/>
後因文考實以達於用即成周盛時育才取士之遺意<lb/>
也聖明繼綂重熈累洽其治效可以追配於成周之美<lb/>
者豈偶然哉然而天下承平日久學者急於仕進忘義<lb/>
<pb n="KR4e0128_WYG_003-69b"/>
理而不求惟浮華之是騖甚至㫁裂章句穿鑿經㫖以<lb/>
迎合主司之意其弊反有甚於辭賦之學者豈是聖祖<lb/>
所以立學養士之初意哉竊嘗論之聖賢之學科舉之<lb/>
文非若孔墨顔蹠之不相為謀也學者能于聖賢之書<lb/>
熟讀精思體認精切使其理瑩於内道積厥躬見之於<lb/>
事而無不宜暢之于辭而無不恊由是大比而登庸之<lb/>
則雖未盡合成周之制而其為學體用兼該本末一貫<lb/>
聖賢之教亦豈外于是哉此則聖祖所以期待學校之<lb/>
<pb n="KR4e0128_WYG_003-70a"/>
深意而凡游於學校者皆不可不以是而自期待也南<lb/>
昌縣古有學嵗久滋弊𢎞治壬子監察御史姚江韓公<lb/>
明以清才茂學来按兹土爬梳蒙葺發舒隠詘既風清<lb/>
弊息乃躬戾學舍具悉其弊因慨然曰事孰有急於此<lb/>
者乎遂謀於按察使魏公富議以克合於是副使張公<lb/>
璁洪公鍾吳公瓊僉事陳公祥趙公艮汪公舜民張公<lb/>
源潔汪公秉昭葛公萱咸恊力助相而布政使沈公暉<lb/>
韓公邦問㕘政陳公瑗夏公祚㕘議潘公琪李公魁亦<lb/>
<pb n="KR4e0128_WYG_003-70b"/>
賛其決爰命市材傭工卜日就事廟自殿廡以至㦸門<lb/>
學自講堂齋舍以至賜書之樓棲士之室郷賢之祠學<lb/>
宫之廨與夫庫廩庖湢重門周垣腐者更之欹者正之<lb/>
易置其所未宜増建其所未備而復髙其堂之址密其<lb/>
屋之覆石其階墀甓其道路百爾具備式堅以好凡為<lb/>
屋八十有一間為重屋四十一間創建者三之一餘皆<lb/>
因其舊而新之是役也韓公總其綱魏公經其費吳公<lb/>
督其成而凡莅工役課章程則副㫁事孫容南昌府同<lb/>
<pb n="KR4e0128_WYG_003-71a"/>
知張汝舟實任之經始于是年七月之望告成於明年<lb/>
五月之朔教諭張縉率其學諸生請于余曰學舍之敝<lb/>
久矣非韓公篤意新之曷克臻兹是不可無紀余故推<lb/>
聖祖立學之意於前以為今之邦人士子勗著韓公新<lb/>
學之功於後以為後之有職斯土者勸<lb/>
　　　節孝堂記<lb/>
節孝者人道大端自非持之固養之素定不能也我國<lb/>
朝江西副理問郭公恢仲子伯祥處士之配李氏孺人<lb/>
<pb n="KR4e0128_WYG_003-71b"/>
為遊澤舊族女自幼秀慧莊重謹姆訓父母愛之既笄<lb/>
擇所歸以配處士事舅姑克盡孝謹相夫子克拓先業<lb/>
未成而死處士病革時孺人禱于天乞身代刲股雜淖<lb/>
糜以進處士且死顧孺人曰汝未有息其志易乎否乎<lb/>
曰君何為出此言婦人從夫不二而已獨不知古人乎<lb/>
且不復見君地下耶遂<graphic n="KR1247" url="https://raw.githubusercontent.com/kanripo/KR-Gaiji/master/images/KR1247.png" mimeType="image/png"/>髪示信夫卒時孺人年二十<lb/>
三喪𦵏禮終兄弟欲□其志輒頩然泣曰節吾可失乎<lb/>
吾既矢之吾夫矣兄弟猶數强之即嚙指酒血以示乃<lb/>
<pb n="KR4e0128_WYG_003-72a"/>
無復敢撼者孀居垂四十餘年貞潔之操如一日獨孝<lb/>
養老姑終其身撫導前室子河卒成於孝河字孔洲父<lb/>
喪時甫八嵗無兒號聲長而温厚醇謹孱然子立不肯<lb/>
跼蹐在人後原其所以寔孺人造之也孔洲君日仰母<lb/>
慈承顔膝下甘㫖滫瀡之奉必極豐腴每嵗時伏臘率<lb/>
諸子稱觴羅舞斑斕以奉其歡孺人年躋五十君命繪<lb/>
史寫王母獻桃圖屬翰林檢討吳君希賢叙其事為夀<lb/>
今年踰六十三矣多病兩耳失聰君調䕶有定有節或<lb/>
<pb n="KR4e0128_WYG_003-72b"/>
寢疾君未嘗輒離左右衣不解帶湯藥饘粥之供未嘗<lb/>
少懈迨夫醫禱傾其貲不慳也念母族凋落殆盡禮母<lb/>
從弟曲盡愛敬母甚樂之人不知其非孺人所出君年<lb/>
幾五十則終身孝可知矣嗚呼子母節孝如是非持之<lb/>
固養之素定其能然乎昔者致政同知仙邑顧公元為<lb/>
扁其堂曰節孝是嵗孔洲君宰里政尚寛恕里人懐之<lb/>
是又孝之所推也於是姻戚若松江經府陳公璚輩歆<lb/>
艷之不己徵余記其堂為慶余謂是理流行天地間無<lb/>
<pb n="KR4e0128_WYG_003-73a"/>
往而不在在子則為孝在臣則為忠在妻則為節此理<lb/>
之常也而世之節孝者每於事之變而見之昔夏侯令<lb/>
女之節王祥之孝皆由事之變不失理之常故史傳焯<lb/>
焯不可及也今郭氏一門母子節孝有如此者他日有<lb/>
司必疏其事請于朝重拜聖天子休命旌其門復其家<lb/>
太史傳其實則節孝之名何患不與令女王祥并傳於<lb/>
世哉推其所志神明可通金石可貫衡岳之層雲可開<lb/>
非細故也彝倫風教於是所繫為重故為之記<lb/>
<pb n="KR4e0128_WYG_003-73b"/>
　　　重建南溪書院記<lb/>
尤溪縣舊有南溪書院以祀韋齋先生及其子文公先<lb/>
生始於宋季為一祠以合祀至於元則又為二祠以分<lb/>
祀其創建改作之顛末詳見林公興祖之記可考見也<lb/>
自版圖入我皇明祠之制皆仍元舊正統末悉毁于冦<lb/>
景泰初部使者許公士達檄有司重建備構二祠嵗久<lb/>
又瀕於摧壓矣𢎞治辛亥邑人太學生林海上言祠為<lb/>
文公毓秀之地而作然其誕辰之際未秩於祀典似於<lb/>
<pb n="KR4e0128_WYG_003-74a"/>
聖朝崇儒重道之意猶未能無少闕遺也朝議允其言<lb/>
命有司嵗以九月望日行事而祠宇敝陋弗稱識者少<lb/>
之今郡守孫公衍聞而歎曰此吾責也每欲因行縣謁<lb/>
祠以圖起廢顧縻於郡事未能耳因語其邑令方侯溥<lb/>
俾相度焉方侯遂毅然以為己任而貳守丁公隆金公<lb/>
瀾節推李公環咸賛襄之于時適嵗事有成境内無事<lb/>
侯乃捐己俸為倡而邑之僚屬學之師生及邑人之尚<lb/>
義者各隨其力之所及而樂助之惟恐或後於是鳩材<lb/>
<pb n="KR4e0128_WYG_003-74b"/>
庀工即其故地為堂五間於左以祀文公堂之前東西<lb/>
為兩廊又前為拜亭臨於舊方塘之上塘之中布石為<lb/>
橋而覆之以亭又為堂三間於右以祀韋齋東西亦為<lb/>
兩廊其前則横亘以垣而門於其中又合二祠而繚以<lb/>
周垣總為門三間仍掲宋勅賜南溪書院之額於其上<lb/>
焉書院之址東西廣二百有十尺深視廣殺三十之一<lb/>
雄視偉觀穆然靚深至是始有以稱朝廷尊崇之典矣<lb/>
經始於己未孟冬而以明年仲春落成方侯適以事至<lb/>
<pb n="KR4e0128_WYG_003-75a"/>
郡因復於孫公曰書院之役今幸就緒矣不可無記公<lb/>
遂以屬仲昭且謂是役匪直以尊崇先哲而已亦欲邦<lb/>
人士子知所以慕尚文公之學以善其俗焉子幸推明<lb/>
其説以詔之庶乎其有發也仲昭末學淺陋何足以知<lb/>
此然嘗伏讀文公之書而有以仰窺其萬分一焉文公<lb/>
之學實淵源於濂洛而上溯於洙泗道統之傳脈絡分<lb/>
明無容喙矣然其所以能進於是者亦曰窮理以致其<lb/>
知反躬以踐其實而以居敬為主耳考其平生所以脩<lb/>
<pb n="KR4e0128_WYG_003-75b"/>
其身告其君教其學者舉不外乎此要之由學知利行<lb/>
以至於聖者其用功次第亦無有切於此者也今文公<lb/>
之書家傳人誦但未知其要而徒剽竊其文辭以為取<lb/>
科第媒利祿之具焉耳欲望其道之行胡可得哉邦人<lb/>
士子茍有志於文公之學盍亦主敬以澄其原潜思以<lb/>
求其理反諸其身而力行之乎從事於斯而不已焉則<lb/>
庶幾文公之道不墜於地而於賢師帥之意亦可以無<lb/>
負矣孫公松之華亭人第進士歴沔陽知州兵部郎中<lb/>
<pb n="KR4e0128_WYG_003-76a"/>
来守是邦寛以撫民嚴以御吏而尤篤於文教有古循<lb/>
吏之風方侯杭之錢塘人起家郷進士勤慎而敏於政<lb/>
初知婺源嘗修建文公祠今復拳拳於是役其文雅亦<lb/>
有足尚云<lb/>
　<lb/>
　<lb/>
　<lb/>
　<lb/>
<pb n="KR4e0128_WYG_003-76b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　未軒文集巻三<lb/>
</p>
<p>
</p>
  </div>
<div>
<head>未軒文集巻四</head> <lb/>
    <p>
<pb n="KR4e0128_WYG_004-1a"/>
欽定四庫全書<lb/>
　未軒文集巻四<lb/>
　　　　　　　　　　　　明　黃仲昭　撰<lb/>
　　題跋<lb/>
　　　恭題宣廟御製翰林院箴<lb/>
翰林者朝廷之親臣人君徳性資以涵養學問資以講<lb/>
明辭令資以撰述機務資以謀議於百司之中最闗於<lb/>
治本非得賢才以處之不足以稱其職也肆宣廟臨御<lb/>
<pb n="KR4e0128_WYG_004-1b"/>
之日親灑宸翰作箴以訓之其於輔徳則欲其端乃志<lb/>
慎乃守以左右於朝夕於講學則欲其以堯舜之道而<lb/>
啓沃焉於辭令則欲其尚典實戒浮薄於謀議則欲其<lb/>
獻納論思匡之益之天語諄諄無非欲得賢以隆治本<lb/>
也孟子曰堯舜之知而不徧物急先務也堯舜之仁不<lb/>
徧愛人急親賢也宣廟之心其即堯舜之心哉使翰林<lb/>
之臣皆能仰思聖意以求無負於所職則聖徳日以髙<lb/>
明聖學日以緝熈詞令之宣布無不善機務之謀議無<lb/>
<pb n="KR4e0128_WYG_004-2a"/>
不審天下之治殆若水建瓴丸走阪帆逐順流而翼之<lb/>
以風沛然莫之能禦矣堯舜之治豈得専美於前也哉<lb/>
　　　題宋丞相文公墨蹟後<lb/>
伏觀公與制使書有云至汀後建福以次淪失朝廷養<lb/>
士三百年無死節者如心先生差强人意不知今果死<lb/>
否予嘗考其所謂如心者即宋㕘知政事陳先生文龍<lb/>
也先生莆田人别號如心徳祐丙子知興化軍守將曹<lb/>
澄孫以城降元先生被執不屈乃械送杭州不食而死<lb/>
<pb n="KR4e0128_WYG_004-2b"/>
公所云差强人意其在先生被執之時乎是時宋祚猶<lb/>
未終公特以閩地多陷沒而嘆伏節死義者之未見其<lb/>
人又恐先生未能決一死以終其節其志如此則其所<lb/>
以處已之死以報宋三百年養士之恩者蓋已有定論<lb/>
矣或者因公被繫久而未死遂妄有所致疑於其間是<lb/>
蓋未嘗覩公此書而然耳使得而觀之因其言以求其<lb/>
心則其惑豈不可以少瘳乎予督學至吉公之裔孫裕<lb/>
及繼宗以此巻求予言識其後予讀諸先輩題識其因<lb/>
<pb n="KR4e0128_WYG_004-3a"/>
公之言而推明公之心者已無餘藴獨其所及如心一<lb/>
事未有發明之者予故拜手稽首表而識之<lb/>
　　　書新刻資治通鑑綱目後<lb/>
經以載道史以紀事其述作之體自不同也然吾夫子<lb/>
之作春秋因魯史所載之事而以堯舜禹湯文武之道<lb/>
定其是非以垂萬世之鑑戒則其體固史而其道實與<lb/>
易書詩禮樂諸經並行而不悖焉子朱子因司馬文正<lb/>
公所輯資治通鑑而修綱目蓋倣吾夫子春秋之法也<lb/>
<pb n="KR4e0128_WYG_004-3b"/>
其事固因歴代之所紀載而所以定其是非以垂鑑戒<lb/>
者亦何莫而非堯舜禹湯文武之道乎讀史而不從事<lb/>
於斯則雖貫穿今古而無或遺則亦不免為玩物喪志<lb/>
其於修已治人之道亦奚補哉仲昭承乏提督江西學<lb/>
政因為學者定讀書之法其於諸史則欲其熟觀綱目<lb/>
以端其本顧書坊刻板嵗久刓缺而其所附考證考異<lb/>
及集覽正誤三編俱類刻於各巻之後不便覽觀又元<lb/>
儒廬陵劉友益所著書法一編其有功於朱子大書提<lb/>
<pb n="KR4e0128_WYG_004-4a"/>
要之㫖尤多舊未嘗附載於篇仲昭每欲重新繕寫而<lb/>
取上四編之言各附入本條之下刻梓以詔學者第患<lb/>
工費頗多非獨力能辦一日以語同寅婺源汪君從仁<lb/>
君慨然曰是書重刻於世道不為無補當相成之遂募<lb/>
書人繕寫成帙俾臨川儒士黎喆精加校讎以正訛謬<lb/>
復相與規措其工費方將登梓而君以賀聖夀入京仲<lb/>
昭亦以職務行部俱弗獲督其成遂以付南昌滑守浩<lb/>
張同守汝舟俾募工刻焉經始於𢎞治癸丑之春至是<lb/>
<pb n="KR4e0128_WYG_004-4b"/>
四閱載而工告畢因識其顛末以見仲昭及汪君所以<lb/>
重刻是書之意云諸凡有勞於是役者併列其姓名如<lb/>
左<lb/>
　　　書陳僉憲直夫所藏羅一峯辭翰巻後<lb/>
古禮不行於世久矣而喪禮尤甚吾友陳君直夫居喪<lb/>
謹禮節毫釐不茍而羅君應魁復為酌其中道俾於今<lb/>
可行而於古無所戾皆格言也予得而觀之竊謂直夫<lb/>
克慎其親之終應魁克輔其友之仁於風化皆有足裨<lb/>
<pb n="KR4e0128_WYG_004-5a"/>
也詞翰云乎哉三復之餘斂袵起敬<lb/>
　　　書京師諸公送陳直夫再任南臺詩巻後<lb/>
此予友陳君直夫再任南臺京師諸公贈行詩巻也直<lb/>
夫抵任甫朞月遂擢江西僉憲巻中有一二名公贈行<lb/>
詩附焉予觀諸公之詩其所期於直夫者或仕或止雖<lb/>
若不同而其敬慕直夫之心則一也直夫果何以得此<lb/>
於人哉蓋其剛大之氣純正之行廉辨之操有過人者<lb/>
故聞其風自不能不敬慕之耳是後直夫莅江西不二<lb/>
<pb n="KR4e0128_WYG_004-5b"/>
載即引疾致事而去家居十有七年朝廷俞大臣之薦<lb/>
特降璽書就其家起之遂復僉憲閩臺僅餘半載今又<lb/>
將去矣其出處之際皭然不汚譬猶瑤林瓊樹却立於<lb/>
風塵之表可望而不可即也世有不知敬慕直夫而反<lb/>
訾議之者亦獨何心哉<lb/>
　　　書李西涯所作山隂陳氏祠堂記後<lb/>
予友山隂陳君直夫能復其先業於破蕩流竄之餘又<lb/>
能創祠堂置祭田而使其父祖得復血食於丘園桑梓<lb/>
<pb n="KR4e0128_WYG_004-6a"/>
之間傳所謂善繼述之孝者直夫有焉西涯李先生記<lb/>
其祠堂謂直夫之所自盡可以教其子孫亶其然乎東<lb/>
白張先生書其記後謂直夫二兄繼卒主其祭者次屬<lb/>
直夫直夫嘗以其子繼伯兄律之宗法決所不可此則<lb/>
非予淺學之所能解也蓋直夫立祠堂時其伯兄尚無<lb/>
恙固嘗主其祭矣嘗主其祭即宗子也按子程子曰禮<lb/>
長子不得為人後若無兄弟又繼祖之宗絶亦當繼祖<lb/>
禮雖不言可以義起此可見宗子之絶不可不為之立<lb/>
<pb n="KR4e0128_WYG_004-6b"/>
後以主祭也或謂祠堂由直夫而立則其祭自當直夫<lb/>
主之不必為其兄立後也予又聞吕汲公有言禮宗子<lb/>
為士庶子為大夫以上牲祭於宗子之家故今議家廟<lb/>
雖因支子而立亦宗子主其祭而用其支子命數所得<lb/>
之禮此又可見祠堂雖立於庶子而祭必主於宗子也<lb/>
東白先生以理學名一時其言必有所據惜予未及請<lb/>
問其詳也因直夫出示此巻故識予之鄙見如此直夫<lb/>
試以予言質之倘别有所聞因風幸以告我<lb/>
<pb n="KR4e0128_WYG_004-7a"/>
　　　書新刋大學中庸章句或問後<lb/>
曩予提督江西學事遍歴屬郡視諸生學業似於大學<lb/>
中庸或問多未嘗誦習也予恠而問之皆謂書坊所摹<lb/>
二書無或問久矣因就書肆取而閱之果然是蓋刻書<lb/>
之家欲省紙劄以規微末之利故耳竊惟子朱子於此<lb/>
二書既著章句以明其大㫖復著或問以析其精微其<lb/>
開示後學之意至深切矣有志於學者可偏廢哉用是<lb/>
僣取大學或問逐節刋附章句之下以便初學誦習其<lb/>
<pb n="KR4e0128_WYG_004-7b"/>
中庸或問原附輯略之後章句序中已論之詳矣故其<lb/>
間多論辨輯略取舍之意不専發明章句之㫖也予既<lb/>
嘗刻輯略或問全書於江西提學分司摹以示諸生復<lb/>
詳節論辨輯略之文而取其與章句相發明者倣大學<lb/>
或問之例逐節錄附章句之下刻之家塾非敢妄意以<lb/>
亂朱子之成書也亦姑以便初學之誦習云爾若有志<lb/>
於窮理之學則前所刻全書具在不妨取而熟玩之也<lb/>
板刻既成因識其始末如此<lb/>
<pb n="KR4e0128_WYG_004-8a"/>
　　　書徃年為陳直夫所作祠堂記跋後<lb/>
予前為直夫題祠堂記後所論欲為伯兄立後之事蓋<lb/>
心有所疑故欲直夫質其詳以見教也今年予以事至<lb/>
三山詢之直夫始知其伯兄卒於其父居蘭府君之先<lb/>
實未嘗主其祭即此可以袪予之所疑矣陳倦飛跋語<lb/>
復引伯邑考武王之事為證尤明白切當無復有遺説<lb/>
也事之始末有所未審而遽下筆立論故其舛繆如此<lb/>
殊為可笑直夫重出此巻命予易其説予不欲易之而<lb/>
<pb n="KR4e0128_WYG_004-8b"/>
復識此蓋以告觀者且以自訟云<lb/>
　　　書新安方氏族譜後<lb/>
一人之身傳而至於相視若途人者理也亦勢也聖人<lb/>
有憂焉故命小史奠世系辨昭穆天子則有帝繫諸侯<lb/>
則有世本以至卿大夫士凡得立宗以綴其族者亦莫<lb/>
不有譜牒識其所從出條其所由分而孝弟之風藹如<lb/>
也後世以古為迂為政者治吏事而已世系昭穆既非<lb/>
世教所重而士大夫之家亦鮮有以是加諸意者歴世<lb/>
<pb n="KR4e0128_WYG_004-9a"/>
既逺綂緒無所考至於善不慶喪不弔漠然若秦越相<lb/>
視而古人孝弟之風幾乎息矣古歙方士衡先生慨念<lb/>
及此於是取其家之譜牒蒐摭而修之上泝其得姓之<lb/>
源下疏其流派之分榦枝扶疎綱網聨絡近世士大夫<lb/>
家不多見也觀是譜者寧不有所感而興其尊祖之念<lb/>
乎尊祖則敬宗敬宗則收族收族則世系奠昭穆明而<lb/>
孝弟之風将駸駸乎復於古矣然則是譜之作非特可<lb/>
以示方氏之子孫而於世教亦未必無所助也嗚呼其<lb/>
<pb n="KR4e0128_WYG_004-9b"/>
可尚也夫其可尚也夫<lb/>
　　　書重刋通鑑前編後<lb/>
歴代諸史簡帙浩繁學者苦難遍讀至宋司馬温公乃<lb/>
易紀傳為編年纂輯資治通鑑一書以便後學然讀者<lb/>
猶或病其太詳也子朱子遂取其書别立義例櫽括増<lb/>
損以作綱目於是乎繁簡始適其中矣第温公通鑑以<lb/>
尚書春秋在前嫌於僣經既不敢紀唐虞三代之政又<lb/>
不敢接春秋獲麟之後斷自周威烈王之二十三年為<lb/>
<pb n="KR4e0128_WYG_004-10a"/>
始而朱子綱目亦因之肆由春秋而泝於唐虞其間治<lb/>
化之隆替世道之升降人才之盛衰政事之得失未有<lb/>
㑹稡而歸于一者學者於此猶不能無遺憾也仁山金<lb/>
先生乃以邵子皇極經世為據昉自帝堯元載而下接<lb/>
於通鑑凡歴代事蹟散見於經傳子史者悉采擇去取<lb/>
或加論辨稡為一書名曰通鑑前編其體則略倣温公<lb/>
通鑑其用意則亦朱子綱目之法也近世名卿有謂春<lb/>
秋綱目之作皆以傷二帝三王之道不行於世也是編<lb/>
<pb n="KR4e0128_WYG_004-10b"/>
用春秋綱目之法乃比二帝三王之事而書之且以接<lb/>
於綱目之前是無春秋矣以是而深疑其不可先生前<lb/>
後所自序論之已詳予何足以知之然竊以為史書之<lb/>
作所以紀政事而昭監戒也自綱目之外求其去取精<lb/>
審論辨明正者無如是編其有益於學者不少又豈特<lb/>
便於觀覽而已哉予督學江右僣為諸生折衷讀史之<lb/>
法斷以綱目為主而以是編及我朝所修續編綱目以<lb/>
足其前後歴代事蹟學者從事於此則宇宙間切務吾<lb/>
<pb n="KR4e0128_WYG_004-11a"/>
儒所當知者可以盡得於已推以應天下之事將沛然<lb/>
而不窮矣諸生以艱得是書為言予因假同寅洪君宣<lb/>
之所得南雍刻本分命列郡翻梓以傳而并識區區之<lb/>
見云<lb/>
　　　題陶淵明詩集<lb/>
陶靖節詩蕭散沖澹如行雲流水出於自然而變化開<lb/>
閤涵泓演迤自有無窮之趣故予嘗妄意題品以為自<lb/>
漢古詩十九首而下惟蘇子卿可以頡頏之其餘皆當<lb/>
<pb n="KR4e0128_WYG_004-11b"/>
避竈而煬也或疑靖節累世仕晉留侯三世相韓大致<lb/>
相似而留侯始終為韓報仇靖節則托於酒而逃焉雖<lb/>
終身不仕宋清節可尚視留侯終有不能及者予謂不<lb/>
然留侯得漢高為之依歸故終能滅秦項以遂其報韓<lb/>
之願靖節遭時無漢高者可托以行其志是以適意於<lb/>
酒以終身也然其疾宋祖之弑奪閔晉室之陵遲忠憤<lb/>
激烈之氣往往於詩焉發之觀其咏荆軻者可見矣靖<lb/>
節之與留侯迹雖不同而心則未始不同所謂易地則<lb/>
<pb n="KR4e0128_WYG_004-12a"/>
皆然者也予因論其詩遂併述之以袪羣惑<lb/>
　　　題陸宣公奏議<lb/>
右唐陸宣公奏議一帙六十二篇分為十五巻宋蘇文<lb/>
忠公為講官時所嘗校定者也公平生詩賦文詞别有<lb/>
集行於世而此特其立朝時所上章疏耳予嘗觀其所<lb/>
論議凡君心之未格政事之未善風俗之未正民隠之<lb/>
未恤人心之未歸天道之未順賞功懲惡之未盡其公<lb/>
治邊馭將之未得其法平生所藴經國大宜無不悉言<lb/>
<pb n="KR4e0128_WYG_004-12b"/>
之道足以濟時力足以任重學足以達古今之變智足<lb/>
以周天下之慮若公者使得賢聖君而輔之以究其所<lb/>
藴則未必不與伊傅之流相馳騁後先也惜乎仕不遇<lb/>
時使其平生經濟之效竟不白於世可勝嘆哉雖然盧<lb/>
扁不可作而其療病之方則俱存也善醫者按病而施<lb/>
之必將有大獲其效者庸書巻末以俟<lb/>
　　　書晦菴朱先生文集後<lb/>
右晦菴朱先生文集一百巻閩浙舊皆有刻本浙本洪<lb/>
<pb n="KR4e0128_WYG_004-13a"/>
武初取置南雍不知輯於何人今閩藩所存本則先生<lb/>
季子在所編也其後又有續集若干巻别集若干巻二<lb/>
本亦併刻之歴嵗既久刓缺寖多讀者病焉成化戊子<lb/>
仲昭自翰林謫官南都偶得閩本公暇因取浙本校之<lb/>
其間詳略互有不同如劾唐仲友數章閩本俱不載其<lb/>
所劾事狀世之鄙儒多以是疑先生異論紛起故悉増<lb/>
入使讀者知仲友蠧政害民之實而無所惑於異論也<lb/>
其他無大闗係者則仍其舊惟正其亥豕魯魚之訛而<lb/>
<pb n="KR4e0128_WYG_004-13b"/>
已嵗丙申閩憲使山隂唐公質夫僉憲蘭溪章公徳懋<lb/>
閔舊板磨滅日甚遂以仲昭所校本補之未及訖工而<lb/>
二公相繼去任尋復殘缺僉憲天台林公一中至慨然<lb/>
以為己任久未暇及壬寅秋謀於先生九世孫都運伯<lb/>
承君復以仲昭所校本精加讎訂訛者正之腐者易之<lb/>
缺者補之至是始無遺憾矣嗚呼先生不可復作而是<lb/>
編之存可以見其經國之謀焉可以見其濟民之政焉<lb/>
可以見其出處之義焉可以見其交際之道焉上而天<lb/>
<pb n="KR4e0128_WYG_004-14a"/>
道之妙下而物理之微明而禮樂之文幽而鬼神之理<lb/>
大而人倫之常小而人事之變無所不該誠作聖之階<lb/>
梯入道之門戸也諸公惓惓相與圖其永久其嘉惠後<lb/>
學之意不既深乎工既告成仲昭謹識其顛末以告後<lb/>
之君子俾謹守而嗣修之以無替諸公之嘉惠也<lb/>
　　　書重刋歴代帝王紀年纂要後<lb/>
勝國時平章白雲翁嘗取十八史紀其傳緒歴年斷自<lb/>
帝堯甲辰即位之嵗為始蓋以邵子皇極經世書為據<lb/>
<pb n="KR4e0128_WYG_004-14b"/>
也泝帝堯而上以至於伏羲氏則仍舊史著其大略以<lb/>
備覽觀名曰歴代帝王紀年纂要今年春予以事至延<lb/>
平獲㑹沙邑博何君朝宗偶論及諸史浩繁不便於初<lb/>
學誦讀君因出是書見示予函讀終篇蓋非獨紀年而<lb/>
已且併著其制器利物之始禮樂文字之源與夫三統<lb/>
之建五徳之王傳位之或禪或繼得國之或順或逆大<lb/>
槩略備蓋取約於博寓繁於簡上下四千餘載皇帝王<lb/>
霸之迹可不俟終日而領其要矣學者熟讀是書然後<lb/>
<pb n="KR4e0128_WYG_004-15a"/>
進而讀金仁山通鑑前編晦菴通鑑綱目又進而縱觀<lb/>
十九史則由簡以入繁守約以該博雖程子復生亦豈<lb/>
得以玩物喪志而譏之哉何君欲鋟梓以授沙之學者<lb/>
求予識之遂書此以復<lb/>
　<lb/>
　<lb/>
　<lb/>
　<lb/>
<pb n="KR4e0128_WYG_004-15b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　未軒文集巻四<lb/>
</p>
<p>
</p>
  </div>
<div>
<head>未軒文集巻五</head> <lb/>
    <p>
<pb n="KR4e0128_WYG_005-1a"/>
欽定四庫全書<lb/>
　未軒文集巻五<lb/>
　　　　　　　　　　　　明　黄仲昭　撰<lb/>
　　賦<lb/>
　　　中秋賞月賦<lb/>
繄八月之既望適三秋之方半西風颯其凄清落葉紛<lb/>
其凌亂蟬嘒嘒以吟寒鴈飄飄而横漢砧杵急於風前<lb/>
絡緯悲於階畔天晃朗以彌髙嵗荏苒而將宴悵芳時<lb/>
<pb n="KR4e0128_WYG_005-1b"/>
之易徂感中心之浩嘆於是乎招瀛洲之仙客載崑崙<lb/>
之霞尊席芳葯臨華軒放懐歌詠寄興乾坤于以滌煩<lb/>
襟之怫鬱于以盪靈臺之輪囷斯時也萬籟寂然而無<lb/>
聲層漢湛乎而澄碧微雲盡斂爽氣可挹酌流霞於盃<lb/>
中候明月於林隙少焉素娥升於滄海氷輪碾乎太虛<lb/>
流清輝於觀闕揚浩彩於階除影落御溝一派金波蕩<lb/>
漾光涵大地萬頃素練平鋪宇宙幻玻瓈之境身世寄<lb/>
氷玉之壺長河韜映列宿掩縟丹桂之影森然𤣥兔之<lb/>
<pb n="KR4e0128_WYG_005-2a"/>
魄瑩若廣庭水淨連甍霜潔階前之皓鶴奪鮮林外之<lb/>
白鷴失色景物極變態之百端詞翰莫形容其萬一衆<lb/>
客乃清談蠭起玉壺鯨吸豪氣凌九霄襟懐隘八極飄<lb/>
飄乎如子晉乘鸞羽化蒼茫之表浩浩乎如列子御風<lb/>
蟬蛻氛囂之域袁宏之泛渚不足形容庾亮之登樓未<lb/>
能髣髴既而賓主傾倒尊俎狼藉明月方中逸興轉劇<lb/>
客有歌之曰懸玉鏡兮中天散清光兮萬里酌桂醑兮<lb/>
舒予懐覺塵埃兮淨如洗餘興未已明月漸沈青山轉<lb/>
<pb n="KR4e0128_WYG_005-2b"/>
影緑樹移隂客又有歌之曰挽氷輪兮駐天末伴芳尊<lb/>
兮慰予心清光從此兮一去塵埃依舊兮滿襟歌闋衆<lb/>
客顧謂予曰人之生也棲輕塵於弱草寄浮漚於滄溟<lb/>
百感撓其心萬事累其形懽愉無幾憂戚相仍故右軍<lb/>
蘭亭之㑹必形之於翰墨東坡赤壁之遊必播之於聲<lb/>
音也然而不過放曠於山林之内傲睨於泉石之濱而<lb/>
已今吾與子遭聖明之時值隆平之世幸聚㑹於輦轂<lb/>
之下得從容於琴尊之際挾清飈以飛仙弄明月以適<lb/>
<pb n="KR4e0128_WYG_005-3a"/>
意蓋有蘭亭之所不能兼赤壁之所不能致者矣獨悲<lb/>
夫聚散靡常勝㑹難得今夕幸同几席之懽来嵗寧無<lb/>
參商之隔乎子宜播之賦咏傳之来日庶幾後之視今<lb/>
亦猶今之視昔也於是乎乃拂剡紙滌端石命毛穎灑<lb/>
子墨搆思方成餘景已畢<lb/>
　　賛<lb/>
　　　東湖汪先生像賛<hi>婺源</hi>
　　　先生勝國時人遺像迄今猶無恙世孫江西僉<lb/>
<pb n="KR4e0128_WYG_005-3b"/>
　　　憲從仁命工重繪因賛之辭曰<lb/>
儼其若思温其如玉其襟懐直欲追乎古人其衣冠不<lb/>
求異乎時俗其孝友之行著於家庭其徳善之懿孚於<lb/>
邦族其所與居者白石蒼松其所與遊者閑雲野鶴霽<lb/>
雪扁舟梅花老屋或批風抹月而寄興於篇章或玩水<lb/>
尋山而陶情於醽醁如林逋之隠孤山如李愿之居盤<lb/>
谷布裳蔬食處之休休穹秩榮名視之莫莫行止自由<lb/>
俯仰無怍古人有言善無不報而有遲速若先生者雖<lb/>
<pb n="KR4e0128_WYG_005-4a"/>
未食報於身然而雲仍接武躋華踐要孰謂其非先生<lb/>
之殘膏剰馥也耶<lb/>
　　　姚教諭懐遠先生像賛<lb/>
其氣和粹其容温恭其學明典謨訓誥之㫖其行敦孝<lb/>
友忠信之風掉鞅戰文場如拔蝥弧以先登髙壘談經<lb/>
啓蒙士如披雲霧以快覩晴空有子克家而益閎其業<lb/>
有孫毓秀而足亢其宗吾於是有以見先生之慶源流<lb/>
衍殆將垂休委祉而益引之於無窮<lb/>
<pb n="KR4e0128_WYG_005-4b"/>
　　　宗姪魯庵司訓像賛<lb/>
冠裳雖今而心則古體貌雖瘠而徳則腴歌鹿鳴於薇<lb/>
省允矣邦族之彦擁臯比於泮水展也君子之儒其見<lb/>
於出處者一安乎義命其詒于孫子者惟在乎詩書人<lb/>
巧以趨我養其拙人鑿以智我守其愚噫斯人也宜其<lb/>
𢎞敷時雨之化以造士胡乃早結泉石之盟以自娱然<lb/>
而孝友行於家庭忠信著於郷閭是克守夫獨不懼四<lb/>
如二先生之烈以啓後人而永世弗渝也<lb/>
<pb n="KR4e0128_WYG_005-5a"/>
　　　韋提學像賛<lb/>
氷清玉潔粹乎其操履之端鵠峙鸞停儼乎其風儀之<lb/>
著天人三䇿已敷對於彤庭文彩九苞復養成於玉署<lb/>
諫垣發軔侃侃乎振謇諤之風南省持衡籍籍乎動公<lb/>
明之譽士習首端於東廣䇄然若標砥柱以障狂瀾文<lb/>
星移照於南閩沛然若駕輕車而就熟路端身勁直堅<lb/>
守不渝毁譽窮通略無所顧我儀圖之有如公者宜致<lb/>
之於廟堂之上于以正百官而熈庶務夫何翺翔於外<lb/>
<pb n="KR4e0128_WYG_005-5b"/>
服者已踰一紀而猶知已之未遇也耶<lb/>
　　　方杏隱像賛<lb/>
　　　此方君子建行樂像也縉紳知君者謂有用世<lb/>
　　　才而竟隠於醫以杏隠號君為之賛曰<lb/>
儀觀脩偉風榘雅飭在郷黨則務存忠信之風居家庭<lb/>
則恪守子弟之職其學術紹橘泉之源委其心地藹杏<lb/>
林之春色應人之求不計其豐窮赴人之急無間於昕<lb/>
夕先民有言不為良相則為良醫蓋言其有及人之澤<lb/>
<pb n="KR4e0128_WYG_005-6a"/>
也然則君雖以杏隠為號其諸異乎常情之隠所謂泉<lb/>
石膏肓烟霞痼疾者歟<lb/>
　　　莆學教諭筠月楊先生賛<hi>先生名瓘南海人</hi>
清和外溢神明内腴通而不詭正而不迂瀟灑絶塵翠<lb/>
筠涼月孤潔不汚秋水芙蕖其為學也允蹈古人之軌<lb/>
轍其施教也克守先哲之範模敦家庭之孝友足勵頽<lb/>
俗篤師生之恩義可愧薄夫何瓜代之期甫及而井桑<lb/>
之夢已符噫以先生之行而弗躋於黄耉台背以先生<lb/>
<pb n="KR4e0128_WYG_005-6b"/>
之才而弗致於金馬石渠然則食天之報其將在於丹<lb/>
山之二雛也耶<lb/>
　　　林梅軒像賛<hi>友人彌宣之父也</hi>
温乎其氣肅乎其儀其事親也萬里服勞而匪懈其愛<lb/>
兄也半生執役而不辭理家政勵儉勤之行宰區糧絶<lb/>
掊克之私是欲闢禮義以為宅而積和順以為基者也<lb/>
若乃春風梅牖秋雨菊籬即湖山以嘯咏弄雲泉以遨<lb/>
嬉是其充於中者浩然無愧怍故其著乎外者泰然而<lb/>
<pb n="KR4e0128_WYG_005-7a"/>
委蛇也何百年之方半淹一夢而長歸斂才猷而弗試<lb/>
興士類之深悲然而庭榮玉樹階秀蘭芝書香紛其益<lb/>
振雲路宛其可期是則天之所以敷錫於公者蓋不在<lb/>
彼而在兹也<lb/>
　　　郷貢進士方君思久像賛<lb/>
其貌顒然如山巍嶽峙之可仰也其儀肅然如鳯翥鸞<lb/>
翔之可象也其神之清如秋水芙蕖出乎塵坱也其氣<lb/>
之和如祥風麗日被乎穹壤也蓋修於己者克盡其力<lb/>
<pb n="KR4e0128_WYG_005-7b"/>
而得於天者不失其養是以措之於行則卓然推重於<lb/>
士林發之於文則褎然蜚英於虎榜也懿哉斯人使之<lb/>
聮鵷鷺於五雲之中呈琅玕於九重之上吾知其必能<lb/>
邁烈揚芬而續忠惠之絶響也<lb/>
　　　方君思善像賛<lb/>
楚楚乎碧梧翠竹之姿悠悠乎閑雲野鶴之迹忠信以<lb/>
飭其行詩禮以文其質厚承先世之業而不泰以驕遠<lb/>
貽後嗣之謀而不怠以逸其學足以取青而拾紫其才<lb/>
<pb n="KR4e0128_WYG_005-8a"/>
足以剸繁而治劇行當攄英吐奇以自致於通顯豈握<lb/>
瑜懐瑾而終老於泉石也耶<lb/>
　　　姊夫林君長熈真賛<lb/>
温乎其容貌坦乎其衷曲居家庭孝友而恭順處郷䣊<lb/>
忠信而雍穆其才之充也剸繁治劇沛乎其有餘其守<lb/>
之正也處約居窮充然無不足寓髙興於蘿月松風寄<lb/>
孤蹤於巖雲野鶴如大廟鼎彝質而不華如秋水芙蕖<lb/>
清而不俗噫斯人也使之生逢三物賓興之時身際九<lb/>
<pb n="KR4e0128_WYG_005-8b"/>
徳咸事之國又豈不能取一命之光榮而繼九侯之芳<lb/>
躅也耶<lb/>
　　　林君叔孟像賛<lb/>
以君為隠耶何其冠裳之赫奕而非若山澤之癯也以<lb/>
君為仕耶何其容止之舒閑而靡有文法之拘也蓋君<lb/>
以禮義為郛郭以孝友為室廬處貴介之家而視之若<lb/>
無有崇忠信之行而持之以謙虚既婣親而睦族亦周<lb/>
貧而恤孤麗日晴川怡情花栁疎梅老屋適興琴書是<lb/>
<pb n="KR4e0128_WYG_005-9a"/>
不以在天者為意而惟以在已者自娱也若夫義槩聞<lb/>
於丹陛旌典下於天除峩冠出岳命服與與是其在已<lb/>
者有以合乎天故其在天者不期而相符也然則君非<lb/>
仕非隠而政行於家庭惠及於郷閭方諸古人其殆陳<lb/>
仲弓荀季和之徒也歟<lb/>
　　　致仕憲副陳公像賛<lb/>
純明之學超卓之識早題黄甲之名遂通金閨之籍初<lb/>
列官於計省廉慎著名尋佐憲於魯邦奸欺屏跡以豈<lb/>
<pb n="KR4e0128_WYG_005-9b"/>
弟仁恕而撫羣黎以剛方嚴毅而繩庶職泰山巖巖一<lb/>
時之聲價并髙汶水湯湯千載之恩波不息時方屬望<lb/>
冀躋陟於廟廊公乃勇退甘徜徉於泉石噫斯人也時<lb/>
行則行退然而不事乎進取時止則止怡然而安處乎<lb/>
岑寂方諸古人其殆向敏中錢若水之儔匹也耶<lb/>
　　　自賛小影<lb/>
力不能勝衣而心欲負乎九鼎行未能寡過而志欲張<lb/>
乎四維官不踰於七品而下視金張為無物學未究乎<lb/>
<pb n="KR4e0128_WYG_005-10a"/>
一經而妄意顔孟為可師是以言則衆駭以為狂動則<lb/>
羣笑以為癡然猶夢夢焉執迷而不返蠢蠢焉取辱而<lb/>
不辭也雖然局於賦稟而有限者吾末如之何矣出於<lb/>
修為所可致者吾將盡力求之是固未能超然入於成<lb/>
徳之域其庶不為小人之歸也歟<lb/>
　　說<lb/>
　　　林生汝桓字説<lb/>
太僕寺丞林君舜卿之長子應驄年幾弱冠適提學憲<lb/>
<pb n="KR4e0128_WYG_005-10b"/>
臣選邑人子弟之俊秀者著錄庠序而應驄挾所業與<lb/>
試遂褎然居首列郡邑大夫涓以仲秋望後一日裒綵<lb/>
合樂相與導入頖宫俾卒業焉應驄之大父封寺丞公<lb/>
因謀於是日為加首服蓋欲以其成人之禮謁拜先聖<lb/>
先師庶幾仰宫牆之髙睹徳容之盛有所感而興以益<lb/>
進於成人之道也乃率應驄請字并説其義以教之予<lb/>
聞寺丞君曩作縣漢川時偶一日行部御史至縣而應<lb/>
驄適生遂因以名蓋取後漢桓典號驄馬御史之義也<lb/>
<pb n="KR4e0128_WYG_005-11a"/>
予亦因是以汝桓為字并告之曰桓氏在漢由典上泝<lb/>
至其髙祖榮世傳尚書學父子兄弟代作帝師受其業<lb/>
者皆至卿相而其持身立朝又皆崇禮讓修志介勵風<lb/>
節忠義炳著是其一時家學之盛世徳之隆孰有能出<lb/>
其右者哉予觀子之家世自唐以忠孝啓源入國朝來<lb/>
子之高祖以尚書學第甲科而子之父與其諸父昆弟<lb/>
業是經以取科第登仕版者累累不絶其家學相承蓋<lb/>
略與桓氏等而其忠厚靖恭之風行於家孚於郷施於<lb/>
<pb n="KR4e0128_WYG_005-11b"/>
政教者罔有缺虧則其世徳相繼亦略與桓氏等今子<lb/>
之治經能如桓氏之精力不倦持身居官能如桓氏之<lb/>
篤行勵操則其家學之盛世徳之隆桓氏蓋不得専美<lb/>
於前矣汝桓之字雖因乗驄一事而命然不足以盡桓<lb/>
氏之美也予故推廣而言之子其勗諸以求不負爾祖<lb/>
爾父所以期待之意哉<lb/>
　　　希韶希濩字訓<lb/>
予有孫三人伯曰如壎仲曰如篪季曰如琴寔先知縣<lb/>
<pb n="KR4e0128_WYG_005-12a"/>
府君因如壎之生所豫以命者曩如壎將冠予以為是<lb/>
三者之名皆樂器也古之帝王治功之成則作樂以和<lb/>
神人故後世之言樂者必以五帝三王之制作為尚自<lb/>
漢以下雅變為俗皆無足取矣因擬以希英希韶希濩<lb/>
以易其名時白洲李先生辱莅如壎冠事嘗為説以訓<lb/>
之去嵗如篪冠予方奔走宦途未遑及此兹如琴復冠<lb/>
予適致仕歸遂併如篪進而祝之曰咨爾如篪爾宜於<lb/>
舜之大韶是希然韶之為樂實本於徳而舜之徳則出<lb/>
<pb n="KR4e0128_WYG_005-12b"/>
於性之其最切於吾身者惟精惟一惟時惟幾友傲弟<lb/>
而不宿怨孝頑父而化為慈可法於人放四海而皆準<lb/>
可傳於後歴萬世猶一時韶未易希所可希而至者庶<lb/>
其在兹爾如篪其勗之哉咨爾如琴爾宜於湯之大濩<lb/>
是希然濩之為樂亦本於徳而湯之徳則成於反之其<lb/>
最切於吾身者聲色不邇而貨利不殖改過不吝而容<lb/>
善不遺心必得其正事必得其宜徳日新而無間於一<lb/>
息敬日躋而為式於九圍濩未易希所可希而至者亦<lb/>
<pb n="KR4e0128_WYG_005-13a"/>
其在兹爾如琴其勗之哉既祝已復申告之曰舜之徳<lb/>
出於性之者所謂生知安行者也湯之徳出於反之者<lb/>
所謂學知利行者也二者雖等級不同及其成功則一<lb/>
也夫湯聖人也其徳尚必由學知利行而進而况資質<lb/>
去湯萬萬者乎自今以始如篪雖曰希舜之韶必勉行<lb/>
夫湯之徳以求其進如琴雖曰希湯之濩必標準於舜<lb/>
之徳以要其成而又皆自講學致知始爾兄弟其交勗<lb/>
之哉<lb/>
<pb n="KR4e0128_WYG_005-13b"/>
　　　姪孫希雍字訓<lb/>
予姪行人贈司副汝亨之次子如璧年已勝冠其兄希<lb/>
武差以仲冬之七日加冠於其首予適致政歸喜其質<lb/>
魁梧而性通敏冀其有立也因字以希雍且進而訓之<lb/>
曰古昔聖帝明王之君天下必建學於國都以教育英<lb/>
才而大射行禮亦於是乎在其制則瀦水旋丘如璧蓋<lb/>
以節約觀者故曰璧雍即今之國學是已竊嘗觀於靈<lb/>
臺之雅曰於樂璧雍此文王之學也文王有聲之雅曰<lb/>
<pb n="KR4e0128_WYG_005-14a"/>
鎬京璧雍此武王之學也文王建璧雍以育才故一時<lb/>
人才皆有造有徳而鼓舞乎純亦不已之化武王建璧<lb/>
雍以育才故一時人才皆應侯順徳而鼓舞乎永言孝<lb/>
思之化文武之世人才之教育於璧雍者蓋如此今爾<lb/>
將有成人之責其亦思所以希文武璧雍之才乎誠能<lb/>
勉於武王之孝徳以求至於文王之純徳則在家為孝<lb/>
子在國為純臣而君子之能事畢矣然此非可以一蹴<lb/>
至而其進亦有序焉我朝法古為治於兩京皆建國學<lb/>
<pb n="KR4e0128_WYG_005-14b"/>
聚天下英才而明先王之道以教育之迄今百二十餘<lb/>
年仁義道徳之風藹如也若爾髙祖太史公及爾祖侍<lb/>
御公皆嘗涵濡璧雍之化而登甲第爾曾祖縣尹公以<lb/>
及爾父雖未嘗發身璧雍然皆薰染家庭之訓其文與<lb/>
行俱不失世守爾於是蓋熟聞之矣有志於希蹤古人<lb/>
當以承家學紹世徳為先而欲求家學世徳又當以講<lb/>
學明理篤志力行為要希雍其勉之哉<lb/>
　　　陳氏四子字説<lb/>
<pb n="KR4e0128_WYG_005-15a"/>
潯陽陳君汝一世族之胄也其先為温之瑞安人以戎<lb/>
籍𨽻興化衞因居于此世以徳善聞至君尤能拓其先<lb/>
業而飾以文雅有丈夫子六人其曰天祥天瑞天龍天<lb/>
鳳者相繼長成君以次為加冠於其首謂不可不責以<lb/>
成人之道也因予宗叔坦齋先生嘗處其西塾乃與偕<lb/>
来求命以字併為説教之予惟天祥之名與宋丞相文<lb/>
信公同公之英風義烈掀揭宇宙與烈日爭光其忠不<lb/>
可尚已勗哉祥也其思所以景慕文信公之忠乎請字<lb/>
<pb n="KR4e0128_WYG_005-15b"/>
之曰景忠唐鄭人表自以其門地人物文章俱美而謂<lb/>
天瑞有五色雲人瑞有鄭人表蓋以五色雲自喻也其<lb/>
思所以景慕人表如五色雲之瑞乎請字之曰景雲漢<lb/>
荀慈明耽嗜經書慶弔不行徵命不應厥後太常趙典<lb/>
舉其至孝始仕於朝多所匡正一時倚以為重時人為<lb/>
之語曰荀氏八龍慈明無雙龍其勗哉宜思所以景慕<lb/>
慈明之學行而為人中之龍可也請以景慈字之唐薛<lb/>
伯褎年十二能屬文當隋唐之際審擇出處不茍厥後<lb/>
<pb n="KR4e0128_WYG_005-16a"/>
受知太宗謀議勁正多所禆益世稱河東三鳳伯褎為<lb/>
長雛鳳其勗哉宜思所以景慕伯褎之學行而為人中<lb/>
之鳳可也請以景褎字之雖然此特因四子之名與字<lb/>
而勉之耳若其所以進於是者則未之及也予聞文信<lb/>
公幼時嘗謁其郷之忠節祠喟然嘆曰沒不俎豆其間<lb/>
非夫也此其立志實自幼而已定而慈明諸公之力於<lb/>
問學亦皆自幼而已有聞於時蓋志既立必能用力於<lb/>
學而能用力於學未有不由於志之立也四子其交勗<lb/>
<pb n="KR4e0128_WYG_005-16b"/>
之尚篤志勵行以求無愧於命名命字之意哉<lb/>
　　　希范字説<hi>有序</hi>
　　　郷貢進士林君與度筮以正月乙巳冠其冢子<lb/>
　　　景澄以予通家累世先期来問所以易其名者<lb/>
　　　予嘗讀漢書至范孟博慨然有澄清天下之志<lb/>
　　　心竊慕之因為製其字曰希范及期復来宿予<lb/>
　　　為賓將以古冠禮從事予辭弗獲乃往莅之祝<lb/>
　　　以三加之辭復繹其命字意而申祝之曰<lb/>
<pb n="KR4e0128_WYG_005-17a"/>
烈烈范公仕漢之季皭然之行浩然之氣帝命持節案<lb/>
察臧汙爰始啓行攬轡登車澄清天下慨然有志郡邑<lb/>
聞風解印而避清風髙節照映汗青千載之下猶仰芳<lb/>
馨林氏之子風神玉瑩名曰景澄寔父之命年及勝冠<lb/>
問字所宜字以希范逺大是期希之伊何自學問始事<lb/>
事物物各窮其理其理既明乃審其幾為善去惡必求<lb/>
勿欺由是審察罔俾情勝敬以直之吾心斯正好惡之<lb/>
發尤當不偏致謹於是身斯修焉施之於家寔本乎此<lb/>
<pb n="KR4e0128_WYG_005-17b"/>
兄兄弟弟父父子子行之於國如影隨形一家仁讓一<lb/>
國以興推而廣之親賢樂利澄清天下莫大乎是率是<lb/>
而行范公可希等而上之可企周伊矧生之先英賢世<lb/>
出至於我朝蟬聨簪笏其曾大父為時名臣文學行誼<lb/>
表儀縉紳有子克承鳳池載筆清修端謹無忝先徳逮<lb/>
生之父文采英英朝陽梧桐佇聽鳳鳴淵源之學彌逺<lb/>
弗替舉此而措澄清可冀范公不作家學可師遠大之<lb/>
業發軔在兹生今冠矣成人是責欽此訓辭尚其無斁<lb/>
<pb n="KR4e0128_WYG_005-18a"/>
　　銘<lb/>
　　　平廣海銘<lb/>
國朝自太祖皇帝創業以来聖聖相承仁恩浹洽天下<lb/>
承平久矣乃者東西兩廣徭賊嘯聚山林據大藤峽以<lb/>
為巢穴盜弄干戈民遭其害英宗皇帝恐有司不能撫<lb/>
恤迫於饑寒而為是無聊之計不忍遽加血刃乃下詔<lb/>
開其自新之路俾各悔罪以逭于天刑何愈肆猖獗諸<lb/>
郡為之騷動今上皇帝嗣承大統憫生民塗炭於是命<lb/>
<pb n="KR4e0128_WYG_005-18b"/>
都督趙輔為征蠻將軍率師以討其罪僉都御史韓雍<lb/>
往賛理之侍郎薛遠徵兩廣税賦以給軍餉成化元年<lb/>
秋啓行二年春直擣大藤峽賊酋授首凡其脅從者悉<lb/>
降之兩廣遂平臣惟徭賊為兩廣之害連年不休皇上<lb/>
一奮神武即除大憝俾天下復覩承平之治其豐功偉<lb/>
績真足以光前烈而垂後世也臣叨以文字為職謹著<lb/>
銘曰惟我太祖奉命於天削平僣亂以撫八埏列聖嗣<lb/>
興已及百嵗威徳誕敷罔敢或悖惟彼兩廣在國之南<lb/>
<pb n="KR4e0128_WYG_005-19a"/>
蠢然羣醜敢肆凶殘嘯聚其徒大藤之峽出沒靡常狼<lb/>
貪䑕黠干戈紛紜擾我域中守臣竭力莫遏其宄英宗<lb/>
寛仁以罪司牧爰降綸音諭以禍福彼昏罔覺稔惡不<lb/>
悛如火燎原益熾而延我皇繼統撫綏四海爰赫其怒<lb/>
命將討罪咨爾武臣曰輔實能我師我旅爾率以行咨<lb/>
爾文臣曰雍可使凡百軍事爾其賛理爾遠司賦軍需<lb/>
是資衣食予士無俾寒饑一乃心力飭乃師旅殄殲招<lb/>
徕以慰民苦有降則赦有敵則誅罔俾殺戮延及無辜<lb/>
<pb n="KR4e0128_WYG_005-19b"/>
皇命有嚴即日就道桓桓于征以奉天討分道而進羣<lb/>
醜震驚奔突竄伏莫敢我膺殪厥魁首傾厥巢穴餘黨<lb/>
悉歸罔有遺孽在昔廣海黎庶卒瘏甘雨一施枯槁以<lb/>
蘇在昔廣海妖氛鬱結和氣一扇重揭日月廣海既靖<lb/>
寰宇載清天地鬼神亦罔不寧惟皇之功昭宣赫奕謹<lb/>
著銘詩以垂罔極<lb/>
　　　平荆襄銘<lb/>
皇上嗣登大寶紀元成化敷天之下順者綏之以德弗<lb/>
<pb n="KR4e0128_WYG_005-20a"/>
順者讋之以威兩廣徭賊既掃北敵弗靖復討平焉于<lb/>
時湖廣賊首劉千斤集頑民之流於荆襄者有餘萬衆<lb/>
依山林洞穴以為固剽掠郡邑殺戮人民越二年正月<lb/>
庚戌皇上集羣臣于廷而諭之若曰朕奉天命為生民<lb/>
主一民不獲罔寧于朕心今賊虜搆患荆襄民用卒癉<lb/>
皇天震怒朕不敢不順爾永其將朕師往討之爾圭往<lb/>
提督朕師爾育爾瓘往理軍務給餽餉爾珂爾本端往<lb/>
紀軍士功次其不律者防範之爾有衆其尚協乃心力<lb/>
<pb n="KR4e0128_WYG_005-20b"/>
以底天之罰欽哉羣臣咸頓首受命分道而進所向皆<lb/>
捷擒劉千斤械送京師執其將士劉康等二千八百餘<lb/>
斬首二千五百俘其屬一萬二千餘撫其脅從者一萬<lb/>
八千五百獲其畜産器械不可勝計乗勝直抵其穴餘<lb/>
孽掃蕩荆襄悉平臣竊惟周之宣王南征荆蠻北伐儼<lb/>
<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>而淮夷之為亂於江漢者亦削平之豐功偉烈歌咏<lb/>
於二雅今皇上之功方之宣王未足多讓而無歌咏以<lb/>
示後世非職文字者責歟臣愧無古詩人之才謹拜手<lb/>
<pb n="KR4e0128_WYG_005-21a"/>
稽首而銘其事以竢作者之採擇云銘曰明明聖皇出<lb/>
震繼離徳綏威讋欲底雍熈南海肅清北邊汎掃天兵<lb/>
所至如風偃草蠢兹賊豎倡亂荆襄集其兇頑以肆寇<lb/>
攘譬彼石火不久當滅乃挺朝菌以抗斧鉞聖皇震怒<lb/>
歴告羣臣爰命將師率師徂征旟旐蔽空戈矛載路不<lb/>
疾不徐委蛇而去有烈其威有赫其靈賊魄大褫如霆<lb/>
之臨既與之遇萬衆奮擊轟然鼓之渠魁就執直抵巢<lb/>
穴餘孽悉除如彼薙草拔其根株惟皇盛徳上天孚祐<lb/>
<pb n="KR4e0128_WYG_005-21b"/>
所以一舉大功斯就商伐鬼方唐討淮蔡三年乃克師<lb/>
老民憊尚載之經亦垂于史播厥鴻休百千萬祀况兹<lb/>
之功視古益隆可不有紀以垂無窮爰作銘詩爰刻貞<lb/>
石駿烈豐功昭宣赫奕<lb/>
　　　尊經閣銘<lb/>
聖賢之道日星昭著曷以見之曰經斯寓於維是道古<lb/>
今共由君子體之外經曷求於經弗明道隨以晦以兹<lb/>
哲人罔敢或悖藴之於已心正意誠聖賢之域由此而<lb/>
<pb n="KR4e0128_WYG_005-22a"/>
升施之於人家齊國治天下之大澤罔不被皇明撫運<lb/>
以道治民屏斥異端維經是尊爰立斯閣爰揭斯扁翼<lb/>
翊羣經幽而復闡教化洋溢已及百年薄海内外王道<lb/>
平平聖子神孫以引勿替庶幾斯道昭宣萬世<lb/>
　　　書室銘<lb/>
　　　家君子於室西搆屋數楹貯遺書仲昭於是講<lb/>
　　　肄久而有所樂銘以識之且以貽後人銘曰<lb/>
陶朱所樂者金玉之充積然係於天不可必得趙孟所<lb/>
<pb n="KR4e0128_WYG_005-22b"/>
樂者軒裳之赫奕然係於人有時而失茅茨數椽圖書<lb/>
四壁覩堯舜之治於典謨挹羲文之容於卦畫究宣尼<lb/>
褒貶之心歌成周風雅之什樂以和其心之乖戾禮以<lb/>
治其身之邪僻横焦桐以奏太古之音披汗竹以考前<lb/>
代之迹尚友盡古人笑談稀俗客隔紅塵於簾幙收陽<lb/>
春於胸臆不必金玉而理義之富自無窮不必軒裳而<lb/>
天爵之貴莫能及顔淵之巷原憲之室惟其所樂者在<lb/>
此而不在彼故千古垂光於載籍然則士之生世又何<lb/>
<pb n="KR4e0128_WYG_005-23a"/>
必求在天之所難求而必在人之所難必耶<lb/>
　　　抑齋銘<lb/>
　　　婺源汪君某以抑名齋縉紳知君者辭揄揚之<lb/>
　　　成帙子江西僉憲從仁持索予言予雖未識君<lb/>
　　　然觀從仁可以泝而知君矣敬銘曰<lb/>
天道好謙聖經戒滿惟謙受益惟滿招損猗歟汪君有<lb/>
見於斯退然自抑惟日孶孶彼騁其辯古今涉獵君豈<lb/>
不能而抑其舌彼衒其辭爛若雲霞君豈未學而抑其<lb/>
<pb n="KR4e0128_WYG_005-23b"/>
華謂君之才可用于世君固抑之曰豈能是謂君之徳<lb/>
足儀于郷君固抑之曰豈敢當貨利之場常情所悦君<lb/>
是之抑如畏蛇蝎形勢之途常情所趨君是之抑如避<lb/>
熊貙上承先緒門閥有耀君若不知清素是紹下啓賢<lb/>
嗣荐陟顯融君如無有益篤謙沖昔公明宣曽門髙第<lb/>
學已有得猶謂未至昔籧伯玉孔聖所欽過無可改猶<lb/>
謂未能古人為學惟日不足千載之下君紹其躅予兹<lb/>
愧焉僣為君銘匪徒志君亦以自懲<lb/>
<pb n="KR4e0128_WYG_005-24a"/>
　　　主靜軒銘<lb/>
　　　豐城涂君季仁扁藏修之軒曰主静名公序述<lb/>
　　　賦咏甚多其子偉持以示予予得觀君之修於<lb/>
　　　家著於郷揄揚無餘藴因推本其名軒意銘曰<lb/>
人生而静乃天之性感物而動厥情斯勝善惡雜揉紛<lb/>
紜靡定夫惟聖人仁義中正于以定之而主於静由是<lb/>
而動百職從令於維兹軒曷以是命常目在之以求其<lb/>
稱我作斯銘示以途徑君子由之曰維持敬<lb/>
<pb n="KR4e0128_WYG_005-24b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　未軒文集巻五<lb/>
</p>
<p>
</p>
  </div>
<div>
<head>未軒文集巻六</head> <lb/>
    <p>
<pb n="KR4e0128_WYG_006-1a"/>
欽定四庫全書<lb/>
　未軒文集巻六<lb/>
　　　　　　　　　　　　明　黄仲昭　撰<lb/>
　　祭文<lb/>
　　　祭丘閣老文<lb/>
嗚呼人之生也文才徳業多得其偏天之於人也富貴<lb/>
夀考亦不能使之兼全嗟惟先生氣質之深厚知識之<lb/>
高邁而輔以學術之精専故其文章之純雅如鈞天廣<lb/>
<pb n="KR4e0128_WYG_006-1b"/>
樂之奏才器之宏肆如汪汪萬頃之川早魁名於虎榜<lb/>
人皆快覩麟鳳繼列官於翰苑人又喜其論思啓沃不<lb/>
愧乎古之名賢著書以闡治平既有以示九重之鑑評<lb/>
史而定得失又足以成一家之言十載成均允矣斯文<lb/>
之宗主三年黄閣巍乎百職之具瞻夀踰古稀位列台<lb/>
躔是則先生於文才徳業固云備矣而天之於先生富<lb/>
貴夀考亦罔不兼焉所可惜者翺翔館閣三十餘載迨<lb/>
登樞軸已及暮年悵設施之未究遽一疾而登仙然而<lb/>
<pb n="KR4e0128_WYG_006-2a"/>
可沒者身其不可沒者勲業之流傳可埋者骨其不可<lb/>
埋者聞譽之昭宣世之無賢不肖讀其文誦其詩莫不<lb/>
想見其人而願為之執鞭况某等或辱知愛或遊門牆<lb/>
念幽明之永訣感中心之悄悄今夕何夕旅櫬南旋扁<lb/>
舟蹔泊南浦之堧陳殽之薄秉心之䖍酹一觴而揮涕<lb/>
安得復起先生於九泉嗚呼哀哉尚饗<lb/>
　　　祭羅應魁修撰文<lb/>
嗚呼數十年来士風名節寖以不振而應魁一出特立<lb/>
<pb n="KR4e0128_WYG_006-2b"/>
獨行挺然而不顧使夫忠藎之操進退之義曉然於天<lb/>
下由是君子有所慕效而益力小人有所忌憚而不肆<lb/>
則應魁之出其於世道豈小補耶若夫學問之宏深文<lb/>
辭之雄偉掄魁蘭省擢冠大廷特其餘事耳而應魁之<lb/>
所以見重於天下者寧止是耶夫何年甫及艾一疾不<lb/>
起自是而後為善者於何所望而興為惡者於何所懼<lb/>
而止則吾黨之所以為應魁慟者詎直同年之好友朋<lb/>
之誼而已耶日月逾邁倐已及期而公私縻繫弗克往<lb/>
<pb n="KR4e0128_WYG_006-3a"/>
弔束芻寓奠侑以化辭㝠漠之中其有知也耶其無知<lb/>
也耶嗚呼哀哉尚饗<lb/>
　　　祭宋提學孔時文<lb/>
嗚呼宋君何遽止於此耶環觀一世士大夫徳性之温<lb/>
純學問之該洽世務之精練有如君者指豈容多屈耶<lb/>
方今宇内多故使君得大用于時而發其所藴則其嘉<lb/>
謀嘉猷必將有以補衮職之闕分宵旰之憂而今之所<lb/>
施者僅止於一方之學政耳則予之所以悲君者豈獨<lb/>
<pb n="KR4e0128_WYG_006-3b"/>
婚姻之好交遊之誼而已且君平日之所以自期者甚<lb/>
遠故考亭之淵源有錄郷郡之人物有紀蓋將以示典<lb/>
刑淑後進厚風俗也今皆未覩其成而遽已矣則予之<lb/>
所以悲君者又豈獨夀不滿其徳用未究其才而已耶<lb/>
南海之涯舁櫬而歸俯仰天地呼君不返蓋不獨予懐<lb/>
之悲使君有知亦豈能不自悲也耶撫棺一奠哭以兹<lb/>
文一則悼善人之云亡為國家惜一則悼斯文之不幸<lb/>
為鄉邦惜然此實士大夫之公言夫豈出於予一人之<lb/>
<pb n="KR4e0128_WYG_006-4a"/>
私也耶嗚呼哀哉尚饗<lb/>
　　　祭姻友林蘭谷貳守暨宜人劉氏合葬<lb/>
吁嗟乎君有不可及之才而未究其用有不可遏之氣<lb/>
而不永其年蓋其所有餘者係於己而其所不足者出<lb/>
於天也惟予與君志同道義業同師傅君之於予恒輔<lb/>
以善而救其偏平生知已其孰與肩既而掇科筮仕迭<lb/>
相後先江雲渭樹彼此懸懸及予養疴退處林泉君亦<lb/>
倦逰懸車歸田情深義厚復締姻㜕如蔦蘿纏固如膠<lb/>
<pb n="KR4e0128_WYG_006-4b"/>
漆投堅方相資以求寡過胡一疾遽隔九原悠悠蒼天<lb/>
曷為其然然而惠民懐其徳士論稱其賢俯仰天地復<lb/>
奚憾焉獨予孤立無朋孰繩其愆予所以哀君之深而<lb/>
思君之切者又豈徒在於雲月之追逐詩酒之盤旋也<lb/>
耶君之賢配韶儀淑徳人無間言後君一紀亦復登仙<lb/>
兹辰雙璧同窆新阡薄奠巵酒侑以兹篇一則感君姻<lb/>
誼之篤一則敘君友道之全嗚呼哀哉尚饗<lb/>
　　　祭陳太守文<lb/>
<pb n="KR4e0128_WYG_006-5a"/>
作善降祥不善降殃毫釐靡忒斯理之常然於其間氣<lb/>
數不齊善惡之報始或乖睽顔夭跖夀職此之由天且<lb/>
弗勝於人奚尤於惟陳公士林翹楚氣稟端清學行淳<lb/>
古早捷郷闈遂登甲第列官侍從掌國之計潔白之操<lb/>
超卓之才推擇賢守帝曰汝諧五馬分符莆邦是莅民<lb/>
有父母國有循吏昔公未至民寒以饑公至三載飽食<lb/>
煖衣昔公未至官怠以弛公至三載政平訟理昊天不<lb/>
惠降此大難不長其年飛不盡翰迹公之行何負於天<lb/>
<pb n="KR4e0128_WYG_006-5b"/>
我儀圖之氣數則然凡莆之民哀公不已如彼赤子失<lb/>
其怙恃矧在吾徒斯文辱愛感念平昔能不感慨蜀山<lb/>
峩峩蜀水漪漪念公永歸無復来期式展哀誠式陳牢<lb/>
醴哭告此辭靈其歆止嗚呼哀哉尚饗<lb/>
　　　祭姪汝亨文<lb/>
嗚呼吾祖吾父一徳相承式克似之復有吾兄吾兄之<lb/>
徳既遂而遏謂嗇其躬其後必達惟汝之生賦質不凡<lb/>
文章器識燁乎可觀既冠郷闈遂登進士奉使嶺南聲<lb/>
<pb n="KR4e0128_WYG_006-6a"/>
譽日起尋拜行人列于朝紳勤學勵行有志立身人謂<lb/>
其進駸駸未已天報吾兄其將在此海外之國請命王<lb/>
庭選使册封汝副以行萬里風濤人為汝慮汝曰君命<lb/>
曷悚曷懼便道還莆以省慈親因為予言終鮮弟昆叔<lb/>
父之子倫誼實篤萬里相依兹其可托予曰嘻哉汝猶<lb/>
吾子吾兒於汝手足是似弟之從兄惟義之宜義之所<lb/>
在天必祐之孰謂奇禍一朝而作兄弟相随俱登鬼錄<lb/>
兄以奉職搆此禍胎弟為從兄而速凶災仁者有後竟<lb/>
<pb n="KR4e0128_WYG_006-6b"/>
爽其應作善降祥亦豈足信仰號於天而天蒼蒼俯求<lb/>
於理而理茫茫訃聞當宁渙頒哀制贈汝一官錫汝以<lb/>
祭仍廕爾子教育成均汝可無憾修短奚論惟母之慈<lb/>
皤皤垂白所天早喪汝復永訣雖有二孫尚在幼沖孰<lb/>
慰憂悒孰撫瘝痌予亦望汝振我衰靡汝不我顧併及<lb/>
吾子孤嫠㷀㷀不免寒饑眼中之人誰復吾思諒汝於<lb/>
此尚有遺憾死而有知目豈能瞑汝訃始聞吾心猶疑<lb/>
几筵雖設尚冀汝歸日月不居大祥已届音耗寥寥無<lb/>
<pb n="KR4e0128_WYG_006-7a"/>
復可待瀝酒告哀五内如焚幽明異路聞乎不聞嗚呼<lb/>
哀哉嗚呼哀哉尚饗<lb/>
　　　祭子體純文<lb/>
嗚呼吾父祖積徳累世吾兄弟雖幸取科目官禁從而<lb/>
吾兄得官甫踰年以卒吾復受性迂僻與世鑿枘竟奇<lb/>
蹇而無所成天之所以報吾父祖者蓋亦靳矣且吾兄<lb/>
身後僅存一子吾雖有四子惟汝長成諸弟皆幼弱吾<lb/>
之所恃以植立門戸者汝兄弟二人而已曩見汝兄魁<lb/>
<pb n="KR4e0128_WYG_006-7b"/>
郷闈第進士而文行卓卓有足稱者汝亦讀書習舉子<lb/>
業駸駸有就緒而為人復純明端謹不墜吾家法吾意<lb/>
天之所以報吾父祖者將在於斯也嵗在辛丑汝兄奉<lb/>
使海外便道還家省母因謂吾曰某兹行天涯萬里不<lb/>
可無骨肉以相依竊計至親之中惟二姊壻可托然於<lb/>
屬為長不敢以相勞也其他或挈一人偕往則夤縁觀<lb/>
望者相隨屬而至辱身喪名莫大於此蓋熟思之平日<lb/>
敦倫誼篤友恭緩急可倚賴者莫有踰于吾弟而知學<lb/>
<pb n="KR4e0128_WYG_006-8a"/>
問識義理慎重可委任者亦莫有踰於吾弟今兹之行<lb/>
實惟吾弟是賴吾聞其言而悲之雖竊以風濤不測之<lb/>
險為虞而情誼有不可辭者汝亦克念天顯惟命是從<lb/>
無難色也嗚呼孰謂汝兄以奉職而召殃汝以愛兄而<lb/>
速禍乎癸夘之秋汝兄弟凶信漸聞人皆為吾懼吾則<lb/>
以為吾父祖積徳既厚汝兄弟又克肖之未嘗有獲戾<lb/>
於天天於吾家不宜殃慶之逆置如此于時四方慰問<lb/>
之書親友寛諭之言亦皆謂朝廷威命海岳所當效靈<lb/>
<pb n="KR4e0128_WYG_006-8b"/>
徳門流慶神明所宜黙佑其理蓋不宜有此且稽諸卜<lb/>
筮而卜筮無咎言詢諸鬼神而鬼神無禍徵吾心殊不<lb/>
以為然也既而道路諠傳漸以為真吾乃托方氏表弟<lb/>
攜一僕入廣詢問的信不意同舟之人漂泊而歸者皆<lb/>
謂舟抵羊嶼北颶風大作遂漂蕩以沒汝兄弟蓋不復<lb/>
存矣嗚呼其果然耶其傳之未真耶以為果然也則吾<lb/>
父祖積徳之厚而爽其應乎汝兄弟宜世其業而竟弗<lb/>
克蒙其祐乎卜筮之繇豈皆無所徵乎鬼神之理豈盡<lb/>
<pb n="KR4e0128_WYG_006-9a"/>
不足信乎蓋未可以為然也以為傳之未真也則同舟<lb/>
之人親遭其禍豈其言皆妄耶嗚呼其果然矣吾父祖<lb/>
積徳而爽其應矣汝兄弟宜世其業而弗克蒙其祐矣<lb/>
謂卜筮以明吉凶今皆無所徵矣謂鬼神前知禍福今<lb/>
皆不可信矣豈吾之不徳而貽禍於汝耶抑吾門戸將<lb/>
衰而天故遏爾躬如所謂傾者覆之耶不然則係於國<lb/>
家之大數汝兄弟適逢其㑹耶嗚呼人孰無死汝兄弟<lb/>
之死何其酷烈如此蒼天蒼天曷其有極自今以往孰<lb/>
<pb n="KR4e0128_WYG_006-9b"/>
與服勞順志以成吾家乎孰與繼承先業以大吾門乎<lb/>
又孰與撫教諸幼弱以逭吾身後之憂乎吾之所望於<lb/>
後来者孤矣其於人世亦無復久居之志矣倘天未終<lb/>
覆吾家假以數年之期教育汝弟及汝兄弟之子幸一<lb/>
有成俾諸幼弱皆有所托則吾亦將從汝而死矣嗚呼<lb/>
汝之生也吾不能貽汝以安汝之死也吾不能收汝以<lb/>
葬患難不得以相依顛覆不得以相恤吾上悖天倫下<lb/>
乖人道以至於此吾懐之悲曷月而止乎嗚呼哀哉嗚<lb/>
<pb n="KR4e0128_WYG_006-10a"/>
呼哀哉汝之卒在癸夘正月六日吾始聞的信則在甲<lb/>
辰正月十有四日既已為位而哭矣繼而傳者又謂其<lb/>
初風起倉卒人在舟上者悉被漂溺後風止浪息舟得<lb/>
不沒二使臣與其從行者皆在舟中尚無恙也但滄溟<lb/>
無端莫知底止耳家人信其言遂以汝為未死雖吾亦<lb/>
未忍遽以汝為死也日月逾邁倐已兩期音信杳然蓋<lb/>
已無復可望矣是用酹汝一觴以寫我哀并作新主使<lb/>
汝有所憑依以祔食於爾祖束鹿知縣府君之廟汝若<lb/>
<pb n="KR4e0128_WYG_006-10b"/>
有靈尚其歆斯嗚呼哀哉尚饗<lb/>
　　墓誌銘<lb/>
　　　梅澗處士茅公墓誌銘<lb/>
仙溪茅常亨命其弟連山教諭常清狀其先人梅澗處<lb/>
士之行介予友宋君恒逺来求葬銘予以不斐之辭不<lb/>
足以寄重常清泣而言曰先君不朽之托屬望先生久<lb/>
矣九原之下蓋需此以瞑目先生若固拒則將屬之誰<lb/>
乎予嘉其篤於愛親也遂不忍終辭退而按狀為誌之<lb/>
<pb n="KR4e0128_WYG_006-11a"/>
曰處士諱襄字宏賛自號梅澗道人曰處士者郷人稱<lb/>
之也茅氏系出周公先世居光州唐光啓之亂從王氏<lb/>
入閩因析仙逰之藍溪即今之所居也宋國子助教知<lb/>
至其十二世祖也元提領汝大曽祖也從善祖也師魯<lb/>
父也陳氏繼扈氏母也處士初岐嶷不妄言笑戲譃夐<lb/>
異羣兒從郷諸名人學經史大義無不通尤工五七言<lb/>
詩此處士之學也年十三代長者服勞公家不少懾弱<lb/>
冠家事悉自負荷一不以煩其親以其餘力治生坐使<lb/>
<pb n="KR4e0128_WYG_006-11b"/>
貲雄於其里此處士之能也母卒處士尚幼哀毁如成<lb/>
人事父及繼母務承順志意凡事必咨稟而行不敢専<lb/>
治父母之喪一循乎禮此處士之孝也處一弟及二從<lb/>
弟驩然有恩意長幼幾五百指同一釡爨未聞有違言<lb/>
諸弟相繼卒處士悉為之殮葬撫其嫠婦嫁其孤女無<lb/>
失所者此處士之友也先祠圯撤而新之昕夕必展謁<lb/>
出入必告正祭器定祭田春秋伏臘享祀必腆必潔忌<lb/>
辰必哀慕如初喪先世之遺像譜諜重器書籍圖畫則<lb/>
<pb n="KR4e0128_WYG_006-12a"/>
謹輯而藏之廣孝友之堂為族人吉凶行禮之所此處<lb/>
士尊祖敬宗之誠也有司以處士産業行誼髙於郷凡<lb/>
三命董賦輸京師於民無所擾又嘗長於其里平心率<lb/>
物不事漁獵民有質其曲直者一裁之以義吉了小嶼<lb/>
二巡司皆轄於莆而以仙遊之民充其後民苦其不便<lb/>
處士則白於官以附近之民代之邑有水環抱縣郭名<lb/>
曰腰帶其後遷徙不循故道則倡好義者濬而復之已<lb/>
田淪沒不恤也續邑志修仙溪石雲諸橋民有顛連無<lb/>
<pb n="KR4e0128_WYG_006-12b"/>
告者推以食喪不能舉者施以棺此處士居郷之義也<lb/>
嵗延名師以訓子姓年十五則隨其才質而别之俾為<lb/>
士為農各有定業平居語諸子懇懇以孝弟忠信禮義<lb/>
亷恥為先此處士之教也所居溪澗環繞皆植以梅年<lb/>
踰六十悉付家業於子日與賢大夫士倘徉其間效白<lb/>
樂天香山之㑹論文析理之隙觴咏終日若不知有人<lb/>
間事獨處則焚香觀書閱詩而已此處士之樂也平生<lb/>
於人無所忤雖兒童輿𨽻亦知喜樂尊奉以長者稱此<lb/>
<pb n="KR4e0128_WYG_006-13a"/>
處士之感乎人也邑大夫嵗舉行郷飲必處以大賓之<lb/>
位朝廷下優老之詔復其家一人侍養又嵗給布綿酒<lb/>
肉之賜晩年强健聰明孫曽繁衍子常清出仕明時孫<lb/>
鎧及鑾著錄庠序福履之隆鮮與為比此處士之得於<lb/>
天也洪武丙子九月癸亥其生之辰也成化庚子八月<lb/>
辛酉其卒之辰也配蘇氏繼張氏孫氏而何氏則側室<lb/>
也隆陞昌陽際耆凡六人皆其子陞即常亨昌領郷薦<lb/>
陽即為狀者也其孫則男十四曰鏗鎧鍾鑾鏞山銳鎰<lb/>
<pb n="KR4e0128_WYG_006-13b"/>
鉞鐫鐵銓錫鑌而女十五也其曽孫則男八曰潜潤淮<lb/>
海潮江溥濓而女六也嶺後飛鳳山之麓其墓也成化<lb/>
壬寅正月壬午其葬之年月日也銘曰有封若堂佳氣<lb/>
鬱其蒼蒼是宜為善人之藏<lb/>
　　　承直郎戸部主事陳君墓誌銘<lb/>
成化壬辰十有一月哉生明予友陳君孟申得疾使告<lb/>
予延良醫往視之予觀君之病勢已不療然意君厚積<lb/>
而未發天於君必不若是恝也是月之望君竟卒卒之<lb/>
<pb n="KR4e0128_WYG_006-14a"/>
明年冬其孤元麟等營宅兆於常泰里雙牌山先塋之<lb/>
次卜以甲午正月丁酉紖其柩窆焉先期奉大理寺評<lb/>
事廖君徳徵所著狀来請銘予念平日資君以寡過而<lb/>
一旦至此此哀正無所寄銘其可辭乎君諱岳字孟申<lb/>
别號翠庵主人世家延興里淇陽曽大考諱士中贈監<lb/>
察御史大考諱道潛洪武庚辰進士歴給事中監察御<lb/>
史永樂間嘗與修性理大全諸書有聲於時考諱光亮<lb/>
號耕讀居士隱徳弗耀母余氏生母許氏君少穎悟不<lb/>
<pb n="KR4e0128_WYG_006-14b"/>
凡甫丱角受經於教授林存敬先生之門時輩推服弱<lb/>
冠入郡庠為弟子員景泰丙子領郷薦成化丙戌登進<lb/>
士第尋觀政大理一時卿佐咸器重之丁亥冬拜戸部<lb/>
江西主事克舉厥職嘗奉部檄監視内帑時中貴人司<lb/>
出納頗不循理君從容規正侃侃不少阿中貴人敬憚<lb/>
暨君去不敢妄有所骩法其在官恒念居士公隆老不<lb/>
得奉朝夕凡可以娱親介夀者必多方致之以寄歸既<lb/>
而奉命督儲江右因得便道歸省日集賓客與居士公<lb/>
<pb n="KR4e0128_WYG_006-15a"/>
燕飲為歡踰三閱月將還朝居士公忽遘疾不起君哀<lb/>
毁踰制服既闋將謁選北上而大故及矣君平生篤於<lb/>
孝友事季父猶其父處宗族曲有恩意居第自取其弊<lb/>
陋而新且美者悉以讓諸兄女弟適王氏早寡君給田<lb/>
贍之其節卒賴以全先祠之圮壊者葺之譜牒之未備<lb/>
者修之至於郷黨故舊事有當為者極力為之區畫於<lb/>
死喪患難之際尤致意焉曩予與君同舉進士京師友<lb/>
人高貢士資悅卒君躬買棺斂之為權厝於逆旅且約<lb/>
<pb n="KR4e0128_WYG_006-15b"/>
予月一往視歸其地之直及其家人至乃已其後興化<lb/>
衞指揮丁公客死於京君殯斂之亦然四川憲副彭君<lb/>
鳳儀及予俱嘗以言被譴當是時雖親且故者不敢過<lb/>
其門而君往来慰問無虚日及予斥補外君復走送數<lb/>
十里無幾微顧忌意君子謂古之不負臨賀者不是過<lb/>
也君為人沈深有智略發謀出計動適事宜同年章君<lb/>
徳懋嘗詢予以莆士之有才識緩急可任使者予舉所<lb/>
知數人以對語及於君章君深以予為知人恒竊以為<lb/>
<pb n="KR4e0128_WYG_006-16a"/>
使之得躋通顯以究所藴則其所樹立必有足觀者孰<lb/>
知其遽亡此乎君生於宣徳戊申正月丙申距其卒得<lb/>
年四十有五娶張氏徳配其良子男四長即元麟娶朱<lb/>
氏次元鳳娶林氏次元龍娶方氏次元鵬未娶女三長<lb/>
適郡庠生林景緒餘尚幼孫男一曰文漢嗚呼世之人<lb/>
有學不及於君行不及於君才識不及於君而享高年<lb/>
膺峻秩者矣而天獨閼君之夀使不得以𢎞其施豈非<lb/>
命耶夫命稟於有生而不可移君子當修身以俟之身<lb/>
<pb n="KR4e0128_WYG_006-16b"/>
茍修矣命之不淑雖死猶不死也命茍淑矣身有不修<lb/>
雖不死猶死也君之修於身者卓卓如此命何足道哉<lb/>
銘以昭之所以慰君亦以慰其子也銘曰嗟嗟陳君孰<lb/>
與其有而夀之嗇孰茂其初而終之遏以為人乎於天<lb/>
何負以為天乎於君何責吾不知所歸咎徒為君呼天<lb/>
而太息也<lb/>
　　　文林郎南京前軍都督府都事余君墓誌銘<lb/>
君姓余氏諱康字時清别號皆春余氏之先有聞人宋<lb/>
<pb n="KR4e0128_WYG_006-17a"/>
季有官宣義郎者始居邑之華江君其裔也曾祖諱寧<lb/>
甫祖諱彦誠父諱惠珍俱隠徳弗耀母羅氏君以正統<lb/>
庚申十二月十有三日生天性聰敏幼學於郷校其師<lb/>
為講説諸書文義解悟恒先衆人甫丱角選補郡庠弟<lb/>
子員一時在泮譽髦之士見其所治業多與可之此君<lb/>
之始年也天順壬午君以詩經領閩藩鄉薦第成化丙<lb/>
戌登羅倫榜進士觀政刑部尋以選期未及詔賜還家<lb/>
待次戊子應召之京時吏部方嚴進士外補之令或勸<lb/>
<pb n="KR4e0128_WYG_006-17b"/>
其少避以俟變更君曰此有命非人之所能為也遂赴<lb/>
選果得處州之慶元縣尹慶元縣在萬山中亦浙之巖<lb/>
邑也君治之一以樂易平恕為主不嚴刑以立威不矯<lb/>
激以立名凡征徭賦税以及巨細百務惟取集事而已<lb/>
未嘗於事外容心焉邑民困於坑冶流徙十之五六君<lb/>
因審覈各坑鑛息多寡疏乞蠲減廷議許之由是民獲<lb/>
蘇息邑之學校頽廢已甚士不登科第者五十餘年君<lb/>
為經畫財用創建文廟及學舍煥然一新復考校生徒<lb/>
<pb n="KR4e0128_WYG_006-18a"/>
擇其可進者館穀於㕔事之後公暇輒與講論經㫖亹<lb/>
亹不倦於是邑士始有吳譽吳潭者相繼登第學者用<lb/>
勸刑部侍郎曾公奉命巡視浙江嘉君治行遣使勞以<lb/>
文幣羊酒為諸邑勸庚子滿三考上天官以績最賜勑<lb/>
命封其父如君之官母及其配鄭氏皆為孺人俄遷南<lb/>
京前軍都督府都事未滿初考念二親俱及桑榆暮景<lb/>
遂引疾歸養為終計此君之歴官也君初從太常卿陳<lb/>
愧齋攻舉子業既與計偕志不欲小就乃執贄游㑹元<lb/>
<pb n="KR4e0128_WYG_006-18b"/>
陳公之門日與水南諸英俊探賾鈎隠所造詣者益深<lb/>
發於文詞時出新意而不戾於經㫖陳公極稱賞之而<lb/>
一時同遊之士亦皆自服以為不逮及取進士以歸屏<lb/>
絶俗事閉門獨居盡取平生所未讀之書而讀之如是<lb/>
者又二三年而君之學大進矣平生所作詩文有皆春<lb/>
遺稿藏于家而科舉時文為後學所矜式者又不在是<lb/>
此君之為學也君天性篤於孝友事父母不徒致隆於<lb/>
甘軟之奉而能以志養弟廩序慶厦凡四人君各買田<lb/>
<pb n="KR4e0128_WYG_006-19a"/>
宅給之俾得安居以食恒念其少時厚承叔父謙持甫<lb/>
教愛之恩故事之如父而待其子女若同産然其於宗<lb/>
族姻黨隨疏戚待之各有恩意與人交樂易真實不事<lb/>
邊幅嘗建樓為寅賓之所扁曰皆春朋舊或相過從輒<lb/>
瀹茗開尊談笑傾倒竟日不少倦而於其貧窮患難之<lb/>
際尤盡其心此君之為人也君生子男子四人雲龍領<lb/>
閩藩癸夘郷薦拜處州府儒學訓導娶程氏雲鴻郡庠<lb/>
廩膳生娶王氏雲鼇聘程氏俱鄭出雲豸聘陳氏側室<lb/>
<pb n="KR4e0128_WYG_006-19b"/>
陳氏出子女子五人長適程坦次適郡庠生俞源次適<lb/>
吳芳次適方察次適予子乾清孫男五山岳峑巖嵩君<lb/>
卒於成化丁未十月十日享年四十有八諸孤為營宅<lb/>
於興福里五侯山之麓坐某向某一封六竁其中三竁<lb/>
今卜以𢎞治戊午十二月十又一日窆其二親及君而<lb/>
旁三竁豫為鄭孺人及葉氏陳氏二側室夀藏此君之<lb/>
終也君之諸孤卜葬既有期乃奉君之門人宣平吳給<lb/>
事仕偉所著事狀来請銘予憶少時備數郡博士弟子<lb/>
<pb n="KR4e0128_WYG_006-20a"/>
員於君為同學及壯叨舉進士於君為同年斯文交誼<lb/>
蓋久且厚矣成化己亥之夏予以起復入京師而君及<lb/>
吳拙戒方伯亦以謁選至君語拙戒欲以其女妻予子<lb/>
拙戒以為言予謂昔蹶父為其女相攸而有取於韓土<lb/>
之富饒予家世寒素豈足以副君相攸之意乎君聞之<lb/>
笑曰吾愛未軒之為人故欲托吾女於其家吾豈不知<lb/>
其非富饒者乎於是婚議遂定然則君之於予蓋有知<lb/>
己之雅又不獨斯文交誼而已也今君之葬非予銘其<lb/>
<pb n="KR4e0128_WYG_006-20b"/>
孰宜銘銘曰惟君之行不違乎天而天於君胡嗇其年<lb/>
然而雲衢萬里六翮翩翩有親獲沾其寵命有子克紹<lb/>
其青氊則君之所得於天者蓋幾乎其全矣而獨其夀<lb/>
之未遐豈亦其氣數之適然者耶五侯之山鬱鬱新阡<lb/>
全歸其中復奚愧焉<lb/>
　　　明中順大夫廣信府知府徐君墓誌銘<lb/>
嗚呼是為予友梅隴徐君之墓曩予先大父嘗授徒於<lb/>
君家君之世父菊逸窮獨二先生皆從游既而先大父<lb/>
<pb n="KR4e0128_WYG_006-21a"/>
出仕翰林二先生相繼為學者師家君子復從而受業<lb/>
焉及予與君同仕南京君又命其子奇樸從予質所疑<lb/>
難兩家四世互為師生而君於予復以行業相切劘意<lb/>
氣相許與蓋古所謂異姓兄弟也方期暮年結社於清<lb/>
泉白石之間相觀法以<hi>闕</hi>　　　　君何為棄予而遽<lb/>
死矣乎君諱文津字若川别號<hi>闕</hi>菴姓徐氏唐秘書省<lb/>
正字寅宋熈寧丙辰狀元鐸其先世也世居壺山東隴<lb/>
至君之曾祖徳驥始遷延夀祖孟博父利永號竹莊俱<lb/>
<pb n="KR4e0128_WYG_006-21b"/>
有隠徳母彭氏津五嵗失怙母改適鞠於祖母黄氏天<lb/>
稟穎異甫五嵗教以唐人詩輒能成誦及入小學已嶄<lb/>
然不類凡兒丱角受經於菊逸窮獨二先生論説經㫖<lb/>
多所解悟學賦五言詩每有奇語二先生大喜以亢宗<lb/>
期之年弱冠慨念零丁孤苦思奮迅振拔以自植立於<lb/>
世因與其從兄海陽司訓宗海昌邑司訓遵陸更析互<lb/>
辯攻進士業每參横斗轉猶篝燈挾册琅然誦讀不少<lb/>
休蓄之既深發為文章典實明粹可喜正統己巳著錄<lb/>
<pb n="KR4e0128_WYG_006-22a"/>
莆郡庠凡行部憲臣較諸生之藝君率占名首列景泰<lb/>
癸酉登郷薦第未及上春官因集同志十餘人為文㑹<lb/>
相與淬礪益充其所未至天順丁丑遂登進士髙第尋<lb/>
乞歸展墓明年還朝又明年拜南京刑部主事訊決明<lb/>
慎獄用平允三載書最推恩贈竹莊為主事母安人未<lb/>
幾進江西清吏司員外郎成化乙酉復進雲南清吏司<lb/>
郎中既三載予自翰林謫評事南京大理每審讞刑部<lb/>
所鞫獄閱其案有君名則同官諸公必曰此徐君所決<lb/>
<pb n="KR4e0128_WYG_006-22b"/>
者當無寃訊之果然及上其案於廷尉諸卿佐諸卿佐<lb/>
亦曰此徐郎中所推鞫者可無疑也其見信於人如此<lb/>
尋復以最書進贈竹莊為郎中母宜人嵗庚寅今上皇<lb/>
帝圖一新政理命大臣巡行郡縣汰其貪庸不能事事<lb/>
者勅廷臣推薦通明公<hi>闕</hi>之士補之而君名在薦中遂<lb/>
遷江西廣信府知府廣信在江吳閩越之衝號為劇郡<lb/>
又連遭荒歉民困滋甚為政者若未易爬梳也君至廉<lb/>
静以持已寛恕以臨民勤勵以莅政簡約以節用而復<lb/>
<pb n="KR4e0128_WYG_006-23a"/>
鋤治其奸穢發舒其隠詘民以乂寧越三年冬孟忽得<lb/>
風疾危甚郡之老稚咸奔走詣神祠相與建齋醮祈君<lb/>
之瘳踰旬少間復起視事一日忽命駕遍詣郡大夫士<lb/>
之廬啜茗劇談至暮而歸神采不異平常時翼日漏下<lb/>
申刻取水沐浴畢遂披衣端坐而卒時癸巳十一月九<lb/>
日也生於永樂甲辰八月十有六日距其卒得年五十<lb/>
君軀榦魁梧襟抱沖曠敦尚樸素雖貴顯視紛華靡麗<lb/>
事澹如也性至孝痛竹莊不逮養遇諱日輒嗚咽不自<lb/>
<pb n="KR4e0128_WYG_006-23b"/>
勝母卒哀毁特甚遇宗族郷黨隨疏戚各有恩意與人<lb/>
交剗去圭角崖岸不矯矯為異亦不翕翕為同人自不<lb/>
得而親疏之居官小心慎密自始仕迄于其終不少變<lb/>
夫以君之資才學行使得躋于耄期以馴致大用則其<lb/>
樹勲庸流聲實可涯耶何天嗇其夀使施于有政者厪<lb/>
厪若是此有志之士猶不能不為君惜也君娶吳氏勤<lb/>
儉惠和克盡内助累封宜人子男四長即奇樸吳出娶<lb/>
黄氏次奇桂奇松奇栢俱側室鄭氏出女四長適顧宜<lb/>
<pb n="KR4e0128_WYG_006-24a"/>
敬次適林訓童次適郷貢士林沂次未行奇樸卜以乙<lb/>
未某月某日葬君於穀城山之原先期奉君之門人方<lb/>
掌使恒謙所著狀以墓銘見屬肝腸百裂其何忍銘第<lb/>
念平日知君之深若終弗銘則揚君子之休當屬之誰<lb/>
耶遂抆淚序而銘之銘曰徐出偃王以國氏聚族莆陽<lb/>
自唐始秘書以文發源委有来侁侁繼其美殿元事業<lb/>
尤燁煒千古芳名垂宋史歴元迄今三百禩簪紱蟬聨<lb/>
時罕比菊逸早由科第起遺愛至今存百里維君挺生<lb/>
<pb n="KR4e0128_WYG_006-24b"/>
更英偉掉鞅文場紹前軌十年執法秋臺裏鑑空衡平<lb/>
無骩骳一日聲名動天子五馬分符恩數侈撫摩瘡痍<lb/>
剔姦宄頌聲洋洋滿人耳儵焉觀化騎箕尾耋稚悲號<lb/>
喪考妣嗟君所存寧止是用之未究豈常理有子業儒<lb/>
君是似遺澤庶幾其在此刻石墓門為君誄於萬斯年<lb/>
君不死<lb/>
　　　新河教諭羅先生暨配鄭孺人墓誌銘<lb/>
嗚呼吾外舅羅先生及外姑鄭孺人合葬于此九原茫<lb/>
<pb n="KR4e0128_WYG_006-25a"/>
茫音容永隔吾懐之悲曷其有極因憶仲昭垂髫時侍<lb/>
先君宰束鹿束鹿於新河為鄰封彼此篤好相往還甚<lb/>
密仲昭嘗獲拜先生於寓館辱不鄙謂其可妻也先君<lb/>
聞之深以為喜一言之合姻好遂定俯仰天地曾幾何<lb/>
時先生及孺人俱先朝露而仲昭亦老且衰矣自愧疎<lb/>
庸無能為役以申知己之報顧嘗以文字為職其於發<lb/>
揚潛徳以垂永久實仲昭責也遂抆淚取其季子祐所<lb/>
狀事行誌而銘之誌曰先生諱繹字從思姓羅氏其先<lb/>
<pb n="KR4e0128_WYG_006-25b"/>
撫之臨川人勝國時有諱某者尉福清子孫因占籍于<lb/>
閩至先生已六世矣曾祖諱從義祖諱伯淳俱有隠徳<lb/>
父諱泰以學問文章重一時雖未嘗仕進然其弟澤登<lb/>
甲辰進士為名御史先生及兄紋同領丁酉郷薦為名<lb/>
師儒其他及門之士躋巍登膴者不可勝數皆教澤所<lb/>
及也平生著述有覺非集行於世先生少穎悟嗜學登<lb/>
第時年甫二十有一初司訓廣之肇慶滿九載掌教真<lb/>
定之新河兩學與計偕者恒艱於得人而新河尤甚先<lb/>
<pb n="KR4e0128_WYG_006-26a"/>
生至嚴條法而勤督責之雖隆寒盛暑弗怠自是文風<lb/>
皆稍振然先生為人勁直負氣不茍媕阿軟媚以取悦<lb/>
於官長在新河凡七載部使者欲以非理相加先生毅<lb/>
然厲色曰官可去屈辱不可受也竟以是忤其意罷歸<lb/>
學者相與力辨而留之不可得因嘆息先生以直道不<lb/>
容於時而深恨部使者以私惡黜賢師也先生性敦廉<lb/>
恥而於孝友之行尤篤在肇慶時郡守四明王侯瑩雅<lb/>
相敬重嘗大修郡學而以提督任屬之既畢工所餘緡<lb/>
<pb n="KR4e0128_WYG_006-26b"/>
錢頗多侯以先生將考績北上令自取以治行先生竟<lb/>
歸諸公帑一無所受既滿考便道歸省時覺非府君尚<lb/>
無恙一時名人賢士樂與之遊先生日以其所得祿俸<lb/>
餘貲厚為供具俾得觴詠款洽以樂其心又為鬻善地<lb/>
以營夀藏所費雖甚鉅纖毫不以累其兄弟或勸其稍<lb/>
積蓄以為詒後計先生曰吾年尚富食祿之日猶長吾<lb/>
親已老奉養之日短矣失今不盡吾情萬一親不諱異<lb/>
日雖累茵列鼎將安用乎團欒膝下踰年然後獻績京<lb/>
<pb n="KR4e0128_WYG_006-27a"/>
師既而復念其親日就衰老仍請假還家省侍又踰二<lb/>
年始以親命赴選而府君之訃音至矣其平生履歴行<lb/>
治大致如此餘可槩見也先配孺人段氏同郡士族女<lb/>
早卒繼即鄭孺人諱筥祖宗玉晉府教授父芹叔母某<lb/>
氏孺人年十有四喪母撫諸弟綜理家政斬斬中度其<lb/>
從父介叔為兵部主事於覺非府君有契誼因得聞孺<lb/>
人之賢遂求以為先生配孺人頗知書言動皆依於理<lb/>
無所茍先生致孝養於親孺人相之主中饋具滫瀡彌<lb/>
<pb n="KR4e0128_WYG_006-27b"/>
久益勤平居事先生和順恭敬終始如一撫其媵人有<lb/>
樛木之恩待其異母子女有鳲鳩之徳教諸子惟以讀<lb/>
書為本不使其親市井涼薄事宗黨賢之孺人平生少<lb/>
疾病年既耄猶耳目精明織紉紡緝不異少壯日其平<lb/>
生所養可知矣先生卒於成化辛巳二月距其生永樂<lb/>
丁丑享年五十有五孺人卒於𢎞治丙辰二月距其生<lb/>
永樂乙酉享年九十有二子男五𤣥錫以進士乙榜拜<lb/>
新喻訓導歴徳興教諭惠州教授先孺人卒娶陳氏𤣥<lb/>
<pb n="KR4e0128_WYG_006-28a"/>
輝早卒𤣥光娶陳氏祐著綠郡庠有才名娶劉氏𤣥明<lb/>
亦早卒𤣥光副室某氏出餘皆孺人出女三長適楊璟<lb/>
段孺人出次即以妻仲昭者次適林徳皆孺人出孫男<lb/>
三鍾秀娶甘氏鍾傑娶屠氏鍾文聘朱氏女十二蔡璋<lb/>
吳某王汶鄭餘慶李某林某陳𤣥聰其壻也餘未行曾<lb/>
孫女二俱幼先是先生卒𤣥錫等以其年十二月十有<lb/>
八日葬于城西梅亭山之原虚其右為孺人夀藏至是<lb/>
孺人卒𤣥光等又以其年十二月二十有三日奉柩合<lb/>
<pb n="KR4e0128_WYG_006-28b"/>
窆焉銘曰有崇一丘梅亭之岡是惟先生與孺人之藏<lb/>
其可掩者骨而不可掩者士行之粹壼儀之臧墓門有<lb/>
石刻此銘章猗千百年尚有耿光<lb/>
　　　拙菴林君墓誌銘<lb/>
林氏之先居下邳梓桐縣晉黄門侍郎祿從元帝渡江<lb/>
為晉安太守因家侯官至唐瀛州刺史𤣥泰始居莆之<lb/>
北螺村瀛州之孫檢校太子詹事兼蘇州别駕披又徙<lb/>
居澄渚生端州刺史葦端州之𤣥孫永始遷前埭四傳<lb/>
<pb n="KR4e0128_WYG_006-29a"/>
為宋將作郎監簿矩監簿之孫王宫教諭天保始别其<lb/>
派曰上林自是五傳有諱槐應者仕元為興化路直學<lb/>
直學之子諱聞喜福清州税使税使之子諱彦基皇贈<lb/>
奉訓大夫左春坊左諭徳兼翰林院修撰諭徳之子諱<lb/>
文以中順大夫太常寺少卿兼翰林院侍讀學士致仕<lb/>
卒贈嘉議大夫禮部左侍郎君諱軒字伯安别號拙菴<lb/>
學士公之長子也母劉氏生母鄒氏君少猶逮事其大<lb/>
父母于時家政方殷君承委命分理罔或愆于度大父<lb/>
<pb n="KR4e0128_WYG_006-29b"/>
母甚愛之學士公既升朝君兩侍養宦邸每雞初鳴輒<lb/>
先起奉冠衣具湯粥雖隆寒暑弗替事無巨細必稟命<lb/>
乃行雖勞勩必躬必親無敢暇逸學士公每接賓客君<lb/>
奉湯茗畢乃却立屏後以俟命呼客不去不敢退也家<lb/>
居嘗倡修逺祖祠又搆堂以祀小宗之祖已乃築室於<lb/>
先廬之東以居家指甚衆而君所以御之者和而有威<lb/>
嚴而有恩内外斬如也學士公居官踰三十年君在側<lb/>
則有以慰其羇旅之懐君居家則有以寛其内顧之憂<lb/>
<pb n="KR4e0128_WYG_006-30a"/>
士大夫咸以能子稱之君有弟四人皆衣被儒術以世<lb/>
其家而其季中書舍人季厚君又能刻志於學以世其<lb/>
科蓋亦以君為之長而率先之也事諸父盡愛敬處羣<lb/>
從各得其歡心處宗族姻戚雅有恩意在郷黨間謙厚<lb/>
周慎遇長老必致其恭接童孺亦必以禮而敬賢樂善<lb/>
尤盡其誠人有過輒諱而不言有可以告語者必竭其<lb/>
忠或爭訟不能平則明其是非曲直以曉釋之見人急<lb/>
難亦隨其力之所能及者而盡其情晩年尤為月旦之<lb/>
<pb n="KR4e0128_WYG_006-30b"/>
評所推重郡守嵗行郷飲必處以賓席僉憲天台林公<lb/>
克賢政尚旌别所至郡邑輒命公舉郷邦之有行誼者<lb/>
以勵風俗而莆人則以君為稱首無異議者平居無疾<lb/>
言厲聲應物務以柔勝性不尚華侈尤不喜世俗機巧<lb/>
之事雖生長貴富望之温然若儒家子也君幼通敏好<lb/>
學强記嘗執經從行人方栁東司訓宋澹然二先生游<lb/>
皆見器許尤善字學清雅端勁士大夫家碑碣屏幛之<lb/>
類多屬筆於君其與親友通問簡劄詞翰兼美人愛重<lb/>
<pb n="KR4e0128_WYG_006-31a"/>
之膳部郎中陳公景茂職司翰墨嘗薦君自代君以非<lb/>
父志辭既而部使者新安許公仕達縣令安成劉公玭<lb/>
皆剡上其名天官卿檄召赴銓㑹母宜人疾不果行其<lb/>
後再至京師館閣諸老及二三朝士方將推挽君不欲<lb/>
變初志卒辭焉成化丙申學士公卒朝廷遣官營葬君<lb/>
往来督視過勞得微疾後三年感患風痺竟不起嵗庚<lb/>
子二月十有八日也生於永樂癸巳正月十有八日至<lb/>
是得年六十有八配達氏諱貞字守静其先蜀人國初<lb/>
<pb n="KR4e0128_WYG_006-31b"/>
以富民起實京師遂占籍江寧縣父旺登甲辰進士拜<lb/>
行在交阯道監察御史與學士公同朝因以妻君性温<lb/>
淑仁惠佐君理家政教子女皆有條法生後君四年六<lb/>
月二十有三日卒後君三年正月朔日得年六十有七<lb/>
子男四鑰娶李氏釗領戊子郷薦入太學俟進士舉娶<lb/>
郭氏繼黄氏鉉先卒娶王氏鏓聘鄭氏女四長適邑庠<lb/>
生栁熒次適方増次適郡庠生宋偁次許適俞錪孫男<lb/>
四景潛景洤景澄景泮孫女四墓在城南天馬山南麓<lb/>
<pb n="KR4e0128_WYG_006-32a"/>
甓五竁君居中右達氏左鉉其二則鏓生母及鉉妻夀<lb/>
藏也諸孤卜以乙巳十二月八日葬奉禮部主事宋君<lb/>
孔時狀来請銘予因君而有所感焉銘烏可辭先王之<lb/>
世以孝友睦婣任恤六者之行教民故當是時俗化之<lb/>
隆無以尚矣後世此道不講士之為學惟從事於言語<lb/>
文字之末以取科第媒利祿而已其於六者之行漫不<lb/>
知其為何物俗化所以不及於古有由然也君生斯時<lb/>
乃能以先王之教而修之於身雖其所及未能甚廣而<lb/>
<pb n="KR4e0128_WYG_006-32b"/>
州里郷閭之間猶或有觀感而興起者其俗化亦不為<lb/>
無所助也今復已矣則後生典刑將何所托乎此予銘<lb/>
君之墓所以特表而著之以告夫人人也銘曰賦質之<lb/>
温如履行之醇如雖爵不加身其本然之貴孰得而尊<lb/>
如雖祿不及門其固有之富孰得而倫如况夫蘭玉薰<lb/>
如桂子馧如君之名殆將歴百世而芬如<lb/>
　　　奉政大夫廣東按察司提學僉事立齋宋君墓<lb/>
　　　　誌銘<lb/>
<pb n="KR4e0128_WYG_006-33a"/>
𢎞治辛酉七月甲子廣東提學僉憲宋君卒於官訃至<lb/>
莆士大夫咸齎嗟悼惜謂吾郷失此賢士寔斯文之不<lb/>
幸也予時方與翠渠周君纂修郡志既相與考論其行<lb/>
業以傳於儒林矣越二年其子元翰將卜吉襄事乃奉<lb/>
君之同官毘陵徐君紘所著事狀詣予請曰先君儒林<lb/>
之傳辱執事之寵惠厚且逺矣第郡志特紀其大者耳<lb/>
餘固不能詳也今掩幽之石敢復假寵於執事幸無靳<lb/>
焉言訖泣下沾襟予感念疇昔亦哽咽不能言遂不復<lb/>
<pb n="KR4e0128_WYG_006-33b"/>
固辭君諱端儀字孔時别號立齋姓宋氏世為莆之後<lb/>
埭人君幼淳雅凝重不妄言笑見先生長者應唯進退<lb/>
若老成人稍長攻舉子業讀書必求通貫為文必根義<lb/>
理年十六七侍父助教公學正安州每考較諸生學業<lb/>
必令君與試一時在學之士皆嘆服以為不可及又嘗<lb/>
侍父較文江右時御史天台陳公選監場屋因私試以<lb/>
文亦深器許之既而還莆著錄郡庠益自刻勵於學成<lb/>
化辛夘郷舉小試君偶失利衆為稱屈君之祖舅學士<lb/>
<pb n="KR4e0128_WYG_006-34a"/>
林先生欲以書白于當道者君曰此吾學未至縱求而<lb/>
得之亦可恥也遂閉門講學竟不復請舉甲午登郷闈<lb/>
第七人明年㑹試禮闈弗售閩憲使山隂唐公彬先監<lb/>
試秋闈君其所取士也遂延置西塾以訓其子一時同<lb/>
寅亦多遣子弟從之遊居二年秋毫無所干請唐公及<lb/>
僉憲蘭溪章公懋甚雅重之戊戌禮闈又弗售卒業成<lb/>
均時助教公已遷官来任君於養志之暇益得友四方<lb/>
賢士以充其所未至若故鳳陽貳守邵武寗君堅今太<lb/>
<pb n="KR4e0128_WYG_006-34b"/>
常少卿安陸孫君交則其尤厚者而後進之士慕君學<lb/>
行亦多執經受業登巍躋膴者踵相屬也既而試事内<lb/>
庫庫之主者延君以教其弟公事悉不以累君君曰逸<lb/>
已以勞同事吾豈為之哉且吾人間日入視事今以直<lb/>
日盡吾職以暇日副其意不亦安乎辛丑始擢王華榜<lb/>
進士第六人拜禮部精膳司主事委司本部及光祿寺<lb/>
諸署俸糧謹其出納雖部堂支給升合不得多取舊弊<lb/>
悉革尋丁内外艱起服改祠祭司甚為部長貳河南耿<lb/>
<pb n="KR4e0128_WYG_006-35a"/>
公裕太原周公經所敬禮適雲南提學憲臣缺選部議<lb/>
以屬君偶為郷掾所知出以語人君曰進秩之疏未上<lb/>
而已誼傳於衆口或者以我為干乞耶遂力辭不受已<lb/>
而遷主客司員外郎未幾廣東提學缺時耿公遷選部<lb/>
遂擬君上請以内相丘徐二公沮之不許蓋徐公初主<lb/>
考禮闈君為所取士繼進貳禮部君為其屬僚丘公為<lb/>
祭酒君為其門生皆受知遇及二公入相君以今昔異<lb/>
地自正旦大衆行禮之外足跡未嘗一至其門二公疑<lb/>
<pb n="KR4e0128_WYG_006-35b"/>
君忘徳故有是沮然所以見沮於二公者適所以彰君<lb/>
之名於朝著也官主客二年凡四夷朝貢之使以方物<lb/>
贄見一毫不茍取其或有所求請必條舉典故辨析開<lb/>
諭往往使之心服以去嘗委奉安先儒楊龜山從祀神<lb/>
位又委遴選諸親王妃又委乗傳歴山東以及南北畿<lb/>
擇堪尚公主者皆非主客所司蓋重君也俄而廣東提<lb/>
學復缺時丘公物故耿公復疏上君名遂拜按察司僉<lb/>
事奉璽書以行既至嚴立教法大要以崇本實黜浮華<lb/>
<pb n="KR4e0128_WYG_006-36a"/>
為主而痛抑奔競革奸弊以防壊法之源纖悉具備皆<lb/>
鑿鑿可行所轄諸郡縣方行民快之例富家大族爭欲<lb/>
遣子弟入學以圖幸免至於各學生徒廩缺亦皆爭先<lb/>
請補干托紛然甚至有行賄賂者君曰是吾行未孚於<lb/>
人也於是凡一士之進一廩之給咸秉至公雖忤權貴<lb/>
弗恤也所屬廣州析番禺南海增城三縣地增設龍門<lb/>
縣并立學補弟子員時請托之風猶未弭君乃覈三學<lb/>
之士産所當析之地者又試其中之堪廩食者翼日立<lb/>
<pb n="KR4e0128_WYG_006-36b"/>
之於庭以廩增之額定于籖數足而止自是廣之人士<lb/>
深信服之其後新寧亦設縣遂無復有請托者矣君莅<lb/>
官不立赫赫之威務欲以身表率諸生考校命題不先<lb/>
立已意一以經傳為主試之日端坐竟日俾其從容思<lb/>
索展盡底藴隨文去取有戾經傳者雖工不得寘前列<lb/>
學者駸駸乎知所嚮方而君亦不憚勞勩雖蠻烟瘴毒<lb/>
之地靡不躬歴若瓊崖諸州遠在海島中前此有九年<lb/>
僅一到者君未及五載已兩涉鯨波矣巡撫大臣嘉其<lb/>
<pb n="KR4e0128_WYG_006-37a"/>
勤於職務上疏乞旌擢之而君竟以是衝冒炎瘴染疾<lb/>
不起士夫僚友聞之咸哀怛不已逺近諸生奔弔有痛<lb/>
隕仆地者瓊之士既祀君於仰止祠廣之士復相率請<lb/>
祀君於仰髙祠其感人之深如此君為人和易真實不<lb/>
事表襮而尤篤於倫誼其主事精膳時助教公遘疾奄<lb/>
延五閱月君請告躬視湯藥頃刻弗離左右及卒哀毁<lb/>
幾絶匍匐扶柩以歸葬祭一以先儒故典從事繼而吳<lb/>
安人卒亦然待其弟孔惠孔揚孔學極友愛諸弟亦感<lb/>
<pb n="KR4e0128_WYG_006-37b"/>
發怡怡然稱其為故家人物始祖祠宇圮壊力倡族人<lb/>
新之又率諸弟别建家廟于居室之東嵗時奉祀惟謹<lb/>
與人交忠信不欺有所謀議凡是非得失必竭盡底裏<lb/>
無所隠諱曩彭惠安公韶續修莆陽志凡有疑多資君<lb/>
以質正予修八閩通志於諸郡人物悉資君以去取君<lb/>
皆為極力考究裨益良多其居郷畏慎謙抑於物無所<lb/>
忤及登第貴顯往還郷閭非公謁未嘗一至郡縣凡世<lb/>
俗紛華之事視之泊如也君資稟清粹自其少時雖習<lb/>
<pb n="KR4e0128_WYG_006-38a"/>
舉業然已有志汎濫羣籍尚友古人凡郷之先輩皆考<lb/>
究而知其邪正賢否郡守青田潘公琴以郡學所祀郷<lb/>
賢多弗稱典禮乃發䇿詢於庠序諸生惟君所對䇿考<lb/>
論精審潘公大加嘆賞初嘗著莆陽科名志晩年復著<lb/>
人物備志善惡皆錄蓋將以私備法戒且示後人惜其<lb/>
未脱藁也其在禮部時署清務簡尤留意程朱正學嘗<lb/>
考正宋史道學傳進程氏門人吕公大臨謂其深潛縝<lb/>
密當不在劉李尹謝游楊之下又以程氏師友淵源朱<lb/>
<pb n="KR4e0128_WYG_006-38b"/>
子已有錄以示後學而朱子門人亦多哲士尚未有表<lb/>
著之者因褎集黄勉齋以下及私淑有得如真文忠諸<lb/>
公凡若干人為考亭淵源錄又嘗修祠部典故若干巻<lb/>
在廣憲時前巡撫大臣嘗增設𨽻兵四人以贍司學政<lb/>
者君悉取其資新濓溪周元公祠因進廣東安撫廖公<lb/>
子晦以配享焉公暇嘗修廣東通志略宋行朝錄皆未<lb/>
脱藁又嘗編道南三先生遺書及朱子事類凡若干巻<lb/>
平生著述有宋氏族譜郷賢考證莆陽遺事莆陽舊事<lb/>
<pb n="KR4e0128_WYG_006-39a"/>
偶錄髙科考立齋閑錄立齋稿合之凡若干巻藏于家<lb/>
嗚呼君之所以修於身施於政行於家垂於後者卓卓<lb/>
如此世之人皆知之至其耿介特立之操超邁絶俗之<lb/>
識局於位而未見於行藴於中而未著於外者世之人<lb/>
或未知也惟君之同寅和順王雲鳳嘗稱之曰孔時之<lb/>
為人與之論古人賢否講求經史微義則若探囊之豫<lb/>
建瓴之捷而通殷勤述功能於達官大吏之前爭是非<lb/>
辨曲直於稠人廣坐之中則訥然不能一出諸口此孔<lb/>
<pb n="KR4e0128_WYG_006-39b"/>
時之言也事上惟恐有過使人若或傷之黑白在胸中<lb/>
而視其貌渾然若無能寧受不知己之屈而未嘗一啓<lb/>
喙以辨不為皎皎之行而未嘗外於君子之矩度中此<lb/>
孔時之行也討故典闡幽微貫穿上下數千百年若本<lb/>
朝始建國及洪武庚辰正統己巳三大事其間計謀攻<lb/>
戰忠良邪佞中外大小臣工舉事成敗得失之故窮捜<lb/>
極訪理訛訂疑是非輕重析於秋毫此孔時之學也予<lb/>
竊以斯言為知君之深故併誌之君生於正統丁夘詎<lb/>
<pb n="KR4e0128_WYG_006-40a"/>
其卒得年五十有五娶黄氏封刑部主事諱諭之女有<lb/>
賢徳以君貴封安人子男一即元翰領乙夘閩藩郷薦<lb/>
第一人娶予兄子行人乾亨之女君之墓在文武里柯<lb/>
宅山先塋之次去孔道僅五十步許背子面午中甓二<lb/>
竁以甲子正月癸酉葬君於其右而虚其左為黄安人<lb/>
夀藏云予與君通家三世嘗銘君之大父沐陽貳教先<lb/>
生之墓矣故不復次其世家焉銘曰孰豐其徳而不豐<lb/>
其齡孰縱其藴而不縱其行正學源委郷邦典刑考言<lb/>
<pb n="KR4e0128_WYG_006-40b"/>
詢事探賾鈎深無微不燭無幽不明以立準繩以覺後<lb/>
生以揚其英以永其聲以蓄其贏以昌其嗣人<lb/>
　<lb/>
　<lb/>
　<lb/>
　<lb/>
　<lb/>
　未軒文集巻六<lb/>
</p>
<p>
</p>
  </div>
<div>
<head>未軒文集巻七</head> <lb/>
    <p>
<pb n="KR4e0128_WYG_007-1a"/>
欽定四庫全書<lb/>
　未軒文集巻七<lb/>
　　　　　　　　　　　　明　黄仲昭　撰<lb/>
　五言詩<lb/>
　　懷古<lb/>
吾聞庖羲氏爰始開鴻荒庖羲旣已往迺復生神農厥<lb/>
後有軒轅繼綂為三皇鼎湖龍去後堯德益輝煌有虞<lb/>
受其禪恭已垂衣裳禹承精一傳克紹唐虞芳猗歟嘆<lb/>
<pb n="KR4e0128_WYG_007-1b"/>
日躋復見商成湯穆穆歌敬止亦有周文王嗣武建皇<lb/>
極周德日以昌聖神相繼作治道彌昭彰所以八荒内<lb/>
淳風浩無疆唐虞既遼邈三代亦荒涼諸侯紛僣竊列<lb/>
國互爭强危舌利如㦸巧言媚如簧孔孟思濟時轍迹<lb/>
周四方徘徊無所遇懐寳徒悲傷陵夷至嬴氏不啻豺<lb/>
與狼治道已蕩然淳風亦淪亡芒碭龍一奮仗劒扶頽<lb/>
綱所悲雜霸術垂綂未甚良累葉稱善治不過臻小康<lb/>
東京既失御羣雄起陸梁伏龍徒奮迅鳳雛空翺翔天<lb/>
<pb n="KR4e0128_WYG_007-2a"/>
意挽不回炎精竟無光六朝迭興廢四海日擾攘忽生<lb/>
龍鳯姿唐祚開晉陽奈何同氣親戰血流宫牆牝晨穢<lb/>
宸極麀聚瀆天常治道雜王霸奕葉多昏狂比之炎漢<lb/>
時已不相頡頏囘首視唐虞深淵與穹蒼有唐既迄運<lb/>
劉石遂披猖中原數千里幻作征戰場皇天命賢主揮<lb/>
戈掃欃槍陳橋屬猪人遂著龍袍黄立國尚忠厚頗勝<lb/>
漢與唐惜哉三百載教化未汪洋遂令三代前淳風竟<lb/>
茫茫端居茅簷下感此心傍徨仰天動長吟浮雲自悠<lb/>
<pb n="KR4e0128_WYG_007-2b"/>
揚<lb/>
　　望雲思親為太學生李某賦<lb/>
悠悠天際雲飛遶江南路遊子行見之徘徊日將暮飛<lb/>
雲本無心於人亦何與為念白頭親逺在雲飛處丈夫<lb/>
身許國私恩邈難顧鄉山杳靄間可望不可赴安得雙<lb/>
羽翰髙飛逐雲去我亦别庭闈接武金鑾署為君動長<lb/>
吟潸焉淚如注<lb/>
　　秋鴻<lb/>
<pb n="KR4e0128_WYG_007-3a"/>
萬里無矰繳江湖得自由逺依南地暖因覺北天秋疎<lb/>
雨投荒浦殘陽度逺洲呌霜催落葉送泠入征裘影亂<lb/>
風横塞聲寒月滿樓蘆深依晚渚稻熟下平疇孤館初<lb/>
驚夢新霜欲上頭帛書無復繫夷虜戴宸旒<lb/>
　　畫梅四首為焦㻞中書賦<lb/>
　　風梅<lb/>
南枝春意深繁葩吐竒馥東風一夜來吹落滿庭玉樹<lb/>
㡳莓苔紋漸失舊時緑騷客曉開門忽訝飄滕六<lb/>
<pb n="KR4e0128_WYG_007-3b"/>
　　烟梅<lb/>
天然玉雪姿托根依絶巘縹緲隔寒烟不辨春深淺叵<lb/>
人愛桃李清標識應鮮天公似有意欲遮塵俗眼<lb/>
　　雪梅<lb/>
𤣥雲晝㝠㝠雪滿空山裏百卉淒以腓無復舊紅紫獨<lb/>
有山中梅凌寒花韓<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>分明烈士心不隨頽俗靡<lb/>
　　月梅<lb/>
我家閩山下種梅遶衡廬林梢晴月上風景如西湖孤<lb/>
<pb n="KR4e0128_WYG_007-4a"/>
吟無與和酹酒招林逋迺今墮塵網慚愧觀畫圖<lb/>
　　送陳廷美歸省錢塘<hi>同年邵維貞索</hi>
仗劒别鄉土壯遊入長安丈夫志四方胡為復言還悠<lb/>
悠天際雲長遶髙堂間遊子行萬里感之懐故山淒風<lb/>
振林木朔雪滿河關緬懐鞠育恩豈憚行路難我亦久<lb/>
為客膝下思承歡便欲同翺翔未得凌風翰河橋送君<lb/>
去竚立空長嘆<lb/>
　　送林彌顯還莆<lb/>
<pb n="KR4e0128_WYG_007-4b"/>
東風一夜來吹緑都門栁栁下酌清尊送此平生友人<lb/>
生穹壤間浮萍寄淵藪飄泊偶相逢隨風仍左右與君<lb/>
結同心荏苒年華久我竽濫見收君瑟猶不偶人事苦<lb/>
難齊紅塵異奔走丈夫抱竒器終豈居人後窮通付蒼<lb/>
天且盡尊中酒龍泉吐寒芒奕奕射牛斗拂袖登紫騮<lb/>
慷慨各分手行行到故鄉升堂覲慈母獻夀舞斕斑春<lb/>
風生户牖時復㑹親朋攀躋雲外阜林間卧枕肱花前<lb/>
笑開口當思曲江頭春色年年有早振凌風翰勛名期<lb/>
<pb n="KR4e0128_WYG_007-5a"/>
不朽勿令故鄉塵容易白人首<lb/>
　　夀彭母七十<lb/>
天地三陽泰慈闈夀域開華年盈七袠寳婺燭三台慈<lb/>
竹清隂藹萱花春意囘堦庭蘭掩映霄漢鳳毰毸石髓<lb/>
陳瑤席瓊漿泛玉盃香浮金鴨霧樂震畫堂雷王母驂<lb/>
鸞下麻姑駕鶴來相期長不老滄海看飛埃<lb/>
　　畫雀為黄體行理問賦<lb/>
飛龍御九重和氣充八極含生非一類盡囿雍熈域黄<lb/>
<pb n="KR4e0128_WYG_007-5b"/>
雀亦遭逢俯仰性情適上林深復深終年無彈弋渇飲<lb/>
御溝水饑餐太倉粒朝陽阿閣上每共鵷鸞集微生得<lb/>
如此不識伊誰力賸有酬恩心銜環定何日<lb/>
　　雨後觀漲<lb/>
連日雨新晴諸溪水盡生氣蒸天色暝浪滚雪花明鷺<lb/>
渚看全沒虹橋覺漸平朝宗奔電影觸石殷雷聲山近<lb/>
涵空翠雲低接太清渡頭人不到空有畫船横<lb/>
　　翰林院南新闢三圃<lb/>
<pb n="KR4e0128_WYG_007-6a"/>
玉堂有隙地清曠當南隅方春度微雨草色成荒蕪今<lb/>
年闢三圃于以種嘉蔬開雲作畦壠引水疏溝渠縱横<lb/>
數十品生意盈堦除朝來零露瀼綠葉清隂敷菜根有<lb/>
眞味頗勝梁肉腴嚼之茍不厭百事俱可圖偉哉信名<lb/>
言千載當師模<lb/>
　　移菊<lb/>
菊本君子花俗卉良難偶所以古哲人品題作佳友玉<lb/>
堂老儒僊愛此出塵垢移種玉堂隂翠色滿牕牖托根<lb/>
<pb n="KR4e0128_WYG_007-6b"/>
咫尺天雨露滋培厚繁英吐黄金端不負重九羣僊休<lb/>
沐暇足泛黄封酒古稱菊潭水飲之即黄耉願言采幽<lb/>
芳以介君王夀<lb/>
　　羅湖古峰漁樵為新淦嚴武賦<lb/>
渺渺羅湖波蒼蒼古峰樹中有一幽人占斷湖山趣有<lb/>
時駕扁舟蕩漾湖中去得魚即呼酒醉卧雲水暮有時<lb/>
操斧斤笑指峯頭路天風吹浩歌泠泠出烟霧雲夢繫<lb/>
淮隂長沙謫賈傅軒冕信為榮覆車尤足慮豈若老湖<lb/>
<pb n="KR4e0128_WYG_007-7a"/>
山安行無窘步<lb/>
　　送黄石體行任湖廣副理問<lb/>
君從故鄉來握手長安道滿眼盡交遊何如同姓好旅<lb/>
舘幸連牀朝夕資論討時復酌金罍花前共傾倒相愛<lb/>
見天真賴以開懐抱昨日拜新恩錦衣炫晴昊笑買楚<lb/>
江船匆匆出蓬島離尊悵初盡烟起河橋草揚㠶入烟<lb/>
去滄江空浩浩感君平日情憂心惄如擣何以慰渇饑<lb/>
貞白期自保<lb/>
<pb n="KR4e0128_WYG_007-7b"/>
　　代陳憲副贈原都憲用祁主事韻<lb/>
方岳當齊魯行臺正百官元臣加節鉞寵命出金鑾河<lb/>
内仍留寇荆州幸識韓氷霜歸政府風月在詩壇展也<lb/>
才兼徳猗歟猛濟寛持平良獨易負重豈辭難蔀屋光<lb/>
還照隂崖氣不寒盤根資利器凋瘵藉靈丹囹圄經年<lb/>
淨苞苴絶夜干泰山崇地位渤海息波瀾王事勞行役<lb/>
親闈闕問安暫辭東土鎮歸奉北堂歡天上頒鸞誥庭<lb/>
前拜翠冠瑞萱明綉闥慈竹䕃雕䦨莱彩情方洽潘輿<lb/>
<pb n="KR4e0128_WYG_007-8a"/>
興未殘鄉閭誇晝錦人吏候歸鞍繡斧欣重覩湖山為<lb/>
改觀樗才叨部屬風裁仰雲端久荷箴規切都將肺腑<lb/>
刋詠歌追吉甫付與史官看<lb/>
　　題徐若川秋官山水圖用王諫侍御韻<lb/>
屋上白雲閒屋下流泉好遙山幾片青出沒林樹杪浮<lb/>
生墮塵網局促何其小豈若山中人悠然豁襟抱林春<lb/>
花氣濃谷暖鶯聲早安得往從之談𤣥坐昏曉<lb/>
　　送彭延廣歸安成<hi>御史延魁之弟也奉其母來視其兄至是復奉其母歸鄉</hi>
<pb n="KR4e0128_WYG_007-8b"/>
纔奉潘輿來復奉潘輿去來憶紫微花去憶靈椿樹來<lb/>
去肯辭勞孝友夙所慕雁聲催早寒關河秋色暮仗劒<lb/>
出都門愁心關去住秋風五兩輕揚㠶入煙霧行行到<lb/>
鄉山親舊欣相顧稱觴一樂堂滿堂春煦煦行看太史<lb/>
占西江德星聚<lb/>
　　題四景山水圖為李生時爵賦<lb/>
春意入遥山漸覺燒痕緑驅犢向東皋一犁雨初足田<lb/>
園樂事多吾將返吾轂<hi>右春景</hi>
<pb n="KR4e0128_WYG_007-9a"/>
溪亭雨新霽青山滿前軒煩熇喜暫息正襟味道言此<lb/>
中有眞意富貴何足論<hi>右夏景</hi>
風髙霜葉稀潦盡寒潭碧斜陽罷釣歸濁酒聊自適冷<lb/>
笑世途人勞勞不遑息<hi>右秋景</hi>
夜來積雪深曉覺寒威逼呼童棹扁舟蕩漾安所適隔<lb/>
溪有寒梅欲訪春消息<hi>右冬景</hi>
　　同昭武劉太守髙揮使諸公遊萬峰菴<lb/>
亂山如聚米獨擁一峰髙幽勝元無匹登臨豈憚勞千<lb/>
<pb n="KR4e0128_WYG_007-9b"/>
林澄霽色萬里見秋毫溪漲縈寒碧松聲殷怒濤人烟<lb/>
連郡郭禾黍帶林皋清世欣無警豐年慶屢遭羣公多<lb/>
暇豫尊酒一遊遨詩思慚予拙兹來亦覺豪<lb/>
　　題昭武髙揮使鍾吕二僊圖和謝大叅韻<lb/>
我聞二僊翁翩然拂塵服携手問還丹世事瞑雙目丹<lb/>
成共遐舉離人立於獨兹事蓋窈㝠有無未能卜而我<lb/>
獨愛翁蕭散青山麓不榮文錦裳不貴黄金屋秋雨飯<lb/>
胡麻春風羮杞菊緑醑釀初成開尊味醲郁興來即傾<lb/>
<pb n="KR4e0128_WYG_007-10a"/>
倒枕藉山中宿金谷花戎戎長安車轆轆天道有乘除<lb/>
得失互倚伏翁應達兹理優游在空谷安得往從之雲<lb/>
山並幽躅<lb/>
　　一齋為永康黄肅賦<lb/>
平地欲為山所積非儋石髙丘欲掘井胡能計尋尺為<lb/>
學正如斯孜孜當不息持之亦有要曰惟主於一所以<lb/>
古哲人乾乾以終日講學窮至理飭躬崇令德習俗諒<lb/>
不移他岐豈容適萬理忽昭融聖域可優入窮則善其<lb/>
<pb n="KR4e0128_WYG_007-10b"/>
身逹則行於國俯仰天地間能事從此畢黄生志希賢<lb/>
顏齋警晨夕吾將考其成朂哉慎無斁<lb/>
　　題四景山水圖<lb/>
白頭杜陵叟乾坤一詩豪看山坐芳草尋春訪緋桃一<lb/>
尊不自慰奈此時繹騷<hi>右杜甫遊春</hi>
芙蕖新著花幽賞竟朝夕所喜契吾心寧徒玩其迹遺<lb/>
說炳丹青誰能繼真識<hi>右濓溪愛蓮</hi>
彭澤賦歸來托身籬菊中夷齊迹雖異商周時則同世<lb/>
<pb n="KR4e0128_WYG_007-11a"/>
無漢昭烈千載空卧龍<hi>右淵明愛菊</hi>
清夜入孤山梅花伴幽悄興寄香影中詩成水月表松<lb/>
梢孤鶴鳴不覺千山曉<hi>右逋仙愛梅</hi>
　　浣靈軒為李德馨方伯賦<lb/>
人心本虛靈物欲有時蔽所以古哲人浣之不容置動<lb/>
靜交有養内外互相制如水決其汚如鏡去其翳一疵<lb/>
不復存萬理咸森備事物紛然來順應無少戾彌綸參<lb/>
贊功畢竟由此致李公學古徒顏軒恒自勵日新功已<lb/>
<pb n="KR4e0128_WYG_007-11b"/>
勤非徒美觀視施於政事間動與古人契功業日以隆<lb/>
未測其所至吾將覩其成朂哉慎毋替<lb/>
　　題畫竹二首<lb/>
我昔愛此君手植清溪曲春雨長龍孫森然數竿玉風<lb/>
搖疎影長日轉新隂緑披襟趂晚凉嘯歌淨炎燠年來<lb/>
亦何事東馳復西逐披圖見此君俯首愧塵俗<hi>右晚涼</hi>
藹藹碧琅玕托根傍苔石挺抜霜霰餘蒼然含正色況<lb/>
復新雨過薿薿増潤澤偉哉衛武公學已躋聖域淇澳<lb/>
<pb n="KR4e0128_WYG_007-12a"/>
播聲詩托此比其德有志希聖賢兹圖視為則<hi>右甘澤</hi>
　　擬古<lb/>
故人千里别遺我雙干將其鞘飾鞞琫其刃生寒芒鞘<lb/>
以示韜晦刃以明堅剛時行即徇義時止當深藏雌雄<lb/>
喻同心以朂長不忘<lb/>
　　題畫<lb/>
紛紛浮世上舉眼皆塵俗蓬萊杳何許但見雲海緑呼<lb/>
童抱瑤琴青山縱遐矚欲彈山水調和以陽春曲緬懐<lb/>
<pb n="KR4e0128_WYG_007-12b"/>
鍾子期百身恨難贖皓月幸無恙流光滿林麓夜夜照<lb/>
孤琴庻以慰幽獨<lb/>
　　和丁石崖太守贈箕陽陳憲副致政詩六首<lb/>
貪夫溺忘返達人自不羈時行施惠利時止娛詩書而<lb/>
況故山下猶有舊田廬及此身强健不歸待何時<lb/>
　　二<lb/>
鸚鵡在雕籠日食非不腴何如林間鶴棲老蒼松林先<lb/>
生早賦歸酌酒舞且歈彼哉憂得䘮役役眞鄙夫<lb/>
<pb n="KR4e0128_WYG_007-13a"/>
　　三<lb/>
羣賢際昌運衮衮乘風雲先人獨何事超然離人羣鷸<lb/>
以翠而斃膏以明自焚偉哉桑榆翁東籬醉斜曛<lb/>
　　四<lb/>
春水緑浩蕩春山翠崢嶸登臨縱吟賞浩然發幽情因<lb/>
悲華要客氣勢如雲横長安如奔走紅塵沒簮纓<lb/>
　　五<lb/>
丈夫進退間從容乃為宜進退或窮迫寧不為世蚩賢<lb/>
<pb n="KR4e0128_WYG_007-13b"/>
哉漢二疏清風藹今兹先生繼芳躅髙節巍巍而<lb/>
　　六<lb/>
閑行引孤鶴復與瑤琴俱山水一㑹意日晏猶忘餔始<lb/>
知天壌間一閑真足娛<lb/>
　　林節婦詩<lb/>
婦道在順從而以夫為天哀哀林節婦所天夙棄捐慟<lb/>
哭絶復甦撫膺淚如泉一死諒不惜遺孤誰為憐仰天<lb/>
誓白日一節期自全鉛華悉屏棄憔悴徂芳年願為松<lb/>
<pb n="KR4e0128_WYG_007-14a"/>
與柏槁死深澗邊肯學桃李花岐路爭鮮妍縫紉秋月下<lb/>
絡緯寒燈前辛勤課遺孤及時理青編空閨四十載金<lb/>
石同真堅有子植先業有孫紹儒氊所天如有知泉壤<lb/>
應欣然<lb/>
　　琴書眞趣為三山王用忠賦<lb/>
伊人愛文雅夙志不外慕琴書日自娛蕭散澄神慮寳<lb/>
鴨風微薫藜燈雨初度膝上罷絲桐床頭披竹素煩襟<lb/>
日以清至理日以悟俯仰天地間悠然有真趣予亦契<lb/>
<pb n="KR4e0128_WYG_007-14b"/>
兹懐苦被微名誤勞勞西復東流俗共馳鶩有琴庋髙<lb/>
閣有書閉深户紅塵汨天真欲避不能去安得謝浮榮<lb/>
相從竟朝暮<lb/>
　　輓餘姚毛處士<hi>號竹溪主人</hi>
越山有幽人髙隠在巖谷適興有詩書驚心無寵辱髙<lb/>
風蓋一鄉亦足振頽俗人生随化遷百年蛇赴壑送死<lb/>
人所悲送君能勿哭泠泠越溪水蕭蕭溪上竹主人去<lb/>
不返水竹空遶屋贏得慶源深化作蘭與玉春風滿堦<lb/>
<pb n="KR4e0128_WYG_007-15a"/>
庭藹藹揚芬馥九原君勿悲人間萬事足<lb/>
　　題鍾處士梅溪巻<hi>國子生東廣鍾轅之父也</hi>
若人愛幽雅結屋清溪曲溪上種梅花幾株深遶屋窮<lb/>
冬時沍寒雪霜錮林木惟兹保太和繁花粲如玉主人<lb/>
日無事花底縱吟目徙倚齅寒香拍拍春滿腹世人逐<lb/>
浮榮奔走不停轂誰知方寸心中有塵萬斛曽如溪上<lb/>
翁俯仰無羈束何當謝簪纓相從在林谷酌兹溪上水<lb/>
一洗人間俗<lb/>
<pb n="KR4e0128_WYG_007-15b"/>
　　題四景山水圖為仙溪林廷寛賦<lb/>
　　春景<lb/>
積雨曉初晴林巒翠如沐鴶鵴知陽春桑巔催布穀騎<lb/>
驢者誰子尋芳縱吟目何日脫名韁青山並幽躅<lb/>
　　夏景<lb/>
屋上有青山屋下有流水宇宙正薰風荷花香數里窓<lb/>
下看書人應是濓溪子安得往從之靜觀無極理<lb/>
　　秋景<lb/>
<pb n="KR4e0128_WYG_007-16a"/>
幽人隠者流翛然不外慕空江罷釣歸寂寞秋山暮開<lb/>
樽風滿樓吟詩月當户囘看聲利場勞勞正行路<lb/>
　　冬景<lb/>
我昔謫湖湘凌冬出畿甸驅車隴阪間風雪朝盈面六<lb/>
合亘頑雲九疑悵難見披圖感舊遊流光去如電<lb/>
　　芳草吟送李茂容歸莆<lb/>
都門積雨晴芳草増新翠岐路送君行感之發長喟與<lb/>
君客京華芳草幾榮瘁草色自年年王孫歸未遂髙堂<lb/>
<pb n="KR4e0128_WYG_007-16b"/>
傷别離昕夕幾行淚客心自淒然況與芳草對君今别<lb/>
我去所恨不同隊安能若芳草處處隨君騎慿君向髙<lb/>
堂寄聲一相慰遊子倦風塵久動鄉關思早晚謝簪纓<lb/>
歸臥雲中寺衆草歇芳時行人㑹當至<lb/>
　　籌亭為髙都憲賦<lb/>
古有張子房亦有趙充國一則籌廟堂一則籌邊域公<lb/>
才今罕倫直與古人匹蠢彼狐䑕輩出沒長江側殺人<lb/>
以横行終嵗為民賊公名簡帝心爰命往誅殛孤舟時<lb/>
<pb n="KR4e0128_WYG_007-17a"/>
泛泛來往凌空碧幽亭構舟上軒敞含虛白因以籌為<lb/>
名于焉勵所職蕩滌狼烟清指顧鯨波息干將斫朝菌<lb/>
曽不勞餘力聖皇圖致治日昃不遑食煩公運一籌俾<lb/>
復唐虞日咄哉兹小醜何足勞區畫<lb/>
　　送孔詹事考績之京<hi>代孫寺丞賦</hi>
宣尼德澤長直與乾坤並委祉及雲仍賢哲相輝映君<lb/>
生千載後亦復鍾其慶黄甲蜚英聲青瑣司諫諍春宫<lb/>
資贊翼啓沃攄忠藎棘署佐祥刑庶獄稱明慎宸衷猶<lb/>
<pb n="KR4e0128_WYG_007-17b"/>
簡念家學承先聖寵擢侍經筵眷遇日彌盛君心益感<lb/>
激朝夕圖報稱批鱗發讜言誓將禆聖政聖明天地量<lb/>
詎肯遺忠正為念漢陽民連嵗遭饑饉遂命汲長孺臥<lb/>
治甦民病一朝懷舊弼旋復錫恩命重拜舊時官來覽<lb/>
金陵勝人生若浮萍聚散嗟無定昨日幸相逢詩酒發<lb/>
佳興今朝復分手奏績重趨覲九重圖治勤寤寐思英<lb/>
俊定見沐殊恩金甌覆名姓努力效嘉猷致君邁堯舜<lb/>
　　效古十九首<lb/>
<pb n="KR4e0128_WYG_007-18a"/>
握手與君别萬里從此辭悠悠道路長惻惻中心悲白<lb/>
日西山沒流水東海馳東西各異勢㑹合良難期明月<lb/>
有時缺思君長不絶茫茫春雪深道路沒歸轍驅馳力<lb/>
已疲憔悴髪已白君心但自保豈敢怨離别<lb/>
　　二<lb/>
浮萍逐水流落絮隨風起青樓有佳人自矜容色美瑤<lb/>
箏弄玉纖清歌呈皓齒堅貞不自持托身遊俠子一朝<lb/>
遭棄捐飄飄無定止<lb/>
<pb n="KR4e0128_WYG_007-18b"/>
　　三<lb/>
落花委蒼苔飛絮沉緑水榮華倐忽間人生亦如此今<lb/>
日白髪翁前日紅顏子何事長奔波終日不遑已駕言<lb/>
秣吾馬遊戲長安市層樓百花中髙闕五雲裏冠蓋集<lb/>
芳園歌鐘喧戚里綺羅艶春風夾道香塵起人生俱作<lb/>
樂不樂徒為爾<lb/>
　　四<lb/>
髙堂集嘉客濟濟皆同心珍羞列綺席芳醑傾銀瓶慷<lb/>
<pb n="KR4e0128_WYG_007-19a"/>
慨發浩歌鏗鏘鳴瑤琴素懐邈難寫寄此絃歌聲於中<lb/>
有眞趣誰能知其音光陰急如箭倐忽成古今失今不<lb/>
作樂白髪日相侵窮通順吾命任彼浮與沈<lb/>
　　五<lb/>
中城有危樓萬象勢盡低飛簷煥華采傑棟凌雲霓樓<lb/>
中有少婦良人久乖暌有時歌聲起秋風共淒淒秦筝<lb/>
清且哀調與歌聲齊宛轉不能已青天紅日西眼前孰<lb/>
知音絃歌徒悲悽却羡比翼鳥一雙長並棲<lb/>
<pb n="KR4e0128_WYG_007-19b"/>
　　六<lb/>
嵗暮羣芳歇梅花開滿林殷勤折南枝將以寄同心故<lb/>
國萬餘里寒香徒自深引領獨徘徊青天日西沈<lb/>
　　七<lb/>
斗杓復建寅生意回枯朽輕紅㸃檻桃新緑上堤栁俯<lb/>
仰八紘間融融煖如酒感此念故人天涯離别久憶昔<lb/>
初見君論交期皓首雲泥一朝異曽不念攜手雁飛必<lb/>
呼羣鶯鳴亦求友物性尚如斯君心何獨否<lb/>
<pb n="KR4e0128_WYG_007-20a"/>
　　八<lb/>
鳳棲在碧梧魚游在緑水婉孌相因依始終長若此初<lb/>
與君結好期與君偕老胡為棄前盟隔絶千里道引領<lb/>
望軒車山空歌浩浩君若方春陽妾若幽谷草陽光不<lb/>
煦嫗草色將枯槁惟有貞白心為君長自保<lb/>
　　九<lb/>
凌晨步庭外惟見柏森森風霜任搖落翠色長自深攀<lb/>
條寄逺客表此一寸忱所重不在物以朂嵗寒心<lb/>
<pb n="KR4e0128_WYG_007-20b"/>
　　十<lb/>
皎皎織女星獨處河之澳頻年織雲錦燦爛盈杼柚剪<lb/>
裁勞玉纎將與牽牛服欲渡河無梁耿耿亂心曲馳情<lb/>
獨悵望但見河水緑<lb/>
　　十一<lb/>
驅車早言旋胡為事逺遊韶華如昨日金風復颼飀百<lb/>
年駒過隙人生難久留惟思早立身可以傳千秋光隂<lb/>
茍蹉跎倐忽委山丘去去從此始弩力慎勿休<lb/>
<pb n="KR4e0128_WYG_007-21a"/>
　　十二<lb/>
秋風起天際商聲滿寒谷白露已為霜曉氣清且肅人<lb/>
生無百年奈此光隂速去者日已多來者日已蹙何不<lb/>
暢懐抱而乃長刺促齊宋多名姬羅綺生芬馥持身良<lb/>
不茍頻年保貞淑清商中夜發激烈鏗金玉慷慨振衣<lb/>
裳殷勤脂車軸願為髙崗鳳飛向梧桐宿<lb/>
　　十三<lb/>
瞻彼北邙下纍纍總丘墳古道翳榛莽老樹含風雲晨<lb/>
<pb n="KR4e0128_WYG_007-21b"/>
昏樵牧歌來往狐兔羣白骨亦已朽寧復有精魂人生<lb/>
天地間暫寓難乆存年命乃有限嗜欲胡無垠營營苦不<lb/>
足東西日紛紜一朝委山丘貴賤寧復論不如謝塵鞅<lb/>
笑傲雲水村<lb/>
　　十四<lb/>
死者不可作生者尚未衰生時不共樂死去復難追瞻<lb/>
彼南山麓丘塜何纍纍感之思故國旋歸苦無期登髙<lb/>
獨徘徊耿耿徒傷悲<lb/>
<pb n="KR4e0128_WYG_007-22a"/>
　　十五<lb/>
人生雖百嵗七十已云稀如何一身微乃為千載思有<lb/>
酒即相親于以樂青春區區逐微利徒為受苦辛君看<lb/>
醉鄉人乃獨全其眞<lb/>
　　十六<lb/>
西風起林末物候何淒涼芙蕖銷華澤蘋蓼揚輝光良<lb/>
人久離别關山阻且長新愛有佳人舊歡從此忘賤妾<lb/>
若葵花良人若太陽太陽雖轉移葵花長仰望昨宵魂<lb/>
<pb n="KR4e0128_WYG_007-22b"/>
夢裏忽到良人傍攜手共言笑歡樂猶未央須臾復不<lb/>
見拊心重徬徨本期鴛與鴦一雙長翺翔棄捐今若此<lb/>
有淚空沾裳<lb/>
　　十七<lb/>
韶華倐已去朱火復相違涼飈振林木颯颯商聲悲故<lb/>
人天一方數載隔容儀忽將金玉音逺寄鱗鴻歸感此<lb/>
情意厚佩服良無遺關山既修阻物候復淒其佳期不<lb/>
可即耿耿徒相思<lb/>
<pb n="KR4e0128_WYG_007-23a"/>
　　十八<lb/>
故人隔天涯萬里情尚切遺我金錯刀把翫中心恱金<lb/>
環月團圓白刃水瑩澈刃以朂直道環以喻不絶佩之<lb/>
永不忘疇能使離别<lb/>
　　十九<lb/>
東風入庭樹忽動閨中思春去今復歸遊子獨何之瞻<lb/>
彼天壤間萬物咸熈熈孤妾獨徘徊悠悠雙淚垂風霜<lb/>
但自保㑹面良有期<lb/>
<pb n="KR4e0128_WYG_007-23b"/>
　　題鸜鵒<lb/>
幽禽何處來飛向琅玕樹金眸爍晴曦鮮羽濯朝露春<lb/>
風紫禁中竒音數聲度鸚鵡噤無言花間屢驚顧<lb/>
　　題青鳥<lb/>
青鳥自瑤池來向瓊枝息清風散好音旭日耀竒色借<lb/>
問蟠桃花何時重結實欲采祝吾親團圞躋夀域<lb/>
　<lb/>
　未軒文集巻七<lb/>
</p>
<p>
</p>
  </div>
<div>
<head>未軒文集巻八</head> <lb/>
    <p>
<pb n="KR4e0128_WYG_008-1a"/>
欽定四庫全書<lb/>
　未軒文集巻八<lb/>
　　　　　　　　　　　　明　黄仲昭　撰<lb/>
　五言詩<lb/>
　　題畫山水扇<lb/>
結屋蒼松裏悠然趣不羣柴門扄濕翠蘿逕入寒雲山<lb/>
轉紅塵隔溪横碧靄分煙霞應莫戀天上有明君<lb/>
　　題萬夀觀萬花園殿後軒<lb/>
<pb n="KR4e0128_WYG_008-1b"/>
碧殿臨幽沼開軒水氣清紅蓮饒曉色緑竹作秋聲萍<lb/>
散魚吹浪林喧鳥弄晴僊家良在此何必問蓬瀛<lb/>
　　送庶吉士鍾美宣乃叔還番禺<lb/>
逺謁鑾坡署殷勤訪阿咸羊城勞客夢潞水問歸帆荔<lb/>
子紅垂屋榕隂翠遶巖品題應有句珍重示來緘<lb/>
　　送楊汝介奉其父考功公之命歸省祖母<lb/>
逺奉嚴君命重闈問起居異鄉頻有夢故國久無書潞<lb/>
渚氷消後都門酒盡初愁心關去住臨别重躊躇<lb/>
<pb n="KR4e0128_WYG_008-2a"/>
　　圃東新井<lb/>
玉署井初成寒泉一鏡平潤滋蒼蘚茁色映翠梧清澄<lb/>
碧涵天影虛圎浸月明何由分涸轍枯鮒總囘生<lb/>
　　愛蓮為潞陽戴景元賦<lb/>
蓮自濓溪後先生獨愛之畫船頻載酒彩筆每題詩佳<lb/>
色看偏好幽香齅更宜箇中有眞趣浮世幾人知<lb/>
　　題崆峒拱夀圖夀林文華先生母<lb/>
雲路雙丹鳳慈闈獻夀觥養分天禄厚舞著錦衣輕南<lb/>
<pb n="KR4e0128_WYG_008-2b"/>
極乘雲降崆峒駕鶴迎華筵申頌禱同看海塵生<lb/>
　　謁延平書院二首<lb/>
九峯分一脉遺廟䇄當中横翠軒猶在濯纓亭已空溪<lb/>
山閒霽月草樹自春風僊梵爭華侈傷哉吾道窮<lb/>
　　二<lb/>
先生不可作千載仰儀刑道脉承伊洛心傳在考亭池<lb/>
涵新漲緑碑蝕古苔青墜緒今誰續斜陽草滿庭<lb/>
　　和駱順庵邑博雨中見懐韻<lb/>
<pb n="KR4e0128_WYG_008-3a"/>
良晤連朝阻慿髙望泮宫煙雲迷旦暮樓閣隠青紅溪<lb/>
漲千峰雨蟬鳴一葉風知君能念我兩地思應同<lb/>
　　遊昭武西塔寺和劉太守仁甫韻<lb/>
偶同登古寺樓閣夕陽邊列雉低連樹遙山翠倚天勞<lb/>
生成底事客路又經年只合還山去塵纓濯澗泉<lb/>
　　遊昭武福山寺<lb/>
野寺峰巒合雲扄晝闃寥虚窓臨樹杪曲閣遶山腰何<lb/>
事勞車馬頻年走市朝却慚林下衲閉户草蕭蕭<lb/>
<pb n="KR4e0128_WYG_008-3b"/>
　　拙戒吳方伯亭成翠渠有詩寄題因次韻二首<lb/>
聞說吳方伯幽亭搆已成四簷深樹暝一雨小池平鷗<lb/>
鷺依人宿蓴鱸約客烹良遊嗟未遂幾度夢中行<lb/>
　　二<lb/>
一叚崆峒景何須訪廣成春増晴野緑雲補亂山平酒<lb/>
泛黄花飲茶分活水烹芳鄰如可借杖屨日隨行<lb/>
　　送韋提學致仕還家二首<lb/>
諸生沾化雨臨别思茫茫經濟違初志蓴鱸憶故鄉琴<lb/>
<pb n="KR4e0128_WYG_008-4a"/>
隨孤鶴去鴻共片雲翔一笑忘言處還家菊正黄<lb/>
　　二<lb/>
老我方投笏先生復掛冠世途機穽險吾道應酬難蝸<lb/>
角閒爭懶槐柯短夢闌扁舟欣抵岸滄海任狂瀾<lb/>
　　山亭為龜塘廖氏應修賦次周翠渠韻<lb/>
小亭依水竹山色共霏微散帙雲浮几彈琴月在幃鵷<lb/>
鸞行簉羽鷗鷺暫忘機一榻期相借風雩同咏歸<lb/>
　　題坦齋所作小畫次周翠渠韻<lb/>
<pb n="KR4e0128_WYG_008-4b"/>
孤艇斜陽外羣峰紫翠横水光浮日色蕩漾一川明<lb/>
　　邵武黄溪鋪左有飛瀑數十丈懸石崖如布<lb/>
山上白雲深雲中出飛瀑囘看不見源疑從天上落<lb/>
　　遊囊山寺追和柯竹巖先生韻四首<lb/>
一徑斜通寺蒼松帶碧溪樓臺晴日麗雲海暮山低亭<lb/>
擁蒼霞暝窓橫翠靄齊老僧誰得似長伴白雲棲<lb/>
　　二<lb/>
吾郡多奇勝都無讓古囊松風囘爽籟巖桂散天香把<lb/>
<pb n="KR4e0128_WYG_008-5a"/>
酒鶯啼樹橫琴月到床髙情邈難寫一笑晚山蒼<lb/>
　　三<lb/>
寺逺人稀到巖扉盡日扄鳥窺山殿供風亂石床經巢<lb/>
鶴松枝老潛蛟澗水腥同遊總知已相對眼俱青<lb/>
　　四<lb/>
遊倦還髙閣慿闌思轉豪雨收山擁翠潮至海増濤逺<lb/>
戍孤煙淡平原獨樹髙勝遊情不極重擬約同袍<lb/>
　　登辟支巖追次柯竹嚴先生韻二首<lb/>
<pb n="KR4e0128_WYG_008-5b"/>
層巖窮勝覽舉首近晴空城郭斜陽外村墟斷靄中野<lb/>
水連雲白殘霞映樹紅東南天更逺極目沒㝠鴻<lb/>
　　二<lb/>
造化鍾靈秀閒雲自辟支泉源分處逺巖穴鑿來奇地<lb/>
僻藤埋徑年深蘚翳碑幽禽迎客語繾綣似相知<lb/>
　　登九僊觀舒嘯臺<hi>臺在三山九仙觀崖石下初蔽榛莽成化丁未始闢為臺</hi>
榛莽新芟闢天然數仞臺烟雲連睥睨殿閣俯崔嵬逺<lb/>
岫横江斷寒潮到郭囘登臨一舒嘯天地旅懐開<lb/>
<pb n="KR4e0128_WYG_008-6a"/>
　　鄉貢進士三山王士奇大父母挽詩二首<lb/>
良玉堪瑚璉宏材中棟梁雲衢淹素志旅夢熟黄粱書<lb/>
閣芸香散吟壇草色荒賢孫髙擢第應是慶源長<lb/>
　　二<lb/>
淑德由天賦髙堂足母儀梨雲飛夢杳薤露些歌悲雙<lb/>
璧同𤣥室諸孫見白眉徽音應不朽太史勒穹碑<lb/>
　　往徳安過東林寺讀始祖唐御史公詩韻六首<lb/>
廬阜稱兹刹乾坤幾許時題詩憶吾祖覽勝愜幽期鹿<lb/>
<pb n="KR4e0128_WYG_008-6b"/>
飲清溪水鶴巢古樹枝我來訪蓮社山色映清池<hi>晉陶靖節</hi>
<hi>與陸静修等十八人結白蓮社于此</hi>
　　二<lb/>
東林聞自昔夢想已多時頗喜兹行便聊償夙所期苔<lb/>
荒繙貝處刼化偃松枝贏得芙蕖在年年發舊池<hi>謝康樂嘗</hi>
<hi>繙譯佛經鑿池于此祖詩繙譯如曽見白蓮開舊池古松晉時植祖詩松偃數朝枝</hi>
　　三<lb/>
經過聊駐節正值浴沂時野鳥如相迓雲山似有期水<lb/>
<pb n="KR4e0128_WYG_008-7a"/>
清泉傍石林密樹交枝怪底坐忘去幽亭俯碧池<lb/>
　　四<lb/>
下馬日停午隂雲解駁時縱觀須盡興重到恐難期花<lb/>
雨紅飄逕松嵐翠滴枝前峰髙見塔指㸃是天池<hi>寺前正對</hi>
<hi>廬山天池峯峯頂有寺寺前有石池寺後有浮圖髙出林杪</hi>
　　五<lb/>
縱忙須暫住周覽更何時山色千年在人生百嵗期香<lb/>
斜風入榭花落鳥爭枝瀹茗澆吟吻山僧汲小池<hi>寺有泉出</hi>
<pb n="KR4e0128_WYG_008-7b"/>
<hi>石間極清冷寺僧甃石為小方池作亭覆之名曰玉壺氷</hi>
　　六<lb/>
未了公家事匆匆少暇時偶因逢老衲聊共話心期倦<lb/>
驥悲塵皁痴鳩憶故枝君恩猶未報行路敢差池<lb/>
　　再經廬山東林寺又用始祖御史公韻賦六首<lb/>
昔年曽過此猶記暮春時驄馬重來日隙駒三載期雲<lb/>
閒經雨岫花發向陽枝春草撩詩興分青入古池<lb/>
　　二<lb/>
<pb n="KR4e0128_WYG_008-8a"/>
青山如有待不改昔年時重到寧非幸佳遊不負期亂<lb/>
雲生石罅一鳥囀花枝昨夜知經雨幽庭水滿池<lb/>
　　三<lb/>
慧逺因陶令髙名著昔時虎溪同笑傲蓮社共襟期故<lb/>
址更新宇喬林非舊枝千年遺跡在惟説兩荷池<lb/>
　　四<lb/>
問道潯陽郡諸生候幾時未窮殘日興仍擬復來期霽<lb/>
景酣春意紅芳間緑枝山中春社過飛燕亂差池<lb/>
<pb n="KR4e0128_WYG_008-8b"/>
　　五<lb/>
徙倚看竒勝乾坤雨霽時林巒含喜色花鳥似前期晴<lb/>
竹黄金影新梧碧玉枝幽亭事事好不獨瞰清池<lb/>
　　六<lb/>
山水重看處韶華正麗時勝遊良自慰浮世亦難期鳥<lb/>
瞷齋僧飯猿攀飲澗枝所嗟公事迫未得看天池<lb/>
　　大雨雪六首<hi>時㑹同寅飲憲副吳公有賞雪嘗新酒吟風集故人句因足成律</hi>
賞雪嘗新酒吟風集故人嵗窮雖覺凛道合亦如春霜<lb/>
<pb n="KR4e0128_WYG_008-9a"/>
鬢年華邁雲扄歸夢頻明年復今夕未卜更相親<lb/>
　　二<lb/>
賞雪嘗新酒霜臺散晚衙杯乾情自洽風勁勢尤加入<lb/>
面囘春意開牕訝月華豐穰應有象佇聼頌汙邪<lb/>
　　三<lb/>
賞雪嘗新酒初昏喧漸沈從容論世事慷慨發豪吟黼<lb/>
扆清光逺江湖憂念深蒼生猶凍餒何以慰吾心<lb/>
　　四<lb/>
<pb n="KR4e0128_WYG_008-9b"/>
賞雪嘗新酒同寅喜盍簪跳珠初淅淅飛絮漸毶毶髙<lb/>
論兼今古清歌雜笑談老予慳飲量今夕亦沈酣<lb/>
　　五<lb/>
賞雪嘗新酒空庭夜色明偶因公事暇聊適片時情紫<lb/>
塞烽猶警黄河水未平迂踈無寸補空有二毛生<lb/>
　　六<lb/>
賞雪嘗新酒忘形孰主賓心交非市道情洽見天眞民<lb/>
俗猶趨薄儒風未返淳一尊應暫適終合乞閒身<lb/>
<pb n="KR4e0128_WYG_008-10a"/>
　　次韻贈提督踏量屯田程主事<lb/>
四牡歴丘墟民風隨地書逢人詢敝政計日趣輶車兵<lb/>
欲儲糧餉民思奠室廬使君今䖏分須體聖明初<lb/>
　　江湖壯遊和李侍御尚絅韻<lb/>
仗劒别鄉土乾坤欲遍行慿髙能作賦弔古獨傷情草<lb/>
沒唐虞甸苔荒豐鎬城經遊何地好我亦濯塵纓<lb/>
　　送方君子大赴春官二首<lb/>
才子氣如虹雕鞍白玉驄攜書萬里外獻策五雲中豹<lb/>
<pb n="KR4e0128_WYG_008-10b"/>
變南山霧鵬摶北海風此心逐流水一路與君同<lb/>
　　二<lb/>
髙折蟾宫桂殷勤謁聖君論交感知已對酒惜離羣劒<lb/>
浦舟搖月棃關路入雲庭闈囘首處離思漫紛紛<lb/>
　　送李君唐英赴春官二首<lb/>
秋雨度江城攜書上帝京雲山横去路烟草感離情已<lb/>
冠棘闈選還魁蘭省名他時霄漢上珍重樹芳聲<lb/>
　　二<lb/>
<pb n="KR4e0128_WYG_008-11a"/>
感别情偏切離筵酒易酣孤舟搖霽月一騎入晴嵐戀<lb/>
闕心懸北思親夢繞南明朝倚樓處雲樹思難堪<lb/>
　　送林君季厚赴春官二首<lb/>
嚴翁黄閣老君復紹清芬月窟攀髙桂天庭謁聖君征<lb/>
帆衝暮靄驛騎入秋雲他日青霄上相期更策勳<lb/>
　　二<lb/>
欲獻天人策殷勤覲九重朝陽鳴彩鳳瀚海起潛龍錫<lb/>
宴宫花豓題名御墨濃嚴翁調鼎暇獻夀啟黄封<lb/>
<pb n="KR4e0128_WYG_008-11b"/>
　　秋夜囘文<lb/>
絃管雜歌謳坐間竹簟幽蟬聲幾樹暝雁陣一天秋烟<lb/>
寺僧敲磬月樓更轉籌年華任醉飲興適即忘憂<lb/>
　　棃關讀林九牧遺刻<lb/>
昆季同經此題詩在翠微要穿楊葉過方向嶺頭歸姓<lb/>
字終聨擢山川與有輝至今苔未蝕讀罷思依依<lb/>
　　楓嶺<lb/>
楓嶺度征軒臨風思惘然蒼松悲唳鶴深谷慘啼鵑泉<lb/>
<pb n="KR4e0128_WYG_008-12a"/>
雜山頭雨人穿樹杪烟庭闈何處是長望白雲邊<lb/>
　　客中四時詞<lb/>
花影隨日移鳥聲逐風度索居元寂寥祇恐韶光暮<lb/>
　　二<lb/>
暑雨潤吟牋薰風清緑綺新蟬欺客愁庭槐吟不止<lb/>
　　三<lb/>
荷落一池風菊開三徑雨無窮離别懷況聽寒蟲語<lb/>
　　四<lb/>
<pb n="KR4e0128_WYG_008-12b"/>
飛雪透疎櫺隆寒襲重被鄉心觸景生惆悵難成寐<lb/>
　　棃嶺道中十八首<lb/>
古樹吼寒風危峰映夕照對景獨傷懐厭聽哀猿嘯<lb/>
　　二<lb/>
翠壁瀉寒泉蒼林棲薄霧日暮白雲深忘却閩關路<lb/>
　　三<lb/>
楓葉飄殘紅松林生寒碧役役世上人奔走不遑息<lb/>
　　四<lb/>
<pb n="KR4e0128_WYG_008-13a"/>
深林蔽夕陽寒泉瀉蒼壁雙親久别離瞻雲情罔極<lb/>
　　五<lb/>
峰髙覺澗深山轉疑路絶村逺投宿遲松梢掛新月<lb/>
　　六<lb/>
地暖樹未凋臘殘梅欲放無端景物竒妝㸃詩懐壯<lb/>
　　七<lb/>
孤鶴唳蒼松哀猿嘯寒月遊子久未歸對景鄉心切<lb/>
　　八<lb/>
<pb n="KR4e0128_WYG_008-13b"/>
鳥道碧苔封斷橋芳草沒峰危似虎蹲樹古如龍屈<lb/>
　　九<lb/>
古寺倚雲岑幽亭闞烏道肩輿行處髙西風落人㡌<lb/>
　　十<lb/>
衰草遶山深暗泉縁澗響岧嶤嶺路髙白雲隨足長<lb/>
　　十一<lb/>
花發不知名水落石潭響山川爭秀麗吟餘足清賞<lb/>
　　十二<lb/>
<pb n="KR4e0128_WYG_008-14a"/>
樹擁碧山深水急寒灘淺佳景難收拾新詩謾裁剪<lb/>
　　十三<lb/>
野燒明荒山寒林覆深澗風景役吟魂忘却浮生嘆<lb/>
　　十四<lb/>
白石積蒼苔青林雜紅樹翹首望鄉山雲深知何處<lb/>
　　十五<lb/>
風飄野菊香霜壓山楓敗客思誰能寛賴有同袍在<lb/>
　　十六<lb/>
<pb n="KR4e0128_WYG_008-14b"/>
溪轉板橋斜峰迴鳥道曲山泉最可人清音潄寒玉<lb/>
　　十七<lb/>
斷霞横蒼山淡烟迷逺樹草傍幽泉生氷凝如玉筯<lb/>
　　其八<lb/>
花開不為春路濕非關雨空谷一聲傳山川學人語<lb/>
　　夏夜宿萬夀觀萬花園次友人李唐英韻<lb/>
夏夜琳宫裏開軒面面清池幽荷簇錦庭淨月鋪瓊修<lb/>
竹弄晴影疎松起籟聲無端青草夢盡向此中生<lb/>
<pb n="KR4e0128_WYG_008-15a"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4e0128_WYG_008-15b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　未軒文集巻八<lb/>
</p>
<p>
</p>
  </div>
<div>
<head>未軒文集巻九</head> <lb/>
    <p>
<pb n="KR4e0128_WYG_009-1a"/>
欽定四庫全書<lb/>
　未軒文集巻九<lb/>
　　　　　　　　　　　　明　黄仲昭　撰<lb/>
　七言詩<lb/>
　　送北閣林先生之任潼川<lb/>
先生自是儒中彥才華磊落人爭羨講道鄉園淑後人<lb/>
桃李紛紛栽欲遍執經我亦曽相從菲才深荷開顓蒙<lb/>
有時程門立寒雪有時馬帳談春風徵書忽起沖霄鶚<lb/>
<pb n="KR4e0128_WYG_009-1b"/>
我亦乘風遡寥廓相隔雲山幾萬重相思烟草幾迴緑<lb/>
去年謁選來都城相逢一笑春陽生除書忽從天闕降<lb/>
教鐸又載潼川行潼川迢迢在何許落日孤舟發汀渚<lb/>
心逐瞿塘峽上雲夢殘白帝城邊雨講堂沈沈白晝長<lb/>
滿池芹藻飄清香化雨時來一揮灑教澤到處皆汪洋<lb/>
歎我年來日茅塞那堪復與先生别後夜儀刑不可親<lb/>
夢魂長遶巴山月<lb/>
　　送同年陳宗調榮歸<lb/>
<pb n="KR4e0128_WYG_009-2a"/>
六龍御極綏八荒勵精圖治求俊良陳君自昔工詞章<lb/>
倒挽文星歸筆鋩翩然掉鞅馳文場凌風一箭誇穿楊<lb/>
聖恩與海同汪洋錦衣特許榮故鄉五花駿馬青絲韁<lb/>
春風蹀躞岐路傍閩山峩峩閩水長此行山水俱増光<lb/>
況復慈親在北堂天開夀域殊未央上堂拜獻紫霞觴<lb/>
下堂戲舞斑斕裳萱花玉樹相輝煌堂中藹藹春無疆<lb/>
丈夫功名須早償莫教𤣥鬢生秋霜鳴珂竚待歸巖廊<lb/>
披肝露膽酬君王上令治道躋虞唐下令黎庶臻平康<lb/>
<pb n="KR4e0128_WYG_009-2b"/>
龍章指日重顯揚千秋萬古長流芳我家雙親七十强<lb/>
别來甘㫖無由將君行未得同翺翔引涕空望天南方<lb/>
千里萬里雲茫茫<lb/>
　　送張先生進實録囘任河間得尊字<hi>三山張續也</hi>
先生問學推淵源才名早已髙閩藩振鐸榮沾雨露恩<lb/>
春風桃李花盈門王畿史牒推討論書成親捧朝天閽<lb/>
盍簪幾度經黄昏笑談滿坐春陽温朔風吹雪飄塞垣<lb/>
頑雲一色連川原匆匆復駕南歸轅霜蕪寒柳堪銷魂<lb/>
<pb n="KR4e0128_WYG_009-3a"/>
行潦難留瀚海鵾雲霄萬里終髙騫此時重掃京華軒<lb/>
浩歌共醉黄金尊<lb/>
　　夀萱堂為宋仲和司訓賦<lb/>
鏡裏青鸞飛去早氷玉襟懐長自保𤣥髪年來變成縞<lb/>
鳳雛總喜風標好欲慰慈親躋夀考堂前特種忘憂草<lb/>
燁燁繁花映晴昊對此慈親春浩浩一雛朝陽振文藻<lb/>
新沐天恩出蓬島錦衣特訪鄉園道獻夀流霞傾瑪瑙<lb/>
日向花前申頌禱長對慈親勿枯槁遐夀直同天地老<lb/>
<pb n="KR4e0128_WYG_009-3b"/>
　　送余先生教授淮府<lb/>
我家嚴君宰邑時先生載道來為師氣味相投即相契<lb/>
直與管鮑同襟期我時亦侍嚴君側山斗光中識顏色<lb/>
滿懐拍塞皆陽春就之如入芝蘭室嚴君解印賦歸與<lb/>
先生去曵王門裾河梁馬首東西别幾迴江上丹楓疎<lb/>
年來我作金鑾客幸遇先生朝帝闕典衣共話十年前<lb/>
浩歌醉吸清尊月月圎月缺苦不常人生亦恨多參商<lb/>
明朝又向河橋别離懐迥逐煙波長官閒時㑹賓僚宴<lb/>
<pb n="KR4e0128_WYG_009-4a"/>
山水遙知品題遍江雲渭樹倘相思春風好寄歸鴻便<lb/>
　　送耒陽謝文善知無為州<hi>同年文祥之兄也其父亦嘗知是州</hi>
尊翁昔作無為守千里絃歌沸清晝騎箕一去今幾秋<lb/>
甘棠蔽芾還依舊振振公子人中麟承家蚤嵗攀龍鱗<lb/>
天上榮沾新雨露剖符復治無為民東風緑遍都門樹<lb/>
五馬帶將春色去郡人已識使君賢還似尊翁好風度<lb/>
在昔胡威似父清一時父子俱光榮期君努力追芳躅<lb/>
勿墜尊翁舊政聲<lb/>
<pb n="KR4e0128_WYG_009-4b"/>
　　送思承林貳守之任淮安<lb/>
昔年曽跨南溟鯤鞭雷掣電登天閽剖符去作冀州牧<lb/>
春風絃誦盈千門九載功成重入覲承恩又佐淮陽政<lb/>
利器當逢錯節施驊騮暫向康莊騁都門出祖華筵張<lb/>
薰風滿座荷花香酒闌一笑拂衣去龍泉燁燁生寒芒<lb/>
去年我厯淮陽道平田四望傷秋草期將丹府一圑春<lb/>
散作甘霖起枯槁<lb/>
　　送同年翁宗海歸省<lb/>
<pb n="KR4e0128_WYG_009-5a"/>
三月鳳城春色好看花踏遍長安道白髪慈親老北堂<lb/>
夜夜天涯飛夢到九重得請還故鄉片㠶便逐南雁翔<lb/>
舞袖蹁躚錦雲繞夀觴㶑<graphic n="KR1527" url="https://raw.githubusercontent.com/kanripo/KR-Gaiji/master/images/KR1527.png" mimeType="image/png"/>丹霞光板輿迎養私心穏<lb/>
還向僊班聨玉筍賸吐胸中五色紋獻入蓬萊補龍衮<lb/>
　　送僧石庵歸饒州<lb/>
上人自是雲水蹤一瓶一錫西復東參禪遊遍京華寺<lb/>
忽憶故鄉天外峰滿空涼露洗殘暑木杯曉發長河渚<lb/>
吹醒禪心蘋蓼風驚殘詩夢梧桐雨一夜蒼松偃故山<lb/>
<pb n="KR4e0128_WYG_009-5b"/>
叢林法侣應知還遙想山中舊猿鶴相迎已出蒼松關<lb/>
　　送三山姚志學知臨川縣得美字<lb/>
禁鐘催盡銅龍水銀蟾半墜鴉聲起有客承恩出帝城<lb/>
紫陌東風嘶騄駬錦筵祖餞百花前金尊緑酒香浮蟻<lb/>
酒䦨上馬不可留目斷雙鳬碧雲裏瑤琴到日奏陽春<lb/>
散作絃歌環百里桑麻隨處藹晴雲桃李滿城簇香綺<lb/>
汝川之水千尺深知君惠澤亦如此他年青史傳循良<lb/>
中牟善政寧專美<lb/>
<pb n="KR4e0128_WYG_009-6a"/>
　　雪後西郊即事<lb/>
𤣥雲一望連平陸朔風到處飄滕六應疑天上有神工<lb/>
开刀碎剪崑山玉朝來旭日當天紅乾坤萬象光玲瓏<lb/>
走馬西郊縱吟目如入瓊瑤世界中路東甲第連雲起<lb/>
金帳圍春斟緑蟻路西亦有豪華家龍管鳳笙喧聒耳<lb/>
幽人獨愛尋梅花花底敲氷自煮茶清白無端風味好<lb/>
豪富紛紛何足誇<lb/>
　　内閣試新秋詩<lb/>
<pb n="KR4e0128_WYG_009-6b"/>
梧桐一葉飄銀牀塞鴻又逐南雲翔祝融促駕收炎光<lb/>
白帝持節行清商斗杓囘指天西方乾坤六合生微涼<lb/>
寒暑推移羽箭忙翻驚事業無寸長年來自幸遭虞唐<lb/>
簉羽青霄鵷鷺行禄食朝朝給太倉恩波應與天無疆<lb/>
赤手未得攀穹蒼拏雲細補龍衮裳況復雙親老北堂<lb/>
西風華髪添新霜晨昏甘旨無由將仰天但見雲茫茫<lb/>
烏鳥私情遶故鄉奮身欲往川無梁為忠為孝俱未償<lb/>
感時撫景心徬徨人非金石那能常終與草木同凋傷<lb/>
<pb n="KR4e0128_WYG_009-7a"/>
此心終始能無忘可以千載傳流芳逢秋何必愁中腸<lb/>
　　題馮醫士藥園幽趣巻和陸修撰鼎儀先生韻<lb/>
數畝幽居深復深逶迤一逕入雲林開園特傍青山麓<lb/>
引水遙從碧澗潯市逺不聞來俗駕心閒寧復夢朝簪<lb/>
籬邊帶雨朝移菊壠上鋤雲晚種芩舊植杏林多結子<lb/>
新培橘樹漸成隂清香遶舎微風動翠影翻堦霽月臨<lb/>
功效似能囘造化刀圭亦足已呻吟但令枯槁陽春轉<lb/>
肯受尋常世利侵醫國不殊秦緩手濟時還契葛洪心<lb/>
<pb n="KR4e0128_WYG_009-7b"/>
笑予俗病幾成癖欲借仙源一洗襟<lb/>
　　早朝<lb/>
百辟朝趨紫禁中衣冠何幸躡仙蹤雞人纔唱沈殘漏<lb/>
鳳闕將開動曙鐘天仗入時雲擁道霓旌度處露零松<lb/>
月臨太液金為水花滿蓬萊錦作峰韶樂九成儀彩鳳<lb/>
雲車五色駕飛龍階前紅影開宫扇殿上清光識聖容<lb/>
鵷鷺兩班星拱極梯航萬國水朝宗霞凝畫閣晴光爛<lb/>
栁拂雕闌翠色濃星列泰階俱燦燦春生黼座自雍雍<lb/>
<pb n="KR4e0128_WYG_009-8a"/>
儒臣朝罷方歸院又促摛辭入九重<lb/>
　　内閣試禁中聞鶯<lb/>
水盡銅龍殘月皎花霧濛濛碧天曉宫鶯夢破一聲鐘<lb/>
無限清音聽不了綿蠻初起上林東須臾又度長樂宫<lb/>
似識九重春色好往來長戀禁城中數聲逺出蓬萊樹<lb/>
縹緲鸞笙隔烟霧數聲近繞掖垣花參差玉笛鳴仙家<lb/>
倐忽天門上晴旭逺近和鳴無斷續變態中含宫徵音<lb/>
鏗鏘似奏韶鈞曲豈無燕雀鳴春林繁音啾唧難為聽<lb/>
<pb n="KR4e0128_WYG_009-8b"/>
亦有鷓鴣啼暮雨凄凄喚起鄉心苦何如鶯囀五雲間<lb/>
傾耳盡動春風顏簉班我亦金鑾署日聽清歌發竒趣<lb/>
　　送春<lb/>
惆悵東君又欲囘襟懐從此為誰開懶尋南浦踏芳草<lb/>
自倚東䦨看古槐栁外已無鶯宛轉簾前惟有燕徘徊<lb/>
殘紅狼藉隨風去暗緑離披逐雨來羅綺香消深院落<lb/>
笙歌夢斷舊樓臺遊蜂有恨環幽樹落絮含愁㸃碧苔<lb/>
風景已知留不住漏聲無奈苦相催待看嵗晚寒收盡<lb/>
<pb n="KR4e0128_WYG_009-9a"/>
依舊陽和被九垓<lb/>
　　賜扇<lb/>
宫扇朝頒出金闕詔賜羣臣掃炎熱分來紫禁五色雲<lb/>
裁作青天半輪月烈日輕搖灝氣清天香冉冉浮衣襟<lb/>
阜財解慍平生志擬助薰風入舜琴<lb/>
　　賜粽<lb/>
鳳城佳節逢天中衮龍曉御蓬萊宫光禄傳宣頒角黍<lb/>
廷臣盡沐天恩隆中官捧向龍墀案翠雲擘破黄金爛<lb/>
<pb n="KR4e0128_WYG_009-9b"/>
天厨製造元異常氤氲滿地香風散却憶故園天一方<lb/>
無由得奉雙親嘗<lb/>
　　止賜酒<hi>故事自十月朔始日賜庻吉士酒至四月晦止嵗以為常</hi>
聖皇體天敷庶政飲酒亦欲順時令詞林氣候栗冽時<lb/>
黄封日賜驅寒威盛夏驕陽正炎赫斯時飲酒當知節<lb/>
以兹特詔光禄官天厨芳醑暫停頒非若楚王慢賢哲<lb/>
醴酒不為穆生設<lb/>
　　題王孟端畫竹<lb/>
<pb n="KR4e0128_WYG_009-10a"/>
九龍山人標格竒平生與竹同襟期興來為竹寫眞意<lb/>
筆端颯颯生涼颸一枝髙拂青霄霧葛陂神物化龍去<lb/>
一枝低掃白石苔緱山仙子乘鸞來疎影微茫逺還碧<lb/>
頗似瀟湘秋月夕翠色蘢葱近更深又似淇園春雨晴<lb/>
昔年老可今安在遺蹟流傳重千載山人揮灑更入神<lb/>
使可見之心亦駭我家閩山叢竹幽朅來不見心悠悠<lb/>
今日披圖看風景分明一叚閩山秋<lb/>
　　觀鬭雀<lb/>
<pb n="KR4e0128_WYG_009-10b"/>
玉署沈沈春晝静嘉木滿庭煙翠暝黄雀應知地勢幽<lb/>
呼朋引類紛成陣萬物雖云各有營爾形至渺良易盈<lb/>
何事心中亦不平昂頭鼓翅忿且爭兩雄相持不相讓<lb/>
失勢俱落空庭上戰聲葉底亂啁啾落羽風前飄蕩颺<lb/>
須臾驚散各西東怒氣猶似横胸中嗟爾由來氣類同<lb/>
胡為轉眼難相容鳴呼世人競利亦如此何必臨風深<lb/>
嘆爾<lb/>
　　寄夀母舅鄭梅所先生暨妗李氏七十得齒字<lb/>
<pb n="KR4e0128_WYG_009-11a"/>
南湖衍慶源一𣲖流迤邐烏石山前秀氣鍾華堂矗矗<lb/>
連雲起中有齊眉鶴髪仙紫鳳青鸞相並峙閱世昇平<lb/>
七十年方瞳雙碧照秋水梅花灼爍晚方妍慈竹蘢葱<lb/>
寒更美我昔棲遲故國時長向堂前拜容止撤蔀砭愚<lb/>
荷愛深於分雖甥恩則子年來幸獲遭聖明玉笋聯班<lb/>
五雲裏閩南囘首天茫茫獻夀無由斟緑蟻題詩逺寄<lb/>
鶴南歸聊代芳筵祝遐祉我家雙親七十餘别來久曠<lb/>
供甘㫖却喜城東數畝廬門牆咫尺聨桑梓相期朝暮<lb/>
<pb n="KR4e0128_WYG_009-11b"/>
慰離懐夀域徜徉樂餘齒<lb/>
　　題林純禮户部山水圖三首<lb/>
　　石室薰風<lb/>
赤日燒空方六月石室招提最清絶薰風習習起巖阿<lb/>
爽氣蕭蕭滿林樾林君自是人中仙尋幽慣醉薫風前<lb/>
簉羽鵷班今幾載舊遊囘首心懸懸半幅生綃寫幽致<lb/>
吟邊猶覺生涼意<lb/>
　　綬溪秋月<lb/>
<pb n="KR4e0128_WYG_009-12a"/>
憶昔曾同泛烟艇特訪綬溪良夜景皓月含秋鏡一輪<lb/>
晴波漾彩金千頃萍梗飄零苦不常又從雲路同翺翔<lb/>
眼前皓月雖無恙其奈山川非故鄉他日青霄濟時了<lb/>
還泝流光共吟眺<lb/>
　　玉湖霽雪<lb/>
天孫夜剪銀河水散作琪花滿林卉平湖萬頃如月明<lb/>
老龍驚舞澄潭裏我昔釣雪蒼苔磯飽吸清氣歸吟脾<lb/>
羸馬别來成底事但覺塵土緇人衣何日扁舟棹晴雪<lb/>
<pb n="KR4e0128_WYG_009-12b"/>
湖心洗我襟懐潔<lb/>
　　夀慶堂為陳景厚地官賦<lb/>
翠壺之山凌碧穹一脉東去如游龍蝘蜒數里聨鰲峰<lb/>
峰前佳氣長鬱葱陳家逺自莆城東搆堂此地誅蒿蓬<lb/>
堂中矍鑠黄眉翁一雙碧眼光曈曨承家喜有賢阿戎<lb/>
鵷班接武朝重瞳紫誥推恩下九重錦衣光映酡顏紅<lb/>
君家在昔稱儒宗一門世德誰能同正獻當年輔弼忠<lb/>
鼎彛刻徧銘勳庸文貞茂德淵以沖一時學者資陶鎔<lb/>
<pb n="KR4e0128_WYG_009-13a"/>
鈍齋清隠山林中孤雲獨鶴飛長空忠肅生當宋祚終<lb/>
殺身就義眞從容瓚公亦復追其蹤至今清史同昭融<lb/>
浮世紛紛昧所從貽謀但欲金玉豐園花旦夕開纖穠<lb/>
秋風囘首成空叢何似君家慶澤鍾累葉洊被恩光隆<lb/>
相期努力攄丹衷大施霖雨蘇疲癃立身不墜前人風<lb/>
還夀斯慶垂無窮<lb/>
　　夀髙都憲父母七十<lb/>
貴溪之山凌紫虚一雙彩鳳山中居呼吸三氣吞華腴<lb/>
<pb n="KR4e0128_WYG_009-13b"/>
翺翔千仞超塵汙從教滄海成丘墟雄鳴雌應長康娛<lb/>
孕秀還生瑞世雛九苞文彩春華敷朝陽碧梧千萬株<lb/>
春風滿地隂扶疎鳳雛髙飛棲碧梧長鳴喜聽諧笙竽<lb/>
好音終始期不渝喚囘四海為唐虞雙鳳之心當益愉<lb/>
遐齡應與乾坤俱<lb/>
　　一樂堂為章丘教諭方君子大賦<lb/>
烏山一脉青如龍山前鬱鬱佳氣鍾方家有堂䇄當中<lb/>
堂中樂事應無窮白頭二老肅以雍年華七<graphic n="KR1030" url="https://raw.githubusercontent.com/kanripo/KR-Gaiji/master/images/KR1030.png" mimeType="image/png"/>顏猶童<lb/>
<pb n="KR4e0128_WYG_009-14a"/>
膝下諸郎篤友恭塤箎迭奏諠春風靈椿諼草長青葱<lb/>
荆花棣萼尤纖穠此樂由來世罕逢君家得此誰能同<lb/>
況有白眉雙阿戎文章五采稱人雄伯兮身已凌層空<lb/>
仲也氣亦吞長虹龍章不日膺褒封兹堂樂事當益隆<lb/>
　　夀贑州李太守璡母八十<lb/>
隴西阿㜷女中傑母儀婦道俱超絶和丸教子早登庸<lb/>
五馬專城凛氷雪作善由來天降祥年華八袠身康彊<lb/>
霞帔珠冠侈恩渥芝蘭玉樹爭輝光朱門設帨當兹夕<lb/>
<pb n="KR4e0128_WYG_009-14b"/>
黄菊香中啟瑤席和雲石髓甘若飴凝露蟠桃赤如日<lb/>
贛江之水流滔滔贛民擬釀為春醪年年酌獻萱堂上<lb/>
用介眉夀南山髙使君團圞同白首長與贛民作慈母<lb/>
　　為周翠渠題雪竹圖<lb/>
翠壺之陽多緑竹一一昂霄美如玉長風吹雪壓枝頭<lb/>
節操愈堅不少屈西川方伯周翠渠襟懐不受纖塵汚<lb/>
節比琅玕清比雪四海人稱偉丈夫良工寫此入圖畫<lb/>
殷勤持贈何為者雪宜呈瑞作豐穰竹擬為筩恊風雅<lb/>
<pb n="KR4e0128_WYG_009-15a"/>
聖皇出治圖雍熈俗未還淳民苦饑丈夫有道須濟時<lb/>
莫負平生玉雪姿<lb/>
　　夀林君叔孟八十<lb/>
君不見束廣微嵗旱禱雨蘇民饑民祝夀考無窮期又<lb/>
不見竇禹鈞平生隂隲通神明五子貴顯身康寧我愛<lb/>
林家東谷翁二公之德將無同為兵輸稅寛囚繫為民<lb/>
輸粟瘳疲癃命服已看旌義槩八旬况復逢時泰兒孫<lb/>
羣戲老萊衣賓朋共祝莊椿嵗從來積善流慶多始終<lb/>
<pb n="KR4e0128_WYG_009-15b"/>
一德求靡它德日益新夀益永還看孫子登髙科<lb/>
　　山海奇觀為崇安司訓屠景賦<hi>景以劉提學委署平海衛學</hi>
武夷之山天所闢三十六峰炫丹碧中有精廬祀紫陽<lb/>
萬古斯文賴昭晰東海之水龍所宫吞吐日月涵長空<lb/>
海濱佳氣忽融結千年鄒魯聞儒風屠君褎然東浙彥<lb/>
一經早領鄉闈薦屈登乙榜教崇安劒氣時作虹光見<lb/>
年來捧檄過吾莆平海武學需師模清操何嘗問修脯<lb/>
雅志但欲談詩書武夷正在崇安境千古奇觀君已稔<lb/>
<pb n="KR4e0128_WYG_009-16a"/>
髙山仰止長不忘進德之功豈容寢平海城臨東海濱<lb/>
洪濤細浪皆成文君子之文能若此司馬子長焉足論<lb/>
觀象於山德應進觀法於海文尤盛來春三策獻天人<lb/>
疾雷一聲寰宇震<lb/>
　　送方介卿還南都<lb/>
烏石山前舊名閥年來樂事尤奇絶看花春日影聨翩<lb/>
錫誥明廷寵稠疊憲府難兄偶過家儀曹弟亦迂星槎<lb/>
雙親鬢毛猶未雪二子銀帶俱生花華誕春風啟瑤席<lb/>
<pb n="KR4e0128_WYG_009-16b"/>
紛紛獻夀羣仙集安期火棗大於𤓰王母蟠桃赤如日<lb/>
化國之日舒以長雙親夀考應無疆雲路顯揚殊未艾<lb/>
華堂福祉尤難量移孝為忠有明訓尋常定省何足論<lb/>
好攄𠂻悃紹皋䕫用致吾君軼堯舜前日難兄赴嶺南<lb/>
霜威已見摧奸貪今朝難弟歸蘭省明堂不久需梗楠<lb/>
離筵酒盡青山暮一片愁心關去住他時皓月白門秋<lb/>
夢魂還繞烏山樹<lb/>
　　題魏憲長山水四首<lb/>
<pb n="KR4e0128_WYG_009-17a"/>
　　春景<lb/>
乾坤昨夜東風起春入林巒絢青紫眼前風物有如此<lb/>
世間何處差可擬初疑皇都二月時花衢栁陌相蔽虧<lb/>
使君退直金鑾殿獨騎驄馬行春熈又疑五羊城下路<lb/>
海色山光雜烟樹使君按節觀民風星軺時向棠隂駐<lb/>
又疑山水如錢塘雨餘處處民耕桑使君分憲恤民隠<lb/>
隂崖寒谷囘春陽又疑風光似南浦滕王髙閣臨江渚<lb/>
使君持憲豺虎藏千里湖山民按堵兹圖雖云咫尺中<lb/>
<pb n="KR4e0128_WYG_009-17b"/>
俯仰意態應無窮題詩愧無五彩筆為君聊紀曽遊蹤<lb/>
　　夏景<lb/>
青山萬疊髙崔嵬流水幾道相縈囘曉日村墟煙靄散<lb/>
薰風樓閣簾櫳開漳南古稱形勝地家尚詩書人禮義<lb/>
海濱鄒魯名尚存圖中風景無廼是故家門巷深復深<lb/>
千章古木青森森赤日行空絶炎暑緑雲滿地屯清隂<lb/>
使君亦是漳名族林隙依稀見華屋牙籖揷架光陸離<lb/>
絃誦通宵聲斷續學成萬里趨天關手扣閶闔呈琅玕<lb/>
<pb n="KR4e0128_WYG_009-18a"/>
中外激揚振風紀姓名已覆金甌間嵗旱還期沛甘澤<lb/>
囘首故山歸未得他日功成作晝遊山川定應増秀色<lb/>
　　秋景<lb/>
昔余早謝紅塵鞅誅茅結屋青山上青山偃蹇如傲人<lb/>
我意不與山相讓日出羣峰霧露餘乾坤俯仰如氷壺<lb/>
翠竹丹楓列圖畫清泉爽籟鳴笙竽架有詩書尊有酒<lb/>
盡洗胸中舊塵垢升沈榮辱豈吾憂耳目肺腸皆我有<lb/>
年來失計辭故鄉應召萬里朝明光聖恩特畀西江節<lb/>
<pb n="KR4e0128_WYG_009-18b"/>
要令士俗囘淳龎馳驅誓竭駑駘力世路多虞苦難測<lb/>
半生心事竟沈㝠依舊塵埃滿胸臆昨宵飛夢鄉山陬<lb/>
看山轉覺心含羞寄語移文未須作琴書非久歸林丘<lb/>
　　冬景<lb/>
頑雲亘野同一色朔風驅霰聲瑟瑟須臾散作六花飛<lb/>
天外羣峯頭盡白入夜郊原積漸平江樹幻作玕琪林<lb/>
山人中酒睡初起却疑六合秋蟾明我家炎方地少雪<lb/>
宦邸驚看豪興發偶因公事出郊坰縱目湖山賞竒絶<lb/>
<pb n="KR4e0128_WYG_009-19a"/>
城東綺閣諸王孫嬌歌響遏行空雲城西甲第多豪門<lb/>
流霞泛滿黄金尊憲臺使君偏耐冷自擊清氷煮春茗<lb/>
錦裘珍饌非不能民有饑寒心未忍殷勤起訪溪邊梅<lb/>
乾坤春信何時囘欲挽陽和遍寰宇盡令寒士歡顏開<lb/>
　　送道録司𤣥義堵崇德還京<lb/>
黄金臺下神仙客秋水精神玉標格氣凌星斗詩思豪<lb/>
光射蛟魑劒花碧一朝拜命辭帝閽函香萬里來南閩<lb/>
口宣天語答靈貺手啟玉笈修明禋禮成告我還朝去<lb/>
<pb n="KR4e0128_WYG_009-19b"/>
鶴馭翩然留不住今朝樽酒歌别離明日關山隔雲樹<lb/>
　　題東坡遊赤壁圖<lb/>
誰削層崖如壁立萬仞崚嶒倚天赤亭亭雄據大江濱<lb/>
氣勢似與江流敵東連夏口西武昌控荆引蜀形勢長<lb/>
英雄割據竟何在山川千古猶蒼蒼東坡老僊玉堂客<lb/>
文章氣節稱人傑才大難為世所容萬里黄岡竟遷謫<lb/>
梧桐一葉驚早秋清宵約客來同遊匏尊㶑<graphic n="KR1527" url="https://raw.githubusercontent.com/kanripo/KR-Gaiji/master/images/KR1527.png" mimeType="image/png"/>吸明月<lb/>
扁舟蕩漾浮中流白露横江夜將半萬頃浮光影凌亂<lb/>
<pb n="KR4e0128_WYG_009-20a"/>
孤臣頃刻不忘君感慨長歌望霄漢洞簫一曲倚歌聲<lb/>
如泣如訴難為聽幽壑濳蛟驚起舞孤舟嫠婦悲淚零<lb/>
達人襟懐隘八極外物何嘗論得失蠅頭蝸角了無心<lb/>
山月江風盡堪適胸中礧磈澆未平洗盞更酌陶幽情<lb/>
酒闌舟中相枕藉旭日欲上東方明髙興由來浩無際<lb/>
此心直與江山契風清月白擬重來兹逰豈盡平生意<lb/>
十月之望維其時舊遊佳客仍相期牀頭斗酒藏已久<lb/>
舉網復得江魚肥載酒攜魚泛空碧江山變態應難識<lb/>
<pb n="KR4e0128_WYG_009-20b"/>
水落石出江有聲斷㟁茫茫幾千尺躡衣長嘯披蒙茸<lb/>
窮搜不憚登虬龍上攀棲鶻之危巢下俯馮夷之幽宫<lb/>
倦來仍上扁舟去放棹中流隨所住翩然孤鶴横江來<lb/>
化作神仙夢中語坡仙一去今幾年兩賦擲地聲鏗然<lb/>
當時權奸肆排擊不啻腐䑕誰復憐我昔謪宦長沙日<lb/>
滿擬經過訪遺跡典衣沽酒酹英靈一吐輪囷豁胸臆<lb/>
聖恩浩蕩旋賜還未得遂此瑰竒觀今日披圖發遐想<lb/>
楚天萬里雲漫漫<lb/>
<pb n="KR4e0128_WYG_009-21a"/>
　　東黄四景為族叔祖方軒先生賦<lb/>
　　文筆鍾靈<hi>堪與家謂吾狀元公坊前石幢為黄氏文筆吾宗文獻皆鍾靈於此</hi>
石幢亭亭蒼玉立數尋遙倚西山碧宛如大筆架山曲<lb/>
壯觀莆城聞自昔吾家聚族幢之東人豪迭出稱儒宗<lb/>
咸謂斯幢作文筆千年秀氣兹焉鍾風景依然尚如此<lb/>
孕秀鍾靈殊未已雲仍努力紹書香罔俾前修得專美<lb/>
　　印池流澤<hi>涅槃云前埭一條龍東黄三印斗蓋東黄古有三池謂印斗池</hi>
烏山一脉紆且長吾宗奕葉居其陽流水縈迴自山下<lb/>
<pb n="KR4e0128_WYG_009-21b"/>
到門匯入三池塘池塘一一方而小昔有神僧呼印斗<lb/>
知稼當年擢大魁謂此鍾靈實非偶祖宗積慶良已隆<lb/>
流澤與此同無窮一𣲖今分東海上詩書擬振前人風<lb/>
　　品樹成隂<hi>涅槃云品樹成隂日子孫千萬億吾宗舊有豫章三株及宋季子姓果多</hi>
吾家遷莆嵗月深舊栽品樹參天青況復先人多種德<lb/>
直與茲樹同敷榮慶流孫子昌而熾適當品樹成隂際<lb/>
因知樹乃德之符神僧特識蒼天意世運推移樹已薪<lb/>
祖宗徳澤應長存一德相承能不替㑹看孫子重振振<lb/>
<pb n="KR4e0128_WYG_009-22a"/>
　　稼村聚族<hi>吾宗狀元公號知稼翁鄉人因稱其所居為稼村</hi>
伊昔吾宗知稼翁文章氣節稱人雄卜築稼村三百載<lb/>
參天喬木青蘢葱巍巍先祠屹中峙列屋兒孫自鄰里<lb/>
蘋蘩嵗嵗奉蒸嘗燈火家家究經史方軒先生族之良<lb/>
白頭晦跡東海旁殷勤作圖紀先跡雲仍百世期勿忘<lb/>
　　慶同年潘提學應昌夀<hi>號留鶴亞叅應昇兄其所居堂扁曰荆花榮夀</hi>
留鶴先生百夫特未老懸車歸故國興來草聖追鍾王<lb/>
醉後新詩邁元白況復堂前春意賒紫荆灼灼開繁花<lb/>
<pb n="KR4e0128_WYG_009-22b"/>
天恩汪洋殊未巳夀域浩蕩仍無涯季夏堯蓂生七葉<lb/>
先生嵗已周花甲常疑宿酒上蒼顏未許新霜㸃𤣥髪<lb/>
年年此日夀筵開滿堂歌鼓喧如雷門外賓朋集珠履<lb/>
膝前孫子傾金罍季方薇垣久為客目斷鄉山海天碧<lb/>
幸因嵩祝上京華得遂晝遊話胸臆天台之山凌九天<lb/>
臨海之水涵百川開山種秫釀海水直蘄山水俱齊年<lb/>
　　題畫魚五首為劉方伯賦<lb/>
二月澄江春浩蕩遊魚共逐桃花浪就中錦鯉獨殊常<lb/>
<pb n="KR4e0128_WYG_009-23a"/>
軒然欲奮青霄上頭角行看變化成鞭雷掣電遊紫清<lb/>
捲起滄溟千萬頃散作霖雨蘇蒼生却笑長鯨數千尺<lb/>
横海吞舟亦何益<lb/>
神魚遊戲清江滸三十六鱗盡堪數風雲未㑹暫徜徉<lb/>
鰍鱔區區亦為伍一朝變化升天池凡介纎鱗那敢窺<lb/>
丈夫未遇亦如此紛紛薄俗休相欺<lb/>
東風吹春滿平湖遊魚作隊依菰蒲一魚悠然出深藻<lb/>
細鱗巨口形如鱸舉網中流魚可得尊中況有新篘碧<lb/>
<pb n="KR4e0128_WYG_009-23b"/>
我欲喚起東坡翁共泛扁舟過赤壁<lb/>
聖主恩波溥八夤羣魚亦得沾深仁有魚依蒲玉為質<lb/>
有魚戯藻金為鱗躍浪纔看在芳渚沿流又入深淵去<lb/>
因知至理亦如斯隨事隨時無定處<lb/>
昔年通籍金鑾署太液池邊日來去蒼鱗隔藻弄晴暉<lb/>
紫蟹攀荷吸朝露僊凡一隔經幾秋此景不見心悠悠<lb/>
今日披圖賞幽致却疑重向池邊遊<lb/>
　　壺山惜别送鄭惟亷歸常山<lb/>
<pb n="KR4e0128_WYG_009-24a"/>
壺山積雨朝來歇商飈吹紅入楓葉感時對景足驚心<lb/>
況復行人話離别去年君向壺山隂六經義理鈎其深<lb/>
駭浪奔騰翻學海鮮葩絢爛翹詞林今日旗亭折楊栁<lb/>
龍泉如虹射牛斗中立程門道已南阿蒙吳下才非舊<lb/>
君家世父烏臺英德威久被閩南城騎箕一去今幾載<lb/>
閭閻赤子猶知名君歸重淬吳剛斧來嵗㩦登廣寒府<lb/>
桂花斫取最髙枝邁烈揚芬紹前武<lb/>
　　半松為莆郡司訓松江宋黻賦<lb/>
<pb n="KR4e0128_WYG_009-24b"/>
蒼松如龍出幽谷未露全身露頭角天生大材不大用<lb/>
半在雲霄半林壑浮世難逢匠石過空餘滿地清隂多<lb/>
明堂不作嵗云暮松兮松兮奈爾何<lb/>
　　題蒼鴝鵒為寗方伯元善賦<lb/>
東風吹緑垂楊枝搖烟颺日輕如絲幽鳥飛來立枝上<lb/>
金眸蒼羽標格竒慧性還能學人語花外時聞數聲度<lb/>
好音擬奏蓬萊宫雕籠鸚鵡休相妬<lb/>
　　送林文華先生校文還瑞州<lb/>
<pb n="KR4e0128_WYG_009-25a"/>
昔年我厠金鑾署先生載道西江去儀刑逺隔廬山雲<lb/>
夢魂長遶筠州樹今年我客南都城先生拜命司文衡<lb/>
五夜文星向奎聚一時藻鑑如氷明人生聚散風前葉<lb/>
昨日相逢今又别離筵無惜醉芳尊後夜相望只明月<lb/>
　　題夀星圖夀胡揮使六十<lb/>
弧南有星光晰晰溥照八荒開夀城降神孕秀應難測<lb/>
化作人間萬夫特壯嵗風雲劒三尺曾掃欃槍樹竒蹟<lb/>
拂衣一笑歸泉石緑酒黄花供散逸轉眼流光盈六十<lb/>
<pb n="KR4e0128_WYG_009-25b"/>
方瞳一雙炯如漆蓬矢桑弧懸此夕華筵獻夀羣仙集<lb/>
瑤池蟠桃如日赤蓬島瓊漿和露碧玉皇案上長生籍<lb/>
姓名特許今増入乾坤華腴飽餐食日月精英長呼吸<lb/>
南山之夀焉能匹直與天地同無極<lb/>
　　題七賢度關圖<lb/>
𤣥雲亘野天將雪寒氣襲人風獵獵關門凍雀棲不飛<lb/>
關樹寒梢僵欲折七賢逝此將安之山川不憚長驅馳<lb/>
蹇驢伶俜足無力僮僕跼蹐心苦饑聖賢之仕行吾義<lb/>
<pb n="KR4e0128_WYG_009-26a"/>
義或不行甘棄置刓方為圓豈所能枉尺直尋非素志<lb/>
翩然拂袖辭朝班採芝笑指雲中山謀生孰計田園少<lb/>
浩歌且喜天地寛畫史憂時有深見作圖豈但供竒玩<lb/>
願公獻入蓬萊宫長與君王作龜鑑<lb/>
　　雙喜白頭圖為林時潤賦<lb/>
東風吹緑棠樹枝白頭並立毛羽奇喜鵲亦知春信好<lb/>
雙飛樹底鳴相依君家髙堂多喜氣白頭二老容顏晬<lb/>
風流畫史最多情特托幽禽寄深意愛親由來根至情<lb/>
<pb n="KR4e0128_WYG_009-26b"/>
百年雖喜尤兢兢白頭變𤣥𤣥復白始慰孝子平生心<lb/>
　　承林見素示和曽司直九日無菊詩次韻奉答<lb/>
江南菊開苦不早百年謾說重陽好我性不飲復無花<lb/>
雅懐頓減柴桑老雲臺圖畫逐煙塵金谷繁華餘蔓草<lb/>
看來富貴眞浮雲花前有酒須傾倒我雖不飲亦强斟<lb/>
誰愛名場受閒惱憶昔輶車行役時滿幘飛埃不遑掃<lb/>
昨承優詔許歸休喜劇應同獲竒寶老得身閒即是僊<lb/>
安用交梨并火棗歸來重理舊詩書至理淵微細探討<lb/>
<pb n="KR4e0128_WYG_009-27a"/>
尋常有一契吾心即反於身以自考迺覺從前事總非<lb/>
天賦吾真漸枯槁迷途未逺幸回轅終愧當年郭有道<lb/>
洛社風流繼自今珍重同盟永相保詩稱引翼躋夀祺<lb/>
為君髙歌申頌禱修身俟命在吾人此外悠悠隨大造<lb/>
　　再和前韻以寫餘興<lb/>
臺省爭誇致身早誰識黄花風韻好浮沈宦海浩無涯<lb/>
寵辱驚心容易老紛紛桃李競春華一夜狂風委芳草<lb/>
吾黨行藏與世違後生譏評恒絶倒懶從勢路乞人憐<lb/>
<pb n="KR4e0128_WYG_009-27b"/>
閒向東籬被花惱冷蕋疎枝未有期此日蓬門為誰掃<lb/>
有酒還留待菊開醉臥醒吟是吾寶盤飱淡薄芼溪蓴<lb/>
果實尋常剥園棗以此易彼誰得失茲理分明易尋討<lb/>
汾陽功烈震乾坤不過中書廿四考身後流光未百年<lb/>
故宅疎槐已枯槁人生性分有眞樂千乘王侯吾不道<lb/>
多君納禄早歸來出處完名眞自保一度花開一醉吟<lb/>
百嵗為期共君禱莫愁送酒無王𢎞薄田有秫吾能造<lb/>
　　石室小隠得草字<lb/>
<pb n="KR4e0128_WYG_009-28a"/>
金谷繁華世稱好西風一夜凋零早上蔡威權逼穹昊<lb/>
東門黄犬嗟難保卓哉羅君契兹道名利場中迹如掃<lb/>
石室巢雲事幽討一榻清風小蓬島有時豪吟豁襟抱<lb/>
山中萬物經品藻有時花前獨傾倒陶然一任韶光老<lb/>
我昔躬耕南畝稻心與乾坤同浩浩年來苦被㣲名惱<lb/>
𤣥髪無情欲成縞野馬何年脫塵皁同向雲中拾瑤草<lb/>
　　燕樂亭<hi>在鍾山之隂蔣王祠旁李司馬所搆也代孫寺丞賦</hi>
蔣王祠下多遊客特搆幽亭庇休息八牕嘉樹散繁隂<lb/>
<pb n="KR4e0128_WYG_009-28b"/>
四座竒峰飛翠色元戎小隊朝出城釃酒椎牛來落成<lb/>
綺席𢎞開縱歡笑新詩迭唱歌太平因號兹亭為燕樂<lb/>
嵗嵗春風還有約願分此樂及蒼生盡挽疲癃出溝壑<lb/>
　　愚軒為髙都憲賦<lb/>
小智私以鑿民風日澆漓狗盜雞鳴紛變詐神機鬼狀<lb/>
爭怪竒南臺都憲眞超卓鏟采埋光全太樸滿腔眞意<lb/>
與天逰半㸃機心無地著世人競諛佞口舌如箎塤寧<lb/>
為周御史期期發忠言世人多詭隨不異鉛繞指寧為<lb/>
<pb n="KR4e0128_WYG_009-29a"/>
栁士師直道終如始眼看薄俗恆自懲開軒因以愚為<lb/>
名如公豈是眞愚者欲與往哲同垂聲願公無遽歸鄉<lb/>
土盡挽民風復淳古<lb/>
　　三宜庵為髙都憲賦<lb/>
都臺有客人中彥卓犖才華金百鍊忠貞耿耿動宸旒<lb/>
風裁稜稜肅邦憲哲人所見殊非常世事多與心參商<lb/>
浩然歸思不可遏千里再拜陳封章臣忝南臺司憲紀<lb/>
庻政皆歸臣統理設施容或乖其宜罪雖有歸臣實耻<lb/>
<pb n="KR4e0128_WYG_009-29b"/>
老親況復雙龍鍾家無應門五尺童臣沐隆恩歸未得<lb/>
故山囘首情無窮臣齒於今過半百二毛漸覺秋霜白<lb/>
疾病侵尋志慮衰施於有政寧無惑以茲三事恒自歎<lb/>
公義私情俱未安揆分惟宜置閒散天恩倘許當銜環<lb/>
聖主方求經濟者得士如公寧忍舎公心不啻金石堅<lb/>
丹悃重陳雙闕下帝曰卿才實有為卿言懇懇難竟違<lb/>
膝下許卿得終養未許終老山中扉綸音南來不信宿<lb/>
拂衣一笑歸鄉曲進退從容大義明孤標眞足扶頽俗<lb/>
<pb n="KR4e0128_WYG_009-30a"/>
我位於公固不侔我身自揣尤宜休太息髙風先著步<lb/>
題詩送别令人羞<lb/>
　　題梅<lb/>
山人自昔多佳興手種梅花滿幽徑風韻尋常儘絶竒<lb/>
況有明月相輝映夜深索笑簷之隅仰視天宇如氷壺<lb/>
獨嗅寒香不成寐起酹尊酒招林逋何當借榻梅邊屋<lb/>
長與梅花伴幽獨飽收清氣歸肝腸一洗胸中舊塵俗<lb/>
　　題畫梅為余君稷興賦<lb/>
<pb n="KR4e0128_WYG_009-30b"/>
一脉陽和初破凍孤根得氣先萌動南枝北枝爛熳開<lb/>
商鼎已作和羹夢輕風時度巖谷間清香萬斛飄人寰<lb/>
獨抱氷霜清白操耻競桃李芳菲顔一般風味尤竒絶<lb/>
夜靜林梢上寒月疎影橫牕舞翠虬殘英滿地飛香雪<lb/>
素志寧甘沒草萊移根終向上林栽春色無邊獨占斷<lb/>
羣花不敢爭先開<lb/>
　　江湖覽勝為吳大尹乃兄浩賦<lb/>
男兒貴有四方志生來門外懸弧矢乾坤萬物備吾身<lb/>
<pb n="KR4e0128_WYG_009-31a"/>
厯覽寧辭千萬里張騫乘槎犯斗牛子長足跡半九州<lb/>
博識當時推獨步史才後世誰與儔吳君自是新安彥<lb/>
劒氣時作虹光見有策不肯干公侯有才不屑事州縣<lb/>
獨買吳江舟一葉歴遍三江并七澤興發閒登江上山<lb/>
豪來醉弄波間月到處交遊多偉人耳目所接皆竒珍<lb/>
炯炯靈扄貫今古翩翩襟抱超風塵季方吾莆賢父母<lb/>
嚴翁就養幾寒暑彩衣又上閩江船緑酒共聽烏石雨<lb/>
長空雁過秋風涼驪駒又發壺山陽還家故舊應相語<lb/>
<pb n="KR4e0128_WYG_009-31b"/>
勝覽又經天一方<lb/>
　　贈松樓玉上人歌和張坦齋韻<lb/>
上人風度溫如玉況復文雅超凡俗閉户繙經戒行修<lb/>
登堂見客容儀肅有時泚筆臨古書有時引水澆新竹<lb/>
或從泉石共徜徉或與雲月相追逐老予借榻兩經春<lb/>
青眼相看情愈篤校書永晝每烹茶酌客清宵頻剪燭<lb/>
同袍幸有坦齋翁時聽清吟散煩燠上人亦學參詩禪<lb/>
講論時時見心曲修纂于今已畢功分手將歸故山麓<lb/>
<pb n="KR4e0128_WYG_009-32a"/>
短歌一闋寫離懐回首南山煙樹緑<lb/>
　　三友樓為孫同知賦<lb/>
徂徠大夫擅髙節羅浮僊子應同流亦有淇園古君子<lb/>
相伴幽人同一樓幽人襟懐絶塵垢共結寒盟號三友<lb/>
百年大夢杳難醒萬古清風長不朽賢孫佐郡閩海東<lb/>
宦成回首歸興濃重搆危樓題舊扁欲修先緒追前蹤<lb/>
嵗暮羣芳盡凋歇三友敷榮心似鐵相看一笑天地春<lb/>
權門炙手從渠熱<lb/>
<pb n="KR4e0128_WYG_009-32b"/>
　　致仕歸言懷效吳體四首<lb/>
失脚一下蒼苔磯頓覺世途多險巇聖代敢言輕去就<lb/>
時評或恐迷是非混雌與雄烏莫辨隔形吠聲尨曷知<lb/>
歸來穩坐茅簷下閒看白雲生翠微<lb/>
媕阿媚世吾所慚便尋舊隠南山南寸心靜觀元了了<lb/>
衆口可笑猶喃喃秋風世途雙眼冷夜雨吟窩孤夢酣<lb/>
羮有溪魚飯有粟一飽豈必求肥甘<lb/>
白日不照吾肺肝曲學阿世誠何顏詩書聊堪遺孫子<lb/>
<pb n="KR4e0128_WYG_009-33a"/>
杞菊亦足供盤餐銅山鑄錢彼為得瓦甕灌畦吾所安<lb/>
自笑無能成巧宦只合歸伴沙鷗閒<lb/>
違心徇禄非吾情春田夜雨思歸耕經綸誰能贊化育<lb/>
出處我豈關重輕王侯只如槐蟻夢詩酒聊尋花鳥盟<lb/>
勳烈無階上鐘鼎且免青史遺臭名<lb/>
　　題吳繼學先生家藏邊景昭花鳥圖五首<lb/>
琅玕挺碧梅舒白嵗暮相依傲殘雪一雙靈鵲何處來<lb/>
枝頭似報春消息良工畫筆妙入神寫生一一皆逼眞<lb/>
<pb n="KR4e0128_WYG_009-33b"/>
半幅霜紈纔尺許無限風光照眼新問君茲圖何自得<lb/>
先公育材有遺澤靈襟元不受纎塵諸生獻此旌衷臆<lb/>
嗚呼兹圖百世宜珍藏大訓天球端可方<hi>右梅竹雙鵲</hi>
海棠春意酣繁花粲如綺枝上依棲三白頭似惜韶華<lb/>
不飛起人生亦愛韶華妍眼閱韶華誰百年邁烈揚芬<lb/>
須及早如此白頭良可憐<hi>右海棠三白頭</hi>
山禽文彩竒映日尤鮮媚一雙飛上石榴枝似與榴花<lb/>
爭豔麗虞廷九奏歌雍熈鳳儀獸舞紛龍墀兹禽亦合<lb/>
<pb n="KR4e0128_WYG_009-34a"/>
登廊廟雅性自愛山林棲<hi>右榴花十二紅</hi>
荷蓋已枯槁蘆花亦凋殘雝渠兩兩如兄弟相依不恤<lb/>
空江寒角弓詩成風漸靡斗粟謠興俗尤鄙紛紛塵世<lb/>
䦧牆人見此微禽顙應泚<hi>右敗荷四鶺鴒</hi>
霜竹弄晴翠寒梅發幽姿黄雀呼朋自為伍各求所止<lb/>
棲髙枝兹圖用意良有托持贈寧徒供玩樂先公教鐸<lb/>
遍儒林共祝兒孫膺五爵<hi>右梅竹五爵</hi>
　　田家詞<lb/>
<pb n="KR4e0128_WYG_009-34b"/>
官府年來恣徵討里正登門急於火三冬過半稻初登<lb/>
翻說今年稻熟早家人相率往田間協力無分少與老<lb/>
短鎌一派穫聲齊數畝黄雲隨手倒背負肩任初上場<lb/>
男共播揚女舂擣里正醉飽纔出門督郵復自城中造<lb/>
急將賤糶納官需且免官刑相苦惱囘首場頭稻已空<lb/>
一年生死良難保小兒彈淚向西風說曽田畔拾餘稻<lb/>
阿翁囘語兒無啼尚冀明年官府好<lb/>
　　題萬竿煙雨圖為江士韓賦<lb/>
<pb n="KR4e0128_WYG_009-35a"/>
我醉飛夢湘江曲開蓬坐愛湘水緑兩岸蒼蒼風景殊<lb/>
篔簹萬箇森如玉寒雲拖雨出遙岑輕烟一抹横前林<lb/>
斷影微茫鸞鳳舞清聲淅瀝虬龍吟逺隔層雲看漸晦<lb/>
近拂浮嵐望還翠枝南枝北飛鳥迷葉上葉下珠璣碎<lb/>
須臾雨歇起清風寒烟吹破猶㝠濛妃淚斑斑濃淡裏<lb/>
孫枝簇簇有無中江君自是髙崗鳳共結寒盟恣吟弄<lb/>
命工寫入圖畫間我見猶疑醉時夢<lb/>
　　送何維良歸新淦<hi>刑部貟外維孝庶吉士維一之弟也</hi>
<pb n="KR4e0128_WYG_009-35b"/>
北風初釀寒吹老都門柳柳下送君行髙歌酌尊酒君<lb/>
家兄弟不可當攀龍濟濟遊帝鄉憲部僊郎唐杜景詞<lb/>
垣吉士宋朱昂君亦承家富文藻甘㫖庭闈娛二老數<lb/>
年風雨不連牀幾度池塘空夢草朅來萬里趨京師金<lb/>
昆玉季情怡怡捲簾笑對荆花樹擊節醉吟棠棣詩囘<lb/>
首孤雲飛絶巘鄉心應與雲舒巻祇愁去住别離難奚<lb/>
恤往來行路逺酒闌催上潞河舟潞河之水隨東流帆<lb/>
影忽經紅葉㟁棹歌逈入黄蘆洲去路行行望桑梓桑<lb/>
<pb n="KR4e0128_WYG_009-36a"/>
梓微茫隔溪水篋中重整舊斑衣膝下跪斟新緑蟻家<lb/>
君昔宰幽燕南尊翁載鐸來杏壇山斗光中識顏色珠<lb/>
璣落處聆笑談君家仲兄鄉進士論交於我最知已紫<lb/>
陌相逢未幾旬雲山依舊成千里題詩今日送君歸令<lb/>
人却憶十年時一樂堂中歡㑹處殷勤為我道相思<lb/>
　　病中立秋偶成<lb/>
春初一臥歴炎暑又見新涼起天宇西風曽不憐我愁<lb/>
頻向疎櫺送寒雨<lb/>
<pb n="KR4e0128_WYG_009-36b"/>
　　予致仕歸因重葺下皋山莊以居偶誦宋馬子才<lb/>
　　　浩浩歌胸次洒然若有得遂次韻以道所懐<lb/>
浩浩歌鐘鼎勛庸如命何天降吾衷吾不昧詎肯隨時<lb/>
徒媕阿得意飽餐光禄飯失意歸耕南畝禾浮雲聚散<lb/>
吾何與笑渠傾奪紛操戈君不見蘇秦手提六國印千<lb/>
里騶從徒撝訶又不見馮道身為五朝相四海瘡痍誰<lb/>
撫摩富貴於時茍無益眼底風花瞬息過浩浩歌鐘鼎<lb/>
勛庸如命何明道列官烏府署伊川勸講金鑾坡補衮<lb/>
<pb n="KR4e0128_WYG_009-37a"/>
不求人過失格心惟以道漸磨權奸一見阻去去心靡<lb/>
他大道日淪喪賢哲終蹉跎時論雌雄元不辨何怪臧<lb/>
倉毁孟軻浩浩歌鐘鼎勛庸如命何圖書滿牀春拍拍<lb/>
烟雲遶屋山峩峩俯仰乾坤無大疚吾生所得良已多<lb/>
神仙渺茫吾不道别有天地長熈和<lb/>
　　青雲橋歌<lb/>
世人行已多愧天興衰變幻如浮烟程氏承家惟種德<lb/>
世澤如水流蜿蜒篤生封君能述事長橋特駕河之次<lb/>
<pb n="KR4e0128_WYG_009-37b"/>
青雲端望子成名駟馬何勞客題字忠壯雲仍今幾房<lb/>
封君真足増前光濟人自是隂功厚食報早見鵷雛翔<lb/>
春風射策金鑾殿勑使傳宣催賜宴冬官政績帝所嘉<lb/>
錦誥恩封人共羡積善由來慶有餘從茲萬里皆亨衢<lb/>
行見公侯復其始紛紛薄俗誰能如<lb/>
　　賓竹歌<hi>賓竹者舉人曽琰一潤號也</hi>
君不見坡仙譏俗士無竹不可醫又不見衛風美進德<lb/>
菉竹歌猗猗天生嘉植異凡卉狷士品題號君子凌霄髙<lb/>
<pb n="KR4e0128_WYG_009-38a"/>
節挺琅玕撲地清隂絶塵滓曽君種竹遶庭宇謂竹為<lb/>
賓我為主醫俗豈獨懐坡仙進德直期追衛武古人取<lb/>
物修其身知仁山水垂法程竹之直兮可以勵吾節竹<lb/>
之虚兮可以廣吾心直節虚心貫始終髙標與竹將無<lb/>
同天上清風一揮灑人間酷暑何所容功成三徑重歸<lb/>
日賓主相看無愧色<lb/>
　　題山水圖送宋汝勤赴安州學正次劉學士韻<lb/>
安州我舊遊風景如看畫黌宫清絶隠林塘别搆茅亭<lb/>
<pb n="KR4e0128_WYG_009-38b"/>
芳樹下諸生幽抱此傾寫舞雩詠歸同雅雅君拜新恩<lb/>
教此州官清地僻心境幽榱桷棟梁収拾遍大手還修<lb/>
五鳳樓嗟我别來今幾載披圖猶認舊滄洲今日題詩<lb/>
送君去明日空望停雲天際頭<lb/>
　<lb/>
　<lb/>
　<lb/>
　未軒文集巻九<lb/>
</p>
<p>
</p>
  </div>
<div>
<head>未軒文集巻十</head> <lb/>
    <p>
<pb n="KR4e0128_WYG_010-1a"/>
欽定四庫全書<lb/>
　未軒文集巻十<lb/>
　　　　　　　　　　　　明　黄仲昭　撰<lb/>
　七言詩<lb/>
　　丙戌登第有作<lb/>
雷奮春聲動九區羣龍變化上雲衢奎躔午夜文星聚<lb/>
日馭中天瑞彩扶經濟未能攀董䇿姓名深愧濫齊竽<lb/>
平生一片丹心在擬獻君王贊廟謨<lb/>
<pb n="KR4e0128_WYG_010-1b"/>
　　賜宴瓊林和同年韻<lb/>
錫宴瓊林集縉紳風輕簾幙淨無塵紫笙吹徹鈞天曲<lb/>
緑醑分來湛露春烏帽花偏恩渥重錦衣日映寵光新<lb/>
小臣未效涓埃報但誦周詩答至仁<lb/>
　　釋菜和同年韻<lb/>
朝罷鳴珂出禁城橋門釋菜列簮纓春回芹藻香風動<lb/>
日射宫墻曙色晴萬古人才歸化育兩間倫紀頼昭明<lb/>
願將餘澤資王化還冀神功黙相成<lb/>
<pb n="KR4e0128_WYG_010-2a"/>
　　送劉景輝先生敎諭萬安<lb/>
花飄紅雨㸃征鞍敎鐸遥持向萬安珠玉一囊吟巻重<lb/>
虹蜺萬大劒光寒談經自識膏粱味入饌寜嫌苜蓿盤<lb/>
桃李滿門培植久春風取次進金鑾<lb/>
　　贈夏文振<hi>文振父以醫術仕於京因家焉為人倜儻不羈盖古豪俠之流也</hi>
名駒應可入天閑浮世難逢伯樂看蛟影横秋歐冶劔<lb/>
虹光貫室葛僊丹青尊長向花前醉緑綺時將月下彈<lb/>
還有夢魂飛朔漠長纓千尺繫樓蘭<lb/>
<pb n="KR4e0128_WYG_010-2b"/>
　　賦得洪都艤棹送同年張叔亨使東廣<lb/>
手捧綸音出帝州豫章城外蹔維舟文星髙映青山郭<lb/>
使節光臨緑水洲徐孺宅前吟弔古滕王閣上醉尋幽<lb/>
計程漸近東甌路此去分明是晝遊<lb/>
　　送侍御楊朝重廵按江西次同年丘安重韻<lb/>
黎元爭欲覩衣冠憲節南行雪尚寒折獄常持三尺法<lb/>
濟時更有九還丹撫摩凋瘵春隨馬屏斥奸諛鐡作肝<lb/>
後夜望君君不見法星一㸃照雲端<lb/>
<pb n="KR4e0128_WYG_010-3a"/>
　　挽蘭谿郭政浩處士夫婦<lb/>
騎鶴相隨蓬島去茫茫雲海碧連空遺編賸積經年蠧<lb/>
清夜誰丸舊日熊黄菊東籬悲暮雨青蘋南澗怨春風<lb/>
百年世事渾成夢贏得穹碑夕照中<lb/>
　　送楊礪珍還閩<lb/>
王事匆匆到日邊相逢一笑酒尊前歸心又遶閩山月<lb/>
去路還尋潞水船千里霜蹄寜久蹶九霄風翮定髙騫<lb/>
為君豫掃詞垣榻折桂重來話昔年<lb/>
<pb n="KR4e0128_WYG_010-3b"/>
　　送太學生周環依親還吉水得金字<hi>尚書文襄公之孫也</hi>
十年芹泮擁青襟璧水新沾雨露深明月暫同官舍酒<lb/>
白雲又動故園心㠶開潞渚潮平岸路入廬山花滿林<lb/>
天上還期繩祖武勛名奕葉重南金<lb/>
　　送太學生宋溉依親還吉水得黄字<hi>同年爾章之從弟也</hi>
萬里觀光謁聖皇寜親又喜得還鄉都門落日開㠶影<lb/>
玉署東風散鴈行淮浦雪消春漲緑吴山雨過晩横蒼<lb/>
青雲還勵平生志來嵗庭槐花又黄<lb/>
<pb n="KR4e0128_WYG_010-4a"/>
　　送同年李廷章侍其尊府亞卿先生致政歸安成<lb/>
　　得還字<hi>廷章時為庶吉士</hi>
懇上封章動聖顔許隨鶴髪到鄉闗花邊獻夀流霞煖<lb/>
膝下承歡舞袖斑橋梓榮沾新雨露衣冠光映舊溪山<lb/>
五雲深處羣僊候好逐春風鴈北還<lb/>
　　送翟知縣瑄之任開化得秋字<hi>同年廷光之兄也</hi>
曾將三䇿獻宸旒今拜郎官寵命優鳬舄雙飛辭北闕<lb/>
奎星一㸃照南州暫從叢棘棲丹鳯終向康莊騁紫騮<lb/>
<pb n="KR4e0128_WYG_010-4b"/>
後夜相思天萬里共看明月一輪秋<lb/>
　　送月潭上人歸東巖<lb/>
談經曾借白雲扉京國重逢是舊知衣鉢新承天上命<lb/>
煙霞又動夢中思龍降滄海浮杯處虎伏空林振錫時<lb/>
此日故山應有兆庭松朝偃向南枝<lb/>
　　送同年俞舜卿任南京刑科給事中<lb/>
曉辭龍衮向南畿帶得天恩入瑣闈戀闕應勞清夢到<lb/>
匡時莫遣諫書稀雲邊山色青迎騎雨後花香煖撲衣<lb/>
<pb n="KR4e0128_WYG_010-5a"/>
便道懸知歸故里松楸桑梓盡光輝<lb/>
　　挽鈞州學正林菊庵先生<lb/>
昨夜清霜悴玉芝士林空仰舊容儀一襟秋月持衡處<lb/>
滿座春風振鐸時白首功名歸蝶夢青霄事業付麟兒<lb/>
玉堂大院題銘在千古人看有道碑<lb/>
　　挽袁母張氏<hi>同年章元益索</hi>
一赴瑶池金母宴海天歸路杳無期菱花塵掩青鸞老<lb/>
慈竹霜寒彩鳯悲春色自回芳澗藻月華空照錦機絲<lb/>
<pb n="KR4e0128_WYG_010-5b"/>
生平懿行知何在盡付空山太史碑<lb/>
　　春風歸省送同年劉述憲<hi>尚書廣衡之子也</hi>
曲江花發春融融看花踏遍香塵紅九重有詔賜歸省<lb/>
紫騮玉勒揺東風堂上萱花榮晩節獻夀瑶觴春酒洌<lb/>
相期早向五雲中重紹尚書舊勲烈<lb/>
　　送栁聰千户襲職還瞿塘<lb/>
青春風采照秋旻匹馬都門問去津一劒傳家勲業舊<lb/>
九天拜命寵恩新身隨白鴈過南楚夢逐紅雲捧北辰<lb/>
<pb n="KR4e0128_WYG_010-6a"/>
蜀檄近來聞有警揮戈早為掃煙塵<lb/>
　　謁文丞相祠<lb/>
故宫芳草泣銅人滄海樓船是紫宸赤手欲擎西墜日<lb/>
丹心誓掃北來塵山河萬里歸元主廟宇千年祀宋臣<lb/>
翹首燕山知幾仞至今髙節共嶙峋<lb/>
　　送撫寜侯朱永北征<lb/>
將軍拜命向邊城坐鎮天山翼太平風起栁營朝草檄<lb/>
月明玉帳夜談兵貔貅宣力皇威振烽燧銷光塞漠清<lb/>
<pb n="KR4e0128_WYG_010-6b"/>
勲業行看光汗簡肯敎衞霍獨馳名<lb/>
　　遣懐四首<lb/>
赤手當時欲捕龍十年回首轉成空學求匡世偏招侮詩<lb/>
未驚人已覺窮多病伶俜憐汲黯一官落魄笑揚雄襟<lb/>
期欲話無人共坐對清尊月正中<lb/>
誰㸃霜華入鬢斑雨聲連夜苦潺潺逢迎無術貧誰咎<lb/>
婚嫁催人老未閒仗節伏波遭死謗知幾䟽傳却生還<lb/>
聖恩倘賜餘生骨便買丘園入亂山<lb/>
<pb n="KR4e0128_WYG_010-7a"/>
蝸角蠅頭夢已休紅塵奔走更何求經綸有志俱成幻<lb/>
造化無情苦見讎泉石不妨為老計乾坤何處是生謀<lb/>
此身却悔從前誤輕擲漁竿事逺遊<lb/>
窮達看來是偶逢蒼天影響竟夢夢老親菽水貧能樂<lb/>
浮世風波夢亦慵白骨終須隨刼化黄金何用覔侯封<lb/>
試看舊日豪華地斷礎荒煙積翠重<lb/>
　　送林尚和還莆二首<hi>侍御貴實從姪也後一首代作</hi>
遥隨大阮來京邸家學淵源細討論逝水東流驚嵗月<lb/>
<pb n="KR4e0128_WYG_010-7b"/>
白雲南望憶椿萱闗河明日成千里風雨何時共一尊<lb/>
相約曲江春到後杏花深處候來轅<lb/>
客窓燈火久談經幾度堦前見落蓂夢裏老親雙鬢白<lb/>
望中故國亂山青一尊菊醑芙蓉岸數幅蒲㠶杜若汀<lb/>
大阮青霄應惜别龍門竚待駕風霆<lb/>
　　代馬世用侍御送太學生葉蕃依親歸泉州<hi>其父嘗被</hi>
　　<hi>寃抑蕃為愬於官得理故末句及之</hi>
客邊每共嘆飄蓬鵬路憐君尚未通萬里故山今日去<lb/>
<pb n="KR4e0128_WYG_010-8a"/>
一尊芳醑幾時同尋幽北固過梁寺弔古西湖謁宋宫<lb/>
歸報嚴翁應慰喜日光已照覆盆中<lb/>
　　謫官之湘潭夜泊蕭家林和莊孔暘韻<lb/>
鴉背殘陽度逺洲荒村籬落暮煙稠浮生飄泊多行路<lb/>
此地經過幾繫舟戀闕心隨雲北去思親夢逐水東流<lb/>
臨風却羡沙頭鷺欲結新盟謝逺遊<lb/>
　　題山水小景<lb/>
水亭六月冷如秋捲幔看山百不憂借問來舟何處客<lb/>
<pb n="KR4e0128_WYG_010-8b"/>
江湖風浪幾時休<lb/>
　　題太華冬官雙喜圖<hi>和同年羅應魁韻</hi>
仙郎遊宦嵗華深清節應無愧古今雙鵲也知消息好<lb/>
髙堂日日報佳音<lb/>
　　題四禽圖為徐若川秋官賦<lb/>
　　海棠鸜鵒<lb/>
等閑學得語分明紫禁春風試一鳴自是鷹鸇容不<lb/>
得海棠深處暫停聲<lb/>
<pb n="KR4e0128_WYG_010-9a"/>
　　萱花小鳥<lb/>
幽鳥飛來錦翼齊忘憂花底任依棲雕籠鸚鵡應相妬<lb/>
莫向上林髙處啼<lb/>
　　枯荷鶺鴒<lb/>
秋水殘荷占一枝飛鳴應似急難時紫荆花樹凋零久<lb/>
吟倚東風有所思<lb/>
　　敗葦䳺鶉<lb/>
天上紀星曾取象詩中托興久知名鵾鵬雖大那能似<lb/>
<pb n="KR4e0128_WYG_010-9b"/>
空自騫騰上太清<lb/>
　　送辦事官吴藻省親歸莆<hi>友人從茂之弟也</hi>
書劒三年客帝畿承恩今喜謁庭闈不須重製斑斕服<lb/>
自有新裁錦繡衣一棹纔乘潮水去寸心已逐海雲飛<lb/>
難兄林下幽棲稳應笑紅塵客未歸<lb/>
　　題宋宗室郯勤孝王墓樟樹圖二首<hi>樹在浙之平陽宋時所植</hi>
　　<hi>也其裔孫太學生永輝索</hi>
胡塵一夜滿乾坤十六陵中草色繁舊物又隨時運去<lb/>
<pb n="KR4e0128_WYG_010-10a"/>
何如兹樹至今存<lb/>
何如兹樹至今存厚地深蟠百尺根奕葉孫枝沾雨露<lb/>
清隂千載庇丘原<lb/>
　　送顧安道御史僉憲河南<lb/>
新鴈催寒栁葉稀使君匹馬出南畿已遷臬府新官秩<lb/>
仍着烏臺舊繡衣崖谷有天回淑氣豺狼無地避霜威<lb/>
法星暫照中州去終化台星入紫薇<lb/>
　　秋日寫懐<lb/>
<pb n="KR4e0128_WYG_010-10b"/>
一官南北總窮途浮世逢人笑腐儒囊裏無錢還藥債<lb/>
門前有客索詩逋滿天風露鳴蟬亂萬里煙雲旅鴈孤<lb/>
一片歸心留不住非因故國有蓴鱸<lb/>
　　賀太常少卿夏公陞大理卿代孫寺丞賦<hi>夏公先由大理</hi>
　　<hi>少卿改太常</hi>
久向雲霄仰盛名同官今喜挹餘馨伯夷暫典虞廷禮<lb/>
定國還詳漢室刑門絶苞苴春草緑獄求欽恤夜燈青<lb/>
似聞太史占𤣥象執法星髙燭紫㝠<lb/>
<pb n="KR4e0128_WYG_010-11a"/>
　　題榖城春色圖為徐若川秋官賦<hi>莆俗相傳古有䜟云城山青黄</hi>
　　<hi>石出公卿若川黄石人也故未句用其意</hi>
榖城風景浩無涯春入林巒景更嘉萬頃松隂晴滴翠<lb/>
半巖花氣煖蒸霞降神長見鍾人傑興雨時能潤物華<lb/>
早晩公卿佳應協鳯㘅丹詔到君家<lb/>
　　題四景山水為林君叔孟賦<lb/>
門掩青山盡日閒紛紛朝市懶相干交遊滿眼知音少<lb/>
笑拂瑶琴獨自彈<lb/>
<pb n="KR4e0128_WYG_010-11b"/>
水邊亭榭絶炎熇坐對遺經日易消載酒有人來問字<lb/>
隔溪撑過木蘭橈<lb/>
秋入林坰晩覺凉閒尋詩景步斜陽笑渠羸馬風塵客<lb/>
底事匆匆有許忙<lb/>
滕六飛花散九垓乾坤萬象變瓊瑰詩翁胸次春無限<lb/>
溪上衝寒曉訪梅<lb/>
　　雪夜歸舟和周次玉太守韻<lb/>
晩風吹雪滿江流酒盡賔筵便解舟歸去養成文五彩<lb/>
<pb n="KR4e0128_WYG_010-12a"/>
他年天上贊皇猷<lb/>
江上梅花開已齊蟾光雪色望還迷歸心擬獻庭闈夀<lb/>
不是風流憶剡溪<lb/>
　　題鄉先生卓季新龍山别業巻<hi>龍山在惠安縣</hi>
龍山風景足徜徉况是林巒接故鄉萬頃松雲當户暝<lb/>
一天花雨入簾香荷鋤煙隴春陽動散帙晴窓月色凉<lb/>
浮世氛埃飛不到分明一叚輞川莊<lb/>
　　挽韶州貳守方源學先生<hi>行人栁東先生之弟也</hi>
<pb n="KR4e0128_WYG_010-12b"/>
淵源家學紹難兄璧水翺翔羡老成共説王祥能佐郡<lb/>
還誇䟽受早辭榮龍蛇倐爾驚新夢松菊翛然負舊盟<lb/>
贏得五花鸞誥在龍光千古賁丘塋<lb/>
　　丘山風木為林崇起賦<lb/>
一雙白璧閟佳城春雨秋霜嵗屢更泉壤無由醒蝶夢<lb/>
松楸不斷起風聲感時空洒皋魚涙終古難酬季路情<lb/>
我亦與君同此恨臨圖悲愴欲無生<lb/>
　　題周廣徳翠渠亭次周鶴洲韻<lb/>
<pb n="KR4e0128_WYG_010-13a"/>
翠渠遶舍浄無埃渠上孤亭傍竹開數載各因㣲禄去<lb/>
今朝同載小舟來閑聽啼鳥裁詩句笑對青山酌酒杯<lb/>
情景留人歸未得隔林已見晩鴉回<lb/>
　　題周鶴洲延緑亭次吴修撰韻<lb/>
無事頻將兔頴拈批風抹月坐虛簷春回蘭蕙香浮几<lb/>
雨過庭除翠入簾門外渟涵諸水匯天南依約數峰尖<lb/>
箇中何物尤清絶滿架琴書一鶴兼<lb/>
　　挽三山林質齋處士<hi>進士玭之父也</hi>
<pb n="KR4e0128_WYG_010-13b"/>
隠君僊去已多時月旦髙名尚在兹負土不辭營宅兆<lb/>
買田多為恤孤嫠芝蘭鍾秀香風藹棣蕚連枝春日遲<lb/>
我亦髙山興仰止楚招歌罷不勝思<lb/>
　　和答余以貞僉憲見寄韻言懐二首<lb/>
迂踈已分老閩垓松菊當年手自培却笑浮雲無住著<lb/>
誤含雨意出山來<lb/>
誤含雨意出山來枯槁難將一滴培便欲陳情乞骸骨<lb/>
荷鋤歸理舊田垓<lb/>
<pb n="KR4e0128_WYG_010-14a"/>
　　送丘安重侍御之京次周時可僉憲韻<hi>時予寓延平</hi>
鴈聲催老劒潭秋客裏那堪送客愁人海憑君標砥柱<lb/>
狂瀾盡使向東流<lb/>
　　遊武夷九曲僭用文公先生韻賦棹歌十首<lb/>
我來九曲訪僊靈積雨初收天氣清舊日虹橋無覔處<lb/>
依然山色與溪聲<lb/>
一曲呼來隔岸舡棹歌齊唱過前川山靈似識遊人意<lb/>
斂盡峰巒逺近煙<lb/>
<pb n="KR4e0128_WYG_010-14b"/>
二曲溪頭聳碧峰分明玉女鏡中容到來已訝非人境<lb/>
峰外竒峰更幾重<lb/>
三曲丁寜緩刺船兹遊預擬幾經年壑舟不必窮真<hi>闕</hi>
巖上煙雲自足憐<lb/>
四曲迴看天際巖巖頭空翠落毶毶箇中何物尤清絶<lb/>
雲影天光共一潭<lb/>
五曲峰巒轉覺深千年精舍在雲林古今遊客知多少<lb/>
誰識先生一片心<lb/>
<pb n="KR4e0128_WYG_010-15a"/>
六曲幽林擁碧灣擬分隙地闢柴闗細窮徃哲傳心要<lb/>
谿月巖雲相伴閑<lb/>
七曲停橈亂石灘層崖疊巘恣吟看更憐雲際千尋瀑<lb/>
爽氣逼人毛骨寒<lb/>
八曲悠然眼界開谿山如此可能迴兹行須盡平生興<lb/>
未卜何時得再來<lb/>
九曲桑麻翠渺然數家雞犬隔晴川竒蹤到此都看盡<lb/>
還比人間别一天<lb/>
<pb n="KR4e0128_WYG_010-15b"/>
　　同昭武劉太守仁甫遊西庵二首<lb/>
刺史觀風出郡南偶陪轓盖到西庵四山迴合攅幽樹<lb/>
一逕縈紆入碧嵐移坐竹隂躭野趣論心杯酒絶浮談<lb/>
誅茅便欲林間臥未報君恩尚未堪<lb/>
看山遊遍郡城南清絶都應讓此庵流水到門澄碧沼<lb/>
亂松遶屋擁晴嵐浮生無奈多紛擾偶暇何妨一笑談<lb/>
此景此人能幾遇夕陽歸路思難堪<lb/>
　　同昭武劉太守王貳守萬通守遊西峰寺三首<lb/>
<pb n="KR4e0128_WYG_010-16a"/>
青山一脉似遊龍山勢將窮秀氣鍾𣑽宇深藏幽樹裏<lb/>
行人指㸃是西峰<lb/>
林外應疑無路入道傍惟見有僧迎行行漸覺招提近<lb/>
隔崦時聞吠犬聲<lb/>
停驂相與坐論文人得浮生蹔息紛怪底襟懐清似許<lb/>
僧房靣靣對松雲<lb/>
　　用同年林一中韻哭陳𢎞載僉憲二首<lb/>
宦轍南都偶共馳相逢一笑即相知才髙擬報君心眷<lb/>
<pb n="KR4e0128_WYG_010-16b"/>
數盡難逢國手醫朋舊一觴歸櫬逺妻孥千里旅魂悲<lb/>
懐君何處腸堪斷月落空梁夢覺時<lb/>
按節遥衝瘴雨寒西風聞訃淚交澘憶君九曲分岐去<lb/>
問我三山嵗月還栢府此時經舊宅泉臺無路覔清顔<lb/>
全歸俯仰應無愧百嵗誰能脱此闗<lb/>
　　送仙遊陳司訓考滿歸潮州省親<lb/>
十年芹泮育英才夜夜庭闈有夢回喜趂𤓰期過梓里<lb/>
欲從華旦獻霞杯趨朝重捧毛生檄訪古閑登郭隗臺<lb/>
<pb n="KR4e0128_WYG_010-17a"/>
舊日諸生猶仰斗佳音好寄便鴻來<lb/>
　　梨闗入浙江界感懐<lb/>
朔風孤騎别莆陽還説閩山總故鄉今日忽驚風土異<lb/>
閩山又隔暮雲黄<lb/>
　　挽夏孺人用劉欽謨大叅韻<hi>浦城貳令夏寅之母也姑蘇人</hi>
斧封春雨長苔痕孝子臨風欲斷魂衣線百年長感恨<lb/>
㫖甘三釡未酬恩霜凝堂北宜男老雲鎖天南婺女昏<lb/>
愁絶壼儀招不返束芻還擬奠清尊<lb/>
<pb n="KR4e0128_WYG_010-17b"/>
　　題畫竹三首為同年鮑栗之賦<lb/>
蒼苔迸破籜猶含太守清貧亦不饞翦伐不加生意足<lb/>
凌霄髙節碧毶毶<lb/>
飽沭東君雨露私森森勁節與雲齊春風養就林間實<lb/>
留待丹山彩鳯棲<lb/>
憶昔鑾坡寓直時琅玕節下遍題詩十年湖海仙凡隔<lb/>
今日披圖有所思<lb/>
　　送陳廷章經歴之任松江<lb/>
<pb n="KR4e0128_WYG_010-18a"/>
除章朝捧出楓宸新拜吴淞入幕賔千里侯邦歸賛畫<lb/>
一時民瘼要咨詢地偏白日逢迎少事簡青山覽眺頻<lb/>
莫嘆才華君獨屈鵬程九萬是通津<lb/>
　　挽楊太安人<lb/>
早共夫君挽鹿車韶儀淑徳世誰逾子承慈訓登朝著<lb/>
孫服遺休剖郡符八袠遐齡今古少五花封誥寵恩殊<lb/>
登堂我憶曾瞻拜丘隴何當奠束芻<lb/>
　　夀弋陽黄憲使七十<hi>仙遊知縣璨之父也</hi>
<pb n="KR4e0128_WYG_010-18b"/>
青春飛步上蓬萊看破浮榮便乞骸十載乘驄豺虎肅<lb/>
兩藩執法士民懐童顔鶴髪稀年届緑酒黄花晩興佳<lb/>
况有仙郎能繼美錦衣獻夀舞庭階<lb/>
　　謝病得請口號四首<lb/>
病懐偏戀故山薇乞得閑身别衮衣汲黯十年長在告<lb/>
陶潛今日始真歸還山謾説餘生樂報國終悲始願違<lb/>
匹馬金臺重回首寸心還傍五雲飛<lb/>
歸路新秋暑漸㣲到家正及菊花時沉㝠豈是甘沮溺<lb/>
<pb n="KR4e0128_WYG_010-19a"/>
經濟元須讓稷䕫書巻晝長聊足遣山田嵗熟可無饑<lb/>
髙車駟馬從知好只恐風塵湼素絲<lb/>
十五年間列從臣在公僅閲四迴春廟堂不乏經綸手<lb/>
天地堪容樗散人富貴百年聊染指田園數畝足安身<lb/>
逢人若問餘生計秋水蘆花一釣綸<lb/>
羈馽終非性所禁蹔來旋復憶山林衡門已分棲身穏<lb/>
生計何須著意深健翮冲霄元有路閑雲出岫自無心<lb/>
親朋共説如䟽傅只是行囊乏賜金<lb/>
<pb n="KR4e0128_WYG_010-19b"/>
　　挽三山陳叔熈先生<lb/>
青年挾策覲重瞳一命榮沾敎泮宫寜海已看端士習<lb/>
定安還喜變夷風清朝共擬升楊震綘帳俄驚失馬融<lb/>
紀行有銘垂不朽知君瞑目九泉中<lb/>
　　大田驛和任提學見竹偶成二絶<lb/>
驛亭孤寓無人識頼有此君相對清明日俗塵仍滚滚<lb/>
乾坤雙眼為誰明<lb/>
托根亦在塵寰裏獨得乾坤一味清朝暮相看心似洗<lb/>
<pb n="KR4e0128_WYG_010-20a"/>
林梢况有月華明<lb/>
　　和韻題周憲副墨菊二首<lb/>
秋滿乾坤菊有花篔簹經雨玉無瑕蒼然太古雲根石<lb/>
飽閲風霜共一家<lb/>
老圃秋風見此花玉人相對總無瑕落英聞説堪延夀<lb/>
好散蒼生百萬家<lb/>
　　題扇靣伯牙鼓琴圖為同年談時英賦<lb/>
山水遺音識者稀浮生幸有故人知明朝又向江頭别<lb/>
<pb n="KR4e0128_WYG_010-20b"/>
安得黄金鑄子期<lb/>
　　桂花仙子<lb/>
蟾窟當年花發時天香深處識仙姿塵凡一隔經三紀<lb/>
萬里紅雲繫夢思<lb/>
　　凌波仙子<lb/>
拍天秋水浩無涯塵襪凌波任遡洄安得㣲軀輕似許<lb/>
同過弱水看蓬萊<lb/>
　　題羲之觀鵝圖<lb/>
<pb n="KR4e0128_WYG_010-21a"/>
紛紛世事不堪論典午乾坤勢已分書罷黄庭無箇事<lb/>
閑開池舘看鵝羣<lb/>
　　六月十六日曉起作<hi>是月十九日立秋</hi>
浮生無計挽流光嵗月催人似箭忙屈指又驚秋欲到<lb/>
曉來㣲雨試新凉<lb/>
　　承太守王先生見示和林憲使守嵗詩次韻<lb/>
六年守嵗宦途遥何幸鄉園度此宵老至生涯惟藥褁<lb/>
春來心事付詩瓢癡鳩自詫今巢稳驄馬空勞曩日驕<lb/>
<pb n="KR4e0128_WYG_010-21b"/>
鳯厯明朝又新嵗還從野老祝軒堯<lb/>
　　次韻王太守感春詩<lb/>
舉世逢春不解悲春風應合笑人癡賞春只説春光好<lb/>
白髪侵頭却未知<lb/>
　　又用前韻<lb/>
人喜春回我獨悲化工雖巧亦還癡陽光遍及閑花草<lb/>
空谷幽蘭想未知<lb/>
　　送方夀卿秋官之京二首走筆和林見素韻<lb/>
<pb n="KR4e0128_WYG_010-22a"/>
五色祥雲北望賖君恩未報便辭家縉紳擬聽鳴陽鳯<lb/>
嵗月須驚赴壑蛇離思悠揚縈弱栁詩懐浩蕩逐飛花<lb/>
酒䦨催上驊騮去回首鄉闗隔暮霞<lb/>
河橋握手若為情矧聽陽闗醉後聲氷玉祗應堅晩節<lb/>
鼎彛終見勒明廷餘生笑我頭空白浮世何人眼更青<lb/>
後夜思君天萬里只憑清夢覩儀刑<lb/>
　　和答鄭司訓賞蓮詩并訂重遊之約<lb/>
萍蹤十載寄江湖空渉風濤負壯圖此日紅蓮欣共賞<lb/>
<pb n="KR4e0128_WYG_010-22b"/>
昔年白璧悔重酤功名隨分心常泰勢熖薫天骨亦枯<lb/>
還約中秋同玩月九龍山下候車徒<lb/>
　　夀林通府景源七十次林見素韻<lb/>
伉儷稀年錫自天仙經何用更鈎𤣥堦前菊映斑爛服<lb/>
堂上歌喧錦綉筵老得身閑增矍鑠貌因徳邵覺清妍<lb/>
從今夀考誰堪並萬仞南山倚翠煙<lb/>
　　己未九日烏山登髙次劉静常鄭藏菴東菴韻<lb/>
白露凝霜催短景黄花泛酒續良遊山横翠黛雲開處<lb/>
<pb n="KR4e0128_WYG_010-23a"/>
鴈帶斜陽天盡頭百嵗功名成畫餅幾人姓字覆金甌<lb/>
題糕且盡生前樂灑淚何勞身後憂<hi>次静常韻</hi>
誰能爕理順隂陽偶為登髙一感傷多稼盈疇憐就槁<lb/>
三農終嵗嘆徒忙且呼緑醑互酬酢聊挽春和歸肺腸<lb/>
老得兹遊良亦幸浮生豐約底須量<hi>次東菴韻</hi>
浮雲漠漠擁遥岑不解為霖空自隂人事忽看今日改<lb/>
菊花還作去年簮廟堂誰是憂民者畎畆空懐愛國心<lb/>
萬斛閑愁何處遣盈尊春酒不辭斟<hi>次藏庵韻</hi>
<pb n="KR4e0128_WYG_010-23b"/>
　　夀姚松雲翁七十二首次林見素韻<lb/>
陽月如春晝不寒稀年夀酒足為歡蟠桃一實三千嵗<lb/>
青鳥傳音約再看<lb/>
晴曦光映舞衣斑滿面和風動笑顔俯仰乾坤還自幸<lb/>
百年青眼有南山<lb/>
　　送妻弟羅元吉之任汝州司訓次林大司成韻<lb/>
一鐸新持敎汝州西風話别岊溪頭驪駒迭奏催行酒<lb/>
霜栁難將綰去舟飛夢不離閩嶺月作人有待郄林秋<lb/>
<pb n="KR4e0128_WYG_010-24a"/>
清時莫嘆長才屈大手還修五鳯樓<lb/>
　　鄭藏庵詣下皋訪予不遇以詩見貽次韻答之<lb/>
聞君過訪石田隈自笑塵縁撥未開春甕無由釃酒候<lb/>
奚囊又喜送詩來待看一雨通溪舫還約重遊掃逕苔<lb/>
地僻衡門長寂寞可堪嘉客又空回<lb/>
　　挽林文恢敎授<lb/>
蔗境優游味正濃黄梁一夢蕙帷空菊松三逕悲元亮<lb/>
桃李諸生哭馬融髙塚麒麟秋草裏穹碑贔屭夕陽中<lb/>
<pb n="KR4e0128_WYG_010-24b"/>
賢郎無限思親涙洒向西風恨不窮<lb/>
　　次張坦齋作廣化山水圖<lb/>
誰冩雲山著此僧王維去後讓君能松庭鳥下聞齋磬<lb/>
蘿逕煙消見佛燈春雨小溪流㶁㶁夕陽孤㙮影稜稜<lb/>
看圖便欲離塵俗共結茅庵紫翠層<lb/>
　　丙辰九月廿四日致政歸寓蒜嶺驛次韻二律<lb/>
宦海何勞嘆望洋東籬猶有菊花黄惟應鳥倦投林下<lb/>
遑恤牛傷喘道傍蕉鹿紛紜憐世路蓴鱸肥美正秋霜<lb/>
<pb n="KR4e0128_WYG_010-25a"/>
濟川舟楫今無數誰問天涯野水航<lb/>
食禄無才翼聖朝掛冠奚敢謂賢勞淵明只合歸三徑<lb/>
貢禹應宜上九霄滿地黄雲秋稻熟連天碧海瘴煙消<lb/>
塵蹤自笑詩懐減忽見鄉山又覺豪<lb/>
　　和陳吉甫韻二首<lb/>
似與東君有夙期陽回便覺藹晴熈幽情徑路無媒處<lb/>
詩思池塘入夢時極浦含煙縈别恨小窓交翠愜吾私<lb/>
宦途未了紅塵債醉藉芳茵知是誰<hi>右春草</hi>
<pb n="KR4e0128_WYG_010-25b"/>
積雨平湖水接空混茫不復辨西東長橋栁色澄深翠<lb/>
斷岸桃花映淺紅人喜蘭亭流玉斚我懐沂水浴清風<lb/>
幾回江上看湍急直欲窮源路未通<hi>右春水</hi>
　　過汾水闗和髙都憲韻<lb/>
不待尋㸔地誌文此闗形勢昔曾聞天敎閩楚從兹限<lb/>
水向東西特地分啇旅夜酣山店月旌旗暮捲戍樓雲<lb/>
時平四海無烽警守險何須萬竈軍<lb/>
　　宿車盤驛和陳文耀方伯韻<lb/>
<pb n="KR4e0128_WYG_010-26a"/>
行盡閩山幾日程馬頭人見楚山迎君恩未效涓埃報<lb/>
垂老兹行敢為名<lb/>
只説閩山是故山今朝倐已出閩闗古今經濟誰無憾<lb/>
畢竟還須早丐閑<lb/>
　　題常思嶺蘭若二首<hi>前首和胡憲副韻後首和沈大叅韻</hi>
天風吹我上招提回首羣峰勢盡低過客登樓因覽勝<lb/>
老僧泚筆請留題春雲閣雨過青嶂行潦流花入小溪<lb/>
自笑迂疎成底事亦驅羸馬走東西<lb/>
<pb n="KR4e0128_WYG_010-26b"/>
蓬萊何處覓仙家小刹閑吟興亦賖門外有山都是竹<lb/>
庭前無地不栽花半生牢落多行路幾度經過此啜茶<lb/>
日暮又投山驛去回㸔樓閣倚雲斜<lb/>
　　三山林敎諭先生挽詩<hi>先生三子曰清源曰泮曰濬淵俱登進士第</hi>
蚤際風雲登月窟旋承雨露下天除棘闈多士推衡鑑<lb/>
芹泮諸生仰範模浮世功名歸一夢朝陽文彩見三雛<lb/>
褒封況有雙鸞誥萬丈龍光照故墟<lb/>
　　感事偶書<lb/>
<pb n="KR4e0128_WYG_010-27a"/>
壯心一片今猶昔浮世多岐自町畦巷伯謾勞傷貝錦<lb/>
伏波誰與辨文犀從來山水知音少何怪雌雄過眼迷<lb/>
頼有嬋娟天際月夜深還照小窓西<lb/>
　　挽郭州判<lb/>
佐縣才華衆所欽重看佐郡慰民心一時品藻歸清譽<lb/>
幾樹甘棠藹緑隂枳棘忽驚丹鳯老松楸長鎖白雲深<lb/>
宦途喜有承家子奕奕聲光動士林<lb/>
　　送道録司𤣥義堵崇徳還京<hi>代賦</hi>
<pb n="KR4e0128_WYG_010-27b"/>
帝遣仙郎下玉墀函香逺祀二真祠江山勝處時停騎<lb/>
星斗光中夜祝釐王事有期秋復暮歸舟難綰栁空垂<lb/>
霜臺自笑貧如洗握手臨岐只贈詩<lb/>
　　夀進士吴浚母八十<hi>浚浙人奉使入閩便道還家遇夀旦臘月廿四日也</hi>
八袠慈親初度晨皇華桂子正歸程分將天禄供珍膳<lb/>
摘取梅花薦夀觥錦服蹔為萊服舞使星髙傍婺星明<lb/>
蒼天福善應無極鸞誥還㸔荷寵榮<lb/>
　　和韻題露竹并菊<lb/>
<pb n="KR4e0128_WYG_010-28a"/>
湘君夜降騎青鸞金鈿落地光團團化作翠筠與黄菊<lb/>
空山共傲風露寒<lb/>
　　和韻題雨竹并菊<lb/>
雨過琅玕濕未乾霜餘黄菊尚堪餐他年何處偏思爾<lb/>
紫陌雞聲旅夢殘<lb/>
　　夀仙遊彭大尹母孺人八十<lb/>
花縣仙郎獻績歸故園因得夀慈闈蟠桃花並宜男發<lb/>
南極星連婺女輝蘭玉一庭春不老星霜八袠世尤稀<lb/>
<pb n="KR4e0128_WYG_010-28b"/>
更裁文錦三千丈嵗嵗髙堂換舞衣<lb/>
　　題孟浩然尋梅圖二首次同年三山王廷用韻<lb/>
瑶琴世路少知音頼有梅花獨可尋折取一枝良不俗<lb/>
小齋亦足伴清吟<lb/>
盛唐風雅見遺音千古斯人何處尋幸有良工冩真意<lb/>
蹇驢猶似對花吟<lb/>
　　題三山施克端江湖覽勝巻次張坦齋韻<lb/>
乾坤我欲遍經過世事參商奈老何夢遶洞庭秋水濶<lb/>
<pb n="KR4e0128_WYG_010-29a"/>
心馳禹穴暮雲多晉陽謾想唐堯跡蜀道空傳李白歌<lb/>
訪古知君多歴覽遺風還似昔年麽<lb/>
　　經常思嶺蘭若和沈大叅韻二首<lb/>
白雲閑伴山僧住閲盡浮生客行路老龍行雨澤人間<lb/>
雲自無心不飛去<lb/>
素心長與碧山期垂老無縁慰所思安得禪房分半榻<lb/>
塵纓濯向竹間池<lb/>
　　題林氏婿宜榮翠庭巻和楊大叅韻二首<lb/>
<pb n="KR4e0128_WYG_010-29b"/>
佳趣盈庭浩莫禁春風積翠淺還深理從槖籥機中悟<lb/>
詩向池塘夢裏尋日煖濃香薫夀酒雨餘生意契吾心<lb/>
老予粗識濓溪意劇論時容杖屨臨<lb/>
寸心役物苦難禁掲扁藏修托意深天地化工隨處見<lb/>
鳶魚理趣箇中尋須酬韋相傳經志莫負侯翁擇壻心<lb/>
萬里應從跬歩始青編珍重日窺臨<lb/>
　　題亡友王世魁所藏墨菊<lb/>
昔年曾憶此逢君花滿東籬載酒頻今日重來花似舊<lb/>
<pb n="KR4e0128_WYG_010-30a"/>
悽凉不見種花人<lb/>
　　經俞潭宿香田莊懐一鶴公子次鄭東園二絶<lb/>
宦轍驅馳東復西青山舊路十年迷斜陽艤棹澄潭上<lb/>
擬共林間一鶴栖<lb/>
擬共林間一鶴栖鶴飛雲路望中迷相思吟倚䦨干立<lb/>
月上松梢影漸西<lb/>
　　題九仙觀梅崖<lb/>
老梅竒崛石崚嶒千古風霜共結盟世態炎凉少知己<lb/>
<pb n="KR4e0128_WYG_010-30b"/>
不妨尊酒伴雙清<lb/>
　　挽恭愍鍾先生<hi>先生諱同江西人為御史懐愍太子卒上䟽請立憲宗皇帝為儲宫</hi>
　　<hi>景皇帝怒下錦衣獄死英宗皇帝復辟贈大理寺丞成化末賜諡恭愍</hi>
青年射䇿上金鑾豸服榮聮玉笋班抗疏從敎龍凖怒<lb/>
捐生欲奪鳯雛還心同仁傑艱虞際節與周昌伯仲間<lb/>
此日賢郎登禁從蒼天報應未應慳<lb/>
　　謁餘干東山書院<hi>東山趙先生與文公友善文公嘗留此數日註離騷經</hi>
山連縣市寂無譁先哲遺蹤更可嘉鳥外風帆來客舫<lb/>
<pb n="KR4e0128_WYG_010-31a"/>
雲邊煙樹見人家聖經渾灝從來正俗學紛紜却自邪<lb/>
安得紫陽長不死揮毫重為黜浮華<lb/>
　　壬子二月半由金谿往安仁道中作<lb/>
半月雨聲應暫息一年春色己平分煖回花塢蒸紅霧<lb/>
晴入林巒漲緑雲報國丹心空耿耿欺人白髪故紛紛<lb/>
暫因行路心無事明日安仁又校文<lb/>
　　壬子春感懐<lb/>
到官兩度閲年華無補明時祗自嗟士習未全趨正學<lb/>
<pb n="KR4e0128_WYG_010-31b"/>
詞章猶覺尚浮誇作興深負人期望寢食難忘帝寵嘉<lb/>
春雨連旬農事動夢魂無夜不還家<lb/>
　　過匡廬山隂雨諸峰不得見用張太史韻二絶<lb/>
我來欲覽匡廬勝烟雨㝠濛在翣時事到眼前猶不遂<lb/>
前途得失底須知<lb/>
五老諸峰鎖翠煙瀑聲依約聽潺湲竒觀又負平生望<lb/>
欲訴山靈孰為傳<lb/>
　　予到官甫二閲嵗頓覺老態日增因賦二絶<lb/>
<pb n="KR4e0128_WYG_010-32a"/>
鏡裏韶華嘆易徂眵昏雙眼白頭顱寫真欲寄兒孫㸔<lb/>
只恐驚疑不是吾<lb/>
憶别鄉園嵗兩徂當年𤣥髪尚盈顱故人久别重相見<lb/>
盡説今吾非故吾<lb/>
　　瑞州分司次璧間諸公留題韻二首<lb/>
星軺又是瑞陽城終嵗奔馳笑此生山崦孤村藏竹暝<lb/>
野塘流水入田平桑榆曉日千門影絃誦春風幾處聲<lb/>
俯仰乾坤驚白髪百年心事竟何成<lb/>
<pb n="KR4e0128_WYG_010-32b"/>
歴遍西江列郡城口宣天語示諸生詞章直欲回純雅<lb/>
學術深期輔治平富貴片時真是夢聖賢千古尚垂聲<lb/>
斯文揣分非模範大噐還應自鑄成<lb/>
　　自龍南往安逺道中作<lb/>
閩廣封疆此接連地偏别是一風烟路廻忽俯千尋澗<lb/>
嶺峻應疑尺五天亘野頑雲垂幕瞑撲衣飛霰跳珠圓<lb/>
斯文倘可裨分寸行役驅馳敢自憐<lb/>
　　自信豐往龍南過竹髙嶺作<hi>嶺上有二小石峰如兠鍪狀土人名之曰</hi>
<pb n="KR4e0128_WYG_010-33a"/>
　　<hi>鐵盔峰有一大石峰上有文如鐵甲狀土人名之曰鐡甲峰謂龍南人多為冦皆本於此</hi>
登登已度幾嶙嶒鳥道縈回尚未平憲節雙穿青靄去<lb/>
軺車多傍白雲行山如盔甲偶然事民習干戈遂得名<lb/>
司牧倘能興道化貪泉寜凂隐之清<lb/>
　　自瑞金往石城過鵝公崠作<lb/>
嶙嶒髙崠切雲霞倦客經行思轉賖深徑黄茅數十里<lb/>
荒村緑樹兩三家羊腸詰屈循崖轉馬足凌兢怯石斜<lb/>
世路險巇寜獨此市朝平坦更堪嗟<lb/>
<pb n="KR4e0128_WYG_010-33b"/>
　　贑州南安兩郡觀風感懷<lb/>
贑江横浦厯星槎兩郡提封數萬家守令幾人崇道化<lb/>
士民比屋事豪奢塵勞未息吟無緒心事多違鬢有華<lb/>
莫道故園先業薄鋤荒猶足種桑麻<lb/>
　　袁州道中二首<lb/>
行邊文牘暫停披閑閲民風一賦詩白石煉灰培䆉稏<lb/>
青山鋤雨種蹲鴟烟村桑柘通幽徑野店杉篁䕶短籬<lb/>
聞説昌黎遺愛在千年尸祝有嚴祠<lb/>
<pb n="KR4e0128_WYG_010-34a"/>
望中煙樹是宜陽撫景塵勞覺暫忘逺郭諸山圓箘列<lb/>
倚天羣岫翠屛張頗聞儒術慚鄒魯却喜民風似魏唐<lb/>
太守詞林舊文雅行㸔絃誦藹宫牆<lb/>
　　謁南安道源堂<hi>二程子從濓溪先生講學於兹宋理宗賜名自書其扁</hi>
乾坤有此三夫子邂逅于兹豈偶然數巻圖書探道妙<lb/>
一襟風月悟心傳斯文統緒承先聖理窟淵源啓後賢<lb/>
我欲摳衣挹温厲徳容無計起重泉<lb/>
　　自石城徃寜都道中作<lb/>
<pb n="KR4e0128_WYG_010-34b"/>
窮冬風露曉凄其倦客何時息馬蹄山合忽疑前路斷<lb/>
峯髙翻覺宿雲低丹楓翠竹攅幽澗緑蔓黄茅没古蹊<lb/>
謾説閩疆近相接故園千里望中迷<lb/>
　　謁南安道源堂再用前韻<lb/>
聖學湮沉世幾遷先生推闡復昭然羲前至理探無極<lb/>
軻後斯文頼有傳星聚奎躔開道化天將文敎付名賢<lb/>
千年墜緒思重續掘井何人已及泉<lb/>
　　南安訪同年張東海祠和同年張㤗侍御韻<lb/>
<pb n="KR4e0128_WYG_010-35a"/>
南安大守知多少誰復如君有此祠施設總根經史學<lb/>
死生均繫吏民思平生不負王曾志終古難磨叔子碑<lb/>
遺像儼然猶不死何須更賦擬招詩<lb/>
　　次陸憲長元日即時口和四首<hi>詩以氷行押韻遵洪武正韻也</hi>
雨聲除夕響泠泠元日乾坤一色氷欲起堯夫詢世事<lb/>
北方風氣果南行<lb/>
春回已是過旬日一雨翻成萬樹氷何日乾坤放春色<lb/>
傍花隨栁一閑行<lb/>
<pb n="KR4e0128_WYG_010-35b"/>
殘冬兩度氷凝水今日三陽水又氷聞説蒼生多凍餒<lb/>
不知陽氣幾時行<lb/>
易戒履霜防漸長于今三度見堅氷腐儒無識空憂嘆<lb/>
自有伊周贊五行<lb/>
　　題同寅洪憲副文壇風月巻次韻<lb/>
紅燭清尊豈偶逢十年同聽禁垣鐘豪談發處風生席<lb/>
白戰酣時月映松應務羡君才獨裕濟時愧我術偏庸<lb/>
人生適意應為福底用凌烟閣上封<hi>右次李若虛韻</hi>
<pb n="KR4e0128_WYG_010-36a"/>
旂常未論百年功且樂清尊一夕同大嚼霜螯羮薦蟹<lb/>
熟燔珍掌饌分態似聞大史占𤣥象曾説文星燭紫宫<lb/>
却笑世途多得失伊誰勘破楚人弓<hi>右次馮佩之韻</hi>
髙掲吟壇數仞杠主盟騷雅樹旌幢風過禁籞傳清漏<lb/>
月轉花衢吠小尨己見明時無滯獄何妨良夜倒春缸<lb/>
慚予進退俱無補祇合荷衣釣石矼<hi>右次屠元勛韻</hi>
十年徑草笑無媒自分餘生己矣哉失計又隨新宦牒<lb/>
幽情常戀故山梅紅塵秪覺添華髮舊業惟應長緑苔<lb/>
<pb n="KR4e0128_WYG_010-36b"/>
拭目看君上寥廓法星光彩映三台<hi>右次洪宣之韻</hi>
　　題紫菜圖<lb/>
柔叢細蹙紫羅紋歴盡氷霜亦自春更有一般清絶味<lb/>
嚼來滿鼻散芳辛<lb/>
　　題畫芹菜為李少叅士元賦<lb/>
何人洒墨寫芳芹眼底猶疑散苾芬叅㸔一心堪賛理<lb/>
不須持此獻明君<lb/>
神農品第列佳蔬一種清香風味殊氷蘖知君恒自勵<lb/>
<pb n="KR4e0128_WYG_010-37a"/>
飽餐應不羡甘膄<lb/>
　　夀姊夫林君并姊氏七十<lb/>
多君訪我到洪州白首還能賦壯遊自有神仙在人世<lb/>
何須方外問丹丘<lb/>
同胞猶幸兩人存姊己稀年弟六旬獻夀末由傾緑醑<lb/>
空餘清夢到家頻<lb/>
伉儷齊年七十餘承歡况復子孫俱緘詞逺寄南飛鶴<lb/>
相約蓬壺㸔海枯<lb/>
<pb n="KR4e0128_WYG_010-37b"/>
　　乙卯重過圓通寺借宿再用夏提學韻賦一律<lb/>
欲濯塵纓尚未能匡廬又見碧層層半生牢落空憐我<lb/>
一味清閑却讓僧周覽未酬霞外想長吟聊伴佛前燈<lb/>
重遊更與山靈約只恐萍蹤不可憑<lb/>
　　南安行臺賦古梅<hi>兩按郡皆遇梅開甲寅重臨樹半枯而花猶自若紀二絶</hi>
横浦行臺有老梅㸔花今是第三廻浮生莫嘆容顔改<lb/>
鐡幹氷姿亦半摧<lb/>
鐡幹氷姿亦半摧入門為爾重徘徊獨憐不改堅貞操<lb/>
<pb n="KR4e0128_WYG_010-38a"/>
依舊寒花冐雪開<lb/>
　　登上清宫鶴歸亭用趙松雪韻<lb/>
攬衣一上鶴歸亭亭外竒峰晩更青無計可能醫俗病<lb/>
矢心期不愧山靈清音度曲鶯啼樹碎影揺金月到庭<lb/>
欲拂瑶琴奏山水子期已去復誰聽<lb/>
　　遊僊巖亦用前韻<lb/>
風景依稀似幔亭懸崖峭壁絶丹青請看石竇函遺蜕<lb/>
可是神仙尚有靈華表不聞歸白鶴道人空自誦黄庭<lb/>
<pb n="KR4e0128_WYG_010-38b"/>
山禽似喜遊人至樹底和鳴亦可聽<lb/>
　　走筆題扇送方恒謙行人之京<lb/>
十年江海嘆離羣纔得逢君又送君明日髙樓凝望處<lb/>
幾重山水幾重雲<lb/>
　　題白蓮<lb/>
蓬島仙姝淺淡粧翠旌羽蓋渡滄浪鏡奩不是無朱粉<lb/>
羞與奸諛比六郎<lb/>
　　閩江觀漲<lb/>
<pb n="KR4e0128_WYG_010-39a"/>
閩山春雨積旬餘新漲盈江混太虛行客朝迷山下路<lb/>
漁舟夜繫竹間廬鳥飛烟靄㝠濛裏人在乾坤混沌初<lb/>
愁聽村農相告語傍溪田圃半沮洳<lb/>
　　遊鍾山和同寅潘應昌韻二首<lb/>
紅塵十載走金陵偶共尋幽適性靈山色自應千古在<lb/>
人生能得幾廻經蒼松棲鶴看尤好碧澗潛蛟飲覺腥<lb/>
一段風烟堪入畫誰言蓬島隔窮溟<lb/>
我來撫景無窮思安得長繩繫曜靈白鷺洲空潮自去<lb/>
<pb n="KR4e0128_WYG_010-39b"/>
烏衣巷古燕還經六朝事業浮雲盡千載江山戰血腥<lb/>
聖代乾坤寜謐久洗兵何用倒滄溟<lb/>
　　再和同寅潘應昌遊鍾山韻三首<lb/>
丘隴髙低六代陵誰將尊酒酹遺靈蝕殘斷礎荒苔合<lb/>
剝盡豐碑野燒經樵唱幽林空谷應漁歸芳渚晚風腥<lb/>
英雄割據成何事依舊青山枕翠溟<lb/>
帝業天開形勢壯望中濯濯著威靈山連吴楚周遭繞<lb/>
江發岷峨迤邐經夷夏有歸供職貢犬羊無地肆羶腥<lb/>
<pb n="KR4e0128_WYG_010-40a"/>
千年王氣今全盛累洽重熈奠八溟<lb/>
泉石幽竒愛秣陵卜居擬訪草堂靈齅梅細和逋僊句<lb/>
種茗閑㸔陸羽經醉裏玉山能自倒世間銅氣任渠腥<lb/>
浮生此計何當遂誰問飛塵竭九溟<lb/>
　　挽餘姚黄處士夫婦<hi>同寅九成廷平祖父母也</hi>
同閲昇平九十年蓬萊相繼夢遊仙鄉評共説梁鴻好<lb/>
閨範還稱徳曜賢棋局晝閑花嶼上機聲秋斷畫堂前<lb/>
賢孫霄漢鍾餘慶指日焚黄賁隴阡<lb/>
<pb n="KR4e0128_WYG_010-40b"/>
　　重九同年戴大節諸君登臺賦詩病中示次韻<lb/>
身如病鶴未能飛聞道羣公集翠㣲料得清尊能縱飲<lb/>
肯敎黄菊笑空歸山添新翠初經雨鴉帶殘紅欲落暉<lb/>
却憶去年多樂事故山傾倒卧苔衣<lb/>
　　和同寅黄九成棘寺言懐亦用前韻<lb/>
公餘仰見白雲飛身外浮榮頓覺㣲世路風波隨處險<lb/>
天涯萍梗幾時歸乾坤舉眼成何事嵗月無情易落暉<lb/>
况復元規塵滿靣西風無地拂征衣<lb/>
<pb n="KR4e0128_WYG_010-41a"/>
　　送楊郎中愷之叅議廣西<lb/>
萬里雲山是桂林都門雪霽馬駸駸馳聲粉署年華久<lb/>
佐政薇垣寵眷深瘴厲須憑甘雨散疲癃還望福星臨<lb/>
此行上徳敷宣徧定有殊勲簡帝心<lb/>
　<lb/>
　<lb/>
　<lb/>
　<lb/>
<pb n="KR4e0128_WYG_010-41b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　未軒文集巻十<lb/>
</p>
<p>
</p>
  </div>
<div>
<head>未軒文集巻十一</head> <lb/>
    <p>
<pb n="KR4e0128_WYG_011-1a"/>
欽定四庫全書<lb/>
　未軒文集巻十一<lb/>
　　　　　　　　　　　　明　黄仲昭　撰<lb/>
七言詩<lb/>
　　甲午季冬雨雪連旬公餘感觸輒賦八絶<lb/>
琪花誰散滿林端一夜鍾山失翠鬟上下清光相掩映<lb/>
乾坤都在畫圖間<lb/>
道傍甲第是誰家金帳羊羔興正賒棘寺郎官清透骨<lb/>
<pb n="KR4e0128_WYG_011-1b"/>
自敲氷片煮春茶<lb/>
茫茫積雪遍山川瘦馬衝寒敢自憐應有閉門僵臥者<lb/>
甑無炊黍突無烟<lb/>
匡時事業了無成牢落風塵笑此生却羡㶚橋驢背客<lb/>
無端風味助吟情<lb/>
一雪旬餘曉暫晴晩雲旋復結濃隂村農初喜春宜麥<lb/>
麥隴今嫌雪太深<lb/>
寒威入夜徹吟幃布被無温酒力㣲誰念三邊征戍苦<lb/>
<pb n="KR4e0128_WYG_011-2a"/>
滿天風雪臥戎衣<lb/>
要路諸公寵禄兼紅爐熾炭酒頻添迂踈只合長清冷<lb/>
案牘時呵凍筆簽<lb/>
青山雪後可尋春欲謝㣲官未有因聞道村橋梅已發<lb/>
㸔花酌酒屬何人<lb/>
　　題進士起家巻<hi>吴先生彦賔由省元進士拜禮部魯瞻先生題扁云云因賦此</hi>
龍頭鼻祖家聲舊又見聞孫起盛時筆健應扛汾水鼎才<lb/>
髙獨占郄林枝宸聰快覩天人䇿睿眷榮超禮樂司故<lb/>
<pb n="KR4e0128_WYG_011-2b"/>
物青氊今尚在繼承還為後人期<lb/>
　　送王主事世英還朝次翰林諸公餞别聮句韻<lb/>
萬里東甌駕使驂春風歸路過閩南囊中不著新增物<lb/>
篋裏惟存舊賜衫十載論心情最劇半生憂國意猶酣<lb/>
還朝若問經行俗為道流殍澤未覃<lb/>
　　夀仙溪張母吴氏七十次周翠渠韻<lb/>
舞袖斕斑曉日前慈闈尊酒賀稀年長生莫問還丹訣<lb/>
種得瓊芝滿石田<lb/>
<pb n="KR4e0128_WYG_011-3a"/>
　　題仙溪遊鶴軒次周翠渠韻<lb/>
林木隂森林草萋林塘一鶴獨幽栖簷端飛起茶烟瞑<lb/>
雲際歸來巖日低聲挾天風聞更逺舞當庭月望還迷<lb/>
秪應長伴蓬仙侣誰羨趨朝候曉雞<lb/>
　　辛酉二月二十日晨起訪雲峰即事<lb/>
曉訪雲峰認舊蹊種松擬築蠒窩栖溪雲蕩漾浮山足<lb/>
石徑崚嶒怯馬蹄紳笏乆羇真自誤林泉勇退未終迷<lb/>
年來頗得蒙莊趣天地蜉蝣一視齊<lb/>
<pb n="KR4e0128_WYG_011-3b"/>
　　致仕過常思嶺蘭若和故友彭從吾韻二首<lb/>
引年得請荷清朝報答慚無尺寸勞吾道自難酬素志<lb/>
愚𠂻空復戀青霄百年世事心俱懶兩眼雲山興末消<lb/>
偶讀從吾舊題句九原無路起詩豪<lb/>
鄉山動是十年思今日重過一賦詩黄菊相看如舊識<lb/>
白雲未許笑塵姿鳥鳴翠竹尤深處鶴立蒼松最上枝<lb/>
我亦歸尋舊栖隐開尊冷看世途危<lb/>
　　贈大田驛丞彭籍三首<hi>安福人字經典二彭閣老之族子也</hi>
<pb n="KR4e0128_WYG_011-4a"/>
先人昔日敎安成我在黌宫廨裏生垂老又經司學政<lb/>
安成人士獨闗情<lb/>
大田驛舍偶逢君問是安成宦族孫空谷足音心自喜<lb/>
平生迹異底須論<lb/>
一官山舘使車稀公事無多足自怡委吏乗田遺訓在<lb/>
立身元不論崇卑<lb/>
　　大田驛和林元佐地官留題韻<lb/>
此地經過知幾回山靈應笑我重來吟春幽鳥寒猶澁<lb/>
<pb n="KR4e0128_WYG_011-4b"/>
帶雨頑雲濕不開恤政未沾桑下餓閑愁空切杞人懐<lb/>
百年畎畝餘忠在豈逐衰殘没草萊<lb/>
　　賀延平劉宮保得男二首次林見素韻<lb/>
鬰䓤佳氣絇晴霞維岳鍾英少保家湯餅筵開春意藹<lb/>
沉檀香裊煖烟斜靈椿雖老尤增翠萱草從今更着花<lb/>
天上麒麟重孕秀徐卿二子未須誇<lb/>
劔水深蟠雙翠虬靈鍾人物軼常流光前骨相由天定<lb/>
裕後休祥自己求怡養行看翻彩服蒸嘗有待薦嘉羞<lb/>
<pb n="KR4e0128_WYG_011-5a"/>
百年宫保書香在繼武還修五鳯樓<lb/>
　　夀仙溪李朴菴夫婦七十次陳待徴郎中韻<lb/>
髙堂春酒莫辭傾此夕弧南星正明萊服頻翻娱綺席<lb/>
南陔新譜入瑶笙西來王母蟠桃熟東望函闗紫氣横<lb/>
夀域無涯纔七十蓬瀛還㸔海塵生<lb/>
　　挽三山張濬大尹<hi>鄉試同年厯訓導陞知饒平縣承檄率民兵勦冦卒於師</hi>
昔年同聽鹿鳴歌浮世光隂轉眼過白髮盈顛嗟我老<lb/>
黄泉無路奈君何芹宫化雨英髦盛花縣春風惠澤多<lb/>
<pb n="KR4e0128_WYG_011-5b"/>
獨恨行營星遽殞鯨鯢未覩伏天戈<lb/>
　　送郡守陳公入覲<lb/>
老來送别易銷魂况復今朝别使君霖雨己看蘇赤子<lb/>
餘波還喜及斯文闗河白鴈秋驚夢閶闔踈星曉奏勲<lb/>
後夜月明天萬里空依北極望紅雲<lb/>
　　題張叔著桂林書院中曲水流觴次鄭東園韻<lb/>
桂林風物擅幽竒此日追隨一憇之水有淵源流易滿<lb/>
杯行結曲到應遲鶯調簧管來深樹膾切銀絲出别池<lb/>
<pb n="KR4e0128_WYG_011-6a"/>
浮世兹遊須盡興萬牛難挽嵗華移<lb/>
　　題鎮海朱大尹漁樵耕牧圖次翠渠韻<lb/>
乾坤何處是通津謝却浮榮避俗塵漁笛數聲芳渚暮<lb/>
樵歌一曲碧山春髙秋禾黍遍層隴落日牛羊歸四隣<lb/>
架有琴書尊有酒何須蓬島覓仙人<lb/>
　　題守拙巻<hi>仙水陳熈春名其藏修之室曰守拙因以自號</hi>
髙隐林泉逺市朝半生守拙臥衡茅浮榮有分從吾好<lb/>
世事無機任俗嘲襪雀讓敎稱巧婦斑鳩自合寄成巢<lb/>
<pb n="KR4e0128_WYG_011-6b"/>
知君妙契濓溪賦豈向清時作繫匏<lb/>
　　送宗姪孫道進任新㑹敎諭次同年李若虛韻<lb/>
年來謝却白鷗沙榮捧除書出帝家遥想振揚文敎日<lb/>
春風開遍杏壇花<lb/>
吾家文獻自唐開未羡床頭笏滿堆此去譽髦期不忝<lb/>
青氊還付與雲來<lb/>
　　題仙溪張氏一樂堂慶夀圖<lb/>
靈椿萱草並鮮妍玉樹芝蘭復滿前共倚蓬壺㸔春色<lb/>
<pb n="KR4e0128_WYG_011-7a"/>
從敎滄海變桑田<lb/>
　　和方友允迪六十自夀詩<hi>允廸自號履素</hi>
夀酒年年宴此晨未論腰帶綰黄銀人無豐約閑應好<lb/>
事有乘除樂亦均素履不渝從我好世途寡合任渠嚬<lb/>
<hi>笑貌</hi>紛紛華要曾何補誰謂儒冠真誤身<lb/>
　　題周憲使公載歸來亭次壁間韻<lb/>
小亭依約水晶宫四靣澄波可鑑容槐蟻夢隨殘月曙<lb/>
蓴鱸興繞白雲重憂時畎畆餘忠在結社林泉樂意濃<lb/>
<pb n="KR4e0128_WYG_011-7b"/>
我欲亭中分半榻閑看孤鶴舞蒼松<lb/>
　　挽贈監察御史董<hi>闕</hi>夫婦<hi>僉憲豫太守復之父母也</hi>
一雙白璧閟青山逝水東馳不復還人世有天敷慶澤<lb/>
泉臺無路接清顔鳯毛碧漢雙髙翥鸞誥彤墀屢渙<lb/>
頒墓石慚予辭不裴足留濳徳示人寰<lb/>
　　送曾郎中謝病還鄉<lb/>
半生塵土鬢成絲謝事還家竟不疑陶令謾因黄菊去<lb/>
留侯曾與赤松期閑來軒冕應無夢到處溪山定有詩<lb/>
<pb n="KR4e0128_WYG_011-8a"/>
我未别君君别我江東回首不勝思<lb/>
　　具慶堂詩慶林季瑞税使伉儷夀六十<lb/>
木公白髪岸烏紗金母酡顔映紫霞老眼摩挲看流轉<lb/>
桑田漸滿海東涯<hi>右次林太守韻</hi>
甲子年來又一新人間還看幾回春仙翁雲外傳消息<lb/>
己注長生籙上人<hi>右次吴憲副韻</hi>
　　送望江敎諭伯清先生乃兄還莆<lb/>
春草夢殘勞北上松楸望斷復南歸往來總繫綱常重<lb/>
<pb n="KR4e0128_WYG_011-8b"/>
一任風塵敝客衣<lb/>
兩京飄泊幾星霜却喜逢君話故鄉潮水不知離别苦<lb/>
又從江上送歸航<lb/>
　　送道士還鄉<lb/>
孤蹤無礙任西東一片閑雲寄碧空賣藥蹔游都市裏<lb/>
尋真又入故山中蘭橈夜泛鷗邊月鐵笛晨吹鶴背風<lb/>
惆悵舊遊歸未得天涯翹首送㝠鴻<lb/>
　　題怡閑巻和都察院經厯黄仲𦙍韻<lb/>
<pb n="KR4e0128_WYG_011-9a"/>
聲利勞人髩易斑紅塵終日走間闗始知廊廟千鍾禄<lb/>
不及丘園一味閑載酒日遊花嶼上攜書時向竹林間<lb/>
因君便欲辭軒冕風月平分數畆山<lb/>
　　絶句二首招諸友遊東巖<lb/>
一春强半雨中過節過清明日始和垂老看春知幾度<lb/>
乘春不飲欲如何<lb/>
細君手釀已新篘準備尋春作勝遊明日東山修褉事<lb/>
不知諸友肯從不<lb/>
<pb n="KR4e0128_WYG_011-9b"/>
　　題夏太常竹送周翠渠知廣徳州<lb/>
天上清卿寫竹工分明淇澳雨中叢贈君去作鄣城守<lb/>
徳業期同衛武公<lb/>
上苑琅玕髙百尺天恩浩蕩飽曾沾一枝帶得鑾坡雨<lb/>
洒向南州散酷炎<lb/>
郡在靈南山秀中篔簹遶舍翠隂濃清貧太守庖無肉<lb/>
春雨猶能赦籜龍<lb/>
　　挽陳敎授先生廷威<lb/>
<pb n="KR4e0128_WYG_011-10a"/>
乾坤俯仰嘆斯文眼底何人更似君一代才名追鄭老<lb/>
百年科第屈劉蕡經横絳帳春風藹人去詩壇夕照曛<lb/>
舊日林塘重過訪數聲隣笛不堪聞<lb/>
　　挽橘泉方文謨先生<lb/>
八十髙年强健身西風一夜殞莊椿黎元正爾多竒疾<lb/>
天地胡為奪此人橘井泉深空自洌杏林花發為誰春<lb/>
刀圭我亦曾蒙惠一束生芻淚滿巾<lb/>
　　下臯雜詠<lb/>
<pb n="KR4e0128_WYG_011-10b"/>
水石隂森烟月清山中事事可怡情始知世路閑榮辱<lb/>
真與浮雲一様輕<lb/>
山徑荒凉月上時郡僚奔走迓監司道人引水澆畦罷<lb/>
坐燎松明改舊詩<lb/>
豪氣衰年未盡降每因世事熱𠂻腸山莊來往惟農父<lb/>
長話桑麻心自凉<lb/>
十畝山田種稻粱茄秧新乞自鄰鄉雖無鐘鼎供遊燕<lb/>
且免紅塵請謁忙<lb/>
<pb n="KR4e0128_WYG_011-11a"/>
何處偏宜養性靈無端野趣在林扄開簾猶恨前鄰樹<lb/>
遮却遥山數尺青<lb/>
山莊誰道不䌓華桃李逢春解著花秋至未應全落莫<lb/>
芙蓉新種已抽芽<lb/>
春雨初過水滿川神祠簫鼓正祈年我來亦欲隨鄉俗<lb/>
急典春衣入社錢<lb/>
春風一夜到桑麻嫩葉柔枝漸次加曉起喜聞童穉語<lb/>
新移丹荔亦萌芽<lb/>
<pb n="KR4e0128_WYG_011-11b"/>
一川桑柘隠烟霞黄菊蒼松自一家更喜舍南添隙地<lb/>
開渠占斷白鷗沙<lb/>
日食何須鼎肉腴新栽杞菊已扶踈小池更引清溪水<lb/>
春雨應添數尾魚<lb/>
殘書讀罷啓房櫳散步東風遣病慵門巷翛然籬落矮<lb/>
隔鄰遥見夕陽舂<lb/>
未甘奔走混風塵買斷青山學隠淪牟麥登塲蠶作繭<lb/>
林泉終老未須貧<lb/>
<pb n="KR4e0128_WYG_011-12a"/>
芳村踈雨送㣲凉倚杖村南看挿秧真趣滿腔誰與語<lb/>
起呼尊酒酹柴桑<lb/>
塵寰無日是安居喜遂山林寄一區讀易倦來無外事<lb/>
閑看梁燕哺新雛<lb/>
麗日和風雨乍過一丘一壑足婆娑薄田有粟身無恙<lb/>
天地私吾亦已多<lb/>
興到展書談舜禹倦來拂枕臥烟霞箇中無限悠然趣<lb/>
絶勝霜臺曉放衙<lb/>
<pb n="KR4e0128_WYG_011-12b"/>
性與時違事事差生涯只合付枽麻看來富貴由天倖<lb/>
傳到兒孫有幾家<lb/>
鄉民水旱苦相仍征斂無期立取盈我亦呼兒急稱貸<lb/>
令人惆悵憶陽城<lb/>
蒼松黄菊纔三畆流水柴門自一家却悔平生都失計<lb/>
坐聴官鼓踏霜華<lb/>
輞川佳勝古來稀猶欠吾莊一段奇丹荔子栽今結實<lb/>
薰風滿樹絳囊垂<lb/>
<pb n="KR4e0128_WYG_011-13a"/>
近日山君猛且饕踰垣入屋攫牲牢宋均不復生今世<lb/>
誰遣深山滅迹逃<lb/>
世途得喪見交情徑路蕭蕭草自青惟有梁間雙燕子<lb/>
年年依舊訪柴扄<lb/>
性癖情知與世殊秪應歸臥故山廬山中亦有經綸事<lb/>
朝課耕桑夕校書<lb/>
閑來事事覺從容始信山林可養慵悔殺昔年成底事<lb/>
紅塵鞭馬聴朝鍾<lb/>
<pb n="KR4e0128_WYG_011-13b"/>
　　贈三山太守唐侯廷貴<lb/>
閩江縹緲漾晴波爭似君侯惠澤多玉雪襟懐涵霽月<lb/>
氷霜崖谷轉陽和閭閻不識催租吏田野時聞擊壤歌<lb/>
聖代循良應有傳姓名指日入編摩<lb/>
　　挽温方伯琮<lb/>
使君一夢躡仙蹤閩海家家輟相舂廊廟有人思貢禹<lb/>
泉臺無路起元龍紫薇花㡳春風老棠樹隂中草色濃<lb/>
一束生芻從此别蜀山回首暮雲重<lb/>
<pb n="KR4e0128_WYG_011-14a"/>
　　題林君叔孟秀逺亭二首<hi>前次吴時望先生韻後次鄭廷綱内翰韻</hi>
繫馬幽亭久未旋亭前景物各爭妍倚天晴翠千峰出<lb/>
遶郭蒼烟萬井連花影亂侵徐孺榻鶯聲巧和伯牙絃<lb/>
因君欲買西鄰地風月平分過暮年<lb/>
小亭新結傍幽蹊窓户平臨翠篠齊宿雨收殘山靄濕<lb/>
浮雲飛盡海天低樹連睥睨參差見花隐房櫳咫尺迷<lb/>
安得筆端生五色盡收佳景入新題<lb/>
　　題淵明像<lb/>
<pb n="KR4e0128_WYG_011-14b"/>
典午乾坤已莫支一官豈為督郵辭壯懐激烈無由冩<lb/>
盡付東籬濁酒巵<lb/>
　　題劉伶像<lb/>
百年縱酒樂天真荷挿青山處處春莫怪先生終日醉<lb/>
乾坤誰是獨醒人<lb/>
　　和惠安張大尹登最高峰韻二首<lb/>
海天森列總雲峰盡在僊郎眺詠中聖主牛刀敎暫試<lb/>
不須凝望紫宸宫<lb/>
<pb n="KR4e0128_WYG_011-15a"/>
遶邑誰當第一峰兹峰獨出萬山中何時麾却塵寰穴<lb/>
來借巖阿半畆宫<lb/>
　　墨竹二首為林信傳賦<lb/>
誰種琅玕傍碧溪森森髙節與雲齊春風養就林間實<lb/>
留待丹山彩鳯棲<lb/>
籠䓤翠玉擅風標白石清泉伴寂寥安得伶倫裁鳯管<lb/>
五雲深處和簫韶<lb/>
　　文峰書樓為陳文珍賦<lb/>
<pb n="KR4e0128_WYG_011-15b"/>
亭亭文筆玉嶙峋下有層樓廻出塵四壁芸香浮汗簡<lb/>
三更藜熖逼穹旻元方别駕聲華舊小阮黌宫敎澤新<lb/>
寄語雲仍宜努力莫敎家學負前人<lb/>
　　南溪别業次韻<lb/>
刺桐花下有華堂别買溪南數畝莊旋剪荆榛開町疃<lb/>
更添亭舘帶林塘春嵐壓地苔花濕暑雨蒸林荔子香<lb/>
自笑一生纓冕累無縁來共白雲鄉<lb/>
　　林雲山盆梅九月盛開魏竹溪有詩次韻二首<lb/>
<pb n="KR4e0128_WYG_011-16a"/>
<hi>闕</hi>　　處有盆梅九月寒花的爍開占取孤標尋菊<hi>闕</hi>
挽將春意入秋來天敎早實調金鼎人喜揚芬滿栢臺<lb/>
三弄瑶琴豪興發未應何遜擅吟才<lb/>
江南臘月見踈梅此樹髙秋已盛開東閣酒醒驚雪早<lb/>
羅浮夢覺訝春來西風入户香浮几凉月當空影滿臺<lb/>
欲為花神重作賦廣平人去愧非才<lb/>
　　下皋俱樂亭扁<hi>致政歸作小亭取邵子滿目雲山俱是樂一毫榮辱不須驚句</hi>
十載山莊没草萊小亭今日喜新開呼童痛洗亭前竹<lb/>
<pb n="KR4e0128_WYG_011-16b"/>
要放南山翠色來<lb/>
滿目雲山俱是樂古人心與我心同紛紛寵辱多憂患<lb/>
真樂誰知在此中<lb/>
開亭近對九龍山人在千林紫翠間造物於吾多所靳<lb/>
惟應山水不吾慳<lb/>
十年失脚走危途天賦吾真半己蕪今日看山亭上坐<lb/>
悠然始復見真吾<lb/>
亭前無地著塵氛雲外青山山外雲頗幸名途抽脚早<lb/>
<pb n="KR4e0128_WYG_011-17a"/>
山靈猶未作移文<lb/>
九龍山勢鬰嵯峨翠入簾櫳爽氣多讀罷殘書無一事<lb/>
閑調緑綺和樵歌<lb/>
亭外羣山翠遶簷看山終日坐鈎簾東南天際浮雲盡<lb/>
又喜壺山露一尖<lb/>
列岫多情爭秀麗野花隨意放芳妍化工還有些兒欠<lb/>
背却西淙瀑布泉<lb/>
煙雲變幻多竒態風月清妍無盡期莫道吾亭欠華彩<lb/>
<pb n="KR4e0128_WYG_011-17b"/>
天然圖畫列階墀<lb/>
瀟洒林亭僅數椽包羅風景迥無邊夜來㣲雨兼秋至<lb/>
徹骨清寒疑欲仙<lb/>
　　題仙溪陸世徴活水亭次郡守丁石崖韻<lb/>
亭前静坐暗聞香活水流花入小塘聞説箇中長若此<lb/>
幽竒不獨在春陽<lb/>
宣父當年嘆逝川眼前道體浩無邊與君説到淵㣲處<lb/>
須向源頭一放船<lb/>
<pb n="KR4e0128_WYG_011-18a"/>
　　慶鄭敏善先生年八十應詔冠帶<lb/>
年躋八秩未龍鍾又沐清時寵渥隆華髪謾添烏㡌雪<lb/>
酡顔不藉錦衣紅己看敬老循周典還見優賢有漢風<lb/>
况遇聖明𢎞治日蒲輪早晩召申公<lb/>
　　送司訓鄭先生啓善之任<lb/>
萬里巴川育俊髦一身許國不辭勞明朝無復聆清訓今<lb/>
日休辭醉緑醪猿嘯溪頭驚客夢山横馬首助詩豪傳<lb/>
經絳帳應多暇一曲瑶琴夜月髙<lb/>
<pb n="KR4e0128_WYG_011-18b"/>
　　己未端午同吴繼學方子大諸君遊東巖二首<lb/>
名途十載抱離憂此日重欣結勝逰山色不隨人事改<lb/>
煙光似為客來收底須身外論豐約且向尊前共唱酬<lb/>
薄暮㣲凉城上路也隨時俗看龍舟<lb/>
炎歊何處滌塵憂共約東山寺裏遊一鳥不鳴山更寂<lb/>
千林增翠雨初收老身猶喜康强在佳節須將酩酊酬<lb/>
請看羣龍紛競渡誰憐野水有横舟<lb/>
　　題墨菊一首為延平通守金孔深賦<lb/>
<pb n="KR4e0128_WYG_011-19a"/>
楚楚黄花絶可人曉來含露色尤勻莫敎輕泛柴桑酒<lb/>
留取芳泉夀劔民<lb/>
　　偶成<lb/>
蕭然一室無餘物短劔孤琴是舊知閑裏偏嫌人事擾<lb/>
夢中亦怯世途危久違故舊縁多病斷送光隂頼有詩<lb/>
天命窮通皆一定且傾尊酒不須悲<lb/>
　　别東巖偶成三首<lb/>
東巖一到覺心清便與髙僧共結盟寳地不堪今又别<lb/>
<pb n="KR4e0128_WYG_011-19b"/>
山光樹色總含情<lb/>
世事紛紛役此身林泉無計日相親山靈應笑今歸去<lb/>
依舊胸中萬斛塵<lb/>
斜陽惆悵别招提吟逐寒雲度虎溪黄鳥似知人欲去<lb/>
蒼松枝上盡情啼<lb/>
　　馬嵬三首集句<lb/>
直北闗山金鼓振<hi>唐杜子美</hi>英雄無䇿庇嬋娟<hi>詩統</hi>一朝艶質<lb/>
化塵土<hi>元音薩天錫</hi>明日何人拾翠鈿<hi>元音楊鵬翼</hi>風散綵雲飄<lb/>
<pb n="KR4e0128_WYG_011-20a"/>
碧落<hi>詩類</hi>苔生輦路濕蒼煙<hi>元音柯/敬仲</hi>明眸皓齒今何在<hi>唐杜</hi>
<hi>子羙</hi>滿眼梨花哭杜鵑<hi>詩韻</hi>
千里佳期一夕休<hi>三體詩李益</hi>空餘涕淚洒清秋<hi>光岳英華虞伯生</hi>
魂歸遼海雲迷樹<hi>元詩體要賈䇿</hi>夢斷江城月滿樓<hi>光岳英華桂秋</hi>毛<lb/>
骨已隨天地老<hi>元音貫雲石</hi>江山空結古今愁<hi>元詩體要燕敬</hi>長生<lb/>
殿古生青草<hi>宋蘇子瞻</hi>七夕何人望斗牛<hi>唐音李從一</hi>
瀟瀟踈雨響殘除<hi>光岳英華辛敬</hi>壯士吹笳慘不舒<hi>光岳英華虞伯生</hi>
白玉帳寒鴛夢絶<hi>鼔吹宋邕</hi>蒲萄衾冷夜窓虚<hi>元詩體要辛文房</hi>碧<lb/>
<pb n="KR4e0128_WYG_011-20b"/>
雞祠下杜鵑呌<hi>元音虞伯生</hi>白帝城邊古木踈<hi>唐音髙逹夫</hi>海濶<lb/>
天髙不知處<hi>唐音劉瑶</hi>蓬萊何日候僊車<hi>光岳英華釋來復</hi>
　　姑蘇懐古二首集句<lb/>
吴王醉處十餘里<hi>二體詩羅隠</hi>燕語鶯啼空斷腸<hi>元音李冶</hi>覇業<lb/>
已隨煙燼滅<hi>宋曾子固</hi>淚痕滴透碧苔香<hi>元陳剛中</hi>彩鴛静占銀<lb/>
塘水<hi>鼓吹胡宿</hi>密雨斜侵薜荔牆<hi>唐栁/子厚</hi>惆悵無因見范蠡<hi>三體</hi>
<hi>詩杜牧之</hi>五湖煙浪正茫茫<hi>元詩體要張翥</hi>
西施去泛五湖舟<hi>剪燈新話</hi>萬紫千紅夢已休<hi>元詩體要周石原</hi>故<lb/>
<pb n="KR4e0128_WYG_011-21a"/>
國盡消龍虎氣<hi>元音陳剛中</hi>殘蟬如説古今愁<hi>詩韻</hi>桂房椒壁<lb/>
蕙蘭老<hi>元音胡尊生</hi>金沓瑶琴鹿豕遊<hi>元詩體要趙子昻</hi>故事悠悠<lb/>
不可問<hi>唐音司空文明</hi>往來惟見水東流<hi>唐音髙逹夫</hi>
　　和林君時恭山居韻四首<lb/>
春入池塘草色新吟邊魚鳥覺情親雨餘澗水流花出<lb/>
恍惚桃源洞裏人<lb/>
入夏林端荔子新開尊時與故人親有時笑傲蒼松下<lb/>
閑㸔紅塵得意人<lb/>
<pb n="KR4e0128_WYG_011-21b"/>
小槽釀出緑醪新溪叟山翁笑語親吟對黄花無别事<lb/>
悠然塵外一閑人<lb/>
萬壑千峰積雪新閑中詩酒鎮相親興來獨步溪橋月<lb/>
笑與梅花作主人<lb/>
　題老子授尹喜道徳經圖<lb/>
嘆息淳風日已淪深探性命著㣲言當年不授闗門尹<lb/>
萬古誰知道徳尊<lb/>
　　題張良進履圖<lb/>
<pb n="KR4e0128_WYG_011-22a"/>
天挺人豪遇下邳留侯遂作帝王師秦闗百二山河破<lb/>
應是胚胎進履時<lb/>
　　題鍾吕傳道圖<lb/>
傳得壺天却老方茫茫八極任翺翔頽齡若使真能制<lb/>
大濟蒼生總夀康<lb/>
　　題張詠謁陳希夷圖<lb/>
墜驢大笑西歸去買斷華山一段雲浮世知心獨張詠<lb/>
無邊風月欲平分<lb/>
<pb n="KR4e0128_WYG_011-22b"/>
　　題子期聽伯牙鼓琴圖<lb/>
不因鍾子獨知音山水徒然托意深千古髙風招不返<lb/>
傷心弗忍撫瑶琴<lb/>
　　題扇面小景<lb/>
隂隂緑樹散清凉扶醉同消夏日長一段溪山看不盡<lb/>
浩歌相對任斜陽<lb/>
　　題釣臺圖<lb/>
光武中興網俊才先生晦迹隐蒿萊雲臺寥落成榛莽<lb/>
<pb n="KR4e0128_WYG_011-23a"/>
萬古猶傳舊釣臺<lb/>
　　挽丁通判<lb/>
早擢巍科立要津復承恩命倅南閩寸心清奪氷壺月<lb/>
一氣嘘回寒谷春遼海不堪仙鶴去棠隂空見碧苔新<lb/>
黎元借冦今無地惆悵西風涙滿巾<lb/>
　　唐宫人題紅葉圖詩二首<lb/>
芭蕉庭院獨徘徊一片秋襟鬰不開不是霜紅隨逝水<lb/>
深宫何處托良媒<lb/>
<pb n="KR4e0128_WYG_011-23b"/>
曉來梳就緑雲鬟踏破香苔滿院斑無限芳情共誰説<lb/>
願憑紅葉到人間<lb/>
　　鯉湖紀遊十首和先輩龔司訓韻<lb/>
瘦笻吟倚上苔梯路入深林望轉迷料得仙宫應不逺<lb/>
白雲深處午雞啼<lb/>
清湍數里逶迤來遶向仙宫一鑑開身世分明方外境<lb/>
誰言弱水隔蓬萊<lb/>
决决泉流濺石虹青青瑶草臥僊尨道人洞裏朝元去<lb/>
<pb n="KR4e0128_WYG_011-24a"/>
看院惟留鶴一雙<lb/>
芒鞋逺謁洞中天只為雙親已暮年此意羣仙如洞鑒<lb/>
今宵好夢願相傳<lb/>
幽潭百尺衆流鍾下瞰深崖一脉通勝槩應從天地闢<lb/>
人間風景逈難同<lb/>
丹成八表任遨遊丹竈空存幾度秋欲丐靈丹換凡骨<lb/>
不知僊子肯從否<lb/>
簾捲珠宫月滿床清風細細裊爐香病軀無計堪調攝<lb/>
<pb n="KR4e0128_WYG_011-24b"/>
安得還丹一粒嘗<lb/>
寒流幾𣲖瀉層湍聲撼長空去不還夜半忽驚清夢覺<lb/>
却疑風雨響琅玕<lb/>
山色摩空勢欲齊時聞幽鳥隔雲啼新詩吟就無窮趣<lb/>
起向琅玕節下題<lb/>
風光端不讓天台百尺珠簾映日開寄語道人留半榻<lb/>
功名債了擬重來<lb/>
　　送樊掌敎乃兄邦本歸常山<lb/>
<pb n="KR4e0128_WYG_011-25a"/>
難弟承恩司敎鐸迢迢相送入南閩客窓風雨連床久<lb/>
故國椿萱入夢頻馬踏暖雲芳草路㠶衝晴靄緑楊津<lb/>
遥知獻夀髙堂上白髪雙親滿面春<lb/>
　　明妃詞六首<lb/>
愁抱琵琶别玉除可能談笑鎮西都宫中多貯如花女<lb/>
勝築長城萬里餘<lb/>
風起遥天滿靣沙舉頭何處望中華早知身被丹青誤<lb/>
但嫁巫山百姓家<lb/>
<pb n="KR4e0128_WYG_011-25b"/>
長擬承恩老漢宫誰知騎馬出秦中秖縁命薄應無怨<lb/>
聖主何須殺畫工<lb/>
宫衣拭淚出金鑾萬里邊風拂靣寒舉目不堪風土别<lb/>
夢魂夜夜遶長安<lb/>
單于慰藉恩雖厚異域荒凉心自悲惟有庭前清夜月<lb/>
相隨無改漢宫時<lb/>
入夜單于初罷獵雲鬟强整出宫迎馬前歌管聲嘈雜<lb/>
不似長楊舊樂聲<lb/>
<pb n="KR4e0128_WYG_011-26a"/>
　寄華巖寺黙堂上人詩四首<lb/>
乘閑特訪黙堂師何處逰方負所期林鳥潛窺山殿供<lb/>
野猿偷動石枰棊碓収殘藥空流水犬訝逰人吠短籬<lb/>
欲問三生縁内事相逢未卜是何時<lb/>
萬木隂中梵宇開分明人世有蓬萊漾開池藻羣魚戲<lb/>
㸃破松煙一鶴回澗水浮花雲裏出山風如雨竹間來<lb/>
髙僧不遇徘徊久踏遍蒼蒼滿院苔<lb/>
夏日尋幽到上方清隂滿地午生凉雨過山色重重好<lb/>
<pb n="KR4e0128_WYG_011-26b"/>
風度荷花陣陣香詩景百般行處有塵縁萬種坐來忘<lb/>
雲扄叩遍無人見惟有殘書滿石床<lb/>
問師飛錫逰何處自是閑雲任去留滿院幽花空冉冉<lb/>
一溪流水自悠悠半生苦海無縁濟何日空門結社逰<lb/>
回首城南忽相遇一尊重約醉清秋<lb/>
　　題府學正蒙齋黌宫春曉圖<lb/>
泮水三春破曉時無邊和氣襲人衣研硃細滳花間露<lb/>
散帙初開竹外扉壇杏影斜殘月墜雞窓聲動曙光㣲<lb/>
<pb n="KR4e0128_WYG_011-27a"/>
人生所學惟忠孝努力相期共不違<lb/>
　　題葡萄為林君伯正賦<lb/>
老籐偃蹇露顆懸恍惚驪龍抱珠眠只恐風雲一朝㑹<lb/>
奮迅直上蒼蒼天<lb/>
　　題葡萄次羅艮齋韻<lb/>
移根大宛渡滄溟風雨園林幾晦㝠半夜月明送清影<lb/>
龍蛇散亂走空庭<lb/>
　　題睡漁父圖<lb/>
<pb n="KR4e0128_WYG_011-27b"/>
孤舟穏臥蘆花裏占斷滄浪一段雲莫向江湖輕釣客<lb/>
太公千古樹竒勲<lb/>
　　蒜嶺道中偶成<lb/>
驛樓鼓歇曙蒼蒼行傍花隂曉露香獨倚征鞍探勝景<lb/>
無邊詩思攪人腸<lb/>
　　錢塘懐古<lb/>
鳯凰山勢翠岧嶤草樹荒凉王氣銷二帝魂歸江月冷<lb/>
六宫人去海天遥英雄千古埋黄壤臺榭三春長緑苖<lb/>
<pb n="KR4e0128_WYG_011-28a"/>
惟有鐘聲應似舊朝朝暮暮送寒潮<lb/>
　　登甘露寺多景樓二首<lb/>
䦨千百尺倚層霄風景無端入望遥島嶼勢從滄海斷<lb/>
樓臺影落碧波揺青山遶寺自千載芳草縁城鎖六朝<lb/>
弔古傷心吟未就疎鐘殘照送歸潮<lb/>
江南江北景無窮都入危樓一望中霸業荒凉天地老<lb/>
山河盤踞古今雄丹陽雨至雲連樹瓜歩潮平浪拍空<lb/>
野鳥似知前代恨林端哀怨泣西風<lb/>
<pb n="KR4e0128_WYG_011-28b"/>
　　赤壁詩次韻<lb/>
阿瞞志欲捲羣雄戰艦誰知一炬空天意欲敎成鼎峙<lb/>
不須惆悵怨東風<lb/>
　　金臺早行<lb/>
數村行過始聞雞星斗依稀月滿溪遥想故園人正睡<lb/>
梅花影落小窓西<lb/>
　　晚過涿州<lb/>
青山冉冉夕陽浮緑樹㣲茫見涿州白鴈聲寒燕塞晚<lb/>
<pb n="KR4e0128_WYG_011-29a"/>
丹楓葉落薊門秋漁舟蕩漾歸江浦畫角凄凉起戍樓<lb/>
黄帝蚩尤俱寂寞眼前贏得水東流<lb/>
　　過蘆溝<lb/>
一水中横斷市㕓酒旗髙裊緑楊煙行囊只有詩千首<lb/>
不畏闗門索税錢<lb/>
　　夜夢老母因不寐偶成<lb/>
别却慈親天一方夢魂夜夜遶萱堂覺來腸斷難成寐<lb/>
數盡更籌夜未央<lb/>
<pb n="KR4e0128_WYG_011-29b"/>
　　癸酉仲秋得老母家書有感<lb/>
慈闈一别幾寒温冀北閩南總斷魂昨日音書憑鴈到<lb/>
分明珠<hi>闕</hi>　成痕<lb/>
　　客中秋夜<lb/>
秋夜凄凉只自憐壁蟲窓月伴愁眠西風不識人憔悴<lb/>
亂送砧聲到枕邊<lb/>
　　寄羅公嚴親家<lb/>
天涯為别幾秋冬南望閩山思不窮烟樹春天迷渭北<lb/>
<pb n="KR4e0128_WYG_011-30a"/>
寒雲日暮起江東鄉心最怕看明月客夢偏驚聽斷鴻<lb/>
安得相逢一攜手論文尊酒對春風<lb/>
　　詠菊<lb/>
東籬一夜花開遍能使秋光勝似春香逐金風偏馥郁<lb/>
色滋玉露倍精神月中恍惚楊妃笑雨後分明西子顰<lb/>
試問頽齡端可制慇懃摘奉白頭親<lb/>
　　寄表姪陳宗調<lb/>
鄉園數載每同歡别後寜知㑹靣難尊酒無由花底共<lb/>
<pb n="KR4e0128_WYG_011-30b"/>
瑶琴空憶月中彈江南夢斷鶯聲曙冀北魂銷鴈影寒<lb/>
遥想芸窓經史暇寒梅開處帶吟看<lb/>
　　立春日霜降草木皆白戲成<lb/>
殘臈應隨寒漏盡新春又逐曉鐘來天公似報春消息<lb/>
亂剪瓊花到處開<lb/>
　　立春日偶成<lb/>
土牛鞭下已飛塵律轉三陽嵗復更鳥雀亦知春信好<lb/>
碧梧枝上不停聲<lb/>
<pb n="KR4e0128_WYG_011-31a"/>
　　春日滹沱即事<hi>即光武廹於王郎所渡之處</hi>
窮方三月始知春一騎尋芳滹水濵牧笛數聲青草岸<lb/>
流鶯百囀緑楊津催花細雨濕吟袖飄絮㣲風欹醉巾<lb/>
欲訪當年氷合處蒼波萬頃碧𥻘𥻘<lb/>
　　秋夜漫興<lb/>
柴門半掩夜方深獨坐空庭自在吟菊影重重侵碧檻<lb/>
風聲颯颯起踈林愁懐盡付三杯酒逸興都歸一曲琴<lb/>
塵世勞勞俱是客不須對景獨傷心<lb/>
<pb n="KR4e0128_WYG_011-31b"/>
　　題陳太守抱甕亭<lb/>
瓦甕澆蔬手自携漢隂老圃是吾師靈扄春意長無恙<lb/>
世路機心總不知狡兔謾勞三穴巧痴鳩甘守一巢危<lb/>
願公且未投簮去坐鎮民風息險巇<lb/>
　　園居六詠為河南方伯豐公慶賦<lb/>
　　水環碧帶<hi>居旁有小河周匝四圍如帶</hi>
清流如帶環幽舍瀟洒無塵趣自多月上一團凝素練<lb/>
風生四靣蹙青羅竹間自有通門處栁暗翻疑無路過<lb/>
<pb n="KR4e0128_WYG_011-32a"/>
藩府正宜宣帝徳莫思漁父共髙歌<lb/>
　　農畆躬耕<hi>環園居皆平田將為歸老躬耕之所</hi>
遶舍茫茫百頃田深耕應可樂堯天緑簔二月西疇雨<lb/>
黄犢一犂北壠烟荷鍤長吟過栁外蒸藜炊黍餉林邊<lb/>
秪今天下需元老未許歸來學輞川<lb/>
　　漁磯獨釣<hi>居東屇河岸有石磯亦可以為歸老取適之地</hi>
園居東畔有漁磯獨把絲綸趣不稀兩岸烟霞長作伴<lb/>
滿川鷗鷺盡忘機興來髙詠滄浪曲心静偏宜水月輝<lb/>
<pb n="KR4e0128_WYG_011-32b"/>
此景知公常在念明時未許解朝衣<lb/>
　　南窓琴趣<hi>居南有軒薰風徐來可鼓琴以忘塵慮</hi>
南窓静啓理瑶琴拂拂薫風入座清十指依稀鸞鶴舞<lb/>
七絃恍惚鳯凰鳴梅花奏處清吟骨白雪彈時絶俗情<lb/>
解愠願𢋫虞舜曲坐吟黎庶樂昇平<lb/>
　　栁岸春風<hi>居東沿堤種栁春風和煦可以逰息</hi>
繚繞長堤傍舍東千章緑栁裊春風乍經樹杪晴煙散<lb/>
細拂林端煖氣融藹藹柔條低弄影輕輕栁絮亂飄空<lb/>
<pb n="KR4e0128_WYG_011-33a"/>
遥知此景堪行樂應與風雲氣象同<lb/>
　　藕池秋月<hi>居北有池秋深水月相映清光可掬</hi>
藕池秋夜静沉沉月上層霄分外明影透青蘋遊鯉散<lb/>
光臨紅蓼睡鷗驚金波蕩漾㣲風度玉鑑澄涵碧水平<lb/>
對此想應心有契月同皎潔水同清<lb/>
　　日暮西山即事<lb/>
晩風緩歩水雲村景物無端役客魂霧擁碧岑螺髻濕<lb/>
風生滄海雪花翻湄州漁艇初歸浦禧水人家半掩門<lb/>
<pb n="KR4e0128_WYG_011-33b"/>
獨倚長松吟未就梨花疎雨送黄昏<lb/>
　　禧江晩眺<lb/>
江頭二月草萋萋吟倚東風望欲迷日落海門煙水暝<lb/>
雨收江浦樹雲低潮頭生自湄州北山勢來從禧水西<lb/>
景物役人歸路晚馬蹄踏碎落花泥<lb/>
　　登天妃廟朝天閣<lb/>
扁舟乘興訪湄州獨向朝天閣上遊鐘送清聲聞兩岸<lb/>
樹移寒影落中流雲開平海見譙㯭潮益禧江度客舟<lb/>
<pb n="KR4e0128_WYG_011-34a"/>
吟倚䦨干清不斷天風吹起海門秋<lb/>
　　遊城南靈巖寺四首<hi>用壁間韻</hi>
偶乘清興扣禪門碧靄深中一逕分響雜梵經風入樹<lb/>
暝侵色相石生雲三千佛界中天見百八鐘聲破曉聞<lb/>
景物役人吟未就輕烟踈雨澹餘曛<lb/>
風景無端擁寺門望中山色幾重分泉聲滿室長疑雨<lb/>
樹影當窓半是雲一派禪房依澗轉數聲清磬隔林聞<lb/>
靈巖一百二十寺多少樓臺鎖夕曛<lb/>
<pb n="KR4e0128_WYG_011-34b"/>
古寺蒼蒼不計年到來擬結半生縁僧閑了悟空中性<lb/>
地僻分明物外天滿室香烟初起定一天花雨正談禪<lb/>
因知佛法多靈異鉢水能令出白蓮<lb/>
雲巖一别幾經年此日重遊亦有縁祇樹隂森寒帶雨<lb/>
澗泉澄瑩碧涵天滿窓風月供吟句半榻烟霞伴坐禪<lb/>
乘興更登髙處望好山四靣削青蓮<lb/>
　　奉和袁主事登甘露寺多景樓韻<lb/>
飛甍百尺拱瑶京四望無端景象明霸業己知隨逝水<lb/>
<pb n="KR4e0128_WYG_011-35a"/>
山光猶自役吟情草分野色縁城去風引潮聲入座清<lb/>
望裏天然方外境誰言弱水隔蓬瀛<lb/>
　　奉和袁主事登虎丘寺浮圖韻<lb/>
蘇臺鹿過水空流老樹荒烟鎖虎丘寳塔攀躋探古迹<lb/>
霸圖零落使人愁狂歌響振層霄上縱目長過萬嶺頭<lb/>
倚檻俯看飛鳥過分明身與白雲逰<lb/>
　　奉和袁主事逰西湖韻<lb/>
平湖四靣遶孤峰萬頃無波一鑑空梵宇深藏青靄裏<lb/>
<pb n="KR4e0128_WYG_011-35b"/>
浮圖髙挿白雲中錦衣濕處沾荷露畫舫揺時漾栁風<lb/>
遊遍六橋歸路晩夕陽斜抹半山紅<lb/>
　　題扇靣山水二首為林貴實賦<lb/>
碧靄深中結草廬松風入座四窓虛山輝澤媚無窮趣<lb/>
疑有幽人此讀書<lb/>
茅衡幾架隔遥岑萬壑嵐光結晝隂欲抱瑶琴訪清隐<lb/>
寒林無路白雲深<lb/>
　　奉和姨夫方先生詠雪韻<lb/>
<pb n="KR4e0128_WYG_011-36a"/>
隂雲靉靆布遥空六出紛紛四望同萬頃月華明徹夜<lb/>
一天栁絮亂飄風光涵寰宇山河外人在瓊瑶世界中<lb/>
三白由來嘉瑞兆黎元又喜際年豐<lb/>
　　題林君長榮幽居和姨夫方先生韻<lb/>
緑隂深處結幽居地僻依稀隐者廬遶舍半栽陶令菊<lb/>
滿窓盡積鄴侯書踏殘庭月夜吟句劚破畦雲曉種蔬<lb/>
敎子暇時攜酒伴登山臨水樂何如<lb/>
　　題扇靣子猷訪戴圖<lb/>
<pb n="KR4e0128_WYG_011-36b"/>
入夜懐人思不禁衝寒一棹度山隂興來歸去江雲暝<lb/>
門掩千峰積雪深<lb/>
　　題林君惟華秋江獨釣圖和李君唐英韻<lb/>
托迹滄浪識者稀海鷗汀鷺日相依投竿一笑寒雲暝<lb/>
世事無心任落暉<lb/>
　　題蘆鴈扇和李君唐英韻<lb/>
相呼相喚下回塘秋水蘆花一望長萬里雲霄身未達<lb/>
數聲嘹唳送斜陽<lb/>
<pb n="KR4e0128_WYG_011-37a"/>
　　題屈原漁父問答圖<lb/>
放逐江潭恨不平偶逢漁父話衷情可憐狂楚無情甚<lb/>
竟使忠臣殞此生<lb/>
　　戱題鍾馗<lb/>
曾向明皇夢寐中手擒魑魅逞英雄如何不斬姦邪首<lb/>
縱使胡兒入後宫<lb/>
　　春深菊苖未發戱成<lb/>
堪笑春風亦世情菊畦偏後發生仁工夫全向繁桃李<lb/>
<pb n="KR4e0128_WYG_011-37b"/>
未暇分來寂寞濵<lb/>
　　方君景大家賞菊分題得錦菊二首<lb/>
繁英千疊絶鮮明列向華堂最可人綵服舞時看不異<lb/>
詩囊近處認難真月中漏泄天機巧露裏分明蜀錦新<lb/>
摘泛霞觴香更好用蘄慈夀等松椿<lb/>
君家盛種一籬秋錦菊還誇異品流雨裏輕揺疑戯綵<lb/>
風前謾舞訝纒頭化機巧織塵難汚湛露深沾色更幽<lb/>
歡賞百年能幾度不妨引滿酌金甌<lb/>
<pb n="KR4e0128_WYG_011-38a"/>
　　送同年楊君赴春闈詩<lb/>
河橋梅放雨初晴榮捧鄉書上帝京藩府已推魁八郡<lb/>
大廷還擬冠羣英蟲吟驛舘三更夢月滿蓬窓萬里情<lb/>
遥想難兄相㑹處對床風雨酒同傾<lb/>
　　送林君貴實赴春闈詩<lb/>
久淬文鋒羡老成喜陳三䇿上神京馬衝寒雪閩山逺<lb/>
㠶掛㣲風浙水平霹靂一聲龍化早扶揺萬里鶚飛輕<lb/>
瓊林宴罷如相憶白鴈南來好寄聲<lb/>
<pb n="KR4e0128_WYG_011-38b"/>
　　題壺山惜别圖送友人周君歸三山<lb/>
壺陽臘月梅花發花下吟詩一送君求道立殘門外雪<lb/>
思親望斷嶺頭雲旗亭此日難分手尊酒何時更論文<lb/>
明到故園如有憶音書無惜寄來勤<lb/>
　　澄溪清隐<hi>友人林君伯正為某索</hi>
久向澄溪賦考槃白鷗獨向静中㸔四時風月歸詩興<lb/>
半世功名付釣竿逺引溪泉來稼圃閑開竹牖看雲巒<lb/>
醉鄉笑傲無餘事一曲狂歌宇宙寛<lb/>
<pb n="KR4e0128_WYG_011-39a"/>
　　病中與鄭君思亨姜君思正索菊花二首<lb/>
聞道君家菊滿籬無由一到賞芳菲夢魂忘却身猶病<lb/>
幾度吟敲花外扉<lb/>
春初卧病及秋深籬菊䦨珊碧草侵頼有故人相愛厚<lb/>
一株無惜慰憂心<lb/>
　　謝友人惠錦菊月下白菊二株三首<lb/>
今年全不見黄花對景荒凉秖自嗟應是秋光深逺我<lb/>
頼君挽得到貧家<lb/>
<pb n="KR4e0128_WYG_011-39b"/>
鮮葩燦燦吐竒芬截得天機錦綺文病眼摩挲吟看久<lb/>
愁懐應减兩三分<lb/>
繁英楚楚開寒玉應與蟾光一色清疑是羽僊初宴罷<lb/>
醉飛環珮下蓬瀛<lb/>
　　春日卧病感懐<lb/>
一臥經春秪自嗟無由散歩訪韶華東風似亦欺人病<lb/>
吹落瓶中數朶花<lb/>
　　首夏病中偶成<lb/>
<pb n="KR4e0128_WYG_011-40a"/>
九十春光病裏過不堪佳景盡蹉跎兒童又向床前語<lb/>
樹上青梅熟已多<lb/>
　　病中立秋偶成<lb/>
春初一臥厯炎暑又見新凉起天宇西風曾不憐我愁<lb/>
頻向踈櫺送寒雨<lb/>
　　題懸崖蘸水梅<lb/>
金鼎調羮未有期獨依幽谷擅清竒夜深溪月弄清影<lb/>
水底分明又一枝<lb/>
<pb n="KR4e0128_WYG_011-40b"/>
　　題扇面畫<lb/>
扁舟閑傍緑楊汀濯足滄浪酒未醒鐵笛獨横斜照裏<lb/>
數聲吹與水龍聽<lb/>
　<lb/>
　<lb/>
　<lb/>
　<lb/>
　未軒文集巻十一<lb/>
</p>
<p>
</p>
  </div>
<div>
<head>未軒文集巻十二</head> <lb/>
    <p>
<pb n="KR4e0128_WYG_012-1a"/>
欽定四庫全書<lb/>
　未軒文集巻十二<lb/>
　　　　　　　　　　　　明　黄仲昭　撰<lb/>
　詞<lb/>
　　送都憲秦公巡撫北畿<lb/>
　恭惟大寅長都憲秦先生閣下蚤承家學一經接武<lb/>
　於科名荐沐皇恩十載蜚聲於禁從職專城而臨民<lb/>
　豈弟蒞方岳而敷政寛平和而不流剛而不激襟懷<lb/>
<pb n="KR4e0128_WYG_012-1b"/>
　皎潔凛凛乎奪氷雪之清徳量淵宏浩浩乎並江湖<lb/>
　之大兹膺九重之簡命獨當一面於京畿繡斧啟行<lb/>
　當道豺狼應斂避星軺問俗窮簷雨露盡沾濡某等<lb/>
　方承麗澤於一堂遽爾暌違於萬里庸聨綵幣敬製<lb/>
　蕪詞既以罄賀忱亦以申别意伏希電矚幸幸<lb/>
使君才器由天賦驊騮早聘青雲路京華敭厯政聲隆<lb/>
藩郡翺翔仁澤溥九重深眷顧玉節煌煌明繡斧到京<lb/>
畿揚清激濁千里民安祚　東風吹㪚西山雨冠蓋紛<lb/>
<pb n="KR4e0128_WYG_012-2a"/>
紛朝出祖黎元深感使君恩車前卧轍人無數聖主思<lb/>
賢輔姓名定入金甌覆悵明朝相思兩地空望雲間樹<lb/>
　右調歸朝懽<lb/>
　　送李方伯之任山西<lb/>
　恭惟大方伯寅長李先生閣下采石名門清時偉器<lb/>
　風標玉立秀鍾二氣之精英文思峽傾光敓九天之<lb/>
　星斗早蜚聲於場屋遂發軔於仕途職諫垣而論事<lb/>
　侃侃參薇省而敷政優優肆簡在於宸衷乃荐承乎<lb/>
<pb n="KR4e0128_WYG_012-2b"/>
　寵渥此日榮持節鉞仰福星移照於晉陽他年進握<lb/>
　鈞衡期霖雨溥施於天下某等幸同寮寀於一方喜<lb/>
　挹容光於數載臨岐尊酒念誨益之日疎卧轍羣黎<lb/>
　悵車塵之日逺敬裁短調少敘離懐伏希電覽幸甚<lb/>
采石古名區秀鍾英傑早際風雲朝北闕諫垣名重超<lb/>
佐西江節鉞襟懷清徹底如氷雪政蹟著聞帝心簡在<lb/>
又擢晉陽新牧伯軺車到處枯槁漸回春色故人千里<lb/>
空望明月　右調感皇恩<lb/>
<pb n="KR4e0128_WYG_012-3a"/>
　　送方伯陳公大玉之任閩藩<lb/>
　恭惟大方伯寅長陳先生閣下孕中州勝地之精英承<lb/>
　斆古先生之庭訓淵𢎞才器殊超絶於軰流彪炳文<lb/>
　辭已著聞於蚤嵗年方童丱名預計偕既登進士之<lb/>
　科遂列司徒之屬奉綸音而行荒政盡復流民疏鹽<lb/>
　法以實邊儲悉除宿弊茂著能聲於北闕爰參省政<lb/>
　於西江御吏嚴而不苛臨民寛而有制四知恒砥礪<lb/>
　寸心無地著塵埃一徳徧敷宣衆口有碑盈道路廼<lb/>
<pb n="KR4e0128_WYG_012-3b"/>
　被旌能之典載膺進秩之榮兹辰節鉞啟行閩海濵<lb/>
　咸仰福星移照異日鈞衡簡畀寰宇内總期霖雨誕<lb/>
　敷某等恊恭幸在一方友誼已經數載臨岐尊酒念<lb/>
　誨益之日疎卧轍羣黎悵車塵之日逺敬裁短調少<lb/>
　敘離懐伏希電覽幸甚<lb/>
使君抱負不凡少年文采稱無敵雲霄直上龍墀奪錦<lb/>
金閨通籍計省發硎政無疵厲民沾惠澤喜受知聖主<lb/>
擢參薇省經行處皆春色　天上忽頒寵命又榮遷閩南<lb/>
<pb n="KR4e0128_WYG_012-4a"/>
牧伯九重宵旰恢𢎞治化還資輔弼棠樹隂中舊時父<lb/>
老空思行跡况同寅交契江雲渭樹此情何極　右調<lb/>
寄水龍吟<lb/>
　　送憲副汪從仁之任雲南詞并引<lb/>
　恭惟憲副寅長汪先生簪纓世族詩禮名家孕婺源<lb/>
　川岳之靈薰紫陽道徳之懿才華卓冠鮮葩絢爛耀<lb/>
　詞林經史博通駭浪奔騰揚學海早登名龍虎之榜<lb/>
　遂簉羽鵷鷺之班玉節賦皇華胸次炯三秋之浩月<lb/>
<pb n="KR4e0128_WYG_012-4b"/>
　繡衣司憲紀臺端凛六月之寒威驄馬循行於隴右霜<lb/>
　蹄暫蹶於滇南奸雄雖喜幸於一時公論旋喧騰於<lb/>
　衆口連膺薦剡信三原大老之公明荐陟華階端一<lb/>
　省羣僚之軌範惠澤方溥施於列郡姓名已簡在於<lb/>
　九重賜衣仍繡豸之華博金綰黄金之重福星一㸃<lb/>
　清光又移照於滇南膏雨十分餘潤尚均施於宇内<lb/>
　某等製綵為詞言賀紀别伏希不鄙幸甚<lb/>
喜清和時節梅釀㣲酸榴吐新葩祖席酒三行把離情<lb/>
<pb n="KR4e0128_WYG_012-5a"/>
攪動亂似楊花憶著英年分陜美譽赤城霞看白璧堅<lb/>
貞青蠅雖㸃本自無瑕憫起佐西江臬㥃吏弊民情一一<lb/>
梳爬九重思俊傑撫滇南赤子帝曰汝嘉舊日夷民識<lb/>
面重見喜無涯待邊境又寧歸朝還擬殿邦家　右調<lb/>
憶舊遊<lb/>
　　送張天瑞都憲巡撫北畿<lb/>
　恭惟寅長張先生學紹家庭之源委濶步雲衢心存<lb/>
　王室之憂勤蜚聲諫省爰受知於楓陛遂超佐於薇<lb/>
<pb n="KR4e0128_WYG_012-5b"/>
　垣陜右分藩藹棠隂於列郡閩南按節溥春色於寒<lb/>
　崖一朝承北闕之恩光數載參西江之大政胸中有范<lb/>
　公兵甲一揮掃贛水狼烟嚢裏無馬援文犀隻手扶<lb/>
　藩維之公道甫荐膺方伯之寵遄超遷都憲之榮是<lb/>
　雖出三事之薦揚實亦由九重之簡在此日發舟南<lb/>
　浦看黎元眷戀如河内之欲借寇恂他時敷政北畿<lb/>
　想父老謳歌若南國之不忘召伯某等敬以幣將情<lb/>
　因詞見詞曰<lb/>
<pb n="KR4e0128_WYG_012-6a"/>
三伏炎曦真爍石使君何事行匆劇王畿分鎮簡賢能<lb/>
君命有嚴遑自適西江人嘆息福星移照天之北舊同<lb/>
寅暌違矩範翹首情何極　使君早藴匡時策中外賢勞<lb/>
名赫奕此行綉斧帶霜威當道豺狼看斂迹九重方側<lb/>
席寤寐求賢敷徳澤看他年進秉鈞軸霖雨蘇寰域<lb/>
右調歸朝懽<lb/>
　　送陳大參徳修陞雲南右方伯<lb/>
　恭惟寅長大方伯陳先生世族英才明時偉器早擢<lb/>
<pb n="KR4e0128_WYG_012-6b"/>
　第於南畿遂看花於上苑天曹拜命衣冠萬國入銓<lb/>
　衡憲部明刑囹圄一時無寃滯暫司武選綽著賢聲<lb/>
　出守浙東列郡仰龔黄之治績參藩江右一方沾召<lb/>
　杜之仁恩某幸同寮寀久仰範模入覲九重方馳情<lb/>
　於西江之烟草遷官萬里徒極目於南徼之雲山肅<lb/>
　綴荒詞庸旌别意伏希台照為幸<lb/>
金榜早蜚英譽兩京敭厯劇郡分符聲赫奕超佐薇垣茂<lb/>
著旬宣嘉績黎元沾惠愛咸懽懌入覲王庭遂遷岳<lb/>
<pb n="KR4e0128_WYG_012-7a"/>
牧萬里滇南烟樹碧西江父老空想甘棠行迹還期霖<lb/>
雨遍沛寰域　右調感皇恩<lb/>
　　送同寅羅象州遷雲南憲副<lb/>
　恭惟寅長憲副羅先生毓秀錦江蜚聲金榜才華卓<lb/>
　犖筆陣獨掃千軍徳性淵冲陂量足容萬頃炳若龍<lb/>
　泉出匣翩然驥足空羣棘寺發硎任錯節盤根迎刃<lb/>
　而解臬臺縱步厯危途折坂如砥斯平氷雪凛而官<lb/>
　吏畏威陽和敷而黎元懐惠星軺分憲棠隂將遍於<lb/>
<pb n="KR4e0128_WYG_012-7b"/>
　西江銓部掄才薦剡遂騰於北闕帝心簡在寵命斯<lb/>
　隆載膏江右之公車爰副滇南之憲節身章明綉豸<lb/>
　依然柏府舊風霜腰帶重黄金又是楓宸新雨露輿<lb/>
　論稱愜僚采増輝此時萬里雲霄方展摶風之健翮<lb/>
　他日九重臺閣還攀御極之飛龍某等幸資麗澤遽<lb/>
　忍逺違幣慚不腆詞愧無文伏祈情炤<lb/>
南浦祖筵開驪歌將闋彩鷁乘風江上發便道鄉闗山<lb/>
水應增秀色兩地相思處共明月金紫輝煌青驄蹀躞<lb/>
<pb n="KR4e0128_WYG_012-8a"/>
萬里風雲隨玉節氷霜滿面散作陽春徳澤他年金鼎<lb/>
還資調燮　右調感皇恩<lb/>
　　送沈大參朝賀之京<lb/>
　恭惟寅長大參沈公畿甸華宗邦家偉器風標玉立<lb/>
　秀鍾二氣之精英文思峽傾光敓九天之星斗早蜚<lb/>
　英於塲屋遂發軔於仕途和而不流亷而不劌荐揚<lb/>
　中外屈指將已及三十年獨任賢勞計功焉可以一二<lb/>
　數肆宸衷之簡在膺寵數之優崇熢燧不驚瀚海鯨<lb/>
<pb n="KR4e0128_WYG_012-8b"/>
　鯢遵約束黎元無事芳春雨露樂耕耘庸製謭詞<lb/>
　薄伸敬意希台覽是幸<lb/>
詩禮傳家舊喜早騁驊騮康莊馳驟十年紛署聲華著<lb/>
簡拔旬宣隴右纔轉閩藩旋復承寵恩隆厚等閑間金帶<lb/>
生花海國歌諠清書兹逢聖主龍飛正玉燭新調羣生咸<lb/>
囿君函箋奏朝丹陛帶得天香盈袖華封祝後須念及蒼<lb/>
生顒候亟旋斾收取功名鵷班重簉　右調玉燭新<lb/>
　未軒文集巻十二<lb/>
</p>
<p>
</p>
  </div>
<div>
<head>未軒文集補遺巻上</head> <lb/>
    <p>
<pb n="KR4e0128_WYG_013-1a"/>
欽定四庫全書<lb/>
　未軒文集補遺巻上<lb/>
　　　　　　　　　　　　明　黄仲昭　撰<lb/>
　序引<lb/>
　　興化府志後序<lb/>
興化府志成翠渠周君既序諸首簡矣郡守陳侯謂仲<lb/>
昭嘗操筆與俱不可不序諸後因憶初入局時其於總<lb/>
志發凡立例辱周君往往商確於仲昭大要以遵國法<lb/>
<pb n="KR4e0128_WYG_013-1b"/>
救時弊為主仲昭所治人物志則合前後諸志所載各<lb/>
舉其一節之盛者為之類例而裒次之若近代人物前<lb/>
志未及載者亦商確於周君而各以類從至於前代奸<lb/>
佞諸臣亦録附于篇以示戒焉既脱稿乃依周君所定<lb/>
巻第編入至是遂為一郡完志矣昔司馬文正公集古<lb/>
今治亂成敗之蹟名曰資治通鑑然則斯志也其亦郡<lb/>
邑資治之鑑與賢守令一開巻之頃見夫户口之増損<lb/>
土田之萊闢賦税之登耗水利之通塞寧不思所以為<lb/>
<pb n="KR4e0128_WYG_013-2a"/>
民興利除害者乎見夫庠序之廢舉學術之邪正風俗<lb/>
之媺惡人物之臧否寧不思所以為民移風易俗者乎<lb/>
倘因前人治忽之蹟而為今日是非之鑑益之損之與<lb/>
民宜之則所以資於治者不既深歟陳侯鋭意欲成是<lb/>
書其同寅貳守談侯致用通守曽侯宗道節推羅侯汝<lb/>
文又相與贊成之而縣尹吴侯惟明亦效力焉諸君子<lb/>
其皆有見於此乎然仲昭因斯志之成猶不能無遺憾<lb/>
焉莆自宋太平興國置郡以來至紹熙間始遇趙侯彦<lb/>
<pb n="KR4e0128_WYG_013-2b"/>
勵而前志成又歴勝國以迄于今始遇陳侯而斯志成<lb/>
蓋五百三十年間僅兩見焉故前志紀紹熈以前事猶<lb/>
未免濶畧今志於勝國時事雖掇拾一二而濶畧尤甚<lb/>
文獻不足無所考證周君每與仲昭論及於此未嘗不<lb/>
深慨夫作者之難遇也嗣政君子其尚心陳侯之心而<lb/>
以時續之俾後之執筆者無復有文獻不足之憾顧不<lb/>
韙歟因陳侯之命謹以是書諸末簡𢎞治癸亥三月之晦<lb/>
　　人物志引<lb/>
<pb n="KR4e0128_WYG_013-3a"/>
天地既闢則山峙川流各有定位其扶輿清淑之氣必鍾於人<lb/>
而人得是氣以生者以體則具以用則周自有大異於衆人者<lb/>
是所謂人物也人物既盛則人紀賴以扶植風俗賴以醇厚世<lb/>
道賴以隆平其所關繫不既重矣乎是以古先聖王必表章斯<lb/>
人以範世而勵俗若武王克商首釋箕子之囚封比干之墓式<lb/>
商容之閭康王命畢公旌别淑慝以化訓殷之頑民而欲其表<lb/>
厥宅里樹之風聲皆此意也吾郡山川號稱清淑其鍾之於人<lb/>
者肇自梁陳著於唐而盛於宋厯元以迄于今而不衰苐宋志<lb/>
<pb n="KR4e0128_WYG_013-3b"/>
獨缺人物一類至知軍何侯紘始續修以補其缺又自為一書<lb/>
雜而無章國初鄉先輩吳公源方公樸約分修之自宋南渡前<lb/>
屬之方南渡後屬之吳其後因議論異同遂以誌悉諉之方而<lb/>
呉自為一書名曰事述方志僅編成宋名臣七十餘人未及脱<lb/>
稿而卒事述起自梁陳訖于元季凡六十餘人其後復著至正<lb/>
近記又增數人自呉後百餘年未有續之者近嵗郡人彭恵安<lb/>
韶續修莆陽志其於人物則類稡何志及方呉二編所載而增<lb/>
以國朝諸名人凡百四十餘人閨門女婦又二十餘人而僊遊<lb/>
<pb n="KR4e0128_WYG_013-4a"/>
人物不與焉𢎞治辛酉仲昭以郡守陳侯之命陪翠渠周君重<lb/>
修郡志自顧譾陋無能為役意以人物一志多經前人著論有<lb/>
可依據以紀述無俟於作也遂與周君議定去取别立義例增<lb/>
入僊谿志所載者而裒輯之期以成編重商確而卒業焉不意<lb/>
周君連月以子病未暇緒正而迫於登梓乃取所嘗裒輯者次<lb/>
為十類若力學踐行師表後進則列於儒林致君澤民乂安<lb/>
宗社則列於名臣隨所任使克舉厥職則列於宦業事親從<lb/>
兄篤於愛敬則列於孝友委身狥國舍命不渝則列於忠義<lb/>
<pb n="KR4e0128_WYG_013-4b"/>
序事纂言足以達意則列於文苑懐材抱道考槃自樂則列<lb/>
於隠逸興利除害以恵鄉人則列於鄉恵賢母貞婦足範閨<lb/>
門則列於女徳他如據土全民俟時歸正列國陪臣才行可<lb/>
録時危遘難前志失紀専精一藝有益於世則列於雜傳而<lb/>
以賢人君子嘗寓於兹土者附焉作人物志<lb/>
　　奸佞志引<lb/>
昔吾夫子答顔子之問為邦既斟酌四代之禮樂以示為治之法<lb/>
復告以放鄭聲逺佞人以為害治之防至其作春秋則不惟褒其<lb/>
<pb n="KR4e0128_WYG_013-5a"/>
善而必誅其惡盖亦此意也近世郡邑有志人物有傳非徒以<lb/>
紀故實誇文獻而已亦將以端政化厚風俗而垂監戒於後世<lb/>
亦一郡一邑資治之史也然考其立例但取其善者録之而惡<lb/>
者無紀焉是豈吾夫子所以立法垂訓之意哉肆予於郡之先<lb/>
輩既采其善者以類相從為人物志矣而於奸邪誤國有傳載<lb/>
諸史册者亦竊取吾夫子告顔子之意别録為一巻而凡一時<lb/>
黨惡以求速化者亦采輯以附于篇使夫官於斯者有所監戒<lb/>
而知親賢逺奸以善其政生於斯者有所法守而知崇徳修慝<lb/>
<pb n="KR4e0128_WYG_013-5b"/>
以善其身其於世道亦或有萬一之助云作奸佞志<lb/>
　　補遺志引<lb/>
予編次莆郡三縣人物志鋟之於梓已及三之二矣繼聞宋<lb/>
僉憲端儀董學東廣時嘗纂修莆陽人物備志因從其子<lb/>
解元元翰求得其稿而觀之盖猶未及成書然其裒集類稡<lb/>
亦既詳宻視諸舊志所載增三十餘人皆足以範世而勵俗<lb/>
不忍遺也今於未刻巻帙尚可增入者則各以類從而次第<lb/>
之其餘鋟梓已定不可復增與夫續有所得而皆不可少者<lb/>
<pb n="KR4e0128_WYG_013-6a"/>
復類而編之别為補遺一巻以附於人物志之後云<lb/>
　郡志新增列傳<lb/>
　　明廣東提學僉事宋端儀列傳<lb/>
宋端儀字孔時别號立齋勸之孫也自幼莊重簡黙不與羣<lb/>
兒伍年十三四即有志講學博古弱冠著録郡庠舉業之暇<lb/>
輒取鄉郡先輩考論其世其於賢否邪正悉録之以為法戒<lb/>
時郡守潘侯琴以郡學所祀鄉賢選擇未精當因發策詢諸<lb/>
生俾陳得失以定去取端儀所對品藻詳明大為潘侯所歎賞<lb/>
<pb n="KR4e0128_WYG_013-6b"/>
成化戊子再應科舉小試偶不利衆咸為稱屈其祖舅學士<lb/>
林先生文欲以書白于當道者端儀曰出處素定奔走乞哀<lb/>
吾甚恥之識者已知其為逺大之器矣歳甲午鄉試第七<lb/>
人辛丑舉進士廷試第六人拜禮部精膳司主事丁内外<lb/>
艱服闋改本部祠祭司遷主客司員外郎端儀三任禮部<lb/>
持身清慎且諳練國典甚為部堂諸公所推重公暇惟以<lb/>
校讎著述為事其於家人生産畧不加之於意官主客二<lb/>
年四夷朝獻之使多奉䞇以見而一芥無所取其或有所<lb/>
<pb n="KR4e0128_WYG_013-7a"/>
求請則歴舉故典以開諭之其人亦往往心服以去𢎞<lb/>
治丙辰陞廣東按察司僉事奉勑提督學政至則躬歴<lb/>
列郡較其行藝課其勤怠雖瘴鄉海島無所不至其教<lb/>
人務欲以身表率而痛抑其浮誕竒險之習至其考較<lb/>
黜陟之際則一以至公處之在廣五年未嘗立赫赫之<lb/>
威而列郡之士翕然知所嚮方辛酉之夏以鄉試屇期<lb/>
衝冐炎瘴廵歴南韶諸邑預選應試之士遂染疾卒於<lb/>
官年甫五十有六端儀天性孝友少時母吳多嬰疾凡<lb/>
<pb n="KR4e0128_WYG_013-7b"/>
湯藥食飲之類必躬料理以進處諸弟怡怡然有恩意<lb/>
内外無間言至其識見之敏鑒裁之明亦皆有過人者<lb/>
卒之日士林咸以用未究所藴惜之所著有考亭淵源<lb/>
錄莆田人物志鄉賢考證莆陽遺事莆陽舊事偶錄立<lb/>
齋閒錄祠部典故髙科考及族譜藏于家<lb/>
　　蘇州教授林智秦府右長史鄭循初列傳<lb/>
林智字若濬初號勿齋晩更號拙叟後塘人唐邵州刺<lb/>
史藴之裔也領正統九年鄉貢授宜興訓導至則嚴立<lb/>
<pb n="KR4e0128_WYG_013-8a"/>
教條每蚤作燃燭坐齋中課諸生誦讀講解至夜乃息<lb/>
日以為常歴九載遷銅梁教諭尋以憂去及起復至京<lb/>
適宜興教諭缺員前諸生德其教者又相與薦智補之<lb/>
其教法如為訓導時將滿秩南畿提學御史陳公選上<lb/>
疏薦之其略曰伏見宜興儒學教諭林智端謹而無失<lb/>
勤敏而有恒而又有文學之可取有教法之可範伏望<lb/>
聖明簡㧞俾居風紀之職代臣提督之任必能造就人<lb/>
才裨益風化也吏部拘於例不允得擬注縣令之職智<lb/>
<pb n="KR4e0128_WYG_013-8b"/>
聞之曰吾年已嚮衰豈能舍所業而爭簿書哉力辭少<lb/>
宰葉公盛髙其行特以蘇州教授處之其教法亦如在<lb/>
宜興時滿九載諸生羣詣廵撫都御史王公恕懇留再<lb/>
任王公力為轉逹吏部而智力請老歸居十有四年年<lb/>
七十八卒智司教幾三十年作人為多若閣老徐公溥<lb/>
少宰王公鏊其尤顯者也嘗校文浙江者一江西者再<lb/>
所得亦多知名士平生著述有蛙名集藏於家子季瓊<lb/>
登進士第與智同時師儒又有鄭循初字子初號拙軒<lb/>
<pb n="KR4e0128_WYG_013-9a"/>
後埭人宋殿中侍御史伯玉之後也登正統十二年鄉<lb/>
貢授餘杭訓導餘杭舊登科第者甚少循初至嚴條約<lb/>
而身先之雖祁寒暑雨必衣冠端坐為諸生講解竟日<lb/>
無怠容舘下士有徐綺者舉進士由是人始知向學科<lb/>
甲遂不乏人滿考英廟詔吏部選教職中學問老成動<lb/>
止可法者一人為駙馬周景處學錄天官卿乃合一時<lb/>
待次教官五十餘人嚴試而精選之得循初遂以應詔<lb/>
時有欲以莊田獻景者重賂循初為通於景循初峻拒<lb/>
<pb n="KR4e0128_WYG_013-9b"/>
之且戒景無輕聽以自取悔尤其後果有貴近請是莊<lb/>
而獲譴者景由是益敬重之秩滿遷南京國子監博士<lb/>
尋陞魯府右長史甫旬日啟陳六事中一事言肅宮闈<lb/>
以清内治頗忤王意未幾以外艱歸王竟坐是事得罪<lb/>
乃深悔不用循初言及起復王特奏乞還循初舊任而<lb/>
循初先已拜秦府右長史之命矣抵任因事匡正多所<lb/>
裨益居五載以老懇求歸田王因奏言循初輔導端謹<lb/>
乞量陞職以榮其行遂進階中順大夫賜致仕歸卒年<lb/>
<pb n="KR4e0128_WYG_013-10a"/>
八十一循初性孝友簡靜家居十六年杜門讀書著文<lb/>
間與賢士大夫唱和以為樂足迹未嘗一輕至公門士<lb/>
論重之所著有拙軒稿若干巻子嘉祐登鄉貢均州學<lb/>
正<lb/>
　　翰林檢討兼國子監監丞林大猷列傳<lb/>
林大猷字子道仕敏之曽孫也少有俊聲天順三年舉<lb/>
鄉薦第七人授新建教諭勤於啟誨待諸生尤有恩義<lb/>
成化十一年遷國子監學錄關洛晋魯之士慕其學行<lb/>
<pb n="KR4e0128_WYG_013-10b"/>
執經從遊者無慮數百人齋舎至不能容大猷為之編<lb/>
次尅期俾輪畨聽講又以一日通集在監諸生聽講謂<lb/>
之普講祭酒耿公裕待以賔禮十六年進監丞盡剔宿<lb/>
弊一新舊規而為諸生講學益勤弗替諸生需次久間<lb/>
有貧者授以衣病者給以藥死者則躬詣哭殮之其喪<lb/>
或屬其鄉人挾之以歸或捐俸為買地京師以葬久而<lb/>
力弗能給又以疏告于好義君子俾出貲助焉㑹有欲<lb/>
薦大猷江西提學者力以二親未沾恩命及舊遊之地<lb/>
<pb n="KR4e0128_WYG_013-11a"/>
不便行事辭尋丁内艱歸服闋復徐舊任滿九載陞翰<lb/>
林檢討仍掌監丞事又三載以疾卒于官年六十大猷<lb/>
士行端謹學問該博一時名動京師卒之日在朝大夫<lb/>
士及六館諸生咸哀悼之子䕫第進士拜户部主事<lb/>
　　廣東按察司僉事陳爕列傳<lb/>
陳爕字廷輔世居莆之泮東至父顯始卜居僊遊羅峰<lb/>
山之下景泰元年領鄉薦㑹試屢不利卒業太學㑹兩<lb/>
京御史多缺員有詔嚴考胄監之賢而㧞其尤者與進<lb/>
<pb n="KR4e0128_WYG_013-11b"/>
士相兼補之爕名在優等遂拜南京廣東道監察御史<lb/>
爕外若渾厚而中實介然有分辨都憲髙公明及諸道<lb/>
寅僚皆加敬禮凡有章奏必以屬筆於爕而爕亦盡其<lb/>
所當言者略不避禍亦不沽名也嘗廵視在京及鳯陽<lb/>
倉儲剔蠧剗弊豪强不得逞乃託鄉人謝瑚等行百金<lb/>
求寛縱之瑚等紿其人以為已逹於爕而遂沒其金以<lb/>
為已有爕聞之遂發其奸狀置瑚等於法由是爕之清<lb/>
操益表白於時既而大江以南有勍盜當路檄爕捕之<lb/>
<pb n="KR4e0128_WYG_013-12a"/>
爕畫䇿勦獲無遺吏部上其最遷廣東按察司僉事憲<lb/>
度益謹廣東地瀕海每互市畨舶至諸司皆有例錢謂<lb/>
之報水錢爕獨不受廣人至今稱之未三載卒於官爕<lb/>
質貌魁偉資性頴異自其少時治舉子業已有聲稱及<lb/>
入太學執經從遊者甚衆以其學取科第登仕版者無<lb/>
慮十數人若今冡宰倪公岳其尤著者也所著四書經<lb/>
義千餘篇四方習舉業者爭相傳録以為矜式云<lb/>
　　林亦之陳藻列傳<lb/>
<pb n="KR4e0128_WYG_013-12b"/>
林亦之字學可福清縣人號綱山從林光朝於紅泉東<lb/>
井間時稱髙弟光朝卒莆人請亦之嗣居講席丞相趙<lb/>
汝愚帥閩辟亦之入書院待以賔友之禮陳藻字元潔<lb/>
號樂軒復從亦之遊及亦之卒又以藻繼之二人雖貫<lb/>
福州而居莆日久士之出其門者甚衆景定中藻門人<lb/>
福清林希逸守莆言其有道于朝有㫖並贈廸功郎希<lb/>
逸又即成山立祠以祀光朝及亦之藻而並刻其遺文<lb/>
為三先生集云<lb/>
<pb n="KR4e0128_WYG_013-13a"/>
　　特科進士鄭鉞列傳<lb/>
鄭鉞一名少偉字夷白號雲我前埭人霞之裔也咸淳<lb/>
中特奏名與黄仲元郭隚俱閩中之望宋末陳文龍守<lb/>
興化軍鉞其門客也嘗記文龍遺事其言甚痛憤激烈<lb/>
入元不復仕嘗與陳子修讎校通志略盡復夾漈聨比<lb/>
詮次之舊又嘗著孔子年譜仲元序之謂是譜首以聊<lb/>
大夫二事壓巻前書所未有謂儀封人請見為由魯適<lb/>
衛時謂魯公問政及答季康子數問皆歸魯以來事此<lb/>
<pb n="KR4e0128_WYG_013-13b"/>
見又確謂夫子未嘗師郯子謂行乎季孫三月不違斯<lb/>
言非知夫子者此論又髙又鉞所著詩文有雲我存稿<lb/>
亦仲元為序謂雲我竒士也其文惡乎而不竒二書今<lb/>
皆不存惟二序僅見於四如文稿云<lb/>
　　徽州府知府陳彦回列傳<lb/>
陳彦回惟新里龜塘人父立誠字仲仁洪武初舉秀才<lb/>
授保德州知州改應州左遷博白知縣坐罪廢凡十六<lb/>
年起家除歸安縣丞尋復以罪被誅家衆籍没謪戍雲<lb/>
<pb n="KR4e0128_WYG_013-14a"/>
南之臨安彦回祖七秀母塗氏子善需皆道卒僅存祖<lb/>
母郭氏至蜀遇赦無所資以還時同縣黄積良知合州<lb/>
定遠縣收彦回為其家人因改姓名曰黄禮稱祖母為<lb/>
母既而積良亦謪戍他方彦回轉依南充縣丞于中和<lb/>
㑹閬中教諭嚴德政以彦回明書經舉訓導保寧府學<lb/>
丁丑九載考績太祖親擢為平江知縣明年太祖晏駕<lb/>
彦囘捧香進京師給事中楊惟中等十餘人舉彦回文<lb/>
學亷幹宜加擢用因引見東角門遂陞知徽州府明年<lb/>
<pb n="KR4e0128_WYG_013-14b"/>
正月朝賀以考覈稱職蒙賜賞賚十月丁郭氏憂徽民<lb/>
汪侃等百餘人詣闕奏留未報已卯春彦回乃疏其改<lb/>
姓歴官情罪首實于朝乞正名籍得宥為民尋有㫖復<lb/>
其原官留治郡事是年四月彦回復上疏願乞終制遂<lb/>
命遷葬其祖母及父母喪畢即回郡供職明年三月復<lb/>
<graphic n="KR0681" url="https://raw.githubusercontent.com/kanripo/KR-Gaiji/master/images/KR0681.png" mimeType="image/png"/>徽逾年㑹北兵起彦回召募義勇赴援壬午詔械送<lb/>
京師棄市妻妾給配<lb/>
　　貴州左布政使黄璉列傳<lb/>
<pb n="KR4e0128_WYG_013-15a"/>
黄璉字汝器别號求我望江里佘埔人也第成化二年<lb/>
進士授南京户科給事中專與南京户部屬僚一員提<lb/>
督磨勘天下版籍其職蓋増設也然遇朝廷政事缺失<lb/>
内外官吏臧否必與同官上疏論列未嘗少有顧避越<lb/>
七載丁外艱服闋改南京禮科滿九載陞浙江布政司<lb/>
右叅議奉勅廵視温處銀塲處州嘗有山冦聚衆刼掠<lb/>
銀礦璉躬率兵擊之一鼓擒其渠魁餘黨盡散𢎞治五<lb/>
年上慮浙江等處銀塲礦脉或微或絶歲課未免取盈<lb/>
<pb n="KR4e0128_WYG_013-15b"/>
於民乃因肆赦詔條特命所司體究欲為减豁璉與同<lb/>
事僉憲陳嘉謨備陳各塲銀課採辦者甚少陪納者甚<lb/>
多實為民害㑹同鎮廵藩臬奏聞得㫖各塲歲辦計銀<lb/>
一萬二百三十七兩有竒盡數除免銀坑悉無填塞凡<lb/>
官員為銀塲而設者俱調别用璉於是有雲南之命雲<lb/>
南屬衛糧儲多衛僚攬之以輸不以時入軍民苦之督<lb/>
糧者沿襲因循莫克舉正廵撫大臣乃以屬璉因嚴設<lb/>
禁令定立限期桀驁不順令者寘之於法自是七八年<lb/>
<pb n="KR4e0128_WYG_013-16a"/>
逋負悉輸納無敢後期者廵撫廵按交章論薦乞陞補<lb/>
本司叅政之缺而吏部先已擢璉叅政貴州矣璉至以<lb/>
其地夷獠雜居不可以中州文法繩之為政務簡靜不<lb/>
事苛擾論者以為得體期年廵撫廵按復交章薦其操<lb/>
履端方政事修舉逾三年陞本司右布政使不數月復<lb/>
轉左布政使㑹屬夷普安米魯福佑等叛朝廷命南京<lb/>
户部尚書王率兵征勦特委璉總督糧儲璉處置有方<lb/>
軍前饋餉頼以不乏未幾賊平凱旋方將論功行賞而<lb/>
<pb n="KR4e0128_WYG_013-16b"/>
璉以疾卒于官年六十六璉天性淳實居官所至以亷<lb/>
謹著稱尤能容人之過在浙江時廷議以璉能勤有勞<lb/>
績將遷其秩適廵按御史張文意不滿於璉叙考有貶<lb/>
辭因是遂不果遷後璉在貴州文以他事謪本司照磨<lb/>
璉略不介意舊事待之特厚且薦其才於當道識者多<lb/>
之所居里東南諸村落土田歲常苦旱璉乃白諸郡邑<lb/>
發民鑿渠由金墩抵巖沁數里引木蘭延壽餘水溉之<lb/>
遂變磽瘠為膏腴鄉人感念不忘在官所得禄俸餘貲<lb/>
<pb n="KR4e0128_WYG_013-17a"/>
不以治生産惟汲汲於修先人祠墓具祭器置書籍間<lb/>
亦推以濟鄉黨之貧者而其自奉與其所以教戒諸子<lb/>
者務極儉約故死之日家無餘貲遺孤奔官所扶柩歸<lb/>
亦未免稱貸於人以資道途之費云<lb/>
　　増城縣知縣伍衡列傳<lb/>
伍衡字時敏新安里吉了人也學博氣淳工古文詞尤<lb/>
工古近體詩其文平實穩順時出新意詩七言歌行麗<lb/>
縟竒崛頗有温庭筠李長吉之風律詩充贍華美不為<lb/>
<pb n="KR4e0128_WYG_013-17b"/>
雕鏤語要其歸蓋已自成家數非近世規規模倣剽竊<lb/>
以為竒者之比也元末兵亂依同知柳伯順入國朝始<lb/>
以薦起為増城知縣其出處亦未聞有玷缺云所著詩<lb/>
文多散逸無全稿予嘗索於其裔係烴録得雜文七篇<lb/>
古近詩不滿百首蓋其僅存者<lb/>
　　鄭永廸妻徐氏列傳<lb/>
徐氏國清里鄭永廸妻也永廸殁徐氏年二十有八妾<lb/>
許氏年二十餘皆有子二人相守孀居撫教諸子如一<lb/>
<pb n="KR4e0128_WYG_013-18a"/>
時稱鄭氏䨇節許先卒徐年八十一見其孫師烈舉鄉<lb/>
試郡以事上旌表其門<lb/>
　　黄子厚妻林氏列傳<lb/>
林氏莆東里黄子厚妻也年二十六夫卒一女甫齔子<lb/>
季興遺腹數月始生忍貧守志撫教子女遣季興著録<lb/>
郡庠後升太學有司上其事詔旌表門閭年七十七卒<lb/>
　　殿元柯竹岩二妾王氏曹氏列傳<lb/>
王氏曹氏殿元柯竹岩潛二妾也初潛未有子其配封<lb/>
<pb n="KR4e0128_WYG_013-18b"/>
宜人俞氏恒以宗祀為慮先後為納二妾撫之有樛木<lb/>
之恩既而王生子宗文尚幼曹猶未有所出而潛卒時<lb/>
王年方二十八曹年方二十七俞氏所以慰撫之者益<lb/>
至宗文幼時俞氏率其二母相與鞠育撫愛皆如已出<lb/>
及宗文稍有知俞氏日訓諭之俾事二母皆如所生未<lb/>
嘗以疎戚為異同也由是二母之勵操益堅論者謂二<lb/>
母之節固本其天性之美亦俞氏之賢有以成之也竹<lb/>
岩之道可謂行於妻子矣事聞詔有司並旌表之宗文<lb/>
<pb n="KR4e0128_WYG_013-19a"/>
今為中書舎人<lb/>
　　蔡本澄妻戴氏清列傳<lb/>
戴氏名清合浦里人年十四適興福里蔡本澄越二年<lb/>
本澄當戍遼東以婦年少艱於䟦涉因買妾與俱戴之<lb/>
父恐其不返乃與約五年不歸聽其改適立劵為信至<lb/>
期父請如約戴泣曰夫從役者義也女守志者禮也前<lb/>
約已非豈可棄禮義而踐非約哉獨居守志凡十九年<lb/>
夫歸生一子未晬與夫俱亡戴哀毁幾絶父憐其家貧<lb/>
<pb n="KR4e0128_WYG_013-19b"/>
無依潛受吴公瑞䀻戴聞之曰吾平生之事已畢只欠<lb/>
一死使人呼為蔡本澄之婦足矣豈可以二其天哉即<lb/>
往父家與之絶婚公瑞貪戴之賢訟于官欲奪其志太<lb/>
守陳侯表嘆曰世尚有斯人耶令還其聘戴自脱簪珥<lb/>
以償不足又稱貸以益之復歸于蔡今年五十有四一<lb/>
節凛然至於養姑事父母待娣妹婣戚罔不盡其道蓋<lb/>
其天性然也太守王侯弼扁其門曰栢舟遺烈<lb/>
　　余舜民妻朱氏淑清列傳<lb/>
<pb n="KR4e0128_WYG_013-20a"/>
朱氏字淑清黄石余舜民之妻也年二十而嫁僅生一<lb/>
子曰淮甫三歲而舜民卒朱氏年方二十四父母欲奪<lb/>
其志朱氏以死自誓家貧紡績為業事舅姑孝謹處妯<lb/>
娌和睦人稱賢婦無間言今年幾八十尚無恙太守王<lb/>
侯弼扁其門曰玉潔金貞<lb/>
　　朱洪妻官氏列傳<lb/>
官氏東廂朱洪妻也年幾三十夫歿僅生一子曰興宗<lb/>
甫六歲官氏與一女奴相依撫育成人為娶吴淑婉為<lb/>
<pb n="KR4e0128_WYG_013-20b"/>
婦亦生一子曰定慶方晬興宗又歿淑婉時年二十六<lb/>
與其姑共鞠育定慶至八歲而官氏以天年終淑婉獨<lb/>
撫教之年幾弱冠為娶王一靜為婦僅生一女定慶復<lb/>
歿一靜時年二十一遺腹生一子曰文旺與姑閉門紡<lb/>
績教育遺孤今淑婉年六十一一靜年三十八矣里耆<lb/>
言狀於部使者下郡縣覈實郡守王侯弼扁其門曰三<lb/>
世一節<lb/>
　　林伯量妻鄭氏列傳<lb/>
<pb n="KR4e0128_WYG_013-21a"/>
鄭氏澄渚林伯量妻也年十八于歸越十載而伯量卒<lb/>
無子僅一女鄭氏哀毁踰節稱未亡人遂以伯量弟子<lb/>
鑣為嗣事姑盡孝撫嗣子愛如已出支持門户處衆御<lb/>
下皆斬斬中度堅守貞節終始無瑕里耆上其狀于郡<lb/>
太守王侯弼扁其門曰清氷黄蘖<lb/>
　　林從弼妻李氏源清列傳<lb/>
李氏字源清東廂人父孟昭以適本廂林從弼越九年<lb/>
從弼卒源清年甫二十五生二子長曰秀次曰茂俱幼<lb/>
<pb n="KR4e0128_WYG_013-21b"/>
痛念林氏逺祖昭度早卒妣翁氏守志教督二子俱成<lb/>
名郡請于朝表其坊曰孝義遂剪髪自誓守志終身期<lb/>
不沗其先烈乃日夜辛勤女工養姑字幼營葬夫喪既<lb/>
而茂未冠而殤秀娶謝氏生一子曰有年未幾秀復夭<lb/>
卒謝氏亦誓志與姑相依為命以長育其子郡守王侯<lb/>
弼扁其門曰節義重光其後源清及謝氏相繼完節以<lb/>
終有年領鄉貢為蕭山教諭<lb/>
　　林廷諫妻王氏秉潔列傳<lb/>
<pb n="KR4e0128_WYG_013-22a"/>
王氏字秉潔雲南府知府偉之女也年十六適龍井林<lb/>
廷諫數年無孕育秉潔念嗣續為大為廷諫納妾張氏<lb/>
生子大順甫半周而廷諫卒王氏年方二十九張氏年<lb/>
方二十二遭家貧窘撼之者日衆嫡媵俱毅然誓不二<lb/>
天以保家䘏孤為事大順稍長即遣從師受學弱冠為<lb/>
之婚娶又力貧營墓以葬夫喪里人上其狀郡守王侯<lb/>
弼扁其門曰一室䨇貞<lb/>
　　陳瑛妻吴氏淑清列傳<lb/>
<pb n="KR4e0128_WYG_013-22b"/>
吴氏字淑清西朱人廣州府通判偕之孫女寧波衛知<lb/>
事陳寅仲子瑛之妻也瑛著録郡庠早逝吴氏年方二<lb/>
十有八僅一子天啟甫五歲矢心守志事舅姑以孝謹<lb/>
聞舅姑歿養母方氏備至母年九十以天年終哀毁踰<lb/>
禮蔬食終其喪里耆上其狀於郡同知朱侯海扁其堂<lb/>
曰節孝閨儀既而有司奏請旌之已下憲臣覈實覆奏<lb/>
未報<lb/>
　　黄與瑞妻林淑清列傳<lb/>
<pb n="KR4e0128_WYG_013-23a"/>
林淑清洋城人教授瑄之女也歸于同里黄與瑞年甫<lb/>
二十有二而與瑞卒僅生一子曰相方二歲淑清盡鬻<lb/>
奩具以葬夫喪孝事尊章撫教孤子閨門嚴肅無少玷<lb/>
缺其後相第進士拜南京户部主事淑清以相恩封太<lb/>
安人蓋至是年已五十有六矣有司上其節請旌表門<lb/>
閭詔允之<lb/>
　　周禮妻鄭玉姬列傳<lb/>
鄭玉姬僊遊屏山人侍郎鄭紀女莆章江周禮妻禮卒<lb/>
<pb n="KR4e0128_WYG_013-23b"/>
時玉姬年方二十有六一子茂棠甫三歲立志守節既<lb/>
而茂棠亦殤乃罄其奩資卜宅兆安厝其夫並子奉舅<lb/>
饒州太守琰姑歐安人盡孝敬後舅姑繼卒玉姬勤儉<lb/>
自持日夜紡績積有餘貲助營葬事與夫同穴今年五<lb/>
十有二知縣吴侯逺奏旌其節未報<lb/>
　　黄儀韶妻李氏純德列傳<lb/>
李氏字純德後黄黄儀韶妻也年十九而歸歸三年而<lb/>
寡僅生一子曰文鸑李氏哀毁幾不能生或勸之曰夫<lb/>
<pb n="KR4e0128_WYG_013-24a"/>
亡子幼何自苦乃爾李氏哭曰夫死而背之不義子幼<lb/>
而棄之不仁遂營葬安厝夫柩稱未亡人教文鸑讀書<lb/>
以紹先業夫弟之子文鷟幼失怙恃撫育之如已子守<lb/>
節三十餘年郡守王侯弼扁其門曰勁節芳名文鸑領<lb/>
鄉薦㑹試京師上疏請命有司為立綽楔表之下禮部<lb/>
議行未報<lb/>
　　趙朝妻林氏淑德列傳<lb/>
林氏字淑德東廂林與善女左廂趙朝妻也僅生一子<lb/>
<pb n="KR4e0128_WYG_013-24b"/>
曰大夏甫六閲月而夫亡時林氏年方二十有八堅志<lb/>
守節罄其奩貲營宅兆以安厝夫柩父母及姑憐其家<lb/>
貧子幼欲使改圖林氏引刀截其一指示無他志也孀<lb/>
居三十年完節無瑕里人言狀於縣轉以上聞請旌之<lb/>
而林氏卒大夏今為廣東獨鶴驛驛丞<lb/>
　　吴崇著妻李氏列傳<lb/>
李氏興福里吴崇著之妻也年二十六而崇著卒李氏<lb/>
妊娠纔兩月慟哭自誓曰天若祚吾家當生男子否則<lb/>
<pb n="KR4e0128_WYG_013-25a"/>
吾亦待死而已及期子默生李氏撫孤營葬艱苦備嘗<lb/>
今年八十有二尚康强無恙孫曽滿眼崇著之嗣續日<lb/>
以蕃衍者實李氏之力也<lb/>
　　歐茂仁妻胡氏列傳<lb/>
胡氏武盛里歐茂仁妻也年甫二十二僅生一子未三<lb/>
月而茂仁卒父母憐其少寡欲奪其志胡氏以死自誓<lb/>
遂絶跡不至外家閉門紡績孝養舅姑内外稱之無異<lb/>
詞鄉隣嘗有人命獄累年不斷或舉胡氏公正可諮以<lb/>
<pb n="KR4e0128_WYG_013-25b"/>
决郡守陳侯表遣人迎之不得已至郡庭一言而黒白<lb/>
判然陳守及章通判哲各贈聨句以表之今年六十有<lb/>
五里人上其節行於官未行<lb/>
　　林遜學妻宋氏列傳<lb/>
宋氏左廂林遜學妻也遜學早逝宋氏年方二十有六<lb/>
值先業覆墜一男一女皆幼零丁孤苦四顧無依日夜<lb/>
勤勞紡績鞠育二孤男邦輝稍長即遣就學冀以振林<lb/>
氏之先緒邦輝後領鄉薦歴官知清逺縣有子有孫而<lb/>
<pb n="KR4e0128_WYG_013-26a"/>
宋氏今年七十有三身獲康强人以為貞節之報云<lb/>
　　張從璧妾陳氏列傳<lb/>
陳氏塘下張從璧之妾也從璧著録邑庠卒陳氏時年<lb/>
十八守志不嫁從璧之兄子源泰早卒妻陳氏年二十<lb/>
三撫幼子鍾秀亦不改嫁彭惠安韶著張氏孝節堂記<lb/>
因叙二孀之節而推本從璧之父漢綱卒時母陳氏甫<lb/>
踰壯年持貧烈烈能成立其四子以為張氏一節相承<lb/>
蓋其所由也逺矣<lb/>
<pb n="KR4e0128_WYG_013-26b"/>
　　吴徽珎妻郭氏列傳<lb/>
郭氏連江里民吴徽珎妻也年二十四而徽珎卒無子<lb/>
郭氏三年喪畢貧乏不能自存舅姑令其還家又無同<lb/>
胞兄弟但依母以居郭氏宗族憐其艱窘勸其嗣弟以<lb/>
田二畆畀之俾耕以自給不足復辛勤女工以資助焉<lb/>
郭去吴僅里許凡遇節序忌晨必躬詣奠祭慟哭而歸<lb/>
其禮舅姑及夫之兄弟宗族亦不異夫在時守志三十<lb/>
年今年五十有七見存<lb/>
<pb n="KR4e0128_WYG_013-27a"/>
　　陳誠卿妻吴氏列傳<lb/>
吴氏醴泉里塘邊人宋屯田員外郎世延之族孫女歸<lb/>
于崇福里陳誠卿年二十五而誠卿卒僅生一子曰國<lb/>
玉父母憫其少寡欲改嫁之吴氏不從其父乃躬督舁<lb/>
夫以轎至欲逼致還家吴氏知不能免因紿其父入室<lb/>
治行遂引刀盡落其髪出謂其父曰不知今還可嫁否<lb/>
其父慚而止自是辛勤女工以撫教其子嫠居凡十有<lb/>
五年年四十卒<lb/>
<pb n="KR4e0128_WYG_013-27b"/>
　　周伯服妻康氏睿列傳<lb/>
康氏名睿崇福里康恊盛之女莆田里周伯服之妻也<lb/>
于歸五載而夫卒康氏年方二十有五子端生甫二歲<lb/>
家復貧窘母憐其零丁囏苦欲奪其志康氏涕泣曰夫<lb/>
之不幸乃妾之不幸也不幸而徼幸不仁不智無禮無<lb/>
義者之所為耳矧周門衰替惟有一息何忍棄之遂誓<lb/>
死不二迄今幾四十年人無疵議云<lb/>
　　周元惠妻黄氏銀奴列傳<lb/>
<pb n="KR4e0128_WYG_013-28a"/>
黄氏名銀奴城南溝下人南昌訓導朝章之女清浦上<lb/>
廊周元惠之妻元惠年二十八卒無子黄氏哀毁骨立<lb/>
踰年葬夫旣襄事念夫之二兄皆不可托以居乃遷木<lb/>
主於私室旦暮哭泣哀動隣里既而盡脱其簮珥首飾<lb/>
買田一十二畆以奉歲時伏臘忌晨之祭又延母到家<lb/>
與共居不幸母卒復延已嫁佘氏姑與共居蓋欲以明<lb/>
其志也今已及衰年語及夫輙流涕鄉隣宗族咸稱道<lb/>
之<lb/>
<pb n="KR4e0128_WYG_013-28b"/>
　　吴士誠妻鄭氏列傳<lb/>
鄭氏東廂鄭小五次女嫁後吴吴士誠為妻生二子希<lb/>
聖希賢士誠卒鄭氏寡居其娣夫唐姓者利其貲色堅<lb/>
求娶之鄭氏不可適太監徵珠民間唐誣以多珠官不<lb/>
察索之急鄭氏曰奴害我因自㩦一子詣太監言狀太<lb/>
監義而歸之時莆士大夫為節婦巻以旌之林殿元環<lb/>
有詩云奉祀采蘋并采藻教兒希聖與希賢卒年六十<lb/>
九希聖妻陳氏東洋陳道潛御史姪女也希聖著録郡<lb/>
<pb n="KR4e0128_WYG_013-29a"/>
庠卒生子則文方五歲陳氏誓志不嫁外氏使人微諷<lb/>
之陳氏曰昔吾姑不負吾舅吾何忍負吾良人以負吾<lb/>
姑哉持操益勵卒年八十則文妻李氏洋尾李長齡之<lb/>
妹也則文卒生子朝清方二歲李氏撫其子以事其姑<lb/>
孝慈備至及朝清長得風癎之疾不省人事李氏中夜<lb/>
語其姑曰吾家三世守寡然所恃者子今吾子不可恃<lb/>
吾其從良人於地下哉姑慰勉之因相與哽咽不勝姑<lb/>
睡定遂自投井死時年四十八鄉人哀之<lb/>
<pb n="KR4e0128_WYG_013-29b"/>
　　陳景正妻郭氏列傳<lb/>
郭氏孝子義重之後今為連江里東角人父榮授贑州<lb/>
税課司大使許以郭氏配黄石陳景正甫納采遂侍父<lb/>
之官既而景正就婚於贑閲兩月以赴試秋闈先歸期<lb/>
以試畢復往不意抵家卧病踰年卒郭氏聞訃號慟即<lb/>
欲奔喪父母不許閩有薛姓者為贑學教授有子喪耦<lb/>
來求婚父母許之郭氏泣謂母曰兒既為景正妻何忍<lb/>
他適必欲兒死則可若欲兒生則不可及揣知父意已<lb/>
<pb n="KR4e0128_WYG_013-30a"/>
决一夕遂自經衆覺救之因寢疾嘔血父乃止自是懇<lb/>
懇求歸陳氏陳氏聞之亦遣人來迎父母固尼不遣郭<lb/>
氏憂鬱愈甚忽仆地而絶越二日乃甦及三年喪畢父<lb/>
解官歸莆居五日陳氏舁轎至遂不辭家衆而行父母<lb/>
留衣服奩貲為質郭氏不顧入門哭夫盡哀事姑執婦<lb/>
道切切欲求可繼夫嗣者未幾疾作父母百計誘之歸<lb/>
郭氏曰生為陳氏婦死亦為陳氏鬼耳母煩多言也越<lb/>
數月竟卒年二十有六<lb/>
<pb n="KR4e0128_WYG_013-30b"/>
　　髙瑤妻林氏淑書列傳<lb/>
林氏字淑書城南人監察御史誠之女也年十八歸于<lb/>
城左鄉貢士高霖之子瑤甫半載舅氏以㑹試卒于京<lb/>
邸瑤欲匍匐歸其喪貧無所資以行母子對哭林氏謂<lb/>
瑤曰親喪萬里旅魂無依為子者雖貧寧容已乎乃罄<lb/>
其奩貲首飾畀瑤為道里費因得扶柩以歸後十年瑤<lb/>
卒僅生子獒甫四歲而殤林氏慟哭曰吾所以不死者<lb/>
以有遺孤在今若此吾何以生為姑氏乃曰吾所望在<lb/>
<pb n="KR4e0128_WYG_013-31a"/>
吾婦吾孫今吾孫復亡吾婦無所依吾生在旦夕矣林<lb/>
氏懼傷老人心乃忍死吞聲日夜蓬垢勤女工以養姑<lb/>
撫教其女適人亦歿今姑年七十八林氏年五十八婦<lb/>
姑㷀然相依隣里咸哀之而稱林氏為孝節云<hi>右俱節婦</hi>
　　劉貴文妻朱氏季貞列傳<lb/>
朱氏字季貞連江里塔麓朱七秀女也七歲時父宦遊<lb/>
逺方家人皆齋素祈安及復常朱氏獨不從曰吾將祈<lb/>
親永命至笄父母力勸乃止及歸劉為貴文妻時舅姑<lb/>
<pb n="KR4e0128_WYG_013-31b"/>
既沒門户艱棘竭力贊理不遑寢食遭母林氏喪過於<lb/>
哀毁致成肺疾自是遂屏去紅衣終身不御年三十有<lb/>
六夫亡子閔方三歲䦨猶在娠閩誾出於庻氏方二歲<lb/>
三女俱幼朱氏堅確自守孀節凛然媵俞氏化之年方<lb/>
二十有六亦無貳志女稍長教以女儀既嫁教以婦道<lb/>
男稍長遣就外傳始有知即教以人倫大義勤儉立家<lb/>
撫諸子自孩提以至婚娶均平如一人不知其有異母<lb/>
子而其子亦不自知也長姒李氏年二十八守寡過哀<lb/>
<pb n="KR4e0128_WYG_013-32a"/>
傷神得狂疾然猶知大節弟姪不與共坐年八十朱氏<lb/>
迎歸劉與同飲食終其身其平生善行大率類此子閔<lb/>
字子賢學古有至行君子謂劉氏有是母宜其有是子<lb/>
云<hi>右賢母</hi>
　　劉億衷妻李氏列傳<lb/>
李氏黄石李六秀之女也性孝自少以終鮮兄弟志欲<lb/>
終養及長議配同里劉億衷以億衷適長不可出贅於<lb/>
是來歸朝夕垂涕少食請求終養舅姑憐其志而許之<lb/>
<pb n="KR4e0128_WYG_013-32b"/>
既得歸恒致甘旨于舅姑婦職不廢父多病毎病劇輙<lb/>
告天刲股者一减壽者二及卒哀毁骨立罄其家貲營<lb/>
葬終奉祭祀至其子孫猶不替云<hi>右孝女</hi>
　　蔡髙妻程氏列傳<lb/>
程氏蔡襄弟髙之妻髙為太康簿卒于官時程氏年二<lb/>
十四縣人哀其貧以錢百二十千為賻泣曰吾家世廉<lb/>
吏不可以此汚吾夫却不受歸鄉里以氷雪自持終其<lb/>
身<hi>右節婦</hi>
<pb n="KR4e0128_WYG_013-33a"/>
　　陳韡妻林氏列傳<lb/>
林氏石碑林知縣渙之女樞相侯官陳韡之妻也知書<lb/>
能文有丈夫志紹定間冦䧟汀邵延平諸邑韡起復守<lb/>
延平兼招捕使林氏以書與韡約曰死則同死遂毅然<lb/>
赴官所邦人感激相告曰太守猶㩦家為死守計我輩<lb/>
何畏有從韡奔走王事而妻子無依者林氏皆延入州<lb/>
宅日與遊處其子則與己子同學人無不盡死力未幾<lb/>
冦平人謂林氏與有力焉<hi>右哲婦</hi>
<pb n="KR4e0128_WYG_013-33b"/>
　　林仁伯妻吴氏列傳<lb/>
吴氏黄石林仁伯妻也年二十有八仁伯以疾卒子福<lb/>
方在襁褓家計蕭然吴氏誓死不易節時有哀其貧欲<lb/>
奪其志者吴氏涕泣曰吾生為林氏婦死為林氏鬼耳<lb/>
上有天下有地此心終不負也力貧以奉尊章撫教其<lb/>
子讀書不墜儒業孀居三十餘年今年六十有一矣終<lb/>
始一節人無間言<lb/>
　　朱本實妻吴氏德著列傳<lb/>
<pb n="KR4e0128_WYG_013-34a"/>
吴氏字德著後吴人石埠朱本實妻也年二十有八而<lb/>
夫亡哀毁絶飲食病困危殆者幾一月勵操孀居撫教<lb/>
其子欽文既長成為娶書街黄氏女未有子而欽文復<lb/>
卒吴氏撫膺慟哭曰吾早寡今復絶嗣吾所以忍死者<lb/>
以吾舅姑夫兒四喪俱待吾以歸土且吾婦幸有遺孕<lb/>
吾庶幾獲見朱氏宗嗣之復續耳既而黄氏生子靖老<lb/>
里人皆曰天道有知此殆為吴氏節孝之報乎吴氏今<lb/>
年五十有七與黄氏共撫育靖老尚無恙云<lb/>
<pb n="KR4e0128_WYG_013-34b"/>
　　林鉉妻王氏肅懿列傳<lb/>
王氏字肅懿江口人訓導稜之女也適于澹軒林學士<lb/>
之孫鉉年二十有二鉉卒無子王氏哀毁骨立誓無異<lb/>
志以鉉長兄之次子渠為嗣撫愛如已出渠稍長即資<lb/>
遣從明師攻進士業期以紹前人光𢎞治乙卯渠果領<lb/>
鄉薦王氏今年五十有一矣里耆將上其節行于有司<lb/>
請旌之<lb/>
　　鄭汝潔妻吴氏玉美列傳<lb/>
</p>
<p>
</p>
  </div>
<div>
<head>未軒文集補遺巻下</head> <lb/>
    <p>
<pb n="KR4e0128_WYG_014-1a"/>
欽定四庫全書<lb/>
　未軒文集補遺巻下<lb/>
　　　　　　　　　　　　明　黄仲昭　撰<lb/>
　郡志列傳論<lb/>
　　鄭露列傳論<lb/>
天下事必有開其先者然後人有所觀感而興起雖曲<lb/>
藝猶然而况於儒者之學乎儒者之學必自誦詩讀書<lb/>
始蓋詩書所載學者修已治人之方帝王化民成俗之<lb/>
<pb n="KR4e0128_WYG_014-1b"/>
具罔不畢備為聖為賢舉不外乎此也但其條目廣大<lb/>
義理淵微學者苦其難入茍非有卓然之識度越常情<lb/>
萬萬者其孰能知所趨向乎故孟子曰陳良楚産也悦<lb/>
周公仲尼之道北學於中國彼所謂豪傑之士也若露<lb/>
者雖其言論風采無所考見然於莆人未知學之時獨<lb/>
與其晜弟從事詩書以開先莆之儒學其亦可謂豪傑<lb/>
之士也歟<lb/>
　　方儀列傳論<lb/>
<pb n="KR4e0128_WYG_014-2a"/>
先王設學校以教民蓋欲使之全其性分之所固有勉<lb/>
其職分之所當為焉耳所謂性分之所固有者五常之<lb/>
德是已職分之所當為者五倫之道是已要之職分之<lb/>
所當為者即其性分之所固有者也使人人皆全其固<lb/>
有之性而盡其當為之職則天下自平矣是則學校之<lb/>
設其所係不亦重乎莆置郡肇自太平興國之四年踰<lb/>
二十年未有學也至咸平三年始從儀之請賜地立廟<lb/>
學繼復從儀及其弟姪之請而學制始大備焉夫儀非<lb/>
<pb n="KR4e0128_WYG_014-2b"/>
有民社之寄於莆乃拳拳於學校之建如此亦可謂知<lb/>
所重者矣自是莆人講肄有所教養有法人才日底于<lb/>
盛至稱為海濱鄒魯是固國家氣運之盛使然然學校<lb/>
教養之功亦豈可誣哉自儀請建郡學之後迄今子孫<lb/>
第進士登諸科者纍纍不絶彌乆益盛殆天亦有以侈<lb/>
其興學之報與<lb/>
　　林光朝列傳論<lb/>
昔孔子謂子夏曰汝為君子儒無為小人儒蓋君子之<lb/>
<pb n="KR4e0128_WYG_014-3a"/>
學專用心於内以求至乎聖人之道其體即所謂天德<lb/>
其用即所謂王道也在聖門惟顔子曽子足以當之不<lb/>
謂之君子之儒而何後世學者不求諸已而求諸外以<lb/>
博聞强記巧文麗辭為業是固亦儒者之事然鮮有至<lb/>
於道者其去君子之儒不亦逺乎莆自唐以迄於宋雖<lb/>
稱比屋業儒然於聖人之道或未得其門而入也至林<lb/>
光朝始淵源伊洛之傳而專心踐履之學足乎已無待<lb/>
於外故其教人則以身為律以道德為權輿其提刑東<lb/>
<pb n="KR4e0128_WYG_014-3b"/>
廣則廓清猖獗之茶冦其掌制中書則繳駁嬖倖之除<lb/>
命隨所任使無往不宜學至於是其殆孔子所謂君子<lb/>
之儒者與使當時用之能究其所蘊則天徳王道之治<lb/>
將復見於天下而宋豈止於是而已哉予編次郡之人<lb/>
物故以儒林為首而先之以鄭露者所以著莆人之倡<lb/>
儒學始於此也次之以方儀者所以著莆人之建學立<lb/>
教始於此也又次之以光朝者所以著莆人之倡道學<lb/>
始於此且以示儒者之凖的也嗚呼前修逺矣典刑猶<lb/>
<pb n="KR4e0128_WYG_014-4a"/>
存後之有志於儒者其尚端其所趨哉<lb/>
　　黄君俞黄頴列傳論<lb/>
莆自唐及宋文章節義之士彬彬輩出而潛心經術之<lb/>
學則未有聞也至治平元祐之際始有可稱者吾得二<lb/>
人焉黄君俞勵志强學其所著書今雖不傳然一時名<lb/>
儒如陳襄之流交章薦之則其賢可知矣其父問亦學<lb/>
古通經為鄉師表則君俞之學謂其不本於家庭之教<lb/>
可乎黄頴亦以文行受知於襄而其平生辭受進退一<lb/>
<pb n="KR4e0128_WYG_014-4b"/>
無所茍藹然儒者之風致也其子公坦又能守其家法<lb/>
不墜亦賢矣哉一則子之學成於父一則父之道行於<lb/>
子皆可為世楷範也故並論之<lb/>
　　方元寀列傳論<lb/>
元寀之學他無所考見然觀伊川先生所以期之者如<lb/>
此其至則其所造詣亦可以想見矣<lb/>
　　方翥劉夙劉朔陳士楚黄芻列傳論<lb/>
莆人之崇正學由艾軒倡之而始明艾軒之䆳正學由<lb/>
<pb n="KR4e0128_WYG_014-5a"/>
方翥發之而始悟故艾軒嘗稱翥為先聞道子朱子經<lb/>
莆亦稱翥與艾軒論説之善則二公之所造詣蓋未易<lb/>
以優劣論也劉夙暨其弟朔皆師事艾軒而得其傳故<lb/>
其議論操修粹然一出於正古所謂難兄難弟豈足多<lb/>
哉陳士楚之學亦得於艾軒故勸講青宫則得師儒之<lb/>
道提舉江東則著救荒之績藹然艾軒之家法也黄芻<lb/>
之志行一時同遊之士自二劉而下皆推讓之亦豈非<lb/>
艾軒之髙弟哉使天假之以年則其所就蓋未可量也<lb/>
<pb n="KR4e0128_WYG_014-5b"/>
不幸一第而天悲夫若夙之子彌正不阿權奸朔之子<lb/>
起晦蔚有時望則皆能守其家學而無忝所生者也<lb/>
　　鄭耕老黄補列傳論<lb/>
宋之南渡也伊洛絶響考亭未興世之所謂儒者專以<lb/>
科舉為業而知從事於聖賢為己之學蓋亦鮮矣若鄭<lb/>
耕老之學務窮經燭理不屑屑於榮利而其教人必為<lb/>
講説科舉之外者黄補之學專用心於内而外物不以<lb/>
動其心二公於聖賢為己之學其殆有所見乎蓋耕老<lb/>
<pb n="KR4e0128_WYG_014-6a"/>
之父安正篤志儒業以師表後學耕老雖不及承過庭<lb/>
之訓然有賢母拳拳以無負先志勉之補亦濡染其家<lb/>
學又得賢師友講論切磨之益是宜二公之學有所成<lb/>
就如此孔子曰魯無君子者斯焉取斯驗於此為尤信<lb/>
　　方耒方壬鄭可學方士繇陳定方大壯黄士毅陳<lb/>
　　　宓列傳論<lb/>
昔朱文公倡伊洛之學於考亭天下之士執經受業者<lb/>
不可勝計于時莆之及門者亦不啻十數人焉方耒以<lb/>
<pb n="KR4e0128_WYG_014-6b"/>
南軒之辟為荆南帥屬而稱其可以共死生同禍福方<lb/>
壬以文公之請主漳州學事凡所建白多取之以為屬<lb/>
縣楷式鄭可學亦以文公禮請至漳州教其子弟而凡<lb/>
四方學者疑問多使之是正方士繇識見髙邁議論明<lb/>
達甚為文公所器重但學禁將萌士繇勸文公少著書<lb/>
又以文公教人讀集註為未然豈亦為禍福所動歟陳<lb/>
定以宰相子篤於求道旋以苦思感疾而夭惜哉方大<lb/>
壯治喪執禮不用浮屠臨殁之際泰然無所繫累其有<lb/>
<pb n="KR4e0128_WYG_014-7a"/>
得於文公之學蓋亦深矣黄士毅當慶元詆排道學之<lb/>
時自吴趨閩從文公游而從事大學章句之書終身不<lb/>
忘此其志何如耶陳宓為朱墨銘以驗理欲分寸之多<lb/>
寡其信道之篤如此宜其立朝則盡言於君守郡則有<lb/>
惠於民也若耒之弟禾定之兄守及從子址艾軒之從<lb/>
子成季皆嘗負笈從遊而無忝於師門亦賢矣哉<lb/>
　　劉彌邵黄績黄仲元鄭獻翁列傳論<lb/>
子朱子既没莆士有志於道者又相與講學於其門人<lb/>
<pb n="KR4e0128_WYG_014-7b"/>
以淑其身以化其俗終宋之世凡得四人焉劉彌邵窮<lb/>
經析理躬行實踐老而不厭時知軍楊棟賢師帥也特<lb/>
建尊德堂於學宫以處之則彌邵之學有光於二父多<lb/>
矣黄績力學求道確守師訓以淑後進邦人推之以繼<lb/>
彌邵之緒是豈阿其所好而然哉其子仲元又刻志父<lb/>
師之學白首不忘考其平生雖捷一第而不沾寸禄及<lb/>
宋社既屋遂更其名字窮居講學深入理奥可謂無忝<lb/>
所生者矣鄭獻翁亦能篤信師友之傳守之不失至元<lb/>
<pb n="KR4e0128_WYG_014-8a"/>
改物竟不復仕獨以所學傳之於人莆俗故多矯矯自<lb/>
好者獻翁之力也嗚呼賢哉<lb/>
　　陳均方阜鳴方之泰方蒙仲列傳論<lb/>
陳均生長貴家而能力學好古閉户著書厲操甘貧脱<lb/>
屣榮利謂之篤行君子可無愧矣方阜鳴居官清儉抑<lb/>
畏觀其告真德秀之言藹然有古循吏風而以任晩未<lb/>
及究其用惜哉方之泰教授英德能使其士習一變厯<lb/>
官所至皆有聲聞蓋亦有用之儒也方蒙仲以儒生奉<lb/>
<pb n="KR4e0128_WYG_014-8b"/>
廷對慷慨論時事能言人所難言及賈似道入相蒙仲<lb/>
以其舊嘗見知遂求外補終其身不為所汗其殆孟子<lb/>
所謂大丈夫哉若其子公權當景炎革命之初莆城甫<lb/>
罷屠戮獨以大義責元之將帥而竟不復仕是能不殞<lb/>
其家聲有足稱焉<lb/>
　　陳旅方德至林以辨列傳論<lb/>
莆地入元厯五十餘年始有陳旅以文章見重於學士<lb/>
虞集然史謂旅與集朝夕以道義學問相講習又謂旅<lb/>
<pb n="KR4e0128_WYG_014-9a"/>
為國子助教滿考諸生不忍其去請留再任而晉安林<lb/>
泉生序其文謂旅學博而通識髙而敏使之裁繁理劇<lb/>
有兼人之能或者處危制變有濟時之智即是以觀則<lb/>
其才行亦有過人者豈獨文哉同時又有方德至林以<lb/>
辨雖其文章不逮於旅然皆以儒行為時所重亦一代<lb/>
名士也<lb/>
　　林圭陳道潛陳賢林嵒曽景修黄壽生楊慈陳用<lb/>
　　　陳中方澥宋勸宋端儀列傳論<lb/>
<pb n="KR4e0128_WYG_014-9b"/>
太祖髙皇帝既混一海宇乃興學校設科目盡黜前代<lb/>
辭賦之學而一用五經四書竝宋儒性理諸書以試士<lb/>
及太宗文皇帝嗣統復取其書命詞臣纂輯諸儒訓釋<lb/>
而附益之頒諸學校以資學者誦習列聖相承漸摩涵<lb/>
煦百三十年于兹故莆士之知名者代不乏人有典教<lb/>
州縣而譽髦斯士者若林圭陳賢林嵒曽景修宋勸是<lb/>
已有奉詔木天而預修五經性理諸書者若仲昭先大<lb/>
父壽生陳用陳道潛黄約仲是已有列官禁從而以文<lb/>
<pb n="KR4e0128_WYG_014-10a"/>
章學術見重於時者若楊慈陳中方澥是已有敭厯中<lb/>
外而克舉厥職不負所學者若宋端儀是已予嘗因其<lb/>
人而論其世圭重道義厚倫紀故能上光其先下昌厥<lb/>
後易曰積善之家必有餘慶信哉道潛兄弟有義讓之<lb/>
風先大父家庭篤孝友之行賢躬行好古景修沉思實<lb/>
踐用醇實而不妄言動中恬退而不慕紛華澥安貧好<lb/>
禮俯仰無怍勸溫厚沉黙事母孝謹此其行尤彰彰者<lb/>
也至若慈之髙才敏思志尚不凡竟不及一試而天君<lb/>
<pb n="KR4e0128_WYG_014-10b"/>
子惜之嵒之疏散冲曠雅有晉人風度雖若不可為訓<lb/>
然其簡儉自得有非世俗垢氛所得而滓亦豈易得哉<lb/>
端儀晩出乃能表章前哲以示後生法戒其有功於鄉<lb/>
邦風化蓋亦多矣<lb/>
　　鄭昇陳髙蔣雝林肅余元一蘇權林磻鄭鼎新陳<lb/>
　　　沂謝升賢尤彬列傳論<lb/>
僊遊置邑雖自唐始而山川清淑之氣猶未大發洩於<lb/>
人宋興始漸有聞至仁宗以後而益盛不惟取科第而<lb/>
<pb n="KR4e0128_WYG_014-11a"/>
敭于王庭者接踵而出至於窮經飭行以儒業著稱者<lb/>
亦有其人焉若鄭昇之刻意經學蒞官有能聲陳髙之<lb/>
潛心經術以切直忤鄉相蔣雝以經濟之文見重於名<lb/>
賢以通練之才受知於人主故當時推其學行與林艾<lb/>
軒並稱林肅傅蒙嘗受學於艾軒余元一林德遇嘗受<lb/>
學於朱文公蘇權嘗受學於張南軒皆知名當世林磻<lb/>
授徒於鄉王邁實師事之而林蒙亨亦邁所敬重者鄭<lb/>
鼎新受經於黄榦質禮於楊復居家篤義蒞政揚聲陳<lb/>
<pb n="KR4e0128_WYG_014-11b"/>
沂從遊於陳北溪而復徧參於朱門髙第平居以禮法<lb/>
自持筮仕與守力爭死獄以至罷去謝升賢篤志文公<lb/>
義理之學宦轍所至一時賢帥交章以可任師表薦之<lb/>
尤彬喻峙亦皆當時以文行見稱者也數君子皆有宋<lb/>
三百年所産名儒而蔣雝鄭鼎新陳沂謝升賢又其尤<lb/>
者乎他如雝之子祈從子有秋權之子國台從孫三英<lb/>
皆學有源委而不失其世守者斯亦可尚也已<lb/>
　　鄭厚列傳論<lb/>
<pb n="KR4e0128_WYG_014-12a"/>
天下之事有常有變而聖賢處之則卒反其變以復乎<lb/>
常若湯放桀武王伐紂伊尹放太甲周公相成王而攝<lb/>
政孟子勸齊梁之君行仁政而不復尊周皆用此道也<lb/>
聖賢何以能若是哉蓋理明義精處變事而知權故時<lb/>
措之宜也鄭厚好竒立異務騁其辨博之説以非詆聖<lb/>
賢先儒謂其學無師承故其蔽如此而卒為名教之罪<lb/>
人也信哉鄉先正林艾軒志其墓有曰言者以先生少<lb/>
時嘗著書如李覯於孟軻氏之書有所不合以是不調<lb/>
<pb n="KR4e0128_WYG_014-12b"/>
者十年此固先輩忠厚之風而謂其書為少時所著亦<lb/>
或然也但其遺言緒論至今猶未盡冺滅予懼後世復<lb/>
有倡其説者害人心術而聖賢之道又為之晦蝕故不<lb/>
避僭踰之罪而極論之<lb/>
　　鄭樵列傳論<lb/>
按史氏謂樵好為考證倫類之學成書雖多大抵博而<lb/>
寡要平生甘枯淡樂施予獨切切於仕進識者以是少<lb/>
之竊詳斯言頗失之誣故郡人彭韶續修莆陽志嘗著<lb/>
<pb n="KR4e0128_WYG_014-13a"/>
論辨之大意謂樵博學無前專以著述為樂非求仕者<lb/>
攷其平生舉孝廉遺逸屢辭不就應召詣闕即求還山<lb/>
故其山林之日最多而都下之日絶少也若果急於仕<lb/>
進能若是乎使樵於時位通顯不及著書如今之富則<lb/>
其心必不能頃刻以自樂其肯以此易彼乎史氏謂博<lb/>
而寡要猶為責備若曰切切仕進豈知樵者乎續志之<lb/>
言非私於樵而强為之辭也蓋暴白其心於千載之下<lb/>
云爾故併著之<lb/>
<pb n="KR4e0128_WYG_014-13b"/>
　　陳昭度黄鐘列傳論<lb/>
陳昭度之學淵源於濓洛故其佐縣則不肯捃摭屬吏<lb/>
細過以悦部使者司教則不鄙夷逺民而必勵以致知<lb/>
謹獨之學蓋醇然儒者也黄鐘從昭度學而得其傳議<lb/>
論一出於正但其晩年頗究心釋典為未醇耳<lb/>
　　陳靖列傳論<lb/>
讀陳靖勸農奏議然後知其於農事可謂密矣太宗真<lb/>
宗皆有志欲行其法而一時謀議之臣憚勞惜費不能<lb/>
<pb n="KR4e0128_WYG_014-14a"/>
將順之竟尼不行史臣亦未嘗詳審精察而謂其説泥<lb/>
古多不可行嗚呼古之法皆聖帝明王之所制作豈有<lb/>
不可行者哉特未得其人耳未得其人而遽諉之於泥<lb/>
古難行此後世之治所以終不古若也可勝惜哉<lb/>
　　方偕方慎言列傳論<lb/>
人性皆善而氣質所賦不能以皆同故明敏者或少深<lb/>
沉之思醇厚者或乏剛果之斷方偕攝建安訟牒日以<lb/>
數千百計甫及旬月而清知杭州號稱劇郡亦以治績<lb/>
<pb n="KR4e0128_WYG_014-14b"/>
聞則其明敏可知然觀其按殺人事魔駞神之獄及趙<lb/>
振逗撓之罪皆能於死中為之求生非有深沉之思者<lb/>
能之乎方慎言所至民愛所去民懐有古循良之風每<lb/>
有推恩必先及其從父昆弟而後及其子孫又有古仁<lb/>
讓之風則其醇厚可知然觀其為知縣則號稱神明為<lb/>
知州則郡無留獄非有剛果之斷者能之乎若二君子<lb/>
之所至如此是固本其資禀之粹然學問涵養之功亦<lb/>
不可誣也他如慎言之從孫适對䇿上書皆能直言孫<lb/>
<pb n="KR4e0128_WYG_014-15a"/>
通治邑典郡皆有最績曽孫軫上疏論列蔡京之奸其<lb/>
清名髙節皆不愧其先君子之澤逺矣哉<lb/>
　　方嶠方㑹列傳論<lb/>
嶠自為司理以至典方州明以察寃嚴以戢吏智以弭<lb/>
亂恕以用法民之蒙活者甚夥蓋庻幾古之所謂循吏<lb/>
也其從孫㑹教授建州則大修學政作人為多安撫兩<lb/>
浙為繕修兵備撰水戰法可謂有文武才畧者矣並列<lb/>
名臣夫奚愧哉矧二公之子以及諸孫又能世守其家<lb/>
<pb n="KR4e0128_WYG_014-15b"/>
法不墜若伯騫不從部使者之言以摭令事長者哉叔<lb/>
完平隣邑之水患而不私其民其逹為政之大體者歟<lb/>
宙耻為章蔡所舉而乞補外又奏給還伊川之田奬擢<lb/>
名賢之後孔子曰唯仁者能好人能惡人宙近之矣㑹<lb/>
子暄以援父墓為虜所殺所謂為子死孝者歟他如仲<lb/>
宇仕寧子容皆發身賢科有聲於時而元寀及翥士繇<lb/>
及壬皆學有源委又已論著於儒林之志矣吾莆自唐<lb/>
宋以來文獻相承之逺未有過於方氏者也嗚呼盛哉<lb/>
<pb n="KR4e0128_WYG_014-16a"/>
　　鄭伯玉陳侗列傳論<lb/>
鄭伯玉以韓魏公薦為御史則其才足以有為蓋可知<lb/>
矣然年未五十遽以親老棄官歸而凡有所感觸於心<lb/>
者悉於詩焉發之此又可見其志有所不為也可不謂<lb/>
賢乎陳侗亦以韓魏公及文潞公富鄭公交薦為館閣<lb/>
校勘而蘇軾劉摯亦皆推重之其弟睦受知神宗親命<lb/>
就秘閣校讎六典及草慰問髙麗嗣王書甚見稱美一<lb/>
則為時諸名公所重一則親結主知期以進用不賢而<lb/>
<pb n="KR4e0128_WYG_014-16b"/>
能之乎然三君子俱生當宋之盛時伯玉既早引退而<lb/>
侗兄弟雖嘗見用亦未克究其才之所能為所謂君臣<lb/>
相遇自古以為難者不其然乎厥後伯玉二子三孫俱<lb/>
第進士伯玉猶及見之而侗兄弟亦各有子以功名顯<lb/>
意者造物所賦與亦有乘除於其間哉<lb/>
　　黄隱列傳論<lb/>
天理之在人心未嘗冺也但狃於物欲怵於利害於是<lb/>
乎始有㓕絶天理而淪於禽獸之歸者矣方王安石用<lb/>
<pb n="KR4e0128_WYG_014-17a"/>
事時氣熖薫灼可畏在廷之臣不顧天理務迎合以求<lb/>
速化者滔滔皆是也若黄隱對神宗問學術獨推司馬<lb/>
光而不肯狥時以尊尚王氏至取其三經新説之板火<lb/>
之此其心蓋與孟子之息邪説距詖行以正人心者同<lb/>
一意也其於物欲利害曷嘗芥蔕於其心哉厥後雖遭<lb/>
黨禍然視彼酣豢富貴於一時而遺臭千古者相去何<lb/>
如耶其五世孫黼事寧宗時韓侂胄攻偽學方急亦嘗<lb/>
上書論其事雖詞指似若不甚切直然委曲諷諭冀人<lb/>
<pb n="KR4e0128_WYG_014-17b"/>
主不怒而信之亦進言之法也卒坐是名入黨禁其亦<lb/>
可謂無忝於乃祖之風烈矣<lb/>
　　陳中復林之平林彬之列傳論<lb/>
大學傳治國平天下之義其大要在與民同好惡而不<lb/>
專其利焉耳陳中復屢削平勍冦多奬㧞人才而不肯<lb/>
為𣙜利作俑林之平當國家多難之秋所至憐䘏軍民<lb/>
戒嚴守禦而奏止鈔鹽𣙜酤之法林彬之立朝則擊邪<lb/>
翊正以匡君德出守則蠲租减税以甦民困而力陳科<lb/>
<pb n="KR4e0128_WYG_014-18a"/>
抑𣙜法括田三害若是者皆可見其能順民之好惡而<lb/>
不專其利矣非深知大學治國平天下之道其孰能與<lb/>
於斯惜乎皆未及大用而其澤之所及者專而不能咸<lb/>
也<lb/>
　　徐確鄭濟陳彦恭黄宣列傳論<lb/>
宋徽宗崇宣之際蔡京專政一時貪得患失之小人爭<lb/>
附麗之以徼榮進固禄位甚至甘為其鷹犬而不以為<lb/>
耻者時則有若徐確鄭濟陳彦恭黄宣四君子與京為<lb/>
<pb n="KR4e0128_WYG_014-18b"/>
同郡乃能蟬蜕於汙濁之表而不受其籠絡侃侃自立<lb/>
各行其志京雖御之然亦僅能使之展轉外庸累年不<lb/>
召而已他亦末如之何也孔子曰道之將行也與命也<lb/>
道之將廢也與命也公伯寮其如命何即是以觀乃知<lb/>
人之窮通禍福皆有一定之命非權門勢家所得而予<lb/>
奪之也而世之不知命者往往阿附權勢以希恩倖其<lb/>
惑甚矣予故因論四君子之事特表而出之以警夫世<lb/>
之惑者<lb/>
<pb n="KR4e0128_WYG_014-19a"/>
　　林伸林積仁黄琮吴公誠陳居仁方崧卿列傳論<lb/>
嘗觀前史所傳循吏司馬子長則以其奉職循理䘏人<lb/>
體國而取之班孟堅則以其所居民富所去見思而取<lb/>
之范蔚宗則以其仁信篤誠使人不欺而取之而威嚴<lb/>
一無所與焉予論次莆之人物若宋之林伸林積仁黄<lb/>
琮吴公誠陳居仁方崧卿六君子者其治績雖各不同<lb/>
而誠心愛民民蒙其惠在官而民愛之既去而民懐之<lb/>
則皆無大相逺也方諸古之循吏其殆庻幾乎至若伸<lb/>
<pb n="KR4e0128_WYG_014-19b"/>
之賙其兄弟族黨積仁之賑其婚戚琮之居母喪盡孝<lb/>
而甘露降於繐幃公誠之居官餘禄悉以委之於官居<lb/>
仁不肯干秦檜魏杞以求進而告虞允文定力之説尤<lb/>
為確論崧卿自治嚴接人和而恒以寧人負我毋我負<lb/>
人之語戒其子弟六君子之行誼器識如此又可見其<lb/>
所以能成循吏之績者蓋有所本也<lb/>
　　蘇燁列傳論<lb/>
蘇燁洎其弟棫家居俱以孝聞及聨鑣仕途亦俱有聲<lb/>
<pb n="KR4e0128_WYG_014-20a"/>
望蓋庻幾乎古之所謂二難也其後燁以取士程文不<lb/>
合王安石新經之㫖遂致左遷可謂卓然守正而不茍<lb/>
狥時者矣棫於蔡京之再相也乃獻議請索中外學官<lb/>
䇿士問目以觀向背豈非欲阿附於京以求自售乎棫<lb/>
至是遂與其兄薫蕕異器矣嗚呼士君子立身一敗萬<lb/>
事瓦裂若棫者不能堅定其心一旦變其初志卒䧟其<lb/>
身於奸黨書之史冊遺臭無窮可不懼哉可不戒哉<lb/>
　　余祖奭方廷實宋棐蔡伸王晞亮黄公度列傳論<lb/>
<pb n="KR4e0128_WYG_014-20b"/>
宋髙宗之南渡也日以徽宗梓宫及韋后為念故秦檜<lb/>
得以力主和議凡附已者必進異已者必斥也而吾莆<lb/>
先正乃有余祖奭指陳時弊而忤其意方廷實屢因奏<lb/>
對而著其惡宋棐為檜所忌屢擯不詘蔡伸不肯干檜<lb/>
甘從外補王晞亮被其㧞擢而守正不阿黄公度譏切<lb/>
時政而甘受竄逐皆可謂臨大節而不可奪者矣不特<lb/>
此耳若祖奭居父母喪盡孝而甘露降於塋林此可見<lb/>
其忠於所事者蓋有所本也廷實厯官所薦皆知名士<lb/>
<pb n="KR4e0128_WYG_014-21a"/>
而海冦竊發則用盜以禦之此其鑒裁才識皆有過人<lb/>
者棐知邵武去邑二十年猶有語及輙涕下者非有實<lb/>
德感人之深其能然乎伸弭葉卒之亂降屢叛之㓂其<lb/>
為政蓋亦無愧乃祖之風烈矣晞亮從軍則方畧井井<lb/>
有條為給事中則繳駁聳人觀聽平日自謂立身當有<lb/>
本末其真有得於此乎公度簽書平海軍辨流民之非<lb/>
變活數百人攝南思守擇秀民與之揖遜而士風為之<lb/>
一變藹然有文翁韓昌黎之風焉考諸君子之臨大節<lb/>
<pb n="KR4e0128_WYG_014-21b"/>
既如彼而其見諸政行者又如此其殆曽子所謂君子<lb/>
人也歟<lb/>
　　宋藻列傳論<lb/>
予讀宋藻傳至藻居官以身臨民未嘗少自恕之言而<lb/>
深有所感焉所謂不少自恕者蓋凡事務求其至而不<lb/>
肯自姑息以安於茍且之謂也觀藻之居官上結主知<lb/>
下蘇民困謀無不臧事無不集何莫不由兹道乎而世<lb/>
之仕者不知出此迹其所施無非茍且之政民瘼所以<lb/>
<pb n="KR4e0128_WYG_014-22a"/>
日甚世道所以日降孰謂其不由於此乎此予所以深<lb/>
有所感也<lb/>
　　林枅宋鈞列傳論<lb/>
林枅宋鈞之為政務在惜民財寛民力而尤以剔蠧戢<lb/>
奸救災䘏患為急蓋庻幾古之所謂惠人也及觀枅登<lb/>
對之疏鈞籌邊之䇿則經國大宜如二君子者亦豈可<lb/>
多得哉至若枅之伯父孝淵父孝澤居官皆有清操而<lb/>
鈞之祖藻藻之從父棐皆列名臣則二君子之政行謂<lb/>
<pb n="KR4e0128_WYG_014-22b"/>
其不本於先世之遺烈可乎<lb/>
　　黄艾列傳論<lb/>
黄艾立朝於子朱子行經界罷講筵二事皆為之維持<lb/>
調䕶曲盡其心非真有尊德樂道之誠者能之乎惜其<lb/>
享年不永而不及覩其終之所至也<lb/>
　　陳俊卿列傳論<lb/>
孝宗即位特任張浚以圖恢復又命俊卿參贊軍事以<lb/>
為之佐其志鋭矣既而邵宏淵兵潰湯思退遂與其黨<lb/>
<pb n="KR4e0128_WYG_014-23a"/>
以和議搖之浚因是懇求去國且當是時諸道又多水<lb/>
旱民貧兵弱虞允文屢請進兵而俊卿不之從者豈忘<lb/>
宗社之大讎哉蓋欲俟時而動為萬全計耳俊卿亦坐<lb/>
是以去而允文卒亦不能成功然俊卿為相其他善政<lb/>
尤多予所深喜者凡接朝士及牧守自逺至必問以時<lb/>
政得失人才賢否以是考察其殿最而黜陟之尤為得<lb/>
宰相之體故特表而出之以告夫後世司黜陟幽明之<lb/>
柄者<lb/>
<pb n="KR4e0128_WYG_014-23b"/>
　　龔茂良列傳論<lb/>
龔茂良以公忠直亮受知孝宗始由從官超參大政踰<lb/>
再歲不立相而專任之其寵遇可謂隆矣一旦為曽覿<lb/>
所搆輙加竄斥父子俱死遐荒嗚呼讒説殄行之可畏<lb/>
如此哉予嘗考孝宗所以罪茂良之深者以其變平生<lb/>
之説而言恢復為不情耳竊詳前此孝宗嘗諭茂良云<lb/>
俟議恢復卿當再來故茂良於陛辭遂言恢復然其意<lb/>
乃極論不可輕舉猶平生素論也孝宗蓋信覿之讒言<lb/>
<pb n="KR4e0128_WYG_014-24a"/>
已深而不察其意耳或謂覿令人訹之云若論恢復必<lb/>
再留茂良信之此言尤為無理茂良平日言事切直畧<lb/>
不以窮通介意今豈以區區一去留間而遽變其所守<lb/>
哉<lb/>
　　方信孺列傳論<lb/>
信孺為尉則能以智計擒羣盜奉使則能以意氣折金<lb/>
人提刑則奏縱乆繫之獄守邊則豫為完城之計又能<lb/>
新學宫増士廪表先賢創試院隨所任使皆克舉厥職<lb/>
<pb n="KR4e0128_WYG_014-24b"/>
蓋一時之竒才也而荐遭坎壈不克究其所藴惜哉<lb/>
　　丁伯桂方大琮鄭寅劉克莊吴叔告李丑父列傳<lb/>
　　　論<lb/>
丁伯桂諌後宫戚屬錫爵太崇加恩太濫方大琮鄭寅<lb/>
劉克莊皆嘗論濟王之寃宜為立後而大琮子演孫復<lb/>
申以為請皆人所難言者吴叔告李丑父輪對奏疏俱<lb/>
切時弊斯數君子者皆侃侃正色有古爭臣之風况其<lb/>
行已臨民又皆有可稱述者乎克莊晩為賈似道一出<lb/>
<pb n="KR4e0128_WYG_014-25a"/>
君子惜之抑春秋責賢者備也<lb/>
　　陳煒列傳論<lb/>
煒為御史首劾執政而辭氣勁直如此其亦子曽子所<lb/>
為臨大節而不可奪者歟<lb/>
　　吴源林長懋林環林文翁世資陳俊柯潛彭韶朱<lb/>
　　　寛楊琅林誠列傳論<lb/>
我朝列聖相承重熙累洽百三十年于兹天下承平日<lb/>
乆故士有一概皆思奮庸于時若椽榱梁柱以成大室<lb/>
<pb n="KR4e0128_WYG_014-25b"/>
焉予編次郡之人物既各考論其學術政行而取其所<lb/>
得之尤盛者以類相從已分列於儒林宦業諸志矣若<lb/>
吴源兩被徵詔完名以歸林長懋輔導春宫小愆必繩<lb/>
林環博學通才太宗所重林文老成忠厚英廟見稱柯<lb/>
潛海内傾仰期以大用翁世資獨甘禍謫以蘇疲民陳<lb/>
俊恭勤慎密始終不渝彭韶忠誠體國不愧古人朱寛<lb/>
楊琅林誠遇事敢言無忝厥職是皆有德業位望卓然<lb/>
名一時者也故特論著而列諸名臣云<lb/>
<pb n="KR4e0128_WYG_014-26a"/>
　　蔡襄列傳論<lb/>
蔡氏在宋盛時自襄及弟髙登科筮仕而族始顯京及<lb/>
弟卞晩出於襄為從昆弟繼亦登科筮仕而族益以顯<lb/>
然襄以直道讜言事仁宗為時名臣華袞之褒流芳千<lb/>
古京卞則以奸險諛佞蠱惑徽宗馴致靖康之禍鈇鉞<lb/>
之誅千載下猶有餘戮迄今郡之蔡氏皆自謂襄之裔<lb/>
京卞豈無子孫哉蓋耻其為惡而諱之耳嗚呼善則他<lb/>
人願為其子孫不善則子孫耻稱為父祖然則世之人<lb/>
<pb n="KR4e0128_WYG_014-26b"/>
何憚而不為善何樂而必為不善乎<lb/>
　　余象朱紱列傳論<lb/>
余象在仁宗朝首論王安石若得進用必至紛更為國<lb/>
巨蠧其先見之明豈獨呂獻可哉象蓋先發之矣朱紱<lb/>
召對首陳誠意正心知人安民之説其於聖賢天德王<lb/>
道之學殆亦有以窺其門徑矣夫以二君子之學識如<lb/>
此故其立朝也皆正色讜言無所顧忌詩所謂邦之司<lb/>
直其庻幾乎<lb/>
<pb n="KR4e0128_WYG_014-27a"/>
　　傅楫陳次升王回陳開陳覺民列傳論<lb/>
傅楫不肯附曽布以為之用陳次升不肯助章惇蔡卞<lb/>
以擠排衆賢陳覺民不肯受安惇薦以自代王回贊鄒<lb/>
浩論立劉后甘坐除名停廢而不䘏陳開奏劄排新法<lb/>
論君子小人雖為當國者所忌而不顧語曰歲寒然後<lb/>
知松栢之後凋信哉<lb/>
　　林豫林宋卿蘇欽列傳論<lb/>
林豫備邊有䇿臨民有惠而以忤章惇入元祐黨籍可<lb/>
<pb n="KR4e0128_WYG_014-27b"/>
謂才節之士矣林宋卿奏罷溪費為楊龜山所賞參謀<lb/>
督府為張魏公所知蓋儒而知兵者也蘇欽蒞官以亷<lb/>
惠稱居家以孝友稱其内外行之兼備者與<lb/>
　　葉顒列傳論<lb/>
史臣論著葉顒事而以清儉正直贊之予因考顒之德<lb/>
行政業與史臣所贊無不合者要之皆可為後世法程<lb/>
也然予觀其知上虞縣時繇役令民自推貨力甲乙不<lb/>
以付吏民欣然皆以實應及知處州時相湯思退家奴<lb/>
<pb n="KR4e0128_WYG_014-28a"/>
屠酤犯禁一繩以法於斯二者予尤有所感焉世之司<lb/>
民牧者無誠心愛民凡繇役科徵一聽里胥處分其於<lb/>
民之休戚畧不之省或有所訴稍涉勢家輙阿狥以謟<lb/>
媚之畧不問其理之曲直民被屈抑者含寃茹苦無所<lb/>
控訴民生斯世抑何其不幸哉夫郡縣之於民蓋有父<lb/>
母之道焉而使民至於如此惡在其為民父母乎予故<lb/>
因論顒之事特表著之以為後學有志於用世者式<lb/>
　　林師説傅洪陳讜蘇洸余崇龜傅誠列傳論<lb/>
<pb n="KR4e0128_WYG_014-28b"/>
林師説倅新定則能激勵其民以固城守為提刑則能<lb/>
摧抑權貴以袪民害詩所謂不畏强禦者師説其有焉<lb/>
傅淇以中和而為政以直方而立朝詩所謂是以似之<lb/>
者淇殆庻幾乎陳讜承其祖驥及父豐累世淵源之學<lb/>
故其論開邊雅有識見友其弟人無間言但呂祖泰上<lb/>
書論韓侂胄立偽學之禁逐汝愚之黨其罪當誅而讜<lb/>
乃疏攻祖泰杖之百配欽州其得罪於名教亦多矣瑜<lb/>
不掩暇君子惜之蘇洸外而為政於郡縣内而獻議於<lb/>
<pb n="KR4e0128_WYG_014-29a"/>
朝廷務欲為民興利除害而持身凛然如玉雪古所謂<lb/>
循吏不能過也余崇龜不肯登權臣之門而歸㓗其身<lb/>
時有以中立不倚薦之其信然哉傅誠嘗游朱文公之<lb/>
門故其蒞官也爭寃獄不得輙繳納告身以求去遷官<lb/>
但循常調而不肯一闖權門以求速化隱然有儒者氣<lb/>
象焉至若讜之弟諒以廉吏見稱於文公誠之弟諴以<lb/>
才畧受知於孝宗子大聲知循州民呼為傅父而祠之<lb/>
是又皆能不忝其父兄為可羡也<lb/>
<pb n="KR4e0128_WYG_014-29b"/>
　　王邁列傳論<lb/>
王邁立朝論事謇謇諤諤無所回撓所謂古之遺直也<lb/>
至其為李宗勉所論而必稱其賢與徐清叟有違言而<lb/>
終薦其可用斯又有文彦博公平忠厚之風奈何扼於<lb/>
羣小擯不見用宋業之所以終於不振者豈可盡諉於<lb/>
天哉<lb/>
　　葉棠葉大有列傳論<lb/>
葉棠之典方州也兩救台之水患凡其䘏生瘞死所當<lb/>
<pb n="KR4e0128_WYG_014-30a"/>
為者為之必竭其力而州亦賴以復常則其於官守可<lb/>
謂得其職矣葉大有之事理宗也荐厯臺諌之職凡其<lb/>
薦賢圖治所當言者言之必盡其心而理宗亦褒寵有<lb/>
加則其於言責可謂得其言矣蓋二君子皆丞相顒之<lb/>
諸孫也而其所以能若是者其所由來也逺矣詩曰君<lb/>
子有穀詒孫子其顒之謂歟<lb/>
　　薛利和方次彭列傳論<lb/>
傳不云乎與其有聚歛之臣寧有盜臣蓋深言治國平<lb/>
<pb n="KR4e0128_WYG_014-30b"/>
天下者不可聚歛以專利也神宗時王安石議𣙜茶欲<lb/>
擢薛利和提舉廣東茶事而利和以詩謝不往且諷以<lb/>
茶利當歸之民此非知治平之道者能之乎書不云乎<lb/>
與其殺不辜寧失不經此見聖人仁愛忠厚之至所謂<lb/>
好生之德也仁宗時望江縣民有為盜所殺者尉鞫其<lb/>
隣人獄且具方次彭力爭而釋之其後果獲真盜此非<lb/>
有好生之德者能之乎至若利和之孫倞從曽孫璨珩<lb/>
璆次彭之子辨道醇道孫翼曅綰皆知名當世其他掇<lb/>
<pb n="KR4e0128_WYG_014-31a"/>
科登仕者尤夥歐陽文忠公所謂文行不失其世守者<lb/>
吾於二君子之後見之矣<lb/>
　　姚宗之薛元鼎列傳論<lb/>
姚宗之獨不賀戚里之進位樞筦者此可見其有定見<lb/>
定力也蓋人之升沉榮辱皆有一定之命知命則有定<lb/>
見矣所見既定而守之不變則有定力矣以是而措之<lb/>
於事則富貴不能淫貧賤不能移威武不能屈其孰能<lb/>
禦之哉薛元鼎被㫖往秀州綜覈歲計嬴縮以為天下<lb/>
<pb n="KR4e0128_WYG_014-31b"/>
凖平而行貢籍之法元鼎還奏但見郡縣窘束不見有<lb/>
餘其事遂寢則天下之民隂受其賜者多矣然其所以<lb/>
能若是者要之亦自有定見定力中來也<lb/>
　　鄭僑列傳論<lb/>
吾郡自宋南渡以後登宰輔者凡四人葉顒陳俊卿龔<lb/>
茂良史皆有傳而鄭僑獨無紀焉觀舊志所載僑之事<lb/>
行雖相業視前三君子不侔而論議設施亦多有可觀<lb/>
者或指僑為韓侂胄之黨蓋吴司業源於僑事述中及<lb/>
<pb n="KR4e0128_WYG_014-32a"/>
之他未有所見也然考之於史僑以紹熙五年十二月<lb/>
由吏部尚書同知樞密院事是時寧宗即位甫五閲月<lb/>
明年改元慶元進參知政事又明年進知樞密院事又<lb/>
厯年餘始以資政殿大學士出知福州其在政府所與<lb/>
同事者若京鏜謝深甫輩皆附侂胄者也三四年間羣<lb/>
奸植黨逐趙丞相汝愚及朱文公熹偽學之禁日以益<lb/>
急而僑居位泰然若太平有道之時未嘗出一言畫一<lb/>
䇿為諸君子地也縱非侂胄之黨而仕於斯時其亦可<lb/>
<pb n="KR4e0128_WYG_014-32b"/>
謂不幸也歟<lb/>
　　潘慎修列傳論<lb/>
自五季之亂迄于江南之亡凡六十九年中更六姓天<lb/>
下臣民視去其君若過客之於逆旅其尤甚者如馮道<lb/>
厯事五姓而不以為耻豈復知有君臣之義哉潘慎修<lb/>
世仕江南入宋復荐厯通顯雖真宗稱其温雅不忘本<lb/>
得臣子之操然春秋責備賢者慎修可得而免乎史稱<lb/>
慎修醖藉該貫置諸左右啟沃尤多而舊志又著其奉<lb/>
<pb n="KR4e0128_WYG_014-33a"/>
詔驗治冦凖之罪特為辨其詿誤又從而薦㧞之此在<lb/>
慎修非獨有不念舊惡之美且能為國得人以輔成太<lb/>
平之治其功亦豈小哉予修郡人物志考論慎修事行<lb/>
而瑕瑜不以相掩者蓋欲吾黨之士以其善者為法以<lb/>
其未盡善者為鑒庻幾所謂君臣之義賴以不墜也<lb/>
　　李欣陳惟德列傳論<lb/>
李欣陳惟德俱蒞官清謹所至有治績而欣陳討捕關<lb/>
輔盜賊之䇿及料州民傳言冦至之妄則其智識亦有<lb/>
<pb n="KR4e0128_WYG_014-33b"/>
足稱也惟德辭圭租以充公帑百需之費讓先疇以賙<lb/>
諸父昆弟之貧則其行義亦有足稱也二君子位之所<lb/>
至不能無崇卑而澤之所及不能無廣狹然皆可謂不<lb/>
愧其官守矣<lb/>
　　方慎從列傳論<lb/>
方慎從為慎言之弟蓋亦難矣然考其蒞官所至皆有<lb/>
德於民而漳人至以父稱之要其平生操履當亦不愧<lb/>
於其兄故能爾也孫价不肯私謁蔡京甘循常調以去<lb/>
<pb n="KR4e0128_WYG_014-34a"/>
而曽孫禧復接武仕途敭厯中外於慎從益有光矣<lb/>
　　徐晞林深之陳顯仁列傳論<lb/>
徐晞之急流勇退林深之之聽訟明敏陳顯仁以文學<lb/>
居教職有作人之功三君子之才行皆有過人者至如<lb/>
深之之子雱蒞官所至能舉其職斯又克世其家學者<lb/>
也<lb/>
　　李德昭列傳論<lb/>
刑賞國之大柄也刑賞明則人樂於趨事而事必有終<lb/>
<pb n="KR4e0128_WYG_014-34b"/>
矣茍刑不當罪賞不酬功則人心解體而欲望其事之<lb/>
成胡可得哉髙宗播遷復有苗劉之變此何時也李德<lb/>
昭有獲苗傅之功而為林杞所奪朝廷卒不能明其是<lb/>
非僅施薄賞而已陳俊卿嘗為列其事狀上之亦竟不<lb/>
行髙宗之刑賞如此其何以為國乎及其乆也崇信回<lb/>
遹斥戮忠良刑賞大謬蓋其所由來者漸矣恢復之功<lb/>
所以卒不能成者雖曰天命豈非人事哉德昭因是遂<lb/>
飄然謝病以去亦可謂知進退之道者矣<lb/>
<pb n="KR4e0128_WYG_014-35a"/>
　　蔡樞列傳論<lb/>
甚矣蔡氏之多賢也自襄以忠清直亮為時名臣至其<lb/>
孫佃伷伸相繼第進士佃不屈於其從祖京伸不屈於<lb/>
秦檜皆風節凛然有足尚者傳學古務實綠髪掛冠傳<lb/>
之子橚樞亦相繼第進士橚為政得襄之家法樞居官<lb/>
禮賢薦士亦未中年致仕而樞之子及孫又皆以文學<lb/>
登第其他接踵仕途者尤未艾也古謂德厚者流光吾<lb/>
於襄見之矣<lb/>
<pb n="KR4e0128_WYG_014-35b"/>
　　李持正陳鶴許摶歐陽直卿王悦王太冲劉克遜<lb/>
　　　方應發列傳論<lb/>
李持正陳鶴俱有平賊之功然惟殲厥渠魁悉宥餘黨<lb/>
蓋仁者之用心也而鶴僉判惠州又能大興學校親典<lb/>
教事以振起士風其尤知為政之先務者歟許摶當南<lb/>
渡之後典籍散亡而獨於先朝故實多所諳練歐陽直<lb/>
卿為張魏公所薦隨其所至號稱辨治游輔方擴林廷<lb/>
彦厯官郡縣各著聲稱是皆一時之雋也王悦以禱旱<lb/>
<pb n="KR4e0128_WYG_014-36a"/>
憂悴而卒可謂切於愛民者矣王太冲知梅州力爭不<lb/>
收浮鹽以郎班對又言括田𣙜契遣使興利非便其知<lb/>
大學平天下之要者歟惟以理學為質俚而非之則其<lb/>
於聖賢之學蓋未得其門而入者也劉克遜以奴告主<lb/>
為不可以訓可謂知為政之大體矣方應發隨所任使<lb/>
無往不宜其才行皆有過人者獨於宋室艱危之際身<lb/>
為大臣不能死國而反勸為國死守者生降律之以春<lb/>
秋之法則應發其能免萬世斧鉞之誅哉<lb/>
<pb n="KR4e0128_WYG_014-36b"/>
　　林以順列傳論<lb/>
論曰林以順厯官郡縣發摘奸伏辨雪誣枉新廟學殲<lb/>
勍冦所至皆有政績可謂能吏矣而沮焦鼎招安海㓂<lb/>
恐以姑息亂天下此其識見亦有過人者可尚也已予<lb/>
嘗考元有天下九十三年莆士之知名者僅數人而已<lb/>
順與其兄以辨並出一時以學行政事為鄉邦推重可<lb/>
謂盛矣蓋自唐邵州刺史藴以忠義著聞其後科甲相<lb/>
承不絶雖當元季文運中否而子孫猶能守其世業至<lb/>
<pb n="KR4e0128_WYG_014-37a"/>
于今登巍躋膴尚未艾也論者以為忠義之報如此亶<lb/>
其然乎<lb/>
　　方徵鄭雲林仕敏林時佘耀方鯉鄭述黄譽林棨<lb/>
　　　林智鄭循初吴智黄韺林永齡嚴洤吴繹思楊<lb/>
　　　瓚林正方珪林大猷林和列傳論<lb/>
論曰鄭雲之亷恕黄譽之剛果嚴洤之守法吴繹思之<lb/>
興學楊瓚之治賦此任岳牧而能修其職業者也林時<lb/>
之平反吴智之清操林棨之嚴重林正方珪之風裁此<lb/>
<pb n="KR4e0128_WYG_014-37b"/>
任風憲而能修其職業者也方徵之志節林任敏之清<lb/>
介方鯉之嚴明鄭述之端平佘耀之公廉林和之寛恕<lb/>
此任郡縣而能修其職業者也黄韺林智之教法林永<lb/>
齡之遺愛鄭循初之端謹林大猷之恩義此任師儒而<lb/>
能修其職業者也先民有言食人之粟者分人之憂衣<lb/>
人之衣者任人之勞若諸君子者其殆庻幾於此乎<lb/>
　　葉賓葉確葉立志列傳論<lb/>
論曰葉賓斷截牛舌之獄可謂智足以察微矣其從子<lb/>
<pb n="KR4e0128_WYG_014-38a"/>
確䇿蔡京必敗不一詣其門所謂明炳幾先者也若確<lb/>
之曽孫立志驗視無首之屍因感夢而罪人斯得其殆<lb/>
所謂至誠感神者乎三者皆為政之道所不可缺者也<lb/>
故特論之<lb/>
　　張式許稹郭琪郭子力許懋鄭少連陳闡陳大卞<lb/>
　　　黄沔列傳論<lb/>
論曰張式更銀課之法許稹著廉吏之稱許懋之讞獄<lb/>
而出寃滯鄭少連之攝縣而民畏服皆一時之良吏也<lb/>
<pb n="KR4e0128_WYG_014-38b"/>
郭琪判貴戚之田以歸諸民而身為所䧟子力却監試<lb/>
之賄不售其私而毒竟不行此可見死生禍福皆有命<lb/>
存焉非人所能為也陳闡處競糴一事可謂有折獄之<lb/>
智有恤民之仁而弭亂之勇亦在其中矣黄沔受知徽<lb/>
宗見稱豪士惜舊志紀載疎畧而其績行無所考見也<lb/>
陳大卞與章惇有舊而屢招不出可以警夫世之媚竈<lb/>
乞璠以干寵者矣若稹之子㢲不肯希致仕恩以累亡<lb/>
者又豈不可以警夫世之匿喪奪情以仕進者乎<lb/>
<pb n="KR4e0128_WYG_014-39a"/>
　　洪天賦林正陳可大傅佇洪處厚丘奐陳光祖陳<lb/>
　　　大亨列傳論<lb/>
論曰洪天賦聽訟不施鞭朴而諭以理道林正招䧏勍<lb/>
冦而不肯受賞陳可大居官則辨寃獄修陂塘以惠其<lb/>
民居家則修廟學建橋梁以惠其鄉傅佇為政民饑則<lb/>
收䘏所棄妻孥年登則散遣使之復業洪處厚之審讞<lb/>
明允盡釋滯獄丘奐之䇿勲幕府諭䧏勍冦陳光祖懷<lb/>
柔洞蠻思威兼盡陳大亨厯官五任貧無居室是數公<lb/>
<pb n="KR4e0128_WYG_014-39b"/>
者皆所謂有官守而盡其職者也若正之子一鳴姪一<lb/>
鶚孫澧奐之孫㣲之居官皆有行業而不忝其先亦可<lb/>
尚已<lb/>
　　傅汶許㢲朱泳陳夢烈陳珙林有之丘䱷列傳論<lb/>
論曰傅汶之敏才惠政許㢲之守亷執法朱泳之優於<lb/>
撫字陳夢烈之躬捕海盜陳洪之究心民瘼林有之之<lb/>
積俸補運丘䱷之<graphic n="KR0681" url="https://raw.githubusercontent.com/kanripo/KR-Gaiji/master/images/KR0681.png" mimeType="image/png"/>官長厚是皆能不負其職守者也<lb/>
他如泳之姪首諒以一尉而能捍賊完縣亦難矣哉<lb/>
<pb n="KR4e0128_WYG_014-40a"/>
　　鄭照顧元陳爕列傳論<lb/>
論曰鄭照之清介有足尚者顧元佐郡以治辨稱亦可<lb/>
謂才士矣陳爕之所以自見於時者雖未克大顯然亦<lb/>
一時之雋也<lb/>
　　陳鑄方公袞林廸陳惟剛陳師立吴珏列傳論<lb/>
論曰陳鑄之興學校拯水患二者皆牧民首務也方公<lb/>
袞論事剴切立已公忠為韓魏公所稱而官僅止於教<lb/>
授所藴百未一施惜哉林廸居官平易近民有古循吏<lb/>
<pb n="KR4e0128_WYG_014-40b"/>
風而拒蔡京不與之納交其節概尤可尚也陳惟剛率<lb/>
衆與逆賊鍾相鏖戰掩捕無遺其亦儒而知兵者乎陳<lb/>
師立作邑不容妖僧在其境内以惑衆此儒者作用也<lb/>
吴珏髙其直以市戰艦材木不以擾民此非誠心愛民<lb/>
者能之乎<lb/>
　　何誠列傳論<lb/>
論曰何誠之治虹縣以廉正之德施愷悌之政宜乎民<lb/>
思之不忘殮而葬之尸而祝之不啻孝子之事其親也<lb/>
<pb n="KR4e0128_WYG_014-41a"/>
詩曰愷悌君子民之父母其斯之謂與<lb/>
　　林攢列傳論<lb/>
論曰孔子謂孝弟之至通于神明光于四海無所不通<lb/>
予觀林攢孝於其親而有白烏甘露之祥及朝廷遣官<lb/>
驗實而甘露再降白烏復翔集豈非所謂通於神明者<lb/>
乎朝廷既旌其閭而史冊復傳其事是不獨光于四海<lb/>
而已雖與天壤俱敝可也世之昧者以為天道悠逺而<lb/>
恣肆妄行至於綱淪法斁而無所畏憚觀此而不惕然<lb/>
<pb n="KR4e0128_WYG_014-41b"/>
湥省者尚可謂之人哉<lb/>
　　鄭褒徐膺郭義重彭受黄希閔劉洵直吴禀列傳<lb/>
　　　論<lb/>
論曰鄭褒恐其歸過期而貽母之憂蓋有合於孔子所<lb/>
謂父母在不逺遊之意劉洵直感馬周犬馬之養無所<lb/>
施之言而悲慟益切蓋有合於孔子稱子路死事盡思<lb/>
之意故皆可以為孝也徐膺郭義重彭受吴禀之孝皆<lb/>
有所感召其亦貞元孝子林攢之徒歟<lb/>
<pb n="KR4e0128_WYG_014-42a"/>
　　郭道卿郭廷煒列傳論<lb/>
論曰唐虞三代盛時人人君子比屋可封事親盡孝特<lb/>
其常事耳去古既逺風俗漸漓至於耰鋤德色箕箒誶<lb/>
語之俗興乃有能孝於其親者出於其間不猶喧啾百<lb/>
鳥羣而見孤鳳凰哉此郭氏義重道卿廷煒所以荐被<lb/>
旌孝之典也然求之於世一邑之中得一人焉蓋已罕<lb/>
矣况一門乎一門之中得一人焉亦已罕矣况三世乎<lb/>
又况如道卿兄弟爭相遜以死而孝友兼盡則又曠古<lb/>
<pb n="KR4e0128_WYG_014-42b"/>
所罕見者也詩曰孝子不匱永錫爾類其郭氏之謂乎<lb/>
　　丘添德陳睿傑列傳論<lb/>
論曰昔吾夫子告曽子曰身體髪膚受之父母不敢毁<lb/>
傷孝之始也曽子有疾召門弟子曰啟予足啟予手詩<lb/>
云戰戰兢兢如臨深淵如履薄冰而今而後吾知免夫<lb/>
以是而觀則丘添德陳睿傑刲股肉以療親疾宜非聖<lb/>
門之所尚也然竊嘗思之人之恒情一芒刺入膚尚不<lb/>
可忍而急欲去之况以刀而刲股肉乎茍非其愛親之<lb/>
<pb n="KR4e0128_WYG_014-43a"/>
心出於至誠而不能自己者蓋未易能也而二子乃能<lb/>
行之而不䘏其痛苦之切身則其一念之孝亦豈可少<lb/>
之哉予於僊遊陳亨運傅孝明郭濟三孝子傳後已論<lb/>
之詳矣考論人物者尚當合而觀之兹不復贅<lb/>
　　李苾陳淮林長清林淮列傳論<lb/>
論曰孔門之答問孝於子游則欲其能養而敬於子夏<lb/>
則欲其愉色婉容於孟懿子則欲其不背於理於孟武<lb/>
伯則欲其謹於守身是雖各因其材之髙下與其所失<lb/>
<pb n="KR4e0128_WYG_014-43b"/>
而告之要之聖門之學大槩不出乎庸言庸行之間而<lb/>
非有髙逺難行之事也况在孔門以孝稱者莫過於曽<lb/>
子至論其所以為孝惟在於養志而其所以為養志者<lb/>
亦惟在於每食必有酒肉將徹必請所與問有餘必曰<lb/>
有為能承順父母之志而不忍傷之耳又豈有髙逺難<lb/>
行之事哉若李苾陳淮林長清林淮四君子之所以稱<lb/>
孝者亦循庸行而盡其所當為者而已矣予懼學者騖<lb/>
於逺且難者而不求於近且易者故因論四君子之孝<lb/>
<pb n="KR4e0128_WYG_014-44a"/>
而並著之使有所警發焉<lb/>
　　陳亨運傅孝明郭濟列傳論<lb/>
論曰陳亨運廬墓傅孝明刲肝郭濟刲股皆非聖賢中<lb/>
道不可以為訓然竊思之人子之於親天性至情當其<lb/>
危急存亡之時茍可以死亦所不辭遑䘏其他耶若三<lb/>
子者之愛其親皆出於至誠惻怛之意有足尚者况去<lb/>
古既逺民不興行人子之事親能如聖賢之無過不及<lb/>
斯其至矣若其不能則如三子者之行亦豈可使冺沒<lb/>
<pb n="KR4e0128_WYG_014-44b"/>
而無聞哉予故録之以告夫世之為人子者使法其心<lb/>
不泥其迹可也<lb/>
　　黄廓列傳論<lb/>
論曰黄廓事親孝而芝産于廬或疑此理茫昧不可致<lb/>
詰予竊以為不然夫芝天地至和之氣所生也孝弟為<lb/>
人之順德德極其順則氣和矣由是天地之和應之而<lb/>
芝生焉亦自然之理也夫奚疑之有<lb/>
　　林藴列傳論<lb/>
<pb n="KR4e0128_WYG_014-45a"/>
論曰君子之論人亦先觀其大者而已矣忠孝人之大<lb/>
節也予觀林藴切諌劉闢之反將就刑而毅然不屈後<lb/>
程權上四州板籍而軍中拒命藴陳君臣大義諭之人<lb/>
人釋然則其忠盛矣新唐書列藴於儒學傳彭惠安又<lb/>
列藴於名臣志予考其論議而見其設施於斯二者皆<lb/>
足以當之然論其大者則未有過於忠者也予故取以<lb/>
冠於忠義之編云<lb/>
　　阮駿葉居申徐溉陳淬陳仲敏陳仲剛林冲之林<lb/>
<pb n="KR4e0128_WYG_014-45b"/>
　　　郁林震林霆宋旅方喜蔡楙陳文龍陳瓚卓得<lb/>
　　　慶列傳論<lb/>
論曰宋自靖康之後天下多故吾莆諸先正有因方臘<lb/>
之亂躬冐矢石以禦侮寧㓕其身而不肯負其職守吾<lb/>
得二人焉曰葉居申宋旅有因金人入宼奉命拒戰勢窮<lb/>
力盡不屈以死吾得三人焉曰阮駿陳淬及淬之從子<lb/>
仲敏有因金酋王善入冦父子率兵拒戰飛刀及其父<lb/>
而以身蔽刃死之吾得一人焉曰淬之子仲剛有因金<lb/>
<pb n="KR4e0128_WYG_014-46a"/>
兵犯闕奉使金國拘留十五六年不屈以死吾得一人焉<lb/>
曰林冲之有因贑賊竊發而率兵力戰以死吾得一人<lb/>
焉曰蔡楙有因元兵南下相繼守興化軍被執不屈而<lb/>
死吾得二人焉曰陳文龍陳瓚他如林郁卓得慶父子<lb/>
皆一時死難之士也唐太宗有曰疾風知勁草板蕩識<lb/>
誠臣若諸先正豈非所謂誠臣乎其中若冲之文龍二<lb/>
公其所操守如金百錬而愈勁如水萬折而必東則又<lb/>
曠古所不多見者也<lb/>
<pb n="KR4e0128_WYG_014-46b"/>
　　葉顗林師益陳吉老陳希造郭嶢丘杞鄭勲列傳<lb/>
　　論<lb/>
論曰葉顗以臣節自勵而視死如歸鄭勲為百姓死守<lb/>
而罵賊不屈林師益及其兄師舜弟師臯皆挺身死難<lb/>
而師益之績效尤著陳吉老及其子希造皆許身報國<lb/>
而希造卒死於陣郭嶢禦賊而死於其職丘杞捍賊而<lb/>
死於其鄉是皆一時忠義之士也若師益之論邊防利<lb/>
害譏切時政吉老之爭辨和議乞斥姦檜又其最優者<lb/>
<pb n="KR4e0128_WYG_014-47a"/>
乎蘇文忠公有言平居無犯顔敢諌之士則臨難必無<lb/>
仗節死義之臣師益之死義即前日之犯顔者也以吉<lb/>
老之敢諌使臨患難之時又豈不能死義也耶<lb/>
　　薛奕薛安靖林子立陳自仁列傳論<lb/>
論曰薛奕以武舉第一人而死於王事可謂不負於其<lb/>
科矣林子立舉兵勤王而死於難可謂不負於其君矣<lb/>
陳自仁尉永豐與其長捍禦叛兵而力戰以死其亦不<lb/>
負於其職者乎若奕之子安靖沒於金而能殺守將舉<lb/>
<pb n="KR4e0128_WYG_014-47b"/>
郡來歸亦可謂不負其先烈者也<lb/>
　　林藻許稷黄璞徐寅黄滔翁承贊列傳論<lb/>
論曰吾莆自鄭露倡學厯二百餘年至唐貞元間始有<lb/>
林藴林攢之忠孝既已論著於前其他以文行著名於<lb/>
載籍者若藴之父披舉明經嘗著無鬼論披子藻礪志<lb/>
力學舉進士為莆首倡而許稷徐寅翁承贊及仲昭之<lb/>
始祖御史公相繼起而和之其後族祖校書公又自福<lb/>
唐遷莆而居焉是亦莆人也按舊志稱稷及寅皆文詞<lb/>
<pb n="KR4e0128_WYG_014-48a"/>
精麗承贊及校書御史二公所著諸集俱載唐藝文志<lb/>
而御史公集至今尚存莆文章家推為初祖蓋至是而<lb/>
莆之文物始漸盛然亦僅有此數人耳而吴司業源名<lb/>
公事述於寅則有所貶議於承贊則無所紀述是蓋猶<lb/>
有所憾也孔子曰才難不其然乎<lb/>
　　吴世延方惟深徐鐸徐師仁李揆林大鼐柯夢得<lb/>
　　　趙庚夫余謙一列傳論<lb/>
論曰吴世延見重於周元公則其為人可知矣方惟深<lb/>
<pb n="KR4e0128_WYG_014-48b"/>
之詩最為王安石所稱而錢正老又謂其剛風勁氣有<lb/>
足動人則詩蓋其餘事也徐鐸以文章魁天下然其與<lb/>
蹇序辰編類章牘流毒元祐名臣忠義士為之一空是<lb/>
則文章不本於道德雖工奚益哉林大鼐之文盛為一<lb/>
時名公所稱道然其擢用陞遷之驟蓋亦不能無可議<lb/>
也徐師仁文追古作李揆才堪翰苑余謙一文辭警切<lb/>
皆一時之傑然者也柯夢得詩學孟東野一生苦吟趙<lb/>
庚夫志業無所洩一寓於詩皆所謂窮而後工者乎<lb/>
<pb n="KR4e0128_WYG_014-49a"/>
　　黄方子列傳論<lb/>
論曰方子之文行吴司業源於至正近記深貶議之然<lb/>
考其所摭方子之事以立議者與家譜所紀多不合且<lb/>
其事亦𤨏屑無大關繫蓋幾於滌垢而索瘢也劉靜修<lb/>
之詩曰記録紛紛已失真語言輕重在詞臣若將字字<lb/>
論心術恐有無邊受屈人其此類之謂乎<lb/>
　　朱文霆顧長卿列傳論<lb/>
論曰朱文霆之文宋潛溪稱其言醇而理彰及考其居<lb/>
<pb n="KR4e0128_WYG_014-49b"/>
官行事又多有可稱者歐陽公有言文章可以潤身政<lb/>
事足以及物文霆蓋兼備之矣顧長卿之文虞伯生稱<lb/>
其大不易得至其著遼金宋三史則帝遼而㓂宋其志<lb/>
蓋欲以希世而取寵也吴司業源謂其長於才而短於<lb/>
學與識者豈亦長者之言與<lb/>
　　方樸顧文黄謙吴稔王偉方熙李廷修周瑩陳鉞<lb/>
　　　陳音吴希賢鄭瑗列傳論<lb/>
論曰吾莆自國初以來以文章著名者甚衆蓋已各因<lb/>
<pb n="KR4e0128_WYG_014-50a"/>
其所長類次於前諸編矣而此編所載自方樸至鄭瑗<lb/>
十有二人則以其所尤長者在於文也雖然予嘗因其<lb/>
文而論其世若樸之謹禮好善文之學問該博謙之忠<lb/>
於所事稔之隱居養母偉之為政仁厚熙之敏才高志<lb/>
廷修之多通强記瑩之不拘世故鉞之言行不茍音之<lb/>
耻拜權門希賢之才氣竒邁瑗之淳靜謙謹是其才學<lb/>
性行各有可稱述者則其所謂文又豈獨詞章之工而<lb/>
已哉<lb/>
<pb n="KR4e0128_WYG_014-50b"/>
　　鄭良士楊在堯列傳論<lb/>
論曰鄭良士詩文集見唐書藝文志而黄巖孫著僊谿<lb/>
志其詩文往往載在編中亦可見其為一時文章家也<lb/>
楊在堯登第在天祐中時僊遊尚屬清源郡而清源志<lb/>
載其有文集今不復見則其文與詩略無可考也姑因<lb/>
舊志存之以俟知者<lb/>
　　陳沖飛陳之亮列傳論<lb/>
論曰陳沖飛經學該貫宜其才名見重於帥而不敢以<lb/>
<pb n="KR4e0128_WYG_014-51a"/>
屬吏目之也陳之亮與臞軒為友則其人之賢可知矣<lb/>
後學宗而師之不亦宜乎<lb/>
　　鄭庭芬謝洪陳清選方亞夫列傳論<lb/>
論曰鄭庭芬累試悉登髙選則其文之華贍雅正有足<lb/>
徵矣謝洪早讀父書居官為賢守所知有所不樂遂浩<lb/>
然引去是其所可稱者又不獨文之工而已也陳清選<lb/>
博學善持論則其詩文之清壯秀傑蓋有所本矣方亞<lb/>
夫為文源流賈馬有諷諌意是豈所謂風雲月露無用<lb/>
<pb n="KR4e0128_WYG_014-51b"/>
之文哉<lb/>
　　吴興列傳論<lb/>
論曰禮能禦大災捍大患則祀之若興者能為鄉人興<lb/>
利除害至於捐其軀而不恤推其功盖與方社田祖之<lb/>
神無以異也廟而祀之亘千萬載而不忘不亦宜哉<lb/>
　　林從世李宏李富林國鈞方祐列傳論<lb/>
論曰林從世築陂雖弗克成功然捐貲十萬緡而無吝<lb/>
色非真有濟人利物之心者能之乎李宏李富林國鈞<lb/>
<pb n="KR4e0128_WYG_014-52a"/>
方祐皆有濟人利物之實惠在人而宏木蘭陂之惠又<lb/>
其最鉅者也蓋宏築陂初成遂疏渠引水以遶壺山而<lb/>
南洋人悉享其利迨元延祐間總管張仲儀郭朶兒又<lb/>
相繼即陂北㟁開創萬金斗門引陂水以溉郡東北延<lb/>
興孝義仁德三里田而北洋人亦享其利是則萬金斗<lb/>
門雖非宏創然亦不過因宏已成之利而分之爾要其<lb/>
歸皆宏之功也唐韋丹為江西觀察使築堤捍江灌田<lb/>
萬餘頃至今朝廷命有司歳祭之夫丹食禄有官守不<lb/>
<pb n="KR4e0128_WYG_014-52b"/>
過用民力以興民之利耳宏以他郡之民傾已貲為莆<lb/>
民興不世之利其功視丹殆為過之雖前代有田給其<lb/>
子孫以奉宏之祭然厯世既乆人事不常而報功之典<lb/>
或幾乎熄矣予竊以為有賢守令疏宏之功上請如丹<lb/>
之例歳有常典則庻乎有以慰宏之靈於地下而後世<lb/>
好義之士亦將有所感而興也<lb/>
　　周志列傳論<lb/>
論曰周志以行方便為三字符蓋與前方祐以己所不<lb/>
<pb n="KR4e0128_WYG_014-53a"/>
欲勿施於人為平生受用得力處同一意也以是存心<lb/>
無愧於長者之稱矣予嘗考二家子孫登巍躋膴者接<lb/>
踵而出至于今未艾司馬溫公所謂積隂德於𠖇𠖇以<lb/>
為子孫長久之計不其然乎<lb/>
　　洪忠李友文列傳論<lb/>
論曰洪忠捐貲造橋以利行者李友文剏建義學以教<lb/>
鄉人之俊秀招集流逋以捍鄉邦之兵禍其事雖不同<lb/>
而均有惠以及於人要其歸皆可稱義士而無忝云<lb/>
<pb n="KR4e0128_WYG_014-53b"/>
　　林緒徐復方絢徐壽仁方秉白方審權列傳論<lb/>
論曰自林緒以下數君子皆學行可稱而不慕榮進其<lb/>
殆范蔚宗所謂蟬蜕囂埃之中自致寰區之外異夫餙<lb/>
智巧以逐浮利者乎<lb/>
　　劉有定列傳論<lb/>
論曰有定作原範吟而吴公稱其胸中有一部全易則<lb/>
其學之所至蓋亦深矣而當元之季杜門著述不嗜榮<lb/>
進其胸中所見殆亦有異於衆人乎<lb/>
<pb n="KR4e0128_WYG_014-54a"/>
　　郭完朱煜列傳論<lb/>
論曰郭完謹言慎行學術純正當元之季世隱約不仕<lb/>
而與諸友結社以益進所學其殆所謂辟世之士乎朱<lb/>
煜閉户讀書以修身善行為事而能推其所學以淑諸<lb/>
人則非果於忘世者也<lb/>
　　茅知至張弼林彖林大有列傳論<lb/>
論曰聖門以隱者為潔身而亂大倫蓋以不仕則無義<lb/>
是為廢君臣之倫非聖賢之中道也若又并夫婦父子<lb/>
<pb n="KR4e0128_WYG_014-54b"/>
之倫而廢之則不惟非道之中而其為道之害可勝言<lb/>
哉僊遊茅知至張弼林彖林大有皆制行高潔雅有隱<lb/>
操然彖以有弟可奉宗祀遂不謀婚娶以終其身殆與<lb/>
興化陳易無以異也但其學猶不失吾儒之正視易之<lb/>
純於學佛為有間耳弼之行義不為司馬光諸公所知<lb/>
而獨為章惇所薦其著易解不與邵康節程伊川上下<lb/>
其論議而獨為黄裳輩所表章吴司業源著名公事述<lb/>
嘗以是議之蓋不為無所見也若知至大有雖亦隱者<lb/>
<pb n="KR4e0128_WYG_014-55a"/>
其於道差為近乎<lb/>
　　陳易列傳論<lb/>
論曰先輩吴司業源論易之學以為在吾儒所當屏斥<lb/>
棄絶之然三縣人物惟興化為最少而莆陽志備載易<lb/>
之本末則亦有所不敢削也予故仍其舊存之而并載<lb/>
吴公之語俾觀者不為所惑也<lb/>
　　董公偃列傳論<lb/>
論曰公偃以博洽之學純正之行雖不屑屑於仕進而<lb/>
<pb n="KR4e0128_WYG_014-55b"/>
陳覺民以八行舉之亦不固辭其亦僊遊茅知至林大<lb/>
有之倫乎<lb/>
　　翁㸃列傳論<hi>内載徐柟誣劾㸃事</hi>
按朱子答潘叔昌書徐柟建州人嘗言秦始皇賢於湯<lb/>
武管仲賢於孔子其在言路附韓侂胄擠正人以是觀<lb/>
之正孔子所謂佞人也為國而使斯人居言路此寧宗<lb/>
之業所以不競而濱於危殆也歟<lb/>
　　鄭光與列傳論<lb/>
<pb n="KR4e0128_WYG_014-56a"/>
子觀天台人士為光與立碑而㴱惜其去至於太息而<lb/>
不能已蓋其所感者㴱矣夫才難之嘆自古已然為縣<lb/>
而得民心有如光與者乃使之坎壈抑鬰以去其何以<lb/>
為後來者之勸哉此天台人士所為㴱太息者歟予修<lb/>
莆郡人物志凡其人生存者例未收録今以光與之事<lb/>
有關於世道甚重故特破例書之以告夫司進退人才<lb/>
之柄者<lb/>
　　明林氏徐氏鄭淑清林氏楊靖娥余淑玉吴淑貞<lb/>
<pb n="KR4e0128_WYG_014-56b"/>
　　　林茂正鄭懿德鄭淑慎林淑貞王貞淑吴貞善<lb/>
　　　鄭氏林氏王氏曹氏列傳論<lb/>
論曰國朝重旌節之典其初由里正具實上之郡縣郡<lb/>
縣乃下其里取耆老隣佑保結各無異詞然後上聞禮<lb/>
部復下布政司轉行郡縣覈實覆奏復咨都察院轉行<lb/>
按察司重覈方取㫖施行如制或所當旌者先卒遂不<lb/>
得覆奏其慎重不茍有如此者莆之女婦勵志執節者<lb/>
甚多自我聖祖受命之初李安妻林氏獲被旌典其後<lb/>
<pb n="KR4e0128_WYG_014-57a"/>
法制寖密有司憚於奏覆之難例不舉行幾及百年始<lb/>
有以旌節之典請於朝者然其中不幸未及覈報而卒<lb/>
者亦多故至于今僅見徐氏以下十有六人而已予編<lb/>
次女德而以是列於篇端者崇國典也其他雖不及被<lb/>
恩命而節操可為世勵者亦附列如左云<lb/>
　　林稜母陳氏列傳論<lb/>
論曰吾莆自洪武初以迄于正統間郡縣未聞有舉行<lb/>
節婦之事者至是林節婦陳氏之子稜欲表白母志始<lb/>
<pb n="KR4e0128_WYG_014-57b"/>
傾家貲行之不幸陳未被命而終稜之孝有可哀者然<lb/>
自是莆人踵行其事有被朝廷旌典者有被郡縣表著<lb/>
者實稜倡之亦可謂有功於名教矣<lb/>
　　三縣女德列傳總論<lb/>
論曰子程子有言天下之治正家為先天下之家正則<lb/>
天下治矣然正家之道果安在耶蓋嘗觀夫南豐曽氏<lb/>
之言曰先王之政必自内始故其閨門之治所以施之<lb/>
教人者必為之師傅保姆之助詩書圖史之戒珩璜琚<lb/>
<pb n="KR4e0128_WYG_014-58a"/>
瑀之節威儀動作之度其所以為教者如此則家於是<lb/>
乎正矣推而達之天下莫不皆然則化行俗美黎民於<lb/>
變時雍而天下於是乎治矣自周衰教弛風俗日降吾<lb/>
夫子刪詩於邶風則首列莊姜綠衣諸篇以著其賢於<lb/>
鄘風則首列共姜柏舟之詩以著其節上以接於二南<lb/>
之正風下以弁於諸國之變風蓋示人以制變而復乎<lb/>
正者必自正家始也吾夫子之為世道計抑何其深切<lb/>
而著明哉予編輯莆郡三邑人物志因竊取吾夫子之<lb/>
<pb n="KR4e0128_WYG_014-58b"/>
遺意凡女婦之能守志不二者無微不録而於賢母哲<lb/>
婦有卓然之行可以為閨門楷範者亦博訪而謹擇之<lb/>
以附于篇庻觀者有所感發興起而於正家治天下之<lb/>
道萬一有小補云<lb/>
　<lb/>
　<lb/>
　<lb/>
　未軒文集補遺巻下<lb/>
</p>
<p>
</p>
  </div>
<div> <lb/>
    <p>
<pb n="KR4e0128_WYG_015-1a"/>
未軒文集補遺跋<lb/>
先世祖明理學名臣未軒公自少有志聖賢之學為文<lb/>
章平實有理致一以朱子為宗而尤精於史法蚤歲登<lb/>
翰苑立朝僅三閲月以諌鰲山烟火詩予杖謫外嗣丁<lb/>
内外艱服闋即無意仕進引疾家居著書自樂當事者<lb/>
敬重公品行以禮敦請修八閩通志延平邵武二府志<lb/>
南平縣志𢎞治改元用薦起視學西江再䟽乞致仕歸<lb/>
仍築室下皋山中郡守陳公請偕翠渠周先生修興化<lb/>
<pb n="KR4e0128_WYG_015-1b"/>
府志公以總志讓周先生而以人物志自任列傳經鄉<lb/>
先輩編定者悉仍其舊詳識出某書不欲掠美間有缺<lb/>
者補之未入傳者附之各傳後系以論斷皆公自出手<lb/>
筆惓惓寓勸戒至意顧是書屢經兵燹存者甚少不肖<lb/>
琮家世珍藏一帙幾若魯靈光巋然矣深維先公手澤<lb/>
懼遂湮没爰謀於族從就郡志中鈔取新増各傳及傳<lb/>
後論斷出祠箧羡金付梓附於原刻全集後以廣其傳<lb/>
而吾郡諸先生道德文章勲名氣節炳炳烺烺在人耳<lb/>
<pb n="KR4e0128_WYG_015-2a"/>
目者得公之論而益光斯亦表微闡幽之一助云<lb/>
</p>
<p>
</p>
  </div>
        </body>
</text>\m</TEI>