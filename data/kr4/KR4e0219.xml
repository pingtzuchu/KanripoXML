<TEI xmlns="http://www.tei-c.org/ns/1.0">
              <teiHeader>
                  <fileDesc>
                     <titleStmt>
                        <title>Title</title>
                     </titleStmt>
                     <publicationStmt>
                        <p>Information about publication or distribution</p>
                     </publicationStmt>
                     <sourceDesc>
                        <p>Information about the source</p>
                     </sourceDesc>
                  </fileDesc>
              </teiHeader>
              <text>
                  <body>
            
<div>
<head>穀城山館集巻一</head> <lb/>
    <p>
<pb n="KR4e0219_WYG_001-1a"/>
欽定四庫全書<lb/>
　穀城山館集巻一<lb/>
　　　　　　　　　　　明　于慎行　撰<lb/>
　　古樂府<hi>本調</hi>
　叙曰唐人不為古樂府是知古樂府也辭聲相雜既<lb/>
　無從辨音節未㑹又難於歌故不為爾然不効其體<lb/>
　而時假其名以達所欲出斯慕古而托焉者乎近世<lb/>
　一二名家至乃逐句形模以追遺響則唐人所吐棄<lb/>
<pb n="KR4e0219_WYG_001-1b"/>
　矣余嘗為郊廟鐃歌可數十首已而視之頗涉兒戲<lb/>
　亦復不自了然遂焚棄之取其音節稍近者倣其一<lb/>
　二謂之本調至近體歌行如唐人所假者各從其類<lb/>
　附焉而不曰樂府則詩之而已矣夫唐人能為而不<lb/>
　為今之君子能為而遂為之予奈何不能為而為也<lb/>
　管城遊衍聊以自娯豈稱述作哉<lb/>
　　　遊仙詩<lb/>
姑射一何高高高凌絳闕上有兩仙人肌膚如玉雪不<lb/>
<pb n="KR4e0219_WYG_001-2a"/>
笑亦不言藐與世人絶<hi>一解</hi>上謁逢真人授我大藥訣服<lb/>
藥一玉箱遼然五情熱輕舉步九霄烟雲忽若滅<hi>二解</hi>大<lb/>
鳥止城門安知是令威徐市入東海胡不采藥歸三山<lb/>
空波濤孰别是與非<hi>三解</hi>大化自有運夀命各有期追念<lb/>
古賢聖徃徃為土灰汗漫不足道六籍我所歸<hi>四解</hi>
　　　長歌行<lb/>
宴坐北堂上秋宇何清凉客心殊不樂起視夜未央新<lb/>
月鑒空軒列宿爛成行熠燿飛中庭莎雞號東廂仰見<lb/>
<pb n="KR4e0219_WYG_001-2b"/>
孤鳴鴈噭噭天南翔屣履歩階除嘯咤以慨慷少壮弄<lb/>
文史思登君子堂青陽忽不待𤣥髮亦已蒼百川正<lb/>
東流大海何泱泱寒暑相遷次日月互匿藏年命非金<lb/>
石榮耀安得長自非不朽圖何以播餘芳抱兹千嵗憂<lb/>
俯仰中情傷<lb/>
　　　短歌行<lb/>
對酒當歌朱顔未酡日月其除不樂奈何<hi>一解</hi>周道茫茫<lb/>
辟如羊腸葆身藏名唯有醉鄉<hi>二解</hi>隂木貞心烈士苦顔<lb/>
<pb n="KR4e0219_WYG_001-3a"/>
微子之故胡為永嘆<hi>三解</hi>海水知寒山石知雨憂來攻中<lb/>
誰當告語<hi>四解</hi>河之悠悠欲濟無梁率彼曠野霜露沾裳<lb/>
<hi>五解</hi>斮桂為橑葺蘭為宇美人不來吾誰與處<hi>六解</hi>
　　　鰕䱉篇<lb/>
醯雞慕鼎俎不知天地寛蜉蝣望朝夕安能念嵗寒小<lb/>
人固多逸志士良不閒逺涉四海岸高舉五嶽巔俯視<lb/>
紅顔子磬折一何艱春華誠可悦秋實無乃闌嘯咤擁<lb/>
長劍氣薄曽雲端品庶徒營營安知達者觀<lb/>
<pb n="KR4e0219_WYG_001-3b"/>
　　　飲馬長城窟行<lb/>
青青陵上栢翹翹思逺客逺客在何方長城道路長路<lb/>
長時復乆門外春楊柳楊柳正依依君行胡不歸食薤<lb/>
自知辛食蘗自知苦苦辛在人心當復誰為語有鳥雲<lb/>
中來嗷嗷過我庭願附一札書達我沈憂情鳥辭天路<lb/>
逺哀鳴去不返去去莫復陳親疎自有因<lb/>
　　　善哉行<lb/>
秋風蕭蕭白露為霜今日相歡胡不盡觴<hi>一解</hi>遊彼三山<lb/>
<pb n="KR4e0219_WYG_001-4a"/>
絳闕煌煌道逢安朝授我要方<hi>二解</hi>采苓采苓于彼高岡<lb/>
日暮天寒風吹我裳<hi>三解</hi>羣鳥夜鳴虎豹縱横躊蹰四顧<lb/>
鬱何芒芒<hi>四解</hi>白鵠晨號在彼中阿嘯匹不得傷如之何<lb/>
<hi>五解</hi>東方漸高明星沒河毋復相思沉吟嘯歌<hi>六解</hi>
　　　相逢行<lb/>
相彼雙闕間車馬夜行遊相逢問君家君家南陌頭黄<lb/>
金為門樞碧玉疏高樓中庭垂珠樹靈鳥翔庭陬長子<lb/>
侍中郎中子大長秋小子勝揖拜賜爵闗内侯五日一<lb/>
<pb n="KR4e0219_WYG_001-4b"/>
洗沐賓客滿道周通名不敢進雨汗交横流置酒高堂<lb/>
上歌舞無時休越姬調鳴瑟趙女彈箜篌一酌山嶽夀<lb/>
再酌江海酬行樂未及終年嵗忽已遒日匿西崦嵫月<lb/>
出咸池隅日月有虧盈榮華能乆留所以古賢聖視若<lb/>
烟雲浮<lb/>
　　　燕歌行七解<lb/>
西風烈烈霜滿庭天寒波深列宿明孤堂四壁絡緯鳴<lb/>
念君逺客憂思盈日月相逐逝不停百川東下如建瓴<lb/>
<pb n="KR4e0219_WYG_001-5a"/>
誰能懷憂心不驚撫時感事中怦怦就枕假寐不能成<lb/>
攬衣起步露沾纓月出皎皎照前楹羣鳥棲樹寒無聲<lb/>
孤鴻何為中夜征躑躅四顧傷人情爾胡不歸獨屏營<lb/>
　　　燕歌行六解<lb/>
來日苦短去日長四時代謝心茫茫為客置酒臨中堂<lb/>
吳歈齊謳出東廂引宫刻徵為樂方悲音冽冽激中腸<lb/>
勞心惆忉不可忘西風吹衣天雨霜列宿燦爛羅成行<lb/>
雙星明明在河梁咫尺不語空相望何為含憂令心傷<lb/>
<pb n="KR4e0219_WYG_001-5b"/>
　　　陌上桑<lb/>
日出東南隅照我邯鄲宫邯鄲有好女顔色靡春風采<lb/>
蘩出城南采桑出城東黄金為長鉤桂枝為大籠上襦<lb/>
繡鴛鴦下帬繡芙蓉肌膚宛如玉善態不可窮飛鳥見<lb/>
女來厲翮凌高空游魚見女來潛遊深淵中車人去其<lb/>
蓋舟人去其篷少年滿路傍嘆息忘所從<lb/>
　　　西門行<lb/>
出西門歌且行今我不極樂當欲何營<hi>一解</hi>江河水東下<lb/>
<pb n="KR4e0219_WYG_001-6a"/>
如建瓴安能邑邑廹蹙坐使華嵗零<hi>二解</hi>䇿駿馬駕高軒<lb/>
召呼平生遊馳逐雙闕間<hi>三解</hi>薰以香自燒膏以明自煎<lb/>
鼎鼎百年内胡為長不歡<hi>四解</hi>誰見仙人安期生驂駕白<lb/>
鹿遊三山誰見仙人安期生驂駕白鹿遊三山<hi>五解</hi>四時<lb/>
相逓代日月如轉丸乗時修令名毋為世所嘆<hi>六解</hi>
　　　艷歌何嘗行<lb/>
何為侘傺長吁但當飲㫖酒吹笙竽<hi>一解</hi>二十為侍中郎<lb/>
三十執金吾<hi>二解</hi>四十雖不大貴車馬駸駸徃來公卿長<lb/>
<pb n="KR4e0219_WYG_001-6b"/>
者居<hi>三解</hi>但當在五陵陌上快獨呼雞走狗被服襜褕<hi>四解</hi>
男兒墮地横絶四海皇皇日夜心一何愚<hi>五解</hi>疇昔相追<lb/>
隨斗酒從遊盤一日不相及中道與君成間闗束髮奉<lb/>
明主忠誠夙所殫上有公家三尺下為衆庶所觀彼美<lb/>
人子何為營營日夜誠足嘆<hi>疇昔以下為趨</hi>
　　　門有車馬客行<lb/>
門有車馬客駕言出漢闗顧念平生遊枉迹問考槃倒<lb/>
屣出門迎攝袂不及飡坐客置斗酒握手論辛酸借問<lb/>
<pb n="KR4e0219_WYG_001-7a"/>
朝市中榮枯多變遷金張自赫奕丁傅相扳援新貴日<lb/>
更進舊老日以殘淺水有迅波浮雲無定端天時相代<lb/>
謝世事誠艱難送客閉我門偃仰竊自歡<lb/>
　　　白頭吟<lb/>
朝為山上雲暮為川上雨變化在君心然疑不得語<hi>一解</hi>
今日為牛女明日為參商參商不相待安知秋夜長<hi>二解</hi>
素心一何愚自謂與衆殊所賤菅與蒯所貴玉與珠<hi>三解</hi>
白石何纍纍流水何潺潺水流石不轉人情中道還<hi>四解</hi>
<pb n="KR4e0219_WYG_001-7b"/>
　　　滿歌行<lb/>
適意能幾何日月不居逝如江河裵回路岐自使蹉跎<lb/>
遙望舊鄉鬱何嵯峨心之煩憂其端孔多<hi>一解</hi>炯炯多所<lb/>
念鼎鼎欲何為舉世如馳拙者守道智者趨時上觀下<lb/>
獲以博銖錙豈不洵美匪伊所思<hi>二解</hi>秋風既寒昔蹈東<lb/>
海一何盤桓流水出門白雲在山風塵撓予去不遑安<lb/>
夙夜在公凋此華顔<hi>三解</hi>天道難知人胡可謀遺榮避世<lb/>
師彼莊周鑿坏踰垣亦復何求楚楚貴人不知春秋<hi>四解</hi>
<pb n="KR4e0219_WYG_001-8a"/>
斗酒相呼以遊以遨豈伊異人夙昔同袍莫小泰山莫<lb/>
大秋毫直木先伐薰香自燒爾不自夷嵗月其慆葆真<lb/>
繕性含光自韜存神觀化睎彼松喬<hi>斗酒以下為趨</hi>
　　　箜篌引<lb/>
今日斗酒㑹為歡誠未央高堂羅尊俎四座何清凉庖<lb/>
人出珍膳嘉㫖充圓方呉歈中酒發趙瑟激清商絲竹<lb/>
洞心耳悲至不盡觴為客起行遊遊彼大道旁車馬若<lb/>
流水佩劍寒秋霜被服心所喜聊且為樂康朱門多媚<lb/>
<pb n="KR4e0219_WYG_001-8b"/>
少磬折有容光春華耀朝日夕暮從風揚四時舍我逝<lb/>
日月逓相藏人生天壤内譬鳥集枯桑何不適情志恣<lb/>
君技所長含情欲何待但為達者傷<lb/>
　　　獨漉篇<lb/>
獨漉獨漉山深水曲水曲回橈山深折軸黄鵠高飛横<lb/>
絶四極欲徃從之恨無羽翼轉蓬離根隨風飛翻遊子<lb/>
不歸慆此華年騏驥不駕誰別逸足璞石不分誰知良<lb/>
玉利劍在掌可以割犀全身忘國安用臣為龍欲上天<lb/>
<pb n="KR4e0219_WYG_001-9a"/>
勢須浮雲豈無蹇修不可以羣<lb/>
　　　淮南王<lb/>
淮南王慕靈仙服食丹藥求大年重樓十二羅五城玉<lb/>
童吹簫作鳯鳴左石室右丹臺枕中鴻寳不可開咸陽<lb/>
帝子非仙才八公一去神鼎空化為雙白鶴飛雲中飛<lb/>
雲中遊天際雞犬無聲空城閉茂陵神宫樹成列淮南<lb/>
丹竈狐兎穴<lb/>
　　　驅車上東門行<lb/>
<pb n="KR4e0219_WYG_001-9b"/>
驅車上東門回望咸陽路鬱鬱五陵間纍纍多墟墓長<lb/>
夜號鼪鼬秋風走狐兎牧豎遊且歌行人四面顧借問<lb/>
此何誰昔時董與傅車馬如流水第宅通雲霧富貴一<lb/>
旦空忽如草間露閲水日成川閲世人非故賢愚共一<lb/>
丘千載為旦暮嗤彼道傍子營營胡不寤<lb/>
　　　公無渡河<lb/>
公無渡河河水湯湯連山嵯峨電雨晦𡨕龍伯來過吞<lb/>
舟鋸齒其族孔多公無鳬躍之技出沒濤波又無寳璧<lb/>
<pb n="KR4e0219_WYG_001-10a"/>
與馬歆神之和徃則沉溺當奈公何善遊固有數請公<lb/>
無渡河<lb/>
　　　君子有所思行<lb/>
登彼西山道還顧重城闕皇居麗以佳侯王多閥閲國<lb/>
典盛衣冠軍容陳斧鉞雞鳴内殿朝日宴賓徒謁楚舞<lb/>
奏方闌齊謳聲未歌允兹七貴里執手忱可熱四郊既<lb/>
多壘九土災孔烈肉食何委蛇憂時在巖穴㫖哉周任<lb/>
規陳力乃就列<lb/>
<pb n="KR4e0219_WYG_001-10b"/>
　　　董逃行<lb/>
西風木落天秋江寒露下霜流三星素月當樓芳筵嘉<lb/>
客娛遊促觴接䣛淹留肴核充溢壺觴吳趨越艷登堂<lb/>
皎如星文電光丹脣素齒流芳歌聲上薄楣梁瑶笙象<lb/>
管中微七盤竒舞何遲腕弱不任銖衣僊僊舉手欲飛<lb/>
四座太息忘疲三清㫖酒既醺都梁沉水氤氲騰觚獻<lb/>
夀欣欣賓心既醉如焚意氣激薄青雲日月不居嵗闌<lb/>
世道嶮巇萬端春華坐失渥丹何不被服羅紈逍遥永<lb/>
<pb n="KR4e0219_WYG_001-11a"/>
夕為歡<lb/>
　　　仙人篇<lb/>
我聞列仙人高舉雲中行遊目陿四海矯首跂太清翔<lb/>
鸞翊芝蓋白鹿驂華軨朝發𤣥都府夕憇蓬萊城高風<lb/>
吹玉[車*犬]儵忽遂上征九闗敞朱户雙闕鬱峥嶸雲漢流<lb/>
前除白榆夾道生羡門與赤松含笑窺軒楹飲我𤣥霜<lb/>
液飡我琪樹英回觀八紘内萬有如蠛蠓跳丸一何迅<lb/>
過駒逝不停大年等天地末路安足營<lb/>
<pb n="KR4e0219_WYG_001-11b"/>
　　　結客少年塲行<lb/>
少年慕豪俠意氣凌高空生長五都市結交六郡雄千<lb/>
金買紫鷰萬户買吳鴻探丸渭城北挾彈霸陵東盃酒<lb/>
笑相許忼慨氣填胷恥為小夫態長慕國士風連營過<lb/>
細栁逐冦出回中左撃呼韓遁右戰谷蠡窮塵起塞雲<lb/>
黑日落秋原紅韜戈報明主長揖不論功<lb/>
　　　白紵舞歌晉體<lb/>
蘭膏明燭秋夜長齊謳秦吹響洞房二八徐舞為仙倡<lb/>
<pb n="KR4e0219_WYG_001-12a"/>
紈袖拂面飛朝霜遊龍宛轉雙鴈行如卻復進低且昻<lb/>
朱脣妙響含宫商凝嬌流態不可詳絃悲管急欲斷腸<lb/>
人生百年如電光春華未落秋風凉盤中美酒琥珀香<lb/>
鳯腊麟脯充圓方君今胡為不盡觴生逢聖世樂且康<lb/>
　　　白紵辭鮑照體<lb/>
雕軒洞户組帳懸垂璫結佩舞少年凝眸欲笑卻復前<lb/>
鳴絃激管流芳烟驚鴻乍散白鵠旋如矜若怨姿變遷<lb/>
低鬟拂袖私嫣然<lb/>
<pb n="KR4e0219_WYG_001-12b"/>
月横星高四壁寒秦箏激響趙瑟彈滿堂霜雪飛羅紈<lb/>
含宫咀徵曲未闌杳然流目意楚酸春華委謝秋露漙<lb/>
君今不采誰為歡<lb/>
張曲筵陳芳醑月下妖童白紵舞絃悲管促雙袖舉桃<lb/>
花水邉三月雨吳宫烏啼明星微西風拂幌木葉飛堂<lb/>
上燭滅君寧歸<lb/>
　　　枯魚過河泣<lb/>
福集豈無端禍臻亮有由枯魚過河泣悔從鯨鰐遊揚<lb/>
<pb n="KR4e0219_WYG_001-13a"/>
鬐出𬈑海振翼徙炎洲翻濤作風雨噴浪成山丘旁顧<lb/>
無陵鯉鱣鮪安足儔一朝宕海澨潮落委遐陬紅肌試<lb/>
碪斧白骨聚蚍蜉横海既成觀盈尺亦滿舟回首羡魴<lb/>
鱮游戲清波流慎旃逺遊子濡足何所求<lb/>
　　　門有萬里客<lb/>
翩翩紫騮馬宛宛黄金璫客從何方來悲吟坐我堂<hi>一解</hi>
客從江上來言向長安路海水白波長茫茫不可渡<hi>二解</hi>
我有緑綺琴為君鼓三行誰為膠與漆誰為參與商<hi>三解</hi>
<pb n="KR4e0219_WYG_001-13b"/>
索索復索索送子長安陌借問雲間人何如山中客<hi>四解</hi>
山中無所贈手把青蘭枝一握何足道但感同心辭<hi>五解</hi>
別君日以深送君日以逺安危在盛名努力加餐飯<hi>六解</hi>
　　　江上曲<lb/>
天津橋下楊花白春風吹落東城陌城烏啼罷燕燕飛<lb/>
飄霜流雪何霏微畫堂窈窕連香閣金屋春寒珠網薄<lb/>
芙蓉羽帳粉色香萬年枝上初日長可憐風吹過江去<lb/>
相思望斷江南樹<lb/>
<pb n="KR4e0219_WYG_001-14a"/>
　　　陽春曲<lb/>
綺疏旭日春風寒風吹落花飄井欄飛來飛去玉柱端<lb/>
美人掩鏡鳴雙環雕琴纎指當忩彈含宫咀商曲欲殫<lb/>
遼然流想心不歡天山積雪乆未乾尺書欲寄隴道難<lb/>
安能随風到玉闗閨隂早霜嵗欲䦨紅顔寂寞空長嘆<lb/>
　　　子夜歌十二首<lb/>
儂年三五時雙鬟垂兩肩日在歡左右不解取歡憐<lb/>
秋月照四壁絡緯當忩織徒聞機杼聲終夜不成匹<lb/>
<pb n="KR4e0219_WYG_001-14b"/>
不能識郎心何用識郎面黄蘗在深林苦心誰得見<lb/>
始欲識歡時願作同心結絲綫不相逢裏許暗自別<lb/>
歡游横塘岸儂望長安道昔為同心花今成斷腸草<lb/>
年少不為樂夷猶欲誰與不見東門花落地如紅雨<lb/>
明旦溝水頭折栁牽郎衣郎心如流水東去何時歸<lb/>
誰令氷不寒誰令火不熱雨霜塗前除儂思底得絶<lb/>
枕上看月來夢中與歡訣月自不相離歡心不如月<lb/>
相逢不須臾相看長脉脉木末采芙蓉蓮子何由得<lb/>
<pb n="KR4e0219_WYG_001-15a"/>
儂如水中石波至亦纍纍歡如陌上塵左右從風吹<lb/>
玉腕㺯柔絃清商吐未轉何意凉風吹使我肝腸斷<lb/>
　　　子夜春歌<lb/>
朱景帶碧樓新風吹羅幌誰能懷春情不發柔絃響<lb/>
春花渾欲笑春鳥自成歌惆悵春臯上含愁可奈何<lb/>
金屋燕初飛長堤草已緑春蠶不作繭思子何由續<lb/>
正及春花時采芳步華薄春風復無情又欲吹花落<lb/>
　　　子夜夏歌<lb/>
<pb n="KR4e0219_WYG_001-15b"/>
開軒待逺風風來不吹面何如覓剪刀裁作合歡扇<lb/>
何處復無暑月出湖水邉汎舟芙蓉裏分明自取蓮<lb/>
含桃初作花畏恐旁人見今日食含桃空條誰復盼<lb/>
别時楊花落別後藕花芳惜徃覺日短望來覺日長<lb/>
　　　子夜秋歌<lb/>
嚴霜下空階促織聲何烈夜中無人語懷情望秋月<lb/>
凉風夜中來白露凝如玉不敢拭清砧擣衣亂心曲<lb/>
露井凍銀牀秋風生桐樹任吹桐花飛莫吹梧子去<lb/>
<pb n="KR4e0219_WYG_001-16a"/>
別歡三春月思歡九秋霜霜華上𤣥鬢儂心底不傷<lb/>
　　　子夜冬歌<lb/>
朔風吹北林𤣥氷結逺岸君心非松栢嵗寒那不變<lb/>
萬里覆寒雲千林飛素雪此時為歡愁心如三伏熱<lb/>
華茵倚重爐璇房捲羅幕驚見雪花飛謂是楊花落<lb/>
憶歡不能寐中夜涕縱横河流不應凍是儂淚結成<lb/>
　　　上聲<lb/>
木葉自欲黄不待西風作聞郎歌上聲曲終淚已落<lb/>
<pb n="KR4e0219_WYG_001-16b"/>
上聲一何悲柱促絃欲絶三嘆未終極已看鬢如雪<lb/>
　　　前溪<lb/>
郎從前溪去不向前溪返水流無淺深人心有近逺<lb/>
前溪何潺潺花流逐水去儂欲使花還不能使水住<lb/>
　　　七日夜女歌<lb/>
長空起薄寒明河流素月誰云一夕歡可當經年別<lb/>
經年一水間相望不相及莫巻七襄衣是儂愁思織<lb/>
　　　碧玉歌<lb/>
<pb n="KR4e0219_WYG_001-17a"/>
碧玉好顔色故是小家女笑倚金繡屏不解挑郎語<lb/>
碧玉十五餘絲髪不及肩理妝背面立宛轉得郎憐<lb/>
　　　續曲歌<lb/>
別時不知愁別後空相憶日晩潮水來渡頭問消息<lb/>
儂作博山爐雙烟吐不住郎如飄風吹但將香引去<lb/>
本作雙鴛鴦忽為別鵠怨不是儂淚流江水有時斷<lb/>
脈脈閨閣中常似千里別兩心自分明有如水上月<lb/>
　　　東飛伯勞歌<lb/>
<pb n="KR4e0219_WYG_001-17b"/>
鴛鴦比翼翡翠吟巫山湘水高且深可憐新妝映白日<lb/>
芳脂艷粉當軒出銀牀試展金縷衣綺疏月綴琉璃扉<lb/>
凝嬌聚態語復咽巻衣謝君心欲絶春風裊裊花氣寒<lb/>
長留可憐誰為歡<lb/>
　　　烏棲曲四首<lb/>
桃花如泥栁如雪飄泊乗風無斷絶青楓江上波色寒<lb/>
郎今不渡春夢闌<lb/>
白門棲烏夜未曉參横月沒霜皎皎金徒受水能幾何<lb/>
<pb n="KR4e0219_WYG_001-18a"/>
合歡日少別日多<lb/>
芙蓉羽帳翡翠鉤月華當户河漢流微吟細酌歡未厭<lb/>
城上烏啼明星爛<lb/>
銀牀小簟雲母屏博山吐焰雙烟青相看脈脈兩無語<lb/>
曼聲一曲淚如雨<lb/>
　　　江南曲<lb/>
金堤栁枝拂水黄桃花如焚衆草香江南稚女歌春陽<lb/>
歌春陽氣若蘭采江蘺遺所歡<lb/>
<pb n="KR4e0219_WYG_001-18b"/>
春江漠漠朝氣深丹霞紫露流滿林踟蹰解佩傷春心<lb/>
傷春心騁逺目望平臯草空緑<lb/>
　　　四時折楊栁歌<lb/>
春風入上蘭鳥啼緑烟中日耀桃李顔折楊栁春去復<lb/>
來歸人去當歸否<lb/>
芙蓉散朱華吐艶為誰芳不采當柰何折楊栁不畏秋<lb/>
浦空願得在歡手<lb/>
問君何時歸明月凝前除微霜下沾衣折楊栁擣衣寄<lb/>
<pb n="KR4e0219_WYG_001-19a"/>
逺人夜凉不覺乆<lb/>
北風正烈烈雨雪逐風飛山深步道絶折楊栁但保嵗<lb/>
寒心不道歡相負<lb/>
　<lb/>
　<lb/>
　<lb/>
　<lb/>
　<lb/>
<pb n="KR4e0219_WYG_001-19b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　榖城山館集巻一<lb/>
</p>
<p>
</p>
  </div>
<div>
<head>穀城山館集巻二</head> <lb/>
    <p>
<pb n="KR4e0219_WYG_002-1a"/>
欽定四庫全書<lb/>
　穀城山館集巻二<lb/>
　　　　　　　　　　　　明　于慎行　撰<lb/>
　　五言古詩<lb/>
　叙曰余為五言古風好學魏晉非其質也夫魏晉之<lb/>
　於五言豈非神化學之則迂矣何者意象空洞樸而<lb/>
　不敢琱軌塗整嚴制而不敢騁少則難變多則易窮<lb/>
　古所謂鸚鵡語不過數聲爾原本性靈極命物態洪<lb/>
<pb n="KR4e0219_WYG_002-1b"/>
　纎明滅畢究精韞唐果無五言古哉余既知其解矣<lb/>
　而不能舍魏晉者取其可以藏拙且適所便非能遂<lb/>
　似之也海内賞真之士有以吾言為是者詩雖不視<lb/>
　可矣<lb/>
　　　感懷二十首<lb/>
皎皎天中月照我虚堂壁撫枕心不夷起視今何夕攝<lb/>
提指孟陬年嵗忽復易跳丸日夜馳迫迫將焉適烈士<lb/>
懐貞心夸毘營寸尺因時覽羣動感嘆無終極<lb/>
<pb n="KR4e0219_WYG_002-2a"/>
皚皚原上霜萋萋道傍草金石有銷鑠人生安可保大<lb/>
化為鑪錘萬物何繳繞達士恥近圖所思在逺道榮瘁<lb/>
非有期修名苦不早焉能自結束坐向風塵老<lb/>
日出上東門桃李何灼灼回風中夜起嘉樹紛其落昔<lb/>
時五侯子寳馬黄金絡北里吹笙竽南隣鐘磬作鬭雞<lb/>
出長楊挾彈過平樂光采照雲日意氣何軒霍高臺一旦<lb/>
平里巷飄飛藿不見東陵瓜近在青門郭<lb/>
迢迢泰山隅渺渺無行迹猿鳥夾路啼松桂百餘尺中<lb/>
<pb n="KR4e0219_WYG_002-2b"/>
有嘯歌士鳴琴卧泉石夕采山上薇朝吸松間液放情<lb/>
凌絳霄流目矚四極宴息藐無言中情多所適我欲徃<lb/>
從之惜哉無羽翼<lb/>
薛公昔好士珠履羅高堂酒酣指白日各欲吐肝腸相<lb/>
印甫脫肘門前跡已荒魏其盛賓客田侯安敢望一綰<lb/>
大将組車馬盈路傍疎者為膠漆親者為參商朝暮市<lb/>
門改貴賤交情傷灌夫與馮子意氣何飛揚悠悠數千<lb/>
載此道乆淪亡<lb/>
<pb n="KR4e0219_WYG_002-3a"/>
朔風凄以厲憭慄吹人衣𤣥雲起大陸雨雪何霏霏孤<lb/>
鴻號中夜百卉具已腓長恐堅氷至凜凜傷骨肌雞鳴<lb/>
感時物游子駕言歸<lb/>
白日回青陽春草萋已緑游子忽不樂沉吟聊躑躅躑<lb/>
躅將何為念彼東山麓澗壑生白雲岡巒䕃修木飛泉<lb/>
落絶壁璆然寫哀玉山水有至音安用徵絲竹長揖陌<lb/>
上人去來從所欲<lb/>
東出長安門倚馬息道周上有百年木下有萬古流華<lb/>
<pb n="KR4e0219_WYG_002-3b"/>
軒馳廣陌冠蓋如雲浮去者日以逺來者日以遒朱顔<lb/>
入朝市皓首將安求應侯朝上書蔡澤暮西游榮枯在<lb/>
俯仰譬海浮水漚所以赤松徒屣脫萬户侯<lb/>
陟彼高臺上天風吹我裳顧見雙黄鵠浩浩摩空翔振<lb/>
翮翳若木矯翅凌扶桑羽翼豈不修其如天路長横絶<lb/>
薄四海中道以徬徨如何燕雀羣追逐令人傷<lb/>
吾慕漢隂叟灌園聊避世搰搰自行汲不肯生機事掉<lb/>
首謝聖儒比之為技係混沌雖假修厥言良有味世人<lb/>
<pb n="KR4e0219_WYG_002-4a"/>
徒營營心勞自憔悴<lb/>
三年雕一葉為日已蹉跎木鳶徒跕跕不能出網羅天<lb/>
巧固已鑿於世亦何加大圓惟混混萬木生條柯工者<lb/>
力常少拙者力常多操斤代大匠傷手將如何<lb/>
登彼薊門道東望漁陽城漁陽秋草落萬里隂雲生鳴<lb/>
笳彌曠野虜騎何縱横羽書東西馳刁斗日夜鳴一戰<lb/>
左賢遁再戰谷蠡驚白骨蔽榛莽落日空原平成功苟<lb/>
如此安得有吞聲<lb/>
<pb n="KR4e0219_WYG_002-4b"/>
十五㺯柔翰操業游藝林縱志有遐覽頗見千古心委<lb/>
質事明主嵗月忽已深懷思敢不報所愧在浮沉悲歌<lb/>
覽青鏡長恐華髮侵大塊陶萬籟纎巨固殊音微尚在<lb/>
虚恬經世非所任俛仰感白日嘯咤誰能禁<lb/>
家本東海裔樵牧東山下先子秉儒術歌音追大雅一<lb/>
吏稍浮沉舉世無知者眇予秉薄祜宛洛隨車馬丘隴<lb/>
日以遥松栢在原野風木無停音雨露凄其灑一為皋<lb/>
魚嘆零涕緣纓瀉<lb/>
<pb n="KR4e0219_WYG_002-5a"/>
昔我珠樹林熒熒照瓊島子仲工文詞竒氣何夭矯如<lb/>
何時不遇嵗宴空山道卞玉苟不開誰知為世寳傷彼<lb/>
蕙與蘭含芳揚緑藻嚴霜被空谷将欲同秋草用大世<lb/>
所難咄唶令人老<lb/>
習習澤中鳥斑斑五采質天寒游石梁十步不得食一<lb/>
朝棲靈囿羽翰生顔色餐君玉山禾飲君丹霞液道旁<lb/>
有寒士感之長太息拂拭豈不懷人養非所適願因晨<lb/>
風發振我凌空翼<lb/>
<pb n="KR4e0219_WYG_002-5b"/>
大鵬運溟海舉翮觸四隅鷦鷯巢一枝棲息常有餘適<lb/>
志無小大窺化有盈虚昔日五侯里狐兎嘷其墟君平<lb/>
卜百錢常有終嵗儲老氏戒止足千古銘盤盂<lb/>
櫟社有大樹輪囷以樛棼下枝蔽牛馬上榦干青雲匠<lb/>
伯睨不顧終古絶斧斤翡翠巢南海何嘗慕世氛金丸<lb/>
落珍木惟以羽毛文膏火為誰銷蘭香徒自焚多材實<lb/>
身累沉㝠與道羣<lb/>
六籍既已逺揚馬不可作鉛刀為湛盧腊䑕稱周璞偉<lb/>
<pb n="KR4e0219_WYG_002-6a"/>
哉二三子將操郢匠鑿胡為崇亢厲亦復呈丹雘裂吻<lb/>
御寒葅飄帷奏清角信美非大觀矩裁焉所托雅道和<lb/>
且平治音安以樂不悲而嘘唏皇風無乃薄<lb/>
黄帝遊赤水象罔得𤣥珠遇道皆如此安用圖與書奈<lb/>
何江左流所味在清虛六籍皆糟粕三墳為土苴得魚<lb/>
可忘筌無筌焉取魚譬人適莽浪倀倀将奚如悲哉道<lb/>
喪世一嘆徒愁予<lb/>
　　　古意十二首<lb/>
<pb n="KR4e0219_WYG_002-6b"/>
新知且莫歡生離且莫悲憂來無定端愁思當語誰夙<lb/>
昔同衾裯中心悵有違何况萬餘里欲以見容輝君行<lb/>
忽已乆嵗月不相守浮雲蔽中天凉風吹户牖憂來不<lb/>
可宣浩嘆成疢首黽勉加餐食素心良不負<lb/>
春夜一何永置酒臨高堂賓從列四座廣樂奏東廂清<lb/>
歌激流羽琴瑟悲且良高張發促柱哀音不可詳沈吟<lb/>
欲何待酌醴不盈觴人生天地間辟彼隙駒光世路豈<lb/>
不懷坎壈多所傷乘時慎自保為歡殊未央<lb/>
<pb n="KR4e0219_WYG_002-7a"/>
名都開大道上有三重樓桂樹羅櫺牖飛泉鳴道周盈<lb/>
盈樓上女新粧麗且修當户彈鳴琴皓齒發清謳一彈<lb/>
幽蘭生再彈白雪流游子在萬里邈焉無匹儔忽忽嵗<lb/>
云晏不知春與秋音稀和者寡顧念徒懷憂游目送飛<lb/>
鴻淚下不可收<lb/>
漫漫秋夜長四壁凉風烈空庭流熠燿高樹號鶗鴂仰<lb/>
視玉繩垂衆星爛成列志士多悲心憂來不可絶俯仰<lb/>
念昔遊流睇雙龍闕同時有舊好高舉翔寥泬昔為雷<lb/>
<pb n="KR4e0219_WYG_002-7b"/>
與陳今為秦與越永懐平生心風塵非所閲麾手謝故<lb/>
人長當從此决<lb/>
迢迢百尺樓下俯長安道上有狹邪人玉顔一何姣當<lb/>
户理琴歌沉漢悲清曉本以倚門姿委心結宴好良人<lb/>
逝不歸憂傷難獨老顧匪姬與姜悠悠亦何保<lb/>
湛湛江湘阯蕭蕭芳樹林褰華思有贈馨香盈我襟美<lb/>
人渺千里欲致無依因江寒風已厲曠望愁人心且復<lb/>
置懷袖聊以襞錦衾<lb/>
<pb n="KR4e0219_WYG_002-8a"/>
瞻彼泰山岑厥有孤生竹冉冉捎雲霓亭亭上巖谷凄<lb/>
凄嵗欲寒盈盈華色緑凉風振層阿音響如哀玉高節<lb/>
抱貞心可折不可曲顧見女蘿枝綢繆附喬木天霜降<lb/>
嚴威零落成樸<graphic n="KR0554" url="https://raw.githubusercontent.com/kanripo/KR-Gaiji/master/images/KR0554.png" mimeType="image/png"/>所以君子心邈然自結束<lb/>
我行秋江曲覩彼蕙與蘭紫莖發緑葉秀色若可餐芳<lb/>
馨隨風轉郁烈不能干采采不盈掬思以遺所歡所歡<lb/>
在天杪道路阻且難棄置委空谷将隨百卉殘佩幃豈<lb/>
不充無乃蒯與菅蘭芳非有待所佩誠足嘆<lb/>
<pb n="KR4e0219_WYG_002-8b"/>
驅車東城道言陟崇山阿茫茫顧四野萬木更條柯薄<lb/>
雲出巖岫緑水生微波四時更代謝寒暑逓相過日月<lb/>
化顔容華髮亦已多修名苦不早秉燭嗟蹉跎覽鏡念<lb/>
平生浩嘆將如何<lb/>
暮秋多悲風𤣥霜凝大澤駕言出行遊遊彼重城北道<lb/>
旁何代丘鬱鬱松與栢上有千里塗下有萬古宅不知<lb/>
王與侯狐兎多遺跡人生匪金石地上長如客新故逓<lb/>
相尋神巧不能測傷彼道旁子矯性何迫隘寵利既内<lb/>
<pb n="KR4e0219_WYG_002-9a"/>
營榮名多外飾交戰汩衷和鬒髮日夜白胡不放情志<lb/>
逍遥以永夕<lb/>
猗頓慕營殖日夜謀錢刀大貴多所傷空令意氣豪鼎<lb/>
鼎百年内辟海流風濤憂煎伐天性此生無已勞所以<lb/>
古達士四海捐鴻毛安能為物役長使心忉忉仙人羡<lb/>
門子邈矣非吾曹<lb/>
凉風戒秋節嵗事聿已暮蟋蟀吟前除𤣥雁號空度委<lb/>
心懐所思邈望闗山路卒嵗念無衣為織機中素沉憂<lb/>
<pb n="KR4e0219_WYG_002-9b"/>
結夢魂嬿婉如相遇離合在須臾撫枕不知處良晤不<lb/>
可追佳期多所誤引領望明月悲啼知天曙<lb/>
　　　館課初入翰林自述<lb/>
初日照高樹内苑歸新凉苑中有芳桂清芬聞我堂連<lb/>
雲步七閣緑簡何焜煌蟲書錯綺繡緗帙紛琳琅對此<lb/>
倚長嘆置巻發慨慷念本榆枋翼早㺯瓊琚章迥心托<lb/>
千古大雅規翺翔熙哉覯皇聖文化浹埏荒眷言闢九<lb/>
畹樹此椒蘭芳菉葹恧嘉植偃蹇充其傍離離豈不玩<lb/>
<pb n="KR4e0219_WYG_002-10a"/>
所需紉幃囊素修苟不植何以答虞黄大猷渺𤣥漠抽<lb/>
緒開微茫先民有高矩祗奉思皇皇願將襪線微裁君<lb/>
雲錦裳願以徑寸輝垂君珩與璜良時不可失榮名不<lb/>
可忘勉哉惜居諸皇圖鞏未央<lb/>
　　　館課代此日不再得<lb/>
秋夜一何永北斗横西樓客子不能寐攬衣起行遊俯<lb/>
視清水波到海無停流仰觀明月光四五忽如鉤驚風<lb/>
飄白駒嵗事聿已遒夸夫逐榮寵日夜將焉求志士營<lb/>
<pb n="KR4e0219_WYG_002-10b"/>
世業常懷千嵗憂鷦鷯搶榆枋鴻鵠摩天游托心各有<lb/>
謂誰能識所由大禹古賢聖寸隂矢逺謀千載諒吾師<lb/>
努力追芳猶不然日月邁老大將安尤慎旃懷令圖勿<lb/>
為達士羞<lb/>
　　　館課代迢迢牽牛星<lb/>
漫漫銀漢流耿耿横天路盈盈河畔女燦燦臨長渡軋<lb/>
軋㺯金梭颯颯鳴如訴展轉不成章躑躅倚誰顧睆彼<lb/>
牽牛星負軛何遲暮舊歡諒已陳新約期難遇脈脈恨<lb/>
<pb n="KR4e0219_WYG_002-11a"/>
河梁悠悠不得度攬佩坐徘徊涕泗紛交鶩<lb/>
　　　館課雪夜講莊義<lb/>
寒風吹朔雪霏霏日云暮廣庭列瑶階空林挺瓊樹有<lb/>
偉高堂上宗工陳榘度摳衣侍絳帷懸河啓諄諭大道<lb/>
既具陳𤣥史亦紛騖載闡南華篇探彼環中趣卓哉漆<lb/>
園吏齊論歸逍遥葆光守天府泰宇懸高標乘元御六<lb/>
氣九萬恣扶搖解牛悵四顧夢蝶紛飄颻大知一萬物<lb/>
衆籟空調刁太息至人逺夢覺何寥寥蟪蛄與彭祖物<lb/>
<pb n="KR4e0219_WYG_002-11b"/>
化競一朝指馬得真詮心鬭聿云消歸去夜未艾三尺<lb/>
方瀌瀌嘘㗳不得寐隠几坐蕭條<lb/>
　　　閣試抵璧捐珠<lb/>
趙氏有良璧連城不可索抱之㑹澠池鼔瑟聲何迫魏<lb/>
侯得明珠徑寸餘光澤照彼轔轔車不阻函闗軛哲王<lb/>
固有貴所貴非瑰竒請觀垂裳后帝則昭良規四表諒<lb/>
已格列辟咸師師猶惇玩物儆惕若興遐思曄曄結緑<lb/>
珍丸石投空谷輝輝明月光湮潭委魚目豈不懷至寳<lb/>
<pb n="KR4e0219_WYG_002-12a"/>
懷寳傾天禄宫中徑寸珠可易千人粟宫中盈尺璧可<lb/>
築千家屋珠饑不可食毋自枵民腹玉寒不可衣無袴<lb/>
歌聲蹙所以唐虞理光華燭海隩澹然寳無為茅茨坐<lb/>
穆穆<lb/>
　　　館課觀蘭亭修禊圖<lb/>
嘉辰屬元已遲晷流芳年邈思東堂㑹遐想華林篇忽<lb/>
披曲水圖幅素渺綿連茂林蔚翠嶺華薄被芳田紫鷰<lb/>
翔且嬉丹英婉欲然斐雲䕃修竹飛觀開瓊筵澄澄緑<lb/>
<pb n="KR4e0219_WYG_002-12b"/>
水波縈曲流其前游娛有嘉客冠服何翩翩朱軒解蘭<lb/>
臯羅坐臨迴川金巵乘波進素俎激流還或沉翠綸沒<lb/>
比目驚重淵或攬緑藻柯擊櫂浮青蓮緩帶既覆爵或<lb/>
藉百卉眠亦或扼素腕握管揮雲箋中懷多忼慨意態<lb/>
何蹁躚將無瑤池侣夕飲崑崙天亦云山隂㑹祓禊徵<lb/>
羣賢風流逈千古遺想托雲烟至今蘭亭下曲水流潺<lb/>
潺<lb/>
　　　代作白頭吟<hi>此唐體也不列樂府</hi>
<pb n="KR4e0219_WYG_002-13a"/>
蔚彼高樹林上有雙鳴禽請君罷歡宴聴妾白頭吟兒<lb/>
時同里居追逐亭臺下妾㺯青絲繩郎騎碧竹馬十六<lb/>
始嫁君花靨垂兩鬟宛轉郎左右何時不可憐妾意尚<lb/>
疑新郎心忽已舊不是故情疎自是新恩厚玉臺對明<lb/>
鏡紅顔未應老炎天棄團扇凉風何太早君如雲中雁<lb/>
妾如枝上花雁飛自有處花落向誰家戚戚復戚戚世<lb/>
事不可必但恨識君初兩心望如一含情欲誰語攬涕<lb/>
背人流君心如明月不照妾心愁道逢故家人寄書予<lb/>
<pb n="KR4e0219_WYG_002-13b"/>
父母嫁女事貴人不如田家婦田家雖苦辛白頭長相<lb/>
守<lb/>
　　　晉陽男子行<hi>隆慶己已太原丈夫化為女子歌以識之</hi>
太原有男子壯烈世所無身長九尺餘白晳好眉須自<lb/>
負良家子募作材官徒腰中轆轤劍横擊當路衢并州<lb/>
惡少年見之伏且趨一朝覽青鏡侘傺空堂隅三日不<lb/>
出户忽然見彼姝綽綽夫容顔盈盈玉雪膚蛾眉娟且<lb/>
長高髻墮馬梳脫我金鎖甲繫我繡羅襦掛我白貂㡌<lb/>
<pb n="KR4e0219_WYG_002-14a"/>
珥我明月珠委心懷嬿婉不惜健兒軀昔為雲中鵠今<lb/>
為水上鳧昔者一何厲常闗十石弧今者何柔曼巧笑<lb/>
傾城都仰視浮雲馳變化不須臾茫茫窺元運𤣥黄無<lb/>
乃渝世人但云好不必稱丈夫<lb/>
　　　寄趙少虚先生四首<lb/>
空谷有佳人素質明秋霜凌風拾翠羽皎皎雙明璫負<lb/>
薪日慘廪怨此江路長紅顔委中野三嘆以徬徨傾城<lb/>
難可再一顧何茫茫念此不得寐嘯咤令心傷<lb/>
<pb n="KR4e0219_WYG_002-14b"/>
岱宗海上來西蹴千峯倒虎岫何崔嵬倬彼空城道下<lb/>
有嘯歌客翛然澹懷抱十年不下堂腐心著𤣥草藻翰<lb/>
縱横流百家如電掃如何尠良覿落落荒山老青葱松<lb/>
栢顔敷華不在早君其愛景光修名以為寳<lb/>
親交匪一日先子同衣禂渺質亦何知忘年接勝遊別<lb/>
君殊未乆忽復成三秋嵗月何其迅道路阻且周尺素<lb/>
逺方來慰我心煩憂一讀再三嘆躧履下重樓𤣥霜彌<lb/>
大野神物蟠深湫我心匪不念悢悢無輕舟<lb/>
<pb n="KR4e0219_WYG_002-15a"/>
青鳥雲中翔遺我尺錦翰巻中有新賦麗若金琅玕華<lb/>
藻耀朝日悲嘯曽雲端俯身眎陳宋昻首接建安大雅<lb/>
乆寥廓文章忽欲殫夫子駝高駕啾啾鳴玉鑾舉世徒<lb/>
徊徨焉知若所觀景行不可得寤寐坐長嘆<lb/>
　　　夜發楊栁青望天津海口<lb/>
夕泊大隄口雨氣侵肌骨舟子不得停鳴槳中夜發聞<lb/>
道海門近驚栗不敢越漁燈隠遥浦簫鼔聲未歇人語<lb/>
烟中村舟横沙上月岸接逺流平樹入回波沒不覩潮<lb/>
<pb n="KR4e0219_WYG_002-15b"/>
漲竒安知溟渤濶喔喔天鷄鳴東望蒼烟裂霞生赤城<lb/>
嶠日出扶桑窟朧朧五雲裏欲吐金銀闕鐘鼔羅宫廷<lb/>
百辟修朝謁整衣顧我僕神情坐超忽<lb/>
　　　送朱可大南還三首<lb/>
驅車漁陽坂四野何蒼蒼我友駕言邁去去天一方踟<lb/>
蹰一斗酒相送渡河梁豈無絃歌曲可以佐盃觴仰視<lb/>
浮雲馳蒼白忽相望黄鵠一為別悲鳴聲正長何况同<lb/>
心子當為參與商人生如浮梗良㑹安可常俛仰感平<lb/>
<pb n="KR4e0219_WYG_002-16a"/>
生豈不結中腸願為雙飛翼送子以翺翔<lb/>
相思鬱以紆我懷多苦辛苦辛將何道念此平生親總<lb/>
角從君遊奄忽二十春嵗月一何迫白日如颷塵恩深<lb/>
不可報情至日以新兩心托金石何乃慕雷陳風波一<lb/>
相失怨彼江路津日長苦道逺繾綣竟不申豈無里巷<lb/>
遊邈若胡與秦乆要苟不替燕越如比隣何必岐路側<lb/>
空為兒女仁<lb/>
步出燕東門海月聿已曉班馬蕭蕭鳴流猋來逺道江<lb/>
<pb n="KR4e0219_WYG_002-16b"/>
湖深且長南望令人老感彼荆卿徒烈風世所少懷恩<lb/>
不返顧長虹日中縞平原三千士風期一旦掃咄嗟世<lb/>
上兒論交何草草願持嵗寒心皓首長相保<lb/>
　　　東海有貞婦為馮太安人賦<lb/>
東海有貞婦烈志青雲齊本家遼水上逺嫁海門西夫<lb/>
君璠璵器射䇿黄金墀伯氏籍天府兩叔印纍纍何意<lb/>
蒼梧雲飄飄不復返日落湘水深淚向南天逺程嬰存<lb/>
趙祀磊磊萬古聲徒死亦何為雪涕出瑶京故家千里<lb/>
<pb n="KR4e0219_WYG_002-17a"/>
道鬱悒令人老不作逐風萍寧為負霜草秋閨素機冷<lb/>
露夜青燈微生兒不識父泣盡負兒衣雪中千仞松嵗<lb/>
事聿已寒其下無俗植所植桂與蘭蘭苕何青青桂華<lb/>
自成樹上有一翠鳥飛向天門去陳書叫九闗一讀一<lb/>
潺湲此事不可道酸辛感聖顔錦函天上來吹落五雲<lb/>
表蜺衣何鮮澤鳯吹轉綿<graphic n="KR2398" url="https://raw.githubusercontent.com/kanripo/KR-Gaiji/master/images/KR2398.png" mimeType="image/png"/>兒跪長歎息願母加餐食<lb/>
日月有虧盈榮名不可極<lb/>
　　　送太常賈卿冊封親藩<lb/>
<pb n="KR4e0219_WYG_002-17b"/>
北斗掛城闕河漢東南流我友悵明發駕言逺行逰玉<lb/>
節耀横軛黄金飾馬頭悠悠涉河濟去去登舊丘前驅<lb/>
二千石逢迎王與侯念子何當返寒暑聿云周河梁臨<lb/>
徃路顧念今人憂有酒不滿觴為我且復留匪無陌上<lb/>
交其如道不謀眷言在同志何以喻綢繆<lb/>
　　　書吳門韓封君友蘭巻二首<lb/>
南國有逸叟蜚遁吳山阿畏榮避軒冕韜景躭雲蘿誰<lb/>
結同心契攬此秋蘭柯契合在空谷紉佩交如何月出<lb/>
<pb n="KR4e0219_WYG_002-18a"/>
鼔鳴琴一奏郢人歌彼美握香子南陔詠方多<lb/>
蘭苕何猗猗結根在秋坂皓露夕以零靡迤風自逺幽<lb/>
人秉冲尚睠言樹九畹匪資服媚榮將以華嵗晚生不<lb/>
當門户餘香流茂苑鬱彼背堂蘐相對方婉婉持此永<lb/>
年夀願言加餐飯<lb/>
　　　春日過李宛平于美<lb/>
春風歴皇邑宫草萋其緑良辰感客心行遊北城曲有<lb/>
美懷紱人卧閣方避俗開尊華軒夕延我酌<graphic n="KR0812" url="https://raw.githubusercontent.com/kanripo/KR-Gaiji/master/images/KR0812.png" mimeType="image/png"/>醁散帙<lb/>
<pb n="KR4e0219_WYG_002-18b"/>
有餘覽瑩情無近矚縱横今古談日宴未云足嘉㑹匪<lb/>
有期深衷一何篤睠兹一笑歡宿心諧所欲相彼雙闕<lb/>
間塗軌多局促道旁磬折子胡為自結束蘭香匪為人<lb/>
鵠白不日浴泠然物外賞願言偕芳躅<lb/>
　　　書楚劉封君鄉賢巻<lb/>
昔有灌園者忘機不忘力邈彼鹿門人躬耕不可即此<lb/>
風一以渺韋素多雕飾皇皇頫仰謀日夜靡知息何哉<lb/>
楚江父身隠名獨植入敦仁孝模出為里閈式不惜千<lb/>
<pb n="KR4e0219_WYG_002-19a"/>
金裝而將一諾亟中堂樹蘭桂芳颷聞四域生不學宫<lb/>
遊沒從學宫食諸生奉巵豆長吏匡且敇貴賤等隙塵<lb/>
尸祝無終極同時圭紱兒名氏誰復識<lb/>
　　　送朱金庭李棠軒二太史奉使冊封<lb/>
聖朝睦藩服策命臨侯王近臣發皇邑于役天一方行<lb/>
行日以迫相送上河梁清葭戾中野班馬鳴路旁逺望<lb/>
長風起夕雨下沾裳樂飲未及釂僕御已嚴裝征人懷<lb/>
逺路遊子望故鄉停舟問滄海驅馬過涇陽君如雙黄<lb/>
<pb n="KR4e0219_WYG_002-19b"/>
鵠各自東西翔我如晨明月望彼參與商托交固金石<lb/>
別促㑹當長願言整夙駕覽風陳國章<lb/>
　　　送于子冲上澤州太守二首<lb/>
凉秋聿云暮烈風飄人衣念子逺行邁整駕出郊畿徬<lb/>
徨以中夜起視明星微出祖城南隅握手不能歸孤鴻<lb/>
號中野木葉縱横飛聚散一如此素心亦已違惟有雙<lb/>
魚札慰我長渇饑<lb/>
古者不可作交道乆茫茫念我二三子總角共翺翔歡<lb/>
<pb n="KR4e0219_WYG_002-20a"/>
衷如日月別思苦參商五馬向路馳俛仰情内傷問子<lb/>
今何適驅車陟太行曲坂造雲日谿谷深且長人情多<lb/>
嶮巇世路固難量勉哉懷令徳叱馭有遺芳<lb/>
　　　送趙瀫陽殿讀上廣東憲副<lb/>
凜凜嵗事寒重雲蔽城闕游子欲何之驅車適南越南<lb/>
越萬餘里江深安可涉鳶墮五溪雲猿號修嶺月耿耿<lb/>
烈士顔世路無工拙况握黄金章名在諸侯列我皇眷<lb/>
邇臣賜環不賜玦惟是同心人歡情中道缺踟蹰在廣<lb/>
<pb n="KR4e0219_WYG_002-20b"/>
路悢悢不能訣砥如水中石皎如山上雪直道諒已難<lb/>
憂心未云掇吾將從此辭長歌棲林樾<lb/>
　　　題雲間林諫議重夀巻<lb/>
雲間有逸叟徳聲穆若蘭緬昔諧良覯登堂揖鶡冠肌<lb/>
膚瑩玉雲兩頰渥如丹大飲呼五白清夜不知闌一徃<lb/>
謝朝市戢景吳江湍涉海掇瑶草臨流倚翠竿借問此<lb/>
何為言奉北堂歡北堂有夀母百嵗以盤桓晨羞沆瀣<lb/>
滓夕進雕胡盤老人為兒啼七十戲堂端殊事聞逺近<lb/>
<pb n="KR4e0219_WYG_002-21a"/>
眇然使我嘆魚翼不可並純祜世所難况復青雲客為<lb/>
時麟與鸞兩世有寵命服之吉且安飄飄千餘嵗娛樂<lb/>
未云殫<lb/>
　　　雜詩八首<lb/>
蔚彼蒿下田中有雙黄爵五步逢一飲十歩逢一啄仰<lb/>
見鴻鵠遊六翮翔寥廓豈不願從之道逺將安托天寒<lb/>
多野風四面張罦絡蘇合作彈丸歴歴空中落鼎俎苟<lb/>
不干蒿下亦已樂<lb/>
<pb n="KR4e0219_WYG_002-21b"/>
陟彼高臺上四顧臨郊畿下有清冷水寒流日夜微何<lb/>
來孤鳴鴈嘯匹空中飛天風一以厲烈烈吹毛衣稻梁<lb/>
既不慕葭菼亦已稀茫茫在中野日暮將安歸我欲負<lb/>
爾去惜哉羽翼違長吟望雲漢祗使心勞悲<lb/>
巫山不為高湘水不為深結交寧在廣所貴相知心朝<lb/>
雲既晻靄暮雨復涔淫頃刻更變化安知陽與隂交情<lb/>
苟如此世軌良嶇嶔将邀羡門子天路相追尋<lb/>
北登遼陽城顧望三韓道大海何蕭條白骨横野草下<lb/>
<pb n="KR4e0219_WYG_002-22a"/>
充蛟魚食上使烏鳶飽傷哉十萬師大半塗肝腦粟米<lb/>
量如沙金帛積成島功名誠可為封疆在自保閉闗謝<lb/>
逺人良圖胡不考<lb/>
所思在何許在彼沅與湘何以問遺之解此雙明璫葺<lb/>
蘭結菌桂室宇何芬香佳人殊不至望望天南方烟波<lb/>
弄白日容與凌風翔江空嵗云晏零露成朝霜不忍棄<lb/>
所寳且復自徬徨端居有餘翫思逺徒勞傷<lb/>
延陵有長劍寳若千金璧閉匣泣風雨開匣干星日駿<lb/>
<pb n="KR4e0219_WYG_002-22b"/>
馬與名都羅列終不易服之適異土見謂鉛刀質徐君<lb/>
亦何為神襟獨爾識欲色在不言心許成莫逆如何歴<lb/>
聘歸墓門已有棘含意竟未伸涕下空沾臆宰木集晨<lb/>
風可以懸三尺寸心苟不渝是物何足惜驅馬去郊原<lb/>
棄置如遺迹賢哉貴公子交情固金石咄彼市門徒景<lb/>
行宜自惕<lb/>
名都有士女居在城南端前庭樹桐梓後閣羅苕蘭齊<lb/>
紈為上襦魯縞為中單援琴理清曲惠聲穆且閒惜哉<lb/>
<pb n="KR4e0219_WYG_002-23a"/>
嵗不與憔悴空江湍芳華一以謝烈心不可干蹇修為<lb/>
誰使遺我雙瑜環朱衣從千騎寧可一為歡聞此竊自<lb/>
嘆立身誠獨難貴亦各有慕賤亦各有安豈伊霜雪質<lb/>
能睎桃李顔歛襟謝媒氏自下重門闗<lb/>
神龍時未遇蠖畧蟠深淵不有浮雲藉何由潤八埏鵾<lb/>
鵬隨海運一徙隂重𤣥扶搖非有負羽翮安能旋逺臣<lb/>
必有主邇臣必有先商君因景監五羖介穆賢内資富<lb/>
强業外秉侯王權功名豈不偉烈士無稱焉行藏制在<lb/>
<pb n="KR4e0219_WYG_002-23b"/>
已升沉制在天寸尺既可枉尋丈寧無愆所以魯連子<lb/>
抗志青㝠間隻矢三軍解單辭六國全萬鍾苟不欲屣<lb/>
脫如浮烟諒哉天下士疇克與比肩<lb/>
　<lb/>
　<lb/>
　<lb/>
　<lb/>
　榖城山館集卷二<lb/>
</p>
<p>
</p>
  </div>
<div>
<head>榖城山館集巻三</head> <lb/>
    <p>
<pb n="KR4e0219_WYG_003-1a"/>
欽定四庫全書<lb/>
　榖城山館集巻三<lb/>
　　　　　　　　　　　　明　于慎行　撰<lb/>
　　五言古詩<lb/>
　　　飲鮑莊泉石淙<hi>在泗水縣東</hi>
行歌涉沂泗暫偕魚鳥歡碧草夾修逵炎風吹我冠道<lb/>
旁有嘉樹四月秋聲寒俯見石淙水突出成潺湲清虚<lb/>
涵雲日滴瀝鏘瑶環主人有逸興為我陳盂盤解衣坐<lb/>
<pb n="KR4e0219_WYG_003-1b"/>
魚笱揮手截素湍瑩徹青玉鏡照我顔色丹泠泠漱瓊<lb/>
液飛沫盡可餐祓洛未為盛臨濠愜所觀遲暉速短炬<lb/>
走海無停瀾能將雙蓬鬢逐彼兩跳丸長謡望前路於<lb/>
此且盤桓<lb/>
　　　石竇泉<lb/>
異哉石竇泉此竅何年鑿湓流鳴地底砅岩成大壑駭<lb/>
浪懸且騰驚湍飛復薄歘如玉壺倒靃似春雷躍片片<lb/>
廣陵濤洒作霜天鶴增澆旋石瀨猗靡龍鱗絡淈汩入<lb/>
<pb n="KR4e0219_WYG_003-2a"/>
回淵欲去復疑卻孟公酷好竒取瓢承濆瀑我亦一俯<lb/>
首慡然心魄愕四月衣袂寒共謂秋霜落嗟哉造化工<lb/>
於此固槖籥<lb/>
　　　從泗上歸宿杜太學莊舎<lb/>
暮從川上来兩袂涵清輝回首睇泉皋蒼茫紫烟飛相<lb/>
挈入村舍解鞍控板扉牛羊深巷入雞犬空墻依中庭<lb/>
有花樹鬱鬱何葳㽔山月在簾牖星河亦已稀宛然林<lb/>
壑姿顧視朝市非主人有㫖酒行吟聊共揮避世豈在<lb/>
<pb n="KR4e0219_WYG_003-2b"/>
逺此中可忘歸<lb/>
　　　登嶧山絶頂有懷賈大卿石葵<lb/>
兹山一何髙岱宗青未極峻削玉芙蓉去天不盈尺我<lb/>
来嘯良偶杖䇿探竒跡窈窕尋幽壑嶇嶔捫絶壁俛首<lb/>
瞰虹霓四望寥天一重隂萬里生遊目忽不懌睇彼東<lb/>
南陬山川含奥邑滄浪如衣帶半掛青巖色中有素心<lb/>
人寤歌方宴息欲往一相覿其如修路隔據彼孤桐枝<lb/>
臨此萬仞石願因天風吹達我心相憶曲終絃欲絶撫<lb/>
<pb n="KR4e0219_WYG_003-3a"/>
琴長嘆息<lb/>
　　　曝經石<hi>泰山下阯</hi>
朝下天門關夕憩曝經石此石自何年斜倚萬仞壁疊<lb/>
嶂灑飛泉匹練百餘尺水底玉篆分了然成鳥跡其文<lb/>
乃上古讀之茫不識誰參雪竇禪永示金仙跡渌池低<lb/>
寳樹宛見祥河出兀坐聽潮音洗耳心方寂<lb/>
　　　送范涵虚太史入閩<lb/>
臥病謝人徒塊焉處寥廓客從何方来緘書投我槖開<lb/>
<pb n="KR4e0219_WYG_003-3b"/>
緘見故人我心忽不樂問子今何適行行入甌駱甌駱<lb/>
日南陬思客春梅落冉冉江中雲迢迢海上郭太息念<lb/>
我曹十載依銅爵云胡乖羽翮南北成離索驚颷拂林<lb/>
樹洪流奔大壑鳯棲無靜柯龍游安所托聞君有良劒<lb/>
舊在豐城鑿佩之入山海不能逢不若寳此千金質百<lb/>
鍊焉能鑠今我方無為草𤣥惟寂寞<lb/>
　　　寄張洪陽殿讀豫章四首<lb/>
月出何皎皎照我堂南端愁人苦難夜躑躅起長嘆長<lb/>
<pb n="KR4e0219_WYG_003-4a"/>
嘆將何思念我平生歡江湖萬餘里道路阻且難孤鴈<lb/>
過我庭悲鳴風正寒願傳尺素書報爾青琅玕書成在<lb/>
懷袖涕下不能看<lb/>
昔我從良友翩然遊帝傍有如雙黄鵠厲翮起髙翔風<lb/>
波一相失天路何阻長三秋為一日噭噭遥相望周周<lb/>
嘯儔匹銜羽正徬徨麋鹿索其羣孤號在莽蒼咄咄久<lb/>
沉吟為君心内傷<lb/>
海上有浮雲鬱鬱雙龍闕何意回颷吹翳此瑶臺月風<lb/>
<pb n="KR4e0219_WYG_003-4b"/>
雨忽𡨕𡨕九關不可謁直木忌為材甘井常先竭人生<lb/>
百年内鼎鼎何超忽日月跳兩丸誰鍊黄金骨富貴亦<lb/>
何為芳華有時歇寄聲問所欽好食山中蕨<lb/>
王陽方結綬貢禹亦彈冠虞卿為其友解印去邯鄲千<lb/>
金重然諾百折不辭艱窮逹相與俱飛沈豈異端末世<lb/>
逐榮寵斯道亦已難裊彼女蘿枝纒綿誠可嘆君為千<lb/>
尺松我為一握蘭蘭松不相結惟以共嵗寒<lb/>
　　　寄習豫南太史閩中二首<lb/>
<pb n="KR4e0219_WYG_003-5a"/>
颯颯雙鳴鶴集彼玉樹林凌風振逸響各有九霄心如<lb/>
何乖羽翼形影互飛沈君滯炎海上我棲梁父隂佇立<lb/>
望川梁江路迥且深豈無一札書飛鳥不懐音睠彼越<lb/>
鄉嘆感此年嵗侵一為同心謠涕下霑衣襟<lb/>
日夕登髙臺悠悠望南海南海不可從萬里隂雲靄念<lb/>
我同心人畱滯方何在一出咸陽門嵗事數已改𦕈𦕈<lb/>
睇空江曄曄生蘭<graphic n="KR0581" url="https://raw.githubusercontent.com/kanripo/KR-Gaiji/master/images/KR0581.png" mimeType="image/png"/>日晏江水寒美人殊不采如何桃<lb/>
李顔含笑揚光彩保爾嵗寒心芳華自晻靄<lb/>
<pb n="KR4e0219_WYG_003-5b"/>
　　　送田鍾台宫諭視篆南都二首<lb/>
東風入上闌衆草靡靡緑有客逺行遊倚舟河水曲河<lb/>
水深且長帆檣千里矚金陵佳麗都洵美多舊俗石渠<lb/>
對圖史吏隠諧所欲奈何卑棲子風塵獨躑躅縁木諒<lb/>
難工積薪空自束極眺逺行雲願作雙黄鵠<lb/>
别日一何久㑹日一何難浮雲滿天地遊子路間關為<lb/>
君置斗酒四座慘無歡仰視明星輝俯觀溝水瀾聚散<lb/>
諒無凖浮沈寧足嘆少年多意氣碌碌非所安願敦久<lb/>
<pb n="KR4e0219_WYG_003-6a"/>
要誼相期以嵗寒<lb/>
　　　夏日邀朱令君飲楮村石淙<lb/>
山公在襄陽日醉習池月歌聲起銅鞮至今名未歇我<lb/>
侯有仙標邈與世人絶抱琴出邑郭来采石淙蕨石淙<lb/>
何潺湲流水歕玉屑蕭颯洞壑鳴五月寒人骨方塘一<lb/>
片石混沌本無缺自從庖羲来畫作赤文裂逺望峽水<lb/>
流猶似天山雪此中有真賞欲語不可説掃苔臥石坪<lb/>
山月歸可挈<lb/>
<pb n="KR4e0219_WYG_003-6b"/>
　　　七月十五夜同朱令君吳文學汎舟北溪<lb/>
抱病臥江海屢經故國秋閉門覽羣動自得静者謀仙<lb/>
宰有逸興强我北渚游時值七月望寒蟬呌新秋槐柳<lb/>
夾修岸山鳥鳴啁啾搴帷望孤嶼迴橈背古丘歌聲上<lb/>
雲漢玉管吹汀洲須臾緑烟滅好月尊前浮皎如瑶臺<lb/>
鏡瀉作金波流仙人垂素足桂樹枝相樛掃石布瑶斚<lb/>
弄水驚素鷗風飄寒梧響露下莎雞愁清景不可奈中<lb/>
夜仍淹㽞歸路悵明發此歡焉可求<lb/>
<pb n="KR4e0219_WYG_003-7a"/>
　　　登華不注絶頂<lb/>
齊都多名山兹山獨邈絶中峰帶湖水華頂畱寒雪一<lb/>
枝玉芙蓉翠黛若可掇我来凌青冥倚嘯紫雲裂嵐氣<lb/>
互氤氳波光半明滅平野碧烟浮長隄春樹沒流覽望<lb/>
扶桑欲見蓬莱闕雲間逢真人舉手問寳訣泠然紫芝<lb/>
想了與紅塵别佳游難再得夢想何可輟<lb/>
　　　泉上<lb/>
偶坐泉上石暫與人境隔天光涵清虚水木有佳色心<lb/>
<pb n="KR4e0219_WYG_003-7b"/>
對游魚閒目送孤雲白凉颷山際生㣲雨天欲夕<lb/>
　　　送楊廬山戸部左遷淮陽<lb/>
華月出髙牖新猋激廣軒斗酒酌良夜君懐胡不歡昔<lb/>
藝名城樹今握畫省蘭作吏既彊項為郎亦苦顔如何<lb/>
流雲景奄忽無定端言從淮海至又客淮海[田*耎]摻袂即<lb/>
往路永嘯涕汍瀾騄驥志千里松柏厲嵗寒壯心苟不<lb/>
渝坎壈亦何嘆去矣崇令圖久要慎莫諼<lb/>
　　　壽四明沈封君九十<lb/>
<pb n="KR4e0219_WYG_003-8a"/>
林類不知隠行吟聊帶索伏生老嗜經於道為糟粕何<lb/>
如海上閭三老同賜爵上老氷雪肌下老顔如渥中老<lb/>
正敷愉九十骨矍鑠釋智絶町畦縱心遊恬漠有子漢<lb/>
列卿名在石渠閣洗沐一来歸六傳讙城郭玉笈緑綈<lb/>
封寳駟黄金絡華旍既綏綏綟綬何若若上堂問起居<lb/>
跪進丹丘藥羣從歘相從翩如鸞與鶴仙氣結雲霞君<lb/>
恩散林壑翁其愛玉體延年千嵗樂<lb/>
　　　題王母圖壽新建張太夫人<lb/>
<pb n="KR4e0219_WYG_003-8b"/>
西山一何髙上有列仙館阿母㡬何年皬然霜髪短丹<lb/>
室搆瓊英霞衣出火澣上元受寳訣雙成吸玉管俯視<lb/>
瑶水波幾度清且淺青鳥雲中遨飛鳴正睍睆玉函墮<lb/>
真圖仙氣人間滿侍中嵗星魂燕喜何衎衎取彼玗琪<lb/>
實跪進車渠盌若木曉暉長桃花春氣緩一奏𤣥雲謡<lb/>
永歡閬風苑<lb/>
　　　哭弟三首<lb/>
嚴霜下前除朔風凄以烈今夕復何夕同生成永别疾<lb/>
<pb n="KR4e0219_WYG_003-9a"/>
疢能㡬時音容忽已滅稚子號中閨阿母啼成血有兄<lb/>
滯天隅之死不及訣仰視雲間鴻呼羣中斷絶俯觀庭<lb/>
中樹瓊枝已再折永嘯涕如雨沈憂鬢成雪豈不懷大<lb/>
觀至情疇能掇<lb/>
天地有大運物化莽茫茫蟪蛄一何促彭𥅆一何長摧<lb/>
心嘆吾弟茂齡成殀傷明珠沉碧海神劒蝕精光念子<lb/>
平生日沈痛結中腸俎几設虚奠㫖酒盈素觴魂兮無<lb/>
不適當復来我旁屏營望南阜攬涕下沾裳<lb/>
<pb n="KR4e0219_WYG_003-9b"/>
昔我過里門訣爾衢路側撡袂對賔友悲風聲正廹猶<lb/>
言生離苦知作窮泉隔含意恨未伸生死各脉脉睠懐<lb/>
握手地心折秋山陌人生一世間忽如逆旅客誰能以<lb/>
蘧廬噭噭號真宅三復桑戸吟一哀聊自釋<lb/>
　　　擬門有萬里客行送胡孝廉孟弢孟弢為其先<lb/>
　　　　君求志逺走長安云<lb/>
門有萬里客攝衣造我堂風塵著眉目車馬倚道傍問<lb/>
子今何為執手涕沾裳自隠匡山隅承歡樂且康三復<lb/>
<pb n="KR4e0219_WYG_003-10a"/>
南陔詠旋廢蓼莪章飲棬悲鳴木陟岵悽嚴霜日月既<lb/>
不處遺德亦未忘幽蘭委澗沚無風誰為揚願子片石<lb/>
書永我寸草腸以兹冒炎暑屣履涉江湘我聞再三嘆<lb/>
俛仰以徬徨亦有明發懐感此中情傷念君苦行役且<lb/>
復盡一觴修詞諒非任其敢沫餘芳君懷雙虹劒耿耿<lb/>
明星光一當萬乗主為寳誠難量如何慕臯魚空為孺<lb/>
子愴歸其保玉體天路以翶翔<lb/>
　　　題張中丞傅野萬玉山房巻<lb/>
<pb n="KR4e0219_WYG_003-10b"/>
吾慕竹溪逸愛此竹樹林悠然展幅素緑玉何蕭森萬<lb/>
竿挺寒翠千畆横素隂亦有髙節士結廬江水潯夾池<lb/>
亂橘柚拂檻鏘球琳詎開蔣詡徑但撫山公琴朅来仙<lb/>
省遊雙管耀華簪截彼虬龍簳寫兹鷟鸑音無為睠荆<lb/>
渚寤宿増遐心此君在几席可以澹塵襟念本孤生植<lb/>
冉冉泰山岑願為琅玕贈徙倚一長吟<lb/>
　　　送王宫庶師竹請告南旋<lb/>
凛凛嵗云晏雨雪彌中林念子即往路河梁阻且深廿<lb/>
<pb n="KR4e0219_WYG_003-11a"/>
年事明主謂比雙南金國㤙豈不懐胡然有逺心東臯<lb/>
解懸耜中谷發鳴琴松蘿夾戸牖山水流玉音何如長<lb/>
安遊輿馬日駸駸素衣一以染華髪又欲侵蹇予魯狂<lb/>
生于今亦越吟送爾結長想極目青山岑<lb/>
　　　貞婦吟為長安潘氏母賦<lb/>
中庭何所有藝彼竹與蘭竹蘭被戸牖玉樹羅堂端天<lb/>
風西北吹衆香越以繁借問此何居言之辛且酸本家<lb/>
東海上羈旅在長安良人早見背遺嬰亦已單秉心在<lb/>
<pb n="KR4e0219_WYG_003-11b"/>
氷蘗誰能惜盛顔楊枝耀春華栢枝凌嵗寒豈無青陽<lb/>
輝良非我所觀補衣為兒襦輟食為兒餐兒從長者遊<lb/>
斷髪佐兒歡以此持門户幸不墮衣冠我聞慕且悲此<lb/>
義世所難共姜名不沫文母節未殫試為貞婦吟一倡<lb/>
再三嘆<lb/>
　　　上外舅秦翁生辰<lb/>
近親同里門逺親異鄉邑何况舅甥歡津梁千里隔宿<lb/>
昔忝乗龍門闌在咫尺阿翁豪且賢雅稱閭右室遲暮<lb/>
<pb n="KR4e0219_WYG_003-12a"/>
無它男所托惟女息廿年隨宦遊庭階亦寥寂中嵗鞠<lb/>
兩雛恩勤瘁心力女兒在襁褓男兒操紙筆翁媪嵗時<lb/>
来撫摩均自出伊予久懐歸蹉跎年嵗逼惻愴骨肉情<lb/>
含辛念非一兩雛忽相牽長跪繞我膝届兹中元秋阿<lb/>
翁弧矢日賔從列中堂盃觴行絡繹兒母在天隅間闊<lb/>
増煩悒請耶篹片詞寄我離孫臆我聞兩雛言吟嘆心<lb/>
戚戚孩抱亦何知母慈良可識翁今七十三媪亦過七<lb/>
十丹顔未全改縝髪但稍白矯矯矍鑠姿少壯或不及<lb/>
<pb n="KR4e0219_WYG_003-12b"/>
海桑千仞枝池桃千嵗實鬱鬱岱山松纍纍丈人石持<lb/>
此壽翁媪永列丹臺籍時和復年豐娱樂加餐食早晩<lb/>
歸山樊聚首多夷懌揮翰為長歌歌闋情未極<lb/>
　　　冬夜方胥成過訪<lb/>
𤣥雲結重隂北風凄且寒端居寡言宴惜此芳嵗闌客<lb/>
從逺方来入門正其冠解裝出所有贈我青琅玕其物<lb/>
有光耀握之感且嘆華鐙列堂隅酌醴羞盤餐片言意<lb/>
氣合昵若平生驩風雅久淪替學海多狂瀾衆目徒熒<lb/>
<pb n="KR4e0219_WYG_003-13a"/>
熒誰為曠古觀問君四方志前路何漫漫時俗賤文史<lb/>
世事多艱難勉哉樹芳軌榮名不可殫<lb/>
　　　春日寄陳從訓<lb/>
上日臨髙臺平隄草已緑感物動我思騁望春江曲春<lb/>
江不可涉幽人在空谷葺彼桂蘭宇好此蘿薜服舒嘯<lb/>
穆鸞凰結佩鏘瓊玉居依戴顒宅遊踵焦君躅豈無席<lb/>
上珍風塵匪所欲一為傾盖言相期違世俗十年曠良<lb/>
覿念子心煩促寤寐豈不諧綿道如川陸悠悠河上魚<lb/>
<pb n="KR4e0219_WYG_003-13b"/>
𣺌𣺌雲中鵠緬懐一札書徒勤萬里目眷言崇令名加<lb/>
餐以為祝<lb/>
　　　題崔仲素郡丞撫松亭<lb/>
藐彼海上山雲氣何寥廓中有孤丘亭蒼茫臨大壑約<lb/>
壁荃與蘭塗材匪丹雘亭端亦何有長松雙落落下根<lb/>
盤虬龍上榦棲鸞鶴泠風無時休秋霜被已薄主人北<lb/>
州牧解組躭恬漠亭中諧寤言松下恣盤礴月出鼓鳴<lb/>
琴永夜聲蕭索載詠彭澤吟古今偕至樂顧見泰山隅<lb/>
<pb n="KR4e0219_WYG_003-14a"/>
五株良有托萬古稱秦官貞心無乃怍請移植此亭為<lb/>
假山中爵食彼偓佺倫共錬延年藥<lb/>
　　　閒居述懐<lb/>
白日御颷輪西下何其速河流東到海日夜波聲蹴人<lb/>
生正百年榮華不滿目君今亦胡為沈吟長蹢躅北里<lb/>
有良友南隣多舊族相羊山水間聲若絲與竹斗酒可<lb/>
相娱極宴適所欲何必宛洛遊裘馬相徴逐制命固在<lb/>
我無為自局促<lb/>
<pb n="KR4e0219_WYG_003-14b"/>
　　　新春獨坐有念<lb/>
青陽布嵗和鼓籥回嘉律如何后皇心條風猶慘慄七<lb/>
日不出門塊焉坐斗室咄嗟顧庭除感念端非一豈無<lb/>
閭巷歡亦多朝市匹白首盡如新誰為膠與漆避世良<lb/>
所欣延齡豈有術人生陶大塊飄如駒過隙苟欲役風<lb/>
塵何物關名實㫖哉盈觴酒優游以永日<lb/>
　　　元夕家宴示諸子姪<lb/>
端居逢節序中情尠所歡常華既云瘁谷風良不完佳<lb/>
<pb n="KR4e0219_WYG_003-15a"/>
夕謝賔徒且復陳盤餐丱弁既列侍孩抱亦團圞尊酒<lb/>
日云晏華鐙爛以繁九枝蘭桂燼四照玻瓈丹笑語不<lb/>
知疲迢迢清夜闌永懐家門念俛仰固多端依棲幸不<lb/>
逺蕃碩已可觀慎旃各努力保作誠為難<lb/>
　　　泰山對酒贈馮琢吾少宰<lb/>
晨登泰山坂四顧何茫茫浮雲蔽若木旭日開扶桑隂<lb/>
晴倐忽變登頓多蒼黄長風四面至烈烈吹我裳客子<lb/>
駕言邁行行陟帝鄉前有一尊酒臨此萬仞岡綢繆亦<lb/>
<pb n="KR4e0219_WYG_003-15b"/>
何念展轉不盡觴結交睠金石悵别懐參商髙舉步萬<lb/>
里遊目涉四荒其雨怨杲日若濟思舟航努力事明主<lb/>
庶令泰道昌<lb/>
　　　靈巖送别琢吾<lb/>
山館夜不寐起視明星㣲北斗掛楹牖天河垂欲晞客<lb/>
行一何遽申旦從此辭十年聊一晤此後長相思斗酒<lb/>
不得醉涕下沾裳衣君如山上雲作雨彌天施我如澗<lb/>
中石抱此不化姿浮沈各有以本自相因依寸心苟不<lb/>
<pb n="KR4e0219_WYG_003-16a"/>
渝安在合與離願言保黄髪待子成功歸<lb/>
　　　寄題朱金庭宗伯逍遥樓一首<lb/>
我有同聲偶宛彼天南隅十年曠色笑萬里違音書坐<lb/>
逢越方人跪問今何如方修南華義閉迹重樓居重樓<lb/>
何縹緲迴架名山隅星月宿雕檻虹霞帶綺疏雲門列<lb/>
遥障剡水周前渠冥韜寡談讌遐眺多謳歈違哉曠士<lb/>
懐自執環中樞鷦鷃棲非隘鵾鯨潤豈餘至遊苟有托<lb/>
焉適非吾廬君今息溟海吾亦耽枋榆室遐人尚邇年<lb/>
<pb n="KR4e0219_WYG_003-16b"/>
往意未疎恨無雙飛翼徑度三山閭永言鬯𤣥㫖婆娑<lb/>
以自虞<lb/>
　　　蜀山湖遊太宰吴介肅公精舎感述<lb/>
𣺌𣺌汎平湖亭亭望孤嶼秋風莽蕭瑟川光澹容與昔<lb/>
有素心人此焉躭宴處下帷探道帙閉關謝塵侣狎從<lb/>
鷗鳥嬉遐慕鴻鵠舉國卿豈不崇視若鳶與䑕遺構今<lb/>
尚存髙芬疇克旅白雲去不還寒山靜無語景行不可<lb/>
得迴橈徒延佇<lb/>
<pb n="KR4e0219_WYG_003-17a"/>
　　　壽周燕川封君為司理周君作<lb/>
逖彼瀟湘水北流雲夢隂鍾靈孕華閲寳樹何蕭森長<lb/>
公楚山玉仲甫荆南金叔君何所韞葆此席上琛力田<lb/>
笑株守談經軼陸沈甫志藍田璧旋鳴單父琴政聲彌<lb/>
漢沔士譽播江灊自振雙鳬羽還成五桂林名郎負竒<lb/>
采天闕彯華簪執法奎婁野揚芬岱嶽岑奏牘荷殊寵<lb/>
陟岵勞逺心秦雲睇菴薆蜀道歌嶇嶔願言蘄壽祉酌<lb/>
斗思愔愔長跪再有獻所獻非球琳𤣥霜十洲采瑶草<lb/>
<pb n="KR4e0219_WYG_003-17b"/>
三山尋服此顔如渥無使華髪侵漢水誰謂廣湘水誰<lb/>
謂深聊挹滄溟潤流君世澤吟<lb/>
　　　冬日得馮少宰用韞書問寄謝一首<lb/>
北風一以厲雨雪何漫漫江湖莽浩淼周道阻且艱故<lb/>
人在千里寄我雙羅紈織成不惜逺為念衣裳單感兹<lb/>
平生意提挈再三嘆别離未覺久年光忽欲闌幸有裘<lb/>
與褐可以禦嵗寒七章匪不麗所適燠且安巻衣置篋<lb/>
笥怊悵不能諼<lb/>
<pb n="KR4e0219_WYG_003-18a"/>
　　　題睢陽魯夫人貞壽巻<lb/>
伯姬魯國女作嬪儀宋宮委身殉烈焰名與天壤終伊<lb/>
誰嗣良軌請歌貞媛風淑靈禀鴻造典訓開儒宗生年<lb/>
汶陽里逺嫁梁園東君子秉明誼德心協所崇瑟琴諧<lb/>
雅調環琯多莊容嬿婉未及竟隕棄號蒼穹秋霜激素<lb/>
質朝日明丹衷和丸佐兒誦停杼代兒舂日永非在夏<lb/>
宵長非在冬奄忽嵗年邁拮据堂構隆永懐背堂念不<lb/>
受清臺封貞如幽澗栢含翠凌髙空皎如旋淵玉吐耀<lb/>
<pb n="KR4e0219_WYG_003-18b"/>
干長虹母師饗嘉號女史圖芳蹤一為鳬鵠嘆感慕何<lb/>
時窮<lb/>
　　　慰宗侯𤣥同契丈居廬<lb/>
端居嵗云晏雨雪塗周行寒夜不得寐起坐思天方天<lb/>
方有良友皎若珪與璋間者闊聞問匪謂殊津梁方修<lb/>
倚廬禮自廢蓼莪章天風號林樹烏鳥鳴聲長曽閔既<lb/>
人紀臯連亦國良吾邦賢聖里風軌敦侯王願言一往<lb/>
慰我馬摧以黄居諸諒已迅霜露多悽愴光前固有道孺<lb/>
<pb n="KR4e0219_WYG_003-19a"/>
慕徒為傷君其勉餐食錫類方未央<lb/>
　　　謝少傅蛟門沈公書問<lb/>
徙倚步中庭仰見飛黄鵠黄鵠自何方遺我一尺牘開<lb/>
牘見所欽慰借溫如玉為寄雙織成無非錦與縠巻書<lb/>
置懐袖感嘆不能讀匪無逺道思畏此川塗曲間别十<lb/>
餘年故情猶爾篤欲以報綢繆山雲不可掬天道有盈<lb/>
虚人情多蹢躅狐白豈不珍褐衣亦已燠苟存嵗寒心<lb/>
不在違所欲<lb/>
<pb n="KR4e0219_WYG_003-19b"/>
　　　題吴母貞裕巻二首<lb/>
衛姜植特操鄒孟秉義方貞哉延陵母曠古嗣遺芳素<lb/>
衷矢皎日烈質凝秋霜笄總奉君子瑟琴靜且良一為<lb/>
終天訣掩鏡銷鉛妝晨炊井牀凍夜績釭輝凉中庭長<lb/>
瓊樹復汎崇蘭光璇室有彤管名與星嶽長永言歌黄<lb/>
鵠三嘆沾人裳<lb/>
女貞既有樹女清亦有臺不如母師號雲漢天昭回丹<lb/>
泥北堂燿璇牓深閎開表閭與錫命流耀江海隈子為<lb/>
<pb n="KR4e0219_WYG_003-20a"/>
簪筆史倚柱稱瓌材孫為含香吏抗章胡壯哉家聲一<lb/>
以振母節益以恢正氣凛千古榮名肅九垓歌言樹令<lb/>
軌以拯流風頺<lb/>
　　　瑞榖謡為郡伯劉公賦<lb/>
我服汶陽隴穫彼麻與菽道逢拾穂人軒眉行鼓腹問<lb/>
言何所欽吾邦有仁牧濊澤若雨暘庻徴協寒燠芃芃<lb/>
萬寳登穰穰三秋熟舊聞嘉禾名今見嘉禾蔟一莖二<lb/>
三岐多者至五六異畆荐周塍合頴標唐籙恵露洒瓊<lb/>
<pb n="KR4e0219_WYG_003-20b"/>
臯條風披廣麓上充德政符下錫氓庻福不謂憔悴餘<lb/>
歡聲洽比屋我聞三嘆言地寳一何渥有淵不産珠有<lb/>
田不産玉固知聖后心所貴惟民榖願以魯史書仰佐<lb/>
豳風祝昊貺感皇仁流膏豐海隩<lb/>
　　　題鄭雙峰先生鄉賢巻冊<lb/>
谷口有逸民秉耒在巖穴儒宗遁北海牧伯欽髙節二<lb/>
公世所師豈伊青紫列誰者嗣流光華胄棲東越握槧<lb/>
謝公車服隴躭郵畷獨行州里孚篤誼神明徹生不采<lb/>
<pb n="KR4e0219_WYG_003-21a"/>
芹游沒從舎菜醊典禮曠無前清芬耿不滅神報一何<lb/>
延永錫鍾遺厥亦有公衮褒金書貤象闕種木百年隂<lb/>
種德百年烈末俗徒皇皇芳規胡不晰<lb/>
　　　題邵武丞鄭公名宦傳冊<lb/>
古者侯與卿侐寢無遺跡桐鄉一嗇夫至今有社稷民<lb/>
志諒難諧德聲允無斁邈哉邵武丞乃與千秋匹蚤躭<lb/>
竹素編暮隨升斗檄十載和鳴琴鸞鳯棲枳棘折獄照<lb/>
覆盆賦政懸尺籍老掛武夷冠雲臥仙巖碧猶餘棠樹隂<lb/>
<pb n="KR4e0219_WYG_003-21b"/>
清風滿舊邑長吏備時烝澤宫㕘侑食赤紱豈無人伊<lb/>
誰分半席柳勒武功銘韓記藍田璧婁江筆如椽亦永<lb/>
循良績公真不負丞是為黄綬式<lb/>
　　　紀夢二首<lb/>
昔夢遊閶闔謁帝明光宫天衣馮玉几顧笑回春風眷<lb/>
言苦行役賜酒盈金鍾飶芬滿襟袖色瑩玻瓈空吸之<lb/>
不能半已覺衰顔紅洗爵再拜謝幸免傾側容小臣升<lb/>
斗器既醉心怦忡沈湎豈不愉無乃烖㣲躬大福諒不<lb/>
<pb n="KR4e0219_WYG_003-22a"/>
再君恩既有終<lb/>
夢從化人遊虞我以竒巧平地疏清渠中有萍與藻遊<lb/>
魚三五頭淫裔何鮮姣良無波濤驚似有雲氣繞臨流<lb/>
羡且觀不知牀月皎記念在恍忽躊蹰至天曉夢中幻<lb/>
已滅寤言復何道<lb/>
　<lb/>
　<lb/>
　<lb/>
<pb n="KR4e0219_WYG_003-22b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　榖城山館集巻三<lb/>
</p>
<p>
</p>
  </div>
<div>
<head>榖城山館集巻四</head> <lb/>
    <p>
<pb n="KR4e0219_WYG_004-1a"/>
欽定四庫全書<lb/>
　榖城山館集巻四<lb/>
　　　　　　　　　　　　明　于慎行　撰<lb/>
　　七言古詩<hi>唐體樂府附</hi>
　　　長安道<lb/>
東出灞陵橋回望長安道烟花萬户暖風輕羅綺千門<lb/>
明月曉漢家宫闕鬱岧嶤碧閣珠樓倚絳霄丞相衣冠<lb/>
蒼玉佩將軍甲第赤欄橋平明内殿承顔色日晏朝迴<lb/>
<pb n="KR4e0219_WYG_004-1b"/>
行紫陌夾道金覊赭汗流盈門繡轄朱塵塞人生得意<lb/>
自輝光刺謁紛紜滿路旁一笑看人回禄命片言酬客<lb/>
腐肝腸小子勝衣皆受印蒼頭結綬亦為郎貔虎三千<lb/>
陳列第鴛鴦七十閉東廂銀牀月瑩流蘇帳翠幙烟浮<lb/>
玳瑁梁鐙前北里千金舞座上宜城九醖觴年去年来<lb/>
無旦暮春花秋月依然度歌吹平連長樂鐘林園直接<lb/>
新豐樹祗知娱樂不知憂轉眼榮華逐水流誰道氷山<lb/>
可永峙誰言天雨可重收曾聞上將幽鍾室曾見元公<lb/>
<pb n="KR4e0219_WYG_004-2a"/>
賜養牛博陸門前羅鳥雀平津邸内走鼪鼬古来世事<lb/>
渾如許道上垂楊不解語唯有東陵舊日侯瓜田看盡<lb/>
青門雨<lb/>
　　　將進酒<lb/>
君不見洛陽城東桃李花暮時紅雨早時霞又不見瑶<lb/>
臺素月飛銀闕三五蟾光四五缺人生行樂不須愁富<lb/>
貴豪華電露流昔時鼎盛五侯里今時零落成荒丘長<lb/>
安貴人眼中數規名規利何太苦日中走馬平津第絳<lb/>
<pb n="KR4e0219_WYG_004-2b"/>
塵拂衣汗成雨白衣蒼狗在須臾雷公駍鍧震下土揚<lb/>
雄寂寞黙守𤣥賈誼太息將安補青玉案紫霞盃與君<lb/>
沽酒臨髙臺烹龍炰鳯白日暮清歌妙舞香風来朝不<lb/>
從騏驥遊暮不從黄鵠棲浮名碌碌果何有天地於我<lb/>
如醯雞茫茫吹萬同一吷曾史桀跖皆電滅君今少壯<lb/>
復不飲坐使紅顔鏡中歇紅顔銷歇奈爾何華髪蕭蕭<lb/>
日以多直須枕藉盃中酒莫問浮沉海上波<lb/>
　　　巫山髙<lb/>
<pb n="KR4e0219_WYG_004-3a"/>
巫山髙髙不可極十二芙蓉入天碧楚王館前暮雨飛<lb/>
流烟凝翠濕仙衣蘭詞半吐巻衣去𣺌𣺌行雲不知處<lb/>
日髙枕上聽猿聲惆悵髙唐夢不成<lb/>
　　　有所思<lb/>
有所思乃在蕭關道玉井蒼苔嵗月深門前細路生春<lb/>
草春草如烟秋月缺路逺魂飛不可越祗聽關山笛裏<lb/>
聲登樓曠望肝腸絶東来有鳥正西飛願寄一書到海<lb/>
涯鳥辭天長去不反藏書懐袖衣帶緩<lb/>
<pb n="KR4e0219_WYG_004-3b"/>
　　　戰城南<lb/>
去年戰龍城南今年戰烏丸北海門半夜風雨聲島嶼<lb/>
㣲茫天地黒邉營嗷嗷新鬼號頭髗亂落芙蓉刀平明<lb/>
幕府歌鐘起白璧黄金北斗髙夷奴垂鞭出海嶠回首<lb/>
遼陽馬上笑可憐膏血滿野塗異方飽死原上烏至今<lb/>
愁望零支道白草寒霜萬骨枯<lb/>
　　　朱鷺篇<lb/>
昆明池水金堤曲朱鷺飛来春草緑紅樓紫殿度香風<lb/>
<pb n="KR4e0219_WYG_004-4a"/>
片片丹霞水上宿王孫蘇合作彈丸飛落碧空池水寒<lb/>
網絲漠漠如烟織斂翅裵回不可即朱鷺朱鷺何紛紛<lb/>
避人引子呌入雲刻畫白頭人不識海邉笑殺素衣羣<lb/>
　　　輕薄篇<lb/>
長安九陌花初發細馬輕車看不歇五陵少年遊冶郎<lb/>
開顔發艶朝日光珠牕繡網烟如織明月樓中夜吹笛<lb/>
雙燕西飛底不知銜泥飛出碧梧枝<lb/>
　　　烏夜啼<lb/>
<pb n="KR4e0219_WYG_004-4b"/>
金陵城頭秋月深城烏夜半啼髙林閨中思婦桃紅燭<lb/>
斜倚寒牕聽不足低鬟無語濕羅衣起視明星河漢㣲<lb/>
　　　賈客樂<lb/>
廣陵賈子江東客大艑珂峩倚江側朱樓繡箔月如霜<lb/>
醉臥壚頭小玉牀五更解船大江去鼉浪鯨風何處住<lb/>
洞庭秋水接天来五兩成林夜半開西登三峽立百丈<lb/>
灔澦如牛不得上環環布帆欲退飛猿鳴一聲淚沾衣<lb/>
錢刀睹快狎風色歸来金多頭已白同時隴上飯牛子<lb/>
<pb n="KR4e0219_WYG_004-5a"/>
睡起烟臯夜吹笛<lb/>
　　　大堤曲<lb/>
大堤春盡花成雨大堤女兒隔花語揚州估客四角幡<lb/>
暮泊蘭橈宿江渚芙蓉寳帓緑雲鬟翠簟銀缸夜色寒<lb/>
倚瑟當壚春酒盡巻帷望月曉装殘石城一曲歌未足<lb/>
日出天空江水緑含啼送客更多愁腸斷烟波萬里秋<lb/>
　　　對酒行送朱廷評可大左遷汝州别駕<lb/>
朱君朱君為我楚舞我為君歌金尊緑酒春風過天長<lb/>
<pb n="KR4e0219_WYG_004-5b"/>
道逺可奈何爾不能汎汎與鳬俱上下一朝海水生白波<lb/>
我今送爾萬里長河道歌聲一闋令人老上有悲鳴噭<lb/>
噭離羣嘯匹之春鴻下有萋萋斷腸草斷腸西去思悠<lb/>
悠洛水齊山兩地愁平生不作兒女態今日為君雙涕<lb/>
流朱君朱君與爾登髙丘望逺海茫茫塵世不知年秦<lb/>
皇漢武今安在天生豪儁必有用如君自是人間才縱<lb/>
然落魄江海上浮雲於我何有哉朱君朱君爾今且飲<lb/>
三百杯<lb/>
<pb n="KR4e0219_WYG_004-6a"/>
　　　行路難送可大<lb/>
典我千金裘共醉千鍾酒何處正愁人月落青門柳長<lb/>
跪問行子君今何所之海風五六月豈是客遊時北上<lb/>
太行坂羊腸詰曲何時返南去渡長河津梁隔閡生風<lb/>
波蛟龍出遊雲雨多雷公砰訇奈若何行路難難未巳<lb/>
何當與子浮滄溟一掛長風三萬里<lb/>
　　　白馬篇送可大<lb/>
白馬黄金羈蹀躞溝水頭君今且莫去為我暫淹留昔<lb/>
<pb n="KR4e0219_WYG_004-6b"/>
我束髪年與子同出入幸承明主恩並列金閨籍行彼<lb/>
長安途宛如雙飛翼自謂連行兩不離豈知一旦成分<lb/>
析我棲東海岸君去洛陽遊天津橋下水不盡古今愁<lb/>
陸機名髙翻見妬賈生胡遭絳灌仇人心對面如山海<lb/>
世情交道何悠悠丈夫得意自有數豈能與蜉蝣翠羽<lb/>
楚楚爭春秋為君笑盡一杯酒彈劒悲歌醉未休<lb/>
　　　明妃曲送可大<lb/>
妾本名家子十五顔如玉羅綺閉重閨羞道黄金屋君<lb/>
<pb n="KR4e0219_WYG_004-7a"/>
王選秀色早嵗入深宫三年不召見憔悴泣春紅同時<lb/>
入宫人一一錦屏中芳顔自倚能傾國肯學他家買畫<lb/>
工祗憐寂寞深宫裏不道風塵邉塞起君王一顧不可<lb/>
留蛾眉逺嫁三千里紅頰兩行啼邉城草色萋今宵胡<lb/>
地月昨夜漢宫雞漢宫桃李春如雪此時緘怨辭丹闕<lb/>
但使君心悟畫圖不惜龍沙愁夜月<lb/>
　　　鳴鴈行寄趙瀫陽年兄南粤<lb/>
鳴鴈發雲中羽翮摩天舉何意長風来吹向瀟湘渚連<lb/>
<pb n="KR4e0219_WYG_004-7b"/>
行接翼不忍分忽然散落如風雨洞庭波寒木葉稀霜<lb/>
空嘹唳常苦饑迢迢故國日已非聞弦虚驚使我欷今<lb/>
復彈射將安歸不及銜泥雙燕飛金牕繡戸春日㣲一<lb/>
為鳴鴈行三嘆沾人衣<lb/>
　　　江南曲<lb/>
蕭蕭烟雨秋江口兩岸青旗拂細柳估客初迴錦䌫舟<lb/>
妖姬正熟銀槽酒珠樓宛轉畫橋東油壁輕舟綺繡中<lb/>
桃葉江前對明月莫愁湖上起西風繁華莫唱江南曲<lb/>
<pb n="KR4e0219_WYG_004-8a"/>
吴宫舊草茫茫緑<lb/>
　　　關山月<lb/>
隴頭流水何年别戍客辭家心欲絶横笛寒吹塞上聲<lb/>
春閨近對關前月如花小婦翠眉低覽鏡愁生玉面啼<lb/>
十年征戍音塵斷不得雲中半紙題織成錦字空自嘆<lb/>
椷愁那到玉門西<lb/>
　　　行行且遊獵篇為于子冲賦<lb/>
漁陽九月陣雲黒使君叱撥桃花色酒酣弄轡意氣豪<lb/>
<pb n="KR4e0219_WYG_004-8b"/>
呼鷹出獵燕然側黄間欲挽倚寳刀銀鏑飛過雙青骹<lb/>
千羣𤣥鹿大如兕排風蹠地走且號日斜勒馬原上立<lb/>
蕭條狐兔無遺迹書生自學萬人敵為君却掃隂山北<lb/>
　　　洛陽道<lb/>
漢宫烏啼天欲曉平明試馬東城道銀鞍玉勒五花驄<lb/>
十八承恩拜侍中春寒花滿披香殿溫室璇房夜開宴<lb/>
呼盧一擲賜錦袍百和輕烟經宿散君不見咸陽三月<lb/>
花如雨巻衣淚落秦宫女<lb/>
<pb n="KR4e0219_WYG_004-9a"/>
　　　采蓮曲<lb/>
芙蓉江上秋風烈采蓮少女沙棠檝紅顔耀日總疑花<lb/>
翠袖凌烟渾勝葉月髙船重花欲稀漸聽花間笑語㣲<lb/>
停橈忽憶巴陵道悵望烟波涕滿衣<lb/>
　　　上雲樂<lb/>
東廂食舉百戲作魚龍曼衍中堂落華鍾忽駐舞綴停<lb/>
更進西方上雲樂老胡家世是文康紫髯深目華蓋方<lb/>
白巾裹頭火浣細緑珠作帶韎<graphic n="KR1944" url="https://raw.githubusercontent.com/kanripo/KR-Gaiji/master/images/KR1944.png" mimeType="image/png"/>長曾從海上栽若木<lb/>
<pb n="KR4e0219_WYG_004-9b"/>
吹笙更截崑崙竹朝看阿母鬢成霜夕見安期顔似玉<lb/>
却候明時日再中朅来獻賮玉門東流沙暮涉三萬里<lb/>
碣石天開百二重辟邪師子陳成列赴曲聲隨簫鼔節<lb/>
漢苑白麟未足珍宛城寳馬空稱絶白題歌舞奏仙倡<lb/>
為祝黄圖日月長但願百蠻九塞靖烽火陛下長傾萬<lb/>
嵗觴<lb/>
　　　杯槃舞歌<lb/>
吹鸞簫考鼉鼓四座停酌看槃舞七槃宛轉一匕舉左<lb/>
<pb n="KR4e0219_WYG_004-10a"/>
翻右覆勢如取九日落天星作雨晦明滅沒不可覩觀<lb/>
者疊迹色怖沮跳丸弄劒安足數夜長酒多絃管清收<lb/>
槃按節作緩聲月髙露下天宇平向来巧拙虚無形<lb/>
　　　鳯臺曲<lb/>
未央宫前桃李花柳枝烟裊御陌斜貴主初臨萬年館<lb/>
小侯新試七香車香車繡幰開長樂十里天街鋪錦箔<lb/>
臺上乗鸞白管簫樓頭走馬黄金絡賜衣分得御袍香<lb/>
寳玦珊瑚佩帶長朝遊歌管金張第暮入風流趙李塲<lb/>
<pb n="KR4e0219_WYG_004-10b"/>
君不見隴西老將頭白盡百戰不博通侯印<lb/>
　　　閣試征西將軍出塞歌<lb/>
榆關九月寒風早𤣥霜已白邉城草敵騎朝侵敇勒營<lb/>
將軍夜出祁連道關山曉月度龍沙馬上芙蓉吐劒花<lb/>
連營畫地傳刁斗十萬軍聲静不譁期門少年健如虎<lb/>
束髪從軍思報主畫角寒銷玉塞雲鐡衣冷拂金城雨<lb/>
援枹執鼔何雄哉笑看樓蘭動地来合圍瀚海渾無敵<lb/>
轉戰臯蘭未肯迴紫騮汗血歸来後肘背黄金大如斗<lb/>
<pb n="KR4e0219_WYG_004-11a"/>
胡牀坐解月支頭割鮮笑釂蒲萄酒酒泉亭障接烏孫<lb/>
輜重如山入塞門五雲闕下報天子萬里封侯安足論<lb/>
　　　館課沙隄行<lb/>
漢家宫闕五雲裏複道連綿正相倚建禮門前綺陌開<lb/>
銅龍樓下沙隄起沙隄迤靡屬東城十里宫槐緑影横<lb/>
街官閭吏傳呼過隄上隄下人不行黄麻早下平津閣<lb/>
萬玉班髙元宰爵華轂遥從天上来沙隄半自雲中落<lb/>
滄海桑田事未真人間富貴等流塵只言避世金門客<lb/>
<pb n="KR4e0219_WYG_004-11b"/>
曽見沙隄㡬度新<lb/>
　　　題桃川圖贈錬師張子故西苑方士也<lb/>
我歌桃川圖舊識桃源客骨青髪短雙頰紅十年賣藥<lb/>
長安陌自言本是武陵人花落花開不記春姓名偶被<lb/>
先皇識選列仙官侍紫宸紫宸宫閣天中起西苑繁華<lb/>
如夢裏銅盤百尺落秋空綺幕千門照流水祠壇隊隊<lb/>
羽衣羣鶴蓋霓裳擁聖君黄金白璧年年賜豹髓鸞膏<lb/>
夜夜焚當時等軰俱光采算袋裶衫揖上宰曽窺阿母<lb/>
<pb n="KR4e0219_WYG_004-12a"/>
降瑶臺更訪安期入東海海上重来鬢已秋鼎湖龍去<lb/>
水空流夾城輦路多青草别殿宫官半白頭承恩舊侣<lb/>
知何處聞逐雲中雞犬去惟餘野跡走風塵却憶桃花<lb/>
源裏住我聞此語涕沾膺世事從来不可憑君今莫説<lb/>
丹砂事松栢蕭蕭冷茂陵<lb/>
　　　贈鄔秀才汝翼<lb/>
白頭自如新傾蓋自如故西風蕭索朔鴈號江南老生<lb/>
来何暮我聞吴楚之間多大雅布衣往往稱作者才情<lb/>
<pb n="KR4e0219_WYG_004-12b"/>
不復論三唐直薄西亰接枚馬君乎君乎何壯哉握筆<lb/>
一掃傾羣材凄風寒迸金石裂長濤怒激天地迴眼前<lb/>
浮沉那足數文章有真心自苦胡為乎敝裘零落雙眼<lb/>
白一夜商歌淚如雨我為歌一闋君為盡一杯白雪誰<lb/>
憐楚客調黄金空築燕王臺看君落魄今何似古来才<lb/>
人亦如此莫言得意自有時人生所貴成名耳<lb/>
　　　送業師黄東野先生左遷衛輝郡博<lb/>
漁陽城下多秋草漁陽城頭秋月曉涼風颯颯吹客心<lb/>
<pb n="KR4e0219_WYG_004-13a"/>
驅車逺下三河道三河地接太行秋倚劒悲鳴囬紫騮<lb/>
滿堂擊筑吾不樂黯淡胡為賦逺遊先生落落閩中彦<lb/>
束髪牀頭開萬巻賦成盡擬似相如待詔金門不召見<lb/>
明光宫裏落雙鳧握綬江城興不孤推轂難逢北海薦<lb/>
抱經却授西河徒青氊莫道成蕭索博士古来官不薄<lb/>
買駿終歸郭隗臺登龍本出孫𢎞閣垂髫舊日魯諸生<lb/>
負笈從遊濟北城十年不立門前雪望斷江南萬里程<lb/>
薊門烟樹今何夕白露滿庭空水碧一尊相對夜色寒<lb/>
<pb n="KR4e0219_WYG_004-13b"/>
挑盡青燈話夙昔長歌忽漫是離筵不盡浮雲黯逺天<lb/>
淇園到日應相憶萬竹寒聲沸百泉<lb/>
　　　彈鋏歌為鄆樊生賦<lb/>
君家閥閲髙東魯亦近樊城傳舊土兩朝八座祖與孫<lb/>
後代簪纓仍接武爾亦翩翩帝里遊茱萸錦帶鷫鸘裘<lb/>
紫雲闕下彈雙鋏来向朱門傅小侯朱門修巷臨長道<lb/>
翠閣瓊樓相映好明月時聞内苑笙春風日蹋芳隄草<lb/>
髙堂上客號三千俠少風流獨迥然鬬雞南陌爭金距<lb/>
<pb n="KR4e0219_WYG_004-14a"/>
走馬東城揖玉鞭相逢斗酒多傾倒胡姬壚頭天未曉<lb/>
汾陽甲第貴盈門那作樵漁空自老薊門春盡雨茫茫<lb/>
汶水梁山路阻長錦衣歸向橋邉過不是青絲馬上郎<lb/>
　　　荆門歌送沈澄川太史奉使楚藩<lb/>
荆門望望𣺌何許横跨三巴控三楚髙臺落日大王風<lb/>
明月空江帝子渚侍臣持節下蓬菜三楚豪遊意壯哉<lb/>
銀扉朱邸江邉峙玉檢金泥闕下開青門柳枝日未午<lb/>
胡姬壓酒當花塢聚散渾如陌上雲别離苦恨尊前雨<lb/>
<pb n="KR4e0219_WYG_004-14b"/>
驛樓官樹潞河西七十長亭路不迷贈客㡬投青玉案<lb/>
當歌一聽白銅鞮南登即向巴陵道苦竹香楓相映好<lb/>
斾指芙蓉澤畔花槎凌鸚鵡洲邉草蘭臺仙館白雲秋<lb/>
飛蓋爭隨上客遊應教非同靈運賦懐鄉不上仲宣樓<lb/>
嗟君聲名何煒煜彩筆驚人珠萬斛論道三年侍石渠<lb/>
校書乙夜開天禄長安春色正霏㣲侍從翩翩滿禁扉<lb/>
早看方朔歸金馬莫學相如戀錦衣<lb/>
　　　夜郎歌送賈諌議德修奉使黔中臨問屬夷酋<lb/>
<pb n="KR4e0219_WYG_004-15a"/>
　　　　長<lb/>
燕城客舎經春草落花如雪閒不掃故人忽作夜郎行<lb/>
離心溝水長安道與君追逐競髙蹤翩翩矯若雙飛龍<lb/>
春風共載承明筆曉月同趨長樂鐘嗟君風度何磊磊<lb/>
夙昔大名滿東海千言倚馬疾如飛賦成四座騰光彩<lb/>
一列金閨法從班朝朝鳴玉侍天顔牽裾折檻偶然事<lb/>
諫草琅琅動九關夜郎越嶲天南土萬里夷荒開幕府<lb/>
倚劒秋迴七澤雲掛帆夜渡三湘雨天書逺向百蠻開<lb/>
<pb n="KR4e0219_WYG_004-15b"/>
辮髪番君夾道来嘯咤風雷震山嶽白日㒺兩何有哉<lb/>
金杯紅燭月鳴杵酌酒與君對君語區區離合安足陳<lb/>
懐抱平生吾與汝春晴日觀轉愁予十二河山錦不如<lb/>
莫詫故林偏得到吾將走馬深嵓居<lb/>
　　　白將軍歌為吉軒令君賦<lb/>
君不見關西故將五陵豪束髪從軍受六韜蓮花玉劒<lb/>
浮雲騎横擊隂山塞月髙又不見五雲樓閣春窈窕射<lb/>
䇿彤庭海日曉碧衣行盡長安陌玉勒銀鞍弄騕褭君<lb/>
<pb n="KR4e0219_WYG_004-16a"/>
家甲第隴雲東文武家聲霄漢通已看彩鳯鳴秦苑早<lb/>
見仙鳧出漢宫三年試政齊城宰萬樹名花何罨藹函<lb/>
關却望紫氣深姑射山中春未改將軍矍鑠狀如何七<lb/>
十猶能擊缶歌㢘頗善飯英風在馬援凭鞍壯志多封<lb/>
侯萬戸吾何有庭種芳蘭門種柳結束還徴俠少遊十<lb/>
千一醉新豐酒齊城東去是三山弱水蓬莱路不艱郎<lb/>
君跪乞長生藥為駐仙人千嵗顔吾聞黄河東来三萬<lb/>
里横亘榆關天際起將軍世澤亦如此纍纍肘後何足<lb/>
<pb n="KR4e0219_WYG_004-16b"/>
比<lb/>
　　　投筆歌送侯兄上清浪叅將<lb/>
昔年謁告黄山側西風送爾遊京國我来昨日入明光<lb/>
送爾南登古夜郎相逢相送何其迫踟蹰溝水令心傷<lb/>
翩翩爾自佳公子丞相勲名在國史中丞踔躒本如龍<lb/>
汗血神駒更千里關西老將力不如魯國諸生名大起<lb/>
十年不售昭王臺轅下長鳴泣未巳爾時投筆大昻藏<lb/>
仗劒悲歌去故鄉兩臂常開十石弩千金笑入五陵塲<lb/>
<pb n="KR4e0219_WYG_004-17a"/>
横行直貫單于幕手縛樓煩紫塞旁六騾已遁一騎返<lb/>
雪花如席髙雲黄馬首血懸月氐器小婦壚頭索酒嘗<lb/>
赤囊一日奏闕下錦鞚飛塵朝建章三十男兒好身手<lb/>
腰懸兩綬黄金璫旄頭已落胡天久郅支呼韓同稽首<lb/>
不聞天子獵長楊却召將軍屯細柳西南未罷伏波軍<lb/>
都䕶金章大如斗生年自有封侯骨彈鋏長歌勸君酒<lb/>
長歌未巳涕沾裳客子浮雲各一方兩甥牽裾啼不去<lb/>
一雙白璧騰精光大者日受三四巻小者學語聲琅琅<lb/>
<pb n="KR4e0219_WYG_004-17b"/>
顧我猶多離别嘆憐君不作兒女腸吁嗟乎桂水横烟<lb/>
不可迫流入牂牁天地坼湘潭七十五長亭羡爾今為<lb/>
萬里客旌節遥連銅柱隂樓船直壓鯨波白諸部蕃王<lb/>
伏道周千羣將吏喧江澤𤣥猿暝嘯跕鳶驚正使豪遊<lb/>
壯心魄春江瑶草緑可折何當寄我長安陌<lb/>
　　　送業師鄭舒軒先生署教海寧同子冲可大二<lb/>
　　　　君<lb/>
薊門四月楊花白丹鳯城南送行客兩生擊筑酒欲䦨<lb/>
<pb n="KR4e0219_WYG_004-18a"/>
先生黙黙不盡歡我今為歌行路難憶昔振翮閩海濵<lb/>
才名踔絶無與倫腹中萬巻已成笥筆底千言若有神<lb/>
數竒不逢得意薦賦成誰念馬卿貧十年漢闕泥穿履<lb/>
㡬度燕城桂作薪道傍明珠真按劒櫪上驊騮空絶塵<lb/>
長歌投袂出門去江上聊開絳帳春絳帳青氊殊不惡<lb/>
東南山水堪遊樂千峯夕翠入講堂一枕夜潮浸郡郭<lb/>
東風桃李色方深秋雨芙蓉顔自若天生豪儁豈無心<lb/>
不合先生長落拓君不見㑹稽寒士西入秦公車不收<lb/>
<pb n="KR4e0219_WYG_004-18b"/>
小吏嗔偶然懐中探尺綬黄金繫肘意氣新又不見新<lb/>
豐市中貰酒客寒賤時逢里媼謫一日忽承内殿宣青<lb/>
驄蹀躞生顔色人生得意自有時世事浮沈那可知還<lb/>
看獨對彤庭問接迹夔龍集鳯池<lb/>
　　　聽琴篇呈李雪滬先生<lb/>
雨鳴瀟瀟風滿壁虛堂孤坐春草夕何來兩客登我堂<lb/>
坐索瑶琴鼓前席吾家焦尾舊無絃世路逢人不解傳<lb/>
丈人錦囊出緑綺為我揮手松風前宮聲一曲試瀛洲<lb/>
<pb n="KR4e0219_WYG_004-19a"/>
文物翩翩禁苑遊人間帝子銅龍館海上仙人綘玉樓<lb/>
倐忽凉飈飄四屋新聲轉作瀟湘曲沙清石碧江水寒<lb/>
月明呌入汀洲宿絃悲調急聲轉㣲滿堂擊節淚沾衣<lb/>
幽蘭白雪何要𦕈此意世人知者稀丈人自是賢豪客<lb/>
横琴呼酒雙眼白借我朱絃三尺强試理清商入蕭索<lb/>
　　　匡廬山人歌寄胡少白文學<lb/>
廬山之髙髙入天孤峯秀出真青蓮峰懸石鏡何年影<lb/>
照盡彭湖三萬頃平開雙闕赤霞浮翠嶂丹厓萬木秋<lb/>
<pb n="KR4e0219_WYG_004-19b"/>
飛濤倒瀉銀河水灑入長江九派流青山亦不摧流水<lb/>
亦不絶謝公行䖏空雲烟東林舊跡莓苔滅豫章胡生<lb/>
才且雄匣中玉劒雙飛龍拂衣欲出人間世走臥匡廬<lb/>
第一峯香爐雲氣飄山閣明滅千巖與萬壑雨急朝聞<lb/>
嶺上猿月寒夜聽江臯鶴有時結束帝城游俠骨常輕<lb/>
萬戸侯上書北闕不待報笑臥胡姬舊酒樓罏頭日髙<lb/>
金管歇楊花茫茫春雨雪此時彈劒却歸来脱㡌長歌<lb/>
舞秋月胡生胡生無與倫心雄萬夫步絶塵英賢古乃<lb/>
<pb n="KR4e0219_WYG_004-20a"/>
起屠釣何况儒術逢昌辰彭蠡為君腹瀑布為君口俯<lb/>
瞰洞庭波吸作一杯酒但欲澆爾胸中萬古之壘塊風<lb/>
塵䠥<graphic n="KR0887" url="https://raw.githubusercontent.com/kanripo/KR-Gaiji/master/images/KR0887.png" mimeType="image/png"/>吾何有胡生胡生何時與爾同上匡廬巔足躡<lb/>
星虹禮南斗<lb/>
　　　贈于子沖大叅請急南旋<lb/>
長安城頭秋雨繁長安城下雙朱轓去年忽向洛陽道<lb/>
今年却入長安門誰道分司非達宦誰言朝請不承恩<lb/>
行邊慣試渥洼馬到闕仍依白虎旙憶昨匈奴入邉塞<lb/>
<pb n="KR4e0219_WYG_004-20b"/>
隴坂以西殺氣昏右方王將旃廬滿北地烟塵士女奔<lb/>
元臣廟畧馳三殿上將戎軒厯五原青海㡬經傳尺檄<lb/>
玉關依舊有遊魂翻令蠻府提鋒鋭欲掃干戈静塞垣<lb/>
謝公談笑亦何易賈生流涕亦太煩競説請纓臨瀚海<lb/>
爭言倚劒出崑崙爾曹落落不入眼此事悠悠誰與論<lb/>
我今但欲拂衣去斗酒悲歌意氣存看君四十頭未白<lb/>
勉加餐食無多言<lb/>
　　　壽李北山先生八十<lb/>
<pb n="KR4e0219_WYG_004-21a"/>
君不見扶桑之下一杯水一峯突出三千里其北有濟<lb/>
西有濮當代詞壇宗二李濟南修文地府深濮陽垂老<lb/>
臥空林同時已抱千秋恨異調俱稱大雅音江淮當日<lb/>
嗟流落尚璽先朝官不薄雙袖天風逐鳥還一竿秋水<lb/>
知魚樂至人遺形在杜機如翁達生識者稀不從北闕<lb/>
懐簪紱不向西山采蕨薇安期大藥欺人久石家金谷<lb/>
誰能守有田但種東陵瓜有錢但買宜城酒只今號作<lb/>
北山人素髪丹顔八十春躡屐當閒青玉杖呼盧時側<lb/>
<pb n="KR4e0219_WYG_004-21b"/>
紫綸巾半酣擊缶耳稍熱笑擁如花歌未歇洛陽七貴<lb/>
眼中塵長安五陵原上月天道有盈日有虛得名得壽<lb/>
福已餘璇閨况繼中郎業金匱還傳太史書中郎太史<lb/>
亦爾爾君家柱下差足擬請為小著五千文藏在白雲<lb/>
封中石閭底<lb/>
　<lb/>
　<lb/>
　榖城山館集巻四<lb/>
</p>
<p>
</p>
  </div>
<div>
<head>榖城山館集巻五</head> <lb/>
    <p>
<pb n="KR4e0219_WYG_005-1a"/>
欽定四庫全書<lb/>
　榖城山館集巻五<lb/>
　　　　　　　　　　　明　于慎行　撰<lb/>
　　七言古詩<lb/>
　　　商丘沈封君畫竹歌<lb/>
梁王修竹不可識千秋草合平臺迹平臺主人墨君友<lb/>
掃岀檀欒一千尺醉瀋淋漓幅素看枝枝蒨翠若可餐<lb/>
筆端乍覺烟雲繞堂上時驚風雨寒寒聲槭瑟生綃起<lb/>
<pb n="KR4e0219_WYG_005-1b"/>
如在湘江秋色裏湖州以後稱太常此幅神真良足擬<lb/>
主人種竹舊成林千里提封自作隂蟠根出地成龍骨<lb/>
勁節凌霄引鳯吟髙堂日逺悲風木手澤淒涼餘半幅<lb/>
他日尚書閣上圖應寫平臺萬竿緑<lb/>
　　　壽臨邑邢封君七十長歌<lb/>
邢翁濟北之名族世代門庭羅繡轂長公諌草青蒲伏<lb/>
羣從咸登天府録翁獨翛然在巖谷芝房蘿壁薜荔服<lb/>
牛角掛經眠抱犢學儒不干五斗禄種田往往皆成玉<lb/>
<pb n="KR4e0219_WYG_005-2a"/>
瑶環瑜珥多如簇一枝炯炯先出櫝名都十五不敢贖<lb/>
天風吹作華林木走馬春城十二街雕龍翠殿三千牘<lb/>
少年出宰稱民牧召入文昌錦被襆白簡綈囊臨仗讀<lb/>
雲夢汪洋舟萬斛長風直下千里速姓名已在金甌覆<lb/>
方底詔函貤半幅玉繩蘭檢何熠煜翁冠柱後衣錦縠<lb/>
行年七十方瞳緑出門柴車聲轣轆季方持杖元方僕<lb/>
齊眉仙姥膺多福閬苑春開阿母桃渭川日長封君竹<lb/>
山中八月酒新熟玉盤琥珀四座馥松枝自煑石溪蔌<lb/>
<pb n="KR4e0219_WYG_005-2b"/>
珠履滿堂綺障促千金稱壽起相屬參差玉管間琴筑<lb/>
主人浮白自捧腹生事惟餘陶令杯年華不問君平卜<lb/>
我家鄉邑不朝宿郎君舊誼敦羔鶩蹇予抱拙長碌碌<lb/>
彈鋏歸来頭不沐仙閭東望地可縮緘詞且效如川祝<lb/>
　　　代作朱憲使雙壽長歌<lb/>
嶔崟大伾山西遮黎陽口白馬遥盤匏子隄黄河如帶<lb/>
東南走東南萬里入蓬瀛轂轉雷奔大壑驚長淮一瀉<lb/>
不知嵗至今惟見山崢嶸山上丹厓合翠谷别有日月<lb/>
<pb n="KR4e0219_WYG_005-3a"/>
非塵俗問言誰向此中隐西臺使君茅作屋使君早日<lb/>
客長安襆被香分畫省蘭兵符一領遼海震戎軒再駕<lb/>
朔漠寒閒心舊愛春山蕨忽解緋衫辭帝闕黎陽一臥<lb/>
㡬經年醉弄大伾山上月山月沈沈吐玉樓緑蘿飛花<lb/>
碧草秋有時更涉滄洲趣釣艇煙簑對白頭松間鼔琴<lb/>
俯流水猿鶴夜聲清心耳少年記作金閨遊一經又見<lb/>
金閨起珠袍錦帶開舊箧走馬曲江春色裏只今花樹滿<lb/>
河陽亦有槐隂如市里使君年嵗七十强紅顔玉骨何<lb/>
<pb n="KR4e0219_WYG_005-3b"/>
昻藏郎君自獻南山曲戲取宫袍作舞裳齊眉玉案雙<lb/>
尊酒皬然又覩西王母雕盤綺食羅秋堂鳯簫象管無<lb/>
不有仙家縹緲六鰲峯五城樓臺春氣濃大伾如塊河<lb/>
如一杯水使君笑挾兩茅龍<lb/>
　　　寄送賈石葵大卿之任南都<lb/>
昨夜南山射獵歸松窓醉臥星露㣲五更烏啼窓月白<lb/>
酒醒夢見長安客平明廐吏来相聞為見春帆駐浦雲<lb/>
春帆信宿不知處建業澄江杳然去緘書送君江水長<lb/>
<pb n="KR4e0219_WYG_005-4a"/>
此時脈脈空斷腸<lb/>
　　　岱西山人歌壽何吏部敬菴<lb/>
君不見岱宗之山海上起雲霞沃宕三千里七十二峯<lb/>
峯揷天西支半落清河水山川回合勢連綿靈氣應鍾<lb/>
不世賢大名誰者齊北斗岱西山人行地仙山人舊隠<lb/>
雙龍闕左省含香陪上列共道詩名水部傳更聞啓事<lb/>
山公絶一時流品入陶甄簡要清通世所珍三十朱輪<lb/>
行寳陌衣香風動洛陽塵素心忽憶棲巖谷解組歸来<lb/>
<pb n="KR4e0219_WYG_005-4b"/>
雙鬢緑玉樹多從院宇生蘭房近傍煙雲築山人修翛<lb/>
六十餘頳顔綽約玉不如載酒時遊廣里月垂竿閒釣<lb/>
錦川魚石閭有伴飡瑶草玉几金牀春色曉人問已自<lb/>
有蓬瀛何人更説蓬瀛好為翁亢節歌欲長瓊巵起壽<lb/>
春茫茫泰山若礪海水竭大年不凋齊日月<lb/>
　　　大伾山亭圖歌為朱令君賦<lb/>
誰持一幅綃掃作千林碧竒峯華嵂浮煙空秀色横分<lb/>
白馬跡山下草堂瞰古城百花潭水飛春英長楊翠栢<lb/>
<pb n="KR4e0219_WYG_005-5a"/>
蔽雲日靜聽似聞風雨聲亦有髙臺臨灌莽岧嶤百尺<lb/>
浮雲上何人月夜舒長嘯一聲遥和竹林響臺下悠悠<lb/>
河水来亂帆東去接天迴青山一片明湖裏翠黛光揺<lb/>
寳鏡開春風滿巖杏花裂光中乍見輕煙滅赩如赤城<lb/>
霞皎若天山雪修竹檀欒碧萬竿清風瑟瑟動庭蘭了<lb/>
然瀟湘色對此心神寒西北一畆丘厥形如負局仙人<lb/>
對奕揮素手華山㡬更春草緑我披此圖開心顔一時<lb/>
坐我煙霞間恍如身到輞川曲目中已自無塵寰又似<lb/>
<pb n="KR4e0219_WYG_005-5b"/>
桃花源裏去碧流紅雨不知處黎陽仙翁聖代英欲臥<lb/>
滄浪絶世名一朝解紱謝天子杳然自寫丹青裏有子<lb/>
重看上苑花河陽萬樹還相似仙翁可望不可親繪為<lb/>
此圖傳世人真遊莫訝人間少方丈蓬莱别有春<lb/>
　　　桃花嶺圖歌壽太宰楊夢山先生<lb/>
長安三月煙如織上苑桃花看不極主人舊是武陵人<lb/>
别有春林千樹色千樹萬樹玉嶺賒爛漫風前十里花<lb/>
細纈半含仙掌露繁枝齊吐赤城霞主人數椽築洞口<lb/>
<pb n="KR4e0219_WYG_005-6a"/>
手植城堤㡬十畆笛裏香分畫閣梅樓頭艶拂金隄柳<lb/>
花間漉酒醉朱顔石几松牀自閉關不遣紅塵来陌上<lb/>
惟容流水到人間只道林中聊可住芳菲又滿咸陽路<lb/>
掃盡𤣥都觀裏泥栽成濯錦江頭樹還將幅素寫花源<lb/>
半染山光半水痕拂拭自疑真境近不知春色在公門<lb/>
君不見度索山前花落晚千年一結條支卵東方先生<lb/>
太苦饑噉餘半核如金椀又不見仙人子晉遨五城白<lb/>
鶴朝驂海上行緱山瞥見花成雨沈醉吹殘月夜笙主<lb/>
<pb n="KR4e0219_WYG_005-6b"/>
人亦住三山島瑶池仙種分来早花開㡬度笙㡬曲日<lb/>
上扶桑春未老<lb/>
　　　炙兔行為于子沖賦<lb/>
漁陽大使齊大俠行邉數奏甘泉㨗千金飽士士欲死<lb/>
領向狐奴山下獵黄榆九月號北風雙鞬怒馬如盤空弓<lb/>
影向天毛羽落弦聲撇地霜草紅緑眼健兒馬前走血<lb/>
懸兩兔<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>貫首傳火無煩玉鼎調擘肩未假鸞刀剖鴟<lb/>
夷吐酒復不住月氏漆器在左手酒酣握槊還大呌笑<lb/>
<pb n="KR4e0219_WYG_005-7a"/>
謂魯生爾能否沙頭月出燕雲黒枕藉相看頭不幘平<lb/>
生肝膽向誰傾説著世人雙眼白羽獵虚隨卜祝羣詞<lb/>
人亦自樹功勲試問隴西李都尉雄材肯數霍將軍<lb/>
　　　武定侯墓歌<lb/>
長安城西銷客魂故侯墓前雙石門空梁無風蠨蛸掛<lb/>
髙臺不夜鼯䑕奔行歌牧豎上隴首守冢老兵眠樹根<lb/>
道傍徙倚長歎息千古此意誰與論當時貴寵真無匹<lb/>
勢倚青天迴白日驂乗親陪别苑遊行香日侍齋宫直<lb/>
<pb n="KR4e0219_WYG_005-7b"/>
元公鐡劵大國封都䕶金章新様刻玉鞭蹀躞内廐馬<lb/>
雕盤絡繹尚方食權相交驩亦掃門徹侯受酒咸避席<lb/>
此時意氣薄青雲睇笑看人寵辱分負郭園池田太尉<lb/>
重城甲第霍將軍求仙偏訪燒鉛客亡命多歸帶劒羣<lb/>
曲閣重樓春自駐繁絃急管日初曛自言富貴無銷歇<lb/>
爭見桑田海亦竭未央宫前請室開咸陽道上車塵絶<lb/>
閒門行馬臥莓苔舊館罦罳藏雨雪只今尺土閉空原<lb/>
嵗嵗春啼杜宇血吁嗟嗟世皇二寵傾朝廷前有武定<lb/>
<pb n="KR4e0219_WYG_005-8a"/>
後咸寧福過俱為萬人指法行再見七廟靈人間榮悴<lb/>
咸可數古来金谷與郿塢前車已郤後車馳請君但看<lb/>
北邙土<lb/>
　　　雙林寺歌<lb/>
道旁佛宫誰者築珠樓寳殿横山麓僧徒指㸃為予説<lb/>
此寺方成主人逐憶昨十載氣薰天吐納日月揮雲煙<lb/>
外廷稍引三公勢内禁親操六璽權出入鈎陳畱筦鑰<lb/>
笑談甲觀走金蟬建寺平侵貴主第施僧直請大官錢<lb/>
<pb n="KR4e0219_WYG_005-8b"/>
輸来多寳堆成塔輦盡黄金布作田法官梵宇何連曼<lb/>
勝地名區看不斷墓上林園學九陵祠前樓閣成雙觀<lb/>
落成牛酒國親供建醮香花天女獻吁嗟此寺<graphic n="KR0870" url="https://raw.githubusercontent.com/kanripo/KR-Gaiji/master/images/KR0870.png" mimeType="image/png"/>𣺌小<lb/>
赤刀已欲盈千萬我皇神威符世祖距脱大奸俯地取<lb/>
郭家金穴入水衡鄧氏銅山歸少府廬兒解玉乞街衢<lb/>
宅婦懐簪隨卒虜惟餘此寺在郊原虹梁綺搆誰為主<lb/>
蛛網空懸梵鐸風青苔自鎻瑲琅雨盛衰轉盻那不有<lb/>
㡬年翻覆看如許君不見江陵城頭土三尺若敖餒鬼<lb/>
<pb n="KR4e0219_WYG_005-9a"/>
不来食一代賢豪此謂何爾全首領恩亦極<lb/>
　　　燕子磯歌呈李棠軒宫諭<lb/>
大江西来萬里白建業青山兩岸劃山根片石鑿不斷<lb/>
斗入江流數千尺我來掃石上髙空直躡忽怳開鴻濛<lb/>
囘濤細齧鷟鸑嶺懸厓倒瞰黿鼉宫魂搖骨慄不得語<lb/>
銜杯邈望蒹葭渚蕭蕭木葉滿江流却是千帆萬帆雨<lb/>
雨餘返照江水紅赤城吐色江水中須㬰海月東山出<lb/>
睡龍欲動金波溢水晶為盤玉鏡開秋光寒瀉玻瓈臺<lb/>
<pb n="KR4e0219_WYG_005-9b"/>
客懐跌宕不可奈散髪呼酒天風来西望采石若可挈<lb/>
長江之水亦應裂君家供奉去㡬時不見今時江上月<lb/>
　　　獵兔歌<lb/>
南山獵兔如獵虎萬騎合圍晝伐鼓壯士齊闗十石弧<lb/>
王孫自撥千鈞弩兎走入窟窟草平長林落日讙人聲<lb/>
銛㦸利劒不得刺汗流蹋足空屏營君不見北山老翁<lb/>
手握矢臂解一鶻狡兎死<lb/>
　　　賣珠行<hi>長安有賣珠老嫗故侯侍兒也能道興衰憮然有感作賣珠行</hi>
<pb n="KR4e0219_WYG_005-10a"/>
賣珠老婦髪半白提筐日走宫城陌徧謁朱門不得休<lb/>
斜倚道旁長歎息自言本是緑珠儔夫婿先朝萬户侯<lb/>
錦衣夜直銅龍闕畫棟朝開碧玉樓爾時秀色新承選<lb/>
二八嫂婷集内館小閣㣲風倚翠屏閒房落月調金管<lb/>
羅衣寳靨不勝春十斛明珠掌上新只言華屋長如海<lb/>
不道滄溟亦作塵當時世事一朝變郿塢黄金實内殿<lb/>
劒履三千帳下空鴛鴦七十池邉散前年曽向舊門過<lb/>
新主承恩驟玉珂今年又望門前道行馬半殘生緑草<lb/>
<pb n="KR4e0219_WYG_005-10b"/>
繁華憔悴看如昨覆雨翻雲何閃爍橋上年年閲水流<lb/>
宫前嵗嵗看花落我聞此語涕沾裳世事悠悠不可量<lb/>
祗應漢代麒麟閣千古名垂日月光<lb/>
　　　雙桂行壽宜興蔣郡丞<lb/>
堂前雙桂樹堂上雙樽酒太湖一曲住者誰淮南秋色<lb/>
落君手使君瀟灑豪且賢東方千騎何翩翩一日上書<lb/>
抛紫綬走種陽羡山間田山田種秫收不薄荆溪如畫<lb/>
堪行樂桂花已見湖上開桂子還聞月中落月中清影<lb/>
<pb n="KR4e0219_WYG_005-11a"/>
碧天秋花下斑衣對白頭陶令歸来渾是醉徐卿老去<lb/>
百無憂不見𤣥都觀裏桃不見㶚陵橋畔柳桃花吹作<lb/>
素衣塵柳色歌殘行客口誰能向桂花樹下日陶然萬<lb/>
斛天香近酒邉燕山五枝君不羡蔣家三徑益可傳<lb/>
　　　招山人歌<lb/>
城中山人常苦多山中山人常苦少我来杖䇿入山中<lb/>
山人門外迹如掃聞道長安方大索髠鉗赭盡荷衣色<lb/>
今朝司𨽻獄中書昨日平津座上客大國并容何事無<lb/>
<pb n="KR4e0219_WYG_005-11b"/>
防川防口無乃渝山人有山歸亦得慎莫出走越與胡<lb/>
　　　亭山洞歌上周師七十生辰<lb/>
岱宗西来未了青結作秀山山似亭亭坳石洞何窈窕<lb/>
千峯萬峯羅作屏山翁少時隠山麓數椽桃花源上屋<lb/>
鶡冠凭几暮雲生牛角掛經春雨足偶然隨牒入燕城<lb/>
博士驚傳墨綬榮赤縣郎官原應宿蘭臺循吏早書名<lb/>
人間月旦吾何有那能折腰為五斗抛却河陽縣裏花<lb/>
歸来彭澤門前柳山中回首隔風塵緑髪方瞳白袷巾<lb/>
<pb n="KR4e0219_WYG_005-12a"/>
煙霞半結遊仙侶弧矢還逢獻壽辰此時凉飈入户牖<lb/>
華軒松桂參差茂有孫能采澤宫芹有兒能致宜城酒<lb/>
銀河耿耿月上鈎座客誰者飛觥籌同遊門巷多蒼蘚<lb/>
舊學生徒已白頭請翁拍浮莫辭滿人生七十古亦鮮<lb/>
試探洞裏玉函書海水何時復清淺<lb/>
　　　甲午五月朱可大自江右来訪相見喜極對酒<lb/>
　　　　放歌<lb/>
别君春花落思君春鳥啼春風吹逺夢夜夜到湖西只<lb/>
<pb n="KR4e0219_WYG_005-12b"/>
言尺素迷江樹不道隔年即相遇元方執御季常隨德<lb/>
星應卜賢人聚攬衣出迎雨滿衣秉燭相看暑氣㣲炎<lb/>
天命駕三千里如此交情古亦稀笑殺山隂一夜舟笑<lb/>
殺平原十日酒把杯脱㡌雙眼白放歌大呌無不有與<lb/>
君譬如雙吳鈎神精㑹合自有由興君譬如雙飛燕差<lb/>
池羽翼時相見莫將逐客當沈淪自是江湖合有人試<lb/>
觀青海營中月試望長安陌上塵羡君紅顔髪盈幘我<lb/>
已如霜鏡中白回頭三五少年時半百光隂如過客赤<lb/>
<pb n="KR4e0219_WYG_005-13a"/>
繩繫日那得還長鯨吸海㡬時乾燈前起舞勸君酒何<lb/>
處含情可盡歡<lb/>
　　　雪中登樓看山歌<lb/>
月中看山不辨色雪中看山不辨影闌前九疊錦屏張<lb/>
一時幻作虚無境蒼茫顥氣萬里通輕瓊冷絮飄鴻濛<lb/>
閻浮㡬許還遭刼色界由来總是空憶昨築樓對城缺<lb/>
本為看山亦看雪那令有雪却無山倚樓滿目成㵳泬<lb/>
山亦非真無雪亦非常有自顧夢覺身至竟誰為偶此<lb/>
<pb n="KR4e0219_WYG_005-13b"/>
時欲説已忘言拍闌且盡杯中酒<lb/>
　　　雪後登樓看山歌<lb/>
昨朝飛雪滿大荒登樓四顧天茫茫今朝登樓禁不得<lb/>
吾與青山頭並白筠牀呼酒皛宇開瑶華積作中天臺<lb/>
對山遙勸一杯酒平生與君為素友君今頭白青有時<lb/>
奈何吾鬢真成絲<lb/>
　　　雪中菊花小歌<lb/>
去年九月雪雨集菊花吐向雪中泣今年十月菊始開<lb/>
<pb n="KR4e0219_WYG_005-14a"/>
雪花又落黄金罍繁華何意同蕭瑟冷蕋疎枝一半白<lb/>
羅綺三千夢早春却將鉛粉妝佳色素影關山夜欲流<lb/>
寒香寂寞楚天秋不知陶令吟時醉正是袁安臥處愁<lb/>
籬邉吾亦憐吾友苦節貞心成素首試看東園桃李花<lb/>
霜前零落今何有<lb/>
　　　冬日送方胥成北遊臨邑訪邢子愿侍御一首<lb/>
黄石山頭雪未晴黄石山前送客行天寒嵗暮白日駛<lb/>
北風獵獵吹冠纓看君殊少風塵色擊劒長歌雙眼白<lb/>
<pb n="KR4e0219_WYG_005-14b"/>
少年曽慕五陵豪老去猶為萬里客只今躡屩逺行遊<lb/>
湖海茫茫路阻修舉世何人重詞賦布衣無筞干王侯<lb/>
山中蕭條鮮所有解衣衣君勸君酒平生肝膽向誰盡<lb/>
但説邢公不離口邢公好士無與倫千金散盡家苦貧<lb/>
此時無忌還留趙何客馮驩可入秦君今又向犂丘去<lb/>
馬首殘陽明逺樹山頭望君酒欲醒相思併在君行處<lb/>
　　　遊蜀山湖歌示任城王甥季輔<lb/>
昔聞鉅澤湖漭沆三百里自從中作宋公渠兩岸長虹<lb/>
<pb n="KR4e0219_WYG_005-15a"/>
夾汶濟我家湖北纜扁舟住近滄浪不解遊王郎亦住<lb/>
湖南曲攜我来探水國秋叩舷湖口渺然入洲渚縈回<lb/>
望不極荷芰殘花棹底分鷗鳬亂影帆前失波心宛在<lb/>
一丘懸直上蒼茫盡水天萬頃泓淳沈碧落千林黯淡<lb/>
入寒煙蕭然似欲来風雨感慨愁心弔千古秦皇片石<lb/>
有孤峯魯國荒臺無舊土玉甖春酒欲盡無沈醉煙波<lb/>
興未孤西風不過山隂道枉向君王乞鏡湖<lb/>
　　　九華山歌送施幼淳省元南還青陽省覲<lb/>
<pb n="KR4e0219_WYG_005-15b"/>
九峯名九子幻作九蓮花去天不知尺有㡬晴空片片<lb/>
飛丹霞南宫才子江東客筆帶九華峯頂色學書欲作<lb/>
萬人敵一日聲名傾上國青春謁帝入神京黄石尋師<lb/>
駐榖城經術逺宗燕太傅門墻半列魯諸生忽登泰岱<lb/>
看鄉陌望見江頭雲氣白愁心一夜渡淮陽不為蓴鱸<lb/>
秋興廹千里寧親願不違西風蕭瑟送將歸尊前落木<lb/>
渾成雨馬上㣲霜欲㸃衣為君長歌勸君酒便是别離<lb/>
未應久去日聊隨朔鴈飛来時莫在春鴻後玉樹青熒<lb/>
<pb n="KR4e0219_WYG_005-16a"/>
上苑栽君王正憶子虚材好將九朶芙蓉露瀉向仙人<lb/>
掌上開<lb/>
　　　嵗暮送汪山人敬仲南還<lb/>
寒風颯颯愁雲繁江南浮客来到門手出瑶華八百片<lb/>
雪花錯落飛瓊軒自言落魄無何有湖海豪遊成皓首<lb/>
竟陵學士座上賓新都司馬社中友燕南作客嵗將䦨<lb/>
彈鋏長歌道路難知公當代論風雅曽向人家巻裏看<lb/>
蓬門舊日不迎客為君拂拭凝塵席談詩靜夜一炬紅<lb/>
<pb n="KR4e0219_WYG_005-16b"/>
呼酒髙齋雙眼白送君南去及新春殘雪初消路少塵<lb/>
行到石城應早渡隔江桃葉喚歸人<lb/>
　　　平倭奏捷歌<lb/>
去年都䕶大徴兵平壤島冦皆掃平今年司馬通和議<lb/>
蓋海鯨鯢不可制魚服十萬簸狂瀾千里腥風塞月寒<lb/>
不見降書来日窟空令獵火照辰韓吾皇按劒赫威怒<lb/>
獨運神謨懲往誤早傳制府鑿凶門更詔中丞開武庫<lb/>
材官負弩盡從征慷慨辭家志不平殺氣千尋飛浿水<lb/>
<pb n="KR4e0219_WYG_005-17a"/>
軍聲一夜度龍城士馬驂驔誰復數青海原頭晝伐鼓<lb/>
轉斾横捎樂浪雲洗兵半染夫餘土陸營三路勢已奔<lb/>
水營大隊赤雲屯弓刀蹙沸鮫犀裂戈甲搶攘日月昏<lb/>
小酋面縳大酋死屬國君臣歌燕喜羽書昨夜自東来<lb/>
直入甘泉報天子論功大發水衡財碣石闗門日夜開<lb/>
符節星馳𤣥莵塞金繒山累白龍堆十年餽師三百萬<lb/>
今日方聞博一戰明王守禦在四夷屬國君臣爾莫玩<lb/>
　　　射覆謠戯作<lb/>
<pb n="KR4e0219_WYG_005-17b"/>
郭舎人東方朔来前射覆相為樂謂此金盂中有何一<lb/>
蠕蟲不是蜥蜴亦非守宫中者賜帛不中城旦舂舎人<lb/>
東方相顧<graphic n="KR0787" url="https://raw.githubusercontent.com/kanripo/KR-Gaiji/master/images/KR0787.png" mimeType="image/png"/>咍此胡為来哉謂之為龍不能變化興雲<lb/>
雷謂之為蛇又不能委蛇蒲伏與世諧此何物也陛下<lb/>
幸發視必是一蝸牛身似有所負外又無所求不肯濡<lb/>
足惟願藏頭循牆而走面壁而修鐘鼔不能享鼎鑊不<lb/>
能謀左角大勝右角大敗未嘗知喜未嘗知憂蘧廬為<lb/>
天地混沌為春秋其覺如寐其生若休此有巢氏之裔<lb/>
<pb n="KR4e0219_WYG_005-18a"/>
無腸子之儔與聖人拊掌笑是物安足收放之汙瀆中<lb/>
使從蛭螾遊<lb/>
　　　日觀峯歌<lb/>
岱嶽峯頭一片石天光杳杳連空碧我来夜掃石上雲<lb/>
未明看見海中日日出海東㡬千里茫茫不辨雲與水<lb/>
天雞啁喔海上啼東方霞氣半邉紫忽然瀲灔琉璃丹<lb/>
一泓捧出赤玉盤長繩斜挽不得上半時方到扶桑端<lb/>
扶桑枝葉成五色海水明滅一線白日旁雲氣如連山<lb/>
<pb n="KR4e0219_WYG_005-18b"/>
目中欲識鮫人國平明日髙海水乾滿天翕赩紅氣團<lb/>
三山金闕流安在六鰲背骨秋霜寒憶昔秦帝東封年<lb/>
欲浮白浪遊靈仙驅石作橋不可涉金支翠羽空西旋<lb/>
㡬時得見海中出日三千丈脱屣妻子如浮煙眼前朱<lb/>
生信豪士側帽大呌石上眠我亦欲取巨石填東海揮<lb/>
戈且止羲和鞭六龍不停日如矢仰天嗚嗚酒熱耳<lb/>
　　　泉林歌<lb/>
雷澤萬頃波澎渤如萬馬陪尾鎮之不得溢釃為靈瀆<lb/>
<pb n="KR4e0219_WYG_005-19a"/>
出其下洞門噴薄瀉飛泉沸珠迸玉聲潺湲天山雪花<lb/>
四月落片片吹上春衣寒清流可潄復可枕拍浮大白<lb/>
相對飲潭中石子成五色熒熒細濯巴江錦行盡回溪<lb/>
地轉偏疑是鏡湖春水旋深林蔽虧不見日但聞雜樹<lb/>
多鳴蟬樹裏泉聲百道重木根詰曲盤虬龍解衣羅坐<lb/>
汎流羽天光水色何溶溶逺峯隠見多明滅殘霞飛丹<lb/>
手可掇此時林壑瞑色来呼酒彈琴望雲月月上青山醉<lb/>
若何臨流垂手挹素波且歌白石吟渌水紅塵萬事空<lb/>
<pb n="KR4e0219_WYG_005-19b"/>
蹉跎旭日髙林送客子清風四面松聲起市橋一出到<lb/>
人世武陵桃花空流水<lb/>
　　　嶧山歌<lb/>
岱宗海上来西塞中條路東南數峯青未了凌波欲涉<lb/>
長河去似㫁不㫁走勢迴結作芙蓉掌上開青𡨕浩蕩<lb/>
何年裂平地湧出金銀臺名山固多竒此山竒欲絶纍<lb/>
纍萬古石谽谺成竇穴落星不到地累丸不到天懸圃<lb/>
亦已碎羣玉亦已顛金華牧兒何婉孌一入紫煙不復<lb/>
<pb n="KR4e0219_WYG_005-20a"/>
返世人誰者叱羣羊坐看蹄角生苔蘚人行石中何盤<lb/>
珊十步九折穿嵌巖顧見雜花開綺繡又聞淙淙泉水<lb/>
聲鳴環千峯𡨕宻萬壑逼日光時向天窓滴深林已盡<lb/>
鳥不鳴攀縁猶訪白雲迹白雲在天何時還洞門石扇<lb/>
開重闗五花峯頭一騁目飄如乘虹駕鶴飛出天地間<lb/>
但聞長風颯颯萬里至使我四顧清心顔君不見滄海<lb/>
桑田年嵗改秦皇片石今安在萬騎千乘化作灰河聲<lb/>
依舊東流海沈吟此事思欲飛擊節髙歌淚滿衣空憐<lb/>
<pb n="KR4e0219_WYG_005-20b"/>
世上浮沈子白首紅顔何所歸<lb/>
　　　前贈李本寧歌<lb/>
一别十五年再别十二春人生百嵗苦不滿可堪㡬作<lb/>
别離人前年君入蜀為李醉歌為陳哭酒挹玉華山色<lb/>
青淚灑嘉陵江水緑去年君入越曽訊朱公訪禹穴邀<lb/>
歡又作湖上吟沈侯細腰可已折今年君向燕京遊千<lb/>
騎朱衣唱八騶道旁忽問魯狂叟半夜停車南陌頭我<lb/>
病伏牀君坐膝呼兒出酒陳曲室相看如夢燭影殘屈<lb/>
<pb n="KR4e0219_WYG_005-21a"/>
指良遊話夙昔我年多君兩嵗强君頭如漆我如霜浮<lb/>
沈聚散不盈眥回首萬事空茫茫北風吹雪角曉寒車<lb/>
帷欲裂嘶馬酸莫言嵗晏别離苦更有時危道路難知<lb/>
君詞賦滿人口六符鼎足多故友君王倘復問同時舊<lb/>
日嵗星人識否<lb/>
　　　後贈李本寧歌<lb/>
李君李君汝今坎壈何甚哉七命藩臣二十載朝天又<lb/>
奉除書迴憶昔蓬莱開内院翩翩二九凌霄漢大者為<lb/>
<pb n="KR4e0219_WYG_005-21b"/>
相小乃卿君乎鍛羽来何晏當代詞場論作者君及江<lb/>
東兩司馬誤殺人間白眼兒輕言侍從無風雅一去承<lb/>
明閲嵗年秦梁蜀越多邅延道髙不容豈有以異哉造<lb/>
物操㣲權我聞柱下之裔多才子白也飄零賀折死今<lb/>
日得君而三矣君今不夭復不賤又無留滯安有此李<lb/>
君李君為我楚舞我為君歌嵗云暮矣將如何天生豪<lb/>
儁必有用如君不信長蹉跎涇水一斗泥化為一斗榖<lb/>
清者受其名濁者食其福翹翹常不足碌碌常有餘人<lb/>
<pb n="KR4e0219_WYG_005-22a"/>
者歆其實天者寳其虚請君還我凌雲筆我還君家禄<lb/>
萬石<lb/>
　　　五大夫松歌為劉博士元陽賦<lb/>
爵名五大夫其數不必五何知非二松屑屑為之補二<lb/>
松五松俱莫論秦人已沒沙丘魂金椎馳道迹如掃此<lb/>
中惟有松枝存我觀此松顔色古幹如虬龍質如土鸞<lb/>
樓鶴舞㡬千秋猶憶當年巖畔雨自有此山即有松百<lb/>
木之長五嶽宗秋聲不㫁天門路海氣長懸日觀峯亦<lb/>
<pb n="KR4e0219_WYG_005-22b"/>
不為封榮亦不因封辱興亡閲盡總無情何况區區小<lb/>
除目濟北劉生逹者流題詩舊向松間遊嵗寒豈欲聨<lb/>
三友道逺還因寄四愁君為博士掛冠早松號大夫今<lb/>
欲老浮名夢幻兩茫茫不須苦作秦松考<lb/>
　　　瀛海仙人歌為任丘劉翁雙壽賦<lb/>
君不見碣石髙懸海上臺九河之水崑崙来一入淮陽<lb/>
五百載地靈猶向瀛州開瀛州雲氣何超忽北拱漁陽<lb/>
連漢闕赤畿總號帝王州瑤堂别有神仙窟仙人碧髪<lb/>
<pb n="KR4e0219_WYG_005-23a"/>
更方瞳天姥霓衣出閬風臺上時騎雙彩鳯壚邉共跨<lb/>
兩茅龍當年自種藍田璧瑤草琳華堂下植學士絲綸<lb/>
接上台中丞節鉞通南極寧親暫許帝師旋㡬道封函<lb/>
降自天上食分將仙禁酒舞衣攜得御爐煙七十已稀<lb/>
况八九如此齊眉古未有蓬莱謾道棗如瓜度索虚傳<lb/>
桃似斗嗟乎仙人誰與儔瀛州平地是瀛洲從今嵗月<lb/>
真多少海水還成淺碧流<lb/>
　　　壽封君邢翁九十長歌<lb/>
<pb n="KR4e0219_WYG_005-23b"/>
翁年七十八十時我曽兩度為祝辭今翁算十復過九<lb/>
我辭三祝翁許否濟南古有九十人轅生伏生席上珍<lb/>
轅生為郎官不進伏生授女口不真翁今有官復有子<lb/>
方瞳緑髪身著紫江南辭客久停毫惆悵山東邢柱史<lb/>
片紙真同片玉看雞林傳寳出長安書法妙入鍾王室<lb/>
騷命卑陵屈宋壇蒼梧碧竹復不少何言玉山與瓊島<lb/>
人生百嵗苦多愁如翁千齡顔更好泲園東望是蓬瀛<lb/>
清淺當年㡬度經自是泰階多景瑞珠躔已現老人星<lb/>
<pb n="KR4e0219_WYG_005-24a"/>
　　　漁陽老將行為郭總戎建安賦<lb/>
漁陽老將名家子少日趨庭弄文史操觚屢試不見收<lb/>
投筆悲歌辭故里桂玉蕭疎客帝城游談無術致公卿<lb/>
煙塵正滿漁陽道挾筴還為塞上行爾時戚侯鎮北土<lb/>
七校屯營開幕府江南劒客擁轅門若個驍雄健如虎<lb/>
將軍自臂六鈞弓玉帳分符細柳東新降部落連青海<lb/>
見築亭臺跨逺空薊門論守不論戰十年左角無傳箭<lb/>
一朝碣石見桑田臺上黄金顔色變歸與彈鋏罷登壇<lb/>
<pb n="KR4e0219_WYG_005-24b"/>
手挽虹霓上釣竿東征西討年来事笑踞松根白眼觀<lb/>
西亰有班今有郭文武聲華何磊落君家難弟定逺兄<lb/>
一片燕然銘再鑿聞君矍鑠壯不如八十欲近七十餘<lb/>
還看世業青雲逺盡出蘭臺舊著書<lb/>
　　　夜雨呈候吳郎<lb/>
城南學作瀼西屋炎天試借吴郎宿不知有何光怪發<lb/>
一夜蛟龍怒相逐雨聲徹旦雷聲奔列缺不㫁髙空痕<lb/>
崩濤萬壑吼萬馬此時已囓孤亭根為客睡眼不曽著<lb/>
<pb n="KR4e0219_WYG_005-25a"/>
遣涉滂沱問安樂莫將風物動鄉愁且覆青州銀鑿落<lb/>
　　　吴郎歌送翁晉北遊京師<lb/>
舊知吴郎名不識吴郎面長帆忽巻大江雲炎風五月<lb/>
来相見披衣倒屣開我關舉杯熟視成潺湲身如海鶴<lb/>
目巖電恍然再對吾師顔謂我垂髫稱國士于今垂白<lb/>
棲空山生死凄凉知已報南望其如路阻艱吾師當日<lb/>
詩名起後駕方稱王與李庭前秀出瓊樹枝復向騷壇<lb/>
執牛耳源泉萬斛瀉胸中風雨千重飛筆底能以遺形<lb/>
<pb n="KR4e0219_WYG_005-25b"/>
貌古人還將學步嗤餘子白眼情知禮法疎神心不受<lb/>
風塵滓北遊一泊汶陽船小榖城東寄數椽㡬回暝色<lb/>
来新漲㡬夜秋聲聴早蟬仰天擊劒舍我去又向長安大<lb/>
道邉昭王臺畔金精拄鄒衍宫前海氣懸弔古應歌明<lb/>
月塞憂時欲賦帝京篇江南才人滿人口目中如君不<lb/>
數有有衣莫染洛陽塵有錢莫買新豐酒漢廷公卿多<lb/>
世交燕市屠沽非素友君王正起通天臺子虚上林出<lb/>
君手男兒七尺遇有時安得竒才長不偶歸来為我一<lb/>
<pb n="KR4e0219_WYG_005-26a"/>
掃岱峯雲夜看海中赤丸跳如斗<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4e0219_WYG_005-26b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　榖城山館集巻五<lb/>
</p>
<p>
</p>
  </div>
<div>
<head>穀城山館集巻六</head> <lb/>
    <p>
<pb n="KR4e0219_WYG_006-1a"/>
欽定四庫全書<lb/>
　穀城山館集巻六<lb/>
　　　　　　　　　　　　明　于慎行　撰<lb/>
　　五言律詩<hi>唐體樂府附</hi>
　　　出塞<lb/>
萬里關山道蒼茫玉塞秋沙飛晴作雨霧結旦成樓羌<lb/>
管霜前怨胡笳月下愁酬恩懐一劎端不為封侯<lb/>
　　　入塞<lb/>
<pb n="KR4e0219_WYG_006-1b"/>
度漠滅天驕歸來意氣豪霓旌回瀚海羽葢指臨洮少<lb/>
婦迎珠勒親兵賜錦袍勲多明主記不解假錢刀<lb/>
　　　君馬黄<lb/>
寳馬來西極龍閑服上箱浮雲金勒影飛雪玉珂光骨<lb/>
凍長城水蹄翻大漠霜美人天路逺祇覺壯心傷<lb/>
　　　戰城南<lb/>
塞北朝傳警城南夜合圍旗翻明月暗劎落曉星㣲朔<lb/>
氣聲刁斗邊霜巻鐵衣横行期萬里酣戰不知歸<lb/>
<pb n="KR4e0219_WYG_006-2a"/>
　　　巫山髙<lb/>
巫山峰十二縹緲倚層空細雨猿聲外輕雲鳥道中江<lb/>
流巴子國月出楚王宫舊館今何處茫茫夢不通<lb/>
　　　隴頭吟<lb/>
隴頭流水别淒響自堪驚月散東西影風傳逺近聲傍<lb/>
侵疏勒道斜入隗囂營嗚咽歸腸斷何時到渭城<lb/>
　　　上之回<lb/>
離宫陳上郡御輦出回中七校長楊北千官細柳東旄<lb/>
<pb n="KR4e0219_WYG_006-2b"/>
頭懸塞月漏箭雜邊風却望單于幕蕭條萬里空<lb/>
　　　長安道<lb/>
晨光開紫陌春氣燿丹霞月落新豐樹烟籠上苑花金<lb/>
羈京兆馬繡轂富平車俠少逢何闊相過趙李家<lb/>
　　　洛陽陌<lb/>
東都佳麗地共指闘鷄坊挾彈妖童騎當壚小婦粧柳<lb/>
花金谷暗槐影玉溝長愁望飛塵起驕騧赭汗香<lb/>
　　　折楊柳<lb/>
<pb n="KR4e0219_WYG_006-3a"/>
朱樓臨大道垂柳正依依葉淺低愁黛花輕上舞衣三<lb/>
河春欲盡五嶺戍初歸何地應腸斷闗前雪正飛<lb/>
　　　闗山月<lb/>
三五關山月天空萬里秋影含青海動光度玉門流曉<lb/>
角傳軍壘寒烽隱戍樓隂山方接戰且莫視刀頭<lb/>
　　　梅花落<lb/>
腸斷金閨婦愁生畵閣梅瑶華風裏落玉樹雪前開拂<lb/>
影侵羅袂飄香上鏡臺關河春色暮鶴勒幾時廻<lb/>
<pb n="KR4e0219_WYG_006-3b"/>
　　　雨雪<lb/>
隂山征戰地雨雪夜霏霏凍縮胡兒馬寒凝漢將衣范<lb/>
恭疎勒返蘇武漠南歸頗怪關門柳春前作絮飛<lb/>
　　　長干曲<lb/>
妾住在長干離居嵗欲䦨洞庭歸客少浦口去人難雨<lb/>
落吴天暮雲横楚岫寒含情何所待憔悴碧江湍<lb/>
　　　江南曲<lb/>
采采白蘋洲蘭橈憶逺遊日懸雲夢濶天隔洞庭秋風<lb/>
<pb n="KR4e0219_WYG_006-4a"/>
物三湘道烟波萬里愁離居逢嵗宴掩涕倚重樓<lb/>
　　　紫騮馬<lb/>
寳馬蹀臯蘭紅塵撲繡鞍追風珠汗落踏雪玉蹄寒北<lb/>
地春方澀長城凍未乾一鳴思報主不取按圖看<lb/>
　　　送陳春宇太史冊封楚藩二首<lb/>
遥遥江浦去望望洞庭西擁傳過三楚乗槎入五溪潮<lb/>
平津樹杳天闊浦雲低想見花源裏漁家路不迷<lb/>
持節金閨客星華並列侯遥分鸞掖色一作兔園遊日<lb/>
<pb n="KR4e0219_WYG_006-4b"/>
暮湘潭雨天寒夢澤秋豈應歌故里白雪少人酬<lb/>
　　　送張洪陽太史請急南還<lb/>
寧親承予告秋盡理行裝槖載蘭臺筆衣殘粉署香酒<lb/>
邊燕月近帆外楚天長舊識張華劎寒鋒起豫章<lb/>
　　　寄送朱可大南還<lb/>
自别春湖去音書已隔年所嗟千里夢常在五雲天雨<lb/>
色維揚樹江聲北固船經過多逸興佳句向誰傳<lb/>
　　　同李前峰兵部趙竹里文學集侯氏東墅信宿二首<lb/>
<pb n="KR4e0219_WYG_006-5a"/>
十載談經地重來徑已荒野花含宿雨秋草上空墻客<lb/>
送新醅酒樓懸舊臥牀曉涼憑檻立山色四蒼蒼<lb/>
故人復此地不醉欲如何世事杯中盡年華鏡裏過孤<lb/>
雲留閣樹殘日掛烟蘿惆悵王孫去門前芳草多<hi>時侯兄少</hi>
<hi>泉從軍塞上</hi>
　　　少虚趙丈見過二首<lb/>
上客回髙駕過予松桂林題詩白雲暮對酒飛花深逺<lb/>
樹浮殘雨高城下夕隂草𤣥芸閣吏寂寞此時心<lb/>
<pb n="KR4e0219_WYG_006-5b"/>
經春猶臥病長日掩衡門豈謂山隂棹能尋谷口村世<lb/>
情雙白眼生事一青尊不淺忘年契千秋事可論<lb/>
　　　雨中舟行<lb/>
天闊雨㝠㝠孤帆過驛亭雲吞江樹白霧失曉峰青岸<lb/>
鳥迎船濕河魚出網腥生涯多少恨無處異飄萍<lb/>
　　　夜泊有懐<lb/>
月白夜將䦨潮平兩岸寛倚舟人語靜過雨樹聲寒戍<lb/>
鼓城隅覔船燈水際看所期江路迥何處采芳蘭<lb/>
<pb n="KR4e0219_WYG_006-6a"/>
　　　天津觀潮<lb/>
六月天山雪寒濤亦壯哉聲疑吹地轉浪莫蹴天開估<lb/>
舶迎風住漁舠弄水廻方聞通海運萬櫓日邊來<lb/>
　　　泊潞河驛<lb/>
行盡燕齊道來從上國遊飽經湖上雨寒泊驛邊舟朔<lb/>
氣雄三輔關門控九州五陵十萬户夾岸起朱樓<lb/>
　　　哭沈虹臺太史二首<lb/>
故人忽云沒聞報涕汍瀾今日吴江冷當時易水寒青<lb/>
<pb n="KR4e0219_WYG_006-6b"/>
編門下受丹旐路旁㸔夜雨𤣥猿嘯浮生夢已闌<lb/>
思君不忍問河上返孤舟豈是懐沙怨應非蹈海遊花<lb/>
殘吴苑暮鶴唳月亭秋腸斷論交地宫城十二樓<lb/>
　　　雨<lb/>
城夕凉風起空堂颯似秋片雲生逺岫驟雨過重樓暝<lb/>
色階前樹寒聲峽外舟鷗鳬何自喜汎汎滿青流<lb/>
　　　告天臺為趙瀫陽太史賦<lb/>
邈矣高賢操清風華胄傳畏知嚴暮夜考履質青天國<lb/>
<pb n="KR4e0219_WYG_006-7a"/>
史千秋在家聲異代懸只今臺上月猶照舊爐烟<lb/>
　　　題畵<lb/>
黯淡秋湖色涵虚望渺然斷橋横落日逺水出寒烟雁<lb/>
向平沙落鷗依折葦眠吾家住湖上閒殺采菱船<lb/>
　　　夏日偕張洪陽殿讀憩龍華寺寺在苑北湖上<lb/>
同過湖上寺伏日坐清涼雲水浮仙闕松杉䕃講堂雨<lb/>
歸蓮葉淨風起稻花香小借支公榻人天午夢長<lb/>
　　　夏日進講和張洪陽年丈韻<lb/>
<pb n="KR4e0219_WYG_006-7b"/>
秉燭趨丹禁横經侍法筵曉涼生殿閣旭日動雲烟珮<lb/>
委天香散花深玉漏傳非材慙獻納鵠立細旃前<lb/>
　　　喜雨<lb/>
春來全未雨一夜雨成霖觸石何時聚崇朝已自隂錦<lb/>
林花氣重金闕漏聲深潤澤占天造殷憂慰聖心<lb/>
　　　七夕<lb/>
客中逢七夕片月倚重樓靜對星河夜涼生枕簟秋人<lb/>
間渾是夢天上亦多愁覽鏡驚雙鬢空悲嵗序流<lb/>
<pb n="KR4e0219_WYG_006-8a"/>
　　　秋夜<lb/>
虗閣夜沉沉秋聲在樹林山中猿鶴夢客裏嵗年心露<lb/>
下蓮塘冷螢流薜幌深坐來銷萬籟隱几自成吟<lb/>
　　　送懐上人還金陵<lb/>
空門無所住亦復憶江鄉半偈禪心定孤舟别路長錫<lb/>
飛吴葉冷筆拂楚花香又向秋山裏鐘聲閉夕陽<lb/>
　　　送張靜峰年兄赴河南别駕二首<lb/>
十年南省客半刺領東周馬向雪中去人稱洛下遊關<lb/>
<pb n="KR4e0219_WYG_006-8b"/>
河三輔道雲物二陵秋别思還蕭索寒塘水自流<lb/>
承寵無遲暮褰帷意氣生諸侯均揖譲長吏有逢迎郡<lb/>
閣山當户河橋栁向城三川風日好偏適宦遊情<lb/>
　　　送李敏齋符卿奉使省覲<lb/>
只今三省佩又下五城樓薊北霜初落淮南桂已秋宫<lb/>
雲隨子舍卿月引行舟可奈河橋柳年年綰别愁<lb/>
　　　送鄒進士南臯謫戍貴陽二首<lb/>
自憐焚草日却送看花人迢遞三危路飄零萬死身長<lb/>
<pb n="KR4e0219_WYG_006-9a"/>
沙悲賈傅湘水弔靈均總是經過地將誰采白蘋<lb/>
綱常千古事憐爾志如霜首欲階前碎珠憑頷下藏有<lb/>
生心盡折縱死骨猶香不似青蓮客無端謫夜郎<lb/>
　　　送習豫南太史謫居閩中二首<lb/>
𣺌渺寒江路君今嵗晏遊十年池上珮萬里雪中舟仕<lb/>
節人誰識浮踪水自流含情無可道不獨為離憂<lb/>
對酒不能飲心悲握手論如何同舍客忽作逺遊人世<lb/>
態青雲冷交情白首新還知明主意宣室待詞臣<lb/>
<pb n="KR4e0219_WYG_006-9b"/>
　　　應制題畵四首<hi>有序</hi>
　　　　萬厯戊寅正月上出内府畵册二十六幅命<lb/>
　　　　日講六臣分題奏上各賜銀豆一包時同事<lb/>
　　　　者宫詹吴門申公宫諭信陽何公宫洗新都<lb/>
　　　　許公宫贊武陵陳公翰撰南充陳公也予分<lb/>
　　　　得四題如左<lb/>
　　　雪景<lb/>
輕綃寒色動不是月華開鳥道千巖迥江光一徑廻虚<lb/>
<pb n="KR4e0219_WYG_006-10a"/>
無分玉樹彷彿想瑶臺未擬歌黄竹陽春遍九垓<lb/>
　　　烟雨<lb/>
瀟瀟一幅上秋氣滿楓林半似隨風引全疑夾霧隂逺<lb/>
峰看處暝踈樹望來深筆底烟雲色爭知用作霖<lb/>
　　　宣廟御筆汀鳥<lb/>
筆端成大造海鳥若相忘暮雨汀莎濕春風岸芷香柳<lb/>
邊迷落絮雲裏帶飛霜總為經天藻長留羽翰光<lb/>
　　　鵪鶉<lb/>
<pb n="KR4e0219_WYG_006-10b"/>
𣺌彼榆枋翼丹青畵作真靜眠宫草日閒傍苑花春顧<lb/>
影驕金距逢塲上錦茵非同珠樹鳥獨用羽毛珍<lb/>
　　　寄馮志方博士二首<lb/>
一别褒衣客今來幾嵗星吴鈎知射斗魯壁記傳經對<lb/>
酒春雲碧題詩暮雨青向時遊賞地南北各飄萍<lb/>
幽人渺何許江上舊儒冠客舍蒹葭雨堂飡苜蓿盤楚<lb/>
天秋水濶燕闕曉鐘殘懐䄂雙紈扇因風欲寄難<lb/>
　　　張洪陽殿讀待舟潞渚寄送二首<lb/>
<pb n="KR4e0219_WYG_006-11a"/>
昨日横門道魂消鬢欲秋寸心應未逺尺素已堪愁對<lb/>
酒青燈醉看花紫禁遊離情如潞水連夜只東流<lb/>
歸夢春來劇那堪送逺遊身懸蝸左角家在海西頭天<lb/>
地才難盡風塵道不謀河隄楊柳緑亦欲買歸舟<lb/>
　　　暮春同朱可大廷尉遊摩訶菴聽無絃上人彈<lb/>
　　　　琴因飲南園二首<lb/>
福地開真境蕭辰欵梵筵百花春夜雨一飯講堂烟妙<lb/>
法旃檀喻空音緑綺傳雲牀容臥起隨意檢詩篇<lb/>
<pb n="KR4e0219_WYG_006-11b"/>
别有祗園勝春光象外幽人從蓮社飲地勝竹林遊雨<lb/>
色隂蘿幌鐘聲度石樓不愁歸路晩乗月可淹留<lb/>
　　　告中同可大再遊摩訶菴因贈靜堂禪師<lb/>
寺憶同遊地聯鑣許再過人行松院少雲閉竹房多嵗<lb/>
月容高枕乾坤足放歌逃禪吾不厭病骨本維摩<lb/>
　　　寄庠師周介軒先生二首<lb/>
傳經西楚客垂老意何如湖上十年夢燈前八月書秋<lb/>
心隨過雁舊事紀衘魚門下垂髫士翛翛兩鬢疎<lb/>
<pb n="KR4e0219_WYG_006-12a"/>
望望徐方道懐人白露秋湖光晴載酒山色暮登樓倦<lb/>
迹看林鳥閒情寄海鷗紅顔殊未老欲接羡門遊<lb/>
　　　秋日寄侯少泉參戎黔中二首<lb/>
萬里天南極將軍尚枕戈一醒燕市酒五見洞庭波霧<lb/>
急鳶常墮江深雁不過東山棲隱地何日共烟蘿<lb/>
自爾烏蠻去寒花幾度開萍踪兒女大華髪嵗時催别<lb/>
夢隨闗月離愁落隴梅年年秋色裏一見尺書來<lb/>
　　　贈談易王生<lb/>
<pb n="KR4e0219_WYG_006-12b"/>
翛然江上客讀易舊儒生道自青嚢秘名因緑簡成漢<lb/>
京談季主蜀肆隱君平為叩盈虚理因探百物情<lb/>
　　　春半<lb/>
臥病忽已久閒房鳴素琴徘徊紫芝意惆悵青春深芳<lb/>
草亂迷徑殘花空滿林憑軒送高鳥馳思渺難任<lb/>
　　　望鶴<lb/>
縹緲珠庭鶴翻飛别禁林初盤仙闕逺漸入海雲深忍<lb/>
負乗軒寵應非避弋心瑶臺多舊侣愁絶玉笙音<lb/>
<pb n="KR4e0219_WYG_006-13a"/>
　　　河西務雨夜<lb/>
歸舟今信宿猶倚潞河干樹色春汀暗鷄聲夜雨寒孤<lb/>
帆燈際落短劎酒中彈明發乗流進滄波正渺漫<lb/>
　　　漷縣道中<lb/>
江草正萋萋蘭橈傍古堤淡烟高樹杪斜日亂帆西隴<lb/>
麥蒸雲動春鳩夾岸啼連朝隔城市疑入武陵溪<lb/>
　　　天津夜月<lb/>
放舟乗晩浪伐鼓注歸流明月千帆夜長風萬里秋篙<lb/>
<pb n="KR4e0219_WYG_006-13b"/>
師探渡口津吏指潮頭浩蕩煙波裏應憐估客遊<lb/>
　　　楊柳青道中<lb/>
鳴榔凌海月捩舵破江烟楊柳青垂驛蘼蕪緑刺船笛<lb/>
聲邀落日席影掛長天望望滄洲路從茲遂渺然<lb/>
　　　徳州舟中遇李户部兩山北上别後却寄二首<lb/>
廣川西渡口倚棹此逢君别久情難喻歡多酒易醺江<lb/>
聲過暮雨帆影夾殘雲蹢躅南枝鵲能堪羽翮分<lb/>
君登蘭省去予汎鏡湖歸兩漿還相背雙星竟不違心<lb/>
<pb n="KR4e0219_WYG_006-14a"/>
期鷗作侣生事薜為衣只有空山夢愁時少雁飛<lb/>
　　　武城懐古<hi>東郡武城乃平原君舊邑世謂言游所宰誤也</hi>
停橈齊趙路河上見孤城故國佳公子高臺亦已傾川<lb/>
光孤嶼斂暝色片雲生嗚咽清漳水千秋恨未平<lb/>
　　　臥病<lb/>
天地長貧日風塵臥病年閉門春雨後欹枕落花前石<lb/>
火應難駐蘭膏莫自煎無生如可悟吾意欲逃禪<lb/>
　　　菊花<lb/>
<pb n="KR4e0219_WYG_006-14b"/>
幾年京洛客不對故園花今日重陽酒還過處士家娟<lb/>
娟霜蕋靜裊裊露枝斜自愛貞心苦含香閱嵗華<lb/>
　　　輓趙少虚先生四首<lb/>
去矣雲林客傷哉藝苑豪百年雙白鬢萬事一青袍道<lb/>
自平生拙名堪此日高所悲逢聖世汩沒掩蓬蒿<lb/>
文雅從兹盡榮華亦有休吾徒還一涕爾輩自千秋舊<lb/>
館青山暮重泉白日幽惟餘清汶水長繞墓田流<lb/>
十里春風苑年年出漢闗調空高渌水俗自薄朱顔星<lb/>
<pb n="KR4e0219_WYG_006-15a"/>
彩歸天上𤣥經播世間乞銘遺札在一讀淚潺湲<lb/>
浮沉千古事無力念鴻鈞陵替存吾道窮愁竟爾身馮<lb/>
唐空自老原憲不知貧他日山陽路誰為笛裏人<lb/>
　　　寄賈廣文年伯兼謝惠氊<lb/>
極目漳南道相思正杳漫愁時明月近别後素書難雪<lb/>
暗芙蓉閣春生苜蓿盤一氊猶寄逺應惜玉堂寒<lb/>
　　　送林丈内艱南還二首<lb/>
慘淡歸人意春前問去舟參商初兩地膠漆已三秋雨<lb/>
<pb n="KR4e0219_WYG_006-15b"/>
色低津樹江光隱驛樓庭花多所恨不是錦衣遊<lb/>
把袂憐同舍離愁可奈何定知秋雁少惟有月明多江<lb/>
上思瓊樹風前廢蓼莪無令清夜夢不入舊鸞坡<lb/>
　<lb/>
　<lb/>
　<lb/>
　<lb/>
　穀城山館集巻六<lb/>
</p>
<p>
</p>
  </div>
<div>
<head>穀城山館集巻七</head> <lb/>
    <p>
<pb n="KR4e0219_WYG_007-1a"/>
欽定四庫全書<lb/>
　穀城山館集巻七<lb/>
　　　　　　　　　　　　明　于慎行　撰<lb/>
　　五言律詩<lb/>
　　　春日同于子冲上靈巖寺四首<lb/>
寺自高齊闢山從岱嶽盤雲霞千嶂曉風雨萬松寒路<lb/>
繞泉聲入花分鳥道看忽聞鐘磬發作禮叩旃檀<lb/>
為訪名山勝來參梵帝筵烟霞圍寳地龍象擁諸天喻<lb/>
<pb n="KR4e0219_WYG_007-1b"/>
法曇花落翻經貝葉傳朗公今化石不轉謁金仙<hi>山有朗公石</hi>
春隂連嶽麓法界滿祗林巨壑浮雲細懸崖白日深野<lb/>
僧閒入定山鳥靜多音幸共齊年侣同皈出世心<lb/>
雙峰最高頂倚杖白雲扉樹杪看人出山坳送鳥飛鐘<lb/>
聲衆壑滿香靄下方㣲三觀憑闌得因風欲振衣<lb/>
　　　寄張玉陽年兄汴上<lb/>
我行殊未久君亦解朝衣世路無工拙時名有是非莫<lb/>
談温室樹聊采北山薇夢斷夷門道秋深鴈不飛<lb/>
<pb n="KR4e0219_WYG_007-2a"/>
　　　閣夜<lb/>
何處夜色好月明獨倚樓一聲長笛起吹裂萬山秋風<lb/>
露凄以冷星河靜欲流懐人不可見天末𦕈含愁<lb/>
　　　雲翠山天觀和朱可大韻<lb/>
碧山吾欲隱雙屐且隨君星斗巖前接藤蘿杖底分泉<lb/>
聲渾作雨嵐氣稍成雲愁對仙壇月鸞簫午夜聞<lb/>
　　　洪範池和韻<lb/>
何地探靈境仙泉舊有名天光金鏡冷潭影玉壺清溪<lb/>
<pb n="KR4e0219_WYG_007-2b"/>
鳥依人立林蟬盡日鳴魚龍今寂寞不畏夜珠驚<lb/>
　　　秋日同朱令君泛舟西汀二首<lb/>
舊向滄洲隱今陪茂宰遊笛聲催畫鷁帆影掛浮鷗酒<lb/>
對青山暮歌翻白苧秋花源多少路隨處有漁舟<lb/>
蕩漾千峰色輕舠入翠微鳧迎仙令舄鷗拂野人衣岸<lb/>
柳晴猶濕江雲冷不飛天風乗醉起吹送月中歸<lb/>
　　　送崔亞沂博士遊齊<lb/>
共作名山隱三秋采蕨薇寧辭今日别袛恐故人稀斗<lb/>
<pb n="KR4e0219_WYG_007-3a"/>
酒不得醉白雲相與歸秋來𤣥鴈度可向海門飛<lb/>
　　　樓居<lb/>
樓居非有好髙枕自人間夜色尊前月春隂檻外山目<lb/>
隨歸鳥盡心與片雲閒未遣浮名累虗稱善閉闗<lb/>
　　　夏日閒居<lb/>
空林銷永日不暑亦無喧種藥時窺圃攤書毎閉門雨<lb/>
痕侵柱礎苔色上松根此意應誰識惟偕靜者論<lb/>
　　　東郭草堂即事<lb/>
<pb n="KR4e0219_WYG_007-3b"/>
結廬非異境負郭少將迎竹嶼含雲影松牕落雨聲片<lb/>
峰當戸出衆鳥隔林鳴宴坐幾無念誰知絶世情<lb/>
　　　過雨<lb/>
五月不知暑虗堂颯似秋殘虹掛溪水片雨過城樓逺<lb/>
樹斜陽駐深山夕翠流晩凉思枕簟絶愛北牕幽<lb/>
　　　小樓<lb/>
小樓常有伴端不歎離羣牖納青溪月簷飛翠岫雲自<lb/>
藏東觀草誰勒北山文最悵霜空鴈寒聲靜夜聞<lb/>
<pb n="KR4e0219_WYG_007-4a"/>
　　　雨中東流泉上同可大賦<lb/>
風雨鳴丹谷林亭倚翠岑一尊今日酒千里故人心樹<lb/>
動三秋色泉飛萬壑音夜凉横吹起直欲想龍吟<lb/>
　　　中秋小岱山對月<lb/>
此夜寒無奈瑶臺近斗牛山名真小岱月色正中秋影<lb/>
入河蟾濕光翻樹鵲愁只疑參嶽頂笙鶴上宫遊<lb/>
　　　山莊即事<lb/>
逃名天地闊斗室寄山椒地僻常無客林深亦有樵飯<lb/>
<pb n="KR4e0219_WYG_007-4b"/>
牛春待雨放鶴夜聞簫不是淮南隱淹留未可招<lb/>
　　　有懐蘇八長史<lb/>
三蘇稱大雅季子復能文老作諸侯客名髙國士羣别<lb/>
心燕塞雨旅舍鵲湖雲家學枚臯在詞壇已策勲<lb/>
　　　入都再遊摩訶禪林<lb/>
為憶青蓮社重尋舊法堂壁題存姓字階樹閲行藏覺<lb/>
路人天迥春輝佛日長爾時京落客曽識雨花香<lb/>
　　　再至長安見無絃上人移住法藏菴因聽彈琴<lb/>
<pb n="KR4e0219_WYG_007-5a"/>
　　　　賦贈<lb/>
别來何所住卓錫自成林幡影香臺靜鐘聲竹院深一<lb/>
花開佛土半偈定禪心揮手松風裏依然未鼓琴<lb/>
　　　春日同朱可大起部馮用韞太史同遊恩隆觀<lb/>
　　　　暨侍中園紀事二首<lb/>
常侍先朝貴仙宫上苑西野分青嶂迥路入白雲迷深<lb/>
樹花初發閒堦草自萋當年供奉地猶揭舊璇題<lb/>
小有蘭亭勝臨流一放歌酒邊横落照花底拂回波何<lb/>
<pb n="KR4e0219_WYG_007-5b"/>
地踈狂少吾徒聚散多春衣渾欲緑知是藉烟蘿<lb/>
　　　同館諸丈城西看花二首<lb/>
别苑惜春殘開尊聚舊歡花間張綺幕柳外簇雕鞍飛<lb/>
雪歌中度回風掌上看倚䦨渾欲醉猶索酒盃寛<lb/>
十載歎西東歡娱此日同容華青鏡裏身世緑尊中花<lb/>
氣看無賴鶯歌聽不窮何妨歸騎緩蹀躞受東風<lb/>
　　　朱可大邀同馮太史飲摩訶菴南園步至釣魚<lb/>
　　　　臺夜眺還宿法藏精舍次日觀慈壽浮圖紀<lb/>
<pb n="KR4e0219_WYG_007-6a"/>
　　　　遊四首<lb/>
　　　南園<lb/>
勝㑹開芳苑春愁入逺峰壺觴連竹樹歌咏起魚龍花<lb/>
落空林雨風傳别院鐘淹留公子愛移席轉從容<lb/>
　　　釣臺<lb/>
行歌隨步逺已到水雲天夜色千峰月湖光萬頃烟銜<lb/>
盃心跌宕脫㡌態蹁躚醉眼迷歸徑相看枕腹眠<lb/>
　　　法藏菴<lb/>
<pb n="KR4e0219_WYG_007-6b"/>
何必躭丘壑居然鹿苑棲片雲雙樹頂孤月上方西罷<lb/>
酒聞清梵探詩見舊題歸依空品相不省在招提<lb/>
　　　慈壽寺閣<lb/>
隔夜忘醒醉窮遊别起端紺林重駐馬寳閣幾憑闌飛<lb/>
刹金銀湧廻峰紫翠盤皇都多鉅麗是處有竒觀<lb/>
　　　三月廿八日葛龍池朱訥齋二工部馮琢吾葛<lb/>
　　　　鳳池二太史同遊城西黄侍中園林看花四<lb/>
　　　　首<lb/>
<pb n="KR4e0219_WYG_007-7a"/>
不奈連朝病因看上苑春如何五侯第又見百花新日<lb/>
映丹霞暈烟凝絳幄塵狂來無藉在幘岸白綸巾<lb/>
真賞誰應共風流是舊歡藏書周太史襥被漢郎官花<lb/>
氣尊中滿松聲座上寒相逢休惜醉春色欲凋殘<lb/>
改席臨虗榭為歡事毎竒控弦天苑騎跳劎内園兒小<lb/>
榻時欹枕疎簾久對碁稍聞深樹裏風送桔橰遲<lb/>
誰謂長安陌風塵此地稀山光相映帶野色自芳菲旭<lb/>
日薰歌扇輕花着舞衣馬蹄歸欲懶為送惜春歸<lb/>
<pb n="KR4e0219_WYG_007-7b"/>
　　　同可大用韞登毘盧閣<lb/>
人天標勝境暇日一銜盃烟樹重城合香花萬井開懐<lb/>
鄉遊子念作賦客卿才愁見門前道車塵日夜催<lb/>
　　　毘盧閣送可大南旋<lb/>
梵閣俯珠林龍宫嵗月深幾人同嘯詠此日復登臨畵<lb/>
棟含朝雨青峰起暮隂不堪歡㑹地又悵别離心<lb/>
　　　朱大司空挽歌八首<lb/>
有偉生民傑鴻名日月光三朝熙揆路八座麗文昌尚<lb/>
<pb n="KR4e0219_WYG_007-8a"/>
想𤣥圭錫俄驚白璧藏平生門下士歌薤不成章<lb/>
此日飈輪逺何年畫閣開勲猷金匱史文賦栢梁才故<lb/>
事傳西省遺恩照夜臺凄清華表月不見鶴歸來<lb/>
再領河隄節三行海國春吏人䖍俎豆父老愴車塵百<lb/>
折風雲地諸艱社稷身祇今渠畔柳遊客亦沾巾<lb/>
緬想三朝事聲華似夢中職分虞百揆爵視漢三公忼<lb/>
慨回天力酸辛葢世功惟餘秋隴上蕭瑟白楊風<lb/>
十載江臯臥蒼生望更頻如何三島夢忽斷五湖春南<lb/>
<pb n="KR4e0219_WYG_007-8b"/>
嶽收真氣中朝失舊臣尚方雙賜履猶覺上星辰<lb/>
真宅歸丹府蓬壺第幾城化龍應是劍跨鶴不聞笙舊<lb/>
㦸朱門列新阡紫氣縈元公車服在餘慶屬𤣥成<lb/>
傳道松臺路𤣥冬蜃衛張期門分羽騎温室出黄腸日<lb/>
月懸天藻螭龍䕶帝章從今鶉火次夜夜有光芒<lb/>
凄凉知已報舊事總堪愁問字春風館傳經夜月樓十<lb/>
年違撰屨一夕嘆藏舟惟有延陵劎堪懸宰樹秋<lb/>
　　　浪迹<lb/>
<pb n="KR4e0219_WYG_007-9a"/>
浪迹長安陌修途日以難河流誰謂廣海水自知寒懶<lb/>
嫚存愚性婆娑恥貴官春深湖上雨何處少漁竿<lb/>
　　　春日寄題東郭草堂<lb/>
長憶青門郭芳菲此日殷花開三月雨春隔萬山雲夜<lb/>
鶴應誰怨汀鷗且自羣主人有歸夢莫勒北山文<lb/>
　　　月夜舟行<lb/>
烟江三五夜獨月引行舟野色推蓬合波光進艇留銀<lb/>
蟾天上濕烏鵲渚邊愁那聽樓頭笛懐郷鬢欲秋<lb/>
<pb n="KR4e0219_WYG_007-9b"/>
　　　邵伯湖夜泊<lb/>
日暮倚蘭橈秋江正寂寥驛門斜對雨郡郭逺通潮急<lb/>
櫓看商舶寒燈見市橋隋堤前路近欲聽月中簫<lb/>
　　　儀真野泊<lb/>
潮平揚子渡宿昔繫扁舟日落波光斂天長島色浮雨<lb/>
侵依㟁樹晴見隔江樓咫尺分吴楚茫茫萬古愁<lb/>
　　　金陵江口夜泊<lb/>
孤舟江上宿秋夢耿難成片月中流影千帆夜半聲地<lb/>
<pb n="KR4e0219_WYG_007-10a"/>
鄰桃葉渡山近石頭城倚舵聞吴詠偏令旅思生<lb/>
　　　舟中家報<lb/>
澤國三千里題書轉自愁鄉心河畔草客夢雨邊舟月<lb/>
落維揚夜江深建業秋歸程應未逺時撫大刀頭<lb/>
　　　魏國東園宴集<lb/>
華館開名㑹高城倚落曛林芳秋過雨竹翠午侵雲洞<lb/>
夾平臺入橋通曲水分太平多宴樂勝地屬元勲<lb/>
　　　天界寺禪房呈訒菴棠軒二丈<lb/>
<pb n="KR4e0219_WYG_007-10b"/>
蕭晨遊法苑迥眺出雲峰秋色霜前鴈寒聲雨後鐘酒<lb/>
隨陶令醉談許惠休從何意風塵地居然白社蹤<lb/>
　　　黄儀庭司城邀集馮虗閣<lb/>
振衣山畔寺載酒寺邊樓笛散千峰雨砧傳萬井秋地<lb/>
因邀月勝人擬御風遊不盡蕭森氣寒江正北流<lb/>
　　　九月八日羅康洲宗伯黄儀庭司成田鍾台宫<lb/>
　　　　諭習豫南司成㑹集朝天宫道院<lb/>
仙臺鄰上苑路出冶城邊暝落珠宫雨寒飛玉樹烟鴈<lb/>
<pb n="KR4e0219_WYG_007-11a"/>
來秋水外人醉菊花前明日還重九茰觴可更傳<lb/>
　　　西園諸同年夜宴<lb/>
歡劇西園㑹衘盃夜色前池塘餘暮雨竹栢淨秋天月<lb/>
出三山樹鐘銷九市烟良遊俱舊侣把臂惜華年<lb/>
　　　南曹諸友邀遊祖師堂<lb/>
融公棲隱處遥在翠㣲巔徑折全無地峰回半有天鳥<lb/>
啼雲洞雨花散石堂烟幸假登髙㑹同參最上禪<lb/>
　　　牛首東峰同諸君覽眺<lb/>
<pb n="KR4e0219_WYG_007-11b"/>
兩峰原自對萬壑逺相縈地盡芙蓉閣巖開薜荔屏江<lb/>
光天際白山色雨中青不淺憑闌興吴歌倚醉聽<lb/>
　　　長干<lb/>
白門通市里傳是古長干陌栁藏鴉曙秋潮帶雨寒横<lb/>
塘歸客斷子夜舊歌闌别是繁華地休將六代看<lb/>
　　　秦淮<lb/>
秋月秦淮岸江聲轉畵橋市樓臨綺陌商女駐蘭橈雲<lb/>
裏青絲騎花間碧玉簫不知桃葉水流恨幾時消<lb/>
<pb n="KR4e0219_WYG_007-12a"/>
　　　青溪<lb/>
鳴珂傳舊里彌望總汙萊片雨湖邊落重橋苑外開草<lb/>
荒江令宅花覆陸機臺尚想風流地空悲異代才<lb/>
　　　房侍御邀登觀音臺<lb/>
傑觀俯重臺烟波四望開霞邊千樹沒盃底片帆來霜<lb/>
月寒相射雲鴻暮轉哀滔滔大江水到海幾時廻<lb/>
　　　攝山夜宿予懐上人<lb/>
十年渾似夢相見各依然僧臘青山老詩名白社偏松<lb/>
<pb n="KR4e0219_WYG_007-12b"/>
間對㣲月竹裏聽流泉預悵明朝别西風送客船<lb/>
　　　攝山觀無盡禪師入定<lb/>
師今方入定勝果幾時成法向無空滅心因不住生濕<lb/>
灰猶示相稿木可為形恍忽蓮臺上人天湧化城<lb/>
　　　京口贈鄔山人汝翼<lb/>
握手秋江上依然舊布袍十年燕市酒八月廣陵濤俠<lb/>
骨貧逾健狂歌醉正豪不縁湖海遇何地見風騷<lb/>
　　　京口贈陳從訓文學<lb/>
<pb n="KR4e0219_WYG_007-13a"/>
陳生何磊落一劎向飄零雅好詞人賦休傳博士經蘼<lb/>
蕪春渚緑薜荔舊山青莫謂江天逺㣲垣現客星<lb/>
　　　滁陽道中遲李棠軒年兄未至題書驛壁<lb/>
江樓三日别相逐不相逢回首秋山路寒雲隔幾峰鄉<lb/>
心朝見鴈行色夜聞鐘何地還盃酒應尋放鶴蹤<lb/>
　　　閏月朔日道中憶東園菊<lb/>
今年九月菊應自斂芳菲秋色未云暮遊子將欲歸繫<lb/>
心霜露滿凝恨鴈鴻稀想到尊前見寒香正㸃衣<lb/>
<pb n="KR4e0219_WYG_007-13b"/>
　　　輓中立宗侯四首<lb/>
彼美銀潢彦名髙魯國儒藏書淹四部作賦侈三都日<lb/>
瑩瑶臺雪天沉碧海珠十年懐舊賞腸斷緑雲孤<lb/>
誰言天路逺儵爾賦遊仙貌憶登龍日神疑化鶴年墨<lb/>
堂苔蘚閉畵閣網絲懸忍望邾城墓蕭蕭宰樹烟<lb/>
斯人不可見一代失風流未就黄金藥先成白玉樓才<lb/>
名留海内賔客散池頭此夜朱門月空悲兔苑遊<lb/>
芳草春來緑王孫去可傷憑誰傳舊業先自棄髙堂笙<lb/>
<pb n="KR4e0219_WYG_007-14a"/>
鶴渾疑幻人琴盡欲亡平生知已淚一濕薜蘿裳<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4e0219_WYG_007-14b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　穀城山館集巻七<lb/>
</p>
<p>
</p>
  </div>
<div>
<head>穀城山館集巻八</head> <lb/>
    <p>
<pb n="KR4e0219_WYG_008-1a"/>
欽定四庫全書<lb/>
　穀城山館集巻八<lb/>
　　　　　　　　　　　　明　于慎行　撰<lb/>
　　五言律詩<lb/>
　　　懐寄張玉陽年丈二首<lb/>
怊悵前年别綿綿嵗月征積薪從古歎投杼至今驚春<lb/>
雪梁園道秋江建業城行蹤何處問愁絶鴈來聲<lb/>
聚散年來事茫然思不禁薄遊交道淺久宦世情深别<lb/>
<pb n="KR4e0219_WYG_008-1b"/>
日楓林夢愁時桂樹吟悠悠大河水詎盡尺書心<lb/>
　　　薊門行四首為于大夫子冲賦<lb/>
漁陽開幕府授鉞魯諸生廟畧魚麗陣軍符驃騎營懸<lb/>
金親教射畫地細論兵半醉歌聲起風高右北平<lb/>
少年多意氣仗節赴燕雲曉月懸弓影春星吐劎文防<lb/>
秋歌出塞逐敵賦從軍未許平陽騎横邀萬里勲<lb/>
九月平原獵材官大合圍雪凝驕馬汗鐡澀侍兒衣塞<lb/>
鴈連天起征蓬巻地飛此時都膽落前隊射鵰歸<lb/>
<pb n="KR4e0219_WYG_008-2a"/>
邊烽傳大漠一劎夜臨闗鳥道千重戍龍城萬仞山降<lb/>
兵旗下出侯騎雪中還苦樂行間事魂銷壯士顔<lb/>
　　　奉寄李北山先生四首<lb/>
當代論騷雅公存大國風源流千古見才儁一時空嵗<lb/>
月鴛行外江湖鶴髪中倚天長劎在猶覺氣成虹<lb/>
先朝老法從白首臥巖阿避世交遊簡藏山論著多醒<lb/>
酬漁父問醉倚雪兒歌大有餐霞秘紅顔盛若何<lb/>
雅道何寥廓時名易陸沉不因今日論寧見異時心翦<lb/>
<pb n="KR4e0219_WYG_008-2b"/>
拂千金價宫商萬籟音故交蕪沒久亦許附詞林<hi>先君為公</hi>
<hi>舊友承采遺詩故云</hi>
龍門何日御流想碧山隅文雅從先進聲名避大巫白<lb/>
雲康樂墅春酒步兵厨早晩抽簪去能容絳帳趨<lb/>
　　　同馮殿講琢吾夜過東鄰魏光禄見泉二首<lb/>
一曲宫城陌君今幾卜居小開蔣詡徑别作子雲廬花<lb/>
落藏書後風生漉酒初相逢殊恨晩傾葢意何如<lb/>
舊好應無厭新知亦已歡銜盃遲月上揮塵惜燈殘世<lb/>
<pb n="KR4e0219_WYG_008-3a"/>
態閒堪見浮蹤拙自安所欣東壁影時近夜光寒<lb/>
　　　夏日過雙寺贈寳藏法師<lb/>
偶過城北寺一憩寳公堂午飯青精滑新茶玉乳香疎<lb/>
鐘沉片雨髙樹出斜陽為叩經行地浮盃海路長<lb/>
　　　代書答陶比部蘭亭<lb/>
落魄佳公子天涯可定居適來江上使傳得篋中書湖<lb/>
海名方盛雲霄事轉疎沉冥吾所慕數飲態何如<lb/>
　　　贈人為金吾郎二首<lb/>
<pb n="KR4e0219_WYG_008-3b"/>
俠少羽林郎承恩直建章臂鷹馳道側調馬御樓旁夜<lb/>
月燒燈苑春風蹴鞠塲錦鞲渾未脫十日從長楊<lb/>
陌上錦雲連期門校獵旋射聲銀作鏑躡影玉為鞭撇<lb/>
草連雙兎凌空接兩鳶應憐漢飛將白首滯窮邊<lb/>
　　　可大邀遊張常侍園二首<lb/>
夙慕名園勝因君載酒看山容虚榭滿竹色小樓寒地<lb/>
主更新貴遊人續舊歡愁中春色過纔此一憑闌<lb/>
五侯開别館平野碧湖東乳燕翻槐日鳴鳩試麥風水<lb/>
<pb n="KR4e0219_WYG_008-4a"/>
窮千樹裏亭隱百花中却憶山園路芳菲正滿叢<lb/>
　　　壽寳藏上人二首<lb/>
舊檢高僧傳林公勝範稀安禪多寳座印法六銖衣雨<lb/>
落時聞梵花開自掩扉空門忘嵗月想見刧塵㣲<lb/>
壽者原無相何因證大齡階前雙樹老閣上片山青地<lb/>
傍蒼龍闕函開白馬經應憐朝市客幾日鬢毛星<lb/>
　　　送侯六參軍<lb/>
燕城秋欲暮疋馬送君還投筆書生志鳴鞘壯士顔邊<lb/>
<pb n="KR4e0219_WYG_008-4b"/>
風吹錦帶海月落刀環慷慨匡時畧何年出玉關<lb/>
　　　送妹倩李子授侯門教讀<lb/>
天涯思弟妹見爾帝京遊捧檄趨軍府彈冠傳子侯黄<lb/>
花征路晩𤣥鴈塞城秋那值池塘恨臨風涕泗流<hi>時方有亡</hi>
<hi>兄之戚故云</hi>
　　　出塞四首為遼左李大將軍賦<lb/>
塞上發鳴笳軍聲動地譁三秋徵彀騎七校選良家曉<lb/>
月分弓影秋霜吐劎花主恩何以報急為掃邉沙<lb/>
<pb n="KR4e0219_WYG_008-5a"/>
銅符天上至漢將出龍城雲鳥圖成陣河山幕作營日<lb/>
凝金玦色磧冷鐡衣聲早報匈奴滅西京甲第成<lb/>
元戎新授鉞俠少逺從軍莵塞秋山合龍城舊路分角<lb/>
聲吹凍雨旗影亂浮雲百戰城南道方成上將勲<lb/>
玉節君王詔軍中夜築壇金人歸少府鐡騎散材官逺<lb/>
戍三秋斷嚴霜萬里寒功成多意氣歌舞入長安<lb/>
　　　懐周公瑕<lb/>
苦憶吴門隱翛然一釣竿烟霞雙鬢老天地五湖寛閲<lb/>
<pb n="KR4e0219_WYG_008-5b"/>
世憑烏几逃名著鶡冠何時燕市裏重逐酒人歡<lb/>
　　　詠史<lb/>
十八侍中郎春深侍建章呼盧金戺側蹋鞠玉樓旁夜<lb/>
賜離宫酒朝薰異國香可憐秦殿女向月巻羅裳<lb/>
　　　周公瑕有書見問寄答<lb/>
故人何所似契闊已多年舊事閒應記新詩老更傳花<lb/>
開三徑雨門閉萬峰烟猶采相思樹封題到逺天<lb/>
　　　春日有懐東郭草堂<lb/>
<pb n="KR4e0219_WYG_008-6a"/>
吾廬吾所愛雖小却宜春草色常經雨花香不受塵歸<lb/>
期何日定旅夢此時真怨殺烟臯鶴臨風待主人<lb/>
　　　閣夜<lb/>
隱几虚堂夜幽懐誰與論星河臨九陌鐘漏徹千門黯<lb/>
淡傷春事踟蹰念主恩蘼蕪今已緑歸路滯王孫<lb/>
　　　報鄔山人汝翼<lb/>
念子不能寐三年闕報書自縁歸興久非是故情疎南<lb/>
北無寧嵗江湖有索居爾時吴市隱寥落復何如<lb/>
<pb n="KR4e0219_WYG_008-6b"/>
　　　報雲翠山道士許公<lb/>
契闊茅山侣書來見素心養砂還守竈種樹已成林月<lb/>
出巖泉冷花飛石洞隂知君相憶久日聽曉猿吟<lb/>
　　　春暮<lb/>
歸心無可奈先作送春歸細草河隄合殘花苑路飛夢<lb/>
廻雙闕雨思繞舊山薇想到征輪動薰風已上衣<lb/>
　　　臥病<lb/>
臥病已三月歸圖猶未成慰留明主意推挽故交情御<lb/>
<pb n="KR4e0219_WYG_008-7a"/>
路蘼蕪發春山杜若生湖邊小行徑處處有魚羮<lb/>
　　　閉門<lb/>
閉門多所適懶與病相宜岸幘全忘沐匡床久未移酒<lb/>
醒㣲雨夜衣減落花時只憶河橋柳應餘未折枝<lb/>
　　　告中馮用韞宫諭朱可大丞卿見過<lb/>
臥閣荒三徑惟容二仲過借書酬寂寞說劎慰蹉跎未<lb/>
路交情少他年别思多東門楊柳色執袂可如何<lb/>
　　　小閣<lb/>
<pb n="KR4e0219_WYG_008-7b"/>
小閣經時臥琴書靜不譁丹衷猶戀主清夢已還家幾<lb/>
對春城月虛開杜曲花一牀餘丈室還似住毘邪<lb/>
　　　可大遊摩訶菴有詩見示賦答<lb/>
少壯歡娱地憐君只自遊一春全臥病舊事幾經秋聽<lb/>
雨花間坐飛觴石上流歸心將别恨憶此更悠悠<lb/>
　　　孤鴈<lb/>
池上孤鳴鴈因風憶斷行凋蕭形影共蹢躅羽毛傷有<lb/>
恨驚霜露無心慕稻粱如何籠伴鳥噭噭主人傍<lb/>
<pb n="KR4e0219_WYG_008-8a"/>
　　　上書<lb/>
上書書未報旅思且盤桓天意高誰問人情巧自看味<lb/>
兼甘苦盡色併笑啼難耿耿孤臣志惟餘一寸丹<lb/>
　　　雨中遣使買舟<lb/>
時節忽復易閒居事更幽㣲風吹木杪片雨到牀頭未<lb/>
解虞卿印先尋范蠡舟行裝書數巻沾濕不無愁<lb/>
　　　乞休<lb/>
華髪登朝列承恩嵗月深病酬吴客問思作越人吟世<lb/>
<pb n="KR4e0219_WYG_008-8b"/>
事容蕭散時名任陸沉本無匡濟畧報國在抽簪<lb/>
　　　聽姜生彈琴<lb/>
客來山水際為我鼓鳴琴月泛三湘色松流萬壑音焚<lb/>
香消晝永啜茗到更深莫漫彈招隱方懐桂樹吟<lb/>
　　　寄題楊夢山先生半間樓<lb/>
舊有滄洲興今成緑野遊桃花千樹雨月色半間樓隱<lb/>
几山光入開簾海氣收却令麟閣上圖畫想風流<lb/>
　　　新城館中夜坐<lb/>
<pb n="KR4e0219_WYG_008-9a"/>
獨坐燕南館桃燈坐自深還家遊子路去國邇臣心落<lb/>
月征車動寒霜客袂侵陸沉非避世吾道在雲林<lb/>
　　　白溝河<lb/>
西風吹易水曉飯白溝河獵騎平原淺漁舟别渚多地<lb/>
分燕趙敵國蹙宋遼和今日逢全盛盧龍尚枕戈<lb/>
　　　途中書懐二首<lb/>
聖代無高隱行藏亦有因寡交思避世多病學全身止<lb/>
足存㣲尚安危付鉅臣所慙恩禮重雪涕念君親<lb/>
<pb n="KR4e0219_WYG_008-9b"/>
太息宗祊計回天事信難三年頭欲白八疏口將丹璇<lb/>
海波能潤瑶臺月正安漢庭多彊項誰敢測宸歡<lb/>
　　　單家橋<lb/>
十載橋邊路巾車此重過秋聲連渤海寒色下滹沱避<lb/>
地紅塵逺還家華髪多來時道旁柳生意稍婆娑<lb/>
　　　暮抵徳州城下<lb/>
瞥見漳河水燕齊兩界分郡樓融晩雪津柳掛殘雲病<lb/>
骨寒應倦鄉音近稍聞明朝看海氣遥禮泰山君<lb/>
<pb n="KR4e0219_WYG_008-10a"/>
　　　茌平道中感懐<lb/>
父老迎相問君今華髪歸雲霄身自貴家國事多違具<lb/>
邇差皆盡同遊既已稀畏看舊門巷先有涕沾衣<lb/>
　　　銅城望見雲翠諸山<lb/>
歸途今日愜憑軾見吾山以爾千巖翠慙人兩鬢斑向<lb/>
來多逺夢從此閉重關不似終南路依棲慕世間<lb/>
　　　立春日楊户部廬山謫官河南枉道過訪<lb/>
軒車來逺道執手意何長喜對春盤酒愁分畫省香士<lb/>
<pb n="KR4e0219_WYG_008-10b"/>
龍名入洛司馬賦遊梁莫漫悲岐路雄心在四方<lb/>
　　　除夕前四日送楊户部之官河南<lb/>
送子嵗云晏踟蹰可奈何酒邊生白髪雪裏渡黄河落<lb/>
魄才難盡飛揚意故多春風洛陽道早晩聽鳴珂<lb/>
　　　抵舍承邢知吾侍御賜問裁答二首<lb/>
海畔投簪始伊誰問索居長安千里使濟水數行書世<lb/>
事焚魚外時名夢鹿餘平生周柱史避俗意何如<lb/>
海嶽終堪隱風塵幾倦遊采芝隨綺季種竹待羊求月<lb/>
<pb n="KR4e0219_WYG_008-11a"/>
迥春天樹江寒雪夜舟何時芳駕至尊酒一淹留<lb/>
　　　歸日王興甫文學于子冲大參來視<lb/>
山齋春欲盡上客到羊求對月休愁思看山且醉遊蟻<lb/>
封知是夢駒隙信如流不見芄蘭侣辭官已白頭<lb/>
　　　輓趙秀才竹里二首<lb/>
别來能幾日溘已隔重泉不作鵬摶海翻成鶴上天談<lb/>
經溪閣月對酒竹樓烟回首東山社傷心涕泫然<lb/>
連年家難劇雙淚日沾纓已嘆無兄弟誰堪喪友生延<lb/>
<pb n="KR4e0219_WYG_008-11b"/>
陵荒草合管子舊臺傾更甚山陽路空聞笛裏聲<lb/>
　<lb/>
　<lb/>
　<lb/>
　<lb/>
　<lb/>
　<lb/>
　穀城山館集巻八<lb/>
</p>
<p>
</p>
  </div>
<div>
<head>穀城山館集巻九</head> <lb/>
    <p>
<pb n="KR4e0219_WYG_009-1a"/>
欽定四庫全書<lb/>
　穀城山館集巻九<lb/>
　　　　　　　　　　　　明　于慎行　撰<lb/>
　　五言律詩<lb/>
　　　泰山道中<lb/>
地僻塵踪少山深石路斜雨中過佛院雲裏見人家雊<lb/>
雉飛春麥啼鶯繞落花流亡今欲盡幾處有桑麻<lb/>
　　　上隔馬嶺舊寺<lb/>
<pb n="KR4e0219_WYG_009-1b"/>
荒涼經古寺迢遞出層空路抱千峰轉天開一竇通殘<lb/>
松疎雨後頽瓦夕陽中猶有餘僧在逢迎問轉蓬<lb/>
　　　泰山天門禪堂逢傅柱史金沙贈别<lb/>
含桃花欲落山下遇君時雨過空王殿天晴嶽帝祠相<lb/>
看芳杜色各有白雲期不似風塵路偬偬嘆别離<lb/>
　　　泰山絶頂對酒<lb/>
茫茫今古事欲問岱君靈漢栢虚稱觀秦松枉勒銘此<lb/>
生遊已倦何地酒能醒杖底千峰色依然未了青<lb/>
<pb n="KR4e0219_WYG_009-2a"/>
　　　下泰山遊三陽觀<lb/>
半嶺通仙界縈廻嶽麓西已看三觀迥猶覺萬峰低暮<lb/>
雨瑶華落春雲玉洞迷遊情渾未減縹緲望丹梯<lb/>
　　　飲三陽觀絶頂對月<lb/>
孤亭堪倚嘯一醉斗牛邊褏拍千峰月觴飛萬樹烟花<lb/>
前鸞吹度海上鶴書傳借問三宫路今當幾洞天<lb/>
　　　遊仙詞四首贈三陽觀昝雲山道士<lb/>
寰區不足步聊作小遊仙牒秘丹繒字山藏緑玉篇石<lb/>
<pb n="KR4e0219_WYG_009-2b"/>
梁雲外掛瑶島月中懸欲問餐桃客蓬萊更幾千<lb/>
五遊凌碧落彷彿見乗鸞瑶水銀為闕蓬丘玉作壇飛<lb/>
塵成大藥毁竈出神丹舊遇華山博曽將六箸看<hi>昝公曽棲</hi>
<hi>華山故云</hi>
由來稱福地自合有仙才蕭史吹笙下欒巴噀酒廻雲<lb/>
軒通紫闕月宇逼丹臺謝手塵中客年光漫自頽<lb/>
辭家慕冲舉名嶽且依棲遼左遲歸鶴淮南見去雞𤣥<lb/>
霜堪入藥白石總如泥試訪清都宴雲門路欲迷<lb/>
<pb n="KR4e0219_WYG_009-3a"/>
　　　子冲擕尊方山相候因謀卜築<lb/>
百里行厨至追歡有報書春城開臘蟻别墅罩河魚白<lb/>
社能留客青山可卜居未須煩地主十笏是吾廬<lb/>
　　　靈巖竹房對雨<lb/>
舊日題名處山窗竹未殘重遊春欲暮復向雨中看暝<lb/>
色來千嶂寒聲到萬竿應添禪悅味新筍入盤餐<lb/>
　　　靈巖主僧邀遊五峰亭遇雨即事<lb/>
已成三日醉更上五峰亭嶺外雲猶碧尊前雨半青唯<lb/>
<pb n="KR4e0219_WYG_009-3b"/>
然南嶽偈莞爾北山銘向夕傳清梵泠泠自可聽<lb/>
　　　靈巖禪室子冲興甫夜飲大醉<lb/>
對酒不能醉明星已在天放歌知愛客縱飲是逃禪世<lb/>
事驚心後時才屈指邊乾坤吾黨在把臂意茫然<lb/>
　　　買洪範泉旁隙地規作園池<lb/>
誰言泉上築不作輞川看山色宜書幌溪隂可釣竿分<lb/>
流防短岸樊圃避危湍稍待西疇畢移家事未難<lb/>
　　　夏日黄石山莊即事<lb/>
<pb n="KR4e0219_WYG_009-4a"/>
山居涉長日散髪不容簪酒熟牀頭漉詩成枕上吟移<lb/>
花常待雨種樹稍成隂欲叩金閨侣何須此陸沉<lb/>
　　　夏日山居周礪齋太史奉使周藩過邑見訪賦<lb/>
　　　　贈二首<lb/>
送君逺行役六月過山城細雨鐘前落㣲風樹裏生茶<lb/>
𤓰涼夜色車馬故交情却憶横門道分途嵗已更<lb/>
夏日門常掩何因駐使車時同河朔飲地似武陵漁天<lb/>
地容高枕烟霞有定居莫將竒字問獨少著成書<lb/>
<pb n="KR4e0219_WYG_009-4b"/>
　　　因周太史使還海上寄楊鍊菴丈及澄上人一首<lb/>
苦憶東林侣逢人附報書花殘陶令宅月出逺公廬世<lb/>
念歸應盡幽懐病未疎三山知有路正擬戒遊車<lb/>
　　　午日獨酌<lb/>
邑里逢佳節無歡坐草亭年華雙鬢白心事一盃青柳<lb/>
畔驚鶗鴂花前嘆鶺鴒少人與同醉不是獨為醒<lb/>
　　　山莊獨居<lb/>
豈無山水慕只是舊逰孤隴上遭田父壚邊問酒徒頽<lb/>
<pb n="KR4e0219_WYG_009-5a"/>
年資藥餌野性適江湖回首鵷行地春風滿鷓鴣<lb/>
　　　聞胡竺西山人被縶有懐二首<lb/>
慷慨闗東俠詞塲舊所歡如何燕市筑忽作楚臣冠翻<lb/>
覆人情險傾危世路難夜來豐獄劎虹色為君看<lb/>
長鋏今何適從軍赴桂林談天時網密逐客廟謨深寥<lb/>
落詞人賦凄凉國士心沅湘何處望愁絶鴈書沉<lb/>
　　　十月四日張就山初至同飲東園菊花下作<lb/>
上客來何暮山齋菊欲殘猶餘秋徑色聊待酒人歡艷<lb/>
<pb n="KR4e0219_WYG_009-5b"/>
蕋迎霜立寒香浥露餐晩酣休便去新月出林端<lb/>
　　　安我素吏部倚舟過訪酬贈<lb/>
沙邊能繫纜相顧到林廬斗室虚髙枕衡門有駐車桃<lb/>
燈秋雨後漉酒菊花初好在山公啟休忘北闕書<lb/>
　　　冬夜宿香山寺<lb/>
一宿招提境匡牀坐夜分山深遲見月石冷細生雲仙<lb/>
梵林中發名香座上焚老僧應出定時覺語相聞<lb/>
　　　暮抵吴家渡楊令君擕酒宿王户部别業<lb/>
<pb n="KR4e0219_WYG_009-6a"/>
十月荒山道迷茫起暮隂凄風吹古渡寒霧結平林地<lb/>
主尊壘逺山家巷路深因過故人宅懐舊一悲吟<lb/>
　　　往弔于子冲黄家渡口大雪<lb/>
寒冬涉濟水雨雪滿征裘欲解留徐劎猶疑訪戴舟馬<lb/>
蹄臨渡澁人跡過山稠漸近齊州路傷心觸舊遊<lb/>
　　　雪中濟南道上擕張就山同行忽失所在詩以<lb/>
　　　　覔之<lb/>
雨雪擕同好行行失所如細尋東郭履久駐信陵車誤<lb/>
<pb n="KR4e0219_WYG_009-6b"/>
恐迷花徑寒應殢酒廬居然成間闊暝色野躊蹰<lb/>
　　　張山人告行燈下言别<lb/>
幽居無與晤殊喜故人來秉燭頻開巻逢花數舉盃寒<lb/>
雲江上樹凍雪隴頭梅明發黄山路離愁不可裁<lb/>
　　　送張就山西遊趙國及赴蕭大司馬之召<lb/>
闗河氷雪滿遊子去何之長揖雲中幕高談鄴下詩西<lb/>
園飛葢夜北塞勒銘時回首秋山賞能忘桂樹枝<lb/>
　　　查虞臯儀部道出濟上遣書賜問賦答二首<lb/>
<pb n="KR4e0219_WYG_009-7a"/>
别緒三秋迥書來慰夢思林中醒酒後河畔倚舟時雪<lb/>
靜關山影雲生澗壑姿嵗寒無可贈惟有折松枝<lb/>
有懐江左彦夙昔共蘭襟報國青萍器承家玉樹林郎<lb/>
曹雙管舊禁漏五雲深無恙西山色猶堪柱笏吟<lb/>
　　　壬辰冬月連營兄弟二塟撫今追昔<graphic n="KR1008" url="https://raw.githubusercontent.com/kanripo/KR-Gaiji/master/images/KR1008.png" mimeType="image/png"/>然有感<lb/>
　　　　聊賦四首<lb/>
無限傷心地連朝薤露吟仁兄歸永夜愛弟托荒岑華<lb/>
蕚俱凋落松楸漸鬱森寸腸摧斷久猶自涕沾襟<lb/>
<pb n="KR4e0219_WYG_009-7b"/>
累嵗遭家難心悲不可論魯門疑逺夢易水送歸魂取<lb/>
次栽墳樹從新拭淚痕乞休曽有疏酸側動天閽<lb/>
門庭思往日文雅盛當時共目三珠樹相輝五桂枝一<lb/>
朝虛枕被萬事罷塤箎怊悵餘生在衰顔欲對誰<lb/>
久客歸何倚孤蹤只自憐顧瞻鴻鴈影吟嘆鶺鴒篇翰<lb/>
墨藏春雨池塘慘暮烟經過酬倡地無處不<graphic n="KR1008" url="https://raw.githubusercontent.com/kanripo/KR-Gaiji/master/images/KR1008.png" mimeType="image/png"/>然<lb/>
　　　石門道中<lb/>
風雨石門道凄凄衣䄂單人家烟樹隔山徑草花寒蕭<lb/>
<pb n="KR4e0219_WYG_009-8a"/>
索前朝寺荒蕪何代壇十年來往路立馬一長嘆<lb/>
　　　再過汶上路鳳岡民部出送河橋留别<lb/>
邑里經年别重逢春草芳一盃臨汶水三月綰垂楊豪<lb/>
俠齊公子風流漢省郎鄉山多勝賞後㑹莫相忘<lb/>
　　　任城魏松軒山人擕琴見過從遊溪山數日書<lb/>
　　　　贈<lb/>
自遣樊中累常多物外遊看君擕緑綺訪我到滄洲月<lb/>
色和烟映泉聲作雨流吾廬山水際是處可淹留<lb/>
<pb n="KR4e0219_WYG_009-8b"/>
　　　南溪石上聽魏山人彈琴送别<lb/>
溪樹午蕭森因君理素琴乍將流水引寫作落霞吟别<lb/>
鶴飛何逺遊魚躍自深只今懐往路何處覔知音<lb/>
　　　吴門周畵師從遊溪上數日賦贈<lb/>
林壑看如畵幽人此地過彈琴流水近對酒暮雲多地<lb/>
僻無來往山深足嘯歌牀頭有匹練試為掃烟蘿<lb/>
　　　秋日從諸親友飲城南溪上遇雨呈亭山周師<lb/>
　　　　二首<lb/>
<pb n="KR4e0219_WYG_009-9a"/>
雨後南溪水新添幾尺流壺觴陪父老笑語到林邱掃<lb/>
石聊施簟烹魚旋摘鈎酒闌更坐起隨意看鳬鷗<lb/>
闊畧師生禮相將把釣竿青山閒共適白髪醉同歡雨<lb/>
色尊前近灘聲樹杪寒踏泥連騎緩歸路不知難<lb/>
　　　六月十二夜可大小酌即事<lb/>
客乗殘雨至席對晩凉開酒畔移燈去花間送月來風<lb/>
流河朔㑹倡和栢梁才更憶長楊路青葱玉樹栽<hi>時乃郎試</hi>
<hi>京兆云</hi>
<pb n="KR4e0219_WYG_009-9b"/>
　　　七夕可大小㑹即事和韻<lb/>
小閣驅殘暑當筵夜色青樓頭生片月河畔度雙星桃<lb/>
葉虚稱扇松枝戲作屏秋聲驚白紵沉醉不能聽<lb/>
　　　和可大七夕書懐<lb/>
新凉浮玉宇客館易為愁天上明河夜人間白露秋逃<lb/>
名惟對酒乞巧詎登樓自有豐城氣迢迢映斗牛<lb/>
　　　江右黄淮朐文學可大客也以書授其弟姪東<lb/>
　　　　遊賦贈<lb/>
<pb n="KR4e0219_WYG_009-10a"/>
南州有高士邂逅見風流雅醉荆卿酒常隨郭泰舟窮<lb/>
經探魯壁作客佩吴鈎門下推師授名成兩夏侯<lb/>
　　　陪朱可大丈遊陶山幽棲寺絶頂同張士師李<lb/>
　　　　鴻臚黄文學賦<lb/>
幽棲真此地絶壁到人稀石角斜鈎杖藤稍曲桂衣壺<lb/>
飱高洞險鐘磬下方㣲共有登臨興誰能不醉歸<lb/>
　　　陶山懐古<lb/>
越相何年隱齊山舊有名地連肥子國路出鑄鄉城洞<lb/>
<pb n="KR4e0219_WYG_009-10b"/>
杳秋雲白巖深古木平臨池懐往跡頗識種魚情<lb/>
　　　陶山贈張東山士師<lb/>
陶朱今不見君是魯朱家俠骨千金劎仙鑪五色霞生<lb/>
涯隨畜牧鄉語話桑麻早結東山隱驚看鬢有華<lb/>
　　　遊雲臺山<lb/>
窈窕黄山路秋雲入幾重寒聲泉上竹古色寺前松地<lb/>
隱秦時洞天連月觀峰由來真跡秘不許世人逢<lb/>
　　　同可大宿黄山張氏精舍<lb/>
<pb n="KR4e0219_WYG_009-11a"/>
谷口隔疎籬林深鳥不啼石泉縈户轉山果亞枝低磵<lb/>
壑參差映藤蘿咫尺迷苦無向平累聊可共依棲<lb/>
　　　同可大對飲黄山玉龍峽上<lb/>
看山意不厭復此濯塵纓澗落飛虹影泉飄噴玉聲隔<lb/>
花分送酒鑿石共題名相對濠梁意翛然少世情<lb/>
　　　泰山客館送朱可大登嶽<lb/>
息駕泰山麓何以慰所思送君九節杖拄上五松枝澗<lb/>
底出雲處夜中觀海時同遊不同醉應憶舊題詩<lb/>
<pb n="KR4e0219_WYG_009-11b"/>
　　　重遊三陽觀宿<lb/>
曽向春山宿重來似舊青壇風落橡栗巖雨長芝苓試<lb/>
覔長生藥聊繙内景經不知凉夜永星斗掛疎櫺<lb/>
　　　三陽觀木末亭晩眺因遲可大未至<lb/>
木末堪凭檻秋空四望開晩烟迷汶水落日滿徂徠酒<lb/>
憶壚頭醉人從嶽頂廻那逢揺落候蕭瑟易悲來<lb/>
　　　傲來山<lb/>
不斷青螺色依然萬仭峰雲間翔鷟鸑天杪秀芙蓉嶽<lb/>
<pb n="KR4e0219_WYG_009-12a"/>
界三千里仙閭十二重神功何處斂此地宅蛟龍<hi>山有芙蓉</hi>
<hi>飛鴉諸峰山下石窟名曰龍池</hi>
　　　同諸君飲竹林寺樹下<lb/>
靈嶽多真境禪宫路更深五峰常隱日雙樹自成林涉<lb/>
澗逢瑶草臨流潄玉琴晩鐘歸騎緩沉醉北山岑<hi>寺在泰山</hi>
<hi>下阯</hi>
　　　觀泰山百丈崖瀑布<lb/>
盡日水聲中還看匹練空盤渦喧萬馬削壁闘雙虹𣲖<lb/>
<pb n="KR4e0219_WYG_009-12b"/>
抉天河落源從月窟通固知靈境異融結駭神功<lb/>
　　　望仙影巖<hi>泰山西峰石壁有仙人影側身東向</hi>
何刼飛來影分明鶴上仙側身疑面壁作禮似朝天觀<lb/>
化興雲雨憑虚閱嵗年扶桑終日在幾見海成田<lb/>
　　　西汀臨汎呈印泉舅氏二首<lb/>
秋水寒塘淨蘭檣别渚通林端懸片雨蘋末起㣲風孤<lb/>
嶼浮波外長天一棹中漁竿堪自老不是慕非熊<lb/>
西汀懐舊隱秋杪片帆來落照樽前樹寒烟水上臺舟<lb/>
<pb n="KR4e0219_WYG_009-13a"/>
移明鏡轉雲盡畵屏開笑語淹吾舅浮槎夜未廻<lb/>
　　　乙未十月傅金沙侍御殷洗心舍人過訪山中<lb/>
　　　　賦贈<lb/>
命駕何相值開尊夜向寒風高邊鴈盡霜冷菊花寒天<lb/>
地吾徒在江湖此㑹難占星應有地總傍少㣲看<lb/>
　　　冬初傅金沙侍御過訪因韻賦和<lb/>
百里寒山道勞君問隱居𤣥言聆喻馬往事笑焚魚嶽<lb/>
色青尊外秋聲白苧餘良遊知不厭卜築意何如<lb/>
<pb n="KR4e0219_WYG_009-13b"/>
　　　秋日閒居有懐黄大宗伯<lb/>
萬里温陵道含情憶舊遊夢迷明月夜人老白蘋秋海<lb/>
闊休看鴈山深自倚樓何時江路柳重見木蘭舟<lb/>
　　　山中寄徐少宰丈<lb/>
契闊同心侣多年嘆索居吴門遥繫馬魯國久懸輿嵗<lb/>
晩憐交態天長闕報書悠悠清汶水一為覔雙魚<lb/>
　<lb/>
　穀城山館集巻九<lb/>
</p>
<p>
</p>
  </div>
<div>
<head>穀城山館集巻十</head> <lb/>
    <p>
<pb n="KR4e0219_WYG_010-1a"/>
欽定四庫全書<lb/>
　穀城山館集巻十<lb/>
　　　　　　　　　　　明　于慎行　撰<lb/>
　　五言律詩<lb/>
　　　暮春邢子愿侍御過訪邀登虎窟山洞遇雨和<lb/>
　　　　韻<lb/>
春盡無登眺留山待客來殘花巖際落野席雨邊開霧<lb/>
合峰隂樹雲飛洞口臺醉忘歸路遠昏夜踏泥迴<lb/>
<pb n="KR4e0219_WYG_010-1b"/>
　　　子愿過宿雲樓小酌用韻<lb/>
看山常獨醉無奈索居何那值春光暮能邀上客過鈎<lb/>
簾芳樹近揮塵白雲多欲似南樓月胡牀發嘯歌<lb/>
　　　子愿飲東流池上<lb/>
春入桃源路飛觴日未斜溪頭逢燕子池面落楊花聽<lb/>
樹蕭蕭雨㸔山片片霞與君忘世慮沈醉即為家<lb/>
　　　子愿飲天柱峰下贈呉人薛文學南旋<lb/>
縹緲高峰下相從躡屐來攀崖行覓草欹石坐傳盃半<lb/>
<pb n="KR4e0219_WYG_010-2a"/>
嶺開瓊觀中天倚玉臺呉門應繫馬有客岱宗迴<lb/>
　　　倚檻<lb/>
倚檻多佳氣高峰斂夕曛林梢斜上月麥隴細蒸雲宵<lb/>
柝連城動田歌隔舍聞空岩響麋鹿地僻亦驚羣<lb/>
　　　憶鶴<hi>山莊舊畜一鶴飛去已久至常思之</hi>
獨鶴曽為友翩飛已隔年幾時歸華表何處覓青田影<lb/>
斷空山月聲凄遠樹烟瑶臺應有伴寧憶舊林泉<lb/>
　　　放鹿<hi>莊有二鹿鎖置小園憐而出之</hi>
<pb n="KR4e0219_WYG_010-2b"/>
園鹿知無恙羈棲亦自愁本非籠檻物豈有稻粱謀縹<lb/>
緲雲中駕虚無海上遊只應常放汝相伴踏林丘<lb/>
　　　樓月<lb/>
小樓凉不寐白月靜娟娟半嶺含秋氣千林滅晩烟海<lb/>
邊烽火動塞上羽書傳此夜關山曲寒光萬里懸<lb/>
　　　蘿軒<lb/>
室成無四壁為藉綠蘿隂五月清風至空庭白日深野<lb/>
花猶戀樹徑竹未成林幸少藩籬隔長堪對遠岑<lb/>
<pb n="KR4e0219_WYG_010-3a"/>
　　　田父<lb/>
欣承田父過相對亦陶然泥客攜邨酒迎神醵社錢禾<lb/>
麻新受雨桑柘遠成烟解問蘭臺史還書大有年<lb/>
　　　曉望<lb/>
早凉開野曙迥眺出岩扉日旭風吹面林香露濕衣流<lb/>
鶯深樹語掉雀野田飛來往逢邨叟相將荷蓧歸<lb/>
　　　偶成<lb/>
傳道東封事扶桑路𣺌漫不成威百粤何取度三韓零<lb/>
<pb n="KR4e0219_WYG_010-3b"/>
落王人節低垂大將壇可憐當日畫猶欲斬樓蘭<lb/>
　　　漫題<lb/>
安東通漢節消息久茫茫事異降疏勒名殊受越裳先<lb/>
朝多典故屬國有彝章何太蒼黄甚為謀但可傷<lb/>
　　　白莊對雨<lb/>
山樓三日雨御祫不勝寒積水深苔逕頽牆損藥欄牛<lb/>
羊隣巷狹鳬鷺野塘寛想見清溪漲應難著釣竿<lb/>
　　　憫雨<lb/>
<pb n="KR4e0219_WYG_010-4a"/>
七日復七夜雨聲簷際懸遥山開復隱野水斷仍連禾<lb/>
實真生耳苔文漫作錢為農資百畝不是敢憂天<lb/>
　　　晩霽<lb/>
忽看雲霧斂返照逐歸鴉壅水籠漂麥分畦䕶種瓜樓<lb/>
隂新見月山氣漸成霞遠憶遼陽戍軍聲急暮笳<lb/>
　　　雨中謝周師送酒<lb/>
積雨不出户空齋自檢書如何陶令酒亦到子雲廬閉<lb/>
閣青山少開簾遠樹疎沈冥應獨醉無計屈高車<lb/>
<pb n="KR4e0219_WYG_010-4b"/>
　　　寄兒緯京師<lb/>
炎風吹去馬幾日到長安要識人間路休懷膝下歡夙<lb/>
宵常展卷凉燠自加餐世業餘叢桂還從上苑看<lb/>
　　　閒居<lb/>
野築千林敞閒居萬事慵朝廷疎記憶里巷少過從雨<lb/>
急蕭蕭栁風疎落落松傳呼何太劇海上舉邊烽<lb/>
　　　七夕溪舟初成同施還初文學王改予武元遊<lb/>
　　　　汎<lb/>
<pb n="KR4e0219_WYG_010-5a"/>
為嗜城南隱臨溪理釣舟適逢河鼓㑹小試武陵遊斜<lb/>
日懸漁網凉風激棹謳馮君槎上漢吾道在滄洲<hi>王欲北上</hi>
<hi>故云</hi>
　　　八月十三日諸親溪亭汎舟二首<lb/>
遠集亭邊騎新成檻外舟歳時開小㑹信宿是中秋倚<lb/>
杖迎嵐氣褰裳渡石流泠然塵外賞無謝竹林遊<hi>是日賓主</hi>
<hi>七人</hi>
晩凉人未醉移席汎烟波酒遠杯常待舟平岸易過鳥<lb/>
<pb n="KR4e0219_WYG_010-5b"/>
邊浮晩吹花底度輕歌早見東林月秋光逼絳河<lb/>
　　　中秋同施還初文學攜門下諸友汎舟南溪<lb/>
别館依泉石方舟集俊英陳詩呉季子講業魯諸生雲<lb/>
樹空中影笙歌水上聲回橈應已夜山月好相迎<lb/>
　　　中秋同諸友南溪望月<lb/>
此際秋無奈停舟望碧岑月華巖際滿夜色水邊深影<lb/>
滅銀河浪光團桂樹林南樓聞嘯詠誰識庾公心<lb/>
　　　九日無菊<lb/>
<pb n="KR4e0219_WYG_010-6a"/>
山齋逢九日悵望晩天霞去歳曽飛雪今年未見花秋<lb/>
聲風落木寒色雨侵沙幸有盃中物猶同處士家<lb/>
　　　送武舉王生北上<lb/>
俠少多竒節悲歌氣不平偶探黄石簡欲赴白登城錦<lb/>
瑟壚頭醉雕戈馬上横功成報明主恥作魯諸生<lb/>
　　　寄呉觀我太史<lb/>
聞道金閨侶名山住已深淹留依桂樹棲息傍祗林真<lb/>
偈閒常諷新詩靜自吟論思虚上列懸切故交心<lb/>
<pb n="KR4e0219_WYG_010-6b"/>
　　　秋日寄鄒南臯吏部<lb/>
美人南國𣺌江上有楓林道為談天重名因避地深十<lb/>
年曽酒㑹千里片鴻音念爾關隆替能忘報國心<lb/>
　　　對雪聞方子公行賦送<lb/>
寥寥逢歳宴飛雪逗年華霰薄初成雨風高漸作花寒<lb/>
光連兎苑朔氣度龍沙遊子今何適關山路正賖<lb/>
　　　雪中獨酌<lb/>
北風一以凜雨雪晝霏霏酒畔疑花落春前學絮飛田<lb/>
<pb n="KR4e0219_WYG_010-7a"/>
家占歳事海國念戎機萬里三韓道征人幾隊歸<lb/>
　　　馮用韞宗伯訂約西遊登岱過期未至懷望遣<lb/>
　　　　悶二首<lb/>
自得高丘約脂車已隔年如何期屢易直作信空傳海<lb/>
色雲門上秋光日觀前側身凝望眼端擬四愁篇<lb/>
海上碧雲斷佳期誰為留已看過九日原約近中秋歳<lb/>
晩常思㑹身輕未厭遊遲回應有為無處問書郵<lb/>
　　　上坤山月巖寺陳鐵峰孟我疆諸君㑹講處也<lb/>
<pb n="KR4e0219_WYG_010-7b"/>
何代標金刹層崖半倚天松門低落日石竇㵼鳴泉野<lb/>
曠寒烟積山高細路懸因懷蓮社客惆悵講堂前<lb/>
　　　過陽穀店山下問小洞庭遺迹是唐時東平太<lb/>
　　　　守蘇源明宴處<lb/>
蠶尾峰頭路當年小洞庭汙邪餘水國文物閉山靈野<lb/>
草微茫白川雲黤慘青猶疑歌舞地笳鼔震空溟<lb/>
　　　送呉澄陽文學還越<lb/>
翩翩江左彦藻思薄雲天觀樂重遊魯談經舊客燕歸<lb/>
<pb n="KR4e0219_WYG_010-8a"/>
舟鴻鴈後别酒菊花前明歳長楊獵看君賦草傳<lb/>
　　　哭元戎少泉侯兄八首<lb/>
故國逢今日元樞失舊臣人間銷電露天上化星辰磊<lb/>
落英雄氣悲凉骨肉親哀歌轉難就握管涕盈巾<lb/>
少年抛翰墨笑入五陵場一劔横秋色千金去故鄉韜<lb/>
鈐分禁旅節鉞奠夷荒何意將軍樹風殘一夜霜<lb/>
男兒身手健壯歳握兵符試買千金駿輕關十石弧登<lb/>
壇名已遂裹革志猶孤回首黔中路年年泣鷓鴣<lb/>
<pb n="KR4e0219_WYG_010-8b"/>
羽書今正急誰勒玉關銘窮海纏兵氣中原落將星俠<lb/>
場思意槩蠻府慴威靈尚欲隨風雨鞭螭下紫庭<lb/>
少小追遊地今來白髮新半生羈仕路垂老戀交親間<lb/>
濶無經月歡娯得幾春可憐花底醉已作夢中人<lb/>
吾家門巷改池草盡成塵念我殲同氣依君豈異人徵<lb/>
歌花塢夜載酒竹溪春舊侶無多在相看涕泗頻<lb/>
朝來過舊館遺迹總堪嗟曉月沈弓影秋霜澁劔花䕶<lb/>
羌元入塞去病不為家素業青門外惟餘數畝𤓰<lb/>
<pb n="KR4e0219_WYG_010-9a"/>
攝提星入次單閼鳥來旋正近懸弧旦翻成掛劔年祠<lb/>
方同畏壘冡得象祁連汗血俱龍種青箱事可傳<hi>公以生辰</hi>
<hi>前數夕没又貴陽有生福故云</hi>
　　　秋日荅常心吾中丞寄問二首<lb/>
别後𣺌愁予秋來得報書未過衡渚鴈早下武昌魚天<lb/>
地方多難江湖有索居間踪休更問頭白侶樵漁<lb/>
何地容高隱江樓萬竹青曉猿諳報客夜鶴解聽經天<lb/>
迥懸卿月山深閲歳星㑹傳宣室召莫勒草堂銘<lb/>
<pb n="KR4e0219_WYG_010-9b"/>
　　　贈詩僧<lb/>
擁錫來呉嶽詮經住魯城王孫除館待郡牧掃門迎藻<lb/>
思烟霞潤風神水月清談詩吾已倦亦欲學無生<lb/>
　　　送朱元長北試京兆<lb/>
西風吹桂樹欲發上林枝河畔停舟夜花前對酒時愁<lb/>
深談舊事别久見新詩幾日泥金到山中有夢思<lb/>
　　　送方胥成山人南遊淮上<lb/>
君行復幾歳今夕問歸舟客久黄金盡天寒白露秋寸<lb/>
<pb n="KR4e0219_WYG_010-10a"/>
心酬俠氣斗酒結離愁莫叩淮南幕中丞抱國憂<lb/>
　　　贈鄔章甫道契<lb/>
翛然林壑秀家學似枚臯作客懷長鋏驚人試彩毫旅<lb/>
愁滄海月歸夢廣陵濤努力攻騷雅時名爾易高<lb/>
　　　雪中杏花<lb/>
春寒無可奈愁思入韶華更落瑶臺雪還添上苑花凝<lb/>
粧聊傅粉待暈始成霞試汎山隂棹東風滿若邪<lb/>
　　　雪後杏花<lb/>
<pb n="KR4e0219_WYG_010-10b"/>
花時驚雪落雪後見花開夜色梁園度春香漢苑來飄<lb/>
簾還似雨聞笛半疑梅凍澁枝頭燕依然社日迴<lb/>
　　　送徐南龍令君南旋<lb/>
君行良不住河上理蘭檣客夢齊山隔鄉心楚塞長春<lb/>
歸見芳草人去思甘棠日望雙鳬影翩飛近尚方<lb/>
　　　贈余古仙山人<lb/>
别久鬢如絲金門老畫師相逢春雨夜正是落花時能<lb/>
事江湖得浮踪歳月私舊遊今欲盡君去可依誰<lb/>
<pb n="KR4e0219_WYG_010-11a"/>
　　　三月廿八日飲侯六山莊四首<lb/>
問訊東山館名花幾樹開不愁春色去自有故人來淑<lb/>
影明衣袖香風近酒杯未須尊俎具且共倚亭臺<lb/>
地僻宜佳㑹春歸待主人蝶驚紅雨驟鶯狎錄條新但<lb/>
聽歌盈耳休辭酒入脣不堪回首地萬里一風塵<lb/>
少小歡遊地君家舊竹林每逢春酒夜常醉綠蘿隂樹<lb/>
密雲過慢樓高月上深婆娑看老態頗識故交心<lb/>
聞鐘人未散倚席興偏長曲按新聲度花從靜夜香青<lb/>
<pb n="KR4e0219_WYG_010-11b"/>
尊何地少白髮幾人狂更訂明朝約過予舊草堂<lb/>
　　　東園牡丹小㑹四首<lb/>
老去憐交態春歸念歳華還將今日酒同對故年花色<lb/>
染丹臺露香流玉洞霞惟應欄檻小不似五侯家<lb/>
園林剛半畝木藥滿亭臺向日朝猶斂迎風夜盡開酒<lb/>
從新歳待客是隔城來俗殺平章第朱門鎖繡堆<lb/>
多少東風恨天香正滿林影揺春酒艷色傍玉樓深樂<lb/>
曲臨時製花名按譜尋清平當日調回憶久沈吟<lb/>
<pb n="KR4e0219_WYG_010-12a"/>
傾國俱名品呈姿媚一堂倚闌渾欲醉入座轉聞香月<lb/>
下千金笑燈前百寳裝夜深春更暖忍負紫霞觴<lb/>
　　　夏日飲表弟劉敬宇水亭四首<lb/>
水際芙蓉館芳辰每見招車停林外雨人過竹邊橋樹<lb/>
影侵杯動花香入眼飄坐來閒白羽秋氣已蕭蕭<lb/>
别業中丞舊新塘鑿更竒亭深鳬雁渚樹老鳳凰枝惜<lb/>
往寧多日徵歡又一時洗盃酬愛弟偏憶渭陽詩<lb/>
亦有池臺勝如君結搆稀横槎能作榭蟠木可為磯漫<lb/>
<pb n="KR4e0219_WYG_010-12b"/>
取花行酒真愁露濕衣層軒銷暑氣赤日石林微<lb/>
晩凉猶未倦改席倚亭闌膾鯉銀絲細調氷玉椀寒笑<lb/>
開桃葉扇醉岸竹皮冠盃底中天月還應勒馬看<lb/>
　　　寄題新蔡水亭二首<lb/>
聞道名王館深依上第開花間分島嶼雲裏出亭臺夏<lb/>
洞藏隂雪晴流激暗雷不因人境近只擬是天台<lb/>
主君賓客盛何處席長筵門簇看花騎池通送酒船星<lb/>
霞垂夜彩鳬雁下秋烟未覺淮山遠空吟桂樹篇<lb/>
<pb n="KR4e0219_WYG_010-13a"/>
　　　汎溪<lb/>
一曲無多路洄沿自覺長近人堤栁細隔水岸花香放<lb/>
鶴遵莎徑觀魚坐石梁不教漁父問此地即滄浪<lb/>
　　　寄題貞白王孫赤霞館<lb/>
藉甚天潢彦才名滿帝家書藏東觀草館號赤城霞夢<lb/>
裏常吞錦毫端自吐花不知銀漢水幾日見浮槎<lb/>
　　　五月十三日南溪㑹集<lb/>
高㑹南溪始芳尊午日同登亭來暮雨敞閣受林風歳<lb/>
<pb n="KR4e0219_WYG_010-13b"/>
月飛花好河山醉眼中莫閒青玉盞俱是白頭翁<lb/>
　　　七日南溪㑹集<lb/>
七夕始迎秋溪亭復此遊午凉慵舉扇夕雨罷登舟倚<lb/>
杖窺雲樹停盃待女牛只憐天上夜亦向此時愁<lb/>
　　　七日夜雨<lb/>
佳期方待夜雨氣轉氤氲愁望明河影翻成楚岫雲鵲<lb/>
梁何地駕笙鶴㑹能聞未悟隂晴理休將巧拙分<lb/>
　　　中貞王孫過訪少岱山房酬贈二首<lb/>
<pb n="KR4e0219_WYG_010-14a"/>
秋氣颯蕭森亭臯夕坐深美人滄洲興過我青楓林倚<lb/>
劔衝星氣停盃待月隂小山叢桂在端復為誰吟<lb/>
池閣三秋别山齋七月過車塵花際少雲氣酒邊多客<lb/>
路搴芳草征衣帶女蘿一歡吾欲醉且莫促鳴珂<lb/>
　　　寺山秋望<lb/>
平楚淨寒烟高丘望渺然日斜虹帶雨野濶水浮天絶<lb/>
塞南來雁長河北去船荒臺題仲父蕪没幾千年<lb/>
　　　山亭<lb/>
<pb n="KR4e0219_WYG_010-14b"/>
雨晴多物態秋敞坐山亭舊竹泠泠翠新蘿裔裔青荷<lb/>
鉏分藥徑散帙閉柴扃掛樹雙言鳥繁辭盡日聽<lb/>
　　　南溪秋汎<lb/>
野館無停轍秋塘有繫舟怯同俗客飲且喚老妻遊蝶<lb/>
欲疑紅樹鷗應笑白頭漁人休借問此是鹿門儔<lb/>
　　　小坐<lb/>
小坐霜天夕空庭竹樹深城笳凝暮靄樓月斂秋隂漸<lb/>
老消塵慮長貧現道心摩婆舊如意懶擊唾壺吟<lb/>
<pb n="KR4e0219_WYG_010-15a"/>
　　　東園即事<lb/>
蓬門長日閉俛仰自為歡酹酒邀花飲分魚喚鶴餐閒<lb/>
看秋水淡老覺世塗寛不是無蕭索人間事更難<lb/>
　　　秋日南溪閒眺得李宗伯丈書<lb/>
溪閣非無事秋清日轉長掃花安鹿砦帖石補魚梁高<lb/>
樹留新雨平波澹夕陽遠書何意至三讀素心傷<lb/>
　　　中秋東園小集<lb/>
漸上千峰月真銷萬里雲秋從今夜半人是舊時羣桂<lb/>
<pb n="KR4e0219_WYG_010-15b"/>
影寒應濕簫聲靜欲聞相看疑白髮總似兎毫分<lb/>
　　　九日登小岱山<lb/>
九日罷徵歡孤尊眺嶽壇晩烟千室翠落日萬峰丹已<lb/>
有鴻堪聽還無菊可餐江湖回白首愁見是長安<lb/>
　　　木芙蓉<lb/>
一本芙蓉樹三秋覓地栽尚逢南客問果向北亭開色<lb/>
落仙人掌香浮太乙杯可憐霜夜月華艷滿池臺<lb/>
　　　九月廿五日東園菊下小集四首<lb/>
<pb n="KR4e0219_WYG_010-16a"/>
朝來全罷酒秋盡復㸔花布席輕張幔題名細剪紗開<lb/>
時團玉露餐處帶明霞蕭瑟還憐汝含芳綰歳華<lb/>
今歳重陽菊翻迎十月看猶餘秋日映已近北風寒凍<lb/>
蕊開逾艷貞心抱自完搴芳思有贈惆悵倚亭闌<lb/>
花開原五色色色斷人腸浴出俱含雨粧成總奈霜凄<lb/>
凉傾國品酷烈歳寒香回笑春桃李隨風委艷陽<lb/>
歳逢鴻雁候日敞菊花筵祗恐虚秋色誰愁負酒錢移<lb/>
燈情繾綣卷袖醉蹁躚且采簪華髮相將步月旋<lb/>
<pb n="KR4e0219_WYG_010-16b"/>
　　　東園延呉翁晉病不能陪<lb/>
郊園常不到客席欲凝塵正喜軒車過翻將藥裹親竹<lb/>
隂堪受暑花氣尚疑春座上南山色聊憑代主人<lb/>
　　　病起從呉翁晉郭汝承遊南溪亭上<lb/>
甚小幽棲地能令二妙從文中呉季重名下郭林宗解<lb/>
髮臨高澗浮盃望逺峯本因行藥至燕笑及聞鐘<lb/>
　　　寄雪浪上人一首<lb/>
别來人欲老尺素不曽逢每望長干月疑聞内院鐘雨<lb/>
<pb n="KR4e0219_WYG_010-17a"/>
花飄座塵雪浪起林峰此際能相憶江雲隔幾重<lb/>
　　　送歸義望峰首座南遊覓水陸閣緣<lb/>
梵宇禁城邊依棲不記年山中逢白足夢裏憶青蓮已<lb/>
受真乗偈聊修福地緣爾時多寳聚龍象滿人天<lb/>
　　　歸義雲松禪師勅封郎官寄贈<lb/>
如何塵外侶亦受世間名佛果修無漏官階號不更紫<lb/>
衣宮錦製丹誥法音迎為問酬恩地朝朝梵誦聲<lb/>
　　　贈玉山徐仲昇<lb/>
<pb n="KR4e0219_WYG_010-17b"/>
君遊渾未倦俠骨尚翩翩壯志禽填海輕姿鶴上天詞<lb/>
人今古賦策士短長篇可奈忘機叟銜盃但欲眠<lb/>
　　　聞郭汝承京兆捷音志喜<lb/>
望望長安道秋高紫氣新燕臺真得駿漢苑欲歌麟笑<lb/>
折看花屐狂呼漉酒巾老懷無浪喜個是眼中人<lb/>
　<lb/>
　<lb/>
　穀城山館集巻十<lb/>
</p>
<p>
</p>
  </div>
<div>
<head>榖城山館集巻十一</head> <lb/>
    <p>
<pb n="KR4e0219_WYG_011-1a"/>
欽定四庫全書<lb/>
　榖城山館集巻十一<lb/>
　　　　　　　　　　　　明　于慎行　撰<lb/>
　　七言律詩<lb/>
　　　御試大祀方丘應制<lb/>
聖代郊禋典秩崇祗壇午夜肅齋宮五方琮帛坤靈㑹<lb/>
八變雲韶帝德通星斗疎明香霧裏旌旗回合曉霞中<lb/>
禎符欲勝汾隂日萬歳聲聞動逺空<lb/>
<pb n="KR4e0219_WYG_011-1b"/>
　　　閣試中秋<lb/>
風露西清晝漏殘月華縹緲鳳城端三天如水銷銀漢<lb/>
萬里無雲瀉玉盤燕塞河山秋氣迥漢家宮闕夜光寒<lb/>
一聲長笛思千里倚嘯重樓十二欄<lb/>
　　　館課聞蟬<lb/>
宴坐虚堂對午隂宮蟬處處逓悲吟沈涵自咽金莖露<lb/>
斷續長依玉樹林鎮日繁聲塵界遠寥天清籟禁雲深<lb/>
蕭森正自多秋興聽入泠風轉不禁<lb/>
<pb n="KR4e0219_WYG_011-2a"/>
　　　館課冬至朝天官習儀遇雪<lb/>
𤣥都三日敞朱扉綿蕞初開素雪飛壇月低凝仙闕樹<lb/>
宮花徐落侍臣衣千門爽氣龍樓曉十里寒光玉佩歸<lb/>
明日君王郊泰畤總疑瓊島在天畿<lb/>
　　　館課冬至齋居<lb/>
緹室灰飛晷欲長清齋仙館坐焚香雪殘樓閣虛瓊樹<lb/>
月出簪裾滿玉堂筆望五雲迎舜日心隨一線入堯裳<lb/>
明朝負橐趨陪地只在瑶壇帝座旁<lb/>
<pb n="KR4e0219_WYG_011-2b"/>
　　　秋日有懷朱長君可大<lb/>
談經幾日别東州回首誰登濟上樓素月芳尊成遠夢<lb/>
長天極浦足離愁書傳薊北霜鳴逺人在漳南玉露秋<lb/>
一水蒹葭江口路何時却見北來舟<lb/>
　　　代壽太宰蒲坂楊公六十<lb/>
璇樞一柱舊承天花甲今稱始壽年九塞烟塵歸指顧<lb/>
兩朝文物入陶甄南山近傍芙蓉闕左省高開玳瑁筵<lb/>
自是關西舊閥閲朱輪繡轂滿堂前<lb/>
<pb n="KR4e0219_WYG_011-3a"/>
　　　送李敏齋内史奉使洛陽過家覲祖<lb/>
玉節仙郎下紫薇元公親授老萊衣暫辭生掖閒雞樹<lb/>
遥向西園佇鷺旗帆度河陽秋欲盡雲低淮浦鴈初飛<lb/>
重闈倚杖歡應甚萬石門前内史歸<lb/>
　　　酬于子冲文學見寄和韻<lb/>
回首齊州思有餘玉函秋色近何如王孫自長山中桂<lb/>
青鳥初傳海上書簿俗交遊誰得意平生懷抱爾離居<lb/>
請纓漢闕終生在二十才名綠鬢疎<lb/>
<pb n="KR4e0219_WYG_011-3b"/>
　　　送張月洲先生還閩二首<lb/>
長鋏何年歸粤海褒衣此夕入燕州傳經正想三秋待<lb/>
負笈驚看萬里遊杖屨重依春滿座琴尊數對月當樓<lb/>
不堪明發横門道又向河橋問去舟<lb/>
綽約紅顔傲赤松翛然七十不龍鍾長年細檢三山籙<lb/>
健步全虚九節笻韋孟家聲傳世業伏生經術號儒宗<lb/>
歸與好在胡麻飯瑶圃天開海畔峰<lb/>
　　　奉寄家兄無妄二首<lb/>
<pb n="KR4e0219_WYG_011-4a"/>
載筆虚當侍從年多慙無賦奏甘泉愁中月露西清夜<lb/>
夢裏松蘿故國天石閣當山多鳥道蓬門臨水半人烟<lb/>
别來兩度經春草誰傍池塘白晝眠<lb/>
吾兄俠氣舊昻藏抱玉空山鬢有霜白石常封燒藥竈<lb/>
紅泉自遶讀書牀休從漁父思蘭沚漫羨詞臣賦栢梁<lb/>
此際秋風生桂樹歌殘招隱意蒼茫<lb/>
　　　寄侯將軍塞上<lb/>
白葦黄榆玉塞秋將軍新試錦貂裘蓮花吐劔軍聲壯<lb/>
<pb n="KR4e0219_WYG_011-4b"/>
明月驚弦敵騎愁畫地常開風后陳解鞍獨飲月支頭<lb/>
班生故是文章裔投筆如今號虎侯<lb/>
　　　大司空朱師分賜鰣魚賦謝<lb/>
五月霜鱗滿貢船長安到日色猶鮮牙檣錦纜來千里<lb/>
玉筯金盤下九天畫省不緣宮府賜蓬門寧覩吏人傳<lb/>
河淮一葦司空績歳歳江魚入御筵<lb/>
　　　慰于子冲内艱用可大韻<lb/>
閭門此日欲何依巖桂庭蘐事事非千里空懸遊子夢<lb/>
<pb n="KR4e0219_WYG_011-5a"/>
一寒誰念故人衣春風四壁餘長鋏夜雨空堂有斷機<lb/>
莫向乾坤悲落魄三齋年少似君稀<lb/>
　　　送少傅陳相公致仕還蜀二首<lb/>
黄閣功成尚黑頭遽將簪組付滄州商年伊摯初歸政<lb/>
漢代韋賢早拜侯東觀藏書三殿草西風倚棹五湖舟<lb/>
橋邊負弩空陳迹將相何人晝錦遊<lb/>
天書曉下禁門東白璧黄金出漢宮祖帳一時傳道路<lb/>
車塵到處走兒童秦雲夜擁函關月隴樹秋開劔閣風<lb/>
<pb n="KR4e0219_WYG_011-5b"/>
愛殺嘉陵江水綠垂竿不擬獵蜚熊<lb/>
　　　送陳玉壘太史扶侍歸蜀<lb/>
露下清秋奈别何玉杯瑶瑟起離歌人經漢苑青山近<lb/>
路達巴江錦樹多萬里椷書迴鴈字三年珥筆共鸞坡<lb/>
題橋總似相如舊却奉元公駟馬過<lb/>
　　　冬至院中齋宿酬朱可大文學詩問用韻<lb/>
瑣院森沈接苑牆齋居寒夜集冠裳風回畫燭香初散<lb/>
月上花磚漏轉長闕下卿雲將爛漫歌中白雪早飛揚<lb/>
<pb n="KR4e0219_WYG_011-6a"/>
憑君為獻甘泉賦詰旦鑾輿出未央<lb/>
　　　春日同羅虞臣冏卿李本寧太史朱可大進士<lb/>
　　　　遊摩訶菴得冬字<lb/>
春盡看春興未窮還陪仙侶叩禪宮香臺路入烟雲轉<lb/>
石竇泉從薜茘通花落諸天渾是雨松臨午日不聞風<lb/>
當歌一醉愁無賴回首紅塵綺陌東<lb/>
　　　送趙少虚先生下第二首<lb/>
三月花飛上苑春花前黯淡送歸人賦成却抱文園病<lb/>
<pb n="KR4e0219_WYG_011-6b"/>
老去還甘栗里貧月出離筵關樹曉塵清客路隴梅新<lb/>
熙朝自少南山隱莫向桃源學避秦<lb/>
彈鋏重歸奈爾何乾坤今日尚蹉跎黄金不買同時賦<lb/>
白石誰憐半夜歌北嶺春蘿仍對酒西汀烟月且披簑<lb/>
他時共睹孫𢎞對華髮名成首四科<lb/>
　　　送鄭舒軒先生下第<lb/>
宮草萋萋滿禁城乘春又向日邊行一帆風雨還家夢<lb/>
十里鶯花去國情彩筆久傳鸚鵡賦青山頻聽鷓鴣聲<lb/>
<pb n="KR4e0219_WYG_011-7a"/>
石渠倘許推師授經術應齊漢五更<lb/>
　　　送沈道立太史奉使肅藩<lb/>
親函璽綬賜王侯百二秦關亦壯遊華嶽三峰天外落<lb/>
洪河一葦日邊流星潢色動金城夜鼓角寒生玉塞秋<lb/>
咫尺崑崙應可問乘槎莫到海西頭<lb/>
　　　雨行北安門外湖上<lb/>
湖上朱闌倚畫舟一天凉雨漢宫秋平橋蘆荻蕭蕭冷<lb/>
别浦鷗鳬汎汎流霧色迷茫三苑樹波光隱見五城樓<lb/>
<pb n="KR4e0219_WYG_011-7b"/>
由來仙掌多濃露十里芙蓉接御溝<lb/>
　　　在告書懷柬可大<lb/>
金門何事轉愁予日見紅塵上錦裾祗為思歸長數鴈<lb/>
幾因多病欲焚魚鄉心瓦上三更雨客計牀頭數卷書<lb/>
幸藉旬休聊閉閣文園從此臥相如<lb/>
　　　高太孺人輓章太史崑崙母也<lb/>
北堂典訓舊知名東觀圖書已勒成自有龍章貤上苑<lb/>
誰教鶴馭返瑶京霜飄楚峽𤣥猿淚月暗巴江杜宇聲<lb/>
<pb n="KR4e0219_WYG_011-8a"/>
歸路凄凉無限恨微吟不似賦西征<lb/>
　　　送李壒邨叅軍奉太夫人南歸廣陵<lb/>
陳情曉下紫宸朝阿母雲輿度絳霄珠履名高西府幕<lb/>
斑衣色借上公貂花深楚苑春鳴棹月滿隋堤夜聽簫<lb/>
别後思君何處望淮南芳樹廣陵潮<lb/>
　　　秋日有懷賈德修諫議朱可大文學<lb/>
裋褐論交歳幾更寥寥雙眼為誰明五雲公子才無敵<lb/>
三省仙郎諫有聲南國久疎鴻鴈字東山同繫薜蘿情<lb/>
<pb n="KR4e0219_WYG_011-8b"/>
衡門兩度經秋草華月空梁夢不成<lb/>
　　　過香山寺誦先兄冲白送予赴濟詩潸然有感<lb/>
　　　　用韻呈亞沂崔君<lb/>
寥落空山古殿寒十年前路事辛酸空餘彩筆題紈扇<lb/>
不復長歌醉玉盤漢苑春花終有恨荆庭秋樹慘無歡<lb/>
平生意氣惟君在宿草成烟淚未乾<lb/>
　　　山中有懷侯姊丈㕘戍<lb/>
魯國諸生舊有文又從投筆際風雲王孫盡自迷歸路<lb/>
<pb n="KR4e0219_WYG_011-9a"/>
卿子誰知號冠軍櫪上驊騮天廐馬帳前鼓角羽林羣<lb/>
同時年少還相憶曉月山城更夢君<lb/>
　　　壽伯父九十賜爵<lb/>
田家亦有地行仙擊壤昇平近百年三代遺恩身自遇<lb/>
五朝舊事口能傳登山時復抛邛杖對酒猶能醵社錢<lb/>
十載松楸成逺恨歌逢棠棣轉悽然<lb/>
　　　部檄以修史趣上<lb/>
當年束髮侍承明一臥東山歳月更築室還臨芳草路<lb/>
<pb n="KR4e0219_WYG_011-9b"/>
趨朝猶記禁鐘聲愁邊四壁家如舊病裏三都賦未成<lb/>
傳道長安飛詔下蘭臺已注史臣名<lb/>
　　　九月廿一日同趙少虚文學李前峰司馬飲宮<lb/>
　　　　秀才山房對菊三首<lb/>
西風蕭瑟鴈聲哀處士籬邊菊樹開翠幄總從霜後見<lb/>
幽香半自雨中栽高雲錦石明秋日淡蕊繁枝映酒杯<lb/>
况是故人同駐馬不妨沈醉碧山隈<lb/>
芳筵高㑹聽鳴笳徙倚疎籬感歳華九日已過南浦鴈<lb/>
<pb n="KR4e0219_WYG_011-10a"/>
一尊還對故園花繁英爛漫迎人冷疎影蕭條向月斜<lb/>
白酒東籬成往迹千年秋色落誰家<lb/>
木落霜天萬樹林誰憐艷菊自蕭森一叢寂寞香難近<lb/>
百草飄零色更深地僻常能留客醉秋高纔得對花吟<lb/>
明年又作燕城客水畔東籬何處尋<lb/>
　　　癸酉春日閒居四首<lb/>
孤蹤一寄白雲間鶴渚蘭汀夢亦閒病起鶯花憐故國<lb/>
春來蘿薜滿青山浮沈歳月空高枕厯落風塵且閉關<lb/>
<pb n="KR4e0219_WYG_011-10b"/>
東望石閭仙氣滿欲尋瑶草駐紅顔<lb/>
早歳承恩直漢宮石渠仙署鳳樓東時沾賜酒傳深禁<lb/>
每聽吹簫度逺空赤筆春裁三殿草朱衣寒颭五橋風<lb/>
只今臥病荒山裏滿眼氤氲想像中<lb/>
憶昨追隨法從班五更燈火叩重關雲開黻座雙團扇<lb/>
月出瑶階萬佩環一自樵漁來海上忽傳弓劔落人間<lb/>
江邨風雨孤臣淚清夢猶能識聖顔<lb/>
牢落中原嘆索居長安朋舊𣺌愁予池邊倚馬宮雲近<lb/>
<pb n="KR4e0219_WYG_011-11a"/>
臺畔開尊苑月虚别夢幾看南渚鴈春風難覓汶陽魚<lb/>
幽棲祗自成疎懶不是文園有著書<lb/>
　　　送劉水部碧宇上保定太守<lb/>
白露蒹葭望渺茫使君千騎發東方斗邊一夜仙槎影<lb/>
河上三春畫省香劔氣秋空寒易水簫聲明月憶維揚<lb/>
他時欲識扶風守指㸃題名在建章<lb/>
　　　七汲登舟留别親友<lb/>
閭門烟樹此時分回首春江惜鷺羣金匱虚當東觀草<lb/>
<pb n="KR4e0219_WYG_011-11b"/>
荷衣實負北山文花前酒盡人將逺雨後帆開日未曛<lb/>
滿眼浮榮渾是夢驪歌繾綣不堪聞<lb/>
　　　故城道中夜泊<lb/>
長堤高栁暮雲平入夜扁舟堰口横千里烟波通海戍<lb/>
三家邨落雜齊聲殘燈微照孤帆動短笛寒吹片月明<lb/>
客枕清泠渾不寐滄洲一望颯然驚<lb/>
　　　安陵雨泊<lb/>
廣川城北倚扁舟寒色蕭蕭對驛樓過雨菰蘆驚午夢<lb/>
<pb n="KR4e0219_WYG_011-12a"/>
乘波鳬鷺激中流長天積水千帆暮斜日疎林五月秋<lb/>
指㸃津亭問前路居人為説古瀛洲<lb/>
　　　天津<lb/>
白浪浮空拍海門天津城下萬艘屯吹簫伐鼔中流渡<lb/>
賣酒烹魚何處邨黯䨴平林含雨氣迷茫逺岸吐潮痕<lb/>
江淮百億輸王府嵗嵗梯船奉至尊<lb/>
　　　潞河舟中有懷可大時亦從江右北上<lb/>
孤帆遥夜倚汀洲却望天南憶舊遊越水呉山何處夢<lb/>
<pb n="KR4e0219_WYG_011-12b"/>
楚江燕月此時舟鴻聲欲斷三秋信海色遥含兩地愁<lb/>
同去長安不同到與誰先上酒家樓<lb/>
　　　謁陵<lb/>
天作高山擁帝京九陵臺殿鎖重城靈旗風雨千巖應<lb/>
閣道松楸萬壑平河嶽東來盤王氣關門北去起邊聲<lb/>
祠臣展禮多悽愴濡露年年感聖情<lb/>
　　　送張泰宇諌議出守衛輝<lb/>
綠鬢金章出上林兩朝獻納主恩深宮雲曉映仙臺佩<lb/>
<pb n="KR4e0219_WYG_011-13a"/>
禁漏春移畫省隂酒入驪歌魂易斷路隨明月夢難尋<lb/>
知君坐嘯蘇門夜竹影泉聲幾處吟<lb/>
　　　送于嵩毓年兄下第<lb/>
薊門芳草路悠悠尊酒相看憶舊遊苑外春風楊栁陌<lb/>
湖邊秋雨芰荷舟論心暫解陳蕃榻失意還凋季子裘<lb/>
明夜思君孤館夢蕭條雲月不勝愁<lb/>
　　　送劉鈍齋年兄下第<lb/>
十載相看薊北遊花前又欲起離憂黄金色冷空留駿<lb/>
<pb n="KR4e0219_WYG_011-13b"/>
白石歌殘自飯牛驛路曉星看佩劔海門烟雨繫漁舟<lb/>
青藜何日還相照劉向談經鬢欲秋<lb/>
　　　壽新城王太夫人七十<lb/>
中朝甲第首諸王壽母今符寳婺光南嶽仙雲飄鳳馭<lb/>
西池春色照霞觴退朝絡繹金門佩問寢氤氲畫省香<lb/>
莫向清淮占世澤璇波直共海天長<lb/>
　　　奉寄朱大司空老師<lb/>
上東門外一沾巾别恨千重總未伸自古難酬知已遇<lb/>
<pb n="KR4e0219_WYG_011-14a"/>
只今誰是報恩人即教寥落江湖日轉識安危社稷身<lb/>
渭水不須勞夢卜已從高閣畫麒麟<lb/>
　　　新春報二兄書<lb/>
鴈行中斷兩天分南浦春聲昨夜聞池上夢回千里月<lb/>
山中人隔幾重雲雄文未獻河東賦壯畧曽觀隴右軍<lb/>
金馬浮沈休借問只應猿鳥自為羣<lb/>
　　　送劉太史奉使韓藩<lb/>
名藩帶礪主恩恢使節西遊亦壯哉玉署天香三殿迥<lb/>
<pb n="KR4e0219_WYG_011-14b"/>
桐函春色五雲開川連博望乗槎路地盡軒轅問道臺<lb/>
歸向高堂行慶酒斑衣可識尚方裁<lb/>
　　　為人題雙壽卷<lb/>
鹿門真隱舊知名藉甚仙郎漢列卿歸院宮雲隨玉佩<lb/>
上堂春酒汎瑶觥斗邊劔合雙龍氣月底簫分兩鳳聲<lb/>
詎假金書傳閬苑且看丹詔出層城<lb/>
　　　七夕<lb/>
琪樹西風一葉秋銀河清淺月如鈎關前玉笛吹新恨<lb/>
<pb n="KR4e0219_WYG_011-15a"/>
天上金梭織舊愁鸞自飛回人欲盡鵲曽填處水還流<lb/>
浮踪此際渾無賴脈脈遥心自倚樓<lb/>
　　　秋日同館中諸丈飲謝都尉林亭<lb/>
薊苑秋高望不窮主家臺榭苑牆東凭闌暝入千峰雨<lb/>
對酒寒生萬木風畫角聲殘龍塞逺玉簫曲斷鳳樓空<lb/>
先朝邸第多零落魯館依然氣色中<lb/>
　　　除夕懷諸兄弟<lb/>
九陌笙歌歳又闌驚人時序漢長安凋蕭兩鬢池頭佩<lb/>
<pb n="KR4e0219_WYG_011-15b"/>
寂寞三秋夢裏蘭上苑花從今夜發故鄉書擬隔年看<lb/>
天涯兄弟應相念綠酒青燈可自歡<lb/>
　　　禁中春雪<lb/>
五陵芳草欲成叢雨雪依然滿漢宮萬里關河銷紫塞<lb/>
九天樓閣冷瑶空西山月出寧知曉上苑花飛不待風<lb/>
徙倚銅龍正愁思陽春一曲賦難工<lb/>
　　　春暮偕沈澄川太史遊城南王氏園亭和韻<lb/>
休沐相招盛㑹偏宜春苑路草芊綿重城樓閣籠春樹<lb/>
<pb n="KR4e0219_WYG_011-16a"/>
曲島松蘿散曉烟風起花香飄檻外雨餘山色落尊前<lb/>
由來杜曲多名勝斗畔猶疑尺五天<lb/>
　　　文華殿進講有述<lb/>
珥筆承恩既有年論思今復厠羣仙春城日永紆清漏<lb/>
曉殿雲深擁細旃褏拂天香開繡簡心迎睿想入瑶編<lb/>
却慚經術元疎薄獻納無禆荷寵偏<lb/>
　　　恭代皇上奉祝聖母萬壽無疆詩<lb/>
藐質冲齡御大方慈恩辛苦䕶垂裳祥開華渚仙源逺<lb/>
<pb n="KR4e0219_WYG_011-16b"/>
慶衍瑶池化日長上食親調金掌露舞衣時傍玉爐香<lb/>
承歡幸撫昇平㑹薦壽鴻儀倣未央<lb/>
　　　秋日龍華寺小坐<lb/>
苑西橋畔古祗林滿院松杉晝鬱森山色平連三殿影<lb/>
湖光曲抱五城隂尊前細雨飄仙梵檻外凉風急暮砧<lb/>
宴坐不知清晝永一函經呪對沈吟<lb/>
　　　西苑鼇山恭紀<lb/>
别苑春宵翠殿開華燈寳炬滿蓬萊花分火樹千枝落<lb/>
<pb n="KR4e0219_WYG_011-17a"/>
星轉璇儀萬象迴九陌香塵隨地合六宮歌管自天來<lb/>
恭逢玉燭均調日願取三山作壽杯<lb/>
　　　遣迎子冲可大二丈入對<lb/>
旅鬢風塵感歳華故人今日尚天涯三年夢隔長安月<lb/>
千里春期上苑花濟北鴻聲來擁傳湖西雪色隱乘槎<lb/>
即看醉握雙龍劔依舊燕城臥酒家<lb/>
　　　子冲可大二君新第同飲朝天宮臺上<lb/>
倚馬高臺興不禁垂髫舊侶共登臨三山暮雨飛仙闕<lb/>
<pb n="KR4e0219_WYG_011-17b"/>
萬户春花滿禁林縹緲簫聲雲裏近縱横劔氣酒邊深<lb/>
回思二十年來事今日吾曹可醉吟<lb/>
　　　送許悟菴鍊師還雲翠山兼寄山靈二首<lb/>
舊時曽作小遊仙寄迹靈峰偶偓佺賣藥忽從都市見<lb/>
還丹豈向世人傳瑶壇月出渾如水玉洞花開别有天<lb/>
歸去正逢春色老采芝可傍紫雲眠<lb/>
家近名山住亦稀别來清夢轉依依愁生猿鶴花迷徑<lb/>
恨結松蘿月上扉青鏡空悲遊子鬢紅塵偏染仕人衣<lb/>
<pb n="KR4e0219_WYG_011-18a"/>
憑君寄語山靈道早晩抽簪向翠微<lb/>
　　　寄庠師周介軒先生<lb/>
千里蒹葭水國天白頭博士枕書眠人從對酒青燈夜<lb/>
事憶談經絳帳年一札希逢西楚鴈雙漿好汎北湖船<lb/>
慚從魯國諸生後儒術無成侍禁筵<lb/>
　　　登雙寺閣贈金陵懷上人<lb/>
倚馬東林訪惠休上方鐘磬一登樓千峰夕送花宮雨<lb/>
萬井凉生桂苑秋地向紅塵開淨土人皈白社結良遊<lb/>
<pb n="KR4e0219_WYG_011-18b"/>
不須却憶飄蘆處江北江南總帝州<lb/>
　<lb/>
　<lb/>
　<lb/>
　<lb/>
　<lb/>
　<lb/>
　榖城山館集巻十一<lb/>
</p>
<p>
</p>
  </div>
<div>
<head>穀城山館集巻十二</head> <lb/>
    <p>
<pb n="KR4e0219_WYG_012-1a"/>
欽定四庫全書<lb/>
　穀城山館集巻十二<lb/>
　　　　　　　　　　　　明　于慎行　撰<lb/>
　　七言律詩<lb/>
　　　送張洪陽年兄上南少司成二首<lb/>
西清法從沐恩偏日日論思捧御筵豈謂廷中摧五鹿<lb/>
復教門下紀三鱣離聲薊苑河橋雨别夢秦淮月夜烟<lb/>
十載同遊詞賦客只今結綬是君先<lb/>
<pb n="KR4e0219_WYG_012-1b"/>
離合相看一愴神百年寵辱夢中身無將建業秋江水<lb/>
不及長安綺陌塵天畔文星珠斗近座中時雨絳帷春<lb/>
應知煖席無多暇乂奉徵書入紫宸<lb/>
　　　送孫栢潭太史冊封唐藩便道省覲<lb/>
射策名高賈洛陽青春擁傳有輝光花迎玉節槎凌漢<lb/>
葉剪桐珪土胙唐客路千門江上月主恩三殿署中香<lb/>
非關晝錦偏生色自是庭幃寵渥長<lb/>
　　　送盛鳳岡太史冊封蜀藩<lb/>
<pb n="KR4e0219_WYG_012-2a"/>
寳玉親頒示展親還因諭蜀論過秦雲凝閣道青天險<lb/>
家近關門紫氣真玉節遥分三署色金羈行耀五陵春<lb/>
懸知萬里橋邊路共指軒車問使臣<lb/>
　　　題韓敬堂殿講牡丹石榴畫卷時值雙壽稱觴<lb/>
　　　　並呈此瑞<lb/>
仙種何年福地栽巧分春色艷亭臺丹房並倚珠林結<lb/>
繡萼雙依翠幄開味勝緋桃金母醉花先紅藥侍臣迴<lb/>
合歡正值稱觴日滿目天香拂酒杯<lb/>
<pb n="KR4e0219_WYG_012-2b"/>
　　　送沈少陵太史請告<lb/>
鶯燕晴嬌禁苑春冥鴻何意出風塵到來天地傷多事<lb/>
歸去江湖尚有人射策彤庭干氣象上書黄閣想風神<lb/>
敬亭秋色堪高枕不負蕭條報主身<lb/>
　　　同可大城西寺樓眺望<lb/>
石林香岫鎖氤氲百尺危闌倚落曛雙闕湖光涵鏡彩<lb/>
九陵雲氣吐龍文烟銷野色愁中見風起邊聲醉裏聞<lb/>
諧俗不妨聊對酒從他塵世自紛紛<lb/>
<pb n="KR4e0219_WYG_012-3a"/>
　　　觀慈壽寺新造浮圖<lb/>
鳳刹新從佛土標芙蓉千尺翠岧嶤璇題玉甃中天起<lb/>
法雨曇雲下界飄勢挾珠林雄禁苑影分銀漢掛烟霄<lb/>
羣生福果緣慈祐輦盡黄金此地銷<lb/>
　　　夏日登毘盧閣<lb/>
寳界高懸百尺樓丹梯半上不能休牕臨星斗諸天近<lb/>
壁繞烟霞五月秋迢逓羣山横大漠蒼茫一氣辨皇州<lb/>
憑闌欲起悲歌色人代何緣此勝遊<lb/>
<pb n="KR4e0219_WYG_012-3b"/>
　　　夏日崔明經正思五弟同遊韋園<lb/>
韋曲城南曉霧開炎天深樹鎖亭臺漁舟隱見花間出<lb/>
鷗鳥浮沈杖底來香散芰荷殘過雨烟飛蘿薜冷銜杯<lb/>
帝城風物家鄉侶醉倚青林首重迴<lb/>
　　　送朱鞶峰鴻臚之金陵<lb/>
二十年來憶舊歡相逢斗酒醉長安尊前華髮流光易<lb/>
陌上驪歌别路難江月遥分鳷鵲觀宮雲不散鵔鸃冠<lb/>
到來綿蕞開王㑹劒佩聲中擁漢官<lb/>
<pb n="KR4e0219_WYG_012-4a"/>
　　　秋懷四首<lb/>
露下天空木葉流滿懷蕭瑟一登樓江湖鴈影催鄉夢<lb/>
城闕砧聲起暮愁萬里風塵燕塞逺千門雲月漢宮秋<lb/>
紅顔華髮悲生事金爵銅駝感壯遊<lb/>
極目高空一鴈翔十年萍跡滯天方芙蓉曉露愁邊白<lb/>
薜茘秋山夢裏蒼病似相如聊著賦鬢如潘岳尚為郎<lb/>
凭闌此際渾無賴日晩寒生畫角霜<lb/>
風入疎林月半横秋聲一夜壯心驚柴桑故自饒歸興<lb/>
<pb n="KR4e0219_WYG_012-4b"/>
中散由來少宦情名利百年身易老文章千古事難成<lb/>
恩深未報慙明主苦憶深山桂樹生<lb/>
舊隱林皋幾放歌蓬𤣥西洞長烟蘿清溪日落魚梁出<lb/>
翠嶂天長鳥道過醉裏白雲揮袖滿秋來明月倚闌多<lb/>
不辭便作風塵客鶴怨猿驚可奈何<lb/>
　　　秋日荅李本寧太史秦中四首<lb/>
西風蕭索五城秋望斷秦關感舊遊一自宮磚虚日影<lb/>
至今仙署想風流鴻歸上苑書重到月落楓林夢亦愁<lb/>
<pb n="KR4e0219_WYG_012-5a"/>
聞道龍門連太華何人得並李膺舟<lb/>
斗畔何年少歳星搴帷聊復試傳經關門氣自車邊紫<lb/>
太乙藜從閣上青忽見雙魚傳札素疑聞三鱣落階庭<lb/>
不知玉女峰頭座可許生徒隔帳聽<lb/>
憭慄霜天萬木聲愁看落葉太縱横青山已自盈秋色<lb/>
白眼從來冷世情經術但傳秦博士疎狂莫笑魯儒生<lb/>
加餐鄭重勞相念祗有庭蘭夢未成<lb/>
千里離愁鬱不開故人佳句傍誰裁秦臺鳳女簫三弄<lb/>
<pb n="KR4e0219_WYG_012-5b"/>
漢苑仙人露一杯歳月吾甘梅尉隱乾坤爾自賈生才<lb/>
春來若有書相問尺素應知海上迴<lb/>
　　　秋日書懷奉寄二兄<lb/>
避世年來華髮侵秋情旅思兩蕭森虚談仗馬當時事<lb/>
實負冥鴻萬里心客裏常思陶令酒愁邊幾作越人吟<lb/>
天涯兄弟長相憶明日青山是舊林<lb/>
　　　答鄔汝翼見寄<lb/>
積雨挑燈思不禁開緘忽見楚人吟芙蓉自抱三秋色<lb/>
<pb n="KR4e0219_WYG_012-6a"/>
鴻鵠誰知萬里心别憶青尊江樹杳夢回明月海雲深<lb/>
無勞漢署懷方朔金馬于今總陸沈<lb/>
　　　奉㫖代撰恭祝聖母萬壽二首<lb/>
寳祚恭膺幸有年為承慈訓化機旋東朝共祝増仙算<lb/>
大内親趨捧壽筵律轉一陽熙舜旦石將五色補堯天<lb/>
母儀仰見超前古圖史應令萬禩傳<lb/>
璇霄南極現祥光入仗親稱萬歳觴寳座三重開内殿<lb/>
法音九部舉東廂華嵩效祝春難老衮繡承歡日始長<lb/>
<pb n="KR4e0219_WYG_012-6b"/>
願酌滄溟添壽紀年年流慶衍天潢<lb/>
　　　秋日有懷伯仲兩兄<lb/>
一鴈横空玉塞寒疎星淡月倚樓看鄉山有夢秋先到<lb/>
京洛無心興已闌多病長卿聊罷酒長貧仲子未彈冠<lb/>
鴒原别恨年年劇無那浮踪去住難<lb/>
　　　冬至南郊扈從紀述和陳玉壘太史韻八首<lb/>
聖后乗乾奉帝禋日躔南陸恊靈辰九關肅啓天門鑰<lb/>
萬姓歡隨御輦塵樓雪初融丹禁曉葭灰微動玉衡春<lb/>
<pb n="KR4e0219_WYG_012-7a"/>
虚慚珥筆親文物實有甘泉賦未陳<lb/>
平明閶闔五門開法駕驂驔匝地來雷動千乘天廐選<lb/>
颷馳七校羽林材金支翠蓋雲中轉紫斾紅幢樹杪迴<lb/>
清蹕尚喧雙鳳闕前驅已戾九成臺<lb/>
陽靈仙館翠雲端竹殿清齋禮泰壇閣道霓旌陳虎豹<lb/>
宮門羽仗簇鴛鸞親軍競帶千金劒御馬齊籠七寳鞍<lb/>
總為天光依較近温泉午夜不知寒<lb/>
玉蘭東畔畫簾前到處常隨豹尾旋聖代儀文今日盛<lb/>
<pb n="KR4e0219_WYG_012-7b"/>
儒臣雨露向來偏琅函賜錦馳中騎寳鼎分餐出御筵<lb/>
齋室受釐應有問朝回猶恐夜深宣<lb/>
絳闕隂沈啓秘扃鑾輿肅穆欵真庭霜凝碧落天衣濕<lb/>
月上仙壇玉樹青帝座三重開萬象雲門六變走羣靈<lb/>
祠臣秉笏香烟裏時向珠纏望景星<lb/>
絳節氤氲上太清紫烟縹緲冠層城鵷行不動瑶池影<lb/>
鳳幄微聞玉藻聲律應一陽璇象轉福凝五位泰階平<lb/>
禮成回蹕傳行漏百尺華燈闕下明<lb/>
<pb n="KR4e0219_WYG_012-8a"/>
燈火薰天夾路旁屬車旋處翠華張非烟擁蓋璇霄麗<lb/>
若月乘輪御陌長十里香花連泰畤千門鼓吹徹昭陽<lb/>
皇誠已自通天貺萬祀應知寳祚昌<lb/>
紫氣葱葱繞禁廬南郊迎日履長初皇王禮樂光前殿<lb/>
侍從聲華滿後車漢畤龍麟金匱紀周臺雲物彩毫書<lb/>
雄文亦是鄉人似齊客談天恐不如<lb/>
　　　題李棠軒太史風木卷<lb/>
水部才名世所傳平生舊事付新鐫青箱累葉承先慶<lb/>
<pb n="KR4e0219_WYG_012-8b"/>
玉署重輝啓嗣賢天上樓成曽有夢人間鶴去不知年<lb/>
只今隴草悲仙吏歳歳春風泣杜鵑<lb/>
　　　葛端肅公輓章四首<lb/>
朱輪幾日下明光一夜台星遽掩芒名德累朝耆舊盡<lb/>
風流前輩典刑長百年海嶽收靈氣三省官僚紀奏章<lb/>
莫訝臺烏來去少荒原終日咽長楊<lb/>
五十年來社稷身世皇時已畫麒麟車行陜潞千家雨<lb/>
㦸擁幽并萬里春北極星辰三聽履東山烟月幾垂綸<lb/>
<pb n="KR4e0219_WYG_012-9a"/>
九重此日宮懸徹鼔吹黄腸寵使臣<lb/>
華年聲價省郎遊一節氷霜到白頭降嶽神生星應昴<lb/>
濟川功就壑藏舟朱門舊第公槐影落葉新阡宰樹秋<lb/>
惟有故時雙鶴在月寒華表不勝愁<lb/>
里閈衣冠舊侍公每從便坐接春風臺端劒履容猶在<lb/>
海上桑田事已空畫閣勲名應自逺蘧廬夢覺總難窮<lb/>
不堪片語牛山望千古英雄涕淚中<lb/>
　　　雪中臥病楊廬山至京枉過<lb/>
<pb n="KR4e0219_WYG_012-9b"/>
春城雨雪臥袁安仙令朝天駐錦鞍萬里風塵隨聚散<lb/>
百年湖海見交歡翻疑夢杳羅浮月好在香分畫省蘭<lb/>
伏枕燒燈渾未厭坐來鳷鵲夜光寒<lb/>
　　　送楊廬山之官鹽城<lb/>
宮草含青雪未消送君斗酒夜迢迢愁邊曉月雙鳬逺<lb/>
醉裏晴雲五鳳嬌澤國魚鹽多負海春城烟雨半通潮<lb/>
只今滿目看萑葦豈藉催科荅聖朝<lb/>
　　　病中朱廷平可大攜談易王生見過書懷<lb/>
<pb n="KR4e0219_WYG_012-10a"/>
宣室情知久荷恩旅愁無奈泥芳蓀十年玉署塵心冷<lb/>
一片青山素業存病裏風雲天北闕春來花樹魯東門<lb/>
欲知朝市浮沈理季主長安好共論<lb/>
　　　病中乞歸懷寄中立王孫<lb/>
銀牓仙宮桂滿巖何時雪夜掛孤帆枕中鴻寳新來註<lb/>
海上魚書舊日緘千里歸心看短劒百年病骨付長鑱<lb/>
王孫苑路今應近芳草春風㸃碧衫<lb/>
　　　都門留别諸丈<lb/>
<pb n="KR4e0219_WYG_012-10b"/>
不緣多病壯心消敢向清時逺市朝三殿恩華淹日月<lb/>
十年歸夢落漁樵宮雲欲散飄衫袖别酒初醒見栁條<lb/>
最是河梁分手地桃花潭水碧迢迢<lb/>
　　　潞河寄都下舊遊<lb/>
承恩霄漢苦思歸祗憶深山長蕨薇去漢梁鴻藏姓字<lb/>
還邛司馬借恩輝身輕已覺愁顔改戰勝應看病骨肥<lb/>
回首金閨多舊好别時情思各依依<lb/>
　　　嘉靖壬戌從三兄無擇下第同歸有過桃花口<lb/>
<pb n="KR4e0219_WYG_012-11a"/>
　　　　詩至萬厯已夘請告南還復過此地詠兄舊<lb/>
　　　　句悵然有感用韻追和<lb/>
廿載津亭唱櫂過依然烟栁夾長河花源尚記來時路<lb/>
鴻影空憐舊日歌人代三朝看過隙生涯萬事付流波<lb/>
雙棠舊館應無恙獨撫遺編思若何<lb/>
　　　除夕呈二兄<lb/>
鄉閭風土弟兄居冉冉年光歳又除勝裏金花聊共賞<lb/>
尊中栢葉肯教虚居隣碧海三山路交絶長安七貴書<lb/>
<pb n="KR4e0219_WYG_012-11b"/>
猶有謝家辭翰在春山遊眺許誰如<lb/>
　　　庚辰元旦試筆<lb/>
簫鼓初闌旭日開小庭春色欲重來靈符舊篋金閨賜<lb/>
寳勝新粧玉剪裁歡洽兒童隨笑語恩深禁闕憶趨陪<lb/>
誰將栢葉調仙酒為薦君王萬壽杯<lb/>
　　　寄懷朱廷平可大兼訊于澤州子冲入覲<lb/>
歸來無日不思君畫省風流久未聞上苑鴻聲愁處聽<lb/>
長亭春草醉時分雙龍自合天邊氣五馬遥停塞上雲<lb/>
<pb n="KR4e0219_WYG_012-12a"/>
莫問同時舊年少已從樵牧隔人羣<lb/>
　　　寄賈石葵廷尉<lb/>
百年踪跡總飄萍懶向風塵問醉醒臥病梅花江上白<lb/>
懷人芳草夢中青天懸臺館占卿月地入江湖隱客星<lb/>
聞道乞歸歸未得主恩不負草堂靈<lb/>
　　　春日山中有懷趙瀫陽年丈時官南越<lb/>
不關寂寞重相思心折長安握手時萬里銅標人落魄<lb/>
十年金馬事參差眼青楊栁東風日頭白梅花北向枝<lb/>
<pb n="KR4e0219_WYG_012-12b"/>
惟有魯狂容聖世五湖烟水足恩私<lb/>
　　　山中書懷荅朱可大廷平二首<lb/>
海水天風莫重論吾曹交誼向來敦馮驩長鋏應猶在<lb/>
范叔綈袍故自温千里人歸孟諸野十年客散信陵門<lb/>
閒心已絶諸緣累獨有平生未報恩<lb/>
天末懷人思不降夢回明月滿軒牕平生諾重黄金百<lb/>
國士名齊白璧雙君自風塵淹畫省吾甘漁獵光滄江<lb/>
書來正值山間醉赤脚吹笙臥石淙<lb/>
<pb n="KR4e0219_WYG_012-13a"/>
　　　上外祖母麻王二太夫人七十偕壽二首<lb/>
元公宰木閲居諸二母仙闈鶴髮餘盝裏尚藏金殿草<lb/>
座中時展玉函書幾看萊服連鳩杖時過潘園並板輿<lb/>
勝節稱觴應具醉春江昨夜罩雙魚<lb/>
堂上春深並錦袍中丞甲第五雲高麻姑自閲桑成海<lb/>
王母親栽樹作桃舊德共看麟閣畫餘光殊有鳳池毛<lb/>
恩深自出無由寫頌壽應慙乏彩毫<lb/>
　　　香山寺閣同朱令君賦<hi>寺在邑城北河上</hi>
<pb n="KR4e0219_WYG_012-13b"/>
海嶽秋光幾處看珠林高閣此憑闌河流曲抱孤城逺<lb/>
山色低邀落日寒野思蕭條聊對酒愁心跌宕罷彈冠<lb/>
仙遊幸躡王喬履夜月雙鳬去不難<lb/>
　　　曲阜謁顔廟<lb/>
素王宮闕魯侯臺兖國崇祠此並開位冠元公師友㑹<lb/>
道同皇佐古今才虚亭玉甃疏眢井舊巷璇題銷繡苔<lb/>
門外依稀餘輦路前朝曽覩翠華來<lb/>
　　　鄒縣謁孟廟<lb/>
<pb n="KR4e0219_WYG_012-14a"/>
邾城舊里記三遷廟貌𢎞開大道邊行地江河疏聖𣲖<lb/>
談天奭衍閉言筌洙流近映金鋪日嶧嶂高含畫棟烟<lb/>
北望孔門元咫尺明禋終古侍雕筵<lb/>
　　　趙莊泉流觴<lb/>
處處名泉盡客歡一泓復向道旁觀林衣倒拂仙杯動<lb/>
石髮晴分寳鏡寒要𦕈琴聲流水和疎狂酒態野人看<lb/>
他時漫擬蘭亭勝不似滄洲有釣竿<lb/>
　　　杜曲泉贈杜長君太學<lb/>
<pb n="KR4e0219_WYG_012-14b"/>
十日臨流幾醉醒又從杜曲俯清泠參天翠樹全成幄<lb/>
夾路芳泉半似星水色平侵春草綠山光遥映暮雲青<lb/>
狂遊無奈逢豪客倒盡君家碧玉缾<lb/>
　　　遊嶧山還過魯城西郭有懷中立王孫<lb/>
二十年來感舊遊綠雲遥見隔城樓逢人恐識關門氣<lb/>
訪客真成雪夜舟魯國山川空自賦梁園松桂為誰秋<lb/>
何時却有論文地尊酒同銷萬斛愁<lb/>
　　　田鍾台殿讀初春詣闕是秋即請告南旋寄此<lb/>
<pb n="KR4e0219_WYG_012-15a"/>
　　　　戲問<lb/>
春深裁報謁彤扉為底逢秋又拂衣舊隱青山何處問<lb/>
同遊詞客幾人歸囊中大藥還多少天上浮雲可是非<lb/>
萬里摶風應有待且隨陽鴈往來飛<lb/>
　　　周亭山先生舉明經入對<lb/>
名家魯國舊登壇初捧賢書解鶡冠貢篚璆琳天府受<lb/>
閭門羔鴈里人看燈分夜色青藜迥筆擁春雲紫殿寒<lb/>
儒術年來多所遇明經半補漢郎官<lb/>
<pb n="KR4e0219_WYG_012-15b"/>
　　　同朱可大廷平登岱八首<lb/>
終古名山奠大東遥瞻雲漢倚穹崇千峰明滅天高下<lb/>
萬壑晴隂氣鬱葱星土盤回元化轉仙閭繚繞百神通<lb/>
真遊五嶽何當徧首躡烟蘿上碧空<lb/>
玉闕朱樓萬仞端六龍輦道倚㠝岏懸厓翠磴雲中轉<lb/>
壘嶂紅泉樹杪看海色曨曈三觀曉秋聲蕭瑟五松寒<lb/>
天門咫尺君應見比似人間路更難<lb/>
忽出塵寰賦壯遊試從九㸃辨神州浮雲直上千峰色<lb/>
<pb n="KR4e0219_WYG_012-16a"/>
落日長懸萬里秋紫塞東臨滄海斷黄河北遶大荒流<lb/>
秦封漢禪成丘土留與人間不盡愁<lb/>
倚杖高臨萬玉峰氤氲陸海散芙蓉寒聲半落天中雨<lb/>
暝色低催澗底鐘金檢誰探秦帝策白雲猶起漢時封<lb/>
君看十二侯王地能出神宮第幾重<lb/>
絶頂秋高上帝宮茫茫一氣俯寰中地盤河濟三州盡<lb/>
天入秦呉萬里空玉闕光連星斗上丹峰影落海門東<lb/>
亦知真宰多相藉許倚烟霄兩劒雄<lb/>
<pb n="KR4e0219_WYG_012-16b"/>
萬仞瑶壇冷夕曛斗邊三十六天分仙人洞府懸雙闕<lb/>
玉女神房切五雲遊客自成梁父嘆詞臣不草茂陵文<lb/>
東皇舊握羣生紀海國河山翊聖君<lb/>
高丘東望氣雄哉海色遥看萬里開三島春波涵日月<lb/>
五城仙氣吐樓臺酒邊影吸金銀動杖底雲飛紫翠來<lb/>
烟水茫茫徐福去至今不見報書迴<lb/>
上宮夜色冷漫漫月轉層霄十二欄大地河山銀作海<lb/>
中天樓閣玉為壇虚無靈境簫聲斷縹緲秋光練影寒<lb/>
<pb n="KR4e0219_WYG_012-17a"/>
仙掌芙蓉看欲近轉從北斗識長安<lb/>
　　　遊靈巖絶頂却望泰山玉皇觀<lb/>
珠林丹嶂倚秋曛絶頂開尊俯鴈羣萬木寒飛金地雨<lb/>
五峰晴幻紫霄雲上方臺殿尊前湧大國河山鳥外分<lb/>
回首天門歸指顧玉皇曽授赤靈文<lb/>
　　　玉函山眺望<hi>即千佛山</hi>
岱宗直北玉函開海客乘春躡屩來絶壁松杉含寳相<lb/>
中峰雲氣出香臺湖邊萬井烟光動城上雙河練影迴<lb/>
<pb n="KR4e0219_WYG_012-17b"/>
青鳥不歸丹鷲逺仙踪佛地兩徘徊<lb/>
　　　望雲翠山絶頂<lb/>
乾坤靈跡自何年縹緲孤標斗際騫矗立千尋疑掛日<lb/>
削成一柱欲承天蓀房近傍瑶壇路鳥道晴飛玉洞烟<lb/>
岱嶽西來如萬馬千峰雲氣總相連<lb/>
　　　望<graphic n="KR3160" url="https://raw.githubusercontent.com/kanripo/KR-Gaiji/master/images/KR3160.png" mimeType="image/png"/>山<lb/>
美盡東南第一峰神工削出玉芙蓉天門閣道金銀晃<lb/>
王母瑤臺紫翠封雷雨千巖聲自起龍蛇萬壑勢相從<lb/>
<pb n="KR4e0219_WYG_012-18a"/>
探竒忽動憑虚想安得仙人九節筇<hi>山北有王母臺</hi>
　　　答客書勸還闕<lb/>
三年孤枕臥人間秋色嵯峨滿碧山梅福不緣逃世隠<lb/>
揚雲聊得著書閒情知相府常開閣可奈書生自閉關<lb/>
珍重故人相問訊已甘蘿薜老紅顔<lb/>
　　　贈侯甥允吉秀才<lb/>
吾家宅相貴鍾君名列諸生氣不羣彩鷟摩空千仞羽<lb/>
神駒鑠電五花文中丞舊䕶漁陽甲上將新營細栁軍<lb/>
<pb n="KR4e0219_WYG_012-18b"/>
兩世箕裘須爾繼好將雙管躡青雲<lb/>
　　　山中述懷寄石葵賈丈<lb/>
秋山明月鴈來聲魯國相看自兩生聖世安危應有寄<lb/>
詞臣去就豈關名跡隨猿鶴心能化夢入鵷鸞骨尚驚<lb/>
辜負桓譚知已在𤣥經寂寞幾時成<lb/>
　　　壽高三塘徵君六十徵君邑丞兄也揚子人<lb/>
江上名家舊業傳蘭塘一艇狎風烟楚山桂樹留真隱<lb/>
秦洞桃花閲大年賦就秋濤淮海月夢餘春草汶陽天<lb/>
<pb n="KR4e0219_WYG_012-19a"/>
更逢寳筴重開日綺席霞觴接羽仙<lb/>
　　　代壽高三塘徵君<lb/>
璇極星華燭絳霄人間仙算紀松喬丹臺日映黄金蕊<lb/>
海屋春凝碧玉簫樓闕三山瓊島月池塘一𣲖廣陵潮<lb/>
藍田吏隱多鄉夢桂樹淮南未可招<lb/>
　　　濟上對玉函山送子冲北上<lb/>
萬事悲歡可具陳十年五醉濟城春居然華髮生明鏡<lb/>
無恙青山對故人老去交情堪自見狂來酒態轉相親<lb/>
<pb n="KR4e0219_WYG_012-19b"/>
路傍莫訝雙龍劒雌伏雄飛各有神<lb/>
　　　山中秋日報朱金庭宮庶<lb/>
空山寥廓鴈聲寒忽啓緘書出上蘭臥病秋風閒自賦<lb/>
懷人明月逺相看生涯湖海雙蓬鬢身事乾坤一釣竿<lb/>
聞道横經承内渥還從折角笑彈冠<lb/>
　　　山中秋日代書寄王對南宮庶<lb/>
丹楓蕭瑟倚重樓回首金閨憶舊遊片月常懸蓬島夢<lb/>
尺書幾隔鴈門秋新傳謔笑還多少舊和歌聲可記不<lb/>
<pb n="KR4e0219_WYG_012-20a"/>
亦有行踪君莫問三年漁獵海西頭<lb/>
　　　寄羅康洲宮諭<lb/>
臥病山中華髮侵秋江松桂稍成林主恩幸自容蕭散<lb/>
客難誰應學陸沈千里星河天上夜百年萍梗别來心<lb/>
儒臣畫閣今應近三殿卿雲歳月深<lb/>
　　　寄韓敬堂殿講<lb/>
秋山别思𦕈愁予天杪同心久索居雙闕星辰分劒佩<lb/>
萬峰烟雨狎樵漁舊遊數對平原酒逺地難逢上苑書<lb/>
<pb n="KR4e0219_WYG_012-20b"/>
欲問談詩韓太傅門牆多士盛何如<lb/>
　　　寄沈蛟門宮諭<lb/>
銅龍闕角舊時分屈指風雲已到君天隔鵷鸞應有夢<lb/>
人隨猿鶴自為羣斗間劒氣寒相映江上書函杳未聞<lb/>
别後才情渾欲減惟添痩影似休文<lb/>
　　　寄黄儀庭宮允<lb/>
班荆闕里笑相看寳馬金羈識漢官别去梅花江上老<lb/>
秋來明月夢中寒詞臣寂寞猶鴛列隱客疎狂自鶡冠<lb/>
<pb n="KR4e0219_WYG_012-21a"/>
傳道橋門懸絳帳五更經術首登壇<lb/>
　　　冬日徐檢菴殿讀北上過訪<lb/>
契濶人間未易論勞君越陌枉相存尺書久絶南天鴈<lb/>
斗酒猶銷别日魂欲笑子牟懷魏闕曽隨方朔隱呉門<lb/>
鸞扉舊侶應垂問竊吹青山是主恩<lb/>
　　　扈從春際上陵四首<lb/>
諸陵王氣接神京法駕春禋出禁城萬户鶯歌迎鳳管<lb/>
九衢花雨拂霓旌連山地入長楊苑夾道兵陳細栁營<lb/>
<pb n="KR4e0219_WYG_012-21b"/>
負橐趨陪知最寵屬車徐動扈天行<lb/>
隔夜鑾車駐翠微平明魚鑰啟彤扉宮前七校傳刁斗<lb/>
馬上千官著賜衣地轉鈎陳成象緯山開雲物寫恩輝<lb/>
春遊逺薄横汾曲祖德宗功信不違<lb/>
雲間神闕九關開樹杪仙輿萬乘來霧雨蕭蕭隂輦路<lb/>
松楸鬱鬱鎖城臺摐金大樂空山應裸玉崇儀列辟陪<lb/>
聞道龍衣親負土漢家原廟不勝哀<lb/>
六龍迴馭苑西天湖上春隂敞御筵山繞離宮金作嶂<lb/>
<pb n="KR4e0219_WYG_012-22a"/>
水依行漏玉為泉驂騑滿路花香裏燈火薰霄樹影邊<lb/>
百里昆明連太液鐃歌九部引龍船<lb/>
　　　送秦舜峰中丞出鎮南贑<lb/>
詞林早日侍甘泉幕府勳名起少年大國提封連瘴海<lb/>
中丞使節䕶樓船秋聲夜渡三江雨兵氣晴銷百越烟<lb/>
此别不須頻佇想油幢幾日欲朝天<lb/>
　　　報李本寧太史書兼訊東遊<lb/>
沅芷澧蘭别思虚江湘何地擁離居秋風不下孤黄鵠<lb/>
<pb n="KR4e0219_WYG_012-22b"/>
明月空傳雙鯉魚華髮交遊應更少清時才儁好誰如<lb/>
懸知太史東遊後玉簡重編禹穴書<lb/>
　　　贈長安四李生<hi>李生中貴從子皆及予門三為博士弟子其一武生</hi>
文武翩翩總俊髦長安閥閲信多豪春城起第新行馬<lb/>
内殿承恩舊賜袍已見三雍收異等還聞七校試雄韜<lb/>
金門貴近應無數不似名家有鳯毛<lb/>
　　　九日有懷可大<lb/>
秋水茫茫入望賖美人何處賦蒹葭霜前又度三秋鴈<lb/>
<pb n="KR4e0219_WYG_012-23a"/>
客裏重看九日花南國音書淹嵗月東籬節序付烟霞<lb/>
登高那復多愁思白露朝來染鬢華<lb/>
　　　題蓮花菴水亭<lb/>
西湖流入北城隂小築祗園切禁林閣上旃檀風細細<lb/>
水邊雲樹影沈沈天花曉落千門雨仙梵寒飄萬井砧<lb/>
咫尺青蓮成淨土將因不染印禪心<lb/>
　<lb/>
　<lb/>
<pb n="KR4e0219_WYG_012-23b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　穀城山館集巻十二<lb/>
</p>
<p>
</p>
  </div>
<div>
<head>榖城山館集巻十三</head> <lb/>
    <p>
<pb n="KR4e0219_WYG_013-1a"/>
欽定四庫全書<lb/>
　榖城山館集巻十三<lb/>
　　　　　　　　　　　　明　于慎行　撰<lb/>
　　七言律詩<lb/>
　　　春初得吳太原道中書有懷<lb/>
草色春城嘆索居虗窓殘月𣺌愁予忽從五馬邊淮路<lb/>
傳得䨇魚隔歲書汾水東流連朔塞闗門北望是穹廬<lb/>
晉陽亦是談兵地莫使平時保障踈<lb/>
<pb n="KR4e0219_WYG_013-1b"/>
　　　送董巢雄比部左遷上谷衛幕<lb/>
匡時獨抱杞人憂諫獵書成更逺遊逐客夢隨青海月<lb/>
仙曹香散白雲秋惠文列署閒霜簡神武新軍卸錦韝<lb/>
報國猶餘長劍在不須常撫大刀頭<lb/>
　　　寄送邢侍御子愿晉叅楚藩<lb/>
芳草春前綰别愁除函又下殿東頭書囘閶闔千門月<lb/>
人上芙蓉萬里舟望㫁浮雲燕市逺歌殘白雪楚天秋<lb/>
依然法從偏承寵三十叅藩是壯遊<lb/>
<pb n="KR4e0219_WYG_013-2a"/>
　　　平則城樓登眺<lb/>
岧嶤飛閣冠層城暇日登臨景物明萬戶鶯花春上苑<lb/>
九衢車馬漢西京烟開宫柳重重出雨靜峰霞片片生<lb/>
總是皇州多麗景五陵芳草殢遊情<lb/>
　　　寄上外舅秦翁生辰<lb/>
紅顔閱世儼如仙絳縣將盈亥首年三島常浮滄海上<lb/>
一峰突起岱宗前同時父老遊誰健舊社桑麻樂自偏<lb/>
聞道華辰新酒熟杯中太乙是青蓮<lb/>
<pb n="KR4e0219_WYG_013-2b"/>
　　　蓮花菴潭上夕飲<lb/>
禪宫遙倚北樓開樓下平湖落照來金水環城全象漢<lb/>
蓮花湧寺宛成臺諸香各捧空王座一葉能浮太乙杯<lb/>
便是忘歸歸亦醉夕陽清角莫相催<lb/>
　　　北閘<lb/>
西城别苑勝瀛洲十里平湖靜不流岸草離迷橋畔雨<lb/>
宫槐隱映水邊樓聲傳簫管三天近香散芙蓉六月秋<lb/>
信道吾皇簡遊幸石鯨飛處鎻龍舟<lb/>
<pb n="KR4e0219_WYG_013-3a"/>
　　　送姊倩侯將軍僉書留京樞府二首<lb/>
長安别路起征鐃笑攬金杯視佩刀舊國風雲開節鉞<lb/>
故園花柳過旌旄居臨六代青山近望入千門紫氣髙<lb/>
聞道江南多俠少將軍一爲試龍韜<lb/>
上將璇樞切禁林登壇自識主恩深雲連城闕江聲壯<lb/>
節擁樓船海氣隂宦轍百年萍梗路離筵千里弟兄心<lb/>
廟堂正復思頗牧豈有雄才可陸沉<lb/>
　　　九日留都瀛洲㑹集呈諸館丈<lb/>
<pb n="KR4e0219_WYG_013-3b"/>
石渠仙署接朝陽綺席秋開白玉堂九日風烟吳禁苑<lb/>
兩都賔主漢詞章城依䨇闕盤龍虎池繞高臺集鳳凰<lb/>
館閣先朝多故事羣公勲業踵三楊<lb/>
　　　南都諸公邀宴高座寺對雨<lb/>
天畔虗堂倚碧岑坐來烟雨動蕭森白雲暮結蓮花座<lb/>
隂壑寒生桂樹林三楚江山遊子興兩都詞賦主人心<lb/>
南朝舊寺應無㡬寂寞高臺自古今<lb/>
　　　祠部李修吾駕部倪雨田虞部黄澹菴邀登牛<lb/>
<pb n="KR4e0219_WYG_013-4a"/>
　　　　首<lb/>
山盤曲徑萬松寒轉盡仙梯一倚闌䨇闕餘霞江上落<lb/>
千峰踈雨座中看風飄上界鐘聲逺日冷前朝木葉丹<lb/>
幸從仙郎分勝賞欲攜秋色入長安<lb/>
　　　方仞菴陶蘭亭二比部邀遊棲霞寺<lb/>
禪宫遙對石城開上客邀歡載酒來霞散千巖成佛土<lb/>
天開䨇峽鎻香臺齊梁文物餘殘刹吳楚雲山映舉杯<lb/>
正自登臨多感慨秋聲蕭瑟若為裁<lb/>
<pb n="KR4e0219_WYG_013-4b"/>
　　　太虗亭望金陵亭在攝山絶頂<lb/>
孤亭高倚暮雲秋平楚蒼蒼望石頭紫氣微分䨇闕影<lb/>
白雲中斷大江流蕭森落木來悲氣迢逓青山入壯遊<lb/>
王業千年根本在燕吳兩地對皇州<lb/>
　　　遊甘露寺絶頂望金焦二山作示鄔汝翼陳從<lb/>
　　　　訓<lb/>
北固峰頭醉倚闌兩山秋作畫圖看海門對湧青霞闕<lb/>
江面䨇浮碧玉盤風靜㠶<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>行樹杪天空樓閣出毫端<lb/>
<pb n="KR4e0219_WYG_013-5a"/>
不堪作客逢搖落二妙悲歌和更難<lb/>
　　　金山<lb/>
江面孤峰秀絶羣芙蓉千尺鎻氤氲諸天臺殿空中湧<lb/>
四壁烟霞鏡裏分鼉窟長懸朝暮雨龍宫時散徃來雲<lb/>
登臨况值秋風起萬里濤聲不可聞<lb/>
　　　焦山贈郭次父<lb/>
千盤鳥道上珠林蕭瑟秋悲未可禁江北江南烟樹色<lb/>
峰前峰後海潮音孤標自擢芙蓉影片石長飛鸑鷟隂<lb/>
<pb n="KR4e0219_WYG_013-5b"/>
不向烟霞逢地主古今隱迹逈難尋<lb/>
　　　廣陵張郡丞宴大觀樓<lb/>
城上高憑百尺樓使君開宴俯江洲坐臨南北孤峰影<lb/>
目盡乾坤萬里流雨色猶分京口樹濤聲欲賦廣陵秋<lb/>
何來一曲桓伊笛寥落長天動客愁<lb/>
　　　石介峰冏卿邀飲豐樂亭<lb/>
湖上青山俯郡城孤亭無改昔賢名杯衘落照千林影<lb/>
檻倚長天一鴈聲寒雨自憐征路逺重闗誰識戰塲平<lb/>
<pb n="KR4e0219_WYG_013-6a"/>
恭瞻聖祖飛龍地紫氣盤回接舊京<lb/>
　　　閏九月朔日姜民部養冲邀登黄樓夜飲<lb/>
風露嚴城欲暮秋重闗燈火上黄樓山邀夜色當杯入<lb/>
雲擁河聲抱檻流片石長留蘇子賦荒原不散楚人愁<lb/>
論文况是登髙日藉甚逢君自勝遊<lb/>
　　　過夏鎮新河有懷先師朱大司空<lb/>
廿載談經憶舊遊司空勲業此乗舟人烟尚記河橋夜<lb/>
漁火重經水國秋地近徐方多故壘渠分禹跡總安流<lb/>
<pb n="KR4e0219_WYG_013-6b"/>
不堪閱代成今古花樹西州涕未收<lb/>
　　　乙酉九月從李元甫宫諭再登嶧山<lb/>
舊隱名峰岱嶽前重扶秋雨上層顛隂厓尚駐千春草<lb/>
險磴爭飛萬木烟河勢遙分䨇白練山形近作九青蓮<lb/>
狂來欲問巴渝客得似華陽㡬洞天<lb/>
　　　觀張隱君䨇梅圖<lb/>
浣花溪畔即方塘别有羅浮兩樹霜國色並呈縣圃玉<lb/>
寒英對㸃夀陽粧尊前月凝重重影笛裏風飄片片香<lb/>
<pb n="KR4e0219_WYG_013-7a"/>
聞道上林春更早可知仙骨占羣芳<lb/>
　　　送鄒四山太史册封岷藩便道省覲<lb/>
名家儒術素風敦奉使天潢布主恩詔出螭頭周内史<lb/>
國分鶉尾漢王孫秋聲七澤飛征蓋雨色三湘近里門<lb/>
到日趨庭應有問雄談碣石向誰論<lb/>
　　　送季大承太史册封韓藩<lb/>
西凉烽堠接咸京詞客輶軒㡬日程玉節分茅臨絶塞<lb/>
朱門列㦸滿孤城鳴笳細雨囘中路飲馬寒流隴上聲<lb/>
<pb n="KR4e0219_WYG_013-7b"/>
聞道空同仙館在好將真訣覔蓬瀛<lb/>
　　　送蕭漢冲太史册封秦藩<lb/>
銀潢百二舊河山璽綬新恩侍從頒日映丹泥分漢闕<lb/>
天浮紫氣度秦闗逢秋露下仙人掌望嶽蓮開玉女鬟<lb/>
自是鳳凰池上客錯疑蕭史駐雲間<lb/>
　　　送李棠軒年兄上南少司空二首<lb/>
不堪握手悵離居柳色都門漸欲踈佩借司空蒼水玉<lb/>
篋藏學士紫泥書宫磚日影虗鈴閣驛路秋聲過錦閭<lb/>
<pb n="KR4e0219_WYG_013-8a"/>
負弩三巴應更有㡬人詞賦似相如<lb/>
前年同賦秣陵秋隔歲憐君訪舊遊風雨獨過朱雀桁<lb/>
烟波還記白蘋洲兩都文物歸仙吏八座聲華滿帝州<lb/>
莫戀江南好風景直廬空鎻鳯池頭<lb/>
　　　張洪陽學士在告問疾<lb/>
碧草重門似瀼東十旬休澣度春風歸心桂樹生江浦<lb/>
渴病金莖出漢宫斗際龍光元是劍杯間蛇影自爲弓<lb/>
知君早鍊神仙骨且向堯時作侍中<lb/>
<pb n="KR4e0219_WYG_013-8b"/>
　　　送唐曙臺客部告還南海用王宗伯韻<lb/>
清時何意厭朝叅郎舎頻抽碧玉簮萬里親閭炎海上<lb/>
十年歸夢大江南雲霞近傍仙城五松菊重開客徑三<lb/>
閉戶書成應更早好令白馬絀𤣥談<lb/>
　　　金山望湖亭<lb/>
孤亭斜倚碧山隈檻外明湖對舉杯萬頃玻瓈天上出<lb/>
千巖紫翠鏡中開雲連閣道籠春樹雨過行宫鎻繡苔<lb/>
盡說昆明雄漢苑無如此地接蓬萊<lb/>
<pb n="KR4e0219_WYG_013-9a"/>
　　　西山上華嚴寺<lb/>
空盤一徑躡珠林絶頂憑軒氣鬱森磴道松杉晴作雨<lb/>
洞門蘿薜晝成陰秋横城闕青山逈地繞園陵白露深<lb/>
囘首千門車馬路翠華前日此登臨<lb/>
　　　答楊戶部廬山書時方謫居廣陵<lb/>
淮南桂樹又春殘幾度開書慘不歡華髮已曾淹畫省<lb/>
銅章那復滯鹽官秋空雁影愁應劇夜雨潮聲夢亦寒<lb/>
聖主長楊方校獵誰將賦草入長安<lb/>
<pb n="KR4e0219_WYG_013-9b"/>
　　　送徐端銘太史册封衡藩便道迎養<lb/>
十二提封屏翰雄又頒丹詔下梧宫漢京首列諸王表<lb/>
吳客初陳大國風三觀春陰滄海上九河晴色畫舟中<lb/>
還朝更遂籃輿養却笑安仁賦未工<lb/>
　　　送唐抑所太史册封鄭藩<lb/>
三榮天人漢大儒親銜尺一下周廬紅亭斜日乗槎外<lb/>
紫殿春深視草餘斗畔星潢開使節河陽花柳過仙輿<lb/>
賢王若問蘭臺史已列先朝諷諫書<hi>鄭國主嘉靖中上䟽建言故云</hi>
<pb n="KR4e0219_WYG_013-10a"/>
　　　送周寅所太史册封周藩并寄沈蛟門學士<lb/>
夷門堤下大河流詔使軒車駐綵斿梁苑詞人空作賦<lb/>
漢家王子盡封侯江頭片雨春帆渡海上明霞晝錦遊<lb/>
爲憶文園病司馬金莖别夢已三秋<lb/>
　　　送彭肯亭太史册封瀋藩便道過里夀太公九<lb/>
　　　　十<lb/>
潞子城頭紫氣懸詞臣持節下從天綈函借日開銀牓<lb/>
綺閣飛花映醴筵踈雨寒聲汾水上白雲秋色太行前<lb/>
<pb n="KR4e0219_WYG_013-10b"/>
江鄉更待趨庭慶共羡彭<graphic n="KR0034" url="https://raw.githubusercontent.com/kanripo/KR-Gaiji/master/images/KR0034.png" mimeType="image/png"/>閱大年<lb/>
　　　送李榕厓諫議册封荆藩便道省覲<lb/>
方懷諫草侍螭頭復捧桐圭問鷁舟五色春雲天上節<lb/>
一帆明月水邊樓豐城劍合䨇龍氣銀漢槎懸萬里秋<lb/>
歸向髙堂行慶酒承歡最羡錦衣遊<lb/>
　　　送馮琢吾殿講典試湖廣<lb/>
南國詞塲詔使開北門學士掞天才三江橘柚充包匭<lb/>
七澤栟櫚屬翦裁齊客舊稱吞夢渚楚宫猶擬賦蘭臺<lb/>
<pb n="KR4e0219_WYG_013-11a"/>
到來蕭瑟逢秋氣青草湖邊幾日廻<lb/>
　　　送朱可大兵部典試廣東<lb/>
世家經術舊知名奉制掄才萬里征雨後人辭䨇鳳闕<lb/>
秋來節駐五羊城西江劍合星初動南海珠收月並明<lb/>
更羡越王臺畔路驪歌渾作漢儒生<lb/>
　　　九月十三夜扈從功徳寺陪李漸菴大司㓂王<lb/>
　　　　忠銘徐檢菴二學士登金山對月二首<lb/>
長楊别苑碧山頭扈蹕登臨暮靄收正惜巖花過九日<lb/>
<pb n="KR4e0219_WYG_013-11b"/>
却憐湖月似中秋樓臺近映滄波出燈火深廻翠輦遊<lb/>
連夕尚方傳賜酒飛觴何幸藉林丘<lb/>
屬車颯遝倚湖濵湖畔青山夜色新爲侍宸遊分象緯<lb/>
因隨仙履上星辰勾陳影靜千峰月法界烟銷萬騎塵<lb/>
莫道秋光寒不耐温泉雲樹暖如春<lb/>
　　　送蘇中一叅軍内艱南旋<lb/>
不因惜别重銷䰟無限悲心下薊門正對白雲思故國<lb/>
却從芳草怨王孫亭邊立馬斜陽影隴上啼䳌曉月痕<lb/>
<pb n="KR4e0219_WYG_013-12a"/>
我亦天涯欲歸客相逢應在武陵源<lb/>
　　　七夕詠牛女<lb/>
銀漢横秋玉露凉䨇星猶自似參商經年脉脉情難授<lb/>
此夜盈盈路轉長月逈應無鸞入鏡河深寧有鵲爲梁<lb/>
佳期漫向君平卜天上人間共𣺌茫<lb/>
　　　歲暮書懷寄賈石葵年丈<lb/>
山中歲晏意何如莫訝長安闕報書䰟夢幾悲池畔草<lb/>
封題少遇海邊魚百年病骨風霜後千里鄉心涕淚餘<lb/>
<pb n="KR4e0219_WYG_013-12b"/>
望斷石門秋夜月故人獨掩白雲廬<lb/>
　　　送太宰夢山楊公致仕<lb/>
長安冠蓋滿郊畿元宰朱輪出禁扉從此聖心勞夢想<lb/>
只今祖道有光輝宫前柳色分紅斾嶺畔桃花待錦衣<lb/>
欲問東山舊樵牧麒麟閣上幾人歸<lb/>
　　　送李容齋符卿册封魯衡二藩因偕健齋參軍<lb/>
　　　　同行<lb/>
親擕璽綬出雲間齊魯函封次第頒五月船經滄海郡<lb/>
<pb n="KR4e0219_WYG_013-13a"/>
千峰人度穆陵闗名藩累葉分茅貴上客連枝振佩還<lb/>
舊是平津門下士送君猶自愴離顔<lb/>
　　　送朱養淳太史册封周藩<lb/>
蓬萊闕下五雲飛桐葉封函出帝畿漢苑花香隨使節<lb/>
河橋柳色上征衣天臨玉署恩偏渥星近銀河夜更輝<lb/>
試向汴京城裏望六街何處不朱扉<lb/>
　　　送全𤣥洲太史册封趙藩<lb/>
邯鄲道上夾垂楊六傳飛塵出建章趙國河山連右輔<lb/>
<pb n="KR4e0219_WYG_013-13b"/>
鄴都詞賦在天潢登筵夜對叢臺月染翰春浮玉署香<lb/>
此日流離知滿路好陳謠俗報君王<lb/>
　　　送袁玉蟠太史册封楚藩<lb/>
赤管年來侍禁中忽衘使節日華東九河雨色過梁苑<lb/>
七澤秋聲到楚宫故里歌成飛白雪大王賦就起雄風<lb/>
還朝欲問陳詩事莫采章華達聖聰<lb/>
　　　送蕭𤣥圃太史册封淮藩<lb/>
天家同姓建諸王歲歲綈函出尚方三殿雲霞分璽綬<lb/>
<pb n="KR4e0219_WYG_013-14a"/>
九河簫皷動帆檣賔筵漫賦淮山桂使槖聊攜漢署香<lb/>
欲問江鄉應未逺鄱湖南去是瀟湘<lb/>
　　　偕朱可大丞卿王興甫文學㑹于子冲藩伯於<lb/>
　　　　城西道觀二首<lb/>
長安城下路漫漫邂逅開尊集舊歡三輔征塵聊駐馬<lb/>
百年交誼此彈冠從知浪跡同飄梗不道流光迅轉丸<lb/>
囘首垂髫渾似夢翛翛華髮笑中看<lb/>
五月垂楊覆御溝使君千騎小淹留何知擊筑燕城㑹<lb/>
<pb n="KR4e0219_WYG_013-14b"/>
故是談經稷下遊雲起髙峰渾欲雨日長仙館只疑秋<lb/>
平生意氣還諸少酒態相逢可自由<lb/>
　　　侯甥允吉入京相視送歸<lb/>
馬上征衫草色青炎天視舅到燕庭黔方客滯元戎幕<lb/>
魯國名傳博士經離别十年腸欲斷悲歡千緒酒初醒<lb/>
北堂定憶連枝影爲報今來兩鬢星<lb/>
　　　送侯大將軍姊丈出鎮貴陽<lb/>
春草沅江萬里程十年旌節下神京韜鈐自握軒轅陣<lb/>
<pb n="KR4e0219_WYG_013-15a"/>
皷角重開驃騎營魯國諸生曾避席漢家飛將久知名<lb/>
燈前把酒猶相問不信封侯事果成<lb/>
平生結客少年塲一劍登壇鎮夜郎馬上山川連六詔<lb/>
匣中風雨渡三湘情知壯志圖龍頟無奈離愁數雁行<lb/>
别後相看萬餘里尺書㡬日過衡陽<lb/>
　　　春日小齋閒居聞澄上人談義<lb/>
焚香清晝裊茶烟小閣閒叅一指禪浩刼塵機何處觧<lb/>
彼方妙諦幾宗傳有無盡息超塵境種地俱空啟勝縁<lb/>
<pb n="KR4e0219_WYG_013-15b"/>
身現人天知是幻聞師半偈已泠然<lb/>
　　　送澄公還東海勞山<lb/>
出世隨方閱歲華曾承内㫖賜袈裟安禪舊對江干樹<lb/>
卓錫初停海畔槎花應潮音常作雨日蒸龍氣稍成霞<lb/>
吾家亦近蓬瀛島白社歸來路未賖<lb/>
　　　病中遣懐<lb/>
三月孤齋斗帳寒十旬休沐主恩寛閒翻藥裹呼兒晒<lb/>
細檢詩筒借客看千里鄉心芳草緑一年春色杏花殘<lb/>
<pb n="KR4e0219_WYG_013-16a"/>
浮踪去住渾無頼行路人間信是難<lb/>
　　　贈張就山隱君<lb/>
相逢杯酒說行藏問字曾師李奉常梁苑十年依幸舎<lb/>
商歌一曲擅詞塲鄉心長白山頭月客鬢桑乾馬上霜<lb/>
昨夜讀君張翰詠西風已自斷歸腸<lb/>
　　　胡竺西山人遊塞上入都坐談邊事<lb/>
九邊行盡到長安抵掌論兵髮指冠厭見羌夷秋入塞<lb/>
愁聞漢將夜登壇黄金結客壚頭盡短鋏成歌馬上彈<lb/>
<pb n="KR4e0219_WYG_013-16b"/>
欲笑當年吳市隱沉淪空作歲星看<lb/>
　　　九日胡竺西過小齋視疾酬和<lb/>
殘菊牀頭剰欲簪長安秋色閉門深羈懐漫對重陽酒<lb/>
俠客能爲洛下吟說劍寒霜飛大漠繙經法雨落祇林<lb/>
維摩丈室勞相問已㑹忘言學陸沉<lb/>
　　　真空寺留别馮葛諸丈<lb/>
蕭踈菀柳寺門前别色相看一黯然十月繁霜凋客鬢<lb/>
重城殘雨上離筵心同張翰思吳日事異梁鴻去漢年<lb/>
<pb n="KR4e0219_WYG_013-17a"/>
别後雲山未相間尺書猶有雁南旋<lb/>
　　　出都書懐寄同遊諸公<lb/>
長安大道抗離旌廐吏將車出禁城恩禮虗同䟽兩傅<lb/>
行藏實愧魯諸生夢殘芳草山中路興盡浮雲世上名<lb/>
惟有㶚陵橋畔柳柔條踠地不勝情<lb/>
　　　過蘆溝橋<lb/>
束髮承恩禁苑遊鄉心今夕渡蘆溝千峰過雨官橋暮<lb/>
廿載飛塵客鬢秋驛路行分三輔界宫雲囘見五城樓<lb/>
<pb n="KR4e0219_WYG_013-17b"/>
車中却聽渾河水閱盡歸驂日夜流<lb/>
　　　過莫州故城<lb/>
一客長安華髮生十年重過莫州城堤搖野浦長天靜<lb/>
樹夾殘霞片日明澤國蕭條來徃路秋風憭慄古今情<lb/>
不知擊筑燕䑓客有底悲歌氣未平<lb/>
　　　封御史邢翁八十䨇夀二首<lb/>
濟北賢豪行誼敦年躋上老徳彌尊真封已自稱烏署<lb/>
髙隱還應並鹿門明月千山芳杜若春江九畹茁蘭蓀<lb/>
<pb n="KR4e0219_WYG_013-18a"/>
仙齡幸際昇平理拾穗謳吟亦主恩<lb/>
雙闈同拜玉函封夀袠今開第九重青鳥日隨王母侍<lb/>
白雲常滿丈人峰已看庭際翔三鳳更向壚邊跨兩龍<lb/>
欲問齊眉吳市隱千秋誰許繼髙蹤<lb/>
　　　賀平隂劉元陽新授四氏學掌教<lb/>
聞君待詔出長安儒服新裁委貌冠魯國諸生皆聖裔<lb/>
漢家博士是朝官橋門暮雨隂槐市講席春風自杏壇<lb/>
囘首鄉閭殊未逺北堂魚笋致非難<lb/>
<pb n="KR4e0219_WYG_013-18b"/>
　　　答周啟明大叅書<lb/>
握别長安㡬歲星人間離合總飄萍儒臣使節移梁苑<lb/>
病客歸驂出漢庭卧久山中芳草緑書來河上片雲青<lb/>
聞今正有宣房役報國無然賦采苓<lb/>
　　　過汶上贈路鳳岡太守<lb/>
蕭踈䨇鬢感華年把臂相看一惘然别緒三秋燕市酒<lb/>
生涯百畆汶陽田髙城雨色青驪外閒苑花香白墮邊<lb/>
爲道池塘春夢苦傷心蜀魄化啼䳌<hi>時聞長公侍御蜀中哀音</hi>
<pb n="KR4e0219_WYG_013-19a"/>
　　　酬寄茅鹿門先生<lb/>
人宗江左見風流詞賦名髙鶴髮秋倚馬應閒青玉杖<lb/>
藏書欲滿白華樓籬邊松菊陶濳酒湖上烟波范蠡舟<lb/>
尺素來時看明月不知裏許夜珠投<lb/>
　　　山中報陳玉壘少宰<lb/>
湖上清秋片月寒為誰殘夢入長安一千里外素書到<lb/>
二十年來良㑹䦨欲候三台依帝座先聞六典建天官<lb/>
他時世業光青史重向扶陽傳裏看<lb/>
<pb n="KR4e0219_WYG_013-19b"/>
　　　哭賈徳修司馬二首<lb/>
幾日哀音發嶧州傷心千緒淚䨇流那知渭水燕飛地<lb/>
正是遼城鶴化秋幕府勲名留趙魏詞垣文賦擬枚鄒<lb/>
可憐一片長安月猶照當時舊酒樓<lb/>
滿眼悠悠世上名誰將金石喻交情蔣家舊日開三徑<lb/>
魯國當年並兩生只道浮雲輕聚散不知華月易虧盈<lb/>
從今寂寞梅花信腸斷山陽笛裏聲<lb/>
　　　暮過楊劉有感<lb/>
<pb n="KR4e0219_WYG_013-20a"/>
多年不到楊劉戍此夕馮軒過里門前代津梁無聚落<lb/>
舊家蘿葛有兒孫烟横逺隴迷山氣日落平沙見雪痕<lb/>
水木遺踪多所念惟將悲淚灑空原<lb/>
　　　贈金陵張文學太初<lb/>
曾將玉樹擬風姿倒屣驚看絶妙詞雨後青燈揮麈夜<lb/>
江頭明月掛帆時孫𢎞首奉西京對韋孟家傳魯國詩<lb/>
此日淮南叢桂滿不知誰折最髙枝<lb/>
　　　過殷少保先生金輿山房有感<lb/>
<pb n="KR4e0219_WYG_013-20b"/>
相國名園負郭開朱䦨寂寞鎻蒼苔泉聲故自花間出<lb/>
山色依然座上來多士尚疑懸帳日蒼生空想濟川才<lb/>
誰憐廿載平津客淚灑東風首重囘<lb/>
　　　卜築黄山别業<lb/>
歸來四壁故依然卜築桃源别有天種樹新移彭澤柳<lb/>
買山舊賜水衡錢園林但欲成環堵門巷應教似輞川<lb/>
廿載行藏君自見乾坤五畆白雲邊<lb/>
　　　大名王仲木從梅侍御西征奏凱北旋賦此壯<lb/>
<pb n="KR4e0219_WYG_013-21a"/>
　　　　之<lb/>
十年裘馬客長安杖榮從軍戍賀蘭桓典霜威開幕府<lb/>
陳琳檄草據征鞍鐃歌出塞邊沙白烽火登城漢幟丹<lb/>
誰道䕶羌諸校在功成今日屬儒冠<lb/>
　　　贈獲嘉岳茂才内日華仙掌一聨乃是夜夢中<lb/>
　　　　句也<lb/>
䨇鳬别路久凄其令子相過慰所思倚馬梁園新著賦<lb/>
趨庭魯國舊聞詩日華近傍仙人掌春色髙分玉樹枝<lb/>
<pb n="KR4e0219_WYG_013-21b"/>
儒術承家須俊少卿雲早見繞彤墀<lb/>
　　　朱光禄可大倚舟河上擕公子過訪對酒話别<lb/>
蘭橈幾日倚江闗命駕相過水竹間星聚陳荀聊對酒<lb/>
春深黄綺暫還山分攜易下中年淚落魄難銷烈士顔<lb/>
愁殺城南新柳色依依青眼若為攀<lb/>
　　　宿雲翠山洞送可大南還<lb/>
十年重作碧山遊萬事相看兩鬢秋夜鶴有情驚别夢<lb/>
巖花無語殢春愁天開洞壑䨇樽酒人去滄浪一葉舟<lb/>
<pb n="KR4e0219_WYG_013-22a"/>
峰後峰前徃來路少時還擬待鳴騶<lb/>
　　　酬馮學士用韞寄問<lb/>
宿酒初醒午夢餘春皋小雨試揮鋤忽逢隴上梅花使<lb/>
為送雲中錦字書别後瑤華常滿袖歸來白髮漸盈梳<lb/>
聞君亦有東山興海畔秋風掃石閭<lb/>
　　　鄭生承武自閩來訪<lb/>
蓬蒿三徑少將迎客有相過萬里程觀樂遊同吳季子<lb/>
談經業繼鄭康成悲歡徃事青燈話要𦕈新辭白雪聲<lb/>
<pb n="KR4e0219_WYG_013-22b"/>
他日上林傳賦草應知首問長卿名<lb/>
　　　夏日東園諸友同鄭承武小會<lb/>
山園五月海榴開小㑹欣逢上客來竹裏詩題青玉管<lb/>
花間酒汎紫霞杯庭皋逺樹留殘雨城堞輕隂閣晩雷<lb/>
欲似當年河朔飲翩翩詞賦盛論才<lb/>
　　　謝繹梅中丞過邑賜訪不遇題詩驛壁而去賦<lb/>
　　　　此寄謝<lb/>
雨後蓬蒿滿徑荒不知千騎過東方憑熊謾駐旌旄色<lb/>
<pb n="KR4e0219_WYG_013-23a"/>
題鳯還餘藻翰香敢向雲霄踈故舊已從樵牧混行藏<lb/>
慚君為憶青蒲對囘首長安事𣺌茫<lb/>
　　　題孫湛明侍御征西巻<lb/>
朔方昨歲起邊聲繡斧親徴六郡兵漠北烟塵歸指顧<lb/>
征西車馬藉威名胡笳夜靜昆邪塞漢月春輝敇勒營<lb/>
猶有遼陽烽火在還將前箸贊昇平<lb/>
　　　山居懐寄可大<lb/>
隱几空齋意晏如美人别後底無書未應湖海還浮棹<lb/>
<pb n="KR4e0219_WYG_013-23b"/>
却想藤蘿已卜居避地自堪遊五嶽逃名誰許問三閭<lb/>
惟餘逺道長相憶為勸加餐寄鯉魚<lb/>
　　　寄問馮學士扶侍旋里兼候北上<lb/>
儒臣啟沃沐恩偏予假寧親輟禁筵春酒自承盤上露<lb/>
宫衣不散案頭烟䟽家謾擬辭榮日石氏今當卜相年<lb/>
歸闕何妨尋舊約長安路出岱宗前<lb/>
　　　酬寄馮學士見問<lb/>
孤城欲雪雁無聲海畔書來幾日程隔郡闗河勞逺夢<lb/>
<pb n="KR4e0219_WYG_013-24a"/>
多年京洛見交情青山久絶人間累白眼閒看世上名<lb/>
珍重心知酬聖主應令樵牧覩清平<lb/>
　　　送鄭承武文學還閩<lb/>
歸客翩翩玉劍裝河橋斗酒對飛揚帆前雨色來吳㑹<lb/>
馬上秋聲渡汶陽萬里攀留徐孺楊百年寥落陸公莊<lb/>
從今夢入三山月夜夜驪珠採海旁<lb/>
　　　正月四日香山寺閣同侯大將軍送孫湛明侍<lb/>
　　　　御北上二首<lb/>
<pb n="KR4e0219_WYG_013-24b"/>
寳閣髙臨不住天霏微春色畫闌前孤城欲墮寒峰雨<lb/>
野水猶凝逺戍烟上界香花開勝境故園風物入新年<lb/>
屠蘇剰作東林飲又送離歌到酒邊<lb/>
尊前山色碧氤氲徙倚髙臺對落曛闕下春歸周柱史<lb/>
亭邊夜醉漢將軍丹霄法從多鵷侣白社風流有鹿羣<lb/>
此别澄清應在念螭頭封事可相聞<lb/>
　　　春日閒居即事<lb/>
閒居愁思轉依依邑里春深正阻饑深巷炊烟渾欲少<lb/>
<pb n="KR4e0219_WYG_013-25a"/>
平田蔓草亦應稀中原㓂盗還消長海外兵戈有是非<lb/>
好在黄扉諸相國從容調燮佐宵衣<lb/>
　　　黄石山堂即事<lb/>
坐倚青山望翠微堂髙不礙掩荆扉千巖落照遙含雨<lb/>
萬壑秋雲近上衣世路風塵歸後少故人書疏别來稀<lb/>
十年學道雄心損惟有烟霞未息機<lb/>
　　　石樓獨坐效長慶體<lb/>
燕坐危樓日影遲田家幽事亦多岐因防過水移門徑<lb/>
<pb n="KR4e0219_WYG_013-25b"/>
為礙㸔山剪樹枝地簡將迎全罷酒人無酬倡少裁詩<lb/>
年荒正恐烽烟起悵念園葵繫所思<lb/>
　　　夏日嶽麓山房即事<lb/>
夜合花開一院香烏皮几畔小胡牀蘿烟撲牖晴猶濕<lb/>
竹色含秋午亦凉避客總荒蔣詡徑為園半學陸渾莊<lb/>
只今負郭全堪隱况復青山對草堂<lb/>
　　　四月五日周師攜尊過嶽麓山房同少泉侯丈<lb/>
　　　　小集<lb/>
<pb n="KR4e0219_WYG_013-26a"/>
三徑常邀載酒歡小亭散髮對憑闌春殘未覺花香盡<lb/>
日午纔分竹色寒仙令䨇鳬初解綬将軍萬馬舊登壇<lb/>
浮名已入髙陽㑹莫憶人間道路難<hi>時周初歸田侯亦罷将故云</hi>
　　　四月十一日侯將軍兄弟邀從亭山先生遊洪<lb/>
　　　　範東流二池宿南天觀登雲翠山絶頂奉和<lb/>
　　　　四首<lb/>
百尺髙臺古樹林池邊不雨晝蕭森遊逢載酒春先暮<lb/>
興到看山客自深片石千秋留鳥篆寒潭百尺想龍吟<lb/>
<pb n="KR4e0219_WYG_013-26b"/>
何時得遂移家計長日垂竿藉緑隂<lb/>
　　　右洪範池<lb/>
馬上壺觴處處從花源又入白雲封石渠飛沬濺春酒<lb/>
茅屋臨流響夕舂雨色微侵青薜荔山光倒映紫芙蓉<lb/>
南天咫尺今須到萬壑丹霞宿幾峰<lb/>
　　　右東流泉<lb/>
野色嵐光面面新上清樓閣俯嶙峋杯間月出瑤臺夜<lb/>
杖底雲飛玉洞春地盡羣峰開象緯天容雙屐出風塵<lb/>
<pb n="KR4e0219_WYG_013-27a"/>
從今便結羊何侣長與名山作主人<lb/>
　　　右南天觀玉皇閣<lb/>
中天積翠削巑岏掃石銜杯醉不冠樵路半垂青嶂底<lb/>
歌聲全出碧雲端飛來别作仙人掌望去平臨玉女壇<lb/>
笑問風流彭澤宰白頭曾得幾回看<lb/>
　　　右天柱峰<lb/>
　　　夏日侯將軍兄邀陪光禄朱丈遊虎窟山南洞<lb/>
　　　　遇雨奉和<lb/>
<pb n="KR4e0219_WYG_013-27b"/>
孤岫岧嶤隔虎溪還陪雙屐共攀躋尊前雨落珠林暝<lb/>
洞口雲生寳界迷絶壁泉聲雙樹杪夕陽帆影數峰西<lb/>
山城舊隱無多地處處都邀綵筆題<lb/>
　　　朱可大飲餞言别<lb/>
秋歌一曲入清商斗酒踟蹰夜未央子舍應㸔雲北向<lb/>
征車却逐雁南翔行藏自信心如水離合相㸔鬢有霜<lb/>
聞道尚方孤劍在徴書早晩下明光<lb/>
　　　秋日送可大南旋<lb/>
<pb n="KR4e0219_WYG_013-28a"/>
萬里過從樂未休花時胡不少淹留東籬曉色方含雨<lb/>
上苑天香欲報秋嶽畔攜將三秀草湖邊歸去一扁舟<lb/>
豫愁明夜思君處别酒初醒月滿樓<lb/>
　　　山中懐寄王對南相君<lb/>
屈指朋遊歲晩踈雲中相國比何如百年禁苑論交誼<lb/>
千里關河嘆索居月落楓林常有夢鴻歸榆塞乆無書<lb/>
天涯若問同心侣素髮于今已映梳<lb/>
　　　甲午除夕<lb/>
<pb n="KR4e0219_WYG_013-28b"/>
孤懷此夜倍悽然明日應過半百年瞥眼聲華杯酒外<lb/>
驚心節序曉鐘邊圍爐對婦更殘燭帖勝呼兒覔綵牋<lb/>
最是春遊關意念早時留取杖頭錢<lb/>
　<lb/>
　<lb/>
　<lb/>
　<lb/>
　榖城山館集巻十三<lb/>
</p>
<p>
</p>
  </div>
<div>
<head>榖城山館集巻十四</head> <lb/>
    <p>
<pb n="KR4e0219_WYG_014-1a"/>
欽定四庫全書<lb/>
　榖城山館集巻十四<lb/>
　　　　　　　　　　　明　于慎行　撰<lb/>
　　七言律詩<lb/>
　　　乙未元日試筆<lb/>
東風一夜滿春城海畔曈曨旭日生市里衣冠朋舊誼<lb/>
田家簫鼓歲時情花開綵勝嬌相媚酒到屠蘇黯自驚<lb/>
遙祝楓宸天未逺履聲猶似近承明<lb/>
<pb n="KR4e0219_WYG_014-1b"/>
　　　人日對酒感懐<lb/>
五十纔過又一春為逢人日轉愁人寒暄自閱杯中世<lb/>
形影相依夢裏身舊事莫談温室樹初衣不染洛京塵<lb/>
東風底是多情甚吹送霜華入鏡新<lb/>
　　　十三夜周師邀飲同侯將軍賦<lb/>
綺席清尊送晩霞節臨元夜豔春華河橋欲滿城頭月<lb/>
火樹初開雪後花萬里風塵今對酒百年時序此聞笳<lb/>
相看可奈踈狂甚爛醉行歌漏轉賖<lb/>
<pb n="KR4e0219_WYG_014-2a"/>
　　　十六夜陪周師侯兄歩月過橋即事<lb/>
孤城殘雪漏聲寒燈火稀踈社皷歡元夕已過人未醉<lb/>
小橋重度夜將闌月華似向瑤臺見花雨真將玉樹看<lb/>
囘憶長安歌舞地五侯驕馬正遊盤<lb/>
　　　夏日山居周文伯起部倚舟過訪<lb/>
長夏齋居玉樹林蓬門忽復聽車音停橈别浦江雲逺<lb/>
對酒明河夜色深佩向仙曹分水玉名從國士重南金<lb/>
清時報主多同志野老應餘擊壤吟<lb/>
<pb n="KR4e0219_WYG_014-2b"/>
　　　周文伯載賜中泠慧山泉水賦謝<lb/>
過江曾酌南<graphic n="KR0789" url="https://raw.githubusercontent.com/kanripo/KR-Gaiji/master/images/KR0789.png" mimeType="image/png"/>水恨隔毘陵第二泉何意䨇甖來逺道<lb/>
併教五月失炎天香疑露下金莖夜色憶氷分王井年<lb/>
小試龍團俱妙品清風兩腋總泠然<lb/>
　　　輓李北山先生二首<lb/>
海嶽靈分振代英當年神降是長庚風塵一吏淹華髮<lb/>
詞賦千秋起盛名紫氣闗前何日隱玉樓天上幾時成<lb/>
愁聽化鶴歸來後嘹唳寒城夜月聲<lb/>
<pb n="KR4e0219_WYG_014-3a"/>
符璽先朝侍未央陸沉今古事堪傷騎箕自應星精位<lb/>
握槧還為地府郎篋裏遺書存禪草壺中大藥失仙方<lb/>
心期欲觧延陵劍落日悲風起白楊<lb/>
　　　山中承陳寅所憲伯書問賦謝<lb/>
都門三紀挹風流想見今來雪滿頭雲裏忽傳鴻雁札<lb/>
山中近隔薜蘿秋懐人仲舉應懸榻傲世元龍自倚樓<lb/>
聞道枌榆新結社追隨無計覔扁舟<lb/>
　　　讀髙年㑹詩録寄夀陳寅所憲伯<lb/>
<pb n="KR4e0219_WYG_014-3b"/>
華堂髙㑹聚耆英黄髮如雲象赤城四座飛觴喧笑語<lb/>
百年擊壤沐昇平人浮洛社詩中數事勝襄陽傳裏名<lb/>
七十主翁猶未老已從仙籍領長生<lb/>
　　　秋日亭山周師招飲黄石山頂<lb/>
岧嶤片石枕䨇流載酒登臨欲暮秋萬古長留髙士傳<lb/>
一編曾啟帝師籌川原囘合浮佳氣烟樹微茫結逺愁<lb/>
亦有受書年少客白頭今伴赤松遊<lb/>
　　　秋日偕亭山先生暨諸親友飲城南寺山石上<lb/>
<pb n="KR4e0219_WYG_014-4a"/>
南溪不到已經年溪上髙丘坐𣺌然日夕千峰懸片雨<lb/>
城秋萬木起寒烟人歸洛社真堪隱地入桃源自是仙<lb/>
眼底舊遊渾欲盡當歌莫惜酒如泉<lb/>
　　　重建雙檜堂成追憶兩兄有感<lb/>
背郭堂成傍嶽祠盤桓雙檜憶連枝池塘寂寞逢今日<lb/>
華蕚翩翻是徃時髙棟重懸初署牓頽垣猶見舊題詩<lb/>
小山漫自稱真隱隻影誰憐兩鬢絲<lb/>
　　　閒居效長慶體<lb/>
<pb n="KR4e0219_WYG_014-4b"/>
乾坤屈指閱行藏不是狂夫老亦狂寵辱百年身似夢<lb/>
浮湛五畆醉為鄉鷦鵬各自便髙下鳬鶴誰能制短長<lb/>
囘首昔遊愁憶汝緇塵偏染鬢成霜<lb/>
　　　春日承蘇岱髯長史寄問賦此奉酬并謝藥餌<lb/>
　　　　之惠<lb/>
邯鄲古道魯門西錦字誰将尺素題遇主虞卿初相趙<lb/>
談天騶衍舊遊齊賦成明月堪疑璧藥就黄金試作泥<lb/>
此日思君何處切平皋春草正萋萋<lb/>
<pb n="KR4e0219_WYG_014-5a"/>
　　　初夏陳東甫張仲叅東園小集<lb/>
竹間三逕午凉新四月烟光似上春倚檻青山全入座<lb/>
隔林黄鳥故窺人花香零落隨歌管酒態蹁躚傍舞茵<lb/>
但使求羊能共醉知他何地有風塵<lb/>
　　　夏日侯將軍過訪黄石山莊<lb/>
榖城山畔舊田家坐客開尊對晩霞種秫新醅陶令酒<lb/>
為園近接邵侯瓜同時朋好人誰在早歲行藏鬢已華<lb/>
聞道邊塵今稍靖儘堪農圃寄生涯<lb/>
<pb n="KR4e0219_WYG_014-5b"/>
　　　夏日訪侯兄東山别業因閱兩甥行巻<lb/>
悵别東山歲頗深將軍樓閣鬱蕭森松濤晝送孤亭雨<lb/>
薜幌晴交滿院隂萬里風烟今日酒百年兄弟白頭心<lb/>
吾甥更自多文藻最羡君家桂樹林<lb/>
　　　樓成<lb/>
山居雙屐不曾休更為看山旋築樓倚檻時飛丹嶂雨<lb/>
隔城常對白雲秋逃名自可成巢隱縱目還堪作卧遊<lb/>
數巻殘書一杯酒此中合作小莵裘<lb/>
<pb n="KR4e0219_WYG_014-6a"/>
　　　里翁張慮齋八袠二首<lb/>
寰中信有地行僊八十氷肌類小年華蕚曾聨文苑盛<lb/>
衣冠雅稱素封賢蘭臯夜雨看耕耒綺閣春燈醉舞筵<lb/>
共慶清時多舊老三朝遺俗口能傳<lb/>
常將沆瀣當朝餐矍鑠風神世所難走馬自輕飛鞚逺<lb/>
看花猶劇蹋歌歡青葱日長堂前樹郁烈春芳澤畔蘭<lb/>
欲向仙臺占夀紀不知渤澥幾時乾<lb/>
　　　濮陽李鴻臚為大父北山先生求銘<lb/>
<pb n="KR4e0219_WYG_014-6b"/>
名家閥閱未湮淪䋲武君今列從臣司馬正當求草日<lb/>
杜陵猶有乞銘人操觚雅解親文史委佩應堪侍禁宸<lb/>
海内相逢多世舊休將薄俗浪悲辛<lb/>
　　　元戎少泉侯兄六十誕辰二首<lb/>
晝錦髙堂列綺茵鳴珂深巷聚雕輪旬周花甲人稱夀<lb/>
瑞紀桑弧日在辰勝節漫同河朔飲幽居不受玉闗塵<lb/>
憑君試訪延齡藥歲歲瑤觴祝大椿<lb/>
矍鑠丹顔鬢未霜牀頭龍劍吐星芒㢘公善飯神方王<lb/>
<pb n="KR4e0219_WYG_014-7a"/>
鄂國徴歌意正長門樹常嘶金絡馬庭苔漸澁緑沉槍<lb/>
君王拊髀應誰問老將勲名在夜郎<lb/>
　　　賀王郎季輔新補博士弟子<lb/>
諸生魯國受經初標格王郎玉不如倚馬舊傳文考賦<lb/>
籠鵝雅學右軍書家聲此日標瓊樹世業當年論石渠<lb/>
手澤應須開萬巻早懐三榮詣公車<lb/>
　　　寄吳少溪宫録七十<lb/>
名家俠節世稱賢七十餐霞偶列仙結客長安曾置驛<lb/>
<pb n="KR4e0219_WYG_014-7b"/>
買山陽羡久成田書來濟北春鴻逺夢落吳門曉月懸<lb/>
為問庭前雙玉樹青葱欲賦上林篇<lb/>
　　　奉寄趙王殿下<lb/>
長陵佳氣五雲浮大國分茅古冀州兩界河山連魯衛<lb/>
一時文物盛應劉銅臺月上華池夜玉殿風生桂樹秋<lb/>
每羡康王舊賓客至今詞賦壓人流<lb/>
　　　寄送林太華民部報命北上<lb/>
傾盖長安意頗親山城重枉駐征輪兩河使節歸仙吏<lb/>
<pb n="KR4e0219_WYG_014-8a"/>
一代家聲屬世臣路入五雲闗樹曉賦成雙管禁林春<lb/>
郎曹縱自多文雅誰許青箱事可陳<lb/>
　　　山居自述呈王對南相君<lb/>
闕下班行舊日分海邊名姓少人聞一竿自釣南溪月<lb/>
五㹀親耕上阪雲竹徑堂無猿報客松闗惟有鶴為羣<lb/>
只縁不忘平生誼塞雁來時屢夢君<lb/>
　　　送黄與參水部報使還朝<lb/>
木落霜臯菊始華離情咫尺𣺌天涯三秋佩擁河隄節<lb/>
<pb n="KR4e0219_WYG_014-8b"/>
八月星浮漢水槎思客山中踈薜荔緘書白露滿蒹葭<lb/>
論交何地還傾盖悵望驪駒對晩霞<lb/>
　　　黄水部便道省覲附候葵陽學士<lb/>
從槖名郎滿屬車世家吳越邈誰如傳經夙受金華草<lb/>
問水初藏玉簡書逺道西風囘使節片帆秋色過鄉閭<lb/>
趨庭為叩東山履早晩徴函下石渠<lb/>
　　　馮宗伯請急東旋寄候<lb/>
六傳西風簇繡鞍都門又作畫圖看應縁斗畔星辰逼<lb/>
<pb n="KR4e0219_WYG_014-9a"/>
不為人間道路難漢闕恩光深子告齊城佳氣滿承歡<lb/>
思君此際還千里愁聽秋聲木葉丹<lb/>
　　　馮宗伯居廬書至答慰<lb/>
空山華月𣺌愁予此夕風前得報書千里人歸滄海路<lb/>
百年淚盡白雲廬方從宿草悲陳迹况對寒梅憶索居<lb/>
聞道蓼莪詩總廢春園那不賦潘輿<lb/>
　　　丙申除夕獨坐<lb/>
婆娑雙鬢坐寒宵鼓籥驚心倍泬寥駒隙百年逢節序<lb/>
<pb n="KR4e0219_WYG_014-9b"/>
鶉居五畆寄漁樵雲屏舊自楓宸賜臘醖先將栢葉調<lb/>
常記南宫封印出猶題尺䟽勸春朝<lb/>
　　　丁酉元日試筆<lb/>
隔歲逢春雪未乾春風元日入椒盤即看淑影蒸雲氣<lb/>
已覺晴光到蕙蘭天外音書渾欲斷眼中兒女劇為歡<lb/>
門前好問朝正使溟海邊烽可報安<lb/>
　　　人日親友夜集<lb/>
人日隂雲起岸沙不知春色落誰家寒更怯對歌邊酒<lb/>
<pb n="KR4e0219_WYG_014-10a"/>
短髮羞簪勝裏花擲罷明瓊呼得雉燒殘銀燭聽啼鴉<lb/>
相看一笑渾難事莫惜追歡負歲華<lb/>
　　　元夕觀燈呈張君侯<lb/>
孤城此夜豔年芳巷陌絃歌玉漏長殘雪離迷明月影<lb/>
踈燈隱閃畫橋光笛中折栁聲新聽馬上傳柑事未忘<lb/>
為報河陽仙令道春風花樹已飛香<lb/>
　　　正月十五日李黄羽司理行部過訪<lb/>
中州文苑舊名家結駟相過巷路賖雪後初傾元夜酒<lb/>
<pb n="KR4e0219_WYG_014-10b"/>
燈前已發上林花六條問俗推星使兩世論交感歲華<lb/>
為訊髙堂容鬢好春山誰伴采明霞<lb/>
　　　山中懐寄李比部滄浪<lb/>
西京仙吏久分攜逺道傳書報每遲恨别無因重對酒<lb/>
追歡只記舊題詩春留海上金光草慶衍堂前玉樹枝<lb/>
何地思君倍惆悵山城落月夢醒時<lb/>
　　　懐寄𤣥同宗侯<lb/>
春風吹夢緑雲端此際思君蕙草寒北海才名應振世<lb/>
<pb n="KR4e0219_WYG_014-11a"/>
鄴都詞賦早登壇每從斗畔占精氣轉向樊中惜羽翰<lb/>
天禄藏書如可校青藜夜色許誰看<lb/>
　　　懐寄貞白宗侯<lb/>
奎宿長臨岱嶽懸天家今日盛才賢圖書七略分中壘<lb/>
文史三冬屬少年魯國諸生多避席梁園詞客半隨肩<lb/>
不須别授平臺簡自有靈光賦可傳<lb/>
　　　暮春邢侍御子愿命駕過訪夜談喜賦<lb/>
十五年來繫夢思軒車何意到茅茨探春正及花開候<lb/>
<pb n="KR4e0219_WYG_014-11b"/>
對酒還當月上時色動青天看倚劍寒生白雪坐論詩<lb/>
芳樽十日君休厭眼底交情更有誰<lb/>
　　　子愿東園小集和韻<lb/>
草𤣥亭閣負山城上日開尊命友生花事欲䦨初駐馬<lb/>
栁隂纔合已聞鶯林中幾醉平原酒雲裏疑飄洛苑笙<lb/>
廿載相看渾似夢白頭繾綣不勝情<lb/>
　　　子愿告還敘别<lb/>
窮遊殊未罄交歡纔道分攜意轉難湖海何人能命駕<lb/>
<pb n="KR4e0219_WYG_014-12a"/>
乾坤今日少彈冠世情總付雙尊酒生事惟餘一釣竿<lb/>
却羡紅顔渾未改憂時還復勸加餐<lb/>
　　　山中逄吳閶薛文學是韓宗伯丈門人附書問<lb/>
　　　　訊<lb/>
坐中有客自南州為問傳經憶昔遊别日塤箎三殿草<lb/>
歸來雲樹五湖舟春山見月頻疑夢逺道緘書倍結愁<lb/>
欲識瀛洲圖畫裏同時强半雪盈頭<hi>韓丈繪登瀛圖列館中同年畫像</hi>
　　　春暮與陳東甫飲白莊栁樹下懐傅伯俊侍御<lb/>
<pb n="KR4e0219_WYG_014-12b"/>
　　　　時有驛使投書語中及之<lb/>
門前五栁映樓居倚杖看山逈自如夕雨霏微芳草路<lb/>
人家歴亂白雲墟田間斗酒為君醉隴上梅花何處書<lb/>
却憶薄遊周柱史江南春色滿囘車<lb/>
　　　殷洗心中翰奉使取道過訪<lb/>
林花落盡殢鶯歌谷口勞君結駟過使節三春來内苑<lb/>
征軺五月渡黄河含香池上家聲逺揮麈尊前俠氣多<lb/>
聞道螭頭封事在扶桑何日息鯨波<lb/>
<pb n="KR4e0219_WYG_014-13a"/>
　　　山中懐寄御史大夫漸菴李公<lb/>
雙闕觚稜漢苑秋當時曽御李膺遊乾坤别後多戎馬<lb/>
湖海年來有釣舟華嶽雲峰天外聳函闗紫氣日邊浮<lb/>
同朝晩進公應記一卧滄江亦白頭<lb/>
　　　承趙國主賜問并賚刻書二種敬因蘇長史奉<lb/>
　　　　謝<lb/>
緑雲縹緲隔清漳玉札封題到草堂閣上青藜開璧府<lb/>
枕中鴻寳示仙方東平樂善偏承寵北海工書久播芳<lb/>
<pb n="KR4e0219_WYG_014-13b"/>
更羡名家蘇季子白頭簪筆侍君王<lb/>
　　　九月七日南昌太守王君華岡過訪東郭小園<lb/>
　　　　有詩見遺酬贈<lb/>
負郭停驂路未賖孤亭麈尾發烟霞題詩坐聽千林雨<lb/>
對酒先看九日花寥落山中逢勝侣風流江表見名家<lb/>
知君佩有豐城劍斗畔何人識物華<lb/>
　　　送朱可久文學南歸<lb/>
前年此日雙鴻影今見孤鴻思不禁燕市黄金難得意<lb/>
<pb n="KR4e0219_WYG_014-14a"/>
楚天白雪重知音秋聲蕭瑟來杯酒舊事凄凉結寸心<lb/>
華閱才名歸二阮君家桂樹總成林<lb/>
　　　送朱長倩文學南歸<lb/>
山城木落菊花前杯酒逢君意黯然和氏且須懐白璧<lb/>
干將終自倚青天孤帆别路三千里兩世交情四十年<lb/>
此後雲霄長在望早看槖筆賦丼泉<lb/>
　　　九月十三日大雪唐君平文學入對過訪有詩<lb/>
　　　　見投賦贈<lb/>
<pb n="KR4e0219_WYG_014-14b"/>
清秋多病罷登臺卧閣因君一舉杯𤣥雁自逢江上度<lb/>
菊花何意雪中開髙歌郢里驚人調健筆梁園作賦才<lb/>
不是闗山寒色早上林瓊樹若為栽<lb/>
　　　寄王對南相君<lb/>
午橋花竹為誰歡毋謂成功在考槃海上烟塵方絡繹<lb/>
中原黎庶欲凋殘輿情此日歸司馬揆路何年起謝安<lb/>
同學老生無世慮亦題尺牘勸加餐<lb/>
　　　讀許雲村先生小傳有述<lb/>
<pb n="KR4e0219_WYG_014-15a"/>
紫雲峰下石為閭尚想幽人舊隱居避俗青春違禁闥<lb/>
移家白首寄樵漁名標吳國先賢傳手校西京太史書<lb/>
此日綈囊餘諫草臺郎封事滿公車<lb/>
　　　南天觀追憶許鍊師悵然有作<lb/>
曽向三山訪列真重來不道海成塵峰頭鶴化猶疑夢<lb/>
洞口猿啼别是春玉觀凄凉花似雨松臺寂寞草為茵<lb/>
仙家日月還如此人代茫茫可更論<lb/>
　　　攜陳山人東甫飲黄石山頂<lb/>
<pb n="KR4e0219_WYG_014-15b"/>
黄山片石如斗大與爾捫蘿到上頭撃劍放歌雲霧裂<lb/>
攀崖送酒猿猱愁咸陽帝子何事業圮上老人無土丘<lb/>
兵戈滿眼那得問元龍嘯傲真吾儔<lb/>
　　　送邑侯瀛海張君入覲二首<lb/>
管子臺西汶水寒朝正駟馬向長安齊城吏績徴三異<lb/>
渤海家聲起二難日近宫雲春自早烟消津栁雪初殘<lb/>
遙知課最承恩處内殿黄金擁漢官<lb/>
㡬月鳴琴單父堂絃歌聲滿百花香詞華舊羡題鸚鵡<lb/>
<pb n="KR4e0219_WYG_014-16a"/>
政化新傳下鳯凰天向九闗開左个人從千騎發東方<lb/>
朝囘好乞金莖露綵服春風一舉觴<lb/>
　　　阿城舟中送别張洪陽宫保南旋<lb/>
一笑相看共白頭君今亦遂碧山遊憂時早辟留侯榖<lb/>
蹈海初浮越相舟千里人隨江浦月十年書隔薊門秋<lb/>
燈前斗酒休辭醉别後闗河雁亦愁<lb/>
　　　秋日邀張令君侯都䕶野集溪亭用韻奉和<lb/>
小築漁磯構野亭心期久已托山靈何縁斗畔郎官宿<lb/>
<pb n="KR4e0219_WYG_014-16b"/>
忽傍江頭處士星對酒峰霞侵晩樹垂竿溪雨散秋萍<lb/>
烟波自識逃名理不向人間問醉醒<lb/>
　　　張令君汎舟南溪用韻奉和<lb/>
一曲清流鏡逺空蘭橈初試藕花紅鷗鳬影亂千峰雨<lb/>
蘆荻聲殘兩岸風嘯詠何人兼吏隱江湖此地屬漁翁<lb/>
兒童亦識髙陽醉拍手銅鞮唱轉工<lb/>
　　　馮宗伯書來知以隕珠之感遂輟西遊因寄詩<lb/>
　　　　見問用韻慰謝二首<lb/>
<pb n="KR4e0219_WYG_014-17a"/>
契濶多年想盍簪花前惆悵發郵籖海門又緩青絲鞚<lb/>
嶽觀終虗白玉函為惜明珠曾照夜可知春草更宜男<lb/>
時艱正復資匡輔共指星華在斗南<lb/>
十年心事未曽違黄石春深長蕨薇漫憶封章傳畫省<lb/>
虗慙經術侍彤闈山中姓字無榮辱天上風雲有是非<lb/>
為謝故人多記念白頭已老薜蘿衣<lb/>
　　　崔仲素郡丞寄詩見夀用韻奉答二首<lb/>
山城别後想鳴珂五見春風長緑蘿漢室新紬循吏傳<lb/>
<pb n="KR4e0219_WYG_014-17b"/>
燕臺舊和酒人歌林中朋軰看全少海畔烟霞占已多<lb/>
十二樓臺秋色裏不知㡬處有行窩<lb/>
不記雕弧此日懸敢勞三祝寄華箋浮沉大塊虗稱老<lb/>
嘯浪深杯久避賢百畆桑麻山澗曲一丘花樹浦雲邊<lb/>
人間何地還堪徃已借蓬𤣥小洞天<lb/>
　　　送傅伯俊侍御詣闕<lb/>
結廬同卧岱宗雲無那離歌此日聞江路蘼蕪人欲盡<lb/>
春林猿鳥自相羣休嗟華髮長為客剩有青山可待君<lb/>
<pb n="KR4e0219_WYG_014-18a"/>
主聖時危須努力且看麟閣勒功勲<lb/>
　　　題烟波釣叟圖<lb/>
門外汀莎映倚欄百年生事五湖寛烟簔夜掛芙蓉雨<lb/>
荻月寒浮翡翠竿半醉漁歌花裏聽清秋鶴髮鏡中看<lb/>
天家近日多征税祗有滄浪卧尚安<lb/>
　　　七月望夜與劉晉川司空約㑹南旺湖舟中賦<lb/>
　　　　贈二首<lb/>
湖上蒹葭白露秋司空小隊若為留十年不對陳徐榻<lb/>
<pb n="KR4e0219_WYG_014-18b"/>
百里同登李郭舟巻幔踈燈搖浦樹停杯凉月墮津樓<lb/>
那堪細數生平事無限悲歡是舊遊<lb/>
華髮相逢意轉殷當年藜閣共論文元卿地應䕫龍㑹<lb/>
野老名逃鹿豕羣此夜占星知近斗明朝望嶽欲生雲<lb/>
惟餘别思如圓月不逐河流兩𣲖分<hi>司空别去登岱舟在分水廟前</hi>
　　　同馮用韞少宰登岱因送北上<lb/>
三年書札鎮相聞倚杖髙丘此送君憭慄秋聲天末起<lb/>
微茫海色霧中分情闗離合詩難就興到登臨酒易醺<lb/>
<pb n="KR4e0219_WYG_014-19a"/>
頗訝連朝多雨氣已知攜出上峰雲<lb/>
　　　九日登三陽觀與馮用韞學士公孝與文學言<lb/>
　　　　别<lb/>
神霄峰下有仙壇送逺還同斗際看地近三天秋氣凛<lb/>
節逢九日酒杯寛紅塵閱代多新事白首論交少舊歡<lb/>
此别良遊恐難再惟將茰菊勸加餐<lb/>
　　　送魯雲松博士遷郾城掌教<lb/>
漢家博士雅傳經忽訝銜魚落講庭五月梁園塵似雨<lb/>
<pb n="KR4e0219_WYG_014-19b"/>
十年魯壁鬢如星鄉心芳草從前緑客味寒氊依舊青<lb/>
此日諸生同祖道驪駒歌斷不堪聽<lb/>
　<lb/>
　<lb/>
　<lb/>
　<lb/>
　<lb/>
　榖城山館集巻十四<lb/>
</p>
<p>
</p>
  </div>
<div>
<head>榖城山館集巻十五</head> <lb/>
    <p>
<pb n="KR4e0219_WYG_015-1a"/>
欽定四庫全書<lb/>
　榖城山館集巻十五<lb/>
　　　　　　　　　　　　明　于慎行　撰<lb/>
　　七言律詩<lb/>
　　　賀孫湛明侍御新第落成<lb/>
青山甲第卜居新燕雀髙飛喜氣馴座上頳霞三島曙<lb/>
階前寳樹四時春藏書自校文園草閉閣全踈綺陌塵<lb/>
更見祥源開子舎天風吹送石麒麟<hi>時值孫公舉孫及之</hi>
<pb n="KR4e0219_WYG_015-1b"/>
　　　春暮山遊邂逅中貞宗侯别後却寄<lb/>
十年魯道𣺌予思邂逅名山若有期文雅自承中壘後<lb/>
賔交無謝建安時看春正對花如雨感舊應憐鬢有絲<lb/>
揖别峰頭勞望眼馬蹄蹀躞出林遲<lb/>
　　　題孫侍御百尺樓<lb/>
仙家何地接蓬萊畫閣平臨百雉開遶檻溪山春隱映<lb/>
宿窓星斗夜昭囘雲臺舊抗匡時䟽天禄還翹著賦才<lb/>
莫謂長安看較逺紫薇深處是三台<lb/>
<pb n="KR4e0219_WYG_015-2a"/>
　　　平隂徐南龍令君夜邀别後有詩見寄賦此酬<lb/>
　　　　謝<lb/>
傾盖相逢意頗深髙軒銀燭夜沉沉斗邊久識豐城劍<lb/>
堂上初聽單父琴百里謳吟欣化俗千秋風雅重知音<lb/>
别來復枉瑤華贈囘首山城思不禁<lb/>
　　　山中懐寄沈龍江先生<lb/>
劍履當年别漢宫每從先進想流風安危正卜山中相<lb/>
著述方傳河上公梁苑池臺明月裏魯門花樹片雲柬<lb/>
<pb n="KR4e0219_WYG_015-2b"/>
書成何處還堪寄腸斷南樓度早鴻<lb/>
　　　閒居懐沈㓜真司成<lb/>
長安城角寺門前把臂魂銷十五年夜鵲空迷千里月<lb/>
春鴻未帶五湖烟眼中緑鬢人俱老身外青雲事可憐<lb/>
屈指藏山多所著不知𤣥草向誰傳<lb/>
　　　送蔣監臺文學校士東省事竣㑹試北上<lb/>
鼓篋吳門賦北征翹材又進魯諸生華林欲帶瓊枝長<lb/>
龍種還媒騄耳行馬上寒星冲佩劍霜前殘月墮離觥<lb/>
<pb n="KR4e0219_WYG_015-3a"/>
春來却望看花處五色宫雲滿禁城<lb/>
　　　得李大宗伯丈報書酬寄<lb/>
渝州昨日使還鄉始得岷峨字數行讀去不知雙淚落<lb/>
别來已是十年强人間歲月何流易天外風波正𣺌茫<lb/>
兩地青山俱不負儘堪漁釣老滄浪<lb/>
　　　寄沈㓜真年丈<lb/>
吳江烟月夢中殘起坐空堂念所歡别日只憐分手易<lb/>
歸來便覺寄書難斗邊共識張華劍天上誰彈貢禹冠<lb/>
<pb n="KR4e0219_WYG_015-3b"/>
莫問同遊最年少蕭蕭鶴髮照漁竿<lb/>
　　　懐寄林𢎞齋大卿館丈<lb/>
燕市分攜歲頗多烟江𣺌𣺌奈愁何雲間上客顔何似<lb/>
海畔書生鬢已皤望月㡬囘迷逺夢鍼魚無處遡流波<lb/>
還思少小追遊日腸斷春城白玉珂<lb/>
　　　石樓觀穫<lb/>
樓前髙栁晝成隂樓上窓開夏日深隔岸鶯聲猶似管<lb/>
迎風麥浪已如金奚官唱罩遙分隴野婦提筐漸滿林<lb/>
<pb n="KR4e0219_WYG_015-4a"/>
幸藉薄收供早稅憂天且釋老農心<lb/>
　　　憂旱<lb/>
五月欲過猶未雨秋苗漸槁青可憐白日火雲但裊裊<lb/>
半巗泉水空涓涓北來流離滿道路西望邑里踈人烟<lb/>
城頭鼙鼓復不罷勑使普天飛索錢<lb/>
　　　夏日石樓夕望<lb/>
登樓聊復當登臺小戶踈簾面面開遶檻溪聲千澗落<lb/>
垂天雨色萬峰來時艱驛路多豺虎民力秋原半草萊<lb/>
<pb n="KR4e0219_WYG_015-4b"/>
醉倚石闌成永嘯髙城愁聽角聲哀<lb/>
　　　登樓<lb/>
重門無客少時開獨上髙樓坐不廻落日霞光還㶑灧<lb/>
隔城山勢自崔嵬時名正可抛詩巻世事惟應付酒杯<lb/>
悵望𡨕鴻方有念羣飛燕雀莫相猜<lb/>
　　　四月八日約髙年諸丈東園開㑹<lb/>
首夏張筵聚草堂耆英髙㑹踵遺芳遊仙未覺丹霞逺<lb/>
浴佛初經慧日長新竹娟娟看欲翠殘花冉冉折猶香<lb/>
<pb n="KR4e0219_WYG_015-5a"/>
城中酒伴俱華髮莫放青尊佐老狂<lb/>
　　　寄董太初令君<lb/>
平生詞海渴人龍下邑欣傳借魯恭祗畏攀轅期更早<lb/>
不知傾盖事難逢三年夏省還真拜百里春城但素封<lb/>
衛水齊山非謂逺論交何日得從容<lb/>
　　　董司馬寄示春懐八首附此奉答<lb/>
山齋誰寄四愁篇儒術家聲自廣川健筆憑陵寧玩世<lb/>
長吟激烈為憂天少陵苦思應同調北地雄詞可並傳<lb/>
<pb n="KR4e0219_WYG_015-5b"/>
此日君王歌雲漢試調繁露佐祈年<lb/>
　　　宿雲樓閒坐<lb/>
久將心事付山靈石几焚香對翠屏萬里秋聲雲外雁<lb/>
一天寒色雨邊螢閒來只自燒茶竈病裏憑誰著酒經<lb/>
總為此中堪避地不教人指少微星<lb/>
　　　送張崑江文學北還<lb/>
蕭蕭一劍馬蹄輕家在燕南㡬日程自着逢衣遊上苑<lb/>
曽將寳訣覔長生風髙古道鳴蟬急天闊平沙落雁横<lb/>
<pb n="KR4e0219_WYG_015-6a"/>
老我巗棲愁病客與君何處訪蓬瀛<lb/>
　　　送徐南龍令君北上<lb/>
盧子城頭問去蹤不堪别恨結遙峰春風㡬發河陽樹<lb/>
客路重趨薊苑鐘豈有明珠藏薏苡惟餘長劍吐芙蓉<lb/>
浮雲西北休愁思霄漢還應雨露濃<lb/>
　　　贈王文學中柱南旋<lb/>
衡門誰為駐歸驂國士名髙舊所諳馬首春風辭塞上<lb/>
刀頭明月憶江南楊穿百歩才無兩璧剖連城獻至三<lb/>
<pb n="KR4e0219_WYG_015-6b"/>
此日漢庭推授受石渠同異待君談<lb/>
　　　沈大宗伯使問寄謝<lb/>
憶昔趨陪禁苑遊宫霞日日五城樓十年夢隔金華漏<lb/>
千里心依玉樹秋望裏雲鴻能北向愁邊河水自東流<lb/>
知公容鬢今何似魯國書生已白頭<lb/>
　　　西山夕眺<lb/>
城上高峰帶晩烟峰頭石閣啟秋筵空巖雨色寒相入<lb/>
曲洞松枝靜可憐落日千帆飛鳥外浮雲萬壑酒杯前<lb/>
<pb n="KR4e0219_WYG_015-7a"/>
遼陽烽火何時斷醉眼愁心望逺天<lb/>
　　　南池水亭<lb/>
池上亭臺卜築深石橋西畔萬峰隂流來曲水廻通岸<lb/>
栽就新松稍作林天杪雲霞時隱見鏡中魚鳥共浮沉<lb/>
閒心未欲酬漁父落日滄浪靜自吟<lb/>
　　　夏日東園方胥成小集<lb/>
五月虚亭載酒過踈林髙樹晚凉多馴將鶴子閒能舞<lb/>
飛出鶯雛小解歌城上斜風吹暮雨洞門白石長春蘿<lb/>
<pb n="KR4e0219_WYG_015-7b"/>
炎天逺道君何徃且醉花前金叵羅<lb/>
　　　石樓新雨<lb/>
榖城峰下晚霞沉黄石樓頭暮雨深正見氤氲生逺岫<lb/>
旋看颯沓滿平林朝廷可下捐珠詔田野空為種豆吟<lb/>
縱獲西成民已困只應重雨櫟陽金<lb/>
　　　送思修上人南遊<lb/>
花前别思重凄然秋色迢迢望逺天結夏久棲祇苑樹<lb/>
逢秋又上越江船衣冠到處成蓮社雲水何方欵梵筵<lb/>
<pb n="KR4e0219_WYG_015-8a"/>
總是禪心無去住可教清夢及林泉<lb/>
　　　聞里中健兒歸自朝鮮述單中事有感<lb/>
從軍年少說成功道逐樓船過海東㡬見蠻烟迷月黑<lb/>
曽看獵火照波紅椎牛已自空夷國賜幣還應出漢宫<lb/>
嘆息愚痴石司馬枉將七尺殉和戎<lb/>
　　　夀謝仰濳令君七十<lb/>
赤畿茂宰漢郎官文物家聲奕代看江左風流傳作賦<lb/>
雲中節鉞頌登壇河陽去後花成樹彭澤歸來菊可餐<lb/>
<pb n="KR4e0219_WYG_015-8b"/>
大是清朝真隱在白頭湖上理漁竿<lb/>
　　　寄題李棠軒宗伯玉華洞天二首<lb/>
新開靈窟起何年舊號青城小洞天千古山川留勝蹟<lb/>
一時名字証真縁丹臺曉落綿江月石室春浮寳樹烟<lb/>
自是君家稱相館三巴别業似平泉<lb/>
城傍林壑逺囂塵卜築當年隱上真玉几金牀三島勝<lb/>
琪花瑤草四時新袛疑平地探靈境不識前身是主人<lb/>
亦有洞名爭未得可憐天隔錦江春<hi>吾邑雲翠山洞亦同長春舊名</hi>
<pb n="KR4e0219_WYG_015-9a"/>
　　　秋日酬寄周二魯符卿<lb/>
萬里秋江入畫圖望中人已北歸無十年海畔烟波逈<lb/>
一䟽朝端日月孤國論當時頻倚借民生何計許昭蘇<lb/>
只求且漏漁竿稅着得扁舟在鏡湖<lb/>
　　　寄送于念東符卿南上金陵<lb/>
滿案除書報最先主恩那不念才賢兩都地望符臺重<lb/>
一代才名藝苑先楊子月明沽酒市秣陵秋色渡江船<lb/>
舊遊可得追尋徧扈從還依尺五天<lb/>
<pb n="KR4e0219_WYG_015-9b"/>
　　　九日南溪汎舟<lb/>
節過重陽菊未花且隨白露汎蒹葭十年自卧滄江雨<lb/>
九月虚浮漢水槎鼔角城頭當落日樓臺天上歛殘霞<lb/>
不須却羡龍山㑹定少林光似若耶<lb/>
　　　送鄭文學明景貢入成均<lb/>
首奉徴書詣上京儒家舊業世康成齊門久薄吹竽調<lb/>
燕市初髙撃筑聲繫肘方書多要妙臨池墨帖更縱横<lb/>
漢庭待詔須才子莫負扶搖萬里征<lb/>
<pb n="KR4e0219_WYG_015-10a"/>
　　　送畢侍御印石按貴陽<lb/>
七月清霜下御隄乘軺又到夜郎西新開漢郡連三楚<lb/>
舊領蕃方帶五溪東觀聲華人地逺南牀名字斗山齊<lb/>
即今滿路逢豺虎白簡能忘萬里題<lb/>
　　　寄賀公孝與吉士<lb/>
閣夜青藜可更探君家文物滿齊南明堂舊禮傳公玉<lb/>
石室新書續馬談此日去天真尺五當年聚嶽是星三<lb/>
山中酒畔頻聞喜幾度封題待爵函<lb/>
<pb n="KR4e0219_WYG_015-10b"/>
　　　葉臺山宗伯入賀過訪夜集<lb/>
黄石峰頭駐綵旃蓬蒿三徑埽寒烟他年别夢金閨逈<lb/>
此日秋聲玉樹偏幸有卿雲能捧日不須杞國浪憂天<lb/>
山深朋舊相逢少莫厭城笳觸酒筵<lb/>
　　　葉臺山宗伯舟次寄詩酬謝<lb/>
露白楓林菊有華轉從寒水望蒹葭千秋共㑹呼嵩禮<lb/>
九月初廻上漢槎篋裏明珠來照夜帆前紫氣過成霞<lb/>
江干不是淹留地到日詞頭已進麻<lb/>
<pb n="KR4e0219_WYG_015-11a"/>
　　　送張晉臺博士宰徐聞<lb/>
諸生祖帳擁離顔雲際飛鳬不可攀萬里天懸瓊島月<lb/>
三秋人住榖城山梅花北嶺通閩路海水南頭望漢闗<lb/>
此日鮫人愁正極因君欲見去珠還<lb/>
　　　寄髙瀛臺郡理<lb/>
江左才名自世家曾從窮巷駐征車登臺乍對千峰雨<lb/>
汎海遙看萬里槎月下吳歌思玉樹天南漢節隔梅花<lb/>
春風露冕多吟興筆綵都成絳闕霞<lb/>
<pb n="KR4e0219_WYG_015-11b"/>
　　　歲暮得何蘭陽叅戎書酬寄<lb/>
漁陽老將别多年歲晏開書意惘然綵筆何人傳賦草<lb/>
青門㡬處買𤓰田笳聲久斷闗前月劍氣猶横海上天<lb/>
莫向烟波聞同調一竿殘雪五湖船<lb/>
　　　恭聞東宫禮成志喜<lb/>
午夜前星耀禁林龍樓紫氣曉來深當年苦竭愚臣悃<lb/>
此日真知聖父心關塞烟銷休戰伐江湖春至起謳吟<lb/>
瑶圖億萬高皇綂只有神靈䕶至今<lb/>
<pb n="KR4e0219_WYG_015-12a"/>
　　　壬寅元日試筆<lb/>
一卧滄江十二春每憐春色媚初辰盤椒試筆先成頌<lb/>
臘蟻浮杯後入唇華髮欲逢星再紀璇霄幸覩日重輪<lb/>
可知舊是商山隱不作非熊夢裏人<lb/>
　　　正月二日大雪<lb/>
歲籥初更雪滿天知留靈瑞符新年樽餘栢葉寒仍汎<lb/>
笛入梅花調併傳六出休疑開臘後三農猶喜降春前<lb/>
只憐吹上雙愁鬢不逐東風散酒邊<lb/>
<pb n="KR4e0219_WYG_015-12b"/>
　　　立秋吳翁晉郭汝承南溪小集和韻<lb/>
積雨空齋久閉門溪亭為客下壺飱長林一葉傳秋氣<lb/>
絶壁層波吐浪痕莫向時艱空指畫且將文事細評論<lb/>
晚凉不待東山月已覺明珠照酒尊<lb/>
　　　送阮叔文上福州司理<lb/>
六月征塵滿玉鞍閩方南路尚漫漫名家自擅詞人賦<lb/>
望郡重簪法吏冠過嶺囘看鴻雁白逢秋應識荔枝丹<lb/>
中丞部曲無多在忍問當時舊將壇<lb/>
<pb n="KR4e0219_WYG_015-13a"/>
　　　酬寄張洪陽宫保<lb/>
西江秋望水盈盈三十年來故舊情地逈雙懸梁月夢<lb/>
雲深㡬隔塞鴻聲山中上相稱𢎞景天際真師號廣成<lb/>
却悔當時交臂失白頭始解學無生<lb/>
　　　送思修上人西遊少林叅請<lb/>
海上浮杯自落迦叅師名嶽又天涯秋晴少室寒峰月<lb/>
路遶黄河曲岸沙佛士此方開五葉仙壇何處覔三花<lb/>
空門真境應無住一鉢隨縁是歲華<lb/>
<pb n="KR4e0219_WYG_015-13b"/>
　　　夀表兄少石劉翁八十<lb/>
苕溪漁隱舊稱仙一卧菰蘆近百年門徑不通車馬路<lb/>
行踪只在水雲天魚梁日落頻呼酒栁岸風輕每放船<lb/>
試數同時鐘鼎客㡬人能結海鷗縁<lb/>
　　　王仁之明經北遊過謁<lb/>
常羡名家玉樹林空山何幸辱招尋青箱尚記烏衣事<lb/>
綵筆能飛白雪音珠出梁園應照乘車過單父試聽琴<lb/>
索居愧倒中郎屣世舊相逢意自深<lb/>
<pb n="KR4e0219_WYG_015-14a"/>
　　　唐君平文學北上謁予黄石山樓賦贈<lb/>
十年㡬賦榖城秋五月還登百尺樓過雨林光渾似染<lb/>
拍天嶽色莽難收一丘自遂逃名計三筞誰懐濟世憂<lb/>
片石峰頭君試訪書生何術事封侯<lb/>
　　　夀太宰二山楊老先生奉詔存問二首<lb/>
休從絳縣數流年甲子今來已近千進退雍容明主記<lb/>
精神矍鑠逺夷傳中朝四世稱元老上界三都證大仙<lb/>
聞道𤣥纁馳詔使莫教驚動海鷗眠<lb/>
<pb n="KR4e0219_WYG_015-14b"/>
歸來時事轉囂然憲老猶聞憶舊賢几杖重看中謁賜<lb/>
牢尊特自尚方傳期當潞國還朝日數過磻溪遇獵年<lb/>
尺一臨門應有問酬恩何筞且囘天<lb/>
　　　新都程君房寄墨數螺道中為稅使所𣙜戯作<lb/>
　　　　志感<lb/>
客卿聞已渡江涔烏有何從問藝林楮國交遊成落寞<lb/>
松侯封爵付銷沉思𤣥但檢張衡賦守黑空遵老氏箴<lb/>
為語中人休錯誤隃麋原不化黄金<lb/>
<pb n="KR4e0219_WYG_015-15a"/>
　　　山堂宴坐有感<lb/>
尺組當年早自抛溪山隨處小誅茅孤踪放浪慚真隱<lb/>
末路浮沉念素交萬里雲深難假翼一枝風靜可為巢<lb/>
虚襟久已忘𤣥白肯向人間作解嘲<lb/>
　　　夀業師周先生八十<lb/>
朱袍黄髮態蹁躚夀算今齊釣渭年渤海舊民祠令長<lb/>
蓬萊新籍註神仙石函自有還丹藥菊徑曽無貰酒錢<lb/>
自幸白頭稱弟子長陪杖屨醉花前<lb/>
<pb n="KR4e0219_WYG_015-15b"/>
　　　寄李中丞總理河漕<lb/>
陽九終疑數未真江淮保障屬貞臣風霆立破千妖膽<lb/>
雨露能銷萬里塵澤國方多沉後竈河隄更少負餘薪<lb/>
東南半壁歸軍府珍重艱危報主身<lb/>
　　　閒居述懐<lb/>
未老歸隨鹿豕羣十年閱盡北山雲神全瓦注原非巧<lb/>
名混金甌久未分歲晏誰能懐鄧禹功髙自合謝田文<lb/>
華陽十賚皆君寵九命何殊闕下聞<lb/>
<pb n="KR4e0219_WYG_015-16a"/>
　　　哭馮大宗伯四首<lb/>
齊城笳鼓玉音開漳水樓船素幔廻國運能堪傾棟厦<lb/>
主恩已自徹泉臺百身莫贖千秋淚萬事空悲一代才<lb/>
忍聽雍門琴裏調牛山凝眺不勝哀<lb/>
十年講幄奉宸聰獻納先成宻勿功著就新書惟賈傅<lb/>
傳來啟事是山公南宫忽坼中台座東海虛論大國風<lb/>
一䟽酸辛遺死諫何人不信史魚忠<lb/>
海色雲門欲斷腸君家今昔事堪傷慈烏夜遶空林月<lb/>
<pb n="KR4e0219_WYG_015-16b"/>
雛鳯寒棲苑樹霜劍許延陵何處掛書成名嶽㡬時藏<lb/>
還疑緑鬢文昌相别版仙卿侍玉皇<lb/>
前年執手碧山阿剩有心期對薜蘿只擬麒麟當日畫<lb/>
不疑鸜鵒去時歌平生倡和牋常滿别後封題字未磨<lb/>
垂老自憐知友盡㡬囘悲淚灑流波<lb/>
　　　送郭汝承都試京兆二首<lb/>
離歌此夕動秋聲萬里元為薊北行碣石曽游燕處士<lb/>
緇林聊對魯儒生毫端五色春能吐匣底雙鋒夜自鳴<lb/>
<pb n="KR4e0219_WYG_015-17a"/>
别後思君惟見月芙蓉新鏡影分明<lb/>
傾盖論交意氣偏君家才地踵前賢燕臺市駿誰稱首<lb/>
洛浦登舟自是仙大業應從千古見時名不必衆人憐<lb/>
西京侍從多枚馬珥筆還期直木天<lb/>
　　　送王靜所明經北謁主爵<lb/>
黄石祠邊瓠子河秋聲送客起囘波魯城此際重觀禮<lb/>
燕市何人更和歌除吏自應收士望翹材原為廣賢科<lb/>
知君苦憶臨邛令橋畔還遲駟馬過<lb/>
<pb n="KR4e0219_WYG_015-17b"/>
　　　鮑兵部山甫過訪榖城山館<lb/>
飯牛隴上不曽冠有客停車問考槃驛路烟塵勞使節<lb/>
田家雞黍愧盤餐梁懸舊榻還能住袖出新詩且為看<lb/>
千古蕪城傳賦草華宗誰許嗣登壇<lb/>
　　　送南皮湯明經入遊太學<lb/>
渤海名家尺五天凌雲卿子世稱賢薛公幸舎賔常滿<lb/>
漢代明經第最先匣裏劍光寒射斗庭前槐色翠成烟<lb/>
清時欲講河間禮六館諸生拱法筵<lb/>
<pb n="KR4e0219_WYG_015-18a"/>
　　　送邑侯見廷張君入覲二首<lb/>
首春握綬出明光立見英聲滿岱陽膏雨千家歌麥秀<lb/>
和風百里散花香御屏久已書名字左省還應最奏章<lb/>
多少朝元天上客驚傳年少是龔黄<lb/>
千騎牙旌擁道周齊城仙令古元侯春前鳬影翔霄漢<lb/>
日下鴛班拱御樓玉扆望懸天左个黄金擎拜殿東頭<lb/>
傳宣倘問羊裘隱白髮滄浪一葉舟<lb/>
　　　送寧陽徐令君入覲<lb/>
<pb n="KR4e0219_WYG_015-18b"/>
魯道謳歌擁畫筵東侯奉璧逺朝天仙鳬影集追班地<lb/>
神雀祥徴奏最年别日雪銷梁父社歸時花發汶陽川<lb/>
承恩莫拜黄金賜請為餘民折稅錢<lb/>
　<lb/>
　<lb/>
　<lb/>
　<lb/>
　榖城山館集巻十五<lb/>
</p>
<p>
</p>
  </div>
<div>
<head>榖城山館集巻十六</head> <lb/>
    <p>
<pb n="KR4e0219_WYG_016-1a"/>
欽定四庫全書<lb/>
　榖城山館集巻十六<lb/>
　　　　　　　　　　　明　于慎行　撰<lb/>
　　七言律詩<lb/>
　　　紀賜四十首<hi>有序</hi>
　　　　皇上登極以來日御講幄談經論藝五六儒<lb/>
　　　　臣趨陪近弻晨朝三接寵賚便蕃歳無虚月<lb/>
　　　　即勲貴大臣有不與焉臣慎行自丙子秋叨<lb/>
<pb n="KR4e0219_WYG_016-1b"/>
　　　　侍日講至已丑七月進掌春卿始解計横經御<lb/>
　　　　案前後十有四年特恩賜予不可數計仰仞皇<lb/>
　　　　上緝熙聖學懋建太平文史小臣過承恩渥<lb/>
　　　　念雖捐糜無以報稱歸田間日録出歳時賞<lb/>
　　　　賚每事占詩一首以紀榮遇且見聖明初政勤<lb/>
　　　　學嚮道如此使後之傳聞者有所頌説以對<lb/>
　　　　揚君父之盛美云辛夘臈月臣慎行頓首記<lb/>
　　　丙子二月初與經筵進講紀述<lb/>
<pb n="KR4e0219_WYG_016-2a"/>
春雲别殿倚平臺問道恭承步輦來講席平依丹地轉<lb/>
經圅近對御筵開凝旒晬穆聞天語委佩從容列上台<lb/>
聖學方隆恩禮茂儒臣長此奉康哉<lb/>
　　　丙子七月初侍日講紀述<lb/>
内殿雲深啟法筵隔屏初聽玉音宣宫臣舉案趨宸幄<lb/>
閣相垂紳拱細旃壁影絲絲浮繡網籖頭字字指瑤編<lb/>
氷兢祇懼終無補未覺身依尺五天<lb/>
　　　丙子八月扈從聖駕幸學賜御膳銀葉等物<lb/>
<pb n="KR4e0219_WYG_016-2b"/>
臨雍縟典跨前王翠輦趨陪侍總章已聽諸生叅問難<lb/>
更隨三老沐榮光八珍乍見分神鼎七寶驚看出尚方<lb/>
國祚知同文運逺皇猷應共聖恩長<lb/>
　　　丙子九月工部奏進萬厯制錢式様賜講官六<lb/>
　　　　人各一錠<lb/>
漢苑新成少府錢萬年寶厯赤文鐫青鳬<hi>闕</hi>　銅官奏<lb/>
黄紙題名玉署傳趙壹囊空留暫滿東方俸薄賜常偏<lb/>
五侯甲第虚成埒未擬儒臣受寵年<lb/>
<pb n="KR4e0219_WYG_016-3a"/>
　　　丁丑三月上親灑宸翰大書責難陳善四字以<lb/>
　　　　賜<lb/>
龍箋一幅日星光天藻昭垂自尚方久向横經窺聖藴<lb/>
還因納誨奉奎章琅函想見僊毫動蓬室驚聞御墨香<lb/>
儒術承恩逢景運非同常侍漫登牀<lb/>
　　　丁丑五月大旱雩禱上齋居御講頒賜素蔬一<lb/>
　　　　盒<lb/>
雲漢憂歌歲事艱桑林䖍禱聖心殫祈年不輟金華講<lb/>
<pb n="KR4e0219_WYG_016-3b"/>
减膳猶分玉箸餐始見僊盤疑汎露却嘗寶饌是調蘭<lb/>
崇朝膚寸紆宸想霖雨應騰四野歡<lb/>
　　　丁丑八月奏進世廟實録賜白金文綺錫宴南<lb/>
　　　　宫<lb/>
十載編摩帝典成神功四紀勒昇平瑶書此日陳丹陛<lb/>
石室從今秘赤城賜服總分新綺繡陪班猶見舊公卿<lb/>
漢家枉續周南史欲藉藏山作世程<lb/>
　　　戊寅正月上出内府畫冊命講官六人各題四<lb/>
<pb n="KR4e0219_WYG_016-4a"/>
　　　　幅分得宣廟御畫二幅詩成奏上各賜銀葉<lb/>
　　　　一包<lb/>
百年壁府䕶僊葩奉詔恭題睿覽賖豈為丹青懸日月<lb/>
欲慿翰墨發雲霞叨榮乍捧銀為葉摛藻虚慙筆有花<lb/>
文學承恩逢盛典黄金買賦未應誇<lb/>
　　　戊寅正月上尚巾禮成羣臣稱賀賜白金文綺<lb/>
負扆年來海嶽安春朝繡幘始勝冠龍樓拂曙天顔近<lb/>
玉座垂旒日角寛九廟神靈應已慰兩階環珮不勝歡<lb/>
<pb n="KR4e0219_WYG_016-4b"/>
邇臣幸奉青蒲對珍賜還看出上䦨<lb/>
　　　戊寅正月進講賜大紅織成段衣一襲<lb/>
講殿朝朝聖渥頻賜衣又見出楓宸織成共識金梭巧<lb/>
貢到初開錦様新色借宫雲紅近日香浮僊珮暖宜春<lb/>
垂裳幸值軒唐理補衮無勞愧許身<lb/>
　　　戊寅二月大婚禮成賜萬喜金字綵幣等物<lb/>
前殿欣觀六禮成千門容物動班迎歡聲欲滿雙龍闕<lb/>
春色先歸五鳯城擬向宫闈歌燕喜敢期幃幄被恩榮<lb/>
<pb n="KR4e0219_WYG_016-5a"/>
行看寶祚開蘭戺願托華封祝泰寧<lb/>
　　　元旦賜門神掛屏葫蘆等物歲以為常<lb/>
節啓青陽歲籥新金人十二畫為神韶華自合留天府<lb/>
御氣誰期洽近臣綵勝仍分僊禁縷雲屏况借漢宫春<lb/>
却憐寂寞揚雄宅門巷恩光接紫宸<lb/>
　　　端午賜黄金艾葉銀書靈符等物歲以為常<lb/>
芙蓉闕下玉書宣午日恩頒侍從前寶葉光分僊島月<lb/>
靈符香綴御爐烟歲時舊自荆人記風俗曾經漢史傳<lb/>
<pb n="KR4e0219_WYG_016-5b"/>
聞道宸逰臨太液龍舟鳯管畫樓邊<lb/>
　　　八月十七日萬壽聖節賜白金文幣及鏤金萬<lb/>
　　　　壽福禄篆字銀書黃朱靈符等物歲以為常<lb/>
華渚祥開禁籞天恩光每覺近臣偏圅加白璧來天上<lb/>
錦散紅雲出日邊裁就靈符華舜旦鐫成寶畫紀堯年<lb/>
銜恩効祝慙無補金鑑先時獻御筵<lb/>
　　　十月朔日頒厯賜新書五十冊歲以為常<lb/>
聖后乘乾萬宇欣明堂布朔啟靈文龍墀已忭羣工賜<lb/>
<pb n="KR4e0219_WYG_016-6a"/>
玉版仍陪上宰分蓂展瑤階春動律日蒸寶鼎氣成雲<lb/>
慙將赤管隨恩澤試卜周年祝大君<lb/>
　　　十一月二十九日聖母萬壽聖節賜金幣鏤金<lb/>
　　　　篆字黄朱靈符等物歲以為常<lb/>
長樂凝和婺彩光侍臣沾貺聖恩長璆琳内苑開銀甕<lb/>
雲錦天機隱御香鳥跡呈書僊算永龍文紀瑞寶符黄<lb/>
朝來碧落韶簫度内殿親稱萬壽觴<lb/>
　　　冬至恭侍慶成大宴<lb/>
<pb n="KR4e0219_WYG_016-6b"/>
南郊夜燎泰壇烟内殿朝開大慶筵兩陛衣冠承湛露<lb/>
千門鐘鼔震鈞天親瞻玉几雲霄上久汎僊盃日月邊<lb/>
温㫖三傳咸已醉歡聲動地未央前<hi>宴中三奉玉音初云官人酌酒再云</hi>
<hi>斟滿三云飲乾</hi>
　　　甲戌七月奏進穆廟實録賜白金文綺宴於南<lb/>
　　　　宫<lb/>
紬書金匱愧非才曾是先朝侍從來鵷列趨隨蘭檢進<lb/>
龍衣立待石函開濡毫每憶攀髯望珥筆新承賜錦迴<lb/>
<pb n="KR4e0219_WYG_016-7a"/>
大典已成鴻號永聖心南面尚含哀<lb/>
　　　賜内府新刻經史直解<lb/>
獻納金華閲歲年石渠同異已成編縹緗每向鸞扉獻<lb/>
琬琰新成玉府鐫聖主淵𠂻開道籥小臣丹悃托言筌<lb/>
還期至德登三五經訓當如日月懸<lb/>
　　　賜新刻擊壤集<lb/>
千古名儒道業真弄丸常自擬堯民詎知異代逢明主<lb/>
猶訪遺編賜近臣迹托無名言未隱理超有象物皆春<lb/>
<pb n="KR4e0219_WYG_016-7b"/>
虚憐輕薄詞人體總似枚鄒亦後塵<lb/>
　　　賜新刻韻府羣玉<lb/>
䇿府羣書代所躭珠英玉屑巻中探曽聞乙夜開芝檢<lb/>
敢望彤庭錫寶圅子孺休稱三箧記莊生漫向五車談<lb/>
從前亦恐酬清問浩瀚青藜閣上叅<lb/>
　　　賜畫面川扇<lb/>
九華綵扇貢巴東午日承恩出漢宫雲影金泥黄帕解<lb/>
花開寶繪玉圅空擎來濯錦江頭月動處披香殿裏風<lb/>
<pb n="KR4e0219_WYG_016-8a"/>
自是君恩在懐袖惟將皎潔矢丹𠂻<lb/>
　　　賜鮮笋<lb/>
殊錫光生玉笋班曽從青簡賦檀欒蒲筐乍解香盈座<lb/>
錦籜初分緑滿盤一飯疑含僊禁雨三秋猶憶北牕寒<lb/>
慚無鳯實儀千仞祝有龍孫長萬竿<lb/>
　　　賜鮮藕<lb/>
芙蓉别殿曉風凉玉井靈根出水香薦熟方聞開寢廟<lb/>
賜鮮已見布朝堂氷絲欲斷鮫人縷瓊液疑含閬苑霜<lb/>
<pb n="KR4e0219_WYG_016-8b"/>
憶昨金鼇橋上望紅衣翠葢滿銀塘<lb/>
　　　賜鮮楊梅<lb/>
臙脂濕暈火珠紅呉苑楊梅入漢宫帆帶春氷江上水<lb/>
盤分曉露禁門中曽聞枝裊闗前月似聽花飄笛裏風<lb/>
消渇詞臣空有賦慚無鼎實附羣公<lb/>
　　　賜鮮枇杷<lb/>
佳名漢苑舊標奇北客由來目不知緑蕚經春堆籠日<lb/>
黃金滿樹入筐時江南漫道珍盧橘西蜀休稱薦荔枝<lb/>
<pb n="KR4e0219_WYG_016-9a"/>
千里梯航來不易懐將餘核志恩私<lb/>
　　　賜鮮桃李<lb/>
講罷傳宣殿左廂分將苞品燦盈筐宫桃剖出丹霞冷<lb/>
僊李沈來碧玉香方朔瑶池人汗漫安仁金谷賦荒凉<lb/>
懐恩正恐虚秋實不羡春華吐豔陽<lb/>
　　　賜鮮鰣魚<lb/>
六月鰣魚帶雪寒三千江路到長安堯厨未進銀刀鱠<lb/>
漢闕先分玉露盤賜比羣卿恩已重頒隨元老遇猶難<lb/>
<pb n="KR4e0219_WYG_016-9b"/>
遲囘退食慚無補僊饌年年領大官<lb/>
　　　己夘春以病在告上疏乞歸值聖體違和旋<lb/>
　　　　即萬福再賜萬喜金字白金文綺於私第拜<lb/>
　　　　恩<lb/>
春朝華祝動僊班寂寞詞臣尚閉闗七日曽疑遊帝所<lb/>
一春全未覩天顔簪符已奉期門送金帛還從卧閣頒<lb/>
長使聖躬承昊貺歸山魂夢亦應閒<lb/>
　　　己夘請告南旋奉恩詔乘傳并賜金綺路費<lb/>
<pb n="KR4e0219_WYG_016-10a"/>
經術承恩侍漢京歸家猶作錦衣行賜金闕下誇疏傅<lb/>
擁傳橋邊愧馬卿試語鄉閭應未見即垂簡冊亦稱榮<lb/>
江湖未覺長安逺咫尺葵心向日傾<lb/>
　　　癸未甲申三扈聖駕上陵賜大紅織金曵撒鸞<lb/>
　　　　帶等物<lb/>
閣門五夜聽傳呼受賜先從左闕趨繡帶平懸金鑿落<lb/>
鞶囊斜掛錦襜褕行隨豹尾陪天仗立傍螭坳夾御爐<lb/>
却笑甘泉稱侍從不知原廟似今無<lb/>
<pb n="KR4e0219_WYG_016-10b"/>
　　　甲申春月扈從車駕奉兩宫聖母閲定壽宫賜<lb/>
　　　　綵花文綺等物<lb/>
鑾輿三駕出山隈墨食欣傳福兆開地擁真圖連朔塞<lb/>
天留紫葢作軒臺兩宫共倚璇丘望萬乘親扶玉輦陪<lb/>
遙見黄門傳散綵紅雲朶朶下山來<lb/>
　　　丙戌廷試讀巻賜宴文華西室遣内監出陪例<lb/>
　　　　也<lb/>
臨軒五度擢英才品第連朝直帝臺香案前頭文字進<lb/>
<pb n="KR4e0219_WYG_016-11a"/>
殿門西畔爼筵開清班許從元公列曲宴傳教内監陪<lb/>
聖代得賢應有頌遭逢惟祝泰方來<lb/>
　　　丙戌秋月以皇次子生賜萬喜金字綵花金幣<lb/>
　　　　等物<lb/>
西宫送喜到宸旒侍從恩隨禁苑優勝剪雙枝花作綵<lb/>
金鐫萬喜字當頭他年茅土應藩漢此日珪璋早頌周<lb/>
共識昭陵多王氣年年春色滿龍樓<lb/>
　　　丙戌冬至南郊扈駕聖母軫念天寒特賜薑蘇<lb/>
<pb n="KR4e0219_WYG_016-11b"/>
　　　　杏仁一盒<lb/>
黄門飛鞚到天壇傳道東朝賜講官祇為甘泉勞扈從<lb/>
特從温室下盤餐調蘭欲動先春色斮桂渾消午夜寒<lb/>
慈念殷勤知有望慙無一字罄衷丹<lb/>
　　　丁亥二月奏進大明㑹典賜白金文綺宴於南<lb/>
　　　　宫仍給三代誥命<lb/>
九朝謨烈玉書藏祖德宗功萬祀昌漢代不須條故事<lb/>
周家惟用考前王頒恩内省恩綸降賜宴南宫廣樂張<lb/>
<pb n="KR4e0219_WYG_016-12a"/>
就裹儒臣稱最渥特煩三錫下龍章<lb/>
　　　戊子九月壽宫隨駕步視寶城還於東廊稱賀<lb/>
　　　　玉音宣勞賜茶並賚綵花文綺等物<lb/>
朱樓絳闕冠層霞玉[車*犬]金支駐翠華元相幄中分御錦<lb/>
侍臣冠上珥宫花僊城步閲教隨駕别殿常叅命賜茶<lb/>
可道龍顔多喜豫萬年福地屬皇家<lb/>
　　　己丑六月三品考滿荷蒙聖恩遣内使及門齎<lb/>
　　　　賜羊酒寶鈔<lb/>
<pb n="KR4e0219_WYG_016-12b"/>
典禮南宫侍禁筵還因奏績荷恩偏牢尊特遣中涓賜<lb/>
楮幣親從少府傳漫擬恩華同八座猶將名字厠羣僊<lb/>
多慚衮職曽無補一巻牙籖十四年<lb/>
　　　庚寅辛夘久病在告兩荷聖恩遣内使臨問頒<lb/>
　　　　賜米粥𤓰茄等物<lb/>
卧閣驚聞勑使來綈圅黄帕到門開㣲痾曲軫君親念<lb/>
朽質寧堪雨露培内苑香粳加匕箸天厨珍葅溢甖罍<lb/>
銜恩隕涕沾衾枕魂夢初疑帝所迴<lb/>
<pb n="KR4e0219_WYG_016-13a"/>
　　　辛夘九月乞休得請欽遣内使齎賜路費寶鈔<lb/>
　　　　次日又遣内使齎賜白金文綺葢六卿日講<lb/>
　　　　各有特恩也<lb/>
乞休十疏始抽簪勑使連朝出禁林備物卿臣元自厚<lb/>
殊榮講幄舊來深初衣已巻天機錦歸槖猶圅内殿金<lb/>
慚負宸慈何以報惟將丹扆效餘箴<lb/>
　<lb/>
　<lb/>
<pb n="KR4e0219_WYG_016-13b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　穀城山館集巻十六<lb/>
</p>
<p>
</p>
  </div>
<div>
<head>穀城山館集巻十七</head> <lb/>
    <p>
<pb n="KR4e0219_WYG_017-1a"/>
欽定四庫全書<lb/>
　穀城山館集巻十七<lb/>
　　　　　　　　　　　明　于慎行　撰<lb/>
　　五言長律<lb/>
　　　閣試玉河氷泮六韻<lb/>
春色臨僊掌龍池積素開蛟迎新旭斷魚逐暖波來雲<lb/>
影囘彤閣風紋觸繡苔不縁分玉鏡何䖏見瑤臺桂楫<lb/>
思無限雕䦨望未迴從兹賦曲水長奉萬年杯<lb/>
<pb n="KR4e0219_WYG_017-1b"/>
　　　閣試賦得秋菊有佳色八韻<lb/>
曄彼黄金蕚翛然白露天馨香堪自葆顔色為誰鮮零<lb/>
落𤣥都蕋蕭疎灞上烟亭亭凉雨後冉冉曉霜前小苑<lb/>
寒無奈疎籬翠可憐餐英騷客賦送酒逸人眠不為春<lb/>
華少其如晩節堅擷芳未云已聞雁夕陽邊<lb/>
　　　冬至郊壇扈駕受賜紀述六韻<lb/>
紫極膺圖日黄郊欵帝年鈎陳依太乙容衛駐甘泉奉<lb/>
詔趨深殿開軒覲邃筵陽知囘洞府身覺夢鈞天恩自<lb/>
<pb n="KR4e0219_WYG_017-2a"/>
親臣渥珍從内苑傳所祈靈貺逺長共聖恩延<lb/>
　　　扈從恭謁山陵紀述十四韻<lb/>
啟佑欽昭代勲華冠列王九宫靈肅穆十葉祚輝光弓<lb/>
劍儀型逺松楸歲月長璿儀扄大象玉座敞𤣥堂河嶽<lb/>
開天險乾坤䕶地藏勢應環雁塞脉起自龍岡寂寞軒<lb/>
皇鼎虚無漢殿觴皇情勤歲事明德薦時嘗環佩羣真<lb/>
㑹粢盛萬國將六宫陪負土百辟扈濡霜上食雕筵邃<lb/>
遊衣玉輦香驂驔𤣥武仗寥廓白雲鄉聖孝綿無極神<lb/>
<pb n="KR4e0219_WYG_017-2b"/>
圖鞏未央侍臣三倡嘆稽首詠羮牆<lb/>
　　　恭陪聖駕步詣南郊禱雨有述六韻<lb/>
閔歲宸慈渥雩郊曠典行重城虚奉輦小隊罷陳兵玉<lb/>
舄飛塵擁天衣浣布成望雲歡兆姓夾日走羣卿禮數<lb/>
湯林薄明禋漢畤輕皇穹應有鑒何以答精誠<lb/>
　　　西郊夕月六韻<lb/>
翠駕臨西苑瑤壇夕夜明三天凝象緯百辟㑹簪纓鑑<lb/>
瑩𤣥珠落尊芳玉醴盈上辛殷舊秩少采達遙誠肅肅<lb/>
<pb n="KR4e0219_WYG_017-3a"/>
金飈静沈沈玉宇清方明開輦道燈火入西城<lb/>
　　　賜扇六韻<lb/>
雉尾移春殿鸞綃出内宫侍臣移玉案天語落瑤空披<lb/>
拂開圅處歡欣擁佩中團紗驚麗製裂素屬良工百綺<lb/>
裝明月千門散彩虹承恩咸不暍懐袖得仁風<lb/>
　　　上座師殷棠川相公生辰四十韻<lb/>
聖代平津閣誰當不世賢鴻儒登禁闥駿烈耀台躔崧<lb/>
嶽生申日東山卧謝年小亭臨曲水别墅在平泉金鼎<lb/>
<pb n="KR4e0219_WYG_017-3b"/>
調羮匕丹丘笈玉編改衣中府幣置酒大官錢綺席排<lb/>
雲麗朱輪映日鮮玉簫花裏度瑤草座中搴憶昔鵬摶<lb/>
海旋看鶴上天滄𬈑雲九萬岱嶽里三千射䇿終軍少<lb/>
傳經戴聖專文章千古上器畧萬夫前鈴閣金蓮炬僊<lb/>
扉玉版箋宫霞春爛漫苑草日芊綿鶴禁清班邃銀宫<lb/>
内渥偏浮丘輸羽翼綺里奉周旋苦口皆良藥成功考<lb/>
細旃翊龍升碧漢捧日出虞淵問道朝三接酬庸歲九<lb/>
遷羣材齊入彀百辟絶隨肩斗際尚書劍花隂學士磚<lb/>
<pb n="KR4e0219_WYG_017-4a"/>
韋賢新相漢郭隗舊師燕鳯閣雲霄上鸞臺日月邊虚<lb/>
心收物表朗鑒洞㡬先談笑回元化從容鎮八埏繫還<lb/>
南越組蕩盡北門烟吐握終無倦包藏細不捐星迴三<lb/>
殿履月上五湖船窈窕雲歸岫蒼茫楫濟川兒童趨畫<lb/>
轂父老認金蟬春色南山雨秋香北渚蓮只今門似水<lb/>
自昔道如弦彌繫蒼生望難躭緑野便小夫慙濩落早<lb/>
歲荷陶甄地忝青藜閣吟虚白雪篇逢人惟說項下帳<lb/>
每延宣溲渤歸丹録駑駘受玉鞭病抛池上佩貧種汶<lb/>
<pb n="KR4e0219_WYG_017-4b"/>
陽田世態鳶銜腐人情蟻慕羶㝠心求避俗野跡慕逃<lb/>
禪試檢南華頌遙登北海筵懐恩心耿耿為壽舞翩翩<lb/>
欲訪三山路長年證偓佺<lb/>
　　　述大司空鎮山朱師治河功成百韻<lb/>
帝統恢元運皇猷播大方匡時資禹牧翊聖邁軒唐四<lb/>
瀆承休逺三靈協貺長金繩熒上瑞玉牘啓殊祥邈矣<lb/>
思河洛遐哉徹土疆堯年疏砥柱漢日塞宣房一自神<lb/>
州奠長令泰宇康有時仍羡溢無䇿乃隄防國祚千年<lb/>
<pb n="KR4e0219_WYG_017-5a"/>
脉河流一葦航通淮環寢廟達濟灌庾倉碣石東輸海<lb/>
陶丘北望漳川靈忱效順水德固難量何夕成澒洞經<lb/>
時害雨暘蛟龍微濩畧舟楫半披倡近市多飄瓦沈沙<lb/>
總没槍漁磯聲噭噭鮫室涕浪浪萬馬長河北千帆大<lb/>
澤旁扼吭三輔震枵腹六軍尫帝謂疇能乂公為庶所<lb/>
揚鸞書方痛切熊節敢相羊平土𤣥圭命登山玉簡藏<lb/>
鋪筵瑤作瑱釃酒玉為漿海若連蜷望河公跋扈强嘻<lb/>
乎雲漫漫可得土茫茫未謂新渠易其如故道殃良圖<lb/>
<pb n="KR4e0219_WYG_017-5b"/>
宗賈讓碩畫踵平當畚鍤諸州力樵蘇五道糧萬夫聲<lb/>
洶涌百吏狀譸張避地開奇險陂山鑿大荒淇園輸萬<lb/>
竹渭水出雙璜澤國三徂暑河隄四履霜雨行風淅瀝<lb/>
露宿月荒凉乘橇隨塗足顰眉問裹瘡時煩蒼水玉躬<lb/>
御紫游韁解瑟思何𦕈吹塤和不防已成開馬頰胡乃<lb/>
遇羊腸匪石心難轉含沙道豈傷人焉俱諷議公也獨<lb/>
劻勷十二疏清濟三千激吕梁漕舟胡澹澹河水自泱<lb/>
泱粳稻充天府枌榆䕶帝鄉楚包來橘柚越篚薦璆琅<lb/>
<pb n="KR4e0219_WYG_017-6a"/>
浮磬登淮浦孤桐下嶧陽連旌迴六鷁疊鼓震雙鶬竹<lb/>
箭乘流駛桃花逐水香川光明錦䌫風色動牙檣岸草<lb/>
蕭蕭白汀蘆瑟瑟黄津亭遙不斷驛閣更相望罨藹圖<lb/>
淮樹分明植汶篁新畬烟漠漠稔歲室穰穰國既成溝<lb/>
洫民兼足稻粱賽神沈馬璧築闕象龍堂漢愧王尊節<lb/>
秦虚鄭國塘一朝通兖冀終古奠徐揚作舎謀應破盈<lb/>
庭議乃襄藏書封宛委畫閣勒旂常力竭身其瘁勞深<lb/>
報未償無論升鼎鼐有以潤縹緗憶昔鍾庚昴巋然起<lb/>
<pb n="KR4e0219_WYG_017-6b"/>
豫樟垂天凌鳯翥振海壓龍翔道解環中趣談傾稷下<lb/>
塲文章追兩漢翰墨俯諸王趙璧連城價隋珠照乘光<lb/>
風猷洵駭厲器度展汪洋射䇿趨深殿持荷步廣廊聲<lb/>
華人緑鬢閥閲世青箱試政名城宰蜚英華省郎歕沙<lb/>
轅歴塊切玉劍垂芒閩海常公化河隂召伯棠三齊崇<lb/>
岳牧七命備圭璋大國行風俗中臺布紀綱憂氓思扇<lb/>
暍祝歲試吞蝗望野飈猶赤搴帷鬢欲蒼非因勤振貸<lb/>
安得慰流亡北斗囘星履東人宿繡裳方齊祠漢相學<lb/>
<pb n="KR4e0219_WYG_017-7a"/>
壘社庚桑藻火庸匡舜鹽梅實佐商九流欽水鑒百辟<lb/>
式羔羊自錫虞廷瑞因違漢殿觴維新承厯服求舊匹<lb/>
明良周度登元老殷憂侍御床六符光太紫八座列文<lb/>
昌玉燭輝無斁瑤圖鞏未央精忠孚黼扆孤立抗銀璫<lb/>
砥石千鈞力兼金百鍊鋼巉巖兼土壤泱漭納汙潢座<lb/>
有陳遵客奩無陸賈裝功崇心愈下道久力方將御廐<lb/>
騰騏驥天池沐鳯凰家聲知璨曜神理固昭彰賤胄生<lb/>
無賴孱資少不颺垂髫操誦籥束巻侍門牆推食家闈<lb/>
<pb n="KR4e0219_WYG_017-7b"/>
禮趨庭子弟行如天何以報矢日耿難㤀久矣虚燕價<lb/>
蕭然滯魯狂吹嘘欣化枳斵削謝為杗豈有光冲斗應<lb/>
無頴脫囊鑄顔慚上第報陸已荒莊忝載蘭臺筆曽隨<lb/>
桂浦塘河渠焉敢續聊以播餘芳<lb/>
　　　送御史大夫與川葛公致仕東歸四十韻<lb/>
赫矣皇王代庥哉社稷臣三朝依日月八座上星辰海<lb/>
岱鍾元氣䕫龍托後身由來人望久莫訝主恩頻自奏<lb/>
三千牘今更五十春風霜隨處厯雨露㡬回新譽籍僊<lb/>
<pb n="KR4e0219_WYG_017-8a"/>
曹佩文操郢匠斤分符全陜地開府大河濵留省司邦<lb/>
禮銓曹佐國均雲方離逺岫鴻復上秋旻兩著東山屐<lb/>
重徴渭水綸明時登鼎鼐晩節識松筠北斗當喉舌西<lb/>
臺領搢紳從龍仍沛靄象嶽再嶙峋祇為酬丹扆應難<lb/>
厭紫宸紀綱羣吏肅聲教一時淳石砥中流柱風清要<lb/>
路塵門無朱履客座有布衣親共味心如水何妨鬢似<lb/>
銀况逢冲聖主全仗老成人尚父開周日韋賢相漢辰<lb/>
猶閒青玉杖卻憶白綸巾五疏辭逾切三秋願始伸感<lb/>
<pb n="KR4e0219_WYG_017-8b"/>
恩寧避世頤老欲韜真展轉紆皇眷從容出帝闉宫階<lb/>
行日拜天語賜時諄酒醉都門帳花飛易水津廩人共<lb/>
白粲臺𨽻從朱輪異數優元老休聲鬯九垠志原暌雁<lb/>
鶩名已畫麒麟始謝人間事還隨物外賔安期新寄語<lb/>
曼倩舊為隣境地烟波隔心期鳥雀馴固知風后侣本<lb/>
是葛天民先子同攀桂他時吐獲茵執鞭曽入洛伏軾<lb/>
亦逰秦倉卒情何渥蒼茫迹已陳遺孤重接待舊事轉<lb/>
酸辛自幸依髙矩誰堪愴别神踟蹰歌此曲聊爾謝鴻鈞<lb/>
<pb n="KR4e0219_WYG_017-9a"/>
　　　夏日從馮葛二太史遊碧雲寺十韻<lb/>
靈峰環御苑寶地敞僊筵磴道湖邊出重闗木杪懸危<lb/>
巖深吐月曲洞細生烟壁䕃捎雲竹階流噴玉泉松風<lb/>
聞梵夜梅雨散花天淨土風塵絶空門伏臘偏十千初<lb/>
地境百萬尚方錢響屧苔㾗積璇題鳥跡鐫無生應證<lb/>
法有漏未稱縁浩刼何由問踟蹰翠嶂前<lb/>
　　　從二太史遊香山寺十韻<lb/>
夙慕香山勝振衣度石林烟嵐開上界臺殿倚層岑地<lb/>
<pb n="KR4e0219_WYG_017-9b"/>
盡羣峰合天迴四壁隂松闗旁翳日杏閣仰捫叅樹結<lb/>
菩提色泉飛梵唄音歸雲朱拱宿閒鳥翠屏吟涌塔名<lb/>
多寶開田號布金西湖寒雨斷北闕暮烟深客飯伊蒲<lb/>
供僧房薜茘侵禪心無去住遊跡且浮沈<lb/>
　　　曲阜謁少昊陵六韻<lb/>
白帝傳遺迹窮桑訪故城丘陵何代築碑石㡬時傾鳯<lb/>
紀金天歲虹分華渚精人烟連聖里鳥雀識官名落日<lb/>
荒原冷悲風古木平祇令郯子國百世遡宗盟<lb/>
<pb n="KR4e0219_WYG_017-10a"/>
　　　東平謁堯祠六韻<lb/>
古殿空山裏荒丘野戍邊星文臨魯甸雲氣仰堯天綺<lb/>
棟丹霓落雕楹翠蘚鐫僊蓂猶應月黛柏自含烟化想<lb/>
垂裳代人懐擊壤年名言志浩蕩流眺土階前<lb/>
　　　曲阜謁周廟六韻<lb/>
新宫嚴禴祀舊域應奎婁負扆開王化分茅胙帝丘勲<lb/>
勞周禮樂宗祏魯春秋暮色徂徠雨寒聲泗汶流雲霞<lb/>
丹殿敞苔蘚玉階幽闕里長鄰近猶疑寤寐遊<lb/>
<pb n="KR4e0219_WYG_017-10b"/>
　　　恭謁闕里聖廟二十韻<lb/>
運㑹皇風邈乾坤聖宇開文章苞六代道德範三才象<lb/>
應奎婁次靈鍾海嶽隈人傳歌鳯去地想泣麟迴舊里<lb/>
僊源秘遺宫帝制恢樂聲存魯殿車器出秦灰羽籥<lb/>
諸生肄牲牢萬乘來兩楹儀紫闥雙觀表璇臺問禮庭<lb/>
猶在藏書壁已頽畫廊圖藻緑寶閣寫瓊瑰古檜當時<lb/>
植新松幾代栽唐碑鐘作篆漢石繡成苔黻冕三千侍<lb/>
雲仍百憶陪小儒慚朽質㣲分簉羣材鑪冶從甄鑄章<lb/>
<pb n="KR4e0219_WYG_017-11a"/>
縫荷翦裁繪天㤀色相望海隔沿洄日月丹霄曜江河<lb/>
晩世催懐恩知㒺極不去久低徊<lb/>
　　　從二兄登雲翠山南天觀十二韻<lb/>
大地標瓊觀真遊入翠㣲中天開突兀半嶺度崔嵬囘<lb/>
見平原繞低看野氣圍河流剛若帶雲出宛成衣霄漢<lb/>
身應近烟霞手自揮林篁天杪盡村落谷中稀過雨鳴<lb/>
松壑懸泉幕石扉地餘丘子竈名倣富春磯人去無雞<lb/>
犬春歸有蕨薇歌從靈運和藥向長房祈緑酒聊為爾<lb/>
<pb n="KR4e0219_WYG_017-11b"/>
丹砂不可幾醉來忘日夜戀賞未言歸<lb/>
　　　雲翠絶頂東望<graphic n="KR3160" url="https://raw.githubusercontent.com/kanripo/KR-Gaiji/master/images/KR3160.png" mimeType="image/png"/>山十韻<hi>二山在邑東南二十里水經所謂大<graphic n="KR3160" url="https://raw.githubusercontent.com/kanripo/KR-Gaiji/master/images/KR3160.png" mimeType="image/png"/>也</hi>
躡屩登丹嶂開尊矚錦岑懸厓分日月衆壑異晴隂鳥<lb/>
道霞標度泉流樹杪侵神工圖紫翠靈斧削嶔崟縹緲<lb/>
雲生岫霏微霧出林依稀瑤草色彷象玉笙音人代迷<lb/>
陵谷山形自古今醉餘歌爛漫秋至氣蕭森舊紉蘭蓀<lb/>
佩新抽玳瑁簪登髙仍望逺都寄采芝心<lb/>
　　　夏日逰扈泉六韻<lb/>
<pb n="KR4e0219_WYG_017-12a"/>
奇峯涵秀景絶境劚靈泉逺脉遙通海平流半倚天歘<lb/>
驚銀漢落隱似白虹懸歕雪圖青壁飛珠散紫烟風恬<lb/>
聲未歇月出影相連對酒沾瓊液分波灑玉田濯纓同<lb/>
調在流水共潺湲<lb/>
　　　恭謁孝陵有述十四韻<lb/>
聖迹開𤣥造神都奠舊疆基圖垂萬祀謨烈冠千王風<lb/>
雨園陵閉衣冠寢用藏霞標懸綘闕雲際拱雕梁勝地<lb/>
盤龍虎髙丘下鳯凰石麟秋作雨鐵馬汗為霜落月鋪<lb/>
<pb n="KR4e0219_WYG_017-12b"/>
金鎻飛花上玉牀重闗陳豹旅濡露集鴛行扈蹕羣靈<lb/>
㑹包茅九域將長江縈閣道疊嶂列宮牆禮樂恢函夏<lb/>
明威肅大方治成周六典法畫漢三章縹緲松楸路昭<lb/>
囘日月光小臣歌帝則繩武祝今皇<lb/>
　　　登報恩寺浮屠覽眺十韻<lb/>
寶域横三界璇標鎮八𬈑盤空依日月飛磴躡辰星乍<lb/>
似攀僊掌旋疑陟紫庭五城秋雨霽九市晩烟𡨕逺樹<lb/>
層層白連山面面青曇花揮麈落僊梵倚櫺聽彌覺皇<lb/>
<pb n="KR4e0219_WYG_017-13a"/>
居麗因知佛土靈前朝流水盡初地刼灰經銷歇悲人<lb/>
代疎狂混醉醒不愁天路近風御自泠泠<lb/>
　　　魯國主賜宴述謝十韻<lb/>
閭門停使節國府覲親賢别殿陳丹扆重樓敞御筵三<lb/>
清甘醴汎七部法音傳舞曲秋霜麗歌聲渌水妍奎婁<lb/>
古分野鳬嶧奠山川申白談詩日枚鄒獻賦年為儒原<lb/>
在魯作客久逰燕幸侍蘭臺宴慙無桂樹篇春生脩竹<lb/>
雨人醉緑雲天欲勝延陵客觀風六代前<lb/>
<pb n="KR4e0219_WYG_017-13b"/>
　　　雙鶴六韻<lb/>
白鶴歸何暮雙飛下海田夜寒華表月春暖玉臺烟赴<lb/>
影隨疎節流聲應别絃緱山疑是雪呉市儼如僊燕雀<lb/>
空卑翼蜉蝣自小年何當成六翮飈舉閬風前<lb/>
　　　己丑入院部宴八韻<lb/>
東閣頒新命南宫考上筵車旌三殿下劍佩五雲邊栁<lb/>
映金隄日花飛紫陌烟九衢欣聚覩百吏奉周旋鷟鸑<lb/>
儀瓊樹驊騮望玉鞭四科卑漢制三物狹周年桃李歸<lb/>
<pb n="KR4e0219_WYG_017-14a"/>
薇省人文列琰編得賢應有頌欲獻衮衣前<lb/>
　　　貢院臨校即事八韻<lb/>
桂闕翹賢日蘭宫列署開五方偕計吏三試擢英才畫<lb/>
燭通宵映金鉦動地迴千林輸郢匠萬馬㑹燕臺綵筆<lb/>
全成陣明珠半出胎藻衡懸玉府鐘漏切璇台幸厠春<lb/>
城賞欣看上苑裁垂衣逢景運側席泰方來<lb/>
　　　上太保夢山楊公八袠生辰五十韻<lb/>
海嶽鍾元氣台樞列大賢功成循歲序名重屬林泉共<lb/>
<pb n="KR4e0219_WYG_017-14b"/>
羡生申旦真逢獵渭年延齡瑤草進續命綵絲懸磊落<lb/>
山中相婆娑地上僊氷肌姿綽約黄髪步蹁躚盛瑞人<lb/>
間紀殊恩闕下宣尚方頒壽杖少府致餐錢使者車臨<lb/>
巷門人佩委筵蓬壺楼十二桃嶺歲三千善頌連纓緌<lb/>
榮名耀史編傳芳知有後樹偉固無前憶昔登丹地精<lb/>
忠拱邃綖兩朝資弼亮百辟奉周旋履聽星辰上身依<lb/>
日月邊惟師官六典作宰柄三銓簡要羣情肅清通一<lb/>
節堅退朝門似水輟饋㸑無烟雅和鹽梅味工調燥濕<lb/>
<pb n="KR4e0219_WYG_017-15a"/>
絃帝臣元不蔽王道允無偏機重千鈞弩丹成百鍊鉛<lb/>
同升稀在野獨樂憶歸田解紱猷方壯懸輿歲屢遷庖<lb/>
刀藏自滿扁鑿巧誰傳小築嗤金谷清吟慕輞川雨餘<lb/>
南隴望日静北牕眠鳥外登山屐花間送酒船曉猿迎<lb/>
客報暮鶴寄書旋姓字雕題問聲華繡簡鐫温公耆社<lb/>
逸裴令午橋便黯淡看時事蕭疎絶世縁風塵何逼側<lb/>
道路日喧闐鯨海方傳箭龍沙有控弦樓船南動越烽<lb/>
火北通燕料敵爭前箸和戎喪左旃爭臣翻避地遊客<lb/>
<pb n="KR4e0219_WYG_017-15b"/>
正談天可惜朝廷體休論將相權人今思拯溺公豈念<lb/>
扶顛潞國威名重汾陽壽祉全後車應命載前席佇登<lb/>
延夙忝龍門役曽參豹尾聨周行歸矩彠鄭重想陶甄<lb/>
自祖都亭帳尋歸岱畝㕓海天雲漠漠濟水月姢姢夜<lb/>
雪虚蘭棹春風沐錦牋㑹聞稱上壽㡬欲致微䖍祇是<lb/>
心饑渇其如路𦕈綿斗山終在望枌梓敬誰先東壑安<lb/>
期棗西峰玉女蓮無因持獻祝聊賦紫芝篇<lb/>
　　　送平隂楊令遷晉府審理二十二韻<lb/>
<pb n="KR4e0219_WYG_017-16a"/>
藉甚神明宰循良踵二京闗西綿世胄梁苑茂家聲玉<lb/>
季雄霜府蘭昆比月卿談經推上第緤組試專城濊澤<lb/>
同春育孤操共水清萊蕪塵甑滿單父玉琴鳴紀政馴<lb/>
田雉憂時憤海鯨懸金親教射握槊自觀兵月稟揮將<lb/>
盡雲徒練已成不甘馳羽檄直欲請長纓廟畫方蒐儁<lb/>
藩僚亦采英㑹聞公府辟先假士師名彭澤歸陶令長<lb/>
沙召賈生兒童啼擁路父老泣沾紘花樹存遺愛棠隂<lb/>
鬱别情幽居門久杜過訪葢頻傾聽雨山坳醉衝寒渡<lb/>
<pb n="KR4e0219_WYG_017-16b"/>
口迎談𤣥詞要妙舉白氣縱横自覺交情洽誰堪逺思<lb/>
盈寒氷結去水飛雪繞前旌鼓吹聲何急驪駒賦載賡<lb/>
壯心應未巳斗畔倚青萍<hi>楊善談兵適被撫臺檄留欲赴東征故篇中及之</hi>
　　　代送劉侍御出按滇南十韻<lb/>
藉甚西臺客才名起蜀都使星今六詔家學古三蘇倚<lb/>
柱傳新草題橋出舊塗驄連原上轡柏集府中烏越巂<lb/>
兵多少昆池瘴有無人稱八使選地入百蠻孤魚服遙<lb/>
通海蟬冠近渡瀘風霜隨漢節雷電偃軒弧聲教南荒<lb/>
<pb n="KR4e0219_WYG_017-17a"/>
盡封章北闕敷明光須早入聊此賦驪駒<lb/>
　　　輓闗西馬相公十二韻<lb/>
揆路登賢日台階扈聖年長庚光若月太華降從天聽<lb/>
履鸞臺舊横經鶴禁偏兩朝資棐亮萬化想陶甄不悟<lb/>
鴻鈞運真如糾纆纒黄麻花裏拜素幔雪中旋一夕虚<lb/>
金鉉千秋閉玉泉都人捐佩玦明主輟宫懸無復梅和<lb/>
鼎空悲楫濟川函闗銷紫氣渭水出新阡慘愴秦臺月<lb/>
淒涼隴樹烟唯餘麟閣畫終古繡青傳<lb/>
<pb n="KR4e0219_WYG_017-17b"/>
　　　哭賈石葵司馬張玉陽宗伯二十韻<lb/>
出處分岐路朋交望各天一朝知己盡兩地訃音傳賦<lb/>
草張平子詩名賈浪僊銅龍行比翼金馬入隨肩然諾<lb/>
俱相信襟期各自憐盤飱談謔浪杯酒意流連聚散浮<lb/>
雲失升沈宦海牽逺遊江上省小隱嶧陽田密勿頒新<lb/>
渥艱難訪舊賢南宫陪聽履西府佐籌邊魯道軒車發<lb/>
梁園駟馬旋同時趨寵命連月入重泉照乘悲沈璧孤<lb/>
桐悵絶絃臺烏何日返池鳯㡬時騫里思齊休杵皇恩<lb/>
<pb n="KR4e0219_WYG_017-18a"/>
再輟懸丹旌津樹雨繐帳海門烟夢斷論交地心摧憶<lb/>
别年報書猶在箧留劍已成阡糾纆何交錯蘧廬總遞<lb/>
遷楊朱非一涕南北兩澘然<lb/>
　<lb/>
　<lb/>
　<lb/>
　<lb/>
　<lb/>
<pb n="KR4e0219_WYG_017-18b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　穀城山館集巻十七<lb/>
</p>
<p>
</p>
  </div>
<div>
<head>穀城山館集巻十八</head> <lb/>
    <p>
<pb n="KR4e0219_WYG_018-1a"/>
欽定四庫全書<lb/>
　穀城山館集巻十八<lb/>
　　　　　　　　　　　　明　于慎行　撰<lb/>
　　七言絶句<lb/>
　　　四時宫詞<lb/>
繡閣春深自巻衣侵階芳草閉宫扉東風亦惜花零落<lb/>
吹向昭陽殿裏飛<lb/>
萬戸簾櫳下水晶沈沈宫閣夜無聲惟憐一片長門月<lb/>
<pb n="KR4e0219_WYG_018-1b"/>
照見啼妝㡬處明<lb/>
金屋愔愔夜欲長螢流鴛瓦月如霜階前玉樹無情思<lb/>
早送西風入洞房<lb/>
午夜香銷斗帳寒雪花光滿玉樓端虬池漏水知多少<lb/>
别殿笙歌久未闌<lb/>
　　　豔歌行四首<lb/>
夜色迢迢五鳯城斜牕宿霧月㣲明含啼小婦調春管<lb/>
吹入梅花調不成<lb/>
<pb n="KR4e0219_WYG_018-2a"/>
繡箔珠簾旭日長東風吹動鬱金香雙棲乳燕渾無語<lb/>
脉脉春情遶杏梁<lb/>
寶帳流蘇四角低燈花凝翠冷淒淒愁心未歇歡情少<lb/>
惱殺城烏夜半啼<lb/>
寶珥朝分淺靨妝雙鬟初試越羅裳花前祇恐春無力<lb/>
不道春愁可斷腸<lb/>
　　　送周啓明水部上淮陽憲使四首<lb/>
十年𤣥武署中居建節初乘六傳車此日宣房沈璧馬<lb/>
<pb n="KR4e0219_WYG_018-2b"/>
河渠已有著成書<lb/>
薊門别思草萋萋五月樓船泊大堤欲問風流何水部<lb/>
梅花東閣㡬時題<lb/>
詞賦名歸楚客豪和歌燕市曲彌髙不禁白雪淒清色<lb/>
灑作揚州八月濤<lb/>
揚子橋邊月滿城鄉心𣺌𣺌大隄横長干估客今多少<lb/>
共聽襄陽曲裏聲<lb/>
　　　送王洪陽光禄冊封靖江四首<lb/>
<pb n="KR4e0219_WYG_018-3a"/>
親函玉節到炎洲萬里名山不厭遊一自輿圖開百粤<lb/>
蠻中今列内諸侯<lb/>
餘寒馬上試春衣四月楊花撲地飛行過故園應悵望<lb/>
荒郊無樹蕨苗稀<lb/>
衡陽秋色暮雲深湘水南來是桂林七十二峯青未了<lb/>
刺桐花裏鷓鴣吟<lb/>
南海西分驛路長紅塵飛惹漢宫香奚囊自有明珠在<lb/>
不帶千金陸賈裝<lb/>
<pb n="KR4e0219_WYG_018-3b"/>
　　　送余太史雲衢冊封周藩四首<lb/>
名都茅土建親賢春草平臺萬戸烟此日鄒枚應罷賦<lb/>
詞臣已和柏梁篇<lb/>
五月隋隄栁色醺炎風吹浪滚黄雲河壖滿目無青草<lb/>
瓠子歌聲更忍聞<lb/>
夷門邸第列儲胥十里朱樓夾道居少府金錢渾欲盡<lb/>
王孫强半食無魚<lb/>
碣石宫前負弩過閭門秋色入鳴珂可知瀛海多僊氣<lb/>
<pb n="KR4e0219_WYG_018-4a"/>
九𣲖中分太史河<lb/>
　　　題忠順夫人畫像四首<lb/>
燕支山色㸃平蕪染出春愁上畫圖一曲胡笳明月夜<lb/>
邊聲又度小單于<lb/>
邊城新舞柘枝辭降得渾邪罷漢師不道長安春色少<lb/>
甘泉宫裏畫閼氏<lb/>
天山獵罷雪漫漫繡袜斜偎七寶鞍半醉屠蘇雙頰冷<lb/>
桃花一片殢春寒<lb/>
<pb n="KR4e0219_WYG_018-4b"/>
蓮花寶鋏緑雲鬟不脱襜褕欵漢闗枉殺白登城下畫<lb/>
此中原自有紅顔<lb/>
　　　送田鍾台殿讀省覲南還四首<lb/>
十載金門隱歲星故園歸去為趨庭武夷山色休相訝<lb/>
不染風塵兩鬢青<lb/>
憐君萬里入滄洲天際孤㠶水上浮别後相思無處寄<lb/>
鴻聲不到海南頭<lb/>
零落心期世路難河梁斗酒為誰歡不知十二街頭月<lb/>
<pb n="KR4e0219_WYG_018-5a"/>
今夜君從何處看<lb/>
别恨歸心總不支薊門烟雨送行時離人莫折官橋栁<lb/>
為我留將一兩枝<lb/>
　　　送人作府幕二首<lb/>
少年來作五陵遊一掾風塵已白頭今日送君秋色裏<lb/>
疎鐘小雨上離舟<lb/>
幕下風流何處尋芙蓉秋水白雲深府中不識參軍筆<lb/>
試問甘泉舊羽林<hi>其人金吾掾故云</hi>
<pb n="KR4e0219_WYG_018-5b"/>
　　　望僊吟二首送王鍊師入闗<lb/>
雲中白鹿上僊家緱氏城頭落綵霞吹斷玉笙人不見<lb/>
春風一樹碧桃花<lb/>
玉女芙蓉接漢京金人髙掌露華清茂陵松柏今零落<lb/>
雲裏空聞衛叔卿<lb/>
　　　壽京山李太封君八十四首<lb/>
駐世誰稱陸地僊竟陵秋雨芰荷船歲華欲問今多少<lb/>
曽記興皇入楚年<lb/>
<pb n="KR4e0219_WYG_018-6a"/>
一卧滄江少世情西牕鶴夢不曽驚日髙欲進雕胡飯<lb/>
堂下風吹佩玉聲<lb/>
鳯詔雙函錦字芳紫烟白石釣蘭塘閒來却向宫雲望<lb/>
香案前頭緑鬢郎<lb/>
八十年來卧楚山緋袍春酒醉紅顔從今歲月應難紀<lb/>
名在丹臺玉室間<lb/>
　　　塞下曲八首為薊門大夫賦<lb/>
漁陽九月海風秋漢使行邊雪滿裘一拍胡笳雙鬢改<lb/>
<pb n="KR4e0219_WYG_018-6b"/>
應憐飛將不封侯<lb/>
落日黄雲古戍平鐃歌千騎逺横行江南劍客多年少<lb/>
笛裏初聞塞上聲<lb/>
材官角射技爭施十石輕開未是奇虚發自矜能下雁<lb/>
隂山愁殺射雕兒<lb/>
鐵騎翩翩塞草平詔書十道大徴兵弓懸明月秋常滿<lb/>
劍倚青天夜自鳴<lb/>
薊門迢遞雁門東百二河山紫氣中一自單于稱保塞<lb/>
<pb n="KR4e0219_WYG_018-7a"/>
邊城絃管識春風<lb/>
西山重疊䕶燕臺鳯舞龍飛勢自迴鳥道千尋天上落<lb/>
孤城一片日邊開<lb/>
萬里呼韓欵塞年君王大發水衡錢從教白璧揮如土<lb/>
只看龍堆一縷煙<lb/>
城下驂驔鐵騎飛名王盡著漢臣衣少年笑解茱茰帶<lb/>
換得胡姬善馬歸<lb/>
　　　夢笑<lb/>
<pb n="KR4e0219_WYG_018-7b"/>
不知蝴蝶是莊周開口蘧蘧笑未休若使人生渾似夢<lb/>
誰能更解許多愁<lb/>
　　　春日懐寄可大<lb/>
灞上魂銷已隔年御溝烟栁送潺湲春深欲問南來雁<lb/>
知到瀟湘若箇邊<lb/>
　　　送范涵虚太史請假南歸四首<lb/>
握手離亭一黯然北風吹送渡江船斗邊自上豐城氣<lb/>
明月誰知是各天<lb/>
<pb n="KR4e0219_WYG_018-8a"/>
與君連棹謁楓宸五見長安碧艸春今日送君江上去<lb/>
自憐猶作未歸人<lb/>
年年陌上起驪歌别恨秋聲可奈何欲折一枝橋畔栁<lb/>
長條零落已無多<lb/>
莫擬扁舟泛五湖六橋烟月舊遊孤停橈試隔秦淮聽<lb/>
子夜歌聲尚有無<lb/>
　　　聽琴曲二首戯贈子充<lb/>
一夜秋聲入洞房朱絃調罷理清商琴心自合相如識<lb/>
<pb n="KR4e0219_WYG_018-8b"/>
可道旁人枉斷腸<lb/>
纎手雙鬟一拍成西風吹冷鳯凰城忽驚塞雁天南起<lb/>
彈到瀟湘第㡬聲<lb/>
　　　遊僊詞二首送聶鍊師<lb/>
玉洞沈沈曉霧寒鼎中絳露轉金丹黄庭閱罷心無事<lb/>
閒數飛花落石壇<lb/>
野鶴閒雲自有家萬山深處住烟霞無端出到人間世<lb/>
落盡僊臺白玉花<lb/>
<pb n="KR4e0219_WYG_018-9a"/>
　　　送静上人還鷄鳴山二首<lb/>
縹緲靈山枕帝畿安禪一榻舊荆扉鐘聲杳靄秋雲裏<lb/>
萬戸江烟鎻翠微<lb/>
杖錫新辭闕下歸從今出世有傳衣經臺到日春應暮<lb/>
多少天花作雨飛<lb/>
　　　答二兄書<lb/>
鴻聲不到夜郎天故國音書又隔年兩地愁心何處夢<lb/>
長安秋月不成眠<lb/>
<pb n="KR4e0219_WYG_018-9b"/>
　　　贈相工李生遊金陵謁洪陽張丈二首<lb/>
落魄人間六尺身懶充唐舉目中塵鳶肩燕頷渾閒事<lb/>
只此形骸總未眞<lb/>
看盡長安馬上衣秦淮秋色去如飛到來試拭風塵眼<lb/>
細認壺丘善者機<lb/>
　　　題棠軒便面<lb/>
羣山横黛樹横烟隱隱迢迢似輞川獨坐虛亭秋萬里<lb/>
箇中真意若為傳<lb/>
<pb n="KR4e0219_WYG_018-10a"/>
　　　查虞臯文學自越中遣書相訊寄謝四首<lb/>
春風曽泊孝亷船握手相看各黯然别後秋鴻江上去<lb/>
一封來到海雲邊<lb/>
曉月山城夢斷時六橋烟樹不勝思梅花忽送江南色<lb/>
滿目僊郎白玉枝<lb/>
奕世才名珥漢貂凌雲綵筆起垂髫即今過夏看行巻<lb/>
猶帶錢塘六月潮<lb/>
絶代紅顔衆所降休將春色怨秋江若耶溪裏分明見<lb/>
<pb n="KR4e0219_WYG_018-10b"/>
一入呉宫自少雙<lb/>
　　　四月一日曹常侍園看花同馮用韞葛仲明二<lb/>
　　　　館丈賦<lb/>
西城僊館侍中家别苑春深玉洞霞一曲歌聲聽不散<lb/>
隨風吹落小桃花<lb/>
春紅盡向野亭開萬緑輕隂鎻碧苔獨有梨花能似雪<lb/>
尊前半拂舞衣迴<lb/>
垂栁池邊見海棠一枝寂寞倚殘粧娉婷可奈移燈看<lb/>
<pb n="KR4e0219_WYG_018-11a"/>
何處春愁不斷腸<lb/>
宫霞半吐玉䦨干春色遲遲上牡丹不是東風催未得<lb/>
天香綽約不勝寒<lb/>
　　　題江村秋晩小畫四首<lb/>
小亭獨坐思依依十里烟波冷釣磯鷗鳥不知塵夢逺<lb/>
驚迴猶自背人飛<lb/>
萬壑蕭蕭近晩秋暮天寒雁水悠悠月明應是多愁思<lb/>
玉笛霜前自倚樓<lb/>
<pb n="KR4e0219_WYG_018-11b"/>
一曲長隄没斷橋寒烟斜日逺迢迢閒心無事看秋水<lb/>
不是錢塘半夜潮<lb/>
茅屋疎籬映短莎牕前髙樹夕陽多白雲不斷橋邊路<lb/>
猶許幽人䇿杖過<lb/>
　　　伾麓山房十詠為朱槐石令君賦<lb/>
雲樹渾如緑野蹤宫槐常帶紫泥封不知漢日華隂里<lb/>
得似青壇第幾峯<hi>一槐莊</hi>
一樂堂懸百丈峰郎君僊桂大夫松春蘿翠滴宫袍色<lb/>
<pb n="KR4e0219_WYG_018-12a"/>
若箇瑤臺十二重<hi>一樂堂</hi>
百年長嘯寄乾坤烟水平臺逺樹村莫在黎陽秋色裏<lb/>
何人不道是蘇門<hi>舒嘯堂</hi>
萬樹赬霞數畆壇東風㸃染石䦨干主人舊有蓬莱種<lb/>
歲歲明光殿裏看<hi>杏花巖</hi>
暮雨翛翛鶴夢驚西風吹送萬竿清渭川不比封君畆<lb/>
自是僊曹舊佩聲<hi>修竹廬</hi>
回首長安似奕年枰丘坐隱白鷗邊僊人六博何須㸔<lb/>
<pb n="KR4e0219_WYG_018-12b"/>
只住人間亦是僊<hi>局丘</hi>
歌裏春遊盡落梅埜亭烟雨百花開天香不屬東皇領<lb/>
自是河陽客子栽<hi>于野亭</hi>
寶座蓮花萬仞成中天飛現白毫輕秋來一片瑤臺月<lb/>
常似摩尼掌上擎<hi>大佛巖</hi>
玉洞山坳帶夕曛神功片石吐氤氲不縁洞口春雷起<lb/>
誰識蛟龍萬里雲<hi>夕陽洞</hi>
亭榭髙隣梵帝筵千章古柏黛叅天尊前瓠子秋風起<lb/>
<pb n="KR4e0219_WYG_018-13a"/>
吹送漳河萬里船<hi>虛曠亭</hi>
　　　送沈晴峯太史北上二絶<lb/>
山中昨夜解春衣天杪征鴻正北飛欲問舊遊零落裏<lb/>
蓬莱闕下幾人歸<lb/>
時來公等共彈冠直北浮雲萬里㸔莫笑故人生事少<lb/>
五湖隨處有漁竿<lb/>
　　　韓敬堂年丈連舉二子戱賀<lb/>
不分君家樂事頻畫堂簫鼓日如春蘂宫乞得雙龍女<lb/>
<pb n="KR4e0219_WYG_018-13b"/>
各捧明珠獻主人<lb/>
　　　送朱可大工部奉使歸省四首<lb/>
寶馬鳴珂御苑東路人爭識小司空看君晝錦應難似<lb/>
兩袖天香出漢宫<lb/>
纔入鵷鸞舊日羣寧親早已望江雲稱觴剰有芙蓉色<lb/>
可是僊人掌上分<lb/>
形影相依自兩生重逰春苑不勝情如何芳草横門月<lb/>
又度陽闗曲裏聲<lb/>
<pb n="KR4e0219_WYG_018-14a"/>
南極天髙動使槎五雲縹緲上公家趨庭儻問垂髫侣<lb/>
避世如今鬢已華<lb/>
　　　送張洪陽學士請告南旋四首<lb/>
歸舟端不異登僊予告恩深侍從年臨發黄門傳尺詔<lb/>
尚方馳賜買山錢<lb/>
長河南下水曽波呉楚青山枕上過行到潯陽江口望<lb/>
應憐秋色故園多<lb/>
秋風湖上鱖魚肥明月扁舟興欲飛蕙帶從來渾未改<lb/>
<pb n="KR4e0219_WYG_018-14b"/>
江猿應識主人歸<lb/>
笑遣麒麟閣上名閒居聊得賦西征只愁拈出金甌字<lb/>
夜鶴山中夢又驚<lb/>
　　　題張學士閒雲館四首<lb/>
芙蓉江館閉霏微江面閒雲擁釣磯春色不勝芳草緑<lb/>
萋萋長似待人歸<lb/>
滕王閣下碧波寒徐孺祠前木葉丹一曲池臺千竹裏<lb/>
可知無夢到長安<lb/>
<pb n="KR4e0219_WYG_018-15a"/>
齋心自捧玉圅經永日焚香坐小亭隱几蕭然秋似水<lb/>
不知江上㡬峯青<lb/>
山中叢桂碧氤氲十畆烟臯領白雲㩦得青萍雙劍在<lb/>
斗間遙夜動星文<lb/>
　　　王忠銘宗伯山房四詠<lb/>
文筆孤峯入紫霞管城湯沐屬誰家炎風吹散江淹夢<lb/>
灑作僊人掌上花<hi>文筆晴烟</hi>
彩霞為羽日為冠啼破桃都五夜寒似向蓬莱宫裏見<lb/>
<pb n="KR4e0219_WYG_018-15b"/>
春聲曉殿簇鵷鸞<hi>金雞春曉</hi>
石隴雙峰控錦鞍五花蹀躞駐雲端不禁更向呉門望<lb/>
海色遙分練影寒<hi>石隴馬鞭</hi>
石橋流水拍長隄半似苕溪半剡溪一自主人題柱别<lb/>
年年春色灞陵西<hi>橋頭碧水</hi>
　　　壽封御史中丞姚江邵翁六首<lb/>
西臺斧繡下觚稜八座新階帝股肱更道髙堂承内渥<lb/>
一時真拜兩中丞<lb/>
<pb n="KR4e0219_WYG_018-16a"/>
世代衣冠直漢宫家聲萬石舊稱雄丹書映日傳江上<lb/>
白簡飛霜出殿中<lb/>
清秋鶴髪自樵漁年已非熊入夢餘雙闕舊分蒼水玉<lb/>
五雲重展緑綈書<lb/>
曽是先朝畫省郎江湖白首荷恩光即看寶帶渾如舊<lb/>
不綰南陽召父章<lb/>
九十行歌閲大年紅顔春酒萬花邊人間自有桃源隱<lb/>
不到蓬莱已是僊<lb/>
<pb n="KR4e0219_WYG_018-16b"/>
綵服親擎白玉缸朱轓聊駐碧油幢八龍自是荀家盛<lb/>
就裏慈明更少雙<lb/>
　　　少年行四首<lb/>
五雲深處見僊家十二樓頭醉彩霞莫倚䦨干横玉笛<lb/>
春風愁殺白楊花<lb/>
鵔鸃著出未央宫粉色爭㸔漢侍中昨夜春寒沾賜酒<lb/>
天香不散舞衣紅<lb/>
錦帶珠袍緑臂鞲相逢盡說富平侯南山夜獵春城晩<lb/>
<pb n="KR4e0219_WYG_018-17a"/>
繫馬新豐舊酒樓<lb/>
從獵期門拜射聲玉鞭騎馬出重城尋常借客長陵市<lb/>
小吏無勞問姓名<lb/>
　　　告中題齋閣紅梅四首<lb/>
花時伏枕殢歸情紙帳羅浮夢未成不是宫霞分片色<lb/>
空教笛裏落春聲<lb/>
瑤臺舊日侣羣真雪骨氷肌别有神化作彩雲銷不得<lb/>
多因染郤漢宫春<lb/>
<pb n="KR4e0219_WYG_018-17b"/>
疎枝向月倚雕䦨粉色盈盈鏡裏丹為憶故園春色早<lb/>
愁時只作杏花看<lb/>
姑射山中綽約姿嫣然額上㸃臙脂粧成却得東君笑<lb/>
不信紅兒是雪兒<lb/>
　　　為潘海濵處士題竹萱圖二首<lb/>
素節凌霜耐歲寒翛翛池影夾琅玕不知鳯去瑤臺後<lb/>
長得孫枝更㡬竿<lb/>
栢舟髙詠事淒涼漫樹忘憂向北堂此日春風轉蘭蕙<lb/>
<pb n="KR4e0219_WYG_018-18a"/>
靈根猶自發天香<lb/>
　　　山中奉寄太宰夢山楊公四首<lb/>
為慕僊家九節筇白雲秋色逺相從那知黃石山頭月<lb/>
猶隔丹丘海畔峯<lb/>
曽記都門祖帳開驅將雙鶴與歸來只今養得修翎在<lb/>
海上傳書日幾迴<lb/>
夢中山色可曽驚陌上烟塵塞上兵千樹桃花月明夜<lb/>
半間樓側聽吹笙<lb/>
<pb n="KR4e0219_WYG_018-18b"/>
滄海西頭繫釣船蕭蕭春雨緑楊烟垂綸莫近磻溪㟁<lb/>
恐是非熊入夢年<lb/>
　　　歸山寄賈石葵年丈四首<lb/>
一别心知幾度秋歸來相望轉悠悠長安舊侣多年少<lb/>
馬上如今半白頭<lb/>
陌上論交意總殷眼中誰是嶧陽君如何同作東山隱<lb/>
却隔山前一片雲<lb/>
瑕丘南去路漫漫月滿山牕夢易殘君在滄浪秋色裏<lb/>
<pb n="KR4e0219_WYG_018-19a"/>
同心誰伴采芳蘭<lb/>
聞道君王憶月卿徴書蚤晩到山城可知昨夜東風起<lb/>
碧玉峯頭鶴夢驚<lb/>
　　　聞子冲被徴寄問兼趣早出四首<lb/>
穀城山色五峯亭十日相過酒未醒底事西河橋畔栁<lb/>
殘枝又傍馬頭青<lb/>
西山烽火照邊城殉國何人更請纓知是濟南年少在<lb/>
匣中長劍作龍鳴<lb/>
<pb n="KR4e0219_WYG_018-19b"/>
潘園無限北堂歡捧得除書掩涕看一夕烽烟勞聖主<lb/>
雄心那不指樓蘭<lb/>
四十男兒報主身時艱安得避風塵功成自有抽簪日<lb/>
且借青山與故人<lb/>
　　　山中承蘇岱髯國相寄自製銅雀瓦硯戱謝<lb/>
磨不多時染未乾鄴都宫殿㡬囘殘題名自是西園客<lb/>
不必重鐫漢建安<lb/>
　　　題路鳯岡庭中巨石<lb/>
<pb n="KR4e0219_WYG_018-20a"/>
雕䦨四面鎻崔嵬碣石殘山此地開若在錢塘江上見<lb/>
何人不道小飛來<lb/>
　　　天台小畫<lb/>
春雨桃花夾岸香天台流水路茫茫塵縁自與僊源隔<lb/>
誤殺人間學阮郎<lb/>
　　　巫山小畫<lb/>
霞作綃衣霧作裙恍疑神女降氤氲明朝試向陽臺望<lb/>
只是尋常一段雲<lb/>
<pb n="KR4e0219_WYG_018-20b"/>
　　　山中贈王生改予二首<lb/>
當年供奉禁中遊親捧綈囊侍殿頭何事白雲峰下見<lb/>
蕭然秋色滿呉鈎<lb/>
盈盈青鬢嘆飄零千里江湖應客星錯憶韓康曽賣藥<lb/>
不知劉向自傳經<lb/>
　　　戯賀侯六新納少姬四首<lb/>
宛轉銀屏怯向人蘭釭斜背拭羅巾妾身不恨生來晩<lb/>
只小檀郎四十春<lb/>
<pb n="KR4e0219_WYG_018-21a"/>
梅花斗帳月沈沈夢到陽臺路正深何處愁聲聽不得<lb/>
隔房人誦白頭吟<lb/>
鳯女新調玉管簫碧桃花底夜迢迢陽臺一段閒雲雨<lb/>
總向襄王夢裏消<lb/>
雙鬟嬌小未當壚嫁得虬髯美丈夫一曲琴心何處應<lb/>
新聲挑出鳯將雛<lb/>
　　　相工劉鵬北上過謁書示二首<lb/>
戰勝年來乆杜機忽逢遊客叩荆扉龍鐘此日無他問<lb/>
<pb n="KR4e0219_WYG_018-21b"/>
只比歸時可較肥<lb/>
箬笠漁竿一魯狂不煩姑布再平章君眸縱似青銅鏡<lb/>
那摘星星兩鬢霜<lb/>
　　　路鳯岡民部第中牡丹冬開寄題四首<lb/>
春風亭館上公家小至重開木藥花不是秋分僊掌露<lb/>
那因寒殢赤城霞<lb/>
沈香亭北醉多時霜後依然絶代姿道是經秋渾不解<lb/>
先春早發向陽枝<lb/>
<pb n="KR4e0219_WYG_018-22a"/>
一朶宫雲百寶欄不妨人作艷陽看同時桃李皆零落<lb/>
贏得天香耐歲寒<lb/>
任是東風别有情秋容寂寞轉傾城夜來飛落瓊臺雪<lb/>
一片紅粧傅粉成<lb/>
　　　為侯六悼妾六首<lb/>
玉貌當年入畫堂盈盈團扇試新粧無端曉鏡銷鸞影<lb/>
一夜潘郎鬢有霜<lb/>
秦樓少女舊多情解伴吹簫學鳯鳴今日樓空人不見<lb/>
<pb n="KR4e0219_WYG_018-22b"/>
簫中吹出斷腸聲<lb/>
緑珠枉向瓊樓墜碧玉空因綵筆傷何似芳魂能戀主<lb/>
化為隻燕宿雕梁<lb/>
雨僽風僝暗結愁落花銜怨赴東流紅顔不待盧郎老<lb/>
付與文君共白頭<lb/>
頗怪春來勝賞稀花時無緒掩重扉知君半醉詩成後<lb/>
淚落牀頭舊舞衣<lb/>
惆悵東風恨萬重難將春夢覓僊蹤香魂一逐行雲去<lb/>
<pb n="KR4e0219_WYG_018-23a"/>
知在巫山第㡬峯<lb/>
　　　觀孫山人虎丘西湖畫巻<hi>有引</hi>
　　　　常聞虎丘武林之勝志欲一往歸且老矣兹<lb/>
　　　　遊不遂翹首茫然因煩孫山人夢陽為作二<lb/>
　　　　巻朝夕披閲以當逺遊圖成書此為贈<lb/>
生平不識江南路越水呉山寄夢遊為掃秋光盈片紙<lb/>
却疑身在五湖舟<lb/>
姑蘇臺畔武林西指㸃横綃咫尺迷便使春遊能萬里<lb/>
<pb n="KR4e0219_WYG_018-23b"/>
也應只作畫中題<lb/>
　　　路鳯岡民部第中芭焦作花一叢百瓣諸公稱<lb/>
　　　　為奇瑞有書見示燈下聊賦二章以寄嘉賞<lb/>
陸地蓮開世所稀瑤臺秋色轉芳菲湘紋已自舒歌扇<lb/>
金縷還應繡舞衣<lb/>
莫向秋聲問是非緑雲紅雨正霏微總疑覆鹿全非夢<lb/>
蝴蝶枝頭底又飛<lb/>
　　　方山别後得馮少宰寄詩賦答口號<lb/>
<pb n="KR4e0219_WYG_018-24a"/>
不堪别思倚髙秋人自魂銷水自流莫問留侯何事業<lb/>
只今已伴赤松遊<lb/>
　　　夏日過二兄石淙别業同遊洪範東流用韻六<lb/>
　　　　首<lb/>
十里行歌路欲迷石橋曲徑過龍溪村翁底事爭相笑<lb/>
驢背風吹白接䍦<lb/>
桃花落盡武陵溪碧艸芊芊㟁栁齊洞口主人今不在<lb/>
青山如畫鳥空啼<lb/>
<pb n="KR4e0219_WYG_018-24b"/>
兩代豪華盡可哀中丞樓榭故侯臺多情惟有東流水<lb/>
依舊聲從樹杪來<lb/>
谷口花深日欲低水邊村落聽鷄啼晩山更自多佳氣<lb/>
一帶寒烟暮雨西<lb/>
古廟空壇枕石城殘碑埋没落花平池邊何代長楊樹<lb/>
嗚咽寒濤作雨聲<lb/>
霸主荒墳俯碧溪夕陽艸樹冷淒淒山泉帶雨聲何急<lb/>
流到臺前不向西<lb/>
<pb n="KR4e0219_WYG_018-25a"/>
　　　老君巖<lb/>
萬仞峯頭碧玉壇丹霞為佩月為冠應知一化金僊後<lb/>
象教唯從過去㸔<lb/>
　　　朗公石<lb/>
朗公已逐諸縁滅此石何縁號朗公莫向精魂論片石<lb/>
都無生滅是真空<lb/>
　　　送可大行方山道中二絶<lb/>
馬上朝朝望翠微山中處處有泉飛人間岐路能如此<lb/>
<pb n="KR4e0219_WYG_018-25b"/>
半㸃紅塵不上衣<lb/>
烟林六月早涼生夾道青山畫不成流水亦知人送客<lb/>
潺湲學作斷腸聲<lb/>
　　　牛山贈百歲僧二絶<lb/>
百歲真僧住翠微白毫光散六銖衣逢迎猶自過山半<lb/>
指㸃巖泉步似飛<lb/>
匡牀一缽飽胡麻不記山中歲月賖惟有少時松桂在<lb/>
眼㸔落盡六朝花<lb/>
<pb n="KR4e0219_WYG_018-26a"/>
　　　題文學鄭生墨海壺天巻二首<lb/>
長安可識魯諸生筆底龍鸞到處驚好去漢宫題署牓<lb/>
今年太極殿新成<lb/>
戯取刀圭鍊紫霞壺天深駐上僊家等閒種就千林杏<lb/>
開作宜春内苑花<lb/>
　　　郭汝承詩有鄉思書此解之<lb/>
十年㡬作五陵遊一劍髙横萬里秋此夜龍光方射斗<lb/>
鄉心且莫視刀頭<lb/>
<pb n="KR4e0219_WYG_018-26b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　穀城山館集巻十八<lb/>
</p>
<p>
</p>
  </div>
<div>
<head>穀城山館集巻十九</head> <lb/>
    <p>
<pb n="KR4e0219_WYG_019-1a"/>
欽定四庫全書<lb/>
　穀城山館集巻十九<lb/>
　　　　　　　　　　　明　于慎行　撰<lb/>
　　七言長律<lb/>
　　　館課燈市八韻<lb/>
燕市風光傍帝臺上元燈火欲重開五城繡箔連雲起<lb/>
九陌笙歌動地來翡翠粧成花下翥芙蓉擎出日邊栽<lb/>
雕鞍馬上迷芳艸錦瑟樓中醉落梅遙見銀花隨月合<lb/>
<pb n="KR4e0219_WYG_019-1b"/>
不教玉漏逐人催九天乍轉迎春仗三殿行傳上壽杯<lb/>
豹髓鸞膏渾費盡㸔調玉燭詠明哉<lb/>
　　　送王對南太史奉使蜀藩冊封十韻<lb/>
持節蘭臺著作郎緋衣朝下出明光千秋茅土傳新渥<lb/>
三晉雲山識舊鄉馬度宜春花似雨鷄鳴圅谷月如霜<lb/>
雄圖百二蟬聲裏棧閣三千鳥道傍負弩奔趨巴郡吏<lb/>
開圅拜舞漢親王錦官城入空江斷玉壘霞連太白長<lb/>
載酒能過揚子宅浣花試訪杜陵莊朱門旭日當筵醉<lb/>
<pb n="KR4e0219_WYG_019-2a"/>
碧艸輕烟滿路香一鶴只今天外去雙魚可遣歲前將<lb/>
離心不盡青驪逺𣺌𣺌平蕪對夕陽<lb/>
　　六言絶句<lb/>
　　　夏日村居四十二首<lb/>
檻外千山過雨階前獨樹含風座對山光曉暮牀隨樹<lb/>
影西東<lb/>
地僻炎天不暑心空小閣常寛隱几山當睥睨鈎簾月<lb/>
上䦨干<lb/>
<pb n="KR4e0219_WYG_019-2b"/>
乞竹多煩問訊栽花毎費平章亦自開成三徑相過惜<lb/>
少求羊<lb/>
雲裏青山盡處花間流水來時行負鴟夷載酒吟揮麈<lb/>
尾成詩<lb/>
蝴蝶飛來栩栩蚍蜉戰罷蘧蘧枕上驚消宿酒掌中閃<lb/>
落殘書<lb/>
采得石花試煑掃將柏子閒焚色共龍團鬬品烟隨鵲<lb/>
尾成文<lb/>
<pb n="KR4e0219_WYG_019-3a"/>
𤣥莬城頭鼓角白狼河北烟塵宵旰知勞聖主安危定<lb/>
有謀臣<lb/>
稚子分操几杖蒼頭並挽巾車樹底停杯聽鳥溪邊覓<lb/>
鼎烹魚<lb/>
乳燕盈盈掠水流鶯恰恰啼烟雨著緑楊枝上雲生白<lb/>
石磯邊<lb/>
撫枕沈吟焦鹿銜杯嘯傲蠃螟已悟覺時是夢還知醉<lb/>
裏為醒<lb/>
<pb n="KR4e0219_WYG_019-3b"/>
天籟非闗比竹園林片片春聲栁畔提壺勸酒花間布<lb/>
穀催耕<lb/>
倚杖雲中送鳥投竿水上觀魚述志何曽著賦絶交亦<lb/>
自無書<lb/>
雀入大水為蛤橘踰長淮化枳天地豈私我哉人生貴<lb/>
適志耳<lb/>
石几移當薜幌絲囊凴對花欄門外何方騎吹紅塵北<lb/>
走長安<lb/>
<pb n="KR4e0219_WYG_019-4a"/>
家住穀城山下行蹤半慕留侯初無黄石公授但從赤<lb/>
松子遊<lb/>
握筆峰霞縹緲彈琴澗水潺湲草閣終年不閉荆扉鎮<lb/>
日常闗<lb/>
面面溪山繚繞村村花樹蒙籠人在淵明記裏家居摩<lb/>
詰圖中<lb/>
偶遇城中客列因知海上烽傳零落張騫使節沈浮楊<lb/>
僕樓船<lb/>
<pb n="KR4e0219_WYG_019-4b"/>
九陌朱輪華轂五陵駿馬輕裘眼底蜉蝣楚楚枕中蝴<lb/>
蝶悠悠<lb/>
啜茗風生瓦缽焚香日上疎簾坐久渾無箇事函開一<lb/>
巻楞嚴<lb/>
世界都無廣狹人生各有盈虚鯤鵬兩海不足鷦鷃一<lb/>
枝有餘<lb/>
開巻百年萬里連篇落日中原一任騷壇定霸爭教學<lb/>
海窮源<lb/>
<pb n="KR4e0219_WYG_019-5a"/>
呼馬呼牛易應夢魚夢鳥難分人世百年過客勲名一<lb/>
片浮雲<lb/>
春盡新醅緑醑日髙旋煑雕胡不羨金韲玉膾休稱琬<lb/>
液瓊蘇<lb/>
水繞項王冡畔山圍管子臺前萬古英雄事業斜陽衰<lb/>
草寒烟<lb/>
海岸漁竿自把閭門雀網空張浪跡真成汗漫閒心不<lb/>
見炎凉<lb/>
<pb n="KR4e0219_WYG_019-5b"/>
春日雕梁燕雀秋風髙冡麒麟賢聖誰能自免身名何<lb/>
物為親<lb/>
齷齪漢庭作吏盤跚魯國為儒羞殺杜陵男子笑倒髙<lb/>
陽酒徒<lb/>
有竹有山有水宜烟宜雨宜晴欲似浣花溪畔主人背<lb/>
郭堂成<lb/>
舉袖翩翩調鶴臨池策策呼魚囘憶天街躍馬當年心<lb/>
事何如<lb/>
<pb n="KR4e0219_WYG_019-6a"/>
竹影能留月影松聲頗亂琴聲此際翛然似水應教多<lb/>
病身輕<lb/>
報歲常多野祭迎年亦有巫歌擊壤昇平舊老欣隨社<lb/>
鼓婆娑<lb/>
古木千章水際香泉萬斛山阿樵客空巖鳥道田家半<lb/>
夜牛歌<lb/>
畏聽山猿報客愁看海鶴傳書可幸知交漸少音塵不<lb/>
到幽廬<lb/>
<pb n="KR4e0219_WYG_019-6b"/>
薫為含香自爇膏因吐燄常煎擁腫能逃大匠支離可<lb/>
盡天年<lb/>
碧竹青蘿院宇黄鷄白酒盤飱有客聊除花徑無人自<lb/>
掩蓬門<lb/>
黄鳥聲中酒肆緑楊影裏漁蓑隔舎村翁泥飲隨身豎<lb/>
子徴歌<lb/>
蔓艸生來勿翦閒花落處休除只任常生常落年年㸃<lb/>
綴幽居<lb/>
<pb n="KR4e0219_WYG_019-7a"/>
秋夢渾如春夢春情化作秋情出世何須避世無名不<lb/>
用逃名<lb/>
量似飲河鼹鼠居同粘壁蝸牛閱世惟須滿腹謀身只<lb/>
合藏頭<lb/>
水面時喧雁鶩山坳逺下牛羊細雨疎槐落日披襟小<lb/>
坐繩牀<lb/>
見客端愁結韈開門最怯梳頭贏得北牕偃卧湘簾翠<lb/>
簟如秋<lb/>
<pb n="KR4e0219_WYG_019-7b"/>
　　五言絶句<lb/>
　　　題巴西甘大夫年譜小像十首<lb/>
蜀都方著賦漢闕正求才借問題橋去何當擁傳迴<lb/>
馬上碧衣郎春風錦帶長上林花萬樹無處不飛香<lb/>
被冷明光夜蘭香畫省秋清時閒法吏吟倚白雲樓<lb/>
軺軒秦塞逺㦸府漢江開萬里橋邊路鄉書㡬度來<lb/>
帷幄談兵地風烟隴樹秋不因羌管月誰道近凉州<lb/>
尺籍徴兵下銅魚使者章臨淄十萬戸一半戍漁陽<lb/>
<pb n="KR4e0219_WYG_019-8a"/>
朝正開左个玉帛古元侯千騎東方至朱衣在上頭<lb/>
掛冠三觀頂長揖海雲孤羞殺秦人樹猶稱五大夫<lb/>
一艇烟波裏垂鈎傍月親風塵囘首地多少未歸人<lb/>
輟耕隴頭夕山雲稍欲没散髪嘯平林飯牛待涼月<lb/>
　　　憶逺集句<lb/>
春草年年緑烟波處處愁所嗟人異雁猶隔洞庭秋<lb/>
　　　思歸集句<lb/>
雲暗雙龍闕花明綺陌春悠悠洛陽夢莫作未歸人<lb/>
<pb n="KR4e0219_WYG_019-8b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　穀城山館集巻十九<lb/>
</p>
<p>
</p>
  </div>
<div>
<head>穀城山館集巻二十</head> <lb/>
    <p>
<pb n="KR4e0219_WYG_020-1a"/>
欽定四庫全書<lb/>
　穀城山館集巻二十<lb/>
　　　　　　　　　　　明　于慎行　撰<lb/>
　　賦附<lb/>
　叙曰班氏有言賦者古詩之流也蓋云雅頌不作流<lb/>
　而為騷賦爾五言既兆又賦之流而為詩去古逺矣<lb/>
　然自屈宋以下所謂古賦者猶有雅頌之遺若二京<lb/>
　三都則辭類紀述江左六朝則體淪俳偶於詩道益<lb/>
<pb n="KR4e0219_WYG_020-1b"/>
　遼然哉予兄無妄好擬楚騷予雅慕之乆涉風塵曽<lb/>
　無暇晷竟不能為也徒從應酬搦筆間作俳賦於古<lb/>
　無當焉為其列于六義稍存二三聊以附詩體云<lb/>
　爾<lb/>
　　　閣試經筵賦<lb/>
皇帝嗣基御宇奉一徳協三靈建元極合天中掃地肅<lb/>
乎泰畤圜橋穆於澤宫秘軒弧於武庫櫜舜戚於空同<lb/>
玉馬金牛表清明之景瑞龍庭蛟窟沾覆露之鴻功既<lb/>
<pb n="KR4e0219_WYG_020-2a"/>
已恢神聖之大統鬯三五之遐風而猶㝠搜乎乾乾翼<lb/>
翼勤思乎赫赫明明凝神九主之戒遊心六代之英迺<lb/>
詔司存敦掌故蒐衢室之遺文究石渠之榘度趾二祖<lb/>
之遺謩踵七宗之舊步髙駝禮法之塲遐獵皇王之路<lb/>
探蓬觀之丹鉛發芸臺之湘素儒衣禮席列内殿之九<lb/>
賔玉檢芝圅考西京之四部爰昧爽而負屏蓋大昕而<lb/>
展輅爾乃九衢霧歛雙闕霞光萬國㑹塗山之玉百靈<lb/>
拱軒后之堂翊旂旌於殿陛鏗鐘鼔於巖廊望中天之<lb/>
<pb n="KR4e0219_WYG_020-2b"/>
廣座方晬穆以垂裳爰慨焉而四顧思問道乎總章遂<lb/>
乃轉金根響雲蹕導容容之羽旂啓森森之枑梐徑㑹<lb/>
極之通門憇文華之奥室瑤芳布乎蘭戺明月輝乎椒<lb/>
壁伊雕几之前陳覩黻扆之中出尚衣陳席司儀贊揖<lb/>
元公秉圭徹侯奉璧四輔雍雍六官秩秩或左侍中之<lb/>
貂或前期門之㦸或聳柱後之冠或珥螭頭之筆劍珮<lb/>
陸離冕裳舄奕莫不鵠立廣庭屬耳乎前王之迹於是<lb/>
惇誨之傅博碩之儒出夔龍之髙列懐旦說之良謨振<lb/>
<pb n="KR4e0219_WYG_020-3a"/>
褒衣而徐進步方履而前趨瞻青蒲而拜手委玉珮之<lb/>
瓊琚環鳯掖鰲扉之彦奉赤文緑字之圖松槧芳乎帙<lb/>
氣柏燻起乎文厨於是石圅微展錦帙輕舒覈𤣥𤣥之<lb/>
妙義闡洋洋之聖謨帝驟王馳六藝之文郁若周情孔<lb/>
思一統之義昭如若乃授簡載筆之紀連雲委閣之儲<lb/>
或亹亹小心而鴻名無斁或涓涓不塞而狂瀾競徂羌<lb/>
從容而抽衍期儆戒於無虞於是天子超然𤣥覽朗然<lb/>
遐覩𡨕探五際濳游三古傾道藝之芳華憩文章之林<lb/>
<pb n="KR4e0219_WYG_020-3b"/>
府喟上聖之遐風想哲王之髙矩抵舜壁於窮巖投隨<lb/>
珠於奥浦朝懸告善之軺門設乞言之鼓焫六符於泰階<lb/>
晰八埏於庭戸爾來命中使戒大官釃桂醑出椒盤元<lb/>
公授几羣辟登筵晞湛露而鴻恩溥奏鈞天而廣樂讙<lb/>
跨金華於往籙輾白虎於前編願緝熙之無斁保隆稱<lb/>
乎萬年重曰於昭維皇崇至德兮鉅典煌煌猷孔赫兮<lb/>
措軌堯階躋舜室兮吹萬亭毒建皇極兮聿駿有聲與<lb/>
天無息兮<lb/>
<pb n="KR4e0219_WYG_020-4a"/>
　　　魯藩三瑞承恩賦<lb/>
維魯建邦傳阼九葉誕啟哲王昭假前烈誦聲洋洋國<lb/>
容有曄乃奉天書載修璇闕考閟宫之鴻圖踵靈光之<lb/>
鉅轍庶民子來百工歡悅九成之構方新百順之徴咸<lb/>
浹於是申白侍前浮丘在列胥陳瑞應之圖競檢含嘉<lb/>
之箧王乃召列大夫而問曰維殿之基為磩為皇有産<lb/>
維物厥狀未詳如龍如馬非圓非方九莖煒煒三秀煌<lb/>
煌色苞金翠質有沃光此何物也大夫對曰此芝艸也<lb/>
<pb n="KR4e0219_WYG_020-4b"/>
記曰王者慈仁有道則芝艸殖服之延年與真人息故<lb/>
漢武帝以甘泉興歌黄軒以齋房紀迹其為君王獻壽<lb/>
瑞乎王曰唯唯否否寡人何敢當此眉壽萬年䕃及九<lb/>
族敢為天子一祝異日又召列大夫而問曰維苑之隙<lb/>
厥有腴菑禾易長畝頴栗標奇殊穗協莖同本三岐其<lb/>
秀纍纍其實離離有邰之所不藝田畯之所不知此何<lb/>
種也對曰此嘉禾也記曰王者德下至地則嘉禾生厥<lb/>
為五穀之長璇星之精故異畆書於周典六穗長於漢<lb/>
<pb n="KR4e0219_WYG_020-5a"/>
庭其為君王獻富瑞乎王曰唯唯否否寡人何敢當此<lb/>
嘉穀順成兆民用康敢為天子再祝異日又召列大夫<lb/>
而問曰先王之宫列松在庭有榦輪囷枝亦縱横睠曲<lb/>
綿冪結而成形外宻如綺内疎如籠仰而窺之狀如飛蓬<lb/>
又何植也對曰此謂松巢松者百木之長冬夏青青上<lb/>
集鸞鳯下栖僊靈枝枝相值葉葉相繩故曰如松茂矣<lb/>
無不爾或承其為君王獻傳世之瑞乎王曰唯唯否否<lb/>
寡人愈不敢當本支百世宜君宜王敢為天子三祝於<lb/>
<pb n="KR4e0219_WYG_020-5b"/>
是采風之官陳詩之史延諸士民聞於天子曰惟王孝<lb/>
友之誼表於宗姻恭儉之澤孚於國人傾身下士㢮帑<lb/>
振貧恪修侯度以贊皇仁宜有褒勞用𢎞德音帝曰俞<lb/>
哉<graphic n="KR1258" url="https://raw.githubusercontent.com/kanripo/KR-Gaiji/master/images/KR1258.png" mimeType="image/png"/>諸禮臣乃錫命曰叔父茂昭厥德以蕃屏余一人<lb/>
余一人實嘉饗之其遣内史以璽書幣玉往勞叔父尚<lb/>
永終厥譽用撫我東土時則有郡邑師帥宗室長年諸<lb/>
生庶士濟濟翩翩造王宫而賀焉兕觥載㪺雕爼升筵<lb/>
無小無大拜手於前乃歌曰瑞芝兮熒熒含輝兮揚榮<lb/>
<pb n="KR4e0219_WYG_020-6a"/>
金柯兮九華翠葢兮六英出銅池兮表瑞秀瓊<graphic n="KR1842" url="https://raw.githubusercontent.com/kanripo/KR-Gaiji/master/images/KR1842.png" mimeType="image/png"/>兮長<lb/>
生荃服之兮宜年荷寵命兮千齡又歌曰嘉禾兮翼翼<lb/>
偕秀兮偕實和風兮披靡寶露兮滋液紀北里兮兆祥<lb/>
産崑丘兮服食降康兮有年佐我皇兮無斁又歌曰惟<lb/>
鳯有巢兮蒼蒼者松繁枝繚繞兮密葉蘢蓯上為偃葢<lb/>
兮下有游龍取之徂徠兮封之岱宗翊本支兮萬世流<lb/>
苗裔兮無窮王乃徧揖宗室吏民而謝曰以不穀之無<lb/>
似徼有天靈受帝嘉祉父兄士庶賁予小子敢不夙夜<lb/>
<pb n="KR4e0219_WYG_020-6b"/>
以光圖史乃命藏室著之麟紀<lb/>
　　　栩栩園賦<hi>有序</hi>
　　　　御史中丞尹公家於漢上厥有十畝之樊命<lb/>
　　　　曰栩栩葢志適也榖城居士聞而羨之為賦<lb/>
　　　　以紀焉其辭曰<lb/>
漢隂主人遊神秇苑棲志𤣥蹤狹塵遊於紱冕馳逸軌<lb/>
於雲松覽辟疆之素業慕公理之提封將以偶平泉於<lb/>
哲相匹獨樂於人宗乃卜於湖洲之壤而闢是園也其<lb/>
<pb n="KR4e0219_WYG_020-7a"/>
始薙丘榛翦柞棫脉奥衍圭曲直偭雲岑之綿邈瞰平<lb/>
臯之茂碩繚大隄以象環疏清渠以帶璧搆文杏之駢<lb/>
梁拍芳椒之邃室固已嗤金谷之豪奢笑玉津之汰逸<lb/>
爾乃葺以蕙茝擷以菅茅不黝不堊匪琢匪雕髙軒博<lb/>
敞傑觀岧嶤亭參差以星置臺蹇産以雲標鏡虚池以<lb/>
映牖衡曲徑以通橋納浮雲而翠棟借旭日以丹寮莫<lb/>
不謝炎蒸於溽暑屏雪霰於寒宵于是瑤草盈除琳華<lb/>
被屋裛露繽紛從風淑郁熒曄兮崇蘭檀欒兮修竹或<lb/>
<pb n="KR4e0219_WYG_020-7b"/>
含景兮披香或凌寒兮振緑畦沅芷之猗靡畹江蘺之<lb/>
陸縟山霞影而成文溪雨零而如沐則有荷蕖菱芡蕰<lb/>
藻菰蔣汎紅葩之狎獵翹緑葉之芬芳朱鱗浮而散綺<lb/>
皓鶴翥以飛霜惠氣沈兮秋水澹夕隂起兮虚館凉又<lb/>
有文梓長楊髙梧翠竹松落落以停雲楓森森以翳日<lb/>
梢橘柚之葳蕤拂栟櫚之茂宻淮山之桂樹凝丹秦洞<lb/>
之桃華耀碧莫不槭墜葉於秋隄煦初條於春陌乃陟<lb/>
曽丘裵囘騁望左右殊姿俯仰異狀其前則岷峨别𣲖<lb/>
<pb n="KR4e0219_WYG_020-8a"/>
嶓冢支河滔滔駭浪𣺌𣺌澄波韻鳴榔之夕響聆采芰<lb/>
之晨歌隱帆檣於逺樹集網罟於烟莎斜睨舊宅遙倚<lb/>
崇阿畫閣之隂迢遞朱槐之影婆娑檝分流而送酒門<lb/>
隔水以鳴珂旣避喧於闤闠亦選勝於江沱其後則積<lb/>
水漩澴明湖漫涆日月之所沈涵煙雲之所沃灌值閌<lb/>
閬而浮天觸堆埼而激電水禽喋唼以<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>襂崇荻箾篸<lb/>
而萰蒨遊落日之黿鼉呌寒蕪之鵠雁固將混江漢以<lb/>
朝宗絡荆巴而表觀者也夫其遐探臣澤逺眺雄都瀹<lb/>
<pb n="KR4e0219_WYG_020-8b"/>
以洞庭之野苞以雲夢之區逆黄牛而上峽連青艸以<lb/>
成湖子虚之所著賦三閭之所卜居有不扈下游而襟<lb/>
帶畧上界以縈紆者與主人於是偃仰髙栖周回𤣥晏<lb/>
陳圖史於匡牀列琴尊於奥館鳴鑾廣莫之區縱緤清<lb/>
虛之苑旣欲去而思留每懐歸而恨逺乃援夫蝶夢之<lb/>
嘉名以躅彼漆園之舊簡聊弭興於林臯尚圖芳於琬<lb/>
琰客謂主人曰先生之志深矣夫心無兩在物不兼存<lb/>
故理得者迹逺形畧者神尊先生方擁旄方夏緤組金<lb/>
<pb n="KR4e0219_WYG_020-9a"/>
門沛濟川之舟楫邅税鞅之丘樊乃僴然結遙思於薜<lb/>
荔標遐想於蘭蓀得無待神遊以適願甘夢境以怡魂<lb/>
者與主人曰唯唯否否夫道探㒺象德黜雄成物無適<lb/>
而不惬心有寄其必盈彼莊之寓言夢亦覺也而不可<lb/>
以覺遇吾之真境覺亦夢也而不可以夢徴方吾之遊<lb/>
是園而忘其在園也栩栩焉爾矣及吾之去是園而忘<lb/>
其不在園也栩栩焉爾矣千里可周俯仰咫尺可謝將<lb/>
迎何覺何夢何隱何形而子乃嘐嘐於真幻之際亦淺<lb/>
<pb n="KR4e0219_WYG_020-9b"/>
於㡬而陋於情者與詞旣都閒意復夷晏陳圖抽管續<lb/>
而為亂亂曰緬彼中園介漢沱兮搴蘭樹蕙藝女蘿兮<lb/>
我行日逺歲蹉跎兮愛而不見謠且歌兮匪覺匪夢神<lb/>
栩栩兮萬物熙熙遊吾宇兮無有邇遐遺出處兮縱心<lb/>
逍遙其則侣兮<lb/>
　　　菊齋賦為習封君作<hi>有序</hi>
　　　　菊齋先生者廬陵隱君子也懐才砥行髙蹈<lb/>
　　　　丘園有鹿門㑹稽之風焉號菊蓋其志也行<lb/>
<pb n="KR4e0219_WYG_020-10a"/>
　　　　從厥孫太史君遊慕先生之清風作菊齋賦<lb/>
　　　　其辭曰<lb/>
相士林以𤣥覽偉南國之逸民性狷潔而遺世志俶儻<lb/>
而絶塵羌抱璞而不試翳握瑜而自珍旣髙挹乎物表<lb/>
迺稅駕於𤣥津搆閒宇以遊志借瑤圃以為鄰約芳蓀<lb/>
於四壁䕃椒桂而成林爛羣芳之所處班陸離而彬彬<lb/>
桃春華而夙謝槿朝榮而暮湮何靡麗之不有匪予𠂻<lb/>
之所欽偉嘉樹之秋茂挺孤英以自陳亶歲寒而不改<lb/>
<pb n="KR4e0219_WYG_020-10b"/>
信幽香之可親諒素心之所託遂名齋以自倫爾其為<lb/>
植也標蒼震以葳蕤稟金商而肅穆青柯布以四延密<lb/>
幄森以上矗葉萋萋而猗靡藻英英而耀燭曄乎束於<lb/>
雕䦨淒其施於寒谷淹白露而彌榮泫清霜而逾緑爛<lb/>
朱華之若錦倚素容之如玉振翠袖而凌風躍金英而<lb/>
奪目紛雲布而星羅狀斕斑而馥郁芳菲菲而襲人態<lb/>
娟娟而可掬華不露而已章情有鍾而更蓄士窮巷之<lb/>
淒清女空閨之幽獨恥雜植之繽紛賤羣穠之樸簌寧<lb/>
<pb n="KR4e0219_WYG_020-11a"/>
後時而見珍豈爭妍以自鬻掩芙蕖於江澤躒桂華於<lb/>
修陸芬菲舊列於騷經味貌復標於僊籙覽百卉之雜<lb/>
糅孰可齊乎此菊若乃虛亭爽塏間館重深降霜庭之<lb/>
藹藹升簷月之沈沈號孤鴻於漢表唫蟋蟀於堂隂慨<lb/>
羣芳之零落慘萬木之蕭森罷歌鐘於北里静絲竹於<lb/>
南隣何寒英之蒨粲塊獨立乎秋林璨明粧之映日宛<lb/>
靚質之驚人佩綺組之灼爍翥鸞鶴之繽紛主人於斯<lb/>
時也感年歲之將暮羨芳華之自新襲寒香以飾性覽<lb/>
<pb n="KR4e0219_WYG_020-11b"/>
孤植以怡心倚東籬而清嘯步三徑而長唫或酌兕觥<lb/>
或横玉琴醉流霞而矯首鼔清商而整襟招碩人於槃<lb/>
澗謝俗駕於塵芬擢柔條之荏苒餐落英之苦辛興飄<lb/>
飄而彌逺思耿耿而難禁弔湘纍於澤畔呼陶令於江<lb/>
潯諒千古而同駕匪斯世之所忱爾乃故業空存幽人<lb/>
長往流冉冉之餘香戢泠泠之絶響鶴步砌而裵囘猿<lb/>
嘯庭而惝怳竹團欒而自修桂蘢蓯而日長䕃蘭苕於<lb/>
虛堂挂松蘿於舊幌蓋華林落而成墟金谷銷而為莽<lb/>
<pb n="KR4e0219_WYG_020-12a"/>
嗟富貴之如雲豈浮沈之可彊胡一卉之芬芳與一楹<lb/>
之軒敞澤踰世而彌深德歴年而逾朗企楚澤而流嘆<lb/>
望江臯而結想托赤管以宣衷孰予言之有爽<lb/>
　　　劍泉賦壽黄封君<hi>有序</hi>
　　　　呉門黄君道登以萬厯甲戌舉南宫髙第大<lb/>
　　　　人劍泉先生六十春秋母錢夫人年與之齊<lb/>
　　　　蓋道登欲予有言也嗟夫先生夫人之壽道<lb/>
　　　　登所自致予言亦奚足哉嘗聞呉之良工名<lb/>
<pb n="KR4e0219_WYG_020-12b"/>
　　　　曰干將與其妻莫邪不愛髪爪為王造劍劍<lb/>
　　　　成因以名焉今吾道登華藻頴脱雄鋩曜世<lb/>
　　　　即太阿龍泉不足儷矣而先生之居適在鑄<lb/>
　　　　劍之所輒因以自號倘亦有良冶之志否耶<lb/>
　　　　夫莫邪干將呉之鄙人也而聲浹於後世其<lb/>
　　　　所鑄者然也先生夫人栖光巖藪之中匿迹<lb/>
　　　　衡茅之下而有休問于世則不以道登哉此<lb/>
　　　　其為親増榮長算也無有涯矣作劍泉賦其<lb/>
<pb n="KR4e0219_WYG_020-13a"/>
　　　　辭曰<lb/>
昔者呉后之承基也佩神器以開疆固欲鍛齊代而為<lb/>
鍔指晉鄭而埀鋩淬長洲之泱漭鼓溟海之汪洋召神<lb/>
工於域内懿夫莫邪與干將何靈𠂻之巧妙歘陶鑄乎<lb/>
隂陽其始作也赤堇開耶溪涸六氣飛灰三光扇爍蛟<lb/>
龍捧爐飛亷鼓槖太乙感其精誠天帝通其制作百神<lb/>
拭目而下觀玉女窺牕而眙<graphic n="KR0787" url="https://raw.githubusercontent.com/kanripo/KR-Gaiji/master/images/KR0787.png" mimeType="image/png"/>厯百鍊以成文覩三尺<lb/>
之錯落爾其為狀也沈沈爚爚似芙蓉出水冒江壖烱<lb/>
<pb n="KR4e0219_WYG_020-13b"/>
烱熒熒似列星成行羅逺天漫漫兮秋塘之溢煌煌兮<lb/>
朝旭之懸鐔陸離而電燁鍔閃爍而霞鮮切白玉而泥<lb/>
解刜金鍾而騞然鵠雁迴翔於漢渚虬螭俛首於重淵走<lb/>
𤣥犀於宿莽泣㒺兩於林烟器因人而擅美人以器而<lb/>
永傳於是純鈎藏鍔魚腸秘彩風胡撟舌而沮䘮歐冶<lb/>
盱衡而摧悔蔑分景於周年陋含光於殷載晉射斗而<lb/>
氣升漢剖蛇而厯改斯葢振古之彫奇寄休稱而如在<lb/>
者也爾乃鶴飛呉市鹿去蘇臺鑄劍之城尚在躍龍之<lb/>
<pb n="KR4e0219_WYG_020-14a"/>
水空迴則有𤣥首逸人齊眉淑相仰龎公之淳修企梁<lb/>
生之髙亮韜景曜於泉阿掩重輝於海上旣卜地而幽<lb/>
棲遂假名而標尚甘雌伏於長林想雄飛於哲匠豈不<lb/>
以神用而無方者通人之令圖命物而不宰者上士之<lb/>
𢎞模遂假龍淵之契思𢎞燕翼之謨鼓道德以為槖建<lb/>
詩禮以為爐鍛鍊以發其藻磨礱以厲其隅帶連城之<lb/>
文玉佩明月之流珠價賤千金之駿名傾萬戸之都於<lb/>
是紫氣射天白光畧地鳴玉匣而充庭躍金爐而瑞世<lb/>
<pb n="KR4e0219_WYG_020-14b"/>
張華識之於乾文薛燭標之於利器駭化龍以髙驤藉<lb/>
割雞而自試固將决浮雲而上征倚長天而旁晰矣豈<lb/>
非上善之濬源而神光之永利者㢤重曰鑄劍者金為世<lb/>
珍兮鑄人者德德通神兮彼美伉儷儀古人兮泉之洋<lb/>
洋以葆真兮厥名不冺壽無垠兮<lb/>
　　　雙壽堂賦為劉畏所侍御作<hi>有序</hi>
　　　　廬陵有劉明齋先生者博雅慕古之儒也冡<lb/>
　　　　嗣侍御君臺奉其訓成以行業顯而先生伉<lb/>
<pb n="KR4e0219_WYG_020-15a"/>
　　　　儷偕壽同荷褒封諸好侍御者皆為文壽焉<lb/>
　　　　侍御出按遼左以其帙觀于生乃作賦曰<lb/>
葢觀夫三楚之南陬也亶風氣之所交帶文江之旁濞<lb/>
䕃廬岳之岧嶤英俊紛其奇挺冠裳燁以盈朝何山澤<lb/>
之逸士脩然托於林臯爾其早握遺編晩棲雲壑比氣<lb/>
冲虚遊神恬漠恨洙泗之不傳想巢由之可作悟朝舜<lb/>
之虚華慕㝠鴻之寥廓奏流水而淒清據槁梧而寂寞<lb/>
始揮麈而登壇竟鑿坏而遁爵乃有華閨淑媛女史名<lb/>
<pb n="KR4e0219_WYG_020-15b"/>
流遐綜古訓夙禀芳猷采緑蘋於江浦和瑤瑟於河洲<lb/>
躡鷄鳴之舊範踵鹿輓之遺休逐龎公而髙舉侣梁生<lb/>
而逺遊浦澹淡而生珠山嶔巖而剖玉流光蜿蟺於靈<lb/>
蛇縟彩晶熒於結緑方馳藝苑之聲遂籍金閨之録掞<lb/>
麗藻而驚人播髙風而絶俗希攬轡於往圖倣埋輪於<lb/>
前籙理何隱而不彰德無幽而不矚爾乃承恩帝苑渙<lb/>
寵天宫褒荀公之舊德訪孟母之休風錫鳯翥鸞迴之<lb/>
錦降金泥玉檢之封冠切雲之岌岌佩明月之泠泠於<lb/>
<pb n="KR4e0219_WYG_020-16a"/>
是鵠髪同班鶴姿並耀飯芝术以延年掬烟霞而寄傲<lb/>
驂兩鳯於瑶臺馭雙龍於華嶠玩萱菊之幽芳契松筠<lb/>
之晩操則有東海羡門躡青霓佩明月總姑射之羣僊<lb/>
降瑤宫而下紫闕亦有西山金母飄翠葢駕雲車梯丹<lb/>
丘而航弱水折閬苑之瑶華鳴玉管之啁啾兮班陸離<lb/>
而下之授以僊臺之籙右以長春之辭歌曰碧海兮茫<lb/>
茫三神山兮日正長螭驂兮虬馭仙之人兮虎豹裳騎日<lb/>
月兮嬉遊千秋歲兮長翺翔又歌曰日旭兮扶桑雙玉<lb/>
<pb n="KR4e0219_WYG_020-16b"/>
樹兮琳瑯桂生兮在戸蘭青青兮滿堂折若木兮翳日<lb/>
千秋嵗兮長芬芳亂曰邈㢤伊人聞至道兮含醇抱一游<lb/>
物表兮磊磊者𦙍天下寶兮受天之祜以難老兮<lb/>
　<lb/>
　<lb/>
　<lb/>
　<lb/>
　穀城山館集巻二十<lb/>
</p>
<p>
</p>
  </div></body>
</text>\m</TEI>