<TEI xmlns="http://www.tei-c.org/ns/1.0">
              <teiHeader>
                  <fileDesc>
                     <titleStmt>
                        <title>Title</title>
                     </titleStmt>
                     <publicationStmt>
                        <p>Information about publication or distribution</p>
                     </publicationStmt>
                     <sourceDesc>
                        <p>Information about the source</p>
                     </sourceDesc>
                  </fileDesc>
              </teiHeader>
              <text>
                  <body>
            
<div>
<head>文毅集巻一</head> <lb/>
    <p>
<pb n="KR4e0083_WYG_001-1a"/>
欽定四庫全書<lb/>
　文毅集巻一<lb/>
　　　　　　　　　　　　　明　解縉　撰<lb/>
　　奏疏<lb/>
　　　大庖西封事<lb/>
臣伏奉聖㫖朕今命爾義則君臣恩猶父子當知無不<lb/>
言古云爾有嘉猷嘉謨則入告爾后于内爾乃順之于<lb/>
外曰斯謨斯猷惟我后之徳嗚呼人臣咸若時惟良顯<lb/>
<pb n="KR4e0083_WYG_001-1b"/>
哉臣謂成王於是失言矣厯觀載籍以來固以進諫之<lb/>
臣為善亦未嘗以納諫之主為非唐虞君臣更相勸戒<lb/>
更相推讓光昭不窮載為盛美昔人有譛魏徵於唐太<lb/>
宗者為其錄前後諫章以視起居郎禇遂良雖未必然<lb/>
借令有之亦足埀世臣主同休後至停婚仆碑臣竊謂<lb/>
太宗怒非其怒矣陛下當同符堯舜師表百王豈宜下<lb/>
比太宗則非臣之所願望也臣願與臯䕫比肩不願與<lb/>
魏徵同列則臣之感恩服義懇切以為言者尤願陛下<lb/>
<pb n="KR4e0083_WYG_001-2a"/>
毋自狹小誠萬世一時也陛下聰明天亶一統華夷功<lb/>
高萬古此放勲也得國之正皆非漢唐宋所及真所謂<lb/>
取天下於羣盜救生民於塗炭命將出師皆受成筭不<lb/>
假良平不倚信布徐定燕都市不易肆女寵外戚寺人<lb/>
藩鎮之患銷融底定皆處之有法朕兆不萌矣不邇聲<lb/>
色不為遊畋既皆遠過於漢宋又何謙遜於唐虞惟願<lb/>
陛下篤惇信之本加慎獨之功登臨若對之初益加宻<lb/>
不覩不聞之地能無間雖處深宫之内一如郊祀之時<lb/>
<pb n="KR4e0083_WYG_001-2b"/>
即前日郊祀之敬繼今日存養之功推所以愛臣之心<lb/>
愛天下推所以待臣之心待萬物喜怒哀樂一聽於天<lb/>
理上下四旁一視而同仁以天地為一體以天下為一<lb/>
人令出惟行也不宜於數改刑期無刑也寧失於不經<lb/>
葢令數改則民疑疑則不信刑太繁則民玩玩則不清<lb/>
國初至今將二十載無㡬時無變之法無一日無過之<lb/>
人陛下嘗教臣云世不絶賢豈億兆之人果無一賢如<lb/>
古之人而盡皆不才者哉陛下嘗教臣云民不畏死奈<lb/>
<pb n="KR4e0083_WYG_001-3a"/>
何以死懼之良由陛下誠信之有間而用刑之太繁也<lb/>
宜其好善而善不顯惡惡而惡日滋善未必䝉福而惡<lb/>
未必䝉禍也嘗聞陛下震怒鋤根剪蔓誅其奸逆矣未<lb/>
聞詔書褒一大善賞延於世復及其鄉尊榮奉恩始終<lb/>
如一者也或朝賞而暮戮或忽罪而忽赦施不測之辱<lb/>
則有之矣誠以陛下毎多自悔之時輙有無及之歎是<lb/>
非私意使然也存養之功須臾少加宻耳是以有過不<lb/>
及也陛下天性素嚴或差於急克伐怨欲臣知陛下聖<lb/>
<pb n="KR4e0083_WYG_001-3b"/>
性所無也臣見陛下好觀說苑韻府雜書與所謂道徳<lb/>
心經者臣竊謂甚非所宜也說苑出於劉向向之學不<lb/>
純溺於誕妄所取不經且多戰國縱横之論壞人心術<lb/>
莫此為甚韻府出元之隂氏鄙猥細儒學孤識陋蠅集<lb/>
一時兎園寒士抄緝穢蕪略無可采陛下若喜其便於<lb/>
檢閲則願集一二志士儒英臣請得執筆而隨其後上<lb/>
泝唐虞夏商周孔之奥下及關閩濓洛之傳根實精明<lb/>
隨事類别以備勸戒刪其無益焚其謬妄勒成一經上<lb/>
<pb n="KR4e0083_WYG_001-4a"/>
接經史豈非太平制作之一端也與今又六經殘缺而<lb/>
禮記出於漢儒踳駁尤甚宜及時刪改日御經筵訪求<lb/>
審樂之儒大備百王之典作樂書一經以惠萬世以承<lb/>
唐虞尊祀伏羲神農黃帝堯舜禹湯文武臯陶伊尹太<lb/>
公周公稷契夷益傅說箕子於大學而孔子則自天子<lb/>
達於庻人通祀以為先師而以顔子曽子子思孟子配<lb/>
自閔子以下各祭於其鄉而魯之闕里仍建叔梁紇廟<lb/>
贈以王爵而以顔路曽晳孔鯉配一洗厯代之因仍肇<lb/>
<pb n="KR4e0083_WYG_001-4b"/>
起天朝之文獻豈不盛哉若夫祀天宜復掃地之規尊<lb/>
祖宜備七廟之制奉天不宜為筵宴之所文淵未備夫<lb/>
館閣之隆太常非俗樂可肄官妓非人道所為禁絶倡<lb/>
優俾於變之民不遷於淫巧易置寺閹尊天子之貴不<lb/>
近於刑人執㦸陛墀皆為吉士虎賁趣馬悉用俊良雖<lb/>
門户掃除之役命公卿子弟之賢任諸侯王於衆職定<lb/>
久任法而加封待臣子以一體示天下之為公除山澤<lb/>
之禁稅蠲務鎮之征商木輅樸居而土木之工勿起佈<lb/>
<pb n="KR4e0083_WYG_001-5a"/>
墾荒田而四夷之地勿貪釋老之壯者驅之俾復於人<lb/>
倫經咒之妄者火之俾絶其欺誑斷所謂瑜珈之教禁<lb/>
所謂符式之科絶鬼巫破淫祠汰冗員減細縣痛懲法<lb/>
外之威刑永革京城之工役流十年而聽復杖八十以<lb/>
無加婦女非帷簿不修毋令逮繫大臣有過惡當誅不<lb/>
宜加辱治厯明時授民作事但申播殖之宜何用建除<lb/>
之謬方向煞神事甚無謂孤虛宜忌亦且不經東行西<lb/>
行之論天徳月徳之云臣料唐虞之厯必無此等之文<lb/>
<pb n="KR4e0083_WYG_001-5b"/>
所宜著者日月之行星辰之次仰觀俯察事合逆順七<lb/>
政之齊正此類也元首叢脞則股肱惰而萬事皆隳人<lb/>
君不以察為明帝徳罔愆則民志應而天命用休人君<lb/>
惟以徳為政陛下拳拳於畏天畏鬼神而所謂畏民者<lb/>
則未至孳孳於治民治强暴而所以治心者猶未極且<lb/>
粢盛之潔衣服之齊修舉之時儀文之備此畏天畏鬼<lb/>
神之文也豈誠足以盡事天事鬼神之道哉簿書之期<lb/>
獄訟之斷詔誥之勤鈎鉅之巧此治民治强暴之末也<lb/>
<pb n="KR4e0083_WYG_001-6a"/>
豈真足以盡治民治强暴之術哉古云天視自我民視<lb/>
天聽自我民聽子曰聽訟吾猶人也必也使無訟乎惟<lb/>
一於敬則心即天祭不必凟而受無咎之福神不必勞<lb/>
而享無為之治與天地合其徳日月合其明四時合其<lb/>
序而鬼神合其吉凶矣近年以來臺綱不肅果若人言<lb/>
以刑名輕重為能事以問刑多寡為勲勞甚非所以勵<lb/>
清要長風采也夫人自救過之不給何暇劾人之過人<lb/>
自以言為諱何能有諫諍之言御史紏彈皆承宻㫖未<lb/>
<pb n="KR4e0083_WYG_001-6b"/>
聞舉善惟曰除奸但聞上有赦宥則必故為執持意謂<lb/>
如此則上恩愈重而不知被赦之人疑上好諛此輩皆<lb/>
市井小人趨媚効勞之細術陛下何不肝膽而鏡照之<lb/>
哉何嘗真有一夫持法固争謂某不當刑某當刑如舜<lb/>
曰殺之三臯陶曰宥之三哉臣篤知陛下輕天下之士<lb/>
者皆此輩無以稱塞淵衷也然誰不願其父母妻子安<lb/>
榮哉所以諫諍實難禍愆不測入人之罪或謂無私而<lb/>
出人之罪必疑受賄逢迎甚易而或䝉褒營救甚難而<lb/>
<pb n="KR4e0083_WYG_001-7a"/>
多得禍禍不止於一身刑必延乎親朋誰肯捨父母妻<lb/>
子而批龍鱗犯天怒哉陛下進人不擇於賢否授職不<lb/>
量於重輕建不為君用之法所謂取之盡錙銖置朋姦<lb/>
倚法之條所謂用之如泥沙監生進士經明行脩而多<lb/>
困於州縣屈於下僚孝亷人材冥蹈瞽趨而或布於朝<lb/>
省驟厯清華椎埋嚚悍之夫闒茸下愚之輩朝捐刀鑷<lb/>
暮擁冠裳左棄筐篋右綰組符剔履之賤衮繡巍峩負<lb/>
販之傭輿馬赫奕雖曰立賢無方亦盍忱恂有徳是故<lb/>
<pb n="KR4e0083_WYG_001-7b"/>
賢者羞為之等列庸人悉習其風流以貪婪茍免為得<lb/>
計以亷潔受刑為飾辭故有無錢工役無盤纒之俚諺<lb/>
鬍膀官人沒商量之童謡出於吏部者無賢否之分入<lb/>
於刑部者無枉直之判黜陟無章舉錯乖方八議之條<lb/>
虛設五刑之律無常天下皆謂陛下任意喜怒為生殺<lb/>
而不知皆臣下之乏忠良也古者鄉隣善惡必記今雖<lb/>
有申明旌善之舉而無黨庠鄉學之規互知之法雖嚴<lb/>
訓告之方未備序禮講學必有其地有其時先之以仁<lb/>
<pb n="KR4e0083_WYG_001-8a"/>
義而後之以法制則庻乎磨之有漸而行之有效如影<lb/>
之隨身也今也應故事立虛文善惡二字蕪穢而莫之<lb/>
顧長幼之民掉臂而不相揖紀綱不立節目無依勢使<lb/>
然也臣欲求古人治家之禮睦隣之法若古藍田吕氏<lb/>
之鄉約今義門鄭氏之家範布之天下世臣大族率先<lb/>
以勸旌之復之為民表率將見作新於變漸次時雍至<lb/>
於比屋可封不難矣陛下不可視為迂濶謂非當今急<lb/>
務也陛下天資至高悉合於道凡百家神怪誕妄恍惚<lb/>
<pb n="KR4e0083_WYG_001-8b"/>
臣知陛下洞燭之矣然猶不免欲以愚弄天下若所謂<lb/>
以神道設教者臣謂不必然也一綂之輿圖已定矣一<lb/>
時之人心已服矣一切之奸雄己慴矣天無變災民無<lb/>
患害聖躬康寧聖子聖孫繼繼繩繩所謂得真符者矣<lb/>
何必興師以取寶為名諭衆以神仙為徵謂有某仙某<lb/>
神孚佐國家者哉且以傳國寶論之潞王從珂已焚之<lb/>
矣屢求屢得真偽莫明假令真有之則區區李斯之書<lb/>
秦政之制何足為寶哉周武之世未有神仙符應書之<lb/>
<pb n="KR4e0083_WYG_001-9a"/>
所載可見也已而古今享國之長未有如周者神仙釋<lb/>
老誕嫚恍惚何足稽哉臣觀地有盛衰物有盈歉而商<lb/>
稅之徵率皆定額是使其或盈也奸黠得以侵欺其歉<lb/>
也良善困於補納夏稅一也而茶椒有糧菓絲有稅既<lb/>
稅於所産之地又稅於所過之津何其奪民之利至於<lb/>
如此之宻也且多貧下之家不免抛荒之咎或疾病死<lb/>
䘮逃亡棄失今日之土地無前日之生植而今日之征<lb/>
聚有前日之稅糧里胥不為呈州縣不為理或賣産以<lb/>
<pb n="KR4e0083_WYG_001-9b"/>
供稅産去而稅存或賠辦以當役役重而民困又土田<lb/>
之高下不均而起科之輕重無别或膏腴而稅反輕瘠<lb/>
鹵而稅反重此丈量之際里胥之弊也欲拯其困而革<lb/>
其弊莫若行授田均田之法兼行常平義倉之舉積之<lb/>
以漸至有九年之食無難者臣愚所謂願除天下之征<lb/>
商者此也臣聞仲尼曰王公設險以守其國故小邑必<lb/>
有城隍重門擊柝以待暴客聖人之所制也而近世狃<lb/>
於宴安隳名城銷鋒鏑禁兵諱武以為太平一旦有不<lb/>
<pb n="KR4e0083_WYG_001-10a"/>
測之虞連郡至望風而靡良平不暇謀賁育不暇鬭武備<lb/>
隳之過也及今修治不宜動衆但勅有司以時整葺寛之<lb/>
以歲月守之以里胥額設弓手課之以弓弩兼教民兵習<lb/>
之以兵農開武舉以收天下之英雄廣鄉校以延天下之<lb/>
俊乂古時多有書院遺基學田舊業貢士有庄義田有族<lb/>
皆宜興復而廣益之夫罪人不孥罰弗及嗣連坐起於<lb/>
秦法孥戮本於偽書今之為善者妻子未必䝉榮有過<lb/>
者里胥必䧟其罪唐虞之世四凶之罪止於流竄故殛<lb/>
<pb n="KR4e0083_WYG_001-10b"/>
鯀而相禹禹不以為仇舜不以為歉况律以人倫為重<lb/>
而有給配婦女之條聽之於不義則又何取夫節義哉<lb/>
此化原之所係也孔子曰名不正則言不順故賈生欲<lb/>
易服色而定官名尚書侍郎内侍也而以加於六卿郎<lb/>
中員外何職也而以名於六屬御史詞臣所以居寵臺<lb/>
閣郡守縣令不應迴避鄉邦同寅協恭相倡以禮而今<lb/>
内外百司捶楚屬官甚於奴𨽻是致柔懦之徒蕩無亷<lb/>
恥之節擎跽曲拳於進退下氣怡色而奔趨一為下官<lb/>
<pb n="KR4e0083_WYG_001-11a"/>
肌膚不保甚非所以長孝行厲節義也臣以為自今非<lb/>
犯罪惡解官笞杖之刑勿用催科督厲小有過差蒲鞭<lb/>
示辱亦足勸懲矣臣但知罄竭愚衷欲言固不止此奉<lb/>
命忖量急於陳獻所陳略無次序亦不暇組織成文冀<lb/>
以將來取譽唯陛下幸埀鑒焉<lb/>
　　　太平十策<lb/>
臣聞有堯舜三代之君而法堯舜三代之治則超越唐<lb/>
宋而太平千萬世者理道之必然也欽惟皇帝陛下徳<lb/>
<pb n="KR4e0083_WYG_001-11b"/>
侔天地誠堯舜三代之君而今之治尚未及唐宋此臣<lb/>
所以日夜有望於陛下也况臣䝉陛下之恩至重至厚<lb/>
刻骨銘心思所補報是以思當今之急務王政之大端<lb/>
不過十事而已一曰參井田均田之法二曰兼封建郡<lb/>
縣之制三曰正官名四曰興禮樂五曰審輔導之官六<lb/>
曰新學校之政七曰省繁冗八曰薄稅斂九曰務農十<lb/>
曰講武謹條陳以獻名曰太平十䇿惟陛下憫其愚忠<lb/>
少加采覽焉一曰參井田均田之法本無難事但以為<lb/>
<pb n="KR4e0083_WYG_001-12a"/>
江南地狹田少不可井治溝洫勞民而不易成且一時<lb/>
動揺令民失業故厯代紛紜莫知適從唐太宗固有意<lb/>
矣而無其臣周世宗亦有志矣而無其時則太平萬世<lb/>
之法固有待於今日也為今之計叅井田均田之法而<lb/>
行之不必拘拘於方里而井勞民動衆設溝治涂而事<lb/>
事合古也宜令户部會天下丁口若干田畝若干令民<lb/>
二百丁為一里里同巷過失相規出入相友守望相助<lb/>
疾病相扶持中為堂右為塾左為庠推其父老年高徳<lb/>
<pb n="KR4e0083_WYG_001-12b"/>
厚一人處於中堂朝夕告謁而取正焉擇其文行一人<lb/>
居於右塾民年八歲者入焉教以灑掃應對禮樂射御<lb/>
書數之文一人居於左庠民年十五者入焉教以詩書<lb/>
禮樂修己治人之方毋敢縱逸毎丁受田若干畝廬舍<lb/>
邑居池井畜牧山林蔬菓之地若干畝樹藝各隨其土<lb/>
之所宜一里之人各治其私田若干畝而共耕公田若<lb/>
干畝山林畜牧之地亦如之民年二十受田老免及身<lb/>
後還田賣買田地則有重刑朝而畢出各事其事暮而<lb/>
<pb n="KR4e0083_WYG_001-13a"/>
畢入習學左庠後為中堂婦人相聚以治女工有地狹<lb/>
人稠土地磽瘠之鄉有司資以舟車給其衣食徙之江<lb/>
淮之間閒曠之地孰不懽然以相從哉如此貧富何患<lb/>
其不均詞訟何患其不息天下何患不治太平萬世理<lb/>
有必然也一先將古人井田均田小宗之法及小學朱<lb/>
子家禮顔氏家訓吕氏鄉約女教及今義門鄭氏家範<lb/>
等書類聚考訂刋行天下長幼習讀有親族異産者務<lb/>
要即時同居共爨如有不遵遷於化外二曰兼封建郡<lb/>
<pb n="KR4e0083_WYG_001-13b"/>
縣之制夫衆建諸侯而少其力此萬世不易之論周家<lb/>
以是長久天下之所共知也世儒議論紛紜不足稽考<lb/>
為今之計異姓不可封也惟諸王所封之地宜以一縣<lb/>
令主治之一循古者諸侯之制擇賢以輔惟世子襲爵<lb/>
其庻子十歲以上者宜於水陸都會山川要害之處别<lb/>
封以一縣擇賢能之人輔之如此則歲有封建不過五<lb/>
六年之間州縣將盡為侯國而天下諸侯皆陛下子孫<lb/>
矣豈不萬年磐石之固哉一惟帝子封王王之嫡子襲<lb/>
<pb n="KR4e0083_WYG_001-14a"/>
封王爵庻子定封侯九年考其賢者封王次賢者封公<lb/>
其有過降為伯子男封地廣狹并同有無子者他國庻<lb/>
子繼立務要親疏昭穆得其至當一先將古者侯國制<lb/>
度考定成書刋行天下通知先給一本諸王一古人削<lb/>
地之法不可行葢削地益地後致强弱不同三曰正官<lb/>
名今之六部即古之六官而尚書之官本漢朝内臣如<lb/>
尚衣尚寶之類而以為六卿名實不相符矣侍郎之名<lb/>
亦自不通宜改從古四曰興禮樂一今天下祭祀無樂<lb/>
<pb n="KR4e0083_WYG_001-14b"/>
宜詳定頒行天下一古者庻人皆通音樂今天下和平<lb/>
宜令百姓並習音樂一宜令天下訪求精曉音律通究<lb/>
禮典者條陳畫圖以進一天下生員每間日習禮樂如<lb/>
出榜畫圖曉示之後無能通曉者或選樂生往教或令<lb/>
自求師如是數年之後今太常樂舞生及教坊司皆可<lb/>
罷斥矣一禁天下胡琴羌笛一應俗樂禁庻人不可作<lb/>
圜社一京城及天下官路宜分為五級廣若干歩中為<lb/>
御道高於地若干丈其左官員儒士路一農商行路一<lb/>
<pb n="KR4e0083_WYG_001-15a"/>
其右工人行路一婦人行路一使四民不收之人無自<lb/>
出焉古人男婦異路亦此意也並以欄墻隔之墻高及<lb/>
肩於上印刻禁戒不許㕘越其士農工商之人異其衣<lb/>
冠使四民不收之人無容其身士緇布冠烏紗深衣漆<lb/>
為之骨簪履襪以白皮布任用黑質白縁其常服許戴<lb/>
今之頭巾及明帽圎領衫絲縧皂靴等生員並同農工<lb/>
商賈不許農臺笠棕草任用上衣稍長下及於膝布裳履<lb/>
襪以布布草任用色以皂工帽以皂皮為之布褶履<lb/>
<pb n="KR4e0083_WYG_001-15b"/>
襪以布布草任用色以皂商臺笠以竹直領衫履襪白<lb/>
布布草任用色以白五曰審輔導之官夫輔導諸王宜<lb/>
擇方正之士以佐王王必敬而禮之朝夕諮訪今後凡<lb/>
王府官宜審試之一教世子之法及左右前後之官今<lb/>
皆未備宜先令搜求古法及賈生之䇿而行之六曰新<lb/>
學校之政一每縣學生員三十人府學百人毎歲春秋<lb/>
二季縣之儒士試於學試中曰俊士始入縣學縣設公<lb/>
宴迎榜至其家縣官親送二年各縣之生員試於府以<lb/>
<pb n="KR4e0083_WYG_001-16a"/>
八月試中曰選士始入府學宴迎之禮亦如之三年鄉<lb/>
試會試殿試如今制始曰進士每歲府學貢十人於國<lb/>
學曰貢士試中縣官傳榜名至其家府縣濫取並有重<lb/>
罰一開科取士不用大臣保舉餘從宋制宜少取數名并<lb/>
賜進士及第前進士及三甲者許應一宜令天下投進詩<lb/>
書著述官為刋行令福建及各處書坊今國學見在書板<lb/>
文淵閣見在書籍㕘考有無盡行刋完於京城及大勝港<lb/>
等處官開書局就於局前立碑刻詳書目及紙墨二本令<lb/>
<pb n="KR4e0083_WYG_001-16b"/>
民買販關津免稅毎水陸通會州縣立書坊一所制度<lb/>
如前一法帖本亦宜求善本類聚刻石一本七曰省繁<lb/>
冗一州縣地方民户大小不均宜均平之官員繁冗不<lb/>
足為治州縣繁要去處止用正官一員首領官一員僻<lb/>
遠去處止用一員若所用得人一人為之有餘矣一各<lb/>
處卷宗長幅大巻常有遺失今後毎年一縣將簿十二<lb/>
本赴京用結勘合回縣書寫案巻其各衙門行移狀詞<lb/>
等項刪去繁文上用小紙勘合一張廣狹隨文多少務<lb/>
<pb n="KR4e0083_WYG_001-17a"/>
要與簿相等立巻隨即粘上於簿歲終六本解赴京六<lb/>
本收本處一後堂設案六隻橱六箇吏當官前寫辦丈<lb/>
書一置一櫃於公㕔専收文簿朝則官啟之暮則官封<lb/>
之一如事多未一年而卷滿者許奏添一以里長代吏<lb/>
胥禁子一年而一更此亦絶奸吏之良法也一各宜立<lb/>
鑄鈔庫一偽造鈔者滋多刑之不絶宜於鈔上置半印<lb/>
勘合流派字號葢一貫一號兩貫同號真偽可辨矣八<lb/>
曰薄稅歛一宜令天下錢鈔金銀榖帛金銀使用一商<lb/>
<pb n="KR4e0083_WYG_001-17b"/>
賈之利有盈虧都會之地有興廢今稅有定額民必受<lb/>
害宜令各處稅課隨時多少從實徵收或令百姓各人<lb/>
户上先行補納官收稅錢至冬均給還之則衆輕易舉<lb/>
官民俱利百姓無巡攔之困矣九曰務農農者天下之本<lb/>
而食者民之天故蓄積多而備先具兵荒水旱誠不足<lb/>
憂也及今天下豐歲正宜於天下要害之處每歲積糧<lb/>
若干民樂近輸而國受長久之利計之善者也一每一<lb/>
里設田畯一人以今之耆宿為之専一巡察以警勤惰<lb/>
<pb n="KR4e0083_WYG_001-18a"/>
以農桑集要等書教之一先將農桑集要齊民要術及<lb/>
樹藝水利等書類聚考訂頒行天下令各家通曉一義<lb/>
倉之法宜悉講求即令天下民自建立則雖有水旱不<lb/>
足憂矣十曰講武一宜依唐宋舊制開武科葢郭子儀<lb/>
之徒亦出於是也一古今通患郡縣無城器械不完芻<lb/>
糧不給妖賊長驅所在風靡今太平之世正宜於各處<lb/>
州縣皆立城池令民冬月修築就各處立武學一各處<lb/>
夜則擊柝守城各處生員尤當講兵書習武事文武並<lb/>
<pb n="KR4e0083_WYG_001-18b"/>
用長久之術也一軍器木石草榖宜於武學之後各置<lb/>
倉庫每歲成造時時檢閲務要堅良一武舉準科舉之<lb/>
制一國學宜高大其制環之以水春秋教以禮樂冬夏<lb/>
教以詩書早則升堂一揖退而會食各處其所聽其自<lb/>
相講貫學門之内聼其自然止禁其戲言戲動無故而出<lb/>
學四時之季一試有不善責令改之一不改降之下等再<lb/>
不改免冠責之三不改加刑焉四不改屏之逺方三年<lb/>
而不悔投之四裔終身不齒一將武經之屬考校而使<lb/>
<pb n="KR4e0083_WYG_001-19a"/>
之習武舉定式宜㕘唐宋制一大將凱旋宴於學宫凡<lb/>
武舉之子皆令入學可用則授之以職其不才則罷黜<lb/>
之右十䇿謹如前萬一可采伏望内降手勅付大臣施<lb/>
行臣復竊念前者妄論邊謀干瀆聖聽戰兢累日以待<lb/>
斧鉞之誅䝉陛下埀憐赦其罪戾臣愈感恩浸入心骨<lb/>
陛下既以臣為親臣矣臣固不敢自同於衆人也若此<lb/>
陳獻非云報國以見臣一介愚䝉拳拳之忠耳至於臣<lb/>
之許國天長地久皆建功立效之時惟陛下幸埀憐之<lb/>
<pb n="KR4e0083_WYG_001-19b"/>
　　　代王國用論韓國公寃事狀<lb/>
臣聞君親無將春秋誅意臣子事嫌於不軌固天下之<lb/>
所共誅幽明之所同憤者也然於事嫌不軌之中辨析<lb/>
幾㣲之際此禍機之所不測骨肉之所難言者惟明主<lb/>
能察焉竊見太師李善長與陛下同一心出萬死以得<lb/>
天下為勲臣第一生封公死封王男尚公主親戚皆被<lb/>
寵榮此人臣之分極矣志願亦已足矣天下之富貴無<lb/>
以復加矣若謂其自圖不軌尚未可知而今謂其欲佐<lb/>
<pb n="KR4e0083_WYG_001-20a"/>
胡惟庸者揆之事理大謬不然矣人情之愛其子必甚<lb/>
於愛其兄弟之子安享萬全之富貴者必不肯僥倖萬<lb/>
一之富貴今善長於胡惟庸則姪之親耳於陛下則子<lb/>
之親也豈肯舍其子而從其姪哉使善長佐胡惟庸成<lb/>
事亦不過勲臣第一而已矣太師國公封王而己矣尚<lb/>
主納妃而已矣豈復有加於今日之富貴者乎且善長<lb/>
豈不知天命之不可倖求取天下於百戰而艱危也哉<lb/>
當元之季欲為此者何限莫不身為虀粉世絶宫汚僅<lb/>
<pb n="KR4e0083_WYG_001-20b"/>
保首領者㡬人此善長之所熟見也且人之年邁氣頹<lb/>
精神意慮鼓舞倦矣偷安茍容則善長有之曾謂有血<lb/>
氣之强暴動惑其中也又其子事陛下托骨肉至親無<lb/>
纖芥之嫌何得忽有深讐急變大不得已之謀哉凡為<lb/>
此者必有深讐急變大不得己而後父子之間或至挾<lb/>
以求脫禍圖全耳未有平安晏然都無形迹而忽起此<lb/>
謀者也此理之所必然也若夫天象告變大臣當災則<lb/>
殺人以應天象夫豈上天之所欲哉不幸己失刑而臣<lb/>
<pb n="KR4e0083_WYG_001-21a"/>
懇惻為明之猶願陛下作戒於將來也天下孰不曰功<lb/>
如李善長今尚如此臣恐四方之解體也且臣至疎賤<lb/>
非不知言出而禍必隨之然恥立於聖明之朝而無諫<lb/>
諍之士始者側聽私室引耳朝端意謂羣臣豈無忠智<lb/>
左右近侍必有為陛下言者公卿大臣必有為陛下言<lb/>
者臺諫御史必有為陛下言者而事寃未已羣臣杜口<lb/>
究無一人為陛下言者臣所以忘其疎賤冀陛下感悟<lb/>
臣甘就鼎鑊無所復恨矣<lb/>
<pb n="KR4e0083_WYG_001-21b"/>
　　　論袁泰奸黠狀<lb/>
臣謹按袁泰本一奸兇素無學術謬登科甲忝辱憲臺<lb/>
居無鄉曲之譽仕無州縣之聲獲罪刑徒尚遺賄賂侈<lb/>
然自安陛下洗滌陞遷不思補報一恃權奸肆無忌憚<lb/>
亷恥蕩然放僻尤甚槩其大節則不忠疏其細行則無<lb/>
禮枉曲直之是非縱喜怒為輕重法所當宥則深文巧<lb/>
詆必致其辜法所當刑或匿重見輕而緩其獄凡其㒺<lb/>
上之語盡是入人之私私賣恩惠於隐㣲詐受公平於<lb/>
<pb n="KR4e0083_WYG_001-22a"/>
奏對心毒口甘陽助隂擠伺察淵衷轉意簧舌包藏<lb/>
衆禍傾巧百端専行己意莫可誰何每有奏聞恣其<lb/>
改削衆庶銜寃官僚蓄恨君恩不得下施輿情不得<lb/>
上達此固天地不容人神共怒者也而况數其鄙猥<lb/>
尤可羞慙久玷清華大興怨謗面目可憎素乏温和<lb/>
之氣語言難狀絶無愷悌之詞輕佻肆虐躁怒發狂<lb/>
出穢詈於朝堂視同寅如奴𨽻微而服食之驕吝傳<lb/>
播兒童之笑言貪黷穿窬恬不知恥皆奴輩小人之<lb/>
<pb n="KR4e0083_WYG_001-22b"/>
所不為者臣將悉數其罪然不覺自慙汗心伏望發<lb/>
自淵衷退人以禮解其機務投置四夷以稱唐虞之<lb/>
治<lb/>
　　表<lb/>
　　　進實錄表<lb/>
伏以聖人受命啟萬世之鴻基史氏纂書示百王之大法<lb/>
是故堯舜之事載於典謨文武之政布在方策昭明日月<lb/>
炳燿丹青俾文獻之足徴實古今之通義矧創業垂統<lb/>
<pb n="KR4e0083_WYG_001-23a"/>
皆在於貽謀而繼志述事敢忘於紀載鼎彛有勒聖哲<lb/>
相承鋪張極盛之宏休揚厲無窮之偉績厯述前聞之<lb/>
作允為達孝之規欽惟太祖聖神文武欽明啟運俊德<lb/>
成功統天大孝高皇帝應千年之景運集羣聖之大成<lb/>
天命眷顧之隆起徒歩不階於尺土人心悦服之固未<lb/>
三年巳定於京都龍飛雲從而華夏蠻貊罔不率服日<lb/>
臨月照而山川鬼神莫不攸寧有過化存神之妙有綏<lb/>
來動和之應英傑不期而會遐邇不令而從盡收當世<lb/>
<pb n="KR4e0083_WYG_001-23b"/>
之賢才大拯生民於水火羣臣歸命不戮一夫元主遯<lb/>
荒禮遣其嗣四方幅員之廣亘古所無中國先王之典<lb/>
悉復其舊傳聖賢道學之統守帝王心法之言罷黜百<lb/>
氏彌綸六經範圍化工曲成萬物天休滋至而兢業貫<lb/>
乎始終諸福畢臻而謙抑統乎表裏在位之久三十餘<lb/>
年升遐之日萬方哀悼比於近古邈焉罕儔漢高年不<lb/>
登於中壽光武運僅紹於中興唐高祖因隋之資宋太<lb/>
祖乗周之業元世祖席累世之威皆未有若此之盛者<lb/>
<pb n="KR4e0083_WYG_001-24a"/>
也欽惟孝慈昭憲至仁文徳承天順聖高皇后天生聖<lb/>
善克相肇基側微徳邁於嬪虞開創功超於胥宇永協<lb/>
坤元之吉夙開文定之祥鳴鳩均衆子之恩螽斯衍百<lb/>
男之應保合承天之慶簡能造化之仁厯考古之后妃<lb/>
葢莫盛於周室然摯任誕聖而無輔運之績邑姜輔運<lb/>
而無誕聖之祥矧皆起於邦君或克成其世緒降及近<lb/>
世皆非等倫若夫同起布衣化家為國調元翊運㕘機<lb/>
贊謀正位中宫十有五年慈訓昭明文徳通理家邦承<lb/>
<pb n="KR4e0083_WYG_001-24b"/>
式天下歸仁誕育聖躬萬世永賴自古以來未之有也<lb/>
欽惟皇帝陛下體合乾坤重華日月上天申命卓然中<lb/>
興煥帝堯之文章纉武王之繼述孝事太祖有見而知<lb/>
發蘭臺記注之書而徵以藩邸之副抽金縢石室之秘<lb/>
又考於世家之藏爰當嗣位之初首頒修史之詔臣縉<lb/>
總裁臣某等纂修慎選多士宴錫便蕃即開館於禁中<lb/>
屢繙閲於㡬暇以百人之衆厯期年之久惟務校讐之<lb/>
事實無黼黻之能巍巍道冠於百王蕩蕩功超於千古<lb/>
<pb n="KR4e0083_WYG_001-25a"/>
是知禮樂征伐所自必有訓誥之文雲霞華卉之生何<lb/>
勞繪畫之力仰青天而瞻象緯尚奚罄於名言開玉府<lb/>
而見璠璵惟自慶其希遇因文序次莫抽一辭之贊揚<lb/>
據事直書永示萬年之大訓謹譔述太祖實錄一百八<lb/>
十三巻繕寫成一百二十五册謹伏闕上進臣縉等無<lb/>
任瞻天仰聖慚懼屏營之至謹奉表以聞<lb/>
　<lb/>
　<lb/>
<pb n="KR4e0083_WYG_001-25b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　文毅集巻一<lb/>
</p>
<p>
</p>
  </div>
<div>
<head>文毅集巻二</head> <lb/>
    <p>
<pb n="KR4e0083_WYG_002-1a"/>
欽定四庫全書<lb/>
　文毅集巻二<lb/>
　　　　　　　　　　　　　明　解縉　撰<lb/>
　　頌言<lb/>
　　　河清頌<hi>有序</hi>
臣縉承詔總裁太祖聖神文武欽明啟運俊徳成功統<lb/>
天大孝髙皇帝實錄自渡江七年辛丑冬十一月三門<lb/>
磧下黄河清實啟聖之徴帝業由是遂成明年平江漢<lb/>
<pb n="KR4e0083_WYG_002-1b"/>
又明年服荆楚又明年定兩浙又明年克姑蘇廓清中<lb/>
原四表寧一迺即帝位紀元洪武之二年三門磧下黄<lb/>
河復清帝業由是而盛高麗來朝為海外諸國先殊方<lb/>
接武而至逾三十年皇帝陛下重華協徳瑞應同符紀<lb/>
元永樂之二年冬十二月戊辰朔十七日甲申三門磧<lb/>
下黄河清先是榮光燭天隱隱紛紛倐然捲收洞徹見底<lb/>
淪漣五采間日迭耀乙酉之旦河兩傍近白光蕩滉如<lb/>
金在鎔如鉛在汞如玻瓈色悠漾不定素練巻而掣之<lb/>
<pb n="KR4e0083_WYG_002-2a"/>
也居二日有𤣥文如綃輕幕水上如犂雲隱空已迺若<lb/>
漆光可鑑黝然靜深非涅而緇洞絶渣滓又二日乃見<lb/>
濃緑又如翡翠如青琉璃如逺山黛繞磧下如蒼虬翠<lb/>
蛟飛舞於流荇文藻之間望之而可掬也二日後如朝<lb/>
霞映日紅雲上波初陽迤邐花卉紛披倐如胭脂浮流<lb/>
薄膩一洗下見沙石如芙蓉丹砂燦然郁列於氍毺錦<lb/>
綺之間可指而數也後二日如泥金霏屑隱約浮沉流<lb/>
薄綵鳯羽毛鱗鬛泳飛濳動金芝暈文琮玉在鍊錯雜<lb/>
<pb n="KR4e0083_WYG_002-2b"/>
班映瑩無纎塵又如築琥珀以為堤釀金香而注之也<lb/>
己迺微碧與天一色横渡亂流者扣舷鼔枻洞見眉髪<lb/>
疑若歩空凌虛倒影挽銀河而下之也於是夾河觀者<lb/>
耄倪歡呼曠古罕遇自河津傳播於晉絳之人相率來<lb/>
觀肩相摩也自韓城播告於秦隴之人觀者扶擕背項<lb/>
相望足相躡也四方之人行旅過之莫不為之驚喜嘆<lb/>
息閱玩坐起裵<graphic n="KR0966" url="https://raw.githubusercontent.com/kanripo/KR-Gaiji/master/images/KR0966.png" mimeType="image/png"/>而不能去晉高平王遣使馳奏之既<lb/>
而吏民報至皆圖其狀秦王上表賀獻圗與晉人允合<lb/>
<pb n="KR4e0083_WYG_002-3a"/>
於是羣臣上表永樂三年春正月戊戌越十八日乙卯<lb/>
迺復其舊實三旬有二日按所上圗咨詢羣言既審異<lb/>
同恭惟皇帝陛下謙抑弗居謂何徳臻兹稱太祖高皇<lb/>
帝神靈然自陛下即位以來四方萬國之外感恩慕徳<lb/>
不召不約咸至於庭瑞應大來震動天地不可掩抑太<lb/>
平之業由是而極盛臣縉職司紀載歡欣無已謹拜手<lb/>
稽首而獻頌曰<lb/>
天啟聖明休命赫奕洪河屢清龍門之碣昔在太祖廣<lb/>
<pb n="KR4e0083_WYG_002-3b"/>
運神武銀河昭囘洗滌九土洪河孔神佳氣協順應兹<lb/>
昌運歲在辛丑雲雷搆屯河清獻瑞既肇龍門天戈所<lb/>
指六合風靡景貺朝宗如河之水功徳格天即位紀元<lb/>
龍門河清應於明年東夷始服三陲接踵如河奔趨有<lb/>
赴無壅我皇繼統永樂紀元龍門河清亦越明年惟此<lb/>
龍門神禹所闢功在生民宇宙無極惟兹瑞應先後同<lb/>
符太祖在天昭昭不誣禹功帝德世萬世億帝徳禹功<lb/>
與河俱東河源崑崙太古積雪九河駿奔濺自沃鐵闢<lb/>
<pb n="KR4e0083_WYG_002-4a"/>
石迴瀧盤束地底龍門天開弦激蝟起衝奔九地滅電<lb/>
走影聲喧怒雷淖汨沸鼎經緯天文横絶地紀貫一百<lb/>
川羅絡萬里五行之生莫先於水四瀆之列莫大於此<lb/>
於此考祥粤古是常昭兹大運塞其榮光虹飛雨翳霧<lb/>
宻霞流倐陽忽隂乍闢乍收其騰氲氲其下繽繽其旁<lb/>
囷囷其隙紜紜海市青紅仙神艶淑翼鳯驂麟朝暾若<lb/>
木轉盼一空伏波凝席沉沙躍金堊壤薦璧驚鷗鷁羣<lb/>
下顧毛羽隔岸見魚空行曵尾星芒耀珠月影夾鏡倒<lb/>
<pb n="KR4e0083_WYG_002-4b"/>
浸迴光動植交映既白既𤣥翕忽丹青黄旗紫葢春卉<lb/>
秋英五方歲融五緯宣精五運合一五彩流形事有絶<lb/>
世久而後應物有絶倫久而後盛地闢天開多厯年所<lb/>
堯舜重華卓冠萬古草木咸若卿雲爛埀干羽苗格簫<lb/>
韶鳯儀於時河清榮光既塞不游不驚貢賦絡繹冀通<lb/>
島夷夾石兖導九河轉輸濟漯浮於積石龍門會於渭<lb/>
汭匪緩而渟曷勝舟載盈變謙流時移代易不有來今<lb/>
曷知古昔於昭大明聖聖相承殊音重譯日造在庭堯<lb/>
<pb n="KR4e0083_WYG_002-5a"/>
舜惟欽我皇聖敬寤寐丹書典謨金鏡祥不謂祥聖不<lb/>
自聖惟謙受益惟仁無競洪河載清尚或如帶聖壽齊<lb/>
天萬世永賴河流載清龍門如礪聖壽齊天永覆萬世<lb/>
　　　御書贊<hi>有序</hi>
右丹書義字我太祖高皇帝御書今吏部尚書詹事府<lb/>
詹事臣蹇義為中書舍人時洪武丁卯春三月七日賜<lb/>
名也十有八年於此矣義初名鎔洪武乙卯進士孝陵<lb/>
親擢為侍從掌外制時最重兩制官非有文章學行親<lb/>
<pb n="KR4e0083_WYG_002-5b"/>
結上知不能得而得仕者亦皆合時譽義賜名後以憂<lb/>
去乗傳歸蜀臣縉以戊辰進士承乏詞垣兼知制誥親<lb/>
聞上語稱其篤實明年復起同官出示此巻俾識其下<lb/>
方辭讓而受命為御史監察本貫江西未暇也又明年<lb/>
侍父南歸縉之父載朝於京師許為之頌以勸亦不果<lb/>
但歸而語縉曰聖天子知人之明事必傳於世宜有以<lb/>
贊揚之為天下訓也縉嘗念之不敢忘兹䝉恩俱屬東<lb/>
宫又同官也義因復出此巻驚喜感泣不知所云尚惟<lb/>
<pb n="KR4e0083_WYG_002-6a"/>
君父之遺言加以朋友之同心仰瞻奎畫之照臨益竦<lb/>
寸心之惕厲繼自今而臣縉臣義之心敢有一頃刻一<lb/>
毫釐之非義乎他日史官書之可使之得無間然之義<lb/>
乎贊曰<lb/>
神明載興開天應期經高緯厚翊贊書詩謨明訓彰汪<lb/>
汪百川宣金絀玉要約一言天尊地卑非義不定人靈<lb/>
物生非義不成仁愛之施非義則墨禮貴適中非義則<lb/>
忒知有變通非義則僻忠信非義尾生守拙惟義在心<lb/>
<pb n="KR4e0083_WYG_002-6b"/>
理之中正萬物是制萬物是宜裁成輔相左右範圍造<lb/>
化非宜聖人制之尺度權衡是有是持勿長以欲勿短<lb/>
以私勿以好昻勿以惡低勿髙下手與人推移剛毅有<lb/>
執金石匪堅虹光貫日劍氣徹天人惟愛生有重於生<lb/>
人惟惡死有重於死惟義之歸俯仰無愧惟義之全生<lb/>
順死安於穆高皇天作君師殊音鼓舞庻草蕃滋矧兹<lb/>
近臣日轂月軌朝漸夕摩淪肌浹髓丹書煌煌嫓於天<lb/>
光天光宵晦丹書不昩耿若河漢五緯昭迴夜光明月<lb/>
<pb n="KR4e0083_WYG_002-7a"/>
拱璧瓊瑰古人命名侈言嘉瑞豈若大訓惟德惟義豈<lb/>
若帝訓無偏無陂豈若丹書敬戒怠欲髙皇師善惟日<lb/>
不足今皇繼統圖任舊人凡昔簪履既秉衡鈞孜孜贊<lb/>
贊戰戰兢兢思恩思義遍告在廷<lb/>
　　　嘉禾頌<hi>有序</hi>
洪武二十有八年秋九月壬辰朔庚戌北平永清衛之<lb/>
龍門禾有異莖同穗之祥其三幹合為一仍三穗者二<lb/>
二穗合為一仍二穗者六是歲大熟今上為藩王時遣<lb/>
<pb n="KR4e0083_WYG_002-7b"/>
使來進羣上表賀太祖聖神文武欽明啟運俊徳成功<lb/>
統天大孝髙皇帝親御翰為詩一章以賜今上其詩首<lb/>
言創業之艱天命之不易除暴禁亂之師撫民致治之<lb/>
略中言天賜豐登之屢史書埀示之嚴明堂禋薦之重<lb/>
末示謙冲戒謹之意為善不足之誠大矜下民之惠與<lb/>
民同樂之盛心溢於言表葢不以嘉禾為可矜而以為<lb/>
可懼而思以自勉聖不自聖兢兢業業足以埀訓於千<lb/>
萬年今上皇帝服膺聖訓念手澤之存諷誦追維不能<lb/>
<pb n="KR4e0083_WYG_002-8a"/>
自已乃永樂三年九月朔旦用摹勒於石拓本裝治成<lb/>
軸分賜諸王及近臣於是臣縉亦得與賜焉又適有嘉<lb/>
禾之瑞臣縉仰維日月之光華昭著於天地其溢而上<lb/>
者為慶雲為景星為霞五色其下為璿珠為美玉為丹<lb/>
砂使人欣慕而寶愛者皆日月之餘光也古先聖帝明<lb/>
王有日月光華之徳其禮樂文章流風遺韻之傳若詩<lb/>
書所刻百世之下光景常新猶足以使人欣慕與景星<lb/>
慶雲諸福之物同一快覩而况身被其澤目覩其盛鼓<lb/>
<pb n="KR4e0083_WYG_002-8b"/>
舞涵濡其有不發而為華封之祝康衢之謡以自鳴其<lb/>
慶幸之萬一乎爰拜手稽首而獻頌曰<lb/>
洪武乙亥秋榖登朔方龍門嘉禾生三穗二穗交兩騰<lb/>
異本同類同敷榮蕊珠金粟隔露凝親藩錫貢來神京<lb/>
玉匣上有黄雲蒸衮衣當日御彤廷百辟忭嘉陳休徴<lb/>
四野歡呼傳頌聲帝曰俞哉稽之經旅命歸禾凛不矜<lb/>
作詩致戒大丁寧昌言受命畏天明降福穰穰恐弗勝<lb/>
庸錫親藩鍾聖情亦知元徳由兹宏十年事騐天威靈<lb/>
<pb n="KR4e0083_WYG_002-9a"/>
聖孝通天推至誠永樂重華信有正賜詩日閱心屏營<lb/>
手澤猶存訓服膺每御翰墨懷墻羮想當睿思玉几慿<lb/>
智周八極通杳㝠重念稼穡憂農耕暑寒怨咨憐獨㷀<lb/>
祗願年登百榖成羣臣環列忭且驚百神降鑒來軒楹<lb/>
雲霞灼爍飛陶泓鴻章聖藻驅風霆造化萬彚皆流形<lb/>
工巧人為何足稱奎章爛爛不可名但見東壁餘光精<lb/>
刻以端溪紫玉英摹本裝以龍鸞綾頒賜羣臣荷寵榮<lb/>
天球大訓河圖并人物至寶奠八紘夜夜紅光燭太清<lb/>
<pb n="KR4e0083_WYG_002-9b"/>
聖子聖孫萬億齡萬世黎民歌太平<lb/>
　　　白象頌<hi>有序</hi>
粤稽成周輅之飾以象禮大夫之笏用象詩稱象揥禹<lb/>
貢言齒革則象之為中國服用久矣交趾之國即唐虞<lb/>
以來南交之地五服五長之所疆理以象為貢豈古昔<lb/>
之常制也與惟我聖明受天明命全復唐虞成周之地<lb/>
迨南交順附而馴象蕃息於輦轂之下者四十餘年矣<lb/>
邇者交人作亂聖天子命將征之師行未逾時而白象<lb/>
<pb n="KR4e0083_WYG_002-10a"/>
來獻臣按昔周獲白魚而勝殷漢得白麟而通西域唐<lb/>
得白龜而平淮蔡白象之獻安南克平之先兆也若彼<lb/>
漢晉魏唐宋九真林邑陀羅文犀之獻以為異者以求<lb/>
而得之又皆無其應豈可與今日之盛相挈而擬倫哉<lb/>
臣謹再拜稽首而獻詩曰<lb/>
聖人埀衣朝太清四方萬國皆來庭考圖按籍一疆理<lb/>
田賦貢錯稽諸經占城交趾古荒服漢唐列郡猶連城<lb/>
自從宋季厯當否淪入異域誰能征蠢蠢小醜作威虐<lb/>
<pb n="KR4e0083_WYG_002-10b"/>
清問赤子行天兵感兹白象來入貢執訊獲醜斯吉徴<lb/>
維南巨獸有馴性視瞻四體多震驚肉豐體厚鼻巻食<lb/>
齒貝側理雷紋縈時來變化比赭玉隱約有似蛟龍騰<lb/>
智能拒害思報謝駕車服㦸由性靈傳聞西竺多此物<lb/>
治平之世來南溟黄金羅轡眩晴雪琉璃絡索分水晶<lb/>
月光夜寒催立仗露珠下滴揺光星天河浴出雲浪湧<lb/>
玉山迤邐空中行楊花暖風吹不起白雨一洗堆銀屏<lb/>
乃知和氣有充塞地不愛寶皇華英中朝賢俊出濟濟<lb/>
<pb n="KR4e0083_WYG_002-11a"/>
澤及鳥獸通幽冥鷄鳴犬吠桑柘黒百榖紛披野雲蒸<lb/>
聖情謙撝勵宵旰慮及八表多鰥㷀聖徳萬歲白象顧<lb/>
但喜指日南交平南交赤子被聖徳萬歲萬歲歌神明<lb/>
　<lb/>
　<lb/>
　<lb/>
　<lb/>
　<lb/>
<pb n="KR4e0083_WYG_002-11b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　文毅集巻二<lb/>
</p>
<p>
</p>
  </div>
<div>
<head>文毅集巻三</head> <lb/>
    <p>
<pb n="KR4e0083_WYG_003-1a"/>
欽定四庫全書<lb/>
　文毅集巻三<lb/>
　　　　　　　　　　　　明　解縉　撰<lb/>
　　四言古<lb/>
　　　解氏世系歌<lb/>
悠悠我祖系出平陽後徙鴈門累葉重光迄於退翁李<lb/>
唐進士諱隠官蘄徳逺其子作刺吉州因家於此肅宗<lb/>
之初世亂未靖同水臻善南山形勝鷓鴣迹符胥宇延<lb/>
<pb n="KR4e0083_WYG_003-1b"/>
慶禹字徳逺生幹宏材參軍武衞兄弟鼎台軿字徳輿<lb/>
貞白賜諡進士兼善從美其諱金吾僕射一門皆貴桓<lb/>
桓世隆自西徂東建第營寨吉陽肇封力走黄巢退不<lb/>
言功子弼臯謨吳加尚書吳唐叔世家襲紫朱文燦麗<lb/>
正儒將知兵保身亢宗迓宋之平希孟伯軻魁名天聖<lb/>
生安及定吉甫彦聖熙寧進士吉甫參軍五子文儒持<lb/>
國尤醇千齡千秋必達必文敬之諱寅世精典墳五世<lb/>
辟雍世亦罕同篤於生春漕魁神童進士選川其字厚<lb/>
<pb n="KR4e0083_WYG_003-2a"/>
甫龍翔天飛纂圖序譜莊山上舎忠抗姦權辰峰典教<lb/>
徳擬平園竹梧死節光於信史二妙同升人謂有子家<lb/>
君夀考訓我奉先拜手陳詩幾千萬年<lb/>
　　五言古<lb/>
　　　題吳山伍子胥廟<lb/>
朝驅下越阪夕飯當吳門停車弔古跡靄靄林烟昏青<lb/>
山海上來勢若游龍奔星臨斗牛域氣與東南吞九州<lb/>
排怒濤壯哉天地根落日見海色長風捲浮雲山椒戴<lb/>
<pb n="KR4e0083_WYG_003-2b"/>
遺祠興廢今猶存香殘弔木客樹古哀清猿我來乆沉<lb/>
抱重此英烈魂吁嗟屬鏤鋒寘爾國士寃峩峩姑蘇臺<lb/>
荆棘曉露繁深宫麋鹿游此事誰能論因之毛髮𥪡落<lb/>
葉秋紛紛<lb/>
　　　過曲江謁張九齡祠<lb/>
停舟曲江滸弔古謁遺祠偉哉始興公遺澤芬在斯堂<lb/>
傾風雨萃碑斷苔蘚滋芳春奠行旅落日歸文貍唐宫<lb/>
甘無事衡鑑良獨持弼諧展嘉猷讜論非詭隨雝雝朝<lb/>
<pb n="KR4e0083_WYG_003-3a"/>
陽鳳粲粲補衮絲側聞臥病沒九廟烟塵飛漁陽突騎<lb/>
來中華震鼓鼙壯哉砥柱功用舎共安危昭陵鐵馬空<lb/>
仙李祚乆移惟聞蘭菊在千秋恒若兹我來薦微誠再<lb/>
拜當前墀顧瞻相貌間丰度猶可師武溪何淵淵芙峰<lb/>
亦巍巍只今相業隆就與前修期臨風一長嘯山雨來<lb/>
霏霏<lb/>
　　　題胡忠簡公敕書<lb/>
渡江炎徳衰顛倒由奸檜胡公進讜言直欲掃蕭艾居<lb/>
<pb n="KR4e0083_WYG_003-3b"/>
然新州謫名震天壤内恢復事己非能保清淨退孝皇<lb/>
眷先臣拔擢起滯廢羽儀廊廟間議論尤正大丘園將<lb/>
佚老耿耿丹心在耆朋既凋謝一札重恩賚矯首仰乾<lb/>
淳芳猷傳異代龍章儼如新字畫有餘態前修不可作<lb/>
展巻一長喟<lb/>
　　　謁青陽公祠<lb/>
維舟大江滸西登皖城隅遐思浩無際懐古在踟蹰桓<lb/>
桓青陽公忠節溢寰區堅軍守兹壘七載枕戈殳上書<lb/>
<pb n="KR4e0083_WYG_003-4a"/>
乆不報援絶形勢孤全家俱守死取義捐厥軀時去事<lb/>
己往令名天壤俱入祠拜英姿靈爽猶儼如褒封顯幽<lb/>
憤廟食揚休都起敬仰餘烈臨風發長吁嫓美巡與逺<lb/>
偉哉皆丈夫<lb/>
　　　墨菊<lb/>
春苗茁芳露貞脆無異姿濯濯等鮮妍猗猗競華滋秋<lb/>
風颯然至殞落紛蓬茨獨兹異衆艸烈士當艱危佳色<lb/>
不為艷貞心常自持稟性夙已定造化無容私<lb/>
<pb n="KR4e0083_WYG_003-4b"/>
　　　題杏林精舎圖<lb/>
岐黄去我乆世情恒忌醫所以盧扁儔韞光隠蓬茨我<lb/>
愛東垣公著述無瑕疵逝將有知巳千載能求師廬陵<lb/>
市闤闠同姓業在兹翩翩去炎熱寂寞山水涯再傳志<lb/>
隠逸湖海自遊嬉環州結精舎種杏成隂翳開花二三<lb/>
月遶天紅雨埀勃如赬霞爛郁若雲離披朱實破緑葉<lb/>
金丸墜春泥未有馴虎異林宻衆鳥棲鳥喧景益靜坐<lb/>
起無愁思疾有不諱者問藥施與之嵗乆功益茂孚信<lb/>
<pb n="KR4e0083_WYG_003-5a"/>
理不疑悠然順造物自詠精舎詩采椽無夢寐藻棁非<lb/>
所宜户牖洞虚敞軒楹直無欹此居成豁達足與明軒<lb/>
岐我家文水上爽塏頗自怡倦遊二十載㑹有歸來時<lb/>
醫書亦通曉杏樹隂成帷斯民躋仁夀皥皥同雍熙環<lb/>
州許來往共享黄髮期<lb/>
　　　送劉日昇南遊<lb/>
楓落字江雲霜侵寒夜月飄飄劉貞長揮手捐佩玦鴻<lb/>
寳篋中書乆作紅罏雪近别心己遙遐思幾時輟明明<lb/>
<pb n="KR4e0083_WYG_003-5b"/>
空前鏡照見絲與髮子行勿遲留出門志己豁人心不<lb/>
如鏡對面異燕越佩玦無用捐贈以雙巨闕<lb/>
　　　西行寄同鄉諸友<lb/>
昔與六七友頡頏麗江鄉上泝濓與洛下俯班與揚齊<lb/>
聲逞逸翮萬里雲中翔都俞冀稷契熙皥窺虞唐未重<lb/>
閭里選誓作邦家光榮名各忝竊進退齊軒昂周子最<lb/>
英特雄劍白有芒春秋六經學明月抱文章上下數千<lb/>
載歴歴陳興亡劉君事髙節友誼金玉相輕財好結客<lb/>
<pb n="KR4e0083_WYG_003-6a"/>
慷慨非猖狂落落遂寡合悲風激清霜於中獨步者江<lb/>
夏真無雙總角貫經史下筆殊輝煌錯落燦星斗翻騰<lb/>
倒湖江典章夙所習不愧瓊與香風波蕩萍梗各在天<lb/>
一方十年屢屈指㑹晤不可常死生遂契濶悲痛切中<lb/>
腸緬懐鬻熊后喧嘲孤鳳凰飲啄既孔時<graphic n="KR1523" url="https://raw.githubusercontent.com/kanripo/KR-Gaiji/master/images/KR1523.png" mimeType="image/png"/>
                    <graphic n="KR1523" url="https://raw.githubusercontent.com/kanripo/KR-Gaiji/master/images/KR1523.png" mimeType="image/png"/>出扶桑<lb/>
安定得吾弟接翅迎朝陽我行忽萬里飄飄在河湟嚴<lb/>
親且百嵗慈母事未襄仰天指日哭淚若東海洋雞鳴<lb/>
引霜角羞逐奴輩行積雪照夜白羇孤轉凄涼侏<graphic n="KR0867" url="https://raw.githubusercontent.com/kanripo/KR-Gaiji/master/images/KR0867.png" mimeType="image/png"/>邇<lb/>
<pb n="KR4e0083_WYG_003-6b"/>
羌羯被服馬與羊平波漉如赬鳥䑕凌蒼蒼人掘得鼠<lb/>
者此鳥悲傍徨神哉斯怪異稽首夏禹王禹功遍安豐<lb/>
此土功最詳我欲事著述有筆長如扛鬼神或呵䕶金<lb/>
石猶鏗鏘秋成買寶笈持以獻吾皇<lb/>
　　　南行寄友<lb/>
結髮事明主摛文翔鳳池載筆侍帷幄衣繡當前墀㷐<lb/>
煌沐恩眷覲省歸庭闈十年遭運否河隴孤棲遲東還<lb/>
未展翮一麾復南馳時來過鄉郡訪舊同遨嬉留連接<lb/>
<pb n="KR4e0083_WYG_003-7a"/>
歡宴不忍暫相違稚子知我去寤寐牽裳衣小妾中夜<lb/>
泣為言歸何時丈夫志四方離别何足悲今逢天子聖<lb/>
底定如京圻多才實濟濟中外羅星棊治效日熙皥斯<lb/>
民信無為自當安蹇拙守此年命竒聖恩喜謝事樂矣<lb/>
不復疑壺觴集羣彦遲我從南歸<lb/>
　　　題畫<lb/>
春陽忽將違紅芳坐來歇山深雲木稠流水鳴嗚咽樓<lb/>
觀隠空青幽人息環轍望來不可親未得與世别<lb/>
<pb n="KR4e0083_WYG_003-7b"/>
夏雲斂虛壑輕飈散林坰袒息坐幽宇曽無塵事攖磑<lb/>
泉響非聒聊且均凡情騏驥甘伏櫪飼秣便清泠物情<lb/>
已俱逸樵路無商聲<lb/>
秋山風露寒林莽忽摧落山家樂餘暇賔客時剥啄開<lb/>
門掃敗葉隔屋供醴酪忘情繫城府野興轉淳朴白雲<lb/>
淡無心紅樹相羅絡山僧亦忘機逍遙俯虛壑此景良<lb/>
己佳何用翔寥廓<lb/>
冬嶺森瑤林積雪縞絶壁天飛失孤鳥萬境歸一寂何<lb/>
<pb n="KR4e0083_WYG_003-8a"/>
物行路人旅騎猶歴歴天髙人事異長途未遑息獨有<lb/>
髙居朋綸巾座方適幽觀失歡喜感遇相勞逸孤舟盡<lb/>
日横桂楫空倚石立待東方暾迢遙思無極<lb/>
　<lb/>
　<lb/>
　<lb/>
　<lb/>
　<lb/>
<pb n="KR4e0083_WYG_003-8b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　文毅集巻三<lb/>
</p>
<p>
</p>
  </div>
<div>
<head>文毅集巻四</head> <lb/>
    <p>
<pb n="KR4e0083_WYG_004-1a"/>
欽定四庫全書<lb/>
　文毅集巻四<lb/>
　　　　　　　　　　　　明　解縉　撰<lb/>
　　七言古<lb/>
　　　題文文山上己詩後<lb/>
崖山雲寒海舟覆六載孤臣老燕獄東風杜宇三月三<lb/>
五陵望斷春蕪緑墨花皇皇五十六寫出江南愁萬斛<lb/>
當時下筆眼如虎日落天低鬼神哭揚帆昔走儀真船<lb/>
<pb n="KR4e0083_WYG_004-1b"/>
手持鰲柱擎南天間關嶺海血灑檄囘首家國隨飛烟<lb/>
六宫粉黛黄埃裏漢火無光吹不起全軀肯學禇淵生<lb/>
嚼舌甘為杲卿死薊門草碧春凄凄髙官不換西山薇<lb/>
哀吟一曲肝腸裂勁氣萬丈蛟龍飛當年恨殺葛嶺賊<lb/>
恨不刳心食肉血堂堂忠義行宇宙白日青天照遺墨<lb/>
落花寒食風雨時展巻如對虎龍姿再拜酹公金屈巵<lb/>
有酒不讀蘭亭詩<lb/>
　　　題趙文敏杜陵戴笠圖<lb/>
<pb n="KR4e0083_WYG_004-2a"/>
碧鷄坊裏春風顛浣花溪邊晴日暄浩歌一曲花弄影<lb/>
慷慨不及開元前飯顆山頭憶相見歴下新亭舊時面<lb/>
吟詩未遣髭鬚愁愁絶邊塵暗河縣平生落筆五嶽搖<lb/>
調笑不作兒女嬌錦袍仙人伯仲耳孰謂有作徒相嘲<lb/>
詩巻長留兩不滅玉顔癯骨俱清絶萬古詩人照膽寒<lb/>
松柏蒼然傲氷雪吳興公子真天人落影自與韓衆親<lb/>
新圖古色照秋水如此子美方逼真槎翁老仙我所敬<lb/>
十年寤寐遊珠林新詩墨妙聚片紙今我觀之諧夙心<lb/>
<pb n="KR4e0083_WYG_004-2b"/>
嗟余豈是諸公徒青天空行一字無紛紛餘子風斯下<lb/>
獨立惟見明星孤吁嗟杜陵焉可呼<lb/>
　　　題陳所翁畫龍<lb/>
海潮怒捲天風急白浪嵯峩雪山立老龍戲浪蛟蜃隨<lb/>
爪甲盡帶烟雲濕古來畫者誰最工神妙獨有陳所翁<lb/>
嗟哉此圖多變化雷雨淋漓筆鋒下興來展巻為君題<lb/>
不數僧繇擅髙價<lb/>
　　　吳山書舎詩<lb/>
<pb n="KR4e0083_WYG_004-3a"/>
天開象緯日與星地靈川嶽萬彚形羲書奎畫河圖呈<lb/>
萬世照耀傳六經賢傳羽翼衆喙鳴博通貫一量重輕<lb/>
譬猶作室矩度程羣材咸萃無竒嬴曲可使直陂可平<lb/>
指顧左右集大成吳山屹立太古清書舎臨髙疎牖櫺<lb/>
紫雲紅霧棲前楹萬家玉樹森在庭牙籖歴歴黄金縢<lb/>
萬軸架插明星熒斗牛午夜紅光傾天官早嵗甞躬耕<lb/>
養志餘力篝火燈布帷黝黑積暈成秋囊或貯山下螢<lb/>
有草如帶似堯蓂隠徳自足通山靈時來九萬隨風鵬<lb/>
<pb n="KR4e0083_WYG_004-3b"/>
橋門璧水揚華英鐵冠珥筆朝承明繡衣持斧白玉京<lb/>
從龍天飛掌銓衡春官侍從鴛鴦停乃知讀書助修能<lb/>
萬事轉圜無滯凝他年有待懸車榮錦袍山下濯冠纓<lb/>
買舟相送試一登吳中俊彦來相迎歡呼共覩賢公卿<lb/>
鄉人子弟傳頌聲重作吳山書舎銘<lb/>
　　　為羅御史賦葵軒<lb/>
御史羅公玉色竒示我葵軒之好詩種葵遶軒花匝地<lb/>
心與赤日同光儀錢塘本是繁華縣羅公猶有葵花羨<lb/>
<pb n="KR4e0083_WYG_004-4a"/>
嬌癡不恃兒女憐獨與太陽看正面金雞飛上扶桑紅<lb/>
湛露沾衣吹紫茸霞盞金盤日初上錦袍赤芾大星東<lb/>
須臾拜罷看重曈火龍巳駕青天中不欹不側甚正直<lb/>
開口論事丹心同晚風吹天翠葢偃濟濟重臣皆蹇蹇<lb/>
㦸手辛毗欲引裾毅色班姬正辭輦少年看花當作詩<lb/>
未覺造化如此竒暑雨移根補芳榭秋風折朶寄天涯<lb/>
惆悵相逢北闕下為言舊宅多瀟灑開軒雲影八窗流<lb/>
閉戸風泉兩楹㵼是時讀書奉母慈名軒已有青雲期<lb/>
<pb n="KR4e0083_WYG_004-4b"/>
忽來移栽九天上誓與皎日明相隨舊宅又如官舎好<lb/>
醴泉甘露生朱草葵性年年似舊時緑衣換得斑衣早<lb/>
㑹看驄馬晝遊歸故園葵色生光輝<lb/>
　　　題劉于京行樂圖<lb/>
劉郎不是尋常者風流肯在他人下手中綰着青絲韁<lb/>
街頭走跨青驄馬狎兒挾彈黄金丸劉郎坐據黄金鞍<lb/>
䟎新衫子青瀝瀝細膩棕粒光團團焦桐藏在紫金囊<lb/>
袖得玉帕花羅香囘頭一顧二三子含嬌含態變鳴璫<lb/>
<pb n="KR4e0083_WYG_004-5a"/>
劉郎半掩東風面桃花上臉阿堵光人生行樂須及時<lb/>
河沙草緑驄馬肥草頭露晞君始出花梢月上君未歸<lb/>
門前曲巷新甃玉家有黄金無不足子孫孫子滿眼前<lb/>
如葉如花千萬斛<lb/>
　　　題龍山李氏行樂圖<lb/>
金陵客舎驚秋早故舊相逢即傾倒未詢市上新富兒<lb/>
且訪山中舊遺老李君自昔稱文儒雙瞳炯炯長髭鬚<lb/>
石田茆屋堪為記流水飛雲山自娛閑來乗興無逺邇<lb/>
<pb n="KR4e0083_WYG_004-5b"/>
竹杖芒鞋隨去止世人笑咤任紛紛榮辱升沉同逝水<lb/>
别來五載未承顔幾囘清夢到柴闗借問君今年幾十<lb/>
龐眉鶴髮顔如丹有時髙齋成獨坐心事悠悠忘物我<lb/>
秋風吹老澗邊薇寒禽嗙熟庭前果開壺與客更忘懐<lb/>
天然之樂誰相猜盃中緑酒經年熟几上朱絃舊日諧<lb/>
豪歌大醉便起舞華月忩前夜當午大兒三十喜延賢<lb/>
小孫七嵗能獵古知爾幽居樂更多渭川盤谷豈能過<lb/>
或從仙洞騎黄鶴每倚池亭看白鵝嗟予少小慕芳躅<lb/>
<pb n="KR4e0083_WYG_004-6a"/>
亦欲相從結茅屋禁林空忝受君恩為賦新詩在空谷<lb/>
　　　聽琴歌<lb/>
有美人兮彈素琴天風落指生徽音大絃泠泠小絃作<lb/>
九臯彷彿聞唳鶴初擬石間瀉出泉又似松飈鳴萬壑<lb/>
有時雪裏對玉梅還將三弄相裵<graphic n="KR0966" url="https://raw.githubusercontent.com/kanripo/KR-Gaiji/master/images/KR0966.png" mimeType="image/png"/>數行吹度聽不見<lb/>
捲入仙闕金銀臺仙人聞之應嘆息乗雲便欲來相識<lb/>
手持一束白鸞紙與君掃却瑤壇石請君便彈天上譜<lb/>
天香滿袖天花舞歸來不記海生田世事凄涼半塵土<lb/>
<pb n="KR4e0083_WYG_004-6b"/>
殷勤便待人間曲清韻琳瑯少能續市橋太守那得知<lb/>
時時擊碎崑山玉<lb/>
　　　題萬竿烟雨圖<lb/>
髙君豪氣如長虹揮手畫竹如畫龍烟雲巻舒白日動<lb/>
霧雨變化當晴空長林倐忽千萬壘尺紙搖撼銀河通<lb/>
荆揚山開洞庭拆宇宙颯颯生涼風縱觀未辨節與葉<lb/>
脱略形似超凢庸畫名書法兩不論筆墨之外疑天工<lb/>
為愛夏官少司馬極口稱道不覺言詞重便將妙墨等<lb/>
<pb n="KR4e0083_WYG_004-7a"/>
淇澳傳播四海來詩筒大篇短章悉絶好金宣玉振歌<lb/>
舂容此君心事比造化豈大聲色驚盲聾誓將松檜歴<lb/>
氷雪笑拂蔓草紛青紅夏官尚書更瀟灑邀我賦詠無<lb/>
雷同太平達官賸閒暇幾欲徑造軒窗中推窓見畫猶<lb/>
見竹燒筍作飯疇能供擊鮮釃酒集佳客為奏流水朱<lb/>
絲桐劇談古今合風雅俛仰賢聖追冥鴻萬竿烟雨坐<lb/>
來霽共聽彩鳳聲<graphic n="KR1523" url="https://raw.githubusercontent.com/kanripo/KR-Gaiji/master/images/KR1523.png" mimeType="image/png"/>
                    <graphic n="KR1523" url="https://raw.githubusercontent.com/kanripo/KR-Gaiji/master/images/KR1523.png" mimeType="image/png"/>
　　　題龍門行樂圖<lb/>
<pb n="KR4e0083_WYG_004-7b"/>
龍門山髙插天起龍門水清深見底大風吼雪翻銀濤<lb/>
天上火雲燒赤尾東連螺浦西釣臺三十六灣相縈迴<lb/>
白晝彷彿號春雷怪石如龍雲作堆南陽公子好瀟灑<lb/>
行樂向此龍門下錦囊繡袱緑瑤琴紫裘烏帽玉驄馬<lb/>
有時躋險躡崔嵬洞觀波浪胸懐開小姑二山不盈尺<lb/>
鄱陽一水大如盃興來長嘯山下去自覺精華與神遇酒<lb/>
酣握筆賦歸歟颯沓吟箋有神助信知出處非尋常九<lb/>
苞之鳳巢梧崗天子龍門異巖穴何日攜手入廟廊<lb/>
<pb n="KR4e0083_WYG_004-8a"/>
　　　春萱堂<lb/>
越州孝子事行役綵侍潘輿映朝日嵗時力作禾黍登<lb/>
昕夕承顔起居吉薰風種得萱草花北堂宴坐觴流霞<lb/>
人間五鼎未足羨世上浮名徒自誇雍雍琴瑟既在御<lb/>
嘒嘒塤箎亦相逓四時樂事滿庭闈一㸃閒愁無夢寐<lb/>
人言萱草解忘憂不知和氣能相求若將陟岵興哀嘆<lb/>
得見宜男應更愁信知草木有同味薰蕕自古難同器<lb/>
屈生蕙茝落沅湘謝氏芝蘭長庭砌越州孝子獨苦心<lb/>
<pb n="KR4e0083_WYG_004-8b"/>
二親存殁思慕深生祥下瑞無休日孫子繩繩嗣好音<lb/>
　　　筠忩讀易<lb/>
我家鑑湖山水僻七百年來讀周易化龍江上棲鳳林<lb/>
雲淡風暄奏金石後來端簡白玉堂鸞坡萬竹聽鸞凰<lb/>
蓍草叢生紫雲擁龜文落籜占星芒君家亦在歐鄉住<lb/>
藜燄光輝舊遊處深叢宻篠映河圖人在筠忩淡思慮<lb/>
秋宵露華滴蕊珠涼月正照忩中書研朱和露畫竒偶<lb/>
轇轕造化論錙銖與君相見應明年細論一畫羲皇前<lb/>
<pb n="KR4e0083_WYG_004-9a"/>
變易不易乃易理孔聖晚嵗親韋編淡泊誰能味元酒<lb/>
希聲雅奏難為傳髙攀璿璣飲玉醴醉倒宇宙空中船<lb/>
希夷歌詩念舊隠陶令作賦思歸田筠兮筠兮有生意<lb/>
春雨一夕龍騰天<lb/>
　　　送曽仲浚歸任海州<lb/>
吉州屬邑雄西昌龍河武姥青玉光霸先城頭霧氣紫<lb/>
山谷祠下洪流瀧黄頭將軍擊妖賊萬鼓天齊響橋側<lb/>
至今父老傳誦之忠義名邦字深勒曽君世系出西昌<lb/>
<pb n="KR4e0083_WYG_004-9b"/>
初來吏部神揚揚三年佐郡壓青兖九載相逢歸故鄉<lb/>
我服衰麻世所哀君今衣繡世所榮哀榮共在故鄉好<lb/>
明日分襟無限情<lb/>
　　　泰和普閣寺壁顔輝畫<lb/>
凃生少與鬼神遇家在我鄉社山住踏破山河畫得名<lb/>
顔輝服役從之屢清貧四壁自揮手旋題粉堊分新舊<lb/>
匣移好事為汝留百年風雨人間夀泗水一盂捲滄海<lb/>
娉婷妖孽顔如灰水平咄嗟具湯沐運持萬斛青蓮開<lb/>
<pb n="KR4e0083_WYG_004-10a"/>
胡奴金童髮拳曲鼗鼓聲喧叫萬囘玉環堆壊不能扶<lb/>
天台恵林遊國都杖頭三國幾英傑識者當時知有無<lb/>
忽從殿角出彪虎倉皇悔不彎弓弩走過盤拿值一龍<lb/>
前額披鱗咸爭武兩禪痴坐殊不驚松隂露滴秋冥冥<lb/>
寒山拾得笑何事老佛垂髮東南行定光亦向長汀去<lb/>
千年獮猴作人語徴也光華照末來胡雛那得相賔主<lb/>
光中兵甲血相濺石勒諸兒眼如䑕括囊笑殺萬縁空<lb/>
醯雞起滅何匆匆男兒一身佩宇宙萬億刼後應相逢<lb/>
<pb n="KR4e0083_WYG_004-10b"/>
神交語了未可終金雞飛出扶桑紅靜巷道人正結夏<lb/>
赤脚擬踏崚嶒峰邀我題詩觀明月如此風流何逺公<lb/>
古來夢幻當相續天地茫茫有形梏生事不逢隨眼前<lb/>
世間何事非蕉鹿跨牛菴前芳草緑直上青天放黄犢<lb/>
機鋒禁署騰玉霄風流太史黄山谷<lb/>
　　　句容縣茅山觀道官東白能文章且長於詩予<lb/>
　　　　無以為夀集杜子美詩二十句以贈<lb/>
冰壺玉衡懸清秋神仙中人不易得往時文采動人主<lb/>
<pb n="KR4e0083_WYG_004-11a"/>
自怪一日聲輝赫憶昨逍遙供奉班風雨不動安如山<lb/>
詞源倒流三峽水時聞雜佩聲珊珊先生早賦歸去來<lb/>
鯨魚跋浪滄溟開致身福地何蕭爽石田茅屋荒蒼苔<lb/>
繡衣春當霄漢立雲近蓬萊常五色池上於今有鳳毛<lb/>
秋水為神玉為骨百花潭水即滄浪星宫之君醉瓊漿<lb/>
西望瑤池降王母南極老人應夀昌<lb/>
　　三峰嵓真寺重修法堂<lb/>
嵓真之峰青插天中有佛手盤之圓佳花美竹秀以娟艷艷<lb/>
<pb n="KR4e0083_WYG_004-11b"/>
嵓窟開金蓮大雄樓殿虬龍騫禪伯歌笑雲裏眠昔年曽<lb/>
此書石鐫當時賔客何駢闐即今一十有七年梵宇咸備施<lb/>
周垣矧有餘力及福田離相興國危復存兩賢髙誼古所<lb/>
敦仁愛吾儒將赧然天龍守䕶鬼神跧坐看滄海思綿綿<lb/>
　　　題夀星圖<lb/>
玉堂燕寢眠紫雲夢謁蓬萊東海君手招太白搴若木<lb/>
身騎箕尾跨南辰是時秋分日在丙南極老人坐真境<lb/>
精神散作白銀光烟霧葱蘢出東井蕭蕭兩鬢明如雪<lb/>
<pb n="KR4e0083_WYG_004-12a"/>
笑我青年無華髮手持緑玉當我前度我長生九還訣<lb/>
朝來旭日開曈曨按圖忽見白頭翁不知宇宙幾甲子<lb/>
丹光滿面生潮紅長松團空結深緑芝草琅琅滿空谷<lb/>
一泓清沼活靈龜數尺階除伏馴鹿滔滔逝水催時改<lb/>
碧桃花發春常在請君細和白雲謠小住崆峒八千載<lb/>
　　　將進酒<lb/>
故人手攀金屈巵進酒與君君莫辭仲子不援同産服<lb/>
孟公肯顧尚書期當歌感激風相結吳姬楚苧莫停舞<lb/>
<pb n="KR4e0083_WYG_004-12b"/>
黄河東走不復囘白日經天豈能駐田文昔日甞經過<lb/>
朝酣暮樂艷綺羅髙臺己傾曲池廢祇今誰聽雍門歌<lb/>
我有一曲側君耳世事悠悠只如此子雲浪作投閣人<lb/>
賈生空弔湘江水春風南園花滿枝莫待秋風搖落時<lb/>
東山嘯起徒為耳乗時莫負髙陽池<lb/>
　　　寄族中諸昆弟<lb/>
自從到此忽三月每日揚鞭歴城闕花驄蹴踏御苑塵<lb/>
南風處處飄香屑天闕黄雲身世髙親舎白雲情更切<lb/>
<pb n="KR4e0083_WYG_004-13a"/>
諸兄飄然絶世姿每念情親思激烈江湖千里多風沙<lb/>
恨不日日見顔色都門柳色長青青上林鶯聲如有情<lb/>
長淮萬古去不盡鍾山朝日摩青冥又聞征鴻叫河渚<lb/>
雙雙紫燕鳴雕楹縱觀萬物皆得所感我躑躅心未平<lb/>
鄉人前日西江至歡呼倒屣爭相迎家書一字千黄金<lb/>
何得許乆無叮嚀夢寐常思誦棠棣覺來不忍歌鶺鴒<lb/>
我宗之盛聞自昔未有遺子金滿籝干將莫邪世不識<lb/>
屠龍斬虎人始驚丈夫落落事髙潔蒼蠅貝錦徒營營<lb/>
<pb n="KR4e0083_WYG_004-13b"/>
生逢堯舜難自棄況有門户憑誰撑古云學非以干禄<lb/>
但願無忝爾所生天生富貴時與命豈肯逐逐為縱横<lb/>
況聞進鋭者退速人有髙才須檢束但能鞭辟近裏來<lb/>
左右逢源無不足古云兄弟真天倫怡怡勿以疎間親<lb/>
千金萬户皆外物豈以外物傷天真千流萬派同一源<lb/>
千葩萬卉同一根如何同氣有乖刺致使天下誇雷陳<lb/>
興言及此貴敦本毋以彼此分玉珉我今慚愧臨風前<lb/>
鏗金戛玉聞鈞天諸兄歴落俱羣仙明珠孕蚌發光彩<lb/>
<pb n="KR4e0083_WYG_004-14a"/>
瑜瑾在璞晴生烟信知囊括自無咎遯肥可以棲林泉<lb/>
髙歌擊壤天地寛仰事俯育俱陶然簡夫軒軒氣葢世<lb/>
飄飄直有凌雲志銀河萬斛洗胸中日解千牛刄方試<lb/>
思量展轉不得寐零露瀼瀼鶴初唳同輩諸弟賴琢磨<lb/>
要使家聲無廢墜乘風翩然好下來素書先遣征鴻至<lb/>
最念從兄及朝弟自從生長無遺戾臨池絃誦喜忘飱<lb/>
清夜髙談不知寐江南江北萬重山今年去年别時泪<lb/>
在家長日思登天到此何由能縮地康寧足可齊中郎<lb/>
<pb n="KR4e0083_WYG_004-14b"/>
好與榮也相頡頏茅穿濺土利霜㦸寶劍出匣生寒芒<lb/>
讀書可以繼祖父有道自足輕侯王我言再三爾當記<lb/>
正宜弩力斯世康<lb/>
　　　與胡郭二駙馬奉天門和韻<lb/>
珠簾月冷風驚幄翠被宵寒悄無樂小奴鼾睡呼不醒<lb/>
起見銀河漸將落金罏添火試沉香隅坐髙吟動寥廓<lb/>
當今貴人君最貴衮衮貂蟬事天爵甘心巳許同斷金<lb/>
苦口寧辭充一藥我曹一官自身致看盡浮雲生碧落<lb/>
<pb n="KR4e0083_WYG_004-15a"/>
少年莫學兒女情上古聖賢志當作宴安奢侈有深戒<lb/>
君不見漢家金張與衛霍<lb/>
　　　草書歌<lb/>
我生十載燈忩間學書晝夜何曾閒墨池磨竭滄海水<lb/>
秃筆堆作西眉山豪來酒傾八百斛醉後顛狂隨所欲<lb/>
手持兔毫任鋒鋩掃破鸞箋千萬幅一筆横一筆直金<lb/>
鎗竪地錐穿壁白虹界破青旻天清泉瀉下丹崖石一<lb/>
㸃大一㸃小夜半流星隨月皦飛空彈石上雲霄出海<lb/>
<pb n="KR4e0083_WYG_004-15b"/>
驪珠燦穹昊媚如扱花美女逞新粧勇如操戈勇士當<lb/>
戰塲動如綵鸞紫鳳爭翺翔勁如秋蛇春蚓各奔茫態<lb/>
如濃雲千萬變勢若晴空閃雷電秋空排雲鴻雁飛春<lb/>
江洶湧蛟龍戰君不見王右軍當年曽作籠鵝人丈夫<lb/>
有志亦如此筆下自有鬼與神<lb/>
　　　友恭堂歌<lb/>
猗嗟鞠子之歌兮念父母及兄弟予信兮況妻子之好<lb/>
合兮宜兄宜弟之具兮樂怡怡且孺兮令綽綽而裕兮<lb/>
<pb n="KR4e0083_WYG_004-16a"/>
視鶺鴒之於急難兮瞻鴻鵠之於嘹唳兮感歴山之號<lb/>
泣兮與荆蠻之逃避兮雖我生之庸兮猶或授之大器<lb/>
彼聖賢之重誼兮視天下其如寄矧瑣尾之私利兮紛<lb/>
冥頑兮絆示聆漢謠於舂粟兮感鄭莊之投餌宜人類<lb/>
之不為兮彼欣然而得計噫昏昏其流俗兮斯明明於<lb/>
今世堂赫赫以宏搆兮聯璧璫其瓊珶棠様兮復承杜<lb/>
湑兮附麗琴雍雍而瑟和兮箎嘒嘒而塤遞尚由由其<lb/>
引類兮庻斯民之攸噫<lb/>
<pb n="KR4e0083_WYG_004-16b"/>
　　　琴清軒<lb/>
大瀛海上三神洲飛仙挾我同遨遊銀臺金闕麗霄漢<lb/>
琪花瑤草涼如秋中有神人粲霞綺臉若丹砂玉為指<lb/>
遙持三尺爨下之枯桐鳳喙龍唇半焦尾芙蓉隠褥青<lb/>
石床博山罏薰沉木香珊瑚鴈足水晶軫吳絲絙絃冰<lb/>
縷長一絃初試韻殊絶松梢輕縷鳴騷屑二絃再鼓聲<lb/>
琅琅石上寒泉洒晴雪彈之再三沉且幽空谷猗蘭香<lb/>
霧浮祥雲捧月海底出海色含光凝不流移宫變徴逾<lb/>
<pb n="KR4e0083_WYG_004-17a"/>
五六鳳飛冥冥秋氣肅神棲貝闕凛乎不可留離鸞翔<lb/>
飛鶴驚宿泠泠撫遍七絃終方壺員嶠來天風神魚躍<lb/>
出九淵浪濳蛟騰舞馮夷宫神仙驚駭攬衣起毛髮蕭<lb/>
騷颯如水恍然不知天宇皆清肅只疑身在冰壺裏我<lb/>
亦與之渡海堧仙凡間隔三千年幾囘夢寐想丰采妙<lb/>
音落落無由傳近登羣玉峰遍踏丹崖石望見紫蘭溪<lb/>
涓涓湛沉碧路逢當曰島中仙謫降塵寰人不識玉童<lb/>
猶抱一張琴囊封古錦徽黄金開懐為我奏一曲坐令<lb/>
<pb n="KR4e0083_WYG_004-17b"/>
萬木含幽隂羣雄杳渺迥髙邁似就鈞天破聾瞶萬斛<lb/>
煩襟歘掃除目曠神怡絶纎芥君莫是攀龍曽上九天<lb/>
飛學得軒轅數曲之所為又莫是早年出入宫禁侍虞<lb/>
舜記得五絃琴上南風詩不然何事列仙籍復向人間<lb/>
寄蹤跡收琴且莫尋舊游共展飈車跨鰲極跨鰲極登<lb/>
玉京君彈山水調我續升天行與君唱和永終日盡寫<lb/>
乾坤萬古情<lb/>
　　　筆妙軒<lb/>
<pb n="KR4e0083_WYG_004-18a"/>
管城子爾能圖天文又能貌地理六經修纂㸃畫明羣<lb/>
書著述文章美作之之始稱䝉恬後來毛州刺史傳近<lb/>
代喜稱陸文寳如錐如鑿還如椽善書不擇新與故一<lb/>
鋒殺盡山中兔江淹夢斷多才華班超投却成竒遇聞<lb/>
君製作非尋常尖齊員健良有方當忩特書風雨作臨<lb/>
池㸃染烟雲香百體書中盡神妙金雀虎爪生輝燿懸<lb/>
針埀露更清新不作拙工使人誚陸君早為人所稱英<lb/>
氣凛凛當青春何時攜取獻天子圖畫麒麟閣上人<lb/>
<pb n="KR4e0083_WYG_004-18b"/>
　　　行路難<lb/>
倚劍且莫嘆聽歌行路難世途反覆多波瀾焦原九折<lb/>
未為艱君不見漢謠斗粟歌未闌長門瀟瀟秋草殘骨<lb/>
肉之間尚如此何況他人方寸間又不見絳侯身榮轉<lb/>
繫獄賈生空對長沙哭功成更覺小吏尊才髙寧避讒<lb/>
言逐所以赤松子逺避中林期誰能吳江上見笑鴟夷<lb/>
皮驪龍有珠在滄海勸君逆鱗無浪批子推介山下屈<lb/>
原湘水湄當時鑿枘一不量至今憔悴令人悲行路難<lb/>
<pb n="KR4e0083_WYG_004-19a"/>
難為言滄浪一曲且歸去長安大道横青天<lb/>
　　　采石弔李太白<lb/>
吾聞學士真風流豪氣直與元氣侔金鑾殿上拜天子<lb/>
叱呼寵幸如蒼頭貴妃捧硯恬不怪力士脱靴慚復羞<lb/>
平生落魄嬴得虚名留也曽椎碎黄鶴樓也曽踢翻鸚<lb/>
鵡洲也曽棄却五花馬也曽不惜千金裘呼兒換取采石<lb/>
酒花間滿泛黄金甌醉來問明月月映金波流大呼陽<lb/>
侯出江海騎鯨直向北極遊我來采石日已暮潮生牛<lb/>
<pb n="KR4e0083_WYG_004-19b"/>
渚聊艤舟白浪一江雪滚滚黄蘆兩岸風颼颼我欲起<lb/>
學士相與更唱酬恐驚水底魚龍眠不得上天星斗散<lb/>
亂難為收草草留題弔學士學士不須笑吾儔磊落與<lb/>
爾同千秋<lb/>
　　　中秋不見月<lb/>
吾聞廣寒八萬三千修月斧暗處生明缺處補不知七<lb/>
寳何以修合成孤光洞徹乾坤萬萬古三秋正中夜當<lb/>
午嫦娥韜光匿何所酒杯狼籍燭無輝天上人間隔風<lb/>
<pb n="KR4e0083_WYG_004-20a"/>
雨玉女莫乘鸞仙人休伐樹天柱不可登虹橋在何處<lb/>
帝閽悠悠叫無路我欲斬蟾蜍驅玉兔坐令天宇絶纎<lb/>
塵世上青霄燦如故黄金為節玉為輅縹緲鸞車爛無數<lb/>
水晶簾外河漢横冰壺影裏笙歌度雲旗盡下飛元武<lb/>
青鳥啣書報王母但期嵗嵗奉宸遊來看霓裳羽衣舞<lb/>
　永樂中中秋開宴不見月上心不懌公口占風落梅<lb/>
　一闋云姮娥面今夜圓下雲簾不着羣臣見拚今宵<lb/>
　倚闌不去眠看誰過廣寒宫殿上覽之歡甚為停杯<lb/>
<pb n="KR4e0083_WYG_004-20b"/>
　以待夜午月復明上笑曰解學士真才子奪天手也<lb/>
　命宫人滿酌宣勸盡歡而罷此事家乘向未及載見<lb/>
　郎瑛七修類稿中附録於此<lb/>
　　　月中丹桂歌<lb/>
髙天桂樹五千尺廣寒宫中遮月色八月秋清桂吐花<lb/>
天香散亂神仙宅西湖吳叟烏角巾帝遣伐桂三千春<lb/>
終朝倚困倦無力嬋娟兔笑嫦娥嗔我有開山新鉞斧<lb/>
手持直上清虚府金橋銀橋忽在前笑觀霓裳羽衣舞<lb/>
<pb n="KR4e0083_WYG_004-21a"/>
一斫折枝柯二斫折婆娑三斫桂樹月中倒四海不覺<lb/>
清光多太隂之君邀我見封章直奏通明殿玉皇親賜<lb/>
天樵民留我天庭十日宴明日宴罷踏層雲思量唯有<lb/>
斧隨身袖中帶得一枝出天下方知第一人<lb/>
　　　霽月樓<lb/>
夜夢乗槎度斗牛直到黄姑天柱頭嫦娥手把一輪鏡<lb/>
邀我廣寒宫裏遊廣寒之宫九霄上玉宇瓊樓屹相向<lb/>
白羽翠烟紫霧籠蛟龍盛住黄金榜天孫裁衣雲錦香<lb/>
<pb n="KR4e0083_WYG_004-21b"/>
玉女織綺成文章左招南極益遐筭右攀北斗傾天漿<lb/>
一枝古桂隂婆娑吳剛持斧休蹉跎千載寒蒼塞宇宙<lb/>
八埏舉棹逢山河是時白帝行秋令天與初秋金氣應<lb/>
金莖欲採露花宜銀漢無聲雲氣靜我起問嫦娥員缺<lb/>
何太苦何不長教似玉盤一片團團照千古嫦娥笑我<lb/>
何太愚世間萬物有盈虧不論春花何濃艷當時秋葉<lb/>
還凋衰四時寒暑迭來往百嵗光隂猶反掌顔囘好學<lb/>
隕青春彭祖千年亦黄壤問答未及竟銅壺催曉籌金<lb/>
<pb n="KR4e0083_WYG_004-22a"/>
盤半欹倒忽向天西流金雞酬唱忽驚覺毛髮𥪡立寒<lb/>
颼颼向來行樂皆如此身在清江霽月樓<lb/>
　　　元日作<lb/>
喜鵲雙飛鳴飛鳴報春曉元日紅雲上赤烏萬國山河<lb/>
青未了我曹與世真竒逢年年此日朝飛龍幾囘遙拜<lb/>
黄金闕幾囘導駕乾清宫彩箋曽獻平蠻頌蓮炬斜輝<lb/>
宫錦紅屢得升堂拜家慶綵衣猶荷君王聖玉枕初疑<lb/>
鳳翼飄金聲忽響盤龍磬南隣修善頌佛經東家吾伊<lb/>
<pb n="KR4e0083_WYG_004-22b"/>
讀書聲讀書誦經心總好同善同心歌太平<lb/>
　　　求志山房歌<lb/>
雲在山龍在淵雲未霖養晦於隂壑龍未震蟄迹而蜿<lb/>
蜒所以古來隠居以求志長山大谷往往多才賢君不<lb/>
見孔明天下士志氣凌蒼天當年未受三顧寵躬耕只<lb/>
在南陽阡又不見鹿門有英傑别是人中仙耕雲自得<lb/>
隠居志日令妻子耘其前我甞寄跡文江裏獨抱遺經<lb/>
究終始亂雲堆土結松巢一片閒心徹秋水閒來却訪<lb/>
<pb n="KR4e0083_WYG_004-23a"/>
朋江濵落花流水迷通津溪囘路轉得幽勝深邃彷彿<lb/>
桃源春中有髙世徒隠居謝世棼身同鷗鷺侣盟與泉<lb/>
石親不識季倫富不知原憲貧胸中萬事等孤鶴獨立<lb/>
瑤臺百尺之上月色傳其真冥觀六合間湛照無纎塵<lb/>
我時一見之翛然清我神呼兒具酒鱠金鱗瑤琴古劍<lb/>
烏角巾自言足幽志不是甘隠淪酒酣壯氣横秋旻為<lb/>
君起舞君莫嗔山房之下日云邁蒼生有待山中人鞭<lb/>
起九雲之潛蟄共駕萬斛之飛雲致身直入九重内要<lb/>
<pb n="KR4e0083_WYG_004-23b"/>
使皇圖萬億茫無垠<lb/>
　　　送趙用哲赴舉<lb/>
鳳飛五雲裏意欲周八極浩蕩乗天風超遙縱八翼趙<lb/>
兄英妙行玉山青雲羃䍥巫雲間捫參附井弄明月挽<lb/>
汲平玉歸伊顔深灌莽絡羅美才子雲相如安在哉何<lb/>
時破浪駕飛艇共看玉峽之水從天來<lb/>
　　　夢仙歌<lb/>
明珠昨夜紛跳蕩天風吹夢直上九天上銀浦流雲壓<lb/>
<pb n="KR4e0083_WYG_004-24a"/>
錦衾露脚斜飛濕羅幌是時月姨搗藥臨丹爐霓裳曲<lb/>
奏皆仙徒泰階欲升若無力玉童兩兩爭相扶須臾豐<lb/>
隆阿香左右總來到駕風鞭霆飛過蓬萊島不老時吞<lb/>
玉液霜長生飽食金光草周旋遍歴寰宇中九垓十極<lb/>
隨飛翀安期羨門幾同笑木公金母常相從手閱隂符<lb/>
與金纂往來玉房與瓊館或遇滕六巽二扇威不知寒<lb/>
或到暘谷扶桑行行不知暖覺來飛落洞庭壖猶呼我<lb/>
是雲中仙瀟湘極浦知何處雲雨荒臺空惘然嗚呼人<lb/>
<pb n="KR4e0083_WYG_004-24b"/>
間亦自有真仙何必跨鶴凌雲飛上天<lb/>
　　　聽琴歌<lb/>
君是洪都人文采何彬彬一生節操冰霜勵十載交游<lb/>
湖海春有才不肯事生業往來慣作侯門客樓船海上<lb/>
釣金鰲車馬門前攅繡軛行囊只載書與琴秋來冬去<lb/>
尋知音文絃彈出白鶴舞武絃調出蒼龍吟一聲小盤<lb/>
内明珠走未了梅花落地聽無聲雲淡風輕天杳杳一<lb/>
聲髙狂風大海翻波濤梧桐葉落敲牕響半空靈籟聲<lb/>
<pb n="KR4e0083_WYG_004-25a"/>
嘈嘈一聲緩松篁戛玉瀟湘畔水聲嗚咽下寒川猿嘯<lb/>
青蘿夜將半初絃急切二絃遲鶴鳴華表風凄凄少陵<lb/>
無人謫仙死黄金難鑄鍾子期三絃四絃間徴羽美人<lb/>
簾下低低語清風明月不等閒白雪陽春奚足比五絃<lb/>
音韻諧宫商將軍劍佩鳴鏘鏘游魚躍波側耳聽五馬<lb/>
仰秣思騰驤個中希聲誰曉㑹伯牙志在千山外一似<lb/>
仙人蓬島歸雲路天風響環佩琴中之樂樂孔多琴中<lb/>
之趣當如何琴調能使妻子合琴調能使君臣和琴兮<lb/>
<pb n="KR4e0083_WYG_004-25b"/>
琴兮有深意三尺枯桐託交契龍唇鳳沼擅嘉名玉軫<lb/>
金徽富精綴君不見大舜彈五絃又不見孔子操杏壇<lb/>
大哉聖人去己乆天風漠漠難為攀方今聖徳開光耀<lb/>
九重屢下求賢詔正當攜此造金門律應簫韶入廊廟<lb/>
　　　題山水<lb/>
溪山有逸趣蒼崖凌紫烟逺峰落天半中有飛來泉蒼<lb/>
茫樓觀出林杪丘園四顧居人少夕陽往往見漁樵古<lb/>
樹隂隂亂啼鳥望中峰髙雲錦張如此溪山猶故鄉元<lb/>
<pb n="KR4e0083_WYG_004-26a"/>
壇觀裏三峰出白鷺洲邊二水長碧梧翠竹連江岸菊<lb/>
潭秋嶼花爭亂好景偏宜白日游年華每被青春換寄<lb/>
語溪水如有情氤氲佳氣常鍾靈山中美酒置千斛待<lb/>
我歸來尋舊盟<lb/>
　　　題雙鶴圖<lb/>
翼軫白榆光隨地化作長禽如老翁瑤池蓮花雪中朶<lb/>
末葉微露丹砂紅軒昂有意出塵表九萬餘里騫長風<lb/>
上天下天訴真宰朝食幽都暮瓊海月中清唳露彈珠<lb/>
<pb n="KR4e0083_WYG_004-26b"/>
日下和鳴雲散綵或隨天帝驂龍翔或駕羣仙翳鳳凰<lb/>
翡翠巢髙混茫上皇皇四達無門傍溟渤崑崙所棲息<lb/>
天地側身思咫尺吳都衞國兩無情芳草含烟幾迥碧<lb/>
雞羣誤落終昂昂閒情不語春風長羈棲豈為稻粱計<lb/>
且與髙士商行藏君不聞薛少保青田寫真出天造一筆<lb/>
能將萬壑開冰丸雪繭傳皆好又不聞杜少陵大篇短章<lb/>
鬼神驚長禽自可千百嵗加之詩畫何聲名嗟哉二老世<lb/>
豈無何將軍有雙鶴圖梅蕚横絶角井孤水出花開香欲<lb/>
<pb n="KR4e0083_WYG_004-27a"/>
刳竹石落落莓苔敷飲啄不受愛者呼麾之不去喜欲舞<lb/>
招之不來不可笯落落豈有軒車汚不飢不渴天為徒如<lb/>
此髙潔世所無如此髙潔世所無上帝何不喚取歸清都<lb/>
　　　題松竹白鶴圖<lb/>
松夀千年齡竹苞四山植仙馭何方來偶此共棲息東<lb/>
游扶桑略西極下上九天僅咫尺時囘啄食向蒼苔㑹<lb/>
見培風展輕翼松花雪落金粉香竹食貯以供鸞凰九<lb/>
臯一聲徹雲表怪此人立何昂藏臨臯夢斷洞簫譜但<lb/>
<pb n="KR4e0083_WYG_004-27b"/>
見赤壁山蒼蒼丹砂作頂耀朝日白玉為羽明元裳金<lb/>
芝瑤草尚厭飫肉食豈足充君腸清風徐來山月白起<lb/>
舞琪雪參差光乘軒肯受淇澳侮攜琴羞與西山將天<lb/>
長地乆䕶松竹鳳鸞備駕天門翔松為棟梁竹為簜羽<lb/>
衣常侍北斗傍北斗斟酌白玉壺南崖燦爛滄海枯萬<lb/>
夀千年應瑞圖<lb/>
　　　廬山攬秀圖歌<lb/>
昔年拄玉杖去看匡廬峰逺山如游龍半入青天中四<lb/>
<pb n="KR4e0083_WYG_004-28a"/>
顧無人獨攬秀五老與我同舂容手弄石上琴目送天<lb/>
邊鴻二儀自髙下吳楚分西東洪濤巨浪拍岸下波光<lb/>
上與銀河通汲澗元猿弄晴影長松舞鶴號天風天風<lb/>
吹我不能立便欲起把十二青芙蓉弱流萬里可飛越<lb/>
因之獻上蓬萊宫羲娥倐忽遂成晚往往夢裏尋仙蹤<lb/>
如今不知何人撫此景樹下一老與我襟裾同披圖題<lb/>
詩要相贈氣騰香霧秋濛濛子歸煩語謝五老幾時白<lb/>
酒再熟來相從<lb/>
<pb n="KR4e0083_WYG_004-28b"/>
　　　朝天歌送周長史考滿<lb/>
大夫益國之雲仍髙曽累世家廬陵憶昨元季四海沸<lb/>
先親避亂依錦城錦城從來山水好岷峨髙髙倚晴昊<lb/>
扶輿清淑鍾偉人容齋先生得名早丰姿不與凡俗同<lb/>
秀眉大顙仍方瞳攜書三載齒胄監折桂一日登蟾宫<lb/>
先皇召見延英閣除書逺逐遼東鶴練卒朝騎白鼻騧<lb/>
談兵夜坐青油幕軍中勵志誇才雄飛書上奏明光宫<lb/>
萬乗解顔雙闕下千官囘首五雲中訃音吹風動盈耳<lb/>
<pb n="KR4e0083_WYG_004-29a"/>
麻衣歸臥青山裏賈誼先䝉太守徴謝安仍為蒼生起<lb/>
天門重叩瞻飛龍承恩來郡佐花封化雨三春桑柘緑<lb/>
東風九縣桃花紅公餘掃榻看家譜靜念故鄉應在邇<lb/>
夢中聽雨懐松楸馬上看雲敬桑梓去年入塞按邊儲<lb/>
將士百萬隨專車英風可繼李北海令名不讓侯尚書<lb/>
歸來螺浦春光早種得棠隂花滿道黄堂太守馳朱幡<lb/>
白髮仙人拾瑤草又騎瘦馬來文江巽樓下榻書滿床<lb/>
我時得侍文章伯再瞻風采題鳳凰别來相憶心如病<lb/>
<pb n="KR4e0083_WYG_004-29b"/>
聞道朝天思報政龐統元非百里才郭公自是中書令<lb/>
官船明日泛長河楊花飛雪南風多攀轅臥轍計無已<lb/>
揮毫寫就朝天歌<lb/>
　　　送劉孟雍之官清漳<lb/>
去年三月金門下愛子清姿最瀟洒笑剪鍾山五色雲<lb/>
贈君自是知音者我時正買西江船君亦送我龍江邊<lb/>
長淮無波碧於澱楊花落雪東風顛今年相逢春又暮<lb/>
之官復指清漳去羅衫紅暎海榴天紗帽香生紫薇露<lb/>
<pb n="KR4e0083_WYG_004-30a"/>
一觴難盡别離情閩山楚水烟冥冥太平正好事綏撫<lb/>
若有人來煩寄聲<lb/>
　　　為李士鼎賦南樓歌<lb/>
昔年看遍江外山屐齒折盡今始還滿身猶帶雲氣濕<lb/>
雙袖尚染莓苔斑歸家却恨歸不早景物無如城東好<lb/>
盤谷迴環不易尋桃源幽䆳終窅窅故山日夕佳氣浮<lb/>
水深流出東城頭山光水色清掩映好處正在君家樓<lb/>
晝閒庭户無塵雜芝蘭滿砌天香發夕露浮霑處士衣<lb/>
<pb n="KR4e0083_WYG_004-30b"/>
清風為掃幽人榻池中水暖萍香時鯉魚鱗甲光參差<lb/>
碧桃映日錦為樹岸柳臨風金作枝蒼松擁葢鳴皓鶴<lb/>
清夜泠泠潄聲作瑤琴抱取月中彈玉酒攜來花下酌<lb/>
賞心與景不相違山水旦暮含清輝陶令遙聞即解印<lb/>
謝公到此欲忘歸桐隂午巷轆轤響鴛鴦飛出荷花蕩<lb/>
採山釣水恣幽尋停雨看雲任疎爽丹楓離離蜀錦紅<lb/>
脆蒲裊裊生清風朝從澗阿拾瑤草暮向水底搴芙蓉<lb/>
昨宵寒梅放新蕊朔風凍合城東水要知清興逼人來<lb/>
<pb n="KR4e0083_WYG_004-31a"/>
置身疑在冰壺裏積慶孫子多才賢城内幽室城外田<lb/>
四時樂事都不減中間好處君獨偏樓中有書數千帙<lb/>
山光倒浸溪流急好將佳景賦新圖墨花染透金壺汁<lb/>
便令下筆絶塵埃四面玲瓏忩户開胸中自有凌雲志<lb/>
明日韓公騎馬來<lb/>
　　　贈寫真蕭士信<lb/>
太史公疑張子房狀貌不稱如女郎如何運籌帷幄裏<lb/>
兒撫丸轉諸侯王今喜蕭郎來畫我雄偉魁梧無一可<lb/>
<pb n="KR4e0083_WYG_004-31b"/>
只許雙瞳傲月華祥雲麗曰春風坐粲然一笑筆生花<lb/>
香雲合沓霏紅霞謂予眉宇照今古鴛鴦豈羨為烏鴉<lb/>
我感此言因嘆息此言只許鄒軻識凌烟功臣褒鄂竒<lb/>
房杜癯然迺無敵蕭郎胸懐亦光霽脱略形神有真秘<lb/>
請君更寫英雄人筆健如山挾真氣<lb/>
　　　贈友<lb/>
鳳凰麒麟不世出往者空聞今見之迺知神物别有種<lb/>
天生才雋超明時君當妙年好丰采毛骨自是千金姿<lb/>
<pb n="KR4e0083_WYG_004-32a"/>
方駕曹劉宜獨步抗辭揚馬復先誰逸氣稜稜乆無敵<lb/>
射策金門真破的試將一劍決浮雲巳覺萬人皆辟易<lb/>
白簡晨驚玉筍班青鸞夜上金鑾直閣外親收進講書<lb/>
榻前醉草平蠻檄紫塞無塵四海清承恩衣繡許趨庭<lb/>
遙瞻日月辭龍衮笑撥烟霞上鶴翎長林花開啼早鶯<lb/>
金龜解換雙玉瓶春風如此不一醉壯懐磊落何由平<lb/>
　　　賦得字水成文送陳子魯<lb/>
章江飛出贑石來大臯渡頭羣玉開神螺浦翠曉光發<lb/>
<pb n="KR4e0083_WYG_004-32b"/>
天獄山髙青練囘東江西江小水合章水中流何壯哉<lb/>
雙洲横作兩龍劍交鎖石瀨鳴春雷一㸃分明飛作筆<lb/>
上字成文下成吉滄田桑海説荒唐焉用河圖洛書出<lb/>
文水生祥不可休坐談孔孟思伊周蕭曹管樂不足數<lb/>
倦游往往思扁舟陳君更在水西住幾囘擊楫歌中流<lb/>
鷓鴣洞前薜荔曉赤石潭下芙蓉秋天風吹雲捲大旗<lb/>
玉文深發清漣漪君今歸去事仙賞我亦乗之歌式微<lb/>
　　　為李君題桃源圖<lb/>
<pb n="KR4e0083_WYG_004-33a"/>
丹青妙手稱良工筆端造化真無窮絞綃一幅如掌大<lb/>
江山盡入畫圖中晴雲終朝鎖峻嶺釣叟長年棹孤艇<lb/>
鳥鳴洞口不聞聲日出扶桑樹無影仙桃己去花猶紅<lb/>
嚴冬草色盡青葱人行相逢路間陌鶴飛不到巖前松<lb/>
衆山環繞如盤谷流水縈紆武陵曲徬徨幾欲造其間<lb/>
去路迢迢難着足<lb/>
　　　題畫梅<lb/>
我觀白榆千萬樹花繞天河看花去仙人不識造化竒<lb/>
<pb n="KR4e0083_WYG_004-33b"/>
種在江南更沮洳蒸翻朔雪凍作香喚囘夢影凝新粧<lb/>
梅仙梅仙誰所指六籍己見數頃筐堂堂傅相九天上<lb/>
商家霖雨來蘇望化作鹽梅鼎更深從此功名幾千丈<lb/>
黄金鑄鼎未論功白玉開花鶻神旺岳雲遶空飛不去<lb/>
瞥見西湖一千樹却同天上白榆花大庾山頭更相遇<lb/>
詩人窮肩瘦於鶴長篇短章豈倉卒黄昏踈影弄横斜<lb/>
賦得蓬萊建安骨建安諸子昔未賦北客哀吟楚三户<lb/>
屈子無情不肯招離騷讀罷長歌些月華輝輝大如斗<lb/>
<pb n="KR4e0083_WYG_004-34a"/>
浸在寒潭落虛牖倒源水冷起青冥化作盤空好身手<lb/>
我觀畫梅如畫龍變化豈與常流通自從瑤臺厭丹粉<lb/>
獨立閶闔歌清風<lb/>
　　　枯木竹石<lb/>
髙堂白石風雨起怪石蒼蒼勢碕礒藂深野竹動猿哀<lb/>
疑在湘江層疊裏舉頭却見青天青老樹偃蹇虬龍形<lb/>
盤根九土比金石勢與五嶽爭風霆絲蘿引蔓自䝉翳<lb/>
苔蘚附麗相縱横霜繁露重日慄冽堅冰積雪時虧盈<lb/>
<pb n="KR4e0083_WYG_004-34b"/>
棟梁之姿不易得天意豈肯隨飄零新條舊發更修直<lb/>
老幹輪囷更錯節翠帷宻葉膏沃光雲景芳華重結實<lb/>
扶桑倚注啟明東崢嶸載捧青霄日<lb/>
　　　題墨竹<lb/>
江南處處多修竹涼雨瀟瀟響寒玉孤根送出龍欲馳<lb/>
怒籜纔舒虎猶伏霽景時開忽往來清隂迥遶天埀緑<lb/>
我昔金鑾夜直時月下風前適見之天然妙影落牕畔<lb/>
展轉江南勞夢思歸來竹林時宴眠斷渠流水分清妍<lb/>
<pb n="KR4e0083_WYG_004-35a"/>
深叢嫩篠山雞語喚醒騎龍朝日邊故人示我新圖好<lb/>
華林金谷空烟草此君貞節萬世同縱有冰霜自能保<lb/>
　　　西川四景<lb/>
　　　　巫山天下無<lb/>
夏雲岧嶤影空翠十二巫峰墮平地化作竒峰天下雄<lb/>
飛入西川作形勢楚襄微事何足云宋家小子雕蟲文<lb/>
君不見今古興亡幾畨雨世間何事不浮雲<lb/>
　　　　眉山天下秀<lb/>
<pb n="KR4e0083_WYG_004-35b"/>
娥眉春月鬭嬋娟雷砰夜響空中泉江南客子喜空翠<lb/>
踏破平羌江水邊歸來夢寐遶岩壑千花爛錦明帷幄<lb/>
起來如在娥眉巔畫史新圖為君作隴西太白去不還<lb/>
浣花堂草苔石斑西川風景世間少令人長憶娥眉山<lb/>
　　　　雪山天下髙<lb/>
雪山山髙在西極下視九州皆歴歴自從積雪雪未消<lb/>
萬古寒冰堅比石五丁力士移不來畫師忽遣秋毫開<lb/>
南州溽暑晝方永展此清景何快哉君不聞齧氊使者<lb/>
<pb n="KR4e0083_WYG_004-36a"/>
去已久鮮能知味令心哀<lb/>
　　　　瞿塘天下險<lb/>
驚湍觸石石欲落絶壁與天爭一握峽東衝激轉奔雷<lb/>
白日蛟龍怒相角望中砥柱何崔嵬曽見當年征戰來<lb/>
禹鑿漢江猶在眼金輿鐵鎮成寒灰行人記取秋風裏<lb/>
云是瞿塘灧澦堆<lb/>
　　　題馬<lb/>
秋露團團玉花白金鞍紫騮度香陌奚官穏控青絲韁<lb/>
<pb n="KR4e0083_WYG_004-36b"/>
天仗從容閒玉策歸來意氣閑且都欲飲靈泉驚砂磧<lb/>
何當披甲騎爾行一日長鳴空冀北<lb/>
　　　長安别鄒生<lb/>
西行十月至長安鄒生萬里東南還為言曽度六盤山<lb/>
山下臨洮河與澗此行不必凋心顔大雪恐墜層冰間<lb/>
在城飲酒強自寛明日東西岐路難我漸辭家君漸留<lb/>
君在甘州思越州一去三年邊月苦歸到家時消百憂<lb/>
我心尤切念庭闈九十嚴親雙鬢埀倚門斜曰望子歸<lb/>
<pb n="KR4e0083_WYG_004-37a"/>
臨風託寄平安字寒梅花發報君知<lb/>
　　　西行示姪禎期還家<lb/>
平生不作汗漫游骨肉滿前寛我憂一尊時醉黄花下<lb/>
萬事不醒江波流早嵗攀龍客天府浪得聲名滿環宇<lb/>
歸來自分閉門過豈料更為名所苦旅影西行萬里遙<lb/>
黄葉飄蕭更無數我向黄河似泛槎阿宜别我思還家<lb/>
一天雁影閒秋色兩地月色愁蒹葭蒹葭蒼蒼露為霜<lb/>
朔風吹汝征衣裳料應一步一囘首歸到家時心轉傷<lb/>
<pb n="KR4e0083_WYG_004-37b"/>
弟妹若相問為言各康強嚴親且祝加飡飯我行十月<lb/>
應還鄉<lb/>
　　　送友人起服北上<lb/>
結髮相與友不異雷與陳風波蕩萍梗所歴為參辰君<lb/>
行初向河南時輕裘快馬懸明珠光輝五色照行路悔<lb/>
不相從同曳裾遙聞鴻雁聲嘹喨冀得雲中尺素書素<lb/>
書宛見陳重面我亦揚舲别鄉縣京華為客忽相逢雕<lb/>
盤綺食諧歡宴豈知宴集樂未終風驚木落親庭空訃<lb/>
<pb n="KR4e0083_WYG_004-38a"/>
音一紙淚成血擗踊袒括何匆匆我苦辭親思顯揚只<lb/>
言得禄榮髙堂潘輿娛侍志所望墓木己拱情可傷祭<lb/>
之列鼎陳簠簋不似生前歡菽水更有暌離行役時去<lb/>
住存殁無能知君今得遇昇平日忠孝兼全兩無失三<lb/>
年再上青雲路萬口稱揚聲籍籍脱却麻衣換錦衣千<lb/>
軍駿馬如翬飛但看蒼蒼佩印綬與君同向江西歸<lb/>
　　　西行寄甥文瑩<lb/>
祖隴西山鴈門下西行正值秋瀟洒秋日雕弓射孽狐<lb/>
<pb n="KR4e0083_WYG_004-38b"/>
雪中玉勒馳天馬却過并州是故鄉先公并國漢侯王<lb/>
西江有家未千載南望白髮懐髙堂吾甥夙所親執手<lb/>
未忍别黄葉下江臯離愁正如割我當歸思如渴相思<lb/>
悽惻重綢繆逺在明年二三月<lb/>
　　　寄胡敬方<lb/>
梁鴻海曲竄賈誼長沙謫儋耳蘇子瞻夜郎李太白君<lb/>
家忠簡在幽州功名自分隨烟流一朝行召入宣室君<lb/>
臣魚水還相投我視諸公豈儔匹十年曽侍金鑾側朔<lb/>
<pb n="KR4e0083_WYG_004-39a"/>
風吹夢入河州細語荒郊秋一葉臨行天語重丁寧萬<lb/>
里西行勞聖心鄉人憐我休太息飛鳥終當還舊林<lb/>
　　　盧氏秋夜賦寄王院判<lb/>
羇懐不自釋終夜卧復起長風吹河聲瀉入茅屋裏青<lb/>
天髙髙素月横露華凄落羅衫輕干將莫邪欲自見中<lb/>
夜忽作雙龍鳴志士遭逢苦不早逺道憂心急於搗漫<lb/>
説咸陽與洛陽昨日鶯花今日老我有母江之南盈簪<lb/>
白髮絲鬖鬖柴門半掩緑樹下落日凝望情何堪我有<lb/>
<pb n="KR4e0083_WYG_004-39b"/>
弟湖之北雲夢闗山萬里隔三月歸鴻又盡飛相思一<lb/>
字無由得金蘭交契王使君一日不見心氤氲適來離<lb/>
别忽三載夢魂踏遍江東雲平生只欲事髙潔骨肉交<lb/>
遊總踈絶慷慨臨風一灑然淚痕滿袖都成血衣袖初<lb/>
乾夜向晨古來忠義多艱辛江鄉有路且歸去秋風野<lb/>
水堪埀綸<lb/>
　　　寄新野袁上舍<lb/>
孔明信卧龍士元亦雛鳳南陽千載人星芒相搖動友<lb/>
<pb n="KR4e0083_WYG_004-40a"/>
人為道留至今新野文學如喬林松根木下伏琥珀桂枝<lb/>
月暈生黄金雲臺先輩㑹風雲鹿門肥遯猶清芬登髙<lb/>
弔古歌慷慨冒使榮名羞後塵泮池芹藻如碧玉濟濟<lb/>
游歌思樂育琴瑟鼔奏合周詩義理周旋論更僕正如<lb/>
美玉在崑山山輝白虹五采斑又如璿珠孕漯淵午夜<lb/>
騰騰光燭天干將韞匣射斗牛騏驥絶足超燕然今年<lb/>
射策應相見承恩早拜金鑾殿鳳凰臺上聚星期先寄<lb/>
長歌如㑹面<lb/>
<pb n="KR4e0083_WYG_004-40b"/>
　　　贈薛相士鐵崖<lb/>
銅之鑑可以見妍媸不若書之鑑可以見是非人之鑑<lb/>
可以見善惡之端禍福之機河東薛相士自稱老鑑師<lb/>
一雙神瞳秋水碧三寸長舌霹靂飛曽相水邊遺英作<lb/>
貴子道上單丁為富兒前年山東睡漢是龍虎今年雁<lb/>
山華胄非熊羆談言一中理予奪無依違見子勸以孝<lb/>
見父勸以慈見臣勸以忠直則正邪則欹鑑道如此頗<lb/>
合古人之箴規鐵崖道人曽讀書與詩誤䝉進士賜緋<lb/>
<pb n="KR4e0083_WYG_004-41a"/>
衣龍門上客一日速十年不調官何遲五湖相見談出<lb/>
處許我再覲黄金墀我心復鑑復自斷子卿唐舉毋容<lb/>
知醉來吹笛客自去天青月在梨花枝<lb/>
　　　河州正月十五夜有感<lb/>
少年行坐依慈母送臘迎春事樽爼自從元日説隂晴<lb/>
且向嵗時將十五兒童夾路爆竹喧髙引紅燈笑嫫姥<lb/>
青獅傀儡動地來歌鐘徹夜兼鼙鼓驅儺擊筑鬭喧呼<lb/>
剪紙拈花作歌舞黄金蛟龍珠翠鱗十丈流泉口中吐<lb/>
<pb n="KR4e0083_WYG_004-41b"/>
登州海市未足憐河陽花縣何須數我家不與世俗同<lb/>
弟兄伯叔聯簪組滿堂賔客皆雄竒新吟健筆爭蠭午<lb/>
我時七步詩即成諸生學士觀如堵年年嵗嵗盛繁華<lb/>
只説江南好風土那知少壯遇有殊歡樂相兼又愁苦<lb/>
布衣十五步蟾宫年年看燈天九重金門夜開星斗落<lb/>
玉柱盡作扶桑紅羣仙邀我飲河鼓大醉尚吸滄溟空<lb/>
南風飄飄親舍逺乘之便往辭飛龍十年宫錦燈花下<lb/>
都與從前歡樂同一從秋暑别京國山川萬里音書隔<lb/>
<pb n="KR4e0083_WYG_004-42a"/>
東風一夜百花開散與羇懐助吟癖湛陽江月暫淹留<lb/>
何侯祠前聽棹謳江船萬烟芙蓉渚賽殺兩岸琉璃毬<lb/>
今夕何夕在河州平生之交懽相酬微霰飄灑燈不收<lb/>
更催添注龍鱗油醉來身披紫綺裘移船更作汗漫遊<lb/>
豈知夜永風雪道冰作燈籠森白矛逐日瀝凍成以鞲<lb/>
襯以五彩懸銀鈎大雪大似金兠鍪我疑天公與人謀<lb/>
剪下玉屑如雕鏤邊城涼薄天所賙真成玉宇兼瓊樓<lb/>
烹龍炮鳳樓上頭他人異域自風流羇客向隅雙淚流<lb/>
<pb n="KR4e0083_WYG_004-42b"/>
任他歡樂彈箜篌嚴親念我應不休燈光為我達宸旒<lb/>
相思何日大刀頭<lb/>
　　　夜牕吟<lb/>
更深坐乆燭花短人靜紅爐火初煖朔風吹得笙簧寒<lb/>
碎剪霜華上銀管攬衣拭目雁行細梅梢月到松梢未<lb/>
敲冰化水澆醉腸寫向吟牕敵寒氣鼔鼙凍損聲不動<lb/>
别院人添翠衾重筆尖欲挽陽和囘蝴蝶無情入春夢<lb/>
朝來閒倚闌干立忽聽林鴉報晴日殷勤細讀中夜詩<lb/>
<pb n="KR4e0083_WYG_004-43a"/>
一笑雲邊亂山出<lb/>
　　　長歌行<lb/>
有淚莫泣鮫人珠有足莫獻荆山玉赤心徒使按劍看<lb/>
至寳翻令笑魚目千金蹈海稱達人五噫出關東去秦<lb/>
負芻無復遇知己空歌白石南山春楚卿相棄復何有<lb/>
於陵甘作灌園叟爰鶋偶集魯東門惆悵胡能事杯酒<lb/>
長風蕭騷百草殘長劍悲歌涕翻瀾金臺駿骨乆已化<lb/>
瑤水風波不可攀畏途羊腸能折軸作詩為謝雲間鵠<lb/>
<pb n="KR4e0083_WYG_004-43b"/>
海上三峰乆負期醉歸休託平原宿<lb/>
　　　踏青行<lb/>
春風緑遍天涯路滿院殘紅不知處西家有酒不肯賖<lb/>
愁坐茅簷日將暮出門時作踏青行晴川雲煖花冥冥<lb/>
時人塤管吹落日難為一段江南情<lb/>
　　　送蕭檢討引髙南歸<lb/>
新雨不成泥軥舟樹上啼征夫懐逺路家在大湖西别<lb/>
家今幾度楊柳江邊樹念鄉車輪下漸是中年路萬事<lb/>
<pb n="KR4e0083_WYG_004-44a"/>
中年尚可期人生且莫長别離長别離向何方九河落<lb/>
花晴浦香玉雎斑斑鳬乳黄南望不見二髙堂奈此遊<lb/>
子思故鄉我家蕭君濟世早功成身退合天道當時未<lb/>
必去者賢挽不囘之卧烟島後來親閲虧成事始識從<lb/>
初去時好我不能赤手縛虹霓又不能委身同草木生<lb/>
逢堯舜時肯受泥塗辱昨者誤奮龍門雷蝘蜓嘲之自<lb/>
云足憂者舉觴酧白日惟有皇天照空谷張公云吳江<lb/>
生我有千載意不羨身後名為君寫作送行曲曲中摧<lb/>
<pb n="KR4e0083_WYG_004-44b"/>
曳難為情君行不聽我意不平明日買船棹秋聲送秋<lb/>
東下窺滄瀛飄然如去白玉京須君禹穴相逢迎相見<lb/>
不見須相待客行雖遲心不改<lb/>
　　　劉希䕫丁憂還鄉作此送之<lb/>
我有一斗酒青天灑浮雲浮雲散盡月光醉天地與我<lb/>
同氤氲我有一掬淚送君歸灑文江波人生禄仕為親<lb/>
養得禄親喪將奈何去年八月秋風清我尚衰麻辭玉<lb/>
京匆匆流電别鄉里蚤夜載筆趨承明今年八月送君<lb/>
<pb n="KR4e0083_WYG_004-45a"/>
歸忍着衰麻更彩衣寄言具慶髙堂者莫遣徒為風木<lb/>
悲<lb/>
　　　送友人載入蜀<lb/>
昔年君去西川時白頭慈母紉征衣衣成五彩相陸離<lb/>
出門意氣生光輝扁舟泝盡瞿塘險料想一險一度思<lb/>
庭闈白頭慈母中夜嘆嚴父寄書令子歸歸來復向西<lb/>
川去相看又作明年期人生倐忽百年内春葉青青秋<lb/>
已稀辭親掩巻懐李宻酒酣擊筑思漸離丈夫孝子俱<lb/>
<pb n="KR4e0083_WYG_004-45b"/>
可憐明年與君重相違君行慷慨當恐懼父母之年不<lb/>
可以不知父母許爾行勿疑<lb/>
　　　送楊教授之邵武<lb/>
昔在匡山下杏花手自栽杏花遶天發先生歸去來歸<lb/>
來雙闕下故人滿京華爭修薦剡非所欲東望閩海囘<lb/>
雲車銅章四寸郡文學夏楚不用施方略誠能動物物<lb/>
皆春人間無如教官樂臯比坐擁春風喧服事弟子來<lb/>
如泉問咨唯喏皆聖賢教官之樂不可言為爾再賦菁<lb/>
<pb n="KR4e0083_WYG_004-46a"/>
莪篇<lb/>
　　　望潛山歌<lb/>
東望望見九華逺西望望見潛山髙江中洲渚不可數<lb/>
但覺萬艦春雲濤前船逺似飛沙起後船烟中來似螘<lb/>
人生快意如此時順風微波日千里安慶城池居要衝<lb/>
一掬之地能消萬古之英雄紛紛誰可掇將去恨血不<lb/>
染江波紅惟有龍眠老居士畫得山川及文字更有余<lb/>
忠宣公百戰死荆揚夜夜天光紫喬家淚滴江水渾紅<lb/>
<pb n="KR4e0083_WYG_004-46b"/>
顔得失何足論三千年事堪消魂舉氣嘘天天亦昏幸<lb/>
遇太平息征戰却憶先皇淚如霰吞聲躑躅愁雲屯仰<lb/>
視紅日東方暾<lb/>
　　　池口阻風<lb/>
避風貴池口維䌫臨川渚白浪如山捲雪花墨雲匝地<lb/>
飛隂雨此時魚龍爭沉浮江湖石裂無安流馮夷擊鼔<lb/>
怒鼉吼恍惚可以追冥搜須臾雲散風暫息移船買酒<lb/>
澆胸臆鮮魚須得豈問錢縱飲髙歌忘岑寂便覺紅日<lb/>
<pb n="KR4e0083_WYG_004-47a"/>
催人顔推篷且看池陽山九華蒼翠杯中墮對景不復<lb/>
論鄉闗尊前攜手有知已前程嗟嘆徒為爾青雲有路<lb/>
待我來一日南風歘千里<lb/>
　　　繁昌阻風<lb/>
繁昌峽前風阻客逆浪牽船滯行色坐數歸船疾如箭<lb/>
俄頃飛㠶浪中沒我非尋常流宕人等閒不遇閒悲辛<lb/>
讀書學得萬人敵直將富貴輕埃塵君不見當壚逸才<lb/>
題駟馬不如安石濟天下古來豪傑為世出肯逐青牛<lb/>
<pb n="KR4e0083_WYG_004-47b"/>
度闗者丁寧北風且少停㑹看一舉登玉京未把升沉<lb/>
問聃尹欲共姬周論治平不須對此嘆坎坷世事到頭<lb/>
須勘破成功他年拂衣歸直向東山日髙卧<lb/>
　　　白扇歌<lb/>
剡溪白繭青篔簹素練翠濤霜雪光金刀剪出雲一片<lb/>
入手颯颯清風涼奢儉適中不盈束舒巻因時愜人欲<lb/>
碧波㶑灧海天平清香瀟灑淇園緑絶勝娥眉山月半<lb/>
輪秋又如渤海玉樹珊瑚鈎白羽之輕不足比齊紈雖<lb/>
<pb n="KR4e0083_WYG_004-48a"/>
潔那能儔偉哉官様何從得不方不圓亦不缺黿鼉躍<lb/>
破玻璃紋鳳凰踏斷琅玕節疑似嫦娥月下裁狂風吹<lb/>
墮天山側又疑馮夷捧出碧波心江妃水仙惜不得祝<lb/>
融南來鞭火龍閭閻盡在紅爐中牕下書生當此際便<lb/>
覺兩腋習習生清風飄然如在蓬萊宫又如駕馭羽輪<lb/>
飇車渡弱水十洲掛在冰壺裏翺翔三千界扶搖九萬<lb/>
里排雲呌閶闔乾坤凈如洗何須避暑子雲亭何須濯<lb/>
熱瑤池冰何須逺訪芙蓉城青冥風露非人世何如此<lb/>
<pb n="KR4e0083_WYG_004-48b"/>
扇之清清玉川子丹邱生胡不持之朝帝闕為我掃除<lb/>
天下熱<lb/>
　　　答胡光大<lb/>
去年雪中寄我詞一讀一囘心轉悲結交誰似金蘭契<lb/>
舉世紛紛桃李姿我觀百嵗須臾耳人在乾坤猶釀器<lb/>
清濃糟粕總成空四海滔滔不知醉我是浮雲與世乖<lb/>
醉醒各判自難諧天地悠悠尚應盡百年草草為形骸<lb/>
吟詩作賦愁肝腎絕穎屠羊爭筆陣勞筋苦骨竟何為<lb/>
<pb n="KR4e0083_WYG_004-49a"/>
一榻清風萬年盡襄陽太守何其愚沉碑水底誇龍魚<lb/>
至今人笑陵谷改亡吳帝晉竟何如我有窮愁何日寛<lb/>
醯雞起滅閒獨看痴兒細子能萋菲毁譽榮辱吾何干<lb/>
今年春到花應早預擬南園踏芳草細看春色天上來<lb/>
萬樹芳花照晴昊莊生乆矣喜逍遙陶令何曽恨枯槁<lb/>
啜醨一醉也徒然一諾千金永相保<lb/>
　　　過蒼梧峽<lb/>
廣西下來灘復灘三百六十長短灣潭心緑水緩悠悠<lb/>
<pb n="KR4e0083_WYG_004-49b"/>
長灣短灣凝不流涓涓千尺靜見底隔岸空行魚曳尾<lb/>
忽然路絕山勢迴峽口江聲如怒雷石嘴鑿鑿森鯨牙<lb/>
龍潭虎鋸如囘車我行已過正月半一夜水生浮漢槎<lb/>
龍潛虎伏杳不見但見滿江圓浪花浪花雪飛捲萬瓦<lb/>
船下髙灘疾於馬浪船俱起空中擊舉柁齊挽不容力<lb/>
舟師持篙眼逾疾抵住石頭輕一擲水痕奔箭石竇急<lb/>
老稚懐憂多掩泣齒聲卜卜叩神靈抛紙燒香齊起立<lb/>
為言水淺僅容舠篙師失手爭纎毫水聲怒起兩厓近<lb/>
<pb n="KR4e0083_WYG_004-50a"/>
撇漩指顧隨洪濤龍君水伯似相曉此水不大亦不小<lb/>
紙船偏得鐵梢公穏似春遊在靈沼翻思初下象鼻山<lb/>
怕問行人多苦顔驚心樂水昭平驛慮患防虞不暫閒<lb/>
忽見蒼梧山在目已聞鶯語自間闗須知平地風波惡<lb/>
何處安留不險艱此心常似初來日三峽滄溟任往還<lb/>
　　　題扇<lb/>
疎疎雨濕湘江雲湘江美人思斷魂蒼梧帝子去不歸<lb/>
錦城公子何時迴我欲攀天借取清風明月三萬斛掃<lb/>
<pb n="KR4e0083_WYG_004-50b"/>
除閒愁與昆明之劫灰劉郎劉郎絶代頗希有秋菊寒<lb/>
泉酌元酒談中風味心自知天下炎涼一揮手<lb/>
　　　紙<lb/>
剡溪藤魚網線搗剉如麋浸水涀神工抄作五色箋鳳<lb/>
舞鸞翔雲片片漢庭帝子愛如寳詔下蔡侯多製造文<lb/>
華殿上賦新詩御墨淋漓盡章草<lb/>
　　　筆<lb/>
未用怨頭白用時頭轉黑未用暫幽閒用時何逼迫須<lb/>
<pb n="KR4e0083_WYG_004-51a"/>
臾索我風雷驚明時用我致太平君子用我流芳名鬼<lb/>
神見我俱潛形五經文字傳今古蒼頡由來知我苦十<lb/>
萬雄兵我解和那用敲金兼擊鼓<lb/>
　　　墨<lb/>
北方黑帝驅松使松使嘘烟滿天地神工幻作元霜飛<lb/>
一斂搗成烏玉劑腦麝勻膠香屑屑巧製如琴復如月<lb/>
休論價值重如金貴在玉堂堂上列出處相同毛與楮<lb/>
生也同生死同死結隣好箇石鄉侯親我更親二君子<lb/>
<pb n="KR4e0083_WYG_004-51b"/>
天池共沐恩波慣彩鳳龍光幾璀璨五經載道孰為先<lb/>
匪我傳來那得見<lb/>
　　　硯<lb/>
我家住在端溪裏窈窕白雲最深處吾宗骨肉徒紛紜<lb/>
惟我幸為明時器瑜麋見我性質實俾我日裏相摩擦<lb/>
毛穎先生常似渴一插池中水將絶玉堂金馬許多人<lb/>
惟爾三子情最親愛我堅心磨不磷案頭長立待君恩<lb/>
　　　水滴<lb/>
<pb n="KR4e0083_WYG_004-52a"/>
月窟一蟾蜍變化何所之秀拔三峰巒更蟠兩蛟螭或<lb/>
化北海魚或變南山鹿長河與百川一插歸吾腹須臾<lb/>
噀出雲烟起濡毫細寫龍鸞字筆底囘春有生意能使<lb/>
雲行兼雨施<lb/>
　　　寄周吉士<lb/>
青原白鷺城迢迢下有文水明珠橋閭閻撲地鐘鼎食<lb/>
多是先朝舊宦僚周家雙井名最乆華蕚堂深介眉夀<lb/>
天章奎畫動星躔大册髙文埀宇宙昔人作郡多仁恩<lb/>
<pb n="KR4e0083_WYG_004-52b"/>
耄倪卧轍留攀轅遂令奕世有家族千百里内棠隂連<lb/>
白沙翠竹槎溪上别墅山泉恣幽賞百年嘉慶毓英賢<lb/>
二十青春登虎榜鳳凰池上忽相逢却憶埀髫歡愛同<lb/>
風波萍梗蕩離合日月夢寐隨西東禾川送别情何及<lb/>
龍田立馬看山色對月髙歌共扣舷簸蕩元潭老蛟窟<lb/>
畫船曉發清江湄望望庭闈思欲飛平原緑野有真趣<lb/>
西洞溪橋勞夢思前年重㑹箕山下獨鶴孤琴暫瀟洒<lb/>
當時霜雪徧郊原但見青松與桐檟願君且保金石姿<lb/>
<pb n="KR4e0083_WYG_004-53a"/>
岸芷汀蘭堪佩攜與爾重尋舊時約青山白首同遊嬉<lb/>
　　　東湖攬勝<lb/>
十年不到豫章城鎖蛟宫中新水生澹臺祠下日乍午<lb/>
觸熱更上聘君亭聘君亭前無亂蛙此事或有非人誇<lb/>
聘君髙風自千載況有湖水明丹霞望中西山青似幕<lb/>
參差開徹芙蓉花登髙攬勝興未已柳風吹天涼似洗<lb/>
青眼故人殊已稀慨慷更讀南豐碑<lb/>
　　　題百子圖<lb/>
<pb n="KR4e0083_WYG_004-53b"/>
天無一日備四時人無一母生百兒何人筆端奪造化<lb/>
天時人事俱備知三三兩兩如魚隊日長遊戲欄干外<lb/>
攀花折柳爭後先採菊東籬相向背昨觀此圖三撫几<lb/>
多憂只為多男子生子當如孫仲謀人生一䕫亦足矣<lb/>
　　　怨歌行<lb/>
絃奏鈞天素娥之寳瑟酒斟流霞碧海之瓊盃宿君七<lb/>
寳流蘇之錦帳坐我九成白玉之仙臺臺髙帳煖春寒<lb/>
薄金縷輕身掌中托結成比翼天上期不羨連枝世間<lb/>
<pb n="KR4e0083_WYG_004-54a"/>
樂嵗嵗年年樂未涯鴉元粉白各相宜巻衣羞比秦王<lb/>
女抱衾誰賦宵征詩參差雙鳳裁筠管不謂年華有凋<lb/>
換楚園未泣章華魚漢宫忍聽長門鴈長門蕭條秋影<lb/>
稀粉屏珠綴流螢飛苔生舞席塵䝉鏡空傍閒堦尋履<lb/>
綦宛宛青陽日將暮惆悵君恩棄中路妾心如月君不<lb/>
知斜倚長雲和淚埀<lb/>
　　　桂林歌贈友<lb/>
永樂第八年庚寅春王正月廿有四一陽真人駕詩槎<lb/>
<pb n="KR4e0083_WYG_004-54b"/>
愛煞江流學文字遊遊漾漾清湖邊清湖萬頃涵青天<lb/>
桑野糢糊藏暮雨柳州錦亘鎖朝烟詩槎泊在滄洲背<lb/>
忽見髙林挺髙桂桂家住得最清髙不比尋常巖穴巢<lb/>
借問春桂何事獨無花不與羣卉爭繁華姚黄魏紫矜<lb/>
富貴桃紅李白紛豪奢桂不能言答以意芬芳要在風<lb/>
霜際千林萬木搖落時白蕊丹心方表異翡翠堆裏金<lb/>
粟黄千朶萬朶聯秋芳金風滿天散露氣明月萬斛懸<lb/>
天香昔年曽到廣寒宫芳菲絶似金林中玉兔搗藥不<lb/>
<pb n="KR4e0083_WYG_004-55a"/>
顧盼彩鸞起舞猶雍容嫦娥雙雙勸我酒蟾蜍蹲踞來<lb/>
稱夀自言搗得不死丹昂頭捧獻前稽首金丹入手光<lb/>
陸離呼吸元氣餐紫芝遂令賣藥遍天下至今賣藥仍<lb/>
賣詩賣詩賣到桂家去桂家留我久停住婆娑老樹凝<lb/>
冰霜延蔓新枝庭下聚皎如玉樹森成林湛如明鏡磨<lb/>
精金君家兄弟不易得一門同氣還同心戒審屏改警<lb/>
非意<hi>五兄弟名戒非審非屏非改非警非</hi>瑤環瑜珥敦信誼讀書不負功<lb/>
名期好比燕山之竇氏昨朝林下華筵開花香飛入黄<lb/>
<pb n="KR4e0083_WYG_004-55b"/>
金罍門前長有車馬至座間盡是鴻儒來相逢不飲真<lb/>
負人明香一炷時自熏興來一掃千百紙龍蛇騰躍隨<lb/>
風雲隨風雲度銀漢瑤池宴罷天上囘斫桂燒丹金不<lb/>
換<lb/>
　　　贈閬溪友人之子入覲<lb/>
我昔曽遊閬溪上閬苑仙人過相訪開筵醉月坐瓊花<lb/>
氣吐虹霓各千丈葛山對面如屛帷白雨一洗青琉璃<lb/>
啣紅飛鳥忽來下勾漏丹砂明日歸武城公子攜客來<lb/>
<pb n="KR4e0083_WYG_004-56a"/>
卿家歡甚懐抱開傳觴踊躍催打鼓倒挽河水添金盃<lb/>
髙懸大畫白鴈飛畫者濠梁崔子西濡毫請我作詩句<lb/>
大璽尚有宣和題聿來賔從甚雜遝論古稱今恣歡洽<lb/>
門𥪡岧嶤百嵗坊翠柳黄鸝聲恰恰翻思此地盛文儒<lb/>
六一文星照碧虛鳳凰瑞世西山真於菟孝感徐東門<lb/>
龍潭學士登金岳武城真院祠先人當時墟曲勝鄒魯<lb/>
絃誦日夜聲相聞繁華事往文字存靈芝瑞草香氤氲<lb/>
麒麟繡紱光墮地鸑鷟和鳴鸞鳳羣别來倐忽二十載<lb/>
<pb n="KR4e0083_WYG_004-56b"/>
重尋舊夢無時改亭亭玉樹立當霄天馬空行見風采<lb/>
魚箋索我逺遊詩并道嚴君勞夢思半生足跡厭江海<lb/>
陶令欲賦歸田詩如何更有驅馳想壯士飄飄九天上<lb/>
買舟東下朝玉京彭湖匡阜入眼青大江横流作天塹<lb/>
萬國如此宗神明觀光禁御日五色訪道橋門奏金石<lb/>
蕊珠宫裏閱瓊文金粟林中話空寂草堂古篆兩三行<lb/>
正如金薤埀琳琅吳人天璽殞星石皇家字畫蛟龍翔<lb/>
暇時載酒一坐卧明珠徑寸當空墮拾裝又作薊門行<lb/>
<pb n="KR4e0083_WYG_004-57a"/>
析津之水浮蓬瀛天囘北斗運此杯地合九城通杳㝠<lb/>
黄髮含哺鼓腹歌常從五夜聽雲和周宣中興有石鼓<lb/>
奠鼎國學包山河君能覩此實竒偉下視五嶽如陂陀<lb/>
㑹當拓取一萬本便可拂袖歸山阿買田築室守金玉<lb/>
扶老攜幼瞻羲和重來閬溪為翁夀與君握手同遊歌<lb/>
　　　春來曲<lb/>
人逢春來喜我逢春來悲春來春去催人老百年光隂<lb/>
能幾時去年當春髮如漆今年逢春鬢若絲人逢春到<lb/>
<pb n="KR4e0083_WYG_004-57b"/>
好顔色我見春來頭愈白一片飄瀟似雪埀縱有春風<lb/>
清不得憶我初年十四五每到春來強欲舞讀書一目<lb/>
數行下醉後傳觴不知數一朝辭家入京國正是鶯花<lb/>
二三月東風滿路馬蹄輕揮鞭走遍長安陌此時紅顔<lb/>
方少年瀛洲步武如飛仙常臨螭陛奉清蹕時拂雲箋<lb/>
近御筵自從衰病困懐抱一囘見春一囘老趨朝上馬<lb/>
要人扶形態龍鍾貌枯槁尋常怕雨又悲風白日看花<lb/>
如霧中酒腸不慣易成醉詩句懶題那得工昔何勇鋭<lb/>
<pb n="KR4e0083_WYG_004-58a"/>
今如此始信蹉跎真老矣吁嗟天運本自然寒暑倐忽<lb/>
相推遷老𣆀彭祖今安在瑤池弱水皆虛傳眼前豈無<lb/>
曠達者擊節和我春來篇<lb/>
　<lb/>
　<lb/>
　<lb/>
　<lb/>
　<lb/>
<pb n="KR4e0083_WYG_004-58b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　文毅集巻四<lb/>
</p>
<p>
</p>
  </div>
<div>
<head>文毅集卷五</head> <lb/>
    <p>
<pb n="KR4e0083_WYG_005-1a"/>
欽定四庫全書<lb/>
　文毅集卷五<lb/>
　　　　　　　　　　　　　明　解縉　撰<lb/>
　　五言律<lb/>
　　　太皇太后挽歌<lb/>
妊姒興周祚塗山啓夏王萬方仁覆下奕世壼儀光赤<lb/>
子天空籲元宫地永藏哀歌隨逝水河漢遶天長<lb/>
翊運符坤厚承天協睿謀星華光帝座月彩麗神州仙<lb/>
<pb n="KR4e0083_WYG_005-1b"/>
馭蟾宫逺祥雲鳳闕收萬方俱失恃揮淚濕清秋<lb/>
　　　囘京<lb/>
聖恩寛逐客萬里聽歸來未上凌烟閣先登望海臺水<lb/>
翻翠浪擁地拓碧天開目斷雲飛處終身愧老萊<lb/>
　　　贈東平侯韓勲之雲南<lb/>
青春二十餘文武竟誰如手握千鈞鼎胸蟠萬巻書誓<lb/>
心依日月盡力剪䕫魖稱爾封侯貴雲臺畫匪虚<lb/>
　　　鳳凰臺<lb/>
<pb n="KR4e0083_WYG_005-2a"/>
乆遊龍虎國每上鳳凰臺一水浮衣帶三山落酒杯東<lb/>
南形勝在逺近畫圖開有感風雲㑹從天五馬來<lb/>
　　　聽雪軒<lb/>
虛簷迸玉鳴入夜轉分明風響不相似雨聲無此清倚<lb/>
忩情不倦撥火耳須傾想是梅花落梅花落更輕<lb/>
　　　寄友<lb/>
一自登天府聲名舉國傳鳳池皆縮首禁苑盡推賢威<lb/>
鳳青雲上祥麟白日邊上林人共喜幾度錦衣還<lb/>
<pb n="KR4e0083_WYG_005-2b"/>
風髙楚天碧秋醉鳳凰池京國三年客扁舟歸獨遲滿<lb/>
傾桑落酒折盡桂花枝政爾相思處逢君又别離<lb/>
鶴髮重華簪都門酒共斟家傳三世學橐有二疏金聖<lb/>
主恩如海故山雲滿林承家賢子在相朂嗣徽音<lb/>
　　　寄胡光大<lb/>
前日及柴扉行休頗自怡問人别後事得女寄來詩處<lb/>
世的如夢勞生能㡬時冰霜惟自潔窮達任何知<lb/>
上蔡音書近髙談復論文六經懸白晝千載信浮雲漢<lb/>
<pb n="KR4e0083_WYG_005-3a"/>
簡何多鑿秦坑亦合焚操觚任緩頰安得見華勲<lb/>
斯文天所賦吾道晚初成閒若陶元亮狂為禰正平登<lb/>
髙天以曠對月鏡逾清坐到晨鐘發寂寥三四聲<lb/>
　　　寄宋子環<lb/>
聖恩寛逐客不遣過輪臺談笑潼闗去雲霞仙掌開故<lb/>
鄉深念汝逺道竟能來明日相思處髙秋鴻雁囘<lb/>
　　　發龍江<lb/>
龍江候明發戀闕倍思親風急囘征鴈舟行别故人望<lb/>
<pb n="KR4e0083_WYG_005-3b"/>
中知里閈夢想聽韶鈞後夜多遙念風生淮水濵<lb/>
仲氏同我去伯兄還帝城重來應有日此别不勝情一<lb/>
一㠶檣去雙雙鷗鷺迎到家無限好桑梓盡經行<lb/>
　　　拏吒石<lb/>
巨石水中流巑岏水面浮端然勞砥柱恍若隔瀛洲風<lb/>
雨波濤險魚龍窟宅幽江湖多勝跡來往一凝眸<lb/>
　　　李楊河<lb/>
自入李楊河青山兩岸多馬當峰夾險龍渡峽流梭突<lb/>
<pb n="KR4e0083_WYG_005-4a"/>
兀一拳石奔騰萬頃波今朝逢小至擊楫大風歌<lb/>
　　　小孤山<lb/>
海門第一闗巨石水中間隂雨蛟龍出天晴鸛鵲還一<lb/>
川浮玉笋兩岸見青山亦有摩崖宇蒼苔㸃㸃斑<lb/>
　　　彭澤<lb/>
青山圍一縣隠隠見人家亂石江邊出孤山帶日斜翠<lb/>
添官舍柳香泛驛樓花不見陶彭澤湓城起暮鴉<lb/>
　　　廬山<lb/>
<pb n="KR4e0083_WYG_005-4b"/>
扁舟過彭蠡逺逺見匡山巨石危將墮隂雲去復還平<lb/>
鋪三百里髙出九霄間乆在風塵際覽觀心自閒<lb/>
　　　清江晚眺<lb/>
清江臨望處一一見鄉山玉笥浮雲去金川夕照殘維<lb/>
舟訪舊隠飛鳥倦初還歸到仁山下漁樵日日閒<lb/>
　　五言排律<lb/>
　　　贈常熟陳二尹<lb/>
十載交遊誼應同雷與陳論心偏慰藉談道最清真喬<lb/>
<pb n="KR4e0083_WYG_005-5a"/>
木風烟舊哦松嵗月新循良振名邑易簡恱居民百里<lb/>
桑麻盛千門桃李春自慚空白首喜得重相親<lb/>
　　七言律<lb/>
　　　武英殿喜雨<lb/>
春殿微微動好風宻雲將雨下長空魚龍變化九天濶<lb/>
草木敷榮大地同宫澗夜添三尺水京華日長萬花叢<lb/>
小臣賸有為霖志一滴天瓢海宇豐<lb/>
　　　宴文華殿時雪方霽宫樹皆如玉石刻鏤上命<lb/>
<pb n="KR4e0083_WYG_005-5b"/>
　　　　取瑪瑙盤和以蔗漿且啖且賦<lb/>
萬年枝上雪花寒摘下傳呼瑪瑙盤薇露灑時珠的瀝<lb/>
蔗漿凝處玉闌干鵷班左右題詩急鶴駕從容帶笑看<lb/>
聞道征西人最苦飛書昨夜到金鑾<lb/>
　　　隨駕登紫金山賜果<lb/>
天晴隨駕共登山中使傳宣薦玉盤金谷人遊紅步幛<lb/>
石房仙煉紫華丹猩紅浥露珊瑚軟鶴頂迎風瑪瑙寒<lb/>
侍從詞臣知此味渴中無惜齒牙酸<lb/>
<pb n="KR4e0083_WYG_005-6a"/>
　　　隨駕往觀江東橋<lb/>
江東一帶駕輿梁鰲背金鱗漾水光夷狄稱番來貢獻<lb/>
君臣際世共明良雲隨鳳輦三千騎日照龍袍十二章<lb/>
萬福攸同寰宇靜一人有慶兆民康<lb/>
　　　萬夀節恭紀<lb/>
御氣排空雉扇開金衣照日近臣來緑囊已進千秋鑑<lb/>
黼座還稱萬夀杯王子吹簫雙鳳闕羲娥攬轡六龍囘<lb/>
侍臣此日承恩澤散作祥風遍八垓<lb/>
<pb n="KR4e0083_WYG_005-6b"/>
　　　早朝<lb/>
紫禁追趨曙色寒景陽鐘動漏聲殘兩行銀燭通雙闕<lb/>
一道朝儀引百官星斗遙臨花外落旌旗只在仗中看<lb/>
侍臣欲進陽春曲聖主恩深賦轉難<lb/>
銀燭熒煌夜色闌西華樓下漏聲殘天門掩映鶯花曙<lb/>
黄道澄清淑氣寒香裊玉罏開雉翼燭搖金殿見龍顔<lb/>
仙郎奏對封題罷一曲陽春和更難<lb/>
　　　武英殿應制<lb/>
<pb n="KR4e0083_WYG_005-7a"/>
瓊階玉殿迥無塵天子臨軒策小臣絳蠟珠簾光照曙<lb/>
紫駝銀甕色浮春扶搖九萬飛騰異禮樂三千制作新<lb/>
草野書生何以報願隨丹禁捧絲綸<lb/>
　　　春日早朝<lb/>
金陵自古帝王闉此際風雲慶㑹晨鳳閣九重仙仗肅<lb/>
鸎花三月錦城新雲開御苑千峰曉氣轉陽和萬户春<lb/>
安得致身青鎖闥願隨冠服侍楓宸<lb/>
　　　早朝賜宴<lb/>
<pb n="KR4e0083_WYG_005-7b"/>
君臣千載共明良侍宴楓宸錫寵光烏帽簪花搖翠緑<lb/>
金盤薦果間青黄九重天上鳴鈞樂五色雲中進玉觴<lb/>
丹陛拜颺酧聖主錦衣猶帶御罏香<lb/>
　　　退朝即事<lb/>
紫殿隂隂䕃薜蘿小忩無事客頻過緑槐夾道蟬聲集<lb/>
碧蘚沿階鳥迹多待詔金門須倚馬退朝紫禁共鳴珂<lb/>
丹心一片期忠孝爭奈髙堂逺别何<lb/>
　　　呈諸閣老<lb/>
<pb n="KR4e0083_WYG_005-8a"/>
黄閣編摩屬老成文章落筆鬼神驚幾囘青瑣陪髙宴<lb/>
每有微言起後生細雨乍過西掖樹薰風遙聽上林鶯<lb/>
自慚淺薄才無補願竭忠勤答聖明<lb/>
　　　䝉恩賜歸省恭紀<lb/>
文樓清曉聽雞人獨立丹墀拜紫宸三著錦衣懐往事<lb/>
兩辭金闕覲雙親吾家自信多餘慶聖主何私寵近臣<lb/>
霄漢有心惟捧日陽和布徳物皆春<lb/>
　　　思親<lb/>
<pb n="KR4e0083_WYG_005-8b"/>
一拜嚴親二載餘晨昏定省竟疎違黄金殿上晴雲動<lb/>
白玉堂前曉日暉一片丹心留上國幾囘歸夢遶庭闈<lb/>
朝囘討論絲綸閣獨坐黄昏對紫薇<lb/>
　　　輓郭駙馬<lb/>
鳳池當日掌絲綸親侍紅雲選玉人華葢早辭占瑞鵲<lb/>
春和賜帶紱龍麟新詩每到蓬萊和髙論時將古議陳<lb/>
蜚仗竟違成死别東風將淚灑車塵<lb/>
前年草草生離日竟是平生死别時屢遣小詩將問訊<lb/>
<pb n="KR4e0083_WYG_005-9a"/>
何堪飄泊在天涯歸期只擬同攜手覔句應同一解頤<lb/>
幾許月明禁不得滿江春水伴愁思<lb/>
　　　夜宿道院留題<lb/>
明月中天雲霧消酒醒涼思逐風飄星河不動秋空濶<lb/>
鐘鼓無聲夜寂寥露下逺山應唳鶴水來滄海緬生潮<lb/>
仙家俗事無縁到虚負璚樓品玉簫<lb/>
　　　贈茅山道士<lb/>
雨餘重過冶城來巖下松扉只半開繞屋清隂多翠竹<lb/>
<pb n="KR4e0083_WYG_005-9b"/>
滿庭春色有紅梅道心盡在琴三疊交誼何妨酒一杯<lb/>
明日尋君攜鶴至休嫌蹤跡破蒼苔<lb/>
　　　登中華山<lb/>
山號中華福地偏一峰晴聳五雲邊削成翠玉三千丈<lb/>
立自洪荒幾萬年天上有燈渾是幻人間無事便為仙<lb/>
閒來最愛東頭閣笑拂烟霞白晝眠<lb/>
　　　題沖虚觀<lb/>
遍覽沖虚益曠哉懸崖峭壁起樓臺每逢嘉客巖邊過<lb/>
<pb n="KR4e0083_WYG_005-10a"/>
疑有仙真天際來水底儘教龍穏卧松巔時遇鶴飛囘<lb/>
道人採藥迷歸路洞口雲生掃不開<lb/>
　　　正月初三祭始祖濮州公族議欲更舊門符山<lb/>
　　　　林城市尋常屋唐宋詩書第一家者予意不<lb/>
　　　　可因賦一律呈諸父<lb/>
九朝靖節扶龍馭十世聯魁到鳳池青史盛傳當日事<lb/>
新桃莫換古人詩正三日祀叅軍廟七百年來顯祖規<lb/>
共喜族人同北阮清明有約莫相違<lb/>
<pb n="KR4e0083_WYG_005-10b"/>
　　　西行思親<lb/>
慈闈棄世已經年九十嚴親雪滿巔徒步一身辭北闕<lb/>
苦寒萬里到窮邊斗牛注目青霄入葵藿傾心白日懸<lb/>
后土皇天應眷念蟻忱先已賦歸田<lb/>
　　　寄内<lb/>
一去京華已十秋夢魂常在錦江頭堂前塵土勤勤掃<lb/>
架上詩書好好收禾黍熟時煩出納園籬破處務培修<lb/>
髙堂當奉兒當訓辛苦終為逺大謀<lb/>
<pb n="KR4e0083_WYG_005-11a"/>
　　　和王駙馬見贈元韻<lb/>
憶昔金閨忝後塵鶯花窈窕禁園春身隨紅日當霄漢<lb/>
筆遶青雲動鬼神秦地山河形勝舊楚天風雨客懐新<lb/>
遙憐九十嚴親在黄髮蕭蕭憶逺人<lb/>
　　　述懐<lb/>
聞道西羌路坦夷三千里外一娥曦奔忙南北尋常事<lb/>
老大悲傷九十稀夜月書闈歸夢逺秋風驛路鴈聲遲<lb/>
儒官莫恨文章誤中正和平好俟時<lb/>
<pb n="KR4e0083_WYG_005-11b"/>
　　　豁如軒<lb/>
掘井為山積學功髙軒新築日曈曨量包元氣鴻濛外<lb/>
心與先天太極同洞達八荒歸尺寸瀾翻萬巻入陶融<lb/>
東山出慰蒼生望只在君家雅度中<lb/>
　　　竹溪春曉圖為劉孟雍題<lb/>
武陵溪逺桃千樹汴水春深柳萬條何似此君多節槩<lb/>
偏宜清隠絶塵囂翠禽啼處烟如織錦籜裁來雪未消<lb/>
却笑此生慚六逸相思為寄白雲謠<lb/>
<pb n="KR4e0083_WYG_005-12a"/>
　　　題一夢老人巻<lb/>
髙卧蓬萊最上峰希夷獨許往來同三生風月形骸外<lb/>
百嵗乾坤寤寐中槐樹午涼秋袂薄梨花雲暖夜牀空<lb/>
栩蘧自滿平生願不管東牕曙色紅<lb/>
　　　潭溪劉氏秋江亭<lb/>
空亭屹立俯長流占斷潭溪千古秋一派清商人倚檻<lb/>
半篙寒緑客呼舟芙蓉露白江波冷梧竹風髙枕簟幽<lb/>
車馬紅塵應不到此身何異在瀛洲<lb/>
<pb n="KR4e0083_WYG_005-12b"/>
　　　琴月軒<lb/>
月來軒外自相尋人在軒中鼔素琴半榻影斜天浸水<lb/>
七絃聲動鴈投林光涵石几秋無際冷逼冰絃夜正深<lb/>
我憶戴逵慚未識擬乗髙興借清音<lb/>
　　　杏林小隠為華山英先生賦<lb/>
小隠當年逺市塵杏花深處轉幽偏一村矮屋疑勾漏<lb/>
數畝青山似輞川流水通橋舂藥碓閒雲將雨潤芝田<lb/>
華陀今見孫枝好雅度渾如董奉賢<lb/>
<pb n="KR4e0083_WYG_005-13a"/>
　　　從父原復新除華容賦一律奉贈<lb/>
拜命趨朝出紫宸一官初授渥恩新來時共泛西江月<lb/>
去日平分上苑春彭蠡望窮懐故國洞庭到處是通津<lb/>
華容凋弊勞蘇息莫對雙松岸幘巾<lb/>
　　　松石軒<lb/>
手植青松不計年根株峙石翠相連勿嫌落子驚幽夢<lb/>
惟愛閒雲伴醉眠半夜風聲寒作雨一林陽氣煖生烟<lb/>
畫長與客敲棋局忘却人間俗事縁<lb/>
<pb n="KR4e0083_WYG_005-13b"/>
　　　翠筠軒<lb/>
聞説華軒俯碧湍竹林適有晉衣冠光凝翡翠秋偏好<lb/>
色漾玻璃夏亦寒留客何妨對棋局濯纓兼可把漁竿<lb/>
幾囘有意來相訪應與王猷一例看<lb/>
　　　題劉郎中歸隠竹軒圖<lb/>
聞説劉郎似謫仙竹軒不減洞中天蛟龍嘘氣成樓閣<lb/>
島嶼無波列市塵鶴到詩壇通逺信人看棋局惜流年<lb/>
卜居自愛三山好贏得烟霞滿目前<lb/>
<pb n="KR4e0083_WYG_005-14a"/>
　　　除夕寄蕭時徽<lb/>
曽約同斟守嵗杯荒城日聽足音來地偏每取親鄰外<lb/>
客乆何堪節序催刻燭有情同賦詠頌椒無侣重徘徊<lb/>
前盟獨有寒梅在肯向庭前帶雪開<lb/>
　　　戲題鷄卵<lb/>
形體難分圓與方却將天地盡包藏欲知内外兩重白<lb/>
全在中央一㸃黄混沌未分先有象乾坤已判見低昂<lb/>
養成羽翼沖霄漢化作金烏運太陽<lb/>
<pb n="KR4e0083_WYG_005-14b"/>
　　　海東青<lb/>
萬里飛來渡海西靈禽玉爪不沾泥<graphic n="KR1143" url="https://raw.githubusercontent.com/kanripo/KR-Gaiji/master/images/KR1143.png" mimeType="image/png"/>身欲抉羣鵞隊<lb/>
展翅能追天馬蹄萬里縱横嫌地窄千層衝突覺天低<lb/>
何須更結鸞凰友應與雲鵬力量齊<lb/>
　　　菖蒲<lb/>
三尺青青古太阿午風池畔蕩晴波長橋有影蛟龍懼<lb/>
流水無聲晝夜磨兩葉帶烟生殺氣五更彈雨和漁歌<lb/>
愁來只怕西風起消盡鋒鋩恨轉多<lb/>
<pb n="KR4e0083_WYG_005-15a"/>
　　　送友人還鄉<lb/>
九月江東白鴈飛京華遊子賦南歸湖天水落郵程速<lb/>
澤國霜清浦樹稀為念庭闈勤侍省豈知閭里重光輝<lb/>
秋風雙桂堦前好定有天香拂綵衣<lb/>
　　　送王指揮還京<lb/>
共在紅雲侍禁闈經年離别思依依愁衝毒霧湘南去<lb/>
榮捧天書日下歸焦尾素琴重拂拭黄金鎖甲舊光輝<lb/>
青春入奏隨冠冕一片丹心對紫薇<lb/>
<pb n="KR4e0083_WYG_005-15b"/>
　　　送劉御史弟子淵還西昌<lb/>
鴒原分手思悠悠烏府情多不可留歸夢豈因為客乆<lb/>
還家足慰倚門愁都城花落春猶在逺岫雲寒雨半收<lb/>
逆旅相逢仍送别好傳消息到滄洲<lb/>
　　　子進惠柑<lb/>
九月明江日尚遲秋園果熟正離離故人尺素青雲下<lb/>
恵我黄柑玉露埀顆暈中央金作粟蒂攅髙榦翠為枝<lb/>
常年錫貢來京國尚想金盤進御時<lb/>
<pb n="KR4e0083_WYG_005-16a"/>
　　　贈劉編修歸娶<lb/>
少年歸娶奏金鑾喜得天顔一笑看紅錦裁雲朝奠鴈<lb/>
紫簫吹月夜乘鸞靈椿堂上承中饋寶鏡臺前結合歡<lb/>
從此梅花消息好青綾不似玉堂寒<lb/>
　　　送友<lb/>
早辭天禄校書榮又賦三休遂逸情夜近玉堂看月色<lb/>
曉趨金闕聽鐘聲紅塵軒葢今無夢白日岩扉舊有盟<lb/>
歸到故園松菊在門前五柳識先生<lb/>
<pb n="KR4e0083_WYG_005-16b"/>
　　　寄友<lb/>
章貢河邊送别時揮毫謾為寫新詩可憐萍梗多離合<lb/>
自信金蘭有贈貽衮職盡心慚計拙鄉闗入夢慮歸遲<lb/>
華山秋盡應偏好檢㸃芳林桂樹枝<lb/>
　　　送中書舎人唐存恕歸省<lb/>
與君同出周姬姓同住江西路未遙萬里東歸纔識面<lb/>
扁舟南去又乗潮賜榮足慰庭幃念承乏深慚禁籞朝<lb/>
心折斷雲無一寸不堪分袂鎮河橋<lb/>
<pb n="KR4e0083_WYG_005-17a"/>
　　　送侍郎出使<lb/>
侍郎將命出金鑾中使傳宣左右歡闗内官曹迎使節<lb/>
漢中父老識衣冠雲開太華三峰曉雨過黄河九曲寒<lb/>
寄語渭川千畝竹西風願早報平安<lb/>
　　　送劉御史按交趾<lb/>
虬髯白晳繡衣郎驄馬南巡古越裳城郭新開秦郡縣<lb/>
山河原是漢金湯天連銅柱蠻烟黒地接珠崖海氣黄<lb/>
莫説炎荒冰雪少須令六月見飛霜<lb/>
<pb n="KR4e0083_WYG_005-17b"/>
　　　贈參政任勉之閩中<lb/>
饒州棠樹緑初濃又佐閩藩鎮國東海甸㠶檣千里外<lb/>
蓬萊宫闕五雲中風囘畫省榕隂合雨過青林荔子紅<lb/>
莫謂内廷官位重古來方岳拜三公<lb/>
　　　送弟朝夫及第還鄉<lb/>
東風擢第上瑤京金榜天門列姓名拜命已承丹詔重<lb/>
還家先着錦衣榮九霄日月瞻龍衮三月鶯花出鳳城<lb/>
自是送君鄉思切仁山字水逺含情<lb/>
<pb n="KR4e0083_WYG_005-18a"/>
　　　送姪禎期還家<lb/>
慇懃送子出京華文水城東是我家萬里一身依舊業<lb/>
五年三載在天涯緘書欲寄青毛鳳衣錦仍乗白鼻騧<lb/>
歸到故園耆舊問聖恩留賞上林花<lb/>
　　　和姚少師廣孝見寄之作<lb/>
名在三孤第一人烏紗白髮照青春平生詩格劉公幹<lb/>
晚嵗風流賀季真袍賜麒麟紅錦麗誥頒鸞雀紫泥新<lb/>
身閒燕坐清如水始覺靈臺絶㸃塵<lb/>
<pb n="KR4e0083_WYG_005-18b"/>
　　　題臨桂七星巖<lb/>
早飯行春臨桂東野花榕葉色交紅七星巖曲篝燈入<lb/>
百轉峰囘覔徑通石溜滴餘成物象古潭深處映層穹<lb/>
却歸為恐衣沾濕洞口雲生似雨濛<lb/>
就日門前春水生伏波巖下釣船輕灕江倒影山如畫<lb/>
榕樹交柯翠夾城村店日中雞唱午遊人陌上酒攜罌<lb/>
殊方異俗同熙皥欲進謳歌合頌聲<lb/>
桂水東邊度石橋村民淳樸見漁樵叢祠歌吹迎神女<lb/>
<pb n="KR4e0083_WYG_005-19a"/>
野廟蘋蘩祀帝堯附郭有山皆積石仙巖無路不通霄<lb/>
日長衣繡觀民俗比户熈熙荷聖朝<lb/>
　　　謁周瑜廟<lb/>
　　　　永樂庚寅四月晦日船過周郎祠下與其裔<lb/>
　　　　孫季良予泉觀將壇因賦二律<lb/>
巴丘古縣周郎廟從祀甘黄<hi>甘寧黄葢</hi>共儼然三國已興吳<lb/>
社稷二喬同泣漢嬋娟漳河碧草迷宫沼<hi>指曹操銅雀臺</hi>皖水<lb/>
青林遶墓田<hi>周郎墓在今安慶宿松縣</hi>葢世英雄瑜與亮東風赤壁<lb/>
<pb n="KR4e0083_WYG_005-19b"/>
憶當年<lb/>
都督峰髙玉峽山<hi>都督峰周郎㸃兵處</hi>真君樓下水灣環周郎遺<lb/>
廟經千載三國聲名振百蠻緑暗丘園春樹合錦鋪壇<lb/>
墠古苔斑祈靈幾度椒漿奠遙望神靈未易攀<lb/>
　　　中秋<lb/>
天上平分一半秋千巖萬壑月華流蟾宫有客曽攀桂<lb/>
牛渚何人學泛舟燕賞不須徒酩酊髙歌聊復寄交遊<lb/>
嫦娥肯盡來宵興再遣寒光照九州<lb/>
<pb n="KR4e0083_WYG_005-20a"/>
天風吹我上南樓為報嫦娥得舊遊寶鏡瑩光開玉匣<lb/>
桂花沉影入金甌清涵宇宙三千界冷浸山河百二州<lb/>
醉倚畫樓吹鐵笛一聲驚破九天秋<lb/>
　　　蒼梧即事<lb/>
蒼梧城北繫龍洲水接南天日夜流冰井鱷池春草合<lb/>
火山蛟室夜光浮千家竹屋臨沙嘴萬斛江船下石頭<lb/>
伏枕夢囘霄漢近珮聲猶在鳳凰樓<lb/>
梧州舊治扶桑國虎圈山名記大藩蜑户舉罾看水影<lb/>
<pb n="KR4e0083_WYG_005-20b"/>
舟人移橛認潮痕蘋婆果熟紅包拆荔子花開緑蕚繁<lb/>
北望九疑雲盡處重華端拱太微垣<lb/>
桂嶺東來下惡灘蒼梧細柳綵雲間拍天二水通交廣<lb/>
聳日髙城跨北山茆屋竹牌依古瀨筒槽漁艇滿江灣<lb/>
驛亭笳鼓中宵發又報南天使節還<lb/>
　　　交趾即事<lb/>
交趾名藩百雉雄髙駢塔在古城東弓刀選士軍容肅<lb/>
鐃角迎風奏節同蠻女艷粧爭粉黛夷人村鼓聚兒童<lb/>
<pb n="KR4e0083_WYG_005-21a"/>
可憐新息猶遺廟銅鼓荒涼草棘中<lb/>
　　　交趾囘送安成謝禮獻<lb/>
幾度扁舟往復還野情只是愛家山衝寒凜冽逾西徼<lb/>
觸熱炎蒸出百蠻暫對鴈行傾别酒又隨鵷序簉朝班<lb/>
天書定許歸來早洞裏相尋亦解顔<lb/>
　　　倒疊前韻<lb/>
驅馳萬里覲天顔夜夢紅雲玉笋班傳道雷霆收北虜<lb/>
已將霖雨洗交蠻陳情白日辭深殿解綬黄雲返故山<lb/>
<pb n="KR4e0083_WYG_005-21b"/>
洞裏桃花煩致意葉心朱實待人還<lb/>
　　　北流勾漏洞<lb/>
北流縣下古銅州平地山巖聳玉樓誰為丹砂赴勾漏<lb/>
人傳蝴蝶滿羅浮楊妃井塌風烟古葛令祠荒草樹秋<lb/>
却憶故鄉山更好錦袍歸去棹扁舟<lb/>
　　　過思明府<lb/>
太子泉頭曙色開仙桃花影覆層臺摩天嶺勢龍驤去<lb/>
交趾人從鳥道來蕃族金符猶什襲漢廷桐柱乆傾頹<lb/>
<pb n="KR4e0083_WYG_005-22a"/>
西風笳鼓連雲起共看山中獵騎囘<lb/>
　　　早春舟發文江時將赴都門<lb/>
北風吹冷薄寒裘萬里遙憐上國遊雪色迷人明兩岸<lb/>
江聲入夜到孤舟春歸忽聽雲霄鴈晝卧惟聞渚水鷗<lb/>
葵草向陽余素志故園雖好敢淹留<lb/>
　　　遊閤皁山<lb/>
閤皁雲兼野水流漫傳先聖昔曽遊豈知漢晉遺風逺<lb/>
祇有宋元文字留山勢北來開菡萏闗門南下壯金牛<lb/>
<pb n="KR4e0083_WYG_005-22b"/>
野翁為説天書降曽有紅雲捧玉樓<lb/>
　　　元宵泊豫章<lb/>
寒雪微消畫舫輕晚來適泊豫章城萬家燈火遙看影<lb/>
半夜笙歌自有聲佳節催人驚老大月華照客喜分明<lb/>
同遊賴有知心在市酒相傾到二更<lb/>
　　　江西訪孔宅贈孔氏昆仲<lb/>
卿家難弟復難兄詩禮相傳厪過庭派接魯邦承教雨<lb/>
天開東壁見文星八州事業空塵土三孔衣冠尚典型<lb/>
<pb n="KR4e0083_WYG_005-23a"/>
沐浴精光今寂寞願從洙泗受遺經<lb/>
　　　豫章懐古<lb/>
地入洪都景物稠界分吳楚重干掫滕王有閣空芳草<lb/>
孺子無亭但古丘西去㠶檣皆北向南來江水自東流<lb/>
消沉多少英雄客李蔡封侯廣不侯<lb/>
　　　小孤山<lb/>
兩巖相夾石為門萬水東流去若奔拔地一峰形自險<lb/>
擎天獨柱勢尤尊魚龍並躍春初暖風雨來時晝易昏<lb/>
<pb n="KR4e0083_WYG_005-23b"/>
想見當年禹疏鑿神功萬古至今存<lb/>
　　　弔李太白<lb/>
幾度青山訪謫仙思君風格在髙天自為采石江頭客<lb/>
無復長安市上眠問罪夜郎悲枉屈吟詩宫禁憶便娟<lb/>
浣花又有髙風在應與先生萬古傳<lb/>
　　　重陽<lb/>
幾囘客裏度重陽五嶺兹辰望故鄉薏苡肯將歸上國<lb/>
丹砂不為向炎方竹林客散應多暇菊徑花繁尚未荒<lb/>
<pb n="KR4e0083_WYG_005-24a"/>
待得明年還上國登髙寵錫酒千觴<lb/>
　　　立春日寄蕭子郁<lb/>
仙蓂七葉報初春氣轉洪鈞雨露新已有香醪試生菜<lb/>
却無故友賞芳辰梅花東閣千林雪烏帽青山萬里身<lb/>
為問錦官城裏客幾時借馬到江津<lb/>
　　五言絶<lb/>
　　　小兒何所愛<lb/>
　　　　余未言時頗知人教指夢人授五色筆上有<lb/>
<pb n="KR4e0083_WYG_005-24b"/>
　　　　花如菡萏者當五六嵗有作未能書往往不<lb/>
　　　　復記憶此由從祖淵静先生戲命賦成詩頗<lb/>
　　　　傳頌不忍棄置因識於此聰明不及於前時<lb/>
　　　　道徳日負於初心益見韓子之言為信<lb/>
小兒何所愛愛此芝蘭室更欲附飛龍上天看紅日<lb/>
人道日在天我道日在心不省雞鳴時泠然鐘磬音<lb/>
小兒何所夢夜夢筆生花花根在何處丹府是吾家<lb/>
聖人有六經天地有日月日月萬古存六經終不滅<lb/>
<pb n="KR4e0083_WYG_005-25a"/>
　　　奉敕題虎顧彪圖<lb/>
　　　　時仁廟未正位東宫讒言朋興因作此諷諫<lb/>
虎為百獸尊誰敢觸其怒惟有父子情一步一囘顧<lb/>
　　　贈西平侯沐英<lb/>
彩鳳有遺雛喤喤泣載途神龍親哺育躍馬贊皇圖<lb/>
　　　簡胡學士光大<lb/>
聖主開東閣羣賢已滿朝早驂孤鳳尾側目望雲霄<lb/>
青雲坊下路萬里此分襟俟有傳書鴈相期弋上林<lb/>
<pb n="KR4e0083_WYG_005-25b"/>
　　　謫西河<lb/>
作吏謀全拙從軍事亦非鄉心秋塞鴈盡日向南飛<lb/>
　　　題白頭翁圖<lb/>
倦飛甘白首竹實正穰穰不敢先嘗食留之待鳳凰<lb/>
　　　贈寫真劉士榮兼送還鄉<lb/>
僕也慙瓌偉丹青賴爾傳皇風清薊北有待畫凌烟<lb/>
春盡故鄉來秋深别我歸宦情同紙薄只是念庭闈<lb/>
　　　送歐陽永清訓導之官韶州<lb/>
<pb n="KR4e0083_WYG_005-26a"/>
獻策黄金闕之官嶺外州送君離恨少江水共悠悠<lb/>
　　　題清沂書隠<lb/>
清沂河上路芳草東西渡時有讀書聲雲山自朝暮<lb/>
　　　李仲侃客蜀忘歸作此柬其子<lb/>
寄語君嚴父烏江錦似花故園如此好安得不歸家<lb/>
　　　聞鶯<lb/>
驚覺蘧蘧夢頻聞恰恰啼只疑忩紙外却在柳隂西<lb/>
　　　題棠雀圖<lb/>
<pb n="KR4e0083_WYG_005-26b"/>
秋實正離離低徊若有思朝陽鳴鳳起還向上林枝<lb/>
　　　題胡馬圖<lb/>
破衲自風沙兼天壓雪花草間狐兔盡歸去帝王家<lb/>
　　　鴈<lb/>
昔與鴈同歸今來雁北飛殷勤吩咐鴈來往莫相違<lb/>
　　　芙蓉<lb/>
木末有芙蓉宛在水中沚若向春風開無人看桃李<lb/>
　　　竹<lb/>
<pb n="KR4e0083_WYG_005-27a"/>
春雨蛟龍變不妨苔蘚侵蒼蒼孤直者空洞本無心<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4e0083_WYG_005-27b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　文毅集巻五<lb/>
</p>
<p>
</p>
  </div>
<div>
<head>文毅集巻六</head> <lb/>
    <p>
<pb n="KR4e0083_WYG_006-1a"/>
欽定四庫全書<lb/>
　文毅集巻六<lb/>
　　　　　　　　　　　　　明　解縉　撰<lb/>
　　七言絶<lb/>
　　　河邊緑柳<lb/>
御柳青青近緑池迎春濯秀不違時皇恩天地同生育<lb/>
雨露無私亦共知<lb/>
漫漫春風入舜韶緑楊舒葉亂鶯調君王不肯娛聲色<lb/>
<pb n="KR4e0083_WYG_006-1b"/>
何用辛勤學舞腰<lb/>
　　　退朝即事<lb/>
聖主恭勤日萬幾每因朝退問前疑揮毫親寫蠅頭字<lb/>
常見宫官報酉時<lb/>
赤欄紅映夕陽齊蹀躞天騏度不嘶侍講報來應鎖甲<lb/>
乗輿又過御橋西<lb/>
㭨子南來百粤中黄藤純束赤筠籠恩頒内閣分攜去<lb/>
猶有大官黄紙封<lb/>
<pb n="KR4e0083_WYG_006-2a"/>
大將平胡兀亮阿旌旗雲擁照山河明朝借我雙雄鳳<lb/>
直上青天聽凱歌<lb/>
北京官酒甜於蜜髙品傳宣侑膳珍聖主御筵猶未飲<lb/>
便令分賜及儒臣<lb/>
　　　寄胡郭二駙馬并柬王左軍<lb/>
年年榮近六龍車共拂紅雲被日華一自山中杜門後<lb/>
幾囘清夢到天家<lb/>
　　　白雞冠花<lb/>
<pb n="KR4e0083_WYG_006-2b"/>
雞冠渾是臙脂染今日如何淺淡粧只為五更貪報曉<lb/>
至今猶帶滿頭霜<lb/>
　　　夜雨泊江西<lb/>
扁舟日泛水雲鄉夜雨秋風宿豫章預恐寒驚慈母線<lb/>
起來先看舊衣裳<lb/>
　　　東劉日昇<lb/>
見説文園多病後又攜書册卧鄉山新秋詔許歸來早<lb/>
藥裹詩籖任往還<lb/>
<pb n="KR4e0083_WYG_006-3a"/>
　　　安慶江上守風<lb/>
莫嘆風波行路難舟船指日是長干東山不為功名出<lb/>
天下蒼生望謝安<lb/>
　　　登鎮江報恩寺超然樓<lb/>
帝城天近甕城髙梵宇嵌岩結構牢試向超然樓上望<lb/>
大江東去漲銀濤<lb/>
　　　西行<lb/>
八千里外客河湟鳥䑕山頭望故鄉欲問别來多少恨<lb/>
<pb n="KR4e0083_WYG_006-3b"/>
黄河東去與天長<lb/>
　　　貶河州述懐<lb/>
夢裏心驚長樂鐘幾囘趨侍語從容十年去國傷心淚<lb/>
洒向天河載六龍<lb/>
一身去國片雲輕白苧衣單萬里程九十嚴親離别苦<lb/>
夕陽揮淚倚門情<lb/>
堂上白頭親九十西行萬里赴輪臺人間此是生離别<lb/>
何日金雞遇赦囘<lb/>
<pb n="KR4e0083_WYG_006-4a"/>
萬里羇孤祇憶歸將心日日到庭闈封書寄與南囘鴈<lb/>
此去無勞更北飛<lb/>
　　　登鎮邊樓<lb/>
隴樹晴雲萬里秋思親獨上鎮邊樓幾年不見南來雁<lb/>
真個河州天盡頭<lb/>
　　　西行途中即事<lb/>
聖主恩深寛逐客西行不遣過輪臺河州猶在人寰内<lb/>
百二山河去却囘<lb/>
<pb n="KR4e0083_WYG_006-4b"/>
四年寒食困羈囚山谷先塋無奈愁想見故園諸弟在<lb/>
夕陽揮淚更登樓<lb/>
　　　交年節日有感<lb/>
白雲親舍楚江頭安得天河着地流惟有月明相識舊<lb/>
夜來相伴倚門愁<lb/>
時俗江南重小年河湟此夜重凄然抱衾冀作還家夢<lb/>
想見嚴親尚未眠<lb/>
去年我為慈親哭此夜嚴親為我愁萬里悲歡那可測<lb/>
<pb n="KR4e0083_WYG_006-5a"/>
何人燈下説河州<lb/>
　　　己卯元日有感<lb/>
家住江南似鑑湖料他春色到平蕪不知此日㕘軍廟<lb/>
誰寫新桃換舊符<lb/>
　　　聞鶯有感<lb/>
朝囘緩步午門西烟柳和風滿御隄塞北陣寒飛鳥絶<lb/>
鶯聲只戀上林啼<lb/>
　　　送董倫南還次其留别元韻二首<lb/>
<pb n="KR4e0083_WYG_006-5b"/>
九十嚴親兩鬢華孤身萬里倍思家髙飛却羨南囘雁<lb/>
又到金陵楚水涯<lb/>
莫將琴劍老京華到處溪山即是家惟有薫風能解愠<lb/>
不辭相伴到天涯<lb/>
　　　寄徐遜<lb/>
十年天逺神京路榮辱升沉兩不聞此去雙江纔咫尺<lb/>
崆峒山隔萬重雲<lb/>
　　　客中元夕<lb/>
<pb n="KR4e0083_WYG_006-6a"/>
去年今日宴傳柑兩袖天香御酒酣今夜客中風又雨<lb/>
可無歸夢到江南<lb/>
　　　寄子享參謀<lb/>
多病文園渴未消自從人日到花朝不知楊柳將春色<lb/>
緑到淮揚第幾橋<lb/>
　　　寄何岳<lb/>
君家伯仲情如海一望南雲思一回好䕶庭前雙桂子<lb/>
初平去後幾花開<lb/>
<pb n="KR4e0083_WYG_006-6b"/>
　　　過新淦寄胡能定<lb/>
紫淦提封十萬家市南多見使君車憑將舊日陽春曲<lb/>
散作侯官棠棣花<lb/>
許遜山林紫淦邊彈琴耽酒過年年信知伴鶴遊諸洞<lb/>
何用攀龍上碧天<lb/>
　　　永樂己丑恭遇太祖聖節感舊<lb/>
少事髙皇僅十年每因聖節賜歸船丁寧天語看嚴父<lb/>
八十閒居似列仙<lb/>
<pb n="KR4e0083_WYG_006-7a"/>
瞻望宸遊又十年三年宦轍到窮邊天迴地轉星河近<lb/>
夜夢陞朝奉御筵<lb/>
　　　送淳夫弟南歸<lb/>
扁舟新自海門來兄弟承恩入上台金匱琅函多寫遍<lb/>
錦袍新逐早春囘<lb/>
我家詩禮舊箕裘當代承恩孰與儔三入翰林真忝竊<lb/>
莫言投筆可封侯<lb/>
芙蓉山下有唐阡算到於今八百年歸去殷勤看松柏<lb/>
<pb n="KR4e0083_WYG_006-7b"/>
白雲常望五雲邊<lb/>
　　　送張教授子彛之成都<lb/>
之官逺向錦官城不用金牛役五丁庠序賢才古鄒魯<lb/>
獻王聲譽漢東平<lb/>
　　　送沈誠莊還臯蘭兼東徐叔拱<lb/>
畫船載酒過楓橋送到東風雪未消此日相逢又相别<lb/>
藍橋西去路迢迢<lb/>
　　　送劉日昇<lb/>
<pb n="KR4e0083_WYG_006-8a"/>
灞橋輕雨落塵沙送子南行訪漢槎為寄音書大庾嶺<lb/>
臘前有客看梅花<lb/>
　　　贈蕭世英<lb/>
十九年中别更逢逢君又别意重重煎茶掃地同明月<lb/>
相對彈琴到曉鐘<lb/>
　　　再次前韻<lb/>
江鄉一别異鄉逢十九年中意萬重沽酒滿船賖月色<lb/>
同尋流水聽疎鍾<lb/>
<pb n="KR4e0083_WYG_006-8b"/>
　　　贈蕭宗兼以留别<lb/>
鄉里相逢簇繡鞍客中重見别離難新詩為寫齊紈扇<lb/>
一度相思一檢看<lb/>
　　　峽江送髙峻<lb/>
梅雨初收欲曉晴白沙官路馬蹄輕大安橋上簪纓集<lb/>
為送髙人上玉京<lb/>
從容語笑見天真交誼平生有幾人明日分襟江上去<lb/>
多情怕見柳條新<lb/>
<pb n="KR4e0083_WYG_006-9a"/>
新篁如㦸草如茵錦江風細波粼粼忍歌三疊陽闗曲<lb/>
絶勝汪倫送故人<lb/>
　　　留别周㢲<lb/>
二十年前同虎榜八千里外客殊鄉匆匆又説明朝别<lb/>
離恨長江有許長<lb/>
　　　寄朝夫文夫朋至三弟<lb/>
我已西行及早囘南山松柏好栽培平生忠孝兼兄弟<lb/>
常有音書日下來<lb/>
<pb n="KR4e0083_WYG_006-9b"/>
　　　寄張叔豫劉孟恂二君子<lb/>
繞縣清江月一灣君家别墅在屏山當時故老猶能説<lb/>
晴日笙歌夾路還<lb/>
節義廬陵古所誇宋朝冠葢盛中華張君舊住禾川上<lb/>
里巷傳呼御帶家<lb/>
東華觀古䕃喬松先月樓髙倚碧峰莫向山頭吹鐵笛<lb/>
清聲唯恐引蛟龍<lb/>
　　　送劉子齡<lb/>
<pb n="KR4e0083_WYG_006-10a"/>
髙駢廟下青松樹每到源頭駐馬看紅霧白雲多㪚盡<lb/>
祇宜霜雪共清寒<lb/>
　　　寄非空上人<lb/>
禾川嶺上最髙峰飛錫時敲碧落鐘簷蔔花香月明裏<lb/>
金盂分水受降龍<lb/>
　　　寄鄧維翰<lb/>
經年兩度還鄉里九載相逢話夙心曽見誅茅新築室<lb/>
門前嘉樹總成隂<lb/>
<pb n="KR4e0083_WYG_006-10b"/>
　　　寄黄元齋<lb/>
來時蕭峽駐輕舟惆悵初年作逺遊夢裏相思不相見<lb/>
武功山下月輪秋<lb/>
　　　寄孟鏈<lb/>
每到秋時只憶家鑑湖秋水浸明霞湖中蓮子秋成實<lb/>
粒粒涼心滴露華<lb/>
微涼正好課書篇熟讀千囘見昔賢七略五車多閲遍<lb/>
此心方解欲無言<lb/>
<pb n="KR4e0083_WYG_006-11a"/>
零落歸來萬里身聖皇深眷語諄諄偷生抱病文陽水<lb/>
洗得西風萬斛塵<lb/>
　　　寄東湖詩隠仲山江丈<lb/>
詩隠東湖看白雲青蓮翠竹自為羣一從亡友哀歌斷<lb/>
罇酒何人與論文<lb/>
　　　寄康中振<lb/>
相别春雲綰柳條相思千里路遙遙丘隅養就沖天翼<lb/>
遲爾乗風上碧霄<lb/>
<pb n="KR4e0083_WYG_006-11b"/>
　　　留别劉南洲<lb/>
禾水雲陽地勢連君家習隠在南田條桑種杏閒清晝<lb/>
何必桃源别有天<lb/>
待我懸車返故山相從吹笛月明間鷺江螺浦尋漁伴<lb/>
便勝神仙共往還<lb/>
　　　兵書峽<lb/>
百尺蒼崖吼石麟兵書峽在楚江濵人心只是推諸葛<lb/>
木石無神自有神<lb/>
<pb n="KR4e0083_WYG_006-12a"/>
　　　湖南憶子<lb/>
昔年隴右思嚴父此日湘南憶穉兒父子恩深總情切<lb/>
可堪囘首望天涯<lb/>
　　　全州雜興<lb/>
陶生岩畔午風清唐介墳前江水平兩岸鷓鴣啼不盡<lb/>
畫船撾鼓到全城<lb/>
全城三面臨湘水撲地閭閻著姓家侍女畫船爭渡處<lb/>
采蓮采得並頭花<lb/>
<pb n="KR4e0083_WYG_006-12b"/>
清湘書院何年起共説湘州柳仲塗想見臯比弦誦處<lb/>
孔顔名理訓生徒<lb/>
國朝太守張君復種得青松夾路長夏日行人多駐馬<lb/>
全州萬樹比甘棠<lb/>
　　　靈川發舟<lb/>
百丈山頭雨乍晴靈川江上水初生薰風隔嵗如相約<lb/>
兩度吹船上玉京<lb/>
　　　桂林午日感舊<lb/>
<pb n="KR4e0083_WYG_006-13a"/>
去嵗端陽奉御筵金盤角黍下遙天黄封特賜開家宴<lb/>
囘首薰風又一年<lb/>
　　　過三合驛<lb/>
荔枝子結蟲窠緑倒黏花開女臉紅望見石城三合驛<lb/>
便分岐路廣西東<lb/>
　　　上北劉<lb/>
金雞驛前津吏迎金雞岩下江水聲金雞飛上九天去<lb/>
唯有空岩餘舊名<lb/>
<pb n="KR4e0083_WYG_006-13b"/>
三月藤江聽子規桐花細雨濕征衣遙知鄉里逢寒食<lb/>
處處人間上塚歸<lb/>
　　　化州<lb/>
石龍江上水雲腥巨浸東南合四溟神電衛城何處是<lb/>
半邊山色一痕青<lb/>
　　　龍州<lb/>
龍州百尺石為城萬户層樓暮靄横舉網得魚沽美酒<lb/>
滿船明月棹歌聲<lb/>
<pb n="KR4e0083_WYG_006-14a"/>
波羅蜜樹滿城闉銅鼓聲喧夜賽神黄帽葛衣墟市客<lb/>
青裙錦帶冶游人<lb/>
交州出到龍州路瘴雨荒烟泣鷓鴣始信玉闗長閉好<lb/>
欲將封事贊皇圖<lb/>
　　　過交趾市橋<lb/>
上將勲庸動百蠻偏禆威略重如山市橋一堠當千里<lb/>
横槊青天白晝閒<lb/>
　　　市橋㑹郭千户作<lb/>
<pb n="KR4e0083_WYG_006-14b"/>
沙磧茫茫塞草肥桔橰峰上暮烟飛交河北去天連海<lb/>
蘇武曽將漢節歸<lb/>
　　　交趾和友人<lb/>
香羅着體疊雪輕賜出彤庭憶聖君午夜薇垣清夢裏<lb/>
漏聲猶似日邊聞<lb/>
　　　清逺峽山寺<lb/>
繞澗木犀冬着花上方臺殿頫烟霞雲迷石室和光洞<lb/>
猶是軒轅帝子家<lb/>
<pb n="KR4e0083_WYG_006-15a"/>
　　　重過南安<lb/>
少年見説張横浦曽訪南安舊謫居趺迹宛然存石礎<lb/>
至今重到已成墟<lb/>
黄金市鎮水灣環屋瓦髙低竹樹間西北有峰如翠黛<lb/>
舟人説是酒壜山<lb/>
六出飛花玉滿汀碧波江上晚揚舲羊裘不怕江風冷<lb/>
但看天邊兆客星<lb/>
　　　過十八灘<lb/>
<pb n="KR4e0083_WYG_006-15b"/>
白浪灘灘跳雪珠青山片片翠縈紆杜鵑啼得花如血<lb/>
正是行人在半塗<lb/>
　　　交趾還途中贈士謙<lb/>
碧落嬉游大醉中偶來嶺外寄行蹤玉堂金馬頻頻夢<lb/>
黄菊青罇處處逢<lb/>
處士年年種菊枝幾囘霜雪滿東籬春風天上移根種<lb/>
又見新承雨露時<lb/>
二十年前處士家淋漓宫錦醉黄花即今童稚皆成長<lb/>
<pb n="KR4e0083_WYG_006-16a"/>
留客焚香細煮茶<lb/>
　　　赤壁<lb/>
蘆荻燒殘孟徳舟洞簫吹徹子瞻愁昨從赤壁磯頭過<lb/>
水冷魚驚月一鈎<lb/>
　　　九華山<lb/>
忽報荆山有墮弓生民揮淚濕秋風孤臣淚盡丹心在<lb/>
一似扶桑曉日紅<lb/>
　　　九日南還紀程<lb/>
<pb n="KR4e0083_WYG_006-16b"/>
廬阜横江氣勢雄飛流銀漢與天通八千里外南歸客<lb/>
肯靳鄱陽一夕風<lb/>
曽上松湖看赤城仙人道士逺相迎一樽元酒十年醉<lb/>
此日經過始解酲<lb/>
　　　題孤鴉圖<lb/>
棲遲顧影自堪憐肯逐羣飛噪野田海色曈曨朝雨歇<lb/>
又隨紅日上青天<lb/>
　　　竹<lb/>
<pb n="KR4e0083_WYG_006-17a"/>
河湟雪壓松千尺不似江南竹一枝龍卧肯隨風浪起<lb/>
朝陽還有鳳來時<lb/>
　　　題蘆雁圖<lb/>
閒隨明月宿蘆花搖落江南未怨嗟萬里不辭天路逺<lb/>
帛書曽到帝王家<lb/>
霜影沉沉起暮寒秋雲荷葉䕶闌干形骸已在希夷外<lb/>
不怕王孫金彈丸<lb/>
　　　題青山白雲圖送廷琛<lb/>
<pb n="KR4e0083_WYG_006-17b"/>
宦游誰不愛青山世上浮名好似閒綰住白雲巗際宿<lb/>
任他流水去人間<lb/>
　　　南行題扇<lb/>
行藏用舍皆由命舒巻炎涼動合宜莫向秋風怨搖落<lb/>
明春還發上林枝<lb/>
記得天門頒賜時翬飛鳳羽下龍墀只今流落江南去<lb/>
還有清風及四夷<lb/>
　　　題石田茅屋圖<lb/>
<pb n="KR4e0083_WYG_006-18a"/>
石田茅屋歸來計長日呼龍種玉芝髙卧熟眠應不忘<lb/>
五更風雨道塗時<lb/>
　　　戲綵堂<lb/>
春風庭砌長蘭苕堂上慈親冠鳳翹綵服尊前映朝日<lb/>
囘鑾紫誥下青霄<lb/>
　　　題蔡君謨真蹟<lb/>
汴水東流宋社移中郎名字日星垂精神翰墨猶生氣<lb/>
想見彤庭賜對時<lb/>
<pb n="KR4e0083_WYG_006-18b"/>
端明書法繼鍾王佩玉瓊琚在廟堂見説當年推第一<lb/>
米家應自笑疎狂<lb/>
　　　為王衡題畫竹<lb/>
美人手持白紈扇畫出亭亭竹數竿為愛此君心事好<lb/>
最宜炎暑最宜寒<lb/>
　　　題蔡學淵墨竹<lb/>
能畫故人今不見空餘翰墨寄髙情何時歸到螺江上<lb/>
共倚琅玕聽鳳鳴<lb/>
<pb n="KR4e0083_WYG_006-19a"/>
　　　題雪竹雙禽圖<lb/>
雪壓篔簹翠葉低文禽聲寂不聞啼上林春好無情到<lb/>
荆棘叢卑只共棲<lb/>
翠竹寒消雪未收雙棲夢醒更何求君王六合皆靈囿<lb/>
飲啄飛翔得自由<lb/>
　　　菜<lb/>
蔬茹甘香可療饑莫云長是在茅茨調羮寶鼎揮金椀<lb/>
肉食曽無厭飫時<lb/>
<pb n="KR4e0083_WYG_006-19b"/>
　　　題賢母巻<lb/>
吾伊聲斷熊丸膽燈火烟消墨篆帷不但古人有賢母<lb/>
看碑揮淚痛慈闈<lb/>
　　　題觀奕圖<lb/>
去年曽到爛柯山看着殘棋不肯還自是太平舒化日<lb/>
神仙都只在人間<lb/>
　　　題嵗寒圖<lb/>
羣芳搖落盡凋殘唯有孤松耐嵗寒為道滄洲深雪裏<lb/>
<pb n="KR4e0083_WYG_006-20a"/>
獨留蒼翠與君看<lb/>
　　　松<lb/>
石上青松百尺長松花落澗水生香丁寧樵斧休戕伐<lb/>
留待他年作棟梁<lb/>
　　　竹<lb/>
修篁解籜出林梢勁節扶疎長鳳毛佇看他年堅似玉<lb/>
裁竿東海釣金鰲<lb/>
　　　桂<lb/>
<pb n="KR4e0083_WYG_006-20b"/>
桂樹團團翠欲流靈根原自月中求東風吹動黄金粟<lb/>
散作人間富貴秋<lb/>
　　　梅<lb/>
瀟灑寒梅吐玉葩暗香浮動老仙家應知鼎鼐調羮味<lb/>
幾向園林傲雪華<lb/>
　　　和山隂宋太史韻<lb/>
大秀千峯菡萏開玉梁髙接九仙臺預從山頂結茅屋<lb/>
待等先生跨鹿來<lb/>
<pb n="KR4e0083_WYG_006-21a"/>
令子能書逼右軍新詩妙墨總超羣明朝又向江頭别<lb/>
遥望文星隔五雲<lb/>
　　　戲題卓撒<lb/>
一斧不成兩斧成暫於低處立功名雖然未得居台輔<lb/>
且在人間正不平<lb/>
　　　墨鷹<lb/>
凜凜東風日未西珊瑚枝上暫幽棲千山萬怪藏蹤跡<lb/>
野曠青天不敢啼<lb/>
<pb n="KR4e0083_WYG_006-21b"/>
黑鷹度海下林巒怒目雄驚膽氣寒良史筆端參造化<lb/>
為留英氣畫中看<lb/>
　　　題畫<lb/>
樓觀青紅鎖翠烟樹寒濃郁障空天此中誰是孤休客<lb/>
還有嚴裝下瀨船<lb/>
　　　退朝即事<lb/>
少年天子重邊功親到凌烟畫閣中勅賜勲臣繪圖本<lb/>
常將殿扆作屏風<lb/>
<pb n="KR4e0083_WYG_006-22a"/>
延英影對碧衣郎端硯纎毫各别床天子垂簾親考試<lb/>
宫人手裏過茶湯<lb/>
雲駁花驄各試行一般毛色一般纓殿前來往重騎過<lb/>
欲得君王别賜名<lb/>
　　　柬某明府<lb/>
都門卿相盡彈冠賸有文章送縣官他日軺車采循吏<lb/>
蒲鞭應尚笑劉寛<lb/>
趙廣文來辱寄詩開緘雲采動漣漪字江不用栽棠樹<lb/>
<pb n="KR4e0083_WYG_006-22b"/>
丹桂林中寄一枝<lb/>
　　　贈澹泉羅彛倫<lb/>
故人散盡獨君存風雨相逢海上村尊酒飲䦨情不盡<lb/>
更留餘燭照黄昏<lb/>
　　　送鎦若齋<lb/>
社燕秋鴻各自飛我來君去若相違西湖西畔梅如雪<lb/>
應有林逋待子歸<lb/>
萬柳千花拂酒旗南陵北苑草離離居庸闗下泉嗚咽<lb/>
<pb n="KR4e0083_WYG_006-23a"/>
又是東風欲去時<lb/>
　　　寄友<lb/>
昨日金門進講書君辭丹扆下階除遙知綵服趨庭日<lb/>
何異神仙上碧虚<lb/>
祖帳髙歌易水濵風波萍梗舊雷陳明年定有歸來日<lb/>
共醉青湖玉帶春<lb/>
黄金徑擬飱秋菊紫翠樓將倚晚松聽徹雨聲旋入夢<lb/>
喚醒恨殺五更鐘<lb/>
<pb n="KR4e0083_WYG_006-23b"/>
　　　寄于仲寛<lb/>
欲寫鄉書寄故園行人已逺意空存舉頭忽見南來雁<lb/>
個個隨君度塞門<lb/>
　　　遊采石古塘寺<lb/>
古塘姑熟小江邊一路芭蕉緑更妍破衲老僧餘九十<lb/>
細談太祖渡江年<lb/>
　　　過池州<lb/>
日日南風送客舟舒州纔過又池州九華雲捲芙蓉帳<lb/>
<pb n="KR4e0083_WYG_006-24a"/>
掛在青天白玉鈎<lb/>
　　　安慶道中<lb/>
半㠶初日皖州城千古英雄此用兵金闕劍光騰紫霧<lb/>
龍眠山色趁新晴<lb/>
連日桐城阻去舟長江無奈拍天浮川靈解識朝天客<lb/>
數遣風濤着意留<lb/>
　　　小孤山<lb/>
彭湖水合大江東孤柱中流勢獨雄千古狂瀾資汝障<lb/>
<pb n="KR4e0083_WYG_006-24b"/>
不徒行客仗靈風<lb/>
　　　鞋山<lb/>
凌波仙子夜深遊遺得仙鞋水面浮嵗乆不隨陵谷改<lb/>
化為砥柱障中流<lb/>
　　　泊江西贈友<lb/>
江西水清石鑿鑿士生其間多異才今去歐黄還未逺<lb/>
要須力挽古風迴<lb/>
　　　慧禄寺<lb/>
<pb n="KR4e0083_WYG_006-25a"/>
慧禄寺前江水流萋萋芳草滿汀洲十年不到臨江郡<lb/>
依舊青松接畫樓<lb/>
　　　新淦縣<lb/>
早春游望過歐潭青竹紅桃水似藍釣艇畫船山色裏<lb/>
令人只是戀江南<lb/>
　　　憂患中哭滄江兄<lb/>
為憶螺陂字水西兄為和墨我題詩看山縱酒攜賔客<lb/>
此是平生得意時<lb/>
<pb n="KR4e0083_WYG_006-25b"/>
生離死别太匆匆兄騎西行我棹東囘首白沙江上路<lb/>
夕陽黄葉怨秋風<lb/>
弟兄同年復同道對床風雨每相期那知但隔籬東水<lb/>
不見生離死别時<lb/>
少小同遊白下門五人今有一人存江山花柳年年發<lb/>
折柳看花欲斷魂<lb/>
共泛西昌月下舟家貧為有稻梁謀却云但得長如此<lb/>
不願人間萬户侯<lb/>
<pb n="KR4e0083_WYG_006-26a"/>
共看芙蓉天馬山遙憐世上幾人間田家有酒邀皆去<lb/>
盡醉相隨步月還<lb/>
沖虚觀裏看江漲又上中華禮白雲還赴故人雞黍約<lb/>
沉沉春夜細論文<lb/>
到家幾日南荒去文水江頭送别時惆悵吞聲淚垂血<lb/>
此情只有兩心知<lb/>
　　　送友人還山隂<lb/>
金鳳洲頭倒玉壺銅塘浦口送飛艫他時記得分攜處<lb/>
<pb n="KR4e0083_WYG_006-26b"/>
花雨春深聽鷓鴣<lb/>
　　　輓鳳岐父尹平御史<lb/>
鳳啣丹詔下天來聖主臨軒策俊才二十三年悲短命<lb/>
鄉人空望繡衣回<lb/>
青春白簡繡衣郎六月寒飛滿面霜文水東流有餘恨<lb/>
此生不復見張綱<lb/>
　　　讀柴望小傳<lb/>
故舊三喪不棄捐柴君髙望世人傳當時淚滴墳前土<lb/>
<pb n="KR4e0083_WYG_006-27a"/>
應作黄金徹九泉<lb/>
　　　題仲兄小像<lb/>
彭城風雨夜連床説盡眉山感雁行亦記建文初二載<lb/>
丹青曽畫解中郎<lb/>
　　　咏小松<lb/>
小小青松未出欄枝枝葉葉耐嚴寒如今正好低頭看<lb/>
他日参天仰面難<lb/>
　　　夜泊茶陵<lb/>
<pb n="KR4e0083_WYG_006-27b"/>
山遶荒村水遶城蒻蓬藤簟水灘聲秋風淅瀝秋江上<lb/>
人自思鄉月自明<lb/>
　　　白頭鳥<lb/>
風景蕭條鳳不鳴雙棲田野更闗情為誰愁得頭先白<lb/>
一段愁心畫不成<lb/>
　　　題許由棄瓢圖<lb/>
白雲松下日逍遙時掬清泉意更饒借問先生行此樂<lb/>
宫中聖主是唐堯<lb/>
<pb n="KR4e0083_WYG_006-28a"/>
　　　哭季岳黄金華<lb/>
旅邸魂驚月在床昨宵夢裏見黄香廢城衰柳空殘雪<lb/>
哭斷斜陽過大梁<lb/>
　　　寄倪以孚<lb/>
孔壁遺經義可尋都因傳註惑人心從頭且莫生枝節<lb/>
記得全文直萬金<lb/>
　　　憂患中寄友<lb/>
金屋曉寒龍硯濕玉階春暖燕泥融如何一夜思鄉夢<lb/>
<pb n="KR4e0083_WYG_006-28b"/>
只在文山字水東<lb/>
手扶日月歸真主淚灑乾坤望掖庭身死願為陵下草<lb/>
春風常䕶萬年青<lb/>
　<lb/>
　<lb/>
　<lb/>
　<lb/>
　文毅集巻六<lb/>
</p>
<p>
</p>
  </div>
<div>
<head>文毅集巻七</head> <lb/>
    <p>
<pb n="KR4e0083_WYG_007-1a"/>
欽定四庫全書<lb/>
　文毅集巻七<lb/>
　　　　　　　　　　　　　明　解縉　撰<lb/>
　　序<lb/>
　　　廖自勤文集序<lb/>
充充乎文哉詩書六藝之文禮樂法度之文與凡立言<lb/>
埀訓之文堪以載道者皆可謂之經天緯地之文也所<lb/>
以維持人心扶植世教事事物物各有條理非茍為是<lb/>
<pb n="KR4e0083_WYG_007-1b"/>
無用之具而已故皆自聖人發之後世學焉譬諸由道<lb/>
以入國所由入者正大深逺而不可測則其出也無窮<lb/>
昔者仲尼於詩書六藝禮樂法度立言垂訓皆由下學<lb/>
上達以入於文王周公之道以至乎堯舜集其大成吐<lb/>
辭為經尚懼夫天下後世學者不知所從入也删詩書<lb/>
定禮樂贊周易修春秋以為學文者所歸往舎是而他<lb/>
求者非惟不足經天緯地而且有害焉莊周之學入於<lb/>
遯世其出也荒唐而已申韓之學入於刑名其出也慘<lb/>
<pb n="KR4e0083_WYG_007-2a"/>
刻而已蘇張之學入於利害其出也縱横而已其為天<lb/>
下之害可勝言哉莊周簧鼓老氏之説因以起虛無之<lb/>
教而賈誼亦學申韓之文觀其鵩賦已深有釋氏之微<lb/>
意豈非人心世教之害至於今尤烈歟若夫學聖人之<lb/>
文者沛然而莫能禦粹然而入於正鄒孟氏而已耳其<lb/>
他所入者可量則其出也有限駁而無以議為也譬諸<lb/>
商人身歴逺方珍怪之所象犀珠貝之物知之不密得<lb/>
之不多其出有限而應無窮則又假雜贋以欺人耳目<lb/>
<pb n="KR4e0083_WYG_007-2b"/>
非其文之善為雜也由其學之淺少無以應人之求也<lb/>
近世為文者尤甚患此反從事史漢戰國百家方外之<lb/>
書剽竊竒漏縱横腐敗神鬼荒忽極其鐫巧形容以為<lb/>
此古文也論及性理則以時文鄙之援及詩書則以經<lb/>
生目之是將為天地人心世教之害有不勝言者此予<lb/>
之所甚憂也吾友廖君自勤迺祖及其尊君其叔父其<lb/>
季昆與予連世為道誼之交講性理之學予與自勤少<lb/>
之所習耳之所聞惟六經聖人之訓雖傳註訓詁長而<lb/>
<pb n="KR4e0083_WYG_007-3a"/>
後能誦之也是以出諸其口而筆之於書為文辭所謂<lb/>
荒唐慘刻縱横駁雜之説不惟有所擇而取亦無所聞<lb/>
而不能焉予厥後稍喜觀歐曽之文得其優游峻潔其<lb/>
原固出於六經於予心溉乎其有合也自勤之家法尤<lb/>
嚴目不覩非聖之書其先祖常舉為訓是以自勤之文<lb/>
得於鄒孟氏為多養氣以直故充塞兩間而奔放渾灝<lb/>
知言有要故明辨切實而引喻曲當不矜談天雕龍之<lb/>
巧絶無怪竒隱僻之説即其事之體而措之用語其理<lb/>
<pb n="KR4e0083_WYG_007-3b"/>
之常而盡其變未甞或昧於仁義道徳外經史而别為<lb/>
之辭也間甞得其近稿觀之多所改定蓋微近於荒唐<lb/>
輒改之微近於慘刻縱横駁雜輒改之所謂沛乎其不<lb/>
可禦粹然而出於正者其幾矣且其於文不憚改如此<lb/>
其學之所至心之所得有不可測者為何如哉若文之<lb/>
淳龐駁雜過其目如辨黑白昭乎其不可惑也與之言<lb/>
理益辨而詞益謙學益進而心益下聽之而不厭誦之<lb/>
而不能已於予心益溉乎其有合而所憂者不必憂也<lb/>
<pb n="KR4e0083_WYG_007-4a"/>
其將息邪説正人心樹世教以進乎經天緯地之文也<lb/>
予何足以知之<lb/>
　　　周僉憲彦竒文集序<lb/>
永樂庚寅春予自交廣入朝道經虎頭城下雲南僉憲<lb/>
周君彦竒奉表行在驛舟夜呼相見歡甚出其文一編<lb/>
示予詰朝别去自贑至吉五百餘里晝夜觀之幾忘寢<lb/>
食鄉山在望不暇應接忽焉泊舟文江至家而尚在手<lb/>
賔客皆傳觀之共歎君之仕日顯而文與之俱進也蓋<lb/>
<pb n="KR4e0083_WYG_007-4b"/>
君生名家自少穎敏為學官宣城宣城名郡君不以為<lb/>
人師自侈也來試禁中問五經百史時務如古所謂宏<lb/>
詞科一揮萬言百解更端辭義俱偉廷中莫不嘆服尋<lb/>
除國博不拜擢刑科給事中日與左右司豪辨昌言力<lb/>
爭百辟皆靡遂超擢今官當方面之寄而奠夷夏之交<lb/>
勲舊宿將相與共事較之他方面實為難能人有日不<lb/>
暇給者而君乃從容於文章若是其富也非不恃其敏<lb/>
而益勤學能如是乎及今又得其全而觀之葢其所經<lb/>
<pb n="KR4e0083_WYG_007-5a"/>
歴山川之雄偉又有以豁其氣識暢其志趣而煦以發<lb/>
之也慨予平生所履與君有小異者甞登華嶽窮河源<lb/>
而觀於周秦漢唐宋之所經營亦頗有以豁其氣焉然<lb/>
不若君之所歴者逺且大也君之示予蓋甚幸焉雖然<lb/>
昔孔子惟南至楚西至河予與君之所歴者皆聖人之<lb/>
所未甞覩也而聖人之文存者可見議論有易大傳叙<lb/>
事有春秋其答問言行有論語是豈有待於外哉周君<lb/>
以為然乎<lb/>
<pb n="KR4e0083_WYG_007-5b"/>
　　　顧太常謹中詩集序<lb/>
臣縉少侍髙皇帝蚤暮載筆墨楮以侍聖情尤喜為詩<lb/>
歌睿思英發神文勃興雷轟電逐頃刻間御製沛然數<lb/>
千百言一息無滯臣縉輒草書連幅筆不及成㸃畫即<lb/>
速上進稍定句韻間或不易一字上惟喜誦古人鏗鍧<lb/>
炳烺之作凡遇咿喑鄙陋以為衰世之製不足觀故天<lb/>
下之士為詩鮮有能得上意者有詩僧宗泐甞進所精<lb/>
思而刻苦以為最得意之作百餘篇髙皇一覽不竟日<lb/>
<pb n="KR4e0083_WYG_007-6a"/>
盡和其韻雄深濶偉下視泐韻大明之於爝火也蓋如<lb/>
泐者之不足以當聖意聖凡度量相越固如是耶近奉<lb/>
侍内廷獲覩先皇所御書籍見其題曰顧録詩集二編<lb/>
蓋先皇所甞置諸左右深有得於聖情者臣縉亟取而<lb/>
讀之見其有髙一世之懐而謂人莫己知洞萬古之志<lb/>
而謂聖賢可及謂麒麟鳳凰可馴狎而九天可安行帝<lb/>
所可趨而進也謂億千百年為須臾而日月可撫弄星<lb/>
辰可擠擲也謂風雲可嘘吸雷電可奔走造化鬼神可<lb/>
<pb n="KR4e0083_WYG_007-6b"/>
叱咤而使令也其所以自持者蓋將與金石常存而為<lb/>
三不朽之一也此所以上合髙皇帝喜其詩不置而天<lb/>
下之知者以為雲行水流與物無競而不知者以為狂<lb/>
為愚也此皆不足以知之惟髙皇帝知之臣縉知之於<lb/>
今而後世復有知之而將嘆其不可及矣謹中松江人<lb/>
初以太學生典太常簿髙皇帝郊祀有執事之榮後以<lb/>
才名數為人所排毁髙皇帝憐而保全之今上嗣位擢<lb/>
為蜀王府教授重以啓沃親藩之任予素相知而未相<lb/>
<pb n="KR4e0083_WYG_007-7a"/>
識也時年五十餘矣一見如平生歡傾情洽且以其詩<lb/>
集示予因序其意如右云<lb/>
　　　西遊集後序<lb/>
余友康君以寧吉之永新人也洪武甲子舉進士為太<lb/>
平府推官謫居横浦二十餘年毎嵗集其迎送序述悲<lb/>
喜離合與夫玩物適情之作以較其今昔學問所進與<lb/>
友朋往來嵗時事物之代謝取以備閒居之覽而非有<lb/>
所刻削求工以夸多而鬭靡狥外而為人也前序為范<lb/>
<pb n="KR4e0083_WYG_007-7b"/>
君仲綸作稱廬陵文章自歐陽後世有傳續其論當矣<lb/>
特未知吾廬陵詩學之源流也葢自周末有避秦者九<lb/>
人隠於玉笥多為四言詩刻之石間郡人往往效之而<lb/>
廬陵四言詩始盛漢封安成王長沙王而淮南王賔客<lb/>
多往來荒祠古冢鑱文猶存至晉許遜郭璞殷仲文輩<lb/>
皆遊廬陵而五七言復盛唐初杜審言為吉州司户始<lb/>
大興詩學而廬陵之律詩尤盛此吉州詩人堂之作由<lb/>
是肇也南唐劉洞夏寶松擅名家宋盛時彭應求稱南<lb/>
<pb n="KR4e0083_WYG_007-8a"/>
國詩人江西詩派葛敏修擅其雄諸體偹矣至元初而<lb/>
范徳機受學於楊學睡而學睡之子又從師徳機即邵<lb/>
菴虞公所謂得范公之骨者而廬陵之歌行太盛不可<lb/>
悉數矣康君年未老所作當益富他日歸鄉相與拜詩<lb/>
人堂而重論焉屈伸榮辱進退萬變而性情之樂易如<lb/>
一日雷電風雨晦㝠萬狀而日月之光華常新也康君<lb/>
其有以恵教我乎<lb/>
　　　王孟揚太史虚舟集序<lb/>
<pb n="KR4e0083_WYG_007-8b"/>
永樂初勅修金匱石室之書繼是復有大典之命内外<lb/>
儒臣及四方韋布士集闕下者數千人求其博洽幽明<lb/>
洞貫古今學博而思深如吾太史三山王君孟揚者不<lb/>
一二見孟揚之為人也眼空四海壁立千仭視餘子瑣<lb/>
瑣者不啻卧之地下以是名雖日彰謗亦隨之余每擬<lb/>
薦以自代不果且孟揚視功名泊如每有抗浮雲之志<lb/>
期在息機與物無競故其集以虚舟名亦可見其志焉<lb/>
余第其人品當在蘇長公之列文之竒偉灝瀚亦相類<lb/>
<pb n="KR4e0083_WYG_007-9a"/>
至於詩則追逐漢唐眉山見之未必不擊節嘆賞思避<lb/>
竈而煬此余之論孟揚者如是他人未必知也孟揚在<lb/>
翰林越三年不欲示其長於人然一遇知己與論古今<lb/>
成敗人物賢否政事得失治道升降則目如曙光辨如<lb/>
懸河真若超千古而立於獨者孟揚固不欲專以文名<lb/>
也越石父有言士絀於不知已而伸於知己余其有負<lb/>
於孟揚哉予其有負於孟揚哉握手都門出其集徴余<lb/>
言遂敬書以復之<lb/>
<pb n="KR4e0083_WYG_007-9b"/>
　　　黄仲聚同聲集序<lb/>
盛唐詩人江右不多見其下如鄭谷盧綸輩不足上擬<lb/>
髙岑何作者之寂寥也至元之盛而范揭二君子卓然<lb/>
起於千載之後雄視一世作者繼起至今復大盛豈非<lb/>
嗇於前而豐於後理固然歟予遍讀近代與當時作者<lb/>
之詩於鄉里冀其復可雄視一世者得兩人焉鳳儀李<lb/>
君仲聚黄君也予甞欲與二君作詩集序因循不果者<lb/>
二十年今南歸偶得與黄君相見扁舟遡文江一日盡<lb/>
<pb n="KR4e0083_WYG_007-10a"/>
得其所謂同聲集讀之終日而不厭如逺行客過故鄉<lb/>
山水之華室居之麗耆舊之逢迎應接不暇何其快也<lb/>
何其快也予之所欲追蹤古人者君輒能髙步優入予<lb/>
之所欲出新意稍自凌厲者君輒能脱穎而出吁何其<lb/>
先得予心之所同然歟此猶未足以知君深造之妙也<lb/>
君壯遊湖海學窮髙厚而遁跡山林不涉塵累超然逺<lb/>
覽殆陶彭澤初年之所未能及也又豈若盛唐諸君子<lb/>
工於為藝而後至於斯歟他日予亦將乞身於朝歸而<lb/>
<pb n="KR4e0083_WYG_007-10b"/>
與君謳歌擊壤取三百篇而和之使范揭二君子亦有<lb/>
光焉是又區區之志也鳳儀詩嚮讀而韙之他日倘示<lb/>
全集予亦樂為之序焉<lb/>
　　　吉文水西十老宴集詩序<lb/>
蕭侍御楊忠襄文節之里至本朝之初有十老者道存<lb/>
先生為之倡和而隨之者蕭之良曰與善樂善楊氏則<lb/>
思忠思文道濟廷璋彦璋彦敬劉氏子通合而命之曰<lb/>
庄溪十老相與月為一㑹㑹必飲飲必賦詩循環然亦<lb/>
<pb n="KR4e0083_WYG_007-11a"/>
時有嘉客若歐陽師尹孫廷望廷璧家季父元禄雞魚<lb/>
蔬笋取具隨時而文字之歡樂近所未有也且孰無老<lb/>
者田農草坐未足與此樂也孰無宴者膻圍妓狎未足<lb/>
與此樂也孰無詩者孤嚶寂詠未足與此樂也陶淵明<lb/>
而得十人者其必不為虎溪之遊也矣若此十人者偶<lb/>
聚一堂偶為一㑹猶足為後來者之美談而況皆賢皆<lb/>
文皆夀連㑹而連嵗也哉蘭亭數篇猶或以傳而況此<lb/>
盈帙者乎予平生亦甞叙論天下而是編也僅於吾吉<lb/>
<pb n="KR4e0083_WYG_007-11b"/>
見之且十老今皆有後賢能文令子仲素輩求予序則<lb/>
十老者又前顯後賢也難矣哉仲素諸賢勉之老而繼<lb/>
焉予時謝事又將繼予季父為嘉客也<lb/>
　　　柏臺思親詩序<lb/>
江西道學之士自陸夫子務以力行為先故今之學者<lb/>
皆恥為文藻浮華其於世教非小補也夫其學為衆人<lb/>
所慕而興起尚如此而況於其子孫乎家君以洪武辛<lb/>
亥主考江西鄉試得臨川陸先生昂夫薦之而知其為<lb/>
<pb n="KR4e0083_WYG_007-12a"/>
文安世家也歴官華陽衛輝歸老而令子以賢人君子<lb/>
舉守沂州既沒而廣平以太學生為監察御史於衛輝<lb/>
公為嫡孫沂州公為冢子三世繼承仕而益顯是衛輝<lb/>
公以過八望九之年致引夀考所以教育廣平如其父<lb/>
母之存也衛輝公見廣平之成立亦若沂州之存也是<lb/>
其處也不能無思也今廣平之出而仕也祖孫之情相<lb/>
望千里又安能無所思乎此柏臺思親之詩諸君子所<lb/>
以為廣平作也廣平之思親也出亦思處亦思其思殆<lb/>
<pb n="KR4e0083_WYG_007-12b"/>
非尋常之可比思昔沂州之情豈料其先父而隕伉儷<lb/>
俱逝遺孤孑然以累其父而父乃能俾其子以仕顯此<lb/>
豈非人情之所至願而孝子之所不忍聞固將銜哀罔<lb/>
極而抱恨於九原者哉衛輝公之情固不料其子之先<lb/>
亡也又豈料其享有多夀而及見廣平之成立至於今<lb/>
日如是之盛耶是沂州有餘未盡之孝在廣平之所思<lb/>
也衛輝公有餘未盡之慶在廣平之所思也廣平之思<lb/>
豈尋常之比焉然則固非徒思之為尚也思如文安公<lb/>
<pb n="KR4e0083_WYG_007-13a"/>
之道學修明然後為能不墜其家聲也柏臺之思又宜<lb/>
乎其思也文安公在當時政事卓然有聲而仕不至於<lb/>
柏臺也有材而無時也衛輝公沂州既不媿其先而仕<lb/>
不至於柏臺也遇於時而無命也歴世沖和萃於廣平<lb/>
思所以稱柏臺之任必求無媿其家學也可<lb/>
　　　風木圖詩集序<lb/>
風木圖詩集前後皆有序為筠陽蕭君世英作世英父<lb/>
為開國將臣以武徳將軍出鎮海南卒於官英䕶喪渡<lb/>
<pb n="KR4e0083_WYG_007-13b"/>
海歸葬筠陽當襲職赴官故崇文熊某之子所望為此<lb/>
圖而翰林學士三吾劉公國子祭酒季安胡公為前後<lb/>
序送之以詩者則瓊山學官趙君考古給事王君彦舉<lb/>
翰林丁君顯與一時名士大夫也嗟夫木欲靜而風不<lb/>
止子欲養而親不待此仁人孝子深悲疾痛之辭而凡<lb/>
有是心者莫不為之撫巻流涕而不能自已也而諸君<lb/>
子所以慰勉蕭君者何其至耶蓋以親在致其養親殁<lb/>
致其思非徒思之為尚必思所以顯揚為孝之大也蕭<lb/>
<pb n="KR4e0083_WYG_007-14a"/>
君有文武才可以立功立事諸君子所以相期待者為<lb/>
何如且二十年來諸君子皆已物故君亦歴涉四方馳<lb/>
射伊吾之北搴旗瀚海之南矣今方有事征伐宜乗時<lb/>
大奮出其素藴佐元戎入典樞機出擁旄節樹勲建徳<lb/>
與古名將等然後相期江鄉之上賁恩泉壤衣錦山林<lb/>
同歌風木之詩庻有以慰親於九泉而不負諸君子之<lb/>
所以期待者予之言庻乎其可傳信於後歟<lb/>
　　　李氏孝節堂詩序<lb/>
<pb n="KR4e0083_WYG_007-14b"/>
古藤李伯方氏有女性至孝元季伯方仕為貴賀兩州<lb/>
幕官女常隨侍賀之僚朱仕敏有子名童伯方許以適<lb/>
之將嫁而童死女為之服喪三年畢見世方大亂父母<lb/>
年老遂不他適養父母終身撫諸弟成立年六十七迺<lb/>
卒人皆以孝節稱之予來藤其弟瓊具言圖為之顯揚<lb/>
又云其先世家於藤髙祖瑤曽祖震叟在宋元皆舉進<lb/>
士祖文載有隱徳伯方元季以文學出身入國朝以賢<lb/>
良徴辭老不仕卒於京瓊負遺骸歸李氏哀毁幾絶事<lb/>
<pb n="KR4e0083_WYG_007-15a"/>
母廖加謹刺繡織絍以供甘㫖未甞乏絶母氏之喪棺<lb/>
槨衣衾之美封樹之固尤為逺邇欽羨嗟夫藤為縣嶺<lb/>
海之間孝節之士能與中州抗衡嫓美已足為難而況<lb/>
李氏女子二美兼備豈不尤難乎且未嫁而守節雖若<lb/>
過中然以世變親老即其所處以諒其所用心則庻幾<lb/>
能權而合道又女子之絶無而僅有者也余甞奉詔纂<lb/>
修古今烈女傳有真定一女子與李氏事正相類蓋彼<lb/>
念其夫家父母老無以養而此見世亂己之父母老將<lb/>
<pb n="KR4e0083_WYG_007-15b"/>
為扶持其設心操行同符合轍不計其利害而為之也<lb/>
彼幸得朝廷旌之史官著之此不幸未及旌異而人傳<lb/>
頌之有弟圖顯揚之予為史官將歸朝序述當世遺逸<lb/>
必大書特書不至使李氏落寞也況其家世儒者瓊亦<lb/>
年踰六十為鄉先生其後必有興者將來藤之人士節<lb/>
孝相望而起未必不由李氏之風激勸之也其於世教<lb/>
豈曰小補之哉<lb/>
　　　王氏節孝堂詩序<lb/>
<pb n="KR4e0083_WYG_007-16a"/>
海寧王氏女嫁朱士賢早死王氏年纔二十六一子始<lb/>
生舅姑憫其年少強使他適王氏以死節自誓未幾舅<lb/>
姑沒鬻其奩中物以葬之其父母亦無子紡績織絍以<lb/>
養無所缺乏母病籲天刲股和藥潛以進母病遂愈人<lb/>
皆以為孝感王氏雖經紀兩家而不動其夫所為一物<lb/>
以待其子之成立今其子明善既長尤盡孝道新其居<lb/>
為華堂以奉母而鄉人遂以節孝名其堂焉翰林曹景<lb/>
輝來請記曰俾有勸也余職太史焉能已於言哉王氏<lb/>
<pb n="KR4e0083_WYG_007-16b"/>
以一女子不為欲動情勝毅然自處難矣而又能使兩<lb/>
家咸得其所是能以義報夫以正事其舅姑孝事其父<lb/>
母而以身教其子有若明善之賢而克世其家也豈不<lb/>
尤難乎哉庻幾可謂全徳其節孝又不待言而其才不<lb/>
亦可羨哉世有好為膠固不通之論者恒曰婦徳無非<lb/>
無儀有才非婦人也有善非婦人也不論常變而拘以<lb/>
一律夫豈可哉蓋婦人處人倫之常閨門之内上有賢<lb/>
夫下有才子而強務家政者雖不得謂賢可也若處人<lb/>
<pb n="KR4e0083_WYG_007-17a"/>
倫之變夫死子幼舅姑死父母無子孫如王氏者而其<lb/>
才不足以經紀兩家則亦何足道哉若有其才而不用<lb/>
則亦將何以全其節孝哉故若王氏者宜傳之以勸俾<lb/>
人家之絶而復續危而後安者將多有賴焉則豈徒以<lb/>
誦王氏之才其有功於世道為不少矣<lb/>
　　　具慶堂序<lb/>
予鄉於新淦舊邑為同郡由淦而上幾百里由吉而下<lb/>
幾百里蕭峽之東山川清華漢武梅福郭季倫彭真<lb/>
<pb n="KR4e0083_WYG_007-17b"/>
逸袁景立杜曇蕭子雲之遺跡在焉又有太白覆箱芙<lb/>
蓉赤松金柱雲臺瑞蓮紫虛之峯大秀郁水之洞白蓮<lb/>
金井流杯碧玉之泉金英碧茸水晶月華芝草之祥黄<lb/>
氏居其間踞其地之靈勝兹非其慶歟憲文憲武與予<lb/>
厚善甞自蕭峽而東舍舟而上白沙翠竹溪橋嘉樹之<lb/>
隂有堂巋然髙明爽塏山川之勝奄而有之顧瞻顔署<lb/>
天官主事周君文瞻之篆曰具慶如玉樹交柯珊瑚碎<lb/>
網宏大壯毅與堂稱焉夫饛饋而牢醴具甘㫖孝順而<lb/>
<pb n="KR4e0083_WYG_007-18a"/>
敬恭具和悦且兄弟具其怡子孫具其儀賔客具其宴<lb/>
喜矣而其尊君蒼顔白髮讀書談道内而母慈閨範具其<lb/>
婉娩娣姒妯娌雍雍如也此其曰具慶宜也視他人有<lb/>
賢父母或子孫有不如意者外和而内乖外親而内疎<lb/>
烏可同日而道哉且憲武讀書郡庠明倫講學推以事<lb/>
親其又必有度越尋常者愛日之誠油然而生而一切<lb/>
外欲澹如也是蓋以父母之存為慶之具而於世所謂<lb/>
福慶若富貴權勢之類而日求其具焉者非憲武兄弟<lb/>
<pb n="KR4e0083_WYG_007-18b"/>
之所為具慶也何也父母具存外内怡悦此天理之具足<lb/>
者也求具他福豈理也哉舜被袗衣鼔琴正南面而不<lb/>
與惟以事其親為悦斯純天理則篤其慶也憲武兄弟<lb/>
亦惟懽顔朝夕敬恭和悦以順乎親慶無不具者矣其<lb/>
他福慶之具不具無容心焉而亦未甞不具也己彼夫<lb/>
攀柏而傷讀書而戚歌廬而歎者聞斯堂也寧不戚然<lb/>
而有感乎<lb/>
　　　北齋詩序<lb/>
<pb n="KR4e0083_WYG_007-19a"/>
𤣥氏與赤氏為友周流南北赤氏之居南郊也詫之曰<lb/>
天光赫曦萬物潔齊向景而夷明燭無蔽不慄斯以拘<lb/>
寒每熙夷而傲睨振衣千仭濯足滄涯其人不為隩宻<lb/>
疏通易知渴飲不厭清饑食不畏凝飲氷茹蘖無所僵<lb/>
抑子之居殆不如是矣𤣥氏瞿然而笑戚然而悲曰吾<lb/>
與子行日中子曰暍而清冷之求也求之於外不若居<lb/>
於内吾雖與子身南交而心予所居也𤣥冥寂淨冰堅<lb/>
雪凝不以日熱不以火盛不隨燄以奔馳守吾𤣥而自<lb/>
<pb n="KR4e0083_WYG_007-19b"/>
怡不覺暑之切肌而莊生所謂入水不濡入火不熱者<lb/>
非其幾歟然吾未甞專其固而居之懐也吾可以南而<lb/>
子不可以北也子且之吾北齋而觀焉於是赤氏奮目<lb/>
舉頤赬吻庚眉勃然曰我且適之𤣥氏不之拒也乃未<lb/>
至乎朔漠之境而已愁於燕易之方盱衡於凌層墮指<lb/>
而慄脛曰予不能為此行也心服𤣥氏獨與道俱不慄<lb/>
不熱猶不磷淄也予聞此乆矣前年西昌尚仁蕭先生<lb/>
與觀夫羅氏孟昭之北齋予舉以詰焉先生喔然笑曰<lb/>
<pb n="KR4e0083_WYG_007-20a"/>
有是哉孟昭從予遊今其子又從予遊予甞謂道無不<lb/>
在也其信然乎今北齋之景士君子能言者歌之咏之<lb/>
無所不至矣不知他日孟昭與其子出是北齋而南也<lb/>
東西行也能忘其日與蕭公遊而讀書談道如在北齋時<lb/>
否乎如常以是為心不炎之附而寒之慄也則先生所<lb/>
謂道無不在之言審矣今年先生沒孟昭出其詩凡若<lb/>
干首叙以弁之<lb/>
　　　墨氏終南書舍詩序<lb/>
<pb n="KR4e0083_WYG_007-20b"/>
終南山述於禹貢與惇物鳥䑕積石諸山延袤千數百<lb/>
里禹道雍州往來經此故表識雍州之望而漢晉以來<lb/>
文人之歌咏侈矣至唐極盛韓退之作終南百有二韻<lb/>
形容可謂備矣少時每一誦之欲往造其間而不可得<lb/>
後來京師與長安諸君子交遊聞其勝槩則又為之深<lb/>
羨慕焉嵗戊寅冬西遷河源過終南山下時大雪十日<lb/>
循山而至於積石窮愁羇旅之中遇瓌偉絶特之觀亦<lb/>
稍償其宿願而訪問往時故人皆無在者於是亦付之<lb/>
<pb n="KR4e0083_WYG_007-21a"/>
慨嘆而已明年冬歸又迫於星期倍道兼行但見烟雲<lb/>
縹緲欲往遊焉而不可得悵然者乆之墨君某終南山<lb/>
人也早嵗讀書郡庠洪武甲子舉於鄉來仕柏臺與余<lb/>
同官因語余昔甞讀書山中今書猶在而此心不能一<lb/>
日忘此山也爰求善畫者繪於圖士大夫咸贈以詩子<lb/>
其為我記之美哉墨君之不忘舊也自昔與吾語終南<lb/>
之勝者若馬君金任君礪崔君敬謝君謙趙君節郭君<lb/>
文等十數人二十年來或在或亡各天一方今相見者<lb/>
<pb n="KR4e0083_WYG_007-21b"/>
惟余暨墨君情誼與此山往來無少異也山未始有異<lb/>
書之所藏未始有缺墨君與山為體則其鎮靜亦一終<lb/>
南山也仕與學理同而事異焉墨君嘉言懿行甞接乎<lb/>
目每警乎心此心無一日不在終南書舍也所謂出處<lb/>
一致者豈非墨君之謂與他日懸車還第予亦得相從<lb/>
擊壤一覩終南之勝詠歌太平之休必有期也且俾詩<lb/>
之流傳人或有忘其舊者讀之未必不惕然而有感焉<lb/>
　　　舒嘯軒序<lb/>
<pb n="KR4e0083_WYG_007-22a"/>
聲之動也未有不由所感也雷霆之砰訇風水之震蕩<lb/>
聲之出於自然也鐘鼓之鏗鏘瓠匏之激越笙磬之擊<lb/>
發聲之出於使然也假於器以出是聲也人之歌呼悲<lb/>
號笑嘻哭咷噫嚶呻吟慨然而太息劃然而長嘯者假<lb/>
於口吻喉舌鼻嚏噏呼轉運動定以出是聲也聲有萬<lb/>
不齊感有萬不齊齊之以不齊而自然者出於器矣器<lb/>
虛而感生焉虚實相形動靜相摩也孰為有形氣為之<lb/>
感孰為無心理為之主彼有無虚實動靜皆賔來而予<lb/>
<pb n="KR4e0083_WYG_007-22b"/>
從此之謂齊之以不齊也淦人毛仲鼎兄弟即山林之<lb/>
清逸無市朝之紛挐主於靜也而以舒嘯名其軒豈七<lb/>
聲體備乃獨有適於嘯乎登髙而望逺感物而興懐雷<lb/>
霆風水自然之聲日變其前而不能動其嘯之靜也舉<lb/>
足而近涉覩物而匱煩感人而匱應浩然思安而劃然<lb/>
之意塊然其中不實其虛也然則其主也固無時而非<lb/>
恬淡沖漠之地其感也固無往而非清和㑹適之天也<lb/>
得於嘯不泥於嘯非若成公之賦蓋拘拘也歌呼悲號<lb/>
<pb n="KR4e0083_WYG_007-23a"/>
笑嘻哭咷噫嚶呻吟喜未甞不嘯怒亦未甞不嘯也嘯<lb/>
以舒其志意之所觸所傷亦必舒而後能嘯也何也山<lb/>
鳴谷應風起水湧此何如其感也仲鼎知使然之聲不<lb/>
異於自然之聲也天地萬物固一體也則一軒一嘯也<lb/>
心齋坐忘無以異也不然則春蚓秋蛩嚶嗄灌莽之中<lb/>
皆有聲也彼且何所感也此非知道者不足辨焉仲鼎<lb/>
兄弟與吾友子寧練君善既已求其記他日以予言告<lb/>
之則聲感動靜之妙必有相契於㣲者焉諸大夫喜為<lb/>
<pb n="KR4e0083_WYG_007-23b"/>
舒嘯軒詩因以此弁之<lb/>
　　　隨所寓詩序<lb/>
余鄉蘭溪曽氏有諱三聘者朱子門人也奉使金朝死<lb/>
王事封忠節公弟三復三異亦皆有大名三異之後有<lb/>
諱師道者仕元為桂林尹其猶子從之家焉今孟鼎其從<lb/>
孫也署其居曰隨所寓而士大夫皆為之詩豈非有見<lb/>
於隨時之義者乎程子曰君子之道為衆所隨與己隨<lb/>
於人及臨事擇所隨者皆隨也人君之從善臣下之從<lb/>
<pb n="KR4e0083_WYG_007-24a"/>
命學者之從師臨事而從義者皆隨也而豈同流合汚<lb/>
之謂哉至於所寓則凡有形者皆寓也豈獨以桂林為<lb/>
寓哉孟鼎不忘故鄉常語予曰他日諸子稍長將遣歸<lb/>
拜先墓復求故居是果能不徒以桂林為寓而又將以<lb/>
隨時之義遺其子也孟鼎真達士哉詩曰<lb/>
太虛堪輿理氣同寓人寓其間方以類聚下士拘拘窘<lb/>
歩室廬達人大觀仁體寰區忠信篤敬蠻貊可居有如<lb/>
反此莫處州閭隨寓而安載歌考槃考祥元吉視履其旋<lb/>
<pb n="KR4e0083_WYG_007-24b"/>
　　　卓清約詩序<lb/>
卓君逸民自號清約得翰林學士承㫖宋公所為二篆<lb/>
字遒勁偉麗古意森然觀者目動神悚當是時公之子<lb/>
仲珩代書十數年已不多見矣況卓君節行㢘介時豈<lb/>
多有哉卓君善篆喜為詩奉母隠居絶意聲利居山之<lb/>
乆景趣漸涵時時見於翰墨之間竒峭深特自視米南<lb/>
宫父子以下不倫也然未甞可少屈雖甚權勢一語不<lb/>
合輒白眼相視近以能書入翰林膺聖天子寵待甚厚<lb/>
<pb n="KR4e0083_WYG_007-25a"/>
而君之志惟在清約曰此吾之所從入道也間以語予<lb/>
予謂語稱陳文子之清與虞仲夷逸朱張之清使君處<lb/>
其地而充其操或能無愧者與而孔門自顔子之約禮<lb/>
與曽子之守約皆由博而反之約也而君之入道遽以<lb/>
約無乃固而有所不通歟君曰不然人之多言也吾約<lb/>
之則寡過人之多慾也吾約之則寡悔處身以約則易<lb/>
安處家以約則易足應事接物以約則易從也且凡事<lb/>
有清濁彼利欲者世之所謂濁也㢘潔者世之所謂清<lb/>
<pb n="KR4e0083_WYG_007-25b"/>
也至於讀書綴文登山臨水彈琴奕棋焚香煮茗之類<lb/>
世俗皆以為清事吾未能忘情焉則於清事中而約之<lb/>
讀書不求甚解也綴文不求甚工也山水之樂不至於<lb/>
為癖也若夫彈琴奕棋焚香煮茗之事有則舉之無其<lb/>
具未甞求之不因之勞神苦形務以悦人而又或絶世<lb/>
以為髙也此吾之所謂清亦庻幾約於禮者乎予曰廣<lb/>
矣哉書之以為清約詩序<lb/>
　　　劉濟川詩序<lb/>
<pb n="KR4e0083_WYG_007-26a"/>
余親劉君彦濟故元義士知吉州劉公明道之孫士琛<lb/>
之子也少有峻才幹蠱用譽屹如成人未幾而士琛卒<lb/>
於外彦濟千里歸其喪營葬甚治未幾復喪母家難頻<lb/>
仍彦濟應機接物酬酢萬變人皆以為難初士琛之少<lb/>
也鞠於嫂徐徐無子士琛奉之如母士琛既沒彦濟尤<lb/>
能致孝今徐且年踰八十康強愉悦無嘆息之聲予尤<lb/>
深喜彦濟之能繼其父志為尤難也於是南耕許先生<lb/>
甞曰彦濟當家難方殷衆為之危而彦濟生長綺紈迺<lb/>
<pb n="KR4e0083_WYG_007-26b"/>
能卓立濟難處有條理其在於易有渉川之才因其字<lb/>
彦濟也更字之曰濟川以美之且以為人子弟勸也予<lb/>
聞而善焉今年來京師得名士大夫所為詩若干首而<lb/>
請予序余惟昔義士公之在元也百戰以拒賊屹然為東<lb/>
南保障至嵗乙巳仗節而死此濟川之祖大有功於世<lb/>
道不可磨滅者也若彦濟年少總理家政事長慈幼舉<lb/>
盡其道又豈劉氏所可少者哉是於世道亦不可謂無<lb/>
補者也予甞見舟人之濟川也檣傾柁危風急水駛舟<lb/>
<pb n="KR4e0083_WYG_007-27a"/>
中之人相視失色獨賴善操舟者凝神定志心無一息<lb/>
稍怠目無一息不存而後指揮轉移之間風力水勢輕<lb/>
重疾徐如六轡在手而使泛駕之足馴然聽命其未濟<lb/>
也無懼色既濟也無矜色而後舟之人賴以為安彼其<lb/>
恐懼失當者固不足道既濟而有矜大之色亦無取焉<lb/>
蓋此心須臾之或怠則未能無失者彦濟勉之哉庻幾<lb/>
斯名之稱情也<lb/>
　　　蘭所序<lb/>
<pb n="KR4e0083_WYG_007-27b"/>
竊甞讀劉肇慶梅南集觀其自序歴官嶺海位列諸侯<lb/>
未甞一日安朝廷之上而不怨也保身明哲卒老以終<lb/>
是以愛君憂國之誠往往聲之言詠使人讀而感焉其<lb/>
清足以勵百世之濁其貞足以愧百世之邪諒哉其有<lb/>
似於梅也梅芳有歇譽芳益遐諒哉其又嘉於梅也梅<lb/>
南吾未與之晉接今見蘭所蓋其嗣也讀其文如縞鶴<lb/>
逸羣疏翎欲舉飄然有摩天蹍嶽之意老氣横秋不可<lb/>
嬉狎諒哉梅蘭同芳父子一致也竊甞觀於蘭矣有春<lb/>
<pb n="KR4e0083_WYG_007-28a"/>
蘭春風不能使其艷有秋蘭秋霜不能使其葳或懸空<lb/>
而益茂處困而能亨也或無人而自芳居幽而自貞也<lb/>
或與芝草同則善人之室無愧或與椒桂伍則侈樂之<lb/>
宫不汚握之事君不拂其情也夢感而兆不爽其應也<lb/>
若脆而堅知柔知剛清真而雅潔宜乎與君子同芳也<lb/>
且人之情未有不好善而惡惡喜馨芬而惡羶臭者惟<lb/>
其陷溺於蕕汚也是以求潔與芳而莫適其所也蘭無<lb/>
所不用其芳君子無所不用其善蘭以芳為所君子以<lb/>
<pb n="KR4e0083_WYG_007-28b"/>
善為所蘭止於芳人止於善各止於其所而已曽以出<lb/>
處造次顛沛而離其所哉正如水之必涼火之必熱騶<lb/>
虞之不殺竊脂之不榖雖強而變之不能也君子之不<lb/>
能變而為惡蘭之不能變而為蕕也即撅而紉之焚而<lb/>
漚之終莫能變而移之其天定矣予甞謂不知蘭所之<lb/>
芳而善人之為蘭所蓋乆而與之化也而姑謂其然也<lb/>
蘭所字作吉壯遊嶺海中丁亂離搶攘四十年所謂撅<lb/>
拔而焚紉之餘本根固在貞性不虧春風秋霜郁郁然<lb/>
<pb n="KR4e0083_WYG_007-29a"/>
而芳未有艾也人皆稱之曰蘭所其宜也夫其宜也夫<lb/>
是為序<lb/>
　　　李士鼎盤谷圖序<lb/>
唐李愿隠居太行之盤谷其後子孫碩大以蕃散而居<lb/>
四方者不可勝計今文水城東李氏亦其裔也有曰士<lb/>
鼎者讀書尚文克世其家多藏古器名畫一日示余以<lb/>
先世所傳盤谷圖且慨然曰過殷墟而悲離黍瞻周道<lb/>
而傷茂草蓋滄桑變遷之餘人亡而事益以逺前日之<lb/>
<pb n="KR4e0083_WYG_007-29b"/>
盤谷不可得而復有前人之流風餘韻不可復覩矣其<lb/>
所賴者昌黎韓子之文幸傳於今不冺吾之斯圖藏雖<lb/>
已乆詎能保其長存不至朽且壊乎今文章鉅筆子宜<lb/>
無愧盍亦嘉恵一言以昭來兹庻圖不虛作而前人益<lb/>
有賴焉余感其言展圖而玩之隠然盤谷之在目乃指<lb/>
而告之曰兹其為太行之陽耶維谷之口維山之阿短<lb/>
橋匹馬琴劍自隨者非愿之歸隠乎環乎兩山深窈有<lb/>
容樹林隠翳亭搆翼然者非其盤旋之區乎至若泉出<lb/>
<pb n="KR4e0083_WYG_007-30a"/>
山間泓澄涓潔衍之為陂池者其可濯可沿之所也域<lb/>
平以曠土沃而肥原田之膴膴者其可稼可穡之處也<lb/>
洎乎彼丘之高可升而望此樹之茂可坐而憩彼山有<lb/>
美可採而茹此水有鮮可釣而食者又其無適不安無<lb/>
往不樂之地也嗟乎俛仰之間其景象形勝數百年猶<lb/>
一日何斯圖之臻妙若是也雖然使求之於其圖孰若<lb/>
求之於其人求於其人則韓子之文得之苐縁文考蹟<lb/>
思所以善繼善述引之勿替則今日之城東猶昔日之<lb/>
<pb n="KR4e0083_WYG_007-30b"/>
盤谷又何拘拘於太行之陽徒食其舊徳虛勤其景仰<lb/>
哉<lb/>
　　　送黄叔昭往汝寧序<lb/>
今嵗夏暑倍於常年山中靜人事有泉石據依猶困匱<lb/>
廢弦誦兒童至忘飲食酣寢藂薄之間飛走喘暍思惟<lb/>
道途行役舟車鬰煬其為煩苦尤人所不能堪也黄君<lb/>
叔昭來别余去視弟季岳汝寧將觸熱二千里逺舟行<lb/>
出彭蠡亂九江迺自陽邏登陸歩走又數百里而始達<lb/>
<pb n="KR4e0083_WYG_007-31a"/>
季岳膺天子命寵美才處佚地巍然擁臯比夏楚治羣<lb/>
弟子而享其尊奉宣聖人之道而裨造化之機非有急<lb/>
難須持維也叔昭誠愛弟自三月得報即乗鄉人便舟<lb/>
輒往視之行李粗足懽欣無地士友勸之姑緩不可初<lb/>
若不知炎暑之煩苦也謂非天理人情於是為至耶季<lb/>
岳筮仕年甚少父母鍾愛之太夫人惟其疾之憂致齋<lb/>
祈神翼其體往年歸覲省將别屏坐不忍視其出門季<lb/>
岳曽與余言未甞不終夜感切也其前日過湖口纔三<lb/>
<pb n="KR4e0083_WYG_007-31b"/>
四日程不可一至家太夫人聞之曷勝思念而季岳望<lb/>
慕之情當何如哉想其徙倚篷牕之間風颿雲駛瞬息<lb/>
過之見匡廬之蒼蒼彭蠡之洋洋俯仰興懐未有不盱<lb/>
衡而悵望也夫彼此思慕如此其不容己非叔昭之行<lb/>
無以慰之也則是行亦太夫人志也人情天理於是為<lb/>
至也想其至也怡愉接見之頃汝寧之人之觀感將有<lb/>
甚於昔時服櫜鞬而拜道左者何也學校所以明倫季<lb/>
岳能得愛於父母兄弟如此其至者豈徒以情怩之私<lb/>
<pb n="KR4e0083_WYG_007-32a"/>
哉是天理至情之所感也夫天理至情人所同然汝寧<lb/>
之人有不相觀而化者乎叔昭行矣<lb/>
　　　送蕭觀復省兄安慶序<lb/>
唐書史官有曰蕭氏有功徳於民餘祉在其子孫至唐<lb/>
八葉宰相名徳相望世家之盛古未有也吾觀宋史郡<lb/>
乗言宋真宗皇帝甞大書其殿柱曰彭齊之文章楊丕<lb/>
之清謹蕭定基之政事可為江西三瑞夫以江西三瑞<lb/>
而皆在吾鄉指顧之間兹非大宛之渥洼崑崙之元圃<lb/>
<pb n="KR4e0083_WYG_007-32b"/>
歟宜其至於今尚賢而競學令後人有可親而仰聞其<lb/>
風也余甞從觀復得定基蕭侯畫像而拜之凛乎可敬<lb/>
而藹乎可親畫且猶然矧在當時而聞議論乎又得宋<lb/>
君臣天章奎畫昭耳瑩心温厚和平從容不迫君臣之<lb/>
間肝膽照應忠孝淪浹故家文物此其所以可貴而況<lb/>
觀復之念先啓後兢兢恂恂以家世自持令人安得不<lb/>
悠然而感仰而歎耶唐史臣但知八葉宰相在當時以<lb/>
為古所未有之盛又安知今日子孫尚能守其先徳令<lb/>
<pb n="KR4e0083_WYG_007-33a"/>
人有所興起耶蓋定基系在唐丞相復之後見於誠齋<lb/>
楊文節公所考據甚可信觀復去定基公纔十四世耳<lb/>
予甞謂世有不言而化之師表有不道而進之學校吾<lb/>
鄉節行文章多出於三瑞之後則三瑞有以倡之於前<lb/>
其功徳益以逺矣而況子孫乎就蕭氏論之或以政事<lb/>
以文章以孝行以武功以貞節班班類相頡頏凡為故<lb/>
家賢者之後莫不欣然思有以襲其榮而蹈其軌轍焉<lb/>
況若觀復一門為其子孫者寧不以仕止隠顯念之深<lb/>
<pb n="KR4e0083_WYG_007-33b"/>
而持之重乎觀復之兄儀復仕於皖城牧民奉法亦惟<lb/>
先世為之師表觀復不逺千里而往省之告别於予觀<lb/>
復以弟省兄固常事也以賢而仕又蕭氏之常事姑於<lb/>
觀復之行以念深持重朂之而能言者亦以此而歌之<lb/>
云<lb/>
　　　送習賢良赴河州序<lb/>
國朝初置陜西行都司於河州控西夷數萬里跨崑崙<lb/>
通天竺西南巨川入於南海元勲大臣先後至其處軍<lb/>
<pb n="KR4e0083_WYG_007-34a"/>
衛既肅夷戎率服通道置驛烟火相望迺罷行都司革<lb/>
河州寧河等府縣設軍民指揮司治之與中原郡縣等<lb/>
而善馬之出布於天下先是民商夷虜利相售易或相<lb/>
殺害而外夷之貨馬貴中國之貨以荈茗為上蓋夷人<lb/>
肥羶潼則羣聚穹廬中置金煮荈茗調以童酪而濟其<lb/>
肉食如中國之用酒視酒醴反若荈茗者其俗非一日<lb/>
矣予前年謫居履其山川訪其圖誌神禹之導河積石<lb/>
實自此始而積石西去河州數千里宋置積石軍固唐<lb/>
<pb n="KR4e0083_WYG_007-34b"/>
虞三代之舊治周衰而擯於夷至今數千年而復其舊<lb/>
則其飲食嗜慾宜稍近於中國而先太祖髙皇帝因其<lb/>
利而利之也置茶馬司河州嵗運巴陜之茶於司官茶<lb/>
而民得以馬易之夷人亦知有法禁忌畏殺害之風怗<lb/>
息而茶之粗惡亦少數年之間河州之馬如雞豚之畜<lb/>
而夷人亦往來慕知識效信義有仕為臣者不但茶馬<lb/>
之供於利而已習君寅賔新淦之玉笥人初為廣德倉<lb/>
曹滿陞茶馬使於河州故備述其事以送之且知是司<lb/>
<pb n="KR4e0083_WYG_007-35a"/>
也中外之交義利之辨寅賓尚忠信而篤敬河州故唐<lb/>
虞三代之邦也且以告予内兄髙君焉<lb/>
　　　送葛維彰歸廬陵序<lb/>
宋太史黄庭堅仕吾廬陵時葛敏修先生實從之遊後<lb/>
太史與蘇東坡同知貢舉得敏修文相賀以為異人由<lb/>
是名起雖敏修之才學有過人者而非二公亦不能如<lb/>
是之傳也今太常丞清隠敏修之後人也其兄維彰在<lb/>
太祖時有以其名薦者今年始赴京師以老得歸清隠<lb/>
<pb n="KR4e0083_WYG_007-35b"/>
求予一言贈之曰使他日有傳也予曰君兄弟固無愧<lb/>
於先人矣若予者豈不有愧於庭堅與東坡而何敢妄<lb/>
為君傳也哉雖然維彰歸而教其鄉人子弟已修其徳<lb/>
而又使人皆成其徳自有不可冺者而何慮其不傳也<lb/>
哉而又何假他人以傳哉<lb/>
　　　送高仲仁赴官瑞昌序<lb/>
先外大父在翁高封州有弟曰觀翁博古善篆籀從封<lb/>
州官都下獨屛一室澹如也封州仕有名宗族多依從<lb/>
<pb n="KR4e0083_WYG_007-36a"/>
學有寸長同列上下官慕封州輒爭舉辟為屬為教官<lb/>
觀翁不屑也後家居食貧或勸之出為學者師曰禮聞<lb/>
來學未聞往教竟以隠終子汝檝少從先太史公真我<lb/>
學於縣齋遊學隆興益貧甚遇亂三十年無所屈家君<lb/>
素嚴正客少輕狎余幼時但見汝檝來家君未甞不迎<lb/>
門懽笑也歐陽可逺素清倨甞謂終元朝無一人得其<lb/>
意獨為汝檝飲連日汝檝去輒不辭永豐劉倩玉春秋<lb/>
學專門學士大夫踵門請授恐不得獨於汝檝仲子徳<lb/>
<pb n="KR4e0083_WYG_007-36b"/>
教之數年曰吾甞以吾受師春秋學今老矣恐自我遂<lb/>
不得傳他今徳也可吾無憾矣徳字仲仁又貧似其父<lb/>
然酒後耳熱嘐嘐然論説古今作文章琅然自歌自喜<lb/>
了不知王公貴人在側也仲仁最善交余友申之兄弟<lb/>
每與予坐頃刻未甞不慨然思吾仲仁也申之向又同<lb/>
在翰林暇日輒矯首南望曰東山何在安得見仲仁哉<lb/>
仲仁所居東山故云仲仁事母孝而不幸貧且病尊君<lb/>
沒後貧病逾甚二十年來郡縣多方辟之不起今天子<lb/>
<pb n="KR4e0083_WYG_007-37a"/>
龍飛遂以瑞昌訓導之舉來試文章禁中對策直言慷<lb/>
慨殊不覺其貧病人也於是仲仁之貧守三世矣隠徳<lb/>
亦三世矣瑞昌在廬山下有濂溪周子之風在焉願無<lb/>
愧於濂溪以無負於三世無負乎師友也<lb/>
　　　送永豐令趙君季通序<lb/>
古者百里之地為千乗之國後之大縣倍之而自漢至<lb/>
今稱善治邑民戴之如父母者寥寥載於簡書何其少<lb/>
也予甞疑後之人不如古之人矣然觀載籍以來畫州<lb/>
<pb n="KR4e0083_WYG_007-37b"/>
分國其間賢諸侯與賢大夫則亦寥寥乎不見其甚多<lb/>
而又豈謂後之人不如古哉仲尼之門聰明才質亦多<lb/>
矣獨冉有季路為政事稱首季路之言曰千乗之國攝<lb/>
乎大國之間加之以師旅因之以饑饉由也為之比及<lb/>
三年可使有勇且知方也夫以季路之才當繁劇之間<lb/>
催科煩擾公私困逼猶待三年之乆而後功可期也然<lb/>
則大國之未必善而當有以事之師旅之興不得已而<lb/>
當有以濟之饑饉之灾不可測而當有以備之不可以<lb/>
<pb n="KR4e0083_WYG_007-38a"/>
緩弛廢又不可以急迫理譬之治亂繩解棼絲抽刀而<lb/>
斷之非不快意也而無全繩矣故不可以急迫理也坐<lb/>
視而置之非不安且逸也而尺寸之功無所期又不可<lb/>
以緩弛廢也惟定其心而不期急迫之效於其政而日<lb/>
新漸漬之功使其撫摩告誡熟乎人之耳目誠信惻怛<lb/>
入於民之心志而後率以事上也如子弟之事父兄用以<lb/>
濟師旅備饑饉如同舟之遇風家人之救災無難色無<lb/>
私計而事無不理民無不安也故甞觀聖門師弟子之<lb/>
<pb n="KR4e0083_WYG_007-38b"/>
問答皆實理之可行非若後世之喜為髙大而無實也<lb/>
吉有永豐縣自宋致和中析吉水所置方二百里猶古<lb/>
千乗之國也比吉水為小介於大府督責所萃今時方<lb/>
艱難師旅之興飛輓之勞幸未有饑饉之困而素以狹<lb/>
小之地彫敝之餘催徴者每欲與廬吉齊科而取具於<lb/>
旦夕兹即以季路之善政者尚以為難而天台趙君季<lb/>
通涖政三年民皆悦之趙君惟其民是恤不計其身之<lb/>
利為之也是以撫摩告誡熟乎人之耳目誠信惻怛入<lb/>
<pb n="KR4e0083_WYG_007-39a"/>
於民之心髓而永豐之人士君子至於細民稱道君如<lb/>
一辭也而余同郡之民亦稱之無間言趙君初以學官<lb/>
起家讀書有得季路見之於言志而君果有以行其志<lb/>
者也而又遇其難也尚日試之不已則吾見其稱於當<lb/>
時而傳於後世也簡書之紀豈得而遺之哉<lb/>
　<lb/>
　<lb/>
　<lb/>
<pb n="KR4e0083_WYG_007-39b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　文毅集巻七<lb/>
</p>
<p>
</p>
  </div>
<div>
<head>文毅集巻八</head> <lb/>
    <p>
<pb n="KR4e0083_WYG_008-1a"/>
欽定四庫全書<lb/>
　文毅集巻八<lb/>
　　　　　　　　　　　　　明　解縉　撰<lb/>
　　序<lb/>
　　　送張崇顯重遊北京序<lb/>
北京地形天下之雄傑險要士君子壯遊竒偉絶特之<lb/>
觀而名能文章抱負慷慨者嘗終其身而不能一至焉<lb/>
且以孔孟汲汲於濟世幽薊之國欲行仁政豈不賢於<lb/>
<pb n="KR4e0083_WYG_008-1b"/>
滕費中牟絶長補短戛戛乎其難者哉而不幸當衰亂<lb/>
之時遂無孔孟之跡降及晉宋好竒之士若謝安王逸<lb/>
少之流宋南渡諸儒務為格物致知之學者僻處一隅<lb/>
皆無因而至焉及有元入主中夏佐以姚劉許律諸君<lb/>
子雖因其邇於隂山以定都而形之強實天下之雄傑<lb/>
險要撫據全盛將幾百年一時文章亦頗有竒氣未必<lb/>
非山川形勝風氣之觀感有以助之也至於元季四方<lb/>
鼎沸而國都固猶宴然自若也蓋其東連滄海西接晉<lb/>
<pb n="KR4e0083_WYG_008-2a"/>
冀前有瀰瀦大陸之利北有重闗天險之固使非天命<lb/>
有歸其主自遜於荒而以勢利相持雖引百萬之兵頓<lb/>
之堅城之下嵗月之間成敗利鈍未知其勢孰為得失<lb/>
也天朝太平三十餘年士君子壯遊北京者多矣若吾<lb/>
友張君崇顯蓋甞往來而不已者也而予迺不能一遂<lb/>
其遊觀之樂毎侍聞天語退而稽諸簡策所載信古人<lb/>
之不我欺當孔孟之時地之不幸而不得遇賢聖之人<lb/>
當晉宋之時人之不幸而不得居混一之世及元之時<lb/>
<pb n="KR4e0083_WYG_008-2b"/>
時之不幸有賢智之士在形勝之地而不獲智勇之主<lb/>
雖有文章其所稱道黼黻豈可與六經並傳哉故曰其<lb/>
皆不幸也張君今又將往焉其為我訪灣河居庸與其<lb/>
豪傑俊乂而謝之吾君無為而致埀拱吾民無事而樂<lb/>
雍熙一憂一豫無乎不宜吾將酌直沽之水磨碣石之<lb/>
巔作為文章詠歌盛世自慶其希遇固千載一時也某<lb/>
行旅多暇先為歌詩以俟<lb/>
　　　送徐廣成之定逺教諭序<lb/>
<pb n="KR4e0083_WYG_008-3a"/>
吾鄉徐氏來自廬陵故宋孝子知道供奉選徳殿致仕<lb/>
楚州團練使子孫蕃衍至林隠先生尤以長者稱好施<lb/>
予家累千金教子孫為儒者林隠先生先公外大父也<lb/>
先公少時大父宦遊京師由是往來外氏家尤密甞訓<lb/>
迪其子孫今先公捐館六年而廣成由邑庠貢太學太<lb/>
學以為才廷試經義論䇿優等仕為鳳陽定逺縣教諭<lb/>
余與廣成尊君耕樂為内弟兄而年長再倍廣成與余<lb/>
同年生而月日差長乃祖竒峰公遇亂時挈家與先公<lb/>
<pb n="KR4e0083_WYG_008-3b"/>
同居止余少時兩家子弟相過從無虛日情親愛厚不<lb/>
愧古人耕樂先以太學生分教山西既而仕為廣東縣<lb/>
官便道還鄉里人榮之先公喜甚甞指為余兄弟勸後<lb/>
余兄弟忝竊髙科登朝而竒峰物故已乆獨耕樂在又<lb/>
為之喜甚而指以為廣成勸今迺獨余得見廣成之仕<lb/>
而喜而先公與耕樂皆不及見矣可不為之悠然而遐<lb/>
思乎原其家世積之忠厚迭出而顯榮又皆以儒術發<lb/>
身故宜以道徳相勉而無以學官為秩位之卑廩禄之<lb/>
<pb n="KR4e0083_WYG_008-4a"/>
薄且邑小而英才之少也明時公卿必取經術有行誼<lb/>
者而㢘潔自著尤士之分内事也鳳陽中都天子鄉也<lb/>
廣成尚凜然思祖宗之傳序與父師之期望也哉<lb/>
　　　送端木員外郎歸溧陽序<lb/>
聖天子尊臨大寳之初雅知端木公孝思名即以問臣<lb/>
縉時公使朝鮮未還也及還與修太祖髙皇帝實録書<lb/>
成受褒賞陞擢武庫員外郎階奉訓大夫合部人皆以<lb/>
老成推敬之未幾又念今書學荒落惟公在國初獲接<lb/>
<pb n="KR4e0083_WYG_008-4b"/>
諸老宿如翰林學士危公太樸侍制朔公儔皆甞受學<lb/>
於宋趙文敏公而公皆及師事之暨學士宋公景濂子<lb/>
仲璲仲珩饒君介之宋君克温杜君叔循皆篤志於書<lb/>
公俱與之頡頏三四十年間遂空冀北無以為比者此<lb/>
衆人所知而聖天子之所深賞嘆者也於是屢書上進<lb/>
上視其用筆轉折微妙處指以示臣縉曰恨老矣猶可<lb/>
以淑後進也遂命選天下能書者日就文淵閣命君董<lb/>
成之聖天子所以優待老成之意甚厚而公以疾不能<lb/>
<pb n="KR4e0083_WYG_008-5a"/>
造朝其子入朝告恩命慰勞還第以藥其疾且冀其復<lb/>
來也京師士大夫皆為詩歌送之而縉忝附絲蘿之契<lb/>
末相與最乆相知最深知天下之人知公之書者未必<lb/>
知公之措置設施知公之措置設施者未必知公之高<lb/>
見逺識達道造微出乎事物之表也蓋國初公之父為<lb/>
刑部尚書風裁壓於朝著一時俊偉豪傑之士仰尚書<lb/>
之高風慕公之令譽皆願納交而自少學於金華范祖<lb/>
幹之門實朱程道學正傳而公之所得深矣其視區區<lb/>
<pb n="KR4e0083_WYG_008-5b"/>
利達為何事哉宜當時俊偉豪傑之士知之者已鮮矣<lb/>
及後寓於洪州時趙鐵峰熊雲西熊西宇諸公學問與<lb/>
范金華同一傳授其門人子弟如拱辰傅先生伯機熊<lb/>
先生一見而契所聞相與推敬之縉以晚學識公於洪<lb/>
武時但知慕公之書及見公之議論退而問於伯機先<lb/>
生未有不灑然自失也由是辱公不鄙敬之重之後與<lb/>
同在史館同直文淵閣蚤夜切磨未甞不自為之深慰<lb/>
也今公謝病歸優游家居以訓其子弟家人宗族鄉黨<lb/>
<pb n="KR4e0083_WYG_008-6a"/>
固甚適矣望餘光而仰後塵者能不為之悵嘆乎雖然<lb/>
聖天子方思起公公之疾行愈金馬玉堂之間可坐而<lb/>
待也姑書此以識一時之别<lb/>
　　　送劉孝章歸廬陵序<lb/>
學必有師傳朋友講習而後有所成不然雖至白首猶<lb/>
為僻學也豈惟成徳文藝亦然余少時先君子教以書<lb/>
輒舉所聞於太樸危先生伯琦周先生而泝其源於趙<lb/>
吳興以上未甞自為臆説也及教以為文輒舉黄文獻<lb/>
<pb n="KR4e0083_WYG_008-6b"/>
公歐陽文公之説而泝其源於曽王歐蘇柳韓班馬董<lb/>
賈先秦以上極於六經之奥未甞自為臆説也及進而<lb/>
語諸道徳輒舉所聞於大父竹梧公而泝其源於劉靜<lb/>
春楊伯子以達於闗閩濂洛又未甞為之臆説也是以<lb/>
一得之遇間有所見實先君子師友之傳講習之餘之<lb/>
所及也繼而登朝以所為文求正於平仲蘇先生先生<lb/>
與先君子受業於黄歐為同門於是傾竭所藴為余言<lb/>
余始益有所見焉詹君孟舉在元甞及子山巙公之門<lb/>
<pb n="KR4e0083_WYG_008-7a"/>
又甞聽教於危周二公於先君子又同門而予與詹君<lb/>
同官為中書舍人虚心咨問又盡得其説與先君子之<lb/>
言無二不舎晝夜思惟至於今僅若有一髮之見至於<lb/>
道徳則自先君子既沒無復有講論及此者是以碌碌<lb/>
將為庸人之歸方慨然而自嘆也廬陵劉君孝章家世<lb/>
忠厚父兄宗族各以道相朂及授徒環州甞與予友胡<lb/>
君光大遊余亦聞之甚熟也去年光大延致教其子余<lb/>
亦遣子從之遊孝章甚勤於學嗜為文與書而於此來<lb/>
<pb n="KR4e0083_WYG_008-7b"/>
也其尊君惇信先生欲其講求於京師亦若先君子之<lb/>
望於予也惜乎為文為書吾黨有大愧於危詹諸君子<lb/>
而道徳之懿則又恐茫如捕風何以副吾孝章之意而<lb/>
承其尊公之志乎於是孝章將歸懼無以復其尊公也<lb/>
姑序余之所就者以相解歸而求之家庭之涵濡簡編<lb/>
之講求將必有大過人者異時重晤孝章必有以副吾<lb/>
之所望廬陵螺江二程之從周子實始於此則廬陵固<lb/>
濂洛之淵源也俯仰山川之餘輝寧不有超然而獨悟<lb/>
<pb n="KR4e0083_WYG_008-8a"/>
者歟孝章毋若予之徒自苦也<lb/>
　　　送彭君永年序<lb/>
余在京師常起而送行有抱琴者隨焉彭君永年也永<lb/>
年學琴數十年人皆謂永年能琴永年行將以出政也<lb/>
古之學者六藝之文後世惟琴獨存傳有師法於古學<lb/>
其庻幾乎永年必造其㣲矣余且與原其制粤自庖羲<lb/>
氏作而琴始制非庖羲氏不能作也虛其中通八風合<lb/>
四時取諸離其長當期之日廣視六合前廣後狹以言<lb/>
<pb n="KR4e0083_WYG_008-8b"/>
尊卑上圓下方象於天法於地取乾坤取身取物與地<lb/>
之宜鳥獸之文備矣故其微妙感鬼神動天地囘風裂<lb/>
石魚鳥仰而聽之也永年造其微矣則於從政乎何有<lb/>
宓子賤不下堂彈琴而單父治非彈琴之可治也如有<lb/>
庸夫兀坐堂上拂絃視徽事謾不省以求其自治治人<lb/>
如子賤不亦難哉蓋子賤學於聖人審樂知政事物之<lb/>
應如調若琴鼓宫宫動鼓角角應其體備而用周也子<lb/>
賤與琴相忘乆矣而民亦與子賤相忘於無事也單父<lb/>
<pb n="KR4e0083_WYG_008-9a"/>
之民囿於一琴之中而不能出其胸臆之外也子賤何<lb/>
下堂之有哉子賤之琴學造其微亦可見矣故曰學古<lb/>
入官官猶是琴也不虛其中窒礙不通可謂琴乎可謂<lb/>
官乎尊卑定位方圓合宜法象既具可謂琴矣鼓宫尊<lb/>
重則不荒以驕鼔商清斷則不陂以壞鼓角區别則不<lb/>
憂以怨鼓徴感生則不哀以勤鼓羽清趣則不危以匱<lb/>
琴之妙微至矣於從政乎何有永年每彈琴灉灉泠泠<lb/>
坐以待旦非與琴相忘能如是乎吾欲其施於政矣故<lb/>
<pb n="KR4e0083_WYG_008-9b"/>
説子賤之琴以贈之<lb/>
　　　送寫真蕭士信序<lb/>
余少時讀書得古之斷碑遺碣效其布置形似自以為<lb/>
至矣間有諛之曰比之古碑刻如燭取影殆逼其真則<lb/>
又喜自負聞有談用筆之法者未免非而不信也及稍<lb/>
見古人之真跡雖毫髮運轉皆遒勁蒼潤如劃砂剖玉<lb/>
使人心暢神怡然後知用筆之法書之精神運動於形<lb/>
似布置之外尤不可昧而少之也世言畫趙縱者二人<lb/>
<pb n="KR4e0083_WYG_008-10a"/>
其妻曰皆似也其一獨得其形態其一乃兼得其精神<lb/>
二人之畫優劣遂判比之學書無異同者泰和蕭生士<lb/>
信十餘年前相見京師以傳神稱於士大夫間今又相<lb/>
見余為之序而贈以言世之好畫者不以似不似為工<lb/>
拙善惡醜好惟形態之美之是求誠世之大患也是猶<lb/>
學書者不擇字體但欲増減㸃畫一出私意析地之繁<lb/>
同天之省者其可乎今士信之畫形似布置既肖若精<lb/>
神意態之微用筆遒勁之功幸亦取古人真跡用心於<lb/>
<pb n="KR4e0083_WYG_008-10b"/>
毫髮轉移之間而有得焉則形勝與情態兩無可議不<lb/>
患世之不好也予之學字亦然所以勉士信也亦以自<lb/>
勉也<lb/>
　　　送廖伯琛教授滇南序<lb/>
予鄉廖氏自宋中丞剛之裔孫來官吉水因家邑之東<lb/>
溪世有文章行義之士余甞接其老成交其英俊且相<lb/>
與有連而伯琛之謙恭自相識至於今將三十年不異<lb/>
也蓋予自為童子時伯琛之諸父昆弟與余交及伯琛<lb/>
<pb n="KR4e0083_WYG_008-11a"/>
年已長所以相敬者如敬其諸父焉後予出而仕而伯<lb/>
琛壯遊四方間或相見未甞狎焉其客於滇南者累嵗<lb/>
滇南之人未有不譽其虚已不伐也歸鄉與故舊相慰<lb/>
藉如在家時未甞出一語相加譴也於是聖天子方綏<lb/>
懐逺人以禮義文物同中國而廖氏又素習詩書知伯<lb/>
琛師道之立於滇南乆矣遂以為宣慰教授赴京受命<lb/>
而朝之士大夫為之詩文以華其行而予獨念伯琛名<lb/>
其堂曰自牧蓋力行所由始而學之所由進師道所由<lb/>
<pb n="KR4e0083_WYG_008-11b"/>
立也予可無一言以為之助乎夫人惟自滿者無益非<lb/>
無益也其勢自不能受也自高之人日就於卑汚淪陷<lb/>
顛溢而不能已而不自覺也惟謙受者如大谷之生萬<lb/>
物也如滄海之納百川也納之坏壤而不以為少塞之<lb/>
丘陵而不以為多而況區區窮達得喪而足以動其心<lb/>
哉伯琛所以自牧之地其大蓋如此固非但有以自立<lb/>
於滇南已也亦非教授於滇南始也余所見三十年矣<lb/>
後此功深養䆳而獨立不浮者在於伯琛之所將從事<lb/>
<pb n="KR4e0083_WYG_008-12a"/>
毋自畫而怠也余於伯琛有厚望焉<lb/>
　　　送孝感令裴子彦歸省序<lb/>
裴君子彦為孝感之二年其所親劉何岳就省之還言<lb/>
孝感之俗朴以忠其民儉而興於讓耕樵漁牧各事其<lb/>
業而不浮子彦文之以禮節鎮之以不煩孝感之民各<lb/>
適其適也予因謂孝感之易治而亦愛吾子彦之能因<lb/>
其俗也今永樂元年秋子彦以再考來京師其屬自府<lb/>
與布按兩司官課績皆言子彦㢘能為政有方天官卿<lb/>
<pb n="KR4e0083_WYG_008-12b"/>
與之往復論難必欲窮其所以然且不明言其善於愛<lb/>
民者子彦顔色自若徐曰有愛民之心恨催科政拙耳<lb/>
聞者為慙因曰若甞部饋餉程期急道里逺孝感又小<lb/>
邑獨能僦商船蘇民力商人服其信而民懐其徳上司<lb/>
以無責而孝感以為績若之何信孚於人而稱其易耶<lb/>
對曰信非一旦暮能立也惟事事信於民而且信於啇<lb/>
則易然耳又曰若甞部孳畜赴汝南時暑雨道逺同部<lb/>
迭多亡失若獨無欠闕若何術之以耶曰非有異也仁<lb/>
<pb n="KR4e0083_WYG_008-13a"/>
民愛物初無二理察其利害欲惡時其飢飽勞逸勤迪<lb/>
其下人心存乎是而嚴於其事無怨疾之程也其失或<lb/>
寡矣問者遽曰誠如是書上考休哉爾且去子彦悠然<lb/>
而退於是有母在年八十餘矣子彦援例得歸省扁舟<lb/>
衣錦耀榮金川之上京師士大夫想其意氣之懽愉風<lb/>
采之華溢既貴而有能名足以為親之慶且可以為鄉<lb/>
之勸也皆為詩歌咏之予友金君幼孜請為之序余甞<lb/>
謂孝感易治而愛子彦之能因其俗也及今而知子彦<lb/>
<pb n="KR4e0083_WYG_008-13b"/>
當催科之煩寓撫字之意處之有法豈非仁者哉是不<lb/>
惟長於鎮靜而又優於應變也書不能盡言且其言益<lb/>
不繁雜也而皆有㫖趣其意不迫切也而皆有諷諭豈<lb/>
不可書以為序乎<lb/>
　　　送儲先生赴官序<lb/>
公孫丑問於孟子曰夫子加齊之卿相得行其道若是<lb/>
則動心否乎孟子曰否我四十不動心此謂富貴不能<lb/>
淫也貧賤之不能移威武之不能屈窮達得喪禍福<lb/>
<pb n="KR4e0083_WYG_008-14a"/>
之凡自外至者皆不足為之動可以類推也豈惟孟氏<lb/>
為然哉飯糗茹草若將終身被袗鼓琴若固有之舜之<lb/>
不動其心也鼓刀渭濵不為之困心鷹揚牧野不為之<lb/>
得意處畎畆囂囂然處阿衡囂囂然何阿衡畎畝之有<lb/>
異哉伊尹太公之不動其心也委吏乗田不足為之辱<lb/>
大夫司㓂不足為之榮者孔子之不動心也孟子曷不<lb/>
引以明之而北宫黝之徒之養勇嘐嘐然與其弟子辨<lb/>
耶立言以為教闢而示之門引天下後世學者以入於<lb/>
<pb n="KR4e0083_WYG_008-14b"/>
聖人之途也驟而語之莫知乎其所用力矣奈何孟氏<lb/>
以來求若聖賢之不動其心者何其少也若今仕者之<lb/>
所患皆重内而輕外喜近而惡逺樂榮要而厭卑散至<lb/>
於外與逺之卑官散秩尤以為厭憧憧然往來於心者<lb/>
日夜惟在於是也得所重所喜樂洋溢光采煥發於外<lb/>
而遇所輕所厭惡憔悴如被疾然嗚呼知言養氣之功<lb/>
是曽有一日之義之集也哉於是可以觀人之甞學否<lb/>
也吾友延陵儲君為先生有年矣一旦受命為王府紀<lb/>
<pb n="KR4e0083_WYG_008-15a"/>
善冒大雪攜挈妻子適萬里外其友皆懽然送之行先<lb/>
生之不動其心可見矣蓋其心知奉命為王府紀善不<lb/>
知其為外為逺為卑官散秩也是以送者亦為之喜而<lb/>
謂予不可無一言以贈之知君學聖賢之學為衆人所<lb/>
難也紀善以輔導為職非卑官散秩之比天子慎擇而<lb/>
命之寄以展親之任非學聖賢之學如吾儲先生者不<lb/>
可也況先生家世名宗讀書好徳予少時已有艷慕之<lb/>
心知言養氣之功尤當致其力以進於成昔者滕文公<lb/>
<pb n="KR4e0083_WYG_008-15b"/>
之見孟子片言曉之而終遂不疑今之親王豈在諸侯<lb/>
之下歟吾知其不疑於先生也必矣<lb/>
　　　送徐崇威任宿州序<lb/>
崇威徐君天性孝友在鄉里以善事其親為人所稱道<lb/>
後出仕時迎親覲省之禮未甞有缺及調居廣右邊夷<lb/>
煩劇之所崇威恐非其親之所宜處也勸以東歸其親<lb/>
不忍與之離也則曰吾安之未幾而崇威擢為中書舎<lb/>
人與俱至京師蓋余自童時得趨侍後别二十餘年乃<lb/>
<pb n="KR4e0083_WYG_008-16a"/>
復見其父子娛樂於宦遊羇旅中而皆欣欣焉此古所<lb/>
謂慈父孝子者於是乃復見其真而甞以此卜崇威之<lb/>
必將顯榮也既而崇威連任跋涉水陸往返㡬萬里餘道<lb/>
淮入闗踰南山以出泝江入廣人皆謂崇威之仕為不<lb/>
達也而崇威處之夷然無愠無怨安於義命不援不陵<lb/>
常有樂志古所謂夷險一節者復得見其真而又以此<lb/>
卜吾崇威之必將顯榮也今果用薦擢知宿州宿州為<lb/>
帝鄉重地民浮事簡崇威又將迎其親以就禄養而以<lb/>
<pb n="KR4e0083_WYG_008-16b"/>
身教宿之人凡交遊皆為之喜其親必將聞而喜之也<lb/>
余之所以卜之者將由是而騐又私竊自喜也翰林李<lb/>
宗白輯送行詩得若干首屬余為之序<lb/>
　　　送養䝉羅先生歸廬陵序<lb/>
國初鄉先輩復仁羅公朴直無華受知先朝以宏文館<lb/>
學士致仕而歸玉帶裘馬之賜焜耀閭里未幾卒而上<lb/>
思之不已即其嗣將授以官而其從子養䝉以疾辭上<lb/>
亦不能強之養䝉肥遯山林以詩書自娱從而受學者<lb/>
<pb n="KR4e0083_WYG_008-17a"/>
亦弗拒也於今埀四十年矣先朝至聖至仁天地之量<lb/>
於是亦可槩見其萬一而養䝉豪傑之才藴於烟霞泉<lb/>
石之間而時時發於議論見於文章則人亦未必盡知<lb/>
而天之所以報之者蓋甚厚而不薄也予家君學士君<lb/>
之莫逆交也由是養䝉與家君亦密而予因得識其為<lb/>
人及壯而歸自京師與㑹於文江之西諶溪谷平之間<lb/>
學士君之風流固在每髙談劇飲坐客盡傾間語余曰<lb/>
吾無以報朝廷吾將訓吾子以為國家之光吾老矣死<lb/>
<pb n="KR4e0083_WYG_008-17b"/>
且不朽亦先季父志也余甚壯其言及永樂甲申予知<lb/>
禮部貢得汝敬之文而進之䝉上恩寵擢入翰林在二<lb/>
十八人之列則養䝉君之令子也又日與之遊恂恂然<lb/>
務學日夜思所以承君之志於是益知君之善教其子<lb/>
而其前所以語予非虛也又明年君來京師入見退就<lb/>
禄於汝敬未幾而歸興如建瓴矣其仲子汝完又乘舟<lb/>
來迓之予惟君之出處從容誠有道之士也孟子所謂<lb/>
進退綽綽然有餘裕者非羅君而誰歟君之膺夀考康<lb/>
<pb n="KR4e0083_WYG_008-18a"/>
寧之福以為江鄉之重者天之所賦未可涯也<lb/>
　　　送蕭典祠序<lb/>
舜之命伯夷曰汝作秩宗夙夜惟寅直哉惟清季路問<lb/>
事鬼神子曰未能事人焉能事鬼甚哉祠事之難也所<lb/>
以動天地之感治幽明之故通隠顯之情積微著之漸<lb/>
其幾不可測而其應為甚速其理不可昧而其事為至<lb/>
神以方寸之光輝潔白括今古於須臾一六合而無間<lb/>
也而況祀事為官守宗廟壇墠坎瘞柴燎之所爼籩簠<lb/>
<pb n="KR4e0083_WYG_008-18b"/>
簋缻鼎之器粢盛牲滌酒醴之物升降俯仰進退之容<lb/>
繁簡疏數往來之節紛乎其間非敬直内而盡事人之<lb/>
道者不能也聖天子推恩復怋王於舊國以蕭氏紫霞<lb/>
為其典祠紫霞廬陵人自少有飄然出塵之想無物欲<lb/>
之累清而不同於俗是以寄跡老子法中洪武癸丑應<lb/>
太祖髙皇帝寵召𨽻太常樂生陪郊廟之舞秩海岳之<lb/>
祀為樂師於藩府屢省其親與予見於朝三十年來不<lb/>
見其有傲惰之容舜與孔子之言庶幾乎其有黙契者<lb/>
<pb n="KR4e0083_WYG_008-19a"/>
焉而敬之一字終身誦之可也或曰秩宗司天下之祀<lb/>
而紫霞秉一郡之典且季路孔門之髙弟也疑未可同<lb/>
日語曰惡是何言也統萬事者固當謹專一職者不容<lb/>
忽持滿捧盈一杯水之微頃刻之心不謹覆溢之患響<lb/>
應幽明禍福應感之機豈有二乎哉孔門所以日致其<lb/>
省也於是紫霞佩印綬行矣其交與者籍田奉祠葛清<lb/>
隠太常奉禮彭永年及其郡人相與餞而屬余序之<lb/>
　　　送朝夫弟歸省序<lb/>
<pb n="KR4e0083_WYG_008-19b"/>
余弟朝夫名繪以字行同出髙祖莊山公莊山為宋季<lb/>
大儒在太學以賦斥賈似道徑歸忠厚之徳精博之學<lb/>
富而好禮享髙夀以卒而二子八孫若先祖真我與弟<lb/>
觀我求我朝夫大父淵靜公成我尤知名當世觀我求<lb/>
我謁進士舉而先祖登第為顯官人皆謂莊山之積徳<lb/>
也既而先公筠澗與弟恭先同舉胄監又謂先祖之積<lb/>
慶也入國朝諸父皆由科目出身仕著名聲人或謂先<lb/>
祖弟兄皆積徳也及余與祠部兄聯登進士第又謂先<lb/>
<pb n="KR4e0083_WYG_008-20a"/>
祖之積徳將多於前人也前朝夫弟文夫舉進士今為<lb/>
翰林檢討今年朝夫又擢進士甲科且勅賜南歸績學<lb/>
所以期待之甚重人皆謂淵靜之積徳為盛也況朝夫<lb/>
自少大父淵靜教之母劉養之及淵靜沒朝夫從予學<lb/>
青燈勤苦甚與余相似今其歸也又與余遭遇略同衆<lb/>
皆以為祖考之慶豈不信然哉朝夫尚日孜孜焉務徳<lb/>
俾後之子孫又有善繼者焉則人又將推而歸之先徳<lb/>
之無窮也今日之榮光他日之富貴皆不足自羨自期<lb/>
<pb n="KR4e0083_WYG_008-20b"/>
也<lb/>
　　　贈靈川教諭王君考滿序<lb/>
國朝承運肇基革元之弊當經綸草昧之際首務為崇<lb/>
儒重道之禮是以太祖渡江之初闢禮賢館於建康幸<lb/>
京口禮秦從龍駐姑熟延陶主敬下金華幣聘宋景濂<lb/>
等皆為名臣著在史册其後定制雖要職皆或以他才<lb/>
進惟學官非明經飭行不得與其選其重為人師範如<lb/>
此及其教養得人視為成效陞之胄監陟之翰林其有<lb/>
<pb n="KR4e0083_WYG_008-21a"/>
材充徳大進位台鼎惟上所簡拔其重學官之進用如<lb/>
此是皆以古大賢之事期待之也今聖天子繼志述事<lb/>
勒名太學以風勵四方自有學校以來未之有也延平<lb/>
王君洪武丙子以治禮經舉於鄉仕為靈川教諭十有<lb/>
二年於兹矣靈川在桂林為小邑其俗以家富子壯輒<lb/>
分爨異居各為身計雖有聰明俊秀莫能自資以為學<lb/>
入國朝舉進士者鮮有聞王君十年之間彬彬造就予<lb/>
因至其學舍取諸生所為文讀之皆可與進於髙明也<lb/>
<pb n="KR4e0083_WYG_008-21b"/>
王君可謂有效於靈川者矣而又當滿去吾知其將就<lb/>
陞擢可期也其訓導譚某江某與諸生不能已於情求<lb/>
予言贈之予為推本我太祖與今聖天子所以待學官<lb/>
之意俾王君知以古賢哲自期也且其去此而富貴不<lb/>
足云但自宋以來師儒之學仕於桂林者有廣陵張公<lb/>
東萊吕公至今桂林之人談者有矜色王君勉焉使他<lb/>
日靈川之人談者有矜色是所望焉不然是將有愧於<lb/>
靈川也<lb/>
<pb n="KR4e0083_WYG_008-22a"/>
　　　送河南參政夏君歸天台序<lb/>
天台夏公廷簡以洪武丁卯舉進士歴官二十年擢為<lb/>
河南參政恩例得歸故鄉京師士大夫莫不謂廷簡之<lb/>
榮也於是翰林王君孟暘為序以送之而且謂余不可<lb/>
無言蓋予與廷簡為同年廷簡學問文章誠不在同年<lb/>
後以疾不及試寄業太學中未甞有愠辭及歴臬司獄<lb/>
訟清明聽決無壅同年中鮮能及者廷簡未甞有矜色<lb/>
後同輩多擢為大官廷簡以事留不果廷簡未甞有不<lb/>
<pb n="KR4e0083_WYG_008-22b"/>
足之意及出為縣官上之人譽其能治劇下之人譽其<lb/>
能愛民廷簡未甞自負其能再陞為理官繼掌銓衡人<lb/>
皆謂選士決獄事當不同廷簡皆優為之如素習及當<lb/>
遷擢又如昔在臬司時留不得遣廷簡未甞有過髙之<lb/>
望但聞其謙抑之言而輿論益不可掩矣聖明親擢付<lb/>
以重藩又得歸故鄉為桑梓之榮自常情觀之廷簡不以<lb/>
常人之所愠惜者為不滿而今豈以常人之所自喜者<lb/>
為矜溢耶既不以天官刑曹與有司之職高卑煩簡為<lb/>
<pb n="KR4e0083_WYG_008-23a"/>
勞逸為難易則豈獨於今藩閫之寄而遽為之動也哉<lb/>
想其桑梓之敬恭釣遊之思念固無異於葛巾杖屨之<lb/>
頃豈以黄金横帶而有異哉若夫廷簡之素志則曰大<lb/>
行不加焉窮居不損焉又曰富貴不能淫貧賤不能移<lb/>
自今以往雖復入為公卿老而休逸懸車錫爵夙心不<lb/>
異於彈冠三命循牆俯僂益恭於筮仕凡外至之榮無<lb/>
一毫動其意者此則廷簡之志庻幾在是而孟暘所以<lb/>
必徴予言者其亦在於是也庻可與廷簡鄉之人道之<lb/>
<pb n="KR4e0083_WYG_008-23b"/>
也<lb/>
　　　送州牧劉公潛赴漢川序<lb/>
公潛劉君大父伯琛先生甞與季大父求我舉進士江<lb/>
西為同年時年最少雋譽洋溢故家君尤相與莫逆晚<lb/>
為郡學師家兄從之為弟子往來必過予家或淹旬月<lb/>
予時甚少辱先生竒愛之為之延譽繼而舉進士江西<lb/>
先生為座主宴集堂中先生不勝喜後予歸鄉而先生<lb/>
沒乆矣於是識公潛縣學中恂恂然先生之儀型也厥<lb/>
<pb n="KR4e0083_WYG_008-24a"/>
後廷試予受巻廷中從旁見所對策深為嘆服公潛能<lb/>
以文學世其家已而除行人將命遍天下未甞有過蓋<lb/>
八年於兹始用薦為漢川知州不知者以為峻擢也知<lb/>
者則以為不勝其晚矣葢古稱近民之官必先豈弟之<lb/>
徳若吾公潛者始真可謂愷悌君子者也吾甞私評當<lb/>
時之人其才智可取者不為不多求其淵源家學而可<lb/>
與從事於聖賢道學之功者公潛殆絶無而僅有者歟<lb/>
時承恩歸故鄉上丘壟祭先廟為閭里之榮為鄉人之<lb/>
<pb n="KR4e0083_WYG_008-24b"/>
勸士大夫多為詩而予序之皆非溢美者也<lb/>
　　　送宋子環赴京序<lb/>
子環居字水西時從鄉先生學余知其穎敏淳厚出於<lb/>
等夷也及居郡城時從余遊西昌遇景假物賦詩甚有<lb/>
竒氣而其家世多大人長者積累忠厚予知必復振其<lb/>
家聲也後予遭讒西遷適㑹於京師情深意戚依依離<lb/>
别之懐甚使人不忍也因為詩與之頗以古道相期及<lb/>
還聞其益務為學繼入郡庠舉於鄉擢甲科入翰林舎<lb/>
<pb n="KR4e0083_WYG_008-25a"/>
子寓所一榻蕭然青燈勤苦甚有加於前余又有以知<lb/>
其志之髙逺也間與論事則視一切在外者皆以為適<lb/>
然隨所寓而安無所動於中不汲汲於崇髙不戚戚於<lb/>
窮困且不以衆人之毁譽而喜愠焉庶幾聞道而進徳<lb/>
者歟中間值其尊君捐館時予亦出臨桂藩相違者乆<lb/>
之今年余自京師還而子環遇當起復朋遊多為詩以<lb/>
逺大期之余惟見其自幼至長日有増益語言文章固<lb/>
已可喜每有制作鏗鏘炳燿浩乎偉然洞觀古今詞翰<lb/>
<pb n="KR4e0083_WYG_008-25b"/>
超卓予每為之擊節凡今朋遊之所期者謂富貴顯榮<lb/>
乃子環之所不動心者可以坐而筴之也凡為儒者將<lb/>
無施不可而後無愧於天地孔子云不患無位患所以<lb/>
立子環以世徳之所鍾朋遊之所祝願勿以所能自足<lb/>
而以未能為勉且慎無變其初志焉是能立乎其位而<lb/>
吾所深望於子環者也子環宋氏系出景文公云<lb/>
　　　送張用禮赴京考滿序<lb/>
余觀嶺表民生之艱難與其山川之險惡風氣之暄鬰<lb/>
<pb n="KR4e0083_WYG_008-26a"/>
憫其習俗之乖離察其性之本善而治化不難也蓋其<lb/>
地田少而土瘠拙於生業而習於傲惰敢於鬭爭而易<lb/>
於刼奪蟲蛇毒螫草木蔽翳寒暄不時而不知節適也<lb/>
故病者多枉死而生者多貧艱習俗之乖離由是也豈<lb/>
重可憫哉而其好尚淫祀宴樂歌舞供其豪户惟謹至<lb/>
於猺獞苗獠號為好亂生事叛服不常者無不皆然然<lb/>
間有得中州人士教之以識字不問乆近遇之於塗輒<lb/>
拜跪盡恭然則孰謂其性之不善哉予甞以為若猺獞苗<lb/>
<pb n="KR4e0083_WYG_008-26b"/>
獠者擇其豪户之良因而管束之而有司與之分理以<lb/>
古者家塾黨庠之制而立之師以教之順其俗而習之<lb/>
以射御田獵祭祀燕享以漸而歸之於正寛其賦役而<lb/>
漸摩之以禮樂則朝廷有司之力足以制其豪户其豪<lb/>
户之積威素足以服其土人比於中州似為尤易也予<lb/>
持此論疑其未必行乃十數年來得賢有司治之良法<lb/>
美意亦漸施行矣抑其間尚有強梗者豈後起有司未<lb/>
盡行中州之道而重有賴於化民成俗者歟桂林之屬<lb/>
<pb n="KR4e0083_WYG_008-27a"/>
縣有陽朔襄陽張用禮為其縣官三年矣將赴天官而<lb/>
陽朔之人士頌之予問用禮曰陽朔之人易治也先是<lb/>
用禮由太學生出為縣於義寧義寧與陽朔接境義寧<lb/>
之民至今識之猶曰吾縣父母也予問用禮又曰義寧之<lb/>
民易治也然則非可謂之得其道者歟予之所見誠是<lb/>
歟他日相見兩縣之民欣欣然而相告語政成而化洽<lb/>
益知官於嶺表者果不難於中州而必以中州之治治<lb/>
之也用禮將由是而擢大官亦理之可必也夫<lb/>
<pb n="KR4e0083_WYG_008-27b"/>
　　　修家譜序<lb/>
解氏系出山西平陽府解州秦漢之際徙家鴈門今山<lb/>
西大同府也予甞道經𢎞農入函谷闗濵河而行百數<lb/>
十里太行中條在河東隔岸依依然如與人兼行問其<lb/>
土人云渡河去解州纔一日程然以事拘繫不得徑造<lb/>
其地未甞不為之躊躇歎息裵<graphic n="KR0966" url="https://raw.githubusercontent.com/kanripo/KR-Gaiji/master/images/KR0966.png" mimeType="image/png"/>顧望而俛仰於百年<lb/>
之先也因是益知木本水源之義亘古不冺矧近而且<lb/>
親者詎可少忽乎哉故予於家譜自生七年以來即知<lb/>
<pb n="KR4e0083_WYG_008-28a"/>
誦習為之考證至於今三十餘年未甞廢以怠也舊譜<lb/>
相傳唐天寳中有諱隠字退翁與子禹字徳逺並舉進<lb/>
士及第退翁仕為蘄州司户參軍徳逺為湖州安吉令<lb/>
值安史之亂父子皆寓於蘄由蘄遷金陵徳逺用薦為<lb/>
吉州刺史因家廬陵同水鄉臻善里今吉水縣西鷓鴣<lb/>
洞迹符南山之麓世傳許遜治蛟孽迹其所篆符於此<lb/>
地故得名俗訛呼為積富而吉水縣則南唐後主保大<lb/>
八年析廬陵縣所置或云隋大業中甞置而旋廢史傳<lb/>
<pb n="KR4e0083_WYG_008-28b"/>
不載不知其果然否也黄巢之亂吉之世族相與率鄉<lb/>
兵拒却之由是吉獨不罹害或云吉州有山名天獄巢<lb/>
亦聞而惡之遂斂兵去蓋得之傳聞云今吉水縣治有<lb/>
招義寨實刺史公之曾孫諱盛字世隆者所築以禦巢<lb/>
而子孫因家焉世隆在南唐追贈僕射子孫皆仕為制<lb/>
置至宋仁宗嘉祐己亥僕射之元孫諱希孟字伯軻天<lb/>
聖進士茂州司户參軍知㢘州致仕子安字吉甫熙寧<lb/>
進士濮州參軍秘書丞致仕父子始即縣東之鑑湖書<lb/>
<pb n="KR4e0083_WYG_008-29a"/>
院居焉先是其傍有道院梁上二鐘以索自相擊一夕<lb/>
地陷名曰陷湖其曰鑑湖者因制置公之請而南唐烈<lb/>
祖賜名也書院本僕射公之所作環壘而可見者有五<lb/>
皆為湖其前而傍皆有第宅周垣其南曰平湖北曰茭<lb/>
湖皆淤為平疇西曰青湖為江水所決獨鑑湖與東湖<lb/>
夾兩山之脊而瀦其水雖淤泥不至冺沒尤多芙蕖遶<lb/>
岸林木蔚然解氏之居在其上者盤矗如舊而絃誦之<lb/>
聲不絶宋丞相劉沖之少時遊學其所題句猶在也縉<lb/>
<pb n="KR4e0083_WYG_008-29b"/>
上距濮州公纔十世家譜之傳中更大亂收拾幸存世<lb/>
有纂續而其世年表婣家别錄先壟圖志宗支圖記姓原<lb/>
記畫像記顯揚記委曲詳盡比於他譜似為尤勝又出<lb/>
於歐蘇之譜之先而世未能盡見也嗟乎自中唐以來<lb/>
七百餘年纔三徙居而不出於州里之間考其山川已<lb/>
有變易而一巻之譜猶存其舊子孫不失其業非連世<lb/>
之有積於已而有得於天之厚安能不與山川俱變易<lb/>
而與時世俱轉移也哉惟譜之所載既乆雖山川不能<lb/>
<pb n="KR4e0083_WYG_008-30a"/>
無異此考證之所為作也譜有顯敭自唐至今每舉必<lb/>
父子兄弟聯芳襲武而起以為常其諱元者累功封太<lb/>
原王諱誠者連三世國公可謂盛矣比於他姓功名富<lb/>
貴過此者亦有諸然求其能與此譜同乆逺而無所闕<lb/>
遺者則誠所謂絶無而僅有者也然則欲長有家譜而<lb/>
永亢厥宗者固不徒在於功名富貴而有重於功名富貴<lb/>
之外者歟此譜之修續者為親而作初非為人而作也<lb/>
凡出於吾宗而或貧而賤而不通於文學之類而流落<lb/>
<pb n="KR4e0083_WYG_008-30b"/>
窮困者而可不念而恤之歟其在祖法有不義當黜譜<lb/>
為諱其名字但書曰某而不絶其子孫者此又譜之所<lb/>
以為忠厚也況解氏在今山西固多而江南之族甚少<lb/>
其在廬陵吉水安福永豐永新萬安新淦纔數房又皆<lb/>
不及鑑湖之盛為鑑湖之子孫者尤當凜然於斯也舊<lb/>
譜無序先人以為不欲載之空言然予竊惟世年表記<lb/>
諸作可謂盡善而世未之知故序而傳之使凡為譜者<lb/>
或來取法而有所激勸不為無補此又區區之用心也<lb/>
<pb n="KR4e0083_WYG_008-31a"/>
　　　重修家譜題辭<lb/>
吾宗得於天者何其盛不得於人者何其阨哉天定勝<lb/>
人乆而必信人定勝天偶然一時耳安知非至阨所以<lb/>
為至盛乎解在春秋之晉揚幾不免於楚張侯忍血制<lb/>
勝未聞功賞狐纔得舉年不及施迨漢興福為代相後<lb/>
雖位侍中僕射不大顯延年經學不傳乃傳他人萬年<lb/>
教陳湯立大功不賞竟罪徙燉煌東漢至勝纔得世襲<lb/>
侯爵國除復微梁鄒侯父子顯魏晉遭賊倫之禍宗族<lb/>
<pb n="KR4e0083_WYG_008-31b"/>
流離隋大將軍忠鯁衍兵法夭死世但傳其書公琰事<lb/>
髙宗至元宗傳稱為小人讒譖數屈若是之歴歴見於<lb/>
前世者固未暇更僕數矣而吉之有余家也則自十九<lb/>
世祖吉州刺史禹始至唐末黄巢之亂世隆舉宗奮義<lb/>
保障吉陽全活甚衆纔得朝奉郎告身數通而已彭玕<lb/>
刼衆歸馬殷時先制置公不從亂亦活萬餘人終身不<lb/>
言功濮州公不悅於蔡京父子棄官隱居太原王佐宋<lb/>
髙宗中興立殊勲沮於秦檜奮鬰以死元世修宋史史<lb/>
<pb n="KR4e0083_WYG_008-32a"/>
臣亦私憤不著其先世里居但云不知何許人吉陽侯<lb/>
暉有文章而史云鷙猛木強荆南制置潛忠義天知貶<lb/>
死南安其戰功甚多史不為立傳評事公子宣於董徳<lb/>
元為至戚徳元顯附權要公貽書切責不與相見江華<lb/>
公龍翔殁於王事夫人江氏能復其仇亦無褒恤國學<lb/>
莊山公以賦斥賈似道擯處於家易國公誠三世為公<lb/>
竟亦絶享太史公元亡死義子殁北方一門勤王戰殞<lb/>
相繼伯中公兄弟連舉海内知名為世所忌擯以不第<lb/>
<pb n="KR4e0083_WYG_008-32b"/>
後伯中奉詔修三史論以宋為正統小人齟齬拂衣徑<lb/>
歸其他以節義自髙徴辟不拜官者譜不勝書世不易<lb/>
業視當時鬼蜮能為禍害雲化烟消死生堪羞耳正誼<lb/>
不謀利明道不計功吾宗有焉不致怨於人亦不責報<lb/>
於天天定勝人之説吾姑為此譜發論後世子孫觀於<lb/>
此者庻亦將有所感也夫<lb/>
　　　歐陽文忠公家譜序<lb/>
廬陵自春秋戰國以來為吳楚文物之地伍子胥孫叔<lb/>
<pb n="KR4e0083_WYG_008-33a"/>
敖之徒多有遺跡若新淦子胥廟在羊山廬陵敖城叔<lb/>
敖之故居斷碑殘碣往往出於荒榛瓦礫之墟傳記所<lb/>
不及采史官所不及録後世所不及知徒秘於私家子<lb/>
孫相傳今千數百年余猶及見其一二得以補聞見之<lb/>
遺迺知歐陽氏譜比今所傳文忠公之所修續蓋猶未<lb/>
得其詳也按宋仁宗嘉祐中歐陽公歸廬陵得其譜於<lb/>
吉水與其所藏者參較而刻之瀧江蓋草草旬月間耳<lb/>
宜其不及詳也余甞過萬安見梁國公墓穹碑石獸巍<lb/>
<pb n="KR4e0083_WYG_008-33b"/>
然尚存國公諱忠與宋太祖為布衣交梁國其追封也<lb/>
今宋史不及載而文忠公亦不及録推其缺遺者豈不<lb/>
多哉文忠公平生亦念念於廬陵者故不逺千里歸葬<lb/>
其考妣刻石表阡期以不壊此其意可見也而或者咎<lb/>
其思潁而不思吉此豈知公者哉公沒後發奕辨子孫<lb/>
相繼歸於廬陵然始皆寓於新淦之萬全蓋歐公歸時<lb/>
李太伯在臨江公託為買新喻田宅以居故也吉水同<lb/>
水鄉臻善里則自發之孫紹世南渡隨髙宗至杭都堂<lb/>
<pb n="KR4e0083_WYG_008-34a"/>
審給部符今在迹符余猶及見之此其最可信者紹世<lb/>
生日俊日俊生三子長雲居迹符次霖居新淦季雩字<lb/>
季澤始居吉水之螺陂雩生克用克用生炎起新昭州<lb/>
教授先六世祖生春之姻婭也炎起生夢旗進士擢靖<lb/>
江軍節推節推生我行我行生師尹諱衡至正庚寅貢<lb/>
士號莘雲余少時甞從講學令子仲訥與予交莫逆予<lb/>
兄大經其妹壻也莘雲既沒仲訥亦早世其譜藏予<lb/>
家仲訥有子孝忠少鞠於予家於其長也授之譜與<lb/>
<pb n="KR4e0083_WYG_008-34b"/>
文忠公畫像俾謹藏焉永樂丙戌孝忠來京將謀之梓<lb/>
以遺後人而予為序其事如此且俾知此譜蓋連世修<lb/>
明之比於文忠公所修輯為尤備也<lb/>
　　　泰和楊氏族譜序<lb/>
余甞讀先賢楊文節公自序其譜稱古書傳楊姓皆從<lb/>
木或者見子雲傳偶闕其㸃遂以子雲為抑揚之揚非<lb/>
也徳祖答子建書云修家子雲老不曉事則雄與修初<lb/>
非異姓也由是知凡謂楊有二族且以揚為出於晉大<lb/>
<pb n="KR4e0083_WYG_008-35a"/>
夫解揚之後者其皆不足信也序又稱歐陽文公誌大<lb/>
雅墓曰九世祖隠朝生燕客燕客生堪堪生承休而唐<lb/>
書世系表則曰朝生燕客燕客生寧寧生虞卿虞卿生<lb/>
堪何其自相異也及攷之宋文景公作虞卿傳虞卿父<lb/>
寧子堪乃與表合蓋誌誤也今按歐公作在表之先意<lb/>
其時未有所攷或據楊氏家傳書之耳由是知家傳承<lb/>
訛類有可疑者不特此也大雅自序其譜云震之後承<lb/>
休在蜀從昭宗以子巖從真宗時以家譜授職方公職<lb/>
<pb n="KR4e0083_WYG_008-35b"/>
方公復以授侃真宗時巖固尚在也而文節序稱巖曽<lb/>
孫輅仕江南為虞部侍郎按唐守官志無此官或者偏<lb/>
方創為名不然則傳者之誤也今攷之九江蕭氏譜其<lb/>
曰霽者在吳乾貞初以策干偽主得仕為武寧長官乾<lb/>
貞之勅尚在鄉先生題識皆云霽長沙人其舅楊輅守<lb/>
吉州因家廬陵則輅之守吉實在唐末楊吳之初年而<lb/>
虞部侍郎蓋偽吳官號耳以時勢攷之巖在唐末當尚<lb/>
少而豈有曽孫已仕刺史耶予意其必兄弟而皆承休<lb/>
<pb n="KR4e0083_WYG_008-36a"/>
之子耳而文節公所序迺如此何也讀王荆公所為蕭<lb/>
定基神道碑銘亦以乾貞為南唐年號較然謬誤抑又<lb/>
何耶然楊氏既多所至迭盛予甞觀其閫鄉譜大同譜<lb/>
四院譜龍圖譜靖共兩院譜蜀中院譜渡江院譜浙院<lb/>
譜浦城譜吉水楊莊譜上徑譜湴塘譜小南江譜今翰<lb/>
林楊公士竒所輯泰和譜何其隨寓而盛也龍圖已上<lb/>
不待言矣其曰靖共者長安坊名其在唐元和長慶間<lb/>
一院不下數十百口族長堂前有木榻朝退問安擲笏<lb/>
<pb n="KR4e0083_WYG_008-36b"/>
其上堆積明旦亂取以去俸錢所入至逾百萬禄仕之<lb/>
盛古未有也李唐之亂播遷東西浙院之盛相呉越王<lb/>
六十餘年與錢氏相終始吉水楊莊湴塘自侍郎長子<lb/>
鋭次子鋋始遷居其地文節序稱二族入國朝來至於<lb/>
今第進士者十有三人楊莊居其九曰丕曰純師曰安平<lb/>
曰求曰同曰邦乂曰邁曰炎正曰夢信湴塘居其四曰<lb/>
存曰杞曰輔世曰萬里楊氏自太尉以來大抵以忠孝<lb/>
文學相承而近世卓然冠吾族者忠襄公也公之死節<lb/>
<pb n="KR4e0083_WYG_008-37a"/>
有傳矣而十三人之中公父子及一孫一家而四人焉<lb/>
忠襄公即邦乂而萬里則文節公也觀其自叙蓋亦以<lb/>
為楊莊湴塘之極盛也浦城譜亦出自湴塘而至文公<lb/>
大年始盛及元延祐中公十世孫楊載字仲宏又以詩<lb/>
名顯亦有光於湴塘也今泰和之譜自鋭之孫延安從<lb/>
上徑其孫允素始居泰和又六世至徳明徳寛兄弟積<lb/>
善於前是以徳寛五傳而有賢可延祐進士與仲宏同<lb/>
年歴官翰林待制元史有傳為泰和楊之顯盛自是而<lb/>
<pb n="KR4e0083_WYG_008-37b"/>
兩府君之子孫第進士與明經入仕者亦十有三人矣<lb/>
徳寛之後居其十二舉進士者賢可升雲起予自立相<lb/>
有官者公望公安公榮仲升子肅逸民及士竒也徳明<lb/>
之後居其一守吾也而公之子及曽孫元孫五世七人<lb/>
相繼益顯又何其與忠襄文節之合轍而同符耶豈非<lb/>
其本之一也歟天之報施善人不爽錙銖固如是歟今<lb/>
士竒以舊譜刻於延真觀者不存而據舊之失其節序<lb/>
者列置後巻予考之世次華甫至定甫雖失其上三世<lb/>
<pb n="KR4e0083_WYG_008-38a"/>
然皆徳明之元孫於譜為第十世恵可以下為第十六<lb/>
世也元可至達觀雖失其上四世然皆徳寛之五世孫<lb/>
於譜為十六世但以某字補其缺而上有徳寛徳明以<lb/>
為之宗下有恵可升雲著可緒引而申之雖百世而譜之<lb/>
昭穆尊卑序而秩之又何嫌於有所闕而釐之於他巻<lb/>
歟予請合而著之他日延真之譜復出不易吾言也<lb/>
　　　吉水桑園周氏族譜序<lb/>
桑園周雪江先生諱志逺仕元為東宫説書其猶子子<lb/>
<pb n="KR4e0083_WYG_008-38b"/>
直為太學生先君子與同出入於大司徒楚國歐陽文<lb/>
公翰林學士揭文安公之門子直不幸早卒雪江與其<lb/>
弟靜隠達泉交游於金革之㑹復際明時予少時得侍<lb/>
杖屨聽其議論及其世系私竊識之後其猶子子用馳<lb/>
美譽博涉經傳尤長於史學得與之同鄉校予方修家<lb/>
譜歴訪名族質其疑難子用剖析據於周氏譜又加詳<lb/>
焉其曰吉有周氏顯者大抵皆出烏東世皆曰烏東系<lb/>
出公瑾而不知公瑾何以有後於烏東彼不知讀史者<lb/>
<pb n="KR4e0083_WYG_008-39a"/>
指公瑾為都鄉侯有以公瑾為漢周景從孫以忠為太<lb/>
尉以異為洛陽令則又讀史三國志誤之也瑜實景孫<lb/>
而陳夀以為從孫忠非太尉而曰太尉洛陽令暉也而<lb/>
以為異且暉異遇害董卓而夀亦不知故曰夀誤之也<lb/>
今新淦峽江鎮有周瑜將臺臺下有廟去市北行可數<lb/>
里故漢巴丘縣治也本傳云下廬陵留鎮巴丘即此也<lb/>
後云道卒巴丘則巴陵之巴丘撰地誌者弗考誤以臺<lb/>
為墓遂致論者爭言其卒在今之巴丘考其陵墓在今<lb/>
<pb n="KR4e0083_WYG_008-39b"/>
安慶宿松而不知其留鎮在古之廬陵今之峽江也瑜<lb/>
長子循早卒次𦙍都鄉侯罪徙廬陵後當召還卒於烏<lb/>
東長子豫襲都尉居汝南少子泰留守冢廬陵此公瑾<lb/>
之所以有後於烏東也其後子孫散處若今廬陵之觀<lb/>
草永新之厚田安福之後林泰和之爵譽里吉水泥田<lb/>
櫪坑是也桑園之有周氏由吾仲山翁自櫪坑徙也仲<lb/>
山翁之先屢更世變譜牒散逸其世次遷易之詳莫可<lb/>
考見此子用之辯同予少所聞未甞敢忘不幸子用早<lb/>
<pb n="KR4e0083_WYG_008-40a"/>
卒今年其兄子善子彦與其族人咸相與謂予曰惟予<lb/>
上及聞諸老之言與亡弟為莫逆凡於氏族之書號能<lb/>
辨博庻幾下足以啓慈孫之心上有以正史傳異同之<lb/>
缺不可無一言著於譜牒之末庻乎可以袪其疑後世<lb/>
有賴焉非惟族人獨私感之予辭不敢則又遣其子恂<lb/>
來京求之予不得已為著子直等數小傳記舊所聞叙<lb/>
之如此云<lb/>
　　　旴江胡氏族譜序<lb/>
<pb n="KR4e0083_WYG_008-40b"/>
旴江胡君子昂出其家譜求予序按譜胡氏始於金陵<lb/>
五代末有曰公霸仕宋累贈廬陵郡開國侯家值夏遂<lb/>
為廬陵祖至諱杞徙居南豐後遷南城則為今健湖祖<lb/>
由公霸迄今十九世其間詩禮簪纓之傳歴歴可攷其<lb/>
尤著者宋資政殿學士忠簡公上髙宗封事乞斬秦檜<lb/>
大理評事剛簡公理宗朝言濟邸事忤史彌逺二公剛<lb/>
風毅氣貫徹金石名昭史册落落與日星爭光至今讀之<lb/>
凜有生氣是為胡氏之顯祖稽古自十一世御史延禎<lb/>
<pb n="KR4e0083_WYG_008-41a"/>
山西僉憲子孫以來尚皆修飭禮義砥礪名節不愧負<lb/>
於前聞人是譜重編於延禎子完淳與其子原鵬從子<lb/>
原牧而成書則其孫承仕郎連江知縣子昂也遡昂而<lb/>
上世次歴官有詳有略自昂而下則名行官爵娶葬又<lb/>
特著之詳焉系其族雖貧且賤不棄匪族雖富貴在所<lb/>
不録嗟乎明矣哉胡氏之譜也不強其所難知不略其<lb/>
親且近昭昭穆穆秩然有序而無冒昧欺妄之愆俾為<lb/>
子孫者知祖宗之一原則夫相親相愛相勉勵以相周<lb/>
<pb n="KR4e0083_WYG_008-41b"/>
恤孝弟之心油然而生不至於途人之譏者庶在兹歟<lb/>
子昂好學善仕宦於其忠簡剛簡之事業知之素矣予<lb/>
特嘉胡氏之多賢也故又表而出之是為序<lb/>
　<lb/>
　<lb/>
　<lb/>
　<lb/>
　文毅集巻八<lb/>
</p>
<p>
</p>
  </div>
<div>
<head>文毅集巻九</head> <lb/>
    <p>
<pb n="KR4e0083_WYG_009-1a"/>
欽定四庫全書<lb/>
　文毅集巻九<lb/>
　　　　　　　　　　　　　明　解縉　撰<lb/>
　　記<lb/>
　　　私淑齋記<lb/>
有唐張文獻公之逺裔曰希顔生三十年而後從事於<lb/>
學志甚篤而堅守甚力而固以私淑名其齋索余記焉<lb/>
君顧名思義希顔者也而又喜孟子余豈可以無記哉<lb/>
<pb n="KR4e0083_WYG_009-1b"/>
孟子嘗舍顔淵而學仲尼矣君又舍顔淵而學孟子無<lb/>
乃戾乎曰否昔者王塤悦孟子韓退之告之曰求觀聖<lb/>
人之道必自孟子始若沿河以至於海沿而不止雖有<lb/>
遲疾必至焉賢希聖孟子可以學仲尼士希賢學孟子<lb/>
以求至於顔淵孔子不難矣希顔力學堅固吾知擇善<lb/>
廣矣今於其所以名齋也又知其擇善不騖於泛逺而<lb/>
工於切近也豈不真可謂為善君子哉夫人有身人知<lb/>
愛之也愛而自私凡可以取諸人者無往而不盡其力<lb/>
<pb n="KR4e0083_WYG_009-2a"/>
也愛其目私人之文繡好色以悦之愛其耳私人之管<lb/>
弦音律以樂之凡天下之物可奉悦其身者萬方致之<lb/>
以為愛其身也不擇是非不量可否甚者至越禮犯分<lb/>
皆自以為能奉其身而不知反以禍其身者皆是也惟<lb/>
聖人之道在人未逺非如芻豢而可以適口非如聲音<lb/>
采色而可以足耳目之欲非如文繡錦縠而可以華其<lb/>
身也取之而無與禁私之而無與爭有之而終莫之奪<lb/>
也任意所私而人不怒任情所求而人不惡如昬夜水<lb/>
<pb n="KR4e0083_WYG_009-2b"/>
火而人莫不與如榖種之生在我有餘而用之不窮也<lb/>
其近且易而無禍如此人不是之私而惟求其逺且難<lb/>
者其可指而取也如此人不是之私而惟取其僥倖而<lb/>
不可必得者吁此誠可為斯民長太息也希顔家田心<lb/>
匡坐一室二十年餘傍無諠譁其書滿家朝思夕諷得<lb/>
於今人者少而得於古之人者甚多味徳道性命之言<lb/>
如目擊古人考成敗是非之由如目撃古事而時出以<lb/>
騐之於今駸駸乎自源徂流非有極也是以飯疏自飽<lb/>
<pb n="KR4e0083_WYG_009-3a"/>
而不願人之膏粱緼袍自安而不願人之文繡絶意於<lb/>
榮名利達之求而惟善言懿行之是則曰庶乎淵之拳<lb/>
拳軻之自反豈不真知愛其身任所取肆意求而無禍<lb/>
哉於人之求其逺且難與徼倖而不可必得者豈不賢<lb/>
之逺歟余是以樂為之記也嗟乎孟子㓜承三遷之敎<lb/>
長資參伋之徒逰梁適齊轍環千里之間其有得於見<lb/>
聞之頃日進於聖必有覺其進如孔子之自言非但謙<lb/>
詞而已也故猶以孔子之澤未泯而已得其傳為幸於<lb/>
<pb n="KR4e0083_WYG_009-3b"/>
斯時也中庸其作矣然豈有軻書之七篇著明深切如<lb/>
今之不待於求人也哉是又使聖人之澤自五世而萬<lb/>
世軻之功也希顔今得以端居一室而私淑其身不忘<lb/>
孟氏之功宜矣茲非幸歟然以孟氏之賢去聖人未逺<lb/>
七十子猶有存者而凡載道之器又未火於秦也而孟<lb/>
子猶以為幸而得之則凡不幸而失之徒知私於物以<lb/>
禍其身者如今之人亦豈少哉今又去聖人若是之逺<lb/>
而淑艾之道渺乎無傳吾道惟一端而異端百家雜出<lb/>
<pb n="KR4e0083_WYG_009-4a"/>
其間希顔而私淑也其可恃其幸而不思其不幸之大<lb/>
歟誠非百倍其功千萬其能不可也何也聖人之喻道<lb/>
也曰水哉水哉其自警也曰日新又新淑艾之功豈茍<lb/>
然哉艾之為治既有斬絶之義而淑之訓善亦有疏濯<lb/>
澄汰之功江河淮濟映徹萬象涵天地而虚明鑑纎塵<lb/>
之可指其湛然澄瑩若是而後謂之清淑也潢汙行潦<lb/>
其本非不清也渣滓未融而澄汰之功未至曾可謂之<lb/>
淑也哉人之為善何以異此希顔於潢汙行潦也能不<lb/>
<pb n="KR4e0083_WYG_009-4b"/>
凛然懼於江河淮濟也能不惕然勵乎善其身而於聖<lb/>
賢似易而實難也而亦非在於髙逺也其惟日新哉又<lb/>
新哉要亦惟希賢而後可與發此論可為此記也<lb/>
　　　南麓齋記<lb/>
季琛楊先生令子民服述其先南麓齋之所以作而請<lb/>
記於余曰先待制忠襄公所居里曰楊家莊由莊之西<lb/>
行四五里南山秀出曰鹿峰俗傳有老父乘白鹿於此<lb/>
飄然獨去近之不見故以名或曰以其形似也故又曰<lb/>
<pb n="KR4e0083_WYG_009-5a"/>
鹿角峰其前行為平疇兩山對峙圓如覆釡曰金魚峰<lb/>
皆可愛賞山下有澗深倍尋文北溪之水自旛竿嶺東<lb/>
南注之疊石為巖其流直下望之如瀑布噴珠擁雪聽<lb/>
之若鳴雷若震鼓若驟雨至聲逺益清若鳴珮環若琴<lb/>
筑然先髙祖學睡翁少傳劉靜春之學通詩書易春秋<lb/>
下及天文厯數靡不研究精宻著五經辨疑厯法五行<lb/>
論等書行世在宋太學與諸生上書斥賈似道之姦已<lb/>
而歎曰水火怒文明將食此天道人事將代易時也盍<lb/>
<pb n="KR4e0083_WYG_009-5b"/>
歸乎哉中齋鄧光薦信國文公皆為詩贈之稱學睡者<lb/>
寓迹陳圖南之意時皆稱學睡先生始築室茲山之麓<lb/>
而題其額曰南麓齋四方學者爭造其門以經學授清<lb/>
江范徳機是為文白先生以厯法授習吉翁而習以天<lb/>
文數學授臨川鍾朗南麓之學遂行天下至先曾祖文<lb/>
川公又與虞文靖公揭文安公歐陽文公申齋桂隠二<lb/>
劉公同卒業於范公之門范公嘗贈詩有曰始我南山<lb/>
居與子共朝夕服事子尊君恩義藹夙昔淵源秩然而<lb/>
<pb n="KR4e0083_WYG_009-6a"/>
文川公不自以為至也退居南麓弟子彌進元末之亂<lb/>
齋燬於兵後先從祖濟川公復闢館於茲以授學者洪<lb/>
武中家君始為堂宇繚以周垣髙明壯宏有加於前聚<lb/>
書數千巻俾黼與弟誦習其中而求得前中書舍人詹<lb/>
公孟舉大書南麓齋三字揭之朝夕思維繼紹前烈未<lb/>
幾而家君出仕為令海隅調官山東貽書叮嚀兄弟凛<lb/>
然孤陋無與講明者昔先生嘗辱顧之願一言以自勵<lb/>
余三復其詞而嘆焉余惟始遊南麓時民服尚少然已<lb/>
<pb n="KR4e0083_WYG_009-6b"/>
竒之不謂其能文能述祖也且自學睡翁至今百有餘<lb/>
年國家代遷陵谷俱變而南麓一齋弦誦之聲相續不<lb/>
絶是豈可以㝷常盛衰視之哉百餘年間經濟道學所<lb/>
以維持人心世道者皆出於是也今之世濟其美者豈<lb/>
非天之意歟民服兄弟勉焉毋以俗學文詞自滿無患<lb/>
講明者之不至也尊君清修偉節所至著聲循良他日<lb/>
入為卿相歸休田里著書立言與功業益宏乃祖之風<lb/>
烈可期也余亦世家南山下忝為鄰曲異時亦得乞身<lb/>
<pb n="KR4e0083_WYG_009-7a"/>
於朝與民服賢父子往來講習於茲亦可期也<lb/>
　　　時敏齋記<lb/>
怠荒學者之戒也時敏學者之方也不敏未有能學者<lb/>
也聖如孔子猶敏以求之弓矢機張非敏不發輪輿斵<lb/>
削非敏不成攫獵馳驟非敏不獲文章政事非敏不傳<lb/>
不凝雖曲藝凡事猶是矧夫學聖人者哉堯兢兢舜業<lb/>
業臯贊贊禹孜孜湯日新文王乾乾聖帝明王猶然也<lb/>
徴諸説命曰惟學遜志務時敏則敏又貴於時有如不<lb/>
<pb n="KR4e0083_WYG_009-7b"/>
及之心與力而或有間之怠與荒中道之畫猶山溪之<lb/>
塞前功廢而徒敏也要而論之其一為爝明血氣之士<lb/>
功名歆艷其中忽焉企而赴之初心之發如火焰焰如<lb/>
水漾漾未嘗不甚鋭也然無浩然之氣鼓動其間未幾<lb/>
心力俱困漸而昏然已而<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>然水為之涸火為之熄矣<lb/>
其一説詩書論禮樂似有慕於聖人之道者然歆艷之<lb/>
餘人欲間之則一飯思堯舜置匕筯而莊蹻一觴慕孔<lb/>
子酒下咽而季貨者何限也烏在其為學哉故學在敏<lb/>
<pb n="KR4e0083_WYG_009-8a"/>
敏在時無道不敏無時無處而不敏斯惟學者之方也<lb/>
可以一息怠荒間之哉余思平生無不當敏之時以力敏事<lb/>
則事就以心敏志則志成心與力俱敏也知道以來十<lb/>
餘年聖人之所志洋洋焉未窺其際也勉勉焉未能罷<lb/>
其力也豈一朝夕之敏求可至哉郭君某以時敏名其<lb/>
齋固將以求聖人自勵也予喜與俱從事請因是説記<lb/>
於壁冀朝夕相講切焉齋在居之西仰有山俯有泉左<lb/>
右琴瑟書史麄足玩適余更以篤志於學進之堅其志<lb/>
<pb n="KR4e0083_WYG_009-8b"/>
也郭氏家自宋居東梅後𨽻吉之吉陽門系出汾陽忠<lb/>
武王三十六世孫云<lb/>
　　　博文齋記<lb/>
翰林朱君文冕方舉進士來京師予識之稠人中容貌<lb/>
詞氣望而知為博學君子也後當廷對予為受巻官見<lb/>
君所對策浩然切於理於時百餘人如君之文者甚少<lb/>
予又竊自喜識之稠人中者不謬也既而君果登甲科<lb/>
為給事於時學士髙君遜志喜古文詞數與予言君之<lb/>
<pb n="KR4e0083_WYG_009-9a"/>
文且曰吾於君鄉曲也嘗知之乎予歎曰先生知其文<lb/>
猶或未知其為人也公曰何為不知非斯人安能為斯<lb/>
文乎予又竊喜知君者非特予一人也後與予同修國<lb/>
史擢今官朝夕共事者數年又於君相邇也間嘗與出<lb/>
逰商確古今甚有増益君飲酒未嘗醉與予言未嘗狎<lb/>
有聞焉不知者鮮矣而君歉然自以為未至也乃以博<lb/>
文齋記為請而謂予有以増益之也嗟夫予少而讀六<lb/>
經之説諸儒之傳註訓詁未能博而歸之於經也天文<lb/>
<pb n="KR4e0083_WYG_009-9b"/>
厯數推歩考騐之法觀變玩占之事禮樂制度得失之<lb/>
宜未能博而一之於道也日用動靜聽言處事之機未<lb/>
能博而歸之至當也細而萬物之理大而鬼神幽顯之<lb/>
情外而異端之所言舉未能博其書窮其所失而悉歸<lb/>
之正也予日夜之所孜孜也葢以學顔子以至孔子者<lb/>
必從事於斯初喜朱君之博學而未及問其所以學今<lb/>
因名齋之意益喜江鄉之學源委固在而朱君果與予<lb/>
同志也雖然近世有論知行者或謂先知後行先行後<lb/>
<pb n="KR4e0083_WYG_009-10a"/>
知而不知皆不當有先後要以知行兼進為務天之髙<lb/>
地之厚星辰之逺也豈有憑凌九霄顛倒溟渤而後能<lb/>
窮其所以然之故哉求之吾心有可以包天地之外而<lb/>
無不知也此顔子所以誦其所得於夫子而必繼之以<lb/>
約禮也不然幾何其不汗漫希夷徒博而終無所歸宿<lb/>
如彼荒唐之徒歟此又予與君之所當共勉也<lb/>
　　　潛齋記<lb/>
余嘗怪王符曰潛夫又自作論自往見皇甫規至倒屣<lb/>
<pb n="KR4e0083_WYG_009-10b"/>
傾其鄉人此豈得為潛也哉今觀謝君維賢以挺質如<lb/>
嶽髙斗極僻立於遐邃莽烟遯世而無悶如滄海渤澥<lb/>
流匯汪洋於四海九州之外不聞於世而澄泓自若如<lb/>
良材楠梓屏翳於極幽崇嵁霄霧之間人跡不至而滋<lb/>
茂自如是以優游齋居而以潛自喻也夫龍之濳將雲<lb/>
而升蟲之潛將秋而鳴魚之濳將雨而躍與凡物類之<lb/>
濳者皆有待於飛騰而奮逸也是亦皆愈於不能濳者矣<lb/>
濳豈真以不變為可善哉葢士君子不為外動不為利<lb/>
<pb n="KR4e0083_WYG_009-11a"/>
誘則不以物顯不以物休其潛其見隨時而應而非利<lb/>
害有所干而有所避也夫如是而後可善也謝君蚤而<lb/>
聰眀時方㤗寧而君潛於學世方角逐而君濳於守晚<lb/>
而幸逢昌運而君潛於老君之潛其諸異乎人之潛也<lb/>
歟君之潛以天不以人以時不以身無所待而無所害<lb/>
也何也方元之季逞足勵翮横騖而别駕爭趨於富貴<lb/>
功名之途者櫛比也而方窺規聖賢討豁端倪㳺心注<lb/>
目於圖書經緯之間非潛不可也及其壯而遇鵲起龍<lb/>
<pb n="KR4e0083_WYG_009-11b"/>
鬬之㑹烽塵戈甲盈於見聞而無所汚折不濳而能之<lb/>
乎至於老而一門羣從青紫交映而令子南昌君榮以<lb/>
禄養所至杜門自髙退享其榮而遺其名至棲居一齋<lb/>
方廣不踰丈尋瓦椽僅宻安於容膝山林原隰田疇畎<lb/>
畆禽魚水物泉石之供足以濳其觀聽男女耕織讀書<lb/>
鳴琴賦詩里巷過從神社宴㑹足以濳其起處名不辱<lb/>
於富貴貧賤人之口而凡一切之毁譽榮辱不能及於<lb/>
其身此濳齋之潛亦既與王符異矣而亦何必若人之<lb/>
<pb n="KR4e0083_WYG_009-12a"/>
自汚而獨往與絶世而必自臧者為哉<lb/>
　　　廬陽書屋記<lb/>
朱文公在南康創白鹿洞書院當時學者大抵皆四方<lb/>
之士其出於南康者甚少然余竊怪夫陶彭澤之髙風<lb/>
在前劉凝之之壯節周濂溪之道學相望而起居於其<lb/>
間而又若南軒張公相繼守茲土而作新之而尚不能<lb/>
與他郡比隆茲非可怪歟豈鬱積於山水之間清淑之<lb/>
氣將久而後發歟抑地僻而民少歟不然與天游者人<lb/>
<pb n="KR4e0083_WYG_009-12b"/>
莫窺其際故不屑與名物爭而中有獨得者歟白鹿洞<lb/>
書院在元猶盛先外大父灞雪髙先生嘗為南康推官<lb/>
以名進士喜為古文歌詩時出其所作以示諸生後五<lb/>
十年為洪武庚午勅賜予歸省親阻風廬山下識黄君<lb/>
重美於學宫予至其家得拜其尊公知其家南康嘗為<lb/>
白鹿洞學生先外大父倡為古文歌詩時有和作其善<lb/>
之尤者獨推黄氏重美為余誦父詩予時尚少不能識<lb/>
其中之所存然甚自歎其識之之晚也重美請為作廬<lb/>
<pb n="KR4e0083_WYG_009-13a"/>
陽書屋記余輙肆筆為之今十有六年重美調官淮安<lb/>
出余舊作自視蕪謬為之改作然亦不能大有加於前<lb/>
也獨余嘗與重美逰廬山棲賢諸佛寺過壯節亭登臨<lb/>
之下瓦礫丘墟榛莽彌望而白鹿洞已無逕可通黄氏<lb/>
賢父子其家尚自若也非其中之所積者厚而物莫能<lb/>
與之爭也焉能至於是哉今重美尊公已矣仰其學行<lb/>
如見尊公也尊公非所謂與天遊者歟數椽之瓦萬巻<lb/>
之藏奕世彌昌雖與廬阜爭髙可也<lb/>
<pb n="KR4e0083_WYG_009-13b"/>
　　　吳山書舍記<lb/>
吏部許公思温吳郡人也少時躬稼奉親讀書吳山出<lb/>
登太學為御史歴職憲副遂擢今官於予有同寅之好<lb/>
乃請為文記其吳山書舍予平生足跡半天下惟不得<lb/>
一至吳中靈巖虎丘天平之雄峙湖流海潮之竒漫四<lb/>
方人物之都㑹每讀昔人之文未嘗不為之太息也且<lb/>
夫世人之於讀書也髙談道學者指以為䘮志近務事<lb/>
功者棄以為無用於戲是豈嘗知讀書之理也哉自怠<lb/>
<pb n="KR4e0083_WYG_009-14a"/>
而厭其勤苦者託辭以飾非自昧而不達其義理者謗<lb/>
言以䕶短故例以儒生為迂濶而以文籍為陳言耳究<lb/>
其心亦未嘗不知之也茍有因其心而直曉之有不赧<lb/>
然而愧者鮮矣是故文字之作聖人開天闢地之機行<lb/>
乎隂陽而通乎鬼神造化萬彚之所不能違者也而豈<lb/>
出乎此理之外哉而豈可指而謂之䘮志而無用也哉<lb/>
六經聖人之書也諸史歴代之書也諸子百家凡能言<lb/>
者之書也下至商賈技術莫不有書擇其善者而行未<lb/>
<pb n="KR4e0083_WYG_009-14b"/>
有不善也自天文律厯地理農田水利風俗人才學校<lb/>
選舉鹽鐡細務皆有書皆所以集事成功者也自昧而<lb/>
不通者而可謗之哉六經所以正心脩身齊家治國平<lb/>
天下而為道學之本也其餘皆可讀之以幾於道也自<lb/>
怠而厭勤苦者而可假䘮志之言以飾其非歟䘮志之<lb/>
云為不精專者發耳不精專而務夸多鬬靡以為人也<lb/>
則又反不如不讀書之為愈此有激而云爾而豈可謂<lb/>
謂書之不必讀也哉余觀生民以來未有不知書之聖<lb/>
<pb n="KR4e0083_WYG_009-15a"/>
人者予嘗以為流俗歎也許公之意與予合故既仕顯<lb/>
矣復請為之記其書舍以為子孫後世勸而使之有以<lb/>
興起於讀書也因為之記<lb/>
　　　墨莊記<lb/>
宋丞相劉公冲之少時學於予家後貴顯來謁有相儒<lb/>
仙客化龍棲鳳之咏至今人猶誦之是時吉水富溪劉<lb/>
氏與之同宗冲之為之作叙知其與遷鶯灞上同所自<lb/>
出葢世族也今其裔孫仲選遣其子九常來京師請余<lb/>
<pb n="KR4e0083_WYG_009-15b"/>
記其墨莊且曰祖宗以來惟事詩書以淑子孫墨莊劉<lb/>
氏之故實也幸弗辭而記之余曰聞昔靜春先生嘗以<lb/>
是請朱子為記朱子曰劉氏自國初有名所與通書記<lb/>
事皆先儒長者顧熹何人而敢度越衆賢上紀茲事辭<lb/>
不敢當如是靜春與之别五六年致書十數未嘗不以<lb/>
此為言而後不得已而為之記夫以朱子為記如此其<lb/>
慎且重也今予又豈敢率意遽為之歟雖然慕富貴功<lb/>
名者未必得富貴功名惟慕夫忠厚之傳詩書之習以<lb/>
<pb n="KR4e0083_WYG_009-16a"/>
淑其子孫者則有必得之理靜春之意夫亦曰耕道而<lb/>
得道亦在乎熟之而已不知者謂出於青紫車馬之間<lb/>
誠切病焉是則墨莊之記有種斯穫有求斯得而的然<lb/>
不在於富貴功名之跡也仲選固靜春之裔歟是不可<lb/>
無記以告其子孫及夫世之不知者也况夫靜春與朱<lb/>
子倡明道學天下所共知者家本廬陵後居清江晚年<lb/>
積書搆屋歸老螺川之上今纔二百年其無有不穫者<lb/>
此理之必然也而或有不然者殆亦天之未定也仲選<lb/>
<pb n="KR4e0083_WYG_009-16b"/>
惟敎其子孫以仁義為根荄道徳為菑畬詩書為灌培<lb/>
也墨之種必有豐年固將趾美禾川有聲廬陵而凡興<lb/>
衰得䘮係於天者豈仲選之所慮乎吾所誌者亦誌其<lb/>
可必之理以待夫天之定而已豈以不知者言為吾輕<lb/>
重也<lb/>
　　　溪山讀書處記<lb/>
吉水縣東行七里永豐江上鳳凰山勢翔動有釣臺瀑<lb/>
布與嚴陵君隠居無以異也其隔岸陂陀平衍風氣迴<lb/>
<pb n="KR4e0083_WYG_009-17a"/>
合於人居尤宜先曾祖姑令子巽湖胡隠君為别墅焉<lb/>
有溪山風月樓在元盛時士大夫之詠歌至矣隠君令<lb/>
子仲芳為余妹婿少時嘗往還顧瞻裵<graphic n="KR0966" url="https://raw.githubusercontent.com/kanripo/KR-Gaiji/master/images/KR0966.png" mimeType="image/png"/>以為便有書<lb/>
數巻臨清流䕃佳樹登山而望俯潭而漁雖酌清水飯<lb/>
脱粟擷園蔬而雜之亦曰樂哉千駟萬鍾何足道哉此<lb/>
予之夙志也予甥宗訓少從予逰聞予言甚熟於是優<lb/>
游奉親讀書二十餘年予之所願慕而不可得者宗訓<lb/>
厭飫而深得之也豈若予之勤勞鞅掌哉雖然書不可<lb/>
<pb n="KR4e0083_WYG_009-17b"/>
不讀有不必讀者有不可讀者方外異端之書不必讀<lb/>
妄誕迂怪之書不必讀駁雜之書不必讀淫佚之書不<lb/>
可讀刻薄之書不可讀余少時無所不讀是以舍溪山<lb/>
之樂而從事於外至今欲為山林之樂不可得也而後<lb/>
知昔之所讀有不必有不可而今始取六經正文端誦<lb/>
而求之也宗訓以溪山讀書請為記予以此語之宗訓<lb/>
果能有得於聖賢也更以溪山樂處銘焉銘曰<lb/>
溪流無窮山色不改尋孔顔樂神明如在<lb/>
<pb n="KR4e0083_WYG_009-18a"/>
　　　獨秀山房記<lb/>
魯王府紀善可貞請為作獨秀山房記自述其事曰貞<lb/>
世家溧陽樊川之上逶迤其前如帶然東濱洮湖不二<lb/>
三里而近西望瓦屋諸山近一舍許樊川水北折而南<lb/>
至於遫江以達於震澤而旁皆入洮洮濵有山卑小地<lb/>
誌所不載故老相傳曰獨秀亦不知名所始也九世祖<lb/>
宫敎公在宋開寳間居於此為堂曰平逺復湖居士養<lb/>
真蘇公見於賦固已三百年而堂燬於兵先君子復其<lb/>
<pb n="KR4e0083_WYG_009-18b"/>
堂於故趾名曰逺山亦以承先志也貞又即堂西偏營<lb/>
數椽為讀書之室題其楣曰獨秀山房葢先宫敎公與<lb/>
先君子名堂之意皆有取於瓦屋金壇諸山而於獨秀<lb/>
之卑也則無與焉貞則以為諸山之髙不及數十仭周<lb/>
圍不及數十里而近不出雲雨興寳藏以利世澤民叢<lb/>
篁灌木紛然雜植大者不足充棟梁小者亦不為榱桷<lb/>
之用至於茲山尤卑小直塊然培塿而已宜郡志之所<lb/>
不載而貞獨取以類已既以名其室而尚歉然於獨秀<lb/>
<pb n="KR4e0083_WYG_009-19a"/>
之名實不相符也但當讀書之暇則擕兄弟友生歩而<lb/>
渉其極焉下視平湖汀莎岸柳風帆出沒烟波蒼茫一<lb/>
覽而盡得之又環視諸山雲烟浩渺金碧交映浮嵐爽<lb/>
氣在我襟袖顧瞻徘徊而不能舍則先宫敎公與先君<lb/>
之樂又兼得之今幸際盛世智術淺鮮奔走宦途竊禄<lb/>
無補將老而衰病及之又甚有似於茲山而且有終焉<lb/>
退休之志宜某拳拳於茲山不能忘者願先生有以述<lb/>
之貞雖不足道庶以慰茲山之得名也可貞之所述如<lb/>
<pb n="KR4e0083_WYG_009-19b"/>
此是固足以傳也謙虛止足之懷髙明廣大之意豈惟<lb/>
可貞足以自淑其身而已哉是固可推以訓其子孫者<lb/>
也餘固不能加毫末於是備述之以為記<lb/>
　　　生春翰墨之隙記<lb/>
六世祖號生春諱谷傳劉靜春之學篤行而惡近名嘗<lb/>
曰近世聚徒著書者多禍道學之名召之也由是及門<lb/>
講學者皆能篤信終身未嘗有叛去者淳祐已酉府君<lb/>
舉江西漕司神童第一明年南省試及第當廷對以病<lb/>
<pb n="KR4e0083_WYG_009-20a"/>
免歸與弟龍翔子孔暘及羣從子姓杜門講學為業累<lb/>
世自唐至徳以來畜圖籍甚富家亦饒財即所居之東<lb/>
因髙丘為臺臺下為屋窻户顯厰園池交映東望則東<lb/>
山為吉水之鎮山連峰參差秀麗雄傑嵯峩倚天青翠<lb/>
如渥其溢出為太平山如狻猫蹲伏正直屋上每初暘<lb/>
絢麗其色正紫望之郁然實所居髙丘山脊之連延也<lb/>
北望虎丘甘露兩山盤迴先世嘗建書院其上遺跡宛<lb/>
然西則南宋思陵所居鑑湖一曲固為大池唐末有道<lb/>
<pb n="KR4e0083_WYG_009-20b"/>
院書屋即劉丞相冲之少時受學讀書處後相傳道院<lb/>
梁上懸兩鐘自相擊一夕地陷遂為湖今益平淤多芙<lb/>
蕖蒲芷每盛時緑隂隱映鳥鳴上下不啻如春暘之月<lb/>
也南望巽岫一峰卓然如玉筍獨立於青空之下傍無<lb/>
蔽翳芙蓉天馬諸山勢與章江文水驀然下馳虹銷雨<lb/>
霽捲簾坐觀不啻如丹青圖畫也葢居當山水之㑹林<lb/>
花澗草騰芳獻秀與寒暑絶異而又與城市相去甚逺<lb/>
清時㳺賞驩娛絃管之奏與彈琴讀書之聲相聞燈火<lb/>
<pb n="KR4e0083_WYG_009-21a"/>
相接無窮愁寂寞之感者亦其居使之然也於是府君<lb/>
之友丞相信國文公天祥大書生春翰墨之隙六字揭<lb/>
其齋而且以生春為府君號謂當不忘靜春之意府君<lb/>
曰吾志也文公遂復為之記今一百五十餘年矣中更<lb/>
亂離瓦礫丘墟至今大叔父季通先生首闢草萊欲重<lb/>
搆之而未果叔父原璧纘承父志為屋以居追惟信國<lb/>
文公之書與記皆失之命縉為文述其事且仍書六大<lb/>
字將刻之叔父以為不欲創為美名不求文他人而屬<lb/>
<pb n="KR4e0083_WYG_009-21b"/>
之縉者惟欲紀其實以示後之人是亦府君之志也嘗<lb/>
聞信國之記有曰君家藏書有萬巻芸香玉潤羣從子<lb/>
弟數十人言温氣和或臨池學書見風輕雲淡之時或<lb/>
振笈發籖即傍花隨柳之興又云時紛利俗塵勞膠擾<lb/>
舉無累於其間吾安得不名之曰生春翰墨之隙耶味<lb/>
斯言也其所從事固當有道學之實而無道學之名歟<lb/>
叔父景前人之芳躅服先世之遺訓縉敢不服先世之<lb/>
格言效起予之往軌繼長増髙以綿前修於勿替乎府<lb/>
<pb n="KR4e0083_WYG_009-22a"/>
君生平讀書好學以盛徳長者聞仕終上猶尹歸塟折<lb/>
桂之韓陂沒泥蛇形於大叔父季通為曾祖於叔父原<lb/>
璧為髙祖叔父今見族中元孫則茲事流傳今又九世<lb/>
矣<lb/>
　　　樂志堂記<lb/>
雩陽有川岳之秀青山黛環巧比壘削城屋壯麗地大<lb/>
以延可列萬家尚有贏隙以為園池遊憩之所宜隱君<lb/>
子者之所樂至裵<graphic n="KR0966" url="https://raw.githubusercontent.com/kanripo/KR-Gaiji/master/images/KR0966.png" mimeType="image/png"/>而不能去也西昌郭君善敷嘗作<lb/>
<pb n="KR4e0083_WYG_009-22b"/>
樓居以望山川宻邇市喧志不樂也其令子季政謀改<lb/>
卜於今所在縣治之北地勢迴環而邑之水縈抱焉徑<lb/>
通窈窕市隠㵾深陶然不知闤闠之紛挐泰然而有山<lb/>
林之佳趣也於是逺不離倫近不昵市清華燕適兼而<lb/>
有之此固善敷之素志而季政克成之樂其志也非善<lb/>
養歟雖然善敷之志隠者也季政舉茂才為天子儲養<lb/>
待用翔於京邑登於廊廟行有日矣豈志善敷之所志<lb/>
歟抑將志行義達道之志歟葢處則承親之志一樂也<lb/>
<pb n="KR4e0083_WYG_009-23a"/>
出而行已之志亦樂也出也處也同一道也於是季政<lb/>
將無往而不樂也葢為善而後可樂若夫志於富貴則<lb/>
富貴得而憂之志於功名則功名得而累之祗見其憂<lb/>
未見其樂者惟能超乎富貴之外伸乎富貴之上而駸<lb/>
駸乎道徳之微處則有守於畎畆出則有為於廟廊則<lb/>
其所樂之長由其志之大也彼何人哉希之則是予固<lb/>
喜季政之善處矣善敷儒者老成若梁縯劉嵩揭平仲<lb/>
諸公皆莫逆交季政紹聞衣徳學固有淵源也<lb/>
<pb n="KR4e0083_WYG_009-23b"/>
　　　奉親堂記<lb/>
仲尼稱閔子騫之孝曰孝哉父母昆弟稱之猶曰私耳<lb/>
人無間言信矣哉聖人所以善成人之美光明萬古日<lb/>
月行天昭然不可磨矣孟軻説曾子輿之孝曰可也無<lb/>
過分者而分内幾乎盡矣孝子心無自足也軻之言參<lb/>
之心耳韓愈稱董生之孝被於犬雞人事天理一至於<lb/>
此哉予觀本朝兩制名卿之稱孫思逺辭榮歸養徴諸<lb/>
京師京師無間言徴諸江鄉江鄉無間言難矣予於子<lb/>
<pb n="KR4e0083_WYG_009-24a"/>
信彭君為近戚而思逺又與子信厚善也知其搆堂以<lb/>
居而曰奉親有㫖哉夫人惟知奉其身耳膏粱極味以<lb/>
奉其口也文繡極緻以奉其體也雕椽刻桷極奥以奉<lb/>
其居也與凡可以奉其身者無不至也不知身者親之<lb/>
遺體也微吾親身曷從有哉是以奉身者奉親可云孝<lb/>
矣然亦有極奢侈以奉親一如所以奉身而不得謂之<lb/>
孝者則以溺乎慾而背馳乎道也昔楚人有兄弟二人<lb/>
其一人者富貴隆赫享獻窮欲奉其親而卒以禍其身<lb/>
<pb n="KR4e0083_WYG_009-24b"/>
以及其親其一人貧賤非其力不以食非義不以享養<lb/>
其親數十年卒以無禍此豈極意奉親而反不若率意<lb/>
奉其親者之無禍哉義與不義故也奉之云何捧持之<lb/>
洞洞屬屬然兢兢業業然仁義以奉其身則孝敬以奉<lb/>
其親矣飲食供奉云乎哉予雖不識思逺子信為予言<lb/>
葢知所以奉其身矣閔子曾子董子者豈皆三釡五鼎<lb/>
供奉者哉若閔曾之奉親可以勉之<lb/>
　　　仁山堂記<lb/>
<pb n="KR4e0083_WYG_009-25a"/>
徳莫大於仁萬物由是以生而天地所以為天地聖賢<lb/>
所以為聖賢皆不外是也言仁愛之理天地聖賢萬物<lb/>
之所同有也天地全之為天地之徳聖賢全之為聖賢<lb/>
之徳萬物有全有不全是以有仁有不仁之異聖門敎<lb/>
人諄諄以仁諸子務學孜孜為仁觀之論孟所載何其<lb/>
詳且著哉孔子未嘗輕許人以仁亦未嘗輕絶人以不<lb/>
仁或言仁之理或言仁之事或言仁之道有全體之仁<lb/>
有一偏之仁言為仁矣而又言近仁或曰如其仁或曰<lb/>
<pb n="KR4e0083_WYG_009-25b"/>
焉得仁誠可謂詳且著矣而門人復記之曰子罕言利<lb/>
與命與仁豈其相謬戾歟葢聖人不輕言仁當日相與<lb/>
答問者無幾人非及門之髙弟子則列國之賢君卿大<lb/>
夫故曰罕言也後之學者見其粲然列於簡編習以為<lb/>
常而不知察其所以然以全其有生之理章句之儒幾<lb/>
視此為常談矣余所以深喜張氏宗瑀名其奉親之堂<lb/>
而曰仁山也其父字仲仁盡慈愛之道宗瑀盡孝養之<lb/>
禮著其親之徳期其親之壽而父子共為仁也宗瑀好<lb/>
<pb n="KR4e0083_WYG_009-26a"/>
賢禮士少從予逰其取重於鄉里者其能慕古聖賢之<lb/>
言仁也比於章句視為常談者豈不逺哉又按吉水縣<lb/>
志云東山下有仁山或謂以形似名或謂吉水素多君<lb/>
子有淳厚之俗而以為里仁人之表宗瑀居縣中茲山<lb/>
朝夕在望是所以名其堂尤親切而有深義也後之子<lb/>
孫升斯堂者仁愛孝弟之心有不油然而興者乎<lb/>
　　　宋氏永思堂記<lb/>
工部侍郎宋君大本洛西永寧人也與余相知二十年<lb/>
<pb n="KR4e0083_WYG_009-26b"/>
每念其親未嘗不泫然以泣而其言出於誠未嘗不感<lb/>
動人也葢初為大學生從事栢府時余為御史家庭具<lb/>
慶兄弟咸在嵗一歸省則為余泣曰吾父之棄我也久<lb/>
而嵗時不得視其松楸母之念我甚切而朝夕不得遂<lb/>
其温凊均是人子也而何其不得於天也未幾而君擢<lb/>
為山西提刑按察司僉事則又為余泣曰今茲衣繡西<lb/>
行道經故鄉上先人塚松栢蕭然迎母以往顧瞻依依<lb/>
視人之具慶者又烏能無感痛耶予為之惻然者久之<lb/>
<pb n="KR4e0083_WYG_009-27a"/>
及予既失二親西遷河湟遇君為陜西按察司僉事予<lb/>
方大戚幾欲無生而君慰之曰君之於親生者既不遺<lb/>
其憂而沒者亦既少慰其志而今但思所以持其身以<lb/>
為顯揚也若余於沒者既不能少慰之於生前存者又<lb/>
播遷東西而恐貽其憂也此尤所不能堪者而豈可以<lb/>
死傷生耶予亦收淚而謝之後予歸京師而君為刑部<lb/>
郎中遇聖天子龍飛擢為禮部侍郎君迎其母來就養<lb/>
未幾遂擢今官名其所居之堂曰永思取前國子助敎<lb/>
<pb n="KR4e0083_WYG_009-27b"/>
陳南賔所為其父哀辭一通寘於壁間朝夕諷誦且以<lb/>
示其子曰奉觴上壽以慰其母慈而來請記於余謂昔<lb/>
之所以思其親所以告我慰我者皆是也余惟君之先<lb/>
人賢令也故秦隴之人至今祀之君嘗渉萬里求父遺<lb/>
骸而秦隴之人莫不爭先効力垂泪以相送者君之先<lb/>
人何以能得此哉君當致其思也君之先人位不稱徳<lb/>
而止一縣令故天以君晉六卿將成其志也而非徒食<lb/>
其報也是君當致其思也君之母慈淑壽考享有禄奉<lb/>
<pb n="KR4e0083_WYG_009-28a"/>
非以君為榮所以榮君也尤當致其思也夫惟位不稱<lb/>
徳則子孫思之黎民思之如徳之不稱其位則豈徒黎<lb/>
民忘之雖子孫或不思也君宜致思焉君之位漸尊矣<lb/>
思所以顯揚甚不易也若夫思其居處思其笑語是則<lb/>
思之近者不足為君勉焉君與余交久故不以頌而以<lb/>
規於是君曰唯唯書之以為記<lb/>
　　　永懷堂記<lb/>
同知吉安府均福周君叙洲人少失父母氏鞠之以長<lb/>
<pb n="KR4e0083_WYG_009-28b"/>
為太學生授衞知事於廣寧廣寧極邊地植立不易而<lb/>
能抗摧貴人遂改授京師府衞經歴初用薦得超擢今<lb/>
官自叙洲至吉安道途險惡湍悍將千里者六七母氏<lb/>
老未能至就養也均福作堂於私第扁之曰永懐葢自<lb/>
為太學生時懐朝夕養不可得為廣寧極邊時欲迎養<lb/>
不可得及其在京師也遣使迎養冀可必得矣而不可<lb/>
得者道路之阻修也王事之鞅掌也歸省之期未及也<lb/>
十年之鬱於懐而不釋者往來朝夕信乎其不能忘也<lb/>
<pb n="KR4e0083_WYG_009-29a"/>
而斯堂之扁民咸曰貴如周君而不逮養其父未見其<lb/>
母也憂思之深如此則吾凡有父母者可不知所以孝<lb/>
養如周君之他日懷之又若何可動民之志歟先王設<lb/>
之庠序學校而習以詩書禮樂所以敎民孝而為敎之<lb/>
本凡有民社者皆當身任其責也耆艾思藿一味之需<lb/>
不能遂其欲建功樹槐一事之措不能如其志者感物<lb/>
而興懷豈可忘於朝夕歟如徒事其名而實之不然也<lb/>
又豈斯堂之扁能使之不忘歟周君當務其實而推斯<lb/>
<pb n="KR4e0083_WYG_009-29b"/>
心老吾老以及人之老也銘曰<lb/>
睇彼視用悠悠其永君子有懷未克歸省惟孝克誠上<lb/>
通於天魚鳥之孚金石匪堅煥如之堂謹思勿濫一念<lb/>
辱親百神所監奉迎有期歸榮居鄉邦人來觀錦衣在<lb/>
堂錫類具慶邦人視效展也不忘<lb/>
　　　養志堂記<lb/>
林平南直字正徳莆田之世家也今為廣東人其尊君<lb/>
在元季逰學濂泉書院遇亂隠居入國朝即遣直為縣<lb/>
<pb n="KR4e0083_WYG_009-30a"/>
學生每歸必諄切訓誨服用稍侈正色飭之直舉進士<lb/>
為吏部文選郎中出尹長沙調平南葢二十年來其尊<lb/>
君告誡之書未嘗逾於三月之間也無一語及其私直<lb/>
嘗積俸銀購一衣寄還為養尊君馳書戒之曰吾家舊<lb/>
業足供衣食無仰於汝惟盡心奉職慰老懷足矣輕煖<lb/>
非吾志也直嘗三復於斯祗懼惟謹尊壽母年逾七十<lb/>
康强如少壯人間嘗告歸省因尊君之志搆堂而奉安<lb/>
居以命其家子與婦代養焉至是士大夫聞其父子之<lb/>
<pb n="KR4e0083_WYG_009-30b"/>
慈孝也名其堂曰養志咸賦詩以為其尊君壽正徳不<lb/>
敢辭也且謂昔之舉進士先君子筠澗公實主考試求<lb/>
予一言以増益之余惟正徳父之所以能敎正徳與正<lb/>
徳之能從教也誠可謂能養其志之大而有子代定省<lb/>
之敬侍飲食之間祖孫相樂深愛婉容而又有以成其<lb/>
志之小也士大夫所以名堂之意不惟以美正徳而又<lb/>
將有以教其子之孝也余何以増益之哉方今聖人以<lb/>
孝治天下侍養褒封皆著載令典正徳既敭歴中外無<lb/>
<pb n="KR4e0083_WYG_009-31a"/>
忝尊崇之寄尚日孜孜於慈訓膺茲衆美進位公卿希<lb/>
聲簡冊豈不尤足以成其志之大而慰悦其親之心哉<lb/>
余將為正徳重賦之先君子亦與有榮焉<lb/>
　　　孝友堂記<lb/>
吉水徐氏大族也其先金陵人元初有字平逺者揭文<lb/>
安公稱其明達軒偉親賢好士周人之急或訪以政迎<lb/>
刄理解大徳初活饑民官横浦條鹽法利害上府議有<lb/>
織金文綺之賜開新塲以便民民甚懐之其母年九十<lb/>
<pb n="KR4e0083_WYG_009-31b"/>
餘辭榮歸養終䘮改官富州屢攝州事大治百姓頌其<lb/>
美上官薦其能其家世以尚書傳授故達於政事使之<lb/>
通顯當不在漢黄丞相下文安公富州人也即今之豐<lb/>
城公得其實故常自負以為確論於是郡太守率鄉里<lb/>
人士題其門曰好義之家而表其所居之坊曰普惠時<lb/>
元仁宗皇慶壬子也平逺諸子皆克肖而孫城南治尚<lb/>
書學有名又講於雪臞髙先生髙先生故宋儒有節槩<lb/>
城南學行益進遇亂與先公筠澗避於文水之西日為<lb/>
<pb n="KR4e0083_WYG_009-32a"/>
歌詩更唱迭和傷時撫事自視雖屈平杜子美不甚相<lb/>
逺也城南子學臯尤為鄉里所敬服令子叔通謂其家<lb/>
世好義本於孝友之緒餘所謂親親而仁民也其弟叔<lb/>
遜叔迪合口一辭推原是意名其所居之堂曰孝友來<lb/>
京師請余記之余觀世之為善者其用心之誠偽雖不<lb/>
可知然觀其所感發何如而可以知之矣自予耳目之<lb/>
所及鄉之人自大徳以來以活饑民得官者亦有矣求<lb/>
如平逺得人稱道至以黄丞相比之則未之有也有為<lb/>
<pb n="KR4e0083_WYG_009-32b"/>
善之名而富貴一時者又多有之求如平逺數世之後<lb/>
子孫益盛而推廣其志則未之有也葢其好善之心一<lb/>
出於誠故活人之心重以周得禄之心輕以少而富貴<lb/>
之福其躬者又未極其報宜其有譽於當世而有傳於<lb/>
後世也不然自皇慶壬子距今九十餘年徐氏之好義<lb/>
如一日而子孫之孝友彬彬出其門也此豈人力也哉<lb/>
繼自今登斯堂而無愧於其門者固不可以自負而益<lb/>
當有所勉即有愧於其心者亦不可以自懈而尤當有<lb/>
<pb n="KR4e0083_WYG_009-33a"/>
所懲此叔通名堂之意也或曰言孝必言友何也曰上<lb/>
堂具甘㫖以養其親其同胞失所父母食之且不能下<lb/>
咽即以一事觀之孝者必友不友者必不能孝也又曰<lb/>
言好義必本於孝友何也曰人有散金帛慷慨赴人之<lb/>
急而與兄弟爭錐刀之末有喜聲名給賔客而親族流<lb/>
離曾莫之恤甚至其親亦漠然者則其好義皆偽而已<lb/>
予嘗從徐氏父子兄弟與其賔客故人宴飲於茲堂之<lb/>
上而頫仰無愧者皆非世俗之所能比也<lb/>
<pb n="KR4e0083_WYG_009-33b"/>
　　　師萊堂記<lb/>
金華距城三十餘里曰白沙新溪其地壤沃田良有朱<lb/>
氏士安兄弟㓜失父賴母氏鞠育教訓之至於成立士<lb/>
安嘗仕為河間府同知與弟士貞甚相友愛今其母七<lb/>
十餘矣改築室為定省之所嵗時宴享奉觴家人父子<lb/>
稱壽賔客致門以為健羡閭里縱觀咸欣艷焉而舉以<lb/>
為勸曰曷不如朱氏兄弟之善事其母也於是余友翰<lb/>
林王君文英其郡人也名其堂曰師萊而請余記焉夫<lb/>
<pb n="KR4e0083_WYG_009-34a"/>
世之稱老萊子者皆言其老猶斑衣升堂兒啼以娛其<lb/>
親謂足以見其孝嗚呼此烏知老萊者哉夫常人自黒<lb/>
髪至白首應事接物是非萬變皆自外來非從已出朝<lb/>
暮之間有不可悉數者若老萊子能保其身於父母之<lb/>
膝下終身不異其孺慕之娛嬉想其一舉足不敢忘父<lb/>
母戰兢惕厲於六七十年之間無須臾稍懈而乃能然<lb/>
也是其為人曾子輿不是過矣文英之善擬倫士貞士<lb/>
安之善學必有見於斯非若世人之淺視之耳又聞老<lb/>
<pb n="KR4e0083_WYG_009-34b"/>
萊子辭楚聘也其妻能與夫同志則其一家又皆有可<lb/>
師法者文英名堂之意尤不可以淺觀之歟<lb/>
　　　蔣氏永思堂記<lb/>
蔣君用文揚之儀真人父櫟軒先生諱宫有文章元季<lb/>
擢進士第丞蘭陽以沒母魏氏宋參知政事文山先生<lb/>
六世孫有賢行後蘭陽君四年卒用文克世其家當遷<lb/>
官而以兼知醫理用為御醫思其親之不逮養也築室<lb/>
奉祭如生存名其堂曰永思而自王公名卿大夫之能<lb/>
<pb n="KR4e0083_WYG_009-35a"/>
言者翰墨文章輝耀互映所以為光榮而盡勸勉者既<lb/>
無不備也余素多病蔣君輙愈之今年春余方有公事<lb/>
不家食而兄弟皆病於家余又不得扶持也微蔣君幾<lb/>
危余深徳之欲稱述其事為謝君辭曰曷不記吾永思<lb/>
堂也且吾先君子力學成家時命不保常恐無以顯揚<lb/>
萬一冺沒為大戾先妣家世大傅常誨用文不辱其門<lb/>
俾人謂蔣氏有子魏氏有甥也言猶在耳而敢忘耶而<lb/>
謂一藝成名為已足耶余為赧然自咎知君之淺也君<lb/>
<pb n="KR4e0083_WYG_009-35b"/>
意不忘其親日進於道而將以訓其子孫也其為思也<lb/>
不亦永乎其為志也不亦大乎若永思之義則閩人吳<lb/>
曾客嘗有言為善必果思為親榮見惡必避思貽親辱<lb/>
當食而思當寢而思終其身思之不廢庶幾近之然猶<lb/>
末也蔣君於此審其幾焉<lb/>
　<lb/>
　<lb/>
　文毅集巻九<lb/>
</p>
<p>
</p>
  </div>
<div>
<head>文毅集巻十</head> <lb/>
    <p>
<pb n="KR4e0083_WYG_010-1a"/>
欽定四庫全書<lb/>
　文毅集巻十<lb/>
　　　　　　　　　　　　　明　解縉　撰<lb/>
　　記<lb/>
　　　尊仁堂記<lb/>
建陽有隠君子王君祐字彦真所居為堂列其世譜以<lb/>
時㑹其族人而名之曰尊仁示欲尊所從出以仁其族<lb/>
也且奉其譜來京師求余記余受而讀之知其出故閩<lb/>
<pb n="KR4e0083_WYG_010-1b"/>
王審知與五代史記諸書合曰嗟乎古今天下富貴利禄<lb/>
或有可以勢力之能為而求者惟子孫之盛與其民思之<lb/>
沒世而不能忘則非勢力之能為也余嘗南至嶺表見俗<lb/>
所謂白馬廟者嵗時歌舞享獻不絶葢閩王云史稱王與<lb/>
其兄潮起固陵入福州多惠愛嘗乘白馬軍中因以為號<lb/>
至今望廟中白馬儀衞若其平生時小夫稚子皆喜恱之<lb/>
此豈勢力之能為哉余固知其必有後也今觀彦真譜稱<lb/>
審知其先出自周靈王太子晉十八世孫武成侯離之子<lb/>
<pb n="KR4e0083_WYG_010-2a"/>
先避秦亂居瑯琊審知以故在唐進封瑯琊後改閩王審<lb/>
知沒後諸子延翰延鈞延羲繼王及延政遭李景之禍族<lb/>
遷金陵延政有少子富沙王繼修所生母抱之匿民間皆<lb/>
曰吾君之子也相與共覆䕶之得免因家建陽其孫宜保<lb/>
擢進士第因名所居之里曰唐科累官知易州沒諡文安<lb/>
諤宗初典禁兵建節鎮江入拜右羽林將軍兼御史大夫<lb/>
進封瑯琊侯諡忠獻歸塟於邑之南林次子銘夙以孝聞<lb/>
廬墓而終其後為南林族曾孫雲夀舉進士為御史生三<lb/>
<pb n="KR4e0083_WYG_010-2b"/>
男長潛御世家湖南為潭州族其季孝子美世家唐科隠<lb/>
徳弗仕自號菊陂道人宋淳祐間朱晦翁為扁所居曰君<lb/>
子堂五世孫仲孫有行義稱於鄉以園池花竹自娛喜延<lb/>
名士大夫而尤愛其族人則彦真之尊君也彦真名堂之<lb/>
意固本其尊君之意而其先自閩王之能施仁於建州也<lb/>
是以有後之不絶如此若徒傳其先王之尊而安食其<lb/>
前之所積吾恐非所以尊先王也誇譽而稱美奔競於<lb/>
名利飾文章為膏馥求富貴而光華皆非所以尊祖之<lb/>
<pb n="KR4e0083_WYG_010-3a"/>
道俟其有饑者而食之寒者而衣之有窮困而後扶持<lb/>
之有放僻而後教訓之皆非所以仁其族之道也諄切<lb/>
於告誡之辭純粹其敬愛之實先寒而使之得衣先饑<lb/>
而使之得食凡事先戒而預防之不以俄頃忘其先王<lb/>
也始於名堂之義殆庶幾焉不然但揭譜圖叙先徳假<lb/>
文章為稱譽計貧富為親疏貴賤為榮辱者其於名實<lb/>
為何如也凡登斯堂者或將有取於余言先閩王所以<lb/>
後嗣不絶而廟食無窮者夫豈一時勢力之能為哉<lb/>
<pb n="KR4e0083_WYG_010-3b"/>
　　　愛敬堂記<lb/>
子游聖門髙弟也然余嘗疑其節文委曲於心或有所<lb/>
略葢其言曰䘮致乎哀而止又與同志講難大學之道<lb/>
自洒掃應對一切皆易之疑其簡易多大畧也故其問<lb/>
孝於夫子而夫子告之曰能養不敬何以别乎言今之<lb/>
孝不如古所以微示子游而未嘗顯斥其過也善乎先<lb/>
儒之言曰直恐其愛逾於敬使知考其心術之微或有<lb/>
偏勝之過則與世俗無幾矣故事親如事天而必主於<lb/>
<pb n="KR4e0083_WYG_010-4a"/>
愛敬愛而不敬者常有之未有敬而不愛也予嘗聞給<lb/>
事中金㓜孜為言新淦蔣山髙氏系出歸仙今宗舜宗<lb/>
益兄弟二人讀書能孝作堂以奉親名之曰愛敬葢習<lb/>
於禮而篤於敬惟恐其或流於世俗之貴也其亦嘗味<lb/>
乎孔子告子游之語歟不然何以揭之扁而又告其友<lb/>
而請之歟必其婉容愉色盎乎問安羞饋之節和氣順<lb/>
承乖戾不生宗舜兄弟之養而能敬又必其母慈之愛<lb/>
而善敎懿行之誠豈無本歟尚日勉焉而不淪其家慶<lb/>
<pb n="KR4e0083_WYG_010-4b"/>
未可得而擬量也<lb/>
　　　誠心堂記<lb/>
成湯一言雨數千里宋景公一言熒惑退舍韓愈一言<lb/>
而開衡山之雲天人之相懸絶如彼而感通若此何哉<lb/>
惟其心之誠而已茍為不誠言與心違行與思異雖勞<lb/>
心焦思作偽揜之亦將日著其拙矣况望其感通於天<lb/>
地哉邑人劉道成以誠心顔其堂其亦有見於斯與今<lb/>
夫萬斛之舟制於數尺之柂人之一身制於一心行於<lb/>
<pb n="KR4e0083_WYG_010-5a"/>
州里行於蠻貊邇之事親逺之事君誠為之主安往而<lb/>
不感哉舟行而不制於柂卒然而遇風波且不得為全<lb/>
舟矣孰可無主於内哉為之銘曰<lb/>
人之大體曰惟心耳動以言宣行由義起方寸之間萬<lb/>
物攸干惟誠與偽善惡之闗登斯堂者思誠其意尚慎<lb/>
勉㫋慎終如始<lb/>
　　　後樂堂記<lb/>
聖天子尊臨大寳紀元永樂臣縉當筆署詔奉天殿聖<lb/>
<pb n="KR4e0083_WYG_010-5b"/>
天子若曰永與民同樂此朕志也其以署詔紀年大哉<lb/>
聖言身修思永樂以天下二帝三王之盛心也斯世斯<lb/>
民萬世一時之遇也昔者二帝三王以是存心其臣臯<lb/>
陶稷契伊傅周召同心協濟下至嗇夫阪尹皆同此心<lb/>
至於海隅蒼生庶類凡有心者雍熙泰和上下一體何<lb/>
其盛哉亦感應然也今聖天子作於上寧無翕然應於<lb/>
下者乎北京刑部尚書黄公山東昌邑人洪武甲子舉<lb/>
於鄉入胄監事髙皇帝歴官至工部侍郎聖天子首擢<lb/>
<pb n="KR4e0083_WYG_010-6a"/>
調今官永樂四年師征安南受命先次廣西鎮調饋餉<lb/>
給乏絶明年安南平總治交趾任按察司又明年盜起<lb/>
海上復遣師征兵民事劇叛服情變撫摩帖抑應對周<lb/>
旋於以體聖天子之盛心平定安輯之俾同其樂無異<lb/>
於圻甸之中輦轂之下也是以竭其心思勞其耳目盡<lb/>
言而極論早作而夜思揣摩盗賊之情而惟恐一事失<lb/>
其機度量任使之器而惟恐一士失其宜身體黎庶之<lb/>
間而恐一物失其所此其心無時而不憂也迺以後樂<lb/>
<pb n="KR4e0083_WYG_010-6b"/>
名其所居之堂而謂余記之且曰余有慕乎范公文正<lb/>
公之言先天下之憂而憂後天下之樂而樂也嗟乎文<lb/>
正公之以使相出鎮立功西陲而仁宗未究其用故上<lb/>
視周召有所未逮今聖天子所以任公者過於仁宗逺<lb/>
矣而公豈惟慕於文正者乎雖然其言即周召之意也<lb/>
其心即周召之心也公慕之宜也今茲南交尋復綏靖<lb/>
公歸朝廷雍容廟堂聽都俞之聲睹干羽之舞公之樂<lb/>
也以卿相之榮有庭闈之慶里門下車命服稱壽亦公<lb/>
<pb n="KR4e0083_WYG_010-7a"/>
之樂也夫是之謂後樂也若夫世俗之所嗜好而矜誇<lb/>
者豈公之所樂哉然則所謂樂以天下憂以天下而庶<lb/>
幾聖賢之樂者歟是將以名其家居之堂也豈不可以<lb/>
垂示其子孫哉公今所寓廨舍也亦將大書揭其間俾<lb/>
後之人知其樂之所自而詠歌聖天子永樂之治於千<lb/>
萬年<lb/>
　　　東臯草堂記<lb/>
草微物也春而生夏而長秋而霜降則槁而偃貧者無<lb/>
<pb n="KR4e0083_WYG_010-7b"/>
以貨陶瓦則取以茨其舍故謂之窮簷蔀屋亦有隠君<lb/>
子者輕富貴而甘窮約則又居之以為髙余吉有鄉曰<lb/>
文昌多聞人溪山之所縈鬱草木之所暢茂友人劉子<lb/>
植與其弟九江司訓子素居之自其先吾不知其幾世<lb/>
矣世有顯徳如子植正所謂隠君子焉為人謙退不慕<lb/>
榮利歉然常若有不逮者所居有東臯之勝因作室焉<lb/>
吾未之見也訊之則曰與所居相邇廣不數歩髙不數<lb/>
尺因山之竹樹以棟宇因其草以茨之山光雲影風雨<lb/>
<pb n="KR4e0083_WYG_010-8a"/>
晦㝠吞吐之間幽閴不可具狀於是歌於是息於是㳺<lb/>
焉凄風苦雨聽於其下有瀟瀟颯颯之聲虹銷雨霽觀<lb/>
於其外有氤氲之氣嚴霜凍雪巡簷而嬉有鏦錚之響<lb/>
無丹雘之施采椽之飾中邊左右無一足以動人心目<lb/>
者至其清風徐來眀月方皎萬籟俱寂足以忘塵勞融<lb/>
心神觀大鈞亦草屋之一竒勝也余聞而髙之為之言<lb/>
曰君不聞程先生嘗受學於周茂叔茂叔窻前草不除<lb/>
每令尋仲尼顔子所樂何事葢引而不發也寥寥窮壤<lb/>
<pb n="KR4e0083_WYG_010-8b"/>
間誰寔從事於此莫非利禄之有以動其心而易其志<lb/>
也子植兄弟可以語道者抑以為孔顔之樂誠在簞瓢<lb/>
陋巷之間乎亦隨寓而安不係於是乎若必從事於是<lb/>
旦旦而念之曰今日之簞食安知他日之不千鍾今日<lb/>
之草屋安知他日之不渠門桓圭衮裳視草屋為何榮<lb/>
廣土衆民視草屋為何安是固已動其心而易其志也<lb/>
夫孔顔自有樂豈必專樂窮居哉亦不遇於時耳方今<lb/>
大明麗天物物皆然出也處也隨遇而安可也<lb/>
<pb n="KR4e0083_WYG_010-9a"/>
　　　崇節堂記<lb/>
忠孝人之大節也能無愧於斯二者使後世有述焉其<lb/>
人葢亦有數耳然人孰無忠孝之心哉或衰於妻子或<lb/>
迫於利害見善而不能遷聞義而不能勇是以鮮能無<lb/>
愧也茍能鋭然立志不以私勝不以利昏聞義而勇為<lb/>
見善如不及雖死生患難之際凛然而不變何古人之<lb/>
不可及哉葢是二者本人心之所固有昔在宋季丞相<lb/>
江公萬里自少以孝友聞及為吉州守創鷺院祠周程<lb/>
<pb n="KR4e0083_WYG_010-9b"/>
二夫子與郡之人士講求忠孝大節風俗翕然興起後<lb/>
入居鼎鉉扼於權臣懸車告老不忘朝廷襄樊之圍六<lb/>
年而上不知迺為書數千言極道其事黜居鄱陽城陷<lb/>
之日從容就義此其忠孝皆無愧者後世述之而吉之<lb/>
人士咸景慕焉其流風餘韻猶在也江氏思逺以崇節<lb/>
名其堂葢景慕之尤深者夫大節不可奪祗以言忠然<lb/>
未有忠而不本於孝則完節必忠孝兩全也思逺上承<lb/>
丞相之節既以忠孝自勉抑將遺其子孫且并為鄉之<lb/>
<pb n="KR4e0083_WYG_010-10a"/>
人勸登斯堂者能無感歟<lb/>
　　　友恭堂記<lb/>
詩云兄弟既翕和樂且耽而夫子曰父母其順矣乎至<lb/>
哉孝子之情見於兄弟昭昭也舜忘謀葢之讐而但知<lb/>
富貴其弟斯弟也瞽瞍之所愛也泰伯文身而不用讓<lb/>
季厯以為君季厯者太王之所賢也申生不詳驪姬之<lb/>
譖而辭或者之言曰君安驪姬是我傷公之心寧死而<lb/>
不忍傷其父之心如姜肱不忍於其弟王覽不忍於其<lb/>
<pb n="KR4e0083_WYG_010-10b"/>
兄皆本於愛親一念之誠推之耳季安英偉人也嘗搆<lb/>
堂以居未幾捐館長子原某綜其家原達弱冠原徳尚<lb/>
㓜相與升堂而念親之不可見也曰吾父之作斯堂固<lb/>
以驩聚余兄弟而豈料其遽止于是吾兄弟可以一毫<lb/>
利不利生嫌隙哉死而有知不孝孰大焉由是相愛益<lb/>
篤為弟者愉愉而敬其兄未嘗有違其兄為兄者怡怡<lb/>
而愛其弟未嘗計其弟之宜恭此其能久而益篤將白<lb/>
首無變也矣若夫兄而視弟之恭而為友弟而視兄之<lb/>
<pb n="KR4e0083_WYG_010-11a"/>
友以為恭交相責望兄施之銖而弟報之兩弟與之尺<lb/>
而兄與之分一飲食衣服芥蔕於其意一語言進退計<lb/>
較論量其間瑣瑣焉屑屑焉視人之交易鄙夫之計與<lb/>
稱裒引度沾沾焉其至參商也可坐而待此豈得為友<lb/>
恭也哉原達兄弟相視如常而人爭譽之曰友恭且以<lb/>
名其堂非其意也强而後從予遂從而記之<lb/>
　　　積善堂記<lb/>
仲尼曰積善之家必有餘慶以釋坤之初爻履霜堅氷<lb/>
<pb n="KR4e0083_WYG_010-11b"/>
至意也葢事必從微而至著君子當務其微必自幾而<lb/>
至成君子當守其幾必自始以至終君子當保其始故<lb/>
又曰善不積不足以成名小人以小善為無益而弗為<lb/>
也以釋噬嗑之終爻互相發明示人以善之當積也夫<lb/>
自一念之善一事之善以至百千萬事之善自一日之<lb/>
善一時之善以至百千萬年之善自一人之善至於一<lb/>
家之善一國天下之善為百千萬年後世之善善之所<lb/>
積慶之所餘也一念之善有一念之慶萬念之善有萬<lb/>
<pb n="KR4e0083_WYG_010-12a"/>
念之慶百千萬年之善有百千萬年之慶必其善有餘<lb/>
然後慶有餘未有善無餘而慶有餘也亦未有善有餘<lb/>
而慶無餘也善外無慶慶外無善君子但覩其善之積<lb/>
而不期其慶之餘他人但見其慶之著而不覩其善之<lb/>
微則夫積善者豈非君子傳心之要歟鄱陽大舟許氏<lb/>
宗由其先來自樂平之銘口盛宗也遂以積善名其堂<lb/>
而遣其令子正印來求記其有味於仲尼之訓也其得<lb/>
傳心之妙也危微精一所以積也四端萬行所謂善也<lb/>
<pb n="KR4e0083_WYG_010-12b"/>
凡壽考康寧富貴福澤之來皆所不求而自至視以慶<lb/>
餘名堂者有間其知本矣其自銘口之宗所積盛矣而<lb/>
大舟之積又可見矣其父祖以上不待言其父子子孫<lb/>
之積容有間乎雖然其請記也非欲有増益於此乎聞<lb/>
曹武惠王方冬不忍移其瓦甓慮傷蟄蟲宋正獻公少<lb/>
時見羣螘墮水編橋渡之此皆小善而出於至誠無所<lb/>
為而為之者推類充之真積力久善之所及庸有既乎<lb/>
是可以為斯堂之記<lb/>
<pb n="KR4e0083_WYG_010-13a"/>
　　　富溪堂記<lb/>
廬陵熂下羅氏為大族其析居富溪者今歴五世尤以<lb/>
詩禮相尚富溪發源帽嶺縈紆而來環匝其居乃下出<lb/>
於五坡東入於文江夾㟁多藂篁茂樹隠映蔥蔚信里<lb/>
仁之佳勝也羅君永泰又富溪之傑者元季之亂舉義<lb/>
兵保障鄉井屢殄賊兵鄉人徳之年七十餘乃卒其子<lb/>
三人曰賢徳賢佐賢達賢達間從余上湘江度桂林導<lb/>
灕江而南凡百餘日請於余曰余家於先祖源清始居<lb/>
<pb n="KR4e0083_WYG_010-13b"/>
富溪即以名其堂曰使吾子孫與溪之源流俱永長也<lb/>
幸為之記庶惠我兄弟且詔我後之人也葢無日不以<lb/>
為言余不得辭而於允泰之風流可槩見富溪之盛可<lb/>
徴騐賢達之意深為可尚也嗟夫富溪之源出於帽嶺<lb/>
以注於茲不知其幾千百嵗而未嘗竭焉則由其有本<lb/>
故也若羅氏之在廬陵數百年子孫蕃衍隨寓而隨盛<lb/>
非其祖宗之積徳以為之本安能至於是乎為之子孫<lb/>
者為能益浚其源毋竭其流若是溪焉乃毋愧於名堂<lb/>
<pb n="KR4e0083_WYG_010-14a"/>
之意也而亦豈有甚髙難行之事乎源泉有本不壅塞<lb/>
之則其出也無窮世徳在人不冺滅之則其盛也莫禦<lb/>
是故思祖考之忠厚也則不可以刻薄思祖考之謙抑<lb/>
也則不可以奔競思祖考之能學問也則不可以怠荒<lb/>
思祖考之務勤儉也則不可以驕奢思祖考之惠其鄉<lb/>
鄰睦其族姻也則不可以乖爭不竭其流能浚其源如<lb/>
是溪也必將入江轉海昭回兩間與河漢俱為榮光也<lb/>
賢達兄弟子姓可不勉之哉余世家文水之上與羅氏<lb/>
<pb n="KR4e0083_WYG_010-14b"/>
為世交喜賢達不墜其先業也樂為記以遺之<lb/>
　　　素位軒記<lb/>
余自洪武乙亥嵗客於贑城季大父山泉先生之門人<lb/>
髙君汝南為郡學官由是寓學中久之盡得交其學生<lb/>
横經論難情好漆宻若今之興安縣周君鳳祥其一也<lb/>
周君傳髙先生易學貢京師有聲於胄監既而選試獨<lb/>
一人髙等擢今官予復與相見十有五年於茲矣昔也<lb/>
少壯而今且班白矣然於初見時情懷論議皆不異焉<lb/>
<pb n="KR4e0083_WYG_010-15a"/>
蓋人之常情方其未仕也有爭名躁進之心及其既仕<lb/>
也有希髙望逺之意仕未崇顯而衰病及之未有不歎<lb/>
老而嗟卑者也故其在學校一舉足而望仕宦及其仕<lb/>
宦一舉足而望卿相其身所處之地其心無一息之或<lb/>
安而何望其有所及於物也為學官者無心於敎其子<lb/>
弟為民牧者無心於愛其百姓憧憧然何暇於日用之<lb/>
所為哉周君之學問固不如是葢有得於通而異乎常<lb/>
人之變也故其情懷議論無所動於外而窮達出處隨<lb/>
<pb n="KR4e0083_WYG_010-15b"/>
所遇而安且以素位名軒而求余記焉余覩周君在郡<lb/>
學時安於郡學故學成而充貢在太學時安於太學故<lb/>
名立而登仕今其令一縣也安於為令設心措慮惟在<lb/>
於令之所當為其惠澤之施及於物可知也興安路當<lb/>
交廣湘灕渠水之所發源山林沮洳蒙昧險阻之間居<lb/>
民纔二千餘户以應府司大藩之供億周君為政三年<lb/>
勉勉循循撫字而勸相之趨事赴功未嘗敢後由周君<lb/>
之心在乎此而無外慕之私也予觀古來循吏往往皆<lb/>
<pb n="KR4e0083_WYG_010-16a"/>
入為卿相為三公號知大體不為爵位所動者非養之<lb/>
有素其能然乎故其為三公不以為泰由其為守令不<lb/>
以為勞也守令其可易而視之哉周君勉之將由此為<lb/>
卿為相為三公亦安其心處之惠之及物也祗見其益<lb/>
多耳周君勉之毋忘其舊學焉為之記而系以詩曰<lb/>
君子之學用心於内思不出位不願乎外見在所居隨<lb/>
寓而安俯仰無愧心廣體胖彼或小人行險僥倖憧憧<lb/>
其思胡能有定勒銘於軒致美周君依乎中庸與天其<lb/>
<pb n="KR4e0083_WYG_010-16b"/>
旋變而有常時則乗之存乎其人樂則行之<lb/>
　　　友鶴軒記<lb/>
蘇子瞻作放鶴亭記謂山林遁世之士雖荒惑敗亂如<lb/>
酒猶足全其身而名後世南面之君雖清逺閒放如鶴<lb/>
好之則亡其國故隠居之樂雖南面之君未可與易也<lb/>
夫鶴之為物固不為非常可喜之觀如金珠犀象之可<lb/>
悦以邀世俗珍重然丹珠其頂潔其毛羽馴而善飛又<lb/>
能舉其翼髙下起舞稱適人意雖世俗之徒鬬雞走狗<lb/>
<pb n="KR4e0083_WYG_010-17a"/>
雄俠馳騁之暇或一見之亦未有不忻然者也然終無<lb/>
篤好而畜之者每思寄託於山林之野逸夫山林野逸<lb/>
之士豈誠斤斤焉營情於此哉彼陶潜嗜酒皇甫士安<lb/>
嗜書以至商山竹林之徒莫不名為有所好是豈真有<lb/>
聲色臭味足以窮心志極嗜欲也哉寄情於物不拘於<lb/>
物也新淦黄君伯原自謂友鶴翁未及識其人觀諸君<lb/>
子所以稱道之者則其人固清真冲散不騖於外者非<lb/>
友鶴也有鶴者也莊周嘗稱莊丈人曰其釣莫釣非特<lb/>
<pb n="KR4e0083_WYG_010-17b"/>
其釣有釣者也吾故以云<lb/>
　　　蘭菊軒記<lb/>
慎初周仲魯氏奉親之暇讀書鼓琴退掃閒軒尤喜種<lb/>
蘭菊謂蘭取其國香菊取其晚節是二物者春風百卉<lb/>
不能與之爭髙霜摧萬彚不肯與之俱瘁是皆出類而<lb/>
　㧞萃者也士生天地間與凡草木等亦何用有生也哉<lb/>
　予以見仲魯立志之髙逺也予嘗以古之人擬之臯䕫<lb/>
　稷契唐虞之蘭也夷齊屈子陶潛皆當時之菊也雖一<lb/>
<pb n="KR4e0083_WYG_010-18a"/>
花卉之微而臭味迺有相似者仲魯豈非得尚友古人<lb/>
之義歟余嘗過之見其培灌此二物而與之相忘於賔<lb/>
主之儀其隆師取友一念拳拳然不忘尊翁先生所以<lb/>
啟迪之者其有所源流哉予請以蘭菊名其軒非若場<lb/>
師圃人躭溺於是之比也他日歸鄉復過吾仲魯能以<lb/>
其餘芳惠及於我乎系以詩曰<lb/>
郁郁芳蘭春風澹如菊有黄花秋雲粲如匪紉匪佩匪<lb/>
咀其英如賔如友實陶我情我節之真我徳之純不在<lb/>
<pb n="KR4e0083_WYG_010-18b"/>
於物而在於人我謌朂爾心無外馳樂哉素履永保期<lb/>
頤<lb/>
　　　行素軒記<lb/>
位之有不同時之有不一曰時與位不同耶而道則一<lb/>
也葢時之泰可以進矣然君子有濡其首而止者時之<lb/>
否可以退矣然君子有賁其趾而行者故在易曰素履<lb/>
往无咎是知古君子不係乎時與位而貴乎行有素也<lb/>
使時泰而進然處貧賤而能安其素抑未嘗以不泰此<lb/>
<pb n="KR4e0083_WYG_010-19a"/>
予於吉水趙君名其軒曰行素而樂為之記也君好讀<lb/>
書嗜儒雅恂恂樂易有長者之風㢘介自持無慕外之<lb/>
意是以平日視富貴未嘗有歆艷之色視貧賤未嘗有<lb/>
嚬蹙之容此據其素履之間直能履道坦坦而有幽人<lb/>
貞吉之象也昔子思子曰素富貴行乎富貴素貧賤行<lb/>
乎貧賤今君名軒以是是知正心脩身以致夫樂天知<lb/>
命之實也歟趙為吉世家勲庸爵禄其家之所素有衣<lb/>
冠禮樂舉世之所素知而子孫又能安於其素非賢而<lb/>
<pb n="KR4e0083_WYG_010-19b"/>
能之乎<lb/>
　　　雙清軒記<lb/>
錦衣衞鎮撫劉君即其舍開軒樹松竹於前題其軒曰<lb/>
雙清而語余曰余嗜好淡薄而玩物適情因物感懷自<lb/>
勵以崇徳未嘗至役於物也間取松之穉弱者畚土而<lb/>
築之培灌之未幾而其枝幹條達濃葉蓊鬱蒼翠之色<lb/>
承霜雪而愈鮮葳蕤之影動日月而常清也余公退之<lb/>
暇對之如接佳賔如待益友忘其鄙吝消其膠擾如在<lb/>
<pb n="KR4e0083_WYG_010-20a"/>
千巖萬壑之中清風颯然清響泠然吾心泰然亦莫為<lb/>
他嗜好之所移也既而思之屬詞比事可以審幾引物<lb/>
連類可以窮理將求夫是松之比未有過於竹者也則<lb/>
又取而種之及其長也二物甚宜風雨之朝霜月之夕<lb/>
端人正士之相語以去就也㢘夫節士之相朂以赴義<lb/>
也而晴日閒舒之際又如直清之朋相與共立於朝也<lb/>
余因二物之相樹吾前也葢不敢有怠心是非惟二物<lb/>
者之相宜也而又甚與余相宜也劉君之言如此是不<lb/>
<pb n="KR4e0083_WYG_010-20b"/>
幾於道歟然余聞寓於物者不留於物清於濁者不激<lb/>
其濁謝其濁必自持以為清其清可易而撓也留於物<lb/>
者其患尤甚也劉公宦達敭歴中外抗情物表對松竹<lb/>
之頃嗜慾澹然一劉君也議論樽俎之間敷奏大廷之<lb/>
上公清直亮一劉君也髙懐雅量又豈拘拘然係於茲<lb/>
軒之内也哉吾知君之深有得於茲道也君名某字某<lb/>
鳳陽人嘗官閩中至今閩人喜道君之清節非韋布士<lb/>
所能及云<lb/>
<pb n="KR4e0083_WYG_010-21a"/>
　　　蓮竹軒記<lb/>
廬陽曾氏避新莽之亂來自魯國葢千餘年而學士益<lb/>
初巽初兄弟以文學行誼名天下鄉里兒童皆能道其<lb/>
姓字其家在龍潭自其父宋兵部侍郎東軒先生始自<lb/>
吉水分於永豐其鄉曰遷鶯則自其先始在南唐登甲<lb/>
科賜名也然龍潭之溪山環合九峯白覆連延其後如<lb/>
屏帷髙陂曲澗綺錯虹繞余嘗謂其人與居相宜也巽<lb/>
初之曾孫子棨間嘗種竹於庭植蓮於池開軒臨之以<lb/>
<pb n="KR4e0083_WYG_010-21b"/>
自怡而請予記予顔之曰蓮竹而本其家之故事而為<lb/>
記焉其家在宋宣和中有諱閔者與其弟民瞻並舉進<lb/>
士其所植竹一本兩竿蓮二花共幹而民曕擢甲科至<lb/>
大官遂以雙秀名亭二百年於此矣今子棨所植娟秀<lb/>
榮甚其將復為休祥趾美前脩乎但其媚色朝芳舒霞<lb/>
立玉亭亭靜娟千紅萬緑或微颷之奏林或殊祥之動<lb/>
目千娃萬枝艷不綺縠羣賢聚止味不粱肉狎暱之愛<lb/>
莫嬰而真淑之情至足比之亂淫哇而溺汙瀆者天壤<lb/>
<pb n="KR4e0083_WYG_010-22a"/>
懸隔矣故凡一世之聲色有足乎人之觀聽者子棨必<lb/>
不能以此而易彼也雖然是二者一物也有嗜好必溺<lb/>
心惟觀物可窮理易稱震為龍為蒼筤竹為蕃鮮為旉<lb/>
艮於木為堅多節竹於龍顔也故其發榮滋長朝夕文<lb/>
尋者與凡草木大異出乎震齊乎巽成言乎艮震艮竹<lb/>
之始終故貫四時而不改柯易葉也巽為木為白離於<lb/>
木也為科上槁乾為寒為金為木果巽蓮本也根於金<lb/>
故榮於巽華於離離色赤蓮之花其正色也金屬西方<lb/>
<pb n="KR4e0083_WYG_010-22b"/>
白蓮之本白者其實與本同也科上槁者其為房宻也<lb/>
的中薏味苦離也性寒乾也故其芳以潔剛柔合徳也<lb/>
皆非草木之比也子棨觀物而悟理窮則如竹之於冬<lb/>
日也使人以為難達則如蓮之於夏日也使人皆悦之<lb/>
則庶幾無累於物也若於其榮瘁開落栽培傾覆為祥<lb/>
為不祥屑屑然如場師圃人之為則又深為物之所累<lb/>
者吾知子棨之無是也<lb/>
　右記一首余十年前所作子棨今狀元及第同官翰<lb/>
<pb n="KR4e0083_WYG_010-23a"/>
　林出其舊巻乃誤數字因為重述之余文視舊作無<lb/>
　分毫勝處至於書則㸃畫間微覺有異不知何也因<lb/>
　并識焉<lb/>
　　　觀瀾軒圖記<lb/>
天下之美觀未有過於水者江河之浸溪澗之流方其<lb/>
安行而無齟齬也滔滔湧湧貼然而莫測其際恬然而<lb/>
莫知其所至寂然而莫聞其鳴聲及其風與之爭而水<lb/>
石與之鬬也則其聲發焉如鼔雷霆震天地其勢必下<lb/>
<pb n="KR4e0083_WYG_010-23b"/>
而歸移於東於此觀之有似乎君子當無事之際處常<lb/>
行之安便焉或無甚異也及其臨大節而不可奪當死<lb/>
難而不茍免鍧鏗炳烺震動天地不二其操與水之萬<lb/>
折必東何異哉雖然此苐觀瀾之一端耳若夫道體之<lb/>
妙由其靜而有本故能溥博而無窮其往者過非有所<lb/>
逐也其來者續非有所迫也可以觀理之通而致誠之<lb/>
徳焉林平南有觀瀾軒圖一巻為之記於左<lb/>
　　　望雲樓記<lb/>
<pb n="KR4e0083_WYG_010-24a"/>
京師天下之都㑹也極耳目之玩窮水陸之産既莫不<lb/>
可得見而有力者皆可指取至於富貴聲利亦有求而<lb/>
得之者也得於此必忘乎彼得於今必忘乎昔甚至忘<lb/>
其身以求足乎其心者有之矣而况其桑梓之恭故舊<lb/>
之念與其鄉里一丘一壑之所嘗游雲烟景彩倐忽朝<lb/>
暮有動心於悵望而興感者乎宜其愈久而愈忘之漠<lb/>
然曾不入乎夢寐也然試與之論其疇昔而悼其故舊<lb/>
則未有不為之慨然者而至於其父母存沒之懷子孫<lb/>
<pb n="KR4e0083_WYG_010-24b"/>
賢不肖之感有動於心至有歎息流涕而不能已者此<lb/>
人心之理所以常存不昧而有所陷溺者未嘗不有時<lb/>
而覺悟也使其每有所覺悟則無所䧟溺雖富貴聲利<lb/>
之徒常懐仁義忠厚之心必有長慮却顧之憂而無㝠<lb/>
蹈瞽趨之失所謂一舉足而不敢忘父母則所以持守<lb/>
其身者不容不謹如是雖蠻貊之邦行矣况為京師都<lb/>
㑹之地哉余鄉共家淦邑淦本𨽻廬陵金川玉笥襟帶<lb/>
其間亦天下之竒勝某僑居京師數年慨然以為一日<lb/>
<pb n="KR4e0083_WYG_010-25a"/>
之居陿陋不足以豁其心意乃撤而新之為樓若干楹<lb/>
集鄉之朋舊而落之張君子英金君㓜孜請予名且記<lb/>
之余惟於某二親有存沒之感悵望乎桑梓之間俛仰<lb/>
乎定省之際陟屺陟岵之詩歌之而欲無歌也北山蓼<lb/>
莪之什賦之而欲無賦也鞅掌之隙少興其懐時與賔<lb/>
客故人飲酒於斯其所思者逺矣請名之曰望雲是樓<lb/>
南向而故鄉之雲物依然在望凡吾鄉之人有桑梓之<lb/>
思而不能引去者登斯樓而一望亦庶幾其少伸也<lb/>
<pb n="KR4e0083_WYG_010-25b"/>
　　　川上亭記<lb/>
吉水以東山為鎮山勢自東而南屹然數峰隠映一縣<lb/>
其北一支至上槎兩峯離立如萬馬前馳而兩騎後殿<lb/>
也又曰指其形若槎然故曰上槎也余嘗以季秋逐桂<lb/>
香循溪水而入兩山如峽時復開豁有野田竹樹之觀<lb/>
可數里至其源山勢㧞起水石相激微波縈迴浸為平<lb/>
地居民康豫池可漁山可樵圃可蔬水田可耕稼而後<lb/>
苑梨栗殽蔬之供具充足余姻鄒氏宗貴自新淦來居<lb/>
<pb n="KR4e0083_WYG_010-26a"/>
此連世為士元季之亂先公與鼎梅翁間闗義旅共歴<lb/>
艱險繼而惟遜元英叔姪從先公學於鄉校後余女兄<lb/>
歸於源深余往來上槎之迹相接而鄒氏亭館之勝屢<lb/>
形於醉醒夢寐之間至於今不能忘也今年子英以景<lb/>
陵丞考績稱最朝於京師以川上亭記為請且曰先祖<lb/>
嘗自號川上作亭於溪水之濵余嘗欲請記以菲材入<lb/>
仕内廷繼復外補此心不能一日忘也茲新其亭敢以<lb/>
記請他日歸榮相與道古今而宴樂之追思世契亦足<lb/>
<pb n="KR4e0083_WYG_010-26b"/>
為草木之光華也余然其言書以記之<lb/>
　　　永新進士題名記<lb/>
吉之屬邑有九而廬陵吉水永豐泰和安福永新人才<lb/>
之出尤盛自進士設科擢髙第至宰相者永新劉楚公<lb/>
為稱首繼之者周益公與文信公也然則永新豈非權<lb/>
輿激勸視九邑為尤盛也歟故自宋天聖明道以來永<lb/>
新擢進士第者多出於名家世族祖孫兄弟聫芳襲武<lb/>
至元猶然也入國朝垂三十年乃復以薦魁江右進擢<lb/>
<pb n="KR4e0083_WYG_010-27a"/>
甲科豈非久塞而通時往而復此為之兆與葢扶輿清<lb/>
淑之氣必有所鍾當於山明川秀觀之予行視九邑永<lb/>
新之山川雄峙秀傑人生其間者固必有以享富貴成<lb/>
功名不可誣也矧聞昔者唐姚牛二公皆嘗㳺學禾山<lb/>
故楚公自少景慕則有以追配之而無愧則今有欲景<lb/>
慕楚公者又何不可及哉是在人之立志也於是學宫<lb/>
立進士題名碑予作記以為永新人士勸然爭先决科<lb/>
者予知必自學校始永樂丙戌臘月朔<lb/>
<pb n="KR4e0083_WYG_010-27b"/>
　　　南岡寺碑記<lb/>
南岡古刹也距邑二十里許其岡蜿蜒而起伏不一其<lb/>
脈視東山為祖相去亦二十里許遡其源甚綿逺逺望<lb/>
猶龍近視若象厥地林木薈蔚景趣幽僻唐敬宗寳厯<lb/>
二年有性空禪師來自丹霞結茅於茲嘗有詩曰一茅<lb/>
深鎖萬松幽雲自飛兮水自流拾得枯柴炊野菜大千<lb/>
捏聚一浮漚鄉之士大夫多敬信之皆極力䕶持遂成<lb/>
叢席額為孝義亦師曲為今時以慰士夫敦本之義文<lb/>
<pb n="KR4e0083_WYG_010-28a"/>
宗太和二年開化於茲一時西江法化之盛少有出其<lb/>
右者語載僧史茲不詳録宋紹興中寺乏住持太史黄<lb/>
山谷敦請青原唯信禪師主席是寺於是荆公退居林<lb/>
下亦相與甚宻所以一時宗風丕振得以嫓美前烈政<lb/>
和中丞相商英張公奏言師之苦志清修直與佛祖同<lb/>
條共命上大悦頒賜封號曰本覺禪師並袈裟紫金盋<lb/>
盂及一大藏敎更額崇義及御製飛帛皇覺寳殿以賜<lb/>
宸書迄今猶存國典甚優外給田百石有竒以為終老<lb/>
<pb n="KR4e0083_WYG_010-28b"/>
之具南宋荒唐載籍無攷不知何故革其寺名為南岡<lb/>
是寺之一大變也元仁宗皇慶初有能大師力為中興舊<lb/>
宇新開山川生色泰定中靈珠禪師繼師而起能紹隆<lb/>
佛祖垂不朽之案惜碑銘無存稽考無當幸有鐘銘猶<lb/>
足以存萬分之一噫滄桑疊變自唐以至於今其興而<lb/>
廢廢而興不知幾何人而幾何代我皇上龍飛掃蕩中<lb/>
原靖綏夷夏而此寺依然無恙不與世遷豈非山川之<lb/>
靈抑亦佛法之驗不然何以灰飛烟滅而此寺佛殿僧<lb/>
<pb n="KR4e0083_WYG_010-29a"/>
房莊嚴具足而無動揺一微塵乎予㓜時肄業於茲喜<lb/>
其地之幽僻而足以養晦㳺詠風前月下時得以聞南<lb/>
浦之敎後永樂四年復得與師聚首燕京促膝話舊師<lb/>
慨然有歸志既歸一擴其舊一時佛殿及右方丈禪堂<lb/>
戒堂香積厨庫諸寮以及山門不半載而厥功告竣不<lb/>
唯西竺得師而其道益彰將使唐之性空宋之唯信元<lb/>
之師能靈珠諸大老於常寂中無不合掌讚嘆而喜正<lb/>
法眼藏之流通於無盡也予時慶喜其有成功而又得<lb/>
<pb n="KR4e0083_WYG_010-29b"/>
以見所未見聞所未聞而為之記<lb/>
　　　雙江橋記<lb/>
距螺川之東二十里許與文江接壤有橋曰天富迺雙<lb/>
江渡口皇華之要津也左發源於分水嶺右濬注堯溪<lb/>
崇福二流環繞若帶滙鷺渚章貢而逺達乎江滙輿梁<lb/>
之設由來久矣且旁有屋亭數楹為憩息所復設飲以<lb/>
濟渴者舉凡工賈出入差徭之奔命驛逓之過臨與夫<lb/>
樵蘇往來俱於是焉依奈嵗久弗葺洪漲洊臻橋梁傾<lb/>
<pb n="KR4e0083_WYG_010-30a"/>
圯一溪千里望洋而歎臨流而返不獨春秋浩瀚時然<lb/>
也有郭崇徳等目撃心愴思復舊規然一倡羣和費可<lb/>
以勉致而石猝難力集恐蹈築室道傍之誚不意近山<lb/>
之麓搜土得石經營圖度四匝月而橋成向之興歎而<lb/>
返者皆不病渉不逺千里索余記之余曰橋之克續也<lb/>
神之助人之力也奚以記為雖然石偶得於青山出乎<lb/>
不意晴霽横空匪一朝夕不妨工礙物應天時而合慶<lb/>
可記也橋成而行者喜居者安奠定於磐石愜人心以<lb/>
<pb n="KR4e0083_WYG_010-30b"/>
誌美可記也至若鎖鑰雙江永利民物續千里之一脉<lb/>
壯形勝於無窮可記也爰誌之為利濟者勸<lb/>
　<lb/>
　<lb/>
　<lb/>
　<lb/>
　<lb/>
　文毅集巻十<lb/>
</p>
<p>
</p>
  </div>
<div>
<head>文毅集巻十一</head> <lb/>
    <p>
<pb n="KR4e0083_WYG_011-1a"/>
欽定四庫全書<lb/>
　文毅集巻十一<lb/>
　　　　　　　　　　　　　明　解縉　撰<lb/>
　　傳<lb/>
　　　太原王傳<lb/>
解元字善長吉安吉水人竦眉俊目曙光玉立神彩逼<lb/>
人垂手過膝能百歩穿楊葉號小由基能以索持犀牛<lb/>
却行嘗乘駿馬馳突賊陣往返如飛初起兵保安軍徳<lb/>
<pb n="KR4e0083_WYG_011-1b"/>
清砦積功授清澗都虞侯建炎三年詔𨽻韓世忠擢偏<lb/>
將軍世忠出下邳聞金人大至衆心揺愕世忠憂之元<lb/>
便領二十騎㳺撃俘其生口備悉敵情俄而復出敵騎<lb/>
數千四面集元擲身陷陣左右鶻擊大呼聲振刀甲一<lb/>
大酋驚墜馬走衆俱辟易遁去以功授閤門宣贊舍人<lb/>
苗劉之變從世忠討平之苗劉走追之臨平戰良久抽<lb/>
戈解甲單騎盡擒之浦城四年三月金人攻浙西世忠<lb/>
邀之京口横海舟以截江敵出小舟數千以長鈎扳艦<lb/>
<pb n="KR4e0083_WYG_011-2a"/>
元躍入其舟大呼盡殺短兵撃殺數十百人生擒數大<lb/>
酋仰擲之海舟頓絶無能脱者以功授忠州團練使統<lb/>
制前軍討閩冦范汝為及湖外諸冦功皆第一劉忠者<lb/>
長沙劇賊也擁衆數萬據白面山前阻水而營官軍撃<lb/>
之多失利有詔世忠及元進討之距賊營三十里而陣<lb/>
衆心憚之元單騎直前渡水薄賊營持丈八長矛據鞍<lb/>
四顧賊慴其狀貌莫敢鬬賊環營皆望樓從髙瞰下視<lb/>
其指呼倐忽四集世忠患之元得其情勢歸告世忠曰<lb/>
<pb n="KR4e0083_WYG_011-2b"/>
易與耳請為將軍卒期破之乃率兵五百長㦸居中翼<lb/>
以弓矢自領十餘人一鼔據望樓立赤幟麾兵四面並<lb/>
進賊驚擾迸散劉忠鎧甲赴水元解衣入水生擒之湖<lb/>
外悉平改相州觀察使紹興四年金人及偽齊入冦世<lb/>
忠自鎮江趨揚州元趨辰州金兵大至元度明日必至<lb/>
城下先遣百人伏於要路百人伏於嶽廟自以四百人<lb/>
伏於路隅令曰金人若過我先出掩伏要路者見我麾<lb/>
號則立幟以待金人必走嶽廟伏兵皆出又決河以遏<lb/>
<pb n="KR4e0083_WYG_011-3a"/>
之賊破必矣金人果走嶽廟元追獲不可勝計時城兵<lb/>
不滿三千金萬户黒頭虎最號驍勇直造城下㑹語元<lb/>
即跳下城擒之威振兩軍未幾兀术怒督兵四面攻城<lb/>
元力戰却之追奔十餘里金人自驚擾溺死十餘萬人<lb/>
改同州觀察使六年與世忠出下邳以數百騎破敵伏<lb/>
兵萬餘人連戰大破之授保順軍承宣使十年略地淮<lb/>
陽至劉伶莊騎兵才數百敵騎數千來迎戰元揮戈大<lb/>
呼衆皆爭奮敵遂披靡後部駭懼元躍馬大呼曰解承<lb/>
<pb n="KR4e0083_WYG_011-3b"/>
宣今日以一騎臨陣能戰者與我戰敵聞之震慄元因<lb/>
突入其陣大戰自辰至午馬足盡赤敵衆大敗加授神<lb/>
龍衞四廂都指揮使明年世忠罷兵柄為樞宻使以元<lb/>
鎮江駐劄御前都統制以統世忠之衆又明年進侍衛<lb/>
親軍馬歩都虞侯封太原郡公保信軍節度使見朝廷<lb/>
専主和議屢表諌上不聽知大功不建感激發病薨時<lb/>
年五十四贈檢校少保晉國公諡武襄孝宗追封太原<lb/>
王諡曰忠武夫先世有善而不知是不知也知而不傳<lb/>
<pb n="KR4e0083_WYG_011-4a"/>
是不仁也不仁不知豈得為賢者乎故凡觀於此者尚<lb/>
惕然而有感哉<lb/>
　　　伯中公傳<lb/>
觀我名子尚入試名觀臨川吳文正公更字之曰伯中<lb/>
㓜警敏嗜學不以食息廢口不絶吟諷精思妙契至忘<lb/>
寒暑幼時大父莊山公藏書萬巻竊讀殆遍大父久而<lb/>
方覺已甚竒之受學於季大父主靜公公善誘導居嘗<lb/>
舉所見宋儒諸老宿徳儀型嘉言善行令人竦然伯中<lb/>
<pb n="KR4e0083_WYG_011-4b"/>
益自刻苦父萬安公清曠不仕家僅給無餘獨處一室<lb/>
隘甚人不能堪晨起供灑掃園蔬厨竈之下書冊不離<lb/>
手簞食瓢飲炊菽數籩且啖且讀未嘗知味天文地理<lb/>
兵刑歴律靡不精究尤深於易考宋史如指掌著宋史<lb/>
一千巻天文星厯一巻地理若干巻衍八陣圖注武經<lb/>
刑書通攷一巻作萬分厯推歩如神作儒家博要四書<lb/>
大義周易義疑通釋古賦攔江網策塲備要今行於世<lb/>
家君嘗夢於東門嶺遇宋儒者數人衣冠儼然進而揖<lb/>
<pb n="KR4e0083_WYG_011-5a"/>
之其一人曰我朱元晦也聞有解觀我者善學汝知之<lb/>
乎答曰叔父也遂與之俱來覺而告之伯中乃獨喜自<lb/>
是名譽日炎起矣從學者益衆天厯己巳與弟蒙俱試<lb/>
江西主事林興祖欲舉為首彭士竒私於夏日孜興祖<lb/>
怒甚捧兩巻却立楹下徐第為四五乃兄弟不失倫焉<lb/>
士論慶之同上春官不合乃留與吳文正公論辨星厯<lb/>
宋書流誦古今不遺一字語嘗通夕文正公遂以宋書<lb/>
屬之至順辛未南還壬申再舉於鄉再不第至正癸未<lb/>
<pb n="KR4e0083_WYG_011-5b"/>
翰林典籍危素奉詔來起修三史伯中至京上書其畧<lb/>
曰遼與本朝不相渉又其事已具五代史雖不論可也<lb/>
所當論者宋與本朝而已而所以定二國之統者葢有<lb/>
四説焉一曰明國朝之大體二曰稽先哲之成法三曰<lb/>
證時賢之確論四曰審事變之微權恭惟太祖皇帝龍<lb/>
興朔土征伐四克啟運立極前無所因此葢班固所謂<lb/>
得天統者也當時餘蘖尚假息河南至太宗皇帝而後<lb/>
中原之地踐為荆榛所得户口不過百萬當是時宋猶<lb/>
<pb n="KR4e0083_WYG_011-6a"/>
聨夾攻之好世祖皇帝至元十三年然後平宋以上接<lb/>
百王之統東南之地繁盛富庶所得户口乃一千三百<lb/>
萬是皆居天下十分之八由是論之天朝平金在先而<lb/>
事體輕平宋在後而事體重今議者乃欲以先後為尊<lb/>
卑而不知本重輕以正其大體且得以辨其先後不通<lb/>
之説夫今之職制先至者居右議者之論葢本於此臣<lb/>
愚觀之先至者宜居右先去者可居右乎正猶人家長<lb/>
㓜先生者為兄先死者得為兄乎推之於國先興者為<lb/>
<pb n="KR4e0083_WYG_011-6b"/>
尊先亡者得為尊乎此先後之論所以不通也若論輕<lb/>
重則理易明矣今之斷例二事俱發以重者論是重可<lb/>
以該輕輕不得以掩重也在禮祖有功宗有徳太祖皇<lb/>
帝以開創啟運之功廟貌為祖世祖皇帝以平宋混一<lb/>
之功亦廟貌為祖蓋以啟運平宋二者俱重故也議者<lb/>
乃欲援金以為正統如此則承金統者實在太宗皇帝<lb/>
然既以守成之徳稱宗即有平金之事為輕明矣若天<lb/>
朝正統截自此始則推之於前而太祖皇帝得天統者<lb/>
<pb n="KR4e0083_WYG_011-7a"/>
不白矣引之於後而世祖皇帝接百王統者不著矣此<lb/>
輕重之理所以易明也臣愚所謂明國朝之大體者此<lb/>
也有宋則及於漢而過唐其君則有若太祖太宗真宗<lb/>
仁宗有若髙宗孝宗皆賢明之主其大臣則有若李忠<lb/>
定公張忠獻公趙忠簡公皆傑出之佐論道學則有周<lb/>
程張邵朱吕之繼統論文章則有歐蘇王曾之名世論<lb/>
隠逸則有陳摶魏舒林逋之清髙論忠義則有若李若<lb/>
水楊邦乂李芾文趙韓王李文靖公冦萊公王沂公有<lb/>
<pb n="KR4e0083_WYG_011-7b"/>
若范文正公富鄭公韓魏公司馬温公有若文天祥之<lb/>
死節類皆炳炳烺烺足以追跡三代漢唐比之隘矣至<lb/>
於遼則與宋相隣百五十年金則首末百二十年遼惟<lb/>
聖宗道宗二主歴九十年金惟世宗章宗二主歴四十<lb/>
餘年皆與宋講和號為承平然以元魏孝文興禮樂崇<lb/>
文治方之恐猶有逕庭也然則宋之為宋比之漢唐有<lb/>
光遼金之為遼金比之元魏而猶歉譬之鳬雀短長其<lb/>
天素定恐非人力所得而繼續増損也臣愚所謂稽先<lb/>
<pb n="KR4e0083_WYG_011-8a"/>
哲之成法者此也前清河公作淮安王神道碑言宋承<lb/>
中華之運世祖皇帝紹運撫圖正獻公脩世大典其叙<lb/>
平宋曰世祖皇帝遂能一六合以上接百王之統又述<lb/>
補邵一首曰元魏伯而王者也宋周之期功也遼之伯<lb/>
日抱珥也此非有愛於宋而私之也獨東原謝端著書<lb/>
以主金遼亦欲自為私説而已初未嘗謂可加於宋也<lb/>
且既以髙宗為徽宗嫡傳非漢晉疏屬之比則昭烈元<lb/>
帝猶得上承正統於髙宗復何疑焉先世郝文忠公謂<lb/>
<pb n="KR4e0083_WYG_011-8b"/>
綱目既正蜀漢之統而舊史尚仍陳壽之作乃著續後<lb/>
漢書以反之正姚文公謂昭烈既以帝不書名春秋法<lb/>
也時書名者惡其諼詐憑陵誘執中夏之君而戕之也<lb/>
金人之在靖康専以講和誑惑為術賣國之臣從而信<lb/>
其欺屏撤守備括金帛鉅億以填溪壑卒誘執二帝驅<lb/>
迫三千口於絶域其懐諼縱毒宋之人迷而不悟也仁<lb/>
人志士至今為撫巻憤惋夫狙詐狐媚以取天下石勒<lb/>
猶且羞之矧大道為公之世乎仰惟天朝以淳龎忠厚<lb/>
<pb n="KR4e0083_WYG_011-9a"/>
天心修史垂訓所宜取法春秋永昭鑒戒若强不義者<lb/>
遂可躐居恐傾奪成風人欲肆而天理滅矣臣愚所謂<lb/>
證時賢之確論者此也或者曰髙宗不能復讐嘗屈節<lb/>
稱臣於金豈復得居正統臣愚應之曰唐髙祖稱臣於<lb/>
突厥矣然頡利卒為太宗所擒唐之統固自若也而何<lb/>
有於突厥晉髙祖稱臣於契丹矣徳光入汴卒不能與<lb/>
漢爭則晉統自有繼之者而何論乎契丹大抵倉卒舉<lb/>
事不能仗義自立而屈已稱臣於人豈待智者而知其<lb/>
<pb n="KR4e0083_WYG_011-9b"/>
失策故繼世之君幸而如太宗則立雪其恥不幸如出<lb/>
帝則自底滅亡然而中夏有主則一夫之存亡固不容<lb/>
以變其統此五代史記所以係漢係周而初無與於契<lb/>
丹也有如髙宗之失策特誤於奸臣而又為梓宫太后<lb/>
屈爾方是時尼堪既死烏珠屢剉劉錡大㨗於順昌而<lb/>
岳飛乘勢獨克有虎視燕雲之勢陜西山東兩河忠義<lb/>
之士蝟毛而起自非秦檜矯詔殺飛舉垂成之業而棄<lb/>
之則金人其能坐而有之哉及孝宗繼世定為叔姪之<lb/>
<pb n="KR4e0083_WYG_011-10a"/>
國則金世宗已讓髙宗為兄與澶淵之盟無幾矣延乎<lb/>
理宗遂夾攻蔡城而克復之雖天兵之力然而殄其祀<lb/>
屋其社亦足雪九世之讐恥矣葢金之興既在宋後而<lb/>
其亡也又在宋前宋統始終自當屬於皇元彼何與於<lb/>
此哉或者又曰金人嘗甘心於徽欽靖康統絶則金當<lb/>
續矣臣愚應之曰周幽王嘗陷西戎之難平王東遷宗<lb/>
周黍離矣仲尼作春秋乃始明尊周之大義則周之統<lb/>
未嘗由幽王而遂絶也晉懐愍亦罹青衣之辱元帝南<lb/>
<pb n="KR4e0083_WYG_011-10b"/>
渡神州陸沉矣朱子作綱目亦復帝晉則晉之統未嘗<lb/>
隨懐愍而遂亡也聖賢經世立法正以存天下之大防<lb/>
焉耳臣愚所謂審事變之微權者此也誠以此説而勘<lb/>
㑹之則羣疑氷釋大道天明正宋統以槩舉遼金公義<lb/>
表著人心壓服永有辭於萬世矣時任事多右金統書<lb/>
上大忤羣公公亦徑歸其後書成天文厯律多竊取公<lb/>
餘論姪孫縉以洪武己巳嘗録是書於華葢殿奏之亦<lb/>
庶幾公之意也公嘗於居近虎丘山講學後又建東山<lb/>
<pb n="KR4e0083_WYG_011-11a"/>
書院於金釵嶺扁曰麗澤齋弟子自逺至者甚衆公授<lb/>
徒廣陵廣陵天下繁華極處也然歌舞未嘗敢近公整<lb/>
齊嚴飭目光如炬人敬畏之至正丁卯再舉於鄉明年<lb/>
試春官臨川吳當見其文知之恐其入而有為也詆黜<lb/>
之物論沸然公遂不復出矣公嘗至胄監傾動來觀曰<lb/>
不識解觀我何狀乃爾竒特耶至正辛丑陳友諒屢書<lb/>
聘之不往以書勸其息兵保境友諒不從遂謝病著書<lb/>
江州破死焉歸塟里之上斛山娶古城劉氏子五人<lb/>
<pb n="KR4e0083_WYG_011-11b"/>
太史氏曰公山弗擾以費畔季召孔子欲往曰吾其為<lb/>
東周乎孟子對宣王曰保民而王莫之能禦也聖賢之<lb/>
意何以異哉朱子曰管寧卒於魏特重其人而傷其卒<lb/>
於魏是傳也其考於斯歟<lb/>
　　　淵靜先生小傳<lb/>
先生諱子玉字成我小字泰吳文正公更字之曰季通<lb/>
晚號鑑湖老樗自㓜沉靜少言勤學不怠年十三理家<lb/>
事如成人聲色不大而門内肅然居䘮無闕禮者君子<lb/>
<pb n="KR4e0083_WYG_011-12a"/>
稱焉肆力於古學吳文正公招與共學不往虞文靖公<lb/>
歸自翰林或勸挾所業往見可借助聲名不從兀坐齋<lb/>
居玩心髙明人莫窺其際其來學者亦弗拒久之教授<lb/>
桐江之上慕而從者日盛隨其材質誘掖之為學者師<lb/>
垂三十年中更亂離與人言惓惓忠義多所變化人比<lb/>
之王烈王通云聖朝詔下徴賢郡縣衆方起之曰吾壯<lb/>
盛年且不仕今老矣尚須禄位耶卒不起至於振勵士<lb/>
風扶樹教基則深致其意吉之文獻足徴大抵皆其力<lb/>
<pb n="KR4e0083_WYG_011-12b"/>
也晚年敎其孫興壽榮皆能文章先生天性嚴重有威<lb/>
儀長身玉立雙眸炯炯射人鬚髯奮張强横者望之屏<lb/>
風而士大夫率以為儀型在治朝無所干譽處亂世無<lb/>
所屈辱誨人不倦出於至誠所過無後言所居無惡聲<lb/>
周旋規矩從容大道要之聖人之徒有成者也<lb/>
　　　顯考筠澗公傳贊<lb/>
解雁門人也自唐家吉已七百年餘至封王封公徳盛<lb/>
顯極矣篤於先公元季亂至甲午南北絶一羽不通江<lb/>
<pb n="KR4e0083_WYG_011-13a"/>
西義旅城守至亂散公自京師乘單舸經賊中數千里<lb/>
至吉義兵城守復堅數郡完固十餘年公往來其間為<lb/>
之畫策間道往返十數迎母得父死王事殯賊中信旦<lb/>
暮哭江上泪盡繼以血感動江東西賊亦歸順以書説<lb/>
陳友諒歸正不失為江都王其大臣左右大讙欲兵之<lb/>
五王者救之得免與其友孫本立等謀曰觀陳氏多建<lb/>
置亂賊朝政靡寧勢不可久天命在朱氏盍往歸之舉<lb/>
數千里内應是據陳氏之腹而扼其喉也衆皆然之請<lb/>
<pb n="KR4e0083_WYG_011-13b"/>
往曰吾有老母家流離不可頃刻離諸君疾行無疑此<lb/>
轉禍為福之機也傳相告語陳氏所置官皆附上江西<lb/>
本公往來豪傑間首謀也又往説天瑞於贑天瑞猶豫<lb/>
公即去之海道使者至以先祖死節事贈平章政事以<lb/>
參知政事宣授公公拜書不受國初李宣公劉伯温等<lb/>
皆薦召至京師固辭歸處環堵三十餘年上數召至賜<lb/>
勞加厚常御華葢殿問所以教朕者對曰明徳慎罰上<lb/>
甚嘉納之令縉侍還年幾九十矣公在元盛時與弟闔<lb/>
<pb n="KR4e0083_WYG_011-14a"/>
業胄監者十餘年自祭酒以下數千人皆拭目焉經明<lb/>
文健為詩歌沉雄慷慨富貴流麗尤善筆札五知貢舉<lb/>
五魁胄監對衆吐辭賢愚屏息所至人望而畏之然或<lb/>
酒酣談笑一座盡傾同衞武公之戱謔不虐也先公諱<lb/>
開字開先學者稱筠澗先生有書解文集若干巻贊曰<lb/>
大知幾先沉雄仗義壽考百齡氣葢一世方元極盛公<lb/>
謂將亂救世囏危不避其難單舸萬里來蒞江西江西<lb/>
義旅有言從之堅守十年係公一歸﨑嶇間諜欲就大<lb/>
<pb n="KR4e0083_WYG_011-14b"/>
忠持木支天歴説羣雄報韓不成安之若命晚節孤真<lb/>
克遇神聖勞問寵錫顧其儀刑不惠不夷既和且清百<lb/>
世之下慶雲景星<lb/>
　　　　翰林學士左春坊大學士眷侄胡廣填諱<lb/>
　　　宏文館學士羅復仁傳<lb/>
洪武四年丁酉宏文館學士致仕羅復仁卒復仁江西<lb/>
吉水人初從陳友諒見其所為不樂為之用嵗壬寅上<lb/>
兵至九江因援身來歸上得之甚喜命侍左右親任之<lb/>
<pb n="KR4e0083_WYG_011-15a"/>
從破友諒於彭蠡遂賫蠟書諭袁臨諸郡甲辰上即吳<lb/>
王位除中書諮議復仁性率直每論事指陳得失無有<lb/>
隠避由是待遇甚厚及大兵圍武昌友諒之子理固守<lb/>
不下復仁往諭之至城下號慟竟日理信之使召入問<lb/>
故復仁盛陳上威徳且曰大兵所向猶拉朽今不降城<lb/>
且屠城中民亦何罪願早為之所庶家族可保也理驚<lb/>
憒遂降復招撫江西還為國子助教以老賜小車出入<lb/>
每宴見賜坐飲食丙午春使山西時擴廓帖木兒以恢<lb/>
<pb n="KR4e0083_WYG_011-15b"/>
復為名前後使者多被害復仁至折以天命人心所向<lb/>
擴廓亦心善之即日遣還洪武元年遷翰林編修二年<lb/>
冬賫詔諭安南使無侵占城池安南未即受詔復仁曉<lb/>
以大義其君臣慴服比歸遺金貝土物甚厚復仁辭不<lb/>
可洎歸奏之上多其㢘讓改翰林檢閲未幾拜宏文館<lb/>
學士屢召與論事嘗操南音以對上以其質直多見聽<lb/>
納呼為老實羅而不名賜以誥命初復仁所居甚陋上<lb/>
嘗過之復仁方操塗具完壁上笑曰是豈所以處賢士<lb/>
<pb n="KR4e0083_WYG_011-16a"/>
哉即日賜地城南門内尋乞致仕許之賚予甚厚陛辭<lb/>
復賜大布之衣而題其背曰性雖麤率忠直可喜賜此<lb/>
布衣放歸田里時人榮之已而上念之復驛召至京師<lb/>
居三月憫其衰賜玉帶名馬鐡拄杖及家僮飲食之具<lb/>
復遣還至是卒於家年七十四深於易尤善為詞賦在<lb/>
翰林有玉堂唱和藁云<lb/>
　　　蕭定基小傳<lb/>
蕭定基字守一登天祐三年第任監成都市買務引江<lb/>
<pb n="KR4e0083_WYG_011-16b"/>
水溉田民受其利多少有約㑹李順之亂成都大豪樊<lb/>
氏盗改其約以一晝夜為六晝夜由是他縣嵗賂之迺<lb/>
得其餘水訟不决者二十年上命定基往迺親決水視<lb/>
樊氏縣一晝夜水有餘樊氏始伏罪諸縣得水如故約<lb/>
召為監察御史裏行蘄守王蒙正恃勢責賂誣屬縣長<lb/>
罪死詔定基治之定基謂其隨吏曰䝉正賂汝必受之<lb/>
以告我䝉正果賂之直三百萬定基因以正其獄仁宗<lb/>
欲官其一子定基以遜其隨吏除判開封府遷侍御史<lb/>
<pb n="KR4e0083_WYG_011-17a"/>
宜州蠻作亂以定基安撫廣西定基馳至問所以反曰吾<lb/>
知之廼蒐諸澄海忠敢士萬人守要害戒諸將賊至廼擊<lb/>
歸則已蠻不敢動嘗奏邊臣多好喜功生事張皇賊勢但<lb/>
當一鎮以静則邊日寧矣仁宗曰定基能如此可召用之<lb/>
賜書褒焉㑹三司度支使王淇使江淮議鹽酒事請與俱<lb/>
遂除三司鹽鐵判與淇俱使江淮至吉水除淮淛荆湖置<lb/>
制發運使以官卒於家贈兵部侍郎後又封廣陵侯子汝<lb/>
礪汝皆汝器汝奭孫服皆有名<lb/>
<pb n="KR4e0083_WYG_011-17b"/>
　　　胡直翁傳贊<lb/>
胡直翁名鼎字重器新淦縣蕭峽人也少從鄉先生聶<lb/>
政學春秋於清江元末奉父母避亂播遷能盡孝養遭<lb/>
䘮塟祭無違禮且方亂時重器即念江西省治龍興有<lb/>
城郭兵衞可依與兄璉俱徙家城中竟賴以安國初郡<lb/>
守程君國儒學行為時師表能文章於人少許可日延<lb/>
禮宿講畫條敎鼔舞後學名士畢集於洪都每月季試<lb/>
五經大義璉治尚書而重器學春秋兄弟牽聫得舉國<lb/>
<pb n="KR4e0083_WYG_011-18a"/>
儒大稱賞儒者皆屈服繼而璉升朝為顯官重器退而<lb/>
家居兄弟愉愉州閭相慶以為復見古道人或謂重器<lb/>
髙尚不慕仕進曰非不慕也有司季試猶且應之不得<lb/>
仕其命也夫或譽其純謹言行始終無違者問之輙謝<lb/>
曰有是吾以安吾生存吾性也與朋友處久而益善人<lb/>
或問之曰吾不能妄語故無失信耳或敎為假托之辭<lb/>
靣頸發赤竟不能從謙恭樂易對家人稚子不易也遇<lb/>
人有急力可及則賙之鄉鄰有爭競片言折之莫不慴<lb/>
<pb n="KR4e0083_WYG_011-18b"/>
服篤於教子非義不言嘗夜課讀書自諷誦以分其勤<lb/>
未嘗語及邪曲且曰丈夫學聖賢學志聖賢志惟不以<lb/>
死生禍福介意則不負所學克遂其志君子皆為然年<lb/>
七十有五矣人皆稱之曰直翁而余為之傳賛曰<lb/>
吾嘗往來蕭峽金川之上弔子雲梅福之遺蹟想其髙<lb/>
風而不得見其隐君子與之語及壯逰龍興見胡先生<lb/>
人或譽其髙尚應之曰非不欲仕有命焉皆稱謂直翁<lb/>
而考其平生之行無不然者昔司馬君實自不妄語始<lb/>
<pb n="KR4e0083_WYG_011-19a"/>
而後行事無不可對人言者今直翁其近之矣且非倦<lb/>
逰而克肥遯豈不超然子雲梅福上歟<lb/>
　　　亡友六君子傳贊<lb/>
洪武戊寅予友黄君玉鉉金華兄弟皆遭故死非其罪<lb/>
予深悲之又念平生故人自少至長相見莫逆者六人<lb/>
皆客死京師劉君樸周君霖廖君存廖君持劉除學官<lb/>
未赴周應進士舉不中廖嘗為憲掾吏其弟除温州同<lb/>
知玉鉉鎮江知事金華自中書舍人出為汝寧敎授其<lb/>
<pb n="KR4e0083_WYG_011-19b"/>
文章學行皆不愧古人與予為膠漆契期生死不相背<lb/>
負乃皆先予而逝且其所遭遇顛頓坎坷不得一申其<lb/>
志大可悲也後死之托悠悠蒼天葢嘗過大梁徑北邙<lb/>
入潼闗至太華終南山之下因記憶金華所為文不覺<lb/>
為之出涕也恐六人者久而湮沒予之責有不得辭者<lb/>
矣乃著其大節作亡友六君子傳<lb/>
劉樸字子素吉水瀘江人也少有志節所交友死生患<lb/>
難托之皆能盡其義輕財利重然諾議論英發評古今<lb/>
<pb n="KR4e0083_WYG_011-20a"/>
人物賢否髙下事之成敗曲直毫髪不爽然耿介絶俗<lb/>
雖至親洽友出一語非義望望然去之所不為者雖死<lb/>
不可强由是寡合其書清勁灑落為文章詩歌古雅典<lb/>
則世家治尚書其系出於長沙宋初居郡之西昌石臺<lb/>
吉州進士自劉濟川始其逺祖也龍津先生諱罈者其<lb/>
從祖其兄伯川國初為户部主事有才俊其尊君文明<lb/>
博學隠徳樸有子四人曄煜焯炳<lb/>
周霖字子用吉水桑園人自少以聰敏聞治春秋諸史<lb/>
<pb n="KR4e0083_WYG_011-20b"/>
百子博洽無遺嘗與共談達旦上下數千載興亡成敗<lb/>
事如目覩聽者忘倦善談論亦寡合者應進士舉不中<lb/>
卒時年纔三十餘其家世自廬陵烏東徙居吉水桑園<lb/>
時髙宗南渡也子用善敎族人子弟皆能文章有子曰<lb/>
綺曰綖<lb/>
廖存字敬存其父退省遭亂遣東西從學受詩經刻苦<lb/>
不懈國初與其兄敬先應進士舉不中按察司辟為掾<lb/>
已而棄歸學益進朝於京師遇疾卒子一世家吉水東<lb/>
<pb n="KR4e0083_WYG_011-21a"/>
溪<lb/>
廖持字敬已敬存弟也㓜爽朗不羣特與予善刑部公<lb/>
元禄稱其志操及為隰州同知考滿至吏部侍郎侯庸<lb/>
方好諛佞敬已入謁不拜庸尋他事罪之下獄卒有子<lb/>
一人<lb/>
黄玉鉉初名鼎字孟舉少有美譽於書無所不讀通五<lb/>
經與弟金華齊名文章甚似蘇子瞻司馬子長皆善議<lb/>
論玉鉉仕終小官一世皆知名<lb/>
<pb n="KR4e0083_WYG_011-21b"/>
黄金華登進士第時年十八髙皇帝眷顧之甚厚有文<lb/>
集若干巻其家世自旴江為令吉水其曽祖立道多藏<lb/>
書其大父九衢博學老儒父粲稱善人兄弟皆有子贊<lb/>
曰<lb/>
唐虞有八兀八凱周有八士同出一家同顯於世如彼<lb/>
其盛也今六君子者材出一州而所就如此夫何如其<lb/>
可惜也夫何如其可惜也嗚呼噫<lb/>
　　　東溪廖孝子傳<lb/>
<pb n="KR4e0083_WYG_011-22a"/>
張鍠伏質報父仇曹娥沒水求父屍不幸而死吉翎代<lb/>
父受刑黔婁為親請命幸而不死然皆自分必死矣幸<lb/>
不幸有命焉人尚憐而著之王子安省父南交溺於海<lb/>
廖自公省父大寧溺於河死命也而心不展志不伸不<lb/>
誠重可憐也嗚呼安居固樂於奔馳閨闈固樂於行旅<lb/>
人不知命也有定焉當死也居亦死行亦死自公雖未<lb/>
嘗必其死然曷嘗計其死且而死於省其親也豈若死<lb/>
於兒女子之手者乎於是王子安死千年而自公繼之<lb/>
<pb n="KR4e0083_WYG_011-22b"/>
自公㓜能文章跟經躪史淵涓耿節恂恪恭敬儼然貌<lb/>
不逾中人而所當為奮發如雷霆不可測其父敬先謫<lb/>
大寧三四千里水陸竒險自公嵗往省不以寒暑需有<lb/>
大父有母有叔父有弟姪有妻子家人衆多當離别忍<lb/>
泪眥睫間强顔笑語慰帖老稚出門及童奴客旅相處<lb/>
曲折良難固粹然有徳君子也自公平生愛人一家人<lb/>
愛之自公㓜孑孑然孤立人見者皆為變色自公死時<lb/>
洪武某年某月某日也其弟自勤祭以文綢繆纒綿痛<lb/>
<pb n="KR4e0083_WYG_011-23a"/>
苦情切甚讀之使人墮泪初廖氏嘗大顯於吉吉稱東<lb/>
溪廖氏有名自公大父退省先生卓行舉世不可及與<lb/>
予叔父刑部公原祿相為親友敬先兄弟三人皆賢亦<lb/>
皆仕有名聲其季敬已尤髙潔不諧世特與予善自公<lb/>
兄弟四人皆善予嘗嵗時過從見其一座三世人跪起<lb/>
列侍森森郁郁或舉觴論文川華月映顧盼如在圖畫<lb/>
中識者多云是家不偶然必將昌大未幾敬已沒敬先<lb/>
謫去自公死倐爍間慘然凄斷若此何也贊曰<lb/>
<pb n="KR4e0083_WYG_011-23b"/>
玉也不必以圭璧驥也不必以覊的中道而折衆所奭<lb/>
嗚呼斯人而斯溺<lb/>
　　　周以立傳贊<lb/>
元有君子周聞孫以立者吳周瑜之苗裔也瑜之子都<lb/>
鄉侯𦙍嘗以事謫廬陵因家焉至隋有為㑹稽刺史者<lb/>
曰汾翁其六世孫曰沂濵唐長慶中徙吉水之泥田子<lb/>
孫遂為吉水人以立髙祖子淵曾祖應龍祖岳在宋俱<lb/>
以文學顯父厚元世以隠徳忠厚聞嘗手編漢書㑹要<lb/>
<pb n="KR4e0083_WYG_011-24a"/>
四十巻遺以立曰吾家世以儒名故讀書一事不以盛<lb/>
衰微顯有間也汝宜勉之以立服勤誨言勵志於學與<lb/>
羣從弟子相摩礱講論經義作為文章如水湧山積日<lb/>
就髙廣母宋氏得疾逾二年侍湯藥未嘗去左右母沒<lb/>
水漿不入口者三日哀毁骨立鄉里稱其孝至正辛已<lb/>
以經義舉於鄉明年赴春官中乙榜錫宴宏文館拈題<lb/>
賦詩學士大夫皆賞歎交薦入史館值修宋遼金三史<lb/>
時當道者多遼金故臣之子孫而正統卒無所歸以立<lb/>
<pb n="KR4e0083_WYG_011-24b"/>
奮然抗論曰此綱常大事必求合乎天理人心之當者<lb/>
當以宋為正由是不合遂歸又明年授鰲溪書院山長<lb/>
未幾以父憂去官服闋用揭文安公子汯薦改授貞文<lb/>
書院山長既至學者皆曰是鰲溪先生也皆贏糧相從<lb/>
而揭氏子弟尤衆貞文有學田若干𤱔先世貧負租者<lb/>
多逃徙以立至㑹計當悉蠲之於是貧不能入粟者負<lb/>
而逃者皆適厥居而懐其惠後有詔徴起遭亂離朝廷<lb/>
多故未及試用復歸貞文時生徒多離散乃取便道以<lb/>
<pb n="KR4e0083_WYG_011-25a"/>
歸維時有㓂竊發邑井騷然族人宗瑾欲避去以立謂<lb/>
曰事不辭難義不棄守况人心易揺散者難復彼雖衆<lb/>
皆烏合不過旦暮事剽掠而已茍持重以待之彼無所<lb/>
得自當引去因其怠歸掩而撃之必成擒矣冦聞之遂<lb/>
不敢犯甲午大饑人相食避亂東西撫季弟婺妹畜孤<lb/>
甥不令失所丙申復就試有司居前列江西行省以便<lb/>
宜除白鷺洲書院山長尋擢袁州敎授時歐祥據地猖<lb/>
獗梗未及赴家燬於兵昆弟子姓多物故哀慟久之時<lb/>
<pb n="KR4e0083_WYG_011-25b"/>
大叅全公來平冦亂以書招以立乃進平袁三策全公<lb/>
甚竒之即欲署從事與共討賊固辭弗就退與季弟維<lb/>
章避亂新淦之石峒著尚書一覽河圖洛書序說及平<lb/>
日所為詩文二十巻其志勤矣哉忽一日澣沐端然而<lb/>
逝年五十有四有子一人曰㑹早卒以弟之子觀為嗣<lb/>
觀之子岐鳳今為國子學正能世其家云贊曰<lb/>
士之修身飭行將有施焉然時不偶卒韞櫝以終身葢<lb/>
多有之周君者操心堅正行誼卓然智計議論表表偉<lb/>
<pb n="KR4e0083_WYG_011-26a"/>
偉可謂篤厚君子矣其身雖嗇所施其流慶豈有涯哉<lb/>
　　　胡夫人傳賛<lb/>
自闗雎至於麟趾皆言婦人之徳也而孔子録之後世<lb/>
史書或無之豈非闕哉葢婦人有三從之義而家之興<lb/>
廢由之女子居室有致其父母違離兄弟姑姊妹乖逆<lb/>
者故必有賢女而父母安焉婦為厲階傷恩割愛暌和<lb/>
沴睦其輔車相屬也故必有賢配而家道成焉子孫之<lb/>
賢本其母之賢者固多也為史書以輔世敎其可缺哉<lb/>
<pb n="KR4e0083_WYG_011-26b"/>
新淦巴丘漢巴丘縣治世多貴人仕族齊梁宗室流散<lb/>
多依居故又曰蕭峽元有處士徐朝英䘮其妻時一女<lb/>
名守貞甫六歳甚憐之已而再娶守貞事繼母如所生<lb/>
繼母亦甚愛之曰此賢女也必遂所宜歸遂以嫁士人<lb/>
子胡仲器仲器篤行君子也遭家燬於兵奉父母避地<lb/>
播遷數經剽刼而徐氏齎裝獨完賣以供膳葢未嘗乏<lb/>
絶及遭䘮塟祭無違禮仲器念江西省治龍興有城郭<lb/>
時方亂可倚迺立家城中已而復燬之復立今且四十<lb/>
<pb n="KR4e0083_WYG_011-27a"/>
年浮沉閭巷之間傲睨萬物之表白髪蕭然左詩右書<lb/>
足以自娛有子為顯官有名聲是雖仲器君之不可及<lb/>
者而内助之賢豈少哉贊曰<lb/>
余讀諭徳胡君儼所自為某氏墓誌稱其父訓則知其<lb/>
母之賢歐陽子稱母鄭氏表其父隠徳於戲世之名賢<lb/>
孰不由賢父母哉<lb/>
　　　賈義婦傳贊<lb/>
賈岳妻程氏之女也粗渉書傳有徳容年十八嫁為岳<lb/>
<pb n="KR4e0083_WYG_011-27b"/>
妻岳父羽初為海南衞鎮撫謫廣西岳渉嶺海省之得<lb/>
疾還死瓊州方疾亟時程氏許從死神傷不能哭遂自<lb/>
縊生與岳同年二十二歿時洪武丁丑也一子鞠於祖<lb/>
父母賈氏素以武義聞至羽尤善文學岳遂能為文羽<lb/>
字義甫今為横海衞指揮善儀其家中書舍人吳君仲<lb/>
平云贊曰<lb/>
慷慨殺身易從容就義難人於所當死亦有迫於勢不<lb/>
能不死者若程氏其何迫之有所當為難也然瓊在海<lb/>
<pb n="KR4e0083_WYG_011-28a"/>
外而民俗皆知慕其義至指其門歎惜之嗚呼亦足以<lb/>
見風化之大行與<lb/>
　　　聶母解夫人懿徳傳<lb/>
余族祖元翁先生有賢女誓不與凡子得心逺聶先生<lb/>
之曾孫茂卿而妻之余解氏與聶為世婣心逺字吉甫<lb/>
與先髙祖莊山公丞相信國文公同師歐陽巽齋丞相<lb/>
家居時心逺主其家為西塾師至今余家藏翰墨猶宛<lb/>
然也余家譜有婣盟記著茂卿明經有賢行仕為郡文<lb/>
<pb n="KR4e0083_WYG_011-28b"/>
學夫人相敬如賔夫人之母丞相古心江先生之孫女<lb/>
素閑家法夫人在家為賢女既嫁為賢婦為賢母出入<lb/>
富貴而未嘗有驕佚之習勤儉和敬粹如也家譜所載<lb/>
如此元季之亂故家零落婣盟記所載已十無二三殊<lb/>
可感歎茂卿曾孫繼善祖善少聞其先人之言屢以夫<lb/>
人懿徳質之於予予深有感於滄桑陵谷之變而繼善<lb/>
兄弟猶能有追逺之意是將復興聶氏之家者與况繼<lb/>
善諸子皆可喜姻盟記書之為解夫人懿徳傳<lb/>
<pb n="KR4e0083_WYG_011-29a"/>
　　　胡貞婦傳贊<lb/>
胡貞婦曾氏諱靜貞吉水蘭溪人曾一中女也一中之<lb/>
先人諱三聘事朱子為門人中髙弟後奉使死難於金<lb/>
封忠節公家世榮盛貞婦自少專靜寡言恭順慈儉甫<lb/>
十七歸於環州胡氏原長忠簡公諸孫也時方亂離寓<lb/>
居里之平原撫下事長禮度不踰陟險凝危知機善豫<lb/>
國初辛勤來歸權輿家計至罄奩中物以給家衆未嘗<lb/>
恤也已而治家有方家漸饒累鉅萬未嘗恃其富每訓<lb/>
<pb n="KR4e0083_WYG_011-29b"/>
子息謂古云貴欲使可賤今汝曹知富欲使可貧則不<lb/>
患貧矣識者誦為名言原長每有所詰責未嘗辨激徐<lb/>
為申理下人懐服予少時從學其家塾親承撫念覩其<lb/>
徳儀蓋古之淑徳不是過也洪武壬戌原長坐鄉人連<lb/>
累當徙邊原長死後與子婦劉抱其孤弱孫旅邸中弱<lb/>
孫㑹病卒劉即自經死貞婦亦自縊為人所救甦慨然<lb/>
曰吾夫亡不死者尚憐此孤弱故忍死冀長養之今復<lb/>
死矣而劉亦能以年少死義吾何用生為即嚼舌三日<lb/>
<pb n="KR4e0083_WYG_011-30a"/>
不食死時年四十二其子紹歸自邊始塟之於石屋山<lb/>
之原未塟時水齧其山畔幾䧟既塟乃日就平復水瀠<lb/>
洄如帶亦甚異云豈非其貞烈使然與贊曰<lb/>
曾氏以一婦人相其夫起家累萬金無一毫驕溢此已<lb/>
足為難及臨大節慷慨就義有烈丈夫所難者嗚呼世<lb/>
之讀予傳者當何如敬禮之<lb/>
　　行狀<lb/>
　　　淵靜先生季通行狀<lb/>
<pb n="KR4e0083_WYG_011-30b"/>
解氏之先世家平陽有諱福者事西漢髙皇帝為太僕<lb/>
居唐代雍門李唐中葉有諱禹者為吉州刺史由是為<lb/>
今吉安人嗚呼公諱泰字季通一字成我十五世祖諱<lb/>
軿唐昭宗徴之不起咸通中詔諡貞白處士十三世祖<lb/>
諱盛唐末遭黄巢之亂舉宗奮義兵保障吉陽全活甚<lb/>
衆南唐中追贈僕射髙祖諱夤曾祖諱谷七嵗善屬文<lb/>
有名當世以隱遯終祖諱昭子宋太學上舍生上書言<lb/>
事得罪賈似道擯處於家宋亡以憂憤卒考諱應申剏<lb/>
<pb n="KR4e0083_WYG_011-31a"/>
試貢士萬安學正母彭城劉氏先髙祖妣太夫人鄧氏<lb/>
嘗夢人授以美玉未幾而生公故名曰子玉㓜沉靜寡<lb/>
言笑好讀書鑑然如流滿千遍無倦色或兒戲之輙以<lb/>
正對皆竒異焉年十三兄觀我求我並舉進士家事倚<lb/>
辦於公朝夕内外不聞叱咤之聲事父母接賔客俯鞠<lb/>
諸侄皆如成人不為嬉戯時科目方興二兄聨科接武<lb/>
翕然有聲朝野士人子觀望歆動皆爭徑竇逞便㨗僥<lb/>
倖一得而不第者更相抵排公深耻之承親志不得已<lb/>
<pb n="KR4e0083_WYG_011-31b"/>
亦再至試三試有司俱不利絶意進取翫心髙明究竟<lb/>
六籍旁搜百家悉能通曉尤善楷書不效妍媚而方正<lb/>
嚴重類其為人吳文正公嘗以書招致之弟子公不往<lb/>
翰林虞公伯生南還館於郡舍或勸公彚詩文求見冀<lb/>
得薦亦弗從日以其學教於鄉鄉之豪乘勢侈靡子弟<lb/>
率驕縱以食色貨賄相鬬誇公善導之乃更尚清儉其<lb/>
教根柢六經尤必以躬行為本未嘗以摘經屬對頑不<lb/>
率者斥之後改悔乃更復之學史以春秋為凖繩拘之<lb/>
<pb n="KR4e0083_WYG_011-32a"/>
於遷縱之於固馳驟之於唐史五代史而陳范之徒在<lb/>
所不論詩以陶栁為户庭以杜為經上泝三百篇為指<lb/>
歸而太白之豪縱所不願學諸子惟取荀揚文中而間<lb/>
亦喜老莊申商韓非在所擯斥晚更授徒於同江弟子<lb/>
至者甚衆因其材質多所造就時以河汾王通比之中<lb/>
丁亂離三十年與人言徃徃至灑泣激以忠義又時時<lb/>
為論說前史雅善揚抑羣盗聞者慚服自悔恨甚衆轉<lb/>
相戒敕無更侮之者天朝龍興公年五十八矣郡守令<lb/>
<pb n="KR4e0083_WYG_011-32b"/>
相先後至百廢未興懜弗有考又承詔興學校招集流<lb/>
散繕甲兵以供軍需皆踵門投訪公俱授方略射影走<lb/>
丸不失尺寸已而辟之萬方不起但勸以激厲士風扶<lb/>
樹世敎由是吉之人爭相磨淬至於今蒙之不衰公有<lb/>
力焉既老家居宗族子弟善歌詩能文章者葢五十人<lb/>
作屈物命篇屬而和之以為樂目之曰庭蘭集所著文<lb/>
集若干巻曰老樗集更自謂鑑湖老樗云洪武二十一<lb/>
年六月一日以壽終於家臨終呼宗族與訣且曰吾生<lb/>
<pb n="KR4e0083_WYG_011-33a"/>
平言行無足多於人者我死慎勿為世俗譸張假托以<lb/>
惑後世命孫約讀漸卦一過賦詩衣服冠而逝享年七<lb/>
十七公天性嚴重有威儀長身鵠立雙眸炯炯射人鬚<lb/>
髯奮張雖强横人見之側足屏息士大夫率以為儀型<lb/>
在治朝無所干譽處亂世無所屈辱敎人不倦所過無<lb/>
後言所居無惡聲周旋規矩遵循大道要之聖人之徒<lb/>
也沒之日閭里咸歎息涕泣無道其不是者初弱冠䘮<lb/>
貢士君未幾䘮母三四年間薦遭閔凶苫塊居廬而塟<lb/>
<pb n="KR4e0083_WYG_011-33b"/>
三䘮禮咸罔缺初娶城南梁氏卒繼室以王氏生子男<lb/>
三人琛璋皆先公卒珪績學飭行世其業女二人孫男<lb/>
八人約縤繪綺緝紹繼純曽孫二聞魁望魁森然皆蘭<lb/>
馨玉潔公寢疾約繪晝夜侍衣不解帶湯藥必親嘗悉<lb/>
盡孝道以洪武二十二年已卯正月三日附塟公於東<lb/>
門嶺十一世祖考朝奉君之塋從治命也公極深奥縉<lb/>
所不能知其卓卓大者人所共見聞故摭為行狀求立<lb/>
言君子銘之圖不朽焉<lb/>
<pb n="KR4e0083_WYG_011-34a"/>
　　　先兄滄江先生行狀<lb/>
於戲伯兄於余有父道焉有師道焉余兄弟自為知已<lb/>
也余少多病櫛髪繋衣履至瘍浣濯皆兄親之太夫人<lb/>
甚憐余也所以撫育視太夫人志無拂焉誘掖之學循<lb/>
循焉其雅志隠居自娛選鄉學陞郡庠名聲蓬蓬然起<lb/>
屢稱疾家居先君子筠澗命余應鄉試翻然曰不使賢<lb/>
弟獨行也遂獲薦進士第洪武十一年戊辰也上每臨<lb/>
羣臣誦以為榮又常曰大解篤實先君子每有家書必<lb/>
<pb n="KR4e0083_WYG_011-34b"/>
取進覽為之嘉歎曰非此父不生此子拜福建道監察<lb/>
御史治寧國還擢禮部主事尋除侍郎不果拜奏清理<lb/>
道釋與修諸司職掌參定禮樂典魯䘮議諡監造送祭<lb/>
器泗州歸奏圖記皆稱㫖修國子監書板精校讐上深<lb/>
眷顧之一日召臣縉至内殿詔之曰禮曹有獄恐累而<lb/>
兄今出之為應天教授勿以官為小京學也行當大用<lb/>
之時縉叩頭謝翌日遂有是命詔皇親子弟皆從學居<lb/>
三嵗餘以素剛忤權貴人上知其寃釋之先君子朝於<lb/>
<pb n="KR4e0083_WYG_011-35a"/>
京師詔曰老子以八十之年䟦渉江湖逺來見朕父子<lb/>
至情可不令隨侍耶遂與歸時余先已家居侍暇日尋<lb/>
舊學如其素志此余兄弟自為知已也其生於僑居吉<lb/>
文水西金灘祖妣徐夫人鍾愛之敎以木筆畫地亂離<lb/>
無書太夫人手寫孝經論語古文杜詩敎之從族父元<lb/>
禄學易族父竒之又從學髙公文聲公疾病晝夜侍以<lb/>
盡其情姑氏良人卒子㓜積金委筐篋無數恣所為不<lb/>
私其一銖為之籍記而付之遇舊館人之䘮冒大雨號<lb/>
<pb n="KR4e0083_WYG_011-35b"/>
哭而隨之十餘里皆其少時天性然也與仁山劉公惠<lb/>
庭相得甚托其遺孤恩若同氣焉居京師時同郡而異<lb/>
縣者吉水四人焉泰和二人焉同釡甑㸑余兄焉主之<lb/>
久而無間言篤於友誼不避艱險素善屬文書法精宻<lb/>
既私歎曰吾豈與賢弟爭能哉遂絶筆不為髙視一世<lb/>
嘗語余曰惟賢弟知我餘子皆碌碌耳為人雄傑有威<lb/>
嚴善談論喜於用兵不如其志焉余家世居鴈門唐天<lb/>
寳中祖禹始遷居江右廬陵髙祖莊山宋國學進士曽<lb/>
<pb n="KR4e0083_WYG_011-36a"/>
祖辰峯元永豐縣簿祖進士太史忠節竹梧娶歐陽氏<lb/>
子男一人莊春永樂乙酉以能書舉與天下士試禁中<lb/>
上親擢第一俾肄業於翰林女八人長適東溪彭懐次<lb/>
桑園周恂次城南藍謐次螺陂蕭肇敏次槎溪周光華<lb/>
皆名族餘㓜在室孫男榮宗孫女一人先兄字大經晚<lb/>
號滄江曲藝無不通尤邃數學嘗曰吾壽止六九已而<lb/>
果然永樂九年十月二十四日以疾終塟東山仰天湖<lb/>
人形兹述其行求立言君子哀而賜之銘焉<lb/>
<pb n="KR4e0083_WYG_011-36b"/>
　　　東門嶺上處士徐君竒峯行狀<lb/>
先公遭亂世後再造厥家所與維持成就者異姓第一<lb/>
人徐君竒峯也君諱麟號竒峯系出金陵南唐中書侍<lb/>
郎上饒郡公遜五男子皆居吉水東門合水焦源三族<lb/>
尤盛君之族在宋季又以孝子顯名至君之祖林隠家<lb/>
富累萬忠厚長者先祖妣太夫人其季女也擇壻得先<lb/>
祖清苦儒者林隠生日諸壻親戚具牲酒服玩獻甚都<lb/>
林隠不一顧惟索先祖詩手探其懐中出之朗然誦喜<lb/>
<pb n="KR4e0083_WYG_011-37a"/>
見鬚眉諸壻親戚咸有愧色座中人皆激勵知儒者之<lb/>
為可貴而諸子皆深務學焉君之父仁本早卒母劉氏<lb/>
守節敎之與余居相邇也先祖妣常維持之林隠在時<lb/>
先祖妣事重闈髙祖妣鄧氏太夫人尤嚴難事祖妣獨<lb/>
得其歡心林隠雖一飲食必分遺其女然必先饋其重<lb/>
闈先祖妣視重闈食已乃敢食林隠沒君母子繼之亦<lb/>
然後遇亂先祖死節先公在元都未還君奉先祖妣一<lb/>
家避地三年先公始歸後復業築居至再與先祖䘮塟<lb/>
<pb n="KR4e0083_WYG_011-37b"/>
皆君與子子畊主之先公被召留京師中更亂離客於<lb/>
外妻子衣食計皆君父子維持之太夫人具甘㫖家兄<lb/>
業詩書君之用其誠有古人之所難也且其時有嗾亂<lb/>
賊害君者聞其行賊亦為之不忍責嗾者甚辨焉於戲<lb/>
君其他行義固多即其施之余家余耳聞目見甚詳且<lb/>
實豈不可為人激勸哉使世之人親兄弟同父母能若<lb/>
徐君之於先公也豈有參商鬭䦧之患哉雖然林隠公<lb/>
忠厚之風愈可見其厚矣君常推擇為縣從事佐縣令<lb/>
<pb n="KR4e0083_WYG_011-38a"/>
費侯震逺有惠及人交朋友和以正喜賔客悦慷慨嵗<lb/>
時具觴宴余嘗侍執事覩其談笑豁如也初遣子畊從<lb/>
勤窻王先生學所以奉事之如嚴君後余叔祖季通主<lb/>
其家子畊二子從學所以奉事之如勤窻此予所親見<lb/>
也君之配姜氏尤賢如君之志所以經紀余家者君思<lb/>
慮有不足之處宜人補益為多撫余兄弟如子焉子畊<lb/>
入縣庠從先公學成充貢為太學生分敎山西擢為廣<lb/>
東縣官有政聲君往視之至今兩處人猶能道君父子<lb/>
<pb n="KR4e0083_WYG_011-38b"/>
之賢也卒以洪武丙寅墓在所居之西君既沒之二十<lb/>
有七年而其孫廣成為冬官主事歸鄉與相見道其舊<lb/>
故將求為文以表於君之墓余具道其卓行於異姓兄<lb/>
弟猶始終恩愛如此為狀未嘗一字謬為文與傳者可<lb/>
以徴之也<lb/>
　<lb/>
　<lb/>
　文毅集巻十一<lb/>
</p>
<p>
</p>
  </div>
<div>
<head>文毅集巻十二</head> <lb/>
    <p>
<pb n="KR4e0083_WYG_012-1a"/>
欽定四庫全書<lb/>
　文毅集巻十二<lb/>
　　　　　　　　　　　　　明　解縉　撰<lb/>
　　墓表<lb/>
　　　翰林院修撰王欽止先生墓表<lb/>
嗚呼功業既成而人推服之恩惠及人而人懐思之天<lb/>
下皆是也無功業而人推服無恩惠而人懐思古今天<lb/>
下之人甚少也若漢之賈誼唐之劉蕡其功業何所成<lb/>
<pb n="KR4e0083_WYG_012-1b"/>
恩惠何所及其文章亦甚少也然使人思而嘆息之至<lb/>
今推服之無異辭豈世之人惜俊才之夙成悲壯志之<lb/>
蚤謝歟抑憫其不遇於世而以窮死歟予友翰林修撰<lb/>
王君欽止諱艮殁之日識者皆嘆息推服而懐思之其<lb/>
朋友哭之盡哀即未與接者亦聞而嘆息失聲此足見<lb/>
人心之公而行之孚於人者乆也君少失父自知讀書<lb/>
為文其祖與畊先生治尚書學聞天下著書經管見藏<lb/>
於家矜式主意四書經疑貫通能發前人所未發兩漢<lb/>
<pb n="KR4e0083_WYG_012-2a"/>
詔誥咸梓於世君盡其㣲為學愈勵而家事未嘗廢雖<lb/>
甚攻苦必親理之其母以君篤於孝君被病即告母曰<lb/>
我病且死幸有弟三人在我無足哀夭壽命也其母以<lb/>
為逹於理言不及妻子此誠人情所難先是父殁時弟<lb/>
俱幼今得成立皆以為君篤於慈其族人親戚無間言<lb/>
皆以為宗族稱孝鄉黨稱弟方其在府學課試輙冠曹<lb/>
人不以為忌試江西鄉薦第一上親灑宸翰魁名天下<lb/>
賜進士及第授翰林院修撰未㡬設文史館待之晉秩<lb/>
<pb n="KR4e0083_WYG_012-2b"/>
一等分類秘閣書目預修髙廟實録總集類要祁寒盛<lb/>
暑終日不怠與胡廣等奏修時政記如故事參酌攸當<lb/>
屢上書言當時切務上皆欣然納之飭身正色不可狎<lb/>
玩聴其言侃侃如也然未嘗妄言其所不可行自奉甚<lb/>
約賙急如將不及與人交乆而益敬其行孚於人也類<lb/>
如此獨其於死生之際從容安泰無毫髪可憐之色預<lb/>
與母訣斂手待終予徃視之一辭不亂此足以信其平<lb/>
生所藴非淺智之所能度者宜其感動衆人猶醴泉之<lb/>
<pb n="KR4e0083_WYG_012-3a"/>
浸不必為江河芝草之榮不必為松栢而人信以為祥<lb/>
洵乎功業恩惠未嘗顯著而人重其生存哀其没世同<lb/>
於賈誼劉蕡也君文章雄偉光耀常曰悖於理而工於<lb/>
辭者非不知理悖也欲希世而盜名也吾切恥之詩詞<lb/>
古雅一以理為主警䇿淵永字畫精楷皆稱其為人其<lb/>
稿若干巻藏於家皆可傳也君連世與予家友善其伯<lb/>
祖吾素嘗為館京師待我先祖真我公後為翰林編修<lb/>
國子博士卒於官家君在太學為之心䘮以禮𦵏之其<lb/>
<pb n="KR4e0083_WYG_012-3b"/>
祖諱克耘與予叔祖觀我求我同舉進士克耘號野耕<lb/>
元統癸酉科甲授吉安府同永新州事其族父無將與<lb/>
予同登洪武戊辰第君與予弟文夫已夘同舉於鄉知<lb/>
其族行莫予若也是宜為表而繫以辭刻之其墓君為<lb/>
吉水帶源王氏唐末由袁之白芒來其先太原人也曾<lb/>
祖諱孟贈萬安縣尹祖妣曾氏贈宜人父諱其尹避地<lb/>
吉安城中千户宋以女孫女焉是生君年十六母氏與<lb/>
歸帶源娶沙田劉氏户部主事芸庵先生之女子男三<lb/>
<pb n="KR4e0083_WYG_012-4a"/>
人鎣錚鍈墓在髙嶺園之原君生洪武戊申六月十五<lb/>
日殁辛巳九月七日也天子命治其䘮者其妻之姑夫<lb/>
顔君子明也系之以詩<lb/>
其辭曰頎修容兮内正直勇徃義兮不組飾少孤立兮<lb/>
炳文章篤孝友兮譽彌芳超騰驤兮陟天路希聖哲兮<lb/>
同軌度火始熖兮泉發䝉防讀𦵏兮遭囘風朋情欎紆<lb/>
兮凛秋日髙欲濟無梁兮遊水滔滔華芝殞兮醴泉竭<lb/>
靈徴長兮㫖芳歇彼力渺兮任乖張循塗傾兮永懷傷<lb/>
<pb n="KR4e0083_WYG_012-4b"/>
賢不肖兮非彼天何壽夭兮樗櫟偏於呼欽止兮材行<lb/>
雖不施有遺思兮無窮期<lb/>
　　　翰林院檢討廖君墓表<lb/>
嗚呼余讀甘棠之詩而知古之人善政遺結於人心乆<lb/>
而益著愈逺而不忘也然豈多有哉予友廖君敬先奉<lb/>
詔起修髙皇帝實録既至而事畢上曰此老儒即以為<lb/>
翰林檢討余退以告同官曽君日章王君汝玉梁君用<lb/>
行皆舉手加額曰昔吾縣之父母也問之曰豈弟哉古<lb/>
<pb n="KR4e0083_WYG_012-5a"/>
人不是過也廖君卒於官三君子哭之尤慟嗚呼好禮<lb/>
君子者或不恤小人善撫㣲賤者或驕於士大夫方以<lb/>
在上者或好諛而佞已為守則易尉而為尉則凌守也<lb/>
惟豈弟者庻㡬無是也豈不可稱偉人也哉廖君之為<lb/>
縣也其禮於士大夫君子可見矣其初為丞懷慶之河<lb/>
内地當西北之衝邑小事煩又當新附軍旅所過供具<lb/>
浩穰縣令乆闕積不治君時年尚少也不數月政成郡<lb/>
守王興宗宿望老成然嚴難事大歎奬以為不可及縣<lb/>
<pb n="KR4e0083_WYG_012-5b"/>
清化鎮商税多䧟匿布政司官來捕執其首為奸狀事<lb/>
連千餘家徴捕鉅萬不能足遂以委君君視百姓如家<lb/>
也區畫貧富相補不數日足其所徴逋布政司官大善<lb/>
更置酒為謝而去君考滿既埀髪戴白拜送道路多至<lb/>
埀涕者既至京師時方以蘇州為難治而屬縣呉江尤<lb/>
號繁劇朝廷謂君及興宗俱有名也廼以興宗守蘇州<lb/>
而君丞呉江興宗遇劇務輙以委君君不得專治呉江<lb/>
也時有富民二氏以水決圩田事數年訟不已至聞朝<lb/>
<pb n="KR4e0083_WYG_012-6a"/>
廷下有司督其理屈者某氏修廢圩岸㡬數十里岸廢<lb/>
决已數年上下髙深數十尺彌望水决無迹可求而某<lb/>
氏又以富聞天下興宗謂使他人督之將為其賄所溺<lb/>
事不集又煩朝廷遂以語嘗他官他官亦皆恐懼莫敢<lb/>
往興宗大言曰宜莫如廖縣丞也君欣然往督其役為<lb/>
之方法巧思出人意表如期而畢某氏亦深德君惟拜<lb/>
謝而已不敢發一言君精敏絶倫吏抱文案叢雜手署<lb/>
口訣頃刻而畢令簿拱手歎服未嘗疾言遽色而使民<lb/>
<pb n="KR4e0083_WYG_012-6b"/>
皆不忍欺興宗值考滿當去老稚遮道去不得行君後<lb/>
坐為人連累謫鳯陽河内呉江之民就視之背項相望<lb/>
於道其居者夜則焚香祝之為之祈福人或問之曰君<lb/>
何以能得人心如此也曰吾不知也吾視百姓猶吾子<lb/>
耳嗚呼兹非但鼓舞有才者之所能也君諱欽以字顯<lb/>
宋御史中丞剛之裔七世祖謙字益仲受學於朱子之<lb/>
門仕為吉水縣尉因家於縣之東溪髙祖彦翁曾祖季<lb/>
崇祖明德世為士父觀字觀民始居於鄉之雙峯下號<lb/>
<pb n="KR4e0083_WYG_012-7a"/>
退省卓然獨行之君子也自言平生未嘗對俗人一飯<lb/>
與予先君子交最好篤於教子積書至多君為兒時從<lb/>
先叔父刑部公學易君之弟敬存亦從學競爽刑部公<lb/>
歎此廖氏雙明月珠也君又從羅如箎先生受詩經名<lb/>
譽日起國初兄弟俱應江西進士舉不中君召試京師<lb/>
優等歴仕南北聞見充拓詩歌清麗而時發其竒雄文<lb/>
章典雅屢考試貢舉川廣之人士莫不謂君為藻鑑權<lb/>
衡也君之季弟敬已剛介寡合特與予善而君諸子自<lb/>
<pb n="KR4e0083_WYG_012-7b"/>
勤自亷兄弟嘗仕而休也予與黄季岳兄弟過其家焚<lb/>
香㸔圖畫月明飲酒庭中徙倚竹樹下出浴溪水中行<lb/>
歌相答及君奉詔復起以永樂元年拜翰林之命予幸<lb/>
同官昕夕相見自勤復為蜀府紀善來巧相值談笑論<lb/>
舊頫仰須臾而君遽以㣲疾不起萬古永訣夫在常情<lb/>
如何其可悲也君自拜命以來既修文獻大成日務纂<lb/>
書業而未就以二年四月朔得疾寓㑹同館先是予齋<lb/>
宿與坐夜語其孫祖環侍側忽謂予曰是子聰敏可教<lb/>
<pb n="KR4e0083_WYG_012-8a"/>
惜吾恐不見其成立也迨四月十日夜遂殁享年六十<lb/>
有三妻王氏士族有懿德子男四人長自公省親於冀<lb/>
北道卒予嘗為之作傳次自勤自亷自謹皆儒雅自勤<lb/>
英偉善談論知名當世自亷力學善為詩五月得訃告<lb/>
即渉大水來迎君柩歸𦵏於鄉山之原且奉狀乞為之<lb/>
表將刻石掲之其墓君有女適陳伯瑋胡方來有孫祖<lb/>
環祖田祖歸祖歡祖興世有庇頼也已於戲嘗聞君孝<lb/>
友篤至為弟受罪自誣服感動獄吏為之埀涕泣天子<lb/>
<pb n="KR4e0083_WYG_012-8b"/>
初見時問所經見即以民疾苦對故能膺天子寵眷其<lb/>
卒也遣醫勞問歎息之而吾黨之士皆痛惜之他日史<lb/>
館官不傳之孝友必傳之循吏也<lb/>
　　　麟棷藍先生墓表<lb/>
髙皇帝建都察院専治刑獄藍公子貞及詹徽為都御<lb/>
使未㡬徽専任而子貞左遷漳州推官髙皇帝慰諭而<lb/>
遣之㡬月而漳州獄空屬縣南靖為山賊焚刼而縣以<lb/>
民反聞軍衛將出兵屠之公力請止單騎臨視得其狀<lb/>
<pb n="KR4e0083_WYG_012-9a"/>
白免獲全數萬人公既没十有餘年而其子日省請予<lb/>
表其墓嗚呼是非直道隂德故耶其世系百行翰林胡<lb/>
公光大銘已詳不復贅為之詩俾讀而歌思之詩曰<lb/>
藍君中山自唐家吉宋季勤王連婣帝室烈烈文山忠<lb/>
貫日月研席深交矢死鈇鉞有孫萬宇是曰瑞軒義質<lb/>
早凋篤慶後昆顯赫麟棷瑞軒元孫少失怙恃克由仁<lb/>
義慈訓成之祖母王氏而亦盛宗澤流無紀天假續之<lb/>
廸其敏聰洞䆒經㫖旁博經史夕惕惟寅不慕青紫弱<lb/>
<pb n="KR4e0083_WYG_012-9b"/>
冠遇亂扶擕奔竄主於仁里横經講貫賊不忍兵㡬至<lb/>
化成匹休古史善效有徴天朝洽一歸安其家益衍其<lb/>
學金輝丹華三徴七辟詔書旁午翻然振志教於大府<lb/>
撫民奕奕靡有親炙教成浩歸兹欲斂迹初志弗成髙<lb/>
皇特㫖召擢重官朝綱以明進退從容識邪與正天語<lb/>
丁寕海濵用靖隠德所覃活者數萬卓然不磨有讀毋<lb/>
慢<lb/>
　　　章江劉先生墓表<lb/>
<pb n="KR4e0083_WYG_012-10a"/>
吉水章江劉先生既殁之後十有七年其孫宗平為翰<lb/>
林檢討將刻石為掲於其墓之原俾後之學有所考也<lb/>
縉之家學傳於東山楊先生靜春劉先生四傳而至元<lb/>
季大父伯中公諱觀仲正公諱䝉又講於呉文正公慨<lb/>
然有得精思力踐所至門人弟子麇至而從之乃建學<lb/>
舍於里東山之下四方之人畢集六十年間零落殆盡<lb/>
矣獨章江劉先生肥遯丘園志行純篤師表一時教人<lb/>
不倦實無愧於道學君子也蓋其平生未嘗發一非禮<lb/>
<pb n="KR4e0083_WYG_012-10b"/>
之言妻郭氏死時年三十誓終身不再娶或㣲諷之輙<lb/>
曰有子足矣鰥居四十年如一日讀書絶欲一榻蕭然<lb/>
君子咸以為難少時學易冬不附爐夏不揮扇造次顛<lb/>
沛書册未嘗去手奉親避亂所至遇盗賊不忍肆害皆<lb/>
曰此劉孝子也其誠敬之積自有感動人者如此洪武<lb/>
辛亥有司强舉至京師以瞶辭題杜門不出門人子孫<lb/>
受學者教之宗平夜誦習諸經史性命道德之説亦自<lb/>
誦以助其勤每至逹旦因命為縣學生曰其以行吾所<lb/>
<pb n="KR4e0083_WYG_012-11a"/>
學焉爾必勉之性不嗜酒曰自聖人以下稍過即能亂<lb/>
德鄉人亦多化之有出傲言者或曰章江先生聞之得<lb/>
毋掩耳乎其人輙自慙先生諱珣字道章學者稱章江<lb/>
先生生延祐丁已七月沒洪武某年月日年七十二子<lb/>
男一人諱同山泉先生以其子妻之克肖儀刑嗣有隠<lb/>
德孫男二長宗平也名均次老壽先生家世榮顯本京<lb/>
師人自唐游宦吉之安福宋季居於吉水之金灘其諱<lb/>
通者六世祖也諱立仁其髙祖也曾祖濳字淵甫宋進<lb/>
<pb n="KR4e0083_WYG_012-11b"/>
士大庾簿尉備闗嘗立戰功祖元字仲元大庾君故饒<lb/>
財仗義建義塾於吉水古城延四方學者聘須溪劉先<lb/>
生為之師仲元為髙座弟子元初時未弱冠按察使辟<lb/>
為掾捧檄廵捕活永豐湖西民千餘家遷章貢司征調<lb/>
吉水攝縣令而邑大治日以其暇講學於衡齋周先生<lb/>
心逺聶先生古澗曾先生介軒劉先生靖軒夏先生奎<lb/>
峰梁先生髙祖莊山公故造詣髙明辭官卒業因自金<lb/>
灘徙居於吉水古城之東季大父伯中其子壻也父仕<lb/>
<pb n="KR4e0083_WYG_012-12a"/>
先學於余家累世為同門相師友聞之過庭之訓莫不<lb/>
推先生醇儒也嗚呼考其師友之淵源如此踐履篤實<lb/>
如此又何必嘐嘐然有道學之虛名也哉<lb/>
　　　西山劉先生墓表<lb/>
古稱鄉先生沒而祭於社祭之何也教施於俊良俗成<lb/>
於長厚仁義所漸禍亂不作法施於民則祀之祀之宜<lb/>
也故西山劉先生子彰始歿而人悲之既乆而益思之<lb/>
所至祭祀之固宜也矧其子弟門人狀其行欲表之以<lb/>
<pb n="KR4e0083_WYG_012-12b"/>
誌不朽余可得而辭哉按狀先生壯年敏英家門儒貴<lb/>
素性雄豪不解窮促言論鋒發辭義卓然鄉多儒者嵗<lb/>
時過從囊出其文字上下頡頏其門如市及丁亂從祖<lb/>
趙州公舉宗奮義日夜戰其鄉闔門多戰死子彰亦幸<lb/>
而不死隠憂致病晚益羸喘洪武庚申以賢良徴詣京<lb/>
師骨立竒悚遂以得還遇喘時或坐以逹旦嗚嗚然諷<lb/>
詠書册不離手與疾忘苦洪武戊辰縣官聘迎之訓導<lb/>
於學鄉人始得見古人師弟子之禮其病卧於家弟子<lb/>
<pb n="KR4e0083_WYG_012-13a"/>
贏糧景從拜牀下受請指畫皆不逾時貢於鄉舉於監<lb/>
丙子之秋一日予方坐其館座上有報曰趙哲先生徒<lb/>
也舉在前列先生之力也衆賔客閧然走賀人擁先生<lb/>
行過哲家哲父殷勤謝又報曰劉宗平先生徒也舉在<lb/>
前列先生之功也則又簇擁先生行過宗平家宗平父<lb/>
殷勤謝又報曰先生令子廸哲前在試操筆疾書即投<lb/>
巻嚮蚤出漫不加省廼徑得㨗轉相賀先生先生扶杖<lb/>
接拜跽轉歎息曰吾恃弟子與子將圖佚老為朝夕之<lb/>
<pb n="KR4e0083_WYG_012-13b"/>
飬一旦及門輙欲之官去老者何所復望哉既而歎曰<lb/>
吾負荷先人遺業守經術以崇正闢異病且死不敢蕪<lb/>
其勤以淑於人今幸而有子若弟子將施於世死不恨<lb/>
矣未㡬遂殁時洪武丁丑二月二十五日也然則雖如<lb/>
古人釋奠可也非祭於社而已也先生家吉之泰和宋<lb/>
初徙吉水文昌夏郎髙祖新民宋寳祐進士曾祖實翁<lb/>
元貢進士號竹坪先生伯祖震字伯振元進士朝列大<lb/>
夫知趙州世稱蒼筤先生祖庚逹號竹西先生家君外<lb/>
<pb n="KR4e0083_WYG_012-14a"/>
舅也父諱鳯字孟敬至正貢士母張氏公生十三年而<lb/>
孤事母孝趙州公及叔父貢士君鶴臯教之甚篤先是<lb/>
人稱夏郎劉氏治尚書有名雖歐歙八世家傳迨弗能<lb/>
過元盛時王充耘等皆出其門今惟先生得其奥以力<lb/>
行天性嚴與人義建祠修譜親親恩厚白首不渝有四<lb/>
書要覽文集若干藏於家生至順壬申十月二十七日<lb/>
享年六十有六娶顔氏進士顔成子之女子男一人廸<lb/>
哲也名桓𦵏先生於沃塘山之原予為表其墓<lb/>
<pb n="KR4e0083_WYG_012-14b"/>
　　　蕭君師文墓表<lb/>
宋丞相信國文公兵敗於吉之空坑也有石大如數間<lb/>
屋忽然自山頂震落當路徑元兵望而大驚稍却丞相<lb/>
由是得脱去鄒鳯軰以餘兵拒戰死傷塗地父子兄弟<lb/>
相朂冒白刃不少却時吉水倚富蕭文琬父子督饋餉<lb/>
亦在是役幸而不死退而筆記是日事甚詳予獲見之<lb/>
可羡哉吾鄉之多忠義也而今宋史廼無之傳云丞相<lb/>
空坑之戰得趙孟瀠紿元兵以免而已蓋宋史作於元<lb/>
<pb n="KR4e0083_WYG_012-15a"/>
盛時故於丞相事特誣陋至云丞相求為黄冠等語欺<lb/>
罔尤甚顧豈足為丞相輕重哉然恐相襲訛謬不可不<lb/>
辨也文琬南唐御史大夫儼之後倚富之墟儼之基在<lb/>
焉文琬上距儼十世家世節義本其風流文信公嘗大<lb/>
書餘慶堂以朂之文琬生獻可獻可生季章季章生徳<lb/>
祥字元佐皆忠厚人也元佐生天祐字師文元季傾貲<lb/>
奮義保障其鄉鄉道官軍舉宗血戰每望其旌而靡元<lb/>
參知政事全子仁承制授主簿不拜時里有劇賊擁衆<lb/>
<pb n="KR4e0083_WYG_012-15b"/>
數萬師文宗族梗其喉牙賊不勝憤圖掘其先墓以逞<lb/>
師文與之苦戰賊勢益熾師文恐不免即自取墓中遺<lb/>
骸身負之出走藏匿還與官軍合勢大破之其忠義節<lb/>
孝類如此誠有光於文琬常恨不得主帥如文信公者<lb/>
與之一死光明俊偉可書也不然師文豈在鄒鳯軰下<lb/>
哉惜乎守吉安者纔一梁克中尚完城數年師文等不<lb/>
為無力也及天兵南來師文不忍賈勇謝散其徒遣弟<lb/>
師賢率壯士從寕河王鄧愈破熊天瑞於贑亦奉身歸<lb/>
<pb n="KR4e0083_WYG_012-16a"/>
第口不言功予因蕭氏重有感於吉士多忠義又重有<lb/>
感於宋史之謬也考之元史又獨著全子仁傳而梁克<lb/>
中無之豈知子仁極不足道驕滛不事事無智畧其死<lb/>
為人所逼非得已者謬得美名不如梁克中更不如蕭<lb/>
氏兄弟也而隠顯若此可勝嘆哉師文容貎儒者直諒<lb/>
敦實家富累千金一門三世同産百餘口飲食衣服一<lb/>
出公帑庭無間言撫兄弟之孤逾於已出未嘗一飯無<lb/>
賔客每食前方丈考鐘鼓大飲髙㑹連日夜人不以為<lb/>
<pb n="KR4e0083_WYG_012-16b"/>
侈逺宗貧鄉人賙恤之備至其卒於外而子扶櫬以歸<lb/>
弔哭之聲震天嗚呼何必附青雲之士哉吾知其施於<lb/>
後世矣其母彭氏配李氏子士益字世用繼室張氏子<lb/>
士秀字世選士柔字時徽孫茂實英聲海雩頴乾震其<lb/>
生元延祐丁巳八月沒洪武辛酉二月𦵏里溪陵之原<lb/>
前誌奉議大夫刑部郎中蕭公用初作今為表特加詳<lb/>
焉則按士柔所為狀也士柔好學善為詩少時常與之<lb/>
登倚富諸山臨瀧江之上想師文兄弟之髙風英傑豪<lb/>
<pb n="KR4e0083_WYG_012-17a"/>
偉之氣尚凌厲於烟雲落照間可激昂而興慕故為之<lb/>
表而不辭也系之以詩曰<lb/>
溪陵有原青烟盤盤其瘞璠璵采雲團團瀧江之濵華<lb/>
第嶙峋昔有英傑今其子孫食徳之長怵惕露霜有此<lb/>
蘭蕙接其榮光義烈軒天九族䝉恩於戱百世式象其<lb/>
賢<lb/>
　　　宗瑞周君墓表<lb/>
先外大父封州髙使君元之名臣居鄉恂恂未嘗騎乗<lb/>
<pb n="KR4e0083_WYG_012-17b"/>
時時與本立周君游蓋亦恬淡之士也元季之亂本立<lb/>
之子宗祥舉義兵為保障先君還自元都往來其間嘗<lb/>
與余言宗祥善待士慷慨豪舉有光其先世其弟宗瑞<lb/>
恂恂謹飭教授其家恬淡如其父也余生也晚皆不及<lb/>
與之游獨嘗親於艾元輝先生與語其家之詳也蓋先<lb/>
生嘗主其家其家子弟皆從學宗祥兄弟所以事先生<lb/>
者洞洞屬屬然庶㡬古之人宗祥之沒也先生誌其壙<lb/>
示予讀之焉厥後因過其家與其子弟宴飲追思而考<lb/>
<pb n="KR4e0083_WYG_012-18a"/>
論其遺為之倚茂樹臨清流裵<graphic n="KR0966" url="https://raw.githubusercontent.com/kanripo/KR-Gaiji/master/images/KR0966.png" mimeType="image/png"/>者乆之今年宗瑞之<lb/>
子吾復奉予友胡君敬方所為宗瑞行迹一通不逺千<lb/>
里至京師請為之表將鑱石立於其墓之原嗚呼使一<lb/>
家一鄉斯世至於後世皆慕如宗瑞兄弟也何古人風<lb/>
俗之不可復哉蓋奔競於名利者世之大患而風俗之<lb/>
所由薄也胡君之稱宗祥之舉義兵也屹然為鄉保障<lb/>
逺近被兵者輻輳於其里及宗瑞之門皆篤意教之衣<lb/>
食不給者就館榖之每有所亷讓賙恤不為矜色不為<lb/>
<pb n="KR4e0083_WYG_012-18b"/>
徳容兄弟克盡友㳟宗祥一飯盃酒宗瑞不在不舉也<lb/>
且兵亂數十年後至於今始復承平之舊比比皆然獨<lb/>
其兄弟所居醪橋數十年不被兵燹民物安堵自國初<lb/>
已殷阜弦誦之聲相聞每縣令行春必至是四方來觀<lb/>
相勸於乎宗祥兄弟之功夫豈少哉是不可無表也宗<lb/>
瑞諱郁澹然其别號云沒以洪武庚午享年七十有七<lb/>
矣<lb/>
　　　周君宗祥墓表<lb/>
<pb n="KR4e0083_WYG_012-19a"/>
君諱監字宗祥吉水醪橋人祖原善父本立皆篤厚隠<lb/>
約君少有智識父甚竒之曰振吾門者此兒也稍長内<lb/>
外承迎罔有違闕元季之亂一市人皆求請君為保障<lb/>
君與子吾文誓衆為義兵不蹈非禮皆挈家引却東山<lb/>
下以伺賊釁賊果焚醪橋縱擄掠君之子率衆逐人人<lb/>
皆奮以一當百賊大敗走衆志既定為營水陸以應官<lb/>
兵時吉安守臣梁克中治水軍於大州大喜賚以白金<lb/>
綵幣俄以功陞吉水州判官甲午嵗饑告糴於軍門得<lb/>
<pb n="KR4e0083_WYG_012-19b"/>
粟以賑所活甚衆隣邑之居民避賊者扶老擕幼來依<lb/>
庇君君撫納之如將不及有山寨致重貲請其仇家將<lb/>
甘心焉君答之加贈黄金委曲諭觧之其人釋然愧謝<lb/>
為家塾訓其子弟延先生親執禮甚㳟世方搶攘弦誦<lb/>
之聲不絶由是名士皆喜過之性尤喜接賔客乆而益<lb/>
䖍嵗時歡宴必盡醉乃已與弟宗瑞最相友愛今天兵<lb/>
南來君以兵屬其子從征贑還亦辭營歸飬君晚嵗安<lb/>
健子孫滿前同堂而食庭無間言先公歸自元都時與<lb/>
<pb n="KR4e0083_WYG_012-20a"/>
梁克中協謀守吉往來醪橋常主宗祥家父子尤相敬<lb/>
愛家君每為予言而予生也晚皆不及與之游而嘗過<lb/>
其門識其後進子弟撫其手植庭砌之木皆已蒼然可<lb/>
念名園臺榭依然尚存門俯碧流之水毫髪可鑑而其<lb/>
旁有廟丹青漫漶君之題字猶在壁間想其冠蓋之都<lb/>
賔客之盛而君之平生志意豈不樂哉君生皇慶壬子<lb/>
七月十日沒以洪武辛酉五月十五日享年七十娶陳<lb/>
氏能勤儉内助子男四人吾文吾忠吾信吾敏孫男十<lb/>
<pb n="KR4e0083_WYG_012-20b"/>
三人其墓在里大塘之原請為之表者其孫宜哲也<lb/>
　　　幼道許君墓表<lb/>
吉水俗尚世家親戚朋友交游雖經亂廢其父兄相與<lb/>
教詔其子弟子弟相與奉飬其父兄若同堂一姓先君<lb/>
子為言若大父與如愚黄先生明德夏先生山梧許先<lb/>
生相講習予與日孜夏君茂明許君皆從游日孜舉進<lb/>
士先得名其所對救荒䇿山梧之所宿搆也三四年夏<lb/>
氏黄氏已成古人獨山梧有賢子孫今幼道茂明之子<lb/>
<pb n="KR4e0083_WYG_012-21a"/>
也元末之亂予在元都若大父死節祖母寓於水西黄<lb/>
氏許氏相庇後予客洪州陳友諒破城人傳言予已物<lb/>
故茂明事若祖母盡禮是雖吾鄉俗尚之厚若許氏其<lb/>
尤賢者歟幼道少淳敏好義甚有父風若所當友也縉<lb/>
識之不忘後先君子學於環洲幼道時寓婦翁家其婦<lb/>
劉氏賢内助也善承夫志才能綜理内外肅然下至臧<lb/>
獲動必由義先君子每至其家飲食供具必㫖以潔先<lb/>
君子亦必為之盡禮語予曰其家刑于之化内行整齊<lb/>
<pb n="KR4e0083_WYG_012-21b"/>
亦可師法者也縉又識之不忘自是與幼道徃還間語<lb/>
及亂事蓋幼道生三年而遇壬辰之變長於流離奔竄<lb/>
之日而卓然自立如成人未嘗逐兒童嬉戱每㓂至避<lb/>
匿輙抱其故書册人或嗤之曰金玉不足寳此先祖之<lb/>
遺何可棄也茂明入國朝仕為武鄉令以卒幼道事親<lb/>
盡孝每率其家人鷄鳴而起力踐古人之禮家人化之<lb/>
亦不以為異也居䘮有聞人以許孝子稱之性慷慨輕<lb/>
財好施尤厚於交友或有急難委曲周旋不避危害死<lb/>
<pb n="KR4e0083_WYG_012-22a"/>
無所歸者輙為収𦵏聞訃則為位哭奠之洪武戊寅以<lb/>
明經舉分教武學學在虎踞闗上其下臨大江諸生每<lb/>
去後蕭然如萬山中人有不堪寂寥者一日大雪予徃<lb/>
訪之時已晚張燈煮茶武臣子弟稍稍來待以酒果進<lb/>
與共賦談論逹旦觀其意氣無不滿於心者予又益自<lb/>
歎先君子知人之明而幼道果能不以外物動其中為<lb/>
可師法也間嘗有親戚之䘮與俱送𦵏於國南門之鳯<lb/>
臺里幼道慨然太息謂旅𦵏者有子孫不能歸骨此何<lb/>
<pb n="KR4e0083_WYG_012-22b"/>
等忍人嗚呼孰知幼道以永樂二年正月竟客死虎踞<lb/>
闗而亦旅𦵏於兹耶幼道有子清好學能世其家將舉<lb/>
其䘮歸𦵏於鄉環洲之原故為之表而係以詩曰<lb/>
慷慨許君髙誼薄雲緩急可倚信義是視事親以孝可<lb/>
以成教弟子恂恂革其軼驁君敏好學長於議論抵璧<lb/>
揮金未嘗顧吝生不慕富死不怨貧其藏其宻永利嗣<lb/>
人<lb/>
　　　家處士元琛墓表<lb/>
<pb n="KR4e0083_WYG_012-23a"/>
處士雁門解氏諱琛字元琛淵靜先生諱泰之子萬安<lb/>
學正浩軒先生之孫宋太學進士莊山先生之曾孫也<lb/>
連三世不顯仕而隠德益厚處士君曾祖縉紳之髙大<lb/>
父也髙大父諸孫顯者亦多矣處士君年纔四十六以<lb/>
卒而素志亦在於隠豈非種而不食有慕於莊山先生<lb/>
者與處士生至元之己卯沒洪武甲子縉紳時尚少覩<lb/>
淵靜與王夫人哭之哀也淵靜時年七十餘矣衰麻白<lb/>
髪弔者皆悲痛縉紳有以知處士之能友也君之沒至<lb/>
<pb n="KR4e0083_WYG_012-23b"/>
今二十有四年矣君三男皆學為士而長曰約字簡夫<lb/>
尤工文章耽隠如君狀君之數千言俾為之表刻於墓<lb/>
嗚呼君之臨沒也王夫人問何言但曰恨為子不終簡<lb/>
夫從學淵靜未能文章如今之所為狀也今淵靜之沒<lb/>
亦二十年簡夫又改𦵏君又能述君之羣行圖不朽也<lb/>
淵靜之哀與君之恨寕不可以少慰乎狀曰君少從伯<lb/>
父觀我求我學時二父已歎其頴敏十四遇亂侍親避<lb/>
居於鄉之髙源未嘗廢學冠而及門之徒如雨愚夫䜿<lb/>
<pb n="KR4e0083_WYG_012-24a"/>
子皆有啓悟其鄉人至今懐之與弟元章相友出入必<lb/>
偕昕夕講學怡如也弟疾病扶掖之湯藥必親弟沒抱<lb/>
尸泣三日泪盡繼以血友愛如此郡縣交薦辟之諸兄<lb/>
元溥元魁元震元禄皆出而仕君歎曰父母老矣賢弟<lb/>
亡矣諸兄又皆出而仕矣吾可復為利禄而離吾二親<lb/>
耶乃衣短褐黄冠走匿於鄉之韓相山之隂乆之為小<lb/>
屋以居每三日一至親舍皆戴星徃來惟恐有記其姓<lb/>
名者躬耕治園圃讀書自娛雖蔬菓熟未獻二親不敢<lb/>
<pb n="KR4e0083_WYG_012-24b"/>
先嘗登山臨流徜徉諷詠治經不惑傳註訓詁以踐履<lb/>
為先為文口占腹藁不以示人世好紛華澹然無所嗜<lb/>
狀所稱如此嗚呼非可謂之篤實君子與若簡夫非謂<lb/>
善言德行孝而能文者與君之配比隣江氏名家有行<lb/>
與君同志庻㡬古所稱老萊之妻者君次子縤質夫三<lb/>
子紹彬夫君之墓在鄉之東營山之原詩曰<lb/>
雁門解氏遷廬陵自唐於兹七百齡所希隠德多顯榮<lb/>
有種斯穫前可徴處士後將莫與京起視韓相山崢嶸<lb/>
<pb n="KR4e0083_WYG_012-25a"/>
　　　鑑湖阡表<lb/>
解氏鴈門人自唐家吉已七百餘年至封王封公德盛<lb/>
顯極矣篤於先公其學以主敬為本戒慎恐懼終身未<lb/>
嘗有一息之間然慷慨英偉料事如神對衆吐辭賢愚<lb/>
屏息歐陽文公嘗指謂先曾大父曰他日髙年盛德之<lb/>
豪傑也果如其言羣雄皆知敬愛所在不敢兵有所斷<lb/>
議衆不能違晚遇髙皇帝待以前朝遺老召與極論元<lb/>
事甚善其對既而曰國初何不仕對曰國初以二弟事<lb/>
<pb n="KR4e0083_WYG_012-25b"/>
陛下今以二子事陛下上慰諭歎息時敕臣縉奉家書<lb/>
上覧屢與吏部尚書李原名翰林學士劉三吾語而稱<lb/>
之縉嘗宴見必問及安否至起居細事縉被特恩得嵗<lb/>
一歸省卒許終飬時洪武辛未五月也後四年復召以<lb/>
長子綸侍還公感恩邵德篤敬而誠於是已八十有四<lb/>
矣公治五經皆有師授書易得之家傳講於竹坪劉先<lb/>
生始授春秋於如愚黄先生至正初入太學講於吾素<lb/>
王先生元慶毛先生學禮於太古熊先生少時學詩於<lb/>
<pb n="KR4e0083_WYG_012-26a"/>
申齋桂隠二劉先生後益為古文辭詩歌師事黄文獻<lb/>
公掲文安公卒業於楚國大司徒歐陽文公之門代為<lb/>
文辭書扎楚公自不能辨公弟闔年二十與公同日胄<lb/>
監監舉公第一闔聨得舉二解聲名卓然出數千人上<lb/>
將㑹試中書而亂作矣公倉皇南歸乗單舸經賊中數<lb/>
千里至吉時至正甲午南北音問乆絶吉安守臣梁凖<lb/>
克中等至欲散去公亟徃見之克中大哭拜不能起公<lb/>
正色責之曰我自京師單舸南來所過人聞朝夕皆能<lb/>
<pb n="KR4e0083_WYG_012-26b"/>
拱手送迎王師百萬至矣大夫行且受賞歸朝何至悲<lb/>
啼自沮克矍然起謝因求計䇿公為之移書招附羣雄<lb/>
及他郡邑頼以完保十餘年嵗戊戌公移書陳友諒弟<lb/>
勸其殺偽主以歸元而友諒謀稱帝公因之南昌南昌<lb/>
為元守甚堅友諒急攻㧞南昌公不得已奔還與義士<lb/>
劉明道等拒之於吉水其偽將熊天瑞也雅知公斂兵<lb/>
去攻䧟吉安遂上據贑公徃説之因陳友定以歸元友<lb/>
定時遣江伯昻至以朝廷宣敕㗖天瑞既許諾伯昻去<lb/>
<pb n="KR4e0083_WYG_012-27a"/>
而天瑞猶豫持兩端公歸吉與義士孫本立等謀殺友<lb/>
諒偽官以應友定而本立等以附本朝海道使者復至<lb/>
自閩以先祖死節贈官以參知政事宣授公辭不拜使<lb/>
者委致而去公遂遁迹山中國初以賢良徴至京師懇<lb/>
辭明年戊申始克還癸丑復被徴至江西以疾免歸確<lb/>
乎亷分淡乎聲利家法嚴如朝廷忠孝成於天性以父<lb/>
死王事時隔在萬里忌日每臨悲慕摧絶間居深念終<lb/>
身未嘗正席而坐母徐夫人故宋遺老林隠先生之女<lb/>
<pb n="KR4e0083_WYG_012-27b"/>
習經史性嚴毅公事之亂離生無一日拂其志歿無一<lb/>
日忘乎哀平生師友故人徧於天下寄之以死托以孤<lb/>
遺盡心竭力未嘗自伐其勞未嘗有怨於人度量之宏<lb/>
偉如也為文根柢六經渾雄自恣若降時雨若決江河<lb/>
讀之使人快意為詩雖在亂離絶無憔悴窮蹙之態㑹<lb/>
文切理洞中事機每酒酣樂作得意笑歌座客盡傾其<lb/>
浩然之氣可謂壯哉洪武辛未五月初吉上詔臣父於<lb/>
華葢殿曰是子大才其以歸教訓十年而用之不幸洪<lb/>
<pb n="KR4e0083_WYG_012-28a"/>
武戊寅五月十日乙酉髙后賔天是嵗十一月二十三<lb/>
日乙未先臣捐館遭䜛竄逐泣血萬里㡬欲無生今嵗<lb/>
庚辰十月始得歸𦵏先人於所居之鑑湖阡從治命也<lb/>
嗚呼少承君父之教報之罔極言之痛心謹叙次族行<lb/>
表掲於阡先公解氏先世居雁門唐天寳中始祖諱隠<lb/>
子德逺諱禹父子皆進士隠仕為蘄州司户參軍禹為<lb/>
吉州刺史遇安史之亂家吉文水西臻善里在今吉文<lb/>
水西跡符南山之麓生宏材諱幹為左武衛兵曹叅軍<lb/>
<pb n="KR4e0083_WYG_012-28b"/>
生得輿諱軿號真白處士生兼善諱從美咸通中舉進<lb/>
士兼善生世隆諱盛唐季之亂始遷於吉之寨里世隆<lb/>
生臯謨諱弼臯謨生麗正諱文粲麗正生伯軻諱希孟<lb/>
舉進士為濮州知録叅軍事嘉祐乙亥奉父隠居於鹽<lb/>
嶺之鑑湖上濮州生世維諱持國以三舍法陞仕臨江<lb/>
軍新淦尉世維生慶邁諱千齡號文江文江生敬之諱<lb/>
夤敬之生邦卿諱必逹邦卿生子春諱谷淳祐漕貢進<lb/>
士漕貢生昭子諱夢斗號莊山太學生太學子辰叟諱<lb/>
<pb n="KR4e0083_WYG_012-29a"/>
應辰號辰峰元剏試貢生永豐教諭臨川學正瑞州路<lb/>
儒學教授永豐縣簿致仕先公大父也先大父字真我<lb/>
諱子元號竹梧至正乙酉進士得便道飬親仕為安福<lb/>
州判官遷太史院校書郎授承務郎東筦縣尹元季死<lb/>
節於鄉有贈官祀於忠節祠大母徐氏里中林隠先生<lb/>
之女林隠殷家有知監再世深德其助先公少從大父<lb/>
學後又徧受業於經師有體有用在朝在野諸公俱器<lb/>
重之至正甲午以先祖死節事聞歸吉討賊時南方已<lb/>
<pb n="KR4e0083_WYG_012-29b"/>
大亂吉安城守梁克中等至欲散去公始為言朝廷徳<lb/>
意宣諭禍福衆皆信之城守復完然以母老常避依義<lb/>
居入國朝遂遁迹山中嵗丁未徴詣辭還縣令費公震<lb/>
師事公國初建學攝鄉校後縣令李公恒甫亷有治聲<lb/>
事公尤謹作興士類公力居多嵗癸丑以賢良徴復辭<lb/>
歸前此嘗主考廣東江西湖廣鄉試稱甄㧞得人洪武<lb/>
戊辰二子聨中甲科髙廟數稱公善教每有家書至必<lb/>
取視嘉歎辛未入朝賜坐勞問有楮幣之賜以臣縉侍<lb/>
<pb n="KR4e0083_WYG_012-30a"/>
還甲戌入朝以臣綸侍還先公亘古之豪傑也魁岸山<lb/>
立威儀襜整音吐虹暢議論英偉昌言萬衆之中賢不<lb/>
肖皆為悚息剛毅亷儉一木榻三十年土屋漏穿布衣<lb/>
疏食顔如渥丹下待僮僕其中肅肅其外頣頣然葢生<lb/>
平以敬為主胸中暢豁無<graphic n="KR0655" url="https://raw.githubusercontent.com/kanripo/KR-Gaiji/master/images/KR0655.png" mimeType="image/png"/>芥凝滯其自視如光風霽<lb/>
月人望如秋霜髙岳此本乎性篤乎學而發見乎外者<lb/>
如此嗚呼今尚得而瞻依之哉公諱開字開先生元皇<lb/>
慶壬子二月七日之亥終明洪武二十一年十一月二<lb/>
<pb n="KR4e0083_WYG_012-30b"/>
十三日之辰𦵏鑑湖上初娶劉氏繼黄氏無子繼髙氏<lb/>
先妣太夫人也子男三人綸大經綱大紀縉大紳女二<lb/>
人一適廬陵彭某一適黄金華孫男莊春廣春山呼婁<lb/>
金孫女長適東溪彭懐次適桑園周恂次適城南藍謐<lb/>
次適蕭肇敏次適周光華建文二年嵗次庚辰十月朔<lb/>
越十有六日男翰林待詔縉表<lb/>
　　　　　　　　　　　翰林修撰眷姪王艮填諱<lb/>
　　　先妣髙太夫人鑑湖阡<lb/>
<pb n="KR4e0083_WYG_012-31a"/>
解氏鴈門人唐至德初肇家於吉至今七百年餘世有<lb/>
賢内助先妣髙太夫人諱妙瑩字淑婉髙氏自南平至<lb/>
崇文裔孫逸為吉州判官因家焉曾祖龍光字申甫宋<lb/>
漕貢進士學者稱草窻先生祖願賢亦大儒學者稱守<lb/>
忠先生以子貴贈同知泰和州事考諱若鳯字在翁學<lb/>
者稱灞雪先生至治辛酉進士朝列大夫知封州母周<lb/>
氏故宋進士周路鈴公孫進士知天河縣諱以仁公女<lb/>
家法嚴整累贈渤海郡太夫人封州公以大定乙丑判<lb/>
<pb n="KR4e0083_WYG_012-31b"/>
建昌太夫人生於𪠘舎后歴官南昌南安平江常迎泰<lb/>
和公就養太夫人亦從太夫人封州公第四女也最鍾<lb/>
愛勤儉不驕寛柔能泰孝惠靈承出於天性時方尚隆<lb/>
盛奢僣相仍太夫人獨尚簡整羅綺朱鉛俱不屑盼多<lb/>
聞卓識封州公每致歎焉嘗入室見黄金數餅即避出<lb/>
户去不問封州公素亷有德之者致文綺數篋闞無人<lb/>
委之而去太夫人見不顧讀書自若自經史傳記天文<lb/>
地理醫藥之書皆能論析善小楷嚴正森宻封州公每<lb/>
<pb n="KR4e0083_WYG_012-32a"/>
擇象犀金龍筆墨文牋賜之曉音律筭數間作歌詩輙<lb/>
棄藁紉製衣裳織繡麻縷女工之事無不敏妙嘗同女<lb/>
兄弟繡髙王經象施於蘇之天王堂觀者填溢所至婦<lb/>
女婉而師之至正壬辰四月兄鏜鉅舉義兵母周太夫<lb/>
人卒於戰艦五月先祖太史公諱子元兵敗為賊所執<lb/>
大罵死之先二日封州公在廣攻龍潭賊中流矢卒於<lb/>
軍事聞於朝使者由海道追贈推誠盡節功臣資德大<lb/>
夫中書右丞子金銓師逾年城䧟死之贈推忠効節功<lb/>
<pb n="KR4e0083_WYG_012-32b"/>
臣榮䘵大夫江西等處行中書省平章政事至正癸巳<lb/>
鉅提兵復吉水與賊戰於鄉兵敗為賊所殺吉州震駭<lb/>
家屬流離太夫人䘮𦵏無違禮泣涕不食肉者逾三年<lb/>
其事父母及姑叱咤之聲不至犬馬未嘗出一惡言先<lb/>
祖妣徐太夫人最號嚴事終其身未嘗拂其顔色事先<lb/>
公義以順相敬如賔不妄言笑嘗曰婦有長舌維厲之<lb/>
階豈惟婦人多言多敗人莫不然性不嗜飲嘗曰先姑<lb/>
有言婦人嗜酒決非貞良汝曹戒之豈惟婦人家之敗<lb/>
<pb n="KR4e0083_WYG_012-33a"/>
子鮮不由茲其制諸飲食菜果醯醢之屬皆簡便有法<lb/>
著酒食議若干巻女德評若干巻髙文海死節事一巻<lb/>
文海即鉅也避難徙適無寕嵗料機脱禍陟險履危沉<lb/>
毅鎮安不形愠喜徃徃出人意表縉兄綸亂離無書太<lb/>
夫人手冩孝經論語古文杜詩教之縉自能言時蚤夜<lb/>
訓以敬身維持文墨不離其側未嘗令同兒童嬉戱為<lb/>
言宋元來政治民事記及日時無所遺謬又言封州公<lb/>
至孝於父母周太夫人善事其舅姑故封州公兒女自<lb/>
<pb n="KR4e0083_WYG_012-33b"/>
幼時不聞相詈周太夫人念媵子同於已出太夫人友<lb/>
之過於已同産由是篤於慈愛子孫六七嵗猶不免於<lb/>
懐温言善道無㡬㣲呵怒見於顔面諸孫多視如母克<lb/>
盡其孝焉至其賑窮賙急如將不及待恤孤婺提擕盡<lb/>
誠極愛人無間言每嵗多病不廢盥櫛衣履䙝易唾涕<lb/>
棄置必於屏處敬終如始不以富貴患難有渝天性然<lb/>
也臨終時謂縉兄弟曰死者人所不免吾年七十餘子<lb/>
孫滿前過吾父母兄弟矣但當與汝曹永訣不得不悲<lb/>
<pb n="KR4e0083_WYG_012-34a"/>
耳因泣數行下家人盡泣太夫人復止之曰死猶枯株<lb/>
生意不貫漠然氣離魂無不之魄如遺矣𦵏送物備於<lb/>
亡者無益金玉珠貝尤非所宜本出私愛反成竒禍吾<lb/>
經離亂所見多矣𦵏我必依近地素衾結髢朴棺深穴<lb/>
斯可矣聚家人與訣端坐而逝鳴呼痛哉時洪武三十<lb/>
年丁丑十一月二十七日之戍也享年七十有三生乙<lb/>
丑十月十日之辰時三男綸綱縉一女適廬陵彭懐孫<lb/>
男五莊春廣春山呼仍壽慶壽女孫七人皆在室𦵏所<lb/>
<pb n="KR4e0083_WYG_012-34b"/>
居鑑湖從治命也永樂四年嵗次丙戌六月朔越十有<lb/>
二日男翰林學士兼右春坊大學士縉表<lb/>
　<lb/>
　<lb/>
　<lb/>
　<lb/>
　<lb/>
　文毅集巻十二<lb/>
</p>
<p>
</p>
  </div>
<div>
<head>文毅集巻十三</head> <lb/>
    <p>
<pb n="KR4e0083_WYG_013-1a"/>
欽定四庫全書<lb/>
　文毅集巻十三<lb/>
　　　　　　　　　　　　　明　解縉　撰<lb/>
　　墓誌銘<lb/>
　　　吏部尚書陳公墓誌銘<lb/>
余奉詔纂修太祖實録觀自嵗癸卯戡定陳氏彭蠡之<lb/>
戰至動星象衆庻咸見而四方豪傑之士雲合響應輻<lb/>
輳而爭趨之雖湯武之得士未能過是何其盛哉至嵗<lb/>
<pb n="KR4e0083_WYG_013-1b"/>
甲辰即王位而浙江取次平若廣信陳公修太祖所尤<lb/>
眷注者也是以首擢理官講畫律令崇寛厚而省繁苛<lb/>
復倫要而黜姑息光明正大四方翕然知有一統之制<lb/>
作由此始焉繼而又以為兵刑政治之大者也唐世府<lb/>
兵之制稍為近古而未精宻乃擢公兵部郎中其所以<lb/>
任將帥飬士卒得内外相維之體兵農相資之意遂為<lb/>
萬世之法而公之昭顯成德益以著焉太祖初即位山<lb/>
東新附念濟南重經王氏之亂民墜塗炭尤甚大將多<lb/>
<pb n="KR4e0083_WYG_013-2a"/>
練兵屯田其間非公莫可治也遂擢濟南知府居二年<lb/>
而政成太祖嘉之以天官六曹之長而明經習制建官<lb/>
均職惟公是宜擢拜吏部尚書引據古典叅酌時宜審<lb/>
地劇易制事繁簡貴賤疎數逺近寛嚴課功覈實賞錫<lb/>
黜陟之類皆公啟之未㡬卒於位繼之者莫能移易也<lb/>
余嘗謂太祖之治天下也其事有緒而若素定於畎畆<lb/>
之中誠所謂天授之者而一時勲舊臣才碩道全經文<lb/>
緯武皆非近世之所能髣髴其一二者於戱盛哉今尚<lb/>
<pb n="KR4e0083_WYG_013-2b"/>
書公之歿四十餘年始得其子九成為之狀求為之刻<lb/>
詞於石按狀陳氏自彬始有聞於信之弋陽生應龍應<lb/>
龍生文光號南隠贈廸功郎生萬理字德甫號梅澗任<lb/>
信州路歴山長教授贈黄嚴州知州生三子曰誼字天<lb/>
驥曰敏學字志仲號亦梅官至平江路總管府治中曰<lb/>
宏字任逺䕃韶州路乳源縣主簿公之父也母張氏公<lb/>
生至正辛酉九月十九日沒洪武辛亥七月十三日享<lb/>
年五十有一夫人楊氏今年九十餘公歿二年九成奉<lb/>
<pb n="KR4e0083_WYG_013-3a"/>
母隠居於桂徙南寕今家於貴縣之郭門有子三人曰<lb/>
鏞曰銘曰鐸鏞之子璉銘之子瓚鐸之子瓛為之銘曰<lb/>
廣信之山龍虎欎盤弋陽九華連峰巑岏篤生偉人逄<lb/>
時經綸悉所宜歸乗運躍鱗聖人好生明刑飭法與定<lb/>
章條惟有欽恤制兵之宜因仍歴世寓農講武經乆無<lb/>
弊山東初下兵民雜居朱幡皂葢徃來撫綏朞年政成<lb/>
歸掌銓衡平均四海位冠六卿我抽石室用纂六經敬<lb/>
服德業副其聲稱著之簡册復為此銘邦家之光閭里<lb/>
<pb n="KR4e0083_WYG_013-3b"/>
之榮<lb/>
　　　户部尚書郁公墓誌銘<lb/>
永樂三年八月五日户部尚書郁公薨於位上遣官祭<lb/>
以文命工曹具視輟朝一日顧翰林學士臣縉等歎息<lb/>
稱其才嗚呼公之哀榮始終固可美國家所以待臣庻<lb/>
恩禮之厚尤足以激勸於當世公之子孫豈不永有庇<lb/>
頼歟於是其子彬衰麻踵門泣而致公之治命請予銘<lb/>
其墓噫公與予交二十年未嘗爾汝䙝狎亦未嘗挾長<lb/>
<pb n="KR4e0083_WYG_013-4a"/>
殺敬禮予二人者亦自信為誠實洪武二十二年予侍<lb/>
講華葢殿中公始受命為户部度支主事賜名新明年<lb/>
轉户部司属十二年陞北平部郎中二十四年六月超<lb/>
授嘉議大夫户部右侍郎考滿上於庭中稱譽擢尚書<lb/>
授資善大夫十三年於兹矣非負天下才而能之乎抑<lb/>
公之盛福其祖考以來積累之慶非偶然而致也公家<lb/>
素饒財慷慨豪舉不為齷齪喜賔客樂於賑貧乏不為<lb/>
德也洪武中奏事廷中被顧問天下户口漕運地理險<lb/>
<pb n="KR4e0083_WYG_013-4b"/>
易計數時日應機響答無遺謬共謂劉晏以下不踰也<lb/>
晚嵗多疾乃時在告上甚憐之公亦時語予曰吾覺衰<lb/>
老恐旦暮先朝露不能報國恩吾平生無卓異惟君知<lb/>
也幸與之銘其墓紀其榮遇而已嗚呼公非可謂逹人<lb/>
歟公蘇人也曾祖仲和祖瑜父德字銘本公以至正丙<lb/>
戌正月十四日生於呉縣洪武元年祖父遷居鳯陽臨<lb/>
淮縣公隨家焉夫人嚴氏綜理家政嚴而有紀彬字孟<lb/>
文亦克孝敬公嘗属予曰他日視彬曰此故人之子誼<lb/>
<pb n="KR4e0083_WYG_013-5a"/>
猶已子也墓在臨淮古城之原銘曰<lb/>
古大司徒職惇典禮馴擾兆民豈惟㑹計惟公奮身亦<lb/>
以愷弟恂恂怵怵爵禄之器歴官有年光榮後先豈曰<lb/>
其才有得於天豈無人謀不如盛福崇崇其阡臨淮其<lb/>
麓<lb/>
　　　國子祭酒徐公墓誌銘<lb/>
永樂四年春翰林修撰徐公旭被命為考試官無疾而<lb/>
卒上聞悼惜為文祭之勅賜棺斂送之如故事先是公<lb/>
<pb n="KR4e0083_WYG_013-5b"/>
以眷屬從仕者十餘年不家食念先墓祠弗飭子年十<lb/>
八行冠禮而速之歸傍無童僕與公友者迭為䘮主受<lb/>
弔祭連旬乃已京師之人莫不艶公以為榮益知聖主<lb/>
所意嚮而儒者之所為貴且重也公素有盛名其為吏<lb/>
考功也綜覈名實是是非非殿最嚴甚棘棘不阿人視<lb/>
其面莫敢發言干以私者以故天下咸曰徐考功而被<lb/>
黜者頗惡之然亦莫敢謗也予嘗與修太祖實録及纂<lb/>
書禁中又見公之學問文章過於其所設施者而考功<lb/>
<pb n="KR4e0083_WYG_013-6a"/>
之名蹟又其毫芒也於是翰林鄒侍講仲熙授以公門<lb/>
生修撰呉漙所為行狀稱公字孟昭少頴敏而沉黙有<lb/>
髙志年十四從鄉先生蔡深淵仲受春秋學即通大義<lb/>
能屬文為族父所竒重洪武乙丑登進士第為浙江廵<lb/>
行監察御史入禮科為給事直日記註太祖欲老其才<lb/>
而用之命分教房山丁父憂治䘮有聞服闋授鳯翔教<lb/>
諭考河南鄉試入朝告歸省其母時母已疾病公倍道<lb/>
兼行至家母病忽愈後數日卒人以為孝感服闋為安<lb/>
<pb n="KR4e0083_WYG_013-6b"/>
王紀善詔求直言公條上六事皆切當於時用薦為知<lb/>
州入史館考試禮部貢士時稱得人復上書言事當路<lb/>
忌之故除考功員外以為迂濶將不任事不知極卓卓<lb/>
樹名如此何其知公者少也聖上即位擢公郎中與修<lb/>
實録成擢朝列大夫國子祭酒同僚以事中之調叅議<lb/>
雲南陛辭上留居翰林廼以史館修撰纂書禁中為副<lb/>
總裁遂以此終嗚呼他人雖不能知公不悦公者亦衆<lb/>
而聖天子深知之所以恩榮終始為儒者之至榮也使<lb/>
<pb n="KR4e0083_WYG_013-7a"/>
公有年聖天子所以任之豈但如是已哉狀又稱公性<lb/>
方嚴善固守不為流俗所移學問亦非世之務為博洽<lb/>
者比文章贍而雅居家在官盡職無所詭隨訓諸生皆<lb/>
有成就尤喜薦士所引㧞甚多皆知名當時周人之急<lb/>
如將不及疾病艱危能為盡力皆信而不誣者也予嘗<lb/>
為公銘其季父之墓知其世居南昌五代之際有諱宗<lb/>
部者始居饒之樂平宗部之後十七世孫諱式者建樓<lb/>
藏書以教子弟鄉人號曰書樓徐氏又五世至應麟登<lb/>
<pb n="KR4e0083_WYG_013-7b"/>
宋淳佑進士第公之髙祖也曾祖竒夫太學上舎生祖<lb/>
松友考公明皆業儒不仕妣江氏公娶某氏子男二人<lb/>
女一人所為文集若干巻藏於家公年五十有二將以<lb/>
某月日𦵏某鄉某山之原嗚呼公之世德又如此而纔<lb/>
及中壽子未有聞天之報施其不有所待耶銘曰<lb/>
巖巖徐公面目氷兢兢不撓庸俗驚嚴辭直氣矜不争<lb/>
讜論屢叩天子廷有疾畏之莫敢輕保全終始天威靈<lb/>
思文服義多友生萬世不辱太史銘<lb/>
<pb n="KR4e0083_WYG_013-8a"/>
　　　監察御史陳公仲述墓誌銘<lb/>
公諱繼先字仲述姓陳氏其先金陵人也十八世祖暉<lb/>
始居吉之泰和族盛至數十人業儒多宦逹鄉族無與<lb/>
為比有諱先得者學行純正號菊存先生元初為贑州<lb/>
路儒學教授致仕以子貴贈萬安縣尹公之髙祖也菊<lb/>
存生學禮仕至贑州路推官致仕公之曽祖也推官生<lb/>
以道潮州路儒學教授公之祖也教授二子長曰有慶<lb/>
即公之父也公生元至正庚寅四月三日推官晝而假<lb/>
<pb n="KR4e0083_WYG_013-8b"/>
寐夢神人持一皂纛𥪡其聼事前寤而生公推官大異<lb/>
之曰必亢吾宗稍長頴悟異常兒七嵗善屬對教授先<lb/>
卒推官鍾愛之未㡬遇亂推官沒家益貧困公撫穉弟<lb/>
獨與母蕭氏居姑之壻劉崧憐而教之學通詩經而又<lb/>
肆其力於古文隆寒盛暑手不釋巻庻㡬貧而樂者也<lb/>
以郡學生登洪武乙丑進士第明年擢山西道監察御<lb/>
史調山東道出按治山西福建聲光赫然小民與士大<lb/>
夫之賢者皆愛慕之還調廣東道决獄稱平勤事不怠<lb/>
<pb n="KR4e0083_WYG_013-9a"/>
一時章疏奏覈多出其手暇則為文自娯求者甚衆亦<lb/>
不拒之四方名士識與不識皆稱陳古文而不名自來<lb/>
京師夫人曽氏留家飬母獨居舎一榻蕭然旁無童侍<lb/>
䟽食飲水十年如一日徃來書問至家㡬百餘紙無一<lb/>
語及利私洪武癸酉六月二十一日歿於官歿之日槖<lb/>
無餘貲篋無完衣廪無餘粟餘書數册而已聞者莫不<lb/>
悲之曽氏同里人紹有先生之女亦能甘於窮約子一<lb/>
人曰賞永樂元年以春秋舉其鄉今年㑹試黜於有司<lb/>
<pb n="KR4e0083_WYG_013-9b"/>
䝉恩得還鄉里廼持其翰林修撰梁濳所為公行狀請<lb/>
予銘嗚呼悲哉予少時家兄大經歸自府學得公所為<lb/>
文家君讀而稱之曰故家有子孫後又得公庭對䇿讀<lb/>
之益加羨慕後官京師始與公相識同朝者㡬四年徃<lb/>
來情好甚篤公廣顙隆準面目嚴峻身若不勝衣而言<lb/>
論確然人皆謂誠端士藹乎其可親介乎其不可干以<lb/>
私也吾徃年已嘗為公銘忽夢見公以為未足以得公<lb/>
之詳而公亦未𦵏也今公之子賞始克𦵏公於龍門之<lb/>
<pb n="KR4e0083_WYG_013-10a"/>
原而賞之篤實又甚似公余又慶公之有子也乃悉按<lb/>
狀而為之銘曰<lb/>
有偉陳公出於名宗休祥先徴譽望益崇鄉稱碩族為<lb/>
名進士為才御史傳以文字籍湜之徒可參翺翔擬倫<lb/>
絜矩公有剛鋩龍河如池山石如砥有銘斯阡有頌無<lb/>
已<lb/>
　　　翰林藍君日省墓誌銘<lb/>
永樂四年春天下士㑹試南宫狀出囂然稱屈聖天子<lb/>
<pb n="KR4e0083_WYG_013-10b"/>
臨軒覆試副榜三百三十有一人余友藍君朂中第二<lb/>
名特賜冠帶同進士及第入翰林為庻吉士又四年授<lb/>
典籍欲其盡識中秘書聖天子意甚盛也朂亦自感激<lb/>
又三年卒於官其兄紹永遣其子猷扶櫬歸𦵏於歐鄉<lb/>
羅富之原且為狀與其嫡子繼昌踵門求余銘嗚呼余<lb/>
忍為銘哉君自少從予内兄子章劉先生學朝夕相見<lb/>
當覆試余為讀巻官去年相見飲酒慰勞甚歡而何意<lb/>
未朞年而遂銘君之墓耶君字日省與予友劉日昇生<lb/>
<pb n="KR4e0083_WYG_013-11a"/>
同年月日時皆洪武壬子十一月二十日之亥予去年<lb/>
歸日昇卒銘其墓今年歸日省卒又銘其墓皆余平生<lb/>
之知已也余安得而不痛傷也日昇卒時日省尚無恙<lb/>
也術者相視嘆以為不騐今竟若是豈其術者可信耶<lb/>
而以君之才志氣而止於是耶銘曰<lb/>
藍系中山自唐居吉頡頏文儒世有仕籍君家顯考為<lb/>
都御史君少而孤御史賢子母陳來歸二子三女繼昌<lb/>
弟雷既䘮其母升猷從子鞠育孝誼伯兄述狀浪然隕<lb/>
<pb n="KR4e0083_WYG_013-11b"/>
涕里閈有表墓門刻辭蒼蒼山木雲物昭兹<lb/>
　　　元邵武路同知蕭公墓誌銘<lb/>
元之季世天下四分五裂其間盜名字者無慮千百計<lb/>
獨閩之陳友定起徒歩至列將相百戰首死為元東南<lb/>
烈士未能或之先也當是時吾鄉豪傑多從之崎嶇嶺<lb/>
海之死不怨朝廷音問實藉以通先祖太師公真我死<lb/>
節事聞贈官先君子亦授資德大夫叅知政事詔使來<lb/>
自海上友定遣江君伯昂與俱來且説熊天瑞於贑伯<lb/>
<pb n="KR4e0083_WYG_013-12a"/>
昂與先公少相善也且言友定之意先公感激邀里中<lb/>
蕭克欽軰數人俱至贑説熊天瑞天瑞猶豫先公以太<lb/>
夫人老病不能行伯昂去報命克欽南逾嶺表間入閩<lb/>
崎嶇兩浙出金陵轉巴蜀還寓長沙歴湘潭以歸與先<lb/>
公謀曰吾觀羣豪智略獨友定忠義殆可倚也廼復之<lb/>
閩友定承制授克欽奉議大夫同知邵武路叅其軍事<lb/>
友定用法嚴徃徃致濫輙為營謀全活甚衆嘗引兵擊<lb/>
賊建陽山谷間卒遇千餘人圍數重君執長刀躍馬奮<lb/>
<pb n="KR4e0083_WYG_013-12b"/>
擊賊首兩人直前來刺將及忽大呼辟易其衆曰且止<lb/>
且止此吾父蕭君也使詰之二人跪曰我嘗見獲於陳<lb/>
公賴君救之得生今雖衆寡不敵我終不敢背德陣稍<lb/>
却羅拜而去按治建寕光澤道中有七十人者執兵而<lb/>
前跪曰生我者公也每思無以為報今幸道經我里敢<lb/>
以白金百兩為從者獻蕭君不識也其人各言姓名及<lb/>
所以營觧再生之狀君慰諭却其獻而去洪武九年隨<lb/>
友定至京友定死君以親老辭不仕歸田里年纔四十<lb/>
<pb n="KR4e0083_WYG_013-13a"/>
二事親以孝聞讀書教子自娯祁寒盛暑手不釋巻閭<lb/>
里親戚子弟從學多所造就洪武戊寅六月四日終於<lb/>
家享年七十二嗚呼可謂全名盛福矣君生元大定之<lb/>
丁卯纔嵗餘母艾氏卒繼母王氏鞠之愛逾已出岐嶷<lb/>
不凡將冠受書於安成羅先生學成教授於鄉卓然以<lb/>
不墜家聲為念而所以去就卒如此可謂難矣予嘗聞<lb/>
先公欲為傳其事不果今令子翰林檢討引髙與予同<lb/>
修髙皇帝實録見友定之事而歎蕭君之不可作也引<lb/>
<pb n="KR4e0083_WYG_013-13b"/>
髙亦感泣奉狀請銘予不敢辭按狀公諱寅克欽其字<lb/>
所為文章曰舫中集晚自謂舫中叟學者稱秋舫先生<lb/>
其先世居山東有諱忠國者仕宋髙宗為吉州防禦使<lb/>
子文仲贅吉水城西張氏子孫遂為吉水人髙祖典簿<lb/>
公文布曾祖信可祖德永父雲心皆世積忠厚姻連仕<lb/>
族君娶艾氏繼娶王氏涂氏子男五人仲髙奎髙次引<lb/>
髙馮髙持髙皆能世其家女三人適仕族孫男十四人<lb/>
曾孫男三人以壽終之嵗葬君於邑之仁壽鄉落塘山<lb/>
<pb n="KR4e0083_WYG_013-14a"/>
之原銘曰<lb/>
有偉蕭君世之通儒縱觀四方識其睿愚得所宜居之<lb/>
死不回從容進退鐘鼎若違𬞞食之甘韋布之温天錫<lb/>
壽祉有賢子孫毁譽之真身後廼定盍視厥家惟善無<lb/>
競<lb/>
　　　清河丞徐君伯權墓誌銘<lb/>
前年從父原復丞華容為言國初侍兄原震為令清河<lb/>
丞得鄱陽徐君伯權而進賢呉君庸為簿三人相得甚<lb/>
<pb n="KR4e0083_WYG_013-14b"/>
協恭圖治其民至今追思之遇夜共讀書為詩歌文章<lb/>
飲酒相樂言不及毫髪私昵剛濟其柔今則徐君已歿<lb/>
呉公在嶺南而伯兄家居不相聞者乆一念及之未嘗<lb/>
不為之慨然太息也今吾又去為丞將以徐君為法不<lb/>
知令若簿有若呉君之與伯兄乎若有之華容之政將<lb/>
必有可觀而民將思之也從父之言如此時予未及細<lb/>
詢徐君行事今年君之子奉君之從弟考功郎中旭所<lb/>
狀行來請銘噫予所願為也夫何敢辭按狀君諱恕伯<lb/>
<pb n="KR4e0083_WYG_013-15a"/>
權其字也幼頴敏六嵗知務學受詩於絅齋先生每試<lb/>
鄉校輙魁元季㓂䧟樂平以鄉兵數千來㑹官軍復之<lb/>
帥第其功當授官辭不拜國初洪武庚戌以明經薦於<lb/>
鄉明年得仕臨清縣丞水陸之㑹地劇而民貧方大亂<lb/>
之後中山徐武寕王宿重兵居守君周旋上下與之贊<lb/>
劃教民禮讓招撫流亡申雪寃滯至捐俸勸分以業窮<lb/>
困興學校期年化洽調清河縣視臨清為有加踰二年<lb/>
以疾卒於京師嗚呼丞固難於令者也君所遇之難又<lb/>
<pb n="KR4e0083_WYG_013-15b"/>
如此所致廼如此漢有循良吏豈足多哉惜乎未見其<lb/>
止也君生名家少從先生長者充其格物致知之學故<lb/>
雖天文地理醫藥武經衆技之説莫不旁通曲暢以輔<lb/>
翼仁義不流迂濶嘗從世父處謙行道中遇仇人結衆<lb/>
狙擊之君奮挺大呼其衆駭散有族人酗酒屢加以横<lb/>
逆順受未嘗一反其唇孝慈睦族又如此其自少年時<lb/>
一呼殄㓂復其鄉邑有功而不伐庻㡬仁者之勇豈不<lb/>
深可惜哉君嘗自謂抱膝山人晚號釣雲翁文章有竒<lb/>
<pb n="KR4e0083_WYG_013-16a"/>
氣凡若干巻藏於家生元泰定丙寅六月十九日歿以<lb/>
洪武乙卯四月二十九日娶某氏子男二人同髙騰縣<lb/>
丞珠初仕為學官今為嘉興府照磨其先自五季世始<lb/>
家樂平髙祖剛顯祖公逹父處信母顧氏里之塔山君<lb/>
之墓也銘曰<lb/>
運於桷削梁棟其佐小邑大吏天嗇其身裕其世<lb/>
　　　仲勤呉先生墓誌銘<lb/>
洪武丙辰先君子之友胡延平卒於官仲勤呉先生延<lb/>
<pb n="KR4e0083_WYG_013-16b"/>
平之妻兄也來經營𦵏事予從先君子識之胡延平家<lb/>
見其英邁不羣甚敬服之先君子曰小子未見孟勤先<lb/>
生世稱呉氏二鳯是其兄弟予請問其詳則曰先是莘<lb/>
樂先生與而祖同時倡義兵而祖不幸殞於兵莘樂亦<lb/>
賫志以歿其時孟勤兄弟年皆弱冠負文武才數以䇿<lb/>
干城守者皆不能用後悉如其言父與子皆豪傑之士<lb/>
也又曰元盛時江右詩人自范文正公掲文安公而下<lb/>
流於委靡獨擅音節而不失其雄渾者莘樂父子其尤<lb/>
<pb n="KR4e0083_WYG_013-17a"/>
也去之十餘年為洪武丁卯始及拜先生於家得聞餘<lb/>
論慊其平生明年先生復之楚又後十餘年侍先生於<lb/>
史館痛先君子之不復作每授教為之興感先生亦念<lb/>
故人之子愈加愛厚未㡬而先生䝉恩得散地以佚其<lb/>
勞遂以捐館聞予追平昔集次先生寄予書大篇短章<lb/>
詞藻溢目老成忠厚之情及引教之意不覺其感愴之<lb/>
至也欲為先生述傳而先生之子善存以庶子胡君光<lb/>
大所為行狀一通求為之銘胡君延平之子先生之甥<lb/>
<pb n="KR4e0083_WYG_013-17b"/>
也知先生家世羣行為尤詳謹按狀為銘先生諱勤字<lb/>
仲勤其先大梁呉氏徙居於荆至諱某者宦南康子孫<lb/>
居廬山之陽宋淳化間有曰某者為永新簿因家焉曾<lb/>
祖原道妣某氏祖文振妣李氏父師尹字莘樂學者稱<lb/>
為桂山先生終永豐丞先生幼而敏悟初學語時能識<lb/>
錢文上字人皆異之十七八為文章詞藻天發嵗癸卯<lb/>
太祖皇帝兵下吉安叅謀郭子章有詩名一見談論歡<lb/>
如平生即署為泰和令以親辭洪武初徴天下名儒試<lb/>
<pb n="KR4e0083_WYG_013-18a"/>
中書堂第一人太祖欲作興儒學特除武昌儒學教授<lb/>
其化大行復以例免歸楚王致書幣迎為世子郡王師<lb/>
蜀王及湘獻王交致書問深相敬慕永樂元年與修太<lb/>
祖實録特除開封儒學教授周王待以賔禮世子獨愛<lb/>
重之以永樂三年二月戊辰日卒於官距生元至順庚<lb/>
午八月某日享年七十有六明年善存以其䘮歸𦵏於<lb/>
某山之原孺人蕭氏善治内事先十年卒子一人善存<lb/>
也一女適胡直先生晚居安福善存今為安福人孫男<lb/>
<pb n="KR4e0083_WYG_013-18b"/>
某先生學極該博手未嘗釋巻老而不倦為文章詩歌<lb/>
敏而甚工善行楷書在史館時年七十餘矣運筆如飛<lb/>
天性孝友事繼母尤謹待姊盡其敬撫猶子極其慈接<lb/>
物平恕而賢否甚明善飲酒遇賔客故人傾倒逹旦軒<lb/>
髯議論襟懐洞如也嘗念其先舎南康故曰匡山樵者<lb/>
居武昌曰黄鶴山樵晚更號由翁皆以名其文集并六<lb/>
藝集若干巻藏於家銘曰<lb/>
豪傑之才該博之學剛大之氣壯而不遇時老而不大<lb/>
<pb n="KR4e0083_WYG_013-19a"/>
施其所自著足以傳世煜然其光不可秘<lb/>
　　　夏侯時雨先生墓誌銘<lb/>
於戱飄風雖驟不能以隂雨揚其塵蛟龍雖神不能以<lb/>
白日離其倫博碩龢裕德文之士雖賢不能自必於用<lb/>
雖用不能自必於顯通此所以多欎廻轗軻而卒以困<lb/>
終也古稱文人相輕余識交天下士道其鄉先生文儒<lb/>
紛㪍謗譽角起究不可一差豁然不足□獨山東豪傑<lb/>
文武士與吾鄉雋庸人一口説夏侯先生霽學行山海<lb/>
<pb n="KR4e0083_WYG_013-19b"/>
可仰於書無不讀讀皆通通則慮慮得善取予服守篤<lb/>
踐以教人無毫髪倦髦且益孳以故人皆悦從弟子進<lb/>
者先後數十百人而波其賸者葢不知㡬許矣又凝逺<lb/>
其風度不拘急若束縛者霞絢瑾玉宴笑因事誘論尤<lb/>
傾動其座人歆懌忱化不自知覺夷險艱通不為憂豫<lb/>
泰如也家居時年八十餘皓皓髯髪儼衣冠温然不怒<lb/>
甚可愛敬此衆人所告予也今年春有儒者養直手文<lb/>
字一通大戚邑邑若有求請者謁入且言則先生冡孫<lb/>
<pb n="KR4e0083_WYG_013-20a"/>
狀其族來請銘也嗚呼予生二十餘年聞先生名十餘<lb/>
年矣且職在紀善惡敢辭銘按狀先生字時佐鄉稱時<lb/>
雨先生生元至大庚戌七月二十二日戌時歿於洪武<lb/>
庚午十一月二十七日辰時𦵏鄉之西車井頭礱配張<lb/>
氏繼室劉氏子四人銓長文華應華又鑑劉氏出也女<lb/>
二俱適人矣孫男四曰源曰温曰淳曰泓者即飬直也<lb/>
銘曰<lb/>
粤稽夏侯萌蘖於譙裔遷長沙爰吉是僑瀘水之澨顯<lb/>
<pb n="KR4e0083_WYG_013-20b"/>
衍孔昭代有卓傑在唐曰韶歴宋逮元暨於昌朝兩有<lb/>
文武擁旗珥貂蟬聨有耀激其清霄猗嗟先生含華在<lb/>
朝腴郁孔周窺規姒姚一命司教吉士惟杓再命臨川<lb/>
撫民不恌河潤膏施星輝岳苕金精失馭巻懐軼超遘<lb/>
於熈和嬉於德軺齊魯大邦仰之喬喬自南自北感茗<lb/>
聆箾允也君子士林之翹人誰不死公有賢子子肖孫<lb/>
哲億年未死我述斯銘以昭新阡從祖公友□有舊文<lb/>
公未通顯而克長賢賢者孔多晦一炳千濳德有耀卿<lb/>
<pb n="KR4e0083_WYG_013-21a"/>
雲在天刻辭有泐斯文永傳匪文則傳世教不刋<lb/>
　　　莘雲歐陽先生墓誌銘<lb/>
歐陽文忠公十六世孫諱衡字師尹學者稱莘雲先生<lb/>
至正舉進士遇亂遂不復仕吉安守臣梁克中檄舉義<lb/>
旗先生即遣子率豪傑千餘人首治水軍與賊戰摧其<lb/>
鋒屢建勞績竟死於陣先生以書萬言陳便宜主將不<lb/>
能用先生曰事不可為矣隠居山谷間時四方大亂尚<lb/>
有學者義而從游先生不拒也入國朝屢有薦者嘗再<lb/>
<pb n="KR4e0083_WYG_013-21b"/>
至江西行中書省皆以疾辭與先公同年生而月日稍<lb/>
後兄事先公先公之應詔赴闕也曰吾必不仕將以死<lb/>
自誓子幼無可托者此可少念耳先生即許以子妻予<lb/>
兄謂先公勿憂也已而先公亦得告還人皆謂先生友<lb/>
誼無愧古人先生於書無所不讀讀無不記雖山經地<lb/>
志稗官小説醫藥之術皆通析融㑹予少時因市得四<lb/>
書集咸闕鄉黨篇先生口誦予書之已而得本較之不<lb/>
謬一字而取正居多其精博類如此平生未嘗疾言遽<lb/>
<pb n="KR4e0083_WYG_013-22a"/>
色莊肅而和易學者嘗謂如先生誠所謂恭而安者也<lb/>
所著文集凡若干皆可傳先生沒以洪武庚申年六十<lb/>
有八世為吉水螺陂人其先自文忠公之孫紹世得部<lb/>
符居吉水積符至諱雩者始家螺陂曾祖炎起宋進士<lb/>
新昭州教授祖夢旗進士靖江軍節推父吾衡其墓在<lb/>
龍塘山之原子仲訥孫忠孝少長余家今請為銘於其<lb/>
墓故叙次俾刻之銘曰<lb/>
文忠餘慶河漢輸浸灌川陸草木荂沃其根柢枝扶踈<lb/>
<pb n="KR4e0083_WYG_013-22b"/>
文章懿行與之俱博學隠德伍櫟樗將施後嗣仍環瑜<lb/>
不信請考太史書<lb/>
　　　時和曾先生墓誌銘<lb/>
元主中朝自泰定天歴後文治聿彰四方典教諸君子<lb/>
悉皆碩德宿儒先大父竹梧公與道益張先生涖教吉<lb/>
水州學鼓舞作新一時文物蓬蓬然起焉而時和曾先<lb/>
生以鄉進士除撫州學正繼視學江州之德安贑州之<lb/>
信豐悉以躬行為陶鑄凡所相朂以道德相廸以文章<lb/>
<pb n="KR4e0083_WYG_013-23a"/>
猶先大父之於我吉也國朝髙皇帝崛起草澤首以學<lb/>
校為務而費君震李君恒相繼知州事以興學育材為<lb/>
已任慕先生之德邵年髙復以禮聘為本學司訓先君<lb/>
子筠澗公與焉時縉在庠舍聼其講論得熏氣味知其<lb/>
淵源有自來矣葢先生系出名宗生近聖居平生積德<lb/>
累學仕終教職莫究顯融然欎積之厚慶流宜未艾云<lb/>
先生諱琦時和其字也其先武城族有諱仁者徙居吉<lb/>
水儒學前為古城始祖登宋咸淳進士全州司理參軍<lb/>
<pb n="KR4e0083_WYG_013-23b"/>
古澗諱革先生曾祖也祖諱福逺父粹中以書經中元<lb/>
至正江西庚申鄉試第一諱廸先生仲兄天和也娶彭<lb/>
氏子二長伯謙次仲誠早世孫三紹初用初顯初紹初<lb/>
由明經為丞宣城學道愛人無忝厥祖謂縉素習其為<lb/>
人以狀求為之銘先生生元皇慶壬子八月十七之已<lb/>
時歿洪武丁丑十一月初十日之子時享年八十有六<lb/>
𦵏四十四都片月形松山之原噫如先生者洵可謂存<lb/>
順沒寕已余安能已於銘哉銘曰<lb/>
<pb n="KR4e0083_WYG_013-24a"/>
生近聖居傳得其宗涖教諸州模範與同文興字水古<lb/>
城之功仁山峩峩先生之風<lb/>
　　　徐學臯先生墓誌銘<lb/>
宋亡元興吉水東門徐氏起家至萬石然本儒者延賢<lb/>
先生業應進士舉過其門弦誦之聲未嘗絶也富而不<lb/>
驕義而好禮由是部使者有旌門之舉雖仕為小官能<lb/>
有惠譽掲文安公以黄丞相擬之者平逺公也遇亂出<lb/>
軍需畫䇿與親戚舉義兵保障水西者城南公兄弟平<lb/>
<pb n="KR4e0083_WYG_013-24b"/>
逺諸孫也予不及識之見其與先公𢋫和詩有杜少陵<lb/>
之志而敬慕之者為城南公子學臯公公當國家隆平<lb/>
之㑹歸復故居衣冠典刑柱石其宗者餘四十年一時<lb/>
學者欲考見前代故家之風流皆從公質問焉而公樂<lb/>
以告人忠厚明辨聼者莫不欣然有所得也予少時先<lb/>
公竒愛之託公議婚公即云吾季女賢可以為婦且術<lb/>
者云必為命婦遂許適余予自諸生致位通顯待遇一<lb/>
如賔客之禮每送予别臨岐至江滸舉酒寛慰祝願深<lb/>
<pb n="KR4e0083_WYG_013-25a"/>
情繾綣在逺道數千里數寄書問臨終猶屬其子孫致<lb/>
意於予於戱予别去纔嵗餘歸而公音容不可覩矣豈<lb/>
不悲哉公諱泰字子開學臯其號也母蕭氏早歿事繼<lb/>
母胡極其孝事兄極其謹兄卒撫猶子極其慈教子孫<lb/>
惟事詩書謹飭處鄉閭人服其公正嵗時宴集家庭延<lb/>
接上賔連旬日夜逹旦飲酒不亂醉猶恂恂然一談一<lb/>
笑皆中禮節真可謂之淳厚君子歟其家世本金陵予<lb/>
既序其家譜茲不贅述公娶曾氏蘭溪大族宋忠節公<lb/>
<pb n="KR4e0083_WYG_013-25b"/>
三聘諸孫曾必譽之女有賢行子三長亨字叔通次讓<lb/>
字叔遜季吉字叔廸女三長適積符朱廷綱次適夏璜<lb/>
劉汝瞻季適予孫男十公生至正庚辰八月四日永樂<lb/>
己丑十月十七日卒享年七十將以庚寅十二月庚申<lb/>
日𦵏於所居鑑湖之西阡諸子泣請予銘銘曰<lb/>
德内榮不求名既固既安惟永寕<lb/>
　　　劉君允中墓誌銘<lb/>
劉守中河間人宋末䧟於金天下重其醫術稱劉河間<lb/>
<pb n="KR4e0083_WYG_013-26a"/>
而不名其醫上與長沙相接下與郾城為宗郾城得麻<lb/>
知㡬為作儒門事親書能發明河間之㫖世皆喜傳之<lb/>
予嘗過郾城求其遺跡訪其土人咸謂知㡬能文然不<lb/>
甚知醫故其書多遺獨劉河間自能著書若宜明直格<lb/>
之類行於世者甚多然又皆非其奥也其子孫後遷江<lb/>
南必有得其傳者予因記少時聞鄉先軰劉君允中有<lb/>
河間秘書從其子日升所借讀而歎之曰吾固謂河間<lb/>
當有秘書喜其在是矣日升泫然以泣曰先子之所屬<lb/>
<pb n="KR4e0083_WYG_013-26b"/>
也系本河間而莫詳其世數予以質之家君曰有之初<lb/>
允中之祖芳荗自河間徙居江州宋季逹泉梁先生以<lb/>
醫游江州義同倫合與俱歸吉水焉芳茂生德榮榮生<lb/>
子七人其季即允中自幼淳厚寡言恪然忠信撫孤濟<lb/>
貧不為德色至元中為吉水醫學教授壬辰之亂遇賊<lb/>
於鄉刃既及之有數人大呼而前曰是真善人何可殺<lb/>
也所至得免盗不忍害論其學行葢無愧於河間者也<lb/>
予竊識之允中入國朝醫術尤振治無不愈不獲迎至<lb/>
<pb n="KR4e0083_WYG_013-27a"/>
以為枉死連郡人敬信之車輿騎從絡繹不以早夜絶<lb/>
其門尤通習地理百家之言不自炫燿退然若不勝與<lb/>
人言如恐傷之生於延祐甲寅十一月二十六日沒以<lb/>
洪武癸亥四月八日配毛氏子方升醫有名江淮間先<lb/>
卒繼李氏有家法亦習於醫子三長文升次復升日升<lb/>
其季也君沒時尚少能自力於學後二十三年以書選<lb/>
入翰林始克狀其行請於予曰知先人莫若君先大夫<lb/>
先大夫已矣得聞論説宜莫如君予徃年嘗欲輯次允<lb/>
<pb n="KR4e0083_WYG_013-27b"/>
中父子治病異效事繼太史公淳于倉公傳因循弗果<lb/>
為今亦未暇細也姑就其所聞大略為之銘曰<lb/>
昔在河間卓哉守貞著書傳述千載一人孫在江南書<lb/>
傳允中謂藥非補而惟主攻去病而已百發百中譬之<lb/>
用兵豈必持重我欲傳之著其治功後有作者其書可<lb/>
宗<lb/>
　　　趙君用哲墓誌銘<lb/>
君諱哲字用哲始祖不侉從宋髙宗南渡官至提舉封<lb/>
<pb n="KR4e0083_WYG_013-28a"/>
吉水縣子因家焉後五世至必璺宋進士僉書吉州判<lb/>
官聼公事元以為四㑹尹不拜公髙祖也曾祖啓元祖<lb/>
叔順父存誠君生而敏頴不為嬉戱稍長益務學好讀<lb/>
書寒暑忘倦詩詞出語驚人時學闕弟子員縣官聞其<lb/>
賢欲招致之君之父亦慨然曰當使之立功繼前光遂<lb/>
入學名譽日起從子章劉先生治書經先生極口稱道<lb/>
之同門之士皆自以為不及也洪武丙子中江西鄉試<lb/>
進士舉明年㑹試得乙榜時川蜀以學官闕聞太祖諭<lb/>
<pb n="KR4e0083_WYG_013-28b"/>
吏部慎選江西人士為之遂覆試君得䕫之梁山教諭<lb/>
梁山僻縣學乆廢君興廢舉敗陶頑鑄鑛翕然遂與赤<lb/>
縣等人皆悦之丁内艱歸鄉生徒送之皆埀涕泣居䘮<lb/>
無違禮服闋調廣之徐聞教諭其教化益盛於梁山明<lb/>
年今上龍飛君朝於京師京師名卿貴人爭欲薦君君<lb/>
力辭曰教官吾素志也事君以身不若事君以人吾多<lb/>
育賢才以為國用顧不可耶遂不敢强歸至徐聞以疾<lb/>
卒語不及私但謂弟謀曰恨無以飬老親志年纔三十<lb/>
<pb n="KR4e0083_WYG_013-29a"/>
三君生洪武壬子沒以永樂甲申明年乙酉謀始奉君<lb/>
之柩歸𦵏於鄉水磨坑之原母某氏娶龍氏無子予表<lb/>
弟翰林檢討劉君宗平與君同貢又同官蜀中少同事<lb/>
劉先生知君最詳乃述狀求為之銘狀稱君有智略善<lb/>
談論美姿儀鬚鬢郁然事親以孝聞尤善教其弟兄弟<lb/>
怡怡如也内睦九族庭無間言輕財重義喜周給其於<lb/>
友朋藹藹如也既沒之明年朝臣尚有交薦之者部符<lb/>
下而君卒矣宗平所為狀如此皆得其實云銘曰<lb/>
<pb n="KR4e0083_WYG_013-29b"/>
宜壽而夭宜嗣而無後老父白首扶行送柩九族哀傷<lb/>
士林相弔嗚呼無所歸咎<lb/>
　　　劉君象賢墓誌銘<lb/>
元季之亂大家世族能卓然不為亂賊所汚保其家復<lb/>
其盛昌其後者江鄉甚不多見也予嘗聞之夏璜劉君<lb/>
象賢兄弟首謀夜之吉安城報官軍掩取賊巢穴事泄<lb/>
官軍竟不至舉宗為賊所屠亦皆不屈君與妻子幸走<lb/>
免賊平廼歸鄉治生築居教子孫復其舊規其艱難轉<lb/>
<pb n="KR4e0083_WYG_013-30a"/>
徙有人所不能堪者焉先是賊首欲鈎引劉氏相表裏<lb/>
作亂遣人致意使當時一聼許寕不能免屠害與艱難<lb/>
轉徙哉君憤然罵曰所以為世家大族以其守禮義也<lb/>
予家在宋仕吉水縣簿宋亡與信國文公百戰守死以<lb/>
抗元師終不為屈至元雖乏顯仕然父祖以上感其恩<lb/>
澤亦百餘年豈可伍梟獍為厲階耶若義舉無成雖受<lb/>
賊禍亦不辱先人之志矣不然何顔復見家廟乎予深<lb/>
感其義歸以其事與語告太夫人太夫人曰外大父灞<lb/>
<pb n="KR4e0083_WYG_013-30b"/>
雪髙先生官平江在元盛時象賢其季壻也來平江未<lb/>
嘗逐游事聲色侈靡其家教素嚴外大父每稱道之不<lb/>
置又聞之先君子云夏璜劉氏世本安福治尚書有名<lb/>
象賢大父諸父昆弟每過從談論其學問淵源非泛泛<lb/>
然比也由是常喜從君問昔時事與之言歴歴未嘗厭<lb/>
焉後予忝科第歸自翰林徃拜謁之君為之喜甚與飲<lb/>
酒日夜具道外大父遺訓命其子汝哲與遊觀山水間<lb/>
指外大父所為卜𦵏其祖墓而為道其所以然見前人<lb/>
<pb n="KR4e0083_WYG_013-31a"/>
之游藝罔不造其妙而君平生坦夷豈弟愛人樂善敦<lb/>
尚詩禮其得於家庭親戚為尤至也又徃年予兄大經<lb/>
授徒夏璜君實為之主汝哲親授業焉君朝夕所以與<lb/>
予兄講論多矣是予兄弟皆有所聞於君也君之䘮也<lb/>
在洪武辛未三月九日予時寓京師後歸鄉君墓有宿<lb/>
草汝哲屢以銘請始克為之君諱崇字德象象賢其號<lb/>
也族有譜予嘗為之序曾祖時可祖至德父則賢母龎<lb/>
氏娶髙氏再娶蕭氏子男三人汝霖汝哲汝完女二人<lb/>
<pb n="KR4e0083_WYG_013-31b"/>
孫男六君生大定丁卯四月十三得年六十五墓在鄉<lb/>
東坑之原銘曰<lb/>
守義不辱光明正直學問淳良家庭親戚平生之言可<lb/>
俾世教有銘可鐫有子能孝<lb/>
　　　黄君仲簡墓誌銘<lb/>
黄君仲簡既沒之十年其女夫龎振舒應詔來京師奉<lb/>
前陳州守李君子儀所為狀請予銘其墓予兄大紀與<lb/>
徐君叔通交口稱譽歎息謂宜為銘其凡知仲簡者皆<lb/>
<pb n="KR4e0083_WYG_013-32a"/>
言其磊落可喜而悲思之嗚呼去之十年而人尚不忘<lb/>
與其在世無異則其在世豈無制作過人者歟按狀先<lb/>
世某既沒家亦中廢﨑嶇多難君理其先業而充廣之<lb/>
及有嬴財輙斥以起其廢其鄉官陂之橋圯具甓與石<lb/>
要道士彭一寕董其役橋成而行者以便楓子江當二<lb/>
水之交朝渉者或致沒溺置船而濟者以喜株木陂溉<lb/>
田數千畆復之而嵗以無旱隣里有貧民每春夏農事<lb/>
急無所仰食輙貸之榖而未嘗取其息為家塾延良先<lb/>
<pb n="KR4e0083_WYG_013-32b"/>
生教其子弟治家嚴而有法事兄恭而有禮友愛諸弟<lb/>
撫育孤甥勤勤懇懇尤喜賔客四方游士過其門禮接<lb/>
之如將不及葢乆而未嘗厭當其廣席酒酣抵掌論事<lb/>
豪氣横放殊磊落可喜也狀所稱者葢如此憶余少時<lb/>
嘗與君游登山臨水從觀闤闠之間為言其生平志意<lb/>
浩歌擊節當世人可其意者殊少也又謂古之乆逺者<lb/>
姑勿論近自元季躭溺宴安俗尚柔弱鄉里富豪家士<lb/>
人子驟聞金革之聲手足振掉目睒睒耳不聼坐而待<lb/>
<pb n="KR4e0083_WYG_013-33a"/>
斃妻子為虜可憫不足恤者何限我先人誓天仗義鳩<lb/>
集義旅盗賊莫敢犯吾鄉迄為保障以迓治平至今室<lb/>
房有故宇圖書有故藏里人無流離之苦田野無荒棄<lb/>
之時山林無斬赭之虐一草一木之遺皆先人之遺澤<lb/>
也我恨當其時尚幼日習焉不能助我先人建大勲業<lb/>
先人亦賫志以歿此古英雄竒偉之士所以汨沒而無<lb/>
聞者類如此也審其言固倜儻可喜夷考其任事馭衆<lb/>
低昂有度權正合宜人皆畏之因其小者大者可知或<lb/>
<pb n="KR4e0083_WYG_013-33b"/>
時以泄其不平披横矛彎弧突騎獵逐平原曠野之中<lb/>
望之偉然文武可用亦庻㡬竒男子世豈多有哉於戱<lb/>
是安得不乆而想見之尚如畫也哉君諱敬號竹澗髙<lb/>
祖顯民始家於吉水曾祖端叔躍淵其先人也君生至<lb/>
正乙酉七月初二日以洪武乙亥閏九月十三日沒於<lb/>
京師年五十有一歸其䘮者季弟禮與壻朱正也娶周<lb/>
氏里之名家子男四人復安既安居安太安女三人有<lb/>
陳彦素者亦其壻墓在其鄉鷓鴣山之原銘曰<lb/>
<pb n="KR4e0083_WYG_013-34a"/>
憶慨慷言可績才可惜金利不矛㦸縝栗不為璧永秘<lb/>
兹石<lb/>
　　　徐君耕樂墓誌銘<lb/>
洪武戊午太學生徐均仕為肇慶府陽春縣主簿陽春<lb/>
故春州也瘴癘毒霧聞者惴慄每使者當按行託故避<lb/>
去由是縣豪得雄據為姦利縣官至受頥指少忤觸之<lb/>
輒死前後莫敢忤受頥指幸滿考捆載去均亷知之至<lb/>
縣吏白應徃視莫大老叱曰何物大老復白此洞主老<lb/>
<pb n="KR4e0083_WYG_013-34b"/>
病家居宜就見叱曰若化外抑民伍也亟走來見不然<lb/>
且奉國憲正法出雙劍示之大老聞恐懼乗板輿至叱<lb/>
使下拜不得己蒲伏熟視諭遣之即伺其語有異而府<lb/>
符下問之遂繫之獄均曰是其人必且來刼獄戒吏士<lb/>
操鼓角栅其私衙自帶劍挾弓矢披甲長嘯大老三子<lb/>
果各將其衆來聞之皆慴莫敢前詰朝舁兩大𤓰安石<lb/>
榴十數枚致饋皆黄金大珠也均不一視即麾出械繫<lb/>
大老身送之府中後府官竟受賕大老脱歸數致前所<lb/>
<pb n="KR4e0083_WYG_013-35a"/>
饋均一再拒之發怒欲捕治大老震慄求府符調均攝<lb/>
陽江縣陽江亦治服而均丁母憂去此史氏之文也徐<lb/>
吉州大族南唐中書侍郎上饒郡公遜之後曾祖林隠<lb/>
先生先公外大父也祖本仁父仕麒母姜氏其遇元季<lb/>
之亂年纔十三先公時在太學先祖死節仕麒挈予兩<lb/>
家避難﨑嶇二十年經紀扶持克復安業皆其父子予<lb/>
是以知之尤悉子畊其字畊樂號也其少時聰敏十五<lb/>
六嵗僑居授徒志行卓然從勤窻王先生治尚書離亂<lb/>
<pb n="KR4e0083_WYG_013-35b"/>
中成學黄覇夏侯勝事何以過哉國初為縣學生卒業<lb/>
先公之門洪武乙卯貢太學試中書御史臺入髙等分<lb/>
教山西憂縣後官㑹同謝事家居以壽終其事親事師<lb/>
誠懇篤摯古賢人不能過也享年五十九配王氏子男<lb/>
二人壽今為工部主事光邑庠生女三人適姜某胡某<lb/>
蕭某其墓在吉查坑之原銘曰<lb/>
士行全勒銘堅千萬年亷潔徐君之古墳<lb/>
　　　周吾文墓誌銘<lb/>
<pb n="KR4e0083_WYG_013-36a"/>
於戱予二十餘年見周氏祖子孫三世讀予家書見余<lb/>
從祖父及先君子先叔父之文為周氏作者亦多有之<lb/>
而其家字吾文者先君嘗謂予曰善承其父志其父宗<lb/>
祥其季父宗瑞兄弟以友愛稱人謂宗祥仁兄宗瑞悌<lb/>
弟吾文令子余少皆不及拜其門而識之予家孰謂宗<lb/>
祥兄弟之墓皆余為文刻石識之而吾文之子宜哲復<lb/>
以翰林蕭君引髙所為吾文行狀請余誌其墓而為之<lb/>
銘安得不重為感慨歟按狀吾文諱琛兒時頴悟好書<lb/>
<pb n="KR4e0083_WYG_013-36b"/>
大父本立長者有智鑑嘗曰此竒兒也必興吾家出入<lb/>
與俱設疑難令剖决出人意表及理家事井井就緒如<lb/>
老成人元季之亂佐其父舉義兵保障鄉里攘斥羣㓂<lb/>
禮下賔客撫納流亡所存活甚衆以功陞吉水州判官<lb/>
家吉水之醪橋市人共榮之己而内附從鄂國常公攻<lb/>
下贑州陞吉水州同知而祖母酆氏卒因謝病免散其<lb/>
兵為農事事親極孝飬嵗時宴集賔客之盛輿馬照映<lb/>
固巳下視陳孟公之流其一門四世同産合食庭無間<lb/>
<pb n="KR4e0083_WYG_013-37a"/>
言雖古稱義門無以過之也於戱使吾文父子至今猶<lb/>
在也豈不成就為鄉之模範歟於戱惜哉其生時泰定<lb/>
戊辰歿以庚辰𦵏於鄉草子山之原母陳氏妻陳氏子<lb/>
男三人宜大宜民宜哲也銘曰<lb/>
有美哲人温其如玉山輝晴霞風采濃郁早知學問親<lb/>
師擇友義勇英謀志□羣醜時智時愚時止時仕人謂<lb/>
松雲不斥其字德惠鄉閭慶流孫子百世之下佳城欎<lb/>
葱讀茲有感尚想英風<lb/>
<pb n="KR4e0083_WYG_013-37b"/>
　　　江孔殷墓誌銘<lb/>
嗚呼孔殷舍我而遽死耶今欲為汝墓銘執筆嗚咽欲<lb/>
下復止者數矣不知泣涕横流而與筆俱墮也嗚呼何<lb/>
其哀之至耶嗚呼予嘗恃汝以為身後之託而反執筆<lb/>
以銘爾墓耶又嘗恍然而自語曰豈夢寐耶而今汝真<lb/>
死矣㡬將一年青燈逆旅叙平生之事而為之銘憶孔<lb/>
殷年十餘嵗時避仇鄉之夏璜予讀書東溪彭氏童奴<lb/>
負之過盧原嶺始教之學其時巳頴敏過人為編次杜<lb/>
<pb n="KR4e0083_WYG_013-38a"/>
詩作字端謹動止循良予方學舉子業每坐逹旦輒從<lb/>
旁注視稍能通大意予甚竒愛之後數年予舉進士得<lb/>
官侍親還家始務為古文辭又嘗坐逹旦獨孔殷與俱<lb/>
雖動靜言笑無不視予所為者予又勉之曰求之古人<lb/>
我何足學其所為書扎經義皆與予亂真予乆自不能<lb/>
辨也其家世名儒南唐末諱某者知吉水縣因家焉世<lb/>
承饒裕㡬甲一鄉然觀其意則一毫不以動心而専力<lb/>
於學其勤又甚似予也去鄉而學遂成聞其舉進士京<lb/>
<pb n="KR4e0083_WYG_013-38b"/>
師㑹試中居前列入對大廷聖天子遣中使視之録其<lb/>
文以進文武羣臣合口一辭皆謂其當第一既析名乃<lb/>
第五物論殊以為屈而孔殷欣然稱己過分㑹有詔賜<lb/>
還鄉里孔殷為廷臣所舉留不得去入與纂修孜孜不<lb/>
怠得疾旅舍予以事冗不得早夜視之以為至恨但少<lb/>
間時得一㑹語不及私不數日竟死嗚呼其為痛宜何<lb/>
如也將殮予視之猶見其血泪相和以流予兄大紀與<lb/>
弟淳夫徃殯之城南之鳯臺里將以某月日歸𦵏其家<lb/>
<pb n="KR4e0083_WYG_013-39a"/>
世與予有連曾祖崇德龍泉教諭祖仲温父彦政母劉<lb/>
氏劉氏之母先太夫人同産也其母早亡太夫人視猶<lb/>
己女而江氏於予家比隣兩家徃來甚宻仲温之死也<lb/>
因哭先君子卧病嵗餘余歸自京師方疾起予坐語移<lb/>
日不數日遂卒臨終但語孔殷以力學大其家可謂光<lb/>
榮如其志矣而竟止於是耶其配王氏有子一名彛銘<lb/>
曰<lb/>
其才學之偉而志氣之巍而父母之鍾愛而國人之期<lb/>
<pb n="KR4e0083_WYG_013-39b"/>
待而可謂遇時而命之衰已而已而<lb/>
　　　先嫂歐陽夫人墓誌銘<lb/>
夫人歐陽氏宋名臣文忠公之後自頴復居於吉水之<lb/>
迹符有諱芝者為螺陂蕭氏壻始居螺陂生炎起寳祐<lb/>
元年進士教授新昭州與余家有連六世祖上猶府君<lb/>
之𦵏也實為之誌炎起生夢旗咸淳四年進士甲科為<lb/>
靖江軍節度推官不仕有文學兼通於醫用以濟人子<lb/>
衡字師尹至正庚寅鄉貢學者稱莘芸先生夫人之父<lb/>
<pb n="KR4e0083_WYG_013-40a"/>
也余少時讀先祖墓誌己知慕昭州公而莘芸先生又<lb/>
家君莫逆也嘗受聘迎為考試官與家君同被徴起同<lb/>
得辭謝故户部尚書費公震初知吉水以家君二人者<lb/>
之相善謂宜相與為婚姻故夫人歸於我家兄時洪武<lb/>
丙辰余未成童然喜為文字先生至予舍輒從問經史<lb/>
大義先生甚喜諄懇教誨歴年訓詁不遺餘説每至夜<lb/>
分夫人具燭火為酒食湯茗未嘗敢言倦家君性嚴重<lb/>
治家剛明有法度雖臧獲不能一出語違義禮外親子<lb/>
<pb n="KR4e0083_WYG_013-40b"/>
侄至不敢仰視夫人温然不怒而整服於禮法家人軰<lb/>
稍有乖違略顧視其容辭自不勝其愧者余兄弟亦素<lb/>
剛明余少尤明察人難當其意者夫人歸於家三十年<lb/>
中間從余兄官京師歸𦵏二親𦵏歐陽氏三䘮其兄早<lb/>
卒經紀其家撫其餘孤家君及太夫人在時稱其善綜<lb/>
理予兄於家事悉以付之無違其意者見予之幼而長<lb/>
仕而顯學而有文章致其意請銘其父母之墓其子禎<lb/>
期今年來京師受主上眷知以書學選為天下第一人<lb/>
<pb n="KR4e0083_WYG_013-41a"/>
被特恩習書䇿東宫將迎致之而夫人卒於家可哀也<lb/>
已夫人諱晚字季晚生至正辛丑六月十一日午時沒<lb/>
以永樂乙酉六月十二日午時年纔四十有五母鄧氏<lb/>
宋嘉定進士提刑剛之後余家鴈門解氏自唐世家於<lb/>
吉余兄綸字大經與予同登洪武戊辰進士第太夫人<lb/>
髙氏唐南平王崇文之後元至正辛酉進士贈中書平<lb/>
章㶚雪先生之女夫人之歸於我家年尚少凡女工織<lb/>
繡治饋之事無不循習皆太夫人教之也子男一人字<lb/>
<pb n="KR4e0083_WYG_013-41b"/>
禎期女七人長適東螺彭懐次適螺陂蕭肇敏次適周<lb/>
光華次許適夏璜劉某節幼在室孫男二人榮禄榮宗<lb/>
女孫一人輝真夫人之𦵏在中鵠鄉五十二都東螺乙<lb/>
辰山戍辛向其銘曰<lb/>
漢有星兮粲七襄孰殯質兮無遺光勒銘辭兮示廟藏<lb/>
　<lb/>
　<lb/>
　文毅集巻十三<lb/>
</p>
<p>
</p>
  </div>
<div>
<head>文毅集巻十四</head> <lb/>
    <p>
<pb n="KR4e0083_WYG_014-1a"/>
欽定四庫全書<lb/>
　文毅集巻十四<lb/>
　　　　　　　　　　　　　明　解縉　撰<lb/>
　　碑<lb/>
　　　資善大夫户部尚書郁公神道碑<lb/>
國朝復先王之典禮所以付任才能用彰舊典裁成輔<lb/>
相以全天下之士保其初終恩兼新故大小之臣咸稱<lb/>
職業班班有可稱道者豈惟天祐國家而賜之以多賢<lb/>
<pb n="KR4e0083_WYG_014-1b"/>
亦國家深仁厚澤有以積累克稱天心也嗚呼豈不盛<lb/>
哉洪武戊辰嵗予以年少擢進士為中書舍人直翰林<lb/>
日侍講華蓋殿中時時引選官居前講官不避即顧問<lb/>
可否輒以直對一日見鳯陽郁公於儕衆中姿貌魁偉<lb/>
音吐洪暢威儀整齊心異之上果賜名新即命户部度<lb/>
支主事度支掌内帑賜予内直所與文淵閣相邇也㑹<lb/>
嘗與之議論練達經歴久相善也未幾公陞北平部郎<lb/>
中先是户部其屬有四是嵗分為十二故有是命進階<lb/>
<pb n="KR4e0083_WYG_014-2a"/>
奉議大夫二十四年超授嘉議大夫户部右侍郎每奏<lb/>
事廷中玉音顧問天下地理陰陽户口漕運之數民間<lb/>
利害無巨細皆響應無所遺謬在廷之臣莫不以為難<lb/>
而謙然每事咨度其屬能者未嘗以精敏自多名位自<lb/>
髙人又莫不以為難及考滿遂陞尚書益寛大得體不<lb/>
為瑣屑授資善大夫喪母歸𦵏鳯陽賓客至者數郡蓋<lb/>
公生平慷慨急於義饒財而好施尊禮儒生雅志喜交<lb/>
㳺不為冷熱變親戚有急患難不避雖國家能曲成人<lb/>
<pb n="KR4e0083_WYG_014-2b"/>
才如公之才亦可謂難能者也今永樂三年八月五日<lb/>
公卒於官上賜棺斂祭之為素服輟朝一日士大夫咸<lb/>
以為榮公本蘇州呉縣人曾祖和祖仲瑜父徳字銘本<lb/>
母某氏祖父以洪武初遷鳯陽公隨而家焉夫人嚴氏<lb/>
尤善理家公於家事不以為言而井然有條理無不舉<lb/>
公生至正丙戌正月十四日享年六十子彬字孟文將<lb/>
奉公柩歸葬鳯陽臨淮公嘗托予銘墓而神道之碑亦<lb/>
不可無刻詞也乃序而係之詩曰<lb/>
<pb n="KR4e0083_WYG_014-3a"/>
㤗運肇開賢彚生巨細咸植勲業成有舊布衣位六卿<lb/>
寛裕强敏豈惟承有善不伐貴不盈人道不惡天所矜<lb/>
有崇斯阡其永寜<lb/>
　　　中議大夫吉安路總管劉明道神道碑<lb/>
元季亂興蘄沔江右最先被兵列郡瓦解既陷而能復<lb/>
者惟吉處羣冦之衝與之百戰終不為屈國朝兵至率<lb/>
先圖效服陳友定者亦惟吉安吉安忠義之士固多有<lb/>
之若起齊民興義兵保其全節子孫庇賴之鄉人追思<lb/>
<pb n="KR4e0083_WYG_014-3b"/>
之題其墓曰元中議大夫吉安路總管劉公神道碑惟<lb/>
於明道見之明道常客㳺元都時方溺於承平人情偷<lb/>
惰權倖縱横即私謁所親曰觀天時人事不久亂將作<lb/>
矣所親亦竊怪其言然謂劉公多卓識不輕遽言之公<lb/>
更以語先君子先君子憮然曰吾意政爾為之奈何子<lb/>
先歸明道即促裝南還於是明道以大臣薦為袁州分<lb/>
宜縣尹以母老辭不赴壬辰之秋鄉人親戚多勸挈家<lb/>
避匿即奮曰大丈夫死即為忠義鬼豈能向草間求活<lb/>
<pb n="KR4e0083_WYG_014-4a"/>
請勿開口吾慮之久矣傾貲發粟召募壯勇一日數千<lb/>
人造戰艦連營江上招撫流亡人情悦服未幾下流羣<lb/>
冦數萬議曰劉某結營江上郡城之鐵壁也鐵壁一摧<lb/>
上流可長驅而取矣廼并力來攻百計禦之羣冦敗走<lb/>
月餘復至連營築堡誓將必克連三大破却之郡城以<lb/>
安監司郡守奏為吉水州判官繼以功陞同知復陞知<lb/>
州宣命下俄陞吉安路治中兼義兵萬户時江西行中<lb/>
書省距吉安上下五百餘里内多冦兵刼掠乃遣從弟<lb/>
<pb n="KR4e0083_WYG_014-4b"/>
成治兵江西防遏上下五百餘里肅然嵗薦饑所活甚<lb/>
衆㕘政全普菴撒里都事呉伯都刺皆總兵分省於吉<lb/>
漫不事事惟公是倚孤軍血戰屢建竒功事聞於朝朝<lb/>
廷遣使慰勞擢為中議大夫吉安路總管兼管内勸農<lb/>
防禦事拜命於家人共榮之偽漢主陳友諒遣其大將<lb/>
熊天瑞盛兵來攻與之力戰幾獲天瑞呉伯都刺遣其<lb/>
將搭普來援反降之為先導公軍稍却天瑞即長驅上<lb/>
流全普菴撒里呉伯都刺宵遁衆大潰公收殘兵保壘<lb/>
<pb n="KR4e0083_WYG_014-5a"/>
以竢而元兵終不至天兵南來公竟不屈卧病卒於軍<lb/>
時乙巳六月十一日也公生元大徳甲辰諱昭更名永<lb/>
武其先吉之安福人曾祖宗政宋袁州司户祖天驥元<lb/>
進義副尉㑹川路同知知㑹通判事父仁夀元從事郎<lb/>
歸仁州判母李氏娶王氏江州路總管璋父之女子與<lb/>
簡通溥環勝孫士瞻澄彦濟士鼎士林彦鴻曾孫季安<lb/>
中興季隆予先君子後歸與公共事而予之猶子禎期<lb/>
其曾孫壻也通溥屬之與簡之外孫龎振舒求刻辭於<lb/>
<pb n="KR4e0083_WYG_014-5b"/>
神道之碑公墓在淳塘之原其辭曰<lb/>
似漢諸侯世業儒歴千百嵗膏澤腴桓桓吉州少也孤<lb/>
力學行義忠孝俱手捧日月天一隅志通金石死不渝<lb/>
慶流後昆善譽孚峩峩髙墳世楷模<lb/>
　　　知思明府黄公神道碑<lb/>
明朝列大夫知廣西思明府黄公墓在鄉之莫萌嶺翰<lb/>
林學士國史總裁吉水解薦縉紳刻其墓道之碑曰黄<lb/>
氏系緒陸終之封於黄今湖廣黄州故國也春秋時與<lb/>
<pb n="KR4e0083_WYG_014-6a"/>
㑹盟尊周室後併於楚子孫益顯且蕃思明著族宋仁<lb/>
宗時狄武襄奏補成忠郎居思明周南岸之離山相傳<lb/>
卜吉連世有官至訓武君二男長㳺元都累官奉政大<lb/>
夫同漢陽路次襲知思明州元世祖命鎮南王脫驩討交<lb/>
趾為嚮導供給從王入朝世祖悅之手撫其背親酌賜之<lb/>
衣服金帛授勛虎符龍虎上將軍廣西兩江道都元帥仍<lb/>
思明路軍民總管是為公之髙祖至武毅將軍兼南寧<lb/>
路總管諱克順是為公之曾祖其諱萬山公之祖也娶<lb/>
<pb n="KR4e0083_WYG_014-6b"/>
於萬承許氏六子皆賢武畧將軍思明路總管賜金虎<lb/>
符諱武勝公之伯父也繼為總管陞擢廣西兩江道宣<lb/>
慰使司都元帥諱武宗公之父也母夫人龍舟趙氏祀<lb/>
梓盛宗世儲休慶公諱忽都字朝顯弱冠而孤時方大<lb/>
亂隣冦陸梁鎮之以静撫民治兵以俟天命後三年為<lb/>
洪武戊申國朝兵下廣東轉指南寜即遣送印章受約<lb/>
束以歸民皆安堵不知有兵明年己酉詔以思明路為<lb/>
府賜誥命印章民仍憚之戒莫敢犯暇則與其屬人弋<lb/>
<pb n="KR4e0083_WYG_014-7a"/>
㳺娯樂講習禦武其屬人皆親附之境内晏然安堵後<lb/>
十八年為洪武丙寅十萬山象出害民稼穡詔兩通侯<lb/>
率兵二萬餘驅而捕之建立馴象衞思明府公率其民<lb/>
助治城塹嚮道窮山險峻驅除獸害未幾得白象以獻<lb/>
太祖賜賚之甚厚因言地瘴僻逺不足立衞又明年有<lb/>
詔遷衞横州明年己巳三月二十日公以疾卒生至正<lb/>
丁亥五月三十日享年四十有三夫人趙氏先卒生子<lb/>
廣平時年十二繼室英氏海北道元帥知上思州諱傑<lb/>
<pb n="KR4e0083_WYG_014-7b"/>
之女生子廣成甫七嵗英氏扶持其家後三年廣平襲<lb/>
為知府年十六卒又六年廣成入朝嗣為知府比嵗從<lb/>
征不遑啓處公先𦵏在鄉□壠卜云匪吉壙有水泉廣<lb/>
成咨詢謀度夢寐慘傷以永樂元年癸未始得吉所仍<lb/>
舉趙氏合葬去水泉得髙爽而墓道之碑未有刻辭流<lb/>
涕而跪曰余家守此將三百年而當兩世革命之際前<lb/>
有訓武公後有朝列公實寵綏之不有彰微其何以示<lb/>
子孫俾思明之人有所考見哉斯言亦信可書而刻之<lb/>
<pb n="KR4e0083_WYG_014-8a"/>
廣成字静學有子九人長曰玹今為丘温衛指揮次璘<lb/>
瑢瑗璏琮<graphic n="KR1215" url="https://raw.githubusercontent.com/kanripo/KR-Gaiji/master/images/KR1215.png" mimeType="image/png"/>琉瓛其辭曰<lb/>
思明黄氏世閥閱宗里再紀疆里截元室肇基光烈烈<lb/>
錫以虎符兼玉節歸朝稽首刃不血黎民安堵無阻阨<lb/>
耕鑿豈知䝉帝力家慶綿綿由善積與國咸休子孫食<lb/>
我銘斯文永康吉<lb/>
　　贊<lb/>
　　　楊忠襄公贊<lb/>
<pb n="KR4e0083_WYG_014-8b"/>
奮舌罵虜刺血書裾利不可誘威不可驅處死生之際<lb/>
存萬世之綱堂堂遺像日月争光<lb/>
　　　楊文節公贊<lb/>
文章足以蓋一時清節足以勵萬世著書立言攄忠論<lb/>
事懸車逸老志不忘君鳯凰麒麟景星慶雲<lb/>
　　　胡忠簡公贊<lb/>
忠足以抗權臣義足以折敵國日月争光正言卓識激<lb/>
起士風回天之力<lb/>
<pb n="KR4e0083_WYG_014-9a"/>
　　　胡剛簡公贊<lb/>
濟邸之寃史相之權抗人所不敢抗言人所不敢言褒<lb/>
封襲爵振後光前<lb/>
　　　蕭將軍霽像贊<hi>併叙</hi>
蕭將軍諱霽唐宰相復之後有諱儉者觀察湖南因家<lb/>
長沙子孫避馬殷亂居廬陵舅氏楊輅仕楊呉為門下<lb/>
侍郎因請獻書拜武寧令時縣令兼掌兵權故稱將軍<lb/>
呉私茶禁嚴塗人袁八卦販茶武寧捕擊當死將軍憐<lb/>
<pb n="KR4e0083_WYG_014-9b"/>
而釋之迺獻墨潭石牛潭為葬地石獅潭以居石獅潭<lb/>
今吉水螺陂是也子孫奕世顯盛將軍没後遂葬墨潭<lb/>
夫人周氏𦵏石牛潭鄉人因廬陵舊宅祀將軍為神能<lb/>
敷祐於人今觀遺像猶使人凛然也然比觀舊所見者<lb/>
色正白而此㣲赤殆傳寫之訛耳遂贊歸於武寧之賢<lb/>
孫云贊曰<lb/>
帝王之裔將相之世熊虎之質爵禄之器才豐年嗇徳<lb/>
溥末施没而為神慶流後昆凛凛生氣靈明永存<lb/>
<pb n="KR4e0083_WYG_014-10a"/>
　　　遺安周公贊<hi>併叙</hi>
公諱潤字仲徳豫章公天驥元孫也少師劉岳申先生<lb/>
及季大父儀之通易春秋遇亂後以己田給貧民優游<lb/>
隱居以終永樂甲申其孫忱擢進士為翰林庶吉士以<lb/>
畫像請贊曰<lb/>
能推己之所有以與人又不近名學不自用而以教子<lb/>
孫俾之有成兹非所謂隱徳者與其夀考康寧得理之<lb/>
常貞者也<lb/>
<pb n="KR4e0083_WYG_014-10b"/>
　　　徐隱君畫像贊<lb/>
此其壯也湖海之元龍其老也商顔之綺翁結交當世<lb/>
之名士而不可挽之于顯融是惟以詩書忠厚淑其子<lb/>
孫而可為善人之宗也<lb/>
　　　徐隠君贊<lb/>
系萬石之名家守一經之遺訓抗志節于浮雲得天地<lb/>
之委順視東湖之曲與鑑湖之濵所遇不同藹然四序<lb/>
之皆春也<lb/>
<pb n="KR4e0083_WYG_014-11a"/>
　　　淛江行中書省檢校許公畫像贊<hi>有叙</hi>
公諱洪字彦章初仕為兵衛幕官有名陞行省益自振<lb/>
起早謝事歸郷為學甚力詩文清潤可傳誦然貧無貲<lb/>
晏如也子鳴鶴以書選入翰林以畫像求為之贊贊曰<lb/>
玉雪春温之容稱其所存於中芝蘭秋霜之譽符其所<lb/>
飭於躬其達雖一命而無愧其退隱不怨其窮左圖右<lb/>
史庶幾屢空至今視其彷彿猶可見履道之從容也<lb/>
　　　紫霞盃贊<hi>并序</hi>
<pb n="KR4e0083_WYG_014-11b"/>
紫霞盃友人鄧君宗經傳其方於越人先是邵大淵得<lb/>
之宋中書劉景輝景輝得之太白山異人用飲酒以療<lb/>
弱疾獻其法於徽宗賜名太乙宗經徴予贊之贊曰<lb/>
剖丹砂割乳石杵𤣥金臼白璧陽遂輝方諸溢離化精<lb/>
坎成質規其形運乾則虚其中涵太極假靈氣薦瓊液<lb/>
丹田滋玉池潏九蟲遁三尸匿齊日月夀㒺息商厥功<lb/>
疇敢匹羽觴棄大白斥宋大觀主所懌錫以字曰太乙<lb/>
越之邑鄧氏逸器斯製埀無斁<lb/>
<pb n="KR4e0083_WYG_014-12a"/>
　　　劉君南琴字贊<hi>有叙</hi>
禾川棠市劉南琴求字贊余惟重華彈五弦之琴歌南<lb/>
風之詩瞽瞍底豫之時蓋不以位為樂而以得乎親之<lb/>
心為悅者也南琴雖永感之下寧無終慕之思者乎孟<lb/>
子云堯舜之道孝弟而己矣南琴思所以不辱其親則<lb/>
無愧於字義矣贊曰<lb/>
昔者大舜人倫之宗被袗鼓琴而歌南風心愉體舒善<lb/>
與人同於時天下父子有定孝弟之風施於有政南琴<lb/>
<pb n="KR4e0083_WYG_014-12b"/>
念哉入孝出弟凖琴之理太和元氣乾乾自修顧諟字<lb/>
義聖賢教人毋問愚智中和動静上下一致南琴勉哉<lb/>
永懐不匱<lb/>
　<lb/>
　<lb/>
　<lb/>
　<lb/>
　文毅集巻十四<lb/>
</p>
<p>
</p>
  </div>
<div>
<head>文毅集巻十五</head> <lb/>
    <p>
<pb n="KR4e0083_WYG_015-1a"/>
欽定四庫全書<lb/>
　文毅集巻十五<lb/>
　　　　　　　　　　　　　明　解縉　撰<lb/>
　　銘<lb/>
　　　持敬齋銘<lb/>
有見夢於予者絳衣峩冠步中規矩不出户庭如有執<lb/>
持斷斷誠一循循仁義其徒有曰整生齊生嚴生肅生<lb/>
主一生無適生自然生惺然生者戰戰兢兢拳拳擎擎<lb/>
<pb n="KR4e0083_WYG_015-1b"/>
洞洞屬屬然指予言曰是靈臺丹府泰然而端居者是<lb/>
持敬齋主人也其所持守患難不能憂富貴不能溢如<lb/>
匕鬯之持而雷霆有所不聞也不以幽暗自怠不以須<lb/>
臾自間自未始有形之前將呈乎四達無窮之後後天<lb/>
地先天地前無始後無終凛乎一於敬此其所持也顔<lb/>
冉嘗從事於斯予恍然而悟曰子之居即我之居也而<lb/>
孰為主孰為賓也孰紛紛而多言也嘗謹識之不敢忘<lb/>
焉親友康氏志髙以持敬齋請銘孟子曰持其志也志<lb/>
<pb n="KR4e0083_WYG_015-2a"/>
髙亦志乎聖賢之學哉天下莫不有是齋也而為之銘<lb/>
銘曰人各有心心動為志持之則存洞屬祗畏匪若持<lb/>
滿尚或措之勉勉循循拳拳無替自愚而賢自賢而聖<lb/>
成始成終一於持敬<lb/>
　　書<lb/>
　　　寄具川董倫書<lb/>
違逺誨言薦將十稔天涯濶異感念奚云縉率易狂愚<lb/>
動遭謗毁無所避忌數上封事萬言有分封勢重輔導<lb/>
<pb n="KR4e0083_WYG_015-2b"/>
體輕萬一不幸有厲長呉濞之虞那哈术來歸之時欽<lb/>
承顧問宜待之有禮疑則勿任任則勿疑稍忤機權其<lb/>
徒必二此類非一後皆億中封事留中又嘗為王國用<lb/>
草諫書言韓國公事為詹徽所嫉欲中以危法又為文<lb/>
劾袁泰泰銜恨至深見嘗切齒但以不為屈膝之故竟<lb/>
致排誣累迹深文之語皆非律令所該伏蒙聖恩數對<lb/>
便殿申之以慰諭重之以鏹錫許以十年著述冠帶來<lb/>
廷元史舛誤承命改修及踵成宋書删定經禮凡例皆<lb/>
<pb n="KR4e0083_WYG_015-3a"/>
以留中奉親之暇杜門纂述漸有次序薦將八載賓天<lb/>
之訃忽聞痛切之誠欲絶向非先帝之明縉亦無有今<lb/>
日是以母喪在殯未遑安厝家君以九十之年倚門望<lb/>
思皆不暇戀冀一瞻山陵隕淚九土何圖罣悞䝉恩逺<lb/>
行揚粤之人不堪寒苦復多疾病俯仰奔趨與吏卒為<lb/>
伍低徊服事誠不堪忍晝夜涕泣恒懼有不測之憂進<lb/>
不能盡忠於國退不得盡孝於親不忠不孝負平生學<lb/>
問之心抱萬古不窮之痛為天下笑為先生長者之羞<lb/>
<pb n="KR4e0083_WYG_015-3b"/>
是以數鳴哀感冀皇天后土之鍳臨得還京師復見天<lb/>
顔少陳情悃或遂南歸父子相見即走也更生之日臨<lb/>
書不勝愷切願望之至<lb/>
　　　寄蕭時徽書<lb/>
去年臘盡别時豈擬至今未能得見區區復以家叔之<lb/>
喪觸熱瘴鄉不自持謹果得疾困為姻親憂令兄來己<lb/>
審吉履清嘉慰甚繼承惠書迺知伯啓先生亦安和殷<lb/>
勤念恤感媿萬千且相去無百里不承顔色又是一年<lb/>
<pb n="KR4e0083_WYG_015-4a"/>
人生㑹晤良難可歎承借唐書前八葉傳為人借去失<lb/>
蕭儼傳令兄芳桂己見續當録上區區嵗前請見此外<lb/>
不一向時有詩奉上不果今因附獻<lb/>
　　　又寄蕭時徽書<lb/>
久違思念誠切春間有西行今知不果甚至至百年奚<lb/>
以為勞杜門隨分日足為樂不意令兄選迋遽嬰竒禍<lb/>
聞之痛心不可堪忍慶門有此實大恠事天道無知乃<lb/>
至是耶想骨月之情固難割絶仍希節哀順變秋序向<lb/>
<pb n="KR4e0083_WYG_015-4b"/>
凉必來致芻束之情庶可相見也<lb/>
　　　寄蕭子郁書<lb/>
前嵗還家不得一面繼聞有鼔盆之戚又丁内艱逺道<lb/>
難為情况今脫身瘴癘將遂北轅冀與吾兄一見不知<lb/>
可如願否子鼎不幸有此大變想必能一視之或可因<lb/>
此得㑹耶聞公遜有佳筆擲惠為感若中等不必也齊<lb/>
岳有筆在公詠處煩取還之<lb/>
　　　家書<lb/>
<pb n="KR4e0083_WYG_015-5a"/>
奉白簡夫座右縉竊禄中朝碌碌無補比來伏計山林<lb/>
多暇問學日新惟深慶慰向聞士之自修不以外至者<lb/>
為進退榮辱况觀望人成敗為勤怠者尤細人之所恥<lb/>
為諒髙明必不罹此役也近日獨作間有經義時有小<lb/>
發明口誦手編未遑逺寄積髙朋從朝夫不復一一尚<lb/>
冀賜示少慰區區惟深察之<lb/>
　　說<lb/>
　　　劉氏伯莊敬所說<lb/>
<pb n="KR4e0083_WYG_015-5b"/>
書云王敬作所不可不敬徳此周召傳心之語授之成<lb/>
王也而所之為義久而莫能明漢儒汨之昧如也自武<lb/>
夷之傳行天下户有之學者講焉然後知學之以敬為<lb/>
所者誠至近而至切日用之間念念乎此一言不謹失<lb/>
其所一動不誠失其所一事不慎失其所所者心之所<lb/>
安也非敬其何以哉蓋誠者聖學之樞紐敬者聖學之<lb/>
始終初非二物也惟敬則安不敬則危誠則實不誠則<lb/>
虚虚偽不能有其所危㣲不能安其所無敬無所其何<lb/>
<pb n="KR4e0083_WYG_015-6a"/>
以自立於天地之間哉吾鄉沙井劉氏伯莊名敬學為<lb/>
通儒而以敬所自號蓋深有志於聖賢之學者也而或<lb/>
者乃謂周召授成王之語乃帝王心法切要之言不己<lb/>
夸乎余叔父璧山先生於伯莊有姻連以或者之言詰<lb/>
予予曰人皆可以為堯舜帝王賢聖至於途人豈有間<lb/>
哉伯莊而宅心處己常在於敬也若奉槃水屬屬乎其<lb/>
顧諟也若涉徒杠縮縮乎其有循也日用動静語黙之<lb/>
間又焉有過舉哉其顧名思義尤可尚也若夫儼莊嚴<lb/>
<pb n="KR4e0083_WYG_015-6b"/>
肅則有見之於外者余知伯莊之學曰進而内外一致<lb/>
表裏純全敬所之歸其將至於能誠也歟<lb/>
　　　周慎初字說<lb/>
呉先生所為慎初字說一通為婣家周仲魯氏作也仲<lb/>
魯兄弟八人其四人者皆以魯為字蓋欲其守鈍如愚<lb/>
不務外也而其名曰謹故先生易其字而為之箴規言<lb/>
事親交友皆當謹之於始而慮其所終凡事莫不皆然<lb/>
其言至矣為之詩曰<lb/>
<pb n="KR4e0083_WYG_015-7a"/>
君子守身執玉捧盈慎之於始永觀厥成跬步勿渝頃<lb/>
刻無怠一息之間或臻於壊洞洞屬屬服膺思戒謹之<lb/>
於朝勿怠於夕屋漏閒居中夜以惕周廟有器滿終則<lb/>
傾惟謹於心勿震勿矜臨深則懼履薄則危其所慎者<lb/>
坦道常懐始之非難終之者稀兢兢業業先哲同歸<lb/>
　　　徐氏二子字義說<lb/>
徐致字景髙用力推致以求合於古人也徐效字景孺<lb/>
效前人也<lb/>
<pb n="KR4e0083_WYG_015-7b"/>
東漢之末賢士滿天下清風髙節邈不可攀者惟徐髙<lb/>
士一人是時江右得名者蓋少獨以一人蓋之也故范<lb/>
太史詩云嚮無徐孺子萬口薄南州士謙世居章貢非<lb/>
其苖裔歟兹以景髙景孺為二子字以朂其成焉<lb/>
　　　劉南周别字說<lb/>
永新田南劉氏其先吉水同江人今十餘世矣南周其<lb/>
佳子弟也其字之義取普徧而無偏黨之私盡周旋而<lb/>
無砥滯之患其義善矣南周猶以為深逺也請為别字<lb/>
<pb n="KR4e0083_WYG_015-8a"/>
以自朂余為之字曰咨詢取詩周爰咨詢亦斷章取義<lb/>
而凡人之為善者必取於人而不自用乃為可貴謙恭<lb/>
遜志虚已下人不恥下問以成其美是所望也若夫異<lb/>
端他岐則又所不必泛咨也傳曰泛問逺思勞而無功<lb/>
咨詢勉之<lb/>
　　　劉君迪詢字說<lb/>
永新劉南循其先吉水人也謁予為之字予惟詢字之<lb/>
義有所效率於古欲其取益於今也乃字之曰迪詢而<lb/>
<pb n="KR4e0083_WYG_015-8b"/>
為之說使其詢於老成詢於俊彦詢於益友詢於賤庶<lb/>
謙謙然不自恃而務取諸人以為善其誰不樂告之以<lb/>
善也人雖至愚責人則明故芻蕘之言聖人擇焉南循<lb/>
求之古人以為未足則又取於今之人焉歸於善而後<lb/>
已然不可徒詢而己泛問逺思勞而無功故又在於有<lb/>
以行之也故不徒曰詢而必以迪為言者也迪蹈也非<lb/>
惟知之實允蹈之合古今人師而友之以善其身行道<lb/>
於人倫日用之間斯無愧於其名也迪道詢求孜孜勉<lb/>
<pb n="KR4e0083_WYG_015-9a"/>
勉循循而無間吾子其勉之<lb/>
　　　李氏壺中春意書說<lb/>
李氏子謙從予說醫予曰醫者意也意有善有惡有公<lb/>
有私有誠有偽誠則公而善偽則私而惡故君子必誠<lb/>
其意不誠則人誠則天故君子必體於天天人不二也<lb/>
故人言曰天意曰春意天無意四時之意一春意之流<lb/>
行也夏之意春之意漸通也秋之意春之意通而極也<lb/>
冬之意春之意誠而復通也是以人物皆春其稱孔子<lb/>
<pb n="KR4e0083_WYG_015-9b"/>
者一則曰温二則曰温想見之者如在春風杏壇之間<lb/>
也稱曾㸃者曰春風沂水之樂也稱見程伯子曰如坐<lb/>
春風中也而稱醫者亦嘐嘐然曰春風杏林也皆是意<lb/>
也善乎人有恒言又曰生意春意所以生也醫以生人<lb/>
為意意與天一故醫非淺技也非淺近私偽能通其意<lb/>
也故為人子者不可以不知醫為人子者不知醫之意<lb/>
必陷弑逆之罪非細故也春秋許悼公瘧世子止不擇<lb/>
醫而輕用其藥藥不先嘗而誤進於君有忽君父之心<lb/>
<pb n="KR4e0083_WYG_015-10a"/>
意不慎也春秋誅意謹諸㣲特書曰許世子止弑其君<lb/>
買是也其後止亦以慙憤卒意之於病亦大矣哉是故<lb/>
誠於生人之意醫也㣲有殺人者皆其醫之賊也亦足<lb/>
以自殺其身而己矣盧扁淳華之徒可見矣彼因意而<lb/>
偶致人之生也遂意其必能致人之死此意一萌而醫<lb/>
不及前日矣故意窮術必窮術窮而死而人不知也嘐<lb/>
嘐然猶曰張長沙病變一日而十二經徧不及藥也而<lb/>
死謂有其鬼神也不知其術窮也生意之術本不窮其<lb/>
<pb n="KR4e0083_WYG_015-10b"/>
窮者因其皆不知聖賢天地之意也長沙信精於醫之<lb/>
術也者其病也固已切其脈而預知之預知則預防預<lb/>
防則萬術施而萬藥皆遍也心先亂意先窮不能居易<lb/>
而俟命呼吸導引調治攻鑽而愈鑿其天故以竒術致<lb/>
竒病也皆不誠其意戾於醫之意天之意生之意也觀<lb/>
於聖賢之意不容偽故其斃得其正焉得醫之意也情<lb/>
怒利害之私也斯人之所同病也口鼻耳目之欲喜怒<lb/>
哀樂之情其發皆由於意皆能以致病也怒傷肝憂傷<lb/>
<pb n="KR4e0083_WYG_015-11a"/>
脾恐傷腎以怒治恐以喜治憂以意治意春意流行而<lb/>
醫術無窮矣謙既得其說壺中春意扁其讀書之室且<lb/>
畜醫方居善藥予又甚喜其曰壺中也有混淪無外之<lb/>
心流通充滿之意壺中為體春意為用也則舉一室如<lb/>
在壺中也一家亦如在壺中也一鄉亦如在壺中也衆<lb/>
名物如在壺中也舉天地而不外壺中其心愈廣則意<lb/>
愈仁善無惡公無私誠不偽也而生意也春意也天意<lb/>
也聖賢之意也醫者意也合而言之一也問醫之學而<lb/>
<pb n="KR4e0083_WYG_015-11b"/>
說聖賢之學也非援儒入醫也醫者黄帝而後不得其<lb/>
說今數千年予故推本而發之庶乎通是意也邇之治<lb/>
心邇之事親逺之及物豈曰小補之哉<lb/>
　　　說詩三則<lb/>
漢魏質厚於文六朝華浮於實具文質之中得華實之<lb/>
宜惟唐人為然故後之論詩以唐為尚宋人以議論為<lb/>
詩元人粗豪不脫北鄙殺伐之聲雖欲追唐邁宋去詩<lb/>
益逺矣詩有别長非關書也詩有别趣非闗理也不落<lb/>
<pb n="KR4e0083_WYG_015-12a"/>
言論不涉理路如水中月鏡中象相中色學詩者如㕘<lb/>
曹溪之禪須使直悟上乗勿堕空有嚴生之論可謂得<lb/>
其三昧<lb/>
學詩先除五俗後極三來五俗一曰俗體二曰俗意三<lb/>
曰俗句四曰俗字五曰俗韻此幼學入門事三來者神<lb/>
來氣來情來是也蓋神不來則濁氣不來則弱情不來<lb/>
則泛茍不闗於神不屬於氣不由於情此外道也非得<lb/>
心得髓之妙也<lb/>
<pb n="KR4e0083_WYG_015-12b"/>
詩三百篇之作當世閭巷小子能之後世之作雖白首<lb/>
鉅儒莫臻其至豈以古人千百於今世遽如是哉必有<lb/>
說矣前人之詩未暇論爰以國初枚舉之劉基起於國<lb/>
初極力師古煆鍊其詞旨能洗前代羶酪之氣僕向選<lb/>
其集首推重樂府古調較之近體尤勝江右則劉崧擅<lb/>
塲彭鏞劉永之相望並稱作者<lb/>
　　　書學詳說<lb/>
書肇於庖犧筆墨紙研皆古所用後世異其制爾書稱<lb/>
<pb n="KR4e0083_WYG_015-13a"/>
作會紀於太常非可以刀削為而詩稱彤管知非始於<lb/>
䝉恬也三者倣此今書之美自鍾王其功在執筆用筆<lb/>
執之法虛圓正𦂳又曰淺而堅謂撥鐙令其和暢勿使<lb/>
拘攣真書去毫端二寸行三寸草四寸掣三分而一分<lb/>
著紙勢則有餘掣一分而三分著紙勢則不足此其要<lb/>
也而擫捺鈎揭抵拒導送指法亦備其曰擫者大指當<lb/>
㣲側以甲肉際當管傍則善而又曰力以中駐中筆之<lb/>
法中指主鈎用力全在於是又有扳罾法食指拄上甚<lb/>
<pb n="KR4e0083_WYG_015-13b"/>
正而竒健撮管法撮聚管端草書便提筆法提挈其筆<lb/>
署書宜此執筆之功也若夫用筆毫釐鋒穎之間頓挫<lb/>
之鬱屈之周而折之抑而揚之藏而出之埀而縮之往<lb/>
而復之逆而順之下而上之襲而掩之盤旋之踴躍之<lb/>
瀝之使之入衂之使之凝染之如穿按之如掃注之趯<lb/>
之擢之指之揮之掉之提之拂之空中墜之架虚搶之<lb/>
窮深掣之收而縱之蟄而伸之淋之浸淫之使之茂巻<lb/>
之蹙之雕之琢之使之宻復之削之使之瑩鼓之舞之<lb/>
<pb n="KR4e0083_WYG_015-14a"/>
使之竒喜而舒之如見佳麗如逺行客過故鄉發其怡<lb/>
怒而奪激之如撫劍㦸操戈矛介萬騎而馳之也發其<lb/>
壯哀而思之低回戚促登髙弔古慨然歎息之聲樂而<lb/>
融之如夢華胥之遊聴鈞天之樂與其簞瓢陋巷之樂<lb/>
之意也是其一字之中皆自心推之有絜矩之道也而<lb/>
其一篇之中可無絜矩之道乎上字之於下字左行之<lb/>
於右行横斜疎宻各有攸當上下連延左右顧矚八面<lb/>
四方有如布陣紛紛紜紜鬭亂而不亂渾渾沌沌形圓<lb/>
<pb n="KR4e0083_WYG_015-14b"/>
而不可破昔右軍之叙蘭亭字既盡美尤善布置所謂<lb/>
增一分太長虧一分太短魚鬛鳥翅花鬚蜂芒油然粲<lb/>
然各止其所縱横曲折無不如意毫髮之間直無遺憾<lb/>
近時惟趙文敏公深得其旨而詹逸菴之於署書亦然<lb/>
今欲增減其一分易置其一筆一㸃一畫一毫髮髙下<lb/>
之間濶狹偶殊妍醜逈異學者當視其精㣲得之是以<lb/>
統而論之一字之中雖欲皆善而必有一㸃畫鈎剔披<lb/>
拂主之如美石之藴良玉使人玩繹不可名言一篇之<lb/>
<pb n="KR4e0083_WYG_015-15a"/>
中雖欲皆善必有一二字登峰造極如鳥獸之有麟鳯<lb/>
以為之主使人玩繹不可名言此鍾王之法所以為盡<lb/>
美盡善也且其遺蹟偶然之作枯燥重濕濃澹相間蓋<lb/>
不經意肆筆為之人工適符天巧竒妙出焉此不可以<lb/>
强為亦不可以强學惟日臨名書無恡紙筆工夫精熟<lb/>
久乃自然言雖近易實為要旨先儀骨體後畫精神有<lb/>
膚有血有力有筋其血其膚側鋒内外之際其力其筋<lb/>
毫髮生成之妙絲來綫去脈絡分明描搨為先傍摹次<lb/>
<pb n="KR4e0083_WYG_015-15b"/>
之雙鈎映擬功不可闕對之傚之如燈取影填之補之<lb/>
如鑑照形合之符之如瑞之於瑁也比而似之如晲伐<lb/>
柯察而象之詳視而黙記之如七十子之學孔子也愈<lb/>
近而愈未近愈至而愈未至切磋之琢磨之治之己精<lb/>
益求其精一旦豁然貫通焉忘情筆墨之間和調心手<lb/>
之用不知物我之有間體合造化而生成之也而後為<lb/>
能學書之至爾此余所以為書學之詳說也<lb/>
執筆之法昔李後主煜有云書有七字法謂之撥鐙其<lb/>
<pb n="KR4e0083_WYG_015-16a"/>
法予向者論之詳矣而撥鐙以下莫若平覆此亦晉法<lb/>
宋元人頗尚之其法雙鈎雙挑平腕覆掌實指虚拳是<lb/>
也食指中指謂之雙鈎名指小指謂之雙挑掌覆故腕<lb/>
平拳虚故指實其大較也至於運用時亦當㕘用撥鐙<lb/>
之法<lb/>
學書以沈著頓挫為體以變化牽掣為用二者不可缺<lb/>
一若專事一偏便非至論如魯公之沈著何嘗不嘉懐<lb/>
素之飛動多有意趣世之小子謂魯公不如懐素是東<lb/>
<pb n="KR4e0083_WYG_015-16b"/>
坡所謂嘗夢見王右軍脚汗氣耶<lb/>
學書之法非口傳心授不得其精故自羲獻而下世無<lb/>
善書者惟智永能寤寐家法書學中興至唐而盛宋家<lb/>
三百年惟蘇米庶幾元惟趙子昻一人皆有師資所以<lb/>
絶出流輩吾中間亦稍聞筆法於詹希元惜乎工夫未<lb/>
及草草度時誠切自愧赧耳<lb/>
學書之法既非口傳心授不得其精大要又須日臨古<lb/>
人墨跡位置間架握破管書破紙方有工夫張芝臨池<lb/>
<pb n="KR4e0083_WYG_015-17a"/>
學書池水盡墨鍾丞相入抱犢山十年木石盡黑趙松<lb/>
雪十年不下樓巙子山每日坐衙罷寫一千字纔進膳<lb/>
唐太宗持簡板馬上書字夜半起把燭學蘭亭記總之<lb/>
大字須藏間架古人以箒濡水學書於砌或書於几几<lb/>
石皆陷<lb/>
　　　書學源流詳說<lb/>
書自蔡中郎伯喈於嵩山石室中得八角埀芒之秘遂<lb/>
為書家授受之祖後傳崔爰子玉韋誕仲將及其女琰<lb/>
<pb n="KR4e0083_WYG_015-17b"/>
文姬姬傳鍾繇元常魏相國元常初與闗枇杷學書抱<lb/>
犢山師曹喜劉得昇後得韋誕塚所藏書遂過於師無<lb/>
以為比繇傳庾征西翼衞夫人李氏及其猶子㑹衛夫<lb/>
人傳晉右將軍王羲之逸少逸少世有書學先於其父<lb/>
枕中窺見秘奥與征西相師友晚入中州師新衆碑隸<lb/>
兼崔蔡草並杜張真集韋鍾章齊王索潤色古今典午<lb/>
之興登峰造極書家之盛若張丞相華嵇侍中康山吏<lb/>
部濤阮步兵籍向侍中秀輩翰墨竒秀皆非其匹故庾<lb/>
<pb n="KR4e0083_WYG_015-18a"/>
征西始疑而終服謝太傅得片紙而寳藏之冠絶古今<lb/>
不可尚已右軍傳子若孫及郄超謝朏等而太令獻之<lb/>
獨擅厥美太令傳甥羊欣欣傳王僧䖍僧䖍傳蕭子雲<lb/>
阮研孔琳之子雲傳隋永欣師智永智永傳唐虞世興<lb/>
世南伯始伯始傳歐陽率更詢褚河南遂良登善登善<lb/>
傳薛少保稷嗣通是為貞觀四家而孫䖍禮過庭獨以<lb/>
草法為世所賞少保傳李北海邕與賀監知章同鳴開<lb/>
元之間率更傳陸長史柬之柬之傳猶子彦逺彦逺傳<lb/>
<pb n="KR4e0083_WYG_015-18b"/>
張長史旭旭傳顔平原真卿李翰林白徐㑹稽浩真卿<lb/>
傳栁公權京兆零陵僧懐素藏真鄔彤韋玩崔邈張從<lb/>
申以至楊凝式凝式傳於南唐韓熙載徐鉉兄弟宋興<lb/>
李西臺建中周繕部越皆知名家蘇舜欽薛紹彭繼之<lb/>
以逮南渡小米傳其家法盛行於世王廷筠以南宫之<lb/>
甥擅名於金傳子澹游至張天錫元初鮮于樞伯機得<lb/>
之獨呉興趙文敏公孟頫始事張師之得南宫之傳而<lb/>
天資英邁積學功深盡掩前人超入晉魏當時翕然師<lb/>
<pb n="KR4e0083_WYG_015-19a"/>
之康里巙平章子山得其竒偉浦城楊翰林仲宏得其<lb/>
雅健清江范文白公得其灑落仲穆造其純和及門之<lb/>
徒惟桐江俞和子中以書鳴洪武初後進猶及見之子<lb/>
山在南臺時臨川危太樸饒介之得其授傳而太樸以<lb/>
教宋璲仲珩杜環叔循詹希元孟舉孟舉少親受業子<lb/>
山之門介之以授宋克仲温而在至正初揭文安公亦<lb/>
以楷法得名傳其子法其孫樞在洪武中仕為中書舍<lb/>
人與仲珩叔循聲名相埒云<lb/>
<pb n="KR4e0083_WYG_015-19b"/>
饒介字介之號醉翁華蓋山樵浮丘公童子亦曰介叟<lb/>
臨川人遊建康丁仲容壻畜之後卒於姑蘇時嵗丁未<lb/>
宋克字仲温一字克温呉郡人官鳯翔府同知卒於其<lb/>
地時洪武丁夘<lb/>
宋璲字仲珩金華人太史潛溪公仲子仕止中書舍人<lb/>
卒於洪武辛酉<lb/>
俞和字子中號紫芝山樵桐江人寓居錢塘洪武時以<lb/>
布衣終年八十餘<lb/>
<pb n="KR4e0083_WYG_015-20a"/>
杜環字叔循廬陵人卒官水部員外郎時洪武戊辰<lb/>
詹希元字孟舉新安人號逸菴丙寅訥叟幼從父官勝<lb/>
國至洪武初為鑄印副使後卒官中書舍人<lb/>
胡布字子中旴江人得書法於宋克一云與克同受學<lb/>
紹興老僧<lb/>
揭樞字平仲豐城人<lb/>
　<lb/>
　<lb/>
<pb n="KR4e0083_WYG_015-20b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　文毅集巻十五<lb/>
</p>
<p>
</p>
  </div>
<div>
<head>文毅集巻十六</head> <lb/>
    <p>
<pb n="KR4e0083_WYG_016-1a"/>
欽定四庫全書<lb/>
　文毅集巻十六<lb/>
　　　　　　　　　　　　　明　解縉　撰<lb/>
　　題䟦<lb/>
　　　明帝典題詞<lb/>
惟明開天闢地正倫復義通幽達明神識睿知商周漢<lb/>
唐宋罔匹俊於放勲世系緒本顓頊周諸侯國於邾漢<lb/>
大司空浮裔丹徒句容族以顯渡江檣於泗元淳篤慶<lb/>
<pb n="KR4e0083_WYG_016-1b"/>
仁祖暨陳后習夢於休靈冠黄舍止索於牟秸糖璿圜<lb/>
苾薌曰食以食藥既寤齚蘭郁夙震有娠天歴戊辰九<lb/>
月丁丑旦天光臨焱騰龍采登衆詫驚己夘膨不懌仁<lb/>
祖夢之寺抱拭於金人植璋於膂端寤瘳罔疢夕即焱<lb/>
興夙祗於上下神靈動徴止随陰郁有應惟不凟嵗甲<lb/>
午夢江東有木天齊日輝帛書帝翺翔大平美中華霽<lb/>
嵗乙未渡江梴登采石遂取太平恊於夢徴止坊日升<lb/>
平舍陳氏誕懿文陳媪賢夢龍見天雲光爛然具盤金<lb/>
<pb n="KR4e0083_WYG_016-2a"/>
盥讙曰太子生太子生及降陳勝大㧞勍兵戡定建業<lb/>
宥宻本基帝曰咨爾善長文政文忠爾達爾遇春爾愈<lb/>
爾勝爾和爾大海爾璟爾惟戰惟守毋或輕於戮無彼<lb/>
我皆天民惟天是鑒僉曰疑衆降用劉帝曰天不違於<lb/>
人人敢違天惟天殄矧有衆克用盛戰鄱陽日重輪愈<lb/>
曰以火攻疇曰底哉俞乃言友諒卒死降十萬帝拜手<lb/>
稽首誓於將士曰惟無殺有戮於一人罪及爾衆衆拜<lb/>
手稽首曰唯命乃定姑蘇乃定閩海乃定太原乃定西<lb/>
<pb n="KR4e0083_WYG_016-2b"/>
蜀縛張士誠致陳友定走擴廓降明嬰四伐而天下大<lb/>
定基曰惟帝天一獨禀全智文臣將臣惟成算是視雷<lb/>
行電馳罔有髪不利惟天授非人力是致帝曰朕罔聞<lb/>
知惟罔傾問以私惟克誠陰陽表裏赫有明徴非心黄<lb/>
屋拯生民於塗炭收天下於羣雄繼天出治經綸萬邦<lb/>
由一心運量嵗郊祀祗祗䕫䕫不敢仰視惠鮮小民一<lb/>
夫不獲如灼於肌極天所覆罔不率俾帝曰爾后妃惟<lb/>
居中罔有髮於外爾外戚惟畏法毋以親是恃爾寺人<lb/>
<pb n="KR4e0083_WYG_016-3a"/>
惟給事掃除是司爾將臣惟出則用衆襄事則歸於第<lb/>
罔以權或昵天休兹至帝勿休曰朕徳罔克臻兹龍據<lb/>
於頂不震不驚五緯聚河流清雲繡卿鳯銜圖龍馬來<lb/>
廷赤烏翔白兔見蓮並蕚木孕文屢豐年甘露降嘉禾<lb/>
秀麥疊然益至於菓蔬帝勿休曰朕徳罔克臻兹惟勿<lb/>
怠是非祥惟災帝經文神煥聲中律度夙興夜寐克儉<lb/>
克勤不修宫室不為游畋服御無華聲色不邇絶不湎<lb/>
於酒受命五十載惟終始如一惟懿文開天闢地神識<lb/>
<pb n="KR4e0083_WYG_016-3b"/>
睿知恊於帝佐命丕圖夙播於徽柔輔運臣心翼從惟<lb/>
謙不自庸承天時行克孝克恭克儉克勤乃文乃武陰<lb/>
隲於下民惟至仁乃殂落民用誠若喪考妣<lb/>
　　　䟦王魯齋晉唐法帖<lb/>
吉文獻舊邦必有金石文字之傳往時臨江戲堂帖乃<lb/>
鎦次莊以淳化官帖刻之今在新淦縣南溪水中絳帖<lb/>
己逸其半間有存者皆模糊帖近在秘府人間皆不可<lb/>
得見矣此晉唐雜帖數紙皆淳化官本之外金華齋一<lb/>
<pb n="KR4e0083_WYG_016-4a"/>
百年前石刻也石久己不在獨此拓本有魯齋先生題<lb/>
識其後人文英寳藏之以示予豈惟字畫之工與紙筆<lb/>
之精好其一時文獻猶可因是想見也<lb/>
　　　䟦王右軍法帖<lb/>
右王羲之帖在淳化第六巻中宋太祖時王著定審真<lb/>
迹磨勒上石乃相傳云木板豈固有兩本耶及觀太清<lb/>
樓大觀帖乃徽宗再出秘府真跡與米芾蔡京等審定<lb/>
重刻上石比前又大不同想王著所摹今世無傳者雖<lb/>
<pb n="KR4e0083_WYG_016-4b"/>
佳亦是翻刻耳此三帖絳帖差瘦大體則與大觀同然<lb/>
則今世所傳固當以絳本為上人乃不知愛甚可嗤也<lb/>
　　　䟦歐陽率更化度寺碑<lb/>
右歐陽率更書化度寺邕禪師塔銘石本王魯齋先生<lb/>
自言兒時見其兄以此臨學時二百四十餘字其兄亡<lb/>
後魯齋求補為全文而妍媸自見景定庚申人日所為<lb/>
䟦如此至咸淳己巳春又得河南范諤隆興初䟦尾云<lb/>
慶歴初其髙王父開府公諱雍奉使闗右歴南山佛寺<lb/>
<pb n="KR4e0083_WYG_016-5a"/>
見斷石砌下視之迺此碑稱歎以為至寳既而寺僧誤<lb/>
以為石中有寳破石求之不得棄之寺後公他日再至<lb/>
失石所在問之僧以實對公求得之為三斷矣乃以數<lb/>
十縑易之以歸置里第賜書閣下靖康之亂諸父取藏<lb/>
井中兵後好事者出之搨數十本己迺碎其石恐流散<lb/>
浙右者皆是物也則以是為范公家本矣今又百三十<lb/>
年而魯齋六代孫文英寳藏之如舊比今西安府學本<lb/>
清勁神采相懸絶逺甚大抵書法有輕重之勢而近無<lb/>
<pb n="KR4e0083_WYG_016-5b"/>
石本類皆一體填凑字内筋脉舉無存者予與他人言<lb/>
多不省今見此本乃知古人自有真也<lb/>
　　　䟦李邕墨跡<lb/>
右李邕永康帖米芾家故物也上有親跡等印芾甚為<lb/>
寳惜而此真本子友仁善興中進之藏之秘府今巻首<lb/>
唐李邕永康帖六字髙宗御書也宋亡歸於元國初流<lb/>
落於鳯陽某家洪武庚子余里人侯成章得之章殁後<lb/>
余兄簡約購求以為解氏之寳好事者可以一覽而足<lb/>
<pb n="KR4e0083_WYG_016-6a"/>
兼有裝潢題識具在皆為人褫去益售其偽此真者正<lb/>
不須也<lb/>
　　　䟦宋真宗賜楊丕手勅<lb/>
按吉水志楊丕字大中宋真宗祥符八年進士為員外<lb/>
屯田郎改知康州據史書云大中祥符五年十二月立<lb/>
徳妃妃聰明排羣議立之令康州進賀今此勅所云即<lb/>
其事也當是公知康州日無疑而州志所稱登第之年<lb/>
與此不合然必以史書與此勅為正此勅字畫甚佳蓋<lb/>
<pb n="KR4e0083_WYG_016-6b"/>
真宗極盛之時也但不知與書三瑞之時孰前孰後耳<lb/>
公之裔孫某出以相示為疏所聞宋制署某日及押勅<lb/>
皆至尊親筆真宗與劉后坐閣中批答章奏每至中夜<lb/>
其勤蓋如此勅雖未知其何人書但押勅蓋真宗御筆<lb/>
無疑矣楊氏子孫其寳之<lb/>
　　　䟦歐陽文忠公知諫院誥命<lb/>
歐陽文忠公慶歴二年三月知諫院誥一通與魯周詢<lb/>
等同受是命宣奉以制列御官知名者中書舍人孫抃<lb/>
<pb n="KR4e0083_WYG_016-7a"/>
翰林學士呉育也其散官宣徳郎勲騎都尉如故無所<lb/>
加也守太子中允特授守太常丞則遷守官矣知諫院<lb/>
事則所陞職也集賢校理先以中允充今以太常丞充<lb/>
故言依舊也勅㫖言廣闢言路崇設諫垣宜進官聨往<lb/>
㕘諫列通篇專諫言也誥皆文思院織綾用吏部主事<lb/>
印其文則中書舍人選書令史所書歸潁時平生誥命<lb/>
分與子姓此誥是與廬陵尉房收者後贈直秘閣諱澈<lb/>
之祖遷居撫州遂攜以往今秘閣之八世孫齊以太學<lb/>
<pb n="KR4e0083_WYG_016-7b"/>
生修書禁中出以相示為之俯仰太息或人論公思潁<lb/>
而忘吉者或人所不知也近嵗常遣人尋訪公墓在今<lb/>
河南錫州新鄭縣思賢鄉巍然獨存但蘇子由所為神<lb/>
道碑中經焚燒稍剥落耳聞其傍居民及潁上舊居公<lb/>
之子孫皆無在者獨吾邑水西迹符南山白沙螺陂二<lb/>
房實出公長子發之後發之子興世兄弟髙宗南渡随<lb/>
駕來仕為太平守赴都堂給符據還鄉今此符據及公<lb/>
拜㕘知政事封三代誥勅俱存迹符真象在螺陂又有<lb/>
<pb n="KR4e0083_WYG_016-8a"/>
發授殿中丞誥一通存泰和蜀江則公之族房也公之<lb/>
子孫散居吉之九縣者尚多而潁上乃無之豈公有遺<lb/>
命使居吉歟公之行義文章非後學所能贊一辭者獨<lb/>
旌述其不忘鄉里之意以告其子孫且解世之惑者云<lb/>
　　　䟦蔡端明謝賜御書真迹<lb/>
予嘗讀蔡端明文集載其所上謝賜御書詩一首後有<lb/>
答詔時宋仁宗皇祐四年距今永樂四年丙戌三百五<lb/>
十有餘年今存此卷當其時所上真迹必藏之秘府此<lb/>
<pb n="KR4e0083_WYG_016-8b"/>
詔當在彚聚文集者故得之詔之存亡不可知而此本<lb/>
不知何時流落人間然遞遭兵火中原多故公此紙獨<lb/>
為人所愛惜夫豈惟其書之善哉彼若蔡元長父子書<lb/>
非不工偶有傳者人必不能以此易彼且論之者非有<lb/>
慨然而歎則必醜詆之矣又安能如此書之合口一辭<lb/>
敬羨而無間也嗚呼書之美惡不誠係於人也哉<lb/>
　　　䟦蘇文忠公書<lb/>
書之為藝非他藝比也歴世聖賢重之蓋宣人文施治<lb/>
<pb n="KR4e0083_WYG_016-9a"/>
化述六經應萬事經天緯地不能外此至百千萬年日<lb/>
用而不可闕者豈他技藝之可比哉是故自庖犧作書<lb/>
契三皇五帝無不在於書者世逺不能得見其迹古文<lb/>
尚書與世傳石刻亦彷彿其萬一皆非繆妄者矣周人<lb/>
善篆書孔子為人作題扁大字觀闕里牀前硯延陵季<lb/>
子墓石可見矣漢晉唐宋帝王皆學書漢光武帝章帝<lb/>
晉武帝元帝唐太宗宋太宗髙宗其尤也當時臣庶多<lb/>
能書者杜度張芝鍾元常王逸少歐虞褚薛蘇黄米蔡<lb/>
<pb n="KR4e0083_WYG_016-9b"/>
其尤也其志工於書也豈徒為人觀美哉蓋天之文與<lb/>
地之文人之文一也景星慶雲人皆仰之精金美玉人<lb/>
皆寳之繆惡之書見者賤之觀且不暇何以埀世傳逺<lb/>
哉余嘗患世之不能書者不自咎其拙惡而以書為末<lb/>
技藝藉口也蘇文忠公大節表著文章妙天下其書師<lb/>
顔魯公規模淳厚筋骨隱映古意渾成中藏至巧如周<lb/>
鼎秦鐘使人可愛固可以破愚起懦於千百載之下余<lb/>
既躭學古人書於文忠公此紙寳之不啻珙璧書之所<lb/>
<pb n="KR4e0083_WYG_016-10a"/>
進他曰安知不與古人並傳哉余姑識此為之兆云<lb/>
　　　䟦蕭定基神道碑<lb/>
右荆國王公所為蕭公神道碑一通樹立墓次巋屹猶<lb/>
存今屬吉水縣中鵠鄉故舎之原碑為端明學士蔡君<lb/>
謨書以御史之行荆公之文端明之書動人耳目模脫<lb/>
固多御史十二世孫某懼其久而訛舛也蘄予重書此<lb/>
紙或刻之石又可俾益久逺但碑稱武寧令仕李氏考<lb/>
其官誥則楊氏乾貞其曰李氏蓋誤也郡志御史後有<lb/>
<pb n="KR4e0083_WYG_016-10b"/>
廬陵郡侯之贈則在此碑之后故不及載云<lb/>
　　　䟦蕭服侍郎印歴<lb/>
此宋吏部侍郎蕭公諱服政和間除授尚書吏部員外<lb/>
郎考功印歴也吏部歴官事己具宋史本傳予嘗觀其<lb/>
伴遼語録己深有靖康之憂惜哉公之早世也其孫仲<lb/>
素又視予此印歴為之憮然使公當執選靖康羣小何<lb/>
由得進<lb/>
　　　䟦王仙都手書<lb/>
<pb n="KR4e0083_WYG_016-11a"/>
翰林王君文英寳其六世祖仙都令手書諸葛孔明初<lb/>
見先主問答羊祐平呉疏王朴獻周世宗䇿冦準澶淵<lb/>
出師事謂之碩畫以寓其有為之志其子魯齋裝治為<lb/>
巻為之題識時淳祐庚戌二百九十有七年於此矣太<lb/>
史蘇公謫仙都不以白其兄丞相致成功業予謂當孝<lb/>
宗之時無幾可乗呉文正公嘗有云志欲有為時未可<lb/>
為處丞相之時然後知其難耳宴安一隅夫豈豪傑之<lb/>
本心哉不然則古今天下無可遺恨之事矣悲夫有時<lb/>
<pb n="KR4e0083_WYG_016-11b"/>
可乗者不可以不為無時可乗者亦不可以强為碩畫<lb/>
之傳於後世英雄識世務者尚知所擇焉可也<lb/>
　　　䟦文信國公手簡<lb/>
按廬陵自宋季惟崇政殿說書歐陽公守道以程朱學<lb/>
倡東南而須溪劉辰翁心逺方峯二聶先生最稱髙弟<lb/>
先有聲名方峯諱濟而心逺即吉甫也文信公厥後方<lb/>
事歐陽公則於吉甫固同門而吉甫又先故此書尤致<lb/>
其敬其故可考也<lb/>
<pb n="KR4e0083_WYG_016-12a"/>
　　　再䟦催請書<lb/>
聶繼善方峯聶先生之七世孫也間以家譜求予序予<lb/>
家與聶氐世好相仍而方峯又為余族祖秀發公子壻<lb/>
方峯姪以道仕元至廣東宣尉亷聲者於天下嘗從秀<lb/>
發遊為子弟往時信國文公與其賓客故人書札或藏<lb/>
於家兵燹無遺獨此二書副本猶存故謹書而歸之繼<lb/>
善<lb/>
　　　䟦羅神童詩巻<lb/>
<pb n="KR4e0083_WYG_016-12b"/>
虞翰林負豪偉不羣之氣蓄經經緯史之學出乎蟬聨<lb/>
軒冕之家而際乎豐亨豫大之時文章禄位自有空天<lb/>
下小宇内之意平生詩文何啻數萬獨此詩為羅先生<lb/>
作蓋題其歸來忩也想慕髙風杖履相從之語非一時<lb/>
深交遽能使之降其尊大致其殷勤景仰如此神童公<lb/>
之髙風百世之下可想見矣神童今有孫子澄僑居吉<lb/>
水故墅遺墅規模俱存然皆不能如舊觀之足以動人<lb/>
獨子澄為予誦此詩且言虞公江鄉往還後必過從更<lb/>
<pb n="KR4e0083_WYG_016-13a"/>
書氷雪相看四大字刻石猶存尚使予戚然而仰悠然<lb/>
而思也世間何物足以傳不朽哉虞公先祖丞相雍公<lb/>
與先世荆南安撫公伯翔少保公善長御史都總制元<lb/>
整俱事宋髙宗皇帝而先祖太史公真我在元京相與<lb/>
莫逆自雍公至其身與予家五世交遊遺文無一存者<lb/>
重可感也予所以尤愧於子澄之能憶此說也<lb/>
　　　䟦楚竒劉公與丘氏書并梅南劉公䟦<lb/>
鄉先生楚竒劉公仕元終廣憲貳死節於贑近日予過<lb/>
<pb n="KR4e0083_WYG_016-13b"/>
其處父老猶能言之此前一紙其所與鄉親戚丘民則<lb/>
書也前後書名及奉啟等字皆親筆蓋此時以江州守<lb/>
萬洪都機務叢冗時也然猶諄切敬謹如此亦可見前<lb/>
輩誠實之風矣後紙乃肇慶守梅南劉先生䟦語叙公<lb/>
事甚備蓋其子作喆所書民則令子思朂出以相示予<lb/>
感二劉公皆先君子之友而作喆教學中相與交甚厚<lb/>
今皆不可得見矣而此二紙之傳非但可為丘氏之寳<lb/>
江鄉前輩之風即千百年間欲有考者豈能無取於斯<lb/>
<pb n="KR4e0083_WYG_016-14a"/>
歟<lb/>
　　　䟦浮雲公墨跡<lb/>
歐鄉劉旦文昌錢漢濱公之外孫也昔嘗來文江從翰<lb/>
林張公伯頴游持其曾大父楚竒翁詩文一帖示予觀<lb/>
之其文詞古淡意氣雄偉忠君報國之心隱然在於言<lb/>
表千載而下休光遺烈耿耿而不磨者也旦讀書鄉庠<lb/>
受業名師他曰擢髙科登顯仕益以見劉氏之不乏賢<lb/>
也矧其序之於前者皆名公鉅卿猶之金石絲竹鏗鏘<lb/>
<pb n="KR4e0083_WYG_016-14b"/>
於鈞天之奏桓圭衮冕從容於廟堂之上讀之令人起<lb/>
敬旦其朂之哉遂書此以發其繼志之誠俾其保愛斯<lb/>
文以傳諸不朽<lb/>
　　　䟦金幼孜所藏劉仲修書<lb/>
清江自范太史以攻詩之餘兼力於書趙呉興常推之<lb/>
以為不可及國朝來仲修劉公奮然㧞特鬱為一時宗<lb/>
尚固不在范公下也恨其命與時違卒陷非辜如陳子<lb/>
昻之幽没而天下少知者甚可痛惜公初與先世交游<lb/>
<pb n="KR4e0083_WYG_016-15a"/>
三十年今又獲見幼孜所藏則又知為幼孜先友也兩<lb/>
家子弟撫巻慨然<lb/>
　　　䟦蘇太史書柴宗禮傳<lb/>
縉受學於太史蘇公平仲誦習其文知公之文必可傳<lb/>
世也今夏官主事柴君謂先處士君行雖不下於古人<lb/>
㣲太史之文亦安能卓卓表見如是哉按傳處士君之<lb/>
友金用賔本括人侍父宦游因家於杭元末嘗仕矣己<lb/>
而内附遂不仕徙家義溪宗禮家近焉從假牛種耕植<lb/>
<pb n="KR4e0083_WYG_016-15b"/>
以養母家益削而守益固或以其困也勸之仕終不出<lb/>
喪其母久而不克舉葬日夜號痛人不忍聞宗禮方請<lb/>
為舉葬之用賔竟以哀毁卒其妻亦死宗禮慟哭告其<lb/>
朋友故舊出財力立舉三喪葬之又負畚鍤親與其子<lb/>
封樹㑹大雪手僵不顧也嗟乎此宗禮之義誠可於古<lb/>
人中求之而其責用賔之朋友故舊有曰用賔在時諸<lb/>
公敬重每不惜千萬錢供具為宴樂用賓未嘗赴今用<lb/>
賓死獨不為舉其家三喪則平日敬重者皆偽耳宜乎<lb/>
<pb n="KR4e0083_WYG_016-16a"/>
用賓不肯與諸君宴樂也由是人人感動處士君重乎<lb/>
友誼亦工於言語哉傳又言予不識處士君聞其義延<lb/>
與相見容止草率言未既不辭竟拂袖去不知者謂縱<lb/>
恣禮法之外不知此乃所以為處士君也嗟乎其於太<lb/>
史公尚如此則其傲睨一世髙視曠古豈不可想見哉<lb/>
太史公謂特立獨行之事非特立獨行之人不能為余<lb/>
謂非特立獨行之文不能傳太史公之文之必傳於後<lb/>
無疑也<lb/>
<pb n="KR4e0083_WYG_016-16b"/>
　　　䟦雪月軒篆額<lb/>
右雪月軒三篆字前中書舍人宋君仲珩書也仲珩諱<lb/>
璲金華宋學士景濂先生仲子能詩歌而小篆之工國<lb/>
朝第一初學巙子山行草書而篆師張有講宋秀子呉<lb/>
志淳孫子林朱孟辨及見太樸危公乃令師獻之行草<lb/>
而篆法以李斯為宗嘗見梁朝有草堂法師墓篆字竒<lb/>
古及呉天璽中皇象書三叚石刻皆真跡觀之至忘寢<lb/>
食遂悟筆法絶出流輩學士君亦甚愛其書每見佳處<lb/>
<pb n="KR4e0083_WYG_016-17a"/>
便曰寫老夫名足可傳世矣此三字余友蕭君世英得<lb/>
之余猶及見有學士姓名印識蕭君與余别幾二十年<lb/>
中間亦播遷南北兹幸㑹於桂林復以相示則姓名印<lb/>
識不知為何人裁去蕭君甚惋惜之俾余追書其事以<lb/>
示後之人若夫雪月名軒則有賢士大夫詩文所以稱<lb/>
美蕭君而勸之備矣余但祝頌君之必有以副其所期<lb/>
耳<lb/>
　　　䟦袁端智拙逸巻<lb/>
<pb n="KR4e0083_WYG_016-17b"/>
袁端智萬安人寓於永新髙子龍先生之子婿也先生<lb/>
没後髙氏益落端智經紀其家甚至蓋忠厚之意有可<lb/>
嘉者今其巻名拙逸豈少陵所謂用拙存吾道歟抑用<lb/>
濂溪拙賦之意歟豈大巧若拙歟總不外淳朴之意豈<lb/>
惟可以示之終身又將以遺其子孫也<lb/>
　　　自䟦臨劉山陰書後二則<lb/>
仲修劉先生文章識量節槩凜然不慕聲利國初徴集<lb/>
賢禮書嘗拜官以瞶辭宋公景濂極畏服之其生平交<lb/>
<pb n="KR4e0083_WYG_016-18a"/>
友若季大父求我禮部侍郎曽公得之文學掾金公守<lb/>
正皆鄉里莫逆也今劉先生無後人曾氏亦落寞獨予<lb/>
家藏其手書若干卷數年離家亦不知存否矣此為金<lb/>
公書贈方壺道士詩金公令子幼孜寳藏毎以示予為<lb/>
好事者持去情不能已遂俾予書之并識嵗月傳之後<lb/>
世古人交友之際可以想見也<lb/>
　右山陰劉先生為守正金先生書所作詩一篇而又<lb/>
　加䟦語先生令子幼孜侍講毎寳惜之為人持去請<lb/>
<pb n="KR4e0083_WYG_016-18b"/>
　余重寫以見前輩交友同志文章如出一己相善而<lb/>
　不相忌如此昔歐陽公作集古録序歎無君子之知<lb/>
　巳以梅聖俞先亡不及見為恨今幼孜復俾予書豈<lb/>
　謂拙書之可傳哉亦使其子孫又見予一時相與之<lb/>
　情耳初不論其書之工拙也<lb/>
　　　䟦簡約兄所藏樵舍舟中書<lb/>
書莫難於楷法而小楷尤難吾少時極用功至今未得<lb/>
其妙近見唐人墨迹迺皆略重想其用筆亦甚髙通篇<lb/>
<pb n="KR4e0083_WYG_016-19a"/>
顧盼精神是可為準則也予此書頗慕之而筆不如意<lb/>
樵舍中書墨是廣信玉山周家製頗堅細有黑光簡約<lb/>
兄得此古經紙有年矣因寫淵静傳一首寄回今年丁<lb/>
亥二月予南歸簡約又付予將赴桂藩六月持赴京還<lb/>
至今九月二十八日樵舎舟中始得滿巻中有處士墓<lb/>
表筠澗輓詩再雜帖數首真行草書小楷略備蓋周迴<lb/>
水陸數千里時經五六年然後得此以見事之難成類<lb/>
如此後之子孫寳藏之毋忽是先世之遺徳在焉<lb/>
<pb n="KR4e0083_WYG_016-19b"/>
　　　䟦趙松雪墨梅<lb/>
趙松雪蚤嵗喜畫墨梅印以水晶宫圖書因淛中有瑪<lb/>
瑙寺或戱以為對後遂不用此圖書而梅亦少畫聞之<lb/>
髙竹闇云季常近得此紙有錢選舜舉䟦語其為公早<lb/>
年畫無疑及觀公所題二首追懐惋惜未嘗咎其少作<lb/>
之不工者蓋其才情超逸下筆過人有自得之妙亦必<lb/>
有自得之趣固不足以盡識公之為人然亦可想見公<lb/>
之為人矣季常其永寳之<lb/>
<pb n="KR4e0083_WYG_016-20a"/>
　　　䟦楊補之墨梅<lb/>
予鄉先輩楊君補之世家清江所居蕭洲有梅樹大如<lb/>
數間屋蒼皮蘚斑繁花如簇補之日臨畫之大得其趣<lb/>
間以進之徽廟徽廟戯曰村梅因自署奉勅村梅更作<lb/>
疎枝冷葉清意逼人惜徽廟未及見也南渡後宫中以<lb/>
其梅張之壁間有蜂蝶集其上驚怪求補之而己物故<lb/>
不可得矣其平生耿介不慕榮利故不俯仰時好人不<lb/>
得而知也侍郎王君得此紹興中作正其奉勅村梅巳<lb/>
<pb n="KR4e0083_WYG_016-20b"/>
後晚年得意之筆重可寳也<lb/>
　　　䟦存耕堂記<lb/>
今國子祭酒胡公若思所為存耕堂記為清江劉子耕<lb/>
作藏予期年矣昕舒夕諷燈前酒邊發明心學有味其<lb/>
言世之能存心者或寡而又以鹵莽耕之不力之朂為<lb/>
田之咎比比皆然故書此於記後以歸子耕但能存者<lb/>
有種斯穫無肥磽之異雨露之不齊也<lb/>
　　　䟦思紹堂記<lb/>
<pb n="KR4e0083_WYG_016-21a"/>
杜聘君清溪先生予鄉道學士也常至其所居烟雲臺<lb/>
清流白沙竹溪森然而故址蕪没為之悵然聞其故老<lb/>
云子孫有居閩中者欲見而不可得今觀思紹堂記然<lb/>
後知徳基為聘君曾孫而記乃鄉先輩周君子治所作<lb/>
歴序聘君師友之盛而江右為多徳基豈能忘情哉且<lb/>
方以教官入選相見當有日必思有以慰予之夙心者<lb/>
徳基豈能忘情哉<lb/>
　　　琴逸軒䟦<lb/>
<pb n="KR4e0083_WYG_016-21b"/>
予歸自詞垣復之臨桂通家子胡端方持其琴逸軒巻<lb/>
請予序其後匆匆中不暇為之聊塞責數語以副其意<lb/>
吾想子之寓意於琴也或焚香煮茶掃石待月一鼓則<lb/>
冷然再作則澹然若萬丈銀河一瀉秋壑半空翔鳯九<lb/>
臯鳴鶴其於五音之旨趣不可勝數而董宗器一記亦<lb/>
庶幾得之矣今子豈以此為隱逸乎吾願子毋怠厥志<lb/>
他日出膺盛世羽儀天朝蓬萊之音與子一奏躋天下<lb/>
之民於泰和仁夀之域中然後可也勉之勉之<lb/>
<pb n="KR4e0083_WYG_016-22a"/>
　　　題安義巻<lb/>
義者天理之所宜利者人情之所欲惟能安於義則不<lb/>
至於利矣良輔勉之<lb/>
　　　題縛筆帖<lb/>
工欲善其事必先利其器書一文藝爾非得善筆羲獻<lb/>
復生無所用其巧吾尋常欲作佳書為傳後計非陸穎<lb/>
筆不可陸穎本農家而善縛筆長子尤能知筆之病次<lb/>
子亦能縛筆而不廢農事樸茂尤可喜農隙時讀書農<lb/>
<pb n="KR4e0083_WYG_016-22b"/>
時手自耕種古者士大夫皆然風俗日薄遂不肯為爾<lb/>
　<lb/>
　<lb/>
　<lb/>
　<lb/>
　<lb/>
　<lb/>
　文毅集卷十六<lb/>
</p>
<p>
</p>
  </div>
<div> <lb/>
    <p>
<pb n="KR4e0083_WYG_017-1a"/>
　　附録<lb/>
　　　内閣學士春雨解先生行狀<lb/>
公諱縉字大紳一字縉紳姓解氏其先居鴈門唐金紫<lb/>
光禄大夫琬之孫禹為吉州刺史因家焉其后世有聞<lb/>
人曾祖辰叟宋漕舉進士永豐主簿祖貞我元進士判<lb/>
安福州終東筦縣尹父開先號筠澗國子生元贈㕘知<lb/>
政事母髙氏進士灞雪髙公之女也公生洪武巳酉十<lb/>
一月初七日未生時母夫人夢老人以深衣大帶授之<lb/>
<pb n="KR4e0083_WYG_017-1b"/>
覺而異焉已而生公因取以為名公生而秀異穎敏絶<lb/>
倫為嬰兒時母夫人畫地為字以教之一見不忘父亦<lb/>
竒之每賔客過從公在提抱間有問輒對聲皆成文由<lb/>
是衆亦異之七嵗能屬文書過目成誦如流為詩謌操<lb/>
筆立就往往出竒語先輩罕及焉稍長益肆力於學日<lb/>
記數萬言父子兄弟切磨講貫自為師友通五經尤長<lb/>
於易書時縣令姑蘇沈士行聞公及其妹壻黄金華俱<lb/>
有名遂選為縣庠生自是文思大進若水湧山出峥嶸<lb/>
<pb n="KR4e0083_WYG_017-2a"/>
浩汗不可名狀一時名公鉅儒折輩行與之交洪武丁<lb/>
夘年十九與兄綸暨金華試江西皆中選公以年少魁<lb/>
江右士由是聲名籍籍明年春試禮部三人皆登進士<lb/>
第太祖皇帝嘉其年少穎異顧語廷臣曰解氏二子一<lb/>
壻並為進士非有賢父其能致是乎嗟賞久之公遂與<lb/>
黄金華皆為中書庶吉士嘗應制春雨詩養鶴賦操筆<lb/>
而成造語竒崛太祖益愛之其為庶吉士日造中秘書<lb/>
因得繙閲所藏古今天下之書由是意㑹心融而其中<lb/>
<pb n="KR4e0083_WYG_017-2b"/>
宏博深窈弗可涯涘時中書舍人詹孟舉以書名世亟<lb/>
稱公書有法而用筆精妙出人意表遂相與講求古人<lb/>
書法悉得其要領當時有得其片紙隻字皆珍藏什襲<lb/>
不啻重寳上以其親老二子皆仕特賜歸省暨還朝改<lb/>
授江西道監察御史嵗庚午詔近臣有父在者皆得入<lb/>
覲時公父年八十餘即日上道及謁見太祖深加禮遇<lb/>
因憫其老特命公歸侍以終養焉公至家事親之暇閉<lb/>
户讀書率意為古文其於性命道徳之奥諸子百家之<lb/>
<pb n="KR4e0083_WYG_017-3a"/>
說以至佛老方技之書靡不研究其造詣益深矣或半<lb/>
酣興至落筆數千百言倚馬可待未嘗創藁人以太白<lb/>
擬之二親相繼以没既襄事用大臣薦起為翰林待詔<lb/>
壬午之夏太宗皇帝入正大統首咨文學老成徳望重<lb/>
者有言公即召至親加勞問公應答敏捷無所凝滯一<lb/>
時詔勅號令頒布四方皆出公手於是上深眷遇之拜<lb/>
翰林侍讀學士其在職日侍左右論思獻納多所俾益<lb/>
永樂甲申春建儲東宫慎筵進以道義之說輔以聖賢<lb/>
<pb n="KR4e0083_WYG_017-3b"/>
之學從容啟沃匡益為多焉上方銳意稽古禮文之事<lb/>
詔修列女傳永樂大典諸書公為刋定凡例刪述去取<lb/>
并包古今蒐羅隱括纎悉靡遺公在朝專備顧問言論<lb/>
剴切無有所隱彌綸黼黻之功不可殫述其薦拔人才<lb/>
引進善類惟恐弗及嵗丙戌以事出為廣西布政司㕘<lb/>
議未幾復調交趾公至以夷人新附撫綏安輯不失其<lb/>
宜南夷安之乙未正月卒於北京享年四十有七娶徐<lb/>
氏繼陳氏子男二人長曰禎應次曰禎亮女一人適上<lb/>
<pb n="KR4e0083_WYG_017-4a"/>
凍胡世恒卒之日其平生交處及從㳺者相與具棺襚<lb/>
權厝公於郊外丙申姻家子通判髙原始歸其旅櫬窆<lb/>
於仁夀鄉灞溪株山之原公生而秀朗目光如水才具<lb/>
衆長學貫千古上既信任茍有益於國家雖違衆而行<lb/>
無所顧忌四方之士為時所推許者甄拔無遺公退一<lb/>
室蕭然惟留心翰墨揮洒忘倦言笑竟日不為崖岸其<lb/>
所著有白雲藁東山集太平新說凡若干巻其平生行<lb/>
能可見者若此而其中之所蓄淺見薄識之士有不能<lb/>
<pb n="KR4e0083_WYG_017-4b"/>
窺其際也因具列如右以竢立言君子有所采焉奉議<lb/>
大夫左春坊大學士兼翰林侍讀學士兼修國史門生<lb/>
曾棨狀<lb/>
　　　朝列大夫交趾布政司㕘議春雨解先生墓碣<lb/>
　　　　銘<lb/>
嗚呼此解公大紳之墓葬二十有二年矣其友楊士竒<lb/>
始克序而銘之序曰解氏先居鴈門唐同州刺史琬之<lb/>
孫隱為蘄州司户㕘軍始家廬陵之同水鄉㕘軍六世<lb/>
<pb n="KR4e0083_WYG_017-5a"/>
盛遷吉水邑中世有科第至諱夢斗宋太學上舎生生<lb/>
諱應辰元髙安縣學教諭生諱子元舉進士授安福州<lb/>
判官兵亂守節死生開先號筠澗娶髙氏進士若鳯之<lb/>
女公之父母也公諱縉字大紳自幼穎悟絶人五嵗父<lb/>
教之書應口成誦七嵗賦詩有老成語十嵗日誦數千<lb/>
言終身不忘十三盡讀四書諸經貫穿其義理老成不<lb/>
能難也而文思溢發十九舉江西鄉試中第一洪武二<lb/>
十一年㑹試禮部中第七廷試讀巻者以所對䇿言論<lb/>
<pb n="KR4e0083_WYG_017-5b"/>
過髙抑置第三甲時兄綸及女弟之夫黄金華同登第<lb/>
太祖髙皇帝喜其一家三人出仕授綸禮部祠祭主事<lb/>
公與金華皆中書庶吉士日侍左右甚見愛重閒暇數<lb/>
召兩人議論考其所學一日諭公曰爾試思當今施政<lb/>
所宜直述以聞退即具奏大槩言陛下得國之正非唐<lb/>
宋所及取天下於羣盜救生民於塗炭徐定燕都市不<lb/>
易肆而女寵外戚寺人藩鎮之患消融底定皆處之有<lb/>
法矣不邇聲色不殖貨利不為逰畋皆逺過漢唐宋之<lb/>
<pb n="KR4e0083_WYG_017-6a"/>
君而無愧三代聖王矣惟願喜怒一聴於天理而推誠<lb/>
任使不以察為明又言陛下拳拳於畏天畏鬼神治民<lb/>
治强暴然畏民者畏天之本治心者治民之本又言令<lb/>
不必數改數改則民疑刑不宜太繁太繁則民翫法司<lb/>
近有朋姦罔上倚法為姦二條下人殆難措手足矣又<lb/>
言御覽之書宜集唐虞夏商周孔及濂洛闗閩之言随<lb/>
事類别以備勸戒又言六經殘缺莫甚禮樂宜正禮經<lb/>
及訪求審樂之儒作樂書又言祀天宜復掃地之規尊<lb/>
<pb n="KR4e0083_WYG_017-6b"/>
祖宜備七廟之制太常非可以肄俗樂又言僧道之壯<lb/>
者宜絀之使復人倫經咒之妄者悉火之以杜誑惑斷<lb/>
瑜珈之教禁符式之科絶鬼巫破淫祀以底善治又言<lb/>
進人當擇賢否授職當量重輕今大誥有不為君用之<lb/>
罪則仕者不復擇矣又言古者鄉隣善惡必記今雖設<lb/>
申明旌善二亭而無黨庠鄉學之教互知之法雖嚴訓<lb/>
告之方未備宜取古人治家睦隣之法若古藍田吕氏<lb/>
鄉約及今義門鄭氏家範布之天下世臣大族率先以<lb/>
<pb n="KR4e0083_WYG_017-7a"/>
勸旌之復之為民表率而致治不難矣又言易曰王公<lb/>
設險以守其國重門擊柝以待暴客而近世狃於晏安<lb/>
堕城池銷鋒鏑諱言兵事以為己治天下一旦或有不<lb/>
測之虞何以為備宜勅有司以時整葺寛之嵗月守以<lb/>
里胥額設弓手課之射教民以農隙兼習兵且乞設武<lb/>
舉以收英才又言宜廣鄉校前代多有書院有學田有<lb/>
貢士莊宜修復以教養賢士又言極刑之禁慮有遺才<lb/>
給配婦人恐傷節義既奏上嘉其識正公素與兵部尚<lb/>
<pb n="KR4e0083_WYG_017-7b"/>
書沈溍不合誣奏公入部堂索皂隸語嬉慢非禮上慮<lb/>
公優閒怠逸即除公江西道監察御史蓋以繁劇玉成<lb/>
之也時都御史袁泰怙勢家人横恣諸道御史欲糾之<lb/>
無敢執筆為章者公揮筆直就歴舉其過章上雖曲宥<lb/>
泰而一時多其直上又慮公少涵養將為衆所傾召其<lb/>
父至諭曰才之生甚難而大器者晚成其以而子歸益<lb/>
進其學又諭公曰朕於爾義則君臣恩同父子其歸盡<lb/>
心於古人后十年來朝朕大用爾遂侍父歸公天分髙<lb/>
<pb n="KR4e0083_WYG_017-8a"/>
又感上大恩歸益自勵而造詣深矣數嵗髙皇帝上賓<lb/>
公趨赴臨權臣忌公者謂赴臨非詔㫖遂謫河州嵗餘<lb/>
權臣黜召還以為翰林待詔太宗皇帝入嗣大位首索<lb/>
公既見置諸左右深信任之時朝廷詔敕與凡大制作<lb/>
咸出公手每預宻議寵眷加厚陞侍讀數月陞侍讀學<lb/>
士奉訓大夫上初與武臣等二三人議建儲文臣惟金<lb/>
忠預皆靖難時股肱也武臣咸請立皇第二子髙煦謂<lb/>
其有扈從功上不聴福等叩首請不巳終不聴遂召預<lb/>
<pb n="KR4e0083_WYG_017-8b"/>
議事己定然秘未發明年册仁宗皇帝為皇太子髙煦<lb/>
為漢王進公翰林學士兼右春坊大學士奉議大夫又<lb/>
明年福等所初議頗泄於外髙煦素不樂公言於上曰<lb/>
藩府之舊無泄者其縉泄之遂出公為廣西布政司㕘<lb/>
議授朝列大夫又以李至剛言公怨望改交趾八年入<lb/>
奏事時車駕己出征北國至京師見仁宗而歸車駕還<lb/>
髙煦言解縉瞰上逺出覲儲君徑歸無人臣禮遂徵下<lb/>
獄後三年以病死獄中素所交游出資斂之外姪髙建<lb/>
<pb n="KR4e0083_WYG_017-9a"/>
春歸其柩𦵏之髙氏公死後家徙邊仁宗皇帝臨御特<lb/>
赦還而官其子禎亮為中書舎人從子禎期為大理評<lb/>
事公仕前後不十嵗為庶吉士再嵗御史未滿嵗為學<lb/>
士四嵗兩贊外藩皆席未暖初修髙皇帝實録及永樂<lb/>
大典皆為總裁考㑹試者一讀廷試巻者二聲名在天<lb/>
下籍甚敦孝友重義輕利遇人憂患疾苦輒隱於心茍<lb/>
可用力盡意為之篤於故舊及名賢世家之後喜引拔<lb/>
士類或誚其汎愛者終不為變襟宇濶略不屑意細故<lb/>
<pb n="KR4e0083_WYG_017-9b"/>
而表裏洞達絶岸崖雖野夫稚子皆樂親之求文與書<lb/>
者輻輳率與之無厭倦意或言有不當與者笑曰雨露<lb/>
豈擇地而施哉且孰不可與進者不畏彊禦承運庫官<lb/>
張興恃寵而横嘗笞擊人於左順門公過之叱興曰御<lb/>
座在此爾敢違犯禮法乎興雖忿公然不敢出一語俛<lb/>
首遽斂退同官治職事或有失誤公在上前率引為己<lb/>
過明哲知人太宗常與論羣臣御筆書蹇義等十人名<lb/>
命各疏於下十人者皆上所信任政事之臣亦多與公<lb/>
<pb n="KR4e0083_WYG_017-10a"/>
善而具以實對於義曰其資重厚而終無定見於夏原<lb/>
吉曰有徳有量而不逺小人於劉雋曰雖有才幹不知<lb/>
顧義於鄭賜曰可謂君子頗短於才於李至剛曰誕而<lb/>
附勢雖才不端於黄福曰秉心易直確有執守於陳瑛<lb/>
曰刻於用法而能持廉於宋禮曰戅直而苛人怨不恤<lb/>
於陳洽曰疎通警敏亦不失正於方賔曰簿書之才駔<lb/>
儈之心既奏上以授仁宗曰李至剛朕洞燭之矣餘徐<lb/>
騐之仁宗因問公建文所用諸人對曰此皆洪武中人<lb/>
<pb n="KR4e0083_WYG_017-10b"/>
才往事不足論也遂問尹昌隆王汝玉對曰昌隆君子<lb/>
而量不宏汝玉文翰不易得所惜者市心耳后十餘年<lb/>
仁宗出其所奏十人者示士竒且諭之曰人率謂縉狂<lb/>
士縉非狂士向所論皆定見也公之文雄勁竒古新意<lb/>
叠出叙事髙處逼司馬子長韓退之詩豪宕豐贍似李<lb/>
杜其教學者恒曰寜為有瑕玉勿作無瑕石書小楷精<lb/>
絶行草皆佳其卒以永樂十三年正月十三日春秋四<lb/>
十有七配徐氏有賢徳子男二長禎應卒徙所次禎亮<lb/>
<pb n="KR4e0083_WYG_017-11a"/>
孫男女各二人太宗皇帝初召翰林七人入内閣其三<lb/>
出廬陵公與胡公光大及士竒也三人相與厚而相知<lb/>
深今獨士竒在胡公墓上之石士竒書之公墓石未有<lb/>
書其可不書銘曰<lb/>
千里之足越國過都或一蹷之不虞楩楠百尋其才之<lb/>
螙寧見捐於匠輸郁乎紛紛五采承日競瞻望以欣快<lb/>
何泯没之遄疾干將地下其神不死尚有光華天漢之<lb/>
涘　解公没光大約余各為文字未及為而光大殁余<lb/>
<pb n="KR4e0083_WYG_017-11b"/>
初為解公傳去年得周恂如所録公洪武中奏對藁近<lb/>
得禎亮將來世譜又改傳為此文雖於公平素磊落軒<lb/>
豁意度有未悉然所為可傳於後者在此不在彼也遂<lb/>
以授禎亮禎亮淳篤有為今幸蒙天恩悉還其故廬園<lb/>
田則奉親敬長之餘一志於進學進徳庶幾稱公之子<lb/>
而亦以副吾輩之望禎亮勉之<lb/>
　　　解春雨先生祠堂記<lb/>
子輿氏曰五百年有名世者是時戰國以捭闔之術簧<lb/>
<pb n="KR4e0083_WYG_017-12a"/>
鼔人心子輿氏以王道自任故惓惓王者之興然當戰<lb/>
國猶知有尊周遺意在未有如季元羣奸竊據視戰國<lb/>
時尤甚則所需王者之興名世之輔豈孟子時可擬萬<lb/>
一哉仰惟我髙祖開天立極成祖入正大統天日重朗<lb/>
當時所稱名世元輔自青田金華諸君子外舍吾邑解<lb/>
公無出其右矣太祖當時豈不知公詔公父攜歸曰吾<lb/>
與爾誼則君臣恩同父子十年之約蓋欲相公也成祖<lb/>
立極即問解先生何在竟首相公蓋仰體髙祖徳意而<lb/>
<pb n="KR4e0083_WYG_017-12b"/>
公竭知盡忠凡一切大典禮大制作大經畫悉出公摹<lb/>
畫匡襄左右黼黻皇猷者悉出公手植錢穀邊塞刑獄<lb/>
工作之類悉出公拮据有入而告主出而不能語人者<lb/>
秘而不傳天下不可一日無我二祖而二祖一日能少<lb/>
公哉迺公以争煦不軌事得謗而謫而死至今補天浴<lb/>
日之手沉埋鬱塞嗟乎此藎臣弼士至今為公仰屋長<lb/>
嗟也歟世或以公憂世似沅湘奏事類宣公得君後相<lb/>
似張齊賢詩歌類青蓮草聖類鍾王不知誼之憤激太<lb/>
<pb n="KR4e0083_WYG_017-13a"/>
白附永王璘齊賢不聞相業何似而公佐二祖之功即<lb/>
忠宣處猜疑之朝其言不能竟十之一視公不可同日<lb/>
語而以藝視公者猶之窺天以管也必不得之數矣吾<lb/>
吉州相業宋稱歐陽子今稱楊西昌然西昌由公進者<lb/>
而歐陽子在宋朝文彩標致與公相當然自夷陵貶後<lb/>
翺翔皇路被口語不少公直以身殉國未五十卒天假<lb/>
以年得展其末路三楊拜公下風何疑予獨恠仁昭二<lb/>
廟業悉公寃詔公家所遣戍諸子孫纍纍歸寧後不聞<lb/>
<pb n="KR4e0083_WYG_017-13b"/>
有一人為公請謚請復原官即公子奏績仍原職豈當<lb/>
時諸老忌公才不無宿恨於中亦或多黙黙自守庶幾<lb/>
明哲保身之義歟今起家詞林以知故而得美謚者衆<lb/>
元標請公謚於朝今相國東阿于公昔掌大宗伯業有<lb/>
成言忽以讒忌出元標南竟寢嗟乎諸公忌公生前并<lb/>
忌公身後何說然公名世之功與相二祖天壤俱斃者<lb/>
必不能泯公故有祠在邑城東門祠而未祀元標請於<lb/>
當道始得祀祠故無記元標不揣鄙陋因公嗣人請輒<lb/>
<pb n="KR4e0083_WYG_017-14a"/>
述公之崖略以誌碑陰敬為祀神曲三章佑以祀<lb/>
　迎神曲八解<lb/>
天弓張　岳靈判　雲漢迴　列星降　圖為龍　書<lb/>
為璧　成霖雨　作舟楫　秩日崇　榖日富　功其<lb/>
全　造物妬　往肇申　今司神　寳璐煜　蘭芬紉<lb/>
　佩陸離　冠岌岌　辭帝閽　虞淵出　乗東維<lb/>
騎箕尾　曰何之　祠予跂　烟縹緲　雲霮䨴　望<lb/>
明河　金翠蓋　靈之來　半在天　瞻髣髴　忽在<lb/>
<pb n="KR4e0083_WYG_017-14b"/>
前<lb/>
　降神歌八解<lb/>
廟肅肅　禮雍雍　登載豆　犧錯綜　神弔矣　燿<lb/>
圭瓚　縮包茆　芬膋鬯　吉蠲饎　牖之下　神耿<lb/>
耿　何為者　薦留夷　吹㕘差　何以侑　鷺于飛<lb/>
　儀抑抑　壬有林　苖戩穀　且樂湛　文水清<lb/>
螺月明　意侘傺　氣縱横　太平頌　故山麓　旐<lb/>
繽紛　香馥郁　若在上　若諏咨　錫純嘏　無不<lb/>
<pb n="KR4e0083_WYG_017-15a"/>
宜<lb/>
　送神歌八解<lb/>
槱其燎　胙其受　禮云周　樂云篤　神之駕　不<lb/>
少憇　轉龍旂　驂鶴轡　度咸池　緤閬風　絶莽<lb/>
蒼　入雲中　潢水停　春宫閟　祠栢存　空蔽芾<lb/>
　來如疑　返如慕　享唯馨　神豈吐　貽嘉猷<lb/>
丕丕顯　澤彌深　化彌逺　劒履珍　尚方賜　千<lb/>
秋思　有嘉謚　戒爾後　蓁蓁葉　式明徳　永不<lb/>
<pb n="KR4e0083_WYG_017-15b"/>
忒<lb/>
萬厯戊申嵗季夏月婣家後學鄒元標頓首拜撰<lb/>
　　　明閣學記<lb/>
解縉字大紳世居鴈門厥後家吉水遂為吉水人曾大<lb/>
父應辰元髙安教諭應辰生子元子元生開先開先生<lb/>
縉縉生而英悟竒絶五嵗讀書七嵗讀詩十嵗日記數<lb/>
千言十九舉江西鄉試第一洪武二十一年計偕如京<lb/>
師考官劉三吾閲巻極其稱賞聲名大振與兄綸暨女<lb/>
<pb n="KR4e0083_WYG_017-16a"/>
弟之夫黄金華同舉進士皇祖親加簡拔選縉及金華<lb/>
為庶吉士讀中秘書日侍左右特被寵眷一日寓大庖<lb/>
西室諭之曰爾試舉今日施政所宜直述以聞縉即草<lb/>
以進其略曰陛下得國之正非唐宋所及取天下於羣<lb/>
盗救生民於塗炭命將出師皆受成算不假良平不倚<lb/>
信布女寵外戚寺人藩鎮之患消融底定不邇聲色不<lb/>
殖貨利不為逰畋又逺過漢唐宋之君而無媿三代聖<lb/>
王矣夫令出惟行不宜數改數改則民疑刑不宜太繁<lb/>
<pb n="KR4e0083_WYG_017-16b"/>
太繁則民玩今好善而善不顯善者未必䝉福惡惡而<lb/>
惡日滋惡者未必䝉禍臣願篤惇信之本加慎獨之功<lb/>
喜怒一聴於天理存養無間於須臾夫人君不以察為<lb/>
明元首叢脞則股肱惰萬事皆隳矣人君惟以徳為政<lb/>
帝徳罔愆則衆志應天命用休矣今畏天畏鬼神矣而<lb/>
畏民則未至治民治强暴矣而治心猶未極臣願畏民<lb/>
為畏天之本治心為治民之本祭不必凟受無咎之福<lb/>
神不必勞享無為之治經正則庶民興故孟子詎詖行<lb/>
<pb n="KR4e0083_WYG_017-17a"/>
息邪說臣願上泝虞夏商周之奥下及濂洛關閩之傳<lb/>
釋老之壯者驅之復於人倫經咒之妄者火之絶其誑<lb/>
惑斷瑜珈之教禁符式之條名不正則言不順故賈生<lb/>
定官名易服色臣願明經制任諸侯王於衆職推恩義<lb/>
以待百執事於一體大臣不施辱罵屬官不加捶楚夫<lb/>
禮義不興非所以恊神人臣願祀天宜復掃地之規尊<lb/>
祖宜隆七廟之制祀列聖於太學祀孔子於諸學而又<lb/>
訪求審樂之儒大備禮經之缺夫險要不防非所以保<lb/>
<pb n="KR4e0083_WYG_017-17b"/>
國家臣願開武舉以收英才擇關隘以屯重鎮額設弓<lb/>
手課之以弓弩兼教民兵習之於兵農而又時申戒飭<lb/>
之令特重官守之防夫風俗不正非所以示民趨臣願<lb/>
仿藍田吕氏鄉約及浦江鄭氏家範率先于世族以端範<lb/>
則夫田稅不均非所以厚民生臣願行授田均田之法<lb/>
擬常平義倉之舉積久以嵗月以豐財賦夫臺綱不肅<lb/>
非所以勵清要長風采今御史糾彈咸承宻㫖未聞舉<lb/>
善惟曰除奸臣願去朋奸倚法之條使民有所恃而不<lb/>
<pb n="KR4e0083_WYG_017-18a"/>
恐夫賢路不清非所以勵頑鈍奬忠貞今椎埋嚚悍布<lb/>
列朝省朝捐刀鑷夕擁冠裳臣願遵鄉舉里選之法使<lb/>
民有所勸而為善願陛下推愛臣之心愛天下推待臣<lb/>
之心待萬民幸埀鑒焉奏凡數千言上嘉其識時兵部<lb/>
侍郎沈溍忌縉才誣其狎侮胥隸上慮其中傷即拜江<lb/>
西道監察御史值都御史袁泰搆害張昶怙勢恣横諸<lb/>
道御史莫敢糾其非縉執筆起草力詆其奸狀又代虞<lb/>
部郎中王國用論救韓國公李善長寃疏上又慮其涵<lb/>
<pb n="KR4e0083_WYG_017-18b"/>
養未至召縉父諭曰才之生甚難而大器晚成其以而<lb/>
子歸益進其學又諭縉曰朕於爾義則君臣恩同父子<lb/>
其歸益盡心於古人後十年來朕大用爾未晚也縉侍<lb/>
父歸感恩勵志所造益深矣髙皇帝升遐縉趨赴臨權<lb/>
臣搆害謂赴臨非詔㫖遂謫河州未幾召還入為待詔<lb/>
一曰於宫中披覽建文時羣臣所上封事千餘通命縉<lb/>
編閱有闗政治者留覽餘悉焚之文皇靖難雅聞縉名<lb/>
拜侍讀學士階奉訓大夫初開文淵閣簡用七人備顧<lb/>
<pb n="KR4e0083_WYG_017-19a"/>
問以縉為首諭之曰爾七人朝夕相與共事鮮離左右<lb/>
朕嘉爾等恭慎故在宫中亦屢言之然恒情保初易保<lb/>
終難朕常存於心爾等亦宜謹終如故庶幾君臣保全<lb/>
之美縉對曰陛下不以臣等淺陋俯埀信任敢不䇿勵<lb/>
圖報上喜各賜公服又曰皇后欲見爾七人命婦其即<lb/>
赴柔儀殿見之永樂二年八月己丑縉呈大學正心章<lb/>
講義上覽之至再諭之曰人心誠不可有好樂一有好<lb/>
樂泥而不返則欲必勝理若心能靈静事來則應事去<lb/>
<pb n="KR4e0083_WYG_017-19b"/>
如明鑑止水自然純是天理朕毎退朝黙坐未嘗不思<lb/>
管此心為切要十二月進文獻大成賜宴禮部是嵗文<lb/>
華寳鑑成上賜皇太子諭縉曰朕皇考訓戒太子常采<lb/>
經傳格言為儲君昭鑑録朕此書稍加充廣益以皇考<lb/>
聖謨大訓以為子孫帝王萬世之法誠能守此足為賢<lb/>
君昔秦始皇教太子以法律元帝授太子以韓非書帝<lb/>
王之道廢而不講此所以亂亡朕此書皆大經大法卿<lb/>
等兼輔東宫從容閒暇亦當以此為說庶幾成其徳業<lb/>
<pb n="KR4e0083_WYG_017-20a"/>
他日不失為守成令主後纂脩髙廟實録及永樂大典<lb/>
命縉為總裁官先是上與淇國公丘福等二三大臣議<lb/>
建儲諸臣咸謂髙煦有扈從功上意未决召縉宻議縉<lb/>
對曰立嫡以長繼曰好聖孫宸衷頓悟事遂定立仁宗<lb/>
為皇太子髙煦為漢王加縉為學士兼右春坊大學士<lb/>
陞奉議大夫未幾丘福等泄初議於外髙煦知之憾縉<lb/>
獨深遂譖於上曰潛藩舊臣無泄者其縉泄之時又以<lb/>
所得交趾議建郡縣縉議曰自古化外之民反覆不常<lb/>
<pb n="KR4e0083_WYG_017-20b"/>
但令奉正朔效貢職羈縻之而己不可以為郡邑因是<lb/>
忤㫖乃坐縉廷試讀巻不公罪出為廣西㕘政既而禮<lb/>
部尚書李至剛誣縉怨望改交趾縉以夷人新附撫綏<lb/>
安輯不失其宜繼以禮樂制度漸次化導南人至今為<lb/>
立廟祀之八年入京奏事時車駕北征皇太子監國縉<lb/>
伏謁而歸髙煦聞之又譖縉私覲儲君無人臣禮復竄<lb/>
交趾之化州檢討王偁在謫所邀與同趨廣東之化州<lb/>
縉復上言請用數萬人鑿贑江上大震怒徴逮詔獄拷<lb/>
<pb n="KR4e0083_WYG_017-21a"/>
掠備楚遂死獄中子禎應禎亮舉家戍邊縉襟宇濶略<lb/>
絶無城府喜引拔士類為御史家居時見楊士竒所作<lb/>
奬曰此公輔器也邂逅與語遂特疏題薦他如曾棨等<lb/>
二十八人俱所奬進太宗常命縉評諸臣縉以實對於<lb/>
蹇義曰其資厚重中無定見於夏原吉曰有徳有量不<lb/>
逺小人於劉儁曰雖有才幹不知顧義於鄭賜曰可謂<lb/>
君子頗短於才於李至剛曰誕而附勢雖才不端於黄<lb/>
福曰秉心易直確有執守於陳瑛曰刻於用法而能持<lb/>
<pb n="KR4e0083_WYG_017-21b"/>
廉於宋禮曰戅直而苛人怨不恤於陳洽曰疏通警敏<lb/>
亦不失正於才賔曰簿書之才駔儈之心既奏上以授<lb/>
仁宗曰李至剛朕洞燭之矣餘徐騐之仁宗嘗問建文<lb/>
所用諸臣縉曰皆洪武中人才往事不足論因問尹昌<lb/>
隆王汝玉對曰昌隆君子而量不洪汝玉文翰不易得<lb/>
所惜者市心耳後仁宗登極出所評十人者示楊士竒<lb/>
曰人謂縉狂士今知非狂士也特宥其家還自謫所官<lb/>
其子禎亮為中書舍人至世宗因江西撫臣之請詔允<lb/>
<pb n="KR4e0083_WYG_017-22a"/>
建祠神宗追謚曰文毅楊士竒銘其墓曰千里之足越<lb/>
國過都或一蹷之不虞楩楠百尋其才之螙寧見捐於<lb/>
匠輸郁乎紛紛五采承日競瞻望以忻快何泯滅之遄<lb/>
疾干將地下其神不死尚有光華天漢之涘廖道南曰<lb/>
縉負竒氣抱儁才意興所到肆筆成章水搏蛟虯陸剸<lb/>
犀象淵乎其不窮浩乎其有餘其自視何如者而髙皇<lb/>
網羅英俊智屈羣䇿當時翊運元臣雖親如善長貴如<lb/>
惟庸廣洋近侍如安如濂如觀如素雷霆所擊罔不震<lb/>
<pb n="KR4e0083_WYG_017-22b"/>
慴縉以一少年上庖西萬言疏批鱗逆心罔所諱忌而<lb/>
聖度優容令其進學才難之歎猶可想見規模真宏逺<lb/>
矣召旋河隴踐歴清華宻贊建儲有故老舊臣所不及<lb/>
知獨幹運廟謨措神器於盤石視古英哲何以加諸然<lb/>
沮征交趾力抗權倖卒罹於讒莫之敢白悲夫贊曰董<lb/>
子三䇿賈生萬言誓日邅迴朔風孤騫縉也竒才國士<lb/>
鮮儷遭際真龍逆鱗弗諱河朔既竄日南再遷魂飛湯<lb/>
火殄瘁疇憐迄我神宗載揚偉績潛光益彰照耀方䇿<lb/>
</p>
<p>
</p>
  </div>
<div> <lb/>
    <p>
<pb n="KR4e0083_WYG_018-1a"/>
　原䟦<lb/>
　公生平著作甚富有白雲稿東山集太平奏疏若干<lb/>
　巻流播人間不盡收拾兼以迭罹青蝇䝉禍殊酷愈<lb/>
　多散亡矣明天順年間金城内翰黄公諫情切景仰<lb/>
　雅意蒐羅得古今體詩傳記等文腋集成帙一時中<lb/>
　貴暨藩臬諸公咸争捐貲謀為鋟刻至若寳慶揮使<lb/>
　姚公深以閫將而倍切信從亦聞而生慕慕而樂為<lb/>
　梓焉於此見公之文章本諸性道有足感動人者然<lb/>
<pb n="KR4e0083_WYG_018-1b"/>
　攷其所得大要皆公西謫及交廣歴覽之作其於生<lb/>
　平十未三四嘉靖壬戌㑹遵化古松叚公來江省弔<lb/>
　古采言將刻其遺文以傳世同邑念菴羅公偕從孫<lb/>
　桐緝録成巻梓諸海内迨明末世際板蕩復遭兵火<lb/>
　原刻業經灰燼延今七十餘載矣公之道徳勲庸奚<lb/>
　藉於是然精光不可久蝕至寳亦宜公世悅慚為嫡<lb/>
　裔遏佚前光欲表章而未能懼朽蠧以重罪爰不揣<lb/>
　庸陋重為編輯補其遺漏訂其訛誣次其後先勉付<lb/>
<pb n="KR4e0083_WYG_018-2a"/>
　梨棗經始於丁酉菊月成於戊戌長至兩閱冬而功<lb/>
　幸畢俾公之文章與公之徳與功而並埀不朽云<lb/>
大清康熙戊戌年黄鍾月長至前一日十世孫悦薫沐<lb/>
　䟦<lb/>
</p>
<p>
</p>
  </div>
<div> <lb/>
    <p>
<pb n="KR4e0083_WYG_019-1a"/>
先文毅公經濟才識卓絶古今載之史册者詳矣生平<lb/>
詩古文辭久己流播海内吉光片羽莫不奉為鎮圭然<lb/>
晚遭䜛搆䝉禍殊酷加以時事遷移不無文獻凋殘之<lb/>
感幸一輯於前明侍講黄公再輯於念菴羅公至我<lb/>
朝康熙戊戌伯父腴堂先生更加裒集雕開既成逺近<lb/>
懇求者甚衆板印日不暇給迄今將五十年梨棗漸成<lb/>
蠧簡字畫脫落幾於亥豕魚魯之誤<hi>韜</hi>自慚不敏未能<lb/>
克迪前光顧皇皇大文奕世為昭而為之後者聴其朽<lb/>
<pb n="KR4e0083_WYG_019-1b"/>
蠧不復修輯非惟無以仰對先公亦何以埀示來裔也<lb/>
爰與弟姪輩取舊簡訂其訛謬重付梓人惟期後之子<lb/>
孫随時而新之則幸甚<lb/>
乾隆三十二年丁亥仲夏十一世孫<hi>韜</hi>謹識<lb/>
</p>
<p>
</p>
  </div></body>
</text>\m</TEI>