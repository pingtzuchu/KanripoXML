<TEI xmlns="http://www.tei-c.org/ns/1.0">
              <teiHeader>
                  <fileDesc>
                     <titleStmt>
                        <title>Title</title>
                     </titleStmt>
                     <publicationStmt>
                        <p>Information about publication or distribution</p>
                     </publicationStmt>
                     <sourceDesc>
                        <p>Information about the source</p>
                     </sourceDesc>
                  </fileDesc>
              </teiHeader>
              <text>
                  <body>
            
<div>
<head>柯山集巻一</head> <lb/>
    <p>
<pb n="KR4d0089_WYG_001-1a"/>
欽定四庫全書<lb/>
　柯山集巻一<lb/>
　　　　　　　　　　　　　宋　張耒　撰<lb/>
　賦<lb/>
　　大禮慶成賦<lb/>
惟宋六世皇帝踐阼之七年所以和同天人綏静中外<lb/>
垂鴻襲裕増髙累厚以對於神祗祖考者固已䝉被充<lb/>
塞光融翕赫六合一意四海一口無得而言矣粤以壬<lb/>
<pb n="KR4d0089_WYG_001-1b"/>
申之仲冬將有事于南郊乃詔列位恪職賦事而有司<lb/>
建言惟我國家因時施禮郊丘之位天地咸在牲幣並<lb/>
薦禮樂合舉而古者乃以隂陽之至即南北之郊别位<lb/>
殊時薦獻異數有司其何從于是天子惕然深思祇畏<lb/>
敬慎曰兹大事我其敢專羣公卿士典禮之官竭思和<lb/>
㑹以訂不易于是議者曰先王齋明以享帝而帝之享<lb/>
否雖聖人末由知之惟受福者其享之占恭惟國家合<lb/>
祭天地於兹六世矣惟我太祖躬膺駿命以遏亂略堂<lb/>
<pb n="KR4d0089_WYG_001-2a"/>
皇二儀拓落八極以定萬世之業太宗威定宇内震蕩<lb/>
大漠以一九有定天下於一尊真宗熈洽富盛符瑞委<lb/>
積南牧之旅不戰請命威加北荒奏功岱宗仁宗席安<lb/>
據厚不動指顧孽獠猾羌含毒内向吏士未頓藏竄屈<lb/>
伏終始太平垂五十年英宗入纂百姓與能神考有為<lb/>
六服承徳此可謂受天地之福矣然則神祗之安吾享<lb/>
也其久哉于是天子乃翳青雲之屋乘雕玉之輿應龍<lb/>
受轡招搖翼輔建虹霓之修竿兮颺彗星之飛斿太一<lb/>
<pb n="KR4d0089_WYG_001-2b"/>
執節以先驅兮二十八星拱手布武經營而周游貔貅<lb/>
六師雷霆萬乘初海沸而雲涌忽山峙而川静葢天子<lb/>
粹然玉温健然天運望宫門而動色顧執䇿而命進惟<lb/>
烜赫之靈源兮實鼻祖於神明覽光徳而來降兮館玉<lb/>
宇之嚴清張咸英之廣樂備干籥之盛舞景光交徹鸞<lb/>
鶴來下神嬉靈豫醉爵飽俎翼翼清廟觀徳之宫七聖<lb/>
在天時降於宗世有哲孫豈弟無疆惠我文人<hi>案此下原脱四</hi>
<hi>字</hi>瞻祖祏而念功兮顧禰室而感親聖孝油然發中兮<lb/>
<pb n="KR4d0089_WYG_001-3a"/>
在位望而含辛霽暘告旦祥颷掠塵從我髦士來祇精<lb/>
禋御史肅吏司馬飭兵既逶逶遲遲雲流而日行兮又<lb/>
洶洶業業海運而天聲靈旂洪順翕赫歘霍兮攫拏龍<lb/>
虎而亂鯤鵬雄驁憺威而震伏兮柔良化禮而肅清弛<lb/>
天威戢天戈兮固已熄威蚩尤而折欃槍執飛亷圉商<lb/>
羊屬之有司矣羲和磨刮披拂盡獻其光明葢傾都空<lb/>
閭翹首跂足俯窺履綦傍覘佩玉者忽焉不知手之加<lb/>
顙口之成祝也于是背都城望帷宫郊坰坦其迤邐兮<lb/>
<pb n="KR4d0089_WYG_001-3b"/>
埸圃既寒而畢功頽青雲以連屬粲紅霓之經緯紫㣲<lb/>
下屬於兩觀勾陳錯施於萬雉扶頃之神仰立而拱翔<lb/>
徳之龍下視而曳疑神變之欻成兮涌九地而出峙連<lb/>
廡千柱廣殿萬杙飛甍鬬桷洞牖屹壁酸股之隅眩目<lb/>
之極唐洛執算而莫計班倕操斤而自惑者類非資才<lb/>
於斵墁而皆機杼之紡績也一室之用足以温一家一<lb/>
宫之費何啻衣一國驚霆之蹕既震洶壑之聲咸寂敞<lb/>
齋寢之静深兮何清虛而䆳密天子方端儼而虛一多<lb/>
<pb n="KR4d0089_WYG_001-4a"/>
儀未舉精意已塞甲夜始晦嚴鼓再作飛斂走伏神讋<lb/>
鬼愕望舒騰精以燭宵兮𤣥㝠收威而布徳靈鼉五震<lb/>
軫車將中天子乃披衮執玉兮齋明莊肅之誠動于進<lb/>
趨表於形容千燎具揚萬炬畢融上揜熒惑旁爍燭龍<lb/>
近為朝暘逺為融風赫赫曦曦煌煌輝輝列次之士野<lb/>
屯之師巋如酌醇醪而御兼衣黄流汪洋璧玉照徹祥<lb/>
祲衡布協氣下浹音為樂和形為人悦白質之獸簫聲<lb/>
之鳥紛披雜沓應奏而舞節陟䧏既周燎烟始升奔星<lb/>
<pb n="KR4d0089_WYG_001-4b"/>
走虹奉璧薦牲豐隆奔馳而仰騖兮祝融焜煌而上征<lb/>
開閶闔兮闢清都后帝燕兮百神愉圓錫葢兮方獻輿<lb/>
岳輸固兮溟効濡于是禮備樂成整車而旋萬類環極<lb/>
端門闢天賞出千庾恩流百川北包大壤南盡島蠻西<lb/>
越流沙東窮海壖令未脱口雷運風傳野無窮人獄無<lb/>
宿愆破械解縲負帛囊錢車反其舍士復其伍効技呈<lb/>
才千鐘萬鼓天子舉酒以屬羣公咸曰休哉天子之功<lb/>
系曰於穆聖王建皇極兮嚴㳟精禋帝來格兮柔祗並<lb/>
<pb n="KR4d0089_WYG_001-5a"/>
位儼牲璧兮文祖在坐臨有赫兮於惟祖宗有常則兮<lb/>
諱兵畏刑後貨食兮政有損益兹不易兮帝則鍳之戩<lb/>
榖錫兮兢兢業業日一日兮三載一祀年萬億兮<lb/>
　　游東湖賦<lb/>
紛不知吾之所如兮獨漫漫而若狂乘醉飽之餘力兮<lb/>
遂陟巘而縁岡惟大冬之栗烈兮莽川澤之茫茫農功<lb/>
休乎埸圃兮平陸散夫牛羊憫大木之百圍兮慘赤立<lb/>
而無裳鸛鶴羣鳴而下上兮雜篁竹之青黄忽平陸之<lb/>
<pb n="KR4d0089_WYG_001-5b"/>
既窮兮漸積水之汪洋曰是為齊安之東湖兮右𣲖合<lb/>
乎濤江荒灣寂寥而葭葦兮懸疏罾于夕陽為舉網而<lb/>
無獲兮嘉魚逝而洋洋弔村落之柴荆兮哀淮夷之陋<lb/>
荒呼徒侣而還歸兮隂風振而塵颺畏星昴之將中兮<lb/>
冒𤣥夜之飛霜顧謂童子汝其賦詩爰有小子褎然致<lb/>
詞歌曰嵗窮木落兮大澤空雁宵征兮天北風曷不飲<lb/>
酒兮御𤣥冬歸來歸來兮樂未終余曰汝歌置之乃歌<lb/>
曰臨山川兮懐故鄉歲窮隂兮晝不暘升髙堂兮潔余<lb/>
<pb n="KR4d0089_WYG_001-6a"/>
樽耿余思兮古之人<lb/>
　　問雙棠賦<hi>自序</hi>
　　　雙棠者予寓陳僧舍堂下手植兩海棠也始余<lb/>
　　　以丙子秋寓居宛邱東門靈通禪刹之西堂是<lb/>
　　　嵗季冬手植兩海棠於堂下至丁丑之春時澤<lb/>
　　　屢至棠茂悦也仲春且華矣余約常所與飲者<lb/>
　　　且致美酒將一醉於樹間是月六日予被謫書<lb/>
　　　治行之黄州俗事紛然余亦遷居因不復省花<lb/>
<pb n="KR4d0089_WYG_001-6b"/>
　　　到黄且周嵗矣寺僧書來言花自如也余因思<lb/>
　　　兹棠之所植去余寢無十步欲與隣里親戚一<lb/>
　　　飲而樂之宜可必得無難也然垂至而失之事<lb/>
　　　之不可知如此今去棠且千里又身在罪籍其<lb/>
　　　行止未能自期其於棠未遽得見也然均於不<lb/>
　　　可知則亦安知此花不忽然在吾目前乎因賦<lb/>
　　　問棠以自廣云<lb/>
寓舍之壤既膏且腴手植兩棠于堂之隅風來自東氷<lb/>
<pb n="KR4d0089_WYG_001-7a"/>
雪融液興視吾棠既葩而澤乃沽我酒又命我人期一<lb/>
醉於樹間聊快酬於芳春夾鍾之初謫書在門陸走千<lb/>
里止於江濱天星一周穆然舊春想見吾棠粲然含姿<lb/>
俯睨舊棠今居者誰婉如怨而有待淡無言其若思嗟<lb/>
乎始種自我其享將獲盈我㫖酒㑹我賓客一酌未舉<lb/>
俯仰而失事至而驚其初孰測惟得與失相尋無極則<lb/>
亦安知夫此棠不忽然一日復在余側也且夫棠得其<lb/>
居愈久愈敷無有斧斤斵傷之虞我行世間浮雲飛蓬<lb/>
<pb n="KR4d0089_WYG_001-7b"/>
惟所使之何有南東夫以不移俟彼靡常久近衡從其<lb/>
志必償歌以訊之用著不忘<lb/>
　　柯山賦<lb/>
入東門而右回兮原迤靡以相屬抜磅礴以陸起兮是<lb/>
為柯山之麓其上蕭森而晻靄兮冠萬竿之修竹下磽<lb/>
确而堅密兮拱髙林與喬木散雞犬于危阨兮雜茅茨<lb/>
與夏屋通樵牧之蹊逕兮路縱横而㫁續撮土石列暗<lb/>
竇谷虛鳴鳥上下伏獸號呼俯江流之蕩潏招列山之<lb/>
<pb n="KR4d0089_WYG_001-8a"/>
蟠紆林巒作態而蔽虧兮風雲効技而巻舒固可以開<lb/>
闔隂陽于一氣寅餞日月於天衢爰有窮人癯然無歸<lb/>
曠四海無所投其足兮后帝命我于山之隈庇蓬茅之<lb/>
數椽兮撫枵腹而常飢時醉飽而自得兮亦杖履而遨<lb/>
嬉逾山而東席門草藩爰有君子于兹考槃自種自食<lb/>
隣里莫干圖書滿家兒稚飢寒相見輙喜有時不冠寄<lb/>
萬事于一笑兮不知食糲而衣單吾不加物以一毫兮<lb/>
亦莫受人之燠暄悟紛華之多虞兮幸寂寞之至安飲<lb/>
<pb n="KR4d0089_WYG_001-8b"/>
我薄酒懽有餘啜我豆羮甘而腴隠几而休讀我書乃<lb/>
曳杖歌曰升柯之巔明逺眺兮築柯之崦可以老兮終<lb/>
古不忒天之道兮于于而行無喪吾寶兮<lb/>
　　夘飲賦<lb/>
張子晨起落然四壁千林霜曉四顧寒寂先生惘然而<lb/>
不自得顧視壁間若有物焉短脰魁腹兮長喙旁啄而<lb/>
椎髻上直也雖未知其何祥而津津然有喜色矣于是<lb/>
童子趨而進曰是有客曰麴生者願奉先生于頃刻先<lb/>
<pb n="KR4d0089_WYG_001-9a"/>
生欣然三揖而進之葢其氣盎盎冽而浮兮其聲瀏瀏<lb/>
和而幽兮其質醇醇毅以柔兮先生曰甚矣予之不敏<lb/>
也今日乃知從子之遊于是體之栗然寒者温心之鬱<lb/>
然結者散已大忘於寒暑尚何有于夜旦揖麴生而告<lb/>
之曰吾將旦旦與君周旋既導君以良辰又餞君以芳<lb/>
鮮而可乎麴生對曰斥子之泉吾泉出兮枵吾之腹君<lb/>
腹實兮陋彼昏之獻嘲何啻富子于一日<lb/>
　　鳴雞賦<lb/>
<pb n="KR4d0089_WYG_001-9b"/>
先生閒居學道昧旦而興家畜一雞司晨而鳴畜之既<lb/>
老語黙有程意氣武毅被服鮮明峩峩朱冠丹頸𤣥膺<lb/>
蒼距矯攫秀尾翹騰奉職有恪徐步我庭啄粟飲水孔<lb/>
肅靡争山川蒼蒼風霰宵凝黯幽牕之沉沉怳余夢之<lb/>
初驚萬里一寂鐘鼓無聲聞振衣之腷膊忽孤奏而泠<lb/>
泠委更籌之離亂和城角之凄清應雲外之鳴鴻弔山<lb/>
巔之落星歌三終而復寂夜五分而既更萬户皆作車<lb/>
運馬行先生杖履而出觀大明之東生<lb/>
<pb n="KR4d0089_WYG_001-10a"/>
　　暑雨賦<lb/>
提九山於空虚忽並擊而俱烈壅百川於河漢乃防隤<lb/>
而一决哀下土之微生何足拱夫推折方朱鳥之宵中<lb/>
嵗仲夏兮大熱雖惔焚之一快俄鬱蒸之莫洩叢百指<lb/>
於環堵顧杖履之安設委熏風於九旬滛疾苦于百節<lb/>
付六鑿於渾沌獨天游而神悦忽翛然而輕舉固已窺<lb/>
寒門而蹈氷雪攬北斗而酌天酒覲上帝於𤣥闕聊逍<lb/>
遥兮窮年俯故土兮螘蛭<lb/>
<pb n="KR4d0089_WYG_001-10b"/>
　　蘆藩賦<lb/>
張子被謫客居齊安陋屋數椽織蘆為藩疎弱陋拙不<lb/>
能苟完晝風雨之不禦夜穿窬之易干上雞栖之蕭瑟<lb/>
下狗竇之空寛先生家貧一裘度寒曽胠篋之不䘏何<lb/>
籓籬之足言鼓鐘于宫聲出於垣中空然而無有徒望<lb/>
意而輙還故吾守此敗蘆其固比夫河山若夫朝暘不<lb/>
出㣲霰既零聲如跳珠浙浙可聴及夫衡門暮掩鳥雀<lb/>
就栖挂荒山之落景絡衰蔓之離離其下榛草樵蘇往<lb/>
<pb n="KR4d0089_WYG_001-11a"/>
來螻蚓出入羊牛覘窺先生跫然杖藜過之瞻顧四隅<lb/>
憫然歌之曰公宫侯第兼瓦連甍紫垣玉府十仭塗青<lb/>
何嘗知淮夷之陋俗窮年卒嵗乎柴荆也哉<lb/>
　　燔薪賦<lb/>
嵗暮苦寒烈風不休先生家貧衣無重裘讀書夜闌爐<lb/>
炭己灰先生瑟縮凄然不怡顧謂童子與薪偕來童子<lb/>
把薪而來曰是薪也陳之壁間自春徂冬風日所熯埃<lb/>
塵所䝉固瀋液之乾竭乃外稿而中空唯利簇燔無所<lb/>
<pb n="KR4d0089_WYG_001-11b"/>
獻功與火相得赫然大烘堅枿勁節久而後燃後羣枯<lb/>
而効技又熒熒而不烟于是先生欣然環坐皆喜或祼<lb/>
股赤足或引手張臂窮谷蕭條薪炭如土益取之而不<lb/>
竭顧此樂之甚富又何必琴材修直獸材攫搏漢壁之<lb/>
椒效煖魏宫之金辟寒誰知空山寒夜之叟敢傲温于<lb/>
狐貉之前<hi>原注今供上方炭率斵成琴材胡桃文鵓鴿之色</hi>
　　杞菊賦<lb/>
　　　予到官之明年以事之東海道漣水漣水令盛<lb/>
<pb n="KR4d0089_WYG_001-12a"/>
　　　僑以蘇子瞻先生後杞菊賦示予予不逹世事自初得<lb/>
　　　官即不欲仕而親老矣家苦貧兾升斗之粟以紓其朝<lb/>
　　　夕之急然到官嵗餘困于往來奔走之費而家<lb/>
　　　之窘迫益甚向日悲愁歎嗟自以為無聊既讀<lb/>
　　　後杞菊賦而後洞然如先生者猶如是則予而<lb/>
　　　後可以無嘆也<lb/>
有蓬四垣張子居官童子晨謁有駒在門張子迎客平<lb/>
生故人予致其勤餽客以飱擷露菊之清英翦霜杞之<lb/>
<pb n="KR4d0089_WYG_001-12b"/>
芳根芬敷滿前無有馨羶客愠而作謂余曷然張子始<lb/>
歎終笑以言陋雖爾棄分則余安子聞之乎膠西先生<lb/>
為世達者文章行義徧滿天下出守膠西曽是不飽先<lb/>
生不愠賦以自笑先生哲人大守尊官食若不厭况于<lb/>
余焉不稱是懼敢謀其他請卒予説子無我嗟㝠㝠之<lb/>
中實有神物主司下人不間毫髪夫徳不稱享者殃勞<lb/>
不稱費者罰予身甚㣲余事甚賤聊逍遥于枯槁庶自<lb/>
逺于人患客謝而食如膏如飴兹山林之所樂予與爾<lb/>
<pb n="KR4d0089_WYG_001-13a"/>
其安之<lb/>
　　涉淮賦<lb/>
涉清淮之浩蕩兮聊以豁吾之幽憂轉峽石而下泛兮<lb/>
觀波濤之複流何佛廟之巍峨兮隠于兩山之幽眺東<lb/>
崖之飛閣兮納萬里之清秋昔淮人之倔强兮恃江左<lb/>
而不賓方中原之多故兮遂竊帝而稱隣遭世宗之勃<lb/>
興兮乘累聖之威神盡疾馳而奉命兮戈一揮而遂臣<lb/>
始盤桓于夀春兮葢嘗挫而益振驅貔虎於順流兮<lb/>
<pb n="KR4d0089_WYG_001-13b"/>
臨長江之廣津馳千里之玉帛兮擁百萬之精軍計其<lb/>
一時之氣兮固叱咤而風雲嗟百年之㡬時兮山川儼<lb/>
其如新忽人事之㡬變兮撫墟廟而湮淪訪遺事於樵<lb/>
夫野人之談説指餘迹于荒城故壘之荆榛徒見夫雲<lb/>
悠悠而朝出水漠漠而東流飛沙鷗于晴渚聴夜艣于<lb/>
行舟彼時豪盛此日廢昔人功業今人愁嗟夫旦之心<lb/>
暮不可求前之迹後不可再胡為寂寥之前古乃以興<lb/>
亡而感慨雖物至盛者其存也宜久勢極大者其亡也<lb/>
<pb n="KR4d0089_WYG_001-14a"/>
可驚方登臨而逺想豈獨予兮忘情<lb/>
　　　後涉淮賦<lb/>
　　　甲寅之秋自正陽渉淮作渉淮賦既至泗之臨淮邑之<lb/>
　　　東南皆淮也朝游夕濟凡淮之驚畏風濤之變<lb/>
　　　無不厯之矣今秋又以事之東海至漣水入漣<lb/>
　　　河舟人告予曰淮水自是入海矣予生二十有<lb/>
　　　二年吳楚秦蜀之國來往殆遍竊悲其跡之不<lb/>
　　　常作後涉淮賦以自廣云<lb/>
<pb n="KR4d0089_WYG_001-14b"/>
浩淮流之湯湯兮蕩余身以沿洄嗟我居之不常兮未<lb/>
期嵗而再來始進棹于正陽兮睨下蔡之窮城界陳許<lb/>
之北壤兮望荆塗之兩山緬川原之迴複兮思禹功而<lb/>
慨然爰係舟于徐邑兮浸淮隅之兩壖駕長帆于朝風<lb/>
兮凌星河于夜湍豈所覽之未周兮恨未窮其本源忽<lb/>
行役而南去兮税吾檝于清漣指溟渤于西北兮曰此<lb/>
淮流之所還彼百川之歸海兮吾固知其必然惟循源<lb/>
而極末兮哀予迹之未安當天時之晩秋兮風露慘其<lb/>
<pb n="KR4d0089_WYG_001-15a"/>
既至山峭峭而瘦出兮水紺潔而無滓曳孤篷而忽驚<lb/>
兮出游鱸于短葦白鷺飛而下來兮翩如避世之君子<lb/>
酒芳香而盈盌兮吾陶陶而日醉方頽然而遺形兮孰<lb/>
卑髙而賤貴彼貴者樂其府兮富者懐其資無二者之<lb/>
累予兮何羈游之足悲窮天下之竒觀兮極覆載之所<lb/>
藏膏吾車而勿反兮畢吾世而徜徉<lb/>
　　雨望賦<lb/>
談海天之蒼茫觀驟雨之霶沛飄風擊而雲奔曠萬里<lb/>
<pb n="KR4d0089_WYG_001-15b"/>
而一蔽卒然如百萬之卒赴敵聚戰兮車旗崩騰而矢<lb/>
石亂至也己而餘飄既定盛怒己泄雲逐逐而散歸縱<lb/>
横委乎天末又如戰勝之兵整旗就隊徐驅而回歸兮<lb/>
杳然惟見夫川平而野濶夫雲霞風月之容雷雨電雹<lb/>
之變非巧力之能為葢人間之絶觀必也登雄樓傑閣<lb/>
之峥嶸憑髙山巨海之空曠徹除耳目之障蔽而後能<lb/>
窮極變化之竒状嗟我居之卑湫兮束觀聴于尋丈顧<lb/>
所欲之莫得兮徒臨風而惆悵<lb/>
<pb n="KR4d0089_WYG_001-16a"/>
　　暮秋賦<lb/>
嗟予志之莫就兮哀天時之不予謀嵗冉冉以將暮兮<lb/>
無以蕩吾之幽憂昔吾之既有知兮獨信道而不顧鞭<lb/>
吾駒之不戒兮𦕈一世而獨騖儼章甫以自好兮安知<lb/>
越人之異容恃所持之不欺兮謂彼此之情同夫何事<lb/>
物之多故兮因少愚而老智彼善惡豈有常兮固繫夫<lb/>
一世之賤貴或指礫以為玉兮人皆知其不然衆既訛<lb/>
而莫返兮事隨信而名遷偽言實於衆舌兮至寶賤于<lb/>
<pb n="KR4d0089_WYG_001-16b"/>
獨知正無助者必危兮惡乘朋而或濟決大河而東奔<lb/>
兮挽予舟而上泝嗟爾檝之㡬何兮蛟龍鬱其方怒外<lb/>
既揆而内度兮考舊好之同異韜九襲以深藏兮固可<lb/>
死而不可試巻杜蘅之幽佩兮苞芳蘭之翠衣畏久畜<lb/>
之不揚兮時竊陳以自戲怨所資之不售兮非達人之<lb/>
宏規彼廢興之有命兮何憂樂之足係奏吾琴之憤怨<lb/>
兮酌吾酒之冽清攬芳桂與秋菊兮聊以駐吾之頽齡<lb/>
吾又將之夫深山兮遂絶世而逺去身九浴而後衣兮<lb/>
<pb n="KR4d0089_WYG_001-17a"/>
齒三滌而後咀納氷霜於胸中兮蕩焦膈之宿汚求仙人<lb/>
之竒術兮與彭咸乎為伍彼君子之蹈常兮曷急世之<lb/>
有知聊逍遥以卒嵗兮樂天命而不疑<lb/>
　<lb/>
　<lb/>
　<lb/>
　<lb/>
　<lb/>
<pb n="KR4d0089_WYG_001-17b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　柯山集巻一<lb/>
</p>
<p>
</p>
  </div>
<div>
<head>柯山集巻二</head> <lb/>
    <p>
<pb n="KR4d0089_WYG_002-1a"/>
欽定四庫全書<lb/>
　柯山集巻二<lb/>
　　　　　　　　　　　　　宋　張耒　撰<lb/>
　賦<lb/>
　　超然臺賦<hi>原注蘇子瞻守密作臺于囿名以超然命諸公賦之予在東海子瞻令貢父來</hi>
　　<hi>命○有序</hi>
　　　或有疑于超然曰古之所謂至樂者安能自名<lb/>
　　　其所以然耶今夫鳥之能飛獸之能馳與夫人<lb/>
<pb n="KR4d0089_WYG_002-1b"/>
　　　之耳目手足視聼動作自外而觀之者豈不足<lb/>
　　　為大樂乎然鳥獸與人未嘗自以為樂也古之<lb/>
　　　有道者其樂亦然又安能自名其所以然耶彼<lb/>
　　　方自以為超然而樂之則是其心未免夫有累<lb/>
　　　也客應之曰吾豈以子之言非耶吾方有所較<lb/>
　　　而後知超然者之賢也予視世之賤丈夫方奔<lb/>
　　　走勞役守塵壌握垢穢嗜之而不知厭而超然<lb/>
　　　者方逺引絶去芥視萬物視世之所樂不動其<lb/>
<pb n="KR4d0089_WYG_002-2a"/>
　　　其心則可不謂賢耶今夫世之冨人日玩其金<lb/>
　　　玉而樂之是未能富也忘其所有而安之是眞<lb/>
　　　能富矣夫惟有之是以貴其能忘之使其無有<lb/>
　　　則将何所忘耶子以為將忘超然為真超然則<lb/>
　　　其初必有樂乎超然而後忘可能也子以為樂<lb/>
　　　夫世之樂者乎然則子亦安知夫名超然者果<lb/>
　　　非能至樂者也賦曰<lb/>
登髙臺之岌峩兮曠四顧而無窮環羣山于左右兮瞰<lb/>
<pb n="KR4d0089_WYG_002-2b"/>
大海于其東棄塵壤之喧卑兮揖天半之清風身飄颻<lb/>
而欲舉兮招飛鵠與翔鴻莽丘原之茫茫兮弔韓侯之<lb/>
武功提千乘之冨強兮慿百勝而稱雄忽千年而何有<lb/>
兮哀墟廟之榛蓬有物必歸于盡兮吾知此臺之何恃<lb/>
惟廢興之相召兮要以必毁而後止彼變化之無窮兮<lb/>
嗟其偶存之㡬何聊徼樂于吾世兮又安知夫其他或<lb/>
有疑夫超然者兮豈其知道而未純曰彼天下之至樂<lb/>
兮又安能自名其所以然惟樂而不知所以樂兮此其<lb/>
<pb n="KR4d0089_WYG_002-3a"/>
所以為樂之全彼超然而獨得兮是猶存物我于其間<lb/>
客有復之者曰子知至樂之無名兮是未知世之所可<lb/>
惡世方奔走于物外兮蓋或至死而不顧𦕈如醯雞之<lb/>
舞甕兮又似乎青蝇之集汙衆皆旁視而笑兮彼獨守<lb/>
而不能去較此樂于超然兮謂孰賢而孰愚何善惡之<lb/>
足較兮固天淵之異區道不可以直至兮終㝠合乎自<lb/>
然子又安知夫名超然者果不能造至樂之淵乎<lb/>
　　鳴蛙賦<hi>有序</hi>
<pb n="KR4d0089_WYG_002-3b"/>
　　　予寓山陽學舎夏大雨屋四隅成塘聚蛙以千<lb/>
　　　計聲鳴不絶夜為不能寐客有獻予以殺蛙之<lb/>
　　　術曰投予藥一丸蛙無遺類矣童子將用之予<lb/>
　　　曰不可復為賦示之<lb/>
夏雨初至積潦過尺有蛙百千更跳互出幸此新霽夜<lb/>
月清溢我勞其休歸偃于室于時蛙鳴若嘯若啼若訴<lb/>
若歌若懼而悲若喜而語若怒而詬若噦而嘔若咽而<lb/>
嗽瘖者之呼吃者之鬬或急或緩或清或濁若𦍑絲野<lb/>
<pb n="KR4d0089_WYG_002-4a"/>
鼓雜亂無節兮又似夫蠻歌獠語詭怪之迭作也爾其<lb/>
困于泥潦失其所處而悲又若夫旱熯既乆得其所處<lb/>
而樂也爰有童子持燭來謁曰蛙羣夜鳴君寢其聒考<lb/>
之周官洒灰驅蛤君其教之予得盡殺予語童子爾無<lb/>
是酷爾樂而歌而哀則哭哭則悲嗟樂有聲曲聚語羣<lb/>
爭引吭而呼一日之間不寜須臾蛙不汝嫌汝奚蛙誅<lb/>
萬物一府誰好孰惡爾奚自私已厚蛙薄叅通彼已樂<lb/>
我自然弭爾怒心置燭而眠夜半張子援枕而吁顧謂<lb/>
<pb n="KR4d0089_WYG_002-4b"/>
童子記吾言歟前言未究請卒吾説物各有時夫誰敢<lb/>
遏爾觀夫春露初靄朝華始敷文羽清喙飛鳴自如若<lb/>
奏琴筝而和笙竽清耳悦心聴者為娛及夫陽春既徂<lb/>
炎火將極惡草蕃遮淫潦瀦積蛙于此時生養蕃息跳<lb/>
梁號呼意氣横逸子如之何時不可逆時乎時乎美惡<lb/>
皆然當其盛時誰得而遷及其雪霜既降木實草衰飛<lb/>
蠅聚蚊孽無所施于是此蛙歛吻收足尫然土中一聲<lb/>
不出黨散巢披不可終日盛不可常興衰迭乘子姑忍<lb/>
<pb n="KR4d0089_WYG_002-5a"/>
之奚以殺為哉<lb/>
　　齋居賦<lb/>
仲夏之月隂氣始至陽既盛而初剥隂浸亨而用事水<lb/>
伏畏涸火燎方熾其于人也心實過炎而腎受其弊惟<lb/>
人之生受命在子推卦曰坎于行為水微陽所潛元氣<lb/>
之始故火甚烈則正氣或因而衰則水受害者君子之<lb/>
所深畏于是屏事燕息滌慮齋居既静事以無刑又逺<lb/>
眺而髙居却紛華而弗陳與淡泊乎為徒絶嗜室慾愛<lb/>
<pb n="KR4d0089_WYG_002-5b"/>
精嗇神聲色不御滋味弗親冲然與和俱遊湛兮以道<lb/>
合真故能體強志寕愉樂夀考逺去疾癘保此難老嗚<lb/>
呼茍能推此以盡道攻此以察物則豈惟齋戒以御時<lb/>
宜其顛沛而勿失且夫氷炭相乘利害交至隕真盗和<lb/>
豈獨隂沴道心惟㣲易失難常困于侵陵有如㣲陽則<lb/>
洗心滫慮以却外垢虚中保和以全天君故能涉至變而<lb/>
而不濡更萬變而常存盖將窮年以齊居豈特養生而<lb/>
善身乎<lb/>
<pb n="KR4d0089_WYG_002-6a"/>
　　蜘蛛賦<lb/>
魚游假淵鳥棲求木而我所宅獨取諸腹巢于牆屋人<lb/>
不予取朝蠅暮蚊食人所惡彼殘物以養而無益于世<lb/>
雖名人兮斯蟲是愧<lb/>
　　得友賦<hi>原注答子邕</hi>
予趨世之僻迂獨孑孑而無朋信所樂以直前嘗媒仇<lb/>
而賈憎惟物態之多艱撫危心而自驚甘黙黙以退藏<lb/>
包薄技而無成何吾迹之不常旅成周之故京眷吾逰<lb/>
<pb n="KR4d0089_WYG_002-6b"/>
之悠逺耿誰語兮吾情惟夫子之好修昔固聞乎徳聲<lb/>
獨顧我而忘勤握未煖而心傾發鍵鑰而不疑奏金石<lb/>
之鏗鍠内端肅而粹温外炳煥而清明嗟我鄙而子竒<lb/>
謂欲合而莫能援古義而見交愧此意之何勝既兩盡<lb/>
而莫疑亦交規而共評驅昔懣之無餘撫新樂而生矜<lb/>
豈目前之懽愉實未得乎平生惟清洛之名都窺園沼<lb/>
之清澄語寒堂之夜燭醉春圃之朝英徴逸事于古初<lb/>
亦窮微而造精投明珠之的厯報美璧之煌熒惟此樂<lb/>
<pb n="KR4d0089_WYG_002-7a"/>
之無窮使我愛日而兢兢雖所厯之萬殊願勿疾兮兹<lb/>
誠<lb/>
　　懐知賦<lb/>
嗟予生之苦艱渉世故而多違坌羣嘲而衆侮獨孑孑<lb/>
其從誰嗟若人之好修外洵直而中竒挈予手而指津<lb/>
謂予車之不迷遵常度以夷行正六轡而安馳嗟終日<lb/>
而無禽曰固然而曷疑惟言動之合符若方圓于矩規<lb/>
振髙言于皇極流餘麗于竒辭沃道徳以相酬心厭滿<lb/>
<pb n="KR4d0089_WYG_002-7b"/>
而忘饑愛日月而畏别卒悠逺而多懐跂予望兮莫瞻<lb/>
將駕言其從之何出門之多艱頓我馬以嗟咨山叢叢<lb/>
而造天車欲進而畏摧臨江湖以浮舟蛟龍鬰其揚鬐<lb/>
路幽迥而莫通心鬰塞而増悲贈瓊瑶以致情恐所托<lb/>
之吾欺惟至技之難投或舉世而莫知倘一遇而見明<lb/>
蓋至樂之無儷彼取舎之迷方或骨肉而相遺茍我心<lb/>
之不察雖親愛而何恃故烈士之報知已或殺身而不<lb/>
辭豈以生而易名誠内激而忘私風蕭蕭以戒秋蟬嘒<lb/>
<pb n="KR4d0089_WYG_002-8a"/>
嘒而鳴悲白露圑兮夕凉庭木颯其先衰羈我馬于東<lb/>
周蓋三嵗其于兹老駸駸而來逼心鬰鬰而不夷顧所<lb/>
樂之莫從託宵寐兮庶㡬酌尊酒以忘憂冩我心兮陳<lb/>
詩<lb/>
　　遣幽賦<lb/>
居孑孑以無與兮出莫知其所之獨端居以終日兮耿<lb/>
黙黙以長思古之人不可得而見兮存者㓕畧之遺辭<lb/>
顧一世之異情兮予誰者其從之惟我生之拙迂兮嗟<lb/>
<pb n="KR4d0089_WYG_002-8b"/>
所慕之名竒挹亷清之遺風兮曰吾其進難而退易百<lb/>
驅不加于跬歩兮却轡疾返而莫追踐斯言之不欺兮<lb/>
庶吾心之無愧日月忽其遷流兮老忽忽而既來惟所<lb/>
蹈之日迷兮撫前心而自非欲改故而圗新兮從靈龜<lb/>
而問疑兆改横而上從兮史為予而告辭横為窒而善<lb/>
處兮上從直逹其無巇豈外拘而中泰兮或者既塞而<lb/>
將遂保爾守而無變兮神明于汝其遺之相利害而為<lb/>
術兮彼鄉人其猶耻美靈龜之告<graphic n="KR2271" url="https://raw.githubusercontent.com/kanripo/KR-Gaiji/master/images/KR2271.png" mimeType="image/png"/>兮得我心之所止<lb/>
<pb n="KR4d0089_WYG_002-9a"/>
彼躚躚其焉往聊安安以自恃歳冉冉以將老兮草木<lb/>
颯其變衰𤣥蟬號乎髙桞兮溢菡蓞于清池宵蟲悲鳴<lb/>
以相語兮朔雨振迅而南窺嗟吾客于東周兮周天星<lb/>
之三移冩我憂以命駕兮慿髙明以逺視覧平田以茫<lb/>
泱兮瞰清洛之東駛山重複而南積兮萬嶺矗矗以鱗<lb/>
次微雲霮䨴以忽布兮孤翼滅沒而髙逝熊耳髙髙而<lb/>
西峙兮女几奮湧而南危束平川于兩間兮散佃漁于<lb/>
平地雞犬密其相聞兮溝塍布而如棊牛羊閒以就牧<lb/>
<pb n="KR4d0089_WYG_002-9b"/>
兮烏鳥號呼以羣嬉登故國之餘墟兮望遺宫之頽基<lb/>
傷者來世而無窮兮樂者昔人其既止惟逹觀其超忽<lb/>
兮等廢興于一視考物變以自樂兮遺餘情于酒醴大<lb/>
人無即而非樂兮淺夫係物以自治彼方窘我以局促<lb/>
兮我則顧歩而廣肆制憂樂于在彼兮夫何貴乎明智<lb/>
忘吾憂以洋洋兮將以語夫君子<lb/>
　　哀伯牙賦<lb/>
伯牙鼓琴後世無知我哀伯牙似智而愚天地之間四<lb/>
<pb n="KR4d0089_WYG_002-10a"/>
方萬里知爾琴者一人而已鍾子既死其一又亡欲彈<lb/>
無聴泣涕浪浪已奏已聞欲語不可偪塞滿懐無所傾<lb/>
冩抑揚黄華巷歌里曲入邑娛邑入國悦國回視伯牙<lb/>
靣有矜色夫操至伎者必不和衆人之耳而媚衆耳者<lb/>
又善工之深恥違衆者常孑孑其無與而冐恥者乃身<lb/>
安而獲利則亦安知夫至藝之非禍而庸工之非祉也<lb/>
嗟夫將為至巧者必無顧于終身之無與則至巧之于<lb/>
人不祥之上噐操不祥之噐終身而不知則伯牙者乃<lb/>
<pb n="KR4d0089_WYG_002-10b"/>
後世之深戒<lb/>
　　石菖蒲賦<hi>有序</hi>
　　　歳十月氷霜大寒吾庭之植物無不悴者爰有<lb/>
　　　瓦缶貯水斗許間以小石有草鬰然俯窺其根<lb/>
　　　與石相結絡其生意暢遂顔色茂好若夏雨觧<lb/>
　　　籜之竹春田時澤之苖問其名曰是為石菖蒲<lb/>
　　　也攷諸本草則所謂養性上藥仙聖之已試者<lb/>
　　　也因賦之云<lb/>
<pb n="KR4d0089_WYG_002-11a"/>
歳寒風霜水落石潔大木百圍僵仆摧折有草于此寸<lb/>
根九節曽是莫傷菶然茂悦若處廣深隠奥密而不知<lb/>
户牖之外平地尺雪也將糜而餌之私其益于我躬則<lb/>
不㡬于奪也曷若致之吾前儀之以自修兮庶乎比徳<lb/>
之琚玦也<lb/>
　　病暑賦<lb/>
皇昌運之元祀兮予出守乎清潁之區背國門而南騖<lb/>
兮弭楫乎太昊之墟方炎夏之隆赫兮閔時澤之不濡<lb/>
<pb n="KR4d0089_WYG_002-11b"/>
魃乘時而行虐兮盗威烈乎暘烏駕畢方而驂熒惑兮<lb/>
回禄為其前驅燼所及于一燎兮何有瓦石與璠璵豐<lb/>
隆致其微隂兮飛亷蕩覆而無餘野曈曈而揚塵兮何<lb/>
蕭艾之芬敷應龍矯首于下澤兮僅自免于槁枯烏呀<lb/>
咮而忘飛兮獸逃穴而深居嗟人胡獨不能兮無乃欲<lb/>
息而被驅昔蘄山之秋筠兮因氷巻而玉舒効功能于<lb/>
么麽兮曽何足以寜吾軀飽風而為蜩兮又欲泳水而<lb/>
為魚出寒泉于深井兮竭筋力于轆轤不計腹之所受<lb/>
<pb n="KR4d0089_WYG_002-12a"/>
兮尚問山藭麴麥之有無亂曰隂陽循環靡窮極兮時<lb/>
至而變有常則兮融液金鐵爍山石兮謹視其報在朔<lb/>
易兮𤣥隂大冬氷雪積兮無畏其機備其極兮補完裘<lb/>
褐戒紡績兮保我歳寒以終吉兮<lb/>
　　喜晴賦<lb/>
積雨初止萬境聲乾星漢昭回夜客尚寒晨起載欣朝<lb/>
暉在門起往從之清明肅然蚓安其穴蝸不遺涎還開<lb/>
通于滯濕失沮洳之墊昏列缺弭鞭豐隆偃麾羲和緩<lb/>
<pb n="KR4d0089_WYG_002-12b"/>
轡而安行背扶桑而經天街顧大田之多荒乃愀然而<lb/>
興哀聊雷霆之一嬉遽下土而罹災詔龍螭使伏蟠息<lb/>
憤怒之喧隤曰予悔禍于斯人勞苦雨師以一杯惠我<lb/>
農師豈不休哉<lb/>
　　南山賦<hi>原注寄張嘉甫</hi>
南山巖巖兮其下有人佩玉而握珠刻意魯叟之古經<lb/>
不習世儒之臆書我頃見之于宛丘貎秀晢而眉疎别<lb/>
去忽兮幾時靣蒼瘠而垂鬚愛徳噐之老成資巧琢于<lb/>
<pb n="KR4d0089_WYG_002-13a"/>
璠璵問所與之為誰亦黄槁之仙癯禁八馬之超騖同<lb/>
芻豆于羣駑時慷慨而長鳴恥賤工之附輿我行世之<lb/>
多艱三年困兮江湖幸天恩之放還過都梁兮躊躇奉<lb/>
兩月之周旋越長淮之馳驅屢飲我于山間出翩躚之<lb/>
兩姝舟師告予以當行具檣檝于斯須歳方春而寒驕<lb/>
犯氷雪于野墟雲漫漫兮垂天風飄飄兮切膚穉麰翳<lb/>
于宿莽妍桞秀于羣枯泛羽觴之清冷聊覧物以為娛<lb/>
思佳人兮天未望莫見兮愁予<lb/>
<pb n="KR4d0089_WYG_002-13b"/>
　　秋風賦<lb/>
張子夕坐於堂之南軒有風颯然來自西方感乎人心<lb/>
異於尋常初披偃乎草木亦泛動乎軒忩張子曰是風<lb/>
也所以成歲而佐陽者乎時也朱火就謝七月始凉既<lb/>
導迎于肅殺又介紹于雪霜其中人也萬竅洒然汗澤<lb/>
為乾纎絺魯縞不勝其單其加物也未敗其形先傷其<lb/>
情未隕其生先奪其英使之㗳然萎者見于顔色黎然<lb/>
槁者動于聲鳴吾嘗中夜而聼之浙瀝颼飅羣動百蟲<lb/>
<pb n="KR4d0089_WYG_002-14a"/>
怨泣悲吟感人忡忡者秋之聲且起而望之清明髙潔<lb/>
者秋之容于是庶草効實九榖獻功既獮于野又嘗于<lb/>
宗感天時之不畱念歳律之將窮張子曰吾何為乎戒<lb/>
裘褐以備嚴冬而已<lb/>
　　南征賦<hi>原注贈張嘉甫</hi>
予文窮而莫諱兮顧四方其何適毋寜征于江右兮毛<lb/>
土膏其可食抱朝暮之勝氣兮西山吾以為宅風予㠶<lb/>
于晝日兮予朝發于赤壁摽玉壘之下流兮逝蓬飛于<lb/>
<pb n="KR4d0089_WYG_002-14b"/>
一息迅沮漳而横入兮滙揚瀾于左蠡嬣吾目而無恨<lb/>
兮濤猛獸以噬獰霽光風于木末兮俟餘波猶未肯平<lb/>
迷失道而問津兮<hi>案此下脱三字</hi>御于朱明就漁父而陳詞兮<lb/>
予非湘纍之獨醒父告予以不治兮南樵舎而自成破<lb/>
隴畆而溢流兮石險狠而當道豈舟人之肅洽兮艇觸<lb/>
撥而欲倒繫予車于桑本兮予猶可以徒行夷予竈使<lb/>
不得炊兮予猶可以乞隣曰厚土之瀰漫兮予騒騒無<lb/>
以為家雖斯人之可懐兮鳥猶長鳴以歎嗟廣蒲田之<lb/>
<pb n="KR4d0089_WYG_002-15a"/>
所播植兮歳有秋而登塲既狼戾而竭隣兮已獨賦乎<lb/>
廩倉饌上方之玉盤兮上曰飽斯人之徳歳恊洽而蘄<lb/>
兮味柔嘉予未得食染予指于鼎兮豈不同此臭味使<lb/>
持節于十郡兮民樂得此父母顧予懐之倉卒兮謂一<lb/>
寒之何故雖解衣推食兮曰此小惠汝弗徳我我九世<lb/>
之良醫兮藥神膏而可以破汝腸賦九言而九頓首兮<lb/>
度百世而足用閲一世之風波兮曰餘皇吾以為歸宿<lb/>
　　碧雲賦<lb/>
<pb n="KR4d0089_WYG_002-15b"/>
蹇臨髙而延矚悵天邊之碧雲𬗟不知予何思情坌至<lb/>
兮繽紛懐幽蘭之令姿方揚靈乎上春顧來者之非其<lb/>
人使暴露乎埃塵我有㫖酒與子殷勤終濶莫致實勞<lb/>
我神白日西馳去故就新發采舒光念當及晨<lb/>
　　三酌賦<lb/>
出公門而偃私酌㫖酒于良辰緬再酌而三釂恍如對<lb/>
乎佳賓畏局促之傷懐聊流暢乎心神懲荒湎乎無算<lb/>
悠然合乎禮文蕩志文史晤言詩書世醉不足我醒有<lb/>
<pb n="KR4d0089_WYG_002-16a"/>
餘頤妙物表韜精道樞㝠㑹獨應誰知我娛<lb/>
　　人日飲酒賦<lb/>
嵗後七日其名曰人愛此嘉名酌酒懽欣豈木行之始<lb/>
和生庶彚而施仁又曰人者三才之中將中和之肇布<lb/>
易嚴殺之餘冬也乃命婦子班坐行觴酌已相祝夀考<lb/>
無疆有否必泰無窮不通請觀庭下之枯折霜霰消而<lb/>
敷榮羽蟲感陽而羣嬉况乎雲間之飛鴻于是三酌既<lb/>
醉喜有所得安局促而不歎悟倚伏之無極<lb/>
<pb n="KR4d0089_WYG_002-16b"/>
　　吳故城賦<lb/>
亂吾舟兮大江夕余濟兮樊口登武昌之故墟弔西門<lb/>
之衰桞出東郊而南眺訪遺城之培塿嗟頽墻之迤靡<lb/>
半己平乎耕耨雜谿澗而沮洳稻冉冉而將秀曰是吳王<lb/>
之故宫兮昔孫仲謀之所有當弊漢之委地羣兇聚而<lb/>
啄剖偉紫髯之永圖獨穴據乎江右豈無意于雍洛易<lb/>
虚夸為善守觀其作都于武昌夫何險陋而即安是<lb/>
為大江之上流兮于備敵焉不繁顧諸將之凡才豈袁<lb/>
<pb n="KR4d0089_WYG_002-17a"/>
曹之敢班欲身當中原之一靣兮事便時利一葦濟乎<lb/>
濤瀾當是之時兩觀萬雉縹闕應門内擁燕趙之美外<lb/>
屯貔貅之軍笙磬鐘鼔之喧闐旗斾車馬之繽紛固已<lb/>
包䝉川澤震耀山原安知夫千載之後陵谷易位夫何<lb/>
遺珠與棄玉顧此遺墟之將圯于是與客休于祠宫披<lb/>
樵蘇之微路嗟牛羊之入室固牲酒之不具與客愀然<lb/>
三歎而去<lb/>
　予近讀曹植諸小賦雖不能縝密工緻悦可人意而<lb/>
<pb n="KR4d0089_WYG_002-17b"/>
　文氣疎俊風致髙逺有漢賦餘韻是可矜尚也因擬<lb/>
　之云<lb/>
　<lb/>
　<lb/>
　<lb/>
　<lb/>
　<lb/>
　柯山集巻二<lb/>
</p>
<p>
</p>
  </div>
<div>
<head>柯山集卷三</head> <lb/>
    <p>
<pb n="KR4d0089_WYG_003-1a"/>
欽定四庫全書<lb/>
　柯山集卷三<lb/>
　　　　　　　　　　　　　宋　張耒　撰<lb/>
　古樂府歌詞<lb/>
　　君家誠易知曲<lb/>
君家誠易知易知獨難忘西風墻頭吹葉黄蟲絲當户<lb/>
理秋光翠屏碧簟生朝凉牀頭蟋蟀見焚香鮫綃纈雙<lb/>
鳯凰上元緑鬢遮耳璫來車去馬官道旁碧雲傳情何<lb/>
<pb n="KR4d0089_WYG_003-1b"/>
處郎相望玉樹啼寒螿<lb/>
　　于湖曲<hi>有序</hi>
　　　蕪湖令寄示温庭筠湖隂曲其序乃云晉王敦<lb/>
　　　反屯于湖隂帝微行至其營敦夢日遶之覺而<lb/>
　　　追不及故樂府有湖隂曲按晉地志有于湖而<lb/>
　　　無湖隂本記云敦屯于湖又曰帝至于湖隂察<lb/>
　　　營壘而去頃予逰蕪湖問父老湖隂所在皆莫<lb/>
　　　之知也然則帝至于湖當斷爲句乃作于湖曲<lb/>
<pb n="KR4d0089_WYG_003-2a"/>
　　　以遺之使正其是非云<lb/>
武昌雲旗蔽天赤夜築于湖鋒洗鏑巴滇騄駿風作蹄<lb/>
去如㓕沒來不嘶日圍萬里纒孤壁兵氣如霜已潜釋<lb/>
蛇矛賤士識天顔玉帳髯奴落妖魄君不見銅駝陌上<lb/>
塵沙起鐡騎春來飲瀍水浮江天馬是龍兒蹙踏揚州<lb/>
開帝里王氣高懸五百秋弄兵老濞空白頭石城戰骨<lb/>
卧秋草更欲君王分上流<lb/>
　　襄陽曲<lb/>
<pb n="KR4d0089_WYG_003-2b"/>
西津折葦鳴䇿䇿蟾蜍光入芙蓉白山頭不雨賈船稀<lb/>
日日門前江水窄將欲烜赫招行人旋起丹樓照長陌<lb/>
銀屏深蔽玉笙閒自擘新橙飲北客倐離暫合心未果<lb/>
淚瑩雙眸爲誰墮<lb/>
　　寄衣曲<lb/>
秋風西來入庭樹攀條正念征人苦空忩自織不敢任<lb/>
鳴機愁寂如鳴艣練成欲裁新絲香抱持含愁叔姑堂<lb/>
别來不見衣覺窄試比小郎身更長<lb/>
<pb n="KR4d0089_WYG_003-3a"/>
　　江南曲<lb/>
江蒲芽白江水緑江頭花開自幽淑人家晨炊欲熟時<lb/>
旋去網魚惟所欲徃來送租只用船未省泥沙曽汙足<lb/>
有錢買酒醉隣畔終日數口常在目不學長安貴公卿<lb/>
每念離心寄朱轂朝逰巖廊暮海島譴人未歸身自到<lb/>
　　怨曲二首<lb/>
白首南朝女愁聼異域歌収兵頡利國飲馬胡盧河毳<lb/>
布腥羶久穹廬歳月多雕窠城上宿吹笛淚滂沱<lb/>
<pb n="KR4d0089_WYG_003-3b"/>
祖席駐征橈開帆復信潮隔筵桃葉泣吹管杏花飄船<lb/>
去鷗飛閣人歸鹿上橋别離惆悵淚江鷺宿紅蕉<lb/>
　　壽陽歌<lb/>
壽陽樓前淮水碧壽陽羙女如脂白李郎青鬢照青衫<lb/>
曽在花前作狂客伯勞睡重花枝晩時許蜻蜓一偷眼<lb/>
歡娯雖少恨已多纎手紅箋揮翠管淮陽歸來春已暮<lb/>
夜夜夢魂淮上去欲歌舊曲只添愁畫得雙蛾不能語<lb/>
有客南來從壽春衆人笑問動精神自從桞别章臺後<lb/>
<pb n="KR4d0089_WYG_003-4a"/>
攀折風光知幾人巳伴春衫辭側㡌不怕嬌啼隨意笑<lb/>
嗟君耿耿獨相思須信多情是年少<lb/>
　　勞歌<lb/>
暑天三月元無雨雲頭不合惟飛土深堂無人午睡餘<lb/>
欲動身先汗如雨忽憐長街負重民筋骸長彀十石弩<lb/>
半衲遮背是生涯以力受金飽兒女人家牛馬繫高木<lb/>
惟恐牛軀犯炎酷天工作民良久艱誰知不如牛馬福<lb/>
　　春雨謡<lb/>
<pb n="KR4d0089_WYG_003-4b"/>
晩雲欲著樹中夜一犂雨老農呼子孫力作莫辭苦風<lb/>
吹潤土如炊香烹雞為黍餉南岡我知聖人在明堂元<lb/>
年巳是豐年祥<lb/>
　　少年行三首<lb/>
騂弓鵲角蒼雕羽金錯旂竿畫貔虎長驅直踏老上庭<lb/>
手拔干將斬狂豎歸來觧甲見天子金印懸腰封萬戸<lb/>
自爲大漢上將軍高揖羣公佐明主<lb/>
人生豈合長貧賤師事黄公曽習戰英雄天子伐匈奴<lb/>
<pb n="KR4d0089_WYG_003-5a"/>
初拜將軍二十餘黄塵晝飛羽如挿身射單于碎弓甲<lb/>
從來書生輕武夫坐遣揮毫寫勲業<lb/>
少年賣珠登主門主家千金惜一身緑韝請罪見天子<lb/>
尚得君王呼主人鬬雞走馬長安道豪傑驅來奉談笑<lb/>
漢庭碌碌公與侯畏禍憂誅先白頭<lb/>
　　謫官黄州至南頓驛同李從聖叔姪小飲<lb/>
共飯何草草客來從逺道傾壺得殘酒聊以開懐抱年<lb/>
將半百両髩華謫官憔悴來天涯神理可馮吾道在不<lb/>
<pb n="KR4d0089_WYG_003-5b"/>
應長遣路人嗟<lb/>
　　代贈<lb/>
洞房飛香作春霧仙人勸酒香中語明眸第二紫雲娘<lb/>
鸎學歌聲桞如舞蹙眉長歌澧有蘭銀鈎請君春草篇<lb/>
繁絃高張燭燒夜玉壺未盡参在天春泥雪消淮上路<lb/>
東風浪頭驚客艣惱公舊事幾夢魂過眼相逢一風雨<lb/>
黄流清洛上天漢吳山洞庭藏水府謾題詩句寄歸舟<lb/>
江口風狂那得渡<lb/>
<pb n="KR4d0089_WYG_003-6a"/>
　　代嘲<lb/>
過作抛人去非真我獨知如何立不定却有獨來時<lb/>
　　牧牛兒<lb/>
牧牛兒逺陂牧逺陂牧牛芳草緑兒怒掉鞭牛不觸澗<lb/>
邊古桞南風清麥深蔽日野田平烏犍礪角逐春行老<lb/>
㹀卧噍饑不鳴犢兒跳梁沒草去隔林應母時一聲老<lb/>
翁念兒自携餉出門先上岡頭望日斜風雨濕蓑衣拍<lb/>
手唱歌尋伴歸逺村放牧風日薄近村牧牛泥水惡珠<lb/>
<pb n="KR4d0089_WYG_003-6b"/>
璣燕趙兒不知兒生但知牛背樂<lb/>
　　贈人三首次韵道卿<lb/>
未必蝤蠐如素領故應新月學蛾眉引成密約因言笑<lb/>
試得真情是别離罇酒且傾寒琥珀淚妝更㸔薄臙脂<lb/>
北城月落烏啼後便是孤舟腸斷時<lb/>
醉裏紛紛散别筵醒來客枕一燈前黄茅野岸三更月<lb/>
春水長亭十里船一㸃淚憑誰寄與十年香在恨依然<lb/>
空疑忩外梅花發珠箔青樓若箇邊<lb/>
<pb n="KR4d0089_WYG_003-7a"/>
可是相逢意便深爲郎巧笑不須金門前一尺春風髻<lb/>
忩外三更夜雨衾别燕從教燈見淚夜忩惟有月知心<lb/>
東西芳草渾相似欲望高城何處尋<lb/>
　　採蓮子<lb/>
菡蓞香蓮十頃陂小姑貪戲採蓮池晩來弄水船頭濕<lb/>
更脱新裙裹鴨兒<lb/>
　　倚聲製曲三首<hi>有序</hi>
　　　予自童時即好作文字每于他文雖不能工然<lb/>
<pb n="KR4d0089_WYG_003-7b"/>
　　　猶能措詞至于倚聲製曲力欲爲之不能出一<lb/>
　　　語傳稱禆諶謀于國則否謀于野則獲杜南陽<lb/>
　　　以謂性質之蔽夫詩曲類也善爲詩不能製曲<lb/>
　　　豈謀野蔽耶爲賦三首<lb/>
春絲惹恨鬢雲垂媚態愁容半在眉早是思深難語别<lb/>
可堪肌瘦不勝衣眼前有恨景尤速門外無情車載脂<lb/>
自笑不如天上月尊前猶有見郎時<lb/>
不恨因縁不恨天强持牙板向罇前陽關一曲動山月<lb/>
<pb n="KR4d0089_WYG_003-8a"/>
别淚千行盈酒船薄命有情今已矣傍人無意亦凄然<lb/>
願君學取梁間燕秋去春來到妾邊<lb/>
山未高兮水不深此情此意薄千金今朝酒伴雙垂淚<lb/>
明夜燈前獨擁衾玉筯異時空見跡塵犀千里亦通心<lb/>
桃源路絶無人到應許劉郎再訪尋<lb/>
　　劉壯輿是是堂歌<hi>并序</hi>
　　　子劉子構堂于官舎名之曰是是而求子爲詩<lb/>
　　　予復之曰夫物生之所必有而其爲物彼是相<lb/>
<pb n="KR4d0089_WYG_003-8b"/>
　　　次而不能定夫一者天下之是非也雖聖人出<lb/>
　　　無如之何昔楚人有莊周者多言而善辯患夫<lb/>
　　　彼是之無窮而物論之不齊也而託之于天籟<lb/>
　　　其言曰吹萬不同而使其自已也周之爲此言<lb/>
　　　自以爲至矣而周固自未離夫萬之一也而曷<lb/>
　　　足以爲是非之定哉雖然如周者亦略税駕矣<lb/>
　　　劉子乃構堂揭牓而獨以是是非非自任吾將<lb/>
　　　見子吻敝氣殚而言語之戰未已也嘗試爲子<lb/>
<pb n="KR4d0089_WYG_003-9a"/>
　　　歌堂中之樂而息子之勞庻幾隱几而嗒然者<lb/>
　　　乎歌曰<lb/>
讀堂中之書兮以致子之眠飲堂中之酒兮以休子之<lb/>
言是非雜然于子之耳兮付庭中之嘆蚓與夫木上之<lb/>
鳴蝉庻幾飬生而保和兮窮子之年<lb/>
　　獨處愁<lb/>
高髙花飛驚愁顔珠簾晝鎻春風閒少年金鞍照秦地<lb/>
玉巵雙覆塵埃間花間蝴蝶雙飛舞感觸深心心更苦<lb/>
<pb n="KR4d0089_WYG_003-9b"/>
昨夜隂雲數尺許連宵變作西忩雨<lb/>
　　逺别離<lb/>
逺别離明當入蜀去酒酣日落客心驚起與僕夫先議<lb/>
路引車在庭牛在槽桐枝嫋嫋秋風豪别情惆悵氣不<lb/>
下酒觴飜汚麒麟袍緩緩清歌慰幽獨不惜更長更燒<lb/>
燭贈君髪上古搔頭莫易此心如此玉平生每笑花飛<lb/>
片東家吹落西家怨但得歸時似别時相知何必長相<lb/>
見<lb/>
<pb n="KR4d0089_WYG_003-10a"/>
　　行路難<lb/>
人生動與衣食關百年役役誰爲閒四時睡足鞍馬上<lb/>
去嵗錢塘今長安車愁羊腸夜險折船畏人鮓晨驚湍<lb/>
九州一身恨自惜使我顔色常鮮歡天地一氣成萬象<lb/>
融即是江結是山再願洪罏瀉融結萬世更無行路難<lb/>
　　白紵詞二首效鮑照<lb/>
摇輕裾曵長䄂爲楚舞千萬壽新詞白紵聲按舊朔風<lb/>
捲地來峥嶸燕雁避霜饑不鳴高堂酒多華燈明<lb/>
<pb n="KR4d0089_WYG_003-10b"/>
囬纎腰出素手髻墮鬢傾釵欲澑爲君歌舞君飲酒歳<lb/>
云暮矣七澤空湯湯漢沔天北風玉壺之酒樂未終<lb/>
　　七夕歌<lb/>
人間一葉梧桐飄蓐收行秋囬斗杓神官召集役靈鵲<lb/>
直渡銀河雲作橋河東羙人天帝子機杼年年勞玉指<lb/>
織成雲霧紫星衣辛苦無歡容不理帝憐獨居無與娱<lb/>
河西嫁與牽牛夫自從嫁得廢織絍緑鬢雲鬟朝暮梳<lb/>
貪歡不歸天帝怒謫歸却理來時路但令一歳一相見<lb/>
<pb n="KR4d0089_WYG_003-11a"/>
七月七日橋邊渡别長㑹少知奈何却悔從來歡愛多<lb/>
怱怱萬事説不盡燭龍已駕隨羲和河邊靈官催曉發<lb/>
令嚴不管輕離别空將淚作雨滂沱淚痕有盡愁無歇<lb/>
我言織女君莫歎天地無窮㑹相見猶勝姮娥不嫁人<lb/>
夜夜孤眠廣寒殿<lb/>
　　琉璃瓶歌贈晁二<lb/>
火維荒茫地軸傾下有積水潜鯤鯨鰲身飜瀾山爲崩<lb/>
金烏下啄獰龍騰狂鬚奇鬛萬族朋巨神日月雙手擎<lb/>
<pb n="KR4d0089_WYG_003-11b"/>
夸娥愁思烏戢翎老魚戰死風雨腥長彗下掃千里驚<lb/>
淺洲一席塊爲城蠻兒夷女竒弁纓大舶映天日百程<lb/>
怒帆吼風戰飛鵬舟中之人怪眉睛獸肌鳥舌髻翹撑<lb/>
萬金明珠絡如繩白衣夜明非縞繒以有易無百貨傾<lb/>
空中開槖光出楹非石非玉色紺青昆吾寳鐡雕春氷<lb/>
表裏洞徹中虛明宛然而深是爲瓶補陀真人一銖衣<lb/>
攀膝燕坐花雨飛兠羅寳手親挈携楊枝取露救渴饑<lb/>
海師跪請顙有胝畨禺寳市無光輝流傳人間入吾手<lb/>
<pb n="KR4d0089_WYG_003-12a"/>
包以百襲吳緜厚擇人而歸今子授爛然光輝子文章<lb/>
清明無垢君肺腸比君之徳君勿忘與君同升白玉堂<lb/>
　　九江千嵗龜歌贈无咎<lb/>
靈龜千年口不食以背負牀飲其息吾家兩龜豈徒不<lb/>
食亦不息夀與萬古無終極濟南晁君博物天地通夜<lb/>
窺牛斗頗似晉司空指我兩龜有名字大龜為九江小<lb/>
龜號千歳老龍洞庭怒蕩覆堯九州<hi>原注謂半山老人</hi>禹咄嗟<lb/>
水平流<hi>原注謂迂叟</hi>九江無波拍天浮中有大靈背如丘南<lb/>
<pb n="KR4d0089_WYG_003-12b"/>
風吹楚澤蓮葉清欲秀有物中作巢一寸立介胄霞衣<lb/>
仙人鬢如霜飲以南極之光芒丹顱老客不相見飛渡<lb/>
東海巢<hi>案巢一本作朝</hi>扶桑邇來蟠桃枝有子大如缶浮㳺輕<lb/>
于鳥<hi>案此句一本作我身輕若蓬</hi>江海一回首青珊瑚柱碧瑶宫水<lb/>
仙焚香吹作風朝戯蓮葉西暮逰蓮花東秋風蓮子熟<lb/>
歸去清江國小千歲大九江我久不見之向君案前雙<lb/>
我謂晁君二物有似我與子國有守龜吾子是燦然天<lb/>
下之寳噐黄金之縢紫瑶匱天王端冕史再拜一逆二<lb/>
<pb n="KR4d0089_WYG_003-13a"/>
從定大事我身百無用頗似千歳潜深淵不願人間貯<lb/>
金藉玉享富貴但願寄身江上一葉之秋蓮萬物才不<lb/>
才用舍不任天寄聲問晁君然不然<lb/>
　　大雪歌<lb/>
老農占田得吉卜一夜北風雪漫屋屋壓欲折君勿悲<lb/>
隴頭新麥一尺泥泥深麥牢風莫吹明年作餅大如箕<lb/>
野人食飽官事少莫畏瑟縮寒侵肌高堂晨興何所為<lb/>
門無馬跡人更稀珠樓玉閣互飛動坐見貧屋生光輝<lb/>
<pb n="KR4d0089_WYG_003-13b"/>
無功及物慚受禄豐穰幸賴天與之棄糧遺粒待雞犬<lb/>
吾羔何得長烹藜<lb/>
　　孫彦古畫風雨山水詩<lb/>
山深巗高石壁青白日忽變天晦㝠黒風驅雲走不停<lb/>
驚電疾雨來如傾山前雨㸃大如手山下水湧危槎横<lb/>
崩崕古樹老有靈吼怒直與風雲爭枝披葉偃鬬不怯<lb/>
萬竅却欲藏雷霆鞭驢疾驅者誰子石路嶮澀驢凌兢<lb/>
目迷心懾愈不及來憇樹下如寒蠅蒼茫直與鬼神接<lb/>
<pb n="KR4d0089_WYG_003-14a"/>
恍惚不保龍蛇驚平居此樂忽入眼孫家古圖纔可辨<lb/>
奈何一幅一尺餘欲奪天地之竒變我心愛之良有以<lb/>
昔苦山行親遇此一生兩足不下堂輸爾朱家貴公子<lb/>
　　歲暮歌<lb/>
北風巻雪送暮冬重雲如山爭塞空百年老樹吼欲折<lb/>
塌翼不見南飛鴻堂下幽姿亦可悦㸃綴小樹花玲瓏<lb/>
老人重裘不能煖永夜惟守深爐紅啾啾寒雀飛不起<lb/>
饑啄凍土藏枯叢青春欲囘水官怒摧拉未使陽和通<lb/>
<pb n="KR4d0089_WYG_003-14b"/>
天時平分各司一興廢誰得專其雄杜門觧轡聊有待<lb/>
行㸔馬脚春泥融<lb/>
　　光山謡<lb/>
艤舟淮南望新息天遣清淮限南北﨑嶇細路入光山<lb/>
野色蒼凉秋日白八月穫稻田無水蚱蜢羣飛稻乾死<lb/>
危橋絶澗聞水聲喧喧汲水爭瓶罌昏昏落日銜逺山<lb/>
鳥啼車轍未得閒縣公吳生我世舊為我烹羊酤斗酒<lb/>
燈前醉飽紛就眠五更開門星滿天長年他鄉心惘然<lb/>
<pb n="KR4d0089_WYG_003-15a"/>
逺途辛勤難具言<lb/>
　　用劉夢得三題<lb/>
春向晩斜日在高樓幽花愁脉脉輕絮去悠悠冉冉三<lb/>
更雨蕭蕭通夜愁<lb/>
春巳暮把酒送春歸花落鳴禽散草長逰客稀去年堂<lb/>
上燕故故傍人飛<lb/>
春竟去白髮感生平流水去不斷夕陽猶有情舊時桃<lb/>
李月悄悄向人明<lb/>
<pb n="KR4d0089_WYG_003-15b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　柯山集巻三<lb/>
</p>
<p>
</p>
  </div>
<div>
<head>柯山集巻四</head> <lb/>
    <p>
<pb n="KR4d0089_WYG_004-1a"/>
欽定四庫全書<lb/>
　柯山集巻四<lb/>
　　　　　　　　　　　　　宋　張耒　撰<lb/>
　古樂府歌詞<lb/>
　　年年歌<lb/>
年年西風白露天爛醉村釀秋池原今年杜門不復出<lb/>
為愛我庭風日寛東西相望兩叢竹正色森森立青玉<lb/>
朝烟暮雨恣陵奪翠鳯文章終郁郁石橊新栽果不實<lb/>
<pb n="KR4d0089_WYG_004-1b"/>
下有蕭條冒霜菊人情雖欲薦我酒物意豈願贏君菊<lb/>
東欄黄葵色貴麗氣壓滿欄香撲蓛月桂凄凉何足數<lb/>
蛛網挂蟲窘如束安能卒嵗不改芳正自榮枯隨衆木<lb/>
陶陶吾意方有在𤨏𤨏眼前安足録朝來黙坐有佳思<lb/>
病去身輕如脱梏從來北客望江南何用登樓傷逺目<lb/>
　　鵯鵊詞<lb/>
樹頭𤣥衣郎神爽聲復清睡先萬目覺起對殘月星憫<lb/>
世躭睡昏體穢神不靈招使離袵席啼呼毎丁寜幽人<lb/>
<pb n="KR4d0089_WYG_004-2a"/>
最憐汝未旦起坐聼荒山多嘉樹春盡故園情<lb/>
　　圍棊歌戲江瞻道兼呈蔡秘校<lb/>
蔡子圍棊非我敵我謹事之如大國主盟召㑹不敢辭<lb/>
近忽慿陵有驕色鄒人戰魯固非宜于越入吳誰可測<lb/>
願君勿以大自驕知小深謀戰須克區區江子似邾婁<lb/>
我如强魯端能役凌兢螳臂屢見拒我但憐子心難得<lb/>
近來措置尤小獰何異穿窬時有獲可憐癡將不知兵<lb/>
請視吾旂豈𡨕北饑魚貪餌不知鈎口雖暫美身遭食<lb/>
<pb n="KR4d0089_WYG_004-2b"/>
雖然吾亦守疆埸防患猶須謹蟊賊上攀蔡子雖已遼<lb/>
晉楚周旋終有日下觀江子行逾逺我進駸駸未知極<lb/>
嗟予自謂敢忘謙事有眞誠難掩抑為君聊發一笑端<lb/>
欲問吾棊視斯檄<lb/>
　　周氏行<lb/>
亭亭美人舟上立周氏女兒年二十少時嫁得刺船郎<lb/>
郎身如墨妾如霜嫁後妍媸誰復比淚痕不及人前洗<lb/>
天寒守舵雨中立風順張帆夜深起百般辛苦心不惜<lb/>
<pb n="KR4d0089_WYG_004-3a"/>
妾意私悲鑑中色不如江上兩鷺鷥飛去飛來一雙白<lb/>
長淮杳杳接天浮八月搗衣南國秋謾説鯉魚能託信<lb/>
祗應明月見人愁淮邊少年知妾名船頭致酒邀妾傾<lb/>
賊兒惡少謾調笑妾意視爾鴻毛輕白衫烏㡌誰家子<lb/>
妾一見之心欲死人間㑹合亦偶然灘下求船忽相値<lb/>
郎情何似似春風靄靄吹人心自融河中逢單還成阻<lb/>
潮到蓬山信不通百里同船不同枕妾夢郎時郎正寢<lb/>
山頭月落郎起歸沙邉潮滿妾船移郎似飛鴻不可畱<lb/>
<pb n="KR4d0089_WYG_004-3b"/>
妾如斜日水東流鴻飛水去兩不顧千古萬古情悠悠<lb/>
情悠悠兮何處問倒瀉長淮洗難盡只應化成淮上雲<lb/>
徃來供作淮邉恨<lb/>
　　啄木詞<lb/>
紅錦長絛當背垂紫檀槽稳横朱絲美人亭亭面如雪<lb/>
纎手當絃金桿撥彈成丁丁啄木聲春林蔽日春畫晴<lb/>
徘徊深枝穿翠葉玉喙勞時還暫歇深園斷嶺人不知<lb/>
中有槎枒風雨枝蠧多蟲老飽可樂山靜花深終日啄<lb/>
<pb n="KR4d0089_WYG_004-4a"/>
雄雌相求飛且鳴高枝礪嘴枝有聲無功忍使饑膓飽<lb/>
有意却教枯樹青疾彈如歌細如語曲欲終時情更駐<lb/>
一聲穿樹忽驚飛葉動枝摇不知處<lb/>
　　瓦器易石鼓文歌<lb/>
周綱既季宣王作提劍揮呵天地廓朝來吉日差我馬<lb/>
夜視雲漢憂民瘼桓桓方召執弓鉞藹藹申韓賜圭爵<lb/>
北驅獫狁走豺狼南伐淮夷斬鯨鱷明堂車馬走爭先<lb/>
清廟笙鏞尸載樂岐陽大獵紀功伐石鼓巗巗萬夫鑿<lb/>
<pb n="KR4d0089_WYG_004-4b"/>
千年兵火變朝市後世紙筆傳𡨕漠迹荒事逺貴者寡<lb/>
歎惜風霜日摧剥君誠嗜古更過我易以瓦器尤竒卓<lb/>
滿盤蒼玉列我前制古形竒異雕琢羲黄已亡巧偽起<lb/>
采椽土木消純樸何為獲此上古器經厯萬古遭搜掠<lb/>
寥寥墨翟骨已朽尚有遺風傳隱約又疑晏子矯齊俗<lb/>
陶土摶泥從儉薄或云古者宗廟器斥棄金玉先誠確<lb/>
是時此物參鼎爼蕢桴土鼓誠為樂嗚呼二物信竒絶<lb/>
頼有吾徒與提握不然烏瓦與荒碑坐見塵埃就零落<lb/>
<pb n="KR4d0089_WYG_004-5a"/>
　　片雪歌<lb/>
瑶池一片孤飛雪風急身輕飛不歇誰將翠袖遮得歸<lb/>
十斛明珠換與誰金龜貴客迎將去玉作輜軿載塵霧<lb/>
人間不解桃李心獨與琵琶自相語主人白頭情不親<lb/>
朱樓夜鎻梨花春願同花落寄流水飄出朱門隨路塵<lb/>
長恐此生空已矣從此失身輕薄子人生但樂兩知心<lb/>
誰是瓊瑶孰泥滓鶯驚中彈花辭樹蝶散蜂驚春日暮<lb/>
風光不斷流水長不知片雪今何處<lb/>
<pb n="KR4d0089_WYG_004-5b"/>
　　梁父吟<lb/>
豪俊昔未遇白日無光輝隆中卧龍客長嘯視羣兒九<lb/>
州英雄争著鞭黄星午夜照中原君㸔慷慨有心者乃<lb/>
是山東高帝孫老瞞赤壁抱馬走紫髯江左空囘首世<lb/>
上男兒能幾人眼㸔袁吕眞何有永安受詔堪垂涕手<lb/>
挈庸兒是天意渭上空張復漢旂蜀民已哭歸師至堂<lb/>
堂八陣竟何為長安不見漢官儀鄧艾老翁誇至計譙<lb/>
周䑕子辨興衰梁父吟君聼取撃節高歌為君舞躬耕<lb/>
<pb n="KR4d0089_WYG_004-6a"/>
貧賤志功名功名入手亡中路逢時兒女各稱雄運去<lb/>
英雄非厯數梁父吟悲復悲古今人事半如此所以逹<lb/>
士觀如遺龎公可是無心者何事鹿門招不歸<lb/>
　　度闗山<lb/>
度闗山意悠哉秦闗路險行車摧秋雲沉沉天未曉闗<lb/>
吏正眠闗未開孟嘗逃秦畏秦逐一日歸齊未為速重<lb/>
扉當道可奈何搔首蒼茫空駐轂主君無言客無計仰<lb/>
㸔天星俯相視風鳴木響心自驚咄嗟謾飬三千士下<lb/>
<pb n="KR4d0089_WYG_004-6b"/>
客趨前敢獻誠為君試效晨雞鳴引聲未絶羣雞應軋<lb/>
軋重門俄徹扄馬嘶人語車輪轉斗柄斜横夜初半奔<lb/>
風㨗足欲何追虎口脱身非素願孟嘗好士竟何為纔<lb/>
得雞鳴狗盗兒可憐當日慇懃意輟食分衣竟為誰<lb/>
　　天馬歌<lb/>
風霆㝠㝠日月蔽帝遣眞龍下人世降精神馬育天駒<lb/>
足躡奔風動千里蕭條寄産大宛城我非爾乘徒爾生<lb/>
小羌雜種漫羈絏櫪上秋風時一鳴萬里名聞漢天子<lb/>
<pb n="KR4d0089_WYG_004-7a"/>
内府鑄金求騄駬將軍受詔玉闗開靈旂西指宛王死<lb/>
天馬出城天駟驚塞沙颯颯邊風生執驅校尉再拜馭<lb/>
䕶羌使者清途迎騏驎殿下瞻天表天質龍姿自相照<lb/>
翠蕤黄屋兩邐迤玉鐙金鞍相炫耀東㳺封祀被和鑾<lb/>
甲子北來廵朔邉展才自覺逢時樂致逺不知行路難<lb/>
物生從類如有神地無逺近終相親君不見莘野磻溪<lb/>
耕釣叟一朝吐氣佐明君<lb/>
　　江南曲<lb/>
<pb n="KR4d0089_WYG_004-7b"/>
平湖碧玉烟波濶芰荷風起秋香發採蓮女兒紅粉新<lb/>
舟中笑語隔烟聞高繫紅裙袖雙巻不惜浮萍沾皓腕<lb/>
争先採得隱船篷多少相欺互相問吳兒蕩槳來何事<lb/>
手指荷花示深意郎指蓮房妾折絲蓮不到頭絲不止<lb/>
月上潮平四散歸舟輕楫短去如飛斷腸脉脉兩無語<lb/>
寄情流水傳相思<lb/>
　　籠鷹詞<lb/>
八月穫黍霜野空蒼鷹羽齊初出籠劍翎鈎爪目如電<lb/>
<pb n="KR4d0089_WYG_004-8a"/>
利吻新淬龍泉鋒少年臂爾平郊去草動人呼躍寒兔<lb/>
竦身下擊霹靂忙毛逐奔風血濡距爾能搏兔不能食<lb/>
未飽中腸行復撃主人厭兔爾尚饑一生不快為人役<lb/>
蒿間黄雀鳴啾啾饑啄野粟心無求賦形雖小技能薄<lb/>
不受羈縻得自由<lb/>
　　拳毛駒歌<lb/>
北牕掃壁陳圖書殺氣凜凛生坐隅誰將尺素畵駿馬<lb/>
云是文皇昔日拳毛駒龍顱虎脊視天地若㓕若沒三<lb/>
<pb n="KR4d0089_WYG_004-8b"/>
萬里皇天産此誰得之虯鬚十八眞天子擒王滅竇如<lb/>
塵埃英氣貫日天為開黄金甲光照天地大白羽箭馳<lb/>
風雷<hi>原注唐文皇與單雄信挑戰雄信運鐵槊文皇以大白羽射之中其槊出火數尺雄信遁去</hi>眞<lb/>
龍在廐萬馬疾下視四海皆駑駘榛棘昭陵一抔土柏<lb/>
城六馬莓苔古嗚呼駿馬已埃塵雖有燕昭難再覩<lb/>
　　寒鴉詞<lb/>
寒鴉來時九月天黄粱蕭蕭人刈田啼聲清哀晚紛泊<lb/>
迭和羣音和且樂朋飛聚噪動百千頸腹如霜雙翅𤣥<lb/>
<pb n="KR4d0089_WYG_004-9a"/>
風高日落田中至部隊崩騰鉦鼓沸高林古道榆桞郊<lb/>
落葉晴霜荆棘地志士朝聞感嵗華田家候爾知寒事<lb/>
壠頭雪消牛挽犁蕩漾春風吹爾歸投寒避暖竟何事<lb/>
長伴燕鴻南北飛我滯窮城未知返為爾年年悲嵗晚<lb/>
扁舟東下㑹有期明年見爾長淮岸<lb/>
　　寒食歌<lb/>
東風芳草長寒食春茫茫人家掩門去雞犬自相將原<lb/>
頭簇簇桞與花行人徃來長歎嗟舊墳新塚累累是裂<lb/>
<pb n="KR4d0089_WYG_004-9b"/>
錢澆酒何人家桑上鳴鳩喚山雨雨腳蕭蕭山日暮歸<lb/>
來門巷正春寒花底殘紅落無數北里悲啼夜未休清<lb/>
絃脆管起南樓古今歌笑何時盡芳草白楊春復秋去<lb/>
年巧笑鞦韆女今年嫁作東家婦綵繩畵柱似當年只<lb/>
有朱顔不如故百人學仙無一成麻姑不見但聞名萬<lb/>
斛春醪須痛飲江邉漁殳笑人醒<lb/>
　　飛螢詞<lb/>
碧梧含風夏夜清林塘五月初飛螢翠屏玉簟起凉思<lb/>
<pb n="KR4d0089_WYG_004-10a"/>
一㸃秋心從此生方池水深溪雨積上下輝輝亂凝碧<lb/>
幸因簾捲到華堂不畏人驚照瑶席漢宫千門連萬户<lb/>
夜夜熒煌暗中度光流太液池上波影落金盤月中露<lb/>
銀闕蒼蒼玉漏遲年年為爾足愁思長門怨妾不成寐<lb/>
團扇美人還賦詩避暑風廊人語笑欄下撲來羅扇小<lb/>
已投幽室自分明更伴殘星碧天曉君不見連昌宫殿<lb/>
洛陽西破瓦頽垣今古悲荒榛腐草無人迹只有秋來<lb/>
熠燿飛<lb/>
<pb n="KR4d0089_WYG_004-10b"/>
　　齊安行<lb/>
黄州楚國分三户葛蔓為城當樓櫓江邉市井數十家<lb/>
城中平田無一歩土岡瘦竹青復黄引水種稻官街旁<lb/>
客檣朝集暮四散夷言啁唽來湖湘使君麗譙塗堊赭<lb/>
門狹不能行兩馬滿城鼃噪亂更聲谷風榖榖黄鴉鳴<lb/>
最愁三伏熱如甑北客十人八九病百年生死向中州<lb/>
千金莫作齊安逰<lb/>
　　一百五歌<lb/>
<pb n="KR4d0089_WYG_004-11a"/>
山民嵗時事莽鹵猶知拜掃一百五平明士女出城闉<lb/>
黄土岡前列尊爼篛包粉餌蒸野蔬富家烹羊貧薦魚<lb/>
日暮肩輿踏風雨江鄉人家無犢車挿花飲酒山邉市<lb/>
醉後歌聲動隣里南人聞歌笑相尋北人聞歌淚滿襟<lb/>
　　秋風謡<lb/>
秋風起秋雲高連山草木如波濤大江蕩潏魚龍逃羲<lb/>
和奔忙日車逸八柱傾側恐不牢柯山老人揜蓬茅畏<lb/>
寒理我舊緼𫀆粗餐在盤有濁醪醉飽高卧從呼號<lb/>
<pb n="KR4d0089_WYG_004-11b"/>
　　東臯行<lb/>
秋雲捲盡秋天清東臯蕭條雞犬聲黄葉吟風聲不平<lb/>
芙蕖半落更有情歸來僮饑羸馬疲城頭樹暗烏欲栖<lb/>
誰家朱樓人夜宿微紅一㸃簾間燭<lb/>
　　正月詞<lb/>
紅梢一夜櫻桃雨簾捲曉晴鴝鵒語簾旌細浪滚東風<lb/>
迎得春歸與為主玉手嬌慵添繡線欄下菖蒲近相見<lb/>
雲屏曉睡翠翹横樓上寒時正五更<lb/>
<pb n="KR4d0089_WYG_004-12a"/>
　　二月詞<lb/>
滚風畵幕長廊静簾下人眠初日永嚶嚶不動採花蜂<lb/>
夜來露重薔薇冷芳草長時寒食天紅墻低處見鞦韆<lb/>
人家無事雞犬閒日暮芳郊畱醉眠<lb/>
　　饑烏詞<lb/>
北風夜雨烏翅濕低飛野畦啄遺粒啄食不飽還畏人<lb/>
鳴呼隔壠自求羣我行陳宋經大澤田荒生茅不種麥<lb/>
空腸待飽明年禾鴉鴉爾饑獨奈何<lb/>
<pb n="KR4d0089_WYG_004-12b"/>
　　苦寒行二首<lb/>
淮南苦寒不可度積雪連山風倒樹長淮凍絶魚龍愁<lb/>
哀鴻傍人飛不去雪中寒日無暖光六龍瑟縮不肯驤<lb/>
老憊孤舟且復止堅冰三尺厚于牆<lb/>
茫茫楚鄉仲冬月白屋無烟飛走絶空林號風冰斷枝<lb/>
長淮無人冰照雪凍埋釣艇不復漁南羔未嚼淮中魚<lb/>
要須下擘澄湫水剸取寒蛟烹腹腴<lb/>
　　春詞<lb/>
<pb n="KR4d0089_WYG_004-13a"/>
寳刀裁花碎羅縠帶臘圓紅黄染粟枝頭幾日即花開<lb/>
世上人情何太速東風未轉北風嚴返挂銅鈎不上簾<lb/>
莫怪蛾眉呵素指層簷冰碧玉纎纎<lb/>
　　宫詞效王建五首<lb/>
夜來霜重著欄干玉殿無塵玉甃寒日日君王罷朝早<lb/>
禁廷無事一冬閒<lb/>
簾外微明燭下妝殿門放鑰待君王玉堦地冷羅鞋薄<lb/>
衆裏偷身倚御牀<lb/>
<pb n="KR4d0089_WYG_004-13b"/>
昨夜新霜滿玉堦初冬處處火爐開中官逐院傳宣賜<lb/>
南國諸侯進橘來<lb/>
玉墀夜色晝昏昏催放朝班散侍臣隨駕上樓同㸔雪<lb/>
萬重宫殿一時新<lb/>
蓮燭千枝夜宴遲君王索筆冩新詩宫人和得争先進<lb/>
偏愛宋家兄弟詞<lb/>
　　旱謡<lb/>
七月不雨井水渾孤城烈日風揚塵楚天萬里無纎雲<lb/>
<pb n="KR4d0089_WYG_004-14a"/>
旱氣塞空日晝昏土龍蜥蜴竟無神田中水車聲相聞<lb/>
努力踏車莫厭勤但憂水勢傷禾根道傍執送者何人<lb/>
稻塍争水殺厥隣五湖七澤水不貧正頼老龍一屈伸<lb/>
　　貽潘邠老<hi>有序</hi>
　　　予居柯山西潘邠老居東九月十一日徃過之<lb/>
　　　逕蔬圃坐修誠堂竹間歸飲于龜蟬之間殊有<lb/>
　　　佳興作雜言貽之<lb/>
有屋可以讀書有竹可以忘憂採庭之菊香有餘烹園<lb/>
<pb n="KR4d0089_WYG_004-14b"/>
之蔬甘且柔賢哉二子又復何求鬼不爾責人不爾仇<lb/>
沽酒可飲江魚可羞又安用列鼎食珍佩印封侯我居<lb/>
柯西相隔一里可以杖履朝徃而夕逰必未厭我乞醯<lb/>
與借馬但只恐勤君赤腳與露頭不然將吾顔子簞食<lb/>
瓢飲屢空之樂又欲翻董生清明玉杯繁露之春秋<lb/>
　　醉中雜言<lb/>
老人攀花復藉草春力著人如醉倒未容作計試畱春<lb/>
東風已與人俱老東君惜春不惜花千紅萬紫委泥沙<lb/>
<pb n="KR4d0089_WYG_004-15a"/>
已教白日張錦繡更欲平地興雲霞我欲呼客無酒肉<lb/>
摘花挿頭悲髪秃安得釀酒萬甕屠千羊花間醉飽踏<lb/>
春陽<lb/>
　<lb/>
　<lb/>
　<lb/>
　<lb/>
　<lb/>
<pb n="KR4d0089_WYG_004-15b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　柯山集巻四<lb/>
</p>
<p>
</p>
  </div>
<div>
<head>柯山集巻五</head> <lb/>
    <p>
<pb n="KR4d0089_WYG_005-1a"/>
欽定四庫全書<lb/>
　柯山集巻五<lb/>
　　　　　　　　　　　　　宋　張耒　撰<lb/>
　古樂府歌詞<lb/>
　　龜山祭淮詞二首<lb/>
　　　迎神<lb/>
木裊裊兮蒼山巔囘洑重深兮其下九淵東風歌兮春<lb/>
水舞庭肅肅兮神來下神來下兮翠帷舉谷冥冥兮春<lb/>
<pb n="KR4d0089_WYG_005-1b"/>
山雨雨三休兮神三燕游雲高兮見極浦安我舟楫兮<lb/>
君不怒水濵之人兮苦思君葛蒲生兮楊柳春解君旂<lb/>
兮醉君御聊樂一日兮莫予棄<lb/>
　　　送神<lb/>
楚巫醉兮君不留春風起兮木蘭舟弭余楫兮飲君酒<lb/>
君既不顧兮駕龍以出遊凌九江兮勒滄海萬龍舞兮<lb/>
百靈㑹君孔樂兮我思君望君故居兮其上片雲水淪<lb/>
淪兮石碌碌空祠草長兮風雨入君屋山中春兮鳥鳴<lb/>
<pb n="KR4d0089_WYG_005-2a"/>
悲明月皎皎兮中夜來<lb/>
　　惠别<lb/>
洞簫奏兮瑤瑟御日不足兮繼以夜吾寜獨此湛樂兮<lb/>
喜予美之宜修披浮雲出明月兮揮衆星不與謀既成<lb/>
言以命予兮顧永予之光明豈獨謂不然兮託東風以<lb/>
惠聲嗟言獨何容易兮有傾身者鬼神中懷著而必見<lb/>
兮巻蘭舌而交信予雖不執子明燭兮光輝其舍予兩<lb/>
相審者不媒兮予既獲子于鼻息舒子聲以歌兮鳯凰<lb/>
<pb n="KR4d0089_WYG_005-2b"/>
將聞而振羽結子佩而起舞兮星斗視子而上下獨翩<lb/>
翩其不可畱兮君之居可知而不可得春水渙渙兮予<lb/>
獨飲君河之曲鳥鳴羣飛兮其下芳草柳舒舒其可攬<lb/>
結兮桃李始就其膏沐行者懷兮别者思酌君酒兮壽<lb/>
君以不衰撫君舟之悠然兮將浩𣺌以浮航三江震澤<lb/>
兮舟師告<graphic n="KR0629" url="https://raw.githubusercontent.com/kanripo/KR-Gaiji/master/images/KR0629.png" mimeType="image/png"/>而一息引日星之煌煌兮吾獨望子于南<lb/>
極想子其下兮鼓聖濤而鞭蛟龍使宓妃不敢巧笑兮<lb/>
皇英斂袵而來從南風之來兮入予裾悦余心獨條暢<lb/>
<pb n="KR4d0089_WYG_005-3a"/>
而清婉兮曰是為故人之風<lb/>
　　愬魃<hi>并序</hi>
　　　壽安夏旱麥且死民憂之無所不禱雲既興輒<lb/>
　　　有大風擊去之間而雨塵不辨人物類有物為<lb/>
　　　之者張子攷于詩以為旱之神曰魃意者魃為<lb/>
　　　之乎作愬魃詞<lb/>
帝治下土兮遠于民撫御萬方兮周無垠物類億干兮<lb/>
莽蓁蓁出入日月兮運星辰廣必有容兮潜姦昏不上<lb/>
<pb n="KR4d0089_WYG_005-3b"/>
愬兮帝曷聞歲庚申兮斗建已旬逾十兮雨不施秀者<lb/>
燋兮實者悴麥莽莽兮不出塊舊榖既沒兮待新以食<lb/>
奪其所望兮民憂以惑捨耒而兵兮奪攘剽賊急不知<lb/>
慮兮求生頃刻民幸帝兮詔雲師氣朝升兮斂陽暉孰<lb/>
鼓風兮震川岳上者揚兮旁者剥雲雖仁兮不得施野<lb/>
童童兮草木摧孰揚塵兮蔽朝日紛霏霏兮冐萬物昏<lb/>
迷䝉兮浩恍惚瞭者瞀兮失南北瘞根莖兮腐葩實世<lb/>
惨錯兮澤蓬㶿霍霍然兮侵萬室飄雨塵兮以旦以夕<lb/>
<pb n="KR4d0089_WYG_005-4a"/>
民曰誰為兮尸是有物其名曰魃兮旱是司惡潤忌澤<lb/>
兮盗陽威淫視槁木兮疾華滋憎飽妬飫兮幸民饑亢<lb/>
不伏兮風以助之惨懷柔茂兮塵埃是吹來炎火兮爛<lb/>
煒煌馭囘禄兮驂畢方朱旂旐兮綘帷裳坦無畏兮樂<lb/>
洋洋朋疫癘兮友疾殃徒甚劇兮黨甚强慢帝威兮分<lb/>
害戕竊祠禱兮傲驅攘民頼帝仁兮以衣以食上帝孔<lb/>
昭兮愬無禍責幸帝震怒兮降魃罪疾無俾在世兮幽<lb/>
沉深溺雷伐鼓兮電揚旂雨巻壑兮雲張帷泛㳺澤兮<lb/>
<pb n="KR4d0089_WYG_005-4b"/>
湛甘滋充槁瘠兮奮枯萎禾黍茂兮蔬果肥歲既登兮<lb/>
民飽嬉康帝民兮思甚思幽斯魃兮宥無期<lb/>
　　敘雨<hi>有序</hi>
　　　福昌之民有禱旱于西山者取山之泉一勺祠<lb/>
　　　之不數日而雨邑民言旱歲取水以祠輒應且<lb/>
　　　其取之者非特福昌也張子神之作歌以揚之<lb/>
西山之泉兮冽以清淳注萬古兮無虧盈應龍蟠守兮<lb/>
謹防扃有神司之兮帥羣靈神君曷處兮山之穹雲郛<lb/>
<pb n="KR4d0089_WYG_005-5a"/>
霧闕兮都䆳宫騰駕逸景兮馭清風上友仙聖兮佑帝<lb/>
躬惟今之旱兮非神曷愬家無餘糧兮麥不庇雨土飄<lb/>
塵揚兮迷行錯步魃威孔張兮熾莫予禦挹水一勺兮<lb/>
薦羔豚曷求于水兮神實慿土有蔬兮林有實芼馨香<lb/>
兮葅芳鬰神我饗兮臨我堂酌芝醑兮御椒漿巫甚祗<lb/>
兮時甚良哀我疾兮降我祥神君仁兮念下民撫民災<lb/>
兮號帝閽帝念神君兮詔雨官叱馭六龍兮奮互飛鶱<lb/>
掣飛電兮鼓雷震俾霈爾澤兮正無限山靈川怪兮更<lb/>
<pb n="KR4d0089_WYG_005-5b"/>
騰奔角毛羽鬛兮爛鱗鱗前幢後斾兮𤣥雙輪椎轟喧<lb/>
呵兮飜乾坤神龍九鬛兮雜蛟鯤瞠眼飛涎兮飜齶齦<lb/>
伏潜羲和兮止星辰一洒萬里兮傾河津妖風失威兮<lb/>
斂以奔魃濡厥裳兮伏以蹲槁蘇焦澤兮息惔焚優渥<lb/>
潤沃兮無涯垠菽麰詵詵兮奮裳紳秋種既即兮農則<lb/>
勤既足而止兮披霧昏朝陽清明兮歛㳺塵功成不居<lb/>
兮駕歸雲空山寥寥兮夜無聞靈泉幽幽兮湛奫淪竭<lb/>
誠莫報兮仁哉君<lb/>
<pb n="KR4d0089_WYG_005-6a"/>
　　友山<lb/>
張子官于福昌塊然獨居無與為友賓客不至遺朋失<lb/>
舊經時閉門終日鉗口出無與逰居無與就誰同我食<lb/>
誰酌我酒歸守妻孥出對厮走駕言出逰田童野叟氣<lb/>
否莫交情包不剖塞聪蔽明盤足袖手披書閲簡眩目<lb/>
疲肘厭然成痼不可針灸于是張子滌慮除煩披庭掃<lb/>
堂枕手而眠恍若有遇有神䧏焉曰我實哀汝獨無友<lb/>
朋我有教告子乎我聼凡世之人百愚一賢古昔所歎<lb/>
<pb n="KR4d0089_WYG_005-6b"/>
非獨今然得賢與朋善固無儷賢不可得將愚與此友<lb/>
賢實難幸然後値不幸友愚與無孰利謟笑傾辟韜情<lb/>
晦實測心獻計因隙投䇿口是腹非面歌背泣友若此<lb/>
者實繁孔多曷若不見目清耳和我復告子眞友之實<lb/>
爾遵我言友胡有竭人物雖殊可友同焉賜爾以友其<lb/>
名曰山居汝左右在汝北焉端不汝去澹兮絶言春麗<lb/>
夏繁秋疎冬瘦霞霧融明風馳雨驟孤楫横奔牢屯巧<lb/>
鏤傲岸軒昂清華潤秀對食臨眠排堂入牖効技汝前<lb/>
<pb n="KR4d0089_WYG_005-7a"/>
雖勞不疚山有佳泉多灌爾囿厯石懸空泠泠清潄如<lb/>
聞妙音濯煩浴垢不猶愈乎卑議庸讀過耳増懣入心<lb/>
善煩者乎山有修竹汝園是植静麗明鮮端虛正直如<lb/>
彼正人揚言發色微風㪚碧宵月鏤白不猶愈乎市兒<lb/>
塵顔歌眉鼓吻佞笑浮言工為媚悦善佞曲拳者乎山<lb/>
有喬木聳立而峙端無媚姿若對正士障雨蔽暍千人<lb/>
所芘微飇披拂吹奏竽籟不猶愈乎蠕蠕䑕輩女黠兒<lb/>
嬌奴趨妾拜者乎山有好鳥清喉麗羽引嘯長鳴羣呼<lb/>
<pb n="KR4d0089_WYG_005-7b"/>
迭語夜管風絃哀簧怨柱不猶愈乎巷歌里舞促縮跳<lb/>
梁顚妖淫汚父子不施棄禮忘數者乎如前實繁言胡<lb/>
可殫汝與之樂右攀左援曷為孑孑寤寐嗟歎張子再<lb/>
拜受言永懷解累亡憂心通志開高山巖巖流水潺潺<lb/>
竹茂木翹鳥鳴琅然如前夷齊而後閔顔吾何為乎浩<lb/>
然其間<lb/>
　　種菊<hi>有序</hi>
　　　張子病目眩而視昏醫有勸食菊者春夏食葉<lb/>
<pb n="KR4d0089_WYG_005-8a"/>
　　　秋冬食花張子以為菊華于草木變衰之際而<lb/>
　　　又功足以禦疾類有徳君子因求而植諸庭焉<lb/>
何馨香之芬敷兮昌緑葉而紫莖是其名為菊兮爰植<lb/>
予之中庭性清平而不躁兮味甘爽而充烹當秋露之<lb/>
惨凄兮舒煌煌之華英色正而麗兮氣芬以清純静秀<lb/>
潔兮族茂羣榮採食以時兮天和以寜穎輕竅逹兮瞳<lb/>
子清明㪚敗流濁兮風宣滯行仙聖所餌兮屏除臭腥<lb/>
久嗜不廢兮將延爾齡嗟予生兮蹇薄煩𡨕憂饑畏寒<lb/>
<pb n="KR4d0089_WYG_005-8b"/>
兮微禄以生終曷歸兮山林是營膏粱鼎食兮方丈縱<lb/>
横炙熊之蹯兮龍醢羊羮彼得有命兮吾奚爾榮惟兹<lb/>
佳菊兮野實以生採擷咀食兮薦爼盈豋求之孔易兮<lb/>
世焉莫争我有久疾兮壅塞煩昏支節堅痺兮氣閼于<lb/>
元<graphic n="KR0629" url="https://raw.githubusercontent.com/kanripo/KR-Gaiji/master/images/KR0629.png" mimeType="image/png"/>不能支兮外壅中乾疥癬得志兮蟯蛔伏蟠餐華<lb/>
秋冬兮食葉春夏集新易故兮爾功是假寜康我軀兮<lb/>
骨節堅良産和剔戾兮其樂洋洋反華于𤣥兮易瘻以<lb/>
强忘生絶俗兮深潜逺藏驂駕雲霧兮呼吸太陽招友<lb/>
<pb n="KR4d0089_WYG_005-9a"/>
彭咸兮御風以翔吁嗟此菊兮吾于爾望<lb/>
　　逐蛇<hi>有序</hi>
　　　福昌官居北負山為堂有大蛇穴堂北時下飲<lb/>
　　　堂南水中人皆以為神見者不敢逐或禱祠焉<lb/>
　　　張子曰是吾居也蛇安得而處之且蛇爾安有<lb/>
　　　所謂神者作此逐之<lb/>
嗟堯之時兮大水滂横潰四海兮包陵岡蕩流湧汩兮<lb/>
周無防龍騰蛇奔兮嬉以狂腥鱗頑鬛兮更披猖城居<lb/>
<pb n="KR4d0089_WYG_005-9b"/>
穴處兮亂厥常頽蟲糾結兮肆害戕陸盤淵據兮傲不<lb/>
臧朋屯黨集兮蕃以昌穿穴噬囓兮民盡傷下民既病<lb/>
兮帝弗康黄熊幽殛兮羽山陽乃命伯禹兮行四方乗<lb/>
高趨卑兮陵復航鑿山疏源兮導河江萬水下走兮來<lb/>
洋洋經畫九野兮興農桑驅龍放蛇兮屏諸荒焚山燎<lb/>
野兮無遺芒野巢窟居兮保厥疆敢有弗率兮斷爾吭<lb/>
伯益作志兮稽妖祥帝虞耄勤兮黜子商天授神禹兮<lb/>
夏是王九牧作貢兮金鑑鍠大冶鼓鑄兮騰精鋩巗巗<lb/>
<pb n="KR4d0089_WYG_005-10a"/>
九鼎峙且剛奇形詭質兮走與翔鱗毛羽裸兮兮雜短<lb/>
長求情抉態兮幽微彰制馭百怪兮嚴紀綱獸蟲人鬼<lb/>
兮安其鄉殊宫别域兮異存亡曷為兹蛇兮宅我居妖<lb/>
頑堅老兮傲驅除深潛居此兮坦無虞下飲我沼兮稍<lb/>
林株朱眸丹舌兮𤣥鱗膚恍惚遽速兮疑有無居者畏<lb/>
避兮行者徐險奪我圃兮駭我徒盗竊祭禱兮欺羣愚<lb/>
我咨爾蛇兮潜山而穴野隂蟠逺伏兮與人乎異舍冬<lb/>
居夏游兮時以行食爾之食兮朋爾朋僣亂我居兮常<lb/>
<pb n="KR4d0089_WYG_005-10b"/>
失經叛棄爾守兮帝有刑胡昏與頑兮居以寜自為不<lb/>
寜兮邀割烹荒戾天理兮悖聖程我宥爾愆兮逐爾行<lb/>
亟舍故處兮遐以征南山之幽兮雲霧㝠草木薈蔚兮<lb/>
嶮不平爾徒實繁兮食惟爾盈捕取不至兮居無與争<lb/>
汝生孔遂兮壽綿爾齡物違其常兮禍之所集豐狐畫<lb/>
㳺兮冬裘以白龜厭淵處兮吉凶是卜虎不畏人兮皮<lb/>
包戈㦸矜險恃孽兮其終鮮克我言孔昭兮語汝以理<lb/>
日吉時良兮汝遄以逝<lb/>
<pb n="KR4d0089_WYG_005-11a"/>
　　登高<lb/>
懷不展兮居無聊黙誶語兮浩長謡寫我心兮登彼高<lb/>
陟萬仞兮捫九霄命清風兮披浮雲瞰四荒兮視天垠<lb/>
大海蕩潏兮潛龍鯤吐吞日月兮制明昏醖釀元氣兮<lb/>
函星辰羽載四海兮芥浮坤四岳列峙兮嵩中蹲牽連<lb/>
脉絡兮子復孫草蔓木布兮升降如朋障南蔽北兮東<lb/>
㪚西分如掌列塊兮盤羅豆罇黄流中貫兮發源崑崙<lb/>
東騖大海兮縈如繚紳南方炎炎兮火之所宅朱鳥屹<lb/>
<pb n="KR4d0089_WYG_005-11b"/>
峙兮丹膺綘翮鶱飛以翔兮煇煌爛赫從擁萬羽兮紛<lb/>
羅羽翼煌煌尊嚴兮有斗在北升降玉都兮運量帝側<lb/>
呼吸隂陽兮秉持禍福眞仙逍遙兮澹不可挹西有王<lb/>
母兮戴勝穴居壽厯萬古兮忘終泯初超遼恍惚兮獨<lb/>
與道俱驂友日月兮羣靈走趨既又左而東顧兮觀大<lb/>
明之始生震沸九淵兮麗天升精披攘羣隂兮重幽昭<lb/>
明有神司馭兮朱裳綘纓呼造物以致問兮吾將放乎<lb/>
太初彼天地其孰始兮日與月其代除四荒漫其何極<lb/>
<pb n="KR4d0089_WYG_005-12a"/>
兮人胡為而中居火何為而南宅兮水孰使其在北安<lb/>
知東之主生兮西配刑而主殺斗建寅而氣分兮疇為<lb/>
四時之消息世徒知其已然兮遂推類而立説彼厥初<lb/>
其誰造兮孰布施而殊别抑其不得不然兮或者私智<lb/>
之所設將忽然而自爾兮遂已成而不可絶造物為余<lb/>
究察兮曰此曷可以言陳而意悉彼混沌之一氣兮吾<lb/>
不知誰合而為一忽洞逹而兩分兮夫亦安知其誰闢<lb/>
爰升清而降濁兮水赴陰而火陽東升氣而敷生兮西<lb/>
<pb n="KR4d0089_WYG_005-12b"/>
或成而害戕强名之曰自然兮曷足以究其必至謂不<lb/>
得不然者愈疎兮尚安取于私智莊周誕而妄推兮夏<lb/>
革愚而臆對世號予曰造物兮予亦曷有所主尸茍待<lb/>
予而後造兮彼造予者復誰姑置之而勿校兮任萬物<lb/>
之自成㳺小智于太初兮何異夏蟲之語冰曠任之而<lb/>
勿疑兮萬里㑹而一平夫何造物者開予兮神飄飄而<lb/>
不居我將赴而逺逰兮招神聖以為徒騰九螭之奔輪<lb/>
兮追飛電而攬奔風周萬里于一息兮堂西極而有九<lb/>
<pb n="KR4d0089_WYG_005-13a"/>
區叩玉闕之九關兮覲上帝于絳都酌瑤尊之芳酒兮<lb/>
招赤松而友彭祖既錫我以難老兮黜嗜慾而襲靈虛<lb/>
爰侑我以秘藥兮合千簫而吹萬竽樂吾心之洋洋兮<lb/>
舒五體之與與降復還于我室兮聊彌日而一娛<lb/>
　　子由先生示東坡公所和陶靖節歸去來詞及侍<lb/>
　　郎先生之作命之同賦耒輒自憫其仕之不偶又<lb/>
　　以弔東坡先生之亡終有以自廣也<lb/>
歸去來兮行世不偶予曷歸其出無所為喜兮舍去而<lb/>
<pb n="KR4d0089_WYG_005-13b"/>
何悲眄一世之無與兮古之人逝莫追求不疚于予義<lb/>
兮又奚恤餘子之是非彼好惡之罔極兮或顚倒其裳<lb/>
衣顧吾涉之已深兮愧哲人之見微吾歸甚安無所事<lb/>
奔既守吾室又杜吾門一氣孔神于中夜存納至和于<lb/>
靈根兮挹天醖于𤣥尊既充溢于幽闕兮亦粹然而見<lb/>
顔徃有坎而兹夷兮昔或危而今安將從化人于西域<lb/>
兮面藏吏于函關將以一世為芻狗兮廢與興吾厭觀<lb/>
彼福禍之一源兮必兹出而兹還彼自以為無隙兮何<lb/>
<pb n="KR4d0089_WYG_005-14a"/>
異夫石槨之宋桓歸去來兮吾悲夫斯人不返兮豈招<lb/>
仙聖與之㳺昔惠我以好音忽遠去而莫求予曷異于<lb/>
世人兮初為哽塞而増憂彼錢鏄則深藏兮盍視夫己<lb/>
懇之田疇萬古芸芸共逝一舟半夜而失旦號其丘畏<lb/>
逹觀之誚予涕己泣而不流悟榮名之取憎兮善斯人<lb/>
之獲休已矣乎萬物之作各其時吾獨與時而去畱豈<lb/>
或能力而違之既徃莫或追來者尚可期蓋雨暵之在<lb/>
天豈吾稼之不耔彼蜀雄之必傳作猶愧于書詩嗟身<lb/>
<pb n="KR4d0089_WYG_005-14b"/>
屈而道伸于斯人兮曷疑<lb/>
　　哭下殤<lb/>
　　　下殤者何吾兒也兒生慧淑父母有所戒輒絶<lb/>
　　　不為性仁不傷物處其曹恂恂也年七歲得驚<lb/>
　　　疾醫之不得其方而死作此以哭之<lb/>
醫之不得其方耶抑其命有短長耶獨爾能使吾悲若此<lb/>
耶抑為父者皆愛其子耶蒼顱夷顙秀眉清目今其存<lb/>
亡其猶有鬼也使無物則吾復何思其尚有知也則夫<lb/>
<pb n="KR4d0089_WYG_005-15a"/>
荒屋野寺風霜雨露食息誰汝視也<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4d0089_WYG_005-15b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　柯山集巻五<lb/>
</p>
<p>
</p>
  </div>
<div>
<head>柯山集巻六</head> <lb/>
    <p>
<pb n="KR4d0089_WYG_006-1a"/>
欽定四庫全書<lb/>
　柯山集巻六<lb/>
　　　　　　　　　　　　　宋　張耒　撰<lb/>
　五言古詩<lb/>
　　休日同宋遐叔詣法雲遇李公擇黄魯直公擇烹<lb/>
　　賜茗出高麗盤龍墨魯直出近作數詩皆竒絶坐<lb/>
　　中懷无咎有作呈魯直遐叔<lb/>
休日不造請出逰賢友同城南上人者宴坐花雨中金<lb/>
<pb n="KR4d0089_WYG_006-1b"/>
猊散香霧寳鐸韻天風鳥語演寳相飯香悟真空尚書<lb/>
三二客浄社繼雷宗黄子發錦囊句有造物功握中一<lb/>
寸煤海外千年松誰降午睡魔賜茗屠團龍晁子卧城<lb/>
西咫尺不可逢豈無坐中客終覺少此公歸㡌見新月<lb/>
撲衫暮塵紅困眠有餘想郤聴寺樓鐘<lb/>
　　掛虎圖于寢壁示秸秠<lb/>
畫工出幻事縞素發原藪蕭蕭白茅低凛凛北風走耽<lb/>
然老於菟舉步安不驟目光炯雙射怒吻呀欲受彼彪<lb/>
<pb n="KR4d0089_WYG_006-2a"/>
擲其旁文彩淡初就雖然竊形似已足走百獸煩君衛<lb/>
吾寢振此蓬蓽陋坐令盗肉䑕不敢窺白晝<lb/>
　　神運殿望香爐天池等峰晚宿官㕔明日早發<lb/>
逺公不出山坐受天龍供地祗敢愛寳木石親輸送巗<lb/>
巗千年屋山立屹不動風雲宿脩梁星斗近華棟亭亭<lb/>
碧香爐薝蔔時自涌五雲嚴擁衛天樂下鸞鳯神池閟<lb/>
寳象光怪發巗洞誰能陟其巔手攬湖龍鞚東堂黄金<lb/>
藏龍像儼環拱蕭條亡國輦拙樸昔誰用掃堂為一睡<lb/>
<pb n="KR4d0089_WYG_006-2b"/>
清極乃無夢思歸戒晨發結束勤僕從鴻鐘振林莽月<lb/>
落朝嵐重再往墮𣺌茫猿鶴應嘲諷<lb/>
　　贈張公賁<lb/>
我昔為諸生奉書諫議公後來辱稱奬禮數賔客同决<lb/>
科甫弱冠年少氣如虹歸來陪後乘不責醉後恭孤舟<lb/>
梁宋郊旅態萃百窮拜公睢陽府笑語若春風人事不<lb/>
可期俯仰異吉凶平生丹竈術馬鬛哭新封十年得吾<lb/>
弟懷舊涕沾胸清平守家法眉宇肖徳容交臂是非外<lb/>
<pb n="KR4d0089_WYG_006-3a"/>
為僚兄弟中東軒語長夏葵竹羅青紅西舍雪夜懽玉<lb/>
顔醉瑤鍾欲飲徑相就三更叱閽翁鯨吸絶遺滴山頽<lb/>
信傾峰搜抉盡醬茹楂梨倒筐籠通宵兩沈醉午起頭<lb/>
如蓬人生定當爾事去挽驚鴻河梁繫君馬一笑喜相<lb/>
逢憐君碧紗幌夜淚哭葦叢我方困虀鹽酸寒官辟雝<lb/>
同尋舊㳺地塵壁罥絲蟲啼鳥古寺間夏隂小園空酒<lb/>
市逢好好琵琶失<graphic n="KR0785" url="https://raw.githubusercontent.com/kanripo/KR-Gaiji/master/images/KR0785.png" mimeType="image/png"/>瓏歌舞一分散賔僚亦西東忘情<lb/>
猶一歎齊物論非通官冷隠朝市端能信予慵人生當<lb/>
<pb n="KR4d0089_WYG_006-3b"/>
富貴子盍自磨礲便當隠五車一一貯心胸功就螘作<lb/>
垤叢成蛇化龍北郊分袂歸作惡驚兒童長謠代晤語<lb/>
發子一笑哄<lb/>
　　離黄州<lb/>
扁舟發孤城揮手謝送者山回地勢巻天豁江靣瀉中<lb/>
流望赤壁石脚挿水下昏昏烟霧嶺厯厯漁樵舍居夷<lb/>
實三載隣里通假借别之豈無情老淚為一洒篙工起<lb/>
鳴鼓輕艣健于馬聊為過江宿寂寂樊山夜<lb/>
<pb n="KR4d0089_WYG_006-4a"/>
　　宿樊溪<lb/>
黄州望樊山秀色如可攬扁舟横江來山腳繫吾纜大<lb/>
川失洶涌淺水澄可鑒北風吹疎雨夜枕舟屢撼齊安<lb/>
不可望㓕沒孤城暗奔流畧溪口龍蜃屢窺瞰平生千<lb/>
金質戒懼敢忘暫兹逰定何名耿耿有餘念<lb/>
　　道士磯<lb/>
匡廬奠九江苖裔遍南服横江蔽原野内外實一族危<lb/>
磯挿江生石色擘青玉蛟龍穴亂石猱玃在喬木我行<lb/>
<pb n="KR4d0089_WYG_006-4b"/>
季冬月江蹟在山腹扁舟如鏡靣清浄不可觸躋攀既<lb/>
不可千古長幽獨𬗟想䆳古初巢居戒樵牧<lb/>
　　離樊口宿巴河逰馬祈寺<lb/>
扁舟下樊溪江南正清㵼曉登巴河岸極目望春野步<lb/>
尋修竹寺古木争偃亞云昔孫仲謀刑牲致師禡雄圖<lb/>
邈已矣英槩足悲咤石梯造雲霧丹白開廣厦山僧安<lb/>
寂寞畏冷不出舍勞生遇閒境頓使我心寫晚江平若<lb/>
席風勢欲相借<lb/>
<pb n="KR4d0089_WYG_006-5a"/>
　　龜陵灣阻風三日遥禱孤山而風止<lb/>
積水多疾風三日阻我舟天寒波濤惡岸窟騰龍虬五<lb/>
更船篷鳴冷風入衾裯平明諸山雪爛漫鋪琳球篙工<lb/>
笑相顧拍拍我船頭水魄小孤神霧鬢横星眸倉卒禱<lb/>
即應知我厭滯畱稍晴景物好柳色含新柔春風我故<lb/>
舊迎我入東州<lb/>
　　自離富池凡三禱順濟龍求便風皆獲應又風日<lb/>
　　清霽舟行安稳委曲如所欲感而成詩<lb/>
<pb n="KR4d0089_WYG_006-5b"/>
旗尾指船頭篙工告風便張帆弛雙艣去勢如脱箭船<lb/>
傍兩高山過目若流電波平船稳馳客寢兀未變吾聞<lb/>
西江龍神力回㝢縣往來萬夫禱正直乃獲願嗟予何<lb/>
所恃誠確無所薦神豈哀我窮有賜不待獻乃知人窮<lb/>
我本不坐神譴人間事若異未易以言辯坐令千里逺<lb/>
近若在几研慙非謝宣城攫筆賦浄練<lb/>
　　出山<lb/>
青山如君子悦我非姿媚相逢一開顔便有論交意今<lb/>
<pb n="KR4d0089_WYG_006-6a"/>
晨決然去惨若執我袂謂山無見畱此事寧乆置道邊<lb/>
青髪翁下有白玉髓斸之龍蛇窟自足飽吾世平生耽<lb/>
幽獨乃若忘朝市一官等塵垢安得敗成計草堂醉老<lb/>
子虎溪大開士寄語二主人為畱三畝地<lb/>
　　朝雨<lb/>
幽居感節物僧舍值朝涼空簷落寒雨滴滴響秋堂低<lb/>
飛林間翮濕雨不能翔危葉别故枝幽花泫晩芳悠悠<lb/>
清夜眠促織催朝光日月愴已徂吾行獨迷方采采幽<lb/>
<pb n="KR4d0089_WYG_006-6b"/>
圃蘭嵗晚日馨香君子健明徳勿為兒女傷<lb/>
　　離陽翟<lb/>
驅車發潁川囘望失嵩少霜氣塞層空黯澹寒日曉原<lb/>
田際天平百里見飛鳥累累道傍丘石獸卧衰草不知<lb/>
誰氏碑剥裂偶未倒支離見𨽻字書帶漢筆妙遺墳不<lb/>
可問文彩竟何效永年恃金石此計久可笑昔逰巳三<lb/>
嵗存歿傷懐抱飽諳人世憂安得身不老<lb/>
　　次潁川<lb/>
<pb n="KR4d0089_WYG_006-7a"/>
許昌古名都氣象良未替客子逺道來塵埃滿襟袂黄<lb/>
昏造孤驛買飯嚙枯胾庭寛蟾蜍高霜氣徹寒被頼擕<lb/>
朱提杯可具一飯費無人勸我酌孤獨伴客醉笙簫誰<lb/>
家樓語笑月中市何人不行樂而我獨涕淚夜長更漏<lb/>
稀風急鼓鼙駛天明巻席去行止隨所值<lb/>
　　昭陵六馬唐文皇戰馬也琢石象之立昭陵前客<lb/>
　　持石木示予為賦此<lb/>
天將剗隋亂帝逢六龍來森然風雲姿颯爽毛骨開颷<lb/>
<pb n="KR4d0089_WYG_006-7b"/>
馳不及視山立儼莫回長鳴馳八表擾擾萬駑駘秦王<lb/>
龍鳯姿魚鳥不足摧腰間大白羽中物如風雷區區數<lb/>
豎子縳取如提孩手持掃天箒六合無塵埃艱難濟大<lb/>
業一一非常材惟時六驥足績與英衛陪功成鏘八鸞<lb/>
玉輅行天街荒涼昭陵闕古石埋蒼苔<lb/>
　　同楊十二緱氏寺宿草酌張正民秀才見訪<lb/>
契濶千里别惻愴難具言殷勤一宵語願子未即眠空<lb/>
堂燈火青旅褐借僧氊勞勞一杯酒不解道路寒經年<lb/>
<pb n="KR4d0089_WYG_006-8a"/>
相從樂既别亦茫然人間事盡爾聚散亦何歎但悲多<lb/>
難身尚獲朋友歡間闗百憂中一笑有萬錢張子年未<lb/>
冠已雄羣少年巉巉坐我側紫眸秀雙顴壯志激衰懦<lb/>
清談破愁煎天明即分散奈此情悁悁<lb/>
　　初到都下供職寄黄九<lb/>
千里不相見勞勞復何辭不逺一城中耿耿令我思僦<lb/>
舍酒家樓推壚巻其旗䑕壤敗晨炊守翁噪羣兒馬傍<lb/>
挾雨羸雙踵待刻移五日長安塵故山夢中歸何以洗<lb/>
<pb n="KR4d0089_WYG_006-8b"/>
我心望君青松姿懐情久不吐古屋絃悲詩<lb/>
　　次韻魯直夏日齋中<lb/>
文章慙骯髒談舌罷雋永年來屏百事但願兩耳靜黄<lb/>
公安禪室不覺在市井客來飽清風可是徒造請犧尊<lb/>
與社樗妄計幸不幸願君妙觀察金門等雲嶺<lb/>
　　晚歸寄无咎二首<lb/>
雨氣入古屋薄帷生夜清想君擁鼻坐端學苦吟生泥<lb/>
深欺我馬歸卧日半楹浩然有奇想非子定誰評<lb/>
<pb n="KR4d0089_WYG_006-9a"/>
屋東雲移山屋西日半壁餘天一劍清逺雨萬絲白官<lb/>
事癡可了未遭官長責惟應晁夫子不可别頃刻<lb/>
　　送吕際秀才南歸<lb/>
咽咽幽谷泉蕭蕭秋竹風豈不愛孤潔但傷愁且窮吕<lb/>
子南國秀滄溟貯其胸出試輙不偶低頭避兒童離家<lb/>
五千里客飯苦不豐冷落卧寒齋苦吟和秋蟲昨者投<lb/>
我詩九嘆閲未終欲知作者心但視讀者容文章出貧<lb/>
賤此事今古同但願子富貴不願文日工今日告我别<lb/>
<pb n="KR4d0089_WYG_006-9b"/>
出門若驚鴻各在天一方何當復相逢<lb/>
　　西山寒溪<lb/>
兹行頗間暇聊此山水間幸有所携人臭味同一源杉<lb/>
松鳴古刹始覺此溪寒孤亭出屋背石磴相牽攀釋子<lb/>
具粗糲雖貧有餘歡午登西山去路作九曲彎山禽慣<lb/>
不驚夏木秀且繁𬗟懐紫髯公奠玉祠天壇豪强有遺<lb/>
韻興廢無畱觀空嵓一泓泉引予掬清甘<hi>案此二句一本作眼明嵓</hi>
<hi>間泉引手掬清甘</hi>至人悲熱惱遺此消昏煩我茶非世間天上<lb/>
<pb n="KR4d0089_WYG_006-10a"/>
蒼月團為爾惜不得烹瀹澆晨餐深谷晚易隂快雨時<lb/>
斑斑但見夾道松龍髯濕蒼顔念我亦閒人屏居閉柴<lb/>
闗不使倒珠玉濟我胸中慳之官亦漫浪遇勝卻盤桓<lb/>
平生據頑鈍信命傲憂患言歸徒旅疲就䕃休征鞍卻<lb/>
視來時舟一葉繫荒灣<lb/>
　　送張天覺使河東席上分題得將字<lb/>
張侯蜀都秀玉立身堂堂手持明光節六月登太行三<lb/>
晉雄中夏朔方臨大荒傳聲賢使者父老相扶將控弦<lb/>
<pb n="KR4d0089_WYG_006-10b"/>
百萬戸十年廢耕桑但使把鋤犂自然息桁楊主人延<lb/>
閣老别酒泛蘭觴寄聲梁諫議欲試紫參方<hi>原注梁欲寄上黨参</hi>
<hi>久未至也</hi>
　　答仲車<lb/>
先生居山陽時事不挂齒讀書逾五車不肯著一字今<lb/>
朝苦歎嗟告我將老矣我意與子殊欲去依禪子<lb/>
　　和仲車元夜戲述<lb/>
華燈耀廣陌皎月臨重城惟我二三子柴門通夜扃展<lb/>
<pb n="KR4d0089_WYG_006-11a"/>
書對明燭濁酒徐徐傾崢嶸千萬慮一醉皆能平<lb/>
　　和魯直<lb/>
濟物非僕僕功名愧無心倚市安能美汲泉不厭深老<lb/>
人夙有尚缾缽好叢林安能紅塵裏徒使老駸駸<lb/>
　　書館直舍<lb/>
紫禁斷人聲蓬山轉春日樓外晚鼓傳城隂衛畨出循<lb/>
除擷新秀紅紫間疎密倚天黄金闕龍虎氣鬰律明時<lb/>
賦鉛槧寓直守編帙疎閒謝禆補嵗月感飄忽謝公山<lb/>
<pb n="KR4d0089_WYG_006-11b"/>
林賞不為軒冕屈體道無朝野達情慙利物<lb/>
　　宣城至日謁天慶觀行香呈郡僚<lb/>
溪山惨殘嵗况乃值深冬清晨率其屬肆禮凝琳宫漠<lb/>
漠冐原露凄凄隔水風南方異氣候霜葉未全紅忽憶<lb/>
簮史筆早趨闢蒼龍拜舞東閣上佳氣鬰葱葱談笑出<lb/>
右掖交㳺盡英雄老大心已矣依然魂夢中<lb/>
　　秋日獨酌懐榮子邕<lb/>
新秋一盃酒風雨早凉天眷言西鄰友咫尺莫能前豈<lb/>
<pb n="KR4d0089_WYG_006-12a"/>
無病羸馬泥滑不勝鞭端居何為者落莫掩書眠高柳<lb/>
颯已疎碧草畱餘鮮衰懷感徂節客舍悲流年孤吟誰<lb/>
與和獨酌還醒然新晴野路乾期子南山邊<lb/>
　　夜初涼<lb/>
庭木舞風雨清秋來我堂衾裯偃宵寐燈火照新凉昔<lb/>
我來清潁庭花有晚芳坐㸔桐葉暗已近菊枝黄嵗月<lb/>
忽流駛形骸變老蒼淹畱應有命通塞詎能量寂厯年華<lb/>
晩優㳺永日長憂時非我事黄巻有虞唐<lb/>
<pb n="KR4d0089_WYG_006-12b"/>
　　題陸羽祠堂兼寄李援援有詩殊佳二首<lb/>
陸子不可招寥寥風月魂空堂掩遺像幸此配老禪舉<lb/>
世人澆薄云誰知子賢竟陵樵牧地陳迹豈復存我欲<lb/>
歌子詩三歎撫無絃瓦豋薦秋菊酌此石井泉<lb/>
清詩弔陸子味若堂下泉陸子骨已朽青松代之言松<lb/>
亦安能言風至時蕭然至談非牙舌陸子意已傳<lb/>
　　萬松亭有感<lb/>
㣲雨濕青松松間多好風翠光濃欲滴對舞千蛟龍可<lb/>
<pb n="KR4d0089_WYG_006-13a"/>
惜青玉釵道邊委蒿蓬幽人不汝棄應有綠毛翁<lb/>
　　今旦<lb/>
今旦寒氣至晨坐進一杯一杯未能已三酌竟空罍我<lb/>
有胷臆事欲言誰使陪往往中夜歎鬱結無由開頼此<lb/>
樽中君破悶有後來時時從之逰報我以歡咍古國多<lb/>
寒肴老妻治炮煨誰云一日富此價萬瓊瑰<lb/>
　　摘梅花数枝挿小瓶中輙数日不謝吟玩不足形<lb/>
　　為小詩<lb/>
<pb n="KR4d0089_WYG_006-13b"/>
疎梅挿書瓶潔白滋媚好㣲香悠然起鼻觀黙自了秀<lb/>
色定可憐仙姿寕觧老禅翁心土木對此成魔惱<lb/>
　　霜後步西園<lb/>
濃霜失暄妍短日淡無色回風振中園摇落聲䇿䇿草<lb/>
根飢鳥啄飛舞時嘖嘖野荒無遺粒卒嵗將何食鮮鮮<lb/>
西墻下幽草弄寒碧四時不吾欺聊假汝頃刻<lb/>
　　冬懐三首<lb/>
悲笳奏已罷落月在西壁卧聞中林鳥先曉鳴嘖嘖爾<lb/>
<pb n="KR4d0089_WYG_006-14a"/>
求亦易供固合事安息夜歸陵旦起何爾更勞役乾坤<lb/>
擾萬物不使輕有獲無求良獨難何以休吾力<lb/>
揚雄老不遇寂寞玩文史厠身虎狼間乃卒脱其死中<lb/>
恬遺外慕獨樂異衆喜但有載酒人何用求知已<lb/>
年來百事懶惟樂静中趣天寒無來客終日常閉户進<lb/>
取乏時才窮通有天數委身付造物已矣隨所遇<lb/>
　　感春三首<lb/>
東風吹桃李花落已滿地搖搖新柳枝薄䕃纔可芘誰<lb/>
<pb n="KR4d0089_WYG_006-14b"/>
云同一時榮謝兩異意由來何足較要之歸一致<lb/>
黙坐不復出浮雲作朝隂離離簷間花隨雨下故林物<lb/>
色一如此朱顔坐凋侵自歌陽春曲吾不待知音<lb/>
午日步西園繁花亂相照夭夭海棠枝顧我如欲笑殷<lb/>
紅㸃輕素含吐皆窈窕持贈東隣子願言論乆要<lb/>
　　春日雜詩六首<lb/>
啼鳥喚我覺簷日行且午纍纍出葉鶯庭雀鳴欲乳妻<lb/>
兒病酒睡雞犬樂其侣風光不我違舍醉何有度<lb/>
<pb n="KR4d0089_WYG_006-15a"/>
東風入我園落落如急霰感之復攜酒撫樹為三歎離<lb/>
離牆間草滿地不可踐隂陽本無情榮謝欲誰怨<lb/>
春晏百草秀野花無復名悲哉桃李闌念此聊掇英翩<lb/>
翩雙飛蝶天静午日晴悲憂浪自苦有酒但知傾<lb/>
堂南老榆柳清隂漸交映飄飄風花乾渥渥雨葉盛鳥<lb/>
鳴日方遲客去門逾静自無濟世畧耿耿欲誰省<lb/>
三月行復至青春坐侵尋飛花去寂寂新葉來駸駸白<lb/>
日照芳草荒園亂鳴禽朱顔任自老安事累吾心<lb/>
<pb n="KR4d0089_WYG_006-15b"/>
東風忽無情吹我園中花繁紅與艷紫零落委泥沙鳴<lb/>
鳥亦何事啾啾竟諠譁須知盛已極委棄欲誰嗟<lb/>
　　官閒<lb/>
官閒吏歸早嵗晏寒欲盛槐稀庭日多鳥下人語静幽<lb/>
花破寒色過雁驚秋聴酒賤莫厭沽北風行欲勁<lb/>
　　秋池<lb/>
平生落寞意况此秋池側寒水靜無波衰荷委餘碧蕭<lb/>
蕭動風鬢照影感新白來往雙浴鳬爾生真自得<lb/>
<pb n="KR4d0089_WYG_006-16a"/>
　　雜咏三首<lb/>
隆中卧龍公平昔事耕釣無言顧同儕高視獨長嘯彼<lb/>
寧惜開口顧爾非同調何事逢𤣥徳曹孫一言料<lb/>
六槐當我庭春葉宻如幄朝來南風起已見萎葉落盛<lb/>
衰同時來豈必待蕭索鄙哉兒女癡倩倩情所樂<lb/>
鳥鳴高屋上飢顧朝求食擾擾市井人日夜衣食迫豈<lb/>
伊理當然或者養未得我歌南風詩歸坐還歎息<lb/>
　　飛雲<lb/>
<pb n="KR4d0089_WYG_006-16b"/>
時雨乆不施飛雲作朝隂芃芃中原麥頼此三日霖朝<lb/>
陽忽清霽披露南山岑雖無濟物跡膏澤在民心<lb/>
　　和應之燈蛾<lb/>
萬物皆畏死爾生何獨愚由來附炎熱鮮不喪其軀淺<lb/>
淺權利客蹮蹮輕薄夫高門甚烈火相勸以奔趨<lb/>
　　自黄州至巴河逰靈巗寺觀孫仲謀刑馬壇相傳<lb/>
　　權于此刑馬祀江神遂提師伐壽春云<lb/>
喬木隔塵埃華堂敞深僻人静好鳥鳴睡餘疎雨滴悲<lb/>
<pb n="KR4d0089_WYG_006-17a"/>
愁感蕭瑟弔古披荒寂尚溯紫髯翁誓師沉馬璧<lb/>
　　雜詩<lb/>
獨居無與往况此隂雨天起來復何有詩書散我前偃<lb/>
卧一榻上讀書疲復眠經綸負夙志跌蕩窮吾年<lb/>
　　搗藥<lb/>
指可握而足臂可攘無他何為勤藥物杵臼日諠譁指<lb/>
臂何與人正欲使其佳念此慙吝生達人其我嗟<lb/>
　　烏臼<lb/>
<pb n="KR4d0089_WYG_006-17b"/>
烏臼强知曉譊譊鳴暗天我事不須早援衾且復眠朝<lb/>
暉方瞶瞶慘凜蔽清妍且復待午景負此簷間暄<lb/>
　　春林<lb/>
春林露如雨蕭蕭曉花寒引手攀高紅微香來鼻端何<lb/>
以比芳潔置之青玉盤持歸供像佛相對淡無言<lb/>
　　華月<lb/>
華月流春宵散我高林影披衣步其下受此掃地静吾<lb/>
心方浩然萬境一澄瑩徙倚玉繩低寂寥沈逺聴<lb/>
<pb n="KR4d0089_WYG_006-18a"/>
　　離楚夜泊高麗館寄楊克一甥四首<lb/>
去城未五里夜纜繫衰柳水亭暗風雨人散聞吠狗平<lb/>
生足羈旅况此還往久有感不自知悽然獨回首<lb/>
水天夕雲重不雨衣自濕夜寒更士語雞唱舟子急青<lb/>
黄數宿莽蒼茫暗原隰高城亦何有倚檣成獨立<lb/>
客去水闗閉疎燈亦復收川鳴半夜雨卧冷五更秋扁<lb/>
舟已寒暑冉冉真乘桴一燈照客睡短夢良悠悠<lb/>
士師我自出爽邁凌清秋年少不飲酒昏燈夜問囚爾<lb/>
<pb n="KR4d0089_WYG_006-18b"/>
家外大父聴獄代其憂備飢朝煮飯驅蚊夜張幬獄成<lb/>
上府時稽顙呼張侯<hi>原注先子治獄䘏囚最有恩事載墓刻</hi>恕心臨縲紲相<lb/>
盜以戈矛無令市死厲請帝號重幽<lb/>
　<lb/>
　<lb/>
　<lb/>
　<lb/>
　柯山集巻六<lb/>
</p>
<p>
</p>
  </div>
<div>
<head>柯山集巻七</head> <lb/>
    <p>
<pb n="KR4d0089_WYG_007-1a"/>
欽定四庫全書<lb/>
　柯山集巻七<lb/>
　　　　　　　　　　　　　宋　張耒　撰<lb/>
　五言古詩<lb/>
　　三月小園花已謝獨芍藥盛開<lb/>
靄靄春日晩寂寂新隂繁千紅與萬紫盛極一時闌西<lb/>
堂晩芍藥百萼乘露鮮紅妝諸美人錦繡富春妍東風<lb/>
時過之舞態低昻翻折贈懐溱洧感之為三歎<lb/>
<pb n="KR4d0089_WYG_007-1b"/>
　　題焦山<lb/>
焦山如伏龜萬古浸碧浪舉頭北顧海尾負金刹壯我<lb/>
聞城東樓秀色日相向松杉數毛髪人物見下上欲携<lb/>
浮丘公據殻恣潜漾仙風如見引金闕或可訪<lb/>
　　春日雜興四首<lb/>
桃李用事辰鮮明奪雲綺繁華一朝去黙黙慙杞梓時<lb/>
徂鷹化鳩地遷橘為枳獨有羡門生後天猶不死<lb/>
昔我逰京室交通五陵間主客各英妙袍馬相追攀千<lb/>
<pb n="KR4d0089_WYG_007-2a"/>
金具飲啜百金顧吹弹纓弁羅廣席當頭舞交竿鮮妝<lb/>
耀渌酒錦纈生風瀾燈燭暗夜艾士女紛相班歡娛易<lb/>
徂歇轉盻如飛翰亹亹負孤願離離銜永歎山鳥窺茗<lb/>
飲簷花笑蔬餐棄捐勿重陳事定須葢棺<lb/>
客從逺方來遺我昭華管吹之幻人心異境生虛<graphic n="KR1094" url="https://raw.githubusercontent.com/kanripo/KR-Gaiji/master/images/KR1094.png" mimeType="image/png"/>磝磝<lb/>
青嶂横決決春流滿馬蹄交狹斜車轂錯平坦士女競<lb/>
芳辰禽魚䕃修笴依微認涕笑凌況見纎短停吹歘冺<lb/>
㓕耽耽復空館靈物信所直顧恨知音罕<lb/>
<pb n="KR4d0089_WYG_007-2b"/>
潭潭故邑井猗猗上宫蘭不食自清渫莫服更幽閒志<lb/>
士恥窮極巻迹甘饑寒佳辰邈良覿觸物懸悲端八途<lb/>
𦕈回逺經嵗曠音翰豈不慕裘馬詭得非所安蝉冕多<lb/>
怵廹繩樞尠憂患枉尋竟何補方枘誠獨難<lb/>
　　出長夏門<hi>原注初望龍門</hi>
出郭心已清青山忽相對㳺人傍流水俯仰秀色内誰<lb/>
張蒼玉屏中斷神斧快清伊㵼其間銀漢曵天𣲖參差<lb/>
樓觀出杳靄林麓䆳巖聲答逺響水影弄空翠同逰得君<lb/>
<pb n="KR4d0089_WYG_007-3a"/>
子<hi>原注同榮教授</hi>興與烟霞㑹選勝雖自兹高懐已塵外<lb/>
　　飯昭果寺<lb/>
飄然乘興逰殽酒笑俗具僧居致野飯草草亦有趣山<lb/>
僧慣迎客煮茗新泉注岩花得春遲晩秀見紅素蕭蕭<lb/>
野市井人物自來去溪光送孤舟石色照素樹題名掃<lb/>
髙壁嵗月記所遇書罷迹已陳出門猶反顧<lb/>
　　渡伊水<lb/>
雙崕若爭妍秀色日相射逰人誇水東揮榜渡清瀉潺<lb/>
<pb n="KR4d0089_WYG_007-3b"/>
潺溪邉風五月自瀟洒中流望南北河漢自天下嗟予<lb/>
水鄉客塵土困蹈藉江湖久懐歸無地税征駕臨流動<lb/>
長想照影久悲咤滄洲倘有歸功業付髙謝<lb/>
　　白公祠<lb/>
斯人不可見千古懐清風猶想鸞鳳姿翛然山水中空<lb/>
祠遺像儼過者為肅恭同時富貴人冺㓕知何窮公惜<lb/>
得所遇慨然屡輸忠一傷巧舌刀冺黙類瘖聾出處竟<lb/>
無禍巻舒詎知蹤被獲空歎麟不制方為龍<lb/>
<pb n="KR4d0089_WYG_007-4a"/>
　　上皇龕<lb/>
升危躡石梯巳覺毛骨異𤣥龕剖山腹六月霜雪至佛<lb/>
臺磨青瑶紺滑不留水巍巍數天人蒼玉刻冠佩老僧<lb/>
拂髙崕上有昔人字國都已蕭瑟山澤隠遺事西軒俯<lb/>
空闊書夜納蒼翠卜築莫後時林中有餘地<lb/>
　　石樓<lb/>
清溪若奔虬八鎻束其頸犇騰去莫脱擺掣姿驍猛嘈<lb/>
嘈戰風霆萬鼓助其勁聲驅石崕動氣抱晴日冷我來<lb/>
<pb n="KR4d0089_WYG_007-4b"/>
怯初登注視久乃定悠悠山川濶寸目羅萬景平生林<lb/>
野趣踈放謝鞭警㑹期山月出一嘯清夜永<lb/>
　　上方<lb/>
足躡青玉磴躋攀不知勞回頭瞰木抄始覺所厯髙孤<lb/>
鳥去滅沒奔溪深怒號白日當畫梁青雲送微颷坐久<lb/>
神慮平微凉清骨毛但警塵垢容俯仰近赤霄古壁有<lb/>
遺字昔人嗟寂寥南風不知暑古木常蕭蕭<lb/>
　　三龕<lb/>
<pb n="KR4d0089_WYG_007-5a"/>
萬穴列巖壁三龕獨雄夸封山鑿其骨開像儼且呀悲<lb/>
哉輕人功不計嵗月賖像成竟何補國破荒蓬麻悠悠<lb/>
清伊水去去縈山斜晚渚栖暝鷗夕波戰餘霞陵谷良<lb/>
未遷古今如轉車應有千年鶴歸顧如咨嗟<lb/>
　　晩飯寳應<lb/>
晩風吹古栢落照明空山深行得寳刹崕嶺相回環人<lb/>
逺草木邃境幽魚鳥閒道人掃華堂延我具晩餐齋庖<lb/>
野菊美石井新泉寒既飽陟上方浮香出林端平生麋<lb/>
<pb n="KR4d0089_WYG_007-5b"/>
鹿志强學伏車轅塵懐造勝絶欲去猶三歎<lb/>
　　廣化遇雨<lb/>
浮雲蔽髙峯臺殿延晚色風聲轉谷豪雨脚射山白東<lb/>
樓瞰虚明龍甲排松栢蕭森異人境坐視動神魄撞鐘<lb/>
寺門掩晩霽尚殘滳相携下山去塵静馬無跡歸來解<lb/>
鞍歇新月如破璧但恐桃花源回舟已青壁<lb/>
　　寄子瞻舍人二首<lb/>
皎皎連城璧實惟天地珍足傷曽不售寳氣終氤氲山<lb/>
<pb n="KR4d0089_WYG_007-6a"/>
川媚餘秀星斗攬竒氛終然不可掩三浴祓埃塵天王<lb/>
齋戒受嚴庭具九賓貯之黄金臺籍以九龍茵事稱忘<lb/>
禮厚人誰駭其新車輪走四方爭覩快一陳無瑕故易<lb/>
傷歛輝志乃神<lb/>
紛紛名利塲向背不知醜翟公書其門客態自如舊勢<lb/>
去競詆沮有餘丐升斗髙賢少畦畛小子多狀候退之<lb/>
呼字生房相肆琴叟事竒出意表欲辯不及口神明勞<lb/>
忠孝福禄日方厚防微無早計求福常恐後<lb/>
<pb n="KR4d0089_WYG_007-6b"/>
　　贈楊念三道孚<lb/>
黄鶴樓前月清輝千里寒娟娟過江北送子别長安長<lb/>
安百萬家車馬無時閒中天聳觀闕四海㑹衣冠憐爾<lb/>
薜蘿子豪華駭新觀蕭蕭囊中句饑坐奏清弹漫郎久<lb/>
不惬逸思生風翰寄聲武昌魚欲從傖父餐<lb/>
　　曉赴秘書省有感<lb/>
桃李欲開時長安春正好晴空倚閶闔朝日散馳道雲<lb/>
收龍蛇榜爛爛金碧曉清都不容塵虎士守洒掃家無<lb/>
<pb n="KR4d0089_WYG_007-7a"/>
當關警襟袂免顛倒何慙驅欵段吾事不須早儒生近<lb/>
卜祝本自異時好聖朝尚文雅詔使窺鴻寳平生一盃<lb/>
酒江海送吾老静喧非人事不得守懐抱跳梁千造物<lb/>
乃取鏌鎁誚委懐隨所遭千葉纔一笑<lb/>
　　贈无咎以既見君子云胡不喜為韻八首<lb/>
平生懐想人握手良未易接君同舍歡此事非此世十<lb/>
年淮海夢一笑相逄地投分白首期願言何有既<lb/>
賢愚譬觀形美醜不自見醫肱待三折劍鐡要百鍊磨<lb/>
<pb n="KR4d0089_WYG_007-7b"/>
君古青銅汰簡寄明辨一智出千愚食芹敢忘獻<lb/>
文風還正始磊落有諸君長者進後生亦使我有聞譬<lb/>
如狸與虎偶使並稱文終然不可及困我力空勤<lb/>
文衰東京後特起得韓子支撑誹笑中久乃化而靡籍<lb/>
湜既洒掃後生始歸市垂君拯溺手請效我一指<lb/>
詩壇李杜後黄子擅竒勲平生執覊靮開府與参軍舉<lb/>
詩秉筆徒吟哦謾云云安知握竒律一字有風雲<lb/>
觸有羸其角進有䟦其胡膏車秣吾馬白日在修途雖<lb/>
<pb n="KR4d0089_WYG_007-8a"/>
乏亡何杯頗多未見書力學致事功良田本深鋤<lb/>
黄子少年時風流勝春桞中年一鉢飯萬事寒木朽室<lb/>
有僧對談房無妾持帚此道人人事誰令予獨不<lb/>
南山縳虎師肯顧世書字揚眉哦楚喉鼎畔倒侯喜詩<lb/>
聲一蒼蠅下到霹靂耳庸庸老尋常物外有竒偉<lb/>
　　昨夜月中一睡殊有秋色覺書所見戲呈道孚<lb/>
幽人息遥夜四聴市聲寂月華清可掬天色紺欲滳候<lb/>
蟲先知秋微響出隂壁精熒髙露濕㫁續殘河白興懐<lb/>
<pb n="KR4d0089_WYG_007-8b"/>
我自出抱器方待擇感時當有作陋巷奏金石予方問<lb/>
農圃朝市嗟掃迹先寒戒裘褐嵗暮養老客<lb/>
　　東園<lb/>
荒園何所有落葉與衰叢含芳未肯吐惟有木芙蓉黄<lb/>
菊如佳人綠萼包金茸併隨重陽酒娯此憔悴翁<lb/>
　　次韻淵明飲酒詩<hi>有序</hi>
　　　鄙性嗜酒親友所知也紹聖丙子得官明道寓<lb/>
　　　居宛丘職閒無事終日杜門人知其好飲也或<lb/>
<pb n="KR4d0089_WYG_007-9a"/>
　　　饋之酒不問寒暑日輒數酌飲雖不多而樂則<lb/>
　　　有餘因讀淵明飲酒詩竊愛其詞文而慕其放<lb/>
　　　逹因次其韻嗟余與淵明神交于千載之上豈<lb/>
　　　敢論詩哉直好飲者庻幾耳得詩十一首<lb/>
我欲常飲酒俗事苦奪之飲酒不得醉何如未飲時顛<lb/>
倒衆譏笑佳處正在茲念此雖杜門濁醪日常持<lb/>
出門惮應接俗士不多情對酒輒拜辭好禮以求名嗟<lb/>
嗟名幾何曷足善爾生共處一泡中倐忽風濤驚好飲<lb/>
<pb n="KR4d0089_WYG_007-9b"/>
信無補不飲亦何成<lb/>
我久喜文詞思與鴻鵠飛老來覺非是念昔正可悲買<lb/>
金鑄杜康百拜誓歸依晉陶與康伯九原吾與歸涉世<lb/>
苦不諳多病身早衰惟有尊中酒不與我心違<lb/>
處樂非縱情處静非避喧豪夸與枯槁彼各據一偏悠<lb/>
然獨樂處在我不在山羲皇迹已逺三酌呼可還一罇<lb/>
每獨睡不待賓客言<lb/>
所嗜人不得一物百非是猶有尊中酒道勝無敢毁彼<lb/>
<pb n="KR4d0089_WYG_007-10a"/>
哉譏謗者誑口而信耳當憂十八隔罰此繆語綺<lb/>
自庇無一椽道人分半宅屋西羅古殯寒草無人跡纍<lb/>
纍長與少豈復待年百鴉飛朝樹踈蟲弔宵月白平生<lb/>
或不飲至此方知惜<lb/>
曹参漢賢相椽吏亦豪英四海付醇酒乃真知物情亡<lb/>
秦餘毒烈一冼百壺傾和氣薰醉人金革乃不鳴卑卑<lb/>
談治道陋矣洛陽生<lb/>
種樹東簷下雨來發幽姿微陽動九地光彩變新枝榮<lb/>
<pb n="KR4d0089_WYG_007-10b"/>
衰一以異枯槁易神竒消息天使然人工徒爾為杜門<lb/>
沽酒飲髙懸吾馬羈<lb/>
里有好事者我往罇輒開我亦為之盡每往亦開懐尚<lb/>
慮數見厭動作旬月乖今晨起苦晩獨坐見烏棲冬温<lb/>
雪作雨里巷苦多泥且復閉門坐開巻理多諧誰知無<lb/>
言中獨往不自迷得意復終日弭車不復回<lb/>
弱嵗慕世名中年頗探道世間無非苦病死與生老相<lb/>
尋無窮已遞代作榮槁竒哉竺乾書百遍讀愈好汙泥<lb/>
<pb n="KR4d0089_WYG_007-11a"/>
雖云濁本不害吾寳酒雖破浄律吾事在律表<lb/>
昔嘗罹厄疾一卧輒踰時念無所歸咎乃誓與酒辭那<lb/>
知偶不死持杯復飲兹既飲輒為盡快哉復何疑神暢<lb/>
病自失此説信不欺藥石傷天和此方吾笑之<lb/>
　　與潘仲達二首<lb/>
東風沛甘雨百物一時好江南桃李盡紅紫到百草道<lb/>
傍負擔子寒食歸祭禱念我淮上丘三年不躬掃<lb/>
淮陽牡丹花盛不數京洛姚黄一枝開衆艷氣如削亭<lb/>
<pb n="KR4d0089_WYG_007-11b"/>
亭風塵表獨立朝萬萼誰知臨老眼更復美葵藿<lb/>
　　莎雞<lb/>
金風透殘伏玉樹先秋凉喓喓草間蟲感時振衣裳楚<lb/>
客思萬里夜吟怨藜牀勞勞終夕語共此簷月光孤輪<lb/>
曵獨蠒折管韻哀傷辛苦豳父兄無衣畏風霜<lb/>
　　宦逰<lb/>
宦逰吾漫爾未慕致身早秋來憶山苦遥夜夢顛倒鳴<lb/>
蟲待誰聽落葉煩我掃誰復省勞人吾生常草草<lb/>
<pb n="KR4d0089_WYG_007-12a"/>
　　次韻秦覯<lb/>
琬琰非世珍昔以羊皮換嗟君復何求衆棄乃所玩十<lb/>
年少逰兄閉口受客難二毛纔一第俗子猶憤惋人間<lb/>
異巧拙善琢貴顔汗婵娟守重閨倚市爭倩盼君胡寳<lb/>
滯貨屡辱訪衰煗譬猶卧仆塗更侑觥與散球然瑚璉<lb/>
質磨琢争璀璨遲君三年鳴更用驚我慢<lb/>
　　阿几<lb/>
小兒名阿几眉目頗踈明日來書案傍學我讀書聲男<lb/>
<pb n="KR4d0089_WYG_007-12b"/>
兒事業多何必學讀書自古竒男子往往羞為儒阿几<lb/>
笑謂爺薄雲無密雨㸔爺饑寒姿兒豈合貴富翁家破<lb/>
箧中惟有書與史教兒不讀書更欲作何事<lb/>
　　宿虹縣驛<lb/>
長隄隘舟車上下無暫歇煎熬古驛門聒聒爭𤨏屑東<lb/>
南淮浙富輸餽日填咽楚風習喧卑吳舌動嘲唽平生<lb/>
耽静意投閙劇含噦况兹道路勤强食慰饑渴年來嵩<lb/>
洛興久與泉石結終當卜吾廬雲山對華髪<lb/>
<pb n="KR4d0089_WYG_007-13a"/>
　　有感三首<lb/>
一春苦多風桃李見無幾良逰時已失忽忽三月尾中<lb/>
間亦何有徒自亂心耳所嗟違所娯坐費良日晷堂北<lb/>
千葉桃微本混榛枳居然未之省一日燦相視零丁不<lb/>
忍摘攀玩聊自慰乃知物雖微未易即踈棄從今至零<lb/>
落猶足伴尊胾仍煩芊綿草藉我花前醉<lb/>
昨日鴉作巢今者鴉哺兒念知三月䦨春物行已稀晩<lb/>
風颯不收殘紅怨餘姿回風起輕寒擁爐火重吹燈明<lb/>
<pb n="KR4d0089_WYG_007-13b"/>
夜齊静目澁臨書遲病齒不飲酒持盃勸妻兒豈無兒<lb/>
女心惆悵桃李蹊彼昏安目前丈夫方有思<lb/>
古今不殊途掩巻獨長想炎爐與死灰相去如反掌彼<lb/>
昬誠不知一醉富莫量那知道旁殍曾是厭盃盎一金<lb/>
短販兒豈暇議得喪但憐反覆間觀者為惆悵聖賢蹈<lb/>
大方不茍目前妄寄身愛憎間得失真一餉<lb/>
　　食菜<lb/>
大雨困淋漓小雨傷霡霂哀哉南畝人日夜塗手足入<lb/>
<pb n="KR4d0089_WYG_007-14a"/>
倉無一粒敢望祈報福餘功歸老圃畦莱青滿目長官<lb/>
卻野饋性命赦雞鶩何須問清白薦徳芻一束歸來輟<lb/>
食嘆每悔釡炊玉青衫尚如此何况膏梁腹願君少自<lb/>
寛謀逺須食肉<lb/>
　　王子開朝散早年以疾病謝事還江隂求詩為别<lb/>
　　三首<lb/>
濟物昔所務捨耕還自非駸駸老將至忽忽意多違門<lb/>
有王夫子柴車謝事歸令人三歎息羞澁向塵衣<lb/>
<pb n="KR4d0089_WYG_007-14b"/>
田園何日到水國洗秋寒興來出飲酒興罷歸杜門漫<lb/>
郎逰已倦老眼亂丹鉛扁舟肯載我共㸔雪濤翻<lb/>
避禄免危疾棄鉛得黄金鬚眉藹如漆便覺老難侵江<lb/>
湖足幽遯市卒或可尋莫思芙蓉子丹田亂君心<lb/>
　　暮春奉女兄弟集宴堂<lb/>
晨暉麗花桞流水灔池塘暮春漸暄燠華構肅朝涼使<lb/>
君簿領睱亦復陳壺觴班坐豈異人骨肉皆歡康遥山<lb/>
出逺翠逺水明斜陽歡言不期醉淡泊味何長<lb/>
<pb n="KR4d0089_WYG_007-15a"/>
　　窺園<lb/>
吾老懶讀書得閒嘗窺園愛此千樹雪髙低不勝繁衝<lb/>
風掠之去頗已隨沙塵感之可奈何我豈土木人畏病<lb/>
不飲酒已慚嵇阮真淡泊非衆嗜自娯難及賓獨逰還<lb/>
獨吟魚鳥與我親悠哉山林趣媿此簮纓身<lb/>
　　馬巨濟董役魏王墳作詩寄之<lb/>
城北牛脾山千丘壓其麓事皆有司辦聖世數厚族園<lb/>
林迫復土百役興甚速煩我别駕公侵星次空谷郵亭<lb/>
<pb n="KR4d0089_WYG_007-15b"/>
舊客去<hi>原注二刷錢官皆去</hi>閒日睡頗足聞鶯有佳興徙倚近喬木<lb/>
櫻笋味鼎來管絃調漸熟期歸酌燒酒及此未炎燠<lb/>
　　出伏後風雨頓凉有感三首<lb/>
秋風振秋曉萬境一凄清幽草蟲響息髙葉露華凝戢<lb/>
翼烏尚宿引吭雞屡鳴淹留度華嵗悵然難為情<lb/>
三伏如湯釡熏煮理亦足西風半夜雨牕戸一清肅那<lb/>
能惜摇落共喜過炎燠老人亦晨起稍進杯中醁<lb/>
殘暑扇中盡新凉枕上歸微雲起平逺空碧上朝曦稍<lb/>
<pb n="KR4d0089_WYG_007-16a"/>
感夏衣薄漸傷髙葉稀來鴻飛集喜卒嵗稻梁肥<lb/>
　　太寧庭栢<lb/>
微風起清籟烈日交翠隂䕃兹金仙居樓殿鬰沈沈永<lb/>
日燕雀下有時鐘梵音誰能悟斯道來此契無心<lb/>
　　睱日步西園感物輒為詩得七篇<lb/>
　　　酴醿<lb/>
欲知此園古請視<graphic n="KR1616" url="https://raw.githubusercontent.com/kanripo/KR-Gaiji/master/images/KR1616.png" mimeType="image/png"/>醿蒼孫枝已輪囷走蔓龍蛇長春<lb/>
風一吹嘘灼灼發竒光仙妹不可挹順風飲其香<lb/>
<pb n="KR4d0089_WYG_007-16b"/>
　　　秋圃<lb/>
秋圃寂無有蕭條殘菊枝老蛩依日呌暗蝶傍人飛鎻<lb/>
澁門開少莎長人到稀舊逰渾記得到處即如歸<lb/>
　　　菊叢<lb/>
下根盤秋泥上葉披宿雨惟餘黄金蕋秀色日夜吐寕<lb/>
須薦九日但惜嵗云暮吾將屑落英持泛蘭臯露<lb/>
　　　芙蓉<lb/>
清霜厲嚴殺松栢氣不振芙蓉乃微木晚艶獨嬌春穠<lb/>
<pb n="KR4d0089_WYG_007-17a"/>
粹覺蘭疲芬敷知菊貧欲攀無所贈聊復插吾巾<lb/>
　　　橘<lb/>
竒林藴貞粹健葉圓青鮮中有碧瑶實正味百果先貢<lb/>
包登堯爼頌徳列騷篇李衡空庸材徒列木奴千<lb/>
　　　斑竹<lb/>
重瞳陟方時二妃葢老人安肯泣路傍洒淚留叢筠頗<lb/>
疑葛陂化㸃㸃留斑鱗慎勿脱水去入世多埃塵<lb/>
　　　種蔬<lb/>
<pb n="KR4d0089_WYG_007-17b"/>
貧舍無旨蓄種圃治寒蔬縱横數席間灌溉亦勤劬積<lb/>
雨有新甲時摘付中厨何勞樊遲學當問漢隂夫<lb/>
　　所居堂後北籬下獲二蛇一小色赤長二尺許一<lb/>
　　大色黒長七尺圍四五寸尾可貫百錢盡放之<lb/>
二物穴我居嵗月亦已老一朝雙擒獲蜿蜿出幽草安<lb/>
行免噬齧敢望吐珠報已月不殺蛇昔賢有遺告<lb/>
　　小雨效韋體<lb/>
午景蔽浮雲芳林散清雨虛忩度遥吹稍覺青葉舉殘<lb/>
<pb n="KR4d0089_WYG_007-18a"/>
蔬知夏餘隕葉兆秋序幽獨無往來烹茶誰晤語<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4d0089_WYG_007-18b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　柯山集巻七<lb/>
</p>
<p>
</p>
  </div>
<div>
                <head/>
    <p>
<pb n="KR4d0089_WYG_008-1a"/>
欽定四庫全書<lb/>
　　柯山集巻八<lb/>
　　　　　　　　　　　　　宋　張耒　撰<lb/>
　　五言古詩<lb/>
　　　納凉<lb/>
靡靡春事退寂寂夏日長日西騎馬歸卧此北户凉官<lb/>
事幸休逸甘為白頭郎朝出暮還家悠悠愧路旁所欣<lb/>
藥物靈頗覺疾病康幸免三已愠敢希五饋漿難堪七<lb/>
<pb n="KR4d0089_WYG_008-1b"/>
有餘不過三巳嘗呼兒且糲食貧固士之常<lb/>
　　三伏暑甚七月八日立秋是日風作凉爽炎酷頓<lb/>
　　消老病欣然命酒成二詩<lb/>
西風吹淡白牕戸含淒清炎涼一朝變徂暑逝不停山<lb/>
堂曉瀟洒病叟巾褐輕平時干雲樹芳葉亦復零<lb/>
苦熱逢三秋西風颯然起金氣入草木傷夷從此始盛<lb/>
極衰從之循環固其理老翁復何事新涼欣酒美<lb/>
　　白樂天有渭上雨中獨樂十餘首倣淵明予寓宛<lb/>
<pb n="KR4d0089_WYG_008-2a"/>
　　丘居多暇日時屢秋雨倣白之作得三章<lb/>
寒極則有暑晦乆則有明開闢迄今兹此理信可慿炎<lb/>
炎者易滅巍巍者必傾聖智無奈何况此愚昏氓設羅<lb/>
以獵獸切骨陷其膺重勢以鎮物懸絶壓其<hi>案此下脱四字</hi>與<lb/>
育力有不獲呈物情千萬變可盡得經營<hi>案此下脱四字</hi>士葛<lb/>
帶而蘭纓無求復無憂容貎甚和平<hi>案此下脱一句</hi>秋氣日姿<lb/>
凊悠然有佳興美酒時一傾<lb/>
罷官卧窮巷值此雲物稠連延經旬雨城市欲行舟柱<lb/>
<pb n="KR4d0089_WYG_008-2b"/>
礎變㘭塘瓦溝成暴流蕭然殘暑退寒事戒衣裘老人<lb/>
朝睡足起坐梳白頭呼童飭晨餐薪濕爨婦愁洗我朱<lb/>
提杯不復具肴羞一觴巳徑醉萬事良悠悠<lb/>
故人遺我酒氣味芳以清置之屋壁間興至時一傾銀<lb/>
杯度一合三釂已徹觥既免戒沉湎且無憂病酲嵇阮<lb/>
愧令徳劉石無遐齡荒狂有何樂徒以酒自名吾幸免<lb/>
困此庶幾盡平生<lb/>
　　古意<lb/>
<pb n="KR4d0089_WYG_008-3a"/>
園中楊桞樹飛舞似含羞如何風靜處盡放眼中愁金<lb/>
鋪銀屈膝動處有人挨棊盤作十字中心為子来橘犀<lb/>
如半月何日是圓時如何一種味却有兩人知<lb/>
　　權勢<lb/>
權勢世所重桓温役孟嘉桓公自人雄為下未足嗟頗<lb/>
怪蔡中郎為董受疵瑕因之以取死曽不念漢家士固<lb/>
感知已尚安知其他搜牢則可誅好邕自其佳<lb/>
　　臨文<lb/>
<pb n="KR4d0089_WYG_008-3b"/>
一病廢百嗜好文心未忘南牕納虚明羅列陳縑緗茫<lb/>
昧考巢燧典章斷虞唐清妍進屈景雋永旌蘓張少狂<lb/>
不自料遇事形文章誤逢作者嘆因復力披攘蹉跎生<lb/>
白髪始紬石室藏粗見漢家事濡毫時否臧文詞比工<lb/>
祝不殊公卿行何用疲心精舎本棄耕桑讀賦意凌雲<lb/>
律令尊張湯榮華繫遇合才技無短長頗師老氏術抱<lb/>
璞和其光無營以卒歳刻意翰墨埸<lb/>
　　自淮隂被命守宣城復過楚雨中遇道孚因同誦<lb/>
<pb n="KR4d0089_WYG_008-4a"/>
　　楚詞為書此以足楚詞<lb/>
秋庭新過雨佳菊獨秀先舎芳良未展風氣已清妍金<lb/>
鳯汝婢妾紅紫徒相鮮老人對節物昏昏祗欲眠與子<lb/>
讀楚詞亹亹忽盡編嫋嫋兮秋風憀慄在逺行蟋蟀鳴<lb/>
西堂淹留了無成<lb/>
　　寓陳雜詩十首<lb/>
傳舎不可乆束裝投新居新居亦茍完佳木頗扶踈洒<lb/>
掃尋丈地琴書遣朝晡風雲中夜變大雨如决渠落㸃<lb/>
<pb n="KR4d0089_WYG_008-4b"/>
若强箭穿我老屋塗中夜起明燭移牀䕶吾雛傳聞北城<lb/>
隅老弱堤上廬官吏操畚<graphic n="KR1257" url="https://raw.githubusercontent.com/kanripo/KR-Gaiji/master/images/KR1257.png" mimeType="image/png"/>紛紛役千夫螘漏或一<lb/>
決城闉變江湖吾衰也乆矣豈復憚為魚<lb/>
昔記古甲子商滅而周興如何雨此日乃為霪雨徴隂<lb/>
陽乆乖張此事頗有憑豈天悔牧野洗此漂杵腥舊雨<lb/>
水未乾洞房苔欲青新雨雖霡霡欺我墻善崩虚堂就<lb/>
夕眠永夜楸桐聲蕭然秋氣至豈覺巾屨輕憐我老病<lb/>
者三伏困薫蒸得涼且飽飯何暇念秋成<lb/>
<pb n="KR4d0089_WYG_008-5a"/>
朝雨如棼絲咫尺不相辨俄然晨光漏紺碧出天面天<lb/>
工易明晦頃刻俄屢變今朝事大定雲物巻組練客有<lb/>
北來説蝝生被數縣榖穗無一粒遺稈如立箭卑田成<lb/>
大澤投種哀莫見官人懵不知猶喜輸租辦興懐及鰥<lb/>
寡猶愧吾飽飯<lb/>
唐有元相國實殺顔平原平原腹有丹尸觧神已仙顔<lb/>
公死已矣人見如生前致令遺其像委曲與人言相國<lb/>
死倉卒穢韈塞其咽家門隨手破但怪椒斛千顔公黄<lb/>
<pb n="KR4d0089_WYG_008-5b"/>
塵外風節猶凛然元子墮九幽遺臭萬世傳<lb/>
清夜何晏晏客眠亦復佳隣鐘喚我覺咽咽聞城笳披<lb/>
衣行中庭星漢已横斜缺月挂西南皎皎流清華莎雞<lb/>
振其羽蟋蟀旁悲嗟悠哉歳巳秋日月如奔車<lb/>
開門無客來永日不冠履客至我老懶投刺輒復去端<lb/>
成兩相忘因得百無慮故人在旁郡書信不能屢興哀<lb/>
東城公將掩郟山墓不能往一慟名義真有負可能金<lb/>
玉骨亦遂黄壤腐但恐已神仙裂石終飛去<lb/>
<pb n="KR4d0089_WYG_008-6a"/>
疲馬齕故草閉門苔蘚深閒坊居人少秋日踈槐隂境<lb/>
寂心亦間蕭然散巾襟靜中有深趣因見至人心谷神<lb/>
古不死兹理良可尋無令兒輩覺一撫無絃琴<lb/>
念昔為吏日朝夕羨人間觧印出公府翛然若歸山衡<lb/>
茅三畆居無客門常闗早眠而起晏永日或不冠故人<lb/>
逺寄酒為致一醉歡我亦領其意呼兒具杯盤長閒貧<lb/>
亦好安用朱其轓我生本蓬蓽乆已傲飢寒<lb/>
我不知暑退但覺衣汗乾頗怪庭中天湛然青巳寛有<lb/>
<pb n="KR4d0089_WYG_008-6b"/>
物呌草根啾啾自相喧問知巳新秋大火流金天九土<lb/>
變寒暑正爾事亦繁靜觀付一笑吾事寧相闗但無筋<lb/>
力徤悠然佳意還喧喧憎隣里砧杵亂人眠<lb/>
秦子死南海旋骨還故墟辛勤一生事空得數編書琅<lb/>
琅巧言語玉佩聨瓊琚知者能幾人憎者頗有餘書生<lb/>
事業薄生世苦勤劬持以待後世何足潤槁枯興懐及<lb/>
昔者使我涕漣如道路阻且長悲哉違撫孤<lb/>
　　寄李端叔二首<lb/>
<pb n="KR4d0089_WYG_008-7a"/>
束髪聞至道榮辱乆齊觀中年嬰世故巳復傲憂患閒<lb/>
居雖荒寂几杖頗清晏悠悠閒晷景草草貧寢飯狂言<lb/>
無為發濁酒醉自勸與君通家舊邇者頗屢見相望豈<lb/>
云逺數舎隔異縣吾人師佛祖妙㫖得忍粲斂蔵避世<lb/>
俗未免逢侮訕坐令鬢垂雪猶把從事版尺書每見警<lb/>
妙語珠在貫復君進明徳同遂丘壑願<lb/>
陳墟自古皇疆野實楚縣沃野接神畿荒溝漕淮甸民<lb/>
風静而陋原隰平以逺我來逢艱歳禾黍秋色淺荒居<lb/>
<pb n="KR4d0089_WYG_008-7b"/>
困蛬蚓風雨老藜莧閉門謝車馬隠几親筆硯馬跡巷<lb/>
泥深庖烟簷日宴深居窺老易妙理殊自玩困亨方寸<lb/>
足夸安勞逺願乖離感歳月老色各滿面友道古所敦<lb/>
尺書莫辭倦<lb/>
　　秋日曬古城<lb/>
秋日曬古城西風振塵埃出門何所之壊道連蒿萊飛<lb/>
鳴雞犬稀破屋枯壕隈老圃理蔬畦晚甲瘦未開輸人<lb/>
暮出城栖鵶一一回悵然心不怡歸坐勸一杯<lb/>
<pb n="KR4d0089_WYG_008-8a"/>
　　古意效東野二首<lb/>
與君雖異坊秋凉各平分已遣月入牖更教風掃門照<lb/>
君幌中寢拂君堂上塵綢繆似衣帶終日遶君身<lb/>
扇不風自凉身不蘭自香深居不出門幽獨更清揚為<lb/>
鵲栖君樹為燕巢君堂不食亦可飽况乃餐輝光<lb/>
　　早稻<lb/>
早稻如倒戈十穂八九折晩稻不及秀日炙根土烈踏<lb/>
車激湖水車衆湖欲竭得泉如沸湯旱土濕未徹老農<lb/>
<pb n="KR4d0089_WYG_008-8b"/>
祝天工叩額眼垂血游雲不作雨風至輒散滅昊天未<lb/>
悔禍牲玉無徒設誰能縛妖魃敕起龍潑刺<lb/>
　　鳴蜩<lb/>
鳴蜩嘒髙風逮夜且復静草蟲何為者落日鳴復逞隂<lb/>
陽且戰争微物何所競化工執其機開闔惟所命朔雁<lb/>
有行意肅肅如待令江河有舊渚寧畏風霜勁<lb/>
　　書初涼夜至將曉<hi>原注靈夀寺作</hi>
秋房燈火清人語乆已寂城逺不聞更警柝鳴未息横<lb/>
<pb n="KR4d0089_WYG_008-9a"/>
參已入地斗柄當天直乃知三更中市㕓已寂厯我時<lb/>
守書几磨墨傾硯滳反覆小學書昏目如芒刺試尋隣<lb/>
房僧鼻鼾背負壁體勞徑就枕冷夢分南北覺來寺鐘<lb/>
鳴僧禮像前席須㬰聞梵唄木魚如叩石舉頭視東牖<lb/>
朝日巳淡白反身起披衣神爽徤筋力亟來酒甕邉側<lb/>
聼聲唧唧<lb/>
　　秋日喜楊介吉老寄藥<lb/>
閒坊逺市聲終日掩衡門惟有風中葉蕭騒終日聞午<lb/>
<pb n="KR4d0089_WYG_008-9b"/>
枕不成寐起坐無與言喜開故人書珍藥幸見存其方<lb/>
受仙聖其效未易論豈惟蠲沉疴庶可輔本根珍重復<lb/>
珍重厥價萬璵璠永年未可冀庶保無天昏<lb/>
　　見黄仲達感秋意<lb/>
秋風吹衡茅寂厯如荒村獨立無與語悲蟲鳴草根老<lb/>
木經疾風枝葉僅得存踈䕃不滿地白日耿當軒北城<lb/>
有黄仲眸子清不渾時能出秀句寳鐡雕璵璠念將舎<lb/>
我去為吏國西京荒凉古中牟晝夜輪蹄奔青衫給吏<lb/>
<pb n="KR4d0089_WYG_008-10a"/>
役懐惡未易論强顔詭應接有抱誰能言從容來去間<lb/>
無厭走黄昏<hi>原注黄每相訪常以昏夜</hi>
　　服仙靈脾酒<lb/>
冷氣侵吾髀趨拜劇苦艱仁哉神農氏遺藥驅恫瘝持<lb/>
錢取之市易得如茒芫繁枝與芳葉盡取無可删貯之<lb/>
白縑囊漬以壺酒寛七日以供飲跛曵皆翩躚呼兒謹<lb/>
葢藏用此九轉丹平生誤信書安坐得老邅方書豈盡<lb/>
信栁子固無言事固有然者豈容盡欺謾疾走非吾願<lb/>
<pb n="KR4d0089_WYG_008-10b"/>
且復補羸殘<lb/>
　　孫志康許為南釀前日已聞糴米欣然作詩以問<lb/>
　　之<lb/>
平生一尊酒風月不可無謫官將十年一醉未易圖市<lb/>
豈無旗亭官亦有酒壚薄乃捩齒酸一滳不可沽英英<lb/>
孫夫子臭味真吾徒自云得異糵乃出粳稻腴歳乆精<lb/>
粹出去者乃其粗醖釀纔浹日芳甘已盈壺傖人喻其<lb/>
力若火經茅蘆此語真野陋殆出負販夫前日聞吉語<lb/>
<pb n="KR4d0089_WYG_008-11a"/>
糴米已在途每恨乏陳糯價直如買珠憐君乆客囊傾<lb/>
倒無復餘假器走僕僮供我一笑娛欲為漉巾潜請學<lb/>
滌器如作詩以訊之何日陳尊盂<lb/>
　　夜書<lb/>
黯黯夜烟青寥寥秋漢迥海月出天髙霜雲泊天静鶴<lb/>
鳴知露寒樹影當軒正幽客獨未眠經牕夜聲磬<lb/>
　　小雨<lb/>
稍稍隂靄集肅肅春寒生牕燈耿初照小雨細無聲還<lb/>
<pb n="KR4d0089_WYG_008-11b"/>
來就温爐依然有故情燕坐悄無語軍城遞逺更<lb/>
　　月夜懐陳永源<lb/>
衆喧息遥夜爽氣漬煩襟殷勤低簷月入幌來相尋平<lb/>
生學虚静每為多病侵卧想陳夫子幅巾修竹林<lb/>
　　冬日放言二十一首<lb/>
清冬萬境肅墻戸益蕭然薄寒惟可飲短景不容眠貧<lb/>
厨烟火暖塵釡亦烹鮮且復養口體何勞更問天<lb/>
湯餅慰朝餒三杯澆旦寒醉飽外何欲昏然宵就眠幽<lb/>
<pb n="KR4d0089_WYG_008-12a"/>
通夢有告黙存神自全蕭蕭松竹舎歳暮聊盤桓<lb/>
風雨連江氣十月如深冬坐曹日暮歸宻室温爐紅惨<lb/>
惨庭下日騷騷忩外風三杯容我醉萬事聴天工<lb/>
小兒喜學書滿紙如塗鴉老婦寒不績當戸理琵琶樽<lb/>
中有神物快㵼如流霞三杯任兀兀凍臉生春華<lb/>
夘飲終日醉萬事付悠悠醺然據榻瞑簷雨方颼颼吾<lb/>
事幸無急不醉欲何求顧謂婦與子酒盡為我謀<lb/>
寒羊肉如膏江魚如切玉肥兔與奔鶉日夕懸庖屋嬉<lb/>
<pb n="KR4d0089_WYG_008-12b"/>
嬉顧妻孥滋味喉可欲謫官但强名比者何不足<lb/>
酒聖卯時歡此語聞樂天安用苦了了白日供憂煎浮<lb/>
世本幻妄空花電露然人間無實事惟醉庶幾焉<lb/>
愈老愈嗜酒益醉益自然兩人同墜車醉者乃得全我<lb/>
不但醉酒天和醉心源當其醉甚時更類癡與頑<lb/>
至道與物反夫豈㑹俗心聖處有閫域扃鑰一何深時<lb/>
時資美酒可得及其門送君者既返君駕胡可尋<lb/>
清晨坐官舎官舎復何有離披經雨菊蕭踈委風柳飽<lb/>
<pb n="KR4d0089_WYG_008-13a"/>
食或至睡涉筆無可否油然有好懐日暮歸飲酒<lb/>
日暮歸飲酒兒女戲我前須㬰徑三酌據榻已欣然老<lb/>
妻坐我傍餚胾已炮煎大勝劉伶婦區區為酒錢<lb/>
我初謫官時帝問司酒神曰此好酒徒聊給酒養真去<lb/>
國一千里齊安酒最醇失火而遇雨仰戴天公仁<lb/>
吾腹如鴟夷但滿貯醇酒外圓故不滯中静一無有紛<lb/>
紛千百輩納若一塵垢下而至真源保之故難朽<lb/>
淮陽名都㑹爽塏太昊墟最愛西城道汪汪數頃湖古<lb/>
<pb n="KR4d0089_WYG_008-13b"/>
木巢翠鳥清濠見游魚幽居多不愜懐我平生娛<lb/>
靈通古叢林他日休吾車出門循古城荒圃畦寒蔬手<lb/>
種堂下花頗已數尺餘何人攬其華故人應念予<lb/>
塞向乆室處帟幕亦復周温爐熾薪炭永夜炎光流五<lb/>
更屋霜重重衾如無裘興懐無衣子卒歳聊優游<lb/>
陶潜經世才齟齬不得肆彼寧徒嗜飲有藴託諸醉時<lb/>
時吐髙詞頗復見一二義熈書甲子此意有涇渭<lb/>
葛公葢世才功業亦云偶世無左將軍老作躬耕叟皇<lb/>
<pb n="KR4d0089_WYG_008-14a"/>
天挺竒産必使有所受珠玉在山淵終為王府有<lb/>
秦人焚詩書意欲遂絶滅六經至今存何曽損毫髪興<lb/>
衰有天理人力自淺拙不憂驪山墓回首遭發掘<lb/>
元子本豪爽頗復有俗氣孟嘉亦可人乃與較權勢崛<lb/>
强盡百年究竟成何事江左無英雄汝得免徒𨽻<lb/>
淵明非無心似以酒忘憂如以藥愈疾未佳寜免憂我<lb/>
直好飲耳與世本悠悠人間有何事奚足煩杯甌<lb/>
　　四月望日自孝悌坊遷冠葢孫氏第<lb/>
<pb n="KR4d0089_WYG_008-14b"/>
青蕪滿古城白日照大澤街荒雞犬閙市逺喧閧寂中<lb/>
有騰騰者淮陽四年客坐偷太倉粟穩睡而飽食平生<lb/>
願陳力衰老困逼迫何曽一可意但有百無益偷安淺<lb/>
夫志茍且志士惜窮通有天理誓不安茍得朱陽方肇<lb/>
序春去無轍迹悵此復幾時撫事三歎息<lb/>
　　謫官<lb/>
謫官成吏隱古寺度髙秋寒燈明夜室清坐聞更籌裘<lb/>
葛屢往還感彼歳月遒吾意方有㑹誰能賦離憂<lb/>
<pb n="KR4d0089_WYG_008-15a"/>
　　十月二十二日晩作三首<lb/>
黯黯東牖闇寂寂吾廬閒粗糲飽婦子苜蓿無餘盤雁<lb/>
急天欲雨雞栖日巳寒老人䄂手坐一杯聊自寛<lb/>
天寒聊飲酒再酌已停觴豈不欲酣暢要使夜腹康意<lb/>
得樂有餘偶然不必長寄身造化中勿使天和傷<lb/>
蓬蓽無奥處北風利戈鋋空爐有微火且復與周旋酒<lb/>
隱柴桑叟醉吟渭上賢二士忽已逺遺風載陳編<lb/>
　　題壁<lb/>
<pb n="KR4d0089_WYG_008-15b"/>
命駕欲詣客欲去復遲遲事幸無甚急何用勞驅馳家<lb/>
貧幸有酒亦畧具鮮肥且復東窻下髙歌醉而嬉<lb/>
　　夜坐<lb/>
萬籟聲乆寂三更霜已寒老人袖手坐一氣中自存自<lb/>
得此中趣不與兒曹論但有老孟光相對亦無言<lb/>
　　任仲微閲世亭<lb/>
志士抱竒䇿常苦不得伸及其利害出倐已亡其人今<lb/>
古同此恨愚智竟誰分哀哉老任公英魄乆已淪惟餘亭<lb/>
<pb n="KR4d0089_WYG_008-16a"/>
下柏閲世盤深根紛紛凡草木幾變秋與春朝菌與蟪<lb/>
蛄盡死我獨存任公不及見見其賢子孫請君利斯竒<lb/>
仍復大其門<lb/>
　　感懐<lb/>
枯樹桓司馬五桞陶徴君微木何足道所歎此兩人一<lb/>
埋柴桑骨一為九錫臣榮辱俱已矣芳穢萬世聞<lb/>
　　次韻題李援舫子<lb/>
紫髯不復見故宫無入門元子亦寂寞一丘弔遺魂興<lb/>
<pb n="KR4d0089_WYG_008-16b"/>
亡兩夢幻今古一朝昏念當置是事盡此舟中樽<lb/>
　　秋感二首<lb/>
秋日無逺暉秋草無羙姿殘蛩弔白日寒鳥悲空枝時<lb/>
節一如此余出悵安歸强歌不成音還坐空涕垂感動<lb/>
百慮遊觸心遂紛披棄捐勿復道日暮眠吾帷<lb/>
秋山多逺聲日暮尤百態鳴風落髙樹清澗㵼寒瀬鳴<lb/>
蜩黙誰憐瘖死不償罪蛩啼獨不已有愬未逢觧天時<lb/>
激汝曹寧自知進退吹嘘成踴躍芻狗忌撤祭庭空月<lb/>
<pb n="KR4d0089_WYG_008-17a"/>
宵掛園冷露晨沛嗟哉心雖忘俯事還感慨<lb/>
　　夜思<lb/>
江邉鸕鷀嗚栖我屋南樹夜深風霜寒呼鳴自相語樹<lb/>
頭鴉翼動樹杪雁行度朦朧見江山一一翻飛去<lb/>
　　嘲南商<lb/>
兩䄂全匹帛望知江淮客深藏計算苦好鬬意氣窄愁<lb/>
逢湯餅盌遇鮓論甕咋市南沽茅柴歸店兩顴赤<lb/>
　　種芭蕉<lb/>
<pb n="KR4d0089_WYG_008-17b"/>
幽居玩芳物自種兩芭蕉空山夜雨至滴滴復蕭蕭凉<lb/>
葉泛朝露芳心展夕飈東堂日虛静秀色慰無聊<lb/>
　　無題<lb/>
蔌蔌鳴葉下初無風過之流年一如此慷慨使心悲平<lb/>
日談堯舜立朝羞自私温爐煖老客聊復此棲遲<lb/>
　　大雨十日不止五月十八日晩始霽<lb/>
昊穹忽悔禍滛雨霽今夕峯嶺舒紫翠雲天麗金碧深<lb/>
蛙鳴逺汪涼葉墜餘滴漏屋百不憂宵眠始安席<lb/>
<pb n="KR4d0089_WYG_008-18a"/>
　　天運<lb/>
天運不暫止何啻過隙駒向來簷前日忽巳牆東隅樂<lb/>
者苦其疾憂者怨其舒由來盛與衰變滅皆須臾<lb/>
　　悼逝<lb/>
結髪為夫婦少年共飢寒我迂趋世拙十載困微官男<lb/>
兒不終窮㑹展淩風翰相期脱﨑嶇一笑紓艱難秋風<lb/>
摧芳蕙既去不可還滳我眼中血悲哉摧肺肝兒稚立<lb/>
我前求母夜不眠我雖欲告之哽咽不能言積金雖至<lb/>
<pb n="KR4d0089_WYG_008-18b"/>
斗紆朱走華軒失我同心人撫事皆悲酸積日而成時<lb/>
積時更成年山海㑹崩竭音容永茫然<lb/>
　<lb/>
　<lb/>
　<lb/>
　<lb/>
　<lb/>
　柯山集巻八<lb/>
</p>
<p>
</p>
  </div>
<div>
<head>柯山集巻九</head> <lb/>
    <p>
<pb n="KR4d0089_WYG_009-1a"/>
欽定四庫全書<lb/>
　柯山集巻九<lb/>
　　　　　　　　　　　　　　宋　張耒　撰<lb/>
　五言古詩<lb/>
　　喜雨四首<lb/>
隂陽不暫駐今夕已秋風晨興綿絲冷嵗月驚衰翁朝<lb/>
烟㸑薪濕小甲蔬畦空且復一杯酒吾生不終窮<lb/>
手種五色蕉意待聽秋雨南風扇旱日破葉萎不舉霶𩃱<lb/>
<pb n="KR4d0089_WYG_009-1b"/>
未終夕綠潤遽如許秋色入書幃已覺青鸞舞<lb/>
牆東有髙樹夏葉圓綠綺西風纔一夕蕭颯遽如此寒<lb/>
螿號其顛蟋蟀曉未已羣動催流光榮華難乆恃<lb/>
隙地秋日曉寂無鄰里音惟有草根蟲風前咽復吟悲<lb/>
歌者誰子徂年驚苦心青燈夜齋静微温生薄衾<lb/>
　　次韻㑹存之直舍種竹<lb/>
曽郎風塵表不似宰官身吏舍數竿竹鑿池水粼粼此<lb/>
君不可疎亦復未易親虗心澹相授頗似南郭鄰我知<lb/>
<pb n="KR4d0089_WYG_009-2a"/>
王子猷正是君輩人<lb/>
　　贈蔡彦規<lb/>
我不見蔡子杜門十日餘今日叩我門滿手擕瓊琚鏗<lb/>
鏘寫我前雜以貝與珠我愕不知報低頭驚且吁讀畢<lb/>
致於懐餘光溢衿裾坐令簞瓢室磊犖堆璠璵我拙寡<lb/>
所合甘為不材樗嗟君何所聞屢枉長者車我來淮南<lb/>
遊靄靄子之譽驊騮走千里凡馬安能逾奈予不自量<lb/>
痛鞭而疾驅常憂過所往疲憊傷吾軀願君少待我且<lb/>
<pb n="KR4d0089_WYG_009-2b"/>
欲休吾駒跳奔舎其羣子樂誰與俱俯身援其類是亦<lb/>
仁之徒不然但用我畏甚將逃逋何如少待之効技供<lb/>
子娱我無功名願與世日益踈反慕古沮溺窮年事耕<lb/>
鉏皇皇吾夫子憂世亦勤劬雖然竟何就孰若安以居<lb/>
人生各有懐未用相賢愚得樂願即止安能較錙銖又<lb/>
疑異所任勞逸事亦殊作歌以訊之子意當何如<lb/>
　　寄劉聲<hi>原注在海州作</hi>
别君幾何時人事浩千萬身如張射侯憂愁劇强箭崎<lb/>
<pb n="KR4d0089_WYG_009-3a"/>
嶇走窮縣艱苦君未見未知菽水豊已感霜露變羈孤<lb/>
寄窮海親友誰弔唁析圖補冬裘乞米煮朝飯無聊猶<lb/>
自思援溺固誰願人生不終否此語非我分英䧺伏泥<lb/>
塗暫晦乆必現如予百不能理自合貧賤豈當議隱顯<lb/>
而有不遇歎但思竄山林逺脱人世患有田足耕耘有<lb/>
水足罩汕蕭然便終老到死百不問平生泥佛祖久已<lb/>
師壁觀况將無生禅下視有為幻吾子出羣材千牛有<lb/>
餘刃行當脱塵埃鳴佩侍清燕髙卑各有得願勿譏尺<lb/>
<pb n="KR4d0089_WYG_009-3b"/>
鷃不有行道人誰當佐堯舜時哉勿自滯功業在力勸<lb/>
握手不可期此計吾行辨<lb/>
　　寄陳九<lb/>
别來常思君無異饑待哺如何偶相逢握手復告去念<lb/>
初别子時芳草才及屨天時不可㽞冄見歳云暮出門<lb/>
怪子瘦告我困道路飄飄千餘里陸走復水泝古来黄<lb/>
金盡壯士色亦沮斯人獨何少乃有衣食慮才髙窮不<lb/>
怨志大貧若富吾將告君理子其聴我佈人生不終窮<lb/>
<pb n="KR4d0089_WYG_009-4a"/>
否泰亦有數子其保所有錐穎嚢必露古來立功名其<lb/>
始不無忤得難失自寡進鋭退亦遽念君歸海瀕誰與<lb/>
朝夕聚我方困而學每冀朋友助一從城北歸夢魂見<lb/>
已屢願因南來者時以尺書寓<lb/>
　　贈江瞻道<lb/>
我行于四方其所急者友嗚呼得之難百不一邂逅人<lb/>
心不可齊若十指於手随其短與長亦各有所取剛㦯<lb/>
硬而折柔有弱而仆質良文不揚中美外莫副寛壺泛<lb/>
<pb n="KR4d0089_WYG_009-4b"/>
以枵狭盎廹而陋此猶其大概瑣瑣難悉究譬如選長<lb/>
材棄百不一有其間雖得之猶或煩矯操我友居淮濵<lb/>
飲德悉自幼豈期覊旅間乃獲聞謦欬嗟君如美玉外<lb/>
徹中乃厚埋藏困塵埃要以不可垢他人十不一子乃<lb/>
得八九餘虧能㡬何不待勉而就乃知昔求艱特以見<lb/>
未乆但憂奔莫及敢惮喘而走我心子所知濩豁無所<lb/>
囿是以行於世往往得嘲詬人才如其面不自知好醜<lb/>
立之明鑑前乃見其可否子於我無嫌告我當苦口惟<lb/>
<pb n="KR4d0089_WYG_009-5a"/>
我于改過竊不敢自後嗟予廹飢寒子亦仰五斗何當<lb/>
兩有歸投老作鄰叟<lb/>
　　呈徐仲車<lb/>
朝日照高簷夜霜猶在瓦纎纎墻邉桞春色已可把殘<lb/>
年能㡬何奔駛劇湍瀉雖無功名求衰暮亦悲咤出門<lb/>
問徐子两計决取舍為當勉自修汲汲不可暇為當飲<lb/>
羙酒送老在杯斚子當指我途我即䇿其馬但我懶拙<lb/>
姿終非服勤者<lb/>
<pb n="KR4d0089_WYG_009-5b"/>
　　正月望夜示童子<lb/>
呼童致明燭展我忩前書顧謂爾童子此豈不足歟得<lb/>
意自忘偽觀一知其餘爾觀千萬燈豈與一燭殊爾豈<lb/>
不欲醉舉杯傾我壺爾豈不欲飽搆火烹我魚人生貪外<lb/>
物要以樂其軀吾求安不足安用勞馳驅<lb/>
　　贈敦復<lb/>
敦復想為詩目見無全牛天工忌其才小邑使拘囚漫<lb/>
塗以塵埃訟訊羣啾啾尚于紛紜中逸興時奔流不知<lb/>
<pb n="KR4d0089_WYG_009-6a"/>
誰使之瞥爾為南遊驊騮解其縶鷹隼脱于鞲山川困<lb/>
搜羅風月遭嘲咻舉手聊探之縱横爛琳璆不有同行<lb/>
人更歌而迭酬天應憫子勞乆苦暫使休柰何少縱之<lb/>
一放不可收歸來見我喜逸氣凌髙秋我竊不自量妄<lb/>
將挾其輈心知不可追子幸為我留君方嚴旗幢我亦<lb/>
戒戈矛將圗詰朝見百敗非予羞<lb/>
　　讀戚公恕進巻<lb/>
世方尚纎柔子獨不可揉人皆喜呶呶子語不出口巉<lb/>
<pb n="KR4d0089_WYG_009-6b"/>
然即之髙俗子競嘲詬我嘗要之難快使暴其有乃知<lb/>
謗之非更覺所得厚由來難小知此固可大受讀書常<lb/>
辛勤世務飽經構琅琅滿編文一一可推究俗儒昧事<lb/>
實文字工綵繡可觀不可用章甫冠土偶子能獨不然<lb/>
渾樸謝雕鏤寜為目前玩功見施設後知心古所難形<lb/>
兀實難售嗟君聽者寡風雨但孤雊又思理難常功業<lb/>
亦邂逅豈令匠石斤常縮䄂間手無為扣角歌且進滿<lb/>
尊酎但非遽可令有所待而偶干將伏黄土氣乃在牛<lb/>
<pb n="KR4d0089_WYG_009-7a"/>
斗顧君乆自安蔽抑寜復又<lb/>
　　與友人論文因以詩投之<lb/>
我雖不知文嘗聞于逹者文以意為車意以文為馬理<lb/>
強意乃勝氣盛文如駕理惟當即止妄説即虚假氣如<lb/>
决江河勢盛乃傾㵼文莫如六經此道亦不舍但於文<lb/>
最髙窺不見隙罅故令後世儒其能及者寡文章古亦<lb/>
衆其道則一也譬如張衆樂要以歸之雅區區為對偶<lb/>
此格最汙下求之古無有欲學固未睱君為時俊髦我<lb/>
<pb n="KR4d0089_WYG_009-7b"/>
老安茍且聊獻師所傳無以吾言野<lb/>
　　寄參寥<lb/>
春風入楚鄉與子别經嵗有客過我門携君尺書至昔<lb/>
我出京師倉皇省家事遂令千里别不一執君袂又聞<lb/>
子亦行杖履若飄駛雖成相思詩欲寫不可寄飄飄山<lb/>
水夢時與飛錫值乃能以書來知子猶我記浮雲隨髙<lb/>
風聚散未可計遲君氷雪詩濯我塵埃思<lb/>
　　送胡考甫<lb/>
<pb n="KR4d0089_WYG_009-8a"/>
胡公精悍姿勇氣如秋鷹兵書百萬言揮塵談如傾羞<lb/>
戴文吏冠慨然喜功名願得文二殳為國作長城朝廷<lb/>
士力盛戰馬如雲騰貔貅飽肉食武庫森神兵此豈不<lb/>
足用麾之若雷霆如何彼疆鄰坐敢邀金繒由來在得<lb/>
將選擇當至精譬如飬騏驥有御乃能行安得偉大夫<lb/>
長驅兩隅清淮南聽公語乃是衛霍朋終軍白面児尚<lb/>
欲請長纓縱横老將手出䄂盍一呈䇿馬勿自滯我將<lb/>
觀厥成一奮庸將驕汎灌出精英立功報天子執節擁<lb/>
<pb n="KR4d0089_WYG_009-8b"/>
旗旌男兒當封侯寜為老書生<lb/>
　　旦起<lb/>
漫漫東牖白開帷納晨光欠伸推夜枕叩齒披朝裳瓦<lb/>
盎汲石泉潄濯齒頰凉維兹孟夏初宿雨清髙堂栖鳥<lb/>
起且啅露鶯鳴更藏悠悠曉花殷落落古桞蒼西舍初<lb/>
鳴㫪東隣出求糧客馬已别櫪啇車欲踰岡羲和一揚<lb/>
輝羣動皆擾攘有生無不求誰得偃于牀人生但如此<lb/>
勤苦亦可傷况我病倦翮飄飄信風翔永懐中林士栖<lb/>
<pb n="KR4d0089_WYG_009-9a"/>
志烟霞鄉願言寄旅跡相托以徜徉<lb/>
　　庭草<lb/>
冉冉朝雨霽欣欣禽哺雛鮮鮮中庭草佳色日已敷童<lb/>
子惡其蕃謁我盡掃除我為再三擷愛之不能鉏人生<lb/>
羣動中一氣本不殊柰何欲自私害彼安其軀况我麋<lb/>
鹿性得此亦可娱延蔓藩籬間常若田野居亭亭濯露<lb/>
曉偃偃披風餘所嗜乃若此我生合樵漁<lb/>
　　寄荅參寥五首<lb/>
<pb n="KR4d0089_WYG_009-9b"/>
昔我初見子子時客京師聞名久不獲既得過所知示<lb/>
我一卷書大小百首詩我嗜不可輟熊蹯薦朝飢約子<lb/>
彭城遊念當行有期中間忽倉卒决去不子辭子後來<lb/>
髙郵我居淮之湄中間無百里詩句履欲馳客來得子<lb/>
書云子乆南歸投書不能讀恨我聞之遲使我早知此<lb/>
扁舟尚能追逺别不執手近居不相携毎念今悵昔耿<lb/>
耿𠂻膓悲子行日已南我去日已西音書不可頻何以<lb/>
慰我思<lb/>
<pb n="KR4d0089_WYG_009-10a"/>
蘇公守吳興山水方有主子兮從之遊挂錫當可駐塵<lb/>
埃困孤鶴念子乆失所秋風展其翼道使萬里去青雲<lb/>
引髙唳爽絶誰敢伍予駒欲西秣東我江海艣平生<lb/>
二三子往往在南土子才得所樂我拙日益魯拳拳相<lb/>
思心契濶不得語<lb/>
秦子我所愛詞若秋風清蕭蕭吹毛髪肅肅爽我情精<lb/>
工造奥妙寳鐡鏤瑶瓊我雖見之晩披豁盡平生又聞<lb/>
與蘇公復與子同行更酬而迭唱鐘磬日撞鳴東吳富<lb/>
<pb n="KR4d0089_WYG_009-10b"/>
山水草木餘春榮悲予獨契濶不得陪酬賡<lb/>
我生為文章與衆常不偶出其所為詩不笑即嘲詬少<lb/>
年勇自辯盛氣爭可否年来知所避不敢出諸口時時未<lb/>
免作包以千襲厚低心讓兒曹黙黙衆人後見君不能<lb/>
已頗亦陳所有君豈少取之時以佳句授幽絃喜有聽<lb/>
清唱慰孤奏如何瞥然去使我不得友<lb/>
蕭蕭江湖客踈瘐若秋竹苦心為詩章日夜撓心腹清<lb/>
絃無浮聲促柱有哀曲湔湔幽嚴泉一一清可掬人生<lb/>
<pb n="KR4d0089_WYG_009-11a"/>
于文章初若力不作及其成欲售又困瞽者目子從吳<lb/>
興公乃獨獲所欲得意有知賞幽懐免窮猶嗟予有所<lb/>
投痛學自藏覆子當慰我窮時寄書數愊<lb/>
　　夏日雜感四首<lb/>
我前十日至桞葉不蔽日我後十日來芳條如紺室枝<lb/>
間有好鳥鳴和若琴瑟渠渠哺其雛啄我園中實梢梢<lb/>
筍成竹濯濯草過尺心驚嵗己半念此日月疾朝來數<lb/>
葉隨盛憂有萎色悲哉一隂生長養從此極<lb/>
<pb n="KR4d0089_WYG_009-11b"/>
士而懐其居孔子亦云非賢臣事晉侯夜載使逃齊酖<lb/>
毒比晏安君子不可怡樂小必害大安近逺之迷野芻<lb/>
養騏驥當念和鑾馳一飽願即止㡬何非犬雞髙賢意<lb/>
有在汲汲不敢遲安能守槽櫪長伴兒曹嬉<lb/>
羣動入夜息我歸亦安眠脱我身上衣援枕體晏然朝<lb/>
日常營營有生不可閒羲和戢其光幸此須㬰間人生<lb/>
一世中大小無百年胡為不自睱長抱勤苦歎才者勇<lb/>
設施誕者夸勢權彼有驅其心欲休諒無縁我本與世<lb/>
<pb n="KR4d0089_WYG_009-12a"/>
踈少慵老成頑何為不引去坎坷行所難<lb/>
娟娟簷前月雖缺猶媚好團團理絲蟲養身恃其巧無<lb/>
能老蝙蝠乘夜出堂奥那能捕飛蚊未解聒耳閙悲歌<lb/>
草間蚓辛苦自鳴噪爾生可以黙何所欲而躁鳴蛙訴<lb/>
其渴謂若天可禱瘖蟬死不鳴豈以訢無效悠悠羣動<lb/>
情誰得辨醜好我歌豈徒然亦用自警告<lb/>
　　和周楚望<lb/>
宿雨生曉潤繁雲滋暑隂我居廢不葺常苦積雨侵果<lb/>
<pb n="KR4d0089_WYG_009-12b"/>
墜厭風惡草沉知潦深拳拳抱幽歎耿耿嬰煩襟吾子<lb/>
乆不來幽居誰見臨飄然得秀句生我江湖心一官亦<lb/>
漫爾勤苦安能任何當舍此去拂我塵埃琴飢寒仰五<lb/>
斗求尺而㤀尋悲我復契濶誰復知吾音<lb/>
　　秋日晨與寄楚望<lb/>
夜雨霽清曉浮雲散凉川幽人理青髮汲彼石井泉焚<lb/>
香展素帙持珠諷妙言晨暉淡悠揚秋霞䴡紺天萎花<lb/>
開露餘孤葉零風前感此芳節晚長嘯心悠然傾觴散<lb/>
<pb n="KR4d0089_WYG_009-13a"/>
滯念粲菊留華年牢落嵗暮心非君誰與宣<lb/>
　感秋呈宏父兼呈周楚望三首<lb/>
西風吹我舟繋䌫岸邉桞蕭蕭落船葉日夕煩我帚心<lb/>
驚芳嵗晚日月去如走搔我鬢邉髪少壯寜復乆平生<lb/>
拙謀身辛苦為五斗茍逃飢寒憂不敢擇所受心因摧<lb/>
折低面若塵埃垢拳拳警前勇俛俛蹈新<hi>闕</hi>功名委之<lb/>
命寜足計薄厚獨遺古人書千古相獻侑我烹亦有魚<lb/>
我酌亦有酒非求與俗違聊以安吾守<lb/>
<pb n="KR4d0089_WYG_009-13b"/>
西風中夜來飛雨隨以至攬衣不能眠起坐為涕泗炎<lb/>
蒸雖云酷香草猶可佩清商來無情凋我蘭與蕙吚吚<lb/>
草蟲悲裊裊露蟬嘒高梁燕如客鎩翮鷹方鷙乾坤本<lb/>
無心萬物隨一氣如何於其間感愴坐自累置之勿復<lb/>
道得酒但知醉陶然杯杓間蕭洒無餘事<lb/>
浮雲無停隂急雨來清秋颯颯水上風吹我千里舟二<lb/>
年客淮楚乞米充飢喉空堂堆詩書冷落妻子羞操舟<lb/>
將何之漫浪為西遊豈不厭奔走貧賤無良謀人生天<lb/>
<pb n="KR4d0089_WYG_009-14a"/>
地間如萍水中浮安得必所往南北但隨流逹者知其<lb/>
然委已任去留止若寄渚雁行如浮海桴萬物本無事<lb/>
百年漫多憂𡨕懐付造物俯仰予何求<lb/>
　　和登城依子由韻<lb/>
步登髙城望望望殊未己惟時嵗將窮冬孟月魄死紛<lb/>
吾方有懐一坐為三起悲歌撃枯枿聲與淚俱至人生<lb/>
隨大鈞命不貸君子付之無如何外垢資内洗前知賤<lb/>
終吉外頗與愚似開門張瓊瑶誰者目不寄支離冐多<lb/>
<pb n="KR4d0089_WYG_009-14b"/>
福嬋娟畏獨羙舉頭蒼天髙歎此青雲士酌公芳尊酒<lb/>
願公百憂止履善神所勞委置目前事<lb/>
　　西華道中<lb/>
我行陳許郊千里平若掌居民雜荆榛耕少地多曠野<lb/>
兔乍跳奔驚鳶或髙颺喬林多疾風寒澗有餘漲棘籬<lb/>
蔽茅屋雞犬入村巷主人掃土塌秣馬具朝餉童児汲<lb/>
土井敗飯堆瓦盎勿悲為生陋自足無他望嗟予走薄<lb/>
宦奔走年將壯長抱羈旅愁何時税歸鞅<lb/>
<pb n="KR4d0089_WYG_009-15a"/>
　　泊南京登岸有作呈子由子中子敏逸民<lb/>
客行嵗云暮孤舟衝北風出門何蕭條驚沙吹走蓬北<lb/>
涉濉河水南望宋王䑓落葉舞我前鳴鳥一何哀重城<lb/>
何諠諠車馬溢四郭朱門列大第高甍麗飛閣湯湯長<lb/>
河水赴海無還期蒼蒼栢與松岡原常不移覽物若有<lb/>
歎誰者知我心口吟新詩章予撫白玉琴鳴琴感我情一<lb/>
奏涕淚零子期乆己死何人為我聽推琴置之去酌我<lb/>
黄金罍幽憂損華姿流景良易頺<lb/>
<pb n="KR4d0089_WYG_009-15b"/>
　　宿合溜驛<lb/>
空庭野雀噪客至休我駒盡日衝塵沙解裘振裳裾熒<lb/>
熒青燈光夜永寒堂虗破忩見星斗明月照廣除搆火<lb/>
旋烹煎妻児具盤盂強飯一為飽困眠體㣲舒嗟我山<lb/>
野姿懶拙與世踈如何強所難忘躡仕進途己習未易<lb/>
舍欲行倦馳驅悲哉不早計既晩空嗟吁<lb/>
　　至日離許州<lb/>
先王重至日静息資㣲陽閉闗絶啇旅后為不省方我<lb/>
<pb n="KR4d0089_WYG_009-16a"/>
獨何為者古寺嚴晨裝酌酒飲僮僕披裘冐朝霜眷彼<lb/>
道路人熈然樂而康尊酒迭為夀華衣冐鮮粧懐古固<lb/>
非士逺客亦可傷悠哉任行止且復傾吾觴<lb/>
　　沈丘道中<lb/>
霜霧沈逺星芳林語春鳥客眸帶餘睡馬力健清曉凝<lb/>
烟披草際初日動林表心隨和風快興與飛雲杳芬菲<lb/>
悵已晩夏隂生桑棗慷慨一㨿鞍此懐殊未了<lb/>
　　感事二首<lb/>
<pb n="KR4d0089_WYG_009-16b"/>
投老益無趣誤為世塵嬰飄然欲脱去疲弱安能耕始<lb/>
謀苦不臧妄欲事功名中路两不可徬徨始嗟驚囘轍<lb/>
愴己晩悠悠事遄征萬物各有求我生安得寜<lb/>
自古衣食勤物生無時閒春耕望時雨厚土常苦乾舉<lb/>
頭呼天公天逺安得聞幸此中夜雨瀟瀟洒中田天人<lb/>
兩異情相值良獨難水旱與豐年由來皆偶然愚夫苦<lb/>
多怨智士即而安我歌寜獨此萬事一嗟歎<lb/>
　　漫浪翁<lb/>
<pb n="KR4d0089_WYG_009-17a"/>
　　　劉壯輿年過壯乆不仕嗜學著書自名漫浪翁<lb/>
　　　所居之園林堂室皆以是名之求予為詩因記<lb/>
　　　之<lb/>
堂有書萬卷園有竹千竿逍遥于其間漫浪追昔賢乃<lb/>
祖首陽人疾世餓空山堂堂秘書公赤手犯鯨鱣後來<lb/>
得吾子門户真有傳己信懐道貴預知行世艱婆娑欲<lb/>
頭白不肯弹其冠我頃未見之千里知肺肝不惜委珠<lb/>
玉投我書數編我窮安放逐老去頗知田君獨胡取之<lb/>
<pb n="KR4d0089_WYG_009-17b"/>
學問攷淵源江鄉嵗已晏幽獨抱悁悁何當一杯酒與<lb/>
子相周旋<lb/>
　　發岐亭宿故鎮三首<lb/>
我别竟陵時楚稲如碧絲秋風發齊安稲穗如植旗流<lb/>
年去荏苒客路何逶迤弛擔終未卜永負山中期<lb/>
乘月入秋山月午山蹊静森森松竹林夾道散踈影隂<lb/>
風留暗壑白露䝉朝嶺耿耿村雞鳴坐感单衣冷<lb/>
征人不敢安蓐食待明發潤衝石上雲冷踏松間月艱<lb/>
<pb n="KR4d0089_WYG_009-18a"/>
難付一笑嵗月驚屡閲偃亞道傍松茯苓應可掘<lb/>
　　獨遊東園<lb/>
清曉步東園獨遊悵無侣菰蒲緑己深鵝戯春塘雨取<lb/>
酒就花傾隔林邀客語歸來春興䦨睡起日停午<lb/>
　　同毅夫賀無斁教授<lb/>
吾聞寃句民盗若春竹笋異時用武吏摶撃縱鷹隼洋<lb/>
洋劉太守<hi>原注貢父治曺不用刑而盗衰</hi>豈弟發素藴凶年盗乃減見謂<lb/>
君子敏先生衍詩書循吏副憂軫庶㡬從風靡少緩束<lb/>
<pb n="KR4d0089_WYG_009-18b"/>
濕𦂳君家龎眉伯學行我標凖捧書見華髪應為一笑<lb/>
聽<lb/>
　　喜晴有感呈晁郎<lb/>
山城滛兩霽牕户含餘清老人午睡足杖䇿遶荒庭長<lb/>
夏吾廬秀清隂交衆榮茫茫榛莽中萱草揚其英植杖<lb/>
視天壤悠然感浮生淹泊且無歎人事亦難恒一旦舍<lb/>
此去觸物不無情何為乆戚戚遇酒但知傾<lb/>
　　春雪二首<lb/>
<pb n="KR4d0089_WYG_009-19a"/>
春雲驕不行凍雨作飛雪夜深歸無燭已覺馬啼滑那<lb/>
知事未己通夕注不歇堂寒曉附火簷滴更清絶前者<lb/>
城東遊桃李粲己發隂陽不可料寒氣晚猶洩青青髙<lb/>
坡麥舊事日可閲當春望時雨盛雪或為孽生民常苦<lb/>
勤不敢愛膏血如何待一飽常苦神物奪茫茫元精理<lb/>
未易論本末解裘換斗酒莫畏衣百結<lb/>
天寒城南寺門外無馬迹東風雪疾消春泥深一尺豈<lb/>
無老欵叚畏蹶不敢䇿還歸見児女怕冷不下席揚雄<lb/>
<pb n="KR4d0089_WYG_009-19b"/>
𤣥未就雙鬢颯已白雖云客載酒此意終岑寂功成則<lb/>
有命生事亦人力胡為不自勤守此欲何獲田桑既有<lb/>
裕醪醴亦餘溢嗟哉好事客從古百無一<lb/>
　<lb/>
　<lb/>
　<lb/>
　<lb/>
　柯山集巻九<lb/>
</p>
<p>
</p>
  </div>
<div>
<head>柯山集巻十</head> <lb/>
    <p>
<pb n="KR4d0089_WYG_010-1a"/>
欽定四庫全書<lb/>
　柯山集巻十<lb/>
　　　　　　　　　　　　　宋　張耒　撰<lb/>
　七言古詩<lb/>
　　有感三首<lb/>
郁城本自貳師謀騎士㧞劍猶封侯董生明經守正直<lb/>
白首區區相侯國參差世事足嗟歎我笑羣兒較目前<lb/>
可能董子之榮辱乃在封侯得失間<lb/>
<pb n="KR4d0089_WYG_010-1b"/>
羣兒鞭笞學官府翁憐癡兒傍笑侮翁出坐曹鞭復呵<lb/>
賢于羣兒能㡬何兒曹相鞭以為戯翁怒鞭人血流地<lb/>
等為戯劇誰後先我笑謂翁兒更賢<lb/>
南風霏霏麥花落豆田漠漠初垂角山邉夜半一犂雨<lb/>
田父髙歌待收穫雨多蕭蕭蠶簇寒蠶婦低眉憂繭單<lb/>
人生多求復多怨天工供爾良獨難<lb/>
　　題大蘇净居寺<lb/>
平生愛山如好徳未嘗一飯忘泉石大蘇山下松栢林<lb/>
<pb n="KR4d0089_WYG_010-2a"/>
路盡重門照金碧思公得道神所相指示巖幽駐缾錫<lb/>
天台妙教源欲啟來此一酌曹溪滴兩公道塲守龍象<lb/>
兵火暫晦終輝赫撞鐘伐鼓食千指皆二大士之餘力<lb/>
縈紆石磴造山頂上有玉人方燕寂北軒三伏飛冰雪<lb/>
一日掠盡淮山色東遊塵土我實倦道遇化城聊暫息<lb/>
青鞵布襪舊家風此身終効名山役<lb/>
　　客過<lb/>
嵗窮北風巻平楚張子畏寒深閉戸叩門過我者為誰<lb/>
<pb n="KR4d0089_WYG_010-2b"/>
束帶出見亦良苦俛眉謂客子勿瞋我心善煩勿多語<lb/>
天寒酒賤曷不飲安用造謁勤如許<lb/>
　　謁客<lb/>
入門投刺吏翩翩我非欲見禮則然異哉賔主兩無語<lb/>
客起疾走如避然我巳不恭愧昔賢忍使塗炭朝衣冠<lb/>
人生暫聚鴻集川春風吹飛何後先<lb/>
　　迎客<lb/>
城門抱闗皆老兵問客來早天未明我笑老翁勿嘲訕<lb/>
<pb n="KR4d0089_WYG_010-3a"/>
我愧古人百千萬道傍赫赫翁所見寒熱郡國欺鄉縣<lb/>
人之所畏敢不畏嗟我此翁安得慢<lb/>
　　局中晝睡<lb/>
鳥啼花開千萬思春色醉人成午睡焼香掃地一室間<lb/>
藜牀布枕平生事君知章華乆寂寞楚夢無人惮青兕<lb/>
東風轉野作晴雷蕩蹙山川作紅翠白日下照七澤寛<lb/>
孤城樓觀失餘寒頗怪故山頻入夢年來真厭楚人餐<lb/>
　　園花盛開秬病不能觀作詩諭之<lb/>
<pb n="KR4d0089_WYG_010-3b"/>
東風著花花披靡花風吹人人欲醉老翁逄花如啜醨<lb/>
強自挹酌終無味鬬紅鬬緑態千萬長笑花工夸幻事<lb/>
若知空色無異觀世上何曽有桃李<lb/>
　　小孤山<lb/>
一峰枝水孤劍立古廟開簾雙臉紅水邊古木老龍蟄<lb/>
山下水色磨青銅我來扁舟望有禱萬頃春水清溶溶<lb/>
明神報我意加厚嗟我薦獻愧不豐重遊知復在何日<lb/>
俯仰天地身飄蓬<lb/>
<pb n="KR4d0089_WYG_010-4a"/>
　　初伏大雨呈无咎<lb/>
初伏炎炎坐湯釡長安行人汗沾土誰傾江海作清涼<lb/>
𤣥雲駕風横白雨普陀真人甘露手能使渴乏厭膏乳<lb/>
且欲當風展簟眠敢辭避漏移牀苦清貧學士卧陶齋<lb/>
壁上墨君澹無語翰林但觧嘲苜蓿彭宣不得窺歌舞<lb/>
聮詩得句笑出省䇿馬渉泥歸閉戸牀頭餘榼定何嫌<lb/>
牕外石榴堪薦爼<lb/>
　　謝黄師是惠碧甆枕<hi>案此題一本作師是貺碧甆枕短篇償值</hi>
<pb n="KR4d0089_WYG_010-4b"/>
鞏人作枕堅且青故人贈我消炎蒸持之入室涼風生<lb/>
腦寒髪冷泥丸驚夢入瑶都碧玉城仙翁支頥飯未成<lb/>
鶴鳴月髙夜三更報秋不勞桐葉聲我老耽書睡苦輕<lb/>
遶牀惟有書縱横不如華堂伴玉屏寳鈿攲斜雲髻傾<lb/>
　　到陳午憇小舍有任王二君子惠牡丹二槃皆絶<lb/>
　　品也是日風雨大寒明日作此詩呈希古<lb/>
初來淮陽春巳晚下里數楹聊寢飯此邦花時人若狂<lb/>
我初税駕遊獨懶任王二君真觧事來致両槃紅紫爛<lb/>
<pb n="KR4d0089_WYG_010-5a"/>
天姝國艶照蔀屋持供佛像安敢慢江湖逄春豈無花<lb/>
格頑色賤皆可揀誓觀中州燕趙態一洗千里窮荒眼<lb/>
風波厯盡還故郡此願誰知輒先滿那知中夕忽凛烈<lb/>
卧擁牛衣眠失旦名園泥淖安可入坐惜殘芳風雨散<lb/>
東隣夫子亦嗜酒卧聴午雞方起盥晴明猶及一寓目<lb/>
我老尚能揮大醆<lb/>
　　次韻答天啟<lb/>
黄鍾無聲登瓦釜蔡子青衫在塵土逼人爽氣百歩寒<lb/>
<pb n="KR4d0089_WYG_010-5b"/>
知子胸中有風雨三年河東走鐵馬絶口魚鰕便酪乳<lb/>
歸來萬巻付一讀不學兒曹用心苦周瑜陸遜乆寂寞<lb/>
千年北客嘲吳語莫徒彩筆雲錦張要是寳劍蛟龍舞<lb/>
天兵百萬老西北快馬如飛不出戸眼㸔六纛出麒麟<lb/>
走取單于置刀爼<lb/>
　　麞猿圖<lb/>
隂巖萬古無纎塵木石翠潤無冬春時哉兩猿掛復蹲<lb/>
其一抱子為屈伸下有遊貆意甚馴雄雌嬉遊循水濵<lb/>
<pb n="KR4d0089_WYG_010-6a"/>
沐猴遇麞愕欲奔據髙自得俯而捫懸之門堂閲疑真<lb/>
妙哉易生筆有神以此成名以終身<lb/>
　　謝錢穆父惠髙麗扇<lb/>
三韓使者文章公東裔守臣親掃宫清嚴不受槖中獻<lb/>
萬里歸來兩松扇六月長安汗如洗豈意落我懐袖裏<lb/>
中州翦就霜雪紈千年淳風古箕子<lb/>
　　聞蛩有感<lb/>
遥夜飛螢動秋思獨卧空山驚晩嵗可堪六月已聞蛩<lb/>
<pb n="KR4d0089_WYG_010-6b"/>
日暮咿咿響庭際闗河多風氣蕭索碧樹先秋早摇落<lb/>
鳴機夜織常怨寒白紵吳衫苦輕薄年年促織誰最悲<lb/>
堂上美人愁翠眉清砧搗練對殘月玉筯啼紅裁逺衣<lb/>
唐風詩人勸其主行邁苦遲嗟嵗暮山城聴汝巳三年<lb/>
三年白髪多于故飄飄秋夢到江湖我欲東歸鱠碧鱸<lb/>
安能為爾將雙淚嵗嵗風前沾客裾<lb/>
　　赴亳州教官次韻和中書錢舍人及亳州守晁美<lb/>
　　叔見贈<lb/>
<pb n="KR4d0089_WYG_010-7a"/>
乆知踈慵難應接勉強一官親訟牒羈窮正似鳩無巢<lb/>
擺去不如魚有鬛從來書史鈍蹊徑更歎詩騷窮事業<lb/>
㡬思狐白易絮纊羞裭舊服求新裌又憐夸毗竟何得<lb/>
把玩區區一蚊睫乆知趨向合飢寒正藉文章漫嚅囁<lb/>
紫微丈人椽作筆誰得羸師傳諜諜知擒敢慢武侯縱<lb/>
有穽前知魯侯敜荒蕪滿編求指摘望以餘光分暐煜<lb/>
乃䝉稱屈力襃揚不意糞壌藏諸箧獲如丘陵飽則可<lb/>
良御不悦猶非獵平生遇賞有君子處世雖鈍吾知捷<lb/>
<pb n="KR4d0089_WYG_010-7b"/>
清閒得食學官禄願以詩書填吻頰牙懸喜校鄴侯籖<lb/>
藤織新成沈郎笈晁公聲名三十載餘事筆蹤傳法帖<lb/>
紫芝眉宇望不逺屈指數日無旬浃黄衫徤歩書見賜<lb/>
紫誥除官等何躐乆懐薄技待後乘宣管盈囊紙來歙<lb/>
坐乖前計空惋悵袖裏從今雙手壓醉歸應被官長瞋<lb/>
來飽徒勞方朔臘<lb/>
　　暑毒不可過又每為賔客見擾午寢不安奉懐邠<lb/>
　　老之無事也<lb/>
<pb n="KR4d0089_WYG_010-8a"/>
桃李成塵鶯未老梧桐未落蛩巳多杜門髙卧作閒計<lb/>
挾䇿讀書如懶何頗遭褦襶驚午夢正坐熱行官不呵<lb/>
柯山大隠羲皇上清風一榻無經過<lb/>
　　和立之消梅<lb/>
木奴度淮輒為枳后皇嗇之理應爾青梅千里江南春<lb/>
何時相逄車馬塵我衰病齒不能酸微香觸鼻舌生泉<lb/>
想見曹瞞老狡獪指林駐馬三軍前<lb/>
　　送歐陽經赴蒲圻<lb/>
<pb n="KR4d0089_WYG_010-8b"/>
異時堂飲洋川酒㡬喚扁舟度樊口兩山泉石多故人<lb/>
送子南行一回首蒲圻小縣聊讀書當使里閭無呻吁<lb/>
結束歸來接臺省不應厭食武昌魚<lb/>
　　蘓叔黨呂知止許下見訪叔黨有詩戲贈以此奉<lb/>
　　答<lb/>
三年齊安有江山可當中原故人靣北來塵埃逄故人<lb/>
眼前卻作江山見君似江山定不疎能出吾言世亦無<lb/>
蘇郎下筆妙無敵呂郎與談驚未識鳯雛驥子未宜輕<lb/>
<pb n="KR4d0089_WYG_010-9a"/>
囊空各有千金璧贈君錦繡與瓊瑶報我琅玕金錯刀<lb/>
溪毛潢汙未相棄嵗暮與君甘緼袍<lb/>
　　不寐<lb/>
荒庭雨多秋草侵秋蛩相語秋夜深草蟲暗飛羽格磔<lb/>
星河影髙天淡白騷人多懐夜不眠老松微吟風颯然<lb/>
山川浩蕩何日還晚空漫漫白露寒<lb/>
　　對蓮花戲寄晁應之<lb/>
平池碧玉秋波瑩緑雲擁扇青瑶柄水宫仙女鬬新妝<lb/>
<pb n="KR4d0089_WYG_010-9b"/>
輕歩凌波踏明鏡彩橋下有雙鴛戲曽託鴛鴦問深意<lb/>
半開㣲歛竟無言裛露微微洒秋淚晁郎神仙好風格<lb/>
須遣仙娥伴仙客人間萬事苦叅差吹盡清香不來摘<lb/>
　　上元旦早起贈同遊者<lb/>
夜來人散殘更月曉陌空存舊車轍彩燈城市巳春風<lb/>
寒木人家猶臘雪強起相逄酒未醒殘膏宿火尚熒熒<lb/>
歸來更拂障泥錦重約黄昏信馬行<lb/>
　　贈李徳載<lb/>
<pb n="KR4d0089_WYG_010-10a"/>
男兒當讀五車書輟業應須蓋棺日人生事業要强學<lb/>
譬彼欲耕須逮濕李郎落落竒丈夫美玉應須作圭璧<lb/>
請將便腹包五車汲汲講摩如故疾<lb/>
　　䝉恩守東魯不意流落之餘聖朝升之藩鎮感而<lb/>
　　成詩復用李文舉韻<lb/>
我詩四十心不動寵辱悠悠付春風聖朝湔洗諸老成<lb/>
顧我衰晚名亦共魯人詩書乆寂寞間壁不歸書府送<lb/>
道衰洙泗忽千載後來為政誰輕重平時擇守要有補<lb/>
<pb n="KR4d0089_WYG_010-10b"/>
豈但坐使民供貢吾邦邑子有㳺夏未肯無言受愚弄<lb/>
天王有意蘇疲俗何術與紓鞭箠痛應須問道東家翁<lb/>
必也斯民使無訟<lb/>
　　逰武昌<lb/>
一葉横江凌浩𣺌李君見我迎門笑鵝黄初熟醅旋壓<lb/>
書室焚香地新掃淋漓歌笑不知夜竹榻枕藉眠諸少<lb/>
老人被煖覺獨晩驚起東南日如燒四明陳子定愛客<lb/>
生火寒廰邀我到盤殽香潔具俄頃鱠斫寒魚初出沼<lb/>
<pb n="KR4d0089_WYG_010-11a"/>
仲謀霸氣乆寂寞元子亭基尚危峭荆榛荒梗上石磴<lb/>
人物清江開野廟暮投明府快一飲主意殷勤賔屢釂<lb/>
星河破碎歸中夜明日清淮理歸棹王家園館静人眼<lb/>
挂壁於菟疑欲齩殺雞為黍辦倉卒看畫烹茶每醉飽<lb/>
還家閉門空寂厯勝境目前皆了了兹遊可再誰汝嗇<lb/>
老懶似不能輕矯西山得霜瘦如削蕭寺峥嶸出粉篠<lb/>
幸予腰髀猶足使與子凌寒恣逰眺<lb/>
　　春日<lb/>
<pb n="KR4d0089_WYG_010-11b"/>
堂堂春日躍出山郊原草木皆清新千紅萬紫各有態<lb/>
正自酬酢勞精神短籬誰家小桃李雖復幽陋亦可人<lb/>
但知痛飲莫辭病數年幽憂難具陳<lb/>
　　送孫志康赴髙陽<lb/>
三觴草草豈足飲聊具數刻留君歡年來故友半零落<lb/>
每念及此傷肺肝淮陽窮栖幸見子胷中鬰結為少寛<lb/>
奈何舍我去不顧薄宦謀食何艱難陳郊窮秋苦雨霽<lb/>
積雨未受短日乾念君匹馬走坡坂䝉犯霜雪勤征鞍<lb/>
<pb n="KR4d0089_WYG_010-12a"/>
吾遭坎壈皆自取之燕何得南其轅雖然男子豈常爾<lb/>
且復養此凌雲翰<lb/>
　　贈李徳載二首<lb/>
我家外翁天下士欲以文章付孫子愛君丱角巳食牛<lb/>
屬書筆下無停字願君飽讀大父書學到莫憂名不似<lb/>
重教我輩見風流更以餘波變鄉里<lb/>
長翁波濤萬頃陂少翁巉秀千尋麓黄郎蕭蕭日下鶴<lb/>
陳子峭峭霜中竹秦文蒨藻舒桃李晁論峥嶸走金玉<lb/>
<pb n="KR4d0089_WYG_010-12b"/>
六公文字滿人間君欲高飛附鴻鵠<lb/>
　　秋曉<lb/>
老人不睡秋夜長五更鼓角鳴東堂悲蛩牀下欲無語<lb/>
黄葉瓦清新有霜雁聲相應江南北斗杓欲下天中央<lb/>
老人山尊有美酒岸中先酌一杯嘗<lb/>
　　東方<lb/>
東方未明更五鼓星河寥寥寒雁度鐺鐺鳴鐸誰家車<lb/>
陌上驅牛輾霜去北風吹面足踏冰村南早飯天未明<lb/>
<pb n="KR4d0089_WYG_010-13a"/>
年年輸税洛陽城慎莫後期官有刑<lb/>
　　寒蛩<lb/>
寒蛩振翼聲騷騷夜深月影在蓬蒿老人雖眠睫不交<lb/>
愁牕人寂燈無膏荒城鳴金睥睨髙北斗下挹江南濤<lb/>
悲笳三奏老雞號晨光出山開泬寥<lb/>
　　　秋雨小酌贈賈七<lb/>
出門秋雨泥漫漫嗟我后土何時乾官曹事休歸舍卧破屋浙<lb/>
浙西風寒弱妻傾榼勸我起稚子笑語争杯盤我生樂事但如<lb/>
<pb n="KR4d0089_WYG_010-13b"/>
此為爾一醉愁腸寛仕途翩翩鬬巧捷華裾鮮縠相追攀老<lb/>
来百事覺羞恥懶伴兒女塗鉛丹賈郎豪華獨異我粉腮玉<lb/>
指雙鵶鬟清眸侑酒醉百醆肯咀貧甕寒虀酸堂前菊花日<lb/>
以好落砌槭槭梧桐殘當謀痛飲待九日豪氣一壓龍山桓<lb/>
　　山海<lb/>
愚公移山寜不智精衛填海未必癡深谷為陵岸為谷<lb/>
海水亦有揚塵時杞人憂天固可笑而不憂者安從知<lb/>
聖言世界有成壊况此馬體之毫釐老人行世頭已白<lb/>
<pb n="KR4d0089_WYG_010-14a"/>
見盡世間惟歎息俛眉袖手飽飯行那更從人問通塞<lb/>
　　將至官坡登一土岡望復州作<lb/>
茫茫夢澤連禾黍斷壠横岡散平楚登髙試望竟陵城<lb/>
孤煌落日知何處舊逰如夢去莫挽客愁冉冉還如故<lb/>
他年若問鴻軒人堂下薔薇應觧語<lb/>
　　送子野大夫罷兖倅歸汶上<lb/>
愛君記覽老不衰日日早起先鳴雞白頭未䝉國士知<lb/>
佐郡秩滿寂寞歸我辭魑魅得一麾逄君話舊相嗟咨<lb/>
<pb n="KR4d0089_WYG_010-14b"/>
㡬年東壁無光輝不知武庫實在兹上書薦君非我職<lb/>
臨分一醉當無辭<lb/>
　　晨起苦寒<lb/>
夜霜漫屋風折竹我乃與君在空谷平生一衲度嚴寒<lb/>
塊守深爐體生粟大潘借馬貸監河小潘無事仰屋歌<lb/>
妻兒號寒劇雁鵝詩書滿腹將何如<lb/>
　　舟次安州孝感縣偶感寒疾卧病舟中復大風不<lb/>
　　可觧舟晩方離去<lb/>
<pb n="KR4d0089_WYG_010-15a"/>
船頭風聲鳴萬鼓扁舟繫䌫沙邊樹船中病客晝閉篷<lb/>
睡起空江日亭午雞犬蕭條數家縣市聲巳變淮南語<lb/>
長年三老喚不醒一葉波間去如舞<lb/>
　　和大雪折木<lb/>
季秋木葉未全落西風巻雲飛雪作奔騰傾倒來不停<lb/>
頃刻山川失寥廓白頭老翁仰天歎一生未見可吁愕<lb/>
但悲無食饑凍死何暇更議隂陽錯樵車不來椽數盡<lb/>
仰徹屋茅烹莧藿坐愁窮臘安可度律管未改初冬朔<lb/>
<pb n="KR4d0089_WYG_010-15b"/>
我居堂前有大榆百年老幹龍鱗剥夜聲疑是神物伐<lb/>
參天大枝脆如斮披簷擲瓦事未測起坐明燈徹其幄<lb/>
命乖乆遭窮鬼笑當慮壓覆崩厥角鹿山長官當此時<lb/>
髙樓大飲縱歡謔兩邦相隣無百里誰謂同時異憂樂<lb/>
尚能怨嗟念窮苦喜君于物心不薄百里饑寒仰長官<lb/>
勉充此心救民瘼<lb/>
　　冬懐二首<lb/>
牕南積雪髙三尺二更月出連牕白爐裏石瓶鳴細泉<lb/>
<pb n="KR4d0089_WYG_010-16a"/>
燈前病叟搘書策家人嵗晚貯梨栗倒榼寒醪有殘滴<lb/>
三杯取醉萬事平兼味重裘定何益<lb/>
山陽賢者有徐子親没十年哀不巳精誠感天天為悲甘露常<lb/>
沾墳樹枝徐子行年過五十衣不披體常苦飢天公盍使少富<lb/>
足甘露萬斛真何為虛恩浮惠天猶爾安得世人無巧偽<lb/>
　　和應之簷雀<lb/>
羣兒探雀雛雀母悲且鳴萬物雖異性愛子均一情母<lb/>
心于子誰不憐爾胡棄子當道邊諒非人情不如鳥使<lb/>
<pb n="KR4d0089_WYG_010-16b"/>
之至此必有原<lb/>
　　自廬山回過富池隔江遥禱甘公祠求便風至黄<lb/>
　　瀝酒而風轉日行二百里明日風猶未巳又風勢<lb/>
　　徐緩不奔駛可畏甘公蓋吳將甘寧云<lb/>
江邊古祠吳甘公徃來祭禱嚴且恭我離匡山巳經宿<lb/>
舟挽不進篙工慵沙邊朝服遙致禱澆酒未竟天回風<lb/>
一帆百里至還作不徐不疾來雍容我生乆巳甘困滯<lb/>
神亦何事特哀窮但疑神理與人異意誠詞直無不通<lb/>
<pb n="KR4d0089_WYG_010-17a"/>
林皇夜泊若平地疑有鬼物驅蛟龍天明旗腳向北指<lb/>
舟子笑語開船蓬<lb/>
　元符庚辰某同男秬率潘仲逹同遊匡山六月望日<lb/>
　齊安罷官歩登客舟過樊口李文叔棹小舸相送遂<lb/>
　下巴河上靈巗寺寺有何與很石記云昔孫仲謀伐<lb/>
　壽春于此祀天祭江刑白馬故山名馬祈寺有法堂<lb/>
　頗華敞因與潘李飲酒賦詩其中明日至蘄陽登梁<lb/>
　昭明太子廟遂宿具禱順濟乃發候風林皇港見江<lb/>
<pb n="KR4d0089_WYG_010-17b"/>
　中黒物類獺又有尾鬛相逐馳乆之激水髙數尺風<lb/>
　定而去過道士磯石壁色正青插水中又十里所過<lb/>
　五兩磯遂泊富池禱甘公祠晨發富池望匡山諸峰<lb/>
　半皆在雲中晡時至潯陽捨舟登陸晚宿太平觀冷<lb/>
　翠亭時十八日也十九日過鄒志完晚大雨將醮雨<lb/>
　霽中夕醮罷復雨觀人異之二十日逰東林觀神運<lb/>
　殿禮逺公像見晉安帝輦逰達磨院遂登白公草堂<lb/>
　讀歐陽文忠公題石上五杉閣而歸晩浴東林納凉<lb/>
<pb n="KR4d0089_WYG_010-18a"/>
　神運之南望香爐天池化城二十一日出山此其大<lb/>
　畧其詳屬潘郎潤色<lb/>
　　風駛浪湧仲逹喜其快因作一篇<lb/>
人生不欲甚快意遲速到家還一致向來白浪涌如山<lb/>
舟中呀呷幾䘮氣我師禪祖學不動頗覺蒼茫忘定慧<lb/>
慿河不悔聖所非君勿為笑而為戒<lb/>
　<lb/>
　<lb/>
<pb n="KR4d0089_WYG_010-18b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　柯山集巻十<lb/>
</p>
<p>
</p>
  </div>
<div>
<head>柯山集巻十一</head> <lb/>
    <p>
<pb n="KR4d0089_WYG_011-1a"/>
欽定四庫全書<lb/>
　柯山集巻十一<lb/>
　　　　　　　　　　　　　宋　張耒　撰<lb/>
　七言古詩<lb/>
　　羙哉<lb/>
羙哉洋洋清潁尾西通天邑無千里舸艤大艑起危檣<lb/>
淮潁耕田歲收米茫茫陂澤帯平原古時溝澗還相連<lb/>
昔人屯田戍兵處今人阡陌連丘墓今年雨足種麥多<lb/>
<pb n="KR4d0089_WYG_011-1b"/>
北風吹葉鳴空柯髙城囬望鬰嵯峨豐年閭井聞笙歌<lb/>
河邊古堤多老栁去馬來船一囬首百年去住不由人<lb/>
歲暮天寒聊飲酒<lb/>
　　西風<lb/>
西風吹屋絡緯鳴星河錯落巳三更軍城傳警萬家靜<lb/>
山堂含風遥夜清雲收纎月映山盡天轉北斗向江傾<lb/>
舍南髙林栖鶴鶂危枝髙巢雛夜驚<lb/>
　　觀梅<lb/>
<pb n="KR4d0089_WYG_011-2a"/>
北風號夜天雨霜屋東梅花晨洗妝老人旦起萬境寂<lb/>
一笑向我吹㣲香風月精神珠玉骨冰雪簪珥瓊瑶璫<lb/>
天姝星艶下人世靈真髙秀無比方老人年年被香惱<lb/>
學道無力時清狂吟詩覓句苦無味剪枝插頭羞鬢蒼<lb/>
眼窺手採心愛惜倘可取餌充朝糧不如痛飲臥其下<lb/>
醉魂為蝶棲其房<lb/>
　　魯直恵洮河緑石研冰壺次韻<lb/>
洮河之石利劍矛磨刀日解十二牛千年邊地困沙礫<lb/>
<pb n="KR4d0089_WYG_011-2b"/>
一日見賓來中州黄子文章妙天下獨有八馬森幢旒<lb/>
平生筆墨萬金值竒煤利翰盈箧收誰持此研参案几<lb/>
風瀾近手寒生秋抱持投我棄不惜副以清詩帛加璧<lb/>
明牕試墨吐秀潤端溪歙州無此色野人齋房無玩好<lb/>
慙愧衣冠陳裸國晁侯碧海為文詞盤薄萬頃澄清漪<lb/>
新篇來如徹札箭勁筆更似劃沙錐知君自足報蒼璧<lb/>
愧我空賦瓊瑰詩<lb/>
　　福昌秋日效張文昌二首<lb/>
<pb n="KR4d0089_WYG_011-3a"/>
秋野無人秋日白禾黍登埸風索索豆田黄時霜已多<lb/>
桑蟲食葉留空柯小蝶翩翩晩花紫野鶉啄粟驚人起<lb/>
洛陽西原君莫行秋光處處繫人情<lb/>
黄葉蕭蕭秋水清田中日午村雞鳴埸邊九月禾黍熟<lb/>
空原雉飛飽新穀棗籬蟲鳴村路曲道邊古墳生野菊<lb/>
人稀田濶草茫茫洛陽秋聲能斷腸<lb/>
　　贈張嘉甫<lb/>
浮舟大江里三千歸掃先隴清淮壖杜門古寺厭岑寂<lb/>
<pb n="KR4d0089_WYG_011-3b"/>
夢寐清潁如家山汝隂昔謬稱刺史自愧何術甦恫瘝<lb/>
平生為吏甘賤拙敢作蟊賊傷民田未憂懷甎撃之去<lb/>
乃欲築室買一廛簞瓢三畆易辦耳寄聲父老不汝干<lb/>
長淮清冬龍蜃蟄放舟出郭天宇寛浮梁横前嫋可䌫<lb/>
金塔卻立儼莫攀髯張㓜好此竒服白壁刻佩鳴玦環<lb/>
抱持㣲學不忍棄清明竹林遭削刪三年江湖友魑魅<lb/>
一日寳府觀璵璠漸消鄙吝心自喜追計存没涕亦澘<lb/>
尋山把酒豈易得客路霰雪衣裘單塵埃可洗憂可豁<lb/>
<pb n="KR4d0089_WYG_011-4a"/>
待君一酌玻璃泉<lb/>
　　題江州琵琶亭<lb/>
危亭古榜名琵琶尚有楓葉連荻花嗚呼司馬則巳矣<lb/>
行人徃來皆嘆嗟司馬風流映千古當日琵琶傳樂府<lb/>
江山寂寞三百年潯陽風月知誰主我今單舸犯江潭<lb/>
徃來略巳遍東南可憐千里傷心目不待琵琶淚滿衫<lb/>
　　予官竟陵時李文舉嘗以事至郡同逰西禪刹陸<lb/>
　　子泉烹茶酌酒甚歡也今歳予移官齊安文舉自<lb/>
<pb n="KR4d0089_WYG_011-4b"/>
　　武昌渡江過我與之飲酒念西禪舊事相與慨然<lb/>
此生放蕩隨羣動一覺竟陵瀟洒夢江山喚我此中來<lb/>
卻愁風月無人共李侯年少能思我朅來兩槳歸潮送<lb/>
不辭薄酒與君飲坐覺西山夕烟重西禪舊逰巳陳迹<lb/>
壁間陸子塵生供石欄古井誰知味只有松風自成弄<lb/>
愛君為吏無俗韻快誦離騷飲仍痛不嫌寂寞過我來<lb/>
古縣年豐少爭訟<lb/>
　　乞錢穆公給事丈新賜龍團<lb/>
<pb n="KR4d0089_WYG_011-5a"/>
閩侯貢璧琢蒼玉中有掉尾寒潭龍驚山作春山不覺<lb/>
走馬獻入明光宫瑤池侍臣最先賜恵山乳泉新破封<lb/>
可得作詩酬孟簡不須載酒過揚雄<lb/>
　　將至都下<lb/>
竟陵南望稻新熟夢澤悠悠傷逺目春風嶺上望齊安<lb/>
太昊城邊攬秋菊那知歳暮東州客太山蒼寒曉霜白<lb/>
雲收霧捲日月明却上天衢瞻五色敝裘疲馬古道長<lb/>
九旬刺史歸空囊歸去故人應笑我滿衫清淚説潯陽<lb/>
<pb n="KR4d0089_WYG_011-5b"/>
　　題韓幹馬圖<lb/>
頭如翔鸞月頰光背如安輿鳬臆方心知不載田舍郎<lb/>
猶帯開元天子紅袍香韓幹冩時國無事緑樹隂低春<lb/>
晝長兩髯執轡儼在傍如瞻馳道黄屋張北風揚塵燕<lb/>
賊狂廐中萬馬歸范陽天子乘騾蜀山路滿川苜蓿為<lb/>
誰芳<lb/>
　　罔沙阻風<lb/>
大江春風浪如屋客舟迎風罔沙宿連檣接柂古岸傍<lb/>
<pb n="KR4d0089_WYG_011-6a"/>
岸頭無人春草緑船頭日出炊烟起買魚携菜來就市<lb/>
漁人水惡不出門蕭條野市無雞豚堤邊紙錢灰若雨<lb/>
沽酒賽神巫降語南人艇子不避風横江五兩翩翩去<lb/>
　　寄曼叔求酒<lb/>
青衫畿丞頑不羞三十持板拜督郵歸來無物與消愁<lb/>
典衣沽酒寒無裘囊空酒貴不可得縮手愁坐凝雙眸<lb/>
秋風破屋冷颼颼夜長不眠吟掉頭豈無鄰家酒可偷<lb/>
簡書縳汝如窮囚淮陽冬醪滑勝油唇焦不飲已經秋<lb/>
<pb n="KR4d0089_WYG_011-6b"/>
汲公直聲聞九州小子昔也從公逰憫憐憔悴賜顔色<lb/>
時丐餘酌濡其喉軍厨嵯峨糟作丘萬甕沸響玉蟻浮<lb/>
轍魚所願斗水逰不敢多取煩陽侯玉缾未至涎已流<lb/>
想見㶑灔浮金甌歌成緘書還自咻一醉猶須越境謀<lb/>
　　題吴熈老風雲圖<lb/>
雨脚横空萬牛弩烈風吹山山欲仆草披木㧞何足道<lb/>
大江翻瀾失洲渚路旁失轡者誰子道阻且長泥沒屨<lb/>
鞭驢挽車亦何急目眩心摇行不顧我生飄蓬慣羈旅<lb/>
<pb n="KR4d0089_WYG_011-7a"/>
顧爾艱難逄亦屢衲被䝉頭不下堂且與身謀安穏處<lb/>
　　京師阻雨二首<lb/>
深泥漫漫汚后土長安閉門三日雨頑雲不動風伯愁<lb/>
飛電更相雷師怒陽烏力弱不自持天漏已寛無石補<lb/>
麥蛾禾耳不足憂當念為魚救無禹<lb/>
大雨三日泥三尺駿馬髙車行不得我有蹇驢安敢騎<lb/>
閉户髙眠朝至夕誰家髙堂半夜秋軟綺輕紈換絺綌<lb/>
朱門樂事無時無爾自賤貧空太息<lb/>
<pb n="KR4d0089_WYG_011-7b"/>
　　應龍<hi>原注海州胊山有龍潭人傳有龍</hi>
應龍未遇風雲起仰活泥沙數尺水彼能坐致千里澤<lb/>
可憐一掬何難致時哉未遇可奈何一掬雖㣲安敢易<lb/>
誰能寄語潭中魚相聚須臾莫相忌<lb/>
　　田家三首<lb/>
野塘積水緑可染舍南新桞齊如剪去冬雪好麥穂長<lb/>
今日雨晴初擇繭東家饋黍西舍迎連臂踏歌村市晚<lb/>
婦騎夫荷兒扶翁月出橋南歸路逺<lb/>
<pb n="KR4d0089_WYG_011-8a"/>
社南村酒白如餳鄰翁宰牛鄰媪烹插花野婦抱兒至<lb/>
曳杖老翁扶背行淋漓醉飽不知夜祼股掣肘時歡爭<lb/>
去年百金易斗粟豐歳一飲君無輕<lb/>
新見鵲銜庭樹枝黄口出巢今巳飛栗留啄椹桑葉老<lb/>
科斗出畦新稻齊田家苦作候時節汲汲未免寒與飢<lb/>
去來暴取獨何者請視七月豳人詩<lb/>
　　海州道中二首<lb/>
孤舟夜行秋水廣秋風滿帆不摇槳荒田寂寂無人聲<lb/>
<pb n="KR4d0089_WYG_011-8b"/>
水邊跳魚翻水響河邊守罾茅作屋罾頭月明人夜宿<lb/>
船中客覺天未明誰家鞭牛登隴聲<lb/>
秋野蒼蒼秋日黄黄蒿滿田蒼耳長草蟲咿咿鳴復咽<lb/>
一秋雨多水滿轍渡頭鳴舂村逕斜悠悠小蝶飛豆花<lb/>
逃屋無人草滿家纍纍秋蔓懸寒𤓰<lb/>
　　女几祠下<lb/>
山邊白雲閒不掃廟前土馬荒春草山下松花龍甲光<lb/>
東風古柏吹煖香朝霞為裳水為佩守廟千年老龍在<lb/>
<pb n="KR4d0089_WYG_011-9a"/>
清風掃堂神暮還山頭月出溪潺潺<lb/>
　　馬周<lb/>
馬周未遇虯鬚公布衣落魄來新豐一樽獨酌豈無意<lb/>
俗子不觧知英雄賢豪相逄自相得一語君王見胷臆<lb/>
當時豈不為人言聾耳安能為君側<lb/>
　　南山<lb/>
南山鳳凰雙翅垂口不妄食腹苦飢山前老鳶飽腐䑕<lb/>
憑恃風日羣逰嬉俯身視鳳有驕色鳳不汝較空嗟咨<lb/>
<pb n="KR4d0089_WYG_011-9b"/>
九韶一奏為君舉坐看百鳥相隨飛<lb/>
　　福昌北秋日村行二首<lb/>
秋野無人秋日白黍黍登埸秋索索豆田黄時霜巳多<lb/>
桑蟲食葉留空柯小蝶翩翩晩花紫野鶉啄粟驚人起<lb/>
洛陽西原君莫行秋光處處傷人情<lb/>
黄桑蕭蕭新雨晴田中日午村雞鳴埸頭九月禾黍熟<lb/>
空原雉飛飽新穀棘籬蟲鳴村路曲路邊古墳生野菊<lb/>
人稀田闊草茫茫洛陽秋聲能斷腸<lb/>
<pb n="KR4d0089_WYG_011-10a"/>
　　歳暮歎三首<lb/>
秋日苦短秋雲多北風蕭蕭洛水波<hi>案此下脱一句</hi>長林撑空<lb/>
葉餘柯鳴雁高飛去不息晩花悠悠能幾何洛陽經年<lb/>
客未去歳暮搔首空悲歌<lb/>
寥寥野空禾黍荒北風日夜鳴空桑南山碧天青不極<lb/>
𣺌𣺌洛水東流長山空水寒行客少鴻雁飛急天初霜<lb/>
蕭蕭窮谷歳已晩嗟我再補冬衣裳<lb/>
南山蒼蒼秋季月北風如刀青石裂山隂半夜寒欲冰<lb/>
<pb n="KR4d0089_WYG_011-10b"/>
晩望高峰看新雪白衫少年臂鷹去暮歸飲酒烹孤兎<lb/>
強弓一斛尚可彎更欲射獵窮吾年<lb/>
　　一畝<lb/>
一畝秋蔬半成實竈突無烟已三日良人傭車斃車下<lb/>
老婦抱子啼空室秋風九月天巳寒飢腸不飽衣苦單<lb/>
我身為吏救無術坐視啼泣空汍瀾<lb/>
　　洛水<lb/>
洛水秋深碧如黛亂石縱横㵼鳴瀬清明見底不留塵<lb/>
<pb n="KR4d0089_WYG_011-11a"/>
日射澄沙動璣貝南山秋風已蕭瑟倒影上下迷空翠<lb/>
何當載酒縱扁舟一尺鯉魚寒可鱠<lb/>
　　秋風三首<lb/>
秋風蕭蕭洛川渡水碧沙寒飛白鷺波頭伐木欲成梁<lb/>
落日樵蘇下山去山頭九月雪一尺山民燃薪當𥜗袴<lb/>
石田收薄婦子飢歳晚苦寒安可度<lb/>
秋風蕭蕭吹野桑田家黍稷初登埸雉肥兔飽鷹隼健<lb/>
水落沙冷魚龍藏長淮烟波𣺌千里悵望搔首山川長<lb/>
<pb n="KR4d0089_WYG_011-11b"/>
二年薇蕨苦不飽長安裘馬多輝光<lb/>
昏鴉歸栖暮天迥新月娟娟水中影秋聲索索起桑麻<lb/>
古道人歸烟火静公庭吏稀霜樹老藥檻雨多幽菊盛<lb/>
山家生事飽暗知野果村醪遣朝暝<lb/>
　　感春三首<lb/>
我昨西來到昌谷主人致酒留我宿坐中少年美如玉<lb/>
高歌清懽春夜促還家病酒對殘春東風落花吹滿屋<lb/>
出無與語歸閉門安得萬里馳吾足<lb/>
<pb n="KR4d0089_WYG_011-12a"/>
我昔東行花始開我自東歸花半摧萬紅辭林捲風去<lb/>
坐見錦繡䝉蒼苔南山朝雲鳩逐婦日暮㣲雨蕭蕭來<lb/>
一春晴明苦難得掩蔽風日知誰哉<lb/>
悠悠朝興暮還息官閒事少門無客空山多隂春雨足<lb/>
飢馬蕭蕭空伏櫪文章工巧謀愈疎顔鬢衰遲進無䇿<lb/>
繫身五斗爾自為何用中宵空嘆息<lb/>
　　又三首<lb/>
亦知春歸不可留有情未忘寜免愁平田茫茫芳草合<lb/>
<pb n="KR4d0089_WYG_011-12b"/>
清洛不斷波悠悠傷心千里寄雙淚催老此身初白頭<lb/>
問舍求田未成計青衫手板對人羞<lb/>
山民為生最易足一身生計資山木負薪入市得百錢<lb/>
歸守妻兒烹斗粟山林未盡終不憂衣食自足他無欲<lb/>
人生誰使愛功名萬慮千思撓心腹<lb/>
騎馬出門暮復歸出無所詣歸對誰妻兒具酒勸我飲<lb/>
兒稚笑語傍嬉嬉人生如此亦可樂安用軒冕生光輝<lb/>
九原可作欲誰與鹿門龎叟眞吾師<lb/>
<pb n="KR4d0089_WYG_011-13a"/>
　　去年<lb/>
去年四月多風雨麥秀不實農夫苦今年麥好風雨調<lb/>
萬口嗷嗷飢待哺何事今晨還衣裌朝日無光寒惨切<lb/>
天工與物無怨尤安用日與人為仇<lb/>
　　謝李剛中<lb/>
齋郎好詩風調清語中有骨自老成愈鑱愈出當有名<lb/>
朅來宣城蓋為傾文章不如金滿籯我昔曾力今乃懲<lb/>
少年平歩取公卿安用學此誤平生<lb/>
<pb n="KR4d0089_WYG_011-13b"/>
　　局中負暄讀書三首<lb/>
輝輝短景留寒光重裘不煖貪負陽老人背温一體康<lb/>
我欲持之獻天王天王九重居明光玉几翠被女侍傍<lb/>
人不我知謂我狂此心耿耿不敢忘歳云暮矣天雨霜<lb/>
且復持此飲一觴<lb/>
輝輝短景留寒光瓦簷霜濕梧桐黄老蛩不知秋已去<lb/>
白晝嘖嘖空啼墻歳云暮矣羈旅傷塊獨守此天一方<lb/>
牀頭書史談虞唐我言匪耄聼者狂<lb/>
<pb n="KR4d0089_WYG_011-14a"/>
輝輝短景不能春照我貧屋亦復仁虞淵道逺寒雲屯<lb/>
羲和愁思隕厥輪君不見志士憔悴甘賤貧塊處屋漏<lb/>
含悲辛重堂温室顛醉昏悠悠蒼天彼何人<lb/>
　　歳後三日<lb/>
春風攪空如怒濤春日寂寂在蓬蒿衡門鳥雀舞不下<lb/>
西園桃李氣已嬌天邊碧雲空漠漠門外荒草還迢迢<lb/>
人生幾何春復夏可但白首隨漁樵<lb/>
　　和陽念三自武昌至京師<lb/>
<pb n="KR4d0089_WYG_011-14b"/>
三年别我客荆州一日長安從我逰愛君詩有春草句<lb/>
使我神逰黄鶴樓江山望爾欲穿眼見我驚嗟秋鬢短<lb/>
扁舟可辦吾欲東年來五湖魂夢中<lb/>
　　二十三日晨欲飲求酒無所得戲作<lb/>
張君所欲一壺酒百計經營卒無有夜來客至缾已空<lb/>
晨起欲飲還戒口努力忍窮甘寂淡人間萬事如反手<lb/>
百壺一醉有底難造物戲謔君須受<lb/>
　　贈翟公巽<lb/>
<pb n="KR4d0089_WYG_011-15a"/>
我昔出守來丹陽江流五月如探湯使君之居在山腹<lb/>
繞舍樹石何青蒼千年藥根蟠井底靈液浸灌通寒漿<lb/>
人言枸杞精變狗夜吠往往聞空廊金山蕩潏浪花裏<lb/>
一舸遥去隨魚郎最竒巖齋人跡少乳水時滴白石牀<lb/>
翠黿坡陀負日色白蹢掀舞占風祥我泊金山凡十日<lb/>
窮探力取無遺忘南風吹我渡江去已厭淮南塵土黄<lb/>
二十年間多少事身如疲馬起復僵淮南窮栖衆人後<lb/>
朝食不充藜莧膓公來衰顔得一笑側聼髙論驚尋常<lb/>
<pb n="KR4d0089_WYG_011-15b"/>
窮閻過我坐至暮滿懐珠玉無秕穅乃知世間有清議<lb/>
未可盡以已意量精金白璧天所寳理無破碎委道旁<lb/>
半年耳冷不聞此過公矍然神激昂論文自顧已老醜<lb/>
從事理絶隨飛翔斯文有属不但爾因公作詩我涕滂<lb/>
　　讀中興頌碑<lb/>
玉環妖血無人掃漁陽馬厭長安草潼關戰骨高於山<lb/>
萬里君王蜀中老金戈鐵馬從西來郭公凛凛英雄才<lb/>
舉旗為風偃為雨洒掃九廟無塵埃元功髙名誰與紀<lb/>
<pb n="KR4d0089_WYG_011-16a"/>
風雅不繼騷人死水部胷中星斗文太師筆下蛟龍字<lb/>
天遣二子傳將來高山十丈磨蒼崕誰持此碑入我室<lb/>
使我一見昏眸開百年廢興增歎慨當時數子今安在<lb/>
君不見荒涼浯水棄不收時有逰人打碑賣<lb/>
　　將至嶺下作<lb/>
竟陵南風稻新緑夢澤悠悠傷逺目春風嶺上望齊安<lb/>
太昊城邊攬秋菊那知歳暮東州客太山蒼寒曉霜白<lb/>
霜收霧逺日月明却上天衢瞻五色敝裘疲馬古道長<lb/>
<pb n="KR4d0089_WYG_011-16b"/>
九旬刺史歸空囊歸去故人應笑我滿襟清淚説淮陽<lb/>
　　塞獵<lb/>
十月北風燕草黄燕人馬飽弓力强虎皮裁鞍雕羽箭<lb/>
射殺隂山雙白狼青氊帳髙雪不濕擊鼓傳觴打令急<lb/>
單于半醉解貂裘昭君獨抱琵琶泣<lb/>
　　耒病臂比已平獨挽弓無力客言君為史官何事<lb/>
　　挽弓戲作此詩<lb/>
君不見吾鄉少年曹子桓文章七歩相後先有時擲筆<lb/>
<pb n="KR4d0089_WYG_011-17a"/>
事戈獵邀輕截駿馳平原濊貊名弓燕代馬射雉歸來<lb/>
燕清夜一聞驚倒荀令君何物書生乃知射我雖把筆<lb/>
笑腐儒束腰待懸玉鹿盧自從病臂憂親友百嗜為之<lb/>
心一枯降癘無名天悔禍奪之而與復完軀但慙未使<lb/>
杯安肘猶負當年門掛弧便使凄涼身未伏畧聞弓馬<lb/>
氣猶麤莫謂早衰須䄂手將軍臂折尚平吳<lb/>
　　踵息齋<lb/>
物之有知者恃息物之有息知為賊天長地久載元氣<lb/>
<pb n="KR4d0089_WYG_011-17b"/>
天地無心故無極君知一身誰主持六塵縁影工伎兒<lb/>
發生變幻不暫止令汝鼻息無停時喘呼呀呷生至死<lb/>
去今已逺何由歸眞人嗒然吾喪我能使炎火為寒灰<lb/>
中空無宰氣不使内自升降如靈龜深之又深乃至踵<lb/>
根深蒂固凝不動超然内外無死地梨棗華實龍虎用<lb/>
眞人示我尺素書萬巻丹經不勞誦他年緑髪對銅狄<lb/>
卻視吾齋眞作夢<lb/>
　　喜晴<lb/>
<pb n="KR4d0089_WYG_011-18a"/>
朝㸔東南雲物好便有清風収濁潦吾知天意将悔禍<lb/>
約束蛟龍便粳稻山川轉眼異明晦冠屨宜人亦輕燥<lb/>
㣲凉入堂酒味好一杯徑醉愁如掃清幽枕簟東牕下<lb/>
曉睡老雞呼不覺<lb/>
　　大風與楊念三飲次作此<lb/>
北風黄雲巻飛沙吹暗長安百萬家温爐對酒慎勿出<lb/>
且㸔酒靣生浮花我為吟詩說雲夢荆江洞庭方洶湧<lb/>
吟成飲君三百盃莫學雪中驢酸哀<lb/>
<pb n="KR4d0089_WYG_011-18b"/>
　　寄道公<lb/>
知公鼻祖冬之日謫向江山冷無匹粹然真氣滿輕軀<lb/>
自言位次神仙秩同輩幾人始謝老惟公躚躚居第一<lb/>
鸞腰不舞自欲飛神屨瞥波原不濕永巷春深簾幕幽<lb/>
西都有人名莫愁我老摧頽乖舊約空能時作夢中逰<lb/>
　<lb/>
　<lb/>
　柯山集巻十一<lb/>
</p>
<p>
</p>
  </div>
<div>
<head>柯山集巻十二</head> <lb/>
    <p>
<pb n="KR4d0089_WYG_012-1a"/>
欽定四庫全書<lb/>
　柯山集巻十二<lb/>
　　　　　　　　　　　　　宋　張耒　撰<lb/>
　七言古詩<lb/>
　　東海有大松土人相傳三代時物其狀偉異詩不<lb/>
　　能盡因讀徐仲車五花栁枝之作作此詩以激之<lb/>
詩翁爱花復愛栁長歌髙吟半酣酒自言二物天下竒<lb/>
爱之不厭形于詩嗟予所愛翁未見我昔東遊窮海甸<lb/>
<pb n="KR4d0089_WYG_012-1b"/>
波濤四絶大島中上有太古不死之長松千人袢延坐<lb/>
其下仰見翠葉迷蒼穹巨鰲竭力負不起鵬栖僅借卑<lb/>
枝容人言海若此其圉鱗甲百萬屯蛟龍又云海怪乆<lb/>
不死守䕶山麓蟠其躬天空海濶風力壯敲戞簸蕩聲<lb/>
無窮軒轅張樂奏未己筍<graphic n="KR1607" url="https://raw.githubusercontent.com/kanripo/KR-Gaiji/master/images/KR1607.png" mimeType="image/png"/>百萬喧笙鏞鬼神不欲人<lb/>
屢見䕶以萬疊青山峰爱之未免困寂寞坐見雨露霑<lb/>
蒿蓬東臯吟翁天下才海岳秀氣天所鍾豈惟文章繼<lb/>
騷雅胸中術業窺䕫龍如何<hi>案此下脫五字</hi>失所因與兹松同<lb/>
<pb n="KR4d0089_WYG_012-2a"/>
詩翁勿愛花與栁軟弱但觧争纎穠春英零落化為土<lb/>
夏葉狼藉工巢蟲嬌兒姹婦最入眼丈夫所志當英雄<lb/>
何當與君渉海去結茅松下甘長終<lb/>
　　讀蘇子瞻韓幹馬圖詩<lb/>
我雖不見韓幹馬一讀公詩如見者韓生畫馬常苦肥<lb/>
肉中藏骨以為竒開元有臣善司牧四十萬匹屯山谷<lb/>
養之罕用食之豐力不曽施空長肉韓生圖像無乃然<lb/>
我謂韓生巧未全君不見昔時騏驥人未得飢守鹽車<lb/>
<pb n="KR4d0089_WYG_012-2b"/>
惟有骨昂藏不受塵土侵伯樂未來空佇立騏驥乏食<lb/>
肉常臞韓生不寫瘦馬駒誰能為驥傳之圖不如凡馬<lb/>
飽青芻<lb/>
　　再和馬圖<lb/>
我年十五遊闗西當時惟揀惡馬騎華州城西鐡驄馬<lb/>
勇士十人不可羈牽來當庭立不定兩足人立迎風嘶<lb/>
我心壯此寜復畏撫鞍躡鐙乘以馳長衢大呼人四走<lb/>
腰稳如植身如飛撟邉争道挽不止側身逼墜壕中泥<lb/>
<pb n="KR4d0089_WYG_012-3a"/>
懸空十丈纔一擲我手失轡猶攢蹄回頭一躍已在岸<lb/>
但見滿道人嗟咨闗中地平草木短盡日散漫遊㤀歸<lb/>
驅馳寜復受鞭策進止自與人心齊爾來十年我南走<lb/>
此馬嗟嗟入誰手楚鄉水國地卑汙人盡乘船馬如狗<lb/>
我心未老身已衰夢寐時時猶見之想圖思畫忽有感<lb/>
况復慷慨吟公詩逹人遇境貴不惑世有尤物常難得<lb/>
寜能使我即無情搔首長歌還歎息<lb/>
　宿龜山寺下贈旻師<lb/>
<pb n="KR4d0089_WYG_012-3b"/>
淮流赴海何時窮我生飄泊西復東山中老僧舊相識<lb/>
驚我非復當時容三年厯遍百憂患遷就汲汲如飛鴻<lb/>
人生易老古所歎如我安得顔長紅塵埃漫滅舊題壁<lb/>
枝葉已拱當時松我方奔走師巳老更念别此何時逢<lb/>
眼㸔故舊懐抱好宴坐不覺聴山鐘長淮日高人語絶<lb/>
惟有塔鈴鳴夜風<lb/>
　　寄子由先生<lb/>
先生四十猶不遇獨坐南都誰與語青衫弟子天下窮<lb/>
<pb n="KR4d0089_WYG_012-4a"/>
飢走京城困覊旅高門得飯暫見肉敝筐無實惟巢鼠<lb/>
樓頭酒貴不敢沽三百青銅輸杜甫强顔講學昧時宜<lb/>
漫自吟詩愁肺腑平生不解謁貴人况乃令嚴門者拒<lb/>
此生自料應常爾但願流年醉中度又思人世樂乃已<lb/>
此外紛紛何足數豫期歸日在凉秋想見西風蕩煩暑<lb/>
區區懐抱冀披豁一尊願駐東歸艣<lb/>
　　再寄<lb/>
宛丘之别今五年汴上留連纔一日殘生飄泊客東南<lb/>
<pb n="KR4d0089_WYG_012-4b"/>
憂患侵陵心若失先生神貎獨宛然但覺巖巖瘦而實<lb/>
有如霜露入秋山掃除繁蔚峯巒出自言近讀養生書<lb/>
頗學仙人餌芝术披尋圖訣得茯苓云是松間千嵗物<lb/>
屑而為食可不飢功成在久非倉卒上侔金石免毒裂<lb/>
下比草木為强崛涓涓潄納白玉津鍊以真元納之骨<lb/>
神仙自是人不知豈為難求廢其術我聞公說心獨嗟<lb/>
欲問太虛窮恍惚奈何不使被金朱乃俾枯槁思巖窟<lb/>
又觀世事不可常倚伏誰能定于一終身軒冕亦何頼<lb/>
<pb n="KR4d0089_WYG_012-5a"/>
况有朝升而暮黜何如端坐養形骸夀考康寜無天屈<lb/>
乃知豈即非良圖郤笑兒曹嗜糠籺青衫弟子昔受經<lb/>
賦分羈窮少倫匹自知無命作公卿頗亦有心窮老佛<lb/>
但思飽煖願即已妄意功名心實不終期策杖從公逰<lb/>
更乞靈丸救衰疾<lb/>
　　寄楊應之<lb/>
應之蹉跎三十九猶着青衫困塵垢髙才逸氣老益竒<lb/>
我每事之安敢友逢時則駕子何患有才未用誰之醜<lb/>
<pb n="KR4d0089_WYG_012-5b"/>
暴得從來失常速徐驅未用鞭其後掃除萬事付之命<lb/>
收拾至樂歸之酒聞公頗以飲自名我亦抗衡能至斗<lb/>
京師常恨酒不足貧旅僅得餬其口乃知一飲尚間闗<lb/>
功垂萬古知難偶百年痛飲乃良圖安用金朱裹枯朽<lb/>
我生自斷計已决君亦我徒能爾否揚眉鼠子事輕肥<lb/>
貶眼小兒夸謹厚須防仰嚇忌鵷雛更慮致魘逢芻狗<lb/>
獨醒不若餔其糟羣犬猶須避而走遭刑每笑嵇叔夜<lb/>
得計須師彭澤叟我官古邑洛之陽間有山川亦竒秀<lb/>
<pb n="KR4d0089_WYG_012-6a"/>
行當釀秫從子逰更以新詩相獻侑<lb/>
　　招潘郎飲<lb/>
老人夜短睡不足勃公牕外强知時五更未明語千萬<lb/>
更憎林間鵯鵊兒吹紅洗白雨三日吾園花在已離披<lb/>
一年春事坐如此白首窮謫歸無期念此徑須沽酒飲<lb/>
買魚烹肉勤妻兒更呼東隣好酒伴為我醉倒堦前泥<lb/>
　　郭圃送蕪菁感成長句<lb/>
蕪菁至南皆變菘菘美在上根不食瑶簪玉筍不可見<lb/>
<pb n="KR4d0089_WYG_012-6b"/>
使我每食思故國西鄰老翁知我意盈筐走送如雪白<lb/>
蒸烹氣味元不改今晨一日如還北孔明用蜀最艱窘<lb/>
百計掇拾無遺策當時此物助軍行渭上襃中有遣植<lb/>
英雄臨事䆒瑣屑終服竒才屈强敵想見躬耕自灌畦<lb/>
當時有意誰能測<lb/>
　　讀守道詩<lb/>
仁宗之初公有聲一世懦者聞之驚日行古義不顧俗<lb/>
師事孫子傳其經掃堂捧杖供賤役侍師之坐隨師行<lb/>
<pb n="KR4d0089_WYG_012-7a"/>
質疑問道無敢變當世始知師與生作為文章不徒發<lb/>
譏切時事排公卿俗儒毁譽無所出乃取過行為譏評<lb/>
過于仁義罪固小矯弊自合違中行人皆不及子獨過<lb/>
過者之罪誰為輕開編偶誦子詩句辭氣磊落嚴以清<lb/>
吟哦令我不能舎想見眉宇寒崢嶸高風一冺不可見<lb/>
安得壯士能經營惜哉朽骨不可作徂徠廢土知誰耕<lb/>
　　對雪呈仲車<lb/>
學堂嵗暮無來客殘雪漫漫風獵獵當庭古栁三四枝<lb/>
<pb n="KR4d0089_WYG_012-7b"/>
老翁㩦帚収殘葉二年閒散百事慵飢寒不自勤鉏鍤<lb/>
嚢空甑倒誰復救典衣買酒將空篋人間萬事苦難齊<lb/>
以醉驅愁最竒㨗大夫未死誰能測幽憂何自同兒妾<lb/>
飲酣耳熱詩興豪直上虛空恣凌躡飢喉凍噤誰與解<lb/>
正藉醺酣得嚅囁少年舉白未嘗辭漸老深杯見還怯<lb/>
何當共有種秫田免向官壚走書帖<lb/>
　　昨者<lb/>
昨者飛雹㡬破屋頗説四郊妨麥熟十日霖雨一日晴<lb/>
<pb n="KR4d0089_WYG_012-8a"/>
泥潦漫漫不容足凄風寒凉肅肌骨五月更衣初秋服<lb/>
草木傷摧亦可憐造物憑陵竟何欲隂陽錯行成疫癘<lb/>
君子慎疾防寒懊荒凉窮巷幸無他更勸髙眠飽饘粥<lb/>
　　已未四月二十二日大雨雹<lb/>
夜来飛雹驚我眠大者磊落㡬如拳起聴但覺屋欲動<lb/>
簷瓦破墜無復全是日晩晴星斗出鏡静萬里無雲烟<lb/>
乾坤變化竟誰使造作詭怪須臾間鄰家老翁髪己白<lb/>
云昔見此今十年木衰火濫氣浮洩激此隂沴成冰堅<lb/>
<pb n="KR4d0089_WYG_012-8b"/>
儒生臆度知是否天事誰得窮其源屋頭雛鴉失其母<lb/>
足傷翅折亦可憐<lb/>
　　遊楚州天慶觀觀高道士琴棊<lb/>
頺垣蒼蒼鎖喬木草滿荒庭不容足壞簷破壁秋雨餘<lb/>
蛛網蕭蕭風滿屋黄衣道人出迎客野態生踈脫拘束<lb/>
圍棊盡掃一堂空烹茶旋煮新泉熟弹琴對客客卧聴<lb/>
悅耳泠泠三四曲離騷幽怨松風悲流水潺湲履霜哭<lb/>
日斜携手歩空廊鳴鳩相呼竹間宿黄昏門閉人語絶<lb/>
<pb n="KR4d0089_WYG_012-9a"/>
空殿幽幽掩㣲燭我生資身最淡薄每厭煩歊幸幽獨<lb/>
何當不踏朝市塵長伴髙人種松菊<lb/>
　　惜别贈子中昆仲二首<lb/>
寒雲崩騰不成雪北風吹牕燈半滅病來廢飲卧無眠<lb/>
一夜吟詩聲不絶南城三俊生契濶想對寒爐掉吟舌<lb/>
留行一日誰有情慰我與君千里别道長塵土疲馬愁<lb/>
嵗晩風霜敝裘裂人生何用讀書史文字末補囊中闕<lb/>
驅馳所幸一飽耳士而謀食愧前哲何能天獨嗇吾曹<lb/>
<pb n="KR4d0089_WYG_012-9b"/>
自應所學為之孽雖然此事予不悔昔學固知今日拙<lb/>
欲持琬琰易羊皮玩之已乆安能輟萬端畢竟有天命<lb/>
計較何須論瑣屑勞歌無和坐達明曉鼓鼕鼕墮殘月<lb/>
我年十八從先生今也相逢得三子坐思前事且十年<lb/>
嗟我不才老将俟子中兄弟氣清拔粲若瑶環與瓊珥<lb/>
逸足駿馬不受覊凌躒奔馳動千里先生聲名二十載<lb/>
乃得姻婭皆文士我今賀子得所遭非我先生誰辦此<lb/>
定交自恨相知晚漫浪一官非我志論文終日坐忘歸<lb/>
<pb n="KR4d0089_WYG_012-10a"/>
欲别出門還頓轡我如轅駒幸芻豆豈不自厭安敢避<lb/>
人生謀食亦可悲世上舎閒皆失計西來有人話吾邑<lb/>
頗説山川慰人意寄詩莫憚慿驛傳對酒惜哉無子醉<lb/>
到官便掃琴書室有客過我行當至<hi>原注子敏己許來夀安到官便治所</hi>
<hi>居室</hi>疏泉養筍待子吟更采山芻秣君驥<hi>原注聞夀安官舎多脩竹流泉</hi>
　　早作<lb/>
鸕鷀夜寒不得眠永夜相語髙樹顛鴉鳴最早尤喧闐<lb/>
啼呼相應動百千老雞睡起足攣拳側頭端如聞九天<lb/>
<pb n="KR4d0089_WYG_012-10b"/>
引吭一唱鳴宫懸時哉不後亦不先朦朧初日見山川<lb/>
吾廬晨起有炊烟<lb/>
　　自南京之陳宿柘城<lb/>
荒城人稀荆棘老野兔驚跳出寒草蒼蒼落日黄雲西<lb/>
驅馬城邉尋古道入門四顧皆桑田居民三五依道邉<lb/>
暮投佛寺下馬立衝眼滿屋燃萁烟老僧自言八十餘<lb/>
老矣不能營所居村僮依竈展敗席上有空梁懸木魚<lb/>
旋汲新泉濯雙手青燈照客黄昏後羣兒烟漫眠我前<lb/>
<pb n="KR4d0089_WYG_012-11a"/>
新月欲傾光入牖夜敲僧室借酒壷不惜青錢取次沽<lb/>
酒香入户推枕起剔燈吹火燃銅盂大杯一沃不留滴<lb/>
滿眼棼然睡來集明朝上馬倒殘壷不怕新霜敗裘濕<lb/>
　　送劉季孫守隰州<lb/>
君家將軍本縫掖叱咤西摧賀蘭石一時成敗何足論<lb/>
要使英名垂竹帛到君竒骨尚虎頭白鬚千騎守邉州<lb/>
挿架萬籖供記覽探嚢五子擅風流大河之東士精勇<lb/>
日飲不妨飛獵鞍五更吹角建牙旗萬馬合圍行酒甕<lb/>
<pb n="KR4d0089_WYG_012-11b"/>
朝裘風勁黒貂煖夜帷雪滿青氊重樂哉閉口莫言兵<lb/>
雖有頗牧誰能用<lb/>
　　北原<lb/>
秋風日夜吹北原秋蕪經霜不復繁縈紆一逕漸可躡<lb/>
歩踏落葉披榛菅蕭蕭九月草木變獨有修竹猶禁寒<lb/>
青紅野實不可辨晩日照射霜榴殷巉巉女几更清瘦<lb/>
崖壁刻削無雲烟潦收石出洛水好静夜側耳聲潺潺<lb/>
原西古城有㣲路禾黍離離荒野田人家嵗熟婦子樂<lb/>
<pb n="KR4d0089_WYG_012-12a"/>
村巷日暖牛羊閒登臨嗟我幸無事况有美酒供開顔<lb/>
射麋獵兔可卒嵗棄擲萬累休嗟歎<lb/>
　　感春<lb/>
若若堂北桃昨日花猶小暖風遲景一日功萬蕚千葩<lb/>
爛相照東風漾漾吹朝雨朝日滿簷春鳥語櫻桃得暖<lb/>
花意忙接蕚連枝間先吐蘭芽出地長可握小筍如簪<lb/>
堪薦箸欣欣萬木誰使然時來不肯居塵土盛衰相感<lb/>
但如此鏡中安得朱顔駐古來百計無可奈惟有飲者<lb/>
<pb n="KR4d0089_WYG_012-12b"/>
謀猶庻乃知甚急莫如酒有衣可典猶為富我今不樂<lb/>
欲何待薄俸自給供朝暮功名有命不可求白髪無私<lb/>
誰得拒從今酩酊勿復辭棄置人間千萬慮<lb/>
　　寄陳器之<lb/>
昨者見君纔頃刻滿馬塵埃靣黧黒自言别家春欲䦨<lb/>
歸意如飛留不得玉鞭揮折手成胝一日到家馳四驛<lb/>
今朝得書一何喜酌酒烹雞税征軛自言山城無與樂<lb/>
坐㸔飛花良可惜手㩦婦子口吟詩文字揮毫便千百<lb/>
<pb n="KR4d0089_WYG_012-13a"/>
醉歌昌谷和我吟錦囊舊句無顔色憐君潦倒誰復省<lb/>
塲屋十年名烜赫嗟我春來亦何事飽食髙眠度朝夕<lb/>
簾前相對但有山坐上清談更無客逼眼花光羅綺眩<lb/>
照人酒色瓊瑶白風光似此寜可忍酩酊髙歌卧花側<lb/>
平生結友事遨遊未省流年守山僻强歡獨飲豈所樂<lb/>
舍此無謀慰愁寂思君一笑何可得王事有程身有役<lb/>
堂南栁條争著葉繁李夭桃落如積請㸔春物能有㡬<lb/>
坐見清和變炎赫須期載酒對東風及此殘花尚堪摘<lb/>
<pb n="KR4d0089_WYG_012-13b"/>
　　讀李憕碑<lb/>
自唐中㣲北方沸鐡馬長鳴飲清渭李公守節䧟賊庭<lb/>
身死髑髏行萬里<hi>原注憕及盧奕並傳首</hi>百年事往誰復省一丘<lb/>
榛莾無人祭荒碑半折就磨滅後人空解傳其字殺身<lb/>
不畏真丈夫自古時危知烈士俗書小技何足道嗟我<lb/>
但欲揚其事寥寥獲麟數千載末學褒貶多非是髙文<lb/>
大筆誰復作黜臣餓夫湏有待紛紛後世競著述紙墨<lb/>
徒為史官費郤嗟何獨此事然搔首碑前空嘆慨<lb/>
<pb n="KR4d0089_WYG_012-14a"/>
　　和陳器之詩四首<lb/>
　　　朝應天<hi>原注應天寺有五聖御容官于洛者至則首謁</hi>
唐衰五季更披猖社稷反手㸔興亡山河分裂流戰血<lb/>
積骨被野號豺狼中原正朔不出境九州豪傑争侯王<lb/>
生民禍難寃痛極腥戮上達干穹蒼真人龍飛萬物覩<lb/>
天命自至誰能當靈旗指揮四海一氛祲殄滅和風翔<lb/>
降王賜第奉朝謁九服効職争梯航百年積累到今日<lb/>
運祚方與乾坤長佛宫原廟廣孝敬嚴致守衛勤烝嘗<lb/>
<pb n="KR4d0089_WYG_012-14b"/>
隂隂祕寢鎖遺像矗矗畫㦸羅蕭牆衣冠具列虚仗儼<lb/>
龍駕不反遺弓藏子孫億載千萬世水與清洛流湯湯<lb/>
　　　過韓城<lb/>
周京無人弔禾黍七雄按劍分周土秦人匹馬出函闗<lb/>
六王割地愁為虜宜陽古堞故韓都地接强秦争戰苦<lb/>
謀窮運去竟亡國從長蘇秦亦何補諸侯已盡秦巍巍<lb/>
嬴氏己亡秦不知始皇自是呂家子宗廟薦享真何為<lb/>
山河百戰移陵谷宫殿成塵埋寶玉秋風壞塜長荆榛<lb/>
<pb n="KR4d0089_WYG_012-15a"/>
落日空城散樵牧今古悠悠共一丘争强蝸角欲何求<lb/>
誰似令威仙骨健千年重向故鄉遊<lb/>
　　　弔連昌<lb/>
唐日西頺半明滅長彗掃天流戰血六龍不復入東都<lb/>
<hi>原注唐自安史後至昭宗東遷終不復幸</hi>連昌己有狐狸穴宫前茫茫洛陽<lb/>
路漢甲朔兵幾回度火焚馬蹵百戰塲盡是舊時歌舞<lb/>
處遊魂不歸宫樹老茂陵金玉人間寶春耕迤邐上空<lb/>
山夜燐青熒照秋草女几巉巉青插天東流洛水自潺<lb/>
<pb n="KR4d0089_WYG_012-15b"/>
湲興亡一覺繁華夢只有山川似舊年<lb/>
　　　鹿仙山<lb/>
真人朝天去不還千年鹿跡留空山空山寂寞何所有<lb/>
野殿荒凉松檜寒桑田海水移今古興亡萬變誰能數<lb/>
五雲深處駕飛龍應笑人間換朝暮神仙不與世人期<lb/>
騎鹿安知不復歸朝嵐夕靄山秀潤應有靈丹相䕶持<lb/>
長生可求仙可致浮世腥膻何足嗜君不見漢時九江<lb/>
梅子真一日辭家隐呉市<lb/>
<pb n="KR4d0089_WYG_012-16a"/>
　　長安仲春二首<lb/>
長安仲春七日風蒼茫頓撼天地同應門縹闕岌欲動<lb/>
况我窮巷連蒿蓬暮寒巻雪連芳草平門萬屋青城縞<lb/>
無言桃李終黙黙得勢泥塗常浩浩夕暉入屋人氣活<lb/>
勞苦羲和間何濶斗杓東指今未行要使燭龍聊潑刺<lb/>
長安花繁仲春月北風倒山雨成雪窮巷下里袴𥜗盡<lb/>
老翁稚兒骨欲折吾人諳事不復驚以手扣額願天晴<lb/>
夕陽纔升已復晦積雲如山那肯退<lb/>
<pb n="KR4d0089_WYG_012-16b"/>
　　贈呉孟求承議二首<lb/>
我生仕宦求餬口敢憚水浮兼陸走朅來京口見花落<lb/>
歸去西風未吹栁山尋北固初知路水飲中泠未盈缶<lb/>
徒勞結束解書劍未覺塵埃生戸牖𤓰洲澄江曉如鏡<lb/>
照水自覺秋容瘦因公忽致舊酒壷恍如夢覺南柯守<lb/>
我非初平叱羊口江中浪作羣羊走金山五日厭僧粥<lb/>
揮榜瓜洲纜古栁晨興但怪妻孥喜故人致饋羅盤缶<lb/>
起傾殘榼得餘瀝洗醆再酌開蓬牖風雲惨淡秋已嚴<lb/>
<pb n="KR4d0089_WYG_012-17a"/>
桑榆摇落山初瘦軍厨醇味尚煩公應記踈慵窮太守<lb/>
　　秋蔬<lb/>
荒園秋露瘦韮葉色茂春菘甘勝蕨人言佛見為下箸<lb/>
<hi>原注俗言八月韮佛開口</hi>芼炙烹羮更滋滑其餘鎖屑皆可口蕪箐<lb/>
脆肥薹葅辣藏鞭雛筍纎王露映葉乳茄濃黛抹已殘<lb/>
枸杞只留枿晩種萵苣初生甲南來食肉忘肉味久思<lb/>
吾土牛羊茁軟炊一飽老有味痛飲百壷今不説蒲團齋<lb/>
罷欠伸時自覺少年心解脱<lb/>
<pb n="KR4d0089_WYG_012-17b"/>
　　𤓰洲謝李徳載寄蜂兒木𤓰筆<lb/>
𤓰洲蕭索秋江渚西風江岸殘紅舞津亭永夜守青燈<lb/>
客睡朦朧聴江雨青罇曉酌遣懐抱但恨鬰鬰將誰語<lb/>
敲門忽得故人書洗手開緘見眉宇蜂兒肥膩愈風痺<lb/>
木𤓰甘酸輕病股銛鋒皓管見還愧老去筆硯生塵土<lb/>
北歸飄泊亦何事篙工已束横江艣天寒應客太昊墟<lb/>
當遣何人具雞黍<lb/>
　　贈晁二<hi>原注走筆約旡咎同赴大尹龍圖四丈羔酒之集</hi>
<pb n="KR4d0089_WYG_012-18a"/>
昔者與兄城南鄰未省一日不相親誰令僦舍得恝濶<lb/>
此事我每懐古人逾旬寒熱不可說遍體戢戢生赤鱗<lb/>
是身非有病亦幻調御未伏猶酸辛布衾䝉頭但欲睡<lb/>
瞥見簷雪如飛塵豈無杯杓與酬酢口舌未肯親芳醇<lb/>
平生相逢百不問斗酒倒盡纔逡廵﨑嶇行世得皆妄<lb/>
嵬峩就醉事最真殘年峥嶸欲無日晴雲浩蕩己有春<lb/>
栁黄梅破最佳絶京兆羔酒仍慇懃<lb/>
　　和定州端明雪浪齋<lb/>
<pb n="KR4d0089_WYG_012-18b"/>
中山士馬如雲屯號令惟覺將軍尊熊旂犀甲羅左右<lb/>
金鉦鳴鼓喧朝昏少年畎畝老為將誰能復記躬耕村<lb/>
東坡先生事業異道岐不得安脩門眼前富貴念不起<lb/>
惟有山林勞夢魂榛中竒石安至此坐䝉湔洗見本根<lb/>
奔流驟浪勢萬里至畫乃掃筆墨痕黄牛三峽固細事<lb/>
赤壁長江何足論能令萬古蛟蜃怪么麽入此玻璃盆<lb/>
扁舟獨往則不可平生致君言具存<lb/>
　柯山集巻十二<lb/>
</p>
<p>
</p>
  </div>
<div>
<head>柯山集巻十三</head> <lb/>
    <p>
<pb n="KR4d0089_WYG_013-1a"/>
欽定四庫全書<lb/>
　柯山集巻十三<lb/>
　　　　　　　　　　　　　宋　張耒　撰<lb/>
　七言古詩<lb/>
　　某寒熱伏枕已数日忽聞車騎明當接頓睡中得<lb/>
　　韻語数句上呈四丈龍圖兼記至日之飲<lb/>
山羊巻酥如切玉翦毛胡羊花作肉燭前醉客淋漓時<lb/>
山泉更煮如珠粟深泥三尺歸不記日到牀前初睡足<lb/>
<pb n="KR4d0089_WYG_013-1b"/>
爾來七日戰寒熱朝飯齋糜不盈掬客來但辦君且去<lb/>
卧聴涓涓雪消屋因山事嚴京兆出十驛人人如在目<lb/>
駝裘便面行野時晴郊巳動陳根緑<lb/>
　　贈晁十七<lb/>
應之風骨世絶倫濯濯芳柳當青春瓊瑶冰雪照一坐<lb/>
我恐子是神仙人十年聲名望不見一日邂逅情相親<lb/>
安仁白璧絶瑕玷宗之玉樹無埃塵襟清胷明遇事敏<lb/>
西河舊政傳諸民縣門髙開吏束手訟至立决如有神<lb/>
<pb n="KR4d0089_WYG_013-2a"/>
别君還家恍如失咫尺莫見徒為隣㑹期殘春再携手<lb/>
滿引大釂無辭頻<lb/>
　　聴客話澶淵事<lb/>
憶昔兵來動河朔渡河飲馬吹邊角澶淵城下冰載車<lb/>
邊風蕭蕭千里餘城上黄旂坐真主夜遣六丁張猛弩<lb/>
雷驚電發一矢飛横射渠魁貫車柱旃裘無蹤大漠空<lb/>
歸來封禪告成功自是乾坤扶聖主可能功業葢萊公<lb/>
　　和晁應之憫農<lb/>
<pb n="KR4d0089_WYG_013-2b"/>
南風吹麥麥穂好飢兒道上扶其老皇天雨露自有時<lb/>
爾恨秋成常不早南山壯兒市兵弩百金裝劍黄金縷<lb/>
夜為盜賊朝受刑甘心不悔知何数為盜操戈足衣食<lb/>
力田竟嵗猶無穫飢寒刑戮死則同攘奪猶能緩朝夕<lb/>
老農悲嗟淚沾臆幾見良田有荆棘壯夫為盜羸老耕<lb/>
市人珠玉田家得吏兵操戈恐不鋭由來殺人傷正氣<lb/>
人間萬事莽悠悠我歌此詩聞者愁<lb/>
　　止酒贈郡守楊瓌寳<lb/>
<pb n="KR4d0089_WYG_013-3a"/>
止酒正似塞決河厚積薪芻傅砂礫堅牢不使見蟻漏<lb/>
一線纔通便奔激莫輕弱箭不穿縞轉眼巳驚牛弩射<lb/>
我今止酒用此法目前逾月無涓滴情鍾我輩獨痛制<lb/>
慧通則流那可測懲羮端是合吹虀用玉無疑初諫漆<lb/>
脾乾胃燥生未省黄姥無聊怨岑寂不憂羣飲惱姫翁<lb/>
但畏獨醒嘲楚客茫然自惻還自笑一身心口相仇敵<lb/>
何妨二䜿即奔忙不廢三嬰更滋澤平生杯杓不掛眼<lb/>
一飲便須論斗石低心伏老慎勿癡此身何啻千金值<lb/>
<pb n="KR4d0089_WYG_013-3b"/>
　　送畢公叔奉詔赴陜西<lb/>
畢子談鋒不可摧㨗若急電飛霆雷老僧宿學不敢較<lb/>
左右戈㦸縱横排文如翻河注浩𣺌學有要㑹窮根荄<lb/>
眼看青雲不着腳決去得邑窮山隈漢家封疆際四海<lb/>
琛賮萬里連翩來西河故地獨何事禮樂舊俗遭狼豺<lb/>
包藏隠忍非一日獸子未可仁心懐英雄天子命世主<lb/>
撫劍震怒風雷迴馬如屯雲士如虎萬車載甲如崔嵬<lb/>
豈惟俘斬復境土誓剖巢穴窮卵胎除書命子參漕府<lb/>
<pb n="KR4d0089_WYG_013-4a"/>
國有大事須羣才男兒功業在勤苦莫惜沙塞衝塵埃<lb/>
禦戎舊策子所習胷臆請為將軍開封侯報國在今日<lb/>
贈行滿舉黄金杯<lb/>
　　九月十二日入南山憇一民舎冒雨炙衣久之<lb/>
石棱如刀不容步上挽垂藤下無路風寒雨滑徒旅愁<lb/>
捨馬杖藜泥沒屦躋攀顚墜不容髪目眩心寒驚反顧<lb/>
亦知垂堂有遺戒身仰微官欲誰愬蕭蕭茅屋映絶壁<lb/>
門外汩汩清泉注解衣就火不能煖旋拾山薪伐溪樹<lb/>
<pb n="KR4d0089_WYG_013-4b"/>
山翁生未食醯醢脱粟寒蔬度朝暮人間平地固不少<lb/>
何用﨑嶇守磨兔秋聲四起山靄夕壊屋疎籬睡無處<lb/>
披裘結束相勸歸過盡重雲下山去<lb/>
　　八盜<lb/>
挾弓持矛八人者暮出永寜循白馬袁村飲酒呼主翁<lb/>
主翁倉皇問以弓朝飯南山民獻彘主人贈刀其姓李<lb/>
道逄兩夫捕鷹隼脅之以威使從巳晩投民居迫之饋<lb/>
坐有三夫願從事其徒新故十有三驅使兩夫前探伺<lb/>
<pb n="KR4d0089_WYG_013-5a"/>
諜知小水無徼巡彎弓長呼蒼市門傳聲市人恣誘脅<lb/>
擾擾坐致幾千人一盜登牀坐而視四盜執兵環以衛<lb/>
八夫露刄入民居歛聚金珠致之帥搜羅抉剔凡八户<lb/>
滛汙婦女纍其主烹羊致酒來紛紛錢幣滿前隨賜與<lb/>
一盜揚聲集市人我憐市人常苦貧居民積財尚餘羨<lb/>
恣爾攫取舍無嗔市人聴令喜且舞肩負嚢擔誰復数<lb/>
須㬰散去閭里空犬逝雞逃無敢語八盜連謀詔其五<lb/>
為我鳴金南取路人聞金聲謂盜南八盜西馳下山去<lb/>
<pb n="KR4d0089_WYG_013-5b"/>
長吏飛書呵有司坐欲捕獲如吾期洛陽大牓如匹帛<lb/>
一百萬錢賞能獲一朝兩卒扣吾門自言有密人不聞<lb/>
我知小鼠羣偷地二盜今居洛之涘立呼吏兵給戈弩<lb/>
期以朝擒夜馳去可憐鼠子不知逃猶復持矛起相拒<lb/>
一士揮刀身首離復取傍盜如携兒八夫獲二亡其六<lb/>
盡取黨人付諸獄<lb/>
　　淮隂阻雨<lb/>
檣竿日日春風轉𣺌𣺌孤舟数家縣朝來雨暗隔淮村<lb/>
<pb n="KR4d0089_WYG_013-6a"/>
白浪巻沙吹斷岸渡頭楊柳濕青青橋下涓涓野水生<lb/>
滿尺白魚初受釣斷行歸雁故能鳴平生行止任遲速<lb/>
篷底欠伸朝睡足從來江海有前約老去塵埃無可欲<lb/>
曉天暖日生波光桃杏家家半出墻春日春波好相待<lb/>
短帆輕艣可須忙<lb/>
　　蕭朝散恵石本韓幹馬圖馬亡後足<lb/>
世人怪韓生畫馬身苦肥幹寜忍不畫驥骨當時廐馬<lb/>
君未知開元太平國無事戰馬巻甲飽不騎玉關槖駝<lb/>
<pb n="KR4d0089_WYG_013-6b"/>
通萬里長安第宅連諸姨笙歌錦繡遍一國六龍長閒<lb/>
空食粟霜甜秋草沙苑逰日暖春波渭川浴脽圓腰穏<lb/>
目生光細尾豐膺毛帖肉珠鞍玉鐙驕不行豈有塵埃<lb/>
侵四足韓生丹青冩天廐磊落萬龍無一瘦豈知車下<lb/>
骨如牆飢食草根刺傷口君家古圖纔半身千里騰驤<lb/>
巳有神迴身側顧不無意剪㚇絡頭嗟失真君不見太<lb/>
宗戰馬拳腹毛身騎此馬縳羣豪龍虎精神金鼔氣豈<lb/>
有閑地供脂膏至今畫圖快胷臆想見虬鬚親破賊那<lb/>
<pb n="KR4d0089_WYG_013-7a"/>
知但愛廐中肥漁陽筋腳蹄如石神駒入水随烟雲蜀<lb/>
山石路無行人六驥悲鳴足流血騎騾遺事一酸辛<lb/>
　　次韻君復七兄見贈<lb/>
老知山林等朝市扁舟誰能問行止長淮十日浪吹沙<lb/>
春風正攪驪龍睡幽人軟語破永日衝泥携手林間寺<lb/>
坐中知兄病當巳眉宇氤氲有佳氣華池神酒不用醒<lb/>
人生和暢自忘形扶持隂徳鬼神在洗除世縁煩惱輕<lb/>
東來自慚雙鬂改相逢獨覺兩眼明論詩尚愛淡生活<lb/>
<pb n="KR4d0089_WYG_013-7b"/>
學道久歎閒名聲嗟我塵埃費昏旦補刖自憐聞道晚<lb/>
還丹欲問僕僕仙<hi>原注謂陸先生僕僕古仙人也</hi>一菴更伴騰騰睡<hi>原注</hi>
<hi>謂圓明騰驣古禪宿</hi>春隂夜薄月朦朧劇談燭盡樽亦空他日重<lb/>
逢龎處士可能猶與世人同<hi>原注兄斷愛屏欲專意禪悦故比應公</hi>
　　離泗州有作<lb/>
舸艤大艑來何州翩翩五兩在船頭淮邊落㠶汴口宿<lb/>
橋下連檣南與北南來北去何時停春水春風相送迎<lb/>
沙岸飛鷗舊相見短亭楊柳不無情清歌一曲主人酒<lb/>
<pb n="KR4d0089_WYG_013-8a"/>
主人壽客客舉手明日酒醒船鼔鳴沙邊破堠不知名<lb/>
行人十里一囘首雲邊猶有塔亭亭<lb/>
　　汴上觀迎送有感<lb/>
居人憐客千里來掃堂為客致酒杯夜闌再拜客辭去<lb/>
尊前美人不成舞陽關八疊倒玉船銷魂此地自年年<lb/>
船頭旂竿船尾柂南遊江海北長安長亭出城十餘里<lb/>
柳邊人家飯遊子少年此地幾經過白頭相逄可柰何<lb/>
　　奉先寺<lb/>
<pb n="KR4d0089_WYG_013-8b"/>
荒凉城南奉先寺後宫美人棺葬此角楼相望髙起墳<lb/>
草間栢下多石人秩卑焚骨不作塜青石浮屠當丘壠<lb/>
家家墳上作享亭朱門相向無人聲樹頭土梟作人語<lb/>
月黒風悲鬼摇樹宮中養女作子孫年年犢車來作主<lb/>
廢后陵園官道側家破無人掃陵域官家嵗給半千錢<lb/>
街頭買餅作寒食<lb/>
　　送程徳儒赴江西<lb/>
程侯治楚我獨知去時民作嬰兒啼歸來明光見天子<lb/>
<pb n="KR4d0089_WYG_013-9a"/>
還把一節來江西年來屡下寛大詔赤子未免寒與飢<lb/>
恩如憂病政如藥知病無藥何由治朝廷法度寄吏手<lb/>
付授得所乃合宜事如黒白初易睹敢以容悦相䝉欺<lb/>
此行委寄意不淺列城数十受指揮任官輕外最弊法<lb/>
省閣無補真何為遥知敏手多暇日不廢樽爼環蛾眉<lb/>
從君多乞歙州紙嵗晏天禄供吟詩<lb/>
　　送杜君章守齊州<lb/>
平生杜公賢弟兄北州人物家法稱兒童服膺今見面<lb/>
<pb n="KR4d0089_WYG_013-9b"/>
温潤圭璧清霜冰胷中詩書不見試鬂髪欲白論邦刑<lb/>
用違所長衆不可公猶談笑氣甚平人才之難萬冀一<lb/>
一士其重九鼎輕典籖不廢吟擁鼻所歎虗席何人登<lb/>
臨蕃千騎亦不惡聊以餘力蘇疲氓霜清水落魚潑刺<lb/>
萬甕沸響新醪傾東秦山河太守貴長安歌舞新曲成<lb/>
正須晝夜快作樂舎人促公歸治行<lb/>
　　送劉季孫赴浙東<lb/>
將軍好書如卻縠文史隨船三萬軸吟詩坐嘯士賈勇<lb/>
<pb n="KR4d0089_WYG_013-10a"/>
不學虎頭飛食肉念昔先君得佳句歸見兒童詫珠玉<lb/>
乖離存沒偶不死十年遇公拜還哭堂堂山西忠勇後<lb/>
凛凛典刑在眉目總戎南下聊復爾將帥于今要頗牧<lb/>
戈船水犀士扼虎三江太湖浪翻屋丈夫為將亦不惡<lb/>
寂寞揚雄老天禄<lb/>
　　寒夜擁爐有懐淮上<lb/>
長安暮冬雪如山堅冰錯落于其間八荒一雲同慘淡<lb/>
北海怒迴江海翻老人此時不復出閉户燃薪守蓬蓽<lb/>
<pb n="KR4d0089_WYG_013-10b"/>
忽憶去年淮上舟有客致酒頗豪逸三更堂下霜折木<lb/>
坐上美人鳴寳瑟人生有情亦可憐明眸皓齒如眼前<lb/>
主人金章作塵土烟飛星散江南天知非蘧公時一歎<lb/>
讀書梅叟並蕭然百年萬事費排遣軟語須問東家禪<lb/>
　　同魯直无咎逰啟聖<lb/>
西方金仙千嵗身天上伐木役天人閻浮檀光照世界<lb/>
作此無量勝妙因九龍寳地赤精宅湧出宫殿壓風輪<lb/>
化人南來為守䕶震動六種走鬼神錦幪老人常住世<lb/>
<pb n="KR4d0089_WYG_013-11a"/>
燕坐説法無冬春故人蕭公作塵土白蓮花葉光如新<lb/>
妙道無邉世眼窄真心遍通人智貧可憐端居弊宇宙<lb/>
幾見疑惑談偽真簷牙森森鐡鳳啄殿顔耽耽金獸蹲<lb/>
官冷何妨近香火時容絶勝洗埃塵<lb/>
　　送邵郎中守同州<lb/>
君不見漢家左輔百萬户里胥夜驚厭桴鼔爾來荆棘<lb/>
露沾衣只有山河閲今古卲侯風流華省郎三千慿熊<lb/>
兩開府不須閉閣决田訟多屑石餅羞魚俎東南文章<lb/>
<pb n="KR4d0089_WYG_013-11b"/>
舊人物莫媿蓴羮便酪乳仍煩細閲白沙龍驌驦一骨<lb/>
今何所<lb/>
　　王都尉恵詩求和逾年不報王屡來索而王許酒<lb/>
　　未送因次其韻以督之<lb/>
酸寒杜陵老痛飲遺身世雲安小縣麴米春遥知美味<lb/>
無多子猶令此老氣如虎傲兀幾以醉為異爭知侯家<lb/>
美酒如江湖金鐺犀杓與之俱玉壺曉傾春水决銀槽<lb/>
夜滴秋雨疎生人文章足賔客許致麴生來坐側三杯<lb/>
<pb n="KR4d0089_WYG_013-12a"/>
脱㡌我家風渇如旱田占雨虹冷官如瓶君未見腹惟<lb/>
貯水水生面鳴鞭走送煩騶轡坐對朝寒北風起未欲<lb/>
煩公大作燕老夫自斟看深淺<lb/>
　　架蒲萄<lb/>
蒲萄盤屈如修蛇春來蟄起紓横斜延之升架鱗甲動<lb/>
舊枿粲粲生光華盤堆馬乳未敢望殷勤灌溉意非他<lb/>
要聴暑雨鳴大葉牕間致榻圍青紗年來幽淡亦有趣<lb/>
自值花草占萌牙奔波𤣥徳老不遂正爾種菜豈不佳<lb/>
<pb n="KR4d0089_WYG_013-12b"/>
猶嫌尚遣兒輩覺方食失匕徒驚嗟<lb/>
　　叙十五日事<lb/>
五更聞鐘自驚起坐守殘燈具冠履昏昏睡眼正團花<lb/>
獨愛當庭月如水強驅睡味誰不仁漠漠黑甜留兩<graphic n="KR1475" url="https://raw.githubusercontent.com/kanripo/KR-Gaiji/master/images/KR1475.png" mimeType="image/png"/>
忽驚左掖漲風埃已起上閤鏘環佩平明原廟焕金碧<lb/>
飢投散幕走寒餌紛紛僕僕酸兩脛肉食當然賤何事<lb/>
走馬回家百不問掃榻伸腰真有味起來炊熟日亭午<lb/>
槐葉新成庭覆翠翻書弄翰老自笑飽食安眠計難遂<lb/>
<pb n="KR4d0089_WYG_013-13a"/>
古來髙士不入城肯聴鷄鳴踏朝市<lb/>
　　淮隂太寧山主崇岳逮與予諸父逰今年七十餘<lb/>
　　耳目聰明筋力強壯奉戒精苦禪誦不輟聞予自<lb/>
　　黄歸欣然空所居而相延日與之語或寂然相對<lb/>
　　終日使人之意消也因賦此詩<lb/>
我來之初季春月門外李花如積雪杜門燕坐度長夏<lb/>
庭樹秋風忽騒屑西馳大火不復燎急雨凄風爭應節<lb/>
紫貂暴日知有待畫扇依墻將怨别蒸雲積潦漸收拾<lb/>
<pb n="KR4d0089_WYG_013-13b"/>
惡木煩蕪稍摧折不知此事誰主張躍馬奔車忽回轍<lb/>
嗟予行世蹈坎塪僅免豺狼膏齒舌三年閉户餓江島<lb/>
脱粟無餘衣百結近者皇天忽悔禍雨施雲行咸澡雪<lb/>
復官還職遍海内爭脱囚冠鳴佩玦老夫龍鍾衆人後<lb/>
一舸循江信沿涉風波厯盡見故鄉親友相逄驚白髪<lb/>
道人巳老見我喜靜掃髙堂容憇歇佛龕日近得香火<lb/>
僧飯時容供粗糲讀書小技漫勤苦安禪大觀無分别<lb/>
久便閑放輕禄利巳脱憂危傲縲紲天時進退古不忒<lb/>
<pb n="KR4d0089_WYG_013-14a"/>
人事興衰今屡閲酒濃村店足斟酌魚美長淮恣哺啜<lb/>
從今萬事付天工致安民庶看䕫契<lb/>
　　聞子瞻嶺外歸贈邠老<lb/>
今晨風日何佳哉南極老人度嶺來此翁身如白玉樹<lb/>
已過千百大火聚望天留之付真主世間毒烈計巳悞<lb/>
柯山潘子應鼔舞與子異時從杖屦<lb/>
　　次韻蘇公武昌西山<lb/>
靈均不醉楚人醅秋蘭靡蕪堂下栽九江仙人棄家去<lb/>
<pb n="KR4d0089_WYG_013-14b"/>
呉市不知身姓梅東坡先生送二子一丘便欲藏崔嵬<lb/>
脱遺簪笏玩杖屦招揖魚鳥營池䑓西山寂寥舊風月<lb/>
百年石樽埋古埃洗樽致酒招浪士荒墳空餘黄土堆<lb/>
但傳言語古味在一勺𤣥酒藏山罍鄧公歎息為摩撫<lb/>
重刻文字蒼崖隈五年見盡江上客兩屐踏遍空山苔<lb/>
謝公富貴知不免醉眼來為蒼生開長虹一吐誰得掩<lb/>
六翮故在何人摧横翔相與顧鴻雁寳劍再合張與雷<lb/>
山猿澗鳥汝勿怨天遣兩公聊一來豈如屈賈終不遇<lb/>
<pb n="KR4d0089_WYG_013-15a"/>
詩賦長遣後人哀<lb/>
　　宿譙東逆旅夜聞歌白公琵琶行<lb/>
元和才子悲流落一聴琵琶謂天樂青衫裛涙作長歌<lb/>
誰取篇章和宫角譙東夜久行人稀卧聞此歌歌者誰<lb/>
歌侣舊時人不見舉頭欲聴涙雙垂畫堂青瑣春無事<lb/>
幾聴此歌還幾醉東風桃李作黄埃寳篋塵昏譜間字<lb/>
一聲一聴一情傷未老應知幾斷腸展轉曲終燈燼落<lb/>
荒城寒月夜飛霜<lb/>
<pb n="KR4d0089_WYG_013-15b"/>
　　趙徳麟有詩言過萬夀縣得玉芝乃以供一醉之<lb/>
　　味按道書凡芝皆神仙上藥無乃輕用之乎<lb/>
王孫憔悴食無肉天遣枯腸出雙玉荒園夜飲供一醉<lb/>
仙物無乃遭輕辱王孫髙名滿天下剸膾龍蛟刀几熟<lb/>
眼髙不為小物變采掇僅同葵薤屬憐君十年清潁客<lb/>
年少未甘窺藥録再逢靈藥慎勿輕不死問君安可獨<lb/>
　　東園<lb/>
堂中宴坐不妄出堂外青春去如失小園十步緑如雲<lb/>
<pb n="KR4d0089_WYG_013-16a"/>
一時桃李事巳畢猶有荼蘼数朶在未覺塵沙汙玉質<lb/>
金沙格俗終可憐膩白嬌紅如欲滴老夫睡起聴山禽<lb/>
竹間林外紛嘲嘖筍生漸愜子猷願梅熟未邀朱老喫<lb/>
翻書只作隨睡具傾壺屡進忘憂物今春風雨稍依節<lb/>
上田麥穂過数尺但知洗眼看世塗莫厭終身守蓬蓽<lb/>
　　送翟公巽赴中書舍人<lb/>
韓筋桞骨世不聞翟公筆力回千鈞十年聲名滿四海<lb/>
淮陽邂逅雙朱輪老翁空踈亦何有察公于我意甚真<lb/>
<pb n="KR4d0089_WYG_013-16b"/>
髙談亹亹雲漢上一掃闒茸如灰塵夜光明月不計数<lb/>
坐使衰弊生精神恨無金玉相報答還家三嘆嗟我貧<lb/>
青燈論文夜未分曉聞門外送使君問君舍此去安徃<lb/>
紫皇詔歸侍玉宸鋒鋩發硎㫁犀象好為明主裁絲綸<lb/>
論思獻納乃其職况公之意常在民追還三代舊風采<lb/>
主以事實致此文聖君賢相有美意筆端與物為陽春<lb/>
　　波稜乃自波陵國來葢西域蔬也甚能解麫毒予<lb/>
　　頗嗜之因考夲草為作此篇<lb/>
<pb n="KR4d0089_WYG_013-17a"/>
誰從西域移佳蔬遍植中原葵莧俱清霜嚴雪凍不死<lb/>
寒氣愈盛方芳敷貫金鋭箭脱秋竹剪羅巧帶飄華裾<lb/>
中含金氣抱勁利穿滌炎熱清煩紆老人食貧貪得得<lb/>
大釡日煮和甘膄飯炊香白煮餅滑一飽盡缽無贏餘<lb/>
空厨蕭條烟火冷可但食客歌無魚男兒五鼎食固美<lb/>
當念就鑊還愁吁<lb/>
　　北鄰賣餅兒每五鼔未旦即遶街呼賣雖大寒烈<lb/>
　　風不廢而時略不少差也因為作詩且有所警示<lb/>
<pb n="KR4d0089_WYG_013-17b"/>
　　秬秸<lb/>
城頭月落霜如雪楼頭五更聲欲絶捧盤出户歌一聲<lb/>
市樓東西人未行北風吹衣射我餅不憂衣單憂餅冷<lb/>
業無髙卑志當堅男兒有求安得閒<lb/>
　　寄余五十五<lb/>
憶昨戊午寄東都人事紛紛相見疏補官洛陽我西走<lb/>
君理舟楫歸江湖往來相失頃刻爾坐使一别三年餘<lb/>
他鄉滿眼非故舊南北耿耿無音書福昌古邦廢已久<lb/>
<pb n="KR4d0089_WYG_013-18a"/>
莽莽榛棘藏麕鼯空宫蕭條唐舊路古堞斷續韓遺墟<lb/>
商頑餘民俗未冺習尚兇獷羞為儒髙堂塵埃坐無客<lb/>
雖復強接非歡愉嗟君尚復記憶我兩得書札何勤劬<lb/>
最後新詩意不淺知君過我山陽居人間翩翩輕薄子<lb/>
交友暫爾久則渝歡欣憂患心不易我視一世無君如<lb/>
念昔登科各年少君中第一名傳呼春風朝逰踏廣陌<lb/>
夜雨縱飲傾金壺當時意氣今在否十年我困官庭趨<lb/>
君宜騰達上寥廓何乃失足遭﨑嶇人生難必但如此<lb/>
<pb n="KR4d0089_WYG_013-18b"/>
付委造物隨所驅得之幾何失未損七尺可貴惟吾軀<lb/>
洛川春風來巳久桃李次苐爭芬敷登臨想君不可見<lb/>
夢逐流水遊東呉東呉舊逰我所樂飲有美酒烹有魚<lb/>
何當相逢兩披豁擺落萬累無嗟吁<lb/>
　<lb/>
　<lb/>
　<lb/>
　柯山集巻十三<lb/>
</p>
<p>
</p>
  </div>
<div>
<head>柯山集巻十四</head> <lb/>
    <p>
<pb n="KR4d0089_WYG_014-1a"/>
欽定四庫全書<lb/>
　柯山集巻十四<lb/>
　　　　　　　　　　　　　宋　張耒　撰<lb/>
　五言律詩<lb/>
　　從黄仲閔求友于泉<lb/>
炎暑戰已定清秋當抗衡碧雲生雁思幽草見蛩情㬠<lb/>
麥村墟静觀書枕簟清誰能酌𤣥酒來破屈原醒<lb/>
　　清洛<lb/>
<pb n="KR4d0089_WYG_014-1b"/>
清洛西風急遥知故國秋羇游成嵗月疎放合淹留地<lb/>
迴驚身老山髙更旅愁登臨有詞賦不減在荆州<lb/>
　　落日<lb/>
落日西風急空山客獨驚夕雲寒不動秋水暮多聲粟<lb/>
厭周人飯蓴思故國羮南飛有征鴈羨爾羽毛輕<lb/>
　　贈陳履常<lb/>
勞苦陳夫子欣聞病肺蘇席門遷次數僧米乞時無旨<lb/>
蓄親庖急青錢藥裹須我埸方不給何以縶君駒<lb/>
<pb n="KR4d0089_WYG_014-2a"/>
　　至安化驛先寄淮陽故人<lb/>
蕭條安化驛倦客思悠哉積水連天闊青山送客來疎<lb/>
籬風捲葉敗屋雨生苔寄語淮陽舊人今放逐回<lb/>
　　發金陵折桞亭二首<lb/>
緑衮溶溶日紅飛寂寂春青山今古事芳草去来人歌<lb/>
吹酒家市帆檣賈客津誰云絶勝地登眺更傷神<lb/>
桃李蕃晴日江山秀晚春孤舟多病客長道未歸人豪<lb/>
俗競行樂倦逰慵問津南山還暮雨疑有楚臺神<lb/>
<pb n="KR4d0089_WYG_014-2b"/>
　　秋日<lb/>
隕葉鳥不顧枯莖蟲莫吟野荒田已穫江暗夕多隂夜<lb/>
語聞山雨無眠聼楚砧敝裘還補綻披拂動歸心<lb/>
　　次韻斯舉送巖桂新醸<lb/>
叢桂仙君子小山幽處芳<hi>案此下脱三字</hi>鄙素漢殿略塗黄有<lb/>
客憐衰病新醅許撇嘗併將塵外物助我北窗涼<lb/>
　　發安州作<lb/>
積雨陂塘秀南風蒿艾肥烏犍立横隴白鳥下深畦雲<lb/>
<pb n="KR4d0089_WYG_014-3a"/>
木叫杜宇曉林啼竹雞平生倦遊興賴有濁醪攜<lb/>
　　賦得瀑布<lb/>
浩浩自太古洋洋灌百川深將一源潤首出萬峯巔晴<lb/>
浴岱宗日香通華嶽蓮應有眞仙子揮榜上青天<lb/>
　　江城<lb/>
江城寒食近風雨作輕寒花落已可惜春衣猶怯单畏<lb/>
人成不出巳老自無歡沽酒金明道囬頭十五年<lb/>
　　都梁亭下<lb/>
<pb n="KR4d0089_WYG_014-3b"/>
金塔青㝠上孤城蒼莽中淺山寒帶水旱日白吹風人<lb/>
事劇翻手生涯真轉蓬髙眠待春漲鮭菜伴南公<lb/>
　　過孝感縣十里所望一土山下有漁舟呼之不來<lb/>
　　委舟負魚徑去不顧俄有一舟不待呼自拏舟直<lb/>
　　前取舟中美魚致之求價甚賤予倍與之值卒辭<lb/>
　　倍值而去予語之曰爾不待招而赴人之求仁也<lb/>
　　售不求厚價亷也子豈有道者乎兹楚境也昔有<lb/>
　　勸屈大夫以餔糟啜醨者豈非子耶為作一篇<lb/>
<pb n="KR4d0089_WYG_014-4a"/>
有道隠屠釣仁亷非偶然傾筐出紫鱖揮手謝青錢昔<lb/>
有離騷客名髙楚國賢獨醒遭爾笑吾幸醉終年<lb/>
　　二月三日艤舟徐城戲呈戚郎<lb/>
自嗟為客久羇旅過淮時雪野挑蔬瘦霜天煖酒遲流<lb/>
年下坡轂萬事一枰棊異日懷陳迹孤舟近古祠<lb/>
　　重到臨淮夀聖院<lb/>
陳迹不可訪舊游三十年相逢非故物大半已沈泉世<lb/>
界揚塵海淳生不繫船老人無固必醉即掩篷眠<lb/>
<pb n="KR4d0089_WYG_014-4b"/>
　　舟中曉思<lb/>
樹色未啼鳥漿聲初度航客燈青映壁城角冷吹霜飄<lb/>
泊年來甚羇游情易傷年豐清潁尾吾計亦差良<lb/>
　　將至漢川夜泊<lb/>
水翼飛栖定連檣宿暝烟葦風驚客夢江月伴人眠多<lb/>
病閒偏樂苦吟愁易牽漁郎爾何恨終夕獨鳴舷<lb/>
　　酬同年徐正夫司户時欲卜築嵩洛間<lb/>
少别老相見無言空惘然功名屬多病詩酒樂衰年釡<lb/>
<pb n="KR4d0089_WYG_014-5a"/>
厭顔公粥囊須趙壹錢歸装何日辦嵩少好林泉<lb/>
　　何處春深好二首<lb/>
何處春深好春深禪宿家茶爐寒夙火佛案暁添花壊<lb/>
宅無妖火通途有寳車院深人不到幡影逐風斜<lb/>
何處春深好春深居士家荒園幾畦菜環堵數株花自<lb/>
蠟登山屐仍驅下澤車時時客問字醉㡌任傾斜<lb/>
　　次韻寄趙伯堅二首<lb/>
西湖望中潬能有幾多程問訊懶不講篇章來愈清為<lb/>
<pb n="KR4d0089_WYG_014-5b"/>
邦循舊政把酒憶交情祝子過新嵗春風入帝城<lb/>
相思何處望月閣對南堂念子猶記我懐君時舉觴可<lb/>
能思潁好端是種花忙閒說河陽政佳哉副所望<lb/>
　　陋屋<lb/>
陋屋秋霖後荒城落葉中壞牆朝挿菌幽草晝聞蛩豈<lb/>
是不浪出直縁無奈慵何勞求季主吾自了窮通<lb/>
　　道旁花<lb/>
長夏百草秀道旁多野花無名自紅紫有意占年華灼<lb/>
<pb n="KR4d0089_WYG_014-6a"/>
灼照流水斑斑上古槎中原何日掃將爾付泥沙<lb/>
　　寺西閒歩<lb/>
閭里静無事野塘春水生好風時獨立芳草共閑行閏<lb/>
月遲春候輕隂弄晩晴鄰炊烟火動下舍晩鷄鳴<lb/>
　　巳醒<lb/>
已醒厭厭醉將開灼灼紅年年到春日忽忽遇東風暇<lb/>
日如年永閒愁似酒濃時能將醉眼天際送飛鴻<lb/>
　　題廬阜官㕔<lb/>
<pb n="KR4d0089_WYG_014-6b"/>
平生山水興今夜宿東林落日樓殿影西風鐘梵音雲<lb/>
横山閣迥雨過虎溪深腳力猶堪在他年當重尋<lb/>
　　今早將飲酒聞鶯有感<lb/>
蕭條古蘭若春日等閒斜啷唧初聞燕怱怱又過花舊<lb/>
遊都似夢到處即為家把酒聽鶯䖏羇懐感嵗華<lb/>
　　破幌<lb/>
破幌一㸃白臥知千里明低牕通雪氣喬木尚風聲傳<lb/>
警軍城静鳴鐘梵刹清髙眠尋斷夢鄰樹已烏驚<lb/>
<pb n="KR4d0089_WYG_014-7a"/>
　　食筍<lb/>
荒林春足雨新筍迸龍雛鄰叟勤致饋老人欣付厨朝<lb/>
餐甘飽羙放筯為嗟吁惜取葛陂杖猶堪代我駒<lb/>
　　夜意<lb/>
每見青桐落常虞白髪侵傷心惟片月不睡更清砧蟋<lb/>
蟀秋聲早銀河夜色深崎嶇無限意蕭索一長吟<lb/>
　　秋雨<lb/>
階下梧桐樹芳菲亦已休嵗時驚病客風雨送清秋栖<lb/>
<pb n="KR4d0089_WYG_014-7b"/>
鳥歸何晩鳴蟲響漸收蕭蕭寒色暮吹作夜深愁<lb/>
　　秦兵部書堂<lb/>
丈人憐我厚許與過常情身世已迂闊功名何敢爭笑<lb/>
談㤀晚輩樽俎罄生平欲斸臨淮地從公老此生<lb/>
　　日落<lb/>
日落長雲暗風悲古岸秋渚鷗遥避客野蝶戲隨舟疎<lb/>
拙資微禄飄零厭逺遊若無尊裏酒何物與消愁<lb/>
　　晩卧<lb/>
<pb n="KR4d0089_WYG_014-8a"/>
日落煩暑退秋晴河漢明微雲映天白纖月過林清獨<lb/>
臥誰晤語幽懐殊未平蕭蕭夜深冷皓露滿前楹<lb/>
　　捲簾<lb/>
捲簾新月上林影散微茫庭草鳴蟲近風燈秋幌涼長<lb/>
年惟有病晩嵗苦多傷身世竟何就吾將問蜀莊<lb/>
　　秋懐次韻晁應之三首<lb/>
木落晩風急宵涼侵暑衣有期惟向老無計未成歸只<lb/>
益顚毛脱還從髀骨肥感時仍弔古回首意多違<lb/>
<pb n="KR4d0089_WYG_014-8b"/>
衰鬢不堪洗病軀先覺隂天寒白日短嵗暮亂山深薄<lb/>
酒醒無力危絃奏不禁謀身老逾拙三聽洛陽砧<lb/>
清秋萬里興力疾上層臺嵗熟雉兔飽風髙榆栁摧晚<lb/>
篁元自綠幽菊為誰開寂寞無人問鄉書久不來<lb/>
　　冬至三首<lb/>
昨夜新霜落淮南十月初寒雲風後白髙木雨來疎功<lb/>
業嗟謀拙星霜逼嵗餘子雲眞拙者寂寞為𤣥書<lb/>
汴水日夜淺天寒霜野寛拂衣秋葉亂衝面北風寒不<lb/>
<pb n="KR4d0089_WYG_014-9a"/>
作歸山計空悲走馬鞍濟時吾力薄俛仰一悲歎<lb/>
孤衾不成寐起坐聴雞號樓閉更籌靜天寒星斗髙蕭<lb/>
條陶令酒清怨楚臣騷凛凛悲秋意何須待二毛<lb/>
　　青陽驛㑹劉伯聲夜話<lb/>
奔走倦塵埃相逢顔暫開語䦨燈燼改飲散月華來行<lb/>
役風霜苦流年嵗月催我愚甘自分惆悵子多才<lb/>
　　十二月二十六日旦聞東堂啄木聲忽記作福昌<lb/>
　　尉時在山間環舍多老木臘後春初此鳥尤多聲<lb/>
<pb n="KR4d0089_WYG_014-9b"/>
　　態不一今琵琶箏中所效既不類又百不得一二云<lb/>
睡餘聞啄木忽憶福昌春官舍題詩壁如今經㡬人猶<lb/>
能老耽酒依舊拙謀身尚想蘭宫格東風清洛濵<lb/>
　　次韻和王彦昭九日湖園㑹飲<lb/>
故人憐寂寞九日共登臨天地客行逺山河秋已深狂<lb/>
來能醉舞興罷獨悲吟莫怪凄凉甚多憂損壯心<lb/>
　　暮春三首<lb/>
還將多病眼冉冉對殘春啼鳥日求侣晚花如向人物<lb/>
<pb n="KR4d0089_WYG_014-10a"/>
情懶著意杯酒最闗身亦有功名志吾生付大釣<lb/>
應接非吾事深幽興有餘筍深鳴鳥下花薄午風疎草<lb/>
淺見飛雉溪清生細魚端居亦多趣不用席門車<lb/>
紅㸃薔薇架緑深桃李溪語鶯知果熟忙燕聚新泥節<lb/>
物有常態羈逰無定栖寧須説鵬鷃物理固應齊<lb/>
　　之天長㑹宿僧院<lb/>
蕭條林下寺客至解塵鞍雨過月逾白夜深秋向寒老<lb/>
僧無俗累愛客故盤桓之子静相對松風清石欄<lb/>
<pb n="KR4d0089_WYG_014-10b"/>
　　宿銅陵<lb/>
山色日已逺問人歸路長碧天凉夜濶秋物雨餘荒人<lb/>
静路傍寺鳥啼林下房銅陵竟何就空死漢吳王<lb/>
　　漣水<lb/>
孤舟逆水上野静聞水聲鷗飛不逺水寒浪濺霜翎夜<lb/>
氣岸兼木夕光潭照星長吟㺯雙槳知有睡龍驚<lb/>
　　一日復一日<lb/>
一日復一日炎凉行一周異鄉猶在望白髪久生頭且<lb/>
<pb n="KR4d0089_WYG_014-11a"/>
看尋橦技休懐失馬憂天公有至信萬古一春秋<lb/>
　　索莫<lb/>
索莫歸未得閒雲還滿空愁吟對寒月不睡到晨鍾衣<lb/>
喜初冬寄書憐手自封何當聽夜雪煖酒夜爐紅<lb/>
　　上方僧<lb/>
不下上方地夜禪心慮㝠三更風雪暗一㸃佛龕燈持<lb/>
鉢呪潭水鬼神拳跪聽<hi>案此下脱二句</hi>
　　冬夜<lb/>
<pb n="KR4d0089_WYG_014-11b"/>
山静寒雲薄天空孤月明霜桐占堦影風葉繞廊聲經<lb/>
濟心難就蹉跎嵗屢更㝠鴻本清遠何事亦宵征<lb/>
　　和得故人書<lb/>
來書纔一紙離别意何長應為相思苦還能細作行水<lb/>
浮新恨濶花想舊容芳欲問人何䖏青樓在帝鄉<lb/>
　　和西齋<lb/>
山色供開鏡溪光照掩扉暗蟲先夜響萎葉近秋飛灌<lb/>
壠晴蔬出開籠暮鶴歸鳴琴坐朗月輕露㸃秋衣<lb/>
<pb n="KR4d0089_WYG_014-12a"/>
　　和北寺<lb/>
寺倚蒼崖古僧閒晝掩扉曉雲辭嶺去夕鳥占林歸悟<lb/>
理觀旛動臨風想鍚飛寄懐𤣥觀外更覺此生㣲<lb/>
　　食薇<lb/>
嵗窮隂不解短日過墻微幽鳥穿林小寒烏啄樹饑氷<lb/>
霜崖嶺壯烟火井閭稀老拙安閒僻無心厭食薇<lb/>
　　春寒<lb/>
客舍逢桃李清樽聊自歡夢中經夜雨醉裏度春寒草<lb/>
<pb n="KR4d0089_WYG_014-12b"/>
色逺還緑鳥聲晴更繁預期多病眼花發更辭看<lb/>
　　遣悶<lb/>
為問庭前鵲歸期何太遲舊傳能報喜東去是何時黄<lb/>
葉西風急幽花白露滋朝朝清洛水坎坎只東馳<lb/>
　　嵗暮書事十二首<lb/>
嵗晏北風疾山空萬谷號木枯隨意折鴻斷不成髙深<lb/>
屋支蓬戸温爐煖緼袍老夫原不寐鳴竹鼓蕭騷<lb/>
清洛魚梁淺霜鱗素鯽肥供厨調鼎快充腹此羹稀老<lb/>
<pb n="KR4d0089_WYG_014-13a"/>
去只便飽年來甘息機寒江鱸鱠美悵望未成歸<lb/>
風捲塵沙白雲垂雪意凝夜山時叫虎晩市早收燈園<lb/>
栗炮還美村醪醉不能三年官况味眞是冷于氷<lb/>
牛羊已歸去殘照滿山陂霜雁田中静風鳶木杪悲川<lb/>
原今自若龍虎昔交馳丘隴耕桑盡千年不復知<lb/>
原廟依岡起傳聞世祖營南陽無雊雉熊耳合投兵霜<lb/>
日蓬原路天風栢殿聲山川英氣在不負昔聞名<lb/>
北風吹馬疾石徑上危基野爼飽貆脯山爐煑橡糜寒<lb/>
<pb n="KR4d0089_WYG_014-13b"/>
耕敲凍石獵火上風枝畱滯親麋鹿多慙髪欲絲<lb/>
壮心常許國平日討論兵天地身将老山河意欲驚病<lb/>
多縁痛飲吟苦更傷情斗酒新豊市何人問馬生<lb/>
自昔周人俗貪庸巧治生千金不冠帯一飲起紛爭佩<lb/>
犢攻攘敓通書為姓名二南分陜化寂寞久無聲<lb/>
千載傷頑俗遺風耿未忘陳荒丘擊鼔魏𥚹女縫裳逺<lb/>
客防猜嫉官居備冦攘妻兒怪多喜清洛有歸艎<lb/>
陳葉不肯墮凍醪凝未融寒林晴有影霜日冷無風許<lb/>
<pb n="KR4d0089_WYG_014-14a"/>
國片心壯勞生雙鬢蓬功名任愚智萬事古今同<lb/>
日落擎明燭一杯千里心驕兒驚醉舞山僕怪悲吟谷<lb/>
冷水流急天昏雲起隂三更何䖏雁急急尚哀音<lb/>
雲去暮天迥雁飛寒夜長姮娥守孤月青女恨連霜不<lb/>
寐㸔銀燭長吟送羽觴山爐與石鼎伴我老他鄉<lb/>
　　宿東魯父居二首<lb/>
夕陽低欲盡春淺色蕭蕭暝色催歸牧炊煙向晩樵踈<lb/>
星臨水際逺火隔村橋黯黯柴門夜栖鴉對寂寥<lb/>
<pb n="KR4d0089_WYG_014-14b"/>
郡國何時極羇愁觸䖏生望隨天不盡春共野兼平煙<lb/>
樹淮南濶漁鹽楚俗輕飄零五年别歎息鬢毛更<lb/>
　　淮上夜風<lb/>
縣郭初傳柝船窻已閉篷星低春野路月淡夜淮風烟<lb/>
水東南濶漁鹽呉楚同久逰諳里社賖酒問鄰翁<lb/>
　　春望<lb/>
鳥去晴雲外帆歸芳草邉平淮分緑野春樹接低天殘<lb/>
枿寒餘燒新青雨後田年來千里目容易淚雙懸<lb/>
<pb n="KR4d0089_WYG_014-15a"/>
　　村晩<lb/>
深塢繁花麗晴田細逕分孤舟春水路芳草夕陽村暗<lb/>
雀投簷静昏鴉集樹喧牛羊自歸晚燈火掩衡門<lb/>
　　夜意<lb/>
荒城轉五更北斗向誰傾穴鬬時争齧林棲或自驚老<lb/>
來神慮淡睡足骨毛輕石磬催僧粥低窻枕畔鳴<lb/>
　　春望<lb/>
暖日晴薫草清淮濶浸天地卑連逺水城廢入春田目<lb/>
<pb n="KR4d0089_WYG_014-15b"/>
極風燈外愁懸淚臉邊人生苦多感花栁自年年<lb/>
　<lb/>
　<lb/>
　<lb/>
　<lb/>
　<lb/>
　<lb/>
　柯山集巻十四<lb/>
</p>
<p>
</p>
  </div>
<div>
<head>柯山集巻十五</head> <lb/>
    <p>
<pb n="KR4d0089_WYG_015-1a"/>
欽定四庫全書<lb/>
　柯山集巻十五<lb/>
　　　　　　　　　　　　　宋　張耒　撰<lb/>
　五言律詩<lb/>
　　同七兄及崧上人自墳莊還寺<lb/>
和風快人意岸幘晩襟涼日落野痕碧月生淮際光論<lb/>
詩得靈運静語屬支郎不是躭閒散從來懶性長<lb/>
　　蔡河漲二首<lb/>
<pb n="KR4d0089_WYG_015-1b"/>
長河秋雨漲極目漫難分潢潦雖無自龜魚恐有神天<lb/>
寛垂鑒影風細起龍鱗老去扁舟興臨流欲問津<lb/>
渾渾雖未巳浩浩竟東歸濶處長天近澄邉一鳥飛西<lb/>
風踈葦亂斜日逺村㣲淹泊從吾道扁舟伴釣磯<lb/>
　　初秋對雨<lb/>
閉户理殘編䟱慵得自便朝凉清病思秋雨對髙眠屋<lb/>
冷深藏燕槐疎混抱蟬所欣堂下菊芳意已鮮鮮<lb/>
　　泊長平晩望<lb/>
<pb n="KR4d0089_WYG_015-2a"/>
川隱夷猶棹春歸杳靄天翠深交㟁樹緑野望川田漁<lb/>
酒數家市船墻何䖏船登臨一囘首無限意茫然<lb/>
　　發長平<lb/>
歸牛川上渡去翼望中迷野水侵官道春蕪沒斷堤川<lb/>
平䨇槳上天濶一帆西無酒消羇恨詩成獨自題<lb/>
　　離建雄塗中<lb/>
逺水悠悠静孤檣裊裊遲草深春巳後麥秀日長時聚<lb/>
語條桑婦行歌拾穂兒年豐隨處樂飄泊我何為<lb/>
<pb n="KR4d0089_WYG_015-2b"/>
　　夏日十二首<lb/>
過雨芰荷亂繁隂竹樹多雛聲知鳥哺萍動見魚過細<lb/>
逕饒苔蘚隂墻引薜蘿角巾從倒側踈懶欲如何<lb/>
蚓壌排晴圃蝸涎印雨堦花鬚嬌帯粉樹角老封苔問<lb/>
字病多忘過隣慵却囘晩凉還盥櫛對竹引清杯<lb/>
山雨晴來暑溪雲暗復興林塘隂不解巾幘潤還蒸書<lb/>
帙慵披蠧盤餐厭撲蠅老來疲薾甚多病日侵陵<lb/>
朝雨來還宻村墟一望間逺聲惟野竹潤色但青山書<lb/>
<pb n="KR4d0089_WYG_015-3a"/>
史供髙卧莓苔只閉闗蕭蕭覺秋興飄颯近衰顔<lb/>
細逕依原僻蓬蒿四五家山田來雉兔溪雨熟桑麻竹<lb/>
籠晨收果茅庵夜守𤓰頗知農事樂彼此問生涯<lb/>
飬拙貧無事深幽樂更真簷巢偷哺子樹啄巧藏身竊<lb/>
果鶯知主移居蟻過隣老夫朝食美薦爼有溪鱗<lb/>
謝守常搜句陶潛亦効官傍溪分水細過巘得天寛布<lb/>
種隨蔬隴尋香到藥欄野装兒稚笑繩屨鹿衣冠<lb/>
乆與山川約那無風月情經營原濶畧疎放自平生山<lb/>
<pb n="KR4d0089_WYG_015-3b"/>
友招相見鄉書向逺征殷勤語歸計貧苦病難成<lb/>
種藥幽人事還披本草經出山抛舊翠過雨有新青術<lb/>
受壺中秘方傳肘後靈不辭勤服餌爲變髪星星<lb/>
陶令抛官易龎公去隐深由來浮世事可見昔人心卜<lb/>
築閒多思奔馳病不禁簷楹來燕雀鸞鶴自山林<lb/>
蛩怨青莎老螢飛秋水深庭除延夜色砧杵發秋心雄<lb/>
劍鳴初匣寒衣補硬針老來詞賦懶從使二毛侵<lb/>
夜色川原合秋聲草木催星辰随地濶河漢冩山來栖<lb/>
<pb n="KR4d0089_WYG_015-4a"/>
鶴凉先警饑烏夕未囬髙樓對斜月鳴笛正清哀<lb/>
　　宿故濟陽城<hi>案此題一本作宿濟陽道中</hi>
夜色蕭條寺天寒老病身空村惟有雪逺道更無人不<lb/>
寐依爐煖多愁頼酒醇遥思䨇鳳闕雨露巳先春<lb/>
　　早秋感懷<lb/>
永日付悠悠年華逝不留風聲送殘暑雲色淡新秋吾<lb/>
道倘有待窮通寕遽憂朝來望清潁一雁下汀洲<lb/>
　　庚辰臘八日大雪二首<lb/>
<pb n="KR4d0089_WYG_015-4b"/>
平生臘八日借鉢受齋糜客路歳将晩旅庖晨不炊持<lb/>
杯從破律遣興自吟詩何日依襌宿鐘魚自有時<lb/>
東州逢臘雪却憶竟陵梅客路人方逺天涯雁欲回遥<lb/>
憐簷外白還㸃砌邉苔乆是無人過誰知照酒杯<lb/>
　　䝉恩除奉常有感<lb/>
平生秉周禮投老奉龍旗斥逐偶不死歸來敢恨遲門<lb/>
闌走賓客行李飭妻兒又踏長安道多慚鬢有絲<lb/>
　　建平途次<lb/>
<pb n="KR4d0089_WYG_015-5a"/>
野橋田徑滑官路栁條新流水伴麗日野花留晩春㸃<lb/>
空知去翼衝緑有歸人自笑諳岐路無勞更問津<lb/>
　　白沙阻風<lb/>
春江風易惡故作客行難晴日開野色朝寒醒醉顔歸<lb/>
人出斷岸去翼復前山淹泊無誰語村翁亦徃還<lb/>
　　冬日雜興六首<lb/>
小園晴自掃曝日坐前軒野䑕穿山葉寒烏啄草根短<lb/>
籬藩隙地别逕入孤村幽趣供岑寂淹畱不復論<lb/>
<pb n="KR4d0089_WYG_015-5b"/>
水落橋痕在沙乾岸草枯霜餘槐老壯風際竹清䟱啄<lb/>
木髙逾響鶺鴒飛且呼二年親友絶惟有對禽魚<lb/>
池館畱餘雪西山照夕曛臘催梅蕋迸春向鳥聲新愁<lb/>
思供多病風光欲近人年年桃李樹相對只傷神<lb/>
空山身欲老徂歲臘還來愁怯年年栁傷心處處梅緑<lb/>
蔬挑甲短紅蠟㸃花開氷雪知何有東風日夜回<lb/>
南壁蒼崖壯窮冬井落閒風聲先老樹日色避諸山落<lb/>
雁饑相向啼烏夕自還㣲㣲寒月影蓬户已深闗<lb/>
<pb n="KR4d0089_WYG_015-6a"/>
擊柝山城閉踈燈野店扄疾風鳴夜谷晴水動浮星霜<lb/>
翼歸何晩鄰機織未停短歌時自和愁絶更誰聼<lb/>
　　哲宗皇帝挽詞四首<lb/>
端拱循堯道無為十六年偏師擒頡利上將勒燕然夢<lb/>
損周王夀丹催黄帝仙凄凉舊載筆慟哭抱殘編<lb/>
秦地蟠螭紐細陽玉象光升歌陳備樂信史記多祥奪<lb/>
邑公無怨開邉義侮亡威靈對三后常在白雲鄉<lb/>
萬世興王業千年極治辰澤丘還北祭玉檢議東廵汗<lb/>
<pb n="KR4d0089_WYG_015-6b"/>
竹人間事因山地下春雲天不可望髯斷泣遺臣<lb/>
七月宫車駕西陵觀闕新風雲悲厚夜羽衛異時廵落<lb/>
月低金爵秋蕪暗石麟威靈凛如在善繼有天倫<lb/>
　　故僕射司馬文正公挽詞四首<lb/>
黼座方恭㸃邦家付老臣頌歌民一口形勢國千鈞富<lb/>
庻新田里忠臣舊搢紳裴公恨不早丘禱歎無神<lb/>
辭爵浮雲外安民反手中山林獨往意衮繡太平功布<lb/>
被終身儉貂冠一命崇他年兩行涙碑下泣羊公<lb/>
<pb n="KR4d0089_WYG_015-7a"/>
經濟心猶壯清羸疾易傷那知兩楹奠遽失萬夫望家<lb/>
有詩書積墳無金玉藏誰知幅巾歛曾佩上公章<lb/>
伊洛平生興園林獨樂居曾過鄭公里得御李膺車華<lb/>
屋當年客名山異代書定知傳不朽埋玉自沾裾<lb/>
　　欽慈皇后挽詞二首<lb/>
疇昔熙寕盛逺同麟趾時内敦勤儉徳隂輔太平基餘<lb/>
烈光彤史追榮備母儀遺民懐永裕簫鼓不勝悲<lb/>
淑徳承明舊徽音固有來據龍符聖嗣合劔㑹軒臺玉<lb/>
<pb n="KR4d0089_WYG_015-7b"/>
冷衣銷馥鸞昏鏡集埃傷心國西道寂寞送車回<lb/>
　　挽黄幾道<lb/>
異政潁川鳳遺風叔度陂聞哀苦朋友歸葬束書詩百<lb/>
歳鄉人社他年故吏碑知公萬金産故在阿戎兒<lb/>
　　范參軍挽詞<lb/>
力學志不就多才宦可嗟生平叔知巳<hi>原注參軍叔文正公也公少竒</hi>
<hi>之</hi>身後婦成家<hi>原注參軍卒子㓜朱夫人守義教子皆有立</hi>溫洛新阡茂東<lb/>
吳慶系賒功名付兒子文史舊生涯<lb/>
<pb n="KR4d0089_WYG_015-8a"/>
　　任左藏挽詞<lb/>
人也隱君子一官聊自閒誰能學管庫竟爾死茅菅良<lb/>
璞不易剖大弨終不彎惟應太史録他日出名山<lb/>
　　張夫人挽詞<hi>原注榮子邕母</hi>
世徳簪纓貴家風孝友傳承夫知不忌愛子故親賢飄<lb/>
忽人間夢生平物外縁諸天清淨報可但閲重泉<hi>原注夫人</hi>
<hi>皈依佛果</hi>
　　吕郡君挽詞<hi>原注錢穆父妻</hi>
<pb n="KR4d0089_WYG_015-8b"/>
表海東侯長分吳異姓王世家端作合華裔逺相望龍<lb/>
去孤神劔雛成九鳳凰多情潘散騎悼逝足文章<lb/>
　　太府李萃卿挽詞<lb/>
妙譽馳埸屋家風在搢紳使華推厚徳卿月上通津齒<lb/>
徳時方重山丘迹巳陳長年先友淚懷感獨沾巾<lb/>
　　太皇太后挽詞<lb/>
共政艱難際臨朝保佑初經綸付耆老利澤到樵漁禮<lb/>
盛謙常抑功成委不居聖君深致孝盡守典刑餘<lb/>
<pb n="KR4d0089_WYG_015-9a"/>
　　李處道都曹丈挽詞<lb/>
凄凉正始後尚復有斯人慟哭亦云已傷心難重陳傳<lb/>
家䨇令器懷徳萬遺民尚想典刑在蕭然老鶴身<lb/>
　　欒提舉妻石氏挽詞<lb/>
和敬承夫順勤劬教子賢平生積淨業倉卒歎無年孤<lb/>
劔畱耿介九雛誰撫憐塵埃舊脂澤春草掩新阡<lb/>
　　鄧學士慎思挽詞<lb/>
清苦吟詩客癯羸嗜學身詩書不得力鬼物定欺人類<lb/>
<pb n="KR4d0089_WYG_015-9b"/>
物傳遺學經書植妙因九原誰與友千載葬魚臣<lb/>
　　潘鯁奉議挽詞<lb/>
亷退辭榮早清貧卜吉遲買山新兆域從窆舊書詩松<lb/>
菊留三徑簞瓢遺兩兒升堂舊賓客執紼涕交頤<lb/>
　　哭蔡彥規二首<lb/>
青衫未白首已歎掩新阡哭别自今日書來纔去年功<lb/>
因鐘鼎記名頼友朋傳平昔圍棊笑臨枰更泫然<lb/>
文章不用世淪落掩山阿命也人無奈悲哉天謂何至<lb/>
<pb n="KR4d0089_WYG_015-10a"/>
交嗟我少䨇淚為君多遥想山陽墓秋風吹薜蘿<lb/>
　　李少卿挽詞<lb/>
青雲舊馳譽白髪早辭榮談笑惟詩酒交逰盡老成支<lb/>
離病中見瀟洒舊時情已矣不可問九原松柏聲<lb/>
　五言長律詩<lb/>
　　歲暮即事寄子由先生<lb/>
歲暮淮陽客貧閒兩有餘朝昏面壁坐風雪閉門居老<lb/>
去深依佛年衰更嗜書未能忘素業聊用慰窮途下里<lb/>
<pb n="KR4d0089_WYG_015-10b"/>
皆平屋開門即古墟雞䐁來近舍㫪汲頼隣夫雪壓移<lb/>
來竹霜萎自種蔬烏皮䝉燕几褐㡌裹僧顱肉似聞韶<lb/>
客齋如持律徒女寒愁粉黛男窘補衣裾已病藥三暴<lb/>
辭貧飯一盂長瓶卧牆角短褐倒天吳宵寐衾鋪鐡晨<lb/>
炊米數珠木鑱隨杜脛葛製煖韓軀時命今如此功名<lb/>
巳矣乎談愁風射馬拙待兎逄株乆慕香城樂深諳夢<lb/>
境虛誰憐九頓首正有一長吁瞻望身空老蒼茫歲欲<lb/>
除何當聞妙誨黥刖待完膚<lb/>
<pb n="KR4d0089_WYG_015-11a"/>
　　用歐陽文忠韻雪詩<lb/>
宻雪當殘臘衝風到蓽門洒忩驚紙濕入竹覺聲繁天<lb/>
濶飄無界城髙積有痕氣和歸麥隴水味到茶軒廣陌<lb/>
無逰騎空郵有滯轅炎爐聊自煖濁酒僅能温野迥征<lb/>
鞍設邉寒塞甲屯振竒歌歴歴廻袖舞蹲蹲客至須駝<lb/>
褐相逄賴酒樽晴明占草木春意到閒園<lb/>
　　題譙東魏武帝廟<lb/>
草昧羣龍鬬英雄接上㳺吳卑青葢伏蜀陋葆車畱挟<lb/>
<pb n="KR4d0089_WYG_015-11b"/>
漢臨諸夏中原半九州人驚吕布縳誰信本初憂天作<lb/>
西南限時方割據秋力終囘赤壁功止霸諸侯歴數知<lb/>
歸禹乾坤正造周事商完夙志傳子豈人謀銅雀佳人<lb/>
恨西陵拱木秋千年故鄉廟歌舞薦牢羞<lb/>
　　過衛眞太清宫追懷章聖皇帝遊幸之盛小臣斐<lb/>
　　然成韻<lb/>
鳳歴開三葉中原正偃兵端居思道妙順動展精神函<lb/>
谷傳經後渦陽舊宅新龍蟠泉不竭丹養檜長生鸞鶴<lb/>
<pb n="KR4d0089_WYG_015-12a"/>
迎黄屋煙霞避翠旌琳瑯千佩玉貔虎萬屯營邃殿仙<lb/>
容儼靈庭盛禮行書畱河上語碑勒大夫名歌罷秋風<lb/>
晩弓遺藥鼎成句陳嚴舊寢輦道接新耕日落重樓影<lb/>
天寒暮鳥聲異時懷往事千古有餘情<lb/>
　　天慶觀三色檜<hi>原注一本而具松栢檜三物</hi>
聚處歲寒物生為千歲身柯條雖自異臭味本相親商<lb/>
季諸公子茅家賢弟昆分驅衆彭惡各共一清眞竽籟<lb/>
風中合鱗鰭雨後伸髙枝如借便輕舉豈無人<hi>原注太清宫有</hi>
<pb n="KR4d0089_WYG_015-12b"/>
<hi>升天檜傳記諸眞輕舉者多升樹</hi>
　　八月三日舟行自蔡河赴臨淮<lb/>
曠野天垂地川晴水見沙河囘迷向背岸斷忽桑麻水<lb/>
濶時浮鷺陂寒乍集鵶年饑田濩落歲晚客悲嗟新月<lb/>
排雲水西風送日斜孤舟何處宿故國已天涯<lb/>
　　舟行即事二首<lb/>
古岸生㣲靄空林挂夕陽霞輝明野色天影戰波光集<lb/>
鳥村墟暗鳴蟲禾黍荒秋髙月静静天末巧雲長沙晩<lb/>
<pb n="KR4d0089_WYG_015-13a"/>
横歸艇川晴列去檣登臨自多感何必寄他鄕<lb/>
去去路日逺行行歲向深晩田荒更闊秋野曉多隂岸<lb/>
蓼飛寒蝶汀沙戲水禽迎風蘆顫葉眩日棗裝林早蟹<lb/>
肥堪薦村醪濁可斟不勞頻悵望處處有鳴砧<lb/>
　　發崔橋<lb/>
野麥平蕪隴官榆卧古津眠鷗沙上曉幽草水邉春暖<lb/>
葉生浮緑風漪起細鱗青新桑媪筥茜淨浣娘裙有客<lb/>
悲芳芷無人採白蘋可憐千里目愁殺未歸人<lb/>
<pb n="KR4d0089_WYG_015-13b"/>
　　和栁郎中山谷寺翠光亭長韻<lb/>
山深疑路斷古寺忽開門喬木風霜急荒崖雲雨痕朝<lb/>
霞明翠靄秋雨濯嵐昬幽鳥不避客閒雲時入軒重蘿<lb/>
深更緑碧澗淺無渾寳地黄金布飛泉白玉噴庭閒臥<lb/>
馴鹿果熟引王孫禪静石為室客迷桃滿園毎悲塵世<lb/>
幻方信梵王尊野實飢堪薦陽崖冬自温便當安寂寞<lb/>
何事走歊煩清梵晨齋啟高松夜枕喧逄人休問道得<lb/>
意巳忘言直指曹溪路勞將貝葉翻功名嘆不偶歲月<lb/>
<pb n="KR4d0089_WYG_015-14a"/>
去如奔乆分踈軒冕寜辭友玃猿從容巖客話粗糲野<lb/>
僧飱即是平生樂心期何日論<lb/>
　　訪曇上人有感<lb/>
上人稀出入黄葉閉門深繫馬長林下逄僧古殿隂相<lb/>
逄成底事乗興偶來尋静境亦何有無言知祖心生平<lb/>
避浮俗與物苦差參脱去猶未得塵埃嗟滯淫長廊秋<lb/>
日薄古木野霜侵徙倚誰晤語獨歸還獨吟<lb/>
　　夜吟<lb/>
<pb n="KR4d0089_WYG_015-14b"/>
簾捲凉侵户牕虚月過帷髙桐清露濕深栁夜蟬嘶斷<lb/>
續銀河轉欹斜斗柄移風來高葉報伏近候蟲知陶令<lb/>
尊無酒潘生鬢有絲將何慰愁寂倚杖獨題詩<lb/>
　　斜日二首<lb/>
斜日歸殘暑秋容淡太虚閒雲工變易片月自清孤淹<lb/>
泊年華老凄凉歲事餘時違自樸拙興懶日蕭踈阮籍<lb/>
慵耽酒文園病著書簪纓非草野江海得樵漁<lb/>
伏盡金纔壯天高水欲流病悰抛酷暑詩興得高秋晝<lb/>
<pb n="KR4d0089_WYG_015-15a"/>
静塵埃少宵凉河漢浮青傷桐葉膩爽奪蕙蘭柔晚歲<lb/>
寒將屆羣芳葉不收幽人多感慨啼鴂助騷愁病懶非<lb/>
高臥疎迂卻自由功名與世事擺落醉鄕逰<lb/>
　　歲暮獨酌書事奉懷晁永寜<lb/>
天涯催晩歲殘律去如奔入夜北風惡多隂寒日昬野<lb/>
吹餘燒燼溪落舊沙痕霜重飢鷹疾田空宿雁喧山明<lb/>
千筍直雲積萬營屯足雨耕犂早豐年杮栗繁地平秦<lb/>
接席土斷洛開門白首三年客黄桑數畝村懶梳悲髪<lb/>
<pb n="KR4d0089_WYG_015-15b"/>
短不寐守爐温折骨披殘枿蒼龍臥老根晚篁猶竚思<lb/>
幽蕋助消魂慷慨䨇龍劔飄零一酒樽琳琅思秀色環<lb/>
佩想清言獨語㸔明燭空庭月出軒<lb/>
　<lb/>
　<lb/>
　<lb/>
　<lb/>
　柯山集巻十五<lb/>
</p>
<p>
</p>
  </div>
<div>
<head>柯山集巻十六</head> <lb/>
    <p>
<pb n="KR4d0089_WYG_016-1a"/>
欽定四庫全書<lb/>
　柯山集巻十六<lb/>
　　　　　　　　　　　　　宋　張耒　撰<lb/>
　七言律詩<lb/>
　　出都有感<lb/>
來時雪盡花初發歸去桞隂蟬亂鳴四序風光半為客<lb/>
百年飄泊一浮名春來多病思髙卧老去違時畏後生<lb/>
若有黄精換華髪敢隨車馬到髙城<lb/>
<pb n="KR4d0089_WYG_016-1b"/>
　　贈别何道士<lb/>
疎散多違久自知形骸况復病先衰全身幸免誅三獻<lb/>
避世何勞賦五噫聞説永嘉饒水石便思輕帆向天涯<lb/>
郤嗟病翮傷摧甚孤鶴髙飛不得隨<lb/>
　　北橋送客<lb/>
橋上垂楊繫馬嘶橋頭船尾插青旗船來船去知多少<lb/>
橋北橋南長别離亭上㡬傾行客酒遊人自唱少年辭<lb/>
百年回首皆陳迹浮世飄零亦可悲<lb/>
<pb n="KR4d0089_WYG_016-2a"/>
　　九日獨遊懐故人<lb/>
故人分散在天涯九日登臨獨嘆嗟人世光隂催日日<lb/>
鄉閭時節自家家風烟滿眼臨秋盡鼓角荒城送日斜<lb/>
取醉憑誰正烏㡌遣愁猶强挿黄花<lb/>
　　夜<lb/>
木落風髙砧杵傷孤城更漏入秋長寒生疎牖人無夢<lb/>
月過中庭樹有霜報落梧桐猶隕葉知時蟋蟀解親牀<lb/>
年年多病渾無寐静對楞嚴一炷香<lb/>
<pb n="KR4d0089_WYG_016-2b"/>
　　早春<lb/>
輝輝暖日弄遊絲風軟晴雲緩緩飛殘雪暗隨氷筍滴<lb/>
新春偷向桞梢歸可憐鬢髪蹉跎老每惜梅花取次稀<lb/>
何事都城輕薄子買懽酤酒試春衣<lb/>
　　上元日駕回登樓二首<lb/>
紫霧氛霏閶闔開團團明月上天來香車百兩天街晚<lb/>
清蹕一聲仙仗回燈隔晝簾時閃爍風穿髙幕故徘徊<lb/>
太平日久多閒暇簪笏從容侍燕杯<lb/>
<pb n="KR4d0089_WYG_016-3a"/>
長街十二逺相通閶闔峩峩彩霧紅天白華燈交皓月<lb/>
樓寒朱幕蕩春風車頭笑語歸時醉城下傳呼夜向中<lb/>
自古長安多樂事周南留滯意何窮<hi>原注予方寓陳</hi>
　　探春有感二首<lb/>
出城但怪風光老草色蒼茫桞色深烟樹逺浮春縹緲<lb/>
風光不動日隂沉芳郊未厭縈紆入美酒何妨取次斟<lb/>
羸馬青衫亦何事一生空負野人心<lb/>
桞萼䝉茸待放綿櫻桃新葉大如錢深春冷落花殘後<lb/>
<pb n="KR4d0089_WYG_016-3b"/>
寒食朦朧月淡天獨坐每將詩作伴遣愁安得酒如泉<lb/>
傷心千里休凝望城外東風早滿船<lb/>
　　暇日同孫畢二同舍遊李氏園亭<lb/>
蕩蕩東風散客心出門驅馬問園林花房待暖徐徐放<lb/>
桞色隨春旋旋深城郭逺來無俗客松篁深處有幽禽<lb/>
王公留壁題詩句應許騷人盡日吟<lb/>
　　暮春<lb/>
夜雨輕寒拂曉晴牡丹開盡過清明庭前落絮誰家桞<lb/>
<pb n="KR4d0089_WYG_016-4a"/>
葉裏新聲是處鶯白髪生來如有信青春歸去更無情<lb/>
便當種秫長成酒逺學陶潛過此生<lb/>
　　秋興<lb/>
薄雲閉日晩悠悠簷雨蕭蕭急未收佳樹已彫今嵗葉<lb/>
西風還是去年秋蹉跎不奈時驚客牢落惟憑酒散愁<lb/>
多病支離欣得睡晩來凉氣滿衾裯<lb/>
　　秋雨二首<lb/>
急雨凄風未肯晴墻隂先報候蟲鳴掃除暑氣驅三伏<lb/>
<pb n="KR4d0089_WYG_016-4b"/>
催促秋聲向五更美酒若能斟靖節二毛偏解著潘生<lb/>
醉來真有無窮意老去何勞浪自驚<lb/>
陋巷柴門揜寂寥一忩風雨晩蕭蕭清秋漸冷尤宜懶<lb/>
閒日苦長無處消烏几青笻扶病弱青琴黄巻伴逍遥<lb/>
交朋南北音書隔雖有芳樽誰可招<lb/>
　　夀陽樓下泊舟有感<lb/>
夀陽樓下清淮水帆去帆來何日休浮世十年多少事<lb/>
風烟依舊别離愁樓頭夜静行人絶樓下影斜淮月秋<lb/>
<pb n="KR4d0089_WYG_016-5a"/>
不道孤吟不能寐一聲羌笛怨誰舟<lb/>
　　和桞郎中舒州潛菴二首<lb/>
浪走塵埃竟未甘仙郎六十制潛菴門前山色雲侵坐<lb/>
峰下秋光水滿潭野鶴避人巢古木清猿乘月嘯寒巖<lb/>
從今不作軒裳客多買烟霞未是貪<lb/>
蒼顔華髪未能甘欲覺長年先創菴坐久烟嵐開翠壁<lb/>
夢回雲雨起寒潭松風夜掃鳴琴榻溪溜晴分種藥巖<lb/>
不是仙翁有仙骨幽竒争許世人貪<lb/>
<pb n="KR4d0089_WYG_016-5b"/>
　　將至夀州初見淮山二首<lb/>
浩蕩平波欲接天天光波色逺相連風鳴雨槳初離浦<lb/>
岸轉青山忽對船澤國秋髙添氣象人家南去好風烟<lb/>
步兵何必江東走自有鱸魚不值錢<lb/>
晩繫孤舟古岸隈蒹葭風定渚鷗回山兼野色蒼茫去<lb/>
月向淮心晃蕩來秋色解將愁並至年華偏與客相催<lb/>
青衫手板徒勞爾富貴功名安在哉<lb/>
　　晩發夀春浮橋望夀陽樓懐古<lb/>
<pb n="KR4d0089_WYG_016-6a"/>
烟水蒼茫古岸髙危樓縹緲枕波濤山圍粉堞青屏合<lb/>
橋跨長淮百艦牢争戰往年空故國登臨行客嘆前朝<lb/>
青旗試問誰家酒風雨蒹葭晩渡遥<lb/>
　　夜泊<lb/>
逺雁初歸楓葉乾孤舟晩繫岸邉灘淮聲夜静凌風壯<lb/>
月色秋深照客寒疎拙功名甘濶畧飄零蹤跡但悲嘆<lb/>
不闗酒薄難成醉自是年來少所歡<lb/>
　　將别普濟二首<lb/>
<pb n="KR4d0089_WYG_016-6b"/>
老槐疎竹寺門幽九月輕寒襲客裘漠漠淮烟天際晩<lb/>
蕭蕭山雨坐中秋風前紅葉知時落籬下黄花對客愁<lb/>
為語老僧無我笑此生終待老林丘<lb/>
孤城淮北晩鐘殘落日橋邉送客鞍物外樓臺秋更豁<lb/>
山深松竹晩多寒忩風細細侵衣冷簷雨蕭蕭到夜闌<lb/>
佳境欲留嗟不可塵埃蹤跡但悲嘆<lb/>
　　發泗州<lb/>
萬艘獵獵戰風桅我亦孤舟别岸隈漠漠曉雲生木末<lb/>
<pb n="KR4d0089_WYG_016-7a"/>
蕭蕭飛雨送帆開消磨嵗月書千巻零落江湖酒一杯<lb/>
因病得州真漫爾功名於我亦悠哉<lb/>
　　病中得晁應之秋懐詩<lb/>
西風堂下飛黄葉病卧空牀白日髙疲苶扶行孤竹杖<lb/>
蕭條隐几兩霜毛散花有客談真實燒藥無人過寂寥<lb/>
怪得晩來頭目快新詩秋興苦飄飄<lb/>
　　夏日雜興四首<lb/>
隔墻泉下是東溪細溜涓涓入我池一部笙簫寒竹響<lb/>
<pb n="KR4d0089_WYG_016-7b"/>
百年風雨古槐姿果懸幽檻朱初熟蔓度空墻翠欲垂<lb/>
野趣轉深身愈老故應寂寞畏人知<lb/>
無地從容解鬱陶寄懐林野散塵勞含風槐桞參天合<lb/>
足雨桑麻映露髙五斗得官迷簿領一㕓何處斸蓬蒿<lb/>
致身富貴須年少顧我衰遲已二毛<lb/>
墻下溪流清且長夾溪喬木雨蒼蒼裊風翠果擎枝重<lb/>
照水圓荷舞葉凉蝸殻已枯黏粉壁燕泥時落汚書牀<lb/>
南山野客閒相過贈我能携藥滿筐<lb/>
<pb n="KR4d0089_WYG_016-8a"/>
蔬圃茅齋三畝餘溪光山影動浮虚病妻老去惟尋藥<lb/>
稚子年來解愛書中散無堪心放蕩馮唐已老興蕭疎<lb/>
全真飬素安吾分敢謂軒裳不我如<lb/>
　　清明日卧病<lb/>
鶯花零亂清明日巾褐蕭條老病翁烏鼎相親勤煮藥<lb/>
素屏深坐怯當風愛花未免呼兒摘畏雨還成對客慵<lb/>
自嘆年來怨青鏡衰顔改盡少年紅<lb/>
　　水南春望<lb/>
<pb n="KR4d0089_WYG_016-8b"/>
洛岸東風送馬行橋横落日半川明天連觀閣雲垂地<lb/>
春入山河秀滿城老去飄萍甘屏跡興來懐古未忘情<lb/>
短歌一曲聊回首不待悲秋白髪生<lb/>
　　春日遣興<lb/>
洛陽自古帝王都百戰荆榛只故墟零亂園林遺物在<lb/>
嬉遊人物古風餘草迷公子障泥錦花近佳人油壁車<lb/>
漂泊强隨遊客轡不辭塵土汚衣裾<lb/>
　　送楊補之赴鄂州支使<lb/>
<pb n="KR4d0089_WYG_016-9a"/>
相逢顧我尚童兒二十年來鬢有絲涕淚兩家同患難<lb/>
光隂一半屬分離扁舟又作江湖别千里長懸夢寐思<lb/>
何日粗酬身世了卜鄰耕釣老追隨<lb/>
　　送楊念行監簿侍行赴鄂渚<lb/>
楚天南去水㝠㝠鄂渚悠悠到幾程京洛信稀千里隔<lb/>
江湖春盡一帆輕莫辭送别青春滿㑹是相逢白髪生<lb/>
飽讀詩書取卿相不應如我老無成<lb/>
　　送三姊之鄂州<lb/>
<pb n="KR4d0089_WYG_016-9b"/>
兄弟分飛各一方老來分袂苦多傷兩行别淚江湖逺<lb/>
五月征車岐路長休嘆伯鸞甘寂寞所欣楊惲好文章<lb/>
<hi>原注克一甥苦為詩</hi>北歸㑹有相逢地只恐塵埃髪易蒼<lb/>
　　正月六日<lb/>
楊桞梢頭臘雪消東風猶著晩寒驕新年花桞傳芳信<lb/>
去臘星霜變斗杓來共春烟情冉冉洒隨疎雨淚蕭蕭<lb/>
蛾眉一閉年華改縱有遺魂可得招<lb/>
　　遊李氏園<lb/>
<pb n="KR4d0089_WYG_016-10a"/>
堂下新年見草芽驚心强起探年華桞呈雪後青蒼幹<lb/>
梅破風前一兩花綽約風光新物態栽培園沼好生涯<lb/>
奔馳世路吾何有一到林塘一嘆嗟<lb/>
　　寄榮子雍<lb/>
蒼茫臘雪欲成泥又見東風上桞枝萬事過前渾是夢<lb/>
百年投老只添悲功名末路收常晩節物驚心空自知<lb/>
千里故人猶念我書來辛苦話相思<lb/>
　　題朱氏園<lb/>
<pb n="KR4d0089_WYG_016-10b"/>
東風邀客入芳菲夾徑吹香李萬枝啼鳥逺聞知晝静<lb/>
好花相續得春遲連檣東去淮天濶緑野南環楚澤卑<lb/>
客至㑹須留醉墨主人留榜待新詩<lb/>
　　離宿州後寄兄弟<lb/>
落日村橋涕泫然東風匹馬去翩翩兩行緑樹當隋岸<lb/>
一片春雲限楚天妄意致身常許國强顔得禄廢求田<lb/>
幅巾㑹作淮南叟白髪相收一釣船<lb/>
　　寄榮子雍三首<lb/>
<pb n="KR4d0089_WYG_016-11a"/>
東風三月洛陽城傾盖相逢氣倍增㸔盡園花方信馬<lb/>
飲斜樓月更挑燈年光飄忽雙馳轂心事蕭條一老僧<lb/>
酒病年來慵把筆新文寄我苦憑陵<lb/>
蒼蒼老柏古南禪嫋嫋脩篁泮水灣此地笑談惟我共<lb/>
百年交友得君難已甘心向詩書老㑹與身圖雲水閒<lb/>
年少功名須力致㸔君朝佩日珊珊<lb/>
家家新酒滴新醅殘嵗峥嶸春欲回霜野寂無新到雁<lb/>
雪林寒有欲開梅闗河路永雙横轍天地身閒一舉杯<lb/>
<pb n="KR4d0089_WYG_016-11b"/>
酬答風光千㸃淚怯將愁眼更登臺<lb/>
　　陳履常惠詩有曽門一老之句不肖二十五嵗謁<lb/>
　　見南豐舍人于山陽始一書而褒與過宜陽有同<lb/>
　　途至亳之約耒以病不能如期後八年始遇公于<lb/>
　　京師南豐門人惟君一人而已感舊慨嘆因成鄙<lb/>
　　句願勿他示<lb/>
南豐冢木已蕭蕭猶有門人守一瓢文彩自應傳壷奥<lb/>
典刑猶可想風標紛紛但見侏儒飽寂寂誰歌隐士招<lb/>
<pb n="KR4d0089_WYG_016-12a"/>
十載敝冠彈未得簪纓知復為誰彯<lb/>
　　泊舟候水<lb/>
一水悠悠斷復連卸帆終日小灘前青旗招飲篙工醉<lb/>
五兩攲風賈客眠樹色逺分芳草路鳥行斜斷夕陽天<lb/>
漁舟慣伴危檣宿饋我霜鱗不用錢<lb/>
　　同李十二醉飲王氏牡丹園二首<lb/>
東風窮巷只埃塵誰見城南萬朶新不問主人聊一飲<lb/>
為携佳客送餘春比君意氣三年老貸我疎狂一味真<lb/>
<pb n="KR4d0089_WYG_016-12b"/>
醉裏尚能馳馬去㸔君倒著接䍦巾<lb/>
吹盡紛紛桃李塵天香國艶一翻新正過榖雨初晴日<lb/>
分得西都大半春舊態似推新艶好紅芳不似淡妝真<lb/>
嗟予久得丘園意何日相逢一幅巾<lb/>
　　同无咎遐叔文叔同遊迎祥得遊字<lb/>
客子長安塵滿裘道人門館自深幽東風拂地千條桞<lb/>
春水平池數㸃鷗俛首一官真底事倒囊三百更何求<lb/>
讀書挾䇿君知否失性還同博塞遊<lb/>
<pb n="KR4d0089_WYG_016-13a"/>
　　晝卧懐陳三時陳三卧疾<lb/>
睡如飲蜜入蜂房懶似遊絲百尺長陋巷誰過居士疾<lb/>
春風正作國人狂吟詩得瘦由無性辟榖輕身合有方<lb/>
欲餉子桑歸問婦一瓢過午尚懸墻<lb/>
　　將至海州明山有作<lb/>
望望孤城滄海邉好雲深處是人烟鳥飛山静晴秋日<lb/>
水濶人閒熟稻天旗影逺摇沽酒市棹歌歸去隔村船<lb/>
功名富貴非吾事誓斸明山數畝田<lb/>
<pb n="KR4d0089_WYG_016-13b"/>
　　秋日登海州乘槎亭<lb/>
海上西風八月凉乘槎亭外水茫茫人家日暖樵漁樂<lb/>
山路秋晴松栢香隔水飛來鴻陣濶趂潮歸去艣聲忙<lb/>
蓬萊方丈知何處烟浪參差在夕陽<lb/>
　　屋東<lb/>
蒼鳩呼雨屋東啼麥穗初長燕子飛竹裏人家雞犬静<lb/>
水邉官舍吏民稀溪聲夜漲寒通枕山色朝晴翠染衣<lb/>
賴有西鄰好詩句賡酬終日自忘機<lb/>
<pb n="KR4d0089_WYG_016-14a"/>
　　題齋壁<lb/>
松庭日午聴啼鶯簾外人稀睡老鈴已歎近秋添白髪<lb/>
更因多病讀黄庭江魚未上烹難致<hi>原注江魚未上則不漁丹陽暑日絶</hi>
<hi>無魚</hi>吳酒空斟醉易醒好住安心莫惆悵此身天地一浮<lb/>
萍<lb/>
　　次韻李徳載見寄<lb/>
頭顱幸獲免姦鋒甘分江湖老釣篷老得一州聊自慰<lb/>
相望千里與誰同已欣臺省登羣俊猶數湖湘卧病翁<lb/>
<pb n="KR4d0089_WYG_016-14b"/>
<hi>原注謂二蘇公來書之及</hi>詩就醉餘頻走筆待觀雲海戲羣鴻<lb/>
　　讀孫巨源經緯集<lb/>
等閒咳唾爛成文奏牘三千世共珍不向人間調鼎鼐<lb/>
郤歸天上作麒麟侍遊曲水歡何在敷奏延英迹已陳<lb/>
四輔當時曾避柱熙寜天子屬詞臣<lb/>
　　將赴上庠偶成<lb/>
巻中課最詩成後枕上功名睡美餘弟子解疑常隠几<lb/>
輪人能笑久觀書山林沉痼時搔首松菊耽淫自荷鋤<lb/>
<pb n="KR4d0089_WYG_016-15a"/>
干世可能尋一飽虀鹽未用食無魚<lb/>
　　寄楊克一<lb/>
吾甥頗似魏家舒新罷推囚郤著書顧我獨傾陶令酒<lb/>
思君同鱠季鷹鱸荒凉雲物秋將老寂寞山城誰與娛<lb/>
倐忽風光行老矣躊躇不去欲何如<lb/>
　　已卯十二月二十日感事二首<lb/>
髙樓乘興獨登臨搔首天涯嵗暮心帶雪臘風藏澤國<lb/>
犯寒春色著烟林山川極目風光異嵗月驚懐老境侵<lb/>
<pb n="KR4d0089_WYG_016-15b"/>
可是斯文天未喪楚囚何事涕沾襟<lb/>
蹉跎流落已華顛又見荆湖一嵗遷人怯苦寒愁日短<lb/>
天收殘臘放新年園林寂厯飄梅後里巷經過爆竹前<lb/>
自料知非猶得在潛心久學衛蘧先<lb/>
　　冬節小不佳懐正叔老兄<lb/>
老境光隂短景催新冬又復一年回焚香燕坐衣僧衲<lb/>
煑藥髙眠廢酒杯處處庖厨鳴甕缶年年歌笑慘風埃<lb/>
孟公歌舞猶須雪未放愁眉取次開<lb/>
<pb n="KR4d0089_WYG_016-16a"/>
　　耒將之臨淮旅泊泗上屬病作迎候上官不敢求<lb/>
　　告比歸尤劇疎拙無以自振但自憫歎耳<lb/>
謀身不解免飄蓬零落孤舟西復東雙鬢雖青應早白<lb/>
病顔更醉不成紅﨑嶇避俗人難合憔悴多愁疾易攻<lb/>
蓴菜碧鱸秋正美歩兵終欲向江東<lb/>
　　放人汴上有感<lb/>
萬尾鱗鱗汴岸舟汴流日夜去悠悠舟行水去常如舊<lb/>
世事紛紛何日休落日昏昏天際晩白雲片片碧天秋<lb/>
<pb n="KR4d0089_WYG_016-16b"/>
<hi>案此下脱二句</hi>
　　望龜山二首<lb/>
淮上風髙寒日西龜山嶺下白雲歸遊人苦憾日已晩<lb/>
青山自與雲為期輕舟漁子犯烟去照水白鷗窺影飛<lb/>
人間不作逍遥客老去塵埃空滿衣<lb/>
日落龜山山更清原頭啼鳥已春聲可憐山近不能到<lb/>
盡日與山相對行雲裏人家自來徃天邉樓閣逺分明<lb/>
白鷗不解遊客意驚起碧烟深處横<lb/>
<pb n="KR4d0089_WYG_016-17a"/>
　　次韻答存之<lb/>
環堵蕭然汝水隈孤懐炯炯向誰開青春不覺書邉過<lb/>
白髪無端鏡上來祭竈請鄰聊復爾賣刀買犢豈難哉<lb/>
故人休説封侯事歸釣江天有舊臺<lb/>
　　離天長寄周重實<lb/>
相逢握手便忘形射䇿天門盡弟兄浮世有誰尊道義<lb/>
青衫自笑為功名髙談未盡胸中意作别猶如夢後驚<lb/>
半夜叩門投野寺天寒孤月更分明<lb/>
<pb n="KR4d0089_WYG_016-17b"/>
　　秋宫<lb/>
帳額斕斑暗舊金玉猊香重煖沈沈秋風宫殿梧桐老<lb/>
暮雨樓臺簾幕深銀箭漏遲雞唱曉綺窓人睡晝生隂<lb/>
無眠慣滴班姬淚聴盡長安夜夜砧<lb/>
　　題堂下桐<lb/>
零落當軒兩樹桐秋來相伴一衰翁寒枝向月空餘影<lb/>
隕葉知時不待風故國山川天黯淡美人音信雁西東<lb/>
嵗華節物俱寥落滿眼牢愁賴酒攻<lb/>
<pb n="KR4d0089_WYG_016-18a"/>
　　登海州城樓<lb/>
城外滄溟日夜流城南山直對城樓溪田雨足禾先熟<lb/>
海樹風髙葉易秋疏傅里閭詢故老秦皇車甲想東遊<lb/>
客心不待傷千里檻外風烟盡是愁<lb/>
　　秋日憶家<lb/>
汩汩流光長逺客年年秋至是離家孤城入夜寒更迥<lb/>
霜月滿天歸夢賖摵摵老桐風後葉娟娟疎菊雨殘花<lb/>
茅簷布被猶無力長走塵埃真可嗟<lb/>
<pb n="KR4d0089_WYG_016-18b"/>
　　七言<lb/>
飛鴻歸盡燕將還亭院深沉人倚欄斜撘鞦韆寒食雨<lb/>
已黄楊桞暮春寒密毬杏蕚紅如糝半落梅花香未殘<lb/>
人世年年非舊事感時惟有淚汍瀾<lb/>
　　山下<lb/>
山下疎鐘日夜催城頭畫角五更哀流年忽忽愁中過<lb/>
世事紛紛空裏來沮溺漫髙輕世節管商空盡濟時才<lb/>
古來擾擾今何有一熟黄粱夢已回<lb/>
<pb n="KR4d0089_WYG_016-19a"/>
　　京師廢宅<lb/>
當道朱門白晝扃髙堂歌吹久無聲古忩積雨昏殘畫<lb/>
朽樹經隂長寄生門下老人時灑掃舊時來客嘆平生<lb/>
<hi>案此韻複</hi>艶姬驕馬知何處獨有庭花春正榮<lb/>
　　送徐任<lb/>
白髪青衫困宦遊相逢不復話封侯少年壯氣青雲上<lb/>
投老生涯一醉休獻璞誰憐藏美玉惡聲不至為虚舟<lb/>
從來滿巻新詩句寫取淮天萬里秋<lb/>
<pb n="KR4d0089_WYG_016-19b"/>
　　登城樓<lb/>
沙雨初乾巾褐輕獨披衰蔓步髙城天晴海上峰巒出<lb/>
野暗人家燈火明歸鳥各尋芳樹去夕陽㣲照逺村耕<lb/>
登樓巳恨荆州逺况復安仁白髪生<lb/>
　　寄陳鼎<lb/>
懶著青衫沉醉眠近來沽酒困無錢常憂送乏隣僧米<lb/>
何啻寒無坐客氊直道漫憑詹尹卜浮生已付祖師禪<lb/>
袛應居士無醒日知有淵明種秫田<hi>原注陳新置九華田自號居士</hi>
<pb n="KR4d0089_WYG_016-20a"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4d0089_WYG_016-20b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　柯山集巻十六<lb/>
</p>
<p>
</p>
  </div>
<div>
<head>柯山集巻十七</head> <lb/>
    <p>
<pb n="KR4d0089_WYG_017-1a"/>
欽定四庫全書<lb/>
　柯山集巻十七<lb/>
　　　　　　　　　　　　　宋　張耒　撰<lb/>
　七言律詩<lb/>
　　蓬瀛臺二首<lb/>
青㝠不盡海茫茫一望蓬瀛去路長秋信解慿詩客寄<lb/>
春心長為楚魂傷縈回四望山如畫興廢千年木已蒼<lb/>
直使臺傾荆棘滿聞琴何用涕霑裳<lb/>
<pb n="KR4d0089_WYG_017-1b"/>
蒼烟喬木古臺荒下見蓬瀛六月凉過雨誰知非峽女<lb/>
好風應是為襄王歡來未放流年老事去卻尋陳迹傷<lb/>
飄泊南逰未能返興來回首獨凄凉<lb/>
　　和即事<lb/>
溪如圓塹木如城魚鳥從逰信此情啅雀踏枝飛尚裊<lb/>
仰荷承雨側還傾彈琴廢乆重尋譜種藥求多旋記名<lb/>
于世乆判無妙策直應歸學老農耕<lb/>
　　自海至楚途次寄馬全玉八首<lb/>
<pb n="KR4d0089_WYG_017-2a"/>
迂疎懐抱獨君知杖拂親依即我師一句未能参妙道<lb/>
數篇空復寄新詩子方奮迅雲間翮我厭追隨世上兒<lb/>
安得巖坰兩如志銅缾烏几為君擕<lb/>
蕭蕭桞岸野風秋虹掛前山晩雨收回首孤城空緑樹<lb/>
滿川斜日放歸舟年來䨇淚供愁盡去去勞生幾日休<lb/>
試問故人思我否夣魂猶在海邉州<lb/>
髙城欲去更徘徊病眼登臨强一開風物盡為愁裏景<lb/>
山川疑是夣中來此身䨇鬢何勞白未老塵心可得灰<lb/>
<pb n="KR4d0089_WYG_017-2b"/>
欲把煩愁付杯酒祗應清夣待尊罍<lb/>
生涯飄泊一航輕浩蕩晴川送我行北望山川連海逺<lb/>
南來風月近淮清人家稲熱豐年滿澤國天髙秋意生<lb/>
惟有覊愁消不得登臨清淚落如傾<lb/>
少年居士正安禪法是懐公門下傳已觧出塵金裏鑛<lb/>
何妨離欲火中蓮苦心参道嗟予晚極口隨機恃子憐<lb/>
若許維揚傍仁里一㕓須買許行田<lb/>
蕭蕭晩雨向風斜村逺荒凉三四家野色連雲迷稼穡<lb/>
<pb n="KR4d0089_WYG_017-3a"/>
秋聲催曉起蒹葭愁如夜月長隨客身似飛鴻不記家<lb/>
極目相望何處是海天無際落殘霞<lb/>
二年海角寄東城嵗乆移居亦有情去路山川嗟我逺<lb/>
舊時風月為誰清一㕓受地今難繼三徑懐歸乆欲耕<lb/>
何日山林有茅屋百年無復問功名<lb/>
紫蠏䨇螯薦客盤傾來不覺酒壷乾雨多澤國蒲魚羙<lb/>
秋至楚天風露寒老去論交嗟我晚尊前一笑憶君歡<lb/>
紅蓮幕下無書檄剰寄新詩滿巻看<lb/>
<pb n="KR4d0089_WYG_017-3b"/>
　　夏日三首<lb/>
長夏江村風日清簷牙燕雀已生成蝶衣晒粉花枝午<lb/>
蛛網添絲屋角晴落落疎簾邀月影嘈嘈虚枕納溪聲<lb/>
乆拚兩鬢如霜雪直欲樵漁過此生<lb/>
黄簾翠幕斷飛蝇午影當軒睡未興枕稳海魚鐫紫石<lb/>
扇凉山雪畫青繒廊隂日轉雕欄樹坐冷風生玉碗氷<lb/>
滿案詩書塵蠧甚故應疎懶過炎蒸<lb/>
棗徑𤓰畦經雨凉白衫烏㡌野人装幽花避日房房歛<lb/>
<pb n="KR4d0089_WYG_017-4a"/>
翠樹含風葉葉香養拙久拚藏姓氏致身安事巧文章<lb/>
漢庭卿相皆豪俊不遇何妨白髪郎<lb/>
　　和晁應之大暑書事<lb/>
蓬門久閉謝來車畏暑尤便小閣虚青引嫩苔留鳥篆<lb/>
緑垂殘葉帶蟲書寒泉出井功何有白羽邀涼計已疎<lb/>
忍待西風一蕭瑟碧鱸斫鱠意何如<lb/>
　　遣興次韻和晁應之四首<lb/>
老去詩書倦討論一樽相對尚殷勤鍛爐放蕩狂中散<lb/>
<pb n="KR4d0089_WYG_017-4b"/>
書閣蕭條老子雲要路交親嗟隔濶他鄉耆舊飽知聞<lb/>
衰知多病頭風甚解寄新文獨有君<lb/>
西風淅淅滿征衣天畔危亭面翠微雲解映山常漠漠<lb/>
葉知辭樹亦依依苦飢黄鵠猶謀食無事輕鷗得逺飛<lb/>
落日秋風滿江漢杖藜三歎未能歸<lb/>
夜泛孤舟清洛津宓妃輕步若為親清涵星漢光垂地<lb/>
冷覺魚龍氣近人鏡裏悲秋雙鬢髪馬邊隨客兩京塵<lb/>
愁心欲比東流水滚滚無窮日日新<lb/>
<pb n="KR4d0089_WYG_017-5a"/>
蓬門鳥雀啅黄昏歸徑牛羊各有羣水濶魚龍隂後出<lb/>
山空虎豹夜深聞西來客引秦川雨南去秋連楚澤雲<lb/>
唐漢廢興無處問西風禾黍但邱墳<lb/>
　　自巴河至蘄陽口道中得二詩示仲達與秬同賦<lb/>
落月娟娟墮半環嘔啞鳴艣轉荒灣東南地缺天連水<lb/>
春夏風髙浪巻山旅食每愁村市散近秋已覺暑衣單<lb/>
自慙老病心兒女三日離家已念還<lb/>
浩浩渾流巻白沙中流鼓棹四無涯喜逢山色開眉黛<lb/>
<pb n="KR4d0089_WYG_017-5b"/>
愁對江雲起砲車雨足郊原豐稻菽日斜鷗鷺滿蒹葭<lb/>
長年怕作扁舟客賴有髙談一笑譁<lb/>
　　離蘄陽守風林皇方慮風壯晚未知所止俄頃風<lb/>
　　息一食頃宿冨池作詩示同行<lb/>
老怕風波見輒驚賴逢談笑慰危情縱觀雲嶺屏風合<lb/>
坐見江濤鏡面平淹速人生難預計險夷世路不須營<lb/>
塵埃老作東州守得得扁舟作此行<lb/>
　　離冨池望廬岳是日入夾口直達潯陽遂舎大江之險<lb/>
<pb n="KR4d0089_WYG_017-6a"/>
山秀江清三百里與君三宿一扁舟飲殘桑落溪雲暮<lb/>
卧冷桃笙楚雨秋舟隐長江逢夾口眼明五老立雲頭<lb/>
幾年澤國行将遍歸與親朋説舊逰<lb/>
　　二十三日即事<lb/>
已逢娬媚㪚花峽不怕艱危道士磯啼鳥似逢人勸酒<lb/>
好山如為我開眉風標公子鷺得意䟦扈將軍風斂威<lb/>
到舍将何作歸遺江山收得一囊詩<lb/>
　　度洛因泛舟東下數里頗憶淮上<lb/>
<pb n="KR4d0089_WYG_017-6b"/>
沄沄清洛轉山隈渺渺東流不復回輕鳥竟隨青嶂去<lb/>
亂波争泛夕陽來偶驚舟楫鄉心起乍脱塵埃病眼開<lb/>
疑是盱眙郭門外月明帆席過清淮<lb/>
　　縣齋<lb/>
只合門如野叟家市朝聲利苦喧嘩但知得醉頻沽酒<lb/>
何處逢春不見花暗樹五更雞報暁晚庭三叠鼓催衙<lb/>
知君宰邑端無事吟笑何妨到暮鴉<lb/>
　　和周亷彦<lb/>
<pb n="KR4d0089_WYG_017-7a"/>
天光不動晩雲垂芳草初長襯馬蹄新月已生飛鳥外<lb/>
落霞更在夕陽西花開有客時擕酒門冷無車出畏泥<lb/>
修禊洛濵期一醉天津春浪緑浮堤<lb/>
　　春日遣興二首<lb/>
流光向老惜芳菲搔首悲歌心事違緑野染成延晝永<lb/>
辭紅吹盡放春歸荆榛廢苑人間牧風雨空城烏夜飛<lb/>
斷送一番桃李盡可憐桑柘有光輝<lb/>
日烘烟桞軟于絲桃李成塵緑滿枝芳草有情隨處好<lb/>
<pb n="KR4d0089_WYG_017-7b"/>
落花無頼信風吹闗心傷感知何處過眼芳菲能幾時<lb/>
一病春來妨痛飲遣愁惟有强裁詩<lb/>
　　錢仲珣追船及陳留<lb/>
野岸南風百草長沄沄汳水巻沙黄扁舟轉柂迷城市<lb/>
送客追船羅酒漿休唱陽闗傷逺别所欣蓴菜入新堂<lb/>
宦名衰晚君無問便得封侯鬢已蒼<lb/>
　　遣興次韻和晁應之四首<lb/>
日落村虚烟靄青草根促織晚先鳴羣山衮衮望中去<lb/>
<pb n="KR4d0089_WYG_017-8a"/>
新月娟娟愁裏生暗峽風雲秋惨淡髙城河漢夜分明<lb/>
寄書故國還羞澁白首蕭條老病嬰<lb/>
洛陽宫殿鎻埃塵翠輦東還幾度春雙闕暁雲連太室<lb/>
九門晴影動天津地藏寶鼎寜無祲龍䕶靈書固有神<lb/>
遊豫此時期聖主保釐從古仗元臣<lb/>
女几山前雲雨收五更星斗轉西樓蒼蒼淡月闗河曉<lb/>
裊裊西風觀閣秋獨鶴有求時飲啄孤雲無事任沉浮<lb/>
可憐白髪張公子還望西山歌四愁<lb/>
<pb n="KR4d0089_WYG_017-8b"/>
露下風悲螢火流周南覊客意悠悠山川老去三年淚<lb/>
闗塞秋來萬里愁慣逐禽魚諳異俗毎因霜月夢滄洲<lb/>
一抛硯井䨇蓬鬢天畔詩成獨倚樓<lb/>
　　新霽<lb/>
園門幾日斷行蹤新霽欣然路小通晚萼有情開宿雨<lb/>
長林盡日舞髙風后皇佳植寜無橘鸞鳯求棲亦有桐<lb/>
不惜園林娱逐客此情誰似主人翁<lb/>
　　與李文舉登夢野亭<lb/>
<pb n="KR4d0089_WYG_017-9a"/>
樽爼相逢散百憂雖非吾土共登樓天邉雲送荆王雨<lb/>
江上楓彫宋玉秋華髪不堪懐故國清杯相與散牢愁<lb/>
清談七澤誰强健莫學騷人賦逺遊<lb/>
　　登夢野亭懐舊<lb/>
曽上髙臺望翠微重來悲嘆客難期章華蒼莾尋無處<lb/>
雲夢逶迤寒更遲墨客多情曽痛飲玉簫何處弄妍詞<lb/>
請君㸃檢當時事只應朱顔非舊時<lb/>
　　北堂齋居示秬秸<lb/>
<pb n="KR4d0089_WYG_017-9b"/>
窮臘貧家絺紵單可堪過雨夜堂寒屏除葷酒神應爽<lb/>
談笑詩書樂未閒净境眼前無俗物清都夢到有飛翰<lb/>
雞鳴月落紙忩白疑是從天風馭還<lb/>
　　送復守張坰朝奉罷歸<lb/>
一夢西都十二年竟陵相遇各華顛風流家世仁人後<lb/>
愷悌歌謡楚俗傳學道愛君甘淡薄倦遊嗟我乆留連<lb/>
自憐江上傷春眼不待琵琶巳泫然<lb/>
　　嵗日同郡官朝天慶回偶成<lb/>
<pb n="KR4d0089_WYG_017-10a"/>
清暁琳宫拜謁還駝裘猶怯夜霜寒春生七澤蒼茫外<lb/>
日上三山縹緲間投老埃塵從馬後異時班綴近龍顔<lb/>
人間倚杖誰能料一酌芳醪興未䦨<lb/>
　　僦居小室之西有隙地不滿十歩新嵗後稍暖毎<lb/>
　　開户春色鬬進戯名其户曰嬉春因為此詩<lb/>
蒼蒼老檜已消雪冉冉烟蕪欲鬬妍圍得青春數畝地<lb/>
斷将平楚一方天春風入户如相覔新月低忩最可憐<lb/>
老子婆娑便終日一壷春酒與周旋<lb/>
<pb n="KR4d0089_WYG_017-10b"/>
　　發安化囬望黄州山<lb/>
流落江湖四見春天恩復與兩朱輪幾年魚鳥真相得<lb/>
從此江山是故人碧落已瞻新日月故園好在舊交親<lb/>
此生已免嘲傖父莫避北風京洛塵<lb/>
　　發雲山近岐亭望光蔡接尉氏<lb/>
白草黄茅間瘦田郊原殘暑已蕭然澤連楚夢悲秋野<lb/>
山近堯封望日天濃緑逺陂鋪晩稼幽香秋水折殘蓮<lb/>
熱行更益相如渴悵望華陵陸子泉<lb/>
<pb n="KR4d0089_WYG_017-11a"/>
　　贈僧介然<lb/>
寒忩寫就白雲篇客至研茶手自煎儒佛故應同是道<lb/>
詩書本是不妨禪長松千尺巢雲鶴寒嶠三更嘯月猿<lb/>
請以篇章為佛事要觀半偈走人天<lb/>
　　寄子由二首<lb/>
萬里歸來真得仙七年瞻望漫悁悁安閒舊得還丹訣<lb/>
著論新成古史編應接强顔聊復爾是非䄂手獨超然<lb/>
門人白首侯芭在眷戀微官愧昔賢<lb/>
<pb n="KR4d0089_WYG_017-11b"/>
文席他年聞至言艱難不敢墜周旋文詞老去真何益<lb/>
道妙平生薄有縁人事眼前惟欲睡丹經肘後更難傳<lb/>
清秋一室林泉好灑掃思為杖屨先<lb/>
　　卧病月餘呈子由二首<lb/>
蔀室悠悠昏復朝强披莊子説逍遥四禪未到風猶梗<lb/>
九轉無功火不焼學道若為調鹿馬是身不實似芭蕉<lb/>
丹砂赤箭功何有想聼清言意自消<lb/>
風葉鳴忩巳復朝喚回歸夢故山遥酒壺暗淡浮塵集<lb/>
<pb n="KR4d0089_WYG_017-12a"/>
藥鼎青熒敗葉焼閉户獨依寒蟋蟀移床近就雨芭蕉<lb/>
雪深更請安心術長日如年未易消<lb/>
　　次韻李晉裕教授九日見贈<lb/>
滿酌聊酬菊蕋黄登髙仍在太山陽笑談佳節賔朋集<lb/>
詩酒清歡興味長倦客得閒聊欲飲老人雖醉不成狂<lb/>
先生莫嘆虀鹽乆行見髙才頴出嚢<lb/>
　　謁太昊祠<lb/>
千里垂精帝道尊神祠近正國西門風摇廣殿松杉老<lb/>
<pb n="KR4d0089_WYG_017-12b"/>
雨入修廊羽衛昏日落狐狸號草莾年豐父老薦雞豚<lb/>
舊遊零落今誰在塵壁蒼茫字半存<lb/>
　　上元後歩西園<lb/>
物態欣欣換舊年收燈城市郤蕭然風光欲到氷霜樹<lb/>
日月初回雨露天近水逺山情脉脉碧雲芳草思綿綿<lb/>
酬春欲辦千釭酒灑掃花前作醉眠<lb/>
　　上元思京輦舊遊三首<lb/>
萬雉春城逼絳霄上元雕輦盛遊遨遲遲瑞日低彤傘<lb/>
<pb n="KR4d0089_WYG_017-13a"/>
焯焯榮光上赭𫀆雲捲朱簾開綵雉山盤玉闕枕仙鰲<lb/>
長安一别将華髪溪竹山城夜寂寥<lb/>
九門燈火夜交光羅綺風來撲靣香信馬恣穿深桞巷<lb/>
隨身偷看隔簾妝身居薄宦安知樂心逐流年暗减狂<lb/>
留滯山城莫嗟嘆貂蟬從古屬金張<lb/>
隨計當年寄玉京一時交結盡豪英倒觥凌亂迷籌飲<lb/>
醉㡌攲斜並轡行仕路飛騰輸俊傑山城憔悴感功名<lb/>
佳晨强酌清樽酒寒竹蕭蕭月正明<lb/>
<pb n="KR4d0089_WYG_017-13b"/>
　　文周翰惠酒以詩謝之<lb/>
一夢東都白髪新天涯同是弔靈均讀書乆誤平生事<lb/>
飲酒聊娱見在身漢上卧龍新得雨江邉饑雁晩知春<lb/>
黄髯相見應相問為道真成澤畔人<hi>原注時周翰自漢陽移陜與師是為</hi>
<hi>代予亦自復移倅齊安黄多髯故云</hi>
　　金陵懐古<lb/>
控帯洪流古帝城欲尋舊事半榛荆六朝山色情終在<lb/>
千古江聲憾未平設險邱陵荒蔓草帯城桑柘接新耕<lb/>
<pb n="KR4d0089_WYG_017-14a"/>
十年重到無人問獨立東風一愴情<lb/>
　　都梁夜景<hi>原注汴上亭名</hi>
浩浩黄流注渺漫南山峰嶺對巑岏青燈覆地嚴城夜<lb/>
白月當天淮上寒酒市歌呼迷客醉畵樓燈火暗更殘<lb/>
扁舟老客無餘事擁褐髙眠夜未闌<lb/>
　　大暑戯贈希古<lb/>
去年揮汗對淮流寒暑那知復一周土潤何妨兼伏暑<lb/>
火流行看放清秋鬢鬚總白難相笑觀廟俱閒好並遊<lb/>
<pb n="KR4d0089_WYG_017-14b"/>
只怕樽前誇酒量一揮百醆不言休<lb/>
　　春晩有感<lb/>
洛川三月鴨鵊鳴游絮縈空塵不驚茸茸草色鋪風軟<lb/>
㸃㸃楊花著水輕何處浮雲度天末不妨微雨破春晴<lb/>
江南有客増歸思悵望汀洲蘋芷生<lb/>
　　七月十五日希古生日以詩為夀<lb/>
蒼顔白髪老祠官邂逅淮揚一笑歡且可鯨吞巵滿酒<lb/>
行看鶚立豸拏冠夀觴滿對秋風舉生日欣逢伏暑闌<lb/>
<pb n="KR4d0089_WYG_017-15a"/>
閲世祝公松栢夀從來霜雪不能寒<lb/>
　　中秋無月戯呈希古年兄<lb/>
放逐江湖一釣舟蕭條故國又逢秋炎凉始信來如舊<lb/>
嵗月相催逝不留日落千蛩喧户牖風髙一雁下汀洲<lb/>
地無積潦蟾華好誰買新醪作夜遊<lb/>
　　病肺齒痛對雪<lb/>
擁庭晴雪照髙堂卧病悠悠廢舉觴肺疾僅同園令渴<lb/>
齒傷不為㓜輿狂交飛翠斚知誰醉獨嗅烏巾認舊香<lb/>
<pb n="KR4d0089_WYG_017-15b"/>
惟有烹茶心未厭故知淡泊味能長<lb/>
　　泊舟都梁亭二首<lb/>
旅枕無眠客夢勞五更旁舍一鷄號汴淮水濶浮梁小<lb/>
城郭霜晴寶塔髙梅鎻冷香通雀啄水翻新緑出漁篙<lb/>
君恩許作還鄉客肯對江蘺賦廣騷<lb/>
微春已動陳根緑晴日初流太澤澌客路苦寒惟飲酒<lb/>
老年便煖屢添衣霜林背日梅遲拆氷渚知春雁早飛<lb/>
江上三年陳迹在年年穿竹折梅時<lb/>
<pb n="KR4d0089_WYG_017-16a"/>
　　都梁雪天晩望<lb/>
浮梁淮面欲飛騰金碧浮屠間玉層古岸蕭條風捲雪<lb/>
長河咽絶水浮氷留連淮汴殘年客蹭蹬塵埃一老僧<lb/>
聞道都梁梅未拆可隨桃李畏嚴凝<lb/>
　　大雪中李提舉惠玻璃泉兩榼二首<lb/>
南山春雪凍雲凝暗火青燈急霰聲栗烈殘年新慶雪<lb/>
玻璃美酒舊知名饑膓未慣猶空吼凍臉何知輙妄赬<lb/>
隐忍且須留一榼晴明待作探梅行<lb/>
<pb n="KR4d0089_WYG_017-16b"/>
峰髙凍雪埋蒼玉河静黄沙咽濁流嗟我殘年為逺客<lb/>
煩君䨇榼㪚覉愁屠蘇禦嵗将傳盞綵勝宜春欲挿頭<lb/>
痛飲須知謀日富無田何用慶來麰<lb/>
　　戯贈張嘉甫<lb/>
鐵鎻沉淵誰敢干塔中古佛澹無言嵗窮故里何時到<lb/>
舟泊危亭盡日閒博士虀鹽稀把酒腐儒氷葛慣衝寒<lb/>
籃輿未怯浮梁險興發猶能走馬鞍<lb/>
　　舟中書事<lb/>
<pb n="KR4d0089_WYG_017-17a"/>
乆客益知行路難鏡中䨇鬢不須看山川積雪堅氷地<lb/>
舟楫長淮古汳間餽費主人勤俗禮書來故里勸加餐<lb/>
北歸漸踏塵埃道盡日危亭且看山<lb/>
　　戯同小兒作望南京内門<lb/>
别都制席擬王畿䨇闕岧嶤望太微髙乗旂常難望幸<lb/>
九天樓觀自相輝百年龍虎興王氣萬雉金湯却敵威<lb/>
一夢江南尚淹泊風塵似欲變征衣<lb/>
　　同榮子邕登石家寺閣<lb/>
<pb n="KR4d0089_WYG_017-17b"/>
髙樓南望一傷神靄靄東風萬里春地濶山川圍白日<lb/>
天低觀闕近浮雲驚心鳥語知時好照眼花枝着意新<lb/>
不是蓴羮勝羊酪素衣真怕洛陽塵<lb/>
　　不出偶成二首<lb/>
老人杖履一茅亭花謝西園不復扃翠被一方都蓋覆<lb/>
紅妝數子尚娉婷可憐鶯蝶狂都歇頗覺風雲意有營<lb/>
聞説陂田雨三尺逺城釃水種春秔<lb/>
結茅亭下小池新積雨通溝灔晚春風掠塵埃出明鏡<lb/>
<pb n="KR4d0089_WYG_017-18a"/>
影吞林木卧青雲泥中蘋藻生無數江上鵁鶄坐得聞<lb/>
太液漸臺深斗極乗閒杖履得相親<lb/>
　　和李令放税<lb/>
晩田既廢麥初耕冠蓋侵星獨出城但見饑寒號嵗晚<lb/>
不聞簫鼓賽秋成倉無農父千斯慶税比周人什一輕<lb/>
撫字從來須守令莫辜聖世念疲氓<lb/>
　　贈旡咎<lb/>
快哉亭下水連城落日斷霞相映明人在捲簾尊爼裏<lb/>
<pb n="KR4d0089_WYG_017-18b"/>
詩從揮塵笑談生揚州何遜風流在江夏黄香句法清<lb/>
<hi>案此下脱二句</hi>
　<lb/>
　<lb/>
　<lb/>
　<lb/>
　<lb/>
　柯山集巻十七<lb/>
</p>
<p>
</p>
  </div>
<div>
<head>柯山集巻十八</head> <lb/>
    <p>
<pb n="KR4d0089_WYG_018-1a"/>
欽定四庫全書<lb/>
　柯山集巻十八<lb/>
　　　　　　　　　　　　　宋　張耒　撰<lb/>
　七言律詩<lb/>
　　萬松亭有感<lb/>
犖确山行穿翠微石雲秋露濕秋衣朦朧小睡還成夢<lb/>
諷詠新詩且療饑千里歸來人事改四年辛苦舊容非<lb/>
祗應亭下青雲葢依舊蒼腰聳十圍<lb/>
<pb n="KR4d0089_WYG_018-1b"/>
　　送壻陳景初還錢塘<lb/>
乃翁風節老彌堅嗣子清修學有傳為愛詩書賢事業<lb/>
肯羞葛練拙包纒經年上國勞歸夢一棹寒流放去船<lb/>
飽讀陳編勤筆硯書來寄我好文編<lb/>
　　登懸弧城感呉李事<lb/>
將軍戈甲從天下丞相旌旗匝地來堪笑怒螳猶強臂<lb/>
不知蟄户欲驚雷咄嗟武相深寃洗指顧山東逆境開<lb/>
吏部聲名千古在叚碑何處卧蒼苔<hi>原注韓碑既磨復命叚文昌撰叚碑</hi>
<pb n="KR4d0089_WYG_018-2a"/>
<hi>不復見</hi>
　　二月十七日欲招客飲而風霾不果有作<lb/>
欲擕佳客燕高堂園館春風又作狂猶挾氷霜餘意氣<lb/>
未分桃李好風光青山無賴藏雲岫流水生波灔野塘<lb/>
不飲何妨還燕坐閉門掃地獨焚香<lb/>
　　鴻軒下有薔薇予初至時生意葢僅存耳予為灌<lb/>
　　溉壅䕶今年春遂大盛仲春著花數百蕚大㡬如<lb/>
　　芍藥豐盛妍麗頃所未見也余有黄州之行酌酒<lb/>
<pb n="KR4d0089_WYG_018-2b"/>
　　賞别<lb/>
堂下薔薇親灌溉辛勤纔見一春花時如轉轂無停軌<lb/>
客似飛鴻不定家一嵗相邀伴寂寞明年誰復對芳華<lb/>
驅車又向黄州去風月相望一嘆嗟<lb/>
　　早登望嵩樓望少室雪畏風不敢招客<lb/>
臨汝城中春雪消望嵩樓上對苕嶤已披氛霧呈孤秀<lb/>
未許春寒上泬寥子晉玉笙如不隔浮邱仙袂欲相招<lb/>
便思喚客同清賞苦畏春風入敝貂<lb/>
<pb n="KR4d0089_WYG_018-3a"/>
　　下春風嶺<lb/>
東歸已過春風嶺度盡千山路漸平人事水泡能㡬日<lb/>
流光駒隙郤堪驚居人落落多新屋行店依依認舊程<lb/>
世事飽諳身已老區區來往笑浮生<lb/>
　　江亭别故人<lb/>
津亭把酒燕西東無復餘花一㸃紅農事一春荒積雨<lb/>
長淮千里駕東風休談世事循環外且寄騷愁醉眼中<lb/>
船鼓巳鳴篙纜起客行何事亦匆匆<lb/>
<pb n="KR4d0089_WYG_018-3b"/>
　　讀黄魯直詩<lb/>
江南宿草一荒邱試讀遺編涕不收不踐前人舊行迹<lb/>
獨驚斯世擅風流一尊華髪江邉客萬里黄茅嶺外州<lb/>
虎豹磨牙九關䆳重華可訴且南遊<hi>原注辛巳嵗魯直見予黄州江上</hi>
　　登城隍廟<lb/>
靈祠孤絶壓城頭下瞰清濠一曲流盡日風埃昏几席<lb/>
有時簫鼓祭春秋西瞻太昊祠千樹北望封君土一丘<lb/>
旅客登臨一長望春心容易起騷愁<lb/>
<pb n="KR4d0089_WYG_018-4a"/>
　　奉議楊君予姊丈也亷静樂道不交世俗造道微<lb/>
　　妙自得不耀未六十而終予實銘其墓其子克一<lb/>
　　又纂其遺文求書巻末懐想平昔不知涕之横集<lb/>
　　也<lb/>
楊君冡木已蕭蕭筆墨遺文久寂寥墮涙交親悲宿草<lb/>
長饑奴僕守空瓢平生好事誰能繼後世高名骨已消<lb/>
欲酌一杯澆墓隧遺魂楚些倘能招<lb/>
　　老舅寓陳諸况不能盡布以二詩代書得閒為和<lb/>
<pb n="KR4d0089_WYG_018-4b"/>
　　佳也<lb/>
欲知老子居陳事古寺蕭條屋數楹幸免絶糧慙孔聖<lb/>
更無環堵羡淵明參差拙句何曽是寵辱浮雲無可驚<lb/>
斷送光隂須美酒惟應此事費經營<lb/>
浮生巳老付悠悠未免饑寒目下憂全仗黄庭能郤老<lb/>
那堪白髪更悲秋所欣耳界常清浄漸放心君得自由<lb/>
壘塊苦消消未盡每逢風月亦閒愁<lb/>
　　贈邠老<lb/>
<pb n="KR4d0089_WYG_018-5a"/>
<hi>案首句脱去四字</hi>極蒸嘘念子柯山守舊廬盧叟今無僧送米<lb/>
<hi>案第三句亦脱四字</hi>吏徴租上書自薦心應恥扶策躬耕計未疎<lb/>
虎豹九闗今肅穆王門行看曳長裾<lb/>
　　仲夏<lb/>
雲間趙盾益可畏淵底武侯方熟眠若無一雨為施澤<lb/>
直恐三伏便欲然筭商酤酒有底急束帶坐曹真欲顛<lb/>
平生不解作熱客且復飽食窺陳編<lb/>
　　過泗州推官王永年致仕還鄉王年四十而致仕<lb/>
<pb n="KR4d0089_WYG_018-5b"/>
　　士大夫所少也<lb/>
為憶田園便拂衣休官退勇似君稀塵埃擺脱青衫去<lb/>
閭里驚嗟白髪稀南畆稻粱仍嵗熟舊山芝术入秋肥<lb/>
百年從此皆閒日寄語人間浪是非<lb/>
　　依韻和范三登淮亭<lb/>
身如客雁寄汀州北望休登王粲樓殘雪朔風驚嵗晚<lb/>
早梅新栁動春愁免遭斤斧甘無用敢向波濤較善㳺<lb/>
奔走塵埃欲歸去勒移恐作故山羞<lb/>
<pb n="KR4d0089_WYG_018-6a"/>
　　離山陽入都寄徐仲車<lb/>
孤城芳樹碧層層村落黄昏只見燈廻首事如前夕夢<lb/>
出門心似下山僧仕求行道時難偶意欲謀閒力不能<lb/>
寄語東臯多醸酒待予歸日解行縢<lb/>
　　題淮隂孫簿壁<lb/>
荒凉官舍對淮流樽酒相逢為少留夾道老椿鴉哺子<lb/>
隔墻荒草牧呼牛渡頭人㪚前村市天際㠶來何處舟<lb/>
自古詩人最多感新篇應解冩騷愁<lb/>
<pb n="KR4d0089_WYG_018-6b"/>
　　題洪澤亭<lb/>
三年淮海飄萍客今日亭邉再艤舟人似垂楊隨日老<lb/>
事如流水㡬時休閒于萬事常難得仕以為生最拙謀<lb/>
此世定知猶㡬至遑遑奔走欲何求<lb/>
　　宿泗州戒壇院<lb/>
樓上鳴鐘門夜扄風簷送雨入疎櫺老僧坐睡依深壁<lb/>
童子持經守暗燈千里塵埃長旅泊五年憂患困侵凌<lb/>
誰知避世天然子一見禪翁便服膺<hi>原注天然丹霞也</hi>
<pb n="KR4d0089_WYG_018-7a"/>
　　宿栁子觀音寺<lb/>
黄塵滿道客衣穿古寺荒凉暫息肩倦體收來便稳榻<lb/>
汗顔濯去快寒泉野僧治飯挑蔬至童子擕茶對客煎<lb/>
夜久月高風鐸響木魚呼覺五更眠<lb/>
　　寄滁州邵子發同年二首<lb/>
夫子才豪官尚卑窮城冷落有誰知莫嫌五斗紆高興<lb/>
且與青山賦好詩得失可齊陶令酒功名休問蜀莊蓍<lb/>
三年流落甘憂患一笑何當慰别離<lb/>
<pb n="KR4d0089_WYG_018-7b"/>
年來萬事付禪宗兩鬢雖青心已翁欲借一㕓希許子<lb/>
更將五斗繼無功春來行樂君應厭老去裁詩我未工<lb/>
聞道琅邪山色好為題新句寄清風<lb/>
　　雁<lb/>
知時避就物之難千里蕭蕭振羽翰水國稻收朝食乏<lb/>
海天霜重夜飛寒烟雲秋去南山暖風日春歸朔野寛<lb/>
九萬騰凌那可測弋人矰繳漫多端<lb/>
　　已未早春有感<lb/>
<pb n="KR4d0089_WYG_018-8a"/>
南國栁黄鶯未知人情何事憾春遲雪抽宿麥晴來葉<lb/>
雨長枯榆燒後枝載酒有誰尋寂寞受薪只合學支離<lb/>
近知壁觀安心法亦擬平治不作詩<lb/>
　　同袁思正諸公登楚州東園樓<lb/>
杖藜蕭颯對雲沙白首逢春只歎嗟身老易傷千里目<lb/>
眼驚還見一年花地平曠野連雲直天帶清淮向海斜<lb/>
尚有風光供醉筆我生詩酒是生涯<lb/>
　　和宏父新秋詩<lb/>
<pb n="KR4d0089_WYG_018-8b"/>
年年庭下梧桐葉長為騷人先報秋已驚嵗月悲霜鬢<lb/>
更望山川歌四愁浮生百感漫自苦一醉萬慮同時休<lb/>
瀛州仙客莫惆悵直泛三山烟浪舟<lb/>
　　送江瞻道之汝隂尉<lb/>
少年相見已蹉跎千里分擕可奈何世路險艱知子少<lb/>
人間憂患屬予多二年窮巷山陽客一棹清風潁水波<lb/>
我為離居感身世援琴西望獨悲歌<lb/>
　　同周楚望飲華園<lb/>
<pb n="KR4d0089_WYG_018-9a"/>
杖藜擕手踏青苔瀟洒池亭為客開栁色漸經秋雨暗<lb/>
荷香時與好風來斜陽似欲粧詩句新月邀将入酒杯<lb/>
身世己甘長寂寞忘形賴有子徘徊<lb/>
　　登楚望北樓<lb/>
裊裊危樓百尺梯秋風有客獨攀躋路窮流水逺更逺<lb/>
目斷夕陽西復西簾巻似迎輕燕入栁深時有暗蟬嘶<lb/>
洞庭落葉悲騷客鴨鵊何勞著意啼<lb/>
　　赴官夀安泛汴二首<lb/>
<pb n="KR4d0089_WYG_018-9b"/>
西來秋興日蕭條昨夜新霜緝緼袍開遍菊花殘蕋盡<lb/>
落餘寒水舊痕高蕭蕭官樹皆黄葉處處村旗有濁醪<lb/>
老補一官西入洛幸聞山水頗風騷<lb/>
落泊雲隨宿雨開西風似與早寒催曉天雁起平沙去<lb/>
霜㟁風鳴敗葉來擾擾勞生移嵗月紛紛過眼旋塵埃<lb/>
求田問舍真良䇿功業應須與命偕<lb/>
　　過少室<lb/>
驅車繼日未知勞翠靄嵐光下褐袍日暖峯巒開少室<lb/>
<pb n="KR4d0089_WYG_018-10a"/>
雪餘松柏近嵩髙山行嵗晚風霜苦地勢西來氣象豪<lb/>
勝事欲歌紛滿目烟霞深處欲誅茅<lb/>
　　寄蔡彦規兼謝恵酥梨二首<lb/>
自煮新酥寵旋開秦霜猶汗紫梨腮舊園歌舞唐宫廢<lb/>
灌頂醍醐佛國來寄我逺傳千里意憾君不舉百分杯<lb/>
西來新味饒鄉思淮蟹湖魚㡬日廻<lb/>
洛川北㟁錦屏西竹樹蕭蕭靣翠微風月有情常似舊<lb/>
山川信美不如歸文章送老甘無用魚鳥從㳺久息機<lb/>
<pb n="KR4d0089_WYG_018-10b"/>
寄語長安倦㳺客年來何事素書稀<lb/>
　　三鄉懐古<lb/>
清洛東流去不還漢唐遺事有無間廟荒古木連空谷<lb/>
宫廢春蕪入亂山<hi>原注光武祠連昌宫</hi>南陌絮飛人寂寂空城花<lb/>
落鳥闗闗登臨㡬度遊人老又對東風鬢欲斑<lb/>
　　夀安懐古<lb/>
蕭王積甲事空傳子晉吹笙去不還千里荒蕪山色在<lb/>
百年興廢水聲閒雉飛隴麥新耕地花落叢祠舊戰闗<lb/>
<pb n="KR4d0089_WYG_018-11a"/>
旅宦逺遊仍弔古苦無樽酒奈愁顔<lb/>
　　水軒書事招夀安僚友<lb/>
官閒不覺簿書勞一簟清風午枕高静拂小屏圖女几<lb/>
就書新竹記離騷城空鬬雉孤飛健栁暗雛鶯學語嬌<lb/>
東縣官曹誰過我欲沽村酒具山庖<lb/>
　　連昌宫<lb/>
長安王氣已消磨弔古遺墟恨愴多宫殿成塵新草木<lb/>
邱陵無主故山河雨餘耕隴尋遺寳夜静溪泉響細波<lb/>
<pb n="KR4d0089_WYG_018-11b"/>
才子已銷泉下骨百年獨諷舊時歌<lb/>
　　觀洛漲<lb/>
雨鎖山川晝不開洛波一夕漲如催西來勢蹴諸山動<lb/>
東轉聲包厚地廻一片曉光呉陣甲萬<hi>案脫二字</hi>響㑹稽雷<lb/>
何人共此乘桴志直到蓬瀛亦壯哉<lb/>
　　芳華閣<lb/>
玉仗無蹤輦路摧舊名猶得榜高臺月斜曉樹鳴鵯鵊<lb/>
日暖春蕪放雉媒清洛夜聲縈谷轉錦屏晴色照人來<lb/>
<pb n="KR4d0089_WYG_018-12a"/>
悽凉滿眼興亡恨誰是蕪城作賦才<lb/>
　　福昌雜詠五首<lb/>
張翰飄然欲鱠鱸周南久客意何如風悲故國荆榛地<lb/>
日落空城雉兔墟明月搗衣聞洛杵故人憑雁寄南書<lb/>
旅歌辛苦空弹鋏誰念朝盤未食魚<lb/>
東望川原拱別都漢唐冠葢已坵墟地横嵩少雄中夏<lb/>
天險轘轅困萬夫宫殿荒凉興廢恨山河慘淡戰争餘<lb/>
登臨不見淮南道只有風塵滿客裾<lb/>
<pb n="KR4d0089_WYG_018-12b"/>
乘雲飛去不辭家女几荒祠一逕斜溪入亂雲鳴珮玦<lb/>
樹蟠蒼石老龍蛇夜寒玉鏡懸清月天碧霓衣曳彩霞<lb/>
陵谷易遷塵骨老衰顔更欲服丹砂<lb/>
天倚岡巒翠萬重倚樓搔首更書空莓苔古屋荒秋雨<lb/>
草木空山起夜風漢帛北來邀塞雁楚招南望憶江楓<lb/>
塵埃流落悲生事白髪年來擬見攻<lb/>
滿目凄凉供客愁斷霞殘照想滄洲風雲蕭瑟三川夜<lb/>
星斗縱横萬壑秋騎省衰遲空作賦荆蠻留滯感登樓<lb/>
<pb n="KR4d0089_WYG_018-13a"/>
迷魂不待巫陽些自有騷詞繼逺遊<lb/>
　　福昌<lb/>
故苑芳華路已迷連昌宫闕露沾衣繁華冠葢當時事<lb/>
戰伐山河萬古悲野色蒼凉新雨地秋聲蕭瑟夕陽枝<lb/>
塵埃未有東歸計天畔登臨且賦詩<lb/>
　　牛谷口<lb/>
十萬全師一戰擒谷盤蒼硤路幽深凄凉今古興亡事<lb/>
遼濶英雄割據心漲洛暮連諸谷雨秋雲低抱半山隂<lb/>
<pb n="KR4d0089_WYG_018-13b"/>
文皇功業今何處磨滅荒碑蔓草侵<lb/>
　　歸馬二首<lb/>
歸馬駸駸不受鞭晚霞如畫照晴川蕭疎黄葉孤舟㟁<lb/>
零落秋雲斷雁天臨水登山悲楚客烹雞酌酒愛諸仙<lb/>
任從老逐霜毛至莫遣愁來玉盞邉<lb/>
蕭蕭霜鬢獨驚秋病眼天邉暮倚樓已老馮唐猶不遇<lb/>
思歸庾信正多愁溪通積雨流方壯山入重雲翠未休<lb/>
一夢淮南經嵗别菊林還向洛陽浮<lb/>
<pb n="KR4d0089_WYG_018-14a"/>
　　官舍嵗暮感懐書事五首<lb/>
衙鼓鼕鼕送夕陽經時無客上髙堂淵明栁老秋多雨<lb/>
子敬氊寒夜有霜山樹葉稀晴摘果齋爐灰煖曉焚香<lb/>
經綸自有英雄在閒㪚須教屬漫郎<lb/>
脩竹高槐交映門公居瀟灑近山雲醉眠多似陶彭澤<lb/>
官况貧于鄭廣文秋菊𢷬塵供曉餌寒松收子和香焚<lb/>
經年門巷無車馬只有清風伴此君<lb/>
霜菊娟娟尚有花蕭條㕔樹暮啼鴉萬竿修竹開侯府<lb/>
<pb n="KR4d0089_WYG_018-14b"/>
十里青山隐相家麋鹿並遊諳野性詩書相對是生涯<lb/>
冷官自有貧中樂敢向朱門肉食誇<lb/>
北風吹雁去翩翩流滯周南又一年田為嵗荒陶令秫<lb/>
酒無人乞廣文錢香籠鉢水清晨咒坐煖蒲團後夜禪<lb/>
更謝晴明好山色數峰殘雪在簷前<lb/>
筆床茶竈素圍屏瀟洒幽齋燈火明木落風霜初十月<lb/>
坐寒星斗欲三更消磨永夜書盈案分付閒愁酒滿觥<lb/>
干世愈疎身漸老官閒何苦厭山城<lb/>
<pb n="KR4d0089_WYG_018-15a"/>
　　望女几雪<lb/>
萬㦸高攅女几晴巻簾初見雪峥嶸光迎曉日峰千叠<lb/>
氣入隂風夜五更晴色北臨秦甸白寒威東抱洛陽清<lb/>
坐看溝壑承餘澤付與春田次第耕<lb/>
　　永濟橋<lb/>
墟廟無人弔毁垣故橋遺址至今存侵波野㟁生新草<lb/>
齧石老沙留舊痕金殿有基藏兔穴玉輿無路半樵村<lb/>
甘棠古道輪蹄斷落日空山暮雨昏<lb/>
<pb n="KR4d0089_WYG_018-15b"/>
　　雪晴野望<lb/>
蕭蕭空谷隐山雲渡水人歸何處村樵逕雪迷唐苑路<lb/>
鳥聲寒集漢祠門公堂吏㪚惟修竹近嶺林疎見飲猿<lb/>
客坐無氊君莫笑陶潛亦有酒盈樽<lb/>
　　福昌南望<lb/>
朝市推遷不復還暮雲平野水潺潺山川寂寞繁華後<lb/>
都邑蕭條魚鳥閒鶴柱千年無故老仙棊一局換人間<lb/>
興亡今古知何極莫向雍琴妄慘顔<lb/>
<pb n="KR4d0089_WYG_018-16a"/>
　　戒醉<lb/>
平生嗜酒愛離騷痛飲須知屬我曹仕宦低回要斗粟<lb/>
功名迂濶欲霜毛直須減省樽罍費莫厭沉迷簿領勞<lb/>
醉吐相茵君勿恃丙公遺事久寥寥<lb/>
　　醉宿慈氏院晨起<lb/>
痛飲淋漓半夜醒披衣坐待曉窻明風松一夕清無限<lb/>
罏火三更煖有情孤閣鳴鐘天黯慘寒山戴雪晚峥嶸<lb/>
年來漸向深杯怯强學劉伶欲解酲<lb/>
<pb n="KR4d0089_WYG_018-16b"/>
　　梅花<lb/>
北風萬木正蒼蒼獨占新春第一芳調鼎自期終有實<lb/>
論花天下更無香月娥服御無非素玉女精神不尚粧<lb/>
洛岸苦寒相見晚曉來魂夢到江鄉<lb/>
　　送丁宣徳赴邕州僉判<lb/>
邕南亭障久消兵莫厭扁舟萬里行嶺外山川從古秀<lb/>
幕中談笑屬時平天連漲海鵬飛近風巻孤城颶母生<lb/>
勿為跕鳶思欵叚古來男子重功名<lb/>
<pb n="KR4d0089_WYG_018-17a"/>
　　同陳器之題迎福院軒<lb/>
東風吹靣酒楹樽臘後一畨梅栁新殘雪作寒山向晩<lb/>
横烟不動野浮春地留京洛豪華氣川帶秦韓戰伐塵<lb/>
今古悠悠君莫問祗應沉醉是天真<lb/>
　　春隂二首<lb/>
漠漠重雲向晩低臘寒新去有餘威風捎簷滴難開幌<lb/>
潤引爐香易著衣把酒自傾金錯落探春誰汙錦障泥<lb/>
山城冷落無歌舞只有芳醪取次擕<lb/>
<pb n="KR4d0089_WYG_018-17b"/>
溪樹昏昏鎖暮雲晚山愁黛對含顰不甘小雪猶妨暖<lb/>
長恨閒隂每占春寳帶金貂侯第客鈿車珂馬帝京塵<lb/>
王城自古繁華地回首高歌悵望頻<lb/>
　　寒食贈遊客<lb/>
隂隂畫幕映雕欄一縷微香寳篆殘寒食園林三月近<lb/>
落花風雨五更寒筝調寳柱絃初稳酒滿金壺飲未乾<lb/>
明日踏青郊外去緑楊門巷繫雕鞍<lb/>
　　登榖州故城<lb/>
<pb n="KR4d0089_WYG_018-18a"/>
控扼兵屯事巳遼傾欹遺堞隐蓬蒿春蕪滿野牛羊㪚<lb/>
秋稼連雲雉兔驕苔卧斷碑昏故刻雨飄殘卉帶餘燒<lb/>
人間興廢知何極莫謂荆榛便寂寥<lb/>
　　東池<lb/>
東池暮春風景妍汩汩淺渠鳴細泉菖蒲遶堤青似劍<lb/>
荷葉出水大如錢薔薇著花方未已楊栁飛絮任飄然<lb/>
鄰翁芍藥正足雨預計開時須醉眠<lb/>
　　暮春贈陳器之<lb/>
<pb n="KR4d0089_WYG_018-18b"/>
牡丹開過解鞦韆鵯鵊鳴時三月天盡日好風吹絮雪<lb/>
一池春水泛蓮錢溪邉蒲筍供朝飯堂上圖書伴晝眠<lb/>
端坐窮城何所得只收風月入新篇<lb/>
　　離光山驛<lb/>
郵亭結束問殘更斜月西南雞未鳴草草勞人常少睡<lb/>
綿綿逺道苦無情田家稔熟人情好野路雨餘秋氣清<lb/>
老得一州藏拙去鵷鸞臺閣盡豪英<lb/>
　　内生日<lb/>
<pb n="KR4d0089_WYG_018-19a"/>
從我奔馳走四方清貧殊不厭糟糠黔婁環堵貧常醉<lb/>
夀母高堂老亦康夷險百為吾有命窮通一意子真剛<lb/>
今年生日心無事好為兒孫舉夀觴<lb/>
　　次韻張公逺二首<lb/>
襄王坐上徴詞客子建車前歩水妃瞥過低鬟流盻處<lb/>
争先含笑獨來時東邉日下終無雨闕上書時合有碑<lb/>
腸斷呉王烟水國扁舟何日逐䲭夷<lb/>
平淡春雲捧額浮秋光劍㦸近人流無腸可斷方為憾<lb/>
<pb n="KR4d0089_WYG_018-19b"/>
有藥能治不是愁可待挑琴知有術未傳驅豆更無謀<lb/>
遥知添得春忩夢尤在樽前燭下羞<lb/>
　<lb/>
　<lb/>
　<lb/>
　<lb/>
　<lb/>
　柯山集巻十八<lb/>
</p>
<p>
</p>
  </div>
<div>
<head>柯山集巻十九</head> <lb/>
    <p>
<pb n="KR4d0089_WYG_019-1a"/>
欽定四庫全書<lb/>
　柯山集巻十九<lb/>
　　　　　　　　　　　　　宋　張耒　撰<lb/>
　七言律詩<lb/>
　　和陳器之謝王澠池牡丹<lb/>
十首新詩換牡丹故邀春色入深山御袍黃粉天然薄<lb/>
醉臉胭脂分外殷<hi>原注所得牡丹有此御袍黃添色紅二種</hi>開晩東君留意<lb/>
厚<hi>原注竒花開常晚</hi>落遲晴晝伴春閒<hi>原注洛人以幕䕃花可留半月</hi>狂來滿<lb/>
<pb n="KR4d0089_WYG_019-1b"/>
插烏紗帽未擬尊前感鬢斑<lb/>
　　和聞鶯<lb/>
冉冉東風萬柳絲啼鶯常自與春期妝殘玉枕朝醒後<lb/>
繡倦紗窻晝夢時文羽自竒非谷隐好音應合有人知<lb/>
風流潘令多才思為爾春來㡬首詩<lb/>
　　同器之遊大宋陂值雨<lb/>
微雲䕶日曉隂隂春去餘芳尚可尋詩倚醉豪連巻寫<lb/>
酒逄勍敵百分斟山光左右雙屏畫雨脚峥嶸萬羽林<lb/>
<pb n="KR4d0089_WYG_019-2a"/>
沙路晚晴歸馬疾一梳新月上煙岑<lb/>
　　和陳器之苦雨<lb/>
急雨凄風未肯歸三川煙樹遠凄迷瀉山漲潦千霆怒<lb/>
到地重雲萬幕低擾擾泥塗同野鶩蕭蕭昏曉聼鄰雞<lb/>
為君一借扶搖便静掃平郊散馬蹄<lb/>
　　依韻和晁十七見招之什<lb/>
斷送春光酒萬壺敢辭羸馬為君驅桑田日暖鳩呼婦<lb/>
楊柳葉深鶯哺雛詩冷有情尋水石年豐無盜起萑蒲<lb/>
<pb n="KR4d0089_WYG_019-2b"/>
河陽潘令風騷客醉倒樽前許我無<lb/>
　　鹿仙山<lb/>
溪清山秀隠神仙乘鹿真人去㡬年天地壺中無客到<lb/>
方書肘後有誰傳秦皇採藥迷蓬島漢武燒金得紫煙<lb/>
真境寥寥在何處未容塵世妄攀縁<lb/>
　　寄晁應之二首<lb/>
强讀詩書歎白頭一官飄泊寄東周匏𤓰有繫身難去<lb/>
人足無音境更幽晚接賢豪寛病思老將文字寫離憂<lb/>
<pb n="KR4d0089_WYG_019-3a"/>
相思一夕親談笑夣斷雲山相對愁<lb/>
瑜珥瑶環豁眼明碧梧翠竹照人清同車汲黯今難忮<lb/>
挾弹潘郎舊有名自是風流襲家世行看談笑取公卿<lb/>
塵埃落魄誰如我一事無成白髪生<lb/>
　　喬木<lb/>
舍北參天喬木長依慿清䕃䕶高堂鳥啼杳杳重隂合<lb/>
風到翩翩翠葉凉已許孤高凌夏日不妨堅老要秋霜<lb/>
投身麋鹿無人地非爾煩憂未易忘<lb/>
<pb n="KR4d0089_WYG_019-3b"/>
　　竹堂<lb/>
誰道清貧守冷官遶家十萬翠琅玕直應流水深相與<lb/>
不待清風已自寒學得鳳鳴眞自許化成龍去不終蟠<lb/>
知世何世無來者可是王郎獨與歡<lb/>
　　夏日二首<lb/>
詩書老去信無功偷得閒官許養慵山影當庭初轉日<lb/>
水聲穿竹自來風晚催萱蘂昏還歛日射榴房午更紅<lb/>
覽物賦詩成底事蕭蕭雙鬢欲衰翁<lb/>
<pb n="KR4d0089_WYG_019-4a"/>
重雲巻雨過山來遍洒中田到曉廻錯落晴山移斗極<lb/>
隂森暗峽宿風雷佳人夜夜齊紈恨騷客年年鵯鵊哀<lb/>
欲見清秋近消息月明白露濕蒼苔<lb/>
　　至日有感二首<lb/>
兩逢至日驚身老遠寄周南覽物悲佳節風煙長慘慘<lb/>
他鄉人物自熙熙荆榛崤澠秦關破草樹芳華隋苑隳<lb/>
<hi>原注隋有芳華苑在邑東</hi>悵望高歌一回首兹辰尊酒莫相違<lb/>
一卧孤村兩見冬獨搔華髪思無窮荒山極目漫汗雪<lb/>
<pb n="KR4d0089_WYG_019-4b"/>
老樹當庭晝夜風佳節妻兒具樽酒茅齋斟酌慰愁翁<lb/>
未央曉賀瞻天冕正在爐煙縹緲中<lb/>
　　歳暮福昌懐古四首<lb/>
　　　榖州故城<lb/>
原北荒城舊榖州文皇功業莾悠悠天戈揮去開東夏<lb/>
金甲歸來獻二囚想像英姿輝日月蒼茫故國委林丘<lb/>
山川慘慘空囘首落日悲風蔓草秋<lb/>
　　　張子房<lb/>
<pb n="KR4d0089_WYG_019-5a"/>
謀臣何處不知名誰與留侯敢抗衡籌下興亡分楚漢<lb/>
幄中談笑走韓彭懼誅老將争梟首高卧成功更養生<lb/>
戡亂直須希世哲乘時兒女漫縱横<lb/>
　　　李賀宅<lb/>
少年詞筆動時人末俗文章乆失真獨愛詩篇超物象<lb/>
祗應山水與精神清溪水拱荒凉宅幽谷花開寂寞春<lb/>
天上玉樓終恍惚人間遺事已埃塵<lb/>
　　　連昌宫<lb/>
<pb n="KR4d0089_WYG_019-5b"/>
欲問興亡已慘顔桑田滄海變人間無情野水青春在<lb/>
不動南山白日閒伐木清溪寒剥啄鳴禽高柳曉緡蠻<lb/>
蛾眉皓齒終黃土誰道仙宫有使還<lb/>
　　以病在告寄楊器之<lb/>
飲冷寒中不自知故應病骨易尫羸老人素懶何妨病<lb/>
太守兼容得自私雨汗欺風元自濕火雲挾日故行遲<lb/>
江樓清絶真孤負正是齋居禁酒時<lb/>
　　予元豊戊午歲自楚至宋由柘城至福昌年二十<lb/>
<pb n="KR4d0089_WYG_019-6a"/>
　　有五後十年當元祐二年再過宋都追感存殁悵<lb/>
　　然有懐<lb/>
宋玉臺前官樹林十年孤客獨沾襟白頭青鬢隔存殁<lb/>
落日斷霞無古今暮雲梁苑雁鶩暗乆泛呉船江海深<lb/>
閱世悲歡嗟老眼呼兒取酒十分斟<lb/>
　　宿馬莊寺<lb/>
衝泥我馬僵欲仆空村落日不逄人開門野寺净如掃<lb/>
迎客老僧閒更真佛案青黃園果細齋厨汲洗野蔬頻<lb/>
<pb n="KR4d0089_WYG_019-6b"/>
年來到處無餘念静對同龕金色身<lb/>
　　永城道中<lb/>
東行十日何所有衰草白茅梁宋陂大風官樹吹半折<lb/>
欲雨野雲垂不飛十年所遇半陳迹千里獨愁懐所思<lb/>
他日江湖片帆去白頭青鏡乆相期<lb/>
　　贈柘城簿王微之<lb/>
青衫得禄苦不足白髪生頭頗有餘賦就相如猶滌器<lb/>
<hi>原注王作宋都賦</hi>詩成賈島獨騎驢先生五斗不挂眼漫郎一官<lb/>
<pb n="KR4d0089_WYG_019-7a"/>
聊讀書自古好賢慚好色何人朝夕駕于株<lb/>
　　夜泊泗上阻風雨<lb/>
雨昏古岸斷人迹天黒孤城閉水闗燈火樽前初擁膝<lb/>
風雲淮上欲移山避人魚鳥那足怪吹浪蛟龍不自閒<lb/>
便使乘桴亦何事滄波歳晚合知還<lb/>
　　喜七兄疾愈二首<lb/>
净名居士本非病五禽先生能養身家人但訝少林觀<lb/>
鄉里不知顔子貧身内固知精是藥人間惟有道通神<lb/>
<pb n="KR4d0089_WYG_019-7b"/>
喜聞漸離烏皮几花氣晴來欲逼人<lb/>
南鄰隐士龍虎鼎<hi>原注陸先生平叔有道之士</hi>東寺比丘堅密身<hi>原注</hi>
<hi>圓明師戒行無玷</hi>欲知十室有信處顧此兩賢非世人戰勝天<lb/>
魔初起定<hi>原注七兄已斷世縁</hi>寶成丹竈不妨貧<hi>原注兄新悟道秘</hi>何時<lb/>
共此閒居士紫領長衫樂社神<lb/>
　　送曹子方赴福建運判<lb/>
平生鄴下曹公子家世風流合有文橫槊尚傳瞞相國<lb/>
紫髯不是畫將軍詔書寛大民何怨刺史威嚴吏合勤<lb/>
<pb n="KR4d0089_WYG_019-8a"/>
好作楚詞更下俚雲中一降武夷君<lb/>
　　次韻盛居中夜飲<lb/>
呉衣厭拂洛陽塵夣寐一樽淮海濵每願脱巾常漉酒<lb/>
况逢投轄苦留賔蒼龍挂斗寒垂夜翡翠浮花暖作春<lb/>
上界高真足官府追隨却屬散仙人<lb/>
　　送麻田呉子野還山<lb/>
麻田老仙身馭風萬里一息如飛蓬行窮山川出天外<lb/>
閲盡世界歸壺中經過賣藥勾漏客鄉里高年南極翁<lb/>
<pb n="KR4d0089_WYG_019-8b"/>
我亦有心遊八極從公一借葛陂龍<lb/>
　　和旡咎二首<lb/>
年芳經雨能㡬許客愁得暖不肯融眼看乳燕行已哺<lb/>
手種小桃隨分紅世情付睡莫涇渭物態逢春無異同<lb/>
清時頼是未禁酒須惜紅紫轉頭空<lb/>
愛酒苦無阿堵物尋春奈有主人家未容黃蜂釀成蜜<lb/>
已怕惡雨不容花雲間明月無可攬海中蟠桃良未涯<lb/>
浮名誤人不得脫黒髪減來那得加<lb/>
<pb n="KR4d0089_WYG_019-9a"/>
　　和門下相公從駕幸學<lb/>
繼聖文明舉舊章儒宫傳蹕駐膠庠地疑闕里絃歌宅<lb/>
經奏周書𨽻古行遣子東夷思入學受成西旅佇來王<lb/>
魯侯在泮猶歌誦盛事須刋孔子堂<lb/>
　　效白體二首<lb/>
功名富貴付悠悠高卧山城又過秋燕坐香燈為静侣<lb/>
閒行麋鹿是同遊青黃草木新霜過瀟灑溪山夜雨收<lb/>
囘首十年梁苑客枉教白郤少年頭<lb/>
<pb n="KR4d0089_WYG_019-9b"/>
州貧須惜尊罍費俗陋兼無妓樂名幸有蒲團供燕坐<lb/>
不妨藜杖助閒行看炊香稻供齋飯自採寒蔬試野羮<lb/>
身外無營内無事近來心氣儘和平<lb/>
　　效白體贈楊補之<lb/>
青衫居士斷葷血一榻蕭然如在山堂下黃花驚歳晚<lb/>
尊中緑酒覺官閒胸中已了一事大鏡裏莫驚兩鬢斑<lb/>
我亦乆懐伊洛興煩君先為卜禪關<lb/>
　　雙槐晚秀三月一日初見新葉<lb/>
<pb n="KR4d0089_WYG_019-10a"/>
東皇無處著繁華亦復分張到我家他日老蒼悲敗枿<lb/>
今晨嫩緑出新芽秃翁承弁纎纎髪村婦縈鬟草草花<lb/>
桃李蹊中人絶跡緑隂門巷正藏鴉<lb/>
　　休日不出聞西池遊人之盛<lb/>
三日春風塵漲天溝泥愁汙破鞍韉掃門静閉無來客<lb/>
隠几深居學坐禪薄雨掠塵時㸃㸃細蟾窺夜獨娟娟<lb/>
都人觧與殘春競半在西池聴管絃<lb/>
　　送李公輔赴宰宣城<lb/>
<pb n="KR4d0089_WYG_019-10b"/>
與君騎竹即同遊抱子相看髪已秋莫惜往來勤馬足<lb/>
未須容易轉船頭君方搜句窻間岫我已懸情天際舟<lb/>
抱槧石渠無所欲勞君時致管城侯<lb/>
　　休日不出<lb/>
乆厭衣冠塵土浸賜休何苦馬駸駸窮冬積雪春不雨<lb/>
昨日殘紅今緑隂郤掃不知門外事安禪深得静中心<lb/>
讀書陶令非求觧禁酒揚雄不待箴<lb/>
　　次韻王敏仲至西池㑹飲<lb/>
<pb n="KR4d0089_WYG_019-11a"/>
聖朝無復用舟師戯遣艨艟挿㦸枝沸浪有聲黃帽動<lb/>
春風無力彩旗垂不勝杯酌寜辭醉傳語風光共此嬉<lb/>
遠比永和真繼軌臨摹蠒紙看他時<lb/>
　　次韻王敏仲池上<lb/>
春晚餘芳尚可尋晴雷沙岸走車音苑分廣樂和聲度<lb/>
池受晴天倒影深席上宫花輝御醴坐中瓊樹間瑶林<lb/>
歸人自畏嚴城鼓郤望橋西日未沈<lb/>
　　題外甥楊克一詩篇末<lb/>
<pb n="KR4d0089_WYG_019-11b"/>
十年不復上天津間郤西都幾度春里巷夣中迷向背<lb/>
山河句裏見精神藝成斧鑿真須棄學富篇章自不貧<lb/>
莫倚詠兒兼贈婦須知漸與老為鄰<lb/>
　　題李方叔文巻末<lb/>
他日東坡譽子文瀾翻徤筆欲凌雲決科正爾真餘事<lb/>
射策如何但報聞詭御獲禽雖可鄙挽弓射葉亦徒勤<lb/>
莫辭更擬相如作寂寞思𤣥未放君<lb/>
　　劉景文許惠氊裘未至督之<lb/>
<pb n="KR4d0089_WYG_019-12a"/>
<hi>案原本首句脱去五字</hi>氊毛軟于春絮膩于膏虀鹽倦客愁無褐<lb/>
<hi>案第三句亦脱去五字</hi>贈袍雅服何妨冠蘓帽瘦腰兼稱束郿絛<lb/>
想公封寄應多憾不挂長身襯佩刀<lb/>
　　耒嘗病痺親友以酒為戒作小詩戯答<lb/>
離騷僅得比痛飲㫖酒何曽廢善言因病細斟尤有味<lb/>
無人獨酌亦成歡何須巾漉醅浮螘不待杯邀月入樽<lb/>
但看井眉瓶作土䲭夷仍自穏隨軒<lb/>
　　和吕與叔秘書省觀蘭<lb/>
<pb n="KR4d0089_WYG_019-12b"/>
千里猗猗誰取將忽驚顔色照文房每憐墜露時施澤<lb/>
更許光風為汎香獨秀已先梁苑草託根寧復楚天霜<lb/>
坐令黃萄羞粗俗只合蕭條籬下芳<lb/>
　　次韻秦七寄道潛<lb/>
衰疲乆厭五更朝每愧𡨕鴻在泬寥顧我塵冠彫舊鬂<lb/>
愛君山桂長新條文詞畫虎工逾拙世味春氷老益消<lb/>
只欲歸依香火社高堂時聴法音潮<lb/>
　　和宋二上元迎駕<lb/>
<pb n="KR4d0089_WYG_019-13a"/>
拜揖清光咫尺間彫輿欲動更移班蓬萊不動鰲頭稳<lb/>
閶闔未開天上閒老去一官羞簡策春來歸夣滿淮山<lb/>
自慚衰病獨隨俗醉逐遊人月下還<lb/>
　　和張提舉<lb/>
<hi>案原本首句脱去五字</hi>國東自慚多病幸優容喜來丈室談何妙<lb/>
<hi>案第三句亦脱去五字</hi>莫從宛水春生初縐縠鍾山雪盡見蟠龍<lb/>
新年强起尋芳物零落宫梅白一重<lb/>
　　書壁<lb/>
<pb n="KR4d0089_WYG_019-13b"/>
晴窻浴罷試春衣芳草江南三月時隂合園林禽語樂<lb/>
風和庭院絮飛遲漫郎官事只畫諾騷客生涯惟賦詩<lb/>
極目江天已多恨何須木落長年愁<lb/>
　　和上維道祈雨有應<lb/>
江鄉長夏亢陽驕太息秋原稻穗焦暑氣暮收秦地火<lb/>
<hi>原注項羽火咸陽三月不息</hi>雨聲秋響浙江潮<hi>原注五月雨勢甚大</hi>夜齋凉送<lb/>
簷間滴曉枕清聞竹上飄椒醑禮神慙徳薄聖朝當宁<lb/>
四時調<lb/>
<pb n="KR4d0089_WYG_019-14a"/>
　　早秋感懐<lb/>
一行為吏百事廢幸此村州終日閒莫疑虎兕率曠野<lb/>
正見虎豹守天關櫳簾晝静燕已去陂澤風高鴈欲還<lb/>
老見功名真戲事惱人何苦鬢毛斑<lb/>
　　木芙蓉菊花盛開<lb/>
空山岑寂何所有晩菊芙蓉相對幽伴我悠悠過閒日<lb/>
憐渠灼灼媚窮秋清香但欲持供佛醉舞何妨插滿頭<lb/>
此生萍梗難前料知復明年相見不<lb/>
<pb n="KR4d0089_WYG_019-14b"/>
　　正月八日坐局沽酒<lb/>
為問里閭何蹀躞上元楚俗習張燈新春此時最佳處<lb/>
獨我坐曺如定僧霜林夣澤蒼茫野煙草江邉寂寞城<lb/>
小飲未能來喚藁雙眸終日冷如氷<lb/>
　　神宗皇帝挽詞三首<lb/>
獨化陶鈞運聖謨八方寥廓入雄圖將軍已勒邉山頌<lb/>
博士初脩玉檢書西望忽驚新石闕東來不是舊金輿<lb/>
編年誰秉丹青筆流落周南一腐儒<lb/>
<pb n="KR4d0089_WYG_019-15a"/>
三百年成玉鼎丹縞帷驚變紫宸班遺弓有淚哀何及<lb/>
嘶馬無蹤去不還霜露無情金闕暗山川常在石麟閒<lb/>
青衫曾賜當年桂欲附龍髯不可攀<lb/>
風霆武略走夷蠻雲漢文章著不刋萬世基扃傳夏啓<lb/>
百年威徳畏軒轅月游渭水儀空在舞罷西陵淚未乾<lb/>
腸斷反虞歌徹後滿山松栢夜霜寒<lb/>
　　太皇太后挽詞<lb/>
坐安民物由修已黙合神明為至公他日已占懐月夣<lb/>
<pb n="KR4d0089_WYG_019-15b"/>
後來方信補天功四時化育坤無事六合清明日正中<lb/>
九載憂勤已陳迹空留雙闕對青嵩<lb/>
　　范忠宣挽歌二首<lb/>
晚生長恨老成空猶及風流正始中經國謀猷號名相<lb/>
傳家正直似先公囘天巨力章猶在拯溺深言老更忠<lb/>
誰念人心弔邦國新阡客泣白楊風<lb/>
瀟湘卧病弔纍沈賜詔君王用意深多士方懐宣父日<lb/>
蒼生竟失傅巖霖氈裘他日瞻吾父丹扆何人附舊箴<lb/>
<pb n="KR4d0089_WYG_019-16a"/>
白首門生恩未報悲詞空想薤歌音<lb/>
　　黃㡬道哀挽<lb/>
風流正始乆無聲頗復因公到後生千里族人分俸禄<lb/>
百年鄉黨守題評青雲脫屣烏臺峻白首含香畫省清<lb/>
但得將軍桃李在寧須公相寫銘旌<lb/>
　　鄧慎思學士挽詞<lb/>
青衫獻賦逄知已白首耽書還誤身名著道山傳故事<lb/>
政行兩郡泣遺民文成典午羣疑泮<hi>原注嘗注晉書</hi>詩和少陵<lb/>
<pb n="KR4d0089_WYG_019-16b"/>
佳句新歎息苦身成底事湖墳宿草已愁人<lb/>
　　潘處士挽詩<lb/>
異時輕士老才良况復程能翰墨場酒裏浮沈真得計<lb/>
生涯落魄定何亡徳尊故社江山永文付諸孫虎豹章<lb/>
環堵如今空五柳蕭然風物似紫桑<lb/>
　　挽李少卿<lb/>
㡬年林下遠埃塵儒雅風流誰與鄰筆尾病來猶壯徤<lb/>
詩情老去更清新幽齋昔日琴書換新冢東風草木春<lb/>
<pb n="KR4d0089_WYG_019-17a"/>
懐想只疑高興在一吟遺句淚沾巾<lb/>
　七言長律詩<lb/>
　　上文潞公生日<lb/>
盛徳元勲絶等倫麟符虎節冠宗臣靈椿上古身千載<lb/>
一柱明堂力萬鈞伐叛豹韜威尚凛刋名金鼎鑄來新<lb/>
風謡四海占賢相笑咏山川是主人萬里山河供氣概<lb/>
九秋鵰鶚入精神光華稷契無窮譽强徤喬松不老身<lb/>
坐鎻熊羆瞻繡衮燕居松鶴伴綸巾只應便是神仙事<lb/>
<pb n="KR4d0089_WYG_019-17b"/>
方丈蓬萊郤未真<lb/>
　　至日有感<lb/>
前年至日在何處寒事蕭蕭客許昌乞火夜温行客酒<lb/>
披裘曉冒五更霜暮投陽翟荒凉驛正見人家燈火光<lb/>
饑馬卧嘶毛瑟縮羸童曉對色蒼茫二年旅宦孤村僻<lb/>
東望歸心洛水長佳節㡬逄長索寞我生何事苦凄凉<lb/>
更無賔客青山滿只有風霜老樹蒼昭代寜須厭留滯<lb/>
馮公白首任為郎<lb/>
<pb n="KR4d0089_WYG_019-18a"/>
　　清明卧病有感二首<lb/>
支離卧病逢佳節漂泊西遊寄洛城重帽畏風惟益睡<lb/>
青筇扶歩不禁行紅飄殘蕚知風急緑滿新枝聴鳥聲<lb/>
不見賈生遺宅處空傳金谷舊園名悲歌身世驚將老<lb/>
悵望古今空復情笑㸔家人競時節争持新火照清明<lb/>
飄萍著處即為家伏枕悠悠對物華處處鞦韆競男女<lb/>
年年寒食亂風花藥囊親坐勞頻檢酒甕生塵亦可嗟<lb/>
未老㑹尋呉市卒苦貧須種邵平𤓰雲煙南望羣山㑹<lb/>
<pb n="KR4d0089_WYG_019-18b"/>
水樹東浮去路斜行止此身應有命不須辛苦問生涯<lb/>
　<lb/>
　<lb/>
　<lb/>
　<lb/>
　<lb/>
　<lb/>
　柯山集巻十九<lb/>
</p>
<p>
</p>
  </div>
<div>
<head>柯山集巻二十</head> <lb/>
    <p>
<pb n="KR4d0089_WYG_020-1a"/>
欽定四庫全書<lb/>
　柯山集巻二十<lb/>
　　　　　　　　　　　　　宋　張耒　撰<lb/>
　五言絶句<lb/>
　　江上二首<lb/>
相别亦何事相逢盡偶然愁腸貫綵筆離夢繞朱絃<lb/>
紛紛渾是夢黯黯只消魂江上浪無限舟中酒一樽<lb/>
　　暇日六詠<lb/>
<pb n="KR4d0089_WYG_020-1b"/>
　　　雙白鴨<lb/>
已斷鷹隼猜仍叨主人恵皎潔静天姿雙棲莫相忌<lb/>
　　　蛙<lb/>
越國未亡吴曽動君王意句踐自有心慿車汝無恃<lb/>
　　　百舌<lb/>
曉語月斜樹晝啼春霽天胷中自有激不是故多言<lb/>
　　　栁絮<lb/>
零亂委空風悠揚㸃芳草却為身最輕華堂等閒到<lb/>
<pb n="KR4d0089_WYG_020-2a"/>
　　　龜<lb/>
映日漾清淵沿沙暴元甲愛爾千嵗姿蔵身一蓮葉<lb/>
　　　槐庭<lb/>
清隂滿我庭蒼蒼六槐老野性苦避人青苔不須掃<lb/>
　　春日書事<lb/>
禪宫門寂寂庭草無行迹東風自掃堦疑是開簾客<lb/>
　　鹿邑道中<lb/>
去嵗秋時去今年秋又來浮名何所得嵗月苦相催<lb/>
<pb n="KR4d0089_WYG_020-2b"/>
　　予元祐六年六月罷著作佐郎除祕書丞是嵗仲<lb/>
　　冬復除著作郎兼史院檢討復至舊局題屏<lb/>
庭樹應如我相逢益老蒼别來秋苦雨但覺瓦松長<lb/>
　　絶句<lb/>
雨麥渾漫壠風梅已退粧髙鴻望燕塞飛疾不成行<lb/>
　　晝卧口占二首<lb/>
人事日益逺秋居何颯然苔隨牆半雨葉放樹中天<lb/>
擾擾終何得蕭蕭亦自如將求解牛道要解斵輪書<lb/>
<pb n="KR4d0089_WYG_020-3a"/>
　　　發金陵折栁亭二首<lb/>
匆匆十日事回首亦凄涼何處無芳草行人休斷腸<lb/>
瞿曇昔教我林下一宵行何事春江上依依作俗情<lb/>
　　　昔蘇先生逰廬山詩云平日懐真賞<hi>案蘇軾集作自昔懐真賞</hi>神逰杳靄<lb/>
　　　間如今不是夢真個有廬山<hi>案有字蘇軾集王氏注本作在施氏注本作是</hi>輒繼一首<lb/>
人生孰非夢夢裏見廬山若了元無夢何曽有往還<lb/>
　　　蘇先生詩云芒鞵青竹杖自掛百錢逰何事春山<lb/>
　　　裏<hi>案蘇軾集何事作可怪</hi>人人識故侯輒繼其後<lb/>
<pb n="KR4d0089_WYG_020-3b"/>
齋心禮仙聖不是愛山逰山中笑何等白髮故諸侯<lb/>
　六言絶句<lb/>
　　登山望海四首<lb/>
江濶風烟易晚山髙草木先秋獨倚䦨干盡日此身與<lb/>
世悠悠<lb/>
仕宦此身漫爾功名已老茫然山鳥不須驚客相親此<lb/>
復窮年<lb/>
西望揚州何處雲中雙塔㠝岏山外雲濤斷日夕陽應<lb/>
<pb n="KR4d0089_WYG_020-4a"/>
近長安<lb/>
鳥去蒼烟古木人歸緑野孤舟信美雖非吾土消憂且<lb/>
復登樓<lb/>
　　書寺中所見三首<lb/>
江市樵蘇早散山家燈火常昏紗帽搘笻獨立龕中佛<lb/>
像無言<lb/>
日出鄰僧乞食鐘鳴老叟闗門誰見春宵淨境娟娟霽<lb/>
月當軒<lb/>
<pb n="KR4d0089_WYG_020-4b"/>
叩户誰驚午睡烹茶聴客論詩病裏雖成禁酒興發何<lb/>
妨杖藜<lb/>
　　讀潘郎文巻<lb/>
霜鬢我猶謫宦蝟鬚子合封矦老拙何勞咄咄踈慵且<lb/>
復悠悠<lb/>
　　夜坐三首<lb/>
門庭草草是客寢室泠泠似僧春寒猶須篝火夜書頗<lb/>
復明燈<lb/>
<pb n="KR4d0089_WYG_020-5a"/>
靈通寺前老圃畦蔬想見如雲謀拙嗟予飄泊歸來與<lb/>
爾知聞<lb/>
㣲寒騷屑窗竹淡月朦朧夜天路暗城頭傳警漏稀更<lb/>
士髙眠<lb/>
　　贈廣靖上人<lb/>
七十龎睂禪客曽見天衣老人柟檀林中香氣悠然時<lb/>
有餘氤<lb/>
　　六言<lb/>
<pb n="KR4d0089_WYG_020-5b"/>
青春要去便去美酒得斟且斟莫問世間蹀躞須知老<lb/>
境侵尋<lb/>
　　乾明院門望江山懐淮陽城南步二首<lb/>
危臺寺東野水春來栁色鵝黄江上滄波似屋蛟龍作<lb/>
惡難量<lb/>
憶昨淮陽把酒目前惟欠山林江上雲岑千壘何為特<lb/>
地愁心<lb/>
　　　和子瞻西太一宫祠二首<lb/>
<pb n="KR4d0089_WYG_020-6a"/>
太一祥儲世世祠宫嵗事年年綘節霓旌何處松庭玉<lb/>
座蕭然<lb/>
玉斚清晨薦酒天風静夜飄香鳯吹管截孤竹琴弦曲<lb/>
奏瀟湘<lb/>
　　白沙閘西艤舟亭下二首<lb/>
倦客時時醉眼津亭日日春寒目極傷春懐抱黄昏猶<lb/>
在闌干<lb/>
客恨如雲冉冉風光似水迢迢回首十年舊事令人淚<lb/>
<pb n="KR4d0089_WYG_020-6b"/>
盡魂消<lb/>
　　秋園雜感二首<lb/>
秋晚園林疎静天髙風日明鮮中有搘笻病客三杯夘<lb/>
酒醺然<lb/>
世事我深諳委人生他自奔忙刻木牽絲作技幾回弄<lb/>
罷凄涼<lb/>
　七言絶句<lb/>
　　寄都下舊友二首<lb/>
<pb n="KR4d0089_WYG_020-7a"/>
一别長安西復東琵琶舊地已應空當時風景歸何處<lb/>
須信人生是夢中<lb/>
城西古地昔同逰望月思家相對愁明月秋來應更好<lb/>
何人看月又悲秋<lb/>
　　秋思<lb/>
故人陳迹生蛛網古殿苔深叠緑繒簷雨晚秋鳴槁葉<lb/>
忩風深夜觸孤燈<lb/>
　　魚蝦相望<lb/>
<pb n="KR4d0089_WYG_020-7b"/>
悲歡回首兩茫然憶别龍門又半年應是舊時歌舞處<lb/>
和風開凍一層天<lb/>
　　臘月殊有春意二首<lb/>
一夜長風無片雲曉來風動似初春應知春近催桃李<lb/>
更有輕寒不著人<lb/>
拂檻垂楊雪後青誰家朱閣曉來晴拂簾動幕無人解<lb/>
先把春愁寄有情<lb/>
　　送李十之陜府<lb/>
<pb n="KR4d0089_WYG_020-8a"/>
㫁蓬泛梗偶相依一别重逢又㡬時人世悲歡消遣盡<lb/>
為君流淚忽霑衣<lb/>
　　送客愁<lb/>
數星㸃㸃間㣲河城上三更樹影蹉霜落夜深風悄悄<lb/>
月明無限客愁多<lb/>
　　夜坐<lb/>
半消爐火夜三更欲滅青燈暗又明閉户無人瞑目坐<lb/>
此時一念悟浮生<lb/>
<pb n="KR4d0089_WYG_020-8b"/>
　　予向集賢殿罷試寓居京師嘗逰西岡錢昌武郎<lb/>
　　中之第時同㑹者河東栁子文與錢氏三子夏中<lb/>
　　予出京今纔半年而昔所共逰者或東或西有不<lb/>
　　知所之者古人所謂俯仰之間已為陳迹者歟夫<lb/>
　　求昨日之我于今日終其身而不得而況偶然相<lb/>
　　值聚而旋散者歟追記春睡詩一首乃寓錢第所<lb/>
　　　為者<lb/>
東風冷峭著衣寒雲影深沉美睡天青杏園林花盡落<lb/>
<pb n="KR4d0089_WYG_020-9a"/>
晚風吹雨濕鞦韆<lb/>
　　上元都下二首<lb/>
淡薄晴雲放月華晚粧新暈臉邉霞管絃樓上争沽酒<lb/>
巧笑車頭旋買花<lb/>
驕馬金鞭白面郎雙鬟小女坐車箱輪聲轆轆歸何處<lb/>
留得紅籠綘蠟香<lb/>
　　　荆軻<lb/>
燕丹計盡問田生易水悲歌壯士行嗟爾有心雖苦拙<lb/>
<pb n="KR4d0089_WYG_020-9b"/>
區區兩死一無成<lb/>
　　　送聖民出城即事<lb/>
東風堤上送行人漸出城來漸少塵栁色已深花又落<lb/>
客來下馬獨傷春<lb/>
　　西湖三首<lb/>
沙鷺汀鷗盡日閒水邉風起萬荷翻客來莫厭重樓望<lb/>
樹杪䦨干直對山<lb/>
水上亭臺涼氣多扣舷倚棹唱吴歌何人為放青蓮出<lb/>
<pb n="KR4d0089_WYG_020-10a"/>
剪却翻翻一萬荷<lb/>
一曲清池栁岸風長苗新稻短蒲茸功名由命何須問<lb/>
幸有滄浪作釣翁<lb/>
　　别錢筠甫三首<lb/>
倦客無眠聴曉鐘五更蠟燭淚消紅城西古寺來何處<lb/>
今日分携獨向東<lb/>
春燈欲盡曉雞啼殘月影中征馬嘶為語相逢不消喜<lb/>
相逢終有道分離<lb/>
<pb n="KR4d0089_WYG_020-10b"/>
原頭緑盡栁初芟落月滿川風滿衫已過寺西三十里<lb/>
為君回首駐征銜<lb/>
　　　偶題<lb/>
屋角纎纎掛斷虹清蟬一噪起髙桐天涯雲盡見殘日<lb/>
林下雨餘來好風<lb/>
　　宿錢睦甫南齋<lb/>
瀟洒南軒與病宜庳牀長簟碧紗幃三更月上夢初覺<lb/>
竹影滿窗風入衣<lb/>
<pb n="KR4d0089_WYG_020-11a"/>
　　夜<lb/>
斗柄䦨珊風瑟瑟銀河錯落露森森人聲静後幽蟲急<lb/>
月色好時清夜深<lb/>
　　田家二首<lb/>
門外清流繫野船白楊紅槿短籬邉旱蝗千里秋田浄<lb/>
野秫蕭蕭八月天<lb/>
新插茅簷紅槿籬秋深黄葉已飛飛灘頭水濶孤舟去<lb/>
渡口風寒白鷺啼<lb/>
<pb n="KR4d0089_WYG_020-11b"/>
　　謁僧不值<lb/>
古寺人閒僧掩扉客來下馬解塵衣雙松帶月風蟬噪<lb/>
古閣鳴鐘夕鳥歸<lb/>
　　中秋夜酌<lb/>
一片秋天碧萬尋月華初上水沈沈遣愁不用先愁醉<lb/>
更看清光到夜深<lb/>
　　舟行六絶<lb/>
獵獵西風秋水清野花寒草傍流生沙邉水鶴待魚立<lb/>
<pb n="KR4d0089_WYG_020-12a"/>
石底暗蛩先夜鳴<lb/>
船尾初回轉野灣波平天浄惜投竿飛飛小蝶秋花晚<lb/>
嘖嘖沙禽野水閒<lb/>
落景秋雲晚不開天寒古岸野船回初驚波面㣲瀾起<lb/>
已覺風前細雨來<lb/>
渡頭風雨晚生寒蓑笠漁翁坐釣船為問篷中有魚否<lb/>
一雙新鱖出籠鮮<lb/>
天寒野店斷人行晚繫孤舟浪未平半夜西風驚客夢<lb/>
<pb n="KR4d0089_WYG_020-12b"/>
卧聴寒雨到天明<lb/>
渡頭烟雨欲昏天灣畔枯桑繫客船風打篷窗秋浪急<lb/>
一杯寒酒夜酒眠<lb/>
　　書潁州皇甫秘教書室<lb/>
閒來便是日侵堦窗下棋枰林下杯曉解扁舟又南去<lb/>
百年還得幾回來<lb/>
　　初離陳寄孫户曺兄弟<lb/>
三年流落寓于陳一命青衫淮水濱城北橋邉長送别<lb/>
<pb n="KR4d0089_WYG_020-13a"/>
扁丹今自作行人<lb/>
　　望淮山硤石寺予幼年過此今十載矣<lb/>
十年落泊竟何成人事紛紛幾廢興今日扁舟淮上去<lb/>
青山似與客相迎<lb/>
　　題夀陽樓二首<lb/>
渺渺長淮去不休行人獨上夀陽樓一闋長歌不須唱<lb/>
山川都是舊時愁<lb/>
長淮不斷水悠悠樓下行人淮上樓誰謂滿前風景好<lb/>
<pb n="KR4d0089_WYG_020-13b"/>
古今供作别離愁<lb/>
　　淮上曉望<lb/>
酒醒窗明月半川怯將病齒潄寒泉樓西别有清秋色<lb/>
一片淮山在曉烟<lb/>
　　宿南山普濟院<lb/>
閃閃青燈照薄帷幽人不寐自吟詩僧來邀我更深坐<lb/>
待聴山風到樹枝<hi>原注宋景瞻和云可憐萬里南飛翼肯向霜林借一枝</hi>
　　　旱池<lb/>
<pb n="KR4d0089_WYG_020-14a"/>
藕梢菱蔓緑纔深日射逰魚聚岸隂呴沫巳知為計盡<lb/>
渚鷗沙鷺亦何心<lb/>
　　湖上成絶句呈劉伯聲四首<lb/>
湖北風來吹曉鐘湖邉漁客閉船篷波光不動天光濶<lb/>
更在浮烟細雨中<lb/>
風蕩雲容不成雪栁偷春色放衝寒湖邉艇子衝烟去<lb/>
天畔青山隔雨看<lb/>
野岸北風歸客愁浮烟不動雨颼颼圍成野色縈紆岸<lb/>
<pb n="KR4d0089_WYG_020-14b"/>
㸃破湖光三四鷗<lb/>
誰道原頭春未回栁梢黄軟凍齊開争驚臘日崢嶸盡<lb/>
忽問田翁乞野梅<lb/>
　　偃王城<lb/>
蔓草悲風知幾秋黄桑晚葉野雲愁偃王城下樵蘇盡<lb/>
猶有耕人指舊邱<lb/>
　　自上元後閒作五首<lb/>
閶闔樓南粉署西舊時種栁長應齊如今冷落窮山縣<lb/>
<pb n="KR4d0089_WYG_020-15a"/>
卧聴春風百鳥啼<lb/>
東風吹雨夜侵堦樓角長烟曉未開何事舊時愁意緒<lb/>
一畨春至一畨來<lb/>
面冷春霜拂瓦乾曉風吹雨凍䦨干栁梢黄弱梅苞破<lb/>
更放東君幾日寒<lb/>
燈火人家夜不收三更明月過南樓風烟隨處自能樂<lb/>
何事客心還獨愁<lb/>
喧喧野縣自笙歌風巻髙雲天似波誰謂樓前明月好<lb/>
<pb n="KR4d0089_WYG_020-15b"/>
月明多處客愁多<lb/>
　　寫情二首<lb/>
牆外誰家桃李開何由花下一徘徊先教飛絮傳愁去<lb/>
却遣㳺絲取蕋來<lb/>
人閒漏永報春暉日過簷牙夢未回隔夜雨飄梅蕊盡<lb/>
入簾風捲栁花來<lb/>
　　題扇二首<lb/>
越衫羅薄逆新涼扇剪青綃秋水光花前一把羅敷手<lb/>
<pb n="KR4d0089_WYG_020-16a"/>
直到花殘襟䄂香<lb/>
彎彎涼月帖淮天露濕蒲梢風墮蓮松盖草茵迎不至<lb/>
南山桂子老秋烟<lb/>
　　　淮隂<lb/>
蘆梢林葉雨蕭蕭獨卧孤舟聴楚謡生計飄然一搔首<lb/>
西風沙上趂歸潮<lb/>
　　宿銅陵寺題壁<lb/>
僧房秋夜月明天下馬擁裘人悄然老僧何事亦晨起<lb/>
<pb n="KR4d0089_WYG_020-16b"/>
清磬一聲驚客眠<lb/>
　　將之天長題新亭壁二首<lb/>
新亭登眺解征鞍飛鳥悠揚雲意閒誰謂塵埃無野興<lb/>
故乘風雨看秋山<lb/>
雲捲山光到眼前滿川摇落早秋天客來繫馬成何事<lb/>
風雨寒窗一覺眠<lb/>
　　過漣水<lb/>
城頭落日在旗竿城外長淮水浸天左海門前燈火盡<lb/>
<pb n="KR4d0089_WYG_020-17a"/>
艣聲嘔軋夜深船<lb/>
　　春宫<lb/>
團金𫀆䄂繡長靴寒食宸逰樂事奢風擺珠簾紅幕潤<lb/>
滿宫春雨落梨花<lb/>
　　效李商隠<lb/>
夜深傳警報更籌霜桂月華寒未收昨夜雨昏今日朗<lb/>
一畨風雨一畨愁<lb/>
　　楚城曉望<lb/>
<pb n="KR4d0089_WYG_020-17b"/>
鼓角凌虚雉堞牢晚天如鑑絶秋毫山川搖落霜華重<lb/>
風日晴明雁字髙<lb/>
　　楚橋秋暮阻雨<lb/>
水滿城西釣艇横雲豪風弱晚𠖇𠖇天寒小店人愁雨<lb/>
燈暗孤舟客卧聴<lb/>
　<lb/>
　<lb/>
　柯山集巻二十<lb/>
</p>
<p>
</p>
  </div>
<div>
<head>柯山集巻二十一</head> <lb/>
    <p>
<pb n="KR4d0089_WYG_021-1a"/>
欽定四庫全書<lb/>
　柯山集巻二十一<lb/>
　　　　　　　　　　　　宋　張耒　撰<lb/>
　七言絶句<lb/>
　　吹角<lb/>
斷霞歸鳥隔山鐘日過西山轉海空長恨南城催曉急<lb/>
五更吹角怨秋風<lb/>
　　登乘槎亭<lb/>
<pb n="KR4d0089_WYG_021-1b"/>
海天秋霧暗乘槎風響空山浪巻沙杳杳艣聲何處客<lb/>
一帆衝雨暗天涯<lb/>
　　臘<lb/>
荒秋野水間荆榛惟有青山日對門草木向隂猶帯雪<lb/>
風光近臘已如春<lb/>
　　題宅後井<hi>原注泉色正白</hi>
清泉十丈白如漿甘似醍醐透椀凉君欲道中無渴死<lb/>
百尋操綆莫辭長<lb/>
<pb n="KR4d0089_WYG_021-2a"/>
　　和房日嚴換武詩<lb/>
青衫厭著待封侯慷慨知君定逺流莫歎書生長齷齪<lb/>
元戎曽與報更籌<lb/>
　　春<lb/>
磔牛門外色初分共喜釵頭彩勝新花萼怯寒猶積雪<lb/>
鳥聲催報已知春<lb/>
　　感春三首<lb/>
日長殘雪滴高簷院静人閒風度簾可是嵗華隨日好<lb/>
<pb n="KR4d0089_WYG_021-2b"/>
故應愁恨逐春添<lb/>
氷消水面波光動日暖樹梢花意歸世上繁華隨日好<lb/>
却應春淺勝芳菲<lb/>
梅稍栁眼㺯春嬌雲暖南山臘雪消近郭樵漁成野市<lb/>
逺林簫鼓隔溪橋<lb/>
　　荒園<lb/>
荒園午日照青蕪樹罅鳴鳩相應呼一片隂雲送山雨<lb/>
漸漸新麥地親鋤<lb/>
<pb n="KR4d0089_WYG_021-3a"/>
　　小雨<lb/>
蕭蕭小雨不能收一霎西風便似秋枕席夜凉燈火暗<lb/>
丁丁更漏隔南樓<lb/>
　　㸔花<lb/>
風暖日高花氣動鳴鳩乳燕自求羣經營美景還詩匠<lb/>
傾掃頑愁頼酒軍<lb/>
　　題唐宋輔城上小樓二首<lb/>
沙田小雨不成泥一帯溪光照翠微逺目直隨殘日盡<lb/>
<pb n="KR4d0089_WYG_021-3b"/>
晚雲還望故山歸<lb/>
近郊小徑絶人行水滿菰蒲取次生沙岸雨來長集燕<lb/>
桑田深處忽聞鶯<lb/>
　　晚歸<lb/>
學省歸來門巷秋伴眠書史滿牀頭低雲漠漠梧桐晚<lb/>
屏上江山亦解愁<lb/>
　　秋<lb/>
日落星稀河漢微清秋一㸃水螢飛凉風白露愁先覺<lb/>
<pb n="KR4d0089_WYG_021-4a"/>
可待梧桐報即知<lb/>
　　調全玉病二首<lb/>
維摩丈室自蕭然病起新凉得恣眠我愧聲聞難問疾<lb/>
想君獨對㪚花天<lb/>
詩將收功久戢戈羸師再鼓奈疲何想君無物驚禪定<lb/>
獨未能除是此魔<lb/>
　　女几山<lb/>
不復當年端正樓多情猶問故宫逰山川不改繁華盡<lb/>
<pb n="KR4d0089_WYG_021-4b"/>
須信人生一世浮<lb/>
　　昏昏<lb/>
昏昏落日下墻東歴歴晴雲送去鴻嵗晚蒼槐甘老大<lb/>
盡將黄葉付秋風<lb/>
　　謝仲閔惠友于泉<hi>原注上上多紫竹</hi>
地吉泉甘慶所鍾直疑遥與惠山通曲肱煩暑都消盡<lb/>
如卧蕭蕭紫竹風<lb/>
　　貧病投劾乞補外官親友問者以詩答之<lb/>
<pb n="KR4d0089_WYG_021-5a"/>
卑如揚子官執㦸貧似玉川居洛陽不敢彎弓輕妄射<lb/>
争如覆被逐山郎<lb/>
　　楚王<lb/>
十二巫山聳翠巒楚王宫殿玉㠝岏定知為雨為雲處<lb/>
不似當初夢裏㸔<lb/>
　　宋玉<lb/>
雲雨朝朝峽裏興可能無復夢中情巫娥若問誰為賦<lb/>
敢乞君王道宋生<lb/>
<pb n="KR4d0089_WYG_021-5b"/>
　　項羽<lb/>
沛公百萬保咸陽自古柔仁伏暴强慷慨悲歌君勿恨<lb/>
㧞山葢世故應亡<lb/>
　　范増<lb/>
君王不解據南陽亞父徙誇計䇿長畢竟亡秦安用楚<lb/>
區區猶勸立懐王<lb/>
　　蕭何<lb/>
蕭公俯仰繫安危功業君王心獨知猶道邵平能緩頬<lb/>
<pb n="KR4d0089_WYG_021-6a"/>
君臣從古固多疑<lb/>
　　韓信<lb/>
登壇一日冠羣雄鐘室倉皇念蒯通能用能誅誰計䇿<lb/>
嗟君終自愧蕭公<lb/>
　　賈誼<lb/>
賈生未免孝文疑自古功名嘆數竒逐得洛陽年少去<lb/>
白頭絳灌亦何為<lb/>
　　李廣<lb/>
<pb n="KR4d0089_WYG_021-6b"/>
李廣才非衛霍儔孝文能鍳不能收君王未是忘征戰<lb/>
何待高皇萬户侯<lb/>
　　東方曼倩<lb/>
軒冕功名何足為先生聊作易農資漢庭誅死皆卿相<lb/>
猶説才能勝滑稽<lb/>
　　成帝<lb/>
百華衣上漬餘香夜照猶煩蚌有光解道温柔勝武帝<lb/>
不知壯髪似元皇<lb/>
<pb n="KR4d0089_WYG_021-7a"/>
　　趙飛燕<lb/>
苦心膏沐不論貲富貴人生各有時直使中流畏仙去<lb/>
君王何啻似嬰兒<lb/>
　　朱雲<lb/>
直言請劍斬安昌勿謂朱游只素狂君㸔漢家文景業<lb/>
張侯能以一言亡<lb/>
　　孔光<lb/>
鄉原世盡謂醇儒漢室傾危孰與扶試問不言温室木<lb/>
<pb n="KR4d0089_WYG_021-7b"/>
何如休望董賢車<lb/>
　　梁兾<lb/>
力回漢鼎未收功又道將軍世上雄不悟折腰同齲齒<lb/>
百般裝束為秦宫<lb/>
　　殷浩<lb/>
田野高風過有薫廟堂經畫竟無聞固應竹馬思元子<lb/>
江左興亡不在君<lb/>
　　偶成<lb/>
<pb n="KR4d0089_WYG_021-8a"/>
低雲著地曉悠悠雨濕簾旌不上鈎江北江南千萬里<lb/>
年年長向此時愁<lb/>
　　傷春<lb/>
浮雲冉冉送春華怯見春寒日欲斜一夜雨聲能幾許<lb/>
曉來落盡一城花<lb/>
　　七月六日二首<lb/>
月落暗蟲啼不休五更白露曉悠悠西風是處將摇落<lb/>
可但梧桐獨報秋<lb/>
<pb n="KR4d0089_WYG_021-8b"/>
積雨空堦生緑衣幽幽㸃㸃弄秋姿黄昏樓角㸔新月<lb/>
還是去年牛女時<lb/>
　　元忠學士八兄耒離京師逺䝉追送許惠服丹法<lb/>
　　託故竟未惠及賦五絶句<lb/>
身逐孤舟似斷雲故人追送尚殷勤秋城夜泊西風岸<lb/>
落葉悲蟲獨自聞<lb/>
衰栁苦催空壁月悲蟲眞弔短檠光無情少壯抛人去<lb/>
只有窮愁氣味長<lb/>
<pb n="KR4d0089_WYG_021-9a"/>
欲盗羲和一㸃春五更注想隔重雲如何但欲獨不死<lb/>
分我刀圭未費君<lb/>
昔見將軍破虎韉玉堂曽共掃千言功名老去皆蹉跌<lb/>
相見諄諄勸學仙<lb/>
無復顚狂似少時逢君猶自説蛾眉玉堂舊事君休念<lb/>
雨袖啼痕又送誰<lb/>
　　閒歩<lb/>
枝上啼鴉巢欲成晴簷向日乳鳩鳴可憐霜雪餘威盡<lb/>
<pb n="KR4d0089_WYG_021-9b"/>
春草無名著處生<lb/>
　　寓楚題楊補之官舍<lb/>
一辭螭陛走天涯客路悠悠老嵗華住乆不知身是客<lb/>
自來堂下採黄花<lb/>
　　傷春四首<lb/>
曉雨催春不惜花亂紅飄泊委泥沙傷心憶得年時事<lb/>
白髪風前只嘆嗟<lb/>
紅杏墻頭最可憐膩紅嬌粉兩娟娟曉來併逐東風盡<lb/>
<pb n="KR4d0089_WYG_021-10a"/>
容易分飛又一年<lb/>
嫩紫妖紅惜不得亂隨風雨㸃蓬蒿荒田野草花開晚<lb/>
主管春光輪爾曹<lb/>
高樓春晝獨驚心白日閒雲亦自隂風雨催花花已盡<lb/>
滿城新緑亂鳴禽<lb/>
　　三鄉道中遇雨<lb/>
蕭蕭古道西風雨慘慘黄昏匹馬行未遇功名莫嗟嘆<lb/>
逢時更自憶平生<lb/>
<pb n="KR4d0089_WYG_021-10b"/>
　　題南禪院壁二首<lb/>
乞食高僧午未歸秋庭落葉日暉暉蕭條古寺松隂下<lb/>
簷鐸風中乳鴿飛<lb/>
秋林落葉已斑斑秋日當庭尚掩闗掃榻晝眠聼鳥語<lb/>
可憐身世此時閒<lb/>
　　次韻王彦昭感秋三首<lb/>
木落風高秋雁歸初晴野水漲清伊東流㑹向淮南去<lb/>
慿寄秋來無限悲<lb/>
<pb n="KR4d0089_WYG_021-11a"/>
年來詩酒最闗身滿酌休論薄與醇愁見洛陽秋夜月<lb/>
無情偏照不眠人<lb/>
塵埃容易㸃吳衣澤國秋来信息稀想見淮南初木落<lb/>
秋雲秋水鴈初飛<lb/>
　　絶句三首<lb/>
藹藹晴郊花氣浮午窻正睡擁駝裘覺来鳥雀茅簷静<lb/>
屋角春風怒未休<lb/>
照水輕明楊栁枒隔林相映占巢鴉東風香草城邊路<lb/>
<pb n="KR4d0089_WYG_021-11b"/>
到處人家盡是花<lb/>
淮上春風萬鼔鼙落㠶舟泊岸邊磯喧喧野市殘陽裏<lb/>
沽酒攜魚客散歸<lb/>
　　雨後逰朱園<lb/>
綠葉隂隂䕶翠枝晚花雖小亦應稀東風不惜殘桃李<lb/>
吹作春愁處處飛<lb/>
　　酒病中寄李十二招飲五首<lb/>
班郎握筆未封侯嗜酒揚雄欲白頭寂莫著書誰作伴<lb/>
<pb n="KR4d0089_WYG_021-12a"/>
兩枝風葉碧梧秋<lb/>
酒病岑岑更怯寒一窻䟱雨擁衾眠西風一入庭前樹<lb/>
便有秋聲到枕邊<lb/>
　　乍晴二首<lb/>
洗来桐葉晚青青積雨䦨干暗菌生牆角半傾苔暈合<lb/>
蕭蕭風草一蛩鳴<lb/>
虹長飲雨川無滴蘋末生風沼有波一掃煙雲不知處<lb/>
夜天如水㵼銀河<lb/>
<pb n="KR4d0089_WYG_021-12b"/>
　　雜題二首<lb/>
寒雨蕭蕭桐葉驚浪浪還作夜堦聲西風忽起幽人覺<lb/>
枕簟凉時向五更<lb/>
蒼蒼落月井梧西睡覺幽人自巻帷只有林鶯知夢斷<lb/>
曉庭人静語移時<lb/>
　　徐園閒步二首<lb/>
平田小雨潤新耕曉日園林信脚行襯歩野蕪吹面栁<lb/>
可憐春物總多情<lb/>
<pb n="KR4d0089_WYG_021-13a"/>
動地春風晚未休吹花折栁却成愁塵埃不用頻車馬<lb/>
獨卧氍毺正擁裘<lb/>
　　雜詩二首<lb/>
邾城山下梅花樹臘月江風好在無争似姑山尋綽約<lb/>
四時長見雪肌膚<lb/>
病腹難禁七椀茶小窻睡起日西斜貧無隙地栽桃李<lb/>
日日門前自買花<lb/>
　　絶句<lb/>
<pb n="KR4d0089_WYG_021-13b"/>
伏暑新除風露清五更山舎一雞鳴幽人枕上朦朧睡<lb/>
卧看東岡次第明<lb/>
　　赴官咸平蔡河阻水泊舟宛邱皇華亭下三首<lb/>
怒河憑雨正奔流踏跕卑梁滯去舟淹泊我生應有定<lb/>
不須歸怨一汙溝<lb/>
裊裊悲蟬古栁風水邊幽草巳鳴蛬長河未放羲和宿<lb/>
却放斜陽更向東<lb/>
夜空如鑑碧新磨倒影䟱星亂素波天色水光無别處<lb/>
<pb n="KR4d0089_WYG_021-14a"/>
為君垂手攬銀河<lb/>
　　春雨中偶成四首<lb/>
廉纖小雨作春愁吹濕長雲漫不收架上酴醿渾著葉<lb/>
眼明新見小花頭<lb/>
槐葉青青染不如䕶巢鴉語有新雛蕭蕭晚雨窻鳴急<lb/>
卧穏藜牀玉枕書<lb/>
天低芳草接浮雲萬栁含煙翠不分燕子歸時花徧落<lb/>
暮雲和雨入黄昏<lb/>
<pb n="KR4d0089_WYG_021-14b"/>
春隂只與睡相宜卧聼鳴禽語復飛一縷斷香浮不散<lb/>
何人深院晝熏衣<lb/>
　　春詞二首<lb/>
殘紅新綠間鞦韆寒食園林人意䦨一陣春寒花上起<lb/>
畫廊連夜雨珊珊<lb/>
靄靄芳園誰氏家朱門横鎖夕陽斜鳩鳴鵲噪閒庭館<lb/>
盡日春風吹百花<lb/>
　　遣興<lb/>
<pb n="KR4d0089_WYG_021-15a"/>
百感摧傷强對春看花花畔獨沾巾祇應閉目林中坐<lb/>
須學無言壁下人<lb/>
　　潮水二首<lb/>
水滿清淮自在流落花吹盡浪悠悠總將春雨為春淚<lb/>
未比思君一半愁<lb/>
近来消息愈堪猜飛鳥無情不肯迴惟有清淮慰人意<lb/>
春流日日自東来<lb/>
　　夏日池上三首<lb/>
<pb n="KR4d0089_WYG_021-15b"/>
新蟬上樹空遺蛻野雀哺雛爭小蟲粉沾衣袖竹枝雨<lb/>
香滿水亭荷葉風<lb/>
落日鳴蟬夏木荒芙蓉半落栁成行何人紈扇生新恨<lb/>
亭館迎秋夜夜凉<lb/>
拒霜灼灼欲破紅夜来雨落荒蘭叢空亭無人日色午<lb/>
但聼桐葉驚秋風<lb/>
　　秋日即事三首<lb/>
支離卧病不知秋暑退初驚大火流蟋蟀知時鳴近壁<lb/>
<pb n="KR4d0089_WYG_021-16a"/>
銀何照夜直當樓<lb/>
蕭條嵗晚搔雙鬢流落天涯念舊逰惟有醉來心暫展<lb/>
無錢沽酒合長愁<lb/>
蕭蕭衰草傍墻生中有寒蟲白日鳴秋物荒凉禾稼熟<lb/>
悠悠驅馬水邉行<lb/>
　　秋雨二首<lb/>
南山雲起滿庭隂薕幕初凉七月深桃子壓枝桐葉老<lb/>
連綿風雨作愁霖<lb/>
<pb n="KR4d0089_WYG_021-16b"/>
離披衰栁已無蟬黄葉閉門風雨天陶令無錢難得醉<lb/>
竹窻過午枕書眠<lb/>
　　秋夜寄逺<lb/>
秋晚蕭條風露清星河耿耿漏丁丁袛應新月頻相見<lb/>
長向玉樓東畔生<lb/>
　　秋夜<lb/>
微雲淡月夜朦朧幽草蟲鳴樹影中不待南城吹鼓角<lb/>
桐聲長報五更風<lb/>
<pb n="KR4d0089_WYG_021-17a"/>
　　逺思<lb/>
裊裊霜風吹碧梧孤城殘角奏單于山川浩蕩愁千里<lb/>
樓閣黄昏月一梳<lb/>
　<lb/>
　<lb/>
　<lb/>
　<lb/>
　<lb/>
<pb n="KR4d0089_WYG_021-17b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　柯山集巻二十一<lb/>
</p>
<p>
</p>
  </div>
<div>
<head>柯山集巻二十二</head> <lb/>
    <p>
<pb n="KR4d0089_WYG_022-1a"/>
欽定四庫全書<lb/>
　柯山集巻二十二<lb/>
　　　　　　　　　　　　　宋　張耒　撰<lb/>
　七言絶句<lb/>
　　懐竟陵蓮花<lb/>
景湖門外有汀洲灼灼紅蓮照碧流公子不歸時節晚<lb/>
雨枝風葉卧清秋<lb/>
　　懐陸羽井<lb/>
<pb n="KR4d0089_WYG_022-1b"/>
寒泉背石老松根禪室幽人古像存長恨千年無屈宋<lb/>
楚招難與此遺魂<lb/>
　　冬日懷竟陵管氏梅橋四首<lb/>
旅居澤國小園林千里相望嵗暮心想見竟陵殘雪裏<lb/>
新梅㸃雪橘垂金<lb/>
小小園林㸃㸃梅如今綽約為誰開只應清夜新霜裏<lb/>
依舊横斜倒影來<lb/>
他日華陵跡已陳嘉辰懐舊一銷魂小園幽徑誰相念<lb/>
<pb n="KR4d0089_WYG_022-2a"/>
應有新梅覔故人<hi>原注復州竟陵郡有五華山故亦云華陵</hi>
堂下幽芳自可人北風一為屏埃塵上元簮珥玲瓏玉<lb/>
却曳青霞霜女裙<lb/>
　　厄臺寺三首<lb/>
諸佛蒼然照殿楹圎光明滿自然燈千年遺事無人問<lb/>
館後高眼久屬僧<lb/>
峨嵋前約已成空風雨蕭蕭送暮鐘何用忘機來問話<lb/>
不如松下謁癡龍<lb/>
<pb n="KR4d0089_WYG_022-2b"/>
世味嗟予淡莫加更將詩句寄煙霞自憐落筆無好字<lb/>
不及揚州王謝家<lb/>
　　過蘄澤<lb/>
雄吞六國弱秦强壯士逡巡野水傍耕叟不知鴻鵠志<lb/>
笑觀宫室忤陳王<lb/>
　　崇化寺三首<lb/>
樓殿沉沉鎖夜煙秋燈一㸃佛龕前梧桐葉上三更雨<lb/>
亦有愁人獨自眠<lb/>
<pb n="KR4d0089_WYG_022-3a"/>
白髪荆州嘆滯淫吳衣重杵洛城砧遣愁莫上髙樓望<lb/>
只有秋來晝日隂<lb/>
零落宫墻官樹秋行人東去路悠悠祗應樓下邯鄲路<lb/>
亦有離人對此愁<lb/>
　　偶成<lb/>
漫學文章弊性靈屠龍藝就誤平生翩翩仕路新冠蓋<lb/>
何用揚雄强作經<lb/>
　　贈趙簿景平二首<lb/>
<pb n="KR4d0089_WYG_022-3b"/>
明道新墳草已春遺風猶得見門人定知魯國衣冠異<lb/>
盡戴林宗折角巾<lb/>
紛紛俗物久堪憎愛子蕭蕭眉宇清莫嘆青衫掩事業<lb/>
白頭卿相死無名<lb/>
　　自遣四首<lb/>
是非得失一區區蚊蚋啾啾共一壺不學退之求羽翼<lb/>
惟憑一夢到華胥<lb/>
誰云造化本無情利害乘除理甚平莫逐衆情生愠喜<lb/>
<pb n="KR4d0089_WYG_022-4a"/>
君看三四孰虧盈<lb/>
誰云至理宗無相大道由來萬法兼且以聲音為佛事<lb/>
曉敲清磬誦華嚴<lb/>
浮世榮枯理易觀不勞重取朽龜鑚直應桃李繁華日<lb/>
便把荆榛寂寞看<lb/>
　　立秋二首<lb/>
西風嫋嫋木颼颼身在江湖北岸州自古楚人詞最好<lb/>
為君重賦竟陵秋<lb/>
<pb n="KR4d0089_WYG_022-4b"/>
對酒聊同楚人醉哦詩惟聼越吟聲洞庭北岸孤城下<lb/>
落月西風聴曉鶯<lb/>
　　晚歩靈夀寺後二首<lb/>
秋城草樹欲黄昏㣲逕新晴菜甲新便好灌園從老圃<lb/>
此懐原是漢隂人<lb/>
逄秋種菊尚殷勤隙地侵尋欲過隣便好採花供服餌<lb/>
形容已似澤邊人<lb/>
　　感秋三絶<lb/>
<pb n="KR4d0089_WYG_022-5a"/>
秋思鄉愁兩苦辛每臨西北望秋雲此生更老情終在<lb/>
誰為寄聲千里人<lb/>
楚天未白轉星河樓角先吹出塞歌長愧侵牀五更月<lb/>
殷勤無計謝姮娥<lb/>
髙林敗葉已颼颼更有寒莎翠已收若道神仙脱情累<lb/>
如何獨唱感庭秋<lb/>
　　局中聴雨<lb/>
秋庭聼雨斷人聲凉入衣裾秋意生臨水登山送歸語<lb/>
<pb n="KR4d0089_WYG_022-5b"/>
憐君解有許多情<lb/>
　　夜思<lb/>
萬聲沉寂漏丁東金井欄干上暗空半夜西風人未覺<lb/>
秋聲先報草根蟲<lb/>
　　晨起二首<lb/>
楚鄉秋早倦炎蒸長恨梧桐不可憑爽氣忽隨風雨至<lb/>
曉堂無寐獨神驚<lb/>
中宵爽氣入衾裯簷雨浪浪曉未收三伏炎歊掃除盡<lb/>
<pb n="KR4d0089_WYG_022-6a"/>
待教明月放清秋<lb/>
　　近中秋<lb/>
姮娥藥熟桂華新滿貯清光待出雲徐御氷輪行碧落<lb/>
世間多少感秋人<lb/>
　　章華<lb/>
長恨章華亦陋夫周秦僅可勝登徒誰知南楚仍窮巷<lb/>
骨像何妨自應圖<lb/>
　　秋晚<lb/>
<pb n="KR4d0089_WYG_022-6b"/>
日轉秋庭樹影斜風來粉蝶勝悲笳祗應宋玉秋來夢<lb/>
常在墻東阿子家<lb/>
　　遷居對雨有感<lb/>
楚鄉風物淡悠悠獨掩閒門客滯留盡日無言對秋雨<lb/>
相敲蕉葉各吟秋<lb/>
　　竟陵僦舍仍有小園景物頗佳<lb/>
荒涼臺閣追隨事懶慢江河放逐臣應是主人憐寂寞<lb/>
僦居仍有小園春<lb/>
<pb n="KR4d0089_WYG_022-7a"/>
　　題西園酴醾<lb/>
風霜老枿蹙龍蛇中有青春白玉葩要使根深生意遂<lb/>
不妨秋雨卧泥沙<lb/>
　　西軒<lb/>
出架薔薇秀晚枝雨餘屋角理蛛絲可憐一曲秋風地<lb/>
萬思千情鬬入詩<lb/>
　　九月十日菊花爛開<lb/>
蕭條秋圃風飛葉却有黄花照眼明已過重陽慵采擷<lb/>
<pb n="KR4d0089_WYG_022-7b"/>
自嫌亦作世人情<lb/>
　　讀除目有感<lb/>
禍福茫茫不可猜可能慿勢即無灾相君西闥揮毫日<lb/>
豈料方還此地來<lb/>
　　效吳融詠情<lb/>
依依漠漠復紛紛觸處相隨過曉昏知是妄縁除不盡<lb/>
更教風月助吟魂<lb/>
　　竟陵酒官舍北有數歩草嵗寒霜落猶鬰然也予<lb/>
<pb n="KR4d0089_WYG_022-8a"/>
　　為障其風霜暮冬尚自如一日大火焚舍無遺復<lb/>
　　徃尋草不復有矣<lb/>
為愛墻隅芳草色故遮霜霰待新春火燒雨洗尋無處<lb/>
祗有東風吹舊塵<lb/>
　　臘日歩西園<lb/>
三畝寒園春欲回淺池低樹忽飄梅楚鄉萬里霜雲盡<lb/>
歸雁行行斜日來<lb/>
　　夏日七首<lb/>
<pb n="KR4d0089_WYG_022-8b"/>
兩架酴醿側覆簷夏條交映漸多添春歸花落君無恨<lb/>
一架清隂恰滿簾<lb/>
野水彎環夏木森清蟬晚噪碧雲深扁舟兩槳誰家子<lb/>
萬里江湖此日心<lb/>
蘄簟紗厨與夏宜法曹腰腹大何為重雲到地翻盆雨<lb/>
却是幽人穏睡時<lb/>
千蛙鳴噪汙池水萬螘奔馳一腐蟲得喪世間能幾許<lb/>
㝠𡨕髙處有飛鴻<lb/>
<pb n="KR4d0089_WYG_022-9a"/>
凉風一掃宿雲輕隱隱收雷不復驚試决小池䟽積潦<lb/>
誰教蛙吻頓無聲<lb/>
風轉翻翻梧葉驚入簷白雨打窻鳴應將清絶酬無睡<lb/>
穩聴空堦半夜聲<lb/>
女几山前官舍清遶堂鳴澗夜泠泠塵埃别後何由見<lb/>
簷雨三更起坐聽<lb/>
　　晝臥口占三首<lb/>
康濟朝饑進湯餅誰何午睡屬新茶讀書隠几聊復爾<lb/>
<pb n="KR4d0089_WYG_022-9b"/>
謝客扄門豈不佳<lb/>
甘風逺集聞朝嘒怨月深棲有夜鳴凉牖踈明稀老翠<lb/>
雨畦幽獨立新清<lb/>
學道窮年要有得强顔干世欲何求病栽薏苡無勞謗<lb/>
濕要鞠藭不待搜<lb/>
　　贈无咎<lb/>
欺馬街泥未肯乾重城含霧曉漫漫誰令萬屋淋漓雪<lb/>
猶作長安半夜寒<lb/>
<pb n="KR4d0089_WYG_022-10a"/>
　晩春四首<lb/>
楊栁藏鴉筍作竿曉風吹雨作輕寒清隂一片收春去<lb/>
畱得薔薇數㸃殷<lb/>
薔薇倒架筍過隣夢澤茫茫欲晚春緑暗紅稀君莫嘆<lb/>
滿枝梅杏欲嘗新<lb/>
洗雨吹風送晚春盡收紅紫布青雲眼前消長諳已久<lb/>
清坐不妨長閉門<lb/>
荒畦零亂滿蕪菁春事收功欲老成鵲噪鳩鳴莫無頼<lb/>
<pb n="KR4d0089_WYG_022-10b"/>
曉枝千囀有雛鶯<lb/>
　　懐金陵三首<lb/>
此君堂後青蒼玉别後何曽寄一聲想見秦淮月堂下<lb/>
西風吹浪拍堤平<lb/>
璧月瓊枝不復論秦淮半已掠荒榛清溪天水相澄映<lb/>
便是臨春閣上魂<lb/>
曽作金陵爛漫逰北歸塵土變衣裘芰荷聲裏孤舟雨<lb/>
卧入江南第一州<lb/>
<pb n="KR4d0089_WYG_022-11a"/>
　　水閣二首<lb/>
積雨荒池水欲平軒窻長夏有餘清公餘一枕滄浪夢<lb/>
卧聽風荷受雨聲<lb/>
池水亭亭如有光曉風清露㸃新糚翠帷自障非遊女<lb/>
多謝經營白鷺郎<lb/>
　　出京寄无咎二首<lb/>
不許多聞長樂鐘打包旦遇又匆匆長安城裏誰相識<lb/>
只有周南太史公<lb/>
<pb n="KR4d0089_WYG_022-11b"/>
老去相看情益親河梁分手欲沾巾祗應誦得離騷賦<lb/>
長作行吟去國人<lb/>
　　讀史二首<lb/>
區區姦智終何補不悟身猶弄伎兒蛇斷楚郊秦未覺<lb/>
鬼謀曹社夢先知<lb/>
嬴秦餘祚已蛇分車府凶髙尚畏人安有區區猶指鹿<lb/>
從來菽麥不曽分<lb/>
　　韓信祠<hi>有序</hi>
<pb n="KR4d0089_WYG_022-12a"/>
　　　史稱信之族誅予嘗疑之其謂陳豨曰王至上<lb/>
　　　必自將予從中起夫使高帝將精兵于外而信<lb/>
　　　欲詐驅徒奴烏合之衆于京師雖太公穰苴不<lb/>
　　　能以成事此猶炰烋于猛虎之穴虎歸則無事<lb/>
　　　矣信謀無遺䇿豈肯為計若是之疎哉况蕭相<lb/>
　　　國在長安信獨不畏之耶此殆以髙帝出征以<lb/>
　　　信失職畏其亂于内亦若彭越使人告之而傅<lb/>
　　　致其詞如此耳不然信不忘漂母一飯之恩信<lb/>
<pb n="KR4d0089_WYG_022-12b"/>
　　　遇髙帝恩亦厚矣一旦背之豈人情哉<lb/>
千金一飯恩猶報南面稱孤豈遽忘何待陳侯乃中起<lb/>
不思蕭相在咸陽<lb/>
　　題淮隂侯廟<hi>有序</hi>
　　　吕太后勸髙祖誅彭越使舍人告其反而越固<lb/>
　　　未嘗反也特以為名耳髙祖將兵居外而太后<lb/>
　　　在長安太子仁弱不知兵而韓信方失職在京<lb/>
　　　師吕畏其乘時為亂而不可制使人誣告其反<lb/>
<pb n="KR4d0089_WYG_022-13a"/>
　　　詐召而誅之耳方是時蕭相國居中而信欲以<lb/>
　　　烏合不教之兵欲從中起以圖帝業使雖甚愚<lb/>
　　　必知其無成以信之雄才謀無遺䇿肯出此哉<lb/>
　　　太史公記陳豨反事言豨居代多致賔客周昌<lb/>
　　　畏其不軌而奏召之不至豨因自疑而其後通<lb/>
　　　曼丘臣王黄遂反此司馬遷所謂邪人進説遂<lb/>
　　　陷不義者也遷載豨反事未嘗一言及信吁此<lb/>
　　　遷欲見誅信之寃也<lb/>
<pb n="KR4d0089_WYG_022-13b"/>
雲夢何須偽出逰遭讒猶得故鄉侯平生蕭相真知已<lb/>
何事還同女子謀<hi>原注何不為信辨其枉也</hi>
　　偃王城<lb/>
逃戰彭城似去邠興王可即廢為臣中原多少堪憂事<lb/>
勞苦君王八馬奔<lb/>
　　挂劍臺<lb/>
上國歸來嵗月深悲嗟脱劍挂高林欲知不負徐君意<lb/>
便是當年讓國心<lb/>
<pb n="KR4d0089_WYG_022-14a"/>
　　古意<lb/>
樓上珠簾拂疎網却匀愁黛對凌波也知新舊争多少<lb/>
敢話機頭織素多<lb/>
　　道彭澤<lb/>
姓陶令尹今何在空補陳編歸去來安得春江作春酒<lb/>
百年長與子衘杯<lb/>
　　栁<lb/>
永豐坊裏舊腰支曽見青青初種時㸔盡道邊離别恨<lb/>
<pb n="KR4d0089_WYG_022-14b"/>
争教風絮不狂飛<lb/>
　　題宣州後堂壁四首<lb/>
過雨山亭暑氣微老人猶未試生衣滿園閒緑無人到<lb/>
春日南風燕子飛<lb/>
我欲畱春情不淺青春别我苦無情敬亭山下紅千樹<lb/>
日日南風緑滿城<lb/>
翠樹隂隂晚雨回江山清潤絶纎埃軍厨煮酒香初熟<lb/>
更釣溪魚斫鱠來<lb/>
<pb n="KR4d0089_WYG_022-15a"/>
流落天涯一病身簿書叢裏費精神殷勤照水窺華髪<lb/>
黄鳥聲中又一春<lb/>
　　宋景平命賦隔窻花影<lb/>
午睡簾櫳春日長半消金鴨水沉香隔窻花影時來去<lb/>
疑有東隣覘宋郎<lb/>
　　晚春初夏八首<lb/>
隂隂夏景變餘春清曉園林未有塵日日東風欺弱桞<lb/>
鵝黄吹盡作青雲<lb/>
<pb n="KR4d0089_WYG_022-15b"/>
少室山前日日風望嵩樓下水溶溶巻將春色歸何處<lb/>
盡在車前榆莢中<lb/>
吹盡成蹊桃李塵兎葵燕麥一番新只應解籜抽青玉<lb/>
霜節稜稜尚可人<lb/>
古栁參天鳴啄木青蕪覆地下鳴鳩白頭懶作留春計<lb/>
睡起移時獨倚樓<lb/>
睡足髙簷春日斜碾聲初破小龍茶樓邊緑樹飛紅盡<lb/>
春色墻隂老薺花<lb/>
<pb n="KR4d0089_WYG_022-16a"/>
青春已屬明年事晝漏初知夏景長日日南風筍成竹<lb/>
殘紅雖有不成妝<lb/>
春歸草木漫青紅半委塵埃半逐風誰似長楸百餘尺<lb/>
髙張錦繡照青空<lb/>
酴醿壓架不勝繁洗雨吹風更可憐姑射仙人本仙骨<lb/>
百花凋盡獨嬋娟<lb/>
　　梅花十首<lb/>
月落嚴霜自理妝北風工為發清香曉英數㸃辭人去<lb/>
<pb n="KR4d0089_WYG_022-16b"/>
幽獨無人為斷腸<lb/>
幽恨清愁幾萬端故將巧笑破霜寒落英收拾供騷客<lb/>
秋菊從來不足餐<lb/>
姑射仙姿不畏寒謝家風格鄙鉛丹誰知檀蕚香鬚裏<lb/>
已有調羔一㸃酸<lb/>
林外啼禽自徃還風前詩客倚闌干小園門鎖黄昏月<lb/>
耿耿幽姿伴歳寒<lb/>
玉粟匀圓官様黄領巾借與十分香衝寒不為生春物<lb/>
<pb n="KR4d0089_WYG_022-17a"/>
自要晨霜為洗妝<lb/>
清寒池館静無塵嵗嵗相逢似故人任遣墻頭疑是雪<lb/>
欲教園木早知春<lb/>
脉脉無言亦有期雪中狂殺羽林兒可憐多少幽竒事<lb/>
却是東風總不知<lb/>
任教雪壓色終勝却要風嚴香更聞江雨細時青子熟<lb/>
聞名猶救渇將軍<lb/>
數㸃深藏碧玉枝翠峯十二擁瑶姬憑君説與凡桃李<lb/>
<pb n="KR4d0089_WYG_022-17b"/>
徹骨清寒争解肥<lb/>
三畝荒園草棘荒可堪終夜北風狂瑶環瑜珥誰將去<lb/>
嘖嘖幽禽啄蕋黄<lb/>
　　絶句二首<lb/>
萱草開時燕引雛石盆雨滿長菖蒲但令甕有賢人酒<lb/>
何用門迎長者車<lb/>
門前山樹插雲青雨足山前稻水平桑柘半空蠶事了<lb/>
緑隂深處囀殘鶯<lb/>
<pb n="KR4d0089_WYG_022-18a"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4d0089_WYG_022-18b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　柯山集巻二十二<lb/>
</p>
<p>
</p>
  </div>
<div>
<head>柯山集巻二十三</head> <lb/>
    <p>
<pb n="KR4d0089_WYG_023-1a"/>
欽定四庫全書<lb/>
　柯山集巻二十三<lb/>
　　　　　　　　　　　　　宋　張耒　撰<lb/>
　七言絶句<lb/>
　　臨淮道中<lb/>
凛凜春寒犯客裘輕隂殘雪放孤舟無端惟有堤邊栁<lb/>
作態東風惱客愁<lb/>
　　許同塵示張八侍郎避暑覽館中舊題絶句俾之<lb/>
<pb n="KR4d0089_WYG_023-1b"/>
　　同作次韻<lb/>
聚散人生集渚鴻飛鳴邂逅一宵同是非榮辱何勞問<lb/>
共在邯鄲一枕中<lb/>
　　西園風雨雜花謝<lb/>
楚澤春殘雨又風啼鶯芳草思無窮蕪菁滿地黄金爛<lb/>
不及薔薇一㸃紅<lb/>
　　慈湖中流遇大風舟危甚食時風止逰靈巖寺<lb/>
心悸西江浪似山眼明僧舍一窻閒從今要見廬山靣<lb/>
<pb n="KR4d0089_WYG_023-2a"/>
畵作屏風静處看<lb/>
　　寓淮陽驛二首<lb/>
一庭秋色髙堂夜半壁燈光短幌凉都是去年秋氣味<lb/>
誰知飄泊古淮陽<lb/>
悠颺短日下西墻庭葉吟風作夕凉客枕甚安無一事<lb/>
隣雞不用喚朝陽<lb/>
　　觀魚亭呈陳公度二首<lb/>
千古濠梁荘惠詞不湏反覆辨真知直應人意逍遥處<lb/>
<pb n="KR4d0089_WYG_023-2b"/>
便是㳺魚自樂時<lb/>
獵獵微風波靣開近人鷗鷺不相猜樽前忽起扁舟興<lb/>
新管江南山水來<lb/>
　　寒食離白沙<lb/>
莫驚客路已經年尚有青春一半妍試上芳堤望春野<lb/>
萬絲楊桞拂晴天<lb/>
　　紹聖甲戌侍立集英殿臨軒試舉人作此兩絶<lb/>
春來小殿雪初殘曉日曈曨未破寒黄繖當軒公事退<lb/>
<pb n="KR4d0089_WYG_023-3a"/>
君王緩歩侍臣闌<lb/>
弱歳千名翰墨塲春寒摇筆試西廂茫然二十年間事<lb/>
還著春衣侍玉皇<lb/>
　　同仲逹雪後踰小山逰蔡氏園得紅梅數枝竒絶<lb/>
　　因賦二首<lb/>
與君陟巘踏春泥邂逅紅梅得一枝失却孤山風露格<lb/>
却成邜酒醉氷肌<hi>原注李正封牡丹詩有國色朝酣酒之句</hi>
北風凜凜留髙樹融雪涓涓聚小塘三畝山園半春草<lb/>
<pb n="KR4d0089_WYG_023-3b"/>
無人為結小丁香<lb/>
　　戲呈希古<lb/>
半世辛勤守黄巻白頭容易過青春枕前亦覺春晴否<lb/>
試問東隣晚起人<lb/>
　　賞心亭<lb/>
楫迎桃葉家何處槳送莫愁人已非獨立東風今古恨<lb/>
春江無語又斜暉<lb/>
　　題洛尾亭二首<hi>原注入汴第一亭</hi>
<pb n="KR4d0089_WYG_023-4a"/>
日出南山春霧收渾渾洛尾入淮流莫向行人贈楊桞<lb/>
折將離恨入孤舟<lb/>
洛尾亭邊淮汴交来波去浪恨迢迢無端更洒黄昏雨<lb/>
吹作春愁不肯消<lb/>
　　題周文翰郭熈山水二首<lb/>
魚村橘市楚江邊人外秋原雨外川遣騎竹邊邀短艇<lb/>
天涯暮色已蒼然<lb/>
洞庭葉落萬波秋説與南人亦自愁指㸃吳江何處是<lb/>
<pb n="KR4d0089_WYG_023-4b"/>
一行鴻雁海山頭<lb/>
　　立春三首<lb/>
天上春来誰報人江山氣象一時新懶將白首簮幡勝<lb/>
夀酒三杯慰逐臣<lb/>
風光先著竹間梅和氣應從九地回桃李滿園渾未覺<lb/>
微紅先向寳刀開<lb/>
蒼龍闕角回金斗文徳門南散曉班車馬紛紛殘雪裏<lb/>
鏤銀剪綵舞新幡<lb/>
<pb n="KR4d0089_WYG_023-5a"/>
　　寒食<lb/>
庭院輕寒新雨過江城寒食野花飛故園北望一千里<lb/>
極目江楓客未歸<lb/>
　　竟陵夢野亭在子城西南角一目而盡雲夢之野<lb/>
　　最為郡中之勝<lb/>
高甍巨桷壓城闉平視如將七澤呑幾度春光招宋玉<lb/>
碧闌干外獨消魂<lb/>
　　奉符縣北二十里林家莊馬鋪間壁有草書数行<lb/>
<pb n="KR4d0089_WYG_023-5b"/>
　　半毁矣問其人云熈寜中錢提刑所書予考其時<lb/>
　　盖翰林四丈穆父也錢公謫秋浦而卒其子己免<lb/>
　　喪矣<lb/>
龍蛇半滅亭間字泉壌長埋地下身從此世間無玉樹<lb/>
故人三嘆淚沾襟<lb/>
　　木芙蓉菊花盛開<lb/>
空山岑寂何所有晩菊芙蓉相對幽伴我悠悠過閒日<lb/>
憐渠灼灼媚窮秋<lb/>
<pb n="KR4d0089_WYG_023-6a"/>
　　夜間風雨有感<lb/>
留滯招提未是歸卧聞秋雨響疎籬何當粗息飄萍恨<lb/>
却誦僧窻聽雨詩<lb/>
　　次韻智叔三首<lb/>
才似庖刀不待硎思如流水更清泠詩壇李杜誰為將<lb/>
盡掃欃槍正國刑<lb/>
公子風流更可人仙家問訊桞湖春煩公甕下一杯水<lb/>
洗我胷中百斛塵<lb/>
<pb n="KR4d0089_WYG_023-6b"/>
今朝一見詩人詩不用更尋黄絹詞深山一鶴自唱和<lb/>
亦有松下童子知<lb/>
　　絶句<lb/>
竟陵秋色清如水客舍飄梧墜晚階已掩重門風葉定<lb/>
玉鉤還向玉人来<lb/>
　　西園<lb/>
滿園紅紫春無限盡日飛鳴鳥自由夜雨朝晴風日好<lb/>
盡舒雲錦不能收<lb/>
<pb n="KR4d0089_WYG_023-7a"/>
　　晩春<lb/>
苔封池靣草芊緜鳴蚓跳蛙意苦便頗覺風雲有竒變<lb/>
翻盆一雨便潺潺<lb/>
　　殘春三絶<lb/>
低簷送雨晩霏微濕透梅房白漸肥半捲畫簾屏扇掩<lb/>
䑃朧春睡擁春衣<lb/>
闌干倚遍更消魂春到淮南得㡬分裊裊桞枝烟雨濕<lb/>
畫樓殘角送黄昏<lb/>
<pb n="KR4d0089_WYG_023-7b"/>
強尋春物散無聊直使樓髙恨未消鱗碧萬家看不盡<lb/>
杏花時見隔牆梢<lb/>
　　偶題二首<lb/>
相逢記得畫橋頭花似精神桞似柔莫謂無情即無語<lb/>
春風傳意水傳愁<lb/>
春水長流鳥自飛偶然相值不相知請君試採中塘藕<lb/>
若道心空却有絲<lb/>
　　宛丘道中<lb/>
<pb n="KR4d0089_WYG_023-8a"/>
日斜沙路馬翩翩故欲迎涼不著鞭誰觧多情似新月<lb/>
伴人歸去照人眠<lb/>
　　青桐道中值雨凡數里舟行久之頗有江湖之思<lb/>
　　二首<lb/>
繫馬操舟問檝師却疑淮口掛㠶時人間遷改何須問<lb/>
便作江湖未可知<lb/>
㝠㝠煙外鳥飛歸野老得魚収網迴隔浦㫁霞沉欲盡<lb/>
半彎新月出雲来<lb/>
<pb n="KR4d0089_WYG_023-8b"/>
　　宿咸平驛<lb/>
蕭蕭暗葉鳴秋雨淅淅忩風戰客燈世味飽諳心巳老<lb/>
不煩潘鬢强侵陵<lb/>
　　蕭蕭<lb/>
蕭蕭風雨五更初枕上秋聲獨井梧只有菊花猶灼灼<lb/>
苦教摧拉就荒蕪<lb/>
　　淮陰道中<lb/>
映日斷霞臨水盡出雲新月向人来野塘秋晚無行迹<lb/>
<pb n="KR4d0089_WYG_023-9a"/>
㸃㸃黄花照水開<lb/>
　　夜坐<lb/>
庭戸無人秋月明夜霜欲落氣先清梧桐直不甘衰謝<lb/>
數葉迎風尚有聲<lb/>
　　試筆<lb/>
學館虀鹽驚歳晚寒窻書史伴身閒年来轗軻甘言命<lb/>
老去追隨厭强顔<lb/>
　　新春<lb/>
<pb n="KR4d0089_WYG_023-9b"/>
水鄉清冷落梅風正月雪消春信通昨夜園林新得雨<lb/>
杏稍争放曉来紅<lb/>
　　野歩<lb/>
帯水依城一逕微出城桃杏雨来枝最憐楊桞身無力<lb/>
付與春風自在吹<lb/>
　　春日偶題四首<lb/>
漫漫東風百草長夭桃如笑桞如妝惟慿酒作青春敵<lb/>
收拾風光入醉鄉<lb/>
<pb n="KR4d0089_WYG_023-10a"/>
隔屋桃花暖鬬妝好風時有過墻香滿園芳草無人種<lb/>
何事春来特地長<lb/>
舍北小桃纔及肩可憐枝弱苦花繁黄昏雨急東風惡<lb/>
惜爾不禁春夜寒<lb/>
白首傷春一老翁預愁寒食過春中下簾數㸃黄昏雨<lb/>
一霎輕寒青杏風<lb/>
　　偶成二首<lb/>
新引龍孫欲解包籬根抽筍已梢梢莓苔雨過蝸縁壁<lb/>
<pb n="KR4d0089_WYG_023-10b"/>
楊桞葉深鶯有巢<lb/>
乍晴幽步踏斜陽殘潦青苔曲徑荒風擲落花填小塹<lb/>
雨催芳草上空牆<lb/>
　　題軫師房二首<lb/>
漠漠雨苔依砌緑鮮鮮秋菊映堦黄山僧睡起日亭午<lb/>
出戸微微栢子香<lb/>
銅瓶布衲出塵埃疎瘦風標日一齋門逕蕭然更無事<lb/>
生螢飛鴿及時来<lb/>
<pb n="KR4d0089_WYG_023-11a"/>
　　初離山陽寄城中友人二首<lb/>
落月昏昏向水低五更殘燭一聲雞祗應魂夢猶東去<lb/>
從此扁舟日向西<lb/>
野岸蕭蕭落葉風秋光離思兩相攻殷勤臨水揮雙淚<lb/>
慿寄清流却向東<lb/>
　　淮隂晩望<lb/>
蕭蕭衰栁来時路裊裊危檣西去船白鳥歸飛夕陽盡<lb/>
㫁霞風約過平川<lb/>
<pb n="KR4d0089_WYG_023-11b"/>
　　宿第四鋪<lb/>
繫纜寒沙傷客情秋雲不動夜隂生蕭蕭兩岸黄榆葉<lb/>
解報三更雨到聲<lb/>
　　初見嵩山<lb/>
年来鞍馬困塵埃頼有青山豁我懐日暮北風吹雨去<lb/>
數峯清瘦出雲来<lb/>
　　有感<lb/>
鬢毛已自秋来變髀肉仍于馬上消滿眼青山不歸去<lb/>
<pb n="KR4d0089_WYG_023-12a"/>
强顔微禄亦何聊<lb/>
　　福昌官舍後絶句十首<lb/>
淮南梅栁想春還怯見西州歳暮寒惟有看山心未厭<lb/>
晴明終日在闌干<lb/>
小園寒盡雪成泥堂角方池水接溪夢覺隔窻殘月盡<lb/>
五更春鳥滿山啼<lb/>
無客門闌盡日扄兩行喬木擁寒㕔吏胥借問官何在<lb/>
流水聲中看竹行<lb/>
<pb n="KR4d0089_WYG_023-12b"/>
漫與東風作主人栽培花草伴閒身不辭伐竹成髙架<lb/>
收拾薔薇一片春<lb/>
卧聽堂南布榖鳴隴頭細麥已青盈殷勤謝汝催春種<lb/>
我為無田豈懶耕<lb/>
翠竹留人不忍還暖泉春漲已潺潺寄言山鳥休歸去<lb/>
與爾同来樂此間<lb/>
洛川春色㡬時歸漾漾清流照翠微日暖雪消沙岸軟<lb/>
鴛鴦相對不驚飛<lb/>
<pb n="KR4d0089_WYG_023-13a"/>
風吹春日下南山尚有輕冰結暮灘何事鴛鴦故相守<lb/>
清溪不怕夜棲寒<lb/>
不掃竹根藏筍茁旋培殘雪擁蘭芽為君更接櫻桃樹<lb/>
付與春風換却花<lb/>
清明山色到前簷汩汩溪流聚小潭一榻竹窻晴晝睡<lb/>
依依春夢入江南<lb/>
　　夢周楚望<lb/>
春風吹夢到淮南一夕從容盡笑談睡覺始知經歳别<lb/>
<pb n="KR4d0089_WYG_023-13b"/>
洛陽新栁已毶毶<lb/>
　　絶句<lb/>
坐局歸来已暮鐘濛濛寒雨濕裘茸正湏牆下一壺酒<lb/>
不怕江頭三日風<lb/>
　　有感<lb/>
屋角纎纎掛斷虹清蟬一噪起髙桐天涯雲盡見殘日<lb/>
林下雨餘来好風<lb/>
　　贈鐡牌道者<lb/>
<pb n="KR4d0089_WYG_023-14a"/>
微官待旦亦朝天頼爾絶勝鐘鼓傳舉世昏㝠竟難警<lb/>
憐君常負五更眠<lb/>
　　讀吳怡詩巻二首<lb/>
羅田春動雪消初主簿清詩雪不如休學風騷窮事業<lb/>
花前莫負古銅壺<lb/>
疎梅半落雪中香想子孤吟對酒缸野水荒山半猿鳥<lb/>
跨驢誰問賈長江<lb/>
　　題趙楶所收趙令穰大年烟林二絶<lb/>
<pb n="KR4d0089_WYG_023-14b"/>
江上孤煙蔽逺林秋原人静下鳴禽水鄉此景常經眼<lb/>
誰信侯家畫萬金<lb/>
楓林荻港白晝静落鴈飛鷗盡日閒平逺起君千里恨<lb/>
清詩可要助江山<lb/>
　　屈原<lb/>
楚國茫茫盡醉人獨醒惟有一靈均餔糟更遣從流俗<lb/>
漁父由来亦不仁<lb/>
　　觀音泉<lb/>
<pb n="KR4d0089_WYG_023-15a"/>
巖松偃盖不知年寂寂秋燈寳供前清徹一源傳萬古<lb/>
空山長伴白衣仙<lb/>
　　宿慈氏院<lb/>
樓上鳴鐘報五更朦朧深殿佛燈明更無幽夢隨寒枕<lb/>
聼徹風松到曉聲<lb/>
　　巫臣二首<lb/>
萬古風情不易禁多言未似不言深楚王只聼巫臣諫<lb/>
不道逃吳已有心<lb/>
<pb n="KR4d0089_WYG_023-15b"/>
咫尺山河不易知無言莫謂即無思人間只見枝頭繭<lb/>
不悟春蠶暗理絲<lb/>
　　北風<lb/>
北風巻地寒侵骨凍雪連山鳥不飛試問朱門餘酒肉<lb/>
㡬人廽首念無衣<lb/>
　　洛岸春行二首<lb/>
溪上映人楊栁黄滿溪流水碧泱泱慿君莫向溪南望<lb/>
春草春風能斷腸<lb/>
<pb n="KR4d0089_WYG_023-16a"/>
南山晴翠入波光一𣲖溪聲繞郭長最愛早春沙岸暖<lb/>
衮風輕浪拍鴛鴦<lb/>
　　漫成七首<lb/>
應敵詩才慙古人牽情春色空閒身鋪排物色雖甘拙<lb/>
消散閒愁亦有神<lb/>
脩竹娟娟一萬竿清渠引水正潺潺知時燕子来相語<lb/>
任意鳬雛去不還<lb/>
髙槐無花亦有隂參天老枝逾十尋流鶯不使人窺見<lb/>
<pb n="KR4d0089_WYG_023-16b"/>
故隔深條送好音<lb/>
風吹桃花西復東雨打海棠零亂紅可是春光即消歇<lb/>
牡丹音信未全通<lb/>
江南梅花凌雪霜桃李開盡春無光誰知洛陽三月暮<lb/>
千金一朶賣姚黄<lb/>
溪水春来清蕩沙溪南溪北是人家依依陌上多情栁<lb/>
簇簇原頭自在花<lb/>
庭隂當午起猶慵㫁送殘春醉夢中桑柘成隂桃李盡<lb/>
<pb n="KR4d0089_WYG_023-17a"/>
一川零亂桞花風<lb/>
　　和應之出城<lb/>
路穿槐桞遶山斜長夏村墟對物華青玉一尋披籜竹<lb/>
絳繒千片剪榴花<lb/>
　　永寧赴晁應之見招賞花途中遇雨<lb/>
行雲濃淡日無輝輕雨飄飄㸃客衣馬上漫郎醒復醉<lb/>
一盃容易送春歸<lb/>
　　依韻和晁十七落花二首<lb/>
<pb n="KR4d0089_WYG_023-17b"/>
投老殷勤向物華風前猶欲拾餘花更將夢逐殘紅去<lb/>
遍入長安百萬家<lb/>
飛隨風雨落随流更有餘紅亦已休杳杳天涯春物盡<lb/>
可憐鶯蝶不知愁<lb/>
　　和端午<lb/>
競渡深悲千載寃忠魂一去詎能還國亾身殞今何有<lb/>
只有離騷在世間<lb/>
　　偶成<lb/>
<pb n="KR4d0089_WYG_023-18a"/>
須知庖手有真如合遣輪人笑讀書擁褐蒲團深閉日<lb/>
老人于此有工夫<lb/>
　　雙廟<lb/>
成敗功名付偶然男児要是死生間故應城破知肝膽<lb/>
飛矢何勞記賀蘭<lb/>
　　株林<lb/>
九寡奔亡一老姬白頭蠻叟嬖西施二公費盡平生事<lb/>
深屋嬋娟世得知<lb/>
<pb n="KR4d0089_WYG_023-18b"/>
　　淮上阻風歩入寳積山訪軫長老<lb/>
少年飄泊歸淮東道人住庵何處峯知有招提煙水外<lb/>
雪雲山路倒杉松<lb/>
　　淮上觀氷下<lb/>
寒淮千里羣氷下古岸枯槎黄葦枝憶得天津橋下見<lb/>
五門春動雪消時<lb/>
　<lb/>
　柯山集巻二十三<lb/>
</p>
<p>
</p>
  </div>
<div>
<head>柯山集巻二十四</head> <lb/>
    <p>
<pb n="KR4d0089_WYG_024-1a"/>
欽定四庫全書<lb/>
　柯山集巻二十四<lb/>
　　　　　　　　　　　　　宋　張耒　撰<lb/>
　七言絶句<lb/>
　　春隂<lb/>
驚鴻瞥過不容攀病眼淮邊楚望寒獨卧孤舟對楊栁<lb/>
春風終日在檣竿<lb/>
　　宫人斜<lb/>
<pb n="KR4d0089_WYG_024-1b"/>
青蛾皓齒作埃塵玉匣珠衾地下身一曲壊墻門不鎖<lb/>
林花開落墓前春<lb/>
　　奉先寺<lb/>
定知生不出長門禾黍蕭蕭寺後村松柏城南萬丘冡<lb/>
傷心最説内人園<lb/>
　　至後早赴館二首<lb/>
紅蠟妝梅冷未黏栁條偷暖作纎纎高樓殘白誰家雪<lb/>
盡日天寒不捲簾<lb/>
<pb n="KR4d0089_WYG_024-2a"/>
城圍殘雪寒催曉宫近晴雲暖欲春誰覺風光添一線<lb/>
玉壺漏水報雞人<lb/>
　　眺二家有海棠去歳花開眺二呼杜卿家小娃歌<lb/>
　　舞花下痛飲今春花開復欲招客而杜已出守戲<lb/>
　　以詩調之<lb/>
頗疑蜂蝶過鄰家知是東墻去歳花駿馬無因迎小妾<lb/>
鴟夷何用强隨車<lb/>
　　復答迎郭侯犢車之句<lb/>
<pb n="KR4d0089_WYG_024-2b"/>
玉壺春酒射朝霞只看纎腰不看花但遣舟迎桃葉女<lb/>
仍須恩賜短轅車<lb/>
　　清明日舟中書事二首<lb/>
清明不到旅人家乞火鄰船自試茶㺯栁好風低作舞<lb/>
夹船春浪細浮花<lb/>
巢烏噪處緑楊村寒食人家晝掩門麥隴曉風收宿潤<lb/>
烟林午日漲黄昏<lb/>
　　題海州懐仁令藏春亭<lb/>
<pb n="KR4d0089_WYG_024-3a"/>
聞道山中賢長官種花不肻放春還故知車馬紅塵地<lb/>
催促東風不得閒<lb/>
　　題綠野亭<lb/>
𣺌𣺌孤亭滄海東天連平野四無窮可須戸牖毫端上<lb/>
自攬山河眼界中<lb/>
　　漫成三首<lb/>
驅除牢愁須酒聖狼藉春色要花紅定知春來無一事<lb/>
苦教有情愁得儂<lb/>
<pb n="KR4d0089_WYG_024-3b"/>
容易得愁即不去苦教春物喚愁生遣愁飲酒大拙計<lb/>
遣誰蹙眉為慢聲<lb/>
閉門春風作往還誰家有花堪醉眠栁腰榆莢争入眼<lb/>
江梅一枝逺如天<lb/>
　　題榮子邕陋居二首<lb/>
草舎隆中一幅巾閉門三致漢將軍紛紛自獻知何有<lb/>
終遣斯人了鼎分<lb/>
一室荒蕪孺子貧知君四海入經綸殺身虎口終何補<lb/>
<pb n="KR4d0089_WYG_024-4a"/>
洒掃<graphic n="KR1161" url="https://raw.githubusercontent.com/kanripo/KR-Gaiji/master/images/KR1161.png" mimeType="image/png"/>除自可人<lb/>
　　秋日有作寓直散騎舎<lb/>
黄省文書分道山静傳鐘鼓建章閒天邊玉樹西風起<lb/>
知有清秋到世間<lb/>
　　曉雨<lb/>
緑滿園林紅已稀濕烟和栁共霏微誰家油壁春寒裏<lb/>
獨輾天街曉雨歸<lb/>
　　送周六赴濠州户曹二首<lb/>
<pb n="KR4d0089_WYG_024-4b"/>
老顒有婦何妨道一室蕭然尚愧君但恐小喬來丈室<lb/>
却湏射虎作將軍<lb/>
從來悟道不由書覿面相呈已有餘麈尾花飛終不近<lb/>
濠梁古鬼觧揶揄<lb/>
　　趙弟<lb/>
男兒何用立竒勲趙弟從軍初不聞但斬郁城侯萬户<lb/>
不須猿臂老將軍<lb/>
　　賛皇公<lb/>
<pb n="KR4d0089_WYG_024-5a"/>
才高一世有竒功掩巻令人獨想風莫笑狄祠遷武相<lb/>
致人從古是英雄<lb/>
　　夜來<lb/>
夜來風雨掠餘春晏起蕭條一病身三月長安泥浩浩<lb/>
懶隨車馬作遊人<lb/>
　　桓温<lb/>
北征談笑縳姚公静掃諸陵見洛嵩不用登高笑夷甫<lb/>
正縁此輩使君雄<lb/>
<pb n="KR4d0089_WYG_024-5b"/>
　　和天啟恵橘詩<lb/>
十年不摘洞庭霜喜見新苞照眼黄但對典刑休嗜味<lb/>
<hi>原注天啟辭以橘酸</hi>虎賁猶得作中郎<lb/>
　　題畫二首<lb/>
敗蘆浸水凍灘沙朔雪隨風亂綴花濕翅老鴻鳴未起<lb/>
暮雲山色暗天涯<lb/>
蒼蒼老石守寒叢雪洒林鳩羙睡中鶉傍陳根飢更啄<lb/>
雀栖高枿瞑愁風<lb/>
<pb n="KR4d0089_WYG_024-6a"/>
　　題庭木<lb/>
枯條怪石坐寒禽玉軸髙懸畫萬金歳晩荒畦真在眼<lb/>
寂寥方見此時心<lb/>
　　有所歎<lb/>
騈脅當車闟㦸先相君冠葢照秦川六雄未㓕君無苦<lb/>
當念杜門公子䖍<lb/>
　　五更<lb/>
歳事先教蟋蟀催暮雲樓闕殷輕雷五更庭葉驚殘夢<lb/>
<pb n="KR4d0089_WYG_024-6b"/>
知有清秋犯雨來<lb/>
　　下直<lb/>
留住長安鬢已絲宫廊還見落梅飛暮雲踈雨蒼龍闕<lb/>
不惜障泥䇿馬歸<lb/>
　　題史院直舎魚鷺屏<lb/>
鐘鼓聲稀下直遲秋暉𥘉轉萬年枝寒㕔盡日誰相對<lb/>
慙愧屏風兩鷺鷥<lb/>
　　梅花二首<lb/>
<pb n="KR4d0089_WYG_024-7a"/>
便使栁肥終解舞莫驚梅瘦為含酸因風自裊還成態<lb/>
與雪争姸却要寒<lb/>
天質自清非為瘦仙姿正白不施紅未開如怨開如笑<lb/>
枉乞幽香與北風<lb/>
　　探春<lb/>
啾啾凍草羣飛雀裊裊高林獨嘯猿忽憶淮南春意動<lb/>
早梅池館斷鴻天<lb/>
　　雙槐<lb/>
<pb n="KR4d0089_WYG_024-7b"/>
老去相看終慘淡秋來無賴對婆娑任從葉逐西風去<lb/>
要聴庭寛夜雨多<lb/>
　　晏起<lb/>
晩起翻書日欲西偶然乗興忘遨嬉好書自癖非求利<lb/>
掘冢才須數句詩<lb/>
　　和人二首<lb/>
臘殘春近獨消魂殘雪長安千萬門青鳥何曾寄音信<lb/>
碧雲剛觧報黄昏<lb/>
<pb n="KR4d0089_WYG_024-8a"/>
曈曨曉日漏春光欄下萱叢尚卧霜認得君家門上雪<lb/>
易知何事却難忘<lb/>
　　天忩<lb/>
鑿屋分將一尺明坐令隔幌見簾屏任從世界傾盆雨<lb/>
只要蕭蕭數㸃聲<lb/>
　　失性<lb/>
失性摧頹君子鶴忘羞跳擲沐猴冠須知六合梟鸞雜<lb/>
供與閒人静處看<lb/>
<pb n="KR4d0089_WYG_024-8b"/>
　　夢至一園池藕花盛開水鳥飛鳴為作二小詩記<lb/>
　　之<lb/>
偶來乘興不須疑一頃秋香欲發時老子婆娑真為爾<lb/>
百囘相見媿鸕鷀<lb/>
平池秋水雨來深無數紅妝出岸隂翠幕深藏知有意<lb/>
白鷗相見本無心<lb/>
　　讀王荆公詩<lb/>
名實由來不可逃悠悠毁譽亦徒勞臧公已死言終立<lb/>
<pb n="KR4d0089_WYG_024-9a"/>
不是軒裳世禄高<lb/>
　　雨霽<lb/>
豐隆故犯青㝠上列缺應逢返照還樓外細蟾呈窈窕<lb/>
枝間少女故徘徊<lb/>
　　蹇驢<lb/>
驥伏鹽車飢不行疲牛與爾飽平生子荆自是佳公子<lb/>
亦向人前作汝聲<lb/>
　　局中晩坐<lb/>
<pb n="KR4d0089_WYG_024-9b"/>
高林晚葉漸疎明雨過長安萬屋青為問西風來幾日<lb/>
夕陽宫殿亦秋聲<lb/>
　　無題二首<lb/>
風槐已踈遽如許夜蛩雖怨可若何出門屐齒苔㾗滿<lb/>
隱几書塵䑕跡多<lb/>
晩起清秋一枕涼四簷鳴雨下淋浪竹籠燒藥時添火<lb/>
書榻焚香卻閉房<lb/>
　　鵯鵊<lb/>
<pb n="KR4d0089_WYG_024-10a"/>
整刷衣裾紫翠新曉天風露壓雞晨應知不置蓮花漏<lb/>
長喚林中宴坐人<lb/>
　　久雨<lb/>
欹簷積雨苔生瓦陋巷人稀泥及門坡下牛羊來逺墅<lb/>
舎旁麻檾接荒村<lb/>
　　吴江道中懐陸魯望<lb/>
我亦扁舟一散人江湖為洗十年塵筆牀茶竈經過地<lb/>
風月相望亦有神<lb/>
<pb n="KR4d0089_WYG_024-10b"/>
　　霅溪道至四安鎮<lb/>
苕霅清秋水底天夜帆燈火客高眠江東可但鱸魚美<lb/>
一看溪山直萬錢<lb/>
　　喜雪走筆呈李宣城三首<lb/>
殷勤寄語宣城宰公事何時是了時病守欣然有嘉思<lb/>
亦須對雪把空巵<lb/>
聒聒庭中争曲直紛紛筆下判鞭笞坐曹決事輸歸飲<lb/>
須信薛宣稱吏師<lb/>
<pb n="KR4d0089_WYG_024-11a"/>
萬夫餓腹待倉儲三戸窮民守破圩疲瘵不禁鞭撻甚<lb/>
長官對酒且歡娱<lb/>
　　遊園<lb/>
病來久不上層臺忩有蛛絲逕有苔為報園花莫惆悵<lb/>
故教太守及春來<lb/>
　　聞蛬二首<lb/>
晩風庭竹已秋聲初聴空堦蛬夜鳴流落天涯聊自得<lb/>
今宵為爾感平生<lb/>
<pb n="KR4d0089_WYG_024-11b"/>
二年江海轉萍踪白髪蒼顔換舊容新月窺簾風動竹<lb/>
宣城今夜又聞蛬<lb/>
　　雨中題壁<lb/>
去年此日泊𤓰州衰栁蕭蕭繫客舟白髪天涯歎流落<lb/>
今年對雨古宣州<lb/>
　　鵁鶄<lb/>
敗荷枯葦一方池溪上鵁鶄坐得知何事月寒風露下<lb/>
攣拳孤影在風枝<lb/>
<pb n="KR4d0089_WYG_024-12a"/>
　　秋蚊<lb/>
江城落木已窮秋病客初寒欲襲裘暗室飛蚊猶撲面<lb/>
不知天上火西流<lb/>
　　冬日<lb/>
忽忽新冬無一旬自憐憔悴楚江濵滿前魑魅何曽禦<lb/>
尚愧無功作逐臣<lb/>
　　預作冬至<lb/>
紫壇曽從奠琳琅親被天人玉冕光今日黄州山下寺<lb/>
<pb n="KR4d0089_WYG_024-12b"/>
五更聞雁滿霜林<hi>原注某元祐七年南郊曽與捧皇帝禋帛席左見上冕玉簪白如雪為燭</hi>
<hi>所照出光數尺云</hi>
　　九日登高<lb/>
黄梨丹杮已催寒一月西風積雨乾紺滑秋天稱行草<lb/>
卻憑秋雁作揮翰<lb/>
　　試墨<lb/>
金案氷忩净絶塵破寒龍尾縠生紋澄江清淺汀洲静<lb/>
忽有蒼螭下吐雲<lb/>
<pb n="KR4d0089_WYG_024-13a"/>
　　綵花<lb/>
清寒帶雪未成春可得芳菲早向人須遣艶陽歸掌握<lb/>
故教桃李及芳辰<lb/>
　　送窮<lb/>
年年瀝酒拜清晨風俗新正競逐貧不用為文送窮鬼<lb/>
直須圖事祝錢神<lb/>
　　寄陳州朱教授三首<lb/>
殷勤寄語朱夫子僧舍花前亦舉觴學舎蕭條官職冷<lb/>
<pb n="KR4d0089_WYG_024-13b"/>
不知誰與戴姚黄<lb/>
欲曉山禽百種鳴最憐啞咤是雏鶯遙想西湖烟栁色<lb/>
深春風露水邊聲<lb/>
春雨江干不肯晴大江櫟岸轉雷霆山頭方丈渾無事<lb/>
掃地焚香看佛經<lb/>
　　送春<lb/>
二年江上見春歸<hi>原注子年春在金陵江上</hi>預想重來我未迴淹速<lb/>
世間誰料得祗應相遇且銜杯<lb/>
<pb n="KR4d0089_WYG_024-14a"/>
　　寓寺八首<lb/>
門外清泉浸稻畦西南脩竹作城埤川平林斷空明處<lb/>
郤有遙山作翠眉<lb/>
道人鐘梵久寂寞倦客弭車聊静便我亦雲山閒衲子<lb/>
平生香火舊因縁<lb/>
病卧淮陽太昊城牡丹叢畔過清明那知春暮長江上<lb/>
竹裏招提聴曉鶯<lb/>
江城梅子青時節嫩紫夭紅掃地無脩竹滿山連草色<lb/>
<pb n="KR4d0089_WYG_024-14b"/>
郤煩林鳥勸提壺<lb/>
翠眉長好何曽損寄語啼禽漫不閒應為殘春足愁恨<lb/>
長疑蹙破鏡中山<hi>原注有鳥聲如呼翠眉損</hi>
平曉春雲失半山濛濛小雨暗江干寺樓倚徧消殘醉<lb/>
只有春愁伴薄寒<lb/>
錯落星河没半空江城悲角五更風幽人夢斷西忩雨<lb/>
背壁籠燈到曉紅<lb/>
籠燈到曉只微明獨擁單衾聴雨聲葛幌竹牀清過暑<lb/>
<pb n="KR4d0089_WYG_024-15a"/>
蕭然未覺負平生<lb/>
　　黄葵<lb/>
黄葵貴麗不妖嬈一朶新晴檻外高還似邇英臨便坐<lb/>
曈曨朝日照天袍<lb/>
　　聴鳴禽<lb/>
流滯江邊鬢已霜又聞春鳥啅朝陽他時北去懐陳迹<lb/>
寒竹疎梅黄土岡<lb/>
　　曉雨<lb/>
<pb n="KR4d0089_WYG_024-15b"/>
輕隂江上千峯秀小雨墻邊百草生惟有春禽慰孤客<lb/>
曉啼渾似故園聲<lb/>
　　黄州酒務税宿房北忩新種竹戲題於壁<lb/>
異時小杜高眠地幾向秋風聴楚江身世浮雲那可計<lb/>
試留雙竹守忩寒<lb/>
　　梅花<lb/>
我愛梅花不忍摘清香却解逐人來風露肌膚隨處好<lb/>
不知人世有塵埃<lb/>
<pb n="KR4d0089_WYG_024-16a"/>
　　分冬<lb/>
莫驚人事浮雲變且作吾儕飽飯行白首分冬聊自勸<lb/>
江城今夜一陽生<lb/>
　　食薺糝<lb/>
論斤上國何曽飽<hi>原注高力士至黔中見薺云兩京論斤買五溪無人採</hi>旅食江<lb/>
城日至前常慕藜羮最清好故應不糁媿吾原<hi>原注原憲藜羮</hi>
<hi>不糝</hi>
　　戊寅正月八日早寒<lb/>
<pb n="KR4d0089_WYG_024-16b"/>
濃淡春雲夜雨乾寂寥庭院裌衣寒無人為發樽前笑<lb/>
但把梅花似舊看<lb/>
　　正月七日雪晴<lb/>
西忩融雪飄如雨故與新春作薄寒昨夜雁聲渾向北<lb/>
夢魂隨去過闗山<hi>原注光蔡之間路名闗山</hi>
　　春蔬<lb/>
新春書劍滯江城又見南蔬入旅羮闗心太昊祠前路<lb/>
小甲連畦帶雪晴<hi>原注予有蔬圃在陳州太昊祠南</hi>
<pb n="KR4d0089_WYG_024-17a"/>
　　讀秦紀二首<lb/>
烹滅羣雄力未疲赭山射海奮餘威誰知傳與癡兒子<lb/>
祗得阿房似舊時<lb/>
汲汲威刑繼祖龍收功終在望夷宫未應家國歸車府<lb/>
郤有山東老沛公<lb/>
　　偶成<lb/>
許君踏月夜相過此語當時恨已多但願相逢休怨老<lb/>
不妨白髪聴新歌<lb/>
<pb n="KR4d0089_WYG_024-17b"/>
　　春日懷淮陽六首<lb/>
西城門外古壕清太昊祠前春草生早晩粗酬身計了<lb/>
長為閒客此間行<lb/>
靈通禪刹古叢林永日惟聞鐘梵音閲世興亡千室佛<lb/>
百年風雨古牆金<hi>原注靈通院石晉末所創有千佛殿壁繪用金</hi>
最愛南城汲井園春來蔬甲不勝繁人家斷處無雞犬<lb/>
遲日東風似古原<lb/>
黄巢寨南琵琶溝古原芳草静春流大艑舸艤何處客<lb/>
<pb n="KR4d0089_WYG_024-18a"/>
檣竿西北是神州<lb/>
莽莽郊原帶古丘漸漸隴麥散羊牛杏花楊栁春濃處<lb/>
一片青帘慰客愁<lb/>
城中萬枝木芍藥姚黄一蕚得春多日日踏春渾坐此<lb/>
人間無醉奈渠何<lb/>
　<lb/>
　<lb/>
　<lb/>
<pb n="KR4d0089_WYG_024-18b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　柯山集巻二十四<lb/>
</p>
<p>
</p>
  </div>
<div>
<head>柯山集巻二十五</head> <lb/>
    <p>
<pb n="KR4d0089_WYG_025-1a"/>
欽定四庫全書<lb/>
　柯山集巻二十五<lb/>
　　　　　　　　　　　　　宋　張耒　撰<lb/>
　七言絶句<lb/>
　　上元三絶<lb/>
清晨謁帝大明宮拜賜歸來夜過中<hi>原注予在□書近十年每歲上元晨</hi>
<hi>趨大慶迎駕近午駕囘駐輦大慶門上賜茶酒拜謝退率一二同舍擇勝縱觀至夜分必醉歸歲率為常</hi>一<lb/>
夢十年身老矣山城風月作過從<lb/>
<pb n="KR4d0089_WYG_025-1b"/>
沽酒壚邊人若市算商亭下浪連天張君官况今如此<lb/>
豈有工夫作醉眠<lb/>
江邊燈火似秋螢哀怨山歌不可聽自怪今春牢落甚<lb/>
禪房止酒讀黄庭<lb/>
　　二絶句<lb/>
衙齋無事雨初晴山澤有容春向深何物東風吹不散<lb/>
祗應多病謫官心<lb/>
茆簷斜日曉雞號水滿陂塘薺麥高囘首故園空悵望<lb/>
<pb n="KR4d0089_WYG_025-2a"/>
東門歸路緑迢迢<lb/>
　　正月二十五日以小疾在告作三絶是日苦寒<lb/>
黄土岡頭薺麥長春陰蔽日午風狂山前梅落無人見<lb/>
只有幽禽啼暗香<lb/>
春色三分有尚多且饒芳草占高坡門前桺色如彭澤<lb/>
爭奈陶君止酒何<hi>原注予方以病止酒</hi>
見説櫻桃已爛開坐愁風雨苦相催自憐華髪傷春客<lb/>
兩見飛花未放囘<lb/>
<pb n="KR4d0089_WYG_025-2b"/>
　　所居有梅一株在堂東荒穢中正月二十六日巳<lb/>
　　謝矣二首<lb/>
平生常恨逢梅少及對江梅無好詩寂寞荒山少風味<lb/>
直須雲鬢插斜枝<lb/>
冷落疎枝寒草岡欲攀先怕踏榛荒異時折處何堪説<lb/>
臨水高城倚女牆<lb/>
　　堂前種二桃詩示秬秸<lb/>
平昔殷勤向物華誰知憔悴客天涯雙桃栽罷還惆悵<lb/>
<pb n="KR4d0089_WYG_025-3a"/>
憶得淮陽舊種花<lb/>
　　春日書事<lb/>
蟲飛絲墮兩悠颺人意遲遲日共長春草滿庭門寂寂<lb/>
數櫺忩日掛空堂<lb/>
　　十月十日夕同文安君對月<lb/>
林外霜風作夜聲入簷寒月似多情燈前爐畔深杯暖<lb/>
更聽昭君出塞行<lb/>
　　蘄水道中二首<lb/>
<pb n="KR4d0089_WYG_025-3b"/>
蠶老麥枯田舍忙誰令四月雨浪浪未容烏鳥私遺粒<lb/>
鳴蚓跳蛙欲滿塲<lb/>
緑野新晴風日凉肩輿細路轉重岡橋邊野水侵官道<lb/>
旋喚漁舟渡夕陽<lb/>
　　感庭莎<lb/>
桃蹊李徑有塵埃初放青莎秀滿階想見芊緜古城角<lb/>
有人嗟我未歸來<lb/>
　　㝛潘君草堂聞蛙聲二首<lb/>
<pb n="KR4d0089_WYG_025-4a"/>
跳踉鼓怒任爭雄何事鳴呼聒睡翁不用洒灰煩魯老<lb/>
正須兩股付吳儂<lb/>
孤村足雨菰蒲合只有羣蛙噪滿陂我亦閒來無鼓吹<lb/>
不煩通夕短長吹<lb/>
　　齊安春謠五絶<lb/>
江上魚肥春水生江頭花落草青青蔞蒿芽長蘆筍大<lb/>
問君底事愛南烹<lb/>
莫笑江城大如斗桃花如燒酒如油人生無病卽為樂<lb/>
<pb n="KR4d0089_WYG_025-4b"/>
莫誦離騷澤畔愁<lb/>
楊桺弄春藏不得雪絮㸃㸃吹人來輕清潔白非塵物<lb/>
寄語桃杏莫相猜<lb/>
赤壁磯前江急流周郎功業莽悠悠惆悵沙邊雨中樹<lb/>
無言供作古今愁<lb/>
江頭春泥妨踏春閉門守春春著人問春著人作何味<lb/>
半酣美酒聽韶鈞<lb/>
　　衡門<lb/>
<pb n="KR4d0089_WYG_025-5a"/>
衡門日晏晩雞鳴下舍人歸半掩扃邑犬無聲山郭靜<lb/>
暮天寒月撥雲生<lb/>
　　橘<lb/>
靄靄高林緑實圓清霜一洗若金懸李衡何等相奴𨽻<lb/>
自有高人相國賢<lb/>
　　梅<lb/>
覆釡湖邊雪壓塵數枝林外已先春盡將七澤清霜氣<lb/>
洗出姑山綽約身<lb/>
<pb n="KR4d0089_WYG_025-5b"/>
　　水仙花葉如金燈而加柔澤花淺黄其幹如萱草<lb/>
　　秋深開至來春方巳雖霜雪不衰中州未嘗見一<lb/>
　　名雅蒜<lb/>
宫様鵝黄緑帯埀中州未省見仙姿只疑湘水綃機女<lb/>
來伴清秋宋玉悲<lb/>
　　崇寧壬午臨汝四月始聞鶯二首<lb/>
青杏登盤櫻壓枝園林初夏囀黄鸝一聲風露高林曉<lb/>
却覺年華總未衰<lb/>
<pb n="KR4d0089_WYG_025-6a"/>
好音終在恥争先谷外寒多故後遷已過花時亦何恨<lb/>
不妨夏木緑參天<lb/>
　　采石阻雨寄宣城故人二首<lb/>
風雨江頭思故人東南煙水濕青春宛溪東岸埀楊樹<lb/>
想見煙眉亦解顰<lb/>
閒雲濃淡作朝陰柳色江頭春已深誰為宣城故人説<lb/>
依依祗似去年心<lb/>
　　漫呈无咎一絶<lb/>
<pb n="KR4d0089_WYG_025-6b"/>
題扇燈前亦偶然那知别後逺如天去年醉舞㸔花處<lb/>
獨聽琵琶却惘然<lb/>
　　壬午臘月下旬偶作二首<lb/>
啄塊饑禽傍短籬風鳶一笑起高枝君㸔草樹氷霜裏<lb/>
即是東風欲到時<lb/>
風折蒹葭水結凘燕鴻相語定歸期淮南水闊山長處<lb/>
小待燕山霰雪晞<lb/>
　　泊楚州鎻外六首<lb/>
<pb n="KR4d0089_WYG_025-7a"/>
滿眼荒寒春未知芳菲欲到野梅枝東南近臘風煙好<lb/>
美酒千鍾魚蟹肥<lb/>
便風吹舫去無情漫遣槎牙鐡鎻横未嘆客行鷗鳥逺<lb/>
五更吹角是高城<lb/>
襄王席上舊行雲二十年間生死分可惜風流一抔土<lb/>
年年春草斷人魂<lb/>
流落相逢二十年羞將白髪對嬋娟如何見我都依舊<lb/>
添得尊前一惘然<lb/>
<pb n="KR4d0089_WYG_025-7b"/>
水榭踈簾秋夜涼清歌一曲釂瑤觴明朝囘首高城處<lb/>
只有西風却斷膓<lb/>
莫愁家住大堤邊朱閣青樓映暮川斜映清淮一梳月<lb/>
晩妝相對鬬嬋娟<lb/>
　　東齋雜咏<lb/>
　　　竹<lb/>
裊裊墻陰竹數竿秋風盡日舞青鸞平生愛爾縁瀟洒<lb/>
莫作封君渭上㸔<lb/>
<pb n="KR4d0089_WYG_025-8a"/>
　　　菊<lb/>
野人齋爨屏羶腥自向堦前擷紫莖老去愛花心轉薄<lb/>
一盃蔬飯足浮生<lb/>
　　　盆池<lb/>
㸃㸃青萍秋後衰溶溶晴日見魚兒水邊窺影何方客<lb/>
自照行吟憔悴姿<lb/>
　　　老槐<lb/>
雪霜未死閲年華危葉蕭蕭戰古槎裊裊秋風官舍冷<lb/>
<pb n="KR4d0089_WYG_025-8b"/>
半枝斜日帯啼鴉<lb/>
　　　皂莢<lb/>
畿縣塵埃不可論故山喬木尚能存不縁去垢須青莢<lb/>
自愛蒼鱗百歲根<lb/>
　　　南忩<lb/>
門前塵土慵驅馬堂上文書厭坐曹只有南忩慰人意<lb/>
寒燈清夜讀離騷<lb/>
　　　道榻<lb/>
<pb n="KR4d0089_WYG_025-9a"/>
紙閣蘆簾小榻安一裘容易却輕寒誰驚午枕江湖夢<lb/>
風落晴窻柏子乾<lb/>
　　墻東二首<lb/>
墻東椿老葉巳盡堂下菊叢無復香長安風埃歲巳晩<lb/>
閉門不出馬毛長<lb/>
歲晩長安足風土天寒官舍少文書下馬閉門復無事<lb/>
壁間佛像對銅爐<lb/>
　　凝祥三首<lb/>
<pb n="KR4d0089_WYG_025-9b"/>
齋祠太一館清眞望秩名山固有神斜日苑門人不到<lb/>
靈風自掃石牀塵<lb/>
巳隨芳草藉盃盤更任垂楊拂馬鞍斜日兩竿眠犢晩<lb/>
春波一眼去鳬寒<lb/>
奉靈桃李巳堪攀只有春風作徃還園吏不須防客到<lb/>
長安從古少人閒<lb/>
　　謝人惠金沙酴醿二首<lb/>
金沙倩麗閨中秀酴醿謝郎林下風欲試此心無結習<lb/>
<pb n="KR4d0089_WYG_025-10a"/>
兩株常守浄名翁<lb/>
金沙豐腴合德艶酴醿輕盈飛燕身乆無丹白應知我<lb/>
齊散天香供道人<lb/>
　　奉安神考御容入景靈宫小臣獲覩有感二首<lb/>
靈風依傘繡輿深仗外猶疑警蹕音不似尋常逰幸日<lb/>
樓前鼓吹却沾襟<lb/>
渭上衣冠故老哀西陵石老巳莓苔從今仗下新歌舞<lb/>
長及年年獻酎來<lb/>
<pb n="KR4d0089_WYG_025-10b"/>
　　次韻子由舍人先生追讀邇英絶句四首<lb/>
天寒書殿曉班清氣爽仙盤瑞露零講罷羣公佩聲㪚<lb/>
一竿宫日轉槐庭<lb/>
聨翩右史直西垣舊墨螭頭㸃未乾自是退之平昔事<lb/>
可須慙著進賢冠<lb/>
冠佩煌煌拱北辰道人風骨自軒軒茯苓松下龜黿老<lb/>
須乞靈丹一粒吞<lb/>
恭黙誰聆金玉音陶甄萬物付無心君王好意眞天意<lb/>
<pb n="KR4d0089_WYG_025-11a"/>
憂國論思不厭深<lb/>
　　荒園<lb/>
日暖風簷翻乳燕曉寒露桞囀流鶯荒園日日東風裏<lb/>
吹盡閒花香草生<lb/>
　　東海旅夜二首<lb/>
無酒消憂寒未減隔帷相對一燈愁蟲聲喚覺五更夢<lb/>
風雨滿庭桐葉秋<lb/>
蘭釭背壁影微微千里天涯客夢歸一夜海風聲不斷<lb/>
<pb n="KR4d0089_WYG_025-11b"/>
曉來寒葉滿庭飛<lb/>
　　寄李不危<lb/>
憶昨東風吹馬蹄瓦關分袂涕交揮淮陽風物應如舊<lb/>
獨在柯山送雁歸<lb/>
　　曉發途中<lb/>
坐無燈火夜蕭然馬上匆匆未曉天値驛老兵應笑我<lb/>
肯將斗粟換高眠<lb/>
　　病起登疊嶂樓<lb/>
<pb n="KR4d0089_WYG_025-12a"/>
病來乆不上層臺窻有蜘蛛逕有苔多少山茶梅子樹<lb/>
未開齊待主人來<lb/>
　　觀蘇仲南詩巻<lb/>
蘇子詩如刃發硎十章入耳韻泠泠文章三昧無多子<lb/>
祗守君家舊典刑<lb/>
　　讀仲南和詩<lb/>
異時文席許論詩三載江湖讀楚詞自笑酸寒無好語<lb/>
少年倉氏獨相知<lb/>
<pb n="KR4d0089_WYG_025-12b"/>
　　謝仲南和詩<lb/>
曽約西湖薄主人只今湖色已知春㑹須多載連車酒<lb/>
絶勝寒倉滿目塵<lb/>
　　渡沙河<lb/>
溶漾澄明徹底清鸕鷀慣客不相驚却疑洛水新霜後<lb/>
八節灘津石柱聲<lb/>
　　題五柳亭<lb/>
大夫風韻如彭澤五柳蕭森手自栽我亦扁舟倦㳺者<lb/>
<pb n="KR4d0089_WYG_025-13a"/>
登臨聊復賦歸來<lb/>
　　項城道中<lb/>
塵壁蒼茫有舊題十年重見一傷悲野僧欲與論前事<lb/>
自説年多不復知<lb/>
　　離京後作七首<lb/>
蘋芷江邊巳五年厭聞風浪打船舷南風蕭艾荒凉野<lb/>
時望高丘一慨然<lb/>
水諳送客渾無浪風解畱人却有情今夜榆林繫帆宿<lb/>
<pb n="KR4d0089_WYG_025-13b"/>
却從北斗望天心<lb/>
灌畦沽酒兩三家春去芳叢有晩花莫道長安在天上<lb/>
女牛猶有客乘槎<lb/>
一水夷猶達汝陰年華客意兩相侵河邊無限青青草<lb/>
攬轡何人繫此心<lb/>
過雨陂塘處處深南風蕭艾欲成林道邊拾穗行歌者<lb/>
亦有豐年一飽心<lb/>
高槐老柳舞南風晴日家家蠶麥中芟盡黄雲見原隰<lb/>
<pb n="KR4d0089_WYG_025-14a"/>
却教風雨洗長空<lb/>
燕雀翩翻夏屋深成谿桃李巳成陰黄鸝深處無人見<lb/>
時有清風遞好音<lb/>
　　對菊花二首<lb/>
官閒身世兩悠悠種竹栽花一散愁黄菊叢邊對疎雨<lb/>
一年懐抱此時秋<lb/>
躬耕遇嵗眞吾事牛下齊兒婦妾歌招飲風烟過閒日<lb/>
遶籬栽菊可如何<lb/>
<pb n="KR4d0089_WYG_025-14b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　柯山集巻二十五<lb/>
</p>
<p>
</p>
  </div>
<div>
<head>柯山集巻二十六</head> <lb/>
    <p>
<pb n="KR4d0089_WYG_026-1a"/>
欽定四庫全書<lb/>
　柯山集巻二十六<lb/>
　　　　　　　　　　　　　宋　張耒　撰<lb/>
　七言絶句<lb/>
　　初夏謁告家居值風雨偶作二絶<lb/>
春愁已逐鶯花盡野果垂簷緑葉稠天上幾囘飛破鏡<lb/>
端居未折大刀頭<lb/>
高堂終日雨潺潺郤著重裘尚薄寒風雨似秋君莫怪<lb/>
<pb n="KR4d0089_WYG_026-1b"/>
客愁天色兩相闗<lb/>
　　西忩雜咏三首<lb/>
翠蔓垂簷筍過籬幽禽終日傍忩啼山林勝處平生事<lb/>
他日何妨動我思<lb/>
穿籬兩竹是龍孫風葉蕭蕭便有聞郤到葛陂心未已<lb/>
更將甘雨灑川原<lb/>
稻畦新插緑雲齊雨過溝塍水接溪到舍妻兒勞勤苦<lb/>
白醪缸畔醉如泥<lb/>
<pb n="KR4d0089_WYG_026-2a"/>
　　别齊安税務忩竹二絶<lb/>
何獨王郎與爾歡一年慙媿碧琅玕葛陂一别知何處<lb/>
見盡人間行路難<lb/>
隨流泛梗雖無定别渚棲鴻亦有情為問竹忩清夜月<lb/>
從今誰解聴秋聲<lb/>
　　四月二十三日晝睡起<lb/>
幽人睡足芭蕉雨獨岸綸巾几案涼誰和薰風來殿閣<lb/>
不知陋巷有羲皇<lb/>
<pb n="KR4d0089_WYG_026-2b"/>
　　渡江<lb/>
白髪人驚老阿童横江聊借半帆風郤嗟縳得窮孫皓<lb/>
未似高歌醉閉篷<lb/>
　　呉王郊臺<lb/>
異時隨舉孝亷郎旗葢相承據一方腸繞閶門祥已定<lb/>
將軍畢竟是呉王<lb/>
　　題寒溪長老方丈<lb/>
滿坐繩牀百事貧荒溪古屋四無鄰為生易足君無笑<lb/>
<pb n="KR4d0089_WYG_026-3a"/>
渠是人間得計人<lb/>
　　早起二首<lb/>
滄江初夜雨翻盆將曉風聲戰亂雲籬下寒雞鳴曉苦<lb/>
老人先起自開門<lb/>
風鳴槁葉未辭枝雨濕疎梅欲弄姿地下一陽應蹀躞<lb/>
世間渾未有人知<lb/>
　　冬至贈潘郎二首<lb/>
荻籬茅屋柯山下賣餅歸來也作冬不見長安競時節<lb/>
<pb n="KR4d0089_WYG_026-3b"/>
車如流水馬如龍<lb/>
五更人語起江城歌笑喧喧天欲明酌酒夀君但一醉<lb/>
百年珍重是人情<lb/>
　　發孝感<lb/>
裊裊檣烏轉晩空娟娟霜月入忩櫳岸頭楊栁如憐客<lb/>
猶舞蕭蕭五兩風<lb/>
　　柯山雜詩四首<lb/>
幽人睡足戴綸巾䇿杖開門卯酒醺黄葉滿山烏鵲噪<lb/>
<pb n="KR4d0089_WYG_026-4a"/>
江城秋日少行人<lb/>
蕭蕭茅屋土山前翁媼關門去穫田朝日滿簷雞犬静<lb/>
荻籬深處有炊烟<lb/>
斷㵎横橋臥古槎晩雞嗚處有人家山頭月出疎鐘斷<lb/>
江上風髙落雁斜<lb/>
九月江城霜氣清旅人寒事略經營隔忩便是山前樹<lb/>
永夜葉聲如雨聲<lb/>
　　絶句九首<lb/>
<pb n="KR4d0089_WYG_026-4b"/>
天髙列岫出林外霜落大江流地中晩日橋邉數歸牧<lb/>
牛羊部分聴兒童<lb/>
樹頭三唱雞賓日門外斜行鴈寄書十月江城霜霰薄<lb/>
滿山林葉亂藍朱<lb/>
曉起山鴉噪作團西園霜木倚空寒風髙斷鴈呼前伴<lb/>
雨止歸雲赴舊山<lb/>
千林黄葉總飛霜寂厯疎梅未肯糚誰信輪囷臥山木<lb/>
心知九地有微陽<lb/>
<pb n="KR4d0089_WYG_026-5a"/>
空山風雨冷蓬茅晨起幽人理縕𫀆深閉衡門且無出<lb/>
濕雲如墨怒江號<lb/>
老去不禁茶力悍兩甌破盡五更眠月團三百真魔物<lb/>
欲乞當壚當酒錢<lb/>
讀書老眼苦眵昏茗飲無端遣夢魂到處相逢真可喜<lb/>
祗應酒是好知聞<lb/>
黄葉桑林赤土岡蓬茅小逕度牛羊似聞流乞之唐汝<lb/>
歎息何人為發倉<hi>原注黄累年旱饑流民就食唐汝</hi>
<pb n="KR4d0089_WYG_026-5b"/>
歲弊寒驕風落山卧聴園木怒濤翻去年慈徳門東雪<lb/>
永夜宫廊喝探喧<hi>原注去年春大雪中予以禮官奉欽聖喪事入宿内東門凡數十鋪直廬</hi>
<hi>宫吏逹旦不能寐</hi>
　　讀周本紀<lb/>
周公七百年禮樂箕服檿弧紛破除空使遺臣經故國<lb/>
徘徊禾黍歎丘墟<lb/>
　　齋中列酒數壺皆齊安村醪也今旦亦强飲數杯<lb/>
　　戲成呈邠老昆仲二首<lb/>
<pb n="KR4d0089_WYG_026-6a"/>
曽嘗玉皇碧琳腴不醉長安市上酤<hi>原注作史官時嵗六節賜御醪</hi>飲<lb/>
濕先生今已矣啜醪留得與門徒<hi>原注東坡云三年黄州城飲酒但飲濕</hi>
放逐江邉長苦飲壺漿尚敢較醇醨中都光禄多新釀<lb/>
不解隨人得一巵<lb/>
　　卧聞風聲<lb/>
卧聞風聲吹屋角應掃積雨隂漫漫千山月黑烏飛絶<lb/>
一江星斗魚龍寒<lb/>
　　臘月下旬偶作<lb/>
<pb n="KR4d0089_WYG_026-6b"/>
嵗暮烟霜澤國寒曉鴉鳴處是柯山地爐有火樽餘酒<lb/>
自起焚香深掩闗<lb/>
　　春日懐臨汝園<lb/>
西江送上通清汝慿仗雙魚致我詞若向池邉見鴻鴈<lb/>
為言春至苦相思<lb/>
　　柯山春望<lb/>
先教一雨浄江山便放千林春意還何事東風吹客鴈<lb/>
便教無意戀汀灣<lb/>
<pb n="KR4d0089_WYG_026-7a"/>
　　正月十八日四首<lb/>
幽人睡足聞春鳥共喜暉暉日滿籬里巷收燈人寂寞<lb/>
鄰家夫婦賃舂歸<lb/>
收燈城市接荒村翁媼耽眠日已暾何事牧童能早起<lb/>
緩驅白牯出柴門<lb/>
道旁蘭若冷于秋迎客開門一比丘夜久無人風露冷<lb/>
空廊飢䑕竊膏油<lb/>
山下書生業讀書荻籬葛蔓避人居最憐無奈窮耽酒<lb/>
<pb n="KR4d0089_WYG_026-7b"/>
時遣羸童致一壺<lb/>
　　二十八日<lb/>
憶昨秋風吹馬蹄瓦闗分袂涕交揮淮陽春物應如錦<lb/>
猶在柯山送鴈歸<lb/>
　　二月二日挑菜節大雨不能出<lb/>
久將菘芥芼南羮佳節泥深人未行想見故園蔬甲好<lb/>
一畦春水轆轤聲<hi>原注北方治菜畦如棊枰土極細匀汲水灌之次第相及殊可觀也</hi>
　　二月五日折梅時經雨梅謝矣<lb/>
<pb n="KR4d0089_WYG_026-8a"/>
江雲霮䨴未全開東嶺微芒日色來獨犯輕寒踏春曉<lb/>
殷勤更折雨中梅<lb/>
　　十八日<lb/>
寒食清明人意閒春城士女出班班桞黄花白樓臺外<lb/>
紫翠江南數疊山<lb/>
　　僧允懐惠紫竹杖<lb/>
輕堅滑澤節仍匀上下柯山助老身他日天恩許歸去<lb/>
提擕同踏故園春<lb/>
<pb n="KR4d0089_WYG_026-8b"/>
　　寒食日作二首<lb/>
荒山野水非吾土寒食清明似去年楊栁插門人競笑<lb/>
荆蠻不信子推賢<hi>原注黄岡有官人效北方以麫作子推貫栁插門上者邦人笑之</hi>
朝寒却覺春衣薄禪誦還將酒盞疎落盡江城千樹雪<lb/>
門前楊桞已藏烏<lb/>
　　牡丹<lb/>
天女竒姿雲錦囊故應聴法傍禪牀静中獨有維摩覺<lb/>
觸鼻惟聞淨戒香<lb/>
<pb n="KR4d0089_WYG_026-9a"/>
　　雨霽望樊山<lb/>
金碧江南數疊山雨餘秀色直堪餐仙娥倭堕青雲髻<lb/>
照我衰遲澤畔顔<lb/>
　　三月二十五日聞鵯鵊<lb/>
雲夢澤南春欲還柯山鵯鵊曉關闗幽人夢覺殷勤聼<lb/>
落月江風尚薄寒<lb/>
　　絶句二首<lb/>
翠潤園林草木長春歸積雨滿芳塘更無一㸃殷紅色<lb/>
<pb n="KR4d0089_WYG_026-9b"/>
葉底青梅己可甞<lb/>
晴江水滿長菰蒲野鴨鵁鶄欲哺雛誰為寄聲沙塞鴈<lb/>
春來朔野定如何<lb/>
　　新堂望樊山<lb/>
幽人井臼兩山間鄰里樵漁盡徃還興發登臨窮眼界<lb/>
江南秀色碧雲鬟<lb/>
　　東堂四首<lb/>
主人憐客置東堂為致炎天十步凉勝事自來非力致<lb/>
<pb n="KR4d0089_WYG_026-10a"/>
江南山色巧相望<lb/>
老翁還作小兒情手種芭蕉為雨聲便有微泉出堂下<lb/>
一泓清徹照軒楹<hi>原注堂下種芭蕉數本遂得一泉泓然盈尺殊清徹</hi>
居止年來如傳舍構堂珍重主人情浮生行止誰能計<lb/>
茍合真須學子荆<lb/>
烏衣更士能呼旦金縷嬌娘解唱歌天與旅人供一笑<lb/>
不然奈此寂寥何<lb/>
　　末伏日五更小涼<lb/>
<pb n="KR4d0089_WYG_026-10b"/>
幽人短夢不終宵起步星河望泬寥缺月低簷雞一唱<lb/>
露華秋色滿芭蕉<lb/>
　　秋日二首<lb/>
一庭秋色清如水籬落蕭條日腳殘忽憶淮陽舊庭院<lb/>
出鄰髙葉翠梧寒<lb/>
黄簾朱户狹洞房何事易知獨難忘相思故人雲間月<lb/>
涼夜皎皎出東廂<lb/>
　　樊山<lb/>
<pb n="KR4d0089_WYG_026-11a"/>
黄葉疎林江上洲西風角怨夕陽樓晩天紫翠凌空闊<lb/>
只有樊山取意秋<lb/>
　　月季<lb/>
月季祗應天上物四時榮謝色常同可憐摇落西風裏<lb/>
又放寒枝數㸃紅<lb/>
　　卧病晝眠秋風作惡<lb/>
東堂岑寂似僧居年老身閒不讀書病卧空牀雞唱曉<lb/>
忩前飢雀啄寒蔬<lb/>
<pb n="KR4d0089_WYG_026-11b"/>
　　東堂初寒創意作竹屏障門屏腳偶得朽梅枝截<lb/>
　　用之完固質野可喜二首<lb/>
丈室新屏用此君<hi>原注如用鄫子之用</hi>碧琅玕插古槎根白雲一<lb/>
片當空下䕶此寒堂宴坐人<lb/>
簡冊林中老蠧魚年來窮謫尚耽書竹屏風下慿烏几<lb/>
畫作柯山居士圖<lb/>
　　二絶句<lb/>
幽忩老客寒無睡長聴城樓曉角悲萬里滄溟初浴日<lb/>
<pb n="KR4d0089_WYG_026-12a"/>
暗雞先向草間知<lb/>
歲隂慘澹不可出竹榻地爐聊自安黄葉滿山籬落晩<lb/>
北風吹雨濕荒寒<lb/>
　　朝寒<lb/>
朝寒夘飲已戰勝煑餅一甌充午飢便是衰翁一日了<lb/>
夜爐茗果亦隨宜<lb/>
　　臘初小雪後圃梅開二首<lb/>
風格孤高又國香故教小雪發新妝修行嗟我無功力<lb/>
<pb n="KR4d0089_WYG_026-12b"/>
卻使天魔入道塲<lb/>
晨起千林臘雪新數枝雲夢澤南春一塵不染香到骨<lb/>
姑射仙人風露身<lb/>
　　蒼浪<lb/>
蒼浪鬢髮一衰翁何事年來到骨窮魑魅何常居四裔<lb/>
自憐放逐尚無功<lb/>
　　西江<lb/>
拂瓦輕霜鉛粉輕東南日出竹忩明小樓下見西江水<lb/>
<pb n="KR4d0089_WYG_026-13a"/>
日日風光無限情<lb/>
　　二月二十一日東園桃李未開有感二首<lb/>
日慘東風正怒號小園寂寂閉蓬蒿可能春色如人事<lb/>
獨發𤣥都觀裏桃<lb/>
寄語𤣥都觀裏花饒君繁麗奪朝霞劉郎想到長安日<lb/>
葵麥風前一歎嗟<lb/>
　　自二月末苦雨寒食前一日始晴視園中花乃殊<lb/>
　　不敗<lb/>
<pb n="KR4d0089_WYG_026-13b"/>
春雲霮䨴弄朝暉清峭餘寒透裌衣最喜園花渾似舊<lb/>
十分春色一分歸<lb/>
　　微雲<lb/>
微雲霮䨴弄餘春清曉微寒尚著人重理裌衣温夘酒<lb/>
緑隂啼鳥閉衡門<lb/>
　　絶句二首<lb/>
風掉浮烟匝地囘雨將濃翠撲山來晩涼樓角三吹罷<lb/>
夕照江天萬里開<lb/>
<pb n="KR4d0089_WYG_026-14a"/>
荒山岑寂晩雞號獨閉衡門守一瓢風雨似秋君莫怪<lb/>
客愁逢處易蕭條<lb/>
　　雨歇二首<lb/>
雨歇山園竹引芽老禪睡起日初斜今朝卻憶香嚴老<lb/>
解㸃溈山一椀茶<lb/>
家童取酒衝泥至酒滿山瓶重莫擕老子欣然一笑起<lb/>
開嘗洗盞對山妻<lb/>
　　平生<lb/>
<pb n="KR4d0089_WYG_026-14b"/>
平生壯節終難變投老浮名信所遭要路争先寕遽福<lb/>
從來率野屈吾曹<lb/>
　　題南頓光武祠<lb/>
他日曽休羽葆車可憐宫寺已丘墟雲臺諸將鏘冠劒<lb/>
卻遣嚴光配坐隅<lb/>
　　發金陵折栁亭<lb/>
津亭折得緑楊枝更看春風向手吹建業城邉春巳老<lb/>
連天荒草燕雙飛<lb/>
<pb n="KR4d0089_WYG_026-15a"/>
　　呈宜君<lb/>
江城風雨作朝昏愁殺壚邉賣酒人祇有醉時差可喜<lb/>
不應醒坐過新春<lb/>
　　生日贈潘郎<lb/>
春雨蕭蕭江上城論花與子酒同傾恨君未到淮陽市<lb/>
一見姚黄慰此生<lb/>
　　謁蔣帝祠過鍾山下二首<lb/>
野塘春水緑迢迢上有東風弄栁條曉日已穿東嶺出<lb/>
<pb n="KR4d0089_WYG_026-15b"/>
輕寒猶欲戰駝毛<lb/>
溶溶野水戲鳬鷖壠麥初長午景遲盡日緑楊閒照水<lb/>
臨風自愛好腰支<lb/>
　　和李二秀才<lb/>
羡君年少盛遊春顧我無聊似厄陳東市車牛泥到領<lb/>
不勞舉袂障京塵<lb/>
　　和蘇适春雪八首<lb/>
春城北斗轉招摇寒御初還陣尚囂一夜雪聲欺布被<lb/>
<pb n="KR4d0089_WYG_026-16a"/>
定知貧舍故相撩<lb/>
寒陣須慿酒解圍閒官幸可典朝衣一杯冷落慿誰勸<lb/>
卻有飛花舞入帷<lb/>
白帝隂兵嚴羽衛漢皇老傅振鬚睂撒鹽飛絮渾麤俗<lb/>
盡撥塵言賦好詩<lb/>
溪上泛舟成底事庵前夜立意如何爭知萬頃青青麥<lb/>
絶勝黄河一尺波<lb/>
不死松篁勞借問未開桃李與催糚已饒艷女纖腰舞<lb/>
<pb n="KR4d0089_WYG_026-16b"/>
偏犯貧儒百結裳<lb/>
偏憎遊騎香蹄汙最稱佳人素手團方丈老翁容膝外<lb/>
出門四顧盡漫漫<lb/>
山中景物最幽竒祗欠夫君為賦詩長憶東風吹女几<lb/>
瓊瑶交貫碧瑠璃<lb/>
寒忩凍坐成何事趣喚紅糚遣暖寒卻把吟腸盛美酒<lb/>
更令柔指撥清彈<lb/>
　　宿盧村逆旅<lb/>
<pb n="KR4d0089_WYG_026-17a"/>
夜宿村南貧主人入門桃李已殘春無人折贈門前栁<lb/>
佇立東風獨愴神<lb/>
　　紺碧<lb/>
紺碧遥空秋意生深簷當午暑風清老翁睡起支頤坐<lb/>
初聴新蟬第一聲<lb/>
　　真陽縣書一睡縣舍素絲堂<lb/>
見君堂下小荷葉驚我客中春已空一覺西堂亭午睡<lb/>
悠悠春夢逐春風<lb/>
<pb n="KR4d0089_WYG_026-17b"/>
　　贈圓明老<lb/>
一粥一齋年已老千經萬論不留心菩提本自非言説<lb/>
黙黙知師得更深<lb/>
　　方丈小山<lb/>
忩外幽軒數步寛小山幽石對㠝岏説知老子婆娑意<lb/>
且作僧房一衲㸔<lb/>
　　秋末圭竇齋前菊盛開賦得絶句時秬出未歸<lb/>
幽齋誰與破窮愁蜀錦當軒爛不收白帝屬車千萬乗<lb/>
<pb n="KR4d0089_WYG_026-18a"/>
王輪金轂照清秋<lb/>
　　秋移宛丘牡丹植圭竇齋前作二絶示秬秸和<lb/>
共我辭家似旅人栽培莫怪倍殷勤明年太昊城中色<lb/>
來作齊安江上春<lb/>
千里相逢如故人故栽庭下要相親明年一笑東風裏<lb/>
山杏江桃不當春<lb/>
　　夢靈夀寺<lb/>
客居有似鴻遵渚鴻渚相㸔豈有情何事春來頻見夢<lb/>
<pb n="KR4d0089_WYG_026-18b"/>
老僧談笑起相迎<lb/>
　　聞鵯鵊<lb/>
紙忩未白燭微明鵯鵊枝頭一兩聲卻憶去年桃李後<lb/>
淮陽旅舍聴殘更<lb/>
　　甯子<lb/>
甯子陽愚飽諳事賈生慟哭漫多愁無言天道何須問<lb/>
畢竟人間春復秋<lb/>
　　摘芙蓉<lb/>
<pb n="KR4d0089_WYG_026-19a"/>
今年古寺摘芙蓉憔悴真成澤畔翁聊把一枝閒照酒<lb/>
明年何處對霜紅<lb/>
　　悼亡九首<lb/>
菊花還似去年黄一寸愁心萬事傷獨立高樓對殘日<lb/>
秋風吹得淚千行<lb/>
遥夜新霜凋碧槐三更寒月滿堂階美人化作秋風去<lb/>
只有清魂夢裏來<lb/>
千行垂淚對風烟萬事傷心兒女前曉鏡不須催白髮<lb/>
<pb n="KR4d0089_WYG_026-19b"/>
潘郎秋鬢久蕭然<lb/>
曉梳零亂髪星星病眼昏昏怯夜燈烏几素屏雙草屨<lb/>
百年從此學山僧<lb/>
新霜已重菊初殘半死梧桐泣井闌可是神傷即無淚<lb/>
哭多清血也應乾<lb/>
亦知存沒等浮雲鮮笑多悲失道真卻恐荒唐齊物叟<lb/>
鼓盆真是已傷神<lb/>
山僧老去久忘情笑我多悲白髪生為道人間具煩惱<lb/>
<pb n="KR4d0089_WYG_026-20a"/>
早來林下共修行<lb/>
嵩陽道出建春門同入西都四見春誰謂回頭隔存沒<lb/>
斷膓今作獨歸人<lb/>
欲治煩惱更無方只有頭陀理最長不待存亡始知夢<lb/>
故應交臂已凄涼<lb/>
　<lb/>
　<lb/>
　<lb/>
<pb n="KR4d0089_WYG_026-20b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　柯山集巻二十六<lb/>
</p>
<p>
</p>
  </div>
<div>
<head>柯山集巻二十七</head> <lb/>
    <p>
<pb n="KR4d0089_WYG_027-1a"/>
欽定四庫全書<lb/>
　柯山集巻二十七<lb/>
　　　　　　　　　　　　　宋　張耒　撰<lb/>
　同文唱和詩<lb/>
　　欲知歸期近呈天啓<lb/>
　　　耒<lb/>
欲知歸期近屈指不滿手豈無兒女心惜此良邂逅蔡<lb/>
郎吾未見心已想雄秀那知風雨夜聽此龍劒吼八荒<lb/>
<pb n="KR4d0089_WYG_027-1b"/>
一驥了萬馬空在廏鍾山淨名老為子不惜口頗聞國<lb/>
士薦固自君所有惟應功名地他日容老醜<lb/>
　　　蔡肇<lb/>
欲知歸期近朱墨復在手出門豈無時官事少邂逅張<lb/>
公晩定交千仞仰森秀華堂耿青燈夜半獅子吼真龍<lb/>
服内閑爽氣凛羣廏新詩陳五鼎斟酌皆可口光華委<lb/>
行色于我亦何有緘藏不知報刻畫無鹽醜<lb/>
　　　鄧忠臣<lb/>
<pb n="KR4d0089_WYG_027-2a"/>
欲知歸期近行行重攜手掖垣隔華省明日難邂逅作<lb/>
者六七人崢嶸竦神秀藏蟄龍虎姿風雲即騰吼嗟予<lb/>
自遲暮老驥伏閑廐奪珠不量力攬臂犯牙口平生辛<lb/>
苦行何足為巳有正似逄毛嬙歸憎孟光醜<lb/>
　　　晁補之<lb/>
睂山見張侯心許出一手臨川得蔡子千載慰邂逅鄧<lb/>
君起南國磊磊看三秀譬如黄鍾陳我尚瓦釜吼欲知<lb/>
歸期近喚馬牽出廏官醪持餉婦傾瀉僅漬口千章輸<lb/>
<pb n="KR4d0089_WYG_027-2b"/>
明堂勿問草澤有羣公自凛凛冰鏡照姸醜<lb/>
　　初伏大雨戲呈无咎<lb/>
　　　耒<lb/>
初伏炎炎坐湯釜長安行人汗沾土誰傾江海作清凉<lb/>
𤣥雲駕風横白雨普陀真人甘露手能使渴乏厭膏乳<lb/>
且欲當風展簟眠敢辭避漏移牀苦清貧學士卧陶齊<lb/>
壁上墨君淡無語翰林但解嘲苜蓿彭宣不得窺歌舞<lb/>
聨詩得句笑出看策馬涉泥歸閉户牀頭餘榼定何嫌<lb/>
<pb n="KR4d0089_WYG_027-3a"/>
窻外石榴堪薦爼<lb/>
　　　補之<lb/>
蓬山西鄰九軌路三月街晴葉吹土直廬鑿牖面宫垣<lb/>
青壁嶄嶄看垂雨殿角風斜碧瓦寒翅濕蒼鳶不能乳<lb/>
郤思窮巷亦可憐一掃蚊䖟通夕苦鬱蒸書課未須忙<lb/>
午漏客休聽天語平生豪氣對樽酒山雞見鏡猶能舞<lb/>
城南寺近曉堪行笙歌涼月聞千户但憂伏日細君須<lb/>
割肉無縁俟歸俎<lb/>
<pb n="KR4d0089_WYG_027-3b"/>
　　　曹輔<lb/>
火焚真金融作暑南風無聲蒸厚土省門下馬不讀書<lb/>
急掃藤牀卧聽雨朝涼巳覺飯有味紫盌新茶如潑乳<lb/>
天工未費一杯水已變炎涼異甘苦晁侯笑顧北忩竹<lb/>
知君吟詩得佳語忽驚秋近梧桐落未厭野潤商羊舞<lb/>
快洗晚空作晴碧三更月華清萬户不泊泥深滑馬蹄<lb/>
更自無金謀燕俎<lb/>
　　　忠臣<lb/>
<pb n="KR4d0089_WYG_027-4a"/>
大明放朝官避暑長廊翛翛絶塵土漢家宫殿敞千門<lb/>
紫閣拖雲灑甘雨雷欣電笑洗蒸鬰蕩蕩青天滑流乳<lb/>
憶作三年田舍中六月正服農家苦豈望生還直舊廬<lb/>
得見張晁説新語初聽鈞天驟竊忭正似聲聞躩起舞<lb/>
喜乘初涼與晤歌不憂庭潦蟄垣户徑攜斗酒相就醉<lb/>
更置雙鯉充君俎<lb/>
汗流龜跌如炊釜蜉蝣飛空蟻運土眼看纖雲上太清<lb/>
曾不崇朝八荒雨金柔火老旱太甚咀嚼冰雪如餳乳<lb/>
<pb n="KR4d0089_WYG_027-4b"/>
豐隆列缺及時來蒼生解除焦焚苦張侯不辭茅屋漏<lb/>
倚柱長吟可人語愛君豪猛為君和初撫劒歌終起舞<lb/>
城南酒壚酩新撥不獨黄公當門户滿沽䲭夷極歡酌<lb/>
抽摘園蔬供鼎俎<lb/>
突冷塵魚生甑釡十年都城困風土不辭揮汗過三伏<lb/>
敗屋怯聽滂沱雨張侯作詩召清風渴讀如飲雪山乳<lb/>
笑我形容太瘦生我亦悔前用心苦晁子迭唱亦起予<lb/>
兩人終日同堂語奈何拘學技藝窮跛鼈欲趁驌驦舞<lb/>
<pb n="KR4d0089_WYG_027-5a"/>
魁然圍腹貯文史朝來氣爽寛酒户為君急置槎頭鯿<lb/>
縷翠霏紅落雕俎<lb/>
神龜不識烹魚釜生潛深淵長黄土誰令誤落魚網中<lb/>
白晝冥冥作雷雨嗟予幡然别舊隠空巖無人滴鍾乳<lb/>
松菊滿山胡不歸顧同妻子忍攻苦長歌漫漫何時旦<lb/>
起坐中夜私自語茅茨十九漏如澠誰知華堂醉歌舞<lb/>
山中吾廬歸去來峯插翠玉朝髙户注目操刀必割時<lb/>
尸祝何煩越樽俎<lb/>
<pb n="KR4d0089_WYG_027-5b"/>
　　　肇<lb/>
城中鼎食排翠釜羊胛駝峯賤如土青衫學士家故貧<lb/>
斗米束薪炊濕雨縱横圖史照屋壁呫囁詩騷從稚乳<lb/>
省中無事騎馬歸雨聲一洗茅簷苦急呼南巷同舍郎<lb/>
聽我臨風有清語且貪青簡事文章未有金貲買歌舞<lb/>
往來詩巻牛腰許太羮𤣥酒竝在户吾詩老澀邀使前<lb/>
正坐可口收艱俎<lb/>
　　贈文潛<lb/>
<pb n="KR4d0089_WYG_027-6a"/>
　　　輔<lb/>
都城薄禄纔三釡白髪朱衫汙黄土九人同日鎖重闈<lb/>
一夜濤聲巻秋雨投身雖喜豪俊窟刺手如逢虎方乳<lb/>
鄧侯相逢十載後清骨巉巖詩思苦張晁自是天下才<lb/>
黄巻聊同聖賢語蔡子彎弓欲射虎拔劒酒酣時起舞<lb/>
何當連袂上霄垠速致時康門外户病夫行矣老江湖<lb/>
尸祝安能越庖俎<lb/>
　　　余幹<lb/>
<pb n="KR4d0089_WYG_027-6b"/>
可畏日輪如赤釜賴有羣仙司下土稍從寥廓踊濃雲<lb/>
旋向塵埃灑甘雨松蘿既女更施澤山木欲童俄得乳<lb/>
馬牛暫息要途勞魚鼈頓舒炎海苦野鶴那虚屋上鳴<lb/>
穴貍不繆山中語清風豈假白羽摇輕汗寧沾翠綃舞<lb/>
己憐爽氣滿襟袖更喜餘霞照庭户後朝便是閲英才<lb/>
為指帲幪設千俎<lb/>
　　次韻呈文潛學士同年<lb/>
　　　栁子文<lb/>
<pb n="KR4d0089_WYG_027-7a"/>
　　　肇<lb/>
張侯胷中包覆釡百里奔流無寸土𤣥蛟白鼉有時作<lb/>
一洗乾坤三日雨詩雄變怪有如此震動猶能止啼乳<lb/>
已傾太白酒船空更壓少陵飯山苦昨朝東門同拜敇<lb/>
玉齒猶殘道中語閉門十日無一事坐對空庭秋葉舞<lb/>
何時御史出霜臺便假前騶辭棘户城南邀我倒餘樽<lb/>
紫栗黄橙已登俎<lb/>
　　答天啓<lb/>
<pb n="KR4d0089_WYG_027-7b"/>
　　　耒<lb/>
黄鍾無聲登瓦釜蔡子青衫在塵土通人爽氣百步寒<lb/>
知子胷中有風雨三年河東走鐡馬絶口魚蝦便酪乳<lb/>
歸來萬巻付一讀不覺兒曹用心苦周瑜陸遜久寂寞<lb/>
千年北客嘲呉語莫徒彩筆雲錦張要是寳劒蛟龍舞<lb/>
天兵萬百老西北快馬如飛不出户看公大纛出麒麟<lb/>
走取單于置刀俎<lb/>
　　和天啓贈文潛<lb/>
<pb n="KR4d0089_WYG_027-8a"/>
　　　補之<lb/>
蔡侯飽學困千釜濯足青江起南土放談頗似燕客雄<lb/>
快奪范雎如墜雨東城擒羽未足論柏直何為口方乳<lb/>
蒋侯山中伴香火三年不厭長齋苦平生豪偉有誰同<lb/>
要得張侯三日語晝間那自運甓忙時清不用聞雞舞<lb/>
桓榮歡喜見車馬書冊辛勤立門户要當食肉似班超<lb/>
猛虎何嘗窺案俎<lb/>
　　再答<lb/>
<pb n="KR4d0089_WYG_027-8b"/>
　　　肇<lb/>
羌兵昔出臯蘭路欲鏟新城無聚土烟烽照夜氣如霞<lb/>
鐵馬連羣歕成雨東西兩闗同日破股掌嬰兒絶哺乳<lb/>
鼓聲十日拔帳歸至今猶説防城苦當時諸将無奇功<lb/>
不敢彎弓向敵語橐駝西來金帛去孽狐小䑕猶跳舞<lb/>
王師八月盡防秋惴惴軍興恐編户腐儒不用輒憂邊<lb/>
廟堂有人制樽俎<lb/>
　　呈鄧張晁蔡<lb/>
<pb n="KR4d0089_WYG_027-9a"/>
才堪斗量君獨釡年少登瀛脱塵土重闈㡬日鎖清秋<lb/>
酬唱新篇亂如雨讀書相逢十載前君家酥酪和腐乳<lb/>
<hi>案此下原闕苦字韻二句</hi>晚將衰颯奉英遊漫記雪忩邀夜語平生<lb/>
意氣杯酒間我醉狂歌君起舞即今頭白老青衫但期<lb/>
教子應門户燕頷從来骨相殊看君鼎食羅五俎<lb/>
　　用俎字韻呈樗年<lb/>
　　　肇<lb/>
墮竈一言能破釡魔界掃空成佛土鍾山道塲天所開<lb/>
<pb n="KR4d0089_WYG_027-9b"/>
萬壑千巖散華雨白衣居士演真諦江海滔滔流法乳<lb/>
自從玉髻飛上天妙縁誰救諸有苦我昔南行入定林<lb/>
水鳥松風能妙語六時天樂彩雲飛百丈寒江翠綃舞<lb/>
此地知君㑹著力雷作彈指開蟄户空山蕙帳盍思歸<lb/>
秋末晚菘行可俎<lb/>
　　次韻天啓戲為禪句之作<lb/>
　　　幹<lb/>
一片木柴投向釡不是知音色如土道途漫用運三車<lb/>
<pb n="KR4d0089_WYG_027-10a"/>
恨性終然資一雨相逢儻獲箇中人涓滴何辭比驢乳<lb/>
善才童子天質奇<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>官逺遁修行苦果向北山曽遇人<lb/>
便解捐書尋一語而今脱卻七斤衫相見山山惟作舞<lb/>
秋闈何幸相握手未厭夜深來叩户莫愁客至将何待<lb/>
卧有眠牀飢有俎<lb/>
　　上呈子方鄉丈<lb/>
　　　肇<lb/>
西方殘寇魚游釡往嵗天兵收境土軍行旱海口生烟<lb/>
<pb n="KR4d0089_WYG_027-10b"/>
沙井無泉天不雨将軍意氣吞八荒欲入涼州傾馬乳<lb/>
堅城不下河未冰幕中稍覺從軍苦曹侯獻計取東闗<lb/>
帳下選鋒同此語歸來塞色侵鬢毛聨翩始閲交衢舞<lb/>
不學行間妄校尉盡斬孫歆封萬户人生富貴有危機<lb/>
彘肩不願加雕俎<lb/>
　　次韻答天啓<lb/>
　　　輔<lb/>
天兵連營十萬釡烈烈威聲震西土崑崙月窟掃欲空<lb/>
<pb n="KR4d0089_WYG_027-11a"/>
豈止斯民被時雨賀蘭狡<graphic n="KR0693" url="https://raw.githubusercontent.com/kanripo/KR-Gaiji/master/images/KR0693.png" mimeType="image/png"/>遁三穴黄口嬌雛未離乳<lb/>
臨機一失挫銛鋒誰願忠言如藥苦吾鄉蔡子喜談兵<lb/>
早嵗曽過阿戎語逸才自擅鸚鵡賦髙韻仍為鸚鵒舞<lb/>
方略應須敵萬夫徒擊韓嫣笑當户正冝弱冠請長纓<lb/>
繫取單于置髙俎<lb/>
　　曹子方用釡俎字韻賦詩見遺予洎張文潛晁无<lb/>
　　咎蔡天啓因以奉酬幷示四友<lb/>
　　　忠臣<lb/>
<pb n="KR4d0089_WYG_027-11b"/>
長愛陳思詠萁釡幾年不見徂南土朅來相逢翰墨埸<lb/>
夜忩共聴空階雨躍馬蔡卿能齧肥好書張侯期飲乳<lb/>
晁令知從博士遷智囊不厭傳經苦于兹邂逅如夙契<lb/>
睠我劬勞勤晤語詩成乍變龍虎文筆落更驚鸞鳯舞<lb/>
我将隠遁山林姿公等整頓乾坤户分同尺鷃搶榆枋<lb/>
難使犧牛登鼎俎<lb/>
　<lb/>
　柯山集巻二十七<lb/>
</p>
<p>
</p>
  </div>
<div>
<head>柯山集巻二十八</head> <lb/>
    <p>
<pb n="KR4d0089_WYG_028-1a"/>
欽定四庫全書<lb/>
　柯山集巻二十八<lb/>
　　　　　　　　　　　　　宋　張耒　撰<lb/>
　同文唱和詩<lb/>
　　考校同文館戯贈子方兼呈文潛<lb/>
　　　補之<lb/>
二十年來曹子方新詩曾見未能忘多才善謔稱物芳<lb/>
吳娃席上呼作郎瞥然何許嵗月長只今未老毛髪蒼<lb/>
<pb n="KR4d0089_WYG_028-1b"/>
自言逢掖非昔狂傳經華隂夫子堂何曾騎馬身挾槍<lb/>
詔隨上將西擊羌董蒲跗注謂我臧夜行馬頓飢無糧<lb/>
鼓鼙驚谷騎巻岡吏呼馬微醉在牀前鋒奄至靈武旁<lb/>
中堅不後無敢驤城門三日牧蔽隍百駝載笴千槖裝<lb/>
旌旗立壘烏鳥揚還軍不省一矢亾坐師無獲勞不償<lb/>
鐃歌入奏虛錦囊秋風鱸魚思故鄉鋭頭宜董鸛鵞行<lb/>
得官猶領萬驌驦王城對巷如參商那知連月居兹房<lb/>
稱多量少非我長羣公古鏡懸秋光閉門飯飽庭葉黄<lb/>
<pb n="KR4d0089_WYG_028-2a"/>
秋盤登兎官酎香吳音訛變雜秦凉令壺老柏笑覆觴<lb/>
淹留平日夢欲翔得君可樂殊未央人生傾盖何所望<lb/>
結交松柏要冰霜中天號出玉璽章青驄御史騰康莊<lb/>
歸期屈指未可忙聞君況有夢虺祥生女不惡嫁鄰墻<lb/>
掃軒留客具酒漿與君更約城南張<lb/>
　　　　忠臣<lb/>
五年坎壈哀南方江湖魏闕兩相忘洞蘿巖桂搴孤芳月<lb/>
潭風渚儔漁郎單閼孟夏草木長望都樓觀鬰蒼蒼<hi>原注忠臣癸亥</hi>
<pb n="KR4d0089_WYG_028-2b"/>
<hi>六月以家艱去國丁夘四月還省</hi>誰令焚芰辭楚狂復来上君白玉堂黄門<lb/>
㦸曜羽林槍未央引籍班氐羌雲屯錦簇馬斯臧大官日膳<lb/>
瓊為糧追随威鳳鳴高岡豈敢偃息復在牀投鉛歸休下殿<lb/>
旁衛士傳詔来如驤館閶闔外西城隍書槖迫遽不及裝籲<lb/>
俊士集要言揚得弓勿問何人亡趙璧既入秦城償頴脱喜<lb/>
見錐出囊同人于野不擇鄉峩峩羽翮整顔行天閑玉勒皆<lb/>
驌驦伯喈懐贖望金商<hi>原注天啓</hi>魁梧竒偉值子房<hi>原注文潜</hi>家令數術<lb/>
應帝王<hi>原注无咎</hi>三英粲粲日爭光我輒與之較雌黄芳菲滿室蘭<lb/>
<pb n="KR4d0089_WYG_028-3a"/>
生香坐堂月久秋氣涼將軍思歸歌撫觴<hi>原注子方</hi>倚梧目<lb/>
送鴈南翔想見葭菼水中央洞庭河漢遥相望香楓葉<lb/>
老赤染霜感慨少日七歩章長安城西約鄭莊<hi>原注予與子方</hi>
<hi>无咎文潛天啓嘗有此約</hi>牽率不徃有底忙人生可意皆吉祥快馬<lb/>
劃過小苑牆入門爛醉銀缾漿秦筝趙瑟喜高張<lb/>
　　次韻无咎戲贈兼呈同舍諸公<lb/>
　　　輔<lb/>
少年落魄走四方㸔山聴水興難忘深林誰復知孤芳<lb/>
<pb n="KR4d0089_WYG_028-3b"/>
十載江湖稱漫郎紫溪風月幽思長緑水如鏡烟蒼蒼<lb/>
追隨豪雋多清狂春風爛醉胥山堂下瞰羣峯聳如槍<lb/>
吳儂棹歌笛弄羌攀蘿捫薜疲獲臧經旬選勝行齎糧<lb/>
客見經臺倚高岡共卧明月吟胡牀投身忽落崑崙旁<lb/>
征西萬馬隨騰驤官軍夜半塡賊隍食盡師老催歸裝<lb/>
將軍數奇謾鷹揚斬捕不能酬失亡曲突徙薪語莫償<lb/>
幕中病客非智囊扁舟夷猶憶吳鄉晁侯平日丈人行<lb/>
生駒今始見驌驦伯樂一盻過老商恐是稟質蒼龍房<lb/>
<pb n="KR4d0089_WYG_028-4a"/>
久工吳語放䧏王叔敖扺掌對燭光秋英落盡金鈿黄<lb/>
玉甕浮春醅發香九天廣樂來新涼笑談聊此共一觴<lb/>
天衢六翮將翺翔正值羿彀游中央我老委翅無復望<lb/>
洞庭橘熟千林霜行當拂衣解銀章買取百花洲畔莊<lb/>
世外日月何曾忙翛然一室生吉祥車馬還能過我牆<lb/>
夜具茗飲與蔗漿更㸔君詩雲錦張<lb/>
　　敬用无咎學士年兄長韻上呈子方太僕鄉丈<lb/>
　　　肇<lb/>
<pb n="KR4d0089_WYG_028-4b"/>
兩河郡縣淪西方西人思漢今未忘果園蕪没白草芳<lb/>
<hi>原注靈州乃赫連勃勃果園</hi>旃裘戲馬誰家郎車箱峽口澗谷長旄<lb/>
頭倒挂回穹蒼王師西出討獝狂六花簇疊來堂堂前<lb/>
鋒鋭頭臂兩槍伏姦謹索收生羌天聲隱轔摇姑臧奇<lb/>
兵繚背斷饋糧決河有聲如壊岡城頭擊鐘聲殷牀萬<lb/>
甲幾欲漂無旁雖有伉健誰騰驤一夫不敢陵彼隍馬<lb/>
首欲東促歸裝緘胷有策鬚睂揚歸來恍恍若有亾劬<lb/>
勞有日何由償戰鞍挂屋尋書囊日隨飛鴻思帝鄉彭<lb/>
<pb n="KR4d0089_WYG_028-5a"/>
城老將官横行幕中市駿収驌驦射堂兩部奏清商應<lb/>
弦破鏑如蜂房<hi>原注劉渭州射為天下第一</hi>笑談斥土羈名王畫圗<lb/>
遣奏朝明光詔書留典真乘黄錦韉玉勒春風香平池<lb/>
老桞高雲涼神駿在目豪吟觴跨下蹀躞驚鳬翔皇居<lb/>
九衢天中央我時項背聊相望西城九月天隕霜夜談<lb/>
闗塞評文章微言竊比惠與莊和詩脫筆覺我忙視君<lb/>
韜養壽且長功名有來成堵牆勿憂寒暑敗玉漿韔弓<lb/>
箙矢用此張<lb/>
<pb n="KR4d0089_WYG_028-5b"/>
　　无咎兄贈子方寺丞見約出院奉謁復用原韻上<lb/>
　　呈子方兼答无咎見及語<lb/>
　　　耒<lb/>
曹侯驥骨䨇瞳方流沙萬里志不忘讀書故山蘭蕙芳<lb/>
咳唾不顧尚書郎參軍朔方試所長奮鬚決策服老蒼<lb/>
願得一索縛狡狂凱歌揉馘獻明堂黄河東峙萬旗槍<lb/>
義渠竟失先零羌坐師失律無否臧但恨不取東闗糧<lb/>
黄君詩力回魁岡十客未得一登牀攜君秀句展我旁<lb/>
<pb n="KR4d0089_WYG_028-6a"/>
草書紙上蛟龍驤謂我君舍城東隍年來長嘯棄軍裝<lb/>
載酒欲訪執㦸揚休日出門如矙亡坐令耿耿願莫償<lb/>
紫衣宣詔襆被囊獻書貢士學與鄉羅庭充屋書萬行<lb/>
風鬃霧鬛簡驌驦考評唐虞論夏商相過近如蜂隔房<lb/>
君家八斗陳思王千年門户有輝光任城健將獰鬚黄<lb/>
猗蘭之苖不敢香家人寄衣秋晚涼滯留華館付杯觴<lb/>
天髙月明新鴈翔明燈高談夜未央屈指計日引領望<lb/>
來時汗流今雨霜重門事嚴御史章賴君諧㨗解色莊<lb/>
<pb n="KR4d0089_WYG_028-6b"/>
還家有日未用忙眉間黄色是何祥晁侯約我走門牆<lb/>
但無閉闗休饋漿莫以獸微弓弗張<lb/>
　　復用方字韻奉贈同舍慎思文潛同年天啟<lb/>
　　　補之<lb/>
平生數子天一方今夕何夕情難忘荷衣攬蕙氣芬芳<lb/>
册府兩公同舍郎崑崙方軌萬里長西城却望天蒼蒼<lb/>
秋庭風雨翻幕狂夜語蔡侯同一堂張侯老筆森牙槍<lb/>
文詞楚些遺蹇羌胷中水鏡誰否臧學三百囷羞裹糧<lb/>
<pb n="KR4d0089_WYG_028-7a"/>
思如决瀆萬仞岡大編小軸山壓牀城南買屋君舍旁<lb/>
疲驂日附驥尾驤我慚昧道由四隍人如燕宋初束裝<lb/>
聴君雄辯神揚揚却思得一愁十亾鄧侯韞櫝價不償<lb/>
有方未試聊貯嚢起家牛斗玉笥鄉鴻騫早入鵷鷺行<lb/>
和鸞采齊要驌驦一鐸便足諧宮商知君雲壑有松房<lb/>
南陽耒耜心霸王玉池復説夜有光仙人藏丹金鼎黄<lb/>
願分神瀵浴骨香非我其人慙徳涼蔡侯發跡江濫觴<lb/>
閉籠祗欲擘海翔此公事業未渠央六奇他日我所望<lb/>
<pb n="KR4d0089_WYG_028-7b"/>
烏號張月刀瑩霜列五單于加印章穰苴何但虛斬莊<lb/>
遭時立志未可忙白犢得瞽寧非祥嗟予企踵不及牆<lb/>
逢君如渴御蔗漿怯雖如䑕猶膽張<lb/>
　　敬次无咎來韻抒冩素懐兼呈文潛天啓伯時仲<lb/>
　　達<lb/>
　　　忠臣<lb/>
梁宋吳楚各異方交情一契不相忘况乃顔色瓊枝芳<lb/>
石渠金馬從諸郎我徒瀟湘烟水長江湖飫見山色蒼<lb/>
<pb n="KR4d0089_WYG_028-8a"/>
扣舷弄月浩歌狂朅來濫吹崇賢堂儲胥乍駭緑沉槍<lb/>
擊鼓震讋庸蜀羌爰居受享謀非臧悔辭卑飛斑竹岡<lb/>
終日獺祭書繞牀故山秋菊英可糧西風夢掛南斗旁<lb/>
翠蚪綘螭交首驤坐㸔樓闕照天隍壯心鬱律軍騰裝<lb/>
弢弓卧甲氣不揚揮斤欲斵□人亡劍價倚待風胡償<lb/>
雲間邂逅得智囊洞庭鈞天奏帝鄉慷慨奮擊萬夫行<lb/>
天路滅没飛驌驦張侯同聲羽應商蓬萊方丈屋連房<lb/>
海口瀾翻議百王太一下照青藜光要我挾槧弄鉛黄<lb/>
<pb n="KR4d0089_WYG_028-8b"/>
四庫顛倒翻芸香蔡鄉来自安西涼慨慕玉闗歸獻觴<lb/>
同官李桞並翺翔鸞和節奏聲央央誰其力薦慰所望<lb/>
九閽白日無雪霜垂光虹霓急草章沉㝠清逺兩蜀莊<lb/>
人間勢利本不忙麒麟鸑鷟國珍祥每恨官隔西掖牆<lb/>
可使簸揚挹酒漿不似箕斗名虛張<lb/>
　　謹次原韻奉酬慎思學士年友<lb/>
　　　李公麟<lb/>
君家祝融水一方平生書闈食可忘雲河潄潤搴瑶芳<lb/>
<pb n="KR4d0089_WYG_028-9a"/>
天帝壁府讐書郎馳騁千載凌子長神清骨秀顔色蒼<lb/>
書淫傳癖笑輿狂十年此會同都堂上樓吟春碾旗槍<lb/>
詩筒吳歈賡楚羌一律校文公否臧日飽太官沆瀣糧<lb/>
朱鸞入網空南岡賢書奏牘紛滿牀朝出粉闈暮帝旁<lb/>
駸駸天路羣龍驤病鴟跕跕乃汙隍白雪隴望因俶裝<lb/>
放歌長林聲激揚佩蘭思馨雖朋亡雲出鳥還聊自償<lb/>
羽扇麈尾隨經囊龍眠乃是無何鄉朝遊不亂麋鹿行<lb/>
歸卧展圗觀驌驦憲貧頌古時歌商徜徉興罷住雲房<lb/>
<pb n="KR4d0089_WYG_028-9b"/>
焚栢翻經䆒法王冉冉暗度嵗月光山頭草青還葉黄<lb/>
洞明已死閒骨香此志未就嗟涼涼親顛向白每稱觴<lb/>
㫖甘鞭後難翺翔朅來竊食天中央古人千載空相望<lb/>
同文鎻宻御史霜得公再集評文章亦説種松輞口莊<lb/>
使我夢蝶栩栩忙便欲負郭占農祥開門倘容倚孔牆<lb/>
想挽北斗下挹漿箜篌更對高秋張<lb/>
　　次韻呈慎思學士<lb/>
　　　子文<lb/>
<pb n="KR4d0089_WYG_028-10a"/>
咸韶濩武來何方鏗鏘入耳安能忘陽春蘭芷秋菊芳<lb/>
金門詞客青袍郎昭回下燭光熖長深山大澤龍蛇蒼<lb/>
浩歌激烈元非狂正逢聖主開明堂風煙闗塞収旗槍<lb/>
舞干兩階臣戎羌喋血拓境謀非臧邉城夜行休齎糧<lb/>
采詩不復嘲青岡蛜蝛戢羽戍婦牀移文北山猿鶴旁<lb/>
渥洼朱龍兩服驤胥靡版築罷浚隍白環楛矢貢篚裝<lb/>
航海萬里風㠶揚旃裘種落嗟脣亡諸蕃入學願可償<lb/>
槐花舉子促書囊成均貢士賢登鄉東門宣詔札十行<lb/>
<pb n="KR4d0089_WYG_028-10b"/>
我慚駑駘追驌驦何敢望回不及商毛遂末至宗連房<lb/>
頼有墨妙江都王傳模共分此日光驊騮緑驃兩耳黄<lb/>
想見蹙踏披天香坐覺暑退秋堂涼拘牽齷齪漫引觴<lb/>
門外烏兎䨇飛翔悠悠逝川東未央故山魚鳥空相望<lb/>
鄧侯意氣摩秋霜朝吟百篇暮千章駢羅經史貫列莊<lb/>
落紙但見書史忙孔鸞羽儀各効祥鄙夫不學空面牆<lb/>
先饋不用驚五漿烏號要須賁育張<lb/>
　　次韻奉酬无咎兼呈慎思天啓<lb/>
<pb n="KR4d0089_WYG_028-11a"/>
　　耒<lb/>
平生結交圓納方過眼十人八九忘畹蘭畝蕙幽谷芳<lb/>
嬾隨家奴諛五郎苦飢方朔身漫長顛毛種種顔欲蒼<lb/>
誰謂勝癡端坐狂清淮之隂一草堂列筆作陣茶森槍<lb/>
絶口平戎與破羌百年如此計亦臧何用竊食官倉糧<lb/>
𤣥黄病足畏高岡但願縮頸老支牀煌煌東壁日月旁<lb/>
神仙鸞鳯争騰驤萬書落架城覆隍牙籖如雲丹碧裝<lb/>
晁侯再作班與揚正始故在何曾亡江湖十年願飽償<lb/>
<pb n="KR4d0089_WYG_028-11b"/>
夜成七發光出囊蘇公後出長卿鄉為君吳都無一行<lb/>
<hi>原注蘇翰林欲作杭州賦見无咎杭州七術乃止</hi>世有伯樂生驌驦肯使弭耳<lb/>
隨鹽商鄧侯楚山深閨房名走上國交侯王朝隨日景<lb/>
夜燈光包攬今古窮炎黄吐詞分葩有國香近君如雪<lb/>
六月涼又似心醉醍醐觴東南蔡子名飛翔同隨天書<lb/>
拜未央瑰竒宏傑萬夫望頰牙凛凛有風霜文如神鼎<lb/>
爛龍章鍾山長齋讀老莊論兵説佛兩俱忙不夸得硯<lb/>
文字祥但願破敵如頺牆我窮乞酒更得漿仰㸔三虎<lb/>
<pb n="KR4d0089_WYG_028-12a"/>
爭雄張<lb/>
　　贈天啓友弟<lb/>
　　　耒<lb/>
桑弧蓬矢射四方嬰孩立志長可忘莫學兒女漫弄芳<lb/>
豪氣當視交河郎邉城入望千里長臂韝時架角鷹蒼<lb/>
搏㨗仍放韓盧狂麕鶉日暮隨登堂徃來絶藝精飛槍<lb/>
餘勇猶足吞頑羌讀書誰謂榖勝臧盛時萬鍾逺餽糧<lb/>
水輸長川陸登岡垂弓在槖弩在牀蔽扞入陣牌居旁<lb/>
<pb n="KR4d0089_WYG_028-12b"/>
天馬馴工披甲驤受降濬築修城隍刀頭不惜千金裝<lb/>
三十六將皆鷹揚故境可容尺地亡子頗自負當夙償<lb/>
況復武庫踰書嚢惟我與子舊同鄉友生固自騰㕍行<lb/>
更欲揚鞭向驌驦豈但傳經如卜商不見漢時張子房<lb/>
身纔六尺佐時王功業能依日月光素書一巻初逢黄<lb/>
異時破賊玉書香當使相繼來西涼時臣稱賀持壽觴<lb/>
鴻鵠一舉横飛翔光隂應須及未央<hi>案此句下原本闕望字韻詩一句</hi>
不侯可忍㸃鬢霜少年天子坐建章寵待穰苴不顧莊<lb/>
<pb n="KR4d0089_WYG_028-13a"/>
嚴兵待時雖未忙黠酋授首先有祥王師會㸔傅城牆<lb/>
郊迎父老擕壺漿去病當時凱樂張<lb/>
　　次韻上呈樗年主簿鄉兄<lb/>
　　　肇<lb/>
君家晋陵我朱方君家易知復難忘十年不見蘭畹芳<lb/>
青山翩翩黄綬郎我遊東南嵗月長江流洶湧山鬱蒼<lb/>
燭龍東來尾鬛狂鳥爪真人坐高堂山中旛刹森戈槍<lb/>
道塲法嗣通衡羌大道甚夷車御臧獨不進歩誰資糧<lb/>
<pb n="KR4d0089_WYG_028-13b"/>
脱身簿傾行澗岡青崖結茅雲繞牀飄颻西墮梁宋旁<lb/>
至今夢想猶高驤矧復約子西城隍瓦爐梵夾隨行裝<lb/>
形骸土木神逺揚少狂豪氣今則亡劇談軟語志頗償<lb/>
模寫物象揮錦囊樽前坐我烟靄鄉憐君駮踠未著行<lb/>
側身六合悲驌驦即今文學科卜商赤刀大訓在西房<lb/>
詔書興賢利賔王重闈共此燭燈光肥羊細肋蟹著黄<lb/>
茭蒲生白晚菘香落月動影簾帷涼夜如何其未巻觴<lb/>
座間詩陣鵝鸛翔卧旗蓄鋭豈遽央我堅孤壘何敢望<lb/>
<pb n="KR4d0089_WYG_028-14a"/>
䧏旛欲掛月似霜獨君一掃可得章滔滔筆力抵卞莊<lb/>
兩虎未捽終不忙蜘蛛拂靣歸有祥便㸔大榜挂北牆<lb/>
南城西寺載殽漿背城借一猶能張<lb/>
　　次韻贈无咎學士<lb/>
　　　幹<lb/>
毗陵城如金斗方徃事厯厯那能忘相逢童子佩蘭芳<lb/>
秀發人指誰家郎未㡬重見突而長即今不覺秋蓬蒼<lb/>
嬉笑豈復為兒狂追昔宓子初登堂辭鋒峭㧞森刀槍<lb/>
<pb n="KR4d0089_WYG_028-14b"/>
噐識沉逺包夷羌陽秋寧肯露否臧有子逰學先聚糧<lb/>
相將百里陟岵岡邂逅一揖坐僧牀大辯傾注如無旁<lb/>
天馬方謂先騫驤觀魚誰復駐濠隍瓜期受代垂趨裝<lb/>
當路奏牘交稱揚行將超擢奄云亡坐令志氣不得償<lb/>
傳家豈託錢一囊諸兒經行名州鄉挾書繼踵諸父行<lb/>
旋見天衢飛驌驦論治直要超周商術卑效淺笑杜房<lb/>
况是亨運遭興王致君紹祖邦家光何止追考歸焚黄<lb/>
䆳庭朝露明芸香異書滿閣秋氣涼詠歌間成隨豆觴<lb/>
<pb n="KR4d0089_WYG_028-15a"/>
讀之如欲凌雲翔暫迂大手離未央<hi>案此句下原本闕望字韻詩一句</hi>
挈篋來寄深閨霜賔興賢能視文章尊尚周孔摩韓莊<lb/>
搜竒殆有通夕忙英逰疑動聚星祥我歸復翳環堵牆<lb/>
世味已能如飲漿羲皇上人琴一張<lb/>
　　次韻樗年見貽<lb/>
　　　補之<lb/>
平生車軌周四方結交童齔老相忘異哉余子乆彌芳<lb/>
吳人猶記稱周郎河豚入網荻芽長宜興罨畫烟水蒼<lb/>
<pb n="KR4d0089_WYG_028-15b"/>
風雩春服真少狂不愧戴崇升後堂<hi>原注時王平父方教授毘陵樗年所</hi>
<hi>最厚</hi>横戈筆陣倒千槍升鸞獨歩禹幽羌<hi>原注樗年奏藝開封第一</hi>世<lb/>
儒膠擾何足臧説食不救飢求糧瞥思振衣千仞岡空<lb/>
林無人一繩牀五車純束不在旁欲徹梯櫈排空驤鍾<lb/>
山春水遶城隍從師不憚白笈裝矢鋒相觸塵不揚驪<lb/>
黄牝牡若㓕亡子嚴主簿志不償厭見朱墨紛傖囊西<lb/>
風雲日思帝鄉東華拜敕鳬綴行黄昏閶闔飛驌驦虚<lb/>
堂節候變金商間門蟋蟀鳴我房吾君仁聖周成王屏<lb/>
<pb n="KR4d0089_WYG_028-16a"/>
驅虎豹開明光山龍粉米誰青黄多儒可賛至治香園<lb/>
檀山石豈荒涼潢汙蕰藻須豆觴願君與借羽翮翔賢<lb/>
書蚤列升未央<hi>案此句下原本闕望字韻詩一句</hi>君如病鶻待秋霜牛<lb/>
衣未可悲王章公朝道闢五逹莊服襄按節緩勿忙夢<lb/>
松生腹渠不祥莫車上儛應循墻功成歸飲沆瀣漿發<lb/>
機要若黄間張<lb/>
　<lb/>
　<lb/>
<pb n="KR4d0089_WYG_028-16b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　柯山集巻二十八<lb/>
</p>
<p>
</p>
  </div>
<div>
<head>柯山集巻二十九</head> <lb/>
    <p>
<pb n="KR4d0089_WYG_029-1a"/>
欽定四庫全書<lb/>
　柯山集巻二十九<lb/>
　　　　　　　　　　　　　宋　張耒　撰<lb/>
　同文唱和詩<lb/>
　　詩呈同院諸公<lb/>
　　　忠臣<lb/>
秋日同文館多朋信可依慧鶯還伴宿巧燕自知歸藻<lb/>
鑑由來定翹材未覺稀賢書早晩上拭目看珠璣<lb/>
<pb n="KR4d0089_WYG_029-1b"/>
秋日同文館朝暉淡淡光聚蚊喧敗帳飛蝠入雕梁香<lb/>
散青綾被詩翻古錦囊羣居有英彦晤語興何長<lb/>
秋日同文館虛廊日幾囘浮光出林杪古樾蔽城隈逺<lb/>
笛悲仍壯幽禽去又來微吟還自喜共和有清才<lb/>
　　　幹<lb/>
秋日同文館官寮許暫依衛軒留鶴住楚澤滯鴻歸木<lb/>
選山中勝珍求世上稀清時方物貢寜在篋中璣<lb/>
秋日同文館興賢道與光雄竒思汝潁浮巧笑齊梁緑<lb/>
<pb n="KR4d0089_WYG_029-2a"/>
醑傾蛆甕青燈折米囊<hi>原注罌粟亦名米囊</hi>雅談揮玉麈未厭漏<lb/>
聲長<lb/>
秋日同文館掄才又一囘梗柟輸海徼金玉振巖隈富<lb/>
瞻看先達清新畏後來百朋行可錫所樂在多才<lb/>
　　　耿南仲<lb/>
秋日同文館閒無一事依鬬羊誰得雋倦鳥客思歸寢<lb/>
處還相向過從不患稀何當有星聚誰為問璇璣<lb/>
秋日同文館褎然觀國光泗濵何限磬岱麓易求梁劒<lb/>
<pb n="KR4d0089_WYG_029-2b"/>
氣頻衝斗錐鋒定出囊顧予慙拙匠操尺預量長<lb/>
秋日同文館新凉逐雨囘棘垣嬰吏局蕙帳憶山隈射<lb/>
為巧狙發田因文豹來西城隨分鎻夫子室多才<lb/>
　　　商倚<lb/>
秋日同文館羣賢道足依心遊黄巻静目送白雲歸寳<lb/>
玉荆山盡文星禁掖稀<hi>原注館閣諸公多集於此</hi>清談欣屢接紛若<lb/>
落瓊璣<lb/>
秋日同文館雲沈夕照光蛬吟階下草螢照屋間梁臥<lb/>
<pb n="KR4d0089_WYG_029-3a"/>
月搜詩句挑燈認藥囊夜䦨獨衾枕歸夢楚山長<lb/>
秋日同文館愁腸夜九囘圖書堆枕畔歌吹隔牆隈宿<lb/>
鳥翻枝去凉風帯雨來新詩勞見寄難繼謫仙才<lb/>
秋日同文館羣書畫可依衰遲多病在留滯故園歸但<lb/>
怕酒杯滿莫教詩巻稀惟羞狂斐句瓦礫報珠璣<lb/>
秋日同文館晨暉帶冷光彩雲瞻鳯闕細雨憶魚梁久<lb/>
事班超筆空嗟趙壹囊簾間坐無語千丈旅愁長<lb/>
秋日同文館西風昨夜囘燕巢留屋角蛛網挂牆隈書<lb/>
<pb n="KR4d0089_WYG_029-3b"/>
任邊韶嬾詩慙匡鼎來人人皆抱璞誰是濟川才<lb/>
　　　耒<lb/>
鄧侯讀書室編簡自相依胝手焚膏冩瘡肩滿槖歸業<lb/>
文從古有裁句似公稀欲挈空虛篋從君乞貝璣<lb/>
鄧子詩成癖全分李杜光楚風還屈宋宫體變齊梁蔡<lb/>
子辨焦尾晁公懐智囊三賢方鼎峙安敢用吾長<hi>原注慎思</hi>
<hi>旡咎天啓偶獲同院故云</hi>
我媿言詩賜公真好學囘讐書芝閣上藏史楚山隈<hi>原注</hi>
<pb n="KR4d0089_WYG_029-4a"/>
<hi>慎思成書多矣</hi>把酒論交裏連房校藝來知君懐水鏡依頼免<lb/>
遺才<lb/>
　　　補之<lb/>
平生鄧夫子文墨晚相依臺閣佳聲在湖湘爽氣歸<hi>原注</hi>
<hi>慎思潭人再入館</hi>詩誇束筍宻髪歎蒔苗稀勤苦千秋事川明<lb/>
水孕璣<lb/>
雄深張子句山水發天光黄鵠愁嚴道𤣥龜困吕梁愛<lb/>
君毫穎脱嗟我病傖囊驥尾何當附西風萬里長<lb/>
<pb n="KR4d0089_WYG_029-4b"/>
蔡侯南國秀經緯耿昭囘文史苔生劒風雲蟄起隈吾<lb/>
君求助意之子為時來萬旅防秋費何如一士才<lb/>
　　　輔<lb/>
十歳湖湘客淹留何所依清名漢閣在他夜楚帆歸落<lb/>
日三秋晚浮生一笑稀每煩貽秀句真似暗投璣<lb/>
妙論凌朝徹髙文敵夜光煇煌照羣玉縹緲絶飛梁得<lb/>
句題青竹圍棊換紫囊相從媿衰朽湖海興偏長<lb/>
富貴心非願山林首重囘拂衣清世外築室白雲隈杜<lb/>
<pb n="KR4d0089_WYG_029-5a"/>
口同摩詰㤀形學子來斯游行欲遂聊此接羣才<lb/>
　　　肇<lb/>
圖書從所好英俊此焉依奎壁重開照琳琅盡得歸地<lb/>
嚴宫漏轉門掩吏人稀子有詩三百西江咀寳璣<lb/>
客去衣裳嬾更長燈燭光隨身一書笈貯腹萬雕梁夢<lb/>
舊傳青館封須拜皂囊羽翰從此正天歩赤霄長<lb/>
諸彦聨翩入斯文迤邐回㴞㴞引溟漲爛爛繚巖隈此<lb/>
地身拘窘他時心徃來倡酬真有味顧我獨非才<lb/>
<pb n="KR4d0089_WYG_029-5b"/>
　　　子文<lb/>
鄧子知名乆秋闈得暫依論文虛以徃講道實而歸得<lb/>
句賡酬數高言笑語稀自慙初學歩魚目混珠璣<lb/>
刻意長沙客編書逝隙光朝方登廟器時可詠山梁未<lb/>
用嘲經笥端宜號智囊頗聞窮史學猶想見三長<lb/>
官輟蓬萊直身從帝所囬文章孔庭奥事業傳巖隈多<lb/>
士朝庭念諸公殿閣來英雄須入彀應有濟川才<lb/>
　　　公麟<lb/>
<pb n="KR4d0089_WYG_029-6a"/>
苦學鄧夫子仁風良可依顔囘樂也内曽㸃詠而歸盛<lb/>
徳年彌邵知音貴我稀瀟湘逢此地咳唾得明璣<lb/>
瑠璃墨客堂太一助燈光紬史探金櫃摛詞和柏梁近<lb/>
傳江彩筆逺緝漢珠囊吏部文難可猶稱萬丈長<lb/>
共校南宫藝多年復此回羣賢主堂奥一榻占廊隈歩<lb/>
屧朝隨逐詩筒夜徃來故人情不淺無乃困慳才<lb/>
　　秋日同文館詩<lb/>
　　　忠臣<lb/>
<pb n="KR4d0089_WYG_029-6b"/>
秋日同文館分塲試未齊借書窮石室刋字費棠梨想<lb/>
見英雄彀誰當甲乙題喜陪羣彦集通籍在金閨<lb/>
秋日同文館来游翰墨塲預聞周俊造多有漢文章蘭<lb/>
室依新潤<hi>原注與文潜无咎天啓連次</hi>芸書識舊香逢辰强思報矯<lb/>
首詠明康<lb/>
秋日同文館晨興不待雞耽書迷甲子行樂任東西静<lb/>
對庭柯盼閒常杮葉題相期放朝後連日醉如泥<lb/>
　　　補之<lb/>
<pb n="KR4d0089_WYG_029-7a"/>
髙堂置書几連幕與雲齊暑服猶便葛秋盤已飣梨官<lb/>
醪聊且醉古錦不成題空對燈花喜重城隔夜閨<lb/>
輟直讎書館連裾校藝塲騰驤來萬里挺拔出千章直<lb/>
釣何妨得餐風未必香搜才賴公等要助俗成康<lb/>
憶我蓬萊閣同聴午唱雞星辰望天北簮組隔城西幾<lb/>
日宣魚鑰長驅響月題更慿催鄧子要剸玉如泥<lb/>
　　　耒<lb/>
騎列千牀直雲羅萬巻齊舒妍交孔翠争味雜柤梨白<lb/>
<pb n="KR4d0089_WYG_029-7b"/>
日諸侯貢青春天老題秋清文酒健莫歎羽林閨<lb/>
聲鳴皆出谷觜距各争埸鐵網收明月霜鋩倒豫章湛<lb/>
恩終錫宴優禮合焚香最苦讎書客消愁賴杜康<lb/>
六街分夜鼓鄰屋報朝雞寒引秋初老天將斗轉西滯<lb/>
留聊飲酒談笑亦分題須信家居樂休嫌窮巷泥<lb/>
　　　肇<lb/>
清月㸔初滿黄花吐未齊小山思隠桂大谷憶佳梨節<lb/>
物信可美詩騷慵自題長年諳獨宿聴雨閉秋閨<lb/>
<pb n="KR4d0089_WYG_029-8a"/>
匝合青雲幕從横白羽場誰矜率爾對吾念斐然章名<lb/>
淡隃糜牓衣飄月窟香春風馬蹄疾鞭帽散平康<lb/>
萬里夷王子曾聴若木雞泛舟滄海外授館國門西琛<lb/>
幣來重譯車書想舊題蒼梧弓劍冷雲雨泣芝泥<hi>原注試院</hi>
<hi>乃館髙麗使客</hi>
關寂同文館秋英綻欲齊禪庖分白乳仙果破青梨琴<lb/>
理將忘曲詩探未賦題清歡在文史誰復夢重閨<lb/>
明時勤選擢間設譽髦塲該學添三傳微能及九章静<lb/>
<pb n="KR4d0089_WYG_029-8b"/>
無桃葉唱清有菊花香解我幽憂病惟應頼杜康<lb/>
鵠卵因時化如何赴越雞逸羣來冀北屏氣入淮西盛<lb/>
事兼三物浮詞斥百題慎須精藻鑑寵辱異雲泥<lb/>
　　　倚<lb/>
秋日同文舘髙臺燕集齊杯盤供魯酒殽核有張梨揚<lb/>
孟持新論韓莊鄙自題湏知宗匠手文采冠朝閨<lb/>
秋日同文舘何人獨擅長養莪方在沚琢玉已成章筆<lb/>
列千鋒陣庭焚一炷香得賢從自始豈特致民康<lb/>
<pb n="KR4d0089_WYG_029-9a"/>
秋日同文館棲林㸔晩雞斗垂宫殿北月轉戸庭西酒<lb/>
勸杯中緑詩分燭下題何時還九陌細雨莫成泥<lb/>
　　　南仲<lb/>
詔命連催發英髦一日齊周瑜醇似酒崔逺爽於梨高<lb/>
館清無夢寒燈坐賦題還同宿山驛風雨閉重閨<lb/>
槐市任花黄賡歌且闢埸醒心流水曲驚耳白雲章冷<lb/>
竹枝枝翠芳蘭葉葉香滿前皆俊彥何但有三康<lb/>
翠幕春雲合登場㸔舞雞𠖇搜人不到驚眄日沈西矒<lb/>
<pb n="KR4d0089_WYG_029-9b"/>
學愁精鑒英材喜巨題何人當首選雙觡起蚖泥<lb/>
　　　子文<lb/>
磊落羣英集崢嶸逸氣齊㨗機聞墮竈妙論及交梨庭<lb/>
木何年植忩塵異域題<hi>原注高麗人館此書字尚在</hi>獨憐車馬散寒<lb/>
月滿宫閨<lb/>
嬾散江湖客秋深念滌場端宜返田里安敢論文章山<lb/>
塢橙應熟霜籬菊正香行歸招隠客鼓腹詠時康<hi>原注卜居</hi>
<hi>南徐有招隠鶴林之勝</hi>
<pb n="KR4d0089_WYG_029-10a"/>
國器來金馬儒冠萃木雞勝心羣逐北鋭氣鼓爭西海<lb/>
嶠鵬程急春風鴈塔題應思連夜雨車馬六街泥<lb/>
　　　公麟<lb/>
鎖寂身如隠幽清物向齊忘憂經露菊蘇肺到霜梨白<lb/>
髪資談嘯朱籤厯品題賢書天下望鵲喜徧深閨<lb/>
呦呦鹿鳴野皎皎白駒場朋盍連茅茹文程琢玉章門<lb/>
通三級峻桂露一年香慶及飛龍旦同歌庶事康<lb/>
寄棲容幕燕覆蔀等醯雞欲雨風多北窮秋日易西官<lb/>
<pb n="KR4d0089_WYG_029-10b"/>
書便夜讀家報索親題早晩驂騑入重門拆印泥<lb/>
　　　輔<lb/>
别館朋簪盍華堂燕俎齊手香思露橘齒冷怯冰梨桐<lb/>
影迷金井苔㾗上壁題共憐今夜月亦解照秋閨<lb/>
平生詩酒興縮手少年場誰敵江河量争看綿繡章論<lb/>
才皆國器滿袖尚天香欲寫𢎞文士風流有長康<lb/>
開口曽吟鳳臨池豈厭雞詩豪杜工部墨妙庾征西歸<lb/>
及黄花在能忘彩筆題醉游須爛漫莫惜錦障泥<lb/>
<pb n="KR4d0089_WYG_029-11a"/>
　　未試即事雜書率用秋日同文舘為首句<lb/>
　　　忠臣<lb/>
秋日同文館沈沈鎻棘圍捲簾襟乍快欹枕夢先歸驟<lb/>
雨憂環堵囘風喜袂衣十年經五試撫事意多違<lb/>
秋日同文館人閒景自長重簾朝氣入嘉木午隂涼朝<lb/>
市喧聊避山林興未忘頻添繞爐水還與試香方<lb/>
秋日同文館重門静不開雲隨鴻影去風送樂聲來插<lb/>
架書千軸論文酒百杯晩花陳葉滿還是作愁媒<lb/>
<pb n="KR4d0089_WYG_029-11b"/>
　　　耒<lb/>
䆳館深魚鑰華堂静鎖闈每勞蛬作伴不與燕同歸古<lb/>
棟蝸成篆空牆蘚作衣寂寥還泛菊九日莫相違<lb/>
名自諸侯選功收一日長文章雜蛟蚓丹墨有炎涼平<lb/>
昔曾充貢酸寒未易忘書生成底事飽死笑東方<lb/>
倦枕愁霜苦晴忩宿霧開幕雲當晝合𫀆雪與風來元<lb/>
日彤庭實春風曲水杯何須戀楊栁聖世要無媒<hi>原注唐無</hi>
<hi>名子有不第落句云早知不用無媒客悔別江南楊栁春</hi>
<pb n="KR4d0089_WYG_029-12a"/>
　　　肇<lb/>
翳翳雲生樹翻翻風動闈高秋忽如此吾黨苦思歸極<lb/>
目愁闗塞侵寒寄褚衣少年真喜事回首壯心違<lb/>
物色清秋逼官曹静夜長華星披夕靄皓露洗空涼律<lb/>
細詩難繼禪心夢易忘依稀貪佛日香火宿諸方<lb/>
取士魚鹽出傳經戶牖開驚濤簾外起驟雨筆端來人<lb/>
競懸金鑑書方貴玉杯太平元有象勿遣賦良媒<lb/>
　　　補之<lb/>
<pb n="KR4d0089_WYG_029-12b"/>
風雲日夕改秋氣襲堂闈映葉無蜩響依叢有蜨歸官<lb/>
壺催賜酎鄰杵急成衣留滯真何補<graphic n="KR1052" url="https://raw.githubusercontent.com/kanripo/KR-Gaiji/master/images/KR1052.png" mimeType="image/png"/>鱸興又違<lb/>
氣入中秋勁更傳五夜長青燈蛾舞急白日鴈啼凉羈<lb/>
旅生應慣淹留乆却忘吟詩愁鄧子畢昴出東方<lb/>
前世諸生選平居數路開鄉閭自相與巖穴亦時來射<lb/>
雉空忘矢為蛇更奪杯千金曾市骨聊用作龍媒<lb/>
　　　幹<lb/>
零露沾明砌凄風入䆳闈添愁蛬勸織警夢鳥催歸哀<lb/>
<pb n="KR4d0089_WYG_029-13a"/>
調孤吹笛寒聲逺擣衣飄蓬雖已久今夜覺分違<lb/>
引類憑先進搜材及寸長隔簾愁晝瞑隱几怯秋涼化<lb/>
力人難測機心我已忘封侯良可待雖有不龜方<lb/>
簾幕深常閉門庭闃未開愁將河女隔喜見月娥來騷<lb/>
客吟冰柱仙官醉玉杯蹇修那可得笑齒竟誰媒<lb/>
　　　倚<lb/>
氣候逢秋晏蛬鳴入戶闈簷空看雀鬬天闊慕鴉歸風<lb/>
急飄庭葉寒先著客衣重陽故人酒應念賞心違<lb/>
<pb n="KR4d0089_WYG_029-13b"/>
門深鄽市逺幽寂興何長徑菊晴披豔忩風晩逗涼聖<lb/>
經閒裏醉塵鎖夢中忘更苦年來病時看肘後方<lb/>
旁舍迴廊接重簾晝日開鳴蟬随雨退疎鴈拂雲來吟<lb/>
興降難韻羈懷寄淺杯驚飇漸凄𦂳又欲作寒媒<lb/>
　　　子文<lb/>
虚廊空白月燈火閉重闈思苦詩難繼更長夢易歸徒<lb/>
勞爭墨牓須信有朱衣<hi>原注朱衣吏事見登科前定録</hi>萬事前期定升<lb/>
沈不爾違<lb/>
<pb n="KR4d0089_WYG_029-14a"/>
一一聽宫徴銖銖較短長品題分玉石得失異炎涼中<lb/>
的非無術知音豈易忘魚龍頭角老變化更何方<lb/>
萬戶争看牓三年此一開異時千載遇此日四方來價<lb/>
重連城璧珍逾羽化杯山梁欣有獲置網豈須媒<lb/>
　　　公麟<lb/>
葉乾風索索霜月到書闈枝並鷦鷯宿牀吟蟋蟀歸幽<lb/>
人知坦履游子念縫衣暗喜還家近承顔慰久違<lb/>
莫以多為贅須知寸有長拾才何濟濟顧我獨涼涼雷<lb/>
<pb n="KR4d0089_WYG_029-14b"/>
雨龍皆起江湖魚兩忘攀依聊假手賢立本無方<lb/>
今朝庭鵲喜燈為一花開側指皂囊去轉頭驄馬來新<lb/>
橙家斫鱠殘菊客浮杯樂事連休日須憑酒作媒<lb/>
　　　南仲<lb/>
敗葉掃還飛秋容肅粉闈青錢如已選白璧㑹須歸燕<lb/>
坐書横案孤吟月滿衣還同潘散騎魚鳥性都違<lb/>
大軸累千箱鳬中見鶴長静臨窻几讀爽入肺肝涼誇<lb/>
詫争求勝疲勞忽自忘由來京邑貢正合冠多方<lb/>
<pb n="KR4d0089_WYG_029-15a"/>
藹藹儒冠至恢恢賢路開才須金鑑别人自玉山來謝<lb/>
客書千巻嵇康酒一杯如君富術業當與雉為媒<lb/>
　　　輔<lb/>
空庭秋色晩風露入重闈白髪已無數故山猶未歸江<lb/>
湖千里月砧杵萬家衣把鏡西風裏低囘志願違<lb/>
鄧子詩成癖苦吟秋夜長江山得竒秀風月借清涼郢<lb/>
曲髙難和騷人興未忘從君乞餘教換骨有仙方<lb/>
驄馬何時到重闈計日開迎門稚子笑載酒故人來休<lb/>
<pb n="KR4d0089_WYG_029-15b"/>
沐猶三日狂歌且百杯祥麟秋苑静更約看龍媒<lb/>
　　天啓有少年真喜事之句用其韻和<lb/>
　　　忠臣<lb/>
慷慨論邊事飄蕭動禮闈貴須金印綰老要玉關歸食<lb/>
酪便榆塞鳴鐃慣鐵衣懸知雄辯在志願未應違<lb/>
　　詩呈同院後至諸公<lb/>
　　　忠臣<lb/>
秋日同文館飛章待報囘絲綸先日降鵷鷺忽朋來諸<lb/>
<pb n="KR4d0089_WYG_029-16a"/>
彥俱精鑒微生亦濫陪紛紛五千牘誰定冠倫魁<lb/>
　　　子文<lb/>
秋日同文館中官押入囘西風初雨去明月為人來藻<lb/>
鑑憑君許賡歌媿我陪相逢已忘寢坐見斗移魁<lb/>
　　　向<hi>案此人姓闕</hi>
秋日同文館英遊賜與囘搜才推藻鑑明試副招來玉<lb/>
麈聞餘論金樽喜屢陪歸鞍期早晩斗柄指天魁<lb/>
　　　輔<lb/>
<pb n="KR4d0089_WYG_029-16b"/>
同文秋已半簾幕燕初囘議論皆先覺衰遲媿後來文<lb/>
衡那敢與談柄且容陪誰掘豐城劔光芒徹斗魁<lb/>
　　　公麟<lb/>
秋日同文館凄風動九囘亂雲收暑去一雨送寒來猥<lb/>
與英躔接慙非藻鑒陪雍畿兹籲俊元祐看新魁<lb/>
　　　肇<lb/>
文書汗牛馬棟宇切昭囘剸玉君曾試吹竽我亦來鑒<lb/>
精眞有賴詩妙不容陪只憶歸山去霜畦斸芋魁<lb/>
<pb n="KR4d0089_WYG_029-17a"/>
　　　耒<lb/>
驄馬嘶將近天門報欲囘妻孥憐别久隣里問歸來左<lb/>
學徒仍在<hi>原注嘗官太學</hi>西城宴許陪腹毛何足問竒捷看渠<lb/>
魁<lb/>
　　聞愼思話舊隱用囘字韻<lb/>
　　　補之<lb/>
聞在豪塘隠松林日百囘當年鹿何徃異世鶴歸來未<lb/>
許茅齋並終期蠟屐陪丹留杉不死夜氣看星魁<hi>原注慎思</hi>
<pb n="KR4d0089_WYG_029-17b"/>
<hi>家臨湘豪塘晉陶淡隠此山嘗養一白鹿蓋乗鶴仙去藏丹於杉今大十餘抱矣</hi>
　　詩呈同院<lb/>
　　　忠臣<lb/>
秋日同文館論交手重㩦越秦常恨邈李杜豈堪齊尚<lb/>
喜新知語閒思舊句題千年勞夢想同直集英西<lb/>
　　　温益<lb/>
秋日同文館文編亦共攜升沈都莫問榮辱已能齊酒<lb/>
美何妨醉詩成强自題從容約歸日訪子省闈西<lb/>
<pb n="KR4d0089_WYG_029-18a"/>
　　慎思説家山之勝用其語得詩<lb/>
　　　肇<lb/>
江清石磊磊野曠竹修修此地有茅屋我行尋白鷗分<lb/>
留須物色來徃更風流相對黄塵夢詩成擁鼻謳<lb/>
　　　忠臣<lb/>
野橋隨岸架茅屋倚林修木落吟霜狖雲晴舞雪鷗山<lb/>
屏當戶列瀑布入溪流只合樵歌唱何因得蔡謳<lb/>
　<lb/>
<pb n="KR4d0089_WYG_029-18b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　柯山集巻二十九<lb/>
</p>
<p>
</p>
  </div>
<div>
<head>柯山集巻三十</head> <lb/>
    <p>
<pb n="KR4d0089_WYG_030-1a"/>
欽定四庫全書<lb/>
　柯山集巻三十<lb/>
　　　　　　　　　　　　　宋　張耒　撰<lb/>
　同文唱和詩<lb/>
　　初入試院<lb/>
　　　忠臣<lb/>
東門驄馬止行行被詔秋闈閲俊英三島隔雲天北極<lb/>
萬燈明路國西城人閒聊假詩書樂地逺還聞市井聲<lb/>
<pb n="KR4d0089_WYG_030-1b"/>
一夜涼風起閶闔月中應有桂枝生<lb/>
　　　孔武仲<lb/>
十載江湖萬里行偶來西館閲豪英雲龍九闕晨書詔<lb/>
燈火千門夜出城瀟灑庭除當月色稠重幕帟斷人聲<lb/>
年家兄弟今同舍曽見河南起賈生<hi>原注慎思被薦廣西先人為轉運判</hi>
<hi>官有詩餞行</hi>
　　　補之<lb/>
官局悠悠共此行來時庭菊未含英五更脱葉驚書几<lb/>
<pb n="KR4d0089_WYG_030-2a"/>
一夜寒砧滿禁城詩似涼風凄有興酒如清露浥無聲何<lb/>
時驄馬催歸去更看林端魄一生<lb/>
　　　耒<lb/>
莫歎怱怱襆被行賴逢數子美如英已看明月同為客<lb/>
應犯初寒復入城白日有書追睡思青燈無夢聴秋聲<lb/>
直無剔甲逍遙地幾日疑公太瘦生<lb/>
　　　子文<lb/>
跫然誰復喜斯行開豁拘懐賴俊英上國擢材初改轍<lb/>
<pb n="KR4d0089_WYG_030-2b"/>
衆心督戰亦乘城何時奏籍瞻霜簡且復安眠聴雨聲<lb/>
異日儻容休沐㑹未慙相約太癯生<lb/>
　　　公麟<lb/>
敕使書囊間隊行聚星深館粲諸英雲隨襟袖來蓬島<lb/>
香散房櫳宿化城振鷺充庭天有幕珊瑚入網海無聲<lb/>
範模一世尊先覺況此題評慰後生<lb/>
　　　倚<lb/>
承詔掄材敢倦行廣庭深鎖待羣英分埸自敵三千客<lb/>
<pb n="KR4d0089_WYG_030-3a"/>
决勝誰降七十城夜案尚聞塗巻筆曉星方聴讀書聲<lb/>
<hi>原注每早常聞无咎諸公讀書</hi>歸時還有黄花否已覺秋風滿袖生<lb/>
　　　幹<lb/>
江南嘗應檄書行多向西風拂露英薄暮解裝融祖寺<lb/>
<hi>原注去年八月檢潦嘗宿牛頭山祖堂寺法融禪師坐禪處也</hi>侵晨揮䇿楚王城<hi>原注在宣州東</hi>
<hi>前年歙州考試時曽過</hi>明蟾又見中秋色哀鴈仍聞半夜聲懷舊<lb/>
感新搔短髮歸時應有二毛生<lb/>
　　　南仲<lb/>
<pb n="KR4d0089_WYG_030-3b"/>
昭囘雲漢九天横冠帶祁祁盡俊英梁國有珠光照乘<lb/>
趙人懐璧價連城道山䆳處分羣彦文律持來考正聲<lb/>
秋晚定知誰入彀叔通還進魯諸生<lb/>
　　　肇<lb/>
千門鑰入斷人行禁漏稀㣲出邇英齊拜敕書期老伏<lb/>
竝驅騶馬出西城諠譁燈火看如夢闗鎖官曹祗寄聲<lb/>
聊付能詩破羈旅詩成冉冉又還生<lb/>
　　試院即事呈諸公<lb/>
<pb n="KR4d0089_WYG_030-4a"/>
　　　幹<lb/>
去家䇿馬上長河逆旅光隂忽忽過陳迹不堪追放浪<lb/>
新才仍復委搜羅雅談幸有青雲士佳句寕無白雪歌<lb/>
此興非憑吟笑遣未應能柰客愁何<lb/>
　　　武仲<lb/>
衡門咫尺限闗河此地平時匹馬過欲把塵埃補山岳<lb/>
寧辭羽翮置罝羅華堂翠帟供閒燕明月清風伴嘯歌<lb/>
擬寫秋容須筆力新詩句句似隂何<lb/>
<pb n="KR4d0089_WYG_030-4b"/>
　　　補之<lb/>
天街初月映天河拜敕東華走馬過解榻暫如龜遇木<lb/>
閉簾還似雉嬰羅倦依書册工催睡悶倚詩篇足當歌<lb/>
可待紛紛壓朱墨晝閒惟有飲亡何<lb/>
　　　耒<lb/>
天街落日馬鳴珂咫尺衡門不許過催去據鞍猶鶴望<lb/>
爭觀夾道已雲羅奏篇定有凌雲賦招隠今無扣角歌<lb/>
最苦清秋孤美睡通宵三問夜如何<lb/>
<pb n="KR4d0089_WYG_030-5a"/>
　　　子文<lb/>
高談初喜聴懸河未厭鄰房日夕過蝴蜨乍回塵外夢<lb/>
蜘蛛看結雨中羅銀袍校藝觀勍敵玉帳收功聴凱歌<lb/>
共是當年廷試客鎖闈今日合如何<lb/>
　　　公麟<lb/>
盍簪聞善若江河簾幕疎閒笑語過月照飛牋穿戸綺<lb/>
風生揮麈動衣羅己張英彀收三俊更賦離騷續九歌<lb/>
涼夜沈沈清不寐空庭無柰葉聲何<lb/>
<pb n="KR4d0089_WYG_030-5b"/>
　　　忠臣<lb/>
俊遊常恨邈山河邂逅文闈得屢過朱簿分明俱鼎立<lb/>
墨圖伻位看星羅人閒戸牖還相近朝得英材信可歌<lb/>
雙鑰重闗非不密只應無柰夢魂何<lb/>
　　　南仲<lb/>
重門鍵鑰阻山河顧有良朋不厭過唾落如珠傾巨斛<lb/>
袂揮成幕散輕羅慙分處士吹竽俸漫學東人掩鼻歌<lb/>
笑語哄堂俄又夜愁還奈我曹何<lb/>
<pb n="KR4d0089_WYG_030-6a"/>
　　　倚<lb/>
風生簾幕撼層波況值清秋一半過堂上簪裾方鷺集<lb/>
案間圖史已星羅東籬採菊朝嘗酒北里吹竽夜聴歌<lb/>
早晚奏名聞黼座望中無奈白雲何<lb/>
　　再呈慎思諸公兼以言懐<lb/>
　　　倚<lb/>
南忩寂若隠山阿時枉金門步見過談笑且看揮麈玉<lb/>
篇早寜惜灑牋羅已羞軒冕嬰身住更問功名撫劒歌<lb/>
<pb n="KR4d0089_WYG_030-6b"/>
賖得涼秋好風月不成吟醉奈愁何<lb/>
　　　忠臣<lb/>
秋闈深鎖覺愁多賴有英遊玉趾過日望高樓吟楚澤<lb/>
夢隨明月到湘羅<hi>原注湘羅予家所在</hi>南宫曽看揮華藻西館還<lb/>
來共笑歌六稔飛光如過隙人生誰奈老催何<hi>原注君平宣義</hi>
<hi>登科六年矣</hi>
試塲未動文書静宫舍相聫步履過千丈蒼波爭倚薄<lb/>
十圍便腹有森羅登臨已結騷人恨填委終翻勞者歌<lb/>
<pb n="KR4d0089_WYG_030-7a"/>
後夜中庭佳月色惟予不飲奈如何<lb/>
　　重九考罷試巻書呈同院諸公<lb/>
　　　忠臣<lb/>
題徧朱籤棟宇充燈忩長聴景陽鐘昏眵直要金篦刮<lb/>
黎瘦都如飯顆逢文律自隨星斗變月評應合士人從<lb/>
了無一事猶深鎖辜負東籬菊品濃<lb/>
　　　補之<lb/>
周行櫛比未應充薦廟方求古鼎鐘經眼乍愁千紙積<lb/>
<pb n="KR4d0089_WYG_030-7b"/>
解頣聊喜一言逢黄花庭檻時雖過白酒鄰槽願可從<lb/>
更促寄衣真似旅曉堂初怯露寒濃<lb/>
　　　南仲<lb/>
貢珍已選茂良充猶被拘縻類縳鍾渌酒强陪高館飲<lb/>
黄花不似故園逢棊枰苦戰挑燈坐蘚壁閒題捧硯從<lb/>
風葉滿庭秋索寞更籌向盡睡方濃<lb/>
　　　幹<lb/>
庭實方期國士充知音須辨鐸符鐘孔融愛客樽常滿<lb/>
<pb n="KR4d0089_WYG_030-8a"/>
摩詰思親節又逢烏養任真終自適雉媒傷性竟誰從<lb/>
開門預計無多日猶起清愁暮靄濃<lb/>
　　　忠臣<lb/>
屢見高文試澤官長年參校媿龍鍾懸黎待價由來久<lb/>
綠綺知音不易逢吉語乍聞隨鵲喜歸期專欲問龜從<lb/>
到家莫負如泥約光禄供醪味正濃<hi>原注予有詩與同舍云相期放朝後</hi>
<hi>連日醉如泥</hi>
　　肇<lb/>
<pb n="KR4d0089_WYG_030-8b"/>
清秋官舍酒瓶空滿袖黄花情所鍾忽聴數篇吟可老<lb/>
絶如開口笑難逢浮舟有底不歸去戲馬猶能限莫從<lb/>
江上鱸魚三尺許西風敲枕夢魂濃<lb/>
　　　耒<lb/>
回首登高行復冬後時只合歎龍鍾愁須白酒來酣戰<lb/>
詩為黄花弔不逢十日飛騰過眼疾萬籖甲乙定誰從<lb/>
共應淨掃氍毹榻深炷爐香午睡濃<hi>原注時去開院十日</hi>
　　　子文<lb/>
<pb n="KR4d0089_WYG_030-9a"/>
侵尋節物過秋風何處鈞天燕鼓鐘九日菊花聊一醉<lb/>
五湖佳士偶相逢挑燈欵語時供笑借紙聨詩且漫從<lb/>
待得出闈應放意百杯追逐興方濃<hi>原注慎思有如泥之約</hi>
　　　公麟<lb/>
籲俊天畿合辟雍媿將瓦釜綴黄鍾聴窮一一竽無濫<lb/>
撥徧磷磷玉似逢龜列春庭先壤奠龍飛天路得雲從<lb/>
吾曹莫念拘縈久求稱公朝慶賞濃<lb/>
鞅掌棲遲一畝宫慣聴更柝及晨鐘黄花慰眼祗爾許<lb/>
<pb n="KR4d0089_WYG_030-9b"/>
緑蟻于人亦漫逢幾日囊篇賡不逮一時庭步笑相從<lb/>
近來尋郤家山夢投枕和衣睡更濃<lb/>
　　夜聴无咎文潛對榻誦詩響應達旦欽服雄俊輒<lb/>
　　用九日詩韻奉貽<lb/>
　　　忠臣<lb/>
連牀交語響舂容激楚評騷徹曉鐘繞宅金絲神共應<lb/>
滿潭雷雨劒初逢信知自有江山助便欲長操几杖從<lb/>
俱是年家情不淺依蘭應許丐香濃<hi>原注先子與張丈職方晁丈都官同</hi>
<pb n="KR4d0089_WYG_030-10a"/>
<hi>年忠臣與應之同年兩家俱有事契</hi>
　　依韻奉酬慎思兄夜聴誦詩見詠之作<lb/>
　　　耒<lb/>
昔遇晁公淮水東士衡已聴語如鐘五車講學知無敵<lb/>
十載論文喜再逢古匣劒光疑鬼泣夜天虎嘯有風從<lb/>
許侯破的由來事<hi>原注三□皆屬晁子</hi>杜老裁詩曉墨濃<lb/>
　　與文潛誦詩達旦慎思有作次韻呈二公<lb/>
　　　補之<lb/>
<pb n="KR4d0089_WYG_030-10b"/>
神交千古聖賢中尚想銅山應洛鐘傾葢十年惟子舊<lb/>
知音一世更誰逢天如蟻磨駸駸旦談似繰車亹亹從<lb/>
鄰榻秋燈那不共擁衾<graphic n="KR1315" url="https://raw.githubusercontent.com/kanripo/KR-Gaiji/master/images/KR1315.png" mimeType="image/png"/>首興方濃<lb/>
　　次韻重九之作<lb/>
　　　倚<lb/>
英豪獻䇿廣庭中問辯紛紛似叩鐘名奏九重書密上<lb/>
士欣千載運親逢鶯鳴定獲喬林樂鳯舉應容衆羽從<lb/>
盛世文章由此變坐看風俗反醇濃<lb/>
<pb n="KR4d0089_WYG_030-11a"/>
昔年此日故園東爛醉牛山到暮鐘<hi>原注牛山在臨淄城東二十餘里</hi>
已往光隂那再得如今羈旅又重逢淵明把菊情雖厚<lb/>
子美登臺願莫從<hi>原注杜甫九日詩云抱病起登江上臺</hi>且看羣書攲枕<lb/>
臥病多仍負酒杯濃<lb/>
　　次韻慎思貽二公誦詩<lb/>
　　　肇<lb/>
臥聴高齋落葉風清詩交詠想晨鐘故人厚意論千載<lb/>
正始遺音僅一逢膠膝初期在俄頃雲龍莫恨不相從<lb/>
<pb n="KR4d0089_WYG_030-11b"/>
芸房深鎖秋香冷鬱鬱葱葱佳氣濃<lb/>
　　　耒<lb/>
西城永夜靈鼉鼓北寺五更青石鐘九牧何時官事了<lb/>
三英聊喜故人逢<hi>原注屬同舍鄧晁蔡三公</hi>甲庚定處君無讓蹀躞<lb/>
歸時我請從欲郤睡魔通夕語明忩茗粥不辭濃<lb/>
　　八弟預薦慎思兄以詩為慶復次韻并寄八弟<lb/>
　　　補之<lb/>
吾弟平生辛苦同匹雛志舉百鈞鐘自慙操瑟向不斥<lb/>
<pb n="KR4d0089_WYG_030-12a"/>
勸使力田終有逢青眼故人欣捷報白頭老母喜占從<lb/>
書林儻預西城集釂子酣酣杏正濃<lb/>
　　九日考試罷聞无咎天啓二弟薦名因用前韻以<lb/>
　　抒同慶之懷<lb/>
　　　忠臣<lb/>
朱黑沈迷萬巻中斗筲那得變千鍾風流不似臺南戯<lb/>
牢落正如江上逢閣筆文書聊撥棄到家車馬數過從<lb/>
阿連已預甘泉奏歸拜萱堂喜更濃<lb/>
<pb n="KR4d0089_WYG_030-12b"/>
　　慎思兄别墅在長沙白鶴山晉陶淡舊居事見本<lb/>
　　傳今其居有大杉可十數圍蕃茂特異世傳淡藏<lb/>
　　丹其中用前韻謹賦<lb/>
　　　耒<lb/>
千年騎鶴老仙翁固是山川秀氣鍾桃洞自宜無客到<lb/>
吳門應合有人逢巖前舊隠孤杉老壺裏真遊白鹿從<lb/>
近有蓬萊讀書客卜居偶占翠嵐濃<lb/>
　　家弟别試預薦特䝉慎思學士贈詩致慶感荷不<lb/>
<pb n="KR4d0089_WYG_030-13a"/>
　　已次韻酬謝<lb/>
　　　肇<lb/>
我家書冊代耕農尚祝甌窶畝一鍾再築金臺端不昧<lb/>
高懸水鏡亦難逢親闈動喜欣欣色士論推公趯趯從<lb/>
好在黄花歸薦壽秋堂歡笑變春濃<lb/>
　　同舍問及故山景物用鍾字韻賦詩以答<lb/>
　　　忠臣<lb/>
吾廬高對玉池峯日聴諸天奏鼓鐘海外鶴歸青嶂覺<lb/>
<pb n="KR4d0089_WYG_030-13b"/>
洞中花落碧溪逢翻經夜對高禪講採藥晨邀老圃從<lb/>
説與羣仙如畫出紛然歸思亂雲濃<lb/>
　　　肇<lb/>
白鹿真人欻御風青杉手種大如鐘還丹未化神應護<lb/>
道骨相期子合逢萬里且看騰踏去一樽聊喜笑言從<lb/>
攢峯列壑休南望曉榻秋隂分外濃<lb/>
　　　補之<lb/>
玉泉飛落白雲峯散入山田畝十鍾鄧子結盧真世外<lb/>
<pb n="KR4d0089_WYG_030-14a"/>
陶公脱屣更誰逢鶯啼春竹風烟近龍起秋堂雨雹從<lb/>
誰使山人空蕙帳蓬萊金殿興方濃<lb/>
　　　輔<lb/>
洞庭湖外白雲峯醉臥虛堂聴曉鐘㵎草巖花無日歇<lb/>
仙人玉女有時逢脂車石路君能去蠟屐秋風我願從<lb/>
欲藉神方變華髮黄精苗盛菊香濃<lb/>
　　　幹<lb/>
烟霞曽是踏諸峯翻作清歌笑玉鐘幾代孫經桃塢隔<lb/>
<pb n="KR4d0089_WYG_030-14b"/>
千年壇憶華山逢美才方赴鳴騶召逸興何由税駕從我<lb/>
亦江鄉成阻闊西風歸意浩然濃<lb/>
　　　倚<lb/>
先生家住翠㣲峯萬巻詩書酒一鍾壁挂葛巾無客到<lb/>
雲藏古洞有仙逢溪邊晚釣呼鷗伴花底春吟引鶴從<lb/>
只恐舊山歸未得帝恩朝夕露濃濃<lb/>
　　　南仲<lb/>
草廬高臥對千峯白眼誰能顧萬鍾側席不因天子詔<lb/>
<pb n="KR4d0089_WYG_030-15a"/>
藏詩未許世人逢他年社稷勳如立歸老烟霞志㑹從<lb/>
五柳一松應好在月明空自結隂濃<lb/>
　　感興復用鐘字韻呈同舍<lb/>
　　　忠臣<lb/>
五年湘水聴霜楓長樂初聞此夜鐘遼鶴亦知華表在<lb/>
仙棊猶許爛柯逢蓬山道藏聊為戲石室真遊久欲從<lb/>
便擬作歌招隱去人間得意不須濃<lb/>
　　慎思屢以佳篇見貽且俾屬和而衰老困于强<lb/>
<pb n="KR4d0089_WYG_030-15b"/>
　　敵輒為詩以謝之兼簡无咎文潛天啓<lb/>
　　　輔<lb/>
鄧侯清骨如冰瘦少日文章苦用心賦罷吹嘘因狗監<lb/>
詩成傳誦到雞林陽春白雪無凡曲流水高山有至音<lb/>
更唱自存三益友老來衰病廢長吟<lb/>
　　漫興成章屢䝉子方寵和更辱贈句輒用奉酬<lb/>
　　　忠臣<lb/>
聲名詞藻競駸駸不負平生許與心鳴鳯自須諧玉磬<lb/>
<pb n="KR4d0089_WYG_030-16a"/>
野麋祗合戀雲林清新每喜羊何和冥默初聞雅頌音<lb/>
不是南冠厭拘縶楚人元愛楚風吟<lb/>
　　　肇<lb/>
曹公長劒一杯酒鄧子孤雲萬里心神駿莫辭觀馬廏<lb/>
深沈久合寄書林禮闈聨事幾三月詞客悲秋共一音<lb/>
獨有何郎詩思苦空階點滴伴清吟<lb/>
　　奉報子方佳句<lb/>
　　　補之<lb/>
<pb n="KR4d0089_WYG_030-16b"/>
曹子金門等陸沈壯年裘馬四方心檄傳白羽從沙井<lb/>
詩冩紅巾徧武林兵甲胷中無敵國<hi>原注崔浩不能彎弓持矛胷中所懐</hi>
<hi>踰于甲兵</hi>絲桐世外有知音相逢不飲何為者祗作寒㕔擁<lb/>
鼻吟<lb/>
　　寄次張弟<lb/>
　　　忠臣<lb/>
猫頭竹葉細檀欒新筍如椽日滿盤寄語兒童莫多取<lb/>
來春從上萬餘竿<lb/>
<pb n="KR4d0089_WYG_030-17a"/>
　　　肇<lb/>
南山千畝龍蛇窟半夜春雷起屈盤欲釣六鰲滄海去<lb/>
為畱春筍作長竿<lb/>
　　嘲无咎夜起明燈聴慎思誦詩<lb/>
　　　耒<lb/>
翠屏香暖秋眠穏霜冷寳匳金錯刀誰信苦吟無睡客<lb/>
挑燈起聴楚人騷<lb/>
　　和文潛嘲无咎夜起明燈聴予誦詩<lb/>
<pb n="KR4d0089_WYG_030-17b"/>
　　　忠臣<lb/>
參横月轉與天高歸士飛心憶大刀故作楚吟排滯思<lb/>
吟成風葉更蕭騷<lb/>
　　　輔<lb/>
秋風落盡千林葉恰似并州快翦刀香冷洞房歸未得<lb/>
一忩明月讀離騷<lb/>
　　奉答文潛戲贈<lb/>
　　　補之<lb/>
<pb n="KR4d0089_WYG_030-18a"/>
倦遊年少憶安巢歸夢嘗慙斷織刀<hi>原注引樂羊子妻何氏斷織事</hi>
老去周顒雖有婦黄經對几夜騷騷<lb/>
　　　肇<lb/>
鄧子詞鋒魯孟勞刜鐘剸玉盡鉛刀風流陶謝枝梧困<lb/>
擊節期君僕命騷<lb/>
　　　忠臣<lb/>
拚老攻詩恨不高苦心錯玉與礱刀正如天禄秋風夜<lb/>
剔盡寒燈著廣騷<lb/>
<pb n="KR4d0089_WYG_030-18b"/>
　　再謝周顒之句<lb/>
　　　耒<lb/>
烟飛小玉吳王國柳暗朱樓鐵甕城見説周顒經案外<lb/>
亦聞荀粲并牀聲<lb/>
　　　忠<lb/>
眼看秋鴈歌汾水心到陽闗唱渭城郤被維摩居士笑<lb/>
海潮音作斷腸聲<lb/>
　　　補之<lb/>
<pb n="KR4d0089_WYG_030-19a"/>
秋月照歌淮上舫春花引醉福昌城何如閶闔門西北<lb/>
臥聴秋風枕畔聲<lb/>
　　小詩戲无咎<lb/>
　　　肇<lb/>
吳山楚水未忘懐暮雨朝雲恨已乖縱免摩伽能毁戒<lb/>
未妨澤室㑹于齋<lb/>
　　　補之<lb/>
文書盈几法筵埋香火秋來願稍乖得似鹿門攜手去<lb/>
<pb n="KR4d0089_WYG_030-19b"/>
定隨繡佛鎮長齋<lb/>
　　己未春與伯時校試南宫同年被命者六人今兹<lb/>
　　西館惟同伯時一人而已因書奉呈<lb/>
　　　忠臣<lb/>
十載京師五校文竝遊多已據通津再來更鎖城西館<lb/>
點檢同年只一人<lb/>
　　　公麟<lb/>
憶鎖南宫㑹友文天梯相躡看雲津白頭笑我成今日<lb/>
<pb n="KR4d0089_WYG_030-20a"/>
青眼逢君尚昔人<lb/>
　　中秋月<lb/>
　　　忠臣<lb/>
寂寥無聲月停午蟾蜍通津墮清露明星爛爛今何稀<lb/>
美人熒熒隔烟霧<lb/>
　　　補之<lb/>
秋風吹空鴈旁午長天無雲月呈露為須清曉照清樽<lb/>
莫遣中宵生薄霧<lb/>
<pb n="KR4d0089_WYG_030-20b"/>
　　　輔<lb/>
空谷秋寒同子午白月紛紛洗清露遙想燈花結夜愁<lb/>
鬱金斗帳香如霧<lb/>
　　與文潛无咎對榻夜話達旦<lb/>
　　　忠臣<lb/>
書忩燈火夜深明忩外蕭蕭雨葉聲對榻不眠談往<lb/>
事紞如五鼓過嚴城<lb/>
　　　耒<lb/>
<pb n="KR4d0089_WYG_030-21a"/>
燈花昨夜已分明更聴朝簷喜鵲聲明日朱門閉空館<lb/>
秋風駿馬大梁城<lb/>
　　　補之<lb/>
疎林小雨月籠明商頌琅琅夜半聲鄧子弓强殊未發<lb/>
欲馳桑本犯堅城<lb/>
　　　肇<lb/>
窮秋天氣少晴明雨葉風忩夜夜聲應為幽人聴未足<lb/>
不教驄馬出重城<hi>原注時已奏號而御史不至遂畱一夕</hi>
<pb n="KR4d0089_WYG_030-21b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　柯山集巻三十<lb/>
</p>
<p>
</p>
  </div>
<div>
<head>柯山集巻三十一</head> <lb/>
    <p>
<pb n="KR4d0089_WYG_031-1a"/>
欽定四庫全書<lb/>
　柯山集巻三十一<lb/>
　　　　　　　　　　　　　宋　張耒　撰<lb/>
　表状<lb/>
　　進大禮慶成賦表<lb/>
臣伏見皇帝陛下即位以來事天治民䖍恭豈弟光被<lb/>
四表格于上下雖太母保宥一遵聖訓而仁厚之誠不<lb/>
言而孚乃者肇見天地實陛下即位之初郊内自臣工<lb/>
<pb n="KR4d0089_WYG_031-1b"/>
外逹海宇于以觀神人感格之際占信順獲助之騐前<lb/>
祀二日隂霰暮集俄而氛祲廓清星月明潤将事之夜<lb/>
風伏不興景氣晏濕圓穹清明神祗來格于是乎在凡<lb/>
執事在列之臣與夫侍御奔走之𨽻喜動乎容和見乎<lb/>
聲記曰福者備也備者百順之名也天既順之備孰甚<lb/>
焉帝之來格見于天時祭之受福見于人情臣幸執筆<lb/>
待罪太史實奉祝册天威咫尺親見齋荘粹穆之容陟<lb/>
降拜俯誠敬兼盡臣竊喜太平之必至多祥之必集四<lb/>
<pb n="KR4d0089_WYG_031-2a"/>
方之民受福不疑姦宄作慝不禁而息謹撰成大禮慶<lb/>
成賦一篇随状上進雖不足以追配甘泉河東之廣大<lb/>
盛麗然犬馬之愚庶以自竭伏惟清閒之燕畧佇覽觀<lb/>
干犯宸嚴無任激切<lb/>
　　代文潞公辭免明堂陪位表<lb/>
合宫備禮方蕆事于季秋列位侍祠尚不遺于故老仰<lb/>
恩榮之優異循衰瘵以戰兢伏惟太皇太后陛下聰明<lb/>
自天博厚載物左右景命已大濟于艱難保佑神孫既<lb/>
<pb n="KR4d0089_WYG_031-2b"/>
聿躋于齊聖邦家康靖邪正昭明頌德告功既對天而<lb/>
不怍隆禮備樂念報本之惟時當魚麗之時而物既盛<lb/>
多由思齊之聖而神無恫怨擁絶禧于二聖肆大賚于<lb/>
萬方曠古上儀于今盛典臣乆辭屏著退伏里閭覩聲<lb/>
名于垂盡之年受德澤于維新之政顧餘齡之已幸矧<lb/>
召節之見臨是宜䇿勵造朝齋明就列而衰朽之質登<lb/>
降畏失容之誅疾病之餘朝夕有負薪之懼與其失周<lb/>
士在朝之敬不若同堯民擊壤而歌文物莫瞻夢有鈞<lb/>
<pb n="KR4d0089_WYG_031-3a"/>
天之想精神未巳心為魏闕之逰<lb/>
　　代文潞公辭免明堂加恩表<lb/>
禮行郊廟方推報本之仁燕及臣鄰皆獲増封之錫恩<lb/>
雖縁于有慶賞亦惡夫無名惟是衰殘尤為冐昩伏念<lb/>
臣朴忠一意際㑹四朝超踰等夷出入将相洎老休于<lb/>
鄉社已位極于師垣何期垂白之餘復相繼明之運空<lb/>
心半朽乆自分于不彫十里已疲冀時資于辨道而歲<lb/>
月逝矣補報缺然惟知愧懼之無容夫何恩禮之加厚<lb/>
<pb n="KR4d0089_WYG_031-3b"/>
肆時大享兹謂上儀方天子致齋荘之嚴而老臣私宿<lb/>
衛之逸雖聖朝尚齒惟所便安而寵數非常更為憂懼<lb/>
已足矜榮於在位豈當同衆以䟽恩伏望皇帝陛下時<lb/>
軫睿慈俯廻神鑒必欲寛殘年之隕越莫如裁今日之<lb/>
寵光耄已及之雖終知其無補天其或者尚假息于餘<lb/>
齡願正已行庶無太甚<lb/>
　　第二表<lb/>
加地無名方抱戰兢而莫處稽天未答蓋縁誠確之罔<lb/>
<pb n="KR4d0089_WYG_031-4a"/>
孚盡而腹心再干旒扆臣聞亊君盡禮而臣獨無趨拜<lb/>
之勤陳力就列而臣久渉衰殘之境兩無一可雖聖主<lb/>
曲為之優容日加三思顧國士如何而稱報惟有稍裁<lb/>
其寵數庶幾未即于顛隮而恩禮増繁光華㳫至既紓<lb/>
勤于齋祭又申錫其土田髙巳近危将必憂于隕越折<lb/>
而致覆亦何益于生成伏望皇帝陛下垂德乾坤收恩<lb/>
雨露賞行四海當酬可勸之功職備上公豈憂不及之<lb/>
禄實思危于居位非受爵以茍辭<lb/>
<pb n="KR4d0089_WYG_031-4b"/>
　　謝得請表<lb/>
不能與祭自憐衰老之無堪罔俾造朝更佩恩榮之從<lb/>
欲内循安便未免驚慚伏惟皇帝陛下龍徳光亨天仁<lb/>
覆露牲玉備物允若神人之和同禮樂在廷肅然祖考<lb/>
之來格祭則受福天且弗違臣猥以殘年莫瞻盛事雖<lb/>
行不俟駕在常禮而有誅而老弗及齋知異恩之獨厚<lb/>
苐想光華于天漢竊同歡忭于里閭<lb/>
　　代張文定辭免明堂陪位表<lb/>
<pb n="KR4d0089_WYG_031-5a"/>
明德惟馨方格神于盛禮相予肆祀俄賜召于老臣衰<lb/>
朽知榮兢惶靡措伏惟皇帝陛下嗣隆聖統躬致太平<lb/>
翼翼文王之小心烝烝虞舜之大孝季秋順序方萬物<lb/>
之盛多四方和來加多士之奔走祗見列聖裒對昊穹<lb/>
敞布政之法宫大明禮樂受丕天之景貺均被邇遐喜<lb/>
交神人慶浹夷夏凡執事豆籩之末或觀光輿𨽻之間<lb/>
足為至榮可以無恨而况臣猥以屏退尚叨記存温詔<lb/>
在門外庭有位固願聞舜韶而率舞瞻堯日以傾心而<lb/>
<pb n="KR4d0089_WYG_031-5b"/>
遲暮之餘衰疲且乆筋力已消于疾病纔冀盡年踈野<lb/>
乆放于田閭不足為禮當千載之接統自滯周南奉半<lb/>
夜之受釐莫趨宣室無階䇿勵惟劇飛馳<lb/>
　　謝太皇太后表<lb/>
稽留君命敢求免于刑誅恵養老臣不使勞其筋力仰<lb/>
睿私之從欲撫衰志以知榮伏惟太皇太后陛下厚德<lb/>
無疆至仁在上神孫臨祭知保宥之聖功多士充庭見<lb/>
肅雍之盛德恩及草木喜同天人臣幸以餘齡獲逢盛<lb/>
<pb n="KR4d0089_WYG_031-6a"/>
典雖籩豆駿奔之事徒有心哉而禮樂大備之時為後<lb/>
死者豈其偶爾尚足矜榮<lb/>
　　代范相讓官表<lb/>
不俟駕行既已馳驅而至疇若予采復膺考慎之求在<lb/>
明主圖舊之意則深于愚臣陳力之義則過伏以二聖<lb/>
求治歴年于兹忠厚之澤足以傳之無窮仁孝之誠固<lb/>
已格于上帝守此成憲底于太平加以左右輔弼之臣<lb/>
盡極老臣俊乂之選何圖次輔之虚位乃復召臣于守<lb/>
<pb n="KR4d0089_WYG_031-6b"/>
藩兹蓋伏遇皇帝陛下廣度兼收至明洞照察其疲駑<lb/>
之不逮出于悃愊之無他意其先之教忠恐或老而更<lb/>
事責以來效用之不疑上副眷求敢愛竭盡而臣伏自<lb/>
深念固非飾辭形骸已衰心力随耗雖輔相重任不欲<lb/>
舎其舊而新圖然衰疾交攻豈期老将至而耄及雖至<lb/>
仁之曲被顧公議之謂何豈無巖穴待招之賢朝廷委<lb/>
質之彦與之圖國足以格天而臣已試之效可知将老<lb/>
之誠彌切不能就列辭敢避于再三因是得人功猶期<lb/>
<pb n="KR4d0089_WYG_031-7a"/>
于萬一<lb/>
　　謝宣賜厯日表<lb/>
在昔哲王德暨鳥獸魚鼈肆時治古厯象日月星辰既<lb/>
推歩以授人時又協正以觀候度惟盛朝之稽古蓋列<lb/>
聖之在民伏惟皇帝陛下聰明憲天仁厚愛物順帝之<lb/>
則既先後而不違使民以時無困窮之失所顧兹寒暑<lb/>
之節實惟衣食之原以臣職在承流恩叨頒朔敢不推<lb/>
風化之有本躬勸農耕顧畎畆之無知孰原帝力<lb/>
<pb n="KR4d0089_WYG_031-7b"/>
　　謝欽恤刑表<lb/>
歲舉舊章雖謹有司之職詔頒列郡實皆天子之恩恭<lb/>
以聖人之于物蓋本好生哲王之用刑初非獲巳方天<lb/>
時之炎燠憫囹圄之係纍渙發德音䘏及民隐伏惟皇<lb/>
帝陛下哀矜庶獄明慎用刑内修百度以肅權綱外推<lb/>
至仁以恵黎庶下念狴牢桎梏之苦必使飲食沐浴以<lb/>
時君恩及斯民命何有臣職當賦政責在承流雖未能<lb/>
禆聖代之措刑必使無訟而竊慕古人之為獄自以不<lb/>
<pb n="KR4d0089_WYG_031-8a"/>
寃<lb/>
　　謝明堂赦書表<lb/>
伏以宗祀于明堂既盡寅恭之志大賚于四海徧覃在<lb/>
宥之仁凡出照臨悉周恵澤恭惟皇帝陛下堯仁若日<lb/>
舜孝格天法度修明既聿追于先烈號令寛厚已深結<lb/>
于民心肆明大享于合宫是謂嚴親之盛節禮成有慶<lb/>
既賚予于善人德及無疆将陳常于時夏興哀多罪囹<lb/>
圄渙然一空頒錫六師忠勇為之十倍丕冒出日罔不<lb/>
<pb n="KR4d0089_WYG_031-8b"/>
嚮風洪惟盛朝集此熈事臣職司牧養責在承宣敢不<lb/>
撫陛下可封之民鎮以無事布陛下維新之恵期在措<lb/>
刑<lb/>
　　黄州謝到任表<lb/>
准告罷管勾明道宫落職添差監黄州酒税礬務者臣<lb/>
已于今年三月到任管勾訖㐲以矜其多病禄之仙聖<lb/>
之祠誅其積愆斥之管榷之任雷霆既震螻蟻曷逃罪<lb/>
大責輕感深涕隕伏念臣粗親翰墨篤好文詞曽未窺<lb/>
<pb n="KR4d0089_WYG_031-9a"/>
其藩牆妄見稱於流軰漫䝉寵禄頗躐等夷乆讎中秘<lb/>
之逸書與記漢家之故事入侍帷幄曽未歲時而疾病<lb/>
侵凌精神疲耗一辭螭陛兩換虎符蔑聞報政之能徒<lb/>
幸養疴之便投閒置散于分為宜號寒啼饑其窮已甚<lb/>
方大明于淑慝固無逭于誅夷惟是齊安近在淮右雖<lb/>
薄加于黜削乃猶即夫便安非大明之燭幽顧微生之<lb/>
何恃兹蓋伏遇皇帝陛下至仁溥及盛德好生謂刑以<lb/>
止邪用之初非獲已而罪非極惡議之必傅惟輕遂致<lb/>
<pb n="KR4d0089_WYG_031-9b"/>
夙愆猶逃大戮臣敢不改心思過擇地圖新駑馬已疲<lb/>
乆息鏘鸞之望秋葵未隕常傾向日之心茍一介之有<lb/>
施終九死而無悔<lb/>
　　黄州安置謝表<lb/>
准告責授房州别駕黄州安置臣已于九月初三日到<lb/>
黄州公參訖率情而動蓋縁不學之愚議罪惟輕上頼<lb/>
好生之德伏念臣僻迂陋學庸𤨏散材頃守汝隂實名<lb/>
長吏不能明義以自立乃敢狥私而致哀迹渉背公事<lb/>
<pb n="KR4d0089_WYG_031-10a"/>
非攷古果不逃于正論猶竊逭于嚴誅尚畀散官更居<lb/>
善地兹蓋伏遇皇帝陛下聰明洞照博厚有容論罪必<lb/>
原其情用法每加之恕故令螻螘少緩雷霆臣敢不祗<lb/>
服上仁深思往咎禔身以敬學禮必明從多士以立朝<lb/>
莫諧素願問老農而學稼誓畢餘生<lb/>
　　辭免起居舎人状<lb/>
竊以言動之職最近清光儒學之臣以為榮選臣孤貧<lb/>
晩進駑散薄材擢自選人寘之太學復天禄石渠之職<lb/>
<pb n="KR4d0089_WYG_031-10b"/>
首預選掄紬金匱玉版之書兩領著作功能蔑有屏退<lb/>
所甘加以冐昧史官頗糜歲月論次故事徒事簡編何<lb/>
有賢勞遽叨奨擢浸階華近入侍禁嚴内循弱質之易<lb/>
摇實懼多言之可畏敢傾誠懇祈止誤恩免速顛隮更<lb/>
累樂育<lb/>
　　任起居舎人乞郡状<lb/>
右臣准尚書省劄子以臣乞知潁陜徐潤州一次奉聖<lb/>
㫖不允所乞者臣伏以君父之命當即奉承尚敢煩言<lb/>
<pb n="KR4d0089_WYG_031-11a"/>
罪當萬死臣秉筆史館入侍禁嚴漸階寵榮固願冐昧<lb/>
然親近清光而衰瘵敗其支體論次舊聞而疾苦耗其<lb/>
心精常懼尸官安能稱職義當自列敢避重誅伏念臣<lb/>
自患風痺今已五年雖粗支持而去年冬末因患瘡疹<lb/>
毒氣流注支節脚膝痛痺甚則屈弱乗騎拜伏動憂顛<lb/>
仆力加調養或可完安失今不治必成沉痼聖君在上<lb/>
仁愛兼容臣下得以言情卑賤亦思從欲伏乞除臣知<lb/>
潁陜徐潤州一次庻得少就優便専意藥物民社可以<lb/>
<pb n="KR4d0089_WYG_031-11b"/>
竭力俸廩足以紓貧猶冀疲駑復備鞭䇿<lb/>
　册文<lb/>
　　皇太后諡册文<lb/>
維年月日孝子嗣皇帝臣某再拜稽首言曰竊惟詩人<lb/>
推本周文王之功德曰文王初載天作之合自古帝王<lb/>
之興必有聖母以助内治以施隂教表裏協濟王功以<lb/>
隆而能同享太平之福嗚呼非天眷命于有邦其何以<lb/>
臻此惟我烈考聰明睿聖緝熈五聖之遺緒興起萬世<lb/>
<pb n="KR4d0089_WYG_031-12a"/>
之長利惟我聖母應期挺生粤自潜邸作配宸極肅正<lb/>
中闈敦睦九族法度形于燕閒恩恵逮于微眇俾我烈<lb/>
考之德孚于朝廷丕冐海隅惟末小子㓜被撫育顧復<lb/>
之恩長受教誨勸導之益延入翼室用端命于上天方<lb/>
圖内承東朝之訓外竭四海之養而否德薄祐天降罰<lb/>
于我家亟奪我聖母煢煢在疚日月于邁有司稽古将<lb/>
節恵以易名惟小子曷足以仰窺淵懿敢祗述所知以<lb/>
詔後世大行皇太后徽柔肅雍恭儉慈愛實我咸平相<lb/>
<pb n="KR4d0089_WYG_031-12b"/>
臣丈簡之曽孫惟時文簡輔我真祖勤勞在官垂裕乃<lb/>
後是産淑哲與聖俱興志在女工婦道已茂正位乎内<lb/>
三十餘年夙夜儆戒靡有違德慈聖宣仁兩姑並尊承<lb/>
顔二宫孝恭烝烝元符之末國統弗嗣相臣異心大計<lb/>
杌隉中外震懼寒心拱手惟聖母稽謀神祗憲章典禮<lb/>
力授眇躬大統以定惟平日退托潛德弗耀而任大投<lb/>
艱克有餘裕片言析理凶狡震服所謂坤至柔而動也<lb/>
剛雷聲而淵黙者歟惟宗社有奉神人有依實自我聖<lb/>
<pb n="KR4d0089_WYG_031-13a"/>
母祗率故事恭請同政至於再三勉與聴斷蕩宥多辟<lb/>
滛滯昭蘓决去䝉蔽人材咸叙華夏蠻貊戴白垂髫聞<lb/>
風歡呼喜氣横流休功羙利申固景命亦惟我聖母而<lb/>
乃夙夜兢兢克自抑畏視事不臨于便坐私諱不及于<lb/>
外庭不敢自同先后而復逺鑒前古期以泰陵袝廟退<lb/>
處房闥既又慊懼亟降璽書曽未及期已復明辟友愛<lb/>
二弟恩䘏篤至而憂其挾貴諸外不許宫室器服無所<lb/>
增廢不為浮麗可喜之觀嗚呼為天下之母而躬賢哲<lb/>
<pb n="KR4d0089_WYG_031-13b"/>
難能之節當太平盛世而謹古今易忽之戒可謂明哲<lb/>
絶德鮮儷矣卜宅爰從因山既藏是用咨于卿士受命<lb/>
祖宗惟道大不可形以名言德厚不可盡以稱謂謹稽<lb/>
四諡之法畧舉衆善之端以慰臣民以示子孫謹遣攝<lb/>
太尉具官臣某奉玉册玉寳上尊諡曰欽聖憲肅皇后<lb/>
恭惟神靈在天休聞在下光于宗社表于有宋億載萬<lb/>
世與國無極嗚呼哀哉謹言<lb/>
　柯山集巻三十一<lb/>
</p>
<p>
</p>
  </div>
<div>
<head>柯山集巻三十二</head> <lb/>
    <p>
<pb n="KR4d0089_WYG_032-1a"/>
欽定四庫全書<lb/>
　柯山集巻三十二<lb/>
　　　　　　　　　　　　　宋　張耒　撰<lb/>
　論<lb/>
　　論法上<lb/>
古之善為天下者不患法不立而患不能為法不患法<lb/>
不足而患法密而不勝舉然則天下之治亂不係法之<lb/>
存亡歟夫亦有推本而後知其至也夫法之所生不生<lb/>
<pb n="KR4d0089_WYG_032-1b"/>
于無事事起而不可理則法從而經之事日益多法日<lb/>
益周事日益新政日益工並起而相制則不勝者受其<lb/>
患故法不勝事則天下之亂紛然而起故治天下者非<lb/>
無法之尚也為其無事之可貴也非法備之可制也為<lb/>
其事變之可慮也昔者三代之治不若堯舜商周之治<lb/>
不如夏后孔子曰後世有作者虞帝不可及已又曰虞<lb/>
夏之道寡怨于民商周之道不勝其弊堯舜之禮比于<lb/>
夏后之時則畧矣商周之禮比于夏后之時則備矣夫<lb/>
<pb n="KR4d0089_WYG_032-2a"/>
四代之治否豈禮不具之罪哉制度日多淳粹日衰矣<lb/>
天下之勢譬如人之一身夫世之人有不畏寒暑不治<lb/>
藥石恣口之所食肆體之所安夫如是者問其年必壯<lb/>
者也深居奥處愛養備至藥石百物毒烈並進而炙艾<lb/>
鍼砭遍體而無遺問其年則必老者也夫虞夏之道壯<lb/>
者也其不治可為也其不足可補也壯者之疾易治也<lb/>
其成質未虧而可以有為也商周之道老者也其不治<lb/>
難為也以其嘗治之而不信故也其不足難補也以其<lb/>
<pb n="KR4d0089_WYG_032-2b"/>
嘗補之而不滿故也以彼之疾方來而吾之術己窮彼<lb/>
之變朱休而待之道巳盡如是則死繼之矣嗟夫天下<lb/>
之不願取辦于法也如此而世之君子撫事制變而尤<lb/>
法之不足豈不悲哉夫法度之弊起于徳不足而求勝<lb/>
其民而敗于啟民之邪心而多怨夏之繼舜也豈不知<lb/>
舜之為不可及也商周之繼夏也豈不知弊之將不勝<lb/>
也然而明見其弊而為不巳何也豈其世變日繁而徳<lb/>
有所不足故耶徳不足以還民之初熟視其亂而莫之<lb/>
<pb n="KR4d0089_WYG_032-3a"/>
禁則將以智加之故曰法起于徳不足而求勝其民夫<lb/>
上以智勝其下則下亦以智勝其上不絡馬首則毁御<lb/>
竊轡之馬終身而不知不立門户則穿窬竊發之盗終<lb/>
身而不為法之于民常制其一而開其一制之者易見<lb/>
而開之者難防上下以智相勝而姦邪詭偽不可勝究<lb/>
故天下之人始忘其歡欣戴君之心而有怨怒忌上之<lb/>
仇故曰敗于啟民之邪心而多怨嗚呼夏之後為商商<lb/>
之後為周三代之變未甚相沿也其治亂之迹未甚相<lb/>
<pb n="KR4d0089_WYG_032-3b"/>
逺也周亡而為秦天下大亂三王之治掃滅而無餘治<lb/>
世之迹卒不能復先王之絲毫而三代之俗遂以不見<lb/>
于後世何也夫法未極則俗之變未足夏商之法嘗若<lb/>
極矣然民未大厭也民有未厭之心則其淳氣美質猶<lb/>
有存者周之法詳矣不可以復加其俗之變己窮而民<lb/>
之姦心邪態靡不畢出其智備其質盡其惡足其美殫<lb/>
故周之亡而不可復為矣此聖人所以深悲之而曰周<lb/>
人之末瀆神而賞爵刑罰窮矣此後所以為秦也歟<lb/>
<pb n="KR4d0089_WYG_032-4a"/>
　　論法下<lb/>
古之有天下者必得于紛争放亂之後夫人之情出于<lb/>
亂亡之後則其情苦而思安夫惟其情苦而思安故其<lb/>
事簡而易敎天下有易教之俗則上無難立之法故有<lb/>
國家者其初世常綏静而易治安平之日乆而民之侈<lb/>
心生嗜欲之動無窮而罪過繁故居其上者乃始日夜<lb/>
補完其缺敗而調伏其倔强曲為之防多為之制法度<lb/>
繁興刑政畢舉文勝而質不足名美而實不稱故大抵<lb/>
<pb n="KR4d0089_WYG_032-4b"/>
有國者中世以後天下之事常多而國家之觀益美生<lb/>
民之過日滋而有司之文加備而世之惑者以為能完<lb/>
上世之不足而務求前人之所未成以為成功而不知<lb/>
其不若使上世之質未散而前人之樸常在也天下之<lb/>
物其勢相激而後變生焉觀美者實之所由亡文備者<lb/>
偽之所自起盖嘗以漢之事考之高祖取天下于秦民<lb/>
出于百戰夷傷之餘父子弟兄僅相保聚以安其生故<lb/>
其氣帖然静愿而少事而髙祖文景得以畫一之法羈<lb/>
<pb n="KR4d0089_WYG_032-5a"/>
縻而安輯之厯數世而天下安妥内有人亂而豪傑不<lb/>
作此民淳而法簡之效也至于武宣天下之勢乆習于<lb/>
無事民意日縱豪俠盗賊稍起于里閭而二帝乃修明<lb/>
制度收納天下之才講政備物以與天下戰于才智之<lb/>
中才者奮而姦者隨之强者勝而亂者因之紛紛藉藉<lb/>
以傳于不肖之子孫而漢以大壞此則事衆而法備之<lb/>
弊也故下之難治不在于創始鹵莽之初而而常在于<lb/>
積安大備之後是故君子必觀其兆而審其宜解其甚<lb/>
<pb n="KR4d0089_WYG_032-5b"/>
而不激其變使其勢不為周人之巳甚而務使後世可<lb/>
以有加嗚呼其夲果安在哉蓋天下之弊好極治者必<lb/>
召天下之大亂務窮利者必貽天下之大害夫汙尊而<lb/>
抔飲簣桴而土鼓天下之人茍未厭其為禮樂也則吾<lb/>
之禮樂雖足以備天下之聲容藏而勿陳也橧巢營窟<lb/>
之居衣薪不封之葬天下之人茍不失其為生死之所<lb/>
安則吾之生死雖足以建九几之堂五稱之衣棄而勿<lb/>
用可也不亂則已不必邀其敬不欺則已不必盡其忠<lb/>
<pb n="KR4d0089_WYG_032-6a"/>
是謂不求備于民矣可乆之道起于不求備而效于人<lb/>
不厭譬之萬金之家責之千金其力亦足以供我之求<lb/>
然吾曰取一金焉于是有不得已而取之百金彼猶樂<lb/>
輸而不怨何則彼惟所有者未竭而不厭故也故禮樂<lb/>
刑政之設于下使有未厭之意則後世有作者得以復<lb/>
加焉故其弊也可以有救而不至于術智竭盡而無繼<lb/>
嗚呼惑者徒見法度密而民不化文理具而功不立日<lb/>
夜從而加之嗚呼亦失其夲矣天下之勢不可以激而<lb/>
<pb n="KR4d0089_WYG_032-6b"/>
民之智不可以窮激之以所欲者必得其所不欲窮之<lb/>
以所能者必報之以所不能徐導其欲激之勢而不扶<lb/>
其未用之智則天下乆安而無虞然則周人其未足以<lb/>
知此歟彼惑者遭其㑹而有不得已焉故也嗚呼治天<lb/>
下之難也其為物也大而難舉其為情也雜而不類為<lb/>
之不得其要用之不中其節用力勞而功不成是故聖<lb/>
人本諸道而明于術凡吾所以為術者制物以使入于<lb/>
吾之道也然則何其不直致吾之所欲而為是委曲迂<lb/>
<pb n="KR4d0089_WYG_032-7a"/>
緩而使之從也夫人之情使之從我而刼之以刑則成<lb/>
功難陰有以役其心使之不得不從我則成功易今夫<lb/>
欲天下之畏也而陳之以刀鋸欲天下之愛也而陳之<lb/>
以金帛此直致其畏愛者也夫刑戮賞賜非不足以立<lb/>
畏愛也使必陳其物設其具則刀鋸金帛亦不給矣且<lb/>
天下固有不愛金玉之賞者則賞之所不能悦也有不<lb/>
畏刀鋸之刑者則刑之所不能懼也故欲求吾欲而直<lb/>
遂焉者其事繁其教粗吾與物以力相勝而物之從之<lb/>
<pb n="KR4d0089_WYG_032-7b"/>
也内有不伏之心而吾力之所不周者亂之所從起今<lb/>
夫駟馬之于車也奔驟舒遲至難齊也夫人之于馬必<lb/>
待夫躬臨之而後如意耶則一車而四馭未能足也今<lb/>
以一御而駟馬之遲速惟十指之聽者以吾所執者轡<lb/>
也以一轡之約制駟馬之節者執馬之要雖欲不我聽<lb/>
而不可得也是先王之所以後天下者執天下之轡也<lb/>
今夫橋衡之舉水也左仰則左俯右抑則右掦夫曷不<lb/>
欲俯則卑之而仰者何與焉欲掦則舉之而抑者何與<lb/>
<pb n="KR4d0089_WYG_032-8a"/>
焉夫惟卑者有不能使之卑而後仰者用也舉者有不<lb/>
能使之舉而後抑者用也先王知天下之卑高有不可<lb/>
以刑為也故其為所以卑高者而不為其刑古之知是<lb/>
道者執天下之所必從者如轡而制物理之必應者如<lb/>
衡四凶天下之巨蠧也商容比干箕子商之望也舜能<lb/>
使天下不犯于有司而度罪之不可以盡刑也取天下<lb/>
之巨蠧者而擊之天下雖有悍強不化者知所畏矣舜<lb/>
非徒能施刀鋸也能沮其不畏之情也武王得商而善<lb/>
<pb n="KR4d0089_WYG_032-8b"/>
者未可盡賞也取世之望者三人而尊禮之而商之為<lb/>
善者悦矣夫武王非徒知尊賢能也能動其悦我之心<lb/>
也故舜武王執天下之轡者也昔梁惠王以利問孟子<lb/>
而孟子非之然其終曰未有仁而遺其親者未有義而<lb/>
後其君者也何必曰利夫使不遺其親不後其君利之<lb/>
大者也梁王以為利而孟子非之何也孟子者以為不<lb/>
求不遺于民而後民守之不求不後于民而後民先之<lb/>
彼以利而責望于民則民散而惟利之從而卒不獲吾<lb/>
<pb n="KR4d0089_WYG_032-9a"/>
之所求梁惠王之術踈而孟子之術精梁惠王之事拙<lb/>
而孟子之事微老子之道絀術者也其言曰將欲翕之<lb/>
必固張之將欲取之必固與之又曰非以其無私耶故<lb/>
能成其私夫將翕而合之將取而奪之行其私以成其<lb/>
私是以暑徴暑以寒致寒陰陽之所不能為也天之將<lb/>
寒也不以霜雪為之也金石烈土山焦者所以為今日<lb/>
之霜雪也天之將暑也不以蒸鬱為之也震風積雪者<lb/>
所以為今日之炎烈也故邀其反物之功不能逺守其<lb/>
<pb n="KR4d0089_WYG_032-9b"/>
復物之情不能伏故孟子之術低昻天下之衡者也夫<lb/>
術有小大道有邪正天下之士徒見夫世之淺人執小<lb/>
術踽邪徑而流入于譎詐之域而曰聖人無術直道而<lb/>
已矣嗚呼亦惑矣聖人之所謂直道非無術之言也過<lb/>
乎術者之言也故其道平易而有成惑者之所謂直道<lb/>
不及乎術者之言也故其道踈魯而多敗文王以仁義<lb/>
而王宋㐮以仁義而亡均為仁義而存亡異何也烏獲<lb/>
之力弛而不用遇盗而三揖之則盗知服矣無烏獲之<lb/>
<pb n="KR4d0089_WYG_032-10a"/>
力遇盗而揖焉則死矣文王過乎術者也宋㐮不及乎<lb/>
術者也而况聖人之未必不出乎術也<lb/>
　　知人論<lb/>
甚矣用人之難也天下之實材常深伏而不發非遇事<lb/>
焉則有終身不可窺者故其勇足以暴三軍服四夷而<lb/>
其外如怯其節足以斷大事成大功而其外若不能有<lb/>
所為者方其未發也其言語動作坦然無以異于常人<lb/>
卒然即之而不知其器是故非有深智英明之君不得<lb/>
<pb n="KR4d0089_WYG_032-10b"/>
而用之而世之小人常有自蔽其不肖以惑世主之聽<lb/>
而卒敗天下之事可勝歎哉彼小人者其中實怯而視<lb/>
其外則發揚振厲而若勇其中實庸而聽其言則辯給<lb/>
開敏而若才卒然即之若真可與有為者是故世主往<lb/>
往甘心而不辭至于謀窮計失而後悔嗚呼用人之難<lb/>
也如此蓋嘗聞之古之求知人者于人也不觀其形似<lb/>
而察其中于已也不逆于耳目而逆于心察其中則見<lb/>
其所窮逆于心則為慮也深彼小人之將欺我也不過<lb/>
<pb n="KR4d0089_WYG_032-11a"/>
多為形似以動吾耳目之間而己彼安能為實哉而吾<lb/>
應之也常出其所不意而後小人之情見而天下之實<lb/>
才亦雖欲伏匿而不得蓋昔者霍光之所為固非有征<lb/>
伐攻取之謀而文采緣餙之可喜也朴然庸人而己耳<lb/>
非有武帝之聰明不足以知之故卒然用之而不疑與<lb/>
之以兵尊之以權提孺子之天下使之謀之而光果有<lb/>
以當之也蓋當其初朝廷之臣孰不以為過之而至其<lb/>
有所立則有震懼而不敢與者然則光之平生之所為<lb/>
<pb n="KR4d0089_WYG_032-11b"/>
豈可以占其後之所發者哉議者不知武帝之用光蓋<lb/>
其知人之明而遂以為當時之臣惟光可以勝其任彼<lb/>
徒見其成功而後知之不知當時之人才足以治軍旅<lb/>
決成敗而書生儒者之論孰非仗節死義之人安肯棄<lb/>
而不求而授一木强之霍光哉唐之文宗昭宗其憤亂<lb/>
也甚矣不愛高爵重禄以致天下之士投其誠而與之<lb/>
此其志皆可與立功而其取人無術故徒以益亂彼李<lb/>
訓張濬者其言語動作如可以立功者也大言而不顧<lb/>
<pb n="KR4d0089_WYG_032-12a"/>
敢為而不憚故二君惑之雖有間焉不可得而入其後<lb/>
卒然而發以區區之宦人不能少制其亂提兵數萬而<lb/>
不能取李克用之一鏃卒之身滅國弱為天下笑彼二<lb/>
君惑于形似故也李係好言兵而王鐸與之兵李元平<lb/>
好大言而闗播授之權卒于無成為天下笑嗚呼使人<lb/>
之知人獨視其外而可以不疑則知人者帝何其難之<lb/>
也<lb/>
　　將論<lb/>
<pb n="KR4d0089_WYG_032-12b"/>
天子之臣自公卿大夫雖或闕焉而不足以為急其不<lb/>
可以一日闕者其惟將乎夫將之所以為急者非以夫<lb/>
任之有以過夫公卿大夫也為其事之不常有而人之<lb/>
能之者少也今夫醫之為藥也金石草木之珍世之所<lb/>
共有者未必藏也至于逺方之物山海之竒産與夫人<lb/>
力之不可以常得者則必預蓄以待其用今夫百姓之<lb/>
不安而財用之不登刑罰之未平而禮義之不興其為<lb/>
患大矣然其為事也天下之所習知故其為術也人人<lb/>
<pb n="KR4d0089_WYG_032-13a"/>
皆足以措手足卒然求其人而易得也講其術而易䁱<lb/>
也譬之于金石草木之珍其所治者大矣然人人之所<lb/>
知而有之雖不素有無害也或一旦之急提百萬之卒<lb/>
以與人戰勝則生敗則死天下之人無事則廢而不講<lb/>
有事則避而不願見者也故其為事不常有于天下幸<lb/>
而千萬人之間而有一人學焉而知其術用焉而見其<lb/>
利故人之習之者少非卒然可以朝求而夕得茍取而<lb/>
驟用者也譬之有疾于此而待逺方之竒藥豈不殆哉<lb/>
<pb n="KR4d0089_WYG_032-13b"/>
先王知其然故雖隆仁義禮樂以化天下之俗消伏悖<lb/>
戾好争之心而常陰求天下之竒才以待不測之患蓋<lb/>
嘗寓其法于六鄉六遂之間使卒乘車徒之制素具而<lb/>
朝廷之公卿大夫外之諸侯之君朝聘燕享從容歡欣<lb/>
之際必陳弓矢以講射而四時之隙則命有司以講武<lb/>
以天子之尊而馳騁于草野親金鼓干戈之勞以射取<lb/>
禽獸蓋享宴者人情之所樂而弓矢者威武之具田逰<lb/>
者佚樂之事而殺獸者征伐之容蓋先王所以藏天下<lb/>
<pb n="KR4d0089_WYG_032-14a"/>
之所畏于人情從容之際凡此者所以陰養天下豪傑<lb/>
之氣使之一日習知其術安之而不懾也是故先王之<lb/>
于將也非特能求之而又能養以致之至於後世秦漢<lb/>
以來其慮天下之變已不能如先王之時而獨知求而<lb/>
用之而已養之有術以致其才求之有方而知其實此<lb/>
先王之法也故其術無窮養之無術而知求之愈于不<lb/>
求焉可也此于先王之時則十已失其九矣嗚呼先王<lb/>
之法後世既亡矣安坐而不求求之而非道者未見其<lb/>
<pb n="KR4d0089_WYG_032-14b"/>
可也<lb/>
　　本治論上<lb/>
治天下之道有厯萬世而可知者有朝不可以知夕者<lb/>
自三代以來至于今蓋已數千百年事勢之變雜出而<lb/>
不可期然而如是而為仁如是而為義得之則安失之<lb/>
則危者未始有改也此雖厯萬世而吾能知之者也雖<lb/>
然仁與義者吾能知之其所以為仁義者吾不能必也<lb/>
今天下之所謂仁義者有生之而為仁亦有殺之而為<lb/>
<pb n="KR4d0089_WYG_032-15a"/>
仁有利之而為義亦有宥之而為義彼聖人之治天下<lb/>
其可必者吾之所為未有出于不仁不義者而巳矣必<lb/>
將求其所以致仁義之迹則雖聖智吾知其不能前知<lb/>
夫天下之事未始一也循之則弊激之則變反覆相代<lb/>
而不可知今夫質之與文是無以異于氷炭之不可同<lb/>
也然質之弊則文必至是何也勢之所激故物有以極<lb/>
隂極不生隂而生陽寒極不生寒而生暑故物有以同<lb/>
相戾有以異相使此之謂激之而變者也彼先王之治<lb/>
<pb n="KR4d0089_WYG_032-15b"/>
其初固未嘗不善也而至于後世而不能行何也循之<lb/>
故也譬之水也決之而注于海則有所避有所就縱横<lb/>
委曲而不可一而後海可至也有賤丈夫焉不知其為<lb/>
如此以為水出于西則決而西水出于東則導而東當<lb/>
避而不知避當就而不知就則力可竭而海不可至也<lb/>
夫聖人之法何為而立也吾乃處于此時去矣而法不<lb/>
改則雖聖人之法有所不能為區區而循之堅守而不<lb/>
變時日益異而吾方倀倀然抱巳陳無用之物而求施<lb/>
<pb n="KR4d0089_WYG_032-16a"/>
之則亦何施而可哉此所謂循之而弊者也惟其循之<lb/>
而弊是故隨其所激而變從之天下之事如此而不可<lb/>
一也而世之惑者猶將舉腐餘己棄之空文而求為之<lb/>
無乃已踈乎凡此者朝不可以知夕者也治天下者必<lb/>
求至于仁義而無禍猶治身者必求至于安樂而無疾<lb/>
也夫求安樂而無疾則必察夫寒暑之動而為之應故<lb/>
狐貉以禦寒而絺葛以去暑凡晦明燥濕之變吾皆有<lb/>
以制之而吾初不能自必夫如是而後安樂可為也寒<lb/>
<pb n="KR4d0089_WYG_032-16b"/>
而為裘暑而不易暑而御葛寒而不變如是則疾而死<lb/>
耳尚何安逸之有哉嗚呼知此而後可以語治天下也<lb/>
　　本治論下<lb/>
或曰三代以來天下之未大治豈非天下之勢有不便<lb/>
歟嗚呼是未逹夫變者之論也且天下之勢果何為而<lb/>
起也方三代之時列而為諸侯自王畿之外皆侯國也<lb/>
當其盛也藩翰屏蔽而王室以之彊及其衰也分裂四<lb/>
出更為攘僣而不可制而後天下之勢合于一而秦始<lb/>
<pb n="KR4d0089_WYG_032-17a"/>
為郡縣以收天下之權而其弊也天子孤立于上匹夫<lb/>
横行而莫之禁至于漢而天下之勢遂離而不一裂為<lb/>
三國而合于晉分南北而一于隋天下之勢雖或不同<lb/>
然當其改也必有所懲當其立也必有所利蓋自唐之<lb/>
末始有藩鎮之彊而唐以之亡厯五代而不能改至于<lb/>
今而藩鎮之禍遂大去而不復今天下之勢委于守令<lb/>
而分于監司總于朝廷自三代以來至于今何其屢改<lb/>
而不一耶其無乃出于有所激歟故堯舜之不得不為<lb/>
<pb n="KR4d0089_WYG_032-17b"/>
諸侯猶今之不得不為郡縣也故兩出于不得不為則<lb/>
勢者固有所定而不可變故天下之政有是非而天下<lb/>
之勢無可否譬如人之自少而之壯自壯而之老也夫<lb/>
三者固未始不同而各有所養亦各有所樂茍不知所<lb/>
以待老之具而必曰壯而後可則惑矣按今之勢而善<lb/>
為之其誰曰不可而必曰唐虞三代之勢而後可則天<lb/>
下卒不可得而治也然則三代以來其隳于治者其病<lb/>
果安在哉蓋有二説一曰尚虛名而忘實利二曰謹小<lb/>
<pb n="KR4d0089_WYG_032-18a"/>
過而失大患何謂虛名好堯舜三代之名是也世之學<lb/>
者圜坐而議政未有不曰唐虞三代者也其言當時之<lb/>
病未有不曰不如唐虞三代者也夫唐虞三代之法豈<lb/>
誠有所不足哉時易而事遷世變而勢異譬之鑄金琢<lb/>
玉以為飲食雖美而無所用之矣有一人焉彊立而不<lb/>
顧則必羣笑而競排之以為臆説而不學而不知吾之<lb/>
于堯舜三代固相期于仁義之地而吾何求其名哉蓋<lb/>
昔者夏為貢法以取其民至商而為助孟子曰莫善于<lb/>
<pb n="KR4d0089_WYG_032-18b"/>
助莫不善于貢嗚呼使世之惑者必曰禹之法豈有不<lb/>
善哉而不知夫末世之利聖人不能預為而已去之時<lb/>
聖人不能彊至也嗚呼使堯舜三代之聖人復出于今<lb/>
而反顧當時之所為吾知其必不復為之矣故夫天下<lb/>
之不治未始不自好名始也昔者王莽之井田後周之<lb/>
周官房琯之車戰嘗試之矣譬如病狂䘮心之人越行<lb/>
妄作而不顧是果何益哉此之謂好虛名而忘實利者<lb/>
也何謂小過夫世之人有好種植者一日種之一日溉<lb/>
<pb n="KR4d0089_WYG_032-19a"/>
之一日培之朝俟其長夕伺其蕃一日百至而不倦是<lb/>
其愛之亦至矣然木不加盛而日槁又有一人焉既植<lb/>
而去之行三年而反而木之大可拱矣是何也凡物之<lb/>
性不擾則樂而滋數治則殘而槁且秦之吏比漢之初<lb/>
則勤矣逺邦小都之民其知秦之政令亦熟矣秦之命<lb/>
令布于田野閭里之間者亦至矣而民亦怨苦而漢初<lb/>
之吏雖不如秦之勤而民樂之何則秦之所急者不過<lb/>
簿書文法之間謹嚴其細而勞擾之民固已不勝其弊<lb/>
<pb n="KR4d0089_WYG_032-19b"/>
矣此無以異于愛木而日擾也彼漢之初雖號為文濶<lb/>
而網疎然不過少弛于簿書期㑹纎悉委曲之間而民<lb/>
乃不至于勞擾則何怪乎天下之治哉彼一溉一培之<lb/>
失時于木之性未害也彼不求政之所病而乃尤天下<lb/>
之勢嗚呼其亦不知治本哉<lb/>
　<lb/>
　<lb/>
　柯山集巻三十二<lb/>
</p>
<p>
</p>
  </div>
<div>
<head>柯山集巻三十三</head> <lb/>
    <p>
<pb n="KR4d0089_WYG_033-1a"/>
欽定四庫全書<lb/>
　柯山集巻三十三<lb/>
　　　　　　　　　　　　　宋　張耒　撰<lb/>
　論<lb/>
　　禮論一<lb/>
禮之道仁義而已矣夫仁主于親親長幼之際而義主<lb/>
于貴貴君臣之間知親親而貴貴之義廢則蕩而不嚴<lb/>
知貴貴而親親之仁亡則嚴而不和是故聖人為禮以<lb/>
<pb n="KR4d0089_WYG_033-1b"/>
兼統之使之兩立而兼善並行而互用而後仁義之道<lb/>
行焉是故有鄉飲酒以見其仁而又制燕禮以見其義<lb/>
故鄉飲之禮主人拜迎賔于庠門之外至于燕則賔入<lb/>
中庭君揖降一等而已鄉飲之禮主人尊賔故介猶坐<lb/>
于西南而主人親酬之初不敢酬賔示尊也至于燕主<lb/>
人獨升立席上西面特立而公卿以嫌而不得為賔君<lb/>
舉旅于賔凡所賜爵則自賔以降再拜而後受夫庠門<lb/>
之外已逺矣而加拜焉賔至中庭已近矣而降止于一<lb/>
<pb n="KR4d0089_WYG_033-2a"/>
等主人之于賔至于不敢酬而酬介則主人之禮已卑<lb/>
君舉旅賜爵而賔拜而後受則主人之禮已重是何也<lb/>
葢鄉飲之禮所以正長幼之序故賔者衆之所尊而以<lb/>
齒命其衆者也而主人者鄉之大夫與夫黨正之屬故<lb/>
方其率衆以明長幼之序則使民尚齒而知貴賤有所<lb/>
不行故一以盡仁而燕禮所以明君臣之分君為主人<lb/>
而大夫為之賔故將辨尊卑之分則使民尊尊而知長<lb/>
幼之齒有所不序故一以盡義故禮者節文仁義而行<lb/>
<pb n="KR4d0089_WYG_033-2b"/>
之者也夫仁義之道本于心待禮而後見于外而君子<lb/>
之于仁義其行之或過而衆人之于仁義往往不及非<lb/>
禮不足以取中焉故鄉飲燕禮節文仁義而裁之于中<lb/>
者也故禮也仁義也吾未見亡一而可行也夫鄉飲酒<lb/>
之禮主人坐于東南而坐賔于西北主人處仁而賔處<lb/>
義何也葢黨正屬民飲酒于序則其主人之所與為賔<lb/>
者衆之所尊而賢有徳者也夫將明長幼之道則衆之<lb/>
所尊而賢有徳者其于衆也有教誨之義焉故五十者<lb/>
<pb n="KR4d0089_WYG_033-3a"/>
立侍以聴政役則幼之于長有奉令承教之義也夫惟<lb/>
長有教誨之義則其道主嚴而以齊衆出令為主夫齊<lb/>
衆出令而其道主教者義之事也此賔之所以坐于西<lb/>
北也故父道主義為其尊也古者諸侯之射必先行燕<lb/>
禮卿大夫士之射必先行鄉飲酒之禮何也夫先王之<lb/>
為禮其升降之數俯仰之節為已詳矣然至于宗廟之<lb/>
中習之安而用之便者何也為其有漸也故魯人將有<lb/>
事于上帝必先有事于頖宫晉人將有事于河必先有<lb/>
<pb n="KR4d0089_WYG_033-3b"/>
事于惡池齊人將有事于㤗山必先有事于配林將重<lb/>
其大必習其小將為其難必為其易故其心佚而不亂<lb/>
其體安而不愕矣諸侯之射以貍首為節貍首者樂會<lb/>
時也夫會時者謹朝覲修㑹盟勤燕享不敢失時者也<lb/>
故其將射也必先習燕禮以明尊卑之序而會時者明<lb/>
尊之之序也卿大夫以采蘋為節而主于循法度士以<lb/>
采蘩為節而主于不失職夫循法度不失職則其道近<lb/>
在于一身而鄉飲之禮主于明長幼而未及夫大者焉<lb/>
<pb n="KR4d0089_WYG_033-4a"/>
故必先習鄉飲者其道當然也諸侯之道君道也君道<lb/>
尊故其射也主于正尊卑而已卿大夫士之道臣道也<lb/>
臣道衆故其射也有鄉人長幼之序焉此其諸侯所以<lb/>
先燕禮而卿大夫士所以先鄉飲歟<lb/>
　　禮論二<lb/>
昔者孔子以為知禘之説則其于治天下也如指掌葢<lb/>
嘗求其説以為禘者祭之一名而籩豆之事則有司存<lb/>
而不能通之于治國葢嘗思之以為天下之所以不治<lb/>
<pb n="KR4d0089_WYG_033-4b"/>
者何也毋乃起于貴賤之不明歟親愛之不篤歟器用<lb/>
之無制歟衣服之無别歟賢不肖之失序歟五者不至<lb/>
而其國欲治者未之有也今夫郊社之于上帝也宗廟<lb/>
之于先君也則夫向之尊卑親愛器用衣服賢不肖之<lb/>
序葢已並立而修飭矣上自王公大人而下逹于里閭<lb/>
之際貴者親其事而行之于身賤者承其風而被之于<lb/>
政則治天下之能事畢矣此君子所以重禘之説而又<lb/>
以為明乎郊社之禮禘嘗之義則治國其如示諸掌者<lb/>
<pb n="KR4d0089_WYG_033-5a"/>
也夫百神之祀自郊丘而逹于七祀均為禮也而莫重<lb/>
于郊社宗廟之祭自禘祫而逹于時薦均為祭也而莫<lb/>
隆于禘嘗故舉郊社禘嘗則小者兼之矣夫天子之于<lb/>
天下其禮無所降矣而于享帝也有君臣之義焉故曰<lb/>
尊天而親地夫宗廟之享水陸之産茍可薦者莫不咸<lb/>
在而為之宫室之美車服之盛而至于享帝則三獻爓<lb/>
一獻熟因地以為之丘陶匏以象其性𤣥酒以享大輅<lb/>
以載大裘以服此疑于畧矣此其説何也夫郊之享帝<lb/>
<pb n="KR4d0089_WYG_033-5b"/>
臣之于君非禮不敢見故時至然後㑹非法不敢責也<lb/>
故合禮然後獻俯仰進退于朝廷之間者莫非禮也故<lb/>
尊而不敢䙝簡而不敢瀆此享帝之所以疑于略歟宗<lb/>
廟之祭則子之于父也孫之于祖也夫事親之道其見<lb/>
也無時其獻也無節志于和而無事于簡主于悦而不<lb/>
嫌于瀆此宗廟之祭所以雖降于上帝反疑于重歟葢<lb/>
尊尊之道以簡而親親之禮以豐故享帝于郊而貴賤<lb/>
之位别矣雖然别貴賤者非獨如此而已也宗廟之中<lb/>
<pb n="KR4d0089_WYG_033-6a"/>
以爵為位而宗人受事以官尸之餘君與卿餕之卿之<lb/>
餘大夫餕之大夫之餘士餕之而後煇庖翟閽無不沾<lb/>
澤夫餕祭之末也而尊卑之别如此此貴賤之所以别<lb/>
也夫追逺之禮至于七廟而祭祀之典行于四時以事<lb/>
死如事生事亡如事存割牲賤事也行之于君執盎末<lb/>
役也而從於夫人冕而總干率其羣臣以樂皇尸而不<lb/>
嫌于卑葢其始也齋戒謹潔而庶幾見其聲音笑語之<lb/>
容而其祭之也與尸酬酢而求象其平日飲食之事此<lb/>
<pb n="KR4d0089_WYG_033-6b"/>
親愛之所由篤也事帝之器不陳于廟事死之禮不行<lb/>
于郊尊之用犧象也罍之用山也鬱尊之用黄目也灌<lb/>
之用玉瓚大圭也薦之用玉豆也歌者在上舞者在下<lb/>
先代之樂陳于廷而四夷之樂陳于門此器用之别也<lb/>
大裘以祀上帝龍衮以祀宗廟元端以朝日皮弁以視<lb/>
朝自天子至于士一衣之不修不敢用于祭一器之不<lb/>
法不敢行于廟此衣服之别也古者天子將祭則必射<lb/>
田擇士其容體中于禮其節中于樂而中多者乃得預<lb/>
<pb n="KR4d0089_WYG_033-7a"/>
于祭而否者不預焉夫射者君子之所以觀徳也夫徳<lb/>
先形也必有待以見于外射者君子之所見其徳者也<lb/>
故射中多之預于祭也非射也所以辨徳也此賢不肖<lb/>
之别也貴賤明親愛厚器用設衣服修賢不肖别而國<lb/>
不治者未之有也道載于禮而禮藏于器不知禮不足<lb/>
與言道不知器不足與言禮禮者自器而辨道者先禮<lb/>
而明辨乎器逹乎禮通乎道而不通乎治國者吾未之<lb/>
聞也故古之君佩玉束帶趣朔旋揖于宗廟之中而盡<lb/>
<pb n="KR4d0089_WYG_033-7b"/>
天下之能事者如是而已矣<lb/>
　　禮論三<lb/>
先王之制祭祀自郊丘以逮夫七祀莫非祭也而尤重<lb/>
于禘嘗其説何也葢其道有三焉曰政事之節也曰品<lb/>
物之盛也曰隂陽之消長也夫禘夏祭也而夏者萬物<lb/>
之始蕃而于時則陽用事之時也故先王之政凡所以<lb/>
順陽之氣者禘而後頒焉故曰古者于禘也發爵賜服<lb/>
順陽義也嘗秋祭也而秋者萬物之既成而于時則隂<lb/>
<pb n="KR4d0089_WYG_033-8a"/>
之始也故政之所以順隂者嘗而後行焉故曰于嘗也<lb/>
出田邑發秋政順隂義也葢先王之政一本于隂陽而<lb/>
禘嘗者謹隂陽之節而不敢違候時辨物以别天地之<lb/>
氣者如此所以重歟然則春之礿也冬之烝也而政不<lb/>
預焉何也葢春者物之始生勾者始奮萌者始達而平<lb/>
秩東作之時也夫物始生則陽氣未盛而品物未備而<lb/>
民方趨于東作之際則趨功造事而未可以聴政役故<lb/>
陽之政待夏而後行葢夏者物盛而厥民因之時也冬<lb/>
<pb n="KR4d0089_WYG_033-8b"/>
則物之生窮實者已斂而成者既收塞向墐户而民率<lb/>
其婦子以入室備寒之時也夫物生已窮則非所以備<lb/>
財用而民既息則非所以聴政役故凡政之所以順隂<lb/>
氣者方秋而行之矣而秋者萬物始成而厥民夷之時<lb/>
也葢古者嘗祭未行則未發秋政未發政則民勿敢艾<lb/>
其謹之如此此所謂政事之節也夫物之于春也始生<lb/>
而于夏也始盛成于秋而窮于冬既盛則備于初生而<lb/>
巳窮則闕于始成故禘也嘗也萬物盛多之際也萬物<lb/>
<pb n="KR4d0089_WYG_033-9a"/>
盛多則品物備故禘嘗之祭備物之享也此禘嘗之所<lb/>
以為重也夫先王之于祭也誠而已何貴于品物之盛<lb/>
也祭之儉也非先王之欲也夫玉瓚而大圭玉豆而雕<lb/>
爼齋明以臨之盛服以行之水陸之品茍可薦者無不<lb/>
咸在此先王之所以事宗廟也故天子之特礿也而廢<lb/>
祫也為夫物之未成而禮不備故也禮不備則不敢用<lb/>
祫則品物之重也久矣葢物者誠之表誠者物之主物<lb/>
備而誠不至者有之矣未有誠至而物不備者也夫祀<lb/>
<pb n="KR4d0089_WYG_033-9b"/>
上帝之簡也非先王之圖也以為無物可稱而不敢近<lb/>
于䙝是亦誠之盡于已矣所謂烝嘗者品物之盛也夫<lb/>
先王之于隂陽也陽慶其成而隂惡其盛禘夏也于時<lb/>
則陽之成嘗秋也于時則隂未至于盛礿之于春也則<lb/>
陽方作而未成烝之于冬也則隂已窮而既盛故禘嘗<lb/>
之祭陽之成也而隂之㣲也是以先王重之此所謂隂<lb/>
陽之消長也有是三者則先王之所以重慎而不敢易<lb/>
之于常祭也不亦宜乎夫天子祫禘祫嘗祫烝諸侯嘗<lb/>
<pb n="KR4d0089_WYG_033-10a"/>
祫烝祫何也夫祫喪畢之祭也而礿禘烝嘗者四時之<lb/>
祭也天子先祫而後時祭諸侯先時祭而後祫喪畢之<lb/>
祭無常時而四時之祭有定法無常時者近私有定制<lb/>
者近公天子制法者也故先所私而後法則無嫌也諸<lb/>
侯從上者也故先定法而後行其私此所謂君臣之道<lb/>
也<lb/>
　　禮論四<lb/>
古之養世子而教之學與夫凡學于國之學何其有序<lb/>
<pb n="KR4d0089_WYG_033-10b"/>
而不亂也葢其學有常位其習有常時其教有常職其<lb/>
禮有常法四者立而後學之道備葢所謂其學有常位<lb/>
者其别有四曰東序也曰瞽宗也曰上庠也曰成均也<lb/>
所謂東序者夏后氏之學而其事有九一曰學干戈二<lb/>
曰學羽籥三曰養老四曰合語五曰授數六曰論説七<lb/>
曰儐賔八曰釋奠于先老九曰養老幼所謂瞽宗者商<lb/>
之學也其事止于學禮而已所謂上庠者有虞氏之學<lb/>
也其事止于讀書而已所謂成均五帝學也其事則郊<lb/>
<pb n="KR4d0089_WYG_033-11a"/>
人取爵于上尊而已夫備三代之學而夏后氏之學其<lb/>
事獨衆于有虞商人之學何也葢凡學于東序者樂舞<lb/>
養老之事也夫樂舞養老之事聖人之所貴而其道主<lb/>
仁東序在王宫之左而其位則位之方也此其比于二<lb/>
代之學其事為衆歟夫書者觀言以取訓而習禮者勤<lb/>
事以正容夫觀言以取訓逺道也而三代之學莫逺于<lb/>
虞故讀書于上庠勤事以正容近道也而商人于周為<lb/>
最近故習禮于瞽宗葢成均者意有虞氏之前也夫時<lb/>
<pb n="KR4d0089_WYG_033-11b"/>
逺則制畧制畧則事卑葢所謂郊人者既逺之而在郊<lb/>
矣故不得與于上庠瞽宗東序之事然獨至于天子飲<lb/>
酒于成均然後始得酌于上尊此不亦時逺而制畧制<lb/>
畧而事卑乎此所謂其學有常位也其習有常時者其<lb/>
别有九一曰干二曰戈三曰羽四曰籥五曰南六曰誦<lb/>
七曰絃八曰禮九曰書所謂學干者小樂正主之而大<lb/>
胥贊之而大樂正授數焉至于學戈也籥師主之而籥<lb/>
師丞贊之至于羽籥則其主之無官其贊之無助何也<lb/>
<pb n="KR4d0089_WYG_033-12a"/>
葢舞羽近于學干則知舞羽之官亦樂正與大胥而學<lb/>
戈之官固已能吹籥則知學籥之官是亦籥師籥師丞<lb/>
而已矣夫南夷之樂也而陳于學何也葢四夷之俗皆<lb/>
有安居和味宜服利用備器陳之于學者學之所知博<lb/>
而不厭也凡學之時施于春夏者四有通而習之者干<lb/>
戈是也有别而習之者春誦夏絃是也施于秋冬者四<lb/>
有通而習之者羽籥是也有别而習之者秋學禮冬讀<lb/>
書是也春夏者物盛而形顯之時也而干戈之舞形之<lb/>
<pb n="KR4d0089_WYG_033-12b"/>
盛也故春夏習之誦與絃均為聲也而誦者人聲而絃<lb/>
資于器人聲者先王之所貴故先誦而器次之焉秋冬<lb/>
者萬物數窮形斂而體伏之時也羽舞者主于振作而<lb/>
吹籥者羽聲而已故于秋冬習之秋習禮而冬讀書均<lb/>
為事也而習禮者俯仰折旋勞于外而後能習于冬則<lb/>
寒而大苦故于秋冬者人入室以居而無事之時也故<lb/>
使之讀書焉安于身合乎時中乎義習焉而不困久焉<lb/>
而不堕者用此道也葢所謂其習有常時者此也其教<lb/>
<pb n="KR4d0089_WYG_033-13a"/>
有常職者其官有十三曰太傅曰少傅曰保曰師曰大<lb/>
司成曰大樂正曰小樂正曰大胥曰胥曰執禮者曰典<lb/>
書者曰籥師曰籥師丞所謂太傅少傅與夫師與保四<lb/>
者以道徳為職者也而太傅之職無所繫不以教率不<lb/>
以言喻故曰審父子君臣之道以示之而已少傅則教<lb/>
以率之言以告之故曰審喻之師也則教之以事而喻<lb/>
諸徳保也則慎其身以輔翼之而歸諸道則二者其職<lb/>
巳勞矣其徳有小大故官有勞佚以心治者其官逸而<lb/>
<pb n="KR4d0089_WYG_033-13b"/>
以事詔者其任勞此其理然也至所謂大司成者論説<lb/>
在東序又曰凡侍坐于大司成者逺近間三席可以問<lb/>
則大司成者主學之教者也所謂大樂正者舞干戚語<lb/>
説命乞言皆大樂正授數于大司成之教而喻諸其下<lb/>
者也所謂小樂正者凡祭與養老乞言合語之禮而詔<lb/>
之于東序則小樂正者授數于大樂正而喻諸其下者<lb/>
也所謂大胥者小樂正學干則大胥贊之葢輔小樂正<lb/>
之事而為佐者也所謂胥者大胥之佐也故鼓南葢其<lb/>
<pb n="KR4d0089_WYG_033-14a"/>
職已卑矣主節夷樂而已所謂執禮者典書者籥師與<lb/>
其丞其職雖不備見然攷其事則皆供職効役以承其<lb/>
上者也此治學之常職也所謂其禮有常法者其别有<lb/>
十所謂立學而釋奠于先師一也春夏秋冬而釋奠于<lb/>
先師二也天子視學而祭先師三也釋奠先老于東序<lb/>
四也釋菜五也大合樂六也養老七也合語八也論説<lb/>
九也乞言十也立學而奠示有祖也時而祭之示不敢<lb/>
忘也天子視學而親祭示尊也釋奠于先老示巳所有<lb/>
<pb n="KR4d0089_WYG_033-14b"/>
事也大合樂而後飬老始立學既具噐而後釋菜告成<lb/>
而不敢専也習而後行禮也小樂正合語為未足故大<lb/>
司成論説之以論説為未足故乞言于老者此所謂其<lb/>
禮有常法凡此者先王教學之道也<lb/>
　<lb/>
　<lb/>
　<lb/>
　柯山集巻三十三<lb/>
</p>
<p>
</p>
  </div>
<div>
<head>柯山集巻三十四</head> <lb/>
    <p>
<pb n="KR4d0089_WYG_034-1a"/>
欽定四庫全書<lb/>
　柯山集巻三十四<lb/>
　　　　　　　　　　　　　宋　張耒　撰<lb/>
　論<lb/>
　　敦俗論<lb/>
所謂人主之利勢者惟其能供天下之所求而我無所<lb/>
求於人故能奔走天下使其進退取舍莫不在我而天<lb/>
下之人雖欲去之而不得蓋惟其能貴故天下之賤者<lb/>
<pb n="KR4d0089_WYG_034-1b"/>
尊之惟其能富故天下之貧者宗之使之脱然舍去斯<lb/>
二者則天下之人誰肯以區區之名而役之哉故富與<lb/>
貴者人君操之以用其下者也雖然天下之利惟富貴<lb/>
而後可為則先王之治宜其隆勢利重權位使其民惟<lb/>
富貴之知而見其巳之尊嚴然其率天下也何其退約<lb/>
亷遜教其民務為安貧樂賤之事而深抑好爭務勝之<lb/>
心者何也夫天下之人不可使求為利也夫使天下之<lb/>
人惟利之為求則大者簒小者叛惟其得之而已矣嗚<lb/>
<pb n="KR4d0089_WYG_034-2a"/>
呼使人皆欲得其上之所樂則將日仇其上而奪之夫<lb/>
如是則吾之立於天下之上不亦甚殆哉是故先王思<lb/>
所以長享富貴之利求其安而無亂服而無爭是故為<lb/>
是亷耻冲退之道使之輕禄位而賤權勢而惟仁義之<lb/>
知公卿之爵人之所欲也然三遜而後受萬鍾之禄人<lb/>
之所甚貪也然無名而不敢當嗚呼使天下之人皆仁<lb/>
義之人耶則吾捐國而與之有不受者矣三代之厯年<lb/>
後世莫及而攷其教化風俗之美詩書之所載後世亦<lb/>
<pb n="KR4d0089_WYG_034-2b"/>
無有繼之者然則其效可知也余嘗悲夫自聖人之亡<lb/>
後世之治天下者不明乎此也開功名權利之門以誘<lb/>
天下而使其民汲汲然惟利之知而幸其區區之功利<lb/>
尚功而賤徳貴才而廢道奬勝而羞退進位而卑齒故<lb/>
天下始囂然皆有樂富好貴之心而不安其分反顧其<lb/>
貧賤而惡之而日思其所以去之之術夫惟人惡其貧<lb/>
賤而求去之而天下之亂起矣故後世之所謂利其國<lb/>
而自安者未始不亡其國而自危也昔者秦之俗蓋若<lb/>
<pb n="KR4d0089_WYG_034-3a"/>
此矣方其疾戰不顧以取諸侯也使其人惟攻戰爭奪<lb/>
之為求故秦之民皆忘其上而利其身功成戰克而後<lb/>
天下之人移其勝敵之志為仇君之心蓋其平日之所<lb/>
養耳目之所習有以使之而無足怪也嗚呼爭之不可<lb/>
啟也如此養虎之肉不敢全而生委之懼其决裂以動<lb/>
其怒而况持爭具而授之歟夫先王之道其始若鈍而<lb/>
後能利其始若迂而效最切老子曰非以其無私耶故<lb/>
能成其私夫成其私而惟私之求則天下去之夫惟公<lb/>
<pb n="KR4d0089_WYG_034-3b"/>
以得天下之情者天下之所歸也天下之所歸而有不<lb/>
能得其所欲者乎蓋梁惠王問孟子以利而孟子對以<lb/>
仁義其説以為上下交征利而國危又曰未有仁而遺<lb/>
其親未有義而後其君者利非危國而其極至於國危<lb/>
仁義者若非所以自利也而其效也使人不敢遺而後<lb/>
之則聖人之所以安其身者豈匹夫匹婦之淺道歟嗚<lb/>
呼孟子可謂知利之實矣<lb/>
　　法制論<lb/>
<pb n="KR4d0089_WYG_034-4a"/>
昔者聖人之立法告天下以其意而已故常立其大防<lb/>
而其節目委曲所以施於事者聽夫人之自為而不必<lb/>
其一切先立於我是故法立而意行意行而利至蓋天<lb/>
下之事繁細瑣屑其情狀變故不可以一致以吾一人<lb/>
區區之聰明而先為之經畫於此而使之一從於我則<lb/>
事將有格而不得成者夫其勢不可以有成而必求行<lb/>
焉則物有受其弊者矣天下之法常壞於此而世之惑<lb/>
者未之或知也今夫世之敢戰者其為行列什伍亦不<lb/>
<pb n="KR4d0089_WYG_034-4b"/>
過數者而巳彼豈不欲盡歟勢有所不可也何則敵人<lb/>
之智百出而不可測而我安能委曲而預測之耶必曰<lb/>
必如是而後勝如是而後敗其委曲瑣屑一切先為之<lb/>
所使無顧於敵者之何如而惟我之為聽夫如是則必<lb/>
敗而已矣善教人者曉之以其道而不示以其事故告<lb/>
天下使無違吾意則其委曲瑣屑雖小不盡而吾之意<lb/>
猶在也嗚呼三代之聖人其聰明睿智足以深見天下<lb/>
之賾隱然其制法也亦何以異於此欲均天下之田而<lb/>
<pb n="KR4d0089_WYG_034-5a"/>
為之井田欲分天下之地而為之諸侯九夫為井人得<lb/>
百畝而耕之使夫大之不得以兼小彊之不得以并弱<lb/>
而後又為溝洫之制自一夫而積之至於萬夫公之地<lb/>
方五百里而男之地方百里使之大小有序而又列為<lb/>
九服之逺近夫分田建國之法如是而巳矣夫天下之<lb/>
地高卑之不齊廣狹之不一水泉畎畆之差殊與夫名<lb/>
山大川汙池藪澤之地常居十五則亦安能較然如畫<lb/>
於一枰之上哉彼聖人之法不為之纎委瑣屑以盡之<lb/>
<pb n="KR4d0089_WYG_034-5b"/>
而特設其大端而已何也蓋聖人之告天下者特其意<lb/>
而已當是時公卿凢當其職者皆得出其智以盡天下<lb/>
之變因規而為之規因矩而為之矩使之各稱其宜而<lb/>
不亂是以天子恭已優㳺於上而所以均齊天下之理<lb/>
亦莫不如意而天下安享其利人人皆得措手足於其<lb/>
中初若莫可依據而吾之法卒立乎天下此先王之所<lb/>
以有所動作而天下樂之雖天下之大事而為之無難<lb/>
者也不善為法者則不然窮析天下之理於一身之聰<lb/>
<pb n="KR4d0089_WYG_034-6a"/>
明恃區區目前之智而斷萬里未來之勢故其法不患<lb/>
於不詳而天下卒不能行而不知其患乃出於好詳是<lb/>
故善用兵者有違法無違意不善用者有違意無違法<lb/>
法可違也意不可違也夫天下之情常樂於有所為而<lb/>
困於齟齬而不得放夫使人人足以自致而其終不失<lb/>
吾之所欲則亦足矣何必區區使之從我而後可也<lb/>
　　用大論<lb/>
能用大而後能治天下而用大之術為最難夫惟有所<lb/>
<pb n="KR4d0089_WYG_034-6b"/>
不治而後能用大矣何則治大者莫若立法有所不治<lb/>
而後法立矣屨人之為屨也非量國人之足而為之也<lb/>
度其中而為之夫一國之足雖不能盡合於吾屨而中<lb/>
者居多故雖不知國人之足而吾不失鬻屨之利必將<lb/>
人人而較之則吾之為工不亦甚勞而長短小大之差<lb/>
要之不可盡得嗚呼使吾之為屨足以半國之人足矣<lb/>
雖有所遺而何害吾之大利哉通此説者其知用大乎<lb/>
夫立法以治天下者而吾之法果足以盡天下之理包<lb/>
<pb n="KR4d0089_WYG_034-7a"/>
羅籠絡使天下之智巧不足以用其姦乎吾知其必不<lb/>
能也夏后氏之為忠也使禹不知後世之將野則禹不<lb/>
智也知而為之是禹亦無如之何也商之質周之文亦<lb/>
猶是也夫以聖人之智猶有所屈於事物之變則立法<lb/>
以求盡天下之理吾知聖人有所不能故立法於此足<lb/>
以通天下之情至於聰明之不及思慮之所難測出於<lb/>
人情之外者吾有所不治也而吾之法立矣且吾之法<lb/>
果何為而起歟無乃出於天下之大情萬物之常理耶<lb/>
<pb n="KR4d0089_WYG_034-7b"/>
嗜膾炙者百人而惡之者一人膾炙之美未害也使吾<lb/>
法足以當國人之十九則吾之利多矣其所不及焉吾<lb/>
可以無䘏矣非不欲䘏也勢不可也嗚呼自堯舜三代<lb/>
以來更數聖人其講天下之法亦詳矣然後世可攷者<lb/>
如井田封建車徒之制亦不過為大法而而世之惑者<lb/>
徒見其為法之略以為不可施於事而不知聖人示之<lb/>
大法不以臆度之區區而預盡天下之委曲茍有不合<lb/>
亦付之人而巳一絲之不齊無害其為裘一粒之不精<lb/>
<pb n="KR4d0089_WYG_034-8a"/>
無害其為食故曰有所不治而後法立矣傳曰小有所<lb/>
治者大有所失近有所遺者逺有所包此逹於治體之<lb/>
論也或曰量國人之足而為屨不畏勞者能之盡天下<lb/>
之情以立法不厭詳者能之吾未見其不可也應之曰<lb/>
非勞與詳之避也國人之足可以盡量天下之情可以<lb/>
盡得雖費於終身之力而為何憚焉吾知決不可為也<lb/>
吾不若從其逸而擇夫為利者為之也嗚呼何至屑屑<lb/>
然語治天下之勞哉知所以立法而後知用大知用大<lb/>
<pb n="KR4d0089_WYG_034-8b"/>
而後能不出户而天下無遺慮矣<lb/>
　　憫刑論上<lb/>
昔者先王之時議事以制不為刑辟者何也夫天下之<lb/>
情無窮而刑之所治有極使天下之吏操有限之法以<lb/>
治無窮之情而不得少議於其中而惟法之知則天下<lb/>
之情無乃一枉於法而失其實歟是以先王之時一權<lb/>
諸人而不任法是故使法出於人而不使人出於法至<lb/>
於後世其所以治天下之具不能如先王之盛時淳厚<lb/>
<pb n="KR4d0089_WYG_034-9a"/>
之徳衰而吏有率私以立法恃其無法而放肆者故後<lb/>
始有刑法之書以治天下然天下之弊雖不可以不救<lb/>
而天下之情不可枉也是故法簡網踈而人與法兩立<lb/>
而不偏廢穆王之刑以為輕重諸罰有權夫五刑之屬<lb/>
止於三千者法之所不可移惟其輕重之間有所謂權<lb/>
者是故猶不廢行法者之志方是時罪入於法之内則<lb/>
歸之法罪出於法之外則歸之權雖不如先王之盛時<lb/>
而天下猶未受弊嗚呼奈何一歸之法而不任人也自<lb/>
<pb n="KR4d0089_WYG_034-9b"/>
秦漢以來治天下之具茍且滅裂務使天下為不可欺<lb/>
而待天下之吏以為不可使少行其意也故一切任法<lb/>
而廢人予嘗悲夫後世任法之弊也蓋其弊非獨法不<lb/>
足以盡其情而其極乃至於變其情而合諸法蓋罪無<lb/>
必而易移法有限而難動故罪輕而法重也不幸無輕<lb/>
刑以處之則有入之重者矣罪重而刑輕不幸無重刑<lb/>
以當之則有出之輕者矣變罪而附法失情而合文不<lb/>
畏情之不盡而慮法之不合蓋其間有所謂疑慮而上<lb/>
<pb n="KR4d0089_WYG_034-10a"/>
諸有司者十不過一二而已嗚呼任法以治天下而天<lb/>
下無正刑矣予嘗推其原而後悲夫天下之事未始不<lb/>
自夫賢不肖始也先王之時天下之事簡肅而精修其<lb/>
人才皆足以過絶天下而上有聖哲之絶徳故堯舜之<lb/>
際與夫三代之盛時至於鳥獸之無情隂陽之不可測<lb/>
而人之才智皆能為之故其後有豢龍御龍之官而四<lb/>
時之官皆能候天地之氣導馭其節而制其和由是言<lb/>
之則人之所以深思極慮以治事赴功者何如哉自聖<lb/>
<pb n="KR4d0089_WYG_034-10b"/>
人之亡其後世比於先王之盛固巳少減而天下之事<lb/>
日以煩亂詭偽生於其中而信厚之徳薄人之賢者不<lb/>
及於先王之時而間之以不肖混亂而不可知天下之<lb/>
事日以廢缺夫惟得如先王之時故可以舍法而不任<lb/>
而賢不肖之相半也故人與法並行後世非無賢而要<lb/>
以不可知故一歸之法推其原求其本則法之弊蓋出<lb/>
於人之弊也夫惟能隆任人之術詳於擇人而後法可<lb/>
以少簡姑無望其不為刑辟人與法並行者可庶幾矣<lb/>
<pb n="KR4d0089_WYG_034-11a"/>
　　憫刑論下<lb/>
立法以糾天下之過者必欲天下行之而不敢逆然而<lb/>
常至於沮而不行者何也是其立法非人之情故也何<lb/>
謂非人之情夫天下之所共惡者而時輕之天下之所<lb/>
共怒者而時重之不當恕而彊為之仁不必惡而過為<lb/>
之罰凢此者天下之情所不安者也今夫天下之情有<lb/>
極很惡而不逞舉國皆惡之者幸而入於刑而考於法<lb/>
則輕而不足以懲之則夫行法者必有不平之心故必<lb/>
<pb n="KR4d0089_WYG_034-11b"/>
入而處之於重夫如是則是好為輕者之有所不行也<lb/>
夫人固有不幸而入於刑者有誠犯而其心無他者不<lb/>
幸而遇刑而攷於法則重則行法者必有不忍之心焉<lb/>
是故有出而寘之輕夫如是則好為重者之有所不行<lb/>
也昔者聖人之於天下其言無不聴其令無不信然卒<lb/>
不可變者天下之好惡也惟其然故天下之所惡者聖<lb/>
人不彊恕以為仁天下之所哀者聖人之不深治也故<lb/>
法立而天下安之傳之後世乆而不敢易夫犯天下之<lb/>
<pb n="KR4d0089_WYG_034-12a"/>
所惡當天下之所恕而吾寛之以所欲則天下之吏雖<lb/>
不如吾法之所為而人固已隂服之矣吾之法因彼之<lb/>
情故也故欲吾之法立於天下者莫若原天下之情而<lb/>
無所出入使天下無不樂之心而後可也後之惑者不<lb/>
深求先王之意而求夫恩威之名而不究其實以為恩<lb/>
主於貸而有罪者舍之以為恩思有所禁則小過者刑<lb/>
之以威行之者不快而被之者不服則何怪乎吾法之<lb/>
不立哉或曰吾之法過於威耶則不惟行吾法者有不<lb/>
<pb n="KR4d0089_WYG_034-12b"/>
樂於其心而固取亂於民使過於輕耶民將懷我彼行<lb/>
吾法者之不快是何怪也嗚呼是大不然也天下之情<lb/>
自顧其所為誠有拂於人而人不加怒彼固以為可欺<lb/>
而罔人之心至矣故人之不察其過而知徳者君子也<lb/>
尚何懷之有哉夫治天下者何必茍為惠以謟天下之<lb/>
情也殺之而當其罪雖日殺而天下悦服矣<lb/>
　　馭相論<lb/>
天子能使天下之權在宰相而進退宰相之權在天子<lb/>
<pb n="KR4d0089_WYG_034-13a"/>
夫如是者可謂知馭相矣夫天子之所以必尊宰相者<lb/>
非以私宰相也而其勢乃所以自尊今以天子之輔相<lb/>
左右朝夕之所接以取謀而使天下之人有輕之之心<lb/>
則天子之勢亦卑矣夫人之情涉江河而畏險則終身<lb/>
不敢行海何則彼以為江河為可畏而况於海乎彼且<lb/>
以為宰相為不可慢而况其君乎嗚呼又非特如此也<lb/>
使天子之力足以辦天下之事則何所俟於相以吾為<lb/>
不能獨治也而後擇相而委之委人以事而奪之權猶<lb/>
<pb n="KR4d0089_WYG_034-13b"/>
為不任而巳矣故必使之可取可舍可賞可罰舍吾疑<lb/>
之之心而使少行其意而後彼得以自盡夫如是故不<lb/>
幸而有過吾有以責之夫使宰相之勢無以異於羣有<lb/>
司必使之一聽於我而後可則彼有罪而吾將無以責<lb/>
之而彼且有藉有口矣故曰宰相不可以無權夫與人<lb/>
以權者必使之其利在我以為與爾以權者凢以為我<lb/>
也斯可矣使竊吾權以據之乆而不還以為巳私利則<lb/>
吾將折而受制此天下之大患也今夫世之畜犬與鷹<lb/>
<pb n="KR4d0089_WYG_034-14a"/>
者方其逐禽於野則必解羈弛禁縱之而不制然至不<lb/>
順而害人則吾必能制其命夫縱之而不足以收之則<lb/>
幾何其不為患也誠得天下之至賢如伊尹周公霍光<lb/>
孔明之徒不以天下易匹夫之命者而任之則何所復<lb/>
求然天下之賢不可以常得而吾之任人或有才而忘<lb/>
其汚或以功而舍其素未必皆天下之至賢也夫使擅<lb/>
天下之權於掌握之間而吾無以制之而望其不亂其<lb/>
庸可得乎故古之待大臣者天子為之盡恭致禮而至<lb/>
<pb n="KR4d0089_WYG_034-14b"/>
其有罪則不恕有殺而無罰夫惟君致禮則宰相尊至<lb/>
有罪而不恕也此所以為天子之權歟故曰必使進退<lb/>
之權在天子曹操司馬懿父子初不過能竊天子之權<lb/>
攻伐出處放意恣行而巳而漢魏之主惟其無有以制<lb/>
之是故養其勢固其身而卒盗其位若唐徳宗則疑宰<lb/>
相而不任懲姦臣之弊而謂天下之人舉不可信乃一<lb/>
切自用其聰明當時宰相奉行文書而巳故當是時藩<lb/>
臣有輕朝廷之心彼一人之聰明而當天下之亹亹則<lb/>
<pb n="KR4d0089_WYG_034-15a"/>
數見其所窮而左右大臣皆有茍且之志而無出力死<lb/>
難之意則宜其陵犯而無忌也嗚呼與人以權而我不<lb/>
能收漢魏之主是也畏權之去我而奪人之職者唐徳<lb/>
宗是也是二者皆過矣嗚呼天下之事不可以無術也<lb/>
而馭臣為最難或者不知其故以為先王之時一本于<lb/>
忠信而無術不亦繆乎夫坤之道臣道也而象為馬吾<lb/>
未見馬之可以亡馭也馭之以術何害于忠信耶<lb/>
　<lb/>
<pb n="KR4d0089_WYG_034-15b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　柯山集巻三十四<lb/>
</p>
<p>
</p>
  </div>
<div>
<head>柯山集巻三十五</head> <lb/>
    <p>
<pb n="KR4d0089_WYG_035-1a"/>
欽定四庫全書<lb/>
　柯山集巻三十五<lb/>
　　　　　　　　　　　　　宋　張耒　撰<lb/>
　論<lb/>
　　秦論<lb/>
賈生論秦曰仁義不施而攻守之勢異也世以為確論<lb/>
予獨謂之不然夫攻守殊而事相闗異施設而同利害<lb/>
其守之安危觀其攻之善惡其報應如表影聲響之不<lb/>
<pb n="KR4d0089_WYG_035-1b"/>
差也譬如人之殖産也耕我之田盡力以事之嵗收千<lb/>
石封之倉廩而食之賈百金之貨干鄰國而贏千金焉<lb/>
鄰里不我怨有司不我罪如是乃安坐享其福而貽之<lb/>
子孫則安樂而無後患今有人侵人之田奪人之産又<lb/>
殺人于道而奪之金如是乃欲封之倉廪藏之廐庫而<lb/>
守之以君子長者之事怨仇百作而披攘之矣故如是<lb/>
而取之必如是而失之安有以盜賊所以取之而能以<lb/>
君子之道守之歟秦王始滅韓齊大率十年間耳皆滅<lb/>
<pb n="KR4d0089_WYG_035-2a"/>
人之國虜人之君其毒至惨也夫此六國諸侯者其上<lb/>
世皆有功于民又皆據國數百年其本根深結于人心<lb/>
者固一旦芟夷蕩覆之其勢必不帖然而遂已如塞大<lb/>
水伐大木其漸漬之末流播散之餘種將且復漲而暴<lb/>
興不得其寂寥氣盡則不止秦雖欲反其所以取之道<lb/>
守之而其機必成其勢必復矣故秦之事不可為也嗚<lb/>
呼秦滅六國不十餘年而六國並立秦以不祀其效豈<lb/>
不然歟故賈生之論戲論也樂毅賢將一戰勝齊下城<lb/>
<pb n="KR4d0089_WYG_035-2b"/>
七十齊不能支曽未三年七十城者翻然為齊乃無一<lb/>
城為毅守者以是失之豈不然哉毅賢尚然況于暴秦<lb/>
　　魏晉論<lb/>
嗚呼魏晉之亂亡其可悲也國中之人皆恐懼服從大<lb/>
盜招之而無不應舉國以與人而猶恐其不受也其所<lb/>
循致而至此者何也葢其國輕久矣夫國重者存國輕<lb/>
者亡何謂重其人可以禦侮旁觀者有所忌則重矣鱓<lb/>
鱣王鮪之在江湖非不大也然漁者徒手取之鱠之俎<lb/>
<pb n="KR4d0089_WYG_035-3a"/>
上而無難曽不如蛇虺之據穴國之輕亦猶是矣人主<lb/>
非不尊公卿大臣非不畏百司庶府非不懼然皆庸怯<lb/>
和易説之如發䝉舉之如挈虚朝之慮不至夕今日之<lb/>
智不及明日夫如是國之存大盗拱手舉之矣是謂國<lb/>
輕凡人臣之能為國重者非有服天下之名節則必有<lb/>
過天下之才智成湯既没太甲失道伊尹放之可謂亂<lb/>
矣而諸侯不争商卒以安者伊尹之節天下之所不敢<lb/>
議也晏子之在齊叔向之在晉宫之竒之在虞諸侯不<lb/>
<pb n="KR4d0089_WYG_035-3b"/>
敢議其後管仲之智未易與為敵也郭子儀存而吐蕃<lb/>
罷兵李徳裕草檄而澤潞亟滅此以才智為重也夫天<lb/>
下之人其好争未嘗一日忘也非有大愧恥于其心而<lb/>
不忍為則必有大恐懼于其身而不敢為夫名節者所<lb/>
以愧恥天下之不義而才略者所以恐懼天下之好亂<lb/>
舍是二者雖聖賢無他道矣魏之亡也司馬師殺其君<lb/>
如屠犬馬而大臣震悸莫敢太息王祥鄭冲舉國而與<lb/>
之夫是數人者亦知是為不義也而不敢不聽者彼惟<lb/>
<pb n="KR4d0089_WYG_035-4a"/>
素無以動其國人而又取諸其胸中而無有也晉之臣<lb/>
才者先叛王敦桓温才過一時卒皆不臣劉裕才過數<lb/>
人者而遂取之何則國中之人莫與之敵故也夫挾好<lb/>
亂之資而顧其國莫與之敵則取之之心生矣故為國<lb/>
之患莫大于不崇名節而銷天下之精鋭彼晉之公卿<lb/>
朝夕從事者非毁名節則尚無心方此時雖有有志之<lb/>
士亦且去之矣此蔡謨之所以不為司徒而曰吾恐後<lb/>
世之笑也天下之事有名實不可以不辨也輕名節者<lb/>
<pb n="KR4d0089_WYG_035-4b"/>
曰吾惡天下之矯激也黜才能者曰吾尚徳也夫矯激<lb/>
者安能真為名節也利至則變矣世葢有利至不回害<lb/>
至不避而可以矯激億之哉夫如是而未免于矯激則<lb/>
庸庸者而後可矣且東漢之亂而曹操之雄至死不敢<lb/>
取惟畏天下之清議故也黨錮雖弊猶能存國古之所<lb/>
謂徳也非無才之云也才不足以言矣傳曰仁者必有<lb/>
勇勇者不必有仁有徳者必有言有言者不必有徳夫<lb/>
言與勇才之類也而仁與徳必能兼之則世有無勇之<lb/>
<pb n="KR4d0089_WYG_035-5a"/>
仁不能言之徳乎子産恵人也謂之衆人之母可謂徳<lb/>
勝矣然其抗晉楚何其勇且辯也夫以無所用之質而<lb/>
冐之以仁義之容文之以禮樂之言治國而不能靖民<lb/>
臨難而不能却敵而謂之有徳此固天下英雄之所侮<lb/>
也嗚呼為國者盍察諸此矣<lb/>
　　晉論<lb/>
天下有大分君臣是也夫以天下之衆而事一人攷其<lb/>
勢較其力則多寡異矣然天下之人不間于賢不肖俯<lb/>
<pb n="KR4d0089_WYG_035-5b"/>
首聽從莫敢或較一有不順則有起而誅之夫非獨君<lb/>
臣之分為然也自是而下之至于一鄉一邑之際茍有<lb/>
尊卑大小之分者莫不皆然夫天下之分惟其出于父<lb/>
子兄弟之際者此其天屬宜無足怪下至于一鄉一邑<lb/>
而上至于君臣是乃設為尊卑而不敢犯何為而然也<lb/>
葢嘗求之以為天下之分起于天下之理夫理者本于<lb/>
天地而莫知其所從始者也惟其理設而不可易故分<lb/>
立而不可犯夫生民之初未有君臣以相臨官師以相<lb/>
<pb n="KR4d0089_WYG_035-6a"/>
治也紛紛藉藉以力相勝于是民始大病之而後有能<lb/>
服其黨者焉夫能服一鄉則一鄉尊之能服天下則天<lb/>
下尊之是故君臣之分遂立而不可變夫民之于君乃<lb/>
其自立以自治也夫惟其仰之以自治是故順命受教<lb/>
俛首聽從而無足怪自是而推之至于一鄉一邑亦猶<lb/>
是也予嘗悲夫晉之事也自三代以來其國之多故者<lb/>
莫如晉外有劉石之强内有大臣之變泯絶荒亂有不<lb/>
忍觀者然後裂為東晉至于東晉而晉亦微矣然猶相<lb/>
<pb n="KR4d0089_WYG_035-6b"/>
與維持至十餘世力盡勢窮凌遲百端而劉裕乃得之<lb/>
自劉元海以來天下分為十六國若苻堅石勒之徒皆<lb/>
有過人之才闢地數千里據有甲兵士民之衆又有忠<lb/>
智効死之臣其所建立亦有足觀者然皆不過一再傳<lb/>
而遂亡方其興也宜若可以久安至其一敗遂滅不振<lb/>
葢嘗觀苻堅之敗于夀春此其力猶足以善其後然提<lb/>
其餘衆困窮而無所歸葢思之主于君臣之分而後近<lb/>
得其説夫晉之有天下積久而天下之所服也夫惟人<lb/>
<pb n="KR4d0089_WYG_035-7a"/>
安于所服故天下遂守其君臣之分而不敢犯人人惟<lb/>
恐其失之是以播遷流徙甚弱而難滅忠臣義士力以<lb/>
救其敗若苻石之强雖兵甚强勢甚盛然天下之情不<lb/>
愛其徳而惡其亂不幸不能制而後使得倔强于須臾<lb/>
幸其敗也則起而共亡之矣或以為君臣之分其始出<lb/>
于相制茍為君臣焉斯有分矣晉與苻石何擇也夫天<lb/>
下之情固有所習也習而安者衆之所歸也嬰兒愛其<lb/>
乳之者鄰人之母乳之則不愛也均為乳也而愛惡存<lb/>
<pb n="KR4d0089_WYG_035-7b"/>
焉習與不習故也然則晉之初天下固習乎魏也而晉<lb/>
之不亡何也十六國之顛沛此敗于分之不正者惜哉<lb/>
　　唐論上<lb/>
昔者天下之事常患于不得巳而為之夫事至于不得<lb/>
巳而為者非其心之所樂而勢有所廹故也勉强而為<lb/>
之既立而不可變則将拱手而待患是故古之聖人其<lb/>
深謀逺見所以憂慮天下之故者莫不備其害先為之<lb/>
防曲為之備使天下不幸有不測之變而吾常從容<lb/>
<pb n="KR4d0089_WYG_035-8a"/>
制之而不能亂無鹵莾茍且之計以為後世之患嗚呼<lb/>
此先王之制後世之所以不可及歟竊嘗譬之世之淺<lb/>
人有居于河瀕而幸水之不至也則安然而不為之備<lb/>
一旦水至則徬徨四顧莫知所為于是毁室徙薪而塞<lb/>
之而後免于没溺之患然是人也能解目前之患而退<lb/>
有失所之憂既已失于其初而後将復之則薪與木者<lb/>
既已習于水而不可動夫彼其初豈不愛室與薪哉勢<lb/>
有所廹故也故天下之事亦何以異于此聖人者惟先<lb/>
<pb n="KR4d0089_WYG_035-8b"/>
見其害而預為之備而已然豈有他術哉是亦築防以<lb/>
憂溺貯水以救焚者之智也昔節度之制起于景雲開<lb/>
元之間然其所治者不過于邊方控制之邦而已天寳<lb/>
之亂安史横行于中原而莫之禁天子兵弱而不能制<lb/>
則其勢不得不倚節度之兵而節度既巳有功則雖欲<lb/>
變之而不可大抵至徳之後天下之兵無慮皆屬于節<lb/>
度之府是以天下之兵仰食于度支賞罰于天子而權<lb/>
歸于將軍天子養之于上而將軍實收其權于下故驅<lb/>
<pb n="KR4d0089_WYG_035-9a"/>
之以不義之名寘之于可畏之地則俛首盡力而不敢<lb/>
辭及天下既平前日之亂已去而節度之患固已不勝<lb/>
其深矣嗚呼天下之情不可使茍有所安也使安于義<lb/>
耶則吾固無求乎其他使其不義而安之則吾将欲改<lb/>
而不可得彼天下之兵其勢既巳如此則人人有當然<lb/>
之心雖欲改之其道無由葢肅宗之時大盜既平而天<lb/>
子之威不足以大屈天下則其所不能變節度之弊宜<lb/>
無足怪然以憲宗之英明鋤蕩剗革而卒亦不能一之<lb/>
<pb n="KR4d0089_WYG_035-9b"/>
嗚呼勢之所習不亦甚固哉葢嘗謂唐之末年其君非<lb/>
有可亡之實也夫文武宣之三君其才可與有為而一<lb/>
時之臣又非大不可用而其紀綱法度不須臾而壊葢<lb/>
其大勢已去雖有絶巧無所施之矣故唐之患不起于<lb/>
河北之繼襲而起于節度之有功嗚呼使天寳之際不<lb/>
為茍且急廹之制則僖昭之患何自而起而使吾初不<lb/>
倚節度之功則河北之區區雖欲傳襲其可得哉<lb/>
　　唐論中<lb/>
<pb n="KR4d0089_WYG_035-10a"/>
天寳承平兵不知戰大盗<graphic n="KR0691" url="https://raw.githubusercontent.com/kanripo/KR-Gaiji/master/images/KR0691.png" mimeType="image/png"/>起四海震動禦之無策君<lb/>
播國殘哥舒之敗固無足道者明皇欲下詔親征而姦<lb/>
臣嬖妾沮撓其事意當是時天子臨戎其有濟乎愚嘗<lb/>
論之天寳盜起雖上有昏徳聰明杜塞抑當時朝廷無<lb/>
人矣故為是猖狂不審之謀夫天子臨戎其利有二天<lb/>
下莫能當而明皇皆不得行之幸而不行使果行之其<lb/>
狼狽有甚于此者何謂之利一者壓之以尊名重勢敵<lb/>
人雖强不忍冐犯順之危而起侮上之怒二者天子所<lb/>
<pb n="KR4d0089_WYG_035-10b"/>
統必天下之重兵選卒天下不能抗也明皇之時天下<lb/>
之勢其重在西北而京師輕也久矣大獄屢興縉紳切<lb/>
齒用兵無度百姓怨苦内扇淫泆荒亂失度尊名之不<lb/>
競也甚矣禄山教戰久矣其將卒皆蕃戎勁卒非復唐<lb/>
人也彼惟恐犯順之不深侮上之不快則明皇之于尊<lb/>
名重勢所不得行之一也天下勁兵皆在西北藩臣握<lb/>
之府兵既壊天子侍衛長征彍騎而已有急而募不過<lb/>
得長安市人子而以之抗燕代之勁騎此驅羊戰狼則<lb/>
<pb n="KR4d0089_WYG_035-11a"/>
明皇于重兵選卒所不得行之二也親征不可則無策<lb/>
乎曰知兵者必知敵人所恃與所惡使之行所惡而違<lb/>
所恃如是者百戰不殆禄山之利速戰也所恃范陽也<lb/>
十年教其民千里而用之其鋒不可當雖太公穰苴必<lb/>
姑避之故賊必乘其鋒而用之彼惟恐戰之不速敵人<lb/>
之不我拒也然禄山勢雖强渡河而南則覊客也故心<lb/>
不固而易摇其恃范陽如豹之在山林急則必投下以<lb/>
自藏方禄山之南也厚集潼闗之師深溝高壘勿與之<lb/>
<pb n="KR4d0089_WYG_035-11b"/>
戰委河南而與之是時李光弼郭子儀皆在河北遣一<lb/>
將𢷬范陽之虛往必得志彼進則不得入闗退則已失<lb/>
范陽獨守空虛之東都不過半年其勢潰矣此至計也<lb/>
其後禄山既死慶緒北走而史思明已有范陽慶緒卒<lb/>
困死河朔以此知禄山失范陽則必弊于河朔諸師也<lb/>
其後史思明陷東都李光弼牽之于河陽而思明不能<lb/>
西以此知厚集潼闗之師不戰以老之而禄山無能為<lb/>
也禄山傾國逺鬬委其所恃而不顧固已犯天下之至<lb/>
<pb n="KR4d0089_WYG_035-12a"/>
危而唐之君臣不知出此唐為無人也夫<lb/>
　　唐論下<lb/>
昔者先王之兵愛其君而後死其將以為凡吾所以致<lb/>
力不顧以衛其將者無他焉謂吾兵之勝負者非吾將<lb/>
之利害而所繫者吾之君耳是故功成事立而其君安<lb/>
然享之而無虞其不善用者則不然其兵死其將而忘<lb/>
其君方此之時三軍之士惟其將之為聽故不患將之<lb/>
不足以立功而患乎功成而上不享其利夫惟欲兵之<lb/>
<pb n="KR4d0089_WYG_035-12b"/>
愛其君而死其將則莫若兵出于府而將出于衛使將<lb/>
之于兵得以用而不得以有之方其有事也厲兵秣馬<lb/>
以問有罪將軍之恩恵雖足以取信于下而士卒之顧<lb/>
其將非我終身之所仰則雖愛而不私夫惟愛而不私<lb/>
是故驅之以義則有功而不可使為不義之行彼死其<lb/>
将而忘其君者是節度之兵也方是時天子能使其將<lb/>
而不能用其兵可使征可使戰而不能得其私天子常<lb/>
斂士卒之怨而將軍者實尸養士之恩嗚呼此豈非天<lb/>
<pb n="KR4d0089_WYG_035-13a"/>
下之大患歟葢自天寳以來藩鎮之禍迭起而不可制<lb/>
而河北之鎮天下指為僣亂不臣之邦棄之而不問以<lb/>
為是誠不可得而為也嗚呼盍亦深思其術哉夫以漢<lb/>
之時而七國連衡以叛其上而諸侯擅地天子無有以<lb/>
制之此其為患豈特唐之方鎮也哉其後主父偃為之<lb/>
一言使得自封其子弟而漢之君臣無一鏃之費而坐<lb/>
享太山之安彼唐之節鎮何以異此歟彼桀黠而不顧<lb/>
肆傲以慢上者是誠何恃而敢為爾哉葢其股肱肘臂<lb/>
<pb n="KR4d0089_WYG_035-13b"/>
有為之出死力以為之者使其孑然而自為則吾一将<lb/>
之敵耳故李愬之平蔡一得李祐則呉元濟束手而無<lb/>
能為矣然一節度之所領不下數郡之地而我何不遣<lb/>
一介之乘假賞功之令抜其臣屬之尤才者使帥其屬<lb/>
城而為之使如是而隂離之使其兵分地坼則昔之豪<lb/>
黠而難制者不過一二耳提一空城而守之雖欲不臣<lb/>
其可得哉或曰彼臣屬将佐安能叛其素所愛耶名為<lb/>
裂地而謀相通則安在其為利哉是大不然夫人惟貧<lb/>
<pb n="KR4d0089_WYG_035-14a"/>
也而後肯役于富惟賤也故肯役于貴故兩貴不能相<lb/>
使兩富不能相下彼其臣屬將佐之愛其帥者豈有他<lb/>
哉惟其有功能賞之有才能用之是故恃之以自固使<lb/>
其位有節度之勢則将反顧其上而疾之何則勢均位<lb/>
等則必有相疑之心嗚呼使彼誠相亂而生疑則吾之<lb/>
計行矣或曰我一日盡斥其臣佐則彼安肯安然而遣<lb/>
之者耶使彼遏吾命而不行則無乃益召天下之亂乎<lb/>
是又大不然也夫使彼受命而遣之耶則吾固何求使<lb/>
<pb n="KR4d0089_WYG_035-14b"/>
彼敢遏吾命而不行則反手而内禍及之何者使人有<lb/>
可以得富貴之門而有蔽于其前則必羣撃而競排之<lb/>
彼一日于行伍之間而有一節度之權我則顧其私而<lb/>
止之夫如是而能安者世之所未嘗有也昔者烏重𦙍<lb/>
為滄景節度凡屬城之刺史各還于朝廷使得自𨽻其<lb/>
州兵嘗曰使二千石各有鎮兵雖有安史無如之何而<lb/>
河北之所以能拒命正以能奪刺史縣令之權耳當是<lb/>
時惟重𦙍之鎮獨禀命受代然則分其地而離其兵者<lb/>
<pb n="KR4d0089_WYG_035-15a"/>
真弱節度之術也<lb/>
　　讀唐書二首<lb/>
古之人主自中庸以上為理所屈皆能行之而誠未必<lb/>
加也若漢文帝之于務農唐太宗之于從諫㡬于誠矣<lb/>
或問二君之誠孰愈予謂文帝之言不足而意有餘未<lb/>
嘗為外貎觀美繁于詞令而形于制度不過詔令丁寧<lb/>
而已而身之所履則可信不誣矣知稼穡者必尚儉彼<lb/>
身衣弋綈足履革舄集書<graphic n="KR0809" url="https://raw.githubusercontent.com/kanripo/KR-Gaiji/master/images/KR0809.png" mimeType="image/png"/>為殿帷罷露臺郤走馬此<lb/>
<pb n="KR4d0089_WYG_035-15b"/>
其意可見也太宗每見賢臣則求諫援引古今出入經<lb/>
傳玩慨古昔語必成文此雖無害于聞過而有好名之<lb/>
心焉此于誠有所不及也意有餘者忘言實已修者忘<lb/>
名理之必然也文皇嘗恨不撲殺此獠文徳皇后問誰<lb/>
帝曰魏徴夫太宗之信用徴如此而猶有殺心焉則其<lb/>
平日之厚敬而深信之或未必誠也且好諫者不諱其<lb/>
過而魏徴以諫草與史臣帝聞而怒遂有仆碑罷婚之<lb/>
事何怒之深也如此二事或疑其不信予謂或有之<lb/>
<pb n="KR4d0089_WYG_035-16a"/>
高宗之淫昏孱暗又内為悍妻所制外聚羣小逞于朝<lb/>
而禍不及其身者有以也非幸也其智葢有以自衛者<lb/>
彗見東方言者以為高麗将亡之祥帝曰高麗小夷且<lb/>
亦吾民也夫是言能出其口則有不可欺者以廢子賢<lb/>
之故怒其人嘗與賢交通令其父訓其子父殺之帝聞<lb/>
而不喜也更貶其父夫刑政能如是則希其意必相戒<lb/>
而天下聞之必有父子之義焉夫能約理而不盡欺叅<lb/>
以義而其諂有所不受使其應物之際十五出此足以<lb/>
<pb n="KR4d0089_WYG_035-16b"/>
完其身矣<lb/>
　　又讀唐書二首<lb/>
李徳裕制變應事之分裴度有所愧然度之制變務出<lb/>
于中和故事出而人不驚事巳而身安徳裕矜才而快<lb/>
意者也故其所發竦動人之觀聽而後多悔宦者劉承<lb/>
偕監劉悟軍悟不堪其侮而言朝憲宗以其有寵于母<lb/>
后問計于度請斬之又曰不能斬則流之夫斬之則風<lb/>
采足以震動而于事也徤然茍求下足以厭悟意上不<lb/>
<pb n="KR4d0089_WYG_035-17a"/>
傷太后心流之亦足矣何必求動人之視聽哉此度過<lb/>
人者也劉稹之叛計策出于郭誼為多稹勢巳窮蹙誼<lb/>
斬稹以降此在稹為可賞徳裕以為劉稹小子安知反<lb/>
誼始教之而終賣稹以求生卒斬之徳裕之出此不過<lb/>
欲明大義立風聲以竦動視聽耳若誼者置而不問斯<lb/>
可矣何必求名而殺之耶是時强藩叛鎮力足以拒王<lb/>
命而所深忌者左右之竊發也誅郭誼而叛臣始安心<lb/>
于其下其為慮葢已踈矣徳裕惡牛僧孺其傾僧孺也<lb/>
<pb n="KR4d0089_WYG_035-17b"/>
曰僧孺聞劉從諫滅而慷慨又搆成其往來之迹夫傾<lb/>
大臣惟有交友者之罪為無以加人主之所不恕僧孺<lb/>
由此遂竄徳裕于復怨則快矣而君子豈忍為是哉故<lb/>
一失勢羣起而擠之身没南荒非偶然也<lb/>
人主當務好要而不當務無為夫無為之言為妙矣此<lb/>
羲農堯舜得道者之事也而庸君昏主聞其説而樂之<lb/>
深居奥處蔽塞耳目是非過前而不察姦臣愚弄而不<lb/>
悟視人之利害國之存亡若越人問秦人之疾痛者曰<lb/>
<pb n="KR4d0089_WYG_035-18a"/>
我無為也耽樂飲酒便嬖女色晏朝早罷逰蕩無度亦<lb/>
曰無為也是故莫若好要吾不治事付人以事而觀其<lb/>
成吾不吝權分人以權而觀其趨事成而利則可成而<lb/>
害則必治其故而賞罰行焉分吾之權而志于公則任<lb/>
之盗吾之權而行其私則棄之而用舍分焉此之謂要<lb/>
知好要則進乎無為矣唐明皇用李林甫十餘年盡失<lb/>
賢者之助太宗之法度廢革略盡貞觀之風俗變壊無<lb/>
遺林甫朝夕所從事者非聚斂奢侈以蕩移人主之心<lb/>
<pb n="KR4d0089_WYG_035-18b"/>
意則羅織刑獄以破滅人之家族也閨門之内干戈碪<lb/>
鉞未嘗絶而間為神仙鬼神之説以動其心而明皇恬<lb/>
不為慮漫不知察利器去手而不覺一敗塗地没世不<lb/>
復凡此者其皆好無為之説者也後之人主可不戒哉<lb/>
　　五代論<lb/>
春秋時季梁在隨宫之竒在虞皆明安危曉利害强國<lb/>
憚之而不敢易予竊怪五代之君雖起武夫悍卒未嘗<lb/>
學問不足以得士而一時将相謀臣當其敗亡之際皆<lb/>
<pb n="KR4d0089_WYG_035-19a"/>
足蹈坎井頭抵株木安受禍患而無策事成則相與苟<lb/>
且富貴事敗則拱手受戮豈紛亂之極而人才亦從而<lb/>
不振歟予深考之而得四人焉皆智士也或用或不用<lb/>
也則係時君之昏明安重誨在明宗世常恨不為國家<lb/>
去潞王時潞王葢一罷鎮節度也而重誨獨知禍之原<lb/>
在此其後卒覆國者潞王也清泰帝時石敬瑭在太原<lb/>
欲叛有狀時廷臣有吕琦者言于朝曰敬瑭必結契丹<lb/>
為援可先以重幣結契丹以分敬瑭之援卒之立晉者<lb/>
<pb n="KR4d0089_WYG_035-19b"/>
契丹也使明宗與清泰信其言而先為之所可以紓禍<lb/>
也必矣契丹大舉入晉志吞南夏而其母述律乃獨非<lb/>
之曰譬之吾國以一漢人為主可乎耶律徳光果不能<lb/>
安于南狼狽客死于路大勞甚費而于契丹初無大利<lb/>
也徳光䘮歸其母不哭曰待國中人馬如故然後葬汝<lb/>
嗚呼若此媪亦智矣李榖韓熈載少以功名相期熈載<lb/>
将仕江南與糓别熈載曰江南如用我當長驅以定中<lb/>
原糓曰中原見用取江南如探嚢中物耳已而糓相周<lb/>
<pb n="KR4d0089_WYG_035-20a"/>
世宗遂臣江南兵不勞而國不費信乎其如探囊也何<lb/>
者自古秦滅楚晉滅呉隋滅陳長江複山不能為固天<lb/>
下有定勢非智力可强諸葛孔明且不能用蜀取魏江<lb/>
南豈有長驅中原之理乎糓于審天下之勢亦明矣此<lb/>
四人者三見忽而一用嗚呼天下何嘗無士哉<lb/>
　<lb/>
　<lb/>
　<lb/>
<pb n="KR4d0089_WYG_035-20b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　柯山集巻三十五<lb/>
</p>
<p>
</p>
  </div>
<div>
<head>柯山集巻三十六</head> <lb/>
    <p>
<pb n="KR4d0089_WYG_036-1a"/>
欽定四庫全書<lb/>
　柯山集巻三十六<lb/>
　　　　　　　　　　　　　宋　張耒　撰<lb/>
　論<lb/>
　　漢文帝論<lb/>
昔者絳侯既平吕氏親握國璽授之孝文當是時劉氏<lb/>
之後惟大臣所立文帝為諸王特以其賢而取之其初<lb/>
未可以必得也絳侯以天下與所不可必得之人恩徳<lb/>
<pb n="KR4d0089_WYG_036-1b"/>
至厚也文帝之報絳侯者宜如何哉雖分國而王之天<lb/>
下未以為過也然内難既定君臣之分既明爵賞祿賜<lb/>
所以慰答昔日之功者未聞有卓然過于常時何其不<lb/>
旋踵而遂去之速也予嘗觀漢之大臣少全武帝以來<lb/>
不啻如殺囚𨽻獨文帝時公卿被誅者無㡬人然則文<lb/>
帝之待大臣亦有恩矣當是時大臣之有恩者宜無有<lb/>
過絳侯然匹夫一言罪辜未明廷尉折簡以召之如取<lb/>
孤囚侵奪困苦僅免于死文帝非昏蔽無知之君何獨<lb/>
<pb n="KR4d0089_WYG_036-2a"/>
于勃少恩若是哉葢嘗深思其故而得其説夫高祖之<lb/>
將大有功者至文帝時㡬盡矣非以逆誅則以疑死彼<lb/>
皆心有所恃矜其功能日邀其上不得所欲則狼顧而<lb/>
起絳侯吹簫之羈民也用兵十餘年習見天下之勢喜<lb/>
事而尚功其驍勇之習豈能帖然無毫釐于心哉以英<lb/>
雄之資挾立君之威臨視其上無異于保婦之提嬰兒<lb/>
如是而不驕者伊尹周公之所難也驕則縱縱則亂因<lb/>
以生文帝豈無愛勃之心哉視前日之誅死族㓕者皆<lb/>
<pb n="KR4d0089_WYG_036-2b"/>
恃君邀功驕蹇放縱之所致而絳侯之迹異于韓彭者<lb/>
無㡬耳吾亦畏其有所恃而驕驕而不巳則亂亂而不<lb/>
誅則廢法從而誅之則傷恩甚矣嗚呼理至于是曽不<lb/>
如抑逺困辱使之慊然内顧而無所恃鋤去其驕慢之<lb/>
心全其生保其家使其子孫長有國土之為愈也然則<lb/>
文帝之恩亦深矣且能尊霍光者莫如孝宣委天下之<lb/>
政與之而不敢専光死又立其子兄弟聨兵女充後宫<lb/>
賞賜寵錫不以數計天下翕然以為孝宣無負于霍氏<lb/>
<pb n="KR4d0089_WYG_036-3a"/>
矣然光死未㡬妻子為戮以天下與人而身死之後弱<lb/>
子單孫之祭曽不得享天下之人聞之者誰不為霍光<lb/>
痛心哉嗚呼使宣帝既正君臣之分則遂攬天下之政<lb/>
光既死視子孫之賢愚而授之官與之財而收其權取<lb/>
其尤無良者而屏逺之霍氏雖欲為亂不可得也然則<lb/>
霍光無後者非宣帝誰為之哉天下之事要其終而後<lb/>
知君子之用心絳侯無禍于身則知文帝之所以裁之<lb/>
者乃所以深報之也霍光無後于漢則知宣帝之所以<lb/>
<pb n="KR4d0089_WYG_036-3b"/>
寵之者乃所以深害之也語曰嬰兒常病傷于飽也貴<lb/>
臣常禍傷于寵也然則文宣之報功其得失可攷也<lb/>
　　漢景帝論<lb/>
景帝稱竇嬰惉惉自喜多易不足以任宰相因持重而<lb/>
相衛綰夫自喜多易固不足以持重是也而求持重者<lb/>
必如衛綰則己甚矣古之知人者不觀其形而察其情<lb/>
得其妙而遺其似夫天下之善惡其似者固未必是而<lb/>
其真者或不可以形求也綰車戲之賤士也其椎魯庸<lb/>
<pb n="KR4d0089_WYG_036-4a"/>
鈍偶似夫敦厚長者之形耳夫敦厚之士其用之也必<lb/>
有䝉其利者矣豈謂其無是非可否如偶人而己者也<lb/>
茍以是為長者而用之則世之可謂持重者多矣夫惡<lb/>
馬之奔踶不可也求其無奔踶可矣得偶馬而愛之可<lb/>
乎景帝之相綰也是愛偶馬之類也帝之惡周亞夫也<lb/>
曰此鞅鞅非少主臣也卒殺之夫天下之情其未見于<lb/>
利害之際者舉不可知而要之易刼以勢者易動以利<lb/>
不輕許人之私者不輕行其私亞夫之不納文帝于細<lb/>
<pb n="KR4d0089_WYG_036-4b"/>
桞與夫不肯侯王信可謂不可以勢刼而無私意矣仗<lb/>
節死義與夫見利而心不動非輕勢而㓕私者莫能可<lb/>
以相少主共危難者意非亞夫不可而帝乃反之是徒<lb/>
以其剛勁不茍其形若難制而嫚上者故殺之而不疑<lb/>
嗚呼景帝者求人于形似而失之者也葢昔者高祖求<lb/>
傳如意者而不可得一周昌能强項靣折而高祖遂以<lb/>
趙王委之夫昌之不能脱如意于死其勢葢有所廹而<lb/>
所以任昌者固相危弱之道也嗟夫周昌以此見取而<lb/>
<pb n="KR4d0089_WYG_036-5a"/>
亞夫乃用是不免則景帝之與高祖其觀人也亦異矣<lb/>
　　唐代宗論<lb/>
予嘗論代宗唐之庸主也而安史壞亂之後肅宗草創<lb/>
事出一切人情震摇易以生變此非常才所能定而代<lb/>
宗承之又嘗一為吐蕃所驚逃奔于陜然國遂以定不<lb/>
及其身者何也予考代宗行事有類英主者二焉誠率<lb/>
是道而充之其身安而國定葢無足怪何也能容大功<lb/>
之臣背之而不疑犯之而不怒而外無姑息之迹一也<lb/>
<pb n="KR4d0089_WYG_036-5b"/>
僕固懷恩李光弼二人之功著矣懷恩之恃功犯上自<lb/>
敵以下誰能忍之而代宗不與之較故優容包納卒待<lb/>
其自斃豈不曰與之較力則彼驍獷也與之較理則彼<lb/>
異類也其乘氣而兇悖也葢將亡也是其料懷恩于目<lb/>
中矣李光弼身兼將相功無與二而幸陜之後堅坐不<lb/>
應此其意非持兩端則高卧以觀變也代宗恩禮終始<lb/>
不衰豈不曰光弼之功而傷之天下其謂我何彼之不<lb/>
赴吾急吾不問則已問之則必討焉彼非束手受死者<lb/>
<pb n="KR4d0089_WYG_036-6a"/>
而吾使誰敵之哉代宗之待二臣如是天下不謂之姑<lb/>
息者理當爾也徳宗之于懷光則姑息之迹不可勝揜<lb/>
矣人有當其意則用之衆怒不與則必殺之其用其殺<lb/>
莫或能間之者焉始用元載委已聴之惡載之甚誅而<lb/>
不疑寵魚朝恩㡬危郭子儀然其横也則殺之程元振<lb/>
之寵固矣桞伉一言而逐之易如反掌卒棄不用元載<lb/>
之獄問目皆從中出則是平日載雖擅權于外而代宗<lb/>
居中無不知也去三大姦如殺犬羊中外不驚上下厭<lb/>
<pb n="KR4d0089_WYG_036-6b"/>
服觀此則昏且孱者不能為也是二者英主之所難代<lb/>
宗有焉所以能保國而安身也哉<lb/>
　　唐徳宗論<lb/>
徳宗憤藩鎮之强僭有鞭撻海内之志竭其帑藏空其<lb/>
禁衛以從事于伐叛然師出無功兵連禍結大盜竊發<lb/>
身播國殘㓕亡之禍間不容髪自是之後亂不得熄至<lb/>
于憲宗用一裴度決䇿出師淮西既平山東河北强藩<lb/>
大鎮弭耳聴命終憲宗之世海内略定二帝于用兵伐<lb/>
<pb n="KR4d0089_WYG_036-7a"/>
叛則同而功烈何其相反也葢攻堅則瑕者堅攻瑕則<lb/>
堅者瑕徳宗始使馬燧李抱真討田悦魏鎮自承嗣以<lb/>
來兵强國富屹然大鎮非可易攻者也二將之力弊于<lb/>
田悦而王武俊朱滔相煽而起自魏至燕數千里間莽<lb/>
為戰塲而四方諸侯始輕京師淮西雖積于叛然數郡<lb/>
之地也暴取其才虐用其民為日久矣危亡之機已見<lb/>
而元濟昏庸倔强其間此特不欲取耳取之可以必得<lb/>
豈與河朔諸鎮比哉憲宗乘其機察其時一舉而㓕之<lb/>
<pb n="KR4d0089_WYG_036-7b"/>
而李師道王承宗之徒或誅或臣而四方靡然效順矣<lb/>
此無他徳宗先攻其堅敵未已而已之氣先索力先弊<lb/>
矣已索之氣既弊之力人所易侮此朱泚李懷光所以<lb/>
陸梁而不忌也憲宗先攻其易碎其巢穴戮其鯨鯢兵<lb/>
雖未出而氣己震于天下師道承宗所以消沮而不能<lb/>
抗也有扛鼎之力者使之負石而趨終日則必蹶立談<lb/>
之間而磔嬰兒則賁育在旁必且心悸此攻堅攻瑕之<lb/>
論也<lb/>
<pb n="KR4d0089_WYG_036-8a"/>
　　唐莊宗論<lb/>
古之善戰者不患乎敵强而不我若而所大患者與之<lb/>
為敵而兩無有以相制也夫兩無有以相制則勢足以<lb/>
相擾而不可以有成惟其曠日持久兩憊而不振如是<lb/>
而後有起而收之者雖然非有優游久逺之心誰能安<lb/>
坐而待之而至其兩憊而不振也吾亦安能必其變之<lb/>
所在則是吾與敵人常戰于不可知之間夫豈不殆哉<lb/>
是故古之善戰者必有以審天下之勢而為之計取之<lb/>
<pb n="KR4d0089_WYG_036-8b"/>
以可必之計而待之以可成之功夫如是而後能有立<lb/>
今夫天下之勇夫其才足以相勝其力足以相困奮臂<lb/>
角力以戰其死其勢終日而不能解至其能者則不與<lb/>
之致争于手足之間而獨徘徊待伺一發而擣其虗中<lb/>
其要害之地而使之雖有手足之技不能以與吾較夫<lb/>
知是者勝敵之道也故力弱于敵則謀之力倍于敵則<lb/>
乘之力敵勢均則擣其虗襲其所忌而不可戰葢昔者<lb/>
唐人以河東之地南靣以争天下百戰而無功以朱温<lb/>
<pb n="KR4d0089_WYG_036-9a"/>
之强親冒矢石與唐人從事于河上不能有河北尺寸<lb/>
之地其力之不足以相制亦明矣譬如兩人終日而博<lb/>
也代勝代負而不決勝者欲罷而負者留之負者欲返<lb/>
而勝者激之葢終朱温李克用之世更勝迭負而卒不<lb/>
得其志至于莊宗力戰不顧思決成敗而不可得方其<lb/>
盤桓于楊劉徳勝之間葢嘗蹙而不振矣其後郭崇韜<lb/>
為之決入汴之䇿而後天下歸于唐夫梁人之有汴是<lb/>
猶人之有腹心也使吾之力雖不足以過之耶一日而<lb/>
<pb n="KR4d0089_WYG_036-9b"/>
潰其腹心則彼手足雖全而不為用此擣其虛襲其所<lb/>
忌之道也故莊宗之取天下其要在此而或者猶歸罪<lb/>
于段凝之區區何異夫披心腹而責手足之不救也昔<lb/>
者荘宗與劉鄩戰于莘劉鄩越黄澤乘虚而襲太原中<lb/>
道而敗乃不能進夫劉鄩之襲太原是莊宗趨汴之䇿<lb/>
也彼鄩以為人得糧十斛而後可以有成彼誠見天下<lb/>
之勢非朝夕之所能成其決䇿不顧以趨太原所以擣<lb/>
唐之腹心也歟夫莊宗能知其勢而為之防故唐不亡<lb/>
<pb n="KR4d0089_WYG_036-10a"/>
而梁人惟不能蔽其所忌故莊宗得志夫古之善戰者<lb/>
觀天下之勢而後戰從之者此之謂也<lb/>
　　子産論<lb/>
天下之大患莫大於不量力而不量力之患起於好高<lb/>
今夫使人皆量力而無慕于賢己者宜若怠惰而無志<lb/>
而不知夫力之所受于天者莫不有極强任而過使之<lb/>
則將有禍嗚呼怠惰而無志不猶愈於禍歟吾知量力<lb/>
之不可廢也今夫天下之才自匹夫以至聖人其别無<lb/>
<pb n="KR4d0089_WYG_036-10b"/>
窮然大要有三而己上智中人下愚是也昔者聖人之<lb/>
治天下使民畏也有不待刑使人愛也有不待賞夫無<lb/>
刑賞而畏愛行焉此天下之純徳也夫惟聖人而後能<lb/>
之而使中人之才其為治也去賞與刑以求天下之畏<lb/>
愛曰吾將學聖人也則亦敗而己矣使量力而行之治<lb/>
刑以明威信賞以施愛其誰曰不可以為徳不及於聖<lb/>
人耶不猶愈于敗乎夫烏獲之力至于舉千釣而弱者<lb/>
至不舉一石以一石之力而負千鈞則膂絶而死此又<lb/>
<pb n="KR4d0089_WYG_036-11a"/>
天下之所知也昔者鄭國有灾有勸子産使遷國者子<lb/>
産曰吾不足以定遷矣夫遷國以免灾與安坐以待不<lb/>
測之禍二者孰利也然子産知其力之不能及則寧為<lb/>
安坐之計姑求其力之所及者而行之豈其心以為不<lb/>
能定遷則其患將甚於安坐而待患歟葢子産嘗鑄刑<lb/>
書而叔向非之子産卒行之也彼以為議事以制不為<lb/>
刑辟者非我之所能故也予讀書至此未嘗不竊歎古<lb/>
之君子其智慮深逺而較利害也詳量分審力而不誘<lb/>
<pb n="KR4d0089_WYG_036-11b"/>
于天下之浮説而深悲後世之説者夫宋襄公之求諸<lb/>
侯徐偃王之行仁義卒無所就而敗隨之而世之人遂<lb/>
悲仁義之不效而予不知二人者果能為文武之事者<lb/>
歟非仁義之負二人二人之負于仁義也或曰天下之<lb/>
士不可好卑而務近而量力之論不可以訓嗚呼使無<lb/>
妄學聖人者是豈使無學其徳耶吾惡夫無其徳而僭<lb/>
其事者也彼聖人之為聖豈好高而為之哉其中之所<lb/>
有舉而措之而已使誠有其徳吾何愛聖人之事而不<lb/>
<pb n="KR4d0089_WYG_036-12a"/>
使為之哉<lb/>
　　呉起論<lb/>
吾讀呉起傳觀與田文論功發三問文不得一然則起<lb/>
之才豈淺淺者耶及曰文為之言主少國疑大臣未附<lb/>
百姓不信當是時屬之子乎屬之我乎起曰屬之子矣<lb/>
吾嘗疑起才何獨短于此而不敢與文較及觀起之相<lb/>
楚方悼王之死未㡬而楚之宗臣大臣起而殺呉起方<lb/>
是時悼王死起相新君可謂主少國疑矣起也于是乎<lb/>
<pb n="KR4d0089_WYG_036-12b"/>
不免然則起之才是誠短乎此則其始無以抗田文之<lb/>
言葢無足怪而田文之于知人也亦明矣然則田文之<lb/>
知起之不足以處此者何説也起之為人也明厲而不<lb/>
逹于變從事于法而不知權是二者盖相疑國輔少主<lb/>
親未附而安不信者之所深忌也昔者鄭國有難而子<lb/>
孔當國乃為載書以序位聴政辟而子産請焚之夫子<lb/>
孔之為載書叙羣臣而使之聴政豈有所不可哉而子<lb/>
産請焚而鄭國果定何也葢誠未加于物則吾之所為<lb/>
<pb n="KR4d0089_WYG_036-13a"/>
衆之所疑故急之則亂繩之則怨方是時法有所不行<lb/>
是非有所不較徒知吾法之不欺而不顧物之情此取<lb/>
禍之道也故曰衆怒難犯專欲難成葢當新造之國與<lb/>
夫衆情反側之際者不可以求定乎法而取必于理之<lb/>
是非而其權乃在夫人情可否之際此子産所以焚之<lb/>
而國定也史稱呉起治楚明法守令捐不急之官廢公<lb/>
族踈逺者夫起當新難之國輔未壮之主而馭不附之<lb/>
大臣與不信之百姓而其所行顧若是而不知變是其<lb/>
<pb n="KR4d0089_WYG_036-13b"/>
死也不亦宜乎嗚呼智士因變聖人乘時一龍一蛇與<lb/>
化推移庸得而制之哉吾悲呉起之志故論其説云<lb/>
　　商君論<lb/>
昔者商君之治秦貴利尚功明賞罸信號令使其日夜<lb/>
趨于功利之域而無閒暇樂生之心勇于公戰怯于私<lb/>
鬬葢凡所以求生者非從事于公不得也不過十年而<lb/>
秦遂以强後世因之以有天下葢始皇之王自商君啟<lb/>
之而世之議者以為秦以商君而興而不知商君之術<lb/>
<pb n="KR4d0089_WYG_036-14a"/>
是秦之所由亡也今夫世之善養生者和其血氣平其<lb/>
心志安養而徐用之導引屈伸以宣其滯而導其和故<lb/>
藥石食飲平易而舒緩惟其然故其效也得其所欲而<lb/>
無後害有賤丈夫焉不知其為如此不能忍歲月之勤<lb/>
而急其效于耳目之前于是服毒石餌惡草以激之方<lb/>
其效也剛壯勇力倍于平時然不過數年之後草石之<lb/>
力巳盡而遺毒餘孽潰裂四出故癰疽壊決之變一日<lb/>
皆作而不可制至于是而不死者未之有也嗚呼用民<lb/>
<pb n="KR4d0089_WYG_036-14b"/>
之道亦何以異于此昔者三代之聖人也其得天下也<lb/>
不為旦夕之謀揉伏其民而和輯其國一出于愷悌忠<lb/>
厚之政使其民無勉强不得已之心故其功成事立而<lb/>
民莫有厭之意是以享國長久而無後憂彼商君以為<lb/>
仁人之術非所以速功朝有所為而夕望其利日夜峻<lb/>
治其刑罰以驅廹其民斬艾懲創以齊肅其怠惰之氣<lb/>
汲汲然常若不可以終日故方其效也所求者得所敵<lb/>
者破徭役使令莫不如意然至于後世天下己定而吾<lb/>
<pb n="KR4d0089_WYG_036-15a"/>
之所欲己得而後前日怨毒之志乃始大發而不可制<lb/>
故更二世而秦亡原其所以取怨于下者豈一日之積<lb/>
歟嗚呼商君實首之也夫民之力人之血氣一也可以<lb/>
徐治而不可以求近功夫欲求近功則必出于深刑痛<lb/>
罸毒石惡草夫四者用而危亡之禍可立而待故曰商<lb/>
君之術是亡國之術也<lb/>
　　陳軫論<lb/>
陳軫之辯不及蘇秦張儀然軫常從容于戰國之際而<lb/>
<pb n="KR4d0089_WYG_036-15b"/>
儀秦汲汲不能補其所不及周流諸國不得少休用智<lb/>
巧而為力勞何也葢逰説不可取必于一端而儀秦之<lb/>
術一定故也何者蘇秦必于縱張儀必于横夫一室之<lb/>
人不同心一日之心不同事以叛散相傾之六國而使之<lb/>
一心以為縱雖孺子知其不可以久此蘇秦之所窮且<lb/>
天下嘗見為縱之利矣一日而散為横雖足以解約然<lb/>
合散未可必此張儀之蔽也縱者不敢横雖見横之利<lb/>
而不敢陳也而逰説以非之是附其所不親横者不敢<lb/>
<pb n="KR4d0089_WYG_036-16a"/>
縱雖見縱之利亦不敢陳而强詞以亂之是讒其所不<lb/>
怨附其所不親是交胡越之道也讒其所不怨是間兄<lb/>
弟之道也天下未有胡越之可親而兄弟之可閒者也<lb/>
天下有胡越之可親而兄弟之可間者矣然其親與間<lb/>
之際勞矣且夫胡越者是必親之而後可兄弟者必間<lb/>
之而後可中道不幸而謀失者必敗故儀秦之身顛沛<lb/>
而頻于禍者數矣秦以此死而儀竟以免故縱横危道<lb/>
也常負天下之責縱而散者蘇秦負其責横而合者張<lb/>
<pb n="KR4d0089_WYG_036-16b"/>
儀任其咎然天下之勢故不一要之合散必不可以一<lb/>
定夫操不可以一定之勢而身當其任故曰縱横危道也<lb/>
陳軫之智不逮二子而不主縱横之任乘勢伺變而行其<lb/>
説故其為不勞而其身處安故軫者説士之巨擘者也<lb/>
　　應侯論<lb/>
吾觀應侯之入秦其心未嘗不在穰侯也彼其困苦展<lb/>
轉既瀕于死而求報于魏也切骨腐心不可終日故其<lb/>
奪穰侯之位而代之也慎重周審不敢輙發非如朝逰<lb/>
<pb n="KR4d0089_WYG_036-17a"/>
夕説之士徼幸一言而勝之何者其怨魏之心重故傾<lb/>
穰侯之心必傾人之心必則其計求出于萬全故其上<lb/>
秦昭王書曰其深者不敢載之于書及見秦王乃先言<lb/>
越韓魏以伐齊之非計也陽陳外事以當秦王之心而<lb/>
自顧其權勢已成因乃一言穰侯太后之専恣不終朝<lb/>
而逐之則睢之憚穰侯而不敢輕發豈不甚哉太史公<lb/>
之序睢事如此乃言睢之始見秦王誤入永巷聞有穰<lb/>
侯太后而不聞有王也何言之誤耶且睢與秦王相得<lb/>
<pb n="KR4d0089_WYG_036-17b"/>
數年而後敢言穰侯太后之事者知己之與王處密勢<lb/>
定而計穰侯之不能奪之也其始不敢載之于書一見<lb/>
秦王而不敢及之者知徒嬰其鋒不足以成吾事而吾<lb/>
將受其禍故也且一見秦王而語穰侯太后之惡如此<lb/>
彼獨不畏穰侯之聞之歟以匹夫無援之分而斥骨肉<lb/>
子母之親非獨取患於穰侯秦王亦且逐之矣彼睢之<lb/>
入闗料穰侯惡諸侯之客下車而逃之其為計如此萬<lb/>
一有幸而得見王徐徐而圖之何所不可而遽為是鹵<lb/>
<pb n="KR4d0089_WYG_036-18a"/>
莾之計哉且秦自孝公以來操法繩下最嚴于宫闥之<lb/>
禁所以自衛者皆以峻法防其下故荆軻刺始皇而殿<lb/>
下之兵不敢輙動安有悮入永巷事耶揚子曰子長多<lb/>
愛愛竒也此亦好竒之過歟<lb/>
　<lb/>
　<lb/>
　<lb/>
　<lb/>
<pb n="KR4d0089_WYG_036-18b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　柯山集巻三十六<lb/>
</p>
<p>
</p>
  </div>
<div>
<head>柯山集巻三十七</head> <lb/>
    <p>
<pb n="KR4d0089_WYG_037-1a"/>
欽定四庫全書<lb/>
　柯山集巻三十七<lb/>
　　　　　　　　　　　　　　宋　張耒　撰<lb/>
　論<lb/>
　　樂毅論<lb/>
吾觀夏侯太初之論樂毅稱毅之書謂伊尹放大甲而不疑<lb/>
太甲受放而不怨以知毅之心不止于兼并而稱毅之不取<lb/>
莒與即墨謂明信義于天下將縱二城而降之以為王業之<lb/>
<pb n="KR4d0089_WYG_037-1b"/>
所起嗚呼何其言之過歟毅戰國之雄耳其智豈足以知王<lb/>
者之事哉一説昭王而平齊復其數年之仇毅之才盡是矣<lb/>
何以知毅之有心于王者之事哉且以戰國之際士馳説以<lb/>
干時君惟恐其言之不足以動人其所説一切不出于情實<lb/>
則毅之稱伊尹太甲之事是果其心歟且毅將燕師一戰而<lb/>
破齊虜獲其重器而逐其君燕國之弱小而五嵗勤師于外<lb/>
親所下者凡七十餘城則士卒亦少敝而國之轉輸應接亦<lb/>
少勞矣故頓于二城之下盤桓而不能取且不終毅之計<lb/>
<pb n="KR4d0089_WYG_037-2a"/>
而騎刼代之矣由是觀之毅之不拔二城者是力有所<lb/>
不足未得盡用其計謀而攷毅之用心固未始有縱二<lb/>
城以收民明信而有意于王業之事也且毅嘗一至臨<lb/>
淄盡取齊寳財物祭器輸之于燕而下七十餘城其所<lb/>
殺傷不知幾何而即墨之大夫出死干戰齊民之視毅<lb/>
不啻若㓂仇而乃欲以不攻二城以明信示民毅之為<lb/>
計必不若是之愚者且方是時田單守即墨單善為兵<lb/>
故其守即墨固而不易㧞耳何夏侯生之妄論也司馬<lb/>
<pb n="KR4d0089_WYG_037-2b"/>
遷稱異時事類蘇秦者皆附之秦故戰國䇿士之所載<lb/>
多不足而遷之所載毅事未始有此故余皆不信<lb/>
之<lb/>
　　魯仲連論<lb/>
昔者君子之於仁義其行之非不勤而好之非不篤也<lb/>
然勤而不得其中則君子不為是故罪至於可殺則君子不<lb/>
生之以為恩而鄉閭之鬬勢之所不能救則捨而不顧<lb/>
凡天下之事有可以不為而非不義者君子不强以為<lb/>
<pb n="KR4d0089_WYG_037-3a"/>
義也嗚呼君子之道豈顧若是恝然而已哉□誠以為<lb/>
事至于可以不為而無我責而我偲偲然求為之以為<lb/>
功則夫世之求為君子者葢亦甚勞而我之心無乃非<lb/>
出于樂而後為之歟葢昔者夫子之道未嘗不出于忠<lb/>
恕而其所以待物者亦甚厚矣然陳恒弑其君則孔子<lb/>
沐浴而言之朝告其君而請討之至其不能討而孔子<lb/>
不强也門人有謂報怨以徳者而夫子謂何以報徳出<lb/>
而告之朝者吾之所職者止矣鄰國之不討賊非我之<lb/>
<pb n="KR4d0089_WYG_037-3b"/>
責也受人之徳而樂加我以惡則怨之者是天下之常<lb/>
情也以徳復徳以直復怨則理已足矣彼天下之人<lb/>
必將以所樂施所惡則夫為善者不亦枉其情歟彼魯<lb/>
仲連者里閭之自好者耳安知夫所謂真仁義者也以<lb/>
布衣遊諸侯而不食其禄不當天下之責而出身以救<lb/>
天下之患功成事立而不享其報此魯連之所以為賢<lb/>
歟嗟夫魯連之所以為賢乃其所以為戾也夫當其位<lb/>
而後憂食其禄而後勞施其功而享其利觧其憂而享<lb/>
<pb n="KR4d0089_WYG_037-4a"/>
其樂者孔子孟子之所不能過也而魯連者獨不能然<lb/>
吾見其越常棄禮亂世敗俗而已矣夫無責而憂人之<lb/>
憂致力而不享其報則使世之中人不免於義必自魯<lb/>
連始使天下之賢者如必魯連而後可則亦率天下為<lb/>
偽而已矣葢施義而不當其處者義之賊也嘗聞之昔<lb/>
者夫子之道所以行于天下後世而不能廢者惟其不<lb/>
强仁義以為賢而不舍仁義而求自便也不强以為賢<lb/>
故為善者不難不捨以為便故不為者有所畏夫人不<lb/>
<pb n="KR4d0089_WYG_037-4b"/>
可不為而為之不難此天下之所以同守而不廢而後<lb/>
之愚者嘗欲摩頂放踵以利天下而其自便者不以仁<lb/>
義易身之一毛而天下卒去之然則夫子之道為不可<lb/>
易也<lb/>
　　田横論<lb/>
予讀田横傳横之將死告其客曰予與漢王俱南面稱<lb/>
孤今漢王為天子而横乃為亡虜而北面事之其耻固<lb/>
已甚矣讀韓王信陳豨盧綰等傳竊怪此數人者其受<lb/>
<pb n="KR4d0089_WYG_037-5a"/>
漢恩亦厚矣或㧞于士伍而王之或皆恩暱親黨然少<lb/>
不得志出則起而為亂葢其素所蓄積未嘗不在于亂<lb/>
特因事而後發而攷其本心葢亦如田横之所耻者耶<lb/>
夫高祖以匹夫將羣雄取天下非有徳義禮樂以感懐<lb/>
天下之心而其下非有樂推不厭之意高祖特以才勝<lb/>
之耳故怏怏以就北面乃其所甚耻而禍亂起于恩暱<lb/>
親黨之際亦無足怪也故國之興也不以仁而君臣無<lb/>
禮義以相與而以利合則國之所以存者幸也予觀高<lb/>
<pb n="KR4d0089_WYG_037-5b"/>
祖之時韓王信反以招陳豨而盧綰隂使匃奴與豨連<lb/>
衡而淮隂謀起于長安内外搆禍高祖奔走不息而追<lb/>
勝之一有不及天下非漢矣漢之所以存庸非幸乎文<lb/>
王之興也啇士膚敏祼將于京啇士從之矣而況周人<lb/>
乎則恩暱親黨之際可知也啇之興也曰非啇求于下<lb/>
民惟民歸于一徳則其有天下非一日之幸也嗚呼漢<lb/>
與三代文王之際異矣<lb/>
　　魏豹彭越論<lb/>
<pb n="KR4d0089_WYG_037-6a"/>
予愛司馬遷論魏豹彭越之不耻囚虜以至刑戮也曰<lb/>
彼無異故智略絶人獨患無身耳得攝尺寸之柄其雲<lb/>
蒸龍變欲有所㑹其度以故幽囚而不辭嗚呼何其論<lb/>
之之至也漢自高祖之後其將在者皆常才中人而其名<lb/>
將皆已誅死放滅彭越以疑死韓信黥布相繼以反誅<lb/>
予嘗疑漢之于功臣少恩如是推遷所論而後知高祖<lb/>
之誅功臣勢變之不獲已而世之論高祖不善馭功臣<lb/>
如光武故相繼族誅皆妄論不推原當世之故嘗試論<lb/>
<pb n="KR4d0089_WYG_037-6b"/>
之曰秦之亡豪傑並起世之英雄才過十人者無不興<lb/>
起而士大夫去戰國未逺其人皆有六國豪傑之餘風<lb/>
故其用兵行師有可稱述方此時人人皆有帝王之心<lb/>
如韓信之徒其屈體為臣者其初心豈將屈體委身而<lb/>
已乎高祖豈不知其然而收之者何也夫操白挺驅市<lb/>
人而爭天下非得如斯人者則誰肯為吾使彼亦將有<lb/>
所寄以求所欲彼之視高祖猶高祖之用三人何則兩<lb/>
各有所私利也而非君臣之分故也且彼之所以臣我<lb/>
<pb n="KR4d0089_WYG_037-7a"/>
者非有至誠之心而不厭其所欲則反顧而去耳故非<lb/>
裂天下而王之其勢不可使故固陵之敗子房勸高祖<lb/>
并王韓信彭越且是時天下之地分于二人者何啻十<lb/>
五而子房不敢愛者不如是不足以留二人故也夫以<lb/>
英雄好亂之姿無君臣至親之分而據萬乗之强國此<lb/>
其勢非得天下則不厭何則如韓信彭越之徒束手為<lb/>
虜而不耻者其心猶冀萬一有不死而庻幾得尺寸之<lb/>
柄以施其知而況南面稱王據有甲兵士民之衆肯帖<lb/>
<pb n="KR4d0089_WYG_037-7b"/>
然而為人之下哉嗚呼高祖安得高枕而卧也昔楚王<lb/>
田于雲夢有熊當路而不去弓矢戈㦸之力不能殺王<lb/>
患之或曰南山之虎其勇無敵方飢而休驅而逐熊其能<lb/>
勝之哉王日善驅虎當熊未及死而王之左右六鈞之<lb/>
弓百鍊之戈當虎之衡虎食熊未盡而殺之矣夫楚王<lb/>
之用虎非樂使之也非是則無能勝熊者矣其殺之也<lb/>
非有怨疾也不殺且及我矣彼虎之視熊其與視楚王<lb/>
無以異也不乘其便而殺之一失所制則彼雖欲殺不<lb/>
<pb n="KR4d0089_WYG_037-8a"/>
可得矣虎之食熊非為我除患也勢驅之而不知其為<lb/>
人怒也故高祖之用三人非樂使之無是三人則項籍<lb/>
不為我擒矣髙祖非以怨殺三人也知其終不為我用<lb/>
故也三人之為我亡楚也非為至誠欲王漢也勢有動<lb/>
其心故也為長者之論曰漢封功臣其地太過故反天<lb/>
下既定當明制度别上下稍裁之庶幾矣嗚呼彼安坐<lb/>
無事猶狼顧其上況削之乎故髙祖于是三人者不得<lb/>
不分天下而封之而三人者封之亦反削之亦反囚之<lb/>
<pb n="KR4d0089_WYG_037-8b"/>
亦反其勢必誅之而後定故予悲高祖于此有不獲已<lb/>
焉<lb/>
　　蕭何論<lb/>
高祖論蕭相國為三傑之首及論功行封為諸將百計<lb/>
諭曉卒以何為第一髙祖之待何也可知矣高祖之有<lb/>
何是人之有五臟木之有根魚之有水也使何雖有大<lb/>
過猶將容之然一日為民請苑中地高祖發怒奮然如<lb/>
斥奴𨽻使有司械繫辱之而不疑此在常人為之則必<lb/>
<pb n="KR4d0089_WYG_037-9a"/>
以為狂易反常而高祖獨安為此其心葢有説也高祖<lb/>
知何之才而不能不疑者也何之居闗中用鮑生邵平<lb/>
之説而帝乃大悦夫二生之説淺夫畏嫌之常情也而<lb/>
其術足以當帝之心是帝於何未有無間不疑之至信<lb/>
也吾未能安枕于何之心則其心惟恐其恃功驕恣而<lb/>
以我之不忍侵辱之也故以天下之大功一日有微罪<lb/>
則以奴隷之辱加之而不疑使何意知吾之不憚侵辱<lb/>
之如此務以逆去其驕蹇之意此高祖之術也其後絳<lb/>
<pb n="KR4d0089_WYG_037-9b"/>
侯立文帝以天下與人論功宜何如一日有疑謗下之<lb/>
獄吏幾死而僅免夫文帝非不徳絳侯其心未免于疑<lb/>
如髙祖之于何也雖然絳侯吹簫之覊民其驍武勇鷙<lb/>
疑其恃功而喜亂恐其甚疑而逆折之可也若蕭相國<lb/>
謹畏徳厚之君子雖共天下可以無疑而馭之乃與韓<lb/>
彭同術然則文帝得之高祖過矣<lb/>
　　子房論<lb/>
天下之善辯者不過能折天下之人以理而已矣夫折<lb/>
<pb n="KR4d0089_WYG_037-10a"/>
人之情使從于理惟畏理者而後能從之彼無所顧于<lb/>
理者雖極天下之理而與之辯彼將悍然而不信葢言<lb/>
至於此而後不足恃是故莫若示之以事而動其心夫<lb/>
天下之人雖于理有所不畏然至于心之所不樂亦不<lb/>
為也昔者鄭莊公疾叔段而出姜氏夫子出其母天下<lb/>
之大惡也彼其時必有以不義而止之者矣而莊公卒<lb/>
為之然則是雖有諫者而不聴也至于潁考叔為一言<lb/>
于飲食之間而莊公若不可以終日易其平日忿疾之<lb/>
<pb n="KR4d0089_WYG_037-10b"/>
意為孝悌不忍之心是何也葢莊公不可以言奪而可<lb/>
以心動也今天下之人固有告之以禮樂孝悌而不喻<lb/>
者然退而視其所為未必不愛其父母而樂其兄弟然<lb/>
則外雖不免于愚而心之智猶在也吾之智足以發其<lb/>
心則彼固無俟乎區區之辯折而服之矣子房之立惠<lb/>
帝其説近若是矣彼高祖之為人出于草莾戰爭之中<lb/>
豈知所謂廢嫡立庻之説耶故叔孫通之徒極其説而<lb/>
不納亦無足怪也至于子房乃引四老人而輔之從容<lb/>
<pb n="KR4d0089_WYG_037-11a"/>
于片言之際而太子得不易雖有戚姫如意之愛而卒<lb/>
不能間彼子房以為高帝者雖非理之所能曉至于感<lb/>
之以利害之計則足以攄其平日之惑彼能屈其所難<lb/>
致者而為之臣則天下之心歸之天下之心歸之而<lb/>
吾捨之則必有禍彼高帝雖不顧天下之所當立而亦<lb/>
知天下之所歸者之不可易也此子房之所以為智歟<lb/>
故折人以理從者十五感其心而動之從者十九夫人<lb/>
之于理其信與否相半也故十得五而人有感于心則<lb/>
<pb n="KR4d0089_WYG_037-11b"/>
無不從雖天下之至悍未有行其所不樂者也故十得<lb/>
九其後唐武氏欲以武氏易唐而中宗已甚危矣彼方<lb/>
傲然不顧其下雖有忠諫無所用之葢人以為説者皆<lb/>
其所忽故也其後狄仁傑為之一言以感動其惻怛之<lb/>
情而唐遂以濟嗚呼是子房之術也<lb/>
　　陳平論<lb/>
吾觀陳平使人刼酈啇使其子説吕禄陸賈勸陳平以<lb/>
百金交歡絳侯而平勃日以親卒用此滅吕氏未嘗不<lb/>
<pb n="KR4d0089_WYG_037-12a"/>
竊歎也夫士不以仁義相與則其于利害之際其能不<lb/>
以詐謀相欺者鮮矣酈啇為列侯事高祖十餘年其視<lb/>
吕氏之危漢其心豈能無惻然哉雖不刼之豈不肯使<lb/>
其子也絳侯漢之大臣雖無百金未必與平異心也平<lb/>
之心豈不知酈啇絳侯之未必背漢也然必為是之區<lb/>
區者其心不能無疑于此二人故也彼其不能無疑者<lb/>
何也士不以仁義相與而其合也以權利則其于利害<lb/>
之際安能無疑哉昔周公為師召公為保而不悦周公<lb/>
<pb n="KR4d0089_WYG_037-12b"/>
詳説而宣諭之夫師保之際有所不悦而周公不忌焉<lb/>
諭之以義明之以理而已嗚呼聖賢之事為不可及也<lb/>
哉<lb/>
　　平勃論<lb/>
吾嘗怪昔者高祖之時其將相大臣皆天下豪傑之才<lb/>
其謀謨勇力皆足以過絶天下以戰而無不勝以計而<lb/>
無不中以項籍之勢卒敗于此數公者然及天下既平<lb/>
吕后惠帝之際彼吕后者乃一婦人提禄産之庸人而<lb/>
<pb n="KR4d0089_WYG_037-13a"/>
王之放肆縱弛無所不至此其間非不可窺而其智謀<lb/>
非有深逺可畏而不測者夫以陳平周勃之才而馭吕<lb/>
后禄産之庸人此無以異于取諸懐中而殺之然是二<lb/>
人者恇怯畏縮而不敢發乃更先為自安之計以固吕<lb/>
后危疑之心終吕后之世而不動及吕后既死是二人<lb/>
者其取祿產何其多憂自重而不敢易之葢如史之所<lb/>
載謂陳丞相使人刼酈寄説吕禄解趙王印之國而吕<lb/>
祿從之太尉以節入北軍而猶左右袒以觀三軍之心<lb/>
<pb n="KR4d0089_WYG_037-13b"/>
既得北軍又不敢倡言誅產也灌嬰以數萬衆與齊王<lb/>
合乃相與待吕氏之變而後動此三者予未嘗不竊疑<lb/>
之夫吕祿之棄北軍無以異于遇盜而使之束兵也則<lb/>
陳平之視祿也亦易矣然猶委曲迂逺使其親戚刼之<lb/>
以利害之謀周勃豈不知天下之與劉氏也而猶區區<lb/>
謀以觀其意以灌嬰之才資數十萬之衆而徬徨于外<lb/>
不敢先發夫以吕氏之區區安坐而肆其所為亦安能<lb/>
有所立而數公者反遲疑慎重待之以天下之大事夫<lb/>
<pb n="KR4d0089_WYG_037-14a"/>
何其勇于爭天下謀項籍而怯于此也葢嘗為之深思<lb/>
其故而後數公之志可見攷其所為之故則夫天下之<lb/>
善謀者無以過也何者昔者高祖之與項籍角馳于中<lb/>
原其初非有所慿藉也特徼幸于一戰之間此其所為<lb/>
不得不出于果敢而勇決棄死而不顧何者使其成功<lb/>
則固得吾不可必之求不幸而敗則吾亦何所愛哉彼<lb/>
高祖之得天下于百戰之中困辱傷敗既老而僅得之<lb/>
則吾愛其所得豈與匹夫馳騁徼幸于一戰之際者同<lb/>
<pb n="KR4d0089_WYG_037-14b"/>
日而語也故其遇諸吕之禍也以為吾輕發而遂勝耶<lb/>
則吾固何求使萬有一不勝則其存亡無乃甚可惜哉<lb/>
曷若遲之而求無失也是故不憚嵗月之勤而深慮夫<lb/>
一失之可愛此其所以遷延委曲待其敝而後發歟夫<lb/>
千金之賈見日而行未夕而止一日之力有所不盡是<lb/>
何也彼力非不能逺也惴惴乎畏失其所愛者也夫山<lb/>
林之盜出入于險阻之間晨夜而不顧彼以為有所獲<lb/>
者固我之所幸不幸而敗于吾何失哉此平勃之智也<lb/>
<pb n="KR4d0089_WYG_037-15a"/>
夫操天下之重利者不可為匹夫輕死之謀匹夫之謀<lb/>
是不得已之計也<lb/>
　　衛青論<lb/>
自古中和深厚之士可以保富貴處功勲而不足於名<lb/>
高輕俠慷慨之士立可喜之行者可以為名高而多履<lb/>
危禍二者若皆有所不足然為可喜以取名者其技止<lb/>
此耳使為中和深厚必不可得而中和深厚之士其于<lb/>
取名驚世或者能之而有不為也司馬遷論李將軍之<lb/>
<pb n="KR4d0089_WYG_037-15b"/>
死曰知與不知皆為流涕論大將軍曰以柔媚於上其<lb/>
于天下未有稱也愚意李廣之所為青之所不願而非<lb/>
不足也以青為奴虜庸人遭時幸㑹以取富貴者耶則<lb/>
汲黯不拜大將軍曰使大將軍有揖客顧不重耶青由<lb/>
此益重黯李敢怨其父死至擊傷青青為諱不言青知<lb/>
揖之重于拜權足以報敢而為諱之懲田竇之事至絶<lb/>
口不薦士不斬蘇建使歸命天子言之如不快人意而<lb/>
其知時見逺皆中幾㑹青顧不能交灌夫籍福之歡而<lb/>
<pb n="KR4d0089_WYG_037-16a"/>
為決意斬伐者之所為耶凡此類非庸人所能也彼非<lb/>
庸人而為此則必有道矣而遽欲賢廣而貶之不亦過<lb/>
哉夫好名之士常鼓舞于壯鋭可喜之節而不快於持<lb/>
重逺見之士廣之所為天下之健勇者好之其明者未<lb/>
必善也後世論郭子儀李光弼二人者未嘗不右子儀<lb/>
夫善戰而有謀果敢而精鋭是數者子儀皆苦其不及<lb/>
其寛緩仁愛宜若魯鈍矣而卒過光弼者何也子儀之<lb/>
所長光弼之所不能光弼之所長子儀或未必待是故<lb/>
<pb n="KR4d0089_WYG_037-16b"/>
也淮南王與伍被為反計而彼獨稱大將軍以折之彼<lb/>
其仗節死義則憚汲黯用兵決勝則忌青然則為天下<lb/>
未有稱者又果然哉<lb/>
　<lb/>
　<lb/>
　<lb/>
　<lb/>
　柯山集巻三十七<lb/>
</p>
<p>
</p>
  </div>
<div>
<head>柯山集巻三十八</head> <lb/>
    <p>
<pb n="KR4d0089_WYG_038-1a"/>
欽定四庫全書<lb/>
　柯山集巻三十八<lb/>
　　　　　　　　　　　　　宋　張耒　撰<lb/>
　論<lb/>
　　司馬相如論<lb/>
司馬相如雖以文章事武帝而慨然有君子之風蓋其<lb/>
心不専以其技易寵禄又有不忍欺其所知者東方朔<lb/>
論上林苑害民田號為正諫咈人主之欲而相如上林<lb/>
<pb n="KR4d0089_WYG_038-1b"/>
其終所陳與方朔何異且相如事景帝遊梁羈旅不偶<lb/>
亦思泰矣起而逄其合持末技以求售此常人之情惟<lb/>
恐失其意也愛惡未可必而諌及之此其心似不志于<lb/>
利者也其後為帝開夜郎通西南夷旣至蜀得其父老<lb/>
之説頗自悔其失作書為諭蜀而實以風夫旣巳開其<lb/>
利于前矣徐覺其害又不忍黙黙此其心似不忍自欺<lb/>
者與夫遂非而忍愧者亦異矣始相如亦自以慕藺相<lb/>
如彼其從來有足觀者矣<lb/>
<pb n="KR4d0089_WYG_038-2a"/>
　　司馬遷論上<lb/>
司馬遷作伯夷傳言非公正不發憤而遇禍災此特遷<lb/>
自言為李陵辯而武帝刑之耳論管晏之事則于晏子<lb/>
獨曰使晏子而在雖執鞭所忻慕焉遷之為是言者蓋<lb/>
晏子出越石父于縲紲而方遷被刑漢之公卿無為遷<lb/>
言故于晏子致意焉且方李陵之降其為漢與否未可<lb/>
知而遷獨激昻不顧出力辯之如此幾于愚乎與夫時<lb/>
然後言片言解紛者異矣不知其失而惑夫道之是非<lb/>
<pb n="KR4d0089_WYG_038-2b"/>
何哉至怨時人之不援巳于禍而拳拳于晏子遷亦淺<lb/>
矣遷亦淺矣<lb/>
　　司馬遷論下<lb/>
司馬遷尚氣好俠有戰國豪士之餘風故其為書叙用<lb/>
兵氣節豪俠之事特詳其言侯嬴自殺以報魏公子而<lb/>
樊於期自殺以頭遺荆軻皆竒誕不近人情不足攷信<lb/>
以嬴旣進朱亥以報魏公子不自殺未害為信而樊於<lb/>
期自匿以求苟免尚安肯憤然刼以浮詞以首遺人哉<lb/>
<pb n="KR4d0089_WYG_038-3a"/>
此未必非燕丹殺之也予讀刺客傳頗愛曹沬豫讓之<lb/>
事沬有補其國而讓為不負其君然皆不合大義而庶<lb/>
幾所謂好勇者如聶政荆軻之事此特賤丈夫之雄耳<lb/>
予觀竇嬰田蚡灌夫之事攷嬰與蚡皆庸人不學其所<lb/>
立無可稱録而灌夫屠沽之人也鬬爭于酒食之間不<lb/>
啻若奴妾是皆何足載之于書而遷叙聶政荆軻竇嬰<lb/>
田蚡之事特詳反覆叙録而不厭蓋其尚氣好俠事投<lb/>
其所好故不知其言之不足信而忘其事之為不足録<lb/>
<pb n="KR4d0089_WYG_038-3b"/>
也<lb/>
　　趙充國論<lb/>
予讀趙充國傳觀其用兵決䇿若可以有竒功然提大<lb/>
兵對五萬之先零持乆數年而不決其取之也又未有<lb/>
竒變可喜之功蓋嘗疑其多畏而少斷及見其言兵勢<lb/>
國之大事當為後法而後知其非徒然也夫先零之事<lb/>
微矣然其規略即古之謀臣智士之遺法也古之善計<lb/>
者未嘗一日不志於功名而不肯為徼幸之利而其術<lb/>
<pb n="KR4d0089_WYG_038-4a"/>
本於觀時時非吾之所能為而吾能引而致之不然則<lb/>
安坐以待其疲舎是未有肯妄動者夫提兵決戰斬級<lb/>
捕虜與敵鬬吾可以有功而不可以無患也未可以無<lb/>
患則變生不常而勝負未有所在謀人之國都而吾之<lb/>
勝負未有所在是天下之危道也充國救罕开以離其<lb/>
支黨遣其降者以亂其腹心培之於覆亡乃徐待其熟<lb/>
而後振之夫充國豈以力戰決死為必敗哉以為善戰<lb/>
者其法不當出此故也昔予嘗怪武帝用衛青霍去病<lb/>
<pb n="KR4d0089_WYG_038-4b"/>
出萬死百戰以踐蹂匈奴之强此兩人斬馘降虜不可<lb/>
勝數單于逺遁漠南空虛而終不能得志至其晩年漢<lb/>
與匈奴兩不振矣唐太宗與頡利臨渭水而盟方是時<lb/>
内有太宗之雄而李靖李勣為之將帥致頡利於室中<lb/>
而閉其門覆軍殺將何求而不可太宗竟不出此而其<lb/>
後頡利危殆國中空虛李靖以五十騎談笑而滅之夫<lb/>
武帝之無大功何也戰匈奴之强而不能致匈奴于弱<lb/>
而後戰而太宗之明知頡利之方强雖足以取而未可<lb/>
<pb n="KR4d0089_WYG_038-5a"/>
以無患李靖以孤軍而功過衛霍之百戰彼惟投其時<lb/>
故也其後太宗舉國以取髙麗猛將鋭卒自以無前而<lb/>
頓兵堅城逡巡而退何則蓋蘇文之雄而欲以亡國處<lb/>
之過矣高宗之時蓋蘇文旣死則用一李勣取之而有<lb/>
餘夫勣之才豈過太宗哉敵之時異也勾踐與范蠡百<lb/>
計而謀吳勾踐不能忍而欲發也數矣蠡獨不可而至<lb/>
稻蟹之變則遂起而不疑何則彼之至計不獨以戰為<lb/>
也故充國以善戰之才謀五萬之衆至百計蹙取彌年<lb/>
<pb n="KR4d0089_WYG_038-5b"/>
而後成彼非惡速也以為此用兵之法也<lb/>
　　陳湯論<lb/>
予觀漢公卿論陳湯矯制斬郅支之賞其守常不通者<lb/>
則曰是不當賞且開後奉使者乘危徼幸生事夷狄有<lb/>
竒其功憤其為庸臣所詘者則稱譽贊説大功不錄小<lb/>
過大美不疵細瑕宜加尊寵以勸有功此劉向之論也<lb/>
夫奮不顧身決計出竒以孤軍取單于之頸梟之藁街<lb/>
自漢擊匈奴以來有能如此者而欲以一切矯制生事<lb/>
<pb n="KR4d0089_WYG_038-6a"/>
謂之有罪而赦之不使有尺寸之賞此天下皆知其不<lb/>
近人情而人不服也然湯之還使朝廷遂厚賞之一不<lb/>
問其矯制如受命討伐而有功者則亦不可何則人臣<lb/>
不待命而有功以要我則亦為國者之所病也故劉向<lb/>
之論善矣而未盡也元帝遂從而賞之愈於不賞可也<lb/>
所以為説則終亦未有以服惡矯制者之論惜乎無有<lb/>
以是説告之者矣所惡夫賞矯制而開後患者謂其功<lb/>
可以相踵而比肩者也陰山之北凡幾單于自漢擊匈<lb/>
<pb n="KR4d0089_WYG_038-6b"/>
奴以來得單于者幾人終漢之世獨一陳湯得單于耳<lb/>
其不以尋常徼幸而立功者又寡少如此則裂地而封<lb/>
湯乃著之令曰有能矯制斬單于如陳湯者無罪而封<lb/>
侯吾意漢雖欲再賞一人而未可得何遽有邀功生事<lb/>
之憂哉故上足以尊明湯之有功褒顯之而無疑下不<lb/>
畏未來生事邀功之論天下之善計也古之為法者行<lb/>
法而不失人情當夫事實而亦不使之不可繼凡若此<lb/>
也昔者韓患秦之無厭也下令曰有能得秦王者寡人<lb/>
<pb n="KR4d0089_WYG_038-7a"/>
與之國大夫皆諫曰不可賞不可以若是其重也韓王<lb/>
笑曰得秦王而寡人與之國是賞有再乎且得秦王矣<lb/>
寡人其憂無國哉是賞湯之説也<lb/>
　　丙吉論<lb/>
丙丞相為人至深厚也予獨有恨焉虜入雲中詔問丞<lb/>
相御史以虜所入郡吏不能對得譴責而丞相能具知<lb/>
見謂憂邊思職夫吉之能知馭吏之力也夫平日不知<lb/>
從事于其所急而一時際㑹于他人之力亦可以為徼<lb/>
<pb n="KR4d0089_WYG_038-7b"/>
幸矣謂之真憂邊思職也可乎因徼幸以得譽遂從而<lb/>
冒之坐視人之得譴責而不分謗則亦少欺矣龔遂因<lb/>
王生一言天子以為長者遂不敢以為出巳曰此乃臣<lb/>
議曹教臣夫遂以能歸功于君其善㣲而不冒人之善<lb/>
其徳厚矣方天子讓御史吉如曰臣與御史等耳臣之<lb/>
僕有先白臣者臣是以知之此其為能豈獨憂邊思職<lb/>
而巳哉世人有未嘗射挾弓注矢一發而中不知者曰<lb/>
天下之善射者也其人不讓則知之者笑之矣吉脱宣<lb/>
<pb n="KR4d0089_WYG_038-8a"/>
帝於死能絶口不道獨貪一馭吏之功殆必不然傳曰<lb/>
思則得之不思則不得也吉未之思歟夫冒徼幸之福<lb/>
而安處之此庸人之所常行獨為丙丞相恨也<lb/>
　　㳺俠論<lb/>
所貴乎㳺俠者謂其身任人之患難而脱人於厄也朱<lb/>
家郭解雖不合於大義而其感慨雄俊先人後已故可<lb/>
取也樓䕶平生齷齪守常無可稱吕寛得罪王莾以其<lb/>
父故窮歸之豪俠立節無如此時謂宜斬莾使脱寛于<lb/>
<pb n="KR4d0089_WYG_038-8b"/>
死身自亡匿或者以身任之而不悔如此謂之俠可也<lb/>
䕶得詔書即日斬寛以聞莾大喜此茍偷畏懦閭里屠<lb/>
販人耳當莾時天下威畏誰非䕶者班固立䕶與朱家<lb/>
郭解同謂之俠此何故也泣涕責妻子使終養吕公此<lb/>
朱家郭解糞土之餘也何足道哉<lb/>
　　王鄭何論<lb/>
昔孔子論令尹子文陳文子皆以清忠與之而不與之<lb/>
仁管子之徳不及二子逺矣而以仁與之何也夫仁之<lb/>
<pb n="KR4d0089_WYG_038-9a"/>
為道雖大然其實以濟物為本濟物之事非一善可以<lb/>
當之必其才徳為世所頼得我則存非我則亡我之所<lb/>
在家安而國治如是則有一善不害為不仁而有小不<lb/>
善于仁未害也予觀王祥鄭冲何曽三人者考其行事<lb/>
之迹從容無事之際雖謂君子可也然為魏大臣陰相<lb/>
司馬氏以喪魏室卒道而授之夫平日則戒慎君子之<lb/>
所忽而當事則為小人所不忍為此所謂色取仁而行<lb/>
違在邦在家必聞者也昔西漢之衰有似乎此孔光師<lb/>
<pb n="KR4d0089_WYG_038-9b"/>
丹皆盜當世仁賢君子之名而或屈於董賢或廹於王<lb/>
莾使為姦者反依之以為重嗚呼治天下其不可以無<lb/>
才智骨鯁之士也淮南王欲為亂獨憚大將軍與汲黯<lb/>
畏衛青畏其武畏汲黯畏其正也夫世固有徳不足以<lb/>
化姦才不足以止亂而可以謂之仁人君子乎夫使令<lb/>
尹子文陳文子當管仲之任則不勝矣李徳裕曰平澹<lb/>
和雅世所謂君子者居平必不能急病理煩遭難必不<lb/>
能捐軀濟危可以羽儀朝廷潤色名教如宗廟瑚璉園<lb/>
<pb n="KR4d0089_WYG_038-10a"/>
林鴻鵠者此數子之謂也<lb/>
　　張華論<lb/>
裴頠勸張華以黜賈后而華不可其言曰聊以優㳺卒<lb/>
嵗當時華有天下之望姦臣孽后切齒于華乆矣雖不<lb/>
舉大事可得優㳺卒嵗歟華之智寧不知此而為是言<lb/>
何也夫華為之亦死不為亦死徼幸苟免自安之言耳<lb/>
方是時華之計無可為者矣與外臣為仇則賈后得藉<lb/>
口以誅之與孽后為怨則强王將以仗正而行其意起<lb/>
<pb n="KR4d0089_WYG_038-10b"/>
貧賤取富貴旣無棄屣之高又名重累身衆所不置已<lb/>
有遯尾之厲嗟乎華于是時蓋知不免矣自古為是言<lb/>
者不以賢不肖皆知不免者也董卓築郿塢曰事成雄<lb/>
據天下不成守此塢夫事不成而塢可得而守歟卓雖<lb/>
愚亦知之矣曹爽不能用桓範之計而曰不失為富家<lb/>
翁其措意亦如此華之優㳺卓之守塢爽之富翁皆知<lb/>
不免而徼幸茍且之言耳不足論也士之謀身至此亦<lb/>
可悲也夫<lb/>
<pb n="KR4d0089_WYG_038-11a"/>
　　王導論<lb/>
予觀王導之為晉有以也哉自古開國建邦尚功利修<lb/>
戰伐其俗好武喜功其國家法度修立若是者必速强<lb/>
而無内亂然當其亡也以為大敵取之何則法制素立<lb/>
人畏而不敢犯故無内亂夫國小勢單而有所恃必敢<lb/>
鬬其人才可用則不能下人夫小國敢鬬而不下人大<lb/>
國之取也吳蜀是也諸葛亮治蜀法制謹宻兵武修立<lb/>
糧儲豐而器械精故以區區之蜀而魏人不敢侮亮既<lb/>
<pb n="KR4d0089_WYG_038-11b"/>
死姜維恃其餘力黷武好戰而魏取之孫權之為吳也<lb/>
江東才武之士悉用而無遺其將帥多可用之才權既<lb/>
死而規略風聲不改其舊孫皓不肯俯仰畏縮為自守<lb/>
之計時用其武而晉取之故曰小國敢鬬而不下人大<lb/>
國之所取也夫政和俗弱畏患自守者多内侮其弊也<lb/>
内之强有力者取之然不待其力盡勢窮則不亡何則<lb/>
内有强力之臣而無所忌則必起然國人未去則去之<lb/>
也難非極弊不可復振之際則不可得東晉是也導相<lb/>
<pb n="KR4d0089_WYG_038-12a"/>
元帝于江東所以立國者不過賓延賢士招禮名勝設<lb/>
學校謹選舉力為柔仁和厚之政而已夫當西晉之末<lb/>
羣雄並起天下大亂非有商君管仲之節制刻深以圖<lb/>
功利起怠惰收蓄天下才勇之士不畏勞苦徃反與之<lb/>
深入力爭未有能立者也而導顧為此豈其才不足歟<lb/>
或者曰導之意以為限長江而與闗洛交兵相元帝而<lb/>
與劉曜石勒爭雄駕御賀循紀瞻之徒而與外裔馳逐<lb/>
此百舉而百敗曽不如勿為之愈也是以置江北之紛<lb/>
<pb n="KR4d0089_WYG_038-12b"/>
紛而為保國之計苟無後世不遽亡之䇿而可矣夫王<lb/>
敦蘇峻之内侮桓温桓𤣥之倔强大則君廢大臣誅小<lb/>
則控制上流而朝廷奔命宜若朝夕而亡矣卒之劉裕<lb/>
取之于凌夷甚弊之後此固導之深圖也齊之政强魯<lb/>
之政弱魯朝齊而齊先亡乃自古然矣<lb/>
　　屈突通論<lb/>
屈突通知隋之亡力不足以救也審矣然力盡勢極猶<lb/>
為萬一之計其心皎然非負隋也通未及死而被擒其<lb/>
<pb n="KR4d0089_WYG_038-13a"/>
不死者非自免也唐救之也唐之為隋之仇明矣通不<lb/>
負其所事而舎其生然忘其仇而食其禄責通報其怨<lb/>
非也天之所與通安得而報之君子于其仇度非所得<lb/>
報則不敢行其私然亦不敢忘其私故食其禄者通之<lb/>
罪也凡負恩圖存于可為之時者得罪于通可也忠亦<lb/>
不足為矣<lb/>
　　裴守真論<lb/>
先王之禮不明于世日以廢壊遂至于滅亡者其初未<lb/>
<pb n="KR4d0089_WYG_038-13b"/>
始不自于諛夫盜儒茍欲媚世主之私而不務行先王<lb/>
之意而俯從今世之便也先王以至誠仁義之心誠意<lb/>
于禮樂之際齋明盛服如臨師保父母之嚴一有不中<lb/>
凶咎從之而使後世之汙君習于安樂驕傲者勉而為<lb/>
之其欲捨而從我也固已不勝其怠而諛夫盜儒又從<lb/>
而為解説旁引曲取旣使之便其私意而又曰自義理<lb/>
之所安嗚呼先王之禮何從而興乎秦併六國典禮盡<lb/>
滅高祖撥天下之亂庶幾其有興矣而叔孫通阿其意<lb/>
<pb n="KR4d0089_WYG_038-14a"/>
不能尊其所聞而行之乃為是茍且滅裂之具而漢之<lb/>
禮終以不明則起于叔孫通之狥其君予讀裴守真傳<lb/>
守真善容典為太常博士當時謂才稱其官至論射牲<lb/>
禮曰古者天子自射牲漢遣侍中令天子奠玉酌獻而<lb/>
已可也古今異宜不必射牲破陣慶善二舞入天子為<lb/>
起守真言古無天子立觀舞者請從古夫射牲古也勞<lb/>
而今也佚則從今立觀舞今也勞而古也佚則從古守<lb/>
真非能法古也特從其佚便使人主便之而巳夫先王<lb/>
<pb n="KR4d0089_WYG_038-14b"/>
之禮惟惡夫好便而無制者而後為是曲折制度之嚴<lb/>
也使有司之禮近于人情者非其至也嗚呼自秦漢以<lb/>
來天子之車服金珠翠羽婦人之服竒文巧畫房闥之<lb/>
玩仙美鬼怪可駭之物雕韋織毳非法之用皆有之矣<lb/>
推其禍本亂原未有不起于好便安者為之也夫一守<lb/>
真不足道也而世遂以才稱其官則知史説偷風瞽俗<lb/>
相扇而不知耻也可勝嘆哉<lb/>
　　李郭論<lb/>
<pb n="KR4d0089_WYG_038-15a"/>
雄傑好亂之士可服以天下之大義不可掩以匹夫之<lb/>
小數何也彼其心甘為理屈不肯負人以其智幸而掩<lb/>
之得志其後必大亂凶悖放恣而後其志乃巳此不可<lb/>
不慎也漢髙祖苟一時之便偽逰雲夢而執韓信雖能<lb/>
執信而信之反心自此生矣當此時高才智士亦有輕<lb/>
其君之心故英布貫高之亂繼踵而起者此非服英雄<lb/>
之道也李光弼提孤軍與安史健賊百鬬百勝其治軍<lb/>
行兵風采出郭子儀之右而當時諸將皆望風服子儀<lb/>
<pb n="KR4d0089_WYG_038-15b"/>
如敬君父而光弼之在彭城諸將巳不為使子儀能使<lb/>
吐蕃謂父而史思明乃上書請誅光弼大扺光弼之實<lb/>
不及子儀之名子儀安坐而有餘光弼馳騁而不足予<lb/>
嘗思其故讀史思明傳見光弼使烏承恩潛殺史思明<lb/>
事而後知李郭之優劣蓋子儀之為人至誠不欺主于<lb/>
忠信其胸中洞然大人也故静則人安其徳動則人服<lb/>
其義光弼用烏承㤙使襲殺史思明此雖狡夫詭道之<lb/>
常態意其人必雄悍驃勇而中有所不可保信者市井<lb/>
<pb n="KR4d0089_WYG_038-16a"/>
之智盜賊之謀有時而用也不然何以召史思明之侮<lb/>
而田承嗣之膝獨為尚父屈歟此于服人之道小矣嗚<lb/>
呼成事以材不若以徳服人以智不若以理惟徳與理<lb/>
始鈍終利以之治大以之行遠未之有悔也<lb/>
　　韓愈論<lb/>
韓退之以為文人則有餘以為知道則不足何則文章<lb/>
自東漢以來氣象則已卑矣分為三國又列為南北天<lb/>
下大亂士氣不振而又雜以南蠻輕滛靡嫚之風亂以<lb/>
<pb n="KR4d0089_WYG_038-16b"/>
西北悍魯鄙悖之氣至于唐而大壊矣雖人才衆多如<lb/>
貞觀風俗平治如開元而惟文章之荒未有能振其弊<lb/>
者愈當貞元中獨却而揮之上窺典墳中包遷固下逮<lb/>
騷雅沛然有餘浩乎無窮是愈之才有見于聖賢之文<lb/>
而後如此其在夫子之門將追㳺夏而及之而比之于<lb/>
漢以來齷齪之文人則不可然則愈知道歟曰愈未知<lb/>
也愈之原道曰博愛之謂仁行而宜之之謂義由是而<lb/>
之焉之謂道果如此則舎仁與義而非道也仁與義為<lb/>
<pb n="KR4d0089_WYG_038-17a"/>
定名道與徳為虛位道有君子有小人徳有吉有凶若<lb/>
如此道與徳特未定而仁與義皆道也是愈于道本不<lb/>
知其何物故其言紛紛異同而無所歸而獨不知子思<lb/>
之言乎天命之謂性率性之謂道修道之謂教曰性曰<lb/>
道曰教而天下之能事畢矣禮樂刑政所謂教也而出<lb/>
于道仁義禮智所謂道也而出于性性則原于天論至<lb/>
于此而足矣未嘗持一偏曰如是謂之道如是謂之非<lb/>
道曰定名曰虛位也則子思實知之矣愈者擇焉而不<lb/>
<pb n="KR4d0089_WYG_038-17b"/>
精語焉而不詳而健于言者歟<lb/>
　<lb/>
　<lb/>
　<lb/>
　<lb/>
　<lb/>
　<lb/>
　柯山集巻三十八<lb/>
</p>
<p>
</p>
  </div>
<div>
<head>柯山集巻三十九</head> <lb/>
    <p>
<pb n="KR4d0089_WYG_039-1a"/>
欽定四庫全書<lb/>
　柯山集巻三十九<lb/>
　　　　　　　　　　　　　宋　張耒　撰<lb/>
　議<lb/>
　　文帝議<lb/>
予嘗愛漢文帝以趙佗稱帝于南越遣陸賈奉咫尺之<lb/>
書馳一乘之傳曰今兩帝並立而無一使相通是争也<lb/>
未嘗怒其為帝而佗心感竭誠屈伏自痛不須叟而去<lb/>
<pb n="KR4d0089_WYG_039-1b"/>
其僭號諺云人之飲酒勸之飲愈不飲禁之飲愈飲夫<lb/>
佗之帝也必意漢惡其逼我而矜張以伐之夫如是則<lb/>
足以自張于國人而意亦且少伸矣今乃不然漢天子<lb/>
視我為帝漠然如未嘗有則吾何以取重于國退而視<lb/>
其黄屋左纛非甚童騃必且以為是果何用之物哉冐<lb/>
而居之且甚不安夫行所不安而求所無用佗老賊必<lb/>
不然也幸賈之來恨去之不亟耳文帝之䇿可謂得矣<lb/>
其智可謂絶人矣是合老子所謂不争而善勝者也呉<lb/>
<pb n="KR4d0089_WYG_039-2a"/>
王不朝賜以几杖故卒文帝世不反孝文之術毎務出<lb/>
此而賈生者乃欲以改正朔服色盛言歲賂匃奴為倒<lb/>
懸之勢欲以動之宜其以為兒子之論而不信也<lb/>
　　平江南議<lb/>
予聞諸故老言樊若水不得志于李氏乃獻浮梁自采<lb/>
石濟江卒用其策取江南予嘗恨焉若水李煜之臣叛<lb/>
其主而來且不當受况獻策以滅其國乎是時藝祖西<lb/>
平巴蜀南朝呉越威徳響振而李氏自周以來國蹙民<lb/>
<pb n="KR4d0089_WYG_039-2b"/>
懼亡可立待朝廷使沿江諸郡大治舟師順流而下由<lb/>
歴陽趨金陵李煜不足亡也何患無策而用此姦人叛<lb/>
夫之計乎晉文不以原易信而諸侯服漢高帝斬丁公<lb/>
以正君臣之大義予謂當縳若水送李煜使甘心焉不<lb/>
然正其叛主之罪而誅之以示天下江南君臣當望風<lb/>
嚮義之不暇豈不偉哉惜乎當時在廷無為此言者也<lb/>
　　韓信議二首<lb/>
或問韓信服高帝乎予曰韓信為高帝將數年當將重<lb/>
<pb n="KR4d0089_WYG_039-3a"/>
兵滅大國而動以武涉蒯通之邪説信無所顧召之而<lb/>
至令之而行何為不服然則何為卒反乎曰信服高帝<lb/>
之智力而不服其為人是以反也然則何也夫信之反<lb/>
非重失楚也在夫偽游雲夢而執之也夫偽游雲夢之<lb/>
計是市井下俚之智而萬乘之主親行之此信所以怏<lb/>
怏北面而薄其君以為不足為其下也夫暴奪人之富<lb/>
貴而幽囚之欲使夫雄傑者帖然而無怨非服之以徳<lb/>
屈之以理則不可夫以下俚市井之策而詐韓信彼身<lb/>
<pb n="KR4d0089_WYG_039-3b"/>
可執心輕其上矣彼且聞其計出于謀臣則君臣皆輕<lb/>
是不反何待然則為高祖者奈何必待夫反形明白乃<lb/>
明其罪引天下兵誅之耳信雖難制然不過數年而定<lb/>
一偽遊而縳韓信自爾出令天下誰敢信之歟<lb/>
自古士有所負而功名見于世者未嘗有肯以身輕就<lb/>
人者也何者彼輕就人者其規矩準繩將在彼矣夫如<lb/>
是則我之所有安得盡布之哉且寶鏌鎁之利者不以<lb/>
試薪售和氏之璧者不以登門彼皆不求人而人求之<lb/>
<pb n="KR4d0089_WYG_039-4a"/>
若不得己焉而後即之者亦自其理然也韓信當秦之<lb/>
亡天下之窮士也非有孔孟進退之節然蕭何獨察其<lb/>
非汲汲于求顯待之不厚禮之不至則不為用也故以<lb/>
髙帝之倨必使其築壇齋戒備禮而後官之舉之三軍<lb/>
之下而加之諸將之上而不疑知不若是信將不滿而<lb/>
無留心矣諸葛亮戰國之策士也高卧於隆中其主就<lb/>
而後起而後能使劉備三分天下而伸于强敵彼孫武<lb/>
求試兵法於宫人叔孫通度上所能行而蕝禮其事業<lb/>
<pb n="KR4d0089_WYG_039-4b"/>
功名卒以不顯有以也夫<lb/>
　　楚議<lb/>
楚雖三户亡秦必楚楚人之志也而言卒驗何也曰殺<lb/>
人者必見殺虐人者還自虐自有覆載以來未以能免<lb/>
者何則天道也秦滅六國秦雖滅乎楚楚怨秦最深怨<lb/>
深者復之必力人事也此理之所必至也又何怪焉<lb/>
　　老子議<lb/>
夫人之生不殺之於袵席飲食之疾病則殺之於盜賊<lb/>
<pb n="KR4d0089_WYG_039-5a"/>
刑戮者過半矣則人之於死實未嘗知畏也而世之馭<lb/>
物者而欲物之畏不過示之以死亦惑矣故曰民不畏<lb/>
死奈何以死懼之茍為畏死耶則吾取為奇者而殺之<lb/>
宜民之不復為奇也天下未嘗無刑而為奇者不止則<lb/>
死之不足以懼物也明矣故曰若使人常畏死而為奇<lb/>
者吾得執而殺之孰敢也夫物不患夫殺之者也萬物<lb/>
泯泯必歸於滅盡而後止則有常有司殺者殺之矣竊<lb/>
司殺者之常理而私之以行其畏非徒不足以懼物而<lb/>
<pb n="KR4d0089_WYG_039-5b"/>
未有不及者也故曰常有司殺者殺之夫代有司殺是<lb/>
代大匠斵代大斵匠希有不傷其手矣然則操政刑生<lb/>
死之柄驅一世之民使從之殆非也<lb/>
　説<lb/>
　　詩雜説十四首<lb/>
衛武公於厲王之時而自警曰慎爾出話敬爾威儀無<lb/>
不柔嘉夫柔其言言遜也蓋邦無道矣惟危行言遜可<lb/>
以免於禍故也<lb/>
<pb n="KR4d0089_WYG_039-6a"/>
桑柔曰告爾憂恤誨爾序爵夫爵未嘗無序也序之者<lb/>
使賢者尊不肖者卑而已召旻曰彼疏斯稗不能序爵<lb/>
故也巻阿之詩曰爾土宇昄章夫治天下者雖無事于<lb/>
恢大幸而治得于内則土宇廣于外蓋人歸者衆則各<lb/>
以其地附之矣故周公之時斥大九州之界建侯之數<lb/>
過于商之末世而攷之傳記無周公斥大之事所謂治<lb/>
得于内則人附之者衆非周公侵伐攻取而得之也夫<lb/>
土小地削非政之病然政亂于内則人相與擕持而去<lb/>
<pb n="KR4d0089_WYG_039-6b"/>
人去之則地隨以削故芮伯所以憂心殷殷念我土宇<lb/>
而凡伯之刺幽王以日蹙國百里而上陳先王之盛時<lb/>
曰日闢國百里也蓋土宇昄章與夫蹙國百里者所以<lb/>
觀治亂之迹也<lb/>
姜嫄生后稷而謂之生民者葢后稷教民食食者民待<lb/>
之以生故也故思文祀后稷之詩曰立我烝民莫匪爾<lb/>
極葢免于死之謂生免于仆之謂立食而後免于死亡<lb/>
顛仆之患則后稷之于民實生之者也<lb/>
<pb n="KR4d0089_WYG_039-7a"/>
生人之道尚明故施政之堂曰明堂事神之道尚潔故<lb/>
文王之廟曰清廟禦侮之道尚肅故宫室之牆曰蕭牆<lb/>
明不蔽也清不汙也蕭不亂也<lb/>
老子曰自後者人先之成王時率農夫播厥百榖而曰<lb/>
駿發爾私使之先公而後私故也治田者曰雨我公田<lb/>
遂及我私先公而後私故也夫惟成王自後是以民先<lb/>
之<lb/>
有客宿宿一宿為宿宿宿者凡一宿者再也有客信信<lb/>
<pb n="KR4d0089_WYG_039-7b"/>
再宿為信信信者凡再宿者再也夫如是而猶欲縶其<lb/>
馬既行矣又薄言追之則微子所以為在此無斁而周<lb/>
之臣子為好善而不厭也<lb/>
執競武王無競維烈此方言武王之事而不及其成故<lb/>
曰執競而巳<lb/>
武奏大武而後曰於皇武王無競維烈武王之事既成<lb/>
而見于樂則大矣美哉執競不足以言之也故曰於皇<lb/>
武王也皇之為用者道其事則美也故于大武言之葢<lb/>
<pb n="KR4d0089_WYG_039-8a"/>
武盡美矣<lb/>
成王之時天下己治矣乃曰將予就之繼猶泮渙然則<lb/>
承文武之緒而天下猶有泮離渙散之患者何耶盖文<lb/>
武之徳大矣泮然而離無有不至渙然而散無有不及<lb/>
洋溢滂肆至于成王將繼而圖則所謂我其收之也示<lb/>
我顯徳行者夫徳行固道之顯者也而成王尚欲使示<lb/>
之以顯徳行者葢學之始其道當然也以其徳行之幽<lb/>
者未足以知之故曰示我顯徳行非獨成王為然伊尹<lb/>
<pb n="KR4d0089_WYG_039-8b"/>
之告太甲言明言烈祖之成徳夫以言為未足而明言<lb/>
之未足以言祖之道而言祖之烈未足以言徳之妙而<lb/>
言徳之成則亦以太甲始進于學之故也<lb/>
成王懲周公之事將毖後患使後之知人不復如前日<lb/>
之惑而首之以求助何也葢昔之不知周公之聖出于<lb/>
無助故也何以知其然耶夫成王在廷之臣聖莫如周<lb/>
公而賢莫如召公周公之為師召公固不悦之矣召公<lb/>
且不悦則在廷之臣豈復有能辨而言之者耶此成王<lb/>
<pb n="KR4d0089_WYG_039-9a"/>
所以懲前日之事出于左右無有助之者則其懲後患<lb/>
而首之以求助不亦宜乎破斧刺朝廷之不知葢舉朝<lb/>
廷而刺之舉朝廷之不知則孰為成王之助哉<lb/>
閔予小子遭家不造方是時成王初即政溢者未收泮<lb/>
渙者未圖則法度未立而功未成故曰不造告成大武<lb/>
則成王既除喪而即政其武功足以嗣其先君故曰矯<lb/>
矯王之造夫成王寵受武王之武功而武功則矯矯然<lb/>
征伐四方以成祖考之業而王業于是成矣葢治至于<lb/>
<pb n="KR4d0089_WYG_039-9b"/>
可以用師者治之成故善人為邦至于可以即戎而後<lb/>
為功也周公之戒成王以立政卒之以詰爾戎兵以陟禹<lb/>
之迹豈非詰戎兵者政之終歟成王之征伐其見于書<lb/>
者伐奄伐蒲之類是也<lb/>
思馬斯臧良馬也故曰臧思馬斯才戎馬也故曰才臧<lb/>
者言其徳才者言其用陳于禮者尚徳用于戰者尚才<lb/>
故也斯馬思作作者用馬也故曰作用者習戰習其動<lb/>
作之節而已矣思馬斯徂駑馬也故曰徂言姑足以行<lb/>
<pb n="KR4d0089_WYG_039-10a"/>
而已矣駑馬馬之下者也故其類亦下故曰有驔有魚<lb/>
豪骭曰驔二目白曰魚驔則無取于良二目白者目病<lb/>
也是謂四種之馬<lb/>
天下之亂起于無禮無禮起于衣食不足衣食不足起<lb/>
于經界不正井田不均溝洫不修田事不勤先王深知<lb/>
禮義之本原起于稼穡之際故其于省耕勸農之事常<lb/>
首先天下之政故成王之涖政也召康公戒之其急必<lb/>
以民事而公劉之詩所述其先不過乃埸乃疆乃積乃<lb/>
<pb n="KR4d0089_WYG_039-10b"/>
倉而巳其後周遭變而述先公風化之所由而為七月<lb/>
之詩其急不過授衣以備寒舉趾以歴田備事之細至<lb/>
于採薪剥棗朱裳索綯之煩其候時之謹至于秀葽鳴<lb/>
蜩斯螽蟋蟀之細則夫先王所以推本而要以成天下<lb/>
之務雖至煩而不厭者誠風化禮義之本莫不出于此<lb/>
故也予嘗攷信南山大田楚茨之詩刺幽王之失政推<lb/>
本其故以為田萊多荒其陳先王之盛時上勤于䘏農<lb/>
下力于治田之際自我黍與與我稷翼翼我倉既盈我<lb/>
<pb n="KR4d0089_WYG_039-11a"/>
庾維億而中陳祭祀賓客之儀俎豆禮樂之備至于永<lb/>
錫爾極時萬時億又曰神嗜飲食使君夀考信南山之<lb/>
所陳始于禹之甸南山曽孫之田原隰廬立于中田𤓰<lb/>
植于疆埸次之以清酒騂牡以享于祖考而終于報以<lb/>
介福萬夀無疆大田甫田之所述其初自于曽孫之能<lb/>
勸其民而農夫之能聴其上不怒以交其歡饁之以致<lb/>
其厚而終也報以介福萬夀無疆又曰以享以祀以介<lb/>
景福夫受莫大之福而其君有安寧祖考之樂此天下<lb/>
<pb n="KR4d0089_WYG_039-11b"/>
之至美極治之際也而其來出于倉庾之盈原隰之治<lb/>
田廬之修勸相之時而後乃及于禮樂祭祀之事葢衣<lb/>
食不足于下則禮樂不備于上禮樂廢則亂隨之而作<lb/>
夫惟田事備而衣食豐衣食豐而禮樂備禮樂備而和<lb/>
樂興和樂興而人君有福禄夀考之盛此詩人深探其<lb/>
本要其終審乎治亂之要而後其言之序如此也而諸<lb/>
侯助成王祭其歸而遣之也其戒之以王釐爾成來咨<lb/>
來茹遂及于暮春新畬之事來麰康年之祥錢鎛銍艾<lb/>
<pb n="KR4d0089_WYG_039-12a"/>
之細葢治其國者其要莫急于此則王之戒畧于庶事<lb/>
詳于農事者由此故也雖然豈獨成王為然哉葢自先<lb/>
王以來未有不如此者高宗之戒諸侯也曰天命多辟<lb/>
設都于禹之績歲事來辟勿予禍適稼穡匪解夫建天<lb/>
下之諸侯飭來辟之嵗事而止于稼穡之勿懈豈非事<lb/>
之所當先者歟夫惟王之所以戒諸侯者莫不首于農<lb/>
而五載而巡四岳其較諸侯之善惡以觀其國之治亂<lb/>
而制吾之賞罰也其慶始于土地闢田野治而養老尊<lb/>
<pb n="KR4d0089_WYG_039-12b"/>
賢俊傑在位未與焉其罰之也始于土地荒蕪而遺老<lb/>
失賢亦未與焉夫惟戒諸侯之事莫急于新畬之勤制<lb/>
諸侯之賞罰莫先于田野土地之政則夫先王之意概<lb/>
可見矣魯侯之頌也始于駉而駉之美首于務農重榖<lb/>
次之以有駜之美卒章曰自今以始嵗其有則夫成王<lb/>
高宗汲汲于此不亦宜乎夫始之于農教之勤而終于<lb/>
有年之慶者誠以諸侯奉上之先務在是故也由是觀<lb/>
之則周之戒諸侯未嘗不然非獨臣工如此也<lb/>
<pb n="KR4d0089_WYG_039-13a"/>
或問王風之詩凡十篇而閔周之詩四焉方是時平王<lb/>
東遷豐鎬為墟文武之舊已掃地矣此黍離所以閔也<lb/>
兵敗禍結國勢危蹙此兔爰之所以閔也風俗衰薄室<lb/>
家不相保此中谷有蓷所以閔也國家有是三者閔之<lb/>
宜矣君子陽陽之序曰君子遭亂相招為禄仕全身逺<lb/>
害而已葢君子猶未去也辭尊居卑辭富居貧甘為勞<lb/>
辱而不恥耳未至於大亂何遽閔之哉答曰序此詩者<lb/>
其知道乎國家之患莫大於有君子而不能知小人在<lb/>
<pb n="KR4d0089_WYG_039-13b"/>
位而賢人在下也其小人不為盡心未害也至于君子<lb/>
不為盡心苟求免于飢寒熟視其禍而不肯救者國必<lb/>
亡故曰邦無道富且貴焉恥也彼皆恥之而甘貧賤誰<lb/>
與圖其國乎不亡何待此知㣲君子所以嗟傷而閔之<lb/>
也彼黍離兔爰中谷有蓷之亂使有君子其至是乎<lb/>
　　諱言説<lb/>
高宗自誅長孫無忌放褚遂良等後天下以言為諱者<lb/>
二十餘年其後一御史嘗抗論一不急事時謂鳳鳴朝<lb/>
<pb n="KR4d0089_WYG_039-14a"/>
陽方其以言為諱也武氏不出房闥而取其國天子自<lb/>
殿陛之下門闕之外顛倒錯亂無由知之而其左右忠<lb/>
臣良士豈無良䇿善計亦不敢告故以牡奪雄坐房奥<lb/>
移廟社犯天下之至順為天下之難成而有功此譬如<lb/>
盜入主人之家執其主塗其耳目而惟其所為何求而<lb/>
不得哉張子曰天將亂人之國則必使諱人之言人之<lb/>
愛其身其寢食起居有少異焉而人告之則必信之又<lb/>
從而治之夫如是則可以終身而無疾今其寢食起居<lb/>
<pb n="KR4d0089_WYG_039-14b"/>
類非平人之狀而其親戚朋友旁視而不敢告一日疾<lb/>
作而死矣太宗以蘭陵公主園賞言者其直百萬非好<lb/>
名也事當然也<lb/>
　　敢言説<hi>原注為紹聖而作</hi>
漢王鳳以外戚輔政殺王章以杜天下能言之口而梅<lb/>
福以南昌尉上書顯攻之而不忌唐文宗時宦人握禁<lb/>
兵制天子樞密使權過宰相誰敢少忤其意而劉蕡對<lb/>
策肆言其惡斥其簒弑廢立之罪而明皇時李林甫為<lb/>
<pb n="KR4d0089_WYG_039-15a"/>
相幾二十年固寵市權愚瞽其君内助楊氏之勢外成<lb/>
禄山之亂補闕杜璡嘗再上書論事斥為下邽令林甫以<lb/>
語動其餘曰立仗馬終日無聲飫三品芻豆一鳴則黜<lb/>
之矣後雖欲不鳴得乎由是諫諍路絶矣夫林甫之威<lb/>
未慘于漢廷之外戚唐文宗之宦官也而梅福劉蕡敢<lb/>
犯之而林甫徒以區區貶斥而天下之士震怖如畏虎<lb/>
狼其故何也王鳳得政之初帝失徳未深猶可與論道<lb/>
理商成敗而漢之公卿猶有賢智忠義之士也文宗太<lb/>
<pb n="KR4d0089_WYG_039-15b"/>
和二年名臣在朝者如裴度李絳韋處厚之徒猶數人<lb/>
公卿侍從之間差可告語其勢猶足以持典刑也故此<lb/>
二子者非妄發恣行而心實有所恃也若林甫之時人<lb/>
主昏淫于上視天下之治亂如越人視秦人之肥瘠不<lb/>
可與言矣而朝廷之士有一介之善略能别黑白者林甫<lb/>
斥逐之而無餘矣國中空虛無人上下内外皆從君于<lb/>
昏者也而天下之士雖欲有言何恃以救其禍乎此人<lb/>
之所甚畏也嗚呼國無善人國非其國也可不懼哉明<lb/>
<pb n="KR4d0089_WYG_039-16a"/>
皇嘗論林甫曰此子妬賢嫉能無與為比則其時人物<lb/>
可知也<lb/>
　　亂原説<lb/>
國家之亂常在夫違理害事最深最要而世主甘心不<lb/>
悟處之不懼若有物焉而左右之此天之所培壅將使<lb/>
為亂原者也西漢之亡也以外戚東漢之亡也以宦者<lb/>
方其未亡也皆嘗有過矣然人主安之而不忌信之而<lb/>
不疑卒至于大亂而自亡此豈非天相之哉唐之高中<lb/>
<pb n="KR4d0089_WYG_039-16b"/>
制命婦人一奪其國一殺其身明皇玩異類而胡羯猖<lb/>
狂身播國屯徳宗輕于用兵瀆武不戒而叛臣内侮禍<lb/>
連不解文宗知人不明信用狂妄欲求大功卒成甘露<lb/>
之禍凡百君子見本可以知末觀㣲可以知著蔡景之<lb/>
淫亂子産曰僑聞之如是者恒有子禍子産豈求之他<lb/>
哉<lb/>
　<lb/>
　柯山集卷三十九<lb/>
</p>
<p>
</p>
  </div>
<div>
<head>柯山集巻四十</head> <lb/>
    <p>
<pb n="KR4d0089_WYG_040-1a"/>
欽定四庫全書<lb/>
　柯山集巻四十<lb/>
　　　　　　　　　　　　　宋　張耒　撰<lb/>
　序<lb/>
　　送秦少章赴臨安簿序<lb/>
詩不云乎蒹葭蒼蒼白露為霜夫物不受變則才不成<lb/>
人不涉難則智不明季秋之月天地始肅寒氣欲至方<lb/>
是時天地之間凡植物出于春夏雨露之餘華澤充溢<lb/>
<pb n="KR4d0089_WYG_040-1b"/>
支節美茂及繁霜夜零旦起而視之如戰敗之軍捲旗<lb/>
棄鼓裹創而馳吏士無人色豈特如是而巳于是天地<lb/>
閉塞而成冬則摧敗拉毁之者過半其為變亦酷矣然<lb/>
自是弱者堅虛者實津者燥皆斂藏其英于腹心而各<lb/>
效其成深山之木上撓青雲下庇千人者莫不病焉況<lb/>
所謂蒹葭者乎然匠石操斧以遊于林一舉而盡之以<lb/>
充棟梁桷杙輪輿輹輻巨細强弱無一不勝其任者此<lb/>
之謂損之而益敗之而成虐之而樂者是也吾黨有秦<lb/>
<pb n="KR4d0089_WYG_040-2a"/>
少章者自予為太學官時以其文章示予愀然告我曰<lb/>
惟家貧奉命于大人而勉為科舉之文也異時率其意<lb/>
為詩章古文往往清麗奇偉工于舉業百倍元祐六年<lb/>
及第調臨安主簿舉子中第可少樂矣而秦子毎見予<lb/>
輒不樂予問其故秦子曰予世之介士也性所不樂不<lb/>
能為言所不合不能交飲食起居動静百為不能勉以<lb/>
隨人今一為吏皆失巳而惟物之應少自偃蹇禍悔隨<lb/>
至異時一身資養于父母今則婦子仰食于我欲不為<lb/>
<pb n="KR4d0089_WYG_040-2b"/>
吏亦不可得自今以往如沐漆而求解矣予解之曰子<lb/>
之前日春夏之草木也今日之病子者蒹葭之霜也凡<lb/>
人性惟安之求夫安者天下之大患也遷之為貴重耳<lb/>
不十九年于外則歸不能霸子胥不奔則不能入郢二<lb/>
子者方其羈窮憂患之時隂益其所短而進其所不能<lb/>
者非如學于口耳者之淺淺也自今吾子思前之所為<lb/>
其可悔者衆矣其所知益加多矣反身而安之則行于<lb/>
天下無可憚者矣能推食與人者嘗饑者也賜之車馬<lb/>
<pb n="KR4d0089_WYG_040-3a"/>
而辭者不畏徒步者也茍畏饑而惡步則將有茍得之<lb/>
心為害不既多乎故隕霜不殺者物之災也逸樂終身<lb/>
者非人之福也<lb/>
　　送李端叔赴定州序<lb/>
某為兒童從先人于山陽學官始見端叔為諸生某雖<lb/>
未有知意巳相親後幾二十年端叔罷官四明道楚某<lb/>
又獲見某時巳孤端叔弔我悲懐如骨肉後凡再遇于<lb/>
京師今其再也然端叔毎别數年一見其議論益奇名<lb/>
<pb n="KR4d0089_WYG_040-3b"/>
譽益高今朝廷士大夫相與稱説天下士屈指不一二<lb/>
必曰吾端叔也元祐八年蘇先生守定武士願從行者<lb/>
半朝廷然皆不敢有請于先生而蘇先生一日言于朝<lb/>
請以端叔佐幕府蘇先生之位未能進退天下士故用<lb/>
子如此然其意可知也某蘇先生門人之下列也其親<lb/>
慕端叔不足怪庚午某卧病城南門無犬雞晝卧愔愔<lb/>
端叔嘗夜過我以燭視我面目見疾有間喜動詞色訪<lb/>
覔醫藥以至無恙我之道藝無取名譽不振端叔獨拳<lb/>
<pb n="KR4d0089_WYG_040-4a"/>
拳于此何也然端叔與予外家通譜于我舅行也豈其<lb/>
出乎此非耶八年十月過我告以將北求予言為贈行<lb/>
予在交遊中巳號為多言其敢有愛于子為今中國患<lb/>
者西北二敵也狙伺我久矣西小而輕故為變易北大<lb/>
而重故為變遲小者疥癬大者癰疽也自北方罷兵中<lb/>
國直信而不問君臣不以掛于口而慮于心者數十年<lb/>
矣吾知其故誠知彼之不能輕棄吾之重幣也有司如<lb/>
故事嵗時發幣車馬出門而北顧無事矣凡為是説者<lb/>
<pb n="KR4d0089_WYG_040-4b"/>
謂非敵情則不可然人度量相逺未可以什百計也世<lb/>
固有得一金而喜者何必金帛數十萬亦有得國于人<lb/>
而不厭者數十萬金帛未足賴也往趙元昊未反時中<lb/>
國不為備禦猶今日之信北也一旦不遜中國震動視其<lb/>
治軍立國驕逆悍鷙豈特河隴間一羌酋也吾安能復<lb/>
以羈縻其父祖者制之也哉且雄傑之才未嘗絶于世<lb/>
不在中國必在外裔高皇帝以氣吞中原之雄而冒頓<lb/>
張于匈奴高帝終無以困之魏滅蜀晉滅吳大敵巳盡<lb/>
<pb n="KR4d0089_WYG_040-5a"/>
而苻石騖于中國祖宗芟夷僭亂天下聽順無復偃蹇<lb/>
而久之元昊叛于羌自是以來又數十年矣某聞今北<lb/>
邊要郡有城隍不修器械苦惡屯戍單寡然跬步强敵<lb/>
而人不懼者誠信之也梟鴟不鳴要非祥豺狼不噬要<lb/>
非仁也見其不鳴謂之孔鸞見其不噬待以犬馬吁亦<lb/>
過矣定武敵衝也其容有悔乎某頃在洛陽與劉幾者<lb/>
語邊事幾老将也謂某曰比見詔書禁邊吏夜飲此曹<lb/>
一旦有急将使輸其肝腦而平日禁其為樂為今役者<lb/>
<pb n="KR4d0089_WYG_040-5b"/>
不亦難乎夫椎牛釃酒豐犒而休養之非欲以醉飽為<lb/>
徳所以増士氣也某聞定武異時從軍吏士豐樂豪盛<lb/>
而今燕豆蔬惡終日受享腹猶枵然官吏貧窶有愁苦<lb/>
無聊之心且朝廷既委所當費而不愛矣将軍将重兵<lb/>
臨方面天子屬以何事而與持籌小吏日夜計口腹之<lb/>
贏此何為者也真能遂不費一錢纔得幾何哉子從辟<lb/>
以佐帥軍事與有責矣挾端叔之學問詞章而從蘇先<lb/>
生如決大川而放之海是則予無以贊子矣<lb/>
<pb n="KR4d0089_WYG_040-6a"/>
　　送吳怡序<lb/>
吾友吳熙老好學樂善敏于為吏不茍于其職嘗主簿<lb/>
于蘄之羅田部使者才之使尉黄岡予舊與之相聞而<lb/>
來黄岡也予方坐事屏居而熈老獨喜從予遊予謂之<lb/>
曰予棄人也又負罪于有司子與罪人遊且累君熈老<lb/>
不謂然尤喜予翰墨言語得之輒寳藏予年老多病學<lb/>
問日衰落文字尤荒梗熈老所求十不能答一二而熈<lb/>
老意益勤不倦夫人之好惡之不可解如此居黄岡無<lb/>
<pb n="KR4d0089_WYG_040-6b"/>
數月又遷蘄水丞将去黄求予言贈其行予為之不能<lb/>
無言曰子盍觀于貨乎所操者愈奇則藏之也愈深知<lb/>
之者愈寡然一旦而得所售則萬金之直有不較而樂<lb/>
輸之者方其未售也閉肆而處終日寂然其隣里莫知<lb/>
也而持盤賣餅兒日一操盤而出自譽其貨呶呶也十<lb/>
人之聚則往即之自旦至夜勞力如此得百錢之直之<lb/>
外則偃然有過望之喜矣夫所操者不厚則自處也薄<lb/>
夫自處也薄則亦無所不至矣其理然也君子進徳修<lb/>
<pb n="KR4d0089_WYG_040-7a"/>
業夙夜强學其所操者豈萬金之貨也哉吾願熈老好<lb/>
學愈勤樂善愈富為吏而有賜于民多積而深藏之自<lb/>
愛而重出之則將名譽充于四海出入紫闥訏謨黄閤<lb/>
也可跂而俟也敢以是為遺行之言<lb/>
　　曹昧字昭父序<lb/>
大梁曹昧涕泣告予曰我不幸蚤孤既長而族人言爾<lb/>
先人名爾昧字爾曰昭父予實用之而未能言其説子<lb/>
盍為申言之乎予曰昧之必昭譬之夜必有旦晦必有<lb/>
<pb n="KR4d0089_WYG_040-7b"/>
明也莫或使之而理未嘗不然其在人則善惡是巳為<lb/>
善于家而受爵于朝車服以旌之名號以表之為不善<lb/>
于幽而刀鋸斧鉞從之其始也人莫或知之而其著也<lb/>
莫之能掩詩云潛雖伏矣亦孔之昭子先人之訓子至<lb/>
矣予雖欲言之何以復加子敬之哉<lb/>
　　楊克一圗書序<lb/>
甥楊克一夢人授圗書凡三十有一體大抵皆其姓名<lb/>
字變易迭出頗奇惟古人有言夢者想也形神所不接<lb/>
<pb n="KR4d0089_WYG_040-8a"/>
而夢者因也夫因者想之變其初皆有兆于予心遷流<lb/>
失本其逺也巳甚故謂之因然其初皆想也而世不能<lb/>
明其故以所因者為非想而得夫使如至人之無想歟<lb/>
則無夢矣豈有有夢而非想者哉予見爾之好圗書幾<lb/>
癖矣心思手畫惟怪之為求則其夢授于異人何足怪<lb/>
哉好射者夢良弓好樂者夢奇聲何則志固在是也爾<lb/>
以為是三十一圗書者皆非平日之所思則正昔人之<lb/>
所謂因者也精神遷流何怪不有古人或以攷吉凶明<lb/>
<pb n="KR4d0089_WYG_040-8b"/>
將來三十一圗書曷足怪也哉爾以是思之將復有得<lb/>
矣圗書之名予不知其所起葢古所謂璽用以為信者<lb/>
克一既好之其父補之愛之尤篤能悉取古今印法盡<lb/>
錄其變謂之圗書譜自秦漢以來變制異狀皆能言其<lb/>
故為人篆印璽多傳其工有自逺求之者數為予言予<lb/>
不省之獨愛其用心不侈致精于小事末務故併錄焉<lb/>
　　祕丞章䝉明發集序<lb/>
古之論人攷其人不計其功士固有其才可以有為而<lb/>
<pb n="KR4d0089_WYG_040-9a"/>
不幸不及施與既施而中奪者何可勝數而中才常人<lb/>
乘時以功名顯者世常有之孟子曰若夫成功則天也<lb/>
夫成敗係天者其未可以賢不肖必也司馬子長論李<lb/>
將軍為將其言哀痛反覆深悲其無功以為百姓知不<lb/>
知皆為垂涕至論霍去病無他美獨曰常有天幸不至<lb/>
乏絶夫子長不少假借于屢勝之去病而獨拳拳于老<lb/>
死之李廣何哉彼惟深痛夫庸人冒時以取名而豪傑<lb/>
之士制于命而不得少就其志故其與奪之際如此嗟<lb/>
<pb n="KR4d0089_WYG_040-9b"/>
夫豈獨人事哉凡物亦然夫夏生殖而叢棘能有所庇<lb/>
疾風烈寒大木百圍僵而死秋水時至溝畎有一溉之<lb/>
功而嵗旱淵竭江河不足活魚鱉物固繫其所遭者哉<lb/>
今年春予遇友人㑹稽章邦老于宛邱一見予再拜泣<lb/>
涕出其先人祕書君詩文三編及其行狀求予文以為<lb/>
之序其文章議論甚髙而嘆其不大設施也<lb/>
　　潘大臨文集序<lb/>
士有聞道于達者一㑹其意渙然不疑師其道治其言<lb/>
<pb n="KR4d0089_WYG_040-10a"/>
終身守之而不變甚者或因是以取謗罵悔吝而不悔<lb/>
其心視世之樂無足以易之者亦可謂有志之狷士矣<lb/>
彼其心以為不有得于今必有知于後故甘心而不辭<lb/>
夫既巳盡棄世俗目前之所樂而獨待夫寂寥不可知<lb/>
之後世則亦可悲矣予友潘大臨字邠老其人也邠老<lb/>
故閩人後家黄州崇寜中予以罪謫黄州與邠老為隣<lb/>
邠老少學為人則巳不能合其鄉人衆不悦之邠老獨<lb/>
與當世知名士遊往往屈輩行與之交嘗舉于有司與<lb/>
<pb n="KR4d0089_WYG_040-10b"/>
千百人偕進偕退無知其才而力振之于困者後予䝉<lb/>
恩去黄居于淮隂聞邠老客死蘄春予為之太息出涕<lb/>
政和之初邠老之子戅既免䘮拜予于宛邱出其先人<lb/>
之文章若干巻求予為序予知邠老為詳義不得辭而<lb/>
自視亦世之窮士也其勢力曷足振邠老于無聞未必<lb/>
不奪邠老之文而并棄之也而邠老生死之不遇如此<lb/>
　　送秦觀從蘇杭州為學序<lb/>
秦子善文章而工于詩其言清麗刻深三反九復一章<lb/>
<pb n="KR4d0089_WYG_040-11a"/>
乃成大抵悲愁悽婉鬱塞無聊者之言也其于物也秋<lb/>
蛩寒螀鵯鵊猿狖之號鳴也霜竹之風氷谷之水楚囚<lb/>
之絃越羈之呻吟也嘻秦子内有事親之喜外有朋友<lb/>
之樂冬裘而夏絺甘食而清飲其中寜有介然者而顧<lb/>
為是耶世之文章多出于窮人故後之為文者喜為窮<lb/>
人之詞秦子無憂而為憂者之詞殆出此耶吾請為子<lb/>
言之古之所謂儒者不主于學文而文章之工亦不可<lb/>
謂其能窮苦而深刻也發大議定大䇿開人之所難感<lb/>
<pb n="KR4d0089_WYG_040-11b"/>
内足以正君外可以訓民使于四方隣國寢謀言于軍<lb/>
旅敵人聽命則古者臧文仲叔向子産晏嬰令尹子文<lb/>
之徒實以是為文後世取法焉其于文也雲蒸雨降雷<lb/>
霆之震也有生于天地之間者實賴之是故繫萬物之<lb/>
休戚于其舌端之語黙嗟夫天地發生雷雨時行子獨<lb/>
不聞之而從草木之蟲危枝之翼鳴呼以相求子亦窮<lb/>
矣夫古之所謂儒者所用之國無敵若臧文仲叔向子<lb/>
産晏嬰令尹子文其望孔子亦逺矣而其功烈亦足以<lb/>
<pb n="KR4d0089_WYG_040-12a"/>
振顯一時故猶能以儒者之效名一世夫不足以治國<lb/>
而能知今古攷妖祥紀事實多聞而博通則古太史氏<lb/>
之職而初不以是為儒者也楚左史倚相能讀三墳五<lb/>
典八索九邱而楚之治不責倚相由是言之古之論史<lb/>
與儒異事而司馬談為太史號通古今善文詞猶曰文<lb/>
史星厯近乎卜祝之間主上以倡優畜之其尊禮不如<lb/>
公孫丞相汲黯此則漢之初猶有古之遺俗在也嗚呼<lb/>
儒之名實不正久矣自漢以來聖賢之學廢而孔子之<lb/>
<pb n="KR4d0089_WYG_040-12b"/>
徒皆以其師之書自重于世聚徒而授之若是者當時<lb/>
皆以儒之名歸之而司馬談序九流儒者纔當其一彼<lb/>
未嘗見其真而信當時之所指故從而論其失而班固<lb/>
以為出古司徒之官嗚呼何其陋也儒者之治天下九<lb/>
流之列皆其用也顧與淺術末數各致其一曲者同哉<lb/>
吾意今儒者之所學古大史之流而非世之所急也子<lb/>
享其全無食其餘據其源無挹其流子方從眉山公其<lb/>
以予言質之而歸告予也<lb/>
<pb n="KR4d0089_WYG_040-13a"/>
　　送張堅道人歸固始山中序<lb/>
予元豐末年與至柔生㑹予宛邱予時年壯嗜酒馳騁<lb/>
世樂雖知至柔懷道而未暇問也爾後絶不相聞至今<lb/>
葢十有八年而予出入朝廷用舍榮辱之變厯之傋矣<lb/>
退視其軀亦駸駸于衰老疲病之境矣建中靖國元年<lb/>
出守汝陰一旦至柔惠然訪予于郡齋視其精爽動作<lb/>
與宛邱見時不少異既携其平生所嘗試之方授予以<lb/>
濟其病又教予以養性之妙其言曰大道甚簡守心而<lb/>
<pb n="KR4d0089_WYG_040-13b"/>
已守心無他守一而已静一之極則𤣥通四達而真氣<lb/>
應之大非意之所能測言之所能盡也得者知之矣真<lb/>
氣來降則百疾除而永年矣經曰無視無聴抱神以静<lb/>
形將自正必静必清無勞汝形無搖汝精乃可以長生<lb/>
老子曰虚其心實其腹弱其志强其骨心虚志弱則腹<lb/>
自實骨自强矣是道也智者得之為止觀司馬子㣲得<lb/>
之為坐妄皆一道也此皆真人修身之要而今人忽之<lb/>
乃苦其形骸妄想變怪吞餌金石去古道逺矣予三復<lb/>
<pb n="KR4d0089_WYG_040-14a"/>
其言因盡屏其平日之所聞伏而思之若有悟焉抱朴<lb/>
子談道數十巻而曰若夫至道則尺素而足信謂是乎<lb/>
如吾至柔之論則尺素為多矣至柔隠居固始之野人<lb/>
莫見其面而時為人治病將歸求予書予書不工因誌<lb/>
其所敎以告世之好道而不得其要者<lb/>
　　賀方回樂府序<lb/>
文章之于人有滿心而發肆口而成不待思慮而工不<lb/>
待雕琢而麗者皆天理之自然而情性之道也世之言<lb/>
<pb n="KR4d0089_WYG_040-14b"/>
雄暴虓武者莫如劉季項籍此兩人者豈有兒女之情<lb/>
哉至其過故鄉而感慨别美人而涕泣情發于言流為<lb/>
歌詞含思凄婉聞者動心焉此兩人者豈其費心而得<lb/>
之哉直寄其意耳予友賀方回博學業文而樂府之詞<lb/>
高絶一世携一編示予大抵倚聲而為之詞皆可歌也<lb/>
或者譏方回好學能文而惟是為工何哉予應之曰是<lb/>
所謂滿心而發肆口而成雖欲已焉而不得者若其粉<lb/>
澤之工則其才之所至亦不自知也夫其盛麗如遊金<lb/>
<pb n="KR4d0089_WYG_040-15a"/>
張之堂而妖冶如攬嬙施之袪幽潔如屈宋悲壯如蘇<lb/>
李覽者自知之葢有不可勝言者矣<lb/>
　　許大方詩集序<lb/>
同塵子許君大方吏于海陵謂予言平生仕宦四方所<lb/>
至輒為詩句文篇未嘗廢也亦輒集為一書求人為序<lb/>
取以冠于篇首今海陵之集将成矣子其為我序之乎<lb/>
予曰士方其退于燕間寂寞之境而有以自樂其樂者<lb/>
往往英奇秀發之氣發為文字言語超然自放于塵垢<lb/>
<pb n="KR4d0089_WYG_040-15b"/>
之外葢有可欣者然一行為吏此事便廢敲朴喧囂牒<lb/>
訴倥偬既已變易其平生矣風雲之觀溷于泥塗泉石<lb/>
之想變于闤闠俗慮日進道心日消嗚呼士之道藝不<lb/>
進者以此許君以瀟洒出塵之姿屈首徼禄于小官又<lb/>
吏于僻逺職事之外宜其有憔悴無聊之歎尚何暇注<lb/>
心于筆研文墨之間耶然既巳粲然成編矣其中非有<lb/>
過人者其能爾耶是予所以喜為之序也<lb/>
　　宗禪師語録序<lb/>
<pb n="KR4d0089_WYG_040-16a"/>
諸聖傳心不由文字從來建化咸立門庭葢言為道詮<lb/>
執之則為大病語乃聲法透得方具少分則夫言亦末<lb/>
矣四祖宗禪師黄龍心之嫡子臨濟𤣥之裔孫學最上<lb/>
乘悟第一義徧參尊宿法席歸住四祖道塲雄啟度門<lb/>
明揚政令雖洪鐘巨震固嘗動地雨花然古澗寒泉飲<lb/>
即喪身失命至于拈槌舉唱斯辨宣揚門人記為後錄<lb/>
若干巻已丑孟冬其門人義和携以示予求序冠其篇<lb/>
首勉為書此幸無誚焉<lb/>
<pb n="KR4d0089_WYG_040-16b"/>
　　錢申醫録序<lb/>
予嘗愛太史公述倉公傳為記自齊侍御史咸至齊文<lb/>
王病凡數十人其察脈觀色所用藥劑湯熨之法皆載<lb/>
之以為後法所謂黄帝扁鵲書今巳不盡見而其遺法<lb/>
往往見于此世醫所宜刳心而學者也尚何議焉予頃<lb/>
年謫官齊安隣郡蘄春有龎安時者高醫也其于黄帝<lb/>
内外甲乙諸書深矣予嘗從之遊喜聞其説而不能盡<lb/>
究也居無幾何安時死予為誌其墓因求其平生所嘗<lb/>
<pb n="KR4d0089_WYG_040-17a"/>
治病或奇證變候有人不能曉者使具其説與所用藥<lb/>
欲載之墓誌之後以為後法而其家不甚曉知雖有所<lb/>
疏陳數十條皆無倫叙勉擇十餘事載之而予至今以<lb/>
為憾也近宛邱閒居呉人錢申以醫錄授予得之欣然<lb/>
葢申善醫而著為錄其治疾之嘗效言其察脈觀色之<lb/>
方而往往著其藥物之劑嗚呼其用心可見矣憾予不<lb/>
學醫不能與君上下其論願益勉之求世之高醫而問<lb/>
焉子將有得焉<lb/>
<pb n="KR4d0089_WYG_040-17b"/>
　　李徳載字序<lb/>
表弟李成甫名公輔告予以不安其字也求易之詩不<lb/>
云乎其車既載乃棄爾輔載輸爾載將伯助予無棄爾<lb/>
輔員于爾輻屢顧爾僕不輸爾載夫車之所載或安焉<lb/>
或輸焉繫之于輔之棄與不棄而已則輔之于車功亦<lb/>
大矣雖然輔之于物有功于車而非車也考一車之物<lb/>
而輔不與焉然正六轡謹輪輻僕在前焉伏軛而輔不<lb/>
至則車不安登險而憂傾涉淖而憂濡視車中之載如<lb/>
<pb n="KR4d0089_WYG_040-18a"/>
寄物焉且天下之物固有相須不同域而相成者豈獨<lb/>
輔也哉千金之裘成于工人之寸針南越之箭激于飛<lb/>
鳥之遺羽玉藴于石而金發之兵切于膚而甲拒之故<lb/>
其在人則學是也夫學之于人非性之所素能也而性<lb/>
不得學則不明故夫子曰我非生而知之好古敏以求<lb/>
之夫人之于天者其道素具矣四端之于我非外鑠我<lb/>
者也堯舜之于塗人其本則一而巳彼為是堯舜塗人<lb/>
之别者學不學異也性在巳學在物自外而視之相去<lb/>
<pb n="KR4d0089_WYG_040-18b"/>
亦逺矣而堯跖由之物固不能無所待而獨成哉夫學<lb/>
有道道有序循其序而積之者行而能逺渉而能高下<lb/>
則鳥獸蟲魚器械服物之理無不通中則修身正家治<lb/>
天下之業無不立上則達性命通死生官天地府萬物<lb/>
獨立于萬物之上而無與為侣而學庶乎至矣雖然有<lb/>
患忽小而務大躐等而求至者吾惡之久矣自燕之秦<lb/>
者必之晉自魯之楚者必厯衞天下之所共由而不能<lb/>
越者也夫無見乎小而能明大與不涉乎等而能速至<lb/>
<pb n="KR4d0089_WYG_040-19a"/>
者其可信也哉故保信以為車力學以為輔而載爾徳<lb/>
焉則周流天下徜徉海外以求子所欲其有不得者乎<lb/>
子以徳載易之<lb/>
　<lb/>
　<lb/>
　<lb/>
　<lb/>
　<lb/>
<pb n="KR4d0089_WYG_040-19b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　柯山集巻四十<lb/>
</p>
<p>
</p>
  </div>
<div>
<head>柯山集巻四十一</head> <lb/>
    <p>
<pb n="KR4d0089_WYG_041-1a"/>
欽定四庫全書<lb/>
　柯山集巻四十一<lb/>
　　　　　　　　　　　　　宋　張耒　撰<lb/>
　記<lb/>
　　漢世祖光武皇帝廟記<lb/>
南頓令江君惇裕以書屬某曰吾邑有漢世祖光武皇<lb/>
帝祠邑人奉祀甚謹而昔人所記陋甚君為我述焉將<lb/>
刻石以詔後世某辭之不可謹按光武皇帝以哀帝建<lb/>
<pb n="KR4d0089_WYG_041-1b"/>
平元年生于濟陽而皇考欽實為南頓令帝嘗從父于<lb/>
此既得天下亦屢臨幸葢平生之所遊處則邑之有祠<lb/>
所從來久矣豈獨氷早疾癘之請有賜於民亦其功盛<lb/>
徳尊後世有不能㤀者故南頓之民世詞之惟謹蓋無<lb/>
足怪漢自成哀不君權歸外家王莽卒盜而有之天下<lb/>
大亂民心思漢惟世祖以匹夫起田畆出入行陣躬夷<lb/>
大難勇無堅敵智無遺䇿故能祀漢配天光復舊物一<lb/>
時羣雄芟夷畧盡撫有方夏覃及蠻貊聲教所暨比隆<lb/>
<pb n="KR4d0089_WYG_041-2a"/>
武宣是宜暴鷙强伉玩兵黷武視民如草芥而不講於<lb/>
治國之事也而武功既成海内既定則抑功臣進文吏<lb/>
投戈講藝息馬論道英偉之度屈于禮樂驍猛之氣束<lb/>
于儒學敦尚經術賔延儒雅開廣學校修明典禮煥然<lb/>
一變舊漢之俗葢嘗以為吾理天下欲以柔道行之至<lb/>
于明章繼志承統纂修洪業典章文物粲然大偹故後<lb/>
世言禮樂稽古稱東漢焉孝和以後漢徳不競破壊板<lb/>
蕩可謂極矣而仗節死義之士如袁安楊震李固陳蕃<lb/>
<pb n="KR4d0089_WYG_041-2b"/>
之徒救于上符融郭泰范滂許劭之徒助于下矜尚名<lb/>
節以震激衰弊蹈死而不悔至于獻帝人主特號而巳<lb/>
而曹操終不敢身自取之彼其心誠有所畏故也葢禮<lb/>
樂之功風化之美足以保國長世如此皆世祖之遺烈<lb/>
也嗚呼自三代以來一人而已建武十九年南廵進幸<lb/>
南頓縣舍置酒㑹賜吏人復南頓田租一嵗父老前叩<lb/>
頭言皇考居此日乆陛下之寺舍每來輙加厚㤙願賜<lb/>
復十年帝曰天下重器常恐不任日復一日安敢逺期<lb/>
<pb n="KR4d0089_WYG_041-3a"/>
十嵗吏人又言陛下實惜之何言謙也帝大笑又増一<lb/>
嵗中元元年又復南頓徭役同于濟陽則帝之于是邦<lb/>
豈若他邑漠然而已乎髙祖曰吾萬世後魂魄猶思沛<lb/>
吾意光武于南頓亦云<lb/>
　　咸平縣丞㕔酴醿記<lb/>
咸平五年詔以陳留之通許鎮為咸平縣先是章聖皇<lb/>
帝幸亳祠老子道通許築宮以待幸既為縣即以宮為<lb/>
縣令治所主簿居中書府而樞宻府為尉舍熙寕某年<lb/>
<pb n="KR4d0089_WYG_041-3b"/>
始置丞于是遷縣尉于外而丞居焉丞居之堂庭有酴<lb/>
醿問之邑之老人則為樞宻府時所種也既老而益畨<lb/>
延蔓庇覆占庭之大半其花特大于其類邑之酴醿皆<lb/>
出其下葢其當時築室種植以待天子之所休必有珍<lb/>
麗可喜之物而後敢陳是以獨秀于一邑而莫能及也<lb/>
每思唐自天寳以至于周厯嵗數百天下未嘗無戰其<lb/>
治安僅足以小康而禍敗嘗至于大亂自安史以來藩<lb/>
鎮四據而天下無完國降及其末分裂攘奪至五季而<lb/>
<pb n="KR4d0089_WYG_041-4a"/>
中原正朔之所加僅止門閾之中惟我藝祖神宗受天<lb/>
休命神武四逹馬首所向破滅摧伏于是劚百年之蟠<lb/>
據合厯世之分裂數百年間禍根亂源薅翦堙塞大掃<lb/>
而無餘矣肆我章聖皇帝誕承祖武以無㤀大功寛賦<lb/>
薄征順天養民四方無虞休養滋息如人之疾病蠱敗<lb/>
醫者既擊逐鈎取其累年之蠧矣而後為之調利撫養<lb/>
安居美食以使之豐腴而强堅也由是觀之自開元以<lb/>
來至于章聖而天下之人始復見大治之全國嗚呼亦<lb/>
<pb n="KR4d0089_WYG_041-4b"/>
可謂盛矣于是封㤗山禪梁父祀后士祠老子汪洋四<lb/>
方以明示得意聞之古者天子廵幸所至郡國必建原<lb/>
廟所以廣孝㳟示後世而況當太平之盛時講一世之大<lb/>
禮八鸞之所經六龍之所駐可以昭後世示子孫以為<lb/>
厯世之大訓成法者宜如何哉是宜一草木一瓦礫皆<lb/>
當䕶守保藏無敢棄壞以無㤀祖宗駿功成烈而使知<lb/>
夫百餘年間地平天成養生送死而無憾者誰之力也<lb/>
酴醿之生當是時沾嘗沾雨露之濡近日月之光與夫<lb/>
<pb n="KR4d0089_WYG_041-5a"/>
旄頭屬車皆為一時之物矣可不愛哉<lb/>
　　冰玉堂記<lb/>
熙寧中予為臨淮主簿始得拜劉公道原于汴上是時<lb/>
道原方修資治通鑑而執政有素髙其才者欲用以為<lb/>
屬道原義不屈遂與絶復以親老求為南康酒官故書<lb/>
未成而去予既慕公之義而望其眉宇聴其議論其是<lb/>
非與奪之際凛然可畏而服也士大夫皆曰劉君之賢<lb/>
非獨其信道篤立心剛博學洽聞之所至是葢得父之<lb/>
<pb n="KR4d0089_WYG_041-5b"/>
風烈公之父諱渙字凝之有詞學為小官數以事屈在<lb/>
勢者節髙不能容于世年五十餘為潁上令即致仕歸<lb/>
隠於廬山築室種蔬而食之無求于物人皆師尊焉于<lb/>
是既老矣公歸廬山無幾何得疾以元豐元年九月䘚<lb/>
公諱恕道原葢其字後十餘年而當元祐元年予受詔<lb/>
校資治通鑑于秘書省是時公同時修史之人往往而<lb/>
在道公之事本末尤詳皆曰道原㢘介剛直其在必欲<lb/>
逹其道不以一毫挫于人者也方其激于義而作雖足<lb/>
<pb n="KR4d0089_WYG_041-6a"/>
蹈坎井手攬虎兕視之若無見雖古烈士或愧焉平居<lb/>
自負經濟大畧而視其為吏則嚴簿書束胥吏撫鰥寡<lb/>
繩豪猾纖悉曲當皆可為後法其學自書契以來以至<lb/>
于今國家治亂君臣世系廣至於郡國山川之名物詳<lb/>
至于嵗月日時之後先問焉必知攷焉必信有疑焉必<lb/>
決其言滔滔汩汩如道其閭里族黨之事也其著書有<lb/>
疑年譜年畧譜通鑑外紀十國紀年惟十國紀年先成<lb/>
世傳之世以比遷固歆向公亦自以不愧而自蔚宗以<lb/>
<pb n="KR4d0089_WYG_041-6b"/>
降不論也當時司馬君實歐陽文忠號通史學貫穿古<lb/>
今亦自以不及而取正焉凝之晚善養性篤行老益壯<lb/>
年八十一後道原數年卒累言至屯田員外郎其終也<lb/>
未嘗疾浴沐正冠而絶嗚呼亦異矣元符中予謫官廬<lb/>
陵道原之子義仲主簿于徳安叙其大父與父之事于<lb/>
予且曰頃眉山蘇子由嘗道廬山拜我大父于牀下出<lb/>
而歎曰凛乎非今世之士也其卒為詞以哭曰凝之為<lb/>
父與道原之為子潔㢘不撓氷清而玉剛鄉人是其言<lb/>
<pb n="KR4d0089_WYG_041-7a"/>
名吾大父故居之堂曰氷玉君為我實記之予曰昔司<lb/>
馬談能推明孔子作春秋之意欲為史未成以授其子<lb/>
遷而遷遂能網羅三代放逸舊聞馳騁上下數千嵗成<lb/>
一家之意與六經並傳父子之于文學美矣而風節無<lb/>
聞焉疏廣疏受于漢宣帝有師傅恩而父子一旦棄去<lb/>
視舍富貴如棄塵垢骨肉之際風節同矣而文學無傳<lb/>
焉孰若君家父子文學風節煇焯並著名立于父而顯<lb/>
于子千載之逺四海之廣而一家擅之嗟乎世固末嘗<lb/>
<pb n="KR4d0089_WYG_041-7b"/>
有也始予應舉時與道原之弟裕遊愛其學博而論正<lb/>
是葢得其兄之餘而義仲敏于學而健于文屹然好名<lb/>
而立節者也予知氷玉堂之掃洒有繼矣其爵里世系<lb/>
與其行事之詳則既有誌之者矣故不復出固為詞以<lb/>
系之曰<lb/>
我所思之人兮嗟可想而不可見意其人兮俯青雲而<lb/>
下睨矚九日而不眩超然不知其何之兮遺此空山之<lb/>
故居豈訪重華而陳義兮父唱子和與仙聖乎為徒紓<lb/>
<pb n="KR4d0089_WYG_041-8a"/>
為雲霓兮注為江湖偉為哲人兮我言在書超駕言而<lb/>
從之兮指廬山乎休吾車耕山而食兮梁溪而漁儼頓<lb/>
轡而不敢留兮恐其尚謂我汙也<lb/>
　　二宋二連君祠堂記<lb/>
治國有善政不如在位有善人之化民速也在位有善<lb/>
人不如其鄉有善人之化民易也夫人之情所感動常<lb/>
在其所易接而親者若夫政事者固民之所畏則其從<lb/>
之葢有不得巳之心焉其及物淺矣安陸之應山楚之<lb/>
<pb n="KR4d0089_WYG_041-8b"/>
窮邑也然其民好文多學者其俗善良不爭純静易治<lb/>
其里之人為予言曰始吾邑之人未甚知學之利也有<lb/>
宋氏兄弟者講學吾邑之法興佛舍其後兩人皆取髙<lb/>
第有聲名乆之並為大官名尊益顯所以吾邑之人其<lb/>
鄙魯不學自棄于夷者愧之其居法興時有連氏兄弟<lb/>
者與二宋君遊相好也其後亦登科兩人起家仕不振<lb/>
然視所同舍生富貴光顯可攀為聲勢而兩人亦自力<lb/>
不少屈已以附之其官終不顯故吾邑之人其不篤于<lb/>
<pb n="KR4d0089_WYG_041-9a"/>
亷恥徼倖貪利者愧之凡吾邑之俗好學而文純静有<lb/>
恥者四君子之化也後五十年宋景文之孫羲年令應<lb/>
山與連君之從子仲儒緣邑人之意作祠堂于法典方<lb/>
丈之西嗚呼為吏于鄉其有恩徳乆而民祠之者幾人<lb/>
在位之人不如其鄉里之君子也二宋公之行事爵里<lb/>
書于國史士夫夫舉知之連君錫以尚書職方員外郎<lb/>
致仕好修而自重直諒多聞之君子也其仲偉庠字元<lb/>
禮為尚書都官郎中敏于政事號良吏世稱王陽在位<lb/>
<pb n="KR4d0089_WYG_041-9b"/>
貢禹彈冠者為故舊之美然嚴光所以逃光武不肯仕<lb/>
彼獨何哉連君不因宋君以顯名當世卒以湮没而不<lb/>
悔彼誠知所處與世俗所謂顯晦異矣<lb/>
　　智軫禪師塔記<lb/>
惟正法眼藏流布震旦渉其道者如恒河沙然根有利<lb/>
鈍知有深淺故號老宿宗匠者以之教人未免或滯於<lb/>
一隅而惟雲門正真大師文偃始以其道振于嶺表諸<lb/>
方大士無不斂袵與奪可否莫有間言雲門之後至雪<lb/>
<pb n="KR4d0089_WYG_041-10a"/>
竇重顯最盛於東南其嗣法門人衆矣而天衣義懷號<lb/>
為偏得其道自天衣之殁其法嗣往往出現一方四方<lb/>
禪學之所折中比丘載者學于天衣既得其道而隠徳<lb/>
晦迹終始莫得而攷獨泉南比丘智軫問道于載而得<lb/>
法焉智軫少為儒卓犖有奇志忽悟世幻遂為佛徒既<lb/>
悟道于載人亦頗聞之嘗往楚州夀昌漣水淳化然師<lb/>
之道孤峻而行介若其徒非似之者莫能親焉某居憂<lb/>
山陽時嘗從師逰其所以開警者至矣每勸師少出其<lb/>
<pb n="KR4d0089_WYG_041-10b"/>
有以為衆福而竊攷其志葢篤于已而慮于外尊其道<lb/>
而不妄以及人也其後㐮州守逐其部中禪院主者請<lb/>
住持師曰此將有訟矣不可因拒之而後果興獄逮捕<lb/>
甚衆而師獨免來京師閒居天清士大夫有欲請師説<lb/>
法者師言佛化人各有分何待説為卒亦不可此豈載<lb/>
之微意歟或議師以為佛之道主于利物而師深閟其<lb/>
有不以及人豈佛意歟予曰不然五膳玉食不入瓦缶<lb/>
四大海水不灌牛迹吾何容心哉虛無以受之則一毫<lb/>
<pb n="KR4d0089_WYG_041-11a"/>
不以及物道當然也師以紹聖丙子十月二十八日夜<lb/>
右脇示寂于天清朝請郎李延世者辦其終事挈以骨<lb/>
𦵏於漣水淳化後若干年有盱眙楊某者欲刻銘焉以<lb/>
予嘗從逰而請銘請以此銘之復説偈曰<lb/>
雲門大開士後世繼始祖具佛正知見建此妙法幢師<lb/>
滅度以乆正法訛變時雪竇及天衣二大士出見挽佛<lb/>
日囬照嗣説雲門法裔葢其𤣥曽天衣有逸嗣號曰比<lb/>
丘載獨此具妙法付之智軫師軫真似其師曰道本為<lb/>
<pb n="KR4d0089_WYG_041-11b"/>
巳視人不我契不絶以一毫毋以天酥饌而投之穢器<lb/>
是将不能受惟般若之累以是坐通塲俄即自謝去或<lb/>
悲後無述謂師道不顯稽首窣堵波師所在不滅<lb/>
　　陵州縣山水記<lb/>
陵州河東之竆邑也其民葢有唐晉之餘風儉樸而敦<lb/>
本而澤潞在唐為雄鎮以精兵聞天下故其民好武為<lb/>
徤鬬夫以儉樸好武之民則其于山水奇勝之觀冝其<lb/>
忽而不治委棄而不惜也今縣令張侯以暇日與其僚<lb/>
<pb n="KR4d0089_WYG_041-12a"/>
遊於縣西南所謂四梁拒者見其風景稍異披榛而得<lb/>
二泉馬其一出石下激石而聲琅然張君名之曰潄玉<lb/>
其一出大石下而石狀若龜因名之曰龜泉㑹二水而<lb/>
注之石螭之口以下逹于大池構亭于泉側名曰爽氣<lb/>
亭後為石磴磴窮為小亭名之曰白雲軒而其喬林秀<lb/>
木水石奇麗之狀皆悦可人意而不可以言盡也孔子<lb/>
曰仁者樂山智者樂水夫盡仁之成名必若堯舜而<lb/>
語智之正必若禹然世之好山水者豈皆具聖人之成<lb/>
<pb n="KR4d0089_WYG_041-12b"/>
徳哉予以為凡安静可乆淳厚而不變者皆仁之類也<lb/>
臨事而不滯遇物而不惑者皆智之類也張君從予遊<lb/>
其行已操術其為仁智之類有餘矣而又好學而甚文<lb/>
予意其為政滋乆政事日信于民以其簿書之簡日徜<lb/>
徉于山林之間仰喬木而俯清泉資之以烟雲魚鳥之<lb/>
麗把酒賦詩與夫雜見于文字言語者將超然世塵㧞<lb/>
俗而恨未之見也<lb/>
　　鴻軒記<lb/>
<pb n="KR4d0089_WYG_041-13a"/>
鴻軒者張子讀書舍也客有言曰吾聞之時其往來以<lb/>
避寒暑之害而髙飛逺舉能使弋人無慕者鴻也今子<lb/>
以戅暗不見事幾得譴辱于聖世䝉垢忍恥于泥塗茍<lb/>
升斗以自養為欲自比于鴻不亦愧乎張子曰子之言<lb/>
是也然予居此以已卯之秋其遷也庚辰之春與夫嗸<lb/>
嗸陂澤中獵食以活秋至而春去者得無類乎客曰唯<lb/>
　　臨淮縣主簿㕔題名記<lb/>
四方之舟車其之乎東南者十九出于泗而臨淮者又<lb/>
<pb n="KR4d0089_WYG_041-13b"/>
據汴凡往來于泗者必之焉淮南之衝以重法禁盜賊<lb/>
者三郡而泗之臨淮宿之虹地大而多藪澤與豐沛接<lb/>
其民驍悍而慓輕于三郡之盜居多焉其豐年無事則<lb/>
㓂盜為之少息而其悖戾之氣發於嚚訟爭鬬欺妄詭<lb/>
詐而不畏法故臨淮為泗之劇而吏於泗者于淮臨為<lb/>
最勞自予之來未㡬而得安坐以治事與夫寮屬之往<lb/>
來而間以休于家者纔十一凡飲食之安朋友之歡疾<lb/>
病之養率無有予亦幸未至于衰老病憊意猶足以及<lb/>
<pb n="KR4d0089_WYG_041-14a"/>
之而今年之秋困于疾癘者數矣吾聞之君子之道使<lb/>
内不傷已外不傷物可也不當事物之責而求尸天下<lb/>
之至勞則傷已必求甚安至樂之地而不能少行所不<lb/>
欲則傷義是二者皆過矣擇乎中而無傷者君子之道<lb/>
也既求其凡主簿於此者名氏日月著之而又告之如<lb/>
此<lb/>
　　思淮亭記<lb/>
淮之源發於桐栢其初甚微或積或行洋洋而東旁㑹<lb/>
<pb n="KR4d0089_WYG_041-14b"/>
支合滂沛滛溢連潁合蔡一流而下㑹于夀春其流浩<lb/>
然于是蛟龍之所藏風雨之所興包山界野而負千斛<lb/>
之舟又東行数百里而汴泗合焉水益壯其所負益重<lb/>
而遊者益謹旁沾逺溉豐田沃野物頼其利而縈抱城<lb/>
郭間以山麓洄洑清泚長魚美蟹茭蒲葭葦之利沾及<lb/>
數百里而南啇越賈高帆巨艫羣行旅集居民旅肆烹<lb/>
魚釃酒歌謡笑語聫絡于兩隅自淮而東與潮通而還<lb/>
于海予淮南人也自幼至壯習于淮而樂之凡風平日<lb/>
<pb n="KR4d0089_WYG_041-15a"/>
霽四時之變與夫蛟龍風雨之怪無所不歴而令也得<lb/>
官於洛陽之夀安而官居福昌凡風俗之所宜飲食之<lb/>
所嗜與淮之南異矣官居之西有泉幽幽出于北阜瀹<lb/>
而注之有聲淙然聚為小潭其上有亭環以修竹吾遊<lb/>
而樂之潄濯汲引無一日不在其上而時時慨然南望<lb/>
思淮而莫見之也于是易亭之故名曰思淮焉夫士雖<lb/>
恥懐其故居而君子之于故國也豈漠然若秦越之人<lb/>
哉故孔子之去魯也遲遲吾行也曰去父母國之道也<lb/>
<pb n="KR4d0089_WYG_041-15b"/>
君子不敢樂其所私而無志于天下故自其壯也則出身委<lb/>
質奔走從事于四方以求行其學至安其舊而樂<lb/>
其習豈與人異情哉特與夫懷土而不遷異耳夫棄故<lb/>
而不念流寓而㤀返則必薄于仁者也予既不敢愛其<lb/>
所處出而仕矣然少之所居處耳日之所習狎豈能使<lb/>
于漠然無感于中哉且夫懷居而不遷流寓而㤀返者<lb/>
均有罪矣然與其輕棄其舊也則畧于所習者不猶厚<lb/>
歟<lb/>
<pb n="KR4d0089_WYG_041-16a"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4d0089_WYG_041-16b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　柯山集巻四十一<lb/>
</p>
<p>
</p>
  </div>
<div>
<head>柯山集巻四十二</head> <lb/>
    <p>
<pb n="KR4d0089_WYG_042-1a"/>
欽定四庫全書<lb/>
　柯山集巻四十二<lb/>
　　　　　　　　　　　　　宋　張耒　撰<lb/>
　記<lb/>
　　伐木記<lb/>
人與物各以其氣相勝而後能全夫氣也者假其所託<lb/>
而後有者也夫長江大河積水之淵俯視杳然莫知其<lb/>
深長波巨𣲖出沒奔突近窺而神寒逺視而目竦此則<lb/>
<pb n="KR4d0089_WYG_042-1b"/>
蛟龍虬蜃魚黿之所託以禦物之害已者而全其生者<lb/>
也髙山大麓緜亘盤屈翳以林薄捍以木石縈溪絡澗<lb/>
懸壁千仞使人望而不敢近近則畏而走此則虎豹熊<lb/>
羆之所託以禦物之害已者而自全其生者也使虎豹<lb/>
窺魚龍之淵蛟黿視熊羆之藪則惶怖疾走而求去之<lb/>
矣何則物各以其所託者見其氣氣勝則非其類者避<lb/>
之矣今夫叢祠墟墓之間入者慘然而心不寜目不敢<lb/>
肆視足不敢肆逰其背肅肅如畏是何也叢祠墟墓鬼<lb/>
<pb n="KR4d0089_WYG_042-2a"/>
神之所託而人之氣不勝故也夫惟氣勝者全故氣不<lb/>
勝者受其病故虎兕蛟鼉易其所處則其心悲沮而無<lb/>
聊者病之所從入也予官福昌福昌古邑之廢者也官<lb/>
舍依山為地十餘畆其竹與木居十六地曠人寡草木<lb/>
茂遂其大者皆百餘年根幹蔽覆若幄若屋交羅籠絡<lb/>
縈以蔦蔓凡日將旦夕將晦鳥鳴獸號聲音百千終日<lb/>
闃然不聞人聲夫環為城通為衢限為域立為屋室闢<lb/>
為塲圃夷易洞逹内外相應面陽而背隂附燥而瞰濕<lb/>
<pb n="KR4d0089_WYG_042-2b"/>
間以草木表以臺觀人之所託也惟其所託者若是故<lb/>
禽獸不敢藏蛇蚖無所蟠居之而安逰之而樂而人之<lb/>
氣乃能勝其異已者是故無疾患無驚惕壽考安樂逺<lb/>
去疾癘而今吾之所居草木居大半矣其堅頑碩老無<lb/>
以異於藪澤此則鳥獸之所戀而蛇虺狐貉之所樂而<lb/>
人之所居乃其棄餘則凡使吾四鄰之外晨夜而不敢<lb/>
出其心矜矜若畏敵國一夕數興寢而不夢是豈非蛇<lb/>
虺狐貉之氣勝而人之所託者弱耶于是聚吏徒集斧<lb/>
<pb n="KR4d0089_WYG_042-3a"/>
斤一日之役十夫不三日而盡伐之剖根窮本芟伐翦<lb/>
剔大者備梁柱小者中椽杙弱者補藩籬惡者從薪蒸<lb/>
洒掃墾除平地乃見隂陽疏通表裏洞然屋室階闥如<lb/>
湧而出於是鳥獸之聲狐貉之迹不復至矣朝逰而足<lb/>
不忌夜處而心不惕吾知人之氣勝矣夫氣也者起乎<lb/>
其所類發乎其所託莫知其然而然者也何則物以類<lb/>
處者未嘗自見其氣也所託者無情不能與物為始也<lb/>
至其相待而後成相感而後發自外而視之隠然不可<lb/>
<pb n="KR4d0089_WYG_042-3b"/>
無也大荒之瀕行者返顧久廢之室寢者數驚推之而<lb/>
無故窮之而無物故物之未始有形而不可慢者其氣<lb/>
也歟<lb/>
　　雙槐堂記<lb/>
古之君子其將責人以有功也必使之樂其職安其居<lb/>
以其優㳺喜樂之心而就吾事夫豈徒茍悦之哉凡人<lb/>
之情其將有為也其心樂而為之則致精而不苟雖殫<lb/>
力費心而不自知故所為者有成而無難古之馭吏也<lb/>
<pb n="KR4d0089_WYG_042-4a"/>
為法不苛其勤惰疏宻隨其人之所欲而吾獨要其成<lb/>
是以古之循吏皆能有所建立夫望人以功而使其情<lb/>
愁沮不樂求舍去之不暇誰肯以其怨沮不平之心而<lb/>
副我之所欲哉頃時予見監司病郡縣之政不立扼腕<lb/>
盛怒曰是惟飲食燕樂居處遊觀之好吾日夜以法督<lb/>
責之使無得有一于此一嵗之日數計晷刻吾從而課<lb/>
率之使無得有頃刻之間以約束為不足而繼以辱罵<lb/>
辱罵為不足而繼以訊詰方是時吏起不待晨臥不及<lb/>
<pb n="KR4d0089_WYG_042-4b"/>
暖廢飲食冒疾病屋室敗漏不敢修完器用敝乏不敢<lb/>
改作其勤苦如是猶不足以當其意宜其郡縣之政無<lb/>
所不舉小大得職而民物按堵矣然吏益姦民益勞文<lb/>
書具于有司而事實不立吏足以免其身之責而民不<lb/>
知徳相為欺紿以善一時而監司卒亦不得而察也豈<lb/>
非其所為者無至誠喜樂之心出于畏罪不獲巳苟以<lb/>
充職故耶其事之滅裂如此理固然也酸棗令王君治<lb/>
邑有能名以其餘力作燕居之堂洒掃完潔足以燕賔<lb/>
<pb n="KR4d0089_WYG_042-5a"/>
客閲圖書庭有雙槐因以為名夫王君豈以為茍勞而<lb/>
無益不若暇佚而有功將安其居樂其身以其獄訟簿<lb/>
書之間與賢士大夫彈琴飲酒歡欣相樂舒心而養神<lb/>
使其中裕然然後觀物圖事其致用於文法尋尺之外<lb/>
以追古循良君子之風以大變俗吏之弊而為也哉夫<lb/>
古之善為政者不佚而常安不勞而善成吾知王君其<lb/>
有得於此矣<lb/>
　　景徳寺西禪院慈氏殿記<lb/>
<pb n="KR4d0089_WYG_042-5b"/>
過去有佛號大通智勝佛十方梵天十六王子羅列上<lb/>
下請轉法輪而曰佛之時未至受請黙然坐及時至也<lb/>
乃三轉十二行法輪如興雲普雨一切夫具福慧至於<lb/>
佛而演法利衆猶須候時者雖聖人不能違而况其餘<lb/>
哉景徳寺西禪院有慈氏菩薩聖像至和中院僧法肇<lb/>
自錢塘内之而居院之傍舍如是凡厯五住持僧而未<lb/>
有以易也比丘詮嗣院事乃歎曰此我之責也佛以象<lb/>
法道利羣品使濁刼惡世猶獲見佛紫金光身其奉事<lb/>
<pb n="KR4d0089_WYG_042-6a"/>
當加謹其為役當加勤而吾慈氏像乃藏之屋漏不大<lb/>
振顯天龍鬼神其謂我何元符元年發憤出都遍一切<lb/>
以願力故諸受化者歡喜施與金帛無量乃創為正殿<lb/>
其命工以二年之春粤五月而殿成慈氏居中菩薩列<lb/>
侍種種妙好莊嚴之具以為供食青蓮下觀悲愍四衆<lb/>
白毫旁耀如現大千都城士女凡瞻禮者如升兜率逰<lb/>
内院聞海潮音受妙勝樂詮乃屬予記其事予曰前五<lb/>
比丘豈無一人嘗作是念欲集是事者乎而殿成于子<lb/>
<pb n="KR4d0089_WYG_042-6b"/>
何也佛子當斷一切法有時譬如草木敷榮于春夏黄<lb/>
落于秋冬過去未來不可得及時既至則我雖不為而<lb/>
彼自成子當其時故財不勞而足役不久而就如償所<lb/>
負取而不怨時哉時哉當知佛子成是功徳是大福本<lb/>
是大善根盡未來世無有窮盡雖然佛身充滿一切聲<lb/>
色是行邪道向上一路向慈氏未生時參取<lb/>
　　記異<lb/>
元豐已丑六月予故人子假承務郎楊克勤自合肥赴<lb/>
<pb n="KR4d0089_WYG_042-7a"/>
京師過咸平為予言道出亳州太清宫下太清之人為<lb/>
楊言有道人方士者貧窶而意氣甚揚携藥爐燒藥老<lb/>
子殿下大言自尊指老君像曰吾老君師也衆聚觀須<lb/>
㬰有火自其爐出然其衣即熖發滿身其人驚走左右<lb/>
以水沃之不滅狂走庭中火所經他物不然獨燒其身<lb/>
須臾北面老子像若首伏者已而斃視其身灼爛矣楊<lb/>
問之太清宫人與驗尸官不異嗚呼其亦異矣狂士之<lb/>
以僭誕自尊者其情豈有他哉欲驚愚夫癡氓以自售<lb/>
<pb n="KR4d0089_WYG_042-7b"/>
其藥為一金之利而已世之狂者欲自售其學以誑昧<lb/>
者之耳目而冒其利滅棄訓典毁訾先儒操臆見私智<lb/>
而以聖人自欺者與太清之狂士何以異哉得無有怒<lb/>
目切齒者乎夫學不死養氣煉形者皆宗老子狂士之<lb/>
術出於老子者也因其師以有知乃掩其所得而求售<lb/>
焉叛其本甚矣世之欲自大而忘其大者可以鑒諸此<lb/>
　　冀州州學記<lb/>
朝廷以學校道藝教天下之士亦已乆矣而其興衰亦<lb/>
<pb n="KR4d0089_WYG_042-8a"/>
繫其守長之能否慶厯中始詔郡縣立學而信都乃即<lb/>
孔子廟而為之僅以塞詔其後為守者欲興之數矣皆<lb/>
不果成元祐某年河中劉侯守冀始大作學舍師之授<lb/>
經有堂而諸生肆業有室凡學之百須皆具精壯完好<lb/>
可以傳久逺又為賈良田治市舍籍其所入以養士而<lb/>
士之來學者日有餼學之有司者月有給其秀民良材<lb/>
從其先生長者皆徃逰焉四方之士聞而來者日至劉<lb/>
侯喜其有成而使其屬李公輔請文於譙郡張某以記<lb/>
<pb n="KR4d0089_WYG_042-8b"/>
之為之言曰嗟乎政事之緩急如人之於飲食不可强<lb/>
也强使急者緩如止飢者之食强使緩者急如持食以<lb/>
進飽二者無怪其不可也予嘗怪今之士大夫皆能責<lb/>
守令不如古者興學校隆師儒讀書行禮其中而為守<lb/>
令者雖責之不受亦不害其為政論守令之能否與夫<lb/>
人民之利病亦絶不在此何也三代之時天子諸侯之<lb/>
有學其朝夕政事之所繫不啻如今省寺之要且急也<lb/>
自出師受成獻馘皆必由之則一士之不率教至勤天<lb/>
<pb n="KR4d0089_WYG_042-9a"/>
子公卿而親臨焉葢無足怪當此之時雖欲緩而不治<lb/>
亦不可得先王之俗既亡更數千嵗風俗禮樂既已大<lb/>
異矣而朝廷郡縣之政視學校無毫髪相及而乃日夜<lb/>
責之以不如古夫我則無用而强授之此何為者也且<lb/>
不怪夫冠者之不為章甫騎者之不為駟馬而獨怪學<lb/>
校之不如三王不亦異哉夫求三王之治不立學是廢<lb/>
食於饑而必責學校於今日猶强食于飽必不行矣由<lb/>
是言之學之興廢其本末逺矣吏未有責也夫未可以<lb/>
<pb n="KR4d0089_WYG_042-9b"/>
責吏則劉侯之為此殆苟然歟蓋昔者子貢欲去告朔<lb/>
之餼羊子曰爾愛其羊我愛其禮夫不告朔而去羊未<lb/>
害也然使後世不知有告朔者自去羊始以今之政為<lb/>
無事于學而不為可也因我之無用而毁古人之所急<lb/>
安知來者之不有作乎此劉侯之所不忍也侯之意亦<lb/>
深矣<lb/>
　　司馬温公祠堂記<lb/>
元祐元年九月甲子丞相司馬公薨朝廷議所以追崇<lb/>
<pb n="KR4d0089_WYG_042-10a"/>
之於是進爵為公而國於温惟司馬氏系出晉安平獻<lb/>
王孚而獻王河内温人也故推本其故家而封之五年<lb/>
奉議郎王仲孺為温令告其邑人曰惟司馬公道徳功<lb/>
烈著于朝廷施及生民者自匹夫匹婦與夫荒陬外裔<lb/>
悍夫姦民心革誠服左右兩宫格于太平是其功徳宜<lb/>
配社稷天下祀之而温者公之封國也顧不能祀而可<lb/>
乎于是度地作堂畫公像而禮祀焉告于譙郡張某使<lb/>
記之某為之言曰盛徳之不作于世久矣古之所謂盛<lb/>
<pb n="KR4d0089_WYG_042-10b"/>
徳者不施而民服無事而民信未嘗動顔色見詞氣而<lb/>
天下從之若子弟之慕父母故其為功也不勞而物莫<lb/>
之能禦三代之亡聖賢不作而士之能有所立于世者<lb/>
亦多矣然皆費心殫力招天下而從之以其智勝之後<lb/>
能有成是何也徳不足而取辦于其才故也故其所建<lb/>
立勞苦而淺陋夫豈不欲為盛徳之事哉葢其所積者<lb/>
有不足故也子産君子也猶曰惟有徳者能以寛服民<lb/>
其次莫如猛夫子産豈欲為猛哉以謂徳之効實難懼<lb/>
<pb n="KR4d0089_WYG_042-11a"/>
夫好高之難成也是以甘心于其次以求夫無失嗚呼<lb/>
徳者子産之所難而况其下者乎故自秦漢而後更千<lb/>
有餘歳而盛徳之士不作蓋無足怪惟司馬公事君而<lb/>
君敬之未嘗求民而民與之非其類者有不合而無不<lb/>
信受其罰者有不悦而無敢謗其自洛入覲也郡邑田<lb/>
里至于京師觀者千萬環聚嗟嘆至于泣下嗟乎此可<lb/>
以言語術智得之哉故其相天下也因物之所利而與<lb/>
之因人之所厭而更之從容指麾内外響應而天下無<lb/>
<pb n="KR4d0089_WYG_042-11b"/>
事矣蓋自秦漢以來至公而盛徳之效始見于世可謂<lb/>
盛矣嗚呼當大事處大疑勇者招敵智者招謀惟有徳<lb/>
而後萬物服則夫二聖之所以用公其可知也夫某辱<lb/>
逰公之門而喜王君之好徳使以其説書于堂而刻之<lb/>
　　真陽縣素絲堂記<lb/>
慶歴中起居錢公守真陽名其燕寢曰素絲堂耒紹聖<lb/>
初忝守是郡此堂具存而四年謫齊安道蔡之真陽真<lb/>
陽宰錢君起居之孫也授館于縣舍其西有堂宏敞而<lb/>
<pb n="KR4d0089_WYG_042-12a"/>
高潔寒暑之居咸宜而錢君名之曰素絲而屬予記之<lb/>
惟錢氏有大功事于吳為宋忠臣著于令甲而子孫仕<lb/>
于朝以才徳為名臣者相繼號為天下甲族觀錢君所<lb/>
以名堂之意則其潔巳守公之意有自來矣錢君治真陽<lb/>
不勞而庶務舉與客終日清言于堂上視其規畫繼其<lb/>
祖無難也起居諱彦逺吳越忠懿王之孫閏月二十五<lb/>
日<lb/>
　　萬壽縣學記<lb/>
<pb n="KR4d0089_WYG_042-12b"/>
萬夀令皇甫君治縣有餘力吏之常職無不舉矣而嘗<lb/>
慨然曰是未足以為政也今吾民小之為鬬鬩大之為<lb/>
盗賊鞭笞戮死相繼于有司而不知恥意者未嘗教之<lb/>
歟教之道必先治學校誘其民之才秀而勸養之使之<lb/>
業成出仕受禄于朝而後田里閭井之人風動慕悦而<lb/>
興于善蓋漢文翁之治蜀唐常衮之治閩皆用此道然<lb/>
蜀閩皆去中原數千里其民雜乎蠻夷猶且教之有成<lb/>
而况吾邑之在淮潁間去王都纔數百里其民儉樸而<lb/>
<pb n="KR4d0089_WYG_042-13a"/>
倡優拙静慎而獄訟稀若是而不教令之罪也縣故有<lb/>
孔子祠前令嘗増為學舍而不果成廢且二十年矣君<lb/>
于是相地賦工興役四旬而學成自孔子之堂與夫門<lb/>
廡齋序凡學之百須皆具而邑之士買田十有二頃以<lb/>
獻君又闢學之四隅得地六十畆植雜果千本凡此十<lb/>
二頃六十畝之地取其毛足以給養士而又為之延師<lb/>
儒以教之而邑之子弟來學者日加多予守穎時則聞<lb/>
君之興學辛巳之冬予移官臨汝道邑中君館我于新<lb/>
<pb n="KR4d0089_WYG_042-13b"/>
學而屬予記之予謂之曰今州縣之吏取辦目前責以<lb/>
教民則不受而上之人亦不復責之者而君乃引以自<lb/>
任如此古循吏之用心也雖然為政易教民難教民者<lb/>
始于至誠終于不倦二者皆本于治吾心一不至焉則<lb/>
不能以有成蓋未易也君勉之哉<lb/>
　　太寜寺僧堂記<lb/>
圓明岳師住淮隂之太寜寺其始至也墻屋圯毁佛事<lb/>
不嚴嵗乃大饑寺田之入不足以給其衆圓明日夜刻<lb/>
<pb n="KR4d0089_WYG_042-14a"/>
苦菲薄率其徒為勞辱事完補葺治雖寒暑不休寺乃<lb/>
僅完予去太寜五年而再至入門視左右前後脱然疑<lb/>
非昔者視聴步履明潔安穏蓋易舊而新者十五六矣<lb/>
予勞圓明曰小邑民貧能相勸而成此未易也圓明曰<lb/>
自容而巳未足道也佛之道先物而後巳苦身而安人<lb/>
吾之僧室庳陋弊惡不足以延四方之學者吾將易為<lb/>
重堂使容百人飲食寢處于前讀誦燕息于後而吾之<lb/>
居此可以無愧者矣明年春堂成其周廣嚴好皆如其<lb/>
<pb n="KR4d0089_WYG_042-14b"/>
言而命予為之記曰天下之物各以其功而居其享未<lb/>
有無故而安受天下之養者不幸而冐得之則饑罵詬<lb/>
辱其或傾害簒取必奪之而後已若佛者世固未嘗見<lb/>
獨以其書東越幾千萬里而來中國未嘗期人之尊敬<lb/>
奉事而自一邑一國望其宫室棟宇傑大壯麗者必佛<lb/>
與其徒之所居富人大家愛嗇蓄藏至不以分骨肉而<lb/>
擇取精好交手而獻之佛其心惟恐其不我享也人<lb/>
之所畏愛莫若賞罰人君持玉帛爵禄刀鋸鉄鉞率其<lb/>
<pb n="KR4d0089_WYG_042-15a"/>
下從所欲有偃然不肯為用者世之營治塔廟佛像者<lb/>
其不能為也無强之者其能為也豈遽有利哉而其勤<lb/>
力者不啻於愛父母畏官府殫智畢力不以一毫自欺<lb/>
至其有成公上之力或有不能及夫君子之于簞食豆<lb/>
羮其得不得皆以為有命彼獨安享天下之奉如此國<lb/>
君不以為僭天下莫之敢議謂之無故而得世豈容有<lb/>
此理哉嗚呼世之學佛者無有一毫之累以勞其心饑<lb/>
而人與之食居而人與之舍人任其饑寒之憂而巳享<lb/>
<pb n="KR4d0089_WYG_042-15b"/>
其學道之利者毋乃人以其望佛者望之耶嗚呼使誠<lb/>
得佛之道則吾將以所以事佛者事之如其不足而將<lb/>
冒而處也則資物之一毛亦將償之彼佛者果無故而<lb/>
得之蓋亦視其所享而占其功觀其所取而知其與是<lb/>
其黙相天下隂利萬物之功宜亦不可計矣而惑者嘗<lb/>
欲憤詆而勝之不亦過乎彼屢詆而不勝者其必有可<lb/>
恃也<lb/>
　　粥記贈邠老<lb/>
<pb n="KR4d0089_WYG_042-16a"/>
張安定毎晨起食粥一大椀空腹胃虛穀氣便作所補<lb/>
不細又極柔膩與腸腑相得最為飲食之良妙齊和尚<lb/>
説山中僧毎將旦一粥甚係利害如或不食則終日覺<lb/>
臟腑燥渴蓋能暢胃氣生津液也今勸人每日食粥以<lb/>
爲養生之要必大笑大抵養性命求安樂亦無深逺難<lb/>
知之事正在寢食之間耳<lb/>
　<lb/>
　<lb/>
<pb n="KR4d0089_WYG_042-16b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　柯山集巻四十二<lb/>
</p>
<p>
</p>
  </div>
<div>
<head>柯山集巻四十三</head> <lb/>
    <p>
<pb n="KR4d0089_WYG_043-1a"/>
欽定四庫全書<lb/>
　柯山集巻四十三<lb/>
　　　　　　　　　　　　　宋　張耒　撰<lb/>
　傳<lb/>
　　任青傳<lb/>
任青壽春人少無賴爲盜以智數雄其黨有聲羣盜中<lb/>
然青為盜不多殺害為濟所欲不多求稍有以賢其類<lb/>
矣里儈有善驢其值數萬錢儈愛之所以圉備之甚固<lb/>
<pb n="KR4d0089_WYG_043-1b"/>
盜數取之不得于是里少年聚數萬錢邀青曰子能得<lb/>
驢則請以錢為君壽不能得君妄得名也青笑謝少年<lb/>
辭不能少年固强之青曰具飲夜半吾乘驢來詣君矣<lb/>
雖然願以是為戯卒事請以驢還儈少年曰諾夜半青<lb/>
懷刀超其垣入儈繫驢房外鎖驢前足無可解理青即<lb/>
解刀㣲刺驢足間見血以刀擊地跑者乆之僧聞使童<lb/>
疾走燭視驢青疾起匿童即語鎖齧驢足流血矣僧即<lb/>
取鑰命童解鎻童去寢熟青即牽驢自其門出疾驅而<lb/>
<pb n="KR4d0089_WYG_043-2a"/>
至少年所一座大驚明日乃使謝僧還驢曰吾以為戯<lb/>
願勿罪也其多智數率如此後稍聚黨罪過數發吏捕<lb/>
逐不得聞朝廷詔使招出之青即自詣壽春詔以補卒<lb/>
太守使捕部中盜徃輙得境為無盜以勞稍遷等後數<lb/>
得尤賊詔授官至右侍禁元豐三年河南伊陽賊張晏<lb/>
聚黨抄掠傷吏士朝廷選青為伊陽廵檢五年盗刼伊<lb/>
陽之小水青追盗至福昌予因見之青長六尺餘慷慨<lb/>
敢勇持刀入山獨行二百餘里以一時徃返然貌恂恂<lb/>
<pb n="KR4d0089_WYG_043-2b"/>
謙恭事士大夫甚謹惟恐不當其意居官小心畏法亷<lb/>
潔御下有恩其語捕盜甚有方畧云先是朝廷興師取<lb/>
靈州陜西轉運使李察當領徒從大將髙遵裕軍出塞<lb/>
察與青有舊㤙奏辟青從行遵裕軍疾驅入塞察數危<lb/>
窘矣青衛之夜則被甲守其寢撫左右得其歡心察卒<lb/>
賴以全者青之力也張子曰青始強暴為賊盜後乃折<lb/>
節士大夫或媿焉其始蓋無有敎之者故也夫中道為<lb/>
善猶不失為士况終始于善者哉然青才有過人者彼<lb/>
<pb n="KR4d0089_WYG_043-3a"/>
雖為盗固有以自異也<lb/>
　　竹夫人傳<lb/>
夫人竹氏其族本出于渭上徃徃㪚居南山中後見滅<lb/>
于匠氏武帝時因緣得入上林中以髙節聞元狩中上<lb/>
避暑丼泉宫自衛皇后已下後宫美人千餘人從上謂<lb/>
皇后等曰吾非不爱若等顧無以益我吾思得疏通而<lb/>
善良有節而不隱者親焉于是皇后等謝曰妾得與陛<lb/>
下親沾渥多矣而不能有以風陛下罪萬死于是共薦<lb/>
<pb n="KR4d0089_WYG_043-3b"/>
竹氏上使將作太匠銛拜竹氏職為夫人旣進見夫人<lb/>
衣綠衣黄中單上笑曰所謂緑衣黄裏者初夫人家乆<lb/>
見滅上曰爾滅亡之餘也夫人謝曰妾之滅亦大矣然<lb/>
夫人未嘗自屈體就帝帝毎左右擁持之上有所感時<lb/>
召幸後宫寵姬而夫人常在側若無見焉而諸幸姬等<lb/>
皆相謂曰是謂善良者安能間吾寵由是莫有妬之者<lb/>
是時上方郊五畤祠太一以致神山率常齋戒自祓除<lb/>
而毎召夫人有所逰幸諸將軍幸臣等更為帝携抱夫<lb/>
<pb n="KR4d0089_WYG_043-4a"/>
人以從帝亦不疑也上幸汾隂祠后土濟汾水飲羣臣<lb/>
作秋風詞歸未央坐温室夫人自此寵少衰上謂夫人<lb/>
曰而苐歸善自安明年夏吾召卿矣明年夏果復召夫<lb/>
人夫人見上中不能無小妬由是罷之而遣將作大匠<lb/>
選于他竹氏使加職焉夫人居後宫至孝成皇帝時猶<lb/>
無恙是時班媫妤失寵作紈扇詩見怨夫人讀之曰吾<lb/>
與若類也然爾猶得居篋笥乎至王莽敗漢軍焚未央<lb/>
夫人猶自力出然遂焚<lb/>
<pb n="KR4d0089_WYG_043-4b"/>
　贊<lb/>
　　逹磨真贊<lb/>
靈山會上舉示一華迦葉微笑空葉生風鼓動羣有遂<lb/>
號萬竅枝葉芬敷去本愈遠知者得要世間凝然一味<lb/>
法界孰粗孰妙老胡鼻孔在手裏一任勃跳<lb/>
　　紫君贊<hi>有序</hi>
　　　紫君者予紫竹杖也世以君命竹久矣輕堅滑<lb/>
　　　澤有足嘉者云<lb/>
<pb n="KR4d0089_WYG_043-5a"/>
青龍之孫被以紫綃其理也象其堅也瑤其腹心清虛<lb/>
而表甚粲其文理疏通而節甚高得之黄岡從我逍遙<lb/>
翼我衰疲孔武且勞誓與汝歸侶我簞瓢不願同雕幾<lb/>
以寵強國惟可奉賢老以歩王朝秋乎有知母我獻嘲<lb/>
　　新開朝天九幽拔罪懴贊<hi>有序</hi>
　　　廬山太平觀蓋唐開元中所建九天採訪使者<lb/>
　　　之祠其地邃潔而嚴清故四方之為道者樂居<lb/>
　　　之又為藏室以藏道家之書蓋無所不有而獨<lb/>
<pb n="KR4d0089_WYG_043-5b"/>
　　　所謂朝天九幽二拔罪懺者乆之未補道士温<lb/>
　　　信之謂二書皆衆眞之格言拯下民之多罪援<lb/>
　　　之淪墜教以自修在道家尤重者也其可使學<lb/>
　　　者不見乎乃獨丐錢于旁郡凡一年得五百千<lb/>
　　　而二書復完又模㪚印施使人皆獲見焉非立<lb/>
　　　心誠篤用力勤久者能及此乎紹聖戊寅歲予<lb/>
　　　謫官齋安見信之有求于人而問焉信之以告<lb/>
　　　我故于二書之成也求予紀之為之贊曰<lb/>
<pb n="KR4d0089_WYG_043-6a"/>
上眞高居憫下民兮導以格言出苦淪兮昔亾其書今<lb/>
復新兮誰力成之道士温兮疇嘉爾心有至神兮報之<lb/>
以福名不泯兮<lb/>
　　衞靈公贊<hi>有序</hi>
　　　昔衛靈公有臣史魚将死而命其子曰吾不退<lb/>
　　　瑕而進蘧生不能正君則死不得備禮致尸牖<lb/>
　　　下于我畢矣靈公弔而問焉其子陳父之義靈<lb/>
　　　公愕然引咎在已命改殯于客之位進蘧黜瑕<lb/>
<pb n="KR4d0089_WYG_043-6b"/>
　　　衛國以治<lb/>
嗟乎後之人君非無忠臣端委立朝諫説諄諄両耳洞<lb/>
然聞如不聞其暴戾者斧鉞乃陳孰肯旣死愧其僵尸<lb/>
追用其言以禮致哀嗟乎靈公衞之淫君所立如此宜<lb/>
免其身作此贊詞我思古人<lb/>
　　徐翁眞贊<lb/>
有人之形無其情塊然獨以其形立聰明睿知守以愚<lb/>
微妙𤣥通不可識<lb/>
<pb n="KR4d0089_WYG_043-7a"/>
　銘<lb/>
　　淮陽郡黄氏友于泉銘<lb/>
　　　東出譙門少南馳十三里有井焉其味甘冽故<lb/>
　　　駕部郎中黄公諱好謙卜葬其親汲而異之問<lb/>
　　　諸野人曰是友于泉也何以得是名哉曰昔有<lb/>
　　　兄弟灌園以奉親者鑿井而得甘泉邦人美之<lb/>
　　　以名其鄉即其地也公曰地名勝母曽參不入<lb/>
　　　邑號朝歌墨子回車今吾将卜窀穸之事而遇<lb/>
<pb n="KR4d0089_WYG_043-7b"/>
　　　斯泉吉孰甚焉遂葬諸泉上而公益以孝弟著<lb/>
　　　至公之子若孫皆雍雍如也人以是泉為祥而<lb/>
　　　以公家敦睦為法式昔有南遊過貪泉而酌之<lb/>
　　　比及南海裹其珠璣以走其貪如此泉之能移<lb/>
　　　人也甚矣貪自其心而發于泉然則友于獨不<lb/>
　　　發于泉乎盖志士取舍亦自有道不得不狥其<lb/>
　　　名夫柏人者以為迫于人也邪蒿之不可以食<lb/>
　　　世子皆悪其名也不然曾墨之所以去人者彼<lb/>
<pb n="KR4d0089_WYG_043-8a"/>
　　　皆非歟公旣葬其親遂以泉遺子孫子孫世飲<lb/>
　　　斯泉則孝弟世相守也守孝弟者天必豐之以<lb/>
　　　福吾以是知黄氏之大未可量也敢請銘之銘<lb/>
　　　曰<lb/>
孝乎惟孝兮友于兄弟公之懿徳兮實天所啟啟我以<lb/>
兹泉兮其丼如醴以羞祭祀兮以餴以饎我銘其泉兮<lb/>
名以定體世飲是泉兮雍雍濟濟咨爾後人兮勿㤀周<lb/>
禮<lb/>
<pb n="KR4d0089_WYG_043-8b"/>
　　李援宴坐室銘<lb/>
騰跨九州蹂踐大千而我室中宴處超然謂吾騁兮吾<lb/>
固在定孰謂吾寂皆作皆應是中不立一塵則與維摩<lb/>
同境<lb/>
　偈<lb/>
　　求畫觀音像偈<lb/>
補陀仙人勝第一以一願力救諸苦慈䕶十方如日月<lb/>
衆大受用光明中是故一切當供養如人知飽必敬穀<lb/>
<pb n="KR4d0089_WYG_043-9a"/>
我于徃刼曾承事今世獲聞無上號願見淨月妙眉目<lb/>
黄子施我化佛身如影于物不可取而一一具諸色相<lb/>
願以是觀無上道受者非貪施非愛于未來世作妙緑<lb/>
施者能度受所度<lb/>
　評<lb/>
　　評書<lb/>
唐世秉筆之士工書者十九蓋魏晉以來風俗相承家<lb/>
傳世習故易為工也下及懿僖昭哀衰亡喪亂宜不暇<lb/>
<pb n="KR4d0089_WYG_043-9b"/>
矣接乎五代九州分裂然士大夫長于干戈横尸血刃<lb/>
之間時時有以揮翰知名于世者豈又唐之餘習乎如<lb/>
王文襄之小篆李鶚之楷法楊凝式之行草皆足以成<lb/>
家自名至羅紹威錢俶武人驕將酣樂于富貴者其字<lb/>
畫皆有過人及宋一天下于今百年學者優游之時翰<lb/>
墨不宜無人而求如五代時數子者世不可得豈其忽<lb/>
而不為乎將俗尚茍簡遂廢而不振乎抑亦難能而罕<lb/>
至乎往時蘇子美兄弟皆以行草見稱于時至今殘編<lb/>
<pb n="KR4d0089_WYG_043-10a"/>
斷簡人間藏以為寳自二子亡君謨繼之非獨時人莫與<lb/>
為比前世能者亦罕過也君謨所書亦多為世所寳而<lb/>
荔支譜永城縣學記特又其精者是可珍也故聊志之<lb/>
云<lb/>
　　評郊島詩<lb/>
唐之晚年詩人類多窮士如孟東野賈閬仙之徒皆以<lb/>
刻琢窮苦之言為工或謂郊島孰貧曰島為甚也曰何以<lb/>
知之以其詩知之郊曰種稻耕白水負薪斫青山島曰<lb/>
<pb n="KR4d0089_WYG_043-10b"/>
市中有樵山客舍寒無烟井底有甘泉釡中嘗苦乾孟<lb/>
氏薪米自足而島家俱無以是知之耳然及其至也清<lb/>
絶髙逺殆非常人可到唐之野詩稱此兩人為最至于<lb/>
奇警之句往往有之如雞聲茅店月人跡板橋霜則羈<lb/>
旅窮愁想之在目若曰柳塘春水漫花塢夕陽遲則春<lb/>
物融洽人心和暢有言不能盡之意亦未可以為小道<lb/>
無取也<hi>案雞聲茅店月一聨乃温飛卿詩栁塘春水漫一聨乃嚴維詩此誤屬賈島</hi>
　柯山集巻四十三<lb/>
</p>
<p>
</p>
  </div>
<div>
<head>柯山集巻四十四</head> <lb/>
    <p>
<pb n="KR4d0089_WYG_044-1a"/>
欽定四庫全書<lb/>
　柯山集巻四十四<lb/>
　　　　　　　　　　　　　宋　張耒　撰<lb/>
　題䟦<lb/>
　　書五代郭崇韜巻後<lb/>
自古大臣權勢巳隆極富貴巳亢滿前無所希則必退<lb/>
為身慮自非大姦雄包異志與夫甚屬駑昏闒茸鮮有<lb/>
不然者然其為慮也實難不憂思之不深計之不工然<lb/>
<pb n="KR4d0089_WYG_044-1b"/>
異日釁之所起往往自夫至深至工是故莫若以正夫<lb/>
正者操術簡而周知者為多緒而拙夫正者無所事計<lb/>
也行所當然雖怨仇不敢議之况繼之者賢乎郭崇韜<lb/>
于五代亦聰明才智之士也佐莊宗決䇿滅梁遂一天<lb/>
下自見功高權重姦人議巳而莊宗之昏為不足頼也<lb/>
乃為自安之計時劉氏有寵莊宗嬖之固請立為后而<lb/>
中莊宗之欲又結劉氏之援此子劉氏為莫大之恩而<lb/>
莊宗日以昏湎内聴婦言其為計宜無如是之良者然<lb/>
<pb n="KR4d0089_WYG_044-2a"/>
卒之殺崇韜者劉氏也使崇韜繆計不過劉氏不能有<lb/>
所助而已豈知身死其手哉好謀之士敗于謀好辯之<lb/>
士窮于辯惟道徳之士為無所窮而禍福之變豈思慮<lb/>
所能䆒也哉<lb/>
　　書宋齊邱化書<lb/>
齊邱偽唐謀臣其智特犬䑕之雄耳何足道哉其為化<lb/>
書雖皆淺機小數亦微有見于道徳其能成功有以也<lb/>
吾嘗論黄老之道徳本于清淨無為遣去情累而其末<lb/>
<pb n="KR4d0089_WYG_044-2b"/>
多流為智術刑名何哉夫惟静者見物之情而無為者<lb/>
知事之要據其要而中其情者智術之所從出也仁義<lb/>
生于恩恩生于人情聖人節情而不遣無情之至至于<lb/>
無親人而無親則忍矣此刑名之所以用也齊邱之道<lb/>
既陋而其文章頗亦髙簡有可喜者其言曰君有竒智<lb/>
天下不親雖聖人出斯言不廢<lb/>
　　雜書<lb/>
于自金陵月堂謁蔣帝祠初出北門始辨色行平野中<lb/>
<pb n="KR4d0089_WYG_044-3a"/>
時暮春人家桃李未謝西望城壁壕水或絶或流多鵁<lb/>
鶻白鷺迤邐近山風物夭秀如行錦繡圖畫中舊讀<graphic n="KR0878" url="https://raw.githubusercontent.com/kanripo/KR-Gaiji/master/images/KR0878.png" mimeType="image/png"/>
公詩多稱蔣山景物信不誣也白公少客杭州自言欲<lb/>
得守杭卒如其言予亦云<lb/>
　　䟦徳仁書<lb/>
斯人也夢㓜一世芻狗萬物而獨嗜于酒行年八十餘<lb/>
以死予為誌其墓而平生事為之詳多得之熙老也<lb/>
　　題呉徳仁詩卷<lb/>
<pb n="KR4d0089_WYG_044-3b"/>
陶元亮雖嗜酒家貧不能常飲而况必飲美酒乎其所<lb/>
與飲多田野樵漁之人班坐林間所以奉身而悦口腹<lb/>
者葢畧矣白樂天亦嗜酒其家醸黄醅者葢善酒也又<lb/>
毎飲必有絲竹童妓之奉洛陽山水風物甲天下其所<lb/>
與逰如裴度劉禹錫之徒皆一時名士也夫欲為元亮<lb/>
則窘陋而難安欲為樂天則偹足而難成徳仁居二人<lb/>
之間真率僅似陶而奉養略如白至其放逹則並有之<lb/>
豈非賢哉<lb/>
<pb n="KR4d0089_WYG_044-4a"/>
　　題陳文惠公松江詩<lb/>
陳文惠有題松江詩落句云西風斜日鱸魚香言惟松<lb/>
江有鱸魚耳當用此鄉字而數處見皆作香字魚未為<lb/>
羮胾雖嘉魚直腥耳安得香哉<lb/>
　　䟦杜子師字説<lb/>
車之所以能載者以其有輿也人之所以從君子者以<lb/>
其有徳也從之衆矣此名輿字子師之説也耒以丙戌<lb/>
嵗仲冬自黄之潁過盱眙少留子思出子瞻文始獲見<lb/>
<pb n="KR4d0089_WYG_044-4b"/>
焉于是蘇公之亡五年矣相與太息出涕而讀之至前<lb/>
二日書<lb/>
　　䟦唐太宗畫目<lb/>
唐太宗躬擐甲胄出入行陣親與羣雄博戰而勝之計<lb/>
其勇健虓武豈復翰墨間人也官法帖帝王部中有太<lb/>
宗書真行千載字觀其用筆精工法度粹美雜之二王<lb/>
帖中不能辨也而其雄邁秀傑之氣則冠諸書者嗚呼<lb/>
盛哉宜其偹文武之大美兼聖賢之能事除隋之亂比<lb/>
<pb n="KR4d0089_WYG_044-5a"/>
跡湯武致治之美庻㡬成康雖數十年慨然可想也此<lb/>
書畫目是其真蹟前數行亦自有法度可愛<lb/>
　　䟦龎安常傷寒論<lb/>
古之良醫皆不預為方何也病之來無窮而方不能盡<lb/>
使不工者惑其疑似而用之則害大矣惟仲景傷寒論<lb/>
論病處方纎悉必具又為之増損進退之法以豫告人<lb/>
嗟夫仁人之用心其非通神進妙者不能為也龎安常<lb/>
又竊憂其有病證而無方者續著為論數巻其用心為<lb/>
<pb n="KR4d0089_WYG_044-5b"/>
術非儷古人何以及兹淮南人謂龎安常能與傷寒説<lb/>
話豈不信然哉予將去黄欒仲實以黄别駕後序求予<lb/>
書而仲實之父為醫得龎君之妙謂予言何如也<lb/>
　　題道孚墨竹<lb/>
文與可自言吾墨竹一𣲖在彭城葢屬眉山公也而子<lb/>
瞻自言吾為竹盡得與可之法獨生意自然逺不逮也<lb/>
吾甥楊克一本不學畫竹一旦頓觧便有作者風氣揮<lb/>
洒奮迅初不經意森然㔾成愜可人意意其法有未具<lb/>
<pb n="KR4d0089_WYG_044-6a"/>
而生意超然矣<lb/>
　　書贈賈生<lb/>
予嘗病世士少而學荒于遨嬉壯而立蠱于嗜欲老而<lb/>
成累于利祿所以徳業功名愧于古人者以此晁子莫<lb/>
言賈氏子醇静篤實少無他嗜惟喜學問予聞而悦之<lb/>
望具壯立老成必有大過人也<lb/>
　　記外祖李公詩卷後<lb/>
晏元獻鎮亳外祖李公以著作佐郎實為譙令元獻雖<lb/>
<pb n="KR4d0089_WYG_044-6b"/>
以故相守藩位貎尊貴而與外祖友賦詩飲酒朝夕不<lb/>
舍忘其位之有尊卑也方是時太平積年内外無事公<lb/>
卿大臣皆一時文章豪傑之士優游宴息往往喜與詩<lb/>
人文士談笑述作觀具指物摭事皆慨然自托于不朽<lb/>
之意而至于今世之君子皆喜道之可謂盛矣方是時<lb/>
外祖以文章有名而詩尤傳于人一時名臣多致㳟願<lb/>
交而嘗賦詩稱少日知巳惟晏范故元獻及文正往來<lb/>
詩居多焉<lb/>
<pb n="KR4d0089_WYG_044-7a"/>
　　書曽子固集後<lb/>
元豐二年夏曽公自四明守亳道楚予時自楚將赴河<lb/>
南夀安尉始獲以書拜公於行次公得予書甚喜也謂<lb/>
予曰我與子皆泝汴而西能從我行乎時子舟無挽兵<lb/>
為予求之甚力公又曰我行駛非子能及也子至永城<lb/>
當纜舟陸走一日至亳為旬日㑹也公遂行後子病六<lb/>
十日至永城病未愈不能騎因永城令寓書于公六年<lb/>
予罷夀安尉居洛而文公卒為文一篇將祭公于河南<lb/>
<pb n="KR4d0089_WYG_044-7b"/>
而成都范祖禹夢得自言嘗為公舉亦欲為文以祭謂<lb/>
予有往江南者約同祭之而是嵗予家多事自洛來陳<lb/>
明年又走淮南未克祭也八年四月公弟翰林公自建<lb/>
昌起京師予謁見于咸平知公已𦵏南豐或客可寓以<lb/>
祭者當書所為文一吊公之墓焉其意之所欲則具之<lb/>
文矣<lb/>
　　書小山<lb/>
中峯承天石左峯天鼓石右峯天冠石雲幢雨葢後隊<lb/>
<pb n="KR4d0089_WYG_044-8a"/>
三石由山下升山左而上天鼓石上有石如人俛而白<lb/>
事曰先報石承天石天冠石之間有一峯如人冠而拱<lb/>
若受左峯之報曰恭受石予泛大江三千餘里江山之<lb/>
奇偉峭㧞如匡廬九華者不可勝數山水之觀無以加<lb/>
矣而曽此山之足云乎應之曰遇大于細者得其意而<lb/>
遺其形觀拳石而山之意具矣此山亦足多哉客曰山<lb/>
無情之物也安得意耶意之曰有情之意有窮無情之<lb/>
意無盡王宫侯第疊石為山亦多矣經構裨補盡人之<lb/>
<pb n="KR4d0089_WYG_044-8b"/>
巧然攬之無可翫去之無可思其于糞壌一間山水之<lb/>
態雖瓌奇偉麗而縱横曲直未必盡當于人意而見則<lb/>
愛之去則思之無情之意也書小山<lb/>
　　書韓退之傳後<lb/>
有問于張子曰操賞罸滎辱以勢臨天下者莫不欲天<lb/>
下勸沮于其賞罰取舍于其榮辱而其勢常有所不行<lb/>
葢有益羞而人益羞愈沮而人愈慕若韓退之于唐殆<lb/>
若此矣退之所自負與世之所推者于徳莫如好直于<lb/>
<pb n="KR4d0089_WYG_044-9a"/>
藝莫如文章然以直取禍則逐山陽貶湖陽以文章招<lb/>
累則其文辭一世莫尚乃試于有司屢試而屢黜平生<lb/>
所述國家大事獨有平淮西碑耳乃刋者未畢而磨者<lb/>
至矣是宜沮䘮湮滅與時俱亡泯然無所見于世矣然<lb/>
毎斥而名益彰毎沮而事益顯抑者之力不勝譽者之<lb/>
舌雖退之亦自謂動而得謗名亦隨之是誠何説也張<lb/>
子曰是何足怪者昔先王之賞罰榮辱所以天下奔走<lb/>
而從之者惟其取天下之所欲勸者而賞且榮之取天<lb/>
<pb n="KR4d0089_WYG_044-9b"/>
下之所欲沮者而罰且辱之故賞一人而人勉惟恐其<lb/>
不若也罰一人而人懼惟恐其似之也且先王安能以<lb/>
巳之所好惡而力驅天下以從我哉直取天下之榮辱<lb/>
而制天下之向背耳彼唐之汙政其昏惑瞀亂無所取<lb/>
𠂻制好惡可否于一巳之私智而濟之以蔽欺之以姦<lb/>
何怪夫所沮者人慕所進者人恥歟且彼惟不可抑也<lb/>
是以愈抑而聲愈振子獨不見夫千仞之水決而注之<lb/>
川乎大木梗之大石捍之排以峽迫以髙麓而後怒號<lb/>
<pb n="KR4d0089_WYG_044-10a"/>
哮吼聲振百里抑之者愈大則其聲也愈暴故小遏之<lb/>
則小鳴大塞之則大震何則彼其勢惟不可止故也何<lb/>
也夫身益困名益聞也<lb/>
　　書家語後<lb/>
昔夫子弟子其高弟所聞微妙之言則已共記為論語<lb/>
矣而門人之下者又雜記聖人之言或陳其所學于聖<lb/>
人者又著為家語孔氏之子孫論其家之所傳則為孔<lb/>
叢子然皆得聖人之緒餘可推以考孔子之意不可誣<lb/>
<pb n="KR4d0089_WYG_044-10b"/>
也<lb/>
　　書司馬槱事<lb/>
司馬槱陜人太師文正之姪也制舉中第調關中一幕<lb/>
官行次里中一日晝寐恍惚間見一美婦人衣冠甚古<lb/>
入幌中執版歌曰家在錢塘江上住花落花開不管年<lb/>
華度燕子又將春色去紗窗一陣黄昏雨歌闋而去槱<lb/>
因續成一曲斜挿犀梳雲半吐檀板清歌唱徹黄金縷<lb/>
望斷雲行無去處夢回明月春生浦後易杭州幕官或<lb/>
<pb n="KR4d0089_WYG_044-11a"/>
云其官舍下乃蘇小墓而槱竟卒于官<lb/>
　　書鄒陽傳後<lb/>
鄒陽傳稱梁孝王用公孫詭之説殺袁盎事覺孝王懼<lb/>
誅使陽入關内來解陽見齊人王先生用其計説竇長<lb/>
君長君入言之及韓安國亦見長公主事果得不治此<lb/>
則陽與安國同救孝王殺盎事也及韓安國傳所稱見<lb/>
長公主事是以孝王僭天子游戲天子聞之心不喜太<lb/>
后亦怒弗見梁使者案責梁王安國為梁使見大長公<lb/>
<pb n="KR4d0089_WYG_044-11b"/>
主而泣長公主曲請于太后事乃解其後安國坐法乆<lb/>
之復用為梁内史乃有勝詭説王殺袁盎等事安國諌<lb/>
王王乃殺勝詭漢使還報梁事解無安國見長公主事<lb/>
此則安國見長公至是以游戲事在前非勝詭事也則<lb/>
鄒陽傳中所載誤記安國所解前事為今事耳<lb/>
　<lb/>
　<lb/>
　柯山集巻四十四<lb/>
</p>
<p>
</p>
  </div>
<div>
<head>柯山集巻四十五</head> <lb/>
    <p>
<pb n="KR4d0089_WYG_045-1a"/>
欽定四庫全書<lb/>
　柯山集巻四十五<lb/>
　　　　　　　　　　　　　宋　張耒　撰<lb/>
　題䟦<lb/>
　　書道士齊希莊事<lb/>
道士齊希莊頗學養生喜㳺名山至王屋山樂之不忍<lb/>
去搆草堂居燕真人巖前王屋多栗橡蕪菁及諸果蔬<lb/>
可食者以時採收給食居三年自若也一日有猴入其<lb/>
<pb n="KR4d0089_WYG_045-1b"/>
室希莊初不甚怪逐之不去視希莊坐起百為從傍傚<lb/>
之希莊大怪念初居山時客有教希莊逐猴法取猴矢<lb/>
懸而擊之試用猴為去希荘獨喜居數日有大猴異甚<lb/>
如五六嵗兒垂毛至地熟視希荘傚其動作如前猴者<lb/>
希荘懼莫知所為不敢復逐乆之猴復去希莊意欲出<lb/>
山未决一日有人呼希荘出視有人若兩髻童子黄單<lb/>
衣綠帶目有光貌不甚類人問磨籠山安自徃希荘指<lb/>
告之童子疾去如飛直度嶺壑望視不及自是希莊夜<lb/>
<pb n="KR4d0089_WYG_045-2a"/>
聞舍傍百物有聲一夕大雪晨出視門外人跡無數希<lb/>
荘發悸不能復居走山下得瘖疾數嵗方愈濮陽杜毅<lb/>
言嘗主簿王屋縣有登王屋天壇峯得方玉如鏡者毅<lb/>
讀道家書載黄帝嘗以八方玉鏡懸壇八方祀上帝云<lb/>
予嘗以此事語洛人楊國寳應之應之云其故人有居<lb/>
嵩髙者言凡天下名山有神主之非有道者不得居若<lb/>
頑然無聞徒中夜咽唾山鬼笑汝齊希荘庸道士也僅<lb/>
聞養生小術其不容于王屋之猴何足怪哉<lb/>
<pb n="KR4d0089_WYG_045-2b"/>
　　藥戒<lb/>
張子病痞積于中者伏而不能下自外至者捍而不得<lb/>
納從醫而問之曰非下之不可歸而飲其藥既飲而暴<lb/>
下不終日而向之伏者㪚而無餘向之捍者柔而不支<lb/>
焦膈導逹呼吸開利快然若未始有疾者不數日痞復<lb/>
作投以故藥其快然也亦如初自是逾月而痞五作五<lb/>
下毎下輙愈然張子之氣一語而三引體不勞而汗股<lb/>
不歩而慄膚革無所耗于外而其中苶然莫知其所來<lb/>
<pb n="KR4d0089_WYG_045-3a"/>
嗟夫痞非下不可已予從而下之術未爽也而吾之苶<lb/>
然者獨何歟聞楚南有良醫焉徃而問之之醫嘆曰子<lb/>
無嘆是苶然者也凡子之術固為是苶然也坐吾語汝<lb/>
天下之理有甚快于予心者其末必有傷求無傷于終<lb/>
者則初無望于快吾心隂伏而陽畜氣與血不運而為<lb/>
痞横乎子之胷中者其累大矣擊而去之不須臾而除<lb/>
甚大之累和平之氣不能為也必將擊摶震撓而後可<lb/>
夫人之和氣冲然而甚㣲泊乎其易危擊搏震撓之功<lb/>
<pb n="KR4d0089_WYG_045-3b"/>
未成而子之和氣嘗已病矣由是觀之則子之痞凡一<lb/>
快者子之和一傷矣不終月而快者五則子之和平之<lb/>
氣不既索乎故膚不勞而汗股不歩而慄苶然如不可<lb/>
終日也且將去子之痞不無害于和乎子歸燕居三月<lb/>
而後予之藥可為也張子歸燕居三月齋戒而復請之<lb/>
醫曰子之氣少完矣取藥而授之曰服之三月而疾少<lb/>
平又三月而小康終年而復常且飲樂不得亟進張子<lb/>
歸而行其説然其初使人懣然遲之盖三投其藥而三<lb/>
<pb n="KR4d0089_WYG_045-4a"/>
反之也然日不見其所攻乆較則月異而時不同盖終<lb/>
嵗而疾平張子謁醫再拜而謝之坐而問其故醫曰是<lb/>
治國之説也豈特醫之于疾哉子獨不見秦之治民乎<lb/>
敇之以命捍而不聴勤之以事放而不畏法令不聴治<lb/>
之不變則秦之民嘗痞矣商君見其痞也厲以刑法威<lb/>
以斬伐勁悍猛鷙不貸毫髪痛剗而力鋤之于是秦之<lb/>
政如建瓴流蕩四逹無敢或拒而秦之痞嘗一快矣自<lb/>
孝公以至于二世凡幾痞而幾快矣頑者已圮强者已<lb/>
<pb n="KR4d0089_WYG_045-4b"/>
柔而秦之民無歡心矣故猛政一快者歡心一已積快<lb/>
而不已而秦之四肢<graphic n="KR1102" url="https://raw.githubusercontent.com/kanripo/KR-Gaiji/master/images/KR1102.png" mimeType="image/png"/>然徒有其物而已民心日離而<lb/>
君孤立于上故匹夫大呼不終日而百疾皆起秦欲運<lb/>
其手足肩膂而漠然不我應矣故秦之亡者是好為快<lb/>
者之過也昔者先生之民其初亦嘗痞矣先生豈不知<lb/>
砉然擊去之之為速也惟其有懼于終也故不敢求快<lb/>
于吾心優柔而撫存之教以仁義導以禮樂隂解其亂<lb/>
而徐除其滯使其悠然自趨于平安而不自知方其未<lb/>
<pb n="KR4d0089_WYG_045-5a"/>
也旁視而懣然者有之矣然月計之嵗察之則前嵗之<lb/>
俗非今嵗之俗也不擊不搏無所忤逆是以日去其戾<lb/>
氣而不嬰其歡心于是政成教逹安樂悠乆而無後患<lb/>
矣是以三代之治皆更數聖人歴數百年而後俗成則<lb/>
予之藥終年而愈疾者盖無足怪也故曰天下之理有<lb/>
甚快于予心者其末也必有傷求無傷于其終則無望<lb/>
于快吾心雖然豈獨于治天下哉張子再拜出而記<lb/>
其説<lb/>
<pb n="KR4d0089_WYG_045-5b"/>
　　書董及延夀録後<lb/>
以貴事其親者不過崇爵位侈車服以富事其親者不<lb/>
過豐衣食美室廬老且病齒髪變衰悲日之就盡與其<lb/>
呻吟疾痛骨肉環侍莫知所為當是時所謂富貴之奉<lb/>
曷補萬一哉善乎董生之愛其親陳起居飲食之節導<lb/>
引吐納之方以調其平居又考其方術試藥物以防其<lb/>
疾痛務以强其身養其夀而不知其他嗚呼使誠身强<lb/>
而永年耶則雖樵漁以自給飲水曲肱而枕之視天下<lb/>
<pb n="KR4d0089_WYG_045-6a"/>
所樂無以易之矣顧爵位車服衣食室廬之奉果何物哉<lb/>
予讀髙堂延夀録既自傷致養之不逮而嘉夫生之能<lb/>
愛其親而其書可以助孝子慈孫之養也反復讀之不<lb/>
厭董生今有母八十餘耳目聪明飲食動作如壮人予<lb/>
知生之方既試矣于是為書其末<lb/>
　　書香山傳後<lb/>
佛法自東漢明帝時始入中國而此傳天人所稱莊王<lb/>
者以為楚王則時未有佛所謂觀世音者比丘之號無<lb/>
<pb n="KR4d0089_WYG_045-6b"/>
從而有與史載不合然未可廢也予嘗讀宣律師傳其<lb/>
載天人語甚多有一天人説周穆王時佛至中國與列<lb/>
子所載西極化人之事略同不知子寓言耶抑實事也<lb/>
佛自東漢明帝以來其書與教始大行于震旦亦安知<lb/>
其不已嘗見神于中國乎書之不見録于史册者有何<lb/>
限其偶遺此或以為怪而不録不足怪也不然明帝夢<lb/>
金人飛行于庭中當時何從知其為佛哉<lb/>
　　書錢宣靖遺事後<lb/>
<pb n="KR4d0089_WYG_045-7a"/>
世言宣靖嘗遇善相人言其相可以學道當昇舉而未<lb/>
能决遂與之見華山陳圖南陳一見曰是無仙骨但急<lb/>
流中能勇退耳宣靖後事定陵以髙退冠朝廷圖南言<lb/>
信矣夫能勇退于富貴急流去得道不逺矣世無神仙<lb/>
則已有則必此流為之<lb/>
　　書布衾銘後<lb/>
司馬公之儉徳盖望其眉宇聞其語言而使奢逸之意<lb/>
消不必考其服器而後知也公薨于東府某徃哭之見<lb/>
<pb n="KR4d0089_WYG_045-7b"/>
覆尸以布衾上有銘焉盖此銘也<lb/>
　　書唐吐蕃傳後<lb/>
自漢以來其能制四裔使不為中國患者莫若唐然獨<lb/>
一區區之吐蕃能困之豈其制之未得其術耶自太宗<lb/>
以來固已屢失其術而其尤可笑者平凉之盟也匹夫<lb/>
操刀而殺人則必從容伺察待其不備而後發執刀而<lb/>
呼曰束爾手吾将殺汝則雖賁育不敢施於三尺之童<lb/>
何則人固不可易也不然則必待狂疾者也使之束手<lb/>
<pb n="KR4d0089_WYG_045-8a"/>
而殺之告之殺而不避也則亦必狂疾者也吐蕃之于<lb/>
唐固非有深誠篤信之可以不虞也方徳宗之時吾方<lb/>
疑之彼曰必使多爾大臣而後盟惟杜希全李觀而後<lb/>
可擇其地利則曰必土黎樹而後可彼得殺吾之大臣<lb/>
而刼二将以空涇原靈夏之偹而擇險阻之地以為設<lb/>
伏之利此其必變之迹特未曰吾将變耳彼乘吾疑而<lb/>
直行其謀而求我成之其易我也甚矣而唐之将相大<lb/>
臣晏然不之虞如接君子長者與之握手壇上而不少<lb/>
<pb n="KR4d0089_WYG_045-8b"/>
偹此何以異于将殺之則告之束手而偃然不拒而待<lb/>
死者哉彼渾瑊者忠有餘而智不足者也古之善将者<lb/>
逺至于鄰國之動静皆知之夫豈有他術哉測之以謀<lb/>
而伺之以實爾夫縛其二將而不知三萬之卒伏于肘<lb/>
腋而不覺也則安在其為智也嗚呼平凉之盟所以大<lb/>
可嘆也彼尚結賛之智何足貴也是殺人而告之束手<lb/>
者之智也其為智亦殆矣彼李晟之智不可與盟也是<lb/>
知人殺之則避者之智也其可否之間亦明矣當是時<lb/>
<pb n="KR4d0089_WYG_045-9a"/>
唐之臣如渾瑊馬燧者亦可謂善将矣而猶如此况無<lb/>
二臣者哉<lb/>
　　書趙令畤字説後<lb/>
蘇公既謫嶺外其所厚善者徃徃得罪徳麟亦閒廢且<lb/>
十年其平生與公徃還之迹宜其深㣲而諱之矣而徳<lb/>
麟不然寳藏其遺墨餘藁無少棄舍此序其甲也予問<lb/>
其意徳麟慨然曰此文章之傳者也不可使後人致恨<lb/>
于我予曰此正先生所謂篤行而剛信予為道者歟<lb/>
<pb n="KR4d0089_WYG_045-9b"/>
　　記行色詩<lb/>
冷于陂水淡于秋逺陌初窮到渡頭頼是丹青不能畫<lb/>
畫成應遣一生愁右行色詩故待制司馬公所作也公<lb/>
諱池以某年中嘗監安豐酒税實作此詩距今若干年<lb/>
其孫宏知縣事刻此詩于石屬予記之惟公以文學風<lb/>
節為時名臣是生丞相溫公以盛徳名世以直道立朝<lb/>
名聞中外功施社稷其完節美行既載在天下而著書<lb/>
立言皆足以師範來世盖嘗評古今詩句著詩話一巻<lb/>
<pb n="KR4d0089_WYG_045-10a"/>
亦載此詩以其甚工不敢以父子之嫌廢也梅聖俞以<lb/>
詩名一時嘗言詩之工者寫難状之景如在目前含不<lb/>
盡之意見于言外此詩有焉<lb/>
　　東坡書巻<lb/>
蘇公謫居黄州時為奉議郎潘公書一巻偹正書行草<lb/>
數體予再官于黄首尾且三年嘗假此書于奉議之子<lb/>
大臨以為書法庚辰孟秋䝉恩守魯将之官盡出所假<lb/>
潘氏諸書歸之獨此一巻令男秬納之篋中予與邠老<lb/>
<pb n="KR4d0089_WYG_045-10b"/>
皆蘇學士徒也舍潘歸張奚擇焉邠老懼後東坡復徴<lb/>
此書疑于收視之不謹也使書此以為據<lb/>
　　書東坡先生贈孫君剛説後<lb/>
春秋傳曰使勇而無剛者嘗冦而速去之夫果敢不畏<lb/>
之謂勇無所屈撓之謂剛或謂申棖為剛者夫子曰棖<lb/>
也慾焉得剛夫使不以義屈于人而無邪欲以亂其中<lb/>
則其行已施於事者為仁孰禦哉此剛者必仁之説也<lb/>
蘇公行已可謂剛矣傲睨雄暴輕視憂患髙視千古氣<lb/>
<pb n="KR4d0089_WYG_045-11a"/>
盖一世當與孔北海並驅而猶稱孫君之剛又言其救<lb/>
十二人之死為剛者必仁之論則孫君可知矣其子思<lb/>
厲操履文詞絶人逺甚則來者未可量也予言其信<lb/>
　　題賈長卿讀髙彥休讀白樂天事<lb/>
髙彥休作唐闕史辨白樂天無因毋墜井作賞花新井<lb/>
詩賈子又從而續之張子曰二子謂之愛白公則可矣<lb/>
未可謂知白公也古之聖賢誰能無謗何獨樂天也哉<lb/>
有謂舜囚堯而奪之位伊尹放太甲而王世未嘗有辨<lb/>
<pb n="KR4d0089_WYG_045-11b"/>
舜與伊尹之非簒者也其心誠知其不然則辨無自而<lb/>
萌於心是其為説無待而自然人之飽者人誣之以飢<lb/>
未有自疑而辨其非飢者人知舜與伊尹之非簒如自<lb/>
信其飽雖或從而誣之而不在辨之之域矣故凡世之<lb/>
辨已與辨人其言雖工而察其心之始萌盖其於信嘗<lb/>
有所不足而後不能無言彼雖不能無疑于其初其攷<lb/>
于理較于迹而後能消其不信之心于是乎有辨故曰<lb/>
二子未可謂知白公者也嗚呼小人之害君子也亦多術<lb/>
<pb n="KR4d0089_WYG_045-12a"/>
矣謗之于意外惑之于疑似世之君子傍視而不平者<lb/>
起而與之辨起于知之所不足故縱言極口而益召天<lb/>
下之多言多言繁興而是非足以兩行於世夫惟真知<lb/>
而冺言者而後謗止夫世之真知君子者纔幾人則小<lb/>
人之毁賢敗善何時而止耶悲夫<lb/>
　　䟦吕居仁所藏秦少㳺投巻<lb/>
予見少㳺投巻多矣黄樓賦哀鎛鐘文巻巻有之豈其<lb/>
得意之文歟少㳺平生為文不多而一二精好可傳在<lb/>
<pb n="KR4d0089_WYG_045-12b"/>
嶺外亦時為文臨歿自為挽詩一章殊可悲也此巻是<lb/>
投正獻公者今藏居仁處居仁好其文出予覧之令人<lb/>
愴恨大觀丁亥仲春張耒書<lb/>
　　䟦范坦所藏髙閒帖<lb/>
予治平末嘗見太學直講楊褒家藏唐髙閒上人二帖<lb/>
石本歐陽文忠公書其末以為髙閒之書如此則韓序<lb/>
乃實録矣後予官秘書且十年凡秘府所藏與一時士<lb/>
大夫家所有晉唐以來名書妙墨皆獲見之而髙閒書<lb/>
<pb n="KR4d0089_WYG_045-13a"/>
絶未嘗見豈閒自重其藝不妄為人書故後之傳者少<lb/>
耶崇寕乙酉孟秋始見范伯履所藏千文追想楊褒石<lb/>
本真出一手足知退之之言不妄也<lb/>
　<lb/>
　<lb/>
　<lb/>
　<lb/>
　<lb/>
<pb n="KR4d0089_WYG_045-13b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　柯山集巻四十五<lb/>
</p>
<p>
</p>
  </div>
<div>
<head>柯山集巻四十六</head> <lb/>
    <p>
<pb n="KR4d0089_WYG_046-1a"/>
欽定四庫全書<lb/>
　柯山集巻四十六<lb/>
　　　　　　　　　　　　　宋　張耒　撰<lb/>
　書簡<lb/>
　　答汪信民書<lb/>
某啟上教授汪君足下過符離偶多事然雖聞車馬嘗<lb/>
見臨而卒不能一到左右也必䝉深察到家忽便人惠<lb/>
書如見問以文墨事某于文詞竊嘗好之而不能著也<lb/>
<pb n="KR4d0089_WYG_046-1b"/>
莫知所以告左右者抑聞之古之文章雖制作之體不<lb/>
一端大抵不過記事辨理而已記事而可以垂世辨理<lb/>
而足以開物皆詞逹者也雖然有道詞生于理理根于<lb/>
心茍邪氣不入于心僻學不接于耳目中和正大之氣<lb/>
溢于中發于文字言語未有不明白條暢盍觀于語者<lb/>
乎直者文簡事核而明雖使婦女童子聽之而諭曲者<lb/>
枝詞游説文繁而事晦讀之三反而不見其情此無待<lb/>
而然也足下以文章取髙科言語之工妙天下而僕敢<lb/>
<pb n="KR4d0089_WYG_046-2a"/>
獻其陳設則有罪矣然以仰答盛意之辱之又因以求<lb/>
教也春寒自爱偶以連日冗甚修答不時恕之恕之不<lb/>
宣<lb/>
　　與魯直書<lb/>
某再拜學士足下僕年十八九時居陳學同舍生有自<lb/>
江南來者藉藉能道魯直名後數年禮部蘇公在錢塘<lb/>
始稱魯直文章士之慕蘇公者皆喜道足下僕于斯時<lb/>
固已有願交之心不幸遭罹憂患往來淮浙間就食以<lb/>
<pb n="KR4d0089_WYG_046-2b"/>
繼活又得官西㳺洛陽者三年歴時益多行四方逺而<lb/>
足下之名益至于予耳最後蘇公以文章得罪而聞足<lb/>
下實與其間蘇公黜官貶走數千里外放之大荒積水<lb/>
之上飦粥不給風雨不蔽平日之譽徳美者皆諱之矣<lb/>
誰復議于蘇公之徒哉宜遂滅息揜抑而莫敢言之矣<lb/>
然言足下姓名文章不減于昔而有加焉夫天下人之<lb/>
公議固不可終閼然非有氣勢利權而能使人稱愛于<lb/>
寂寥蔽障之地者非其卓然有人欲揜之而不可得者<lb/>
<pb n="KR4d0089_WYG_046-3a"/>
未易至也故僕之願交之心與魯直之名其深淺常相<lb/>
若也僕為丞于咸平者一年矣聞魯直如隔舍如束縳<lb/>
甚固不得輒見夫人之相好者逺而不相及則雖思而<lb/>
心不勞有可及之勢而限于咫尺則夢寐亂何則人之<lb/>
情固不平于理之不當然者僕之區區所以不能得見<lb/>
面而至于奉書而請交也夫交者君子之所以甚慎而<lb/>
某<hi>案此下有脱文</hi>
某再啟每懷先公平昔相與之誠又聞在嶺外時失所<lb/>
<pb n="KR4d0089_WYG_046-3b"/>
愛弟天乎有是哉無可言者奈何吕家諸舅又復不振<lb/>
想時得書也書不盡意何時面慰臨書隕涕<lb/>
　　答李推官書<lb/>
李君足下南來多事乆廢讀書昨送簡人還忽辱惠及<lb/>
所作病暑賦及雜詩等誦詠愛嘆既有以起其竭涸之<lb/>
思而又喜世之學者比來稍稍追求古人之文章述作<lb/>
體製往往已有所到也某不才少時喜為文詞與人遊<lb/>
又喜論文字謂之嗜好則可以為能文則世自有人決<lb/>
<pb n="KR4d0089_WYG_046-4a"/>
不在我足下與某平居飲酒笑語忘去屑屑而忽持大<lb/>
軸細書題官位姓名如卑賤之見尊貴此何為者豈妄<lb/>
以某為知文謬為恭敬若請教者乎欲持納而貪于愛<lb/>
玩勢不可得捨雖怛然不以自寧而既辱勤厚亦不敢<lb/>
隠其所知于左右也足下之文可謂奇矣捐去文字常<lb/>
體力為瓌奇險怪務欲使人讀之如見數千載前蝌蚪<lb/>
鳥迹所記絃匏之歌鐘鼎之文也足下之所嗜者如此<lb/>
固無不善者抑某之所聞所謂能文者豈謂其能奇哉<lb/>
<pb n="KR4d0089_WYG_046-4b"/>
能文者固不能以奇為主也夫文何謂而設也知理者<lb/>
不能言世之能言者多矣而文者獨傳豈獨傳哉因其<lb/>
能文也而言益工因其言工而言益明是以聖人貴之<lb/>
自六經以下至于諸子百氏騷人辯士論述大抵皆將<lb/>
以為寓理之具也是故理勝者文不期工而工理詘者<lb/>
巧為粉澤而隙間百出此猶兩人持牒而訟直者操筆<lb/>
不待累累讀之如破竹横斜反覆自中節目曲者雖使<lb/>
假詞于子貢問字于揚雄如列五味而不能調和食之<lb/>
<pb n="KR4d0089_WYG_046-5a"/>
于口無一可愜況可使人玩味之乎故學文之端急于<lb/>
明理夫不知為文者無所復道如知文而不務理求文<lb/>
之工世未嘗有是也夫決水于江河淮海也水順道而<lb/>
行滔滔汩汩日夜不止衝砥柱絶吕梁放于江湖而納<lb/>
之海其舒為淪漣鼓為波濤激之為風飈怒之為雷霆<lb/>
蛟龍魚黿噴薄出沒是水之奇變也而水初豈如此哉<lb/>
是順道而决之因其所適而變生焉溝瀆東决而西竭<lb/>
下滿而上虚日夜激之欲見其奇彼其所至者蛙蛭之<lb/>
<pb n="KR4d0089_WYG_046-5b"/>
玩耳江河淮海之水理逹之文也不求奇而奇至矣激<lb/>
溝瀆而求水之奇此無見于理而欲以言語句讀為奇<lb/>
之文也六經之文莫奇于易莫簡于春秋夫豈以奇與<lb/>
簡為務哉勢自然耳傳曰吉人之詞寡彼豈惡繁而好<lb/>
寡哉雖欲為繁不可得也自唐以來至今文人好奇者<lb/>
不一甚者或為缺句斷章使脉理不屬又取古書訓詁<lb/>
希于見聞者撏撦而牽合之或得其字不得其句或得<lb/>
其句不得其章反覆咀嚼卒亦無有此最文之陋也足<lb/>
<pb n="KR4d0089_WYG_046-6a"/>
下之文雖不若此然其意靡靡似主于奇矣故預為足<lb/>
下陳之願無以僕之言質俚而不省也<lb/>
　　投知已書<lb/>
五月日某謹因僕夫百拜獻書某官某聞古之致精竭<lb/>
思以事一藝而其志不分者其心之所思意之所感必<lb/>
能自逹于其技使人觀其動作變態而逆得其悲歡好<lb/>
惡之㣲情故工樂者能使喜愠見于其聲工舞者能使<lb/>
欣戚見于其容當其情見于物而意洩于外也盖雖欲<lb/>
<pb n="KR4d0089_WYG_046-6b"/>
自掩而不可得昔伯牙之所好者琴也鐘子期坐而聽<lb/>
之而伯牙不能藏其㣲情夫伯牙之情豈與琴謀哉惟<lb/>
其專意一心以事其技故意之所動黙然相授而不自<lb/>
知也某自丱角而讀書十有三嵗而好為文方是時雖<lb/>
不能盡通古人之意然自三代以來聖賢騷人之述作<lb/>
與夫秦漢而䧏文章詞辯詩賦謡頌下至雕蟲繡繪小<lb/>
章碎句雖不合于大道靡不畢觀時時有所感發已能<lb/>
見之于文字所習益乆所親益衆所嗜益深故自十有<lb/>
<pb n="KR4d0089_WYG_046-7a"/>
三嵗而至今三十有二年身之所歴耳目之所聞見著<lb/>
于當世而可知與夫考于前古而有得者無一不發之<lb/>
于文字不幸少苦貧賤十有七嵗而親病又二年而親<lb/>
喪既仕而困于州縣者十有二年矣其悲憂驚悸煎熬<lb/>
逼迫之情憔悴萎<graphic n="KR1727" url="https://raw.githubusercontent.com/kanripo/KR-Gaiji/master/images/KR1727.png" mimeType="image/png"/>鬱塞憤懣之氣充滿羡溢盈心滿<lb/>
懷而又飢寒困窮就食以活其妻拏者往來奔走率常<lb/>
數千里西走巴蜀南盡呉㑹陸困于周秦而水窮于江<lb/>
淮江湖波濤魚龍之驚蕩重山複嶺猿猩猱鼯之出入<lb/>
<pb n="KR4d0089_WYG_046-7b"/>
大夏炎暑流金裂石與夫雷電雨潦之震恐積陰大寒<lb/>
烈風霰雪龜手刮肌之悽愴皆已習見而安行晝則接<lb/>
于起居夜則見于夢寐計其安居飽煖脱憂危而解逼<lb/>
仄揚眉開口無事一笑者百分之中不占其一又觀一<lb/>
世之情其所矜尚可以自振于貧賤阨窮者某素于其<lb/>
身無有其一故出仕四方修身治官庻幾于有聞而門<lb/>
單族薄氣熖寒冷執版趨拜以見大吏大則罵辱詬責<lb/>
小則詰問凌侮得其漠然不問棄置其誰何則過而欣然<lb/>
<pb n="KR4d0089_WYG_046-8a"/>
輒自慶喜其窮愁困塞有不可勝言者又豈獨此哉古<lb/>
之能為文章者雖不著書大率窮人之詞十居其九盖<lb/>
其心之所激者既巳沮遏壅塞而不得肆獨發于言語<lb/>
文章無掩其口而窒之者庶幾可以舒其情以自慰于寂<lb/>
寞之濱耳如某之窮者亦可以謂之極矣其平生之區<lb/>
區既嘗自致其工于此而又遭㑹窮厄投其所便故朝<lb/>
夕所接事物百態長歌慟哭詬罵怨怒可喜可駭可愛<lb/>
可惡出馳而入息陽厲而陰肅沛然于文若有所得某<lb/>
<pb n="KR4d0089_WYG_046-8b"/>
之于文雖不可謂之工然其用心亦已專矣夫文章之<lb/>
于人心其理之相近與夫工人之于技則有間矣某之<lb/>
區區盖已盡佈于此則世之高明博逹之君子俯而聽<lb/>
之蓋有不待夫疑而問問而後知其心也伏惟某官以文<lb/>
章學術暴著天下方為朝廷訓詞之臣而不腆之文嘗<lb/>
欲奬與人誰不欲自逹于世之顯人而某自顧所藏無<lb/>
一而可敢書其平日之文與詩幾六十巻以辱左右伏<lb/>
惟閒暇而賜觀焉則某之精誠雖欲毫髪自伏而不可<lb/>
<pb n="KR4d0089_WYG_046-9a"/>
得矣公亦念之耶<lb/>
　　上孫端明書<lb/>
昔樂正子用于魯孟子為之喜而不寐夫功名進退之<lb/>
際君子本不以累其心其來何足喜其去何必愠一樂<lb/>
正子用于區區之魯而足以悦孟子浩然之懷何也夫<lb/>
天下之事不如人意者常多而其委曲㑹合與人同謀<lb/>
者常少故也豈特少哉盖千百而一遇焉夫人之修身<lb/>
為善擇地而蹈之者豈嘗一日不願取諸其身而布之<lb/>
<pb n="KR4d0089_WYG_046-9b"/>
天下哉而世之人視夫賢人君子之有立于世其心亦<lb/>
豈不願為之奔走而受其澤也此二者宜若物理之所<lb/>
當然者然其行也或止之其親也或間之䜛邪間于其<lb/>
前憸巧伺于其後而賢人君子又不肯少屈其志俛仰<lb/>
而有就故戛戛乎其勢欲合而常難故使夫物理之所<lb/>
當然者一旦更指之為不可逢之㑹可勝嘆哉由此言<lb/>
之則其萬一有合而得施其用豈不可喜也某生三十<lb/>
有五年其聞執事之名亦乆矣方先帝時羣才並進多<lb/>
<pb n="KR4d0089_WYG_046-10a"/>
士滿朝而天下之人指以為正人大丈夫不為利回不<lb/>
為義疚挺然于羣枉之中其進退用舍繫天下輕重者<lb/>
凡七八人而公其一也天下之士其望受賜于公乆矣<lb/>
然中間何其屹屹乎欲合之難耶今春以來前日所指<lb/>
以為正人大丈夫者翕然四合而至矣公雖優㳺近藩<lb/>
然聞之道途以為入陪輔弼實在旦暮如今日之所用<lb/>
其磊落震動人者皆往時天下之士將至于絶望而不<lb/>
得見者也今也一旦而盡見之則其喜也是宜不獨不<lb/>
<pb n="KR4d0089_WYG_046-10b"/>
寐而止也某之家弟來幸得望履幕下固嘗欣然自負<lb/>
以為辱公之知而某今也為令沈丘得在使部聞公之<lb/>
將有慶也日夜喜躍樂頌其事而願有獻焉故不量其<lb/>
愚且喜為執事一道之而某之家世單寒無勢力自拔<lb/>
于當途而方天下治平賢俊振起區區之心未能自甘<lb/>
于無用來嵗之春公將有薦其屬為京官某者願沾其<lb/>
一乎夫天下之士願奔走于君子而君子亦豈一日忘<lb/>
天下之士哉伏惟察之進退俟命<lb/>
<pb n="KR4d0089_WYG_046-11a"/>
　　上蔡侍郎書<lb/>
丞于大尹非有公事不敢自通名姓于下執事而丞于<lb/>
邑得賛可否而無專逹故備執事官屬者一嵗矣而不<lb/>
敢以一言自聞屬者邑僚有自府來者言執事嘗辱問<lb/>
某姓名而竊自意何以得此豈執事兼愛博取樂于聞<lb/>
善而有以不肖問左右者耶其問之也豈其欲知之也<lb/>
某之羈窮困辱于世乆矣逢之者不問愬之者不省一<lb/>
日哀而問之若將憫焉者則某非偶人安能不一啟口<lb/>
<pb n="KR4d0089_WYG_046-11b"/>
哉某生三千有二年弱冠得官欲養其親而受養者未<lb/>
飽而泣血繼之飄然羈孤挈其妻拏就食四方莫知所<lb/>
歸陸走水涉辛勤險艱冒寒暑勤手足所欲不過斗升<lb/>
之粟而常苦不足而性又愚魯不習世務屈首于官始<lb/>
亦妄意欲行其所聞而事勢多端不敢畧試親負擔之<lb/>
役而不足于勤服僕隷之辱而不足于賤摩牙者假之<lb/>
以立威辭責者倚之以歸過受侮遭罵瘖不敢較出而<lb/>
出曹禱以求免歸而對案嘆而後食家本淮南仕者數<lb/>
<pb n="KR4d0089_WYG_046-12a"/>
世而浮寄南北求咫尺之上以庇其家者乆而不就今<lb/>
也寄十口之飢寒于一官之禄故至其甚辱而不可忍<lb/>
者也痛自勸勵欲勇捨其所仰然退而熟念參計利害<lb/>
一及其所累則其氣漠然而平是以黽勉乆而不能去<lb/>
自得官至于今十有二年矣其心未嘗一日不出于此<lb/>
世之仕者有如某謂之困可乎不可執事誠哀而問之<lb/>
耶其聞某之言也亦且愀然矣古之君子有不肯屈其<lb/>
身以一毫請于人者有三請而三却之猶往而不已者<lb/>
<pb n="KR4d0089_WYG_046-12b"/>
彼其心將以明道也則一毫不可貶于人惟其所欲徼<lb/>
倖于得位而求禄止于為貧故屢請而不嫌于辱所惡<lb/>
于失已而求之者謂其私富貴之私也某也聞執事一<lb/>
言而平生之所懷自獻而不怍于進退之分則有罪矣<lb/>
惟某之不才所志止于為貧而所欲未過其分或者猶<lb/>
在可言之域費執事片言之勞而某之賜足矣干冒臺<lb/>
嚴死罪死罪<lb/>
　　答李援惠詩書<lb/>
<pb n="KR4d0089_WYG_046-13a"/>
某頓首李君足下相望近爾各有職守不得相過從甚<lb/>
可嘆也人來䝉示書及新詩一軸書詞亹亹推與過當<lb/>
尤以自愧某家素貧未壯而孤應舉覓官累于飢寒耳<lb/>
非欲取好官厚禄以自榮也因循不已頗踐顯美又暗<lb/>
于事幾不能蚤避患祸坐此得謫辱但沾沾省過非不<lb/>
欲自奮舉以干世而脱貧者亦非内有以自珍而輕世<lb/>
肆志者顧坐鈍弱不能耳若足下所引張范之徒是皆<lb/>
抱奇行異才視一世之祸福為不足以易其所有者僕<lb/>
<pb n="KR4d0089_WYG_046-13b"/>
何足以與是哉詩軸已三閲之矣韻格清奇詞藻俊發<lb/>
其于用事尤精稳足下齒少而已能爾何可量哉唐人<lb/>
作詩用思甚苦而所得無多至有終身習之而但一章<lb/>
數句便名世者何足下取之容易而用之不既也歎仰<lb/>
歎仰雖未得熟接話言然觀書與詩亦足以畧測足下<lb/>
之好惡矣胷中所有無乃欲玩而藏之以待價歟將持<lb/>
此以求售歟玩而藏之斯可矣似非求售之道惟以時<lb/>
自重不宣<lb/>
<pb n="KR4d0089_WYG_046-14a"/>
　　答杜鋒書<lb/>
某啟罪垢謫官于此多病懶放舊學荒廢無以見賢俊<lb/>
故乆不果奉謁而足下意益勤兩墜珠玉又副以新文<lb/>
一軸披讀累日不勝欽仰試陳所疑其一篇曰非季札<lb/>
夫季札何可非也札之逹于禮樂盖孔子之所與而其<lb/>
人之賢則非管晏叔向子産韓厥所可及也然則其于<lb/>
辭受之際宜亦至矣彼其辭千乘之國于爭奪之世盖<lb/>
欲制行以髙天下而教後世將以愧夫盜據竊取而使<lb/>
<pb n="KR4d0089_WYG_046-14b"/>
亂臣賊子之祸少息焉使季札受亦可辭亦可而卒辭<lb/>
之者亦行其志云爾夫豈有所不可哉夫季札非忘呉<lb/>
也豈不曰國之存亡廢興天也非人之所能為也昔孤<lb/>
竹君以國與叔齊叔齊讓伯夷而卒皆逃去入周不反其<lb/>
國而孤竹之後不聞有興者而孔子論二子曰求仁而<lb/>
得仁未嘗罪以亡其國也夫子之不非夷齊則季札之<lb/>
不得罪于夫子明矣足下試詳思之世之貴王衍以器<lb/>
用言之譬如玩好間一物耳未可格以法度也愚以謂<lb/>
<pb n="KR4d0089_WYG_046-15a"/>
季札為不可非王衍為不足非也三傑賛文字豐縟布<lb/>
叙詳宻有作者之風更加老成則無可議辱問甚勤不<lb/>
敢不盡<lb/>
　　再答杜鋒書<lb/>
承諭亹亹似未逹鄙意嗟乎季子譲國幾千餘嵗歴𢾗<lb/>
聖賢未嘗有説獨見黜于吾子葢夫子謂後生可畏者<lb/>
夫季子之不肯受吳直是不欲有國耳故其言曰願附<lb/>
子臧之義彼視棄千乘之國如草芥亦必有樂乎此而<lb/>
<pb n="KR4d0089_WYG_046-15b"/>
易彼者茍求其所以讓之之名則夀夢欲越諸兄而立<lb/>
季子固不可也至餘昧卒而子僚之才亦足以君國則<lb/>
季子不得廢嫡而立孟子曰天之所廢必若桀紂者故<lb/>
益伊尹周公不有天下此札之所以必辭者惡亂君臣<lb/>
之大分也季札之于道徳其深矣哉屈狐庸曰季子守<lb/>
節者也雖有國不立可謂知其心矣孟子曰好名之人<lb/>
能讓千乘之國則自夷齊以來札一人而已所謂聖人<lb/>
之清者也夫豈在所黜哉孟子曰若夫成功則天也則<lb/>
<pb n="KR4d0089_WYG_046-16a"/>
古之論存亡廢興未有不言天者非幸不幸也孤竹之<lb/>
君欲越次而立叔齊叔齊辭之可也伯夷長當立而辭<lb/>
之何哉商人世及則叔齊將以次亦當立也而夫子初<lb/>
不論此直曰古之賢人也其意可見季子之聽樂其于<lb/>
禮樂之際深矣其于辭受必不草草更宜詳之<lb/>
　　與大蘇二簡<lb/>
昨日款舉教誨開益多矣但所論司馬遷十二諸侯年<lb/>
表并周與呉實十四國周不在數固無足疑并呉為十<lb/>
<pb n="KR4d0089_WYG_046-16b"/>
三而不數呉者竊嘗攷之呉比諸國見于表最晚魯成<lb/>
公六年當呉夀夢元年始見于表然呉有國十餘世矣<lb/>
遷不自共和敘年與諸國一槩者攷呉世家去齊卒夀<lb/>
夢立自去齊以上皆不著即位年數略叙傳世而已是<lb/>
遷自去齊以上但得其世而不得其即位之年無從為<lb/>
譜自夀夢以後世家每世輒載其即位年數年既可攷<lb/>
故自夀夢表乃見之與十二國自共和至春秋終不得<lb/>
一例既謂之年表而吳之年脱略不倫但如附見故止<lb/>
<pb n="KR4d0089_WYG_046-17a"/>
謂之十二國其序曰譜十二諸侯自共和迄孔子吳既<lb/>
不全意不成為譜耳而遷于是諸國初無抑揚也不然<lb/>
吳楚之僭何有輕重遷遽進楚而退吳何也攷其本末<lb/>
理似應爾不審定是與否更俟來教<lb/>
昨日奉敎賜下情感慰唐六臣傳略得聞敎誨但意所<lb/>
未諭者非以為史者不得少有抑揚夫無抑揚襃貶何<lb/>
用為史顧所以抑揚之當有道耳彼六人者為唐大臣<lb/>
挈國而輸之賊北面而事之為史者曰汝唐臣也無臣<lb/>
<pb n="KR4d0089_WYG_046-17b"/>
梁之理汝雖茍免吾從而正其罪而其人之罪無所逃<lb/>
此其意何有不可但其書謂之五代史記而其中有一<lb/>
巻忽謂之唐唐非五代也標巻為唐于史之名似不順<lb/>
爾雖不云爾尚可以貶辱也班氏書有後漢事范氏書<lb/>
亦有前漢事耒以為若因及之雖上越數代猶為無害<lb/>
但立名標巻似不應爾若魯春秋中忽有一篇為秦漢<lb/>
則事似難行不審以為如何此亦少不至者不當反覆<lb/>
致論姑欲受教耳<lb/>
<pb n="KR4d0089_WYG_046-18a"/>
　　答李文叔為兄立諡簡<lb/>
昨日辱示尊兄墓銘即當書納而䝉問以所未安既有<lb/>
所疑不敢黙也為兄作諡固善但古者賤不誄貴㓜不<lb/>
誄長諡與諡一道也自下議上不順又以尊臨卑則公<lb/>
議盡不得伸俾無以盡善惡之實況于骨肉宗族而可<lb/>
以相為立諡耶古之私諡者甚多如王通死門人私諡<lb/>
文中孟郊死韓愈張籍諡以貞曜然後世讀通所著書<lb/>
續經其狂誕野陋乃可為學者發笑郊以餓士偶工于<lb/>
<pb n="KR4d0089_WYG_046-18b"/>
詩爾世之言通與郊之實不過如此文中貞曜竟何補哉<lb/>
古者生無爵死無諡孔孟顔閔不聞有諡雖其門人朋<lb/>
友尊愛之如此亦不敢為作諡此數君子後世豈以無<lb/>
諡而遂不傳哉由是觀之諡不能使欺者傳無諡不能<lb/>
使實者沒賢兄之懿徳人實聞之其不至公卿而死不<lb/>
得使有顯議而公諡之其為不幸無可言者但其徳美<lb/>
之實茍不可泯滅自應傳世而今乃兄弟生徒為之易<lb/>
名則夫薄俗之喜以嫌處物者乆矣孰肯謂弟不私其<lb/>
<pb n="KR4d0089_WYG_046-19a"/>
兄哉既嫌于私則聞者不信不信則并與其實而敗之<lb/>
矣所謂愛之正以害之也願更審度此一節其他尚有<lb/>
一二事容面論之蠟紙且留此俟改定即當下筆僭易<lb/>
死罪<lb/>
　　與楊道孚手簡<lb/>
來篇絶妙行色有光老拙之幸毛楮有便當分寄從公<lb/>
之外刻意書史是望耒致司理三哥<lb/>
　<lb/>
<pb n="KR4d0089_WYG_046-19b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　柯山集巻四十六<lb/>
</p>
<p>
</p>
  </div>
<div>
<head>柯山集巻四十七</head> <lb/>
    <p>
<pb n="KR4d0089_WYG_047-1a"/>
欽定四庫全書<lb/>
　柯山集巻四十七<lb/>
　　　　　　　　　　　　　宋　張耒　撰<lb/>
　啟<lb/>
　　答林學士啟<lb/>
伏審光膺宸綍進直蘭臺榮命始行儒林增重竊惟館<lb/>
閣之選葢待儒學之臣既非典領之權幾于冗散又無<lb/>
議論之責少補絲毫宜非仕者之願居而為一世之所<lb/>
<pb n="KR4d0089_WYG_047-1b"/>
尚葢學問為君子之事職卑而待之不輕詩書非俗士<lb/>
所知禄薄而意則甚厚雖厭居寂寞夸者至謂之病坊<lb/>
而脫畧等夷赤尉均稱于宰相名既如此人猶貴之而<lb/>
况將相之選踵武相尋祖宗以来掄擇為重故本朝之<lb/>
寵儒者雖他官必假此名伏惟某官文麗而用長才周<lb/>
而學富父子濟美兄弟有聲行寔著于家庭强濟冠于<lb/>
朝右冠豸彈擊風霜凛然攬轡按行疑竇立解巳登進<lb/>
于卿棘復入直于道山豈專是正之功寔示超騰之漸<lb/>
<pb n="KR4d0089_WYG_047-2a"/>
某淮楚晚進塲屋後來辱登門墻嘗備官属當趨風于<lb/>
末坐乃首贄于長牋為礼則勤循分而懼孔鸞同列忘<lb/>
魯鈍之卑飛珠玉藏家驚輝光于貧屋永為好也何日<lb/>
忘之<lb/>
　　代人謝及第啟<lb/>
困瑕疵于指玉獻已過三收奔敗以誓師戰猶借一僅<lb/>
能無辱豈足言勞伏念某受才樗疎趨世迂濶拙無他<lb/>
技幼刻意于藝文家有遺風世知名于科級童子習雕<lb/>
<pb n="KR4d0089_WYG_047-2b"/>
蟲之技巳屢試于鄉邦專門尚經術之科嘗再遊于禮<lb/>
部一行作吏終日坐曹几硯巳積于埃塵詩書錯陳于<lb/>
朱墨人耳人耳頗羞請鑄之金時哉時哉思樂無求之<lb/>
雉属大明之繼統仰衆正之來同恥窮有道之邦願列<lb/>
思皇之士隨衆碌碌僅乃有成半世遑遑所得如此惟<lb/>
其無似已合知榮兹葢伏遇某官左右太平設張治具<lb/>
收才能于無間本選舉于至公刈楚旁及于艾蕭濬川<lb/>
下通于溝澮羞愧平津之策絶意上游庶幾毛遂之竒<lb/>
<pb n="KR4d0089_WYG_047-3a"/>
收功下客<lb/>
　　潤州謝執政啟<lb/>
此者伏奉告命除直龍圖閣知潤州軍事巳于閏四月<lb/>
二十九日到任交割訖伏以文章為學者餘事故先王<lb/>
不以經世富貴非人力所制故君子以為在天而况修<lb/>
詞蹇淺未涉作者之流趨世濶迂毎在衆人之後則其<lb/>
投閒置散疐後䟦前在所當然夫復何恨伏念某羈旅<lb/>
一介憔悴餘生困箠楚者十年逭饑寒於斗禄仕巳成<lb/>
<pb n="KR4d0089_WYG_047-3b"/>
于漫浪意何有于功名始誤寘于成均復進升于儒館<lb/>
佐東觀之論著頗見舊聞紀先帝之事功遂遊藏室擢<lb/>
升右史宻侍清光雖學儒之至榮豈草茅之素望而疾<lb/>
病侵耗心力衰疲分敢自安義當引去駑馬自竭驥厯<lb/>
塊而巳超神山在前風引舟而忽逺尚叨便郡獲養殘<lb/>
軀静循此恩葢有所自兹葢伏遇某官曲成萬類器使<lb/>
庶工直鎛䝉鏐疾者未嘗遽廢大杗小桷施之各以其<lb/>
宜致此枵虚未即捐棄獄訟希簡職事不廢乎詩書山<lb/>
<pb n="KR4d0089_WYG_047-4a"/>
林幽深形骸頗為之清快庶餘齡之可養幸沉痼之有<lb/>
瘳仰報至恩将必有在<lb/>
　　賀錢内翰啟<lb/>
伏承内翰侍讀四丈罷直内閣升華禁林解天府之浩<lb/>
繁侍經帷之清燕雖衆望所属理固當然而成命既行<lb/>
士以相賀伏以學士號為職親地要實儒者之至榮訓<lb/>
辭欲其言近指深必文人為充運設官雖專于書詔儲<lb/>
才常用于鈞衡被選益艱因人增重雖從容入侍獨髙<lb/>
<pb n="KR4d0089_WYG_047-4b"/>
太白樂天之詞華而論議經邦復重徳裕敬輿之術業<lb/>
苟擅一長于此皆為稱職之才洪惟本朝繼有碩望方<lb/>
當聖主之圗任果見異人之來儀伏惟某官學總百家<lb/>
才髙一世經守韋平之學世登晁董之科無施不長所<lb/>
治皆最批竇蹈窽在庖丁如無牛越國過都于騏驥為<lb/>
厯塊隐然公輔之望久矣中外所期俄聞異恩大慰衆<lb/>
論謀謨黼座何慙天子私人顧瞻玉堂應歎吾家舊物<lb/>
即膺大拜用究逺圖某毎愧庸虚素承知奨其為欣快<lb/>
<pb n="KR4d0089_WYG_047-5a"/>
寔倍等倫嘆白髪之侵陵望青雲于寥廓嵗事巳晏徳<lb/>
履多祥更冀保頤下副祝願<lb/>
　　宣州謝兩府啟<lb/>
比者法當易地恩使造庭方奔命于半途遽分符于便<lb/>
郡地未殊于南北舟楫相通憂方切于困窮廩禄有繼<lb/>
雖徼幸出聖朝之厚而曲成皆髙位之仁巳見吏民粗<lb/>
知風俗兹葢伏遇某官受天間氣為國元臣道徳致君<lb/>
議論垂世器衆材而無棄慮一物之遐遺遂令罔功每<lb/>
<pb n="KR4d0089_WYG_047-5b"/>
輙得所退觀所領自昔有聲道徳在人有顔真卿之政<lb/>
事登髙舊賦稱謝𤣥暉之文章某素乏詞華不通吏道<lb/>
一無稱可全有便安民消愁歎之聲自縁聖治家受飽<lb/>
煖之福徒費君㤙尺寸無施冐昧而巳嵗事云晏幾政<lb/>
多閒伏乞俯為華夷精調寝味<lb/>
　　賀錢都尉啟<lb/>
伏承光膺綸綍雄領節旌逺俗知榮侯藩増重其為僚<lb/>
属益倍歡愉伏以懿親建邦粤古令典惟盛朝尚王姬<lb/>
<pb n="KR4d0089_WYG_047-6a"/>
之貴在一時皆妙選之才既内奉朝請而為國華亦外<lb/>
假風聲而持将鉞屈天姻之華貴尉南服之荒遐民社<lb/>
有光江山增氣恭惟某官朝推令徳世有美名夙以才<lb/>
猷膺兹選擢忠孝著甲昔受大賚之王封簮笏滿門今<lb/>
為五世之卿族聞望卓爾寵禄從之雖仰青雲之絶塵<lb/>
亦受靈河之餘潤優游美望素欽武子之才豪留務不<lb/>
煩久服征南之恩信嵗事已宴賢履有休更冀保調以<lb/>
綏戬穀<lb/>
<pb n="KR4d0089_WYG_047-6b"/>
　　謝鮑承務啟<lb/>
伏審光臨民社審布教條徳庇所臨愚陋知免竊惟漢<lb/>
唐之盛惟以守令為難或由郎而出宰邱民或厯縣而<lb/>
入官華省謂将責之經世莫若試之臨人恭惟聖朝亦<lb/>
重兹選凡膺民社之寄莫非慈惠之師伏惟某官炳蔚<lb/>
多文淵源博學行巳信于鄉里名久播于搢紳素懷製<lb/>
錦之良能方展割雞之利用畧攄素業均惠逺民牒訴<lb/>
雖繁敦本可使無訟鰥寡未乂有政為善養人雖君子<lb/>
<pb n="KR4d0089_WYG_047-7a"/>
之徽猷葢髙才之餘事况復江山清逺民物阜安獄訟<lb/>
多餘樽爼可樂莫陪談笑徒切傾馳過此以還未知所<lb/>
措<lb/>
　　賀廣徳知軍啟<lb/>
伏以星囘于天既發春而獻嵗帝出乎震方去故而就<lb/>
新天時于是更端賢者受其介福伏惟某官風猷强敏<lb/>
道義深純度越衆人獨立一世烏臺彈擊彀千鈞之弩<lb/>
而發機山郡剸裁持屠牛之刀而破蝨惟其道用煥然<lb/>
<pb n="KR4d0089_WYG_047-7b"/>
日新俯同世人仰受天福<lb/>
　　謝建平知縣啟<lb/>
兹者過沐殊私特貽盛禮一日之長託末契之光華通<lb/>
家之歡傷前人之零落俛跪之際感喜交并伏惟某官<lb/>
文學承家吏能絶俗一見許論于家世並遊遂列于弟<lb/>
兄昔日桑弧交慶兩家之生子相逢樽酒共驚五十之<lb/>
幾年敢不傳義好于子孫謹銘藏于肺腑過此以往未<lb/>
知所裁<lb/>
<pb n="KR4d0089_WYG_047-8a"/>
　　賀太平知州啟<lb/>
伏承輟講經帷剖符江國餘光所芘弱植知安伏惟某<lb/>
官奥學造㣲髙行絶衆赫奕家世照臨逺方清浄道心<lb/>
消鎮浮俗遥想公餘之多暇未妨禪觀之無為出入起<lb/>
居輕利安稳某夙懐問道幸託為隣惟仁人志常在民<lb/>
自今日請學為政雖相聞雞犬實一葦可航之川而坐<lb/>
困簡書有其人甚逺之歎顧兹傾素曷罄敷陳<lb/>
　　上黄州郡守楊懐寳啟<lb/>
<pb n="KR4d0089_WYG_047-8b"/>
某愚暗觸禁懵不自知仁聖至明罰惟當罪雖從黜責<lb/>
尚得依歸平生京洛之遊交情有素千里江山之别老<lb/>
境已侵豈知投竄之餘忽有笑談之便淋漓醉舞坐沉<lb/>
痼而少衰慷慨悲歌撫壮心而猶在静言思咎亦既戒<lb/>
行忽忘跋履之勤喜遂瞻依之素伏惟某官天資㧞俗<lb/>
國器冠時利刃吹毛長劒耿介倚天外髙標絶衆野鶴<lb/>
昻藏在雞羣擅風流獨步之名有雍容甚都之觀左挽<lb/>
繁弱邁越石之竒一割牛心兼武子之逸葢嘗奉使諸<lb/>
<pb n="KR4d0089_WYG_047-9a"/>
部固巳著迹本朝賦呉郡之溪山醉金陵之風月遺愛<lb/>
猶在陳迹可尋屈臨方州寔幸逺俗某去國流浪多病<lb/>
變衰流水髙山知者益寡附輿執轡今也則亡雖無聊<lb/>
逺竄之可憐得相逢一笑而何恨私用自賀夫復何言<lb/>
春序正暄更祈保衛<lb/>
　　賀潘奉議致仕啟<lb/>
伏審親家致政奉議上還印綬退即里閭已私知止之<lb/>
安将受永年之福凡居親舊寔助忻愉竊以人之多難<lb/>
<pb n="KR4d0089_WYG_047-9b"/>
在于儒者尤甚壮年講學謂富貴利禄之可期小試多<lb/>
違信功名遇合之有命加以嵗月荏苒時不待人顧瞻<lb/>
簮裳義則當止彼貪冐無恥者率皆優佚而老惟進退<lb/>
顧義者不免饑寒之憂未餘漢庭之賜金復休故社之<lb/>
喬木進計宦遊之廪禄何有一毫復與平生之簞瓢相<lb/>
從三徑莫非命也謂之何哉伏惟某官奥學淵源懿行<lb/>
金玉久栖遲于末路遂髙退于明時清譽益隆多祥有<lb/>
在某自憐罪戾久困泥塗延企髙風但懐景仰<lb/>
<pb n="KR4d0089_WYG_047-10a"/>
　　答揚州司法謝薦啟<lb/>
式懋才猷顯膺褒薦過敦謙徳躬贄髙文兢懼靡遑珍<lb/>
藏為好竊以長吏薦士葢遵著令之文小官求知將應<lb/>
有司之格然在下者常艱于際可居上者亦歎于才難<lb/>
苟䝉特達之知亦謂非常之㑹伏惟某官温恭飭已道<lb/>
徳承家老成之典刑具存正始之風流猶在青衫手版<lb/>
共歎棘棲之鸞命衮貂冠兹為鴻漸之翼既深感愧又<lb/>
切頌祈<lb/>
<pb n="KR4d0089_WYG_047-10b"/>
　疏<lb/>
　　三天洞求雨疏<lb/>
伏以宣城之境春末以來雨施不時稻未得種父子熟<lb/>
視而無告官吏不知其所為凡曰有神靡不致禱豈徳<lb/>
薄莫能感格抑民災未易祓除莽大澤與髙原赫炎風<lb/>
兮畏日恭惟禪師具千乗眼得一佛乗無有親疎等加<lb/>
悲憫䕶衆生如赤子觀此世如掌中則夫鬰興大雲普<lb/>
降甘雨宜翹足可待寔伸臂之勞其在神通葢甚容易<lb/>
<pb n="KR4d0089_WYG_047-11a"/>
眷兹千里之澤請以三日為期時或有愆事且無及<lb/>
　　三天洞謝雨疏<lb/>
維清浄心雖于三界無所著以慈悲故常憫一切諸有<lb/>
情頃以旱災輙伸誠禱即時感達應念雨來變饑饉為<lb/>
豐穰易煩惱為歡喜顧兹㤙施曷有報償哀民生之多<lb/>
艱願真乗之卒相俾無失望是謂大慈<lb/>
　<lb/>
　<lb/>
<pb n="KR4d0089_WYG_047-11b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　柯山集巻四十七<lb/>
</p>
<p>
</p>
  </div>
<div>
<head>柯山集巻四十八</head> <lb/>
    <p>
<pb n="KR4d0089_WYG_048-1a"/>
欽定四庫全書<lb/>
　柯山集巻四十八<lb/>
　　　　　　　　　　　　　宋　張耒　撰<lb/>
　祝文<lb/>
　　祭社文<lb/>
某受命于朝來守此土宣上之徳以保有民社惟神之<lb/>
功百世通祀幸得以時躬薦牲幣徼福于民莅事之始<lb/>
敢敬致告惟神鍳之<lb/>
<pb n="KR4d0089_WYG_048-1b"/>
　　祭稷文<lb/>
惟神之功立我蒸民有邰之君實興周室萬世通祀光<lb/>
配無極某受命天子來長斯民嵗時奉祭牲幣有秩莅<lb/>
事之始敢告有常神其鍳之永錫斯土<lb/>
　　祭文宣王文<lb/>
惟吾聖師生于此又嘗仕于此葢自衛而刪詩定樂既<lb/>
没而𦵏皆在此也教之在魯深矣某受朝命來守此土<lb/>
意遺風逸禮必有在民願與諸生究觀而講明之莅事<lb/>
<pb n="KR4d0089_WYG_048-2a"/>
之始敢不致告非以為禮庻用致䖍<lb/>
　　敬亭廣惠王求雨文四首<lb/>
嗟乎吾民其困久矣去嵗積雨大江横流兩圩既隳一<lb/>
境受弊補復亡㪚實在今年死生存亡間不容髪而自<lb/>
春及夏時澤未滋芃芃四郊稲且不植吏術莫救必神<lb/>
之求神食斯民忍視其疾惟王威靈功徳烜赫在民指<lb/>
揮蛟龍震作雲雨一瞬之力豈或難之<lb/>
山川之神能出雲氣見變怪以司雨暘之權以佐民衣<lb/>
<pb n="KR4d0089_WYG_048-2b"/>
食之用則是有職于民者故朝廷隆以爵號表以廟貎<lb/>
有司嵗時奉祀不絶自四月至今以旱禱于王者于是<lb/>
三矣今事巳益急雖瀆神有罪而不敢避也惟王俯而<lb/>
聼之油然而雲沛然而澤以除民之病以紓吏之責于<lb/>
王之神謦欬之力有職于民冝不愛惜也<lb/>
宣之為州被山帯江民耕于高無灌溉之利而仰澤于<lb/>
天故閲月不雨則以旱告今兹季夏之初時雨大至諸<lb/>
山之田既植且茂比日乏雨積水且竭亦嘗雨矣然方<lb/>
<pb n="KR4d0089_WYG_048-3a"/>
雨而止又不遍也是以民心惶惶憂在嵗事吏無以為<lb/>
術但知有謁于神而巳夫囷廩之有將入手而取之稊<lb/>
稗之食將下咽而奪之矣抑又神之所不忍也<lb/>
南方之民以稲為命而稲非水不植神所知也今兹四<lb/>
月且盡而原田稿乾待水種稻而雨不降澗溪之流亦<lb/>
復淺涸民情惶惶如失火之待水寒疾之待汗也失今<lb/>
不種則一嵗且無食其饑餓死亡流轉于溝壑可立而<lb/>
待則其憂懼危廹之情葢可知矣乃兹月甲申嘗率僚<lb/>
<pb n="KR4d0089_WYG_048-3b"/>
屬有禱於神神如答之翌日而雨然施澤未渥雲日巳<lb/>
霽豈神未念民之病姑以塞其意而已耶審如是其繼<lb/>
有請雖十百其未止也神雖欲罪其瀆而降之罸亦末<lb/>
如之何矣今事巳甚廹敢盡布之惟立興風雨一雨三<lb/>
尺其于農事乃克有濟某亦有不腆之牲酒以報神之<lb/>
徳惟王速圖之<lb/>
　　廣惠王祈晴文<lb/>
請雨未幾又復謁晴在人宜怒况神之靈沃野茫茫嵗<lb/>
<pb n="KR4d0089_WYG_048-4a"/>
將有秋誰為之孽雨滛不收失望垂成吁嗟憫憂不敢<lb/>
避瀆冐昧有求神或哀之疾尚可瘳<lb/>
　　靈濟王求雨文三首<lb/>
惟王昔以功徳受國爵命衮服南靣抗儀王者可謂盛<lb/>
矣數州之民奔走奉祀以時不懈積有年矣受國爵命<lb/>
則如有位于朝食民奉祀則如受禄于國然則其可不<lb/>
察民之利病與之同憂樂哉今民之大憂王亦知之矣<lb/>
乃自春末至今時雨不降仲夏而稲不得種一方之民<lb/>
<pb n="KR4d0089_WYG_048-4b"/>
拱手而待饑饉甚可哀也而王之威靈光烈烜赫甚著<lb/>
其于蛟龍以致雲雨且無所難夫為所不難以解民之<lb/>
大憂以是致禱當在所答今旱已甚非沛然大雨則于<lb/>
農事猶無所補也若夫苟施㣲澤姑以塞其意而曰吾<lb/>
嘗雨矣則非某之所敢知也<lb/>
水旱有數尚憂堯湯聖無如何矧此一方人治其陽數<lb/>
之所拘神造數者可得巻舒戊戌有請逮今未至神之<lb/>
威靈胡難其易旱野童童麈生溝澮神其鍳之賜以滂<lb/>
<pb n="KR4d0089_WYG_048-5a"/>
沛<lb/>
自夏徂秋謁雨于王者數矣豈惟厭之而不答將怒其<lb/>
瀆而降之罸也某則謂之不然求者以不隐為情施者<lb/>
以不倦為仁譬之君親求則謁之何瀆之嫌為之君親<lb/>
者視其所求可則與之何倦于數用是輙有請于王而<lb/>
不疑惟王威徳烜赫臨此一方吏民奉事嵗時不懈則<lb/>
其有請尤在所答也<lb/>
　　靈濟王祈晴文<lb/>
<pb n="KR4d0089_WYG_048-5b"/>
徹救旱之奠曽未逾旬陳止雨之辭則巳在廟不修人<lb/>
事惟神之求㒺忌威靈其瀆巳甚罪不能脱誠或可通<lb/>
今兹多稼既成敗于將穫積水且溢决則不支始幸倉<lb/>
廩之將盈俄憂父子之不保盛徳未竟大恩宜終夫呼<lb/>
而為風雲吸而為開霽于神無費庻禱必從<lb/>
　　景徳寺祈晴文<lb/>
伏以雨既若時嵗將大熟而陰霖不止水潦將増大懼<lb/>
堤防之圯隳偃瀦之墊溺欲除民病惟頼佛乗伏望消<lb/>
<pb n="KR4d0089_WYG_048-6a"/>
伏陰魔開通慧日㧞幽沉為明達變苦惱為歡謡衆生<lb/>
之疾既除能仁之願亦滿<lb/>
　　祭天齊仁聖帝并城隍祈雨文<lb/>
比以旱故禱于一二神幸時雨之沛施免斯民于饑饉<lb/>
而誠薄未格報至不時豈媚于神者有未至耶抑在兹<lb/>
境者或不舉也今旱既甚矣民亦殆哉莫知所為惟有<lb/>
致禱謹遣僚屬徧詣祠宫於赫有神時賜甘沛惟民與<lb/>
吏皆獲即安牲酒馨香將以為報<lb/>
<pb n="KR4d0089_WYG_048-6b"/>
　　廣惠王謝雨文二首<lb/>
禱旱壬寅雨既隨至匪亟匪徐澤此厚地旱野千里稲<lb/>
如雲浮農人笑歌以樂易憂哀此困窮神徳之厚躬羞<lb/>
菲薄吏則何有我聞仁者施不責償鍳其誠悃臨此一<lb/>
觴<lb/>
一嵗薦禱我顔則羞神乃哀之輙與所求問我農夫我<lb/>
田既臧無有高卑均為豐穰父子相保鰥寡有依守臣<lb/>
何功神則與之牲酒瘠酸報㣲施豐惟誠與潔庻以薦<lb/>
<pb n="KR4d0089_WYG_048-7a"/>
衷<lb/>
　　靈濟王謝雨文二首<lb/>
間者有禱實以亢陽神答其誠翌日沛滂風駕雲旗飛<lb/>
澤淋浪應龍翔嬉妖魃奔忙靄靄中原萬畦齊秧父老<lb/>
相慶豐年有祥牲酒㣲薄愧升廟堂抑神之仁豈責報<lb/>
償<lb/>
頃以旱故遣吏致祈其慢宜罸神顧聽之獵獵風雲來<lb/>
自東南協風横流妖魃奔潜溝澮畢通高卑具沾活此<lb/>
<pb n="KR4d0089_WYG_048-7b"/>
一方老稚舞歌守臣冐功幸此時和牲酒不腆匪以報<lb/>
徳光揚威靈傳示無極<lb/>
　　祭魯㳟王文<lb/>
惟王託體聖父奄宅龜䝉龍旂旄鉞天子之容文物焜<lb/>
煌照臨東國十有八年榮寵之極臨終上書以禮自克<lb/>
千載讀書猶懐感惻兹惟舊封爰有廟食荒榛喬木薦<lb/>
享寂寂時有農父來祈黍稷坎坎擊鼓刲豚布席雨暘<lb/>
疾癘求無不獲愛人之心千古不息某具舟檝將寄潁<lb/>
<pb n="KR4d0089_WYG_048-8a"/>
尾漂洎五年未知攸止吾道非耶乃底于是悠悠天道<lb/>
惑之久矣再拜祠下神鍳其志行旅之薦不及酒胾<lb/>
　　祭聖帝文<lb/>
貶逐積年窮無所愬而聖上哀其不辜復畀之民社而<lb/>
來守此邦也則亦惟是旱乾水溢之不時將以請于帝<lb/>
帝之仁民冝無或難莅事之始敢以告姑以致䖍禮則<lb/>
已畧惟帝鍳之<lb/>
　祭文<lb/>
<pb n="KR4d0089_WYG_048-8b"/>
　　祭成都李龍圖文<lb/>
嗚呼公擇其中退然如不勝衣而能為人所不能為在<lb/>
熈寧初政有大議柄臣持之一壓以勢公奮力争與相<lb/>
抵刺厥聲凜然卒擯于外流落十年天子思之歸卿太<lb/>
常君子之喜於穆聖后緝熈于學公侍講讀以開以覺<lb/>
正位地官幹邦盈虚持國風憲匪激匪紓嗚呼公擇孝<lb/>
友烝烝禄富族親妻孥無贏死不能喪圖書在籯施于<lb/>
朋友孔燕豈弟曠無累心清有遺味公去朝廷大斾高<lb/>
<pb n="KR4d0089_WYG_048-9a"/>
牙孰云來歸哭引䘮車旦夜死生不足歎嗟善人存亡<lb/>
實繫邦家叙哀一觴其飲之耶<lb/>
　　代范樞宻祭司馬温公文<lb/>
嗚呼天祚有邦畀之元龜篤生我公為世父師夷齊之<lb/>
清淵騫之徳子産之惠叔向之直人擅其一足以成名<lb/>
公兼衆徳乾乾不寧九流百家金匱石室鈎索沉隐裁<lb/>
其失得根柢治亂經綸皇極作為文章有書秩秩𤣥圭<lb/>
大裘望之肅然冬暘夏氷赴者争先仁英兩朝鍠鍠厥<lb/>
<pb n="KR4d0089_WYG_048-9b"/>
聲國有正人折姦于萌荏染者木求直于繩我公盡規<lb/>
君心則寧烈烈神考體貎有徳公獻其可巗巗翼翼言<lb/>
有未用不敢受爵深衣幅巾歸休于洛公則休矣四方<lb/>
顒顒君子野人洎于他邦聞者懐歸于父于兄天施不<lb/>
齊或怨寒暑公獨何施四海一譽元豐末年國有大事<lb/>
穆穆文母宥我神嗣爰立作相媚于神人我公在廷其<lb/>
重萬鈞士賀于朝民歌于㕓農慶于野兵休于邊燠爾<lb/>
慓寒養其饑孱無瘠于饑無禾于田培其本根枝葉則<lb/>
<pb n="KR4d0089_WYG_048-10a"/>
茂豈曰我作憲章惟舊於赫聖考左右上帝休公於家<lb/>
實遺聖子巻耳思賢夙夜周京不惑不疑成此太平公<lb/>
之去來人之戚嬉人之戚嬉帝之從違豈人事耶天實<lb/>
為之純仁不才辱公知深人之相知貴相知心惟公我<lb/>
知洞達表裏采其所長謂或可使申結義好邱山不移<lb/>
匪我則然公實取之泚泚清洛獨樂之園嘉華春敷脩<lb/>
竹夏寒清酌翛然我招我從琅琅嘉言有銘在躬朝偶<lb/>
乏人備位樞機入與國論獲親風規六七年間為益不<lb/>
<pb n="KR4d0089_WYG_048-10b"/>
貲私祈白首從公以歸憂勞傷生公既遘疾庻幾有瘳<lb/>
卒相王室國祠既誓公以喪聞我心之悲不獲至門入<lb/>
哭于室公既大歛終天之情不一見靣人生有死如旦<lb/>
夜耳曽子將歿知免而喜公身既修公志既畢既壽令<lb/>
終無有其失有如公者古今萬一任重道逺税駕兹日<lb/>
庻幾念此以紓我悲猶有鬼神實聞我詞<lb/>
　　祭劉貢父文<lb/>
嗚呼子之强學博敏超絶一世肇自載籍孔墨百代太<lb/>
<pb n="KR4d0089_WYG_048-11a"/>
史所録俚閭野記延及荒外陰陽鬼神細大萬殊一載<lb/>
以身下至律令老吏所疑故事舊章在廷不知有問于<lb/>
子歸如得師直貫旁穿水決矢飛一時書林衆俊並馳<lb/>
滿堂賢豪視子麈揮逸足竒毛不受絏羈擯守列郡吏<lb/>
民畏思治盜寃句不事誅斬他嚴見欺子愛不犯中斥<lb/>
于南人憂子怡歸來白首晩職訓詞子之來歸亦既疾<lb/>
病惟其精明猶足以永誰云如子竟止斯耶國失君子<lb/>
善人之嗟方其盛時弛不得張亦既有遭而蠱其强誰<lb/>
<pb n="KR4d0089_WYG_048-11b"/>
與子仇敗子百方雖然今日竟何有亡惟我與君同年<lb/>
進士申以婚媾兼恩與義平生談笑樽席燕喜其當鑒<lb/>
耶臨此酒胾<lb/>
　　祭夏侍禁文<lb/>
惟靈胄出豪貴服膺禮義恪守官次志于詩書云何不<lb/>
淑奄至大故命有修短夫復何言日吉時良安以即路<lb/>
奠觴為决巳矣嗚呼尚饗<lb/>
　　祭蘓端明郡君文<lb/>
<pb n="KR4d0089_WYG_048-12a"/>
嗚呼人生萬殊之死同科其間疾徐相去唯阿作嬪大<lb/>
賢克冝厥家婦也有兹萬一則多顯允夫人簡儉純明<lb/>
相其君子險夷屢更穆穆愉愉何易何艱能俾君子即<lb/>
居而安象服委蛇亦既輝光云何不淑乃折于强蘇公<lb/>
執喪盡禮致哀曰予徳思匪媾之懐某等受學師門義<lb/>
等族戚矢詞殯前侑此酒食<lb/>
　　祭李深之文<lb/>
嗚呼昔我先人剛介峭峙行于天下得友無幾遇公兄<lb/>
<pb n="KR4d0089_WYG_048-12b"/>
弟則無間言惟屯田君則實同年公時尚少多病癯然<lb/>
江淮之間相與周旋耒之兄弟應舉姑蘓朝夕誦習託<lb/>
公學廬公晩得官拜公宛邱後二十年遇公𤓰洲相從<lb/>
武昌亦既謝仕杖屨逍遥旁有令子何圖末疾百治不<lb/>
完歿不得歸即邱于焚幽宫之刻委于不肖文不稱事<lb/>
矧能有耀身在罪籍動有縶維無窮之别不獲往辭寓<lb/>
誠薄奠尚釂一巵<lb/>
　　祭秦少㳺文<lb/>
<pb n="KR4d0089_WYG_048-13a"/>
嗚呼少㳺淮海之英自其少時文章有聲脱畧等軰論<lb/>
交老成衆譽歸之誰敢改評聿來秘書亦既飛鳴脱身<lb/>
亟去事變隨生嗚呼官不過正字年不登下壽間關憂<lb/>
患横得罵詬竄身瘴海卒仆荒陋君孤奉喪歸𦵏廣陵<lb/>
拜我于黄尚有典刑㑹𦵏撫孤我窮不能具此菲薄聊<lb/>
致我誠隻雞斗酒懐想平昔嗟我少㳺尚肯來食<lb/>
　　祭晁无咎文<lb/>
惟我與公交遊之義外雖朋逰情實兄弟公生癸巳我<lb/>
<pb n="KR4d0089_WYG_048-13b"/>
長一嵗平生宦學何一非是念初相遇盱眙送旅一見<lb/>
如舊綢繆笑語契濶積年俱職太學並試玉堂同升館<lb/>
閣讀書飲酒兩各壯年意氣豪盛自以無前公之文章<lb/>
瑰琦卓犖割裂綿繡揮磨矛槊石渠天禄典籍之委過<lb/>
目輙誦不復再視我守丹陽公鎮于齊行世之艱坎壈<lb/>
自兹建中之初同官于都相對歎息蒼鬢斑鬚我出汝<lb/>
陰公守于蒲我負重譴責居江湖知公金山藝圃葺廬<lb/>
最後聞公乘太守車往刺于淮慶未及書嗚呼哀哉九<lb/>
<pb n="KR4d0089_WYG_048-14a"/>
月之庚寅聞訃于陳驚呼號天煩寃靡伸年且六十非<lb/>
夭之恨所甚痛者殱此善人公素强健無戾于身何恙<lb/>
之速一仆不振嗚呼哀哉平生膠漆永隔存亡弔不撫<lb/>
棺窆不哭墳事也多違不敢愛勤聊陳菲薄侑此一樽<lb/>
尚想平生見我歡忻至悲薫心言不能文<lb/>
　<lb/>
　<lb/>
　<lb/>
<pb n="KR4d0089_WYG_048-14b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　柯山集巻四十八<lb/>
</p>
<p>
</p>
  </div>
<div>
<head>柯山集巻四十九</head> <lb/>
    <p>
<pb n="KR4d0089_WYG_049-1a"/>
欽定四庫全書<lb/>
　柯山集巻四十九<lb/>
　　　　　　　　　　　　　宋　張耒　撰<lb/>
　墓誌銘<lb/>
　　龎安常墓誌銘<lb/>
吾嘗謂醫之在天下其資民生之用盖與榖帛等竊怪<lb/>
世之工其道者何少也自三代以來至今以醫名世者<lb/>
多矣其為論說方術大備矣又嘗怪夫世之醫者皆忽<lb/>
<pb n="KR4d0089_WYG_049-1b"/>
而不學大扺從里閭俗師其治病苟不殺人衆已指為<lb/>
良醫矣使孝子慈孫不能無恨於疾苦之際者以此也<lb/>
可不悲哉予少多病世之醫往往與之遊率按前人成<lb/>
說而用之未有心得而能原其所以說者也盖醫之為<lb/>
道推本天地陰陽經紀寒暑日星考驗國土山川而人<lb/>
身外則骨節脉絡腧穴内則臟腑焦鬲井谷其出入㑹<lb/>
通之變甚多且微非夫致至精之察不惑之知不足以<lb/>
盡之而世醫不以術易衣食者鮮矣何暇及此哉宜工<lb/>
<pb n="KR4d0089_WYG_049-2a"/>
之者寡而古學之廢也意必有聰明微妙之君子憫茲<lb/>
學之不振悼生人之疾癘獨治其道修其術而莫或知<lb/>
之者焉紹聖丁丑予得罪謫官齊安而得蘄水龎君焉<lb/>
其于醫殆所謂聰明微妙者也君諱安時字安常蘄州<lb/>
蘄水人其在孕時頗有異及兒時讀書雋頴絶人一經<lb/>
目輒終身不㤀鄉黨奇之其父諱之慶號高醫年老且<lb/>
病君問醫于父父授以脉訣君曰是不足為也獨取黄<lb/>
帝扁鵲之脉書治之未乆已能通其說時出新意辨詰<lb/>
<pb n="KR4d0089_WYG_049-2b"/>
不可屈父大驚君時未冠也已而病聾君曰天使我隠<lb/>
于醫歟乃益讀靈樞太素甲乙諸秘書凡經傳百家之<lb/>
涉其道者靡不貫通時時為人治病有奇功率十愈八<lb/>
九而君性愷悌明豁好施而亷于是有輿疾自千里踵<lb/>
門求治者君為闢第舍居之親視饘粥藥物既愈而後<lb/>
遣之如是常數十百人不絶也其不可為者必實告之<lb/>
亦不復為治活人無數病家持金帛來謝不盡取也戊<lb/>
寅之春予見君于蘄水山中深衣幅巾延客坐堂上視<lb/>
<pb n="KR4d0089_WYG_049-3a"/>
其貎偉然聽其議博而不繁妙而易曉告予曰世所謂<lb/>
醫書予皆見之惟扁鵲之言深矣盖所謂難經者也扁<lb/>
鵲寓術于其書而言之不詳意者使後人自求之歟予<lb/>
之術盖出于此以之視淺深决死生若合符節且察脉<lb/>
之要莫急于人迎寸口是二脉隂陽相應如兩引繩隂<lb/>
陽均則繩之大小等凡平人之脉人迎大于春夏寸口<lb/>
大于秋冬何謂人迎喉旁取之内經所謂别于陽者也<lb/>
越人不盡取諸穴之脉但取手太隂之行度魚際後一<lb/>
<pb n="KR4d0089_WYG_049-3b"/>
寸九分以配隂陽之數而得闗格之脉然不先求候手<lb/>
引繩之義則脉尺寸隂陽關格之所起寸四陪于尺則<lb/>
上魚際而為溢故言溢者寸倍尺極矣溢之美一名外<lb/>
闗一名内格一名隂乘之脉曰外闗者自闗以上外脉<lb/>
也隂拒陽而出故曰外格隂生于寸動于尺今自闗以<lb/>
上溢于魚際而闗以後伏行是為隂壯乘陽而陽竭陽<lb/>
竭則死脉有是者死矣此所謂寸四倍于人迎為闗<lb/>
隂之脉者也闗以後脉當取一寸而沈過者謂尺中倍<lb/>
<pb n="KR4d0089_WYG_049-4a"/>
于寸口至三倍則八寸而為覆故言覆者尺倍寸極矣<lb/>
覆之脉一名曰内闗一名曰外格一名曰陽乘之脉曰<lb/>
内闗者自闗以下内脉也外格者陽拒隂而内入也陽<lb/>
生于尺動于寸今自闗以下覆入赤澤而闗以前脉伏<lb/>
行則為陽亢乘隂而隂竭隂竭亦死脉有是者死矣此<lb/>
所謂人迎四倍于寸口為格陽之脉者也經曰人迎與<lb/>
寸口皆盛過四倍則為闗格闗格之脉羸不能極天地<lb/>
之精氣而死所謂闗格者覆溢是也雖然獨覆獨溢則<lb/>
<pb n="KR4d0089_WYG_049-4b"/>
補瀉以生之尺部一盛瀉足少陽補足厥隂二盛瀉足<lb/>
太隂補足少隂三盛瀉足明陽補足太隂皆一瀉而一<lb/>
補之四盛則三陽極導之以針當盡取少陽大陽陽明<lb/>
之穴脉静者取三陽于足脉數者取于手瀉陽二當補<lb/>
于隂一至寸而反之脉有九候者寓浮中沉于寸闗尺<lb/>
也且越人不取十二經諸穴直以二經配合于手太隂<lb/>
行度自尺至寸一寸九分之位復分三部部中有浮中<lb/>
沉以配天地人也又曰中風木傷寒金濕水熱火温病<lb/>
<pb n="KR4d0089_WYG_049-5a"/>
起于濕濕則土病土病而諸臟受害其本生于金木水<lb/>
火四臟之變也陽浮隂虛為風温陽數隂實為温毒陽<lb/>
濡隂急為濕温隂陽俱盛為温瘧其治之也風温取足<lb/>
厥隂木手少隂火温毒尃取少陽火傷寒取足太隂金<lb/>
手少隂火温濕取足少隂水鄉人皆謂我能與傷寒語<lb/>
我察傷寒與四温之變辨其疑似而不可亂也故定隂<lb/>
陽于喉手配覆溢于尺寸寓九候于浮沉分四温于傷<lb/>
寒此皆扁鵲畧開其端而予參以内經諸書考究而得<lb/>
<pb n="KR4d0089_WYG_049-5b"/>
其說審而用之順而治之病不得逃焉君為予言者尚<lb/>
多獨著其大者又曰予欲以其說告後世故著難經解<lb/>
數萬言觀草木之性與五臟之宜秩其職位官其寒熱<lb/>
班其奇偶以療百疾著主對集一巻古今異宜方術脫<lb/>
遺備傷寒之變補仲景傷寒論藥有後出古所未知今<lb/>
不能辨嘗試有功不可遺也作本草補遺一巻吁其備<lb/>
矣予問以華陀之事君曰術若是非人所能為也其史<lb/>
之妄乎某嘗病風掉數年餘苦未盡瘳君切脉曰臟病<lb/>
<pb n="KR4d0089_WYG_049-6a"/>
傳所勝君之疾肝傳于脾脾氣欲轉運而肝制之也去<lb/>
木邪行土氣而後愈因授予以方少焉疾有間又曰一<lb/>
方不可瘳當增損之以應疾時時致方與藥之難得者<lb/>
察君于予盡心焉見君之嵗是冬而有痼疾作明年春<lb/>
而劇門人請自視脉君笑曰予察之審矣且出入息亦<lb/>
脉也予胃氣以絶死矣因盡屏藥餌忽焉韻語數句授<lb/>
其婿魏淵盖超然達者語也後數日與客坐語而卒年<lb/>
五十八時二月初六也君性喜讀書聞人有異書購之<lb/>
<pb n="KR4d0089_WYG_049-6b"/>
若飢渇書工日夜傳録君寒暑疾病未嘗置巻其藏書<lb/>
至萬餘巻然皆以考醫方之事晚好佛學盖有得焉以<lb/>
是年閏九月二十七日塟于蘄水龍門鄉佛圖村君曾<lb/>
祖諱慥祖諱震及父皆不仕娶陳氏生二男子曰瓘曰<lb/>
琪皆篤孝修飾二孫曰仲容叔達三女已嫁魏淵郭廸<lb/>
陳翔其婿也各舉進士君臨終以書遺予若託以銘其<lb/>
墓者嗟夫予名微位卑又方得罪于時何足以為君重<lb/>
然君嘗有徳于予且其孫必以見囑不得辭也既銘其<lb/>
<pb n="KR4d0089_WYG_049-7a"/>
藏又著所嘗治而愈人所傳道者更刻于碑隂且以為<lb/>
法銘曰<lb/>
生民之病尭舜是醫惟周與孔世之良師遘癘于身扁<lb/>
鵲善治惟民與身同一矩規猗歟龎君有見于兹獨顯<lb/>
以方用不大施孰疾于衷孰毒于肢有來求予徑取無<lb/>
遺飲酒著書終身遨嬉欲知其仁弔者埀洟即化而安<lb/>
不爽厥知有考其書銘以昭之<lb/>
　　歐陽伯和墓誌銘<lb/>
<pb n="KR4d0089_WYG_049-7b"/>
君歐陽氏諱發字伯和廬陵人太子少師文忠公諱修<lb/>
之長子也為人純實不欺内外如一淡薄無嗜好而篤<lb/>
志好禮刻苦于學安定胡瑗掌太學號大儒以法度檢<lb/>
束士其徒少能從之是時文忠公已貴君年十有五師<lb/>
事瑗恂恂惟謹又盡能傳授古樂鍾律之說既長益學<lb/>
問不治科舉文詞獨探古始立論議自書契以來至今<lb/>
君臣世系制度文物旁至天文地理無所不學其學不<lb/>
務為抄掠應目前必刮剖根本見終始論次使族分部<lb/>
<pb n="KR4d0089_WYG_049-8a"/>
列放之必得得之必可用也嗚呼其志亦大矣然其與<lb/>
人不苟合論事是是非非遇權貴不少屈下要必申其<lb/>
意用是亦不肯輕試其所有而人亦罕能知君者而君<lb/>
之死也今眉山蘇公子瞻哭之以為君得文忠之學漢<lb/>
伯喈晉茂先之徒也初以文忠公恩補將作監主簿三<lb/>
遷為大理寺丞賜進士出身勾當箔埸遷光禄寺丞賜<lb/>
五品服勾當京西排岸司又遷殿中丞官制改為奉議<lb/>
郎監粳米中第七界俄權少府監丞遷承議郎某年月<lb/>
<pb n="KR4d0089_WYG_049-8b"/>
日卒享年四十有六積勲至輕車都尉君為殿中丞時<lb/>
曹太后崩詔定皇曾孫服制禮官陳公襄疑未决方赴<lb/>
臨名君問其制君從容為言事在杜佑通典甚詳襄即<lb/>
奏用之是時方下司天監討論古占書是否同異折中<lb/>
為天文書乆未就而襄方總監事即薦君刋修君為推<lb/>
考是非取舍比次書成詔藏太史局襄因奏言舊渾儀<lb/>
壊不可用而後所造新儀攷之又不合願付君詳定詔<lb/>
從之本朝自至道中用韓顯符渾儀其後司天官周琮<lb/>
<pb n="KR4d0089_WYG_049-9a"/>
于淵加黄道熙寧中舊器壊詔沈公括更造括以其意<lb/>
增損之器成數年未能定與浮漏景表不應君較三家<lb/>
攷古注又自因事立制先為定儀奏之神宗召君問曰<lb/>
浮漏以玉筒下水者當堅乆也君對曰玉不如銅沈括<lb/>
長用玉今下水比初加速矣上以為然遂以君法鑄新<lb/>
儀漏表集其說號法要其後有附括議者訟于朝詔再<lb/>
定卒行君說訟者亦服焉君治官無大小不苟簡所創<lb/>
立後人不能更其著書有古今系譜圖國朝二府年表<lb/>
<pb n="KR4d0089_WYG_049-9b"/>
年號録其未成者尚數十篇夫人呉氏故丞相正憲公<lb/>
充之女封夀安縣君男一人曰憲滑州韋城縣主簿女<lb/>
七人其四人皆蚤卒一嫁權武安軍節度判官蘇京次<lb/>
嫁承務郎王景文亦卒次尚㓜孫一人延世曾祖諱某<lb/>
贈金紫光禄大夫太師中書令兼尚書令曾祖妣李氏<lb/>
封呉國太夫人祖諱某贈金紫光禄大夫太師中書令<lb/>
兼尚書令追封鄭國公祖妣鄭氏封韓國太夫人初文<lb/>
忠公以觀文殿學士太子少師致仕累贈太師追封兖<lb/>
<pb n="KR4d0089_WYG_049-10a"/>
國公妣薛氏累封安康郡太夫人元祐四年十二月甲<lb/>
子塟君鄭州新鄭縣旌賢鄉劉村文忠公之兆而憲來<lb/>
求銘銘曰<lb/>
嗚呼伯和父學不欺其志而不以為利非不售之畏而<lb/>
不知之愧豈與世為懟其將有所恥云誰之似惟文忠<lb/>
之子<lb/>
　　商屯田墓誌銘<lb/>
公諱瑶字某淄川人曾祖重進祖文俊皆不仕父餘政<lb/>
<pb n="KR4d0089_WYG_049-10b"/>
贈大理寺丞君登景祐元年進士第為萊蕪單父縣尉<lb/>
臨沂縣令知下邳縣簽書平定軍判官事以尚書屯田<lb/>
員外郎知襄邑縣卒年五十至和二年正月二十七日<lb/>
也階至承事郎勲為騎都尉君少博學為文詞豪健貎<lb/>
魁傑嚴整不可犯而平居樂易長者也單父多盗君以<lb/>
䇿鉤獵梟絞且盡盗怨毒入骨罷官還鄉次大澤中夕<lb/>
有叟密來語曰林中有惡少年十數操利兵而伏期今<lb/>
日必殺單父尉是君非耶君從者懼欲亾去公執弓矢<lb/>
<pb n="KR4d0089_WYG_049-11a"/>
徐出有大木去百步許望之中有空馬公謂其人曰我<lb/>
為若射彼空者再發皆中之林中惡少年大懼争先遁<lb/>
其治下邳决訟多辯諭勸說之不盡臨以法民始鬬怒<lb/>
中忽喜悟相與請平者常十七八老猾吏旁瞪視不得<lb/>
刺手父老戒子弟曰若忍犯此令乎富韓公守青州聞<lb/>
其治狀數委公决難事始君為包孝肅公知韓忠獻公<lb/>
器公見必訪以世務而公無所苟合貴人終不肯出氣<lb/>
力引挈之其胷中不少槩見而死矣先妻劉夫人繼室<lb/>
<pb n="KR4d0089_WYG_049-11b"/>
王夫人封壽昌縣君三男子皆已卒一孫求之舉進士<lb/>
女二人曾孫一人尚㓜公之從子太學博士倚以元佑<lb/>
八年十月日將塟公淄川萬年之源以二夫人祔而博<lb/>
士又以公之爵里行事告于著作郎張某曰子史官也<lb/>
凡世有善而無傳則子有罪某不敢辭乃為詩使刻石<lb/>
墓中曰<lb/>
天下平治士無功名才否一區之死無聲或宏其聲而<lb/>
中乃枵窽實靡計孰昧孰昭有淄商公甚畜不施時棄<lb/>
<pb n="KR4d0089_WYG_049-12a"/>
其苴則已光輝彼不人逢位下固宜嗇不使年造物則<lb/>
奚<lb/>
　　劉承制墓誌銘<lb/>
君劉氏諱充字安道開封人娶宗室女補右班殿直四<lb/>
遷為内殿崇班騎都尉致仕今上即位以恩遷内殿承<lb/>
制年五十元祐二年二月某日以疾卒嘗監許田太康<lb/>
二縣酒稅用舉者監真州船埸待制李肅之守慶州辟<lb/>
公隨行又勾當安肅軍𣙜埸用舉為霸州船魚巡檢徐<lb/>
<pb n="KR4d0089_WYG_049-12b"/>
州兵馬都監其在霸州卒有謀叛者發有日一州無知<lb/>
者君獨以察得密白守驗實斬之微君幾擾間罷官居<lb/>
京師官府有煩使時時猶奏遣君至輒辦用此能自達<lb/>
于名卿大官故其居官多薦之者其為人勤敏當官不<lb/>
避事頗知書矜持自喜有足賢者也曾祖某某官贈某<lb/>
官祖某某官贈某官考某某官贈某官夫人鄧州觀察<lb/>
使從贄女二子俟左班殿直傑舉進士塟開封府某縣<lb/>
某鄉之原實某年月日銘曰<lb/>
<pb n="KR4d0089_WYG_049-13a"/>
佐則有稱既憊而休不瑕孔修以息兹邱<lb/>
　　呉大夫墓誌銘<lb/>
公吳氏諱某字徳仁龍圖閣學士贈太尉諱遵路之子<lb/>
也太尉為時名臣公少以父任補太廟齋郎年四十六<lb/>
以虞部員外郎知郴州罷官歸京師即上書請致仕方<lb/>
是時上自執政大臣下至搢紳士大夫凡知公者相與<lb/>
出力挽留之不聼盖始聞而驚已而皆歎服以為不可<lb/>
及相率賦詩飲餞于都門公既謝仕歸蘄春有薄田僅<lb/>
<pb n="KR4d0089_WYG_049-13b"/>
給伏臘公臨溪築室種花釀酒家事付子弟一不問賔<lb/>
客有至者不問賢愚貴賤與之飲酒必盡醉公或醉卧<lb/>
花間客去亦不問也客有臧否人物公不酬一語促左<lb/>
右行酒客不得卒語人皆愛其樂易而敬其高凡見公<lb/>
者皆欣然㤀其鄙吝也嘗有貴客過公而飲公酒酣而<lb/>
歌以樂器扣其頭為節客亦不以為忤其放誕乃如是<lb/>
平生視財物如糞土未皆與人較多寡太尉薨時其妹<lb/>
婿輒以家錢數百千貸人其人不能償公哀之曰是人<lb/>
<pb n="KR4d0089_WYG_049-14a"/>
有母聞之將重其憂乃召其人諭之焚其券嘗有客為<lb/>
公治田事二十年謝去見公欲計之公取前後文書示<lb/>
之乃未嘗發封盗夜入其家公覺之不問且取其被公<lb/>
顧謂盗曰室中惟所欲大寒幸舍吾被凡見公外者徒<lb/>
知其真率曠逹至究觀古今治亂成敗人物之賢愚臧<lb/>
否其中了然甚察也其積官自太廟齋郎至朝奉大夫<lb/>
勲至䕶軍賜至三品服厯官自監西京竹木務簽書淮<lb/>
南判官㕔事事監真州𣙜貨物通判池州黄州乃知郴<lb/>
<pb n="KR4d0089_WYG_049-14b"/>
州其治官止于忠信仁厚故所在有稱哲宗朝有薦公<lb/>
者詔落致仕赴闕而公堅卧不起卒年八十四崇寧三<lb/>
年四月十七日也初公感疾即閉閣謝藥物至屬纊不<lb/>
亂或言公少遇異人服其藥故夀而康寧亦其潛徳美<lb/>
行不究其位故享其報如此公娶張氏繼李氏封徳清<lb/>
縣君三男子曰禧早卒曰升曰奕皆舉進士四女徐暨<lb/>
張之儀徐閭胥彦博其婿也是嵗七月某日塟公蘄春<lb/>
縣永福鄉新安里芙蓉山以李夫人祔焉曾祖諱文大<lb/>
<pb n="KR4d0089_WYG_049-15a"/>
理司直祖諱叙尚書職方員外郎秘閣校理贈尚書右<lb/>
丞升匍匐乞銘于譙郡張某某熟公之名迹且愛慕之<lb/>
無窮則銘之也實宜銘曰<lb/>
呉公出延陵以國為氏而始居京師者自司直君老于<lb/>
蘄今其子孫遂家蘄春嗚呼徳仁夢幻斯世蘧廬其身<lb/>
寓百年于一醉兮不以萬物易吾之真人何足以知之<lb/>
抱所有以滅泯殆古所謂得道逍遥御風騎氣之人歟<lb/>
　<lb/>
<pb n="KR4d0089_WYG_049-15b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　柯山集巻四十九<lb/>
</p>
<p>
</p>
  </div>
<div>
<head>柯山集巻五十</head> <lb/>
    <p>
<pb n="KR4d0089_WYG_050-1a"/>
欽定四庫全書<lb/>
　柯山集巻五十<lb/>
　　　　　　　　　　　　　宋　張耒　撰<lb/>
　墓誌銘<lb/>
　　李參軍墓誌銘<lb/>
公諱處道字深之吾先君子之友也自言系出唐太宗<lb/>
皇帝五代時有諱澄者嘗為梁使閩遂居晉福之連江<lb/>
故今為福唐人公性剛特耿介不羣少孤貧自力學問<lb/>
<pb n="KR4d0089_WYG_050-1b"/>
記覽淹博工于文辭某少時猶及見其賦篇其文贍麗<lb/>
雄放屬比精切一時望士皆慕與之遊名聲絶軰行矣<lb/>
五舉于鄉中治平四年進士第初調陳州南頓尉更成<lb/>
州同谷處州縉雲泉州徳化令建州浦城丞南䧺州始<lb/>
興令最後為興國軍録事參軍以卒令同谷時公與轉<lb/>
運使厚善知州孫京不法欲因公自託公不可京怒所<lb/>
以捃公萬方卒無所得然猶以公坐免縉雲有女子徐<lb/>
自號菩薩家有井詭言能治病趙淸獻守杭亦信之嘗<lb/>
<pb n="KR4d0089_WYG_050-2a"/>
求其水由此羣無頼為倡議聲動數州所居成市公怒<lb/>
捕徐杖之塞其井初清獻聞之大驚無幾何徐氏生子<lb/>
遂皆服福建轉運使賈青繫福州衙前數軰劾其盗督<lb/>
以贜必欲論死獄成不引伏公令徳化以獄屬公公緩<lb/>
其獄竟靑去部卒出之始公知其寃欲直之既而思曰<lb/>
直之青怒必以獄他付誰不畏青者則此數人無類矣<lb/>
姑緩之而覬其去卒如公計焉浦城民有自稱徐偃王<lb/>
之神頗動衆公捕械繫之民初不懼猶陳説鬼怪一邑<lb/>
<pb n="KR4d0089_WYG_050-2b"/>
惑之公以寘于法始興嶺外小邑前令多以富歸公罷<lb/>
無南中一物束書而還始興人至今道之其在興國公<lb/>
已老且倦遊矣猶力治曹事無所苟數年反重囚得免<lb/>
死者甚衆罷官而子援為鄂州武昌尉迎養公于官卒<lb/>
年七十五公性純孝信厚不逮事其親每忌日則涕泣<lb/>
感慕戚見于色撫兄弟之孤過巳子平居雖與僕妾語<lb/>
必誠必信既老且病猶不廢書時時與賔客飲酒賦酒<lb/>
其詩句甚工然多悲壯感慨聞者哀之有文集十巻藏<lb/>
<pb n="KR4d0089_WYG_050-3a"/>
于家先娶林氏繼室龔氏先二年卒三男子據抗援據<lb/>
蚤卒抗援皆有文行援舉進士中第矣三女嫁趙僎何<lb/>
頡陳任五孫其二男也以某年某月某日𦵏公武昌樊<lb/>
山之原舉二夫人祔焉曾祖郁故贈虞部員外郎祖汾<lb/>
故贈工部員外郎父餘慶故贈屯田郎中始公與其兄<lb/>
載之皆友某之先人相好也某嘗從公于姑蘓之學官<lb/>
故公之子姪往往獲交焉諸孤以銘屬我宜也銘曰<lb/>
堯理之後氏李子唐宗赫赫自成紀惟澄胄出貞觀帝<lb/>
<pb n="KR4d0089_WYG_050-3b"/>
使閩不歸連江沚猗歟深之文有斐内懐剛方志孔偉<lb/>
六遷州縣臨輙靡力抗豺虎傲爪齒讞疑伸枉脱垂死<lb/>
械神鞭佛破訛詭彼民于我父母視我有甚富見無幾<lb/>
豈其愛之莫吾以樊山之藏非其里後望武昌自公始<lb/>
　　王夫人墓誌銘<lb/>
夫人王氏曾祖沔事太宗真宗為執政號名臣祖睦尚<lb/>
書司勲員外郎父乙尚書庫部員外郎庫部主簿于咸<lb/>
平時夫人年十六丞相晏元憲聞其賢為子虞部君娶<lb/>
<pb n="KR4d0089_WYG_050-4a"/>
之夫人家中微起嬪相門能以禮自持接上下有則堂<lb/>
無姑夫人宰家事内外無不允者元憲嘗曰吾無憂矣<lb/>
夫人寛裕而好禮簡儉而樂施夫族有負市易錢百萬<lb/>
者夫人為出所有償之次子方提孩其伯父以為已子<lb/>
奏得官後伯父失官子未官夫人曰吾子可教取補牒<lb/>
還之以虞部斤朝封春安縣君又以長子恩改封崇徳<lb/>
縣太君而元憲薨時仁宗臨奠面賜冠帔生三子長某<lb/>
朝散郎次藻先夫人卒季銍左班殿直監黄州酒税樂<lb/>
<pb n="KR4d0089_WYG_050-4b"/>
善好學敏于為吏職從予遊甚善也方夫人疾革銍嘗<lb/>
封股肉以進三女長嫁某次嫁某孫男十一王氏舊為<lb/>
霸州文安人自司勲始居開封之咸平今為咸平人以<lb/>
某年某月𦵏潁昌陽翟舊學鄉合于虞部之墓銍求銘<lb/>
于予銘曰<lb/>
隱而聞于顯微而立于貴吾何為哉終始吾義有子而<lb/>
孝歸從其良儀爾山川徳音不忘<lb/>
　　福昌縣君杜氏墓誌銘<lb/>
<pb n="KR4d0089_WYG_050-5a"/>
某先君之執友曰長沙李公諱竦與先君生同年其應<lb/>
舉得官遊宦四方禍福淹速多相似也某為兒童時兩<lb/>
侍先君遇公于京師其出入逰處必相與偕其議論談<lb/>
笑率常自旦至夕繼之以夜其僕役至憊言不能支而<lb/>
兩公未嘗倦某時竊聴之則其是非好惡十嘗同八九<lb/>
已而别去則兩家之書問必以時至葢李公之與人其<lb/>
傾倒笑言若無不可而于節義廉恥之際其彊禦甚嚴<lb/>
且固也先公前公且十年殁而公晩稍被任使屢使諸<lb/>
<pb n="KR4d0089_WYG_050-5b"/>
部卒以無所附離不大振顯也元符二年某得罪謫官<lb/>
黄州而李公之子廷老寓書状以其母杜夫人之行來<lb/>
求銘其墓葢後公之卒又十餘年矣嗚呼先君同時之<lb/>
人盡矣昔之兒曹皆已班白矣而某又得罪聖世幽憂<lb/>
無聊不得齒于平人其閲人之盛衰存亾未嘗不動心<lb/>
悲懐不能自已其尚忍聞其不幸而銘其墓哉雖然不<lb/>
可已也姑次序其状夫人洪州人天章閣待制諱杞之<lb/>
女天章在仁宗時號有風力名臣夫人生貴家自㓜嚴<lb/>
<pb n="KR4d0089_WYG_050-6a"/>
飭好禮不妄笑語天章公為擇對乆之廼以歸李公而<lb/>
姑朱夫人老且病又素剛人少能中其意而夫人在旁<lb/>
輙歡公之弟妹未婚姻者夫人出所有為成之無所愛<lb/>
也李公素貧不治生事夫人為均節其有無以濟由此<lb/>
李公之仕宦得以直已行義而不累于私以李公登朝<lb/>
恩封某縣君既寡居乃歸心于佛奉其教讀其書若有<lb/>
得焉紹聖五年十二月二十八日終于道州司法參軍<lb/>
楚老之官舍年七十曾祖某某官祖某某官二男子長<lb/>
<pb n="KR4d0089_WYG_050-6b"/>
廷老衡州衡陽令次楚老四女嫁太博學士虞蕢福建<lb/>
轉運判官檀宗臣大理正張近衡陽縣令關沅孫男女<lb/>
十有六以元符二年十月合𦵏夫人于荆門軍長林縣<lb/>
白陽鄉李公之墓銘曰<lb/>
惟婦之徳順以荘既荘而和順以方夫人蹈此有耿光<lb/>
而享不豊後其昌<lb/>
　　李夫人墓誌銘<lb/>
故大理寺丞王君諱毖之夫人李氏真定人也司空贈<lb/>
<pb n="KR4d0089_WYG_050-7a"/>
尚書令韓國公諡文正諱昉之曾孫金部員外郎贈禮<lb/>
部尚書諱宗諒之孫工部郎中天章閣待制贈太尉諱<lb/>
邁昭之子也夫人年十有八歸大理君性純孝敏静其<lb/>
事舅姑能先意集事飲食衣服非經其手不以薦而舅<lb/>
姑亦曰非新婦之所為吾食不甘服不安也宗黨相教<lb/>
以為法夫人之舅與其從弟同時拜天章閣待制從弟<lb/>
家治黄金帶為燕服夫人顧舅家貧不可得悉其匳中<lb/>
物易金作帶藏之待制出守陜州盛服燕客夫人出帶<lb/>
<pb n="KR4d0089_WYG_050-7b"/>
使大理君獻之而家人初不知與其夫處如賔客骨肉<lb/>
有不至必面規切之退則更譽其善故聞者信而不怨<lb/>
大理君通判䕫州卒于官一男始生夫人獨䕶其喪還<lb/>
京師道峽中舟敗舟人捨舟而逃夫人正色叱之命取<lb/>
柩挈兒以免然家無長男子道逺從者慢夫人輙能言<lb/>
之官府鞭罰之以寡婦行艱危數千里無敗事而内外<lb/>
始知其才非獨辦婦人常職而已也既寡居杜門雖父<lb/>
母家有時留之宿不可曰吾非間吾親顧年少子㓜理<lb/>
<pb n="KR4d0089_WYG_050-8a"/>
可畏也子長躬教篤之慈而不驕于以有立今丞相范<lb/>
公之配英國夫人大理君之妹也英國㓜時得危疾久未<lb/>
平夫人晝夜調䕶有恩意英國嵗時躬省勞之良厚以<lb/>
相府恩錫夫人命服元祐四年夫人年七十矣得疾不<lb/>
肯御藥物家人固勸之夫人曰吾無不足者又獲託死<lb/>
于英國求生何待也左右趣為我沐浴更衣遂卒五月<lb/>
二十四日也一男曰約宣徳郎四女長嫁隰州録事參<lb/>
軍劉損次嫁奉議郎權通判火山軍葛繁次蚤卒次嫁<lb/>
<pb n="KR4d0089_WYG_050-8b"/>
殿中丞鍾離景圭前卒是嵗六月七日合𦵏夫人于開<lb/>
封府開封縣大邊村之原大理君之墓譙郡張某曰嘗<lb/>
讀太史公書見其為滑稽日者作傳而不著烈女孔子叙<lb/>
詩首關雎著后妃之徳夫女徳王化之本也豈小補哉<lb/>
顧隠没不稱而賢賤士末術于勸善未至也惟夫人之<lb/>
徳之才其于死生之際葢知之矣此士大夫之所難而<lb/>
可以無傳乎于其𦵏也而銘之曰<lb/>
有夭其葉既葉既實既囏既佚而以始卒諏良窽言殯<lb/>
<pb n="KR4d0089_WYG_050-9a"/>
夫子穴是謂大畢<lb/>
　　張夫人墓誌銘<lb/>
中散楊公諱希元夫人張氏亳州譙縣人贈禮部尚書<lb/>
諱成之曾孫禮部侍郎諱傳之孫贈太常博士諱彭之<lb/>
女也夫人秀美恵和治女工精工絶人内外宗族無與<lb/>
比蚤孤母燕夫人篤愛之曰有男子如吾女者乃以歸<lb/>
之媒妁日走門燕夫人輙揮之曰吾女非若軰偶時中<lb/>
散公與夫人之叔為寮來請㛰燕夫人素聞中散公賢<lb/>
<pb n="KR4d0089_WYG_050-9b"/>
又竊奇其状貌為有福禄者曰是足以當吾女矣遂歸<lb/>
中散公夫人既歸楊氏其宗族敬愛之如一夫人仁愛<lb/>
慈淑出自天性柔聲怡色無絲毫忤人意其于妬忌生<lb/>
不知有也年尚少能淡世慮齋戒奉浮屠不治婦女玩<lb/>
好年三十六嵗感疾少間召其家人婢妾環坐酌酒飲<lb/>
之勸撫之如他時皆喜曰吾夫人疾且起俄而正衣起<lb/>
坐家人驚問之已卒矣後二十七年當元祐三年而中<lb/>
散公卒諸孤迎夫人柩于京師是嵗九月丁夘合𦵏鄭<lb/>
<pb n="KR4d0089_WYG_050-10a"/>
州管城縣懐恩鄉神崧里先塋之次始以中散公登朝<lb/>
恩封夀昌縣君追封清河郡君子四人彥真彦齡皆宣<lb/>
徳郎彦臣慈州吉鄉縣令彦章絳州太平縣尉五女長<lb/>
嫁左班殿直李祐次嫁左藏副使曹譜次嫁朝奉郎程<lb/>
復次嫁大名府魏縣主簿王需次嫁河南府登封縣尉<lb/>
李昂孫八人長逵次邁皆太廟齋郎餘尚㓜夫人于某<lb/>
為從姑故諸孤屬之銘銘曰<lb/>
擇所宜從初艱其歸既逢其良身先之萎匪謀不臧天<lb/>
<pb n="KR4d0089_WYG_050-10b"/>
實戾之於穆夫人令徳婉娩物皆怛終獨裕其返惟昔<lb/>
弱子衣冠頎頎逾二十年以喪而歸鮮原靡靡從于君<lb/>
子有蕃其承視此松梓<lb/>
　　王仲儒墓誌銘<lb/>
河南王雯者齒少篤于自修好學而能文予聞之而未<lb/>
見也紹聖四年予以罪戻謫官齊安一日有客墨衰造<lb/>
門視其謁雯也見予則泣而言曰先君與子舊矣雯不<lb/>
幸既孤將𦵏而無詞以刻先君之墓敢以是屬諸子某<lb/>
<pb n="KR4d0089_WYG_050-11a"/>
曰予嘗見朝奉君于京師其深者某之陋所不敢知而<lb/>
其粗與夫衆所譽者竊聞之矣不曰篤躬好學而廉儉<lb/>
者歟敏于為吏愛民狥公直巳不撓于權者歟然其人<lb/>
厚于實而薄于名豐内而亷外世之君子未必知之予<lb/>
嘗辱聞焉則屬銘于我固宜謹取其爵里行事叙之曰<lb/>
君曽祖諱恪西頭供奉官祖諱淮越州諸暨主簿贈太<lb/>
常博士考諱起尚書屯田員外郎秘閣校理贈左中大<lb/>
夫君初補太廟齋郎調陜府湖城縣尉又為澠池安邑<lb/>
<pb n="KR4d0089_WYG_050-11b"/>
二縣主簿河中府猗氏縣令改宣徳郎監解州鹽池兼<lb/>
知縣覃恩遷通直郎賜五品服知孟州温縣遷奉議郎<lb/>
加武騎尉管勾京北排岸司遷承議郎加雲騎尉監京<lb/>
米倉遷朝奉郎知徳州加飛騎尉紹聖三年五月二十<lb/>
六日卒于官享年五十以某月某日雯奉君之喪𦵏于<lb/>
河南府某縣某鄉某原以夫人楊氏李氏祔焉銘曰<lb/>
君諱仲儒時中其字世河南人河清其里以蔭筮仕湖<lb/>
城是尉湖廢官罷留君一嵗實惟相絳從湖民志其在<lb/>
<pb n="KR4d0089_WYG_050-12a"/>
安邑涌水于野邑人走祠君鞭而罷後令猗氏有愛其<lb/>
民既去十年見之如親實其耆老以謂子孫民居侵逵<lb/>
使者議毁君舒其苛一道是頼安邑賈鹽民富悍豪君<lb/>
教之學奬禮其髦孝秀聿興鄙悖滋消西民餫師履產<lb/>
輸泉君力弛之鰥寡用安令温治盗曰姑安之勿浚其<lb/>
姦吏逸民嬉盗悔而耕厥壌大滋邑豪坐獄重賄而逸<lb/>
君以奇購唾手則獲君之去温其民涕留耆老百千聲<lb/>
言于朝惟河内温邑聫部異河内有請假君决事後守<lb/>
<pb n="KR4d0089_WYG_050-12b"/>
徳州河溢而騖羈民流殍所活萬數伍長悍驕其将笞<lb/>
之長以衆逃斥将之疵君謂長叛立寘于罪貸將不問<lb/>
境為無事一時持權争欲用君勉之比周君為不聞云<lb/>
何不淑五十而僨君凡三娶皆有婦道粤初氏楊其父<lb/>
曰慥繼李父周學士集賢今夫人陳姻黨稱焉劉時張<lb/>
□又楊克中壻其三子惟徳之同君三男子惟雯在耳<lb/>
進士登科甚飭而藝陶牙之原鬰乎松楸乘者下之君<lb/>
子之丘<lb/>
<pb n="KR4d0089_WYG_050-13a"/>
　　呉天常墓誌銘<lb/>
公諱天常字希全河南府洛陽人惟呉氏之先與周同<lb/>
姓至越入呉子孫散居四方以國為氏公自祖考始占<lb/>
籍河南之洛陽公少貧不治生產以氣節自許力學問<lb/>
河南大府號多士而公自少已知名里中而舅建寧軍<lb/>
節度使王正倫深器之以正倫死事恩為郊社齋郎調<lb/>
濮陽縣主簿又調舒州司法參軍郡大猾章氏數犯法<lb/>
繫獄其勢能得于有司公論正其罪流之一郡畏伏遷<lb/>
<pb n="KR4d0089_WYG_050-13b"/>
泗州盱眙縣令守笞病人死公當覆驗而前驗官言死<lb/>
者不病公將直之守以利㗖公欲得如前驗公謝守曰<lb/>
我受公恩固善如死者恨何卒直之守為得罪知洪州<lb/>
奉新縣奉新號難治訟者或先以釘貫其足以脅有司<lb/>
公畫巨釘于市令之曰釘必如此則受訟乃稍變俗知<lb/>
彭州永昌縣轉運使范公純仁深知公是時方變差科<lb/>
為免役錢公原究蜀役法利害講之至精後以書見王<lb/>
荆公荆公召公議于司農寺時欲舉江西役法行于蜀<lb/>
<pb n="KR4d0089_WYG_050-14a"/>
公曰蜀不足于地江西不足于民利害異宜恐不可行<lb/>
主者是公議乆之公所陳浸忤遂罷歸審官院調簽書<lb/>
鎮南軍節度判官丁母憂服除以便親調蘄州蘄口鎮<lb/>
都大監轄俄丁父憂服除通判無為軍公諷軍守興庠<lb/>
序勉士以學部有礬池官專利民多冐禁公為立法公<lb/>
私便之而犯者鮮改通判鼎州以朝命按知誠州周世<lb/>
隆帥司部使者皆欲致世隆于罪公言世隆習蠻事且<lb/>
未嘗有罪論執甚堅卒免世隆人以為難辰州有軍事<lb/>
<pb n="KR4d0089_WYG_050-14b"/>
以公攝守公之官見屬縣吏部夫千餘挽木山間公曰<lb/>
方春役民妨農耕悉罷之公至郡蠻酋繫獄者公諭以<lb/>
朝廷徳意盡遣之皆感泣而去公因言自誠州抵融州<lb/>
道新通請每三十里建一佛寺擇僧知蠻情者居之諸<lb/>
蠻信佛平時可使入蠻與之習熟有警可用以間諜而<lb/>
佛舍可因以儲糧其利邊甚大朝廷許之後為諌官言<lb/>
不當廢誠州為軍公言頃蠻所以數叛者葢雖輸欵而<lb/>
未嘗去巢穴一失撫循則亂稍内徙則定矣雖不致州<lb/>
<pb n="KR4d0089_WYG_050-15a"/>
尚可安事廢州乎是時方議役法有訪公者公陳三事<lb/>
謂州縣之役莫重于衙前今雖易雇為差衙前數之多<lb/>
寡與役之優重請守熙寧元豊之舊毋輙改又言鄉差<lb/>
于官類不知書計勢必雇人代者必要厚價請官為立<lb/>
直又言縣所積免役錢請皆納州或輸旁郡户部皆奏<lb/>
行之用薦者除知宿州時荆門新復軍擇守乃以公為<lb/>
知軍宰相召公諭以擇才之意軍久廢百事圮毁公至<lb/>
為興起弊敗必使完好可持久不為苟且計人至今頌<lb/>
<pb n="KR4d0089_WYG_050-15b"/>
之俄知沅州其去荆門人為立祠嵗時父老率子弟拜<lb/>
之公既習知蠻情其治沅務安静嚴守備撫溪獠久之<lb/>
奏請出廵邊防軍行有告帳下謀變者公獨保其不然<lb/>
罪告者卒如公言又檄諸縣寨使察游民與蠻交易為<lb/>
嚮𨗳者捕之俄復知辰州公去沅如去荆門而辰之吏<lb/>
民與蠻酋皆相賀曰我公復來矣蠻相約無犯邊郡為<lb/>
無警辰民春夏多疫公飭醫工親視藥物人頼以全甚<lb/>
衆乃立學校勸以讀書人皆服從風俗為變朝廷既知<lb/>
<pb n="KR4d0089_WYG_050-16a"/>
公有功南邊將用之矣以病求告卜居蘄州金沙溪上<lb/>
家藏書萬巻有以自樂泰然也公喜讀書于書無所不<lb/>
觀自少至老未嘗一日廢巻至其間居好之尤篤有詩<lb/>
集三巻奏議三巻紹聖四年八月六日以疾卒預治終<lb/>
事至屬纊精爽不亂享年六十有一公曽祖諱延慶祖<lb/>
諱澤皆不仕考諱英以公登朝恩授大理評事累贈朝<lb/>
議大夫三男子長忱太廟齋郎仲惇未官季悟假承務<lb/>
郎皆以進士知名三女長嫁萬載縣令黄公孺次嫁進<lb/>
<pb n="KR4d0089_WYG_050-16b"/>
士胡世南季嫁寜州録事參軍譚康世公自濮陽縣主<lb/>
簿積官至朝奉大夫積勲至柱國公為人厚重寛博逹<lb/>
于為吏官無大小所臨必有績當其有所建立必得所<lb/>
欲而後已或以利害怵之不顧也其仕宦多往來南邊<lb/>
故深知溪洞諸蠻所以治亂有所措置後不能易然考<lb/>
其大體本于安静寛簡不為苛擾而頗立隄防明條教<lb/>
期無亂而巳不徼有功也君子韙之公少嘗從丁寳臣<lb/>
學寳臣異其才薦于歐陽文忠文忠稱焉既仕則不苟<lb/>
<pb n="KR4d0089_WYG_050-17a"/>
取知于人而一時賢公卿咸知之獨呉正憲知之尤深<lb/>
而公自重不輕就人故雖知之不絶出力而公才見于<lb/>
世者如此而已也其孤将以元符元年八月二十有一<lb/>
日𦵏公于蘄春縣安平鄉黎企里啓先夫人之兆而合<lb/>
焉夫人程氏有賢行封文安縣君前公二年卒云銘曰<lb/>
其直非以為訐其和非以為悦也獨盡力于為吏無劇<lb/>
易必逹也其至民以為賜其去民以為奪也既或知之<lb/>
矣乃揜而不發也進嗇而退果而後知公之節也安平<lb/>
<pb n="KR4d0089_WYG_050-17b"/>
之丘公藏惟初尚語後人洛陽之呉也<lb/>
　　潘奉議墓誌銘<lb/>
齊安有君子曰潘昌言其學也正其言也文其家居篤<lb/>
于孝悌其為吏清介刻苦而為政本于惠下愛民至大<lb/>
吏勢力能寒熱人者必與之較義理一毫不為屈其為<lb/>
人務内而簡外信已而不求人知而人之知者必皆誠<lb/>
心愧服焉嗚呼君子哉葢紹聖丁丑嵗某得罪謫官于<lb/>
齊安自幸得從君遊既至而君病矣無幾何而卒實元<lb/>
<pb n="KR4d0089_WYG_050-18a"/>
符元年十月某日也齊安之君子皆相弔己而又曰潘<lb/>
君之墓宜有銘矣咸以銘事屬某某既素高君之義用<lb/>
不復辭走其家哭之求其世家歴官行事于其子大臨<lb/>
而次敘之曰潘氏在唐為滎陽人當僖宗時有名季荀<lb/>
者仕為太僕卿官于福州避亂因家焉季荀之弟曰季<lb/>
翺為太子司議郎季翺後二世生吉甫事呉越入朝終<lb/>
國子博士累贈工部侍郎侍郎生衢為屯田郎中屯田<lb/>
嘗官于黄遂居之屯田生處士革隱徳不仕君諱鯁字<lb/>
<pb n="KR4d0089_WYG_050-18b"/>
昌言處士長子也生而儁警絶人為兒時賦詩巳有奇<lb/>
語閩有周希孟者博學篤行之士也君從之學希孟以<lb/>
為盡已之道君居鄉里以經教授聚徒常百餘人後進<lb/>
皆師尊之登元豊已未進士第初調蘄水縣尉遷和州<lb/>
防禦推官知江州瑞昌縣監楚州都鹽倉遷吉州軍事<lb/>
推官改宣徳郎監漢陽軍酒税遂以奉議郎致仕卒年<lb/>
六十三蘄水民有以花為獻者君一嗅而還之曰受賜<lb/>
多矣其亷潔類是江州賦屬縣鬻建茶太守問君瑞昌<lb/>
<pb n="KR4d0089_WYG_050-19a"/>
嵗可售若干公曰四斤耳守驚詰其説君曰縣小民貧<lb/>
米鹽猶不足而暇及茶乎獨縣僚四人人一斤可矣守<lb/>
悟以故諸縣皆得無多售而旁郡有賣千斤者後七年<lb/>
君以事過瑞昌有兩民拜馬前其一曰異時君為縣我<lb/>
訟得直其一曰異時君刑我當罪我心服是以偕來君<lb/>
之為吏得民舉如是也元祐赦民負官錢無姦者悉免<lb/>
之吉州通判攝守事乃悉下負者于獄將鞫其姦君曰<lb/>
赦欲寛之而君故獄之耶執不可民乃得免龍泉令捕<lb/>
<pb n="KR4d0089_WYG_050-19b"/>
得私酒三十家將上府君謂令曰是法皆當徒龍泉小<lb/>
邑一日徒三十人君為令安乎令乃頗減出之嗚呼其<lb/>
歴官微而見于行事者寡矣然其修身治人立心操術<lb/>
亦可槩見矣向使之得富貴立朝廷據位操柄以行其<lb/>
義逹其道其不貪利苟得如還蘄水之花其忤上愛下<lb/>
如鬻瑞昌之茶民甘其罰如瑞昌之拜者則雖古之君<lb/>
子無以加分寸于此矣有集三十巻曰春秋斷義者十<lb/>
二巻講義者十五巻易要義者三巻致仕時家無一金<lb/>
<pb n="KR4d0089_WYG_050-20a"/>
骨肉衣食僅給而君蕭然病卧一榻口不及俗事時與<lb/>
其子清言而已娶何氏有賢行男二人長大臨次某皆<lb/>
力學有文一女嫁進士羅啓宗四孫其一男也曰戇以<lb/>
某年某月某日𦵏某縣某原銘曰<lb/>
白璧芳蘭包以九襲長于外者千萬而一莫為出之卒<lb/>
殞無施嗚呼昌言不幸類兹致美在裏不耀于肌豈人<lb/>
是謀謂天實知黄岡之原松栢其猗我相後人將穫其<lb/>
菑<lb/>
<pb n="KR4d0089_WYG_050-20b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　柯山集巻五十<lb/>
</p>
<p>
</p>
  </div></body>
</text>\m</TEI>