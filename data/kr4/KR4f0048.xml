<?xml version="1.0" encoding="UTF-8"?>
<TEI xmlns="http://www.tei-c.org/ns/1.0">
              <teiHeader>
                  <fileDesc>
                     <titleStmt>
                        <title>Title</title>
                     </titleStmt>
                     <publicationStmt>
                        <p>Information about publication or distribution</p>
                     </publicationStmt>
                     <sourceDesc>
                        <p>Information about the source</p>
                     </sourceDesc>
                  </fileDesc>
              </teiHeader>
              <text>
                  <body>
            
<div>
<head>鹿洲初集卷一</head> <lb/>
    <p>
<pb n="KR4f0048_WYG_001-1a"/>
欽定四庫全書<lb/>
　鹿洲初集卷一<lb/>
　　　　　　　　　　廣州府知府藍鼎元撰<lb/>
　書<lb/>
　　上陳大中丞請修明史綱目書<lb/>
國有史官助賞罰者也前事不忘後事之師若勝國史<lb/>
尤為殷鑒史所重在褒貶是非非止記事記言作行狀<lb/>
日録已也是以垂法戒昭勸懲誅亂賊于既死表芳徽<lb/>
<pb n="KR4f0048_WYG_001-1b"/>
於千載故曰一字之褒榮於華衮一字之貶嚴於鈇鉞<lb/>
古之史不一家司馬子長創本紀列傳書表諸體班氏<lb/>
父子仍之易書為志歴代作者自范蔚宗以下皆祖馬<lb/>
班而史才史筆逺不及矣洓水司馬温公本春秋編年<lb/>
之法輯成資治通鑑治亂興亡瞭如指掌而義例未精<lb/>
予奪不無失當紫陽朱子因之作為通鑑綱目大書以<lb/>
提要分註以備言表年著統起威烈終五季千三百六<lb/>
十年間義精事核卓乎可繼春秋紹先聖筆削之㫖元<lb/>
<pb n="KR4f0048_WYG_001-2a"/>
儒金仁山斷自唐虞為補前編明憲宗命儒臣商輅等<lb/>
續宋元以成後紀萬厯中渭上南軒又雜采宓羲以來<lb/>
核而可信者列於前編之首可謂至詳且備獨有明一<lb/>
代闕如也我<lb/>
皇上𢎞開史局命諸臣纂修明史經歴多年草野愚生<lb/>
不登館閣無由披覽一二茫然弗知其體裁太抵逺紹<lb/>
馬班為二十一史之續竊不自量欲進一言以為有明<lb/>
一代綱目不可不宗紫陽而修而繼之當髙帝奠鼎金<lb/>
<pb n="KR4f0048_WYG_001-2b"/>
陵肇造區夏天錫智勇經營𢎞逺比及仁宣之世綱舉<lb/>
目張頗稱願治英宗北狩南内奪門社稷宗廟殆哉岌<lb/>
乎孝宗君臣兢兢業業海内乂安為有明列辟之冠其<lb/>
餘不足觀矣閹寺執柄于中權奸蒙蔽于外大禮聚訟<lb/>
三案紛爭客魏造妖縉紳惨毒兵虚餉匱盜賊蠭起綿<lb/>
延至於懷宗則雖有善者無可如何然身殉社稷猶不<lb/>
失亡國之正也若開國繼體之初而有建文遜國之事<lb/>
尤世運之丁極否攘奪起自一家忠良殄其噍類天地<lb/>
<pb n="KR4f0048_WYG_001-3a"/>
晦𡨕三綱淪斁不幸其身多歴年所又不幸其傳諸子<lb/>
孫世數久長使當時附和倡亂反顔事仇之輩得全其<lb/>
稱功頌徳文飾其事以靖難之名而二三百年莫敢有<lb/>
昌言正論扶天理而植綱常斯亦古今第一恨事也則<lb/>
有明綱目之作烏可已乎二百七十年中命令之施綱<lb/>
紀之布民生國體安危休戚之所係不為大書特書振<lb/>
千秋之衮鉞開萬古之聾瞶有世道人心之責者其何<lb/>
能不扼腕三歎也生懷此已久而力不逮志既苦勞筋<lb/>
<pb n="KR4f0048_WYG_001-3b"/>
餓膚不能一日安其身於明窓静几之下又以徴信書<lb/>
籍須充棟汗牛食貧不克自致每思及此終夜憮然恨不<lb/>
得當世有力大君子留心此道者為之執鞭供筆削校<lb/>
讐之役幸際執事於今日可謂千載而一時執事剛方<lb/>
正直胸境無偏私之累復當寛大不諱之朝是是非非<lb/>
無所牽掣可以春秋之直道行之任撫循閩疆之重順<lb/>
風而呼可謂貧無其力乎敢請動支無礙錢糧開館纂<lb/>
修廣求明代書籍以備徴信擇淹通有才識心術醇正<lb/>
<pb n="KR4f0048_WYG_001-4a"/>
之士一二人與生共事執事綜其大成補百代之欠缺<lb/>
豐功偉業與紫陽並不朽矣執事冰蘗之操非人所及<lb/>
每秩滿遷官必將所積羨餘呈進内帑區區修史之費<lb/>
諒無介懷以貫朽無用之財為不朽事業之用<lb/>
九重聞知以為所進於上者多也草野愚生罔識忌諱<lb/>
惟執事諒察<lb/>
　　上車學憲請補漳浦縣鄉賢書<lb/>
鄉賢之有祠古所謂鄉先生沒而祭於社者也至今日<lb/>
<pb n="KR4f0048_WYG_001-4b"/>
而直道泯矣宋敎授黃灝曰凡祀于學不以功徳名位<lb/>
諸不在六藝之科不知父子君臣夫婦朋友之義不知<lb/>
正心誠意修身謹獨之學者咸不在列葢祀典若斯之<lb/>
嚴也今則不然子孫之貧富貴賤即祖宗之賢否進退<lb/>
雖有庸碌不顧名節一子富貴盡葢前愆金帛之佈置<lb/>
吏胥之慫恿當事以為賢則從而祀之鄉之人無如何<lb/>
也不幸子孫式㣲將伯無力即忠貞垂天壤學行冠古<lb/>
今終不能分賢祠之爼豆前輩謂今鄉賢為有力者祠<lb/>
<pb n="KR4f0048_WYG_001-5a"/>
堂嗚呼不其然乎漳浦鄉賢祠祀唐潘存實宋髙登陳<lb/>
景肅楊仕訓以下五十六人文章氣節理學經濟忠孝<lb/>
隱逸之彦亦既彬彬可觀較他郡邑為獨盛中間或有<lb/>
富貴倖邀名浮於實者亦不過一二人無大剌謬較他郡<lb/>
邑賢祠之濫收則又相去霄壤不可謂非學校之幸也<lb/>
惟是子孫式㣲將伯無力忠貞垂天壤學行冠古今而<lb/>
不能分賢祠之爼豆者亦往往有之不惟有之且指不<lb/>
勝屈非生斯土與官斯土者之責乎理學宜祀也則有若<lb/>
<pb n="KR4f0048_WYG_001-5b"/>
宋蔡蒙齋元鼎明陳布衣眞晟元鼎當五季衰亂隱居<lb/>
不仕講學大帽山麓生徒至者千人所著語孟講義大<lb/>
學中庸九經解洪範會元等書朱文公扁其祠曰立志<lb/>
聖賢真晟學問純粹嘗詣闕上書請補正學上程朱正<lb/>
學纂要作心圖二一著聖人心與天同運次著學者心<lb/>
法天之運與周子太極圖説相發明又作正敎正考會<lb/>
通規制詳宻學士張元楨曰斯道自程朱以來惟先生<lb/>
得其真吳許二子亦未是卒後四十年舉祀鎮海鄉祠<lb/>
<pb n="KR4f0048_WYG_001-6a"/>
今衛廢祠沒浦邑生長之鄉鄉祠并乏其主此不可不<lb/>
補者也忠烈宜祀也則有若宋陳格明周宗起涂仲吉<lb/>
陳格為宋海舟監簿帝昺既亡從容死難於崖山有忠<lb/>
義六詠兄植斂袍笏招魂𦵏之周宗起洪武進士任寺<lb/>
丞建文帝之難父子俱投琴川死涂仲吉以太學諸生<lb/>
聞黃道周詔獄不憚數千里伏闕申救忤旨廷杖至百<lb/>
下錦衣衛究鞫苦楚萬端桚其指盡折不少挫懷宗感<lb/>
悟與道周俱論戍尋赦歸明亡不食十餘日嘔血而死<lb/>
<pb n="KR4f0048_WYG_001-6b"/>
著書立説有功後學宜祀也則有若江晉雲環環為平<lb/>
湖令廉能著聲為御史方正謇直所著詩經衍義一書<lb/>
為士林所宗有裨後學甚大浦邑雲霄朱子祠土人私<lb/>
議以晉雲配享葢佩服其書不忍忘所自也經明行修<lb/>
直言敢諫宜祀也則有若陳汶輝何楷汶輝元末隱居<lb/>
明太祖屢徴不至比之伊吕孔明及天下既定以經明<lb/>
行修應詔授給事中終大理少卿奏除吳松征税辨劉<lb/>
基徐逹之見疑李善長周徳興之被謗復疏請法程顥<lb/>
<pb n="KR4f0048_WYG_001-7a"/>
所陳十事山東張廉使某鞭笞内戚太祖欲處以大辟<lb/>
汶輝力爭封還御旨帝怒遣指揮押赴刑部至金水橋<lb/>
賦詩投水死太祖悼之殺指揮製文祭焉何楷天啓進<lb/>
士以魏忠賢擅權不謁選而歸講學紫芝書院崇禎時<lb/>
為諫官劾撫臣楊一鵬按臣吳振纓輔臣温體仁王應<lb/>
熊又疏禁止内操及慎刑八議楊嗣昌奪情楷與黃道<lb/>
周林蘭友劉同升趙士春先後糾叅長安謂之奪情五<lb/>
諫楷執法不避權貴遷南禮部丁内艱歸鎮海學宫傾<lb/>
<pb n="KR4f0048_WYG_001-7b"/>
頹楷更新之平生好學不倦淹博為黃道周所推服著<lb/>
孝經易經訓詁詩經世本春秋繹等書居官廉能知人<lb/>
造士宜祀也則有若蔡思充林宰思充為東陽令廉名<lb/>
大著有不取民間一寸絲之頌拔倪元璐于穉齡卒為<lb/>
名臣在太常時以議許世子不嘗藥忤璫告歸尋起刑<lb/>
部多所平反極陳科塲關節蘆州蕪關數大案辭義激<lb/>
烈終工部尚書事親孝與人恕而臨大節決大議確然<lb/>
不可拔沒而人思之林宰為四川布政使政聲大震樊<lb/>
<pb n="KR4f0048_WYG_001-8a"/>
龍樊虎之變親援桴鼓以勵將士召女土司秦良玉設<lb/>
計擒之分典鄉會試得鄒之麟劉之鳳耿如杞林贄等<lb/>
皆一代名豪識馬世竒於童子中時稱冰鑑以兵部侍<lb/>
郎致仕居鄉善行尤多有販夫以同儕待宰宰亦笑受<lb/>
之雅量髙致時人莫及也骨鯁性成臨大節而不可奪<lb/>
宜祀也則有若盧化鰲林銘球黃易化鰲為縣令以執<lb/>
法忤湯賓尹而賓尹重之陞吏部主事文震孟推其勁<lb/>
節而魏璫忌之與楊漣左光斗等二十七人同下詔獄<lb/>
<pb n="KR4f0048_WYG_001-8b"/>
削籍歸崇禎初録用東林諸君子起復原職陞文選郎<lb/>
中以病乞休林銘球為御史彈劾大閹王坤薦起黃道<lb/>
周論救魏呈潤治勲戚不法者糾總督梁廷棟直聲震<lb/>
朝野按楚特叅岷王長史貪虐不法狀為王反訐幾陷<lb/>
不測黃易順治進士授歸化令冰蘗自矢禦藩商去悍<lb/>
弁赫赫有廉能聲耿精忠反易大書署壁云一日在天<lb/>
地之間取義成仁無負所學無負所志百年存忠孝之<lb/>
念致身竭力不忘乎親不忘乎君遂削髪變姓名從間<lb/>
<pb n="KR4f0048_WYG_001-9a"/>
道入粤粤東繼叛潛迹江右聞大師入閩乃詣康親王<lb/>
王嘉其忠疏聞于<lb/>
朝方奉<lb/>
㫖議叙而遽疾卒贈按察司僉事賜祭𦵏祀歸化名宦<lb/>
焉是十三君子者方輿之砥柱暗室之明燈非徒一鄉<lb/>
之賢天下之賢也或載國史或載理學源流或載省志<lb/>
郡志邑志非鼎元一人之私言天下之公言也鄉先生<lb/>
可祭于社與黃灝所云祀典正自有合而明禋久缺或<lb/>
<pb n="KR4f0048_WYG_001-9b"/>
二三百年或百十年莫有過而問者謂秉彞好徳人心<lb/>
同然其誰信之今之從祀者既不必如灝所云如灝所<lb/>
云又以子孫之故不得從祀九原有知能無抱恨于燕<lb/>
詒哉夫顯㣲闡幽維持風敎官斯土者之責也表揚前<lb/>
哲獻納芻蕘生斯土者之責也上下各有専責原不必<lb/>
問諸其子孫其子孫之式㣲者中絶者固無爼豆之想<lb/>
其子孫之稍能自立而有志者或以學校祀典聽之公<lb/>
論不敢佈賂營求以汚其宗祖是正人君子終無舉祀<lb/>
<pb n="KR4f0048_WYG_001-10a"/>
於鄉之日也漳浦黃石齋先生祀典尚遲至今幸蒙執<lb/>
事表彰忠節舉祀鄉祠諸君子或為石齋前輩或與石<lb/>
齋共事為所推服或舍命相救與石齋同患難則與石<lb/>
齋同歆爼豆亦事之不可已者也但今一旦而補十三<lb/>
人未免驚世駭俗且近來陋規文書經歴之處各衙門<lb/>
胥役俱有需索今一旦而補十三人上下無一錢之獲<lb/>
其勢亦決不可行草野愚生惟有姑存此論而已矣然<lb/>
天下非常之事惟非常人能為之祀典不當一人已覺<lb/>
<pb n="KR4f0048_WYG_001-10b"/>
其多名敎有光百人猶以為少或就中斟酌擇其無後<lb/>
者將泯沒者而先祀之俯仰今昔鼎元益痛心三人也<lb/>
周宗起當燕王簒逆之時父子俱投琴川死是方孝孺<lb/>
黃觀之流亞也縣志載宗起事實竟不能詳但云史逸<lb/>
其名鄉無傳祀室廬墳墓尚在檺潭其子既忠且孝併<lb/>
不能舉其名氏則自今以往百年十年安知不併琴川<lb/>
之事而泯滅之精忠貫日兩世捐軀其報如此此忠臣<lb/>
孝子所慟哭流涕者也江環詩經衍義一書闡紫陽之<lb/>
<pb n="KR4f0048_WYG_001-11a"/>
精藴閩人應制舉者莫不奉為正宗今縣志併逸其傳<lb/>
止著書門類附載一筆而已鼎元再三博訪文獻求其<lb/>
軼事杳不可得近始於莆尾江氏家乘得其涖平湖試<lb/>
御史建國本救纍臣數事其平日鏤心嘔血著成一書<lb/>
幸已風行海内又不幸不得一賢子孫能傳其事未百<lb/>
餘年風流歇絶載筆君子又不留心考究郡邑志乘遂<lb/>
致闕略倘不及今表揚後之人其孰能知之乘人之車<lb/>
食人之禄且有全軀保妻子者涂仲吉藐然諸生又在<lb/>
<pb n="KR4f0048_WYG_001-11b"/>
數千里外伏闕陳言自蹈湯火至於廷杖折指不少挫<lb/>
衂較之髙登陳東其難更甚論救石齋兩疏淋漓切直<lb/>
忠肝義膽照耀寰區此尤古今之竒人可以愧凡為臣<lb/>
者昔與石齋同患難今不得與石齋共歆饗亦事之深<lb/>
可痛者也以周宗起江環涂仲吉三人之彪炳宇宙尚<lb/>
且寂寂無傳幾於泯沒則輕塵弱草之論將灰為善者<lb/>
之心顯㣲闡幽維持風敎寜非今日之急務乎必不得<lb/>
已擇其將泯沒者而先祀之則此三人確乎不可易矣<lb/>
<pb n="KR4f0048_WYG_001-12a"/>
蔡蒙齋陳布衣二先生非時代所能泯沒陳汶輝何楷<lb/>
盧化鰲林銘球等諸先生國史鋪張亦可無慮泯沒然<lb/>
祀典有缺終留一方之遺憾今日幸遇執事不可謂非<lb/>
千載一時也天下非常之事惟非常人能為之舉動無<lb/>
私心合天理而當人情即日補百賢不虞其驚世而駭<lb/>
俗况僅僅此十三人哉鼎元為世道人心計懼先哲之<lb/>
懿行湮沒不彰不揣固陋妄獻芻蕘字多繁冗詞不雅<lb/>
馴伏惟執事勿吝覽觀酌其可行者而表章之庶無失<lb/>
<pb n="KR4f0048_WYG_001-12b"/>
鄉先生祭社之義史遷所謂伯夷叔齊雖賢得夫子而<lb/>
名益彰鼎元將為十三先生拜髙厚之賜矣<lb/>
　　上宋觀察請修漳州府志書<lb/>
竊惟古今不能一日無治亂是非沿革損益之端則不<lb/>
可一日無史天下不能使一方無治亂是非沿革損益<lb/>
之事則不可一方無志故夫郡邑之有志亦猶國之有<lb/>
史也鑒於國史而知往古興亡得失之故觀於郡邑之<lb/>
志而知一方風俗之淳漓民生之利病疆域之大小山<lb/>
<pb n="KR4f0048_WYG_001-13a"/>
川形勢之要害户口田賦兵防學校之盛衰前後有司<lb/>
之賢否忠孝節烈理學經濟髙人逸士之屈伸消長較<lb/>
若列眉是以一方之士一方之長需夫郡邑之志也比<lb/>
之國史為尤甚漳州郡志自萬厯後無增修者舊本亦<lb/>
散佚不可得故漳士多白首未寓目焉鼎元於甲申初<lb/>
夏在學使宫坊沈公官署始見抄本殘缺蕪穢烏焉魚<lb/>
魯翻閱未終掩卷三歎爾時欲進一言而學政繁多輶<lb/>
軒奔走於道路未敢唘口復念纂修國史者史臣之事<lb/>
<pb n="KR4f0048_WYG_001-13b"/>
也増修郡志者司牧之職也責有所屬而任各有専重<lb/>
也然則孰為一方之司牧將非觀察與刺史乎觀察刺<lb/>
史所以敎養一方之吏民者也敎之則宜使之知所觀<lb/>
感養之則宜存其因革盛衰興利去弊之由郡志不修<lb/>
而欲化民成俗使人慕善而戒惡也難矣故觀察刺史<lb/>
之宜修郡志也比之史臣修國史為尤甚且漳自萬厯<lb/>
以後文章氣節理學經濟之儒比肩而起若周綿貞黃<lb/>
石齋林浴元陳平人亶州何黃如諸先生國史猶能鋪<lb/>
<pb n="KR4f0048_WYG_001-14a"/>
張梗槩以昭示將來而本州獨闕焉尤非所以表明敎<lb/>
化廣勵人心之道也鼎元不敏竊謂吾漳郡志之宜修<lb/>
比之他郡為尤甚苐史才史筆自古難之非當世之鉅<lb/>
公宗匠不能留心於此而非當世之鉅公宗匠亦不能<lb/>
操筆削之柄所以聽其蕪穢殘缺而有待於今日也執<lb/>
事以雕龍繡虎之才生名宰相之家日承冢宰公庭訓<lb/>
五車二酉之書固已幼而學之自膺<lb/>
簡命來巡海邦未數月而汀漳之民皆言執事之善於養<lb/>
<pb n="KR4f0048_WYG_001-14b"/>
人利弊無不悉也善於敎人勸懲無不周也孰不踴躍激<lb/>
厲以自奮於今然鑒於古者猶有闕也則郡志之增修舍<lb/>
此時其何待乎今設或告執事曰有一人於此耳目聾瞶<lb/>
手足痿痺心痗腹瘕中有蚘聚良醫見而憫之為之藥以<lb/>
調劑之手足腹心之疾皆去獨去其耳目之聾瞶而不為<lb/>
之所執事且以為何如醫也今夫郡志是一郡之耳目也<lb/>
執事下車以來手足腹心之疾皆治之矣而耳目之司<lb/>
曾不加意漳士民必且咨嗟嘆惋謂遇鉅公宗匠而亦<lb/>
<pb n="KR4f0048_WYG_001-15a"/>
猶然苟安則有終於聾瞶而已矣士君子居得為之時<lb/>
遇不得不為之盛事進退前古昭垂來葉非獨有裨一方<lb/>
亦且聲施於不朽此葢曠世遭逢難以多得者也必欲<lb/>
讓大美於後人竊為執事惜之請擇縉紳先生山林遺<lb/>
逸及多士之博洽者分理其事各抒聞見執事總其成<lb/>
進退而筆削之以作史之三長成一郡之志書易易耳<lb/>
鼎元年少狂妄亦知出位之謀近于杞人之憂但上書<lb/>
言事古之人有行之昌黎南豐睂山父子皆自薦㧞以<lb/>
<pb n="KR4f0048_WYG_001-15b"/>
求進用慷慨激昻言之亹亹忘倦况鼎元於世無所求<lb/>
而汲汲以陳者又皆世道人心之所係是以冒昧而忘<lb/>
其僭越之罪焉<lb/>
　　上張大中丞書<lb/>
伏自去冬拜别函丈已經十旬山川遼逺未嘗肅柬問<lb/>
候疎慢之罪莫可名言二月二十六日承辱書召鼎元<lb/>
即赴三山三月九日又承來書十一日蒙本郡太守敦<lb/>
促起行十二日又接巡捕官傳諭待鼎兀甚急鼎元何<lb/>
<pb n="KR4f0048_WYG_001-16a"/>
人感愧交集深惟執事以中州大儒倡絶學於海表九<lb/>
郡一州之士望門牆而不得入者何可勝數鼎元漳江<lb/>
小子鹿鹿無有寸長侍側一載回家未及四月又蒙屢<lb/>
次徴召固宜聞命即行疾走七八百里猶恐其後也然<lb/>
而事有所難欲陳於長者之前則有瑣屑冒瀆之罪黙<lb/>
而不言又有違命之愆若執事肯加寛恕略賜觀覽知<lb/>
其實有隱衷非敢有所希冀則請得而言之鼎元幼喪<lb/>
父賴祖父母及寡母黽勉提攜以至今日今大父年八<lb/>
<pb n="KR4f0048_WYG_001-16b"/>
十有九大母年八十有二去日苦多此境豈能長得况<lb/>
自髙曾以來世以詩書為産業堂上有耄耋之親郭外<lb/>
無升斗之田筆耕舌耨尚不足以供菽水豈容逺適他<lb/>
鄉以饔飱細事貽老祖之憂哉且所憂者尚不止此鼎<lb/>
元有弟已長而未成人有妹愆期而不能嫁每思及此<lb/>
中夜起立况乎老人善憂安能一刻或忘加以先君之<lb/>
柩歴年既多未歸於土凄風苦雨之秋淚未嘗不澘澘<lb/>
下也夫鼎元雖不才頗知義利之辨苟為非義之獲雖<lb/>
<pb n="KR4f0048_WYG_001-17a"/>
千金在前不以易吾素豈肯妄受人憐有所希冀者哉<lb/>
所以孶孶汲汲筆耕舌耨者亦自竭其力以奉其親無<lb/>
一毫願外之意也少時狂妄喜為文詞自日侍執事細<lb/>
觀先儒之書始知聖賢之道終身行之而不窮然其最<lb/>
切者不外人倫日用之間父慈子孝兄友弟恭皆是道<lb/>
也今也有九旬之祖而不能養有久停之柩而不能𦵏<lb/>
有愆期之弟妹而不能為之所自逃其身於七八百里<lb/>
之外以博美衣豐食即使學問宏博推倒一世執事亦<lb/>
<pb n="KR4f0048_WYG_001-17b"/>
何取乎此等人耶昔唐陽城為國子司業引諸生敎之<lb/>
曰凡學者所以學為忠與孝也諸生有久不省親者乎<lb/>
明日謁城還養者二十輩有三年不歸侍者斥之鼎元<lb/>
今日所以躊蹰再四欲行不能明知違命而不敢顧正<lb/>
深體執事之心者也不然鼎元蓬茅下士耳以大儒開<lb/>
府之尊忘分而敎誨之豈不為榮又有萬卷足以供探<lb/>
討良友足以資講習豈不為快客歳追隨獨蒙格外顧<lb/>
盼恩禮之隆常往來於胸中而不能去豈忍久離左右<lb/>
<pb n="KR4f0048_WYG_001-18a"/>
者今且勉强經營若得苟完一二即疾趨赴省恭承至<lb/>
教固所願耳平生恥言家事雖親故有問未嘗一答曩<lb/>
侍執事一年亦不敢稍露毫末者葢恐形迹之間似乎<lb/>
有所希冀也今承不棄徴召再三若復黙黙無言則恐<lb/>
執事不知其所以違命之故將責以自暴自棄之罪故<lb/>
敢竭其愚衷伏惟俯垂鑒諒焉<lb/>
　　與友人論浙尼書<lb/>
天下尼僧惟浙中最盛即杭嘉湖三府已不下數十萬<lb/>
<pb n="KR4f0048_WYG_001-18b"/>
人其係本人自願出家無十分之一也皆因少時父母<lb/>
貧寒為老尼所惑鬻與為徒洎乎長大不能自脱而凡<lb/>
為尼者又皆多購致閨女欲使敎門興旺長養禁錮終<lb/>
其身無婚姻之日夫人情不甚相逺男欲婚而女欲嫁<lb/>
雖在聖賢必不能易今無故驅此數十萬人長吁短歎<lb/>
於清冷寂寞之中即使果守戒律盡屬氷清玉潔其怨<lb/>
氣已足以干天地之和召水旱之災况其踰閑蕩檢多<lb/>
有不可問乎文王發政必先鰥寡内無怨女外無曠夫<lb/>
<pb n="KR4f0048_WYG_001-19a"/>
斯盛王之治爾士君子居宰相之位則必思燮理隂陽<lb/>
任民牧之官則必圖移風易俗豈得以為迂逺而不切<lb/>
事情哉愚嘗過蘇杭之間見街巷標榜下胎神藥絶孕<lb/>
竒方不勝驚歎謂風俗之壞何為一至此極市人為余<lb/>
言皆為蘭若尼僧而設然則蘭若之名乃青樓之别號<lb/>
也以此蘭若之人往來士庶人家小則耗人財物大則<lb/>
辱人家聲其為風俗之害可勝言耶足下今日有世道<lb/>
人心之責諒不忍漠然視之發政施仁遂彼室家之大<lb/>
<pb n="KR4f0048_WYG_001-19b"/>
願知髙明必有以處此矣<lb/>
　　論海洋弭捕盜賊書<lb/>
國家東南環海萬里汪洋舟楫利涉為民生之大利其<lb/>
間宵匪潛伏出沒行刧亦為方隅之隱憂盛京一帶澚<lb/>
岸向來為洋盜避風之所今旅順口水師足資彈壓山<lb/>
東洋面冷落非賊所戀一年之間不過偶一二至江浙<lb/>
閩廣則自二三月至九月皆盜艘刧掠之時今天下太<lb/>
平非有所謂巨賊不過一二無賴饑寒逼身犯法潛逃<lb/>
<pb n="KR4f0048_WYG_001-20a"/>
寄口腹于烟波浩蕩之際而往往不能廓清歳歳為商<lb/>
民之患則以商船不能禦敵而哨船不能遇賊之故也<lb/>
原賊之起其初甚㣲止一二人宻約三五人潛至港口<lb/>
窺伺小艇附岸徑跳登舟露刃脅舟人駕出外港遇有<lb/>
略大之漁船則詐稱買魚又跳而上再集匪類至十餘<lb/>
人便敢公然行刼此粤東所謂踏斗者也出遇商船則<lb/>
亂流以截之稍近則大呼落帆商自度無砲火軍械不<lb/>
能禦敵又船身重滯難以走脱聞聲落帆惟恐稍緩相<lb/>
<pb n="KR4f0048_WYG_001-20b"/>
顧屏息俟賊登舟綑縶賊或收其財物將船放回或連<lb/>
船劫駕他往雖不願從亦暫相依以冀旦晩劫換一入<lb/>
其黨則與之化日久日多遂分為一二船勢漸以大此<lb/>
等小輩無他伎倆但使商船勿即惶恐下帆又有砲械<lb/>
可以禦敵賊亦何能為乎愚以為商船皆有身家斷不<lb/>
敢思為匪以自喪其身家性命而且一船下水必有族<lb/>
鄰鄉保具結地方官查驗烙號給與䕶船牌照方敢出<lb/>
外貿易此等有根有據之人豈不可信而必禁擕鎗砲<lb/>
<pb n="KR4f0048_WYG_001-21a"/>
使拱手聽命於賊若以族鄰保結不足憑則不應給與<lb/>
牌照既可給與牌照則可聽其隨帶防船器械倘得請<lb/>
㫖勿為拘牽弛商船軍器之禁則不出數月洋盜盡為<lb/>
餓殍未有不散夥回家者也哨船之不能遇賊皆謂萬<lb/>
頃渺茫從何捕起風濤險惡性命可虞不知賊船在近<lb/>
不在逺沿邊島澚偏僻可以停泊之區試往搜捕百不<lb/>
失一葢彼雖名為賊未嘗不自愛其生陡遇颶風未嘗<lb/>
不自憂覆溺各省匪類性雖不同然皆必有垵墺可避<lb/>
<pb n="KR4f0048_WYG_001-21b"/>
颱颶乃能徐俟商舶之往來必待天朗風和乃敢駕駛<lb/>
出洋以行刼其貪生惜死之心同則哨緝之方堵截之<lb/>
候無不同也向來各省巡哨實心者少閩海經臺灣變<lb/>
亂有懲羮吹虀之思稍異從前積習其他不過奉行故<lb/>
事而已每欲出巡必預張聲勢揚斾徐行一二月未離<lb/>
江干又于舟中旦暮鼓樂舉砲作威是何異呼賊船而<lb/>
使之避也若使巡哨官兵宻坐商船以出勿張旗幟勿<lb/>
鼓樂舉砲作威遇賊船嚮邇可追即追不可則佯為遜<lb/>
<pb n="KR4f0048_WYG_001-22a"/>
避之狀以堅其來挽舵爭據上風上風一得賊已在我<lb/>
胯下我則橫逼賊船如魚比目並肩不離順風施放砲<lb/>
火百發百中兩船既合火罐火藥桶一齊抛擊雖百賊<lb/>
亦可禽也所有銀錢貨物盡賞士卒勿許將弁自私自<lb/>
利首功兵丁拔補把總將弁以次陞遷無得掩抑則將<lb/>
士之功名財利俱在賊船將不遑寢食以思出哨也抑<lb/>
愚聞在洋之盜十犯九廣則弭盜之法尤宜加意於粤<lb/>
東粤俗悍鷙貪頑不必財物豐多但殺一人可得銀五<lb/>
<pb n="KR4f0048_WYG_001-22b"/>
錢則欣然以為勝屠一豕自潮州沿海而下千有餘里<lb/>
半以攘奪為生涯水務習熟往來如飛而廣惠肇髙深<lb/>
山聚處之民往往集衆操戈載大纛以出剽掠富商大<lb/>
賈地方官不敢過問或家人衙役為其所擒黥面馘耳<lb/>
亦佯為不知而姑息焉彼此相蒙幸免盜案叅罰將來<lb/>
流毒不知其何所届此則杞人之隱憂詎可以其天涯<lb/>
絶域置為荒逺而不足介意哉海洋相通無此疆彼界<lb/>
之殊朝粤暮閩半月之間可以周歴七省防範驅除萬<lb/>
<pb n="KR4f0048_WYG_001-23a"/>
難稍緩愚所以敢抒狂臆願與七省商民慶萬里澄波<lb/>
之頌也<lb/>
　　論邊省苖蠻事宜書<lb/>
楚蜀滇黔兩粤之閒土民雜處曰苖曰猺曰獞曰犵狫<lb/>
皆苖蠻之種類也其深藏山谷不籍有司者為生苖附<lb/>
近郡邑輸納丁糧者為熟苖熟苖與良民無異但性頑<lb/>
嗜殺或與漢民有睚眦輒乘夜率衆環其屋焚而屠之<lb/>
白晝出鄉井五里則惴惴憂其不還是以亦畏漢民而<lb/>
<pb n="KR4f0048_WYG_001-23b"/>
尤懼官長此可以敎化施恩法令馴服者也但土民之<lb/>
頑順惟視土司土司多𡨕頑不法坐縱其行兇殺奪而<lb/>
因以為利即使事跡敗露大吏督責無叅罰處分之加<lb/>
乎其身是以無所忌憚而敢于無所不為也苖民受土<lb/>
司荼毒更極可憐無官民之禮而有萬世奴僕之勢子<lb/>
女財帛總非本人所自有愚聞黔省土司一年四小派<lb/>
三年一大𣲖小派計錢大派計兩土民歳輸土徭較漢<lb/>
民丁糧加多十倍土司一日為子娶婦則土民三載不<lb/>
<pb n="KR4f0048_WYG_001-24a"/>
敢婚姻土民一人犯罪土司縳而殺之其被殺者之族<lb/>
尚當歛銀以奉土司六十兩四十兩不等最下亦二十<lb/>
四兩名曰玷刀銀種種朘削無可告訴聞昔年有闔村<lb/>
離散呈請地方大吏改土籍歸流官管轄遂有更生之<lb/>
慶曾未幾時而土司輦賂關説又復改還土屬丁壯舉<lb/>
家屠戮妻子沒賣為奴其他土部不得不呑聲飲泣忍<lb/>
受摧殘然其望見天日願如漢民沾被<lb/>
皇恩則千萬人如一心四五省如一轍也愚以為苖猺<lb/>
<pb n="KR4f0048_WYG_001-24b"/>
獞黎均屬<lb/>
朝廷赤子當與漢民一例軫恤敎化惟在地方大小吏<lb/>
加意綏輯使知孝弟禮讓奉公守法自然不敢行兇殺<lb/>
奪倘土司暴虐太甚或其民有行兇殺奪俱將該土司<lb/>
照漢官事例叅罰處分苐漢官有罰俸降級革職而土<lb/>
司無俸可罰無級可降革職則子孫承襲仍舊為太土<lb/>
司得以暴虐其民愚以為惟有削土之一法可令土司<lb/>
畏慎請題定削土則例照所犯重輕削奪村落里數以<lb/>
<pb n="KR4f0048_WYG_001-25a"/>
當罰俸降級所犯重大至革職者相其逺近强弱可以<lb/>
改土為流即將土地人民歸州縣官管轄勿許承襲併<lb/>
土民有不甘受土司毒虐願呈改土籍為漢民者亦順<lb/>
民情改歸州縣其深山窮谷流官威法所不及之處則<lb/>
將所削之土分立本人子弟為衆土司使其地小勢分<lb/>
事權不一而不能為害將來敎化日深皆可漸為漢民<lb/>
至山中生苖責成附近土司招徠嚮化一體恩撫如此<lb/>
數年之閒生苖可化為熟苖熟苖可化為良善不特五<lb/>
<pb n="KR4f0048_WYG_001-25b"/>
六省地方享寜靜和平之福而自唐虞以來僅傳七旬<lb/>
舞干一格者至我<lb/>
皇上而悉為衣冠禮義户口貢賦之區此日之堯舜賢<lb/>
於唐虞逺矣<lb/>
　<lb/>
　<lb/>
　<lb/>
　鹿洲初集巻一<lb/>
</p>
<p>
</p>
  </div>
<div>
<head>鹿洲初集巻二</head> <lb/>
    <p>
<pb n="KR4f0048_WYG_002-1a"/>
欽定四庫全書<lb/>
　鹿洲初集巻二<lb/>
　　　　　　　　　　廣州府知府藍鼎元撰<lb/>
　書<lb/>
　　與荆璞家兄論鎮守南澚事宜書<lb/>
南澚為閩廣要衝賊艘上下所必經之地三四月東南<lb/>
風盛粤中奸民哨聚駕駛從南澚入閩縱橫洋面截刦<lb/>
商船由外浯嶼料羅烏紗而上出烽火流江而入於浙<lb/>
<pb n="KR4f0048_WYG_002-1b"/>
八九月西北風起則捲帆順溜剽掠而下由南澚入粤<lb/>
刦獲金錢貨物多者各回家營運卒歳謂之散斗刦少<lb/>
無所利者則汎舟順流避風于髙州海南等處來歳二<lb/>
三月土婆湧起南方不能容則仍駕駛北上由南澚入<lb/>
閩所以南澚一鎮為天南第一重地是閩粤兩省門户<lb/>
也鎮南之法以搜捕賊艘為先今承平日久將卒疲玩<lb/>
大帥養尊處優不肯輕身出海將弁奉命巡哨泊船近<lb/>
岸沈湎樗蒱以為娛樂遷延期滿揚帆回汛賊夥連䑸<lb/>
<pb n="KR4f0048_WYG_002-2a"/>
刦掠莫過而問或上命督責不得已稍稍出洋則大張<lb/>
聲勢揚斾徐行又于舟中旦暮鼓樂舉砲作威惟恐賊<lb/>
船不知逺避賊亦若相體諒不來衝哭自於他處行刦<lb/>
俄而失事之處偶屬他鎮地方則此鎮自相慶賀以為<lb/>
賊不敢犯吾境是則今日沿海水師之通病也吾兄前<lb/>
在温州威望素著搜捕賊船如探囊取物海島亡命之<lb/>
徒望風逺遁浙江提督吳公總制覺羅滿公僉謂兩省<lb/>
將才無出兄右<lb/>
<pb n="KR4f0048_WYG_002-2b"/>
皇上眷兄勞績一年之中超遷大鎮又使官於家鄉晝<lb/>
錦殊榮則所以上報<lb/>
國恩下酬知已增宗族鄉黨之光必有其道矣凡人困<lb/>
抑下位每不憚艱難險阻思建功名及功名既成身家<lb/>
為重無論追風逐濤出入水天茫淼之中非其所肯即<lb/>
求一二留心海務督責將弁亦難言之葢富貴之氣移<lb/>
人最深養尊處優盡改前轍固其宜也上偷安則下怠<lb/>
惰營伍廢弛則士卒弱將帥素尸則盜賊恣自古及今<lb/>
<pb n="KR4f0048_WYG_002-3a"/>
必然之理前人有言曰官怠于宦成詩曰靡不有初鮮<lb/>
克有終願兄無以開府滿盈常如新進之日抖擻精神<lb/>
勤勞哨緝一洗向來鎮弁積玩逡巡畏縮之習夫昇平<lb/>
小醜有何難治海洋雖寛得其要如一室耳去接賊之<lb/>
人賊勢自然窮蹙練兵丁選死士精器械慎機宻搜醜<lb/>
類而殱之治其標也平日恩威並濟必有大服軍士之<lb/>
心雖使赴湯蹈火亦無所避又當知弭盜之源在乎民<lb/>
風士習課農桑修學校以養以敎自然不為盜賊治其<lb/>
<pb n="KR4f0048_WYG_002-3b"/>
本也鼎元不敏敢抒管見略陳數事先民有言詢于芻<lb/>
蕘惟吾兄察之<lb/>
　一哨船之接濟宜察也匪類逃躱外洋非能不食而<lb/>
　　操舟徒手而行刦由内地奸人接濟之也濟以糧<lb/>
　　米物食然後能久延濟以火藥軍器然後敢敵殺<lb/>
　　論者多歸咎漁船不知漁船所帶糧米斗石能濟<lb/>
　　幾何火藥軍器犯禁之物惟哨船可以攜之向來<lb/>
　　南澚地方皆守港哨船接濟如東隴港南洋港樟<lb/>
<pb n="KR4f0048_WYG_002-4a"/>
　　林港澄海港沙汕頭海山柘林井洲各處哨船無<lb/>
　　一不接濟者而東隴海山南洋三處為尤甚每猪<lb/>
　　十隻價近百金米十石價五六十金火藥鳥鎗藤<lb/>
　　牌軍器價皆十倍潮人謂坐港之利勝於通番此<lb/>
　　之謂也夫民船犯禁官兵可緝官船作弊孰敢攖<lb/>
　　鋒是在鎮主留心稽察無使復蹈前轍海孽之肅<lb/>
　　清思過半矣<lb/>
　一兵丁之老弱宜換也<lb/>
<pb n="KR4f0048_WYG_002-4b"/>
國家糜費金錢養一兵必得一兵之用而將官䕃空糧<lb/>
　　老弱充軍數可用者幾何南澚之兵老弱參半膏<lb/>
　　粱子弟厠身行伍生事賭博逃避差徭此之不可<lb/>
　　不汰也然沿襲既久驟行裁革未免怨聲沸騰有<lb/>
　　苛刻之議鄙意老弱之兵及病船不能衝風破浪<lb/>
　　者皆另造名冊准舉餘丁自代併不必問其為真<lb/>
　　餘丁假餘丁但人材精壯武藝髙强則補之一舉<lb/>
　　不佳則再再舉不佳則三三舉而不中用則除之<lb/>
<pb n="KR4f0048_WYG_002-5a"/>
　　官自招募勇敢强力之人以補其缺勿于此中取<lb/>
　　利焉則兵皆精兵無虚冒名糧之弊而又于每月<lb/>
　　三六九期勤行操演考其技能工拙而賞罰之使<lb/>
　　兵識將意將識兵情屹然為一方雄鎮知所向之<lb/>
　　無敵也<lb/>
　一親隨之精鋭宜選也雖有猛虎無爪牙不威雖有<lb/>
　　名將無左右不雄况殺敵重事可無心腹親軍死<lb/>
　　生不離者哉鄙意鎮兵既選練精壯又於精壯中<lb/>
<pb n="KR4f0048_WYG_002-5b"/>
　　拔其武勇超羣才能出衆者約三百人為巡哨親<lb/>
　　軍特加優䘏每出洋則與之俱又於三百人中擇<lb/>
　　其武藝尤精敢死不二心之士約五六十人為親<lb/>
　　隨待以心腹休戚相關遇有把總缺出量才拔補<lb/>
　　以鼓勵之擒獲賊船有金銀貨物按其多寡均分<lb/>
　　之凡隨行出哨之人共沾其惠切不可自私自利<lb/>
　　有臨陣盡力功在衆上者倍加優賞遇缺先補則<lb/>
　　敢死之軍勇氣無敵一遇賊船如鷹攫兔功名財<lb/>
<pb n="KR4f0048_WYG_002-6a"/>
　　利悉在此中皆將翹首跂足惟恐鎮主之不出哨<lb/>
　　也<lb/>
　一哨船之軍器宜審也北人乘馬専以弓矢見長南<lb/>
　　人乘舟角逐于煙波浩蕩之際當其相距遼闊則<lb/>
　　弓矢無所用之及兩船既交一人能發幾矢一矢<lb/>
　　能傷幾何則莫若砲火之為功大也鄙意哨船軍<lb/>
　　器専用鳥鎗鹿銃連環子母西𤓰等砲噴天筒火<lb/>
　　罐火箭佐以單刀藤牌長鎗大鈎而其餘可一槩<lb/>
<pb n="KR4f0048_WYG_002-6b"/>
　　不用約略一船中為砲火者十之七為刀鎗者十<lb/>
　　之三賊雖有艨艟巨艦不能當官軍砲火重疊惟<lb/>
　　俛首就擒耳倘欲用箭必取諸弩而尋常之弩又<lb/>
　　不堪用必依諸葛武侯遺法作連環弩上有方筩<lb/>
　　筩分十道中藏百箭二人挽之觸機自發一發十<lb/>
　　矢隨發隨挽矢復自出每船安置十弩則瞬息間<lb/>
　　發矢千計一飯之頃萬矢連環雖有劇賊無所逃<lb/>
　　避此亦舟中之長技也<lb/>
<pb n="KR4f0048_WYG_002-7a"/>
　一巡哨之踪跡宜宻也兵法有竒正賊勢有大小出<lb/>
　　其不意敵乃可致往者逰魂猖獗賊首三十二等<lb/>
　　百十連䑸聚泊大萊蕪小萊蕪等處明目張膽受<lb/>
　　千把總饋獻而不辭哨船之出非所畏也今所謂<lb/>
　　賊不過無賴之輩饑寒偪身三五成羣踏斗而出<lb/>
　　遇船小人弱則奪而駕之因其舵水糧食凑集匪<lb/>
　　類所奪船漸大然後敢公然行刦其為賊也有限<lb/>
　　其窺伺在商船貨貝財帛衣糧又必孤行離援乃<lb/>
<pb n="KR4f0048_WYG_002-7b"/>
　　肆其侮非立意與官兵哨船為敵者也見商船則<lb/>
　　趨見哨船則避哨船輕而浮其行速商船重而滯<lb/>
　　其行遲哨船旗幟飛揚牌刀髙掛商船無之此賊<lb/>
　　所能辨也鄙意哨船之出當如商船行徑勿張旗<lb/>
　　幟勿掛牌刀多運小石壓載以疑貨物有急可當<lb/>
　　軍器行莫連䑸但度策應所可及若斷若續遇賊<lb/>
　　船對敵然後舉大砲為號衆哨齊集堵截環攻擒<lb/>
　　賊獲船百不失一若夫粧㸃軍容張揚聲勢是呼<lb/>
<pb n="KR4f0048_WYG_002-8a"/>
　　賊船使之避耳非真心捉賊者也<lb/>
　一馭下之恩威宜兼濟也體恤不周則軍心怨望號<lb/>
　　令不嚴則將權不振今之為帥者意在立威則巍<lb/>
　　然自尊大視士卒死生若秦越之肥瘠㣲疵細過<lb/>
　　鞭撻無常左右惴惴心悸膽裂此刻薄寡恩衆心<lb/>
　　離散不可以見敵者也其矯為大度包荒則廢弛<lb/>
　　營伍兵驕而不能戢將悍而不能制法令不行朝<lb/>
　　三暮四此又當塲木偶徒有人形而無生氣者也<lb/>
<pb n="KR4f0048_WYG_002-8b"/>
　　御兵之法莫大乎體貼人情為之設身處地饑寒<lb/>
　　疾苦痛癢相關婚姻死喪酌量周䘏上下相親如<lb/>
　　手足腹心之不可離至於法令一出泰山不移敢<lb/>
　　有犯者雖親無赦若穰苴違命而斬莊賈孔明揮<lb/>
　　淚而誅馬謖使軍士凛然知軍法之不可犯故令<lb/>
　　無不行禁無不止三軍之士懷徳畏威此服心之<lb/>
　　上計也<lb/>
　一島嶼之蒼黎宜恤也用兵之道安民為先弭盜之<lb/>
<pb n="KR4f0048_WYG_002-9a"/>
　　源撫民為本南澚僻處海中居民鮮少兼地界兩<lb/>
　　省有司政敎之所不及則鎮主營弁實民父母也<lb/>
　　兵丁恃黨驕恣未免欺制小民民愬鎮主而不伸<lb/>
　　則無能伸之地攖怒積怨為毒無已故約兵貴嚴<lb/>
　　待民貴寛不使强凌弱衆暴寡是則兵民一體之<lb/>
　　意也凡舉動必順民情不則去之有竊盜則為嚴<lb/>
　　緝重懲有奸棍則為革逐出境米價騰貴運載平<lb/>
　　糶雨暘不節齋戒禱祈又以春秋巡行阡陌課農<lb/>
<pb n="KR4f0048_WYG_002-9b"/>
　　桑擇其勤者奬勵之悦色和顔如家人婦子之相<lb/>
　　親切又于每月朔望集諸生郷耆公所宣講<lb/>
聖諭十六條使兵民共聽咸知為善之樂且曉然於<lb/>
聖天子軫念民生諄諄敎誨之意而相戒相勉不敢作<lb/>
　　奸犯科亦經理海疆之要務使民無盜之原也<lb/>
　一澚城之學校宜興也雖在海外不廢詩書雖有戈<lb/>
　　矛必興禮樂孟子曰壯者以暇日修其孝弟忠信<lb/>
　　則知敎化之興亦武備根本也南澚海島荒陬無<lb/>
<pb n="KR4f0048_WYG_002-10a"/>
　　郡縣官司古未立學邇日人文駸駸乎起矣前鎮<lb/>
　　周公特於澚城建立義學文廟祀<lb/>
　　至聖先師捐衙門舊規水利每嵗百金之入為<lb/>
　　春秋丁祭延師脩脯之費既已勒碑刻石昭垂<lb/>
　　来禩未竟厥施中途奄没此南澚士民所深惜<lb/>
　　也署鎮弗紹前修仍将祀業入已輿論嗤之鄙<lb/>
　　意以為義學宜興學舍宜擴祭祀之費膏火之<lb/>
　　資宜續捐増益春秋丁祭宜親臨釋奠萃闔澚<lb/>
<pb n="KR4f0048_WYG_002-10b"/>
　　諸生及兵民子弟之秀者咸令入學延漳潮間<lb/>
　　名士之學行兼優才品出衆者一人為師表以<lb/>
　　教育之月課生童第其髙下以鼓舞之朔望行<lb/>
　　香謁拜已畢進諸生而親切慰勞之開府忘其<lb/>
　　尊庶民興於學甚盛事也南澚舊有澚生二名一<lb/>
　　閩一廣今在廣者存而在閩者廢殊非公道捐一<lb/>
　　紙之文書請當事以開復之宏功盛業千載不朽<lb/>
　　尚於暇日加之意乎<lb/>
<pb n="KR4f0048_WYG_002-11a"/>
　　與荆璞家兄論舟中起雷書<lb/>
讀來札知吾兄巡哨南洋舟中起雷從大桅焚燒而上<lb/>
斃兵一人傷一人心甚不懌疑以為非吉兆具見吾兄<lb/>
謹天災重民命至意舟中起雷本非災異乃此舟竪桅<lb/>
時桅井不净所致耳凡造成戰艦諏日竪桅桅井須拂<lb/>
拭乾浄不容毫髪他物若其中有竹頭木屑蚊蠅蟲蟻<lb/>
之類皆主起雷此常事也但君子遇災而懼百凡修省<lb/>
無事常如有事之防不可以為常也而忽之鄙意雷者<lb/>
<pb n="KR4f0048_WYG_002-11b"/>
震也震東方也震動震疊皆非安静恐東方有兵事將<lb/>
勞吾兄是故舟中起雷乃威震東方聲聞四海之象兄<lb/>
其建勲業於臺灣乎臺帥獨當一面専制水陸數千里<lb/>
必于内地愼選威望鎮臣彈壓海疆或兄今歳調臺即<lb/>
此是矣臺地承平日久在位懈散風俗奢囂兼之山深<lb/>
海闊狼子野心恐不能百年無事吾兄到彼須整飭武<lb/>
備未雨綢繆以防亂遏孽慎固苞桑為海疆第一急務倘<lb/>
有宵匪嘯聚不妨稍示兵威立時清廓海外鬼蜮離竒<lb/>
<pb n="KR4f0048_WYG_002-12a"/>
不可以常法處之但得有益地方可以一勞永逸免<lb/>
九重南顧之憂即太平將帥勲業也拘牽文義姑息養<lb/>
奸諒吾兄斷不出此弟意想所及憑臆妄談兄且秘而<lb/>
勿宣恐言之不驗為世揶揄匪小云<lb/>
　　與荆璞家兄論臺變書<lb/>
晨興出門聞市人偶語臺灣有變賊首姓朱名一貴已<lb/>
戕命官踞臺郡此異事也早料海疆宜急綢繆兄前月<lb/>
舟中起雷弟已閒談及之曾幾何時東方果有兵事不<lb/>
<pb n="KR4f0048_WYG_002-12b"/>
幸言之偶中實兄建功立業之秋也屈指浙閩諸將帥<lb/>
可屬大事無如兄者羽書徴調當在旦晩宜亟整甲帳<lb/>
具脯糒鍜戈矛選兵配艦以待出師大丈夫得提三尺<lb/>
為<lb/>
國家誅亂討賊奠安桑梓何其壯也制府滿公智深勇<lb/>
沈可與共事但省會隔逺鞭長不及兄宜指陳事勢請<lb/>
其移駐厦門就近督師面商調度内有制府彈壓指揮<lb/>
兄可一意前驅無呼應不靈之患外有吾兄統兵殺賊制<lb/>
<pb n="KR4f0048_WYG_002-13a"/>
府可髙枕無憂繕飛報大捷之疏矣弟雖不才將鼓棹<lb/>
而觀之<lb/>
　　與吳觀察論治臺灣事宜書<lb/>
臺灣當朱一貴作亂之後干戈蹂躪哀鴻遍野繼以風<lb/>
災埽蕩癘疫連綿民之憔悴極矣二三年來文武和𠂻<lb/>
餘孽拔根地方寜静撫摩噢咻瘡痍漸起然元氣猶未<lb/>
復也繼凋敝之餘則培養維艱消囂陵之習則敎化宜<lb/>
急官斯土者可不百倍留心以訓民型俗久安長治為<lb/>
<pb n="KR4f0048_WYG_002-13b"/>
已任今<lb/>
天子眷念海疆慎簡賢能以明公才髙行卓特命觀察<lb/>
是邦臺之民其有厚幸乎經濟内優納溝念切因其勢<lb/>
而利導之如王良使馬庖丁解牛無足煩措置也鼎元<lb/>
閩嶠書生識見淺尠明公以其曾贊戎行略悉臺地人<lb/>
情風土不棄固陋採及芻蕘敢不具陳所知以副公慇<lb/>
勤至意雖未必其言之當否而區區之心頗有與臺地<lb/>
人民相關切者苟千慮而一得亦聊補夫涓埃惟髙明<lb/>
<pb n="KR4f0048_WYG_002-14a"/>
察之<lb/>
　臺民積玩成習每故撓法令以試官長淺深立法之<lb/>
　　初必誠必信凡文告號令必實在可行者方出之<lb/>
　　無朝三而暮四言必踐禁必伸萬萬不可移易則<lb/>
　　民知在上之不可犯而敎易從<lb/>
　臺地訟師最多故民皆健訟宜嚴反坐之法聽訟時<lb/>
　　平心霽色使村啞期艾咸得自逹其情得情時鐵<lb/>
　　面霜威使狡猾財勢俱無所施其巧凡平空架害<lb/>
<pb n="KR4f0048_WYG_002-14b"/>
　　審係虛誣不可姑息務必將原告反坐登時研究<lb/>
　　訟師姓名飛拿嚴訊責逐過水遞回原籍取本縣<lb/>
　　收管回文存案<lb/>
　臺俗好動公呈多武舉武進士主之皆因以為利非<lb/>
　　義舉也每有爭訟動輙盈庭宜遏絶<lb/>
　臺中逆孽雖平惡棍䑕竊不乏寛之則行劫又寛之<lb/>
　　則嘯聚星星之火將致燎原不可以其細而忽之<lb/>
　　也宜留心訪察凡白撞竊劫輕者黥面逐水重者<lb/>
<pb n="KR4f0048_WYG_002-15a"/>
　　會同臺鎮分别杖斃馘耳逐水嘯聚者便宜行事<lb/>
　　與臺鎮合禀報知制臺分報撫臺提臺勿用公文<lb/>
　　勿詳解内地詳解則波累多人且文移駁詰往返<lb/>
　　經年雖殺而民不畏<lb/>
　臺俗豪奢平民宴會酒席每筵必二兩五六錢以上<lb/>
　　或三兩四兩不等每設十筵八筵則費中人一二<lb/>
　　家之産矣逰手無賴綾襖錦襪搖曳街衢負販菜<lb/>
　　傭不能具體亦必以綾羅為下衣寛長曳地輿夫<lb/>
<pb n="KR4f0048_WYG_002-15b"/>
　　多袒裸而繭綢綿綢褲不可易也家無斗米服值<lb/>
　　千緡饘粥弗充檳榔不離于口習俗相沿餓死不<lb/>
　　變則夫崇奬節儉稍示等威實轉移風俗之急務<lb/>
　　也<lb/>
　鴉片烟不知始自何來煑以銅鍋烟筒如短棍無賴<lb/>
　　惡少羣聚夜飲遂成風俗飲時以蜜糖諸品及鮮<lb/>
　　果十數碟佐之誘後來者初赴飲不用錢久則不<lb/>
　　能自已傾家赴之矣能通宵不寐助淫慾始以為<lb/>
<pb n="KR4f0048_WYG_002-16a"/>
　　樂後遂不可復救一日輟飲則面皮頓縮唇齒齞<lb/>
　　露脱神欲斃復飲乃愈然三年之後無不死矣聞<lb/>
　　此為狡黠島夷誑傾唐人財命者<hi>南洋諸畨稱中國為唐猶言漢</hi>
　　<hi>云今臺灣人稱内地亦曰唐山</hi>愚夫不悟傳入中國已十餘年厦<lb/>
　　門多有而臺灣特甚殊可哀也<lb/>
　臺灣賭風最盛兵民皆然廢事失業損財召禍爭鬬<lb/>
　　作非胥由於此宜知會臺鎮實心實力共禁之然<lb/>
　　表正者影直上行則下效未亂之先皆鳴鑼張葢<lb/>
<pb n="KR4f0048_WYG_002-16b"/>
　　呵道而聚賭無怪乎禁令不從也前人覆轍可為<lb/>
　　車鑒<lb/>
　臺中胥役比内地更熾一名皂快數十幇丁一票之<lb/>
　　差索錢六七十貫或百餘貫不等吏胥權勢甚於<lb/>
　　鄉紳皂快烜赫甚於風憲由來久矣近或稍為歛<lb/>
　　戢亦未可知宜留心訪察懲創一二以儆其餘至<lb/>
　　本衙門胥役善窺伺本官意旨招搖撞歳見事風<lb/>
　　生尤不可不防也<lb/>
<pb n="KR4f0048_WYG_002-17a"/>
　商船出入臺灣俱有掛驗陋規此弊宜剔除之在府<lb/>
　　則同知家人書辦掛號例錢六百在鹿耳門則巡<lb/>
　　檢掛號例錢六百而驗船之禮不在此數若舟中<lb/>
　　載有禁物則需索數十金不等查六百錢之弊屢<lb/>
　　經上憲禁革陽奉隂違葢船户畏其留難不敢不<lb/>
　　從故也重洋駕駛全乘天時若霽静不行恐越日<lb/>
　　即不可行或半途遭風至於失事差之毫釐謬以<lb/>
　　千里敢愛六百錢乎六百雖㣲而六百非止一處<lb/>
<pb n="KR4f0048_WYG_002-17b"/>
　　船户履險涉逺以性命易錙銖似宜加之體恤臺<lb/>
　　船每歳出入數千統而計之金以數千兩矣一念<lb/>
　　留心為民閒舒省數千兩非小事也<lb/>
　商船水手多空缺數名所以私載無照客民而獲其<lb/>
　　利者也牌照内大船水手二十五六名實在止有<lb/>
　　十七八人中船水手十七八名止有十一二人或<lb/>
　　遇颶風不能駕駛閒有悞事出口入口文武弁貟<lb/>
　　因以為利如鹿耳門查驗每空名例銀五錢惟恐<lb/>
<pb n="KR4f0048_WYG_002-18a"/>
　　其不多耳無照客民或為盗賊風大人少或至覆<lb/>
　　舟通同作弊可為浩歎<lb/>
　民生各遂家室則無輕棄走險之思臺俗婚娶論財<lb/>
　　三十老女尚有待年不嫁者此等怨曠最足傷天<lb/>
　　地之和召水旱之災所當急為嚴禁凡民間室女年<lb/>
　　二十四五以上者限三月之内逐一嫁完違者拿<lb/>
　　其父兄治罪<lb/>
　廣東饒平程鄉大埔平逺等縣之人赴臺傭雇佃田<lb/>
<pb n="KR4f0048_WYG_002-18b"/>
　　者謂之客子每村落聚居千人或數百人謂之客<lb/>
　　庄客庄居民朋比為黨睚眦小故輒譁然起爭或<lb/>
　　毆殺人匿滅其屍健訟多盜竊白晝掠人牛鑄鐵<lb/>
　　印重烙以亂其號<hi>臺牛皆烙號以防盜竊買賣有牛契將號様註明</hi>凡牛<lb/>
　　入客庄莫敢向問問則縛牛主為盜易已牛赴官<lb/>
　　以實之官莫能辨多墮其計此不可不知也<lb/>
　客庄居民從無眷屬合各府各縣數十萬之傾側無<lb/>
　　賴逰手羣萃其中無室家宗族之係累欲其無不<lb/>
<pb n="KR4f0048_WYG_002-19a"/>
　　逞也難矣婦女渡臺之禁既嚴又不能驅之使去<lb/>
　　可為隱憂鄙意以為宜移文内地凡民人欲赴臺<lb/>
　　耕種者必帶有眷口方許給照載渡編甲安插臺<lb/>
　　民有家屬在内地願搬取渡臺完聚者許具呈給<lb/>
　　照赴内地搬取文武汛口不得留難凡客民無家<lb/>
　　眷者在内地則不許渡臺在臺有犯務必革逐過<lb/>
　　水遞回原籍有家屬者雖犯勿輕易逐水則數年<lb/>
　　之内皆立室家可消亂萌<lb/>
<pb n="KR4f0048_WYG_002-19b"/>
　臺人未知問學應試多内地生童然文藝亦鮮佳者<lb/>
　　宜廣設義學振興文敎於府城設書院一所選取<lb/>
　　品格端正文理優通有志向上者為上舍生徒延<lb/>
　　内地名宿文行素著者為之師講明父子君臣長<lb/>
　　幼之道身心性命之理使知孝弟忠信即可以造<lb/>
　　於聖賢為文章必本經史古文先輩大家無取平<lb/>
　　庸軟靡之習每月有課第其髙下而奬賞之朔望<lb/>
　　親臨進諸生而諄切敎誨之臺邑鳳山諸羅彰化<lb/>
<pb n="KR4f0048_WYG_002-20a"/>
　　淡水各設義學凡有志讀書者皆入馬學行進益<lb/>
　　者升之書院為上舍生則觀感奮興人文自必日<lb/>
　　盛<lb/>
　臺民未知敎化口不道忠信之言耳不聞孝弟之行<lb/>
　　宜設立講約朔望集紳衿耆庶於公所宣講<lb/>
聖諭廣訓萬言書及古今善惡故事以警動顓蒙之知覺<lb/>
　　臺屬四縣及淡水等市鎮莊村多人之處多設講<lb/>
　　約著實開導無徒視為具文使愚夫愚婦皆知為<lb/>
<pb n="KR4f0048_WYG_002-20b"/>
　　善之樂則風俗自化矣講生就本地選取貢監生<lb/>
　　員或村莊無有則就其鄉之秀者聲音洪亮善能<lb/>
　　講説便使為之官待以優禮察其勤惰分别奬勵<lb/>
　臺灣地方寥闊兵防未增民俗悍驁好為傾側雖太<lb/>
　　平無事不可忘有事之備也若收納拳勇免其差<lb/>
　　徭練為鄉壯敎之步伐止齊豈出官兵下哉道府<lb/>
　　四縣及淡水同知各設鄉壯三百名無事則散之<lb/>
　　農賈有役則供我指臂此古者民兵之法也民兵<lb/>
<pb n="KR4f0048_WYG_002-21a"/>
　　不能給糧在用權術駕馭之臺民好近官長以為<lb/>
　　榮耀但時召至衙齋與之談吐如家人父子之相<lb/>
　　親切課其武藝敎之戰法則人人自以為官長腹<lb/>
　　心無不踴躍從事但須約束有方無使藉勢陵民<lb/>
　　則多多益善不必限定三百數矣鄙見如此恐或<lb/>
　　畏其煩難則不如實心舉行保甲聨守望相助之<lb/>
　　規嚴窩隱匪類之禁亦救時急務也<lb/>
　臺地未有城池緩急無以自固磚石圍築費重事繁<lb/>
<pb n="KR4f0048_WYG_002-21b"/>
　　錢糧無從出辦惟有種植䓶竹為城而竹城亦需<lb/>
　　工本欲以白手空拳為國家設險守禦不勞民不<lb/>
　　傷財此大難事然肯以實心行之亦無難也先定<lb/>
　　其規模量明丈數不動聲色凡庭審輕罪應責者<lb/>
　　每一板准種竹五株自贖廿板則百株矣應枷者<lb/>
　　種二百株亦准免但必於臨刑時親詢其有力情<lb/>
　　願然後罰之不願勿强也無求速成無立意要罰<lb/>
　　只是常存此心順其自然守令俱皆如此不半年<lb/>
<pb n="KR4f0048_WYG_002-22a"/>
　　城可成也城門各築敵樓如力有未及植木柵暫<lb/>
　　蔽内外亦可守禦若有餘力更於竹外留夾道三<lb/>
　　五丈另植䓶桐一週廣尺宻布又當一重木城外<lb/>
　　挖一濠限之濠外採山蘇木子撒種當春發生枝<lb/>
　　堅䓶宻又當一層保障再於䓶桐城邊量築窩舗<lb/>
　　數十座以當砲臺為登陴守禦之所砲臺相離以<lb/>
　　左右砲力管到之處為凖接連建築使敵不得近<lb/>
　　城西面人家臨海無地可容竹桐築灰牆為雉堞<lb/>
<pb n="KR4f0048_WYG_002-22b"/>
　　便施鎗砲不啻金湯之固也臺竹之性與内地不<lb/>
　　同内地竹無根不活臺竹一根可截三段植之雖<lb/>
　　罰多種不以為病也䓶桐一樹可斫作百十株插<lb/>
　　地皆活尤易易者惟敵樓土牆頗費人力由此擴<lb/>
　　充以漸致之可耳天下事成於有心人無難為也<lb/>
　臺地不蠶桑不種綿苧故其民多㳺惰婦女衣綺羅<lb/>
　　粧珠翠好逰成俗則桑麻之政不可緩也制府滿<lb/>
　　公保撫閩時嘗著蠶桑要法繪十二圖頒行郡縣<lb/>
<pb n="KR4f0048_WYG_002-23a"/>
　　臺土寛曠最宜樹桑可倣而行之漳泉多木綿俗<lb/>
　　謂之吉貝可令民於内地收其核赴臺種之并令<lb/>
　　廣種麻苧織紝為冬夏布婦女有蠶桑紡績之務<lb/>
　　則勤儉成風民可富而俗可美也<lb/>
　臺灣田糧與内地不同内地計弓論畆臺灣計戈論<lb/>
　　甲每戈長一丈二尺五寸東西南北各二十五戈<lb/>
　　為一甲每甲約比内地十一畆三分有竒上則每<lb/>
　　年徴粟八石八斗榖價賤時每石三錢是每甲徴<lb/>
<pb n="KR4f0048_WYG_002-23b"/>
　　本色銀二兩六錢四分較内地加倍若榖貴則不<lb/>
　　堪矣或有虐令折色每石七錢則又倍之倍矣但<lb/>
　　新闢土肥丈報未必皆實又或荒埔磽瘠溪谷衝<lb/>
　　淹乍墾乍棄不登版籍之地可以截長補短故其<lb/>
　　民亦不甚病然臺邑地方窄狹不比鳳諸臺邑民<lb/>
　　亦將不堪重賦矣切不可輕議丈量為清畆加賦<lb/>
　　之舉海外地土肥磽無常地震水衝滄桑倐變恐<lb/>
　　其後有額無田為官民之累不少若有意丈量則<lb/>
<pb n="KR4f0048_WYG_002-24a"/>
　　須合臺鳳諸三邑酌量匀配勿致偏枯方為盡善<lb/>
　　萬萬不可加賦惟募民墾闢使地無遺利則賦不<lb/>
　　期加而自加矣<lb/>
　臺北彰化縣地多荒蕪宜令民開墾為田勿致閒曠<lb/>
　　前此皆以畨地禁民侵耕今已設縣治無仍棄抛<lb/>
　　荒之理若云畨地則全臺皆取之畨欲還不勝還<lb/>
　　也宜先出示令各土畨自行墾闢限一年之内盡<lb/>
　　成田園不墾者聽民墾耕照依部例即為業主或<lb/>
<pb n="KR4f0048_WYG_002-24b"/>
　　令民貼畨納餉易地開墾亦兩便之道也<lb/>
　臺灣舊有官庄為文武養廉之具今歸入公家各官<lb/>
　　救口不贍矣夫忠信重禄所以勸士况官人於遐<lb/>
　　荒絶域欲用其身心而凍餒其妻子使枵腹為國<lb/>
　　家辦事非情之平也既不許挈眷之官而三載任<lb/>
　　滿又令以陞銜再任三載六年海外抛棄室家誰<lb/>
　　能無憂内顧又賞賚捐輸百無所出不能得人死<lb/>
　　力未有不怠乃公事上焉者閉户茹蔬為僧為佛<lb/>
<pb n="KR4f0048_WYG_002-25a"/>
　　下焉者取償於百姓之脂膏為鷹為虎孰與撫綏<lb/>
　　吾民哉朝廷蠲租賑恤動以百千萬計何愛此㣲<lb/>
　　末之刀錐謂官佃多不法能為盜賊則不法豈獨<lb/>
　　官佃治得其道盜賊可化為良况佃乎陷臺諸賊<lb/>
　　半屬㳺手半係衙蠧豈皆官佃為之與鄙意以為<lb/>
　　官庄猶古公田古藉民力助耕今官自養佃較公<lb/>
　　田更不病民舊庄雖沒新地可再墾也查臺北有<lb/>
　　竹塹埔沃衍百餘里可闢千頃良田又當孔道衝<lb/>
<pb n="KR4f0048_WYG_002-25b"/>
　　要曩以棄置荆榛故野畨敢於出沒截殺行人墾<lb/>
　　為田園畨患自息但地大需人非民力所能開墾<lb/>
　　莫若合全臺文武各官就此分地墾闢各捐貲本<lb/>
　　自備牛種田器結廬招佃永為本衙門恒産此不<lb/>
　　獨一時之利千萬世之利也臺地素腴隨墾隨收<lb/>
　　一年稻榖可足本錢二年三年食用不竭以天地<lb/>
　　自然之利為臣子養廉之資又可袪畨害益國賦<lb/>
　　足民食此一舉而数善備者也<lb/>
<pb n="KR4f0048_WYG_002-26a"/>
　澎湖孤立海中無田地不生五榖全賴臺米接濟而<lb/>
　　澎民貧乏不能預備一二月之糧載米太多亦無<lb/>
　　售處必須食盡乃復再糴若颶風連綿一二月米<lb/>
　　船不至則闔島嗷嗷待斃矣切須於澎湖建倉積<lb/>
　　榖或行社倉捐輸之法或就臺鳳諸三縣食粟估<lb/>
　　定價值撥載萬餘石積貯澎倉遇米船不接之時<lb/>
　　副將巡檢發糶濟急將價再買補倉使澎民無餓<lb/>
　　莩之患此舉確不可易<lb/>
<pb n="KR4f0048_WYG_002-26b"/>
　土畨頑蠢無知近亦習為狡偽新港目加溜灣蕭壠<lb/>
　　麻豆四社近府刁猾健訟哆囉嘓諸羅山次之鳳<lb/>
　　山以下諸羅以上多愚昧渾噩有上古遺意然俱<lb/>
　　皆供辦車輛策應兵役以及差徭絡繹走遞公文<lb/>
　　勞苦較臺民十倍向有社商頭家包攬貨物代畨<lb/>
　　納餉名曰贌社畨終歳所捕之鹿與畜産布縷皆<lb/>
　　為社商所有朘削不堪今社商已行禁革而傳譯<lb/>
　　輸納非通事不辦縣官每歳僉立通事換牌之時<lb/>
<pb n="KR4f0048_WYG_002-27a"/>
　　有花紅規禮自數十金至六七百金不等重利稱<lb/>
　　貸夤緣必得而取償於番酷虐較社商更甚經諸<lb/>
　　羅令周鍾瑄通詳禁革署令汪紳文再行申禁令<lb/>
　　各畨自舉通事稍予辛勞而惡棍訟師或夤縁道<lb/>
　　府衙門給牌奪充又有謀奪不遂唆畨生事焚劫<lb/>
　　良民重賂土官謀革現在通事此社棍之害也通<lb/>
　　事之剋剥社棍之唆謀均當懲創無虐無縱使番<lb/>
　　黎安居循法樂役趨公乃大中至正之道而近時<lb/>
<pb n="KR4f0048_WYG_002-27b"/>
　　制撫禁飭畨車不許供應兵役甚至出軍搜捕亦<lb/>
　　令兵丁自負戴帳房糧草此法萬不可行使土畨<lb/>
　　漸不安分莫肯服役事事與漢人角較亦欲如中<lb/>
　　國所為害將有不可言者矣<lb/>
　内山生畨好出殺人然必深林宻箐可以藏身乃能<lb/>
　　為害若田園平埔無藏身之所則萬萬不敢出也<lb/>
　　荆棘日闢畨患自消是莫如聽民開墾矣畨聞鎗<lb/>
　　砲之聲則驚逃數日不敢復至此可以畨和番招<lb/>
<pb n="KR4f0048_WYG_002-28a"/>
　　徠歸順招徠既久漸化漸多將生畨皆熟是又為<lb/>
　　朝廷擴土疆增户口貢賦也若畫地禁民無入畨<lb/>
　　界是亦一道然但能使民不入不能使畨不出畫<lb/>
　　去一尺則出來一尺勢必舉全臺而盡畫之乃不<lb/>
　　能浮海入内地而日本荷蘭能浮海入内地者又<lb/>
　　將鵲巢鳩居為邊疆之患害恐生畨亦不能保其<lb/>
　　有也<lb/>
　<lb/>
<pb n="KR4f0048_WYG_002-28b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　鹿洲初集巻二<lb/>
</p>
<p>
</p>
  </div>
<div>
<head>鹿洲初集卷三</head> <lb/>
    <p>
<pb n="KR4f0048_WYG_003-1a"/>
欽定四庫全書<lb/>
　鹿洲初集卷三<lb/>
　　　　　　　　　　廣州府知府藍鼎元撰<lb/>
　書<lb/>
　　論南洋事宜書<lb/>
南洋諸畨不能為害宜大開禁網聽民貿易以海外之<lb/>
有餘補内地之不足此豈容緩須臾哉昔閩撫宻陳疑<lb/>
洋商賣船與畨或載米接濟異域恐將來為中國患又<lb/>
<pb n="KR4f0048_WYG_003-1b"/>
慮洋船盜刧請禁艘舶出洋以省盜案迂謭書生坐井<lb/>
觀天之見自謂經國逺猷以嘉謨入告我后左矣<lb/>
聖祖慮患殷深恐萬一或如所言因詢問九卿下及閒散<lb/>
人等葢心疑其説之未必是欲得熟悉海外情形者一<lb/>
言證之也乃當時九卿既未身歴海外無能熟悉閒散<lb/>
人等又不能自達至尊故此事始終莫言而南洋之禁<lb/>
起焉非<lb/>
聖祖意也夫惟知海國情形乃可言弛張利害海外諸畨<lb/>
<pb n="KR4f0048_WYG_003-2a"/>
星羅碁布朝鮮附近神京守禮法東方之國日本最為<lb/>
强大其外皆尾閭無他畨稍降則為琉球大小島嶼斷<lb/>
續二千里外皆萬水朝東亦無他國南洋畨族最多吕<lb/>
宋噶囉吧為大文萊蘇禄麻六甲丁機宜啞齊柔佛馬<lb/>
承吉里問等數十國皆𣺌小不堪罔敢稍萌異念安南<lb/>
占城勢與兩粤相接此外有東埔寨六坤斜仔大泥諸<lb/>
國而暹羅為西南之最極西則紅毛西洋為强悍莫敵<lb/>
之國非諸畨比矣紅毛乃西島畨統名其中有英圭黎<lb/>
<pb n="KR4f0048_WYG_003-2b"/>
干絲蠟佛蘭西荷蘭大西洋小西洋諸國皆兇悍異常<lb/>
其舟堅固不畏颶風砲火軍械精於中土性情隂險叵<lb/>
測到處窺覘圖謀人國統計天下海島諸畨惟紅毛西<lb/>
洋日本三者可慮耳噶囉吧本巫來由地方緣與紅毛<lb/>
交易遂被侵佔為紅毛市舶之所吕宋亦巫來由分族<lb/>
緣習天主一敎亦被西洋佔奪為西洋市舶之所日本<lb/>
明時作亂閩廣江浙皆遭蹂躪至今數省人民言倭冦<lb/>
者尚心痛首疾南洋數十島畨則自開闢以來未嘗侵<lb/>
<pb n="KR4f0048_WYG_003-3a"/>
擾邊境貽中國南顧之患不過貨財貿易通濟有無今<lb/>
日本不禁紅毛不禁西洋天主敎布滿天下且以廣東<lb/>
澳門為彼盤踞聚族之區而獨於柔順寡弱有利無害<lb/>
之南洋必嚴禁而遏絶之是亦不可以已乎閩廣人稠<lb/>
地狹田園不足於耕望海謀生十居五六内地賤菲無<lb/>
足重輕之物載至畨境皆同珍貝是以沿海居民造作<lb/>
小巧技藝以及女紅針黹皆於洋船行銷歳収諸島銀<lb/>
錢貨物百十萬入我中土所關為不細矣南洋未禁之<lb/>
<pb n="KR4f0048_WYG_003-3b"/>
先閩廣家給人足逰手無賴亦為欲富所驅盡入畨島<lb/>
鮮有在家饑寒竊劫為非之患既禁以後百貨不通民<lb/>
生日蹙居者苦藝能之罔用行者嘆致逺之無方故有以<lb/>
四五千金所造之洋艘繫維朽蠧於斷港荒岸之間駕<lb/>
使則大而無當求價則沽而莫售拆造易小如削棟梁<lb/>
以為杙裂錦繡以為縷於心有所不甘又冀日麗雲開<lb/>
或有弛禁復通之候一船之敝廢中人數百家之産其<lb/>
慘目傷心可勝道耶沿海居民蕭索岑寂窮困不聊之<lb/>
<pb n="KR4f0048_WYG_003-4a"/>
狀皆因洋禁其深知水性慣熟船務之舵工水手不能<lb/>
肩擔背負以博一朝之食或走險海中為賊駕船圖目<lb/>
前餬口之計其逰手無賴更靡所之羣趨臺灣或為犯<lb/>
亂辛丑臺冦陳福夀之流其明效大驗也天下利國利<lb/>
民之事雖小必為妨民病國之事雖㣲必去今禁南洋<lb/>
有害而無利但能使沿海居民富者貧貧者困驅工商<lb/>
為㳺手驅㳺手為盜賊耳閩地不生銀礦皆需畨錢日<lb/>
久禁宻無以為繼必將取給於楮幣皮鈔以為泉府權<lb/>
<pb n="KR4f0048_WYG_003-4b"/>
宜之用此其害匪甚㣲也開南洋有利而無害外通貨<lb/>
財内消奸宄百萬生靈仰事俯畜之有資各處鈔關且<lb/>
可多徴税課以足民者裕國其利甚為不小若夫賣船與<lb/>
番載米接濟被盜劫掠之疑則從來無此事者也内地<lb/>
造一洋船大者七八千金小者二三千金能賣價值幾<lb/>
何商家一船造起便為致富之業欲世世傳之子孫即<lb/>
他年厭倦不自出尚歳收無窮之租賃誰肯賣人况畨<lb/>
山材木比内地更堅商人每購而用之如鼎嘛桅一條<lb/>
<pb n="KR4f0048_WYG_003-5a"/>
在畨不過一二百兩至内地則直千金畨人造船比中<lb/>
國更固中國數寸之板彼用全木數寸之釘彼用尺餘<lb/>
即以我船贈彼尚非所樂况令出重價以買耶閩廣産<lb/>
米無多福建不敷尤甚每歳民食半藉臺灣或佐之以<lb/>
江浙南洋未禁之先吕宋米時常至厦畨地出米最饒<lb/>
原不待仰食中國洋商皆有身家誰自甘法網嘗試而<lb/>
洋船所載貨物一擔之位收船租銀四五兩一擔位之<lb/>
米所值幾何舍其利而犯法雖至愚者不為也歴來洋<lb/>
<pb n="KR4f0048_WYG_003-5b"/>
船從無在洋被劫蓋以劫船之盜皆在海邊出沒島澳<lb/>
離㟁百十里極逺止二三百里以外則少舟行逺出無<lb/>
益且苦颶風驟起無停泊安身之處洋船一縱不知其<lb/>
幾千里船身既大可任風波非賊船所能偕行若賊於<lb/>
海濵行劫則上下浙廣商船已可取攜不盡何必洋船<lb/>
即與洋船相遇而賊船低小倚之且若髙樓非梯不能<lb/>
以上一船之賊多不過二三十人洋船人數極少百餘<lb/>
且不俟與賊力戰但挽舵走據上風可壓賊船而溺之<lb/>
<pb n="KR4f0048_WYG_003-6a"/>
何行劫之足慮方今<lb/>
聖主當陽九圍綏静凡有血氣咸同一家而獨於南洋<lb/>
弱小效順之諸畨禁不與通來往内外臣工或知而不<lb/>
言殊非忠君愛國懷逺寜邇惠養黎元之道草莽愚生<lb/>
所旁觀而竊嘆也<lb/>
　　論北直水利書<lb/>
皇上加意蒼生萬邦樂利念畿輔霖潦沮洳特命親王<lb/>
大臣疏導河渠肇興疆畎此自虞廷治水敎稼以來四<lb/>
<pb n="KR4f0048_WYG_003-6b"/>
千餘年再見之盛事也愚少長海濱躬耕作苦勺水寸<lb/>
地視若竒珍及渡江淮過齊魯抵京師所見萬頃平原<lb/>
枯燥為陸河湖淀蕩水淺沙淤至於夏秋霖雨則又皆<lb/>
成巨浸每歎北方不習水利惟苦水害低徊顧惜恨不<lb/>
得胼手胝足于其間忽聞盛舉懽忻手額試為綜畿輔<lb/>
之大勢而計之東西二淀跨雄霸等十餘州縣子牙永<lb/>
定二河以淀為壑淀治而後河有歸故欲治直𨽻之水<lb/>
必自二淀為始京東之水若白河薊河浭河以及永平<lb/>
<pb n="KR4f0048_WYG_003-7a"/>
之灤河皆經流之最大者自衛汶合流地勢南髙北下<lb/>
每有漲潦決岸之憂滄州之磚河青縣之興濟河皆昔<lb/>
人分減衛水之故道也通州以南之水滙於窩頭夏店<lb/>
之箭桿河玉田之藍泉河泉河豐潤之大泊王家河汉<lb/>
河龍王堂灣泥河永平之龍溪沂河靳家河黃坨河稻<lb/>
河吳家河牤牛桃林湧泉三里等河皆支流之可數者<lb/>
此京東河渠形勝之大槩也西南之水蘆溝發源於桑<lb/>
乾穿西山而出為金口河元郭守敬欲按故迹使山後<lb/>
<pb n="KR4f0048_WYG_003-7b"/>
通流以廣京畿之漕者是也拒馬滹沱二河又經流之<lb/>
最大者拒馬發源于淶山下為白溝河其南為依城河<lb/>
又南為三坌口滹沱發源于泰戲經正定束鹿綿亘千<lb/>
里合深易濡雹沙滋諸水散入各淀又有徐河唐河皆<lb/>
源出山西洨河出于獲鹿白馬河出于任邱百泉河野<lb/>
河出于邢臺洺河出于遼州滏陽河出于磁州凡西南<lb/>
諸河入任縣泊者十入寧晉泊者十二土人謂任為南<lb/>
泊寜晉為北泊皆禹貢大陸澤故地南泊宣洩之路在<lb/>
<pb n="KR4f0048_WYG_003-8a"/>
雞爪河北泊宣洩之路在滏陽河此西南河渠形勝之<lb/>
大槩也今訪求故道疏濬深廣多開引河以緩奔騰之<lb/>
勢修築閘壩以制蓄洩之宜設營田専官經營疆理召<lb/>
募南方老農課導耕種則千里良田嘉禾遍野不特閭<lb/>
閻小民仰事俯畜之有資而東南轉輸且可漸次減省<lb/>
現在溝洫深通田廬不憂其泛濫河漕不患其淺阻其<lb/>
為利難更僕數也昔元虞集欲于京東濵海地築塘捍<lb/>
水以成稻田明邱濬深然其説惓惓乎三致意焉萬厯<lb/>
<pb n="KR4f0048_WYG_003-8b"/>
中給事中徐貞明上水利議又著潞水客談言興水田<lb/>
之利十有四已而進貞明少卿俾歴京東相原隰周覽<lb/>
水泉分合條列事宜以上命兼御史領墾田使先詣永<lb/>
平受事六閲月墾成三萬九千餘畆方遍歴諸河大加<lb/>
疏濬而勲戚之占田者病之為蜚語上聞御史王之棟<lb/>
畿輔人也力言開河不便者十二帝遂罷役天下以貞<lb/>
明之策不終為可惜也夫人情公私不一安保其必無<lb/>
異議惟在鋭意舉行不為浮言搖惑而已矣今所慮者<lb/>
<pb n="KR4f0048_WYG_003-9a"/>
或謂南北異宜水田必不宜于北方此其説甚不然也<lb/>
永平薊州玉田豐潤漠漠春疇深耕易耨者何物乎或<lb/>
謂北地無水雨集則溝澮洪濤雨過則萬壑焦枯雖有<lb/>
河而不能得河之利此可以閘壩蓄洩多建堤防以藴<lb/>
其勢使河中常常有水而因時啓閉使旱潦不能為害<lb/>
者也或謂北方無實土水流沙潰堤岸不能堅固朝成<lb/>
河而暮淤陸此則當費經營耳然黃河兩㟁一槩浮沙<lb/>
以葦承泥亦能捍禦誠不惜工力疏濬加深以治黃之<lb/>
<pb n="KR4f0048_WYG_003-9b"/>
法堆砌兩岸而渠水不類黃强則一勞永逸未嘗不可<lb/>
恃也天下無不可為之事惟心堅力勤仰體<lb/>
皇上愛民利民之至意置身家性命于度外精誠所感<lb/>
可以動天地役鬼神何農田水利之不可成乎禹之行<lb/>
水八年於外三過不入不過忠誠焉而已勤勞焉而已<lb/>
豈如世俗陋見别有神竒怪誕之為哉夫東南轉漕一<lb/>
石至京糜十石之價不止開河墾田根本至計在此日<lb/>
勞費雖多他年節省漕石獲利何啻數倍是不特北直<lb/>
<pb n="KR4f0048_WYG_003-10a"/>
之水利可興而山東河南淮徐上下數千里亦可以次<lb/>
第舉行而無容再計者也<lb/>
　　論江南應分州縣書<lb/>
江南沿海州縣太大者十有三糧多政煩官民受困極<lb/>
矣若蘇之長洲崑山吳江嘉定常熟五縣太倉一州松<lb/>
之華亭婁上海青浦四縣常之武進無錫宜興三縣歳<lb/>
徴正賦銀米共三百五十五萬有竒大抵一邑錢糧可<lb/>
作邊方數省邑令精神才力既有不周不繼之虞而其<lb/>
<pb n="KR4f0048_WYG_003-10b"/>
民其俗又多以輸納先完為恥竟有數十年積逋不納<lb/>
一錢者幸遇恩赦得豁赦後從新再逋誅之不可勝誅<lb/>
官亦無如之何也官無如何罔不因此詿誤詿誤牽絆<lb/>
終無清楚之期於是有數十舊令羈留一邑摩肩觸額<lb/>
流離于道至其既死之後猶不能以骸骨還故鄉悲夫<lb/>
即有才能出衆之員舍民催科尚不能完十分之七八<lb/>
而日夜廢寢忘食心血焦枯精神耗敝豈暇復及撫字<lb/>
敎化之方於是有寃抑不伸饑寒罔恤疾苦無告凌弱<lb/>
<pb n="KR4f0048_WYG_003-11a"/>
暴寡武斷之患興而民之病不可言也官病民病國賦<lb/>
又虧漠然不為籌畫如之何其可哉今惟有分治之一<lb/>
法可以救積年莫解之病姑妄言之有心世道之君子<lb/>
不妨姑妄聽之地分則大可使小糧分則逋可使完崑<lb/>
山一縣歳徴銀二十七萬五千米十二萬六千有竒應<lb/>
分析為三縣嘉定徴銀二十六萬七千有竒亦應析而<lb/>
三之長洲吳江等十一州縣各分為二每縣既分之後<lb/>
歳徴銀米多者十七八萬少者十餘萬較天下他郡邑<lb/>
<pb n="KR4f0048_WYG_003-11b"/>
尚巍然繁劇大縣也新分縣署就沿海武職汛防舊有<lb/>
城堡之處或村莊市鎭人民衆多之所相度形勝要害<lb/>
因地制宜如上海川沙婁縣金山衛之類現有城垣者<lb/>
即居之武進所分並駐府城作附郭兩邑其餘各縣需<lb/>
城者不過七八設法建築亦非所難<lb/>
聖天子賑賚蠲租動經百萬何愛惜此區區特無以其<lb/>
情入告耳即不然而天下州縣無城者儘多既屬腹裏<lb/>
之地亦何必因畏築城池而不為一舉數善之計耶或<lb/>
<pb n="KR4f0048_WYG_003-12a"/>
慮添設一官則多一官之費俸工衙役須謀所出此亦<lb/>
非甚難事夫不有裁汰冗貟一法乎蘇州一府設同知<lb/>
三員何為也松江同知二員通判二員常州通判三員<lb/>
何為也是三府可裁同知通判六貟長洲崑山吳江華<lb/>
亭婁縣上海青浦七縣各設縣丞二員亦屬無謂每縣<lb/>
止留一丞可裁縣丞七員太倉州既分其半可裁州判<lb/>
一員計三府所裁府州縣佐共一十四貟俸工衙役即<lb/>
以給所分新縣之用新縣止設知縣典史各一員則裁<lb/>
<pb n="KR4f0048_WYG_003-12b"/>
設略足相當况市鎮多有巡檢既設縣治裁巡檢而為<lb/>
典史又甚便也地小易理糧少易清一轉移間中才可<lb/>
奏治安之績催科之餘専心撫字敎化興起俗美風醇<lb/>
官民均受其益國賦由此不虧非今日經理南邦之急<lb/>
務乎或者謂江南地丁雜糧比别省加重恐分晰太清<lb/>
不便于民若然則條其利病入告可也<lb/>
　　再與友人論江南分縣書<lb/>
江南分縣之説足下未以余言為然也今兩江制府查<lb/>
<pb n="KR4f0048_WYG_003-13a"/>
公入告矣所議析長洲等十三州縣絲毫不差議裁額<lb/>
外同知通判縣丞以俸工衙役為新縣之用亦意見如<lb/>
一止崑山嘉定分析二三之殊太倉州判裁否之别當<lb/>
以查公之論為定駐劄新縣之處鄙人未經親歴止知<lb/>
上海之川沙婁之金山衛及武進並駐府城而查公身<lb/>
在地方多詳數處於常熟則有福山嘉定則吳淞華亭<lb/>
則青村餘亦俟擇境内地方要𦂳人民殷庶之市鎮誠<lb/>
所謂閉户造車出門合轍者也天下必不可易之理明<lb/>
<pb n="KR4f0048_WYG_003-13b"/>
者所見大略相同特多袖手旁觀不肯試為籌畫焉有<lb/>
一邑錢糧可分作小省三四而以為阬𦵏縣令之區聽<lb/>
其累民病國而不為之所耶物極必反數窮必通十三<lb/>
州縣之令長氓庶從此其有瘳乎鄙人閒論於京邸無<lb/>
聊之中制府已行於二三千里之外知查公留意地方<lb/>
實欲興除民閒利弊無愧古封疆大臣也余喜得同心<lb/>
以所閱邸報視吾友蔣越珊蔣君即宜興人其忻快比<lb/>
余更甚因與余論宜興新縣處所有周鐵橋湖㳇漳渚<lb/>
<pb n="KR4f0048_WYG_003-14a"/>
河橋數大鎮皆烟火五六百家而漳渚距縣七十里山<lb/>
險民梗稍阻敎化有巡檢司不能馴服意宜興新縣必<lb/>
在漳渚無疑而漳渚巡檢即可裁為典史此可見地方<lb/>
紳士無不樂為此舉其利國利民可知矣詢謀僉同鬼<lb/>
神其依足下自今以始尚敢昻首攘臂與余論列天下<lb/>
事否如仍欲固守前説請以封章入告力陳其不便不<lb/>
然則下馬降服可也<lb/>
　　論潮普割地事宜書<lb/>
<pb n="KR4f0048_WYG_003-14b"/>
頃聞憲檄欲割潮陽之洋烏<graphic n="KR1673" url="https://raw.githubusercontent.com/kanripo/KR-Gaiji/master/images/KR1673.png" mimeType="image/png"/>水兩都以屬普寜裒多<lb/>
益寡此甚盛事但潮陽普寧接壤要害之處在貴山<graphic n="KR1673" url="https://raw.githubusercontent.com/kanripo/KR-Gaiji/master/images/KR1673.png" mimeType="image/png"/>
水不在洋烏地理情形一目可了竊有欲叅末議者敢<lb/>
為執事備陳之普地褊小東西廣二十五里南北袤三<lb/>
十有五里故潮屬黃坑一都耳東至洞仙徑十里為潮<lb/>
陽貴山都界過此為牛血坑鹽梟鼠竊出入之路厚山<lb/>
前洋狗眠樟岡皆潮邑頑抗鄉寨也東南至陳洞徑十<lb/>
三里為潮陽貴山都界過此為麒麟埔匪類出沒私梟<lb/>
<pb n="KR4f0048_WYG_003-15a"/>
私宰往來之路徑子鄉大青洋岡頭寮南隴大隴藍門<lb/>
南洋北嶼青洋山皆潮邑頑抗鄉寨也南至大壩墟十<lb/>
五里為貴山<graphic n="KR1673" url="https://raw.githubusercontent.com/kanripo/KR-Gaiji/master/images/KR1673.png" mimeType="image/png"/>水兩都界貴山界在其左最頑抗者曰<lb/>
北山白晝攘奪大隊私梟窩頓出沒之所居仁西湖定<lb/>
厝寮埔上寮娘烏陂鄭美村漁庄湖皆潮邑頑抗鄉寨<lb/>
也<graphic n="KR1673" url="https://raw.githubusercontent.com/kanripo/KR-Gaiji/master/images/KR1673.png" mimeType="image/png"/>水都在大壩之南最頑抗者曰果隴其民莊姓與<lb/>
貴山都之北山許姓皆在大壩集塲中百十為羣橫行<lb/>
攘奪大為普邑患害若垾塘橋柱泥溝赤水浮江寮塘<lb/>
<pb n="KR4f0048_WYG_003-15b"/>
塔埔頑抗諸鄉不可悉數其地去潮陽一百四五十里<lb/>
距普寜僅十五里即寒婆徑極邊亦不過五十里是<graphic n="KR1673" url="https://raw.githubusercontent.com/kanripo/KR-Gaiji/master/images/KR1673.png" mimeType="image/png"/>
水一都盡宜割歸普邑無疑也普邑吏治民生所最患<lb/>
苦者有四<graphic n="KR1673" url="https://raw.githubusercontent.com/kanripo/KR-Gaiji/master/images/KR1673.png" mimeType="image/png"/>水都之果隴居其一貴山都之北山麒麟<lb/>
埔洞仙徑居其三皆穿窬糾奪窩巢所聚更闌人寂緩<lb/>
步而來盜牛胠篋未至三更已飽所欲而歸卧追之則<lb/>
踰境逺颺捕之則法不越疆今割洋<graphic n="KR1673" url="https://raw.githubusercontent.com/kanripo/KR-Gaiji/master/images/KR1673.png" mimeType="image/png"/>二都以畀普僅<lb/>
能去果隴之一疾而貴山三路未動分毫是普邑四害<lb/>
<pb n="KR4f0048_WYG_003-16a"/>
尚存留其三也洋烏都在<graphic n="KR1673" url="https://raw.githubusercontent.com/kanripo/KR-Gaiji/master/images/KR1673.png" mimeType="image/png"/>水之東其尾近南軍埔石<lb/>
港石橋頭山門城大長隴湯坑鹽嶺一帶為洋烏尾距<lb/>
潮陽縣治八九十里素稱頑抗離普寜不過五六十里<lb/>
割歸普邑可也自林八渡而下為洋烏頭華里湄洲諸<lb/>
處為洋烏中皆距潮陽較近非普寜所能管轄矣查普<lb/>
邑至洋烏頭洋烏中計程七八十里必越潮陽之貴山<lb/>
舉練兩都而後能跨林八渡之閾踰鄰以治逺固知其<lb/>
難也而此洋烏頭洋烏中之人民錢糧詞訟至潮陽或<lb/>
<pb n="KR4f0048_WYG_003-16b"/>
四十里或五六十里欲其舍近就逺而聽普寜遙制豈<lb/>
可得乎且洋烏錢糧最多田地肥美人民殷富皆在此<lb/>
間在潮邑官紳所不忍割愛與人而邑内世家大族腴<lb/>
業祭産亦在此間尤畏普邑窵逺有佃户抗租不能制<lb/>
服之勢嘵嘵多口抵死必爭故明萬厯年間其明驗也<lb/>
普寜為縣始于嘉靖四十三年割潮陽之洋烏<graphic n="KR1673" url="https://raw.githubusercontent.com/kanripo/KR-Gaiji/master/images/KR1673.png" mimeType="image/png"/>水黃<lb/>
坑三都建置普邑萬厯十年潮陽復以洋烏<graphic n="KR1673" url="https://raw.githubusercontent.com/kanripo/KR-Gaiji/master/images/KR1673.png" mimeType="image/png"/>水歸僅<lb/>
存黃坑一都雖曰履畝丈量一都已贏賦額亦潮邑官<lb/>
<pb n="KR4f0048_WYG_003-17a"/>
紳士庶於心有所不甘故逞其强有力而奪之還也洋<lb/>
烏全割乃潮人腹心之痛若洋烏尾以西民刁地薄則<lb/>
亦非所戀者矣在普人以壤地褊促欲仍索洋<graphic n="KR1673" url="https://raw.githubusercontent.com/kanripo/KR-Gaiji/master/images/KR1673.png" mimeType="image/png"/>兩都<lb/>
則據故明舊案而爭之將以得地為榮在潮人以金甌<lb/>
無缺可壯觀瞻不忍洋<graphic n="KR1673" url="https://raw.githubusercontent.com/kanripo/KR-Gaiji/master/images/KR1673.png" mimeType="image/png"/>之去將以失地為辱此皆一<lb/>
片私心非為<lb/>
國為民大公至正之道也故明舊案在今日何足重輕<lb/>
况同一郡之中短長無非臂指何拘此疆彼界之小大<lb/>
<pb n="KR4f0048_WYG_003-17b"/>
惟是綏靖地方必從吏治民生起見則潮普割都分治<lb/>
之舉確不可易而貴山半都之宜割洋烏大半之宜仍<lb/>
舊尤確乎不可易也請割貴山都沿山鄉寨北至赤肚<lb/>
嶺為界自新埔地深洋仙陂子砂塞埔南洋藍門貴嶼<lb/>
北嶼青洋山以西皆歸普寜則北山麒麟埔洞仙徑三<lb/>
途之為普害者胥受羈靮而樟岡狗眠諸鄉之與潮抗<lb/>
者距普邑不過四十里可以朝攝夕至無所施其技矣<lb/>
由貴嶼而南過石港為洋烏尾地方請割洋烏尾一帶<lb/>
<pb n="KR4f0048_WYG_003-18a"/>
鄉寨南至湯坑鹽嶺為界自筆架山以下大長隴石橋<lb/>
頭黃牛寮東浮山附近<graphic n="KR1673" url="https://raw.githubusercontent.com/kanripo/KR-Gaiji/master/images/KR1673.png" mimeType="image/png"/>水三十餘寨亦歸普寜其洋<lb/>
烏頭洋烏中八十餘寨仍還潮陽則逺近適宜潮普兩<lb/>
縣皆無難于撫馭矣統計所劃地方北自貴山都赤肚<lb/>
嶺起南至洋烏都湯坑鹽嶺止中間以貴嶼為界在西<lb/>
者皆畀普寜在東者皆屬潮陽則<graphic n="KR1673" url="https://raw.githubusercontent.com/kanripo/KR-Gaiji/master/images/KR1673.png" mimeType="image/png"/>水一都在普疆内<lb/>
已不待言潮陽地方十三都今去<graphic n="KR1673" url="https://raw.githubusercontent.com/kanripo/KR-Gaiji/master/images/KR1673.png" mimeType="image/png"/>水一都貴山半都<lb/>
洋烏都三分之一尚存有十一都巍然大縣不見其小<lb/>
<pb n="KR4f0048_WYG_003-18b"/>
普寜僅黄坑一都寥寥四百鄉寨今得<graphic n="KR1673" url="https://raw.githubusercontent.com/kanripo/KR-Gaiji/master/images/KR1673.png" mimeType="image/png"/>水全都鄉寨<lb/>
一百三十餘貴山半都鄉寨八十六洋烏尾鄉寨三十<lb/>
二雖曰一邑三都不見其大亦居然上躋于中縣之列<lb/>
要害窟窩皆入版圖更化善俗指掌易易是在潮無長<lb/>
鞭馬腹之憂在普無卧榻他鼾之患一舉兩美皆憲臺<lb/>
髙厚之賜也某不才謭劣不應為局外越爼之謀苐兩<lb/>
邑地方民情素所關切於心覩茲盛舉不自覺歡忻踴<lb/>
躍惟恐其成之稍緩復以普令少年未經身歴地方按<lb/>
<pb n="KR4f0048_WYG_003-19a"/>
圖索驥舍目前之貴山留三害于肘腋越隔逺之洋烏<lb/>
開將來以梗化潮人藉口終起爭端即使洋烏不再奪<lb/>
還亦為兩邑無窮之累而况貴山偪廹臟腑被創每夜<lb/>
岌岌不能安枕亦何用此更張為也伏惟憲臺留意垂<lb/>
察將情形利害上逹院司列憲急為轉圜改定區畫使<lb/>
兩邑皆受奠安之慶則憲臺豐功大徳直與鐵山爭髙<lb/>
練水同流千百世而未有艾矣不揣冒昧惶悚殊深倘<lb/>
蒙採納地方幸甚<lb/>
<pb n="KR4f0048_WYG_003-19b"/>
　　上鄂制府書<lb/>
不才疎拙弗合時宜身在流離顛沛名節沮喪之秋固<lb/>
應不齒人數矣大人開府南邦位尊勢重相去懸隔豈<lb/>
但雲泥而况未識荆州將還鄉井物色埃塵之中加以<lb/>
國士之目陳榻遽下解推慇懃雖在骨肉至親亦何以<lb/>
過於是寸心耿耿何日忘之五嶺蔽天風尚迥殊大人<lb/>
節鉞來茲瘴海始為一變近者風清日朗大法小廉盜<lb/>
息民安共知大人公忠為國無私無欲而濟之以勤勞<lb/>
<pb n="KR4f0048_WYG_003-20a"/>
是以賢能競奮魑魅潛消今大人新膺<lb/>
簡命總制百粤將士吏民五省鹺户莫不欣欣色喜幸<lb/>
得大澤均沾雖將去廢員如鼎元亦願暫停行邁翹首<lb/>
以觀徳化之成也茲承制府郝公不以廢員為不肖盼<lb/>
睞寵召令偕赴閩閩為桑梓父母之邦復值廢員言歸<lb/>
之會得附後車光榮已極重以大人諄諄慰諭謂郝公<lb/>
面懇者三致書者二託撫軍藩臬來言者數有不得復<lb/>
辭之勢竊自思維患難餘生何修得此迴憶三年以來<lb/>
<pb n="KR4f0048_WYG_003-20b"/>
囹圄道路客署凄清求大憲一面弗可得於今豈忍當<lb/>
前錯過自外輪轅况在官之日寒酸見淺獲戾上司禍<lb/>
由已召郝公庭訊之時亦已洞察其寃札商撫軍欲為<lb/>
伸雪仇人當令掣肘弗終行路之人皆知之此自廢員<lb/>
厄運當然郝公戀戀之情寜可忘耶惟是數載落魄不<lb/>
可告人家累縈心亦非筆墨所能言盡雖郝公有慷慨<lb/>
投贈不吝千金之雅廢員自顧何以克當無故而獲千<lb/>
金恐犯暴富不祥之戒即使鬼神弗忌於義亦無所取<lb/>
<pb n="KR4f0048_WYG_003-21a"/>
祇是為利而動在郝公何取此利欲薰心之人而廢員<lb/>
方脱泥淖荷大人知已之恩未有絲毫補報忽又貪得<lb/>
多金作又顧而之他所為恐大人亦難免于不知人之<lb/>
誚此揆之於義而斷斷不可亦返之於心而萬萬不安<lb/>
者也昨見郝公曾薦原任漳浦汪先生名紳文者十七<lb/>
載賢能浦令諸事練逹兼以經濟素優曾調隨大軍安<lb/>
輯臺灣委署諸羅縣令將及一載北路民番情形尤為<lb/>
熟悉此時尚客同安可以聘召立至幕府贊襄綽綽有<lb/>
<pb n="KR4f0048_WYG_003-21b"/>
餘廢員之行實可不必書生性習猶在世路全然未諳<lb/>
戅拙倔強動攖諱忌恐與左右綱紀不能相合而况内<lb/>
歉者疑多有瑕者易裂驚弓之鳥弗處樊籠垢戾方除<lb/>
惡聲難受萬一隙末凶終反辜郝公此日知己之厚意<lb/>
何如慎之於始得彼此兩全之為善乎貧窮有命非人<lb/>
力所可轉移郝公有此盛情即如已受千金之惠倘天假<lb/>
之縁尚有經營四方之日自當力報大徳不敢有負郝<lb/>
公以負大人也不揣冒昧披瀝肝膈伏惟垂諒苦衷婉<lb/>
<pb n="KR4f0048_WYG_003-22a"/>
轉代辭無使回籍廢員得罪本省大憲為他日門庭之<lb/>
禍則感沐鴻慈非淺尠矣<lb/>
　　上郝制府論臺灣事宜書<lb/>
臺灣海外巖疆幅隕遼濶髙山大谷踞其中平原廣野<lb/>
敷其外四面汪洋萬里金湯之固也民番雜處奸宄孔<lb/>
多喜亂樂禍習與性成雖時際隆平亦難保百年無事<lb/>
今北路土番狡焉梗法公行拒敵傷害官兵當局不能<lb/>
撲除反議招撫損威示弱殊為非計大人躬膺<lb/>
<pb n="KR4f0048_WYG_003-22b"/>
簡命總制閩疆旌節所臨邪氛自靖乃蒙不棄疎拙念<lb/>
及廢員既倍三請之慇欲為後車之載弗能如命實切<lb/>
悚惶大人不以為罪俾效蠡測條列此行事宜及海外<lb/>
番民情狀雖紙上談兵未必有當髙明之採擇而一日<lb/>
知已山岳情重始終黙無一言於心亦覺不安姑就昔<lb/>
時馬跡所經揆度情勢以當芻蕘之一助是否能合機<lb/>
宜略有補益則非廢員之所敢知也<lb/>
　臺灣機括全在厦門不但咽喉控扼且信息易通一<lb/>
<pb n="KR4f0048_WYG_003-23a"/>
　　切呼應便捷宜兼程赴厦駐劄彈壓先飛差星夜<lb/>
　　至閩知會將軍撫提併檄中軍副將賫捧印信率<lb/>
　　領辦事書役迅到厦門伺候一面奏聞俟土番平<lb/>
　　定然後往駐省城則可以安海外之人心亦可使<lb/>
　　軍前將弁震悚用命庶合大臣綏靖封疆之體不<lb/>
　　負<lb/>
聖主倚賴之心<lb/>
　土番頑蠢雖惡有限所慮客民附和敎誘或乘機攘<lb/>
<pb n="KR4f0048_WYG_003-23b"/>
　　奪我師難於兼顧便恐滋蔓今幸民人安静然亦<lb/>
　　不可以安静而忽之宜大張文告慰諭臺中善良<lb/>
　　各安生業軍士經行地方不許妄動民間一草一<lb/>
　　木無騷擾驚惶之患併令有司宻為防閑稍有萌<lb/>
　　蘖立即除去倘一二無知與番同謀往來接濟許<lb/>
　　所親首報免其株連酌量酬賞則民人不敢有邪<lb/>
　　心番孽可勦殄也<lb/>
　土番穿林飛箐是其長技所慮深藏内山無踪無影<lb/>
<pb n="KR4f0048_WYG_003-24a"/>
　　得茍延旦夕之命茲作亂者聞係大甲西大甲東<lb/>
　　牛罵沙轆水裏猫霧捒阿里史朴仔籬等社通共<lb/>
　　逆番不過二千人查猫霧捒至彰化縣僅三十里<lb/>
　　水裏牛罵沙轆四五十里大甲西大甲東二社止<lb/>
　　隔一溪亦與諸社相連皆在孔道平坦之中惟岸<lb/>
　　裏山介在牛罵沙轆二山間中有阿里史烏牛欄<lb/>
　　埽捒岸裏朴仔籬五社號為山深險峻今官兵已<lb/>
　　到阿里史朴仔籬而岸裏掃捒烏牛欄三社尚無<lb/>
<pb n="KR4f0048_WYG_003-24b"/>
　　作亂是以臺鎮吕某遣令岸裏後壠土官前往招<lb/>
　　撫則野心未齊勢尚渙散可以嚴飭將弁奮勇撲<lb/>
　　滅尅限一月為期務必蕩平清廓倘日久滋蔓將<lb/>
　　漸猖獗難制則軍法不可不肅也<lb/>
　山中草茂箐宻土番得以蔽體所至焚烈最為機宜<lb/>
　　但今發榮盛長有火難用其實夏日酷熱午後風<lb/>
　　發可用乾薪草引然長風鼓煽雖濕亦燒不可忽<lb/>
　　也林箐路雜險阻難行宜用近社番為前導重懸<lb/>
<pb n="KR4f0048_WYG_003-25a"/>
　　賞格以番攻番查康熙三十八年吞霄土官卓个<lb/>
　　卓霧等作亂北路叅將常太多致糖煙銀布以啖<lb/>
　　岸裏番使擊吞霄遂平个霧即今之岸裏社番不<lb/>
　　與作亂者是也諸番惟岸裏最强埽捒烏牛欄亦<lb/>
　　在其内重賞之下何求不獲况所需不過紅綠色<lb/>
　　布糖煙食鹽木屐等類未為大費即左右稍逺之<lb/>
　　番無不可以智計驅遣在臺帥之善馭之耳<lb/>
　番箭鏃如利刃鋒長五六寸或蘸毒藥百發無虚宜<lb/>
<pb n="KR4f0048_WYG_003-25b"/>
　　用木盾禦之盾式髙與人齊用兩板凑合如屋脊<lb/>
　　然内結繩紐可擕可佩中藏棍柱一條釘以鈎連<lb/>
　　活鐵使可撐持植立左右酌開鋴眼以便施發鎗<lb/>
　　砲兩盾並行見敵則合一人執盾止持短刀兩砲<lb/>
　　手鈎鐮鎗隨之而行若遇番多則諸盾皆合如木<lb/>
　　馬營壘之勢左右藤牌輔翼鎗砲連環勢不可當<lb/>
　　凡番箭皆著盾上則彼技已窮可一舉殱滅也<lb/>
　山深番野全賴砲火震疊弓矢之威非所畏也宜多<lb/>
<pb n="KR4f0048_WYG_003-26a"/>
　　用砲手併於厦門製備火藥鉛彈遣官運赴軍前<lb/>
　　多多益善有餘則存貯臺庫為鎮營他日之需不<lb/>
　　可限定某時已發千斤某時發幾百斤惜小費而<lb/>
　　悞大事在操家者且不可况海外軍機乎時人通<lb/>
　　病所宜切戒<lb/>
　大兵勦逆逆番不得耕種則絶糧甚易接濟宜防而<lb/>
　　鹽鐵二件尤為山中所少番不能淡食又不能不<lb/>
　　用箭鏃二者急需比糧更甚向皆漢民及外社狡<lb/>
<pb n="KR4f0048_WYG_003-26b"/>
　　番私藏鹽鐵隂售重價今既作亂則此等亟宜杜<lb/>
　　絶留心訪察厲禁而痛懲之無接濟之人則不能<lb/>
　　持久此亦一切務也<lb/>
　旌節到厦宜遣官赴臺宣示威信條敎號令煥然一<lb/>
　　新併賫捧令箭督催進勦以熟悉風土有膽畧者<lb/>
　　充之即留軍前聽用如詔安營守備林君卿水師<lb/>
　　提標中營千總楊瑞皆前此征臺出力之人而林<lb/>
　　君卿汛守半線即今彰化縣地逆番情形尤所習<lb/>
<pb n="KR4f0048_WYG_003-27a"/>
　　諳二弁皆頗有忠赤幹練可用若令赴臺隨師當<lb/>
　　有裨益併軍前一切行徑機宜許其不時宻禀亦<lb/>
　　可以防壅蔽<lb/>
　某官素稱勇敢臨陣肯前辛丑征臺甚為出力今屢<lb/>
　　次損威似見小敵則怯殊不可解大抵官怠於宦<lb/>
　　成身家念重之故也此公才技可用止待士卒少<lb/>
　　恩及傲上二字是其一生病痛人才難得不可遽<lb/>
　　行糾叅但留心駕馭之到厦即作手札極稱其前<lb/>
<pb n="KR4f0048_WYG_003-27b"/>
　　此功能併以見在責成危詞悚動使之激厲奮發<lb/>
　　有善必奬有過必規推誠置腹以示栽培俾其芒<lb/>
　　刺常常在背而又心感寛大玉成之恩則尅日奏<lb/>
　　功不難矣<lb/>
　山谷最利土兵召募壯丁隨師殺賊亦良䇿也聞臺<lb/>
　　鎮募得三百人人日給米一升小錢二十不數日<lb/>
　　散去二百餘人此必然之勢耳一月六百小錢週<lb/>
　　年不過四兩未及伙兵半餉何能得人死力且曩<lb/>
<pb n="KR4f0048_WYG_003-28a"/>
　　歳壯丁征臺臺平之後制府盡檄裁去求一名糧<lb/>
　　不可得齗齗怨恨賴臺鎮沉檄不行力為詳請衆<lb/>
　　心始安迨允給名糧又分發八郡離家或數十日<lb/>
　　不願就餉者多矣嗣是衆心灰冷莫肯復蹈前轍<lb/>
　　今若欲用壯丁宜稍加之情意日給畧為寛裕開<lb/>
　　誠布公如手足骨肉之親切事平之後計功擢用<lb/>
　　下者亦安頓名糧無俾失所使有依戀之心則人<lb/>
　　人皆可用也<lb/>
<pb n="KR4f0048_WYG_003-28b"/>
　　謝郝制府兼論臺灣番變書<lb/>
得潮州家報具知憲駕臨潮存問鼎元之家賜米盈倉<lb/>
嘉殽旨酒羅列滿庭重以手書慇懃稱許逾量捧讀之<lb/>
下惶恐殊深自念窮阨廢員饑寒乃其分内兩載士民<lb/>
供給已覺赧顔繼以全郡同寅上官周恤又逾一載正<lb/>
在慚恧無地欲為還鄉之謀何期西江之流激自天外<lb/>
憲恩廣厚一至於斯夙夜思維不知將來何以為報也<lb/>
東望三山再拜稽首匪敢言謝用誌隆情近聞臺北土<lb/>
<pb n="KR4f0048_WYG_003-29a"/>
番復有崩山等社猝至彰化縣治騷擾作孽此曹不知<lb/>
寛大之恩欲以毛髪試洪爐之焰自速其死無足矜憐<lb/>
冬春沙轆之變兵威未振招撫遽行竊已疑為非計謂<lb/>
當消釁未萌免動兵戈則可既已勞師兩月弗能取勝<lb/>
然後招之使來似示怯弱養成驕恣固知不能無復起<lb/>
之患也為今之計宜大震軍威連根撲滅使他社番彛<lb/>
知<lb/>
國法萬不可犯然後一勞永逸臺鎮請兵三千之意想<lb/>
<pb n="KR4f0048_WYG_003-29b"/>
亦如此似當稍假便宜使之奮勵立功多繼砲火以足<lb/>
其用更製木盾以禦藥箭焚山烈澤直搗幽深廓清亦<lb/>
易易耳但飛咨内地調兵三千似覺招摇耳目或滋宵<lb/>
小之疑不如在臺招募土兵倣戚繼光分號編伍一日<lb/>
成軍之法召集易而成功速葢山谷﨑嶇官兵不如民<lb/>
兵之利選擇精壯雷厲風行隔海千里不如就地取材<lb/>
之捷也或以事平之後有易集難散之虞則北路地方<lb/>
千里兵力本弱安居無事尚且宜議增防况今逆番出<lb/>
<pb n="KR4f0048_WYG_003-30a"/>
擾已有明徴亡羊補牢寜能稍緩彰化上下四五百里<lb/>
僅委之守備一營四五百之兵此當改設遊擊增兵五<lb/>
百無疑也去歳閱邸抄有淡水同知移駐竹塹之議不<lb/>
知張𢎞昌失事何以乃在沙轆必竹塹未墾無村落民<lb/>
居之故耳竹塹居彰化淡水之中距彰化縣治二百四<lb/>
十里一路空虚上下兵力俱皆不及宜移同知駐此以<lb/>
扼彰淡之要聨絡數百里聲援然後臺北上下血脈相<lb/>
通似應請<lb/>
<pb n="KR4f0048_WYG_003-30b"/>
㫖特設叅將一營兵一千同駐其地碁置村落招民開<lb/>
墾計竹塹埔至鳳山﨑寛平百餘里可闢千頃良田向<lb/>
以無民棄置致野番出沒為行人患若安設官兵則民<lb/>
不待招而自聚土不待勸而自闢歳多産榖十餘萬為<lb/>
内地民食之資而野番不能為害矣二處添設之兵皆<lb/>
當另募然後内地防汛不至空虚宜一面<lb/>
奏聞一面募用先得新兵一千五百名協剿番逆廓清<lb/>
更易古人搏䑕亦用全力不肯以其小而忽之部覆准<lb/>
<pb n="KR4f0048_WYG_003-31a"/>
行之後即以分防兩營照在臺各營例年滿内地撥換<lb/>
或將竹塹一營屯田俾立室家作土著與各營班兵為<lb/>
主客相維之勢尤防範之最宻者也方今西陲用兵<lb/>
宵旰厪念東方海外㣲茫疥癬以大舉速滅為要不可<lb/>
欲圖省事反致蔓延大人妙算神威必有出人意外非<lb/>
廢員所能窺測但感佩盛情不覺自忘其固陋欲妄抒<lb/>
千慮一得之愚惟大人諒其心而恕其罪則幸甚<lb/>
　　復蔡宗伯書<lb/>
<pb n="KR4f0048_WYG_003-31b"/>
去歳吳川蔡逰戎潮陽趙明經先後賫到琅函慇慇慰<lb/>
藉風塵勞攘久未札復未審閣下近來起居何似數百<lb/>
載正學之傳十餘年師傅之席道明徳立自足千古他<lb/>
浮雲不足道也某迂拙書生未知居官之道輕革陋規<lb/>
一切公務捐輸皆稱貸之親朋以致上官罅漏不能代<lb/>
為彌補又妄意公忠為<lb/>
國弗思投䑕忌器禍及身家亦固其所若非潮民情重<lb/>
米肉薪蔬供給兩載則已不免溝中之瘠况又平空飛<lb/>
<pb n="KR4f0048_WYG_003-32a"/>
贓壓使沉淵若非士庶齊聲樂輸投匭上官同僚傾囊<lb/>
集腋則亦難為負山之䖟邀天之幸得以了此此實鄙<lb/>
人夢想所不到者然自以不能見幾逺害致累人憐日<lb/>
扃柴扉不欲與時酬應冬間閒逰至省逺近聞風咸來<lb/>
識面二千里外名姓未聞亦有相思廹切遙致慇懃之<lb/>
意分俸饋遺必先以正人道逹誠懇聲明其金來歴出<lb/>
自<lb/>
國家飬廉非從暮夜所得亦非因仍陋規敲撲而致是<lb/>
<pb n="KR4f0048_WYG_003-32b"/>
謂必伯夷之粟乃可以食陳仲相待固甚不薄也今春<lb/>
以部檄既下復至羊城請咨回籍甫登江岸已有良朋<lb/>
預設館餐門前車馬大不冷落念非罪廢所宜恐招時<lb/>
忌將往香山以避之紛纒五六日不得出門已為中丞<lb/>
聞知懃懃款款召致幕下因思虚名為取禍之根曩歳<lb/>
居官受禄廉能是其分内名譽太盛遂罹凶災况今虎<lb/>
口殘生流離顛沛之餘所至傾動逹官奔走士庶無因<lb/>
而受人財物若以其身為溝壑又加以不肯輕受之美<lb/>
<pb n="KR4f0048_WYG_003-33a"/>
名若以其納卻為褒譏羞慚惶懼將來禍患不知何所<lb/>
底止乗茲幕府深沈可以一人不見遁跡藏名他日宻<lb/>
行言歸亦善全之一道也是以深領中丞公之誠不復<lb/>
辭讓二月望後來茲晨夕讀書不廢并長兒雲錦亦呼<lb/>
以來新舊文集俱付梨棗知已之感何日忘之暮春月<lb/>
杪制府郝公有移督閩疆之命過聽羣言欲為後車之<lb/>
載再拜固辭郝公真誠懇切聘以千金請至八次極道<lb/>
前年審案乃因初到未諳為藩臬二司所悞曾察其誣<lb/>
<pb n="KR4f0048_WYG_003-33b"/>
作札傅撫軍商謀昭雪撫軍受人掣肘復札見在鄙人<lb/>
不勝惶恐感佩隆情但閩省父母之邦嫌疑所在不得<lb/>
不辭邇日静坐清齋催促剞匠期於六月竣編七月杖<lb/>
策言旋將為深山老農圃從事宋史之役矣出處聽之<lb/>
當途是非俟之百世雖不敢矯語髙蹈負為<lb/>
國為民之素心亦豈能仰首鳴號邀嘑蹴嗟來之遇合<lb/>
樂天安命不存一願外之見而已山林草野隨在可報<lb/>
君恩率一鄉之人而尊君親上奉公守法則報在一鄉<lb/>
<pb n="KR4f0048_WYG_003-34a"/>
使百十世後之人皆知孝弟忠信隂消其犯上作亂之<lb/>
芽蘖則報在百十世夫安所往而不可哉棉陽學凖公<lb/>
案偶紀二書遵命寄請台敎鹿洲初集未成亦附八巻<lb/>
奉閲所不以就正他賢非慢也以其類於自炫乞哀恐<lb/>
貽𤓰李之口實故不敢也難後著述皆為石室藏深之<lb/>
謀無心與前逹巨公相質証濃圏宻㸃槩不删除望閣<lb/>
下代為藏拙焉<lb/>
　　復顧太史書<lb/>
<pb n="KR4f0048_WYG_003-34b"/>
趙子自京師來某已出門數日矣歳臘旋潮始接翰敎<lb/>
兼讀佳章自愧不才蠖屈天末執事髙居廟廊奚啻雲<lb/>
泥之隔七千里外垂注慇懃風何古也既又聞執事忠<lb/>
愛熱腸近今罕覯深為<lb/>
國家以手加額丈夫遭時遇主不竭忠貞以圖報豈有<lb/>
人心者所為而世俗迂之反謂僭妄不必此某今日所<lb/>
不能忘情於執事也黼扆求賢若渴原欲擔當世道非<lb/>
僅全軀保妻子之臣安有乗人之車食人之禄尚視公<lb/>
<pb n="KR4f0048_WYG_003-35a"/>
家休戚若秦越瘠肥之理哉不才寒賤幸荷<lb/>
聖明特起畎畆知遇恩深雖木石亦思圖報而謂能恝<lb/>
然乎一圖報<lb/>
國禍及身家蔬水蘗冰之操持幾與九江戴子同作千<lb/>
秋之贓吏痛心疾首此恨何極雖五嶺以南童孺亦知<lb/>
見諒而京師萬里僅傳封章衆口鑠金誰信此中尚有<lb/>
寃抑是以每有感觸不覺叨叨難窮既又静思已過報<lb/>
國之心太切未知事上之方亦有許多不是自招其禍<lb/>
<pb n="KR4f0048_WYG_003-35b"/>
者磨鍊挫折之後始知涉世多艱而愚戅之不可為執<lb/>
事不厭煩凟請端坐而聽之不才蒞官之日核計潮邑<lb/>
陋規有漁船換照一千八九百兩保正鄉約給照一千<lb/>
六七百兩概為革除在當時口碑載道幟碣髙標自以<lb/>
為得之矣不知禍根已肇於此一則地方公事難為無<lb/>
米之炊一則縣令冰清誰甘饕餮之目大不是者一也<lb/>
惠潮觀察樓公買運西榖一萬四千餘石積貯潮陽運<lb/>
官船户沿途盜賣復買粃榖攙和應為賠補三千餘石<lb/>
<pb n="KR4f0048_WYG_003-36a"/>
此亦屬僚事上交際芹曝之常悞逞聰明擿出侵盜賍<lb/>
証置盜賣船户于獄請追不思投䑕忌器大不是者二<lb/>
也樓公相待有禮已召運官范仕化當前切責又和顔<lb/>
勸釋監追諸人止令虚出倉收流交後來新令即使新<lb/>
令不受自有樓公制壓無端援引<lb/>
上諭聲聲<lb/>
朝廷倉榖不敢以有名無實自蹈欺誑縣令知有<lb/>
朝廷觀察寜獨不知大不是者三也縣令有法上司有<lb/>
<pb n="KR4f0048_WYG_003-36b"/>
權通詳監追究竟何濟迨碾發五營餉米弗能尅少兵<lb/>
糧則代賠一千二百石解組交代署令弗接則潮陽海<lb/>
門逹濠三營兵丁憫某受累願于月餉三七搭支一年<lb/>
配訖尚有水泡爛榖碾米成灰署令陳君與某分賠八<lb/>
百石陳君再交新令閔君弗接陳閔二君又分賠四百<lb/>
石是某前日不賠至此亦賠一千六百石無故而累陳<lb/>
閔二君分賠八百石又累三營兵丁搭支虚數八百石<lb/>
何如慷慨獨賠之為愈既可結上司歡心且免窮兵受<lb/>
<pb n="KR4f0048_WYG_003-37a"/>
不飽之累大不是者四也被叅之後當悔罪投降托人<lb/>
排解奈何忿忿不服遣家人赴京告愬非惟無益且反<lb/>
觸怒撫藩必欲置之死地而樓公既晉臬司事權在已<lb/>
兼倚多助可以造無為有盡翻府縣審案會鞫堂上厲<lb/>
聲切責京愬之非亦有明明直告要罰認贓者云汝自<lb/>
不承我曹止管寫上汝到制臺反供若駁下來則以三<lb/>
木斃汝矣迨督審全誣郝公因此不行駁訊作書撫軍<lb/>
商謀昭雪諸公把持不可是某一舉之干衆怒雖制府<lb/>
<pb n="KR4f0048_WYG_003-37b"/>
燭寃亦不能救大不是者五也在官欲擅清名人必加<lb/>
之惡名到任即革陋規反為去任罪案向使陋規不革<lb/>
則罪案無自而生乃自革除之後諸事襟肘戰船砲臺<lb/>
營房西榖脚費以及上司新春執事鋪設修理衙署種<lb/>
種捐輸不得不借支平耗答辦比及交代將成虧空不<lb/>
得不告貸親朋支吾還項積逋一千五百餘金將來作<lb/>
何清償而且離任以後嗷嗷懸釜受士民供給者兩載<lb/>
兼之樓公飛贓一千六百餘金若非潮普士庶倡義樂<lb/>
<pb n="KR4f0048_WYG_003-38a"/>
輸上官同寮傾囊集腋則削骨不能完百分之一早已<lb/>
投荒去矣博一日之清名累民累官累及親友大不是<lb/>
者六也諸累皆屬尋常不過目前之害惟漁船一定換<lb/>
照必令漁民增課以實之而潮陽一縣歳增一千五百<lb/>
餘兩矣又累及鄰邑惠來歳增五百餘兩海豐歸善共<lb/>
增四五千兩在歸善原有換照乃奉藩司批行公用欲<lb/>
加之罪不得不重累漁家某在潮陽一照不換已經承<lb/>
審府縣召集數百船户驗照訊供並無在某任内換給<lb/>
<pb n="KR4f0048_WYG_003-38b"/>
一紙此等案情如何累及船户且海豐惠來有換照耶<lb/>
何以不行叅追無換照耶何以亦令增課通省漁船不<lb/>
增何以獨增二邑公耶忠耶二者何居焉是某革除陋<lb/>
規之一失致為上司盛徳之大累大不是者七也昔人<lb/>
行年五十而知四十九之非某今者亦有類于是人謂<lb/>
樓公害我某獨謂樓公成我何則樓公於我有活命之<lb/>
恩有敎誨之益助我多矣潮陽當饑歉之後五營軍士<lb/>
乏糧半載民間逋賦甲於粤東盜賊遍野水陸道梗日<lb/>
<pb n="KR4f0048_WYG_003-39a"/>
收民詞一千七八百紙黎明視事漏下未遑晨餐則終<lb/>
日不食也秉筆連宵雞六鳴而後就寢則終夜不寐也<lb/>
如是者十四越月無一日一時之間斷心血耗枯倘再<lb/>
半年不去則勞死矣因茲患難乃得全生此樓公之賜<lb/>
也當時欲靖地方治賊過嚴則有之將加以酷亦不敢<lb/>
辭若以一塵不染之愚清而欲汚之以贓已為衆人所<lb/>
弗信乃樓公即舉最不信者以加之所叅六款一為漁<lb/>
船換照以一照不換涖任即革之陋規被叅于一年兩<lb/>
<pb n="KR4f0048_WYG_003-39b"/>
月之後不知其誣者誰乎一為勒詐鹽規潮商歳例二<lb/>
百八十兩某原無意裁革因每歳八月為期預收次年<lb/>
規例某以十月蒞任已為前令魏君收去六年秋冬公<lb/>
出新例未及催收並非矯情不受當時縣令未給養亷<lb/>
應留此項辦公至雍正七年院司增民火耗每兩一錢<lb/>
七分各縣始有養廉上憲愛惜鹽商歳為節省二百八<lb/>
十兩何以不惜邑民歳增耗外之耗二千兩竊所未解<lb/>
即為前官受過亦可不辭然而張冠李戴不知其誣者<lb/>
<pb n="KR4f0048_WYG_003-40a"/>
誰乎一為勒詐銀匠二百八十兩各縣解糧到司每銀<lb/>
一千藩司庫官二兩庫吏二兩貼平二兩門役執事水<lb/>
火轎傘夫二兩潮陽係銀匠自行料理縣官不得而知<lb/>
此項是否貪贓當問藩司官吏及經手餽送之人而亦<lb/>
借此以為縣令之罪案不知其誣者誰乎三款命案詐<lb/>
賍審皆全誣又額外造出劉公喜三十金罸使招承劉<lb/>
公喜乃因貧無食妻嫁三兩女賣二百銅錢之案豈是<lb/>
有三十金可以無故行賄之人不知其誣者誰乎諸誣<lb/>
<pb n="KR4f0048_WYG_003-40b"/>
皆顯然易見不待一語辯白而樓公將審之日先集款<lb/>
証内堂敎供庭鞫之時証人皆已忘記嚴刑疊夾不能<lb/>
造無為有畫招定案之次日又宻致款証許錫萬于内<lb/>
室刑威酒殽誘廹兩日勸飲盡醉㸃頭報効樓公安心<lb/>
結撰同事大喜其能及制府堂上問及贓數誰供則向<lb/>
之貪酒㸃頭者亦稱無有郝公再三嘆惜但以同寅協<lb/>
恭不便為一縣令而傷撫藩臬三人亦無如何是以全<lb/>
潮士民通省守令皆不以某為不肖聞風渴想欲識一<lb/>
<pb n="KR4f0048_WYG_003-41a"/>
面分俸饋遺必聲明其金來歴惟恐不受此皆樓公一<lb/>
片苦心不惜自汚其身以成某之名乃能至此觀其羅<lb/>
織罪案時揭陽令陳君㣲言樓公笑曰藍某居官何嘗<lb/>
不好但不宜待我太無禮我怕他殺我由其言思之則<lb/>
某平日性情舉動必有甚可憎嫉者此樓公之敎我深<lb/>
也少孤學陋長為飢驅望先哲之門牆而却步所最皇<lb/>
然抱愧者一行作吏學殖日落使安常處順終老簿書<lb/>
錢榖中後雖悔之其何及乎解組之日一夜酣睡明朝<lb/>
<pb n="KR4f0048_WYG_003-41b"/>
即理故業寒忩土室讀書撰述于今三年所著棉陽學<lb/>
準五巻公案偶紀二巻鹿洲初集二十巻雖未必可藏<lb/>
之名山庶幾聊存髙叟洞内俟百十年後之覆瓿倘後<lb/>
此學問稍進則樓公之助我大矣自笑從前凡事迫狹<lb/>
居官以廉為絶頂全不知人情世故獲戾親友豈可勝<lb/>
言不知原思辭粟聖人尚有鄰里鄉黨之諭范文正公<lb/>
亦以不恤宗族無顔入家廟為戒既已厠身仕籍不能<lb/>
營半畆祭田且併住屋而寄之其於祖宗已不可言宗<lb/>
<pb n="KR4f0048_WYG_003-42a"/>
族親戚無不怨望宦逰過客待若春冰使親朋亦皆如<lb/>
此則一千五百兩之債向誰稱貸使官塲盡皆如此則<lb/>
數年奔走安所得食一千六七百兩之贓作何清完此<lb/>
等之類剌謬甚多倘一官不得下塲則狹隘到底不悟<lb/>
將胥天下而為食壤飲泉之蚯蚓怨詈遍于家鄉望門<lb/>
無投宿之處非樓公教誨寜有瘳乎鄙人不徳累及上<lb/>
官橫示教戒以玉于成孟子所謂生於憂患增益其所<lb/>
不能者流離顛沛之中無非君子進徳修業之地寜敢<lb/>
<pb n="KR4f0048_WYG_003-42b"/>
稍有怨尤哉從茲入憩山阿躬耕自樂存吾素位而行<lb/>
不願乎外之心服膺夫子隱居求志用行舍藏之學茂<lb/>
樹清泉亦可以不孤矣執事遭際方隆將大行所學以<lb/>
擔當世道為已責上不負吾君下不負吾民則鄙人在<lb/>
髙叟洞中所聞而抵掌大快者也勉之<lb/>
　　再復蔡宗伯書<lb/>
六月望日連接閣下手書如薰道徳不勝厚幸繼聞賢<lb/>
夫人仙逰挈子女二幼與偕為嗟悼者久之中年喪偶<lb/>
<pb n="KR4f0048_WYG_003-43a"/>
昔人所悲況有賢徳又嘗同貧賤前後兩月牽連二幼<lb/>
宜閣下之難為情也時運當阨末如之何君子達觀不<lb/>
追既往安知非造物眷徳擇其輕者以相畀而凶咎之<lb/>
來反為後福之地乎凡事作退一步想便覺海濶天空<lb/>
於心無所凝滯閣下識見高明固無俟淺人饒舌耳不<lb/>
肖曩年飛禍在人刀俎之中羣虎齊虓欲殺欲割彼時<lb/>
豈敢復望生全亦惟修身俟命以靜安之學處之圜扉<lb/>
土室危急存亡之秋視為大塊假我進徳修業之地遂<lb/>
<pb n="KR4f0048_WYG_003-43b"/>
覺增益不能無入而不自得假使怨天尤人悲傷哭泣<lb/>
其不死者寡矣今雖云事久論定公道具在人心然事<lb/>
不伸於廟廊之上而論私定於草野之間眈眈不遂安<lb/>
知弗反為禍之伏是以戒謹恐懼暫依制府幕中遁跡<lb/>
藏名急急圖入山之計閣下摯情闗切不忍其終老蓬<lb/>
蒿加以少保鄂公尚望白駒之賁賢相吐握千載難逢<lb/>
理宜遵命束裝急圖報<lb/>
國但某中夜以思形迹有所不便奉<lb/>
<pb n="KR4f0048_WYG_003-44a"/>
㫖得歸當安農畆不應潛入京師有違禁例况人言可<lb/>
畏將加以鑽刺之名萬一賢相汲引同升諸公則其鑽<lb/>
刺二字一生無以自白如其依然故我仍歸林臯進退<lb/>
兩無所據又將加以鑽刺不入徒勞往返僕僕之誚此<lb/>
揆之已而有不可也少保公忠為<lb/>
國汲汲薦賢此今日景星慶雲為<lb/>
國家隆平之瑞然不可授人以求則得之之名不肖既蒙<lb/>
知已豈可躬自求之以為知已疵累君子愛人以徳亦<lb/>
<pb n="KR4f0048_WYG_003-44b"/>
有所不可也不肖草茅下士受<lb/>
聖主非常之恩未能有毫髪圖報夢魂耿耿寜忍須叟<lb/>
忘之乃至忌者指為螙<lb/>
國無故而墮之於淵豈不欲攀閶闔而望見天日但遇<lb/>
合有數非人力所可强為仰首鳴號冀有力者哀其窮<lb/>
而轉之清波又似非君子之道是以寧入深山聽天由<lb/>
命躬耕食力以待遭逢用之則為<lb/>
國馳驅不辭勞瘁舍之則讀書著述終老不見知而不<lb/>
<pb n="KR4f0048_WYG_003-45a"/>
悔後世尚論者曰其不用也天下惜之則光榮已多諸<lb/>
凡可以藏拙矣閣下以武鄉為擬以緼袍不恥為髙某<lb/>
不肖何敢妄希古人但武鄉澹泊明志寜静致逺可為<lb/>
百世之師某平日所服膺者莅官以來未嘗製一衣一<lb/>
絲自奉妻妾竹釵布裙未嘗以一分金銀為簪珥被帳<lb/>
百補百爛至今未嘗更易幼小諸兒俱皆衣不蔽體安<lb/>
所得緼袍而衣之然捉衿見肘聲出金石實不知世人<lb/>
文繡之為榮雖日逰餓鄉入室陶陶未聞交讁所謂澹<lb/>
<pb n="KR4f0048_WYG_003-45b"/>
泊寜静家人婦子皆能之庶幾於先哲無愧然不忮不<lb/>
求之詩子路終身誦之夫子曰是道也何足以臧可知<lb/>
學問無窮又當勉其未逮者不肖將及時努力以無忘<lb/>
良友之期望惟閣下勿吝敎誨焉<lb/>
　<lb/>
　<lb/>
　<lb/>
　鹿洲初集巻三<lb/>
</p>
<p>
</p>
  </div>
<div>
<head>鹿洲初集巻四</head> <lb/>
    <p>
<pb n="KR4f0048_WYG_004-1a"/>
欽定四庫全書<lb/>
　鹿洲初集巻四<lb/>
　　　　　　　　　　廣州府知府藍鼎元撰<lb/>
　序<lb/>
　　青海平定雅序<lb/>
皇帝聖徳廣淵神功赫濯天戈所指青海蕩平臣不勝<lb/>
懽忭昔者有苖弗率虞廷徂征防風不臣夏后行戮周<lb/>
官大司馬以九伐之法正邦國凡馮弱犯寡負固不服<lb/>
<pb n="KR4f0048_WYG_004-1b"/>
賊殺其親皆征討所不宥征之為言正也有罪當正不<lb/>
廢荒逺六合一家豈容蠢動方隅倖逃王法之外青海<lb/>
部落僻處西陲<lb/>
聖祖仁皇帝廓包荒之量封查什巴圖魯為王及其昆<lb/>
弟皆膺顯爵是宜悉心效順頫首帖耳優游食飲於堯<lb/>
天舜日中不應尚懐悖叛萌辜恩負義之想也三十年<lb/>
來中藏不軌<lb/>
聖祖以其反逆未彰姑置汪洋大度之内<lb/>
<pb n="KR4f0048_WYG_004-2a"/>
皇帝嗣位更加優容而羅卜藏丹金怙惡不悛自殘骨<lb/>
肉脅鄰羌作亂侵擾邊陲今乃命将出師往撲滅之授<lb/>
方畧於深宫决制勝於萬里雲屯用命賈勇爭先癸卯<lb/>
初冬大師敗賊數次羅卜藏丹金力詘不支附逆番羌<lb/>
雷轟電擊脅從貝勒台吉等俱皆歸誠青海醜類顛連<lb/>
膽喪不能復集矣<lb/>
皇帝曰除奸務盡其靖根株復命以兵搗巢穴甲辰仲<lb/>
春遂破賊巢禽逆母及同惡渠魁吹拉克諾木齊等斬<lb/>
<pb n="KR4f0048_WYG_004-2b"/>
獲巨萬牛馬器械山積羅卜藏丹金從百餘人逃竄我<lb/>
軍奮力窮追復𠞰阿比者三千餘人盡收其輜重人畜<lb/>
逆賊窮蹙衣婦人衣隻身遁入深林委命山谷大師以<lb/>
三月朔日凱旋捷書至天顔大喜推本<lb/>
聖祖仁皇帝厚徳逺猷培養將士感恩奮勇以及在天<lb/>
黙佑克奏膚功之由禋祀祭告大沛殊恩<lb/>
皇帝文德武功超邁今古善則歸親仁孝至矣命将則<lb/>
知人善任恤兵則解衣推食邊塞肅清烽烟永靖遐荒<lb/>
<pb n="KR4f0048_WYG_004-3a"/>
番部罔不尊親太平之期永永無極誠宜播為雅頌以<lb/>
咏歌聖德如古所云鋪張對天之鴻休揚厲無前之偉<lb/>
績者臣閩海愚賤學問譾劣然嘗從軍臺灣躬歴行閒<lb/>
深知疆塲之苦又以生番四出戕害人民多方百計綏<lb/>
之以餌懾之以兵備悉醜類馴服之難事定還山讀書<lb/>
著述幸以貢入京師得於辟廱恭迎聖駕圜橋聽講稽<lb/>
首而獻視學之頌復逐隊臣工入朝太和殿始終成禮<lb/>
前後蒙賜克食帑金蓬蓽書生遭逄異數臣雖下第南<lb/>
<pb n="KR4f0048_WYG_004-3b"/>
歸亦足以耀於田夫野老兹復際西師大㨗青海蕩平<lb/>
幸得親覩堯舜之君千載一時治定功成之㑹豈敢以<lb/>
筆墨荒陋為辭輙依古江漢常武作平青海雅三篇拜<lb/>
手稽首以獻<lb/>
　　臨廱頌序<lb/>
皇帝覃敷文德加意作人元年特開鄉㑹兩試復命學<lb/>
臣考選行著鄉閭學通經術之士貢入成均以廣勵人<lb/>
才陶成俊造雲漢章天至矣盛矣二年春躬耕耤田大<lb/>
<pb n="KR4f0048_WYG_004-4a"/>
采朝日庶政具舉百度咸修乃遵古典制行臨雍釋奠<lb/>
之禮重學也記曰王者建國君民教學為先又曰天子<lb/>
視學大昕鼓徵祭先師先聖漢唐宋明以來代多英主<lb/>
尊養老更講經論道烺烺炳炳潤色皇猷未有誠心實<lb/>
意鼓舞人材如我<lb/>
皇上者道德髙乎古帝而學問勤於儒生無書不讀揮<lb/>
翰如流樂育一世之英賢日命九卿大臣各行保舉龍<lb/>
蟠鳯逸起泥瀆而登青雲復念京師首善之區太學為<lb/>
<pb n="KR4f0048_WYG_004-4b"/>
四海人文類聚之所將使蘇湖安定之學復見於今諸<lb/>
生經明行修文章氣節經濟理學之彥彬彬蔚起慶澤<lb/>
播於無疆淑問揚於中外此臨廱視學之舉所由來也<lb/>
<hi>臣鼎元</hi>株守鄉學二十餘載整齊風化之思徒垂著述<lb/>
之空文自念歳糜廪餼無一毫有補於國家故嘗從軍<lb/>
臺灣叅贊機務握管草檄無非哀鴻磔䑕之篇紀事直<lb/>
書亦同稗官野史之陋歳餘海外學殖荒落歸來鍵户<lb/>
讀書幸際維新景運學臣奉命選拔以<hi>臣</hi>應貢辟廱<hi>臣</hi>
<pb n="KR4f0048_WYG_004-5a"/>
伏讀邸抄見<lb/>
皇上用人行政事事超越前古推心置臣下腹中洞悉<lb/>
民生利病若燭照數計臣不勝懽欣蹈舞謂堯舜在上<lb/>
何幸身親見之比來京師又幸逄臨廱盛典臣得匍伏<lb/>
道左恭迎聖駕大禮大樂圜橋門而聽觀遂復逐隊臣<lb/>
工始終成禮草茅愚賤榮幸曷極敢不奮勵濯磨以期<lb/>
無負<lb/>
聖天子作人至意伏思臨廱大典<lb/>
<pb n="KR4f0048_WYG_004-5b"/>
世祖章皇帝<lb/>
聖祖仁皇帝皆親行之<lb/>
皇上至孝天成念念不忘繼述踐其位行其禮奏其樂<lb/>
此亦以孝治天下之一也<hi>臣鼎元</hi>不揣固陋謹拜手稽<lb/>
首而颺頌<lb/>
　　日月合璧五星連珠頌序<lb/>
我皇懋昭敬德合撰清寧凝大寶以迓天庥覆載所及<lb/>
日月照臨之地罔不瞻被光輝顒首向化如衆星之共<lb/>
<pb n="KR4f0048_WYG_004-6a"/>
北辰也昊蒼眷念謂為千古不世出之君將俾遐福受<lb/>
茀禄休徵嘉瑞悉集於厥躬於是不愛道不愛寶膏露<lb/>
醴泉和風甘雨年穀順成河海清晏四靈為畜重譯來<lb/>
朝巍乎盛矣聖修日茂天眷益加謂此千古不世出之<lb/>
君其錫而嘉祥必髙髙在上極千古不多見者庶幾稱<lb/>
厥德焉以<lb/>
皇帝赫赫明明洞矚民隱有太陽中天之象清暉照逺<lb/>
圓澈可親有明鏡在天之象燦爛八極萬管難窺有摇<lb/>
<pb n="KR4f0048_WYG_004-6b"/>
光布天之象明德慎刑陽剛與隂柔互濟有日月並明<lb/>
雙璧符合之象敬五事協五行既曰貌曰言曰視曰聽<lb/>
曰思之並懋而不忒亦為仁為義為禮為智為信之交<lb/>
修而無間有五星蟬聯纍纍如貫珠之象於是上帝即<lb/>
以我皇之德播為天瑞以彰之靈臺之官占驗推測奏<lb/>
雍正三年中春二日庚午晨雞方唱玉漏報寅日月㑹<lb/>
于營室五星並躔娵訾之次合璧連珠曠古不多見也<lb/>
太史大書于册以昭示將來禮臣拜手稽首請御殿受<lb/>
<pb n="KR4f0048_WYG_004-7a"/>
賀<lb/>
皇帝謙讓不居歸功<lb/>
聖祖遣官祭告寢陵願與天下臣民共享無疆餘慶大<lb/>
哉聖德蔑以加矣賢才登進歸培養於先朝荒裔擴清<lb/>
溯逺猷於昌後愾聞僾見於今三年日麗星輝動輙愴<lb/>
念以千古不世出之孝思凝千古不多見之祥符綿延<lb/>
厯數永享太平知與天地同無極矣小臣何幸躬逄盛<lb/>
美敢𢋫復旦以紀重華<lb/>
<pb n="KR4f0048_WYG_004-7b"/>
　　河清頌序<lb/>
皇帝御極之四年丙午冬十有二月黄河澄清自關中<lb/>
而豫而兗而徐淮上下二千餘里瑩澈三旬日至明年<lb/>
丁未之春湛如也於時天下臣民咸懽欣忭舞以手加<lb/>
額謂黄河千年一澄清為盛世庥嘉之大瑞書契以來<lb/>
實所罕覯相傳聖人在上乃克有之今以<lb/>
皇帝聖德膺茲難得之祥宜播絃歌垂史册以昭示萬<lb/>
世<hi>臣</hi>伏思天地民物一理一氣至誠感通如影隨形惟<lb/>
<pb n="KR4f0048_WYG_004-8a"/>
皇衷懋建其有極斯清寧昭著於上下瑞應之徵非偶<lb/>
然也<hi>臣</hi>謹按禮經聖王用民必順故天不愛其道地不<lb/>
愛其寶人不愛其情是以有膏露醴泉器車圖馬鳯麟<lb/>
龜龍之瑞而又申之曰聖王能修禮以達義體信以達<lb/>
順此順之實也可知天瑞之來必由人事禮義信順即<lb/>
為稀世之嘉祥惟其有之是以應之自古及今未有無<lb/>
其實而能徵其應者臣又按白虎通曰天下太平符瑞<lb/>
來至者以王者承天順理調和隂陽隂陽和萬物序庥<lb/>
<pb n="KR4f0048_WYG_004-8b"/>
氣充塞故符瑞並臻皆應德而至德及天則斗極明日<lb/>
月光德至地則嘉禾生蓂莢起德至山陵則景雲出芝<lb/>
實茂德至淵泉則河出圖江出貝乾鑿度曰天降瑞應<lb/>
河水先清又可知上帝無私惟德是眷苞符彰兆必歸<lb/>
之承天順理調和隂陽之大君亦未有無因而至者也<lb/>
我<lb/>
皇上心涵太極道備中和法乾坤之情定民物之性一<lb/>
氣感召同體相關是以精誠所格上通帝載每有郊廟<lb/>
<pb n="KR4f0048_WYG_004-9a"/>
祀事乘輿出入無不天霽日朗景色和舒或四方小有<lb/>
水旱則深宫齋戒感動天和時雨時暘應念不爽祥風<lb/>
至瑞雪零日月五星呈聯珠合璧之象此所謂德及天<lb/>
者乎躬耕耤田勤求民瘼以如傷若保為心蠲租減賦<lb/>
平糶給賑至于三農告豐嘉禾瑞麥有一莖三穗五穗<lb/>
九穗之竒又有御苑葡茯辛夷種種珍異此所謂德至<lb/>
地者乎仁孝誠敬善繼善述是以祖宗陵寢靈蓍逾丈<lb/>
芝草蕃生此所謂德至山陵者乎聲教四訖海不揚波<lb/>
<pb n="KR4f0048_WYG_004-9b"/>
江不溢浪河不驚瀾而且運道深通畿輔山左開鑿河<lb/>
渠收水澤營田之利此所謂德至淵泉者乎於是昊蒼<lb/>
之眷顧日隆謂聖德山髙水深彌天際地當錫古今極<lb/>
難之上瑞以嘉樂之俾億萬載享永清之福千百國慶<lb/>
大澤之長爰命河神澄泥汰濁特垂清淑以耀乾坤此<lb/>
所謂天降瑞應河水先清者又若合符契也河色黄赤<lb/>
吞納百川揚波鼓浪猛迅湍急開闢以來未有能使之<lb/>
清者即史册所記極盛之時或清數十里數百里不過<lb/>
<pb n="KR4f0048_WYG_004-10a"/>
一日二日三日未有渟泓四省至二千餘里之遥經二<lb/>
三旬日之久而未艾者也良由我<lb/>
皇上清明在躬上下同流其存于中者無欲而静虛居<lb/>
敬而動直心事光明豁達洞然無一物之能蔽其發於<lb/>
外者智周萬物而明無不通道濟天下而公無不溥庶<lb/>
政源源本本沛然無一物之能淆是以大化潛孚氣機<lb/>
在握雖極濁如河亦轉靈明之象焉夫黄河源逺流長<lb/>
上通天漢下湧崑崙蜿蜒萬數千里而注海若亘古無<lb/>
<pb n="KR4f0048_WYG_004-10b"/>
閒斷之期黄河清則天下皆清此我<lb/>
大清萬年福祚靈長之瑞也是宜播告八方御殿受賀<lb/>
以敬迓庥祉<lb/>
皇上謙讓弗居歸美<lb/>
聖祖仁皇帝六十餘年豐功駿業燕天昌後之隆祭告<lb/>
景陵彌深繼述又遣官崇祀河神增修徳政嚴恭寅畏<lb/>
之小心賢于升中告成泥金刻玉者萬萬矣古之聖王<lb/>
遇災而懼前史且誇為美談况我<lb/>
<pb n="KR4f0048_WYG_004-11a"/>
皇上受天之祜得瑞若驚嘉貺駢臻乾惕方懋放勲之欽<lb/>
明㳟讓重華之溫恭允塞臣何幸身親見之既稽首稱賀<lb/>
又早夜以思天聽聰明天心仁愛夫豈徒徴瑞于河用彰<lb/>
聖徳無亦有勗我臣民洗心滌慮之意乎人受天地之中<lb/>
以生所性皆善至清至明非如黄河之本性而濁也氣習<lb/>
之染物欲之蔽雖或有時決堤防而不分涇渭然乎旦清<lb/>
明之氣未嘗不存非若黄河之水土比附交融固結而不<lb/>
可澄汰也本性而濁者尚可以聖心所感而澄而清之比<lb/>
<pb n="KR4f0048_WYG_004-11b"/>
附融結者尚能以聖化所孚而淘而淑之况本然至清至<lb/>
明之皆善可任氣拘物蔽之濡染而不奮勵濯磨以無負<lb/>
聖天子清明之治哉從茲天下吏治咸激濁揚清以澄<lb/>
肅相崇尚天下士習民風咸潔已自好以同流合汙為<lb/>
愧耻則禮樂可興風俗可淳長流慶澤垂美無疆我<lb/>
皇上顧而樂之謂河清之為祥大矣此之謂人不愛其<lb/>
情與天不愛道地不愛寳同為大順大化之實也<hi>臣</hi>不<lb/>
敏願與天下臣民共勉之因拜手稽首而颺頌<lb/>
<pb n="KR4f0048_WYG_004-12a"/>
　　楊龜山先生文集序<lb/>
有宋熙豐以前閩人未知理學也自龜山先生載道南<lb/>
來遠方之士遊其門者日衆閩學駸駸然盛矣一傳豫<lb/>
章再傳延平而後紫陽夫子集厥成焉當時後先輝映<lb/>
炳蔚天南若劉胡黄蔡真陳李廖諸君子難更僕數伊<lb/>
洛之學至是大明如太陽之出扶桑照耀天下無不見<lb/>
者鄒魯而外推閩儒為獨盛龜山先生之功不可忘所<lb/>
自也今<lb/>
<pb n="KR4f0048_WYG_004-12b"/>
天子重道崇儒御書程氏正宗賜扁於先生書院正學<lb/>
重光萬世一時敷天薄海之士孰不思蚤夜濯磨置身<lb/>
聖賢之域哉聖賢之道明於程子而先生傳之聖賢之<lb/>
道備於朱子而先生開之先生固吾道之津梁也舍此<lb/>
而他求别無所謂正學矣先生之學言仁言義言性善<lb/>
言未發之中推本孔孟之説發明中庸大學之道有功<lb/>
於後世非淺少年登進士授官不赴與游定夫立雪程<lb/>
門固已知其志道真誠置爵禄宴安於度外及其出也<lb/>
<pb n="KR4f0048_WYG_004-13a"/>
浮沈卑位四十餘年不求聞達而德望日重士大夫翕<lb/>
然尊信之至於髙麗亦問起居則先生之聲名洋溢宇<lb/>
宙如泰山峙目雷電轟耳荒裔絶域之人猶知尊慕獨<lb/>
於朝廷之上不見不聞良可悲也晩居諫垣纔九十日<lb/>
安民備邊之策纎悉必周責宰臣不忠罷奄寺兵柄乞<lb/>
誅童貫姚古論割三鎮黜安石王爵去配享禁三經使<lb/>
淫辭不為學者之惑其剛毅正直經濟設施規模次第<lb/>
難進易退之髙風皆非他人所能及使欽宗盡用其言<lb/>
<pb n="KR4f0048_WYG_004-13b"/>
置之輔相之地得展平生所學以扶大厦於將傾或可<lb/>
無青城之禍即不然而髙宗能用之為中興賢相與李<lb/>
綱同心協力天下事亦未可知顧乃退隱山阿淪落終<lb/>
老天不祚宋抑欲使著書講學為閩中傳道計耶蓋嘗<lb/>
論之熙豐以前閩中學者如草昧之未開先生初闢灌<lb/>
莽披荆棘樹幟指迷招誘後學未幾而大儒接踵遂與<lb/>
濓洛爭盛吾道之興若彼其易也今之閩猶古之閩也<lb/>
學者當禮明樂備之日生大儒講學之鄉逢<lb/>
<pb n="KR4f0048_WYG_004-14a"/>
聖天子重道崇儒勤求正學之盛前有可循後有可繼無先<lb/>
生創起之勞而有取携不盡之樂茍能實用其力于身心性<lb/>
命之地察識體驗于人倫日用之閒以聖賢之絶業轉<lb/>
移世道人心其觀感而興起者不知當何如也余承中<lb/>
丞公命叙次先生文集問之剞人因附數言為序<lb/>
　　兼山堂遺稿序<lb/>
兼山堂遺稿吾師四明廷尉陳先生作也先生殁而令<lb/>
子子厚裒其平昔所為詩若文遙寄二千里命小子鼎<lb/>
<pb n="KR4f0048_WYG_004-14b"/>
元為之序小子再拜卒讀泫然流涕曰嗚呼此先生精<lb/>
神心血所萃烏可作文字觀哉先生由翰林出宰吾邑<lb/>
十有三年强教悦安民忘疾苦調南靖一年内遷主政<lb/>
擢侍御叅銀臺復由鴻臚晉廷尉三四年間皇華鞅掌<lb/>
出入大海汪洋馳驅于南楚西秦蠻烟瘴雨荒沙廣漠<lb/>
之外撫賊勞軍賑恤災黎靡不焦心苦思宣上德而達<lb/>
下情以匹夫内溝為已任曷嘗沾沾于語言文字冀垂<lb/>
不朽哉雖然經濟者文章之大本領也佔畢小夫敷衍<lb/>
<pb n="KR4f0048_WYG_004-15a"/>
風雲月露之詞花鳥禽魚之状自以為雕肝琢腎戞玉<lb/>
敲金與馬班李杜爭衡矣由君子觀之文章不足措實<lb/>
用如鬼燐螢火熠耀目前雖使窮巧極工為人世不恒<lb/>
有之物終與草木同腐耳芝草醴泉無益百姓何如布<lb/>
帛菽粟能使人世不飢不寒故非有關世道人心禆益<lb/>
民生國計之文皆為茍作君子不忍以有用精神耗費<lb/>
于不急之地也先王以經濟為文章詳見于漳浦政略<lb/>
製錦操刀者爭誦之兹集所載疏草條陳民命海疆諄<lb/>
<pb n="KR4f0048_WYG_004-15b"/>
諄三復至於序記論説皆有深意嘗一臠而知九鼎百<lb/>
代猶將見之區區以為詩文之工抑末矣先生涖邑時<lb/>
以經學及詩古文詞振勵多士漳之樹幟建鼓與海内<lb/>
相角如蔡梁村世逺阮鸛石蔡文陳他齋夢林荘葵山<lb/>
亨陽林于九錫齡王鹿臯道李鱗蒼松齡等諸君皆其<lb/>
教也月湖水鏡固梁浦學問之淵源宜吾鄉爼豆尸祝<lb/>
於今為烈乎余小子童年應試即遭先生賞識期許甚<lb/>
奢經濟事業亦有厚望今落魄二十年無以克副中夜<lb/>
<pb n="KR4f0048_WYG_004-16a"/>
愴然頤涕背汗讀先生斯集儼然若臨之在上滿腔抑<lb/>
鬱對此潛消震動奮發之心亦復油然而起敬識數語<lb/>
于簡端不知子厚以為何如也<lb/>
　　蔡梁村捫齋初集序<lb/>
余少時未識梁村則聞梁村好為古文詞心識之辛巳<lb/>
春館于浦邑西湖上梁村過余談竟日各恨相見晩已<lb/>
乃出袖中文稿示余余益驚喜過望察其行則天性孝<lb/>
友族黨籍籍然稱之意氣磊落胷中無城府見義若嗜<lb/>
<pb n="KR4f0048_WYG_004-16b"/>
欲不顧前後蓋梁村位置髙固不徒以文人自命者余<lb/>
既喜與定交因與朝夕論文當是時余家桂山之麓離<lb/>
縣六十里雖不能年年常聚然梁村有所作余未嘗不<lb/>
得讀歳癸未宫坊沈心齋先生視學閩中余與梁村俱<lb/>
受知門牆追隨軺車者數載所過名山怪石洪濤激湍<lb/>
梁村悉取筆記之余讀且擊節相對髙歌又時與評論<lb/>
古今人物揭其可法可師可憎可罵之状梁村不盡發<lb/>
之文不止心齋師每嘆其學行超卓序其集而刋之更<lb/>
<pb n="KR4f0048_WYG_004-17a"/>
教以立身行已之道明體達用之學且以經國大業不<lb/>
朽盛事屬梁村至是而梁村之文且一變矣乙酉秋梁<lb/>
村舉鄉闈余被刖冬梁村公車北上余亦别師還浦明<lb/>
年丙戍又以奔走衣食羈館丹霞當是時雖已移家邑<lb/>
中反不能與梁村朝夕談論丁亥夏大中丞儀封張先<lb/>
生撫閩倡明絶學開書院于三山延聘九郡知名士纂<lb/>
修先儒書籍梁村首蒙特達之知余樗櫟下材亦以徵<lb/>
書來覯盛事更得與梁村切磋砥礪因以讀所未讀之<lb/>
<pb n="KR4f0048_WYG_004-17b"/>
書上自濓洛關閩下逮許薛胡羅梁村皆有以得其要<lb/>
而㑹其歸無意于為文而文日進乎道蓋梁村之文至<lb/>
是又一變矣今秋闈余又被刖冬梁村又將北上儀封<lb/>
先生因其舊集而增訂焉重付剞劂梁村屬余序之余<lb/>
惟梁村之文名儒鉅公序之者衆矣知之者亦衆矣梁<lb/>
村雖閉户家居不肯向人妄投一刺而吾鄉諸當事震<lb/>
於其名凡有撰述折節重幣靈虵之珠紫燕之馬奚待<lb/>
髙其聲價哉況余廓落不才再戰再北偃蹇槽櫪之間<lb/>
<pb n="KR4f0048_WYG_004-18a"/>
蔑由昻首天衢古人云敗軍之將不足語勇文章一道<lb/>
亦豈余所能知加以數年來庶務紛心謀生計拙視曩<lb/>
者心齋師三年教誨學業之疎久矣竊愧無以對儀封<lb/>
尚敢栩栩然向吾友攘臂談文耶苐念八載同學文居<lb/>
其半又今者梁村此行將馳驅王路為國宣力盡出其<lb/>
生平所學而見之行事又以其禮樂政教發為文章烺<lb/>
烺炳炳經世理物之謨猷知爾日梁村之文當又有一<lb/>
變也友朋相愛之情學問無疆之境余所望於梁村者<lb/>
<pb n="KR4f0048_WYG_004-18b"/>
别有深焉故復不能默默書以為之序戊子冬十月<lb/>
　　林元白詩序<lb/>
南詔林元白先生老於詩者也少慕微之樂天因自字<lb/>
曰元白集成即以名編吾鄉前朝侍御李寶弓先生及<lb/>
今太史蔡梁村為之序其詩冲和宕逸瀟灑出塵質不<lb/>
傷俚華不及靡是真能得微之之神而兼樂天之致者<lb/>
學優才長可為世用念祖父累世忠貞遭寇難愴痛傷<lb/>
心敝屣功名托於詩以自見身經亂離天倫聚散之感<lb/>
<pb n="KR4f0048_WYG_004-19a"/>
慘然流溢行墨間讀懷浦七歌寄弟諸什不墜淚者非<lb/>
人情矣滄桑屢告寄慨尤多寅卯見聞益增酸鼻蓋蒿<lb/>
目坎坷礧磈塡胷有所觸而不能自禁故每放浪形骸<lb/>
借山水花月潛消不平之氣而以酒為家旦暮歸宿當<lb/>
其豪飲大醉揖影徘徊掉臂行吟叶宫商而鏘金石雖<lb/>
使微之騁詞樂天分韻騷壇牛耳正未知執自誰手爾<lb/>
今年逾八十詩興益豪回思生平心血不忍聽其散佚<lb/>
重鋟棗梨而命予小子為序夫前達鉅公既詳哉言小<lb/>
<pb n="KR4f0048_WYG_004-19b"/>
子更何庸贅惟有盥手卒讀奉櫽栝而守筌蹄以無忘<lb/>
先生愛我之意而已然是詩必傳于後與微之樂天增<lb/>
雞林之價則予之文亦將附先生以行逺且分賈人之<lb/>
金先生其許我否不揣荒陋再拜稽首而書之<lb/>
　　邱義尊詩序<lb/>
梁潯詩人邱君義尊既没知交羣從裒其平日所為詩<lb/>
若干巻將付梓屬余文為序余手其詩讀一二過為之<lb/>
流連嘆惋淚澘澘下也憶十五六年前廷尉四明陳公<lb/>
<pb n="KR4f0048_WYG_004-20a"/>
方宰吾邑余與義尊鏖戰童子軍並受知始相識面已<lb/>
復㑹于吾友黄君越甫家始知義尊與古為徒詩學甚<lb/>
䆳當是時余家萇谿深山中義尊家杜潯濵海相距百<lb/>
里而遙弗獲再晤然屈指漳南英傑心焉數之矣自是<lb/>
而後余從歸安儀封諸先生周遊他郡以衣食累心頻<lb/>
年馳逐聞義尊偃蹇海嶠數益竒詩益工興益豪躬耕<lb/>
食力有伐檀詩人意方自恨家居日少不得與義尊把<lb/>
臂談論猶幸其年華方富繼見有期不謂荏苒數年間<lb/>
<pb n="KR4f0048_WYG_004-20b"/>
義尊遽賫志以没也義尊性豪邁髙自位置視人世詹<lb/>
詹末學及一切浮薄炎凉之軰直奴𨽻之既窮約不得<lb/>
志有懷莫展重以門祚衰薄骨肉淪亡於是悲傷憤懣<lb/>
放浪巖阿嘗登梁山入石室陟金剛最髙峯窮四柱佛<lb/>
子山頂遍晉亭獅子王瓶蓮花諸峯振衣千仞踞虎登<lb/>
虬俯瞰提封城郭人民之盛桑麻鳥獸之蕃大海汪洋<lb/>
番舶梯航之來往慨然歌嘯山谷齊鳴忽而愁懷頓湧<lb/>
磈礧塡膺則又仰首問天涕泗横溢幾欲排雲闕呌帝<lb/>
<pb n="KR4f0048_WYG_004-21a"/>
閽一訴其胸中憂思鬱結牢騷不平之氣故其為詩如<lb/>
歌如哭慷慨激烈悲凄之韻雖古人無以過也嗚呼以<lb/>
義尊之才之學無論得志茍使寛其歳月吟哦以老所<lb/>
就亦豈可量造物者必欲擠之死吾不知其云何也雖<lb/>
然是詩出義尊死不朽矣古所謂既没而言立其是之<lb/>
謂乎千百載下讀是詩者如見義尊聲音笑貌宛然几<lb/>
席之間謂義尊尚存可也以視富貴而無所建白死與<lb/>
草木同朽者其賢逺矣九原有知尚聞余言而自壮哉<lb/>
<pb n="KR4f0048_WYG_004-21b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　鹿洲初集巻四<lb/>
</p>
<p>
</p>
  </div>
<div>
<head>鹿洲初集巻五</head> <lb/>
    <p>
<pb n="KR4f0048_WYG_005-1a"/>
欽定四庫全書<lb/>
　鹿洲初集巻五<lb/>
　　　　　　　　　　廣州府知府藍鼎元撰<lb/>
　序<lb/>
　　黄越甫詩序<lb/>
陸雲好笑阮籍好哭余讀越甫詩亦笑亦哭越甫詩無<lb/>
所不工而尤長於古上追漢魏下薄初唐苐所著不以<lb/>
示人雖吾邑亦鮮有知者偶錄一二掛忩壁間見者疑<lb/>
<pb n="KR4f0048_WYG_005-1b"/>
古樂府初不知為越甫之作也越甫美鬚髯慷慨謇特<lb/>
有古道與之處如對叔度鄙恡咸消使越甫不欲藏其<lb/>
名挾其具以遊呉越走京師名公卿間復何有于今之<lb/>
詩人哉乃兀坐窮廬併其詩而亦隱焉古之君子獨言<lb/>
而恐人聞獨行而恐人見越甫之謂與此余之所以喜<lb/>
而不覺逌然笑也越甫嘗執贄先君其尊人長民先生<lb/>
先君好友也憶余總角時隨先君過先生家一時名士<lb/>
雜遝角幟詞壇越甫從旁吟咏先君每擊節焉未幾先<lb/>
<pb n="KR4f0048_WYG_005-2a"/>
君棄世又數年而長民先生亦溘然長逝荒草茫茫白<lb/>
楊蕭蕭痛於何極此余所以讀越甫詩不覺百感交集<lb/>
未及終篇而繼以哭也猶幸越甫有先人風立身行己<lb/>
矯矯拔俗使余得師資友益篤兩世昆弟之交不然而<lb/>
余悲又何極乎夫蘭生幽谷無人自芳玉藏深山太璞<lb/>
自完越甫詩不聞於世斯其所以為越甫也觸於喜而<lb/>
笑觸於悲而哭隨乎情之所至余亦不得而主焉丙戌<lb/>
夏四月同人將梓越甫詩以行越甫不聽余因袖其集<lb/>
<pb n="KR4f0048_WYG_005-2b"/>
弁數言而歸之<lb/>
　　鹿臯詩序<lb/>
鹿臯余總角好也長余半歳余九齡失怙鹿臯年十五<lb/>
喪其尊人孤苦蹭蹬同學相切磋嘐嘐昻昻相期許欲<lb/>
以文章事業名于世既受知邑大尹四明陳公學使者<lb/>
歸安沈公喜其潛心聲律有得於風人之遺故鹿臯獨<lb/>
以詩名余頻年奔走乞食雖有意摹古人文妄希著述<lb/>
不過力爭於窮愁勞瘁舟車戎馬之中與載籍相見之<lb/>
<pb n="KR4f0048_WYG_005-3a"/>
時少欲浸淫於詩未能也夫詩之道良難矣心麄氣浮<lb/>
不可以為詩格弱調卑意雜味短詞野字俗庸腐淺陋<lb/>
雕鑿小巧皆不可以言詩也故欲老欲清欲雅欲深欲<lb/>
純雄渾沈痛悲壯蒼古優游平淡各造其極方為得之<lb/>
非十年讀書養氣其孰能與於斯小夫學究烏喙鴃舌<lb/>
悍然以騷壇牛耳為已任無怪乎言詩者多而如鹿臯<lb/>
者百無一二也昔人謂詩必窮而後工蓋亦有為而云<lb/>
殊非通論窮者勞筋餓膚幽憂拂鬱矻矻無所成就發<lb/>
<pb n="KR4f0048_WYG_005-3b"/>
之于詩鏤心嘔血悲悽激楚之韻或足以動天地泣鬼<lb/>
神而和風慶雲清廟明堂之氣有所不足則亦非邦家<lb/>
太平之瑞也文章與國運相關盛世元音晩季變徵低<lb/>
昻正自有辨士君子不幸而窮當藉為他山攻錯進德<lb/>
修業之資而往往狂跳呌號墮造物之坎窞束縳顛倒<lb/>
頽廢百端何工之云鹿臯詩温厚和平在六朝盛唐間<lb/>
韓子所謂和其聲以鳴國家之盛者舍鹿臯奚屬哉自<lb/>
為沈陳二師所欣賞而觀察李祁山及閩南後先諸當<lb/>
<pb n="KR4f0048_WYG_005-4a"/>
道無不膾炙求之詩名久籍人口余東征還棹更讀鹿<lb/>
臯新吟與前所見又進而深卓乎可名於世余不勝慨<lb/>
然愧不如鹿臯逺甚也鹿臯喜臨池善楷法書淳化帖<lb/>
釋文十巻刻諸石以行價重薦福且其才可用願併踐<lb/>
昔日所期於事業者加之意無使世俗以區區詩文了<lb/>
儒生分量也因為序其集且相與共勗焉<lb/>
　　李遜唐時文序<lb/>
余女弟夫李遜唐與余少同學年相近癸未童子試並<lb/>
<pb n="KR4f0048_WYG_005-4b"/>
受知學使沈心齋先生余時從師校士上游周流八郡<lb/>
自是而後每以家食奔走風塵十年之間在他鄉者八<lb/>
九遙想遜唐髙卧山齋安居樂業大肆其力於文章闚<lb/>
古人之堂奥其為霄壤未可言盡也辛卯夏奸人搆釁<lb/>
族中有力者擠之禍且不測遜唐遂竊負遵海逃竄嶺<lb/>
南間關跋渉於荒煙瘴癘之區辛苦莫可名状猶時時<lb/>
拈題課業以娯其親每遇松隂野渡旅館僧寮意有所<lb/>
觸輙於文焉發之父子相對嘯歌陶然自樂若不復知<lb/>
<pb n="KR4f0048_WYG_005-5a"/>
有歸計者越明年當事者憫其寃始得還鄉尋以大中<lb/>
丞滿公文章知已復己去之籍學使者張公稱為八閩<lb/>
秀傑聲震三山延建上游素不相識之士莫不來讀其<lb/>
文爭覩其人以為快鄉闈落第策蹇將歸又以中丞公<lb/>
命與余同事鼇峯因于暇日裒平昔所為文屬余序之<lb/>
余惟時文一道本非可見諸施行有益於民生國計又<lb/>
非可與經史百家並垂不朽特為國家以此取士不得<lb/>
不鏤心刻骨敲戛金石期足以輔翼經史黼黻皇猷然<lb/>
<pb n="KR4f0048_WYG_005-5b"/>
而淺夫掇取油滑學究勦襲餖飣紆青拖紫有如拾芥<lb/>
以此博科名即以此操衡量悠悠天下求其真能文與<lb/>
真能知文者百十人中曾不得一二焉今觀遜唐之文<lb/>
髙華沈實其氣沛然一往而不可禦其舉動雍容閒雅<lb/>
有佩玉鳴珂之度見理明立論正不為偏陂詭異靡曼<lb/>
庸俗之談固應為髙下所共賞而亦至今顛倒險巇行<lb/>
年三十未脱泥塗人生遇合遲速之間真不可問矣然<lb/>
造物生才終必有用其挫不力則發不宏譬猶參天之<lb/>
<pb n="KR4f0048_WYG_005-6a"/>
木苦以斧斤而成梁棟之用長溪大河之水廻山觸石<lb/>
衝磕淜湃輾轉蜿蜒數千里而達於海大屈大伸自古<lb/>
然也向使遜唐弱冠登巍科懵然不知人世之甘苦君<lb/>
子且以為不幸即不然而安常處順所見者小所就亦<lb/>
必有限孰與夫身經艱難動忍衡困歴名山大川之險<lb/>
易觀王公大人之舉止察消息盈虛之有數覽禍福倚<lb/>
伏之無端有以開擴其心胷而磨鍊其情性哉小人設<lb/>
穽張機適足為君子進德修業之助天之所以造就遜<lb/>
<pb n="KR4f0048_WYG_005-6b"/>
唐非偶然也遜唐方卧薪嘗膽深自奮勵以期不負知<lb/>
己將必大有以表見於世而非區區時文之末者余又<lb/>
將與遜唐共勉於無疆焉<lb/>
　　王滋畹歴試草序<lb/>
人生知已自古為難故士之泥翻淖屈焦尾哀音者常<lb/>
恨不得起中郎於今日而稽之拜之嗚呼其亦實有可<lb/>
感者也當世以制科取士士競習為科舉之文鏤心嘔<lb/>
血刻意時趨若宇宙間經天緯地之事業無有出於此<lb/>
<pb n="KR4f0048_WYG_005-7a"/>
者既己敲金戛玉學成一家而聞者見者熟視猶之無<lb/>
覩幾欲發狂跳呌乃有人焉開鴻濛具隻眼相賞於驪<lb/>
黄牝牡之外拂拭顧盼不能自己則知巳之感没世猶<lb/>
將不忘此吾友王滋畹所以惓惓於歴試草而不忍置<lb/>
也滋畹與余少同學又早孤赤貧境相類滋畹能孝友<lb/>
於其家不以孤苦貶其志沈酣經史若飲食嗜欲之不<lb/>
可離憶余辛巳歳與滋畹乗桴西湖以經學相切劘中<lb/>
流髙歌視天下事無足措置者至溺水中猶抵掌笑語<lb/>
<pb n="KR4f0048_WYG_005-7b"/>
以為樂當時滋畹己能文衆論未歸也未幾受知邑大<lb/>
尹四明陳公有國士之目三試連冠童子軍而郡刺史<lb/>
趙公學使者楊公范公皆知之遂乃聲震梁鹿衆論大<lb/>
定戊子辛卯鏖戰棘闈遭時按劍環念知己弗能忘情<lb/>
以壬辰讀禮之暇裒其歴試所為文屬余序之余惟滋<lb/>
畹之文閎中肆外有典有則固與夏鼎商彝同為三代<lb/>
之法物幸遭盛世博古者多宜知已若斯之衆也顧學<lb/>
期有用充時文之大用不過弋獲科名即使傳之不朽<lb/>
<pb n="KR4f0048_WYG_005-8a"/>
亦等雕蟲細玩何補於世道人心余願良友之日躋日<lb/>
上無徒以是為絶頂之事業也滋畹自幼喜讀先儒書<lb/>
於朱子小學近思錄深有所得反覆玩味而不厭余早<lb/>
知滋畹之可與適道幸從兹身體而力行之道本在人<lb/>
倫日用之間未嘗有出於知能行習之外隨處檢㸃察<lb/>
識擴充則可馴致於聖賢之域又講求經世理物禮樂<lb/>
兵農刑名錢穀之設施使全體大用皆備於我達則見<lb/>
諸事為為生民立無疆之福命窮則守先待後為百世<lb/>
<pb n="KR4f0048_WYG_005-8b"/>
留不朽之經綸所謂宇宙之文章莫大於是乎遇不遇<lb/>
皆我事業併不必藉乎人之知己是即滋畹壁立萬仞<lb/>
無負知已之一日也區區帖括顛倒英雄歳月蹉跎望<lb/>
道未見言念及此可為愴然不知滋畹與余有同心否<lb/>
古來知己難得知巳亦自難酬必思有出類超羣大慰<lb/>
知己之望者而後不負知巳非徒感之而遂己也滋畹<lb/>
勉乎哉<lb/>
　　鳴廬試草序<lb/>
<pb n="KR4f0048_WYG_005-9a"/>
余東征返斾就試三山寧化隂子耳及裒其歴試所為<lb/>
文偕尊公琫素造余曰小子不忘知巳之感且欲因自<lb/>
考證所學先後淺深願先生弁數言教之余曰然耳及<lb/>
令器是所樂為言也我來自東心神未定簿書羽檄戎<lb/>
馬戈矛依稀在目歸航復遇颶風幾覆溺者數四濤翻<lb/>
浪擊崩崖裂石之聲夢寐盈耳又以千里奔馳來兹就<lb/>
試百凡倉皇應接不暇且遲至還家可乎皆曰諾願勿<lb/>
忘比余還家又下第未果尋以選拔入都就試京闈居<lb/>
<pb n="KR4f0048_WYG_005-9b"/>
者行者均靡所頼至於仲冬月杪乃造三山又聞建溪<lb/>
水涸舟不可行闈期日迫難堪濡滯正在惶急不聊中<lb/>
忽憶耳及所屬文遲之久未踐約呼童張燈中夜起坐<lb/>
己而笑曰噫余何言古有治眼疾者自目病不能醫謂<lb/>
求者曰眼藥在架子上梓人擅國之工其床闕足而不<lb/>
能理以余久躓塲屋而欲昻首伸睂論列應試之文章<lb/>
己有從旁而竊笑者况其荒疎冗雜奔走困頓于征途勞<lb/>
攘之中即言亦曷有當乎昔者應試之文有一定之造<lb/>
<pb n="KR4f0048_WYG_005-10a"/>
詣有一定之聲價按神切脉戛玉敲金有識有度有聲<lb/>
有色有規矩繩墨揣摩元魁若操劵而不可移易今也<lb/>
不然為之者既茫茫而不知所主取之者亦搖搖而靡<lb/>
有定見一日之長一時之合難如登天易如拾芥則純<lb/>
乎命之為之與人事毫無干渉也耳及而求為應試之<lb/>
文如是焉足矣他日主司擊節登上第操海内文衡亦<lb/>
綽綽有餘余自病不能醫將求他工而理床足無能為<lb/>
耳及進也耳及而求為名世之文則意者本之六經以<lb/>
<pb n="KR4f0048_WYG_005-10b"/>
固根柢叅之左國史漢唐宋大家以壮魄力研窮程朱<lb/>
諸儒諄諄論辯之㫖以清障蔀厚其氣味偉其聲光洗<lb/>
伐皮毛錘鍊精髓浮詞弱調槩乎無所用之余雖不敏<lb/>
猶將援桴鼓以作其氣但恐不入時眼未必有補科名<lb/>
此中髙下權衡惟耳及自擇焉如余之碌碌無成固可<lb/>
羞若飛蟲弋獲徒抱兔園一册謂天下之文章莫大乎<lb/>
是則亦甚可惜也士不學為聖賢祗欲以文章自表見<lb/>
己非余之所望況斤斤科舉之文章以主司意見為賢<lb/>
<pb n="KR4f0048_WYG_005-11a"/>
否余亦烏知是戔戔而以此期耳及匡耳及之所不逮<lb/>
哉質之吾友琫素其以余言為然否<lb/>
　　鄉㑹墨繩序<lb/>
或曰文章之有制義非古也制義取士不足以得人才<lb/>
也余曰何居子姑言之曰制義始于宋衍于明漢唐以<lb/>
前無有也支離訓詁斤斤抱繩尺不越儒先糟粕之常<lb/>
既不足與諸子百家爭衡不朽而又束之以功令合有<lb/>
司之意為中式而所謂主司者又未嘗有一定之繩墨<lb/>
<pb n="KR4f0048_WYG_005-11b"/>
示人以必由稍𥪡論則病其髙稍思索則病其深推陳<lb/>
出新則曰生曰澁立意稍別則曰竒曰怪矜鍊則以為<lb/>
造作刻劃則以為傷氣引用故實則以為餖飣雖有馬<lb/>
班韓柳之才亦聽浮沈于萬一不可知之數不幸而遭<lb/>
逢不偶即伊周管葛亦當終老蓬蒿制義不足以得人<lb/>
才如此無乃可廢乎余曰惡是何言與夫文以載道也<lb/>
道莫備于孔孟而發明于程朱制義闡孔孟之藴衍程<lb/>
朱之傳者也詩詞歌賦不可謂文秦漢唐宋之文名為<lb/>
<pb n="KR4f0048_WYG_005-12a"/>
古不能古于六經語孟今之為古文者摹秦漢唐宋爾<lb/>
為制義者疏六經語孟精微糟粕則視乎為者之能不<lb/>
能豈制義之過哉雖有絶世聰明而不學為制義自詡<lb/>
作古文詩賦其中必有扞格難合似是而非之病其心<lb/>
思不細其經術亦必不醇國家以制義取士既可明聖<lb/>
賢之道又可純豪傑之心豈諸子百家所可同日語哉<lb/>
塲屋廊廟之章必有中正和平昌明馴雅之氣象匪髙<lb/>
匪深匪新匪竒鍊不造作刻不傷氣鎔經鑄史不見餖<lb/>
<pb n="KR4f0048_WYG_005-12b"/>
飣自然而然乃為中式豈無一定之繩墨哉即主司意<lb/>
見閒有異同卞玉隋珠或遭按劍枯木輪囷或器萬乗<lb/>
君子惟道其常修其在我昌黎所謂業患不能精無患<lb/>
有司之不明者也言未畢而清溪李儀卿以所選鄉㑹<lb/>
墨繩屬為序余曰噫善哉此即一定之繩墨也<lb/>
本朝巨公名儒皆從此出謂制義不足以得人才又不可也<lb/>
前車之軌轍後車之率由從繩則正天下所以無棄木也<lb/>
儀卿家學淵源潛心經史詣極純䆳惜久困鄉闈兩中<lb/>
<pb n="KR4f0048_WYG_005-13a"/>
副車未得遂所志昆弟子姪皆雋有司獨留此文壇碩<lb/>
果無一毫怨尤之意益修其舉子業今以此自繩即以<lb/>
此繩其後生小子且不忍秘于家欲與斯世共繩之可<lb/>
不謂知道者乎學者就兹繩也無怨有司有司執是䋲<lb/>
也可告無罪于學者余故喜而為之序<lb/>
　　思補集序<lb/>
思補集者平逺尹黄君運滄公餘隨筆也取退思補過<lb/>
之義故所言多省身克己閱歴人情世故物理酌劑之<lb/>
<pb n="KR4f0048_WYG_005-13b"/>
宜德性學問於此見一班焉余讀之囅然喜也曰於戲<lb/>
君可謂知道矣世人沾沾舉子業以為極宇宙間之能<lb/>
事髙者習雕蟲摹佶屈自命詩文作家大雅君子亦樂<lb/>
之不知文所以載道也必有益于天下國家身心性命<lb/>
乃為可貴詎徒以辭華而己應世之文非文也即名世<lb/>
之文亦未為至文也事不關經濟學術雖鏤金錯采終<lb/>
屬浮談言無補世道人心縱鴻篇鉅章究歸安用躬行<lb/>
體驗隨事省察内淑其身心外宜其民物斯有道君子<lb/>
<pb n="KR4f0048_WYG_005-14a"/>
之所為不期文而文至焉程朱語録原不與韓柳八家<lb/>
爭工拙豈雄竒奥博鏗鏘金石曾平淡之不如哉芝草<lb/>
醴泉孰若布帛菽粟有功於人世也君金陵名下士於<lb/>
舉子業極精䆳經經緯史氣靜神恬書法詩文吏治皆<lb/>
留心講求固髙自位置不甘與世汨没者余方恨獲交<lb/>
之晩且惜其邑太褊小不足以展厥才猷而君皇然若<lb/>
靡及刻刻有寡過未能之思讀思補一集可以知其躬<lb/>
修之大槩亦千秋仕學龜鑑也裨補世道非同茍作故<lb/>
<pb n="KR4f0048_WYG_005-14b"/>
弗辭而為之序<lb/>
　　粤遊草序<lb/>
辛亥夏五過平遠謁運滄黄使君官署小坐環翠軒綠<lb/>
樹紅花繚繞可愛有山泉從小溝西來循清池而東半<lb/>
畆方塘源頭活水紫陽師詩中景也故人相見情景倍<lb/>
增㑹使君令弟介青偕草衣居士自白下泛舟蕪湖泝<lb/>
豫章踰筠門嶺而至所過佳山勝水歌嘯唱和有詩盈<lb/>
囊讀之甚快蓋余曩在京師素耳熟草衣詩名今歳春<lb/>
<pb n="KR4f0048_WYG_005-15a"/>
初與使君晤對韓江旅館習聞介青學行二君皆余所<lb/>
渴想而願一見者片時駐足飈爾並集又得讀其所為<lb/>
詩髙山流水鏘鳴金石仰視壁間古琴髙挂而余情不<lb/>
知何適矣介青慨然援琴而鼔之為余操搔首問青天<lb/>
一曲音節凄清氣概豪邁草衣詩云數聲遼海天邊鶴<lb/>
一叚廬山雨後泉其斯之謂與遙憶太白善手明徽澗<lb/>
松萬尋愁猿危呌失志之客淚淋沾襟平生學聖賢不<lb/>
灑窮愁淚然見介青寫聲發情於妙指亦覺悲凉雄壯<lb/>
<pb n="KR4f0048_WYG_005-15b"/>
之觸我懷也既又為余鼓關雎清平和樂優柔靜正美<lb/>
哉雍雍乎其諸家齊國治風化盛美太和洋溢宇宙間<lb/>
如追隨左周右召盈耳二南此心為之陶陶焉遂遂焉<lb/>
不自知足之蹈手之舞也琴心賦手二君兼之聞琴而<lb/>
知其詩況讀二君詩不啻拂白石而聆揮絃則粤遊一<lb/>
草烏可以不傳哉運滄使君既合其道上賡歌諸什為<lb/>
之序以問梓人且屬余更弁數語夫二君之詩之工加<lb/>
海外江山之助性靈品格使君己言之詳余惟再三雒<lb/>
<pb n="KR4f0048_WYG_005-16a"/>
誦即以其琴序其詩其凄清之韻豪邁之氣如操前曲<lb/>
和雅之音靜正之調如操後曲傳之於世若巴之魚牙<lb/>
之馬移情爽心不知幾何人矣二君皆豪於飲當為我<lb/>
連浮百巨觥不知運滄使君有酒如泉否也<lb/>
　　呉豳川時文序<lb/>
鎮平使君呉豳川吾閩豪士也少工聲韻喜詠吟位置<lb/>
在微之香山以上則豪于詩學晉唐書法腕力勁强使<lb/>
筆如千鈞之弩則豪于書辯論天下事詡詡洋洋鬚睂<lb/>
<pb n="KR4f0048_WYG_005-16b"/>
俱動雜以滑稽諧笑雖蘇張亦為卷其舌則豪于談興<lb/>
㑹所至傾瓶罍酌大斗虓然一噱若灌漏巵竟日夜不<lb/>
醉醉益酣目空今古兒撫一世馳名士鄉人謂之酒狂<lb/>
則豪于飲公車倦遊度嶺作吏歴五六巖邑皆以亷能<lb/>
著聲粤人有六縣蒼生一父母四年潮屬三神君之謡<lb/>
則豪于治予以辛亥夏五過鎮平讀豳川制義又喜其<lb/>
豪于文嗟乎予至今日然後知豳川能文哉曩在家鄉<lb/>
耳熟豳川名尚疑名下多虚士即見其試草鄉墨不脛<lb/>
<pb n="KR4f0048_WYG_005-17a"/>
而走亦以為一日之長既屢聞建邵諸友推重豳川學<lb/>
行始渴思欲得一見又恐梓桑阿好未必盡如所云至<lb/>
入粤中與豳川共事乃快然信名下無虚而豳川之豪<lb/>
大為吾閩生色不可及也豳川之時文豈如世俗所謂<lb/>
文者云爾哉世俗所謂文皮毛焉己耳不知人身之有<lb/>
骨血也形體焉己耳不知人身之有精神力量也錐之<lb/>
不痛刺之不癢隨意增刪不見短長徒以徼幸一日博<lb/>
懵然主司之知遇一經弋獲遂以為玉律金科此可令<lb/>
<pb n="KR4f0048_WYG_005-17b"/>
君子見之乎豳川之文剥落浮翳直擣中堅見理明立<lb/>
論正法脈真矩矱嚴有明季之鋒棱而加之圓潤有國<lb/>
初之氣味而出之秀妍宜其為髙下共賞也顧不必問<lb/>
世人之賞與不賞而後見豳川之豪即豳川亦何知世<lb/>
人之病己賞己而終無改於其豪於戲豳川真可謂豪<lb/>
士矣時文小道亦建旗鼓固知豳川嘐嘐揭揭無一事<lb/>
肯以讓人也豳川雖豪氣未除此詣已幾于純粹則時<lb/>
文一稿惡可以不傳哉余因鎭邑人士之請將梓其文<lb/>
<pb n="KR4f0048_WYG_005-18a"/>
以行世聊弁數言豳川其為余痛飲一石揮長歌百韻<lb/>
相酬勿以余輕薄使君輒肆乃滑稽嗤余也<lb/>
　　女學自序<lb/>
天下之治在風俗風俗之正在齊家齊家之道當自婦<lb/>
人始昔周盛時淑女流徽化行江漢降及鄭衛帷簿不<lb/>
脩禍延家國閨門風化之原自開闢以迄于今不可易<lb/>
也婦人善惡不同性習各異化而齊之宜莫如學古者<lb/>
男女皆有學周禮九嬪掌婦學之法以教九御婦德婦<lb/>
<pb n="KR4f0048_WYG_005-18b"/>
言婦容婦功各帥其屬而以時御叙于王所今其書不<lb/>
傳其詳不可得聞矣秦漢以來惟班氏女誡最為親切<lb/>
而章句無多學者少之劉向列女傳擇焉而不精鄭氏<lb/>
女孝經語焉而不詳若華論語便初學矣其詞俚無風<lb/>
雅之致女訓女史閨範女範之類補苴雜出難以枚述<lb/>
大約簡不能該繁不能盡鄙陋淺率難登經史之堂欲<lb/>
擇其一以為女學專書管窺蠡測未見其可夫女子之<lb/>
學與丈夫不同丈夫一生皆為學之日故能出入經史<lb/>
<pb n="KR4f0048_WYG_005-19a"/>
淹貫百家女子入學不過十年則將任人家事百務交<lb/>
責非得專經未易殫究學不博則罔有獲泛濫失歸取<lb/>
裁為難女學一書烏可少哉百家衆技各有專師化原<lb/>
之地當若何訓廸防範乃既不幸不經聖人之述作以<lb/>
附四子六藝之末又不幸不得程朱諸儒講明采輯滙<lb/>
諸家之長而進退之與近思小學流布人間徒使深閨<lb/>
令淑若瞽之無相倀倀乎其何之此亦古今一大缺憾<lb/>
也鼎元少孤父書未讀窮愁困頓蠖屈蓬蒿之間每於<lb/>
<pb n="KR4f0048_WYG_005-19b"/>
人心風俗三致意焉竊不自揆采輯經史諸子百家及<lb/>
列女傳女誡諸書依周禮婦學之法開章總括其要後<lb/>
以婦德婦言婦容婦功分為四篇又于四篇中分章別<lb/>
類使讀者一見瞭然隨事矜式婦以德為主故述婦德<lb/>
獨詳先之以事夫事舅姑繼以和叔妹睦娣姒在家則<lb/>
有事父母事兄嫂為嫡則有去妬處約則有安貧富貴<lb/>
則有恭儉可常可變則有若敬身若重義若守節若復<lb/>
仇為人母則有教子為人繼母則有慈愛前子為人上<lb/>
<pb n="KR4f0048_WYG_005-20a"/>
則有待下巫祝尼媼之宜絶則有若修正闢邪而以其<lb/>
餘者為通論此則婦德一篇之大槩也婦言不貴多要<lb/>
於當則有若勗夫若訓子若幾諫若守禮若賢智若免<lb/>
禍婦容貴端荘靜一婉娩因時則有若事親之容敬夫<lb/>
之容起居妊子居喪避亂之容婦功先蠶績次中饋為<lb/>
奉養為祭祀各執其勞而終之以學問各以其餘者為<lb/>
通論此則婦言婦容婦功三篇之大槩也識學粗疎見<lb/>
聞寡陋姑就其昭彰耳目者編次以便初學其近代百<lb/>
<pb n="KR4f0048_WYG_005-20b"/>
十年間貞節義烈筆不勝書皆未暇載入懼繁也他若詩<lb/>
媛才女咏物寫情雖極工巧無關名教概置不錄至孟徳<lb/>
耀之偃蹇數夫阮新婦之捉𥚑停郎蘇若蘭之陽臺懐忿<lb/>
皆諱其瑕而取其瑜防微杜漸亦具有苦心焉或義例未<lb/>
符考據未確僭越之罪知無所逃然于閨門之道庶幾略<lb/>
偹或可以少補風化是亦世道人心所不可闕者也程子<lb/>
曰天下之家正則天下治矣願天下人各正其家以黙贊<lb/>
九重肅雝之化風俗醇美家室和平鼎元将歌關雎麟趾<lb/>
<pb n="KR4f0048_WYG_005-21a"/>
之詩拜手稽首而揚其盛云<lb/>
　　平臺紀略自序<lb/>
藍子自東寧歸見有市靖臺實録者喜之甚讀不終篇<lb/>
而愀然起喟然嘆也曰嗟乎此有志著述惜未經身歴<lb/>
目覩徒得之道路之傳聞者其地其人其時其事多謬<lb/>
誤舛錯將天下後世以為實然而史氏據以徵信為害<lb/>
可勝言哉稗官野史雖小道必有可觀求其實焉耳今<lb/>
以閩人言閩事以今日之人言今日事而舛錯謬誤且<lb/>
<pb n="KR4f0048_WYG_005-21b"/>
至於此然則史氏之是非其迷亂於稗官野史之紀載<lb/>
者不乏矣臺灣雄據海外直關内地東南半壁沿海六<lb/>
七省門户相通其亂其平非於國家𣺌無輕重者致亂<lb/>
之由定亂之略殉難喪節運籌折衝皆將權衡其衮鉞<lb/>
以為千秋之龜鑑言焉而不求其實習焉而不知其訛<lb/>
鄙人所為懼也謭劣不才學荒識陋東征逾載躬歴行<lb/>
閒風濤戎馬磔鼠哀鴻執馘獻俘招降殄孽至於罙搜<lb/>
窮山綏靖畨黎無不目擊手揮又或中夜聞警磨盾草<lb/>
<pb n="KR4f0048_WYG_005-22a"/>
檄千里驅馳睇瞻要害廢寢食冐風露葢亦幾經勞瘁矣<lb/>
無一命之膺當贊畫之寄事定歸來滿船明月惟有全臺<lb/>
形勝治亂事蹟了了胷中所見所聞視他人較為切實則<lb/>
平臺紀略之作惡可已也據事直書功無遺漏罪無掩諱<lb/>
自謂可見天日質鬼神而或者以列憲稱名為譏是猶未<lb/>
知載筆之道者載筆所以傳信非一人一時之文天下後<lb/>
世共之而姓名尚不敢筆之書則過失在所必諱縦功績<lb/>
可紀亦等之諂語諛詞夫豈其可傳耶鄙人愚昧文不足<lb/>
<pb n="KR4f0048_WYG_005-22b"/>
傳平臺大役事在必傳直道平心無為市井訛談所昏<lb/>
惑亦庶乎其可矣若夫鍳前車綢未雨施經綸措康乂<lb/>
有治安之責者諒早留心不待閲兹編而後得之也<lb/>
　　鹿洲試草自序<lb/>
余少薄帖括以為文辭末也帖括抑又末矣雖勉效操<lb/>
觚心弗善也顧以<lb/>
國家取士舎此末由即有君相特達之知竒才異能之<lb/>
薦舉鄉俗猶將以偏途病之而徴辟薦舉曠世罕逢雖<lb/>
<pb n="KR4f0048_WYG_005-23a"/>
有經濟才能無以見諸事業於是俛首治帖括焉始則<lb/>
喜成𢎞慶厯間之文既而以為儉也恣肆於啓禎兩朝及<lb/>
國初諸公宏博深厚之作雖畵虎類狗栩栩然帚千金<lb/>
爾四明廷尉陳公方宰吾邑歸安閣部沈公督學閩南<lb/>
皆不以余為謬期許甚奢余亦髙自位置惟慮将來<lb/>
經濟事業不知如何科名可唾掌得也博覧揣摩妄<lb/>
意塲屋廟堂之章必有清明廣大氣象欲言則言欲<lb/>
止則止無描頭畵角島瘦郊寒之態故命意欲髙措<lb/>
<pb n="KR4f0048_WYG_005-23b"/>
詞欲確法脉欲真精神欲旺結搆欲圓氣度欲雅錘<lb/>
鍊精純韻味悠永斯可以言中式矣乃博覧當時中<lb/>
式人文或迥然風馬苖莠並生余將安所適従乎一<lb/>
戰不勝就正先達砭曰太髙則循途守轍為庸近之<lb/>
文弗售再戰不勝砭曰太實則振筆直書為機神流<lb/>
利之文又弗售三戰三北砭者亦倦隨興所之不求甚<lb/>
解或神疲喉格疎庸强凑慙恧累日不可告人幾幾乎<lb/>
售矣又以偶用經語一二字見擯遂不敢復用經史性<lb/>
<pb n="KR4f0048_WYG_005-24a"/>
理六戰依然也韓退之所謂大慙則人謂大好小得意<lb/>
則小譏訶之余僅得其似大慙人乃謂小好小不慙則<lb/>
為大不好慙之又慙人終不以為好而余亦倦矣古人<lb/>
四十强仕余無聞焉少讀父書既傷孤苦長為飢驅奔<lb/>
馳勞瘁一歳之中無兩月之勤一月之中無兩日之靜<lb/>
强勉渉獵于窮愁呌號倉皇急迫之際生吞活剝而曰<lb/>
吾讀書吾為文不亦可哀乎余之所謂好與不好固宜<lb/>
其罔有合也令余不以衣食亂心得束其身於明忩靜<lb/>
<pb n="KR4f0048_WYG_005-24b"/>
几夫亦何學不可成而區區帖括乎哉余將入深山結<lb/>
草廬求數畆之地而耕之茹蔬飽粥讀書著述數十年<lb/>
舍其末而務吾本焉天下後世皆我知己往古來今皆<lb/>
我事業何羨彼科名為耶然余聞太史公行天下歴覽<lb/>
四海名山大川故其文疎宕有竒氣今余生長天末雖<lb/>
嘗從軍海外出入風濤雷湧之中所見不過干戈戎馬<lb/>
磔鼠哀鴻與夫劗髪鑿齒刳耳文身之衆曾未能一造<lb/>
京師瞻<lb/>
<pb n="KR4f0048_WYG_005-25a"/>
天子宫闕壮麗與其名公鉅卿賢人君子遊文思僻陋<lb/>
恐山靈竊笑且當出一快遊而後退而隱焉鹿洲試草<lb/>
余二十年來顛倒醉夢見小敵勇而大敵怯之文也海<lb/>
内巨公必有以教我矣<lb/>
　<lb/>
　<lb/>
　<lb/>
　<lb/>
<pb n="KR4f0048_WYG_005-25b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　鹿洲初集巻五<lb/>
</p>
<p>
</p>
  </div>
<div>
<head>鹿洲初集卷六</head> <lb/>
    <p>
<pb n="KR4f0048_WYG_006-1a"/>
欽定四庫全書<lb/>
　鹿洲初集卷六<lb/>
　　　　　　　　　　廣州府知府藍鼎元撰<lb/>
　序<lb/>
　　送宫詹沈心齋先生還浙序<lb/>
浙西沈心齋先生曩以宫僚來督閩學清公明慎為有<lb/>
閩學使第一還朝者四載矣閩人思之甚搆祠勒碑用<lb/>
志不朽猶云未足為報也歳己丑先生以歸省之暇重<lb/>
<pb n="KR4f0048_WYG_006-1b"/>
遊閩邦邦人士喜躍欲狂如赤子之依父母日於名勝<lb/>
地集良友鋪几筵以娯先生先生顧而樂之分韻賦詩<lb/>
張侯較射登道山望滄海拜九賢書院上平遠臺出西<lb/>
寺泛舟西湖乗風荷亭之間凡榕城古蹟名勝及時人<lb/>
園榭亭沼諸生無不奉以遊遊無不醉以歸如是者匝<lb/>
月將行諸生把袂牽衣復為强留數日或奉將錢幣或<lb/>
解刀劍琴書竹石玩好山蔬野品隻雞樽酒各以其意<lb/>
致慇懃先生雖固辭不得也而興泉汀漳之士日望先<lb/>
<pb n="KR4f0048_WYG_006-2a"/>
生辱臨以壯山川之色伸尺寸微誠者竟不可得喁喁<lb/>
怨慕亦各携筐餽贐寄遙情于千里之外且囑後日來<lb/>
閩無獨棄我南州為也是時鼎元家居去㑹城八百里<lb/>
倍道疾趨六日造謁至則刻期登舟矣倉皇再拜悲喜<lb/>
交集因念昔者先生督學閩南鼎元獨䝉國士之知追<lb/>
隨三載丙戌一別四易星霜曾不能有所樹立以慰先<lb/>
生之望加以雲山遼逺覿面無由於今始得一見而招<lb/>
招舟子鼓棹欲西生非草木何能為情於是隨至武夷<lb/>
<pb n="KR4f0048_WYG_006-2b"/>
同行七百餘里目覩先生所過富沙南劍諸州多士迎<lb/>
送懽闐慇懃欵洽不異所聞於三山者始知古人所謂<lb/>
廉吏不可為者之妄也人當涖官據要時雷厲風行何<lb/>
求不獲迨事權己謝有靦面目不堪復對此邦之人即<lb/>
中材以上有恩澤於人者事後重來其慇懃欵洽不過<lb/>
數人而已孰能使九郡一州六十縣之衆人人踴躍如<lb/>
一心哉先生昔日在閩之苦鼎元身親見之而先生毅<lb/>
然不回及事竣還朝蕭瑟難堪愛先生者莫不以太自<lb/>
<pb n="KR4f0048_WYG_006-3a"/>
苦為憾觀此日之行樂乎否耶人生富貴不啻浮雲金<lb/>
穴寶庭於今安在先生雖自苦於一時而名且流千百<lb/>
世邦家之光豈獨吾黨之幸乎特恨鼎元不能同至浙<lb/>
西又將匆匆別去也黯然銷魂澘焉出涕未知侍側又<lb/>
在何日敬書數語以送先生之行<lb/>
　　送陳少林遊呉越序<lb/>
吾友陳君少林將遊呉越鬻田質衣拮据百餘金以行<lb/>
同學諸子追而送之邑之郊餞焉少間有執爵而言曰<lb/>
<pb n="KR4f0048_WYG_006-3b"/>
拙哉先生示富耶寒士出門携數寸不律襆被一囊足<lb/>
矣必效富人載金而出能遊者有幾或曰方今世路氷<lb/>
清當道貴人不忍以財帛汚君子遊者所至擁篲迎門<lb/>
鞠躬揖讓及其歸也兩拜而別耳長汀黎媿曾先生每<lb/>
聞遊客歸來必問被囊在否在則酌酒相慶君無乃鑒<lb/>
于此故預為之備與陳君笑未有以應藍子曰噫君之<lb/>
為此有所為也君昔在襁褓尊人寓居東粤與㑹稽林<lb/>
漢冲公友善君二歳喪母尊人以托于林未幾尊人又<lb/>
<pb n="KR4f0048_WYG_006-4a"/>
没林撫君如己子教之讀書成立及君伯氏元戎公擁<lb/>
旌節于粤始以君歸而林公己卒君經紀其二喪既復<lb/>
負二骸同兩尊人柩還葬于浦林公有孫在㑹稽君庚<lb/>
寅遊越當事有餽君金者君傾囊與之今拮据此行將<lb/>
為更置桑田數畆非漫遊之謂也或曰君家未有足食<lb/>
之政而遽為此舉人情乎陳君愀然太息徐而應之曰<lb/>
噫吾之為此非得己也吾少受林之恩不啻父母向者<lb/>
尚思改葬二柩還諸㑹稽冀得稍稍有力將經理其家<lb/>
<pb n="KR4f0048_WYG_006-4b"/>
以厚為報今年逾半百功名二字淡若浮雲筋力日以<lb/>
就衰後雖欲行難矣吾非不恤吾家顧念饑寒吾素即<lb/>
不為此亦無解於饑寒藍子曰嗟乎古道之不存久矣<lb/>
負恩寡情皆由富貴未有責及貧賤者夫惟吾黨能人<lb/>
之所難斯世道人心頼柱礎耳君才具優長文詞古雅<lb/>
不屑意于非道之富貴而情義之間若此亦足觀矣予<lb/>
與君同受業于廷尉陳公閣部沈公之門君此行將由<lb/>
㑹稽而鄞水存問吾師廷尉之家又將過浙西溯苕霅<lb/>
<pb n="KR4f0048_WYG_006-5a"/>
哭吾師沈公靈次為漳郡及門致諸祭軸誄章是則予<lb/>
小子所傷心内慙臨風隕涕者也稽首丐君于二師之<lb/>
前為予小子多一拜焉秋風瞬息鼓棹遄歸或兼程入<lb/>
都就試京闈一展平生經濟報二師平昔之望吾知林<lb/>
公九原其喜更有大焉者矣因書數語以送其行時庚<lb/>
子莫春三日也<lb/>
　　送林仲謙之陽曲序<lb/>
仲謙如晉應沈陽曲聘也辭家七千里劍佩長征將由<lb/>
<pb n="KR4f0048_WYG_006-5b"/>
粤而豫章歴江漢經鄭衛以至太原同學諸公出邑郊<lb/>
三里送之得仙橋賦詩酌酒為別仲謙意氣豪上無黯<lb/>
然銷魂色斯遊也可謂壯矣秋髙桂馥奪幟燕臺春日<lb/>
杏花驤首王路在此行也夫士君子一舉一動必思有<lb/>
益於人目之所觸足之所履皆有痛癢關心之處吾聞<lb/>
陽曲古晉陽地繭絲保障事在人為沈君賢且能必有<lb/>
以擇乎此仲謙經濟才長得與朝夕談論揣摩民間疾<lb/>
苦晉之窮簷其靡不周乎在上體恤一分則民受一分<lb/>
<pb n="KR4f0048_WYG_006-6a"/>
之賜不特物力為然民隱尤甚願仲謙與賢主人共存<lb/>
此心以為陽曲之幸此行為不虚矣是為序<lb/>
　　送謝古梅太史還閩序<lb/>
太史謝古梅謁告將南歸同學榮其行也為詩若文以<lb/>
送之於是鹿洲藍鼎元慨然嘆曰噫美矣良友之行余<lb/>
亦安忍默也顧以浮華之辭則不能揚頌之辭則不必<lb/>
離愁別緒亦近婦孺氣非所當言思惟朋友之義有善<lb/>
相勸勿謂余為迂余亦達其情太史曰善試言之鼎元<lb/>
<pb n="KR4f0048_WYG_006-6b"/>
曰太史於詩為伯於文為匠於字兼晉唐宋元諸家之<lb/>
長志髙而行篤學博而才宏今之三代士也余惡乎言<lb/>
諸年少而壓羣英排金門典一代鴻章鉅制海内方以<lb/>
燕許相推重忽興將母之思足亦解趣移疾有辭今將<lb/>
扶笻杖趨桑梓開竹廬於道山之麓板輿萊袖以林泉<lb/>
詩酒為養志人生勝事無有過於此者余惡乎言諸雖<lb/>
然太史好學者也行矣為鄉先生請與言吾鄉之學吾<lb/>
鄉前哲自龜山得伊洛之正傳歴豫章延平以及朱子<lb/>
<pb n="KR4f0048_WYG_006-7a"/>
斯道燦然如日月經天淵源可得而溯也建陽游定夫<lb/>
與龜山同出程門武夷胡康侯則程門之私淑也傳二<lb/>
子為致堂為五峯而從子籍溪與劉氏屏山白水皆嘗<lb/>
為朱子之師可謂盛矣朱子傳之蔡西山九峯黄勉齋<lb/>
陳北溪李果齋諸先生而浦城真西山又朱門之私淑<lb/>
也有宋閩儒甲於天下爰及元明以來亦有熊勿軒蔡<lb/>
虛齋陳剩夫稍稍絶續吾儕生先儒之鄉可令鄉人不<lb/>
知先儒之學乎憶侍中丞儀封公倡開鼇峯講席爾時同<lb/>
<pb n="KR4f0048_WYG_006-7b"/>
學諸君子彬彬一堂曾幾何日遂成疇昔余不肖固不<lb/>
足道其他皆以事業功名顯於此事寂寂鮮聞惟蔡梁<lb/>
村先生一繼臯比不憚大聲疾呼以成就後學為已任<lb/>
今仕宦於朝又無暇此太史之居則勉齋故里近鼇峯<lb/>
若彼其甚也余不能無厚望焉詩文詞賦真草篆𨽻之<lb/>
學偶爾適情游藝焉則己必孳孳矻矻日夜以求極其<lb/>
工則程子所謂玩物喪志者矣太史于此數者既並臻<lb/>
絶頂直造古人之奥域願自今勿復以此為意專一心<lb/>
<pb n="KR4f0048_WYG_006-8a"/>
志於聖賢之學誘廸吾鄉英偉之士使皆篤學力行人<lb/>
人有不自暴棄之思又相與講求經世理物兵農禮樂<lb/>
之經濟使皆有體有用達可為國家之名臣窮勿墜閩<lb/>
學之宗風則太史之功大矣俗士狃於見聞以科名利<lb/>
禄相矜髙與之言聖人之道則駭為狂且愚不知道非<lb/>
髙逺即在人倫日用之間臣忠子孝兄友弟恭夫婦居<lb/>
室朋儕洽比一舉一動皆有當然不易之則夫誰能出<lb/>
吾道之範圍乎饑而食渴而飲人人皆然也而食所當<lb/>
<pb n="KR4f0048_WYG_006-8b"/>
食飲所當飲即道也異學以窈㝠昏默虛空影響言道<lb/>
似人生綱常倫紀之外別有慿虛髣髴之一物是以終<lb/>
日言道而無可捉摸言悟道而歸於惝恍善乎朱子之<lb/>
言曰道者日用事物當行之理皆性之德而具於心無<lb/>
物不有無時不然所以不可須臾離也孟子曰人能充<lb/>
無欲害人之心而仁不可勝用人能充無穿窬之心而<lb/>
義不可勝用仁至義盡則己為聖賢矣此無欲害人無<lb/>
穿窬之心學者敢謂自己無之乎而不敢學為聖賢是<lb/>
<pb n="KR4f0048_WYG_006-9a"/>
立志欲害人欲穿窬也聖賢未嘗難學人人皆可以勉<lb/>
而能而特不許浮偽者之矯托于其間若外談仁義而<lb/>
勢利若烈火之焚心貌似篤誠而胸懷若鬼蜮之變幻<lb/>
此等為吾道之害有甚于釋老異端辭而闢之廓如夫<lb/>
非吾徒之責歟太史榮名既成蒼生未迫乗兹寛閒之<lb/>
歳月知必有以闡明絶學大為功于吾道者道固在躬<lb/>
行不在詞説而欲傳之來學則不得不費詞説太史安<lb/>
得獨吝也禮於名當諱卑不可以名尊賤不可以名貴<lb/>
<pb n="KR4f0048_WYG_006-9b"/>
然二名不偏諱記亦有之余不敢避世俗之嫌請太史<lb/>
思當日父師命名之義<hi>太史名道承</hi>當不以余言為迂而必<lb/>
求名稱其實乎吾友林洙雲績學精深踐履純篤天將<lb/>
使與于斯道也是故老其才於有用不忍以科名利禄<lb/>
早紛其力量而淆其志氣蓋所以待之者厚矣幸併以<lb/>
余言告之<lb/>
　　送李司諫觀察江西序<lb/>
今天子重民生國計之任愼簡名卿士為牧伯於是大<lb/>
<pb n="KR4f0048_WYG_006-10a"/>
司諫樂亭李公承命觀察西江綜理糧儲諸務公畿輔<lb/>
名儒為吾師儀封先生丁酉京闈弁冕士先生以絶學<lb/>
屬之戊戌㨗南宫簪筆侍従癸卯甲辰分校禮闈者二<lb/>
典江南鄉試者一所得士皆卓卓有聲<lb/>
天子方開言路崇正直遷公諫垣乙巳擢都諫天下想<lb/>
望風采將頌公為名諫官甫越月而又有此行蓋<lb/>
聖主愛公之深用公之速而西江獨䝉嘉惠何其幸也<lb/>
夫觀察表率守令佐制撫宣朝廷政化為一方上下樞<lb/>
<pb n="KR4f0048_WYG_006-10b"/>
軸所係甚重守令弗能其官觀察得更張之制撫弗便<lb/>
于民觀察得匡救之依阿詭隨無所建白則負<lb/>
當宁簡任盛心若有意自表孤貞棱棱圭角亦非協恭<lb/>
和衷同舟共濟之道膺斯任者良難矣况糧儲民生命<lb/>
脉國家本計取於下者留不盡之脂膏藏諸官者絶侵<lb/>
漁之雀鼠管蕭流亞乃足以與于斯<lb/>
天子知公精明渾厚有經世理物之才不得不暫移股<lb/>
肱耳目為民間調燮元氣公之行也正已率屬以匹夫<lb/>
<pb n="KR4f0048_WYG_006-11a"/>
納溝為己任有體有用不隨不激展布歳月之間當必<lb/>
大有可觀者余與公雲泥迥隔而所學同師亦有榮辱<lb/>
相關之誼不自覺舉手加額為吾道幸也抑吾聞西江<lb/>
多君子鹿洞遺風於今猶昨公得無有儀封師之志乎<lb/>
振興絶學長育人材所以報<lb/>
聖天子知遇為百年民生國計造無疆之休豈區區目<lb/>
前云爾哉於其行書以送之<lb/>
　　送勞尊三令昭文序<lb/>
<pb n="KR4f0048_WYG_006-11b"/>
吾友漢陽勞尊三以詩若文雄江漢壯歳㨗南宫或尼<lb/>
之因困滯未得行所志乙巳秋中<lb/>
天子以江南財賦重地新析蘇松閒十三邑政繁局創<lb/>
非才長行卓不足以勝厥任於是宰相薦其能而尊三<lb/>
得昭文以去昭文距姑蘇未百里分常熟故邑之半似<lb/>
無難治然歳徵租賦較貴州一省尚加其倍有竒草昧<lb/>
初開百務創始一日精神當周數世以後為之亦良難<lb/>
矣且邑令者民之父母也父母于子養之教之燠寒疾<lb/>
<pb n="KR4f0048_WYG_006-12a"/>
苦事事關心豈徒催科云爾哉然江南所重首在催科<lb/>
晝夜敲扑號呼達旦歳未能完十之六七雖有卓魯不<lb/>
暇煖席此其間豈盡民頑亦為之未得其道也余聞江<lb/>
南之弊惟在册籍不清户無真名畆無真額其民亦無<lb/>
真欠或田己鬻十數手而額糧尚畱本户為我價勒贖<lb/>
之基收糧經手侵漁之地或細民畏官吏苛擾以糧畆<lb/>
附豪强户内者有之又有包攬代兌之弊吏胥役𨽻欺<lb/>
隱之奸輸糧者一人乾没者數手此之為害不可紀極<lb/>
<pb n="KR4f0048_WYG_006-12b"/>
而刑杖輕重民役不同以役笞役百千不癢官有敲扑<lb/>
之名役有為民受責之功民又有出錢為役養板之困<lb/>
於國計毫無禆益也以君聰察必能灼知利病湔洗舊<lb/>
習與之更新昭之民其有厚幸乎愚謂他務未遑必<lb/>
先為良法以清其册籍使人有真名名下之糧有真額<lb/>
然後可按籍而稽完者真完欠者真欠為良法以催其<lb/>
輸納去包收代兌欺隱之弊尋常比較敲扑一概勿施<lb/>
施則必使之畏使之服使役與民俱不敢犯而後刑不<lb/>
<pb n="KR4f0048_WYG_006-13a"/>
濫而法必行而又以時巡行阡陌與老農課晴論雨問<lb/>
苦樂勸耕桑作興學校萃文章經濟之才為書院以教<lb/>
育之沙汰僧尼使消怨曠旌賞孝弟義烈存䘏孤寡搏<lb/>
擊豪强使民惇厚案無停牘訟無久累訟師蠧盜盡法<lb/>
鋤除而又教民齊家使風化起于閨門一變其入寺燒<lb/>
香出郊嬉遊之故習余今贈君以女學一書君其為我<lb/>
播而行諸否訓方型俗良有司之事也為民父母子女<lb/>
皆當教誨君無以余言為迂也君才具有餘牛刀割雞<lb/>
<pb n="KR4f0048_WYG_006-13b"/>
無足措置多謀而兼以能斷愼重而濟以剛果他日宰<lb/>
天下亦若是焉己矣君必大有以報<lb/>
天子宰相之知非鄙人所能測識顧余猶不揣妄昧以<lb/>
區區芻蕘進者朋友責善之道不以臨岐別緒浮詞贊<lb/>
頌為長諒泰山河海不以土壤細流而厭之<lb/>
　　請修補普寧形勝序<lb/>
從來氣運之盛起于人心文物之興由乎衆志故湮鬱<lb/>
將開必有人焉起而振之譬如燎原之火有鑽其燧而<lb/>
<pb n="KR4f0048_WYG_006-14a"/>
為星星之然者然後焚山烈澤光輝照乎四國是知事<lb/>
無大小為之則成欲之即至人心之專一即為造化之<lb/>
感通未有能限之者也古稱人傑地靈謂地靈可挺人<lb/>
傑之生亦人傑能補地靈之闕二者相因詎可以人事<lb/>
不修而徒咎山川於造物哉普邑山川秀美土田沃衍<lb/>
雖彈丸蕞爾可云樂郊而文物未興大雅弗作無論仔<lb/>
肩道統經天緯地之儒吾不得而見即文章科名尋常<lb/>
泮璧之士亦寥寥晨星不及他邑一村落焉建邦啓土<lb/>
<pb n="KR4f0048_WYG_006-14b"/>
數百年無有留心及此一從而振興之者良可嘆也論<lb/>
者惑於青烏家之説謂巽地文峯弗起溪水來短去長<lb/>
河隍焦乾地理淺薄永無文物之望余曰噫此可以人<lb/>
力補之耳因相度形勢邑東郊崑安寨居巽方小山隱<lb/>
伏竒石虎踞古為文昌祠故址今祠移邑中可建文明<lb/>
閣於上昂凌霄漢以當文峯中祀濓洛關閩五先生旁<lb/>
設學舍百十楹為普邑人士讀書講學之所榜曰文明<lb/>
書院人事與天工並至則文物之根源也水口石潭山<lb/>
<pb n="KR4f0048_WYG_006-15a"/>
亦為巽地建急水塔山巔作中流底柱使河行停蓄不<lb/>
患去長又有文峯挿天之勢命其名曰文峯塔以明余<lb/>
之所建特取聳秀壮觀與迷惑于浮屠邪説者不同也<lb/>
學宫之前舊有泮水宜清深今沙淤為陸當疏濬之凡<lb/>
城中大小溝渠城外環繞濠水一槩開通使舟楫可行<lb/>
如人身臟腑通達脉絡分明血氣周流無所滯礙則四<lb/>
體自然堅强百役自然從令蓋有諸中者不待外求環<lb/>
城皆水又不患其來之短也余涖兹日淺越爼潮陽屈<lb/>
<pb n="KR4f0048_WYG_006-15b"/>
指一歳之中治普纔兩月耳雈苻既清雀角亦馴此一<lb/>
變至道之鄉余固樂其民風之質也潮之文物視茲百<lb/>
倍余治潮之苦亦視兹百倍而功利夸詐不可救藥竭<lb/>
晝夜鋤荆剪棘明先王之道以道之尚未能一變至魯<lb/>
余于是亦遂忘其為普之余凡普事弗遑經畫非獨於潮<lb/>
厚而于普薄也幸年歳豐登萬井盈寧余得偷潮冗之<lb/>
閒為吾普培禮教信義之俗欲與普士興正學必先為<lb/>
普人壯志氣峯髙水深地理淺薄之患吾知免夫余於<lb/>
<pb n="KR4f0048_WYG_006-16a"/>
潮有棉陽書院於普豈可無文明書院祀濓洛關閩諸<lb/>
儒讀濓洛關閩之書人人有為聖為賢之志他日英才<lb/>
濟濟詩書禮樂直紹魯鄒而文章科名之號為文物又<lb/>
其所操劵而藐焉小者也但土木之興工程浩大濬河<lb/>
築塔建髙閣而開書院自笑清俸無幾未免有蚉力負<lb/>
山之虞蘧伯玉恥獨為君子余敢不與斯邑搢紳先生<lb/>
好義樂施諸人士共之語云衆擎者易舉集狐成裘積<lb/>
簣成山諒諸君必有同志不待余之贅也姑弁數言以<lb/>
<pb n="KR4f0048_WYG_006-16b"/>
當鼛鼓<lb/>
　　重建苕南書院醵金小序<lb/>
漳之有苕南書院為吾師心齋沈公生祠師來視學既<lb/>
明且清為有閩學使第一文章意氣入于人者深矣書<lb/>
院舊在西河登仙宫側頗簡陋十餘年來吾黨惄焉乙<lb/>
未冬十月更卜地龍門山竒特爽朗怪石嶙峋可愛甘<lb/>
棠蔽芾其間有合周人思召公之義僉曰吉問其主則<lb/>
呉及蔡若黄若潘若劉五姓六七家之所寶而弗售者<lb/>
<pb n="KR4f0048_WYG_006-17a"/>
也聞欲建沈公祠六七家者皆欣然願各亷其直遂購<lb/>
之鳩工庀材版築丁丁中堂輪奐成且有日而堂之前<lb/>
後舊屋宜清新楹宜構俱有待經營焉門徑䆳然又廣<lb/>
大可容駟宜建築西南學舍七八間宜葺治山之上議<lb/>
建清風亭古樹森隂鳴聲聒耳緑野清溪繚繞城下為<lb/>
郡中第一名勝宜捄度規模己定需費浩繁集腋而裘<lb/>
是誰之責與呉蔡諸君聞風者髙義且爾況在吾黨其<lb/>
又何説之辭敢請同志共襄盛舉勿以貧富較量各盡<lb/>
<pb n="KR4f0048_WYG_006-17b"/>
心力拮据使苕南勝蹟與紫陽鹿洞並垂不朽龍門之<lb/>
山聲價十倍矣<lb/>
　　方輿小序<lb/>
有邦國必有圖籍自古為然蓋方域之廣蒼黔之衆敷<lb/>
治者不能躬自遍歴也因為圖若書以統貫而條理之<lb/>
不出户庭周知天下之故大政逺猷皆從此出是以周<lb/>
禮大司徒掌以職方而聖人見負版者式之重矣後世<lb/>
所謂圖山水畵卷耳望之蔚然可觀按其東西南北且<lb/>
<pb n="KR4f0048_WYG_006-18a"/>
有十九不合者即位置不甚剌謬而圖固不能言也代<lb/>
之言者率又浮光掠影語焉不詳求其談之歴歴如聚<lb/>
米畫沙可按而行𣺌未之見也潮郡嶺表名藩屬縣十<lb/>
有一煌煌井疆較虞周大國不知幾倍大山大海幅員<lb/>
雄壮播之輿圖上登天府詎徒為美觀哉將於此求治<lb/>
道焉疆啓自漢歳閱二千兵燹既多滄桑屢易經之營<lb/>
之有居重馭輕之要有控制調劑補偏捄敝之宜必待<lb/>
脂車秣馬䟦履山川而後議鞏磐石將不勝其勞矣兹<lb/>
<pb n="KR4f0048_WYG_006-18b"/>
編方輿具有苦心披閱之下十一邑提封形勝阨塞險<lb/>
易苞桑户牖瞭然心目之間其所謂指諸掌者乎一方<lb/>
清晏百代治安按籍而定焉可也志方輿<lb/>
　　城池小序<lb/>
有城有池國體也鑿斯築斯王政也若曰徒以固圉則<lb/>
時際隆平夜扉不閉安事此乎然設險以守大易垂象<lb/>
原為太平無事者言之春秋以莒為戒惡弛備也潮郡<lb/>
故皆石城濠流環繞金湯壮矣都村棊布擁衞如雲既<lb/>
<pb n="KR4f0048_WYG_006-19a"/>
泱泱乎表海亦惟勤修時政使地利與人和並興庶於<lb/>
國體有合焉志城池<lb/>
　　兵事小序<lb/>
潮郡山深海闊宵小易於出没依古以來兵事多矣舊<lb/>
志謂山魈易撲海冦難靖蓋有鑒于當時鄭氏父子祖<lb/>
孫竊踞臺灣蹂躪邊疆故為是懲羮吹虀之言耳山藪<lb/>
腹心重地脫有莽伏詎可以為易而忽之善用兵者先<lb/>
治内而後治外使吾民安業樂生尊君親上峒崖樵牧<lb/>
<pb n="KR4f0048_WYG_006-19b"/>
含鼓嬉遊雖有海上遊魂寧敢窺吾圉哉況今萬里波<lb/>
澄島夷効順宄孽絶踪向之飜濤破浪為我民憂轉而<lb/>
百貨流通為我民利斯亦千百年來僅覯之隆平也民<lb/>
生不見兵革守土將怠而驕前車之覆後車之鑒因縷<lb/>
述寇變撻伐諸事使凡百君子觸目儆心咸知制治保<lb/>
邦當有憂盛危明之意焉戒衣袽籌未雨非曰迂遠而<lb/>
不切於事情也志兵事<lb/>
　　人物小序<lb/>
<pb n="KR4f0048_WYG_006-20a"/>
潮郡山髙海闊幽竒雄壮磅礴鬱積之氣鍾為偉人為<lb/>
傑士固其宜也昌黎過化天水奮興而後<hi>趙德海陽人韓愈刺潮州</hi>
<hi>牒攝海陽尉為衙推官勾當州學時稱天水先生</hi>文章行誼星炳雲燦蒸蒸然<lb/>
盛矣聖朝教養百年君父求賢若渴誘掖奨勸造就多<lb/>
方雖木石猶將鼔舞況具有血氣心知之性而誦法聖<lb/>
賢者乎官無論大小立忠者貴人無論窮達砥行者傳<lb/>
讀斯編者頑亷懦立思欲為邦國增光駕古人而上之<lb/>
鄉士大夫之責也樹之風聲激厲培植使成人有德小<lb/>
<pb n="KR4f0048_WYG_006-20b"/>
子有造地方司牧之事也匪誇既盛用勵將來志人物<lb/>
　　孝義小序<lb/>
孝庸德也義者宜也人無此二者吾以毛角目之矣尚<lb/>
儼然命為人物哉人物有志孝義該焉何事多為差等<lb/>
乎曰然何以處夫山農閭巷目不辨之無未得躋人物<lb/>
之數者孝為百行之原推其極可以格天地洽神明馴<lb/>
致乎篤恭而天下平之盛故聖人以是為德之本也敎<lb/>
之所由生也雖以堯舜之道不過孝弟而已若非其義<lb/>
<pb n="KR4f0048_WYG_006-21a"/>
也一介不以取諸人千駟萬鍾視同嘑蹴至於急病讓<lb/>
夷敦解推之誼事關家國頂踵可捐詎得以韋布少之<lb/>
孝義之于人大矣哉潮雖僻處嶺嶠而雞豚旨甘刲股<lb/>
廬墓人有同情或貲財可共或忍飢不食非義之食或<lb/>
出入萬死一生救全城旦夕之命固亦卓卓犖犖不應<lb/>
與草木同朽者潮之孝義大概可觀矣沐浴聖化日漸<lb/>
日深將見孝里義門遍鄉村而皆是太和洋溢於變時<lb/>
雍安能量其所届乎志孝義<lb/>
<pb n="KR4f0048_WYG_006-21b"/>
　　流寓小序<lb/>
名賢所至山川生色瞻丰采者如快覩景星鳯凰雖世<lb/>
逺年湮猶將侈為勝事焉潮處嶺外蠻烟瘴雨之區自<lb/>
古以為罪臣投荒之地氣運日昌化草昧而開文物海<lb/>
濱鄒魯錦繡江山駸駸乎與上國爭瑰麗由是偉人君<lb/>
子無不來遊來歌以擴其胸中幽竒曠朗鬱積雄浩之<lb/>
氣而寓公輪棹踵相接矣其以譴謫至者若常衮李德<lb/>
裕趙鼎等十數公既以廢置諸賢附於名宦之後居官<lb/>
<pb n="KR4f0048_WYG_006-22a"/>
無慚于君國雖竄謫猶陞遷也今兹所紀皆屬逺遊亦<lb/>
有貞臣烈士﨑嶇于風濤崖谷之間提兵集旅究同傳<lb/>
舍則皆得以寓賢列之嗚呼乾坤正氣蔚為正人在一<lb/>
鄉一國則為鄉國之光足跡徧天下天下人皆欲私而<lb/>
有之若蔡京秦檜子孫且不以為祖況他邦逆旅車轍<lb/>
塵雝之汚人乎讀是編者流芳百世之心勃然興矣志<lb/>
流寓<lb/>
　　風俗小序<lb/>
<pb n="KR4f0048_WYG_006-22b"/>
千古治化全在風俗故觀于鄉而知王道時雍風動則<lb/>
為唐虞澆薄囂凌則為季世唐虞叔季豈以古今論哉<lb/>
風俗異也潮自昌黎謫守是邦士篤文行民稱易使海<lb/>
濱鄒魯可謂隆矣千有餘載時異世殊流風日下習俗<lb/>
因之忽蠻忽跖亦儒亦釋强悍慆淫功利夸詐兼而有<lb/>
之𨽻卒齊于搢紳逐末多於務本鄒魯之風遐哉替焉<lb/>
幸賴我<lb/>
皇諄諄教化<lb/>
<pb n="KR4f0048_WYG_006-23a"/>
聖諭廣訓月吉宣傳陬澨窮鄉聞遒鐸而蒸蒸興起一<lb/>
變至魯一變至道於以幾于時雍風動何難乎夫奢示<lb/>
儉儉示禮風行草偃端屬何人承流宣化之君子精神<lb/>
命脉不可一日不在於斯也志風俗<lb/>
　　物產小序<lb/>
周官職方氏掌天下之地九穀六畜有別管仲相齊以<lb/>
五施別五土蓋盡地利窮物宜以導民樹藝而安居後<lb/>
此經天下者皆勤勤于物產為萬姓阜財求而利器用<lb/>
<pb n="KR4f0048_WYG_006-23b"/>
焉五方風氣不同所產亦異潮處南服霜雪罕到四時<lb/>
皆眷草木敷榮禾種山巔者有之蔬果之類出非其時<lb/>
海錯繁多雖更僕未可悉數也若夫瑰寶竒珍來自南<lb/>
交外域於潮何有焉書曰不貴異物賤用物民乃足又<lb/>
曰惟土物愛厥心臧因所利而利之重物力以淳民風<lb/>
則樂業安生飛潛動植之間皆有王道志物產<lb/>
　　古蹟小序<lb/>
探竒問勝懷古情深非陳跡之可傳亦地以人重也潮<lb/>
<pb n="KR4f0048_WYG_006-24a"/>
處天涯未覩三代之車轍既不得與魯衛齊秦並誇聖<lb/>
賢芳躅然而一隅之地亦有名區昌黎之鄉校雖湮紫<lb/>
陽之遺踪尚在聞其風者猶將頑亷懦立矧身履其境<lb/>
而低回憑眺乎忠臣孝子名流碩彥撮土片石皆足動<lb/>
後人觀感之思其蹟存即其人存也不然瓊枝玉樹金<lb/>
谷瑤臺亦等諸荒烟蔓草己耳君子觀古人遺蹟當思<lb/>
為其可傳者夫志古蹟<lb/>
　　雜記小序<lb/>
<pb n="KR4f0048_WYG_006-24b"/>
志以雜名紀軼事爾譬諸厯此其閏也方諸易此其雜<lb/>
卦也搜羅今古凡書不盡言言不盡傳耳目所未經意<lb/>
想所不到者皆雜也茍可以擴心胸資談助無論洪纎<lb/>
曠𣺌胥為錯綜以出之要不使離經畔道以新竒而或<lb/>
失其正焉倘一言一行有裨彝教則以天球大訓目之<lb/>
矣齊諧可志常存子不語怪之心經正民興斯無邪慝<lb/>
可曰寓言無關于世道乎志雜記<lb/>
　　藝文小序<lb/>
<pb n="KR4f0048_WYG_006-25a"/>
道之顯者謂之文子瞻言為文必與道俱朱子非之謂<lb/>
其視文與道二也後世以學文學道為兩途如氷炭之<lb/>
不相入雕琢辭華鏤金錯采靡然于倫理經術之外而<lb/>
命之曰文自以為登韓桞之堂排歐蘇之闥矣或摭古<lb/>
字使人難識掇拾梵音矜心髙妙由君子觀之曾涕唾<lb/>
之不若耳潮中文學有昌黎為開風氣自是名賢接踵<lb/>
極嶺外文章之盛輓近學者多規橅六朝排砌瑰麗振<lb/>
秀揚華人人家有千里焉若夫經世理物發揮至道有<lb/>
<pb n="KR4f0048_WYG_006-25b"/>
益于天下國家身心性命之文與夫起衰式靡古雅髙<lb/>
清之韻海潮雄浩之觀則所望于此邦作者匪細也腐生<lb/>
災石頌德稱功市儈操觚丐羮謝炙及無關潮地風土<lb/>
民物者雖佳不錄其在舊志所存則亦未遑淘汰諒有<lb/>
心目當能辯之志藝文<lb/>
　<lb/>
　<lb/>
　鹿洲初集巻六<lb/>
</p>
<p>
</p>
  </div>
<div>
<head>鹿洲初集卷七</head> <lb/>
    <p>
<pb n="KR4f0048_WYG_007-1a"/>
欽定四庫全書<lb/>
　鹿洲初集卷七<lb/>
　　　　　　　　　　廣州府知府藍鼎元撰<lb/>
　傳<lb/>
　　寒支先生傳<lb/>
先生李姓勝國諸生也寧化泉上里人名世熊字元仲<lb/>
自號曰寒支子少豪宕不羈視天下人讀書無足當意<lb/>
者自經史子集以及秦漢唐宋近代百家靡所不覽獨<lb/>
<pb n="KR4f0048_WYG_007-1b"/>
好韓非屈原韓愈之書故其為文沉深峭刻雄偉凄麗<lb/>
奧博離竒如悲如憤如哭如笑如寒泉烈日如暴風雷<lb/>
雨雖非盛世和平之音蓋自稱其所遇也時當天啓崇<lb/>
禎間金甌未缺若預知有甲申以後事者每論古今興<lb/>
亡儒生出處及江南北利害備兵屯田水利諸大要未<lb/>
嘗不慷慨欷歔惓惓有所屬望奈數竒困頓諸生九試<lb/>
冠同列典閩闈者莫不欲一物色李生為重竟不可得<lb/>
大清定鼎閩中尚擁唐王未歸命故大學士黄道周<lb/>
<pb n="KR4f0048_WYG_007-2a"/>
何楷並薦寒支尚志博學徴拜翰林博士辭不赴反復<lb/>
上書與道周悲憤時事及道周死義走福州請褒䘏時<lb/>
問其孤嫠存没廬舍完燬輙嗚咽不置丁亥<lb/>
王師入閩序應嵗貢辭自是杜門絶迹城市有齮齕於郡帥<lb/>
者帥遣某生移書逼入郡寒支復之曰天下人無官者十<lb/>
九豈盡高士來書謂不出山慮有不測之禍夫死生有<lb/>
命寧遂懸於要津且余年四十八矣諸葛瘁躬之日僅<lb/>
少一年文山盡節之辰巳多一歳何能抑情違性重取<lb/>
<pb n="KR4f0048_WYG_007-2b"/>
羞辱哉時蜚語騰沸勢洶洶不測寒支矢死不為動疑<lb/>
謗亦釋寒支既以文章氣節著一時名聲大震辛卯壬<lb/>
辰間建昌潰賊黄希孕剽掠過泉上里有卒摘寒支園<lb/>
中二橘希孕立鞭之駐馬園側視卒盡過乃行粤寇至<lb/>
燔民屋火及寒支園其魁劉大勝遣卒撲救曰奈何壞<lb/>
李公居室是時天下人雖盜賊亦知有寒支矣寒支積<lb/>
有礧磈於胷中每放浪山水以寫其牢騷不平之概嘗<lb/>
詣西江泛彭蠡登廬山絶頂追維闖獻横行事痛悼欲<lb/>
<pb n="KR4f0048_WYG_007-3a"/>
絶淚下如泉湧不能禁也乙卯耿精忠反遣僞使敦聘<lb/>
絡繹踵門寒支嚴拒之自春徂冬堅卧不起乃得免寒<lb/>
支自甲申以後山居四十餘年鄉人宗之有為不善者<lb/>
曰無使李公知也晩號媿菴顔其齋曰但月所著寒支<lb/>
集寧化縣志錢神志史感物感本行録經正錄各若干<lb/>
卷年八十五以疾卒於家<lb/>
論曰余聞先生少時嘗單車走泉州出安海潛觀鄭芝<lb/>
龍其意念深矣及唐王據閩明數己終日月出矣爝火<lb/>
<pb n="KR4f0048_WYG_007-3b"/>
不容於不息宜先生之不應聘也使先生早年得志癸<lb/>
未甲申間必有可觀者一腔熱血付之清冷之鄉悲夫<lb/>
文章如韓心事如屈志節之清高與管幼安伯仲矣<lb/>
　　黄太常傳<lb/>
黄太常名性震字元起號靜菴福建漳浦人也家貧年<lb/>
十二怙恃皆見背㷀㷀拮据從父子完以倜儻不羈奇<lb/>
之取史傳古文命讀一目數行皆不忘遭時莽伏變起<lb/>
四鄰黄族多遇害幾不免者數四幸得脱自信為天所<lb/>
<pb n="KR4f0048_WYG_007-4a"/>
生必有所用之也客遊三山靡有合困窮益甚然不肯<lb/>
作受憐意人莫能測其淺深慨然嘆曰丈夫生際擾攘<lb/>
當以盤錯顯利器但世無常何孰識馬周吾長此落落<lb/>
乎歳丁巳閩督姚啓聖入漳籌海時軍興旁午才略之<lb/>
士多欲出見所長又聞啓聖虛心求賢可與共事於是<lb/>
仗策軍門進平海條陳十便啓聖奇之與語大悦恨相<lb/>
見之晩每引入卧内談機密促膝借箸至夜分乃出凡<lb/>
練兵遣將用間用奇剿撫機宜無不竭謀盡智動輙有<lb/>
<pb n="KR4f0048_WYG_007-4b"/>
功其出龍虎山復長泰縣奪江東橋小港洲水晶坪諸<lb/>
處招撫五大鎮皆出區畫啓聖上其功廷議以同知用奉<lb/>
㫖従優議叙加僉事道感激知遇益思報稱念敵<lb/>
勢蟠結浩大非離散其黨羽隂亂其腹心未易猝圖請<lb/>
建立修來館以收納歸誠將士來降者無真僞胥善待<lb/>
之夏屋美衣車馬僕從炫耀街衢由是海上諸黨多潛<lb/>
來歸順具白啓聖分別授以官可用者竟實用之至者<lb/>
如歸皆大喜過望得海上閒諜悉不殺厚賜之恣其徃<lb/>
<pb n="KR4f0048_WYG_007-5a"/>
來即用以偵海上事凡敵人舉動㒺不知者視島中將及所<lb/>
所信任腹心有才幹智謀者或大書其官爵姓氏標之公館<lb/>
飭備供應偵者以為實然輙隂報海上疑而殺之由是賊人<lb/>
自相疑貳來歸者日益衆一鼔而平十九寨復海澄克厦門<lb/>
金門將帥有利剿者性震密白啓聖禁戢安民全活數十萬<lb/>
衆㨗聞優叙軍功三十二級加正一品壬戌授北直霸昌道<lb/>
建義學立義塜治悍鷙旗丁以響馬賊為害莫知踪跡密謀<lb/>
𨽻役中可任者二人陽以法斥去之俾充賊黨因得悉知賊<lb/>
<pb n="KR4f0048_WYG_007-5b"/>
姓名及其居處出沒以次執縳械送刑部咸寘法政聲大震<lb/>
車駕幸密雲召見褒嘉<lb/>
賜蟒袍宫紵寵異之尋擢廣西提刑按察使於署側設<lb/>
省刑所二鍋竈器皿薪米𬒳帳皆備觧差犯証至者寢<lb/>
食其中按名分給訊結即去沈寃滯獄多所平反有崔<lb/>
玉枝一案牽累多人皆久定大辟察其可哀矜者覆訊<lb/>
得實力請廣督吳興祚具疏閒釋頼以全活者數百人<lb/>
纍纍盈庭為具酒食給衣服賞賚還家一時呼天動地<lb/>
<pb n="KR4f0048_WYG_007-6a"/>
以為于定國張釋之復見也計典入<lb/>
覲上粤西瘴癘一疏<lb/>
俞㫖嘉納未幾遷湖南布政使清革陋規剔包收詭寄諸弊<lb/>
詢民疾苦用緩咸宜憫長沙郡河洶湧商艘屢淹相度地勢<lb/>
别開一河于側使得安泊楚人以為百世之利云武昌夏逢<lb/>
龍作亂變起倉卒䧟没四郡人情洶洶廷臣以湖南為慮<lb/>
上曰有黄性震在無虞彼佐平六十年海氛河况于此果<lb/>
胸有成算知草宼無能為晏然如故不數月而賊徒殱滅<lb/>
<pb n="KR4f0048_WYG_007-6b"/>
更修葺書院作興士類正己率屬撫安窮黎瀟湘雲夢<lb/>
間頌聲洋溢翕然稱善治焉辛未春得嘔血疾遂以病<lb/>
乞休優游林下漳浦學宫歳久將傾圮重修文廟明倫<lb/>
堂輪奐聿新置義學田租為邑士科舉公車之費復建<lb/>
文昌祠敬一亭修梁山鍾秀坊濬泮池傅公河浦自前<lb/>
明以來人文甲于漳郡形家謂䨇溪二壩收礬山梁山<lb/>
諸水朝宗城下富庶莫京後以年久壩壞二水背流氣<lb/>
運稍減今欲興復其故需費二千餘金僉謂非常工役<lb/>
<pb n="KR4f0048_WYG_007-7a"/>
非黄公莫能舉此則毅然起而肩之獨力填築疏通内<lb/>
河俾諸水仍舊朝宗邑士大夫高其義鐫石學宫誌之<lb/>
家居故在湖西先世所聚族者兵燹後晨星散處一望<lb/>
蒼凉每澘然淚下有敦族立宗之志顧謂所親曰倘得<lb/>
一命之榮施及三黨是余願也甲子司臬粤西遣族子<lb/>
太學生賜旋家董其事鳩工庀石築土堡為藩籬俾族<lb/>
衆咸有寧居中立大宗廟以示報本次立小宗廟聯五<lb/>
服之親各置祀田租千餘石以供烝嘗立義塾令闔族<lb/>
<pb n="KR4f0048_WYG_007-7b"/>
讀書其中置書田租四百石為膳脩膏火之資復置義<lb/>
田租八百石以贍族中冠婚喪祭孤寡貧窮無告者仲<lb/>
兄都司僉書性昂逺居蜀沒已久遣人挈其家扶櫬歸<lb/>
葬功兄太學生性祥久居粤亦為挈家旋里授宅分産<lb/>
兄没為置祀田凡羣從兄弟之子皆視若己子婚娶田<lb/>
宅次第均分五服皆有分産多寡以服制為定居鄉由<lb/>
由弗與人爭角即有犯者亦不校嘗曰君子與小人校<lb/>
不惟不能勝亦不可勝雖勝亦非也甘淡泊食無重味<lb/>
<pb n="KR4f0048_WYG_007-8a"/>
與郷士大夫立敬簡堂公約以尚淳風時率園夫灌花蒔竹自<lb/>
鋤採以為娱每逢勝景偕好友三五輩出郭遨遊芒鞋竹杖談<lb/>
詩對奕有洛社耆英之致己卯冬召督永定河至京師奏對<lb/>
暢春苑荷<lb/>
温綸總理錢糧工料事務河中要地在清凉寺口舊為沸<lb/>
水衝䧟深幾二丈許興工之日以夭子命為文禱告河神<lb/>
次日沙淤數尺不五日衝塌悉平渾河性多不測洶湧恣<lb/>
肆堤幾潰者再三躬督視防護朝服屹立無所畏狂瀾卒<lb/>
<pb n="KR4f0048_WYG_007-8b"/>
安人皆以為異河道長數百里為設五里一旗一砲旗書<lb/>
督工官姓名以専責成有急則施火砲便于聞聲馳赴沿<lb/>
河安置物料省臨時搬運之費日夜奔走勞勩衝冒風雪<lb/>
廢寢食舊疾閒作従子尚錦従旁寛慰曰憊矣稍休息焉<lb/>
瞪目視之曰不强不逺不勞無功任<lb/>
君國事即委致其身也庸知勞乎不四閲月大工告竣<lb/>
車駕臨幸放水一日召見五次慰勞殷渥未幾遷太常寺卿<lb/>
辛巳冬卒年六十五生平好善出於天性屬吏搢紳有文學<lb/>
<pb n="KR4f0048_WYG_007-9a"/>
皆隆禮待之尤好扶植單寒海寧學士查昇未遇時一<lb/>
見如舊相識不惜千金資其成立四方名士登門締交<lb/>
或延為諸子師束脯至以千計如江南進士黄暉烈陶<lb/>
自悦福州翰林嚴宗溥皆所羅禮以訓蒙者時人服其<lb/>
藻鑑卒之日士無論知與不知莫不咨嗟嘆悼謂斯人<lb/>
不可復得云<lb/>
論曰世無常何孰識馬周豪傑所扼腕也當其遇知己<lb/>
奮風雲不五年遂臻方伯雖馬周知遇亦何以過於斯<lb/>
<pb n="KR4f0048_WYG_007-9b"/>
鄭氏父子祖孫竊居海上者數世地利人和未易猝拔<lb/>
所以離散其手足撓亂其腹心啓聖力也啓聖得力専<lb/>
在修來一館司館者之功不待問矣運籌決策績在封<lb/>
疆敷政宜民聲施金石至其宗族鄉黨之間仁深義篤<lb/>
直與范氏希文頡頏千古豈馬周僅購佳宅所敢望哉<lb/>
士大夫履豐席厚如斯人者不乏試以斯人自比擬吾<lb/>
不知其何如也<lb/>
　　月湖先生傳<lb/>
<pb n="KR4f0048_WYG_007-10a"/>
先生姓陳名汝咸字莘學號悔廬浙江鄞縣人家居月<lb/>
湖之濱學者因以名之也父錫嘏舉乙卯鄉薦第一丙<lb/>
辰進士官翰林編修有文名先生㓜聰敏日讀書徑寸<lb/>
年十四通十三經廿一史諸子百家里中前輩以神童<lb/>
目之二十一登戊午賢書辛未魁禮闈選翰林庶吉士<lb/>
丙子夏出宰漳浦浦故閩南劇邑也多詞訟丁糧版籍<lb/>
歳久混淆胥役因緣為奸弊官民胥困焉先生正已率<lb/>
物勸民親遜設紙皂懲訟師聽斷明決莫之能欺由是<lb/>
<pb n="KR4f0048_WYG_007-10b"/>
公庭肅然念編審為賦役大政非精詳整頓不能使宿<lb/>
弊一清日夜焦心勞思躬自核算編糧均户人丁各歸<lb/>
現在之籍令民自具親供實計丁口産業自立徴戸自<lb/>
封投納除户長承管之弊歳省民二千餘金均保甲清<lb/>
屯糧併寺畝除根租行滚單之法使糧戸自相催納不<lb/>
用啚差方舉行時豪强不便吏胥隂撓至上官亦為摇<lb/>
惑勸以勿事紛更先生毅然不可囘條分縷析三年而<lb/>
法立弊竇悉除差役袖手胥吏無所施其技民歡樂稱<lb/>
<pb n="KR4f0048_WYG_007-11a"/>
便鼓舞輸將秋冬之交歳賦全完罔有絲毫逋負者濱<lb/>
海習俗輕生誶語小故輙服斷腸草自盡圖賴先生力<lb/>
懲其弊令當刑者掘草根贖罪或出俸錢以市積堂下<lb/>
燬之革相驗花紅夫役飯食不避臭腐周屍上下反覆<lb/>
諦視以手指按雖仵作謝弗及也邑多山虎白晝常出<lb/>
攫人捐貲令鄉民多設虎牢復募善射者伏强弩毒矢<lb/>
要之潔誠齋戒牒城隍默相驅除自是虎悉入牢又多<lb/>
為毒矢所殪值歳旱朝夕歩禱夜宿壇登梁山絶頂觸<lb/>
<pb n="KR4f0048_WYG_007-11b"/>
龍湫備歷崔嵬紳士行四五十里多不能從先生葛袍<lb/>
芒屨不辭勞瘁甫下山而靈雨四郊霑足人以為精誠<lb/>
所感云丁亥夏霪雨溪流驟漲高及雉堞南郊廬舍為<lb/>
巨浸民皆升屋而號先生力疾登城樓輿錢數十緡募<lb/>
船拯救又多為木筏懸賞格毎渡一人給錢三十諸生<lb/>
蔡衍鎤黄尚柔皆輿錢以助男婦老幼蟻附登城者數<lb/>
千人分糜粥飼之次日復賑以米多方撫恤故民雖災<lb/>
而不害興文教設義學在邑中者一在雲霄銅山杜潯<lb/>
<pb n="KR4f0048_WYG_007-12a"/>
者三延諸生有學行者為之師月於初三十八日㑹邑<lb/>
中士大夫及鄉之俊彦集明倫堂講經史性理諸書繭<lb/>
絲牛毛終日論辯酬答娓娓無倦朔望日課時文二詩<lb/>
古文各一浦人士濟濟奮興文章經濟與海内相角先<lb/>
生之教也大修文廟造祭器樂器俎豆鐘鼓煥然一新<lb/>
雲霄銅山向皆有朱子祠祀典久廢先生以漁船二十<lb/>
户暨公溪泥泊税羡充祭祀及諸生郷試之資東郊明<lb/>
誠書院故黄石齋先生講學之所秃厮寄寓漸忘其故<lb/>
<pb n="KR4f0048_WYG_007-12b"/>
幾為浮屠窟宅先生撒佛像盡逐僧徒以黄氏子孫主之<lb/>
浦故有教堂四所男女羣聚茹蔬禮佛名曰無為教先生<lb/>
籍其居為公所為育嬰堂西洋天主教流毒至浦將開堂<lb/>
以惑四方之人士先生峻拒之無敢容納有西洋人奉<lb/>
欽差道經浦邑以好言浼先生繼以威挾先生弗顧屬諸<lb/>
上官為先生言先生仍弗顧也城東東嶽廟廊廡立功曹<lb/>
祠旁有鬼卒能作祟邑人無識者香燭酒牲晝夜不絶先<lb/>
生命毁其像𨽻役皆悚惕不敢前先生怒令鞭而碎之村<lb/>
<pb n="KR4f0048_WYG_007-13a"/>
民信巫禱病者輙舁土木神鳴鑼擊鼓採藥以療先生亦<lb/>
厲禁之有奸匪百餘人潛伏七星洞招黨入海發兵追捕<lb/>
遁聚丹竈山掩擊之走平和山中竪旗集衆謀再至浦先<lb/>
生遣鄉長黄利見密致賊黨林大札啖以重利誘擒巨魁<lb/>
曽睦及其従蔣卿江貴等奸徒悉散復獲海賊徐容等十<lb/>
餘人搜所剽掠白金二千八百八十兩珍珠四十六顆瑪<lb/>
瑙二顆綺紵羅紗千餘疋洋鐲洋簪盃斚之類不可勝數<lb/>
始知海上巨賊有仁義禮智信興六號徐容即信字號賊<lb/>
<pb n="KR4f0048_WYG_007-13b"/>
首也細詢行踪直陳不諱併賊中情形作何剿撫機宜言<lb/>
之甚悉先生以所獲金帛悉歸藩庫因條陳撫捕以靖海<lb/>
氛利商舶請赦徐容以致其餘黨未幾<lb/>
當宁遣大臣廵海招撫諸賊皆歸誠惟禮字號賊目尚作<lb/>
海上㳺魂耳南靖宵小恣肆督撫大吏僉謂非先生莫能<lb/>
了此交章調宰南靖浦人相率赴㑹城籲畱不可歸取田<lb/>
器塞縣門晝夜環守久之行有日矣民扶老擕㓜數萬塞<lb/>
街巷環跪泣曰公毋去活我百姓擁肩輿不得行先生下<lb/>
<pb n="KR4f0048_WYG_007-14a"/>
輿歩入李太學家夜半假城守二騎作廵邏者閒道従北門<lb/>
逸去士民追思不已即於北門搆月湖書院塑先生像其<lb/>
中嵗時瞻拜靖邑積年逋寇多伏深山旋剿旋聚或始撫<lb/>
而復跳梁聞先生至相謂曰此漳浦陳公十三年矣善治盗<lb/>
我等出没彼皆知之將安所逃顧其人長者能自詣歸誠<lb/>
必無患也於是前後數月悉受撫先生開示威信皆革面終<lb/>
不為盗頌聲大作己丑内召庚寅補刑曹主事辛卯擢廣西<lb/>
道監察御史廵視西城疏陳臺灣事宜及更定命案條例<lb/>
<pb n="KR4f0048_WYG_007-14b"/>
㫖嘉納之除西門外白蓮教訪私雕假印偽造貢監照劄<lb/>
者徐徳孚傅雲生等二十四人皆執赴刑部置之法壬辰<lb/>
秋七月聞海賊焚燒營汛舟楫因之熱河行宫上防海事<lb/>
宜一疏盖先生在閩日久熟悉海上情形又以商船被刼<lb/>
多由沿邉掛號水路屈曲礁嶼錯雜賊船遂得截刼于必<lb/>
經之地而當事皆以掛號稽查為良策商民苦不能自達<lb/>
先生至是始痛切言之沿海數省利頼焉是日在熱河復<lb/>
陳弭盗事宜一疏<lb/>
<pb n="KR4f0048_WYG_007-15a"/>
㫖皆嘉納<lb/>
賜克食鹿條魚脯小菜慰勞之是冬海賊陳尚義遣周<lb/>
錦赴兵部求撫先生謂尚義必係禮字號賊目陳老大<lb/>
當年海賊徐容稱此賊久在海上肆刼今就其求撫請<lb/>
率舉人候選知縣阮蔡文千總王三駱南左其彪等徃<lb/>
鐵山鳯城島入海撫之<lb/>
諭㫖慰勞以風濤不測但駐鳯城着蔡文等坐船前徃<lb/>
不必親自下海復以兵部郎中雅奇為副未幾颶風大作<lb/>
<pb n="KR4f0048_WYG_007-15b"/>
駱南等船飄失無踪蔡文一船飄折大桅先生馳至天<lb/>
橋厰遣舟徃㑹文南等俱至盡山花鳥遇陳尚義并其<lb/>
黨百餘人皆招致詣京師明年春正月擢通政司右叅<lb/>
議尋遷左叅議夏奉使入楚祭炎帝神農帝舜有虞氏<lb/>
陵及頒賞楚省綠旗兵丁先生自裹行糧不擾地方官一<lb/>
絲一粟入境即頒賞賚不忍多擾驛逓隨至隨行湖南山<lb/>
川險峻或請僻逺營汛可調官代領結發先生艴然曰<lb/>
王命屬我何敢憚勞披星䝉霧即峭壁危崖馬<lb/>
<pb n="KR4f0048_WYG_007-16a"/>
不容騎輿不容肩者亦必捫蘿附葛徒歩而行且遍訪<lb/>
紅苗窟穴情景利弊以籌撫乂久安之計祭二陵皆竭<lb/>
誠盡敬見虞帝寢廟傾圮捐貲屬令修葺陵逼諸猺峝<lb/>
峝長率男婦百餘人拜謁男帕其首擊長腰皷吹笙嗚<lb/>
嗚舞跳而導婦女辮髮纒三小竹于髮為椽繡紅絨布<lb/>
覆其上連袂而歌為靡曼聲譯其語乃蜜蜂飛來千丈<lb/>
高槃王子孫在山好等句先生因改著竹枝詞四章備揚<lb/>
天子萬年太平有道使之習而歌焉楚使告竣遷<lb/>
<pb n="KR4f0048_WYG_007-16b"/>
鴻臚寺卿又遷大理寺少卿甲午春三月奉命赴甘肅<lb/>
勘視荒災見饑民襁負蜂擁皆鳩形鵠面鶉衣百結餓<lb/>
殍縱横先生目擊傷心不復茹葷飲酒㑹同陜甘督撫<lb/>
發倉賑恤尚慮窮鄉殘黎或未遍沾實惠徒歩郊野汗<lb/>
淚交并時值癘疫炎蒸遂一病不復起以四月二十五<lb/>
日卒於固原之海都喇彌畱之際語不及私惟恨饑民<lb/>
情形不得上達地方有司檢視其囊衣一襲錢一緡而<lb/>
巳年五十七所著兼山堂遺稿漳浦政略行于世<lb/>
<pb n="KR4f0048_WYG_007-17a"/>
論曰先生出宰十四年入於人者最深一生事業此為<lb/>
顯著宜漳人之尸而祝社而稷之也固原訃至自士大<lb/>
夫以及農工販䜿莫不咨嗟太息刑牲設醴奔哭于月<lb/>
湖書院數十日不絶復劇金置田春秋饗祀事之若私<lb/>
親焉詩曰豈弟君子民之父母先生可無愧也已立朝<lb/>
日淺措施未暢使天假歳月其經國逺猷必更大有可<lb/>
傳者惜夫<lb/>
　　儀封先生傳<lb/>
<pb n="KR4f0048_WYG_007-17b"/>
先生河南儀封人姓張名伯行字孝先號敬菴諡清恪<lb/>
學者稱儀封先生從所居邑名之也先生七歳入小學<lb/>
恂恂有儒者氣年十四丁母喪二十五補博士弟子員<lb/>
康熙辛酉舉于鄉乙丑成進士讀有宋五子之書以聖<lb/>
賢為必可學辨義利闢異端墜緒茫茫有毅然搜紹之<lb/>
志一時學者歸重焉壬申官内閣撰文中書甲戌改中<lb/>
書科中書舍人是冬丁父喪越三年建請見書院于邑<lb/>
之西郊與鄉人士講明正學奮興者甚衆己卯夏大雨<lb/>
<pb n="KR4f0048_WYG_007-18a"/>
北闗堤決水汎濫入邑中居民憂之先生募人夫嚢沙<lb/>
土填築得無患總河張公鵬翮異之題赴河工効力以<lb/>
勞績懋著遷山東濟寧道值歳荒傾家財運穀以賑并<lb/>
載錢及綿衣數船分給凍餒者俄有㫖賑濟先生奉檄<lb/>
賑汶上陽穀等縣以擅動倉穀數萬石將挂彈章因申<lb/>
辯其略曰賑濟乃奉恩㫖非本道敢于擅動也動倉穀<lb/>
以推廣皇仁非希圖名譽救濟饑民非私侵肥已也使<lb/>
奉㫖賑濟不動倉穀坐視各州縣之流離死亡而不救<lb/>
<pb n="KR4f0048_WYG_007-18b"/>
倉有餘粟野有餓殍本道之罪其可逭乎昔漢汲黯過<lb/>
河内以便宜持節發粟賑貧民武帝賢而釋之今本道<lb/>
以擅動倉穀題叅理應順受苐恐將來山東各官皆以<lb/>
本道為戒視倉穀重民命輕害有不可言者矣事得寢<lb/>
在濟四年多惠政於河務尤所盡心灉河毎當秋溢淹<lb/>
民田數十萬頃先生疏濬𢎞深又築五岔口使鄆城等<lb/>
十五州縣皆安流士民至今尸祝之啓利運閘注水南<lb/>
旺糧艘得遄行遷江寧司臬<lb/>
<pb n="KR4f0048_WYG_007-19a"/>
聖祖南廵以先生為江南第一清官遍問大學士督撫<lb/>
以下皆推奬無異詞天顔大悦曰汝等何莫保舉朕保<lb/>
之將來居官好天下以朕為明君若貪贓壞法天下笑<lb/>
朕不識人至松江授福建巡撫入閩值旱荒疏請動支<lb/>
庫帑貿米賑濟民得不饑而永安漳平無賴陳首魁吳<lb/>
海等煽誘愚甿竄山谷為孽先生密諭漳守趙完璧撫<lb/>
平之褒亷糾墨訪猾吏奸胥之為民害者悉中以法由<lb/>
是訟庭一變教化大行崇奬孝弟嘉惠農商置社倉興<lb/>
<pb n="KR4f0048_WYG_007-19b"/>
積貯建鼇峯書院延九郡一州才品卓越行誼端方之<lb/>
士讀書談道其中為明體達用之學設藏書樓置古今<lb/>
經籍四百六十餘種膏火之資捐創獨厚視山左時所<lb/>
建清源夏鎮濟陽數書院乂迥然不同矣福州有所謂<lb/>
五帝者瘟神也廟祀遍城鄉土人惴惴崇奉先生悉毁<lb/>
之或改為義塾祀朱子核省城尼僧令所親贖囘匹配<lb/>
其崇正闢邪多此類云在閩三載風聲日上當宁以江<lb/>
南重地移先生巡撫江蘇庚寅春抵任適維揚一帶荒<lb/>
<pb n="KR4f0048_WYG_007-20a"/>
歉疏請海高等十三州縣暨徐州乏食軍民設法賑救<lb/>
又以江蘇等屬帶徴災漕一年完年半之租民力有所<lb/>
不贍請暫緩以紓其困皆報可上動帑平糶疏與閩事<lb/>
後先一轍但拜疏即日舉行謂臣因災黎窮迫恐俟命<lb/>
下部文徃返遲延時日專擅之罪伏望鑒原㫖嘉納之<lb/>
是夏赴常州㑹審欽件多所平反與總督不合總督者<lb/>
噶禮也性奇貪以先生扼吭未敢動先生直已行道興<lb/>
除舉劾如恐不及噶禮惡之每掣肘不得行所志先生<lb/>
<pb n="KR4f0048_WYG_007-20b"/>
以疾辭請解任奉㫖張伯行操守清潔立志不移朕所<lb/>
深悉江蘇重地不得以衰病辭因勉强復視事辛卯秋<lb/>
江南大比物議沸騰姑蘇士子迎財神入文廟事聞詔<lb/>
尚書張鵬翮出偕江南督撫案驗先生奉命如揚州㑹<lb/>
鞫弊端畢露總督故驕横張威勢欲遏之衆熟視莫敢<lb/>
攖先生奮然上疏劾督臣抗㫖欺君營私壞法請正國<lb/>
典以彰公論其略曰<lb/>
皇上臨御以來内外臣工罔不奉法兩江督臣禮受豢<lb/>
<pb n="KR4f0048_WYG_007-21a"/>
養不為不久蒙委任不為不專稍有人心自當仰圖報<lb/>
効不謂督臣自履任後文武屬員逢迎趨附者雖穢跡<lb/>
昭彰亦可包荒藏垢守正不阿者雖亷聲素著難免吹<lb/>
毛索瘢此在聖明睿照之中無容臣再為贅凟可異者<lb/>
江南今科鄉試盛傳總督通同監臨提調攬賣舉人臣<lb/>
以督撫藩司皆朝廷大吏豈有喪心病狂至于如此之<lb/>
極迨後榜揭不公主考臣左必蕃疏内有或發督臣嚴<lb/>
審之語乂聞總督要銀五十萬兩保全無事臣雖未敢<lb/>
<pb n="KR4f0048_WYG_007-21b"/>
遽信固已心竊疑之及奉㫖㑹同察審則舉人程光奎<lb/>
吳泌供稱闗節是實藩司書辦李啓供與家人軒三買<lb/>
賣舉人是實督臣大怒不容直言臣再三勸解歷詢諸<lb/>
犯皆有確據及提訊軒三語多曖昧事渉督臣夫國家<lb/>
設科取士以供將來任使必科目之中有正士斯朝廷<lb/>
之上有正人我<lb/>
皇上諄切訓戒以期風清弊絶不謂賄賂公行自有制<lb/>
科以來未有江南辛卯之甚者奉命徹底詳察而督臣<lb/>
<pb n="KR4f0048_WYG_007-22a"/>
必不肯詳察奉命嚴加審明而督臣必不欲審明推其抗違<lb/>
聖㫖始終庇䕶之故則以前通同監臨提調攬賣舉<lb/>
人以後要銀五十萬兩保全無事之説情真事實<lb/>
不為無稽之浮論矣其欺君壞法之罪督臣雖百喙奚<lb/>
辭若不請㫖解任一併發審則通同作弊之人為奉㫖<lb/>
察審之人真情何由得出國法何由得伸哉故自督臣<lb/>
震怒之後至今要犯一名不能提真供一句不可得皆<lb/>
由督臣驕横之氣足以震懾人心臣實有欲提不能欲<lb/>
<pb n="KR4f0048_WYG_007-22b"/>
訊不得者不得不大聲疾呼煩凟聖聽我<lb/>
皇上明見萬里無微不照而督臣敢于欺<lb/>
皇上<lb/>
皇上待督臣高爵厚禄何等隆重而督臣竟忍負<lb/>
皇上擅作威福賣朝廷之官賣朝廷之法復賣朝廷之<lb/>
舉人惡貫滿盈兩江之人知之在朝之人知之天下之<lb/>
人無不知之祗縁權勢赫奕莫敢攖其鋒以賈禍臣非<lb/>
不知此言一出天下之人無不為臣寒心但臣自念一<lb/>
<pb n="KR4f0048_WYG_007-23a"/>
介䜿儒候補中書數年之閒超遷巡撫受恩之深無過<lb/>
于臣圖報之難亦無過于臣故在督臣敢于欺<lb/>
皇上負<lb/>
皇上臣則斷不敢顧慮身家畏避權勢同為欺君負恩<lb/>
之人貽譏天下後世是雖言出禍隨亦所不惜況臣之<lb/>
功名予奪出自朝廷性命死生亦有定數督臣雖甚殘<lb/>
險亦豈遂能加害無辜臣又何憚而不言哉仰祈<lb/>
皇上大奮乾斷將兩江督臣禮解任發審俾狐鼠之輩<lb/>
<pb n="KR4f0048_WYG_007-23b"/>
失所憑藉而承審之官亦無瞻顧庶真情得出國法得<lb/>
伸振千古之綱常培一時之士氣除兩江之民害快四<lb/>
海之人心將見天下後世咸仰<lb/>
聖主除奸燭弊之神明億萬斯年永享國家賢良喜起<lb/>
之福澤矣疏入噶禮亦誣先生他事以互訐俱解任詔<lb/>
遣張鵬翮赫夀並案之士民聞先生解任罷市輟業扶<lb/>
攜集公館號泣失聲環當道籲保畱倉皇奔走數十日<lb/>
山蔬野品各持獻不受則膝行前曰公在官止飲江南<lb/>
<pb n="KR4f0048_WYG_007-24a"/>
水今將去無却子民一點心固跪弗起先生亦弗能遏<lb/>
也五月審案上以先生所劾全虛例革職治罪噶禮免<lb/>
議部覆如之詔尚書穆和倫張廷樞再出確審審如前<lb/>
覆奏部議又如之<lb/>
聖祖以先生為天下清官第一此議是非顛倒命九卿<lb/>
臺諫矢公據實再議九卿持平上<lb/>
聖祖復諭曰治天下要于至公朕御極五十年諸事以<lb/>
公心處之張伯行居官清亷天下所共知噶禮操守朕<lb/>
<pb n="KR4f0048_WYG_007-24b"/>
不能信㣲伯行在彼江南朘削半矣朕自㓜讀書研窮<lb/>
性理如此清官不為保全則讀書數十年何益而凡為<lb/>
清官者何所賴以自安乎初次遣官徃審被噶禮制定<lb/>
再遣徃審與前無異汝等既係大臣知張伯行清官當<lb/>
㑹議時何無一言及朕有諭㫖始同聲贊其清亦已晩<lb/>
矣汝等體朕保全清官至公之意使正人無所畏忌則<lb/>
海宇享昇平之福翼日命先生仍畱原任噶禮革去科<lb/>
塲作弊諸人尋亦正法有差方是時噶禮聲勢蟠結浩<lb/>
<pb n="KR4f0048_WYG_007-25a"/>
大舉朝莫不悚息而先生孤忠獨立自分無救不意當<lb/>
宁撥曀霾而揚日月得至于斯也江左士民歡聲遍郊<lb/>
野牓于門曰<lb/>
天子聖明還我天下第一清官焚香結綵拜龍亭呼萬嵗<lb/>
者至數十萬人復有數萬人赴京師暢春苑跪疏謝恩願<lb/>
各減一齡益<lb/>
聖夀萬萬嵗以申真實感激之誠而閩省士民亦不謀而<lb/>
合若赤子之慶父母也先生念有宋五子發孔孟之藴于千<lb/>
<pb n="KR4f0048_WYG_007-25b"/>
載不傳之後使聖道如日中天其所論説足配六經語孟因<lb/>
輯粹精可誦者為訓詁詳釋以示後學號五子書集觧又<lb/>
作續近思錄廣近思錄皆獻之于朝所建紫陽書院集諸<lb/>
生講論正學規模次第如在閩時極江左人文之盛鎮江<lb/>
故濱海承平水師戰艦多入主者嚢或察驗以民船支吾<lb/>
聽㸃無所别先生條陳海洋舟楫分營哨商漁編列號數<lb/>
又奏免揚州落地税民皆稱便先是奉㫖出海搜捕逸賊鄭<lb/>
盡心等與蘇松提鎮查緝防範先生慮海疆任重勤慎有<lb/>
<pb n="KR4f0048_WYG_007-26a"/>
加動輙奏聞同事愠之甲午乙未閒以奏報張元隆張<lb/>
令濤等海案詔尚書張鵬翮之江南按驗劾狂妄自矜<lb/>
解組嚴訊擬置極刑羈候鎮江城隍廟中俟朝命先生<lb/>
讀書著述晝夜無閒纂脩四書周易正宗為子姪講解<lb/>
經書積有講義數十篇置死生度外俄奉命進京陛見<lb/>
當事者以同知胡某監之行仲冬二日渡江自𤓰州至<lb/>
維揚父老數百人焚香拜岸上士民夾兩岸隨舟行四<lb/>
十里不絶乞暫停一見為胡同知所格弗得近越日過<lb/>
<pb n="KR4f0048_WYG_007-26b"/>
邵伯高郵亦如之至淮安總河來㑹見先生所乘舟朽<lb/>
蠧將潰敗大驚曰曷坐此若渡河沈爾以已舟易之行<lb/>
暮將泊清口胡同知不許督舟子乘夜渡黄河急雨怒<lb/>
風周天如墨濤浪湍急人對面不相見皆曰命畢矣然<lb/>
不得不行俄而雨霽浪靜星斗燦爛如晝遂渡黄河舟<lb/>
人皆大喜相慶賀先生亦不以為意也至京召對乾清<lb/>
宫明日召講民可使由之一章復召講太極圖説擢倉<lb/>
塲總督發倉平糶貧民得沾實惠奏請設立社倉依朱<lb/>
<pb n="KR4f0048_WYG_007-27a"/>
子社倉法増益條例十六欵奉㫖赴永平經畫社倉事<lb/>
宜丁酉典順天鄉試晉少司農辛丑主禮闈所得士來<lb/>
謁必告以聖賢之學不可汨沒勢利實心報國無負科<lb/>
名河南馬營口決條奏黄河水勢情形㫖嘉之冬十月<lb/>
以母病乞假命于臘月旋京便道閲河南武陟決口壬<lb/>
寅春召赴千叟宴畢賜坐諭羣臣曰汝等皆大臣大臣<lb/>
職分當仰體君心惠愛百姓如張伯行為巡撫是真能<lb/>
以百姓為心者也後召對澹寧居論事久暈眩色變命<lb/>
<pb n="KR4f0048_WYG_007-27b"/>
大臣扶掖以出<lb/>
皇帝嗣位體恤舊臣眷注逾格外㑹議大政保舉大員<lb/>
皆命同親王大臣在乾清門預議晉秩一品封三代廕<lb/>
一子員外郎未幾遷禮部尚書先生以濓洛闗閩五子<lb/>
書集解進呈<lb/>
上親書禮樂名臣四大字賜焉復進續近思録廣近思<lb/>
錄及宋儒文集數種皆蒙嘉納凡朝端衡文如搜羅鄉<lb/>
㑹遺巻考試官生翰林咸命校閲祭祀大禮如郊壇視<lb/>
<pb n="KR4f0048_WYG_007-28a"/>
牲辟廱祭告向皆王公大學士之事悉命先生行之而<lb/>
闕里一役追封<lb/>
先聖五代命以便道旋省家鄉尤異數云錫賚便蕃有<lb/>
加無已緯冠蠎袍錦綺珍玩龍飛鳯舞之書玉振金聲<lb/>
之文松花之硯泥金之扇西洋之鏡内造器皿嚢香之<lb/>
餙絡繹頻頒炫煌於道以及南方鮮茘西域異𤓰大内<lb/>
新棗參苓茶膏時果節物鹿羊雞魚天㕑之饌㒺不充<lb/>
牣几席滿車滿家每召進乾清宫以年老諭旨免跪嗣<lb/>
<pb n="KR4f0048_WYG_007-28b"/>
後請安諸事多以不能乆跪免勞頓或奏事跪乆輙命<lb/>
内侍扶之起雍正三年春二月十有六日以疾卒年七<lb/>
十有五歳遺疏請崇正學勵直臣為千古第一首出之<lb/>
君綿萬世無疆之福無一語及私家事<lb/>
天子悼之遣王公大臣臨奠加太子太保全禮𦵏祭謚<lb/>
清恪於䘏典常例外加祭一壇詔舉朝公卿臺諌咸臨<lb/>
其喪及殯亦如之所著有困學録續困學錄五子書集<lb/>
觧近思録集解續近思錄廣近思錄居濟一得學規類<lb/>
<pb n="KR4f0048_WYG_007-29a"/>
編家規類編道南原委伊洛淵源續錄性理正宗正誼<lb/>
堂文集凡若干巻藏于家<lb/>
論曰先生之於學可謂醇矣流俗滔滔沈淵滅頂科舉<lb/>
訓詁詞章皆謂之學彼其志不過取富貴利達而止去<lb/>
聖人之道遠也或稍自振拔無賢師友之撤其障蔀又<lb/>
不免陽儒陽墨近似亂真為學術人心之害悲夫先生<lb/>
自㓜毅然以聖賢為必可學志趣固已不侔崇尚程朱<lb/>
薪傳獨正排異學之為程朱難者大聲疾呼欲與天下<lb/>
<pb n="KR4f0048_WYG_007-29b"/>
共正之即治水賑饑刑兵錢穀紛呶糾錯之㑹以及坎<lb/>
陷交訌死生危急之秋罔不敬業樂羣守道自娛所謂<lb/>
造次顛沛於是者乎自古大儒罕竟其用先生際兩朝<lb/>
明聖極千載一時之盛與伯夷后䕫爭埒矣<lb/>
　　曾叔祖孝亷玉書公家傳<lb/>
公諱銘璽字玉書福建漳浦人家貧落魄以族兄侍御<lb/>
紫濤公占籍粤東之普寧徃依之遂家於普性好讀書<lb/>
立志節為人冲雅無疾言遽色弱冠補弟子員登順治<lb/>
<pb n="KR4f0048_WYG_007-30a"/>
辛卯賢書潮帥郝尚久叛聞公名使人召致之公蹙然<lb/>
曰作亂也此豈可哉其人曰非也復明耳公曰我天朝<lb/>
舉人不知其他固强之弗赴人還報郝逆怒遣其黨以<lb/>
兵蹙之公守義不屈集鄉壯據守東山寨賊晝夜環攻<lb/>
寨破死焉闔門皆遇害鄉壯同死者八十餘人子士旌<lb/>
在外得免邑人哀之<lb/>
論曰公守義嚴正而詞氣不迫真可謂冲雅矣出之以<lb/>
和平行之以果決至于闔家殉難鄉閭手足亦皆視死<lb/>
<pb n="KR4f0048_WYG_007-30b"/>
如歸抑又何其烈烈也名教干城庶幾無愧<lb/>
　　叔祖宜侯公家傳<lb/>
公諱忠字宜侯福建漳浦人也生有膂力讀書知大義<lb/>
能孝於親配孺人卓氏尤盡婦道宗族稱之所居村曰<lb/>
墩内在萬山之中故有虎患歳甲子有巨虎竒横徃來<lb/>
百里内傷人不可勝計臘月十二日抵某社為伏弩所<lb/>
傷甚憤四顧無人跳踉大呌聲裂山谷所觸草木皆糜<lb/>
爛直奔墩内村過土地神廟張牙舞爪齩泥像碎之居<lb/>
<pb n="KR4f0048_WYG_007-31a"/>
民閉戸懾息莫敢有出聲者公父元章公叔父裕公比<lb/>
屋而居時漏下可二鼓皆已熟睡虎既碎土地神猶咆<lb/>
哮不肯已衝撲附近人家倒其門攫二豕啖之裕公夢<lb/>
中大喊虎怒撲其門以世居山中防虎患門内植兩柱<lb/>
衞横木擎之虎竭力衝撲不可入裕公恐益大喊虎聞<lb/>
喊聲益大怒狂跳登屋破瓦桷直下斃裕公糜爛其體<lb/>
公父元章公聞弟有虎患發聲助喊虎復狂跳破公屋<lb/>
撲元章公仆地公持長刀直前鬭虎卓孺人攜杵從之<lb/>
<pb n="KR4f0048_WYG_007-31b"/>
虎舎父撲公公舉刀刺虎中其咽喉刃入腹中三尺許<lb/>
㧞刃不得出手餘脱柄虎負痛復撲公孺人從後抱虎<lb/>
雙手搤虎頸虎内既重創不能自脱公持手中柄連擊<lb/>
數十惶急中卒無以斃虎孺人呼曰斧公急從門後取<lb/>
斧竭力連劈之比雞唱夫婦氣力皆疲瞪目熟視則虎<lb/>
已死矣急視父尚卧地呻吟乃共扶入寢所以藥敷治<lb/>
之天明村人屠虎得肉二百有餘斤越翼日元章公竟<lb/>
死公及孺人哀痛激切喪葬悉如禮觀者莫不下淚里<lb/>
<pb n="KR4f0048_WYG_007-32a"/>
中父老士大夫謀欲白其事於令長請以上聞公泣且<lb/>
謝曰忠不孝獲罪於天致使父叔喪於非命忠雖苟留<lb/>
殘生此心已死久矣若又因以為名是幸災而樂禍忠<lb/>
尚得為人類乎敬謝尊長切勿復言殺虎事諸父老持<lb/>
之再三公辭愈益力僉曰姑置之無傷孝子心也天道<lb/>
有知大節豈終泯沒尚留以有待焉公長於韜略後為<lb/>
武諸生以卒<lb/>
論曰哀哉宜侯公之為孝子也非獨公之賢卓孺人尤<lb/>
<pb n="KR4f0048_WYG_007-32b"/>
不可及矣舎生救父避旌表以為名幸災樂禍數語聞<lb/>
之而不墜淚者非人也當殺虎時鼎元㓜未能知後十<lb/>
七年後族兄唐民先生受業始得其詳距今壬辰秋又<lb/>
已十有三年矣家乘未登懼將湮沒不揣固陋粗為叙<lb/>
次以俟載筆者採擇焉幽光潛徳歷乆彌新公雖不欲<lb/>
以孝名而名卒不可掩人亦何靳而不為孝哉<lb/>
　　叔祖福建提督義山公家傳<lb/>
公諱理字義甫號義山福建漳浦人少桀驁自大不屑<lb/>
<pb n="KR4f0048_WYG_007-33a"/>
與羣兒偶長益卓犖偉軀幹虎頭燕頷巨目豐頤口可<lb/>
容拳力舉八百鈞足追奔馬曵其尾倒行刀盾鎗砲靡<lb/>
不精絶時拊腹跳呌曰丈夫不封侯拜將非人也年十<lb/>
六無以資生或勸之業染笑曰君子固窮吾姑試為之<lb/>
設缸置靛收里布躬染濯一日遇族叔贊皇于道見手<lb/>
青問何為以實告贊皇怒舉扇撲其額罵曰天生一具<lb/>
銅筋鐵肋不立功萬里外作此不肖可鄙公矍然歸持<lb/>
斧擊靛缸破之集族中雄徤者十五人謀曰我欲為國<lb/>
<pb n="KR4f0048_WYG_007-33b"/>
家出力顧世莫我知無尺寸憑藉今海寇盧質擁衆岱<lb/>
嵩井尾間荼毒生靈我與若往殺之官以我為能必聞<lb/>
於朝用我矣皆曰善遂行出洋尾橋招邀得五十人至<lb/>
岱嵩屯駐盧質居井尾隔一江遣二小賊遊巡公傳言<lb/>
吾欲與質鬭令質來質開率衆三百至公虓然大笑曰<lb/>
人言盧質英雄僞耳質曰若何名公曰豈不聞藍理質<lb/>
曰乳臭耳吾安得聞之公曰吾素聞若勇今始知若非<lb/>
勇若所恃二三百人耳假令二三百人弗動手獨若隻<lb/>
<pb n="KR4f0048_WYG_007-34a"/>
身與吾鬭吾擒若矣質喜曰有是哉令軍皆壁立母擅<lb/>
動質與公各攜籐牌短刀躍出沙塲鬭百合不分勝負<lb/>
盧質有名劇賊身長七尺餘白面長鬚揮刀盾如閃電<lb/>
百夫莫能當其勇見公少年心易之至是始知為勁敵<lb/>
悉殫其技不能勝公度質氣餒忽虎吼大呼曰着矣質<lb/>
愕然趾出盾外公截其趾顛遂斬之謂其衆曰降者免<lb/>
賊衆皆降其副王都聞之亦降公議馳詣郡獻功都請<lb/>
緩數日言有仇欲報實潛出剽掠後以傷卒公始自詣<lb/>
<pb n="KR4f0048_WYG_007-34b"/>
郡郡中當事方疑公作賊又慮海寇侵擾戒嚴公指天<lb/>
誓日言屠賊狀弗信逮公于獄雜羣賊中鞫治之爰書<lb/>
置極刑届期將斬計五十有三人議留一人緩死待後<lb/>
來者令掣簽公曰死則死耳何掣為羣賊向前競掣之<lb/>
遺一簽于地公曰地上者予我官揭視之乃生字由是<lb/>
五十二人皆斬而公獨留乆之同繫有謀越獄者事洩<lb/>
當斬將及公迅雷忽作晝昏似夜當事度其寃乃止然<lb/>
終不能出獄公亦晏然無出意日束芻捆屨以為食康<lb/>
<pb n="KR4f0048_WYG_007-35a"/>
熙甲寅靖藩耿精忠叛悉縦繫者令更衣赴藩下授職公<lb/>
公曰我豈従賊作亂之人哉間道走上游出仙霞闗聞親<lb/>
王統大師討逆星馳迎之具陳平閩䇿王嘉其忠令隨征<lb/>
為前導屢立戰功奏授松溪營遊擊未幾遷灌口營叅將<lb/>
灌口地當孔道軍興旁午供億甚繁閩督姚公啓聖駐漳<lb/>
籌海每使過有誅求公不應且執而鞭之由是諸使皆譖<lb/>
公姚紏公虚兵冒餉革職永不叙用公有卒鬭殺人當死<lb/>
公憐其母寡無昆弟白之官曰殺人者我也卒無罪得免<lb/>
<pb n="KR4f0048_WYG_007-35b"/>
死置公于理公在獄又經年始獲釋嵗癸亥<lb/>
朝廷以鄭氏父子竊踞澎臺數侵擾泉漳為邉患議大興師<lb/>
命靖海將軍施公琅徃剿滅之施名宿老將善用兵聞公<lb/>
英勇奏請隨師平賊檄署提標右營遊擊領前隊先鋒公<lb/>
喜得遂報<lb/>
國志日在厦門練習水戰教演行陣有二卒出市薪蔬遇将軍<lb/>
標噶叭什觀劇使酒擒二卒撻之併詆公革職之員不可為<lb/>
將卒歸愬公笑曰汝曹鬭毆常事且問汝勝耶負耶卒曰受<lb/>
<pb n="KR4f0048_WYG_007-36a"/>
撻耳何敢爭勝負公怒命斬之曰汝二噶叭什不能勝<lb/>
何能殺賊卒呼寃曰我等以主帥内標姑譲之請復與<lb/>
鬭如不勝願斬公縱之再鬭曰勝矣大勝矣喜命二卒<lb/>
仆門板上刺一雞淋之舁以隨徃見將軍請發噶叭什<lb/>
二人者付懲治施公不可公固請曰今行軍用人之始<lb/>
士卒不敢愛軀命為將軍出死力將軍宜一體撫恤之<lb/>
惟公惟溥可服人心噶叭什小輩恃將軍親暱無故鞭<lb/>
撻士卒且當衆大言謂某革職之員不堪為將損先鋒<lb/>
<pb n="KR4f0048_WYG_007-36b"/>
威重摇惑衆心將軍不發此二人付某懲治恐軍士人<lb/>
人解體也施公不得已付之公馳至營遣卒賫公文飛<lb/>
報將軍曰今日上吉先鋒啓行殺賊即詣海岸祭江綁<lb/>
噶叭什二人斬之轟然大砲九聲順風揚帆而去施公<lb/>
聞之不悦既而曰虎將也必成功命治裝統諸軍繼之<lb/>
公帥師直抵澎湖鄭氏將曾逐等以數萬衆迎敵戰艦<lb/>
蔽江公奮勇與戰自辰至午益力忽有賊砲斜飛過公<lb/>
腹公偃曾遂呼曰藍理死矣公次弟瑶從背後扶公起<lb/>
<pb n="KR4f0048_WYG_007-37a"/>
立公空拳虎吼大呼曰藍理在曾遂死矣唤草茵持刀<lb/>
來連呼殺賊者三聲如巨雷舟中軍士皆氣壯無不一<lb/>
當百草茵族子法别號也持刀授公見公腹已破腸流<lb/>
出外為掬而納諸腹中公四弟瑗傅以衣五弟珠持匹<lb/>
練連公腹背交裹之公大呼殺賊不暇顧伊時賊舟競<lb/>
進以鐵鈎鈎住公舟我師亦飛鈎鈎賊舟火箭火龍火<lb/>
罐彼此對擲烟燄漫天賊中有飛天鼠者沿大桅而上<lb/>
伏篷隂銜刀捫䋲負篷而立羣賊轉篷向外則持刀飛<lb/>
<pb n="KR4f0048_WYG_007-37b"/>
跳下我舟公弟瑶揮刀斬之賊人氣喪我軍賈勇先登公<lb/>
命以火藥桶盡傾賊舟燔斃賊無數沉其二艘賊大敗<lb/>
逐北數十里棄械浮屍盈海面遣弁赴將軍報捷施公<lb/>
大喜拜疏上公首功親至公舟慰勞有紅彛醫藥極神<lb/>
效命醫公醫言須七日勿動氣乃可平復施公曰大功<lb/>
已成安卧十日可也其後施公將戰戒左右勿使公知<lb/>
將帥齊出千艫競奮賊悉鋭拒我師日中小却施公以<lb/>
大衆犂之過猛艦擱淺沙不能動羣賊環焉施公故善<lb/>
<pb n="KR4f0048_WYG_007-38a"/>
戰神閒氣定不以遇淺故挫衂賊見篷上書中軍二字<lb/>
弗知其為施公遥望總兵吳公英一船高牙黄毒縣甲帳<lb/>
甚盛以為此真將軍多趨赴敵然潮漸退淺益甚施亦<lb/>
未得突圍出諜者飛報公左右偶語曰將奈何公聞問<lb/>
故紿曰無之公㧞劍起大驚乃言將軍遇淺被圍狀公<lb/>
傳令徃救左右弗能止遂行時諸將所乘舟皆書官爵<lb/>
姓名篷上字大二尺許逺難辨獨公舟止書藍理二字<lb/>
字方廣各二丈賊遥望見相謂曰藍理來矣稍却公追<lb/>
<pb n="KR4f0048_WYG_007-38b"/>
擊大敗之奪賊舟請施公更舟施執手慰勞曰愛我也<lb/>
但醫言七日勿動氣是以戒左右無令公知今方三日<lb/>
奈何遽動公笑曰主帥被圍吾安忍偷生即瘡裂以死<lb/>
亦有天定無悔也於是與施公乗勝殺賊賊大敗死傷<lb/>
不計窮追至西嶼頭賊退守城壘不敢出施復拜疏上<lb/>
公功數日公瘡平復與施謀出輕師以擾之賊數敗首<lb/>
尾不能相顧大困弗支鄭克塽聞之懼遣使納降我師<lb/>
入臺灣百姓安堵海疆厎定<lb/>
<pb n="KR4f0048_WYG_007-39a"/>
朝㫖以公血戰破敵功在首先遇缺先用而公以二親<lb/>
且老乞歸省弗赴未幾丁父艱服闋又越二載戊辰始<lb/>
入都過趙北口遇<lb/>
聖駕出水圍將迴避騎凝立道中弗肯行鞭之數十不<lb/>
動乃舎騎歩入梁園中<lb/>
駕至遣侍衛問誰騎公乃出曰臣藍理従福建來者<lb/>
上問是征澎湖拖腸血戰之藍理否公奏曰是<lb/>
上曰來何遲也召至前問血戰狀觧衣視之以<lb/>
<pb n="KR4f0048_WYG_007-39b"/>
御手撫摩傷處嗟歎良久復召至<lb/>
行宫極慰勞<lb/>
廷議授官部臣以公革職閒員擬守備弗可擬遊擊叅<lb/>
將俱弗可乃擬授陕西神木副將<lb/>
賜帑金三百兩未行<lb/>
特授宣化府總兵官挂鎮朔將軍印越三載以海洋多<lb/>
盗調補浙江定海鎮在浙十餘年四署理提督事兵民<lb/>
相愛山海肅清修定海文廟祀忠烈墾荒蕪築道頭通<lb/>
<pb n="KR4f0048_WYG_007-40a"/>
洋舶海外蒼黎欣欣大有起色焉尤重斯文禮賢士諸<lb/>
生單寒者必周恤培植之鄉㑹大比皆資行李之費浙<lb/>
人士籍籍弗衰每遇<lb/>
上南廵接<lb/>
駕或入京<lb/>
陛見恩眷之隆羣臣無比<lb/>
上常向諸王大臣言公拖腸血戰狀又引見<lb/>
太后曰此破肚總兵也盖愛公如家人婦子<lb/>
<pb n="KR4f0048_WYG_007-40b"/>
賜賚優渥不可悉數公每敷奏侃侃指畫或手舞足<lb/>
蹈<lb/>
上嘉其真率<lb/>
手書所向無前及勇壯簡易匾額<lb/>
賜之尋以天津為京東重地調公鎮守公以畿輔産米<lb/>
無多而天津一望平原皆沃衍閒曠可濬河引水開灌<lb/>
稻田率兵疏鑿躬胼胝負土築堤市牛種農具募民耕<lb/>
種得水田數百頃嵗收稻穀<lb/>
<pb n="KR4f0048_WYG_007-41a"/>
上俱以賜公丙戌遷福建陸路提督調公五弟獨石<lb/>
路叅將珠赴天津接管營田事公至閩見桑梓父老<lb/>
欷歔太息道及微時顛沛事慨然有廣厦千萬間盡<lb/>
庇寒士之意地方鼠竊盗賊搜除廓清盡撤街巷柵<lb/>
欄曰此非弭盗乃弭捕盗者漏下三鼓城門洞開民<lb/>
間夜户不閉行旅戴星徃來遺貨物于道無敢拾取<lb/>
數郡人民安樂之時詢疾苦聞文武胥役弄權舞弊<lb/>
以及勢豪大惡訟師土棍朘削人民悉闗白當事按<lb/>
<pb n="KR4f0048_WYG_007-41b"/>
法區處親近者竞自治之堪輿家言漳郡人文鬱塞<lb/>
乃後山仙殿壓學宫地脈東南田裏港未築水門直<lb/>
瀉所致公毁仙殿大興工役填築田裏港又以江東<lb/>
橋被賊斷後險渡狂瀾民苦病渉倡修江東大石橋<lb/>
二役費須鉅萬公偕諸文武官紳捐貲不足則以郡<lb/>
人之不孝不弟為富不仁者罸出鍰附益之又狭小<lb/>
市廛制度築漳州浦頭石瑪泉州新橋安海沙溪塗<lb/>
嶺行舖千百間大開街衢便民貿易常曰以地方不<lb/>
<pb n="KR4f0048_WYG_007-42a"/>
義之財為地方萬民之利可以勸孝弟抑豪强轉移<lb/>
風化莫善於此或曰此有司事非所宜公怒曰天下<lb/>
官管天下百姓腐儒何足以知之由是告訐不法事<lb/>
者日按踵差弁勾攝絡繹於道而假威藉叢之軰紛<lb/>
紛四出富人重足而立矣公左右親暱多隂交泉郡<lb/>
土宄偵訪素封詭稱公令恐嚇之獲利無算或遇豪<lb/>
黠不聽従則以抗拒為大辱又不敢明目向公言伺<lb/>
公遊行處隔牕偶語故作嗟歎不平聲公聞問故則<lb/>
<pb n="KR4f0048_WYG_007-42b"/>
故匿不言再問尚吞吐其説似絶不經意者公性急<lb/>
不能休乃言某某為富不仁極害人不堪之處或暴<lb/>
横孤寡諸非人類所為事公曰豈有此理世間無官<lb/>
法耶復極言勢力浩大官吏莫敢攖公曰治之則後<lb/>
此諸事皆公所為其人不能支必請托左右納賂求<lb/>
觧凡出入公門者皆致富而惡名盡公受之泉郡勢<lb/>
豪妬公者刻匿名帖繪一虎以比公多列條欵傳播<lb/>
京師聲名大壊辛卯秋以漳平陳五顯盗案解任壬<lb/>
<pb n="KR4f0048_WYG_007-43a"/>
辰入都值覺羅滿公保出撫閩據虎帖叅劾<lb/>
上命侍郎覺公和托廖公騰煃偕總督范公時崇廵<lb/>
撫滿公保並按之左右不肯承公曰吾大臣何必辯<lb/>
舉筆署曰皆實擬極刑追贓八萬家産皆籍入官<lb/>
上念公功免死挈家歸旗俄以西藏用兵<lb/>
命之軍前効力有進戰退守移營就糧數事合機宜<lb/>
上深嘉之赦免所追贓而閩中家産俱經有司變鬻<lb/>
一空無復有立錐地矣越數載以老得<lb/>
<pb n="KR4f0048_WYG_007-43b"/>
賜還京康熙五十九年卒年七十二公生平躁急性<lb/>
發如震霆過即忘之無藏怒宿怨劇談大笑聲聞里<lb/>
許惟好自尊大不服人尤善罵凡權勢赫赫位在其<lb/>
上者多倨侮挫之以示天下莫已若遇才人傑士雖<lb/>
寒賤徹骨亦必折節禮下以此人服其藻鑑教家勤<lb/>
儉衣食粗糲無所擇家奴悉珍饈自奉草蔬敗肉皆<lb/>
留以待公公亦甘之好書大字濡毫伸紙有求無不<lb/>
應者諸弟皆以平臺功加左都督最著者次諱瑶公<lb/>
<pb n="KR4f0048_WYG_007-44a"/>
功烈居多未仕卒四諱瑗公仕至福建金門總兵官<lb/>
亦喜書大字拳能入口揚盾一躍三四丈五諱珠公<lb/>
累官叅將英勇不讓諸兄而好學聰敏能背誦朱子<lb/>
綱目始終不遺一字文人畏之公有子五人長國英<lb/>
嵗貢生次文魁太學生早卒三國庭辛卯科副榜貢<lb/>
生以軍功候選郡司馬四國定嵗貢生五國柱與國<lb/>
定皆効力禁門並授京營千夫長康熙六十一年壬<lb/>
寅秋<lb/>
<pb n="KR4f0048_WYG_007-44b"/>
賜公家屬出旗仍還閩省為民籍䕶其喪歸葬<lb/>
論曰公一代虎將也起草茅建竒勲生平舉動種種<lb/>
異人可不謂非常之傑乎使公稍謙慎自持或官非<lb/>
梓里急流勇退千載猶將慨慕之以好大喜功卒為<lb/>
左右所䝉垢晩節弗完深可惜也然公之竒氣終不<lb/>
可没拖腸血戰功在社稷未可以儒者潔清之操堕<lb/>
國家干城之彦庶幾乎論得其平哉<lb/>
　　阮驃騎傳<lb/>
<pb n="KR4f0048_WYG_007-45a"/>
阮蔡文字子章號鸛石閩之漳浦人父曰魁居下魏<lb/>
郷以海氛遷徙苦徭重轉之江西生文于南昌寄籍<lb/>
新喻文㓜警敏年十一即能屬文然性剛以膂力自<lb/>
負喜弄刀盾隣兒皆畏下之十三補新喻諸生以貧<lb/>
甚隨父耕作父贖得蠧壊綱目授文讀冬無絮文擕<lb/>
斧斸樹根累百斤者負歸坎地爇而圍之父没教授<lb/>
村童以養其母二十四登江西庚午賢書數上春官<lb/>
不第留心經世所至南北山川阨塞險易沿海島澚<lb/>
<pb n="KR4f0048_WYG_007-45b"/>
遊魂窟穴以及東南諸蠻夷情狀利害無不瞭瞭胸<lb/>
中齊語楚咻吴越閩廣方言苖猺鴞鴂侏<graphic n="KR0867" url="https://raw.githubusercontent.com/kanripo/KR-Gaiji/master/images/KR0867.png" mimeType="image/png"/>之音入<lb/>
其郷即與之化肖其聲調口角莫能辨為何方之人<lb/>
也即落擴無所用周逰餬口與武人吴郡交相善文<lb/>
族父欽為為台州副將拜興汀總兵官偕郡徃依之<lb/>
文任書記郡為小校兩家母通徃來飽飯坐之堂上<lb/>
擊鼔長歌以為笑樂郡事文母如母郡母亦視文如<lb/>
子雖親昆弟無以逾也未幾文以母没扶櫬挈家還<lb/>
<pb n="KR4f0048_WYG_007-46a"/>
浦時浦令陳汝咸率邑人為講經之㑹月兩期文攘<lb/>
臂前席髙論古今治亂得失救時急務同學韙之丙<lb/>
戍後讀書都門己丑被放南還抵三山閩撫張伯行<lb/>
邀入鼇峯講洛閩之學分纂先儒諸書或勸文離家<lb/>
五載宜遄歸文曰正學失傳久矣斯㑹可多得耶顧<lb/>
吾方謀葬母亦當歸耳還至海澄距家不百里芒鞋<lb/>
布襪遍厯山原為母求葬地風餐露宿四閲月得地<lb/>
于陳坑將發引之前二日乃返舎其明年漳泉諸郡<lb/>
<pb n="KR4f0048_WYG_007-46b"/>
饑文將有姑蘇之行傾囊以資族人之在下魏者酌<lb/>
親疎計口多寡分給之謂其子曰吾非不念汝曹顧<lb/>
此皆吾祖宗之子孫吾與汝同源共本者也脱二日<lb/>
不舉火非填溝壑寧免散之四方哉時吳郡已為定<lb/>
海大帥<lb/>
詔截江浙漕米三十萬石由海道入閩分賑文自姑<lb/>
蘇趨如浙偕吳郡分運五萬石揚帆先至漳泉之人<lb/>
頼焉以功晉秩一級壬辰冬十月海賊陳尚義遣其<lb/>
<pb n="KR4f0048_WYG_007-47a"/>
黨赴兵部乞降時陳汝咸為御史奏請自徃招撫薦<lb/>
文與俱<lb/>
詔御史駐錦州<lb/>
賜文帑金衣裘加二級偕千縂駱南左其彪等入海<lb/>
遇颶風大作駱南一船飄失不知所徃文船折檣幾<lb/>
覆溺數四舟人大恐文怡然曰我等為<lb/>
朝廷招逋㓂靖海疆雖葬魚腹不猶愈死兒女子手<lb/>
耶至登萊易舟踪跡所在則遊奕盡山花鳥間文直<lb/>
<pb n="KR4f0048_WYG_007-47b"/>
上賊艘見尚義開示威信聲情慷慨賊黨有疑貳欲<lb/>
刼文颺去者憚文丰裁未能决文陳説利害遂悉衆降<lb/>
由寧波登岸則吳郡已為浙江提督遣官弁護至京師<lb/>
召見便殿<lb/>
上問文書生此行良苦頗驚怖否文奏言臣仰仗威<lb/>
靈頑梗革心無所怖更問沿海事宜條對甚悉議功<lb/>
晉州牧選雲南之陸凉未行改授福建厦門水師中<lb/>
營叅將則以文材武可大用而大學士李光地亦奏<lb/>
<pb n="KR4f0048_WYG_007-48a"/>
稱其猷略故也厦門距家百餘里利弊纎悉無不知<lb/>
通闗梁除盗賊動合兵民意紅夷市舶故驕横主者<lb/>
貪其利多為所玩一日有互市者奠賈輕重不相中<lb/>
一船㧞刃以譁軍吏惶急不知所為文單騎徃縳譯<lb/>
榜之為評其直皆羅拜次日其酋率衆謝承筐多儀<lb/>
免冠以獻文大陳武威坐堂皇召之入語以<lb/>
朝廷威化呵責甚厲皆不敢仰視復椎牛置酒饗之<lb/>
庭廡所獻儀物悉遣還由是諸夷畏服明年調臺灣<lb/>
<pb n="KR4f0048_WYG_007-48b"/>
北路營叅將諸羅令周鍾瑄才名吏治為海疆冠文<lb/>
一見如舊交和衷共濟戢吏卒撫番黎捐金助建學<lb/>
宫城隍悉除所轄陋規部伍器甲簡閲整齊躬廵歴<lb/>
沿海増置要害營汛北路地方千里半線以上民少<lb/>
番多大肚牛罵吞霄竹塹諸處山川奥鬱水土苦惡<lb/>
南崁淡水窮年隂霧罕晴霽硫黄所産毒氣薫蒸鄭<lb/>
氏以投罪人庚寅始設淡水防兵及𤓰生還嵗不能三<lb/>
之一廵哨未有至者文決計徃部曲皆涕泣强諌文曰<lb/>
<pb n="KR4f0048_WYG_007-49a"/>
不然臺雖彈丸實閩之安危淡水又臺之鍵鑰也由淡<lb/>
水至福州利風一日可達民番錯襍亡命者日多不熟<lb/>
知其里道情形何以控制調度自齎帳落具脯糒日或<lb/>
于馬上成詩夜燃燭紀所歷地里山溪風候土俗為文<lb/>
以祭戍亡諸將士悽愴激烈聞者感泣山谷諸番具牛<lb/>
羊酒食迎餉道旁文悉慰遣無所受召社學番童坐幕<lb/>
下與之語曰我汝師也勿懼能背誦四書者旌以銀布<lb/>
為講解君臣父子之大義反覆不倦諸番皆感悦竟以<lb/>
<pb n="KR4f0048_WYG_007-49b"/>
中瘴氣歸而病痞遷福州城守副將赴京道劇卒于宿<lb/>
遷年五十文偉軀幹黝面闊口好劇談大笑鬚眉俱動<lb/>
讀書忘寢食有時賔朋滿座朗誦高吟或展巻喜動眉<lb/>
梢失聲揮淚㦸手怒罵嘗曰吾見古人之忠孝節烈恨<lb/>
不起其人於紙上而拜之跪之也見古人之悖逆奸回<lb/>
恨不起其人於紙上而烹之磔之也為文章不假思索<lb/>
對客揮毫數千言立就詩以韓為宗然其志在經濟事<lb/>
業欲以設施見長故著述無多所遺淡水諸作南北海<lb/>
<pb n="KR4f0048_WYG_007-50a"/>
道盡山花鳥等記耳平生無留錢或贈之千金以葬母<lb/>
輙盡在官二十有四月未嘗取兵民一粒一絲運米及<lb/>
招撫時所過當道以文需次閒員為國宣力慮資斧弗<lb/>
繼輙贈金帛文悉却之曰吾不以<lb/>
天子之使受人憐也沒後妻孥饘粥不充無一廛之宅<lb/>
然素淡泊亦不見為苦云<lb/>
論曰阮鸛石全才也粗豪曠爽有湖海之氣望之知為<lb/>
英雄耳其沈幾權變肆應詳密非與共事不可得窺測<lb/>
<pb n="KR4f0048_WYG_007-50b"/>
也使竟其用經濟事業豈必多讓古人天奪之速則不<lb/>
解其何故矣世所傳造物忌才吾始不信悠悠天下人<lb/>
才難得又困苦沮抑之不使展盡底藴是天既不肯多<lb/>
生才生之復不愛惜之則謂之忌也亦宜<lb/>
　　游遊戎傳<hi>蔡章琦附</hi>
游崇功字仲嘉福建漳浦人也㓜喪母事父以孝聞兄<lb/>
尚功任湖廣辰州守備終廣東肇慶都司崇功材力雄<lb/>
健有逺志操行不苟年二十九從蔡老虎鎮襄陽老<lb/>
<pb n="KR4f0048_WYG_007-51a"/>
虎器之拔右營把總老虎亦漳浦人名元屢任總兵官<lb/>
以善戰為敵所懼故海内稱蔡老虎云崇功既得官益<lb/>
勵志節歷千總秩滿遷福建長福營右軍守備分防長<lb/>
樂縣縣濱海有磁澚為賊艘出沒之區崇功亷得其狀<lb/>
以兵二百伏仙峽塘要口復率兵捕之賊棄舟登岸伏<lb/>
發擒十七人獲其舟自是島澚肅然癸巳夏長樂水災<lb/>
民艱食崇功憫焉躬之㑹城見巡撫覺羅滿保請發粟<lb/>
平糶許之即遣徃羅源轉粟回縣濟民食邑人始安滿<lb/>
<pb n="KR4f0048_WYG_007-51b"/>
保以為能比遷閩浙總督即以調補臺灣北路營守備<lb/>
訓練兵衆輯和其民人諸俗健鬭動輙梃刃相加歳旱<lb/>
爭水如臨大敵崇功親為和解均水道競者以平協修<lb/>
學宫建無祀壇凡勤民事多此類諸羅之人深德之三<lb/>
載瓜期遷海壇鎮右營遊擊海壇故多盜崇功巡緝外<lb/>
洋遇賊舟窮追力戰擒賊陳阿尾等六十餘人滿保益<lb/>
器之復題調臺灣水師左營遊擊康熙六十年辛丑夏<lb/>
四月臺灣土賊朱一貴作亂逼郡治崇功方巡哨北洋<lb/>
<pb n="KR4f0048_WYG_007-52a"/>
月之廿八日在笨港聞報以兵還赴安平次日至則羣盗已<lb/>
大猖獗而文武守臣眷屬悉在舟中矣崇功曰官者兵民之<lb/>
望官眷登舟則兵民心散大事去矣急登岸赴敵其壻蔡<lb/>
章琦叩馬請一過家門區處眷屬崇功厲聲曰吾此身已許<lb/>
朝廷今日遑知有家哉躍馬麾衆竟去前後連戰殺賊<lb/>
甚多五月朔日黎明賊衆數萬戰于春牛埔總兵官歐<lb/>
陽凱失利及副將許雲皆戰死崇功從容無懼色突圍<lb/>
衝擊手刃百十人乗馬被創遂死焉時年六十及臺平<lb/>
<pb n="KR4f0048_WYG_007-52b"/>
朝廷贈秩廕子以旌其忠<lb/>
蔡章琦字又韓游崇功子壻也其先浙江餘姚人隨父<lb/>
官湖廣之榖城因家焉援例充太學生家中落以康熙<lb/>
五十九年攜孥渡海就食崇功官舎章琦為人慷慨有<lb/>
志節能為詩崇功甚愛且敬之朔日既暮聞崇功陣亡<lb/>
喟然嘆曰吾甞讀聖賢書今日可不死哉遂赴海而死<lb/>
論曰游崇功歴官三十餘載未甞營一畝之田數椽之<lb/>
屋以武職而勤民事所至有能名是不必待沙塲馬革<lb/>
<pb n="KR4f0048_WYG_007-53a"/>
之日早知巍然志節丈夫矣蔡章琦太學諸生蹈海成<lb/>
仁洵無忝游家壻也同時北路叅將羅萬倉戰死有妾<lb/>
蔣氏投繯完貞德盛化神之世士女皆知忠義立志節<lb/>
豈不偉歟余欲為羅蔣立傳不能悉其家世里居及生<lb/>
平事蹟尚闕有待<lb/>
　　李弁傳<lb/>
李茂吉本姓江福建漳浦人也磊落不羈家素貧弗屑<lb/>
治生業與弟江尚皆從戎邊省將帥相沿懶更兵籍毎<lb/>
<pb n="KR4f0048_WYG_007-53b"/>
召募入伍則指一空名畀之以故茂吉姓李而江尚兵<lb/>
名侯鵬皆不得姓本姓云茂吉由海壇鎮隊目以班渡臺<lb/>
屬水師副將許雲麾下雲一見大奇之康熙五十八年秋<lb/>
九月薦于鎮帥歐陽凱凱考驗材技出衆轉薦提督施<lb/>
世驃總督滿保授安平鎮中營把總茂吉不以官小自<lb/>
卑奉職甚力岸然有大志稍委靡事皆不為朱一貴之<lb/>
亂茂吉自請于副將許雲乞一旅率弟侯鵬為前驅殺<lb/>
賊時羣賊蜂擁逼郡郊雲聞警欲躬赴援遂以茂吉從<lb/>
<pb n="KR4f0048_WYG_007-54a"/>
四月晦日戰于<lb/>
萬夀亭茂吉虎吼雷奔直入賊陣左衝右突所向莫能<lb/>
當賊退屯竿津林五月朔日復隨雲在春牛埔迎敵杜<lb/>
君英朱一貴合兵圍殺鎮帥歐陽凱死焉守備胡忠義<lb/>
千總蔣子龍把總林彦石琳皆戰死獨水師弁兵不少<lb/>
挫許雲游崇功自分必死率千總林文煌趙奇奉力戰<lb/>
茂吉奮刃大呼賊披靡僵尸匝地自黎明戰至日中矢<lb/>
窮砲盡雲崇功文煌奇奉皆戰死茂吉亦力竭被擒矣<lb/>
<pb n="KR4f0048_WYG_007-54b"/>
賊擁之演武亭見渠魁戴穆茂吉挺立昻然穆怪其不<lb/>
跪叱之曰若兵耶茂吉曰官穆曰把總微官耳若壯士降<lb/>
當以汝為將軍茂吉瞋目厲聲罵曰死賊我<lb/>
朝廷命官豈肯從汝作賊遺臭萬世耶舉足踢其案案<lb/>
翻奮力斷縛直前欲奪刀殺賊賊衆舉刀共斮之頭腦<lb/>
破裂尚痛罵不絶口賊怒碎其屍時年三十九侯鵬被<lb/>
傷不死潛匿民間覔兄屍數日不可得大師入鹿耳鵬<lb/>
隨軍殺賊遍訪諸埋屍所發視皆非遇與茂吉同擒之<lb/>
<pb n="KR4f0048_WYG_007-55a"/>
舊兵蔡爵乃得其詳以茂吉妻許氏及三嵗兒江忠還<lb/>
漳浦總督滿保出帑金賞恤之拔侯鵬把總復姓名武<lb/>
明年奉<lb/>
㫖旌忠廕一子<lb/>
論曰官以盡職為榮李茂吉雖末弁萬户侯安足道哉<lb/>
罵賊不屈百世下凛凛如生常山睢陽當囅然孺子可<lb/>
教矣臺變殉難諸臣惟茂吉最烈若許雲歐陽凱叅將<lb/>
羅萬倉遊擊孫文元守備胡忠義馬定國千總林文煌<lb/>
<pb n="KR4f0048_WYG_007-55b"/>
趙竒奉蔣子龍陳元把總林彦林富石琳皆捐軀報國<lb/>
不為苟且偷生欲一一為之立傳惜乎末由知其生平<lb/>
事蹟也<lb/>
　<lb/>
　<lb/>
　<lb/>
　<lb/>
　鹿洲初集巻七<lb/>
</p>
<p>
</p>
  </div>
<div>
<head>鹿洲初集巻八</head> <lb/>
    <p>
<pb n="KR4f0048_WYG_008-1a"/>
欽定四庫全書<lb/>
　鹿洲初集巻八<lb/>
　　　　　　　　　　廣州府知府藍鼎元撰<lb/>
　傳<lb/>
　　林元戎傳<lb/>
林亮字漢侯福建漳浦人也生四歲喪母八歲失所怙<lb/>
依從父撫養甫二年從父又沒事從母如所生未幾從<lb/>
母亦棄世伶丁孤苦難名狀然性不羈好結納當世賢<lb/>
<pb n="KR4f0048_WYG_008-1b"/>
豪嘗曰男子桑弧四方安能屈守鄉閭長為農夫没世<lb/>
哉屬濱海多事決意從戎習騎射擊刺留心海務島澳<lb/>
險夷舟航利鈍營陣戰伐靡不講求熟悉識者覘其有<lb/>
將才矣康熙丙戌擢臺灣水師右營把總壬辰遷福寧<lb/>
鎭左營千總丙申授桐山營守偹其明年以熟諳水務<lb/>
調澎湖協右營守偹辛丑夏臺灣土賊朱一貴作亂竊<lb/>
踞全臺文武守臣或殉難戰死或逃歸澎湖澎臺相距<lb/>
一水居民洶洶澎協將弁以孤島難守僉議撤歸厦門<lb/>
<pb n="KR4f0048_WYG_008-2a"/>
各出家屬登舟亮力排衆議按劍厲聲曰<lb/>
朝廷封疆尺寸不可棄我等享昇平食禄廩捐軀報國<lb/>
正在今日焉有鋒刃未血而相率委去之理丈夫死忠<lb/>
義耳寧能駢首市曹為法吏所辱耶請整兵配船守禦<lb/>
要害賊至决一死戰戰不㨗而亮死公等歸亦未遲皆<lb/>
曰諾願死守亮馳出江干申主將號令驅官民家屬各<lb/>
登岸敢言退厦者斬衆心始固又以臺米弗至慮行間<lb/>
乏食捐家財買穀碾米給軍製造戰攻器械及諸軍需<lb/>
<pb n="KR4f0048_WYG_008-2b"/>
以俟大兵進剿共圗克復水師提督施世驃南澳總兵<lb/>
官藍廷珍統師至澎以亮膽識超羣忠勇出衆委為前<lb/>
隊先鋒領舟師五百七十人自澎進發六月十有六日<lb/>
黎明大師咸抵鹿耳門外賊目蘇天威據鹿耳砲臺發<lb/>
大砲以拒我師百千奔雷飛轟海面亮奮勇争先以六<lb/>
艦冒死直進盡鋭攻擊遥望砲臺火藥桶堆積如山命<lb/>
施巨砲專攻其火藥桶中之火起烈熖冲天燔斃賊不<lb/>
可計數賊衆大敗奪取鹿耳門砲臺焚賊營壘乘勝進<lb/>
<pb n="KR4f0048_WYG_008-3a"/>
攻安平鎭賊目鄭定瑞悉衆抵敵亮復先士卒登安平<lb/>
城竪大軍旗幟遂克之鹿耳安平皆天險臺之要害一<lb/>
日而兩大捷百姓歡呼舁酒饋食知賊不難平也十七<lb/>
十九兩日我師鏖戰鯤身亮駕舟夾擊横衝賊陣賊大<lb/>
敗入水淹斃斬獲殺傷無算自是賊人退保府治不敢<lb/>
復出晝夜固守以老我師施世驃命亮及董方魏大猷<lb/>
洪平率兵千二百人分兵閒道從西港仔暗渡出府治<lb/>
之背藍廷珍復統大軍繼之二十二日黎明大戰于蘇<lb/>
<pb n="KR4f0048_WYG_008-3b"/>
厝甲賊死傷遍野夜戰犂頭標又大敗之次日窮追敗<lb/>
之于木柵仔復敗之于蔦松溪遂克府治七日之内恢<lb/>
復全臺紀功第一總督滿保手書褒揚勞以白金四百<lb/>
兩方之古賢將馮異曹彬云雍正元年春授南澳鎭左<lb/>
營遊擊秋八月擢臺灣南路營叅將俱未之官以議叙<lb/>
平臺功加都督同知世襲拜塔拉布哷哈番再加一等<lb/>
九月引見温綸褒嘉<lb/>
特擢臺灣水師副將<lb/>
<pb n="KR4f0048_WYG_008-4a"/>
賜孔雀翎寶刀貂皮縀疋火䥥包帑金二百兩蓋異數<lb/>
也途中聞邸報奉<lb/>
㫖特授臺灣鎭總兵官臺灣海外重地甫離兵火亮撫<lb/>
恤窮黎正已率屬整飭水陸兵防和衷文武創建郡治<lb/>
木城民歡樂之南北路内山生番未習教化性嗜殺時<lb/>
出沒為民害亮設法招撫傾心歸順者一百八社男婦<lb/>
一萬八百八十七人於是附山居民咸得安堵事聞<lb/>
上大恱賜金一萬兩從優議叙特加四級亮仰體<lb/>
<pb n="KR4f0048_WYG_008-4b"/>
皇仁因番姓所嗜購色布漳烟鹽糖等物遣官遍歴各<lb/>
社宣<lb/>
朝廷德意賞賚諸番歡呼之聲震山谷計動用賜金一<lb/>
千八百九十餘兩尚八千一百四十兩有竒封貯臺庫<lb/>
流交公用絲毫不私為已有也雍正五年春奉<lb/>
㫖移鎭浙江定海定海四面汪洋為浙東吭扼亮殫心<lb/>
綢繆訓練卒伍日率戰艦弁兵巡防周歴南抵温台北<lb/>
窮盡山花鳥不敢一日自暇逸積勞成疾卒於官年六<lb/>
<pb n="KR4f0048_WYG_008-5a"/>
十有四賜祭葬<lb/>
論曰林元戎名將也人知其平臺先登功第一不知保<lb/>
守澎湖尤為節之大者門庭㓂逼僉謀委去獨以一末<lb/>
弁排衆議仗劍奮呼遂固疆圉不特忠勇冠三軍於大<lb/>
義皎然星日矣以此制敵何敵不摧宜其虎吼雷奔鹿<lb/>
耳鯤身莫之能禦也分兵西港永奠東寧千秋百世之<lb/>
後扶桑日出之區言臺澎遺事者不能不為此君屈<lb/>
一指嗚呼可不謂竒男子哉<lb/>
<pb n="KR4f0048_WYG_008-5b"/>
　　先兄福建水師提督襄毅公家傳<lb/>
公諱廷珍字荆璞福建漳浦人世居萇谿鄉為閩南著<lb/>
姓曾從祖紫濤公諱銘球明侍御歴宣大三邉湖廣巡<lb/>
按有聲族祖義山公理以平澎臺功累官福建陸路提督<lb/>
諸弟皆將帥公少樸拙耕于野作苦忽有所懐喟然曰<lb/>
吾其為持㦸之士乎義山公移鎭舟山不逺二千里渡<lb/>
海自請入伍日習騎射舞戈揚盾趫捷如風又善為火<lb/>
攻鎗砲無虚發義山公壯之康熙三十四年擢把總越<lb/>
<pb n="KR4f0048_WYG_008-6a"/>
四載遷磐石守備又六年授温州鎭右營遊擊追賊於<lb/>
南麂外洋乘風縱擊獲其人船贓械復在鳯凰外洋巡<lb/>
捕賊艘晝夜窮追至青水大洋沈其一舟又獲其一斬<lb/>
首十五級生擒二十七人當事以為能調温鎭中營遊<lb/>
擊甲午夏在官山外洋捕賊復追至青水大洋斬首<lb/>
二十一級奪二巨艦擒六十四人凡汪洋絶島險逺僻<lb/>
深從來官兵不到之地窮搜靡遺洋賊聞風破膽皆曰<lb/>
謹避老藍他鎭協如嬰兒女耳自是威名日盛諸將多<lb/>
<pb n="KR4f0048_WYG_008-6b"/>
忌嫉者上官亦惡其形已䜛於總督滿公保將劾之提<lb/>
督吳公陞固争謂此兩浙第一良將滿公未信也㑹闗<lb/>
東大盜孫森等竊遼陽巨砲戰艦逸入海<lb/>
聖祖震怒責成沿海封疆諸臣滿公入覲面奉<lb/>
諭㫖由海濱巡行南下提督偕至溫州時方憂逸盜未<lb/>
獲温帥來迎問將弁賢否及藍某安在帥曰彼在家觀<lb/>
劇未暇也滿公怒據帥揭密繕疏明晨將拜舟次瑞安<lb/>
公跪迎於江滸滿公曰觀劇忙耶何為來此聲色俱厲<lb/>
<pb n="KR4f0048_WYG_008-7a"/>
公從容言某於某日乃自海面緝賊來在黑水外洋與<lb/>
賊大戰斬級落水甚多擒逸盜孫森等九十餘人盡獲<lb/>
其戰艦贓物砲械滿公愕然曰有是哉幾失吾良將也<lb/>
召入舟厚撫之提公吳公繼至笑曰何如余言不謬乎<lb/>
於是改彈章為薦牘時丁酉夏四月也己亥春超遷澎<lb/>
湖副將夏秋間授南澳總兵官尋攝理碣石潮州二鎭<lb/>
務辛丑夏土賊朱一貴䧟臺灣五月七日警報至卽簡<lb/>
師徒治軍需慨然以征討為己任條陳進兵事宜首請<lb/>
<pb n="KR4f0048_WYG_008-7b"/>
總督駐厦就近督師時滿公聞變屈指浙閩諸大帥惟<lb/>
藍總兵可任已飛檄調公而自兼程趨厦途接公條議<lb/>
意見脗合大喜委令總統水陸大軍領戰船四百餘號<lb/>
官兵一萬二千員名前赴征剿六月十一日到澎湖用<lb/>
閒諜得賊中情狀謀於提督施公世驃曰羣盜皆烏合<lb/>
不足憂一攻即靡但其衆至十數萬誅之不可勝誅且<lb/>
多殺生靈無益今但張檄止殱巨魁餘勿問皆令自新<lb/>
則人人有生之樂無死之心可不血刃平也施公從之<lb/>
<pb n="KR4f0048_WYG_008-8a"/>
十有六日黎明師逼鹿耳門賊衆扼險迎敵前鋒林亮<lb/>
董方冐死直前攻擊公率大軍繼之遂敗賊衆奪取鹿<lb/>
耳門乘勝進攻安平鎭拔之戒將弁入郡之日無妄殺<lb/>
掠徧檄市里門書大清良民者即為良民自是賊脅從<lb/>
者多解散各為自全計十有七日鏖戰於四鯤身大敗之<lb/>
追至七鯤身瀬口詰朝遣將以小艇載火具敗賊於塗<lb/>
墼埕水仔尾燬其戰艦十九日賊以數萬衆蜂擁牛車<lb/>
架砲列盾為陣來戰公親督大砲連環迸發指揮將士<lb/>
<pb n="KR4f0048_WYG_008-8b"/>
賈勇争先遂破其陣復遣舟師以小艇附岸夾擊賊衆<lb/>
大敗淹斃千餘人於是賊退保府治不敢復出施公用<lb/>
降者計夜遣林亮董方魏大猷洪平率兵一千二百名<lb/>
從西港仔暗渡出府治之背公曰此誠竒計顧賊衆兵<lb/>
單脫有失賊難制矣即馳入施公營謂曰公宜遣將弁<lb/>
於瀬口塗墼埕等處分道夾擊某當親率大軍疾繼林<lb/>
亮等之後方可萬全賊聞我師北來必棄營遁府治恢<lb/>
復在此兩日間耳遂乘夜進發扺西港仔二十二日黎<lb/>
<pb n="KR4f0048_WYG_008-9a"/>
明在竿寮鄉登岸令空舟悉回安平左右曰登岸棄舟<lb/>
何也曰示軍士必死無有還心今日戰勝明當直抵府<lb/>
治耳言未巳諜者報賊在蘇厝甲與林亮魏大猷決戰<lb/>
勢甚張公分兵八隊為四正四竒而自將中軍馳赴之<lb/>
賊望見驚曰此老藍旗幟也公縱兵大戰賊稍却急乘<lb/>
勝崩之賊大敗薄暮至犂頭標屯劄料賊必夤夜刼營<lb/>
漏初下傳令撤去帳房捲旗幟露刃伏芒蔗間夜未半<lb/>
賊至弗見大營方驚顧忽金鼔大震我軍突出四面擊<lb/>
<pb n="KR4f0048_WYG_008-9b"/>
之賊大亂自相攻殺比曉追敗之於木柵仔復敗之於<lb/>
蔦松溪朱一貴率餘賊逸去遂入府治秋毫無所犯民<lb/>
大恱計自進兵以來先後纔七日耳於是分遣諸將復<lb/>
南北二路二十八日敗賊於大穆降朱一貴走灣裏溪<lb/>
大軍追至茅港尾鐵線橋及賊於鹽水港朱一貴走下<lb/>
加冬公密購楊旭王仁和楊石楊雄等給與守備千總<lb/>
銜劄令糾合庄民誘致朱一貴於溝尾庄閏月八日朱<lb/>
一貴及王玉全翁飛虎張阿山等皆就擒復擒獲吳外<lb/>
<pb n="KR4f0048_WYG_008-10a"/>
陳印李勇陳正達盧朱於是林曹林騫林璉鄭惟晃張<lb/>
看等皆向大軍乞䧏南北二路弁兵擒斬賊目顔子京<lb/>
鄭定瑞楊來萬和尚安撫各處庄社民番臺地悉平公<lb/>
奉檄署理臺鎭總兵官事仍統征兵秋七月南路阿猴<lb/>
林餘孽繼起復討平之䧏江國論鄭元長等遣千總陳<lb/>
章渡海入郎嬌招䧏劉國基薛菊散其餘黨已而陳福<lb/>
壽等後先俱至皆渠魁也為之美衣服恣其出入炫耀<lb/>
以動逸賊使悉來歸九月望日提督施世驃卒公奉檄<lb/>
<pb n="KR4f0048_WYG_008-10b"/>
署理提督印務招撫杜君英杜會三父子獲黄殿黄日<lb/>
昇郭國正張岳鹽水港六加甸紅毛寮諸孽先後思逞<lb/>
悉皆擒滅梟楊君林君李明黄輝卓敬等於市石壁寮<lb/>
餘孽復叛發兵擒獲蘇清林阿尾王教等十五人皆斬<lb/>
之又擒獲賊黨陳成鄭文苑等十三人康熙六十一年<lb/>
廷議改設臺澎總兵官於澎湖臺灣府治設陸路副將<lb/>
調公赴澎鎭守將行南路下淡水北路八掌溪奸民相<lb/>
繼作亂復發兵剿擒併遣諸將分道搜山先後獲林亨<lb/>
<pb n="KR4f0048_WYG_008-11a"/>
顔煙李慶黄潛等二十一人六月以提督姚堂奏奉<lb/>
㫖總兵官仍駐臺灣公遂為臺鎭從征將士以次班師<lb/>
雍正元年春逸盜楊合復謀作亂遣外委陳栩等捕之<lb/>
又遣千總何勉擒獲王忠劉富生等臺灣匪類根株盡<lb/>
絶冬十月奉<lb/>
㫖特授福建水師提督加左都督世龍衣三等阿達哈哈<lb/>
畨既抵任將弁行陣整頓一新立巡防之法數千里波<lb/>
恬浪静商賈晏然凡闗係地方有禆軍國事務竭智殫<lb/>
<pb n="KR4f0048_WYG_008-11b"/>
誠不遺餘力信賞必罰雖親故無所私一草一木不以<lb/>
擾兵民而於賢才則深加愛惜必力為揚薦引與同升<lb/>
嘗云人才難得不為國家愛惜培植而媢嫉壅閼非忠<lb/>
臣事君之道也以故汲引多至節鉞者偏禆以下難更<lb/>
僕數然靡有德色也提師六載始終一節兵民愛之以<lb/>
雍正七年仲冬二十有七日卒於官年六十六自幼失<lb/>
學壯力農將畧似有天授指畫謀謨皆合古法居官以<lb/>
政學征臺後益諳練胸中朗朗㸃竄幕稿皆中窽會教<lb/>
<pb n="KR4f0048_WYG_008-12a"/>
兒曹讀書明理盡脫弁韐氣習焉雍正三年入<lb/>
覲恩禮有加久而益隆先後賜予蟒袍翎㡌人參貂裘<lb/>
綺紵綢紗弓刀硯墨白玉素珠珍玩器皿菓品食物之<lb/>
類凡二十四次病聞遣太醫院劉君裕鐸馳驛診視至<lb/>
省遇遺疏乃還<lb/>
賜帑金二千兩治䘮<lb/>
贈太子少保全禮葬祭<lb/>
賜謚襄毅蓋異數云<lb/>
<pb n="KR4f0048_WYG_008-12b"/>
論曰公一生忠勤好捕賊勇敢善戰常為士卒先他事<lb/>
恂恂如不及虚心自下功成名立令終有俶非偶然也<lb/>
夫䜛嫉之於人甚矣哨海稱戈可云在家觀劇含沙之<lb/>
口何所不至所恃當權勿輕以耳為目而已使其時無<lb/>
提督吳公之保全大盜孫森之急救則良將已失誰復<lb/>
為<lb/>
國家建勲業垂不朽乎征臺大役所闗甚偉滿氏實式<lb/>
憑之雖骨肉手足未足喻其相需之殷得無自嘆前此<lb/>
<pb n="KR4f0048_WYG_008-13a"/>
幾為小人所悞否妬賢害能小人常態非聰明仁智公<lb/>
忠為國者其孰能知之<lb/>
　　黄廣文小傳<hi>子陽復附</hi>
黄業字新江廣東平逺人所居鄉曰寨背明末設鎭平<lb/>
劃以屬今則為鎭平人矣業嘉靖間歲貢有隱德世守<lb/>
文公家訓居喪不作佛事授湖廣鄖西教諭力持正學<lb/>
闢浮屠常言釋氏之教虚空謬妄無益於世有害人心<lb/>
學者當如虎狼蛇蝎以避之不可為所摇惑若誦法程<lb/>
<pb n="KR4f0048_WYG_008-13b"/>
朱踐履實地彼詖邪者將不攻而自破也在任數載清<lb/>
白著聲去後人思其德立祠祀之子陽復邑庠生敦行<lb/>
嗜學親喪廬墓三年悲號不輟撫異母弟及兄弟之子<lb/>
皆自教之濟濟克有成婚娶畢悉分以腴田而自取磽<lb/>
瘠者事載平逺縣志潮守吳頴修郡志有傳康熙丁夘<lb/>
守林杭學再修則削之孫恒亦庠生萬歴丁未歲歉捐<lb/>
家資賑濟全活甚衆<lb/>
論曰鎭之有業景星慶雲也必力持正學始可為澤宫<lb/>
<pb n="KR4f0048_WYG_008-14a"/>
師儒前志逸其傳則以闢浮屠之故耳於何知之於他<lb/>
傳知之澄海林孝廉佳相者吳志傳曰喜浮屠學林志<lb/>
改曰精浮屠學比事觀之義自見矣孔子曰攻乎異端<lb/>
斯害也已朱子云專治而欲精之為害甚矣名教中自<lb/>
有樂地何事浮屠喜之且害況精乎佳相蓋有托而隱<lb/>
者未必眞溺浮屠林志一字之褒銛於斧鉞豈春秋之<lb/>
微詞歟因業而惡及其子則又何其已甚也業持正學<lb/>
闢浮屠居喪不作佛事在任清白著聲此鎮邑第一流<lb/>
<pb n="KR4f0048_WYG_008-14b"/>
人物余故特為闡幽以為崇正之的<lb/>
　　楊湘陰小傳<hi>子州俊附</hi>
楊開字恱之廣東大埔人崇禎間以舉人授湘陰令流<lb/>
賊張獻忠擾湖廣䧟岳陽癸未八月至湘陰火攻其城<lb/>
開集民兵突烟出拒賊於白鶴洞長沙䧟不支為賊楊<lb/>
天桂所執至湘潭誘之降不應授以長沙知府開罵曰<lb/>
我豈受汝賊官者恨不能為國殺賊得從屈原遊幸矣<lb/>
挈妻子六人同沉湘江將投時賊奪其冠開曰吾豈可<lb/>
<pb n="KR4f0048_WYG_008-15a"/>
囚首見先帝仍冠而死次子州俊順治辛夘舉人郝尚<lb/>
久之亂謂同年生黄標曰吾等受國恩何論禄仕與否<lb/>
義不為逆黨所汚遂棄家之廣城至鐵江値他賊不屈<lb/>
死之標亦遇害盖父子前後殉節云<lb/>
論曰湘陰罵賊沉湘江從屈原遊得死所矣乃子州俊<lb/>
復能不為逆汚鐵江遇害何楊氏之世忠節也受國恩<lb/>
何論禄仕與否二語可為千秋之寶訓其説行天下無<lb/>
復有不義者<lb/>
<pb n="KR4f0048_WYG_008-15b"/>
　　姚烈士小傳<lb/>
姚霽雲潮陽人明季諸生也性嗜學好古立品端介工<lb/>
鍾王書法崇禎十七年闖賊亂懐宗殉國雲聞報大慟<lb/>
數日不食逢人輙跳呌衆以為癲又數日赴和平橋投<lb/>
江而死<lb/>
論曰李自成起潢池覆明社當時臣工迎拜道旁上表<lb/>
勸進者有之即號稱名士儼然為倫物所宗尚不免有<lb/>
四海歸心較湯武而無慚德之頌非我<lb/>
<pb n="KR4f0048_WYG_008-16a"/>
朝特申天討洗穢濁而清明則衣冠皆為盜賊矣霽雲<lb/>
邉海書生如此其忠且烈也即以和平江為汨羅誰曰<lb/>
不可<lb/>
　　黄攝尉傳<lb/>
黄新德海陽縣吏也讀書僅識字涉獵故事出語好遣<lb/>
文人皆笑之家故貧義不苟取或勸以稍趨勢得周急<lb/>
新德曰原憲之緼袍賢於季孫之狐貉宣孟之魚食甘<lb/>
於智伯之芻豢時人異焉康熙辛亥授廣西梧州府竇<lb/>
<pb n="KR4f0048_WYG_008-16b"/>
家寨巡檢弭盜有方郡守稱其才乙夘夏攝藤縣尉値<lb/>
滇黔叛逆山㓂蜂聚圍藤邑時兵少議降者半遁者半<lb/>
新德曰棄城非守土之義降賊受戮社之誅不如死守<lb/>
脩雉堞整樓櫓身先登陴鼓舞衆志相持者旬餘薪糧<lb/>
内絶外援不至呼其子日禱曰忠孝不能兩全汝扶我<lb/>
老母旋歸後此奉養諸事皆汝為之汝孝於祖母即汝<lb/>
之孝於我也城䧟被執賊欲授以偽官新德曰何面目<lb/>
見天下人王彦章且不肯降唐況天朝臣子從賊乎賊<lb/>
<pb n="KR4f0048_WYG_008-17a"/>
欲屠民新德曰倡守城者尉也誓不與賊俱生期滅汝<lb/>
曹朝食者尉也死賊殺尉足矣於百姓何尤賊怒斮之<lb/>
新德罵不絶口刃斧交下碎其屍家人四婢一皆死焉<lb/>
日禱負祖母得脫隱跡丐食越兩載始還至家事聞<lb/>
賜祭褒恤贈南寧衞經歴<lb/>
論曰新德微官耳以死勤事可謂大臣矣彼擁節封疆<lb/>
平居赫赫莫已若未見敵而棄城去者厥官居何等哉<lb/>
況於屈膝從賊曾狗彘之不如新德將叱而奴之敢曰<lb/>
<pb n="KR4f0048_WYG_008-17b"/>
孰尊孰賤耶<lb/>
　　李張白何列傳<lb/>
李成功奉天鐵嶺人登順治己丑武闈歴官潮陽遊擊<lb/>
調潮州鎮中軍以叅將管左營事訓練有法能得士心<lb/>
康熙十三年總兵劉進忠叛成功仰天呼曰天步方艱<lb/>
臣心不改倘可誅賊九死何辭潛與城守遊擊張善繼<lb/>
續順公標防禦于國璉謀戮進忠進忠覺執之誘以同<lb/>
叛不可刼以兵刃弗懼進忠偪之成功曰頭可斷志不<lb/>
<pb n="KR4f0048_WYG_008-18a"/>
可奪進忠曰汝為中軍我以猶子待之何無義至此成<lb/>
功曰禄山叛國死於猪兒朱泚叛國死於韓旻汝叛國<lb/>
賊臣不知死之將至我何為從汝反哉進忠令斬之罵<lb/>
不絶口而死時甲寅夏孟二十有一日也事聞<lb/>
贈驃騎將軍<lb/>
賜祭葬廕一子奕桂守傋<lb/>
張善繼直𨽻彭城衞人㓜習儒博覽羣書長為孫吳學<lb/>
登康熙丁未武科鼎甲第二人己酉授潮州城守營遊<lb/>
<pb n="KR4f0048_WYG_008-18b"/>
擊甲寅吳耿盜兵善繼赴省請餉為出師傋潮帥劉進<lb/>
忠陰遣腹弁楊希震赴閩獻欵耿逆授偽寧粤將軍印<lb/>
剪辮歸與進忠謀曰張善繼剛方固執深得衆心宜亟<lb/>
散其卒進忠然之遂以所部衆分𨽻王承業李雲陳璉<lb/>
約束焉迨善繼歸而麾下已虚無人矣謁進忠曰公不<lb/>
聞晉王敦乎武昌犯順直抵江寧威勢未嘗不赫也兵<lb/>
敗身死發瘞斬屍自古未有叛國而克令終者若至崩<lb/>
騰蒼莽震懾旄麾之下繫頸求活晩矣進忠怒羈之馬<lb/>
<pb n="KR4f0048_WYG_008-19a"/>
王廟有明經林應璧者亦被羈善繼與談古忠孝事相<lb/>
得甚歡並披覽史書不輟若不知刀爼之及也進忠屢<lb/>
遣人諭降終不屈令斬之善繼臨刑嘆曰生未統師誅<lb/>
叛逆死為厲鬼復深讐遂遇害事聞<lb/>
贈叅將<lb/>
賜祭葬廕子張大陞守傋<lb/>
白虎陜西秦州人久典戎行著勞績康熙十一年授澄<lb/>
海協右營都司簡閱戰艦製火攻諸具纎悉畢傋文武<lb/>
<pb n="KR4f0048_WYG_008-19b"/>
同事者嘆為竒才遐邇咸稱虎將云劉進忠將叛調虎<lb/>
與其子崇質入郡虎臨行謂妻張氏曰滇黔閩楚相繼<lb/>
盜兵吾父子當立功以報國汝善撫㓜孫無以我為念<lb/>
蓋未知進忠有反謀也及至而進忠待虎加篤左右防<lb/>
範甚嚴越日乃知其事嘆曰我以出師征討星月馳來<lb/>
豈虞變生意外悠悠蒼天彼何人哉因澘焉淚下進忠傳<lb/>
虎見令易㡌虎曰頭可斷㡌不可易令剪辮虎曰頸可<lb/>
截辮不可剪隨責進忠曰付託全潮任重榮極不圖報<lb/>
<pb n="KR4f0048_WYG_008-20a"/>
國甘為叛首恐皇天弗宥也一旦師敗勢窮竄身茅簷<lb/>
亦不可得悔何及矣左右以虎摇惑軍心請斬之進忠<lb/>
愛其勇不忍刑曰此愚人不識時務耳復拘虎妻張氏<lb/>
孫士俊為質虎與同志者密遣人赴省請兵恢復約為<lb/>
内應謀洩將就刃謂崇質曰食君之禄死吾分也委身<lb/>
存祀惟在汝崇質曰父為忠臣子從叛賊烏乎可苟就<lb/>
義以全貞豈不因忠而成孝孟秋朔日縛至西市虎望<lb/>
北叩首曰君臣大義盡於此刻父子至情亦盡於此刻<lb/>
<pb n="KR4f0048_WYG_008-20b"/>
生不能提三尺手刃逆賊上報<lb/>
國恩臣虎有餘辜矣百姓觀者為飲泣張氏士俊窮無<lb/>
歸貧無爨襤褸衣衫行乞於市事聞<lb/>
贈秩恤典如禮廕其孫白士俊守傋<lb/>
何亮潮州程鄉人澄海協右營千總也少充健兒每薄<lb/>
伐虓闞身先諸校戰功甚偉得授千夫長善馭兵量機<lb/>
決䇿頗洞中都閫白虎以腹心待之<graphic n="KR1269" url="https://raw.githubusercontent.com/kanripo/KR-Gaiji/master/images/KR1269.png" mimeType="image/png"/>籌畫焉劉進忠<lb/>
將叛檄全潮將士赴郡城亮隨虎至進忠以偽寧粤將<lb/>
<pb n="KR4f0048_WYG_008-21a"/>
軍印行事亮曰以逆犯順者亡進忠忘<lb/>
國厚恩敢為叛逆亡在旦夕耳誓誅此賊方快我心或<lb/>
告之曰任天下事易死天下事難如其敗天下之事死<lb/>
不足以塞責如其成天下之事生亦可以有為亮曰否<lb/>
君猶父也子為父死無所怨人固有志不可强耳虎遣<lb/>
亮訂李成功于國璉張善繼密請援師恢復謀洩進忠<lb/>
縛亮叱之曰汝何敢作亂害我耶亮曰背義賊臣人人<lb/>
欲誅豈獨亮哉我一片精誠上訴天帝當於㝠曹待汝<lb/>
<pb n="KR4f0048_WYG_008-21b"/>
對質遂遇害亮之兄弟妻子被殺者九人觀者多嘆息<lb/>
泣下事聞奉<lb/>
㫖賜䘏蔭其子何閣龍千總<lb/>
論曰劉進忠之逆也同城將士為賊犬馬者多矣慷慨<lb/>
激烈取義成仁獨李成功張善繼白虎何亮與防禦于<lb/>
國璉耳<hi>于國璉奉天人為續順公沈瑞旗員進忠作亂瑞命璉偕都統宋文科鄧光明攻進忠戰于太</hi>
<hi>平街鏖鬬三日璉身先士卒射傷進忠左臂賊披靡衆寡不敵終為所敗瑞縛光明璉以降璉不屈縶之幽室</hi>
<hi>諭降終不聴乃斬於市尸僵立不仆數日面不改容</hi>舊志為國璉立傳而李張白<lb/>
<pb n="KR4f0048_WYG_008-22a"/>
何皆闕焉余竊嘆進忠叛逆呼吸死生威勢赫赫而成<lb/>
功面斥為禄山朱泚善繼此之王敦所以挫亂賊之鋒<lb/>
褫奸人之魄非淺尠也白虎曰頭可斷㡌不可易頸可<lb/>
截辮不可剪虎子崇質曰苟就義以全貞豈不因忠而<lb/>
成孝之數語者可以垂千秋登金石矣何亮末弁一則<lb/>
曰國恩再則曰君父罵賊至死舉家殉之使天下守土<lb/>
之官人人傚此四君子雖有亂賊其誰與為亂哉檠天<lb/>
柱礎端頼斯人余故表而出之<lb/>
<pb n="KR4f0048_WYG_008-22b"/>
　　李都閫小傳<lb/>
李其昌字遜伯廣東程鄉人父成材為善於鄉賑貧濟<lb/>
乏里人德之以為其後必有昌者因以其昌名昌偉軀<lb/>
幹喜韜畧補武庠弟子員慷慨自矢有棄繻請纓志値<lb/>
鼎革<lb/>
王師入粤仗䇿隨征以功署平鎮營守傋時潮疆初定<lb/>
土弁恣睢握兵雄鄉里昌弗之善也請於幕府願戮力<lb/>
疆塲得題授武昌守傋再補直𨽻楊村營遷隰州專防<lb/>
<pb n="KR4f0048_WYG_008-23a"/>
都司康熙十二年告病回籍其明年潮帥劉進忠叛賊<lb/>
黨聞風響應脅其昌從逆昌正色曰<lb/>
天朝用兵如神汝輩不知<lb/>
君恩亦當畏懼<lb/>
國威奈何背亂頑抗自取滅族吾受<lb/>
朝廷爵禄豈從而賊反耶賊怒掘坎活埋之終不屈焚<lb/>
殺其全家時仲冬二十有一日也子以猷方十五歲得<lb/>
脫告之官官無如何越四年以大赦弗究猷呼籲不已<lb/>
<pb n="KR4f0048_WYG_008-23b"/>
當道憐之許自行緝捕卒得賊首以雪仇恨<lb/>
論曰其昌明於大義舍生取之忠矣假當年畏死從逆<lb/>
賊平之後終亦不免一死泰山鴻毛相懸奚翅萬萬<lb/>
哉父為忠臣子為孝子百世而下凜冽存焉嗚呼其可<lb/>
敬也<lb/>
　　黄龍泉小傳<lb/>
黄仙春原名中通字理卿潮陽人淡泊守禮慨然有志<lb/>
于濓洛薪傳潮揭人多師事之順治辛夘舉於鄉授龍<lb/>
<pb n="KR4f0048_WYG_008-24a"/>
泉令涖任九閱月引年歸優游林下以詩酒自娱卒年<lb/>
八十四<lb/>
論曰言濓洛於潮幾乎資章甫而適越溺于禪者不足<lb/>
道中離講倡岐入姚江墜緒茫茫尋者鮮矣仙春獨慨<lb/>
然有濂洛之志可不謂豪傑之士乎惜所學弗傳而邑<lb/>
乘又言其詩酒自娱則亦未知其果濓洛否也彼駿而<lb/>
骨猶享千金況夫眞濓洛者<lb/>
　　林藍田小傳<lb/>
<pb n="KR4f0048_WYG_008-24b"/>
林世榕字可亭海陽人明司徒熙春元孫也父應璧昌<lb/>
化教諭榕九歲喪母事繼母以孝聞登康熙己酉賢書<lb/>
授陜西藍田令値歲荒一意噢咻以寧静寛仁為主日<lb/>
巡行原隰間勸耕耨捐牛種助民墾闢建義學延名士<lb/>
為之師躬進諸生與論文有課士論文一書行世復葺<lb/>
文廟新呂祠求四呂先生後以主祀事改建昌黎祠合<lb/>
祀栁州以栁州故藍田尉也在官十二載謝病歸閉户<lb/>
著述隻字不入公門建宗祠增祭業周親故之貧乏者<lb/>
<pb n="KR4f0048_WYG_008-25a"/>
病世俗停喪不葬嘗著歸厚録二巻以垂勸戒蓋推論<lb/>
風水之無憑親骸之不可棄以悚動人子於至性至情<lb/>
而激發之廣推逺引靡所不周至於治喪不用浮屠尤<lb/>
三致意焉又著有瓦注草世範纂家禮等書卒年七十<lb/>
四祀鄉賢子八人長元振化州訓導以善教稱長於詩<lb/>
早世次元擴北城兵馬司副指揮元貴訓導元掞縣丞<lb/>
餘諸生<lb/>
論曰世俗信青烏家言停喪者衆矣余讀林氏歸厚録<lb/>
<pb n="KR4f0048_WYG_008-25b"/>
悄然悲之歸土為安古今正理若富貴福澤則闗乎作<lb/>
善降祥惟子孫之自取之不信理而信術以親為市殊<lb/>
可痛也如世榕者眞仁人孝子之用心哉<lb/>
　　陳鄭二生列傳<lb/>
陳修字擴潛廣東惠來人邑諸生家貧嗜學棲山巖刻<lb/>
苦自勵其學以程朱為本又喜讀遷史莊子書舉子業<lb/>
規橅王唐不肯逐喧鬧以從時好屢不得志於有司脩<lb/>
亦不以此争得失抱負益豪一時文人執贄者争先後<lb/>
<pb n="KR4f0048_WYG_008-26a"/>
有土弁者聞其名以百金聘却弗受曰阿齡雖飢弗食<lb/>
陶粟吾豈與雁鶩争哉晩歲文益古而道益窮嶔竒厯<lb/>
落竟不遇以卒年七十七<lb/>
鄭國光字闇生惠來歲貢生也性勤敏諸子百家寓目<lb/>
成誦日求詩屬文者踵相接順治乙酉邑舉人林學賢<lb/>
嘯聚作賊圍攻惠來縣孤城無援絶糧四閱月邑中皇<lb/>
皇國光畫守城十䇿邑令沈惟煌悉舉行之凡請援請<lb/>
剿請增旅請飭師前後血書二十四次授盧和從閒道<lb/>
<pb n="KR4f0048_WYG_008-26b"/>
達者皆國光一人所為公牘秘函口授手書搦不停管<lb/>
人稱其倚馬才危城頼以保焉丁夘預修惠來縣志事<lb/>
竣始絶筆年八十<lb/>
論曰陳修鄭國光皆負才不遇坎壈以老豈所謂命薄<lb/>
者歟脩兀傲不合時宜窮且益堅固其志也國光摇筆<lb/>
千言危城贊畫功在桑梓亦不克用於世悲夫士之處巖<lb/>
穴不能自表見如二生者恐亦不少<lb/>
　　陳明經小傳<lb/>
<pb n="KR4f0048_WYG_008-27a"/>
陳復平字虞章澄海歲薦士也少孤哀毁骨立事寡母<lb/>
以孝聞順治乙酉海㓂踞澄欲羅致之利餂威脅皆不<lb/>
屈賊怒囚之八日伺懈得脱載木主負母逃於金砂寨<lb/>
乙未賊破金砂得之脅以從不可殺其妻蔡氏以脅終<lb/>
不可賊義而釋之甲辰以海氛不靖遷沿海居民於内<lb/>
地平僑居郡東與生徒講明正學先品行而後文藝親<lb/>
戚乏者分束脯贍之播遷之餘耕具多缺平鬻産分給<lb/>
雖困不悔展復後捐廩以脩學宫置祀田築潰堤鄉人<lb/>
<pb n="KR4f0048_WYG_008-27b"/>
頼焉生平不事干謁年八十猶鍵户窮經學博養粹卒<lb/>
祀鄉賢<lb/>
論曰陳復平可謂有道矣身可囚妻可殺而賊必不可<lb/>
從此之謂志士與生徒講誦程朱先德行而後文藝此<lb/>
之謂正學孝親敦族至老猶鍵户窮經不事干謁一舉<lb/>
一動皆足訓方型俗明經二字平無愧焉<lb/>
　　蔡廣文小傳<lb/>
蔡叔度字介士廣東海陽人康熙壬子歲貢也以孝友<lb/>
<pb n="KR4f0048_WYG_008-28a"/>
著於鄉兄弟親愛白首無私財家訓嚴肅病不問巫喪<lb/>
不延僧婦女不踰閫閾司訓石城振文教勸輸將在官<lb/>
十八載多士彬彬禮法焉手植木泮宫比引年皆合抱<lb/>
人方之南國甘棠<lb/>
論曰潮有叔度空谷足音也俗尚鬼病者弗巫則心危<lb/>
僧有地獄喪弗佛人稱不孝叔度能以正勝邪不畏人<lb/>
非鬼責獨信其親為篤行守道之親不敢文致其罪假<lb/>
秃厮以超度之權可謂仁人孝子矣伊川先生家治喪<lb/>
<pb n="KR4f0048_WYG_008-28b"/>
不用浮屠洛有化者江東婦女畧無交遊姻家或數十<lb/>
年未相識惟以信命贈遺通慇懃風何古也我思古人<lb/>
忽於叔度得之善夫<lb/>
　　陳廣文小傳<lb/>
陳王猷字良可號硯村海陽人也祖衍虞平樂令父周<lb/>
禮太學生世有詩名猷年十九舉於鄉至性孝友異母<lb/>
弟四人祖父遺産悉與之昆季節嫠皆立孤為撫養諸<lb/>
喪皆為殯葬族祖百年絶祀者亦繼之歴曲江連州司<lb/>
<pb n="KR4f0048_WYG_008-29a"/>
鐸遷肇慶教授所至講經史明禮義多士負笈從學者<lb/>
廡舍為滿絃誦之聲達街衢文風翕然丕變焉曲江射<lb/>
圃為𣙜部馬廐汙及殿廡莫敢問猷力請上官得清還<lb/>
舊例廣文見𣙜部皆羅拜庭下猷以為失賓師體挺然<lb/>
長揖時人韙之連學傾圮猷捐貲倡建醵金千餘成其<lb/>
事端州丁祭典禮闕畧為置爵斚爼豆祭器及樂器舞<lb/>
器集生徒學禮習樂入廟雝雝郡人以為創見云卒於<lb/>
官年六十八生平篤學力行敦友誼周窶助喪更僕難<lb/>
<pb n="KR4f0048_WYG_008-29b"/>
悉數文章推淹雅尤工詩詩得力子美昌黎叅以歐蘇<lb/>
黄陸卓然成一家吟咏至老而不輟所著有蓬亭詩文<lb/>
行世<lb/>
論曰風雅一道難言之矣補鍋之匠妄鑄湛盧不有君<lb/>
子其流將於胡底乎海陽陳氏以詩學世其家推敲者<lb/>
甚夥頗自負潮人多宗之猷其表表者也猷詩成一家<lb/>
言能淑其鄉之後學為人有至性敦行誼在學盡職無<lb/>
忝人師𣙜庭抗禮凛凛乎臺諌風裁非復苜蓿先生舉<lb/>
<pb n="KR4f0048_WYG_008-30a"/>
動也詩曰彼其之子邦之彦兮吾於斯人亦云<lb/>
　　蔡文學小傳<hi>子長焞孫同髙附</hi>
蔡相體字任士海陽諸生也事親以孝聞有兄三人白<lb/>
首奉之惟謹家訓嚴肅僧尼巫嫗無敢至其門者婦女<lb/>
終歲不出閾雖親鄰喜慶遊燈觀劇如雲喧鬧扄扉寂<lb/>
寂與潮俗迴不相同也長於詩工書詩宗岑嘉州書得<lb/>
顔魯國片楮寸箋人珍重之子長焞長熹熹以庚子副<lb/>
車貢太學焞字明如舉康熙癸酉武闈授千夫長防守<lb/>
<pb n="KR4f0048_WYG_008-30b"/>
普寧汛清介盡職四壁蕭然若寒士有以錢十緡進者<lb/>
焞駭問何來其人曰無傷也但屠牛勿禁賭博勿禁則<lb/>
月以此為恒規可養亷不竭耳焞曰不可以養口腹不<lb/>
義之食也以遺子孫是誨之賭也其人笑曰汛弁微官<lb/>
奚事矯亷為焞曰非矯也官雖小受禄於朝豈敢以貧<lb/>
故自汚如犬彘不擇食哉母病目焞舌䑛復明孝友有<lb/>
父風能守家訓工書法時游神於顔栁間焞子祖坤同<lb/>
高高字世廣偕坤並學祖父書能率教臨摹唐帖各極<lb/>
<pb n="KR4f0048_WYG_008-31a"/>
神似而高尤篤好敦孝弟好學忘貧能赴人之急雍正<lb/>
癸夘兄弟同膺選拔而高以丙午省試卒於羊城督學<lb/>
惠士竒賻其喪以歸里有癲者王明聞其櫬歸也哭之<lb/>
慟人怪之明曰誰謂予癲夫豈不識君子耶<lb/>
論曰蔡氏父子祖孫皆孝友清介正士也而皆以工書<lb/>
名美矣書於六藝一也不可不學顧海濵時尚以趙董為宗<lb/>
見軟媚則恱之未有講晉唐風格者蔡氏傳家其殆得<lb/>
中原風氣者歟<lb/>
<pb n="KR4f0048_WYG_008-31b"/>
　　徐孝亷韓小傳<lb/>
徐韓字景之潮陽人少失怙母黄氏明敏嗜學通子史<lb/>
百家言堅貞守義授韓以詩書紡績篝燈課誦弗輟<lb/>
韓亦克孝力學副所望康熙丁夘舉於鄉教授生徒<lb/>
以倡明正學為己任出其門者多一時英俊數上春官<lb/>
不第以孝亷終未竟其用生平負氣節不謁權貴長吏<lb/>
之庭未嘗投一刺也雖環堵蕭然漠不為意士大夫重之<lb/>
論曰韓教授生徒以倡明正學為己任余聞之喜不寐<lb/>
<pb n="KR4f0048_WYG_008-32a"/>
焉惜著述弗傳其造詣不得而知果所學出於正又能<lb/>
以正淑後學則大偉矣内承灰荻之教心志筋骨從嚴<lb/>
霜密雪中錘鍊而成操履清高矯然流俗之表覘其行<lb/>
可知其學以正許之可也<lb/>
　　徐孝亷夢麒小傳<lb/>
徐夢麒字忠移潮陽人少孤從叔父明經轍受業博極<lb/>
羣書以五經中辛夘副車甲午登賢書性剛方不屑治<lb/>
産業家貧甚處之泰然所得脩脯悉與轍子均分事<lb/>
<pb n="KR4f0048_WYG_008-32b"/>
叔母如母邑人推孝友焉先是麒為諸生教授達濠有<lb/>
寒士陳姓者邑之華里東人亦訓蒙於其地兩人交相<lb/>
善也已而陳病且死與麒訣曰死不足惜但無後負不<lb/>
孝罪耳昔有某蜑婦一男頗佳願為某嗣有成議今已<lb/>
矣言訖嗚咽而卒家不能具殯歛麒拮据為之經營窆<lb/>
焉訪所謂蜑婦男者則陳外遇産也笑且詈曰䜿子作<lb/>
此不切事今死矣弗足責無後為大猶愈於他人子也<lb/>
詢其狀非六金不可麒徧貸親朋得金六取其子躬抱<lb/>
<pb n="KR4f0048_WYG_008-33a"/>
送至陳家里人聞輿中有呱呱而泣者以為女客來矣<lb/>
比至門停輿皆駭愕不知為誰氏親眷羣趨視輿夫揭<lb/>
簾見抱兒者出則龎然長髯昂藏一丈夫也里人皆大<lb/>
笑麒從容呼其父母告以故舉兒畀之里人皆感激或<lb/>
泣下相謂曰此義人也麒仍時省視周其困乏今兒已<lb/>
成立且生孫矣麒生平慷慨好義大都類此<lb/>
論曰麒為人孝友方正敦品行重廉節鄉人以未竟其<lb/>
用惜之獨詳細事何予存孤也事莫大於義敦師厚友<lb/>
<pb n="KR4f0048_WYG_008-33b"/>
風化所闗況繼人絶世乎使一鄉一國聞風效尤則鄉<lb/>
國之民歸厚矣麒生平大節無踰於此烏可以細行目<lb/>
之<lb/>
　　頼逸民小傳<lb/>
頼應字紹庭廣東鎭平人篤學高尚不求知於世超然<lb/>
有古逸民風宅邉有大榕樹手書一巻坐臥窮年為人<lb/>
度量洪雅無争競里黨間怡怡如也鄉有賃其牛而耕<lb/>
者牛疲行遲鞭牛背詈曰頼應何不速行應適經其處<lb/>
<pb n="KR4f0048_WYG_008-34a"/>
若為弗聞也而過之鄉人覺而謝罪應曰戲言耳無足<lb/>
怪邑有邱甲者好訟應嘗買其田十畝俄而甲訟焉將<lb/>
赴郡待質甲貧甚囊無一錢求附應舟徃應許之復飲<lb/>
食之甲對簿理屈不伏辜復他訟連年不解徃返皆隨<lb/>
應應待之無改於初人莫知其為仇訟者或以為從行<lb/>
之僕耳後甲悔踵門謝罪應欵之還其劵甲得田大喜<lb/>
稽首稱謝及應卒甲哭之慟如喪所生<lb/>
論曰頼應古之君子也以此風世則民無所爭或曰既<lb/>
<pb n="KR4f0048_WYG_008-34b"/>
如此曷不還田於未訟之先省僕僕公庭乎曰刁風不<lb/>
可長恐人人效尤罄田宅無以為繼耳積誠以感之俟<lb/>
其倦而歸之亦善處小人者夫固不以一訟累其逸<lb/>
　　宣化農小傳<lb/>
宣化農者陳其姓孟壯其名潮州饒平人也世居宣化<lb/>
里事農業目未識詩書然性狷介家貧絲毫不苟取里<lb/>
人異之一日徃黄岡買米負以歸量之多一斗愕然曰<lb/>
咄嗟彼悞也我不可受家人曰天賜也悞自彼於君何<lb/>
<pb n="KR4f0048_WYG_008-35a"/>
與且當其時則還之今已負至家相距二十餘里何辭<lb/>
為壯曰不可非其有而取之盜也彼雖自失悞我奈何<lb/>
欺天日乎即負斗米疾走至黄岡送還之與人渡澳山<lb/>
樵採為颶風所阻不得歸衆競竊園間番薯以食壯獨<lb/>
否或勸之曰非義也寧餓死旦日風不息或又勸之仍<lb/>
不可餓三日而歸其生平行事多此類<lb/>
論曰孟子言人皆可為堯舜若壯者眞堯舜之民也身<lb/>
為山農目不知書立心制行不欺天日如此雖伊尹伯<lb/>
<pb n="KR4f0048_WYG_008-35b"/>
夷猶將揖而進之敢以凡民目之耶士大夫居其位朘<lb/>
其民欺其君蠧其國者視陳氏子何如哉<lb/>
　　盧壯士小傳<lb/>
盧和潮州靖海所人居惠來縣東郊塗城身長七尺黧<lb/>
面長鬚為邑壯丁順治乙酉邑紳林學賢為㓂攻縣城<lb/>
圍困數月援兵莫至内外信息不相通縣令沈惟煌與紳<lb/>
士謀求救夜召和入計事命突圍赴郡乞師和曰諾胸<lb/>
藏血書懐二鴿從城南縋出夜暗如墨人對面不相見<lb/>
<pb n="KR4f0048_WYG_008-36a"/>
和匍匐膝行十五里至神泉遵海而東從守禦所過潮<lb/>
陽入郡至則放鴿為號夜或遇賊則蹲伏似狗又或似<lb/>
棄尸賊竟以此紿去書得達如是者二十四次援兵至<lb/>
圍解<lb/>
論曰盧和壯士也義士也煢孑匹夫能為國家出力救<lb/>
全城旦夕之命厥功偉矣包胥秦廷霽雲斷指亦不過<lb/>
此忠此誠耳人有貴賤忠誠則一誰敢以壯丁目之<lb/>
　　黎京兆傳<lb/>
<pb n="KR4f0048_WYG_008-36b"/>
黎致逺字寧先福建長汀人名所居曰抑堂門人因以<lb/>
為號父士𢎞字媿曾厯官叅政以文章吏治名於時致<lb/>
逺年卄一登康熙丙子賢書時叅政已大耋矣長兄文<lb/>
逺辛酉舉人仕山東新泰令叅政卒致逺遵遺教喪葬<lb/>
悉依古禮不用浮屠時人異之戊子春應閩撫張公伯<lb/>
行聘居會城修書講學者一載己丑成進士選庻常壬<lb/>
辰授翰林檢討時士風猶尚干謁通聲氣以詞臣當持<lb/>
衡門多如市致逺獨峻弗納終日扄扉絶奔競時人以<lb/>
<pb n="KR4f0048_WYG_008-37a"/>
為高不可攀莫敢以私語者公卿間雅慕才名冀投一<lb/>
刺不可得大學士李公光地己丑會闈座師也方宣白<lb/>
麻倡正學教誘後進門墻甚盛以致逺同鄉植氣節獨<lb/>
加敬禮致逺淡然每進謁起居數語輒負墻而退或以<lb/>
為太泠不近情李公獨喜曰賢者也張公伯行任倉塲<lb/>
總督屬吏有知致逺與張厚者願納交餽問慇懃致逺<lb/>
峻却之戒閽者曰彼為倉塲張公來非為我來也張公<lb/>
以正人待我我豈藉張公以為利且我生平自命居何<lb/>
<pb n="KR4f0048_WYG_008-37b"/>
等可於此兩失之乎丁酉典試粤西願納交者踵其門<lb/>
詭云與太史公面言留白金四十兩家用家人辭不獲<lb/>
置笥中致逺粤還甫踰閾行裝未卸詢家事家以為言<lb/>
則大驚命送還家人請俟卸裝不可且詈曰吾既知之<lb/>
矣此豈可片刻存哉聞者嘆服庚子冬奉命督楚學政<lb/>
痛抑奔競先品行而後文藝一時拔擢稱得人成進士<lb/>
讀中秘書者甚衆雍正二年甲辰還朝復命<lb/>
上疏通言路加意詞臣欲使敡厯中外明體用以傋任<lb/>
<pb n="KR4f0048_WYG_008-38a"/>
使授致逺吏科給事中致逺忠誠愼密每奏輙焚草雖<lb/>
至親不得聞丙午春以保舉山東巡察引見<lb/>
上大喜謂廷臣曰此人可大用山東巡察未足展其長<lb/>
湖廣係兩撫地大事煩命巡湖廣改奚德愼山東<lb/>
上又言此人大有見識前嵗年羮堯方盛他人未敢言獨密<lb/>
陳請加裁抑深為可取蓋致逺此奏留中舉朝無有知<lb/>
者至是皆竦然起敬且服致逺之果不猶人也致逺奏<lb/>
請馳驛遍歴荒州僻縣<lb/>
<pb n="KR4f0048_WYG_008-38b"/>
㫖俞之<lb/>
賜紫貂錠子藥以行單車赴所部弊絶風清驛站塘汛<lb/>
皆肅然盜賊屏息靖州有謬冲花衣苗怙險為㓂截商<lb/>
旅抄村落守令苦之然畏及兵戈多遷延觀望致逺慨<lb/>
然謂宜亟治無使羽翼日多根柢深固為害滋大移檄<lb/>
督撫提鎮言謬冲花衣苗焚刼抄掠毒害州邑小民痛<lb/>
恨深入骨髓環輿泣訴咸謂該州詳請會拿民皆鼓舞<lb/>
以為更生不虞黔省稽延推諉徒費文移肆惡倡狂日<lb/>
<pb n="KR4f0048_WYG_008-39a"/>
甚一日方今<lb/>
天子聲靈四訖澤被遐荒當事文武兼資壯猷偉畧蠢<lb/>
爾不悛難於寛宥所當殲而殪之以示創懲之威不徒<lb/>
驅而去之僅紓旦夕之憤不知黔省官弁何以稽延推諉<lb/>
一至於斯以封疆之嫌耶則<lb/>
天語煌煌罔分彼此以山峒之險火鎗之毒耶則楚人<lb/>
粤人亦重身命况苗性至惡莫甚於謬冲母論在黔在<lb/>
楚總宜發兵剿捕懲一儆百化梗還淳倘再濡遲觀望<lb/>
<pb n="KR4f0048_WYG_008-39b"/>
致使生靈遭殃貽悞封疆咎將誰諉於是諸當事感動<lb/>
奮發齊聲剿擒粤黔兩撫提督以兵四面阻絶湖廣官<lb/>
弁罙入進勦渠魁就擒句月平定楚人嘖嘖歸功致逺<lb/>
不任受也明年報政命徃江南稽察河工錢糧未幾遷<lb/>
光禄少卿復遷奉天府丞俱未行此役竣則丁母艱奔<lb/>
赴京邸哀毁不自勝復拜大理寺卿給假扶柩南還己<lb/>
酉命典江南鄉試庚戍夏六月授奉天府尹兼盛京刑<lb/>
部侍郎奉天為<lb/>
<pb n="KR4f0048_WYG_008-40a"/>
國家龍興地勲貴莊屯禁網疎濶屬吏多因循積習不<lb/>
能自奮致逺極力振飭以興起士風民俗為己任案無<lb/>
停牘官無玩愒逺近肅然又修舉文廟禮制鄉飲酒禮<lb/>
刋圖式頒行各州縣講習在刑部則常以欽恤為心多<lb/>
所平反飭各司無濫刑出俸錢資囚米罪人多頼以全<lb/>
活年五十六以疾卒於官囊槖蕭然無百金之蓄屬吏<lb/>
士民助其喪以歸舊屋數椽不蔽風雨蓋致逺嘗言吾<lb/>
仕宦二十餘年不敢他有所積以玷先人清白惟大叅<lb/>
<pb n="KR4f0048_WYG_008-40b"/>
公文集失序編次訂訛刋刻成書吾願已畢子孫貧寒<lb/>
非吾所及也是以畢生未置田園半畝先世所遺亦於<lb/>
巡察湖廣及查河時鬻為資斧不少留今妻孥饘粥不<lb/>
充而家聲弗替<lb/>
論曰京兆性端介立氣節一生無所依附座客或涉勢<lb/>
利言某人遷某官則笑曰何足道或舉杯飲之曰後但<lb/>
言立身行已人以為孤高絶物不可攀躋矯矯乎雲中<lb/>
之鶴也然和平謙雅與人無競舉動豁達開誠直爽以<lb/>
<pb n="KR4f0048_WYG_008-41a"/>
此人多愛慕之歴顕仕官九列無半畝田宅以累子孫<lb/>
可不謂大丈夫乎<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4f0048_WYG_008-41b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　鹿洲初集巻八<lb/>
</p>
<p>
</p>
  </div>
<div>
<head>鹿洲初集巻九</head> <lb/>
    <p>
<pb n="KR4f0048_WYG_009-1a"/>
欽定四庫全書<lb/>
　鹿洲初集巻九<lb/>
　　　　　　　　　　廣州府知府藍鼎元撰<lb/>
　傳<lb/>
　　郭賢婦傳<hi>媳莊氏附</hi>
郭氏字眞順潮陽周伯玉妻也伯玉名瑶以字行少負<lb/>
志節好讀書元至正中舉荗才異等不就隱居自樂與<lb/>
郭氏相敬如賓時稱海濱冀子郭㓜聰慧父教諭授<lb/>
<pb n="KR4f0048_WYG_009-1b"/>
以書輒不忘通經學旁及子史百家能為詩尤長於古<lb/>
為人有智識善談論當世是非得失事了了胸中片言<lb/>
斷決雖老於謀者無以過也元末大亂盜賊蠭起從伯<lb/>
玉避居村寨寨衆方潛思嘯聚以聨絡守望保鄉村為<lb/>
名聞伯玉故長者羣推領袖將奉以主寨事伯玉許之<lb/>
歸以告郭氏郭曰不可寨中諸少年方驍桀自用其氣<lb/>
不可下勢皆不能為人下而公為禍首不亦愚乎夫矜<lb/>
能衒智者敗輕敵寡謀者亡不度德量力而先於衆者<lb/>
<pb n="KR4f0048_WYG_009-2a"/>
禍外負智勇之名内收敗亡之實公何為一至於此伯<lb/>
玉曰吾已許之矣奈何郭曰第稱疾勿徃請得為公謝<lb/>
之居數日衆果詣伯玉所伯玉佯卧不起以病報衆頗<lb/>
失所望猶以為稍瘥即視事也郭氏因歛袵再拜辭曰<lb/>
公等不知伯玉無能謬推重寄光榮已極雖駑劣不堪<lb/>
猶思矯首自奮勉慰衆望不幸福薄災生當幾疾作此<lb/>
天所以限伯玉也願公等熟計更立賢者無為伯玉猶豫<lb/>
致失事機衆然其言遂引去别求主立之未幾以意見不<lb/>
<pb n="KR4f0048_WYG_009-2b"/>
協殺所立者自相雄長寨中大亂為鄰賊所䧟伯玉幸<lb/>
不罹於難人咸服郭氏先見云初寨中多農賈儔相尚<lb/>
積粟郭獨勸伯玉分散之無餘藏日暮索綯人莫喻其<lb/>
意至是賊入盡燔所積聚伯玉引繩繫妻子併自縛如<lb/>
被掠者賊不以為意也乘閒得脫至溪頭寨居焉明太<lb/>
祖定天下命指揮俞良輔帥衆南征時寨人尚未歸附<lb/>
俞以兵至將勦之郭氏乃作頌俞將軍引一篇遮道上<lb/>
之其辭曰將軍開國之武臣早攀鳯翼附龍鱗煙雲慘<lb/>
<pb n="KR4f0048_WYG_009-3a"/>
淡蔽九野半夜捧出扶桑輪前年領兵下南粤眼底羣<lb/>
雄盡流血馬蹄帯得淮河氷灑向江南作晴雪潮陽僻<lb/>
在南海瀕十載不斷干戈塵客星移處萬里外天子亦<lb/>
念遐方民將軍高名邁前古五千健兒猛如虎輕裘緩<lb/>
帯踏地來不減襄陽晉羊祜此時特奉聖主恩金印斗<lb/>
大龜龍紋大開藩衞制方面期以忠義酬明君宣威布<lb/>
德民大恱把菜一粒誰敢奪黄犢春耕萬隴雲氂尨夜<lb/>
卧千秋月去歲壺陽戍卒時下車愛民如愛兒壺山蒼<lb/>
<pb n="KR4f0048_WYG_009-3b"/>
蒼壺水碧父老至今歌詠之欲為將軍紀勲績天家自<lb/>
有麒麟筆願續壺民歌太平磨崖勒盡韓山石良輔得<lb/>
其詩大喜郭因力言寨人無反狀良輔曰此賢女所居<lb/>
其民必馴麾兵去溪頭寨得免誅夷郭氏脩辭之力也<lb/>
洪武中舉伯玉賢良方正徴書至郭氏又止之於是伯<lb/>
玉辭不就以山林終有子三碏礪礦皆以儒術顯禄於<lb/>
朝少子彦器即礦也以字行舉名儒第一歴官河南布<lb/>
政司叅議終朝列大夫郭氏百二十餘歲時伯玉與礦<lb/>
<pb n="KR4f0048_WYG_009-4a"/>
俱先卒里人高其行崇祀鄉賢而郭以年老一省母家<lb/>
作歸寧自叙其辭曰天甲年來度二週暮桑榆景雪盈<lb/>
頭五經立業儒家雅三子成名壯志售橋梓有光聨爼<lb/>
豆栢舟無憾泛横流階前蘭玉森森秀斑綵扶來到首<lb/>
坵又數載卒年一百二十五歲長子碏字彦敬為棲霞<lb/>
縣令其妻莊氏亦讀書知大義居常以禮自閑元末盜<lb/>
起鄉民多依山谷間賊至挈妻孥入巖穴避之一穴多<lb/>
至百十人男女無别莊氏獨不入彦敬促之莊氏曰男<lb/>
<pb n="KR4f0048_WYG_009-4b"/>
女授受不親行則異途居不雜坐禮也今以亂離之故<lb/>
混處巖穴之中雜然無辨廢禮甚矣妾不敢也彦敬曰<lb/>
然其如賊至且擄何莊正色曰無禮而生不如死即不<lb/>
幸見掠君謂妾不能死耶請先試之引刀自刎而死後<lb/>
三日賊大舉破其鄉無保全者君子謂莊氏賢而且智<lb/>
云彦敬感其義終身不娶<lb/>
論曰郭眞順閨中豪傑也其賢智則合陳嬰母辛憲英<lb/>
為一人文學禮法曹大家之流亞也其志行清高則老萊<lb/>
<pb n="KR4f0048_WYG_009-5a"/>
陳定王霸之妻差堪上下其享大年一百二十五歲則<lb/>
古今未聞有此不得不推貞壽獨絶矣二子皆賢流芳<lb/>
奕世得天之厚至於此乎婦莊氏有賢德以禮自閑殺<lb/>
身明信在當日良人與偕即入穴不畏無别遽爾捐軀<lb/>
以為賢智之過由三日後觀之則後先均屬一死莊氏<lb/>
之智為不可及矣是姑是婦可為禮宗誰謂巾幗塲中<lb/>
遂無蓋世豪傑哉<lb/>
　　洪烈婦傳<lb/>
<pb n="KR4f0048_WYG_009-5b"/>
烈婦洪氏漳浦杜潯農民薛燕妻也父洪仁母吳氏禱<lb/>
北帝廟神而生氏氏生顔色有光因名艶娘性警敏寡<lb/>
言笑數歲習女紅工絶年十八歸燕燕故族微又以大<lb/>
父父避亂江西徃來遷播家産零落饘粥或時不充洪<lb/>
氏處之宴如也姑早故事翁以孝聞及居翁喪哀毁如<lb/>
禮營墳奠祭必與燕偕遇家中妯娌大小和睦無間言<lb/>
二十八歲不宜子抱養又不育朝夕慘然勸燕置側室<lb/>
曰但得有宜子者吾以身下之燕以貧辭而薛門祚衰<lb/>
<pb n="KR4f0048_WYG_009-6a"/>
替燕兄弟相繼淪亡燕亦染血症臥牀褥洪日夜扶持<lb/>
湯藥不離側燕不食則與俱不食及病篤絶粒亦如之<lb/>
舉家惶懼勸之餐進粥數口而止蓋度燕疾必不起有<lb/>
殉亡之志矣先是洪事母孝母吳最鍾愛之家既相近<lb/>
時來徃饋遺每見母及門欣然竟日至是聞壻病劇來<lb/>
視女與處六十日洪獨不喜辭令去母微叩之答曰生<lb/>
為薛人死薛鬼耳吾上無舅姑下無嗣續從夫而死義<lb/>
也母為好言勸慰之則曰我死正也母母戀我母一日<lb/>
<pb n="KR4f0048_WYG_009-6b"/>
携菜乾來遺洪棄諸地曰我與壻食不盡矣姒吳氏在<lb/>
旁私謂曰嬸素孝何遽如此垂淚答曰母極鍾愛我曩<lb/>
者嘗云女若死則我與俱我果死母必哀痛成疾是重<lb/>
我不孝也今故拂逆令異時不我戀也母終不忍去因<lb/>
勸立嗣姒吳氏有男三願以手抱者為繼洪懇之曰幸<lb/>
次者與我稍長易成立也燕疾篤湯藥多不能盡輒自<lb/>
飲之母遽阻曰藥豈可苟飲曰生死與共藥何有焉且<lb/>
夫所食也不可棄地一日呼小姑綾曰汝喚嫂來為我<lb/>
<pb n="KR4f0048_WYG_009-7a"/>
計世間曾有大棺可兩人同殮者否嫂曰我與汝繼汝<lb/>
當撫兒子成立安得死則陽笑曰謝姒繼我我戲耳焉<lb/>
有許大棺可舁出門者乎時掌生蛇頭瘡腫及於臂日<lb/>
夜抱持其夫畧不覺痛楚逮燕疾已革難久留反陽言<lb/>
夫症漸回且瘳因强食言笑以慰家人日紿母令去母<lb/>
憂亦稍釋乘間謂母曰母離家久宜徃視明晨北帝誕<lb/>
祭訖再視余是晩母去洪氏盥櫛沐浴家人未喻也夜<lb/>
二鼓燕氣絶洪獨抱坐牀哭聲起家人奔救移時復甦<lb/>
<pb n="KR4f0048_WYG_009-7b"/>
比鷄唱衆皆倦因放令穩臥辭家人回息獨小姑綾侍<lb/>
留不去紿之曰汝兄睡矣我亦將息片時無留此綾出<lb/>
少頃燕沒洪氏為燕揭寢帳端蓋衾自著新履𦂳束内<lb/>
衣服嫁時裳服取繒帛交頸懸牀楣端坐而死天欲明<lb/>
綾叩問無聲擠户入見嫂頭頸低向殘燈未滅呼之不<lb/>
語方知與兄俱逝時康熙壬辰莫春三日也夫婦年俱<lb/>
三十歲鄉人哀之浦紳士言於汪令君以其事上聞請<lb/>
旌焉<lb/>
<pb n="KR4f0048_WYG_009-8a"/>
論曰杜潯薛氏世未有通顯者至明孝子薛大義垂邑<lb/>
志族始有聞燕故農家祖父四世同爨代有令德又得<lb/>
洪氏為之婦亦足榮矣洪少不習詩書乃能勇於取義<lb/>
如此孟夫子所謂性善不其然乎人苟能自樹立巾幗<lb/>
猶堪不朽為丈夫者鑒諸<lb/>
　　頼烈婦傳<lb/>
頼烈婦名媧娘平和士人張習妻鄉飲賓頼天向女幼<lb/>
端莊不苟言笑年二八歸習夫婦歡相得也事舅姑極誠<lb/>
<pb n="KR4f0048_WYG_009-8b"/>
敬居處肅嚴動有禮法己亥秋習病服事惟勤多竟夜<lb/>
不就寢庚子夏四月習卒頼氏哭且號曰我事君曾未<lb/>
幾日胡遽舍我去耶屏水漿絶粒朝夕哀奠家人慮其<lb/>
有引決意頗防之時以習父母在堂靈座置内室頼嫌<lb/>
几案狹小涕泣請舅姑大之從焉檢習所讀書整齊巻<lb/>
帙供座右一日抱二歲女至姑前情詞悽惋若寄託狀<lb/>
亟請為夫立嗣五月之四日嗣定設祭畢拜謝舅姑遂<lb/>
怡然加餐飯姑與之桃劈其半嘗之以美者奉姑家人<lb/>
<pb n="KR4f0048_WYG_009-9a"/>
謂其哀稍節也不知賴已先期令婢子向鄰人假薙髮<lb/>
寸刃為自裁計矣和顔入内引凳坐靈座旁從容自刎<lb/>
將刀置几上姑聞房闥内有哽咽聲亟趨視死矣血淋<lb/>
漓注衣端坐不仆時年方十有九也姑為理髮盥洗則<lb/>
見刃㾗已聨合無間止一線微紅翼日殯殮顔色如生<lb/>
邑人士竒之以告於大尹談君請旌奬以勵風俗<lb/>
論曰頼氏不待終喪急於死者也然不死絶粒屏水漿<lb/>
之日而死怡然加餐飯之時殆明於死易立孤難者耶<lb/>
<pb n="KR4f0048_WYG_009-9b"/>
宗祀有傳從容就義不造次矣若夫端坐不仆刀㾗自<lb/>
合則正氣精誠團結鬼神隂呵䕶之非人力矯强所能<lb/>
然也乾坤柱礎得之蛾睂嗚呼偉哉<lb/>
　　林烈女傳<lb/>
林烈女名菶娘漳浦烏石人也幼頴異從女師李氏授<lb/>
曹大家女誡通達大義稍長好筆墨晨夜不輟其父呵<lb/>
之曰汝欲作女博士耶婦人勤織紝宜酒食足矣於是<lb/>
學女紅亦軼儕輩性孝順無疾言戾色足不踰閾羣從<lb/>
<pb n="KR4f0048_WYG_009-10a"/>
兄弟有終歲未嘗覿面者蓋其貞静然也年及笄許配<lb/>
雲霄人吳鶴鶴為邑學生珩三子二昆相繼殀沒未幾<lb/>
鶴又病女聞以為憂多托故不食夜則焚香禱於天乞<lb/>
減已齡益之庚寅某月日鶴竟死女聞訃哀慟請命父<lb/>
母乞奔喪父以女未見舅姑行婦禮且烏石去雲霄百<lb/>
里餘弗許因悲甚中夜自經母呼家人破户救之良久<lb/>
乃甦自是寛慰百端許以不再適人而女亦若有所待<lb/>
者布衣蔬食屏黜鉛華凡親族婦女喜慶宴遊諸務概<lb/>
<pb n="KR4f0048_WYG_009-10b"/>
不與聞矣在父母前或勉强笑語每當風朝雨夜嘗以<lb/>
吳事為憂流涕哽咽枕畔淚㾗至透牀褥不敢令父母<lb/>
知也其意在吳家立嗣歸而撫之而吳之二昆既沒繼<lb/>
母所出者尚幼久之寂然女度吳家終無立嗣意乃決<lb/>
計完貞與女伴訣曰吾命薄不如人而諸姊遇我厚不<lb/>
忍遽别吾今無他望矣吳嗣不立吾其死也衆駭愕未<lb/>
信女曰若苐視之室中有井吾畢命之區焉女伴多方<lb/>
勸解不可回因相對欷歔澘然淚下一日母語其父以<lb/>
<pb n="KR4f0048_WYG_009-11a"/>
女終身事為謀父應之曰吾已召媒妁有成議女黙然<lb/>
歸房中衣吳家納幣裳服投井以死時辛夘仲冬十有<lb/>
八日也年二十歲出其屍笑容可掬衣帯中有屍歸吳<lb/>
三字乃聞於吳合葬焉邑大尹汪公白其事於上憲褒<lb/>
之<lb/>
論曰余觀林女奔喪不得立嗣不能其志誠可悲也彼<lb/>
與吳鶴初未謀面乃能引決自完可不謂知大義者乎<lb/>
心同皦日骨泠寒泉雖其德性固良亦得力於班氏女<lb/>
<pb n="KR4f0048_WYG_009-11b"/>
誡者世俗動言教女不令識字何其謬哉<lb/>
　　貞節汪太君傳<lb/>
汪太君八旗名媛也年及笄歸覺羅為宮詹某公繼室<lb/>
撫丈夫子三慈愛篤至持家有禮法戚族欽閫範焉覺<lb/>
羅天潢懿親宮詹弱冠授職累遷詹事府少詹事以剛<lb/>
獲戾遭籍産蕩析流離至無立錐地汪左右支撑佐宮<lb/>
詹敦睦宗黨晏然若素歲丁夘宮詹卒汪矢志殉亡哀<lb/>
毁絶飲食已復念死易立孤難恐藐諸無所倚頼有負<lb/>
<pb n="KR4f0048_WYG_009-12a"/>
亡人臨終丁寧之托因强起襄葬事含痛撫孤時年二<lb/>
十有二也家既中落茹荼集蓼甚艱辛惟望三子學業<lb/>
有成勉强延名師截所居斗室之半為家塾鬻衣飾市<lb/>
經書楮墨饔飱脩脯傋極誠敬已而貧益甚漸不能支<lb/>
命負笈就外傅又不能乃躬自課督風雨篝燈聲淚俱<lb/>
下其後并無賃屋資棲身靡所因賃地結篷編籬為屋<lb/>
以居或晨炊不繼朝夕教諸孤感動奮發讀書立志無<lb/>
替祖父家聲諸子偶息學嬉遊則號泣搶地痛刻責如<lb/>
<pb n="KR4f0048_WYG_009-12b"/>
不欲生皆哀懼長跪請改然後已由是大加愧勵癸酉<lb/>
秋闈伯子逢泰季滿保同舉於鄉甲戍庚辰先後成進<lb/>
士官翰林丙子仲子元旦亦舉於鄉三孤皆成名辛夘<lb/>
冬滿保授福建巡撫乙未總制浙閩汪就養官舍凡地<lb/>
方大事民生休戚惓惓詢問或拯溺救焚減餐分食冬<lb/>
則命僕婦製綿衣數百給繫獄者戊戌逢泰督學西秦<lb/>
汪逺賜手書訓以公明二字克遵母教赫然聲名庚子秋<lb/>
朝命博訪八旗貞節以汪氏青年守志懿行可嘉更<lb/>
<pb n="KR4f0048_WYG_009-13a"/>
從艱苦勞悴中閲厯年歲者甚久不可泯沒特加旌表<lb/>
海内榮之辛丑夏疾作聞報臺灣土賊朱一貴倡亂急<lb/>
命滿保星馳厦門調水陸諸師征剿復時時寄語勉以<lb/>
竭力王事且常作手札示老人康强無為湯藥分心六<lb/>
月㨗書至喜動顔色焚香告家廟謝神庥謂人曰臺灣<lb/>
平地方寧社稷無疆之慶兒能了此吾無憾矣閏六月<lb/>
十三日卒享年五十有六<lb/>
論曰乾坤不敝頼有為之柱礎者匪獨丈夫然節婦亦<lb/>
<pb n="KR4f0048_WYG_009-13b"/>
其一也顧立節各别烈易而貞難守貞者富易而貧難<lb/>
若汪太君生長富貴猝處窮約則其難為更甚矣鐵骨<lb/>
凌霜丹心貫石雖有偉然大丈夫未足方兹梗概也重<lb/>
陰雨雪而後復見麗日和風景星卿雲之美又三子皆<lb/>
成名能建非常之事業造物者亦以其難報之矣當宁<lb/>
褒旌流芳百世人顧可不立節哉<lb/>
　　薛節婦傳<lb/>
節婦薛氏河南懐慶府修武縣民薛道生女也年七歲<lb/>
<pb n="KR4f0048_WYG_009-14a"/>
許配邑人傅文鳯文鳯能讀書遊泮水康熙辛夘薛年<lb/>
十九歲議以臘月二十六日于歸將及期文鳯病篤父<lb/>
母舅姑咸議且遲之薛勵志已定詢其母曰病何如母<lb/>
曰危甚恐不起故欲改吉期也曰期改而病可痊改可<lb/>
也改而不痊置我何地父母哀其志如期遣之入門趨<lb/>
視疾文鳯家素貧卧病土榻已大劇手足不能動移湯<lb/>
藥須灌乃入口薛晝衣侍側終不寐舅姑諭令少息垂<lb/>
淚對曰夫一息尚存婦尚為有夫病勢如此欲長在榻<lb/>
<pb n="KR4f0048_WYG_009-14b"/>
前能乎如是者十有四日而文鳯卒矢志殉之舅姑哭<lb/>
曰兒死次子幼風燭何所依幸留養我二人婦曰諾頃<lb/>
之所親或勸他適得聘金以為養正色曰是玷傅門辱<lb/>
舅姑也躬紡績織紝粗糲自安市甘㫖以奉又三年舅<lb/>
沒拮据衾歛哀毁盡禮夫弟年稍長為納婦毎以儉勤<lb/>
孝養訓誨之居數月見叔與娣可以事姑也慨然曰吾<lb/>
無身後憂可從夫地下矣遂絶食八日而死臨死謂姑<lb/>
曰婦不能終養與不孝同姑年老無悼傷且家貧餬口<lb/>
<pb n="KR4f0048_WYG_009-15a"/>
維艱幸勿以新衣歛遺婦以不安也姑從之時丙巾夏<lb/>
四月二十有二日婦年二十有四歲<lb/>
論曰薛氏之志可哀也十四日湯藥夫妻五年中荼蓼<lb/>
子婦義盡仁至吾無閒然矣世道昌隆風化盛美貞孝<lb/>
節烈所在多著未有如薛氏者見之定守之固出之以<lb/>
從容成之以果決雖聖賢處此不過如是誰敢以巾幗<lb/>
目之<lb/>
　　朱貞女傳<lb/>
<pb n="KR4f0048_WYG_009-15b"/>
朱貞女江西人高安朱氏女建昌李家駒未婚妻也幼<lb/>
絶異不喜華綵服或衣之輒啼脫去乃已束其髮以綘<lb/>
絲亦捫起擲地比長好讀書通四書小學周易毛詩小<lb/>
戴禮歴舉傳疏悉能窮奥義旁及史漢唐宋八家姊<lb/>
妹篝燈唔咿弗輟諸妹喜為時文貞女獨不曰非間内<lb/>
事也性至孝事王父母父母咸得歡心每膳必躬進食<lb/>
必立侍暮必手整衾席出立户外俟卧乃去晨則立户<lb/>
外問安否起乃入庶母諸母胥敬愛之凡家庭事惟貞女是<lb/>
<pb n="KR4f0048_WYG_009-16a"/>
聽女亦善事庶母諸母調和雍睦内外無間言貞女父奉<lb/>
命督秦學遣家屬自京師還母陳夫人卒於道貞<lb/>
女扶櫬抵里治喪極哀毁嗣後每日必哭哭餘操<lb/>
家撫弟妹親授課業少閒復哭如初喪者三年奄奄骨<lb/>
立見者莫不哀之所許字李氏子家駒以康熙辛夘舉<lb/>
鄉闈無何遽疾卒訃至家人秘弗告也貞女覺泣三日<lb/>
不食謀奔喪王母諭之曰若知禮者俟若父來也及父<lb/>
歸自秦恐傷父心承歡如平日居久之乃因王母語父<lb/>
<pb n="KR4f0048_WYG_009-16b"/>
請之李終喪父以常理勸慰貞女流涕哽咽志堅決不<lb/>
可回絶食三日乃許之將行問何服父曰於禮無之汝<lb/>
裁之以義勿問我遂行登舟乃喪服比至李氏舉家白<lb/>
衣冠號慟出迎鄰里皆雪涕貞女從容謁祖姑舅姑<lb/>
如禮然後適喪次慟幾絶廟見後克盡婦道奉養畢周<lb/>
暇則手一巻自娱脫粟飲水宴如也家遣人視之則謂<lb/>
曰歸語大人兒無苦也百年瞬息未亡人待盡耳母以<lb/>
為念久之薦紳士大夫高其行喧傳當道議表閭貞女<lb/>
<pb n="KR4f0048_WYG_009-17a"/>
力請舅姑峻拒之且書告父曰兒事非中道自行所志而已<lb/>
庸求名乎脱以名加之死矣事得寢已而素食不茹葷父曰<lb/>
何苦對曰偶不喜耳行且復矣其實權詞也父丁王父艱<lb/>
詔奪情再疏辭不獲日夜卧地哭嘔血復草疏賔朋皆<lb/>
諌阻貞女泣曰大人不得歸雖官柱國年上壽猶無與<lb/>
耳彼諌阻者非所以活我父也誠無不格當邀<lb/>
聖鑒既累疏請卒得歸甲辰元日京邸鄰舍火延燒<lb/>
數十家勢甚烈闔室倉皇遷避貞女獨不出曰死吾<lb/>
<pb n="KR4f0048_WYG_009-17b"/>
分也宋共姬何人哉反閉户坐室中姑熊夫人破户入<lb/>
持出之火遽熄得免是夏仲父西鄉令君卒父聞訃悼<lb/>
傷過甚復嘔血貞女歸寧驚痛不能寢食每夕伺安<lb/>
否或流涕坐達旦以是嬰寒疾不令父及翁姑知及知<lb/>
為醫藥弗肯曰吾女子何可令醫人診視父强之固以<lb/>
無疾辭弟員外郎必堦孝亷璂泣請貞女笑曰吾<lb/>
豈畏死者寧死必不於醫人腕下生也臨終謂兩弟曰<lb/>
死無恨矣但吾父吾舅姑勿以我死為痛則瞑目耳又<lb/>
<pb n="KR4f0048_WYG_009-18a"/>
曰我一生未嘗以寸金尺帛加於身死母負我遂卒時<lb/>
雍正甲辰冬十月六日也年三十有四歲<lb/>
論曰朱貞女壼内完人也少惡紛華知奉養德性固已<lb/>
殊矣凛凛節義從容乎以禮出之則亦由於學哉貞女<lb/>
為今相國高安朱公長女少司空建昌李公子婦余恐<lb/>
以貴盛掩其賢故於傳中不叙父翁之名位非闕也<lb/>
　　盧烈姬傳<lb/>
盧氏潮州鎭總兵薛受益妾也先是受益仕閩為建寧<lb/>
<pb n="KR4f0048_WYG_009-18b"/>
副將清明日出遊於郊遇婦女結羣祭掃先墓有女<lb/>
郎衣黑衣跨驢巾帨裙履皆如墨飄飄不類人間媛也<lb/>
受益以為異縱馬觀之風來帨起竒麗非常詢從者<lb/>
知為府小吏之女年及笄未許人受益屬郡守求為<lb/>
二室强委禽焉入門受益遷潮帥盧隨任之潮旦夕事<lb/>
主君甚謹動止皆有禮法受益及嫡妻屠氏皆愛之<lb/>
受益多内寵好交遊客多拜受益為義父者於是諸姬<lb/>
皆有義男年節帨辰稱觴上壽甚噪盧獨拒不納曰<lb/>
<pb n="KR4f0048_WYG_009-19a"/>
焉有二十歲之母得三四十歲兒乎時仲坑山開銀礦<lb/>
鎭轅月有陋規每至盈千百諸姬攘臂競攫之受益以<lb/>
為笑盧凝立不動即與之亦不受曰無所用此居久之<lb/>
受益以疾卒諸姬慟甚盧從容如禮舉哀數聲而已見<lb/>
嫡氏哀毁反勸慰謂死者不可復生夫人幸為兒曹强<lb/>
自愛勿過悲傷恐生疾妾當從地下侍巾櫛耳諸姬掩<lb/>
口揶揄之越翼日盧櫛縰笄總衣紳綦屨内衣縫紉相<lb/>
連極𦂳密上堂向嫡再拜曰妾不才事夫人不克終今<lb/>
<pb n="KR4f0048_WYG_009-19b"/>
將隨先君入泉臺矣屠夫人泣曰若年少母自苦若未<lb/>
有子女虚負一生吾當為若善處之盧謝曰妾志決矣<lb/>
諸姬猶竊笑且恚曰撒嬌耳哭且不盡哀何有於死盧<lb/>
悉出平生所蓄積簪珥衣服朱提玩好針薾雜物遍遺<lb/>
室人然後及其母其父其兄皆拜辭道别衆以好言慰<lb/>
諭亦未敢遽信也還入室取繒帛為繯挂椸架上投而<lb/>
逝家人大驚喧傳潮郡守梁文煊閒之遽徃視曰烈哉<lb/>
風化所闗不當置屍側室命舁出中堂視含歛拜而奠之<lb/>
<pb n="KR4f0048_WYG_009-20a"/>
司馬别駕海陽令丞尉各營將弁及鄉士大夫皆徃拜<lb/>
厝其棺于受益之旁時康熙四十一年秋八月二十七<lb/>
日也受益山東人事母孝時稱薛孝子盧氏閩之建寧<lb/>
人殉節時年二十有八歲<lb/>
論曰婦人以立節為尊分位非所計也使盧不死不過<lb/>
尋常一麗姬天下豈少美人哉從容就義骨有餘香雖<lb/>
泰山之重褕翟之榮無以加於此矣世有身為大臣高<lb/>
談殉國而或呼家人飼猪或遍辭墳墓親戚終不克死<lb/>
<pb n="KR4f0048_WYG_009-20b"/>
者對此方知盧氏之貴也盧非土著海陽邑志逸其傳<lb/>
余聞之山人陳瓊特表而出之<lb/>
　　許門節婦列傳<lb/>
吳氏南靖﨑溪儒家女許逢桂妻也逢桂明進士冏卿<lb/>
公祚昌從孫世居漳浦之西郊景文里兄弟四人長逢<lb/>
春桂其次也三逢龍四濤餼於庠皆醇謹力學能承祖<lb/>
父教在舊閥中最號有家法桂年十八娶吳年十四春<lb/>
結褵冬舉子時泰未幾桂沒吳年十七自矢守孤親戚<lb/>
<pb n="KR4f0048_WYG_009-21a"/>
哀之而懼其難也吳從容鎭定喪次外罕聞哭泣聲惟<lb/>
孤兒飢飽寒暖飲飼衣服是節家中貲産出入大小諸<lb/>
務悉聴翁姑及伯叔處分不叅一毫已意時泰既就外<lb/>
傅猶躬為執巾沐垢撫若嬰孩泰性孝能自立悲母之<lb/>
苦節也念非讀書莫可以成名報母者稍長善屬文娶<lb/>
婦蔡氏西林士人女與泰生同年亦純孝相得甚歡週<lb/>
年而有子一堂之上三代怡怡衆謂節婦功成矣亡何<lb/>
而泰卒年二十有一蔡晝夜號哭不欲生人勸之不止<lb/>
<pb n="KR4f0048_WYG_009-21b"/>
每哭輙嘔血謂姑曰母年甫三十四可撫孤孫成人兒<lb/>
夫婦不孝負罪相從地下耳血淚俱盡後泰一年而卒<lb/>
遺孤能振方三歲吳撫之衣食浣濯教誨視撫兒時加<lb/>
謹能振舞勺象每言及父泪涔涔事祖母奉命惟謹所<lb/>
親皆為歡慰吳亦竊復自慰謂此子之庻幾有成立也<lb/>
年十九將授室矣忽病沒吳拊膺呼天大慟曰吾年十<lb/>
七哭夫守子三十四哭子守孫謂孫在子與夫俱在耳<lb/>
今孫又亡三世拮据惟我一身我更何守哉絶而復蘇<lb/>
<pb n="KR4f0048_WYG_009-22a"/>
自是哭不輟時輒昏暈與語多不省夫弟濤擕其子時<lb/>
彰告以為嫂立繼頷之而已遂不復起以雍正癸夘夏<lb/>
卒年五十四行道聞者莫不隕涕欽其節而哀其遇云<lb/>
時彰入繼時方十齡今成立矣<lb/>
吳氏性娘逢桂妻族妹也年十六歸逢龍性和而能敬<lb/>
動止言笑事事有禮法似承理學家閨訓者逢龍沒氏<lb/>
年二十四遺孤時夏方五齡次時旭未及二歲自以孤<lb/>
幼舅姑在堂不可頃刻離凡十餘年不歸父母家雖父<lb/>
<pb n="KR4f0048_WYG_009-22b"/>
母强之不徃也姑有疾氏籲天願以身代視湯藥卧起<lb/>
扶持疴癢抑搔徹晝宵衣不解帯者五閱月或夫弟從<lb/>
子侍間歸已室然漏下三四鼔輙起有呻吟聲即立至<lb/>
姑喪數日不食乃啜糜粥過時而哀漸成疾久益病見<lb/>
者皆知其不永也時夏長授室既彌月吳扶病喟然發<lb/>
嘆吾今日可歸寧父母矣亟命駕之母家比還病益甚<lb/>
召二子曰昔不從汝父死者為汝兄弟幼代汝父奉二<lb/>
老餘年耳今吾事已畢有婦可理中饋沒吾寧也汝兄<lb/>
<pb n="KR4f0048_WYG_009-23a"/>
弟事叔父母宜如父母愛諸兄弟宜如同胞敬守先訓<lb/>
勿替家聲吾與汝父含笑九原矣時惟季娣林氏齊眉<lb/>
多子而長姒林氏仲姒吳氏皆青年撫孤氏將與之永<lb/>
訣也命兒婦皆肅以來談竟日悉處家格言可為兒孫<lb/>
世世法又言我等妯娌同事數十載未嘗聞一間言不<lb/>
知後來人肯如此否灑淚握别家人旁觀無不泣下者<lb/>
以康熙丙申冬卒年四十二<hi>長姒林即逢春妻也逢春沒撫其四子少子時盛又</hi>
<hi>殀林併撫孤孫今年近七十矣孫支蕃衍傳姑闕之以待來者</hi>
<pb n="KR4f0048_WYG_009-23b"/>
鍾氏邑文學鍾重華女年二十歸時盛有賢德内外井<lb/>
井時盛力學有聲年二十八而殀鍾矢志栢舟撫二孤<lb/>
八載以哀毁成疾而沒<lb/>
論曰兩吳立節皆足撑持宇宙大吳之事自古鮮聞哭<lb/>
夫哭子哭孫五十一年之間三歴竒慘孫亡何守聞其<lb/>
語而不墜淚者非人也小吳純粹可為禮宗功成瞑目<lb/>
鹿水梁山此二氏大足增色矣蔡與鍾皆之死靡他以<lb/>
哀毁孀年不永合未亡人觀之何許門之多苦節也余<lb/>
<pb n="KR4f0048_WYG_009-24a"/>
聞大雪之後必有陽春苦節之家當有達者能無望於<lb/>
其後之子孫乎<lb/>
　　海陽陳烈女傳<lb/>
陳烈女名寶娘廣東海陽人府小吏陳子頴女也幼聰<lb/>
敏有弟讀書旁觀輒成誦通孝經内則以古賢女自期<lb/>
代母操井臼食貧作苦循循乎大家風範焉年十二許<lb/>
字邑人黄士振士振父開春太學生也辛巳捐館舍女<lb/>
聞撤簪珥疏衣粥食越朞未嘗一華飾里人方嘖嘖孝<lb/>
<pb n="KR4f0048_WYG_009-24b"/>
行以為賢且知禮未幾而士振訃至矣時在機失梭昏<lb/>
仆坐地拊膺慟哭少間請奔喪父母不許女嘆曰夫者<lb/>
天也既失所天有死無二然必親治三年之喪始盡未<lb/>
亡人之禮今二親既不我行死且留餘憾矣母劉氏勸<lb/>
慰之泣曰兒非不念父母自甘不孝顧婦人以貞信為<lb/>
節虧節辱親不孝尤大伯母侯氏孀守者教以在家守<lb/>
義可慰父母心完貞志節孝兩得女曰伯母苦節乃為<lb/>
孤弟在懐宗祀為重兒所處不同各行其是而已遂絶<lb/>
<pb n="KR4f0048_WYG_009-25a"/>
飲食三日水漿不入口出笥中手迹少時珍玩雜物悉<lb/>
焚之書籍筆墨付諸弟勉以讀書泣數行下父母防<lb/>
之密不得死佯改容機聲軋軋若無事者舅氏劉亮夫<lb/>
至多方寛喻慨然許諾父母以為信防稍疎治觴欵舅<lb/>
忽而雷雨大作家人晒衣服者急走收之則見女已自<lb/>
經瓜架間疾呼不應急解下死矣雖甚雨而衣裾無沾<lb/>
翼日形神不改於箧内得遺詩一首有奔喪違妾願迅<lb/>
步逐郎踪之句時康熙壬午六月廿有二日也年十八<lb/>
<pb n="KR4f0048_WYG_009-25b"/>
署海陽令安定枚潮守梁文煊白其事上憲以格于例未<lb/>
題旌檄遣致祭給匾褒之夫家迎其喪合葬于百丈埔之<lb/>
原<lb/>
論曰陳女幼知書通孝經内則以古賢女自期立志固<lb/>
已不薄矣泮氷未迨鵠偶分飛使其長侍膝下未嘗不<lb/>
可扶植綱常增鳯城山川之重然曠日遲久事更艱難<lb/>
不如一時烈烈舍生取義之為快也人生百年總有一<lb/>
死患不得其所耳陳女雖死猶賢於生嗚呼可謂明哲<lb/>
<pb n="KR4f0048_WYG_009-26a"/>
也已<lb/>
　　潮陽陳烈女傳<lb/>
陳烈女名菊娘廣東潮陽人農民陳錫謙女也幼端重<lb/>
不妄笑語孜孜以紡績為事鄉間俗樸無紛華惟春社<lb/>
蜡臘梨園歌舞婦女羣趨視為遊樂女終日静坐不出<lb/>
房闥固强之亦弗赴衆謂陳氏女不好遊云年及笄許<lb/>
配隣鄉萬阿一一故農家者流敦本尚實孝弟力穡兩<lb/>
家門户既相當情性亦頗相宜雖男女未迨氷父母徃<lb/>
<pb n="KR4f0048_WYG_009-26b"/>
來固歡然周洽也俄而阿一病女聞之憂形於色少飲<lb/>
食及病篤益憂甚竟日無一語寢食俱廢一日晨起忽<lb/>
訃至其母以壻家相距不逺且平昔過從習熟倉皇走<lb/>
視之女沐浴更衣正襟坐牀上取素帯為繯挂牀楣間<lb/>
以頸投之凝然不動聲色比母歸則見其端坐弗起呼<lb/>
之不應頗詑異就視之死矣時康熙辛丑秋七月五日<lb/>
也女年十有七歲夫家求其屍合葬焉鄉人義之醵金<lb/>
為立嗣且共磨石表其墓<lb/>
<pb n="KR4f0048_WYG_009-27a"/>
藍子曰徃余攝篆潮陽陳女事已越七載矣寂寂未有<lb/>
聞於余耳者蓋當時頻年荒歉後軍士方脫巾而呼雈<lb/>
苻遍野獄訟充斥未暇一為求訪而邑士大夫亦弗遑<lb/>
以此見示事機錯過旌典未膺深可惜也庚戌秋有預<lb/>
修郡志之役邑孝亷陳君能夏共相晨夕始為余言之<lb/>
因屬君確訪事實列入郡乘併潮陽邑志亦令載筆者<lb/>
修補陳烈女所以得傳於世孝亷君力也余既重自愧<lb/>
且更為烈女幸焉<lb/>
<pb n="KR4f0048_WYG_009-27b"/>
　　鄭烈婦傳<lb/>
烈婦鄭氏廣東澄海縣儒家女海陽縣民梁至良妻也<lb/>
至良繼母所出有前母兄曰梁某為諸生繼母亦鄭姓<lb/>
孀守撫孤視前子如已子生與至良兄弟怡怡如也婦<lb/>
年十八歸良良性孝友任勞勩藝圃力田以衣食其兄<lb/>
使專儒業婦事姑尤謹睦娣姒井臼操作澣濯掃除之<lb/>
役皆獨力為之姑喜良夫婦之能承歡又生得采芹列<lb/>
於士類儼然詩禮人家可以娱老矣雍正三年乙巳至<lb/>
<pb n="KR4f0048_WYG_009-28a"/>
良卒遺孤女三歲姑痛子傷心慮婦年少家貧必不留<lb/>
哭之慟婦矢志養姑且云有五月娠倘得男可延夫祀<lb/>
姑曰如窮餓何對曰婦自為之所即餓死亦甘心耳居<lb/>
無何而梁生有不可問之意婦堅貞自持俯首飲泣生<lb/>
不能容迫改醮婦不可生故促之雪涕哀求請俟腹中<lb/>
兒誕育生不得已暫聴既産男不數月復迫益力以為<lb/>
必將累已婦曰我自求食一絲一粒不以相累也家有<lb/>
田八畆生悉據之婦分得圃畝許襁子牽女荷鋤種溉<lb/>
<pb n="KR4f0048_WYG_009-28b"/>
於羣從娣姒間為針黹為磨舂易龠米以奉姑養子而<lb/>
自食糠粃時潮中歲歉米斗至數百錢丙午丁未洊饑<lb/>
流亡載道婦拮据幸延殘喘姑及子女皆無恙人咸重<lb/>
焉生憾其無去志百計窘之値族女與生之女鬬族女<lb/>
走依婦生女逐而行兇婦阻之遂愬於父母皆鬨擒婦<lb/>
出撻婦曰我知罪矣無以寡弟婦軀體辱尊拳也生猶<lb/>
不肯已擢婦鬢毛用猛力連拔之婦既歸房中念所親<lb/>
毒虐無已勢不可以復留澘然黙坐夜出平日所績麻<lb/>
<pb n="KR4f0048_WYG_009-29a"/>
及敝衣裳投之火恐火光為所覺手持小釜火起即覆<lb/>
之又以衣裳各一付女曰此猶可蔽體若留之明晨母將<lb/>
去若善視幼弟早起跪姑前泣曰婦不能復事姑矣姑<lb/>
哽咽不能語又遍辭羣從娣姒皆欷歔歎息而别家命<lb/>
一原媒偕之去媒即姑鄭族子也婦行至廣濟橋仰天<lb/>
一慟呼其夫者三遂躍入韓江死時雍正六年戊申六<lb/>
月朔日也婦家無父母昆弟生囑原媒以失水欺鄭族<lb/>
而冺其迹焉雍正九年辛亥海陽尹張君修邑志憐婦<lb/>
<pb n="KR4f0048_WYG_009-29b"/>
節烈為次其事於遭賊完貞與諸難婦合傳曰雖非遇<lb/>
盜也情與相類傷哉<lb/>
論曰余讀海陽縣志至鄭烈婦事不禁三太息也其㫖<lb/>
逺其詞嚴蓋尚有春秋書法焉婦女守貞綱常底柱奈<lb/>
何强使易志全無惻隱之心天地間有此毛角人乎余<lb/>
悲鄭氏之志哀其遇欲詳其事蹟博問諸正人君子久<lb/>
且確而後論定秉彛好德人心同然貞魂能終寂寂哉<lb/>
將直書生名則生不可以立於人世余職在彰善不在<lb/>
<pb n="KR4f0048_WYG_009-30a"/>
癉惡姑為諱之即鄭也亦志為夫立節耳之貞之烈皆<lb/>
足為綱常㡳柱且烈較烜赫則逼之乃所以成之何必<lb/>
復留遺恨於毛角之親含笑九泉可也<lb/>
　　陳烈婦傳<lb/>
烈婦陳氏名貞娘海豐縣民陳英芝女同邑黄允卿妻<lb/>
也年十九于歸甫一載而允卿卒氏號天慟哭絶而復<lb/>
蘇者數次決意殉之有遺腹娠數月矣舅姑勸之延夫<lb/>
祀婦矍然輟泣曰諾及月辰産得男家以為慰婦抱男<lb/>
<pb n="KR4f0048_WYG_009-30b"/>
拜舅姑哭而納諸姑懐中曰婦不孝不能事母反以藐<lb/>
孤累老人婦死有餘辜也即絶粒不食所親皆泣涕多<lb/>
方勸解婦且哭且拜曰夫已死義不能獨生所不早從<lb/>
地下者以身有數月之娠耳兹幸得男吾願畢矣絶食<lb/>
七日而死時年二十歲與夫合葬于大安之原<lb/>
論曰陳氏之死何其急也舍生取義若恐人之奪已而<lb/>
過此即已無及也近世丈夫作事多遲疑能如斯之堅<lb/>
定果決者有幾哉海豐詩禮之邦士敦品行女尚貞烈<lb/>
<pb n="KR4f0048_WYG_009-31a"/>
沐浴<lb/>
國家化行俗美非偶然也邑有節婦許氏為黄元輔之<lb/>
妻年二十一而寡遺孤週歲矢志栢舟事姑盡孝教子<lb/>
成立今年八十有一六十載凌霜苦節亦壼内之完人<lb/>
乎諸節烈皆以家貧弗聞於逺今辛亥冬舊令尹天長<lb/>
王公臚厥事蹟以言于郡守吳公吳公欣然為請旌表<lb/>
余是以知之王公在豐日淺適丁饑饉盜賊之秋邑人<lb/>
士未遑語及今去邑四年猶留心風化惓惓不忘若是<lb/>
<pb n="KR4f0048_WYG_009-31b"/>
則君子之所為可知矣許氏尚稱未亡人應俟後之載<lb/>
筆者<lb/>
　　貞烈張女傳<lb/>
貞烈張女名愼娘廣東海豐人諸生張有惠女也許字<lb/>
謝復開之三子曰錫川復開與有惠同庠兩家皆詩禮<lb/>
門户相當意氣相投合錫川年少能讀書衆謂東牀不<lb/>
偶矣年十八未于歸而錫川病沒女聞訃悲慟慨然有<lb/>
殉亡志哀告父母請奔喪許之蓬頭易服涕泣詣夫家<lb/>
<pb n="KR4f0048_WYG_009-32a"/>
執喪禮舅姑妯娌皆憐之念夫嗣未立未可死且父嬰<lb/>
痼疾恐以女故傷父心强啜粥朝夕哭奠久之無所言<lb/>
人莫能知其意也迨百日泣拜舅姑請為夫立後復開<lb/>
以次子之子繼之仍歸母家侍父湯藥孝養周至及期<lb/>
年有惠疾已愈女復泣告父母請舅姑為夫求塟地地<lb/>
既得女聞之欣然曰夫有後而塟有地吾事畢矣是夜<lb/>
投繯死時康熙五十有六年仲冬朔日也女年十有九<lb/>
歲兩家父母義之與鍚川合葬焉<lb/>
<pb n="KR4f0048_WYG_009-32b"/>
論曰巾幗為名教之干城吾於張女見之為夫立節貞<lb/>
也不忍傷父心孝也汲汲求為夫立後為夫擇塟地仁<lb/>
也夫有後而塟有地慷慨赴死烈也女没後之十五年<lb/>
海豐舊令尹王公亷其事惠陽太守為請旌表余始得<lb/>
聞其詳嗚呼如此人者豈可以不膺旌典哉<lb/>
　　程節婦傳<lb/>
程節婦福建漳浦人儒童許琫妻諸生程憲淳次女也<lb/>
年十九歸琫克盡婦道事舅姑祖姑甚敬謹逾年琫卒<lb/>
<pb n="KR4f0048_WYG_009-33a"/>
婦哀毁欲以身殉姑及祖姑弗忍也苦勸之婢清勤有<lb/>
遺腹娠請俟其産得男可延夫祀若女也别立嗣婦曰<lb/>
諾已而果得男婦喜曰夫有祀矣潛製新履及衣飾送<lb/>
終之具人問何為答曰自備耳不孝不能終子職不以<lb/>
身後事累親也夫既小祥婦經營家事從容整楚人莫<lb/>
知其意尋自經死時康熙六十有一年秋七月也邑人<lb/>
士以告于蕭令君給匾旌之<lb/>
論曰程氏之死不激烈不濡遲抑何其和平中節也良<lb/>
<pb n="KR4f0048_WYG_009-33b"/>
人有祀自足含笑九原喪至小祥雖於禮未終於殉夫<lb/>
則已可矣從容慷慨兼而有之巾幗偉人名教柱礎特<lb/>
兩家門户之光云乎哉<lb/>
　<lb/>
　<lb/>
　<lb/>
　<lb/>
　鹿州初集巻九<lb/>
</p>
<p>
</p>
  </div>
<div>
<head>鹿洲初集巻十</head> <lb/>
    <p>
<pb n="KR4f0048_WYG_010-1a"/>
欽定四庫全書<lb/>
　鹿洲初集巻十<lb/>
　　　　　　　　　　廣州府知府藍鼎元撰<lb/>
　記<lb/>
　　棉陽書院碑記<lb/>
程子曰治天下以正風俗得賢才為本余謂非必天下<lb/>
也即一官一邑亦然欲正風俗必先正人心息邪説距<lb/>
詖行賢才不可多得當培養而玉成之然則化民成俗<lb/>
<pb n="KR4f0048_WYG_010-1b"/>
之方興賢育才之道莫先於明正學潮邑為嶺南文獻<lb/>
之邦昌黎過化趙子助教而後英賢代興文章星炳號<lb/>
稱極盛獨正心誠意之學濓洛關閩一綫相承之道統<lb/>
則杳乎未有聞也余以菲才代庖兹邑適當頻年荒歉<lb/>
之後脱巾而呼者五營持梃而奪者遍野伏庭攀輿繁<lb/>
言相告訐者日千七百有餘人盡瘁經營鋤荆斬棘兩<lb/>
月而始稍就緒不謂亷恥道喪有林妙貴胡阿秋之孽<lb/>
以後天教流毒逺近厯多年所招誘四方無賴為徒數<lb/>
<pb n="KR4f0048_WYG_010-2a"/>
百人駕言能書符治病為人求嗣又能使寡婦夜見其<lb/>
夫以故城村風動澄揭惠豐之人無不篤信其術重趼<lb/>
而至余聞而髪指躬詣禽之庭鞫其所為多不可問乃<lb/>
斃二渠魁從犯以次杖儆餘黨數百輩皆人其人邑紳<lb/>
士方以殄孽消妖洗穢濁而清明為快余則皇然内慙<lb/>
謂教化不興使吾民泯泯棼棼以至於此實官斯土者<lb/>
之咎今羣邪滅息醉夢初醒此風俗還淳人心返正君<lb/>
子道長之一大機不可不明先王之道以道之也籍其<lb/>
<pb n="KR4f0048_WYG_010-2b"/>
廬於官毁其奸竇更其門牆以為闔邑人士讀書講學<lb/>
之所榜曰棉陽書院棉之風俗將於是乎正棉之賢才<lb/>
將於是乎得之矣顧惟書院之建必崇祀先賢以正學<lb/>
統正統不明陽儒陰釋之徒皆得竊其似以亂吾真宋<lb/>
有白鹿書院亦有鵞湖書院明有河津餘干之講學亦<lb/>
有新㑹姚江之講學同學孔孟同談仁義而操戈入室<lb/>
甚至詆紫陽為洪水猛獸毫釐之差千里之謬夫非天<lb/>
下後世之大憂歟周程張朱五先生上接洙泗之正傳<lb/>
<pb n="KR4f0048_WYG_010-3a"/>
下開萬古之聾瞶宜妥侑斯堂春秋祀典勿替俾學者<lb/>
識所依歸而異端邪説不能淆亂孟子曰經正則庶民<lb/>
興庶民興斯無邪慝自書院既建以後邪説息詖行消<lb/>
人心正風移俗易禮樂可興余亦幸兹雨暘時若百室<lb/>
盈寧得于簿書鞅掌之暇與諸君子横經講學溯白鹿<lb/>
之淵源塞鵞湖之坑阱雖不敢謂廓清摧陷可能於斯<lb/>
道有功亦庶幾兹邑之風俗人才由斯而一大振起哉<lb/>
希聖希賢自是儒者分内事世多聞之震驚則不學之<lb/>
<pb n="KR4f0048_WYG_010-3b"/>
故也吾所謂學者非窮高極逺幽渺難行之謂即在爾<lb/>
室屋漏人倫日用之閒爾心無邪則為正爾意無妄則<lb/>
為誠爾為善人無為惡人則可以為聖人尊君親上祗<lb/>
父恭兄爾之能事畢矣文行忠信是為四教禮義亷恥<lb/>
是謂四維吾所以移風易俗者在此所以興賢育才者<lb/>
亦在此願諸生發憤自雄以聖賢為必可學登五子之<lb/>
堂讀五子之書行五子之事濓洛闗閩將復見於今日<lb/>
夫寧獨一鄉一邑風俗人才之闗係也書院為屋三中<lb/>
<pb n="KR4f0048_WYG_010-4a"/>
祀周程張朱五先生前為諸生出入行禮之所後為閑<lb/>
存堂凡學舍十有八院左有隙地可擴充尚遲有待余<lb/>
忝一日長敢不揣固陋而為之記若春秋典禮祭享田<lb/>
租同學諸子姓名另書他石<lb/>
　　重修潮邑義學碑記<lb/>
自古美玊必藉良工美才成於師友師道立則善人多<lb/>
濓溪豈欺我哉化民成俗之原惟在師嚴道尊人知敬<lb/>
學是以昔賢殷殷立教澤宫之外復有義學之設責之<lb/>
<pb n="KR4f0048_WYG_010-4b"/>
専任之重也潮邑義學在縣治譙樓之東始於康熈二<lb/>
十四年前令臧君憲祖創成之為齋舍凡二十間迄今<lb/>
將五十年牆傾椽朽瓦桷頽敝春雨漏淋無地容足諸<lb/>
生猶勤勤於學聲琅琅出金石閒余愛之因捐清俸設<lb/>
法興修先小學次大學幽齋曲徑静几軒窓雖在闤闠<lb/>
之中而有山閒静穆之致不可謂非讀書之善地也士<lb/>
為四民之首一舉一動闗係民風士習端則民生觀感<lb/>
興起日趨於厚不端則鄉里效尤放縱日競於邪故士<lb/>
<pb n="KR4f0048_WYG_010-5a"/>
不宜妄自菲薄當以言坊行表為已任潮邑文物之邦<lb/>
民風未盡淳美今盜賊廓清豪强斂跡訟師棍蠧漸次<lb/>
驅除加以嵗登大有萬井盈寧正我民安居樂業興起<lb/>
教化之秋也余不佞不能家喻户曉惟有隨事誘掖樹<lb/>
之風聲使知孝弟仁讓為官斯土者之所樂聞而所藉<lb/>
以身體力行為鄉閭孝弟仁讓之矜式則所望於諸生<lb/>
助我者非細也余以闔邑人心風俗分寄其責於諸生<lb/>
而又以諸生立心制行學問文章分寄其責於司義學<lb/>
<pb n="KR4f0048_WYG_010-5b"/>
擁臯比之一二人可不謂専且重哉明經姚子先登篤<lb/>
學能文之士也根柢深厚不同流俗可為諸生師表茂<lb/>
才鄭生大釗醇謹好學足跡不輕造公庭以之師小學<lb/>
課童子克稱其任義學之修二生籌土木董工匠悉心<lb/>
經理備極賢勞余又念學租微薄清出前人乾沒官租<lb/>
文㑹張陂沙港濟糧嵗共穀二百餘石以為棉陽書院<lb/>
及大小義學師生膏火之資循例詳請不知上官其許<lb/>
余否倘邀嘉惠亦斯文之慶也自笑寒酸力微規模窄<lb/>
<pb n="KR4f0048_WYG_010-6a"/>
狹未能恢而大之睇兹義學之側有前令彭君未成之<lb/>
廢祠牆垣露立基址頗寛以之擴充義學建講堂齋舍<lb/>
當必大有可觀者此與棉陽書院之左柯家廢地如出<lb/>
一轍余曽向柯生購求為書院増亭臺講室而生以外<lb/>
出未歸阻余之興二者皆余心中所欲為之事未知余<lb/>
之駐此有幾月日木强戅拙為人所忌而上官憐我狂<lb/>
愚欲改調他邑以去恐土木工程非旦夕所能猝辨後<lb/>
之君子有與余同志者不獨諸生之感亦余所厚望也<lb/>
<pb n="KR4f0048_WYG_010-6b"/>
義學諸生濟濟技彦皆一時之選而趙生世成林生愛<lb/>
霖與書院之劉生峯鋭林生之檻鄭生炳文尤其矯矯<lb/>
出羣非復尋常士也附書于石以志一時人才之盛<lb/>
　　文光雙忠祠祀田記<lb/>
棉陽之祀雙忠自宋熈寧閒始也邑志載軍校鍾英入<lb/>
貢京師道出睢陽拜張許二公之廟已夢神告以將偕<lb/>
南行指寢殿笥中遺像示之鍾事竣還仍過廟如言詣<lb/>
寢殿探篋笥果得像及銅輥以歸一夕而至棉人素欽<lb/>
<pb n="KR4f0048_WYG_010-7a"/>
仰二公忠義謂靈爽所依必致佳祥千百載城池可保<lb/>
無患乃建廟祀于東山之麓於是香火遍棉陽窮鄉僻<lb/>
壤皆有廟而文光寺後一祠則因明末寇亂薄城城中<lb/>
諸紳士於嶺東古廟請二公神像入城捍禦者也賊望<lb/>
見忠魂金戈鐵馬率神兵殺賊遂遁去城賴以安於是<lb/>
立祠祀焉顧祠惟田乃可久獨此祠向未有議及者左<lb/>
近文照堂有僧静㑹晨夕奉香火恐後來未必能繼僧<lb/>
乃請于邑之紳士捐貲置産為嵗時薦享香燈之費得<lb/>
<pb n="KR4f0048_WYG_010-7b"/>
貴山都八啚中田一十三畝二分有竒請余書于石余<lb/>
惟潮俗多淫祠自昌黎公建邦啓土而外獨雙忠大忠<lb/>
為正大忠祀宋丞相文文山先生雙忠祀唐睢陽張許<lb/>
二公皆可使百世下聞風起懦維千秋綱常於不墜者<lb/>
也使當日睢陽無二公據守則賊勢披猖河朔潰盡誰<lb/>
保江淮以障東南半壁中興二字夫豈易言前輩謂唐<lb/>
之不亡二公之功不在李郭下蓋非阿所好者矣二公<lb/>
平生氣吞逆賊忠憤常周宇宙亘萬古而不為少衰使<lb/>
<pb n="KR4f0048_WYG_010-8a"/>
見戎馬近郊梯衝乗墉必怒髪裂皆殄殱醜類不留遺<lb/>
子此理之必然而不可移易亦為民禦災捍患之常非<lb/>
棉人之好為語怪也棉人敬祀二公當學二公之忠義<lb/>
食禄不分憂乗馬不濟難吾知免夫思忠義之為美凡<lb/>
一毫非忠非義之事皆不敢為則孝弟由此而生而風<lb/>
淳俗美為太平教化之助則崇祀二公捐貲置田者之<lb/>
功亦不細也静㑹為棉陽好義僧賑饑埋胔不憚煩勞<lb/>
庶乎韓公所謂頗聰明識道理者而余絶不敢與之遊<lb/>
<pb n="KR4f0048_WYG_010-8b"/>
恐蹈昌黎大顛故事貽後世不白之譏而其有功於斯<lb/>
祠則與諸紳士一片苦心均不可泯沒也是為記<lb/>
　　遊夢筆山記<lb/>
夢筆山在浦城西北郊距邑可半里相傳江文通讀書<lb/>
處也余童時即聞兹山為浦城名勝思欲一遊不可得<lb/>
乙酉春從學使沈心齋先生至其地出郭眺之心甚喜<lb/>
行愈近而興殆索然逺望有二三古柏亭亭可愛既至<lb/>
則竒止此矣柏之下為寺寺之旁為文通祠俗僧數輩<lb/>
<pb n="KR4f0048_WYG_010-9a"/>
荒草一坵非有他景也其為山也卑而小既無巍峩壯<lb/>
偉俯視八州之槩又無竒峰怪石幽泉曲徑爽人心目<lb/>
之間徒以頑然一拳土久享芳名余甚惑焉豈所謂地<lb/>
以人傳者非耶不然何其負重望而中無實也將江郎<lb/>
才盡而兹山之勝亦隨之余終莫得其解請以問後之<lb/>
來遊者<lb/>
　　遊茗川記<lb/>
丙戍仲春既生魄何子馥庭從余遊茗川茗川者馥庭<lb/>
<pb n="KR4f0048_WYG_010-9b"/>
家别業也在郡之東南蔬圃數百弓環可二里為巨園<lb/>
園有巨池池有亭亭後有竹循竹而下池之東也有梅<lb/>
花閣閣外梅樹繚繞實纍纍如貫珠葱蘢䆳密宜避暑<lb/>
池之西老栁偃蹇倔立小草芊芊散花雜木繽紛蓊薆<lb/>
皆可愛行三四十步有小池荷錢方出水從池上過石<lb/>
橋即南溪草堂也極西又有池無竒景取其水便於種<lb/>
菜云折而北更十數椽風送花香烟飛嵐色鳥雀語桂<lb/>
蘭間如笙簧聴之忘倦轉而南則高堂大厦難以言景<lb/>
<pb n="KR4f0048_WYG_010-10a"/>
稍轉為篆松軒臨巨池投<graphic n="KR0034" url="https://raw.githubusercontent.com/kanripo/KR-Gaiji/master/images/KR0034.png" mimeType="image/png"/>
                    <graphic n="KR0034" url="https://raw.githubusercontent.com/kanripo/KR-Gaiji/master/images/KR0034.png" mimeType="image/png"/>於水魚應手至豪歌放<lb/>
飲攘臂談天下事不知身之在何境也嗟乎如斯名園<lb/>
其可易得乎哉單寒卓犖之士類能為山水増光而天<lb/>
若獨嗇其遇甚至欲求容膝之安以與古人相晤對如<lb/>
在三島十洲可望而不可即而膏粱貴介名園深美不<lb/>
為鷹隼犬馬之塲即為呼盧陸博之地而天每樂畀之<lb/>
而不吝吾不知其何意也吾子年少未知得斯景之難<lb/>
則未知不負斯景之難夫惟知其難而後能長保其有<lb/>
<pb n="KR4f0048_WYG_010-10b"/>
有之而負之未見為能保也余忝一日長烏能已於言<lb/>
哉遊興酣作記示之<lb/>
　　遊武夷山記<lb/>
閩中山水幽竒以武夷為第一余之結想遊兹也十年<lb/>
矣武夷居閩北之崇安去江西為近余家漳浦在閩之<lb/>
極南地鄰東粤相去千五百里吾漳能遊武夷之士百<lb/>
未有一不獨余為難也蓋非有力者不能遊即有力者<lb/>
非有便道經厯富沙潭陽之間欲其窮數月之力出千<lb/>
<pb n="KR4f0048_WYG_010-11a"/>
五百里之外以遊名山亦未易覩斯豪舉哉已丑夏吾<lb/>
師沈心齋先生重來閩嶠送之至崇安因得以從遊武<lb/>
夷殊快甚登問津亭入古觀參天卉木夾道繁陰遂遨<lb/>
堂上遶後庭摩娑㫁碣以為娛逺望髙岡彌天石壁有<lb/>
幔亭二字大可二尺許黄冠云方廣各二丈乃紫陽夫<lb/>
子手書采茗童叟復嗚嗚歌唱相上下洵可樂也出迴<lb/>
廓臨清溪土人編木為桴畀余乗之由一曲溯流九曲<lb/>
兩㟁竒觀目接不暇大王峰巍然髙拱玉女亭亭若迎<lb/>
<pb n="KR4f0048_WYG_010-11b"/>
若送其餘羣峰羅列拜舞俯仰進退皆似有眷戀情緒<lb/>
大抵海内名山多竒在石未如此山渾然石骨儼似人<lb/>
工削成巉巗昂霄巔大於麓水泉從石末迸出瀏瀏竹<lb/>
樹間如天半飛花滴厯澗底峰峰皆然峰下溪流瀠洄<lb/>
坐水遊山飄飄有仙意所以老氏之徒號為洞天而吾<lb/>
鄉山水無復有能出其右也余乃舍桴而步遍陟髙巗<lb/>
訪名賢遺跡拜紫陽夫子於精舍謁定夫諸先生祠至<lb/>
接笋峰而余懐不知何適矣峰髙插天周環陡絶昔人<lb/>
<pb n="KR4f0048_WYG_010-12a"/>
以十圍之木長十餘仞者為梯梯窮復接如登天之勢<lb/>
至上梯復窮則過雞胸石石僅容足右壁立左臨淵谷<lb/>
不計丈必手捫鐵索斜行不敢反顧行可三十步稍坦<lb/>
古有亭今廢從石畔排闥入過劍脊小失足則墮崕從<lb/>
人多猶豫有半途而返者或竟坐峰下以須黄冠為余<lb/>
言昔人多避兵於此若城髙巗晩對峰金井兠鍪大小<lb/>
藏三姑石小桃源皆避亂勝槩而天遊閣一覽臺九曲<lb/>
諸峰厯厯足下尤遊人所托跡云余是以知昇平之樂<lb/>
<pb n="KR4f0048_WYG_010-12b"/>
而登臨之自適也假使余生當海宇未靖之日即有力<lb/>
好遊且無由一至於斯就令生長斯土而緣崖遁谷惟<lb/>
恐見獲何暇尋竒問勝聖人在上宇宙肅清山川木石<lb/>
倍加妍秀此日吾師弟子從容暇豫攀躋徜徉於此間<lb/>
可不知所由來與抑余又有私焉余與兹山相去千五<lb/>
百里藉非吾師之來得以追隨便道經厯於此則余之<lb/>
來遊亦且未卜何年耳因執筆而紀其事以志君師之<lb/>
恩於不忘若夫竒峰怪石之位置幽巗洞壑之隐淪仙<lb/>
<pb n="KR4f0048_WYG_010-13a"/>
舟虹橋御園之故蹟前人之説詳矣余皆不贅<lb/>
　　除庭草記<lb/>
已丑夏余歸自武夷過三山留中丞儀封張先生官舍<lb/>
西園桐陰之下有軒髙爽窓几明浄余樂焉庭前荒草<lb/>
蒙茸多灌莽名花怪石沒其中余惡之顧謂童子斬之<lb/>
茀之集其桀驁多刺者烈火焚之蕪穢既清佳景畢露<lb/>
余方以為快友人陳尚友李鱗蒼囅焉而來尚友曰濓<lb/>
溪窓草不除子奚為者鱗蒼曰丈夫當掃除天下安事<lb/>
<pb n="KR4f0048_WYG_010-13b"/>
一室余曰噫嘻善哉然吾亦聞之矣稂莠不除反害嘉<lb/>
禾槎蘖不翦終成斧柯振古如兹今亦然耳夫濓溪窓<lb/>
前細草芊芊紛披可愛未如灌莽之害也故留之可觀<lb/>
造物生意焉今斯軒之庭荆棘蔓延而其中古榦異卉<lb/>
竒石假山參差布列皆數十年之内所羅致於數百里<lb/>
外者吾不為表而出之蓬蒿之下也可乎哉譬諸治心<lb/>
去私克已而後天真復焉譬諸治國屏邪逺佞而後正<lb/>
士昌焉若陳蕃者明於大而略於小雖有掃除天下之<lb/>
<pb n="KR4f0048_WYG_010-14a"/>
志而疎於為謀語以洩敗是亦大言欺世者耳古之人<lb/>
夙興夜寐洒掃廷内小心慎密無地不然未有忽近圖<lb/>
逺不能治其一室而可以平天下者也虎狼在野凡人<lb/>
操戈而逐之蜂蠆入袖壯夫為之動色天下之禍常發<lb/>
於細微而困於所忽可不慎與嗚呼一室雖小可以觀<lb/>
大今人含垢何所不容而余獨斤斤於此亦迂且褊哉<lb/>
然使聴其滋蔓而莫為擴清則心目之間常存茅塞雖<lb/>
使濓溪居此亦不能以終日二友喟然嘆曰有是哉盍<lb/>
<pb n="KR4f0048_WYG_010-14b"/>
書以記之<lb/>
　　餓鄉記<lb/>
醉鄉睡鄉之境稍進焉則有餓鄉王蘇二子之所未曾<lb/>
遊也其土其俗其人與二鄉大同而小異但其節尚介<lb/>
行尚髙氣尚清磨礪聖賢排斥庸俗則又醉鄉睡鄉之<lb/>
所未能逮也昔者伯夷叔齊嘗造是鄉愛其境婆娑不<lb/>
忍去鄉之人留之羣奉為主凡有過客悉稟命辨别去<lb/>
留孔子去衛適陳道經是鄉伯夷率鄉人郊迎伏謁禮<lb/>
<pb n="KR4f0048_WYG_010-15a"/>
甚恭欲以主位讓孔子不顧然亦重違其意乃偕諸弟<lb/>
子為停驂者七日其後孔子之徒如曾子子思原思輩<lb/>
嘗竊往遊焉或三旬九回或并日一歸大抵與夷齊兄<lb/>
弟甚相得於陵陳仲子矯亷於齊齊人疑之仲子投是<lb/>
鄉三日欲親伯夷夷笑而麾之曰若避兄離母非吾徒<lb/>
也仲子慚而去漢周亞夫慕是鄉高義棄通侯之尊徒<lb/>
歩欵里門伯夷蹙額曰亞夫粗人豈足以居此但彼既<lb/>
來亦不可拒者顧左右即於里門别搆數楹與之亞夫<lb/>
<pb n="KR4f0048_WYG_010-15b"/>
樂焉未幾而幸臣鄧通亦貿貿然往伯夷叔齊勃然大<lb/>
怒曰吾鄉固清白世界也豎子敢來相辱命左右擠出<lb/>
數十里外撲殺之而延晉處士陶潛以髙風蕩滌羞穢<lb/>
潛亦舍彭澤令與夷齊交稱莫逆焉然潛性放誕不能<lb/>
安每越境與王無功遊夷亦不禁梁武帝為侯景所迫<lb/>
逃入是鄉伯夷不納因叩頭力請不肯去卒免侯景之<lb/>
刃夷懼為天下逋逃藪爰集鄉人更訓典嚴條約日出<lb/>
數十人要於路以覘客凡有聖賢豪傑孝子忠臣髙人<lb/>
<pb n="KR4f0048_WYG_010-16a"/>
義士辱親敝鄉迎之致敬無敢失禮其為賤𨽻鄙夫亟<lb/>
撲殺之里門之外至於富貴庸人亡命至止亟遣之去<lb/>
無辱唇齒自是之後遊者日以衆不得入者亦日以多<lb/>
為所敬禮周旋去來任意者若唐韓愈宋呂蒙正范仲<lb/>
淹而外代不過數人焉近世士大夫罕有得其門而入<lb/>
者也吾友黄越甫嘗遊是鄉歸為余言此中佳勝非俗<lb/>
人所知余初未以為然年來偕越甫聨袂而征未半途<lb/>
覺道路險巇苦不可耐復勉强前行忽爾氣象頓寛别<lb/>
<pb n="KR4f0048_WYG_010-16b"/>
有天地其山茫茫其水淼淼其民渾渾噩噩忘貧富貴<lb/>
賤三光如飛彈大塊如轉圜俯視王侯卿相不啻螻蟻<lb/>
之尊持梁齒肥醉飽欲死殊覺可憐莫甚焉伯夷叔齊<lb/>
皆為余言是鄉來厯及君子之至於斯者且言彼未入<lb/>
時虞帝大舜及商臣傅説膠鬲皆嘗流連是鄉後又有<lb/>
管夷吾孫叔敖百里奚諸公謁吾徒而來請蓋天將有<lb/>
意於是人必先使閲厯是鄉以増益之二君其亦然乎<lb/>
余笑而不信但樂其鄉人之不余拒也輒數日一往往<lb/>
<pb n="KR4f0048_WYG_010-17a"/>
則與夷齊上下議論盤桓盡興而歸深以為二人獨得<lb/>
之秘恨玉無功蘇子瞻之不獲從吾遊也士之不自菲<lb/>
薄有志是鄉者自行束脩吾將誨之<lb/>
　　盤陀宜城記<lb/>
出浦南二十里許無象盤陀之間有地寛曠彌漫數里<lb/>
置之荒煙荆棘者千餘年矣昔人就其西為市市亦寥<lb/>
落今未廢附近居民若晨星十數里外亦無薦紳賢達<lb/>
巨公名儒地瘠薄而人鮮少覘風景者之所不道壬辰<lb/>
<pb n="KR4f0048_WYG_010-17b"/>
夏五余與李君遜唐遊屐南下至斯境心甚異之氣象<lb/>
開豁山川聳秀逺近地無可與比者其高而潤者如圭<lb/>
璧錯而列者如旌旗昂然插雲霄者如鎗如筆坦然圓<lb/>
且厚者如鼓近者不逼逺者咸朝土田既多溪水瀠帶<lb/>
吾兩人顧而樂之謂其宫府之才廢置閒散因相與度<lb/>
地指畫窮原竟委允宜築城而居為東南第一勝槩城<lb/>
西因舊市恢廓規模以來四方之商賈西偏瀦水為湖<lb/>
大開書院集四方學者相師友其間城北行二里許有<lb/>
<pb n="KR4f0048_WYG_010-18a"/>
雙澗從大山負石飛下境幽竒清絶種梅竹成林搆别<lb/>
業於中夾道植楊栁直接北門城南跨水港當孔道為<lb/>
閩廣往來之衝種松隂三十里下接蒲葵闗上達浦邑<lb/>
東臨綏安溪縱舟順流亦達邑治兩㟁桃栁聨綿紅綠<lb/>
參錯依稀江浙風致城之中祖廟廏庫居室社倉家塾<lb/>
樓臺各有位次花塢果園沼沚卉木各有等差凡内外<lb/>
宜髙者築深者浚亭者亭榭者榭橋者橋閣者閣凡花<lb/>
之類無不蒔果木之類無不植不十年間棟宇連雲菁<lb/>
<pb n="KR4f0048_WYG_010-18b"/>
蒼暢茂人民多則田地肥美詩書盛則名賢奮興人傑<lb/>
地靈遂為東南一大都㑹嗚呼何其快也闗東鄙語曰<lb/>
人聞長安樂出門向西而笑知肉味美則對屠門而嚼<lb/>
其吾兩人之謂乎然以兹山形勝不生於大江南北之<lb/>
間為王公貴人所識抜徒偃蹇荒徼見渺於田夫牧豎<lb/>
而吾邑士大夫亦無有獨具隻眼相賞於風塵蓋亦兩<lb/>
有不幸者矣顯微闡幽是誰之責也作宜城記<lb/>
　　七賢圖記<lb/>
<pb n="KR4f0048_WYG_010-19a"/>
此吾老友鶴石翁所貽也時雍正己酉春余以公忠為<lb/>
國獲戾上官待罪潮陽鶴石聞之驚悸輕千里遣一介<lb/>
來視余既縷縷相慰藉併惠此圖以供玩賞良友髙情<lb/>
於斯為摰惡可却也拜而受之則所謂七賢過闗者蓋<lb/>
唐時張説張九齡李白李華王維孟浩然鄭䖍也隆冬<lb/>
雪後興㑹飈舉偕出藍田闗遊龍門寺鄭䖍奮筆圖之<lb/>
嗚呼可不謂千載韻事哉元虞集題孟浩然像詩云風<lb/>
雪空堂破帽溫七人圖裏一人存又張輅詩二李清狂<lb/>
<pb n="KR4f0048_WYG_010-19b"/>
狎二張吟鞭遙指孟襄陽鄭䖍筆底清風滿摩詰圖中<lb/>
詩興長即畵圖之證也倣鄭䖍筆意譜斯圖者曰静菴<lb/>
明浙西錢塘人姓戴氏名進字文宗又號玊泉山人山<lb/>
水人物擅一時之望鶴石曽祖宦浙江時得斯圖以為<lb/>
至寳傳家四世今鶴石割所愛以畀余余敢不珍而重<lb/>
之時披此圖如對鶴石行將入深山結草廬徜徉林臯<lb/>
之勝當挂此圖於幽巗䆳谷竹亭石厂之間如晉接曲<lb/>
江青蓮六七公一堂尚友又若七人之外隐隐有鶴石<lb/>
<pb n="KR4f0048_WYG_010-20a"/>
一翁追隨上下於其際亦庶幾不寂寞矣乎濡毫作記<lb/>
以示子孫俾後之觀斯圖者千秋百世而下無不知有<lb/>
鶴石併鶴石祖宗之精神亦儼然不朽焉斯弗虚良友<lb/>
之賜也已鶴石姓隂氏名念珖字琫素閩之寧化人鶴<lb/>
石其别號也辛亥暮春十有八曰記<lb/>
　　陳玊山畵記<lb/>
海陽山人陳玉山高士也以善畵名一時余耳熟焉顧<lb/>
余于畵素少所許可又所見皆時流俗筆堆青砌墨無<lb/>
<pb n="KR4f0048_WYG_010-20b"/>
一可人意者因以此輕量天下含毫士即聞玉山名弗<lb/>
信也庚戍秋以纂修郡志之役得與玉山遊見其端方<lb/>
静穆無世路脂韋之氣心異之時余方博訪舊聞以顯<lb/>
微闡幽為已責玊山為余言潮帥盧烈姬殉節事余喜<lb/>
而筆諸書以為有心世道者益甚愛且敬之余結想林<lb/>
臯躬耕自樂玉山為余作課耕圖山水人物皆閑雅有<lb/>
致視世所謂繪事者相懸若千仞之淵余於是知此中<lb/>
有人矣造其廬幽齋數椽結搆金山之麓出北門不過<lb/>
<pb n="KR4f0048_WYG_010-21a"/>
數十武負郭臨流草亭石榻懸崕曲徑登眺而上下則<lb/>
有名花異卉脩竹茂樹參差錯雜於其間亦城市山林<lb/>
之勝槩也考槃在阿碩人之薖非所謂有道而隐者歟<lb/>
遊憩之餘復縱觀其筆墨布置神色種種髙妙翎毛花<lb/>
卉之工尤其超軼絶倫者玉山以余為知已畀我杏林<lb/>
春燕圖兒曹争寳貴之四兒雲翼來潮玉山復以斯圖<lb/>
見惠蓋肖物入神幾莫能窮其涯際余於是遂酷好之<lb/>
深駸駸乎有畵癖矣夫畵神鬼易畵人物難畵鳳麟易<lb/>
<pb n="KR4f0048_WYG_010-21b"/>
畵雞犬難雞本俗物天下最難著筆者一經玉山㸃染<lb/>
遂不見其俗而見其高惟其傳神入妙也雄雞卓立顧<lb/>
雌若有情雌雞見雄似奮彌伏羽毛森𥪡氣色如生雞<lb/>
雛厯落母側或出翼間或隐毛下遊行飲啄渾噩神情<lb/>
靡不曲肖雖使化工賦物亦何以過于斯佳哉技乃至<lb/>
此乎使玉山生長大江南北之間或遨遊京師齊魯豈<lb/>
至今尚爾寂寂僅馳聲譽于荒陬余以此悲玊山之不<lb/>
幸也然蘭生幽谷豈必待人而後芳玉山筆墨自足千<lb/>
<pb n="KR4f0048_WYG_010-22a"/>
古傳不傳固非所計余獨有以信其必傳蓋非阿所好<lb/>
也聞余言者幸及玉山之未老多購其畵而藏焉他年<lb/>
一絹片紙皆足為海内寳貴始知余説之不謬云喜得<lb/>
斯圖爰書以記之<lb/>
　　高隐屏小記<lb/>
石則髙而隐於樹下似列屏因以名焉陳子玉山高士<lb/>
也不朝不市倚金山之阿以自適飄然有古逸民風其<lb/>
為人端静樸雅操履狷介韋脂凉炎之氣淘然浄矣好<lb/>
<pb n="KR4f0048_WYG_010-22b"/>
筆墨渲染自娛肖物工妙余所見海内名手頗多如君<lb/>
者甚少是以獨深嗜之敢劵其必傳耳傳不傳非玊山<lb/>
之意世情貴逺賤近未必能知其所以然數十年後當<lb/>
有饑渴思之者人生一藝可傳即不與草木同朽況其<lb/>
為隐者也品之粹行之高併所居之地皆足以傳耶於<lb/>
戲自有潮即有金山有金山即有此景有此石千餘年<lb/>
無賞識者獨留以待玊山且待余之磨琢造物者可謂<lb/>
無意乎考槃碩人於今如昨髙隐屏足千古矣雍正九<lb/>
<pb n="KR4f0048_WYG_010-23a"/>
年八月十五日記<lb/>
　　怪尹記<lb/>
丁未冬余在潮陽聞海豐有怪尹焉不知其何所謂明<lb/>
年春便道豐邑問諸其民曰而之令君是何如之怪耶<lb/>
對曰不然愛民如子理邑如家吾豐循良僅見也然則<lb/>
曷為以怪名曰布衣蔬食不事上官好直言觸諱忌官<lb/>
以此怪之余聞愀然曰布衣蔬食何害於人不事上官<lb/>
事國事民以亷直為怪余不知之矣薄暮宿豐郊尹來<lb/>
<pb n="KR4f0048_WYG_010-23b"/>
視余果衣古布衣騎羸馬以兩𨽻導行余曰噫善哉清<lb/>
操逼人君獨不畏夫媢嫉乎尹曰然嫉者多矣吾行吾<lb/>
素耳嫉我不過去一官吾徒步歸何害蓋是時嶺表亷<lb/>
能吏無出尹右者尹目中亦寡所可獨與余相得甚歡<lb/>
先是五日前撫粤中丞楊公騶從過尹境尹惟掃一館<lb/>
以待他無所有楊公曰吾所欲劾者三人一曰貪二曰<lb/>
庸三曰怪尹夷然長揖曰前二者下官無之三恐不免<lb/>
請受劾楊公不悦詰以地方事條對了了在尹境内行<lb/>
<pb n="KR4f0048_WYG_010-24a"/>
三日數問田間民乃知尹為政明決折獄如神嫉惡嚴<lb/>
而待民恕祿俸外一錢不染地方大小事務無不辦楊<lb/>
公喟然太息曰吾幾失子子之守連馳六稟謂子怪誕<lb/>
貪墨請出彈章糾子不意子之賢若是吾今知子子勉<lb/>
之自是始有謂尹非怪者然是守終不能容必欲去尹<lb/>
而後快而豐邑向來陋規尹俱革盡獨雍正五年税契<lb/>
溢羨未奉全解之檄存貯邑庫凡上官公事捐輸修造<lb/>
戰船砲臺之類就中支解俱用公文一錢不私入已守<lb/>
<pb n="KR4f0048_WYG_010-24b"/>
弗知其詳即思以此中之乘尹之省遣官籍其帑攝其<lb/>
家人尹聞摭守受賕事列狀通揭遂以互訐並解任中<lb/>
丞公議於鞫明之後特疏薦尹不謂尹事未了中丞奄<lb/>
逝袒守伐尹者遂稍稍出矣然守已自伏其賕又受尹<lb/>
庭折拊膺憤恨未幾以病卒由是亦被尹不白名凡所<lb/>
存庫皆目為贓支解公用令償擬極刑追贓九百司臬<lb/>
樓公少之為増至一千三百有竒尹若為弗聞也者讀<lb/>
書談笑不改其樂比秋審復以戅直觸中丞傅公怒當<lb/>
<pb n="KR4f0048_WYG_010-25a"/>
事皆為尹危尹昂然侃侃不少讓由是怪名大著海豐<lb/>
士民懼尹之終受累也倡義樂輸為尹償應追之數尹<lb/>
乃獲免尹自解組後屏去從人獨以孑然一身出入禍<lb/>
難之際險阻不知勞苦不避時或賃一僕為炊油油自<lb/>
得粤東郡邑人士無不慕尹之名争欲一見尹面尹亦<lb/>
若為弗聞也藍子曰嗟乎尹未嘗怪也上官以為怪則<lb/>
怪名甚哉居下位之難也在下位不獲乎上民不可得<lb/>
而治上官豈可不事哉尹精神勃勃不可遏抑行當復<lb/>
<pb n="KR4f0048_WYG_010-25b"/>
用用必大且顯願從兹稍避怪名焉清操直節必不可<lb/>
變要惟斂之於内勿使觸人耳目則免禍之道也我輩<lb/>
天生鈍才既不能阿諛攀緣違道以干當權之喜悦豈<lb/>
可復炫亷逞能以技彦不啻自口出槩望之三代以下<lb/>
老氏曰良賈深藏若虚君子盛徳容貌若愚去子之怠<lb/>
色與驕氣尹其奉為韋弦乎雖然余自病不能醫而為<lb/>
鐵漢謀藥石尹且笑之尹去位未幾余以上官侵漁西<lb/>
穀弗能掊克代償平空飛禍視尹有加所賴潮普士民<lb/>
<pb n="KR4f0048_WYG_010-26a"/>
及當途士君子好義同聲為余了此重累余未嘗怪也<lb/>
而禍難則一然則尹之得罪亦豈必盡在怪名歟且兩<lb/>
人之禍譬諸遇賊尹見賊之將殺已也先揮一拳擊賊<lb/>
首斃之從者撼而擠尹於水余拱手與賊較論賊剚刃<lb/>
而顛之水死不死雖皆有天亦以見余之不如尹逺甚<lb/>
也使當時亦如尹之怪為一方除蠧國巨賊雖自落水<lb/>
不亦善乎抑聞之窮愁險難乃君子進徳修業之資動<lb/>
心忍性増益其所不能之學三載以來讀書閲厯所得<lb/>
<pb n="KR4f0048_WYG_010-26b"/>
頗多余將拜仇人之賜尹亦自此勉之矣尹姓王氏名<lb/>
者輔字近顔江南天長人以諸生舉賢良召見特授海<lb/>
豐縣令京兆尹孫公嘉淦督南學時所薦士也粤人謂<lb/>
孫公知人<lb/>
　　高叟洞可堂記<lb/>
浦邑東郊五十里有高叟洞洞之名不知何自昉或曰<lb/>
晉仙人葛洪棲隐處或曰宋高東溪先生讀書於此紀<lb/>
傳皆不載余意後説為是而梁山之上東溪書屋存焉<lb/>
<pb n="KR4f0048_WYG_010-27a"/>
有不得不姑闕者洞處萬山之麓三面峻峭獨開其南<lb/>
為門户門内兩山拳然從大峰迤邐而下似雙鵞形雌<lb/>
鵞曲項在田際雄鵞昂首若向天鳴者巔坦平可容一<lb/>
屋余曩為諸生規模闊大以其陋也置之宦海風波孤<lb/>
忠靡騁遙憶澗巒如在天上思欲移家入空谷耕山而<lb/>
食守先聖君子居之何陋之有之訓命長兒雲錦相度<lb/>
之結茅數椽名曰可堂堂廣一丈四尺深丈有七尺房<lb/>
廣九尺深如堂之數東西小屋三楹深廣各不過十尺<lb/>
<pb n="KR4f0048_WYG_010-27b"/>
棟桷諸材出伯兄敬菴所助其陶瓦則良友黄澤齋賜<lb/>
也土木工匠之費鬻一婢充之既落成輪耶奐耶柴扉<lb/>
不具土堦不築編籬為捍聊存内外而已夫何可之有<lb/>
哉雖然可不可在心者也心以為未可則甲第連雲亭<lb/>
臺數里尚蹙若無容身之地以為可則管寧藜床嵇康<lb/>
鍛竈坐卧且有餘適況如斯之綽綽者室雖小山則大<lb/>
地雖狹天則多田雖少岡可稼木雖濯根可劚是造物<lb/>
者藏富之區也何不可之有哉余將墾蓬蒿闢峭壁種<lb/>
<pb n="KR4f0048_WYG_010-28a"/>
黍稌薯芋薑瓜錯落石罅外蒔松杉竹木内植橘荔棗<lb/>
栗諸果之品以百數嶺上梅花澗邊桃栁以及蘭桂薇<lb/>
荆諸花之植以百數參以畜牧五七年而成富家陶朱<lb/>
公可坐致也東西兩澗至鵞嘴合流甘棠白石間淙淙<lb/>
然大有佳趣堰為池可釣可濯澗畔松隂掃地布席焚<lb/>
香煑茗可展巻作竟日坐坐則濡毫著書或集子弟親<lb/>
友講經史小學近思錄數章客至則摘園蔬炰筍蕨射<lb/>
雞取魚放飲盡醉醉則枕一石以卧覺而徐徐然起命<lb/>
<pb n="KR4f0048_WYG_010-28b"/>
兒曹援琴而鼓之以清客懐操畢舞劍數周以壯客氣<lb/>
復令諸子並攜巨硯對客揮毫較臨摹工拙隨興賦詩<lb/>
或聨吟一二首投壺對奕復挈巨觥持弓矢登觀徳之<lb/>
坡以中且貫革為勝負又相與陟危巒窮叠巘居髙眺<lb/>
逺目極天地之廣大天地間之樂復有過於斯者乎世<lb/>
途險阻官塲為甚欺君父則不可以對天日顧君父則<lb/>
不可以對上司安所得適可之地而居之惟此堂名可<lb/>
乃真可爾拂袖還山將坐卧於此堂尋濓洛闗閩之統<lb/>
<pb n="KR4f0048_WYG_010-29a"/>
緒修宋元二史改陳夀三國志縱讀生平未見書隨筆<lb/>
撰述為世道人心之助更推求民生利病經濟設施使<lb/>
後生小子皆可出為世用無處士虚聲之誚庶幾不負<lb/>
此堂焉古人躬耕畎畝隐居以求其志豈僅坐茂樹以<lb/>
終日濯清泉而自潔而茂樹清泉其當前受用者也則<lb/>
以此髙叟洞為李愿盤谷也可南陽卧龍岡也可紫陽<lb/>
白鹿洞也可何必深辯東溪之果否來學及沈淪神仙<lb/>
荒渺之説以滋人世之惑哉爰書以為記<lb/>
<pb n="KR4f0048_WYG_010-29b"/>
　　遊惠州西湖記<lb/>
辛亥冬十月余將之羊城留惠州聞城西有湖為天下<lb/>
三西湖之一心羨之既生魄偕友人散步出西闗一望<lb/>
澄然延袤十里許山青水綠橋閣㕘差依稀武林圖繪<lb/>
足未至而身已馳初不意嶺外之有斯景也循蘇堤過<lb/>
西新橋遂登六如亭弔朝雲墓望孤山臨西子池蘇堤<lb/>
孤山皆本杭州西湖之舊傅㑹雷同余所弗喜但東坡<lb/>
逺謫専賴此湖歸善錢塘若合符節雖盡舉山川而姓<lb/>
<pb n="KR4f0048_WYG_010-30a"/>
名附麗亦君子所不厭況金錢犀帶既資工築侍兒魂<lb/>
魄尚眷戀兹則謂蘇家之私有以朝雲當西子可也前<lb/>
山有浮圖曰泗洲下為表忠祠祀建文殉難御史王度<lb/>
以洪熈初諒江州判劉簡配忠節相同故表而出之前<lb/>
為崇道祠祀濓溪周子今不見從者曰即景賢祠原祀<lb/>
周子以博羅主簿豫章羅子配萬厯間㑹英祠圮雜祀<lb/>
諸賢於崇道祠則唐平章事張錫宋崇政殿説書陳鵬<lb/>
飛學士蘇軾提刑楊萬里博士唐庚御史陳次升丞相<lb/>
<pb n="KR4f0048_WYG_010-30b"/>
吳潛文天祥益以明人何真王守仁乃改為景賢祠今<lb/>
則惠守皆躋祿位作生祠矣百十年後牌位山積謂萬<lb/>
賢祠可也憮然下山麓趨烟霞橋橋介豐鰐二湖間截<lb/>
豐水而堤而橋其内為鰐湖東坡所築放生池自謂少<lb/>
有功徳者置之勿復道耳上有永福寺浮屠所居今惠<lb/>
守吳公簡民建惠陽書院於側以居學者取逃墨歸儒<lb/>
之義大可人意又北為豐山山前歸雲洞明興寧令祝<lb/>
允明有辭鐫諸石訪平逺臺故址溯横槎溪溪故豐源<lb/>
<pb n="KR4f0048_WYG_010-31a"/>
所自出還睇湖中古觀巍峩黄冠所宅倦於行從旁指<lb/>
數芳華州荷花浦平湖堤明月灣澄心亭湖光亭㸃翠<lb/>
洲落霞榭尋坡詩望湖樓故處仍返西新泛漁艇遊湖<lb/>
心亭陟黄塘徜徉於留雲亭上逺望黄峝石埭諸山半<lb/>
徑樵歸水簾飛瀑彷彿天台武陵不復知瘴海氣象從<lb/>
人指前面有桃花源龍塘水最佳宜茶唐子西有烹茶<lb/>
説又有清醒泉甘太守欽采飲之而甘以為不入世味<lb/>
故名泉上為榜山中有鳳棲洞韶華石石埭之東為飛<lb/>
<pb n="KR4f0048_WYG_010-31b"/>
鵝嶺西南有澗曰濯纓遶石環瀉逸韻鏘鳴東南沙子<lb/>
步為子西嶺以博士唐庚所居名之也對峙南隐堤有<lb/>
鐵陵橋大通橋集鷗渚縱觀荔浦泛菱溪釣臺經浮碧<lb/>
渚披雲島而歸則斜陽已在山矣黄冠秃子之巢窩老<lb/>
兵俗吏之祠堂余未暇為悉數也嗟乎以斯湖之景位<lb/>
置姑蘇燕臺之間㸃綴作興豈杭潁二湖所能過不幸<lb/>
逺棄遐荒摧殘濯濯於蠻烟瘴雨海天寥落之外僅遇<lb/>
東坡一為知已子西留相于時卜居亦不能有所發明<lb/>
<pb n="KR4f0048_WYG_010-32a"/>
為此地壯山川之色況今四五百年又更寂寂斯亦宇<lb/>
宙間一缺憾事也余家行潦珍若蓬瀛恨不能移此湖<lb/>
於高叟洞中作東南半壁之名勝又慮此間世情日巧<lb/>
心計日多將有以妬為愛議決塞而田疇之湖不從余<lb/>
以偕隐余安敢保其厥終第為莊誦陶魯過兹之言曰<lb/>
嚮使此地不湖萬兵可屯為受敵之地庶有所憚而不<lb/>
敢廢則斯湖之幸也夫<lb/>
　　惠陽書院碑記<lb/>
<pb n="KR4f0048_WYG_010-32b"/>
惠陽刺史呉公治郡之數月風清政肅民氣和舒乃推<lb/>
本化原留心士習萃十二邑州成人小子程文藝而觀<lb/>
其行能一時甄賞彚征皆邦之望郡人咨嗟嘆美謂百<lb/>
年來不多見公曰未也士行為民俗之根牖民以淑士<lb/>
為鵠君子之教有本有末君子之學匪專不精予其建<lb/>
書院開講堂育我士子俾皆範圍於孝弟忠信禮義亷<lb/>
恥之大講求民生匡濟為<lb/>
國家有用之儒吾民觀感興起自日遷善而不知乃相<lb/>
<pb n="KR4f0048_WYG_010-33a"/>
豐湖北鰐湖東就永福寺旁隙地恢而擴之取逃墨歸<lb/>
儒之義弗厭其逼築惠陽書院若干楹講堂學舍亭軒<lb/>
樓閣畢具凡四閲月而造成中祀濓洛闗閩五夫子俾<lb/>
南方學者不謬所宗創置書田若干頃為春秋祭祀師<lb/>
生膏火膳脩之費歸善海豐等十二州縣咸有之不専<lb/>
一地示至公且溥而可久不廢也延名師講正學諸生<lb/>
百十禮樂彬彬藍子曰於戲美矣空谷足音非龔黄小<lb/>
補所及也凡民雖智不能自為風俗端士習以作之倡<lb/>
<pb n="KR4f0048_WYG_010-33b"/>
不啻家喻戸曉轉移最捷惠之民其一變至道乎公閩<lb/>
南宿學以經濟見重於時曩刺湖州亷能之聲震兩越<lb/>
今之來也未期月而謳歌匝道知民間之疾苦念周窮<lb/>
簷雪數載之沈寃人稱孝肅其於士習民風又若此可<lb/>
謂知所本矣從兹惠陽士子皆敦學行必有鴻才偉品<lb/>
出為邦家之光而農工商賈又各守法奉公尊<lb/>
君親上相化於時雍風動之俗公之功其可忘耶宜誌<lb/>
所由鐫諸珉石俾他年治惠者勿替引之其費金錢若<lb/>
<pb n="KR4f0048_WYG_010-34a"/>
干緡出公亷槖暨好義諸君子共成者爵里姓氏及書<lb/>
院屋宇間數田地頃畝處所糧租佃名具刻碑隂<lb/>
　　遊珠江閣記<lb/>
五羊城南大江中小渚拳然昔人謂之海珠此珠江所<lb/>
由名也宋前哲李忠簡昴英讀書其上鄉人肖像祀之<lb/>
國初砌墉堞為砲臺用資守禦城南恃以為固然世俗<lb/>
通稱曰海珠寺則粤人崇佛尚釋而李祠有僧主掃除<lb/>
因以寺名歸之耳余入粤數年舟過其下者屢矣以浮<lb/>
<pb n="KR4f0048_WYG_010-34b"/>
屠所宅懶於一遊壬子夏初偕友人泛舟江上由日近<lb/>
亭溯海珠巨砲周羅勢甚雄壯中間髙閣接天丹艧巍<lb/>
雅曩所未嘗見者因問此閣由來從者言方伯王公倡<lb/>
建余曰噫善政也附城砲臺以海珠為最要東西掎角<lb/>
作省屏籓地利得焉第處江心不能居髙望逺是其所<lb/>
不足者自建斯閣靡遐弗矚四面八方一人一騎無能<lb/>
飛跳而越直作大江望樓為<lb/>
國家磐石之衛非僅騷人逸士遊覽登臨之所方伯公<lb/>
<pb n="KR4f0048_WYG_010-35a"/>
之功斯為大矣拾給而登窮最上一層東望虎門南望<lb/>
順徳香山汪洋萬頃厯厯足下白雲西樵羅列西北山<lb/>
川之要害形勝之阨塞人民土田番舶梯航之衆盛胥<lb/>
於一覽收之下為李公祠旁後往僧小屋有唐吳道子<lb/>
繪佛像鐫諸石並無所謂海珠寺乃知前此傳聞之悞<lb/>
也返舟浮大白盡興而歸居久之偶論海口兵防及諸<lb/>
修舉廢墜事稱珠江閣之勝制府鄂公曰然附城砲臺<lb/>
此為最要顧時方議毁子亦曽聞之乎對曰未也公曰<lb/>
<pb n="KR4f0048_WYG_010-35b"/>
王方伯精堪輿學以海珠震砲不利議撤砲臺建呂洞<lb/>
賔許真君廟為粤東造福吾弗敢信持不可乃建高閣<lb/>
資逺望列砲住兵如故余曰噫善夫海宇昇平夜户不<lb/>
閉去砲臺而果能福粤東方伯公之見善也降祥降殃<lb/>
惟人自召建一廟而即能轉移方伯公之術又善也雖<lb/>
在盛平不忘武備存天理篤民彛而弗乞靈於地理總<lb/>
制公卓識正論足大破千古之惑斯又善之善也非古<lb/>
大臣孰能及此此遊為不虚矣遂記之<lb/>
<pb n="KR4f0048_WYG_010-36a"/>
　　得平蠻碑石刻記<lb/>
出端州東門可一里有平蠻碑焉明萬厯間平粤西八<lb/>
寨新安汪道昆為之文吳郡周天球書也碑高丈餘廣<lb/>
丈有五尺字大如拳鈎勒甚工緻神廟庚辰以迄於今<lb/>
未有過而問者雖在闤闠之中閲江樓側晏遊之地等<lb/>
之荒煙蔓草也久矣余兩至端州未有聞壬子夏仲從<lb/>
制府鄂公巡海口相江堤泝峽而上復至端州吾友江<lb/>
濆野人為余言平蠻碑故蹟命工備楮墨搨之書法堅<lb/>
<pb n="KR4f0048_WYG_010-36b"/>
勁秀雅有晉唐人遺意子瞻所謂剛健含婀娜庶幾近<lb/>
之端人士覩兹鑒賞如破天荒挾楮攜墨伺碑下日不<lb/>
知凡幾人此石駸駸生色焉閲端州高要郡邑乘藝文<lb/>
棟充獨斯碑闕而弗載尤不可解竊怪世人貴耳賤目<lb/>
百千萬里之外僧墳寺塔珍若球圖以兹大役豐碑文<lb/>
無紕繆字追古人屹然市中萬目共見偃蹇一百五十<lb/>
有餘年曽不得一人知已至於郡邑志乘併罔紀及當<lb/>
亦汪周二公所憤懣不平者也然粤中字學好尚趙董<lb/>
<pb n="KR4f0048_WYG_010-37a"/>
文蘇中土人㩦古金石度庾嶺多廢然而返有章甫適<lb/>
越之嘆斯碑所處既非得地又弗能從時俗之所好寂<lb/>
寂固宜二公其又何憾焉今遇知已紙貴洛陽固兹碑<lb/>
之積厚流光應當出為世用然風塵物色發自何人則<lb/>
僉曰江濆先生之功先生亦笑而任之不辭也<lb/>
　　望七星巖記<lb/>
端州七星巗名勝也嶺西山水之竒此為第一隋志謂<lb/>
之定山余閲端州志七區連突形勢如北斗故名最著<lb/>
<pb n="KR4f0048_WYG_010-37b"/>
者曰崧臺即石室巗聳石廣二十餘丈髙二百丈有竒<lb/>
下為石室南北二門似人功闢成生風煙中高五丈餘<lb/>
寛廣可坐百人左右各有穴入以燭前為高星浦西壁<lb/>
有石如懸鐘擊之鏗然以石擊地作皷聲所謂石鐘地<lb/>
皷者是也唐李北海邕書景福二大字及石室記鐫諸<lb/>
石又有璇璣臺水洞副墨巗抱珠井諸勝唐宋以來遊<lb/>
人書名氏紀嵗月鏤石間不可悉數連逾瀝湖羣巗匝<lb/>
布如列星曰屏風曰閬風曰天柱曰蟾蜍曰仙掌曰阿<lb/>
<pb n="KR4f0048_WYG_010-38a"/>
陂六巖相距或一里半里或二里皆不出十里之外合<lb/>
石室巗而七之瀝湖環其下可通舟春夏之交湖水盛<lb/>
長雖蓬瀛無以過也余丁未入粤結想遊兹再至端州<lb/>
騁目未能壬子後五月約同儕治遊具詰朝命駕狂喜<lb/>
連宵坐待東方之一白又以尼者中止心不能平乃命<lb/>
長兒雲錦邀江濆野人登制府東樓而望焉雉堞之外<lb/>
竒峰森立如雕如削如假如繪鬱蒼磊砢在水中央方<lb/>
之武夷覺九曲乘桴嫌其水小較杭州之西湖又覺土<lb/>
<pb n="KR4f0048_WYG_010-38b"/>
山擁腫不如玲瓏蕩漾信乎雖蓬瀛無以過也中原山<lb/>
水若斯之勝者寡矣雲錦曰聞老兵言瀝湖水淺至冬<lb/>
多涸為陸此不足恃江濆野人喟然而嘆曰在人耳浚<lb/>
其淤疏其源築堤啟閉以時蓄洩又為之花栁竹木樓<lb/>
閣亭臺以㸃綴之左右田疇皆資潤澤佃漁之利惠及<lb/>
貧家何中原名勝之可比余曰噫非我與若其誰肯任<lb/>
之吾儕一遊一屐兹巖且莫之能當他何論焉以素有<lb/>
山水癖如余不免有對面不相逢之嘆牧豎秃厮齷齪<lb/>
<pb n="KR4f0048_WYG_010-39a"/>
㝠頑偏若與此巗結知已事不可解大抵如斯此則存<lb/>
乎山川之福命於我與若無與也雲錦曰今日樓頭一<lb/>
望已足為山川増色以此當十日遊也可江濆野人曰<lb/>
然請記之記然後能増色不然後誰知者余笑而下樓<lb/>
作望七星巗記<lb/>
　<lb/>
　<lb/>
　<lb/>
<pb n="KR4f0048_WYG_010-39b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　鹿洲初集巻十<lb/>
</p>
<p>
</p>
  </div>
<div>
<head>鹿洲初集巻十一</head> <lb/>
    <p>
<pb n="KR4f0048_WYG_011-1a"/>
欽定四庫全書<lb/>
　鹿洲初集巻十一<lb/>
　　　　　　　　　　廣州府知府藍鼎元撰<lb/>
　論<lb/>
　　叔孫通起朝儀徵魯兩生不至論<lb/>
事有各行其是者君子不必執一端以相律譬諸音聲<lb/>
趙人鼓瑟秦人彈筝因時地之所尚皆足快一時之耳<lb/>
目不相妨也亦不必相非余觀叔孫通起朝儀而東魯<lb/>
<pb n="KR4f0048_WYG_011-1b"/>
兩生矯然塵埃之外後之論者紛紛莫決夫漢高殘刻<lb/>
嫚儒非能興禮樂之主叔孫通阿世取寵非能興禮樂<lb/>
之臣兩生拒之誠是也然天下初定君臣草創諸將飲<lb/>
酒争功至於妄呼抜劍擊柱不有禮法以繩之恐有天<lb/>
下不能一朝居通之功亦未可少者矣蓋通所定者朝<lb/>
儀也生所論者禮樂也禮樂必百年而後興儀節不妨<lb/>
量能以救世各行其是又何責焉嗚呼禮樂之為用大<lb/>
也通竊其似猶足收功一時若使朝廷之上聖賢相遭<lb/>
<pb n="KR4f0048_WYG_011-2a"/>
興先王之禮樂其為效更當何如也先儒或責通以訪<lb/>
求遺老講明三代是又待通太過矣<lb/>
　　漢以周昌為趙相趙堯為御史大夫論<lb/>
漢高帝既不果易太子憂趙王不終乃用趙堯策為置<lb/>
貴强相以御史大夫昌相趙而拜堯御史大夫嗚呼帝<lb/>
之愚甚矣堯畫是策非為趙王母子計也為御史大夫<lb/>
計也呂后殘忍險毒戚姬奪其寵又幾危太子位勢不<lb/>
兩立久矣豈一貴强國相所能鎮壓者且相雖貴强臣<lb/>
<pb n="KR4f0048_WYG_011-2b"/>
也趙王亦臣也呂后太子則君也君欲誅臣誰得而止<lb/>
之昌且不保何救於趙哉帝不能慎之於始善處嫡庶<lb/>
之間及其殺機已成又無保全之術憂心慆慆作兒女<lb/>
態卒使趙王不終以成人彘之禍天下後世謂帝以英<lb/>
武定乾坤而不能制一婦是古今之大恥也若趙堯之<lb/>
貪位慕祿斯亦不足論矣<lb/>
　　韓持國服義論<lb/>
伊川言韓持國服義最不可得一日與泛舟潁昌西湖<lb/>
<pb n="KR4f0048_WYG_011-3a"/>
有上書謁韓求知已者伊川不悦云大資居位不求人<lb/>
乃使人倒來求已是甚道理范夷叟謂正叔過執求薦<lb/>
章常事也伊川曰不然必其曾有不求者不與來求者<lb/>
與之故致人如此持國便服由是事觀之此宋之所以<lb/>
南也三代以上席珍待聘多囂囂不肯輕就漢時猶有<lb/>
古風雖不類如公孫𢎞猶待強起乃就對是當時自媒<lb/>
干進者尚少而在上持衡亦未有不求則不與之見流<lb/>
及唐宋風遂邈耶求人於道左塵雝受人之求於廣衆<lb/>
<pb n="KR4f0048_WYG_011-3b"/>
遊觀之地亷恥道喪全不知惻隐羞惡為何物時事尚<lb/>
可言哉潁昌西湖直同東郭墦間則公朝私室應接不<lb/>
暇可知韓維范純禮如此舉國習尚可知伊川正論僅<lb/>
能使持國一服則風氣不可挽回又可知也昔者所進<lb/>
昏夜乞哀今者所進白日路旁徽欽之禍已兆於此豈<lb/>
待明者而後見之髙宗南渡猶存奄奄一息則一二正<lb/>
論如伊川者有以延之也嗚呼賢才為國家之寳以鷹<lb/>
犬奴𨽻之愛待之將遯世以養髙況令其卑躬屈節啓<lb/>
<pb n="KR4f0048_WYG_011-4a"/>
口以求一薦達是不肖鄙夫之所為而謂賢者為之乎<lb/>
自媒求嫁安有貞女君子雖吐握需人不汲引卑汚求<lb/>
薦之士此非可與肉食者言也<lb/>
　　貴州全省總論<lb/>
<hi>臣</hi>按黔省本西南荒徼入中國版圖最後古以蠻夷目<lb/>
之然鬼方懐服于殷宗髳微聴誓于牧野固已沾三代<lb/>
聲教矣後王失馭廢為狉獉莊蹻畧地如同過客夜郎<lb/>
之知漢大則自武帝始也東漢末牂牁尹珍自以生于<lb/>
<pb n="KR4f0048_WYG_011-4b"/>
荒裔未知文學從汝南許慎授經還里教授傅寳尹貢<lb/>
之徒並有名徳號南州人士而周公仲尼之道亦漸漸<lb/>
及之矣後帝建興間丞相諸葛亮南征蠻酋濟火刋山<lb/>
通道聚糧以應王師功成表為羅甸王是出谷遷喬識<lb/>
漢家得統之正賢於鄴下江東昧義而扶漢賊者逺也<lb/>
山川之靈秀將開惜晉宋隋唐以下莫有起而振之朝<lb/>
貢時通因革時頻亦視為蠻苖羅鬼偶爾羈縻而已趙<lb/>
宋中葉始名貴州然分𨽻楚蜀而政教無聞元時稍擴<lb/>
<pb n="KR4f0048_WYG_011-5a"/>
而大至明永樂間設貴州布政司始自為一省亦未立<lb/>
學校興教化宣徳中始命合雲南鄉試嘉靖十四年始<lb/>
開科本省有成進士讀書中秘者孝義節烈亦遂羣然<lb/>
以興人文風氣駸駸欲上然地多蠻獠居民鮮少魋結<lb/>
侏<graphic n="KR0867" url="https://raw.githubusercontent.com/kanripo/KR-Gaiji/master/images/KR0867.png" mimeType="image/png"/>半不通語言文字盤踞深山密箐中累累作孽蓋<lb/>
自建省以來終明之世蠻夷土賊叛者三十有三中間<lb/>
圍省城陷府州縣衛者十有四殺巡撫藩臬道府州縣<lb/>
總兵㕘將指揮都司守備等官先後百有餘員小者隨<lb/>
<pb n="KR4f0048_WYG_011-5b"/>
時撲滅或一年半年即平大者三五年或十數年如米<lb/>
魯不過一蠻婦六年乃平金石蠻石承寵卧龍蠻王阿<lb/>
倫或十年或六年乃平銅苗鎮苖陷思州石阡十餘年<lb/>
乃平播酋楊應龍抗王師六七年合川湖貴之兵乃平<lb/>
安邦彦水西餘孽圍省城一載合湖貴援兵僅得解圍<lb/>
曾不旋踵而六廣内莊全軍覆没巡撫總兵膏塗原野<lb/>
披猖至七八年傾五省之甲乃克平之又五六年而餘<lb/>
黨始盡凡皆連嵗兵戈瘡痍未起鳴鏑又至二百年間<lb/>
<pb n="KR4f0048_WYG_011-6a"/>
曾無生聚休養教訓之日安望其人文物采與上國絜<lb/>
短長也明社屋流賊横丁亥戊子年間偽秦孫可望陷<lb/>
遵義入貴陽屠貴陽城屠定番安莊安南普定諸城而<lb/>
人烟絶數百里哀鴻甫集王祥皮熊搆釁相攻復圍貴<lb/>
陽孫可望復自滇中遣黨白文選襲入貴陽李定國繼<lb/>
至蹂躪抄掠居民相率投夷反以苗峒為安身之所哀<lb/>
此十餘年間生靈塗炭極矣順治十五年我<lb/>
世祖章皇帝命宗室大臣帥師臨黔羣盜風捲居民始<lb/>
<pb n="KR4f0048_WYG_011-6b"/>
見天日俄㑹師取雲南明年勦馮天裕又明年征焉乃<lb/>
康熈三年平水西版圖式廓流寇叛夷以次殱滅然郎<lb/>
岱黎平烏撒田心定番廣順都勻諸苖蠻猶相繼伏莽<lb/>
頻血天戈而逆藩吳三桂舉兵反復陷貴陽天不容逆<lb/>
殛死衡州孽孫世璠尚據貴陽黔民在湯火之中幸<lb/>
聖祖仁皇帝廟算神威迅速誅鋤康熈二十年以後宇<lb/>
宙肅清恩膏屢沛黔省民夷始知太平之樂於今四十<lb/>
餘載負耒横經嬉遊含鼓其民庶朴陋有古風士大夫<lb/>
<pb n="KR4f0048_WYG_011-7a"/>
亦質直而知亷節至於苗蠻婦女間有貞烈可不謂過<lb/>
化存神速於置郵而傳命乎乃當今仕宦尚以黔為畏<lb/>
途謂其山髙地僻土瘠以荒民貧以鄙無文獻之足觀<lb/>
有異類之難馴夫湮鬱之開在人不在地轉移風氣在<lb/>
官不在民苟實心經理行力農務本之政磽确可化為<lb/>
膏腴曠土荆榛悉令墾闢寛其成賦課其惰勤鑿山疏<lb/>
泉堰澗谷為水利崇原廣阜可灌而耕樹藝畜牧竹木<lb/>
果蓏牛羊雞豚之利可貨可飽不出十年其民大富教<lb/>
<pb n="KR4f0048_WYG_011-7b"/>
之以孝弟忠信急公奉法寓軍政於保甲之中聨絡鄉<lb/>
村守望相助飭營伍勤訓練生苗他盜莫敢相侵則弱<lb/>
可强作興學校多置書籍明聖賢之道以道之以蘇湖<lb/>
安定之規育經義治事之才薾陋文風日振日上而苗<lb/>
蠻亦薰以絃誦漸為衣冠文物之人民生苗亦樹之風<lb/>
聲將為户口貢賦之黎庶山川險阻乃足壯國家籓籬<lb/>
夫何嫌於鄙僻哉吳越之初皆為蠻夷而至於今乃能<lb/>
若彼地固不能限人豈於黔而獨限望官斯土生斯土<lb/>
<pb n="KR4f0048_WYG_011-8a"/>
者共勉之<lb/>
　　貴陽府總論<lb/>
<hi>臣</hi>按貴陽一府為全黔腹心重地東西與平越安順輔<lb/>
車相依南北無齒唇之邦粤西巴蜀杖㦸可撞從來省<lb/>
㑹未有若斯單薄者也内則蠻獠雜處卉服鳥言毒矢<lb/>
標鎗喜則人而怒則獸七州縣無處無之民居寥落户<lb/>
口田賦不及中原一中邑然阨塞要害有所必争厯代<lb/>
以來頻勞師旅非無故矣蓋黔於滇為咽喉貴陽於黔<lb/>
<pb n="KR4f0048_WYG_011-8b"/>
為腹心無黔則無滇斯貴陽重也貴陽本牂牁蠻徼漢<lb/>
武帝通夜郎置郡其後蠻叛相尋戎馬蹂躪無已至明<lb/>
之末又特甚焉水西偽秦屠戮最酷幸我<lb/>
聖朝洗滌甲兵起殘黎而噢咻之休養生息以有今日<lb/>
嗸嗸安宅雖其子孫未敢忘帝力於何有也生齒日蕃<lb/>
人物日興富而教之非官斯土者之責歟理苗之道無<lb/>
他謬巧綏以恩使不忍暌峻其法使不敢犯安生樂業<lb/>
於函蓋之中無抄盜殺掠焉足矣禮教之漸摩徐以俟之<lb/>
<pb n="KR4f0048_WYG_011-9a"/>
　　潮州建置沿革總論<lb/>
潮在嶺東山海雄郡也屬縣十有一不亦多乎所不得<lb/>
不多者因地制宜有臂指相聨脈絡相通之道如人之<lb/>
肌膚筋骸血氣有一之不周非所以為安也諸邑居重<lb/>
馭輕無庸更易獨惠潮交界之間竊有欲㕘末議者其<lb/>
山廣綿不亞五指澗谷礦徒有逾黎峒自東北而南則<lb/>
普寧至海豐相去三百里自東而西則潮陽至龍川穿<lb/>
山四五百里自東南而西北則惠來至長樂穿山三百<lb/>
<pb n="KR4f0048_WYG_011-9b"/>
餘里自北而西南則程鄉至永安穿山五六百里介此<lb/>
八縣之中深箐廣阜川原大谷外人足跡之所不至禮<lb/>
教信義法令刑威之所不及奸宄大於夜郎礦徒横於<lb/>
豺虎潛滋暗長可為隐憂而揭屬河婆實當其吭雖處<lb/>
萬山四通八達南界與海豐犬牙相錯地闢民聚可以<lb/>
設施宜割左右山塲併海豐一二都附益之建立一縣<lb/>
重以兵防為八邑山中鎮壓闗鍵庶農民畬户知所向<lb/>
方而奸宄礦徒皆化良善似當一為籌畫者近議於海<lb/>
<pb n="KR4f0048_WYG_011-10a"/>
豐東海窖添設一縣最為長策但止為海豐地廣起見<lb/>
控御海濱未為山中謀也即東海窖添設新縣距河婆<lb/>
尚二三百里可遂云周密乎普寧一邑距揭陽太近東<lb/>
去潮陽一百二十里而出城十里之洞仙陳洞二徑已<lb/>
為潮陽界矣西至揭陽棉湖寨南至潮陽大壩墟皆僅<lb/>
止十五里從來邑治單薄未有若斯左右肘腋皆屬他<lb/>
人雖有龔黄豈能越境而治哉稽潮陽縣志謂惠來千<lb/>
秋鎮水遶山盤宜改置普寧縣於此而普寧士民又以<lb/>
<pb n="KR4f0048_WYG_011-10b"/>
潮陽之<graphic n="KR1673" url="https://raw.githubusercontent.com/kanripo/KR-Gaiji/master/images/KR1673.png" mimeType="image/png"/>水貴山二都為卧榻患請割入屬由前之説<lb/>
似覺安土重遷由後之説已為據情申達俟院司上憲<lb/>
斟酌其宜可也<lb/>
　　潮屬城池總論<lb/>
城郭溝池以為籓衛者也不必中規矩貴乎扼險而可<lb/>
守管子言之矣郡城扼要在湖山置之城外苟為捷足<lb/>
先得兹城豈可守哉築陴固壘其上亦庶幾知道者東<lb/>
北跨金山據江為濠險莫京焉西南平曠自古戰塲司<lb/>
<pb n="KR4f0048_WYG_011-11a"/>
築鑿者至此能不加之慎重乎潮陽澄海横迫大江人<lb/>
民繁庶城郭規模尚須恢而大之惠來要地濠隍淺狹<lb/>
勢亦乾焦顧安得深池百步如揭陽之雄壯哉普寧雖<lb/>
腹裏却當孔道内外溝池急宜疏深而城亦太狹合東<lb/>
安崑安附益焉可也程鄉為北路要衝斗大之城殊不<lb/>
相稱饒大平鎮皆處萬山為江閩阨塞南澚海門黄岡<lb/>
大城達濠靖海均作海邦鎖鑰城池之固亦有心者所<lb/>
亟籌畫乎修之以時則力省而費不奢備之以豫則本<lb/>
<pb n="KR4f0048_WYG_011-11b"/>
固而邦以寧諸君子撫有提封幸於斯懋哉懋哉<lb/>
　　兵事志總論<lb/>
潮自建邦啓土以來用兵者百數矣賊在山者十之七<lb/>
在海者十之三而海之為禍較烈焉倭黨入冦與明代<lb/>
相終始而嘉靖萬歴之間沿海生靈頻遭塗炭竟似島<lb/>
夷窟宅全在此邦哀哉明之為治也其他海冦不可枚<lb/>
舉許朝光吳平曾一本劉香等皆有名劇賊而鄭氏芝<lb/>
龍父子祖孫一門相繼播虐海上潮疆慘毒殆不可言<lb/>
<pb n="KR4f0048_WYG_011-12a"/>
舊志目擊心傷痛定思痛所以有山魈易撲海寇難靖<lb/>
之悲乎然自唐將軍陳元光宋少保岳飛提舉楊萬里<lb/>
皆為山冦而來而有明伏莽尤甚憲孝兩朝屢下赦撫<lb/>
之詔世宗以後雈苻四起張璉一賊害及江閩至傾三<lb/>
省之甲乃克平之么麽五總鄰省震動在山者亦豈易<lb/>
易哉<lb/>
聖朝徳威赫濯千古百十年負固之賊剪滅廓清九夷<lb/>
八蠻匍匐入貢不論山魈海孽俱歸無何有之鄉陬澨<lb/>
<pb n="KR4f0048_WYG_011-12b"/>
敉寧烽煙永息孰難孰易斯亦不足辯矣雖然兵可百<lb/>
年不用不可一日而不備山海均當預防不闗乎有無<lb/>
魈孽知斯説者其於道蓋庶幾云<lb/>
　　人物志總論<lb/>
右所載潮郡人物若干人皆一鄉一國之善士也雖豐<lb/>
功偉烈卓絶寰區希聖希賢力扶道統者尚猶有待而<lb/>
敦節礪行足樹倫物之坊表文章科名潛修自好之士<lb/>
村村傑出濟濟衆多蓋亦不勝枚舉矣擇其尤著登之<lb/>
<pb n="KR4f0048_WYG_011-13a"/>
方策將百禩以為傳信寧敢虚詞溢美使人嘆左氏之<lb/>
浮夸乎夫求木於蔬圃拱把猶將珍重取材於鄧林則<lb/>
必千尋喬幹足為國家棟梁而後入工師之選惟潮地<lb/>
人才之多是以余特奢其望已精而益求其精也倘余<lb/>
不割愛盡加收錄既為旁觀巨眼所揶揄亦恐潮中人<lb/>
士以鄉黨自好為極則而不以聖賢待其身余罪安所<lb/>
逭焉據實直書不為粉飾詎敢曰一字之褒足以為榮<lb/>
亦庶免於搢紳家譜之誚夫<lb/>
<pb n="KR4f0048_WYG_011-13b"/>
　　孝義志總論<lb/>
潮之孝義指不勝屈為即其尤著者書之山村海角之<lb/>
間事蹟湮没民無得而稱其名姓余惡乎紀諸所紀者<lb/>
皆可傳否予亦不得而知也但鄉評所推則肅然起敬<lb/>
若陳孟壯之不欺天日盧和之冒死急難尤古所稱君<lb/>
子人者乎介節忠心有功世道以此知<lb/>
聖化流行風俗盛美非偶然耳平逺里民林元卿者有<lb/>
至性父殁𦵏畢母以為出就外傅也卿攜一箬笠詣父<lb/>
<pb n="KR4f0048_WYG_011-14a"/>
墳日夜悲號露處達旦旬餘鄉人頗言狀母趨視之曰<lb/>
兒歸此間有虎甚可怖卿曰吾知有父耳何畏焉結草<lb/>
為廬以居哀毁不輟朔望還家省母省畢復往雍正七<lb/>
年邑令劉延泰造廬唁之明年鄉士大夫憐其孝為計<lb/>
其居已三十有六月矣於禮應畢共迎之以歸路人嘖<lb/>
嘖稱道之卿年甫十有八嵗少未便為立傅附書其事<lb/>
以俟他年採風見此日治化之隆云<lb/>
　　隐逸志總論<lb/>
<pb n="KR4f0048_WYG_011-14b"/>
孔子曰邦有道貧且賤焉恥也滄桑變易不事二姓則<lb/>
隐逸可佳識時將亂知大厦不支於一木亦欲潔其身<lb/>
者之所為若夫當明盛之朝而矯語髙蹈君子以為誰<lb/>
欺乎其才其徳果足為時所利賴豈有泉石重於蒼生<lb/>
獨貽君父以焦勞如秦人視越之肥瘠哉文無經邦之<lb/>
猷武無鞏苞之略顧安所得髙位而居之惟有托於隐<lb/>
逸而已矣雖然堂陛之上皋䕫布列草野之民熈皞成<lb/>
風自知厠名仕版如黑子著面何闗有無姑肥遯以養<lb/>
<pb n="KR4f0048_WYG_011-15a"/>
高君子亦無惡焉或不得志於有司安分守拙借山林<lb/>
闃寂自文固陋不為牢騷憤懣之所為則亦有足取者<lb/>
因其逸而逸之文之以美名曰隐也何不可<lb/>
　　流寓志總論<lb/>
右所載三十有八人潮之寓賢可謂盛矣濓溪紫陽先<lb/>
後並至吾道南來之日也龜齡角聲其事近怪曲江盤<lb/>
桓誠齋嘯咏東坡一代文人留詩鑱石皆足令百世下<lb/>
聞風興感況文山陸相鄒劉林陳杜蕭諸君子<hi>鄒㵯劉子俊林</hi>
<pb n="KR4f0048_WYG_011-15b"/>
<hi>琦陳龍復杜滸蕭資陳榘俱從文天祥提師至潮先後殉節者</hi>間闗播越忠貞炳宇宙<lb/>
者乎對斯人而不興忠義之心吾敢以人類目之哉其<lb/>
他或以經濟顯或以忠孝傅或以亷節稱或以詩文著<lb/>
洋洋濟美有功世道足跡所屆草木留香將髙標其姓<lb/>
名以増十一邑山川之重夫惡可泯沒也士君子寧為<lb/>
良臣文陸諸公遭時不幸非堯舜之民所比擬乃所願<lb/>
則濓溪紫陽耳竊嘆楊龜山自洛還閩遂開百代閩學<lb/>
之盛大儒接踵直甲中原濓溪紫陽造詣已幾於將聖<lb/>
<pb n="KR4f0048_WYG_011-16a"/>
乃當日命駕至潮不聞潮中學者孰為周子高弟雖郭<lb/>
叔雲鄭南升受業朱子之門其學亦不傳於世豈惠照<lb/>
大顛之異説浸淫蟠結於人心而不可猝變抑停驂未<lb/>
久教澤未深靡有横經講學以隨其後者耶易曰麗澤<lb/>
兑君子以朋友講習孔子曰學之不講是吾憂也後人<lb/>
以講學為迂闊遂有避其名以浮沈於世俾後生少年<lb/>
懵然若夢之弗醒悲夫其賊夫人之子也使濓溪紫陽<lb/>
留斯講説一二載道南統緒不得専美於閩矣一時寓<lb/>
<pb n="KR4f0048_WYG_011-16b"/>
公為全潮正學之祖庶幾不負來遊之意尋常遊客不<lb/>
過以詩自鳴肯闗心風教誘人為善則當代之山海鳳<lb/>
麟也望君子之至於斯者勿虚遊寓一行皆有裨是邦<lb/>
風土民物焉漳浦蔡梁村世逺嘗於辛丑嵗至潮流寓<lb/>
澄海集蔡氏宗人講明正學潮士以為空谷足音從遊<lb/>
者甚衆今官少宗伯見任無立傳之例附書以志不忘<lb/>
俟他年載筆者採錄云<lb/>
　　古蹟志總論<lb/>
<pb n="KR4f0048_WYG_011-17a"/>
蹟以人傳固也舊志載王莽南海亭為古蹟之冠異哉<lb/>
南海亭不知在何所據云員水又東南一千五百里入<lb/>
南海東厯揭陽縣則南海亭之不在揭陽縣也明矣即<lb/>
使至今果存以亂賊晏遊之地猶將壊其屋汙其宫而<lb/>
瀦焉忍復張之為勝耶又潮僧大顛墓唐時被發舌根<lb/>
朽化未盡復瘞之宋至道中鄉人再發視則無矣此亦<lb/>
傳為古蹟何潮人之好為語怪也使舌至今尚在亦可<lb/>
以云怪物而自宋即已無有何蹟可言郊野山原之地<lb/>
<pb n="KR4f0048_WYG_011-17b"/>
荒墳纍纍骷髏豈皆悉化此而誇為美談將大長椎埋<lb/>
發塜之風使既寂僧徒不得安居窀穸誰實階之厲乎<lb/>
潮中勝蹟惟鄉校有昌黎教澤拙窩有濓溪遺意覽勝<lb/>
亭紫陽手書鐵漢樓元城勁節皆足令百世下聞風興<lb/>
起若太子樓北殿山千秋鎮和平墩聞雞亭則有宋君<lb/>
臣播遷顛越不勝感慨係之今舍鄉校聞雞亭弗書而<lb/>
張南海瘞舌之荒誕是輕大儒而重亂賊且視帝子之<lb/>
芳踪不如死僧之臭壤傷壊名教莫此為多不可不一<lb/>
<pb n="KR4f0048_WYG_011-18a"/>
較正者也其他古蹟備數而已遊山摩石題名傳後不<lb/>
以人而以官中離銘鐘竟同梵偈以其為好學之鄉先<lb/>
生尚不忍削去之然則人可不好學哉莽賊自比周公<lb/>
妄擬典謨訓誥曽不得與好學而未聞道者較一日短<lb/>
長㫖哉唐陽城之言曰凡學者所以學為忠與孝也忠<lb/>
孝所在寸土皆香自後人慕之則見為古蹟矣然則古<lb/>
蹟亦豈易言哉<lb/>
　　物産志總論<lb/>
<pb n="KR4f0048_WYG_011-18b"/>
世皆稱嶺南多珍異土物之産甲於中州非潮也潮所<lb/>
有者鹽絺海錯布帛菽粟尋常服食器用之需而已黠<lb/>
民覷山礦竊取土砂懼啓釁端久經厲禁銀銅鉛錫之<lb/>
類遐哉尠矣程繭鳳葛潮<graphic n="KR0146" url="https://raw.githubusercontent.com/kanripo/KR-Gaiji/master/images/KR0146.png" mimeType="image/png"/>潮紗初何嘗有甚佳美空<lb/>
負重名奔走逺近求之者若天降地出貿之者如大貝<lb/>
南金貨之者聲價日高品質日下非官斯土者之所樂<lb/>
聞也其他常産皆益生民樹藝畜牧可以致富成家生<lb/>
之者衆為之者疾猗頓陶朱在乎人之自取之加以司<lb/>
<pb n="KR4f0048_WYG_011-19a"/>
牧留意為民間撙節愛養則熈熈攘攘者用之不竭耳<lb/>
前輩云地方産一異物則為地方之害竒技滛巧不如<lb/>
勿産之為佳信夫<lb/>
　　潮州雜記總論<lb/>
雜記雖志乘緒餘亦不可専務索隐致傷名教交趾道<lb/>
士仙花嶂叟雖荒誕不經未至壊人心術若舊志載梅<lb/>
州異僧為定光佛化身庇䕶宋貺事深可駭焉宋貺為<lb/>
秦檜用人以鷹犬而致大位檜敗被劾安置梅州遇聰<lb/>
<pb n="KR4f0048_WYG_011-19b"/>
明正直之神將痛心疾首為天下誅殛之恐後何勞老<lb/>
佛化身不逺二三千里指示前程許隂助於數十年之<lb/>
先則何不教以勿附奸邪併此隂助而省之為奸伏辟<lb/>
乃天道王法之常豈可以建庵慈報終為庇䕶俾復顯<lb/>
官享遐齡佛之乖謬竟一至此極乎李綱廢棄趙鼎放<lb/>
逐宗澤沾襟岳飛被害佛何不助之庇之豈尚不知有<lb/>
忠良邪佞之别耶何所見而黨惡何所因而佑賊使後<lb/>
世奸諂小人安心病國恃有佛而無所顧忌所闗於世<lb/>
<pb n="KR4f0048_WYG_011-20a"/>
道人心匪細也又載巫師張法星以葦席作舟載米榖<lb/>
一日為三山國王召風覆之巫師怒與神鬬聞妻哭不<lb/>
能歸令以鐵嵌棺首置廟前潭水漲棺浮擊壊其牆三<lb/>
山神乃讓居座左鄉人肖像合祀之不知誰為好怪造<lb/>
此齊諧曽是堂堂民牧亦篤信而筆之於書耶譬民間<lb/>
載米穀出海司牧治之其民不服徑至堂上與牧鬬牧<lb/>
亦將讓居座左與之偕尊一堂乎好勇鬭狠可以並神<lb/>
何怪平民之操戈動衆相争相奪所闗乎世道人心又<lb/>
<pb n="KR4f0048_WYG_011-20b"/>
匪細也其無傷名教之事雖隠怪纎微足資談笑即膽<lb/>
怯無能如吳大理之類亦皆臚存弗削焉若劉元城之<lb/>
節槩鍾元濬之自表莊淑禮胡世和之勤事陳添桂之<lb/>
舍生全主皆忠誠轟發宇宙間足為名教干城者鄉厲<lb/>
誓文可化風俗周妻雷震可懲不孝大書特書何所庸<lb/>
疑議哉讀是編者勿徒以遊戯視之<lb/>
　　留智廟紀聞論<lb/>
　　　<hi>潮州舊志云梁猶龍庚戍計偕行徳州道上宿留智廟旅店自言夜夢傳呼玊㫖召星君四人</hi>
<pb n="KR4f0048_WYG_011-21a"/>
　　　<hi>導行至廟見宫闕巍然四人者入止猶龍待命食頃乃出云玉㫖敬勞星君真靈不昧一生正</hi>
　　　<hi>大光明多行好事端的不負科名猶龍遜謝稽首四人相顧指㸃有若語此間是星君坐次者</hi>
　　　<hi>有若語星君姑了科名事業者既魁南宫第十人悟前身事歸為兄弟述之未幾卒後其甥入</hi>
　　　<hi>都門兄應龍囑其詳訪癸丑秋還報廟始自前朝展敬岱宗中使以神光示現請建中尊冠帔</hi>
　　　<hi>如帝后即東嶽碧霞元君旁列散聖第一位丰采鬚眉忧似猶龍云海陽縣志不載其甥入都</hi>
　　　<hi>徃訪事云弟夢劍公車徃廟瞻拜訪廟始自前朝展敬岱宗中使以神光示現請建東嶽散聖</hi>
　　　<hi>等語俱與府志所載其甥之言一字不差但夢劍有題壁詩云崔巍廟宇夕陽中路絶天人忽</hi>
　　　<hi>此通十八星霜姜被冷七千闗塞鶴魂空羨兄朝闕雲霄樂媿我遭家鼠雀攻君父深恩俱未</hi>
<pb n="KR4f0048_WYG_011-21b"/>
　　　<hi>報可能安坐玊清宫題畢覺其神顔赭若汗云</hi>
偶然夢寐何足憑信況其荒誕不經如女巫見鬼釋子<lb/>
之説投胎轉世俚鄙可嗤至此極矣神道雖泥塑木雕<lb/>
不能離人之形以為形耳目口鼻鬚眉顔面偶與相肖<lb/>
何處無之因其肖已而遂以神自居疑為轉世疑斯夢<lb/>
夢愈疑此常人之情也勿論轉世之事幻妄無稽借曰<lb/>
有之生為正人沒為明神神復為人亦理之常有何可<lb/>
異人顧樹立何如耳豈必以神之轉世為榮而玊㫖星<lb/>
<pb n="KR4f0048_WYG_011-22a"/>
君數語又甚醜而寡趣言之者不以為羞聴之者直神<lb/>
其事吁可以知風俗已昔人大書志乘今宜削去恐夢<lb/>
夢者仍然莫覺其非反以為掩前人之美而乃弟夢劍<lb/>
詩詞有君父深恩俱未報可能安坐玊清宫二語稍為<lb/>
近正是以姑存弗削耳考梁猶龍一生未嘗有所表見<lb/>
甫成進士即賦玊樓果係神靈降生不應歸去之速弗<lb/>
令樹立於世則又何因而來豈神之志願僅一進士足<lb/>
乎進士<lb/>
<pb n="KR4f0048_WYG_011-22b"/>
朝廷之名器既叨名器當報<lb/>
君恩奈何冒竊而逃焉鞠育顧復棄若敝屣不忠不孝<lb/>
之譏吾何以為兹神解耶潮俗尚鬼竟嘖嘖為美談亦<lb/>
司風化者之憂夫<lb/>
　　平臺紀略總論<lb/>
臺灣治亂之局迥出人情意計之外其地方數千里其<lb/>
民幾數百萬其守土之官則文有道有府有縣令大小<lb/>
佐貳雜職若干員武有總兵副將㕘將遊擊守備大小<lb/>
<pb n="KR4f0048_WYG_011-23a"/>
弁目若干員其額兵七千有竒糧儲器甲舟車足備又<lb/>
當國家全盛金甌靡缺而朱一貴以餵鴨小夫歘焉倡<lb/>
亂不旬日間全郡陷沒此豈智能所及料歟太平日久<lb/>
文恬武嬉兵有名而無人民逸居而無教官吏孳孳以<lb/>
為利藪沈湎樗蒱連宵達曙本實先撥賊未至而衆心<lb/>
已離雖欲不敗弗可得已然鹿耳鯤身夙稱天險鄭氏<lb/>
一踞其間遂厯三世國家圖之數十年費錢糧幾百千<lb/>
萬而後能收之今不動聲色七日恢復巨魁就擒孽從<lb/>
<pb n="KR4f0048_WYG_011-23b"/>
授首即使孫吳復生亦未敢望功成若斯之速也良由<lb/>
聖祖仁皇帝徳福齊天神威逺震將卒用命海若效靈<lb/>
是以摧陷廓清不勞而邊疆底定<lb/>
諭㫖遙頒白叟黄童無不感激流涕蓋至仁厚澤淪浹<lb/>
人心者深也諸臣或運籌帷幄出力疆塲克敵致果功<lb/>
在社稷欲以鼓勵將來收千秋百歳用人之效則不得<lb/>
以其為日無幾少之矣亂不久禍不深削平者之績不<lb/>
大此衰世之言也賞罰明則民易使今日之酬勲他年<lb/>
<pb n="KR4f0048_WYG_011-24a"/>
之龜鑑知此説者其知未雨綢繆之道乎臺灣海外天<lb/>
險較内地更不可緩而此日之臺灣較十年二十年以<lb/>
前又更不可緩前此臺灣止府治百餘里鳳山諸羅皆<lb/>
毒惡瘴地令其邑者尚不敢至今則南盡郎嬌北窮淡<lb/>
水雞籠以上千五百里人民趨若騖矣前此大山之麓<lb/>
人莫敢近以為野番嗜殺今則羣入深山雜耕番地雖<lb/>
殺不畏甚至傀儡内山臺灣山後蛤仔難崇爻卑南覔<lb/>
等社亦有漢人敢至其地與之貿易生聚日繁漸廓漸<lb/>
<pb n="KR4f0048_WYG_011-24b"/>
逺雖厲禁不能使止也地大民稠則綢繆不可不密今<lb/>
郡治有水陸兵五千餘人足供調遣鳳山南路一營以<lb/>
四五百里山海奥區民番錯雜之所下淡水郎嬌盜賊<lb/>
出沒之地而委之一營八百九十名之兵固已難矣諸<lb/>
羅地方千餘里淡水營守備僻處天末自八里岔以下<lb/>
尚八九百里下加冬笨港斗六門半線皆奸宄縱横之<lb/>
區沿海口㟁皆當防汛戍守近山一帶又有野番出沒<lb/>
以八九百里險阻叢雜之邊地而委之北路一營八百<lb/>
<pb n="KR4f0048_WYG_011-25a"/>
九十名之兵聚不足以及逺散不足以樹威此杞人所<lb/>
終夜思而不能寐者也臺民好為盜賊不因饑寒方慶<lb/>
削平又圖復起去嵗平臺大定之後尚有布散流言嘯<lb/>
聚巖谷復謀作亂者數次屢經撲滅嵗餘始殄而王忠<lb/>
一賊伏匿深山至我<lb/>
皇上即位乃克就縛可見地方廣大搜捕弗周雖平臺<lb/>
僅在七日而拔盡根株東擒西勦亦有兩載艱難欲為<lb/>
謀善後之策非添兵設官經營措置不可也以愚管見<lb/>
<pb n="KR4f0048_WYG_011-25b"/>
劃諸羅縣地而兩之於半線以上另設一縣管轄六百<lb/>
里雖錢糧無多而合之番餉嵗徵銀九千餘兩草萊一<lb/>
闢貢賦日増數年間巍然大邑也半線縣治設守備一<lb/>
營兵五百淡水八里岔設巡檢一員佐半線縣令之所<lb/>
不及羅漢門素為賊藪於内門設千總一員兵三百下<lb/>
淡水新園設守備一營兵五百郎嬌極南僻逺為逸盜<lb/>
竄伏之區亦設千總一員兵三百駐劄其地使千餘里<lb/>
幅員聲息相通又擇實心任事之員為臺民培元氣冦<lb/>
<pb n="KR4f0048_WYG_011-26a"/>
亂風災大兵大疫而後民之憔悴極矣然土沃而出産<lb/>
多但勿加之刻剝二三年可復其故惟化導整齊之均<lb/>
賦役平訟獄設義學興教化奬孝弟力田之彦行保甲<lb/>
民兵之法聴開墾以盡地力建城池以資守禦此亦尋<lb/>
常設施耳而以實心行實政自覺月異而嵗不同一年<lb/>
而民氣可静二年而疆圉可固三年而禮讓可興而生<lb/>
番化為熟番熟番化為人民而全臺不久安長治吾不<lb/>
信也顧或謂臺灣海外不宜闢地聚民是亦有説但今<lb/>
<pb n="KR4f0048_WYG_011-26b"/>
民人已數百萬不能盡驅回籍必當因其勢而利導約<lb/>
束之使歸善良則多多益善從來疆境既開有日闢無<lb/>
日蹙氣運使然即欲委而棄之必有從而取之如澎湖<lb/>
南澳皆為海外荒陬明初江夏侯周徳興皆嘗遷其民<lb/>
而墟其地其後皆為賊窠閩廣罷敝乃設兵戍守迄今<lb/>
皆為重鎮臺灣古無人知明中葉乃知之而島夷盜賊<lb/>
後先竊踞至為邊患比設郡縣遂成樂郊由此觀之可<lb/>
見有地不可無人經營疆理則為户口貢賦之區廢置<lb/>
<pb n="KR4f0048_WYG_011-27a"/>
空虚則為盜賊禍亂之所臺灣山髙土肥最利墾闢利<lb/>
之所在人所必趨不歸之民則歸之蕃歸之賊即使内<lb/>
賊不生野番不作又恐寇自外來將有日本荷蘭之患<lb/>
不可不早為綢繆者也閒居無事燕雀處堂一旦事來<lb/>
噬臍何及前轍未逺可不為寒心哉殉難諸臣雖功過<lb/>
不一然大節炳然足以増光宇宙褒其後而略其先崇<lb/>
奬義烈用慰忠魂亦因以為鑒可也<lb/>
　　粤中風聞臺灣事論<lb/>
<pb n="KR4f0048_WYG_011-27b"/>
連日風聞臺灣復有小警北路土番作孽南路客子竪<lb/>
旗同謀拒敵官兵此異事也南北路相去遙逺民番情<lb/>
性不相聨屬何以北路土番不軌而南路客子即肯竪<lb/>
旗遙應或者起釁之處不在土番而在北路客子所以<lb/>
南路竪旗似因北路官兵討逆未先慰安無罪訛傳惶<lb/>
惑之所致也臺灣土番有生熟二種其深居内山未服<lb/>
教化者為生番皆以鹿皮蔽體耕山食芋弓矢鏢鎗是<lb/>
其所長但止能穿林飛箐暗射殺人不敢公然出至平<lb/>
<pb n="KR4f0048_WYG_011-28a"/>
地與官兵對敵且性畏砲火轟然一聲抱頭逺遁此生<lb/>
番之不足為慮也其雜居平地遵法服役者為熟番相<lb/>
安耕鑿與民無異惟長髪剪髪穿耳刺嘴服飾之類有<lb/>
不同耳雖矢鏢便利而各社言語不通里門之外視若<lb/>
秦越非有漢民指揮迫嚇其勢亦離而不合但除去莠<lb/>
民一振軍威則番害自息此熟番之不足為慮也廣東<lb/>
潮惠人民在臺種地傭工謂之客子所居庄曰客庄人<lb/>
衆不下數十萬皆無妻孥時聞强悍然其志在力田謀<lb/>
<pb n="KR4f0048_WYG_011-28b"/>
生不敢稍萌異念往年渡禁稍寛皆於嵗終賣穀還粤<lb/>
置産贍家春初又復之臺嵗以為常辛丑朱一貴作亂<lb/>
南路客子團結鄉壯奉<lb/>
大清皇帝萬嵗牌與賊拒戰䝉賜義民銀兩功加職銜<lb/>
墨瀋未乾豈肯自為叛亂愚意北路起釁必繫一二無<lb/>
知客子作奸拒捕自料法網難逃誑誘土蕃混擾分罪<lb/>
造出盡勦客子之謡言傳播煽惑使在臺客子畏死惶<lb/>
亂羣相響應是以南路無知有竪旗同謀之舉但當開<lb/>
<pb n="KR4f0048_WYG_011-29a"/>
誠布公慰諭無辜客民各安生業止戮罪首附和之人<lb/>
以儆將來其餘並免株連不必自懐疑畏竊計臺平以<lb/>
來方經十載瘡痍甫起既非作亂之日況當<lb/>
國威方盛武備正强<lb/>
皇上深仁厚澤淪浹人心極島遐荒感激愛戴雖在至<lb/>
愚不肖亦無忍為從叛之理不過二三莠民食飽福薄<lb/>
自尋死路此輩惟俟竿首藁街其他何能為哉今在臺<lb/>
文武各官出兵勦捕茍稍假以便宜勿拘牽丈義過為<lb/>
<pb n="KR4f0048_WYG_011-29b"/>
掣肘旬日之内自可立見撲平按法行誅一勞永逸不<lb/>
足煩<lb/>
當宁逺念也惟是海外巗疆五方雜處狼子野心賢愚<lb/>
參半似不可無善後之策曲突徙薪綢繆未雨亦盛平<lb/>
所不廢乎有留心經理前席願聞者請正冠肅容為之<lb/>
談笑而道之<lb/>
　　粤夷論<lb/>
粤東居夷非計也自明嘉靖間割澳門畀紅夷種類不<lb/>
<pb n="KR4f0048_WYG_011-30a"/>
一源源而至築城樓設砲臺蜂房蝟聚以長其子孫奄<lb/>
有斯土廣州香山郊闗之外遂為鬼國異域之區矣紅<lb/>
毛乃西島番總名其中有荷蘭佛蘭西大西洋小西洋<lb/>
英圭黎干絲蠟諸國皆兇狡異常到處窺覘圖謀人國<lb/>
如噶囉吧本巫來由地方緣與紅夷交易遂被佔踞為<lb/>
紅夷市舶之所呂宋亦巫來由分族緣國人習天主教<lb/>
遂被西洋佔奪為市舶之所今天主教盛行於中國湖<lb/>
廣河南江西福建廣西無處無之雍正元年浙閩總督<lb/>
<pb n="KR4f0048_WYG_011-30b"/>
滿保以西洋人行教惑衆大為地方之害請將各省天<lb/>
主堂改作書院義學各省西洋人俱送澳門俟有便船<lb/>
歸國廣東督撫市恩奏請夷人老病不願回者聴其在<lb/>
省天主堂居住不許招致本地男婦行教誦經違者治<lb/>
罪逐回功令煌煌曾幾何日今省城天主堂八處招集<lb/>
一萬餘人矣又有女天主堂亦八處招集二千餘人矣<lb/>
羞辱中國傷風敗化凡有人心罔不切齒此豈待教而<lb/>
後誅之乎萬里經商本為求財無故而輕數百千萬之<lb/>
<pb n="KR4f0048_WYG_011-31a"/>
銀錢買人歸附此其意欲何為哉今日萬人明日萬人<lb/>
不胥全省而買遍不止豈尚可掩耳閉目陽為不知而<lb/>
不問先民有言防微杜漸涓涓不息將為江河而況狂<lb/>
瀾四溢人心蕩漾在省郡者既實繁有徒在澳門者又<lb/>
居然天險内外交通銃砲非常脱有前此呂宋噶囉吧<lb/>
之謀不知何以待之今<lb/>
聖徳方盛威靈暨訖於遐荒自萬萬無所容其癡想然<lb/>
曲突徙薪亦有心者所宜熟籌也<lb/>
<pb n="KR4f0048_WYG_011-31b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　鹿洲初集巻十一<lb/>
</p>
<p>
</p>
  </div>
<div>
<head>鹿洲初集巻十二</head> <lb/>
    <p>
<pb n="KR4f0048_WYG_012-1a"/>
欽定四庫全書<lb/>
　鹿洲初集巻十二<lb/>
　　　　　　　　　　廣州府知府藍鼎元撰<lb/>
　說<lb/>
　　福建全省總圖說<lb/>
宇内東南諸省皆濵海形勢之雄以閩為最上撐江浙<lb/>
下控百粤西踞萬山東拊諸夷固中原一大屏翰也自<lb/>
浙入閩以仙霞闗為孔道由浦城泛舟下建寧過延平<lb/>
<pb n="KR4f0048_WYG_012-1b"/>
抵福州水口皆崇山狹流亂石布水面急灘險絶篙師<lb/>
失手鐵船亦碎自浙東海岸温州入閩由福寧州寧徳<lb/>
羅源連江至省城皆羊腸鳥道盤紆陡峻日行髙嶺雲<lb/>
霧中登天入淵上下循環古稱蜀道無以過也自江西<lb/>
入閩一由河口踰崇安過武夷山下泛建陽會于建寧<lb/>
一由五虎杉闗踰光澤下邵武過順昌㑹于延平一由<lb/>
瑞金踰汀州泛清流下九龍灘如髙屋建瓴從山巔跌<lb/>
船下幽谷竒險甲於天下其欲避九龍灘則走將樂與<lb/>
<pb n="KR4f0048_WYG_012-2a"/>
建邵二溪相類皆㑹延平由汀州陸路至漳州必經上<lb/>
杭永定嶺髙徑危與福寧道上相彷彿可由漳州同安<lb/>
泉州興化抵省城自廣東入閩由分水闗過詔安漳浦<lb/>
從漳州興化一路直達省城雖不通河棹又有坡嶺弗<lb/>
利輪轅然閩地坦夷僅此途千里而己其廣東又有小<lb/>
路由三河大埔踰石上入上杭水淺舟小滿載不過三<lb/>
四人鞠躬桎足行者苦之然經連城踰小淘順流下延<lb/>
平徑達省城仕宦商旅多由焉自海入閩則上起烽火<lb/>
<pb n="KR4f0048_WYG_012-2b"/>
門下訖南澳中間閩安海壇金門厦門銅山無處不可<lb/>
入也全閩九郡一州以福州為省城興泉漳在其南為<lb/>
下四府福寜州在其東北皆濵於海汀州在其西延建<lb/>
邵在其北為上四府皆處深山臺灣一府又在大海千<lb/>
里中全省東南之保障也山則髙峰萬叠俯泰岱若培<lb/>
塿溪則自闢源泉不肯受鄰省㳙滴而汀州餘流尚以<lb/>
分潤潮粤是以其人亦剛方倔强好大喜功蓋山川之<lb/>
氣然耳大海汪洋萬里無際江浙登萊闗東天津視若<lb/>
<pb n="KR4f0048_WYG_012-3a"/>
户庭琉球吕宋蘇禄噶囉吧暹羅安南諸畨若兒孫環<lb/>
繞膝下氣象雄壯非他省所可比倫山多田少農圃不<lb/>
足於供則造物難平之缺憾也所賴舟航及逺逐末者<lb/>
衆邇日南洋禁開海外諸島稍資内地倘臺灣嵗歲豐<lb/>
熟則泉漳民食亦可無虞是臺灣一郡不但為海邦之<lb/>
藩籬且為邊民之厫倉經理奠安使民番長有樂利九<lb/>
州郡咸䝉其福矣沿海要地防維周宻提鎮協營重兵<lb/>
匝布但人人皆實心為國亦不必更為區畫也<lb/>
<pb n="KR4f0048_WYG_012-3b"/>
　　貴州全省總圖說<lb/>
黔為邦居天下之西南據荆楚上游為全滇門户羊腸<lb/>
一線東西千里有竒朔南不過三之一輿圖似蜂而小<lb/>
腰當中原一大郡爾貴陽為省㑹之區平越一帶則黔<lb/>
中腹裏往來咽喉之地安順半壁鎖鑰滇南都勻一隅<lb/>
襟帶西粤思南石阡威寜與巴蜀犬牙相錯黎平鎮逺<lb/>
思州銅仁接連荆楚沅靖閒蓋四省之屏藩百蠻之控<lb/>
阨箐崖僻壤屹然與十五國分封並峙何其壯也若稽<lb/>
<pb n="KR4f0048_WYG_012-4a"/>
形勢銅巖㵲溪阻其東赤虺蟒山踞其西盤江闗嶺控<lb/>
其南西望烏江限其北懸車束馬碎踝穿蹄蜀道之難<lb/>
無以加焉顧山皆崇岡叠嶂如萬夫林立無挺抜羣倫<lb/>
類五嶽四鎮之槩者水皆懸崖穴地横恣詰曲如龍蛇<lb/>
狹處僅容獨木舟而深或至十數丈其山川竒險則有<lb/>
餘而正大寛舒之氣則不足造物所限固亦無如何矣<lb/>
聞昔人建議欲以湖南川東益此版圖在楚蜀不見少<lb/>
在黔省式廓而大若然則東割靖沅北割遵義南割泗<lb/>
<pb n="KR4f0048_WYG_012-4b"/>
城此為裒多益寡有心經世者最善之規畫苐靖沅去<lb/>
長沙雖逺距貴陽亦不甚近尚在乎可有可無之閒若<lb/>
遵義泗城宜通宜變則有確乎其不可易者遵義去成<lb/>
都二千餘里距貴陽止百餘里泗城去桂林千餘里距<lb/>
貴陽止二百里長鞭無及腹之技卧榻有他人之雜彼<lb/>
此事權均非利便則何如截長補短使各易撫御之為<lb/>
得也然此第就黔言黔若統中原而論之短長無非臂<lb/>
指大小總一封域今宇宙恬熙民苗安堵無伏莽乘墉<lb/>
<pb n="KR4f0048_WYG_012-5a"/>
之慮披輿圖而思保乂畱心於地瘠民貧焉可也<lb/>
　　貴陽府圖說<lb/>
府建貴山之南故名貴陽山在城以北二里蜀道所經<lb/>
俗謂之貴人峯環府皆山參差嵂崒靡有正大雄厚作<lb/>
鎮於近其東二里為銅鼓山常有聲相傳諸葛武侯平<lb/>
蠻時藏銅鼓於巖未敢信西里許為獅子山明傅友徳<lb/>
屯兵將臺故址在焉南二里為髙連與城東六十里之<lb/>
石門皆竦拔自古著名者唐地里志牂牁有髙連石門<lb/>
<pb n="KR4f0048_WYG_012-5b"/>
二山即此其他崇岡㳫巘難悉數密箐懸崖處處險隘<lb/>
所謂一夫荷㦸萬人趦趄亶不誣也其大川最著者曰<lb/>
烏江次為清水江烏江源出水西流經大定黔西入修<lb/>
文縣繞府北二百里湍流洶悍厥岸有烏江闗西境恃<lb/>
以為固清水江在郡東北百二十里水清深兩崖壁立<lb/>
嶇﨑難行乖西巴鄉諸部負險為梗明景泰中南和侯<lb/>
方瑛剗為坦途苗獠由是奪氣牂牁江自漢著名源出<lb/>
府南四十里流經定番州入廣西泗城界府北有水自<lb/>
<pb n="KR4f0048_WYG_012-6a"/>
夷箐逺來入城中曰貫城河下流入於南明河南明源<lb/>
出定番流經郡城下富河濟番諸小水皆入焉北流合<lb/>
烏江入蜀府西北百二十里有陸廣河當水西驛道明<lb/>
末安邦彦竊踞總督朱燮元駐師破賊處也府屬州縣<lb/>
以貴筑縣為附郭龍里貴定在其東修文在其北定番<lb/>
州雄踞於南元人所謂八番厯厯可指西南為廣順州<lb/>
東北為開州獨府西止三十里即屬他境未免稍蹙然<lb/>
絶長補短方三百里縣四州三星羅棊布巍然為十一府<lb/>
<pb n="KR4f0048_WYG_012-6b"/>
領袖亦足稱雄藩矣覽此山川念我民夷深有望於經理者<lb/>
　　漳州府圗說<lb/>
漳於閩地為極南負山臨海介閩廣之衝控引番禺襟<lb/>
喉嶺表唐總章間玉鈴衞將軍陳元光平崖山寇及諸<lb/>
蠻開屯漳水之北疏請建州漳州之名自此始開元四<lb/>
年光子珦以地多瘴癘徙州治於李澳川即今漳浦縣<lb/>
治徳宗中徙龍溪乃為今漳州府南界潮州北接延平<lb/>
延袤八百里西距汀州地東連泉州入海亦五百餘里<lb/>
<pb n="KR4f0048_WYG_012-7a"/>
在海者倍焉屬邑有十附郭曰龍溪直南百里屏梁山<lb/>
九十九峰環鹿溪九十九曲者為漳浦東南五十里扼<lb/>
溪海之吭者為海澄西四十里當郡右翼者為南靖東<lb/>
北三十七里當郡城左輔者為長泰又西三百一十里<lb/>
為龍巖西北三百二十里為漳平西南二百有五里為<lb/>
平和極北四百里介巖平之間者為寧洋四邑皆在萬<lb/>
山中極南二百五十里為詔安則境連百粤矣其山則<lb/>
有九龍天寳梁山竈山太武大帽歐寮良岡天宫天柱<lb/>
<pb n="KR4f0048_WYG_012-7b"/>
九仙碧靈大峰九牙九侯金鳳之屬不可悉數其川之<lb/>
入海者十有一附郡曰西溪北溪西溪自平和南靖合<lb/>
流蜿蜒繞郡治出鎮門為福河與北溪㑹北溪源出延<lb/>
汀界合寧洋龍巖漳平之水下華峰注漫潭併長泰南<lb/>
出桞營江與西溪合為三义河遂東為錦江中浮二洲<lb/>
間之支為三港其洲曰許茂曰烏礁其夾以許茂烏礁<lb/>
者為中港烏礁之南夾以石碼海澄者為南港許茂之<lb/>
北夾以玉洲者為北港經白石青礁石美東與中南二<lb/>
<pb n="KR4f0048_WYG_012-8a"/>
港合納南溪浮宫之水入于海南溪在郡南四十里合<lb/>
漳浦巖前溪南靖馬坪之水出横口過龍井至浮宫入<lb/>
于海是三溪合流其出皆厦門也漳浦鹿溪合平和五<lb/>
寨南靖龍嶺﨑溪之水繞邑城而東過舊鎮入于海其<lb/>
出則陸鼇也自西林出者為西林溪合平和河上之流<lb/>
南過雲霄鎮納梁山以南諸水入于海即古所謂漳江<lb/>
其出則銅山也浦邑之東有江曰鴻儒納臺山佛潭橋<lb/>
之水出井尾白石入於海其出則鎮海也平和之水其<lb/>
<pb n="KR4f0048_WYG_012-8b"/>
自西出者曰河頭溪南流合蘆溪由赤石巖出三河<graphic n="KR0309" url="https://raw.githubusercontent.com/kanripo/KR-Gaiji/master/images/KR0309.png" mimeType="image/png"/>
從潮州入海其自南出者曰徐坑溪雙溪㑹于大溪過<lb/>
詔安為東溪入海詔安走馬溪出五都由銅山大京門<lb/>
入海大陂溪繞梅洲經漸山由懸鐘北港門入海港頭<lb/>
溪經平寨至象頭入海其海中島嶼可名者四十有竒<lb/>
在海澄者曰浯嶼曰丹霞曰荆曰梁曰嵩曰長曰圭在<lb/>
漳浦者曰竹㠘曰魚腸曰石城曰將軍曰大桑小桑曰<lb/>
大潵小潵曰鴻儒曰連集曰東鎮南鎮曰横曰菜曰雙<lb/>
<pb n="KR4f0048_WYG_012-9a"/>
洲門曰烏石平山大甘山小甘山曰東門㠘曰鐵釘㠘<lb/>
曰雞心曰五㠘在詔安者曰虎仔曰南村曰犬眠曰﨑<lb/>
曰内外㠘曰七洲㠘七洲者蛤洲獵洲敏洲紅洲卧崗<lb/>
洲陳洲蛇洲也又有黄芒山青嶼蠟㠘洋㠘則在詔屬<lb/>
南澳者也其屹然于大海之間為東南巨鎮者自厦門<lb/>
而下則有鎮海陸鼇古雷銅山懸鐘下迄南澚周環羅<lb/>
列而藩籬固焉大抵漳州之地大山大海幅員雄壯士<lb/>
敦氣節女尚貞烈被服于禮教信義為天南第一名州<lb/>
<pb n="KR4f0048_WYG_012-9b"/>
茍或馭失其道則鹿挺登山蠭騰入海强悍好勝未易<lb/>
安集富而教之斯其時矣統計十邑陸地為山者十之<lb/>
七為田園城郭廬舎者十之三人多地狹豐年猶苦不<lb/>
贍故每仰給吴越惠潮臺灣之米資海運以無憂撫摩<lb/>
噢咻蓋其難也漳平龍巖之間深山宻箐數百里人跡<lb/>
罕到奸民往往嘯聚邇者陳首魁陳五顯前後招納亡<lb/>
命皆在此間非得重兵鎮之未易永絶根苗爾平和南<lb/>
靖亦多深山民剽悍樂鬬睚眦相加即操戈動衆以敢<lb/>
<pb n="KR4f0048_WYG_012-10a"/>
殺為榮又每穿窬攘奪姦宄成風離縣既逺吏亦難治<lb/>
前議者欲于山中設捕盜同知兼戢數縣良亦甚當苐<lb/>
其議未行俗難猝革漳浦盜賊多出南靖之車田平和<lb/>
之三角徑車田去靖邑最逺往返四日不服靖治距浦<lb/>
邑不過十五里又以非在疆域之内不得而治是以一<lb/>
方之民家屠牛畜户抗官租專為盜賊毒流逺近前靖<lb/>
令劉君宗業議割車田十五保歸浦以清盜源浦令惡<lb/>
其為藏垢納汚之所未免畏盜案叅罰有狃于便安之<lb/>
<pb n="KR4f0048_WYG_012-10b"/>
見堅意不納坐失事機今不幸劉君捐館車田終無寧<lb/>
静之日也三角徑距平和往返亦須四日離浦邑僅三<lb/>
十里近者既非其屬無所顧忌逺者鞭長不及殺越人<lb/>
於貨暋不畏死非其天性習俗之固然亦未聞法令之<lb/>
過也誠得留心民瘼之君子割逺就近不過數年盜源<lb/>
永清三邑皆受其利詔安烏山九侯之東有檺林山焉<lb/>
廣逺深險巃嵸盤礴多石屋可為巢穴俗稱十八洞者<lb/>
明末為患數矣今姦慝遁居作逋逃藪實為南詔要害<lb/>
<pb n="KR4f0048_WYG_012-11a"/>
設守備彈壓之亦不可少此全漳形勝之大槩也一州<lb/>
之地以龍溪為元首長泰南靖漳平其肩背也漳浦海<lb/>
澄其腹心肺腑也平和詔安龍巖寜洋其四肢手足也<lb/>
方今海晏河清無伏莽乘墉之患如人安坐於家中大<lb/>
疾不作肢體便利惟有時其飲食無致饑渴時其衣服<lb/>
無傷寒暑時其沐浴無俾垢穢將不久而自肥何必借<lb/>
重於蓡苓藥石哉渾身皆是肉無處可容錐刀是所望<lb/>
於調養者<lb/>
<pb n="KR4f0048_WYG_012-11b"/>
　　瓊州府圖說<lb/>
瓊郡周環皆海也屹立萬里汪洋中為全粤西南之保<lb/>
障内則萬峯峻㧞黎母五指山儼若天柱外則十三州<lb/>
縣星羅匝布廣袤千有餘里上拱神京下俯諸夷占城<lb/>
真臘交趾直可以足蹴之形勢之雄中原未有也郡北<lb/>
十里為海口渡海六十里為徐聞距廣東省城一千七<lb/>
百里附郭曰瓊山居海外全島之極北崖州居島之極<lb/>
南東陲萬州西陲儋州實分四隅而峙焉由瓊山東行<lb/>
<pb n="KR4f0048_WYG_012-12a"/>
八十里為定安百六十里為文昌二百九十里為會同<lb/>
三百五十里為樂會四百七十里為萬州五百八十里<lb/>
為陵水一千一百一十里為崖州此瓊島東方諸州縣<lb/>
惟定安為腹裏其餘皆濱海也由瓊山西行六十里為<lb/>
澄邁二百三十里為臨高三百七十里為儋州六百五<lb/>
十里為昌化九百里為感恩一千一百里為崖州此瓊<lb/>
島西方諸州縣皆遵海而西而南者也其海道周環俱<lb/>
通東行由清瀾頭調懶博敖蓮塘李村諸港五日可至<lb/>
<pb n="KR4f0048_WYG_012-12b"/>
崖州臨川港西行由東水博舖洋浦烏泥抱羅諸港六<lb/>
日可至崖州保平港俱有港汊可以灣泊大抵十三州<lb/>
縣民黎雜居峝窠舫屋無處無之居近地者為熟黎供<lb/>
賦役極忠順居深山者為生黎又深者為生岐皆不服<lb/>
王化舊常出為民患五指山謂之黎母竟若蠻獠私家<lb/>
漢人不得過問一隅之地如分秦越非<lb/>
國家之體也瓊莞古誌云瓊郡由定安過南閭入光螺<lb/>
峝四日達崖由白石村過風門嶺三日達萬又自郡城<lb/>
<pb n="KR4f0048_WYG_012-13a"/>
由澄邁黎中二日至儋州自儋州東踰黎峝二日半至萬州<lb/>
由是觀之瓊崖相距不逺特黎岐中阻遶途一週是以千里<lb/>
而遥其當開通黎道無疑也曩日五指大山人跡罕到不知<lb/>
中間黎峝情形今則採辦木植官吏窮極幽深來往無礙<lb/>
聖化翔洽湮鬱將開寧復鬼窟視之乎吳會期云<lb/>
自府至沙灣三百里自崖至羅活三百里俱為坦<lb/>
途其中未開通處不過二百里耳普天之下莫非<lb/>
王土豈有十三州縣衣冠文物之王民反為蠻鬼藩<lb/>
<pb n="KR4f0048_WYG_012-13b"/>
衛僅居邊陲之一綫獨虛其中以讓黎岐為聲教不及<lb/>
之地腹心弗治四體雖安欲保百年無病斷不可得稽<lb/>
古志乘黎獠叛服不常是以昔人建議紛紛欲開通中<lb/>
間十字大路非無見也此路一開四通八達黎岐無險<lb/>
可據脫有蠕蠕思動臥榻左右皆為捉賊立功之人自<lb/>
不得不隂消其桀驁鋌走之氣彈丸黑子所闗正甚大<lb/>
耳明韓俊請立州縣屯所撥在外軍民雜處於中引開<lb/>
五指山十字路均通四處往來立甲約束楊理請俟五<lb/>
<pb n="KR4f0048_WYG_012-14a"/>
十月禾熟之際以兵據其收成妨其耕種脅使開路吳<lb/>
會期亦請以兵威削平開通十字大路建置城屯海瑞<lb/>
請設治黎專官招民置軍立里學創縣所諸議非不甚<lb/>
善特用兵未為得宜建縣設學分防戍守須待經理之<lb/>
後亦非可驟而致撫之以恩綏之以道以黎招黎俾生<lb/>
化熟潛移黙化而不知一二年内此功可成惟有經濟<lb/>
之君子不動聲色而辦之開萬古未開之版圖與舞干<lb/>
格苗同其休烈非見小欲速者所知也<lb/>
<pb n="KR4f0048_WYG_012-14b"/>
　　潮州府總圖說<lb/>
潮為郡當閩廣之衝上控漳汀下臨百粤右連循贛左<lb/>
瞰汪洋廣袤四五百里固嶺東第一雄藩也附郭曰海<lb/>
陽為十一邑領袖潮陽在其南澄海在東南惠來在西<lb/>
南皆海國揭陽普寧為西南内地大埔在郡北程鄉鎮<lb/>
平平遠在西北饒平在東北五邑皆介萬山中而饒疆<lb/>
亦大半海國焉近海諸邑多平原沃衍宜稼圃佐之以<lb/>
魚鹽謀生較易入山諸邑人稠地狹崇岡大阜種稻黍<lb/>
<pb n="KR4f0048_WYG_012-15a"/>
薯芋如懸崖瀑布尚苦不給多傭力四方則亦末如之<lb/>
何矣由閩入粤以分水闗為要害由贛入潮以平遠八<lb/>
尺為要害皆坦夷周道戎馬所經由汀入潮以大埔石<lb/>
上為要害溪險灘高舟行石阻販夫之所往來也若鄧<lb/>
艾入蜀則此途已為康莊而上杭亦有山徑可達程鄉<lb/>
武平分水凹可達平遠未可以羊腸而忽之自惠州長<lb/>
樂而來則畲坑為門户自海豐而來則葵潭為門户自<lb/>
海豐甲子所而來則龍江覽表居然天塹自海而來則<lb/>
<pb n="KR4f0048_WYG_012-15b"/>
南澳澄海達濠海門神泉鎖鑰固之内溪水道以三河<lb/>
為要害三河堵截則程大平鎮與郡城聲息不能相通<lb/>
獨由<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>隍出畲坑為山行捷徑耳其半途有通判府在<lb/>
羣山中最為要害縱橫離縣治皆數百里守備空虚倘<lb/>
有宵人伏莽則心腹之疾也揭邑極西有河婆大山深<lb/>
僻為從來盜賊窟穴礦徒出沒之區莫有知其要害者<lb/>
經之則惠潮之樂土置之實兩郡之隠憂曲突徙薪於<lb/>
斯二者加之意乎海宇昇平四郊若繡襏襫如雨絃誦<lb/>
<pb n="KR4f0048_WYG_012-16a"/>
之聲相聞富而教之固官斯土者之責夫<lb/>
　　海陽縣圖說<lb/>
郡城北二十里有海陽山縣治所由名也海陽為附郭<lb/>
首邑跨金山入我城内韓山峙其東塹以大江鎖廣濟<lb/>
湖山屹其西若虎伏築陴高壘為西南環衛勢稱雄矣<lb/>
由韓山東行五十里過白石嶺為饒平分疆則入閩孔<lb/>
道也出西南三十里為萬里橋接揭陽界從此陸行七<lb/>
百里至惠州順流而下三百六十里達省城所謂南路<lb/>
<pb n="KR4f0048_WYG_012-16b"/>
者是也其北一百二十里為大埔界三河之水出焉西<lb/>
北二百二十里與程鄉犬牙相錯郡北水程起城下惡<lb/>
溪韓文公驅鱷之處泝三河而上由程鄉踰岐嶺歴惠<lb/>
州抵省一千五百餘里則所謂北路者乎城南六十里<lb/>
為庵埠邇海澨烟火萬家商賈百貨之所集也過此為<lb/>
澄海界東南三十里則澄饒之壤胥接矣大抵一縣形<lb/>
勢後依山陵前臨水澤南方多平疇沃壤一望無際村<lb/>
落整齊桑麻茂密北方多崇岡叠嶂澗谷菑畬佐以蕘<lb/>
<pb n="KR4f0048_WYG_012-17a"/>
芻瘠土之民所嘉者嚮義耳顧山深地僻莫如豐政一<lb/>
都潘田仲坑伯公隘皆要害明季嘯聚者多移通判鎮<lb/>
撫之為通判府闗山之壯田土之饒地闢民稠居然一<lb/>
都會也南望縣治北望程鄉東望大饒西望長樂皆二<lb/>
百里有奇雖鞭之長不及馬腹今以潘田一巡檢寥寥<lb/>
塘汛十數兵處之泰然太平道洽自古未有也閒暇綢繆<lb/>
盛王不廢通判府雄據上游實拊邑治之背仍應顧<lb/>
名思義移郡倅彈壓其間以守備一營為專汛仲坑伯<lb/>
<pb n="KR4f0048_WYG_012-17b"/>
公隘添設防兵而仲坑巖谷深䆳尤為藏奸之窟礦徒<lb/>
窺伺宵匪易集更當力為防閑苞桑之固不外乎此庵<lb/>
埠已移縣丞分治内外周密山海敉寧惟東南廂登雲<lb/>
登隆隆津江東諸都承韓江三河之流汀贛循梅來源<lb/>
千里高屋建瓴奔趨而至雖支分數條涸溪蓬洞大牙<lb/>
並經澄饒入于海然兩岸田疇俱屬低窪年年有堤決<lb/>
之患倘修補不時雨水驟漲蟻穴一開數十里井疆皆<lb/>
為魚鼈則官斯邑者所宜加之意耳農田水利亦經國<lb/>
<pb n="KR4f0048_WYG_012-18a"/>
之遠猷夫<lb/>
　　潮陽縣圖說<lb/>
古潮陽縣在臨崑之麓唐元和間潮州刺史韓愈移建<lb/>
棉陽即今縣治也左右皆山前後皆水形勝視他邑特<lb/>
奇其前之水曰前溪即練江由滄州出海門其後之水<lb/>
曰後溪由潯洄出牛田皆海若也其左為東山怪石嶙<lb/>
峋邑東之屏衛乎山外海汊橫截磊口河渡分南北二<lb/>
門淵乎若天塹然過此為達濠招收砂浦兩都邑東之<lb/>
<pb n="KR4f0048_WYG_012-18b"/>
外衛也邑之右為龍首山蓋自鐵山迤邐百里入縣治<lb/>
者鐵山在貴山都為邑治諸山之祖騰躍奔放叠聳層<lb/>
巒直抵曾山下龍首飛舞蜿蜒有矯若游龍之勢稱地<lb/>
靈者指屈焉山南山北皆百里平疇故產穀之區也凡<lb/>
邑田賦皆在坤乾二方其餘非山即海魚鹽芻茭為業<lb/>
耳其地廣一百七十里袤一百二十五里獨城之前後<lb/>
為最儉自潯洄泝流穿城渡江抵草蕪統計不過四十<lb/>
里澄海惠來犬牙逼于胸背卧榻之側鼾他人矣裒多<lb/>
<pb n="KR4f0048_WYG_012-19a"/>
益寡當以惠邑之徑口闗為界闗北四十里咸歸潮陽<lb/>
草蕪田心永得寧静則亦還所固有耳其隨山左右之<lb/>
水分南北二條南條合貴山洋<graphic n="KR1673" url="https://raw.githubusercontent.com/kanripo/KR-Gaiji/master/images/KR1673.png" mimeType="image/png"/>之流經林八渡過臨<lb/>
崑出和平橋由練江入海北條合海陽普揭之流滙南<lb/>
砲臺出門闢石井二砲臺過桑田入海南砲臺在縣北<lb/>
稍西九十里當海揭之衝西南一百四十里有寒婆徑<lb/>
當葵潭之衝自寒婆徑迤南有鹽嶺雷公嶺徑口闗當<lb/>
惠來之衝邑西與普寧連界貴山<graphic n="KR1673" url="https://raw.githubusercontent.com/kanripo/KR-Gaiji/master/images/KR1673.png" mimeType="image/png"/>水兩都壤相錯焉<lb/>
<pb n="KR4f0048_WYG_012-19b"/>
麒麟埔樟岡狗眠厚山北山果隴垾塘皆強悍所宅穿<lb/>
窬奪攘之患普罹其殃逋賦抗租魚肉田主毆差拒捕<lb/>
邑亦大受其困官斯土者不可不振起精神於此間一<lb/>
整頓之也沿海要害有海門達濠二營水師雄踞城垣<lb/>
堅整足遏外來艘舶之衝錢澳河渡廣澳蓮澳放雞山<lb/>
諸砲臺皆分兵戍守戰艦星羅安所庸更議哉潮邑時<lb/>
務惟在版籍混淆地畝不清有糧無田之弊累靡終極<lb/>
盍于此加之意乎城左濠溝隨潮出入為邑東小河前<lb/>
<pb n="KR4f0048_WYG_012-20a"/>
溪後溪脉絡相通之處轉運諸舟皆賴之所慮沙淤水<lb/>
淺推挽維艱則疏濬深通因民所利亦輔相天地之宜<lb/>
為王政之一事夫<lb/>
　　揭陽縣圗說<lb/>
揭陽縣治在河之洲四郊皆洪流斷岸環城内外胥澤<lb/>
國也平疇無際緑稼如雲舟楫從橫依稀三吳風景潮<lb/>
屬十一邑推最勝焉北條之水源發程鄉長樂分水界<lb/>
流經貴人飛泉諸山東合石硿循梁大羅諸水過楓口<lb/>
<pb n="KR4f0048_WYG_012-20b"/>
分東西二流夾縣治會南溪出砲臺入于海南條之水<lb/>
源發海豐長樂分水界沿河婆百折而東過湖口合古<lb/>
溪經南城下會北溪出砲臺入于海二溪餘流貫穿城<lb/>
内瀠洄繚繞昔人詩云城中竹樹多依水市上人家半<lb/>
繫船可以想其槩云其地廣二百八十里袤八十有五<lb/>
里北控海陽南連潮普東鄰澄海西接豐樂黃岐紫峯<lb/>
桑浦瘦牛四山環列其邑四維之望鎮乎揭陽山在城<lb/>
西一百五十里為邑治諸山之祖飛泉嶺壁立萬仭即<lb/>
<pb n="KR4f0048_WYG_012-21a"/>
秦時戍五嶺之一先賢晦菴朱夫子嘗遊其上有落漢<lb/>
鳴泉故蹟焉東南北疆域或七十里二十里五六十里<lb/>
純乎水鄉西二百里西南百二十里西北九十里與長<lb/>
樂海豐相錯則自二三十里外純乎為山陬矣西北猴<lb/>
子洞險隘峻絶直出長樂興寧為惠潮要害西南河婆<lb/>
諸山綿亘深遠高原大谷田園孔多接連海豐永安諸<lb/>
礦山為奸徒窟穴盜賊窩巢歴來抗法之區近雖極為<lb/>
斂戢不可無善後之經畫其地藏匿萬山四通八達西<lb/>
<pb n="KR4f0048_WYG_012-21b"/>
南一帶距海永河龍各縣治遠至六七百里在左右者<lb/>
亦二三百里防守寥寥伏莽潛滋深為可慮似宜添設<lb/>
縣治彈壓其間割海豐一二都附益之設叅將一營防<lb/>
兵一千分守要隘庶蠶叢鳥道可得寧謐而惠潮兩郡<lb/>
無礦徒山寇之憂亦未雨綢繆之急務也揭邑至海尚<lb/>
百有餘里南北砲臺扄其内青㠘石井二砲臺鎖其外<lb/>
潮陽澄海為之障蔽此不足煩區處惟邑治落地稅十<lb/>
縣所無而揭獨有之始于明季閩省海船進港市糴而<lb/>
<pb n="KR4f0048_WYG_012-22a"/>
設迨後閩商不至稅無所出權就通邑貿易抽分補之<lb/>
歳額一千八百六十二兩有奇院司道府緡頭規例各<lb/>
如其三之二雍正四年裁革陋規不為限額隨所收多<lb/>
寡為賦民稱便焉但揭邑非商賈輻輳之區北溪舟楫<lb/>
上止萬里橋南溪舟楫上止普寧棉湖貨物所出甚為<lb/>
微渺其自外洋至者必經砲臺海關𣙜稅在焉此二十<lb/>
里内之落地稅似屬重出之征可否略為變通使揭邑<lb/>
郊坰得與十縣商民均沾樂利是所望于大力之君子<lb/>
<pb n="KR4f0048_WYG_012-22b"/>
　　程鄉縣圖說<lb/>
程鄉者南齊處士程旼所居鄉也旼以匹夫為善化鄉<lb/>
人其後人思其德因以其姓名其鄉隋大業間即其地<lb/>
設縣治因以名縣南漢劉鋹割置敬州宋太祖改為梅<lb/>
州以漢將梅鋗封邑也梅程變更歴代非一至明省州<lb/>
入縣而程鄉定矣嘉靖崇禎間屢分其地設平遠鎮平<lb/>
二縣而程鄉小矣雖然不小也廣二百二十里袤一百<lb/>
九十里踞郡上游當江贛入潮之衝遏閩汀搗粤之路<lb/>
<pb n="KR4f0048_WYG_012-23a"/>
為三省之扼吭兼六縣之輔車可不謂巖邑重地乎東<lb/>
則上井銀子隘皆接上杭為雈苻逋萃之藪南則馬頭<lb/>
山八郎廟路通海揭越人于貨者所憑依也自西自北<lb/>
則平遠鎮平之石窟樟坑腰古鐵山嶂皆向來匪類窟<lb/>
穴為我隣封鼾我臥榻時際盛平亦不足深論也環邑<lb/>
皆山在城之内者曰金山外曰東巖曰西巖皆培塿止<lb/>
供憑眺遠且大者曰明山隂那山王壽山皆高挿天峭<lb/>
壁幽奇索隠行怪者宅也銅皷嶂高亦如之則蹠徒舊<lb/>
<pb n="KR4f0048_WYG_012-23b"/>
窠與海陽大埔共之黃沙嶂天馬山聳秀峯九狼雙筆<lb/>
諸峯雖高僅三四百丈亦表表可名者相公坪曲江風<lb/>
度則不以高卑較矣其大川曰梅溪曰程源亦名程江<lb/>
溪從鋗江從旼也梅溪源出龍川長樂合七都興寧之<lb/>
水曲折而東繞城南邑治之襟帶也程源出義化鄉即<lb/>
旼故里今在平遠境内由石坑韓莆逶迤二百里歴西<lb/>
郊而南滙梅溪邑東四里有周溪源出平遠而流小因<lb/>
濂溪書院得名也又十里有自東而西流者曰西洋溪<lb/>
<pb n="KR4f0048_WYG_012-24a"/>
又有小河引之東滙則鎮平水口也凡邑之水皆會松<lb/>
口下蓬辣灘出三河趨郡城入海崇山䆳谷孔道所經<lb/>
舟輿絡繹商旅紛如奸宄潛滋之患或亦逸豫所不免<lb/>
專城重寄僅僅千把末弁數十分防之兵可恃為干城<lb/>
乎粤中武備密於海疆而疎於山莽似宜加之籌畫夫<lb/>
　　饒平縣圗說<lb/>
縣治在萬山中所屬南澳又在大海中黄岡柘林海山<lb/>
鴻門皆汪洋浩漫驚心駭目大山大海控扼全閩屹然<lb/>
<pb n="KR4f0048_WYG_012-24b"/>
嶺東鎖鑰焉饒之為邑也雄哉廣一百九十里袤一百<lb/>
八十里南澳渡海水陸又七十里泱泱大國未可以貢<lb/>
賦無幾小之城北之山以尊君為名教忠也望海嶺在<lb/>
其東天保山在其西天馬繡衣在其南皆作鎮于近西<lb/>
南待詔山產土茶潮郡以待詔茶著矣鳳凰山高壓羣<lb/>
峯邑西巨鎮亦郡城之望乎尖山在東洋屯連閩漳多<lb/>
險阻為伏戎之區白鷴山險亦如之土賊陳弔眼擁衆<lb/>
處也縣北六十里為九峻山通大埔鳥道崎嶇張璉所<lb/>
<pb n="KR4f0048_WYG_012-25a"/>
巢縣東五十里為老虎闗通詔安東北六十里為柏嵩<lb/>
闗通平和均在分疆之閾漳潮巖險要隘也西北五十<lb/>
里為張公嶺與大埔單竹坪連界有山路可達高陂西<lb/>
七十里為南嶺棟與海陽石坑接壤有小路可達<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>隍<lb/>
西南九十里為秀才徑饒海分疆當郡城孔道自邑抵<lb/>
郡一百六十里抵省一千八百里饒邑要害之在山者<lb/>
止此矣濱海重地以黄岡為最要黄岡在東南九十里<lb/>
當閩廣之衝副將巡檢防之而不足復移潮郡同知彈<lb/>
<pb n="KR4f0048_WYG_012-25b"/>
壓之由黃岡東行三十里至分水闗為入閩孔道自關<lb/>
抵福州省城九百五十里耳東南三十里為大城所又<lb/>
十里為柘林水寨故明置重兵於此黃岡之南渡海為<lb/>
南澳南澳四面大洋山崖險峻周迴三百里為閩粤兩<lb/>
省咽喉重地自古海賊盤踞之區朝光跳梁倭黨肆虐<lb/>
大為邊患今設總兵官鎮守之分隆深雲青四澳雲青<lb/>
屬閩隆深屬粤宋少帝泊舟其南丞相陸秀夫有墓在<lb/>
焉鴻門海山在澳西北東石浮<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>與井洲蠟㠘皆内海<lb/>
<pb n="KR4f0048_WYG_012-26a"/>
星羅也沿海港汊以草尾港為大南洋竹木穀米諸貨<lb/>
之所通也五塘六澳灣港樟山横山下岱諸港弗可悉<lb/>
數海波不揚魚鹽蜃蛤之利無處無之千秋百世太平<lb/>
常如此日循良可坐而理也<lb/>
　　惠來縣圖說<lb/>
惠來西北萬山東南大海形勝與饒平相類饒控漳潮<lb/>
之衝惠當惠潮之界吭扼險阻亦相類饒有黃岡南澚<lb/>
重兵環其外故邑治建萬山中惠來向若百千里上下<lb/>
<pb n="KR4f0048_WYG_012-26b"/>
茫茫杳無障蔽故邑治必濱海隅因地制宜昔之人固<lb/>
有道也時丁明季寇攘奸宄析潮陽之隆井半都大泥<lb/>
酉頭惠來三都海豐之龍溪一都作邑建城嘉靖四年<lb/>
間事也廣一百七十里袤五十有五里後枕五朝前臨<lb/>
海若百花虎頭二山峙其左葵嶺石牛兩峯列其右諸<lb/>
溪繚繞田疇平曠附郭形勝之大觀也東則金剛雙髻<lb/>
聳秀一方黃岡華古高隠之所宅也西則達三埠氷山<lb/>
頭虎頭寨盤紆險峻山寇之所巢也千秋鎮在邑西七<lb/>
<pb n="KR4f0048_WYG_012-27a"/>
十里水遶山盤宋處置使鄒㵯駐兵銘石處也又有千<lb/>
秋鎮石在葵潭之西十里宋少帝屯兵其上有永鎮千<lb/>
秋四字題石與邑西南三十里許之聞雞亭山皆當年<lb/>
元兵偪迫間闗播越故蹟也望天石山在西北九十里<lb/>
嵯峨挿天上多水湖北麓三坑肚潮陽交界盜賊向來<lb/>
窟穴人跡罕至之區也鹽嶺雷公嶺徑口闗三途當東<lb/>
北三面拊背穿心潮陽入我之要害也黃山徑在縣西<lb/>
八十里通海豐狹不容車宵小所出沒也葵潭在龍溪<lb/>
<pb n="KR4f0048_WYG_012-27b"/>
都萬山之中當閩粤孔道奸匪潛滋長鞭之馬腹也近<lb/>
裁北山驛改設巡檢於葵潭行旅往來之所便攘竊私<lb/>
梟之所畏也自海豐甲子所而來以覽表渡為扼吭風<lb/>
濤偶作洶湧莫當龍江西南之天塹也自海而來則東<lb/>
有靖海所築城駐防水師戰艦之所守也縣南十五里<lb/>
有神泉城神泉港口有砲臺足壯金湯水師兵防把總<lb/>
巡檢所駐劄也東南石碑澳赤山澳澳角溪東諸砲臺<lb/>
武震雷轟沿海折衝之屏翰也内地諸溪皆細流惟龍<lb/>
<pb n="KR4f0048_WYG_012-28a"/>
江可容舟楫上通葵潭合梅林南陽之水會溪口而下<lb/>
出神泉入于海禄昌溪源出鹽嶺流經白沙繞赤洲亦<lb/>
達神泉光華溪在邑東四里源出大輋山經虎頭合龍<lb/>
潭洋之流亦出神泉神泉一港衆流之所歸也山海交<lb/>
錯厥田中下岡阜高而溪流淺一日大雨山水驟至平<lb/>
地皆化汪洋兩涯之間不辨牛馬十日不雨膏腴龜裂<lb/>
禾稼焦枯以足蹴泥如攖利刃農夫之所躊蹰也疏山<lb/>
浚泉修陂池水澤之利時其蓄洩田間鑿井教民桔槹<lb/>
<pb n="KR4f0048_WYG_012-28b"/>
人力補天工之缺太平司牧之事也山川間氣蔚為人<lb/>
才作邑多年精英未洩鼓之舞之誘之掖之使士皆聞<lb/>
道不為邪說所動摇人盡奮興不為勢利所汨沒作忠<lb/>
孝以興仁讓經濟文章皆為有用實學移風易俗之先<lb/>
務也海防周密山莽肅清不於富教二字殫厥心力雖<lb/>
卓魯龔黃無所施其巧也<lb/>
　　澄海縣圖說<lb/>
縣為海氛設也故名澄海取澄波之義云明嘉靖四十<lb/>
<pb n="KR4f0048_WYG_012-29a"/>
二年析海陽之上中下外三都揭陽之蓬州鰐浦鮀江<lb/>
饒平之蘇灣建澄海縣在郡治東南六十里即古闢望<lb/>
司故地也大海之濱沮洳之宅平沙四望洲渚無數溪<lb/>
港從橫參差繚繞洋洋乎水鄉也哉緑樹晴波依稀一<lb/>
小蘇湖鹹潮斥鹵海風猛勁景物微有不同耳幅員所<lb/>
届東西三十里南北六十有五里絶長補短成周一子<lb/>
男國也環城之水四圍如帶為玉帶溪源出北港流出<lb/>
南港南港在城南五里北港在城北五里其源皆出于<lb/>
<pb n="KR4f0048_WYG_012-29b"/>
韓江自韓江下横隴溪分水東流經東林程洋岡出南<lb/>
洋東湖南灣入于海者北港也自横隴溪南流至大牙<lb/>
東分一泒經上窖沈洲外沙入于海者南港也二港為<lb/>
附郭屏翰前後金湯包羅固焉南港之南自大牙西分<lb/>
一泒經蛋家園漁洲富沙橫窖諸村入于海為新港自<lb/>
蛋家園分水西南流經漁洲隴尾分一支東流入于海<lb/>
為東港又分一支西南流入于海為西港自漁洲隴尾<lb/>
西分一泒經湖頭市舉登諸村入于海為溪東港凡水<lb/>
<pb n="KR4f0048_WYG_012-30a"/>
在邑南入海者有五五港皆本于大牙則韓江橫隴溪<lb/>
之右泒也其橫隴溪左泒至程洋岡亦分兩支一從北<lb/>
畔山尾溪經東隴烏塗尾入于海為東隴港一從南畔<lb/>
下北港者至南洋又分四支皆在北港之北一為蓬子<lb/>
港一為大洲港一為飛錢港一為旗嶺港皆入于海旗<lb/>
嶺港距城十五里洋艘所泊凡水在縣北入海者有六<lb/>
六港皆本於橫隴溪則左泒也其山皆培塿不足數獨<lb/>
蓮花昂然三百丈為邑治後扆在城北四十里半屬饒<lb/>
<pb n="KR4f0048_WYG_012-30b"/>
平神山低小巖景佈置頗可觀與龍船巖之石室均遊<lb/>
人所托足也大萊蕪小萊蕪二山皆在海中邑東之保<lb/>
障也潯洄山在西南内洋中與潮陽接壤自邑視之如<lb/>
拳然一縣形勢以大海為要害海寇蕩舟乘潮可入故<lb/>
於沿海港汊設砲臺以控扼之在海中則有大萊蕪放<lb/>
雞山二砲臺在各港則有溪東沙汕頭三灣東湖平洲<lb/>
山頭子東隴鹽竈諸砲臺星羅棊布可云周宻南洋樟<lb/>
林蓬州所鷗汀背皆有城堡扼塞藩衛有形之險阻不<lb/>
<pb n="KR4f0048_WYG_012-31a"/>
過如斯矣盛平化洽島嶼風清武備兵防徒為壯觀之<lb/>
具道之以德齊之以禮使人人尊君親上祗父恭兄是<lb/>
無形之干城也<lb/>
　　普寧縣圖說<lb/>
普為邑故潮陽分地也明嘉靖間以潮陽地廣梗治析<lb/>
洋烏<graphic n="KR1673" url="https://raw.githubusercontent.com/kanripo/KR-Gaiji/master/images/KR1673.png" mimeType="image/png"/>水黃坑三都置普寧縣以貴㠘為治所萬厯三<lb/>
年移厚嶼即今縣治越十年潮陽復以洋烏<graphic n="KR1673" url="https://raw.githubusercontent.com/kanripo/KR-Gaiji/master/images/KR1673.png" mimeType="image/png"/>水歸僅<lb/>
存黃坑一都以履畝丈糧一都遂贏賦額故也絶長補<lb/>
<pb n="KR4f0048_WYG_012-31b"/>
短方四十里山川之秀土田之沃民俗之馴猶可以為<lb/>
善國焉輿圖似圭而單薄左十里與潮陽貴山都連界<lb/>
洞仙陳洞二徑為門户右十五里與揭陽棉湖連界邑<lb/>
南十五里為大壩墟與潮陽貴山<graphic n="KR1673" url="https://raw.githubusercontent.com/kanripo/KR-Gaiji/master/images/KR1673.png" mimeType="image/png"/>水二都連界當海<lb/>
豐惠來孔道從兹至省九百四十里耳北十里有洪山<lb/>
為邑治後扆東北二十里入揭陽境由揭抵郡一百二<lb/>
十里耳西南七十五里為龍根磜與揭陽惠來海豐三<lb/>
縣連界大溪自河婆下鯉湖出湖口合雙溪朝宗于揭<lb/>
<pb n="KR4f0048_WYG_012-32a"/>
此揭普分疆之流獨棉湖市鎮二三里地越入溪東似<lb/>
贅疣在普界内殊不可觧城南之水源出鐡山而細微<lb/>
流至東門百里橋始通舟楫經石潭過林兠出古溪口<lb/>
合棉湖大溪亦入于揭地無他產百貨不生穀米薯芋<lb/>
嬉嘻樂業有勤儉而無驕奢官斯土者樂培之所慮褊<lb/>
小太甚鄰封偪迫果隴北山麒麟埔樟岡狗眠强悍所<lb/>
聚皆在卧榻穿窬攘奪探囊拾芥追之則越境乃免捕<lb/>
之則法不踰域去疾防閑莫先于此宜劃<graphic n="KR1673" url="https://raw.githubusercontent.com/kanripo/KR-Gaiji/master/images/KR1673.png" mimeType="image/png"/>水一都貴<lb/>
<pb n="KR4f0048_WYG_012-32b"/>
山半都洋烏都三分之一以赤肚嶺貴㠘湯坑鹽嶺為<lb/>
界歸之普邑則在潮無長鞭馬腹之虞在普無隔屬掣<lb/>
肘之患兩邑吏治民生均有裨益而雲落吉安兩巡檢<lb/>
亦可裁去其一斯一舉而三善備矣顧或者以舊案洋<lb/>
烏為請則不達兩邑形勢又或以得地為榮失地為辱<lb/>
皆一片私心非為民為<lb/>
國之道也<lb/>
　　大埔縣圗說<lb/>
<pb n="KR4f0048_WYG_012-33a"/>
縣小賦薄而以大為名埔邑是也其地廣二百二十里<lb/>
袤一百七十里洵不小矣山多田寡磽确崎嶇名為大<lb/>
而實未大耳介閩粤兩省之交東鄰永定西瞰海陽南<lb/>
接平和北控程鄉西南與饒平錯壤東北為上杭連界<lb/>
六縣唇齒輔車相依雖曰僻處山陬實汀潮間一樞軸<lb/>
可不謂雄且壯乎天下治所多面南獨埔邑朝宗北向<lb/>
茶山形勢如衆星之拱辰極蓋有教忠之意焉東西之<lb/>
山若風波嶂陽石峰皆邑望鎮文峰屹其南赦文峙其<lb/>
<pb n="KR4f0048_WYG_012-33b"/>
北天梯華表壯三河之勢閻羅石為閩粤之限隂那山<lb/>
在邑之西北半屬程鄉郡治諸山之祖也其川之大者<lb/>
有三曰大河曰小河曰小溪大河在縣西上接神泉河<lb/>
合大靖小靖諸溪之流凡水自平和南靖永定上杭來<lb/>
者皆入焉潮人赴閩汀江浙必由之水道也小溪在縣<lb/>
西南自平和赤石巖而下合清遠黃砂諸流曲折北注<lb/>
與大河交會潮人由平和入漳州必由之水道至赤石<lb/>
巖而陸矣小河在縣西北源出惠州之龍川合長樂興<lb/>
<pb n="KR4f0048_WYG_012-34a"/>
寧程鄉鎮平諸溪之流下三河潮人赴江西廣省必由<lb/>
之水道也凡邑之水皆滙三河三河在縣西四十里為<lb/>
四郡往來要衝明季設三河司巡檢築城守之至今不<lb/>
廢烏槎巡檢司距縣百里在高陂有山徑可達饒平大<lb/>
產司在縣南百里密邇平和界皆盜賊出沒要害也罙<lb/>
險峒巖不一其地若楓朗平砂虎頭砂隂那口鴉鵲坪<lb/>
天門嶺諸要隘雈苻作孽咸在此間九峻山羊腸九折<lb/>
為饒平捷徑山寇張璉之所巢也長窖在縣東北十里<lb/>
<pb n="KR4f0048_WYG_012-34b"/>
許土賊鍾七鍾八跳梁處也銅鼓嶂在縣西八十里程<lb/>
鄉海揭與埔邑各分一面古為盜窠明末鍾凌秀弄兵<lb/>
于此皆留心防禦者所不可略哉時際隆平山無莽伏<lb/>
講孝弟力田墾闢蒿萊之政修陂池水澤之利澗谷岡<lb/>
阜皆種竹木槎蘖伐夭並為厲禁財用足而禮義興雖<lb/>
彈丸小邑泱泱乎大國風矣<lb/>
　　平遠縣圖說<lb/>
平遠在萬山中故程鄉興寧分地也介三省之交與江<lb/>
<pb n="KR4f0048_WYG_012-35a"/>
閩接壤者半東鎮平南程鄉西南興寧東北武平自北<lb/>
而西皆章貢疆域矣廣百里袤一百三十五里舊志侈<lb/>
言之廣袤皆加一倍按之無有也項山聳其北鳯山屹<lb/>
其南東西阜巒迫峙俯臨雉堞周迴如蜂擁求一二里<lb/>
平原之地弗可得已鐵山燕子五子石諸峯懸崖宻箐<lb/>
為山匪窠巢探丸弄兵者屢矣石馬嶂梁畲徑則接長<lb/>
寧丹竹樓偷牛棟尋風逕則連興寧大帽山蕷藤逕沿<lb/>
繩峯則近武平分水凹石正鄉則迫興寧竹牙寮皆亡<lb/>
<pb n="KR4f0048_WYG_012-35b"/>
命出沒之藪為邑要害分兵設防扼其吭而鎮壓其邪<lb/>
心詎可以盛平而忽諸山高水遠舟楫之所不至溪澗<lb/>
涓涓無足道者人民土田亦號繁庶食力衆而豪富稀<lb/>
磽确多而平疇寡鉎鐵之利江閩所資其餘百貨不出<lb/>
不聚儉嗇褊急得無有魏風乎禮教信義培而廣之廓<lb/>
如也竊怪平邑百里内山川形勝無如大柘一鄉其地<lb/>
廣平數十里畝皆膏腴居極殷庶遠峯挿天環羅若城<lb/>
郭正大寛舒之氣蔑以加焉建邑築城於其中固巍然<lb/>
<pb n="KR4f0048_WYG_012-36a"/>
大縣勝槩也且距壩頭泊舟處不過十里商旅亦便即<lb/>
大柘一河略浚數里大河舟楫可達城下又當筠門嶺<lb/>
程鄉孔道衝要足為潮贛鎖鑰當年作邑之人不知果<lb/>
何所見舍大柘而問豪居豈避衝繁求僻静厭喬木入<lb/>
幽谷耶今欲移縣治則安土重遷因陋就狹則鬱塞不<lb/>
暢始信披荆剪棘必須開闢草昧之才庸夫見淺狃於<lb/>
小而暗於大貽悞可勝言哉賦僅三千人稱桀黠周行<lb/>
不遠供億亦煩未可以曹檜無譏遂弗留心於民瘼惟<lb/>
<pb n="KR4f0048_WYG_012-36b"/>
官斯土者勉之<lb/>
　　鎮平縣圖說<lb/>
鎮平作邑為雈苻也三省之交山峒深阻明季屢為賊<lb/>
巢遠邇生靈橫遭塗炭崇禎六年始割程鄉之龜漿松<lb/>
源平遠之石窟得地四圖遂建鎮平縣治儼然與十邑<lb/>
比肩稱雄斯亦偉矣封域廣八十里袤七十里自東而<lb/>
南程鄉屏之自西南而西平遠藩之西北而北武平衛<lb/>
之東北一路上杭障之四塞之國皆山川所盤踞也斗<lb/>
<pb n="KR4f0048_WYG_012-37a"/>
大城池環桂嶺于内能容烟井幾家哉後擁三台前峙<lb/>
九子天馬誥軸鳯山龍嶂森羅列翠不勝名狀大嶂峰<lb/>
屹立于東山半有湖平洋寛廣可容萬人奇花怪石山<lb/>
城之勝槩也胡椒逕在縣東三十里直通上杭永定諸<lb/>
山奧折鐡礦所生奸宄窟穴古稱要害大密逕在縣北<lb/>
三十里崇崖深箐伏莽跳梁者屢矣鐵山嶂半屬平遠<lb/>
天門凹與五子石連界梅子畲與武平平遠連界皆有<lb/>
名奸藪諸賊入寇之要害兵防捍禦豈堪緩須㬰乎西<lb/>
<pb n="KR4f0048_WYG_012-37b"/>
北之水長潭為大長潭源出武平與緑水湖相通平原<lb/>
中獨出一湖蓋奇觀也東北石窟溪亦出武平皆會馬<lb/>
鞍潭合橫梁徐溪之水東流入于程鄉其他細流無足<lb/>
數者田少山多人稠地狹雖有健耜肥牛苦無可耕之<lb/>
地羣趨臺灣墾闢成家臺中客子庄數十萬衆皆程大<lb/>
平鎮人民而鎮平尤倚賴之竞以臺灣為外宅如二畝<lb/>
半在田二畝半在邑之意今臺禁森嚴宜留心防範化<lb/>
導約束無俾為非查縣志有禁墟之說是益促其謀生<lb/>
<pb n="KR4f0048_WYG_012-38a"/>
之路匪類要結豈必墟期茍平其政何難稽查况使闔<lb/>
邑人民一蔬一粒必赴城市恐亦不勝其煩何如使墟<lb/>
地皆化市廛齊之以日中之政百貨流通餬口較易又<lb/>
令百里山川盡種杉松竹木官為巡守厲禁侵盜十年<lb/>
之後有不富饒者乎忠信甲胄禮義干櫓庶無負作邑<lb/>
者曰鎮曰平之義則良有司之責也<lb/>
　　潮州海防圖說<lb/>
潮郡東南皆海也左控閩漳右臨惠廣壯全潮之形勢<lb/>
<pb n="KR4f0048_WYG_012-38b"/>
為兩省之屏藩浩浩乎大觀也哉春夏之交南風盛發<lb/>
揚帆北上經閩省出烽火流江翺翔乎寧波上海然後<lb/>
窮盡山花鳥過黑水大洋遊奕登萊闗東天津間不過<lb/>
旬有五日耳秋冬以後北風勁烈順流南下碣石大鵬<lb/>
香山厓山高雷瓊崖三日可歴徧也外則占城暹羅一<lb/>
葦可杭噶囉吧吕宋琉球如在几席東洋日本不難扼<lb/>
其吭而擣其穴也茫茫大海無樊籬之限守之有道則<lb/>
萬里之金湯防之偶疎亦衆敵之門户膺斯任者難矣<lb/>
<pb n="KR4f0048_WYG_012-39a"/>
全潮海疆不過五百里上自南澳下迄甲子門中間島<lb/>
嶼澚港歴歴可數柘林大城所居南澳上游有雞母澳<lb/>
後澳虎嶼獅嶼紅螺雞冠西澳諸山及橫山青山鹽漏<lb/>
上里諸砲臺與閩之銅山懸鐘接界明人防海知設水<lb/>
寨于柘林而不知南澳之不可棄遷其民而墟其地遂<lb/>
使倭黨紅彞盤踞猖獗吳平林鳯林道乾許朝光曾一<lb/>
本先後盜兵邊氓塗炭萬厯年間始設副總兵守之<lb/>
國家鎮以元戎遊魂永靖蓋閩廣上下要衝阨塞險阻<lb/>
<pb n="KR4f0048_WYG_012-39b"/>
外洋番舶必經之途内洋盜賊必爭之地去留明效固<lb/>
彰彰若此也南澳四面大洋周迴三百里分隆深雲青<lb/>
四澳雲青屬閩詔安治之隆深屬粤饒平治之左右兩<lb/>
營分守各疆亦以福廣名青澳在東濤流險惡無泊舟<lb/>
善地雲澳在南近岸皆沙水淺風飛巨艦亦難停頓是<lb/>
以左營舟師必分深澳駐泊以深澳鎮城所在元戎旌<lb/>
節之區也深澳面北半倚山阿外險内寛千舟可聚若<lb/>
北風狂發則不如隆澳之安隆澳在西南南颱驟起則<lb/>
<pb n="KR4f0048_WYG_012-40a"/>
又宜于深澳深澳之口為青嶼為蠟嶼青嶼石峯奇矹<lb/>
有海闊天空四字古蹟蠟嶼砲臺有兵防守與長山尾<lb/>
汛皆捍門要地也黃岡之南為大澳為獅頭為鴻門為<lb/>
信洲為柏洲為井洲南澳西北四十里為海山海山雙<lb/>
峙汪洋中與南澳黃岡相犄角溪南防汛為東石溪北<lb/>
防汛為浮<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>各港洋面鎖鑰固焉下此為侍郎嶼為三<lb/>
嶼為五嶼水際巻石嘒然小星賊艘偶衝亦有不攻自<lb/>
破之妙澄海洋中為大萊蕪小萊蕪為放雞山放雞屬<lb/>
<pb n="KR4f0048_WYG_012-40b"/>
潮陽境澄海協弁兵守之過此為達濠亦在海中潮陽<lb/>
東方之保障也自明以來屢為寇壘許棟張禮邱輝憑<lb/>
陵肆毒而輝殺掠無已慘酷最甚康熙二十年設副將<lb/>
兩營屯劄今改專汛守備城池戰艦屹然稱雄藩内則<lb/>
磊口河渡分南北兩門外則放雞蓮澳廣澳砲臺羅列<lb/>
其誰敢攖之下此為東嶼為西嶼西過龍潭鼻為錢澳<lb/>
砲臺則海門營出口之要害也海門城據山臨海有水<lb/>
師叅將駐劄猷灣河背兩岸砲臺皆在城下為潮陽東<lb/>
<pb n="KR4f0048_WYG_012-41a"/>
南保障出口迤西為靖海所靖海有城有砲臺屬惠來<lb/>
境海門守備分守之靖海而南以石碑澳為要害賊舟<lb/>
屢泊登岸剽掠赤山鉛錫石井諸澳皆苦海氛而神泉<lb/>
為尤甚神泉登岸十五里則為惠來縣南門上下舟航<lb/>
皆入此港然惠邑第一要害築城港口駐劄防兵左右<lb/>
砲臺威武震叠華清甲子作我屏翰而海濱有長城之<lb/>
勢矣甲子為惠潮樞軸有碣石水師專守不容越俎代<lb/>
謀潮屬海面如此而已港澳雖多沙礁暗阻風濤不測<lb/>
<pb n="KR4f0048_WYG_012-41b"/>
舸艦輒碎非熟諳港道者弗敢輕入南艘往來不過旗<lb/>
嶺汕頭神泉甲子他皆非所戀也奸宄潛浮雖不擇地<lb/>
亦在附近島澳可以泊舟之所不能日夜飄飄外洋且<lb/>
其意在刼船遠出安用必有垵澳可以棲身乃能窺伺<lb/>
商艘之去來必待風和浪静乃敢駕駛出洋以行刼好<lb/>
生惡死盜賊所同豈曰不如官兵之甚乎官兵哨巡但<lb/>
出稍遠略觀港口島澳雖有賊船何處停泊豈果必發<lb/>
矢開鎗而有拒敵之患乎大帥小弁分哨會哨非不耀<lb/>
<pb n="KR4f0048_WYG_012-42a"/>
武揚威昂然身登戰艦張大其事名曰出師乃南澳出<lb/>
師不過長山尾澄海出師不過沙汕頭達濠出師不過<lb/>
河渡海門出師不過猷灣碣鎮出師不過甲子天妃廟<lb/>
坐守數月及瓜而還罕有離岸十餘里試出海面優游<lb/>
者商船被刼雖城下亦諉之外洋雖營邊亦移之鄰境<lb/>
彼此互推經年不倦若其海莱魚蝦微利所在戰勝攻<lb/>
取如臨大敵太平無事習與性成亦不足為怪也<lb/>
聖主德威無遠弗届海波不揚陬澨肅清居今日而談<lb/>
<pb n="KR4f0048_WYG_012-42b"/>
防海等之一幅西湖圖耳然閒暇綢繆聖人以為知道<lb/>
文武寅僚同舟共濟善相勸過相規協恭和衷之誼也<lb/>
百爾君子共勉旃哉<lb/>
　　修志雜說<lb/>
志者記也所以記沿革廢興盛衰臧否亦古史之流也<lb/>
在國為史在郡縣為志則亦有學有識未可以補鍋之<lb/>
匠鑄湛盧哉竊謂方隅紀載皆闗政治隨事提撕當與<lb/>
遒鐸不殊非徒沿襲舊文登記簿牘已也舊志雖佳未<lb/>
<pb n="KR4f0048_WYG_012-43a"/>
能於史乘彷彿且歲月滄桑諸事非昔難膠故轍將以<lb/>
垂法戒而昭治理遂不覺守舊之鄰於創新亦不得不<lb/>
然之勢者若謂有意更張則聴之知我罪我也夫<lb/>
郡邑疆域城郭各有圖舊矣顧圖必有說舊志無之猶<lb/>
畫龍而弗㸃晴有形骸而不能運動泥塑木雕強命之<lb/>
曰人耳至所謂疆域形勝闗隘紛紛布列按其實皆前<lb/>
人膠柱也歲月逓更陵谷變易則又當有因時制宜者<lb/>
兹欲便于觀覽統以方輿槩之有圖有說提封遠近犬<lb/>
<pb n="KR4f0048_WYG_012-43b"/>
牙接錯形勢扼塞要害經畫綢繆之計披巻瞭然亦庶<lb/>
幾少補於治乎潮郡故稱海國邑濱汪洋者殆半明季<lb/>
島彛盜賊蹂躪不堪今雖極波恬浪静亦留心經濟者<lb/>
所不忍略也補海防圖以益前志所未備<lb/>
山川蜿蜒奔放起伏實闗郡邑形勢必由原遡委肢節<lb/>
脉絡井井分明精神方得生動若但登記某水某山名<lb/>
目處所直一屠酤簿賑耳兹編以迫於期限未遑躬歴<lb/>
巘原難為遥度就舊志略加增潤粗成章句而已草率<lb/>
<pb n="KR4f0048_WYG_012-44a"/>
之譏所不免夫<lb/>
學校所以教也舊志止載儒學處所及社學書院名目<lb/>
而已無學中之人無學中之禮無學中之教於自古立<lb/>
學之意何居乎兹編備載十二庠官師諸生名額恩拔<lb/>
歳薦鄉飲鄉射養老讀法諸典<lb/>
國朝卧碑<lb/>
御製訓飭士子文以及書院義學諸儒條規講儀學田<lb/>
等類弗厭繁賾誠以此地為人材所從出風俗所由成<lb/>
<pb n="KR4f0048_WYG_012-44b"/>
不忍不加之意也<lb/>
祀典之設所以崇德報功舊志文廟簡略無丁祭儀注<lb/>
無陳設圖位無樂制舞節無執事贊禮人數皆非也禮<lb/>
樂廢缺有司之過况郡僻在海濱性習喬野豈可不明<lb/>
先王之度數以文之潮屬諸生至不能舉禮樂之名號<lb/>
即問之捷南宫通仕籍者亦懵然弗知為何物若復併<lb/>
志乘而闕之則後有留心好古之君子安所考究此不<lb/>
可不補者也名宦鄉賢壇壝城隍凡廟祠之在典禮春<lb/>
<pb n="KR4f0048_WYG_012-45a"/>
秋官祭者皆附于文廟之後非此族也散見廟宇<lb/>
國家大政莫如賦役兵防舊志簡略太甚止載奏銷數<lb/>
目不知户口算賦代多重出之征田畝均輸亦有累加<lb/>
之弊詎可不考究原委彰我<lb/>
朝寛紓之仁乎潮郡水陸營汛雖云周宻然山深海濶<lb/>
要害孔多亦竊有苞桑之鞏綢繆未雨之慮一腔熱腸<lb/>
妄抒臆見皆前人所未及也<lb/>
人物為一郡之柱礎鄉邦之光耀多多益善敢云採擇<lb/>
<pb n="KR4f0048_WYG_012-45b"/>
顧必實係有德有功忠孝卓越文章品行確有可觀無<lb/>
論山林韋布皆足增輝志乗若徒以科名官階為人物<lb/>
謂貢舉南宫便可立傳則吾不知之矣至於閨貞潔節<lb/>
風化攸闗顯微闡幽尤為當務之急然亦必期核實不<lb/>
以夫榮子貴遷就濫收一片苦心神明可對<lb/>
風俗之成與時變易何為而列于志乘蓋將使官斯土<lb/>
者酌劑轉移俾咸歸於醇厚也則不徒勦襲舊聞亦不<lb/>
必諱澆漓悍健惟就近來氣習據實直書列入<lb/>
<pb n="KR4f0048_WYG_012-46a"/>
聖諭廣訓以為移風易俗之大原使郡邑鄉村家家遵<lb/>
奉時雍風動不過如斯未聞<lb/>
諭訓之先風俗若何既聞之後風俗又若何以此覘官<lb/>
吏牖民之誠否以此覘良莠變化之難易則斯志不為<lb/>
茍作矣<lb/>
災祥闗乎人事列之方書欲士庶共知修省感召天和<lb/>
不得獨諉其權於<lb/>
君上也川原物產無在非厚生利用之資古蹟廢興安<lb/>
<pb n="KR4f0048_WYG_012-46b"/>
往非立廉起懦之地可曰無闗名教隨意㸃染為乎舊<lb/>
志古蹟載王莽南海亭是教人叛亂也載僧墳未化之<lb/>
臭腐是教人發塜也其他此類槩為削去要使登吾志<lb/>
者皆有益於世道人心不為悖理亂常之隠怪詎敢以<lb/>
其細而忽之<lb/>
舊志廟貌淫祠槩入祠祀非古也特標廟宇一目以别<lb/>
於春秋丁祭者寺觀附廟宇之後從其類也琳宫梵刹<lb/>
布滿天下先儒常欲人其人廬其居矣若儼然與學校<lb/>
<pb n="KR4f0048_WYG_012-47a"/>
祀典並列欵目便似為郡邑所不可少逃墨歸儒之機<lb/>
安有期乎寺先書其廢幸之也修志不書其爵貶之也<lb/>
使一方皆去邪歸正分此泥沙之金錢以祗父恭兄周<lb/>
恤其族戚鄰里則修志者之意也<lb/>
仙者何奇不過曰長生耳而其所謂長生者又不能留<lb/>
塊肉以行於世必稱屍解夫屍解則非生矣佛者何奇<lb/>
不過曰空耳無耳夫既空且無矣又安有所謂佛乎山<lb/>
澤之民奉公守法終身不犯刑辟之條期頤耄耋皆仙<lb/>
<pb n="KR4f0048_WYG_012-47b"/>
也存善心行善事一生無欲害人皆佛也倫常之地自<lb/>
有仙佛何必從事於幽渺不可知之途彼所謂仙與釋<lb/>
吾惡乎知之不知而謬為牽引則妄也吾惡乎敢斯志<lb/>
也非敢黜仙釋也闕疑也<lb/>
漢書志藝文後世郡邑乘咸宗之然必其辭其㫖有闗<lb/>
是邦風土民物者始堪選載他文雖佳未遑也腐生代<lb/>
斵稱功頌德之碑竪儒無賴佞佛逃禪之語觀者欲嘔<lb/>
可命之曰文乎若夫陽儒隂墨虚寂良知似是而非之<lb/>
<pb n="KR4f0048_WYG_012-48a"/>
異學尤為陷溺人心之大害舊志珍若誥勅併其斷爛<lb/>
殘缺之篇亦皆録載正學不明一至於此良可哀夫周<lb/>
子曰文所以載道也害道之文豈忍助其燄而張之<lb/>
　<lb/>
　<lb/>
　<lb/>
　<lb/>
　<lb/>
<pb n="KR4f0048_WYG_012-48b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　鹿洲初集巻十二<lb/>
</p>
<p>
</p>
  </div>
<div>
<head>鹿洲初集巻十三</head> <lb/>
    <p>
<pb n="KR4f0048_WYG_013-1a"/>
欽定四庫全書<lb/>
　鹿洲初集巻十三<lb/>
　　　　　　　　　　廣州府知府藍鼎元撰<lb/>
　說<lb/>
　　江濆野人說<lb/>
海豐君既以不合時宜為當途所嫉於是當途號為異<lb/>
端或名之曰怪物君曰異端非聖人之道疑與二氏混<lb/>
迹怪物何傷乎遂篆其章曰怪物鹿洲山人聞而笑之<lb/>
<pb n="KR4f0048_WYG_013-1b"/>
曰咄怪物不可以為號請為君更號曰江濆君曰何謂<lb/>
也曰隠之也文之也而不見昌黎書大江之濆有怪物<lb/>
乎業已負其異於衆安能與常鱗凡介為匹儔則亦任<lb/>
世人之怪與不怪耳我固不必以見怪易操亦可不必<lb/>
以居怪自炫青波泥淖則存乎天矣仰首鳴號早知君<lb/>
不屑為也君家天長距大江為近人以地名亦固其所<lb/>
且濆為大防江流滔滔或虞泛溢所賴以砥狂瀾奠井<lb/>
疆蒼生無魚鼈之患厥功偉焉嶺外蠻江隨波曳泥已<lb/>
<pb n="KR4f0048_WYG_013-2a"/>
成風尚獨君以一怪挽回頽靡立世道人心之防使吏<lb/>
治由之潔清丈夫胥存氣骨障百川而東之功豈在禹<lb/>
下哉君曰以若所云則吾豈敢顧余山野之性家近江<lb/>
濆即謂江濆野人也可鹿洲曰此夫子從先進意也善<lb/>
夫作江濆野人說<lb/>
　　王用九字說<lb/>
江濆先生有令子曰錫疇請鹿洲山人字之山人曰諾<lb/>
先生曰疇年十一通五經自幼桀驁客不衣冠者命之<lb/>
<pb n="KR4f0048_WYG_013-2b"/>
揖弗能也山人曰然是又欲存氣骨者弓而箕冶而裘<lb/>
各有所肖君之子也而桀驁固其宜先生曰為我誨之<lb/>
即名或未佳併改之山人曰佳哉吾聞諸箕子天錫九<lb/>
疇彝倫攸叙疇之功用大矣彝倫為天地經緯邦家理<lb/>
亂氣運盛衰所分在叙與斁耳錫則叙不錫則斁此名<lb/>
所為佳也雖然疇有九自五行而下皆以一用貫之字<lb/>
錫疇曰用九可乎道存於天壤不用則虚而無寄治心<lb/>
修身經世理物皆有至當不易之宜踐而履之為德行<lb/>
<pb n="KR4f0048_WYG_013-3a"/>
措而施之為事業墨守訓詁茫然不知所位置無用之<lb/>
儒也有體無用不可以言學有疇不用不可以言錫惟<lb/>
用九之勉之矣抑用九之義又取諸易亢龍有悔天德<lb/>
不可為首也用九既年少有竒才恐挾持過甚賢智先<lb/>
人或不能免是在涵養渾厚以學問陶淑其性情無使<lb/>
稜稜圭角觝攖人世之諱忌斯乾元用九之意乎余與<lb/>
乃翁皆以剛直取禍氣骨二字可為前車然欲使子韋<lb/>
脂求容奄然媚世又非君子之道為宇宙立綱常為名<lb/>
<pb n="KR4f0048_WYG_013-3b"/>
教存柱礎在乎子之善用之也於書而求彝倫之叙於<lb/>
易而識悔吝之幾吾所望於用九者蓋有深焉先生曰<lb/>
善夫請書之以為錫疇勗山人曰可<lb/>
　　涂守謙名字說<lb/>
黃子向自梁麓來為予言盤陀涂子交相善也其為人<lb/>
沈厚好學倜儻有大志將來所就殆弗可量予曰然吾<lb/>
邑内外山村海角人物鬱蒸忠孝節廉理學經濟文章<lb/>
之彥所在多有獨梁麓西偏無象盤陀二十里許自唐<lb/>
<pb n="KR4f0048_WYG_013-4a"/>
宋迄今少槩見焉山川之湮鬱既久靈秀日開固當有<lb/>
人出也頃之子向介涂子於予予得交甚喜出自意外<lb/>
涂子原名邁倫以童試不利更名學詩又不利屬子向<lb/>
請予更之予曰名者父母所命不可更也邁倫善哉丈<lb/>
夫生當世上不可無出類拔萃之思吾立心制行事事<lb/>
求為聖賢則聖賢為豪傑則豪傑馳心於聲色汨沒於<lb/>
勢利卑陋齷齪俛首蓬高自安於愚不肖則愚不肖而<lb/>
已矣志所存則氣赴之故學莫先於立志立志既高發<lb/>
<pb n="KR4f0048_WYG_013-4b"/>
奮自易振拔流俗超邁羣倫在一鄉高乎一鄉在一國<lb/>
高乎一國固其所也最愛一武人語云我輩即為人奴<lb/>
亦應作羣奴長此言雖粗可以喻精學者常存此等意<lb/>
趣砥礪激昂隨在皆可出人頭地予願涂子顧名思義<lb/>
仍名邁倫無疑也是時邑大尹汪公月課多士遂以涂<lb/>
邁倫冠童子軍予戲謂子向曰涂子今果邁倫矣曩之<lb/>
不利於試者固知名不任咎也子向復請為涂子字予<lb/>
固謝不敏既而曰涂子既名邁倫則有不可一世之槩<lb/>
<pb n="KR4f0048_WYG_013-5a"/>
懼其尊已傲物也道在守之以謙易曰謙尊而光卑而<lb/>
不可踰毎見世人小有才華輒驕盈夸誕陵尊長侮朋<lb/>
儕無論輕薄淺陋非有成之器即其面目可憎不啻拒<lb/>
人千里外此學者之大患也故立志必以聖賢豪傑自<lb/>
期而待人接物常凜乎有匹夫勝予之懼所謂位置愈<lb/>
高而檢身若不及謙謙君子真能出人頭地者乎欲為<lb/>
邁倫字莫如守謙宜子向以為然屬予筆之予既喜子<lb/>
向之能擇交又自幸得交涂子知涂子之立志矯然不<lb/>
<pb n="KR4f0048_WYG_013-5b"/>
隨流俗波靡將為盤陀山川開湮鬱焉故樂為之說抑<lb/>
予聞涂子大父江伯公為吾邑名薦紳尊人長源先生<lb/>
烟霞高寄而好善樂道庭訓有方涂子當以信友者順<lb/>
親以繩祖武者養父志庶幾無愧乃翁命名之義予與<lb/>
子向亦有榮施焉涂子勗哉<lb/>
　　程子篤字說<lb/>
乙巳中秋余在太學助教程枳軒先生語余曰小孫名<lb/>
傳曾應童子試矣其為我賜之字且書數言勗之余曰<lb/>
<pb n="KR4f0048_WYG_013-6a"/>
嘻善哉斯名也其㫖深其義大其望子以聖賢有振刷<lb/>
流俗之意乎聖門之道惟曾子獨得其傳越千數百年<lb/>
而河南程氏夫子慨然以興起斯文為己任今君也程<lb/>
其姓而以傳曾為名可不顧斯名而思厥義哉凡人之<lb/>
生皆可以造於聖賢卑靡小夫以科名富貴為止境聞<lb/>
言道而怪聞學聖賢而舌撟不能收若而人者余何暇<lb/>
與之言耶曾子之學誠篤而已聖門學者聰明才辯不<lb/>
為不多而傳其道者曾子此程子之言也程子又曰顔<lb/>
<pb n="KR4f0048_WYG_013-6b"/>
子黙識曾子篤實得聖人之道者二子也又曰欲當大<lb/>
任須是篤實蓋淺露輕浮非有成之器虚憍夸詐非大<lb/>
受之才余今字君曰子篤君無以余言為迂篤之字義<lb/>
訓厚而力君立心制行待人接物之間務皆從厚凡所<lb/>
當為之事必認真着力為之徹始徹終登其峯而造其<lb/>
極無使留餘憾焉則他日之學問文章經濟事業可預<lb/>
知其遠且大而為子篤孝為臣篤忠為兄弟篤友恭交<lb/>
遊篤信義遇民篤仁物篤愛實心實力無虚假而無間<lb/>
<pb n="KR4f0048_WYG_013-7a"/>
斷雖聖賢無以加矣夫忠孝信義仁民愛物皆道也造<lb/>
其極則為聖賢留其憾則為不肖𡨕然無覺悍然不顧<lb/>
則獸與禽學者不敢為聖賢必將自安不肖流于禽獸<lb/>
而後止嗚呼可不懼與余語君以聖賢之學或必以為<lb/>
迂且怪不知聖賢之道即在人倫日用之間夫何迂何<lb/>
怪之有而曾子所以為聖賢不過篤實二字學曾子曰<lb/>
我不能學篤實亦曰我不能乎自欺欺人飾名務外以<lb/>
奸巧為作用以刻薄為聰明近今學者之通病也夫惟<lb/>
<pb n="KR4f0048_WYG_013-7b"/>
賢哲不逐波流願子篤無負而公命名之意則吾說未<lb/>
必無小補云<lb/>
　　隂子儒字說<lb/>
酉春放廢待罪棉江鶴石老友自翠華千里專伻馳書<lb/>
慰唁且以其次孫延宗屬余字之余曰噫宗之義不一<lb/>
古之以宗聞者亦衆不知鶴石所取者何居也徒綿衍<lb/>
宗支為朝廷增户口此無能之士備人數耳謝超宗稱<lb/>
鳯毛則詞藻之末也范蔚宗有史才作後漢書至今不<lb/>
<pb n="KR4f0048_WYG_013-8a"/>
朽然亦不過文史之傳非吾所望於隂子五鹿充宗講<lb/>
經嶽嶽為漢名儒渠雖未聞聖人之道亦能學聖人之<lb/>
學者鶴石所以名孫不知或取諸此與否但宗之一字<lb/>
毎為異教所剽竊命名之義不可不清余觀晉室習尚<lb/>
虚浮猶稱賀循為世儒宗則宗必以儒為正而鶴石所<lb/>
望於乃孫之延之者意在斯乎雖然循不足道也晉安<lb/>
得有儒循亦未足以宗也先王之道具在六經坐而言<lb/>
起而行日用倫常終身由之而不盡讀書不講求實學<lb/>
<pb n="KR4f0048_WYG_013-8b"/>
當躬踐履汨沒于清談誕放與沾沾八股制義科名得<lb/>
失之間其荒陋不甚相逺也公然命之曰儒可乎儒者<lb/>
之學有體有用自身心性命之地推而行諸家國天下<lb/>
而準可久可大可以紹往聖藏名山而開來學如此之<lb/>
人乃足當儒宗而不愧余願宗之為君子儒也字延宗<lb/>
曰子儒宗其顧而思厥義焉正學昌明大儒輩出若宋<lb/>
之濂洛闗閩則宗孔孟元之許魯齋明之薛敬軒胡敬<lb/>
齋羅整菴則宗濂洛闗閩此皆君子儒也不宗程朱則<lb/>
<pb n="KR4f0048_WYG_013-9a"/>
為異學金谿姚江白沙之徒皆以陽儒隂墨見譏有道<lb/>
況彼浮屠邪說所謂五宗尤離經畔道不容於堯舜之<lb/>
世者余將火其書廬其居肯聴後生小子墜入其阱中<lb/>
而不悟耶學者宗濂洛闗閩則不為異端邪說所搖惑<lb/>
而孔孟之門牆可進余願子儒之識所依歸無負乃祖<lb/>
命名之意不知鶴石以余言為然否也<lb/>
　　族子曰仁字說<lb/>
曰仁字近哉求仁當自近始也孔子曰仁遠乎哉我欲<lb/>
<pb n="KR4f0048_WYG_013-9b"/>
仁斯仁至矣孟子曰仁人心也可知仁非外鑠當前求<lb/>
之即是世俗因聖門不輕許仁雖顔氏子亦僅三月不<lb/>
違遂疑仁為古今絶德高遠不可能之事無怪乎天下<lb/>
之不仁者多而一二不昧天良若景星鳯凰之不數見<lb/>
也夫仁之為道廣大悉備而切近精實造乎其極而安<lb/>
而純之雖大賢有所不能盡隨其所見而存而體之即<lb/>
中材亦擴充而不竭是何也無惻隠之心非人也人敢<lb/>
曰吾獨無惻隠之心乎孝弟即為仁之本人敢曰吾獨<lb/>
<pb n="KR4f0048_WYG_013-10a"/>
為不孝不弟乎近哉年少力強正當以仁為己任不可<lb/>
汨沒世情而甘自暴棄孩提知愛稍長知敬實用其力<lb/>
於事親從兄之間推之而忠君愛國推之而濟人利物<lb/>
滿腔舉惻隠之心而仁溥於天下矣顔淵問仁夫子告<lb/>
以克復仲弓問仁夫子告以敬恕克復敬恕不在外求<lb/>
皆近也莫近於視聴言動而非禮者勿之則為仁莫近<lb/>
於持已及物而如見如承不欲勿施則為仁天下無明<lb/>
知非禮而故犯之學者無立意驕慢而陵人之學者於<lb/>
<pb n="KR4f0048_WYG_013-10b"/>
此求之其庶乎抑夫子有言剛毅木訥近仁非剛不足<lb/>
以任道非毅不能以致遠非木則病於浮華非訥則流<lb/>
於誇誕近哉養成剛德遂兼四者此亦天生一近仁之<lb/>
質也近哉勗諸<lb/>
　　長兒雲錦字說<lb/>
長兒雲錦冠而字命之曰倬文中庸引詩言衣錦尚絅<lb/>
惡其文之著然則字錦者宜有取于絅于闇而余獨命<lb/>
之以文何哉蓋實有是錦之美於胸中則宜韜宜斂使<lb/>
<pb n="KR4f0048_WYG_013-11a"/>
無即於淺露而中未嘗有是美則又當濟之以所無守<lb/>
先聖博學於文之訓反求之六經陶淑乎禮樂而後有<lb/>
章美内含之具錦少不嗜書好走馬擊劍彎弓習礟以<lb/>
為樂余惡之長而從軍海外逐北獻俘浪擲居諸戎伍<lb/>
間歸始皇然自愧欲一肆力於學復奔走弗遑兼騖為<lb/>
詩歌喜古金石泛濫琴書玩物喪志於道茫未有得焉<lb/>
若又命之絅與闇是益其疎且陋也昔張橫渠好談兵<lb/>
范文正勸讀中庸卒成大儒兵武事也不可不以文藥<lb/>
<pb n="KR4f0048_WYG_013-11b"/>
之倬之義何居則取乎其大耳文之大者在天為日月<lb/>
星辰在地為山川草木而在人為綱常名教臣忠子孝<lb/>
兄友弟恭立身行己待人接物莫不燦然秩然有法有<lb/>
則所謂道之顯者謂之文非浮夸粉飾欺人媚世之謂<lb/>
也勝質之文不可為文風雲月露雕繪詞章之文詹詹<lb/>
渺小亦非吾所謂文也錦其歸而求之六經淑乎禮樂<lb/>
自日用飲食灑掃應對進退之地居敬以收放心讀書<lb/>
窮理以擴充其知識致力於修身齊家之要而講求乎<lb/>
<pb n="KR4f0048_WYG_013-12a"/>
經世理人有體有用之學篤實輝光日新月益斯可謂<lb/>
天下之至文矣華國者以此章身者以此倬雲漢而章<lb/>
天煌煌乎弗可量也雲錦勉乎哉<lb/>
　　次兒雲龍字說<lb/>
雲龍字虞颺或曰大皥軒轅雲龍紀官孔子之學於郯<lb/>
者可述也抑孔子稱老子猶龍而東漢荀氏有八龍管<lb/>
邴三人為一龍諸葛公為卧龍龍之可學者多矣而獨<lb/>
虞也耶曰居吾語汝上古之世荒邈難稽儒者讀書尚<lb/>
<pb n="KR4f0048_WYG_013-12b"/>
論斷自唐虞始老子猶龍之說不見於經未敢信且釋<lb/>
老異學將擯斥之不遑豈可復求其祖而師之荀氏諸<lb/>
子雖有八龍之稱予觀其學問人品未有衷於道者東<lb/>
京習尚好相標榜君子不貴也管邴三人為一龍而華<lb/>
歆狗彘厠其間則名士風流掃地矣南陽卧龍乃真名<lb/>
士迄今讀澹泊明志寧静致遠數言猶將中夜以興再<lb/>
拜而私淑之但其遭時匪盛𢎞濟艱難則非堯舜之民<lb/>
所願比擬者也今<lb/>
<pb n="KR4f0048_WYG_013-13a"/>
天子神聖遠紹勳華百僚師師嫓休皋益當兹草茅誦<lb/>
讀惟䕫龍足慕耳我思龍之際虞賡颺盛美為帝喉舌<lb/>
遭逢之盛千載無比雲龍幸生聖世得為堯舜之民不<lb/>
學斯人愚之下矣夷考龍生平事史册不多見意其人<lb/>
必善自韜斂不矜才不好名類乎斷斷無技者堯舜所<lb/>
用之人既非無才者比況乎秩宗之讓優於禮樂又為<lb/>
同列所共推則其沈深厚重之槩可師也讒說殄行震<lb/>
驚朕師此何如之重任則其剛方正直之氣足以鎮壓<lb/>
<pb n="KR4f0048_WYG_013-13b"/>
奸回之邪心又可師也納言之命曰夙夜出納朕命惟<lb/>
允夫允信也即誠也龍之必誠必信不在出納帝命之<lb/>
日而在平居伏處之時學者有志賡颺為䕫龍之接武<lb/>
其必自立誠始乎誠存則日用動静之間一言一行無<lb/>
有不實而浮華標榜之弊不覺自消異端曲學不足以<lb/>
搖惑心志居敬弗怠涵養日深讀書窮理知識日明講<lb/>
求有體有用之實學無使賡颺虚處士之聲則所以為<lb/>
盛世䕫龍者在此矣無媿虞颺之字惟雲龍之勉之不<lb/>
<pb n="KR4f0048_WYG_013-14a"/>
然而德之不修學之不講悠悠忽忽坐廢居諸將學龍<lb/>
不成不為虞之颺蚓竅蠅聲貽羞大雅猶畫虎不成而<lb/>
類狗也可不懼哉<lb/>
　　三兒雲翔字說<lb/>
字雲翔曰仞千取鳳皇翔於千仞之義也世途險阻矰<lb/>
繳孔多非特枳棘不可以悞棲安知梧桐之下不有挾<lb/>
彈攝丸之之子自古及今殊尤見嫉雖上聖大賢且不<lb/>
能免況末學之戔戔者乎惟有高飛遠舉足以全身遠<lb/>
<pb n="KR4f0048_WYG_013-14b"/>
害君子於是有知幾之學而余方自悔其前此之昧之<lb/>
也三子雲翔質最魯才最庸無足為時所妬嫉賦性高<lb/>
搴有入山惟恐不深入林惟恐不密之意向固非余心<lb/>
所喜者公忠獲戾後始器此子之不汲汲於榮名與世<lb/>
人無争患也將遂使高蹈烟霞勤四體分五榖鑿山為<lb/>
田堰澗為池嘯歌自得於清泉白石之間與巢父被衣<lb/>
相上下庶幾古人所謂名可聞而身不可近德可仰而<lb/>
形不可覩者鳳皇于飛凌霄絶漢雖有矰繳將安所施<lb/>
<pb n="KR4f0048_WYG_013-15a"/>
可為翔也信之矣虎豹在深山人人聞聲而惴恐以之<lb/>
遊五都之市則販夫孺子皆持瓦礫而逐之是以麟出<lb/>
大野足折鉏商龍入魚羣豫且見困英雄失路今古同<lb/>
悲孰與夫鳳兮鳳兮獨往獨來於千仞之上併梧桐亦<lb/>
不棲竹實亦不食確乎有以自全不致貽德衰之誚哉<lb/>
閱歴日深識見日益倘樊籠之可脫即奮飛以為期余<lb/>
將振翮入山求所謂千仞者而居之自耕隴上而妻子<lb/>
耘於前則翔也為克家之肖云<lb/>
<pb n="KR4f0048_WYG_013-15b"/>
　　四兒雲翼字說<lb/>
莊生言大鵬不知幾千里其翼若埀天之雲嘻大矣凡<lb/>
物不徒貴其大以大而有用者為貴翼而飛則有用之<lb/>
用也大展其能於青漢之間依日月躡風霆數千里山<lb/>
川民物皆在肘腋覆庇下其為用也大矣四兒雲翼自<lb/>
孩提即高自位置稍長顧其名詡詡然自以為大也余<lb/>
欲其勉為有用字之曰展青青者何霄漢間氣象也與<lb/>
溟海迥别則位置獨高展之為義有積厚發𢎞之意焉<lb/>
<pb n="KR4f0048_WYG_013-16a"/>
志立而氣赴神動而天隨非胸中大有藴蓄腕下大有<lb/>
設施者詎足以與於此顧余聞儒生常談有長莫展迨<lb/>
當可展之時履得展之地靡不臨局倉皇薾然沮喪是<lb/>
何也抱負無多鼯技易窮舉之莫能勝也行之莫能至<lb/>
也此亦如鷽鳩決起展在榆枋烏足與言青青之上展<lb/>
運大翼者哉其平居不動聲色匪潛匪伏養融思奮幸<lb/>
際天清日朗鼔壯氣以騰霄直上九萬里橫飛九萬里<lb/>
東西南朔皆我適意之地天下共仰展布之非常莫能<lb/>
<pb n="KR4f0048_WYG_013-16b"/>
測其精神力量之所届斯鵬之為大所以異於凡鳥而<lb/>
君子之善其用者亦若是焉則已矣立體以致用積厚<lb/>
而發𢎞雲翼勉乎哉<lb/>
　　五兒雲鶚字說<lb/>
北海有言鷙鳥累百不如一鶚以鶚性方嚴好搏擊為<lb/>
羣鳥所畏又鷙而有别立不妄動古人以比御史大夫<lb/>
立朝凜凜風裁焉余獨喜其善峙有卓然自立強毅不<lb/>
移之槩可為後生小子求道入德之方字雲鶚曰立甫<lb/>
<pb n="KR4f0048_WYG_013-17a"/>
取此意也吾夫子十五志學至三十而後立又曰可與<lb/>
共學未可與適道可與適道未可與立若是乎立之難<lb/>
也蓋篤志固執不為事物所搖非知之明而守之定其<lb/>
孰能與於此故學莫先於立志以聖賢為必可為不以<lb/>
游移委靡蹈庸愚不肖之轍以千駟弗視萬鍾弗屑為<lb/>
立品真實無妄忠信不欺為立誠卑汚茍且私偽牽引<lb/>
之譏吾知免夫自古及今未有悠悠忽忽而克有成者<lb/>
能立則日進高明以幾聖賢非難事不能立則日淪頽<lb/>
<pb n="KR4f0048_WYG_013-17b"/>
靡至違禽獸無幾希於戲可不懼哉抑立之為義兼有<lb/>
樹立之意焉道德功業可傳於世者是也世風日下士<lb/>
子以科名為樹立茫不知聖賢事業為何等居官以尊<lb/>
顯為樹立杳不識堯舜君民為何事皆未聞道之故也<lb/>
天下王侯將相當時則榮沒則已焉烏可以言樹立若<lb/>
叔孫氏所謂立德立功立言斯可傳之千秋百世而不<lb/>
朽者乎是以君子不論窮達常志在此三者出則立功<lb/>
處則立言立德無間於出處立言亦功在萬世有一於<lb/>
<pb n="KR4f0048_WYG_013-18a"/>
此足以屹立千仞為世道人心之柱石況其兼修而並<lb/>
致豈不為聖人之徒歟鶚其夙夜黽勉克思所以立哉<lb/>
　　六兒雲燦字說<lb/>
今上聖德光昭卿雲叠見郁郁紛紛蟠成異采緬想虞<lb/>
廷爛縵百工相和而歌光華復旦亘古獨盛自非堯舜<lb/>
之民何能身親見之今兹所覩乃與符合幸得瞻被祥<lb/>
輝分映麗藻於光天化日之下可謂千載一時燦之生<lb/>
也會逢其適則亦今之堯舜之民也字雲燦曰舜民燦<lb/>
<pb n="KR4f0048_WYG_013-18b"/>
其顧思厥義無輕視此民乎均是民而獨為堯舜之民<lb/>
則必立心制行無背勳華風動時雍先為表率有一事<lb/>
一言不可以對堯舜則非矣顧民之等不一燦當勉為<lb/>
其上者天之生此民也有後知後覺則有天民之先覺<lb/>
君子以其身全盡天理為天之民則當思上天所以生<lb/>
民生我之意是故得時而駕則能致其君為堯舜之君<lb/>
使其民為堯舜之民即所遇或窮而躬耕畎畝亦能抱<lb/>
堯舜之道樂堯舜之樂而非道非義之一介不輕取與<lb/>
<pb n="KR4f0048_WYG_013-19a"/>
千駟萬鍾弗屑顧視養其志以有為而後可以當天下<lb/>
之大任而不懼孟子所謂達可行於天下而後行之者<lb/>
此民也孔子所謂隠居以求其志行義以達其道者亦<lb/>
此民也其次則不能自立待上之鼓舞教化而後興凡<lb/>
民也雖不可語於豪傑之士亦庶幾不自暴棄者又其<lb/>
次則不識不知耕田而食鑿井而飲併帝力而亦忘之<lb/>
蚩蚩噩噩之民余不能為燦也數矣若言非禮義而行<lb/>
渉浮華立志不敢以聖賢自期舉動偏欲與庸衆為伍<lb/>
<pb n="KR4f0048_WYG_013-19b"/>
此則聖世之苖頑其違禽獸也不遠舜不願以之為民<lb/>
也燦也思無愧舜民之字當先思堯舜所望于民之心<lb/>
為臣則忠為子則孝為夫婦敦禮法兄弟篤友恭知交<lb/>
全信義立心制行事事可以對勳華之主協風動時雍<lb/>
之化併以其身為四民之首而躬行表率不遺餘力使<lb/>
百姓親五品遜今之堯舜從欲以治亦曰此國家之天<lb/>
民矣夔龍元愷固堯舜之民也伊萊望散亦堯舜之民<lb/>
也惟其道在焉而已雲燦勗諸<lb/>
<pb n="KR4f0048_WYG_013-20a"/>
　　從子雲樞字說<lb/>
雲樞字德辰樞本北斗第一星為政以德者如之字此<lb/>
何居欲小子之據於德耳志道據德學者所同孔子曰<lb/>
德之不修學之不講聞義不能徙不善不能改是吾憂<lb/>
也人有生即有德五常百行聖凡皆所當修豈必論為<lb/>
政與不為政哉出諸於身謂之德加諸於民謂之政獨<lb/>
善其身兼善天下有逺近而無大小惟在學以修之而<lb/>
已講學以修德則道明聞義能徙不善能改則德立司<lb/>
<pb n="KR4f0048_WYG_013-20b"/>
馬溫公自言去惡從善若轉户樞似為汝小子砭也抑<lb/>
大易云言行君子之樞機樞機之發榮辱之主也汝曹<lb/>
謹言慎行無使有累厥德寡尤寡悔禄在其中於從政<lb/>
乎何有秉鈞軸佐太平固為政也一官一邑亦政也政<lb/>
行而人嚮慕之窮居修德而不孤有鄰皆北辰星共之<lb/>
義也小子勗哉<lb/>
　　從子雲路字說<lb/>
雲路字汝由孟子曰夫義路也惟君子能由是路又曰<lb/>
<pb n="KR4f0048_WYG_013-21a"/>
舍其路而弗由哀哉以是知義為天下古今所當行之<lb/>
理在由之為貴耳世人弗由路而由徑舍光明正大之<lb/>
周行而趨邪暗屈曲之蹊間或枉尋直尺茍且以倖功<lb/>
名或汨沒異端以索隠行怪為學問吾不願汝由之也<lb/>
又有不由徑而由竇阿權勢媚要津以患得患失之心<lb/>
希一階半級之榮昏夜乞哀驕人白日栩栩然竇中之<lb/>
智未必不笑竇外之愚吾不願汝由之也君子以仁為<lb/>
宅以禮為門而以義為路坦坦康莊如砥如矢何羡他<lb/>
<pb n="KR4f0048_WYG_013-21b"/>
人之徑與竇為耶澹臺滅明行不由徑高子臯避難而<lb/>
行不徑不竇彼謹小以慎微懼毫釐以千里是故畢生<lb/>
無邪曲之累循途漸進幾造聖賢之域後生小子安可<lb/>
不則傚之且古未有行不由路者馮河超海立見滅頂<lb/>
之凶適燕而南其轅勢將愈求而愈遠惟君子由所當<lb/>
由如規矩準繩之不可易由所不得不由如日用飲食<lb/>
之不可離是何也曰宜也宜在斯為義義在斯無不宜<lb/>
為臣宜忠為子宜孝皆義也皆人所當由之路也凡言<lb/>
<pb n="KR4f0048_WYG_013-22a"/>
不忠信凡行不篤敬皆自投荆棘陷阱之中無所往而<lb/>
可矣或曰雲路鵬程科名美事命字者宜有取於此吾<lb/>
獨以為不然讀書本期用世豈不願以科名望汝惟恐<lb/>
汝曹以科名自域視為登峰造極之品詣不復求進於<lb/>
聖賢之道耳科名得失有天者存即得之而不足齒於<lb/>
人數者多矣聖賢之道不以窮達加損得志與民由之<lb/>
不得志與千秋百世共由之斯天下之正路非區區功<lb/>
名富貴之途所得較遠近廣狹也汝由勉之<lb/>
<pb n="KR4f0048_WYG_013-22b"/>
　　從子雲鳯字說<lb/>
雲鳳字藹臣勗鳳也鳳棲梧桐食琅玕美矣棲與食世<lb/>
人知之而不飛不鳴則德有所不足也巻阿之詩曰鳳<lb/>
凰于飛翽翽其羽蓋有道來儀天下大安寧之象是以<lb/>
言之不已而重言之繼之曰藹藹王多吉士維君子使<lb/>
媚于天子又曰藹藹王多吉人維君子命媚于庶人媚<lb/>
愛也悅也非諂也藹吉良臣維上命使明良會合拔茅<lb/>
彚征之象也媚于天子則愛君媚于庶人則愛民竭忠<lb/>
<pb n="KR4f0048_WYG_013-23a"/>
藎以報國家賢者惟知有君民耳高岡一鳴朝陽菶萋<lb/>
車庶馬閑翹翹徵聘原非以榮臣子之身家將使茀禄<lb/>
康純嘏常泮奐優游千百年如一日也嗟乎世人但能<lb/>
務居棲美飲食耳既飽既安則斂翼緘口雖鞭䇿之不<lb/>
能動其巧焉者媚于權勢而已矣受重禄而弗知其君<lb/>
處高位而弗恤其民蟠結營私牢不可破此齷齪鄙夫<lb/>
之所為不可以士人目之䲭梟䲭梟傅虎而翼視兹藹<lb/>
藹勱相國家其臣品相去何如也鳳不喜詩書而好以<lb/>
<pb n="KR4f0048_WYG_013-23b"/>
武功自詡余故以藹吉進之仕途無用媚之區惟媚庶<lb/>
人以媚天子則可耳聴命使于私家附權奸之黨羽早<lb/>
知鳯不屑為也溫文爾雅使天下稱愛國愛民干城腹<lb/>
心之良士有功世道匪淺矣藹臣勗諸<lb/>
　<lb/>
　<lb/>
　<lb/>
　鹿洲初集巻十三<lb/>
</p>
<p>
</p>
  </div>
<div>
<head>鹿洲初集巻十四</head> <lb/>
    <p>
<pb n="KR4f0048_WYG_014-1a"/>
欽定四庫全書<lb/>
　鹿洲初集巻十四<lb/>
　　　　　　　　　　廣州府知府藍鼎元撰<lb/>
　考<lb/>
　　經學考<lb/>
六經聖人經世之書也有天下國家身心性命之人皆<lb/>
不可一日廢者也為治而不本六經必流為刑名法術<lb/>
雜霸小補之治為學而不本六經必流為異端邪說支<lb/>
<pb n="KR4f0048_WYG_014-1b"/>
離固陋之學故自古今以來名為儒者無不以窮經為<lb/>
要然經有五有六有九有十三之稱何昉乎致堂胡氏<lb/>
曰孔孟之門經無五六之稱其後世分禮樂為六合為<lb/>
五歟余謂稱五經自漢武帝置五經博士始也稱六經<lb/>
則莊子天運篇已有之其始于戰國可知也漢儒變其<lb/>
說曰六藝董子所謂簡六藝以贍養之史遷所謂六藝<lb/>
於治一者皆經也禮樂何以可合言漢文帝時竇公獻<lb/>
樂書乃周官大宗伯之司樂章則固在周禮中也河間<lb/>
<pb n="KR4f0048_WYG_014-2a"/>
獻王與毛生等作樂記一篇其後又在禮記四十九篇<lb/>
之中是以或五或六任乎稱者之分合耳九經之名始<lb/>
于後漢至後唐明宗刻九經板印賣之自是始廣其傳<lb/>
十三經之名始于唐貞觀之世即今所傳之十三經無<lb/>
疑也說經之家漢儒為最至宋而指歸乃定易有連山<lb/>
有歸藏連山作于夏其亡已久隋劉炫偽造以獻被訟<lb/>
削籍歸藏作于殷漢初已亡晉時忽有之惟載卜筮鄭<lb/>
氏夾漈尊信之則好奇之過也周易文王周公孔子之<lb/>
<pb n="KR4f0048_WYG_014-2b"/>
書故其傳至千秋不廢漢時說易者分為三家一曰田<lb/>
何之易乃商瞿受於孔子六傳至何而大興何三傳至<lb/>
施讐孟喜梁丘賀由是有施孟梁丘之學一曰焦贛之<lb/>
易無師授自言得之隠者第述陰陽災異不類聖人之<lb/>
經京房習之别為京氏學一曰費直之易亦無師授始<lb/>
以彖象文言雜入卦中東京荀劉馬鄭皆傳其學康成<lb/>
註之王弼最後掃去象占之學弼註出而餘家皆廢然<lb/>
雜以異端之說啓魏晉𤣥虚之弊范甯謂其罪深于桀<lb/>
<pb n="KR4f0048_WYG_014-3a"/>
紂也唐孔穎達作正義以弼為本李鼎祚集觧排弼而<lb/>
宗康成其後郭京陸希聲胡瑗皇甫泌蘇軾等解易者<lb/>
不下百十家朱子謂秦漢以來攷象辭者泥于術數而<lb/>
不得其𢎞通簡易之法談義理者淪于空寂而不適乎<lb/>
仁義中正之歸因時立教以承三聖伊川先生易傳而<lb/>
已然世謂伊川之易精于義理而略于卜筮於是言象<lb/>
數者宗康節至朱子作本義啓䝉兼二家之說而易學<lb/>
始大備焉書有古文今文今文伏生所授數傳而至歐<lb/>
<pb n="KR4f0048_WYG_014-3b"/>
陽高謂之歐陽之學又有夏侯勝及勝子建為大小夏<lb/>
侯之學三家並行至東京而歐陽特盛古文得之孔壁<lb/>
中經孔安國編定以巫蠱事起不得列學宫至晉梅賾<lb/>
上之唐衞包合古今文為一而書始全然蔡九峯謂今<lb/>
文多艱澀古文反平易疑安國之序不類西京文字朱<lb/>
子亦疑之歐陽公日本刀歌有云徐福行時書未焚逸<lb/>
書百篇今尚存令嚴不許傳中國天下無人識古文疑<lb/>
此書今在日本國此亦近於好奇未可據為定論也陸<lb/>
<pb n="KR4f0048_WYG_014-4a"/>
德明孔穎達蘇子瞻等所作書註疏解不下數十家獨<lb/>
蔡九峯集傳折衷衆說就正朱子自明迄今皆用之漢<lb/>
初言詩者亦有四家魯人申公訓詁為魯詩齊人轅固<lb/>
生為齊詩燕人韓嬰為韓詩趙人毛萇獨云傳自子夏<lb/>
為毛詩先儒亦謂詩序子夏所作而毛氏衞敬仲又加<lb/>
潤色者鄭衆賈逵馬融並作毛詩傳鄭康成作毛詩牋<lb/>
何𦙍全緩又註之齊詩亡于漢末魯詩亡于西晉韓詩<lb/>
雖存無有傳者惟毛詩鄭牋獨立學宫朱子廢小序作<lb/>
<pb n="KR4f0048_WYG_014-4b"/>
集註後人雖遺議紛紛然終不可易也春秋漢初有公<lb/>
羊穀梁鄒氏夾氏四家並行至王莽之亂鄒夾俱亡獨<lb/>
公穀立于學宫左氏之書最晚出久乃大盛賈逵服䖍<lb/>
並為訓解至晉杜預又註之與公羊何休註穀梁范甯<lb/>
註俱立學宫自是三傳並行而諸儒多宗左氏獨朱子<lb/>
謂左氏考事頗精只是不知大義專去小處理會公穀<lb/>
考事甚疎然義理却精二人乃經生傳聞不曾見國史<lb/>
漢唐以來言春秋者大抵考傳而不知經至胡文定公<lb/>
<pb n="KR4f0048_WYG_014-5a"/>
作春秋傳按左氏之義取公穀之精採孟子以下莊周<lb/>
董仲舒王通邵堯夫二程橫渠之說以潤色之聖人筆<lb/>
削褒誅之旨至是大明雖中間亦不免有牽强處然議<lb/>
論正大今貢舉取士必宗之則亦無以易矣漢初未有<lb/>
儀禮之名始于高堂生十七篇朱子疑學者見其中有<lb/>
儀有禮遂合而名之嘗曰儀禮禮之根本又曰儀禮經<lb/>
也禮記傳也鄭康成作儀禮註黃慶李孟悊為疏唐賈<lb/>
公彥刪二疏而自為之然先儒多苦儀禮難讀張淳云<lb/>
<pb n="KR4f0048_WYG_014-5b"/>
如劉歆所言則高堂生所得獨為士禮今儀禮乃有天<lb/>
子諸侯大夫之禮疑非高堂生書但篇數偶同朱子謂<lb/>
淳不深攷劉說所訂之誤又不察所謂士禮者特略舉<lb/>
首篇以名之其曰推而致于天子蓋專指冠婚䘮祭而<lb/>
言若燕射朝聘則士豈有是禮而可推耶然則儀禮之<lb/>
為高堂生無疑也周禮一書起于漢武帝時河閒獻王<lb/>
得周官五篇失冬官募以千金不得乃取考工記補之<lb/>
至劉歆校秘書始得序列多為諸儒所擯斥何休謂為<lb/>
<pb n="KR4f0048_WYG_014-6a"/>
六國隂謀之書惟杜子春能通其義鄭衆鄭興皆讀之<lb/>
康成獨以為周公致太平之迹故其學遂行于世論者<lb/>
以王莽安石一再用之而亂天下疑非周公之書五峯<lb/>
胡氏辯之尤力而朱子稱其廣大精宻中間細碎處雖<lb/>
可疑然非聖人亦做不得則伊川所謂有關睢麟趾之<lb/>
意然後可以行周官之法度抑亦理有固然而不必以<lb/>
莽安石為周禮累也禮記出于漢儒所輯錄其書多雜<lb/>
而不純始自河間獻王所獻劉向校定戴德刪為八十<lb/>
<pb n="KR4f0048_WYG_014-6b"/>
五篇所謂大戴禮也戴聖又損益為四十六篇為小戴<lb/>
禮馬融增月令明堂位樂記總四十九篇今大學中庸<lb/>
入于四書所存者四十七耳鄭康成王肅皇甫侃熊安<lb/>
生孔穎達衞湜之徒註疏不一而學者宗陳澔恨其書<lb/>
未經聖人之筆削則所望於後賢者不僅在註疏也論<lb/>
語漢初有齊魯之說傳齊論者王吉貢禹等傳魯論者<lb/>
龔奮夏侯勝等至張禹始合為一刪問王知道兩篇孔<lb/>
安國為之傳諸儒註疏訓解不可枚舉惟鄭康成何晏<lb/>
<pb n="KR4f0048_WYG_014-7a"/>
立于國學後世以問王知道二篇不見為憾然聖經豈<lb/>
禹所能刪必二篇出漢儒之偽作故不傳也孟子始註<lb/>
於趙岐而揚雄韓退之以及伊川橫渠等解釋不下數<lb/>
十家然自朱子集註出而百家註疏論語孟子者至是<lb/>
始集大成雖有王充之刺孟馮休之刪孟司馬溫公之<lb/>
疑孟蘇子瞻之辨說皆無損于日月之光而陸筠之翼<lb/>
孟虞允文之尊孟併亦可以不煩也孝經遭秦火之後<lb/>
為河間人顔芝所藏漢初芝子貞獻之凡十八章長孫<lb/>
<pb n="KR4f0048_WYG_014-7b"/>
氏博士江翁后倉翼奉張禹皆名其學又有古文孝經<lb/>
與尚書同出而長孫氏有閨門一章其餘大較相似又<lb/>
有衍出三章合為二十二章孔安國為之傳至劉向以<lb/>
顔本比古文除其繁惑以十八篇為定鄭氏馬融並為<lb/>
之註鄭氏或云康成其立義與康成所註他書不同梁<lb/>
時孔鄭二家並立學宫唐明皇復註之元行冲為疏宋<lb/>
邢昺作孝經正義朱子作孝經刋誤然觀其跋後數言<lb/>
則當世之疑者甚多而語錄又云疑非聖人之言則以<lb/>
<pb n="KR4f0048_WYG_014-8a"/>
其說得不親切但言孝之效如此因有欲掇他書發明<lb/>
其旨别為外傳之意爾雅一書不知始于何時據郭璞<lb/>
序但稱興于中古隆于漢氏至唐陸德明作釋文始謂<lb/>
釋詁為周公所作其說蓋本于魏人張揖所上廣雅表<lb/>
言周公制禮以道天下著爾雅一篇以釋其義餘篇或<lb/>
言仲尼所增或言子夏所益或言叔孫通梁文所補解<lb/>
家相傳疑莫能辨舊有劉歆樊光李巡孫炎之學今惟<lb/>
郭璞註邢昺疏行于世隋唐以來此書不課於舉子韓<lb/>
<pb n="KR4f0048_WYG_014-8b"/>
退之以古文名世尚以註蟲魚為不切則知誦習者寡<lb/>
矣宋初稍稍出後有以爾雅問題者以能辨鼠豹不識<lb/>
蟛蜞為對驚嘆博聞陸佃為爾雅新義自謂可使郭璞<lb/>
擁篲清道跋望塵躅然大率不出王氏之學與劉貢父<lb/>
不撤薑食三牛二鹿之語無以相過其為玩物䘮志也<lb/>
甚矣要而言之易書詩春秋俱經聖人手定論語孟子<lb/>
孔孟之徒所記述後聖有作亦等游夏之一辭莫贊詩<lb/>
集註有廢序之疑胡氏傳有牽強之處儒者吹毛求疵<lb/>
<pb n="KR4f0048_WYG_014-9a"/>
或好論說以自鳴一家固亦聖人所弗禁然度德量力<lb/>
保無遺議而欲以一偏之識試蠡測之技徒見其勞而<lb/>
罔功為紫陽文定之罪人則亦可以不必也三禮之書<lb/>
多出漢儒所附益其義理未盡粹精言詞篇章一望蕪<lb/>
雜不能不有待于好學深思之士定其指歸刪其繁惑<lb/>
無使綜彚不倫庶幾有合乎周公孔子之精意夫亦吾<lb/>
黨之責也孝經雖未必曾子所為然其書闗係甚大必<lb/>
不可廢採輯古今大義嘉言推而廣之發明至德要道<lb/>
<pb n="KR4f0048_WYG_014-9b"/>
之旨為曾子之功臣可耳公羊穀梁皆傳也而列于經<lb/>
此推尊之無謂者則亦仍傳之而已爾雅決非周公孔<lb/>
子之書所謂叔孫通梁文者近是此乃字釋小學列之<lb/>
于經無益於身心性命天下國家之故余以為可廢已<lb/>
甚歸之字說音韻篆𨽻說文之流爲學者游藝覽觀之<lb/>
一助足矣好古無識而為古人所愚亦非古人所甚願<lb/>
也<lb/>
　　史學考<lb/>
<pb n="KR4f0048_WYG_014-10a"/>
古之為史者有專官班馬皆世其業故其書出一人之<lb/>
手成一家之言自唐太宗命廷臣共為之後世因為成<lb/>
例意見錯出言人人殊而其書踳駮不可問矣古之作<lb/>
史者以春秋編年為正體自司馬遷創紀傳後世宗之<lb/>
蕭梁間又特起一例曰實錄雜取編年紀傳之法而為<lb/>
之則以備史官之採擇無制作之意不足道也編年最<lb/>
古所載一國治亂事最詳而人以紀傳便于披閱號為<lb/>
正史則有不可解者矣今所傳為正史者二十一家則<lb/>
<pb n="KR4f0048_WYG_014-10b"/>
皆紀傳之體祖司馬氏史記者也史才以遷為第一後<lb/>
世著述之士皆莫能及朱子曰遷才高識亦高但麄率<lb/>
則衷于道言之東萊稱太史公指意深遠寄興悠長微<lb/>
而顯絶而續正而變若魚龍變化不可蹤跡是其行文<lb/>
之妙固亦有然者也班固譏遷先黃老而後六經退處<lb/>
士而進奸雄崇勢利而羞貧賤此誠遷之所短然當其<lb/>
時武帝窮奢極侈海内凋敝反不如文景尚黃老人主<lb/>
恭儉天下饒富也武帝用法刻深而當刑者以貨免遷<lb/>
<pb n="KR4f0048_WYG_014-11a"/>
遭禍家貧無財自贖交游莫救卒陷腐刑蓋其意有所<lb/>
感憤故其言不無過當而能推尊孔子序列世家譏聚<lb/>
斂而終平準則亦未可輕議者乎遷没時史記尚少十<lb/>
篇褚先生少孫補之然景紀疏略武紀全錄封禪書三<lb/>
王世家但述封拜策辭禮樂書謄荀子禮論河閒王樂<lb/>
記傅靳列傳與漢書同餘皆猥𤨏不足道則不及遷書<lb/>
遠甚孟堅陽薄子長而隂實宗之所著漢書自高祖至<lb/>
武帝盡用史記自昭至平則資于賈逵劉歆其八表天<lb/>
<pb n="KR4f0048_WYG_014-11b"/>
文志則妹昭踵成之昔人謂固書皆因遷及王商揚雄<lb/>
歆向舊文潤色之中間有冗𤨏處由商之才不及數子<lb/>
耳鄭夾漈極詆孟堅謂全無學術專事剽竊又云遷之<lb/>
於固如龍之於猪則抑班太甚史所重在剪裁褒貶不<lb/>
以無所依據為高而或又謂漢書制作之工如英莖咸<lb/>
韶音節超詣後之為史者莫能及其髣髴是以諸史棄<lb/>
遷而宗固劉知幾之徒尊班而抑馬則又推崇過甚不<lb/>
知孟堅之史僅可為子長之續而紛紛議論皆未得其<lb/>
<pb n="KR4f0048_WYG_014-12a"/>
平也范蔚宗後漢書自謂體大思精方孟堅而無媿蓋<lb/>
類次齊整用律精深馬班以後誠宜位置一席但見識<lb/>
有限體致局弱其序論欲于班固之上增華積靡鏤貼<lb/>
錦綺論後作贊附贅懸疣自以為筆勢放縱實天下之<lb/>
奇作則宋齊間文字風氣日降無如何也世譏其創立<lb/>
后紀及採風俗通中王喬抱朴子中左慈等詭譎事列<lb/>
之于傳抑節義之董宣于酷吏升忍恥之蔡琰于列女<lb/>
則踳駮亦所不免哉陳壽三國志叙事高簡有法張華<lb/>
<pb n="KR4f0048_WYG_014-12b"/>
王通皆善之但帝魏寇漢大綱顚倒因父髠故妄短武<lb/>
侯又以求丁氏米弗獲不為儀廙立傳則亦等之魏收<lb/>
穢史不足為君子觀也昔人謂三國志當更修定最為<lb/>
確論鄭知幾陳亮皆有志未成廬陵貢士蕭常為續後<lb/>
漢書起昭烈終少帝炎興而止既正其名又擇註文之<lb/>
善者併書之惜乎壽疏略于前使常無所藉手發揮于<lb/>
後今其書不傳則亦壽掩抑漢事之過也晉書隋書房<lb/>
喬魏徵等總其事合褚遂良長孫無忌于志寜李淳風<lb/>
<pb n="KR4f0048_WYG_014-13a"/>
顔師古孔穎達李延壽等共為之隨其學術所長分授<lb/>
區處各當其用類例出于敬播天文律歴淳風專之宣<lb/>
武紀陸機王羲之傳論太宗所自為隋書序論皆徵之<lb/>
作所以晉隋二志高于古今然晉書猶取沈約誕誣之<lb/>
言雜采語林世說幽明錄搜神記詭異謬妄之語而隋<lb/>
書則鄭夾漈稱其極有倫理本末兼明可以無憾遷固<lb/>
以來莫能及也沈約撰宋書以何承天書為本旁採徐<lb/>
爰之說頗為精詳但本志兼載魏晉其體煩雜非復前<lb/>
<pb n="KR4f0048_WYG_014-13b"/>
人比又喜造奇說以誣前代創立符瑞一志荒誕不經<lb/>
無益甚矣蕭子顯撰南齊書天文户口莫能詳也其為<lb/>
文喜自馳騁更改破析刻雕藻繢之變尤多風斯下矣<lb/>
姚思廉撰梁陳二書以繼乃父未成之志雖同事者有<lb/>
魏徵然徵惟著總論筆削序次皆出思廉思廉父名察<lb/>
仕陳時即為此書經三世傳父子更數十歲而後成成<lb/>
又久不顯至宋始列于學者蓋其難也後魏書成于魏<lb/>
收直借史以為酬恩報怨之具自謂舉之則使上天按<lb/>
<pb n="KR4f0048_WYG_014-14a"/>
之則使入地其良心不存久矣爾朱之惡可減何傳不<lb/>
可以為佳穢史之稱千載不易其後齊亡竟遭發塜棄<lb/>
骸之慘劉知幾謂其隂慝所致信夫隋文帝命魏澹等<lb/>
更撰魏書九十二巻皆不傳而收書獨行于世則澹等<lb/>
文章之陋也李百藥撰北齊書乃因父德林所撰述續<lb/>
成以獻但其避唐諱不書世祖世宗之類議者少之令<lb/>
狐德棻撰周書因蘇綽牛𢎞之舊務清言多非實錄李<lb/>
延壽撰南史北史刪煩補闕叙事簡勁司馬溫公所稱<lb/>
<pb n="KR4f0048_WYG_014-14b"/>
佳史者也然好述妖異兆祥謡䜟特為繁猥則其所不<lb/>
足耳舊唐書出于石晉宰相劉昫因韋述舊史增益之<lb/>
繁略不均是非失實甚以韓愈文章為大紕繆至宋仁<lb/>
宗乃命廷臣刪定之歐陽修撰紀志宋祁撰列傳自言<lb/>
事增于前文省于舊而議者謂永叔學春秋每務褒貶<lb/>
子京惟刻意文章用字多奇澀復采雜說往往牴牾則<lb/>
新唐書不出一手亦未為盡善也歐陽修五代史深得<lb/>
春秋之法褒貶謹嚴依稀子長一體但天文不載變異<lb/>
<pb n="KR4f0048_WYG_014-15a"/>
韓通不為立傳亦微疵也宋史立傳惟計官階叙述止<lb/>
詳遷擢序道學則詮次失倫述盜賊則繁猥無紀濫漫<lb/>
紛沓莫此為甚遼史失之蕪雜承訛襲舛不可勝窮揭<lb/>
傒斯有心術宜正之規故所為金史簡質殊甚非宋濂<lb/>
之元史忌諱不明所可比儗者也要而言之史家之學<lb/>
前莫善於子長後則推夫永叔蔚宗抱負遠遜孟堅其<lb/>
他數子得失參半姑以備一朝之事蹟雖極穢如魏收<lb/>
未若陳壽三國志之三綱淪斁冠履倒置讀其書而不<lb/>
<pb n="KR4f0048_WYG_014-15b"/>
痛憤必其人已無惻隠羞惡是非之心甘為亂臣賊子<lb/>
而無疑者也宋史靡蔓已甚巻帙繁多如邸抄雜錄有<lb/>
待採擇修定未可公然命之曰史也邵氏𢎞簡錄剪截<lb/>
枯槁如拙匠初學塑雕略似人形而聲音笑貌精神意<lb/>
氣槩乎未之有焉世人畏宋史繁浩不得不趨邵氏之<lb/>
簡便亦出于無可奈何也余謂三國志宋史二書當更<lb/>
新修定若畏難茍且以俟後人後人又俟之後人不亦<lb/>
吾徒之恥乎抑又論之編年之史本于春秋左氏洓水<lb/>
<pb n="KR4f0048_WYG_014-16a"/>
司馬溫公祖述其法輯成資治通鑑一書治亂興亡瞭<lb/>
如指掌而義例未精予奪失當紫陽朱子憂之因作為<lb/>
通鑑綱目大書以提要分註以備言表年著統起威烈<lb/>
終五季千三百六十年間義精事核卓乎可繼春秋紹<lb/>
先聖筆削之旨元儒金履祥斷自唐虞為補前編明憲<lb/>
宗命儒臣商輅等續宋元以成後紀萬歴中渭上南軒<lb/>
又雜采宓羲以來核而可信者列于前編之首可謂至<lb/>
詳且備獨有明一代闕如焉修補釐定繼往開來是亦<lb/>
<pb n="KR4f0048_WYG_014-16b"/>
吾徒之責也夫<lb/>
　　歴代歴法考<lb/>
古者聖王仰觀俯察敬天勤民於是有治歴之法分周<lb/>
天躔度置閏月定四時成歲使民有所準節以各遂其<lb/>
生出入作息農桑畜牧諸務無差忒焉故自開闢以來<lb/>
歴法至今不廢軒轅黃帝始命大撓作甲子命羲和占<lb/>
日常儀占月車區占星氣𨽻首理算數命容成造蓋天<lb/>
儀著周天歴度作調歴以建寅春正月為歲首復迎日<lb/>
<pb n="KR4f0048_WYG_014-17a"/>
推䇿作十六神歴積餘分以置閏此古今治歴之祖也<lb/>
少昊之衰九黎亂德顓頊乃命南正重司天北正黎司<lb/>
地以治神人萬物有序民安其生爰及帝嚳式序三辰<lb/>
堯命羲和治歴象授人時東作南訛西成朔易分而理<lb/>
之以閏月定四時成歲舜在璿璣玉衡以齊七政洪範<lb/>
五紀一曰歲二曰月三曰日四曰星辰五曰歴數成周<lb/>
大司徒以土圭之法測土深正日景以求地中馮相氏<lb/>
掌歲月辰日星之位辨其叙事以會天位保章氏志日<lb/>
<pb n="KR4f0048_WYG_014-17b"/>
月星辰之變動以觀天下之遷辨其吉凶秦火以後三<lb/>
代儀器蕩然無存欲求古者治歴之法其詳不可得聞<lb/>
也漢歴凡五變而司馬遷之太初歴本于黃鐘晦朔弦<lb/>
望序皆不忒唐歴凡八變而僧一行之大衍歴本于蓍<lb/>
策章蔀紀元皆與易合元郭守敬許衡共成授時歴測<lb/>
景驗氣定為歲差其法頗精古今稱善歴者此三家為<lb/>
傑出而三家之中前輩以授時為善謂其測候日月星<lb/>
辰消息運行之變專主晷景為最密也古今改歴不下<lb/>
<pb n="KR4f0048_WYG_014-18a"/>
數十家自黃帝迄秦凡六改漢凡五改下迄隋末十三<lb/>
改由唐迄周十六改宋十八改金熙宗迄元末凡三改<lb/>
蓋日月有盈縮朓朒星辰有遲留伏逆出入于二道之<lb/>
間約七十年而差一度每歲差一分四五十秒年久數<lb/>
盈漸差漸遠有不容不改者爾嘗考堯時冬至昏昂中<lb/>
日在虚七度躔元枵之子至明嘉靖間冬至昏營室中日<lb/>
在箕三度躔析木之寅計去堯三千九百餘年而差者<lb/>
五十度矣若執滯不改將晦朔弦望失其節分至啓閉<lb/>
<pb n="KR4f0048_WYG_014-18b"/>
乖其期何以行令訓民哉漢鄧平改歴洛下閎謂百年<lb/>
後當差一度晉虞喜立歲差之法定以五十年久而驗<lb/>
之弗合也何承天以百年劉焯以七十五年僧一行以<lb/>
八十三年久而驗之又弗合也宋統天歴則六十七年<lb/>
前輩謂邵堯夫差法冠絶古今却于日月交感之際以<lb/>
隂陽盈虧求之元郭守敬許衡定以六十六年有奇而<lb/>
退一度上考往古則每百年長一下驗將來則每百年<lb/>
消一前輩又謂授時之制度越前代至明大統歴猶仍<lb/>
<pb n="KR4f0048_WYG_014-19a"/>
其舊洪武中博士元統請以洪武十七年甲子歲冬至<lb/>
為歴元雖不用授時消長之法大約名異而實同未有<lb/>
以易之也然行之既久仍又弗合如正統十四年己巳<lb/>
朔二至之晷有晝夜六十一刻之文正德九年八月朔<lb/>
日食歴官報食八分六十七秒數俱不合而閩廣之地<lb/>
遂至食既起復時刻又安得同夫天道之可驗者莫顯<lb/>
于日月之交食而舛錯訛謬一至于此此鄭善夫華湘<lb/>
朱載堉邢雲路之徒所以嘵嘵不已也萬歴末年太僕少<lb/>
<pb n="KR4f0048_WYG_014-19b"/>
卿李之藻上西洋歴法述龎迪我龍化民等條陳歴算<lb/>
十四事皆中國天文歴志諸書所未嘗及崇禎間開設<lb/>
歴局尚書徐光啓薦李之藻共事徵西洋陪臣湯若望<lb/>
羅雅谷等供事歴局闡幽極微一破從前訛謬明社旋<lb/>
屋未及頒行我<lb/>
朝握符凝命八荒為宇西洋臣子得與朝㕘聚精會神<lb/>
晝夜推測一時象緯歴算之學迥出尋常今所頒行時<lb/>
憲歴誠千古以來盡善無弊者也前輩謂漢自太初出<lb/>
<pb n="KR4f0048_WYG_014-20a"/>
而一十七家之歴皆正唐自大衍出而二十三家之歴<lb/>
盡廢兹<lb/>
本朝時憲歴出而上下百家俱不足言矣夫西洋習天<lb/>
主一教惑世誣民不可以令而用其長以治歴則班孟<lb/>
堅所謂專門之裔精算之士者仰見我<lb/>
國家隨材器使知人善任度越前王煌煌乎文治之盛<lb/>
也抑聞之歴有理有數古今明歴數不少而明歴理者<lb/>
極難朱子亦曰歴不能無差今之學歴者但知歴法不<lb/>
<pb n="KR4f0048_WYG_014-20b"/>
知歴理蓋舍理以求數雖窮極微秒必有不能盡合者<lb/>
君子用歴亦究其理而已數學靈臺掌之非有大人之<lb/>
事者所暇及也<lb/>
　　錢幣考<lb/>
人民之生資百物以為用而農工藝業各專所有不能<lb/>
相通聖王於是以適用之物制為貨幣以權之有無相<lb/>
濟貴賤相資天下無一物之不足所謂財者生民之大<lb/>
命自太昊氏以來即有此矣太昊高陽謂之金有熊高<lb/>
<pb n="KR4f0048_WYG_014-21a"/>
辛謂之貨陶唐氏謂之泉商人齊人謂之布齊人莒人<lb/>
謂之刀虞夏商之幣金為三品或黃或白或赤或錢或<lb/>
布或刀或龜貝又以珠玉為上幣黃金為中幣刀布為<lb/>
下幣然珠玉黃金得之為難權輕重通貧富而可以常<lb/>
行者惟錢而已故九府圜法自太公以來未之有改也<lb/>
九府即周禮所載太府玉府内府外府泉府天府職内<lb/>
職幣職金九官是也圜謂均而通也金計斤布帛計疋<lb/>
錢輕重以銖凡貨物出入以圜法均而通之故貨寶于<lb/>
<pb n="KR4f0048_WYG_014-21b"/>
金利于刀流于泉布于布束于帛金者言其質刀者言<lb/>
其器布帛言其用泉言其形古錢形如篆泉字後世易<lb/>
以錢字故泉之文借為泉水之泉取流行之意焉周景<lb/>
王時患錢輕更鑄大錢重十二銖文曰寶貨錢之有文<lb/>
自此始秦作八銖錢文曰半兩而珠玉龜貝銀錫之屬<lb/>
為器飾寶藏不為幣漢興令民鑄莢錢薄如榆莢米至<lb/>
石萬錢文帝時更鑄四銖錢除盜鑄令武帝建元元年<lb/>
行三銖錢五年罷三銖鑄五銖錢元鼎二年鑄赤仄錢<lb/>
<pb n="KR4f0048_WYG_014-22a"/>
以赤銅為其郭也未幾廢仍行五銖王莽之亂鑄大錢<lb/>
十二銖文曰大錢五十又造契刀錯刀既而以劉字有<lb/>
金刀皆罷之<hi>契刀有環如大錢身形如刀長二寸文曰契刀五百錯刀以黃金錯其文曰一刀直</hi>
<hi>五十錯刻字也</hi>而更作金銀龜貝錢布之品令敢挾五銖錢者<lb/>
投四裔於是農商失業食貨俱廢建武間允馬援之請<lb/>
仍鑄五銖錢以第五倫為督鑄掾昭烈入成都鑄直百<lb/>
錢重四銖文曰直百孫權鑄大錢一當五百又鑄當千<lb/>
錢民間患之晉初仍用五銖錢元帝渡江用孫氏舊錢<lb/>
<pb n="KR4f0048_WYG_014-22b"/>
輕重雜行大者曰比輪中者曰四文吳興沈充又鑄小<lb/>
錢謂之沈郎錢宋文帝仍鑄四銖議者以國用不足欲<lb/>
禁私銅范泰諫止之其後有二銖錢無輪郭不磨剪鑿<lb/>
者謂之來子尤輕薄者謂之荇葉沈慶之啓通私鑄錢<lb/>
貨亂改一千錢長不盈三寸大小稱是謂之鵞眼錢劣<lb/>
于此者謂之綖環錢入水不沈隨手破碎斗米一萬至<lb/>
萬錢不盈掬明帝泰始初乃禁之梁武帝鑄女錢徑寸<lb/>
五銖無輪郭郡縣皆通用又有太平定平稚錢三吳行<lb/>
<pb n="KR4f0048_WYG_014-23a"/>
之又有對文錢豐貨錢謂之男錢言婦人佩之則生男<lb/>
也普通中盡罷銅錢鑄鐵錢人以鐵易得私鑄更多所<lb/>
在山積交易載以車不復計數陳初始廢之改鑄五銖<lb/>
宣帝大建中鑄大貨六銖以一當五銖之十民以為不<lb/>
便嶺南諸州多以米布交易俱不用錢隋文帝更鑄新<lb/>
錢背面肉好皆有周郭文曰五銖又于揚州并州鄂州<lb/>
益州各立五罏鑄錢奸猾愈多錢益輕薄濫惡大業以<lb/>
後或剪鐵葉裁皮糊紙以為錢相雜用之唐武德四年<lb/>
<pb n="KR4f0048_WYG_014-23b"/>
鑄開通元寶錢每一千重六斤四兩得輕重大小之中<lb/>
其文歐陽詢書時稱其工先上後下次左後右讀之自<lb/>
上及左迴環可通流俗謂之開元通寶錢肅宗時以第<lb/>
五琦請鑄乾元重寶錢憲宗以錢少禁用銅器武宗廢<lb/>
浮屠法李郁彥請以銅像鐘磬鑪鐸皆歸巡院鑄錢周<lb/>
世宗令民間銅器佛像悉輸官給其直謂侍臣曰卿等<lb/>
勿以毁佛為疑佛志在利人雖頭目猶捨以布施若朕<lb/>
身可以濟民亦不惜也宋初錢文曰宋元通寶太宗時<lb/>
<pb n="KR4f0048_WYG_014-24a"/>
親書淳化元寶作眞行草三體自後每改元必更鑄以<lb/>
年號元寶為文仁宗中改號寶元文當曰寶元元寶詔<lb/>
學士議俄特命以皇宋通寶為文慶歴後復冠以年號<lb/>
神宗中皮公弼請鑄折二錢未幾又請鑄鐵折二錢皆<lb/>
從之徽宗令陜西鑄折十銅錢大觀中改為當三孝宗<lb/>
鑄當二小平錢寧宗即荆州鑄當五大錢皆不如五銖<lb/>
之便故自元明以來不可易也楮幣起于唐憲宗時飛<lb/>
錢合券特以通商賈之厚齎貿易者蓋執券以取錢而<lb/>
<pb n="KR4f0048_WYG_014-24b"/>
非以券引為錢也宋真宗時張詠鎭蜀設質劑之法一<lb/>
交一緡以三年為一界而換之六十五年為二十二界<lb/>
謂之交子高宗時侍郎錢端禮造會子内外流轉其合<lb/>
發官錢並許兊會子輸左藏庫邱氏曰宋朝交子至是<lb/>
更名會子又謂之錢引謂之關子謂之關會其實則一<lb/>
蓋直以紙為錢矣金循宋四川交子法置交鈔自一貫<lb/>
至十貫五等謂之大鈔自一百至七百五等謂之小鈔<lb/>
以七年為限納舊易新其後不拘年數字有昏者方換<lb/>
<pb n="KR4f0048_WYG_014-25a"/>
之元世祖始造交鈔以絲為本每銀五十兩易絲鈔一<lb/>
千兩後又造中統元寶鈔行之既久物價騰踊民用匱<lb/>
乏至以鈔十錠易斗粟不可得明時猶以銅錢及鈔相<lb/>
兼行使而錢之弊在于偽鈔之弊在于多則以其用紙<lb/>
為之所費之直不過三五錢而以售人千錢之物宜其<lb/>
用之不能久也錢法貴得其中秦時八銖失之太重漢<lb/>
初榆莢失之太輕惟五銖為最善五銖之後或為赤仄<lb/>
為當千為鵞眼綖環為荇葉不知幾變惟唐之開元為<lb/>
<pb n="KR4f0048_WYG_014-25b"/>
最善夫重錢之患在于難用而難用為累淺輕錢之患<lb/>
在于盜鑄而盜鑄為禍深自古以來論錢法者多矣惟<lb/>
南齊孔顗所謂不愛銅不惜工二語誠萬世鑄錢不易<lb/>
之要道也銅無所惜工無所愛則其錢之為錢體質厚<lb/>
而肉好適均製作工而輪郭周正本多而費重雖驅之<lb/>
使盜鑄亦不為矣瓊山邱氏欲拘盜鑄之徒以為工收<lb/>
新造之錢以為銅本孔覬之說别為一種新錢以新天<lb/>
下之耳目革天下之宿弊非無見也漢法非上林三官<lb/>
<pb n="KR4f0048_WYG_014-26a"/>
錢不行崔沔謂貴以通貨利不在多余謂官錢多則私鑄<lb/>
自息惟其流布不廣故奸民得因以為利我<lb/>
國家錢法盡善體質厚重磨礪精工宜其行之無滯而近<lb/>
局之地或壅塞而不流遥逺之處或流通而不足如閩廣江<lb/>
浙等省皆苦錢貴雲南又苦錢賤欲將滇銅購運則慮<lb/>
道遠費繁似當于湖南特設錢官開罏鼓鑄以銷滇南<lb/>
之銅裕江浙等省之用廣東銅礦亦可開採即于閩廣<lb/>
之交命官開罏併買洋銅鼓鑄以裕沿海各省之用部<lb/>
<pb n="KR4f0048_WYG_014-26b"/>
頒錢文體式無使參差選方正清望之臣領之如第五<lb/>
倫為督錢掾長安無奸巧劉晏第五琦領鑄錢使而江<lb/>
淮政平任得其人何奸弊之足患民殷國富海宇䝉樂<lb/>
利之休其為利也溥矣<lb/>
　　潮州風俗考<lb/>
潮郡依山附海民有雜霸之風性情勁悍習尚紛囂其<lb/>
大較也蘇子瞻作昌黎廟碑謂潮之士皆篤于文行延<lb/>
及齊民號稱易治當時樸陋初開旋登彬雅海濱鄒魯<lb/>
<pb n="KR4f0048_WYG_014-27a"/>
之稱所由來乎歴年既多流風日下文士漸趨浮華習<lb/>
奔競先名後實而鄒魯為之一變矣武士恣睢倖擁節<lb/>
旄刻剝富民摧殘桑梓衆皆欣而耀之充健兒結黨類<lb/>
橫行市里行伍貴于詩書而鄒魯為之一變矣不農不<lb/>
秀竄身公門鄉民獄訟恣其魚肉遂至煬竈藉叢威福<lb/>
橫于士夫而鄒魯為之一變矣行伍之餘流為闖棍似<lb/>
俠非俠瞋目街衢杯酒可代殺人一呼而聞百諾胥役<lb/>
之餘流為衙儈為訟師間有衿監靡然慕傚而刁訟之<lb/>
<pb n="KR4f0048_WYG_014-27b"/>
風熾不可遏矣鬻産告爭賣妻告奪丐屍權為父命蹻<lb/>
跖舉作賓賢樓閣空中千奇百怪至於水落石出鷸蚌<lb/>
俱傷尚懵然不知訟師之害己其亦可憐甚矣既不懷<lb/>
刑遂輕憲網而有包侵國賦抗拒征輸積逋連年妄希<lb/>
肆赦負氣喜爭好勇尚鬬睚眦小嫌即率所親而□至<lb/>
以刀兵相格如臨大敵强者凌弱衆者暴寡而歃血拜<lb/>
盟之風村村倣傚多以豪爽悞致殺人因或藉命抄掠<lb/>
自殺圖賴視為奇貨投繯飲鴆刎頸沈河曾不少顧惜<lb/>
<pb n="KR4f0048_WYG_014-28a"/>
焉世家大族輕蔑孤姓呵叱若僮僕之不如及其積糞<lb/>
成家交遊恐後婚媾論財弗遴坦腹雖有賈董韓歐未<lb/>
可與素封者子較一日短長也好酣歌新聲度曲燈宵<lb/>
月夜傅粉嬉遊咿咿嗚嗚雜以絲竹管絃之和南音土<lb/>
風聲調迥别千金買笑視同泥沙遂有遊妓蕩婦駕一<lb/>
葉以當青樓又或締戲蜑婦風流自詡廉恥道喪未有<lb/>
甚於斯也羣聚酣飲晝宵沈湎無貴無賤見賭則殉千<lb/>
金之宅萬金之產刻燭方寸揭以授之他家而有所不<lb/>
<pb n="KR4f0048_WYG_014-28b"/>
吝輿夫菜傭襦袴蕩滌至于赤身沍寒衣蒲向火紙牌<lb/>
在手不忍棄置大抵士庶之家十人九賭兵役之家九<lb/>
人十賭通都僻壤無處無之蓋習俗之浸淫久矣賭博<lb/>
之餘流為盜賊攘雞盜牛穿窬胠篋謂卑卑未足比數<lb/>
也截途剽剝取其貨而劃其膚足底龜紋曰防追捕或<lb/>
則操舟溪河禦人于郊關之内結隊出海攘客于重洋<lb/>
之外又或入山招匪盜□礦砂金銀銅鐵鉛錫擅為私<lb/>
家之故物逞强相奪霸踞壟口流毒地方為害靡有涯<lb/>
<pb n="KR4f0048_WYG_014-29a"/>
焉酷信青烏家之說謂富貴出自墳墓沈迷風水爭訟<lb/>
盈庭椎埋盜骨凶惡無所不至而程大平鎮相尚屢遷<lb/>
葬後數年必發塜洗骸睇瞻凶吉至數百年遠祖猶然<lb/>
洗視不休雖讀書明理者亦恬不自覺其非則貪癡之<lb/>
陷溺然也信巫覡不重醫藥風寒暑濕動云命運衰低<lb/>
衝犯鬼物三牲酒果鼓角喧天富者連日貧者半晡士<lb/>
大夫家亦然耳罔極之喪置酒召客延僧禮䜟開𡨕路<lb/>
打地獄云為死者減罪資福雖有賢良方正之親亦必<lb/>
<pb n="KR4f0048_WYG_014-29b"/>
文致以剉磨舂燒之罪告哀於佛自以為孝不知其為<lb/>
大逆不孝之甚者高堂無菽水之歡而齋僧布施盈千<lb/>
累百生死之交一錢推刃同胞骨肉半畝訟庭獨捨田<lb/>
入寺千頃不以為多建刹泥金萬鎰猶以為歉世風至<lb/>
此可痛極矣自昌黎公貶謫無聊偶與大顚一接僧徒<lb/>
藉為口實謬擬三書甚至肖形廟壁誣以折腰拜服之<lb/>
狀士大夫不知忿恚隨聲附和以為實然共尊大顚為<lb/>
祖師甚者凡遇秃厮皆呼師父不思此何人也而師之<lb/>
<pb n="KR4f0048_WYG_014-30a"/>
父之所謂人心不死者安在乎佞佛之餘流為好怪石<lb/>
或能言樹或能靈厠間古柩亦神亦仙酒肉香紙男婦<lb/>
趨若狂焉於是有白蓮教天主教無為教又有後天一<lb/>
教獨闢新奇男稱仙公女稱仙姑書符呪水治病求嗣<lb/>
寡婦見夫悶香迷藥毒流遠近其敗壞風俗不可言也<lb/>
鬼怪盛而淫邪興廟祀多而迎神賽會一年且居其半<lb/>
梨園婆娑無日無之放燈結綵火樹銀花舉國喧闐晝<lb/>
夜無間擁木偶以遨於道飾裝人物肖古圖畫窮工極<lb/>
<pb n="KR4f0048_WYG_014-30b"/>
巧即以誇于中原可也婦女入廟燒香朔望充斥然皆<lb/>
中年以上者及歲時應節踏青歩月觀劇賞燈少艾結<lb/>
羣直排守令之闥擁擠公堂沸若鼎溢遨遊寺觀跳呌<lb/>
無忌不復知人間有男女之别矣海濱之婦或捕魚蝦<lb/>
拾蛤蠣以資生計山城閨閤日陟岡巒樵蘇為業蓬頭<lb/>
赤脚多力善耕雖昧踰閫之戒然瘠土民勞亦其勢然<lb/>
也秀妍頑蠢諸邑不同霜貞勁節比比皆是歌黃鵠殉<lb/>
所天陷賊濺血視死如飴誰謂巾幗塲中遂無乾坤柱<lb/>
<pb n="KR4f0048_WYG_014-31a"/>
礎哉下户惡習慕富憎貧貌寢非甘糟糠弗願良人朝<lb/>
出蹇修夕來則不當以人類目之者也總之風俗因時<lb/>
變遷亦隨長上為轉移彰善癉惡樹之風聲實有不疾<lb/>
而速不行而至者唐虞之世司徒教以人倫夏后孟春<lb/>
遒人以木鐸徇于路豈好勞哉我<lb/>
國家重熙累洽<lb/>
聖祖仁皇帝六十載德盛化神生民未有<lb/>
皇上宵衣旰食惓惓以民生風俗為首務<lb/>
<pb n="KR4f0048_WYG_014-31b"/>
聖諭廣訓一書為天地立心生民立命為往聖繼絶學<lb/>
萬世開太平雖使堯舜復起亦無以易守令小臣何幸<lb/>
身親見之自奉<lb/>
諭訓以來海澨山陬共仰蕩平正直之王路每當城鄉<lb/>
市鎭朔望宣講父老扶杖而觀童兒翹首以聽歡欣蹈<lb/>
舞共興于孝弟仁讓之風潛消其獷悍囂凌之習日新<lb/>
月異漸幾淳美向之耰鋤徳色箕帚詬誶好貨財私妻子<lb/>
不顧父母之養者今則肥甘娛老處處皆然刲股和藥<lb/>
<pb n="KR4f0048_WYG_014-32a"/>
廬墓為哀海潮揭饒之間不可勝數也知兄友弟恭之<lb/>
為美雖未必皆眞情篤摯而一錢尺土胞乳操戈亦駸<lb/>
駸乎鮮矣則敦孝弟以重人倫之<lb/>
諭㫖為之發䝉振落也營宫室必先祠堂明宗法繼絶<lb/>
嗣重祀田鄰省鄉親望門投宿罔有所靳歲時戚屬樽<lb/>
酒言歡率以為常其於宗族鄉黨雖未必盡皆雍睦盡<lb/>
息爭訟亦庶幾有遵道之意焉農力于耕女勤于織高<lb/>
山亦種禾苗薯芋生于崖澗程繭潮紗潮毯麻葛諸布<lb/>
<pb n="KR4f0048_WYG_014-32b"/>
流行海内服食器用亦稍以驕奢為戒若夫一攉千金<lb/>
傾家結客則十一邑中未見有其人也工不甚巧而業<lb/>
則專商競刀錐航海者衆福建臺灣寧波上海交廣海<lb/>
南日本諸番視若户庭行險逐末雖非中道而志定于<lb/>
謀生靡有非分之叵測重農桑尚節儉務本業涵濡於<lb/>
聖訓者深矣曉事耆耉含哺嬉遊牆隂樹下說古談今<lb/>
講法律以儆愚頑者有之父戒其子兄勉其弟勿干法<lb/>
網各保身家訓子弟以禁非為者有之宵匪竄投鄉閭<lb/>
<pb n="KR4f0048_WYG_014-33a"/>
側目畸人入境里社驚惶誡匿逃以免株連者有之一<lb/>
朝之忿忘身以及其親兩口檳榔登時解釋其有深讐<lb/>
宿憾亦可杯酒言消邇者命案已少其十之六七解讐<lb/>
忿以重身命者有之明季士大夫驕横太甚雷轟虎虓<lb/>
莫之敢攖及乎亂離之後摧殘剝落小卒賤𨽻皆得易<lb/>
而侮之儒冠辱于泥塗迂腐供其談笑俗不重士士亦<lb/>
遂不自重同流合汙不可問矣<lb/>
聖諭慇慇士習遍方州而隆學校優其禮貌養其廉恥<lb/>
<pb n="KR4f0048_WYG_014-33b"/>
有司以澹臺為貴士子羞奔競勵名節非公不至長吏<lb/>
之庭即有一二儈習未除嗜訟結蠧皆為鄉曲所不容<lb/>
避匿他郡赧還故土矣曩時潮士好以禪學為詩文貝<lb/>
葉梵音傾心高妙昌黎原道而後莫有以道為言者郭<lb/>
鄭二子<hi>郭叔雲字子從鄭南升字文振</hi>從學紫陽雖著述不傳于世已<lb/>
為嶺南絶響他若中離黃岡或從姚江講學或遊白沙<lb/>
之門其學以良知致虚為要不外陽儒隂墨之宗旨道<lb/>
其所道非吾所謂道也自是而後高者習為雕蟲卑者<lb/>
<pb n="KR4f0048_WYG_014-34a"/>
沈于制義茫然不知正心誠意為何物子臣弟友為何<lb/>
事濂洛關閩為何人弋獲科第而已矣今則棉陽士子<lb/>
濟濟以聖賢自期待朔望衣冠而拜先儒飭躬勵行而<lb/>
講正學妖書邪教殄滅廓清不特儒佛之介辨之甚明<lb/>
且於朱陸異同言之歴歴海陽學者亦多志道幸黃冠<lb/>
之消亡冀緇流之歇絶謂安得邑之寺盡如一邑之觀<lb/>
澄海遊僧鴟張說法一朝就縛士林稱快揭陽普寧程<lb/>
鄉惠來諸邑皆知程朱之正傳不為異端所搖惑斯則<lb/>
<pb n="KR4f0048_WYG_014-34b"/>
經正民興吾道昌明之一大元會也文風之盛冠于嶺<lb/>
南三陽一鄉澄海饒平竟有經經緯史矩矱先正公然<lb/>
與江浙爭雄者即以科名而論亦當百粤之半言忠言<lb/>
孝言禮言讓儒門恥於爭奪風尚為之日躋則<lb/>
聖諭所謂黜異端崇正學者蓋已服膺親切而明禮讓<lb/>
以厚風俗亦毅然油然庶幾欲求無悖於煌煌<lb/>
大訓哉曩時健訟成習刁誣甲于寰區潮陽詞狀日投<lb/>
一千八百楮海陽揭陽五七百楮其他或三四百或一<lb/>
<pb n="KR4f0048_WYG_014-35a"/>
二百多寡不同未有在百以内者今已各減其十之八<lb/>
訟師藏頭靡耳有散而之四方者<lb/>
聖諭再迪數時誣告可以盡息而善良咸歌樂利也曩<lb/>
時竊刼盜賊從橫遍野水陸皆戒心之地今則狐鼠革<lb/>
面郡邑俱已肅清行旅恬於戴星夜户可以不閉保甲<lb/>
之效亦既彰彰若此矣曩時逋賦成風紳衿大豪較小<lb/>
民為更甚是以捐籍雍膠亦甲天南諸邑監生多者至<lb/>
二千人次者千餘人最下亦數百人恃護符撻催差捨<lb/>
<pb n="KR4f0048_WYG_014-35b"/>
命催科不能完十分之五六今則紳士皆踴躍輸將急<lb/>
公以為民望本年糧米如普澄惠埔平鎮諸邑或入秋<lb/>
即已通完或冬臘並可廓清海揭程饒皆在九分以上<lb/>
雖以潮陽之積逋難追亦于十月之内清至八分有奇<lb/>
比及奏銷報最綽綽此從來未有之事皆由<lb/>
聖諭深切著明有以大發其羞惡之心天良一動嚮化<lb/>
如流以至此也向來惡俗洗滌凈盡者有三曰賭博曰<lb/>
私宰曰盟歃賭博之弊㧞根塞源造售賭具者無有矣<lb/>
<pb n="KR4f0048_WYG_014-36a"/>
私宰之輩投刀改業即以一金市一臠牛肉無有矣盟<lb/>
歃之儔雪消見晛併强宗闖俠好勇鬬狠之風亦大為<lb/>
斂戢矣遊娼戲婦咸逐出境私蜑外淫並為厲禁蕩舟<lb/>
沈湎歌舞嬉遊皆自知羞愧焉惟喪事供佛飯僧信巫<lb/>
尚鬼遷塜洗骸賽會燒香遊燈好戲重富輕貧趨炎附<lb/>
熱此則習俗所未盡蠲者力行<lb/>
聖諭仁漸義摩沐浴于道徳齊禮之中有不囘心嚮道<lb/>
以幾時雍風動之化無是理也敬錄<lb/>
<pb n="KR4f0048_WYG_014-36b"/>
聖諭廣訓書永埀方策以為移風易俗之心傳俾千秋<lb/>
百世為司牧者知所準則焉<lb/>
　<lb/>
　<lb/>
　<lb/>
　<lb/>
　<lb/>
　鹿洲初集卷十四<lb/>
</p>
<p>
</p>
  </div>
<div>
<head>鹿洲初集卷十五</head> <lb/>
    <p>
<pb n="KR4f0048_WYG_015-1a"/>
欽定四庫全書<lb/>
　鹿洲初集卷十五<lb/>
　　　　　　　　　　廣州府知府藍鼎元撰<lb/>
　賦　檄　銘　箴　贊　節略　事録<lb/>
　　臨漳臺賦<lb/>
試登漳城萬象縱橫停驂四望百慮環生地轄揚州之<lb/>
域野分牛女之星羣峯繞翠一水澄清雉堞崒矗烟井<lb/>
喧轟門因貢珠著堂以尊道名樓有喜雨之頌閣有齊<lb/>
<pb n="KR4f0048_WYG_015-1b"/>
雲之稱郡判曾為留珮君子於焉建亭凡皆錯落蔀屋<lb/>
之間共藏風而聴月未如雄踞高山之頂獨結瑤而搆<lb/>
瓊繄惟臨漳之臺實擅丹霞之勝基跨龍首形開鶴顁<lb/>
規天矩地竦峙方正嵬峩岌嶫莫之與競遂偃蹇而上<lb/>
躋過雲霞於膝脛可以望氛祲察災祥順時敷政時觀<lb/>
遊節勞逸省風布令覩兹下土之有幹有年何妨耽樂<lb/>
而以觴以咏爾乃東望岐山竹節清泉萬松鳴鶴嶄巖<lb/>
蜿蜒鐵甲之崖方陗壁鴛鴦之樹欲參天赤嶼流丹來<lb/>
<pb n="KR4f0048_WYG_015-2a"/>
海嶠白雲舞練於日邊至如南望郊闗清溪橫帶雙橋<lb/>
卧波似龍兩大霞山環水雲之館洲荷張刺史之蓋綠<lb/>
楊埀栁恍忽章臺虎洞獅巖備極一方勝槩又如眺望<lb/>
西北岡巒騰複湖光瀲灧山際流瀑天寶珠飛龍江漁<lb/>
匵圓山康叟之祠北溪安卿之屋瞻天柱如培塿俯歐<lb/>
寮若寸木皆迴環於臺下使我臨風而躑躅於是思今<lb/>
弔古設想噫嘻紫陽涖漳之日吾道南來之期則斯臺<lb/>
也為講學明禮之區固與靈臺重壁互相等夷而非一<lb/>
<pb n="KR4f0048_WYG_015-2b"/>
柱九層敢共驅馳若夫登斯臺而恤民隱則有柯判感<lb/>
鵲之精誠登斯臺而談兵事則有姚侯平海之戰征劉<lb/>
表呼鷹未足方其意趣項王戲馬詎足比其英聲亦有<lb/>
倒懸之士羡黄金於易水愛花之客慕避風以徙倚歲<lb/>
時士女遙逍容與管絃嘯歌雜沓羅綺汝酒既清汝殽<lb/>
既美我呼得盧子呼得雉絶類桂宫走狗之風依稀廣<lb/>
陽鬬雞之鄙余獨立臺上兮忽超然而徜徉視千峯之<lb/>
俯伏兮神欣欣而樂康疑日月之可接兮羗舉首以昂<lb/>
<pb n="KR4f0048_WYG_015-3a"/>
藏望鵬鯤於北海兮振鳯凰於高岡覩萬家之烟火兮<lb/>
喜桑麻之青蒼但覺耕食鑿飲羣黎之皥皥兮孰辨夫<lb/>
堯臺與臨漳<lb/>
　　擬諸葛武侯伐魏檄<hi>建興五年</hi>
蓋聞君臣大義萬古為昭不臣當誅千秋常典是以蚩<lb/>
尤作亂軒轅有涿鹿之兵防風弗懷文命有㑹稽之戮<lb/>
少康一成一旅亦滅過戈召虎來旬來宣遂平江漢趙<lb/>
盾縱賊董狐筆曰弑君陳恒作奸孔子聞而請討誠以<lb/>
<pb n="KR4f0048_WYG_015-3b"/>
天冠地履分位截然見無禮於其君如鷹鸇之逐鳥雀<lb/>
不容亂臣賊子横行於光天化日之下也曹操以譙東<lb/>
梟雄逞穿窬之智假倡義兵暴寡脅弱逼遷乘輿覬覦<lb/>
神器䟦扈專權隂鷙浮於董卓憑陵造孽跳梁等之黃<lb/>
巾乃自為將軍改丞相封魏公進魏王目中全無君父<lb/>
矣復自加九錫僭車服建宗廟立社稷天下有此人臣<lb/>
哉桀驁之形日甚一日簒奪之勢夕不俟朝滿布爪牙<lb/>
摧排善類中外惶惶若挾蛇虺雖齊田魯季晉室六卿<lb/>
<pb n="KR4f0048_WYG_015-4a"/>
未有若斯之橫也於是孝愍先皇帝切齒痛心密傳衣<lb/>
帶之詔百官裂眥怒髮共議市朝之誅方謂刺趙高於<lb/>
秦廷殱少卯於魯觀殄除逆黨肅整朝綱詎意偶洩機<lb/>
謀頻遭反噬董承死節耿韋竭忠甚至操戈犯闕弑后<lb/>
妃於天子之前仗劍入宫戕皇嗣於朝廷之上罪逆滔<lb/>
天古今無比猶且妄擬文王汚衊先聖哀哉無忌憚也<lb/>
㧞舌有餘辜焉雖賣履分香如鬼如蜮豈天下後世可<lb/>
堪欺罔賊子丕世濟兇虐繼操之志行莽之事攘奪玉<lb/>
<pb n="KR4f0048_WYG_015-4b"/>
璽傾覆金甌華歆王朗之徒䑛糠齅餌賈詡陳羣等輩<lb/>
澤吻磨牙遂使巍巍御座上據野狐濟濟王官下拜閹<lb/>
孽二十四帝沐雨櫛風之社稷一朝頓移四百餘年尊<lb/>
賢養士之國家萬死莫贖嗚呼痛哉猶幸天眷未絶民<lb/>
思舊德我昭烈皇帝繼統西川存復祖業即欲捲斾北<lb/>
征誅夷叛亂而國家多故匪遑離局大志未遂中道崩<lb/>
殂是以吞舟漏網未正司敗之刑負嵎稽誅致效夜郎<lb/>
之大亮受先帝托孤之重夙夜氷兢誓討國賊而老奸<lb/>
<pb n="KR4f0048_WYG_015-5a"/>
天殛小猾數終無由馘操禽丕傳首以謝天下惟當滅<lb/>
曹興漢鞠躬以報聖朝曹叡黄口乳臭𡨕頑無知襲父<lb/>
祖之餘兇孽非已作忘宇宙之名器情亦可原但文繡<lb/>
雖華非彘盧所應婁曳八珍雖美非蛙蚓所得㘕酣自<lb/>
有開闢以迄今兹未聞跖蹻終奸天位誅寒浞於窮門<lb/>
非得已也臠新莽於長安此其時矣亮奉列聖威靈嗣<lb/>
王顯命大舉貔貅以除螻螘鼓鼙動地雷厲而風飛刀<lb/>
㦸連天日臨而月照將以忠義勝吞強寇如屠匹雛兵<lb/>
<pb n="KR4f0048_WYG_015-5b"/>
以節制強靖邪氛若掃秋蘀逆不敵順暴豈當仁震叠<lb/>
無前蕩平有日為此特申大義布告中原凡汝從賊官<lb/>
民孰非本朝臣子或膺累朝之寵命或受先帝之厚恩<lb/>
因迫脅而事仇知非本願相事機而報主寧罔懷忠倘<lb/>
能殺賊來歸即膺上賞若將全城獻納且録崇勲前徒<lb/>
倒戈血流何須於漂杵首稽崩角迎師無藉乎簞壺苟<lb/>
曹叡能蓋前愆自知罪戾乘天兵之未至去僭號而乞<lb/>
降則解縛焚櫬貸厥餘生畀之侯封以存先祀亦非大<lb/>
<pb n="KR4f0048_WYG_015-6a"/>
漢之所吝嗇也司馬懿父子及諸夏侯等吠堯非主皆<lb/>
忠所事本朝寛大咸與維新並虚上卿之位待以家人<lb/>
之禮幸即幡然悔悟叩我軍門無以曹氏親暱自生疑<lb/>
畏烈崑岡之炎火予亦何敢為此心逞螳臂以當車汝<lb/>
甘自罹于死地哉其師旅所過地方秋毫無犯農安隴<lb/>
畝賈安市廛如舊營生不必驚悸凱旋之後復爾征徭<lb/>
第殱渠魁以洩九廟祖宗之憤式除逆醜用慰萬方億<lb/>
兆之情俾遠邇州郡悉知此意早圖革面免致噬臍此<lb/>
<pb n="KR4f0048_WYG_015-6b"/>
檄<lb/>
　　巨硯銘<lb/>
鐵面石骨磨礲一世吐納煙雲揮灑天地既以重而威<lb/>
者固吾學復縝密以栗而潤澤之光被禮樂刑政藴諸<lb/>
中而裕如仁義道德取之懷而咸備遇堯舜則安安以<lb/>
陳謨逢湯武則戛戛而作誓在杏壇删述六籍磨而不<lb/>
磷實居弟子之班及考亭註疏經書沈浸醲郁若好友<lb/>
之不可須臾離胡為乎入塵坱之羣任童兒以磨涅猝<lb/>
<pb n="KR4f0048_WYG_015-7a"/>
焉擲地作雷聲保無瓦全之是悸吾將借羲之之池濯<lb/>
爾顔之俗氣爾其息交絶遊與吾偕隠於深山茂林之<lb/>
際理杏壇之故業追考亭之高志唾珠噴玉垂華衮鈇<lb/>
鉞於千秋將使龍尾馬肝若夏瑚商璉彝鼎球圖之重<lb/>
器<lb/>
　　墨海銘<lb/>
壬子夏仲余之端州長兒雲錦從將遊七星巖而不果<lb/>
購得一墨海以歸甚樂之乃為銘銘曰<lb/>
<pb n="KR4f0048_WYG_015-7b"/>
端溪石出巖嶰雕為圓硯名墨海潤澤起烟雲觀者疑<lb/>
鼎鼐形似太極分隂陽又若中原環四澥雅量要寛深<lb/>
可為世模楷容墨數斗筆如椽大書特書生光彩何羨<lb/>
乎崧臺室七星巖對兹片石足千載<lb/>
　　古琴銘<lb/>
童年有志琴學苦無師長欲聞聖人之道覺日夜孳孳<lb/>
不遑復他及矣己酉夏日獨坐土室鄉人寄古琴贈余<lb/>
梅花斷紋遍滿腹背中間有文曰碧泉不知為何代法<lb/>
<pb n="KR4f0048_WYG_015-8a"/>
物俾余學之以解慍余曰噫何慍吾自樂其樂非人所<lb/>
能使之憂造次顚沛心常自得不啻太和洋溢宇宙也<lb/>
雖然古琴難得不可以虚人之賜命兒曹學之既成而<lb/>
鼔我心益陶陶然乃銘曰<lb/>
我自賞音不問鍾期高叟洞中白石澗湄焚香靜坐結<lb/>
想黃羲一彈再鼓我心則怡<lb/>
　　劍銘<lb/>
少時好劍弗可得命工鑄青萍尺許佩之友人嗤焉旋<lb/>
<pb n="KR4f0048_WYG_015-8b"/>
亦棄去己酉遭難誦古人欲請尚方斬馬劍之語甚壯<lb/>
之適有以紅夷劍見惠者名曰秋霜光閃閃如掣電喜<lb/>
不自勝遂㧞起舞覺胸中浩然為之一快乃銘曰<lb/>
心有懷請尚方誅奸黨掃欃槍美人贈我紅夷劍極目<lb/>
閃電名秋霜但把太阿持在手僉壬膽落民庶康千秋<lb/>
太平如此日挂之壁間好善藏<lb/>
　　持敬圖自箴<lb/>
夫夫也少不自量䕫卨為徒先人教之誦法程朱循分<lb/>
<pb n="KR4f0048_WYG_015-9a"/>
盡性匪躐匪拘從容深造為君子儒長遭坎壈牛馬馳<lb/>
驅學殖荒陋浪擲居諸繫心民物罔顧揶揄流離顚沛<lb/>
謬學著書兢兢寡過惴惴昏愚立誠持敬寢食與俱試<lb/>
思天地之廣大載籍之紛如至道之𢎞遠聖學之菑畬<lb/>
雖假汝彭耼之歲尚孶矻不見其有餘何半生之碌碌<lb/>
至此始愧汗於勤劬雖然猶未也古人寸隂是惜既耄<lb/>
而好學不渝尚及今夙夜黽勉庶幾乎不自暴棄以明<lb/>
善而復初<lb/>
<pb n="KR4f0048_WYG_015-9b"/>
　　訪道圖箴<lb/>
陳雙山海陽詩人也年七十六矣篤於學為潮中老名<lb/>
士鄉人多宗之然好浮屠自以為得其秘私謂余同年<lb/>
友蔡世厚曰藍公惜不信佛我當攜佛書示之世厚曰<lb/>
先生欲焚佛書則可不然不可令藍公見也雙山乃止<lb/>
然猶有援入意一日出訪道圖小像命書數語余曰善<lb/>
遂為之箴云<lb/>
此老不聊圖新面目遊心浩渺崆峒之麓文繡弗華曳<lb/>
<pb n="KR4f0048_WYG_015-10a"/>
彼道服杖頭錢盡葫蘆繩束駕言訪道徘徊躑躅道不<lb/>
遠人當身自足日用倫常放則彌六至誠盡性其次致<lb/>
曲用舍行藏與時伸縮胡為遑遑誰訪誰逐此老聰明<lb/>
有書滿腹長吟短章稿幾盈屋豈厭盛名將趨靜穆抑<lb/>
昔詩人逃禪成俗彼學虚空如入幽谷人人火書惟恐<lb/>
不速此老大賢詎為所梏寫意適情不拘方幅左無黃<lb/>
冠右無緇秃固知二氏非其所欲春風沂水亦翻新局<lb/>
觀者無誤謂求天竺<lb/>
<pb n="KR4f0048_WYG_015-10b"/>
　　畫鷹欺熊箴<lb/>
余所見古今名手畫鷹者衆矣大抵類正鵠繡羽毛鮮<lb/>
可觀也玉山佈置超脫有勢有神鐵榦梅花踞棲得意<lb/>
又作一熊趨樹下彼此相照似極惶急余頓怪此鷹强<lb/>
梁不覺動抑强扶弱之興援筆袒熊主反為客此則玉<lb/>
山之能移我情也筆墨之妙一至于此可愛也夫為箴<lb/>
曰<lb/>
鷹犬之才眈眈熊羆之彥得無有妬心乎汝既居高臨<lb/>
<pb n="KR4f0048_WYG_015-11a"/>
下可肆搏擊彼亦自忘雄健靡然而趨豈其智不足力<lb/>
不敵哉高卑之勢懸也試思如熊如羆則折衝禦侮非<lb/>
熊非羆則帝王之輔豈汝輕薄羽毛所能攫挐而吞噬<lb/>
况彼多力趫捷肯困草莽泥塗間誠恥夫饑附飽颺如<lb/>
汝輩饞口惟利是視耳梅花初放春色方來且各息爭<lb/>
機從容相睇各自樹立何如<lb/>
　　曾叔祖侍御紫濤公像贊<lb/>
於戲此吾族祖紫濤公遺像也公弱冠遊學粤東入海<lb/>
<pb n="KR4f0048_WYG_015-11b"/>
豐庠登賢書粤人訐而削籍崇禎元年詔改還閩籍成<lb/>
進士以家于粤不忍去卜居潮州之普寧子孫遂為普<lb/>
人矣雍正五年鼎元奉<lb/>
簡命出宰普邑普中父兄子弟皆體諒遠嫌鼎元亦未<lb/>
遑敦一本之誼幸各守禮法興仁讓無獲戾於普邑士<lb/>
庶然此心缺然亦足見俗吏之不可為也罷官之後乃<lb/>
步入祠堂啓公像瞻拜焉歲久蠧蝕命工人整而新之<lb/>
為贊曰<lb/>
<pb n="KR4f0048_WYG_015-12a"/>
赫赫直指蹇蹇王臣公忠為國康濟生民觸邪排佞不<lb/>
憚批鱗明末宦寺勢傾紫宸公䟽搏擊大璫王坤羣閹<lb/>
屏息朝廷始尊薦黃救魏<hi>薦起黃道周論救魏呈潤</hi>威鳳祥麟海内<lb/>
拭目治平可臻法行自近戚里元勲蹻蹻權貴望風而<lb/>
奔三邊驄馬九野懽訢大同宣化遺澤今存梁督廷棟<lb/>
失馭辱軍公糾其罪將士氣伸出按三楚時事棼棼雈<lb/>
苻遍野藩封腥聞民生其間如溺如焚公心憂傷不寐<lb/>
忘飱日撫流寇夜籌脫巾王不可治治其私人他藩猶<lb/>
<pb n="KR4f0048_WYG_015-12b"/>
可貪虐惟岷岷藩長史聴者驚魂吳氏從哲其惡無垠<lb/>
擢髮難數天日為昏請誅諸市以快羣倫遭王反噬禍<lb/>
幾及身民懸可解身家遑論逆賊獻忠妄肆邪氛禽斬<lb/>
未能權施撫循既撫復叛叛後更馴極知養虎非可相<lb/>
親冀獲掩捕如縛雞豚殫心竭血兎爰頻頻天不祚明<lb/>
人謀空慇鞠躬盡瘁可告蒼旻公之忠誠衝霄貫雲敬<lb/>
瞻遺像嚴厲直溫子孫珍重千秋不泯<lb/>
　　叔祖司馬時山公像贊<lb/>
<pb n="KR4f0048_WYG_015-13a"/>
時山公富於學博通今古典故尤以詩名仕明為職方<lb/>
主政見時事日非急歸田絶仕進念順治八年<lb/>
詔起復原官以母老辭不赴逍遥山水年八十餘猶飲<lb/>
酒賦詩自樂鄉人以為有陶靖節先生遺意云贊曰<lb/>
聖人之學時中而已可仕則仕可止則止公在勝朝宦情<lb/>
如水甫入中樞投簪還里急流勇退見幾知委<lb/>
盛世蒲輪翹翹趣起有母年髙難堪陟屺陳情終養人稱<lb/>
孝子從兹息遊談經論史寄傲東郊閒觀耘耔崑山片石<lb/>
<pb n="KR4f0048_WYG_015-13b"/>
坐卧徙倚有酒則醉登舟則艤隨興賦詩以蕉代紙遇<lb/>
景盤桓不知遠邇八十餘年靖節相似與時偕行江流<lb/>
嶽峙<lb/>
　　懷遠將軍劉輯侯圖贊<lb/>
將軍楚人也分節潮陽潮之人安樂之余以丁未冬兼<lb/>
攝潮令篆與將軍同城值頻年荒歉之後軍士乏糧者<lb/>
半載懸釡嗷嗷民間岌焉賴將軍威德深入人心約束<lb/>
至善是以軍士雖枵腹而罔敢越思得以待余之來也<lb/>
<pb n="KR4f0048_WYG_015-14a"/>
雈苻遍野水陸道梗將軍與余同心協力晝宵擒鋤二<lb/>
三十年漏網之盜靡不搜治廓清共事歲餘未嘗以私<lb/>
干瀆惟地方利害侃侃商謀佐余不逮者甚多今潮人<lb/>
夜扉弗闔商旅晏然兵民相親如同昆弟皆將軍力也<lb/>
余以狂愚致觸權鋒遭吏議軍士憫西來粃穀累余身<lb/>
家願于月餉搭支免余賠墊<hi>道憲樓公運來西榖一萬四千石積貯潮陽運官船</hi>
<hi>户沿途盜賣買粃穀攙和應為賠補三千餘石佘查出奸弊拿獲賍穀併盜買犯證繩船户等以法致䝉憲怒</hi>
<hi>捏欵揭㕘時方賠過一千二百石尚有粃穀二千餘石弗能代賠潮陽海門達濠三營目兵憫余受累願于月</hi>
<pb n="KR4f0048_WYG_015-14b"/>
<hi>餉搭支於是署事接任陳閔二同寅亦與余分賠一千二百石其餘分配營兵支完方得免累</hi>古道之<lb/>
風猶存行伍知將軍之德教深矣今<lb/>
當宁留意人材將軍一舉一動皆超羣類之表旦夕遷<lb/>
大鎮節鉞封疆自其分内事耳余既愛將軍材武重將<lb/>
軍之行誼喜將軍惓惓民生為余綏靖地方之知己也<lb/>
於其圖而為之贊曰<lb/>
偉哉將軍孔武且仁威鳯丰姿龍馬精神強弓大㦸絶<lb/>
類離羣出入行陣虎吼雷奔五羊勞勩黃岡忠勤自來<lb/>
<pb n="KR4f0048_WYG_015-15a"/>
潮邑山岳生春伏莽革面夜吠無聞兵曰師保靡梗弗<lb/>
馴民曰父兄藹然以親惠澤公溥投醪飲醇帶牛佩犢<lb/>
沐德維殷樸誠直爽不事虚文言言要道步步率真胸<lb/>
有血性手無汚塵瘴江蜃蜮變幻烟雲風清日朗僅見<lb/>
斯人他年績茂追古大臣將移此圖繪之麒麟<lb/>
　　壬午忠節略<lb/>
建文壬午燕王棣陷京師羣臣不從逆而死者百餘人<lb/>
文學博士方孝孺斬衰哭罵不肯草詔抉口錮獄燔削<lb/>
<pb n="KR4f0048_WYG_015-15b"/>
先墓戮其九族皆不從乃并坐其朋友門生廖鏞林嘉<lb/>
猷等為十族然後磔於市坐死者八百七十三人謫戍<lb/>
死者不可勝數二少女被逮過淮連袂投水弟孝友亦<lb/>
慷慨就戮有取義成仁在此間之句兵部尚書鐵鉉背<lb/>
立庭中割耳鼻爇肉令啖不肯一顧寸磔至死罵不絶<lb/>
口以油熬其屍令内侍以鐵棒夾使北面油沸丈餘内<lb/>
侍手糜爛走屍仍反背老父母安置海南二子編伍充<lb/>
匠尋皆見殺妻楊氏并二女發教坊楊死二女終不辱<lb/>
<pb n="KR4f0048_WYG_015-16a"/>
後赦出適士人左都御史景清植立嫚罵抉具齒血噀<lb/>
王袍剝其皮實以草繫長安門碎磔其骨肉燕王過長<lb/>
安門索忽斷所械皮趨前搏王王驚命燒之已而夢清<lb/>
仗劍追繞王座赤其族籍其鄉村里為墟禮部侍郎黃<lb/>
觀聞變投水死亦束芻冠帽剉於市籍其家連姻黨百<lb/>
餘人皆謫戍妻翁氏并二女配象奴翁及二女家屬十<lb/>
餘人俱投淮清橋下死監察御史高翔喪服不屈沒産<lb/>
夷族諸給高氏産者悉加稅令世世罵翔親戚悉戍邊<lb/>
<pb n="KR4f0048_WYG_015-16b"/>
又發其先墓雜犬馬骨焚灰揚之以其地為漏澤園右<lb/>
副都御史練子寧斷舌不屈血書成王安在宗族棄市<lb/>
者百五十一人九族抄戍者三百七十一人大理寺丞<lb/>
鄒瑾京師陷自殺亦夷其族四百四十八人僉都御史<lb/>
司中召見不屈以鐵帚刷其膚肉至盡姻婭同死者八<lb/>
十餘人大理少卿胡閏衰絰不更夷族不屈命力士以<lb/>
爪落其齒齒盡而罵聲不絶剝皮實草殺其家二百十<lb/>
七人監察御史董鏞姻族死戍者二百三十人禮部尚<lb/>
<pb n="KR4f0048_WYG_015-17a"/>
書陳迪抗聲指斥與六子同磔於市宗戚被戍者百八<lb/>
十餘人千秋公論明于日照徹區區不二心其衣帶中<lb/>
之句也袁州太守楊任籍產族誅親戚百餘家皆遠戍<lb/>
户部侍郎卓敬以不為管仲魏徵夷三族太常卿黃子<lb/>
澄少卿盧原質監察御史魏冕王度巨敬盧振宗人府<lb/>
經歴宋徵皆以不屈夷其族御史鄭公智以不屈故戍<lb/>
其族左拾遺戴徳彝不屈將赤族嫂項氏聞變令盡室<lb/>
逃獨身留被械焚炙遍體無一言戴族乃全其不及宗<lb/>
<pb n="KR4f0048_WYG_015-17b"/>
族親戚而被殺戮磔械棄市者刑部尚書暴昭去齒斷<lb/>
手足斷頸而不悔郎中王高大理丞劉端俱滅鼻捶殺<lb/>
而猶謂有面目可見皇祖侍郎盧迥長謳受刑御史甘<lb/>
霖從容就戮連楹引頸受刃白氣冲天而僵立不仆張<lb/>
彦方暴屍譙樓暑月經旬而顔色如生户部侍郎郭任<lb/>
父子俱死兵部尚書齊泰駙馬都尉耿璿兄弟俱死副<lb/>
都御史茅大方父子祖孫俱死青州教諭劉固父子兄<lb/>
弟老母俱死漳州教授陳思賢率六生哭於明倫堂亦<lb/>
<pb n="KR4f0048_WYG_015-18a"/>
俱坐死六生者伍性原陳應宗林珏鄒君黙曾廷瑞吕<lb/>
賢也又有尚書侯泰侍郎黃魁胡子昭給事中葉福陳<lb/>
繼之韓永御史丁志駙馬梅殷長史程通龍鐔博士黃<lb/>
彦清按察僉事湯宗知府姚善葉仲惠陳彦回黃希范<lb/>
同知周繼瑜知州蔡運神策經歷周璿皆被殺戮磔械<lb/>
棄市以死其不屈而自殺者吏部尚書張紞侍郎毛太<lb/>
太常卿廖昇僉都御史程本立衡府紀善周是脩谷府<lb/>
長史劉璟御史林英夫婦孝子高巍自經死給事中黃<lb/>
<pb n="KR4f0048_WYG_015-18b"/>
鉞赴水死龔泰投城死翰林王艮伏鴆死郎中譚翼赴<lb/>
火妻子自縊死浙江按使王良自焚死其妻先投水死<lb/>
中書舍人何申慟哭吐血死都司斷事方法投安慶江<lb/>
死樵隱指揮張安棄柴投水死工部侍郎張安國及其<lb/>
妻鑿舟自沈死寺丞周宗起及其子俱投琴川死永豐<lb/>
鄒朴教授劉政吏目鄭華不食死浮梁教諭王省觸柱<lb/>
死含笑於地下不愧文天祥而御史曾鳯韶夫婦死矣<lb/>
翹首謝京國飛魂還故鄉而刑部主事徐子權死矣周<lb/>
<pb n="KR4f0048_WYG_015-19a"/>
粟豈不佳所見良獨偏而修撰王叔英及其妻二女死<lb/>
矣至於燕山衞卒東湖樵夫或日夜涕泣不食而斃或<lb/>
仰天大哭投湖中皆死者也其最可恨者身死而妻女<lb/>
分𨽻教坊配象奴若鐵鉉黃觀齊泰茅大方胡閏陳繼<lb/>
之姚善侯泰董鏞郭任謝昇胡子昭陳彦回牛景先等<lb/>
十數人皆遭此虐焉<lb/>
論曰嗟乎此豈有仁心者哉毁體磔身熬屍剝皮慘於<lb/>
炮烙𨽻教坊配象奴辱於刳剔殺戮之慘何若是之甚<lb/>
<pb n="KR4f0048_WYG_015-19b"/>
也嬴秦雖暴族不過三不聞其以十也發人之墓辱人<lb/>
之妻女酷烈之行也甲申之變完節者六十餘人不聞<lb/>
李自成以此施之也忠臣義士何代無之未有若斯之<lb/>
慘且衆者也開天闢地以來殉主報國之臣夷滅菹醢<lb/>
至永樂時極矣因誌其大略以為萬古之戒<lb/>
　　臺將劉得紫陷賊不屈事錄<lb/>
劉得紫字樹公其先直𨽻文安人有明中葉七世祖指<lb/>
揮均寓居遼陽遂籍焉我<lb/>
<pb n="KR4f0048_WYG_015-20a"/>
朝龍興遼陽首附收入正紅旗得紫伯父清泰總制八閩父<lb/>
朝英以甲午副榜授湖北江夏令卒于官得紫時方十二齡<lb/>
家徒壁立孤苦好讀書尤工騎射康熙四十七年八旗以騎<lb/>
射選引見得録用由步軍校牛彔章京累遷至侍衛<lb/>
上神武善射百步穿鼓子百發百中顧羣臣罕有能及<lb/>
者命得紫得紫惟<lb/>
上意所適視鼓子中邊上下左右命中不差毫釐<lb/>
上大悅自是每射必從明年補石匣守備未幾遷山海<lb/>
<pb n="KR4f0048_WYG_015-20b"/>
關都司復遷汀州鎭右軍遊擊五十九年調臺灣鎭中<lb/>
軍遊擊秋七月抵任訓練有方子兵字民臺人敬且愛<lb/>
之在臺九閱月南路崗山土賊朱一貴倡亂夏四月二<lb/>
十有一日聞報請出師親往𠞰賊鎭帥弗許遣右軍遊<lb/>
擊周應龍以行越七日兵敗賊陷南路營乘勝直趨攻<lb/>
府得紫偕鎮帥率諸將弁分剳春牛埔禦之晦日大戰<lb/>
得勝賊退竿津林五月朔日黎明賊衆漫山塞野分路<lb/>
俱集得紫獨當一面鏖戰中路口須臾兵丁王福舟奔<lb/>
<pb n="KR4f0048_WYG_015-21a"/>
報鎮帥兵敗得紫急殺回春牛埔救應則總兵官歐陽<lb/>
凱水師副將許雲遊擊游崇功戰敗死矣賊四面攻圍<lb/>
得紫猶賈餘勇左衝右突奈衆寡不敵所乘馬為賊所<lb/>
殺遂被擒引頸受刃賊素重其名不忍殺得紫從容謂<lb/>
之曰吾為<lb/>
天子命官今日萬不宜有生理但求埋吾帥屍首死亦<lb/>
瞑目賊首黃日昇嘉其義聴之已復羈學宫朱子祠求<lb/>
死不可得賊與之言弗應遣其徒進食弗食餓數日不<lb/>
<pb n="KR4f0048_WYG_015-21b"/>
得死同難漳浦人陳上珍見其不食不語日永難卒度<lb/>
貽綱目三巻自夘至酉不釋手賊勸之降厲聲曰汝輩<lb/>
要我順從快把刀割了頭去賊相謂曰劉公忠義人從<lb/>
其便但戒守者不令出凡良民入省視弗禁得紫猶不<lb/>
食七日仍不死把總張文學贊禮生陳時遇揣其不食<lb/>
賊之食親為煑粥勸進得紫泣曰食禄不分憂乘馬不<lb/>
濟難縱賊憐而生我何面目見東寧父老是時羣賊不<lb/>
和將吞併諸生林臯劉化鯉等言諸賊皆攘雞盜牛椎<lb/>
<pb n="KR4f0048_WYG_015-22a"/>
埋烏合之衆亡可翹足待乃稍稍進粥食延性命以待<lb/>
王師貢生黃國英民人鄧世禄楊鼎龍等餽金錢衣服<lb/>
物食日相繼有不識名舊兵見得紫卧地移一床與之<lb/>
又有泥水匠贈氊褥亦不知其名六月十有六日大師<lb/>
攻克鹿耳門復安平鎭得紫聞知大喜然守者益戒嚴<lb/>
十七十九兩日戰鯤身賊復大敗得紫陰散賊黨去者<lb/>
半焉越三日守者盡逃得紫因得出遂叩統師軍前請<lb/>
帶罪立功募丁壯百五十人隨師征𠞰北路二十八日<lb/>
<pb n="KR4f0048_WYG_015-22b"/>
遇賊於大穆降得紫奮勇先驅衝殺大敗之所向無不<lb/>
一當百斬賊徒無算奪其旗械窮追至鹽水港閏月七<lb/>
日領兵接應溝尾庄鄉民圍捕賊首朱一貴等巨魁脅<lb/>
從皆就縛南北二路悉平臺郡士民以得紫為奇也白<lb/>
其事于總統大帥請旌之以勵臣節<lb/>
論曰劉得紫可謂從容就義臨大節而不可奪者也崗<lb/>
山之役早以斯人行當必不至于此悲夫東寧禍殃蓋<lb/>
亦有天定焉士君子遭際不同或舍生取義而死或取<lb/>
<pb n="KR4f0048_WYG_015-23a"/>
義求死不可得而生其忠貞一耳得紫德容晬盎望而<lb/>
知為端人正士余東征得覩丰裁愉快不能自己於其<lb/>
去也思之深因珥筆而書其事雖然君子愛人以德得<lb/>
紫今後或出或處俱不可知當念名節既成以第一等<lb/>
人物自命無使後之遜今則余文藉不朽矣吾友何峯<lb/>
山將還中土此行必見得紫以斯言告之<lb/>
　<lb/>
　<lb/>
<pb n="KR4f0048_WYG_015-23b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　鹿洲初集巻十五<lb/>
</p>
<p>
</p>
  </div>
<div>
<head>鹿洲初集巻十六</head> <lb/>
    <p>
<pb n="KR4f0048_WYG_016-1a"/>
欽定四庫全書<lb/>
　鹿洲初集巻十六<lb/>
　　　　　　　　　　廣州府知府藍鼎元撰<lb/>
　讀傳　書後　跋<lb/>
　　讀西門豹傳<lb/>
西門豹以河伯娶婦故沈巫嫗三老於河千古大快也<lb/>
邵國賢乃以為任術而未仁何哉夫仁莫大於愛民愛<lb/>
民莫若順其欲而除其害除數民害以生千萬民何所<lb/>
<pb n="KR4f0048_WYG_016-1b"/>
為而不可且巫嫗三老歲歳為河伯娶婦斂民間數百<lb/>
萬錢而瓜分之所沈女子不可勝計天道好還絲杪不<lb/>
差殺人者死古今常法也今如國賢言將教而誅乎抑<lb/>
教而遂赦之乎教而誅之其身總無改過之日教而赦<lb/>
之是殺人之過可改則人皆曰吾今日殺人明日改過<lb/>
不知為令者將何以待之孟子曰是不待教而誅者其斯<lb/>
之謂無疑也雖然使豹明牽巫嫗三老而戮於市亦未<lb/>
大快人心而蚩蚩者民或以得罪河伯是懼惟漸次投<lb/>
<pb n="KR4f0048_WYG_016-2a"/>
之河若曰彼固歲歲為河伯娶婦者亦可因此以為河<lb/>
伯酬恩之地河伯有知當必善待之終送之出無令其<lb/>
死也至於良久不出而巫嫗三老竟死矣則河伯之無<lb/>
能為可知矣而後民心大快羣疑盡釋故豹是舉雖近<lb/>
於戲而以其人之術還斃其人之身至當不易非婦人<lb/>
之仁所可同日論也<lb/>
　　讀田子方傳<lb/>
田子方高士也然未聞大道遺子思狐白裘而曰吾與<lb/>
<pb n="KR4f0048_WYG_016-2b"/>
人也如棄之子思曰某雖貧不忍以身為溝壑魏武侯<lb/>
為太子時出遭子方於道下車伏謁子方不為禮由斯<lb/>
二者觀之殆亦不學之士乎君子將以物與人必使之<lb/>
可受奈何欲使人受棄物無禮甚矣且禮尚往來謙尊<lb/>
而光匹夫而非我奴𨽻苟以禮來將善視之焉有君之<lb/>
適嗣下車伏謁而不為禮之理哉貧賤驕人之說是未<lb/>
免戰國遊士習氣也聖賢舉動決不如此雖曰子方嘗<lb/>
師卜子夏吾將以為未學云<lb/>
<pb n="KR4f0048_WYG_016-3a"/>
　　讀郭崇韜傳<lb/>
拙哉郭崇韜之與故人子弟謀去也莊宗取天下崇韜<lb/>
以謀議佐命功第一位兼將相而宦官伶人用事將迷<lb/>
其君敗其國此大臣去邪遠佞盡忠報主之秋也崇韜<lb/>
自度其力能則誅之不能則以死諫又不能則挂冠出<lb/>
國門惟恐不速胡為乎委曲觀望於其間而乃與故人<lb/>
子弟謀去耶欲去則去何待謀謀而後去豈真欲去者<lb/>
哉市里野人挺身將鬬復從容而解衣則旁觀一勸輒<lb/>
<pb n="KR4f0048_WYG_016-3b"/>
止矣明胡靖欲盡節呼家人飼猪君子知赴義之不果<lb/>
也崇韜之不可不去豈待智者謀之莊宗耳淫於聲目<lb/>
眩於色宦官伶人不可斯須去也我不能使之去而又<lb/>
不肯自去鰓鰓若隂柔婦寺妬嫉之復口中喃喃危言<lb/>
以惕之彼自度邪正不兩立且畏禍及身欲其不先謀<lb/>
我也難矣故為崇韜者去則生不去則死去而速則生<lb/>
不速則死不謀可決也故人子弟何為向使崇韜早乞<lb/>
骸骨歸田里優游巖壑絶口不言功雖少伯子房亦何<lb/>
<pb n="KR4f0048_WYG_016-4a"/>
以過而戀戀雞肋百訃彌縫尚欲立功以自固不思此<lb/>
日之功豈復有加於開國佐命之上老饕顛倒一至於<lb/>
斯罟㨦籠頭猶不知覺直至奸人矯詔五子同殃然後<lb/>
悔之無及其寃可憐其愚更可恨也雖然功名之際見<lb/>
幾明決者有幾惟有道之君子斯用舍而皆宜余于崇<lb/>
韜曷怪焉<lb/>
　　讀桑維翰傳<lb/>
桑維翰在晉為功之首實則罪之魁也少時臨鑑自奇<lb/>
<pb n="KR4f0048_WYG_016-4b"/>
賦日出扶桑鑄鐵硯以明不改業其志可謂遠矣惜未<lb/>
聞事君之大道耳蓋本正而後末順源清而後流長自<lb/>
古以來莫之能易維翰結契丹以興晉棄鴈門十六州<lb/>
譬養虎而依之以食其遺犬彘犬彘盡則已亦随之興<lb/>
邦之初大本已失又貪戀富貴善政無聞百計彌縫招<lb/>
權納賂其源不清故張彦澤利其貲産而束帛加頸景<lb/>
延廣一肆狂謀而負義侯封而晉亡矣則末不順流不<lb/>
長之明效也悖而入者悖而出非此謂乎茅鹿門曰使<lb/>
<pb n="KR4f0048_WYG_016-5a"/>
出帝能傾心維翰未必不可轉危為安余謂此說大謬<lb/>
維翰興晉之日已為亡晉之日豈至此而後知之即使<lb/>
傾心維翰毋絶契丹亦不過苟延旦夕曾奚益之有哉<lb/>
無維翰則晉不興晉不興石氏亦不亡先哲謂縱不得<lb/>
帝猶於帝室為甥舅無論其僅不得帝即使見殺於唐<lb/>
尚始終不失臣節何至辱身賤行稱兒稱孫為契丹陪<lb/>
臣奴𨽻又為契丹所滅亡貽天下萬世之唾罵以養虎<lb/>
之犬彘自居哉功不足錄罪不容誅余不能為桑維翰<lb/>
<pb n="KR4f0048_WYG_016-5b"/>
恕也<lb/>
　　書淮隂侯傳後<lb/>
淮隂侯之寃前輩論之詳矣余謂當日情事高帝未嘗<lb/>
不知之特畏惡其能不勝褊刻之見姑為是昧心舉動<lb/>
耳不然以謀反大逆之人恨不得立膏斧鑕豈容赦罪<lb/>
封侯又與從容談論遲至五六年始殺於婦人之手哉<lb/>
教之反者尚可免烹帝固知信之實心事主不聽人言<lb/>
也然則信非吕后亦未必遂夷三族蓋帝雖惡其能猶<lb/>
<pb n="KR4f0048_WYG_016-6a"/>
知其心后惡其能則直恐為他日外戚之患將使劉氏<lb/>
不可危吕氏不得措手足所以切齒忍心必急急焉除<lb/>
之也觀於彭越之死亦由吕后高帝甫崩即與審食其<lb/>
謀族諸將意可知矣女子小人之禍人國必先毒螫其<lb/>
羽翼墮壞其柱礎然後可以為所欲為而無復顧忌惜<lb/>
高帝在其術中而不覺也以一念之褊刻釀惡婦之亂<lb/>
階社稷宗廟幾至覆滅嗚呼可不懼哉<lb/>
　　書諸葛武侯傳後<lb/>
<pb n="KR4f0048_WYG_016-6b"/>
武侯去顔孟五百餘年蓋當道統復續之秋應聞知景<lb/>
運而起者雖遭時不幸𢎞濟艱難不得專一其功闡明<lb/>
身心性命之學然行道之君子又不必與明道者較論<lb/>
議短長也況戒子書精微廣大正議二表百世可師直<lb/>
補經傳所不及哉出處似伊尹忠誠似周公學問似顔<lb/>
子三代以下第一人之目明道君子咸推之即以躋之<lb/>
臯萊望散之班吾未見其不可也是宜從祀至聖廟庭<lb/>
俎豆萬世乃千五百年之間未聞有議及此其亦不可<lb/>
<pb n="KR4f0048_WYG_016-7a"/>
解已然斯道斯人不容泯没後當有舉而行之者<lb/>
　　書王弇州完璧論後<lb/>
藺相如趙之能臣也歸璧一事余亦無取弇州之論可<lb/>
謂先獲我心矣一璧何足為重輕而行險以徼幸耶孟<lb/>
子曰諸侯之寳三璧不與焉又曰寶珠玉者殃必及身<lb/>
趙豈未之聞與趙有璧而秦生窺伺之端璧之能為國<lb/>
禍也璧予秦猶之嫁禍於秦趙未為喪寶也使趙自度<lb/>
能支秦則璧可無予自度不能支秦璧何必不予而相<lb/>
<pb n="KR4f0048_WYG_016-7b"/>
如純以詭詐用事也何居雖秦虎狼之國不足言理義<lb/>
然君子不可使曲在我相如既使之齋戒設九賓又懷<lb/>
而逃之當是時秦未嘗明言不予城也業召有司按圖<lb/>
指十五都予趙雖詐也而詞實順是曲仍在趙也秦不<lb/>
得璧又不殺相如則秦寛𢎞甚矣萬一秦王大怒立誅<lb/>
相如殺身無益於人國且有反覆之名亦足羞哉趙之<lb/>
有璧與有相如孰緩孰急何不思之甚也君子不貴幸<lb/>
成之功余終不謂之智而謂之不知本<lb/>
<pb n="KR4f0048_WYG_016-8a"/>
　　書伐魏檄後<lb/>
平生最惡曹孟德毎聞三家村豎儒稱為魏武帝必徵<lb/>
色發聲唾其面而奴之操雖覬覦漢鼎終其身未嘗為<lb/>
帝無端千百年後奉以武帝之稱何其善媚亂賊耶帝<lb/>
者天下之主豈可以此名為盜賊之所好而遂如其願<lb/>
而稱之在丕家臣僕以媚丕者媚操則然後世讀書君<lb/>
子何因而媚則王莽李自成之父皆將以帝稱之乎丕<lb/>
雖自帝亦莽自成之儕偶學者不帝莽自成而獨帝丕<lb/>
<pb n="KR4f0048_WYG_016-8b"/>
蓋狃於前人之誤未及改正不知紫陽綱目大書特書<lb/>
千載名分已定豈應復因循謬戾自居名教之罪人故<lb/>
以直則曰曹丕愛其詩文則稱曹子桓論其國事則稱<lb/>
魏主丕無仍稱文帝之理况操本未嘗自稱又何煩小<lb/>
輩之魏武之耶竊歎漢家不造昭烈之賢弗亞高光孔<lb/>
明天生王佐伊周吕召之徒又有關張熊虎諸將為之<lb/>
輔翼終不能興復一統僅存正朔於巴蜀南蠻之間則<lb/>
以中原地利皆為賊人所據無一得展手足耳忠臣義<lb/>
<pb n="KR4f0048_WYG_016-9a"/>
士百世下猶為傷心曹氏父子之罪不可恕也明矣陳<lb/>
琳一檄余所最喜恨其時操惡未著僅詈及三分之一<lb/>
尚為千古憾事因思武侯出師仗義正名似當移檄州<lb/>
郡一數賊惡動海内臣民之心豈當時鞠躬盡瘁未遑<lb/>
及此耶讀史無聊戲擬伐魏一檄自知學殖淺陋不足<lb/>
為武侯續貂亦聊以補陳琳所未及使小儒知帝魏之<lb/>
不可云<lb/>
　　再書伐魏檄後<lb/>
<pb n="KR4f0048_WYG_016-9b"/>
余讀三國史戲擬武侯伐魏檄既成六日矣夜夢一丈<lb/>
夫自稱曹孟徳叩扉請見命之入見其濶面多鬚不冠<lb/>
不帶素衣而散髮嫌其無禮不命坐戲之曰孟德公亦<lb/>
不冠耶又欲來作征西將軍曹侯耶今<lb/>
聖明在上恐無地可以容君其人黙然無以應若有羞赧<lb/>
狀向余連作五六揖余笑曰不冠而揖仍是賊輩禮文耳<lb/>
指几上檄使觀之閲數行面漸赤至操戈犯闕弑后妃於天<lb/>
子之前即肉顫手亂不敢卒讀欲懐之而逃余擕其䄂止之<lb/>
<pb n="KR4f0048_WYG_016-10a"/>
曰無若兹吾稿必欲存也其人慌甚將已閱者扯碎僅<lb/>
存三分之二余仰天大笑曰桓溫有言丈夫不能流芳<lb/>
百世亦當遺臭萬年君之謂與君作惡一生不畏天下<lb/>
人議論復何有於余文哉且語云欲人勿知莫若勿為<lb/>
君何不戒慎於生前而思掩飾於死後無乃惑乎吾文<lb/>
自能記憶吾稿必欲存也其人大慙而去余亦蘧然驚<lb/>
覺取筆索燭而記之時康熙丁亥五月二十七日也嗚<lb/>
呼亂臣賊子所以敢悍然不顧者謂天下皆可欺耳使<lb/>
<pb n="KR4f0048_WYG_016-10b"/>
知千秋百世尚有人焉欲正其是非即形銷骨化而後<lb/>
且無所逃於鈇鉞誰敢復為犯上作亂哉操而有知定<lb/>
當赧然沮喪勿以無稽之夢囈嗤余也聞斯言者忠孝<lb/>
節義之心油然生矣<lb/>
　　書潮志方輿卷後<lb/>
按是編輿圖諸說提封阨塞疆界遠近既已靡所不周<lb/>
詳哉言矣尚何疆域形勝闗隘之紛紛乎舊志所存删<lb/>
之可也然歷來志書未嘗廢此三者今欲便于觀覽盡<lb/>
<pb n="KR4f0048_WYG_016-11a"/>
入圖說之内聚米畫沙原原委委雖可一望瞭然其體<lb/>
亦嫌于創未敢自以為然耳海宇昇平非復向時之舊<lb/>
昔人所謂疆域形勝關隘者十已不符二三戰塲化為<lb/>
中閨兔窟栖于雞豚滄桑改易徑途亦異欲仍循故籍<lb/>
經畫防守以為遠猷難乎免於刻舟求劍之誚也書而<lb/>
弗削懼掩前徽列于小註示不可用以俟後之君子焉<lb/>
　　書風俗志卷後<lb/>
<hi>臣</hi>按放勲曰勞之來之匡之直之輔之翼之使自得之<lb/>
<pb n="KR4f0048_WYG_016-11b"/>
又從而振德之即<lb/>
聖諭廣訓書之意也夫風草之機捷于影響人非木石<lb/>
豈有不可訓化者哉宋儒謂無好人三字非有德者之<lb/>
言必謂俗刁民惡如蠻髦盜賊無可如何亦非有道者<lb/>
之言也古云上以孝取人則勇者割股怯者廬墓又曰<lb/>
城中好高髻四方高一尺城中好濃眉四方且半額上<lb/>
有好者下必有甚變化之易自昔如斯今豈伊異人乎<lb/>
細民之則傚士大夫之倡也化導之不勤弗能宣上徳<lb/>
<pb n="KR4f0048_WYG_016-12a"/>
意使人人遵路近光有司之責也潮俗已去太甚爭趨<lb/>
淳美雖一時之勉强將習慣而自然風會人心日躋日<lb/>
上鄒魯復見于海濱庻幾仰副<lb/>
皇上平章協和之治臣不敏願與地方官吏士民共勉<lb/>
之<lb/>
　　司馬溫公文集跋<lb/>
古所謂大臣者必有正學以為之本領而又有經濟宏<lb/>
才足匡社稷利蒼生毅然以身任天下之安危由是事<lb/>
<pb n="KR4f0048_WYG_016-12b"/>
業顯爍於古今聲名洋溢乎中外吾於宋司馬溫公見<lb/>
之朱子曰溫公可謂智仁勇其治國救世何等次第公<lb/>
亦自言去惡從善若轉户樞余讀宋史見公正色立朝<lb/>
直言敢諫扶綱常植國本除新法恤民命進君子抑小<lb/>
人有旋乾轉坤之力忘身殉國之節至大至剛浩然不<lb/>
可撓之氣竊謂三代而下本正學以發為經濟而擔當<lb/>
世道無如公者雖通鑑一書是非議論間有謬於聖人<lb/>
不過史識有所不足無害其為大君子也己丑夏中丞<lb/>
<pb n="KR4f0048_WYG_016-13a"/>
儀封張先生以公文集授余又見公以經濟為文章忠<lb/>
愛懇忱流露翰墨有古大臣以道事君之意益歎公學<lb/>
術之正道德之隆規模宏遠條理詳宻非大儒而能若<lb/>
是乎今人讀書蓬茅中胸有所得恨不得位以行及位<lb/>
果可行則又顧慮身家委蛇遷就不曰君王明聖愚昧<lb/>
何知則曰福先禍始古人所戒舉平居慷慨磊落陵轢<lb/>
宇宙之精神一立朝班反奄奄欲絶徒以守雌守黙博<lb/>
休休有容之狀如此之人是國家大蜮也雖千百輩何<lb/>
<pb n="KR4f0048_WYG_016-13b"/>
益于天下哉溫公一生過人止是肯任天下事見義勇<lb/>
為禍患不計忠誠上貫天日利澤溥于方州是以人民<lb/>
思慕田夫婦女皆恐其去朝廷及其没也市人巷哭鬻<lb/>
衣致奠四方畫像以祀飲食必祝則公之為公可知矣<lb/>
學者讀公之文當蹶然而起思公之學術經濟乃公擔<lb/>
當世道之所由鄙夫脂韋皆坐在不學耳庸庸多厚福<lb/>
非儒者之所願聞也<lb/>
　　鄭母輓詩跋<lb/>
<pb n="KR4f0048_WYG_016-14a"/>
余讀鄭母林氏狀泫然悲之既而猶幸其遇也婦人立<lb/>
節貞與烈不同烈者慷慨一時大事定矣其節易見故<lb/>
得名較赫守貞之苦則終身焉風凄月冷唳鶴啼烏悲<lb/>
悼何極采風者又未敢即為標榜必遲至髮白齒落老<lb/>
且死而後論定嗚呼蓋其難也然或不幸不遇肖子復<lb/>
不獲當代鉅公為之傳信荒山僻澥之間湮没者何可<lb/>
勝道鄭母守貞三十年有子成立厥功懋哉蓋棺以後<lb/>
其子陽豐述其狀而號泣吾鄉諸君子哀其志為詩歌<lb/>
<pb n="KR4f0048_WYG_016-14b"/>
以揚厲之凌霜勁節没有餘芬鄭母之遇其亦可幸者<lb/>
乎名教二字閨閣同之余病女教無專經乃輯經書古<lb/>
訓為女學六卷竊不自揆欲為風化津筏今觀鄭母得<lb/>
力於孝經内則列女傳諸書益信學問之功大也化民<lb/>
成俗其必由學豈獨男子為然哉余既幸鄭母之為名<lb/>
教光因書數語附焉時丙申又三月也<lb/>
　　臺灣後遊草跋<lb/>
臺灣後遊草吾友陳君少林征帆三渡之作也其初渡<lb/>
<pb n="KR4f0048_WYG_016-15a"/>
臺以聘修諸羅縣志君既有遊草矣辛丑再渡臺以制<lb/>
府滿公屬㕘軍事隨師平賊歸舟遇風賦天風數章未<lb/>
幾而復有癸夘之遊殊非其意憶昔征帆諸詩所為作<lb/>
也深情雅調雄壯蒼涼如英莖咸韶音節超詣中丞沈<lb/>
闇齋比之少陵宗伯蔡梁村以為即子美北征諸將之<lb/>
什而廷尉黎抑堂復以一言韙之不許他賢置喙君之<lb/>
詩定矣余何言顧念君之才之遇則亦有不可解者少<lb/>
壯迍邅名塲馳驅楚越滇黔間戎馬江湖俯視一世歸<lb/>
<pb n="KR4f0048_WYG_016-15b"/>
而講經學誦洛閩分修先儒諸書則恂恂儒者也征臺<lb/>
一役慷慨從軍運籌決䇿屢縛魁渠海疆甫定長揖言<lb/>
歸制府薦授郡守之約<hi>初陳君臨行時制府滿公約曰賊平當薦子於朝授以郡守</hi>
直與童兒瓜果付之逌然一笑中初不知於已何涉者<lb/>
蓋位置其身于三代以上過人遠矣竊歎造物生才甚<lb/>
難君相求才若渴深山窮谷老死隠淪者不具論既出<lb/>
其經濟之能以表見於世尚終棄置乎巖穴鮮不謂當<lb/>
途之過也雍正六年<lb/>
<pb n="KR4f0048_WYG_016-16a"/>
上命内外臣工各舉有猷有為有守之士中丞闇齋先<lb/>
生以為無逾君者亟草䟽欲薦于<lb/>
朝稿已具而中丞疾作乃寢余不自量人微言輕復欲<lb/>
以君應<lb/>
詔梁村宗伯來書亦以君讓予盖度余必不肯舍君而他<lb/>
求方歎友朋知已萬里同心毅然以推轂為己任不謂<lb/>
速君未來而余已陷于非辜事又不果明年春抑堂廷<lb/>
尉復欲薦君以手札趣君赴汀並轡入都而君又不行<lb/>
<pb n="KR4f0048_WYG_016-16b"/>
抑堂别君二十餘年或言君且老難見<lb/>
至尊及期君弗至復中止梁村宗伯既以君讓余别有汲引<lb/>
至是亦悔之無及可見君行藏遇合自有天定非人力所能<lb/>
為也君子所性不為窮達加損廊廟巖阿均有不朽之事業<lb/>
第以昻然七尺應為<lb/>
國家驅馳不敢躭泉石之安駕言高蹈耳守先待後事<lb/>
功且及於百世豈與一時利澤較菀枯高下云乎哉君<lb/>
歷久不遇正造物所以厚君不欲使安於小成君必大<lb/>
<pb n="KR4f0048_WYG_016-17a"/>
有以副造物厚待之意不以有用光隂消磨於牢騷憤<lb/>
懣此余所信之於素者也君學殖深沈非世人所能窺<lb/>
測後遊一草不過偶爾緒餘使讀者知當時情事想見<lb/>
雄浩奇偉之氣欲以一臠蔽九鼎君且笑為不然矣君<lb/>
年六十有八精神益壯將之楚遊以辛亥九秋晤余於<lb/>
循陽客署促膝連床者三日數年來一大快也索君詩<lb/>
文開余茅塞為書數語于巻末明年此日又將讀君楚<lb/>
遊草君其教我勿吝<lb/>
<pb n="KR4f0048_WYG_016-17b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　鹿洲初集巻十六<lb/>
</p>
<p>
</p>
  </div>
<div>
<head>鹿洲初集巻十七</head> <lb/>
    <p>
<pb n="KR4f0048_WYG_017-1a"/>
欽定四庫全書<lb/>
　鹿洲初集巻十七<lb/>
　　　　　　　　　　廣州府知府藍鼎元撰<lb/>
　夀文<lb/>
　　隂琫素夀序<lb/>
汀州數百年人物惟李元仲先生最竒其為文殆有天<lb/>
授淵然而深鬱然而峭浩然陵轢宇宙驅役風雷鬼泣<lb/>
神驚莫可名狀恨予生晩不得及見其人追隨泉上檀<lb/>
<pb n="KR4f0048_WYG_017-1b"/>
河之間開擴心胷礪世磨鈍不謂吾友隂君琫素何其<lb/>
幸也始予未與隂君交辛夘之秋君持其尊人醒菴先<lb/>
生行狀輕千里造予求為文以表其墓予始知君非常<lb/>
人徐而扣其藴則得力於李先生者已深雖無老成人<lb/>
尚有典型君之謂與君于李先生遺事記憶極詳與予<lb/>
談竟日忘倦凡先生著述君皆寳之一言片辭殘編逸<lb/>
稿罔敢失墜即先生平日所交遊若寧都易堂諸前輩<lb/>
往來著作君皆手録而珍藏之於戲君可謂有心人矣<lb/>
<pb n="KR4f0048_WYG_017-2a"/>
當今學者自勢利而外不見有人自舉子業而外不見<lb/>
有書以故魁奇卓犖之士遁迹蓬蒿即有經天緯地傳<lb/>
世不朽之文亦僅僅可藏名山俟千百年後之知己使<lb/>
天下人人如君斯文何患於喪乎君好古多聞於書無<lb/>
所不覽為文章簡貴渾厚閒居教子弟讀經史先後本<lb/>
末井井有條若先正格言修身讀書之要每樂付棗梨<lb/>
嘉惠後學其大者在尊祖敬宗廣祭田修族譜譜例數<lb/>
則精詳馴雅可傳歐蘇之流亞也君年長於予宜為父<lb/>
<pb n="KR4f0048_WYG_017-2b"/>
執而不恥下交願結蘭契予亦愛君才識髙曠學問淵<lb/>
源留心文獻物色天下奇士兩人知己不介以孚且將<lb/>
從君窺元仲先生全豹未可為近世有胷無心者道也<lb/>
乙未冬十月為君五袠懸孤辰君之親友各抒詩文侑<lb/>
觴予何能已於言夫諛詞頌禱予弗能為文章意氣千<lb/>
古不敝雖有喬松豈能加焉李先生年八十餘尚著書<lb/>
不輟君年甫逾艾知於此道有以自樂便為頤養冲和<lb/>
延年益夀之方經國大業不朽盛事固無有窮期也予<lb/>
<pb n="KR4f0048_WYG_017-3a"/>
聞元仲先生令子允懐與君聨兒女婚姻君每為予言<lb/>
允懐髙尚有父風閉户躭書屏迹城市當道者仰其名<lb/>
求一見不可得於戲賢者有後天道之常君師其父而<lb/>
友其子亦獨何修此日稱觥介眉允懐不為當道屈恐<lb/>
不能不為君屈也西河讌集將成千古佳話書此以質<lb/>
允懐先生不知以為何如<lb/>
　　漳人之浙西祝前學使沈公夀序<lb/>
古未有越疆數千里而祝人夀者貴顯當前望風而趨<lb/>
<pb n="KR4f0048_WYG_017-3b"/>
及其去也則忘之矣其既去之久而猶有人焉跋渉數<lb/>
千里稱觴上夀則必其入為卿相秉鈞軸于廟堂或出<lb/>
為制撫威權震耀以故人情多所希冀若夫勤勤欵欵<lb/>
非有所為而為思慕之深厯逺如近此必有浸漬乎人<lb/>
心淪洽於肌膚骨髓莫知其然而然者如我漳人之於<lb/>
宫詹沈先生誠大異焉先生以癸未嵗督學閩中丙戌<lb/>
事竣還朝又三年請假歸省墳墓今庚寅仲秋為先生<lb/>
六袠覽揆辰閩人持幣張軸羣造浙西慶祝之吾漳紳<lb/>
<pb n="KR4f0048_WYG_017-4a"/>
士郵書來京師命某為文以侑一觴之酒某侍先生久<lb/>
親見行事最詳竊以先生之清風介節彪炳宇宙勤慎<lb/>
公明寛仁誠恕藹然被於閩海之閒兒童野叟能道之<lb/>
又且搆祠勒碑遍九郡一州而皆是奚容某更贅一詞<lb/>
哉近聞漳江之景重念梓里之艱而益信先生之係人<lb/>
思者摯也商羊不舞自夏徂秋禾枯於原人菜其色當<lb/>
此倉皇急迫之中尚惓惓於先生而不忍置踰山泛水<lb/>
逺赴三千里外躋堂獻曝苟非有大不能已於懐者胡<lb/>
<pb n="KR4f0048_WYG_017-4b"/>
為而至此因思曩者先生在閩苦境非人所堪比回京<lb/>
師行李蕭然今長君植廷公車徒步而先生恬然安之<lb/>
葢當拜命之初久置身家度外而精神心血全注於閩<lb/>
兢兢業業惟恐一士失所上負<lb/>
聖天子之知故其視閩士如至親父子一舉一動疾痛<lb/>
相關思其利復思其弊憂其拙更憂其巧誨爾諄諄舌<lb/>
敝髪秃至今七八年來士無論遇與不遇語及先生無<lb/>
不感激流涕者乘兹暫憩邱園之暇不攜盂蔬斗酒稱<lb/>
<pb n="KR4f0048_WYG_017-5a"/>
觴函丈之前即日徴書賁隴入贊綸扉先生又將寢食<lb/>
不遑以慰蒼生屬望吾黨小子即欲優游清讌追隨上<lb/>
下於白蘋紅蓼之區其可得耶越疆數千里不為無因<lb/>
稱觴上夀不為獻媚情有必至理不可易且使天下知<lb/>
為善之優而吾鄉風俗之古先生當亦欣然舉爵矣某<lb/>
久離庭闈方將請假南歸若獲從所願便道霅水與吾<lb/>
鄉諸同學趨蹌拜舞共進岡陵之杯斯亦生平一大快<lb/>
至於浮辭諛頌諒非先生所樂聞亦非某所敢出也<lb/>
<pb n="KR4f0048_WYG_017-5b"/>
　　夀字畫圖記<lb/>
工人為巨字一著丹青繪畫其中雜列仙厯代老者為<lb/>
一圖逺望一夀字耳睇而觀之其景有山有水有石有<lb/>
日月雲霞殿閣其草木有芝有桃有松柏雜樹其人有<lb/>
老有少有男有女當中坐者一人手攜鐵如意據白鹿<lb/>
南面左右各兩童執杖焚香盤桃引鶴採芝餌鹿各從<lb/>
其事前八人侍立傾葫蘆者拂塵尾者花者帚者進爵<lb/>
者吹笛者按拍板者弄蟾者環向一人而舞蹈焉又中<lb/>
<pb n="KR4f0048_WYG_017-6a"/>
披軸咨諏者三人聚觀太極圖者五人或扶杖或抱膝<lb/>
或奕或談或展書巻者九人有偷蟠桃捧之以手者有<lb/>
獨坐深山酣睡不知年代者有持仙籍從二童子立雲<lb/>
端者有婦人薦桃馭鳳從女捧籍隨二婢自西方來者<lb/>
有觀小鹿奔馳偕童舉手若招若送者有挈伴天台兩<lb/>
婦人攜兒子喜笑相迎者雙童捧梨棗前進者有老人<lb/>
共披一幅握筆作欲寫狀或舉杯自飲有奉書幣欲聘<lb/>
四人出山者有乘檥槎泛萬里溯河源者一字之間具<lb/>
<pb n="KR4f0048_WYG_017-6b"/>
有無數烟景人物可謂奇矣其位置牽合有當於道與<lb/>
否余不得而知也甬上管君明川客吾鄉者嵗餘矣今<lb/>
五月二十四日為君懸孤辰吾鄉人之相交好者命繪<lb/>
師作斯圖為君夀屬余文以記之余既喜君之才品卓<lb/>
越操行不苟與余交最厚又幸其謙恭和藹有以深入<lb/>
乎人心致吾鄉人愛且敬之如此故欣然而為之記若<lb/>
夫尋常祝夀頌禱諛詞則知君厭聞之亦余筆端素所<lb/>
無有也其圖中人物出處姓氏觀者自得之余亦不贅<lb/>
<pb n="KR4f0048_WYG_017-7a"/>
　　柯扶三夀言<lb/>
正陽之月十有九日柯子扶三初度也親朋畢賀逺邇<lb/>
咸集余忝為賓無以贈聞之老子曰仁者贈人以言余<lb/>
於仁有志未逮者也然亦請以言贈夫年少生日亦事<lb/>
之至常無足賀者柯子當亦思其故乎閭里阨窮之士<lb/>
耄耋而初度寂然豈其生之日獨異哉其地異也且夀<lb/>
各有差等尤不容混何則丈夫生當斯世紹往聖之絶<lb/>
學以斯道覺斯民或佐天子政令於廟堂或提兵萬里<lb/>
<pb n="KR4f0048_WYG_017-7b"/>
立功閫外躋一世於三代之隆此上夀也否則砥行于<lb/>
家修節于身以孝弟忠信為己任亦足維持風俗又或<lb/>
載籍閎博覽古今之奇窮百代之奥著書立説自成一<lb/>
家亦可以厯千百世而不朽若夫庸碌無聞徒美衣豐<lb/>
食以終其身雖有彭喬之夀君子弗齒焉柯子生富貴<lb/>
之家非閭里阨窮者比異日或佐令廟堂或立功閫外<lb/>
俱未可知而修節砥行博覽載籍則及今不可不勉也<lb/>
柯子其歸而求之若以余言為然而克自拔於流俗在<lb/>
<pb n="KR4f0048_WYG_017-8a"/>
家則為孝子悌弟在國則為藎臣名播於時學成於己<lb/>
即受天下之賀可也而何論親朋若其不然方且對懸<lb/>
弧之日而滋愧即耄耋未可晏然受賀也而況於年少<lb/>
故夀有上有下惟柯子擇之是余贈言之意夫<lb/>
　　陳母許太孺人七十夀序<lb/>
天下文章皆可傳惟夀文獨否則以其詞諛其事俗非<lb/>
識者所樂觀有道君子不為也雖然在人耳為公卿要<lb/>
人夀則諛且俗若蓬茅閨閣顯㣲闡幽之為則不妨大<lb/>
<pb n="KR4f0048_WYG_017-8b"/>
書特書樹風聲以端風化葢生人無立傳之體託諸侑<lb/>
觴稍述畸行有道君子亦樂之此余于陳母許太孺人<lb/>
不禁有言也孺人為予翁陳公淑配鄉里稱舉案如賔<lb/>
篝燈佐讀皆尋常無足異獨刲股和藥以療翁疾一端<lb/>
此則人情所甚難者夫割股事親在男子不可訓在婦<lb/>
人則可取彼孝思誠切無矯情干譽之念知翁姑而不<lb/>
知有已苟親疾可瘳即剝膚至痛亦弗敢靳則平日之<lb/>
養志承歡極誠盡敬胥視此矣予翁負才困于遇攜數<lb/>
<pb n="KR4f0048_WYG_017-9a"/>
寸不律遨遊燕趙宛洛間三十餘年弗内顧孺人獨支<lb/>
門戸綜家計謀饔飱延師課子長大婚嫁若撫孤集蓼<lb/>
之憔悴而能以餘力推解所親為猶子撫育呱呱二弱<lb/>
息及笄遣嫁裝送如所生此又人情所甚難者予翁老<lb/>
而病乃歸里七載湯藥晝夜靡間喪葬盡道孺人之於<lb/>
事夫亦可謂無憾矣為婦則孝為妻則順為母則兼父<lb/>
師之良是何必黄鵠早寡截耳明貞乃為壼徳之可傳<lb/>
有光於名教哉夫箕帚詬誶之風乆為世俗所不免身<lb/>
<pb n="KR4f0048_WYG_017-9b"/>
外之物切膚視之況實在操刀而割之交謫之聲北門<lb/>
興嘆況有父之孤有夫之寡内外兼寄手口卒瘏乃能<lb/>
循禮守義相敬終身以此坊民吾知世道人心當必為<lb/>
之一正乎今年届七十所親咸踵門稱賀乞一言以侑<lb/>
酒余將為人倫風化樹風聲姑于孺人之夀發之若文<lb/>
章之傳不傳則亦非所計也<lb/>
　　遥祝張逸夫八十夀序<lb/>
壬子仲春余在東粤念老友張逸夫年且八十矣戊申<lb/>
<pb n="KR4f0048_WYG_017-10a"/>
别後莫悉起居不知尚存與否長兒雲錦曰健甚客嵗<lb/>
嘉平聞諸余楚白言先生獨坐小溪甚自得余曰噫善<lb/>
矣顧安得一見乎因憶是月三日為君懸弧辰二千里<lb/>
外情同几席乃命奚童酌巨觥東向舉手為君遥介夀<lb/>
焉代君飲與君獻酬稍間為文以侑之余性不喜為夀<lb/>
文王公貴人求一言侑觴不可得以其徒富貴而無可<lb/>
傳也今君不富貴又可傳借君之夀侑余之觴奚為而<lb/>
不可君家小溪距余之舍二百里各在萬山中素不相<lb/>
<pb n="KR4f0048_WYG_017-10b"/>
聞余弱冠受知學使沈心齋先生時君年已五十矣並<lb/>
受知始相識面余見君剛毅有竒氣心異之以從師校<lb/>
士周厯八閩者三載歸始訪君于黄立仲之他山草堂<lb/>
曠談天下今古是非滔滔若江河之東注刑名治法韜<lb/>
鈐行陣鑄山煮海之規靡不講求洞達始知君盛年有<lb/>
志當世而困抑之乆為可惜也君不第又三十年老矣<lb/>
鬚髯如銀朱顔酡若膂力健强猶昔意氣甚壯每豪飲<lb/>
放歌彎弓擊劍傾墨數斗揮椽毫以為樂不知天地間<lb/>
<pb n="KR4f0048_WYG_017-11a"/>
有衰老二字葢渾身雄浩之氣充塞洋溢勃勃而不可<lb/>
遏豈偶然哉君書法髙妙以巨字徑數十圍者為勝愈<lb/>
濶大愈見神力嘗言此道世人無有知者以小楷妍秀<lb/>
之格局當山凝岳峙之規模婢作將軍差之千里矣余<lb/>
初聞其語未能知其所以然見其字筆力沈雄如石琢<lb/>
鐵鑄步步有法變化精妙有不可以言傳者乃知君書<lb/>
法本之紫陽目中人未之及也閩人得君匾額珍若拱<lb/>
璧浙東西亦多求者然君自信其必傳每慎擇人而後<lb/>
<pb n="KR4f0048_WYG_017-11b"/>
書以此世益重之君為余書無所吝余出以教諸子惟<lb/>
雲錦探索有味頗能識其㫖趣倘得君朝夕提命必有<lb/>
可觀不知此事在何日耳人生無一可傳雖彭喬之夀<lb/>
終與草木同朽君書法不可泯沒即為夀世不朽之一<lb/>
端其他無所不傳矣百世下見君之意憶君之品覺君<lb/>
之生平奇氣磅礴鬱積于龍跳虎卧之間恨不得生同<lb/>
時而親炙之此則君之眉夀無窮期而不在世俗添籌<lb/>
之説也君得斯文當浮大白自今以始每十年為君一<lb/>
<pb n="KR4f0048_WYG_017-12a"/>
介夀永勿替君其許我否<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4f0048_WYG_017-12b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　鹿洲初集巻十七<lb/>
</p>
<p>
</p>
  </div>
<div>
<head>鹿洲初集巻十八</head> <lb/>
    <p>
<pb n="KR4f0048_WYG_018-1a"/>
欽定四庫全書<lb/>
　鹿洲初集巻十八<lb/>
　　　　　　　　　　廣州府知府藍鼎元撰<lb/>
　告文　祭文<lb/>
　　請黄石齋先生崇祀鄉賢文<lb/>
葢聞人生大節不外忠孝兩端儒者傳心惟有文章千<lb/>
古既已著書立説奥學貫乎天人亦且竭力致身精誠<lb/>
篤於君父屹然乾坤之柱礎偉哉名教之干城百世下<lb/>
<pb n="KR4f0048_WYG_018-1b"/>
將聞其風況夫同里鄉先生可祭于社端在斯人伏見<lb/>
故明漳浦黄石齋先生諱道周兩間正氣一代名賢十<lb/>
嵗能文推倒嶺南豪傑丁年喪父遥續屈子離騷邑大<lb/>
尹曽拔冠軍在制中求見若渇邦人士咸稱至孝謂守<lb/>
禮覿面為難迨筮仕于朝端復剛方而謇直經筵側權<lb/>
閹之目典試摧宵小之心抗疏陳言救故相而坐貶濱<lb/>
行極諌論時宰以掛冠廬墓事親仍然孺慕聚徒講學<lb/>
若將終身不意召復故官又使分校多士久旱修省有<lb/>
<pb n="KR4f0048_WYG_018-2a"/>
建言清獄之譏晉秩司經上四恥三罪之疏批逆鱗者<lb/>
非一怒權要者百端至發秉鈞擯宫僚于推讓三俊下<lb/>
吏因支飾以株連劾嗣昌奪情天下遂無無父之子論<lb/>
新甲邪徑中樞應少不祥之人召對平臺特伸理欲之<lb/>
辨至干聖怒猶聞忠佞之爭既以直而謫官復因薦而<lb/>
削籍廷杖詔獄雲雷屯塞見精忠草圖傭書地火明夷<lb/>
徴用晦葉呈秀初未相識囚服而通姓名涂仲吉藐焉<lb/>
諸生折指而無挫衂幸劉尚書有毋殺直臣之議得戌<lb/>
<pb n="KR4f0048_WYG_018-2b"/>
廣西周相國有宜用博學之言遂還故職家鄉念切築<lb/>
書院于鄴山守墓情慇開講堂于浦邑衣冠鐘鼓先王<lb/>
之禮樂將興贈答歌詩前哲之典型可繼月令廣義儒<lb/>
行集傳補經曲之精㣲三易洞璣革象新書探文周之<lb/>
閫奥鈎深致逺天文厯數諸編繼往開來洪範孝經之<lb/>
作著述宏富充棟足徴經史異名更僕難數葢淹博似<lb/>
有天授將敲金戞玉於百年乃貞烈本自性成遂取義<lb/>
成仁於一日丹心貫河嶽庶幾無忝所生浩氣塞蒼旻<lb/>
<pb n="KR4f0048_WYG_018-3a"/>
方為不負所學傳之奕禩足令懦者立而頑者亷矧在<lb/>
梓桑寧無家為尸而户為祝執事曠世偉人全閩師表<lb/>
膺世道人心之寄秉綱常名教之權顯㣲闡幽將小善<lb/>
之必録報功崇徳忍大典之久遺行如黄公世所罕見<lb/>
天下之善士何況一鄉國人皆曰賢允宜從祀故敢瀝<lb/>
實敷陳懇行兼祀郡邑庶春蘭秋菊丹霞之黍稷維馨<lb/>
鹿水梁山大賢之俎豆不泯則後生小子聞忠孝而奮<lb/>
興大夫國人式文章於不朽矣<lb/>
<pb n="KR4f0048_WYG_018-3b"/>
　　祈年告城隍文<lb/>
國以民為本民以食為天社稷亦為民而立所以祈年<lb/>
之典自古有之神所憑依既在我民禦災捍患民亦於<lb/>
神是望焉潮自雍正三年以來禾稻不登殆將三載餓<lb/>
殍盈郊流亡載道不知吾民何辜以至於此神實降災<lb/>
必有其故豈官之不職民之不良乖戾之氣形為旱澇<lb/>
在某未任以前不敢知也某今既來將與神約官有不<lb/>
職禍當在予無再凶荒為我民累民即不良不過百中<lb/>
<pb n="KR4f0048_WYG_018-4a"/>
一二無盡皆不良之理盜賊奸宄干人神之怒縣令有<lb/>
法足懲之頺風薄俗傷天地之和縣令有教足化之法<lb/>
之不行教之不振降災于令足矣必以凶荒遍及無辜<lb/>
之士庶非上天好生之心非神所應出此也神欲諉之<lb/>
昊天降災非可自主則神于天有君臣之義可以為民<lb/>
請命挽回天心不應袖手緘黙止顧享祀之犧牲弗恤<lb/>
民間之饑餒吾不知其于神職謂何矣神司兹土猶某<lb/>
之令斯邑也禮教政刑某之責任廢而不修則令為失<lb/>
<pb n="KR4f0048_WYG_018-4b"/>
職水旱疾疫神當驅除嵗比不登則神為失職敢潔誠<lb/>
齋戒拜稽上聞請以今年今日為始風雨調順螟蝗不<lb/>
生冬稔大有百室盈寧俾我民得藉神庥神亦永享明<lb/>
禋於勿替不然乆荒之後難再洊饑今冬弗稔將靡孑<lb/>
遺旱乾水溢變置壇壝之憂吾不能為尊神保也神其<lb/>
鑒兹慰我民望謹告<lb/>
　　講學告五先生文<lb/>
天生蒸民有物有則率性修道至人立極自精一執中<lb/>
<pb n="KR4f0048_WYG_018-5a"/>
開萬年之統緒遂見知聞知綿三代而不忒尼山木鐸<lb/>
事功逺邁乎唐虞戰國轍環發蒙更慇于饑溺遥遥千<lb/>
五百嵗之閒惟我周程張朱五先生奮賢關而入聖域<lb/>
旁搜逺紹薪傳獨得六經四子發明如日月中天邪説<lb/>
異端斬絶若門庭荆棘允孔孟之功臣為後學之矜式<lb/>
鼎元待罪此邦朝兢夕愓非第鞠謀康乂之司兼有世<lb/>
道人心之責思民風之還淳惟士習之宜亟爰開書院<lb/>
敬奉典型立醇儒以作之師俾舊染于是乎洗滌因相<lb/>
<pb n="KR4f0048_WYG_018-5b"/>
與講明正學論道窮經凡綱常倫紀日用行習之地無<lb/>
不知之真而行之力掃釋老之謬談併嚴辯乎陽儒隂<lb/>
墨似道似學之奪朱尤是擯而是斥從此經正民興鄉<lb/>
無邪慝士希賢而賢希聖孝弟仁讓所漸摩靡不風移<lb/>
而俗易為天地立心為生民立命言有大而非夸為往<lb/>
聖繼絶學為萬世開太平傳之久而不惑吾道南矣將<lb/>
棉邑化洛閩之區斯文在兹庶海濱復鄒魯之迹邦家<lb/>
有慶吏民増色拜手致辭精誠上格謹告<lb/>
<pb n="KR4f0048_WYG_018-6a"/>
　　苕南書院公祭内閣學士前學憲歸安沈公文<hi>公諱</hi>
　　　<hi>涵號心齋浙江歸安人丙辰進士</hi>
嗚呼惟公稟二儀之正氣成一代之偉人生為天下所<lb/>
瞻仰沒為士民所酸辛其宏功盛徳閩山不能喻其髙<lb/>
遺澤入人之深逺滄海不能際其垠方弱冠之餘五魁<lb/>
觀國之浙賔隨戰勝乎南宫偕伯兄而拜<lb/>
紫宸金馬門前羡弟昆之聨轡禮闈分校誇桃李之彬<lb/>
彬洊厯宫坊侍從講幄<lb/>
<pb n="KR4f0048_WYG_018-6b"/>
天子嘉其學行顧問維殷命持玉尺視學南閩三載茹<lb/>
虀啜粥曽不染乎一塵其徹底清操為閩中生民以來<lb/>
所未覩其衡文詳慎雖在擯斥亦必沈吟三復或恐離<lb/>
竒闇汶之自掩其殊珍其氣象巖巖嶽嶽如烈日嚴霜<lb/>
儼然其不可犯其性情温温藹藹與諸生痛癢相關切<lb/>
善雖㣲而必悦過雖小而必嗔滿腔真摯固結而不可<lb/>
解如父子骨肉之至親其所賞識多鄉國天下士卓卓<lb/>
乎羽中之鳳毛中之麟其所遺棄亦奮勵感泣自附門<lb/>
<pb n="KR4f0048_WYG_018-7a"/>
牆而稱道之津津是以公之去也遍九郡一州絲繡像<lb/>
設歌頌永勒乎貞珉而我漳又于十年之後狹小前規<lb/>
更遷祠宇于龍門傍名山依怪石丹雘輪奐花木繽紛<lb/>
諸生以文會友于其中春秋牢醴上夀事公如神聞公<lb/>
晉宫詹轉閣部典鄉會兩試則莫不顒首加額謂白麻<lb/>
可致將堯君而舜民及其辭廊廟歸林皋則又夷然相<lb/>
慰悦以為功成業就急流勇退得以杖屨優游而髙卧<lb/>
乎苕霅之濱<lb/>
<pb n="KR4f0048_WYG_018-7b"/>
當宁以公才能望重爰俾督視版築為<lb/>
國家壯鎖鑰于宻雲閩中父老子弟自閭巷以暨縉紳<lb/>
謂公勤勞王事無忝藎臣吾儕亦欲服勤師事捐土石<lb/>
之費樹幟投匭不日而歛數千緡環呼制撫特疏入陳<lb/>
輦邉疆以代役使天下知亷吏可為而吾鄉古道之未<lb/>
泯嗚呼孰謂泰山梁木忽然其頽壊徳容道貌杳𡨕而<lb/>
晝昏豈天道之無知抑所傳之匪真戊戌九月聞公事<lb/>
竣旋里巳亥夏五或有言其凶信乃出行路之風聞廣<lb/>
<pb n="KR4f0048_WYG_018-8a"/>
詢博訪皆曰無根秋初會集苕南書院又以湖州人來<lb/>
言公尚存是以遲遲至今直待三山報訃乃始相嚮而<lb/>
哭烹羊擊豕澆盃酒以薦明禋山川草木俱為公而慘<lb/>
淡兒童過客亦拭淚之沾巾嗚呼人生如大夢宇宙如<lb/>
轉論自古聖賢豪傑莫不有寄有歸惟不朽者為尊如<lb/>
公事業在天壤愛慕在人心厯千秋百載而不敝豈功<lb/>
名富貴之士之可與同羣況乎昊天眷徳福亦相因令<lb/>
子聨翩而登第文孫接踵不異南溟之鵬鯤公之食報<lb/>
<pb n="KR4f0048_WYG_018-8b"/>
未有艾亦可含笑于九原之下不留餘憾乎蒼旻嗚呼<lb/>
哀哉尚饗<lb/>
　　月湖書院公祭大理少卿前邑侯四明陳公文<hi>公諱</hi>
　　　<hi>汝咸字莘學浙江鄞縣人辛未進士</hi>
天下最傷心之處莫大乎事業垂就一身先死嗚呼我<lb/>
公而竟若此公自丙子嵗由翰林出知漳浦十有三年<lb/>
調南靖浦人攀留不得乃建月湖書院塑公像于中距<lb/>
今六七年士女嵗時登堂瞻拜擊鼓張燈届公懸弧辰<lb/>
<pb n="KR4f0048_WYG_018-9a"/>
必召梨園慶祝方期千秋百嵗此樂未央不謂甫至於<lb/>
今而固原都喇遂為月湖傷心之地也嗚呼痛哉公在<lb/>
浦時良法善政不可勝述大約推心置浦人之腹以饑<lb/>
寒疾苦為巳任吾民匹夫匹婦無不被公之澤吾黨後<lb/>
生小子無不受公振興培植者公在京邸精神猶注吾<lb/>
浦遇漳人倍加親愛凡紳士民生休戚一一問訊憂喜<lb/>
相關吾民雖去公六千里家家户户注意于公如慈父<lb/>
宦遊京師子孫無刻或忘者聞公補比部則喜聞擢御<lb/>
<pb n="KR4f0048_WYG_018-9b"/>
史臺則又喜聞海洋招撫功成益喜聞叅銀臺使三楚<lb/>
遷鴻臚晉廷尉尤喜之喜方顒首望公節鉞吾閩福星<lb/>
重照俾父老子弟得遂饑渇瞻依不謂陜右之訃突如<lb/>
其來也嗚呼痛哉聞訃之日童輟其歌婦嘆于室道路<lb/>
咨嗟涕洟窮鄉僻壤野叟田夫隻雞樽酒來哭公祠甚<lb/>
者齋佛為哀數十日不絶某等謬叨門牆素䝉教誨曽<lb/>
不能一走浙東哭奠靈輀之側登斯堂而瞻公像思公<lb/>
十三載精神心血畢萃吾鄉則知千秋百嵗公魂魄猶<lb/>
<pb n="KR4f0048_WYG_018-10a"/>
應戀此雖捐置祭田以時享祀是區區者亦何足報公<lb/>
之萬一不過欲使吾民子若孫得世世事公勿替而向<lb/>
之冀見公于京省望公之重來者今則徒仰瞻道貌于<lb/>
几筵榱桷之間笑語提命皆不可復得也嗚呼痛哉公<lb/>
事業著吾浦為開邑第一賢令數年之間洊厯卿貳上<lb/>
布<lb/>
皇仁下達民隠<lb/>
當宁眷注方深將大用以竟其生平所學公亦自任以<lb/>
<pb n="KR4f0048_WYG_018-10b"/>
天下之重而年不能待為可悲也家有令子庭有賢孫<lb/>
繼公之志曷其有極公亦可無憾矣尚饗<lb/>
　　祭漳倅葉公文<lb/>
嗚呼沙塲馬革壯士所期況乎勞勩服官以死勤事正<lb/>
合古人臣鞠躬盡瘁死而後巳之素持豈曰天道之幽<lb/>
渺可知而不可知惟公稟中州清淑之氣具羽儀王國<lb/>
之資出判漳郡十載于斯其亷靜也若公綽之寡欲其<lb/>
好賢也若桓武之緇衣其馭下也精明胥役𨽻役無舞<lb/>
<pb n="KR4f0048_WYG_018-11a"/>
文玩法之弊其催科也不擾二月五月無賣絲糶穀之<lb/>
悲其弭盜也以嚴雈苻盡殺除稂莠以植嘉禾政不為<lb/>
水而為火其撫民也以寛刑措不用敦禮讓以培元氣<lb/>
教不為母而為師葢深入於人心者有素故民情亦共<lb/>
相關切而不忍其一日之離兹曩嵗河帑虧空解組當<lb/>
行闔郡紳衿耆庶若嬰赤之失嚴慈傾囊倒槖環向噫<lb/>
嘻捐輸代賠補之數不崇朝而裘成集腋泣請移咨遂<lb/>
得長借㓂君免逍遥於河上因而兼篆巖邑䕃甘棠之<lb/>
<pb n="KR4f0048_WYG_018-11b"/>
修枝方冀大年永享躋耄耋而陟期頤胡為昊天不弔<lb/>
歘令騎箕瑞鵲堂中淚灑杜鵑之血丹霞境内風凄薤<lb/>
露之詞自上官以及僚吏莫不咨嗟惋惜況余泉漳浦<lb/>
靖處處有同舟共濟之思忽覩此痛心焉如割其惡能<lb/>
巳於泣涕而漣洏嗚呼自古皆有死而得其所者幾誰<lb/>
竭力致身成臣子之大義盡瘁以歿愧竊禄之行尸重<lb/>
以身後有人食報未艾魂亦可以含笑九京乘飄風而<lb/>
歸中土不留遺恨於歐山之巔與漳水之湄潔我牲牷<lb/>
<pb n="KR4f0048_WYG_018-12a"/>
酌我金巵頽然一哭與君長辭靈欣欣其來格鑒吾誠<lb/>
兮勿疑尚饗<lb/>
　　祭大宗伯儀封張公文<lb/>
嗚呼惟公清風亮節百世下猶將立懦而起亷矧學術<lb/>
之醇正踐履之沈潛不為異端邪説俗學功利汨沒濡<lb/>
沾方少小而入學志巳希夫聖賢及其行成名立益以<lb/>
濓洛關閩五子自私淑居安樂玩而不捐旁搜墜緒逺<lb/>
紹薪傳闡宋元明以來諸儒之閫奥著述不遑或輯綴<lb/>
<pb n="KR4f0048_WYG_018-12b"/>
而重編自居鄉至宦遊在在建立書院授餐講業樂以<lb/>
英才為陶甄於儀封則有請見於濟寧則有濟陽夏鎮<lb/>
與清源撫閩撫吳則鼇峯紫陽為最著皆學行極寰區<lb/>
之選亦曲江鼇禁之聨翩所至下車未遑他務輙以民<lb/>
饑民食為惓惓發倉動帑平糶散賑此燕閩四省莫不<lb/>
皆然而頌聲籍籍實始于濟寧傾家財以賑饑粟麥襦<lb/>
袴分罄數船政蹟之懋閩吳赫焉所屬文武大小吏罔<lb/>
不滌慮洗心澄貪濁而汲清泉士歌于庠農忭于野海<lb/>
<pb n="KR4f0048_WYG_018-13a"/>
波不揚山莽無伏凡所興革悉協乎人情之所欲宣為<lb/>
人所不能為言人所不敢言履尾不咥褰裳涉川卒能<lb/>
培一時之風氣除民生之患害致萬姓之懽闐葢其勁<lb/>
節孤忠凌霜貫嶽暗室屋漏之謹凜無一不上達乎帝<lb/>
天夫是以入水不濡入火不熱極磨湼而磷緇無患任<lb/>
衆石之齊下而陷阱得以自全立朝丰采卓卓可觀總<lb/>
一念之勿欺遂覺位彌髙業彌廣而操彌堅飲氷茹蘗<lb/>
自初仕以迄上卿日用蔬菜米麥寸絲尺布皆自其家<lb/>
<pb n="KR4f0048_WYG_018-13b"/>
運載之官未嘗染指地方之一錢受<lb/>
聖祖之知遇若披雲而撥烟遭<lb/>
皇上之眷注錫名臣之扁額稱本朝之醇儒豈徒晉秩<lb/>
宗而任子與光前是宜年越期頤使海内後學永親炙<lb/>
而願為執鞭乃夀考而令終亦僅七十有五年<lb/>
天子覽遺疏而震悼奠䘏贈謚備優崇之渥典且命公<lb/>
卿大臣咸臨祭殯親紼引而贊豆籩可謂生榮死哀極<lb/>
全受全歸之至不留餘憾乎坤乾嗚呼隙駒易逝聖哲<lb/>
<pb n="KR4f0048_WYG_018-14a"/>
不免惟道徳與功名亘萬古而弗湮偉哉公也可以見<lb/>
周程張朱五先生於地下亦韓范富歐諸君子並談笑<lb/>
乎九原某等念公不見出涕澘澘溯鼇峯之講業偕諸<lb/>
子以周旋不特飲食教誨視他人而有加獨期許深造<lb/>
乎逺大尤屬望之拳拳愧學植之就荒徒失聲相嚮而<lb/>
行哭更何處得仰模範之廣淵陳牲設醴齋戒告䖍儀<lb/>
有盡而心無巳用親肸蠁於几筵尚饗<lb/>
　　祭潮帥尚公文<lb/>
<pb n="KR4f0048_WYG_018-14b"/>
嗚呼惟公稟西州清淑之氣具王國干城之資沙塲馬<lb/>
革固畢生壯志之所期而況晏享昇平鞠躬盡瘁尤大<lb/>
合公忠勤事之素持其事親也則宗族稱孝友于兄弟<lb/>
也則鄉黨見推幼習彎弓穿楊既精于百步長魁武舉<lb/>
及第殊越乎等夷遂膺侍衛入直黄扉一出而専城南<lb/>
詔再遷三遷而寧海象山所至威望之巍巍值制府之<lb/>
廵邉見行陣之精㣲調中權以佐理更薦牘之紛披<lb/>
當宁以嶺東重地非智信仁勇嚴如公不足以建此節<lb/>
<pb n="KR4f0048_WYG_018-15a"/>
鉞而鎮壓蛟螭命作元戎于潮之湄廓清伏莽訓束健<lb/>
兒有制之師凡刀鎗矛盾坐作進退靡不畫一整齊無<lb/>
一人一械之參差見公軍容之肅知公兵法之奇雖方<lb/>
之名將若武苴頗牧亦不過用法之精妙更何能以加<lb/>
兹乃公愛民如子不岐視文武之所司當已午頻年荒<lb/>
歉獨加意乎窮黎伊時斗米錢至五六百富者閉糴貧<lb/>
者僵屍逃亡不可以數計胥蕩析而流離公惻然心傷<lb/>
會同文武官紳義士捐貲貿穀作粥賑飢南郊列厰百<lb/>
<pb n="KR4f0048_WYG_018-15b"/>
十處日就食者四五萬人狼狽相扶攜男女以班東西<lb/>
上下無擁擠踐踏顛仆泥淖之悲出則車前馬後令兵<lb/>
役負錢數十貫以隨又于饑民病卧之寺觀就近煮粥<lb/>
飲食之疫氣間作為謀良藥以醫治是以饑癘並臻而<lb/>
弗至大害災祲屢告而民猶可支自是年年大有斗粟<lb/>
止二分之價皆公協恭和衷文武精誠所感召而天貺<lb/>
之留貽慈父之歌溢于四境望公之撫循斯土俾林林<lb/>
總總樂業而安居夫何大星遽隕歘爾騎箕鳯凰山巔<lb/>
<pb n="KR4f0048_WYG_018-16a"/>
淚灑杜鵑之血鱷溪渚畔風凄羊叔之碑凡在僚友庶<lb/>
民莫不咨嗟隕涕將弁軍士相與泣下之漣洏況某久<lb/>
親輪轅獨䝉顧盼處處春風頰下而嘉許之孜孜目注<lb/>
心維覺知巳音容如昨而號呼不應當前之笑語巳非<lb/>
念公事業在潮疆無尸位素餐之貽愧遺愛在嶺表較<lb/>
昔人以死勤事其庶幾公亦可以含笑九原不留遺憾<lb/>
于金山之麓韓江之坻將我牲醴再拜陳辭靈其有知<lb/>
來格勿疑尚饗<lb/>
<pb n="KR4f0048_WYG_018-16b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　鹿洲初集巻十八<lb/>
</p>
<p>
</p>
  </div>
<div>
<head>鹿洲初集巻十九</head> <lb/>
    <p>
<pb n="KR4f0048_WYG_019-1a"/>
欽定四庫全書<lb/>
　鹿洲初集巻十九<lb/>
　　　　　　　　　　廣州府知府藍鼎元撰<lb/>
　哀辭<lb/>
　　閣部沈公哀辭<hi>有序</hi>
康熙五十八年二月朔日<lb/>
皇清通議大夫内閣學士兼禮部右侍郎前提督福建<lb/>
學政心齋沈公以疾卒于歸安之竹墩里第嗚呼哀哉<lb/>
<pb n="KR4f0048_WYG_019-1b"/>
閩中紳士先後聞訃各就其郡所建立為公生祠者發<lb/>
喪鼎元因得從諸君子後哭公于漳之苕南書院臨三<lb/>
日成禮而退退而餘哀弗忘不自知涕泗之涔涔然霣<lb/>
也憶公癸未嵗由掌坊侍講來閩視學甄拔俊乂以千<lb/>
數獨于小子鼎元謬加國士之知且命隨軺車校八郡<lb/>
三載從遊情同父子巳丑以宫詹乞假重來三山鼎元<lb/>
星夜馳謁鼔棹送之武夷拜别于崇安郭外自是以後<lb/>
燕閩迥隔赫蹏之上時惠徳音而顔色不可復見矣人<lb/>
<pb n="KR4f0048_WYG_019-2a"/>
生知巳難之又難鼎元正在穉騃性狂學陋公遽以逺<lb/>
大相期許慇懃教誨皆不止為一身一世之業每中夜<lb/>
激昂思欲有所樹立以慰公望迍邅草萊有懐莫展何<lb/>
望經世逺猷以能如公之志不自度量思垂空文就正<lb/>
白蘋紅蓼問釐訛定舛亦足表見一二揚公教澤于將<lb/>
來不謂公之見背如此其速也嗚呼哀哉道路阻修奔<lb/>
喪無力生不能副其望沒不能送其終視予猶子不得<lb/>
猶父悠悠蒼天抱恨曷有極乎素旗述徳泣下泉流土<lb/>
<pb n="KR4f0048_WYG_019-2b"/>
壤無益于泰山知不足闡揚萬一亦聊陳其大槩寫余<lb/>
小子哀思云爾乃再拜稽首而為辭曰<lb/>
嗚呼夫子一代偉人生榮死哀名播乾坤家聲源逺吳<lb/>
越所尊侈談世系恐掩其真<lb/>
先皇辛夘降嶽生申弱冠偕兄同捷丙辰聨鑣金馬分<lb/>
搜鳳麟巳未人才萃于弟昆春坊厯掌啟沃儀宸<lb/>
天子曰咨惟乃馨聞汝學既茂汝行更醇汝持玉尺視<lb/>
學八閩惟清惟慎如朕詩云<hi>上御製考試嘆詩  分賜各省學臣</hi>公拜稽<lb/>
<pb n="KR4f0048_WYG_019-3a"/>
首星馳日奔甫入閩關盟天告神一錢不取愛才如珍<lb/>
鴻篇傑搆翻閲夜分有劣在擯把巻酸辛冀野羣空幽<lb/>
谷生春公之待士若子若孫欲加諸膝教誨諄諄士之<lb/>
視公若萱若椿既喜舞蹈亦淚沾巾有閩以來無此學<lb/>
臣清操第一巨眼殊倫還<lb/>
朝報政僉曰忠純宫詹内閣晉秩承綸恩科禮闈掌試<lb/>
衡文甲午三秋楚才復掄英雄入彀朝野懽欣泰山北<lb/>
斗譽望日新佇宣白麻用秉國鈞忽焉勇退于苕之濵<lb/>
<pb n="KR4f0048_WYG_019-3b"/>
林泉詩酒娛老忘貧坐席未煖<lb/>
召起宻雲築城浚湟保我黎民三載役休歸家十旬天<lb/>
不憖遺大命遄臻嗚呼哀哉公昔離閩九郡謳思各建<lb/>
書院設位立碑漳曰苕南舊在西池近嫌簡陋龍門是<lb/>
移小山嵂崒危石爭奇名花古樹蔽芾紛披輪焉奐焉<lb/>
佳景四時諸生每嵗上夀于斯何期今日聚哭生祠為<lb/>
公喪次易主當輀嗚呼哀哉憶公巳丑乞假歸里睠念<lb/>
閩人笷遊建水山川増色童叟有喜僚史闐迎車騎成<lb/>
<pb n="KR4f0048_WYG_019-4a"/>
市諸生雀躍親愛鮮比日尋名勝擁公授几浩歌浮白<lb/>
談文舍矢欲去牽衣彌月不止解珮獻芹亦薪亦米千<lb/>
人一心古未有此而今而後不可得矣號慟天涯奉公<lb/>
拍紙嗚呼哀哉庚寅之嵗花甲初周公時在籍覽揆于<lb/>
秋閩中多士踰山涉流持幣張軸為公添籌庶常蔡子<lb/>
自燕馳郵如期恰至公樂油油天南地北一室朋儔賦<lb/>
詩百首摇嶽凌洲期公七十勝㑹重遊彼蒼吝嗇六九<lb/>
彌留失聲相嚮慘淡林坵嗚呼哀哉公之宻雲人思助<lb/>
<pb n="KR4f0048_WYG_019-4b"/>
役謂兹重任匪亷能克九郡齊聲樹幟共白設匭醵金<lb/>
日投千百紳士傾囊工商集腋樵子菜傭錙銖表赤羣<lb/>
萃會城環呼棨㦸乞疏代陳輸公土石中丞不可衆淚<lb/>
泉滴雲集轅門跪朝而夕因兹入<lb/>
告克底乃績方欣公還俄聞易簀典型遽謝摧肝裂膈<lb/>
嗚呼哀哉公有二子聨翩登第文孫奮翼青雲自勵猶<lb/>
子彚征茅茹並轡徳聚一門業隆一世夀考令終諸福<lb/>
畢備遺愛在人千秋弗替含笑九京何歉何恚惟予小<lb/>
<pb n="KR4f0048_WYG_019-5a"/>
子有懐未遂平日思公恨無兩翅滿腔抑鬱彌天塞地<lb/>
今日思公幽明路異望北拊膺心焉如刺追惟教澤宵<lb/>
不能寐終當努力以成公志握管述芳垂之來裔嗚呼<lb/>
哀哉<lb/>
　　黄越甫哀辭<hi>有序</hi>
康熙五十九年春王正月元日戊辰漳浦處士越甫黄<lb/>
先生卒嗚呼哀哉先生諱元美字越甫居浦邑之髙岑<lb/>
先世以詩禮傳家有令望厥考長民先生學行冠一時<lb/>
<pb n="KR4f0048_WYG_019-5b"/>
為薦紳名士所宗仰與先君交特厚先生生而卓犖長<lb/>
有文名受業先君為師徒中知巳立身行事不謀而合<lb/>
先君最愛重之其性情品格在太丘叔度之間其文章<lb/>
韶令俊逸可行于世而名心早淡在蠱之上九其為詩<lb/>
工絶古體尤長有六朝風味韜光隠曜不輕以示人其<lb/>
持家有禮法門内雍雍穆穆罔越矩矱教子博通經籍<lb/>
先行誼而後科名其家雖甚貧胷懐浩蕩無寒猥局促<lb/>
之態見利不苟得而為人謀必極周視親朋憂患坎坷<lb/>
<pb n="KR4f0048_WYG_019-6a"/>
怡愉歡樂不啻以身共之其識趣髙朗臨事燭照舉天<lb/>
下紛攘糾錯鬼蜮離奇可驚可愕之變態無不了了胸<lb/>
中辨義利觀人品邪正決事機成敗指揮論列百不失<lb/>
一使先生幡然用世必有可觀乃蹈河檀之遺跡追衡<lb/>
泌之髙風皮裏春秋汝南管籥羣賢影附若毛羽之宗<lb/>
鳳麟不亦休哉正月元旦賀者在門先生正襟危坐瞑<lb/>
然告終賔客衣冠須臾盡白自名公貴人市兒賤𨽻莫<lb/>
不咨嗟痛惻揮涕失聲工匠趨蹌勞不受直斯可謂存<lb/>
<pb n="KR4f0048_WYG_019-6b"/>
榮沒哀匹夫為善分量至此而極者也鼎元與先生既<lb/>
屬兩世昆弟之交又最知心莫逆忽覩此痛肝腸如割<lb/>
不揣荒陋抆淚稽首而為之辭曰<lb/>
麟士織簾君平賣卜槃阿碩人永矢弗告嗚呼先生髙<lb/>
岑蟄伏泥塗勢利遐心金玉昔自妙年孝友婣睦營葬<lb/>
祖墳千山繭足喪致乎哀養誠且肅文秀春華名澹蕉<lb/>
鹿作為詩歌駕潘追陸韜晦自珍如蘭在谷人中之龍<lb/>
雲中之鵠樂天知命歸真反璞宜躋遐齡皤皤名宿百<lb/>
<pb n="KR4f0048_WYG_019-7a"/>
年方半物化迅速嗚呼哀哉先生有母白首在堂敬姜<lb/>
晝夜涕泗汪汪父塋則備而柩未康幼男弱女繞膝徬<lb/>
徨婚嫁未了遽往何方嗚呼哀哉先生有子既賢且孝<lb/>
讀書立品無忝而教伯也才能繼述有耀仲也醇謹克<lb/>
家之肖叔子冠軍蜚聲學校四郎五郎資皆可造又有<lb/>
賢孫濟濟佳妙加爾數年其興可料如何昊天弗俾瞻<lb/>
眺嗚呼哀哉先生之存鉅公盈門唾咳珠璣舒嘯風雲<lb/>
品題佳士口頰生春論事龜燭大惑解紛先生之沒閭<lb/>
<pb n="KR4f0048_WYG_019-7b"/>
里酸辛元旦臨喪車馳馬奔貴者賵賻賤者服勤感及<lb/>
工匠拭淚沾巾彷彿太丘芳躅未泯匹夫為善至此極<lb/>
尊嗚呼哀哉元與先生通家昆弟兩世交情骨肉不啻<lb/>
念我阨窮憂我家計勗我勲名規我經濟痛癢相關心<lb/>
血相繫我愧不才蓬蒿困滯恐負所期中宵不寐豈虞<lb/>
先生忽焉長逝月犯少㣲摧肝裂肺緬想芳型厯厯可<lb/>
志憒亂不文執筆隕涕素旗誄徳悲傷無既嗚呼哀哉<lb/>
　　林元白先生哀辭<lb/>
<pb n="KR4f0048_WYG_019-8a"/>
南詔詩人林元白先生以辛丑王春九日考終于教忠<lb/>
第姻家猶子藍鼎元趨而哭之曰嗚呼先生死矣老成<lb/>
遽凋典型長謝風雅道喪廣陵響絶宇宙間黯然可恨<lb/>
事豈不痛哉先生忠烈子孫詞壇名宿以烟霞詩酒束<lb/>
一生忠孝鬱勃雄浩峻嶒之氣投之所向隨境而安其<lb/>
發為文章超宕俊逸有霽月光風入其胸次余嘗序其<lb/>
詩以為得㣲之之神而兼樂天之致字曰元白實稱其<lb/>
名先生亦以余文為有當於道凡所著述輙擊節玩味<lb/>
<pb n="KR4f0048_WYG_019-8b"/>
歴乆不忍置嗚呼可不謂知己與先生殁年八十有一<lb/>
箕疇次九五者皆備所痛後生小子失所瞻依而余又<lb/>
忝附姻婭之末兼有知巳之感將從長君彦伯朝夕受<lb/>
教言忽焉覯此傷心特甚乃刑牲設醴再拜陳詞匪忘<lb/>
荒陋用寫余哀云爾為誄曰<lb/>
自昔澳川地連東粤明割南鄉詔安是設詔安著姓惟<lb/>
林最傑五都康美如𤓰似瓞先生曽祖髙第煥發祖忠<lb/>
簡公西陲節鉞罵賊不屈剔膚剮舌有死無降氷天淚<lb/>
<pb n="KR4f0048_WYG_019-9a"/>
血厥考錦衣有父風烈誕育先生明聰俊哲學富縹緗<lb/>
心操氷雪不騖時名不趨炎熱不入江湖不登魏闕浩<lb/>
然存真敝屣若脱孝友亷讓至性肫結穆穆雍雍夷險<lb/>
一節如松之蒼如蓮之潔一鄉善士欽兹大耋宜夀彭<lb/>
𣆀兒撫莊列胡急修文與世遽别嗚呼哀哉先生少年<lb/>
遭時變亂挈家避賊東奔西竄所至皆安寇不能犯數<lb/>
居天城異景特擅清泉怪石詩酒留戀晩嵗重遊謳吟<lb/>
感嘆彼巳荒烟此亦閃電嗚呼哀哉先生于詩直窮奥<lb/>
<pb n="KR4f0048_WYG_019-9b"/>
妙聲情曠朗詞旨幽峭屈宋衙官鮑庾同調騷壇主盟<lb/>
牛耳有耀將俾風雅盛行海嶠其集則存胡天不弔後<lb/>
生小子將安則傚嗚呼哀哉先生于酒獨得豪致負抱<lb/>
奇磊藉斯寫意日營糟邱呼朋共醉坐花對月浩歌揚<lb/>
觶庶幾淵明與江咨議劉伶畢卓呼為兄弟昔醉竟日<lb/>
今醉竟世大夢不醒破笑為涕嗚呼哀哉先生室人實<lb/>
賢且淑詩砭傷時<hi>先生示内詩云句不驚人語不奇山妻但恐我傷時</hi>使歸渾穆<lb/>
客嵗先驅夜臺獨宿顒望駕臨惟恐不速兼有好友九<lb/>
<pb n="KR4f0048_WYG_019-10a"/>
原馳逐李君踐約蔡君酒熟<hi>先生祭李丕躬文云九原若遇蔡習孚為我告曰十</hi>
<hi>年後幸酌酒相待</hi>先生此去朝朝宴樂惟憐孝子終天慟哭濟<lb/>
濟蘭孫號呼躑躅余忝姻親方資追琢忽焉聞訃心傷<lb/>
淚落濁醪一樽生芻一束珥筆傳芳素旗方幅嗚呼哀<lb/>
哉<lb/>
　　林母李太君哀辭<lb/>
康熙五十八年五月二十六日戊戌太姻母文懿李太<lb/>
君卒嗚呼哀哉太君吾邑侍御寳弓先生女也幼聰慧<lb/>
<pb n="KR4f0048_WYG_019-10b"/>
能讀古詩樂府兩漢六朝三唐諸家躭筆墨有澹泊寧<lb/>
靜之致年十五歸林元白先生先生南詔世家曽祖莫<lb/>
凡公故明萬厯進士列官於朝祖忠簡公崇禎間以大<lb/>
中丞建節西陲遭李闖之亂罵賊不屈而死父錦衣公<lb/>
持喪還閩完葬事亦死于賊先生八嵗而孤母楊夫人<lb/>
撫之居長泰之天城依舅氏也年二十入贅漳浦太君<lb/>
以天城隔逺不得奉侍姑嫜為憾迎楊夫人來家于浦<lb/>
竭誠孝養鄉里稱之甲寅閩變先生獲戾守將避而他<lb/>
<pb n="KR4f0048_WYG_019-11a"/>
之太君百計脱浦邑奉姑復入天城同時避亂者多不<lb/>
得謀生鶉結甑塵饑寒疾苦太君極力周恤賴以全活<lb/>
者甚衆天城髙踞山巔奇峯嵂崒為武安第一名勝楊<lb/>
夫人大父方伯鵬遥公所經營怪石清泉名花異木參<lb/>
錯佈置于崇臺危閣天梯窈洞之間當春桃紅栁緑好<lb/>
鳥送音同時婦女如入天台武陵不復知有亂離慨嘆<lb/>
每聨袂遊觀以為娛樂太君獨齋居小樓足不踰閫閾<lb/>
而是時侍御公為賊帥羈縻海澄督餉慘毒母氏在浦<lb/>
<pb n="KR4f0048_WYG_019-11b"/>
未知安危太君涕泗交頤日夜焚香祝天願父母晏然<lb/>
無恙未幾得釋越三年丁巳夢乃翁告曰冦且劇亟去<lb/>
天城未幾天城陷殺掠鮮遺獨太君以先期奉姑還浦<lb/>
不與其難人以為孝感所致云先生年近四十猶艱子<lb/>
嗣太君為置側室未幾嫡庶皆舉子楊夫人晩得風疾<lb/>
坐卧不離床太君日夕奉養恭敬益篤厯乆無倦容辛<lb/>
巳喪姑哀毁盡禮與先生拮据經營極力襄葬事先生<lb/>
早嵗學成名立以父祖忠貞隕難悲傷慘怛磈礧填胸<lb/>
<pb n="KR4f0048_WYG_019-12a"/>
兼時際變遷荆榛塞路奔馳兵火之中靡有寧宇功名<lb/>
世故視若浮雲日與二三知友賦詩酌酒一切牢騷慨<lb/>
慷忠孝鬱勃感憤不平之氣皆于詩焉發之每客至則<lb/>
太君潔壺觴腆殽饌先意承志隨其所宜惟慮先生詩<lb/>
詞有傷時嫉俗之意婉轉勸導使歸和平憶先生示内<lb/>
詩云句不驚人語不奇山妻但恐我傷時可知識得詩<lb/>
中否細步偷來檢我詩則先生閨房之樂相得之懽于<lb/>
此可想見矣今先生年方八十康寧未艾而太君尚少<lb/>
<pb n="KR4f0048_WYG_019-12b"/>
五嵗溘然長征嗚呼哀哉某與冡君彦伯締為婚姻犬<lb/>
子雲龍太君之孫婿也今嵗登潭府從䝉師受學太君<lb/>
愛之如孫子方幸兒曹得承教誨忽焉遭此何能為情<lb/>
不揣固陋再拜稽首而為之誄曰<lb/>
猗歟太君澚川鍾秀延平裔孫隴西華胄迺祖孝亷家<lb/>
傳忠厚父寳弓公持斧衣繡嘉濟廟中禋祀弗子誕育<lb/>
掌珠聰明誰似既勤女紅亦習詩史四行兼全芳規備<lb/>
美曰嬪于林増光南詔忠簡之穆錦衣之肖元白先生<lb/>
<pb n="KR4f0048_WYG_019-13a"/>
詩名有耀案則齊眉吟則賡調吁嗟太君事姑純孝妯<lb/>
娌和諧親鄰則傚周窮恤乏感者懽叫賔至如歸酒㫖<lb/>
殽妙吁嗟太君大亂弗傷七嵗隨父被圍清漳易子炊<lb/>
骸十人九僵獨能不死餓以徜徉甲寅逃浦載道劍鋩<lb/>
釵鈿可賂賊不能戕天城避兵四載安康一朝棄去冦<lb/>
墜巖疆天之所佑徳實克當廣嗣重祖側室是將趙姬<lb/>
女宗真堪頡頏佳兒成立嫡庶相忘伯也才茂芹藻生<lb/>
香仲也學篤辟雍上庠蘭孫濟濟出地新篁胡為太君<lb/>
<pb n="KR4f0048_WYG_019-13b"/>
寳婺埋光驂鸞上漢散魄泉鄉嗚呼哀哉緬惟太君婦<lb/>
道無闕奉養竭誠送終淚血歛凴其棺窆臨其穴馬鬛<lb/>
雙封松楸掲掲從兹一去翁姑則悦承歡地下與世永<lb/>
訣嗚呼哀哉吁嗟太君而今巳矣其奈先生空房靜几<lb/>
興來吟咏孰為伸紙語即驚人孰規孰喜入既傷心出<lb/>
亦隕涕嗚呼哀哉昔栁下妻謚夫曰惠黔婁之妻以康<lb/>
為謚易名雖私于傳有志先生效之謚曰文懿匪學無<lb/>
文太君書笥令淑孔彰純懿無累斯名稱情太君罔媿<lb/>
<pb n="KR4f0048_WYG_019-14a"/>
吁嗟太君亦復何悲某忝戚末猶子比兒繐帷瞻拜泣<lb/>
下漣洏何以誄徳表之素旗嗚呼哀哉<lb/>
　　黎母魏太君哀辭<lb/>
皇清誥封淑人黎太姻母魏太君以雍正六年戊申秋<lb/>
八月三日卒于京邸官舍之内寢嗚呼哀哉令子使君<lb/>
致逺方以光禄卿持節巡察河工事竣言旋遷大廷尉<lb/>
忽遭斯變慘痛異常<lb/>
上眷戀孝子方深不忍聴其逺離又重違孝思特體下<lb/>
<pb n="KR4f0048_WYG_019-14b"/>
情得自都門奉太君靈櫬旋歸故里由張家灣泛運河<lb/>
過青齊經魯國踰淮泝江越吳楚豫章以明年巳酉之<lb/>
春至長汀為程百有餘日道旁觀者咸欷歔歎羡謂賢<lb/>
母孝子其榮其哀非尋常所能及也同鄉親朋多不逺<lb/>
百千里重趼弔奠元與令子使君為忘分之交二十餘<lb/>
年四載京邸䝉太君飲食教誨有逾骨肉復䝉不棄寒<lb/>
賤締為婚姻自應躬赴靈帷舉觴一慟而元以粤東下<lb/>
吏孤忠為<lb/>
<pb n="KR4f0048_WYG_019-15a"/>
國不合時宜慚無見幾之明致投媢嫉之網羈縻于兹<lb/>
不能一造汀郡趨蹌執紖少盡猶子之情臨風想望涕<lb/>
零如雨鬱此哀思何能黙黙四兒雲翼太君之孫壻也<lb/>
敬遣一行代進三爵乃刑牲設饌陳帛獻楮于庭哀而<lb/>
奠之曰<lb/>
嗚呼太君生長西秦代有令徳育是掌珍四行備美芳<lb/>
規絶塵父母鍾愛弗輕薦蘋大參黎公為世偉人適宦<lb/>
邉疆名動四隣英豪物色願事櫛巾荆苕箕帚夙夜惟<lb/>
<pb n="KR4f0048_WYG_019-15b"/>
寅伊時逆藩相率倡亂閩粤滇黔羽書飛箭岌岌關中<lb/>
鎮臣復叛公時觀察手檠秦甸偕張將軍同心靖變夕<lb/>
理軍糈朝籌守戰太君佐之罄撤環瑱紉縫征衣三軍<lb/>
袨絢既平逆賊復軫哀鴻勞來安集中閨更恫賙饑恤<lb/>
寒疾痛相通民忘兵燹萬井融融感公功徳望報羆熊<lb/>
果邀天眷誕育䕫龍少而穎異長則亢宗太君之福與<lb/>
徳偕隆公澹于名急流勇退惟躭詩文林泉不廢濡毫<lb/>
伸紙太君意㑹井臼親操辛勞罔懈上事尊長下和儕<lb/>
<pb n="KR4f0048_WYG_019-16a"/>
輩各得歡心馨聞中外令子成名文驚海内望重木天<lb/>
猶勤教誨遂操玉尺出掌文衡太君教之惟公惟明三<lb/>
年楚澤兩袖風清海珠靡遺連茹彚征還朝復命司諌<lb/>
彤庭太君教之惟忠惟誠毋傷刻薄毋涉沽名丰裁凜<lb/>
凜為國典型<lb/>
帝念楚邦澤弗下究特簡廵行持斧衣繡太君教之民<lb/>
依在宥雈苻跡絶風淳俗厚<lb/>
帝念黄河數省馳驟大利大害往巡弊竇太君教之稽<lb/>
<pb n="KR4f0048_WYG_019-16b"/>
工察漏兩載安瀾厥功殊懋<lb/>
天子曰都晉卿光禄治裝未行奉天推轂甫及脂車廷<lb/>
尉掌軸一嵗九遷幾將枚卜何期太君遽登仙籙弗念<lb/>
令子拊膺躑躅泣血呼天百身莫贖山川墮淚歸怨亭<lb/>
毒嗚呼哀哉<lb/>
帝謂孝子國家柱石體爾孝思假爾休息扶櫬還鄉治<lb/>
喪祖祏六千里路哀榮嘖嘖大開弔堂兼營窀穸親友<lb/>
趨蹌悲傷痛惻元也不才備官海僻<lb/>
<pb n="KR4f0048_WYG_019-17a"/>
主恩深重圖報涓滴一念不欺一介不忒蹇逢監司狼<lb/>
貪虎嚇侵欺<lb/>
天庾命予補塞賠穀三千寒儒何力況復捐金二千一<lb/>
百毒虐百端如鬼如蜮止合挂冠難堪虺蜴大吏憐予<lb/>
孤忠拙直調我番禺避兹仇敵謂受憲恩得伸報國其<lb/>
如怨深横加霹靂欲快雄心昧良羅織上官有權下吏<lb/>
當阨幽獨無慚任施鋒鏑可對帝天詎終屈抑悵望靈<lb/>
幃趨拜未得以斯耿耿涕泗沾臆太君何憾泥金鳳翟<lb/>
<pb n="KR4f0048_WYG_019-17b"/>
五福備膺恩綸洊錫濟濟孫支邦家圭璧含笑九京榮<lb/>
華曷極敬遣豚兒千里匍匐奠獻一觴用將悃愊靈其<lb/>
有知歆然來格嗚呼哀哉<lb/>
　<lb/>
　<lb/>
　<lb/>
　<lb/>
　鹿洲初集巻十九<lb/>
</p>
<p>
</p>
  </div>
<div>
<head>鹿洲初集巻二十</head> <lb/>
    <p>
<pb n="KR4f0048_WYG_020-1a"/>
欽定四庫全書<lb/>
　鹿洲初集巻二十<lb/>
　　　　　　　　　　廣州府知府藍鼎元撰<lb/>
　行狀　墓志銘　墓表<lb/>
　　先王父逸叟先生暨王母陳孺人行狀<lb/>
先王父逸叟先生諱繼善字逸淑世為閩之漳浦人曽<lb/>
祖處士毅叟公生三子長諱初芬次諱初茂以文學著<lb/>
名先生其季也本名初蕙生于明天啟元年辛酉二月<lb/>
<pb n="KR4f0048_WYG_020-1b"/>
之七日性好學博通經史及天文地理諸書深沈不露<lb/>
童年應試屢不得志于有司將北遊取道南粤見時政<lb/>
日非急走還慨然有髙隠之志時族父紫濤公巡按三<lb/>
楚楚㓂張獻忠漸横撫按治理諸院方羈縻招撫為息<lb/>
事寧人計先生聞之頓足曰撫獻忠如養虎子終非可<lb/>
馴及其長大將搏主人食之矣此曹亟誅之尚恐不死<lb/>
何撫之能為吾叔父其不返也家居官塘鄉湖墘里與<lb/>
先王母陳孺人謀曰天下將亂此處非避兵之所萇谿<lb/>
<pb n="KR4f0048_WYG_020-2a"/>
山母頂先世故居左右數十里皆吾宗族且深䆳在萬<lb/>
山中無他患當徙宅焉孺人曰善先生往鳩工庀材結<lb/>
廬甫就中原大亂土賊肆横孺人負姑逃難遂走入萇<lb/>
谿山中孺人同邑大坑陳氏女世為宦家素纎弱不能<lb/>
任重姑黄太君雖老病甚頎碩料孺人弗勝負荷謂曰<lb/>
吾老且死死于賊與死于家等耳若年少當急逃勿以<lb/>
戀我受累我死不瞑目也賊且至里婦皆倉皇竄匿孺<lb/>
人襁負姑行十五里跳澗踰嶺如飛不自知其苦及至<lb/>
<pb n="KR4f0048_WYG_020-2b"/>
萇谿再扶姑不能動族人大笑稱奇以為勇生于孝葢<lb/>
孺人平居婦徳閫範為宗族所推而孝行尤嘖嘖著聞<lb/>
者也先生既隠居命童傭闢地開山種竹木花果數千<lb/>
樹每當桃紅李白涉趣行吟孺人釀秫為酒舉杯對案<lb/>
相敬如賔教子讀書聲琅琅出金石不復知有人間利<lb/>
禄事矣康熙甲寅三藩繼叛耿精忠傳偽檄郡縣割髪<lb/>
辮示降鄉人恐請先生議之先生曰作亂也不可聴<lb/>
國朝王氣方盛雖十藩亦無如何況耿逆如行尸安能<lb/>
<pb n="KR4f0048_WYG_020-3a"/>
以兵加我于是鄉人竟不割辮耿逆亦不能來時臺灣<lb/>
鄭氏聞耿盜兵亦大舉入冦攻擾漳泉偽署呉球為漳<lb/>
浦縣令駐劄萇谿沿鄉徴糧球聞先生名求一見不可<lb/>
得直造先生廬先生遁入老虎洞球踞駐先生巖野齋<lb/>
數月終不得一面嘆息而去先生以虚名太著非自全<lb/>
之道乃改今名更號逸叟深自晦匿縱讀堪輿書逍遥<lb/>
山水尋求地脈窮數月不返人莫能測其所之由是先<lb/>
世隴塋多所自擇若官塘江東霞嶺蓮花諸祖墳其表<lb/>
<pb n="KR4f0048_WYG_020-3b"/>
著者蓮花山形勢特奇初求之不得則為施姓者購去<lb/>
使人請之價十倍弗可居數年間行油柑嶺見山麓僵<lb/>
屍度遇盜摶而仆者就視之不識何許人氣奄奄未絶<lb/>
先生命僕負以歸延醫調之得不死然傷重弗能行養<lb/>
之月餘盡老酒數石晨夕雞豚如事所親比復初問姓<lb/>
名感泣而去不知其為即奪購蓮花山者也施歸與婦<lb/>
謀無以報再生恩遂獻蓮花山為謝先生厚其直售之<lb/>
以葬我髙祖母葢吉穸云虎朝徑生基今先生安厝之<lb/>
<pb n="KR4f0048_WYG_020-4a"/>
所亦早年自擇者也先生為人忠厚誠篤寛和澹定平<lb/>
生無一言欺人無憂愁無畏懼無盛怒無與人爭見人<lb/>
有非則從容勸戒横逆之來亦笑而受之教先君讀書<lb/>
必令為聖賢之學先君幼極博負竒才為多士弁冕名<lb/>
震閩粤學者多宗之先生淡然不以為喜年三十二不<lb/>
禄哀動里閭族戚友朋如壊梁木先生寂然若無所事<lb/>
者不孝孤時方十嵗號慟欲絶先生惟令讀書繼父志<lb/>
耳不孝鼎元既稍長為時文頗自負先生曰程朱曽為<lb/>
<pb n="KR4f0048_WYG_020-4b"/>
時文否鼎元曰非是無由得科名先生曰皋䕫尹説皆<lb/>
得科名否鼎元不敢復言既學為古文詞繕以進先生<lb/>
曰此亦近日之空谷足音也道以文傳但為其有用者<lb/>
可耳庚寅秋鼎元著女學一書告成先生閲之大喜謂<lb/>
孺人曰五百年無此矣不意吾孫能如是此有關風教<lb/>
為世道人心不可少之書確乎可傳也葢先生生平無<lb/>
狂喜惟此舉頗為愜意鼎元由是益黽勉正學後此著<lb/>
述先生俱不及見矣先生年九十始扶杖俄則曳之而<lb/>
<pb n="KR4f0048_WYG_020-5a"/>
走若忘其為杖者尚喜遊山日行四五十里當道屢欲<lb/>
見之皆不出及鼎元移家邑城迎就養邑令汪公培祖<lb/>
行鄉飲酒禮以先生為上賓始一見焉康熙辛夘冬十<lb/>
月二十有三日覺㣲疾遽呼孺人曰子夏云君子曰終<lb/>
小人曰死吾今日其終矣夫孺人曰未嘗疾何至此先<lb/>
生曰是矣為我喚諸子孫來既咸集笑曰吾平生所為<lb/>
無一事不可對天日全受全歸更何所憾惟願汝輩勉<lb/>
為善人而巳遂卒孺人治家有禮法閨門之内肅若大<lb/>
<pb n="KR4f0048_WYG_020-5b"/>
庭方正整齊而不為苛刻至老猶紡績織絍罔憚勤勞<lb/>
家中上下大小皆化之無敢舍業以嬉者生崇禎元年<lb/>
戊辰春二月十有三日少先生七嵗後先生五年卒則<lb/>
康熙四十五年丙申冬十一月十有三日也先生享年<lb/>
計閏九十有四孺人享年計閏九十有二夀考齊眉孫<lb/>
曽繞膝孟徳耀梁伯鸞不足道也子三長諱宗明生孫<lb/>
鼎欽鼎恭鼎銓鼎錡鼎漙鼎陶六人曽孫雲鵬等十七<lb/>
人次即先君諱斌生不孝鼎元鼎光二人曽孫雲錦等<lb/>
<pb n="KR4f0048_WYG_020-6a"/>
十二人又次諱宗哲生孫鼎輔鼎弼鼎藩三人曽孫雲<lb/>
沛等四人女無之孫女七人曽孫女九人聘娶皆名門<lb/>
不具述<lb/>
　　先考文菴先生行狀<lb/>
鼎元生十嵗而孤先考行事不甚知其詳惟憶五六齡<lb/>
時最為先考所鍾愛嘗攜與步月中庭從容問曰汝長<lb/>
大作何事業鼎元對曰讀書先考曰汝讀書何為欲為<lb/>
官乎為聖賢乎對白皆欲之先考曰奢官弗可必也得<lb/>
<pb n="KR4f0048_WYG_020-6b"/>
不得其權在人聖賢可必也為不為其權在巳鼎元曰<lb/>
吾為之喜曰善他日鼎元問曰人為官不得為聖賢乎<lb/>
先考曰居官正好為聖賢致君澤民皆聖賢事如伊尹<lb/>
周公俱是聖賢孔子亦是為官者但官難期必得顔子<lb/>
閔子不必為官皆聖賢也由是日以聖賢自居先考亦<lb/>
隨事誘迪之松隂乘涼見小彘負尨而趨抵掌大笑先<lb/>
考曰非禮勿視汝此一看便不是聖賢非禮勿動汝此<lb/>
抵掌亦不是聖賢後當戒之鼎元曰諾一日偶拂意跌<lb/>
<pb n="KR4f0048_WYG_020-7a"/>
地而啼外王母攜之不起固勸之啼愈厲忽先考至佯<lb/>
為不知者但呼曰今日聖賢何在即躍起急對曰在此<lb/>
先考笑曰聖賢不哭也拭淚曰無之七嵗從外祖入學<lb/>
讀書先考指所讀示之曰弟子入則孝出則弟汝欲為<lb/>
聖賢當從此章書做起若不能孝弟便非聖賢為人不<lb/>
謹慎説話不信實便非聖賢遇衆人不能廣愛遇仁人<lb/>
君子不肯親近有閒暇不肯讀書皆非聖賢汝將此一<lb/>
書記熟擴充馴致至極處不患不造聖賢地位也先考<lb/>
<pb n="KR4f0048_WYG_020-7b"/>
時授徒邑中每館旋必令背誦所讀書及十嵗五經讀<lb/>
畢則大喜以為可教臨終執鼎元手曰汝無忘為聖賢<lb/>
之志我含笑九原矣是時鼎元正在穉騃所記者如此<lb/>
而巳不能狀先君行事後聞之先慈又以問先王父乃<lb/>
得其概先考諱斌字郁人學者稱文菴先生先王父逸<lb/>
叟公仲子也少聰敏一目數行皆不忘九歲通六經史<lb/>
記左氏傳以能文見稱比長益刻勵晝夜攻苦理學經<lb/>
濟諸子百家以及天文地理禮樂律厯韜鈐行陣奇門<lb/>
<pb n="KR4f0048_WYG_020-8a"/>
演禽星卜諸書靡不講究精㣲欲以措諸世用雖恂恂<lb/>
不露圭角實自命為一代人物云先外祖子興許公物<lb/>
色當世賢豪士無一可意者見先考與談論驚為偉人<lb/>
以先慈歸焉先考弱冠補博士弟子員為一庠弁冕自<lb/>
後屢軼其羣然數奇不遇先王父逸叟公隠者也視世<lb/>
態如浮雲笑謂曰人生何必科名學聖賢焉足矣汝讀<lb/>
書太博正程子所謂玩物喪志者宜屏去一切専講求<lb/>
理學經濟即使不用亦不失為伊川之徒也先考悚然<lb/>
<pb n="KR4f0048_WYG_020-8b"/>
受命由是専以程朱之學教授生徒而文名太盛漳潮<lb/>
間談文之士多從之若但知先考為文人者初臺灣未<lb/>
靖閩督姚公啟聖駐漳籌海設修來館以招攜鄭家將<lb/>
士凡歸誠者無真贋皆納之視其才可用實授以官有<lb/>
薦先考于制府者召見太悦將附入歸誠例授官先考<lb/>
辭曰官者吾所欲但不可以欺而得之請仍還清白書<lb/>
生應制舉同邑前輩黄太常公時叅制府軍事以此重<lb/>
先考行誼延禮于家俾族子受業焉其族黄長民先生<lb/>
<pb n="KR4f0048_WYG_020-9a"/>
與先考友善亦遣子元美來就學元美字越甫人品器<lb/>
識迥異時流為先考髙弟受業最専且乆觀人論世定<lb/>
事幾成敗當否與先考脗合每喜談先考遺事以為後<lb/>
學式栩栩得意鬚眉俱動嘗述先考言王仲淹為晉宋<lb/>
隋唐數百年間第一學者無師無友崛起塵濁之際儼<lb/>
然自命為聖人可不謂豪傑之士乎中説大有意思非<lb/>
揚子法言所敢望其萬一使天假之年確乎可入聖人<lb/>
之室也天生此才不予之夀亦獨何哉言訖凄然淚下<lb/>
<pb n="KR4f0048_WYG_020-9b"/>
越甫意先生懐古情深不料其自知不永年故有感而<lb/>
悲耳先考易簀時謂越甫曰窮達命也修短數也吾無<lb/>
顔子之學適符顔子之夀既用自愧一生懐抱弗得少<lb/>
展不知天之生我何意也豈尚藴釀以待子孫之發洩<lb/>
耶及卒越甫號慟如壊梁木逺近聞者莫不欷歔痛惜<lb/>
之不孝鼎元幼年失怙追憶音容依稀在目奉持遺訓<lb/>
刻骨鏤胸中夜輾轉涕零惟恐稍自暴棄無以慰吾考<lb/>
于泉臺之下倘天牖其衷略開一隙之明得以望聖賢<lb/>
<pb n="KR4f0048_WYG_020-10a"/>
門牆而識所從入之方無負先人臨終丁寧之囑是則<lb/>
不孝鼎元之上願也夫先考生于大清順治十五年戊<lb/>
戌夏四月二十有六日卒于康熙二十有八年巳已秋<lb/>
八月十有八日享年三十二嵗配吾母節孝許太君自<lb/>
有狀子二長不孝鼎元雍正癸夘科選拔内閣一統志<lb/>
館纂修<lb/>
特授廣東潮州府普寧縣知縣娶許氏先慈姪女次鼎<lb/>
光南澚鎮標外委隨征守備娶陳氏女三長適癸夘科<lb/>
<pb n="KR4f0048_WYG_020-10b"/>
聨捷進士吏部候選知縣李杜次適戴承恩三適林宗<lb/>
岳俱先慈出孫十人雲錦福建水師提標功加都司僉<lb/>
書娶林氏浙江定海鎮總兵官諱亮女雲龍業儒娶林<lb/>
氏甘肅廵撫贈尚書諱日瑞公曾孫痒生諱從龍女雲<lb/>
翔未聘雲翼聘黎氏巳丑進士奉天府尹兼盛京刑部<lb/>
侍郎諱致逺女雲鶚雲燦俱幼未聘俱不孝鼎元出雲<lb/>
樞雲路雲槐雲衢俱幼未聘不孝鼎光出女孫三長適<lb/>
都司僉書江諱藎臣子沛然次幼未許配俱鼎元出又<lb/>
<pb n="KR4f0048_WYG_020-11a"/>
次幼未許配鼎光出曽孫成徳幼未聘雲錦出成功幼<lb/>
未聘雲龍出餘未艾<lb/>
　　先慈節孝許太孺人行狀<lb/>
先慈姓許氏邑西郊景文里人外王父諱世昌公明太<lb/>
僕寺卿諱祚昌公介弟也博學好古遭亂不仕先慈生<lb/>
有異徴外王父最鍾愛之授以書過目成誦稍長通載<lb/>
籍嫻吟咏嘗賦落梅詩有銀鱗香大地鐵骨鬭寒風之<lb/>
句識者巳占其兆矣然片紙隻字未嘗留稿曰閨中字<lb/>
<pb n="KR4f0048_WYG_020-11b"/>
跡不欲令人見也年十四絶不復吟善女工外王父益<lb/>
奇之而是時先君年少行卓才名聞逺近外王父造廬<lb/>
相訪驚為偉人遂締焉先君家世讀書不治生業及先<lb/>
慈于歸去華飾鬻粧奩食貧作苦以供孝養善承翁姑<lb/>
意飲食衣服起居不待詔告動中窽會相先君經理内<lb/>
外俾得専志讀書孳孳以逺大相勗閨門之中若師友<lb/>
焉嵗巳已先君染寒疾秋八月六日病篤謂先慈曰勢<lb/>
不可為矣若當奈何對曰相從地下無他説也先君愀<lb/>
<pb n="KR4f0048_WYG_020-12a"/>
然曰雙白在堂不克盡子道死難瞑目翁姑之愛若實<lb/>
甚若死益傷翁姑心是重余不孝罪也言訖氣絶先慈<lb/>
拊膺大慟昏仆移時不甦進湯藥不得入口外王父以<lb/>
刀尖格先慈齒灌之夜半先君復蘇顧先慈曰吾未死<lb/>
若先死耶若執性如此何以慰吾魂于泉下須臾先慈<lb/>
亦蘇與先君從容議後事甚悉越十有八日雞初鳴度<lb/>
先君不能至旦更問所欲言先君瞪目視之曰上事舅<lb/>
姑下撫兒女前言已盡願母我違遂卒先慈哀毁如禮<lb/>
<pb n="KR4f0048_WYG_020-12b"/>
尚刻刻有殉亡志喪畢之日閉户自經大母率家人擠<lb/>
户救之乃免先王父泣而詔之曰若立志死節是也吾<lb/>
夫婦老矣兒死遺以二孤若在尚冀成立也若復死誰<lb/>
當撫之且吾兒臨終與若作何言語息壤在彼而忍忘<lb/>
之耶先慈矍然垂淚曰兒今不死矣時年二十有九也<lb/>
不孝鼎元鼎光方懵然惟𤓰果是利諸妹終日呱呱厨<lb/>
無宿舂先慈以女工經營家計市番薯給饔飱種蔬為<lb/>
糜以佐不逮時或具甘脆承舅姑歡心親教督不孝兄<lb/>
<pb n="KR4f0048_WYG_020-13a"/>
弟講授詩書反復開導終日不厭夜則篝燈自課女工<lb/>
于旁視不孝倦或思睡則縷縷述先君遺事以感動之<lb/>
且勗以立身成名繼述顯揚之大不孝鼎元或不率教<lb/>
先慈不忍加箠楚但涕泣責讓不食鼎元因憂懼不知<lb/>
所為急引咎請改乃許之由是稍有警悟始不敢不讀<lb/>
書雖隆寒盛暑苦雨凄風機響書聲永夕互答道路聞<lb/>
之無不傷心流涕者癸未秋鼎元受知邑大尹今廷尉<lb/>
四明陳公以五經冠童子試先慈頗有喜色復誡之曰<lb/>
<pb n="KR4f0048_WYG_020-13b"/>
汝無萌幸心此不足當毫髪數也吾所喜者陳公有知<lb/>
人之鑑為所賞識將來學問或可有成汝必勉之冬鼎<lb/>
元受知學使者今内閣學士歸安沈公且命隨軺車校<lb/>
士先慈復馳書誡曰沈公當代大賢所取閩士千數汝<lb/>
獨見器重如此亦謂汝自幼孤苦當激昂自奮勵欲朝<lb/>
夕左右俾至大成此千載知巳也勉之光隂如駛學業<lb/>
無疆暇則詳審世務留心經濟毋長傲偷安吾之望也<lb/>
丙戌夏沈公憫先慈清操苦節欲特疏題旌以年方四<lb/>
<pb n="KR4f0048_WYG_020-14a"/>
十六未合例手書霜貞衍慶四大字旌奬鄉人榮之未<lb/>
幾大中丞張公撫閩漳紳士僉採先慈節孝事實請于<lb/>
中丞公而郡刺史山隂趙公邑大尹悔菴汪公掌教蔡<lb/>
公及通庠人士左右鄰里皆以先慈節孝可風合懇旌<lb/>
奬各加美詞申詳其事張公韙之是時先慈年四十八<lb/>
猶未合題請例張公因檄郡守鏤飾節孝流芳匾額邑<lb/>
大尹汪公親具彩幣設鼓樂牽羊舁酒到宅褒旌先慈<lb/>
撫匾愀然曰節之一字足矣孝豈敢當且家素貧不能<lb/>
<pb n="KR4f0048_WYG_020-14b"/>
備養翁姑耄耋之年弗飽雞豚之奉念之傷心今妄得<lb/>
美名徒増罪戾無益也先慈念王父衰老常憂懼不自<lb/>
安望不孝鼎元成名甚切每誦歐公言祭而豐不如養<lb/>
之薄二語鼎元流汗沾背及秋闈被刖念無以慰老親<lb/>
先慈則又寛之曰人生科名不宜太早再加數年之功<lb/>
造物厚意也其鬱深者施必暢其積乆者發必𢎞顯達<lb/>
之驟聲問易減増益不能大器乃成不孝因復黽勉淬<lb/>
勵又屢以貧困不能家食飄泊風塵歸囊偶有所得必<lb/>
<pb n="KR4f0048_WYG_020-15a"/>
問所由曰寧可清饑不可濁飽葢恐或從非道來也辛<lb/>
夘冬十月王父棄諸孤先慈哀傷過憊得嘔血疾然旋<lb/>
起旋止亦不為意事王母益辛勤癸已春不孝鼎元將<lb/>
應恩科省試先慈欣然謂之曰昔汝父臨終謂汝必能<lb/>
有立今蹉跎二十餘載矣大母年髙望之甚切勉之是<lb/>
時先慈起居無恙言笑甚懽不孝鼎元亦遂安意就道<lb/>
嗚呼孰謂臨别丁寧之語即為不孝與母永訣之日哉<lb/>
暮春落第䇿蹇將歸以大中丞覺羅滿公再三慰諭留<lb/>
<pb n="KR4f0048_WYG_020-15b"/>
省讀書重違長者命而不孝鼎光音問往來亦不云先<lb/>
慈有所患苦中秋後四日忽接八月五日家信云先慈<lb/>
痰氣大作勢且危不孝鼎元始憂懼急辭回家二十八<lb/>
日過海澄則聞初六日之訃嗚呼痛哉不孝鼎元終年<lb/>
飄泊情事未伸生不能備奉養殮不及憑棺衾天地罪<lb/>
人抱恨何極雖曰靦然人面曽羊烏報本之不如矣自<lb/>
先君沒後距今二十五年先慈千辛百苦莫可名狀近<lb/>
來喘息甫定方私幸來日正長庶幾得徼天之佑少報<lb/>
<pb n="KR4f0048_WYG_020-16a"/>
罔極於萬一嗚呼孰謂其竟如此而已耶洒血問天我<lb/>
罪伊何即使苫塊餘生或得藉先人餘慶大烹列鼎以<lb/>
享以祀亦無補于終天之恨矣嗚呼痛哉先慈平生恭<lb/>
慎治家不嚴而整待妯娌大小咸得歡心對女婦終日<lb/>
寛和無疾言戾色早年極懦弱及撫孤井臼操作娓娓<lb/>
弗倦自奉極不堪而祭祀必豐潔賓客往來極力供奉<lb/>
親戚有困乏者分所有周之鄰婦或以為言則曰我家<lb/>
常在苦中亦不爭此區區者也二十年未嘗為疾所苦<lb/>
<pb n="KR4f0048_WYG_020-16b"/>
自辛夘嵗一染血症隨亦平復今秋八月朔痰氣始盛<lb/>
覺寢不安席然猶整頓家中器具及小大敝衣躬自補<lb/>
綴之越五日知不起乃命馳書之三山召不孝鼎元及<lb/>
暮正襟危坐與舅氏霞山公談家事甚悉夜二鼓鼎元<lb/>
婦許氏侍旁先慈低聲謂之曰吾自而翁沒後常刻刻<lb/>
欲殉亡為子女所累延我二十五載今吾事巳成將報<lb/>
而翁于地下矣不孝婦慟哭曰祖母年老遊子未歸願<lb/>
少遲之先慈摇手曰不能待矣問遺囑則曰元兒能理<lb/>
<pb n="KR4f0048_WYG_020-17a"/>
㑹無俟吾言時不孝鼎光及舅氏霞山公暨諸男女幼<lb/>
孫俱至側先慈一一注目視之遂終則雞巳鳴矣是為<lb/>
八月六日也嗚呼先慈性情寛厚舉止端莊無一毫局<lb/>
促之氣半生苦節不克食報于厥躬固巳痛矣又不能<lb/>
姑待數日使不孝鼎元得親醫藥含歛悠悠蒼天此恨<lb/>
何窮期耶天道而無知則巳天道而有知其以此報施<lb/>
先慈乎哉先慈生于順治十八年辛丑二月二十五日<lb/>
已時卒于康熙五十二年癸巳八月初六日寅時享年<lb/>
<pb n="KR4f0048_WYG_020-17b"/>
五十有三配先考文菴公子孫名字具載先考狀中不<lb/>
復贅<lb/>
　　李求可墓誌銘<lb/>
憶余辛夘秋讀寒支集為元仲先生立傳時向汀友問<lb/>
檀河後人寧化隂君琫素為余言先生令子求可公有<lb/>
父風閉户讀父書屏迹城市心韙之丙申遊汀偕琫素<lb/>
之泉上始得見求可公時公年六十有七老矣翼日余<lb/>
登茶窠山拜李先生墓公命子琳甡暨諸孫從離檀河<lb/>
<pb n="KR4f0048_WYG_020-18a"/>
可里許樹木鬱蒼山岡環抱天然一安樂窩墳前搆饗<lb/>
堂數椽頗幽雅蔬畦曲沼皆潔淨有致余顧謂琫素曰<lb/>
求可公之葬其親也能子矣琫素曰公天性至孝事先<lb/>
生極盡子道嫡母邱孺人病且死委頓床席者累月衣<lb/>
襦數澣公以手承其惡藥餌必親不假婢僕是墳先葬<lb/>
白沙坳族人所贈先生夀域者有水患公乃改葬此經<lb/>
營布置極苦心焉余徘徊睇審不忍去左臂有墳昂然<lb/>
稍異趨視所鐫石大驚曰嗚呼此吾故友上杭劉先生<lb/>
<pb n="KR4f0048_WYG_020-18b"/>
鼇石也曷越五百里而來葬于兹再拜畢與琫素諸君<lb/>
席地坐始知劉之尊人嘗師事李先生劉尤為先生所<lb/>
器重癸巳五月五日客檀河病篤求可公舁諸家中為<lb/>
易簀以沒衣衾棺椁皆公所備欲自用者復遣使周其<lb/>
孤婺葬之先生墓側春秋祭掃如禮余為劉痛心澘焉<lb/>
淚落感公古道髙義謂真不媿李先生子也琫素曰公<lb/>
見義無不為恐恐然慮弗克繼父志四方遊客及君子<lb/>
之至于斯者必誠敬欵留致其歡以去去則酌人品髙<lb/>
<pb n="KR4f0048_WYG_020-19a"/>
下逺近量餽以贐一如先生在時父執交遊有晩景不<lb/>
如意者尤慇懃遣使問遺不倦楚人劉某遭亂為兵所<lb/>
掠父子祖孫離散者乆之友人述其事公拮据多方斡<lb/>
旋俾其骨肉復聚未嘗有徳色至于待宗族解紛難處<lb/>
兄弟著友恭據苦辭甘推財讓産又公平日尋常事令<lb/>
名籍籍里黨間以為必有後福者琳甡曰家君言為徳<lb/>
非以倖福併非以邀譽也但行吾心之所安與力所得<lb/>
為而巳余曰嗟乎此有道君子之言世人安得聞之日<lb/>
<pb n="KR4f0048_WYG_020-19b"/>
將晡偕諸君下山歸目覩檀河精舍琴書巻軸花石亭<lb/>
池皆守先生之舊有増新無廢失家廟土堡廬井橋梁<lb/>
先生所建置者咸井然不墜余益嘆公為能子而公悽<lb/>
然以悲謂丁亥冬不戒于火土堡所藏書籍器物頓盡<lb/>
先人手澤灰燼傷心余以先生生平心血全在著述公<lb/>
既次第登棗梨傳播海内他長物何足繫懐信宿公家<lb/>
公之仲孫倓以所為文相質余嘉倓之為令器且喜公<lb/>
之子若孫皆不類尋常也盡歡而别巳亥嘉平復會琫<lb/>
<pb n="KR4f0048_WYG_020-20a"/>
素于粤中則言公巳沒甚痛之念兹哲人有禆風化思<lb/>
著其美以勵頽俗而琳甡奉公遺命以庚子秋七月攜<lb/>
公狀造余屬為文以志其墓嗚呼余安敢辭而安忍辭<lb/>
哉公諱向旻字允懐後更名子權字求可世居寧化之<lb/>
泉上父前朝徴君諱世熊即元仲先生生子三人公其<lb/>
季也幼力學諸子百家皆研究稍長隨先生遊豫章泛<lb/>
鄱湖登匡廬五老諸峯謁天下遺逸名宿咸以國士期<lb/>
之弱冠補弟子員戊午以貢入國雍例當授職辭不就<lb/>
<pb n="KR4f0048_WYG_020-20b"/>
其生平大致如此諸懿行芳規未易更僕鄉之人能道<lb/>
之余特就丙申所目見耳聞于公生前最確者叙述其<lb/>
事而其餘槩從闕焉不欲多為諛詞傳信也公生于順<lb/>
治庚寅九月三日卒于康熙巳亥八月朔日俱亥時享<lb/>
年七十元配邱氏年六十四先卒側室陳氏子三人長<lb/>
琳甡邱出也娶于母族次是恒娶張氏次葆光聘張氏<lb/>
陳出也女七人長適隂承天邱出次適隂承徳即琫素<lb/>
長男也次適邱夢陽次適將樂伍其元次適歸化馮廷<lb/>
<pb n="KR4f0048_WYG_020-21a"/>
楷次許字清流雷超士次許字清流鄧登龍俱陳出孫<lb/>
五人俍娶隂氏倓娶楊氏俅聘張氏侅聘邱氏俱琳甡<lb/>
出倕幼未聘是恒出孫女四人一適伊肇炳一適張豐<lb/>
一適歸化葉國撫一適清流王雲鳳俱琳甡出曽孫三<lb/>
人長壆長壁俍出長榮倓出曽孫女四人俍出者二一<lb/>
未字一許字清流曽聨芳倓出者二一許字將樂伍開<lb/>
天一未字某年某月某日奉公柩葬于某里曽坑山坐<lb/>
某向某銘曰<lb/>
<pb n="KR4f0048_WYG_020-21b"/>
檀河水清且漣彼君子兮能承先孝友道義無欠闕曾<lb/>
坑抔土隴岡阡昌厥後非偶然<lb/>
　　誥贈奉政大夫夢巗戴君墓誌銘<hi>代</hi>
先民有言窮達命也出處時也時命在天君子聽之苟<lb/>
有心于世道安往不可以濟人利物勵詩書立志節敦<lb/>
氣誼挽頽風皆儒者素位而行之學必拘拘身致通顯<lb/>
而後有所表見陋矣余曩嵗撫綏兩浙以天台戴令有<lb/>
異政升諸朝今厯郎官攜厥考夢巖君行狀涕泣請余<lb/>
<pb n="KR4f0048_WYG_020-22a"/>
銘其穸因乃子而知其父之賢亦余所樂為誌者按狀<lb/>
君諱某字夢巗江左建平人少孤力學弱冠坐皋比教<lb/>
授其鄉之俊髦多所成就而君顧數奇困童子試者久<lb/>
之逾三十始補博士弟子員省試又數報罷慕范文正<lb/>
公作秀才時以天下為巳任留心康濟講求民生利病<lb/>
上書陳言位當道所不及鄉之人咸嘉賴焉先是建平<lb/>
正賦外多雜𣲖有所謂兵豆米者苛苦尤甚君條陳制<lb/>
府檄清釐得豁免民困以蘇又建邑土産皆秈米而功<lb/>
<pb n="KR4f0048_WYG_020-22b"/>
令徴白糧民貿遷他境以輸苦煩費亦以君條陳入告<lb/>
得請改徴本色秈米又學圃為豪民兼併數十年莫過<lb/>
問君昌言於官遂復之君既以文章意氣名一時士無<lb/>
論知與不知皆浩然歸重邑令李君蓼匪尤忻異之延<lb/>
為子師君早暮談經術不預外事李益服其品髙以為<lb/>
時賢莫及也李浙人以遷去不通音問者二十年而李<lb/>
物故久家亦零落其子以仇陷縲絏乘守者懈忽颺去<lb/>
念浙東西皆法吏所及莫能容閒道走君家亦不為君<lb/>
<pb n="KR4f0048_WYG_020-23a"/>
言其故君遇之甚厚未浹月以病死循無歸我殯之義<lb/>
棺衾含殮如禮令巳子制緦麻友生之服朝夕哭奠走<lb/>
一介訃其家而其家孥孺親黨巳皆被攝錮獄蹤跡李<lb/>
生去向及使至則遣吏隨之啟棺驗曰是也然幾以逋<lb/>
逃藪及君大吏聞君言始嘆服君因厝其柩先兆側嵗<lb/>
時祭掃如私親十餘年乃召其子資之扶櫬歸吳越間<lb/>
嘖嘖君髙義而君居鄉多隠徳不欲人知人亦莫能盡<lb/>
知也有陳某者負君劵累累復以官逋急將鬻子婦以<lb/>
<pb n="KR4f0048_WYG_020-23b"/>
償君惻然召之至出故劵毁之且贈數金輸官逋陳感<lb/>
泣率子婦羅拜君所君引避無徳色他行事多此類云<lb/>
君事兄如父恤宗黨重然諾嚴取與敦本尚實無浮華<lb/>
刻薄之氣使得志于時當卓然有所樹立乃時命迍邅<lb/>
五十始餼于庠七十以明經老一生不得持民社尺寸<lb/>
之柄亦獨何哉然君也素位而行濟人利物之心不徒<lb/>
空托之懐抱固亦有足多矣修徳獲福之談儒者所不<lb/>
道而或者又有不于其身于其子孫之説吾以君之子<lb/>
<pb n="KR4f0048_WYG_020-24a"/>
某驗之始信理有不誣乎君生于<hi>云云</hi>乃為之銘銘曰<lb/>
珠韞匵玉在璞身雖隠矣道自足問汝佳城惟兹吉卜<lb/>
氤氳精氣見山川子子孫孫世式穀<lb/>
　　寧化文學翠菴王公墓誌銘<lb/>
寧化翠菴王公將葬乃子鷺以書來京師請余誌其墓<lb/>
余與鷺為同年友于公有通家猶子之誼況吾鄉名卿<lb/>
偉士肩相摩而鷺弗之請獨不逺六千里以屬余余安<lb/>
敢辭公姓王氏諱如綸字右箴號翠菴系出宋丞相文<lb/>
<pb n="KR4f0048_WYG_020-24b"/>
正公之後有評事君者從南渡轉徙入閩居寧化之龍<lb/>
上里久而蕃衍名其地曰王坊世力田為家法迄明中<lb/>
葉而義菴公饒于財好施予捐千石賑饑直指使者旌<lb/>
其義以鄉飲酒禮賓之五傳至二魯公有隠徳則公之<lb/>
父也公幼聰明讀書必求根柢識者知其與俗學異矣<lb/>
通經史旁及諸子百家髫年應童子試署郡守盧公異<lb/>
其才拔冠一軍旋受知學使山陽陸公補博士弟子員<lb/>
試輙髙等盧遷辰州守邀楚遊敦趣再三許厚贈公以<lb/>
<pb n="KR4f0048_WYG_020-25a"/>
二親且老不忍離晨昏固辭弗就時人以亷孝目之公<lb/>
讀書立品不事干謁性嚴毅無所阿丰采為鄉邦所畏<lb/>
愛甲寅藩變毒巨室索餉狼戾羅公父于獄公涕泣請<lb/>
以身代不可固請乃可晝夜坐縲絏極苦楚至皮骨僅<lb/>
存不能堪公方以脱父為幸安之不悔也及事平家亦<lb/>
零落然所保全者大矣公之孝如此勇又如此不以禍<lb/>
難怵其志不以利欲動其心有學有品實足風勵一世<lb/>
蘭生幽谷不為王者之香惜夫今<lb/>
<pb n="KR4f0048_WYG_020-25b"/>
天子重孝亷方正之士徴詣京師量其能而授之職使<lb/>
公如在綰綬在所必先其如命之不逢何哉然讀書自<lb/>
樂老而彌篤教子孫能傳其家學視徼幸得志于一時<lb/>
不為人所稱道者又倜倜乎逺也公生于<hi>云云</hi>以某年<lb/>
某月某日葬于龍下里察逕午山子向兼丁癸堪輿家<lb/>
謂其地形為荷葉葢金龜云銘曰<lb/>
生龍上葬龍下翠華朝察逕夜扄汝穸安汝舍荷葉青<lb/>
青出清漣國寳家藏重聲價子孫世守天庥迓<lb/>
<pb n="KR4f0048_WYG_020-26a"/>
　　太學仲謨周公墓誌銘<hi>代</hi>
公諱天榮字仲謨姓周氏福建海澄人系出唐開漳進<lb/>
士周匡物自髙曽以來世有聞望族祖起元前明大中<lb/>
丞精忠亮節忤權閹魏忠賢以死公生而穎異童孺若<lb/>
成人父景文最鍾愛以大器期之不幸早失怙恃遭兵<lb/>
燹弗得卒舉子業以太學生老未竟所懐族人悼焉某<lb/>
獨喟然而嘆曰躬有天爵足以榮其身行推孝友能為<lb/>
政于家全受全歸毁傷無憾何不足之有哉緬思在昔<lb/>
<pb n="KR4f0048_WYG_020-26b"/>
海氛不靖公兄弟轉徙流離季遭冦掠公與伯兄踪跡<lb/>
十餘年乃得之而季巳殁僅存遺孤一人捐重貲贖以<lb/>
歸此則公之友也喪亂既平祖廟傾圮公協謀更新捐<lb/>
貲襄事輪奐巍然又置祭田若干畆俾世世子孫皆奉<lb/>
烝嘗以無忘祖父此則公之孝也性渾厚無虚夸狙詐<lb/>
之習見義必為聞諸子讀書聲輙油然以喜好親近名<lb/>
公鉅儒極力延致為兒曹矜式孟子曰有天爵者仁義<lb/>
忠信樂善不倦惟公有焉孔子曰惟孝友于兄弟施于<lb/>
<pb n="KR4f0048_WYG_020-27a"/>
有政是亦為政公又有焉公享年五十有八順治乙未<lb/>
康熙壬辰公生卒之嵗也七月廿二四月廿三公生卒<lb/>
之月日也辰公生卒之時也待封孺人林氏公之元配<lb/>
也丈夫子七人曰嵗貢生楙曰正健曰樸曰相曰柱曰<lb/>
檟曰橋孫一人曰泌女子二人外孫男女四人公之嗣<lb/>
續也九疇五福曰夀曰富曰康寧曰攸好徳曰考終命<lb/>
如公其庶乎世之居髙位糜厚禄事業無所表見沒世<lb/>
而名不稱者其視公何如哉公卒之七年戊戌其長子<lb/>
<pb n="KR4f0048_WYG_020-27b"/>
楙將以某月某日葬公于郡北茶園先期請誌銘京邸<lb/>
某公之族弟也義不容辭故為書其事于石銘曰<lb/>
丹霞城北有茶園從今以後植芳蘭坐丁向癸兼未丑<lb/>
仲謨塋域在此間相戒松楸勿翦伐子孫世守磐石安<lb/>
　　隂醒菴墓表<lb/>
寧化為邑介汀邵萬山之中奇峯嶔岑清溪溜瀝地多<lb/>
隠君子自李元仲先生翹然傑出一時風教潛移有志<lb/>
之士砥行修身好行其徳厚彝倫而薄財利勤學問而<lb/>
<pb n="KR4f0048_WYG_020-28a"/>
淡功名巋然以古道自處不為末世浮囂之習如隂氏<lb/>
醒菴先生尤其矯矯彰著者先生性孝友能篤于親三<lb/>
嵗而孤母雷孺人撫之先生感念先徳牓其齋曰烏夜<lb/>
刻苦自勵及居母喪哀毁三年不御酒肉遇先人忌辰<lb/>
嵗時伏臘展像跪拜淚涔涔下以父柩未葬徒步千里<lb/>
走江西造豐城訪形家楊震延以歸既得吉拮据襄事<lb/>
凡先世塋壠無不修祭祀無不舉昆弟戚屬無不存䘏<lb/>
今先生雖沒而其孝友雍睦嘖嘖里黨間尚有稱其分<lb/>
<pb n="KR4f0048_WYG_020-28b"/>
産從弟推愛堂姪及撫謝氏孤成立故事則先生之天<lb/>
性可知矣先生為諸生者二十餘年為太學生者三十<lb/>
餘年中間棘闈數蹶連不得志于有司澹然不以為意<lb/>
孜孜好學老而彌篤當甲寅閩變偽帥索餉狼籍毒流<lb/>
薦紳先生為從兄株連滯獄半載一時同患諸人俱相<lb/>
對號泣悲不自勝先生讀書獄中晨夕不倦聲朗朗若<lb/>
出金石手抄較録一如無事非其涵養精深置死生于<lb/>
度外而何以能此先生素簡樸寡嗜欲不喜聲伎嘗衣<lb/>
<pb n="KR4f0048_WYG_020-29a"/>
大布衣方領闊袖古貌岸然舉止言動悉中規矩繩墨<lb/>
望而知為有道者間從賔客飲他人酒酣耳熱謔浪歡<lb/>
呼先生正襟危坐終席無惰容後生小子或囙之為迂<lb/>
先生弗顧也見人有過必面折不少假借人亦諒之閒<lb/>
居無事洒掃庭除蒔花澆竹娓娓然若有甚樂于中者<lb/>
課兒曹讀書立品無墜家聲嘗曰吾見世人刻薄殊甚<lb/>
每因財利而傷同氣吾甚痛心焉吾願後日子孫切不<lb/>
可蹈此轍又曰待人接物須之以平恕遇事以知足忍<lb/>
<pb n="KR4f0048_WYG_020-29b"/>
耐為主嗚呼先生此言真季世之藥石也使先生得志<lb/>
于時出其言坊行表維末俗而挽頽風豈不足為天下<lb/>
矜式奈何窮山僻處獨嗟肥遁葢亦有不幸焉者乎歐<lb/>
陽公曰為善者能有後而託于文字者可以無窮先生<lb/>
子若孫克自振拔所以慰先生者方興未艾而長君琫<lb/>
素不逺千餘里跋涉山谿持行狀徴言于小子故敢不<lb/>
揣固陋為之表以掲于其阡俾寧之人士有所觀感焉<lb/>
先生諱卿月字省孺醒菴其號也以太學生老享年七<lb/>
<pb n="KR4f0048_WYG_020-30a"/>
十五嵗生殁年月子孫名字具載墓誌中不復贅<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4f0048_WYG_020-30b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　鹿洲初集巻二十<lb/>
</p>
<p>
</p>
  </div>
        </body>
</text>\m</TEI>