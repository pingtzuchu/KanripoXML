<?xml version="1.0" encoding="UTF-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?><?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" 	schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">   <teiHeader>      <fileDesc>          <titleStmt> <title>Title</title> </titleStmt> <publicationStmt>             <p>Publication Information</p> </publicationStmt> <sourceDesc>             <p>Kanripo</p>          </sourceDesc>       </fileDesc>   </teiHeader>
 <text>
<body>
<div>
                <head>頤庵文選卷上</head>
    <p>
<pb n="KR4e0088_WYG_001-1a"/>
欽定四庫全書<lb/>
　頤庵文選卷上　　　　　　明　胡儼　撰<lb/>
　　賦<lb/>
　　　述志賦<lb/>
嗟予生之忽忽兮儵侵尋以就衰老冉冉其將至兮素<lb/>
髪颯以埀絲遵先人之遺則兮恒兢兢以自持顧予力<lb/>
之不足兮徒念兹而在兹慨前修之日逺兮惟古訓之<lb/>
是求呻佔畢於朝夕兮又懼夫輪扁之見咻肆超遥於<lb/>
<pb n="KR4e0088_WYG_001-1b"/>
策府兮恣逺覽而旁搜日遑遑而不逮兮心切切而怛<lb/>
憂道愈逺而莫反兮策跛牂於梁輈津浩浩而弗濟兮<lb/>
𣺌傾波於洪流予既望洋而趦趄兮退却步而返顧恐<lb/>
佳期之遲暮兮羌囘車以復路恥沒世而名不稱兮漫<lb/>
馳騁於空言茍余情其信美兮何雕蟲之刻鐫埽枝葉<lb/>
與葩華兮求根柢於本原彼源泉之混混兮曾不舍夫<lb/>
逝川魚淵泳而鳶天飛兮夫孰使之然覩豁然而呈露<lb/>
兮披雲霧於青天反諸躬而欣欣兮抑非言之可宣茍<lb/>
<pb n="KR4e0088_WYG_001-2a"/>
日新而弗已兮亶澡雪而潔鮮日惴惴如臨深兮匪一<lb/>
息之可捐竊獨處而韜匿兮媿闇然而日章顧虚薄之<lb/>
淺尠兮孤衆人之所望惟黽俛以從事兮曾何有於寸<lb/>
長日居月諸兮孰悲予視之茫茫歌伐檀以内疚兮知<lb/>
素湌之無補閔予心之日負兮守一室於環堵對庭槐<lb/>
以延佇兮聊逍遥而容與<lb/>
　　　東軒賦<lb/>
承聖皇之臨御兮運熙洽而穆清念宅中以圖治兮即<lb/>
<pb n="KR4e0088_WYG_001-2b"/>
國都而作京忝縉紳於侍從兮又從事乎芸臺近直廬<lb/>
而卜居兮䕃矗矗之古槐衆方謂予之隘陋兮予獨安<lb/>
於所寄復闢地於西偏兮就青陽而面勢廣不踰乎尋<lb/>
丈兮僅風雨之可蔽瓦鱗次而壁垣兮匪雕斵之所製<lb/>
牖疏豁而嚮明兮納晨光於迢逓室固密而靜幽兮絶<lb/>
風埃之障翳惟圖書之在列兮逺俗務之紛挐徒竊禄<lb/>
於蕭散兮幸朝夕以自娛昔安仁之栖遲兮侈樂事於<lb/>
閒居子由出而營職兮則又窘束夫鹽沽獨顔子之陋<lb/>
<pb n="KR4e0088_WYG_001-3a"/>
巷兮恒坦坦以自如夫子既嘆其賢兮流不朽之美譽<lb/>
予景仰夫先哲兮審容膝以自安日黽俛以就列兮豈<lb/>
碩人之考槃退舒舒而即休兮樂欣欣而忘湌感聖恩<lb/>
之嘉惠兮曾何補於寸分愧茍延夫歲年兮聊泚筆乎<lb/>
兹軒<lb/>
　　　滕王閣賦<lb/>
翳仙李之盤根布柯條於區宇既命爵以錫圭遂分茅<lb/>
而胙土惟滕啟封實介鄒魯爰來豫章督郡開府山川<lb/>
<pb n="KR4e0088_WYG_001-3b"/>
秀靈人物蕃廡星麗斗牛地兼吳楚據百粤之上游壯<lb/>
雄藩之重輔朱門畫㦸號令肅乎風雷繡闥雕甍詩書<lb/>
被乎閭里誠東南水陸之都會古今人材之淵藪宜乎<lb/>
王公之所臨處也想夫端居多暇深宫日長圖書既厭<lb/>
琴瑟倦張中心不愜積思浩穰乃命輕駕肅冠裳擁髙<lb/>
牙驂乘黃俯郊郭耀旗常六轡總總八鑾鏘鏘騰吹長<lb/>
阪弭節高岡江山相望鬱乎蒼蒼既游目以騁懷遂欣<lb/>
欣而樂康於是戒梓人程匠石相陰陽表區域奠方位<lb/>
<pb n="KR4e0088_WYG_001-4a"/>
於髙明燔菑翳於蓬藋輦杞梓之良材斵巖巒之秋骨<lb/>
締構費於經營精神妙於規畫巋然傑閣成功不日觀<lb/>
其臺榭凌虚檐牙翬飛碧忩瀟灑彩檻逶迤際平沙兮<lb/>
浩浩撫長江兮漪漪謝氛埃於物表接莽蒼於天涯逺<lb/>
烟積兮凝黛空翠生兮襲衣碧瓦華榱青山隠隠丹楹<lb/>
藻棁緑樹依依錦纜牙檣兮璀璨鶴汀鳬渚兮參差至<lb/>
若春日載陽花明柳碧素練澄江長天一色薰風島嶼<lb/>
𣺌孤䳱於落霞野水蒹葭亂白鷗於飛雪啼鴂送半山<lb/>
<pb n="KR4e0088_WYG_001-4b"/>
之夕陽征鴻横千里之明月地位絶湫隘之炎歊房櫳<lb/>
隔高寒之凛冽四時朝暮光景明滅於以宴樂於以游<lb/>
息或憑高以暢神情或望祲而書雲物帶彭蠡之𣺌茫<lb/>
挹華峰之秀特列閣皂之雲屏倚洪崖之丹壁招五老<lb/>
於匡廬納九江於几席呼君山之紫髯吹洞庭之玉笛<lb/>
吞雲夢兮八九曾不芥蔕於胸臆賔從光兮羅綺陳簫<lb/>
鼓咽兮歌舞新遏行雲兮動梁塵玉顔酡兮玉杯側美<lb/>
人醉兮嬌艶春一旦事闌人去物換星移樹閻公之棨<lb/>
<pb n="KR4e0088_WYG_001-5a"/>
㦸聳王勃之文詞朱簾埀兮雨冷畫棟黯兮雲飛對樽<lb/>
前之潭影目檻外之波馳濡毫授簡葢已太息於當時<lb/>
余嘗汎舟章江繫榜南浦訪故老以遺蹤指蒼苔之斷<lb/>
礎古木號兮西風芙蓉悴兮夕露壞堞鴉飛澹烟蛩語<lb/>
宿草迷隄殘碑仆土佩玉兮鳴鑾音塵兮何許惟江上<lb/>
之西山見君王之歌舞粲采采之黄花空蛺蝶兮栩栩<lb/>
繼三王之文雅擅後來之韓愈仰巴山之故亭與丹梯<lb/>
而並峙竹色兮松聲凄凉兮杜甫余乃浩然興懷惻然<lb/>
<pb n="KR4e0088_WYG_001-5b"/>
悽楚樂極悲來豈惟斯故追往事於亡陳亘臨春與結<lb/>
綺藹香風於沉檀極人間之麗美何啻百倍於斯閣終<lb/>
亦凋零而銷毁矧楊氏之四香又驕奢而侈靡彼氷山<lb/>
兮莫悟竟何足以比數並漂揺於瓦礫而同鞠為榛莽<lb/>
矣獨河間之禮樂暨東平之徽媺著藩屏之良規流芳<lb/>
馨於青史顧賢否之異塗徒感慨於千古<lb/>
　　　續月中桂賦<hi>并序</hi>
天朝造命之初選任舊德鄱陽程國儒以前進士來守<lb/>
<pb n="KR4e0088_WYG_001-6a"/>
南昌喪亂之餘急於求士乃舉行賞試命題校藝先伯<lb/>
父虞部府君治書經先祭酒公治春秋各以其業就試<lb/>
中場賦題乃月中桂也虞部遂魁多士先公亦在髙選<lb/>
當時同輩翕然嚮風儼少時閲家集常誦二賦不勝企<lb/>
慕及今侵尋暮景而加以衰疾追惟先德往來於懷恒<lb/>
懼不肖以墜厥緒於是力疾勉為續賦一通非敢以紹<lb/>
夫遺芳將使後之子孫見之庶幾知祖宗詩書之澤不<lb/>
泯也其有志者能無激昻於斯乎<lb/>
<pb n="KR4e0088_WYG_001-6b"/>
粤有靈木匪土而株託根月窟輪囷扶疎不春而榮不<lb/>
冬而枯與天地兮始終哀衆芳兮須臾枝連蜷兮相繚<lb/>
葉蓊鬱兮交敷日回旋乎后土夕覆被乎寰區想夫一<lb/>
氣未判大化胚胎陰陽既肇不假栽培霧滃雲蒸緑茁<lb/>
青荄東皇資始於玉燭西昊司成於瑶臺聳丹霄而修<lb/>
直依紫垣而徘徊拂列宿兮不披徑周天兮往來婆娑<lb/>
偃蹇玲瓏隂森風雨不震寒暑不侵氤氲磅礴孰古孰<lb/>
今華不淪於朓朒德每同於照臨若夫斜河左界長空<lb/>
<pb n="KR4e0088_WYG_001-7a"/>
一碧寳殿風清璇階露滴粲金粟於廣寒散天香於八<lb/>
極滄海鏡兮波澄瑶池瑩兮霜白天上悠悠人間寂寂<lb/>
玉宇瓊樓今夕何夕乃有羿后靚粧素娥妙舞霓裳初<lb/>
奏羽衣乍舉度曲調均諧律詣呂縞鶴離巢以逥翔白<lb/>
鸞出林而軒翥影湛碧於蟾宮實粉丹於兔杵望舒逍<lb/>
遥而御乎氷輪吳剛徙倚而收其玉斧余乃求神農之<lb/>
遺經訪華陽之真逸為言性味可以服食雜芳椒以調<lb/>
珍化雲母而為液駐容顔如嬰童壯筋骨如金石殺三<lb/>
<pb n="KR4e0088_WYG_001-7b"/>
蟲而安五臟滋元氣而理百脈神仙不老於人多益矧兹<lb/>
仙種又非凡木之所能匹方其浥沆瀣混青赤毓太和<lb/>
流潤澤雖𤣥圃蟠桃六千年之花實楚南靈椿八千歲<lb/>
之春秋曾不為之瞬息又若扶桑髙標交柯屈鉄若華<lb/>
芬敷盤根錯節夐不可齊廣不可絜曜靈舒光萬古不<lb/>
滅曾不離乎土壤抑何有於高潔余既獲聆緒論反覆<lb/>
紬繹固若得其要領終莫究其底極疇昔之夜夣遊冊<lb/>
府挾天風而上征憩仙槎於銀渚叩鈞天之帝庭接廣<lb/>
<pb n="KR4e0088_WYG_001-8a"/>
樂於萬舞於是歴太㣲抵營室入文昌披桂籍過勾陳<lb/>
謁太一跽敷袵以陳衷耳𤣥㣲之歴歴曰子實縉紳博<lb/>
究儒術豈不聞厥初無形馮馮翼翼輕清上浮蒼蒼其<lb/>
色重濁下蟠混混其質陽精為日陰魄為月月受日光<lb/>
含精載魄麗天九行循環一轍從風從雨各以其節三<lb/>
五而盈三五而缺猶寳鑑之懸空表虚明而照物亦随<lb/>
物而賦形洞陰精而襲翕何者為桂付之一吷余遂怳<lb/>
然而寤罔然如失敬泚筆而攄詞將以解古今之惑心<lb/>
<pb n="KR4e0088_WYG_001-8b"/>
既暢兮神融復擊節而為之歌曰<lb/>
有物翳翳兮當月中影婆娑兮流太空歲復歲兮夜復<lb/>
夜莫知其始兮曷究其終我欲訊之兮超鴻濛虹橋𣺌<lb/>
兮將焉從徒慷慨兮唫秋風<lb/>
　　　感寓賦<lb/>
茫茫堪輿萬物並作動植飛潜氤氲交錯人生其間𦕈<lb/>
焉棲託知誘物交紛紜揮霍劌目怵心神銷精爍白髪<lb/>
漸疎紅顔匪昨日居月諸悠悠罔覺若夫翩翩公子乘<lb/>
<pb n="KR4e0088_WYG_001-9a"/>
軒駕鶴身都貴富勢傾山岳入則髙居廣厦重樓傑閣<lb/>
粉黛争妍蘭房蕙幄佳賔滿堂緑樽翠勺吹竹彈絲千<lb/>
金一謔出則流水㴞㴞游龍濯濯玉勒雕鞍文茵繡襮<lb/>
鳴騶夾道衢開市却意氣揚揚光動城郭人生至此云<lb/>
胡不樂一旦樂極悲生意闌情索雍門張弦引商扣角<lb/>
凄凄切切澘然涙落至若窮櫩蔀屋圭竇蓽門蒼苔迷<lb/>
徑宿莽充園一室懸罄十畆荒榛衣重百結食不加湌<lb/>
丘無束帛里絶來轅皚皚雪積蕭蕭雨殘東郭履敝黔<lb/>
<pb n="KR4e0088_WYG_001-9b"/>
婁衾單稚子懷饑老妻啼寒原生環堵兮寂寞榮叟帶<lb/>
索兮蹣跚栖栖賤貧孰與温存乃有文士修飭藴美含<lb/>
章積仁潔行顒顒昻昻牙籖插架緗帙連床青燈雪案<lb/>
緑幕秋堂髙詠風雅上窺虞唐錦肺繡腑發為文章接<lb/>
芳塵於賈董攀逸駕於班揚於是鶴書遥赴驥足髙驤<lb/>
躡青雲而步武歴天衢而翺翔建功業於當世埀勲名<lb/>
於旂常亦有窮年矻矻白首山林抱兔園之册聚車囊<lb/>
之螢舂㑹稽之市鼓犢牧之琴老欷歔兮侘傺志壹鬱<lb/>
<pb n="KR4e0088_WYG_001-10a"/>
兮沉吟至如服勤耒耜浮載舟車劬劬畎畆汎汎江湖<lb/>
萍蓬秋思烟雨春蕪塵土壓貂裘光隂歎白駒復有乘<lb/>
時規利坐守廢居百工肆列有無相須夙夜孳孳卒老<lb/>
其區或山而樵或水而漁或驅而牧或負而趨同寓形<lb/>
於宇内恒役役於朝晡又若桑門空寂羽士清虚祇園<lb/>
鷲嶺方丈蓬壺衲衣香冷鶴駕雲孤對黄花兮㣲笑見<lb/>
碧海兮塵枯嗟乎物不可齊道不可虞蜉蝣短晷殤子<lb/>
夭殂夀同金石亦有時渝孰隕而穫孰昭而蘇同歸於<lb/>
<pb n="KR4e0088_WYG_001-10b"/>
化茫茫堪輿重曰已矣古往兮今來春與秋兮迭催逝<lb/>
者兮如斯嘅馳波兮不回時不我兮淹留徒偃蹇兮低<lb/>
徊天髙兮地厚紛𤣥黄兮形色至人兮無累大化兮穆<lb/>
沕合散兮杳㝠雖聖神兮莫測<lb/>
　　　陽春賦<lb/>
佳哉春之為氣也沖瀜兮堅氷解沍而流澌飄忽兮東<lb/>
風澹蕩逺山横碧含清暉低徊兮攝提貞於東方浩浩<lb/>
兮太皞乘震而司芒蟄居户而始振兮鴈嗈嗈而北鄉<lb/>
<pb n="KR4e0088_WYG_001-11a"/>
繄草木之奮茁兮儵甲拆而勾萌鶯出谷而遷喬兮桃<lb/>
夭夭而始華鳦翩翩其來歸兮就棟宇而即家何柳絮<lb/>
之盈盈兮悠揚漂泊乎天之涯蹇余之獨處兮耿惝恍<lb/>
而無隣見鳴鳩之刷羽兮感戴勝之知春雨霡霂而土<lb/>
膏兮欣原隰之畇畇農秉耒以舉趾兮期有秋而服勤<lb/>
日遲遲而載暄兮女㣲行之是遵求柔桑與白蘩兮迨<lb/>
女紅之維新嗟余生之矻矻兮徒策名於縉紳希論世<lb/>
而尚友兮陋佔畢之吟呻時亹亹而逾邁兮老冉冉其<lb/>
<pb n="KR4e0088_WYG_001-11b"/>
逡廵攀前哲之逸駕兮竟駑駘之後塵吁嗟乎洪崖蒼<lb/>
蒼漳水湯湯有仙人兮紅蕉之裳望不見兮烟霧長𣺌<lb/>
𣺌兮玉笥白雲兮故鄉春雨露兮既濡眷松楸兮不能<lb/>
忘<lb/>
　　　藂菊賦<lb/>
凛素秋之佳節兮天宇廓而髙澄何衆芳之摇落兮覩<lb/>
斯菊之獨榮葉湑湑以流潤兮枝扶疎而紫莖粲芳華<lb/>
之承檻兮揚靃靃之繁英凌清霜而擢秀兮毓太陽之<lb/>
<pb n="KR4e0088_WYG_001-12a"/>
真精雖駢羅而雜遝兮喜蕃廡而各遂其生玉盈盈以<lb/>
瑩質兮金煌煌而耀晶錦半舒而絢彩兮霞欲收而流<lb/>
赬鷺埀絲而欲堕兮鶴凝丹而不鳴羽迎風而初翔兮<lb/>
杯擎露而乍傾儼西子而靚粧兮度響屧而娉婷豈太<lb/>
真之新浴兮出華清而猶未醒將洛川之宓妃兮步羅<lb/>
襪於清泠抑漢皋之神女兮援明珠而含情兹世俗之<lb/>
所喻兮匪君子之德馨繄翠袖之嬋娟兮倚素蛾於修<lb/>
竹羣真肅肅而臨軒兮爍流金於佩玉羌皦皦以潔修<lb/>
<pb n="KR4e0088_WYG_001-12b"/>
兮白駒在彼空谷抑素履之坦坦兮嫓幽人之貞獨紛<lb/>
既儷此衆美兮亶吾遊乎瑤之圃擷芳馨以翺翔兮將<lb/>
以遺乎逺渚山蒼蒼而雲㝠㝠兮悵緑蘿之烟雨招柴<lb/>
桑之逸老兮攜三逕之壺觴挾天隨與坡翁兮續杞菊<lb/>
之後章靈均亦既餐英兮何自苦而沉湘惟老圃之秋<lb/>
容兮抱晚節而自芳飲菊潭之甘潤兮日欣欣而樂康<lb/>
重曰禀幽姿兮潔以清挺玉秀兮含金精虚堂静兮月<lb/>
色皎中庭凄兮朝露零流光馳兮歲將暮鴈嗈嗈兮蟬<lb/>
<pb n="KR4e0088_WYG_001-13a"/>
無聲耿獨處兮抱貞素心惝恍兮誰為榮凉颷兮振衣<lb/>
芳菲菲兮欲披物有盛兮必衰嗟人生兮幾時激清商<lb/>
兮浩歌聊泚筆兮攄辭<lb/>
　　　遊匡廬山賦<lb/>
昔神禹之疏鑿兮奠山川於九區惟彭蠡之既瀦兮𣺌<lb/>
巨浸而為湖爰有山而西峙兮儼穹窿而覆廬彼何人<lb/>
之字季兮初卜居而宅其陽詢遺老而求其故兮傳其<lb/>
姓而曰匡余於是招五老於雲中兮參九真而翺翔攬<lb/>
<pb n="KR4e0088_WYG_001-13b"/>
香爐之紫烟兮濯飛瀑於石梁挽銀河於九天兮凌倒<lb/>
景之蒼茫雙劍倚空而嵳峩兮凛肅肅之秋霜俯龍淵<lb/>
於絶壁兮㵼碧澗之琅琅漱玉挺乎長松兮嘅故址之<lb/>
荒涼掃蘚斑而求古跡兮信德美其流芳歘凌風而遐<lb/>
舉兮抵尋真之舊觀逕松蘿而歴九竒兮覩雲屏之煥<lb/>
爛天宇豁其澄鮮兮聳層巒於霄漢氷簾三疊而下埀<lb/>
兮儵瓊飛而珠散羌觸坎而轂轉兮懸素絲於天半迴<lb/>
風搏而混結兮炯雪毬之洞貫邀謫仙於松巢兮扣東<lb/>
<pb n="KR4e0088_WYG_001-14a"/>
林之禪扃倚三笑而長吟兮聽虎溪之泠泠升上方而<lb/>
登天池兮跨絶頂之髙寒靈籟發而凄清兮悚萬壑之<lb/>
驚湍鳥咿嚶於幽谷兮猿悲嘯乎㠝岏熊咆龍吟之不<lb/>
可以留兮接空明之羽翰巨艦突而撐空兮何神化之<lb/>
𣺌漫披蒙茸而陟虎豹兮仰石磴而髙攀坐飛閣以延<lb/>
覽兮付江山於一瞬紅葉忽其翩翻兮猶雨花之亂隕<lb/>
訪竹林之古寺兮云隠顯之靡常流鐘磬於巖竇兮顧<lb/>
杳靄兮何鄉俯盤盤之深谷兮綺繡錯而錦張過淵明<lb/>
<pb n="KR4e0088_WYG_001-14b"/>
之栗里兮三逕沒而已荒挹髙風於千載兮攀逸駕於<lb/>
羲皇余思夫古人而不得見兮撫孤松而彷徨望白雲<lb/>
之悠悠兮擥紫霄之蒼翠迎鸞鶴於空中兮驂羣仙之<lb/>
環珮臨墨池以揮灑兮希右軍於絶代酌鸞溪之一滴<lb/>
兮亦何有乎滯礙道簡寂以遨遨兮仍羽人於丹丘陸<lb/>
子肅余於石壇兮耿星河之欲流余既縱夫𤣥覽兮羌<lb/>
囘車以復路度松關之迢迢兮問棲賢之故處乃少室<lb/>
之山人兮甘嘉遯而來居抑後賢之仰止兮藏簡冊於<lb/>
<pb n="KR4e0088_WYG_001-15a"/>
奥區振吾袂於髙岡兮挾天風於兩腋鹿呦呦而思芩<lb/>
兮闖紫陽之遺蹟洞含呀而隠約兮山幽幽而無人葛<lb/>
漫漫於樛木兮石磊磊乎澗濵堂構餘乎瓦礫兮蛩愀<lb/>
吟而饑鼯呻余既感此而惆悵兮除積翳於榛荒採蘋<lb/>
蘩於沼沚兮就堂階而薦觴退即乎風泉雲壑兮聊詠<lb/>
歌而徜徉衆既告余以欲暮兮還余駕乎東騖蟬嘒嘒<lb/>
而寒鳴兮草萋萋其夕露松陰陰而月朦朧兮𣺌蒼蒼<lb/>
之烟霧亂曰汨吾遊兮北征水茫茫兮山青稅吾駕兮<lb/>
<pb n="KR4e0088_WYG_001-15b"/>
匡廬訪古蹟兮窮奥區山之人兮潔修跨黃犢兮夷猶<lb/>
灑清風兮六合凛氷玉兮髙秋歸來兮歸來求山人兮<lb/>
林丘<lb/>
　　　歸休賦<lb/>
嗟余生之蚤衰兮憯風淫之見侵臂牽聨而痿痺兮足<lb/>
蹣跚而不任薰蘭湯以滲液兮醫又告余以焫鍼何盧<lb/>
扁之不遇兮遂淪浹而日深爰削籍於金閨兮耿宵寐<lb/>
而沉吟荷聖脊之不遺兮御西清而趣召肆奔趨而不<lb/>
<pb n="KR4e0088_WYG_001-16a"/>
俟駕兮羌及戸而振掉違天顔於咫尺兮聖情為之惻<lb/>
愴竟沉綿而伏枕兮鑾輿邁而陟方攀龍髯而莫及兮<lb/>
望蒼梧於𣺌茫八音遏密以拱聽兮咸仰戴乎重光余<lb/>
恐溘先於朝露兮悲年歲之不吾與託金蘭以陳詞兮<lb/>
猶眷留而弗許心<graphic n="KR0885" url="https://raw.githubusercontent.com/kanripo/KR-Gaiji/master/images/KR0885.png" mimeType="image/png"/>
                    <graphic n="KR0885" url="https://raw.githubusercontent.com/kanripo/KR-Gaiji/master/images/KR0885.png" mimeType="image/png"/>而靡達兮日矯首而延佇儵上<lb/>
公之並臨兮致丁寧乎天語繼三接而拜貺兮使命紛<lb/>
其旁午龍章粲而昭囘兮儼宸旒之當宁竊榮名而久<lb/>
妨賢兮知素湌之無補叨寵恩而撫已兮輒懷慚而悽<lb/>
<pb n="KR4e0088_WYG_001-16b"/>
楚余既感此離别兮復遲遲乎其去也出都門而踟躇<lb/>
兮抑惟靈修之故也駕扁舟而揚颿兮汎潞河而超渤<lb/>
海正春陽之發舒兮萬彚<graphic n="KR0929" url="https://raw.githubusercontent.com/kanripo/KR-Gaiji/master/images/KR0929.png" mimeType="image/png"/>乎其光彩樹冉冉而飛花<lb/>
兮山蒼蒼而<graphic n="KR1041" url="https://raw.githubusercontent.com/kanripo/KR-Gaiji/master/images/KR1041.png" mimeType="image/png"/>嵬水馳波而東注兮草萋萋兮煙靄歴<lb/>
古跡而策短笻兮吊昔人乎安在牛羊牧豎以躑躅兮<lb/>
徒以增夫一嘅過汶泗而浮淮兮泝大江而南征神州<lb/>
龍蟠而虎踞兮佳氣鬱葱而晶瑩指彭蠡而徑度兮招<lb/>
五老於空青如願辭余而不返兮問葛洪之舊盟遵石<lb/>
<pb n="KR4e0088_WYG_001-17a"/>
頭而夜泊兮曉入乎豫章之故城童稚笑而牽衣兮揖<lb/>
父老而驩迎何日月之不居兮又宫車兮晏駕念同軌<lb/>
之畢至兮復倉皇而東下川迢迢而風颼颼兮曾不舍<lb/>
夫晝夜謁二陵於天夀兮淚横流而交頤神陟降於鈞<lb/>
天兮覩新宫之巍巍皇仁閔余之驅馳兮抑又懷乎宿<lb/>
昔顧衰颯之不可以留兮乃渙頒乎寵錫恭承嘉惠兮<lb/>
余豈懷寳而深藏老驥猶戀乎君之軒兮徒偃蹇兮不<lb/>
可以騰驤衆翺翔乎天衢兮獨囘車以復路朔風振乎<lb/>
<pb n="KR4e0088_WYG_001-17b"/>
潞亭兮凛河氷其交沍悵淹留於州侯兮勤館人於旦<lb/>
暮獻歲發春兮聆蒼鳩之先鳴酒崇觴而肉載俎兮感<lb/>
驪駒於諸生風飄飄而吹衣兮順滄波而揚舲歴舊遊<lb/>
而周覽兮亦竊愧乎余生之營營駐余棹於章江兮水<lb/>
泠泠而山明造先人之故廬兮越歲久而增敝蠨蛸罥<lb/>
於戸牖兮簡冊封而塵翳卜幽隠以栖息兮得遺構於<lb/>
南郊疏清池而築圃兮亟燔椔而剪茆頫遊魚之圉圉<lb/>
兮接黃鳥之交交雉斑斑而將雛兮鳦翩翩其來巢樹<lb/>
<pb n="KR4e0088_WYG_001-18a"/>
陰陰以連逕兮花藿藿而承條枉鄰曲之壺觴兮庶以<lb/>
慰余之寂寥余既安於所寓兮逺井邑之紛囂彼不諒<lb/>
余之中情兮反輒謂余之孤高余素懷乎耿介兮匪時<lb/>
俗之所能移聊逍遙以夷猶兮時矯首而遐思美人𣺌<lb/>
乎河漢兮隔盈盈之秋水寫離鸞於孤桐兮抱明月而<lb/>
延企君子戒乎素行兮惟益勵乎餘齒亂曰已矣哉日<lb/>
居兮月諸人生兮須臾何鬱鬱兮煩<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>安素履之坦坦<lb/>
矢余心而弗渝<lb/>
<pb n="KR4e0088_WYG_001-18b"/>
　　　述夢賦<lb/>
登髙樓之崔嵬兮軼氛埃於層霄天宇廓其洞虚兮際<lb/>
空明於泬寥綺忩珠綴紛玲瓏兮風肅肅而下飄覩真<lb/>
人於玉臺兮椉彩鳯而逍遙披絳霞而進謁兮蹙然閔<lb/>
余之瘠磽啟靈文而欲授兮顧塵昏之未銷既食余以<lb/>
麟脯兮又飲之以醇醪琴髙鼓以清瑟兮飛瓊汎其雲<lb/>
璈邀王喬而宿之兮吹參差於鳳匏何處子之綽約兮<lb/>
姱修眉而峩翠翹肅歛容而不敢訊兮歘凌風而高超<lb/>
<pb n="KR4e0088_WYG_001-19a"/>
余惝怳莫知所如兮王子導余以遊遨挾光景以凌厲<lb/>
兮薄星辰而上朝撫扶桑之東枝兮攬若木之髙標駭<lb/>
神鼇之贔屭兮天吳出而舞潮方遊鯤之擊水兮儵鵬<lb/>
翼而扶摇振余袂於千仞兮晞余髮乎陽喬升崐崘而<lb/>
湌玉英兮𣺌瑶水之蕩潏金堂閴其無人兮悲蟠桃之<lb/>
不實駕青虬而髙駝兮過方諸而一息珠宫貝闕嵳峩<lb/>
兮蔭玉樹而蕭瑟接飛仙之冉冉兮嘅弱流之無極盧<lb/>
生去而不返兮海若誇於河伯陋夸父之不知止兮哀<lb/>
<pb n="KR4e0088_WYG_001-19b"/>
愚公之又惑召荼壘於杜索兮截雄虺之九首擲封狐<lb/>
於萬里兮顧䕫魈乎何有命庚辰於淮涘兮紲支祁於<lb/>
龜山猰㺄殪於青丘兮檮杌逐乎荆蠻豺虎深藏而遁<lb/>
跡兮蛟螭匿蟠乎重淵㩜余轡以儃徊兮飄然游乎瑶<lb/>
之圃步春臺以夷猶兮覩鈞天之萬舞幸余逢此休嘉<lb/>
兮内欣欣而和煦羌囘車以復路兮順凱風而曾舉山<lb/>
窅窅而雲㝠㝠兮佳木秀而承宇紛紅蘭於廣術兮喜<lb/>
芳菲其襲予怳然乎歸來兮惟覺時之寢處寄遐思於<lb/>
<pb n="KR4e0088_WYG_001-20a"/>
寥廓兮玩孤芳而容與<lb/>
　　楚辭<lb/>
　　　續毁璧辭<lb/>
雲憑憑兮結暝鏡臺空兮夜逾永毁璧兮殞珠殫素絲<lb/>
兮絶柔領薄命兮不如無生朱絃斷兮流哀聲念殤子<lb/>
兮泉之扃有女弱兮嗟娉婷山高髙兮上有石身不化<lb/>
兮長太息星霜易兮時屢遷舊種緐花今就實命之薄<lb/>
兮心之悲䜛罔極兮我姑慈事朝夕兮或乖缺蒸藜弗<lb/>
<pb n="KR4e0088_WYG_001-20b"/>
熟心知之有颮風兮囘颸環佩委兮亂陸離圓靈兮仰<lb/>
覆矢死兮不渝泪浮斑兮篔簹殞璧之毁兮櫝之韞日<lb/>
輪迴兮不可以企斯撫蟾兔兮桂魄隠憶夫君兮駕瑶<lb/>
軫惜往日兮思途近魂已逝兮情孤抱深恨兮匪良圖<lb/>
覔泉臺兮窅以黙天宇澹兮懷哉拮据<lb/>
　　　遊薊門<lb/>
雞喔喔兮揚翹暾將出兮天宇高煙㝠㝠兮既歛芳菲<lb/>
菲兮承條矯予遊兮薊門覩佳氣兮氤氲紛扶疎兮輪<lb/>
<pb n="KR4e0088_WYG_001-21a"/>
囷忽眇眇兮無垠青簾兮繡箔怳飛仙兮綽約吹竹兮<lb/>
彈絲揚清聲兮入寥廓儵囘風兮度曲披紅芳兮駭緑<lb/>
𣺌佳期兮浩蕩照綺羅兮華屋鳥鳴兮交交車轔轔兮<lb/>
駟驕聊逍遙兮遊遨<lb/>
　　　訪石鼓<lb/>
有石兮鼓形質礧礧兮堅貞始柔祇兮孕璞實圓靈兮<lb/>
隕星玉人兮追琢刓方兮就䂓越千禩兮不泯羌神物<lb/>
兮司之謇周道兮寢微宣中興兮奮發天戈兮四揮肆<lb/>
<pb n="KR4e0088_WYG_001-21b"/>
南征兮北伐徐方兮載安獫狁兮摧殘方召兮桓桓暨<lb/>
補衮兮仲山文謨兮武烈流二雅兮詠歌鏗鍧兮炳燿<lb/>
昭耿耿兮不磨繄端拱兮法宫四海聿兮來同選徒兮<lb/>
行狩吉日兮車攻岐山嶻兮蒼蒼紛旂旐兮央央<graphic n="KR1014" url="https://raw.githubusercontent.com/kanripo/KR-Gaiji/master/images/KR1014.png" mimeType="image/png"/>馬<lb/>
兮既<graphic n="KR2425" url="https://raw.githubusercontent.com/kanripo/KR-Gaiji/master/images/KR2425.png" mimeType="image/png"/>
                    <graphic n="KR1014" url="https://raw.githubusercontent.com/kanripo/KR-Gaiji/master/images/KR1014.png" mimeType="image/png"/>弓兮斯張儦儦兮速速矢激兮<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>蜀<graphic n="KR0146" url="https://raw.githubusercontent.com/kanripo/KR-Gaiji/master/images/KR0146.png" mimeType="image/png"/>
                    <graphic n="KR0146" url="https://raw.githubusercontent.com/kanripo/KR-Gaiji/master/images/KR0146.png" mimeType="image/png"/>兮<lb/>
員員君子來兮逌屬汧殹兮沔沔鰻鯉遊兮重淵充庖<lb/>
兮登俎<graphic n="KR1788" url="https://raw.githubusercontent.com/kanripo/KR-Gaiji/master/images/KR1788.png" mimeType="image/png"/>
                    <graphic n="KR1788" url="https://raw.githubusercontent.com/kanripo/KR-Gaiji/master/images/KR1788.png" mimeType="image/png"/>兮絜鮮麀鹿兮雉兔左□趨兮右顧君子<lb/>
兮逌樂䟏䟏兮孔庶<graphic n="KR1014" url="https://raw.githubusercontent.com/kanripo/KR-Gaiji/master/images/KR1014.png" mimeType="image/png"/>□兮既平天子兮永寧康駕兮<lb/>
<pb n="KR4e0088_WYG_001-22a"/>
申敇言還兮鎬京左右翼兮委蛇聨赤芾兮光陸離臣<lb/>
籀兮再拜瑑丹兮流滋粲星斗兮錯落與雲漢兮昭囘<lb/>
珊瑚燁兮騰彩玉樹春兮菲菲環珮鏘兮鸞鳳飛鼎鼐<lb/>
蔚兮蟠蛟螭誕紀功兮刻石亘終古兮無極歴歲華兮<lb/>
既逺半苔斑兮蘚蝕蒼煙兮荆棘雨淋漓兮日炙野燒<lb/>
兮年年亦何悲兮缺畫既不偶兮棄損復宛轉兮流傳<lb/>
嗟以形兮見役乃幸獲乎天全巍巍兮璧雍鼓鐘兮雝<lb/>
雝庇廣厦兮深覆惟日覿兮聖容甘從事兮擊埽宣人<lb/>
<pb n="KR4e0088_WYG_001-22b"/>
文兮無窮<lb/>
　　　登金臺<hi>臺故在易州</hi>
登高丘兮騁望耿余懷兮太息昔人兮眇緜嘅千古兮<lb/>
一日彼七雄兮虎鬬肆游談兮輻湊捭闔兮縱横嗟仁<lb/>
義兮莫救列館兮築宫有來兮充充詒謀兮未逺哀望<lb/>
諸兮不終茍士修兮信美豈千金兮能致戔戔兮賁丘<lb/>
何衒玉兮求貰曦亭亭兮野蒼風蕭蕭兮落木黄鳥羣<lb/>
飛兮爭栖鴻㝠𡨕兮高翔<lb/>
<pb n="KR4e0088_WYG_001-23a"/>
　　　謁文丞相祠<lb/>
大厦兮既顛豈一木兮能全惟夫子兮遑遑冀不負兮<lb/>
所天天茫茫兮曷訊彼覆餗兮何心志佗傺兮不白淚<lb/>
浪浪兮盈襟脱虎口兮危疑羌中道兮失路風塵兮<graphic n="KR1043" url="https://raw.githubusercontent.com/kanripo/KR-Gaiji/master/images/KR1043.png" mimeType="image/png"/>
洞心鬱抑兮誰訴乘桴兮浮海波漫漫兮汪洋𣺌靈修<lb/>
兮何許雲㝠㝠兮山蒼蒼搴旗兮空坑期王室兮再匡<lb/>
忽豺虎兮充斥嗟赤子兮流亡朱崖兮景從義旅兮奮<lb/>
張何時運兮迫阨肆披猖兮見縶矢死兮弗渝哀夷齊<lb/>
<pb n="KR4e0088_WYG_001-23b"/>
兮不食拘囚兮纍纍慷慨兮陳詞從容兮就義日慘慘<lb/>
兮風悲遺祠兮黌宫儼肅肅兮令容神逍遙兮八極驂<lb/>
白螭兮駕青龍流耿光兮天地與造化兮焉窮<lb/>
　　　望居庸<lb/>
望軍都兮穹窿雄關峙兮居庸蒼翠兮蒙茸紛苒苒兮<lb/>
凌風城巍巍兮兩山臨玉塞兮跨高寒車轔轔兮結駟<lb/>
風蕭蕭兮木葉殷淙懸崖兮珊珊怳鳴琴兮清彈聞仙<lb/>
人兮昔降遺玉枕兮不刋召韓生兮肅之乃顧余兮一<lb/>
<pb n="KR4e0088_WYG_001-24a"/>
粲駕黄鵠兮高飛翔薄層雲兮入霄漢皇風暢兮八極<lb/>
蕩胡塵兮滅熄邀浮丘兮賦詩歌四海兮寧一<lb/>
　　　過盧溝<lb/>
洪流兮桑乾汨盤折兮瀠灣架石梁兮横波瀨淺淺兮<lb/>
激湍白石兮齒齒際平沙兮浩漫攬余轡兮東馳望天<lb/>
門兮九關雲飛飛兮來迎水泠泠兮山青囘颷度兮逺<lb/>
響生木薆薆兮鳥鳴聲余欲訊兮九河碣石峙兮嵯峨<lb/>
𣺌滄海兮無極怳凌風兮浩歌<lb/>
<pb n="KR4e0088_WYG_001-24b"/>
　　　吊望諸君墓<hi>墓在良鄉</hi>
税余駕兮鹽溝見崔嵬兮高丘招遺老兮問訊曰夫子<lb/>
兮宅兹幽方金臺兮築宫賢彬彬兮來同何夫子兮好<lb/>
修亦驅馳兮嚮風振長策兮高舉下齊城兮建瓴水時<lb/>
不可兮淹留忽中道兮易軌謇遑遑兮宵征顧交絶兮<lb/>
不出惡聲俾反戈兮相噬心不忍兮辭誠孤子吟兮抆<lb/>
淚放子逐兮離憂自古兮如斯嗟夫子兮抑又何尤春<lb/>
草兮煙浮野蒼蒼兮雲稠吊夫子兮雖功美之不就亦<lb/>
<pb n="KR4e0088_WYG_001-25a"/>
埀譽兮千秋<lb/>
　　　題蘭二首<lb/>
緑葉兮紫蕤芳菲菲兮襲衣怳臨風兮紉佩憺偃蹇兮<lb/>
忘歸<lb/>
幽蘭兮谷中芬獨秀兮春風援鳴琴兮搏拊水泠泠兮<lb/>
山空<lb/>
　　　題畫二首<lb/>
木藹藹兮山春泉激澗兮水粼粼何孤舟兮空繫又獨<lb/>
<pb n="KR4e0088_WYG_001-25b"/>
居兮無鄰<lb/>
山蒼蒼兮雲深𣺌佳人兮何許採杜若兮芳洲擥芙蓉<lb/>
兮逺渚<lb/>
　　　秋風辭三闋<lb/>
秋風兮浙瀝天宇高兮澄碧爽鳩兮習武蟬悲鳴兮向<lb/>
夕雲溶溶兮飛揚月皦皦兮夜流光繁星粲兮麗天謇<lb/>
獨處兮空堂瞻紫垣兮望太㣲心耿耿兮神馳擥天河<lb/>
兮在户露忽零兮沾我衣<lb/>
<pb n="KR4e0088_WYG_001-26a"/>
秋風兮蕭瑟芙蓉華兮露白鴈雝雝兮南翔蓬飄飄兮<lb/>
廣陌嗟素髮兮埀領視茫茫兮色凄凛蟋蟀兮在宇顧<lb/>
形單兮獨影桂樹兮團團谷幽幽兮雲寒山人兮獨往<lb/>
倚桂樹兮盤桓<lb/>
秋風兮蕭條木黄落兮山之椒野閴寂兮林幽豺登獸<lb/>
兮夜嗥山中人兮獨居女蘿衣兮氷雪膚耿孤懷兮不<lb/>
寐步明月兮踟躇踟躇兮徙倚流光馳兮歲云暮爛若<lb/>
華兮紛敷魂營營兮達曙<lb/>
<pb n="KR4e0088_WYG_001-26b"/>
　　　擬招<lb/>
山蒼蒼兮嶙峋木薆薆兮山春葯房兮蕙櫋谷幽幽兮<lb/>
水粼粼草芳兮蘭馨泉流兮鳥鳴君之歸兮雲繽繽其<lb/>
來迎君不歸兮使我心怦<lb/>
山寂寂兮林幽木黃落兮山秋桂樹團團兮枝相樛猿<lb/>
夜鳴兮啾啾有芝兮可茹有秔兮盈疇紉幽蘭兮蔭松<lb/>
栢君歸來兮樂琴書以夷猶<lb/>
　　古曲歌詞<lb/>
<pb n="KR4e0088_WYG_001-27a"/>
　　　秋鴻曲<lb/>
朔風天雨霜肅肅鴻鴈行銜蘆惜逺别出塞更高翔蕩<lb/>
漾煙波迥飄颻雲路長歲晏無矰繳時豐多稻粱呼羣<lb/>
下彭蠡列陣度瀟湘歴歴鳴遵渚依依影隨陽弟兄幸<lb/>
無恙各在天一方抱琴對明月那能奏清商<lb/>
　　　烏棲曲<lb/>
銀河高高横碧落夜静㣲風動寥廓樹頭露零正烏棲<lb/>
空懷明月閉深閨<lb/>
<pb n="KR4e0088_WYG_001-27b"/>
階前候蟲鳴唧唧機上美人不成織含情下階望天河<lb/>
鵲橋横練正無波<lb/>
繡羅作帳玉為屏流蘇結帶蘭蕙馨莫敎忩下寒雞呌<lb/>
只恐怱怱夢驚覺<lb/>
夜半烏啼月將落金缸青熒照羅幕抱琴試鼔白頭吟<lb/>
凄凄切切難為心<lb/>
　　　烏夜啼<lb/>
秋高碧樹凋梧葉夜静銀牀懸轆轤美人堂前看明月<lb/>
<pb n="KR4e0088_WYG_001-28a"/>
啞啞枝上啼寒烏烏巢蒙茸九子哺鸞鏡凄迷隻影孤<lb/>
彈得琴中夜啼曲遟歡不見空自娱<lb/>
　　　採蓮曲<lb/>
荷葉髙低籠水碧葉下花紅露霑濕採蓮渡頭風正急<lb/>
風正急棹船歸雲片片雨霏霏<lb/>
湖中花豔張紅雲湖上女兒新茜裙清歌妙曲隔花聞<lb/>
隔花聞聲宛轉跡雖親心獨逺<lb/>
採得荷花香滿衣與郎相見思依依晚涼湖上並船歸<lb/>
<pb n="KR4e0088_WYG_001-28b"/>
並船歸桂為楫激清波蕩明月<lb/>
　　　白紵歌<lb/>
昨日之日不可留飛光迅速如波流嗟嗟少壯終白頭<lb/>
願及芳時任遨遊吳姬當筵歌白紵清絲急管間宫吕<lb/>
妙舞低廻玉杯舉如何不樂空延佇<lb/>
堂前花開艷春陽錦屏圍暖羅綺香撾鐘考鼓宴髙張<lb/>
美人起舞紅袖揚滿堂欣欣樂未央但恐一夕秋風凉<lb/>
空自徘徊明月光<lb/>
<pb n="KR4e0088_WYG_001-29a"/>
　　　白紵舞歌<lb/>
錦筵銀燭照樽俎絲竹悠揚薦芳醑美人醉來白紵舞<lb/>
紅袖低埀嬌不舉<lb/>
玉佩丁東羅袂紅纎腰對舞綺筵中落花宛轉縈芳叢<lb/>
密雪飄颻迴曉風<lb/>
　　　古出塞曲<lb/>
少小事戎行許身漢飛將逸氣每憑陵壯心多慨忼昨<lb/>
日羽書至匈奴近邊障耿耿不能寐上馬馳北鄉寳劍<lb/>
<pb n="KR4e0088_WYG_001-29b"/>
耀龍文雕弓插虎韔横行絶域中颯颯雄姿王陰風度<lb/>
漠高殺氣連雲漲一箭落旄頭羣胡膽已喪單于獻轅<lb/>
門閼氏獲氊帳志在浄煙塵豈顧身被創歸來論勲業<lb/>
敢儗麒麟上<lb/>
　　　折楊柳歌<lb/>
昨日看花開今日花已披苦心獨徘徊折楊柳流光如<lb/>
逝波韶華詎能久<lb/>
燕燕羽差池銜泥巢畫梁雙棲復雙飛折楊柳郎去茂<lb/>
<pb n="KR4e0088_WYG_001-30a"/>
陵遊還憶閨中否<lb/>
幽蘭生谷中亦知候春陽獨秀含清風折楊柳芳馨終<lb/>
自持紉佩待歡取<lb/>
囊中孤桐琴自與懽别來玉指間徽音折楊柳臨卬夜<lb/>
堂曲相知不忠厚<lb/>
寳鏡久不磨塵翳如浮雲熒熒當奈何折楊柳中心徒<lb/>
自知寧復論妍醜<lb/>
　　　四時詞<lb/>
<pb n="KR4e0088_WYG_001-30b"/>
春風吹簾斜簾開飛柳花美人高堂上見此惜年華年<lb/>
華容易隨春草一雙蛾眉鏡中老<lb/>
碧水汎迴塘新荷艷曉粧看花臨綺檻愛此雙鴛鴦鴛<lb/>
鴦宛轉迴塘路相對朝朝還暮暮<lb/>
秋露白如玉梧桐墜寒緑文犀鎮錦帳紅淚銷銀燭銀<lb/>
燭輕搖翡翠烟孤影熒熒夜不眠<lb/>
葉落深閨静露零宵鶴警玉井凍無聲夢迴寒夜永夜<lb/>
永銅龍漏幽咽小忩斜轉梅花月<lb/>
<pb n="KR4e0088_WYG_001-31a"/>
　　　長歌行<lb/>
東海隠蓬萊西崑泛瑤池中有仙人宅樓觀玉參差彤<lb/>
霞影絢爛翠旌光陸離丹竈閉靈藥紫房饒瑞芝日出<lb/>
扶桑樹月挂珊瑚枝阿母騰彩鳳青童驂黄螭亭亭金<lb/>
作節冉冉雲為衣飛佩降神女獻棗來安期相去萬億<lb/>
里歡㑹不移時琴高清調鼔王子玉笙吹食我以麟脯<lb/>
酌我以瓊巵蹔憩方諸苑還過閬風涯但覺顔色好那<lb/>
知歲年馳不見蟠桃花空歌白雲辭<lb/>
<pb n="KR4e0088_WYG_001-31b"/>
　　　短歌行<lb/>
前有罇酒揚眉浩歌少壯不樂老當奈何瞻彼芳樹灼<lb/>
灼其華清颷颯至落葉辭柯蜉蝣朝飛蟪蛄夕悲空江<lb/>
鴻賔遙海燕歸錦席高張嘉賔滿堂朱絲玉柱汎羽流<lb/>
商翳翳昧谷羲馭已促為歡未終更當秉燭<lb/>
　　　江南意<lb/>
狂風吹游絲飄揚無定向若將比郎心郎心更揺颺采<lb/>
采芙蓉花那能媚春華含情照秋水孤芳徒自嗟<lb/>
<pb n="KR4e0088_WYG_001-32a"/>
　　　結髮行<lb/>
少小為夫婦結髮誓偕老如何中道間棄置不相保抱<lb/>
恨匪良圖憂心徒懆懆世上應無連理枝階下偏生斷<lb/>
腸草殘粧收玉鏡幽意托瑤琴寂寞深閨裏誰聽白頭<lb/>
吟<lb/>
　　　結交行<lb/>
種樹種松栢莫種桃李花結交貴謹始末路空歎嗟桃<lb/>
李易容悴强顔逞芬葩松栢不改色挺然凌歲華大道<lb/>
<pb n="KR4e0088_WYG_001-32b"/>
自坦夷人心多路歧緬彼方寸間對面不能窺相逢徒<lb/>
草草何由展懷抱郤憐睍睆鳴嚶嚶幽谷無人春已老<lb/>
　　　逺將歸<lb/>
去年與郎别楊花飛白雪今年候郎歸楊柳緑依依聞<lb/>
郎買船下湘渚日日門前望行旅行人過盡乳鴉啼徘<lb/>
徊日暮空延佇攬衣囘洞房對鏡下新粧那知清漏短<lb/>
但愛明月光月光照席涼於水帳裏燈花撒紅蕊好事<lb/>
從來不浪傳明日升堂報姑喜<lb/>
<pb n="KR4e0088_WYG_001-33a"/>
　　　妾薄命<lb/>
妾薄命聽妾歌夫壻輕别離妾心當奈何山有虎豹水<lb/>
有蛟螭川塗邈悠曷云能來朔風吹衣雨雪霏霏洞房<lb/>
憭慄神悽色衰吁嗟乎妾雖改兮妾心不移<lb/>
　　　竹枝詞<lb/>
湖上聞郎歌竹枝湖中蓮艇便輕移卻言郎度瀟湘去<lb/>
折得荷花空淚埀<lb/>
聞郎昨夜下巴東烟樹蒼蒼山萬重一片陽雲飛不定<lb/>
<pb n="KR4e0088_WYG_001-33b"/>
不知何處有郎蹤<lb/>
船頭烟暝浪花飛船裏風來雨溼衣獨棹蘭橈下蓮渚<lb/>
迎郎不見又空歸<lb/>
荷葉亭亭秋色闌露珠風蕩不成團自憐顔色非前日<lb/>
羞把新粧臨水看<lb/>
　　　楊柳枝詞<lb/>
罨畫樓前雨歇時千絲萬縷緑埀埀無端卻被風吹起<lb/>
撩亂春心不自持<lb/>
<pb n="KR4e0088_WYG_001-34a"/>
罩水和煙萬葉重倚風飛絮曉茸茸莫敎吹落長河去<lb/>
化作浮萍無定蹤<lb/>
門外春風楊柳枝去年折柳送郎時車輪一去無消息<lb/>
只有長條依舊埀<lb/>
畫簾風動影絲絲曳緑搖金晝景遲睡起倚闌看蛺蝶<lb/>
鶯聲只在最高枝<lb/>
　　　調笑詞<lb/>
明月明月今古㡬囘圓缺天風吹上雲端瓊樓玉宇露<lb/>
<pb n="KR4e0088_WYG_001-34b"/>
寒寒露寒露搗藥誰憐顧兔<lb/>
緑綺緑綺寫得高山流水海天煙霧漫漫明月松風夜<lb/>
寒寒夜寒夜鶴舞銀河初下<lb/>
精衛精衛滄海填來㡬歲飛來飛去翩翩但見洪濤碧<lb/>
烟烟碧烟碧愁殺孤飛短翼<lb/>
泥滑泥滑道上間關車轄淒淒切切低飛正是行人逺<lb/>
歸歸逺歸逺只恐山頭日晚<lb/>
　　　三臺詞<lb/>
<pb n="KR4e0088_WYG_001-35a"/>
一陣霜風乍起半忩月影初斜寳匣燒殘香篆銀釭落<lb/>
盡燈花<lb/>
坐穏錦茵重疊醉來烏帽欹斜誰遣青娥鬬月自憐銀<lb/>
海生花<lb/>
樓上角聲嗚咽天邊斗柄橫斜酒醒風驚簾幕漏殘月<lb/>
在梅花<lb/>
　　序<lb/>
　　　思紹堂詩序<lb/>
<pb n="KR4e0088_WYG_001-35b"/>
聖賢之業得其人則紹不必皆其子孫然于其人不于<lb/>
其子孫必其子孫之不克肖也堯之業舜紹之舜之業<lb/>
禹紹之紹禹湯文武之業者啓大甲成康也孔子於堯<lb/>
舜文武之道祖述而憲章之紹孔子者顔曾思孟也後<lb/>
乎千有餘歲周程張朱則紹聖賢之絶學者也其間有<lb/>
若邵子者其業得之李挺之挺之得於穆伯長所謂物<lb/>
理性命者具於皇極經世之書概可見矣程伯子嘗言<lb/>
推其源流逺有端緒然自邵子沒而其傳泯焉葢其自<lb/>
<pb n="KR4e0088_WYG_001-36a"/>
得者汪洋髙大非淺之為儒者所可窺也余嘗聞諸鄉<lb/>
先生言有元臨江杜清碧先生博學多聞深探皇極經<lb/>
世之㫖然余生後不及見先生莫知其底裏及得其懷<lb/>
友軒文讀之信乎博洽之君子也後又得其與鄉先生<lb/>
講論有曰以萬事合為一理以千載合為一日以天下<lb/>
合為一心以四海合為一家則可制禮作樂而躋三五<lb/>
之盛信乎有得於皇極經世者矣今其孫德機以思紹<lb/>
名堂葢有志於先業能賦者既詠歌之復來徵余序嗟<lb/>
<pb n="KR4e0088_WYG_001-36b"/>
夫皇極之書雖存而性命之理甚微宏博之學可充而<lb/>
克一之妙難㑹然則若何而紹其業也亦曰思而已葢<lb/>
思曰睿通乎微者也德機其勉之庶幾克肖焉<lb/>
　　　元宵唱和詩序<lb/>
史記樂書載漢家常以正月上辛昏夜祠太乙甘泉徐<lb/>
堅謂今人正月望夜張燈是其遺事或云漢武祭五畤<lb/>
通夜設燎此張燈所由起也後至唐宋有弛禁放夜之<lb/>
令其事遂盛由此而言世以元夕為燈節其來久矣大<lb/>
<pb n="KR4e0088_WYG_001-37a"/>
抵朝廷無事區宇寧謐民殷物阜而天下之人得以安<lb/>
其燕遊無淫佚之侈則太平熙洽之化於此亦可見焉<lb/>
今年春正月十五日左庶子兼侍讀永嘉黄淮宗豫設<lb/>
宴為觀燈之㑹入夜酒酣光彩照席芙蕖牡丹根株葩<lb/>
葉爛然乎罇俎之上縉紳在席者咸詠以詩而右庶子<lb/>
兼侍讀廬陵胡光大為之倡且以序屬余余惟古之君<lb/>
子日用興作嘗有玩物之戒若嵇康之鍛阮孚之屐桓<lb/>
伊之笛顧愷之之畫非不傲世絶俗然未免酣溺於物<lb/>
<pb n="KR4e0088_WYG_001-37b"/>
而吾宗豫之意豈在斯乎誠以聖天子在上天下康寧<lb/>
吾徒竊禄於朝雖無禆於治化然幸以文字為職業乃<lb/>
得優游於侍從之間者皆上之所賜也今兹休暇撫時<lb/>
燕樂而觴咏勸酬竒藻逓發豈不可以叙朋游之好鳴<lb/>
國家之盛矣乎得詩若干首遂為之序云<lb/>
　　　送趙季通調北京國子司業序<lb/>
師道之不振久矣至元為甚余聞諸鄉先生云虞文靖<lb/>
公嘗言初元之建學也自許文正公是時風俗簡略人<lb/>
<pb n="KR4e0088_WYG_001-38a"/>
材樸茂文正因時立敎一時士類多所造就許公歿而<lb/>
學政寖弛師道日廢及吳文正公來為監官慨然思有<lb/>
以作新其人而又以浮議鼓扇公遂不愜而去他日有<lb/>
戚里為司業者諸生羣然舉張子過此幾非在我之言<lb/>
為問戚里出倉卒未能即對連曰幾非諸生遂以此語<lb/>
榜其座繼而魯公子翬與虞公來掌敎事始敎之日諸<lb/>
生有寫東坡洗兒詩於行舍壁間詩中有愚魯二字意<lb/>
葢含誚二公也其驕蹇傲誕類如此可勝道哉我太祖<lb/>
<pb n="KR4e0088_WYG_001-38b"/>
髙皇帝以天縱之聖膺君師之任深知其弊故於建學<lb/>
立師凡若此者一切禁戒而痛絶之本道德以為之訓<lb/>
通典禮以為之法嚴敎條以示之約束品節防範周至<lb/>
詳密俾過不及者一歸於中正故為師者得以振其紀<lb/>
綱為弟子者得以安其禮分數十年間名卿材大夫士<lb/>
彬彬輩出而人材治效之盛邁於前代逺矣皇上聰明<lb/>
睿智治定功成首幸太學御筵講經文武就列環橋門<lb/>
觀聽者動以萬計聿新乎文敎光昭乎鴻業繼志述事<lb/>
<pb n="KR4e0088_WYG_001-39a"/>
又有以超軼前代者也天台趙季通先生於時為博士<lb/>
嘗被恩榮矣今以司業調北京胄監掌其監事登圖書<lb/>
於舟遂祖餞於道六舘師生送之江之滸有揖而言者<lb/>
曰司業往矣公可無言乎余曰趙先生之德之才聖天<lb/>
子所簡拔人之所共知何待言耶雖然余又嘗聞昔安<lb/>
定胡先生掌太學以法度檢束士初其徒少能安之久<lb/>
乃化服數百年間士君子論能振立師道者安定其人<lb/>
也故君子所為不求近效當要其成要其成古有其道<lb/>
<pb n="KR4e0088_WYG_001-39b"/>
古之道亦曰嚴師為難師嚴然後道尊先生持此以往<lb/>
鑒前代之所失體皇上之至意遵太祖之成憲與其君<lb/>
子日從事於詩書禮樂講明乎堯舜禹湯文武周公孔<lb/>
子之道振起乎斯文以淑諸人以行諸世庶上不負君<lb/>
命下有以慰士子之心先生往矣余日望之<lb/>
　　　金諭德北征詩集序<lb/>
永樂八年春二月聖天子親駕北庭御羣帥以統六師<lb/>
問罪邊塞維是扈從之臣妙選將相大臣暨文武之士<lb/>
<pb n="KR4e0088_WYG_001-40a"/>
右春坊右諭德兼翰林侍講金公幼孜與學士胡公庶<lb/>
子楊公實在帷幄秉代言之政儼與户部尚書夏公時<lb/>
被命留北京鑾輿之發拜送於郊見吾幼孜烏帽貂裘<lb/>
腰弓服矢馳馬於屬車萬騎之中莫不壯其志而榮其<lb/>
行也及皇師奏凱而歸幼孜乃出示北征詩集屬余為<lb/>
序余誦之凡若干首道路之所經風氣之所接山川關<lb/>
塞之所登覽雲霞草木霜露晦明之景與凡師徒之次<lb/>
軍容之盛既得以吐其竒氣見之咏歌矣至於沐道德<lb/>
<pb n="KR4e0088_WYG_001-40b"/>
之光贊謀謨之密親際風雲之㑹而發揮乎敵愾之義<lb/>
詞雄句傑富麗鏗鏘有以逺揚天聲如金鐘大鏞震乎<lb/>
寥廓之外而光前振後者有非他人所得與也故是編<lb/>
之作非特寫一時榮遇而已葢將紀千載不朽之盛事<lb/>
而傳之無窮焉幼孜之志亦或在此乎後之覽者固將<lb/>
有得於斯文敬序以弁其端<lb/>
　　　楊氏清白堂詩序<lb/>
右春坊右庶子兼翰林侍講建安楊公勉仁以清白名<lb/>
<pb n="KR4e0088_WYG_001-41a"/>
堂葢有取於其先太尉震之言砥礪自修將以振起其<lb/>
聲光紹述夫先志學士胡公光大既為之記賢士大夫<lb/>
又歌詠之而屬余為序余嘗登勉仁之堂虚明爽塏四<lb/>
壁之間洒粉為圖松篁山石之觀清夐蕭森之意超然<lb/>
乎塵埃之外如即山林幽栖之境翺翔以遊焉乃展席<lb/>
焚香清談煮茗絃琴賦詩引觴命酌賔主之間暢然而<lb/>
適陶然而樂油然而忘乎日之夕也清風洒衣明月在<lb/>
庭景與心㑹物我齊㝠余顧勉仁曰斯時也不知堂之<lb/>
<pb n="KR4e0088_WYG_001-41b"/>
清白人之清白也勉仁曰即斯可以推吾名堂之意矣<lb/>
太虚寥寥纎翳不生八荒洞徹無有彼此無物以為之<lb/>
累也靈䑓湛然虚室生白何思何慮表裏如一無欲以<lb/>
為之累也吾觀古之君子富貴不能淫貧賤不能移臨<lb/>
乎憂患顛沛之塗卒不以動其心者志有在焉彼汲汲<lb/>
於生業營營於貨利將以為子孫後世計者之所為也<lb/>
先太尉凛然四知之畏所以遺子孫者在此而不在彼<lb/>
也嗟乎慕紛華者不可與樂道酣嗜欲者不足以貽謀<lb/>
<pb n="KR4e0088_WYG_001-42a"/>
勉仁承先世之餘休際國家之興運為聖天子侍從之<lb/>
臣鏘金鳴玉從容廟堂論思黼黻以贊皇猷然猶孜孜<lb/>
夙夜檢身飭行惟恐弗逮宜其表掲先訓存乎心目出<lb/>
入省觀而不敢忘也詩曰無念爾祖聿修厥德勉仁有<lb/>
之由是而之焉所以繼先志而益振其聲光者寧不在<lb/>
兹乎羣公之什粲若貫珠顧余不敏序以為引<lb/>
　　　冰雪軒詩序<lb/>
天地間物之至清至潔者無逾於冰雪而君子尚焉將<lb/>
<pb n="KR4e0088_WYG_001-42b"/>
以育德勵行也然冰雪不常有而君子清潔之志意無<lb/>
時而不存以無時不存之志意寓於不常有之物此吾<lb/>
友諭德金公幼孜冰雪軒之作意葢有在焉幼孜之來<lb/>
北京也其居當闤闠之中車馬往來市聲逺邇雜遝而<lb/>
相聞每退自玉堂燕休之際思有以屏其塵囂接乎髙<lb/>
明乃於所居東偏闢一室堊其中疏其牖以納乎天光<lb/>
日華暨風月之夕皎乎如在冰雪中幼孜欣然有得告<lb/>
於素所往來者各賦詩以詠之屬儼為之序君子居室<lb/>
<pb n="KR4e0088_WYG_001-43a"/>
日用之間有銘焉有箴焉掲其操存省察之要以儆戒<lb/>
其怠惰燕逸之私而操修之實德與行而已德之明光<lb/>
輝而日新同夫雪之潔行之純貞固而不汚類夫冰之<lb/>
清如此則志之所之意之所存無所往而不清無所往<lb/>
而不潔而兹軒之扁亦猶盤之銘座右之箴豈徒尚其<lb/>
虚白也哉抑余聞幼孜先公嘗以雪厓自號德義著於<lb/>
鄉邦凛然有古君子之風人稱之雪厓先生幼孜佩服<lb/>
先訓立身行已循循然無遺而清修潔廉可謂善承其<lb/>
<pb n="KR4e0088_WYG_001-43b"/>
家者矣士大夫儗之劉凝之父子昔凝之父子以德操<lb/>
重於當時蘇黄門謂其人冰清而玉剛鄉之長老遂以<lb/>
名其堂所以表見於後世者至於今不泯也然位不滿<lb/>
其德君子惜之今幼孜為聖天子侍從之臣以文章黼<lb/>
黻乎至治雪厓得推恩贈奉直大夫右春坊右諭德存<lb/>
歿光榮為幸至矣凡造兹軒者朗然如游山林冰雪之<lb/>
鄉清興之發有不能自己故珠玉之富盈於篇翰而其<lb/>
事之美將垂不朽豈直為一時詠歌而已哉<lb/>
<pb n="KR4e0088_WYG_001-44a"/>
　　　友桐軒詩序<lb/>
金川之玉峽毛咨詢其先吉水人父省夫為陳氏贅壻<lb/>
始徙今居咨詢性嗜琴以友桐名其軒今年秋領鄉書<lb/>
將之京求賢士大夫之賦詠先余為之序夫琴者古先<lb/>
聖王之雅樂君子無故不去葢取其中和之音養吾中<lb/>
和之德動盪血脈流通精神格神人和上下移風易俗<lb/>
合於八音宜乎君子之所尚也余少時亦嘗從事於斯<lb/>
承顔奉歡之際先祭酒公聽之嘗曰吾聽白雪有八荒<lb/>
<pb n="KR4e0088_WYG_001-44b"/>
無塵萬籟俱寂之意聽春江有波濤浩蕩魚龍鼓舞之<lb/>
勢聽歸樵有伐木丁丁山鳴谷應野猿幽鳥之音聽佩<lb/>
蘭有楚江湘浦和風麗日幽人詠士之興聽夣蝶有蘧<lb/>
蘧栩栩齊物之心聽御風有憑虚欲仙泠然善之感於<lb/>
離騷楚歌則如逐臣慕君勇士赴敵慷慨不勝其情也<lb/>
於長清短清則如雪天清曉風鼓瓊林鏗鏘之振乎寥<lb/>
廓也於水雲則有擊空明泝流光放棹滄浪之樂於大<lb/>
雅則黄鐘一鈞始終條理有太羮𤣥酒之味獨於秋鴻<lb/>
<pb n="KR4e0088_WYG_001-45a"/>
如萬里關山黄雲白草銜枚入塞風迴電馳霜降水落<lb/>
月冷江空團沙依渚嘹嘹嚦嚦顧侣呼羣超然逺舉而<lb/>
琴於斯為盛乎又嘗承乏禁林得侍太宗文皇帝於武<lb/>
英進講之餘帝命出響泉親鼔南薰之操繼之以猗蘭<lb/>
之曲和鳴肅雍宣暢道德游魚出聽於金河龍媒仰秣<lb/>
於天廐感通之至鳳儀獸舞品物咸遂於今三十餘年<lb/>
矣儼自嬰末疾手足不仁每對桐君不能一加指於氷<lb/>
絲之上追憶君臣父子之間悵然今昔不覺涕淚之交<lb/>
<pb n="KR4e0088_WYG_001-45b"/>
零也咨詢以英妙之年得琴中之趣而又取以為友迥<lb/>
然抜乎流俗而便僻便佞者斯逺矣雖然君子之取友<lb/>
不止於斯也自鄉而國而天下所以輔仁成德者必有<lb/>
其人焉以友鄉國天下之士為未足又仰思乎古之人<lb/>
論世尚友又必有其人焉不然歸而求之若先尚書之<lb/>
事業侍御之風軌神童之文學皆子孫之所當繼述者<lb/>
咨詢勉之至於吐珠玉振琳琅則有待於能賦者云<lb/>
　　　友竹詩序<lb/>
<pb n="KR4e0088_WYG_001-46a"/>
江陰朱紹善繼性嗜竹其室之左右前後皆種竹其家<lb/>
居未嘗一日不與竹接也因得蘇長公墨竹一枝遂自<lb/>
號曰友竹持其巻告余曰將謁諸公詩敢請序之余諗<lb/>
之曰朋友彛倫也凡人之取友或以義好或以仁親或<lb/>
以文㑹或相須以考德或麗澤以成業故載之於易詠<lb/>
之於詩列諸經傳聖賢之教昭昭矣夫竹植物也無是<lb/>
數者子友何取於竹焉善繼曰取友以義以仁以文與<lb/>
夫考德麗澤者此紹日用所不敢廢也然人各有尚焉<lb/>
<pb n="KR4e0088_WYG_001-46b"/>
若淵明之於菊和靖之於梅濂溪之於蓮魯直之於蘭<lb/>
其志固有在也獨竹世之君子尚者衆矣若衛武公蔣<lb/>
兖州嵇中散王子猷袁丹陽之徒豈直玩好之謂哉紹<lb/>
嘗觀夫卉木之中春生秋零朝榮夕瘁者有矣竹獨四<lb/>
時而不改余則友其貞固也揉而曲鬱而軋者有矣竹<lb/>
獨直而不撓余則友其中立不倚也擁而拳窒而塞者<lb/>
有矣竹獨中空而通理余則友其虚心而受益也柔而<lb/>
脆夭而折喬而腐者又有矣竹獨勁節端操凛然乎氷<lb/>
<pb n="KR4e0088_WYG_001-47a"/>
雪之中余則思夫砥礪友其名節也夫是數者紹之所<lb/>
友也求之夫人事或不備焉人固有疑紹斯名者公知<lb/>
言故以序請余復之曰孟軻氏有云一鄉之善士斯友<lb/>
一鄉之善士至於一國天下以友為未足又尚論古之<lb/>
人善繼於斯盍亦頌其詩讀其書論其世反諸其躬以<lb/>
求底夫其極則取友之道豈徒一物而已哉善繼之祖<lb/>
子昇故元時為紹興幕官有能名善繼今以才舉將有<lb/>
禄位非荒間栖遁者比余故告之以是焉幸勉而求之<lb/>
<pb n="KR4e0088_WYG_001-47b"/>
他日措之行事必有可觀者矣<lb/>
　　　竹泉詩序<lb/>
朱積善慶江陰人也家居文林里承先世之業疏泉種<lb/>
竹以自娛因號曰竹泉示志也其兄善繼以仕進來京<lb/>
師求賢士大夫為詩文以表章之且屬余序萬物生天<lb/>
地間草木之用於人最切凡食飲衣服之須宫室什器<lb/>
之材無不資焉而草木之生又有資於水泉矣夫人之<lb/>
資其用者衆然取其類以儗德者必清修雅潔之士乃<lb/>
<pb n="KR4e0088_WYG_001-48a"/>
能之故菉竹興君子之學左泉賦衛女之思豈徒然也<lb/>
哉亭亭森列蒼翠玲瓏散緑陰於三逕來清風於一室<lb/>
勁節虚心翛然乎塵埃之表君子取之静以養心也涓<lb/>
涓乎巖竇泠泠乎澗溪逶迤浩溔以達乎江海混混其<lb/>
流不舍晝夜君子取之動以觀德焉儗静於竹儗動於<lb/>
泉則陰陽闔闢之機盈虚消息之理亦可因是而推之<lb/>
矣端居暇日屏逺紛拏絃琴而鼓南薰之操濯纓而續<lb/>
孺子之歌沄沄者與目謀蕭蕭者與耳謀白雲在天明<lb/>
<pb n="KR4e0088_WYG_001-48b"/>
月當户於斯時也靈臺曠然沖襟洒然形色聲臭無一<lb/>
毫之芥蒂飄飄乎如遊乎物之外而不知此身之在人<lb/>
世間也此其自得之妙善慶有之而難以語人余樂之<lb/>
而徒能言言之而不能有安得載扁舟於暨陽擥芙蓉<lb/>
於申浦抱琴攜鶴而訪所謂竹泉者相與列席傾壺擊<lb/>
鮮持螯倚琅玕而臨清泚詠三髙而歌太平葢有其日<lb/>
耳諸公之賦豈無啓其端者故併序之以為張本云<lb/>
　　　夢吟堂詩序<lb/>
<pb n="KR4e0088_WYG_001-49a"/>
昔謝靈運愛其從弟惠連每對之輙得佳句嘗於永嘉<lb/>
登池樓吟詠未就忽夢惠連即得池塘生春草之句欣<lb/>
然曰此語有神助後世士大夫重兄弟之義盡友愛之<lb/>
情者以此自况永嘉謝氏故宋閥閲之家自晉以來歴<lb/>
年逺莫詳其傳次論其世德要之必自康樂也元湖廣<lb/>
儒學提舉景歆慕先世之流風餘韻嘗自號曰夢堂其<lb/>
子温州直學榮父紹其遺芳復號吟堂吟堂之子時中<lb/>
又合二者之名名其堂曰夢吟時中環之父環字庭循<lb/>
<pb n="KR4e0088_WYG_001-49b"/>
今居京師仍以夢吟掲於寓舍蓋昭先德永孝思也徵<lb/>
詩於諸公乃謁余序古之稱孝子慈孫者能不泯其先<lb/>
親之德善至於善繼善述尤所謂達孝者也若提舉直<lb/>
學之景行於先時中庭循之仰止於後則謝氏文獻有<lb/>
足徵矣茍祖啓之而孫不繼父作之而子不述世德之<lb/>
不絶者幾希亦何待五世而後已哉惟祖父子孫埀休<lb/>
襲慶禪續緜延之無已故雖永世而不忘焉且世之言<lb/>
夢者由因想因想者即周官所謂思夢也昔人謂世未<lb/>
<pb n="KR4e0088_WYG_001-50a"/>
有夢乘車入鼠穴擣虀臼者蓋無是事則無是夢已若<lb/>
康樂之於惠連愛之至故思之深思之深則欲其見之<lb/>
切是以吟詠之頃形諸夢寐而佳句之得亦不自知其<lb/>
所以然矣世之昧天顯而虧彛倫者一涉利害往往視<lb/>
手足如塗人紾臂䦧墻之不暇尚何夢吟之有焉然則<lb/>
謝氏之孝友其來逺哉庭循於斯非徒尚其名而已誦<lb/>
分離别西川與夫海嶠西陵之詩則康樂傾想之懷參<lb/>
軍綢繆之意自見於言表推而達之宗族兄弟之情厚<lb/>
<pb n="KR4e0088_WYG_001-50b"/>
矣豈直付之空言乎哉庭循温粹而才賢行將顯融芝<lb/>
蘭玉樹寧終老於階庭之間耶諸公之賦珠玉粲然溢<lb/>
於辭翰而黄鍾大吕之音固將洗夫凡陋矣僕衰老不<lb/>
足以與此姑為之序云<lb/>
　　　北上倡和詩序<lb/>
洪熙元年春三月儼以衰疾休致而歸既閲月伏承宫<lb/>
車晏駕遂奔訃北行時江西按察僉事雲間黄翰汝申<lb/>
考績天官於是同舟而往汝申念余力疾逺道調護極<lb/>
<pb n="KR4e0088_WYG_001-51a"/>
至朝夕殷勤過於尋常師友之禮余甚賴之然感痛無<lb/>
聊之懷當髙秋揺落之際江山景物觸目驚心舟中無<lb/>
事輒有鄙述汝申從而和之清詞秀句實多起余者顧<lb/>
余之寂寥衰颯誠有愧於珠玉之璀璨汝申不以余之<lb/>
虚薄見棄而反以得與同舟為喜故凡有作登之簡編<lb/>
命曰北上倡和詩且俾余序之嗟乎然明之遇叔向執<lb/>
手於收器之間伍椒之逢聲子傾蓋於班荆之地古人<lb/>
邂逅一言契合尚能輸寫况余於汝申父子宿昔相親<lb/>
<pb n="KR4e0088_WYG_001-51b"/>
豈徒邂逅之情也哉總詩若千篇序以為之引非敢傳<lb/>
示於人聊以篤斯文之好耳<lb/>
　　　城南别墅雜詠詩序<lb/>
洪熙元年春二月儼以老疾拜休致之命三月辭歸踰<lb/>
月而抵家又踰月伏承獻陵賔天遂復北上心期同軌<lb/>
之㑹至則宫車發引矣乃匍匐詣天壽謁二陵竣事告<lb/>
還時天子新踐祚閔念舊臣埀眷勞之恩錫道里之費<lb/>
既歸獲營護先隴畢子平之願而城市囂塵故人寥落<lb/>
<pb n="KR4e0088_WYG_001-52a"/>
不可以居於是監察御史毗陵許公勝為余物色得廢<lb/>
官舍於城南灌城鄉懸榻里去家十里而近許公偕御<lb/>
史包公德懷夏公能告余為别墅也余與諸公初至其<lb/>
處頽垣敗壁墜桷摧簷翳于埃墨蟲絲荒苔蔓草之間<lb/>
蛜蝛走庭野鼠竄瓦内外空洞四顧蕭然諸公安余曰<lb/>
無廢不興幸其幽逸余曰愚公尚欲移山况此猶有堂<lb/>
構豈不可新乎又安知他日不有高陽之名乎昔人云<lb/>
君子居之何陋之有乃相視一笑而退明日余出所賜<lb/>
<pb n="KR4e0088_WYG_001-52b"/>
命子弟鳩工購材因陋就簡葺而新之疏池築圃買松<lb/>
移竹而植焉野人聞而採藥於西山鄰翁過而分菊於<lb/>
南野日就月將生意油然佳木隂翳野芳幽香時雨新<lb/>
霽柔荑藹緑明月當户清風颯然琴樽在席簡編巻舒<lb/>
子孫日侍賓客時來足以怡神情而悦情話養衰疾而<lb/>
延頽齡雖無緑野<graphic n="KR1793" url="https://raw.githubusercontent.com/kanripo/KR-Gaiji/master/images/KR1793.png" mimeType="image/png"/>川之臺館香山嵩少之林泉子文<lb/>
後堂之絲竹然亦非栗里之荒凉玉川之索漠庶幾可<lb/>
以優游而卒歳也嗟虖謝太保風流文雅嘗欲角巾而<lb/>
<pb n="KR4e0088_WYG_001-53a"/>
返東山尋薔薇之舊遊卒齎志而不遂李贊皇經綸豪<lb/>
爽然溺志於平泉樹石遺戒子孫惓惓而不置卒貽君<lb/>
子玩物之譏儼以不肖荷䝉列聖之恩遇得終老於家<lb/>
為幸多矣凉暑風曝冬日玉堂天上惟有抱孫撃壤詠<lb/>
歌聖化於無窮也因閲舊篋得謝環所為畫圖遂命為<lb/>
城南别墅而序其所以凡有鄙述書於左方云<lb/>
　　　梅花百詠詩序<lb/>
刑部主事前江西㕘政浦城潘賜文錫以其梅花百詠<lb/>
<pb n="KR4e0088_WYG_001-53b"/>
詩寓書于布政使孟公求余序之文錫永樂初余讀巻<lb/>
時進士也其學富其才敏其施於政治亦有猷有為也<lb/>
當朝廷清明六官政簡而文錫乃於政事之餘優游暇<lb/>
日發其所藴見於詩章吟詠其性情舒寫其懷抱其用<lb/>
心勤矣余少宦游吳中見故元馮海粟及釋中峯嘗有<lb/>
是作彼此相誇海粟卒為中峯所屈已不直於君子也<lb/>
朋游盍簪傳誦以資談論而所謂百詠者遂行於世矣<lb/>
今觀文錫所作雖不拘拘於體物而諷詠之間其心志<lb/>
<pb n="KR4e0088_WYG_001-54a"/>
亦未嘗不在乎梅也好之而不忘詠之而無已是必有<lb/>
可好可詠者矣雖然昔人之於梅好而詠之者不少矣<lb/>
何遜之詩宋廣平之賦杜甫林逋之作皆見稱於世而<lb/>
近代論詠梅者獨以逋詩為工虞邵菴則曰以少陵安<lb/>
得健步移逺梅亂挿䌓花向晴昊之句視疎影暗香昏<lb/>
月淺水之語為何如其氣象固有逕庭矣學者知此乃<lb/>
可與言詩也余知文錫之百詠特寄興焉耳至於發揮<lb/>
事業涵泳膏澤美敎化移風俗達乎公平廣大以鳴乎<lb/>
<pb n="KR4e0088_WYG_001-54b"/>
國家之盛於無窮豈止於詠物而已哉昔左太沖三都<lb/>
賦成有賴於皇甫士安之序余休致山林日就衰朽勉<lb/>
强執筆言實無文抱士安之疾孤文錫之意祇自懷慚<lb/>
曷以增重姑述所聞以為序云<lb/>
　　　包氏説文解字補義序<lb/>
進賢包希魯先生博學君子也當元之季嘗著説文解<lb/>
字補義藏於家今其孫彦孝刋梓以行謁余序其端先<lb/>
生之為此書謂文字該乎天地間事物而理寓乎其中<lb/>
<pb n="KR4e0088_WYG_001-55a"/>
人能因文字以明理由理以循道循道以成德行德行<lb/>
成而施諸事業則人生以遂人極以立後漢許叔重為<lb/>
說文解字之書以及唐宋諸公其説雖多或猶未允遂<lb/>
從而申其義凡係諸人心世道之大者則加詳焉此其<lb/>
著述之本㫖也余嘗考六書之學自周官保氏掌敎國<lb/>
子其來尚矣漢法試學童能諷書九千字以上乃得為<lb/>
史然蒼頡多古字俗師失其讀宣帝命諸儒修蒼頡之<lb/>
法終不能復故逮元始中徵天下通小學者以百數各<lb/>
<pb n="KR4e0088_WYG_001-55b"/>
令記字於庭中揚雄取其有用者作訓纂篇順續蒼頡<lb/>
凡八十九章班固復續揚雄作十三章而六藝羣書所<lb/>
載畧備矣至許叔重又以五經傳說臧否不同乃作五<lb/>
經異義及説文解字十四篇上之而𨽻書行之已久加<lb/>
以行草八分紛然間出六籍舊文相承傳寫多求便俗<lb/>
漸失本原唐大厯中李陽氷復刋定說文修正筆法頗<lb/>
排斥許氏自為臆說然其篆迹殊絶學者宗之至南唐<lb/>
徐鍇以許氏學廢又作通釋四十篇韻譜十巻當時言<lb/>
<pb n="KR4e0088_WYG_001-56a"/>
小學者惟鍇名家宋元以來繼有作者雖詳畧不同而<lb/>
考訂得失未為無補近時通其學者臨江吳均仲平閩<lb/>
人陳登思孝而登為優二人已沒知六書者葢鮮矣余<lb/>
在京師時嘗語仲平曰字書之學雖曰小學然通知古<lb/>
今該貫物理亦豈易言哉茍有所述俾三蒼之學復續<lb/>
而不絶顧不美歟仲平既往忽覩此編訓註之義簡明<lb/>
切當誠有禆於許氏所謂開物成務嘉惠後學者亦豈<lb/>
小補哉故為之序<lb/>
<pb n="KR4e0088_WYG_001-56b"/>
　　　賜老堂詩序<lb/>
僉都御史吳興凌晏如尊公前鄭州知州彦能當洪熙<lb/>
改元推恩封吏科都給事中宣徳丁未加封右僉都御<lb/>
史公之致仕而歸也名其堂曰賜老朝之公卿大夫既<lb/>
榮公父子之遭逢復歌詠其盛美者富矣公乃謂晏如<lb/>
曰豫章胡先生忝有斯文之雅汝曷不為我求一言以<lb/>
為斯堂之光乎晏如於是因監察御史尹子聲按治西<lb/>
江寓書來請余亦衰老賜歸之人也養痾山林辱公以<lb/>
<pb n="KR4e0088_WYG_001-57a"/>
故舊不鄙千里見存雖非空谷足音之比然亦不能無<lb/>
同道同志之喜也徒以江山悠逺暮景侵尋坐茂樹濯<lb/>
清風臨方塘對明月悵然有懷安得如香山洛社與公<lb/>
周旋於其間耶昔在翰林見晏如清修玉立温淳而有<lb/>
文喜公之有子也今聞賜老之堂為郡邑之表逺邇歆<lb/>
豔則又喜晏如之能顯親也大凡人生不以富貴為足<lb/>
而以有子為足孰不有子而賢者為難仕宦而建功立<lb/>
業矣然不以馳車馬耀聲勢為榮而以歸故鄉為榮此<lb/>
<pb n="KR4e0088_WYG_001-57b"/>
陳秦公韓康公父子所以卓然傑出於前代冠冕當時<lb/>
留芳後世者也余今乃於賜老堂見之噫若斯堂可謂<lb/>
三善具矣一則朝廷優老能以禮一則彦能於子能敎<lb/>
一則晏如於親能孝也余雖不獲登斯堂請以是為詩<lb/>
之序若其履歴恩榮則有少傅楊公之記在<lb/>
　　記<lb/>
　　　萬山草堂記<lb/>
天下之山原於西北表於中原而蜿蜒盤礴之勢尤雄<lb/>
<pb n="KR4e0088_WYG_001-58a"/>
於蜀故天下言山之㠑嵬巉巖崝嵤嶮巇者必曰蜀焉<lb/>
有若岷嶓蔡䝉大方玉壘赤甲白鹽武都雪嶺西傾三<lb/>
峨之屬廼其翹然而壯觀者至於䆳峽崩崖幽豅巨䜫<lb/>
長陵峻坂有不知其幾千萬計亦不計其幾千萬名也<lb/>
古之騷人墨客放臣羈旅其詠歌慷慨之情悽苦其間<lb/>
者豈其心哉葢觸於景者異則感於心者深感於心者<lb/>
深則其所發無非幽憂抑鬱之思而已若杜甫元稹劉<lb/>
晏賈島黄庭堅之徒豈能留一日之驩哉此數子非無<lb/>
<pb n="KR4e0088_WYG_001-58b"/>
一日之驩於蜀也奈何去國懷鄉之思自不能如在中<lb/>
州者耳華亭胡鼎文始由饒之别駕遷晉府錄事由錄<lb/>
事倅安州其在安州也所處與前數子同所樂則異焉<lb/>
山川之險阻道路之幽絶往來其間不能不同然值朝<lb/>
廷更化之日遐邇一徳鼎文用能撫循其俗民以樂生<lb/>
凡虎嘯熊啼猿號鳺鳴當風日晦明之景撫事興懷載<lb/>
之歌詠怡然自得此其樂有不得與前數子盡同焉今<lb/>
歸十有餘年蜀之山川景物常形夢寐間乃作草堂於<lb/>
<pb n="KR4e0088_WYG_001-59a"/>
佘山之下為終老之計名曰萬山示不忘蜀也夫佘之<lb/>
山培塿<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>屼其髙不能踰丘陵堂之命名葢不繫於佘<lb/>
也不繫於佘而繫於蜀髙情逺致游於物之外矣游於<lb/>
物之外其樂豈有窮乎<lb/>
　　　聽雪齋記<lb/>
孫子讀書於淞泖之陽顔其齋曰聽雪客或過而咍之<lb/>
曰君子所其無逸必有髙明之居燕息之箴以儆戒其<lb/>
怠惰荒寧之志故几杖盤盂户牖觴豆皆著之銘今子<lb/>
<pb n="KR4e0088_WYG_001-59b"/>
之齋何取於雪雪非恒有又何觀德焉孫子曰噫窮於<lb/>
化者不局於物達於道者不泥於跡子何求其鑿鑿者<lb/>
哉疇昔之夜𤣥陰四積太空㝠㝠振以長風萬竅響畣<lb/>
既而蕭蕭颼颼如木葉之初脱也飄飄<graphic n="KR2078" url="https://raw.githubusercontent.com/kanripo/KR-Gaiji/master/images/KR2078.png" mimeType="image/png"/>
                    <graphic n="KR2078" url="https://raw.githubusercontent.com/kanripo/KR-Gaiji/master/images/KR2078.png" mimeType="image/png"/>如驚沙之<lb/>
載揚也夤縁瑟縮瀰漫淅瀝如郭索之行暫息春蠶之<lb/>
嚙未休也吾方掩殘編據木榻危坐而聽之乃知其為<lb/>
雪之作也大凡聲之在天地間其始也無形而生於有<lb/>
形其終也有聽而歸於無聽葢有形者無形之著無聽<lb/>
<pb n="KR4e0088_WYG_001-60a"/>
者有聽之兆以有形求有聽則固而陋以無形求無聽<lb/>
則僻而野吾以無形者應於有形無聽者接於有聽則<lb/>
天下之理在我其不窮哉雪於斯際均聲也人於雪均<lb/>
聽也膠膠擾擾者既不得所聽荒閴寂寞之流又不知<lb/>
其所以聽茍聽之或取其聲之清以悦其耳未必能研<lb/>
幾主静以存夫不息之功也吾於聽雪得静之理以名<lb/>
吾齋奚為不可雪之來以候吾用規其時焉其積也以<lb/>
坎吾用師其謙焉其隨物而賦形也吾用儗其圓方焉<lb/>
<pb n="KR4e0088_WYG_001-60b"/>
其光輝而不緇也吾用致夫日新焉以是觀德孰曰不<lb/>
宜此吾雖不能几杖盤盂户牖觴豆之銘總之不離其<lb/>
道奚必求其鑿鑿者乎茍求其鑿鑿則雪且不能我有<lb/>
豈暇計其恒存乎哉客㗳然而去孫子以告因記其說<lb/>
俾書之齋壁<lb/>
　　　約齋記<lb/>
翰林庶吉士蕭山俞廷輔以約名齋葢取聖人之言以<lb/>
為操修之要余喜其學為已乃為之記曰凡人之有失<lb/>
<pb n="KR4e0088_WYG_001-61a"/>
者莫非所為之過也事親狎愛而忘敬事君怙寵而忘<lb/>
忠夫婦嬿昵而無别朋友凌傲以相髙長忽其少幼不<lb/>
遜弟與夫居室之華麗輿服之侈靡食飲之奢縱逸樂<lb/>
之無度凡日用事物之間口鼻耳目四肢之欲侈然以<lb/>
自肆者孰不為過哉過則失矣是以聖人之教抑過以<lb/>
就中君子務焉嘗觀天地之化四時之序陰陽推遷氣<lb/>
機闔闢過者必約約則收斂收斂則發生萬物始終之<lb/>
道於是乎備矣君子於斯觀物理盛衰之際察盈虚消<lb/>
<pb n="KR4e0088_WYG_001-61b"/>
息之機反身而誠樂莫大焉必也約乎中而精神心術<lb/>
為之操存約乎外而形骸筋骨為之檢束約乎言而榮<lb/>
辱樞機不敢易也約乎行而擇善固執不敢輕也以至<lb/>
一物之微一事之細吾皆有以約之夫豈有失也哉廷<lb/>
輔自幼閑父師之訓操持其身心者有素矣行將顯融<lb/>
推以及物余知其必有濟焉大抵性静者和平和平者<lb/>
寡欲志驕者放肆放肆者任情能寡欲非惟已得所養<lb/>
亦且於物無傷茍任情非特有損於物亦將不利於已<lb/>
<pb n="KR4e0088_WYG_001-62a"/>
也廷輔守聖人之言終身行之則所以成已成物者余<lb/>
深有望焉若夫是齋静幽山水清美足以軼紛華而暢<lb/>
神情者廷輔必有自得於其中余莫得而言也乃所望<lb/>
願相與朂諸<lb/>
　　　上清宫北真觀記<lb/>
上清嗣敎真人四十四代天師張公宇清作北真觀既<lb/>
成具本末告于儼曰上清正一萬壽宫所宅者龍虎山<lb/>
也宫之後有象山象山之支為臺山臺山之陽為後源<lb/>
<pb n="KR4e0088_WYG_001-62b"/>
峰巒秀拔巖谷深窅相傳有古仙人嘗醮星於此後即<lb/>
其地為北真觀歴年久觀廢而故址存永樂十一年秋<lb/>
至北京得北斗像於崇真宫極精妙葢宋畫苑良工筆<lb/>
也遂持歸以明年三月某日乃於其地擇勝復營觀宇<lb/>
祀北斗為閣髙若干尺奉祖師為祠廣若干楹東西周<lb/>
以廊廡以奠雷嶽諸神至於息游之所有丹室有藥圃<lb/>
又其東有雲塢其西有林泉南則有鴣峯北則有松壑<lb/>
煙霞明滅嵐光吐吞喬林陰森微風逺響四時之景不<lb/>
<pb n="KR4e0088_WYG_001-63a"/>
窮子為我記之余嘗讀太史公天官書北斗天之璣衡<lb/>
也分陰陽以建四時移節度以定諸紀天地萬物無所<lb/>
不統故曰天之有北斗猶人君之有尚書其所繫豈細<lb/>
故哉真人際遇聖明眷顧深至寵錫駢蕃㤙禮之厚莫<lb/>
加焉故居山林之間未嘗一日忘報上之心登斯閣也<lb/>
對神明之如在望九重於天上思所以報者惟有祝吾<lb/>
君盛大光明之福萬億年之壽而聖子神孫永保民於<lb/>
無窮然則斯觀之作也豈徒然也哉至其山水之美足<lb/>
<pb n="KR4e0088_WYG_001-63b"/>
以棲神保真而登覽吟詠寄髙情於物外真人必有自<lb/>
得之者余不復道初觀之經營道録左演法鄧景韶實<lb/>
贊襄之今主其觀者道士張原芳也<lb/>
　　　弋陽縣重修儒學記<lb/>
弋陽縣儒學舊為南山書院宋季疊山先生謝君直所<lb/>
建後罹兵燹書院遷於弋陽國朝洪武初詔天下郡縣<lb/>
皆立學以造士書院遂改為今學也永樂丙申山水驟<lb/>
發溪流漲衍學宫漂潰故址獨存師生講肄春秋祀事<lb/>
<pb n="KR4e0088_WYG_001-64a"/>
居處禮儀一切遷就而已宣德丙午㑹稽王尚㻞宰斯<lb/>
邑釋菜之日顧瞻徘徊惕然於中固已黙有經營之志<lb/>
矣朞月之間政修令行民用化孚廼度材埏埴鳩工庀<lb/>
事自禮殿門廡以至講堂齋舍謹飾規制作之新之加<lb/>
丹堊於圬鏝飾金碧於棟宇髙明靖深培增於昔於是<lb/>
聖賢有像采章炳煥德容儼然講習有所周旋進退禮<lb/>
文秩然藏書有室而簡冊崇景賢有祠而先德著與夫<lb/>
豆籩簠簋之潔修庖厨庫庾之完具卓然壯觀於溪山<lb/>
<pb n="KR4e0088_WYG_001-64b"/>
之域而邑之士庶得有所瞻仰而依歸矣是役也從容<lb/>
不迫工有程而民不擾越二載而告成教諭李陽訓導<lb/>
楊清吳智寓書於新建敎諭王來介其徒丁習方惟矩<lb/>
具本末謁余記之且以表王尹之有功於學也語曰百<lb/>
工居肆以成其事君子學以致其道學宫之修復固有<lb/>
司之善政學者從事於斯豈徒尚夫宫室之美觀也哉<lb/>
藏焉修焉一志慮之專以戒夫游惰之失胥告胥訓味<lb/>
聖賢之言以求夫義理之奥磨礲切磋深造自得乃有<lb/>
<pb n="KR4e0088_WYG_001-65a"/>
以開明其心志而義精仁熟則於應事接物之際皆得<lb/>
其宜矣施於有政特舉此而措之耳此明體適用之學<lb/>
諸君子篤志不倦必獲其效獲其效庶上不負朝廷教<lb/>
育之深恩下不孤王尹作興之美意而師友道義之相<lb/>
承足以紹疉山之風軌他日賔興于于然而來弋陽之<lb/>
士必有可觀者矣余雖衰老尚拭目焉若夫相其事而<lb/>
贊其成者縣丞杜琰曾觀主簿胡智典史任智皆可書<lb/>
也<lb/>
<pb n="KR4e0088_WYG_001-65b"/>
　　　饒州府重修府治記<lb/>
饒自吳芮為番陽令號番君則饒故番陽縣也兩漢皆<lb/>
屬豫章郡建安十五年吳孫權析置番陽郡梁置吳州<lb/>
至隋始改饒州歴唐五代宋元以至於今所𨽻雖不一<lb/>
而饒之為郡則如故也吳置郡時仍治番君故城郡志<lb/>
則曰舊府治在城西南桃源山麓世傳晉郭景純所遷<lb/>
元季之亂吳宏據之為行省今為千户所矣今之府治<lb/>
故安國寺也國朝洪武二年郡守胡乾祐即其故址而<lb/>
<pb n="KR4e0088_WYG_001-66a"/>
營建焉距今六十餘年亦嘗更徙而旋復故堂宇廨舍<lb/>
寖入敝壞為政者習於因循莫克修治宣德庚戌春知<lb/>
府黄公通理偕同知馮郁來莅是邦慨然有志新之閲<lb/>
歳政修事舉民安其治而通判李儀諸忠林祖推官唐<lb/>
定相繼而至於是合謀而作之積材庀事輦石陶甓工<lb/>
獻其能民効其力經營締構易故就新光華增於昔而<lb/>
人不知其勞正堂五間髙二丈六尺有竒深倍之廣加<lb/>
於深者六之一後堂三間髙一丈八尺深殺於正堂者<lb/>
<pb n="KR4e0088_WYG_001-66b"/>
五之一廣視正堂不及者七之三堂之南面儀門五間<lb/>
堂之前東西曹舍十間堂之左右經歴司照磨所各為<lb/>
㕔三間戒石有亭豊衍有庫麗譙有樓巍然煥然傑立<lb/>
於郡邑之中撫綏乎斯民臨御乎屬邑不待威驅勢迫<lb/>
而郡人得於瞻仰者莫不於此起敬焉是役也始於辛<lb/>
亥八月落成於明年四月相其事者經歴欒中信知事<lb/>
饒豸照磨郅禮司其會計董其役者府史王悦也功既<lb/>
告成郡之僚寀又相與謀曰茍得文字以紀成績則黄<lb/>
<pb n="KR4e0088_WYG_001-67a"/>
公先事之勤得以表章且俾後之來者相承而勿墜也<lb/>
謂郁於余宿昔相親遂遣邑生吳偉奉書來告饒江右<lb/>
名郡也自昔文物之盛彬彬焉論勲業忠義則有陶桓<lb/>
公父子論節行文章則有洪忠宣父子論為相不茍則<lb/>
有趙忠定及江馬二公論道學相承則有雙峰饒氏較<lb/>
之他郡未能或之先也郡治之新豈獨為郡之人瞻仰<lb/>
也哉為政者於斯宣其教化則禮義廉恥之風興明其<lb/>
政刑則頑獷暴戾之徒戢導其生養則仰事俯育之情<lb/>
<pb n="KR4e0088_WYG_001-67b"/>
遂詩云赫赫師尹民具爾瞻又曰豈弟君子民之父母<lb/>
其斯之謂歟有若唐之顔魯公宋之范文正公元之韓<lb/>
伯髙潘敏中國初之陶主敬皆嘗治饒澤被斯民民到<lb/>
於今稱之諸君子追惟前哲論世尚友其人雖逺其流<lb/>
風善政猶有存者茍求其故必有合焉施於有政今之<lb/>
民猶昔之民將見其得於觀感形諸歌頌流聞後世而<lb/>
不泯滅子雖衰老嘗備史官抑將大書特書而不一書<lb/>
也姑記此以俟<lb/>
<pb n="KR4e0088_WYG_001-68a"/>
　　　容膝軒記<lb/>
容膝軒者平江伯陳公燕休之室也公膺分閫之寄總<lb/>
漕運之師自江淮以達於北京其任大其責重言出而<lb/>
信孚令行而政肅舉措合理人無或違勞心焦思亦有<lb/>
年矣自公退食於兹軒乃欲優游於暇日葢有不可得<lb/>
者然其心謙卑巽順未嘗以貴富驕人省察克治獨能<lb/>
以滿盈為戒宜其收斂於中若肅然而有臨檢束於外<lb/>
不侈然以自放從容鈴閣有羊叔子之遺風忠順勤勞<lb/>
<pb n="KR4e0088_WYG_001-68b"/>
有陶桓公之經濟綜理精密有劉士安之規摹合是數<lb/>
者見諸行事恢恢乎其有餘裕矣而公之心不自滿假<lb/>
是以享爵祿於髙年著功業於明時流聲名於後世此<lb/>
其所以自致者豈淺淺哉一室之内左圖右史羽扇綸<lb/>
巾徜徉乎其間所居雖廣不踰尋丈而胸次廓然含𢎞<lb/>
光大誠有過於髙堂大厦者矣彼有不知者固未信公<lb/>
之儉約余忝侍同朝嘗見公之服御猶儒素寵遇無矜<lb/>
耀接人以敬恭固已重公之雅度矣及休致南歸舟次<lb/>
<pb n="KR4e0088_WYG_001-69a"/>
淮浦勞公枉顧餞送殷勤不以不肖屬為軒記别來八<lb/>
載養痾山林才思荒落無以塞責侍郎趙公復致公命<lb/>
感傾葢之結言負當時之宿諾引領託懷乃所願於公<lb/>
者名軒之意始終無替而已敬書此以復公公有取耶<lb/>
其無取也<lb/>
　　　廣州府儒學重修雲章閣記<lb/>
廣州府儒學重修雲章閣既成監察御史五河丁公寧<lb/>
合藩臬諸公走書幣來徵記且曰閣成之日適朝廷命<lb/>
<pb n="KR4e0088_WYG_001-69b"/>
下武臣子弟皆得受業學官兼資文武誠千載之盛事<lb/>
一時之嘉會茍得記之則嶺南之士得於觀感者益勵<lb/>
厥志而於治化實有禆焉按是閣初曰尊經<graphic n="KR0869" url="https://raw.githubusercontent.com/kanripo/KR-Gaiji/master/images/KR0869.png" mimeType="image/png"/>置簡冊<lb/>
在畨山之下講堂之北故元泰定丁卯憲使吕禎更曰<lb/>
雲章取詩之義葢雲漢昭回天之文也法言大訓聖賢<lb/>
之文也舊曰尊經者天下之所同然經無待於尊也至<lb/>
於雲章則廣獨昭揭乎斯名深有以起發乎學者之心<lb/>
志歴歳既久風雨震陵螙蝕侵剥摧敗傾圮孑然莫支<lb/>
<pb n="KR4e0088_WYG_001-70a"/>
宣德壬子丁公廵按是邦祇謁廟庭會講之餘目擊心<lb/>
存嘅然與諸公僉謀新之於是各捐貲俸鳩工取材輦<lb/>
石陶甓易其腐敗加以彩鏝興作於夏訖秋告成髙六<lb/>
仭有竒廣倍之深五尋為楹者七焉規摹𢎞敞棟宇巍<lb/>
峨締構堅緻丹碧焜煌逺近瞻仰誠為壯觀褒衣儒冠<lb/>
登斯閣也海日初旦天光發新抑思有以洗瀹澡雪日<lb/>
新其德者乎超然逺覽出乎塵氛抑思有以脱略凡近<lb/>
而游髙明者乎若然則斯閣非直為觀美乃所以為吾<lb/>
<pb n="KR4e0088_WYG_001-70b"/>
成德之地也而部使暨方鎮諸公作新之意所以期待<lb/>
於諸君子者其亦在兹乎將見敎修於户庭化行於嶺<lb/>
海其所及者逺矣昔者張公九齡余公安道實是邦之<lb/>
先哲也嘉言善行確乎金石流風餘韻葢可想見矧二<lb/>
公事業表表偉偉文武兼資論世尚友豈無其人耶余<lb/>
養痾山林衰朽之餘不能有所發揮姑記此以俟<lb/>
　　　素軒記<lb/>
都督沐公偕其兄太傅黔國公膺閫外之寄撫綏雲南<lb/>
<pb n="KR4e0088_WYG_001-71a"/>
世濟其美矣乃名其燕居之室曰素軒來徵記或者曰<lb/>
公之所居廣厦華榱公之所服錦衣繡裳公之騶從髙<lb/>
牙大纛公之曰素殆所謂素富貴行乎富貴者也余曰<lb/>
不然余昔忝侍同朝見太傅公與公雖身都富貴而服<lb/>
御器物泊然儒素處已以約接人以恭事上敬謹遇下<lb/>
無驕若不知有富貴之在其身者也雖曰由居養之素<lb/>
有以異於人亦其天性之美不為侈靡之所移爾雅歌<lb/>
投壺祭征虜之素也輕裘緩帯羊叔子之素也乎不釋<lb/>
<pb n="KR4e0088_WYG_001-71b"/>
巻杜征南之素也公於斯三君子者葢有不事矯拂而<lb/>
脗合者焉政修於金馬碧雞之間令行於赤水銀沙之<lb/>
外以他人居之正意得志滿馳騁之日公乃脱略紈綺<lb/>
不為表襮厭巧返樸推誠待人茍非其天性之美曷克<lb/>
臻兹雖然余嘗承乏太史見國家之取南詔命將出師<lb/>
皆承宥密之經綸敵愾奮威遂致折衝於萬里論其成<lb/>
功豈一朝一夕之力哉公之父子昆弟保釐兹土而逺<lb/>
人傾心嚮化罔敢違越於今四五十年此固國家深仁<lb/>
<pb n="KR4e0088_WYG_001-72a"/>
厚澤之所致然亦公伯仲恢𢎞世業統御有方恩威並<lb/>
布有以服其心也詩曰保佑命之自天申之夫豈偶然<lb/>
也哉願公永堅素志無替厥服則勲庸著於旂常福慶<lb/>
流於後世前所謂三君子者豈得專美於昔耶公不以<lb/>
余之衰老山川萬里屬為之記勉强執筆無所發揮他<lb/>
日論功臣之世勲者或有取焉<lb/>
　　　重修新建縣儒學記<lb/>
新建縣儒學乃元之宗濂書院也按郡志宋淳祐間江<lb/>
<pb n="KR4e0088_WYG_001-72b"/>
丞相萬里典藩于洪以濂溪周子嘗尹南昌乃建祠祀<lb/>
之表其額曰宗濂精舍其地在望雲門外龍沙岡之上<lb/>
後燬於兵元立學官天下郡縣皆有學元統初邑令薛<lb/>
方即龍岡故址以為邑庠時省臣賈鹿泉監司劉宣因<lb/>
郡士萬一鶚熊朋來之請謂精舍既為邑庠而周子之<lb/>
祠不可湮沒乃相與出貲得民間廢宅於東湖北涯復<lb/>
創宗濂書院元季龍岡之學復廢而東湖之書院存國<lb/>
朝洪武五年遂以書院為新建縣儒學於今六十餘年<lb/>
<pb n="KR4e0088_WYG_001-73a"/>
矣其居講席者非一人而興造修復者亦屢矣然更歳<lb/>
月風雨震陵而殿堂門廡齋舍祠宇不能不腐撓敗剥<lb/>
有志於斯者存乎其人焉宣德七年春三衢江玠來為<lb/>
教諭慨然有志新之玠丞相公之族孫也即以其事請<lb/>
於當道時吏部侍郎富春趙公巡撫西江監察御史安<lb/>
岳王公亦按治於兹合藩臬諸公及郡邑長吏詢謀僉<lb/>
同即其故而更以新於是自禮殿達於門廡自講堂及<lb/>
於齋舍若藏修之室若江公之祠鳩工飭材加甓鏝堊<lb/>
<pb n="KR4e0088_WYG_001-73b"/>
丹碧照耀輪奐增美巍然傑出於湖光天影之間猗歟<lb/>
偉哉工始於八年春二月再閲月而告成可謂役不煩<lb/>
而民不勞也董其事者主簿桂陽袁景春朝夕在頖克<lb/>
勤所事既落成景春與玠謁余記之竊惟是邦濂溪先<lb/>
生過化之所丞相江公所以祀先生者豈徒然哉誠欲<lb/>
學者知所依歸而光風霽月髙山景行千載猶一日也<lb/>
故學舍雖有遷易而道則無古今求其道者圖書具在<lb/>
圖衍太極書體夫誠而天地萬物之理無所不該推之<lb/>
<pb n="KR4e0088_WYG_001-74a"/>
於用則修齊治平自身而家而國而天下亦舉而措之<lb/>
耳學者果能於先生遺書講求而盡心焉則日進於髙<lb/>
明不流於汚下日歸於中正不惑於邪説而凡馳騖於<lb/>
文藻役志於功利者皆非先生之學也吾黨之士幸相<lb/>
與朂之是為記<lb/>
　　　詩禮庭記<lb/>
宣聖五十九代孫襲封衍聖公彦縉日游家庭常懷祖<lb/>
訓乃揭詩禮二字於門屏之間出入觀省如聞聖謨將<lb/>
<pb n="KR4e0088_WYG_001-74b"/>
以措之躬行見諸實用可謂善學者矣來朝京師徵記<lb/>
於儼儼聞游於聖人之門者難為言况於聖人之子孫<lb/>
乎無已勉述其所聞而應命焉子所雅言詩書執禮天<lb/>
下古今之所共知而共學者也至於敎子亦曰詩禮而<lb/>
已詞氣從容恩義篤至此陳亢所以喜幸而世之為父<lb/>
子者於是而有法式焉凡人之修身莫先於得其性情<lb/>
之正躬行莫安於循乎規矩之常詩三百篇不越乎六<lb/>
義六義之詞有善有惡或勸或懲而諷詠之間優柔浸<lb/>
<pb n="KR4e0088_WYG_001-75a"/>
漬善心由是而感發逸志因之以懲創得於其心發於<lb/>
其言言滿天下必無口過此性情之得其正者也故曰<lb/>
不學詩無以言經禮三百曲禮三千皆天典民彛之實<lb/>
精神心術之所寓爾戒謹恐懼履之而不違造次顛沛<lb/>
守之而不失約以持已推以接物行滿天下必無怨惡<lb/>
此規矩之能循其常者也故曰不學禮無以立由是而<lb/>
之焉孝於親忠於君和於族以達於人人無非詩禮之發<lb/>
用也雖然詩之篇雖多一言以蔽之曰思無邪禮之義<lb/>
<pb n="KR4e0088_WYG_001-75b"/>
雖廣亦可以一言蔽之曰毋不敬公其勉之雖然儼又<lb/>
有告焉古人有言曰若人未見聖若不克見既見聖亦<lb/>
不克由聖此學者之通患也為子孫者則不然聖靈洋<lb/>
洋日在其上趨蹌於庭周旋進退悠然若有聆乎金石<lb/>
之奏肅然必有聞乎其容聲可不敬乎可不勉乎儼既<lb/>
衰且疾言無文理公不鄙棄茍有取焉或亦可為髙明<lb/>
之一助云是為記<lb/>
　　　禮齋記<lb/>
<pb n="KR4e0088_WYG_001-76a"/>
大凡士君子之行施諸人而不悖傳諸後而無斁者必<lb/>
有其道也亦曰禮而已禮者參天地之化貫古今而不<lb/>
息自身而敎子孫自家而治天下舉不外此道焉干越<lb/>
劉均立氏温厚謙謹尚禮之君子也嘗以禮仕於四方<lb/>
而人化之矣及既歿其子則庸能嗣厥志循循雅飭操<lb/>
修繼述於其宗族於其鄉人一以禮為之本於是名其<lb/>
所居之室曰禮齋非有得於過庭之訓者能之乎大家<lb/>
世族非無勢利紛華以遺其子孫往往豢養之氣盈紈<lb/>
<pb n="KR4e0088_WYG_001-76b"/>
綺之習勝至有以驕奢覆其宗淫佚僨其家者其故何<lb/>
哉不知以禮為之防耳仲尼立敎必事約禮其雅言必<lb/>
曰執禮其命伯魚必勅以學禮禮之於人不既重矣乎<lb/>
今夫視不思明而眩於惡色聴不思聰而亂於惡聲言<lb/>
不思道而妄發行不思敬而妄動是為棄禮之人棄禮<lb/>
之人必至於滅天理窮人欲其不流於禽獸者幾希故<lb/>
粗而洒掃應對始於童幼之習精而道德性命終於聖<lb/>
人之歸無不有禮焉則庸於此盍因其所已能勉其所<lb/>
<pb n="KR4e0088_WYG_001-77a"/>
未至者葢堯舜三代之遺説天子諸侯大夫士之成制<lb/>
與夫吉凶軍賓嘉之儀文具載之書遭秦滅學雖其間<lb/>
不能無傅會參錯之説要之其文富其義廣隨其所得<lb/>
博而約之庶幾先王之遺意或可因有以考見焉斯為<lb/>
善學者矣均立既能以禮導之於前可謂得其道者則<lb/>
庸復能以禮繼之於後可謂守其道者禮文之懿光輝<lb/>
乎父子之間此固君子喜聞而樂道之也因則庸之請<lb/>
故不辭而記之俾其得於覽觀之間亦思所以施諸人<lb/>
<pb n="KR4e0088_WYG_001-77b"/>
而傳諸後矣其富貴福澤豈有窮乎<lb/>
　　　永嘉大羅山黃公壽藏記<lb/>
少保戸部尚書武英殿大學士永嘉黃公以其子貴推<lb/>
恩受封壽考尊崇髙出當世天下榮之此其獲於天者<lb/>
非偶然也嘗儗其歸藏之兆於大羅山祖塋之側卜吉<lb/>
之日甘露降於松栢休徵之至此又不期然而然者矣<lb/>
好生惡死人之常情故凡言死者人多諱之况預為墓<lb/>
兆者乎人生宇内不過百年七十者稀况九十者乎九<lb/>
<pb n="KR4e0088_WYG_001-78a"/>
十者難而位極人臣此尤不其難乎夫死生猶夜旦爾<lb/>
不惑於死生而原始要終預立於事非智者不能五福<lb/>
以壽為先既壽且貴非仁者不獲天之於人豈屑屑然<lb/>
哉然作善降祥惠迪而吉天固有不能違乎人者黄氏<lb/>
世德至公父子食其報其所以然者人莫知之雖黄氏<lb/>
亦莫知之而天固知之矣詩云瑟彼玉瓚黄流在中豈<lb/>
弟君子福禄攸降休徵之符豈虚也哉昔桓司馬作石<lb/>
槨三年不成君子謂其不情楊王孫不事衣棺而從裸<lb/>
<pb n="KR4e0088_WYG_001-78b"/>
塟亦非人情也惟杜征南見邢山之墓而有取於祭仲<lb/>
謂其制得中焉公之壽藏必遵法制非茍作者山髙水<lb/>
清豐草茂林鬱鬱佳城過者必欽儼忝交公之子少保<lb/>
淮又嘗同禁侍數以記請辭不獲歸次通州復以書促<lb/>
之曰必得子文朝正使還俾歸刻石得慰老親之心於<lb/>
是不以衰陋遂執筆記之公字思恭别號静庵夫人某<lb/>
氏壽藏之作永樂庚寅冬十月廿有六日也<lb/>
　　　守一齋記<lb/>
<pb n="KR4e0088_WYG_001-79a"/>
左通政鄆城樊公名敬字守一乃以其字題其齋居出<lb/>
入觀省顧名思義檢身修行求協於克一而得有所守<lb/>
屬余記之以廣其義余謂精一執中者堯舜禹授受之<lb/>
心法聖聖相傳千萬世守此而天下治孔子不得其位<lb/>
明此道以淑諸人千萬世學者由此而得所宗此公之<lb/>
素所聞素所學者余何言哉雖然天開於子而終於亥<lb/>
自時日月歳積而為世為運為㑹皆統乎一元之數也<lb/>
乾闢坤闔五行布四時行而百物生形形色色者皆本<lb/>
<pb n="KR4e0088_WYG_001-79b"/>
乎一元之運也君子法天之經因地之義原其始而要<lb/>
其終知萬化之一原也萬事之一理也萬殊之一本也<lb/>
故於日用事物之間操存省察擇善而固執守約而施<lb/>
博反身而誠樂莫大焉故曰德惟一動罔不吉然必精<lb/>
粹而無一毫私欲之雜始終而無一息懈惰之間則所<lb/>
守者篤而不為事物之所侵奪矣於此茍非敬以將之<lb/>
所謂涵養其本原者又烏能必其主一而無適也哉若<lb/>
夫鄉鄰鬬而不知閉户同室鬬而不知救此執一者舉<lb/>
<pb n="KR4e0088_WYG_001-80a"/>
一而廢百君子不由也請以是為齋之記<lb/>
　　　養恬齋記<lb/>
中書舍人王仲序取莊周氏之言名其齋曰養恬謁余<lb/>
為記昔周當戰國之時大朴既散巧偽日滋游談之士<lb/>
縱横捭闔馳騁辯難於諸侯而天下之俗日趨於知術<lb/>
囂囂然以詐力相髙而先王仁義之敎泯焉不絶如綫<lb/>
矣周於其間欲矯其俗謂古之治道者以恬養知生而<lb/>
無以知為也以知養恬其大概欲反其性而已以周之<lb/>
<pb n="KR4e0088_WYG_001-80b"/>
澹泊寧静視彼之紛紜馳騖者其跡固髙矣然於聖賢<lb/>
之道未免半塗而廢似是而非也恬之為言安也周之<lb/>
意謂雖知周萬物而恬澹自適止乎安而已聖賢大學<lb/>
之敎知止而后有定定而后能静静而后能安安而后<lb/>
能慮慮而后能得以之修身則身修以之齊家則家齊<lb/>
以之治國平天下則國治而天下平豈若周之養恬而<lb/>
已哉仲序職司乎文翰日居乎承明簮纓佩玉從容於<lb/>
法從之間所謂養恬者亦惟安其職業無所願乎其外<lb/>
<pb n="KR4e0088_WYG_001-81a"/>
耳葢取其名不取其義也雖然富貴不淫貧賤不移威<lb/>
武不屈是皆安於所遇非善養者不能仲序以英年邁<lb/>
往之資養之有素所以揭德振華者將為邦家之光豈<lb/>
效栖栖者屛知黜聰為虚無之守也哉余於仲序以鄉<lb/>
人一日之長既為之記并以寓逺大高明之望焉<lb/>
　　　樂静齋記<lb/>
永嘉謝環庭循以江左名族自十一世祖某乃徙居渥<lb/>
洋至曾大父某仕元為湖廣儒學提舉大父某石門書<lb/>
<pb n="KR4e0088_WYG_001-81b"/>
院山長考某隠居弗仕皆樂渥洋山水幽勝居則養性<lb/>
讀書出則以道淑人而庭循景仰先德好學而有文清<lb/>
修玉立迥出流俗嘗於所居名其藏修之室曰樂静其<lb/>
所資者深矣永樂之初以藝事薦入京今扈從寓北京<lb/>
之昭囘坊仍以樂静署其齋居來徵記人之志各有所<lb/>
樂流水游龍綺紈富麗貴豪者所樂也靡曼妖冶絲竹<lb/>
謳吟宴游者所樂也耕鑿作息仰事俯育農夫之所樂<lb/>
也長林絶澗考槃詠歌幽人之所樂也樵之樂山林漁<lb/>
<pb n="KR4e0088_WYG_001-82a"/>
之樂江湖市肆賈區則百工負販之徒之所樂也君子<lb/>
之樂葢亦有之逺塵囂之紛紏安素履之閒暇貽雅志<lb/>
於典墳寄髙情於千古故曰聖人定之以中正仁義而<lb/>
主静其静也必有所事其樂也豈徒枯槁尸黙而已哉<lb/>
庭循居京師之都㑹日與髙人賢士交接於其間方將<lb/>
延聲譽於四方致功業於逺大雖欲静且不可顧可溺<lb/>
志於樂乎雖然此於其跡不於其心也茍其心不為物<lb/>
累無往而不静亦無往而不樂也奚必髙蹈逺引絶類<lb/>
<pb n="KR4e0088_WYG_001-82b"/>
離倫而後為静耳無所聞目無所見而後為樂哉彼憧<lb/>
憧往來於膠膠擾擾者固不足以語此余亦靜者人或<lb/>
以為簡亦各從其志耳庭循之志適與余合故為之記<lb/>
且以自儆云<lb/>
　　　光霽堂記<lb/>
吉水周子勉今翰林侍讀崇述之叔父故家桑園舊有<lb/>
堂曰光霽元季燬於兵其諸父嘗有志於斯而未就今<lb/>
卒成於子勉子勉發資蓄率族人於故址作堂若干楹<lb/>
<pb n="KR4e0088_WYG_001-83a"/>
深廣若干尺雖無雕刻藻繪之飾而髙明閎壯則加於<lb/>
昔矣每歳時祀事徹餕燕饗必聚族於斯而父兄子弟<lb/>
驩欣怡愉於一堂之上非特可以表一家之休慶而和<lb/>
樂之風亦足以儀刑於鄉人矣堂之名故有詹孟舉書<lb/>
而記則今以屬余昔宗家濂溪先生元公以髙明之資<lb/>
發精微之藴而千萬世道統之傳實有賴焉故其胷次<lb/>
悠然真與天地同流而當世賢士大夫獲見顔色或承<lb/>
緒論莫不灑然如挹光風朗然如臨霽月脱略窘束超<lb/>
<pb n="KR4e0088_WYG_001-83b"/>
然物表誠有如黄太史之所言者然自程夫子唫風弄<lb/>
月而歸有吾與㸃也之意繼之者未有聞焉今子勉歆<lb/>
先賢之髙義擴先世之遺搆揭華扁於新堂可謂善於<lb/>
繼述者固將景行行止豈徒尚其名而已哉雖然居敬<lb/>
窮理為入德之門孝弟忠信乃踐形之實居安資深反<lb/>
身而誠充實之至光輝發焉若夫樂於求志而尚友千<lb/>
古雅意林壑而歌詠先王之道此濂溪夫子之所以髙<lb/>
出百世而光霽斯文者又在君子之自得者何如耳子<lb/>
<pb n="KR4e0088_WYG_001-84a"/>
勉父兄子弟之間凡數十百人若崇述孟簡崇厚皆為<lb/>
聞人余故樂為之記抑以余言為然否乎<lb/>
　　　集虚庵記<lb/>
集虚庵者道士許全義修真之所也庵在干越之𤣥明<lb/>
觀其曰集虚者取莊周假託之辭唯道集虚之義也以<lb/>
余昔敎其邑乃來徵記余進而問焉虚之為言空也道<lb/>
何由寓既虚矣庵何以居且方外之士黜聰明去健羨<lb/>
外形骸又焉事余文全義對曰吾嘗觀諸水矣虚則流<lb/>
<pb n="KR4e0088_WYG_001-84b"/>
實則滯觀諸火矣虚則明實則闇觀諸室中虚則通實<lb/>
則窒物皆然心為甚初吾之未入道也驅馳乎俗務奔<lb/>
走乎塵勞膠膠擾擾困於物者屢矣曽不與之化者幾<lb/>
希幸而去此託跡方外翛然獨處乎是庵以修吾道審<lb/>
一氣之存固天地之根滌除𤣥覽八荒洞達恬淡希夷<lb/>
虚空生白固知真道實集乎虚也此吾南華老仙葢將<lb/>
以其虚而虚天下之實豈徒為是荒唐之言無端崖之<lb/>
辭也哉然亦述仲尼所以告顔子者心齋之要不外是<lb/>
<pb n="KR4e0088_WYG_001-85a"/>
矣昔吾得於師者如此願有以敎之余告之曰子之言<lb/>
子之道也周之書周之言也必曰吾道率性者是已反<lb/>
身而誠樂莫大焉子雖遊乎方之外歸而求之必有得<lb/>
於性分之内者亦非余之所能强也雖然彼有徇於外<lb/>
者日奉其敎應酬鄉井閭閻之間往來屑屑終身而不<lb/>
悟者視全義大有逕庭矣余舊與其師徒游觀其居山<lb/>
林之幽蕭散閒曠皆能攻苦食淡勤於其業以興廢舉<lb/>
墜有可尚者故為之記<lb/>
<pb n="KR4e0088_WYG_001-85b"/>
　　　味菜軒記<lb/>
從子曦今年春來省侍間語及故廬對曰新築室室之<lb/>
後開小軒為修息之所未有名敢請適福建參政熊本<lb/>
誠遺菜圖遂以味菜名且為記以朂之在禮曰六十宿<lb/>
肉又曰六十非肉不飽而孟子亦曰七十者食肉古者<lb/>
制民有恒産故飲食衣服宫室器用皆有恒制茍年未<lb/>
六十者不肉食雖食肉亦不恒也七月之詩食鬱及薁<lb/>
亨葵及菽食𤓰斷壺此民之恒食也至於獻羔殺羔祭<lb/>
<pb n="KR4e0088_WYG_001-86a"/>
與奉上焉已爾自周衰戰國縱横敗先王之制逮秦阡<lb/>
陌開而地利盡井田廢而恒産亡民無恒産則無恒心<lb/>
故放僻邪侈無不為矣放僻邪侈由不知約也約則儉<lb/>
儉德之共也反儉則侈侈惡之大也君子非淡泊無以<lb/>
寧志吾家世儒素吾父遭元季喪亂由金川徙南昌辛<lb/>
勤立業遺子孫以忠孝勤儉子孫當世守也吾承祖宗<lb/>
遺澤徳薄能尠叨沐聖㤙有位於朝自筮仕至於今三<lb/>
十有四年矣未嘗一日敢忘先人之訓也又嘗見鄉里<lb/>
<pb n="KR4e0088_WYG_001-86b"/>
故家未有不由祖宗勤儉積德而興至其子孫亦未有<lb/>
不以奢侈驕惰而喪今之名軒亦惟子孫本忠孝務勤<lb/>
儉守先訓而已昔汪信民嘗言人常咬得菜根則百事<lb/>
可做文定公聞之擊節歎賞曦尚念之哉<lb/>
　　　瞻衮堂記<lb/>
君子居江湖之逺則思其君處廟堂之上則思其民此<lb/>
固忠愛之心不能自己然亦職分之當然也前太常丞<lb/>
贈少卿袁公廷玉嘗以唐舉吕公之術受知於上遭遇<lb/>
<pb n="KR4e0088_WYG_001-87a"/>
寵榮人鮮能及既老得致事乃名所居之堂曰瞻衮其<lb/>
志葢可見矣夫衮龍衣也衮冕九章以龍為首天子享<lb/>
郊廟臨明堂朝㑹諸侯之法服也昔者廷玉之在朝廷<lb/>
從容簮紱班鵷鷺之行覲天顔於咫尺親道德之光華<lb/>
則繪畫絺繡煥乎天章無日不接乎目而亦無待於瞻<lb/>
也及其退休於家優游暇日望蓬萊之五色想翠華於<lb/>
天上雖跬步必懐乎恩眷雖一飰不忘乎周旋葢其忠<lb/>
愛之心為無窮而筋力則不逮矣顧其力之不逮而欲<lb/>
<pb n="KR4e0088_WYG_001-87b"/>
寓其無窮之心此瞻衮之堂所以名焉今公辭榮而逝<lb/>
已十年餘而堂固在其子尚寳少卿忠徹數以記請余<lb/>
嘗接公緒論毅然正直皆中理道知公為儒者而公嘗<lb/>
以逺大相期余雖不敏寧無一言以酬知巳邪故勉為<lb/>
之記庶幾表公之夙志使不泯於後而忠徹不遺其親<lb/>
之仁於此亦可見矣<lb/>
　　　重修徐髙士祠堂記<lb/>
水經酈元云贑水北徑南昌縣西歴白社其西有徐孺<lb/>
<pb n="KR4e0088_WYG_001-88a"/>
子墓又北歴南塘其東為孺子宅際湖南小洲上豫章<lb/>
續志云孺子亭即孺子宅也舊宅在州東北三里許凃<lb/>
廙古今志及寰宇記皆云在梅福宅東陳蕃為遷於塘<lb/>
東百步湖南際小洲上即酈元所云者自唐以來固已<lb/>
於其所作亭宋初王明為守更新之易為廣厦未知何<lb/>
時復毁及南豐曾公繼為守始即其處結茆為堂圖孺<lb/>
子像而祠之亦曰湖南小洲上有孺子宅號孺子臺葢<lb/>
曰宅曰亭曰臺皆即其處而世易其名耳元初江西行<lb/>
<pb n="KR4e0088_WYG_001-88b"/>
省參政東平徐琰重作之至正末燬於兵故處沒為民<lb/>
居髙橋之南有孺子亭者葢自唐有也考之郡志唐宣<lb/>
宗時塘東有三亭曰涵虚曰孺子曰碧波乾符中俱廢<lb/>
洪容齋曰碧波後為孺子祠髙橋之孺子亭余幼時嘗<lb/>
游其下土阜䇄立有亭巋然祠孺子範土為像乃漢衣<lb/>
冠也洪武甲寅都指揮宋晟以其當行道平之太守許<lb/>
方遂遷祠於環波亭之故址而碧波之孺子祠亦沒於<lb/>
湖矣環波亭者宋淳熙中張帥子顔即涵虚廢亭所建<lb/>
<pb n="KR4e0088_WYG_001-89a"/>
後亦廢故髙橋之祠遷立焉祠枕湖風雨所會歳既久<lb/>
而祠益壞永樂癸卯秋監察御史張公庸謁祠嘅然有<lb/>
志新之郡庠生黎彦當陳昶因勸率好事者鳩工聚材<lb/>
以成其志於是參政樊公敬憲副成公均各以其祿助<lb/>
之作祠堂三間廣二十四尺深加廣之數二尺甃其壁<lb/>
而繚以垣中新肖像外樹門屋規制一新丹碧煥然於<lb/>
湖光煙水之間五閲月而告成既成又五年而求余為<lb/>
之記嗚呼孺子平生志行見諸史其髙風清節重於當<lb/>
<pb n="KR4e0088_WYG_001-89b"/>
時稱於後世千百載無異詞誠獨行之君子哉抑嘗論<lb/>
之伯夷之清柳下惠之介孺子有焉若孺子者夷惠之<lb/>
間也君子論世尚友况居其鄉者乎故不以鄙陋記其<lb/>
本末使來者有徵焉<lb/>
　　　梅雪軒記<lb/>
梅雪軒者行部主事洪璵宗器所寓之室也洪氏世居<lb/>
嚴之青溪東晉時曰紹者仕為門下侍郎進階金紫自<lb/>
是子孫累以武事顯至宋曰嘉瑞暨子雋皆由進士歴<lb/>
<pb n="KR4e0088_WYG_001-90a"/>
官為聞人數傳至九齡仕為江陰州僉判僉判五傳至<lb/>
源洪武中由太學生敎諭饒之安仁即璵之先君子也<lb/>
璵嘗從其先人還青溪指故廬曰此僉判所立據溪山<lb/>
之勝四時朝暮之景皆在几席僉判性嗜梅故左右前<lb/>
後皆樹梅歳寒氷雪之時粲然芬芳顧視山林草木揺<lb/>
落而此獨秀潔於是扁其讀書之室曰梅雪葢儗德焉<lb/>
璵固識之故隨其所寓亦以梅雪名昭先德且述事也<lb/>
昔李贊皇以經濟之才超邁之氣為能宰相溺於玩物<lb/>
<pb n="KR4e0088_WYG_001-90b"/>
拳拳乎平泉樹石遺戒子孫卒不能守君子以為愚若<lb/>
竒章之石嗜好尤篤奔走趨附之徒不亦愚乎二人皆<lb/>
君子所不取何哉於德無觀焉耳至於幽人逸士之所<lb/>
好尚以為風月吟詠之資亦徒取其清而已洪氏之居<lb/>
自僉判至今已六七世矣溪山堂構不改舊觀而梅之<lb/>
植者益蕃敎諭父子文學相承藹然蔚然其名位雖非<lb/>
昔人之比然砥行礪操獨可嘉也覩嘉樹於百年寄遐<lb/>
思於所寓而璵方將播其德馨保其清白無媿於梅雪<lb/>
<pb n="KR4e0088_WYG_001-91a"/>
無忝於前人豈非善繼述者乎是皆可書也余昔在干<lb/>
越璵之先君子在安仁聲聞實相接今喜璵以進士發<lb/>
身能世其家莅官才敏有聞於時因其請也故為之記<lb/>
　　墓誌碑銘<lb/>
　　　熊先生墓誌銘<lb/>
永樂元年十一月一日豫章熊先生卒於家其孫翼之<lb/>
走京師來徵銘嗚呼先生之歿也儼弗克弔哭尚忍銘<lb/>
其墓耶雖然儼辱知先生又嘗從校藝鄂渚往返同傳<lb/>
<pb n="KR4e0088_WYG_001-91b"/>
者踰月其平生履歴葢嘗聞之矣且不鄙期待以斯文<lb/>
甚至今其已矣銘可辭乎乃敘而銘之先生諱釗字伯<lb/>
幾姓熊氏其先江陵人後徙南昌中葉有諱逮者南唐<lb/>
時贅居豐城之拏岡生延福仕李氏得顯官六傳至本<lb/>
復還南昌本生亨亨生開乃遷進賢之北山再傳至純<lb/>
有文學仕宋為儒學官知名當時辛稼軒極推重之實<lb/>
先生之髙祖也曾祖夣齡祖立信俱以德操表儀鄉邦<lb/>
考元誠篤志雙峰饒氏之學故先生自幼所得固已大<lb/>
<pb n="KR4e0088_WYG_001-92a"/>
過人矣既長父命從廬陵王先生充耘受書經陳先生<lb/>
植受春秋蕭先生彛翁受詩經元至正甲申遂以春秋<lb/>
領鄉薦為崇仁學官釋菜之日虞文靖公躬詣學酌酒<lb/>
與諸儒交慶得友又酌諸生慶得師由是聲稱翕然滿<lb/>
考復典敎進賢適鄉邑騷然絃誦遂寝既而徐壽輝兵<lb/>
犯江西江東之民相煽而起先生乃與里人樊明仲合<lb/>
謀倡義立營柵阻大湖以守北山時江西被攻甚急固<lb/>
守者五十四日外援絶先生出竒兵與戰連捷其黨稍<lb/>
<pb n="KR4e0088_WYG_001-92b"/>
卻夜遣壯士持羽書踰城入告城中得報乃併力出擊<lb/>
圍遂解省臣嘉其功承制署南昌主簿自是將水陸軍<lb/>
守禦招輯凡七寒暑以積勞授將仕郎臨江路知事再<lb/>
陞登仕郎江西等處儒學副提舉未幾陳友諒以兵攻<lb/>
省城城陷守臣出亡先生間道之臨川以策干司徒公<lb/>
多通營國公和尼齊皆不能用徒受命收兵故部而事<lb/>
無及矣友諒既得志欲招致之先生隠匿山澤中不出<lb/>
者數年廬陵劉仲孚聞而嘆曰倡義有為蹈義有守足<lb/>
<pb n="KR4e0088_WYG_001-93a"/>
以表見於世而北山遂有忠義之美名不其賢乎初丞<lb/>
相額琳沁巴勒將兵恢復由江東而來聲威赫然愚民罣<lb/>
誤賊中者多死先生潛招諭使復業百里之間全活者<lb/>
甚衆當統禦之際鄉邑饑人相食先生力請於省得米<lb/>
麥賑之民賴以生者又甚衆蘄黄富民數百艘避兵北<lb/>
山下鄉之豪士恐其作亂將掩取之先生令人密伺知<lb/>
非為亂者即白於衆事遂止嘗自誦曰吾平生無過人<lb/>
者世亂而造千家之命年饑而起萬竈之煙如斯而已<lb/>
<pb n="KR4e0088_WYG_001-93b"/>
矣入國朝先生老處丘園日與學者講論經義循循不<lb/>
勌及其門者皆以文學知名四十年間江右士大夫論<lb/>
老成碩德禮文之所取法後生之所依歸興賢校藝朝<lb/>
廷四方之所徵聘必之先生洪武癸酉校書會同館書<lb/>
成宴錫甚厚嘗與儼論學及敬齋箴曰其要在動静弗<lb/>
違表裏交正此二句反覆推論乃一篇之關鍵昔雙峰<lb/>
饒氏得之於𢎞齋李氏李氏則遡紫陽朱子以接夫濂<lb/>
洛之傳者也今豫章學者多宗饒氏而饒氏之學葢自<lb/>
<pb n="KR4e0088_WYG_001-94a"/>
敬始釗幼承父師之訓及登虞文靖公之門得公指喻<lb/>
亦曰戰戰兢兢如臨深淵如履薄氷曾子終身之敬也<lb/>
求諸聖賢之心必考乎儒先之敎凛凛乎其可忽哉嗚<lb/>
呼先生之源委若此其綱領㫖趣可得而見矣其所著<lb/>
述有學庸私錄論孟類編春秋啓鑰杜子美詩註及虞<lb/>
亭文集若干巻儼皆得而讀之宏博精切各極其底裏<lb/>
其卒也享年八十有三其塟也以卒之次年十二月某<lb/>
日祔梭渚龍馬洲先人墓側母吳夫人衣冠世族初娶<lb/>
<pb n="KR4e0088_WYG_001-94b"/>
葉氏繼室周氏子男四人長安石陜西平凉上郿逓運<lb/>
大使次實次筠俱蚤世次稷女二人長適樊榮昌次適<lb/>
張端夫四子二女皆周出也孫男三人長即翼之次長<lb/>
生次公受孫女四人實筠嘗以事赴理爭就逮竟相繼<lb/>
死君子謂實死於友愛筠死於篤孝雖皆出於天性然<lb/>
亦敎所及也先生善事重闈虞公題其堂曰介福且為<lb/>
文以美之叔父元明死於外收葬盡禮撫其遺孤俾克<lb/>
成立姑氏適人貧窶存則賙給之歿則資斂之與鄉人<lb/>
<pb n="KR4e0088_WYG_001-95a"/>
處一以德讓逺邇化服嗚呼入則孝出則弟仕則致其<lb/>
力守聖賢之學淑諸人以終其身若先生者歿可祭於<lb/>
社矣銘曰<lb/>
猗與先生德懋而崇學粹而豐道積厥躬四方式宗有<lb/>
猷有為而卒不施休慶用貽引物連類大肆厥辭猗與<lb/>
先生令聞永埀<lb/>
　　　故資政大夫禮部尚書鄭公神道碑銘<lb/>
國朝混一區宇禮樂敎化唐虞三代之盛也公卿大夫<lb/>
<pb n="KR4e0088_WYG_001-95b"/>
由科第發身事業文章炳炳烺烺近代鮮儷若尚書鄭<lb/>
公之深沉敦厚恢廓有為尤進士之傑魁者今其已矣<lb/>
其可得哉公諱賜字彦嘉姓鄭氏世為閩之建寧人曾<lb/>
祖諱食邑祖諱蘭芳俱有隠德稱善士考伯仁初娶張<lb/>
氏久無子祖母范憂之禱於神已而公生側室陳氏出<lb/>
也生有異徵族里皆竒之既失所怙張夫人愛之猶已<lb/>
出鞠育敎誨進於成立俾入郡庠充弟子員郡博士嚴<lb/>
敎條以束諸生諸生多不能堪而公獨安之磨礲淬礪<lb/>
<pb n="KR4e0088_WYG_001-96a"/>
不懈益勤至不知飢渴寒暑以蓄其有下筆為文日演<lb/>
以肆居處有禮言動不茍雖尋常几格間圖書筆研亦<lb/>
秩然有序名公魁士一見皆器重之由是聲譽藹鬱出<lb/>
於行輩洪武甲子遂以易經領鄉薦明年擢進士拜監<lb/>
察御史時天下郡邑吏多以浼冒獲戾逮繫無虚日朝<lb/>
廷宥遣戍邊特命公於龍江編次其行伍值暑甚公召<lb/>
諸械者諭以主上恩意開示大信脱其械俾各僦居止<lb/>
息每旦一來見衆感悦如期無敢後其有疾病羸弱者<lb/>
<pb n="KR4e0088_WYG_001-96b"/>
日蠲禄米具饘粥湯藥以給之獅子山有道士某僧某<lb/>
見曰鄭御史法官也能惠施若此吾徒寧無愧乎於是<lb/>
相率出資設行庖為飲食諸戍徒頼以全活者甚衆以<lb/>
至道路往來困乏之人亦獲其濟皆歎曰此鄭公之惠<lb/>
也秩滿陞湖廣布政司右參議始至諸曹吏多驕蹇奢<lb/>
縱公召立庭下訓飭而約束之吏斂手不敢為非多滿<lb/>
考擢用為材官於是皆感公之德公於政利有當興害<lb/>
有當去施罷不竢日諸峒苗獠反側不常隣境郡縣數<lb/>
<pb n="KR4e0088_WYG_001-97a"/>
被侵毒公召其酋長布告恩威結以信義寛其徭賦諸<lb/>
酋感激拜謝誓不再為惡隣境之民悉得安堵丁張夫<lb/>
人憂去官居家杜門謝賔客疏食飲水三年之間哀慕<lb/>
如一日服除至京轉北平布政司右參議舉措施為咸<lb/>
得其宜吏民胥恱今上時在藩國公服事惟謹尤被眷<lb/>
愛復以事相連謫置安東屯行次冀北山谷間父老數<lb/>
十輩拜於路曰吾儕小人仰盛德者久矣今獲一見幸<lb/>
甚各載食與漿相迎勞又攜鈔千貫來獻公力拒不納<lb/>
<pb n="KR4e0088_WYG_001-97b"/>
遂行未幾抜為工部尚書上即位轉刑部尚書賜内廐<lb/>
名馬踰數日以陳夫人憂懇請去位上初政圖仕舊人<lb/>
勉留公乃止每旦出則正衣冠視事夕入則易服就位<lb/>
哭奠如儀永樂三年遷禮部尚書凡朝㑹祭祀貢獻禮<lb/>
儀參酌凖式質文彬彬奏議詳雅人誦其能嘗病暑上<lb/>
數遣人賜藥物有詔命儒臣纂修永樂大典公實為監<lb/>
修官公為人有容往來交際不失其敬接士有禮御下<lb/>
有恩以寛廉平直聞於天下號稱名臣公為文有聞一<lb/>
<pb n="KR4e0088_WYG_001-98a"/>
齋集若干巻適興集若干巻又有泛鄂渚躋桂嶺經朔<lb/>
漠覽平城紀行諸詩皆清雅和平之製屬纊前四日公<lb/>
待漏直廬夣神人肩一龜遺之公盛以槃視之乃木龜<lb/>
也覺而語同列曰吾其不食已越三日俟朝内廷日將<lb/>
晡忽眩瞀不能支僚吏掖出登肩輿至部喉中有聲轟<lb/>
然湯藥不下咽夜二鼓㗳然而逝實永樂六年六月廿<lb/>
四日也享年五十有八上聞之嗟悼甚命工部製棺槨<lb/>
遣官諭祭寵遇之隆終始如一君臣之義至矣夫人蔡<lb/>
<pb n="KR4e0088_WYG_001-98b"/>
氏淑而賢有子一人曰中女三人長適楊壽夫次適鄒<lb/>
魯璧次適李浩皆士人孫男二人長曰綱先公卒次曰<lb/>
某在襁褓孫女一人將以某年月日葬某處子中持狀<lb/>
求碑銘儼辱知公舊辭不可乃為之銘銘曰<lb/>
猗與鄭公為時名臣嶻嶻紫芝寔降其神維禀之豐維<lb/>
積之隆敷施振邁有赫其逢孰不為仕公簡<hi>闕</hi>
　　　張處士墓誌銘<lb/>
余昔寓華亭得為善之士老而彌篤者一人焉余所游<lb/>
<pb n="KR4e0088_WYG_001-99a"/>
者字示卿諱文珤姓張氏後山處士其號也自余去華<lb/>
亭十有三年矣每與賢士大夫論善人富而好禮若處<lb/>
士者不多見聞余言者雖不及識處士葢亦想見其人<lb/>
焉今年春友人趙友同來京師賫天台陶九成狀一通<lb/>
致處士之孫完之意來請銘按狀處士之先世為中州<lb/>
人有仕宋從南渡遂居杭七世祖某嘗游華亭愛其山<lb/>
水乃結廬於干山櫻珠灣而徙家焉五世祖某又遷鳳<lb/>
凰山之陽曾祖通好施予每大雪中掃地布粟以飼飢<lb/>
<pb n="KR4e0088_WYG_001-99b"/>
禽壽九十有三祖顯通天官陰陽之學壽八十有四考<lb/>
俊勤敏有才畧壽七十處士器宇魁岸天資頴發每自<lb/>
策勵務進於善其事親也奉養無違居喪毁瘠哀慕終<lb/>
身其處昆弟也無間言於親戚務盡恩意其自奉也衣<lb/>
止布帛食無重味其敎子孫也以忠孝勤儉為本其於<lb/>
鄉黨州閭或婚喪或患難或凶荒或疾疫或貧不能存<lb/>
凡以急告者悉應之無恡色晚年喜與方外之士游羊<lb/>
豕鴈雞之畜非賓祭不殺或出見漁獵輒市其所獲而<lb/>
<pb n="KR4e0088_WYG_001-100a"/>
縱之遇杠梁圮弗治者亦完而新之以故人咸稱長者<lb/>
永樂元年九月十四日以微疾諸孫扶掖端坐問日支<lb/>
干不及他事夷然而逝享年九十配孫氏先處士十九<lb/>
年卒子男一麒亦先卒女一適盧祥孫男二彬完曾孫<lb/>
男三暐旼<graphic n="KR0788" url="https://raw.githubusercontent.com/kanripo/KR-Gaiji/master/images/KR0788.png" mimeType="image/png"/>以是年十月二日卜兆余山之原與孫氏<lb/>
合塟焉塟之日逺近傾赴執紼者屬路傳曰積善之家<lb/>
必有餘慶以余所聞所見於張氏自其先世以來及處<lb/>
士之身家故多資皆以康寧而享壽考將不謂之積善<lb/>
<pb n="KR4e0088_WYG_001-100b"/>
之長乎若處士克全五福以昌厥後天之報施善人有<lb/>
由然哉其可銘也已銘曰<lb/>
善之積慶斯獲躬壽康後逢吉識諸幽瑑兹石<lb/>
　　　故承事郎曲阜知縣孔公墓表<lb/>
故承事郎曲阜知縣孔希範者孔子五十六世孫也歴<lb/>
官十有七年以目眚致仕踰年而終享年六十有五既<lb/>
塟之五年其子詢寓書奉狀來徵墓文公字士則元中<lb/>
奉大夫襲封衍聖公國子祭酒諱克堅之子嘉議大夫<lb/>
<pb n="KR4e0088_WYG_001-101a"/>
襲封衍聖公累贈通奉大夫河南江北等處行中書省<lb/>
參知政事護軍追封魯郡公諡文肅諱思晦之孫累贈<lb/>
通議大夫禮部尚書上輕車都尉追封魯郡侯諱浣之<lb/>
曾孫曾祖妣李氏祖妣張氏皆追封魯郡夫人妣張氏<lb/>
元濟寧總管子仁之女封魯郡太夫人公天資秀穎器<lb/>
宇髙邁自少侍中奉讀書成均精勤博涉已為人所器<lb/>
重元季兵亂侍中奉歸闕里入國朝王師下中原有詔<lb/>
即闕里起中奉公侍行當是時朝廷褒崇先聖於中奉<lb/>
<pb n="KR4e0088_WYG_001-101b"/>
特加恩禮而公之兄希學仍襲封衍聖公族人復賢公<lb/>
欲薦知曲阜公曰先聖德澤均被後𦙍吾兄弟豈得專<lb/>
其美於是讓其從叔父克㽦克㽦卒又讓其從兄希文<lb/>
希文免而族人卒薦公遂拜世襲之命實洪武二十八<lb/>
年春二月也公為政直道而行於宗族於鄉人不以私<lb/>
廢公不以恩掩義逺邇之間小大親疎咸懷其惠邑嘗<lb/>
有豪强誣細民代戍邊者其人上下關節民被鉗制受<lb/>
誣不能自直公歎曰吾為令民枉而不理非職也乃具<lb/>
<pb n="KR4e0088_WYG_001-102a"/>
本末力辨於上官由是細民得直而罪其豪强其他效<lb/>
尤者遂斂跡初五季時有外孔氏嘗冒聖緒因亂肆毒<lb/>
幾絶孔氏至其子孫亦假托世胄覬蠲徭役公曰是亂<lb/>
吾宗今不明後世莫知矣乃力斥其非絶不與通遂以<lb/>
宗譜重刻石廟庭本支源委粲然别白千百世之下雖<lb/>
有昧冒不能紊也四代祖考墓隧之碑闕公皆建立上<lb/>
以昭先德下以詒孫謀其志勤矣哉凡族有喪不能舉<lb/>
邑有窮獨死無後者往往具棺斂以塟之人有孤子女<lb/>
<pb n="KR4e0088_WYG_001-102b"/>
貧無以嫁娶者又給資裝為之嫁娶今襲封衍聖公彦<lb/>
縉公之從曾孫也初在襁褓而孤公保育調護俾克成<lb/>
立歳時祭享皆主於公而事無大小不避愛憎一切視<lb/>
為已任由是内外族姻無不順適賔禮往來各得其宜<lb/>
至於督修廟宫而著其功能墾復土田而增其歳廩衛<lb/>
先陵而申樵採之禁贊公府而杜請謁之私凡於宗家<lb/>
無不盡心焉乃以永樂十年十一月八日終於正寢是<lb/>
月丙午塟祖林之原孺人畢氏有賢德克相其家後公<lb/>
<pb n="KR4e0088_WYG_001-103a"/>
五年卒其塟也袝於公墓子男三人曰詢曰誠曰訔訔<lb/>
蚤夭女四人俱適賢士孫男八人公貞公英公欽公良<lb/>
公鋼公恕公禮公温孫女四人皆在室嗚呼公之心純<lb/>
而正行潔而方才敏而周政通而和孝友忠信出乎自<lb/>
然髙懷雅量不見畛域而又文以詩書節以禮樂雍容<lb/>
揖讓於其間信乎神明之裔卓然不可及矣而遺愛之<lb/>
在人者詎可泯耶謹論次其德善用表諸墓以告來者<lb/>
　　　贈右春坊右庶子楊公墓表<lb/>
<pb n="KR4e0088_WYG_001-103b"/>
聖天子纘承大統臨御萬方治定功成乃永樂十年春<lb/>
三月詔天官錫誥執政與侍從之臣於是右春坊右庶<lb/>
子兼翰林侍講建安楊榮得推恩及其考妣考贈奉議<lb/>
大夫右春坊右庶子妣贈太宜人榮既拜寵嘉遂叙次<lb/>
公之行實求為墓表公諱伯成字士美其先關西大族<lb/>
唐末逺祖某仕於閩後子孫遂為閩人有諱達卿者積<lb/>
仁絜行孜孜不勌雖昆蟲草木不忍傷其生嘗讀范益<lb/>
謙座右戒范氏義田記愛之令善書者揭之壁間俾子<lb/>
<pb n="KR4e0088_WYG_001-104a"/>
孫出入觀省以為訓實公之考也公為人謹厚事親能<lb/>
致孝處昆弟能友愛敎子姓以義方遇内外族姻舉雍<lb/>
穆無間言接鄉人能以禮下之讀書每至忠孝節義之<lb/>
事又喜懇懇為人誦說遇人窮乏樂賑之不獨宗族子<lb/>
弟資給而得所敎養至於外氏甥姪貧不能立者亦皆<lb/>
指廬授業撫育而婚嫁之不獨内外之親為然至於鄉<lb/>
里之間寒者賴以衣饑者賴以食貧困者賴以周急歳<lb/>
時伏臘察其甚窘廹者雞豚壺漿輒掇以遺之而賴之<lb/>
<pb n="KR4e0088_WYG_001-104b"/>
者尤衆其有鬭爭持兩端就公正之皆得其平而去嘗<lb/>
卜居近雲際峰與龍津舊廬相望山水明秀喬林清池<lb/>
森碧可愛乃立堂曰雲山樓曰藏書日優游於其間為<lb/>
所知舉茂材徵書累至以母老力辭不起後復以孝廉<lb/>
徵例以子官得賜歸既歸當道者以其子列官於朝數<lb/>
欲見之公固以疾拒自是足跡不至城府六年春庶子<lb/>
䝉賜上尊腊肉嘉果乃遣家童馳獻公家童至未卒前<lb/>
六日也越三日公遂薦之家廟合宗黨設宴以饗之酒<lb/>
<pb n="KR4e0088_WYG_001-105a"/>
既行舉醆祝曰荷先世積德衍慶於吾子而吾獲沾恩<lb/>
賜何其幸也今日與諸公固當盡歡人生宇内寓形爾<lb/>
恐後㑹難期聞者皆驚愕其言莫究所以然亦不敢訊<lb/>
又三日復趣家人具酒食召諸弟姪至且飲且囑曰吾<lb/>
平生無德及人承先人遺澤以有今日今其已矣死生<lb/>
命也若等無庸戚慎毋厚塟所歛衣衾止以布帛擇地<lb/>
止温厚及時襄事毋拘術數人有假貸而不能償者悉<lb/>
折責棄券語訖遂就枕至夜分奄然而逝實是年四月<lb/>
<pb n="KR4e0088_WYG_001-105b"/>
廿有八日也得年五十有六配劉氏有子五人長即榮<lb/>
也次富次惠先公卒次信次貞女四人孫六人某年月<lb/>
日塟某處嗚呼昔連處士應山一布衣終於家應山之<lb/>
人思之而不忘夷考其行之大端不過散資以賙鄉里<lb/>
出糓以平市價而已至其子舉進士為縣令人皆以為<lb/>
陰德之報今公世有善行視連過之逺矣而庶子之顯<lb/>
融上及其親其視連又可同年而語哉况死生之際亦<lb/>
大矣公預燭於事而不亂非其心曠然無累於物者能<lb/>
<pb n="KR4e0088_WYG_001-106a"/>
之乎是皆人所難能者乃揭以為世之勸<lb/>
　　　文淵閣大學士兼左春坊大學士贈資善大夫<lb/>
　　　　禮部尚書諡文穆胡公墓誌銘<lb/>
永樂十六年三月文淵閣大學士兼左春坊大學士胡<lb/>
公以疾在告上命太醫視藥遣中使勞問無虚日而公<lb/>
之疾日篤未卒前三日謂儼曰廣荷朝廷厚恩無以報<lb/>
稱今至此其命也惟其不朽將子是託既卒翰林侍講<lb/>
鄒公緝狀公之世代履歴其孤穆奉狀來請銘公諱廣<lb/>
<pb n="KR4e0088_WYG_001-106b"/>
字光大姓胡氏其先居金陵曰公霸仕南唐為吉州刺<lb/>
史子勝徙居廬陵之薌城七世至宋資政殿學士忠簡<lb/>
公銓以忠義表見於世又五世曰敬之宋修職郎始徙<lb/>
吉水之大洲遂家焉曾祖鼎享祖彌髙皆業儒以德行<lb/>
稱鄉里父子祺洪武初以儒學進官至延平知府延平<lb/>
公昔遭喪亂於鄉人有陰德其仕也於民有惠政公生<lb/>
八歳而孤母吳氏故元進士永豐縣丞師尹之女賢而<lb/>
能其家公敎育於母自幼恭謹不縱為子弟遨嬉事及<lb/>
<pb n="KR4e0088_WYG_001-107a"/>
長知好學日記數千言能自策勵卓然有成嘗游閩廣<lb/>
間賢士大夫見其才氣皆折行輩與交謂他日必成大<lb/>
器既歸嘅念先德不肯隨人後乃入邑校為生員未幾<lb/>
以詩經領鄉薦遂中進士甲科為翰林修撰一時名聲<lb/>
大振衆謂延平有子矣及遇上龍飛入正大統公首被<lb/>
選擢為侍講轉侍讀領代言之任日見親信公為人重<lb/>
厚寡言小心慎宻上尤重之永樂二年三月由侍讀陞<lb/>
右春坊右庶子五年十一月拜翰林學士兼左春坊大<lb/>
<pb n="KR4e0088_WYG_001-107b"/>
學士而寵任益隆公既以文章為職業於羣書百家之<lb/>
言博極其底裏停蓄深廣發而為文志趣髙邁沛然若<lb/>
決江河莫之能禦而制誥命令諷諭告戒文辭爾雅上<lb/>
宣德意下達人情莫不悚動感悦故倚注之重錫賚之<lb/>
厚加於等倫七年二月上巡狩北京公與左春坊左庶<lb/>
子楊公榮右春坊右諭德金公幼孜皆扈從明年二月<lb/>
上自北征三公亦從出居庸踰野狐嶺涉興和以入沙<lb/>
漠其道塗山川之所經風氣之所接與夫王師破虜功<lb/>
<pb n="KR4e0088_WYG_001-108a"/>
烈之烜赫皆命公紀文勒石鏗訇炳燿超越古今上既<lb/>
還南京諸大臣暨公等並錫誥而延平公得贈翰林學<lb/>
士母封太宜人十一年春上復幸北京明年再扈從出<lb/>
塞有功而還是年冬公遭母喪特賜内帑敕令襄事起<lb/>
復既至入見上慰勞甚至十四年三月進公文淵閣大<lb/>
學士仍兼左春坊大學士楊金二公俱為翰林學士公<lb/>
前後為試官考第進士皆合公論得人尤多上嘗命儒<lb/>
臣纂修國史公為總裁官書成既進公在疾上命即公<lb/>
<pb n="KR4e0088_WYG_001-108b"/>
家賜文綺襲衣鈔錠公既拜賜竟不起以是年五月八<lb/>
日卒於北京官舍春秋四十有九上悼惜之命有司治<lb/>
棺歛贈資善大夫禮部尚書諡文穆賜祭者再恩榮始<lb/>
終之盛縉紳之冠也公娶夏氏封宜人子男三人穜穆<lb/>
穗女四人長適陳年餘在室孫一人善裔女一人有司<lb/>
具舟遣官與穆護喪南還將以明年旦日塟某處公平<lb/>
生所著有文集若干巻詩若干巻藏於家於戲國家六<lb/>
合混一人文昭宣民物康阜而論道經邦佐理贊化措<lb/>
<pb n="KR4e0088_WYG_001-109a"/>
天下於乂安則有公卿輔弼股肱之臣夙夜匪懈以修<lb/>
厥職至於論思宥宻侍從左右以學術文章潤色鴻業<lb/>
黼黻至治於其間亦必有英偉特達髙世之才而後能<lb/>
化今傳後埀之無窮若公者今其已矣烏可以泯故叙<lb/>
次其始終而銘焉銘曰<lb/>
有美胡公質茂而豐蚤承家艱允迪孝恭種學績文不<lb/>
同為工掲德振華譽望日隆既鶱既舉蔚為儒宗飭其<lb/>
才能掌帝之制鳴玉曳組荐膺寵寄孜孜竭心登崇禁<lb/>
<pb n="KR4e0088_WYG_001-109b"/>
林論思左右恩顧益深盛德至治歌詠鋪張宗廟朝廷<lb/>
郁郁洋洋誕敷文命洽於羣情昭示四海逺揚天聲生<lb/>
既尊榮歿加顯名始終之眷莫之與京維德維績於時<lb/>
有光勒銘斯石永世不忘<lb/>
　　　贈資政大夫禮部尚書吕公墓碑<lb/>
聖天子即位以來四海寧謐庶政咸和乃嘉股肱之臣<lb/>
能協恭於理懋明顯功特詔錫六尚書誥遂推本其祖<lb/>
考而褒崇之於是禮部尚書吕震得贈其考吕公為資<lb/>
<pb n="KR4e0088_WYG_001-110a"/>
政大夫禮部尚書永惟對揚休命光昭潜德以埀示久<lb/>
逺乃來請文將歸而刻之墓石按吕氏其先系出姜姓<lb/>
封於虞夏之際子孫因以國氏歴漢魏晉宋隋唐世有<lb/>
聞人自宋以來在河南者以相業顯在京兆藍田者崇<lb/>
厲行義著聞天下而僕射為元祐名臣公葢藍田裔也<lb/>
諱宗信字子節世為咸寧人祖諱某父諱敬甫贈禮部<lb/>
尚書母張氏追封夫人公自幼端恪長益敦茂讀經史<lb/>
究大義凡古人行事得失曰善吾法不善吾戒以自修<lb/>
<pb n="KR4e0088_WYG_001-110b"/>
飭長安漢唐舊都習尚侈靡公一切脱去不混流俗内<lb/>
孝父母外睦隣族篤交卹匱一以忠厚積善為本嘗曰<lb/>
居鄉不能力善為政不能濟物非丈夫也以是朂諸已<lb/>
亦以是訓諸子弟以是行於家亦以是語諸鄉䣊親友<lb/>
以故人益仰重咸謂公長者公平生志趣超逸遇山水<lb/>
佳勝輒命酒賦詩自娛怡然也生五子長即尚書次萃<lb/>
庸巽文嘗告諸子曰吾不幸早值元季弗克有所成今<lb/>
汝輩幸遭聖明非學不足以立身宜勉之洪武甲子尚<lb/>
<pb n="KR4e0088_WYG_001-111a"/>
書以文學取科第累官山西北平按察僉事今上入正<lb/>
大統擢為大理卿繼陞刑部尚書復改禮部忠直自信<lb/>
惟寅惟清上嘉其能士推其正繄公之敎然也尚書為<lb/>
刑部時公尚無恙祿養榮厚士大夫歎慕之以永樂三<lb/>
年十二月二十六日卒享年六十有四塟於櫟陽之原<lb/>
既塟之七年有褒贈之命配盖氏封太夫人嗚呼惟公<lb/>
見善明故行之也恪積德厚故發之也大天道之報善<lb/>
人非偶然也尚書既克顯揚其親祗承寵光復謀刻石<lb/>
<pb n="KR4e0088_WYG_001-111b"/>
以詒後世可謂至孝銘曰<lb/>
吕為著姓世有顯聞中晦而蟠族益茂蕃惟公承之克<lb/>
濬其源不有於躬乃啓後昆是生令子遭時明聖遂躋<lb/>
顯庸以𢎞世慶鐵冠繡衣斧節煌煌出㢘晉兾不逺其<lb/>
鄉乃司廷平乃掌邦憲乃秩宗伯荐膺寵眷巍巍廟堂<lb/>
珮玉瑲瑲侍帝左右邦家之光惟此顯榮惟忠與孝惟<lb/>
子之賢惟公之敎帝念本始有錫自天煥乎龍章賁於<lb/>
九泉生崇令名歿有褒錫莫榮於爵莫大於德刻文兹<lb/>
<pb n="KR4e0088_WYG_001-112a"/>
碑惟後之式<lb/>
　　　宣聖五十七世孫襲封衍聖公神道碑銘<lb/>
公諱訥字言伯姓孔氏世家魯曲阜前資善大夫襲封<lb/>
衍聖公諱希學之子元中奉大夫襲封衍聖公國子祭<lb/>
酒諱克堅之孫嘉議大夫襲封衍聖公累贈通奉大夫<lb/>
河南江北等處行中書省參知政事護軍魯郡文肅公<lb/>
諱思晦之曾孫實宣聖五十七世孫也公魁梧厚重寡<lb/>
言笑篤學恭謹不以貴胄驕人士大夫喜與之游樂善<lb/>
<pb n="KR4e0088_WYG_001-112b"/>
好施遇孤貧不克婚塟者雖傾貲濟之無難色又能詩<lb/>
工篆法人得之者皆傳誦誇美相貴重華問益彰洪武<lb/>
癸亥居父憂以國哀赴京祭孝陵既竣事入見天眷甚<lb/>
隆顧謂廷臣曰孔訥真聖人子孫遂賜膳光禄命禮官<lb/>
館於太學遣尚書劉仲質勞問日繼庖廩復賜衣物鈔<lb/>
錠充牣舍館將俾襲爵以居喪乃止服除丙寅正月朝<lb/>
京師既見上大喜即命禮官卜日授爵於是以二月二<lb/>
日拜襲封之命受誥大廷百僚班列仍勅禮官以敎坊<lb/>
<pb n="KR4e0088_WYG_001-113a"/>
樂導送至太學學官率諸生二千餘人迎於成賢街觀<lb/>
者莫不贊歎光榮明日入謝復賜襲衣宴於禮部又明<lb/>
日釋奠於學廟以拜命告恩禮之加古未有也初行誥<lb/>
詞吏部奏用資善階聖諭曰既爵公勿事散官但誥以<lb/>
織文玉軸為異耳遂為故事每歳入覲得給符乘傳班<lb/>
序列文臣首厚其廩餼下及傔從此又古未有也公天<lb/>
性仁孝待宗族克盡禮意奉祭祀極其嚴敬至於廟庭<lb/>
修作朝夕程督竭其心力不以為勞洪武庚辰九月十<lb/>
<pb n="KR4e0088_WYG_001-113b"/>
六日竟以疾終得年四十有三以某年月日葬祖林祔<lb/>
考墓也夫人陳氏繼商氏王氏子男四人鑑鐸鈞鏜鑑<lb/>
襲封衍聖公後公幾年卒女五人長適李添祥次適宋<lb/>
平次適王騏次適侯正次蚤卒鑑之子彦縉今襲封衍<lb/>
聖公公之冢孫也曾孫一人原嗣公歿後二十年墓無<lb/>
文彦縉將樹碑墓道以昭先德來請銘其詞曰<lb/>
維道之髙維德之厚金聲玉振以昌厥後歴世五十而<lb/>
又七葉偉矣聞孫克紹先業宇量恢恢威儀怗怗明詩<lb/>
<pb n="KR4e0088_WYG_001-114a"/>
習禮光華煜燁天之所與族之所宗保佑申錫格於宸<lb/>
衷榮名尊爵超軼顯融寵恩異數維聖之崇佩仁服義<lb/>
如守憲律終始惟一靡有愆忒由來龍蛇賢人之嗟溘<lb/>
爾長逝德音孔遐祖林之原楷木蒼蒼若斧若堂昭穆<lb/>
相望維公之兆祔考宅幽既封且固世德作逑延畀後<lb/>
昆慶澤斯流刻詞樹碑永昭厥休<lb/>
　　　灌城阡碑<lb/>
永樂六年戊子九月十日先公直翁先生卒於家是年<lb/>
<pb n="KR4e0088_WYG_001-114b"/>
十二月丙申葬南昌灌城鄉懸榻里施家窯之原先是<lb/>
洪武癸酉六月十五日先孺人卒以其年十一月十九<lb/>
日卜葬是原至是先公遺命葬右壙而孺人次左也初<lb/>
有表誌無貞石未刻今得餘干梅溪之石謹述隠德懿<lb/>
行用誌諸阡云嗚呼胡氏之先系出不一公之族近出<lb/>
新淦之城口自經喪亂族逺譜逸不知始所從莫適其<lb/>
系也自六世祖十三承事宋端平間始遷邑城之南髙<lb/>
祖紹久曾祖禄賜祖子復考誠叔惟世懷德弗耀委祉<lb/>
<pb n="KR4e0088_WYG_001-115a"/>
後𦙍公諱鼎字重器自幼恪慎端莊屹然如老成人從<lb/>
鄉先生聶則正受春秋業成值元季兵亂與先孺人奉<lb/>
二親避亂田野間竭力致養未嘗乏絶以戚其親親沒<lb/>
雖喪亂中葬必以禮不敢茍且以儉其親既襄事時南<lb/>
昌為龍興當省治有兵衛乃與兄虞部府君徙家焉復<lb/>
遭喪亂家屢燬於兵入國朝沐浴濟化始寧厥居前進<lb/>
士鄱陽程國儒來為郡守造就人才立賞試格進諸儒<lb/>
生第其業之髙下而激勸之於是虞部與公各以其業<lb/>
<pb n="KR4e0088_WYG_001-115b"/>
就試連得髙等而虞部且魁多士後虞部以薦徵與公<lb/>
握手别曰凡出而仕君臣之義也弟敎子孫毋墜先業<lb/>
孝弟之道也公自是日取詩書禮樂用敎導其子若孫<lb/>
雖祁寒盛暑不懈儼幼䝉闇公程督之尤切及令桐鄉<lb/>
迎公就養時民有獷傲欲置諸法公聞之曰此愚民敎<lb/>
未浹爾遽置諸法於政云何且為政不可不慎一或過<lb/>
當傷和累德非細故也儼凛然佩服終身不敢違公嘗<lb/>
以僑寓違逺丘隴每歳春和不逺數百里拏扁舟歸故<lb/>
<pb n="KR4e0088_WYG_001-116a"/>
里具牲酒上塚退合族里之人叙宴而還家居祭享揆<lb/>
時備物俯仰齋肅雖老亦悲戚處鄉里恂恂然未嘗有<lb/>
所忤雖僕奴輩待之無嚴辭厲色與人交忠信篤敬衣<lb/>
食有餘樂振人之窮急貸不能償者亦置不問人有善<lb/>
輒樂慕稱道之有不善者誘掖勸戒開其善端而率德<lb/>
改行者亦多有焉其有争短長曲直持不平者得公一<lb/>
言而釋以故君子喜其公小人樂其和而德義尊於鄉<lb/>
傅先生箕熊先生釗與公交久重公為善始終無間乃<lb/>
<pb n="KR4e0088_WYG_001-116b"/>
相與稱號曰直翁先生嘗以子官封桐城知縣享年七<lb/>
十有八以壽終葬之前期雨親賔祖奠者咸以為憂至<lb/>
夜中雨止風泠然詰旦發引日皎然如春藩臬大夫郡<lb/>
邑官僚與凡執紼人士載道咨嗟及壙窆工人執事者<lb/>
皆汗浹背咸以為此公之素行獲乎天者非偶然也孺<lb/>
人徐氏先十五年卒儼聞之公曰汝母性純惠蚤喪母事<lb/>
繼母能篤於孝敬既婦於我事舅姑凡衣服飲食奉養<lb/>
之事必躬理之蚤暮不怠二親深自慰恱歳壬辰兵變<lb/>
<pb n="KR4e0088_WYG_001-117a"/>
鄉里焚掠殆盡人少食家藏多亡汝母幸存服飾之具<lb/>
日以易粟奉二親不異平居不幸二親繼歿内外宗姻<lb/>
間隔獨與汝母匍匐襄事甲午荐饑加之疾疫邑井蕭<lb/>
條遂徙龍興凡治居舍生業立家之道汝母能以勤儉<lb/>
助我未嘗面憂戚之色凡若此者汝兄弟葢未之知儼<lb/>
幼在先孺人膝下孺人口誦孝經論語敎之及長知事<lb/>
事見孺人歳時左右祭祀牲醴粢盛必豐潔待賔客酒<lb/>
食必精㫖接親戚無不順適遇子婦嚴而愛雖疾病無<lb/>
<pb n="KR4e0088_WYG_001-117b"/>
廢容卒之年春秋六十也後八年以子官贈孺人子四<lb/>
人長長壽次發次即儼次慶女二人長壽慶與二女俱<lb/>
夭孫七人旭昱<graphic n="KR0788" url="https://raw.githubusercontent.com/kanripo/KR-Gaiji/master/images/KR0788.png" mimeType="image/png"/>杲曄曦昭昱杲蚤卒今存者五人孫<lb/>
女七人長適劉正學次適劉朝英次適進賢令餘杭吳<lb/>
英次適徐用中次適劉錤次適王恒次適毛宣曾孫九<lb/>
人訓讓諲謹詢訥訢詡詠曾孫女六人距先公之葬十<lb/>
有八年先孺人之葬三十有三年實為洪熙元年歳在<lb/>
乙巳正月十一日復䝉推恩賁於㝠漠先公加贈朝議<lb/>
<pb n="KR4e0088_WYG_001-118a"/>
大夫贊治少尹國子祭酒兼翰林侍講先孺人加贈恭<lb/>
人踰月儼以疾休致而歸又踰月乃克告於墓深懼衰<lb/>
朽筋力不任恐一旦泯沒則考妣之德善鬱而不彰不<lb/>
孝之罪莫大焉謹銜哀具述本末敘次如右俾後之子<lb/>
孫庶得以為憑藉之資也男前史官嘉議大夫太子賔<lb/>
客國子祭酒致事儼謹誌<lb/>
　　　故元集賢司直曾公墓表<lb/>
永豐曾氏系出郕國公逺有代序為吉名族至元集賢<lb/>
<pb n="KR4e0088_WYG_001-118b"/>
司直諱如瑶字尚賢乃應奉翰林文字兼國史院編修<lb/>
諱巽申之子宋監察御史兵部侍郎江西安撫制置使<lb/>
諱希顔之孫宋主管浙西帳司文字贈通直郎諱元老<lb/>
之曾孫母胡孺人生公有異徵幼與羣兒處不為嬉戲<lb/>
屹然如成人從師學日授數千言輒背誦不失一字人<lb/>
皆以應奉為有子矣既長通書經天厯間侍應奉居元<lb/>
都用選補太學生其授集賢司直揭文安公之薦也未<lb/>
幾以應奉憂去官奉喪南還遭元季之亂嘅然有康濟<lb/>
<pb n="KR4e0088_WYG_001-119a"/>
之志時進士吳伯都刺佐江西省幕率舟師討冦公以<lb/>
策干之不能用郡别駕蕭額森舊與公同監舍薦之郡<lb/>
守梁克中乃檄公主永豐縣簿公至欲有為而事已去<lb/>
不可復振即挈家去隠玉笥山中入國朝喪亂既平乃<lb/>
歸葺田廬復先業洪武初遂應詔長鄉之田賦征斂以<lb/>
時不為暴刻或勸之加量公曰吾祖父以來量如是卒<lb/>
不易後以事遷鍾離年六十有八洪武丙辰正月三日<lb/>
以疾卒殯天井岡某年某月日自天井岡啓葬於鄉之<lb/>
<pb n="KR4e0088_WYG_001-119b"/>
某原配周氏子四人長洵次源次潛次潼女三人孫男<lb/>
幾人曰棨翰林侍講曰棐曰檃棨懼公之潛德不耀乃<lb/>
以狀請余惟公以文獻世美力學踐行故能安於去就<lb/>
埀休燾後豈有涯哉乃本厥初著其實表諸墓上以畀<lb/>
厥𦙍<lb/>
　　　先伯父虞部府君行述<lb/>
公諱璉字汝器姓胡氏世家新淦自幼有大志當元季<lb/>
見為政者尸厥官胥徒縱横蠧蝕民奮然欲有所樹立<lb/>
<pb n="KR4e0088_WYG_001-120a"/>
以利夫人而不得自效居常悒悒聞廬陵鄒先生選與<lb/>
其弟連講學於清江封溪之上即束書徃受業每下筆<lb/>
為文章有竒氣鄒先生輒稱善業既成而世難作矣遂<lb/>
與先生自淦徙家龍興荐經喪亂乃混跡賈區人莫知<lb/>
其儒者也及我太祖高皇帝廓清海宇儒術用興於是<lb/>
郡守鄱陽程國儒進諸儒生課其藝之高下以行勸賞<lb/>
公乃與先公各以其業就試適喪亂之餘程侯暨諸儒<lb/>
師得公昆弟文字於多士中嘉歎不已特置公第一再<lb/>
<pb n="KR4e0088_WYG_001-120b"/>
試三試皆在高第洪武初與廬陵劉子高清江張仲謙<lb/>
俱以明經薦至京擢授工部水部主事兩考陞本部員<lb/>
外郎又三年轉虞部員外郎公性剛毅論議確然遇事<lb/>
矯枉輒欲以直繩之同列多不喜譖於宰執宰執亦不<lb/>
喜因中以他事遂左遷通判廣州居二年復以事解官<lb/>
歸卜築清江往來豫章忽一日告其從子儼曰昨夢賦<lb/>
詩末句云歸去來歸去來山中故人久相待吾其歸矣<lb/>
遂拏舟泝江而上至生米值風濤而沒實洪武十八年<lb/>
<pb n="KR4e0088_WYG_001-121a"/>
二月三日得年五十有八從子發督水工操二舟自沒<lb/>
所至彭蠡湖往返七日求公竟不得嗚呼痛哉配劉氏<lb/>
子男三人頔頴顗頴蚤卒頔為盧龍丞卒於官顗亦繼<lb/>
卒有二孫戍遐方公文集若干巻在二孫所存亡不可<lb/>
知公為政嘗聞其大者若工之陶冶常之河渠吴之海<lb/>
運淮之海艘皆為劇務公實經理於權輿之日後來者<lb/>
得有所據而公之勞乃鬱而不彰悲夫又嘗承乏禁林<lb/>
得見公應制詩文徒為之嘅然公平生喜為詩宋學士<lb/>
<pb n="KR4e0088_WYG_001-121b"/>
景濂尤愛其長句謂有唐人風格今記憶僅得若干篇<lb/>
殆存一二於千百嗚呼惜哉公之德操行義凛然無愧<lb/>
於古人至遇事理之曲折在他人累百千言不能别白<lb/>
公片言剖析即了然開釋合乎至公人皆稱之曰能然<lb/>
其所就卒如斯天乎人耶莫可得而知也所可知者其<lb/>
可泯乎謹述其大槩如右後之覽者即斯文亦可知其<lb/>
人矣夫<lb/>
　　　故延平知府贈翰林學士胡公宜人吳氏墓誌<lb/>
<pb n="KR4e0088_WYG_001-122a"/>
　　　　銘<lb/>
永樂十二年十二月二十有四日故延平知府贈翰林<lb/>
學士胡公宜人吳氏卒於家其子翰林學士兼左春坊<lb/>
大學士廣聞訃即設位哭儼既弔而退越三日乃命其<lb/>
門人述宜人之世系德美來告曰廣生甫朞月先府君<lb/>
拜御史之命仕於朝時兄姊俱幼太宜人專家事教子<lb/>
女讀書事女紅課僮奴治田圃種植畜養皆有條理先<lb/>
府君守延平不幸棄諸孤廣生八歳也太宜人喪葬盡<lb/>
<pb n="KR4e0088_WYG_001-122b"/>
禮悲哀成疾幾不能起及瘥日辟纑置論語膝上以敎<lb/>
廣曰汝無父吾寧必汝之有成也廣雖幼無知然聞太<lb/>
宜人言極悲痛謹識之不忘廣兄弟不天鞠育教誨皆<lb/>
太宜人之德與凡扶持門戸官府之供賔親之禮男女<lb/>
長幼衣食百需之具又皆太宜人經理維持之力及廣<lb/>
際遇聖朝叨列侍從荷推恩特封太宜人逺埀教訓懇<lb/>
懇一旦至此極終天之痛何有已也然所以昭後世者<lb/>
幽室之詔惟子是圖按宜人諱瑞慶姓吳氏世為廬陵<lb/>
<pb n="KR4e0088_WYG_001-123a"/>
永新人父師尹故元名進士永豐縣丞母龍氏宜人生<lb/>
衣冠宦族自幼閑禮訓通經史又善筆札至於剪製紉<lb/>
縫之事皆極精緻父母甚愛之為擇壻少得如意者獨<lb/>
延平君在生徒中器質端方學問篤實遂以歸之宜人<lb/>
自入門金珠綺紈悉脫去不御躬操井臼執婦道以相<lb/>
其夫子於喪亂艱難之日人以為難延平嘗撫育其從<lb/>
孤弟妹數人為之婚嫁宜人能推所有與之宗族皆稱<lb/>
其賢仲姊寡居無子宜人迎歸養朝夕暇時二母坐一<lb/>
<pb n="KR4e0088_WYG_001-123b"/>
室講詩書論古今亹亹不厭傍置諸子誦讀與正句讀<lb/>
訓難字鄉閭之間尤讚其美今學士以文章黼黻至治<lb/>
為邦家聞人有由來矣宜人常恨不及事舅姑遇節忌<lb/>
嚴祀事於家命子孫拜埽於墓終始如一又性聰明善<lb/>
記族黨兄弟有所遺忘即咨詢雖數十年事歴歴舉之<lb/>
無毫髮差爽享年八十有二以夀終實永樂十二年十<lb/>
月三日也明年某月日葬於某山之原子二人長直次<lb/>
即廣也女四人長適劉子仍次適黃志榮次適徐崇威<lb/>
<pb n="KR4e0088_WYG_001-124a"/>
崇威宿州知州次適解與高孫四人穜穆導穟女五人<lb/>
長適劉誠次適陳年餘在室曾孫二人善裔善嗣女一<lb/>
人銘曰<lb/>
猗歟宜人夙鍾令德爰及於行克修内則延平之終厥<lb/>
家孔艱諸子在幼鞠育以安訓之書詩俾克嗣肖婦功<lb/>
母道族閭思效維兹懿美受天之祐寵章命服光於眉<lb/>
夀詵詵孫子蘭茁玉滋厥後式榖衍慶流輝猗歟宜人<lb/>
世實罕儔刻此銘詩用昭厥休<lb/>
<pb n="KR4e0088_WYG_001-124b"/>
　　　故通議大夫兵部左侍郎盧公墓誌銘<lb/>
永樂十四年十月六日兵部左侍郎盧公卒年五十有<lb/>
六自公卿大夫以及掾史執事之人與凡鄉里交游之<lb/>
士莫不痛惜之時儼還自北京既弔哭退其家人攜其<lb/>
七歳孤欽持公世系履歴拜而來乞銘余與公友也且<lb/>
子壻於公義不可辭乃敘而銘諸公諱淵字文濊南昌<lb/>
之新建人曾大父蘖大父德父朂世業醫有陰德公幼<lb/>
孤母某氏教育之既長入邑校為生員清苦力學遂以<lb/>
<pb n="KR4e0088_WYG_001-125a"/>
詩經充貢登胄監歴事兵部洪武二十五年夏五月選<lb/>
授司馬主事二十七年秋七月陞員外郎尋陞郎中三<lb/>
十一年夏以賢勞擢本部右侍郎未幾罷壬午冬有詔<lb/>
復起為左侍郎公為人篤實操履端正遇物恕而莅事<lb/>
勤故自為主事有能名及為員外為郎中歴年多而知<lb/>
故實凡視事劇及暮同列退公獨秉燭治文書不少懈<lb/>
侃侃自將未嘗矜伐以此人皆心服之至為侍郎專檢<lb/>
校貼黃其條貫節目文理浩穰不得要領者其事多繆<lb/>
<pb n="KR4e0088_WYG_001-125b"/>
戾獨公任之貫穿錯綜皆有條理人又服其能嘗督工<lb/>
運木河上威惠兼濟事集而人不勞永樂十一年夏進<lb/>
表至北京居㑹同館疽發背危篤上遣中使賜以善藥<lb/>
日往候疾重輕以聞凡兩月疾瘳入謝又賜物甚厚既<lb/>
還獨領部事知無不為僚屬禀承政修事舉乃以子敬<lb/>
夭死悲感成疾逾年竟不起哀哉卒之日朝廷遣官諭<lb/>
祭憫其遺孤特給米五十石鈔三千貫恩禮隆矣將以<lb/>
某年月日歸葬某鄉某里配胡氏子男二人今所存者<lb/>
<pb n="KR4e0088_WYG_001-126a"/>
欽也女六人長適某人次適胡暕餘在室銘曰<lb/>
維夀不躋維德有餘維澤不渝以遺其孤<lb/>
　　　贈資政大夫戸部尚書夏公夫人墓誌銘<lb/>
夫人姓廖氏其先荆州人元處士諱瑞可之女贈資政<lb/>
大夫戸部尚書夏公諱時敏之夫人今少保戸部尚書<lb/>
原吉之母也元季處士寓沔之玉沙以經學敎授生徒<lb/>
時資政公之父某為湖廣行省都事聞處士學行命資<lb/>
政從之游以兵變不果行未幾鄂城陷都事歿於義資<lb/>
<pb n="KR4e0088_WYG_001-126b"/>
政奉其母入沔見處士與語大器之曰都事義士也可<lb/>
謂有子矣其後必昌遂以夫人歸焉入國朝喪亂平資<lb/>
政乃徙居長沙之湘陰洪武初教諭邑庠復以母老歸<lb/>
養而卒夫人奉其姑盡孝敬雖處窮約未嘗有幾微不<lb/>
足之色其姑安之教諸子嚴而愛嘗訓之曰吾見汝父<lb/>
辛勤一世手不釋巻今已矣汝幼孤何恃復歎曰人生<lb/>
世間其業有四惟士為貴汝等得為士非惟不墜先業<lb/>
亦汝父之志也於是遣原吉入邑庠為弟子員又訓之<lb/>
<pb n="KR4e0088_WYG_001-127a"/>
曰吾聞與善人居如就芝蘭久與俱化與不善人居如<lb/>
就蕭蒿久亦與化汝其識之姑疾夫人侍湯藥惟謹朝<lb/>
夕不離寢處姑執夫人手泣曰汝事我備極勞苦我老<lb/>
疾必不起念無以報汝願汝夀過我子孫事汝同汝事<lb/>
我姑既卒夫人葬祭如禮及原吉領鄉薦仕為户部主<lb/>
事迎夫人就養後七年原吉陞侍郎夫人以子貴誥封<lb/>
太淑人又五年原吉拜尚書考贈戸部尚書夫人進封<lb/>
太夫人太夫人慈惠温恭而有賢子經綸通變出納和<lb/>
<pb n="KR4e0088_WYG_001-127b"/>
鈞以掌邦計為時名臣而太夫人夀考尊榮世稱賢婦<lb/>
賢母焉享年八十以疾終於北京實永樂壬寅四月十<lb/>
九日也後二年奉命給舟檝第三子原禮載柩歸以是<lb/>
年某月某日葬某處子三人長即原吉次原啓次原禮<lb/>
女二人長蚤世次適常州府照磨葛興讓孫四人琮瑛<lb/>
琪璨女四人長適監察御史傅霖之子俊次適宗人府<lb/>
經歴虞進之子㻞餘在室昔韓滉識楊於陵為佳士謂<lb/>
其有後遂以女妻之生嗣復卒為相方之處士之於資<lb/>
<pb n="KR4e0088_WYG_001-128a"/>
政及今尚書公豈不信哉儼獲交尚書公嘗拜太夫人<lb/>
於堂上見太夫人禮貌從容辭氣詳雅固知其夙秉隂<lb/>
教者尚書公乃以墓銘見屬謹按林諭德誌所述事略<lb/>
叙次如右而為之銘其辭曰<lb/>
懿懿夫人生於德門克嫓君子陰教式遵遭家孔艱夫<lb/>
先其歸上下老幼養育於嫠姑疾不起寢食不離勤勞<lb/>
孝順姑祝有辭撫字諸孤慈訓懇詳善積慶衍世澤其<lb/>
昌表表尚書贊理廟堂推恩顯親命服用章禄養式崇<lb/>
<pb n="KR4e0088_WYG_001-128b"/>
既夀且康湘山蒼蒼湘水泱泱惟卜之吉夫人之藏刻<lb/>
銘置幽永世不忘<lb/>
　　　晉侍中大將軍温忠武公廟碑<lb/>
豫章城南之有晉侍中大將軍温忠武公廟者以公之<lb/>
墓在也公咸和初為江州刺史持節都督平南將軍鎮<lb/>
武昌豫章乃江州刺史治所也公至豫章親祭徐髙士<lb/>
之墓仰其風節愛其山川言於朝曰豫章十郡之要宜<lb/>
以單車刺史居之事雖不行而心實重焉故臨終之日<lb/>
<pb n="KR4e0088_WYG_001-129a"/>
與陶侃書葢公之葬豫章侃從公之意也後朝廷追公<lb/>
勲德將為造大墓於元明二帝陵之北侃上表并公書<lb/>
得停移葬今廟之後有坎隠然實公之墓故老相傳舊<lb/>
碑載墓去廟三十步初廟近排岸司瀕於江歳久為水<lb/>
嚙今廟徙臨墓矣而舊碑亦湮沒世俗無知者因訛為<lb/>
宋司馬温公豈以公嘗為劉琨右司馬故耶鄉人歳時<lb/>
祀事惟謹有以事禱者輒不得卜復禱曰廟無碑豈非<lb/>
欲得祭酒之文乎遂得卜嗚呼公之事載諸史冊章章<lb/>
<pb n="KR4e0088_WYG_001-129b"/>
然輝暎今古公之精神上下與天地同流亘千載猶一<lb/>
日公豈以余言為足傳耶特以余能正其訛耳謹取公<lb/>
之履歴始終大概著於後使讀者知公不復訛為涑水<lb/>
先生也按傳公諱嶠字太真河東太守憺之子也初為<lb/>
都官從事東閤祭酒補上黨潞令平北大將軍劉琨夫<lb/>
人公之從母也琨請公為參軍復為從事中郎上黨太<lb/>
守加建威將軍督護前鋒軍事將兵討石勒屢有戰功<lb/>
琨遷司空以公為右司馬屬二都傾覆元帝初鎮江左<lb/>
<pb n="KR4e0088_WYG_001-130a"/>
琨以公為左長史檄告華夷奉表勸進帝嘉之尋拜散<lb/>
騎常侍歴驃騎王導長史遷太子中庶子明帝即位拜<lb/>
侍中轉中書令王敦逆謀表補丹陽尹公還都奏之加<lb/>
中壘將軍持節都督東安北部諸軍事及敦兄王含同<lb/>
錢鳳奄至都公燒朱雀桁以挫其鋒擊含敗之封建寧<lb/>
縣開國公進號前將軍時歴陽太守蘇峻藏匿亡命朝<lb/>
廷疑之公遂有江州之命未幾峻果反公屯潯陽遣督<lb/>
護王愆期西陽太守鄧嶽鄱陽内史紀瞻等率舟師赴<lb/>
<pb n="KR4e0088_WYG_001-130b"/>
難及京師傾覆公乃遣王愆期奉征西將軍陶侃為盟<lb/>
主於是侃率所統與公同赴京師戎卒六萬旌旗七百<lb/>
餘里直指石頭次於蔡洲峻聞公將至逼大駕幸石頭<lb/>
公又於四望磯築壘以逼賊侃督水軍向石頭公與庾<lb/>
亮率精勇從白石以挑戰時峻勞其將士因醉突戰馬<lb/>
躓為侃將所斬峻弟逸及子碩嬰城自固賊將匡術以<lb/>
臺城來降為逸所擊求救於公公從别駕羅洞言進攻<lb/>
雀杭遂破賊石頭軍奮威長史滕含抱天子登公舟時<lb/>
<pb n="KR4e0088_WYG_001-131a"/>
陶侃雖為盟主而處分規略一出於公及賊滅拜驃騎<lb/>
將軍開府儀同三司加散騎常侍封始安郡公邑三千<lb/>
戸議將留公輔政公以王導先帝所任固辭還武昌公<lb/>
先有齒疾至是拔之因中風至鎮未旬而卒年四十二<lb/>
江州士庶聞之莫不相顧而泣帝下冊書追贈公侍中<lb/>
大將軍持節都督刺史公如故諡曰忠武祠以太牢公<lb/>
之本末如此嗚呼公當晉室之微能以勞定國豐功偉<lb/>
績不獨著於王室而豫章之人不受王敦蘇峻之禍公<lb/>
<pb n="KR4e0088_WYG_001-131b"/>
之利澤深矣公不棄豫章而妥靈於此豫章之人豈能<lb/>
忘公此所以世世祀公而不絶也公之祀應祭法余故<lb/>
表而出之求余文者鄒鵬南復作詩以遺之俾與其鄉<lb/>
人歌以祀公其詞曰<lb/>
五馬浮江典午微中原雲擾竟莫支惟公天授豪傑資<lb/>
𢎞毅有猷復有為仗劍南來歴嶇﨑翼戴王室昌厥詞<lb/>
羣賢滿朝挹光儀王事靡盬勞驅馳逆敦憑陵肆侮欺<lb/>
神器振揺綱紀隳斷桁扼險公出竒指顧之間含鳳披<lb/>
<pb n="KR4e0088_WYG_001-132a"/>
㐫峻結約逼郊畿乘輿播越徒嗟咨公復奮身舉義旗<lb/>
感激將士張國威羽書四發如星飛征西遂下荆州師<lb/>
指麾嶽瞻與愆期白石之役天相之殱厥醜類無孑遺<lb/>
策勲錫爵同三司廷議欲留公固辭旋艫南經牛渚磯<lb/>
犀光下燭號蛟螭翩然歸鎮曾幾時奄忽神遊哲人萎<lb/>
逺邇聞訃淚漣洏丘墓千載江之湄祠宇雖存人莫知<lb/>
神明昭格於赫燨井邑庇庥民實思有牲載俎酒載巵<lb/>
願公朝夕無我遺<lb/>
<pb n="KR4e0088_WYG_001-132b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　頤庵文選巻上<lb/>
<pb n="KR4e0088_WYG_001-133a"/>
欽定四庫全書<lb/>
　頤庵文選卷上　　　　　　明　胡儼　撰<lb/>
　　賦<lb/>
　　　述志賦<lb/>
嗟予生之忽忽兮儵侵尋以就衰老冉冉其將至兮素<lb/>
髪颯以埀絲遵先人之遺則兮恒兢兢以自持顧予力<lb/>
之不足兮徒念兹而在兹慨前修之日逺兮惟古訓之<lb/>
是求呻佔畢於朝夕兮又懼夫輪扁之見咻肆超遥於<lb/>
<pb n="KR4e0088_WYG_001-133b"/>
策府兮恣逺覽而旁搜日遑遑而不逮兮心切切而怛<lb/>
憂道愈逺而莫反兮策跛牂於梁輈津浩浩而弗濟兮<lb/>
𣺌傾波於洪流予既望洋而趦趄兮退却步而返顧恐<lb/>
佳期之遲暮兮羌囘車以復路恥沒世而名不稱兮漫<lb/>
馳騁於空言茍余情其信美兮何雕蟲之刻鐫埽枝葉<lb/>
與葩華兮求根柢於本原彼源泉之混混兮曾不舍夫<lb/>
逝川魚淵泳而鳶天飛兮夫孰使之然覩豁然而呈露<lb/>
兮披雲霧於青天反諸躬而欣欣兮抑非言之可宣茍<lb/>
<pb n="KR4e0088_WYG_001-134a"/>
日新而弗已兮亶澡雪而潔鮮日惴惴如臨深兮匪一<lb/>
息之可捐竊獨處而韜匿兮媿闇然而日章顧虚薄之<lb/>
淺尠兮孤衆人之所望惟黽俛以從事兮曾何有於寸<lb/>
長日居月諸兮孰悲予視之茫茫歌伐檀以内疚兮知<lb/>
素湌之無補閔予心之日負兮守一室於環堵對庭槐<lb/>
以延佇兮聊逍遥而容與<lb/>
　　　東軒賦<lb/>
承聖皇之臨御兮運熙洽而穆清念宅中以圖治兮即<lb/>
<pb n="KR4e0088_WYG_001-134b"/>
國都而作京忝縉紳於侍從兮又從事乎芸臺近直廬<lb/>
而卜居兮䕃矗矗之古槐衆方謂予之隘陋兮予獨安<lb/>
於所寄復闢地於西偏兮就青陽而面勢廣不踰乎尋<lb/>
丈兮僅風雨之可蔽瓦鱗次而壁垣兮匪雕斵之所製<lb/>
牖疏豁而嚮明兮納晨光於迢逓室固密而靜幽兮絶<lb/>
風埃之障翳惟圖書之在列兮逺俗務之紛挐徒竊禄<lb/>
於蕭散兮幸朝夕以自娛昔安仁之栖遲兮侈樂事於<lb/>
閒居子由出而營職兮則又窘束夫鹽沽獨顔子之陋<lb/>
<pb n="KR4e0088_WYG_001-135a"/>
巷兮恒坦坦以自如夫子既嘆其賢兮流不朽之美譽<lb/>
予景仰夫先哲兮審容膝以自安日黽俛以就列兮豈<lb/>
碩人之考槃退舒舒而即休兮樂欣欣而忘湌感聖恩<lb/>
之嘉惠兮曾何補於寸分愧茍延夫歲年兮聊泚筆乎<lb/>
兹軒<lb/>
　　　滕王閣賦<lb/>
翳仙李之盤根布柯條於區宇既命爵以錫圭遂分茅<lb/>
而胙土惟滕啟封實介鄒魯爰來豫章督郡開府山川<lb/>
<pb n="KR4e0088_WYG_001-135b"/>
秀靈人物蕃廡星麗斗牛地兼吳楚據百粤之上游壯<lb/>
雄藩之重輔朱門畫㦸號令肅乎風雷繡闥雕甍詩書<lb/>
被乎閭里誠東南水陸之都會古今人材之淵藪宜乎<lb/>
王公之所臨處也想夫端居多暇深宫日長圖書既厭<lb/>
琴瑟倦張中心不愜積思浩穰乃命輕駕肅冠裳擁髙<lb/>
牙驂乘黃俯郊郭耀旗常六轡總總八鑾鏘鏘騰吹長<lb/>
阪弭節高岡江山相望鬱乎蒼蒼既游目以騁懷遂欣<lb/>
欣而樂康於是戒梓人程匠石相陰陽表區域奠方位<lb/>
<pb n="KR4e0088_WYG_001-136a"/>
於髙明燔菑翳於蓬藋輦杞梓之良材斵巖巒之秋骨<lb/>
締構費於經營精神妙於規畫巋然傑閣成功不日觀<lb/>
其臺榭凌虚檐牙翬飛碧忩瀟灑彩檻逶迤際平沙兮<lb/>
浩浩撫長江兮漪漪謝氛埃於物表接莽蒼於天涯逺<lb/>
烟積兮凝黛空翠生兮襲衣碧瓦華榱青山隠隠丹楹<lb/>
藻棁緑樹依依錦纜牙檣兮璀璨鶴汀鳬渚兮參差至<lb/>
若春日載陽花明柳碧素練澄江長天一色薰風島嶼<lb/>
𣺌孤䳱於落霞野水蒹葭亂白鷗於飛雪啼鴂送半山<lb/>
<pb n="KR4e0088_WYG_001-136b"/>
之夕陽征鴻横千里之明月地位絶湫隘之炎歊房櫳<lb/>
隔高寒之凛冽四時朝暮光景明滅於以宴樂於以游<lb/>
息或憑高以暢神情或望祲而書雲物帶彭蠡之𣺌茫<lb/>
挹華峰之秀特列閣皂之雲屏倚洪崖之丹壁招五老<lb/>
於匡廬納九江於几席呼君山之紫髯吹洞庭之玉笛<lb/>
吞雲夢兮八九曾不芥蔕於胸臆賔從光兮羅綺陳簫<lb/>
鼓咽兮歌舞新遏行雲兮動梁塵玉顔酡兮玉杯側美<lb/>
人醉兮嬌艶春一旦事闌人去物換星移樹閻公之棨<lb/>
<pb n="KR4e0088_WYG_001-137a"/>
㦸聳王勃之文詞朱簾埀兮雨冷畫棟黯兮雲飛對樽<lb/>
前之潭影目檻外之波馳濡毫授簡葢已太息於當時<lb/>
余嘗汎舟章江繫榜南浦訪故老以遺蹤指蒼苔之斷<lb/>
礎古木號兮西風芙蓉悴兮夕露壞堞鴉飛澹烟蛩語<lb/>
宿草迷隄殘碑仆土佩玉兮鳴鑾音塵兮何許惟江上<lb/>
之西山見君王之歌舞粲采采之黄花空蛺蝶兮栩栩<lb/>
繼三王之文雅擅後來之韓愈仰巴山之故亭與丹梯<lb/>
而並峙竹色兮松聲凄凉兮杜甫余乃浩然興懷惻然<lb/>
<pb n="KR4e0088_WYG_001-137b"/>
悽楚樂極悲來豈惟斯故追往事於亡陳亘臨春與結<lb/>
綺藹香風於沉檀極人間之麗美何啻百倍於斯閣終<lb/>
亦凋零而銷毁矧楊氏之四香又驕奢而侈靡彼氷山<lb/>
兮莫悟竟何足以比數並漂揺於瓦礫而同鞠為榛莽<lb/>
矣獨河間之禮樂暨東平之徽媺著藩屏之良規流芳<lb/>
馨於青史顧賢否之異塗徒感慨於千古<lb/>
　　　續月中桂賦<hi>并序</hi>
天朝造命之初選任舊德鄱陽程國儒以前進士來守<lb/>
<pb n="KR4e0088_WYG_001-138a"/>
南昌喪亂之餘急於求士乃舉行賞試命題校藝先伯<lb/>
父虞部府君治書經先祭酒公治春秋各以其業就試<lb/>
中場賦題乃月中桂也虞部遂魁多士先公亦在髙選<lb/>
當時同輩翕然嚮風儼少時閲家集常誦二賦不勝企<lb/>
慕及今侵尋暮景而加以衰疾追惟先德往來於懷恒<lb/>
懼不肖以墜厥緒於是力疾勉為續賦一通非敢以紹<lb/>
夫遺芳將使後之子孫見之庶幾知祖宗詩書之澤不<lb/>
泯也其有志者能無激昻於斯乎<lb/>
<pb n="KR4e0088_WYG_001-138b"/>
粤有靈木匪土而株託根月窟輪囷扶疎不春而榮不<lb/>
冬而枯與天地兮始終哀衆芳兮須臾枝連蜷兮相繚<lb/>
葉蓊鬱兮交敷日回旋乎后土夕覆被乎寰區想夫一<lb/>
氣未判大化胚胎陰陽既肇不假栽培霧滃雲蒸緑茁<lb/>
青荄東皇資始於玉燭西昊司成於瑶臺聳丹霄而修<lb/>
直依紫垣而徘徊拂列宿兮不披徑周天兮往來婆娑<lb/>
偃蹇玲瓏隂森風雨不震寒暑不侵氤氲磅礴孰古孰<lb/>
今華不淪於朓朒德每同於照臨若夫斜河左界長空<lb/>
<pb n="KR4e0088_WYG_001-139a"/>
一碧寳殿風清璇階露滴粲金粟於廣寒散天香於八<lb/>
極滄海鏡兮波澄瑶池瑩兮霜白天上悠悠人間寂寂<lb/>
玉宇瓊樓今夕何夕乃有羿后靚粧素娥妙舞霓裳初<lb/>
奏羽衣乍舉度曲調均諧律詣呂縞鶴離巢以逥翔白<lb/>
鸞出林而軒翥影湛碧於蟾宮實粉丹於兔杵望舒逍<lb/>
遥而御乎氷輪吳剛徙倚而收其玉斧余乃求神農之<lb/>
遺經訪華陽之真逸為言性味可以服食雜芳椒以調<lb/>
珍化雲母而為液駐容顔如嬰童壯筋骨如金石殺三<lb/>
<pb n="KR4e0088_WYG_001-139b"/>
蟲而安五臟滋元氣而理百脈神仙不老於人多益矧兹<lb/>
仙種又非凡木之所能匹方其浥沆瀣混青赤毓太和<lb/>
流潤澤雖𤣥圃蟠桃六千年之花實楚南靈椿八千歲<lb/>
之春秋曾不為之瞬息又若扶桑髙標交柯屈鉄若華<lb/>
芬敷盤根錯節夐不可齊廣不可絜曜靈舒光萬古不<lb/>
滅曾不離乎土壤抑何有於高潔余既獲聆緒論反覆<lb/>
紬繹固若得其要領終莫究其底極疇昔之夜夣遊冊<lb/>
府挾天風而上征憩仙槎於銀渚叩鈞天之帝庭接廣<lb/>
<pb n="KR4e0088_WYG_001-140a"/>
樂於萬舞於是歴太㣲抵營室入文昌披桂籍過勾陳<lb/>
謁太一跽敷袵以陳衷耳𤣥㣲之歴歴曰子實縉紳博<lb/>
究儒術豈不聞厥初無形馮馮翼翼輕清上浮蒼蒼其<lb/>
色重濁下蟠混混其質陽精為日陰魄為月月受日光<lb/>
含精載魄麗天九行循環一轍從風從雨各以其節三<lb/>
五而盈三五而缺猶寳鑑之懸空表虚明而照物亦随<lb/>
物而賦形洞陰精而襲翕何者為桂付之一吷余遂怳<lb/>
然而寤罔然如失敬泚筆而攄詞將以解古今之惑心<lb/>
<pb n="KR4e0088_WYG_001-140b"/>
既暢兮神融復擊節而為之歌曰<lb/>
有物翳翳兮當月中影婆娑兮流太空歲復歲兮夜復<lb/>
夜莫知其始兮曷究其終我欲訊之兮超鴻濛虹橋𣺌<lb/>
兮將焉從徒慷慨兮唫秋風<lb/>
　　　感寓賦<lb/>
茫茫堪輿萬物並作動植飛潜氤氲交錯人生其間𦕈<lb/>
焉棲託知誘物交紛紜揮霍劌目怵心神銷精爍白髪<lb/>
漸疎紅顔匪昨日居月諸悠悠罔覺若夫翩翩公子乘<lb/>
<pb n="KR4e0088_WYG_001-141a"/>
軒駕鶴身都貴富勢傾山岳入則髙居廣厦重樓傑閣<lb/>
粉黛争妍蘭房蕙幄佳賔滿堂緑樽翠勺吹竹彈絲千<lb/>
金一謔出則流水㴞㴞游龍濯濯玉勒雕鞍文茵繡襮<lb/>
鳴騶夾道衢開市却意氣揚揚光動城郭人生至此云<lb/>
胡不樂一旦樂極悲生意闌情索雍門張弦引商扣角<lb/>
凄凄切切澘然涙落至若窮櫩蔀屋圭竇蓽門蒼苔迷<lb/>
徑宿莽充園一室懸罄十畆荒榛衣重百結食不加湌<lb/>
丘無束帛里絶來轅皚皚雪積蕭蕭雨殘東郭履敝黔<lb/>
<pb n="KR4e0088_WYG_001-141b"/>
婁衾單稚子懷饑老妻啼寒原生環堵兮寂寞榮叟帶<lb/>
索兮蹣跚栖栖賤貧孰與温存乃有文士修飭藴美含<lb/>
章積仁潔行顒顒昻昻牙籖插架緗帙連床青燈雪案<lb/>
緑幕秋堂髙詠風雅上窺虞唐錦肺繡腑發為文章接<lb/>
芳塵於賈董攀逸駕於班揚於是鶴書遥赴驥足髙驤<lb/>
躡青雲而步武歴天衢而翺翔建功業於當世埀勲名<lb/>
於旂常亦有窮年矻矻白首山林抱兔園之册聚車囊<lb/>
之螢舂㑹稽之市鼓犢牧之琴老欷歔兮侘傺志壹鬱<lb/>
<pb n="KR4e0088_WYG_001-142a"/>
兮沉吟至如服勤耒耜浮載舟車劬劬畎畆汎汎江湖<lb/>
萍蓬秋思烟雨春蕪塵土壓貂裘光隂歎白駒復有乘<lb/>
時規利坐守廢居百工肆列有無相須夙夜孳孳卒老<lb/>
其區或山而樵或水而漁或驅而牧或負而趨同寓形<lb/>
於宇内恒役役於朝晡又若桑門空寂羽士清虚祇園<lb/>
鷲嶺方丈蓬壺衲衣香冷鶴駕雲孤對黄花兮㣲笑見<lb/>
碧海兮塵枯嗟乎物不可齊道不可虞蜉蝣短晷殤子<lb/>
夭殂夀同金石亦有時渝孰隕而穫孰昭而蘇同歸於<lb/>
<pb n="KR4e0088_WYG_001-142b"/>
化茫茫堪輿重曰已矣古往兮今來春與秋兮迭催逝<lb/>
者兮如斯嘅馳波兮不回時不我兮淹留徒偃蹇兮低<lb/>
徊天髙兮地厚紛𤣥黄兮形色至人兮無累大化兮穆<lb/>
沕合散兮杳㝠雖聖神兮莫測<lb/>
　　　陽春賦<lb/>
佳哉春之為氣也沖瀜兮堅氷解沍而流澌飄忽兮東<lb/>
風澹蕩逺山横碧含清暉低徊兮攝提貞於東方浩浩<lb/>
兮太皞乘震而司芒蟄居户而始振兮鴈嗈嗈而北鄉<lb/>
<pb n="KR4e0088_WYG_001-143a"/>
繄草木之奮茁兮儵甲拆而勾萌鶯出谷而遷喬兮桃<lb/>
夭夭而始華鳦翩翩其來歸兮就棟宇而即家何柳絮<lb/>
之盈盈兮悠揚漂泊乎天之涯蹇余之獨處兮耿惝恍<lb/>
而無隣見鳴鳩之刷羽兮感戴勝之知春雨霡霂而土<lb/>
膏兮欣原隰之畇畇農秉耒以舉趾兮期有秋而服勤<lb/>
日遲遲而載暄兮女㣲行之是遵求柔桑與白蘩兮迨<lb/>
女紅之維新嗟余生之矻矻兮徒策名於縉紳希論世<lb/>
而尚友兮陋佔畢之吟呻時亹亹而逾邁兮老冉冉其<lb/>
<pb n="KR4e0088_WYG_001-143b"/>
逡廵攀前哲之逸駕兮竟駑駘之後塵吁嗟乎洪崖蒼<lb/>
蒼漳水湯湯有仙人兮紅蕉之裳望不見兮烟霧長𣺌<lb/>
𣺌兮玉笥白雲兮故鄉春雨露兮既濡眷松楸兮不能<lb/>
忘<lb/>
　　　藂菊賦<lb/>
凛素秋之佳節兮天宇廓而髙澄何衆芳之摇落兮覩<lb/>
斯菊之獨榮葉湑湑以流潤兮枝扶疎而紫莖粲芳華<lb/>
之承檻兮揚靃靃之繁英凌清霜而擢秀兮毓太陽之<lb/>
<pb n="KR4e0088_WYG_001-144a"/>
真精雖駢羅而雜遝兮喜蕃廡而各遂其生玉盈盈以<lb/>
瑩質兮金煌煌而耀晶錦半舒而絢彩兮霞欲收而流<lb/>
赬鷺埀絲而欲堕兮鶴凝丹而不鳴羽迎風而初翔兮<lb/>
杯擎露而乍傾儼西子而靚粧兮度響屧而娉婷豈太<lb/>
真之新浴兮出華清而猶未醒將洛川之宓妃兮步羅<lb/>
襪於清泠抑漢皋之神女兮援明珠而含情兹世俗之<lb/>
所喻兮匪君子之德馨繄翠袖之嬋娟兮倚素蛾於修<lb/>
竹羣真肅肅而臨軒兮爍流金於佩玉羌皦皦以潔修<lb/>
<pb n="KR4e0088_WYG_001-144b"/>
兮白駒在彼空谷抑素履之坦坦兮嫓幽人之貞獨紛<lb/>
既儷此衆美兮亶吾遊乎瑤之圃擷芳馨以翺翔兮將<lb/>
以遺乎逺渚山蒼蒼而雲㝠㝠兮悵緑蘿之烟雨招柴<lb/>
桑之逸老兮攜三逕之壺觴挾天隨與坡翁兮續杞菊<lb/>
之後章靈均亦既餐英兮何自苦而沉湘惟老圃之秋<lb/>
容兮抱晚節而自芳飲菊潭之甘潤兮日欣欣而樂康<lb/>
重曰禀幽姿兮潔以清挺玉秀兮含金精虚堂静兮月<lb/>
色皎中庭凄兮朝露零流光馳兮歲將暮鴈嗈嗈兮蟬<lb/>
<pb n="KR4e0088_WYG_001-145a"/>
無聲耿獨處兮抱貞素心惝恍兮誰為榮凉颷兮振衣<lb/>
芳菲菲兮欲披物有盛兮必衰嗟人生兮幾時激清商<lb/>
兮浩歌聊泚筆兮攄辭<lb/>
　　　遊匡廬山賦<lb/>
昔神禹之疏鑿兮奠山川於九區惟彭蠡之既瀦兮𣺌<lb/>
巨浸而為湖爰有山而西峙兮儼穹窿而覆廬彼何人<lb/>
之字季兮初卜居而宅其陽詢遺老而求其故兮傳其<lb/>
姓而曰匡余於是招五老於雲中兮參九真而翺翔攬<lb/>
<pb n="KR4e0088_WYG_001-145b"/>
香爐之紫烟兮濯飛瀑於石梁挽銀河於九天兮凌倒<lb/>
景之蒼茫雙劍倚空而嵳峩兮凛肅肅之秋霜俯龍淵<lb/>
於絶壁兮㵼碧澗之琅琅漱玉挺乎長松兮嘅故址之<lb/>
荒涼掃蘚斑而求古跡兮信德美其流芳歘凌風而遐<lb/>
舉兮抵尋真之舊觀逕松蘿而歴九竒兮覩雲屏之煥<lb/>
爛天宇豁其澄鮮兮聳層巒於霄漢氷簾三疊而下埀<lb/>
兮儵瓊飛而珠散羌觸坎而轂轉兮懸素絲於天半迴<lb/>
風搏而混結兮炯雪毬之洞貫邀謫仙於松巢兮扣東<lb/>
<pb n="KR4e0088_WYG_001-146a"/>
林之禪扃倚三笑而長吟兮聽虎溪之泠泠升上方而<lb/>
登天池兮跨絶頂之髙寒靈籟發而凄清兮悚萬壑之<lb/>
驚湍鳥咿嚶於幽谷兮猿悲嘯乎㠝岏熊咆龍吟之不<lb/>
可以留兮接空明之羽翰巨艦突而撐空兮何神化之<lb/>
𣺌漫披蒙茸而陟虎豹兮仰石磴而髙攀坐飛閣以延<lb/>
覽兮付江山於一瞬紅葉忽其翩翻兮猶雨花之亂隕<lb/>
訪竹林之古寺兮云隠顯之靡常流鐘磬於巖竇兮顧<lb/>
杳靄兮何鄉俯盤盤之深谷兮綺繡錯而錦張過淵明<lb/>
<pb n="KR4e0088_WYG_001-146b"/>
之栗里兮三逕沒而已荒挹髙風於千載兮攀逸駕於<lb/>
羲皇余思夫古人而不得見兮撫孤松而彷徨望白雲<lb/>
之悠悠兮擥紫霄之蒼翠迎鸞鶴於空中兮驂羣仙之<lb/>
環珮臨墨池以揮灑兮希右軍於絶代酌鸞溪之一滴<lb/>
兮亦何有乎滯礙道簡寂以遨遨兮仍羽人於丹丘陸<lb/>
子肅余於石壇兮耿星河之欲流余既縱夫𤣥覽兮羌<lb/>
囘車以復路度松關之迢迢兮問棲賢之故處乃少室<lb/>
之山人兮甘嘉遯而來居抑後賢之仰止兮藏簡冊於<lb/>
<pb n="KR4e0088_WYG_001-147a"/>
奥區振吾袂於髙岡兮挾天風於兩腋鹿呦呦而思芩<lb/>
兮闖紫陽之遺蹟洞含呀而隠約兮山幽幽而無人葛<lb/>
漫漫於樛木兮石磊磊乎澗濵堂構餘乎瓦礫兮蛩愀<lb/>
吟而饑鼯呻余既感此而惆悵兮除積翳於榛荒採蘋<lb/>
蘩於沼沚兮就堂階而薦觴退即乎風泉雲壑兮聊詠<lb/>
歌而徜徉衆既告余以欲暮兮還余駕乎東騖蟬嘒嘒<lb/>
而寒鳴兮草萋萋其夕露松陰陰而月朦朧兮𣺌蒼蒼<lb/>
之烟霧亂曰汨吾遊兮北征水茫茫兮山青稅吾駕兮<lb/>
<pb n="KR4e0088_WYG_001-147b"/>
匡廬訪古蹟兮窮奥區山之人兮潔修跨黃犢兮夷猶<lb/>
灑清風兮六合凛氷玉兮髙秋歸來兮歸來求山人兮<lb/>
林丘<lb/>
　　　歸休賦<lb/>
嗟余生之蚤衰兮憯風淫之見侵臂牽聨而痿痺兮足<lb/>
蹣跚而不任薰蘭湯以滲液兮醫又告余以焫鍼何盧<lb/>
扁之不遇兮遂淪浹而日深爰削籍於金閨兮耿宵寐<lb/>
而沉吟荷聖脊之不遺兮御西清而趣召肆奔趨而不<lb/>
<pb n="KR4e0088_WYG_001-148a"/>
俟駕兮羌及戸而振掉違天顔於咫尺兮聖情為之惻<lb/>
愴竟沉綿而伏枕兮鑾輿邁而陟方攀龍髯而莫及兮<lb/>
望蒼梧於𣺌茫八音遏密以拱聽兮咸仰戴乎重光余<lb/>
恐溘先於朝露兮悲年歲之不吾與託金蘭以陳詞兮<lb/>
猶眷留而弗許心<graphic n="KR0885" url="https://raw.githubusercontent.com/kanripo/KR-Gaiji/master/images/KR0885.png" mimeType="image/png"/>
                    <graphic n="KR0885" url="https://raw.githubusercontent.com/kanripo/KR-Gaiji/master/images/KR0885.png" mimeType="image/png"/>而靡達兮日矯首而延佇儵上<lb/>
公之並臨兮致丁寧乎天語繼三接而拜貺兮使命紛<lb/>
其旁午龍章粲而昭囘兮儼宸旒之當宁竊榮名而久<lb/>
妨賢兮知素湌之無補叨寵恩而撫已兮輒懷慚而悽<lb/>
<pb n="KR4e0088_WYG_001-148b"/>
楚余既感此離别兮復遲遲乎其去也出都門而踟躇<lb/>
兮抑惟靈修之故也駕扁舟而揚颿兮汎潞河而超渤<lb/>
海正春陽之發舒兮萬彚<graphic n="KR0929" url="https://raw.githubusercontent.com/kanripo/KR-Gaiji/master/images/KR0929.png" mimeType="image/png"/>乎其光彩樹冉冉而飛花<lb/>
兮山蒼蒼而<graphic n="KR1041" url="https://raw.githubusercontent.com/kanripo/KR-Gaiji/master/images/KR1041.png" mimeType="image/png"/>嵬水馳波而東注兮草萋萋兮煙靄歴<lb/>
古跡而策短笻兮吊昔人乎安在牛羊牧豎以躑躅兮<lb/>
徒以增夫一嘅過汶泗而浮淮兮泝大江而南征神州<lb/>
龍蟠而虎踞兮佳氣鬱葱而晶瑩指彭蠡而徑度兮招<lb/>
五老於空青如願辭余而不返兮問葛洪之舊盟遵石<lb/>
<pb n="KR4e0088_WYG_001-149a"/>
頭而夜泊兮曉入乎豫章之故城童稚笑而牽衣兮揖<lb/>
父老而驩迎何日月之不居兮又宫車兮晏駕念同軌<lb/>
之畢至兮復倉皇而東下川迢迢而風颼颼兮曾不舍<lb/>
夫晝夜謁二陵於天夀兮淚横流而交頤神陟降於鈞<lb/>
天兮覩新宫之巍巍皇仁閔余之驅馳兮抑又懷乎宿<lb/>
昔顧衰颯之不可以留兮乃渙頒乎寵錫恭承嘉惠兮<lb/>
余豈懷寳而深藏老驥猶戀乎君之軒兮徒偃蹇兮不<lb/>
可以騰驤衆翺翔乎天衢兮獨囘車以復路朔風振乎<lb/>
<pb n="KR4e0088_WYG_001-149b"/>
潞亭兮凛河氷其交沍悵淹留於州侯兮勤館人於旦<lb/>
暮獻歲發春兮聆蒼鳩之先鳴酒崇觴而肉載俎兮感<lb/>
驪駒於諸生風飄飄而吹衣兮順滄波而揚舲歴舊遊<lb/>
而周覽兮亦竊愧乎余生之營營駐余棹於章江兮水<lb/>
泠泠而山明造先人之故廬兮越歲久而增敝蠨蛸罥<lb/>
於戸牖兮簡冊封而塵翳卜幽隠以栖息兮得遺構於<lb/>
南郊疏清池而築圃兮亟燔椔而剪茆頫遊魚之圉圉<lb/>
兮接黃鳥之交交雉斑斑而將雛兮鳦翩翩其來巢樹<lb/>
<pb n="KR4e0088_WYG_001-150a"/>
陰陰以連逕兮花藿藿而承條枉鄰曲之壺觴兮庶以<lb/>
慰余之寂寥余既安於所寓兮逺井邑之紛囂彼不諒<lb/>
余之中情兮反輒謂余之孤高余素懷乎耿介兮匪時<lb/>
俗之所能移聊逍遙以夷猶兮時矯首而遐思美人𣺌<lb/>
乎河漢兮隔盈盈之秋水寫離鸞於孤桐兮抱明月而<lb/>
延企君子戒乎素行兮惟益勵乎餘齒亂曰已矣哉日<lb/>
居兮月諸人生兮須臾何鬱鬱兮煩<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>安素履之坦坦<lb/>
矢余心而弗渝<lb/>
<pb n="KR4e0088_WYG_001-150b"/>
　　　述夢賦<lb/>
登髙樓之崔嵬兮軼氛埃於層霄天宇廓其洞虚兮際<lb/>
空明於泬寥綺忩珠綴紛玲瓏兮風肅肅而下飄覩真<lb/>
人於玉臺兮椉彩鳯而逍遙披絳霞而進謁兮蹙然閔<lb/>
余之瘠磽啟靈文而欲授兮顧塵昏之未銷既食余以<lb/>
麟脯兮又飲之以醇醪琴髙鼓以清瑟兮飛瓊汎其雲<lb/>
璈邀王喬而宿之兮吹參差於鳳匏何處子之綽約兮<lb/>
姱修眉而峩翠翹肅歛容而不敢訊兮歘凌風而高超<lb/>
<pb n="KR4e0088_WYG_001-151a"/>
余惝怳莫知所如兮王子導余以遊遨挾光景以凌厲<lb/>
兮薄星辰而上朝撫扶桑之東枝兮攬若木之髙標駭<lb/>
神鼇之贔屭兮天吳出而舞潮方遊鯤之擊水兮儵鵬<lb/>
翼而扶摇振余袂於千仞兮晞余髮乎陽喬升崐崘而<lb/>
湌玉英兮𣺌瑶水之蕩潏金堂閴其無人兮悲蟠桃之<lb/>
不實駕青虬而髙駝兮過方諸而一息珠宫貝闕嵳峩<lb/>
兮蔭玉樹而蕭瑟接飛仙之冉冉兮嘅弱流之無極盧<lb/>
生去而不返兮海若誇於河伯陋夸父之不知止兮哀<lb/>
<pb n="KR4e0088_WYG_001-151b"/>
愚公之又惑召荼壘於杜索兮截雄虺之九首擲封狐<lb/>
於萬里兮顧䕫魈乎何有命庚辰於淮涘兮紲支祁於<lb/>
龜山猰㺄殪於青丘兮檮杌逐乎荆蠻豺虎深藏而遁<lb/>
跡兮蛟螭匿蟠乎重淵㩜余轡以儃徊兮飄然游乎瑶<lb/>
之圃步春臺以夷猶兮覩鈞天之萬舞幸余逢此休嘉<lb/>
兮内欣欣而和煦羌囘車以復路兮順凱風而曾舉山<lb/>
窅窅而雲㝠㝠兮佳木秀而承宇紛紅蘭於廣術兮喜<lb/>
芳菲其襲予怳然乎歸來兮惟覺時之寢處寄遐思於<lb/>
<pb n="KR4e0088_WYG_001-152a"/>
寥廓兮玩孤芳而容與<lb/>
　　楚辭<lb/>
　　　續毁璧辭<lb/>
雲憑憑兮結暝鏡臺空兮夜逾永毁璧兮殞珠殫素絲<lb/>
兮絶柔領薄命兮不如無生朱絃斷兮流哀聲念殤子<lb/>
兮泉之扃有女弱兮嗟娉婷山高髙兮上有石身不化<lb/>
兮長太息星霜易兮時屢遷舊種緐花今就實命之薄<lb/>
兮心之悲䜛罔極兮我姑慈事朝夕兮或乖缺蒸藜弗<lb/>
<pb n="KR4e0088_WYG_001-152b"/>
熟心知之有颮風兮囘颸環佩委兮亂陸離圓靈兮仰<lb/>
覆矢死兮不渝泪浮斑兮篔簹殞璧之毁兮櫝之韞日<lb/>
輪迴兮不可以企斯撫蟾兔兮桂魄隠憶夫君兮駕瑶<lb/>
軫惜往日兮思途近魂已逝兮情孤抱深恨兮匪良圖<lb/>
覔泉臺兮窅以黙天宇澹兮懷哉拮据<lb/>
　　　遊薊門<lb/>
雞喔喔兮揚翹暾將出兮天宇高煙㝠㝠兮既歛芳菲<lb/>
菲兮承條矯予遊兮薊門覩佳氣兮氤氲紛扶疎兮輪<lb/>
<pb n="KR4e0088_WYG_001-153a"/>
囷忽眇眇兮無垠青簾兮繡箔怳飛仙兮綽約吹竹兮<lb/>
彈絲揚清聲兮入寥廓儵囘風兮度曲披紅芳兮駭緑<lb/>
𣺌佳期兮浩蕩照綺羅兮華屋鳥鳴兮交交車轔轔兮<lb/>
駟驕聊逍遙兮遊遨<lb/>
　　　訪石鼓<lb/>
有石兮鼓形質礧礧兮堅貞始柔祇兮孕璞實圓靈兮<lb/>
隕星玉人兮追琢刓方兮就䂓越千禩兮不泯羌神物<lb/>
兮司之謇周道兮寢微宣中興兮奮發天戈兮四揮肆<lb/>
<pb n="KR4e0088_WYG_001-153b"/>
南征兮北伐徐方兮載安獫狁兮摧殘方召兮桓桓暨<lb/>
補衮兮仲山文謨兮武烈流二雅兮詠歌鏗鍧兮炳燿<lb/>
昭耿耿兮不磨繄端拱兮法宫四海聿兮來同選徒兮<lb/>
行狩吉日兮車攻岐山嶻兮蒼蒼紛旂旐兮央央<graphic n="KR1014" url="https://raw.githubusercontent.com/kanripo/KR-Gaiji/master/images/KR1014.png" mimeType="image/png"/>馬<lb/>
兮既<graphic n="KR2425" url="https://raw.githubusercontent.com/kanripo/KR-Gaiji/master/images/KR2425.png" mimeType="image/png"/>
                    <graphic n="KR1014" url="https://raw.githubusercontent.com/kanripo/KR-Gaiji/master/images/KR1014.png" mimeType="image/png"/>弓兮斯張儦儦兮速速矢激兮<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>蜀<graphic n="KR0146" url="https://raw.githubusercontent.com/kanripo/KR-Gaiji/master/images/KR0146.png" mimeType="image/png"/>
                    <graphic n="KR0146" url="https://raw.githubusercontent.com/kanripo/KR-Gaiji/master/images/KR0146.png" mimeType="image/png"/>兮<lb/>
員員君子來兮逌屬汧殹兮沔沔鰻鯉遊兮重淵充庖<lb/>
兮登俎<graphic n="KR1788" url="https://raw.githubusercontent.com/kanripo/KR-Gaiji/master/images/KR1788.png" mimeType="image/png"/>
                    <graphic n="KR1788" url="https://raw.githubusercontent.com/kanripo/KR-Gaiji/master/images/KR1788.png" mimeType="image/png"/>兮絜鮮麀鹿兮雉兔左□趨兮右顧君子<lb/>
兮逌樂䟏䟏兮孔庶<graphic n="KR1014" url="https://raw.githubusercontent.com/kanripo/KR-Gaiji/master/images/KR1014.png" mimeType="image/png"/>□兮既平天子兮永寧康駕兮<lb/>
<pb n="KR4e0088_WYG_001-154a"/>
申敇言還兮鎬京左右翼兮委蛇聨赤芾兮光陸離臣<lb/>
籀兮再拜瑑丹兮流滋粲星斗兮錯落與雲漢兮昭囘<lb/>
珊瑚燁兮騰彩玉樹春兮菲菲環珮鏘兮鸞鳳飛鼎鼐<lb/>
蔚兮蟠蛟螭誕紀功兮刻石亘終古兮無極歴歲華兮<lb/>
既逺半苔斑兮蘚蝕蒼煙兮荆棘雨淋漓兮日炙野燒<lb/>
兮年年亦何悲兮缺畫既不偶兮棄損復宛轉兮流傳<lb/>
嗟以形兮見役乃幸獲乎天全巍巍兮璧雍鼓鐘兮雝<lb/>
雝庇廣厦兮深覆惟日覿兮聖容甘從事兮擊埽宣人<lb/>
<pb n="KR4e0088_WYG_001-154b"/>
文兮無窮<lb/>
　　　登金臺<hi>臺故在易州</hi>
登高丘兮騁望耿余懷兮太息昔人兮眇緜嘅千古兮<lb/>
一日彼七雄兮虎鬬肆游談兮輻湊捭闔兮縱横嗟仁<lb/>
義兮莫救列館兮築宫有來兮充充詒謀兮未逺哀望<lb/>
諸兮不終茍士修兮信美豈千金兮能致戔戔兮賁丘<lb/>
何衒玉兮求貰曦亭亭兮野蒼風蕭蕭兮落木黄鳥羣<lb/>
飛兮爭栖鴻㝠𡨕兮高翔<lb/>
<pb n="KR4e0088_WYG_001-155a"/>
　　　謁文丞相祠<lb/>
大厦兮既顛豈一木兮能全惟夫子兮遑遑冀不負兮<lb/>
所天天茫茫兮曷訊彼覆餗兮何心志佗傺兮不白淚<lb/>
浪浪兮盈襟脱虎口兮危疑羌中道兮失路風塵兮<graphic n="KR1043" url="https://raw.githubusercontent.com/kanripo/KR-Gaiji/master/images/KR1043.png" mimeType="image/png"/>
洞心鬱抑兮誰訴乘桴兮浮海波漫漫兮汪洋𣺌靈修<lb/>
兮何許雲㝠㝠兮山蒼蒼搴旗兮空坑期王室兮再匡<lb/>
忽豺虎兮充斥嗟赤子兮流亡朱崖兮景從義旅兮奮<lb/>
張何時運兮迫阨肆披猖兮見縶矢死兮弗渝哀夷齊<lb/>
<pb n="KR4e0088_WYG_001-155b"/>
兮不食拘囚兮纍纍慷慨兮陳詞從容兮就義日慘慘<lb/>
兮風悲遺祠兮黌宫儼肅肅兮令容神逍遙兮八極驂<lb/>
白螭兮駕青龍流耿光兮天地與造化兮焉窮<lb/>
　　　望居庸<lb/>
望軍都兮穹窿雄關峙兮居庸蒼翠兮蒙茸紛苒苒兮<lb/>
凌風城巍巍兮兩山臨玉塞兮跨高寒車轔轔兮結駟<lb/>
風蕭蕭兮木葉殷淙懸崖兮珊珊怳鳴琴兮清彈聞仙<lb/>
人兮昔降遺玉枕兮不刋召韓生兮肅之乃顧余兮一<lb/>
<pb n="KR4e0088_WYG_001-156a"/>
粲駕黄鵠兮高飛翔薄層雲兮入霄漢皇風暢兮八極<lb/>
蕩胡塵兮滅熄邀浮丘兮賦詩歌四海兮寧一<lb/>
　　　過盧溝<lb/>
洪流兮桑乾汨盤折兮瀠灣架石梁兮横波瀨淺淺兮<lb/>
激湍白石兮齒齒際平沙兮浩漫攬余轡兮東馳望天<lb/>
門兮九關雲飛飛兮來迎水泠泠兮山青囘颷度兮逺<lb/>
響生木薆薆兮鳥鳴聲余欲訊兮九河碣石峙兮嵯峨<lb/>
𣺌滄海兮無極怳凌風兮浩歌<lb/>
<pb n="KR4e0088_WYG_001-156b"/>
　　　吊望諸君墓<hi>墓在良鄉</hi>
税余駕兮鹽溝見崔嵬兮高丘招遺老兮問訊曰夫子<lb/>
兮宅兹幽方金臺兮築宫賢彬彬兮來同何夫子兮好<lb/>
修亦驅馳兮嚮風振長策兮高舉下齊城兮建瓴水時<lb/>
不可兮淹留忽中道兮易軌謇遑遑兮宵征顧交絶兮<lb/>
不出惡聲俾反戈兮相噬心不忍兮辭誠孤子吟兮抆<lb/>
淚放子逐兮離憂自古兮如斯嗟夫子兮抑又何尤春<lb/>
草兮煙浮野蒼蒼兮雲稠吊夫子兮雖功美之不就亦<lb/>
<pb n="KR4e0088_WYG_001-157a"/>
埀譽兮千秋<lb/>
　　　題蘭二首<lb/>
緑葉兮紫蕤芳菲菲兮襲衣怳臨風兮紉佩憺偃蹇兮<lb/>
忘歸<lb/>
幽蘭兮谷中芬獨秀兮春風援鳴琴兮搏拊水泠泠兮<lb/>
山空<lb/>
　　　題畫二首<lb/>
木藹藹兮山春泉激澗兮水粼粼何孤舟兮空繫又獨<lb/>
<pb n="KR4e0088_WYG_001-157b"/>
居兮無鄰<lb/>
山蒼蒼兮雲深𣺌佳人兮何許採杜若兮芳洲擥芙蓉<lb/>
兮逺渚<lb/>
　　　秋風辭三闋<lb/>
秋風兮浙瀝天宇高兮澄碧爽鳩兮習武蟬悲鳴兮向<lb/>
夕雲溶溶兮飛揚月皦皦兮夜流光繁星粲兮麗天謇<lb/>
獨處兮空堂瞻紫垣兮望太㣲心耿耿兮神馳擥天河<lb/>
兮在户露忽零兮沾我衣<lb/>
<pb n="KR4e0088_WYG_001-158a"/>
秋風兮蕭瑟芙蓉華兮露白鴈雝雝兮南翔蓬飄飄兮<lb/>
廣陌嗟素髮兮埀領視茫茫兮色凄凛蟋蟀兮在宇顧<lb/>
形單兮獨影桂樹兮團團谷幽幽兮雲寒山人兮獨往<lb/>
倚桂樹兮盤桓<lb/>
秋風兮蕭條木黄落兮山之椒野閴寂兮林幽豺登獸<lb/>
兮夜嗥山中人兮獨居女蘿衣兮氷雪膚耿孤懷兮不<lb/>
寐步明月兮踟躇踟躇兮徙倚流光馳兮歲云暮爛若<lb/>
華兮紛敷魂營營兮達曙<lb/>
<pb n="KR4e0088_WYG_001-158b"/>
　　　擬招<lb/>
山蒼蒼兮嶙峋木薆薆兮山春葯房兮蕙櫋谷幽幽兮<lb/>
水粼粼草芳兮蘭馨泉流兮鳥鳴君之歸兮雲繽繽其<lb/>
來迎君不歸兮使我心怦<lb/>
山寂寂兮林幽木黃落兮山秋桂樹團團兮枝相樛猿<lb/>
夜鳴兮啾啾有芝兮可茹有秔兮盈疇紉幽蘭兮蔭松<lb/>
栢君歸來兮樂琴書以夷猶<lb/>
　　古曲歌詞<lb/>
<pb n="KR4e0088_WYG_001-159a"/>
　　　秋鴻曲<lb/>
朔風天雨霜肅肅鴻鴈行銜蘆惜逺别出塞更高翔蕩<lb/>
漾煙波迥飄颻雲路長歲晏無矰繳時豐多稻粱呼羣<lb/>
下彭蠡列陣度瀟湘歴歴鳴遵渚依依影隨陽弟兄幸<lb/>
無恙各在天一方抱琴對明月那能奏清商<lb/>
　　　烏棲曲<lb/>
銀河高高横碧落夜静㣲風動寥廓樹頭露零正烏棲<lb/>
空懷明月閉深閨<lb/>
<pb n="KR4e0088_WYG_001-159b"/>
階前候蟲鳴唧唧機上美人不成織含情下階望天河<lb/>
鵲橋横練正無波<lb/>
繡羅作帳玉為屏流蘇結帶蘭蕙馨莫敎忩下寒雞呌<lb/>
只恐怱怱夢驚覺<lb/>
夜半烏啼月將落金缸青熒照羅幕抱琴試鼔白頭吟<lb/>
凄凄切切難為心<lb/>
　　　烏夜啼<lb/>
秋高碧樹凋梧葉夜静銀牀懸轆轤美人堂前看明月<lb/>
<pb n="KR4e0088_WYG_001-160a"/>
啞啞枝上啼寒烏烏巢蒙茸九子哺鸞鏡凄迷隻影孤<lb/>
彈得琴中夜啼曲遟歡不見空自娱<lb/>
　　　採蓮曲<lb/>
荷葉髙低籠水碧葉下花紅露霑濕採蓮渡頭風正急<lb/>
風正急棹船歸雲片片雨霏霏<lb/>
湖中花豔張紅雲湖上女兒新茜裙清歌妙曲隔花聞<lb/>
隔花聞聲宛轉跡雖親心獨逺<lb/>
採得荷花香滿衣與郎相見思依依晚涼湖上並船歸<lb/>
<pb n="KR4e0088_WYG_001-160b"/>
並船歸桂為楫激清波蕩明月<lb/>
　　　白紵歌<lb/>
昨日之日不可留飛光迅速如波流嗟嗟少壯終白頭<lb/>
願及芳時任遨遊吳姬當筵歌白紵清絲急管間宫吕<lb/>
妙舞低廻玉杯舉如何不樂空延佇<lb/>
堂前花開艷春陽錦屏圍暖羅綺香撾鐘考鼓宴髙張<lb/>
美人起舞紅袖揚滿堂欣欣樂未央但恐一夕秋風凉<lb/>
空自徘徊明月光<lb/>
<pb n="KR4e0088_WYG_001-161a"/>
　　　白紵舞歌<lb/>
錦筵銀燭照樽俎絲竹悠揚薦芳醑美人醉來白紵舞<lb/>
紅袖低埀嬌不舉<lb/>
玉佩丁東羅袂紅纎腰對舞綺筵中落花宛轉縈芳叢<lb/>
密雪飄颻迴曉風<lb/>
　　　古出塞曲<lb/>
少小事戎行許身漢飛將逸氣每憑陵壯心多慨忼昨<lb/>
日羽書至匈奴近邊障耿耿不能寐上馬馳北鄉寳劍<lb/>
<pb n="KR4e0088_WYG_001-161b"/>
耀龍文雕弓插虎韔横行絶域中颯颯雄姿王陰風度<lb/>
漠高殺氣連雲漲一箭落旄頭羣胡膽已喪單于獻轅<lb/>
門閼氏獲氊帳志在浄煙塵豈顧身被創歸來論勲業<lb/>
敢儗麒麟上<lb/>
　　　折楊柳歌<lb/>
昨日看花開今日花已披苦心獨徘徊折楊柳流光如<lb/>
逝波韶華詎能久<lb/>
燕燕羽差池銜泥巢畫梁雙棲復雙飛折楊柳郎去茂<lb/>
<pb n="KR4e0088_WYG_001-162a"/>
陵遊還憶閨中否<lb/>
幽蘭生谷中亦知候春陽獨秀含清風折楊柳芳馨終<lb/>
自持紉佩待歡取<lb/>
囊中孤桐琴自與懽别來玉指間徽音折楊柳臨卬夜<lb/>
堂曲相知不忠厚<lb/>
寳鏡久不磨塵翳如浮雲熒熒當奈何折楊柳中心徒<lb/>
自知寧復論妍醜<lb/>
　　　四時詞<lb/>
<pb n="KR4e0088_WYG_001-162b"/>
春風吹簾斜簾開飛柳花美人高堂上見此惜年華年<lb/>
華容易隨春草一雙蛾眉鏡中老<lb/>
碧水汎迴塘新荷艷曉粧看花臨綺檻愛此雙鴛鴦鴛<lb/>
鴦宛轉迴塘路相對朝朝還暮暮<lb/>
秋露白如玉梧桐墜寒緑文犀鎮錦帳紅淚銷銀燭銀<lb/>
燭輕搖翡翠烟孤影熒熒夜不眠<lb/>
葉落深閨静露零宵鶴警玉井凍無聲夢迴寒夜永夜<lb/>
永銅龍漏幽咽小忩斜轉梅花月<lb/>
<pb n="KR4e0088_WYG_001-163a"/>
　　　長歌行<lb/>
東海隠蓬萊西崑泛瑤池中有仙人宅樓觀玉參差彤<lb/>
霞影絢爛翠旌光陸離丹竈閉靈藥紫房饒瑞芝日出<lb/>
扶桑樹月挂珊瑚枝阿母騰彩鳳青童驂黄螭亭亭金<lb/>
作節冉冉雲為衣飛佩降神女獻棗來安期相去萬億<lb/>
里歡㑹不移時琴高清調鼔王子玉笙吹食我以麟脯<lb/>
酌我以瓊巵蹔憩方諸苑還過閬風涯但覺顔色好那<lb/>
知歲年馳不見蟠桃花空歌白雲辭<lb/>
<pb n="KR4e0088_WYG_001-163b"/>
　　　短歌行<lb/>
前有罇酒揚眉浩歌少壯不樂老當奈何瞻彼芳樹灼<lb/>
灼其華清颷颯至落葉辭柯蜉蝣朝飛蟪蛄夕悲空江<lb/>
鴻賔遙海燕歸錦席高張嘉賔滿堂朱絲玉柱汎羽流<lb/>
商翳翳昧谷羲馭已促為歡未終更當秉燭<lb/>
　　　江南意<lb/>
狂風吹游絲飄揚無定向若將比郎心郎心更揺颺采<lb/>
采芙蓉花那能媚春華含情照秋水孤芳徒自嗟<lb/>
<pb n="KR4e0088_WYG_001-164a"/>
　　　結髮行<lb/>
少小為夫婦結髮誓偕老如何中道間棄置不相保抱<lb/>
恨匪良圖憂心徒懆懆世上應無連理枝階下偏生斷<lb/>
腸草殘粧收玉鏡幽意托瑤琴寂寞深閨裏誰聽白頭<lb/>
吟<lb/>
　　　結交行<lb/>
種樹種松栢莫種桃李花結交貴謹始末路空歎嗟桃<lb/>
李易容悴强顔逞芬葩松栢不改色挺然凌歲華大道<lb/>
<pb n="KR4e0088_WYG_001-164b"/>
自坦夷人心多路歧緬彼方寸間對面不能窺相逢徒<lb/>
草草何由展懷抱郤憐睍睆鳴嚶嚶幽谷無人春已老<lb/>
　　　逺將歸<lb/>
去年與郎别楊花飛白雪今年候郎歸楊柳緑依依聞<lb/>
郎買船下湘渚日日門前望行旅行人過盡乳鴉啼徘<lb/>
徊日暮空延佇攬衣囘洞房對鏡下新粧那知清漏短<lb/>
但愛明月光月光照席涼於水帳裏燈花撒紅蕊好事<lb/>
從來不浪傳明日升堂報姑喜<lb/>
<pb n="KR4e0088_WYG_001-165a"/>
　　　妾薄命<lb/>
妾薄命聽妾歌夫壻輕别離妾心當奈何山有虎豹水<lb/>
有蛟螭川塗邈悠曷云能來朔風吹衣雨雪霏霏洞房<lb/>
憭慄神悽色衰吁嗟乎妾雖改兮妾心不移<lb/>
　　　竹枝詞<lb/>
湖上聞郎歌竹枝湖中蓮艇便輕移卻言郎度瀟湘去<lb/>
折得荷花空淚埀<lb/>
聞郎昨夜下巴東烟樹蒼蒼山萬重一片陽雲飛不定<lb/>
<pb n="KR4e0088_WYG_001-165b"/>
不知何處有郎蹤<lb/>
船頭烟暝浪花飛船裏風來雨溼衣獨棹蘭橈下蓮渚<lb/>
迎郎不見又空歸<lb/>
荷葉亭亭秋色闌露珠風蕩不成團自憐顔色非前日<lb/>
羞把新粧臨水看<lb/>
　　　楊柳枝詞<lb/>
罨畫樓前雨歇時千絲萬縷緑埀埀無端卻被風吹起<lb/>
撩亂春心不自持<lb/>
<pb n="KR4e0088_WYG_001-166a"/>
罩水和煙萬葉重倚風飛絮曉茸茸莫敎吹落長河去<lb/>
化作浮萍無定蹤<lb/>
門外春風楊柳枝去年折柳送郎時車輪一去無消息<lb/>
只有長條依舊埀<lb/>
畫簾風動影絲絲曳緑搖金晝景遲睡起倚闌看蛺蝶<lb/>
鶯聲只在最高枝<lb/>
　　　調笑詞<lb/>
明月明月今古㡬囘圓缺天風吹上雲端瓊樓玉宇露<lb/>
<pb n="KR4e0088_WYG_001-166b"/>
寒寒露寒露搗藥誰憐顧兔<lb/>
緑綺緑綺寫得高山流水海天煙霧漫漫明月松風夜<lb/>
寒寒夜寒夜鶴舞銀河初下<lb/>
精衛精衛滄海填來㡬歲飛來飛去翩翩但見洪濤碧<lb/>
烟烟碧烟碧愁殺孤飛短翼<lb/>
泥滑泥滑道上間關車轄淒淒切切低飛正是行人逺<lb/>
歸歸逺歸逺只恐山頭日晚<lb/>
　　　三臺詞<lb/>
<pb n="KR4e0088_WYG_001-167a"/>
一陣霜風乍起半忩月影初斜寳匣燒殘香篆銀釭落<lb/>
盡燈花<lb/>
坐穏錦茵重疊醉來烏帽欹斜誰遣青娥鬬月自憐銀<lb/>
海生花<lb/>
樓上角聲嗚咽天邊斗柄橫斜酒醒風驚簾幕漏殘月<lb/>
在梅花<lb/>
　　序<lb/>
　　　思紹堂詩序<lb/>
<pb n="KR4e0088_WYG_001-167b"/>
聖賢之業得其人則紹不必皆其子孫然于其人不于<lb/>
其子孫必其子孫之不克肖也堯之業舜紹之舜之業<lb/>
禹紹之紹禹湯文武之業者啓大甲成康也孔子於堯<lb/>
舜文武之道祖述而憲章之紹孔子者顔曾思孟也後<lb/>
乎千有餘歲周程張朱則紹聖賢之絶學者也其間有<lb/>
若邵子者其業得之李挺之挺之得於穆伯長所謂物<lb/>
理性命者具於皇極經世之書概可見矣程伯子嘗言<lb/>
推其源流逺有端緒然自邵子沒而其傳泯焉葢其自<lb/>
<pb n="KR4e0088_WYG_001-168a"/>
得者汪洋髙大非淺之為儒者所可窺也余嘗聞諸鄉<lb/>
先生言有元臨江杜清碧先生博學多聞深探皇極經<lb/>
世之㫖然余生後不及見先生莫知其底裏及得其懷<lb/>
友軒文讀之信乎博洽之君子也後又得其與鄉先生<lb/>
講論有曰以萬事合為一理以千載合為一日以天下<lb/>
合為一心以四海合為一家則可制禮作樂而躋三五<lb/>
之盛信乎有得於皇極經世者矣今其孫德機以思紹<lb/>
名堂葢有志於先業能賦者既詠歌之復來徵余序嗟<lb/>
<pb n="KR4e0088_WYG_001-168b"/>
夫皇極之書雖存而性命之理甚微宏博之學可充而<lb/>
克一之妙難㑹然則若何而紹其業也亦曰思而已葢<lb/>
思曰睿通乎微者也德機其勉之庶幾克肖焉<lb/>
　　　元宵唱和詩序<lb/>
史記樂書載漢家常以正月上辛昏夜祠太乙甘泉徐<lb/>
堅謂今人正月望夜張燈是其遺事或云漢武祭五畤<lb/>
通夜設燎此張燈所由起也後至唐宋有弛禁放夜之<lb/>
令其事遂盛由此而言世以元夕為燈節其來久矣大<lb/>
<pb n="KR4e0088_WYG_001-169a"/>
抵朝廷無事區宇寧謐民殷物阜而天下之人得以安<lb/>
其燕遊無淫佚之侈則太平熙洽之化於此亦可見焉<lb/>
今年春正月十五日左庶子兼侍讀永嘉黄淮宗豫設<lb/>
宴為觀燈之㑹入夜酒酣光彩照席芙蕖牡丹根株葩<lb/>
葉爛然乎罇俎之上縉紳在席者咸詠以詩而右庶子<lb/>
兼侍讀廬陵胡光大為之倡且以序屬余余惟古之君<lb/>
子日用興作嘗有玩物之戒若嵇康之鍛阮孚之屐桓<lb/>
伊之笛顧愷之之畫非不傲世絶俗然未免酣溺於物<lb/>
<pb n="KR4e0088_WYG_001-169b"/>
而吾宗豫之意豈在斯乎誠以聖天子在上天下康寧<lb/>
吾徒竊禄於朝雖無禆於治化然幸以文字為職業乃<lb/>
得優游於侍從之間者皆上之所賜也今兹休暇撫時<lb/>
燕樂而觴咏勸酬竒藻逓發豈不可以叙朋游之好鳴<lb/>
國家之盛矣乎得詩若干首遂為之序云<lb/>
　　　送趙季通調北京國子司業序<lb/>
師道之不振久矣至元為甚余聞諸鄉先生云虞文靖<lb/>
公嘗言初元之建學也自許文正公是時風俗簡略人<lb/>
<pb n="KR4e0088_WYG_001-170a"/>
材樸茂文正因時立敎一時士類多所造就許公歿而<lb/>
學政寖弛師道日廢及吳文正公來為監官慨然思有<lb/>
以作新其人而又以浮議鼓扇公遂不愜而去他日有<lb/>
戚里為司業者諸生羣然舉張子過此幾非在我之言<lb/>
為問戚里出倉卒未能即對連曰幾非諸生遂以此語<lb/>
榜其座繼而魯公子翬與虞公來掌敎事始敎之日諸<lb/>
生有寫東坡洗兒詩於行舍壁間詩中有愚魯二字意<lb/>
葢含誚二公也其驕蹇傲誕類如此可勝道哉我太祖<lb/>
<pb n="KR4e0088_WYG_001-170b"/>
髙皇帝以天縱之聖膺君師之任深知其弊故於建學<lb/>
立師凡若此者一切禁戒而痛絶之本道德以為之訓<lb/>
通典禮以為之法嚴敎條以示之約束品節防範周至<lb/>
詳密俾過不及者一歸於中正故為師者得以振其紀<lb/>
綱為弟子者得以安其禮分數十年間名卿材大夫士<lb/>
彬彬輩出而人材治效之盛邁於前代逺矣皇上聰明<lb/>
睿智治定功成首幸太學御筵講經文武就列環橋門<lb/>
觀聽者動以萬計聿新乎文敎光昭乎鴻業繼志述事<lb/>
<pb n="KR4e0088_WYG_001-171a"/>
又有以超軼前代者也天台趙季通先生於時為博士<lb/>
嘗被恩榮矣今以司業調北京胄監掌其監事登圖書<lb/>
於舟遂祖餞於道六舘師生送之江之滸有揖而言者<lb/>
曰司業往矣公可無言乎余曰趙先生之德之才聖天<lb/>
子所簡拔人之所共知何待言耶雖然余又嘗聞昔安<lb/>
定胡先生掌太學以法度檢束士初其徒少能安之久<lb/>
乃化服數百年間士君子論能振立師道者安定其人<lb/>
也故君子所為不求近效當要其成要其成古有其道<lb/>
<pb n="KR4e0088_WYG_001-171b"/>
古之道亦曰嚴師為難師嚴然後道尊先生持此以往<lb/>
鑒前代之所失體皇上之至意遵太祖之成憲與其君<lb/>
子日從事於詩書禮樂講明乎堯舜禹湯文武周公孔<lb/>
子之道振起乎斯文以淑諸人以行諸世庶上不負君<lb/>
命下有以慰士子之心先生往矣余日望之<lb/>
　　　金諭德北征詩集序<lb/>
永樂八年春二月聖天子親駕北庭御羣帥以統六師<lb/>
問罪邊塞維是扈從之臣妙選將相大臣暨文武之士<lb/>
<pb n="KR4e0088_WYG_001-172a"/>
右春坊右諭德兼翰林侍講金公幼孜與學士胡公庶<lb/>
子楊公實在帷幄秉代言之政儼與户部尚書夏公時<lb/>
被命留北京鑾輿之發拜送於郊見吾幼孜烏帽貂裘<lb/>
腰弓服矢馳馬於屬車萬騎之中莫不壯其志而榮其<lb/>
行也及皇師奏凱而歸幼孜乃出示北征詩集屬余為<lb/>
序余誦之凡若干首道路之所經風氣之所接山川關<lb/>
塞之所登覽雲霞草木霜露晦明之景與凡師徒之次<lb/>
軍容之盛既得以吐其竒氣見之咏歌矣至於沐道德<lb/>
<pb n="KR4e0088_WYG_001-172b"/>
之光贊謀謨之密親際風雲之㑹而發揮乎敵愾之義<lb/>
詞雄句傑富麗鏗鏘有以逺揚天聲如金鐘大鏞震乎<lb/>
寥廓之外而光前振後者有非他人所得與也故是編<lb/>
之作非特寫一時榮遇而已葢將紀千載不朽之盛事<lb/>
而傳之無窮焉幼孜之志亦或在此乎後之覽者固將<lb/>
有得於斯文敬序以弁其端<lb/>
　　　楊氏清白堂詩序<lb/>
右春坊右庶子兼翰林侍講建安楊公勉仁以清白名<lb/>
<pb n="KR4e0088_WYG_001-173a"/>
堂葢有取於其先太尉震之言砥礪自修將以振起其<lb/>
聲光紹述夫先志學士胡公光大既為之記賢士大夫<lb/>
又歌詠之而屬余為序余嘗登勉仁之堂虚明爽塏四<lb/>
壁之間洒粉為圖松篁山石之觀清夐蕭森之意超然<lb/>
乎塵埃之外如即山林幽栖之境翺翔以遊焉乃展席<lb/>
焚香清談煮茗絃琴賦詩引觴命酌賔主之間暢然而<lb/>
適陶然而樂油然而忘乎日之夕也清風洒衣明月在<lb/>
庭景與心㑹物我齊㝠余顧勉仁曰斯時也不知堂之<lb/>
<pb n="KR4e0088_WYG_001-173b"/>
清白人之清白也勉仁曰即斯可以推吾名堂之意矣<lb/>
太虚寥寥纎翳不生八荒洞徹無有彼此無物以為之<lb/>
累也靈䑓湛然虚室生白何思何慮表裏如一無欲以<lb/>
為之累也吾觀古之君子富貴不能淫貧賤不能移臨<lb/>
乎憂患顛沛之塗卒不以動其心者志有在焉彼汲汲<lb/>
於生業營營於貨利將以為子孫後世計者之所為也<lb/>
先太尉凛然四知之畏所以遺子孫者在此而不在彼<lb/>
也嗟乎慕紛華者不可與樂道酣嗜欲者不足以貽謀<lb/>
<pb n="KR4e0088_WYG_001-174a"/>
勉仁承先世之餘休際國家之興運為聖天子侍從之<lb/>
臣鏘金鳴玉從容廟堂論思黼黻以贊皇猷然猶孜孜<lb/>
夙夜檢身飭行惟恐弗逮宜其表掲先訓存乎心目出<lb/>
入省觀而不敢忘也詩曰無念爾祖聿修厥德勉仁有<lb/>
之由是而之焉所以繼先志而益振其聲光者寧不在<lb/>
兹乎羣公之什粲若貫珠顧余不敏序以為引<lb/>
　　　冰雪軒詩序<lb/>
天地間物之至清至潔者無逾於冰雪而君子尚焉將<lb/>
<pb n="KR4e0088_WYG_001-174b"/>
以育德勵行也然冰雪不常有而君子清潔之志意無<lb/>
時而不存以無時不存之志意寓於不常有之物此吾<lb/>
友諭德金公幼孜冰雪軒之作意葢有在焉幼孜之來<lb/>
北京也其居當闤闠之中車馬往來市聲逺邇雜遝而<lb/>
相聞每退自玉堂燕休之際思有以屏其塵囂接乎髙<lb/>
明乃於所居東偏闢一室堊其中疏其牖以納乎天光<lb/>
日華暨風月之夕皎乎如在冰雪中幼孜欣然有得告<lb/>
於素所往來者各賦詩以詠之屬儼為之序君子居室<lb/>
<pb n="KR4e0088_WYG_001-175a"/>
日用之間有銘焉有箴焉掲其操存省察之要以儆戒<lb/>
其怠惰燕逸之私而操修之實德與行而已德之明光<lb/>
輝而日新同夫雪之潔行之純貞固而不汚類夫冰之<lb/>
清如此則志之所之意之所存無所往而不清無所往<lb/>
而不潔而兹軒之扁亦猶盤之銘座右之箴豈徒尚其<lb/>
虚白也哉抑余聞幼孜先公嘗以雪厓自號德義著於<lb/>
鄉邦凛然有古君子之風人稱之雪厓先生幼孜佩服<lb/>
先訓立身行已循循然無遺而清修潔廉可謂善承其<lb/>
<pb n="KR4e0088_WYG_001-175b"/>
家者矣士大夫儗之劉凝之父子昔凝之父子以德操<lb/>
重於當時蘇黄門謂其人冰清而玉剛鄉之長老遂以<lb/>
名其堂所以表見於後世者至於今不泯也然位不滿<lb/>
其德君子惜之今幼孜為聖天子侍從之臣以文章黼<lb/>
黻乎至治雪厓得推恩贈奉直大夫右春坊右諭德存<lb/>
歿光榮為幸至矣凡造兹軒者朗然如游山林冰雪之<lb/>
鄉清興之發有不能自己故珠玉之富盈於篇翰而其<lb/>
事之美將垂不朽豈直為一時詠歌而已哉<lb/>
<pb n="KR4e0088_WYG_001-176a"/>
　　　友桐軒詩序<lb/>
金川之玉峽毛咨詢其先吉水人父省夫為陳氏贅壻<lb/>
始徙今居咨詢性嗜琴以友桐名其軒今年秋領鄉書<lb/>
將之京求賢士大夫之賦詠先余為之序夫琴者古先<lb/>
聖王之雅樂君子無故不去葢取其中和之音養吾中<lb/>
和之德動盪血脈流通精神格神人和上下移風易俗<lb/>
合於八音宜乎君子之所尚也余少時亦嘗從事於斯<lb/>
承顔奉歡之際先祭酒公聽之嘗曰吾聽白雪有八荒<lb/>
<pb n="KR4e0088_WYG_001-176b"/>
無塵萬籟俱寂之意聽春江有波濤浩蕩魚龍鼓舞之<lb/>
勢聽歸樵有伐木丁丁山鳴谷應野猿幽鳥之音聽佩<lb/>
蘭有楚江湘浦和風麗日幽人詠士之興聽夣蝶有蘧<lb/>
蘧栩栩齊物之心聽御風有憑虚欲仙泠然善之感於<lb/>
離騷楚歌則如逐臣慕君勇士赴敵慷慨不勝其情也<lb/>
於長清短清則如雪天清曉風鼓瓊林鏗鏘之振乎寥<lb/>
廓也於水雲則有擊空明泝流光放棹滄浪之樂於大<lb/>
雅則黄鐘一鈞始終條理有太羮𤣥酒之味獨於秋鴻<lb/>
<pb n="KR4e0088_WYG_001-177a"/>
如萬里關山黄雲白草銜枚入塞風迴電馳霜降水落<lb/>
月冷江空團沙依渚嘹嘹嚦嚦顧侣呼羣超然逺舉而<lb/>
琴於斯為盛乎又嘗承乏禁林得侍太宗文皇帝於武<lb/>
英進講之餘帝命出響泉親鼔南薰之操繼之以猗蘭<lb/>
之曲和鳴肅雍宣暢道德游魚出聽於金河龍媒仰秣<lb/>
於天廐感通之至鳳儀獸舞品物咸遂於今三十餘年<lb/>
矣儼自嬰末疾手足不仁每對桐君不能一加指於氷<lb/>
絲之上追憶君臣父子之間悵然今昔不覺涕淚之交<lb/>
<pb n="KR4e0088_WYG_001-177b"/>
零也咨詢以英妙之年得琴中之趣而又取以為友迥<lb/>
然抜乎流俗而便僻便佞者斯逺矣雖然君子之取友<lb/>
不止於斯也自鄉而國而天下所以輔仁成德者必有<lb/>
其人焉以友鄉國天下之士為未足又仰思乎古之人<lb/>
論世尚友又必有其人焉不然歸而求之若先尚書之<lb/>
事業侍御之風軌神童之文學皆子孫之所當繼述者<lb/>
咨詢勉之至於吐珠玉振琳琅則有待於能賦者云<lb/>
　　　友竹詩序<lb/>
<pb n="KR4e0088_WYG_001-178a"/>
江陰朱紹善繼性嗜竹其室之左右前後皆種竹其家<lb/>
居未嘗一日不與竹接也因得蘇長公墨竹一枝遂自<lb/>
號曰友竹持其巻告余曰將謁諸公詩敢請序之余諗<lb/>
之曰朋友彛倫也凡人之取友或以義好或以仁親或<lb/>
以文㑹或相須以考德或麗澤以成業故載之於易詠<lb/>
之於詩列諸經傳聖賢之教昭昭矣夫竹植物也無是<lb/>
數者子友何取於竹焉善繼曰取友以義以仁以文與<lb/>
夫考德麗澤者此紹日用所不敢廢也然人各有尚焉<lb/>
<pb n="KR4e0088_WYG_001-178b"/>
若淵明之於菊和靖之於梅濂溪之於蓮魯直之於蘭<lb/>
其志固有在也獨竹世之君子尚者衆矣若衛武公蔣<lb/>
兖州嵇中散王子猷袁丹陽之徒豈直玩好之謂哉紹<lb/>
嘗觀夫卉木之中春生秋零朝榮夕瘁者有矣竹獨四<lb/>
時而不改余則友其貞固也揉而曲鬱而軋者有矣竹<lb/>
獨直而不撓余則友其中立不倚也擁而拳窒而塞者<lb/>
有矣竹獨中空而通理余則友其虚心而受益也柔而<lb/>
脆夭而折喬而腐者又有矣竹獨勁節端操凛然乎氷<lb/>
<pb n="KR4e0088_WYG_001-179a"/>
雪之中余則思夫砥礪友其名節也夫是數者紹之所<lb/>
友也求之夫人事或不備焉人固有疑紹斯名者公知<lb/>
言故以序請余復之曰孟軻氏有云一鄉之善士斯友<lb/>
一鄉之善士至於一國天下以友為未足又尚論古之<lb/>
人善繼於斯盍亦頌其詩讀其書論其世反諸其躬以<lb/>
求底夫其極則取友之道豈徒一物而已哉善繼之祖<lb/>
子昇故元時為紹興幕官有能名善繼今以才舉將有<lb/>
禄位非荒間栖遁者比余故告之以是焉幸勉而求之<lb/>
<pb n="KR4e0088_WYG_001-179b"/>
他日措之行事必有可觀者矣<lb/>
　　　竹泉詩序<lb/>
朱積善慶江陰人也家居文林里承先世之業疏泉種<lb/>
竹以自娛因號曰竹泉示志也其兄善繼以仕進來京<lb/>
師求賢士大夫為詩文以表章之且屬余序萬物生天<lb/>
地間草木之用於人最切凡食飲衣服之須宫室什器<lb/>
之材無不資焉而草木之生又有資於水泉矣夫人之<lb/>
資其用者衆然取其類以儗德者必清修雅潔之士乃<lb/>
<pb n="KR4e0088_WYG_001-180a"/>
能之故菉竹興君子之學左泉賦衛女之思豈徒然也<lb/>
哉亭亭森列蒼翠玲瓏散緑陰於三逕來清風於一室<lb/>
勁節虚心翛然乎塵埃之表君子取之静以養心也涓<lb/>
涓乎巖竇泠泠乎澗溪逶迤浩溔以達乎江海混混其<lb/>
流不舍晝夜君子取之動以觀德焉儗静於竹儗動於<lb/>
泉則陰陽闔闢之機盈虚消息之理亦可因是而推之<lb/>
矣端居暇日屏逺紛拏絃琴而鼓南薰之操濯纓而續<lb/>
孺子之歌沄沄者與目謀蕭蕭者與耳謀白雲在天明<lb/>
<pb n="KR4e0088_WYG_001-180b"/>
月當户於斯時也靈臺曠然沖襟洒然形色聲臭無一<lb/>
毫之芥蒂飄飄乎如遊乎物之外而不知此身之在人<lb/>
世間也此其自得之妙善慶有之而難以語人余樂之<lb/>
而徒能言言之而不能有安得載扁舟於暨陽擥芙蓉<lb/>
於申浦抱琴攜鶴而訪所謂竹泉者相與列席傾壺擊<lb/>
鮮持螯倚琅玕而臨清泚詠三髙而歌太平葢有其日<lb/>
耳諸公之賦豈無啓其端者故併序之以為張本云<lb/>
　　　夢吟堂詩序<lb/>
<pb n="KR4e0088_WYG_001-181a"/>
昔謝靈運愛其從弟惠連每對之輙得佳句嘗於永嘉<lb/>
登池樓吟詠未就忽夢惠連即得池塘生春草之句欣<lb/>
然曰此語有神助後世士大夫重兄弟之義盡友愛之<lb/>
情者以此自况永嘉謝氏故宋閥閲之家自晉以來歴<lb/>
年逺莫詳其傳次論其世德要之必自康樂也元湖廣<lb/>
儒學提舉景歆慕先世之流風餘韻嘗自號曰夢堂其<lb/>
子温州直學榮父紹其遺芳復號吟堂吟堂之子時中<lb/>
又合二者之名名其堂曰夢吟時中環之父環字庭循<lb/>
<pb n="KR4e0088_WYG_001-181b"/>
今居京師仍以夢吟掲於寓舍蓋昭先德永孝思也徵<lb/>
詩於諸公乃謁余序古之稱孝子慈孫者能不泯其先<lb/>
親之德善至於善繼善述尤所謂達孝者也若提舉直<lb/>
學之景行於先時中庭循之仰止於後則謝氏文獻有<lb/>
足徵矣茍祖啓之而孫不繼父作之而子不述世德之<lb/>
不絶者幾希亦何待五世而後已哉惟祖父子孫埀休<lb/>
襲慶禪續緜延之無已故雖永世而不忘焉且世之言<lb/>
夢者由因想因想者即周官所謂思夢也昔人謂世未<lb/>
<pb n="KR4e0088_WYG_001-182a"/>
有夢乘車入鼠穴擣虀臼者蓋無是事則無是夢已若<lb/>
康樂之於惠連愛之至故思之深思之深則欲其見之<lb/>
切是以吟詠之頃形諸夢寐而佳句之得亦不自知其<lb/>
所以然矣世之昧天顯而虧彛倫者一涉利害往往視<lb/>
手足如塗人紾臂䦧墻之不暇尚何夢吟之有焉然則<lb/>
謝氏之孝友其來逺哉庭循於斯非徒尚其名而已誦<lb/>
分離别西川與夫海嶠西陵之詩則康樂傾想之懷參<lb/>
軍綢繆之意自見於言表推而達之宗族兄弟之情厚<lb/>
<pb n="KR4e0088_WYG_001-182b"/>
矣豈直付之空言乎哉庭循温粹而才賢行將顯融芝<lb/>
蘭玉樹寧終老於階庭之間耶諸公之賦珠玉粲然溢<lb/>
於辭翰而黄鍾大吕之音固將洗夫凡陋矣僕衰老不<lb/>
足以與此姑為之序云<lb/>
　　　北上倡和詩序<lb/>
洪熙元年春三月儼以衰疾休致而歸既閲月伏承宫<lb/>
車晏駕遂奔訃北行時江西按察僉事雲間黄翰汝申<lb/>
考績天官於是同舟而往汝申念余力疾逺道調護極<lb/>
<pb n="KR4e0088_WYG_001-183a"/>
至朝夕殷勤過於尋常師友之禮余甚賴之然感痛無<lb/>
聊之懷當髙秋揺落之際江山景物觸目驚心舟中無<lb/>
事輒有鄙述汝申從而和之清詞秀句實多起余者顧<lb/>
余之寂寥衰颯誠有愧於珠玉之璀璨汝申不以余之<lb/>
虚薄見棄而反以得與同舟為喜故凡有作登之簡編<lb/>
命曰北上倡和詩且俾余序之嗟乎然明之遇叔向執<lb/>
手於收器之間伍椒之逢聲子傾蓋於班荆之地古人<lb/>
邂逅一言契合尚能輸寫况余於汝申父子宿昔相親<lb/>
<pb n="KR4e0088_WYG_001-183b"/>
豈徒邂逅之情也哉總詩若千篇序以為之引非敢傳<lb/>
示於人聊以篤斯文之好耳<lb/>
　　　城南别墅雜詠詩序<lb/>
洪熙元年春二月儼以老疾拜休致之命三月辭歸踰<lb/>
月而抵家又踰月伏承獻陵賔天遂復北上心期同軌<lb/>
之㑹至則宫車發引矣乃匍匐詣天壽謁二陵竣事告<lb/>
還時天子新踐祚閔念舊臣埀眷勞之恩錫道里之費<lb/>
既歸獲營護先隴畢子平之願而城市囂塵故人寥落<lb/>
<pb n="KR4e0088_WYG_001-184a"/>
不可以居於是監察御史毗陵許公勝為余物色得廢<lb/>
官舍於城南灌城鄉懸榻里去家十里而近許公偕御<lb/>
史包公德懷夏公能告余為别墅也余與諸公初至其<lb/>
處頽垣敗壁墜桷摧簷翳于埃墨蟲絲荒苔蔓草之間<lb/>
蛜蝛走庭野鼠竄瓦内外空洞四顧蕭然諸公安余曰<lb/>
無廢不興幸其幽逸余曰愚公尚欲移山况此猶有堂<lb/>
構豈不可新乎又安知他日不有高陽之名乎昔人云<lb/>
君子居之何陋之有乃相視一笑而退明日余出所賜<lb/>
<pb n="KR4e0088_WYG_001-184b"/>
命子弟鳩工購材因陋就簡葺而新之疏池築圃買松<lb/>
移竹而植焉野人聞而採藥於西山鄰翁過而分菊於<lb/>
南野日就月將生意油然佳木隂翳野芳幽香時雨新<lb/>
霽柔荑藹緑明月當户清風颯然琴樽在席簡編巻舒<lb/>
子孫日侍賓客時來足以怡神情而悦情話養衰疾而<lb/>
延頽齡雖無緑野<graphic n="KR1793" url="https://raw.githubusercontent.com/kanripo/KR-Gaiji/master/images/KR1793.png" mimeType="image/png"/>川之臺館香山嵩少之林泉子文<lb/>
後堂之絲竹然亦非栗里之荒凉玉川之索漠庶幾可<lb/>
以優游而卒歳也嗟虖謝太保風流文雅嘗欲角巾而<lb/>
<pb n="KR4e0088_WYG_001-185a"/>
返東山尋薔薇之舊遊卒齎志而不遂李贊皇經綸豪<lb/>
爽然溺志於平泉樹石遺戒子孫惓惓而不置卒貽君<lb/>
子玩物之譏儼以不肖荷䝉列聖之恩遇得終老於家<lb/>
為幸多矣凉暑風曝冬日玉堂天上惟有抱孫撃壤詠<lb/>
歌聖化於無窮也因閲舊篋得謝環所為畫圖遂命為<lb/>
城南别墅而序其所以凡有鄙述書於左方云<lb/>
　　　梅花百詠詩序<lb/>
刑部主事前江西㕘政浦城潘賜文錫以其梅花百詠<lb/>
<pb n="KR4e0088_WYG_001-185b"/>
詩寓書于布政使孟公求余序之文錫永樂初余讀巻<lb/>
時進士也其學富其才敏其施於政治亦有猷有為也<lb/>
當朝廷清明六官政簡而文錫乃於政事之餘優游暇<lb/>
日發其所藴見於詩章吟詠其性情舒寫其懷抱其用<lb/>
心勤矣余少宦游吳中見故元馮海粟及釋中峯嘗有<lb/>
是作彼此相誇海粟卒為中峯所屈已不直於君子也<lb/>
朋游盍簪傳誦以資談論而所謂百詠者遂行於世矣<lb/>
今觀文錫所作雖不拘拘於體物而諷詠之間其心志<lb/>
<pb n="KR4e0088_WYG_001-186a"/>
亦未嘗不在乎梅也好之而不忘詠之而無已是必有<lb/>
可好可詠者矣雖然昔人之於梅好而詠之者不少矣<lb/>
何遜之詩宋廣平之賦杜甫林逋之作皆見稱於世而<lb/>
近代論詠梅者獨以逋詩為工虞邵菴則曰以少陵安<lb/>
得健步移逺梅亂挿䌓花向晴昊之句視疎影暗香昏<lb/>
月淺水之語為何如其氣象固有逕庭矣學者知此乃<lb/>
可與言詩也余知文錫之百詠特寄興焉耳至於發揮<lb/>
事業涵泳膏澤美敎化移風俗達乎公平廣大以鳴乎<lb/>
<pb n="KR4e0088_WYG_001-186b"/>
國家之盛於無窮豈止於詠物而已哉昔左太沖三都<lb/>
賦成有賴於皇甫士安之序余休致山林日就衰朽勉<lb/>
强執筆言實無文抱士安之疾孤文錫之意祇自懷慚<lb/>
曷以增重姑述所聞以為序云<lb/>
　　　包氏説文解字補義序<lb/>
進賢包希魯先生博學君子也當元之季嘗著説文解<lb/>
字補義藏於家今其孫彦孝刋梓以行謁余序其端先<lb/>
生之為此書謂文字該乎天地間事物而理寓乎其中<lb/>
<pb n="KR4e0088_WYG_001-187a"/>
人能因文字以明理由理以循道循道以成德行德行<lb/>
成而施諸事業則人生以遂人極以立後漢許叔重為<lb/>
說文解字之書以及唐宋諸公其説雖多或猶未允遂<lb/>
從而申其義凡係諸人心世道之大者則加詳焉此其<lb/>
著述之本㫖也余嘗考六書之學自周官保氏掌敎國<lb/>
子其來尚矣漢法試學童能諷書九千字以上乃得為<lb/>
史然蒼頡多古字俗師失其讀宣帝命諸儒修蒼頡之<lb/>
法終不能復故逮元始中徵天下通小學者以百數各<lb/>
<pb n="KR4e0088_WYG_001-187b"/>
令記字於庭中揚雄取其有用者作訓纂篇順續蒼頡<lb/>
凡八十九章班固復續揚雄作十三章而六藝羣書所<lb/>
載畧備矣至許叔重又以五經傳說臧否不同乃作五<lb/>
經異義及説文解字十四篇上之而𨽻書行之已久加<lb/>
以行草八分紛然間出六籍舊文相承傳寫多求便俗<lb/>
漸失本原唐大厯中李陽氷復刋定說文修正筆法頗<lb/>
排斥許氏自為臆說然其篆迹殊絶學者宗之至南唐<lb/>
徐鍇以許氏學廢又作通釋四十篇韻譜十巻當時言<lb/>
<pb n="KR4e0088_WYG_001-188a"/>
小學者惟鍇名家宋元以來繼有作者雖詳畧不同而<lb/>
考訂得失未為無補近時通其學者臨江吳均仲平閩<lb/>
人陳登思孝而登為優二人已沒知六書者葢鮮矣余<lb/>
在京師時嘗語仲平曰字書之學雖曰小學然通知古<lb/>
今該貫物理亦豈易言哉茍有所述俾三蒼之學復續<lb/>
而不絶顧不美歟仲平既往忽覩此編訓註之義簡明<lb/>
切當誠有禆於許氏所謂開物成務嘉惠後學者亦豈<lb/>
小補哉故為之序<lb/>
<pb n="KR4e0088_WYG_001-188b"/>
　　　賜老堂詩序<lb/>
僉都御史吳興凌晏如尊公前鄭州知州彦能當洪熙<lb/>
改元推恩封吏科都給事中宣徳丁未加封右僉都御<lb/>
史公之致仕而歸也名其堂曰賜老朝之公卿大夫既<lb/>
榮公父子之遭逢復歌詠其盛美者富矣公乃謂晏如<lb/>
曰豫章胡先生忝有斯文之雅汝曷不為我求一言以<lb/>
為斯堂之光乎晏如於是因監察御史尹子聲按治西<lb/>
江寓書來請余亦衰老賜歸之人也養痾山林辱公以<lb/>
<pb n="KR4e0088_WYG_001-189a"/>
故舊不鄙千里見存雖非空谷足音之比然亦不能無<lb/>
同道同志之喜也徒以江山悠逺暮景侵尋坐茂樹濯<lb/>
清風臨方塘對明月悵然有懷安得如香山洛社與公<lb/>
周旋於其間耶昔在翰林見晏如清修玉立温淳而有<lb/>
文喜公之有子也今聞賜老之堂為郡邑之表逺邇歆<lb/>
豔則又喜晏如之能顯親也大凡人生不以富貴為足<lb/>
而以有子為足孰不有子而賢者為難仕宦而建功立<lb/>
業矣然不以馳車馬耀聲勢為榮而以歸故鄉為榮此<lb/>
<pb n="KR4e0088_WYG_001-189b"/>
陳秦公韓康公父子所以卓然傑出於前代冠冕當時<lb/>
留芳後世者也余今乃於賜老堂見之噫若斯堂可謂<lb/>
三善具矣一則朝廷優老能以禮一則彦能於子能敎<lb/>
一則晏如於親能孝也余雖不獲登斯堂請以是為詩<lb/>
之序若其履歴恩榮則有少傅楊公之記在<lb/>
　　記<lb/>
　　　萬山草堂記<lb/>
天下之山原於西北表於中原而蜿蜒盤礴之勢尤雄<lb/>
<pb n="KR4e0088_WYG_001-190a"/>
於蜀故天下言山之㠑嵬巉巖崝嵤嶮巇者必曰蜀焉<lb/>
有若岷嶓蔡䝉大方玉壘赤甲白鹽武都雪嶺西傾三<lb/>
峨之屬廼其翹然而壯觀者至於䆳峽崩崖幽豅巨䜫<lb/>
長陵峻坂有不知其幾千萬計亦不計其幾千萬名也<lb/>
古之騷人墨客放臣羈旅其詠歌慷慨之情悽苦其間<lb/>
者豈其心哉葢觸於景者異則感於心者深感於心者<lb/>
深則其所發無非幽憂抑鬱之思而已若杜甫元稹劉<lb/>
晏賈島黄庭堅之徒豈能留一日之驩哉此數子非無<lb/>
<pb n="KR4e0088_WYG_001-190b"/>
一日之驩於蜀也奈何去國懷鄉之思自不能如在中<lb/>
州者耳華亭胡鼎文始由饒之别駕遷晉府錄事由錄<lb/>
事倅安州其在安州也所處與前數子同所樂則異焉<lb/>
山川之險阻道路之幽絶往來其間不能不同然值朝<lb/>
廷更化之日遐邇一徳鼎文用能撫循其俗民以樂生<lb/>
凡虎嘯熊啼猿號鳺鳴當風日晦明之景撫事興懷載<lb/>
之歌詠怡然自得此其樂有不得與前數子盡同焉今<lb/>
歸十有餘年蜀之山川景物常形夢寐間乃作草堂於<lb/>
<pb n="KR4e0088_WYG_001-191a"/>
佘山之下為終老之計名曰萬山示不忘蜀也夫佘之<lb/>
山培塿<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>屼其髙不能踰丘陵堂之命名葢不繫於佘<lb/>
也不繫於佘而繫於蜀髙情逺致游於物之外矣游於<lb/>
物之外其樂豈有窮乎<lb/>
　　　聽雪齋記<lb/>
孫子讀書於淞泖之陽顔其齋曰聽雪客或過而咍之<lb/>
曰君子所其無逸必有髙明之居燕息之箴以儆戒其<lb/>
怠惰荒寧之志故几杖盤盂户牖觴豆皆著之銘今子<lb/>
<pb n="KR4e0088_WYG_001-191b"/>
之齋何取於雪雪非恒有又何觀德焉孫子曰噫窮於<lb/>
化者不局於物達於道者不泥於跡子何求其鑿鑿者<lb/>
哉疇昔之夜𤣥陰四積太空㝠㝠振以長風萬竅響畣<lb/>
既而蕭蕭颼颼如木葉之初脱也飄飄<graphic n="KR2078" url="https://raw.githubusercontent.com/kanripo/KR-Gaiji/master/images/KR2078.png" mimeType="image/png"/>
                    <graphic n="KR2078" url="https://raw.githubusercontent.com/kanripo/KR-Gaiji/master/images/KR2078.png" mimeType="image/png"/>如驚沙之<lb/>
載揚也夤縁瑟縮瀰漫淅瀝如郭索之行暫息春蠶之<lb/>
嚙未休也吾方掩殘編據木榻危坐而聽之乃知其為<lb/>
雪之作也大凡聲之在天地間其始也無形而生於有<lb/>
形其終也有聽而歸於無聽葢有形者無形之著無聽<lb/>
<pb n="KR4e0088_WYG_001-192a"/>
者有聽之兆以有形求有聽則固而陋以無形求無聽<lb/>
則僻而野吾以無形者應於有形無聽者接於有聽則<lb/>
天下之理在我其不窮哉雪於斯際均聲也人於雪均<lb/>
聽也膠膠擾擾者既不得所聽荒閴寂寞之流又不知<lb/>
其所以聽茍聽之或取其聲之清以悦其耳未必能研<lb/>
幾主静以存夫不息之功也吾於聽雪得静之理以名<lb/>
吾齋奚為不可雪之來以候吾用規其時焉其積也以<lb/>
坎吾用師其謙焉其隨物而賦形也吾用儗其圓方焉<lb/>
<pb n="KR4e0088_WYG_001-192b"/>
其光輝而不緇也吾用致夫日新焉以是觀德孰曰不<lb/>
宜此吾雖不能几杖盤盂户牖觴豆之銘總之不離其<lb/>
道奚必求其鑿鑿者乎茍求其鑿鑿則雪且不能我有<lb/>
豈暇計其恒存乎哉客㗳然而去孫子以告因記其說<lb/>
俾書之齋壁<lb/>
　　　約齋記<lb/>
翰林庶吉士蕭山俞廷輔以約名齋葢取聖人之言以<lb/>
為操修之要余喜其學為已乃為之記曰凡人之有失<lb/>
<pb n="KR4e0088_WYG_001-193a"/>
者莫非所為之過也事親狎愛而忘敬事君怙寵而忘<lb/>
忠夫婦嬿昵而無别朋友凌傲以相髙長忽其少幼不<lb/>
遜弟與夫居室之華麗輿服之侈靡食飲之奢縱逸樂<lb/>
之無度凡日用事物之間口鼻耳目四肢之欲侈然以<lb/>
自肆者孰不為過哉過則失矣是以聖人之教抑過以<lb/>
就中君子務焉嘗觀天地之化四時之序陰陽推遷氣<lb/>
機闔闢過者必約約則收斂收斂則發生萬物始終之<lb/>
道於是乎備矣君子於斯觀物理盛衰之際察盈虚消<lb/>
<pb n="KR4e0088_WYG_001-193b"/>
息之機反身而誠樂莫大焉必也約乎中而精神心術<lb/>
為之操存約乎外而形骸筋骨為之檢束約乎言而榮<lb/>
辱樞機不敢易也約乎行而擇善固執不敢輕也以至<lb/>
一物之微一事之細吾皆有以約之夫豈有失也哉廷<lb/>
輔自幼閑父師之訓操持其身心者有素矣行將顯融<lb/>
推以及物余知其必有濟焉大抵性静者和平和平者<lb/>
寡欲志驕者放肆放肆者任情能寡欲非惟已得所養<lb/>
亦且於物無傷茍任情非特有損於物亦將不利於已<lb/>
<pb n="KR4e0088_WYG_001-194a"/>
也廷輔守聖人之言終身行之則所以成已成物者余<lb/>
深有望焉若夫是齋静幽山水清美足以軼紛華而暢<lb/>
神情者廷輔必有自得於其中余莫得而言也乃所望<lb/>
願相與朂諸<lb/>
　　　上清宫北真觀記<lb/>
上清嗣敎真人四十四代天師張公宇清作北真觀既<lb/>
成具本末告于儼曰上清正一萬壽宫所宅者龍虎山<lb/>
也宫之後有象山象山之支為臺山臺山之陽為後源<lb/>
<pb n="KR4e0088_WYG_001-194b"/>
峰巒秀拔巖谷深窅相傳有古仙人嘗醮星於此後即<lb/>
其地為北真觀歴年久觀廢而故址存永樂十一年秋<lb/>
至北京得北斗像於崇真宫極精妙葢宋畫苑良工筆<lb/>
也遂持歸以明年三月某日乃於其地擇勝復營觀宇<lb/>
祀北斗為閣髙若干尺奉祖師為祠廣若干楹東西周<lb/>
以廊廡以奠雷嶽諸神至於息游之所有丹室有藥圃<lb/>
又其東有雲塢其西有林泉南則有鴣峯北則有松壑<lb/>
煙霞明滅嵐光吐吞喬林陰森微風逺響四時之景不<lb/>
<pb n="KR4e0088_WYG_001-195a"/>
窮子為我記之余嘗讀太史公天官書北斗天之璣衡<lb/>
也分陰陽以建四時移節度以定諸紀天地萬物無所<lb/>
不統故曰天之有北斗猶人君之有尚書其所繫豈細<lb/>
故哉真人際遇聖明眷顧深至寵錫駢蕃㤙禮之厚莫<lb/>
加焉故居山林之間未嘗一日忘報上之心登斯閣也<lb/>
對神明之如在望九重於天上思所以報者惟有祝吾<lb/>
君盛大光明之福萬億年之壽而聖子神孫永保民於<lb/>
無窮然則斯觀之作也豈徒然也哉至其山水之美足<lb/>
<pb n="KR4e0088_WYG_001-195b"/>
以棲神保真而登覽吟詠寄髙情於物外真人必有自<lb/>
得之者余不復道初觀之經營道録左演法鄧景韶實<lb/>
贊襄之今主其觀者道士張原芳也<lb/>
　　　弋陽縣重修儒學記<lb/>
弋陽縣儒學舊為南山書院宋季疊山先生謝君直所<lb/>
建後罹兵燹書院遷於弋陽國朝洪武初詔天下郡縣<lb/>
皆立學以造士書院遂改為今學也永樂丙申山水驟<lb/>
發溪流漲衍學宫漂潰故址獨存師生講肄春秋祀事<lb/>
<pb n="KR4e0088_WYG_001-196a"/>
居處禮儀一切遷就而已宣德丙午㑹稽王尚㻞宰斯<lb/>
邑釋菜之日顧瞻徘徊惕然於中固已黙有經營之志<lb/>
矣朞月之間政修令行民用化孚廼度材埏埴鳩工庀<lb/>
事自禮殿門廡以至講堂齋舍謹飾規制作之新之加<lb/>
丹堊於圬鏝飾金碧於棟宇髙明靖深培增於昔於是<lb/>
聖賢有像采章炳煥德容儼然講習有所周旋進退禮<lb/>
文秩然藏書有室而簡冊崇景賢有祠而先德著與夫<lb/>
豆籩簠簋之潔修庖厨庫庾之完具卓然壯觀於溪山<lb/>
<pb n="KR4e0088_WYG_001-196b"/>
之域而邑之士庶得有所瞻仰而依歸矣是役也從容<lb/>
不迫工有程而民不擾越二載而告成教諭李陽訓導<lb/>
楊清吳智寓書於新建敎諭王來介其徒丁習方惟矩<lb/>
具本末謁余記之且以表王尹之有功於學也語曰百<lb/>
工居肆以成其事君子學以致其道學宫之修復固有<lb/>
司之善政學者從事於斯豈徒尚夫宫室之美觀也哉<lb/>
藏焉修焉一志慮之專以戒夫游惰之失胥告胥訓味<lb/>
聖賢之言以求夫義理之奥磨礲切磋深造自得乃有<lb/>
<pb n="KR4e0088_WYG_001-197a"/>
以開明其心志而義精仁熟則於應事接物之際皆得<lb/>
其宜矣施於有政特舉此而措之耳此明體適用之學<lb/>
諸君子篤志不倦必獲其效獲其效庶上不負朝廷教<lb/>
育之深恩下不孤王尹作興之美意而師友道義之相<lb/>
承足以紹疉山之風軌他日賔興于于然而來弋陽之<lb/>
士必有可觀者矣余雖衰老尚拭目焉若夫相其事而<lb/>
贊其成者縣丞杜琰曾觀主簿胡智典史任智皆可書<lb/>
也<lb/>
<pb n="KR4e0088_WYG_001-197b"/>
　　　饒州府重修府治記<lb/>
饒自吳芮為番陽令號番君則饒故番陽縣也兩漢皆<lb/>
屬豫章郡建安十五年吳孫權析置番陽郡梁置吳州<lb/>
至隋始改饒州歴唐五代宋元以至於今所𨽻雖不一<lb/>
而饒之為郡則如故也吳置郡時仍治番君故城郡志<lb/>
則曰舊府治在城西南桃源山麓世傳晉郭景純所遷<lb/>
元季之亂吳宏據之為行省今為千户所矣今之府治<lb/>
故安國寺也國朝洪武二年郡守胡乾祐即其故址而<lb/>
<pb n="KR4e0088_WYG_001-198a"/>
營建焉距今六十餘年亦嘗更徙而旋復故堂宇廨舍<lb/>
寖入敝壞為政者習於因循莫克修治宣德庚戌春知<lb/>
府黄公通理偕同知馮郁來莅是邦慨然有志新之閲<lb/>
歳政修事舉民安其治而通判李儀諸忠林祖推官唐<lb/>
定相繼而至於是合謀而作之積材庀事輦石陶甓工<lb/>
獻其能民効其力經營締構易故就新光華增於昔而<lb/>
人不知其勞正堂五間髙二丈六尺有竒深倍之廣加<lb/>
於深者六之一後堂三間髙一丈八尺深殺於正堂者<lb/>
<pb n="KR4e0088_WYG_001-198b"/>
五之一廣視正堂不及者七之三堂之南面儀門五間<lb/>
堂之前東西曹舍十間堂之左右經歴司照磨所各為<lb/>
㕔三間戒石有亭豊衍有庫麗譙有樓巍然煥然傑立<lb/>
於郡邑之中撫綏乎斯民臨御乎屬邑不待威驅勢迫<lb/>
而郡人得於瞻仰者莫不於此起敬焉是役也始於辛<lb/>
亥八月落成於明年四月相其事者經歴欒中信知事<lb/>
饒豸照磨郅禮司其會計董其役者府史王悦也功既<lb/>
告成郡之僚寀又相與謀曰茍得文字以紀成績則黄<lb/>
<pb n="KR4e0088_WYG_001-199a"/>
公先事之勤得以表章且俾後之來者相承而勿墜也<lb/>
謂郁於余宿昔相親遂遣邑生吳偉奉書來告饒江右<lb/>
名郡也自昔文物之盛彬彬焉論勲業忠義則有陶桓<lb/>
公父子論節行文章則有洪忠宣父子論為相不茍則<lb/>
有趙忠定及江馬二公論道學相承則有雙峰饒氏較<lb/>
之他郡未能或之先也郡治之新豈獨為郡之人瞻仰<lb/>
也哉為政者於斯宣其教化則禮義廉恥之風興明其<lb/>
政刑則頑獷暴戾之徒戢導其生養則仰事俯育之情<lb/>
<pb n="KR4e0088_WYG_001-199b"/>
遂詩云赫赫師尹民具爾瞻又曰豈弟君子民之父母<lb/>
其斯之謂歟有若唐之顔魯公宋之范文正公元之韓<lb/>
伯髙潘敏中國初之陶主敬皆嘗治饒澤被斯民民到<lb/>
於今稱之諸君子追惟前哲論世尚友其人雖逺其流<lb/>
風善政猶有存者茍求其故必有合焉施於有政今之<lb/>
民猶昔之民將見其得於觀感形諸歌頌流聞後世而<lb/>
不泯滅子雖衰老嘗備史官抑將大書特書而不一書<lb/>
也姑記此以俟<lb/>
<pb n="KR4e0088_WYG_001-200a"/>
　　　容膝軒記<lb/>
容膝軒者平江伯陳公燕休之室也公膺分閫之寄總<lb/>
漕運之師自江淮以達於北京其任大其責重言出而<lb/>
信孚令行而政肅舉措合理人無或違勞心焦思亦有<lb/>
年矣自公退食於兹軒乃欲優游於暇日葢有不可得<lb/>
者然其心謙卑巽順未嘗以貴富驕人省察克治獨能<lb/>
以滿盈為戒宜其收斂於中若肅然而有臨檢束於外<lb/>
不侈然以自放從容鈴閣有羊叔子之遺風忠順勤勞<lb/>
<pb n="KR4e0088_WYG_001-200b"/>
有陶桓公之經濟綜理精密有劉士安之規摹合是數<lb/>
者見諸行事恢恢乎其有餘裕矣而公之心不自滿假<lb/>
是以享爵祿於髙年著功業於明時流聲名於後世此<lb/>
其所以自致者豈淺淺哉一室之内左圖右史羽扇綸<lb/>
巾徜徉乎其間所居雖廣不踰尋丈而胸次廓然含𢎞<lb/>
光大誠有過於髙堂大厦者矣彼有不知者固未信公<lb/>
之儉約余忝侍同朝嘗見公之服御猶儒素寵遇無矜<lb/>
耀接人以敬恭固已重公之雅度矣及休致南歸舟次<lb/>
<pb n="KR4e0088_WYG_001-201a"/>
淮浦勞公枉顧餞送殷勤不以不肖屬為軒記别來八<lb/>
載養痾山林才思荒落無以塞責侍郎趙公復致公命<lb/>
感傾葢之結言負當時之宿諾引領託懷乃所願於公<lb/>
者名軒之意始終無替而已敬書此以復公公有取耶<lb/>
其無取也<lb/>
　　　廣州府儒學重修雲章閣記<lb/>
廣州府儒學重修雲章閣既成監察御史五河丁公寧<lb/>
合藩臬諸公走書幣來徵記且曰閣成之日適朝廷命<lb/>
<pb n="KR4e0088_WYG_001-201b"/>
下武臣子弟皆得受業學官兼資文武誠千載之盛事<lb/>
一時之嘉會茍得記之則嶺南之士得於觀感者益勵<lb/>
厥志而於治化實有禆焉按是閣初曰尊經<graphic n="KR0869" url="https://raw.githubusercontent.com/kanripo/KR-Gaiji/master/images/KR0869.png" mimeType="image/png"/>置簡冊<lb/>
在畨山之下講堂之北故元泰定丁卯憲使吕禎更曰<lb/>
雲章取詩之義葢雲漢昭回天之文也法言大訓聖賢<lb/>
之文也舊曰尊經者天下之所同然經無待於尊也至<lb/>
於雲章則廣獨昭揭乎斯名深有以起發乎學者之心<lb/>
志歴歳既久風雨震陵螙蝕侵剥摧敗傾圮孑然莫支<lb/>
<pb n="KR4e0088_WYG_001-202a"/>
宣德壬子丁公廵按是邦祇謁廟庭會講之餘目擊心<lb/>
存嘅然與諸公僉謀新之於是各捐貲俸鳩工取材輦<lb/>
石陶甓易其腐敗加以彩鏝興作於夏訖秋告成髙六<lb/>
仭有竒廣倍之深五尋為楹者七焉規摹𢎞敞棟宇巍<lb/>
峨締構堅緻丹碧焜煌逺近瞻仰誠為壯觀褒衣儒冠<lb/>
登斯閣也海日初旦天光發新抑思有以洗瀹澡雪日<lb/>
新其德者乎超然逺覽出乎塵氛抑思有以脱略凡近<lb/>
而游髙明者乎若然則斯閣非直為觀美乃所以為吾<lb/>
<pb n="KR4e0088_WYG_001-202b"/>
成德之地也而部使暨方鎮諸公作新之意所以期待<lb/>
於諸君子者其亦在兹乎將見敎修於户庭化行於嶺<lb/>
海其所及者逺矣昔者張公九齡余公安道實是邦之<lb/>
先哲也嘉言善行確乎金石流風餘韻葢可想見矧二<lb/>
公事業表表偉偉文武兼資論世尚友豈無其人耶余<lb/>
養痾山林衰朽之餘不能有所發揮姑記此以俟<lb/>
　　　素軒記<lb/>
都督沐公偕其兄太傅黔國公膺閫外之寄撫綏雲南<lb/>
<pb n="KR4e0088_WYG_001-203a"/>
世濟其美矣乃名其燕居之室曰素軒來徵記或者曰<lb/>
公之所居廣厦華榱公之所服錦衣繡裳公之騶從髙<lb/>
牙大纛公之曰素殆所謂素富貴行乎富貴者也余曰<lb/>
不然余昔忝侍同朝見太傅公與公雖身都富貴而服<lb/>
御器物泊然儒素處已以約接人以恭事上敬謹遇下<lb/>
無驕若不知有富貴之在其身者也雖曰由居養之素<lb/>
有以異於人亦其天性之美不為侈靡之所移爾雅歌<lb/>
投壺祭征虜之素也輕裘緩帯羊叔子之素也乎不釋<lb/>
<pb n="KR4e0088_WYG_001-203b"/>
巻杜征南之素也公於斯三君子者葢有不事矯拂而<lb/>
脗合者焉政修於金馬碧雞之間令行於赤水銀沙之<lb/>
外以他人居之正意得志滿馳騁之日公乃脱略紈綺<lb/>
不為表襮厭巧返樸推誠待人茍非其天性之美曷克<lb/>
臻兹雖然余嘗承乏太史見國家之取南詔命將出師<lb/>
皆承宥密之經綸敵愾奮威遂致折衝於萬里論其成<lb/>
功豈一朝一夕之力哉公之父子昆弟保釐兹土而逺<lb/>
人傾心嚮化罔敢違越於今四五十年此固國家深仁<lb/>
<pb n="KR4e0088_WYG_001-204a"/>
厚澤之所致然亦公伯仲恢𢎞世業統御有方恩威並<lb/>
布有以服其心也詩曰保佑命之自天申之夫豈偶然<lb/>
也哉願公永堅素志無替厥服則勲庸著於旂常福慶<lb/>
流於後世前所謂三君子者豈得專美於昔耶公不以<lb/>
余之衰老山川萬里屬為之記勉强執筆無所發揮他<lb/>
日論功臣之世勲者或有取焉<lb/>
　　　重修新建縣儒學記<lb/>
新建縣儒學乃元之宗濂書院也按郡志宋淳祐間江<lb/>
<pb n="KR4e0088_WYG_001-204b"/>
丞相萬里典藩于洪以濂溪周子嘗尹南昌乃建祠祀<lb/>
之表其額曰宗濂精舍其地在望雲門外龍沙岡之上<lb/>
後燬於兵元立學官天下郡縣皆有學元統初邑令薛<lb/>
方即龍岡故址以為邑庠時省臣賈鹿泉監司劉宣因<lb/>
郡士萬一鶚熊朋來之請謂精舍既為邑庠而周子之<lb/>
祠不可湮沒乃相與出貲得民間廢宅於東湖北涯復<lb/>
創宗濂書院元季龍岡之學復廢而東湖之書院存國<lb/>
朝洪武五年遂以書院為新建縣儒學於今六十餘年<lb/>
<pb n="KR4e0088_WYG_001-205a"/>
矣其居講席者非一人而興造修復者亦屢矣然更歳<lb/>
月風雨震陵而殿堂門廡齋舍祠宇不能不腐撓敗剥<lb/>
有志於斯者存乎其人焉宣德七年春三衢江玠來為<lb/>
教諭慨然有志新之玠丞相公之族孫也即以其事請<lb/>
於當道時吏部侍郎富春趙公巡撫西江監察御史安<lb/>
岳王公亦按治於兹合藩臬諸公及郡邑長吏詢謀僉<lb/>
同即其故而更以新於是自禮殿達於門廡自講堂及<lb/>
於齋舍若藏修之室若江公之祠鳩工飭材加甓鏝堊<lb/>
<pb n="KR4e0088_WYG_001-205b"/>
丹碧照耀輪奐增美巍然傑出於湖光天影之間猗歟<lb/>
偉哉工始於八年春二月再閲月而告成可謂役不煩<lb/>
而民不勞也董其事者主簿桂陽袁景春朝夕在頖克<lb/>
勤所事既落成景春與玠謁余記之竊惟是邦濂溪先<lb/>
生過化之所丞相江公所以祀先生者豈徒然哉誠欲<lb/>
學者知所依歸而光風霽月髙山景行千載猶一日也<lb/>
故學舍雖有遷易而道則無古今求其道者圖書具在<lb/>
圖衍太極書體夫誠而天地萬物之理無所不該推之<lb/>
<pb n="KR4e0088_WYG_001-206a"/>
於用則修齊治平自身而家而國而天下亦舉而措之<lb/>
耳學者果能於先生遺書講求而盡心焉則日進於髙<lb/>
明不流於汚下日歸於中正不惑於邪説而凡馳騖於<lb/>
文藻役志於功利者皆非先生之學也吾黨之士幸相<lb/>
與朂之是為記<lb/>
　　　詩禮庭記<lb/>
宣聖五十九代孫襲封衍聖公彦縉日游家庭常懷祖<lb/>
訓乃揭詩禮二字於門屏之間出入觀省如聞聖謨將<lb/>
<pb n="KR4e0088_WYG_001-206b"/>
以措之躬行見諸實用可謂善學者矣來朝京師徵記<lb/>
於儼儼聞游於聖人之門者難為言况於聖人之子孫<lb/>
乎無已勉述其所聞而應命焉子所雅言詩書執禮天<lb/>
下古今之所共知而共學者也至於敎子亦曰詩禮而<lb/>
已詞氣從容恩義篤至此陳亢所以喜幸而世之為父<lb/>
子者於是而有法式焉凡人之修身莫先於得其性情<lb/>
之正躬行莫安於循乎規矩之常詩三百篇不越乎六<lb/>
義六義之詞有善有惡或勸或懲而諷詠之間優柔浸<lb/>
<pb n="KR4e0088_WYG_001-207a"/>
漬善心由是而感發逸志因之以懲創得於其心發於<lb/>
其言言滿天下必無口過此性情之得其正者也故曰<lb/>
不學詩無以言經禮三百曲禮三千皆天典民彛之實<lb/>
精神心術之所寓爾戒謹恐懼履之而不違造次顛沛<lb/>
守之而不失約以持已推以接物行滿天下必無怨惡<lb/>
此規矩之能循其常者也故曰不學禮無以立由是而<lb/>
之焉孝於親忠於君和於族以達於人人無非詩禮之發<lb/>
用也雖然詩之篇雖多一言以蔽之曰思無邪禮之義<lb/>
<pb n="KR4e0088_WYG_001-207b"/>
雖廣亦可以一言蔽之曰毋不敬公其勉之雖然儼又<lb/>
有告焉古人有言曰若人未見聖若不克見既見聖亦<lb/>
不克由聖此學者之通患也為子孫者則不然聖靈洋<lb/>
洋日在其上趨蹌於庭周旋進退悠然若有聆乎金石<lb/>
之奏肅然必有聞乎其容聲可不敬乎可不勉乎儼既<lb/>
衰且疾言無文理公不鄙棄茍有取焉或亦可為髙明<lb/>
之一助云是為記<lb/>
　　　禮齋記<lb/>
<pb n="KR4e0088_WYG_001-208a"/>
大凡士君子之行施諸人而不悖傳諸後而無斁者必<lb/>
有其道也亦曰禮而已禮者參天地之化貫古今而不<lb/>
息自身而敎子孫自家而治天下舉不外此道焉干越<lb/>
劉均立氏温厚謙謹尚禮之君子也嘗以禮仕於四方<lb/>
而人化之矣及既歿其子則庸能嗣厥志循循雅飭操<lb/>
修繼述於其宗族於其鄉人一以禮為之本於是名其<lb/>
所居之室曰禮齋非有得於過庭之訓者能之乎大家<lb/>
世族非無勢利紛華以遺其子孫往往豢養之氣盈紈<lb/>
<pb n="KR4e0088_WYG_001-208b"/>
綺之習勝至有以驕奢覆其宗淫佚僨其家者其故何<lb/>
哉不知以禮為之防耳仲尼立敎必事約禮其雅言必<lb/>
曰執禮其命伯魚必勅以學禮禮之於人不既重矣乎<lb/>
今夫視不思明而眩於惡色聴不思聰而亂於惡聲言<lb/>
不思道而妄發行不思敬而妄動是為棄禮之人棄禮<lb/>
之人必至於滅天理窮人欲其不流於禽獸者幾希故<lb/>
粗而洒掃應對始於童幼之習精而道德性命終於聖<lb/>
人之歸無不有禮焉則庸於此盍因其所已能勉其所<lb/>
<pb n="KR4e0088_WYG_001-209a"/>
未至者葢堯舜三代之遺説天子諸侯大夫士之成制<lb/>
與夫吉凶軍賓嘉之儀文具載之書遭秦滅學雖其間<lb/>
不能無傅會參錯之説要之其文富其義廣隨其所得<lb/>
博而約之庶幾先王之遺意或可因有以考見焉斯為<lb/>
善學者矣均立既能以禮導之於前可謂得其道者則<lb/>
庸復能以禮繼之於後可謂守其道者禮文之懿光輝<lb/>
乎父子之間此固君子喜聞而樂道之也因則庸之請<lb/>
故不辭而記之俾其得於覽觀之間亦思所以施諸人<lb/>
<pb n="KR4e0088_WYG_001-209b"/>
而傳諸後矣其富貴福澤豈有窮乎<lb/>
　　　永嘉大羅山黃公壽藏記<lb/>
少保戸部尚書武英殿大學士永嘉黃公以其子貴推<lb/>
恩受封壽考尊崇髙出當世天下榮之此其獲於天者<lb/>
非偶然也嘗儗其歸藏之兆於大羅山祖塋之側卜吉<lb/>
之日甘露降於松栢休徵之至此又不期然而然者矣<lb/>
好生惡死人之常情故凡言死者人多諱之况預為墓<lb/>
兆者乎人生宇内不過百年七十者稀况九十者乎九<lb/>
<pb n="KR4e0088_WYG_001-210a"/>
十者難而位極人臣此尤不其難乎夫死生猶夜旦爾<lb/>
不惑於死生而原始要終預立於事非智者不能五福<lb/>
以壽為先既壽且貴非仁者不獲天之於人豈屑屑然<lb/>
哉然作善降祥惠迪而吉天固有不能違乎人者黄氏<lb/>
世德至公父子食其報其所以然者人莫知之雖黄氏<lb/>
亦莫知之而天固知之矣詩云瑟彼玉瓚黄流在中豈<lb/>
弟君子福禄攸降休徵之符豈虚也哉昔桓司馬作石<lb/>
槨三年不成君子謂其不情楊王孫不事衣棺而從裸<lb/>
<pb n="KR4e0088_WYG_001-210b"/>
塟亦非人情也惟杜征南見邢山之墓而有取於祭仲<lb/>
謂其制得中焉公之壽藏必遵法制非茍作者山髙水<lb/>
清豐草茂林鬱鬱佳城過者必欽儼忝交公之子少保<lb/>
淮又嘗同禁侍數以記請辭不獲歸次通州復以書促<lb/>
之曰必得子文朝正使還俾歸刻石得慰老親之心於<lb/>
是不以衰陋遂執筆記之公字思恭别號静庵夫人某<lb/>
氏壽藏之作永樂庚寅冬十月廿有六日也<lb/>
　　　守一齋記<lb/>
<pb n="KR4e0088_WYG_001-211a"/>
左通政鄆城樊公名敬字守一乃以其字題其齋居出<lb/>
入觀省顧名思義檢身修行求協於克一而得有所守<lb/>
屬余記之以廣其義余謂精一執中者堯舜禹授受之<lb/>
心法聖聖相傳千萬世守此而天下治孔子不得其位<lb/>
明此道以淑諸人千萬世學者由此而得所宗此公之<lb/>
素所聞素所學者余何言哉雖然天開於子而終於亥<lb/>
自時日月歳積而為世為運為㑹皆統乎一元之數也<lb/>
乾闢坤闔五行布四時行而百物生形形色色者皆本<lb/>
<pb n="KR4e0088_WYG_001-211b"/>
乎一元之運也君子法天之經因地之義原其始而要<lb/>
其終知萬化之一原也萬事之一理也萬殊之一本也<lb/>
故於日用事物之間操存省察擇善而固執守約而施<lb/>
博反身而誠樂莫大焉故曰德惟一動罔不吉然必精<lb/>
粹而無一毫私欲之雜始終而無一息懈惰之間則所<lb/>
守者篤而不為事物之所侵奪矣於此茍非敬以將之<lb/>
所謂涵養其本原者又烏能必其主一而無適也哉若<lb/>
夫鄉鄰鬬而不知閉户同室鬬而不知救此執一者舉<lb/>
<pb n="KR4e0088_WYG_001-212a"/>
一而廢百君子不由也請以是為齋之記<lb/>
　　　養恬齋記<lb/>
中書舍人王仲序取莊周氏之言名其齋曰養恬謁余<lb/>
為記昔周當戰國之時大朴既散巧偽日滋游談之士<lb/>
縱横捭闔馳騁辯難於諸侯而天下之俗日趨於知術<lb/>
囂囂然以詐力相髙而先王仁義之敎泯焉不絶如綫<lb/>
矣周於其間欲矯其俗謂古之治道者以恬養知生而<lb/>
無以知為也以知養恬其大概欲反其性而已以周之<lb/>
<pb n="KR4e0088_WYG_001-212b"/>
澹泊寧静視彼之紛紜馳騖者其跡固髙矣然於聖賢<lb/>
之道未免半塗而廢似是而非也恬之為言安也周之<lb/>
意謂雖知周萬物而恬澹自適止乎安而已聖賢大學<lb/>
之敎知止而后有定定而后能静静而后能安安而后<lb/>
能慮慮而后能得以之修身則身修以之齊家則家齊<lb/>
以之治國平天下則國治而天下平豈若周之養恬而<lb/>
已哉仲序職司乎文翰日居乎承明簮纓佩玉從容於<lb/>
法從之間所謂養恬者亦惟安其職業無所願乎其外<lb/>
<pb n="KR4e0088_WYG_001-213a"/>
耳葢取其名不取其義也雖然富貴不淫貧賤不移威<lb/>
武不屈是皆安於所遇非善養者不能仲序以英年邁<lb/>
往之資養之有素所以揭德振華者將為邦家之光豈<lb/>
效栖栖者屛知黜聰為虚無之守也哉余於仲序以鄉<lb/>
人一日之長既為之記并以寓逺大高明之望焉<lb/>
　　　樂静齋記<lb/>
永嘉謝環庭循以江左名族自十一世祖某乃徙居渥<lb/>
洋至曾大父某仕元為湖廣儒學提舉大父某石門書<lb/>
<pb n="KR4e0088_WYG_001-213b"/>
院山長考某隠居弗仕皆樂渥洋山水幽勝居則養性<lb/>
讀書出則以道淑人而庭循景仰先德好學而有文清<lb/>
修玉立迥出流俗嘗於所居名其藏修之室曰樂静其<lb/>
所資者深矣永樂之初以藝事薦入京今扈從寓北京<lb/>
之昭囘坊仍以樂静署其齋居來徵記人之志各有所<lb/>
樂流水游龍綺紈富麗貴豪者所樂也靡曼妖冶絲竹<lb/>
謳吟宴游者所樂也耕鑿作息仰事俯育農夫之所樂<lb/>
也長林絶澗考槃詠歌幽人之所樂也樵之樂山林漁<lb/>
<pb n="KR4e0088_WYG_001-214a"/>
之樂江湖市肆賈區則百工負販之徒之所樂也君子<lb/>
之樂葢亦有之逺塵囂之紛紏安素履之閒暇貽雅志<lb/>
於典墳寄髙情於千古故曰聖人定之以中正仁義而<lb/>
主静其静也必有所事其樂也豈徒枯槁尸黙而已哉<lb/>
庭循居京師之都㑹日與髙人賢士交接於其間方將<lb/>
延聲譽於四方致功業於逺大雖欲静且不可顧可溺<lb/>
志於樂乎雖然此於其跡不於其心也茍其心不為物<lb/>
累無往而不静亦無往而不樂也奚必髙蹈逺引絶類<lb/>
<pb n="KR4e0088_WYG_001-214b"/>
離倫而後為静耳無所聞目無所見而後為樂哉彼憧<lb/>
憧往來於膠膠擾擾者固不足以語此余亦靜者人或<lb/>
以為簡亦各從其志耳庭循之志適與余合故為之記<lb/>
且以自儆云<lb/>
　　　光霽堂記<lb/>
吉水周子勉今翰林侍讀崇述之叔父故家桑園舊有<lb/>
堂曰光霽元季燬於兵其諸父嘗有志於斯而未就今<lb/>
卒成於子勉子勉發資蓄率族人於故址作堂若干楹<lb/>
<pb n="KR4e0088_WYG_001-215a"/>
深廣若干尺雖無雕刻藻繪之飾而髙明閎壯則加於<lb/>
昔矣每歳時祀事徹餕燕饗必聚族於斯而父兄子弟<lb/>
驩欣怡愉於一堂之上非特可以表一家之休慶而和<lb/>
樂之風亦足以儀刑於鄉人矣堂之名故有詹孟舉書<lb/>
而記則今以屬余昔宗家濂溪先生元公以髙明之資<lb/>
發精微之藴而千萬世道統之傳實有賴焉故其胷次<lb/>
悠然真與天地同流而當世賢士大夫獲見顔色或承<lb/>
緒論莫不灑然如挹光風朗然如臨霽月脱略窘束超<lb/>
<pb n="KR4e0088_WYG_001-215b"/>
然物表誠有如黄太史之所言者然自程夫子唫風弄<lb/>
月而歸有吾與㸃也之意繼之者未有聞焉今子勉歆<lb/>
先賢之髙義擴先世之遺搆揭華扁於新堂可謂善於<lb/>
繼述者固將景行行止豈徒尚其名而已哉雖然居敬<lb/>
窮理為入德之門孝弟忠信乃踐形之實居安資深反<lb/>
身而誠充實之至光輝發焉若夫樂於求志而尚友千<lb/>
古雅意林壑而歌詠先王之道此濂溪夫子之所以髙<lb/>
出百世而光霽斯文者又在君子之自得者何如耳子<lb/>
<pb n="KR4e0088_WYG_001-216a"/>
勉父兄子弟之間凡數十百人若崇述孟簡崇厚皆為<lb/>
聞人余故樂為之記抑以余言為然否乎<lb/>
　　　集虚庵記<lb/>
集虚庵者道士許全義修真之所也庵在干越之𤣥明<lb/>
觀其曰集虚者取莊周假託之辭唯道集虚之義也以<lb/>
余昔敎其邑乃來徵記余進而問焉虚之為言空也道<lb/>
何由寓既虚矣庵何以居且方外之士黜聰明去健羨<lb/>
外形骸又焉事余文全義對曰吾嘗觀諸水矣虚則流<lb/>
<pb n="KR4e0088_WYG_001-216b"/>
實則滯觀諸火矣虚則明實則闇觀諸室中虚則通實<lb/>
則窒物皆然心為甚初吾之未入道也驅馳乎俗務奔<lb/>
走乎塵勞膠膠擾擾困於物者屢矣曽不與之化者幾<lb/>
希幸而去此託跡方外翛然獨處乎是庵以修吾道審<lb/>
一氣之存固天地之根滌除𤣥覽八荒洞達恬淡希夷<lb/>
虚空生白固知真道實集乎虚也此吾南華老仙葢將<lb/>
以其虚而虚天下之實豈徒為是荒唐之言無端崖之<lb/>
辭也哉然亦述仲尼所以告顔子者心齋之要不外是<lb/>
<pb n="KR4e0088_WYG_001-217a"/>
矣昔吾得於師者如此願有以敎之余告之曰子之言<lb/>
子之道也周之書周之言也必曰吾道率性者是已反<lb/>
身而誠樂莫大焉子雖遊乎方之外歸而求之必有得<lb/>
於性分之内者亦非余之所能强也雖然彼有徇於外<lb/>
者日奉其敎應酬鄉井閭閻之間往來屑屑終身而不<lb/>
悟者視全義大有逕庭矣余舊與其師徒游觀其居山<lb/>
林之幽蕭散閒曠皆能攻苦食淡勤於其業以興廢舉<lb/>
墜有可尚者故為之記<lb/>
<pb n="KR4e0088_WYG_001-217b"/>
　　　味菜軒記<lb/>
從子曦今年春來省侍間語及故廬對曰新築室室之<lb/>
後開小軒為修息之所未有名敢請適福建參政熊本<lb/>
誠遺菜圖遂以味菜名且為記以朂之在禮曰六十宿<lb/>
肉又曰六十非肉不飽而孟子亦曰七十者食肉古者<lb/>
制民有恒産故飲食衣服宫室器用皆有恒制茍年未<lb/>
六十者不肉食雖食肉亦不恒也七月之詩食鬱及薁<lb/>
亨葵及菽食𤓰斷壺此民之恒食也至於獻羔殺羔祭<lb/>
<pb n="KR4e0088_WYG_001-218a"/>
與奉上焉已爾自周衰戰國縱横敗先王之制逮秦阡<lb/>
陌開而地利盡井田廢而恒産亡民無恒産則無恒心<lb/>
故放僻邪侈無不為矣放僻邪侈由不知約也約則儉<lb/>
儉德之共也反儉則侈侈惡之大也君子非淡泊無以<lb/>
寧志吾家世儒素吾父遭元季喪亂由金川徙南昌辛<lb/>
勤立業遺子孫以忠孝勤儉子孫當世守也吾承祖宗<lb/>
遺澤徳薄能尠叨沐聖㤙有位於朝自筮仕至於今三<lb/>
十有四年矣未嘗一日敢忘先人之訓也又嘗見鄉里<lb/>
<pb n="KR4e0088_WYG_001-218b"/>
故家未有不由祖宗勤儉積德而興至其子孫亦未有<lb/>
不以奢侈驕惰而喪今之名軒亦惟子孫本忠孝務勤<lb/>
儉守先訓而已昔汪信民嘗言人常咬得菜根則百事<lb/>
可做文定公聞之擊節歎賞曦尚念之哉<lb/>
　　　瞻衮堂記<lb/>
君子居江湖之逺則思其君處廟堂之上則思其民此<lb/>
固忠愛之心不能自己然亦職分之當然也前太常丞<lb/>
贈少卿袁公廷玉嘗以唐舉吕公之術受知於上遭遇<lb/>
<pb n="KR4e0088_WYG_001-219a"/>
寵榮人鮮能及既老得致事乃名所居之堂曰瞻衮其<lb/>
志葢可見矣夫衮龍衣也衮冕九章以龍為首天子享<lb/>
郊廟臨明堂朝㑹諸侯之法服也昔者廷玉之在朝廷<lb/>
從容簮紱班鵷鷺之行覲天顔於咫尺親道德之光華<lb/>
則繪畫絺繡煥乎天章無日不接乎目而亦無待於瞻<lb/>
也及其退休於家優游暇日望蓬萊之五色想翠華於<lb/>
天上雖跬步必懐乎恩眷雖一飰不忘乎周旋葢其忠<lb/>
愛之心為無窮而筋力則不逮矣顧其力之不逮而欲<lb/>
<pb n="KR4e0088_WYG_001-219b"/>
寓其無窮之心此瞻衮之堂所以名焉今公辭榮而逝<lb/>
已十年餘而堂固在其子尚寳少卿忠徹數以記請余<lb/>
嘗接公緒論毅然正直皆中理道知公為儒者而公嘗<lb/>
以逺大相期余雖不敏寧無一言以酬知巳邪故勉為<lb/>
之記庶幾表公之夙志使不泯於後而忠徹不遺其親<lb/>
之仁於此亦可見矣<lb/>
　　　重修徐髙士祠堂記<lb/>
水經酈元云贑水北徑南昌縣西歴白社其西有徐孺<lb/>
<pb n="KR4e0088_WYG_001-220a"/>
子墓又北歴南塘其東為孺子宅際湖南小洲上豫章<lb/>
續志云孺子亭即孺子宅也舊宅在州東北三里許凃<lb/>
廙古今志及寰宇記皆云在梅福宅東陳蕃為遷於塘<lb/>
東百步湖南際小洲上即酈元所云者自唐以來固已<lb/>
於其所作亭宋初王明為守更新之易為廣厦未知何<lb/>
時復毁及南豐曾公繼為守始即其處結茆為堂圖孺<lb/>
子像而祠之亦曰湖南小洲上有孺子宅號孺子臺葢<lb/>
曰宅曰亭曰臺皆即其處而世易其名耳元初江西行<lb/>
<pb n="KR4e0088_WYG_001-220b"/>
省參政東平徐琰重作之至正末燬於兵故處沒為民<lb/>
居髙橋之南有孺子亭者葢自唐有也考之郡志唐宣<lb/>
宗時塘東有三亭曰涵虚曰孺子曰碧波乾符中俱廢<lb/>
洪容齋曰碧波後為孺子祠髙橋之孺子亭余幼時嘗<lb/>
游其下土阜䇄立有亭巋然祠孺子範土為像乃漢衣<lb/>
冠也洪武甲寅都指揮宋晟以其當行道平之太守許<lb/>
方遂遷祠於環波亭之故址而碧波之孺子祠亦沒於<lb/>
湖矣環波亭者宋淳熙中張帥子顔即涵虚廢亭所建<lb/>
<pb n="KR4e0088_WYG_001-221a"/>
後亦廢故髙橋之祠遷立焉祠枕湖風雨所會歳既久<lb/>
而祠益壞永樂癸卯秋監察御史張公庸謁祠嘅然有<lb/>
志新之郡庠生黎彦當陳昶因勸率好事者鳩工聚材<lb/>
以成其志於是參政樊公敬憲副成公均各以其祿助<lb/>
之作祠堂三間廣二十四尺深加廣之數二尺甃其壁<lb/>
而繚以垣中新肖像外樹門屋規制一新丹碧煥然於<lb/>
湖光煙水之間五閲月而告成既成又五年而求余為<lb/>
之記嗚呼孺子平生志行見諸史其髙風清節重於當<lb/>
<pb n="KR4e0088_WYG_001-221b"/>
時稱於後世千百載無異詞誠獨行之君子哉抑嘗論<lb/>
之伯夷之清柳下惠之介孺子有焉若孺子者夷惠之<lb/>
間也君子論世尚友况居其鄉者乎故不以鄙陋記其<lb/>
本末使來者有徵焉<lb/>
　　　梅雪軒記<lb/>
梅雪軒者行部主事洪璵宗器所寓之室也洪氏世居<lb/>
嚴之青溪東晉時曰紹者仕為門下侍郎進階金紫自<lb/>
是子孫累以武事顯至宋曰嘉瑞暨子雋皆由進士歴<lb/>
<pb n="KR4e0088_WYG_001-222a"/>
官為聞人數傳至九齡仕為江陰州僉判僉判五傳至<lb/>
源洪武中由太學生敎諭饒之安仁即璵之先君子也<lb/>
璵嘗從其先人還青溪指故廬曰此僉判所立據溪山<lb/>
之勝四時朝暮之景皆在几席僉判性嗜梅故左右前<lb/>
後皆樹梅歳寒氷雪之時粲然芬芳顧視山林草木揺<lb/>
落而此獨秀潔於是扁其讀書之室曰梅雪葢儗德焉<lb/>
璵固識之故隨其所寓亦以梅雪名昭先德且述事也<lb/>
昔李贊皇以經濟之才超邁之氣為能宰相溺於玩物<lb/>
<pb n="KR4e0088_WYG_001-222b"/>
拳拳乎平泉樹石遺戒子孫卒不能守君子以為愚若<lb/>
竒章之石嗜好尤篤奔走趨附之徒不亦愚乎二人皆<lb/>
君子所不取何哉於德無觀焉耳至於幽人逸士之所<lb/>
好尚以為風月吟詠之資亦徒取其清而已洪氏之居<lb/>
自僉判至今已六七世矣溪山堂構不改舊觀而梅之<lb/>
植者益蕃敎諭父子文學相承藹然蔚然其名位雖非<lb/>
昔人之比然砥行礪操獨可嘉也覩嘉樹於百年寄遐<lb/>
思於所寓而璵方將播其德馨保其清白無媿於梅雪<lb/>
<pb n="KR4e0088_WYG_001-223a"/>
無忝於前人豈非善繼述者乎是皆可書也余昔在干<lb/>
越璵之先君子在安仁聲聞實相接今喜璵以進士發<lb/>
身能世其家莅官才敏有聞於時因其請也故為之記<lb/>
　　墓誌碑銘<lb/>
　　　熊先生墓誌銘<lb/>
永樂元年十一月一日豫章熊先生卒於家其孫翼之<lb/>
走京師來徵銘嗚呼先生之歿也儼弗克弔哭尚忍銘<lb/>
其墓耶雖然儼辱知先生又嘗從校藝鄂渚往返同傳<lb/>
<pb n="KR4e0088_WYG_001-223b"/>
者踰月其平生履歴葢嘗聞之矣且不鄙期待以斯文<lb/>
甚至今其已矣銘可辭乎乃敘而銘之先生諱釗字伯<lb/>
幾姓熊氏其先江陵人後徙南昌中葉有諱逮者南唐<lb/>
時贅居豐城之拏岡生延福仕李氏得顯官六傳至本<lb/>
復還南昌本生亨亨生開乃遷進賢之北山再傳至純<lb/>
有文學仕宋為儒學官知名當時辛稼軒極推重之實<lb/>
先生之髙祖也曾祖夣齡祖立信俱以德操表儀鄉邦<lb/>
考元誠篤志雙峰饒氏之學故先生自幼所得固已大<lb/>
<pb n="KR4e0088_WYG_001-224a"/>
過人矣既長父命從廬陵王先生充耘受書經陳先生<lb/>
植受春秋蕭先生彛翁受詩經元至正甲申遂以春秋<lb/>
領鄉薦為崇仁學官釋菜之日虞文靖公躬詣學酌酒<lb/>
與諸儒交慶得友又酌諸生慶得師由是聲稱翕然滿<lb/>
考復典敎進賢適鄉邑騷然絃誦遂寝既而徐壽輝兵<lb/>
犯江西江東之民相煽而起先生乃與里人樊明仲合<lb/>
謀倡義立營柵阻大湖以守北山時江西被攻甚急固<lb/>
守者五十四日外援絶先生出竒兵與戰連捷其黨稍<lb/>
<pb n="KR4e0088_WYG_001-224b"/>
卻夜遣壯士持羽書踰城入告城中得報乃併力出擊<lb/>
圍遂解省臣嘉其功承制署南昌主簿自是將水陸軍<lb/>
守禦招輯凡七寒暑以積勞授將仕郎臨江路知事再<lb/>
陞登仕郎江西等處儒學副提舉未幾陳友諒以兵攻<lb/>
省城城陷守臣出亡先生間道之臨川以策干司徒公<lb/>
多通營國公和尼齊皆不能用徒受命收兵故部而事<lb/>
無及矣友諒既得志欲招致之先生隠匿山澤中不出<lb/>
者數年廬陵劉仲孚聞而嘆曰倡義有為蹈義有守足<lb/>
<pb n="KR4e0088_WYG_001-225a"/>
以表見於世而北山遂有忠義之美名不其賢乎初丞<lb/>
相額琳沁巴勒將兵恢復由江東而來聲威赫然愚民罣<lb/>
誤賊中者多死先生潛招諭使復業百里之間全活者<lb/>
甚衆當統禦之際鄉邑饑人相食先生力請於省得米<lb/>
麥賑之民賴以生者又甚衆蘄黄富民數百艘避兵北<lb/>
山下鄉之豪士恐其作亂將掩取之先生令人密伺知<lb/>
非為亂者即白於衆事遂止嘗自誦曰吾平生無過人<lb/>
者世亂而造千家之命年饑而起萬竈之煙如斯而已<lb/>
<pb n="KR4e0088_WYG_001-225b"/>
矣入國朝先生老處丘園日與學者講論經義循循不<lb/>
勌及其門者皆以文學知名四十年間江右士大夫論<lb/>
老成碩德禮文之所取法後生之所依歸興賢校藝朝<lb/>
廷四方之所徵聘必之先生洪武癸酉校書會同館書<lb/>
成宴錫甚厚嘗與儼論學及敬齋箴曰其要在動静弗<lb/>
違表裏交正此二句反覆推論乃一篇之關鍵昔雙峰<lb/>
饒氏得之於𢎞齋李氏李氏則遡紫陽朱子以接夫濂<lb/>
洛之傳者也今豫章學者多宗饒氏而饒氏之學葢自<lb/>
<pb n="KR4e0088_WYG_001-226a"/>
敬始釗幼承父師之訓及登虞文靖公之門得公指喻<lb/>
亦曰戰戰兢兢如臨深淵如履薄氷曾子終身之敬也<lb/>
求諸聖賢之心必考乎儒先之敎凛凛乎其可忽哉嗚<lb/>
呼先生之源委若此其綱領㫖趣可得而見矣其所著<lb/>
述有學庸私錄論孟類編春秋啓鑰杜子美詩註及虞<lb/>
亭文集若干巻儼皆得而讀之宏博精切各極其底裏<lb/>
其卒也享年八十有三其塟也以卒之次年十二月某<lb/>
日祔梭渚龍馬洲先人墓側母吳夫人衣冠世族初娶<lb/>
<pb n="KR4e0088_WYG_001-226b"/>
葉氏繼室周氏子男四人長安石陜西平凉上郿逓運<lb/>
大使次實次筠俱蚤世次稷女二人長適樊榮昌次適<lb/>
張端夫四子二女皆周出也孫男三人長即翼之次長<lb/>
生次公受孫女四人實筠嘗以事赴理爭就逮竟相繼<lb/>
死君子謂實死於友愛筠死於篤孝雖皆出於天性然<lb/>
亦敎所及也先生善事重闈虞公題其堂曰介福且為<lb/>
文以美之叔父元明死於外收葬盡禮撫其遺孤俾克<lb/>
成立姑氏適人貧窶存則賙給之歿則資斂之與鄉人<lb/>
<pb n="KR4e0088_WYG_001-227a"/>
處一以德讓逺邇化服嗚呼入則孝出則弟仕則致其<lb/>
力守聖賢之學淑諸人以終其身若先生者歿可祭於<lb/>
社矣銘曰<lb/>
猗與先生德懋而崇學粹而豐道積厥躬四方式宗有<lb/>
猷有為而卒不施休慶用貽引物連類大肆厥辭猗與<lb/>
先生令聞永埀<lb/>
　　　故資政大夫禮部尚書鄭公神道碑銘<lb/>
國朝混一區宇禮樂敎化唐虞三代之盛也公卿大夫<lb/>
<pb n="KR4e0088_WYG_001-227b"/>
由科第發身事業文章炳炳烺烺近代鮮儷若尚書鄭<lb/>
公之深沉敦厚恢廓有為尤進士之傑魁者今其已矣<lb/>
其可得哉公諱賜字彦嘉姓鄭氏世為閩之建寧人曾<lb/>
祖諱食邑祖諱蘭芳俱有隠德稱善士考伯仁初娶張<lb/>
氏久無子祖母范憂之禱於神已而公生側室陳氏出<lb/>
也生有異徵族里皆竒之既失所怙張夫人愛之猶已<lb/>
出鞠育敎誨進於成立俾入郡庠充弟子員郡博士嚴<lb/>
敎條以束諸生諸生多不能堪而公獨安之磨礲淬礪<lb/>
<pb n="KR4e0088_WYG_001-228a"/>
不懈益勤至不知飢渴寒暑以蓄其有下筆為文日演<lb/>
以肆居處有禮言動不茍雖尋常几格間圖書筆研亦<lb/>
秩然有序名公魁士一見皆器重之由是聲譽藹鬱出<lb/>
於行輩洪武甲子遂以易經領鄉薦明年擢進士拜監<lb/>
察御史時天下郡邑吏多以浼冒獲戾逮繫無虚日朝<lb/>
廷宥遣戍邊特命公於龍江編次其行伍值暑甚公召<lb/>
諸械者諭以主上恩意開示大信脱其械俾各僦居止<lb/>
息每旦一來見衆感悦如期無敢後其有疾病羸弱者<lb/>
<pb n="KR4e0088_WYG_001-228b"/>
日蠲禄米具饘粥湯藥以給之獅子山有道士某僧某<lb/>
見曰鄭御史法官也能惠施若此吾徒寧無愧乎於是<lb/>
相率出資設行庖為飲食諸戍徒頼以全活者甚衆以<lb/>
至道路往來困乏之人亦獲其濟皆歎曰此鄭公之惠<lb/>
也秩滿陞湖廣布政司右參議始至諸曹吏多驕蹇奢<lb/>
縱公召立庭下訓飭而約束之吏斂手不敢為非多滿<lb/>
考擢用為材官於是皆感公之德公於政利有當興害<lb/>
有當去施罷不竢日諸峒苗獠反側不常隣境郡縣數<lb/>
<pb n="KR4e0088_WYG_001-229a"/>
被侵毒公召其酋長布告恩威結以信義寛其徭賦諸<lb/>
酋感激拜謝誓不再為惡隣境之民悉得安堵丁張夫<lb/>
人憂去官居家杜門謝賔客疏食飲水三年之間哀慕<lb/>
如一日服除至京轉北平布政司右參議舉措施為咸<lb/>
得其宜吏民胥恱今上時在藩國公服事惟謹尤被眷<lb/>
愛復以事相連謫置安東屯行次冀北山谷間父老數<lb/>
十輩拜於路曰吾儕小人仰盛德者久矣今獲一見幸<lb/>
甚各載食與漿相迎勞又攜鈔千貫來獻公力拒不納<lb/>
<pb n="KR4e0088_WYG_001-229b"/>
遂行未幾抜為工部尚書上即位轉刑部尚書賜内廐<lb/>
名馬踰數日以陳夫人憂懇請去位上初政圖仕舊人<lb/>
勉留公乃止每旦出則正衣冠視事夕入則易服就位<lb/>
哭奠如儀永樂三年遷禮部尚書凡朝㑹祭祀貢獻禮<lb/>
儀參酌凖式質文彬彬奏議詳雅人誦其能嘗病暑上<lb/>
數遣人賜藥物有詔命儒臣纂修永樂大典公實為監<lb/>
修官公為人有容往來交際不失其敬接士有禮御下<lb/>
有恩以寛廉平直聞於天下號稱名臣公為文有聞一<lb/>
<pb n="KR4e0088_WYG_001-230a"/>
齋集若干巻適興集若干巻又有泛鄂渚躋桂嶺經朔<lb/>
漠覽平城紀行諸詩皆清雅和平之製屬纊前四日公<lb/>
待漏直廬夣神人肩一龜遺之公盛以槃視之乃木龜<lb/>
也覺而語同列曰吾其不食已越三日俟朝内廷日將<lb/>
晡忽眩瞀不能支僚吏掖出登肩輿至部喉中有聲轟<lb/>
然湯藥不下咽夜二鼓㗳然而逝實永樂六年六月廿<lb/>
四日也享年五十有八上聞之嗟悼甚命工部製棺槨<lb/>
遣官諭祭寵遇之隆終始如一君臣之義至矣夫人蔡<lb/>
<pb n="KR4e0088_WYG_001-230b"/>
氏淑而賢有子一人曰中女三人長適楊壽夫次適鄒<lb/>
魯璧次適李浩皆士人孫男二人長曰綱先公卒次曰<lb/>
某在襁褓孫女一人將以某年月日葬某處子中持狀<lb/>
求碑銘儼辱知公舊辭不可乃為之銘銘曰<lb/>
猗與鄭公為時名臣嶻嶻紫芝寔降其神維禀之豐維<lb/>
積之隆敷施振邁有赫其逢孰不為仕公簡<hi>闕</hi>
　　　張處士墓誌銘<lb/>
余昔寓華亭得為善之士老而彌篤者一人焉余所游<lb/>
<pb n="KR4e0088_WYG_001-231a"/>
者字示卿諱文珤姓張氏後山處士其號也自余去華<lb/>
亭十有三年矣每與賢士大夫論善人富而好禮若處<lb/>
士者不多見聞余言者雖不及識處士葢亦想見其人<lb/>
焉今年春友人趙友同來京師賫天台陶九成狀一通<lb/>
致處士之孫完之意來請銘按狀處士之先世為中州<lb/>
人有仕宋從南渡遂居杭七世祖某嘗游華亭愛其山<lb/>
水乃結廬於干山櫻珠灣而徙家焉五世祖某又遷鳳<lb/>
凰山之陽曾祖通好施予每大雪中掃地布粟以飼飢<lb/>
<pb n="KR4e0088_WYG_001-231b"/>
禽壽九十有三祖顯通天官陰陽之學壽八十有四考<lb/>
俊勤敏有才畧壽七十處士器宇魁岸天資頴發每自<lb/>
策勵務進於善其事親也奉養無違居喪毁瘠哀慕終<lb/>
身其處昆弟也無間言於親戚務盡恩意其自奉也衣<lb/>
止布帛食無重味其敎子孫也以忠孝勤儉為本其於<lb/>
鄉黨州閭或婚喪或患難或凶荒或疾疫或貧不能存<lb/>
凡以急告者悉應之無恡色晚年喜與方外之士游羊<lb/>
豕鴈雞之畜非賓祭不殺或出見漁獵輒市其所獲而<lb/>
<pb n="KR4e0088_WYG_001-232a"/>
縱之遇杠梁圮弗治者亦完而新之以故人咸稱長者<lb/>
永樂元年九月十四日以微疾諸孫扶掖端坐問日支<lb/>
干不及他事夷然而逝享年九十配孫氏先處士十九<lb/>
年卒子男一麒亦先卒女一適盧祥孫男二彬完曾孫<lb/>
男三暐旼<graphic n="KR0788" url="https://raw.githubusercontent.com/kanripo/KR-Gaiji/master/images/KR0788.png" mimeType="image/png"/>以是年十月二日卜兆余山之原與孫氏<lb/>
合塟焉塟之日逺近傾赴執紼者屬路傳曰積善之家<lb/>
必有餘慶以余所聞所見於張氏自其先世以來及處<lb/>
士之身家故多資皆以康寧而享壽考將不謂之積善<lb/>
<pb n="KR4e0088_WYG_001-232b"/>
之長乎若處士克全五福以昌厥後天之報施善人有<lb/>
由然哉其可銘也已銘曰<lb/>
善之積慶斯獲躬壽康後逢吉識諸幽瑑兹石<lb/>
　　　故承事郎曲阜知縣孔公墓表<lb/>
故承事郎曲阜知縣孔希範者孔子五十六世孫也歴<lb/>
官十有七年以目眚致仕踰年而終享年六十有五既<lb/>
塟之五年其子詢寓書奉狀來徵墓文公字士則元中<lb/>
奉大夫襲封衍聖公國子祭酒諱克堅之子嘉議大夫<lb/>
<pb n="KR4e0088_WYG_001-233a"/>
襲封衍聖公累贈通奉大夫河南江北等處行中書省<lb/>
參知政事護軍追封魯郡公諡文肅諱思晦之孫累贈<lb/>
通議大夫禮部尚書上輕車都尉追封魯郡侯諱浣之<lb/>
曾孫曾祖妣李氏祖妣張氏皆追封魯郡夫人妣張氏<lb/>
元濟寧總管子仁之女封魯郡太夫人公天資秀穎器<lb/>
宇髙邁自少侍中奉讀書成均精勤博涉已為人所器<lb/>
重元季兵亂侍中奉歸闕里入國朝王師下中原有詔<lb/>
即闕里起中奉公侍行當是時朝廷褒崇先聖於中奉<lb/>
<pb n="KR4e0088_WYG_001-233b"/>
特加恩禮而公之兄希學仍襲封衍聖公族人復賢公<lb/>
欲薦知曲阜公曰先聖德澤均被後𦙍吾兄弟豈得專<lb/>
其美於是讓其從叔父克㽦克㽦卒又讓其從兄希文<lb/>
希文免而族人卒薦公遂拜世襲之命實洪武二十八<lb/>
年春二月也公為政直道而行於宗族於鄉人不以私<lb/>
廢公不以恩掩義逺邇之間小大親疎咸懷其惠邑嘗<lb/>
有豪强誣細民代戍邊者其人上下關節民被鉗制受<lb/>
誣不能自直公歎曰吾為令民枉而不理非職也乃具<lb/>
<pb n="KR4e0088_WYG_001-234a"/>
本末力辨於上官由是細民得直而罪其豪强其他效<lb/>
尤者遂斂跡初五季時有外孔氏嘗冒聖緒因亂肆毒<lb/>
幾絶孔氏至其子孫亦假托世胄覬蠲徭役公曰是亂<lb/>
吾宗今不明後世莫知矣乃力斥其非絶不與通遂以<lb/>
宗譜重刻石廟庭本支源委粲然别白千百世之下雖<lb/>
有昧冒不能紊也四代祖考墓隧之碑闕公皆建立上<lb/>
以昭先德下以詒孫謀其志勤矣哉凡族有喪不能舉<lb/>
邑有窮獨死無後者往往具棺斂以塟之人有孤子女<lb/>
<pb n="KR4e0088_WYG_001-234b"/>
貧無以嫁娶者又給資裝為之嫁娶今襲封衍聖公彦<lb/>
縉公之從曾孫也初在襁褓而孤公保育調護俾克成<lb/>
立歳時祭享皆主於公而事無大小不避愛憎一切視<lb/>
為已任由是内外族姻無不順適賔禮往來各得其宜<lb/>
至於督修廟宫而著其功能墾復土田而增其歳廩衛<lb/>
先陵而申樵採之禁贊公府而杜請謁之私凡於宗家<lb/>
無不盡心焉乃以永樂十年十一月八日終於正寢是<lb/>
月丙午塟祖林之原孺人畢氏有賢德克相其家後公<lb/>
<pb n="KR4e0088_WYG_001-235a"/>
五年卒其塟也袝於公墓子男三人曰詢曰誠曰訔訔<lb/>
蚤夭女四人俱適賢士孫男八人公貞公英公欽公良<lb/>
公鋼公恕公禮公温孫女四人皆在室嗚呼公之心純<lb/>
而正行潔而方才敏而周政通而和孝友忠信出乎自<lb/>
然髙懷雅量不見畛域而又文以詩書節以禮樂雍容<lb/>
揖讓於其間信乎神明之裔卓然不可及矣而遺愛之<lb/>
在人者詎可泯耶謹論次其德善用表諸墓以告來者<lb/>
　　　贈右春坊右庶子楊公墓表<lb/>
<pb n="KR4e0088_WYG_001-235b"/>
聖天子纘承大統臨御萬方治定功成乃永樂十年春<lb/>
三月詔天官錫誥執政與侍從之臣於是右春坊右庶<lb/>
子兼翰林侍講建安楊榮得推恩及其考妣考贈奉議<lb/>
大夫右春坊右庶子妣贈太宜人榮既拜寵嘉遂叙次<lb/>
公之行實求為墓表公諱伯成字士美其先關西大族<lb/>
唐末逺祖某仕於閩後子孫遂為閩人有諱達卿者積<lb/>
仁絜行孜孜不勌雖昆蟲草木不忍傷其生嘗讀范益<lb/>
謙座右戒范氏義田記愛之令善書者揭之壁間俾子<lb/>
<pb n="KR4e0088_WYG_001-236a"/>
孫出入觀省以為訓實公之考也公為人謹厚事親能<lb/>
致孝處昆弟能友愛敎子姓以義方遇内外族姻舉雍<lb/>
穆無間言接鄉人能以禮下之讀書每至忠孝節義之<lb/>
事又喜懇懇為人誦說遇人窮乏樂賑之不獨宗族子<lb/>
弟資給而得所敎養至於外氏甥姪貧不能立者亦皆<lb/>
指廬授業撫育而婚嫁之不獨内外之親為然至於鄉<lb/>
里之間寒者賴以衣饑者賴以食貧困者賴以周急歳<lb/>
時伏臘察其甚窘廹者雞豚壺漿輒掇以遺之而賴之<lb/>
<pb n="KR4e0088_WYG_001-236b"/>
者尤衆其有鬭爭持兩端就公正之皆得其平而去嘗<lb/>
卜居近雲際峰與龍津舊廬相望山水明秀喬林清池<lb/>
森碧可愛乃立堂曰雲山樓曰藏書日優游於其間為<lb/>
所知舉茂材徵書累至以母老力辭不起後復以孝廉<lb/>
徵例以子官得賜歸既歸當道者以其子列官於朝數<lb/>
欲見之公固以疾拒自是足跡不至城府六年春庶子<lb/>
䝉賜上尊腊肉嘉果乃遣家童馳獻公家童至未卒前<lb/>
六日也越三日公遂薦之家廟合宗黨設宴以饗之酒<lb/>
<pb n="KR4e0088_WYG_001-237a"/>
既行舉醆祝曰荷先世積德衍慶於吾子而吾獲沾恩<lb/>
賜何其幸也今日與諸公固當盡歡人生宇内寓形爾<lb/>
恐後㑹難期聞者皆驚愕其言莫究所以然亦不敢訊<lb/>
又三日復趣家人具酒食召諸弟姪至且飲且囑曰吾<lb/>
平生無德及人承先人遺澤以有今日今其已矣死生<lb/>
命也若等無庸戚慎毋厚塟所歛衣衾止以布帛擇地<lb/>
止温厚及時襄事毋拘術數人有假貸而不能償者悉<lb/>
折責棄券語訖遂就枕至夜分奄然而逝實是年四月<lb/>
<pb n="KR4e0088_WYG_001-237b"/>
廿有八日也得年五十有六配劉氏有子五人長即榮<lb/>
也次富次惠先公卒次信次貞女四人孫六人某年月<lb/>
日塟某處嗚呼昔連處士應山一布衣終於家應山之<lb/>
人思之而不忘夷考其行之大端不過散資以賙鄉里<lb/>
出糓以平市價而已至其子舉進士為縣令人皆以為<lb/>
陰德之報今公世有善行視連過之逺矣而庶子之顯<lb/>
融上及其親其視連又可同年而語哉况死生之際亦<lb/>
大矣公預燭於事而不亂非其心曠然無累於物者能<lb/>
<pb n="KR4e0088_WYG_001-238a"/>
之乎是皆人所難能者乃揭以為世之勸<lb/>
　　　文淵閣大學士兼左春坊大學士贈資善大夫<lb/>
　　　　禮部尚書諡文穆胡公墓誌銘<lb/>
永樂十六年三月文淵閣大學士兼左春坊大學士胡<lb/>
公以疾在告上命太醫視藥遣中使勞問無虚日而公<lb/>
之疾日篤未卒前三日謂儼曰廣荷朝廷厚恩無以報<lb/>
稱今至此其命也惟其不朽將子是託既卒翰林侍講<lb/>
鄒公緝狀公之世代履歴其孤穆奉狀來請銘公諱廣<lb/>
<pb n="KR4e0088_WYG_001-238b"/>
字光大姓胡氏其先居金陵曰公霸仕南唐為吉州刺<lb/>
史子勝徙居廬陵之薌城七世至宋資政殿學士忠簡<lb/>
公銓以忠義表見於世又五世曰敬之宋修職郎始徙<lb/>
吉水之大洲遂家焉曾祖鼎享祖彌髙皆業儒以德行<lb/>
稱鄉里父子祺洪武初以儒學進官至延平知府延平<lb/>
公昔遭喪亂於鄉人有陰德其仕也於民有惠政公生<lb/>
八歳而孤母吳氏故元進士永豐縣丞師尹之女賢而<lb/>
能其家公敎育於母自幼恭謹不縱為子弟遨嬉事及<lb/>
<pb n="KR4e0088_WYG_001-239a"/>
長知好學日記數千言能自策勵卓然有成嘗游閩廣<lb/>
間賢士大夫見其才氣皆折行輩與交謂他日必成大<lb/>
器既歸嘅念先德不肯隨人後乃入邑校為生員未幾<lb/>
以詩經領鄉薦遂中進士甲科為翰林修撰一時名聲<lb/>
大振衆謂延平有子矣及遇上龍飛入正大統公首被<lb/>
選擢為侍講轉侍讀領代言之任日見親信公為人重<lb/>
厚寡言小心慎宻上尤重之永樂二年三月由侍讀陞<lb/>
右春坊右庶子五年十一月拜翰林學士兼左春坊大<lb/>
<pb n="KR4e0088_WYG_001-239b"/>
學士而寵任益隆公既以文章為職業於羣書百家之<lb/>
言博極其底裏停蓄深廣發而為文志趣髙邁沛然若<lb/>
決江河莫之能禦而制誥命令諷諭告戒文辭爾雅上<lb/>
宣德意下達人情莫不悚動感悦故倚注之重錫賚之<lb/>
厚加於等倫七年二月上巡狩北京公與左春坊左庶<lb/>
子楊公榮右春坊右諭德金公幼孜皆扈從明年二月<lb/>
上自北征三公亦從出居庸踰野狐嶺涉興和以入沙<lb/>
漠其道塗山川之所經風氣之所接與夫王師破虜功<lb/>
<pb n="KR4e0088_WYG_001-240a"/>
烈之烜赫皆命公紀文勒石鏗訇炳燿超越古今上既<lb/>
還南京諸大臣暨公等並錫誥而延平公得贈翰林學<lb/>
士母封太宜人十一年春上復幸北京明年再扈從出<lb/>
塞有功而還是年冬公遭母喪特賜内帑敕令襄事起<lb/>
復既至入見上慰勞甚至十四年三月進公文淵閣大<lb/>
學士仍兼左春坊大學士楊金二公俱為翰林學士公<lb/>
前後為試官考第進士皆合公論得人尤多上嘗命儒<lb/>
臣纂修國史公為總裁官書成既進公在疾上命即公<lb/>
<pb n="KR4e0088_WYG_001-240b"/>
家賜文綺襲衣鈔錠公既拜賜竟不起以是年五月八<lb/>
日卒於北京官舍春秋四十有九上悼惜之命有司治<lb/>
棺歛贈資善大夫禮部尚書諡文穆賜祭者再恩榮始<lb/>
終之盛縉紳之冠也公娶夏氏封宜人子男三人穜穆<lb/>
穗女四人長適陳年餘在室孫一人善裔女一人有司<lb/>
具舟遣官與穆護喪南還將以明年旦日塟某處公平<lb/>
生所著有文集若干巻詩若干巻藏於家於戲國家六<lb/>
合混一人文昭宣民物康阜而論道經邦佐理贊化措<lb/>
<pb n="KR4e0088_WYG_001-241a"/>
天下於乂安則有公卿輔弼股肱之臣夙夜匪懈以修<lb/>
厥職至於論思宥宻侍從左右以學術文章潤色鴻業<lb/>
黼黻至治於其間亦必有英偉特達髙世之才而後能<lb/>
化今傳後埀之無窮若公者今其已矣烏可以泯故叙<lb/>
次其始終而銘焉銘曰<lb/>
有美胡公質茂而豐蚤承家艱允迪孝恭種學績文不<lb/>
同為工掲德振華譽望日隆既鶱既舉蔚為儒宗飭其<lb/>
才能掌帝之制鳴玉曳組荐膺寵寄孜孜竭心登崇禁<lb/>
<pb n="KR4e0088_WYG_001-241b"/>
林論思左右恩顧益深盛德至治歌詠鋪張宗廟朝廷<lb/>
郁郁洋洋誕敷文命洽於羣情昭示四海逺揚天聲生<lb/>
既尊榮歿加顯名始終之眷莫之與京維德維績於時<lb/>
有光勒銘斯石永世不忘<lb/>
　　　贈資政大夫禮部尚書吕公墓碑<lb/>
聖天子即位以來四海寧謐庶政咸和乃嘉股肱之臣<lb/>
能協恭於理懋明顯功特詔錫六尚書誥遂推本其祖<lb/>
考而褒崇之於是禮部尚書吕震得贈其考吕公為資<lb/>
<pb n="KR4e0088_WYG_001-242a"/>
政大夫禮部尚書永惟對揚休命光昭潜德以埀示久<lb/>
逺乃來請文將歸而刻之墓石按吕氏其先系出姜姓<lb/>
封於虞夏之際子孫因以國氏歴漢魏晉宋隋唐世有<lb/>
聞人自宋以來在河南者以相業顯在京兆藍田者崇<lb/>
厲行義著聞天下而僕射為元祐名臣公葢藍田裔也<lb/>
諱宗信字子節世為咸寧人祖諱某父諱敬甫贈禮部<lb/>
尚書母張氏追封夫人公自幼端恪長益敦茂讀經史<lb/>
究大義凡古人行事得失曰善吾法不善吾戒以自修<lb/>
<pb n="KR4e0088_WYG_001-242b"/>
飭長安漢唐舊都習尚侈靡公一切脱去不混流俗内<lb/>
孝父母外睦隣族篤交卹匱一以忠厚積善為本嘗曰<lb/>
居鄉不能力善為政不能濟物非丈夫也以是朂諸已<lb/>
亦以是訓諸子弟以是行於家亦以是語諸鄉䣊親友<lb/>
以故人益仰重咸謂公長者公平生志趣超逸遇山水<lb/>
佳勝輒命酒賦詩自娛怡然也生五子長即尚書次萃<lb/>
庸巽文嘗告諸子曰吾不幸早值元季弗克有所成今<lb/>
汝輩幸遭聖明非學不足以立身宜勉之洪武甲子尚<lb/>
<pb n="KR4e0088_WYG_001-243a"/>
書以文學取科第累官山西北平按察僉事今上入正<lb/>
大統擢為大理卿繼陞刑部尚書復改禮部忠直自信<lb/>
惟寅惟清上嘉其能士推其正繄公之敎然也尚書為<lb/>
刑部時公尚無恙祿養榮厚士大夫歎慕之以永樂三<lb/>
年十二月二十六日卒享年六十有四塟於櫟陽之原<lb/>
既塟之七年有褒贈之命配盖氏封太夫人嗚呼惟公<lb/>
見善明故行之也恪積德厚故發之也大天道之報善<lb/>
人非偶然也尚書既克顯揚其親祗承寵光復謀刻石<lb/>
<pb n="KR4e0088_WYG_001-243b"/>
以詒後世可謂至孝銘曰<lb/>
吕為著姓世有顯聞中晦而蟠族益茂蕃惟公承之克<lb/>
濬其源不有於躬乃啓後昆是生令子遭時明聖遂躋<lb/>
顯庸以𢎞世慶鐵冠繡衣斧節煌煌出㢘晉兾不逺其<lb/>
鄉乃司廷平乃掌邦憲乃秩宗伯荐膺寵眷巍巍廟堂<lb/>
珮玉瑲瑲侍帝左右邦家之光惟此顯榮惟忠與孝惟<lb/>
子之賢惟公之敎帝念本始有錫自天煥乎龍章賁於<lb/>
九泉生崇令名歿有褒錫莫榮於爵莫大於德刻文兹<lb/>
<pb n="KR4e0088_WYG_001-244a"/>
碑惟後之式<lb/>
　　　宣聖五十七世孫襲封衍聖公神道碑銘<lb/>
公諱訥字言伯姓孔氏世家魯曲阜前資善大夫襲封<lb/>
衍聖公諱希學之子元中奉大夫襲封衍聖公國子祭<lb/>
酒諱克堅之孫嘉議大夫襲封衍聖公累贈通奉大夫<lb/>
河南江北等處行中書省參知政事護軍魯郡文肅公<lb/>
諱思晦之曾孫實宣聖五十七世孫也公魁梧厚重寡<lb/>
言笑篤學恭謹不以貴胄驕人士大夫喜與之游樂善<lb/>
<pb n="KR4e0088_WYG_001-244b"/>
好施遇孤貧不克婚塟者雖傾貲濟之無難色又能詩<lb/>
工篆法人得之者皆傳誦誇美相貴重華問益彰洪武<lb/>
癸亥居父憂以國哀赴京祭孝陵既竣事入見天眷甚<lb/>
隆顧謂廷臣曰孔訥真聖人子孫遂賜膳光禄命禮官<lb/>
館於太學遣尚書劉仲質勞問日繼庖廩復賜衣物鈔<lb/>
錠充牣舍館將俾襲爵以居喪乃止服除丙寅正月朝<lb/>
京師既見上大喜即命禮官卜日授爵於是以二月二<lb/>
日拜襲封之命受誥大廷百僚班列仍勅禮官以敎坊<lb/>
<pb n="KR4e0088_WYG_001-245a"/>
樂導送至太學學官率諸生二千餘人迎於成賢街觀<lb/>
者莫不贊歎光榮明日入謝復賜襲衣宴於禮部又明<lb/>
日釋奠於學廟以拜命告恩禮之加古未有也初行誥<lb/>
詞吏部奏用資善階聖諭曰既爵公勿事散官但誥以<lb/>
織文玉軸為異耳遂為故事每歳入覲得給符乘傳班<lb/>
序列文臣首厚其廩餼下及傔從此又古未有也公天<lb/>
性仁孝待宗族克盡禮意奉祭祀極其嚴敬至於廟庭<lb/>
修作朝夕程督竭其心力不以為勞洪武庚辰九月十<lb/>
<pb n="KR4e0088_WYG_001-245b"/>
六日竟以疾終得年四十有三以某年月日葬祖林祔<lb/>
考墓也夫人陳氏繼商氏王氏子男四人鑑鐸鈞鏜鑑<lb/>
襲封衍聖公後公幾年卒女五人長適李添祥次適宋<lb/>
平次適王騏次適侯正次蚤卒鑑之子彦縉今襲封衍<lb/>
聖公公之冢孫也曾孫一人原嗣公歿後二十年墓無<lb/>
文彦縉將樹碑墓道以昭先德來請銘其詞曰<lb/>
維道之髙維德之厚金聲玉振以昌厥後歴世五十而<lb/>
又七葉偉矣聞孫克紹先業宇量恢恢威儀怗怗明詩<lb/>
<pb n="KR4e0088_WYG_001-246a"/>
習禮光華煜燁天之所與族之所宗保佑申錫格於宸<lb/>
衷榮名尊爵超軼顯融寵恩異數維聖之崇佩仁服義<lb/>
如守憲律終始惟一靡有愆忒由來龍蛇賢人之嗟溘<lb/>
爾長逝德音孔遐祖林之原楷木蒼蒼若斧若堂昭穆<lb/>
相望維公之兆祔考宅幽既封且固世德作逑延畀後<lb/>
昆慶澤斯流刻詞樹碑永昭厥休<lb/>
　　　灌城阡碑<lb/>
永樂六年戊子九月十日先公直翁先生卒於家是年<lb/>
<pb n="KR4e0088_WYG_001-246b"/>
十二月丙申葬南昌灌城鄉懸榻里施家窯之原先是<lb/>
洪武癸酉六月十五日先孺人卒以其年十一月十九<lb/>
日卜葬是原至是先公遺命葬右壙而孺人次左也初<lb/>
有表誌無貞石未刻今得餘干梅溪之石謹述隠德懿<lb/>
行用誌諸阡云嗚呼胡氏之先系出不一公之族近出<lb/>
新淦之城口自經喪亂族逺譜逸不知始所從莫適其<lb/>
系也自六世祖十三承事宋端平間始遷邑城之南髙<lb/>
祖紹久曾祖禄賜祖子復考誠叔惟世懷德弗耀委祉<lb/>
<pb n="KR4e0088_WYG_001-247a"/>
後𦙍公諱鼎字重器自幼恪慎端莊屹然如老成人從<lb/>
鄉先生聶則正受春秋業成值元季兵亂與先孺人奉<lb/>
二親避亂田野間竭力致養未嘗乏絶以戚其親親沒<lb/>
雖喪亂中葬必以禮不敢茍且以儉其親既襄事時南<lb/>
昌為龍興當省治有兵衛乃與兄虞部府君徙家焉復<lb/>
遭喪亂家屢燬於兵入國朝沐浴濟化始寧厥居前進<lb/>
士鄱陽程國儒來為郡守造就人才立賞試格進諸儒<lb/>
生第其業之髙下而激勸之於是虞部與公各以其業<lb/>
<pb n="KR4e0088_WYG_001-247b"/>
就試連得髙等而虞部且魁多士後虞部以薦徵與公<lb/>
握手别曰凡出而仕君臣之義也弟敎子孫毋墜先業<lb/>
孝弟之道也公自是日取詩書禮樂用敎導其子若孫<lb/>
雖祁寒盛暑不懈儼幼䝉闇公程督之尤切及令桐鄉<lb/>
迎公就養時民有獷傲欲置諸法公聞之曰此愚民敎<lb/>
未浹爾遽置諸法於政云何且為政不可不慎一或過<lb/>
當傷和累德非細故也儼凛然佩服終身不敢違公嘗<lb/>
以僑寓違逺丘隴每歳春和不逺數百里拏扁舟歸故<lb/>
<pb n="KR4e0088_WYG_001-248a"/>
里具牲酒上塚退合族里之人叙宴而還家居祭享揆<lb/>
時備物俯仰齋肅雖老亦悲戚處鄉里恂恂然未嘗有<lb/>
所忤雖僕奴輩待之無嚴辭厲色與人交忠信篤敬衣<lb/>
食有餘樂振人之窮急貸不能償者亦置不問人有善<lb/>
輒樂慕稱道之有不善者誘掖勸戒開其善端而率德<lb/>
改行者亦多有焉其有争短長曲直持不平者得公一<lb/>
言而釋以故君子喜其公小人樂其和而德義尊於鄉<lb/>
傅先生箕熊先生釗與公交久重公為善始終無間乃<lb/>
<pb n="KR4e0088_WYG_001-248b"/>
相與稱號曰直翁先生嘗以子官封桐城知縣享年七<lb/>
十有八以壽終葬之前期雨親賔祖奠者咸以為憂至<lb/>
夜中雨止風泠然詰旦發引日皎然如春藩臬大夫郡<lb/>
邑官僚與凡執紼人士載道咨嗟及壙窆工人執事者<lb/>
皆汗浹背咸以為此公之素行獲乎天者非偶然也孺<lb/>
人徐氏先十五年卒儼聞之公曰汝母性純惠蚤喪母事<lb/>
繼母能篤於孝敬既婦於我事舅姑凡衣服飲食奉養<lb/>
之事必躬理之蚤暮不怠二親深自慰恱歳壬辰兵變<lb/>
<pb n="KR4e0088_WYG_001-249a"/>
鄉里焚掠殆盡人少食家藏多亡汝母幸存服飾之具<lb/>
日以易粟奉二親不異平居不幸二親繼歿内外宗姻<lb/>
間隔獨與汝母匍匐襄事甲午荐饑加之疾疫邑井蕭<lb/>
條遂徙龍興凡治居舍生業立家之道汝母能以勤儉<lb/>
助我未嘗面憂戚之色凡若此者汝兄弟葢未之知儼<lb/>
幼在先孺人膝下孺人口誦孝經論語敎之及長知事<lb/>
事見孺人歳時左右祭祀牲醴粢盛必豐潔待賔客酒<lb/>
食必精㫖接親戚無不順適遇子婦嚴而愛雖疾病無<lb/>
<pb n="KR4e0088_WYG_001-249b"/>
廢容卒之年春秋六十也後八年以子官贈孺人子四<lb/>
人長長壽次發次即儼次慶女二人長壽慶與二女俱<lb/>
夭孫七人旭昱<graphic n="KR0788" url="https://raw.githubusercontent.com/kanripo/KR-Gaiji/master/images/KR0788.png" mimeType="image/png"/>杲曄曦昭昱杲蚤卒今存者五人孫<lb/>
女七人長適劉正學次適劉朝英次適進賢令餘杭吳<lb/>
英次適徐用中次適劉錤次適王恒次適毛宣曾孫九<lb/>
人訓讓諲謹詢訥訢詡詠曾孫女六人距先公之葬十<lb/>
有八年先孺人之葬三十有三年實為洪熙元年歳在<lb/>
乙巳正月十一日復䝉推恩賁於㝠漠先公加贈朝議<lb/>
<pb n="KR4e0088_WYG_001-250a"/>
大夫贊治少尹國子祭酒兼翰林侍講先孺人加贈恭<lb/>
人踰月儼以疾休致而歸又踰月乃克告於墓深懼衰<lb/>
朽筋力不任恐一旦泯沒則考妣之德善鬱而不彰不<lb/>
孝之罪莫大焉謹銜哀具述本末敘次如右俾後之子<lb/>
孫庶得以為憑藉之資也男前史官嘉議大夫太子賔<lb/>
客國子祭酒致事儼謹誌<lb/>
　　　故元集賢司直曾公墓表<lb/>
永豐曾氏系出郕國公逺有代序為吉名族至元集賢<lb/>
<pb n="KR4e0088_WYG_001-250b"/>
司直諱如瑶字尚賢乃應奉翰林文字兼國史院編修<lb/>
諱巽申之子宋監察御史兵部侍郎江西安撫制置使<lb/>
諱希顔之孫宋主管浙西帳司文字贈通直郎諱元老<lb/>
之曾孫母胡孺人生公有異徵幼與羣兒處不為嬉戲<lb/>
屹然如成人從師學日授數千言輒背誦不失一字人<lb/>
皆以應奉為有子矣既長通書經天厯間侍應奉居元<lb/>
都用選補太學生其授集賢司直揭文安公之薦也未<lb/>
幾以應奉憂去官奉喪南還遭元季之亂嘅然有康濟<lb/>
<pb n="KR4e0088_WYG_001-251a"/>
之志時進士吳伯都刺佐江西省幕率舟師討冦公以<lb/>
策干之不能用郡别駕蕭額森舊與公同監舍薦之郡<lb/>
守梁克中乃檄公主永豐縣簿公至欲有為而事已去<lb/>
不可復振即挈家去隠玉笥山中入國朝喪亂既平乃<lb/>
歸葺田廬復先業洪武初遂應詔長鄉之田賦征斂以<lb/>
時不為暴刻或勸之加量公曰吾祖父以來量如是卒<lb/>
不易後以事遷鍾離年六十有八洪武丙辰正月三日<lb/>
以疾卒殯天井岡某年某月日自天井岡啓葬於鄉之<lb/>
<pb n="KR4e0088_WYG_001-251b"/>
某原配周氏子四人長洵次源次潛次潼女三人孫男<lb/>
幾人曰棨翰林侍講曰棐曰檃棨懼公之潛德不耀乃<lb/>
以狀請余惟公以文獻世美力學踐行故能安於去就<lb/>
埀休燾後豈有涯哉乃本厥初著其實表諸墓上以畀<lb/>
厥𦙍<lb/>
　　　先伯父虞部府君行述<lb/>
公諱璉字汝器姓胡氏世家新淦自幼有大志當元季<lb/>
見為政者尸厥官胥徒縱横蠧蝕民奮然欲有所樹立<lb/>
<pb n="KR4e0088_WYG_001-252a"/>
以利夫人而不得自效居常悒悒聞廬陵鄒先生選與<lb/>
其弟連講學於清江封溪之上即束書徃受業每下筆<lb/>
為文章有竒氣鄒先生輒稱善業既成而世難作矣遂<lb/>
與先生自淦徙家龍興荐經喪亂乃混跡賈區人莫知<lb/>
其儒者也及我太祖高皇帝廓清海宇儒術用興於是<lb/>
郡守鄱陽程國儒進諸儒生課其藝之高下以行勸賞<lb/>
公乃與先公各以其業就試適喪亂之餘程侯暨諸儒<lb/>
師得公昆弟文字於多士中嘉歎不已特置公第一再<lb/>
<pb n="KR4e0088_WYG_001-252b"/>
試三試皆在高第洪武初與廬陵劉子高清江張仲謙<lb/>
俱以明經薦至京擢授工部水部主事兩考陞本部員<lb/>
外郎又三年轉虞部員外郎公性剛毅論議確然遇事<lb/>
矯枉輒欲以直繩之同列多不喜譖於宰執宰執亦不<lb/>
喜因中以他事遂左遷通判廣州居二年復以事解官<lb/>
歸卜築清江往來豫章忽一日告其從子儼曰昨夢賦<lb/>
詩末句云歸去來歸去來山中故人久相待吾其歸矣<lb/>
遂拏舟泝江而上至生米值風濤而沒實洪武十八年<lb/>
<pb n="KR4e0088_WYG_001-253a"/>
二月三日得年五十有八從子發督水工操二舟自沒<lb/>
所至彭蠡湖往返七日求公竟不得嗚呼痛哉配劉氏<lb/>
子男三人頔頴顗頴蚤卒頔為盧龍丞卒於官顗亦繼<lb/>
卒有二孫戍遐方公文集若干巻在二孫所存亡不可<lb/>
知公為政嘗聞其大者若工之陶冶常之河渠吴之海<lb/>
運淮之海艘皆為劇務公實經理於權輿之日後來者<lb/>
得有所據而公之勞乃鬱而不彰悲夫又嘗承乏禁林<lb/>
得見公應制詩文徒為之嘅然公平生喜為詩宋學士<lb/>
<pb n="KR4e0088_WYG_001-253b"/>
景濂尤愛其長句謂有唐人風格今記憶僅得若干篇<lb/>
殆存一二於千百嗚呼惜哉公之德操行義凛然無愧<lb/>
於古人至遇事理之曲折在他人累百千言不能别白<lb/>
公片言剖析即了然開釋合乎至公人皆稱之曰能然<lb/>
其所就卒如斯天乎人耶莫可得而知也所可知者其<lb/>
可泯乎謹述其大槩如右後之覽者即斯文亦可知其<lb/>
人矣夫<lb/>
　　　故延平知府贈翰林學士胡公宜人吳氏墓誌<lb/>
<pb n="KR4e0088_WYG_001-254a"/>
　　　　銘<lb/>
永樂十二年十二月二十有四日故延平知府贈翰林<lb/>
學士胡公宜人吳氏卒於家其子翰林學士兼左春坊<lb/>
大學士廣聞訃即設位哭儼既弔而退越三日乃命其<lb/>
門人述宜人之世系德美來告曰廣生甫朞月先府君<lb/>
拜御史之命仕於朝時兄姊俱幼太宜人專家事教子<lb/>
女讀書事女紅課僮奴治田圃種植畜養皆有條理先<lb/>
府君守延平不幸棄諸孤廣生八歳也太宜人喪葬盡<lb/>
<pb n="KR4e0088_WYG_001-254b"/>
禮悲哀成疾幾不能起及瘥日辟纑置論語膝上以敎<lb/>
廣曰汝無父吾寧必汝之有成也廣雖幼無知然聞太<lb/>
宜人言極悲痛謹識之不忘廣兄弟不天鞠育教誨皆<lb/>
太宜人之德與凡扶持門戸官府之供賔親之禮男女<lb/>
長幼衣食百需之具又皆太宜人經理維持之力及廣<lb/>
際遇聖朝叨列侍從荷推恩特封太宜人逺埀教訓懇<lb/>
懇一旦至此極終天之痛何有已也然所以昭後世者<lb/>
幽室之詔惟子是圖按宜人諱瑞慶姓吳氏世為廬陵<lb/>
<pb n="KR4e0088_WYG_001-255a"/>
永新人父師尹故元名進士永豐縣丞母龍氏宜人生<lb/>
衣冠宦族自幼閑禮訓通經史又善筆札至於剪製紉<lb/>
縫之事皆極精緻父母甚愛之為擇壻少得如意者獨<lb/>
延平君在生徒中器質端方學問篤實遂以歸之宜人<lb/>
自入門金珠綺紈悉脫去不御躬操井臼執婦道以相<lb/>
其夫子於喪亂艱難之日人以為難延平嘗撫育其從<lb/>
孤弟妹數人為之婚嫁宜人能推所有與之宗族皆稱<lb/>
其賢仲姊寡居無子宜人迎歸養朝夕暇時二母坐一<lb/>
<pb n="KR4e0088_WYG_001-255b"/>
室講詩書論古今亹亹不厭傍置諸子誦讀與正句讀<lb/>
訓難字鄉閭之間尤讚其美今學士以文章黼黻至治<lb/>
為邦家聞人有由來矣宜人常恨不及事舅姑遇節忌<lb/>
嚴祀事於家命子孫拜埽於墓終始如一又性聰明善<lb/>
記族黨兄弟有所遺忘即咨詢雖數十年事歴歴舉之<lb/>
無毫髮差爽享年八十有二以夀終實永樂十二年十<lb/>
月三日也明年某月日葬於某山之原子二人長直次<lb/>
即廣也女四人長適劉子仍次適黃志榮次適徐崇威<lb/>
<pb n="KR4e0088_WYG_001-256a"/>
崇威宿州知州次適解與高孫四人穜穆導穟女五人<lb/>
長適劉誠次適陳年餘在室曾孫二人善裔善嗣女一<lb/>
人銘曰<lb/>
猗歟宜人夙鍾令德爰及於行克修内則延平之終厥<lb/>
家孔艱諸子在幼鞠育以安訓之書詩俾克嗣肖婦功<lb/>
母道族閭思效維兹懿美受天之祐寵章命服光於眉<lb/>
夀詵詵孫子蘭茁玉滋厥後式榖衍慶流輝猗歟宜人<lb/>
世實罕儔刻此銘詩用昭厥休<lb/>
<pb n="KR4e0088_WYG_001-256b"/>
　　　故通議大夫兵部左侍郎盧公墓誌銘<lb/>
永樂十四年十月六日兵部左侍郎盧公卒年五十有<lb/>
六自公卿大夫以及掾史執事之人與凡鄉里交游之<lb/>
士莫不痛惜之時儼還自北京既弔哭退其家人攜其<lb/>
七歳孤欽持公世系履歴拜而來乞銘余與公友也且<lb/>
子壻於公義不可辭乃敘而銘諸公諱淵字文濊南昌<lb/>
之新建人曾大父蘖大父德父朂世業醫有陰德公幼<lb/>
孤母某氏教育之既長入邑校為生員清苦力學遂以<lb/>
<pb n="KR4e0088_WYG_001-257a"/>
詩經充貢登胄監歴事兵部洪武二十五年夏五月選<lb/>
授司馬主事二十七年秋七月陞員外郎尋陞郎中三<lb/>
十一年夏以賢勞擢本部右侍郎未幾罷壬午冬有詔<lb/>
復起為左侍郎公為人篤實操履端正遇物恕而莅事<lb/>
勤故自為主事有能名及為員外為郎中歴年多而知<lb/>
故實凡視事劇及暮同列退公獨秉燭治文書不少懈<lb/>
侃侃自將未嘗矜伐以此人皆心服之至為侍郎專檢<lb/>
校貼黃其條貫節目文理浩穰不得要領者其事多繆<lb/>
<pb n="KR4e0088_WYG_001-257b"/>
戾獨公任之貫穿錯綜皆有條理人又服其能嘗督工<lb/>
運木河上威惠兼濟事集而人不勞永樂十一年夏進<lb/>
表至北京居㑹同館疽發背危篤上遣中使賜以善藥<lb/>
日往候疾重輕以聞凡兩月疾瘳入謝又賜物甚厚既<lb/>
還獨領部事知無不為僚屬禀承政修事舉乃以子敬<lb/>
夭死悲感成疾逾年竟不起哀哉卒之日朝廷遣官諭<lb/>
祭憫其遺孤特給米五十石鈔三千貫恩禮隆矣將以<lb/>
某年月日歸葬某鄉某里配胡氏子男二人今所存者<lb/>
<pb n="KR4e0088_WYG_001-258a"/>
欽也女六人長適某人次適胡暕餘在室銘曰<lb/>
維夀不躋維德有餘維澤不渝以遺其孤<lb/>
　　　贈資政大夫戸部尚書夏公夫人墓誌銘<lb/>
夫人姓廖氏其先荆州人元處士諱瑞可之女贈資政<lb/>
大夫戸部尚書夏公諱時敏之夫人今少保戸部尚書<lb/>
原吉之母也元季處士寓沔之玉沙以經學敎授生徒<lb/>
時資政公之父某為湖廣行省都事聞處士學行命資<lb/>
政從之游以兵變不果行未幾鄂城陷都事歿於義資<lb/>
<pb n="KR4e0088_WYG_001-258b"/>
政奉其母入沔見處士與語大器之曰都事義士也可<lb/>
謂有子矣其後必昌遂以夫人歸焉入國朝喪亂平資<lb/>
政乃徙居長沙之湘陰洪武初教諭邑庠復以母老歸<lb/>
養而卒夫人奉其姑盡孝敬雖處窮約未嘗有幾微不<lb/>
足之色其姑安之教諸子嚴而愛嘗訓之曰吾見汝父<lb/>
辛勤一世手不釋巻今已矣汝幼孤何恃復歎曰人生<lb/>
世間其業有四惟士為貴汝等得為士非惟不墜先業<lb/>
亦汝父之志也於是遣原吉入邑庠為弟子員又訓之<lb/>
<pb n="KR4e0088_WYG_001-259a"/>
曰吾聞與善人居如就芝蘭久與俱化與不善人居如<lb/>
就蕭蒿久亦與化汝其識之姑疾夫人侍湯藥惟謹朝<lb/>
夕不離寢處姑執夫人手泣曰汝事我備極勞苦我老<lb/>
疾必不起念無以報汝願汝夀過我子孫事汝同汝事<lb/>
我姑既卒夫人葬祭如禮及原吉領鄉薦仕為户部主<lb/>
事迎夫人就養後七年原吉陞侍郎夫人以子貴誥封<lb/>
太淑人又五年原吉拜尚書考贈戸部尚書夫人進封<lb/>
太夫人太夫人慈惠温恭而有賢子經綸通變出納和<lb/>
<pb n="KR4e0088_WYG_001-259b"/>
鈞以掌邦計為時名臣而太夫人夀考尊榮世稱賢婦<lb/>
賢母焉享年八十以疾終於北京實永樂壬寅四月十<lb/>
九日也後二年奉命給舟檝第三子原禮載柩歸以是<lb/>
年某月某日葬某處子三人長即原吉次原啓次原禮<lb/>
女二人長蚤世次適常州府照磨葛興讓孫四人琮瑛<lb/>
琪璨女四人長適監察御史傅霖之子俊次適宗人府<lb/>
經歴虞進之子㻞餘在室昔韓滉識楊於陵為佳士謂<lb/>
其有後遂以女妻之生嗣復卒為相方之處士之於資<lb/>
<pb n="KR4e0088_WYG_001-260a"/>
政及今尚書公豈不信哉儼獲交尚書公嘗拜太夫人<lb/>
於堂上見太夫人禮貌從容辭氣詳雅固知其夙秉隂<lb/>
教者尚書公乃以墓銘見屬謹按林諭德誌所述事略<lb/>
叙次如右而為之銘其辭曰<lb/>
懿懿夫人生於德門克嫓君子陰教式遵遭家孔艱夫<lb/>
先其歸上下老幼養育於嫠姑疾不起寢食不離勤勞<lb/>
孝順姑祝有辭撫字諸孤慈訓懇詳善積慶衍世澤其<lb/>
昌表表尚書贊理廟堂推恩顯親命服用章禄養式崇<lb/>
<pb n="KR4e0088_WYG_001-260b"/>
既夀且康湘山蒼蒼湘水泱泱惟卜之吉夫人之藏刻<lb/>
銘置幽永世不忘<lb/>
　　　晉侍中大將軍温忠武公廟碑<lb/>
豫章城南之有晉侍中大將軍温忠武公廟者以公之<lb/>
墓在也公咸和初為江州刺史持節都督平南將軍鎮<lb/>
武昌豫章乃江州刺史治所也公至豫章親祭徐髙士<lb/>
之墓仰其風節愛其山川言於朝曰豫章十郡之要宜<lb/>
以單車刺史居之事雖不行而心實重焉故臨終之日<lb/>
<pb n="KR4e0088_WYG_001-261a"/>
與陶侃書葢公之葬豫章侃從公之意也後朝廷追公<lb/>
勲德將為造大墓於元明二帝陵之北侃上表并公書<lb/>
得停移葬今廟之後有坎隠然實公之墓故老相傳舊<lb/>
碑載墓去廟三十步初廟近排岸司瀕於江歳久為水<lb/>
嚙今廟徙臨墓矣而舊碑亦湮沒世俗無知者因訛為<lb/>
宋司馬温公豈以公嘗為劉琨右司馬故耶鄉人歳時<lb/>
祀事惟謹有以事禱者輒不得卜復禱曰廟無碑豈非<lb/>
欲得祭酒之文乎遂得卜嗚呼公之事載諸史冊章章<lb/>
<pb n="KR4e0088_WYG_001-261b"/>
然輝暎今古公之精神上下與天地同流亘千載猶一<lb/>
日公豈以余言為足傳耶特以余能正其訛耳謹取公<lb/>
之履歴始終大概著於後使讀者知公不復訛為涑水<lb/>
先生也按傳公諱嶠字太真河東太守憺之子也初為<lb/>
都官從事東閤祭酒補上黨潞令平北大將軍劉琨夫<lb/>
人公之從母也琨請公為參軍復為從事中郎上黨太<lb/>
守加建威將軍督護前鋒軍事將兵討石勒屢有戰功<lb/>
琨遷司空以公為右司馬屬二都傾覆元帝初鎮江左<lb/>
<pb n="KR4e0088_WYG_001-262a"/>
琨以公為左長史檄告華夷奉表勸進帝嘉之尋拜散<lb/>
騎常侍歴驃騎王導長史遷太子中庶子明帝即位拜<lb/>
侍中轉中書令王敦逆謀表補丹陽尹公還都奏之加<lb/>
中壘將軍持節都督東安北部諸軍事及敦兄王含同<lb/>
錢鳳奄至都公燒朱雀桁以挫其鋒擊含敗之封建寧<lb/>
縣開國公進號前將軍時歴陽太守蘇峻藏匿亡命朝<lb/>
廷疑之公遂有江州之命未幾峻果反公屯潯陽遣督<lb/>
護王愆期西陽太守鄧嶽鄱陽内史紀瞻等率舟師赴<lb/>
<pb n="KR4e0088_WYG_001-262b"/>
難及京師傾覆公乃遣王愆期奉征西將軍陶侃為盟<lb/>
主於是侃率所統與公同赴京師戎卒六萬旌旗七百<lb/>
餘里直指石頭次於蔡洲峻聞公將至逼大駕幸石頭<lb/>
公又於四望磯築壘以逼賊侃督水軍向石頭公與庾<lb/>
亮率精勇從白石以挑戰時峻勞其將士因醉突戰馬<lb/>
躓為侃將所斬峻弟逸及子碩嬰城自固賊將匡術以<lb/>
臺城來降為逸所擊求救於公公從别駕羅洞言進攻<lb/>
雀杭遂破賊石頭軍奮威長史滕含抱天子登公舟時<lb/>
<pb n="KR4e0088_WYG_001-263a"/>
陶侃雖為盟主而處分規略一出於公及賊滅拜驃騎<lb/>
將軍開府儀同三司加散騎常侍封始安郡公邑三千<lb/>
戸議將留公輔政公以王導先帝所任固辭還武昌公<lb/>
先有齒疾至是拔之因中風至鎮未旬而卒年四十二<lb/>
江州士庶聞之莫不相顧而泣帝下冊書追贈公侍中<lb/>
大將軍持節都督刺史公如故諡曰忠武祠以太牢公<lb/>
之本末如此嗚呼公當晉室之微能以勞定國豐功偉<lb/>
績不獨著於王室而豫章之人不受王敦蘇峻之禍公<lb/>
<pb n="KR4e0088_WYG_001-263b"/>
之利澤深矣公不棄豫章而妥靈於此豫章之人豈能<lb/>
忘公此所以世世祀公而不絶也公之祀應祭法余故<lb/>
表而出之求余文者鄒鵬南復作詩以遺之俾與其鄉<lb/>
人歌以祀公其詞曰<lb/>
五馬浮江典午微中原雲擾竟莫支惟公天授豪傑資<lb/>
𢎞毅有猷復有為仗劍南來歴嶇﨑翼戴王室昌厥詞<lb/>
羣賢滿朝挹光儀王事靡盬勞驅馳逆敦憑陵肆侮欺<lb/>
神器振揺綱紀隳斷桁扼險公出竒指顧之間含鳳披<lb/>
<pb n="KR4e0088_WYG_001-264a"/>
㐫峻結約逼郊畿乘輿播越徒嗟咨公復奮身舉義旗<lb/>
感激將士張國威羽書四發如星飛征西遂下荆州師<lb/>
指麾嶽瞻與愆期白石之役天相之殱厥醜類無孑遺<lb/>
策勲錫爵同三司廷議欲留公固辭旋艫南經牛渚磯<lb/>
犀光下燭號蛟螭翩然歸鎮曾幾時奄忽神遊哲人萎<lb/>
逺邇聞訃淚漣洏丘墓千載江之湄祠宇雖存人莫知<lb/>
神明昭格於赫燨井邑庇庥民實思有牲載俎酒載巵<lb/>
願公朝夕無我遺<lb/>
<pb n="KR4e0088_WYG_001-264b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　頤庵文選巻上<lb/>
</p>
<p>
</p>
  </div>
</body>
</text>
</TEI>