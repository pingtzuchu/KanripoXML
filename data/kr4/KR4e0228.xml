<?xml version="1.0" encoding="UTF-8"?>
<TEI xmlns="http://www.tei-c.org/ns/1.0">
              <teiHeader>
                  <fileDesc>
                     <titleStmt>
                        <title>Title</title>
                     </titleStmt>
                     <publicationStmt>
                        <p>Information about publication or distribution</p>
                     </publicationStmt>
                     <sourceDesc>
                        <p>Information about the source</p>
                     </sourceDesc>
                  </fileDesc>
              </teiHeader>
              <text>
                  <body>
            
<div>
<head>仰節堂集巻一</head> <lb/>
    <p>
<pb n="KR4e0228_WYG_001-1a"/>
欽定四庫全書<lb/>
　仰節堂集巻一<lb/>
　　　　　　　　　　　明　曹于汴　撰<lb/>
　序<lb/>
　　江西鄉試錄後序<lb/>
臣不敏副江西典試之役既告竣當有言夫兹地習譚<lb/>
聖學而諸以比士来者亦大概以作聖之功三致意焉<lb/>
臣安能更端以告士士不聖人之學而誰學乎學聖人<lb/>
<pb n="KR4e0228_WYG_001-1b"/>
者心其心行其行言其言舉子制藝亦言其言者也方<lb/>
其湛重淵之思抉九天之秘魯鄒覿面莘岐傾懷里巷<lb/>
屑越之語烏能有此不謂聖人口吻可乎哉第孔孟伊<lb/>
周啟口容聲罔非是物而諸士匪臨塲羔鴈鮮不為里<lb/>
巷屑越之語者要在充其類耳詎寧惟言士亦嘗心聖<lb/>
人之心矣行聖人之行矣尋常食息大聖如斯雖在梏<lb/>
亡猶涵至性忽愴臆於顛連忽赧顔於爾汝忽莊容於<lb/>
賔祭忽灼知於著揜其於聖心聖行隙露全露乍合乍<lb/>
<pb n="KR4e0228_WYG_001-2a"/>
離者皆是方其離時一毛萬山當其合時百世同室亦<lb/>
在充其類耳充之者言有常也行有常也心有常也夫<lb/>
一臠知五鼎跬步知千里業有其言何不常其言業有<lb/>
其行何不常其行業有其心何不常其心言之實者其<lb/>
言常行之實者其行常心之實者其心常其心實無有<lb/>
不實其心常無有不常無不實者至誠也無不常者不<lb/>
息也充類者致其曲而誠也夫滄浪之咏充之綦隆臻<lb/>
居室之能充之天地察孩提之愛充之仁義達豈以士<lb/>
<pb n="KR4e0228_WYG_001-2b"/>
也而熒熒隨熄涓涓自封弗克充滿優入聖域哉夫觀<lb/>
天者以昭昭察地者以撮土學聖者以一隅故棘内可<lb/>
信棘外一緒可窺全體非過也士誠有此倪也然而由<lb/>
聖倪躋聖極則亦有辨矣臣北産也既壯而渡江北之<lb/>
所聞恪守實蹈尺步䋲趨居多焉渡江所聞頓解根宗<lb/>
圓通開廣居多焉或相背而各往或相疑而交辯頓解<lb/>
者曰何為瑣瑣滯滯拘攣格式眼瞳不瞭足趾竟隘恪<lb/>
守者曰何為艶悟忘修駕大棄細以名節不足檢以踈<lb/>
<pb n="KR4e0228_WYG_001-3a"/>
縱為無礙臣竊謂二者之言可相濟也俱不可廢也夫<lb/>
恪守之士斤斤於門外者也頓解之士揚揚於門内者<lb/>
也門内之論終不能勝顧烏得決去藩籬便其情態躬<lb/>
為嚆矢遺人口實道之闇也殆與有責焉夫障緣愈添<lb/>
本真益昧爾先達之重戒者戒之良是賄賂干請任情<lb/>
執見爾先達之明糾者糾之亦良是爾多士兩存之一<lb/>
切謹嚴一切脱化三百三千何思何慮九經九德無臭<lb/>
無聲以此為心以此為行以此為言淵源孔孟證可伊<lb/>
<pb n="KR4e0228_WYG_001-3b"/>
周豈不偉與不然膠於師説岐於門户其為辭也詖詖<lb/>
辭不足辱兹錄而況生於其心發於其行害且更烈何<lb/>
聖學之足云豈所望於多士哉<lb/>
　　崇賢錄序<lb/>
盱山士紳以宋劉剛烈父子及李博士應列祀典狀建<lb/>
議於邑侯許君得諾先是三公顯靈於漕直指蘇公樹<lb/>
壇於直指董公兹議廼興建祠以祀就祀為㑹用闡聖<lb/>
學感三公而思濟美匪直報之俎豆已爾爰述其經制<lb/>
<pb n="KR4e0228_WYG_001-4a"/>
始卒之詳成錄問序於余夫宋距今歴年累百英<graphic n="KR1065" url="https://raw.githubusercontent.com/kanripo/KR-Gaiji/master/images/KR1065.png" mimeType="image/png"/>猶<lb/>
存追崇不諠今人之性不隔於古人故不諠也古人之<lb/>
性不隔於天地故猶存也然則天人一而已矣東西南<lb/>
北之人古人今人一而已矣而人或自封一局者何歟<lb/>
不達鬼神之情狀付之曰烏有亦自封也則何不可自<lb/>
封者門其門户其户名其名利其利歩武幾許胡不藩<lb/>
之剖而家之大乎吁嗟此君子之所不為也劉氏父子<lb/>
身其身乎宋與我何有而自糜於鋒刃李氏而身其身<lb/>
<pb n="KR4e0228_WYG_001-4b"/>
皇皇於聖學之翼也何為直指邑侯而身其身何有於<lb/>
亡人何有於盱而舉之祠祀盱士紳而身其身翕然不<lb/>
忘於昔賢何為而又何㑹講之殷殷也是皆根於性也<lb/>
不可得而隔也故不容已也彼自封一局者亦何嘗隔<lb/>
而以為若有畛焉若有域焉是幻見也如夢中之畫界<lb/>
倐然而醒畫界安在諸君子仰止於斯知其無幻見矣<lb/>
幻見於講互有辯幻見於行互有規幻見於幽隠之衷<lb/>
三公在上不笑且怒幾希吁嗟謂三公不笑且怒是以<lb/>
<pb n="KR4e0228_WYG_001-5a"/>
為無神也奚以祀以為有神也尚念旃哉<lb/>
　　馮少墟先生集序<lb/>
夫道生人失其所以為道則失其所以為人矣誰甘於<lb/>
失其人而每失其道弗思耳道貫於血氣之質弗相離<lb/>
也離道而抱空質焉與土梗何殊乎是道也其大無外<lb/>
或狹而小之其宻無間或輟而斷之其粹無滓或㸃而<lb/>
衊之是故學為急焉學也者恢廓而使之大綿聨而使<lb/>
之宻滌盪而使之粹也道不待學而有而非學無以保<lb/>
<pb n="KR4e0228_WYG_001-5b"/>
其有非學無以復其有非共學無以公其有故孔子蚤<lb/>
歲志學没齒不厭也然學亦難言矣性天之奥本中有<lb/>
本胡以徹之知見之紛岐中有岐胡以析之習情之錮忽<lb/>
醒忽迷胡以覺之是用連朋講究互參證以求至當相<lb/>
夾持而防墮落故孔子以不講為憂也夫道需學學需<lb/>
講有不啻飢之食寒之衣者而講學顧罹世訾非盡世<lb/>
之尤也不學之士患在不講講學之士患在不副或亦<lb/>
艶為美稱儋簦聊聚朝朝問路歲歲不越閾譬露背而<lb/>
<pb n="KR4e0228_WYG_001-6a"/>
談九容揮玉塵而稱儉素於我乎何有故孔門之訓無<lb/>
行不與夫惟相與以行則學為真講而萬世宗之無斁<lb/>
也少墟馮先生沈潛聖學踐履篤至問業之士如雲而先<lb/>
生惟有教以闡揚剴實衛道謹嚴蓋亦以行為講以行<lb/>
為學者也道不在兹哉昔有問楚侗先生以天命之性<lb/>
者先生方欲訓解其人曰意公自言其性耳先生為之<lb/>
矍然慕岡先生㑹友於白下凝然相對或曰馮公何無<lb/>
講座上曰此人渾身是講其亦旨於論講矣于汴不肖<lb/>
<pb n="KR4e0228_WYG_001-6b"/>
仰先生之行有年兹誦其講道之集若而巻而窺君子<lb/>
之慥慥也敬綴數語志向往<lb/>
　　理言什一序<lb/>
夫人之所以為人理而已矣里巷庸衆對談之語未嘗<lb/>
不謂理云理云然究其精微則峩冠而皓首或不識為<lb/>
何物亦可詫也古先聖賢以理為行亦以理為言言為<lb/>
後人設也而究心者寡安望有窺於理而能齊其行乎<lb/>
知一張先生有味於先正闡理之言摘而錄之時時研<lb/>
<pb n="KR4e0228_WYG_001-7a"/>
討問發以所見遂至成帙命之曰理言什一嗟乎風㑹<lb/>
之下也士之所趨者流俗汙世競利逐時之習而已即<lb/>
沈涵典籍之中窮年兀兀藉其可禆進取已耳又不然<lb/>
左史英華晉唐膏馥輝潤筆毫留連光景已耳聞所謂<lb/>
理言者如奏古樂不終塲思睡矣亦有口誦註脚漫謂<lb/>
了了實則錮蔽此又訑訑之見耳先生之志大矣哉其<lb/>
造理之邃制行之卓宜也得其所以為人者矣人之徹<lb/>
内徹外動容啟喙孰能外此譬彼魚然能為順水能為<lb/>
<pb n="KR4e0228_WYG_001-7b"/>
逆水而不能外於水人亦何為不理之順也乎雖然什<lb/>
一云者以言言之也理無所謂什者一而已矣亦無所<lb/>
謂一嗚呼微哉微哉非究心於理何足以語此<lb/>
　　質言序<lb/>
徹天徹地亘古亘今一理而已矣人得理以生惻隠羞<lb/>
惡恭敬是非真誠其質也以此見之行則為質行宣之<lb/>
言則為質言其為殘忍無恥傲慢昏憒虚詐之行與言<lb/>
者非其質矣故曰人之生也直直其質也故曰君子質<lb/>
<pb n="KR4e0228_WYG_001-8a"/>
直海陵心齋先生崛起末俗之中獨完其質而流遺風<lb/>
以啟後人靈臺唐君私淑先生之教興學祠内敦行慎<lb/>
言躋八旬無倦鄉里薫之縉紳褒之曰不失其質者也<lb/>
彼有遜聖哲為夐絶甘沈染於習氣者反以習氣為質<lb/>
者乎辟之人面有本來色相乃至抹墨塗朱盤舞劇戲<lb/>
久假不歸不知真面掩朱墨之内也然一洗刷真者立<lb/>
露又豈借面於人哉人心之質亦若是予不類少失其<lb/>
質時稍覺其非是顧與賢人君子相講劘其質輙露幾<lb/>
<pb n="KR4e0228_WYG_001-8b"/>
希或涉世味恣嗜縱情則質復隠而反以非是者為質<lb/>
盖至今倀倀也辟如劇戲之人登塲逐隊樂事方濃若<lb/>
以其抹塗之面為固然不復知醜塲終意盡對衆鑑形<lb/>
則有啞然自笑而洗刷不遑耳紀生常新陳生魁類輩<lb/>
受業於唐君而彚梓其質言欲因言以求質者則必日<lb/>
親師友相切相磋守其惻隠羞惡恭敬是非真誠之質<lb/>
必不至抹塗其面而以非是者為質矣不類他日遊海<lb/>
陵走祠下將以鑑吾之所質當有以洗刷我<lb/>
<pb n="KR4e0228_WYG_001-9a"/>
　　讀易夢覺序<lb/>
秦蓮勺先生史公學易有年沛然徹悟錄其所得成編<lb/>
為巻者九命曰夢覺何覺乎覺我之為易也何錄乎將<lb/>
覺世以共覺也殷阿衡云予天民之先覺者也予將以<lb/>
斯道覺斯民也夫易六十四卦括於乾之一卦三百八<lb/>
十四爻括於乾之一爻廣大無垠森羅悉備我命如是<lb/>
我性如是我心如是我身如是萬邦億姓遐<graphic n="KR1101" url="https://raw.githubusercontent.com/kanripo/KR-Gaiji/master/images/KR1101.png" mimeType="image/png"/>僻隅昆<lb/>
蟲草木共是不知我之如是是睡夢方沈不可言覺業<lb/>
<pb n="KR4e0228_WYG_001-9b"/>
覺其如是我固乾也遐<graphic n="KR1101" url="https://raw.githubusercontent.com/kanripo/KR-Gaiji/master/images/KR1101.png" mimeType="image/png"/>僻隅昆蟲草木連貫相關矧<lb/>
夫切而近焉者乎而不欲其共覺乎此夢覺之所由編<lb/>
也讀是編者謂公逢時不偶歸田研究立言覺世棲山<lb/>
林者當如是然阿衡覺民乃在三聘幡然之後何也大<lb/>
行窮居寄迹殊象自覺覺人心念惟一心齋先生不云<lb/>
乎唐虞君臣只是講學執中十六字莫非呼人之寐也<lb/>
世見孔夫子周流未遇歸而刪述乃謂達則道行窮則<lb/>
道明或遂以内聖外王分别為兩寧知其周流十二國<lb/>
<pb n="KR4e0228_WYG_001-10a"/>
時未嘗不為明計也故曰欲明明德於天下即如公曩<lb/>
覺世以讜言今覺世以讀易寧有異耶泰運復亨徵車<lb/>
且至大覺斯民譬天光之焕幽陬盡朗彖稱乾元大明<lb/>
不在兹乎余盖有深望焉<lb/>
　　四書説意序<lb/>
聖賢之書聖賢之言也聖賢之言發於聖賢之意聖賢<lb/>
之意動於聖賢之心有其心則知其意有其意則知其<lb/>
言知其言則能説之説之者説其意也説其意者以意<lb/>
<pb n="KR4e0228_WYG_001-10b"/>
逆之也不以意逆而徒揣摩其言而已終不可肖今天<lb/>
下士人其於四書盖童而習之矣然至白首或不達其<lb/>
意吾無其意安窺其意吾無其心意從何來李放桃花<lb/>
其可得乎稷竹東任先生著四書説意説孔孟曽思之<lb/>
意洞然詳盡何以臻此余未睹其人而聞其行清貞端<lb/>
謹年且望九而不倦於勤跬步必䋲諸義可以識其心<lb/>
矣不失其無意之初也不失其同聖賢之初也以聖賢<lb/>
之心説聖賢之意與自説其意何殊烏得不了了讀是<lb/>
<pb n="KR4e0228_WYG_001-11a"/>
説者勿徒以説視之亦以意逆之吾之意與先生之意<lb/>
投乃與聖賢之意投而先生説聖賢之意者吾亦可了<lb/>
了然在能有其心有其心斯能有其意李放桃花之謂<lb/>
乎心水也意波也江海波池沼波洪纎懸異有同然者<lb/>
吁嗟心學可不講哉正心盡心養心存心四書顧不諄<lb/>
諄哉<lb/>
　　四書疑問序<lb/>
或有問於余曰吾讀蓮勺史先生之疑問而竊疑焉夫<lb/>
<pb n="KR4e0228_WYG_001-11b"/>
先生積學功邃神遊於孔曽思孟之間黙契道真何疑<lb/>
之有吁此未知疑之不可無也孔夫子自述云四十而<lb/>
不惑是其四十之前何嘗自謂無惑儒者四十之後尚<lb/>
未可當夫子四十之前動云吾既知之矣居之不疑如<lb/>
何其可也善哉乎先生以疑自居而長安諸君子復有<lb/>
未能信未能疑真疑真信之惓惓也疑則問問則成其<lb/>
學學則信然則既信矣當無復疑乎是匪可易言也虞<lb/>
帝之聖奚啻於信而問察之好不置夫豈自處了了而<lb/>
<pb n="KR4e0228_WYG_001-12a"/>
姑為是諮詢也夫子不惑矣而假年以學蘄免過之大<lb/>
者又豈自信無過而漫求免也世人謂惟聖無過此殊<lb/>
不然到得聖過轉多耳譬百里之侯不任咎於封外天<lb/>
下之宰詎委責於遐荒故彼能是是亦足為一長之士<lb/>
也聖人而有足時乎不足則不敢駕言信烏得不問且<lb/>
學也是故讀四書者疑焉而已讀疑問者轉疑焉而已<lb/>
伯玉未五十時幾不覺四十九年之非儻亦嘗自疑也<lb/>
而罔歇於問也乃克自覺乎夫學難於有睹而有睹非<lb/>
<pb n="KR4e0228_WYG_001-12b"/>
可盡學也疑以生問問以成信轉信轉問没齒焉而已<lb/>
矣則兹編之所開者宏也余不敏叢疑如織當圖航大<lb/>
河之津陟華嶽之嶺摳衣請問矣<lb/>
　　銀臺政紀序<lb/>
竊嘗謂當官致治之要有二尊令甲修職掌而已矣國<lb/>
家建一官則有一官之成憲幾經籌量而後布為章程<lb/>
者鑒於成憲而精神畢注於此罔敢頺廢斯於職不溺<lb/>
一職不溺則一官之事理顧或蔑棄典故惰窳職守世<lb/>
<pb n="KR4e0228_WYG_001-13a"/>
之不治無惑也安節先生歴官中外有年所至輙講求<lb/>
舊章設誠而行之鴻猷駿業炳焉比自留卿奏滿甫入<lb/>
都門天子簡之銀臺則首詢掌故而掾史無以應先生<lb/>
曰奚而持循以修職業於是廣搜旁採要例科條燦然<lb/>
悉具某事也訓典之當舉莫或湮之某事也訓典之所<lb/>
禁莫或循之政乃大飭汴不敏睹先生之為納言而知<lb/>
奉職者當如是也睹政紀而知先生之盡職有所據也<lb/>
職巨職細諸百執事疇不有成法在疇不有官守在即<lb/>
<pb n="KR4e0228_WYG_001-13b"/>
古稱名臣傑士躋世綦隆亦無他竒第各不虧其職分<lb/>
以無戻於憲典足矣雖然方䇿昭垂由心制之先生編<lb/>
纂而躬行由心運之脱無是心乎即令條教盈案將藐<lb/>
焉背之以馳世之不治自若耳然則當官致治又自有<lb/>
本也歟盖信哉其有本也<lb/>
　　馮慕岡先生語錄序<lb/>
昔有士人十數相遇於崆峒之陽衣冠甚都吐辭雋永<lb/>
主人肅之各授采牋冀承清論須㬰俱就錄而成編覽<lb/>
<pb n="KR4e0228_WYG_001-14a"/>
者珍襲何異程朱比肩哉居頃之叙及生平或曰吾鞅<lb/>
掌日久崇膴不我及奈何或曰時情未可拂將造貴人<lb/>
之門或曰田無妨求舍無妨問不者何以遺子孫主人<lb/>
驚汗吐舌是與錄中之語殊不類人與言可相背而馳<lb/>
耶因思前代以詩賦取人未免靡麗之習國朝定以經<lb/>
義周情孔思淋漓筆穎制非不善迨其後也僅借梯榮<lb/>
下不必顧行為文上不聞因文問行若謂舉子業固應<lb/>
爾爾大人先生乃登壇講道彚語為錄評駁古先抉剔<lb/>
<pb n="KR4e0228_WYG_001-14b"/>
造化非法言不言宜亦非法行不行是以髙賢大良罕<lb/>
不從事躬修今若此將令異日觀語錄者亦若觀舉子<lb/>
藝乎是可嘆也於是新安戴生以所輯慕岡語錄眎余<lb/>
余交公知公颺言於衆曰是固非憑耳入流之於肺肝<lb/>
非僅口出履之以實踐其通籍二十餘載茅茨猶故秉<lb/>
憲於楚兢兢奉職百務俱興直觸横璫脱全楚於水火<lb/>
禁詔獄累年講晰益邃兹錄所載獄中為多盖以自砥<lb/>
亦將覺人塵態光華無所覬覦其亦可尚也乎主人乃<lb/>
<pb n="KR4e0228_WYG_001-15a"/>
逌然而喜因叙次所談弁之簡首<lb/>
　　馮慕岡先生年譜序<lb/>
昔在孔門無不從事學問及語好學僅推顔氏之子好<lb/>
學誠難言矣何況叔世知學為艱安問好哉然弗好則<lb/>
可作可輟可信可疑學之無成者多矣慕岡馮子孜孜<lb/>
於學以好自許嘗語余云吾好學如好好色盖自覺其<lb/>
深嗜不可解者其家亦云公曽對巻研思大雨水入户<lb/>
及座下不動家人驚呼之方出詎不有真好哉何以徵<lb/>
<pb n="KR4e0228_WYG_001-15b"/>
之徵於其學之進也余初㑹於都門再㑹於盱三㑹於<lb/>
淮泗又㑹於都門五通問於圜室度度非復阿䝉年有<lb/>
進焉非好何以致此譬飢之好食終果腹也寒之好衣<lb/>
終蔽體也好故有成也故夫子思顔子亦曰吾見其進<lb/>
士將學顔子學何不好其好馮子殫精於好可謂善學<lb/>
顔子向令天假之年不知所進何似然亦不虚其年矣<lb/>
其年可譜譜之足為學士模其門下士戴君任當馮子<lb/>
逝後門户荒涼交遊星散之日搜羅讐較為之著譜裹<lb/>
<pb n="KR4e0228_WYG_001-16a"/>
糗重趼間關累千里問序於余此亦好學之報也聊綴<lb/>
數言闡揚其好以俟尚論者知其生平窽要云<lb/>
　　重刻我真語畧序<lb/>
絳郡公笪我真大夫甫涖堂皇輙以興學維風為第一<lb/>
義進多士而誘掖之觀其語畧盖其初為鉛山侯以教<lb/>
鉛士而鉛士刻之者也多士以傳寫為艱重付梨棗問<lb/>
序於余余與大夫同遊久此語亦習閲其人恂謹其學<lb/>
有本原故其語精切而醒人其歴官行政裒然有成勣<lb/>
<pb n="KR4e0228_WYG_001-16b"/>
仕絳未半期口碑業徧四境多士若其化乃崇其語耳<lb/>
第未知多士之梓之也將誦其語乎抑語其語乎踐其<lb/>
語乎語其語者大夫曰仁亦非仁無談大夫曰義亦非<lb/>
義無談宛然有道口頰也盛矣踐其語者業共談仁非<lb/>
仁無由業共談義非義無行儼然有道步武也尤盛矣<lb/>
顧余所望在此不在彼盖嘗聞海濵一先生出所著語<lb/>
錄示諸人士人士争捐貲鋟之梓最後一人以貲來主<lb/>
者弗納其人恚甚奈何拒我主者曰爾既應試列名矣<lb/>
<pb n="KR4e0228_WYG_001-17a"/>
烏用此先生聞之嘆曰將令我不暇給耶士林傳為笑<lb/>
柄吾晉士風推魯罕從事於講講則矩蹈而䋲約之弗<lb/>
敢越軼寧失之方不至失之圓兹之剞劂語畧者固非<lb/>
公不至室者也子大夫其忻允<lb/>
　　理學文鵠序<lb/>
關中少墟馮先生輯諸大家舉子藝百數十首以式多<lb/>
士命曰理學文鵠不命以舉業而曰理學何也見理學<lb/>
舉業之非二也皇制羅俊秀之士於庠序俾其研究理<lb/>
<pb n="KR4e0228_WYG_001-17b"/>
奥心繹而躬廸之期於湊泊融貫可通於世用顧上之<lb/>
人無由知也則令攄所學於文藝其文肖其所學乃因<lb/>
文而知其人擢以科第簡以官秩而收治平天下之效<lb/>
舉業之制豈不善哉習之敝也學不必理文亦不必理<lb/>
帖括勦襲糚㸃色澤以博進取迴視所為文真成敝帚<lb/>
無一字可濟於世此舉業之贋也清修之士從而厭薄<lb/>
之講聚闡理自謂理學或遂謝舉子藝以為髙誦法孔<lb/>
子而甘蹈其所謂果失則均焉兹集出而舉業在是理<lb/>
<pb n="KR4e0228_WYG_001-18a"/>
學亦在是舉業而不本之理學雖極工巧而識者亦窺<lb/>
其微庸人之腹終不能倣聖人之口亦未有理學徹而<lb/>
文不精者孔孟周程之文不在兹乎固可睹已彼不達<lb/>
於理而覬成章譬醯缶而欲瀉酒味固不似也吁嗟不<lb/>
達於理而文之飾滔滔皆是厭薄而不屑為者宜其髙<lb/>
矣此理學之所以不明也<lb/>
　　鯤伯詩選序<lb/>
夫世之治也士大夫惟公室之恤迨其念不越身計不<lb/>
<pb n="KR4e0228_WYG_001-18b"/>
逾家漠然不知有國而世乃衰風之醇也無不尚樸者<lb/>
鑿醇而漓則縟麗穠纎以相矜尚而已士大夫不能報<lb/>
國而至衰其國不能維風而至敝其風亦足忸矣顧非<lb/>
所論於藩潢家也彼其離腹墮地所睹宮殿之巍錦繡<lb/>
之爛祿豢終其齒惟絲竹之為娯裘馬之為豪已爾而<lb/>
又格於功令無當官從政之責治不任勣亂不任咎烏<lb/>
能約其躬而國之慮也王孫鯤伯有異焉足未嘗過城<lb/>
闉而聞廟堂有善政不啻欲躍者抑或民有隠天有灾<lb/>
<pb n="KR4e0228_WYG_001-19a"/>
亂有萌不啻額之蹙者居恒自奉殊簡雖座上時有客<lb/>
而不類徵逐讌飲競水陸而侈繒綵無鬬侯鯖誇趙舞<lb/>
之態其精神固有所注也若人而為貴戚卿乎安有惟<lb/>
田之求舍之問金玉之輦為不可知之子孫計而治理<lb/>
日圯民生日困外訌日熾内釁日積而金甌無闕之天<lb/>
下且有懷問鼎之思厪方蹶之憂者乎竊謂鯤伯足尚<lb/>
也或曰若晤其人乎曰否何以知之以詩知之其詩慷<lb/>
慨激烈殷殷國是忠義之肝膽流於吟諷如將天問而<lb/>
<pb n="KR4e0228_WYG_001-19b"/>
雲排焉而蕭寂清約之致時時宣露經云詩言志又云<lb/>
詩可以觀公之志形於篇什吾因篇什而觀其人知其<lb/>
關於治亂醇漓之大也乃三嘆而書其集之首以為序<lb/>
　　孔廟禮樂考序<lb/>
夫髙下未判有自然之中陰陽未蕩有自然之和天地<lb/>
之禮樂本於兹矣人得之為性則亦有自然之中焉有<lb/>
自然之和焉中固未有不秩如者和固未有不雍如者<lb/>
聖人若是途人亦若是第中和之性不能無所蔽其不<lb/>
<pb n="KR4e0228_WYG_001-20a"/>
形而為乖戾者寡矣故聖人以性之中制為禮俾人人<lb/>
遵其禮而各復其性之中以性之和制為樂俾人人遵<lb/>
其樂而各復其性之和辟之於水制之者由源而發為<lb/>
流也遵之者緣流而得其源也得其源者得其性也得<lb/>
其性則中和合一禮樂匪二後世不究其源安問其流<lb/>
孔子禮樂之宗也其廟祀之典尚不免於舛廢況其他<lb/>
乎夫磬折式里自鮮愆動鳴鑾鏘玉當無躁心袒背而<lb/>
歌濮上必納於邪禮樂豈細故可忽漫言哉楚儒瞿睿<lb/>
<pb n="KR4e0228_WYG_001-20b"/>
夫氏慨然欲以興之乃推廣觀察周淑遠氏之意為孔<lb/>
廟禮樂考稽引宏遠核訂精嚴闡發幽奥皎然不啻列<lb/>
眉意若曰諸誦法孔子遊其門觀其禮聞其樂肌膚固<lb/>
邪穢滌矣又若曰請自兹始舉廟廊閭巷承訛襲陋敝<lb/>
禮淫樂一反之隆古合諸天地世教其興民性其復矣<lb/>
故禮行而民志定樂作而神人格夫論禮而不遺民也<lb/>
論樂而不遺人也則聖人之制禮樂瞿氏之考禮樂意<lb/>
固可想是書成而陳令尹鋟梓以永之與瞿周之意又<lb/>
<pb n="KR4e0228_WYG_001-21a"/>
何殊焉<lb/>
　　七克序<lb/>
昔者魯鄒之立訓知天知人之説盖屢言之學莫要於<lb/>
知天矣知天斯知人知人者知其性也共戴一天共秉<lb/>
一命共具一性可知也泰西距中華八萬里逖矣龎君<lb/>
順陽者七克各一巻中華之士諷其精語為之解頥此<lb/>
何以故其性同也傲妬慳忿迷食色惰善七者情之所<lb/>
流吾性所無率其性焉未有肯任其流者中華泰西之<lb/>
<pb n="KR4e0228_WYG_001-21b"/>
所不能異也謂傲妬之可長慳忿之可持食色之可迷<lb/>
善之可惰豈天之降性爾殊哉平旦而憬然見君子而<lb/>
厭然聞善言而快然其憬然厭然快然者性為政情順<lb/>
聽矣性如堂皇僕𨽻之所不得擾也性不為主雜情熾<lb/>
堂皇無主僕𨽻登矣性靈一覺雜情濯濯堂主一升羣<lb/>
僕寂寂故知人之性者化其情者也化人之情者自盡<lb/>
其性而已矣自盡其性者自化其情者也化其情者知<lb/>
天而已矣上天之載聲臭且無知天之人纎欲俱絶詎<lb/>
<pb n="KR4e0228_WYG_001-22a"/>
令七者之潛伏流溢也乎哉而克之其烏容已於時龎<lb/>
君梓其編及半索序於余漫書此以復之<lb/>
　　滕縣救荒事宜序<lb/>
余治農渠陽之塢乾所趙公以救荒事宜四巻示余蓋<lb/>
其二十年前尹滕時起溝中瘠而生全之既試之猷也<lb/>
久而未嘗示人顧烏可不傳之宇内俾司牧者有所型<lb/>
範而安養元元之衆乎余受而卒業則見其規畫詳盡<lb/>
搆思肫懇於神於人於上於下凡可為民請命靡不舉<lb/>
<pb n="KR4e0228_WYG_001-22b"/>
也以粟以粥以金錢以蔬果以藥餌凡可拯民於阨靡<lb/>
不備也逺近有程給㪚有法普遍而不淆綜核而不漏<lb/>
委任而無宄拮据巡省而忘瘁直令餓者餐憊者起賣<lb/>
者贖流去者歸流来者如家病死者有葬嗷嗷者寧洶<lb/>
洶者戢而又制器墾蕪興農積粟已往為鑒將来有儲<lb/>
想其據堂皇撫黔赤軫饑困切痌瘝寸心欲嘔雙鬢欲<lb/>
皓潸涙不知幾揮盖其視民生若鵠而精神畢注於斯<lb/>
也洵民之父母哉是以滕民頌之久而不忘朝論韙之<lb/>
<pb n="KR4e0228_WYG_001-23a"/>
晉陟銓部夫公之殫其職也如是則必以是望人矣顧<lb/>
簿書習熾愛養意踈人未必如是之殫職也則未免信<lb/>
口䋲之而怨謗乃至然公則無愧於職矣且士人秋春<lb/>
二闈藝文各十九首而國家賁弓旌之典錫青紫之榮<lb/>
何愛此十九首者而隆重若此為其績學已素必能代<lb/>
主養民也而民之𨽻其下者未至而望焉既至而迓焉<lb/>
稽首堦墀莫敢仰視鞭朴詬誶無敢反唇出入乗於民<lb/>
之肩竭蹷供養無敢違者雖耄孺婦女聞宰官之過其<lb/>
<pb n="KR4e0228_WYG_001-23b"/>
里企足引領冀一窺見顔色焉又何愛於異鄉之書生<lb/>
而尊榮若此為其必能養我也顧或秦越相視痛苦不<lb/>
相關平時既不為之備荒年坐視其死亡豈非負民並<lb/>
負國也哉若公者可謂兩無負矣憶曩歲宦於淮北有<lb/>
語余者曰經遊滕縣相隔半尺許便自迥異余心識之<lb/>
繼被徵北上入其疆田頭皆樹樹外為牆牆外又樹樹<lb/>
外為坦道出境而止其田無不墾穀無不碩無草莠之<lb/>
雜楚楚若一姓者然不覺心折公之孳孳民事盖不遺<lb/>
<pb n="KR4e0228_WYG_001-24a"/>
餘力也無何公亦離任越數年東省告荒或謂余曰滕<lb/>
縣以樹木之利民得濟於饑此則公救荒於行後而公<lb/>
亦不知兹卷亦所不載余記所覩聞乃爾遂題於簡端<lb/>
　　讀史斷章序<lb/>
夫理斷事之衡也心燭理之鏡也欲掩心之障也欲深<lb/>
心昏心昏理隠遇事當前蒼素無以别非事之難斷也<lb/>
既失其衡曷憑而度之况乎千百世之前史編所載其<lb/>
人杳如也其事之端委茫如也摛辭之筆或至眩真評<lb/>
<pb n="KR4e0228_WYG_001-24b"/>
議之口遂為成説冀以剖斷不爽不更難乎孝㢘姚君<lb/>
仲美天成修潔濯濯塵表曩在壯齡緣侍養北堂不晷<lb/>
刻離遂謝公車累科不赴荏苒皓首竟絶仕進撫臺金<lb/>
谿呉公疏薦未報而君恬處畎畝數椽容膝無榱棟之<lb/>
羨裋褐蔽躬無文繡之願藜藿充腹無鼎烹之嗜此於<lb/>
世味捐除蓋盡心靈安得不露理奥安得不徹居常閴<lb/>
户讀史神遊掌指考得失之原察心曲之幽䇿成敗之<lb/>
數獨抒心見不襲人吻積久成帙一日鹺臺上谷劉公<lb/>
<pb n="KR4e0228_WYG_001-25a"/>
晉接間詢其近功出斯編以視劉公頥解題曰讀史斷<lb/>
章檄刻以傳且命為序分運烏程史公忻然授梓匪具<lb/>
精瑩曷來賞識余辱交於君知其屏除欲染非旦夕矣<lb/>
心瑩理洞斷事炳炳有固然者乃弁數語俾讀兹編者<lb/>
知其根因而讀史者知所準則焉<lb/>
　　三臺奏議序<lb/>
昔子輿子尚論古人以伊尹為聖之任後世易視此任<lb/>
每謂有所不足其髙視尹者又謂其任不可幾及近儒<lb/>
<pb n="KR4e0228_WYG_001-25b"/>
剖之曰任以所遇而言蓋聖賢當事未有不任而清和<lb/>
自存其中藉令夷惠阿衡其任亦同大抵名臣良相彪<lb/>
炳史册者罔有不任國制士人筮仕曰任某職其之官<lb/>
曰赴任遷轉曰離任豈異人任而一日當官烏可一日<lb/>
不副其任然而天下不治則以任事者之鮮也簡命頒<lb/>
之當宁職掌載之典章而或以利害怵心當任不任義<lb/>
當言而巻舌理當前而縮趾職務烏得不隳禍亂烏得<lb/>
不作也以予窺於今日司馬拱陽孫公所稱任事之臣<lb/>
<pb n="KR4e0228_WYG_001-26a"/>
哉公曩以治行髙等任南臺侍御時柄臣用事力能墜<lb/>
人於淵公抗疏糾彈風裁聞天下其留都豪貴行行且<lb/>
止獨畏公一人迨後改任北臺正色輦轂間值羣陰方<lb/>
熾戈㦸攅攻公八面應之直氣執言終無所慴遭其齮<lb/>
齕無悔頃歲泰運復亨帝庸舊碩公秉鉞西秦藩府巨<lb/>
蠧憑依城社梗憲虐衆公毅然䋲之法藩王百計熒奏<lb/>
卒不能撓公若曰此皆吾任吾不任而誰任豈其姑依<lb/>
違退避博人之歡保已之祿而已諸疏具在他疏可類<lb/>
<pb n="KR4e0228_WYG_001-26b"/>
按也儻人人如公無論職巨職細事到思任安有唯唯<lb/>
畫諾悠悠玩愒視責任若弁髦叢脞庶務流毒邦家也<lb/>
公今知遇日隆晉貳樞卿則夫東西烽燧方棘中原萑<lb/>
苻潜窺兹任匪眇而公必有所自任矣將士淑慝兵機<lb/>
興釐明目張膽議之朝堂瀝誠竭智告之君上情面怨<lb/>
訕安能撼公蓋封疆公之家垣兵政公之家政勁骨直<lb/>
節固饒任之而海宇磐石在其仔肩耳豈不並駕古先<lb/>
哲人而阿衡之業佇當屬之矣<lb/>
<pb n="KR4e0228_WYG_001-27a"/>
　　贈運庠廣文景岳康君育才館造士序<lb/>
或有問於余曰鹺直指李君緝敬集三藩雋士於育才<lb/>
館而督課之復時聚於傳是堂專為科第計乎余曰否<lb/>
其敦聘廣文康君景岳司教事專為訓以文辭乎余曰<lb/>
否世之盛也舉業理學合於一師以是教弟子以是學<lb/>
上以是登之科第而任之職乃能㢘於躬忠於主慈於<lb/>
民而天下以治迨其衰也忘其初制師之教弟子之學<lb/>
主司之掄選總不越於文辭曰以是梯青紫而已終身<lb/>
<pb n="KR4e0228_WYG_001-27b"/>
唔咿不知理學為何物間聞理學之譚從而非笑之以<lb/>
為作偽以為好名吁亦但為其真者耳為其實者耳然<lb/>
不講則真安在實安在貿貿何之亦不得之數矣縱博<lb/>
一第躋膴仕而世味薫人如舟無柁安望㢘忠慈愛保<lb/>
世之不亂乎直指生理學之鄉灼見於此乃綣綣於鑄<lb/>
士俾其文行雙修直徹本體庶由體適用而世終藉也<lb/>
而又以據臯坐者非僅僅文辭之士所能型範知康君<lb/>
自關中来從少墟先生講學久以黄甲之英恬居芹序<lb/>
<pb n="KR4e0228_WYG_001-28a"/>
可以為人師遂藉之主教而君以天成樸茂沈酣理域<lb/>
洞燭𤣥微䋲趨矩蹈罔有越踰望之識其為端人就之<lb/>
坦易可挹扣之而無隠不剔也士乃蒸蒸若於化競自<lb/>
澡濯向於聖學同志有錄可按也㑹直指驄馬南諸士<lb/>
解館以歸乃質余言為廣文贈余惟人生而明德具焉<lb/>
昭昭如也其於義利善惡得失禍福之介無不了然者<lb/>
比其染於風習迷於欲念乃不知義之為崇利之為卑<lb/>
不知從善之足樂從惡之足憂道充德富本得也而嗤<lb/>
<pb n="KR4e0228_WYG_001-28b"/>
其失墮實損名本失也而侈為得奢躬陵物禍之媒也<lb/>
而罔知逺守身善世福之聚也而罔知趨是非眩焉從<lb/>
違乖焉病其身而病天下所謂載胥及溺也揆厥所由<lb/>
以不知理學而僅没没於文辭之藻繢也學則明不學<lb/>
則闇以理則為聖學不以理則為俗學俗學之昏人終<lb/>
無開眼出頭日此廣文之所以無負直指有造士類也<lb/>
乃書此以贈廣文且以朂多士<lb/>
　　育才館同志錄序<lb/>
<pb n="KR4e0228_WYG_001-29a"/>
昔有友人㑹余於都下譚志甚悉首辨志次立志次持<lb/>
志終以成志辨若問岐立若樹表持若執玉志乃竟成<lb/>
而總不越於孟子輿之尚志於仁志居於義志由必也<lb/>
志學志期於矩從心不踰之謂成按鹺李直指本晦羅<lb/>
三藩髦士於育才館立科條厪教育館祀堯舜禹率之<lb/>
對越館距城數里而逺復於城内孔廟之東創𢎞運書<lb/>
院傳是堂時挈諸生遊其中闡明聖學士蒸蒸奮若謂<lb/>
明師在上良朋在列所不辨志以至成志者非夫爰彚<lb/>
<pb n="KR4e0228_WYG_001-29b"/>
其姓名字貫為同志錄同志居仁同志由義自同志於<lb/>
學也粤稽堯舜以志成帝禹以志成王臯䕫稷契益以<lb/>
志成贊襄孔孟以志成開繼或同志一堂或同志千古<lb/>
爾多士同其志即謂同諸聖喆之志可也以斯締交亦<lb/>
以斯久要蓋直指之志如斯爾多士不相渝斯為不負<lb/>
余嘉其志更嘉其同乃題數語拭目以觀其成<lb/>
　　傳是堂合編序<lb/>
夫道以學明亦或以學之偏焉而不明故學必有分非<lb/>
<pb n="KR4e0228_WYG_001-30a"/>
以一登壇講論僅優於不事學者便可謂明道也學不<lb/>
足以明道矻矻亹亹何為故子思薄賢知而道中庸孟<lb/>
子舍夷惠而學孔子學固有正傳也大江之右有南臯<lb/>
鄒先生學孔子之學徹悟立本𢎞大無邊而仁體盎然<lb/>
蓋初誦其書繼㑹其人而知之洵所謂傳之正者柱史<lb/>
李本晦氏與同里而從遊久蚤得其傳按歴三藩所至<lb/>
興㑹闡學竟日不倦㑹錄其所語語成巻帙余得而卒<lb/>
業大槩南臯之學也即孔子所傳之學也亦即唐虞以<lb/>
<pb n="KR4e0228_WYG_001-30b"/>
来相傳之學也比付之剞劂而奏議序紀書答文告胥<lb/>
萃命以傳是堂合編若曰皆是物也從昔名世碩人對<lb/>
君戒衆序述書問何者不本於學不本於學者巵言耳<lb/>
奚以格上喻下孚友而垂逺壁經所載陳謨布告尚矣<lb/>
端木東里以辭命安邦而杏壇所紀固撰著之衡也故<lb/>
學以入道何不貫道以應用何不臧謂編中諸項皆柱<lb/>
史之學可矣余歸自京師方抱疴杜門亟赴㑹於是堂<lb/>
官師紳士耆民俱集問難互發無微不抉窺其直露本<lb/>
<pb n="KR4e0228_WYG_001-31a"/>
根不規規邊隅以自域其視人無不可親藹藹沁入羣<lb/>
心故曰南臯之學也斯為正學而道由以明明斯傳矣<lb/>
士君子之學原為道計其於道為明計明道為傳計將<lb/>
令千聖如存萬年永揭實式賴之學不當如是哉乃識<lb/>
數語以告夫共學者知辨宗云<lb/>
　　贈鹺臺侍御緝敬李公祖育才傳是序<lb/>
李侍御緝敬奉命来按鹺約躬貞度百務俱興尤嘉惠<lb/>
風教軺車所至輙興㑹明學羅所得三藩之雋士於城<lb/>
<pb n="KR4e0228_WYG_001-31b"/>
北育才館昕夕課訓復念城中無聚講所創傳是堂而<lb/>
時時攜之遊闡千聖之秘期百世之業其一段謙冲慈<lb/>
藹之度浹入衆心士無不若於化者㑹𤓰期且屆而侍<lb/>
御兼有歸志諸士將祖帳東門而難於别謂余盍為言<lb/>
余惟古昔多治學明也叔季多亂學不明也士狃於帖<lb/>
括工於鞶帨僅借為青紫之梯終身讀聖書不知聖學<lb/>
為何物如是者不明或從事講學矣而泥於畛域錮於<lb/>
意見曲而不全局而不徹如是者亦不明由前之説將<lb/>
<pb n="KR4e0228_WYG_001-32a"/>
染於流俗勢利之陋固足以殃民而蠧世由後之説雖<lb/>
其斤斤自好優於儔伍然亦未能充滿分量纇潜而不<lb/>
自覺亦以學為世病學可不辨哉吾鄉先正文清生平<lb/>
篤學直至性天之通文成倡道南昌直指良知廓清障<lb/>
礙其門下二王輩剔發無遺而鄒氏則前有文莊今有<lb/>
南臯俱得其傳蓋江右多君子法堂相望環聽如雲譬<lb/>
則五都之市必有佳珍而終歲刮磨精光乃露冝其然<lb/>
也侍御産於其鄉甫離襁褓即立父師友朋之側衆美<lb/>
<pb n="KR4e0228_WYG_001-32b"/>
躍如聖真卓爾耳於斯目於斯若呼茶呼飯以為常是<lb/>
以入之深而得之正也竊謂侍御於吾邦厥功甚鉅廸<lb/>
多士以入道衆著於聖人之學矣蓋皇朝育士士人業<lb/>
舉原是如斯而囿於辭章溺於名利非其初也兹之啟<lb/>
聵發䝉躋諸聖域是功在士類猶之乎學也而千里之<lb/>
差起於毫釐孔孟之學自有滴𣲖正傳既揭周行乃顯<lb/>
是功在斯道然在道亦在士也為士亦為世也士既得<lb/>
未曽有其可忘乎夜光在野耰人揮鋤弗顧不知寳也<lb/>
<pb n="KR4e0228_WYG_001-33a"/>
或拾之歸未能什襲旋亦遺忘猶之不知寳也余望諸<lb/>
士終侍御之訓勿曰流俗可安勿曰小成可限期盡其<lb/>
才務傳其是將文清文成以下比肩何有馬首雖南不<lb/>
殊函丈之聚遂書此以朂多士以別侍御<lb/>
　<lb/>
　<lb/>
　<lb/>
　<lb/>
<pb n="KR4e0228_WYG_001-33b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　仰節堂集巻一<lb/>
</p>
<p>
</p>
  </div>
<div>
<head>仰節堂集巻二</head> <lb/>
    <p>
<pb n="KR4e0228_WYG_002-1a"/>
欽定四庫全書<lb/>
　仰節堂集巻二<lb/>
　　　　　　　　　　　明　曹于汴　撰<lb/>
　序<lb/>
　　安邑縣志序<lb/>
昔者竊聞之一家之政六曹具焉家必任用人吏也必<lb/>
有經費户也必有四禮文事禮也必防冦盜戢外侮兵<lb/>
也必有束禁夏楚刑也必有田廬器用工也六者一有<lb/>
<pb n="KR4e0228_WYG_002-1b"/>
弗飭不謂善齊積家成邑積邑成郡積郡成藩積藩成<lb/>
天下六者一有弗飭不謂善治平地域有廣狹幾務有<lb/>
繁省而政無兩岐是故百里之長協寮帥屬吏事修明<lb/>
天曹之邦治户有蓄貯室無離析地曹之邦教崇祀優<lb/>
賢一道同俗春曹之邦禮詰戎除械有備無虞夏曹之<lb/>
邦政刑期無刑奸豪不逞秋曹之邦禁城髙池深封洫<lb/>
服舍有章冬曹之邦事豈不關繫重鉅建樹顯奕哉鳥<lb/>
得而忽諸然古昔經世宰物莫不設有方䇿載其典制<lb/>
<pb n="KR4e0228_WYG_002-2a"/>
而周官一書獨為明備上揆下守前憲後鑒由来遐矣<lb/>
繄我皇朝廟廊有㑹典諸司有職掌有條例史局有史<lb/>
而郡邑志乗權輿於斯焉邑志雖藐諸項俱該不可缺<lb/>
也余邑於余省稱劇二百數十餘年乃獨缺志前侯汝<lb/>
陽呉公臨清邢公嘗欲著之而未竟今侯上谷耿公明<lb/>
作庶政宣上意愜羣情肇未曽有頃督學呂公行部諭<lb/>
及爰命不佞從司馬先生之後及諸文學開局編纂考<lb/>
紀載於羣書訪遺踪於耉老聽評駁於輿論踰百日而<lb/>
<pb n="KR4e0228_WYG_002-2b"/>
志成為巻者十大端不越六事懼不核也亦懼不詳也<lb/>
第若不公而胸臆之憑不直而愛憎之比德意云何洵<lb/>
所未敢夫一畝之宅百十指之衆誰不按籍據譜思為<lb/>
之理安有籍四境譜庶姓肯屑越也者侯之斯舉視邑<lb/>
如家窺其一斑異日推治行髙等簡之津要宰天下如<lb/>
此邑矣道固非遠術固無多也<lb/>
　　刻禦邊集序<lb/>
夫用兵者驅千萬人効死乃能制勝千萬人之心至不<lb/>
<pb n="KR4e0228_WYG_002-3a"/>
齊死人之所甚惡也非精誠貫結豈克臻此乎自使貪<lb/>
使詐之説出而介胄之士或不知有仲尼夫貪未有人<lb/>
不怨者詐未有人不疑者縱令殱巨寇樹勛名要亦襍<lb/>
霸之習得不償失呉起諸人可鑑也況其下者僅成危<lb/>
敗天下國家何賴焉李子明晦研窮理學有年其修身<lb/>
應世期不愧屋漏邇者感東倭之横有深慮於衷凡中<lb/>
外之情形防禦之勝算搜羅聞見彚而為集不佞讀之<lb/>
竟篇雅重其志念夫用兵呼吸變化莫可端倪誠不謂<lb/>
<pb n="KR4e0228_WYG_002-3b"/>
此集遂盡將畧而將畧亦不盡明晦然可得其槩矣因<lb/>
付之梓亦懷安攘之思者所樂觀也明晦呈芬字集凡<lb/>
四巻<lb/>
　　春秋房四書同門稿序<lb/>
竊嘗謂古者學而後仕後世不學而仕興治之難易所<lb/>
由分也然後世豈果未學哉失其所以學耳孔曽思孟<lb/>
之書童而習之經幾講授經幾研究摛而為文亦詣深<lb/>
趣夫至摛為文詣深趣也庶幾覿當年之面遊聖神之<lb/>
<pb n="KR4e0228_WYG_002-4a"/>
天矣措之於治何有顧以此為登進之階梯云爾綰綬<lb/>
臨民鮮迴視燈窗之業者若謂當官涉世别有術焉有<lb/>
仍為孔曽思孟之談目以迂遠而不切於事情其術彌<lb/>
工悖初學彌甚而治乃彌不古若國家肇立甲令以經<lb/>
學訓士以經學取士豈僅欲耗精神於土苴哉弗思耳<lb/>
趙韓王非知學者稍稍能用論語亦足興王定治況挈<lb/>
其根宗明體達用其建樹豈尋常可埒辟之於醫窮軒<lb/>
岐之奥妙著為方論固將起疴壽人也主家敦請𤣥纁<lb/>
<pb n="KR4e0228_WYG_002-4b"/>
既陳砭鍼且施指其笥中藏巻曰兹不過羔鴈今者之<lb/>
恙操何術以治之人有不胡盧者乎頃謬從校士之役<lb/>
得士若而人各出其四書義稿選彚梓之余讀之喜諸<lb/>
士業已學矣積有良方矣繫之肘後往治天下焉雖與<lb/>
三代比隆可也<lb/>
　　春秋房同門經稿序<lb/>
昔仲尼論君子所懷曰德曰刑夫懷德足矣而刑何為<lb/>
乎德辟周行刑辟巖險以約之有不得不履周行者先<lb/>
<pb n="KR4e0228_WYG_002-5a"/>
正云春秋聖人律令也又云春秋夫子之刑書士宜何<lb/>
如懷焉況業是稱專門搆為文義如按律例成爰書撫<lb/>
巻悚悚烏容已乎全經不具論論首數段元年之述戒<lb/>
不仁也即位之削戒不忠孝也盟蔑之惡戒不誠也克<lb/>
段之貶戒不愛也吾而仁乎忠孝乎誠且愛乎讀之坦<lb/>
坦不然則夫子之筆若為我設敢不懷哉余不敏先為<lb/>
理官日檢律例治爰書書成未嘗不心惕也坐堂皇之<lb/>
上奮筆讞牒某坐不仁某坐不忠某坐不孝某坐不誠<lb/>
<pb n="KR4e0228_WYG_002-5b"/>
某坐不愛夫安知吾之仁忠孝誠愛何如也古先哲王<lb/>
立法垂憲以有形警之亦以無形警之或法及而人見<lb/>
或法及而我見法及而警焉者細人法未及而警焉者<lb/>
君子懷以言乎其隠微也邇從愷陽先生後以春秋薦<lb/>
揚多士士按聖經為文矣其用懷若何行且筮仕治民<lb/>
按律例為爰辭其用懷又將若何嗟乎箕子未囚也比<lb/>
干未戮也三桓未貴也通乎是可與論懷可與論刑可<lb/>
與論德矣<lb/>
<pb n="KR4e0228_WYG_002-6a"/>
　　劉公宰邢給由錄序<lb/>
夫人生於親用於君事於民觀法於後人親胡以不忝<lb/>
君與民胡以不負後胡以佑且啟也光前者以裕後者<lb/>
也治民者以獲上者也民之不治君將不可獲何以徼<lb/>
光寵於親而作法於後然則民可忽哉匪治民無以報<lb/>
君無論前後矣友兄豫吾筮仕邢臺政成民悦既三載<lb/>
考上上天子勑嘉之貤封其親乃裒紀始末錄而存之<lb/>
曰聊以示後人錄成授其友曹子卒業適冡子本唐捷<lb/>
<pb n="KR4e0228_WYG_002-6b"/>
鄉書偕計南宮是又將繼志理民者曹子乃以重民之<lb/>
説為友兄朂其子語有之仁者人也舉天下之人言不<lb/>
能一天下之人仁之歉也顧不得馭人之權則仁之用<lb/>
不廣孔子所以栖栖皇皇願得君以治民也以究其仁<lb/>
以成其為一人而已矣豫吾之仕邢也邢之四封之衆<lb/>
計日而冀其至其得覲其丰采者相述相告有喜容不<lb/>
者亦詢諸人曰是何容貌齒籍殆將生養我儕者真如<lb/>
手足爪髪通氣於心腹矣豫吾登其堂涖其民民之弗<lb/>
<pb n="KR4e0228_WYG_002-7a"/>
食若其枵腹民之弗衣若其露肘境之左一人疾若左<lb/>
臂之木也境之右一人疾若右臂之痛也日調攝休養<lb/>
粱肉藥石靡不具舉又若心腹之氣貫於肢體盖以四<lb/>
境為一人豈私肥甘以饜三寸之喉聚綺羅以華七尺<lb/>
之軀自小其人者哉今且晉西臺薦陟鼎鉉又將一四<lb/>
海之人矣故曰有大人之事其仁大則其人大也然則<lb/>
徼榮於君非倖也我弗二於民君乃弗二於我而併弗<lb/>
二於吾親究其仁而成其為一人也本唐為其後人將<lb/>
<pb n="KR4e0228_WYG_002-7b"/>
何以承之亦豈徒以得君為顯親哉顧在其仁民如何<lb/>
耳<lb/>
　　養心錄序<lb/>
養心錄者復元辛子以其學道所得錄之成書者也堅<lb/>
貞之力精詣之語不可枚述其大者在以聖人必可為<lb/>
夫丈夫何畏有為若是聖人同類從昔談之近世名賢<lb/>
每謂滿街皆聖人世人髙於視聖卑於視已望之而心<lb/>
已震焉其學聖人之學者未嘗不慷慨思齊以為舜何<lb/>
<pb n="KR4e0228_WYG_002-8a"/>
人也予何人也有為者亦若是至論及不思而得不勉<lb/>
而中亦未免遜於聖焉夫果聖人不思而衆人不能不<lb/>
思聖人不勉而衆人不能不勉相距何啻逕庭焉安在<lb/>
其滿街皆聖人乎解之者曰患不知思耳思之熟可至<lb/>
不思患不知勉耳勉之熟可至不勉果爾何不云滿街<lb/>
皆可至聖人而直以為皆聖人目之也不觀之孩提乎<lb/>
其知愛親也不思不勉也不觀之稍長乎其知敬長也<lb/>
不思不勉也不觀之乍見孺子入井乎其怵惕惻隠也<lb/>
<pb n="KR4e0228_WYG_002-8b"/>
不思不勉也滿街之人非孩提則稍長非壯者則老者<lb/>
孩提稍長既不思不勉而愛敬壯而老者又不思不勉<lb/>
而惻隠於孺子之入井是以曰滿街皆聖人也顧乍見<lb/>
惻隠譬發一葉於枝幹亦以知愛知敬原含真性於本<lb/>
根耳理本相因機無二致故曰非由外鑠也或又曰聖<lb/>
人不思不勉事事如斯若衆人者偶觸而得之烏得比<lb/>
而同之哉譬諸匹夫懷抱良璧雖其迷懵不自知而連<lb/>
城在握謂不可與富人同語不可也然則不思而得不<lb/>
<pb n="KR4e0228_WYG_002-9a"/>
勉而中人之本然也同然也養心者還其本然同然而<lb/>
已矣是為聖人也已矣<lb/>
　　泰西水法序<lb/>
惟上帝好生既生人則為之生食食出於地藝於人人<lb/>
有遺能地乃有遺利食乃不足其不足恒以旱乾天澤<lb/>
既不可徼則渠塘溉灌急焉顧亦罕所講究而西北之<lb/>
鄉尤未閑習土髙泉寡井有淺深甘鹻大段不得水之<lb/>
用即有用之者工力繁浩不償所費然大禹疏治溝洫<lb/>
<pb n="KR4e0228_WYG_002-9b"/>
必於冀州建都之域不至獨遺今胡以一望岡鹵豈阡<lb/>
陌開後因仍墮廢遂謂水泉之利若靳於此方田家終<lb/>
歲懸懸占雲盼雨雨愆其期立視苖稿猥云天實為之<lb/>
人力無可奈何枵腹菜面輾轉為溝中之瘠而已矣太<lb/>
史𤣥扈徐公軫念民隠於凡人事之可興靡不採羅閲<lb/>
泰西水器及水車之法精巧竒絶譯為書而傳之䂓制<lb/>
具陳分秒有度江河之水井泉之水雨雪之水無不可<lb/>
資為用用力約而收效廣蓋肇議於利君西泰其同儕<lb/>
<pb n="KR4e0228_WYG_002-10a"/>
共終厥志而器成於熊君有綱中華之有此法自今始<lb/>
粤稽曩昔盛世首重民食而田器亦有司存周禮稻人<lb/>
掌稼蓄水止水蕩水均水舍水瀉水俱有經畫今也牧<lb/>
民之宰簿書不遑過隴畝問桑麻亦未多睹他何論哉<lb/>
雖前人樹藝之方載於月令諸編上不倡下不諳也食<lb/>
胡以足竊意冬曹當以此書頒之直省而方岳之長宜<lb/>
宣告郡邑倣而行觸類而長尚何患粒食之難乎夫士<lb/>
人談及參賛遜為聖神若無敢望涯涘者不知此類事<lb/>
<pb n="KR4e0228_WYG_002-10b"/>
即賛化育井田壞而經界湮雖猝不能言復然崇重農<lb/>
功固王道之先也不圖於是而欲睎蹤隆古之治必弗<lb/>
可覬已且安有尊處民上坐享民膏不為民生熟計忍<lb/>
令其饑以死此豈天之意也哉<lb/>
　　治本書序<lb/>
夫井田行廢古今之關也隆古之時家均以田人食其<lb/>
力樂苦不至懸異風尚因之不漓後世反此安望至治<lb/>
然非但田之不井也野多曠土土有遺利公私乏蓋藏<lb/>
<pb n="KR4e0228_WYG_002-11a"/>
之積㓙荒無拯濟之具饑寒之苦在民危亂之禍在國<lb/>
有由来矣今之牧民者相向嘆惋未嘗不曰風俗日偷<lb/>
徵納日逋然富之教之有先後焉為之用之亦有先後<lb/>
焉胡不思也戴肩吾有感於是採古今農桑樹畜之言<lb/>
彚而成書四十餘巻命曰治本牧民者得是書而推行<lb/>
之可以興民之利矣夫文王岐周之治要亦於農蠶雞<lb/>
彘時加意焉不此之務而區區於簿書之間抑末也其<lb/>
或率作補助之無方僅一傳宣聊示文具即云民不我<lb/>
<pb n="KR4e0228_WYG_002-11b"/>
從則過也又或奪其時傾其業斯民也奔走繁擾之不<lb/>
遑而曰爾胡不勤農亦過也噫古之人當官一日多人<lb/>
䝉福今之人當官一日多人䝉擾欲興利於斯民者其<lb/>
始於不擾哉<lb/>
　　九族類鑒序<lb/>
族而曰九析之也乎不如是則尊卑疏近不分奚而施<lb/>
其恩義九而曰族仍合之也不論尊卑疏近而恩義藹<lb/>
然貫也一身之中四其肢五其官五六其臟腑十二其<lb/>
<pb n="KR4e0228_WYG_002-12a"/>
經絡百其骸何啻云九然而疾痾痛癢無不相關不相<lb/>
關者木人也九族之痛癢相關亦然而相關者鮮茫茫<lb/>
大衆大槩木而已矣仁人視之不勝其憐焉此九族類<lb/>
鑒之所由著也著之者誰師文周君也君盖慨末俗之<lb/>
日漓嘆同氣之不輯以家為型陶冶六宇援古證今法<lb/>
戒咸備而類鑒成焉為綱者六為目者五十有八首曰<lb/>
立宗壼閾以内秩如矣次曰睦族凡此同支肫如矣次<lb/>
曰教子聖功濬於䝉泉次曰事親百行肇於一本次曰<lb/>
<pb n="KR4e0228_WYG_002-12b"/>
訓内防其厲之階也次曰治生殖其穀之原也其義精<lb/>
其辭剴其指陳人情物理婉以盡玩之令人色動而頥<lb/>
解心悦而情勃有不覺其木之蘇而仁之浹者竊謂此<lb/>
書可置之座右人人為箴焉一家之九族睦則為齊萬<lb/>
家之九族睦則為治天下家家九族睦則為平道有二<lb/>
乎哉君之所造逖矣乃題數語於簡端且將告於吾家<lb/>
之九族俾共遵奉而各告其九族則願諸天下之家家<lb/>
　　賀馮少墟先生六袠序<hi>丙辰嘉平月</hi>
<pb n="KR4e0228_WYG_002-13a"/>
人人有真體浩浩乎無涯悠悠乎無盡與天地同其大<lb/>
與天地同其久一身處兩儀之中譬一指聨四體之内<lb/>
有精流神貫之渾融無一毫半息之睽隔不待智者可<lb/>
知也然或自生結礙乃與天地之大不相肖而其可大<lb/>
者自在或自生斷息乃與天地之久不相肖而其可久<lb/>
者自在夫其可大者可久豈不天地同壽哉無奈結礙<lb/>
斷息者衆也則以塵情障於内習見錮於外耳而壽乃<lb/>
獨歸之仁者仁者無結礙無斷息之謂也故以天地為<lb/>
<pb n="KR4e0228_WYG_002-13b"/>
一體萬古之前萬古之後天地之體如是仁者之體亦<lb/>
如是顧不壽哉古之聖賢或六十而順或六十而化順<lb/>
則無逆化則無窒無逆無窒故浩浩悠悠同流於天地<lb/>
少墟先生壽屆六旬門下士不遠千里質余言為賀以<lb/>
祝無疆夫先生肩任斯文躬行粹德研入聖神之微動<lb/>
為士林之鵠出則赤衷讜議揭國是而肅官常處則繼<lb/>
往開来立天心而植民命大道昭宣風行海宇自無結<lb/>
自無斷自抵於順自抵於化自大自久自符於天地之<lb/>
<pb n="KR4e0228_WYG_002-14a"/>
壽寧俟祝乎諸人士戴履於霄壤之間步趨於几杖之<lb/>
次先生陶其情鎔其習誰不剖其結緝其斷先生不貳<lb/>
於天地多士不貳於先生共無涯共無盡體仁之化何<lb/>
其宏壽域何其廣也抑人亦有言不負此日方為得此<lb/>
日彼靜恬自適之夫且詡日長似歲況有道之儒日躋<lb/>
而天遊月異歲不同乎故日月不至仁則日月成虚三<lb/>
月不違仁而三月非曠志學從心一息通於今古垂憲<lb/>
萬世尼山之聖常存先生齠年敏學以逮今日窺其功<lb/>
<pb n="KR4e0228_WYG_002-14b"/>
力蓋瞬息之有養衡其造詣偕六甲以俱崇夫是之謂<lb/>
六旬哉由斯而耆耋耄期頤至於無疆年且彌髙德將<lb/>
彌卲夫是之謂耆之謂耋之謂耄之謂期頤之謂無疆<lb/>
哉完其真體乃為其壽豈僅僅與尋常校年論齒已耶<lb/>
是則可賀也謹西向再拜而言賀<lb/>
　　楊氏七孝芳聲序<lb/>
淮陰楊氏通㕘公為其封母董孺人病篤惶迫莫可為<lb/>
計禱於天刲股為羮食之得愈公之子博士君憶㳂同<lb/>
<pb n="KR4e0228_WYG_002-15a"/>
配謝孺人復因公病刲股公之孫把總於庠亦為父憶<lb/>
㳂刲股於邦亦公之孫於郊妻許公之孫婦適陸率履<lb/>
者公之孫女一為母潘一為祖母某姓一為父憶木皆<lb/>
刲股乃謝孺人為處女十四歲時業為母于及既嫁又<lb/>
為博士君各刲股矣而博士君為諸生時已有孝子之<lb/>
稱於是縉紳戚友交美之或旌以扁或贈以詩文曰同<lb/>
心純孝曰奕世忠孝曰德行文學曰孝子名士曰孝順<lb/>
之門亦有未及旌揚者盖有待也諸生於陞亦公之孫<lb/>
<pb n="KR4e0228_WYG_002-15b"/>
而博士君之子也將梓其詩文以傳而求序於不佞時<lb/>
不佞且北行徒行送百二十里示懇也余以其刲股者<lb/>
七命曰七孝芳聲云因七人而槩楊氏之門因刲股而<lb/>
槩七人之孝耳借謂其孝止於刲股則通㕘公之清修<lb/>
崇望出處有聲果何物乎而其餘可推矣又謂孝止於<lb/>
七人則于陞之奔走不遑求顯其先果何物乎而其餘<lb/>
又可推矣洪惟我太祖以孝治天下而刲股一事不在<lb/>
旌表之列非薄之也不欲以難事為民倡且慮其毁傷<lb/>
<pb n="KR4e0228_WYG_002-16a"/>
滅性重違親意也顧孝子當親之疾凡可救療不憚為<lb/>
之斯時也不知有旌而遑知有不旌夫民心積染或至<lb/>
路人其親區區財利校量爾我一語不相能或至反唇<lb/>
彼其白刃自殘視膚肉若瓦礫瀕死無顧豈可易及哉<lb/>
善乎盧子守恭之言曰以身療親身猶親自治自夫惟<lb/>
以身為親身故能刲股故能竭力故無以有已故不失<lb/>
身以辱親通㕘公可作或以余言為不謬矣<lb/>
　　送修吾李先生巡撫江北序<lb/>
<pb n="KR4e0228_WYG_002-16b"/>
江北為留京門户二陵所居實國家重地狼山直當日<lb/>
本東海衝釡山頃縁東方用武頻歲戒嚴顧濱海延袤<lb/>
二千里大港可出入者無慮數十而兵不滿二萬犀利<lb/>
之器無儲何以為禦然通泰鹽徒擁盖建旄而僭稱號<lb/>
潁亳桀盜鳴鼓露刃而詬有司捕鹽緝盜之役陽食於<lb/>
官而陰以賊為利而諸豪猾不逞者時出飛語謂某且<lb/>
梗運河而剽漕粟某且潰諸堤而灌城市於是當事者<lb/>
蒿目深惟為一切増兵足餉計然兵餉取諸民者也而<lb/>
<pb n="KR4e0228_WYG_002-17a"/>
其民何如哉田沈於水一望成巨滙其一二髙原之鄉<lb/>
亦遂鞠為茂草郊野之民委身為駔儈日求米升許以<lb/>
餬口中人之産無五日之粟而重以河工之迭興大木<lb/>
之鱗集班軍漕卒之奔命榷使鹽璫之驛騷有司者惟<lb/>
催科箕㑹是急求免目前民以為不見徳也不相親而<lb/>
相讐脱有緩急何恃焉故議者欲風勵羣僚崇重民事<lb/>
力溝洫以治水而轉害為利巡行補助易蒿萊為膏壤<lb/>
於凡蠧政妨民之習一力更始使野土無曠家有盖藏<lb/>
<pb n="KR4e0228_WYG_002-17b"/>
不擾於公而暇於私然後計里為倉因倉為學因學明<lb/>
約因約練武以通上下之情若元氣之流盎内治外威<lb/>
於斯焉在他日南方有事吾將批其吭北方有事吾將<lb/>
擊其尾左提右挈據重勢而奠國家磐石之安顧不庥<lb/>
乎然此惟撫臺可為之而今撫臺修吾李先生則其人<lb/>
也竊謂天下無難為之地無難為之事無難為之時亦<lb/>
無不能為之人其人之不為者則以我心據其中而失<lb/>
其所以為者也李先生欲無我者知其大有為耳公起<lb/>
<pb n="KR4e0228_WYG_002-18a"/>
家地曹時執政握重權立能生殺人將寘言者於危法<lb/>
公抗章申論遭左謫不悔豈計得失利害者哉既觀察<lb/>
三省敭歴兩京為今大理大都無以豪貴骫法者無以<lb/>
私暱倖福者無以盤錯卼臲衆所縮手而兩可依迴者<lb/>
故政成人服所在垂永利其視營營顯膴問田舍急妻<lb/>
子不啻羞之方督學晉中一旦念其親輒棄官歸無異<lb/>
脱遺當在齊魯值荒疫匹馬走餓病萬夫中飯藥之殆<lb/>
不知有身每見其推轂忠義之士然其言曰忠義以自<lb/>
<pb n="KR4e0228_WYG_002-18b"/>
盡耳而矜已詡人何為嗟乎此足觀公矣不有其利且<lb/>
不有其名殆庶幾無我也持此治天下無難而於一方<lb/>
何有盖嘗論之州縣之吏以百里為我者也一郡之守<lb/>
以州縣為我者也司道之長以列郡為我者也撫臺之<lb/>
尊合道郡州縣為我者也故邑無循令則郡有慙德府<lb/>
事修和而後憲司無忝撫臺之精神包羅流貫於上下<lb/>
其政方舉有一閼隔皆為未充公其以無我者師帥江<lb/>
北俾道府州縣皆忘其我而共成一我政其興哉民其<lb/>
<pb n="KR4e0228_WYG_002-19a"/>
康哉國家藉兹地為重又何疑焉<lb/>
　　送許䋲齋公祖入賀萬壽序<lb/>
䋲齋許公湛心若氷植躬成矱蚤歲刺吾晉之澤郡一<lb/>
窺其丰采稔聞政教業弁冕仕籍既敭歴金紫飄飄巖<lb/>
棲者若而年諸簪紳過其廬無不式者當宁採庭臣議<lb/>
起憲晉寧公再三辭不獲允乃西視事宿竇故俗為之<lb/>
一滌吏未有不灑然者事未有不釐然者民未有不帖<lb/>
然者世之為政以簿書公之為政以身也今歲春大計<lb/>
<pb n="KR4e0228_WYG_002-19b"/>
羣寮銓臣疏舉㢘異吏以風有位海内不數數公褎然<lb/>
其間是秋屆聖天子萬壽之辰公將賫表入賀郡大夫<lb/>
祖帳郊關質余言為贈夫聖節告期萬國執玉冠盖相<lb/>
望若公者真入賀人哉旅馳旅見拜舞嵩呼賀之文也<lb/>
忠誠懇惻如愛親年賀之實也於以究其實公誰遜焉<lb/>
夫壽君者壽國君所御也壽國者壽民國所由立也壽<lb/>
民者好生者也好生者盡其性者也盡其性者無所以<lb/>
閡之閡之者其出有繫其處有牽居榮若艶遇膏若霑<lb/>
<pb n="KR4e0228_WYG_002-20a"/>
性本虚而實之性本達而隔之君民何有乎公之挺然<lb/>
有執脱然無營處榮如蠟視膏如凂澄澄乎滓之汰也<lb/>
恢恢乎籬之剖也此性體之初也與衆通者也性與衆<lb/>
通之生乃與衆共之奚而不好故視民若子立其命焉視<lb/>
國若家永其脉焉對一夫而不敢忘君行一令而不敢<lb/>
忘君此之謂視君如元首世之元首乎君也以分公之<lb/>
元首乎君也以性以分則不敢廢其文以性則不容遏<lb/>
其實嗟乎天之不得不髙地之不得不下理也人生於<lb/>
<pb n="KR4e0228_WYG_002-20b"/>
天地而斯理咸具雖在童孺遇長則肅故曰義之於君<lb/>
臣有性焉真性露則愛君篤矣是行也天顔日邇赤念<lb/>
愈殷稽首闕前凝精帝座天子萬年而後喜可知也縟<lb/>
節云乎哉維天之鑒聖壽與齊介景福焉踰岡陵焉草<lb/>
野逺臣罔效華封之祝竊忻虎拜之䖍敬為吾君慶<lb/>
　　賀于虹蛟公祖兩臺交薦序<lb/>
虹蛟于公以東堂握篆綱振紀張三尺山嶷四壁氷凜<lb/>
不佞側觀風采喟然興嘆曰時哉鹺政由此舉乎既而<lb/>
<pb n="KR4e0228_WYG_002-21a"/>
鹽臺曽公按臺汪公相繼報命僉登薦剡不佞疊窺清<lb/>
評輒復嘉喜曰時哉百城此其鵠乎盍觀諸天焉臘深<lb/>
沍極陽律飛葭乃氣淑而彚暢長夏番庶商音應候則<lb/>
霜嚴而衆結假令有春無秋大造亦幾窮矣邇時鹺地<lb/>
何如哉地固近寳閭左通神如風斯靡人未能自制其<lb/>
情也煦煦咻燠之輒不無修其睚眦梗令次且嗟乎一<lb/>
人御宇萬里傾懷惟是法度聨絡智無庸謀勇無庸角<lb/>
也有其弛之莫或張之奚所恃亦奚所不至哉于公以<lb/>
<pb n="KR4e0228_WYG_002-21b"/>
勁氣直節挺挺明作不怨之辭不恩之樹不繞指之習<lb/>
不唯唯諾諾之拘骫法踰格令甲存焉商民始而駴中<lb/>
而服終乃定陽鱎固可阻也白額固可戮也烏足異者<lb/>
吏奉刀筆如刻木靡所施其黠至於願休閒行其庭跡<lb/>
稀喧絶顧不偉歟故斯時不可無公盖天道也不可無<lb/>
兩臺之薦亦天道也匪公則法且湮匪薦則羣工無所<lb/>
嚆矢而法亦湮公之禆益兹土詎尋常效官奉職已耶<lb/>
迹厥注措適中其㑹者也故曰時也時者聖神所不違<lb/>
<pb n="KR4e0228_WYG_002-22a"/>
也夏之不得不忠也商之不得不質也周之不得不丈<lb/>
也仲尼當周之季不得不文勝之厭也時焉而已矣唐<lb/>
之藩鎮宋之邊患始以因循竟成壅潰不識時者也故<lb/>
動陽於六杪運陰於九極易之為道不越乎時以濟窮<lb/>
而成不匱者也鹺之廣文諸士質言贈公夫縫掖之談<lb/>
治法出焉治能外於時乎乃以此為復而并以為公贈<lb/>
　　贈呉中麓父母入覲序<lb/>
往歲中麓呉父母補選吾邑當事者若以為難地焉而<lb/>
<pb n="KR4e0228_WYG_002-22b"/>
公慨然易之余窺其言論丰采私為吾邑稱慶既則及<lb/>
中途而玩胥畏威甫入境而閭閻飲和上下不由掾喙<lb/>
運之獨斷徭賦不必往案要之便民讞牒不恣雀角歸<lb/>
之式憲藹然進赤子於几杖而休息均調之民於是帖<lb/>
席窮鄉僻陬垂白之叟謂及其未斃而出之於壑余親<lb/>
聞之而鄰封遙逖之人企足引首思睹其顔色每一行<lb/>
部至於擁道此其地之難易何如也然其故難言之矣<lb/>
且民情之善良者無論即有一二故染亦大都外憍虚<lb/>
<pb n="KR4e0228_WYG_002-23a"/>
而中柔脆張之則張伏之則伏轢之則憊綏之則甦法<lb/>
易行也恩易入也公得其機矣兹以修覲屆候先期戒<lb/>
途而簪紳孺耄之謠頌者繾綣者難其往而盼其還者<lb/>
巷若沸而心如結而公之介幕若譚君邊君封君茹厥<lb/>
德意受厥成績莫不採謠頌而揄揚焉其僚采之間耳<lb/>
目最真精神最邇有不容已爾夫謠頌也繾綣也若沸<lb/>
而如結也氣所通也氣也者一體也一體也者父母也請<lb/>
陳父母之説先儒云乾稱父坤稱母而人秉天地之性<lb/>
<pb n="KR4e0228_WYG_002-23b"/>
則父母之道誰人不具顧所用如何爾或用之一家或<lb/>
用之百里或用之千里或用之天下性一而已隨處而<lb/>
顯施非易地而増減故漢讃循吏詩戒具瞻無異術也<lb/>
若乃胡越分岐痛癢罔與是荆棘生膝下而同室反唇<lb/>
也公嘗向余語曰吾行實事者嗟乎實哉實哉乾得實<lb/>
以父坤得實以母人得實以備乾坤之性實則通文則<lb/>
隔古昔之治以實叔季之治以文循吏也具瞻也實焉<lb/>
足矣公非久處百里天下之大且利藉焉是行也銓鑑<lb/>
<pb n="KR4e0228_WYG_002-24a"/>
之司當最其父母之績以報當宁余故推本其性而謂<lb/>
由於實三君其以為然乎<lb/>
　　送潘子孟深貳刺膠州序<lb/>
天為民立君君為民立百司庶僚職巨職細不同總之<lb/>
各盡其職以安民而成治譬之目視耳聽手持足行以<lb/>
成此一身而已矣乃或以内外正佐風憲有司之異而<lb/>
厭薄其官濡延歲月以為弗獲建樹而職以内曽不克<lb/>
盡是目不能視而顧憾其弗得聽足不能行而以不獲<lb/>
<pb n="KR4e0228_WYG_002-24b"/>
持為歉也豈不惑哉潘子孟深為中丞熙臺先生之孫<lb/>
少承家學攻儒業入太學博洽善詩辭不難一第而竟<lb/>
不偶選授膠之貳刺或者以不盡其長惜之夫長亦何<lb/>
地不可酧哉㑹計當而委吏非虚茁壯長而乘田無負<lb/>
惟其如是故為司寇而魯大治今人但知薄委吏不為<lb/>
而不知其無孔子㑹計之當即委吏亦且溺職縱授之<lb/>
司冦亦何以治焉夫一州之中有刺史主之而其僚屬<lb/>
或司捕司農司戎司教化不一而足借令捕者戢民之<lb/>
<pb n="KR4e0228_WYG_002-25a"/>
寇盜農者豐民之蓄積戎者使民知兵教化者使民仁<lb/>
且讓不亦一郡至理乎若捕者不省關農者不履畝則<lb/>
非官之不能盡其人而人之不能盡其官也孟深第盡<lb/>
其所司為良貳刺而已他非當計<lb/>
　　賀邑貳尹定宇賈父母擢尹餘慶序<lb/>
夫世之治不治由民之安不安民之安不安由仕之職<lb/>
不職仕之職不職由學之明不明古者學而後仕是以<lb/>
其職舉民賴以安而措世於上理晩世之仕者罕由於<lb/>
<pb n="KR4e0228_WYG_002-25b"/>
學非無學也帖括辭章以為工課利祿華膴以為期許<lb/>
非古之所謂學也一登仕版鮮有軫民之隠者豈啻不<lb/>
軫其隠且朘其脂膏焉輦金載玉自不之醜親戚鄰右<lb/>
亦鮮為之醜也其資微位下者尤甚前途近而掊克若<lb/>
不遑也元元奚藉焉邇值四裔之警旱荒之災有識者<lb/>
且謂揭竿斬木之變若在眉睫焉吁嗟朝廷之設官豈<lb/>
期至於此乎關西馮仲好先生倡學造士厥意良逺定<lb/>
宇賈君實出其門以明經來丞吾邑催徵其職也初至<lb/>
<pb n="KR4e0228_WYG_002-26a"/>
掾史以羨金進麾之不納邑人以為詫奈何有視金若<lb/>
凂之丞也繼從事直指之臺職司捕有訟者具緡錢為<lb/>
爰書費亦麾之邑人尤以為詫奈何有視金若凂之捕<lb/>
官也於是聲藉藉起署邑篆又署臨汾篆猗氏篆㢘靖<lb/>
加毖垂白老人私議於閭諺有之署官如刼奈何有視<lb/>
金如凂之署官也予聞而重之然不以為異彼其講學<lb/>
關西之日澄澈其心靈堅定其操守久矣知愛其身而<lb/>
不肯淪於可醜矣固將軒軒磊磊答億兆報朝廷維斯<lb/>
<pb n="KR4e0228_WYG_002-26b"/>
世千秋不朽寧肯令此膩垢者㸃其皎皎乎哉君不阿<lb/>
上官之左右初時不見知顧茂實奚掩竟知之既而直<lb/>
指薦於朝主爵者擢餘慶令尹吾邑之慶將移於餘慶<lb/>
餘慶之慶也夫主爵乃得人若是主爵之慶也夫海内<lb/>
聞風清吏且蒸起海内之慶也夫初時忽有訛傳謂陞<lb/>
信不的衆乃譁是將致汶汶者揶揄矣夫夫亦僅至此<lb/>
乎已而陞信確交相慶者倍於前索文於予以賀故事<lb/>
為賀文者須糚㸃媺事其衷不鬯予則深知君握管一<lb/>
<pb n="KR4e0228_WYG_002-27a"/>
揮而就甚慊也此亦予之慶也夫<lb/>
　　贈張蓮汀寅丈南歸序<lb/>
世有砥躬修行之士不知者曰此蹠也可以謂之蹠乎<lb/>
彼固不自蹠也世有貪榮嗜利之夫不知者曰此夷也<lb/>
可以謂之夷乎彼亦不自夷也真夷真蹠在人之自知<lb/>
外之毁譽不與焉寅丈張蓮汀氏以保定賢能薦調淮<lb/>
安董治河事比初至予迓之舟中見其繪河圖為屏心<lb/>
敬其賢必謹於職業者也及理大工綜核有方畧曽半<lb/>
<pb n="KR4e0228_WYG_002-27b"/>
夜遇大風雨席廬盡圮萬夫大譁幾僨事一言定之往<lb/>
歲運道水涸舟不能寸移主司者束手君倡議塞義安<lb/>
口而四百萬漕粟盡北矣其才識勛勞大約類此然從<lb/>
事理學其講談多心見此其立身出政之本也君宮保<lb/>
之子澹素若出韋布其家學有自此又其本也毎向余<lb/>
言世路多崎嶇圖歸田以教子孫予曰君才當用世且<lb/>
當事者憐才安能遂君之圖乃主議者以不理之口投<lb/>
閒乎君夫君之所圖果遂矣顧其遂君之圖者非所以<lb/>
<pb n="KR4e0228_WYG_002-28a"/>
為名也然君亦有真徜徉泉石之間遊酣詩書之府明<lb/>
學範俗佑啟後人此乃多才多勛求歸田之蓮汀也非<lb/>
主議者聽不理之口投閒之蓮汀也君亦自知何如耳<lb/>
何恤乎人言<lb/>
　　送劉生本唐西還序<lb/>
劉生將還之前一日曹子過焉問所學對曰方從事忍<lb/>
字乃翁豫吾年兄亦首肯謂其言果不誣也善乎哉劉<lb/>
生之篤於學也夫色之於目聲之於耳味之於口臭之<lb/>
<pb n="KR4e0228_WYG_002-28b"/>
於鼻安佚之於四肢環向而相餌而我之慾心競心嗔<lb/>
心矜心習心方且沸如湯飛如蓬躁如技癢忍何容易<lb/>
故一時不忍或貽百歲之羞一念不忍或起滔天之禍<lb/>
故君子忍小以就大忍妄以就真忍童心俗氣以就聖<lb/>
躅賢軌盖終身以之也夫衆人之不忍何也懦也懦則<lb/>
物强而我弱君子之能忍何也勇也勇則我大而物小<lb/>
故天行健君子自强勇之謂也然勇可習乎夫媿懷内<lb/>
生赤發於面斯時也其氣揚故兩軍對壘雖有羸夫辱<lb/>
<pb n="KR4e0228_WYG_002-29a"/>
之則奮故曰知恥近勇夫言恥而知先之恥生於知也<lb/>
亦有褎衣聚談甘辭仁義不知暴棄之可嗤流俗相仍<lb/>
駕言從衆不知塵情之可鄙故學先於求知而知何以<lb/>
求焉水之照以清心之靈以虚知生於内者也對鑑而<lb/>
知我之妍醜對聖哲之範師友之良而知我之善惡知<lb/>
藉於外者也知則恥矣恥則勇矣勇則忍矣夫虞帝殷<lb/>
相古之大聖也則亦動之忍之増益之於未降大任之<lb/>
先而克勝其任矣動則知之謂也恥之謂也動則忍矣<lb/>
<pb n="KR4e0228_WYG_002-29b"/>
動忍則増益矣劉生將求増益以待大任烏得不動忍<lb/>
之兢兢<lb/>
　　賀張碩人烏臺旌節序<lb/>
碩人景氏余年友奉常公之女十六齡時為天部張公<lb/>
之子婦公子素抱羸恙不數日别室静攝荏苒三月而<lb/>
捐世去人謂碩人於公子即眉目亦未稔也然而矢志<lb/>
從一既不獲身殉則寂守閴閣玉遜瑩氷遜潔石遜堅<lb/>
迨今三十餘載嗣子有室嗣女有家門閥不墜埒天部<lb/>
<pb n="KR4e0228_WYG_002-30a"/>
他公子若光大者萬口嘖嘖謂公子有妻天部有婦奉<lb/>
常公有女宗親頌於庭鄰里讃於閭於是鹺直指念山<lb/>
張公採羣議而旌焉隆以鏹幣額其門曰苦節可風云<lb/>
粤稽易之坤彖曰利貞又曰安貞吉又曰利永貞不貞<lb/>
何以為坤德貞而不安非貞也貞而不永亦非貞也伊<lb/>
其勁節如斯可不謂貞乎確然無二可不謂安乎垂老<lb/>
節成可不謂永乎貞而安安而永坤元不在兹乎洵可<lb/>
以風矣凡厥有生誰無貞性惟無所風貿貿不識所之<lb/>
<pb n="KR4e0228_WYG_002-30b"/>
故春風過而衆物榮秋風起而萬彚肅風之所關詎不<lb/>
大哉兹者碩人為風四國為草諸凡閨闥之媛瞻望感<lb/>
嘆方知翠鈿羅綺非華也刺繡挑描非巧也惟是貞節<lb/>
堅凝乃為兩間之正氣一代之完人而步武芳蹤當亦<lb/>
不乏孰非風之所鼓抑聞道肇居室化先閨範詩首二<lb/>
南書崇溈汭豈徒為壼内人哉有婦之貞以風為子則<lb/>
不貳於親以風為臣則不貳於君以風為弟則不貳於<lb/>
兄以風為朋則不貳於友若曰彼女也且松筠其節我<lb/>
<pb n="KR4e0228_WYG_002-31a"/>
士也豈萎薾其行故曰男兒負剛氣莫愧女郎身然則<lb/>
碩人之所風廣矣苦在一身而風化被於千萬人苦在<lb/>
百年而令名流於千百世是以蚤謝鉛華不辭落寞固<lb/>
守之定亦識之卓也雖然苦節之云旁人睨之耳碩人<lb/>
奚苦焉彼其寧心一醮之不忘坦然成性異日見夫於<lb/>
地下香骨如銀其視無貞之婦方且興憐興慨曰斯人<lb/>
也不人而禽何苦乃爾蓋視失節極大以節為甘故曰<lb/>
苦節之云旁觀之説耳昔聞公子蚤負異才未弱冠入<lb/>
<pb n="KR4e0228_WYG_002-31b"/>
黌序輒擅詞壇之牛耳天假之年必當巍科膴仕封妻<lb/>
光顯彼一時也碩人冠帔鏗鏘里婦企踵而誇羨脅肩<lb/>
而尊奉然無以顯其貞亦無以樹之風政不出於閾外<lb/>
名不聞於四方但赫然榮耀已耳以今校彼孰大孰小<lb/>
蓋亦有天意焉天若謂世態之靡如瀾之倒不有以風<lb/>
究將何極障大河者必堅土護名花者豈朽木風斯世<lb/>
者非若人之儔與而誰與是以寧奪其榮而置之苦藉<lb/>
其節而用以風耳然則直指之褒旌固奉若天意也宗<lb/>
<pb n="KR4e0228_WYG_002-32a"/>
親隣里之旅賀亦動於天也碩人以節風直指觀風仍<lb/>
以碩人風天以碩人及直指風余不敏以不文之辭揚<lb/>
其風且厚望吾里之人勿負此風<lb/>
　　辛母陶夫人七旬壽言序<lb/>
陶夫人者贈尚書一閒公六世孫女裔出於晉靖節先<lb/>
生蚤稱孝女適辛稱賢孝婦生子為慈母子復元篤於<lb/>
聖學乃曩者夫人能忍貧俾竟儒業乏膏繼晷令爇香<lb/>
以照致有今日當路交旌焉勉之曰勿自滿峩冠者罕<lb/>
<pb n="KR4e0228_WYG_002-32b"/>
此識也秋仲初壽七旬辛子門下士樂辛子之有壽母<lb/>
相與歌頌之辛子樂其母壽樂門人之歌頌其母而母<lb/>
以歌頌而益樂且益壽也俱天理人情之至也諸士質<lb/>
余言為引辛子亦以簡来昔者趙冡宰吉亭公語余於<lb/>
京師士大夫之家多壽母歴數之信然茂樹繇生坤氣<lb/>
必厚抑以貴事志適氣固理有然乎然猶以勢分論也<lb/>
況生子而賢且以賢事又當何如兹夫人之所以壽也<lb/>
古之論大孝者曰德為聖人生子而聖且以聖事更當<lb/>
<pb n="KR4e0228_WYG_002-33a"/>
何如固亦盡人之子盡人之母也諸士頌夫人之壽必<lb/>
述其徳亦必及其子之德述其德則德其德矣各德其<lb/>
德各事其事子各事其事親各壽其壽洋洋金石之頌<lb/>
交相應也洵樂乎哉此亦夫人所欲也<lb/>
　　甯公異政序<lb/>
天壤間目之可睹耳之可聞足之可至謂之明目所不<lb/>
可睹耳所不可聞足所不可至謂之幽明有盡幽無盡<lb/>
通於明不通於幽猶局曲之見也古之君子不媿屋漏<lb/>
<pb n="KR4e0228_WYG_002-33b"/>
惟是環吾前後昭布森列莫非鬼神無時無地無敢不<lb/>
敬故不至有媿而學士家或以厭世人徼福之陋漫云<lb/>
何鬼神之有孔夫子盛德之訓何以説焉幾何不縱肆<lb/>
於屋漏也胡不觀明軒甯公公為髙宻侯禱雨雨至憂<lb/>
雹雹止憂蝗蝗去夫非鬼神之所為歟一念潜孚捷於<lb/>
桴鼓鬼神之顯如是公盖無不敬者無不敬則吾心之<lb/>
神凝以吾心之神通鬼神故隨感隨應也凡人以形用<lb/>
者有及有不及以神用者無不入以形用者聲音笑貌<lb/>
<pb n="KR4e0228_WYG_002-34a"/>
不能信孺子以神用者六通四闢用之於明格豚魚用<lb/>
之於幽動天地彼以隠微之中莫予視指邪辟暗滋不<lb/>
知鬼神在旁歴歴洞悉吁其亦可愧也夫其亦可懼也<lb/>
夫<lb/>
　<lb/>
　<lb/>
　<lb/>
　<lb/>
<pb n="KR4e0228_WYG_002-34b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　仰節堂集巻二<lb/>
</p>
<p>
</p>
  </div>
<div>
<head>仰節堂集巻三</head> <lb/>
    <p>
<pb n="KR4e0228_WYG_003-1a"/>
欽定四庫全書<lb/>
　仰節堂集巻三<lb/>
　　　　　　　　　　　明　曹于汴　撰<lb/>
　引<lb/>
　　張時庵先生八十壽冊引<lb/>
歲庚申春仲念六時庵先生張公壽屆八旬復元辛君<lb/>
摛辭成冊走書質言俾弁之首顧余不敏其奚以壽公<lb/>
請談壽乎世人以氣為身不以理為身不知身者也乃<lb/>
<pb n="KR4e0228_WYG_003-1b"/>
以身之所歴為年不以理之所貫為年夫所貫何極是<lb/>
壽之説也如以所歴而已公之宰容也五六年所耳然<lb/>
公之樹勛於容及容人之思公迨今未艾也五六年已<lb/>
乎其守滄也六七年所耳然公之樹勛於滄及滄人之<lb/>
思公亦迨今未艾也六七年已乎其司南計部二千石<lb/>
秦蜀十四年所耳然南人秦人蜀人之思公迨今未艾<lb/>
也十四年已乎比歸林麓不為世俗縟麗態明學講道<lb/>
淑世維風夫道何極之有哉可以窺公之年矣客有難<lb/>
<pb n="KR4e0228_WYG_003-2a"/>
予者曰果爾則人人在道中人人皆壽何以必得其壽<lb/>
獨歸有聖德者余曰此覺不覺之異耳復元云乎哉愚<lb/>
夫愚婦各具聖人體段一覺悟焉如醉夢得醒自爾手<lb/>
舞足蹈然則人人皆聖所乏者覺覺之則聖人人皆壽亦<lb/>
所乏者覺覺之則壽覺此身從無極二五中来有不與無<lb/>
極二五共不艾哉不則不可言覺公固覺之先者哉請<lb/>
以是為公壽<lb/>
　　仙掖貤封詩引<lb/>
<pb n="KR4e0228_WYG_003-2b"/>
春曹介泉衛君之前主上黨教事也化行勣茂銓司以<lb/>
翰林待詔遷之盖久懸不除者致旨嚴勘然終以君雅<lb/>
稱此遷而准授不為例越三歲則竟以是遷移贈其大<lb/>
人徐川翁如其官於是閭里歡動謂造物者殆若有意<lb/>
存焉夫久懸之缺介泉豈覬得之主爵者於應除應否<lb/>
靡不了了而何為除所不除天子業知為曠典不難奪<lb/>
之而特恩眷注不啻榮介泉而卒至榮徐川翁始終凑<lb/>
合若此則翁之砥躬績學以謹厚没齒而介泉承其世<lb/>
<pb n="KR4e0228_WYG_003-3a"/>
範益醇修宜於邇遐天將昌其閥而揚其光銓司雖欲<lb/>
不以是官授之而天子雖欲靳之有不可得者然種徳<lb/>
者食報厚積者巨發天雖欲不以是佑其父子亦不可得<lb/>
也乃世或謂通顯可力致而圖之以術是與天抗也又<lb/>
或不求諸已而求諸天甚且咎天之不我福是仇天也<lb/>
則胡不以翁觀焉翁之贈也諸達人先生歌誦以詩成<lb/>
巻題曰仙掖貤封而不佞引於首盖深感於天人之際<lb/>
見翁之得此非偶爾也<lb/>
<pb n="KR4e0228_WYG_003-3b"/>
　題跋<lb/>
　　題文公朱先生經濟文衡<lb/>
朱先生之學繭絲牛毛而未嘗不廓大遠搜旁稽而未<lb/>
嘗不簡要履繩蹈尺而未嘗不透悟世之外於先生者<lb/>
曰何其不廓大也不簡要也不透悟也是不諳其所到<lb/>
而枉之者其歸於先生者曰先生繭絲牛毛已也逺搜<lb/>
旁稽履繩蹈尺已也是割其所到而枉之者由前之人<lb/>
猶可言也猶後之人不可言也故舎朱從陸與闢陸從<lb/>
<pb n="KR4e0228_WYG_003-4a"/>
朱總之不知先生盖儒賢之從事於學入門不必同及<lb/>
抵堂奥未嘗或異儻未窺其堂奥第望門而評隲焉烏<lb/>
足以盡余年友張華東氏尊信先生寳其文衡昕夕披<lb/>
玩楮敝墨渝重加裝演不忍釋手其嗜之若此盖亦遊<lb/>
先生之堂奥者矣可不謂千載知己乎哉<lb/>
　　題南臯先生教言<lb/>
嘗聞鄒先生之論學矣曰行路曰到家曰開眼曰未開<lb/>
眼夫既未到家則雖没齒務學終屬半途既未開眼則<lb/>
<pb n="KR4e0228_WYG_003-4b"/>
雖終日亹亹猶漫道也余曩誦先生之書邇聆先生之<lb/>
講大抵髙坐堂室雙眸朗朗之談意其閲歴之久艱苦<lb/>
之嘗㕘究體騐積有功力乃臻於是乎士人無其功力<lb/>
驟而聞之未必見信縱或信之亦僅為幽𤣥妙論聞未<lb/>
曽有足以悦耳而解頤非真能信也果其聽受而出倣<lb/>
效而履質之飭躬御物一一相肖方為真信耳詎易得<lb/>
哉浙堇父王君錄先生之言成帙余受而卒業謬題數<lb/>
語期與學者共信焉然則當如何亦曰第行行不已求<lb/>
<pb n="KR4e0228_WYG_003-5a"/>
開不已㑹有到時<lb/>
　　題貞裕堂集<lb/>
貞裕堂集集呉母太恭人之褒揚於上下自誥勑以及<lb/>
傳誌記序詩詠文辭貞言其節裕言其子若孫之彬彬<lb/>
賢且貴貞以啟裕裕以起貞兹集也以章母懿亦以風<lb/>
世教母之子安節先生為汴師寄示汴命以言謹拜手<lb/>
卒業有槩於衷夫猶子未繼先十年而矢節已堅是洵<lb/>
貞也撫襁褓之子德成爵顯繩繩未央是洵裕也第當<lb/>
<pb n="KR4e0228_WYG_003-5b"/>
其直志從一艱苦不二之日貞在是裕亦在是貞於母<lb/>
身可覩裕若有待而見焉耳善乎塘南先生之言節義<lb/>
根於性也夫天下有裕於性者哉世或以險夷樂苦自<lb/>
撼之自怵之乃不無隘焉呉母於境之可撼可怵掃若<lb/>
祛霧蕩若焚毛亭亭無倚浩浩無礙孰貞於母亦孰裕<lb/>
於母詎待先生登第甫稱裕乎竊恠夫士之不知貞者<lb/>
不知裕也夫本包六合羅萬象而營營於數十畝之宮<lb/>
競富鬬麗謂裕於居本髙無上貴無偶而屑屑焉夜睨<lb/>
<pb n="KR4e0228_WYG_003-6a"/>
台曜晝傍侯門謂裕於貴本前無始後無終而斤斤於<lb/>
百年之内玩流光奉口體幸而皓首謂裕於壽裕其非<lb/>
裕不裕其可裕不貞者如是故君子亦貞而已貞則裕<lb/>
矣太恭人貞於家先生貞於國家國迹也貞不囿於迹<lb/>
不囿於迹之謂裕故貞無所待裕亦無所待然孝子不<lb/>
忘其先則呉氏之後固待太恭人而裕裕無所囿則後<lb/>
之裕皆其裕兹貞裕堂所以有集也<lb/>
　　題劉孺人苦貞錄<lb/>
<pb n="KR4e0228_WYG_003-6b"/>
江右直指以劉孺人賴氏孀節奏於天子欽命旌之士<lb/>
大夫形諸歌頌其子伸集為帙曰苦貞錄夫孺人苦哉<lb/>
苦於形而不苦於心者也以不貞為苦以貞為不苦者<lb/>
也世不能辨苦何以辨貞然劉子念其母艱辛拮据狀<lb/>
其苦之也則宜余亦蚤孤共余母守貧貧未若劉氏之<lb/>
甚而亦艱於甘旨余或食於富貴之家或舉箸躊躇不<lb/>
能入口既登仕版無他長獨不敢輕費人錢安知其不<lb/>
似吾一錢之難彼以一錢為母子命豈其不如我也劉<lb/>
<pb n="KR4e0228_WYG_003-7a"/>
子仕矣不忘母子之苦當亦知民間母子之苦孺人以<lb/>
貞而成其子之貞劉子以貞而顯其母之貞俾其先君<lb/>
子有妻有子端在是乎嗟夫孺人艱於初貴於終劉子<lb/>
之懷可抒而其先君子又艱於年安得起九原而祿養<lb/>
之則劉子之不能舉箸入口當有時時動者抑亦没齒<lb/>
而已矣此又余與劉子同者也揮筆至此淚潸潸不可<lb/>
遏遂止<lb/>
　　題抑齋盧公夫婦傳<lb/>
<pb n="KR4e0228_WYG_003-7b"/>
余嘗言天下多清有司而鮮窮鄉官夫既輦載而富則<lb/>
所云氷澄玉潔如薦剡及口譽者何為乎故清之真者<lb/>
難也咎在不知俸廩之外不宜更有所取不知朝廷之<lb/>
祿原以供其在任之用非并其任後身後俱有贍也平<lb/>
生聞山東曹楚石談及此守及此曽晤一客自嘆其祿<lb/>
薄謂到家何所用竊不然之理淮日過諸生盧守恭之<lb/>
廬其廬社學也蕭然四壁因思其父抑齋翁敭歴二十<lb/>
餘載致位中丞所遺後人如此可不謂清之真者哉既<lb/>
<pb n="KR4e0228_WYG_003-8a"/>
讀翁夫婦傳則翁夙承家學澹素稜峻不知有權相奚<lb/>
知有其官一裘不凂殁於國事而江夫人閨閣丈夫叱<lb/>
明珠簮珥之遺真抑齋妻也彼固謂食君之食事君之<lb/>
事事一日事食一日食子孫何勞焉而以君之官為其<lb/>
囊篋乎我朝諸僚俸祿載在典制雖善節省亦難多餘<lb/>
苟無妄取即公卿無大富薛文清宰相迴籍中途而窘<lb/>
羅一峯狀元及第客至無米不為異也世以薛羅為竒<lb/>
絶則盧公可易覩哉然使守恭不甘於貧窶而行告於<lb/>
<pb n="KR4e0228_WYG_003-8b"/>
通家世籍故吏門生宜當有所獲而不之為也亦真抑<lb/>
齋子也約其躬而揚其先者也不然予何以知盧公之<lb/>
清之真哉翁夫婦懿美備於傳中清特其一節予感於<lb/>
此而聊題之乃爾<lb/>
　　題張綠汀年兄主教華陰巻<lb/>
孟子曰聖人與我同類者夫人亦在乎為之而已人之<lb/>
所以異於禽獸者幾希其視聖人甚近視禽獸亦甚近<lb/>
無兩可住足之處世人俗眼則視聖人甚逺視禽獸亦<lb/>
<pb n="KR4e0228_WYG_003-9a"/>
甚遠究則聖人之遠者果遠矣而彼雖欲遠禽獸不知<lb/>
其日近也明眼者知其兩近故汲汲皇皇祈以異於禽<lb/>
獸而齊於聖人其視人亦皆兩近故汲汲皇皇悲人之<lb/>
窮而共立共達也余不肖每念及此未嘗不生懼焉夫<lb/>
聖人者不失赤子之心者也赤子之心人人皆有則人<lb/>
人皆聖戕伐之後人人有平旦則人人可聖第令旦晝<lb/>
如平旦不致梏亡何至與禽獸近哉自為者保平旦之<lb/>
氣為人者共保平旦之氣其斯而已矣夫平旦之氣以<lb/>
<pb n="KR4e0228_WYG_003-9b"/>
息而生以夜而息則其故可想矣故聖人主静静也者<lb/>
不以時不以地不以枯寂心之體也赤子之初也旦晝<lb/>
之梏不静耳不静而胡以御動禽獸不遠無惑矣年友<lb/>
張綠汀氏自為為人期之乎聖人主教華陰以人之聖<lb/>
不聖責諸己以己之聖不聖自責也同心之友題巻贈<lb/>
别余無能為言則以孟子之言衍而書諸巻書既凜凜<lb/>
轉自懼矣<lb/>
　　題孫生廬墓克孝冊<lb/>
<pb n="KR4e0228_WYG_003-10a"/>
孫生昔為其祖母廬墓邇復廬其嫡母墓三年畢士紳<lb/>
艶稱之製歌成冊問序於曹子曹子曰將頌諸乎抑祝<lb/>
之也行者啟於途匪若居者止於室是故必有祝俾及<lb/>
其所期孫生竟廬墓之孝將居於斯耶抑自此啟行耶<lb/>
語云孝弟也者其為仁之本與謂行仁自孝弟始夫曰<lb/>
本則有幹有枝有花有實曰始則有終幹枝花實之無<lb/>
終而曰吾從事於始矣而可乎行道者未有縈縈其既<lb/>
行之武者有期而至者在也孫生廬墓之孝固其既舉<lb/>
<pb n="KR4e0228_WYG_003-10b"/>
之武當亦忘之必有所期必有所終必有所止以居矣<lb/>
乃題數語以祝焉<lb/>
　　題譚生十畧<lb/>
譚生同節篤志聖學考訂仲尼年譜正諸家之訛皆據<lb/>
所見發明之為洙泗考畧居常開巻藉以尚友志顧不<lb/>
遠哉既又以生平所讀之書各加纂編自李耼釋迦天<lb/>
文地理古今政事文藝方術皆為畧以淑其身心而宏<lb/>
其應用余得以逐一涉獵嘉其窺覽之博思致之邃也<lb/>
<pb n="KR4e0228_WYG_003-11a"/>
或謂其言有與孔子不合者雖然予嘗有云善學者雖<lb/>
巷語野謳亦切實際不善學者雖三墳二典徒益支撑<lb/>
顧同節之學如何耳士人童而讀學庸論孟言言聖訓<lb/>
然思以是博富貴虐取窮民誰予違者凌傲鄉鄰誰予<lb/>
抗者予讀書得第人也嗟乎吾夫子乃令人如是耶則<lb/>
雖日誦夫子書何益乃王文成公遇市人鬭詈亦謂之<lb/>
講學士誠好學無往非益也且人不聞雞鳴乎彼以唱<lb/>
曉為事者也不聞犬吠乎彼以守夜為事者也雞犬之<lb/>
<pb n="KR4e0228_WYG_003-11b"/>
聲非以有為而發故主人善飼之亦然訶打之亦然是<lb/>
之謂率性然則聞其聲得其益不淺也同節意若斯乎<lb/>
其語之㑹中諸生當知所以求益矣<lb/>
　　題海陽别意巻<lb/>
繄我皇明真儒輩出講明聖學而大江以西尤稱盛焉<lb/>
不佞遊其地晤其人聆其談讀其書未嘗不咨嗟三嘆<lb/>
曰文在兹乎惺魯胡君南昌名士所從學皆鉅公碩儒<lb/>
講貫有年北遊河洛踰中條駐轡郇封吾黨之士執經<lb/>
<pb n="KR4e0228_WYG_003-12a"/>
請質函丈之間常滿不佞間詢之云若從胡先生講學<lb/>
乎曰否吾輩第從講書耳嘻講學講書有二乎伊其據<lb/>
案横冊第一云大學之道尚不謂之講學乎講一而已<lb/>
以學聽之學在是矣以書聽之書焉己耳聽之以學則<lb/>
將契諸心體諸身片語隻言可達神化聽之以書或且<lb/>
入於耳出於口時習二字亦屬想像其勞劬同其費月<lb/>
日同身心之講聖賢為伍一息成千載之業口耳之學<lb/>
皓首矻矻所造不越里巷士宜何所擇焉胡君馬首欲<lb/>
<pb n="KR4e0228_WYG_003-12b"/>
南多士綣綣製巻為别聊題其端乃爾夫胡君所講未<lb/>
諠也其勿僅付口耳昕夕修證如獲珍饌吾飽吾腹方<lb/>
為我有俾江右碩儒聞之曰吾道北矣不亦可乎<lb/>
　　題胡君遺愛冊<lb/>
夫共世而居者共氣而生交相愛而已或以愛施或以<lb/>
愛報各不容己顧其責在施者有其施有其報未有有<lb/>
其施無其報者也應暘胡將軍愛軍士軍士愛將軍生<lb/>
而歌頌之殁而俎豆之士紳艶稱焉厥子敬明彚之為<lb/>
<pb n="KR4e0228_WYG_003-13a"/>
冊以視余余想其當年之交相愛也形骸化而精神貫<lb/>
上不曰我可飽爾可飢我可煖爾可寒我可甘爾可苦<lb/>
愛之則願共飽共煖共甘也下不曰我可飽可煖可甘<lb/>
爾可忘愛之則不忘之而歌頌之俎豆之也斯何其翕<lb/>
如雍如協氣遍滿乎余讀遺冊恍挹淑美而嘉愛不遑<lb/>
況共閫而交愛一何鬯哉敬明世父之官欲繼父志則<lb/>
亦繼其愛耳夫愛不靳於禽魚草木況同類而為人愛<lb/>
不遺於千百世況生同時愛不嗇於山隅海陬掉臂不<lb/>
<pb n="KR4e0228_WYG_003-13b"/>
相識之人況相臨而事使何弗愛焉我愛彼彼何弗愛<lb/>
我焉上下交相愛天下事何弗可為哉然亦知有施而<lb/>
已勿計其報無其報者必無其施者勿疑<lb/>
　　芸窗紀愚跋<lb/>
昔人云言之不文行之不遠奚取於文而行之文以載<lb/>
道文行則道行也如以文而已矣雖行之遠奚禆汴素<lb/>
不能文其讀諸家所為文亦多不能卒巻然獨有慕乎<lb/>
督撫禇公之文抒寫胸臆根極至理其贈人不忘箴規<lb/>
<pb n="KR4e0228_WYG_003-14a"/>
其論事則經綸如指諸掌讀之可知其人必樹勲流聲<lb/>
卓犖朝野者也得其一二而自淑焉可以無過然則道<lb/>
固在是匪文焉已也公以紀愚自命盖不欲以文自居<lb/>
也聖門惟顔子如愚愚故空空故近道彼機智百出其<lb/>
衷空焉否乎其於道何啻千里即文工鞶帨君子不欲<lb/>
觀之矣<lb/>
　　公餘漫興跋<lb/>
夫意動而為言言成聲而為詩詩以抒性靈洩積臆也<lb/>
<pb n="KR4e0228_WYG_003-14b"/>
故曰詩可以觀乃有標新鬬異抽黄對白俯仰流光荏<lb/>
苒情竇敲推幾失常度性情因而成苦是亦不可以已<lb/>
耶汴素承乏淮陰其於督撫禇公為屬吏讀公所為詩<lb/>
及詞若干首大都忠愛孝節之念隨感而發於以匡時<lb/>
動衆其意油如也公之性情可觀矣夫詩家若以沈約<lb/>
杜甫為孔子逐聲咻響銖兩而較之曰此為詩此非詩<lb/>
其論當自有在乃所願學不在此謂作詩若公之忠愛<lb/>
孝節可以法己夫論詩若聽言其言端方而醇慤此其<lb/>
<pb n="KR4e0228_WYG_003-15a"/>
人何如也其言綺麗而浮靡其人又何如也故立言者<lb/>
蘄於不失其為人聽言者蘄於得其人通乎是可以論<lb/>
公詩矣<lb/>
　　玉笥山房集跋<lb/>
浙冲倩劉子至予館奉其翁電仲先生玉笥山房集示<lb/>
余余受而恭玩卓契實詣見乎辭矣則海門周先生題<lb/>
其端謂先生少業舉子藝窮年不倦忽夜半聞鶴鳴憮<lb/>
然有感隨棄其所業而業此其聽鶴之偈亦載集中大<lb/>
<pb n="KR4e0228_WYG_003-15b"/>
要於有聲無聲三致意焉時余座上二三友人因共相<lb/>
辨剖鶴之鳴也為有聲乎為無聲乎將謂其無則其聲<lb/>
至今存也東海西海南海北海俱聞之十世百世千世<lb/>
萬世俱聞之而何況當時呉山之上戞然而嘹嚦乎將<lb/>
謂其有則鶴喉空空如人耳空空如呉山空空如當時<lb/>
寂寂而何況今日安所執捉然則有而未嘗有乎無而<lb/>
未嘗無乎是真有也是真無也有為真有則東海西海<lb/>
南海北海十世百世千世萬世無間於此聲吾安得間<lb/>
<pb n="KR4e0228_WYG_003-16a"/>
之而此聲之中有林林森森者何間於我我烏得不同<lb/>
卷同舒同動同静喜同喜憂同憂理同理亂同亂也無<lb/>
為真無吾安得滯之為柴柵泥之為渣滓而不洗之退<lb/>
之藏之宻之也夫耳惟無聲乃能受聲惟其洗之退之<lb/>
藏之宻之而後能與林林森森者同巻同舒同動同静<lb/>
喜同喜憂同憂理同理亂同亂借令巻舒動静憂喜理<lb/>
亂之不同吾方柴柵之塞渣滓之錮也掃除盪滌之不<lb/>
遑鶴與我何與焉而何必其聲之有無之辨剖之嘵嘵<lb/>
<pb n="KR4e0228_WYG_003-16b"/>
也遂書之簡末付冲倩以質於先生或以其當日之所<lb/>
聞俾我共聞矣<lb/>
　　劉世子夏卿傳跋<lb/>
余讀劉夏卿傳未嘗不掩巻太息有逖思焉世胄之家<lb/>
生而崇膴不競華鬬縟足為美談夏卿具孝友忠信之<lb/>
行志古人徹易理是不可嘉羨乎其薄桓文不行王道<lb/>
罪季孫阻孔子之行王道尤非三代以下可多得也世<lb/>
之齷齪淟涊者無論借令布置周宻動有作用有不以<lb/>
<pb n="KR4e0228_WYG_003-17a"/>
為才乎穎識風生揣摩無遺有不以為智乎挺肩張膽<lb/>
一意摧强有不以為力乎處處流惠人人見德有不羣<lb/>
然而推賢乎然大段霸術之餘耳事功固集元氣實斵<lb/>
誰能純衷直行無機無械至正大公無偏無黨神運而<lb/>
人不知功成而身不宰斯之謂王道盖亦未見其人也<lb/>
學術不明匪朝伊夕世故多艱罅漏千百孟氏以驩虞<lb/>
為小補今以小補為大奇則以貿貿汶汶不求禆補者<lb/>
衆也噫九原不作吾誰與歸<lb/>
<pb n="KR4e0228_WYG_003-17b"/>
　　楊明宇都尉榮壤集跋<lb/>
盖余讀都尉公伏闕諸疏淚未嘗不潸潸下也嗟乎臣<lb/>
事君子事親不當如是耶子有不可致之親而臣有不<lb/>
可得之君耶世以楊封翁子尚帝女為艶稱然不以貴<lb/>
戚故妨廢子職徼異數之俞旨徒跣扶葬衣衰食糲三<lb/>
年則昔今戚畹一人而已不則黄金繞身何如父子相<lb/>
對之貧哉諸孫玉立帝女出者業已五允徵隆盛而可<lb/>
欽者在肅雝損貴榮饋食之禮此都尉以克閑致而實<lb/>
<pb n="KR4e0228_WYG_003-18a"/>
翁以貽穀臻也夫翁之得孝於子也都尉之得順於帝<lb/>
女也聖天子俞都尉之孝願也皆以性通者也性淪渾<lb/>
無間前不以後隔上不以下隔外不以内隔故父子志<lb/>
同男女道合君臣情洽然而世每暌焉則不以性聨而以<lb/>
形閼也形則七尺之外若山川若秦越烏能通乎盡斯<lb/>
人之性詎有不孝者哉水共一池故東摇而西動人共<lb/>
一性故此感而彼應封翁孝而都尉纉其孝都尉孝而<lb/>
聖帝帝女遂其孝或發以性之所有故真或符以性之<lb/>
<pb n="KR4e0228_WYG_003-18b"/>
所有故速日之遠也珠對之而火生月之遠也鑑向之<lb/>
而水起不知其所以然而其所以然者固已了了可目<lb/>
視而耳聽也夫性綂天下孝綂百行然則人人可通事<lb/>
事可通盡民盡物奚之而有間者乃綴數言於末簡以<lb/>
旌仰止之思<lb/>
　　薛文清公行實錄纂跋<lb/>
文清夫子吾明之大儒也産於吾鄉若此其甚近也然<lb/>
論其世而師友之者則亦鮮矣夫子學聖人而未嘗不<lb/>
<pb n="KR4e0228_WYG_003-19a"/>
欲人之共學不學夫子是自外於聖人之學也聖人人<lb/>
也自外於聖是自外於人也而可乎稷竹東任公纂著<lb/>
夫子之行實成錄將授剞劂氏公之人人欲人人學夫<lb/>
子也學夫子者學聖人也學聖人者人其人也志顧不<lb/>
偉哉吁嗟兹錄出而吾鄉之文清夫子接踵矣是公之<lb/>
大造吾鄉以迨天下後世也<lb/>
　　讀李如真先生集<lb/>
夫聖學之不明也遜聖人而不敢居也諺有之衆人是<lb/>
<pb n="KR4e0228_WYG_003-19b"/>
聖人何遜焉甘為衆人者無論其自好者則曰將為賢<lb/>
人焉非不硜硜非不翩翩而真儒每難於睹善治每難<lb/>
於臻世所號為賢人者或至為世病非盡名浮於質也<lb/>
賢人以知見用事而聖人無知見以知見用事或見己<lb/>
而遺人或舉一而廢百見一隅而遺其全見一時而遺<lb/>
萬世甚且名根利蔕滋其中執態褊行横其外無知見<lb/>
則内不見己外不見人如天之覆如地之載如日月代<lb/>
明四時錯行孟子達此故曰聖人與我同類者聖人先<lb/>
<pb n="KR4e0228_WYG_003-20a"/>
得我心之同然者耳乃所願則學孔子盖嘗流覽今古<lb/>
事功不同者學術不同也學術不同者學聖學賢不同<lb/>
也如真李先生教人曰寧學聖人毋寧學賢人有味乎<lb/>
其言之哉其臨終訓子弟曰人不可以知見用事嗟乎<lb/>
兹其學聖人之要也夫亦其學聖有得也夫余讀其集<lb/>
有深契焉乃題於末俟學者辨之<lb/>
　　書江汝修夢蓮巻<lb/>
人與蓮花無問安得不愛蓮人與元公更無間安得元<lb/>
<pb n="KR4e0228_WYG_003-20b"/>
公獨愛蓮舉世何人不賞花皆是不容自己與當年意<lb/>
思無别徒艶髙蹤於千古自不著察自不充滿耳元公<lb/>
常存蓮香不斷若謂隔越數百年不可面晤或謂可以<lb/>
寤對不可寐接抑謂夢中乍聚醒後如失俱有間之見<lb/>
也故曰孔子夢周是其真處總之無間無間之體因欲<lb/>
而掩欲盡乃露中既無梗相痛相憐江漢秋陽推而遜<lb/>
之不得皜皜前無歇地孔子大聖江漢濯秋陽暴吾儕<lb/>
末學大海滌塵烈焰鍜滓可也欲根欲蔓庶其可盪用<lb/>
<pb n="KR4e0228_WYG_003-21a"/>
愛宏尚友遠寤寐通矣汝修夢蓮南臯先生題以無欲<lb/>
真宗且以江漢秋陽為孔門心法謬付數語請質焉大<lb/>
槩寤時誰不分明於寐時想汝修不但夢竒也<lb/>
　　書知非語<lb/>
絳李子命其所著曰知非語伯玉五十知非淵明亦曰<lb/>
覺今是而昨非顧是非何常之有由賜之所是顔閔之<lb/>
所非由賜之所非顔閔之所是夷惠之所是孔子之所<lb/>
非夷惠之所非孔子之所是君子孜孜進學月有異焉<lb/>
<pb n="KR4e0228_WYG_003-21b"/>
月之是非異也歲不同焉歲之是非不同也日新者日<lb/>
知其非也日日新者日日知非也日日知非者日日知<lb/>
也譬鏡之照未磨時一妍媸既磨時一妍媸磨之又磨<lb/>
又一妍媸<lb/>
　　書劉冲倩飲水攜雲巻<lb/>
水泠泠可飲雲靄靄可攜此意人多不識顧或水未當<lb/>
前雲未出岫而望望焉庶幾遇之是雲水之牽吾也水<lb/>
既飲水且逝矣雲既攜雲亦散矣猶依依口頰襟袖間<lb/>
<pb n="KR4e0228_WYG_003-22a"/>
是吾之牽雲水也雖然劉生所飲水今為畫中水所攜<lb/>
雲今為畫中雲妙乃是畫中原來著不得<lb/>
　　書存陰説<lb/>
浙劉生昔著問世狂言欲存陽也兹復為存陰説不欲<lb/>
抑陰之極也持以觀余余曰陽擬君子陰擬小人固有<lb/>
是言然一陰一陽總之天道不聞貴晝而賤夜何至軒<lb/>
陽而輊陰夫非盡人之徒與而陰之耶而小人之耶而<lb/>
姑存之而已耶均是人也同生於乾道則同為陽純陽<lb/>
<pb n="KR4e0228_WYG_003-22b"/>
無論昨非而今是則昨陰而今陽是非半則陰陽半縱<lb/>
百非一是亦五陰一陽可喜之復也誰其可菲聖主當<lb/>
陽羣賢夾日午天之下向榮足快抑陰豈其時乎且二<lb/>
氣絪緼洋洋無間日出而萬方俱晝日入而萬方俱夜<lb/>
若曰某地多陰某地多陽尤達天者之所不道然則雖<lb/>
無此説亦奚不存也<lb/>
　　書權書止觀<lb/>
語云權非聖人不能用而聖人亦不輕以權許人即學<lb/>
<pb n="KR4e0228_WYG_003-23a"/>
人可與立猶未遽與以權也何也水止成照學無止奚<lb/>
以觀無觀則㝠㝠奚以權是以難也昔賢以春秋為仲<lb/>
尼之權書權生於觀觀生於止通乎是可以誦此書矣<lb/>
潘生曽縉世業春秋錄其所得命曰權書止觀其知用<lb/>
心於止也乎止則觀觀則可與權雖然余嘗有言賢有<lb/>
止聖無止聖無觀故無止學未至於無止猶然未可與<lb/>
權也<lb/>
　　題薛文清公像<lb/>
<pb n="KR4e0228_WYG_003-23b"/>
文清先生臨終題詩云七十六年無一事此心惟覺性<lb/>
天通通字未完而絶先生學問所得在此生平讀書為<lb/>
此尚論先生之學者以此學先生者當如此<lb/>
　　書治病要語<lb/>
余曩閲絳藩東壁公所自撰墓誌銘服其達於生死賦<lb/>
小詩贊之比觀辛復元氏所為公傳更悉諸懿行復元<lb/>
向余言公晚年孳孳於學公之孫誠一奉公命從辛子<lb/>
遊能忘其貴而篤於道一氣鍾耶庭訓耶俱可窺矣誠<lb/>
<pb n="KR4e0228_WYG_003-24a"/>
一手公所著治病要語示余以仁義禮智信五字為基<lb/>
臚列十要而㕘以素問本草及諸家方訣為巻十二蓋<lb/>
壽天下之書也誠一曰吾祖初著此書計巻四十繼減<lb/>
為二十又繼減為十二此亦先正所稱目減而近於放<lb/>
下之旨矣世人能捐伎倆埒此者亦鮮即此是學即此<lb/>
是道冝其達於生死況以下區區世味烏能動乎吁嗟<lb/>
睎公者且從生死以下勿動<lb/>
　　書濟世靈樞<lb/>
<pb n="KR4e0228_WYG_003-24b"/>
宗侯東壁公既以醫聲於時全活無量厥孫誠一復纉<lb/>
其傳有抱疴望拯者晰如洞垣余及家人輩或失調攝<lb/>
延之治療刻期奏效以所著濟世靈樞觀余悉醫道肯<lb/>
綮將以公之世躋萬方壽域也念不忘世世期於濟此<lb/>
學道有得匪僅僅攻醫術者比盖其學直探大本是以<lb/>
宇宙同視也學局皮膚者雖亦斤斤而潜伏冷念不自<lb/>
覺知學徹神髓藩籬乃破疾痛相關矣又嘗纂前人既<lb/>
效之方成帙曰肘後祕方既以公世何以云秘前人之<lb/>
<pb n="KR4e0228_WYG_003-25a"/>
之鄭重而祕藏者也何祕乎遇則傳不遇則不傳也遇<lb/>
而傳言言濟世之資不遇而傳輕則耳畔之飄風甚則<lb/>
明珠之投暗矣吁此所以遇合之難而世之罕覩其濟<lb/>
也<lb/>
　　書自渡語<lb/>
自渡語誠一自題其語也渡曰自非人之所能與也未<lb/>
渡而望洋自望也不克渡而溺自溺也既渡而登岸自<lb/>
登也師不能得之徒父不能得之子天亦不能得之人<lb/>
<pb n="KR4e0228_WYG_003-25b"/>
或不知在溺甚且安其溺長年憐之大聲疾呼聽之漠<lb/>
然甚且怫然將如之何故渡者自渡也雖然未渡之先<lb/>
一自而已既渡之後無非自者無不渡故禹急已溺之<lb/>
思伊切内溝之耻完其自渡而已矣<lb/>
　<lb/>
　<lb/>
　<lb/>
　仰節堂集巻三<lb/>
</p>
<p>
</p>
  </div>
<div>
<head>仰節堂集巻四</head> <lb/>
    <p>
<pb n="KR4e0228_WYG_004-1a"/>
欽定四庫全書<lb/>
　仰節堂集巻四<lb/>
　　　　　　　　　　　明　曹于汴　撰<lb/>
　記<lb/>
　　婺源朱氏蔵書樓記<lb/>
宋朱文公故有樓蔵書自為碑記既罹兵火夷為民居<lb/>
勝國時建婺源學宫適卜其地今仍之皇朝崇重文公<lb/>
之學其經書傳註等書家傳户誦屢厪天語勑禁違悖<lb/>
<pb n="KR4e0228_WYG_004-1b"/>
載在令甲然公遺書猶衆學士或未全睹茂才崇沐公<lb/>
之十三世孫也深慮散逸將至學脉湮蕪乃盡搜遺書<lb/>
為部若干為巻若干傾囊剞劂之高義儒紳朱光禄吾<lb/>
弼汪憲副國楠呉中翰養春輩助貲竣業繼復建樓以<lb/>
貯厥地亢爽厥制壯麗典守之寄模印之費俱有經畫<lb/>
匪家學是章實關世教遠抵都門質余言為記余聞昔<lb/>
有士人千里從師師悉出經史期在盡授初講一語其<lb/>
人稽首請退浹月不至師問之對云向所聆躬行未徹<lb/>
<pb n="KR4e0228_WYG_004-2a"/>
敢炫多乎當世稱其善學何必載籍之種種雖然聖賢<lb/>
覺世之心至無窮也如國醫好生蓄材聚方惟患不備<lb/>
文公不云乎恐人未悟故如此言又如彼言此處既言<lb/>
彼處又言其諄諄者其惓惓者耳試閱諸編近循食息<lb/>
之常逺窮天地之秘上遡洪荒之始下暨世代之變總<lb/>
括根宗之㑹細分枝節之詳費昭名物之賾隱超聲臭<lb/>
之表尺尺寸寸自是渾融本本原原不踰跬歩第令學<lb/>
者各隨才力藉為津筏至於道焉而已可不謂廣大悉<lb/>
<pb n="KR4e0228_WYG_004-2b"/>
具精微無滲者乎而士或徒矜充棟目不及窺或記誦<lb/>
雖勤身心無得譬則珠玉盈前懵為乞丐之子亦有身<lb/>
不升堂雌黄堂上逐聲起障未行詆途譬則海陸錯陳<lb/>
妄言無可下箸也之兩人者校之初聆一語矻矻躬行<lb/>
奚翅星淵豈文公著書之意抑豈賢𦙍蔵書之意<lb/>
　　淮北堤工記<lb/>
出淮郡新城迤北抵安東河淮之所經行歳苦淹漫先<lb/>
是萬厯九年義官歙人鮑越捐資填路建亭造橋樹柳<lb/>
<pb n="KR4e0228_WYG_004-3a"/>
穿井行路之人稱便府縣義之其得為義官以此迨十<lb/>
九年水更泛濫前路日就圯越勸民築堤捍水願輸米<lb/>
千斛以助工時無應者事遂寢然從此室廬田園沉没<lb/>
於水衆不聊生貿貿焉思逃徙矣越乃告諸山陽令尹<lb/>
何君申築堤之議何君愷悌愛民者也躬督視而勸相<lb/>
之越則日夜拮挶計田授工其力不能具饔餐者資助<lb/>
之不克竣其功者為竣之堤計廣二丈至五丈高五尺<lb/>
至丈餘各隨其地宜計長一萬三千七百餘丈越所代<lb/>
<pb n="KR4e0228_WYG_004-3b"/>
竣二百五十餘丈所資助百六十餘金經始於二十五<lb/>
年正月至次年四月告成堤形如環衆乃安處其中所<lb/>
墾田千餘頃二麥大獲稱樂土矣衆謂非越則此工無<lb/>
由舉非令尹則越無以行其議而民不免於流亡遂樹<lb/>
坊曰何公堤云夫堤之未築衆罹其害堤之既築衆享<lb/>
其利此於建堤者何與乃汲汲皇皇若斯乎用是知天<lb/>
下之人本同一氣其甘苦悲愉無不相關譬如十指雖<lb/>
分而同為一體故睹顛連之狀而拯救之者勃乎不容<lb/>
<pb n="KR4e0228_WYG_004-4a"/>
已由是充之即聖賢大公無我之道豈有他哉竊恠夫<lb/>
閭左賈豎崇奉錢神者校利害於銖兩等人已於氷炭<lb/>
利之所集匪惟不以及人而且瘠人以自肥凡可以術<lb/>
籠力陷無不為也亦有處豐養侈之人刺甘衣輕一費<lb/>
萬錢而㷀獨無告之衆枵腹露肘曾不得其一盼甚者<lb/>
深蔵厚殖若將為千年之計而父母不得利其有兄弟<lb/>
不得沾其惠族戚鄰里不得望其餘此其心之迷惑譬<lb/>
如麻木之人養其一指忘其九指而不知也麻木者有<lb/>
<pb n="KR4e0228_WYG_004-4b"/>
時而愈其十指之病無不痛楚迷惑者有時而悟其四<lb/>
海之内有困苦不得所者將悲悼救濟之不遑矣然則<lb/>
斯役也固足為迷惑者勸哉令尹洛陽人余同年進士<lb/>
名際可聞百姓為樹坊命撤去盖欲辭其名耳然業已<lb/>
人人口碑詎能辭乎<lb/>
　　學易堂記<lb/>
皇朝號曰大明豈不誠然乎哉夫道世所由立也道在<lb/>
今時不啻中天之日矣粤稽三五之世及三代之盛以<lb/>
<pb n="KR4e0228_WYG_004-5a"/>
迨魯鄒傳授之際原原本本枝枝葉葉炳炳烺烺可按<lb/>
也漢儒承煨燼之餘搜羅訓詁功不可磨間亦莫達其<lb/>
奥㫖有宋諸儒闡發昭朗可謂無遺而或割損全體亦<lb/>
有之焉高皇帝天縱聖神凝道立極而當日儒臣尚鮮<lb/>
能奉揚休美嗣後名儒軰出論著宏富如入五都之市<lb/>
萬寳畢陳嚴於歩武之細徹於聲臭之先博而有要大<lb/>
而有統周行之坦咸宜雲漢之倬高掲成見習聞之表<lb/>
真脉呈焉馬勃敗皷之遺尊生藉焉是為淵淵是為浩<lb/>
<pb n="KR4e0228_WYG_004-5b"/>
浩率循無斁不流於茫蕩不局於邉隅有從心無違心<lb/>
有盡性無抝性不以尊聖者悖聖不以法天者乖天不<lb/>
以維世者禍世千載一時不在兹乎夫道載於六經而<lb/>
㑹之於易析枝葉則三百八十有四疊互流轉至於無<lb/>
窮探原本則無辭有畫無畫有易杳乎微矣道明則經<lb/>
明經明而道益明也有孚丁子能世其先人之學讀易<lb/>
文園余毎逰其園登其堂或令筆錄或令口談櫽括儒<lb/>
先之撰業已有嵗雖余衰昧猶未能研窺測而彷彿大<lb/>
<pb n="KR4e0228_WYG_004-6a"/>
都真成明備乃為書學易堂三字仍為之記而序述如<lb/>
斯盖自幸得生於明盛之時云<lb/>
　　平陸縣創鑿興文渠碑記<lb/>
㕘知政事詹公巡方河東植綱振紀飭吏庇民靡不具<lb/>
舉其大者揚勵風敎興起譽髦更用綣綣按部虞城登<lb/>
高遙覽挹傅說諸賢聖之高踪神與逰焉已而慨前修<lb/>
之不作願多士之彚征徘徊瞻顧意者山河淑氣聚散<lb/>
不恒歟抑何今昔人不相及也乃命邑令魏君引澗析<lb/>
<pb n="KR4e0228_WYG_004-6b"/>
渠環遶城邑暢厥地靈魏君良尹明作於治者遂廣謀<lb/>
詳度庀材鳩工鑿渠導澗高者穿洞卑者築堤由城北<lb/>
流入縣治徧及公署泮宫通衢委巷疏通足以破窒聨<lb/>
絡蔚乎有章旋出城外灌田三百畆許復於邑之艮方<lb/>
甃磚石為崇臺上豎樓閣嚴祀漢關將軍有鎮定之象<lb/>
聳拔之義其資民耕飲愜人逰眺固無俟論經始於萬<lb/>
厯甲辰七月之望越月工竣夫取河役之餘基取古道<lb/>
之隙費不靡民無擾頓成勝蹟魏君以興文命渠而屬<lb/>
<pb n="KR4e0228_WYG_004-7a"/>
余為記夫豪傑之興天所篤哉地所鍾哉人所奮哉天<lb/>
道萬古不變者也人心三代永直者也或陵谷不能無<lb/>
遷則地氣有時而乖乎公率作僚吏牖士之天樹人之<lb/>
軌而猶不忘懷於風氣盖亦嘉惠文教罔所弗用焉耳<lb/>
然天如是其不變也人如是其常直也而地復如是其<lb/>
稱勝也虞之人士有不嫓休先哲道崇業茂其曷以對<lb/>
此徳意夫傅說負上聖之質不難版築以約其躬草野<lb/>
之中何與天下事而舟楫鹽梅輒復儲諸豫誰能恬之<lb/>
<pb n="KR4e0228_WYG_004-7b"/>
於守不以米鹽脂潤撼其膺誰能身任天下不以參兩<lb/>
位育遺之逺斯傅說比肩矣善乎關將軍之言曰心在<lb/>
人日在天誰能俾吾之心如天之日昭朗精融不雜微<lb/>
滓洋溢貫徹不間一髪斯恬於守矣斯不忘天下矣斯<lb/>
動天遇主勛猷彪炳光被山川矣請因令尹以質諸公<lb/>
而為虞之人士效區區焉詹公名思虞庚辰進士常山<lb/>
人魏君名學徴乙酉鄉進士咸陽人<lb/>
　　安定祠碑記<lb/>
<pb n="KR4e0228_WYG_004-8a"/>
安定胡先生子孫散逸江淮凡八支淮隂一支則自洪<lb/>
武二年名子英者先生八世孫也占籍山陽世守譜像<lb/>
隆慶元年間庠士王汝舟輩請於郡守黄公議以聯城<lb/>
明徳書院改為安定書院以祀先生迨萬厯二十四年<lb/>
正月余署府篆張生東周輩以舊祠荒圯請移於府城<lb/>
西北隅積薪庵盖前郡守倪公所建空閒可用隨請於<lb/>
督撫愛所褚公得允乃令倉大使胡九江修葺之未㡬<lb/>
堂君藍田張公至命竣前工迨五月告完移先生像於<lb/>
<pb n="KR4e0228_WYG_004-8b"/>
其中扁曰崇正祀樹坊曰安定祠祠正堂三間寢堂三<lb/>
間門一間是年冬十二月余復攝府越明春偕寅僚忠<lb/>
所蔡君暨山陽尹何君修祀事於祠下因行文何尹議<lb/>
定春秋二祀歳以為常命工勒石記其始末仍遷舊祠<lb/>
碑於此不忘前人好徳之雅云嗚呼仲尼云見賢思齊<lb/>
入是祠者尚亦惕然思哉<lb/>
　　節孝祠碑記<lb/>
宋節孝徐先生及其考妣墓在淮城東三里許舊有祠<lb/>
<pb n="KR4e0228_WYG_004-9a"/>
有司歳時祀之今歳清明前余命中軍官宋承祖增高<lb/>
其墓而展祭焉承祖曰山陽縣治之左為先生故里不<lb/>
可無祠復相與嘆息謂先生之後無人誰主蒸嘗者次<lb/>
日承祖率諸生熊志中輩請建祠且請以義民官鮑越<lb/>
董其事余乃處金若干發承祖令興工踰數日來曰偶<lb/>
得先生石像又數日來曰得山陽縣民徐有益者先生<lb/>
之十九代孫也余遂請於直指懐雲陳公心銘周公給<lb/>
有益衣巾充奉祀生而命置先生之像於祠議立㑹祭<lb/>
<pb n="KR4e0228_WYG_004-9b"/>
享凡為孝子者得入㑹夫先生徳行文章具有衆美而<lb/>
其究歸於節孝故以節孝稱然節亦所以成孝也則一<lb/>
孝足以盡先生矣顧孩提之童無不知愛其親而獨先<lb/>
生以孝顯何哉則以失其本心者衆也嗟乎凡人之溺<lb/>
妻子躭貨利敗名檢甘邪僻無亦私此血肉之軀耳然<lb/>
亦知此軀所自來乎父兮生我母兮鞠我拊我畜我長<lb/>
我育我顧我復我出入腹我雖大聖至孝無能酬親恩<lb/>
而無歉者奈何忍遷於物而忘之過先生之里而猛自<lb/>
<pb n="KR4e0228_WYG_004-10a"/>
省焉必將愴然其不寜矣祠計堂三楹大門二門各一<lb/>
楹得二石獅於民間乃宋時先生之宅故物置之門下<lb/>
　　孟烈孝祠碑記<lb/>
蒲之傭民孟端妻邵氏思蚤寡不欲奪其志抱㓜女亥<lb/>
隕於井八歳女熙墜從之既出屍母猶抱亥熙抱母閭<lb/>
巷悲感年友綠汀張君煇其里人也為之傳誦諸王公<lb/>
卿大夫士共揄揚之薦達天朝旌其門且為建祠樹坊<lb/>
遷墓手錄各檄牒傳詠授余而以祠記屬焉余披玩愴<lb/>
<pb n="KR4e0228_WYG_004-10b"/>
然灑泣曰異哉圭竇婦嬰乃至此乎然妻不負夫子不<lb/>
負母適得其正此常也非異也世有背夫之妻忘親之<lb/>
子則為異耳末俗以異為常得不以常為異哉夫重淵<lb/>
百尺赴之如歸激湍絶命固結不解是孰為之氣也即<lb/>
理也循其性之自然之謂道也斯時也精靈粹湛羅貫<lb/>
乾元所謂夫婦知能可以埓聖赤子未失斯為大人或<lb/>
有岐言理氣析列聖凡高談性命薄視庸常盖亦未之<lb/>
思己夫大道渾淪人人具足日用皆是第不知耳顧惟<lb/>
<pb n="KR4e0228_WYG_004-11a"/>
不知乃為真用也何也知見起於校量校量乃生蹊徑<lb/>
假令邵知死夫之為烈而後死之熙知死母之為孝而<lb/>
後從之亦何能直截凝一毫無顧望夾雜也而章縫士<lb/>
人几席跬歩或棄大道而不用奚取於載籍極博或用<lb/>
之而猶知之亦不免利蔕名根其視烈孝何如乎故學<lb/>
無他亦於忠孝廉節日用不知斯已矣故不識不知為<lb/>
順則不學不慮為仁義嗚呼詎易言哉祠建景虞門下<lb/>
計堂四楹中阿居邵熙亥左右侍大門一楹建坊額貞<lb/>
<pb n="KR4e0228_WYG_004-11b"/>
烈祠二門一楹外東西小屋二居良嫗一以司涓除啟<lb/>
閉東隅井一便自食創於郡刺史川南郭公元柱成於<lb/>
鄴郡孫公好古歴萬厯戊戌庚子方竣云<lb/>
　　孔節婦祠碑記<lb/>
節婦姓謝氏大河衛軍舍雩之女嫁山陽民孔椿一載<lb/>
而孀撫遺腹子金以居有杜言者謀娶之不從強之節<lb/>
婦投溺於河屍逆流烈女祠旁時已越旬餘面顔如生<lb/>
金號泣鳴其寃於上困苦不為阻言竟坐斬死於獄觀<lb/>
<pb n="KR4e0228_WYG_004-12a"/>
風諸部院屢旌節婦之墓與門堂君藍田張公以鄉賢<lb/>
祠左隙地給金建祠祀其母不佞重節婦而多金之不<lb/>
忘母也褒以匾授金冠帶列於鄉飲之席嗟乎生子者<lb/>
報曰男則其喜倍男固優於女也丈夫而猥瑣則妾婦<lb/>
之婦人而才智則丈夫之丈夫固嘉名也乃節婦不背<lb/>
夫而士或背親背君背兄弟背友嗜榮畏窮偷生忍辱<lb/>
以為得計由節婦觀之不亦羞乎遂三嘆而書諸石以<lb/>
告夫進此祠者<lb/>
<pb n="KR4e0228_WYG_004-12b"/>
　　趙烈婦祠碑記<lb/>
烈婦姓侯氏安邑李店村侯良宰女蚤孤育於伯父轉<lb/>
育於所親年十四為馮村趙良進妻貧為人傭越兩月<lb/>
而良進病侍養甚謹又三月而良進卒其母輩將令别<lb/>
適烈婦自縊以死時萬厯甲午歳之仲夏明經葵南張<lb/>
君表其閭孝廉化域王君表其墓銓部朴庵劉君題以<lb/>
辭鹽臺侍御璇石曾公誄以詩移檄鹺司發鍰建祠一<lb/>
所堂四楹大門二楹植木主而祀鄉甿謂可忽玩或寢<lb/>
<pb n="KR4e0228_WYG_004-13a"/>
住其中余結茅其隣瞻拜感嘆恐其乆而湮廢為之塑<lb/>
像以肅觀者夫貧家㓜婦非有保姆之敎習見之素五<lb/>
月之夫強半在疚未嘗享其饜飽而一醮不忘甘死如<lb/>
飴與其敗節而偷生寕一死以全節視改節為甚耻視<lb/>
保耻為甚急生且可捐况區區末利豈與廉耻校重輕<lb/>
哉乃有圖利欲之便安厭禮義之拘檢喪耻不顧聞烈<lb/>
婦之風當亦忸焉泚其背矣爰述芳蹤勒之貞珉藉以<lb/>
維世云<lb/>
<pb n="KR4e0228_WYG_004-13b"/>
　　增建觀音廟碑記<lb/>
或有問於余曰觀音救苦有諸曰有之然救其可救者<lb/>
耳救難有諸曰有之亦救其可救者耳有人於此敦孝<lb/>
克弟循理守義不幸而罹於苦難神將急救之抑或舉<lb/>
動雖愆出於失誤不係有心苦難及焉神亦救之亦或<lb/>
顯有罪過似在弗宥悔心未冺尚可更新苦難之遭神<lb/>
亦救之神明好生衆生可憫用是拯濟倘有良心斵滅<lb/>
甘從邪枉逞暴戾為得計懐譎詐而㒺人怙慝不悛省<lb/>
<pb n="KR4e0228_WYG_004-14a"/>
改無日天網昭昭賞善罰惡有常理焉斯人之苦天苦<lb/>
之也斯人之患天患之也觀音固慈不與天左烏得而<lb/>
救諸吁嗟強家騙室未嘗不奉神像甚且攫金而還刲<lb/>
羊報祭神方怒笑彼昏不知尚冀免禍而倖福其可得<lb/>
乎哉秪見其愚而已矣吾巷觀音廟肇自國初屢經重<lb/>
修碑志詳載邇歳圯漏殆甚里耆輩捐貲募衆庀材集<lb/>
工增建巍煥先時神殿一間香亭三間大門一間今則<lb/>
神殿三間捲棚三間通過一間大門三間大都别樹非<lb/>
<pb n="KR4e0228_WYG_004-14b"/>
故即俱謂創建可也廟後又創殿一間以祀地蔵是役<lb/>
也首事十人勤慎不遑而郭君某尤為拮据故甫逾時<lb/>
而工竣謀伐貞珉以識始末問記於余余乃述觀音之<lb/>
所救與否以告焚拜於此者願慄慄共洗心云<lb/>
　　一樂堂記<lb/>
河東龍泉董公篤行之士蒲坂綠汀張先生從其仲子<lb/>
振祖之請題公之堂曰一樂盖取孟夫子之語公夫妻<lb/>
康夀五子森立雍雍一堂之上洵可樂也夫孟夫子第<lb/>
<pb n="KR4e0228_WYG_004-15a"/>
言俱存耳無故耳未嘗計其賢與否豈以家庭之間恩<lb/>
常掩義俱存足樂矣無故足樂矣何敢必其皆賢然公<lb/>
之夫妻諸子則皆賢者公孜孜砥行偶有誤輒内訟不<lb/>
寜期於澡滌而後己里人故有博奕風訓而化之積習<lb/>
頓革仲子潛志聖真問學四方其弟徒歩從之其兄徒<lb/>
歩省之俱人之所難可不謂皆賢哉藉令孟夫子談及<lb/>
此又當以為何如樂也王天下勢分之極且不與天倫<lb/>
之樂况區區田疇之廣宫室之美囊篋之富官爵之榮<lb/>
<pb n="KR4e0228_WYG_004-15b"/>
豈足掛公橋梓之齒頰乎惟其賢乃共樂其樂而不羡<lb/>
世俗之樂然則賢者而後樂此故不必計其賢與否而<lb/>
賢可知也不然雙親垂白兄弟鴈行者豈少哉而世味<lb/>
薫心不以為樂可若何此或孟夫子意也或亦張先生<lb/>
意也<lb/>
　　修社學記<lb/>
萬厯丁酉春余署淮安府事盧生守恭以所居社學傾<lb/>
圯請修乃為處數金修葺之未㡬告竣盧生請為記夫<lb/>
<pb n="KR4e0228_WYG_004-16a"/>
是區區之役烏足記者雖然余有言徃歳李櫧山先生<lb/>
逰淮浦宋正吾丈見其子求為之師櫧山憮然曰予固<lb/>
不若渠胡以訓之謂赤子方純朴而漸長者漸琢其真<lb/>
何所禆益赤子此櫧山自治之嚴也亦可以知訓蒙之<lb/>
方矣第令保其初而已耳夫童蒙譬立通衢靡所向徃<lb/>
有人焉引之周行則周行矣引之羊腸則羊腸矣聖人<lb/>
之學周行也勢利之學羊腸也盧生何以敎童蒙當自<lb/>
能辨之<lb/>
<pb n="KR4e0228_WYG_004-16b"/>
　　仰節堂記<lb/>
先大人以萬厯四年之春構書舍一區命曰雲津書舍<lb/>
為間者三前敞以㑹講後分為静室慕陶靖節邵康節<lb/>
二先生高致題曰仰節堂俾不肖輩學習其中慈訓殷<lb/>
矣迨六年春大人厭世去不肖不能治生產渭弟長成<lb/>
猶未授室遂廢此舍為之完娶事時則十五年冬及十<lb/>
九年不肖叨舉於鄉次年成進士毎懷仍建以不冺先<lb/>
緒未能也第於三十六年冬以刑科右給諫奉差過里<lb/>
<pb n="KR4e0228_WYG_004-17a"/>
製堂舍二匾掲於住屋以見未忘而已今嵗始庀材建<lb/>
造彷彿當年䂓制移匾懸之私衷方少寜帖嗟乎先人<lb/>
創業燕翼良逺不肖捐廢之日俄頃數語間耳比欲再<lb/>
構則宦逰二十餘載僅克復焉興廢難易之辨豈不章<lb/>
章可鏡哉爰識數語以告後人且使知此畨工役所由<lb/>
起念也萬厯四十四年丙辰二月十八日<lb/>
　　遊西山記<lb/>
余寄京二載且半毎聞談西山之勝不能一徃拱陽年<lb/>
<pb n="KR4e0228_WYG_004-17b"/>
丈屢約同逰余屢改期及今月三日乃行自廣寜門出<lb/>
迤邐而西草樹葱蘢塵襟漸爽流盼顔解鞍馬無勞一<lb/>
行三十餘里抵南禪古寺大縁和尚出迎寺殿閣門宇<lb/>
俱損漏其新葺僅殿三楹廊六楹然寛敞豁人心目北<lb/>
有小齋暫憩出寺後登山踞坐榖黍一望如油因思天<lb/>
地生生之徳其大矣乎又念后稷播種之功感感不已<lb/>
山後有山森樹烟靄遠眺堪嘉良乆乃下經觀音閣睹<lb/>
大像三首六臂相與嘆訝夫此以像寓意亦四目四聰<lb/>
<pb n="KR4e0228_WYG_004-18a"/>
之說耳繼而歴諸果園蔬圃井邉樹下清幽可人僧持<lb/>
戒不設酒拱陽諷之得白酒一壺共酌迨晚歸寢室時<lb/>
大縁之檀越唐邀遊金山約以明晨中夜聞雨聲灑灑<lb/>
遂高卧晏起及起則山色經雨青翠大異前夕忻然稱<lb/>
賞乃跨馬縁山北行見羣刹或據山麓或山半或山頭<lb/>
朱墻碧樹掩映縹緲大縁指云某寺某寺然不能遍登<lb/>
也抵一庵曰静妙石墻永巷將入門門者大擊雲板主<lb/>
人肅客顧瞻殿宇及殿後大璫之冡俱壯麗延入廊房<lb/>
<pb n="KR4e0228_WYG_004-18b"/>
以為止此廊耳入則更有大宅連楹列棟頗興民膏之<lb/>
思一茶而起行亂石中狹若山窮驀然徑出旋繞至香<lb/>
山寺寺前大木連抱水聲淙淙蟬語清越不似城市所<lb/>
聞殿宇俱依山勢層疊攀援而上經數殿轉入方丈進<lb/>
一軒題曰來青軒今皇御筆也主者談駕幸之詳甚悉<lb/>
軒前高峯右峙層巒左衍此山之勝或未踰此主僧䕶<lb/>
守草木繁茂無寸不青復思世人愚𡨕得罪天地者亦<lb/>
自不鮮而天地生養不厭盖信乎生生之徳大也大縁<lb/>
<pb n="KR4e0228_WYG_004-19a"/>
携有果盒拱陽預命僕夫備酒盤桓少時出門猶徙倚<lb/>
石橋玩水觀魚方行赴寺曰碧雲者主僧以訟他出其<lb/>
頭陀啟殿遲遲乃由左廊直入觀所謂卓錫泉者殊清<lb/>
漪滙為小池泉邉古栁一株池内有荷池外修竹數百<lb/>
琳瑯可愛僕夫仍酌前酒二三啜由中而出覽沼中金<lb/>
玳魚活潑甚夥乃赴金山之約至則唐越及主僧䕫江<lb/>
在彼遲予輩之來也寺右有小軒團坐之日且西馳此<lb/>
一日之行其朱墻碧樹掩映縹緲不能遍登者無不似<lb/>
<pb n="KR4e0228_WYG_004-19b"/>
初出南禪時也軒臨清澗逺瞻平野左有羣峰遶左而<lb/>
行窮水源至一石洞亦幽致過洞抵一樓據高逺覽逸<lb/>
興益劇見逰人兩兩山僧獨歩當無機心出樓後縁山<lb/>
歩進山徑纔二尺許抵華岩寺寺不大然有小洞三二<lb/>
俱幽邃倚檻廻首見石壁在屋後綠赤垂垂下寺抵一<lb/>
池其形如壺土人呼為揑鉢湖水清甚就地坐垂足池<lb/>
内去水不盈尺秋高不可濯第襲其清氣耳日已沉冥<lb/>
主人進巨觥醺然而歸時見燈光出樹間忽聞各梵鐘<lb/>
<pb n="KR4e0228_WYG_004-20a"/>
皷之音不覺擊節抵寺仍坐前軒夜色蒼欝漏深乃寢<lb/>
迨曉主人相留固辭而廻經功徳寺殿宇俱廢第唐越<lb/>
建一小宅養花其中少坐縁河堤行大柳千章西湖之<lb/>
蓮可十里其花已凋謝悔不早來忽覩一二朶亦足酬<lb/>
此一行既而過萬夀寺門今上祝釐之處也大縁謂内<lb/>
有奇石請入觀之予不敢天威不違顔咫尺諒哉第入<lb/>
鄰寺延慶觀布袋和尚畫像不為六賊所動頗有所得<lb/>
大縁别而西唐越東予與拱陽東南漸覺喧閙逼耳塵<lb/>
<pb n="KR4e0228_WYG_004-20b"/>
土撲面至寓殊困倦隔日不能蘇豈方逰時筋力勞憊<lb/>
彼時不覺而此時方覺耶抑塵喧敗人佳趣陡爾成憊<lb/>
耶抑塵遊山遊亦俱勞事不可差視耶然方在山也則<lb/>
二年之塵若隔世今仍在塵也則三日之山亦若隔世<lb/>
信不可大差别矣復憶生長晉中故多山河少年偕計<lb/>
走霍山三日方可出乗高四望萬壑千峰汾流激岸雷<lb/>
轟霆震彼時不以為奇也西山暫徃乃戀戀至是倦塵<lb/>
氛之擾而後知幽棲之樂耳嗚呼天下事多如此辛丑<lb/>
<pb n="KR4e0228_WYG_004-21a"/>
八月七日書<lb/>
　　遊龍門記<lb/>
里居一載聴客談龍門之勝為之馳想是月旬有一日<lb/>
偕一峯李君並轡北遊薄暮抵𢎞芝棲遲田野蕭寺摩<lb/>
撫古碑業覺灑然十三登孤山東偏之栢林甫及山麓<lb/>
見恠石縱横若蹲獅若伏象若欹鼎若倚案萬栢森欝<lb/>
柯交根走狀若龍螭與獅象狎卧因而小憩疑在世外<lb/>
矣仰顧山巔有樓突兀如在霄漢由西徑歩上為風伯<lb/>
<pb n="KR4e0228_WYG_004-21b"/>
雨師之廟殿前有亭亭前為門横以欄楯則先所仰顧<lb/>
以為樓者也凭欄南眺百里目前萬頃平疇紅綠相間<lb/>
廟中人謂余曰今猶霧靄耳其晴日禹都鹺海歴歴可<lb/>
指然已大恢廓矣李君聞宗室守正者耕耨其下下山<lb/>
訪之廻視余以為仙也無何守正遣人邀余余辭焉至<lb/>
再乃赴其社有泉雙注頗植花卉白牡丹成叢亦足嘉<lb/>
賞北望山巖又若大虎抝項伸爪將飲甘泉之象李君<lb/>
浮白余亦忻釂迨晩廻山皎月東升六宇浮朗林隙露<lb/>
<pb n="KR4e0228_WYG_004-22a"/>
白樹杪平鋪幽色可人鳥聲清婉余於此時興不淺李<lb/>
君豪劇醉叫㡬忘其險凌晨而起月尚挂空蒼林若洗<lb/>
愈覺妙好暢然而北日中至文清公墓下再拜瞻眺感<lb/>
嘆典刑既出祠門將倚坊上馬大風忽起悚然屏息歩<lb/>
走十丈許是風之來不可知然謂先生風之亦可也十<lb/>
五拜子夏子祠其裔孫殊貧時余飢甚渠不能具一熟<lb/>
水胡無周之者逮晚至神前村去龍門尚三二里或謂<lb/>
且歇於此余志方銳䇿馬趨之傍山東南鑿石為磴其<lb/>
<pb n="KR4e0228_WYG_004-22b"/>
缺處聨以棧道盤曲而上拜於神禹殿前見其兩山斷<lb/>
峙大河北來緬懐疏鑿之功古栢森立雉堞廻環右有<lb/>
危峯横揷中流上凌碧落甃磚石為樓所謂吞吐雲雷<lb/>
者峯下架木若橋覆之以屋懸浮水靣去水可百尺扁<lb/>
曰飛閣以暮未遽登也慿堞流盼月光射波若冶金泛<lb/>
湧舟人欵乃聲動山谷徘徊漏深方就卧次早乃陟雲<lb/>
雷樓身在空中但目力所及誰障之者大觀㢤不知山<lb/>
下之人仰視此樓中人又何如仙也下此遶入飛閣容<lb/>
<pb n="KR4e0228_WYG_004-23a"/>
膝之外四顧洪波雖謂水擊三千何不可焉閣前刳板<lb/>
為竇懸以轆轤余為木朽地峻不欲窺之猶存巖墻之<lb/>
戒乎經西亭出廟後度小橋更成幽寂巉巖壁削恠石<lb/>
離列石隙童樹㸃青綴綠北祀后土右有大石龕懸泉<lb/>
滴滴榜曰鳴玉貴在萬古不息滴滴自奇也龕中寒肅<lb/>
不可乆留瀕河小亭共坐地逺喧稀坦懐淵舒動固不<lb/>
若静耶入山已静猶羡乎此静趣固無窮耶巖頭羣鴿<lb/>
為巢繒繳不及嘉其知止循東廊入東亭遊人詞翰俱<lb/>
<pb n="KR4e0228_WYG_004-23b"/>
集拂拭讀之又東復高峻有亭南向亦堪覽勝北皆巨<lb/>
石好事者鐫大字於其上仍入廟中得文清公之記於<lb/>
碑其隂為湛甘泉先生之筆更不虚此逰也過午大風<lb/>
作激濤怒號飛沙彌漫石巖撼震想漢夀汾陽誅伐㓂<lb/>
虜之日揮戈大戰萬騎奮呼當亦肖是輙又神曠動固<lb/>
不異静耶抑動中自寓静耶既晚為主司者所知騶從<lb/>
羣擁為我走村人備餼廪意固甚嘉然余盂菽足飽安<lb/>
用勞人為次晨遂還立馬峨嵋猶舉鞭指顧挹攬烟雲<lb/>
<pb n="KR4e0228_WYG_004-24a"/>
也方遊時以未獲涇野先生之記為憾北溪路翁授余<lb/>
以稿可以為慊遂呼筆識之時萬厯甲辰三月二十日<lb/>
　　郃陽縣興復阿衡書院記<lb/>
郃陽為古有莘國傳志所載甚核伊尹耕於其野故邑<lb/>
之學宫南百歩許有阿衡書院一區不知創自何時萬<lb/>
厯間縣令王邦才更為常平倉書院之名遂湮客歳代<lb/>
篆蘇按檢銳意復之扁其堂曰志尹未㡬呉令尹来按<lb/>
檢行其事未竣邑紳康國學時為運庠掌教乃請於鹺<lb/>
<pb n="KR4e0228_WYG_004-24b"/>
臺李直指移檄竟興復之舉萃諸人士講學其中曠典<lb/>
一新闡揚聖道洵盛事哉夫書院以阿衡名固欲諸人<lb/>
士逰於斯者志尹之志也尹志云何志在覺民故曰以<lb/>
先知覺後知以先覺覺後覺一夫不被其覺若已推而<lb/>
内之溝中尹為聖之任而其任固在此斯其為學之準<lb/>
也然則據臯鳴鼓簪珮俱集問答互發遂可謂之覺民<lb/>
矣曰未也夫亦先自覺耳故尹曰予天民之先覺者也<lb/>
非予覺之而誰也不則我不昭昭胡以使民昭昭然則<lb/>
<pb n="KR4e0228_WYG_004-25a"/>
見非不高也解非不晰也聞見非不博且富也遂可先<lb/>
覺自命衆亦從而先覺之矣曰亦未也蓋有印證焉伊<lb/>
尹樂堯舜之道非其義也非其道也禄之以天下弗顧<lb/>
也繫馬千駟弗視也一介不以與人一介不以取諸人<lb/>
尹之覺不可窺測不可模擬然必有瑩然内湛覺其不<lb/>
可顧不可視不可取予者乃如是之嚴也故覺民者使<lb/>
之於辭受取予覺其有不可而勿欲勿為而任先覺者<lb/>
必於辭受取予之不可覺之尤蚤持之尤堅焉尹所以<lb/>
<pb n="KR4e0228_WYG_004-25b"/>
為真覺而阿衡事業由此出也非僅僅曰予既知之而<lb/>
實行不必符之謂也斯固古之先正創建書院而今之<lb/>
諸君子又從而恢復之意乎㑹講其中者亦當知所從<lb/>
事矣書院西向大門一間二門三間兩角門各一間正<lb/>
堂三間旁號舍各五間後堂三間旁廂舍各三間門外<lb/>
有池數十畆湍滙澄泓可以種蓮稱勝覽云李君名日<lb/>
宣江西吉水人進士蘇君名州俊山西曲沃人舉人呉<lb/>
君名霖直𨽻蠡縣人舉人康君名姬鼎進士<lb/>
<pb n="KR4e0228_WYG_004-26a"/>
　　重修志道書院置田供贍碑記<lb/>
昔在壬辰余筮仕淮之司理尋攝府篆建書院一所於<lb/>
郡學之東時督漕為禇愛所先生允余之議且捐百金<lb/>
未㡬工竣余議二名以請曰志道曰學孔先生命題志<lb/>
道書院而顏其堂曰學孔堂余乃共諸人士明學其中<lb/>
距今三十餘載矣先是郡大夫劉彬予氏詹見吾氏亦<lb/>
有增葺而嵗月既深日就傾圯頃年山陽孫侯振生以<lb/>
東魯大方師牧兹地於凡保障安戢維風剔蠧靡不釐<lb/>
<pb n="KR4e0228_WYG_004-26b"/>
飭而尤加意文事處金四百餘更新煥美爰萃譽髦課<lb/>
文講業既著成績剞有課藝約說諸編而仍慮膏火無<lb/>
資恐致間輟復處金百五十餘置田五十頃零召佃取<lb/>
租嵗得金百四十餘給子衿之肄於斯者供㑹之需區<lb/>
畫俱有條理士類忻忻奮躍余聞之亦逌然喜也余方<lb/>
得告在籍賴鹺廵李緝敬侍御建𢎞運書院於吾里亦<lb/>
買田取租供贍㑹事余時時聨朋聚講而山陽之舉一<lb/>
時符合豪傑所見果爾相同余不敏枌社之鄉舊逰之<lb/>
<pb n="KR4e0228_WYG_004-27a"/>
處學㑹并起南北應求詎不可愉快哉夫道不離人可<lb/>
離非道離道非人志道烏容緩道㑹於孔子士不學孔<lb/>
何名志道淮之多士尚無負侯至念哉侯山東莘縣人<lb/>
壬戌進士名肇興<lb/>
　　侍御緝敬李公生祠記<lb/>
先是侍御李緝敬氏奉命按鹺事且竣循例䟽請避其<lb/>
尊族少司馬得代以去紳士商民思之不置醵金庀材<lb/>
議建祠尸祝焉謀已定則告之余余曰是必勝地而後<lb/>
<pb n="KR4e0228_WYG_004-27b"/>
可恒念鹺池之勝海内稱竒但以地𨽻公家懸有厲禁<lb/>
匪尋常可以逰衍乃於城之南池之北卜充爽之區向<lb/>
離剏祠甃以崇樓海條一帶攬諸几席以奉侍御訂期<lb/>
對越因而聚㑹青林翠巘環列為屏池光如鏡一碧萬<lb/>
頃春雲秋雨朝旭晚霞虞庭解阜之歌洋洋宛在固無<lb/>
俟交㕘互答而恍侍御在坐暢千仞之高風濯靈襟以<lb/>
絶滓不亦愉快乎哉竊嘗謂世無善治由士不學道不<lb/>
學道則不愛人不愛上乃負上不愛下乃負下滔滔波<lb/>
<pb n="KR4e0228_WYG_004-28a"/>
逝何所底止侍御纘承家學師範名儒日有孳孳故其<lb/>
持斧而来也内絶私營外無貴態不啻留人之蓄而且<lb/>
捐已之有藩籬剖而藹藹肺腑輸之人人席不暇煖周<lb/>
爰蚤遍三藩事至忘疲前箸毎勤五夜蠧弗任其乆習<lb/>
不難一旦之滌疴議不嫌於肇興直欲百年之永振用<lb/>
是商謳於闤闠旅頌於津梁王人息慿社之奸暴客懾<lb/>
干城之武其大者軺車所至輒明學以作人而兹地建<lb/>
書院以𢎞運啓三聖之扃鑰開士類之蔀蒙廩養世世<lb/>
<pb n="KR4e0228_WYG_004-28b"/>
科條章章其風無窮則其澤無窮其澤無窮則其思無<lb/>
窮兹祠之建固所以寓思也地勝而祠與之俱勝祠勝<lb/>
而地因之増勝然畢竟以人勝也撫今追徃仁賢所寄<lb/>
遂成名蹟奕世不磨亦有華棟猶新鞠為茂草牧豎之<lb/>
所躑躅行道之所揶揄如兹之洵可祠也祠將永而弗<lb/>
替也不亦鮮其埓哉乃為之記以劵之異日祠計大門<lb/>
三間二門三間正樓三間捲棚三間廂㕑六間外房二<lb/>
間以居<graphic n="KR0904" url="https://raw.githubusercontent.com/kanripo/KR-Gaiji/master/images/KR0904.png" mimeType="image/png"/>掃者侍御名日宣江西人進士維時同運鄧<lb/>
<pb n="KR4e0228_WYG_004-29a"/>
公全悌廣西人鄉進士判運史公名躬盛浙江人進士<lb/>
趙公名九真直𨽻人鄉進士共襄盛舉而史公以署篆<lb/>
董事樂趨盡士民而喬縣尹國棟肩理克成俱應載之<lb/>
石<lb/>
　　萬泉侯懐洙范公去思碑記<lb/>
於都哉此萬泉士甿思其侯范公而樹之碑也何以碑<lb/>
寄其思也碑存侯存思亦存也碑可磨思不可磨也去<lb/>
思碑寰中不乏鮮此比此真思亦真可思也思侯者萬<lb/>
<pb n="KR4e0228_WYG_004-29b"/>
人碑侯者萬口奚取數尺之碑為無碑亦思有碑勝無<lb/>
碑是以碑之樹也父老垂白者謂從髫到今所聞覩福<lb/>
我邑者罕此侯渉歴他疆域者亦謂罕埓其侯也余之<lb/>
所耳而目者亦如是憶曩時閱薦牘或偶無公姓名咨<lb/>
嗟為不平夫旁觀之咨嗟較當局之許可孰遜兹擢郡<lb/>
丞而大司馬王新城公薦侯監大軍東征又孰與此足<lb/>
鵠仕籍矣昔公初下車時值旱蝗為祟憂色可掬单騎<lb/>
行村塢誰饒於種勸假無種者種種而稔衆不至餒貧<lb/>
<pb n="KR4e0228_WYG_004-30a"/>
而仕者給以俸曰可鬻炭為俯仰資婦女亦給俸俾織<lb/>
絍自給其衙舍則蕭然訟者例輸紙榖盡蠲之愛養為<lb/>
例是若何例也徴賦如數輒止耗羨若將凂焉審編徭<lb/>
役酌虚盈汰除絶户丁錢故二百七十减百五省厥繁<lb/>
累不優於罔劑量而第額云額云者乎嘉恵衿士興起<lb/>
文學賢書祥開相映刦㓂屯聚練兵搶攘藉以寜敉邊<lb/>
事告棘受令募兵若馬他地里甲繹騷獨帖然而事集<lb/>
馬首之東知可了兵事無難也葢其潜心大道行誼自<lb/>
<pb n="KR4e0228_WYG_004-30b"/>
凛尚慈緩刑入人肌膚人烏能已於思余素慕侯未獲<lb/>
識荆瀕行顧我衡宇言動鬯爽授所著史纂二帙僅其<lb/>
一斑然經世有譜矣侯名文源直𨽻定興人選貢士余<lb/>
既從士甿之請為之記以闡衆思仍系以詩俾大衆時<lb/>
歌焉介山峩峩兮不為高匪山不高侯不可望兮我心<lb/>
實勞檻流浩浩兮不為深匪流不深維侯有澤兮實沁<lb/>
我心<lb/>
　說<lb/>
<pb n="KR4e0228_WYG_004-31a"/>
　　睦族善俗說<lb/>
昨張生以睦族善俗為問俱切問也夫鄉黨與我日相<lb/>
親近家人尤為骨肉至戚也此何難於睦且善者今之<lb/>
不睦於族不善於俗者特以見人不是不見己不是耳<lb/>
已有小善則徳色而人之厚恩或揜於小眚人有小失<lb/>
則切齒而已之大過則飾以偏見此之謂不平我不平<lb/>
而人豈能平之所以家鄉之間多成嗔恨職此故也昔<lb/>
有仕者其兄落魄日喧競周之數十金仍不悛彼乃咎<lb/>
<pb n="KR4e0228_WYG_004-31b"/>
其兄里人亦咎其兄而直其弟然予以為非其兄之尤<lb/>
也胡不以其富與兄共而朝夕敬事之如其兄猶不悛<lb/>
乃始可直其弟耳又有厚價以拓其產者其鄰欲售之<lb/>
者輒再倍其直於是售之者若不及而彼猶恐非其人<lb/>
之願也則詳慰而後成易然其鄰猶有與之争鬭者人<lb/>
皆咎其鄰而直其人然予以為非其鄰之尤也胡不以<lb/>
其富周其鄰人相聚相愛如其鄰猶相忤乃始可咎其<lb/>
鄰耳由斯以推施人者雖厚必忘施於人者雖薄勿忘<lb/>
<pb n="KR4e0228_WYG_004-32a"/>
也忤於人者雖大勿校忤人者雖小必咎也故主人勿<lb/>
咎盜咎我之致盗况其他乎故曰天下國家無皆非之<lb/>
理聖賢不怨不尤惟反己自修而已故在邦無怨在家<lb/>
無怨和氣在宇宙間無嗔恨也不見不是在人也<lb/>
　　共學說<lb/>
童子張三光能為文家貧不能延師余為備贄求熊子<lb/>
師之無以為居給之官房命事其父其父應聘亦諸生<lb/>
也來致謝曰幸有所棲止兼得聚訓生徒求示之言余<lb/>
<pb n="KR4e0228_WYG_004-32b"/>
遜辭夫余官於淮淮之人有教之之責若子不知學與<lb/>
余躬不學同推之淮人莫不皆然吾自畢其責之不遑<lb/>
豈知為若子而厚之耶夫余與若子有間者形耳乃其<lb/>
氣無間推之天下人莫不皆然人自不睹耳故士不知<lb/>
學賊其身者也學不知共亦賊其身者也故不仁為痿<lb/>
痺張生以為然乎其聚訓生徒亦必有道矣<lb/>
　　質學說<lb/>
釋心體者曰虚靈虚故靈也靈則無惡也亦無善也有<lb/>
<pb n="KR4e0228_WYG_004-33a"/>
一焉則塞矣無外也亦無内也寄於一焉則滯矣譚子<lb/>
同節曰數年以前日記其善而善未真繼復日記其過<lb/>
而過未寡即斯語也若以為未得者夫記之者有之也<lb/>
不塞焉足矣同節又曰邇年以来一念未起斂神丹元<lb/>
一念初起毎懐濟物過處稍細善處稍真即斯語也殆<lb/>
有得焉者盖校之規規善惡業有操柄抑亦忘其内忘<lb/>
其外忘其丹元忘其斂致其虚而極焉乎夫物之濟也<lb/>
如飢之食胃虚則能食心虚則能濟物第求虚而已矣<lb/>
<pb n="KR4e0228_WYG_004-33b"/>
同節又曰名利之根未斬也以奔苦京塵博廣文之官<lb/>
侘傺踟蹰卜之曹月川以學職為理學之冠曾不再覩<lb/>
今之廣文率為虚位上之人亦率以虚位視之胡以自<lb/>
見僅以升斗牽耳繹斯語也又若不得于衷者夫學不<lb/>
在赴選亦不在逃選月川之學不以為教職而顯亦不<lb/>
以不為教職而不顯不係於上人之知不知亦不係於<lb/>
志之行不行而自見與否食禄與否不與焉此皆其外<lb/>
迹耳攝行相事魯國大治而後為孔子非孔子矣聖孔<lb/>
<pb n="KR4e0228_WYG_004-34a"/>
子者曰攝相事魯國治非知孔子矣君百里而王天下<lb/>
世以此證聖耳非聖所在也遯世不見知不悔世亦以<lb/>
此證聖耳亦非聖所在也夫譚子虚其衷以逰世選而<lb/>
喜不可選而怒不可不選而怒不可不選而喜不可間<lb/>
關千里猶踰閾也選不選知不知見不見食禄不食禄<lb/>
舉箸落箸也而要之必為月川選亦有濟不選亦有濟<lb/>
知則以不負為濟不知則以不悔為濟三十輻圓轉逓<lb/>
前何與我也安所睹名利而校之何也無所有故無所<lb/>
<pb n="KR4e0228_WYG_004-34b"/>
不有虚故靈靈故無徃不通也故無所有之謂聖然譚<lb/>
子之學歳有進益不以自局而問於我所謂虚矣而余<lb/>
費辭如此將無渉於有也乎哉聊識之更竢他日共相<lb/>
考也<lb/>
　　貧富說<lb/>
鮑子君傑曩有厚貲性喜施予逢人之乏輒周之諸可<lb/>
修建堤路橋亭之類以便利人以捍衛人以資益人傾<lb/>
囊無靳數十年如一日也有客至京曹子詢其起居客<lb/>
<pb n="KR4e0228_WYG_004-35a"/>
曰鮑子貧矣然上下欽其徳義聲動遐邇邑里有不平<lb/>
咸請就質無不心輸者曹子嘆曰夫君傑今方富哉世<lb/>
有蓄財逺地者有蓄財内府者孰為富曰内府者富近<lb/>
於我而有濟也然鏹貸盈屋田園連陌猶在此身之外<lb/>
惟積徳充義則貫串身心之内是真我之有也千人交<lb/>
口而誦未易罄也顧不富歟庫蔵之中千箱萬槖吏胥<lb/>
主之而不敢言富以其未得用耳世之富人盈腹罩體<lb/>
之外雖有贏財何所用之及其限窮氣散粒米寸帛毫<lb/>
<pb n="KR4e0228_WYG_004-35b"/>
金顆珠亦不能用夫惟徳義則百年之内用之以不忝<lb/>
千載之後用之以不朽是真我之有也嗟乎齊景千駟<lb/>
秋草同萎夷齊飢死萬古不磨誰富誰貧哉鮑子昔饒<lb/>
於財今饒於徳夫徳鬼神所敬聖哲所宗財烏能等之<lb/>
散財而成徳可謂識所重矣彼孔方者吾奴耳善用之<lb/>
乃成吾徳不善用之而奴為政乃俾我縮項齷齷喪心<lb/>
詭昧校牙籌而忘疲夢糞穢而色喜自少至老無一善<lb/>
狀達人君子視而憐憫焉夫夫也乞丐之子乎乃無一<lb/>
<pb n="KR4e0228_WYG_004-36a"/>
長也是則真貧也已余殊念君傑而隔於逺乃為貧富<lb/>
說以寄之如靣談云<lb/>
　　矢神說<lb/>
淮孝亷李子霖雨於丁未之孟夏朔日寓都門齋心發<lb/>
願誓告於神其畧曰血誠悔罪籲天鑒照一順親心凡<lb/>
母意念所加或黙相拂母教訓所及或明相違者神罰<lb/>
之一報君寵凡異日徇已便不軫民艱飾虚文不務實<lb/>
政者神罰之一酬師恩凡在言行不以君子自處負師<lb/>
<pb n="KR4e0228_WYG_004-36b"/>
玉成至意者神罰之一體人情凡家庭之間妻子無心<lb/>
相左一意苛求置以冷落者神罰之一宏雅量凡渉世<lb/>
偶受不平不能含容時露躁心浮氣者神罰之曹子聞<lb/>
而斂袵曰善哉進修懇切一至此乎昔修徳之君子或<lb/>
曰可與人言或曰可與天知世兩高之而儒者曰可與<lb/>
天知其至矣乎天則無可掩也無可眩也無可阿也故<lb/>
曰天眼極明天耳極聰天算極周天網極宻人有機變<lb/>
天有乗除天有誅罰人無躱閃故古之聖人惟天之畏<lb/>
<pb n="KR4e0228_WYG_004-37a"/>
也故曰上帝臨女母貳爾心夫世人溺情恣習罔知畏<lb/>
天神怒而不知鬼笑而不悟彼固忘天天未嘗忘彼也<lb/>
則亦時鑒之而行罰焉孰與矢罰於天蹈正戒邪其於<lb/>
罰也免矣夫隆師取友以嚴憚我以夾持我然師有時<lb/>
而不在其上友有時而不在其側天則無刻無地無内<lb/>
無外不與我俱其嚴憚夾持顧不宻哉時時對越惕若<lb/>
凛若非僻之念何自而萌邪穢之行何自而作真性湛<lb/>
然無徃不宜兹上聖之至徳也於是李子問徳之所由<lb/>
<pb n="KR4e0228_WYG_004-37b"/>
入曹子曰夫是足矣奚言哉雖然仲尼論獲上治民信<lb/>
友悅親歸之誠身歸之明善明者常覺誠者常一斯為<lb/>
合天矣遂筆以示勿忘而併以告淮之同志云爾<lb/>
　<lb/>
　<lb/>
　<lb/>
　<lb/>
　仰節堂集巻四<lb/>
</p>
<p>
</p>
  </div>
<div>
<head>仰節堂集巻五</head> <lb/>
    <p>
<pb n="KR4e0228_WYG_005-1a"/>
欽定四庫全書<lb/>
　仰節堂集巻五<lb/>
　　　　　　　　　　　　明　曹于汴　撰<lb/>
　墓誌銘<lb/>
　　顯考累贈徴仕郎刑科右給事中雲津曹府君顯<lb/>
　　　前妣贈孺人喬氏顯妣封太孺人張氏合葬墓<lb/>
　　　誌銘<lb/>
余祖之家安邑厥初不可考西郊有塜纍纍約歷代甚<lb/>
<pb n="KR4e0228_WYG_005-1b"/>
逺莫詳諱位自勝國時七世祖諱天祥方有可稽六世<lb/>
祖諱本道高祖諱端曾祖諱玘祖諱司民配祖妣孺人<lb/>
賀氏外曾祖諱袖女生三子一女考居長諱希舜字伯<lb/>
孝别號雲津初配前妣孺人喬氏外祖諱苹女蚤卒繼<lb/>
配妣太孺人張氏外祖諱健甫女考卒於萬厯之六年<lb/>
敬庵張先生誌生殁行實於墓慕岡馮先生記神道之<lb/>
碑迨四十有二年十月六日戌時妣卒距生嘉靖十有<lb/>
四年八月十日午時壽八十歲卜以次年十有一月十<lb/>
<pb n="KR4e0228_WYG_005-2a"/>
有二日啓考之壙合二妣祔葬焉謹再礱石併藏諸幽<lb/>
考之孝友瑰節文章邃詣有二先生臚列在不敢復贅<lb/>
惟是憶不肖幼時見余考為諸門下士講授案無帙册<lb/>
亹亹如注聞昔受學於祖考每夜滅燭背誦盡一册以<lb/>
為常所遺閲過經書㸃攛之迹甚恭評註纚纚率出人<lb/>
意表未冠為博士弟子輒不為干有司之事或慫惥祖<lb/>
考俾彊之祖考亦不彊也常見當路折節過廬舍考野<lb/>
服出迓清茗共談浩如也或托之文字當路誤以為譌<lb/>
<pb n="KR4e0228_WYG_005-2b"/>
令更之亦竟不更然與人極冲藹少年輩至迂道以避<lb/>
憚其謙敬内恧也而至今紳珮中軫世懐昔之感蓋又<lb/>
種種云彼時不肖騃未能窺測祕奥然瀕屬纊時為不<lb/>
肖論生死之故若論他人然旣不能語猶迴首有所示<lb/>
豈以死生摇念者况貨賄豐嗇勢位崇卑何足掛吾考<lb/>
齒頰哉余妣出望族相余考矻矻壼内政事上撫下不<lb/>
毫毛自暇逸不肖及見其事我祖妣未嘗不適厥意而<lb/>
外祖妣萬終九十七齡之壽其安享何異于出丈夫子<lb/>
<pb n="KR4e0228_WYG_005-3a"/>
考逝後不肖輩孱然莫能自樹四女俱在室季子季女<lb/>
且僅數歲而稚妣殫力茹苦門户體貌賴之不隕喜施<lb/>
予贍親戚傾篋洗囊不靳外祖妣性毅諸女饋食若以<lb/>
巾帕包裹則不納從母有適李者外祖家憐其扃閴乗<lb/>
牆餉之輙擲還妣凝重真有此風固有所鍾孕亦男子<lb/>
所難也比不肖通仕籍迎至淮隂者一至京都者再所<lb/>
教以毖飭内外言言金石蚤歲處妯娌以貧見睥睨旣<lb/>
貴則報之極厚每食與共周旋其存殁曲盡嗚呼考妣<lb/>
<pb n="KR4e0228_WYG_005-3b"/>
之徳若此乃致不肖叨抵今日天固借此豎子以博主<lb/>
榮耳初以不肖理官之滿徼恩勑命贈考文林郎直𨽻<lb/>
淮安府推官封妣太孺人繼以不肖給事吏垣值册立<lb/>
東朝贈考徵仕郎吏科給事中贈前妣孺人仍封妣太<lb/>
孺人繼又以不肖右給事刑垣值上聖母徽號贈考徴<lb/>
仕郎刑科右給事中前妣仍贈孺人妣仍封太孺人嗚<lb/>
呼不肖最庸闇何能以寸長尺伐得之君加之親蒼蒼<lb/>
之意固不欲余考以績學砥行余妣以秉淑勵貞僅終<lb/>
<pb n="KR4e0228_WYG_005-4a"/>
於黌舍夫婦故曰借此豎子以博主榮而已顧不肖子<lb/>
職多乖慈恩㒺報靦眉宇於寰中抱愆尤而莫遣余考<lb/>
當年旣未供一菽一水余妣處孀闈幾四十載亦未能<lb/>
代憂代瘁及當暮景復多曠違前歲補牘數十乞謝吏<lb/>
科而歸過䝉聖主晉少常卿予歸省覲實稱異遇方圖<lb/>
侍聚遽罹永捐睠兹黄壤掩我親形噫不肖之肉寧堪<lb/>
充爼也耶前妣無出妣生子三長即于汴娶封孺人侯<lb/>
氏次于淮邑庠生繼叔考諱希禹之嗣娶路氏次于渭<lb/>
<pb n="KR4e0228_WYG_005-4b"/>
儒士冠帶娶馬氏女四長適周安止次適庠生楊可畏<lb/>
次適舉人劉定民次適董正學孫男三汴出者曰良聘<lb/>
楊氏淮出者曰吉運庠生初娶喬氏繼娶梁氏曰泰儒<lb/>
士娶薛氏孫女七汴出者長適庠生景永徽次聘于李<lb/>
必元淮出者長適庠生張仕禄次適庠生姚懿徳渭出<lb/>
者長適張覲辰次適庠生馬爾循次尚幼曾孫男三吉<lb/>
出者惺泰出者呐慎渭及長女及渭出適張之孫女劉<lb/>
壻景孫壻俱先母而卒銘曰修林環互余考妣之墓皇<lb/>
<pb n="KR4e0228_WYG_005-5a"/>
命昭宣地靈呵䕶維靜以幽旣安且固竣封兮還步裂<lb/>
心兮還顧步復顧兮可奈何淚流不到重泉路<lb/>
　　處士知一先生張公墓誌銘<lb/>
知一先生姓張氏諱九霞字凌漢知一其號又號雲巔<lb/>
山人世籍平陽之蒲坂居首陽之東譚郭里五世祖諱<lb/>
敬以洪武初遷居大澗乃號澗張氏而籍仍譚郭高祖<lb/>
諱寛曾祖諱隣祖諱輅父太公諱尚質兩娶皆嚴氏前<lb/>
嚴為潮之女生公是為太孺人公之長嗣煇余與同辛<lb/>
<pb n="KR4e0228_WYG_005-5b"/>
夘鄉書雅慕公高致屢欲登見未果而聞訃矍然傷悼<lb/>
旣而年友梁用修以其所為狀致長君之囑俾余為銘<lb/>
置諸幽因相與道公之素初年好丹鼎鉛汞之術比覽<lb/>
太極圖讀其説及讀西銘正䝉二程紫陽文清各語録<lb/>
憬然動于中遂破竈焚方書散諸言黄白之士日夜孳<lb/>
孳潛心孔孟之學有得則拈筆録焉槩見於理言什一<lb/>
山居雜記其句云至有看他未有時又云了塵須是要<lb/>
同塵嗟乎大道之晦不著不察久矣或亦據席高談意<lb/>
<pb n="KR4e0228_WYG_005-6a"/>
見紛起崇有與躭無角立同塵與遺世分馳有者拘攣<lb/>
無者枯滅同者淄染遺者捐棄孰能合已發於未發即<lb/>
經世為出世實孔門之正印巨儒所艱窺而公以兩言<lb/>
道盡可不謂邁人之學識哉盖公少負頴質沉重寡言<lb/>
笑澹於世味十三解聲詩十五不為末俗之談是後值<lb/>
太公遭家難拮据左右遂停誦習而太公竟弗寧宇去<lb/>
適於蜀公以㷀㷀孱弱外捍里人之凌轢者俾不得逞<lb/>
内操作水薪奉母以養祖母劉至傭書里册以襄祖母<lb/>
<pb n="KR4e0228_WYG_005-6b"/>
葬事諸艱備經始能受室生子不圮其門然如太公無<lb/>
耗何一日太孺人泫然曰汝父客蜀十有五載冉冉桑<lb/>
榆之景矣不則已枯之骨委於異土乎扶掖而來幸已<lb/>
不則輿櫬歸丘隴惟汝圖之公伏泣不能仰視曰痛父<lb/>
良苦曏不敢奔呼逺覓者非不念之第以母之膝下僅<lb/>
此隻孑之軀耳今婦能事母又延一綫之續此身可置<lb/>
于長途上問皇天下窮后土不得吾父兒弗歸矣泣拜<lb/>
徒步以西挈貲不盈百錢而往甚毅道遇一士宋姓者<lb/>
<pb n="KR4e0228_WYG_005-7a"/>
感其孝贈之金授之治生術公乃陟秦嶺穿子午道直<lb/>
抵于瀘不可得越滇南歴撒䝉中慶澂江大理諸路三<lb/>
易寒暑跋涉五萬里又不可得惶急籲天願瀕死一見<lb/>
貿貿反瀘復遇宋於道為占曰㑹即見太公因就旅次<lb/>
日將晡一叟從外入雪鬢丹顔向客語生平似蒲中人<lb/>
熟聽則太公也持之而號觀者嘆訝遂迎以歸夫形容<lb/>
變易跬步誰何茫茫大地安所訊詰而相繼入次父吐<lb/>
生平兒得聆之何竒也兩遇宋士又何竒也其懐親之<lb/>
<pb n="KR4e0228_WYG_005-7b"/>
念直徹蒼旻神鬼㝠㝠驅排合凑而父子一體若逆若<lb/>
赴譬之血奔而肝動氣激而肺舉理有固然無足怪者<lb/>
公旣聚太公太孺人於一堂乃令長君就外傅以竟未<lb/>
就之業日稽其所課或月夕躬為抄經作其勤勵太孺<lb/>
人及見其孫列學宫而太公享鹿鳴之賀公之振家而<lb/>
養志也太公還里之後垂四十載壽躋九旬公以七十<lb/>
餘齡之人榮養哀葬十八年暌違之日父之所厄兒之<lb/>
所愛似有假之以酬焉者而前是喪母成疾喪繼母如<lb/>
<pb n="KR4e0228_WYG_005-8a"/>
母孝不匱也公締交不遺貧賤富顯所在恥為磬折即<lb/>
被徴請亦罕徃焉而聲名益重兢兢畏法非矩矱不敢<lb/>
蹈人或有微瑕亦不敢令公知一日遇解某横加詬詈<lb/>
則笑而受之不與計直曲曰若喪心將自斃吾方彼憐<lb/>
也明日解死其量其明復如是嘗面數一少年之非甚<lb/>
厲迨暮而私為慮衣食輒至淚下方其面折時亦以用<lb/>
愛耳其贖人己鬻之癡女及聞鬻啞女者覓市三日多<lb/>
其直買而畜焉恐他人苦之不遂其生也釋兎舍魚犬<lb/>
<pb n="KR4e0228_WYG_005-8b"/>
馬之死葬以藁焉徃而不愛買啞女俾仲嗣養之勿厭薄<lb/>
亦所以寓教也晚歲怡情山水吟弄翩翩無事閉户焚<lb/>
香正襟危坐㝠心古典客至摘蔬供具共話桑麻或散<lb/>
步青野優游自適忽搆劇疾無兒女身家之語整衣冠<lb/>
且逝猶為長君辯理先氣後之說為非是嗚呼是守正<lb/>
而終矣夫目觸鼻吸皆氣也無臭者安往一㸃胎凝形<lb/>
性併至胡先胡後固可察也學舍相望縫衣如雲而校<lb/>
勘宗㫖乃當年束書之人亦足明學之鵠矣想其親親<lb/>
<pb n="KR4e0228_WYG_005-9a"/>
日久精專神一而又履囂用靜涉邇探遐大慎細矜鍊<lb/>
情見性秋宇澄而月鑑皎臘沍極而春風迴所謂自得<lb/>
之也非人之所能為也借令汨没于利欲之中血氣憒<lb/>
憒方在痿木且不能通之親安能通之道通于道者通<lb/>
于天矣公生嘉靖己丑冬十有一月二十有二日卒萬<lb/>
厯癸夘秋九月七日年七十有五以壽膺官非其所願<lb/>
者潛處而行修可謂曰士故以處士題也配孺人范氏<lb/>
鄉耆景山女生男二長即煇娶史氏壽官熞女繼韓氏<lb/>
<pb n="KR4e0228_WYG_005-9b"/>
庠士廷佐女次熿娶王氏處士楠女女一適洪業先公<lb/>
卒孫男四昶初聘孟進士希孔女暹初聘孟庠士一願<lb/>
女旭初晟初俱幼孫女六一適王鄉進士三欽子濬元<lb/>
一適馬儒士曉子騰驤一字楊時薦子庠士昇三幼煇<lb/>
率諸子孫葬公于澗之東南太公墓之昭其期為萬厯<lb/>
三十三年夏四月十一日銘曰人生原諸親也生生道<lb/>
為根也不遺不畔根原敦也寧於兹丘而可焉者君也<lb/>
　　湖廣按察司僉事慕岡馮公墓誌銘<lb/>
<pb n="KR4e0228_WYG_005-10a"/>
葢余之得交于慕岡馮公也在壬辰同第之後云公端<lb/>
凝沉靜言若擬動若議窺其意向必為聖人而後己聞<lb/>
有闡揚聖學及志行端良者竭蹷師友之終歲講究如<lb/>
不及然絶不為口耳炫露之習曾會學淮浦累月其同<lb/>
事謂余曰吾未嘗聞慕岡之有言也又會學京師累年<lb/>
其同事謂余曰吾未嘗聞慕岡之有言也余以間質公<lb/>
所學公曰吾日日有領略焉葢心研躬體期之乎自得<lb/>
以故月異而歲不同己亥年謂余曰吾其正月之氷乎<lb/>
<pb n="KR4e0228_WYG_005-10b"/>
固自覺將泮而大進乃在幽獄時曲暢旁通未嘗有所<lb/>
窒礙比出獄將遊歴四方盡交天下士參驗取益忽以<lb/>
病終悲哉其門下士戴子任跋渉來都下以誌銘屬余<lb/>
嗟乎即無戴子至余自不容己于言公諱應京字可大<lb/>
慕岡其號先世自開封遷廣州有永祥者洪武間從戎<lb/>
南都𨽻籍泗州衛定居盱眙凡三傳曰方寳寳生暠暠<lb/>
生贈承徳郎兵部主事崑岡公世登是為公父官順徳<lb/>
訓導祀名宦祠盱眙以鄉賢祀者也配贈安人陳氏生<lb/>
<pb n="KR4e0228_WYG_005-11a"/>
公京邸甫八歲而贈公卒于官伶仃還里逾年始就小<lb/>
學路拾遺錢持以告母曰當詢其主還諸年十四讀宋<lb/>
儒程子遺書忻然有會志聖道自此始十五充博士弟<lb/>
子十八升增廣生繼乃廩于公督學直指至必旌其行<lb/>
衆口食貧竭力㫖甘以娛母嘗居泗一夕忽心動曰母<lb/>
必有疾亟歸果然藥之愈六試省闈辛夘登賢書壬辰<lb/>
成二甲進士觀吏部政輙辭坊金不以煩里閈時哱㓂<lb/>
方熾守臣多求去公上疏請降資為邊方尹尉練兵戡<lb/>
<pb n="KR4e0228_WYG_005-11b"/>
亂未許是秋以老母假歸次年安人卒哀毁幾絶苫塊<lb/>
蔬食不入内舍者三年丙申除户部主事督餉薊邊窮<lb/>
險隘究興替諮方略創户部職掌及經武考諸編丁酉<lb/>
東倭不靖轉兵部主事虞患殫謀倒囊延士以資當事<lb/>
大都公食衣不厭麄菲而日夜皇皇為天下慮非以接<lb/>
欵豪傑則考訂典籍毎自外歸必呼筆識其所得之人<lb/>
與所聞善言行以為常己亥秋滿奉勑授階褒贈二尊<lb/>
人馳書祭告乃分田二區業陳劉二甥贍其兩姊夫世<lb/>
<pb n="KR4e0228_WYG_005-12a"/>
之貴人自貴耳誰復念先人遺血如公者且父事其師<lb/>
而周其師之子與父執之子俾皆有室有業焉是年擢<lb/>
副職方即庚子擢僉憲湖廣備兵武漢黄旣下車亟行<lb/>
部延見吏士問利弊一以厚民生興教化為務首舉鄉<lb/>
約保甲社倉三事其崇賢奬節息訟弭盜懲淫斥異繕<lb/>
城葺祠除道疏川利農通商諸徳政槩見于蓄艾編中<lb/>
先是楚苦稅監陳奉之荼毒者二年公入境其燄頗戢<lb/>
已復狂逞辛丑春公乃上疏劾其不法九大罪而稅監<lb/>
<pb n="KR4e0228_WYG_005-12b"/>
誣衊之疏亦至詔降公官尋削籍尋逮繫公初聞降報<lb/>
即解組登舟士民閧然哭聲震原野葦舸攀追夾岸號<lb/>
呼者信宿不絶爭繪像尸祝之建生祠若干所及在途<lb/>
聞逮繫報遣妻子東還而單騎赴中都龍興寺候逮冲<lb/>
襟愉色談道不斁黎明即起誦高皇帝御製文集或詢<lb/>
楚事曰盡臣職耳非有意為之也械入金吾署中税監<lb/>
亦見撤于是楚民不啻更生而公且罹刑鞫禁詔獄薄<lb/>
海之内咸謂公以一身易全楚之命烈日爭光而全楚<lb/>
<pb n="KR4e0228_WYG_005-13a"/>
世世感之刺骨顧公于楚事偶然耳儒者以無事為本<lb/>
體以有事為應迹而世人能觀人于有事不能觀人于<lb/>
無事假令以楚事槩公則謂公為楚事揜亦可也公在<lb/>
圜室倡諸同繫儒紳紬繹孔聖心宗討論皇朝典故或<lb/>
閉關靜存者幾三月餘時有契悟忘憂躍喜而經世實<lb/>
用編成大抵尊崇聖祖備體用之全歸信紫陽析儒禪<lb/>
之異平生精力多見于此甲辰奉詔釋還杜門簡出足<lb/>
不涉公府率族衆舉祖先之祀田夫舉鄉社之約而祖<lb/>
<pb n="KR4e0228_WYG_005-13b"/>
祠義田剏焉邑之倉學壇壝興焉蕭然蓬户之中纂述<lb/>
不輟暇則課少年歌詩習禮習射一日忽謂門人曰吾<lb/>
夜夢聞二語云其流行者光輝而其所以流行者散也<lb/>
我將去矣越旬日腹疾作謂親友曰百年頃刻耳宇宙<lb/>
即吾家萬物吾同氣所謂我身是私身也生死公于天<lb/>
吾何得私宰之病三日劇宻存不發一語丙夜恭坐漏<lb/>
下五更而逝面色如生天地晦㝠者十許日逺近悲悼<lb/>
是為萬厯三十四年丙午正月二十日距生嘉靖三十<lb/>
<pb n="KR4e0228_WYG_005-14a"/>
四年乙夘五月二十一日年僅五十有二楚以名宦祀<lb/>
而盱眙祀鄉賢祠夫世之仕者非無可紀之績然于道<lb/>
無窺不隘則雜其或從事學問馳心曠逺遺落世事亦<lb/>
焉用此若公者其學有用其政有根操履粹白精神流<lb/>
盎學當如是也已配張氏封安人備有令徳人以此觀<lb/>
公之家政子二長霆公以兄之子為子者娶陳氏繼楊<lb/>
氏次霦側室李氏出娶霍丘選貢周允升女霦之生也<lb/>
公曰吾有嗣可致身于國矣及能讀書公曰令讀五經<lb/>
<pb n="KR4e0228_WYG_005-14b"/>
俟年十五觀其志果端人也則授以舉子業為國用不<lb/>
則否嗟乎此之為心事豈尋常可埒哉孫男四堯徵堯<lb/>
<hi>缺</hi>堯<hi>缺</hi>皆霆出堯會霦出孫女一霆出堯徵娶庠生亢<lb/>
時雨女餘皆幼墓在邑西之靈山葬以癸丑年十月廿<lb/>
有<hi>缺</hi>日銘曰衆視聖若驚而思與之頏思與之頡衆談<lb/>
學若艷而如饑之哺如渴之啜厥學有成是謂正學可<lb/>
宗為轍嗚呼公固自信吾亦信公以傳信于來哲<lb/>
　　劉介達先生墓誌銘<lb/>
<pb n="KR4e0228_WYG_005-15a"/>
余嘗誦電仲劉公山房集聽鶴十二偈知其深於道者<lb/>
為之序其歾也厥嗣余弟子塙偕其弟述公行實告於<lb/>
京邸余為誌而銘之劉氏漢長沙定王後代有顯人宋<lb/>
咸淳進士諱漢臣子諱廷玉以明經辟揚州别駕孫諱<lb/>
文質以才幹辟山隂幕樂其山水乃占籍文質孫諱子<lb/>
華徵為大興同知孫諱諤登洪武丁丑進士第三人三<lb/>
傳諱某某生龍洤公諱棖醇厚好濟人急難數千金産<lb/>
盡傾焉初配姚氏太守諱世儒女繼配韓氏方伯諱陽<lb/>
<pb n="KR4e0228_WYG_005-15b"/>
女孫諱某女生公諱焀字電仲别號玉笥蚤慧勤習于<lb/>
學文成驚四座顧無録入鄉校者時以蕭索故客遊四<lb/>
方韓母勉之詩云家貧無奈子分行獨倚柴門計返程<lb/>
勿戀洛陽些箇富越王橋畔暮雲生世有如是母其子<lb/>
不雋偉乎旣而龍洤公累于族之户役幾罹遣則刺股<lb/>
攻苦至嘔血謂匪是無以免其父竟首録于當路而出<lb/>
龍洤公于阨然不以貧故履當路之庭况囁嚅富人前<lb/>
竭力養二親且贍二弟教之婚之寧令其子後余聞古<lb/>
<pb n="KR4e0228_WYG_005-16a"/>
人云兄弟親之子也孝弟一而已二乎哉癸酉秋闈業<lb/>
為分試鑒拔首薦之與主者左乃曰留解下科母小就<lb/>
遂七試不售命也左者留者造物為政公從是畢精課<lb/>
子題聫云今古乾坤皆是友父兄子弟自相師世有如<lb/>
是父家學不光大乎橋梓聚一竹屋耳提口授延朋論<lb/>
文不問宵晝王孺人典鏡典絮以佐之著視舌編集最<lb/>
三千餘篇及兒訓上下巻考天體星厯輿地之紀十議<lb/>
郊廟宗藩史諫兵律之條亦十䇿河運禦敵三論禍福<lb/>
<pb n="KR4e0228_WYG_005-16b"/>
同異倫誼十二辯國風刺惡春秋書法七題太極皇極<lb/>
律吕洪範十三經衍義諸子傳史二十二又著野史十<lb/>
二巻理路縱横八巻持忍説貞女戒事核當世之務理<lb/>
抉千古之秘淵乎宏矣伯子入國學次舉于鄉季廪于<lb/>
庠未央也然渉世得一忍字衛生得一節字齊家得一<lb/>
儉字由博反約數字不啻足矣故取予必謹然諾不負<lb/>
與人無纎芥之隙而不隨俗左右委婉果勇胥合焉世<lb/>
有胸貯千巻不得一字之用奚益其教子以名節為藩<lb/>
<pb n="KR4e0228_WYG_005-17a"/>
以噉名隕實為戒季幼稍抗禮先達輙督責荆請匪僅<lb/>
僅誨以帖括云爾晚年絶意仕進督學使者優之冠帶<lb/>
不受遨遊諸名勝登峻臨流訪交弔古栽花種樹稱觴<lb/>
酬節多出世之咏出世之行動云假合葢亦志于眞也<lb/>
方嘉尚有用道學而謂無用者為假為偽豈以假合遺<lb/>
落者乎又欲創義塜别賢愚立義學分親疎甓里衢置<lb/>
祭田厥志未竟然欲立欲達欲仁得仁念起足褒矣其<lb/>
捐田葬姊之適王者併葬其舅姑而遺稿有大宗譜母<lb/>
<pb n="KR4e0228_WYG_005-17b"/>
族韓譜祖母族徐譜及祭儀奠章亦證其志願非虛殁<lb/>
日之晨猶手書宗約致之族長旣而欵賓方罷坐中堂<lb/>
呼諸孫輩糚燈為樂目上視遂逝族戚友人私諡介達<lb/>
督鹺直指扁以理學精傳生前海内交知贈言讚頌集<lb/>
視與編存笥公禀賦爽敏有入道之基而進機有二閲<lb/>
歴艱苦動忍備至譬金百鍊精光斯發一也好規不好<lb/>
頌自題云年過知非乞言自勵必期洗瘢摘瑕直刺吾<lb/>
骨而後快人以片語相及終夜詰責不能帖席曰何因<lb/>
<pb n="KR4e0228_WYG_005-18a"/>
有是學人未入眞空地未必杖擊虛空自恕者日墜自<lb/>
責者日崇二也文成祠諸儒聚講時赴探討奥趣其會<lb/>
道亦有二嘗謂櫧山遺世士吾師其能用海門用世士<lb/>
吾師其能闇是知道無偏也李周二先生無偏也而公<lb/>
之學亦無偏也所以超超塵俗之表卓然為高士也生<lb/>
嘉靖乙巳四月二十一日午時殁萬厯庚戌正月十九<lb/>
日巳時年六十有六配王氏某女子三長國子生塙更<lb/>
名在庭娶庠生吳一麟女次舉人埁更名永基丙辰進<lb/>
<pb n="KR4e0228_WYG_005-18b"/>
士娶禮部儒士胡世杰女次廪生垸己酉貢士娶散官<lb/>
何鎭女孫男五錫恩垸出聘樂安余尹倫女孫錫齡錫<lb/>
蕃埁出錫蕃嗣塙錫朋錫履俱塙出孫女四錫順塙出<lb/>
字余尹倫孫某錫淑埁出字王龍溪先生曾孫庠生僑<lb/>
錫懿字庠生王彰之子某錫惠俱垸出葬之期為某年<lb/>
月日墓在某處銘曰芰衣為窮彩衣為通世眼何矇吾<lb/>
自有人人自有眞至大至尊碩儒襟期妙道淵窺得數<lb/>
不竒勒石幽宫敬藉芳蹤百世以風<lb/>
<pb n="KR4e0228_WYG_005-19a"/>
　　張文學見羲公墓誌銘<lb/>
夫天不可以人移而可以理度以理度天是以理度理<lb/>
其機為順以人移天其機逆而數不敵也故天不受移<lb/>
焉天心賦為人心人心所凝天心所凝也人心所運天<lb/>
心所運也天心不受欺人心亦不受欺不受欺故不可<lb/>
欺以人欺人隔以形體且云不可其神通也况吾之神<lb/>
明朗朗内燭詎能欺諸葢進士張子翼明以若翁見羲<lb/>
公行狀觀余俾為誌余誦之感焉公績學博雅蜚聲藝<lb/>
<pb n="KR4e0228_WYG_005-19b"/>
苑累試於鄉不偶分校者竒其巻為圖决售於中庸墨<lb/>
義中增潤數句力薦之直指直指輒于增處塗之曰殊<lb/>
覺多此僅畀乙榜兹非天不可以人移耶方其增句時<lb/>
有揶揄于旁者耶若曰之人也數不應爾何為者乎直<lb/>
指之塗有佐之者耶若相弄抑相醒耶公嘗以次子啓<lb/>
明嗣其叔某之子大原遵父命為叔仁義著其鄉族不<lb/>
可令無後旣而或齮齕之乃曰焉有仁義者而天斬其<lb/>
祀乎聞大原妾有娠必産子遂召啓明還無何大原殁<lb/>
<pb n="KR4e0228_WYG_005-20a"/>
而遺腹果舉子視所料不毫髪爽非所謂天可理度者<lb/>
耶公訓誨諸子動云心不可欺夫心烏乎可欺哉不欺<lb/>
心者不欺天也不欺天乃通於天而何不可度之不欺<lb/>
心則萬事有本亦烏乎不善公固孝于親對賓客侍立<lb/>
終日無倦色毎旦問寢問畢方赴館治業父病禱天祈<lb/>
代因攻醫術而精之居喪哀毁骨立竟以悲鬱甫釋服<lb/>
而卒友于諸弟父語以析産輙潸然垂泣不獲已則寡<lb/>
取焉睦于族于戚于鄉叔珩産蕩盡乃謀諸父父曰與<lb/>
<pb n="KR4e0228_WYG_005-20b"/>
之粟對曰男有負郭田三百畞可使霑足且以贍其子<lb/>
孫出劵與之父喜訓族之子賑族之饑姻媾之貧老者<lb/>
養之如吳如華若而人䘮葬之窘乏者賻之如曹如白<lb/>
若而人婚娶之逾期者助之如西如秦若而人囊篋蕭<lb/>
索而有入隨以周人急誰謂貧窮濟人難不啻易易耳<lb/>
公偉貌美髯磊磊流輩中人有過毎面折之而中實無<lb/>
他膓遊覽山川稱觴賦嘯寄興淵逺其視塵世榮華浮<lb/>
漚流影之無異鄉曲婦女亦知其人可不謂人傑也乎<lb/>
<pb n="KR4e0228_WYG_005-21a"/>
公諱易世為中都宿州人祖諱某治田泡澮間父諱某<lb/>
稍加開廣因籍永城公遂為永庠諸生母某氏以嘉靖<lb/>
辛亥六月生公距卒萬厯癸夘八月壽僅五十有三歲<lb/>
以河患故艱於得地越七年庚戌厥子成進士卜地某<lb/>
處以是年某月日移葬焉天所以報公固當在是曩者<lb/>
之圖一第也蚤矣配吳氏子男四長即進士翼明任湖<lb/>
廣麻城縣尹娶指揮閆純女次啓明蚤卒娶貢士成大<lb/>
器女次箴明娶庠生高等女次際明亦蚤卒女二長適<lb/>
<pb n="KR4e0228_WYG_005-21b"/>
指揮吕某之子戴渭次適鄉進士郭某之子昌明孫男<lb/>
四京尹京麟翼明出京封啓明出京元箴明出銘曰我<lb/>
通我塞天為政不醜不榮人為政人以符天心為政修<lb/>
士達此備媺行余銘厥幽為世鏡<lb/>
　　定陶縣尹大墅賈公墓誌銘<lb/>
憶昔歲遇大墅賈公于都下其人惇慤而夷鬯邇有膾<lb/>
炙公之詩者為余誦之輒又想見其人不可得尋聞公<lb/>
遘病其長嗣方理眞定棄官奔省僅一面遂成永訣悲<lb/>
<pb n="KR4e0228_WYG_005-22a"/>
哉無何長君以狀來俾余為誌藏諸墓余弗忍讀其狀<lb/>
况忍為誌邪然不可辭公諱贈字士言别號大墅世為<lb/>
陽城福民里人高大父諱旺曾大父諱璘大父諱志儒<lb/>
以行義載縣志中父諱緩亦節烈好義母潘孺人生五<lb/>
男子公其季幼頴慧讀書目過不忘十五為邑庠士慷<lb/>
慨負逺志益肆宏覽好古文詩歌嘗戲筆為淇山午夢<lb/>
諸小傳太宰王公閲而驚異俾其移精舉子藝則博大<lb/>
深奥竒氣溢出毎試為諸生冠當路闢西席髦士藉講<lb/>
<pb n="KR4e0228_WYG_005-22b"/>
授者不遑也在古艷稱三鳯更艷白睂時則以當公伯<lb/>
仲且以當公云七舉不偶迨辛夘貢士之期首貢丁制<lb/>
公以次貢應貢然不能為懐欲以貢讓不獲則賻以貢<lb/>
金之半督學者修吾李先生不輕許可天下士顧抗手<lb/>
褒稱厚徳卜其嗣之昌茂葢時長君登鄉書矣後果成<lb/>
進士今進秩司空部人謂公之食報先生之言若左劵<lb/>
然公曩聞南宫之捷則盈滿自勑遇物益遜及筮仕司<lb/>
理手書政訓千餘言迪以平恕清勤之道或隔屏聽問<lb/>
<pb n="KR4e0228_WYG_005-23a"/>
斷刑勿得稍苛比聞擢部復移書戒勿過望第恐人負<lb/>
官則公固有佑啓後人袤其福者乎先是丙申謁選訓<lb/>
太原徵文之檄踵至一夕草十三啓寅僚推其精敏夫<lb/>
士操觚能為麗語鮮不沾沾氣得𤨏飾聲容而公以眞<lb/>
素洽士士親之如父兄先後邑令無不飲醇欽義時就<lb/>
談詠兩臺交薦於朝遷郿縣宰歸里為太翁壽窺其稍<lb/>
衰乃戀戀躊蹰不忍行居三月太翁果長逝假令聽從<lb/>
勸駕者違親而往此恨曷其有極哉然猶三年悲慟遇<lb/>
<pb n="KR4e0228_WYG_005-23b"/>
高年輙動于中悽其推食若弗獲復食其父然吁孝矣<lb/>
癸夘服闋補定陶單車之任陶故瘠邑更水災為沴衆<lb/>
方艱食防亂莫如弭盜則重緝捕止盜莫如緩征則停<lb/>
催科贖鍰關何急事矧斯際耶則令息訟畚鍤繁興勞<lb/>
費焉支則議蠲河夫至二千然匪賑而餒者終弗可甦<lb/>
則亟請之上得請則置里老諸人於異處命各報貧而<lb/>
覆核無漏仍匹馬躬飯之全活萬有餘人若是可以興<lb/>
教矣則鄉有約孝弟力田有諭摛辭諄布俗用丕變任<lb/>
<pb n="KR4e0228_WYG_005-24a"/>
甫浹季而厝施乃至此竟以督賑時勞瘁衝寒荏苒不<lb/>
起等死耳死于民事不愈于死婦子之側者哉公澹約<lb/>
自奉長君于治所為製一羊裘而紬其縁則怒大寒在<lb/>
途終不加諸體顧纔有贏羨即以助戚友婚喪不給者<lb/>
弗靳也與人交藹藹披肺腑或有邪動復面嫉無隱鄉<lb/>
閭有競咸就質輙據直為之平解長幼僉服而愛焉堂<lb/>
室之壁揭所得格語嘉事固以示諸子而寓其嚴訓抑<lb/>
可覘其崇尚匪徒頡華掇腴藻其筆者也著子史摘抄<lb/>
<pb n="KR4e0228_WYG_005-24b"/>
舜澤叢談等書及文稿百餘首生嘉靖二十有一年十<lb/>
有一月二十有九日卒萬厯三十有二年五月七日年<lb/>
僅六十有三初配樂氏生女一適楊元繼張氏以長嗣<lb/>
貴封孺人生男三之鳯即長嗣工部主事娶張氏儀賓<lb/>
鵠女之龍生員娶徐氏省祭官朝寵女之鵬儒士聘張<lb/>
贇女女一適生員陳炣孫男二益黙益亷俱龍出墓在<lb/>
祖塋北陽高泉之原葬之期為卒之年十有一月八日<lb/>
聞公赴定陶時長君謂公坦懐不逆而難末俗之多欺<lb/>
<pb n="KR4e0228_WYG_005-25a"/>
跽而陳世態反覆狀公曰逆詐是先自詐也吾惟率吾<lb/>
素以誠結之而已究且士氓吏𨽻靡不信其衷者夫世<lb/>
之簪紳或稱明智大都以能逆為覺耳人之徑寸如人<lb/>
之眸毫芒入焉則闇安所容逆機乎機心一萌色澤已<lb/>
異彼且從而﨑嶇我我何説之辭又安所平其情哉公<lb/>
平生士行五載人師三月良尹固本于此非偶而已也<lb/>
銘曰洞厥中直厥躬言何蔚徳何豐奄以去峩以封百<lb/>
千䙫仰高風<lb/>
<pb n="KR4e0228_WYG_005-25b"/>
　　王龍田先生墓誌銘<lb/>
先生頴異磊落不可羈束事有不當意輙侃侃以大義<lb/>
裁之或遇一可矜又眷眷不勝情殊不類其激昻善詩<lb/>
辭第要于洩其胸臆不規規格律雖事舉子業顧亦未<lb/>
之求工葢寧瑟母竽也性不能較贏縮而喜施好賓用<lb/>
是家計日蕭索至饘粥弗繼然倜儻不減于初猶時時<lb/>
延知友傾罌相款蘄一日之噱笑也或者曰負其儁才<lb/>
而不以博青紫耗其積而貧是甘抑何謀之拙也余竊<lb/>
<pb n="KR4e0228_WYG_005-26a"/>
謂人生榮悴造物者潛握其機縱先生回其眞性而齷<lb/>
齪淟涊以逐時尚亦未必遽享豐美且方其負朝暄飽<lb/>
藜藿景物佳天地濶獲句而自賞大叫而狂歌即處甚<lb/>
豐美亦烏能加此樂哉今已矣將與膏粱紈繒含珠玉<lb/>
而殂者同化為飄風而朽為土壤迺其旅寄之日能翩<lb/>
翩自適而不令此形骸心志縛縶蕩漾于名利之場中<lb/>
夜而彷徨晨興而四顧也獨為得勝算矣噫嘻此先生<lb/>
之高世而余所以深痛其亡也銘曰有行有歸四野纍<lb/>
<pb n="KR4e0228_WYG_005-26b"/>
纍兮月咏風哦所獲旣多兮華表崇崇作我羣䝉兮<lb/>
　　孝義張仲子北溪曁配李氏合葬墓誌銘<lb/>
仲子者余之内弟張光射也惟思其字别號北溪孝義<lb/>
若斯人乃無忝于男子之稱故諡以孝義而子之張氏<lb/>
為安邑望族國初諱仲榮者自猗氏移籍于此再傳諱<lb/>
從三傳諱斌錦衣衛千户四傳諱佑贈南京太常寺卿<lb/>
五傳諱璡進士御史六傳諱<graphic n="KR0581" url="https://raw.githubusercontent.com/kanripo/KR-Gaiji/master/images/KR0581.png" mimeType="image/png"/>解元二府七傳諱健甫<lb/>
是為余外祖初配王孺人生子二次子壽官諱極是為<lb/>
<pb n="KR4e0228_WYG_005-27a"/>
余舅繼配萬孺人生子一女五先封母為次女舅配傅<lb/>
孺人生子三女一次子為光射葢余不惟戚之而實賢<lb/>
之時時與之遊其殁也殊傷慟不啻連城璧碎不可再<lb/>
得云仲子孝于二親余舅遊歴之處預授金于主人曰<lb/>
吾父到則具食飲舅挈友以至如家焉稍稍逺行必具<lb/>
饍以從慮所市弗潔愛敬于昆弟歡洽顧瞻不私其有<lb/>
值二親之喪獨力董葬事余外祖母之喪亦然其伯母<lb/>
與其嫂之喪代其兄及從兄棺殮禮窆尤人所難也鄉<lb/>
<pb n="KR4e0228_WYG_005-27b"/>
族戚友有所需輒給之亦或相負終不校偷兒攫其金<lb/>
所司將窮治恐波及無辜止勿究未嘗研博士家業而<lb/>
挾䇿稽古涣然有解其謹飭恬雅無競無忤之度儒生<lb/>
且遜家之人曰吾族一北溪邦之人曰吾鄉一北溪邑<lb/>
侯吳公旌其門曰孝友可風督學周公旌以敦倫尚義<lb/>
直指劉公旌以孝友端良或欲請給冠帶則力謝辭仲<lb/>
子良貴乃爾奚賴峩冠為余方為圖表揚將覬自輦轂<lb/>
下檄以風世而仲子已矣悲哉生無間言殁有同悼此<lb/>
<pb n="KR4e0228_WYG_005-28a"/>
亦傑然殊絶之人矣初配李氏䎛士璡女先仲子卒余<lb/>
曾述仲子之行有曰其内子化之毎食與妯娌共葢實<lb/>
録焉李氏得翁姑之悦而雍和于壼内仲子之成厥徳<lb/>
亦其克相之力也繼配王氏庠生廷寵女仲子生嘉靖<lb/>
戊午九月五日酉時卒萬厯壬子十有一月二十有九<lb/>
日亥時年五十有五李氏生嘉靖辛酉三月二十有四<lb/>
日未時卒萬厯己酉六月六日亥時年五十子三長君<lb/>
聘蚤卒次君選娶郭氏次君愛娶馬氏女二長聘于馬<lb/>
<pb n="KR4e0228_WYG_005-28b"/>
爾從次聘于王嗣眞俱李出以乙夘十有一月十有八<lb/>
日合葬于北郊之祖塋余方襄先封母大事草土憒憒<lb/>
非搦筆時而誼不能自己輙為叙其梗槩昔人謂誌銘<lb/>
為諛墓中人若仲子者乃字字無愧而余亦竊比于撰<lb/>
郭有道之碑之不愧矣銘曰吁嗟仲子洵孝洵義聽輿<lb/>
人言稱情而諡比屋如鱗鮮窺其二泣勒兹銘以告萬<lb/>
世<lb/>
　　劉孺人曹氏墓誌銘<lb/>
<pb n="KR4e0228_WYG_005-29a"/>
孺人曹氏者河南僉憲劉公諱得寛子孝亷諱定民之<lb/>
配余之三妹也孝亷先卒旣葬壙有誌矣今歲天啓壬<lb/>
戌正月二十一日子時孺人亦卒孤子際皥將以是冬<lb/>
<hi>缺</hi>月<hi>缺</hi>日奉孺人柩併孝亷之初配李氏繼配馬氏合<lb/>
袝于壙而余為之誌先贈君諱希舜配先封母張生男<lb/>
三女四二弟俱亡妹之亡者二余以長兄灑泣揮毫誌<lb/>
弟誌妹斯不亦乾坤慘怛事哉憶贈君見背余與諸弟<lb/>
妹㷀㷀孤苦三妹方在稚弱比余交于劉共筆研之席<lb/>
<pb n="KR4e0228_WYG_005-29b"/>
時劉猶為茂才來委禽焉余遂主令歸之劉君治家嚴<lb/>
明妹年甫十四葢初猶易之繼乃稱終乃極隆重妹于<lb/>
壼政有調度扃鑰毖飭罔所滲漏絲頭韋屑必儲校劉<lb/>
前時歲費減三之二然饌飲精絶饋遺豐腆劉君好嘉<lb/>
客坐上時時談咏猝有賔至未嘗無珍具亦不知其如<lb/>
何撙節所用器具恒若新視之則數十年前物也劉君<lb/>
諸弟之母之子孝愛無斁罔不忻洽以為賢旣而劉君<lb/>
感恙痀瘻不能屈伸承事搊扶漏初下抵二鼓方得一<lb/>
<pb n="KR4e0228_WYG_005-30a"/>
轉身如是者頻歲未嘗有倦色劉君閨闥間無不慊其<lb/>
意藉之以頥養更不關心家務得不廢其學迨稍稍能<lb/>
下榻移步遂登庚子鄉書計偕入都門泣謂余曰君妹<lb/>
于我有再造之恩累科不第黯然長往往時遺句云相<lb/>
報再生圖重可知也惜其未通仕籍徼一尺之綸以報<lb/>
孺人耳此後孺人居孀寡課子撫孫不墜其門閥其體<lb/>
健厚無恙忽報病腹滿竟至不起悲哉孺人聰慧識大<lb/>
體孝于封母左右維䕶一果必供推及六親無不周至<lb/>
<pb n="KR4e0228_WYG_005-30b"/>
可謂女中丈夫矣余因是知婦徳之關于家者大也無<lb/>
制之家一日之費有制之家足供累日有制之家一日<lb/>
之腆無制之家累日未睹費約而常若有餘費奢而常<lb/>
若不足則主内政者不同耳若孺人者可以式矣世衰<lb/>
俗漓女子不聞訓語比為人婦驕侈惰敖烏識理家僅<lb/>
能安靜無華膏沐整潔輙嘖嘖稱良矣敢望其他乎吁<lb/>
嗟此非細事也距生隆慶己巳十一月二日亥時年僅<lb/>
五十有四子男一即際皥運庠生娶路氏二尹君常女<lb/>
<pb n="KR4e0228_WYG_005-31a"/>
女一適郡幕郭君民衛子庠生世墉先卒孫男一重光<lb/>
聘孝亷路君行義女孫女四一適司訓路君康孫庠生<lb/>
應元子庠生連步一聘于庠生喬國標子某二尚幼婚<lb/>
嫁俱名門云銘曰欷歔妹氏從爾夫子安女止令聞不<lb/>
已百千億<graphic n="KR1124" url="https://raw.githubusercontent.com/kanripo/KR-Gaiji/master/images/KR1124.png" mimeType="image/png"/>其永寧只<lb/>
　　茂才張子叔艮墓誌銘<lb/>
嗚呼此叔艮張子之墓余年友郡丞煇世稱淥汀先生<lb/>
者之子從學于余而夭且夭于竒禍余安忍把筆為之<lb/>
<pb n="KR4e0228_WYG_005-31b"/>
誌也乎余竊嗜學道有年毎慨士人沾沾于帖括藻繢<lb/>
以徼名利世風之滔滔也思得志道之士相與闡述先<lb/>
聖之統苦難獲其人幸而有叔艮及稷山陳子國賢皆<lb/>
可維正學而皆死張子之年尤少而死最慘安能已於<lb/>
慟憶昔歲遊蒲訪余年友則以叔艮見時甫四歲耳舉<lb/>
止若老成應對如流聞其告人曰聖人不難學余心竒<lb/>
之年十二充博士弟子有聲庠序中嫺文辭工書翰孝<lb/>
二尊人值嫂誕辰衣冠趨拜有命免入猶拱肅門外他<lb/>
<pb n="KR4e0228_WYG_005-32a"/>
可推也隨郡丞抵都下乃師事余比余還里則時侍余<lb/>
于别墅嘗問為學之要余語以四字一曰任二曰奮三<lb/>
曰恒四曰成若有當于其心也者而甚喜余曾因事斥<lb/>
呵之次日拜謝曰感吾師之斥呵我也旣别去以書來<lb/>
曰無以報師惟從事任字余深慰自忖曰吾今可以死<lb/>
嗚呼豈期叔艮先死且死于盗乎距其舍數里許偕同<lb/>
儕會文暮歸遇盗叔艮死于刃郡丞驚怛成病雖罪人<lb/>
有獲然至今不知的因不得大舒其憤奚望病之蚤瘳<lb/>
<pb n="KR4e0228_WYG_005-32b"/>
嗚呼可恨哉不但為其死恨為學恨也然亦無如之何<lb/>
也已叔艮諱旭初生某年某月某日卒之日為某年某<lb/>
月某日年僅若干初聘楊氏未婚而卒今從葬繼娶郭<lb/>
氏以兄子某為子郭之節可終叔艮亦可目瞑矣葬之<lb/>
期某年某月某日銘曰亘古才難千里一士士不長年<lb/>
道將誰恃昔在聖門且慟未止今日何日晨星爾爾吁<lb/>
嗟生乎何遽罹此漠漠荒丘寒流泚泚吁嗟生乎何遽<lb/>
瘞此<lb/>
<pb n="KR4e0228_WYG_005-33a"/>
　　李母贈孺人羅氏累贈孺人曹氏合葬墓誌銘<lb/>
葢曠戎部聲和氏為李侍御羅曹二母狀自述執筆時<lb/>
淚潸心裂作而復輟比侍御屬余以誌而畀是狀余一<lb/>
讀亦輙隕泣不可為懐置狀於案越日取閲復隕泣不<lb/>
能已仍置狀狀中載慈孝綣懇態自足動盡人之子而<lb/>
最愴人者則舍女存前孤之事也羅孺人遺二孤次曰<lb/>
日新曹母初舉一女女與新同患疹俱厲醫者謂是不<lb/>
能兩全僅可存一問所欲孺人云烏能為已出捐前人<lb/>
<pb n="KR4e0228_WYG_005-33b"/>
之孤乃移女别簀手抱新不置盡解簪珥救免得不死<lb/>
而女竞殤中夜相顧懸淚在睫不敢失聲恐驚抱中兒<lb/>
噫嘻遐想此時何啻萬刃攢心而為前孤割所痛此古<lb/>
人所鮮何論今人丈夫所難何論婦人余所以悲之深<lb/>
也按唐西平忠武王之裔為江右吉水李氏世有顯人<lb/>
迨博士贈君祀四學敬吾先生諱<hi>缺</hi>初配羅孺人諱<hi>缺</hi>
里之泉溪人文恭公族女父諱溢娶母劉氏而生貞靜<lb/>
寡言笑習姆訓父鍾愛甚聞敬吾先生秀頴嫺文事乃<lb/>
<pb n="KR4e0228_WYG_005-34a"/>
許字及笄歸焉翁東臯公持家嚴重然以得孺人喜其<lb/>
子之得内助病且革以善事其子囑孺人賞鑒乃爾而<lb/>
孺人果於壼政靡不飭居恒無疾言遽色旣慈且介宜<lb/>
於長少賢之者交口佐先生事其尊人養生喪死無憾<lb/>
當罹喪初或揶揄先生之牖若謂將不振先生與孺人<lb/>
對泣而矢期於勵學孺人操作隨之屆督學試遂首諸<lb/>
生有有道之品題逺近師迎自此始羅翁客楚劉媪遘<lb/>
篤疾屬纊時以槖中金付孺人乃偕先生曰外族封貯<lb/>
<pb n="KR4e0228_WYG_005-34b"/>
俟翁翁歸還之女不染母之有宇内豈有兩也顧不永<lb/>
於年曹孺人繼之為政諱<hi>缺</hi>出廬陵唐東望族武惠王<lb/>
五十二世孫父東湖公諱本母郭氏亦汾陽王裔也孺<lb/>
人蚤慧莊毅不埒常女稍長勤女紅東湖公毎惜其不<lb/>
為男男則亢宗矣期遇快壻甫許配會先生失羅孺人<lb/>
有富室婺以厚貲相㗖兾得侍巾櫛先生據義不可東<lb/>
湖公聞之曰是眞吾女匹也遂允伉儷驟自温膴為貧<lb/>
儒婦不懟也躬操饋紡有提甕出汲風先生得不輟其<lb/>
<pb n="KR4e0228_WYG_005-35a"/>
學逺遊設絳帳而孺人肩數口之家撙什伍之入弗致<lb/>
乏絶不牽先生内盼難矣即異時先生屢戹於棘院謝<lb/>
館穀閴處岑寂有加其子且束贄從師結社締友皆孺<lb/>
人拮据支撑以機杼對吾伊又難矣堂有繼姑有病叔<lb/>
事養無間迨繼姑捐世值先生旅寓都門而典衣襄大<lb/>
事更難矣死事羅孺人每飯必炷香供之曰我為其後<lb/>
何敢忘亦難矣遺孤有室遺女有家内之食指衆外之<lb/>
應用繁曾遇歉歲糧粃粟野芝婉飼諸孤艱辛備嘗然<lb/>
<pb n="KR4e0228_WYG_005-35b"/>
雖甚窘不言貸而人有急則忘其口而周之尤難矣其<lb/>
嫁遺女之日乃生侍御之三日從草坐起治奩不就枕<lb/>
先生相勞苦不斁也曰慮人以無母女易吾女也竟以<lb/>
頭岑𠻳喀終其齒憊焉不愈難哉先生以明經謁選訓<lb/>
臨汝繼諭上高蕭然蓿盤孺人督僮僕藝蔬茹淡如常<lb/>
時先生故亷稱之為徳友士或具𤓰果輙云我為秀才<lb/>
婦未嘗杯水薦官師今得無愧葢猶若泰焉者世之食<lb/>
厚禄忘其初較是何如侍御舉於鄉則勸先生致政偕<lb/>
<pb n="KR4e0228_WYG_005-36a"/>
歸焉歸而子婦森立能於其家葢至此似甫肩息顔解<lb/>
云素不喜榜笞人亦不忍聞其聲壼以内和藹可知也<lb/>
旣而彊侍御再赴南宫及歸舟阻小孤怔怔心動彷徨<lb/>
望禱有乞一帆風願捐數歲語薄暮風果作二日抵章<lb/>
門則有病報踉蹡奔險又三日抵舍猶得母子抱首彊<lb/>
起啜粥曰兒積念所致越一日而瞑悲哉葢嘗反覆考<lb/>
論二母懿行後先劵合雖以閲世乆近不無詳簡而足<lb/>
耀千秋無二其曹母之與先生則又多同符者先生深<lb/>
<pb n="KR4e0228_WYG_005-36b"/>
於道訓子以忠孝寡欲以畏天認已而母訓子六字曰<lb/>
正直忠厚勤儉初之臨汝手紡軸授諸婦戒以勿忘侍<lb/>
御登第先生聞捷高臥曰莫卜所成而先是母聞鄉書<lb/>
之報亦不色喜先生之庭偶有踞虎先生行吟而入虎<lb/>
突逸而出不為害土屋雨圮傅於枕不傷而孺人中夜<lb/>
隨月獨紡人謂其地多祟而無怖室一梁蠧似有呼而<lb/>
起者而梁折適當坐處其為鬼神呵䕶亦同斯亦竒矣<lb/>
侍御滿中舍考貤恩考妣後遇覃恩兩母俱贈食報於<lb/>
<pb n="KR4e0228_WYG_005-37a"/>
天又同也日者謂曹母不宜子而先生於其舍女存前<lb/>
孤之日决其有子果不爽則天固有可必耳羅孺人生<lb/>
嘉靖某年月日卒隆慶某年月日年僅若干曹孺人生<lb/>
嘉靖某年月日卒萬厯某年月日夀若干子三長日升<lb/>
娶周氏繼娶亦周次日新娶周氏俱冠帶儒士羅孺人<lb/>
出次日宣即侍御曹孺人出娶周氏封孺人副龔氏曹<lb/>
氏女一適郭生文華羅孺人出孫男五長垓次埏俱某<lb/>
出次坤某出次某次某日宣出孫女一日升出兩母合<lb/>
<pb n="KR4e0228_WYG_005-37b"/>
葬之吉為某年月日兆居某處某山某向銘曰浩浩長<lb/>
江淑氣龎厚賢喆如林纘前開後西平武惠文恭之家<lb/>
厥男厥女茂實芳華或乾之健或坤之貞宜爾閨闥肅<lb/>
肅雍雍或先篝燈志學成始或繼鳴鷄克終登仕皭然<lb/>
義利豈睇囊金沾沾阿堵愧彼惏心慈愛所鍾何分人<lb/>
我屬毛可捐天應淚墮慶深且逖大澤龍生旣承家學<lb/>
亦贊國成遡流知源敬銘母氏誰銘先生俟子鄒子我<lb/>
辭不斐好徳則同億萬斯載仰止高風<lb/>
<pb n="KR4e0228_WYG_005-38a"/>
　　湖廣鄖陽府同知淥汀張公墓誌銘<lb/>
淥汀張公為諸生時與余同硯席復同登辛夘鄉書曾<lb/>
同官於都下即有暌違亦互訪於廬互問以郵筒莫逆<lb/>
之交至于沒齒公以天啓三年十二月二十七日卒其<lb/>
壻楊生手為狀請誌銘于余余豈忍搦筆耶葢乆而勉<lb/>
成之公之先世為蒲州潭郭里人國初諱敬者徙居大<lb/>
澗里遂為澗張氏曾祖諱某祖九十翁諱某父知一先<lb/>
生諱某配母某氏生子二公其長體貌偉厚而莊窺覽<lb/>
<pb n="KR4e0228_WYG_005-38b"/>
宏博嫺於文事甫入郡庠輙執牛耳著四書臆見讀書<lb/>
日記聞見隨録衿子從之如雲師道嚴重視世之向弟<lb/>
子稱名稱生及字號弟子所絶無者遐邇紳珮求詩文<lb/>
書翰者踵相接比登科令聞益懋然孳孳檢躬有改過<lb/>
彰善二語實允蹈之其教人以居敬窮理為要性至孝<lb/>
昕夕侍大父及父之室歡笑雍雍漏下二三鼓方就寢<lb/>
大父捐館舍號踊慟甚大母亟諭慰猶屏伏飲泣州人<lb/>
稱張氏有孫事大母如大父父過其牖拱立以俟度父<lb/>
<pb n="KR4e0228_WYG_005-39a"/>
就坐方就坐父病焚香籲天有增父夀十年願減一紀<lb/>
之禱丁父艱余赴弔時且小祥見其猶寢苫柩次葢茹<lb/>
素不入内者終三年其事母承顔聚順不命之退不敢<lb/>
退冬寒立侍不移至於瘃愛弟如手足撫二姪如己子<lb/>
父存日曾以食指衆令析㸑垂涕不忍從弟被誣於長<lb/>
安星馳而徃必出獄而始慰蒲俗侈則著四禮約約從<lb/>
儉躬自倡之有烈婦邵孝女熈亥力為揄揚建祠樹坊<lb/>
著烈孝集以風世而劉氏敦子道婦道亦為闡之或遊<lb/>
<pb n="KR4e0228_WYG_005-39b"/>
廟宇非其鬼不拜同行者拜之挺不為動或值當拜衆<lb/>
拜於上獨趨而拜於下家固無厚蓄遇貧人求濟者必<lb/>
曲周之不居間當路而里人薛罹大辟之枉竟為暴白<lb/>
鄰人尋隙詬譟不與較且加禮焉其人化而易行六上<lb/>
春官不售念母年高乃謁選華隂諭板輿迎養子姪從<lb/>
行一時孝感致學使存問餽遺督通省士於正學書院<lb/>
仍議建太華書院著四知會約及士戒與馮司空少墟<lb/>
先生講明聖學著語録秦之士民尸祝頂禮晉擢成均<lb/>
<pb n="KR4e0228_WYG_005-40a"/>
陞鄖陽貳守尋署府篆署竹山縣篆甦憊剔宄興學明<lb/>
約而行户官價等項俱革有欵十二有辯十如招撫流<lb/>
移修舉廢墜釐正風俗緝獲叛亡驅逐衙奸革除常例<lb/>
奉行保甲辯理寃枉及貪肆之辯酷暴之辯狡偽之辯<lb/>
惰慢之辯耗蠧之辯昏庸之辯木痺之辯要皆鑿鑿經<lb/>
世訏謨也以故還竹山日軍民攀號之聲徹滿山谷獨<lb/>
署府則有異焉王百户以軍餉百金寄府庫當事者以<lb/>
為未寄百户惶迫無之將自裁公代之補完然竟不悦<lb/>
<pb n="KR4e0228_WYG_005-40b"/>
於當事坐以老疾致政歸蕭然懸罄不能具饘粥三院<lb/>
延主河中書院教事而公亦病矣貧與病合其病且苦<lb/>
不無揶揄者而肖子茂才死於盗愈病愈貧諸艱備經<lb/>
荏苒數載終不起竊嘗謂人情多岐天道有定公之在<lb/>
官在田不諧於世固宜其爾顧福善如天何為畀以苦<lb/>
病復畀以竒禍考其生平無一足以致此胡為乎來哉<lb/>
天之有定安在抑天本不可測亦付之不可測而已矣<lb/>
悲夫距生嘉靖三十六年十一月三日夀六十有七娶<lb/>
<pb n="KR4e0228_WYG_005-41a"/>
史氏某女繼韓氏某女子三昶初史出娶孟氏繼楊氏<lb/>
旭初州庠生聘楊氏黽初未聘俱韓出女五一適儒士<lb/>
王濬元一適儒士馬騰驤一適州庠生楊昇俱史出一<lb/>
適儒士賈允醇一未字俱韓出孫男二魯幟鄒幟俱某<lb/>
出而某繼某嗣葬之期天啓五年某月某日其窀穸居<lb/>
大澗祖塋之次銘曰銘公之學旣博且藻初工文蓻繼<lb/>
研聖道銘公之行洵厚且醇厥履無咎厥衷綦真銘公<lb/>
之政所至成烈造士士興牧民民悦嗚呼素襟千古黄<lb/>
<pb n="KR4e0228_WYG_005-41b"/>
壤一封滔滔斯世賴有流風<lb/>
　　明高宻侯明軒甯公配孺人王氏合葬墓誌銘<lb/>
明軒甯公卒於萬厯三十有五年閏六月二十有三日<lb/>
葬矣迨四十有一年七月二十有三日而配王孺人亦<lb/>
卒厥嗣獻可輩以次年三月十有八日啓公之壙而奉<lb/>
孺人合窆焉先是公之葬也直指史公為之誌貳府張<lb/>
公表其墓業纚纚詳之顧孺人之淑行何可不聞於後<lb/>
厥嗣手狀觀余幾於一字一淚余至不忍讀何得辭以<lb/>
<pb n="KR4e0228_WYG_005-42a"/>
不文葢昔宋莊敏公直指吾晉時竒公之才為之選婚<lb/>
邑士大夫以王應遂得孺人為配至今閭里艷稱之公<lb/>
下帷治舉子藝家徒四壁立孺人匪第無怨言能節縮<lb/>
自將斡旋補綴諸可代其拮据佐其勤苦靡不竭殫不<lb/>
煩公内顧且當公指公得以肆力於學什九外遊聫朋<lb/>
講貫友至有緇衣剪髪風人人得歡而公亦業日精聲<lb/>
日茂家計藉之漸饒創起屋宇而又能周人之急不以<lb/>
無為解報人之施不以久而遺忘公領鄉書之秋孺人<lb/>
<pb n="KR4e0228_WYG_005-42b"/>
先嘗出粟如干石助耕捷音至而鄉人喜可知也公筮<lb/>
仕宰百里風以子民言毎問所平反公殁而右目以泣<lb/>
喪明其敦婦誼乃爾孺人慧頴而方嚴言色無疾遽蚤<lb/>
有女徳於嬰童時比為新婦壼内政立辦事太夫人孝<lb/>
鷄鳴起盥沐治具以養病則不離於側不假手左右其<lb/>
養祖夫人亦然無不能之賢之以女若孫女歡視之其<lb/>
母遘恙晨興步候忘其女之痘也處妯娌獨肩其勞無<lb/>
齟齬語能以遜忍待誶言者得其和割所有以周王氏<lb/>
<pb n="KR4e0228_WYG_005-43a"/>
之兄弟生養死葬且恤其子遇婢僕以恩戒家人勿得<lb/>
虐無不感而力於役亦無敢欺者其自奉則縞衣蔬食<lb/>
為常敦朴而服勤不置私槖即公間有所授仍儲而還<lb/>
之不則以給甥壻輩遇子女綦慈而教則嚴口授以詩<lb/>
書居恒曰天理曰隂隲曰平等曰忠厚誠實不絶於口<lb/>
噫嘻兹孺人禔躬之本也亦所以佐夫子及訓子有成<lb/>
之本也世無論男女第於數言中得一二誦而維之足<lb/>
以無忝於生而孺人通達若此顧不可風哉甯之家世<lb/>
<pb n="KR4e0228_WYG_005-43b"/>
詳於公誌孺人之父諱孟達鄉人推為長者母高氏以<lb/>
嘉靖三十年九月十有八日生孺人夀僅六十有二卒<lb/>
之日族黨戚識無不揮泣也子二俱庠士獻可娶杜獻<lb/>
誠娶薛女四適高寯張之翰薛士最聶蘭馨孫男綿祚<lb/>
維祚紹祚諸亦詳於公誌惟是綋祚誠出者二孫女可<lb/>
誠各出者前誌未及兹當併載云銘曰有刑於家有相<lb/>
於室維徳之儷兮宜於而鄉顯於而國昌而之裔兮生<lb/>
也齊芬殁也聨玉敬銘以鍥兮<lb/>
<pb n="KR4e0228_WYG_005-44a"/>
　　明義官小川吕公墓誌銘<lb/>
吕氏世居安邑運城里仁坊國初因亂有徙蒲坂者有<lb/>
徙臨晉者萬厯間臨晉族來認宗以家乗未詳尋寢蒲<lb/>
竟未相聞城之南郊有二大塋一為孝子塋即邑誌所<lb/>
載孝子諱完者迤西一塋最上為公曾祖諱失傳次右<lb/>
為公祖諱徳配許氏生子四長即公父諱萬里配張氏<lb/>
生子二長諱國禎次公諱國祚字云永號小川以捐助<lb/>
邊餉兩臺給以義官生而質直無飾言貌如其心九歲<lb/>
<pb n="KR4e0228_WYG_005-44b"/>
被塾師醉夏楚傷股遂廢讀旣壯勤力南畆厚糞其田<lb/>
不以旱澇有間商遊唐鄧羣商多以貲託曰某善守而<lb/>
有信居家毎有所寄曾有人寄金聞其人病持金至則<lb/>
不能言但目座旁一親公度其意在此親隨以金予毎<lb/>
有舉動輒證以大明律念母蚤亡年七旬言及猶流涕<lb/>
痛兄之卒幾於自隕訓兒讀書夜闌及晨起必坐以督<lb/>
之尤諄諄告以立身揚名為孝遣兒師事余毎歸必令<lb/>
述所聞改容靜聽謬謙以私淑徵志向矣因長女守節<lb/>
<pb n="KR4e0228_WYG_005-45a"/>
常誡以古道躬劬勞以適其意生平苦胥吏追呼示兒<lb/>
曰儻獲半職其愼念此晩年絶跡商賈甘意清儉日遊<lb/>
娛田園人羨其高致其天眞自得處人猶罕能窺之屬<lb/>
纊時令婦女逺執兒手言訣葢嘗跡公之素履其足述<lb/>
者有二其一脱去闤闠怡志園林其一遣子學道期之<lb/>
繼徃夫世人役役騖於名利即號為冠紳之士未嘗不<lb/>
薄其見處之位望望前途有如不及敭歴所至毎云苦<lb/>
海致位公卿猶謂茶苦曾有身居揆府自謂窮民無歸<lb/>
<pb n="KR4e0228_WYG_005-45b"/>
他可知也嗜進貪榮至於老死雖有臺池僅窺圖畫不<lb/>
辱不殆一丘一壑脱然無累亦良鮮焉而况經商之侣<lb/>
晝夜執牙籌矻矻不足安有捐去刀錐徜徉泉石豈非<lb/>
豪傑之見歟俗之教子取科第而已博得華膴厚其囊<lb/>
槖大我門庭侈我車馬雄於里閈詎不大快其有從事<lb/>
道學不以為冷寂則以為忤時訕詈且加誰肯從臾然<lb/>
浮榮有盡轉盼成虛慷慨繫之腐草埒之此何異以掌<lb/>
上之珠置諸塗炭孰與教以好修之流光逺哉昔余為<lb/>
<pb n="KR4e0228_WYG_005-46a"/>
淮吏春秋仲月循其舊典致祭于孝子徐仲車先生其<lb/>
父之墓相距數十武相禮者𨗳余至其前致恭而後去<lb/>
兹亦教子之報已而况不但為仲車者乎吕子勉旃公<lb/>
生於嘉靖三十八年七月二十日酉時卒於崇禎三年<lb/>
六月十九日午時夀七十二歲以五年十一月初二日<lb/>
葬於祖塋之右元配郭氏從禮配節婦周氏女子男一<lb/>
即崇烈恩選天啓元年貢士娶馬氏運庠生之傑女女<lb/>
三長適朱廷試即守節者直指有旌次適廣文李英才<lb/>
<pb n="KR4e0228_WYG_005-46b"/>
先卒三係側室賀氏出適李中明賀後公一年卒葬於<lb/>
祖塋之西孫女六長字湖廣岳州府同知南公拱極之<lb/>
孫邑學生之彦子大亨次字陜西鞏昌府同知李公圭<lb/>
之孫舉人貞倓子<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>三未字四蚤逝五字巡撫延綏都<lb/>
察院右僉都御史胡公志䕫之孫舉人承裕子遂封六<lb/>
字兩浙運使蘇公養䝉之孫廣西慶逺府推官希轍子<lb/>
九埏銘曰公之存翩翩然適也公之去當亦翩翩然適<lb/>
也而子學道余度其有成九原可慰是以知其適也<lb/>
<pb n="KR4e0228_WYG_005-47a"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4e0228_WYG_005-47b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　仰節堂集巻五<lb/>
</p>
<p>
</p>
  </div>
<div>
<head>仰節堂集巻六</head> <lb/>
    <p>
<pb n="KR4e0228_WYG_006-1a"/>
欽定四庫全書<lb/>
　仰節堂集巻六<lb/>
　　　　　　　　　　　明　曹于汴　撰<lb/>
　祭文<lb/>
　　祭王心齋先生文<lb/>
於惟先生崛起海濵剛果真切必為聖人竟纘斯文卓<lb/>
哉先覺不揣愚䝉謬懐聖學風靡習積乍開乍昬趨蹌<lb/>
祠下仰止芳芬䖍具牲醴再拜陳辭於惟先生牖之翼<lb/>
<pb n="KR4e0228_WYG_006-1b"/>
之<lb/>
　　祭慕岡年兄文<lb/>
萬厯三十四年五月五日慕岡先生馮兄既病故百餘<lb/>
日矣安邑年弟曹于汴銜哀瀝臆自京寄奠曰嗚呼徃<lb/>
歲余里居猶相聞問譚我出處今春自家入都私念當<lb/>
有詢請每條畫于衷云三月初忽聞凶耗其言詫異至<lb/>
謂被戕嘻豈其妄耶亟思訪其的然囁嚅不欲啓口業<lb/>
不可以奈何遲一日入余之耳余猶一日可遣也間于<lb/>
<pb n="KR4e0228_WYG_006-2a"/>
坐次聞客談則云謂戕者妄其物故真嘻妄則俱可妄<lb/>
耳亦置不聽既而談者多且其人自泗來余心覺其真<lb/>
然竟是傳語庶㡬其猶妄乎無何西太至曰朱一鳯以<lb/>
書來訃嘻豈不果真也哉五内如搗懸其像伏而欷歔<lb/>
尋且時坐其傍以為未死嗚呼兄與余同年同門余宦<lb/>
兄之隣郡間過兄之草廬未嘗不質疑炙範至移晷不<lb/>
能去近離逺别亦未嘗不緘言開我其奥妙余未能臻<lb/>
然砭余病痛則没齒不諠焉兄之向道極蚤求道極切<lb/>
<pb n="KR4e0228_WYG_006-2b"/>
研道極沉見道極真體道極實志躋聖域慮周天下月<lb/>
有得而歲有進其仕于楚以一身博萬人之命恬處囹<lb/>
圄殫思著述精闡聖祖晰剖儒禪乃更大進滿其造詣<lb/>
何古之哲人不可鴈行者余得浴化承誨或亦寡過而<lb/>
毫芒自效何捐我而去乎誰與掖我之靡呼我之瞶濯<lb/>
我之垢乎此余所以哭也嗚呼生也衞道豈死而遺明<lb/>
也憂世豈幽而忘不遺不忘猶有牖余之衷者矣明晦<lb/>
北來相與咨嗟追悼于其旋也附以瓣香哽咽陳辭告<lb/>
<pb n="KR4e0228_WYG_006-3a"/>
諸柩下兄其鑒饗<lb/>
　　祭劉朴庵兄文<lb/>
惟表裏之河山何崚嶒而澄澈獨于公乎鍾粹凛終身<lb/>
之介節甫弱冠已躋賢科校繩樞之貧士而無别迨五<lb/>
旬登第于南宫仍跨蹇西還而終養高堂之華髪繼典<lb/>
錢榖皭不受涅再入天曹筐篚謝絶不矯矯以自彰而<lb/>
寒氷美玉俱讓其潔又喜施與故恒匱竭辭主爵之榮<lb/>
如脫遺蕭然迴故里而秋毫無衊布袍歩隴畆之間疏<lb/>
<pb n="KR4e0228_WYG_006-3b"/>
為餔而水為啜野老不識其為貴人天下望之如泰山<lb/>
嶻嶭忽罹脾疾荏苒朞月乃自製數金之棺床頭陳列<lb/>
及屬纊猶莞爾㣲笑遂成永訣篋内惟敝衣數事囊底<lb/>
無金銀之屑且遺命勿焚楮鏹葢不惟清于人間而亦<lb/>
將清于九天之闕嗚呼立懦廉頑之師既逺誰踵其轍<lb/>
若公者豈非超然振世之豪傑至孝天植至友軼倫包<lb/>
羅今古揮灑辭林兼精武事可蕩羣氛義有可徃奮不<lb/>
顧身倘竟其用當有赫奕建樹而胡遽沉淪余悲鄉邦<lb/>
<pb n="KR4e0228_WYG_006-4a"/>
之失良友慨廟堂之殞賢臣相與聚嘆雪涕繽紛若乃<lb/>
門户荒凉二孤在抱室㓜女孀而甑且生塵則又念公<lb/>
之私而不能不咨嗟愴神<lb/>
　　祭知一張先生年伯文<lb/>
嗟大道之乆闇紛曲徑之多岐或真性之不冺亦日用<lb/>
而㒺知聖不講以為憂衆居之而不疑于齊民乎焉異<lb/>
愧抱筴而吾伊既成名而抛巻程與朱其為誰文清之<lb/>
㞐伊邇草封法座而疇依惟先生之崛起仰前修以為<lb/>
<pb n="KR4e0228_WYG_006-4b"/>
師或授余以格語聞空谷之音而歔欷匪若人之徒與<lb/>
世道毁而誰持矧有子以述繼文炯炯而在兹挹高風<lb/>
以一奠神洋洋乎鑒斯<lb/>
　　祭宋正吾公祖文<lb/>
維萬厯四十三年歲次乙卯夏六月之十日安邑曹于<lb/>
汴方伏苫塊聞㕘藩正吾先生宋老公祖之訃為位而<lb/>
奠揮泣陳辭曰昔歲公起自田間憲我晉陽余聞而深<lb/>
用慶焉非謂金紫之榮足以榮公也非謂世好之誼足<lb/>
<pb n="KR4e0228_WYG_006-5a"/>
依日月之光也惟是以世乏真儒乃無善治學道一脉<lb/>
關繫匪淺而俗鮮志學恬不為念則日覬問學君子易<lb/>
士人之耳目心志挽之濂洛泗洙其庶㡬化行俗美天<lb/>
地之心生民之命可立三五盛時可復睹也昔宦淮隂<lb/>
奉公謦欬其嗜道甚篤一别㡬二十年而公之孜孜不<lb/>
厭有如一日都門再晤凝然端定淵然沉毅洵足以鵠<lb/>
士人而翼聖真是以為吾晉得公賀也公巾車抵署輒<lb/>
與同志當路以興起斯文為任將一世利藉豈直吾晉<lb/>
<pb n="KR4e0228_WYG_006-5b"/>
之一方為幸哉公亷于律躬精于修政癯然抱恙則時<lb/>
以將休致示余而余每殷殷請留徃歲以齎捧行僉謂<lb/>
公將不來而猶竊望其來也邇時詢北來音耗或謂行<lb/>
當還任則甚慰忽報使者及門意公必有書到匆匆啓<lb/>
函則公子弟訃書也嗚呼悲哉夫闡揚聖學作新人士<lb/>
蒼蒼者天豈有不願而何為奪公之速殆不可解常謂<lb/>
人之大不幸在不知學而貧賤饑寒不與焉公去而不<lb/>
復呼瞶不復發䝉不幸者何衆豈直余一人之不幸哉<lb/>
<pb n="KR4e0228_WYG_006-6a"/>
居憂抱病荏苒委頓僅存喘息慘慘乾坤能復堪聞此<lb/>
變耶公生平無愧去亦何憾遺孤雖㓜能世其學天必<lb/>
有以報公矣河山遙阻慿棺未能無次之辭聊以寫哀<lb/>
公其鑒之<lb/>
　　祭鮑中素先生文<lb/>
嗚呼弟之得交于公也二十餘年所每窺公峻潔之操<lb/>
勁挺之力高明之識淹博之學溫藹之衷竊依依歸向<lb/>
暌違旬月輒慮鄙吝之萌也或寓邸促膝或勝地話心<lb/>
<pb n="KR4e0228_WYG_006-6b"/>
從無一字計官爵升沉榮禄得失及互有私囑惟以維<lb/>
國是培善類修職業之兢兢相朂而已矣迨壬子冬弟<lb/>
以無當于世而求去公亦以人之不容之也而求去猶<lb/>
于蕭寺送弟行尋亦南矣此後天各一方鱗羽且稀况<lb/>
望一對顏色乎當是時世網甚固林園亦甚適盖皆若<lb/>
將終焉公曾寄弟字云相思之極安知無相見時比庚<lb/>
申時局復更弟叨備起數次年公亦起私念固可如約<lb/>
不則亦可通問葢弟猶次且里中未果于行乃移書洪<lb/>
<pb n="KR4e0228_WYG_006-7a"/>
桂渚先生托致意于公趣公之出乆而乏迴音則桂渚<lb/>
長去矣既聞公入朝乃致書于公述托洪轉致之意亦<lb/>
乆而乏迴音則公亦長去矣嗚呼痛哉相繼云亡如我<lb/>
邦國何如弟愚昧何今歲四月十日弟方入都門聞公<lb/>
靈柩尚在旅舍出于望表自念十二日見朝畢當赴几<lb/>
筵一哭及朝罷僕夫告余云靈柩于十一日行矣驚怛<lb/>
無措豈死後隔棺一拜亦不可㡬倖耶嗚呼痛哉公造<lb/>
詣精深勛猷宏鉅聲聞流播䘏贈優隆所謂可死者耶<lb/>
<pb n="KR4e0228_WYG_006-7b"/>
公昔與陳赤石先生同遺弟書公去後不三月赤石亦<lb/>
去弟竟未獲一面縂令人悽楚九原相聚想如平生睠<lb/>
今外患内憂景象如斯豈以已成别世遂漠然乎抑亦<lb/>
念我不世出之聖主亦一慨乎抑豈無所以啓弟之愚<lb/>
者乎嗚呼痛哉弟從諸冠紳後致束芻矣悲衷如縷不<lb/>
能自遏聊陳不文之誄再效漬鷄之奠若謂此遂足以<lb/>
寫哀則猶未也公其鑒焉<lb/>
　　祭鄒南臯先生文<lb/>
<pb n="KR4e0228_WYG_006-8a"/>
天啓壬戌晤總憲南臯先生於帝城是年余忝佐憲未<lb/>
到任而先生奉㫖歸次年余亦得告還里問訊不絶尋<lb/>
聞先生之訃愴然驚惻乃瀝誠為誄寄大江之西而奠<lb/>
之曰惟去聖之遼邈嗟正學之荒蓁不學者固甘厭廢<lb/>
其學者或意見之斤斤辟畫地以自隘遜神妙而逡巡<lb/>
誤天下亦毎出於君子誰知學術係理亂之根如有㑹<lb/>
聖學者斯萬類之洪鈞以愚窺於先生洵度越於等倫<lb/>
秉聰明之夐絶艱難歴而體騐真直徹於未發之祕日<lb/>
<pb n="KR4e0228_WYG_006-8b"/>
用悉徳性之循安排絀而任天以動藩籬剖而肫肫其<lb/>
仁愚曩僅誦其書頃年乃幸炙之親辱先生不我棄若<lb/>
謂可與深論顧酬應之鞅掌尚有蓄而未遑盡詢倐南<lb/>
北之分袂猶賴郵筒而問聞俄長去之訃至頓悽切而<lb/>
愴神嗚呼悲哉先生之著述滿世而高足者能繼其芬<lb/>
文在兹而未喪知浩然以還蒼旻遙寄誄而一奠擬微<lb/>
悃之藉申安能揄揚乎高美聊以見吾學之有遵<lb/>
　　祭張生旭初文<lb/>
<pb n="KR4e0228_WYG_006-9a"/>
維年月日師曹某致祭于賢年姪旭初茂才之靈曰痛<lb/>
哉爾之去也苦哉余聞爾之去也前月卄一日聞爾大<lb/>
變驚惻不知攸措然猶不敢信走使詢訪瞪目而望其<lb/>
為訛也頃之有的耗痛哉苦哉爾生善人之家何乃夭<lb/>
死况死于盗乎爾恂謹無可招怨貧乏無可誨盗何為<lb/>
死于盗之刃乎余不自揣每懐得友以明此學蒿目而<lb/>
求者若而年明頴沉静如爾者指不多屈近者爾以書<lb/>
寄余欲從事任之一字私心慰藉不可言喻今已矣夫<lb/>
<pb n="KR4e0228_WYG_006-9b"/>
是余之徳薄福薄匪特爾一身之厄也夫求任道之人<lb/>
于今世極難耳未任誰任既任而復畔者有之昔余求<lb/>
友而或未得曾有句云天意未終厭㑹當愜所思或既<lb/>
得之則云吾今可以死今日之禍天厭余也夫吾豈可<lb/>
以死乎哉痛哉爾之去也苦哉余遭爾之去也豈氣運<lb/>
衰薄不克毓賢俊辟彼土力之瘠不能成嘉榖也乎爾<lb/>
父年高爾祖母年又高爾常切切在膺者將如之何吁<lb/>
嗟此爾一家之厄而厄豈止此乎余哀爾而不知當何<lb/>
<pb n="KR4e0228_WYG_006-10a"/>
以哀也余恨戕爾者而不知當何以恨也余瀝余衷而<lb/>
不知當何以瀝也痛哉苦哉復何言哉<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4e0228_WYG_006-10b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　仰節堂集巻六<lb/>
</p>
<p>
</p>
  </div>
<div>
<head>仰節堂集巻七</head> <lb/>
    <p>
<pb n="KR4e0228_WYG_007-1a"/>
欽定四庫全書<lb/>
　仰節堂集巻七<lb/>
　　　　　　　　　　　明　曹于汴　撰<lb/>
　議<lb/>
　　防倭議<lb/>
為東封報竣倭撤無期乞嚴飭海防以戒不虞事近蒙<lb/>
憲牌㑹議防倭事宜職素淺闇非其人也雖然沿海道<lb/>
里之險夷兵卒船馬之多寡業嘗畫圖貼說各營將領<lb/>
<pb n="KR4e0228_WYG_007-1b"/>
之才品投揭具呈矣其將之可恃者冀任之不然者調<lb/>
停之將得其人則扼險練兵造船製器戰守機宜俱當<lb/>
聴之豈不愈於操觚而空談哉惟是兵寡當增而增兵<lb/>
又艱於餉則有司者宜有所處然江北民力竭矣增之<lb/>
閭閻勢不可支增之商稅商憊已極近查得廟灣稅銀<lb/>
嵗可得五七千可養兵五百及議留贓罰歳可得萬金<lb/>
可養兵一千此外無有也夫增兵千五所增㡬何况倭<lb/>
訌境土商旅絶黎庶困二項之銀可隨取隨足乎則選<lb/>
<pb n="KR4e0228_WYG_007-2a"/>
鄉兵練壯勇留班軍清屯衞誠計之得者也而說者猶<lb/>
慮其擾民未必可用矣然則增兵亦誠難哉且淮城之<lb/>
衆計日而糴無半月之積城守不通潰將自内所憂乏<lb/>
餉豈獨披堅荷戈者乎今日之計誠無完䇿矣職書生<lb/>
也㓜讀孔孟之書謂聖賢之道必可行古人之事必可<lb/>
法七年蓄艾未為遲也亡羊補牢不為晚也夫古者兵<lb/>
民不分有事𨽻伍無事歸農即此人也後世民苦于征<lb/>
役不能仍為兵則兵與民為二竭民財以養兵故民困<lb/>
<pb n="KR4e0228_WYG_007-2b"/>
財盡不勝其供故兵亦困乃今日又有異者兵之中又<lb/>
分為二則衞所之軍與招募之兵是已何今之為民者<lb/>
三也倭醜狂謀邊陲告警皇皇無可為備逮戎馬逼臨<lb/>
勢必調客兵以禦之倭一敵也客兵又一敵也幸而成<lb/>
功死亡過半矣幅<graphic n="KR0695" url="https://raw.githubusercontent.com/kanripo/KR-Gaiji/master/images/KR0695.png" mimeType="image/png"/>千里比屋百萬似不患無兵而竟<lb/>
無兵似不患無餉而竟無餉其失有三官失其職也民<lb/>
失其所也政失其實也何謂官失其職國家設官亦甚<lb/>
備矣姑不枚舉辟如官以治農者所當行阡陌治溝洫<lb/>
<pb n="KR4e0228_WYG_007-3a"/>
課耕穫議牛種墾荒蕪教積貯此外非其職也官以巡<lb/>
捕者所當日練兵壯夜走通衢重關擊柝譏察奸宄緝<lb/>
防盗賊此外非其職也尹縣者以縣為家者也守郡者<lb/>
以郡為家者也佐貳之職皆其職也職之内盡與不盡<lb/>
賞罰行焉職之外則否今則農官不知農捕官不知捕<lb/>
或賢而賞之不以其能農能捕也或不肖而罰之不以<lb/>
其不農不捕也推之各職莫不皆然彼但役役于奔走<lb/>
簿書溺其職矣夫官不必同無不職在安民者官失其<lb/>
<pb n="KR4e0228_WYG_007-3b"/>
職民將焉賴奈之何不窮且困也何謂民失其所夫今<lb/>
之民亦大苦矣積敝相沿不但苦之者以為當然而被<lb/>
苦者亦以為固然有苦而知其苦者有苦而不知其苦<lb/>
者追徴敲扑明顯易知者不暇殫述樵漁之微無不𨽻<lb/>
名于上糞穢之賤無不抽稅于官有知一筆一墨之有<lb/>
倚墻以伺者乎有知一紙一薪之有杜門以竄者乎有<lb/>
知寸許箸僉之累及畫工乎有知指許楮花之苦及花<lb/>
匠乎環向而執役者誠知其勞而此人之衣若履若噐<lb/>
<pb n="KR4e0228_WYG_007-4a"/>
具亦知其累及數家乎一署之内一日之間廢生業而<lb/>
愁苦者不知其㡬况乎四境之遠蔀屋之衆亦有臨食<lb/>
而思其饑舉衣而念其寒者乎嗟乎此其間難言矣天<lb/>
下多急于獲上而緩于恤下天下清有司常多而窮鄉<lb/>
官不多奈之何不窮且困也何謂政失其實夫冉求之<lb/>
志止于足民實能足民者也季路之志在于足兵實能<lb/>
足兵者也今則不然上之責有司與有司之自許似乎<lb/>
無所不能而究則由求之賢不多見焉則政務鋪張而<lb/>
<pb n="KR4e0228_WYG_007-4b"/>
鮮實效也辟如保民一冊豈非循良首務哉今日曰開<lb/>
荒若干明日曰招撫若干今日曰修社學㡬處明日曰<lb/>
講鄉約㡬次果開耶招耶修與講耶則田野何以不闢<lb/>
而教化何以不興無乃飾目前之文具費一畨之公移<lb/>
乎上以督責行下以依准應下不以虛飾為媿上不以<lb/>
相欺為尤推之年終諸册大抵類是上下相䝉澤不下<lb/>
究奈之何不窮且困也夫民方救生不遑疾視長上安<lb/>
所徴餉而又安得藉之為兵兵食不足職是之故夫古<lb/>
<pb n="KR4e0228_WYG_007-5a"/>
者天子巡狩亦于土地田野之間省耕省斂耳台臺代<lb/>
天巡行謂宜風勵各官存恤億姓斬削繁苛一意休養<lb/>
一事而益于民則舉勿以善小而不為一事而損于民<lb/>
則革勿以惡小而為之大約以孟子之田里樹畜庠序<lb/>
孝弟為主而參以時宜因乎土俗修政以實辨官以職<lb/>
必令家給人足上下相悅乃以見行保甲寓以選兵略<lb/>
倣四時講武教之戎事未有不勇且知方者何慮兵不<lb/>
足哉夫居今而言古渉于迂矣惟以胞與之風微故官<lb/>
<pb n="KR4e0228_WYG_007-5b"/>
民秦越功名之習熾故真意不流也請乞台臺闡明聖<lb/>
人之學以倡有位之士道在人心原自未冺在有所鼓<lb/>
之耳夫急則治標緩則治本今當事急之秋而卑職為<lb/>
此緩辭惟以諸所條議業皆臚列而陳故敢以本之說<lb/>
進否則因仍敝陋日深一日㑹睹此生靈之塗炭矣<lb/>
　　結民心薦竒才議<lb/>
為感時激衷懇乞申飭有司固結民心以防不虞併薦<lb/>
奇才以備折衝事職方患瘧困卧閱邸報見朝殿火灾<lb/>
<pb n="KR4e0228_WYG_007-6a"/>
為臣子者只得以天心仁愛為言顧一火再火宫闕為<lb/>
墟若以不必然之兆揆之良可深慮雖甚不忍言而亦<lb/>
安得晏然已乎邇者礦役大興名山深谷發掘殆遍占<lb/>
以洪範主有旱乾之災旱則盗起其禍固不但倭患而<lb/>
已夫淮隂南北之咽喉運道京師之命脉無論江南江<lb/>
北有弄兵潢池者必不能忘情兹土且也潁夀之積盗<lb/>
通泰之海賊睥睨而思逞豈不可危哉夫于無事之時<lb/>
為有事之備則事舉及其有事而後圖之亦已晚矣夫<lb/>
<pb n="KR4e0228_WYG_007-6b"/>
有司受君之榮食民之奉脫一旦有變此身焉徃又豈<lb/>
容束手待斃誤天下事貽萬世笑乎其途有二提兵𠞰<lb/>
賊反亂為治上也堅城死守張許争烈次也二者非民<lb/>
何賴焉乃今之有司之于民何如也只如近行鄉兵一<lb/>
節豈不甚善乃多廢閣不行非不可行也所以奉行不<lb/>
實耳夫善變法者法變而民不知善得民者令出而民<lb/>
不違儻其捐損威重躬歴閭閻曉以禍福約日刻期以<lb/>
示信舍輿就馬以示勞挈糗飲水以示不擾民有不忻<lb/>
<pb n="KR4e0228_WYG_007-7a"/>
然從者乎此其一端耳治民者感化在平時撫養在積<lb/>
乆投醪可以得士挾纊可以動衆問疾弔死可以興越<lb/>
滅呉理勢固然有不爽者今之有司以文移簿書為急<lb/>
務以催徴搏擊為風裁秦越其民民亦秦越之家無葢<lb/>
蔵饑勞不息風教不行情意乖忤非旦夕矣脫有緩急<lb/>
此必不濟之數也伏願台臺特行申飭俾其大破積習<lb/>
加意撫字解其繁苛課其農桑勸以蓄貯作其忠義倡<lb/>
以勇敢練其武藝四境之内孰饑孰寒何害何利夜而<lb/>
<pb n="KR4e0228_WYG_007-7b"/>
思之晝而圖之若養赤子若治家業不必聲聞惟求實<lb/>
益夫父母愛子豈諄諄然告之耶而子未有不知者其<lb/>
精通也有司愛民如子民焉有不附者由是比屋皆兵<lb/>
民財皆餉守則有不拔之威戰則有直前之勇所謂常<lb/>
勝在我計無出于此者葢百姓之轉移視有司而有司<lb/>
之轉移又視台臺也然此責守令耳用師之要先于擇<lb/>
將得一良將愈于十萬師顧非常之賢不可以資格拘<lb/>
古有築壇拜將而驚三軍者誠知其人可任重也今有<lb/>
<pb n="KR4e0228_WYG_007-8a"/>
潁州武生李呈芬者力能舉重射能决拾智能審機然<lb/>
此猶武弁所易能者乃其忠信節義非禮不行雅慕聖<lb/>
賢竭赤軍國聞江西有道學裹糧求之得李櫧山而師<lb/>
之篤行不怠此亦今時所僅見者也夫使貪使詐不獲<lb/>
已耳若其不貪不詐而且勇可不謂豪傑之士哉伏願<lb/>
台臺召而試之若其可用委以一面必當有所樹立地<lb/>
方幸甚<lb/>
　　開荒議<lb/>
<pb n="KR4e0228_WYG_007-8b"/>
前䝉委查州縣開荒事宜繼閱邸報則業䝉具題設専<lb/>
官增鹽引以墾荒蕪行見赤地盡成膏腴災黎盡成殷<lb/>
富誠地方無窮之福也惟當拱候經理樂觀厥成然職<lb/>
奉委行州縣查報荒田良乆無報者近有一二來報殊<lb/>
無多田問之則上之人原欲查無主之田招人開種而<lb/>
収其穫以充公家之急本處荒田皆有主不便報也此<lb/>
葢有司不達本指故此疑慮然亦不可不申明也夫江<lb/>
北荒田為欵不同有人户見在而荒者有人户逃移而<lb/>
<pb n="KR4e0228_WYG_007-9a"/>
荒者其内又各不同其見在之户或欲耕而不能則貧<lb/>
農也或能耕而不為則惰農也其逃移之户或乆無踪<lb/>
跡或猶在近處或里逓族隣種其田而佃其糧銀或佃<lb/>
其糧銀而未耕田或無人可佃而其糧銀全逋又或有<lb/>
昔沉于水而今出今沉于水而可望復露或與河灘湖<lb/>
岸相連而莫辨或鞠為茂草而鬻薪以為營或滙為池<lb/>
塘而取魚以自活且不但民田有荒而屯田竈田亦然<lb/>
諸如此類其綿亙誠甚廣者若夫無主之田官可自耕<lb/>
<pb n="KR4e0228_WYG_007-9b"/>
而自穫者則海濵所淤湖波所退高岡沙鹵等處固當<lb/>
清丈募開而収其入然亦有數不可拘于此也今既奏<lb/>
請皇恩大行開闢必當一槩經畫興起農事賑助之鼓<lb/>
舞之招徠之稽察之掌印治農等官减去騶從挈帶餱<lb/>
糧巡行于阡陌之間集其父老相其地宜給牛給種為<lb/>
塘為堰稻麥隨宜糧差緩科務令有利無害使無業者<lb/>
有業不耕者勤耕居者豐足逃者樂歸歸者得所因而<lb/>
建樹社倉即倉以為社學即學以明鄉約即約而寓講<lb/>
<pb n="KR4e0228_WYG_007-10a"/>
武且其溝洫經界之中不特可藉禦侮而亦可兼治河<lb/>
一事而數善備焉豈非根本之上計乎若但求無主之<lb/>
田官耕官穫而已則官與民隔矣行之而善倉廪可得<lb/>
豐盈豈云無補行之不善則官户侵陵小民失業皆基<lb/>
于此宋之公田豈非明鑑夫足食以足兵從古言之然<lb/>
所謂足食者豈僅僅令荷戈之士飽食而已乎伏惟台<lb/>
臺為乆遠之計造生民之命必有成畫伏乞于頒布章<lb/>
程之時明示羣寮以足民之意將見閭閻樂業親上急<lb/>
<pb n="KR4e0228_WYG_007-10b"/>
公皇圖鞏固矣<lb/>
　<lb/>
　<lb/>
　<lb/>
　<lb/>
　<lb/>
　<lb/>
　仰節堂集巻七<lb/>
</p>
<p>
</p>
  </div>
<div>
<head>仰節堂集巻八</head> <lb/>
    <p>
<pb n="KR4e0228_WYG_008-1a"/>
欽定四庫全書<lb/>
　仰節堂集巻八<lb/>
　　　　　　　　　　　明　曹于汴　撰<lb/>
　尺牘<lb/>
　　與鄒南臯先生<lb/>
今之學人何多岐也分析門户迴避字様昔辨朱陸業<lb/>
既無謂今别薛王亦似不必提起空無等字不論是非<lb/>
輒云此禪此禪禪者曰我不儒安用禪為儒者曰我不<lb/>
<pb n="KR4e0228_WYG_008-1b"/>
禪儒若斯已乎邇言至善何必吹疵妙論市童吾師安<lb/>
可彈駁先賢見門户見知解亦必見我而不覺也遂令<lb/>
同世同生有許多不欲見之人不欲見之事不欲見之<lb/>
書不欲窮之理未免狹而不廣偏而不全滯而不透支<lb/>
而不根是以畛域多情懐淡戈矛起同室且爾况能彼<lb/>
人吾人禽命吾命草生吾生乎哉然不能彼人吾人禽<lb/>
命吾命草生吾生必不能同室相愛非不愛也不能滿<lb/>
也我塞乎中其餘能㡬于今不攘且安乎彼人吾人而<lb/>
<pb n="KR4e0228_WYG_008-2a"/>
愛吾人者無所不用其極矣攘之安之亦無所不用其<lb/>
極矣辟彼流水原頭之濬支𣲖之防必有分四海之放<lb/>
必有由也可僅曰彼猖狂自恣决去藩籬吾但固我藩<lb/>
籬而已安問藩籬外事然吾儒藩籬不與天同大哉何<lb/>
可懲噎而廢食也某於道無窺私心竊疑敢質之老先<lb/>
生乞明顯開示仍示進學入道之方可勝冒昧引望之<lb/>
至<lb/>
　　答李贊宇<lb/>
<pb n="KR4e0228_WYG_008-2b"/>
楊止庵之疏厭士人之宗羅近溪而深闢佛老以維吾<lb/>
儒甚嘉意也近溪之學亦有所得而不無壙洋其徒宗<lb/>
其所得足矣而并譽其所失以為是則誤矣止庵摘其<lb/>
失而不録其得則其徒將不服大抵理一而已矣而異<lb/>
者異之老異於佛佛異於老佛老異于儒而儒之中有<lb/>
蒼素雲泥不同者惟善學則視市井小兒之言與孔子<lb/>
合符何論二氏第有詫異其行泥滯其辭談無相而反<lb/>
有其相甚至削髪面壁合掌者謂色即空而又欲離一<lb/>
<pb n="KR4e0228_WYG_008-3a"/>
切色甚至絶棄名教離父母親戚者其流多弊則彼固<lb/>
自異矣亦安得不異之夫反之心而然推之千萬人之<lb/>
心而同然不問其出於何氏無不可為訓者反之心而<lb/>
不然推之千萬人之心而不然亦不問其出于何氏無<lb/>
可為訓者若絶棄名教無禮樂綱常此則吾之心不然<lb/>
人之心亦不然空于渣滓邪穢而不空于綱常倫理此<lb/>
必人己之心皆然者學者可知所從事矣疏内尚行尚<lb/>
言之分及謂不當任情執見賄賂干請黨同伐異則確<lb/>
<pb n="KR4e0228_WYG_008-3b"/>
然之論世教所賴不淺使者催報卒卒答附以復惟年<lb/>
兄高見邃詣自有定論幸乞指教<lb/>
　　又答李贊字<lb/>
夫道無之非是無人弗足講學以明道也士農工賈皆<lb/>
學道之人漁牧耕讀皆學道之事隆古無講學之名其人<lb/>
皆學故無名也國家以文學取士天下學校無慮千百<lb/>
章縫之士無慮萬億葢令其日講所謂時習所謂孝弟<lb/>
所謂性命仁義而以淑其身待天下之用也乃人心不<lb/>
<pb n="KR4e0228_WYG_008-4a"/>
古遂有口耳活套掇拾粉飾以為出身之媒師以是教<lb/>
上以是取恬不為異非其質矣而于立身行政毫無干<lb/>
涉于是君子厭薄其所為而聚徒講道人遂以道學目<lb/>
之若以為另是一種豈不惑哉然講學之中亦或有言<lb/>
然而行不然而藉是以干貴人捷仕徑者而其名為道<lb/>
學也是有口耳活套之實而更美其名人誰能甘之則<lb/>
羣起而相攻而講者益寡道益晦矣大抵所學出於實<lb/>
則必闇然自修不論大節細行一一不肻放過雖力量<lb/>
<pb n="KR4e0228_WYG_008-4b"/>
不同未必盡無疵而不自文以誤人也所學出於名則<lb/>
有張大其門面而于其生平未純處亦曲為言說而謂<lb/>
其為道夫夷之隘不害其清惠之不恭不害其和然亦<lb/>
何必曰此隘此不恭正道之所在而陋孔子于下風乎<lb/>
羅近溪逢人問道透徹心體豈不可尚而闊略處亦誠<lb/>
其病乃學者得其闊略以為可便其私也而或多不覊<lb/>
誠有如止庵疏所謂賄賂干請任情執見等說是其坐<lb/>
女子于懐而亂之而猶侈然薄魯男子不為也而可乎<lb/>
<pb n="KR4e0228_WYG_008-5a"/>
但今因止庵之疏而遂禁其講是因噎廢食夫此學乃<lb/>
乾坤所由不毁何可一日廢也似更當推廣而俾千百<lb/>
學校億萬章縫無不講以及農工商賈無不講才是而<lb/>
其機則自上鼓之若得復辟召之典羅致四方道學倣<lb/>
程子學校之議布之天下以主道教於一切鄉學社學<lb/>
之衆漸次開發而申飭有位之士以興學明道為先圖<lb/>
其學則以躬行實踐為主隨其人之根基引之入道或<lb/>
直與天通或以人合天或直臻悟境或以修求悟夫天<lb/>
<pb n="KR4e0228_WYG_008-5b"/>
人合一修悟非二舍天而言人舍悟而言修則淺矣近<lb/>
時學者知皆及此然言天矣而人尚未盡言悟矣而修<lb/>
且未能世豈有能致中而不能致和能正心而不能修<lb/>
身者哉則不可不戒也大抵果能合天則必益盡其人<lb/>
事果能真悟則必益盡其真修堯舜文王孔子何人也<lb/>
而兢兢業業望道未見徙義改過葢没齒以之也弟淺<lb/>
陋不能窺道毫毛其於所謂人所謂修百孔千瘡故謬<lb/>
陳如此葢就弟根基云爾非所論大識見大造詣者也<lb/>
<pb n="KR4e0228_WYG_008-6a"/>
惟年兄辱教之萬幸萬幸<lb/>
　　答盧生守恭<lb/>
遠承手教深感相念不忘也細讀佳詩更窺研究之力<lb/>
恨不得㑹聚商之生慮淺昧無以相發明乃以原札致<lb/>
諸馮慕岡年兄䝉其徃復訂正今俱録奉閱幸與同志<lb/>
裁思仍牖我之愚也祝祝慕岡第一書并詩云讀盧生<lb/>
三教詩有感而賦曾向三家遍問津一源分𣲖若燕秦<lb/>
到頭誰復論同異發軔先須識主賔好為商王嗟故國<lb/>
<pb n="KR4e0228_WYG_008-6b"/>
何妨周室數頑民千花共樹慿君賞李放桃枝豈是真<lb/>
盧生諸什具見雅志但三家宗同教異學者自孔門入<lb/>
則經世有用自仙釋入恐未得其精先得其脫略故當<lb/>
辨之佛書云桃樹上不開李花安有混為一之理然誦<lb/>
帖括學干禄孔氏之異端也又不若二氏近理矣學孔<lb/>
惟明明徳於天下自有終身不能盡者今俗學未見孔<lb/>
面無惑乎雜二氏也二氏好處乃孔家明徳半面耳但<lb/>
識主賔不妨博採惟老公祖教之不類答書云細玩主<lb/>
<pb n="KR4e0228_WYG_008-7a"/>
賔之說足為指南不致眩他岐矣但此當逺寄盧生尚<lb/>
有可剖析者桃樹不開李花是矣然由老之虚由佛之<lb/>
無不可經世乎夫惟其為桃故不能李吾不為桃為李<lb/>
何花不開孔子者非桃非李者也楊子為我故不兼愛<lb/>
墨子兼愛故不為我豈知能愛者方為為我能為我方<lb/>
為真愛彼其有所舉有所廢耳俗學未見孔面信然信<lb/>
然顧崇梵修以儌福利藉清空以排俗情侈高逺以便<lb/>
踈縱此豈見佛面老面者耶破鏡非鏡明徳有半面乎<lb/>
<pb n="KR4e0228_WYG_008-7b"/>
文成公曰三教所差毫髪耳毫髪則千里也其差安在<lb/>
惟年兄指示弟與盧生共賴發䝉不盡慕岡第二書云<lb/>
辱教甚深殊用惕然思省昨詩及啓殊草草不暢謹述<lb/>
近日意見台臺細斧正之或問老佛虚無與吾儒同異<lb/>
王龍溪曰文成公有言老氏說到虚聖人豈得於虚上<lb/>
加得一毫實佛氏說到無聖人豈能於無上加得一毫<lb/>
有老氏從養生上來佛氏從出離生死上來却在本體<lb/>
上加了些子意思便不是他虚無的本色吾人今日未<lb/>
<pb n="KR4e0228_WYG_008-8a"/>
用屑屑在二氏身分上辨别同異先須理㑹吾儒本宗<lb/>
明白二氏毫釐始可得而辨耳京思從養生來者乃老<lb/>
氏恐人不向道始借長生引人即道家規中指南序亦<lb/>
曰示人廻光返照一法耳出離輪廻亦佛引人向道之<lb/>
意至虚無本色老佛却得之深原未嘗加了些子意思<lb/>
此與孔子原自無别即陽明此段議論猶是救學者非<lb/>
出本心秘語語因人變化各有當也陽明所得全自六<lb/>
祖來彼㸔到源頭處原無毫釐之差然如此說者為學<lb/>
<pb n="KR4e0228_WYG_008-8b"/>
佛老而念頭少差者言非正指厥教主而言也如此則<lb/>
京可無說於盧生矣京所争者不在三家之心宗而在<lb/>
三家之教門吕東萊曰吾儒未嘗言空而空行乎其中<lb/>
空行乎其中乃心宗之同也未嘗言空乃教門之異也<lb/>
孔子曰中人以上可以語上以下則不可佛老専語上<lb/>
者也孔子不為也天下惟中人最多中人之學毎毎不<lb/>
得其精微先得其形似且就中人所得之形似較之學<lb/>
佛老者先謝事逺塵矣學孔子者先謹九容明五倫矣<lb/>
<pb n="KR4e0228_WYG_008-9a"/>
謝事遠塵之人君親不得其奔走之力而九容謹五倫<lb/>
明即次賢拘格式下士假名義猶有勞於君親有利於<lb/>
民物也惟上智之士或由一而貫萬或自博而趨約千<lb/>
谿萬徑皆可適國不見孔教之為獨優二氏之為獨偏<lb/>
然上智世不一二即王龍溪在陽明弟子中最稱利根<lb/>
受圓通之教之益而不無圓通之害向使束於孔教致<lb/>
謹乎禮所成就當不止此而後學觀化當不至侈高逺<lb/>
以便疎縱如今日諸士所為也自佛入中國有竹林諸<lb/>
<pb n="KR4e0228_WYG_008-9b"/>
賢以蕩晉室有梁武宋徽諸君以蕩列朝五帝三王制<lb/>
禮作樂以範圍天下之法一切解脫至於今禮壊樂崩<lb/>
古禮不復古樂不作其害不可勝嘆佛氏有三千威儀<lb/>
八萬細行豈其不才如此惟彼西畨原無中國文物學<lb/>
者一入其教不覺與之俱化假有童子於此教之曰手<lb/>
容恭足容重目容端頭容直彼立乎吾前儼然正人矣<lb/>
教之曰冬溫夏凊昏定晨省彼承事親側藹然孝子矣<lb/>
孔子之教豈不萬萬賢於佛老哉京所争者入門之塗<lb/>
<pb n="KR4e0228_WYG_008-10a"/>
而已且如今乾坤何等時哉其下者瘠百姓以肥已是<lb/>
三教之罪人矣其賢者或拘孔子格式則夙夜在公履<lb/>
䋲蹈矩省察克治此禪家不以為上乗而實社稷之柱<lb/>
石也或入佛老窠臼則通晝夜而惺惺齊人我而平等<lb/>
非不光明廣大然問之以朝廷之典章多所未諳問之<lb/>
以將吏之臧否多所未究隨波逐流認為無碍愛國勤<lb/>
民認為有著即千嵗不化於國何益哉此皆從末流受<lb/>
敝之輕重以較最初立教之優劣寕為孔不為二氏也<lb/>
<pb n="KR4e0228_WYG_008-10b"/>
莊子笑孔子取已陳芻狗教天下此正孔子苦心立教<lb/>
處故曰民可使由之不可使知之不可者非不能也早<lb/>
使之知恐彼猖狂自恣矣子夏教人灑掃應對正下學<lb/>
上達法門種桃而桃種李而李不為桃不為李而無所<lb/>
不可為所謂有始有卒者其惟聖人乎聖人則忘言匪<lb/>
直不言同異矣望老公祖批駁數次開京恍惚之見示<lb/>
之至當之論幸甚不類答書云承教詳論三氏宗同教<lb/>
異并二氏流弊及儒教之益自是確論但教生於宗者<lb/>
<pb n="KR4e0228_WYG_008-11a"/>
也宗同矣而教何以異文成謂毫髪之差固為學者然<lb/>
既謂之差亦豈無說夫孔子根枝全樹而二氏據其根<lb/>
者也孔子出世以經世而二氏出世者也枝不在根之<lb/>
外經世不在出世之外安得謂之差然根也而無枝出<lb/>
世也而無經世安得無差三教之說不知起自何人夫<lb/>
道語其異不啻千萬故孔子之門自分四科何止於三<lb/>
語其同亦一而已矣故途人之言無異孔子何得有三<lb/>
教而至於三也吾儒之罪也譬彼文武原非兩途兩途<lb/>
<pb n="KR4e0228_WYG_008-11b"/>
之分也文官之罪也又譬之漢高御宇一統中華昭烈<lb/>
偏安乃成鼎足夫論語二十篇言言仁命而記者曰罕<lb/>
言此言出而根與枝出世與經世始分矣夫道家長生<lb/>
而吾儒豈愛速死佛家出生死而吾儒豈宜沾滯避禪<lb/>
者如主翁私財自棄各房之物不敢道一空字溺禪者<lb/>
又若蕩子出逃仇視故土不肯道一實字俱執一之害<lb/>
也子夏教門人灑掃應對本自不差但下學上達孔子<lb/>
一口全道而小子聖人商費分别子游能不疑乎竊謂<lb/>
<pb n="KR4e0228_WYG_008-12a"/>
真老真佛生於今日果行其教自當不外於吾儒彼不<lb/>
可以可道可名自偏以空而不色自偏也真孔子生於<lb/>
今日必謹容明倫亦必一切解脫所謂大莫載小莫破<lb/>
庸徳庸行無聲無臭一以貫之也以此為宗以此為教<lb/>
何如夫宗二氏者其心何心也合三教者其心亦何心<lb/>
也不可不察也夷之合墨儒而孟子亦不許則三教可<lb/>
易言合哉此尚望年兄細教以裨益生與盧生也慕岡<lb/>
第三書云來教云真老真佛生於今日果行其教自當<lb/>
<pb n="KR4e0228_WYG_008-12b"/>
不外於吾儒真孔子生於今日必謹容明倫亦必一切<lb/>
解脫教而至於三也吾儒之罪也斯至言矣無容復贅<lb/>
敬謝教惟日體認之而已不類答書云昨侈口而談覬<lb/>
年兄砭正之也承諭甚媿夫論上見上容易堕落人故<lb/>
實體之為難體認二字敬佩謝并望督誨不一<lb/>
　　與譚生大禮等兩㑹<lb/>
惟天下治亂係之風俗風俗美惡係之教化風俗不教<lb/>
不善教化不講不行故不佞每懐教士民而不能也幸<lb/>
<pb n="KR4e0228_WYG_008-13a"/>
多賢之識明足以明此教志定足以永此教心仁足以<lb/>
廣此教乃得興起雅㑹一講先聖之學而就中啓發不<lb/>
佞者實多且巨能不感乎仍望終相匡扶俾不隕墜則<lb/>
厚幸矣前時承同節手翰謂致書梁盛陽辯共發編語<lb/>
呵呵陽明之良知甘泉之體認大君子之言世之辯者<lb/>
尚未息喙我軰區區曾不出先賢之唾棄乃至相辯耶<lb/>
令大方聞之當絶倒矣再勿乃爾又致疑於看喜怒哀<lb/>
樂未發氣象謂看未發之氣象於已發此以事証心之<lb/>
<pb n="KR4e0228_WYG_008-13b"/>
意所見亦是然所謂看未發者原非分為兩截事第令<lb/>
人考其源頭耳得其源頭豈與支流為二乎即如未發<lb/>
本無喜本無怒而有所喜怒也何為故有所非和即非<lb/>
中也無心為中乃為和也心不可以有無言則未發已<lb/>
發自非兩氣象但求之已發不如求之於未發為得其<lb/>
要領也且其語氣原自明顯曰未發之謂中看未發作<lb/>
何氣象欲人識得中而已矣近不佞對李松㕔座師論<lb/>
静書語頗類此今録商之李座師來書云學問落脚工<lb/>
<pb n="KR4e0228_WYG_008-14a"/>
夫自止静中得之先儒所謂看未發時氣象與静中養<lb/>
出端倪者似落第二義不佞報書云夫静者萬化之根<lb/>
也終日視而目常静終日言而口常静乾行不息而天<lb/>
常静酬酢萬變而心常静是即中庸所謂中孔子所以<lb/>
無意必固我孟子所以不動心率是物也周子得之故<lb/>
曰聖人主静静之一語豈啻落脚工夫究竟當不越此<lb/>
延平白沙所謂静中則以時言非静根之静也然所謂<lb/>
觀未發氣象者亦謂中之體静本無喜怒本無哀樂故<lb/>
<pb n="KR4e0228_WYG_008-14b"/>
雖終日喜怒哀樂而不以我是謂動不離静和不離中<lb/>
則未發已發豈二氣象哉所謂養出端倪者亦謂収攝<lb/>
精神静根萌見乃可以披露全體復還大始顧端倪全<lb/>
體自非兩截也二儒之說似因擾擾塵喧者心常紛亂<lb/>
故令其静中體認本真耳云云同節尚與諸賢裁思當<lb/>
有以教我㑹中近時人數及有無進益俱寄字以慰懸<lb/>
望諸友一一道意并致秦州王子不盡<lb/>
　　復賈泰巖<lb/>
<pb n="KR4e0228_WYG_008-15a"/>
前承老年丈大教俱近裡著已之談年來僅聞此耳謹<lb/>
拜謝弟竊睹講學者研註脚之纎毫辯門户之同異高<lb/>
入無際深入無極語竟日不了及對景實行又大謬不<lb/>
然者竊惑之噤不敢發聲承老年丈教言乃知道學自<lb/>
有在也弟亦竊謂學不在高遠即若論語中自頭一句<lb/>
起但行得一句生平之事畢矣又不然俱任心以行心<lb/>
所羞耻者不為生平之事畢矣老年丈以為然否弟為<lb/>
有司日貿貿風塵中尚有可羞可耻之事或忍心為之<lb/>
<pb n="KR4e0228_WYG_008-15b"/>
假若查盤處或據人虚文以了前件又或奉上司命令<lb/>
那移日月實憧憧不寕不知老年丈當此作何如處將<lb/>
徑情直行毫不假借耶抑委曲遷就以為此小節不足<lb/>
拘泥耶夫枉尺直尋亦委曲之流弊耳一字不實將不<lb/>
謂之枉其心乎幸惟老年丈賜教顧年兄過淮命弟致<lb/>
書老年丈附言請教惟垂示不一<lb/>
　　復馮慕岡<lb/>
湖廣用武之地西連蜀畨多土司北連河陜多游民東<lb/>
<pb n="KR4e0228_WYG_008-16a"/>
竝江西有陳友諒之遺孽有鄱陽湖之羣盗中原有事<lb/>
此亦喫𦂳處也年兄分廵則當逐地廵行考察官吏上<lb/>
城操練與按臺一體江北惟帶溪曲公如此弟以為得<lb/>
體然必奬率府州縣實心為民事事修舉僅廵行以考<lb/>
其成而已則學校倉庾阡陌孤貧鄉約無不在所廵之<lb/>
中然跟随官吏人食二雞子百姓亦將椎骨故省事之<lb/>
為急也嘗謂古人省事今人多事古天子廵狩今按臺<lb/>
不能徧廵則亦民之苦繁苛也弟愚不能裨益遵原劄<lb/>
<pb n="KR4e0228_WYG_008-16b"/>
登答於後外具興革録二册奉覽此有司事與風憲不<lb/>
同然有司一切収放買辦掛搭濫稅殘害之弊略載一<lb/>
二亦所當知而類推也諸容面悉<lb/>
事上　有依阿者有徑情者依阿者固不足論其徑情<lb/>
亦無以濟事必也正而和直而敬其庶乎<lb/>
接下　有崖岸者情意不通有扶同者法紀不肅有辭<lb/>
怨辭難而俾下官任之者有炎凉其態而俾鄉貢奪氣<lb/>
者有囁嚅含糊而俾人揣摩者俱積習之害也則正大<lb/>
<pb n="KR4e0228_WYG_008-17a"/>
光明方嚴真懇而已矣其吏快各役則最難以息其奸<lb/>
聞其良則亦不假以權不慿其言文書經目事干陵人<lb/>
賣法者必罪已耳<lb/>
練兵兵無實數士無實藝操無實益非旦夕矣必以<lb/>
漸整刷之設法㸃查間取比試弟曾於操畢収營之際<lb/>
人給一帖遂查出空名數百又嘗於過堂之時忽試數<lb/>
人遂得其不能之實又嘗欲令衆兵出城百十里演埋<lb/>
伏及丘陵水澤之陣若常如此庶可一變然激勵將官<lb/>
<pb n="KR4e0228_WYG_008-17b"/>
則其本也隆其體貌不折辱之嚴其法令不姑息之<lb/>
製器修城製噐價多則委官尅落少則噐不精然雖<lb/>
少亦尅修城亦然俱委官大利益也嘗見費銀萬千毫<lb/>
不足藉則亦不躬不親不如其家事可恨之甚儻貶其<lb/>
威重親臨省試當不至此至於収蔵弓矢堆積濕地刀<lb/>
銃鐵蝕不加揩磨累沙泥以增濠沙墜而濠復平城垣<lb/>
小壊不修乆乃大估十金買馬忽稱老瘦變價不及一<lb/>
二金有實政者自不如是<lb/>
<pb n="KR4e0228_WYG_008-18a"/>
弭盗　民饑寒乃為盗此不俟論然使縣捕官廵其一<lb/>
縣府捕官總廵之盗何從生今則捕官不出庭户兵壯<lb/>
高卧其家盗之縱横何怪其然江北河下弟曾具哨船<lb/>
設兵廵邏鼓砲相聞惜乎其無實行也保甲之法甚善<lb/>
然非良有司行之亦祗增一畨擾耳至於囹圄近亦弛<lb/>
玩不可不謹也<lb/>
息訟　刁民之誣告也明知其不能直特欲牽害耳若<lb/>
被告不至於害彼何利而為之其被告之害則追呼之<lb/>
<pb n="KR4e0228_WYG_008-18b"/>
擾也婦女之出也嵗月之延也貪汚之取也其良有司<lb/>
自不至此弟常不問人罪人亦少告狀乆則狀辭不文<lb/>
問之其訟師行矣誣告必反坐此正條也然准狀既多<lb/>
則不勝其反故少准之為優也大抵教行則訟夫媿為<lb/>
人上之責也<lb/>
賢否　賢否最不易知勢必假於人此人非賢者不肯<lb/>
言其言亦不實則識拔賢者開誠以問之可也大抵有<lb/>
司之才能一露於言動再露於辭詳吾再或背審告狀<lb/>
<pb n="KR4e0228_WYG_008-19a"/>
等人以探之詢於有行之鄉紳參諸各官之評掲亦自<lb/>
有難揜者然知之不若教之其教之法則善言勉諭設<lb/>
法查考使之不肯為惡不敢為惡可也楮愛老以辭詳<lb/>
觀有司劉晉老雖小官必與言俱可法也<lb/>
　　復蘇弼垣<lb/>
承命開赴任太守事宜謹據見聞謬列上呈惟年丈裁<lb/>
奪<lb/>
一同僚差人下書迎接發廻書有禮則収之<lb/>
<pb n="KR4e0228_WYG_008-19b"/>
一州縣差人迎接送禮其禮發廻不収或發一廻帖加<lb/>
副啟或以無大封筒但發批若有順人發一票免接免<lb/>
送禮更便其舊規應用夫馬不在此論<lb/>
一接到人夫酌量留者留先發者先發命吏房開一切<lb/>
見上接下待士夫各儀注仍須審問慮其或不確也<lb/>
一入境即係屬縣亦不行香講書以未到任也其縣官<lb/>
既見過免其赴府㕘謁<lb/>
一凡將見境内一切院道部將領等衙門俱細問舊規<lb/>
<pb n="KR4e0228_WYG_008-20a"/>
一到任畢即命逺來州縣廻免其伺候行香仍分付勵<lb/>
精相成省約相諒之意或仍令候行香亦可<lb/>
一開示門牌查取舊案㕘以意見及曉諭屬官吏書及<lb/>
下民等告示斟酌行之其馬票另刻<lb/>
一一切賀禮不収其同僚公下程収之其䞇禮酌換答<lb/>
之<lb/>
一初政寜緩勿急寜細勿疎<lb/>
一遇左右以嚴肅為主<lb/>
<pb n="KR4e0228_WYG_008-20b"/>
一清查未完以後時時留意總置一簿<lb/>
一投上司公文必過目雖下程等項亦間一視<lb/>
一待同僚屬吏不論科貢俱一律<lb/>
一革弊以漸<lb/>
一清免一切繁事勿以事小而忽之辟如投結狀之類<lb/>
何益<lb/>
一衙門令嚴静其倉庫牢獄養濟院等有關係者俱一<lb/>
閱<lb/>
<pb n="KR4e0228_WYG_008-21a"/>
一士夫投書囑託勿曲狥勿峻絶<lb/>
一非甚𦂳急不差人下州縣<lb/>
一優禮過客<lb/>
一一切以便民為主初到必多勸化懇惻言語亦間行<lb/>
威嚴<lb/>
一一切以速為貴其匆忙旁午之中留心防欺<lb/>
一屬官於言動得其近似公移得其大槩宻訪民情當<lb/>
無逃者<lb/>
<pb n="KR4e0228_WYG_008-21b"/>
一屬官賀節預免<lb/>
一各縣政事不必一律在合時宜<lb/>
一上下之間情法兼盡<lb/>
一天平法馬等秤各門鎖鑰間一看驗<lb/>
一鄉里可見者方見不則辭之<lb/>
一但遇士夫有識者及民間父老即問民疾苦求所以<lb/>
甦之<lb/>
　　上劉晉川先生<lb/>
<pb n="KR4e0228_WYG_008-22a"/>
前承台臺大教歸而體究惛懵無進祇覺多過耳今開<lb/>
欵請教惟乞垂示可勝傾仰之至<lb/>
一研究道理費一畨思索或稍露端緒而此夜夢寐反<lb/>
不安果思索非乎亦所露僅成見解終非知體耳如何<lb/>
而可<lb/>
一是非毁譽到前毎凝定以處之以冀不動然兩腋傍<lb/>
兩耳根津津氣上則氣自動矣此時欲収攝已成強制<lb/>
矣如何而可<lb/>
<pb n="KR4e0228_WYG_008-22b"/>
一行取報到不作張皇喜態然思之非也賢才向用何<lb/>
分人已因取我而作漠然之狀是有我也何不以人視<lb/>
我則其態出於做作非中節之情矣如何而可<lb/>
一嘗見途次搢紳以夾板運書籍示人以非貨也斯不<lb/>
流於好名乎若徑以箱籠運之連綿多摃慿人謂是金<lb/>
是玉恐隐㣲之間亦不能勝也如何而可<lb/>
　　簡劉朴菴<lb/>
馬少軒兄天分夐絶生平無誑言無愁色無機心其五<lb/>
<pb n="KR4e0228_WYG_008-23a"/>
内坦坦外露少有志伊傅周召之業復欲窮濓洛關閩<lb/>
之學其下者亦欲追韓范富歐藉令得聖人為之依歸<lb/>
所就當不可量乃弟先其一科登榜君易衣同其弟入<lb/>
宴觀盛事忘其我矣既與諸弟析㸑少所取則筮仕廣<lb/>
文為禄仕計弟子員遇汴於京邸嘖嘖嘆服不容口教<lb/>
化可知矣既成進士偶以假寐候其座主獨遲同事者<lb/>
教以託辭則笑而謝之竟直述假寐狀座主異之居常<lb/>
慨然思有所建樹於世天不假年何哉至今搢紳有問<lb/>
<pb n="KR4e0228_WYG_008-23b"/>
汴之良友必屈指少軒不能以既死而忘之誠重之也<lb/>
憶數年前談海内高士者晉中少軒朴菴山東李惟青<lb/>
今少軒惟青乃俱去傷哉然則銘少軒之墓者非朴菴<lb/>
其誰焉<lb/>
　　復瞿慕川<lb/>
于汴最庸陋然聞海内高賢則精神歸徃不能遏止或<lb/>
不蒙棄斥立之宇下得承一二謦欬則喜躍以為不世<lb/>
之遭也向者江右之役李櫧山先生顧我於棘院繼謁<lb/>
<pb n="KR4e0228_WYG_008-24a"/>
張斗津先生朱守約先生於其廬已而陟匡廬讀陽明<lb/>
先生遺咏逰白鹿洞想朱陸二先生之高致既過大江<lb/>
肅謁先生而閽者不我拒而道駕復枉顧於寓邸纚纚<lb/>
深談細入無垠博極無際于汴數年傾仰一旦躬逢顧<lb/>
不快哉别後拜闕里廟墓登泰岱萬山撮土耳觀日之<lb/>
出竒狀難喻昔人云死生猶晝夜世人未知深信儻於<lb/>
日觀峯頭指㸃便自親切以上俱兹役所獲奉告以自<lb/>
慶云尊諭當大興教化誠然誠然世道非教化何所不<lb/>
<pb n="KR4e0228_WYG_008-24b"/>
至哉張方伯夙聞其人陳令尹幸一晤接史直指雅重<lb/>
先生固當爾爾敬義堂扁向者鄒茂才相約渠至南都<lb/>
徑求善書者書之即列敝銜寄上何渠猶未就也禮樂<lb/>
考序當托周郇野寄奉請教尊體既違和馮兄之弔可<lb/>
緩勞困跋涉亦非馮兄意也陳君廻任正值計客紛集<lb/>
匆冗之際草率報候伏望垂鑒<lb/>
　<lb/>
　仰節堂集巻八<lb/>
</p>
<p>
</p>
  </div>
<div>
<head>仰節堂集巻九</head> <lb/>
    <p>
<pb n="KR4e0228_WYG_009-1a"/>
欽定四庫全書<lb/>
　仰節堂集巻九<lb/>
　　　　　　　　　　　　明　曹于汴　撰<lb/>
　尺牘<lb/>
　　復馮慕岡<lb/>
承手教示以知人之方及州縣賢者敬謝指示河淮大<lb/>
工人力已用什七八淮口青黄頓分夀伍之間無水亦<lb/>
明效也乃貴郷猶有遺議至畫積水圖以動觀者謂祖<lb/>
<pb n="KR4e0228_WYG_009-1b"/>
陵之水未消髙堰猶然為梗也此其見稍偏淮揚之人<lb/>
折之曰彼援祖陵為辭耳此其見亦偏泗人不以祖陵<lb/>
為言誰問泗者淮揚之言不信於盱泗疑其偏也盱泗<lb/>
之言不信于淮揚亦疑其偏也故君子大公無我泗人<lb/>
淮人何異焉然則髙堰可拆乎曰拆則不利於淮揚亦<lb/>
不利於盱泗不拆則遺害於盱泗亦遺害於淮揚何也<lb/>
巨浸茫茫一旦决之淮揚且為壑淮水南行失其故道<lb/>
清口将為陵運道中隔入海入江無途則壅緩如故豈<lb/>
<pb n="KR4e0228_WYG_009-2a"/>
有加於清口之宣洩㢤此所謂拆之两不利也堰障而<lb/>
水聚泗盱實受其禍川壅而潰淮禍更慘此所謂不拆<lb/>
两遺害也為今之計則有料理黄<graphic n="KR0309" url="https://raw.githubusercontent.com/kanripo/KR-Gaiji/master/images/KR0309.png" mimeType="image/png"/>新河加堤防决俾<lb/>
不壅淤永成順流嵗闢清口盡此積沙而後已去年闢<lb/>
七十丈矣多多益善他日淮水将不及髙堰之下焉能<lb/>
為有亡㢤大抵淮黄至此俱稱尾閭而顧此顧彼關係<lb/>
重大誠難為力當事者當無忘今之大工不則無以勵<lb/>
人心而集羣力諸有司當不以為勞而益用劻勷若治<lb/>
<pb n="KR4e0228_WYG_009-2b"/>
其家積水然則事濟矣其相機相地營度事宜在主者<lb/>
為之又新河下流有數决口聞所决籍家河深闊可以<lb/>
成渠下海不妨因而順之但期於水之有歸在此猶在<lb/>
彼耳他如蕭豐之上黄水出黄堌者十之六七徐吕之<lb/>
間淺且膠舟儻一旦全徙運道不通且逼近祖陵肘腋<lb/>
不可不慮此亦一喫𦂳事也弟今寓徐老年丈何日可<lb/>
至容一晤請益也<lb/>
　　復馮憲卿<lb/>
<pb n="KR4e0228_WYG_009-3a"/>
泰州為心齋先生之里遺風未央唐先生闡其教王生<lb/>
䋲其武以門下之英頴逰其地與諸賢相切劘千古事<lb/>
業端在此矣近得同節書舉門下所謂無天無人自在<lb/>
之説相質正夫此實太虚夲體顧實際何如耳得今翰<lb/>
乃知有為而發門下固求實際者非茫茫空蕩者比矣<lb/>
根心之説亦是此意誠得學問頭腦孟子曰根於心施<lb/>
於四體四體不喻心於何有故曰一正百正百正一正<lb/>
一亦心也百亦心也門下與同節探討精進其謂之何<lb/>
<pb n="KR4e0228_WYG_009-3b"/>
承教髙趙葉丁梁潘王等及令弟諸友力學可喜可羡<lb/>
世教當終賴之惟一一致意并致意唐先生及王生不<lb/>
佞孤陋荒廢幸相扶持不盡<lb/>
　　簡晉栢陽<lb/>
春闈後讀老年丈佳巻謂當九萬圖南也不意仍遲一<lb/>
科天所以厚其詣大其發也然在兄在弟亦何殊異㢤<lb/>
朝廷用士将以勞之辟如一大擔長兄先荷之弟且就<lb/>
逸然終有一勞耳聞年丈發憤益力更卜逺到但不知<lb/>
<pb n="KR4e0228_WYG_009-4a"/>
所學者博一進士而已耶士為秀才則忘其為童生不<lb/>
知秀才之榮也為春元則忘其為秀才不知春元之榮<lb/>
也為進士亦然科名到手便成見在種種責任方費料<lb/>
理君王如天兆民如嬰國事如毛小人如鬼衆口如酷<lb/>
吏青史如地獄豐勣宏聲言何容易不為之奚取爾也<lb/>
弟為窮秀才食粗醉濁殊無苦一行作吏卑卑無樹居<lb/>
常㸃檢汗顔欲淚髪髭為白則不學無術不預之過也<lb/>
年丈燈忩多暇早備為妙弟辱知愛乃瑣談若是然亦<lb/>
<pb n="KR4e0228_WYG_009-4b"/>
知年丈他日不至如弟之不預也諸惟鍳炤二兄四兄<lb/>
致意不一<lb/>
　　復潘生以忠<lb/>
韓侯解入刻足慰千古乃不佞荒言亦附不朽幸甚媿<lb/>
甚門下主張㑹事條理精詳更用羡藉士君子達則行<lb/>
道濟時處則明學善俗莫非政也書曰敬敷五教在寛<lb/>
寛則涵之以養需之以漸造之以器無大無小使其樂<lb/>
為之日遷善而不自知然有身教有言教身教者樹之<lb/>
<pb n="KR4e0228_WYG_009-5a"/>
以表先之以勞使其觀感而自化言教者呼其瞶發其<lb/>
矇警其怠鼓其奮彼方鋭於善不妨以直彼若苦於教<lb/>
不妨以婉諱其過使其可改揚其善使其更進大要於<lb/>
事親從兄親戚朋友飲食衣服耕讀交易行坐言笑之<lb/>
間不背天理而止矣語云教亦多術又曰成物以智孟<lb/>
子好貨好色之對最善成物者也孔子以無違告樊遲<lb/>
以鳴鼓而攻命小子成物不倦者也諸惟類推不佞拭<lb/>
目以觀化成之美矣㑹中不暇一一惟遍致意為望<lb/>
<pb n="KR4e0228_WYG_009-5b"/>
　　簡譚同節<lb/>
元友到得手劄欲卜諸夢寐夢而不夢及欲念念通人<lb/>
以驗息息在道俱髙邃之思也然不佞竊謂夢可卜也<lb/>
可俟也不可為也工夫自在夢前耳念念通人亦可卜<lb/>
也可俟也不可為也修道如决淤淤盡而萬川滙一不<lb/>
淤之决而欲通衆流此海若之所咲也故曰剖破藩籬<lb/>
即大家工夫在為大家之前耳才覺通人便屬爾我此<lb/>
豈可措手㢤冒謬之談無足採録但不可虚遠問乃爾<lb/>
<pb n="KR4e0228_WYG_009-6a"/>
不佞不學作詩然或自病自呻遂成小語無足觀也洙<lb/>
泗考畧轉致一儒者其言亦有異同然人各有見亦未<lb/>
為碍候全刻再與之議惟鍳<lb/>
　　復鮑君傑<lb/>
賢友以上乗相問甚嘉意也一向布施濟人而上乗即<lb/>
在此中不在此外但自思量其一切布施有望報之心<lb/>
否要人知而稱譽之否其或人不知人不感亦懊悔否<lb/>
行此善事亦頗自負否及見人有徳色否有一於此雖<lb/>
<pb n="KR4e0228_WYG_009-6b"/>
罄産濟人亦落最下若無此等心便是最上乗也又施<lb/>
財亦須分辨有厚薄有緩急其中當施不當施當多當<lb/>
寡俱有天然之則若合於此雖不施亦為上乗若不合<lb/>
於此雖罄産與人亦落最下惟君傑講求體認之新堤<lb/>
建閘極妙得㑹簿見㑹㑹有人不佞喜不自勝此諸賢<lb/>
維持之力也不盡<lb/>
　　復譚同節<lb/>
逺辱佳詩又相質疑幸感幸感不佞慮紕謬之見無以<lb/>
<pb n="KR4e0228_WYG_009-7a"/>
相發也乃以來翰求馮年兄慕岡答之今具於後馮兄<lb/>
之意大抵謂近時學問非以舉業規名利則習禪圖自<lb/>
在二者俱非也學者惟從事五經六藝實體實用乃為<lb/>
聖學惟同節共諸友留心體貼可也共發語向承梁子<lb/>
晉及李明晦俱有批竄待從容商量削正前囑勿傳布<lb/>
者正謂此耳貴鄉少雨可慮㑹中不皇一一惟致意來<lb/>
問云葉中興言性體常定不因怒遷不因過貳梁兆明<lb/>
言怒即是性過即是性云云慕岡曰怒能觀理故不遷<lb/>
<pb n="KR4e0228_WYG_009-7b"/>
過能復善故不貳過即性謬矣不因過貳亦無必復於<lb/>
無過之意習禪説談夲體與好學不相應來問云大禮<lb/>
两㑹梁兆明於祠下明曰昨㑹子似色喜今似色愠何<lb/>
也禮曰窺及當下即了不覺喜恐終身不了不覺愠云<lb/>
云慕岡曰終身無日無當下了當下盡之矣或喜或愠<lb/>
乃所值不同當下順應應之得宜乃謂之了空蕩非了<lb/>
手來問云馮世明自泰囘謂予近月以來只覺自在無<lb/>
天無人無有為而為無無為而為大禮曰名利心不可<lb/>
<pb n="KR4e0228_WYG_009-8a"/>
有為國為民心不可無不可有要做聖人之心須做此<lb/>
不要聖人之心云云慕岡曰喜自在便是禪病常戒慎<lb/>
方是聖學一日十二時中宜動則動宜止則止宜語則<lb/>
語宜黙則黙皆出乎自然如賊至則剿除之賊不至相<lb/>
安無事有無两字皆下不得要不要皆説不得來問云<lb/>
江凖言性無生死能生死一切大禮曰性何生何死何<lb/>
是非成敗而世有以此對待者人為之也識神所藴而<lb/>
性體初無之也云云慕岡曰性渾然自有條理對待非<lb/>
<pb n="KR4e0228_WYG_009-8b"/>
人為也識神即性不可㸔體用為两來問云趙有年謂<lb/>
人之學晝觀妻子夜卜夢寐大禮曰夢乃識神非性真<lb/>
也夲性真體無夢也禮毎悚惕於此旦必告天冀上天<lb/>
之天開聪明之天云云慕岡曰動静云為只循天理則<lb/>
妻子自化夢寐自靈必欲分别識與性却是痴人説夢<lb/>
扇摇則有風扇大則風大風非扇有乎知扇則知性何<lb/>
必苦苦求上天要了生死即是妄想妄想陋識也來問<lb/>
云鮑越謂我一生作功徳事聞此外有上乗工夫大禮<lb/>
<pb n="KR4e0228_WYG_009-9a"/>
曰根在性命則為上乗世人剽古人塵言寳而含之空<lb/>
有大言反不如實布云云慕岡曰有餘則推之無人徳<lb/>
我之望此即上乗惡古人塵言恐為餓夫須因言得意<lb/>
推以布施來問云先生翰示曰更得如張三光軰童生<lb/>
十數人教以五經正義以延道脉云云慕岡曰五經之<lb/>
學破今世之弊習夲生前面為禪説牽纒縱説得天花<lb/>
亂墜止做得一和尚後條宗五經之教厭科舉之習乃<lb/>
透乎道矣五經體認得透則禪説不攻自破馮兄諸説<lb/>
<pb n="KR4e0228_WYG_009-9b"/>
俱係實地工夫非空蕩者比大抵古人近思今人逺思<lb/>
古人勉不足今人盡有餘中庸不可能所由忽跬歩而<lb/>
騖千里也孔顔傳心在四勿惟諸友熟思之<lb/>
　　復趙乾所<lb/>
承教以一念不起為安身立命自是至言亦自是究竟<lb/>
弟向為鼓譟諸生而發亦第謂其不知扵道理着脚耳<lb/>
但於名利營營耳危其身棄其命而已矣然淺言之則<lb/>
多行不義固非安身立命深言之則行一不義而得天<lb/>
<pb n="KR4e0228_WYG_009-10a"/>
下遯世不見知而悔亦非安身立命也身為何物也七<lb/>
尺云乎㢤命為何物三寸氣在云乎㢤知身則能安身<lb/>
知命則能安命故進學在致知人何嘗無知蔽之者暗<lb/>
鏡何嘗不明垢之者昏致知者復其知而已矣有競十<lb/>
間門面者夜不能寤晝不能食忽而知有廣居天様大<lb/>
也粲然一笑遺其所争如糠粃今世士子錮於習染了<lb/>
不知有至大者在而謂功名富貴可以置身其間至榮<lb/>
至艷豈非置夜光之珠於塵穢㢤何啻鏡之䝉垢何得<lb/>
<pb n="KR4e0228_WYG_009-10b"/>
不昏諸醜不覺至於鼓譟視若極得意事矣可怪也一<lb/>
念不起者止也常止則常知常知則常止止者黙乎知<lb/>
者識乎黙者直向内而已謬談如斯惟老年丈髙明裁<lb/>
正焉幸甚<lb/>
　　復婺源趙大尹青石<lb/>
恭承翰教亹亹真切仰窺深造來諭真心不鑿智故不<lb/>
設便自反無愧誠㢤是言古聖人亦奚加此但士人或<lb/>
以非心為心以不真為真故或以負心為不負耳夫果<lb/>
<pb n="KR4e0228_WYG_009-11a"/>
真心不鑿以迹而晦何妨亦不云以仁得過矣非不得<lb/>
過不見其以仁得過而惟見我之未仁也故視世路常<lb/>
坦不見夫有羊腸也者又安見有嶮巇之甚者乎是以<lb/>
君子戒慎恐懼俾真心之不鑿真心在我如安輿如巨<lb/>
艦渡山浮海如履平地奚嶮焉夫不見世之嶮也庻其<lb/>
仁乎不佞與門下無半面之晤輒敢喋喋如此惟是荘<lb/>
誦教言非尋常竿牘之語不覺傾吐其愚冀獲砭正開<lb/>
我蓬塞<lb/>
<pb n="KR4e0228_WYG_009-11b"/>
　　復李肖溪<lb/>
札談諄亹良慰私懐齒及荒序更令人愧雖然所云月<lb/>
異嵗不同道無盡也孔子十五固已頓異豈俟十年一<lb/>
異㢤其曰一日克復又甚直截如此不佞迂闇之質當<lb/>
此衰暮之年於世無當自忖未能有為謬叨起數已走<lb/>
力齎疏叩閽告休尚未得報辱奨借逾涯非所能荷又<lb/>
來翰謂因論水之清濁而或者謂水性不同且謂人性<lb/>
不同竊謂水之性一而已人之性亦一而已水經鹵而<lb/>
<pb n="KR4e0228_WYG_009-12a"/>
鹹經硫而温鹵硫不同水未嘗不同也頗似人身衣錦<lb/>
則煖衣蘆則寒豈原有寒煖之身乎性非氣質不載人<lb/>
人有氣質人人有性氣質雜揉於五行不可勝算而性<lb/>
無有異以氣質之性義理之性雙提並論似有不必執<lb/>
氣質而疑性尤屬不可如金在礦砂砂有重輕金有隐<lb/>
現而金奚殊焉又頗如夜光之珠函於紗縠之中則氣<lb/>
質清者類是函於布楮之中則氣質濁者類是而珠何<lb/>
不同之有孔子曰性相近相近二字對相逺而言亦聖<lb/>
<pb n="KR4e0228_WYG_009-12b"/>
人口氣之婉也非謂有不同也今只論有無而已向行<lb/>
道之人語之曰聖人有性衆人無性定不以為然既已<lb/>
有矣一粒即全丹也一隙即全明也一息即千古也烏<lb/>
能以為有不同乎吁性之不明盡性者寡也儻不之求<lb/>
盡乎即喋喋於同異吾輩亦漫談耳鄙見未知是否<lb/>
　讚<lb/>
　　孔子手書讚<lb/>
道洩先天羲皇一畫累牘連篇靡軼於閾尼山六籍萬<lb/>
<pb n="KR4e0228_WYG_009-13a"/>
載章程矧遺手筆不寳如璜士也撡觚欽其手法士也<lb/>
希聖遵其心法心法伊何罔越於正昔賢有言心正筆<lb/>
正<lb/>
　　孔子手植檜讚<lb/>
尼聖植教萬古常存尼聖植檜亦萬古常存教之興替<lb/>
世運攸繫檜之榮枯亦世運攸繫教繫於世是或可知<lb/>
也檜繫於世是不可知也聖不可知之謂神惟不可知<lb/>
斯為聖神<lb/>
<pb n="KR4e0228_WYG_009-13b"/>
　　陳楚英先生像讚<lb/>
壁立修容電翕雙瞳寒鐵生風望之心折對之僂躬是<lb/>
忠烈孫公乎忠節許公乎抑忠愍楊公乎或告我曰貌<lb/>
未必同貌不同而浩氣同不畏强禦同不怖死同不死<lb/>
同扶持國法如山同憲百世而起萎薾同嗚呼三公其<lb/>
公公其三公<lb/>
　古人云死生大矣然則得失升沉其小者也先生執<lb/>
　法忤權之死不怵不摇於大何論其小世人且勿摇<lb/>
<pb n="KR4e0228_WYG_009-14a"/>
　於小耳浮名細利輒憧憧而曰我可以死其然乎余<lb/>
　既讚先生因三嘆附此<lb/>
　　慕岡先生像讚<lb/>
形魄有徃丹青冩神衆皆曰兹殊未肖而余視之若真<lb/>
憂時之色可掬凝道之思猶存倐栗栗以如秋倐藹藹<lb/>
以如春豈先生之精随余之目以聚余将見於羮墻况<lb/>
其峩冠而垂紳謂先生為既歿余之失此友也則亦淺<lb/>
之乎其論斯人<lb/>
<pb n="KR4e0228_WYG_009-14b"/>
　　自題小像<lb/>
畫成自顧為之莞爾吾不期汝髯龎亦爾将草木同腐<lb/>
耶不當其爾<lb/>
　　四旬七又題小像<lb/>
兹其為爾也乎其非爾也乎爾若斯已乎其不若斯已<lb/>
乎爾不既皓然乎爾不睹乎<lb/>
　銘<lb/>
　　素帳銘長至前題<lb/>
<pb n="KR4e0228_WYG_009-15a"/>
采帳過華余厭其靡青帳近闇簡帙艱窺乃素其帳芸<lb/>
忩是宜旭日相盪洞若玻璃端居草榻黄巻任披捜羅<lb/>
彚品宜契軒羲闇則為隂明為陽相陽徳光明君子所<lb/>
尚表裏瑩然無人我障纎私匪匿八荒同曠似啟重門<lb/>
千目慿望有坦然心無厭然状適兹在兹余省余衷儻<lb/>
有㣲翳蕩以勁風晶晶朗朗如彼太空乾元用九是欽<lb/>
是崇惟乾之九肇於潜龍浮情憍氣敢不磨礱乾乾惕<lb/>
若明示要功聖言如蔡萬古開䝉履長期届一陽遄通<lb/>
<pb n="KR4e0228_WYG_009-15b"/>
復兮防剥維陽是洪乃敬銘此用借檢躬<lb/>
　<lb/>
　<lb/>
　<lb/>
　<lb/>
　<lb/>
　<lb/>
　仰節堂集巻九<lb/>
</p>
<p>
</p>
  </div>
<div>
<head>仰節堂集巻十</head> <lb/>
    <p>
<pb n="KR4e0228_WYG_010-1a"/>
欽定四庫全書<lb/>
　仰節堂集巻十<lb/>
　　　　　　　　　　　　明　曹于汴　撰<lb/>
　表策<lb/>
　　擬史臣欽承上命重録<lb/>
太祖髙皇帝御製文集進呈表<hi>萬厯三十四年江西程</hi>
嘉靖二十四年某月日具官臣某等欽奉上命重録太<lb/>
祖髙皇帝御製文集恭進者伏以貽謀鳯藻揭道統於<lb/>
<pb n="KR4e0228_WYG_010-1b"/>
穹霄䋲武鴻編印真傳於正脉幸寓管中之目竊窺言<lb/>
外之心丕顯其文大成之集臣等誠歡誠忭稽首頓首<lb/>
竊惟道之大原出於天聖以斯文立之極天則涵於渾<lb/>
沌而耀之𤣥黄聖則卦肇羲圖而中傳堯命或道在而<lb/>
位亦在四代揚其芬或言行而道亦行六經振其響自<lb/>
絶續罕聞於宸扆而微言僅守於儒紳雖江河之逝如<lb/>
斯然蹊逕之紛亦眩大晦之後必有大明聖統之垂自<lb/>
歸聖祖方規恢於機務輒揮灑之淋漓頃刻烟雲片語<lb/>
<pb n="KR4e0228_WYG_010-2a"/>
羣工誰贊縱横球璧十行萬里皆驚不知者謂講藝投<lb/>
戈猶嫺文墨其知者謂乗時御籙合奉章程孰識其包<lb/>
乾元坤始於胸中運月窟天根於筆下三五代以前之<lb/>
作者二千年未有之聖人七曜森羅固難於殫述一毛<lb/>
絢彩請舉其大都如云以神役心以心役神而辨繭絲<lb/>
者非細如云軀以神脩神以軀使而戒狼疾者遜精如<lb/>
云非心不道道夲無心而世猥判之為两如云以學為<lb/>
夲以操為輔而衆胡漫爾無分如云體之無上守之無<lb/>
<pb n="KR4e0228_WYG_010-2b"/>
為而求道求覺近在眉睫如云相之非相體之非體而<lb/>
執有執無逺隔丘山彼叔季之君豈乏耽文鮮登津筏<lb/>
故辭章之富雖堪折軸不類分毫真萬𣲖之崑崙為羣<lb/>
言之溟渤當年學士以周鼎喻古喬嶽喻髙頌天者殆<lb/>
不可名惟我文皇謂天地之心帝王之度知父者果莫<lb/>
如子恭惟皇帝陛下離照重華賁文成化聖作物覩决<lb/>
諸河瀆之清業繼統承揆以庭幃之孝敬與一挈其綱<lb/>
領直擬商盤箴有五剖厥精㣲洞開孔室曩者訓録告<lb/>
<pb n="KR4e0228_WYG_010-3a"/>
成鼇禁而絲綸復下鸞坡由列廟之典章迄昔人之經<lb/>
史鉛槧仍分乎秦頴牙籖再貯之奎垣蓋取鑑於前徽<lb/>
亦式昭乎家法臣等首誦髙皇之製足徵大道之彰恍<lb/>
瞻初日之光乍醒半生之夢千年緑字爛爛於今萬古<lb/>
𤣥珠的的在是因思廟廊之上奚羡酉巖汲塚成憲遵<lb/>
而有餘簪珮之中何須堅白異同聖學由來自炳法其<lb/>
徳則道凝師其人乃政舉如履氷以饗帝則百神用歆<lb/>
戴星而臨朝則庶事靡脞賞功官徳則尸素之風銷赤<lb/>
<pb n="KR4e0228_WYG_010-3b"/>
子蒼生則陳紅之積裕三條興教不殊雨化之育英五<lb/>
事從戎安用雲飛而思猛仁以執法則貫宿斂芒制罔<lb/>
飾華則夏宫並儉信乎大事小事由之而美存不愆不<lb/>
忘率之而過寡謹用辨其魚豕一宵頓映藜輝襲以縹<lb/>
緗五位儼陳蓍卜詎但蔵之中秘周室永念儀刑抑将<lb/>
見諸躬行漢家自有制度伏願懋始終之典學謹陟降<lb/>
以紹庭㫋厦經筵為韋為弦命朝朝進講章縫學子歸<lb/>
極㑹極令在在闡揚道坦坦而周行寧諠祖徳統綿綿<lb/>
<pb n="KR4e0228_WYG_010-4a"/>
而世衍永奠皇圖臣等<hi>云云</hi>以聞<lb/>
　　薦舉策<hi>丙午江西程</hi>
夫創業之主閲歴久而至理瑩操慮深而廣智出其意<lb/>
不可湮也其制不可闕也然或存其制失其意制存若<lb/>
外塗意去若中蠧天下乃病其制而其意晦又或制有<lb/>
所偏存有所偏廢存者遜于衆志而未必可獨因廢者<lb/>
逆於衆志而未必可獨革天下乃不識其制而意更晦<lb/>
願治者思其初意還其初制轉衰而盛之善物也繄我<lb/>
<pb n="KR4e0228_WYG_010-4b"/>
皇朝制度宏備學宫屋比衿韋之士不可勝計若曰三<lb/>
代之學以明倫也君子之學以致道也初意如是官聨<lb/>
棊布簪笏之臣亦不可勝計若曰君之立官以為民也<lb/>
君子之仕以行義也初意如是第今之從學從政者可<lb/>
惑焉縂角之子甫入郷塾授以孝經似當講唯諾疾徐<lb/>
之節矣然其家謂此子業儒門户攸資其父負戴於路<lb/>
子可不問其師誘之勤習動稱華膴䝉泉不亦濁乎是<lb/>
入小學之日即亂小學之日也既進膠庠對越尼父所<lb/>
<pb n="KR4e0228_WYG_010-5a"/>
宜辨明新之工夫别義利之輕重躬學躬習躬悦躬樂<lb/>
試則敷其所得於文仕則達其所文於政耳顧廣求帖<lb/>
括日工雕繪袒裼而玩齊明之句離親而誦逺逰之章<lb/>
書自書人自人曽不思國家何賴於我而窮年作養且<lb/>
薪槱之録也是入大學之日即亂大學之日也及其致<lb/>
身科名邑里交慶而或乃謂棟楹宜拓食奉宜華址併<lb/>
郷鄰利吞都市猙獰僕從囁嚅公庭賀者在閭詛者盈<lb/>
衢渠方誇詡謂兀兀積學竟抵於成夫學之成也謂道<lb/>
<pb n="KR4e0228_WYG_010-5b"/>
明徳立豈以温飽豪侈謂之成乎是學成之日即學敗<lb/>
之日也昔人學古将以入官學如敝帚仕将焉藉乎自<lb/>
非抱明頴之資保渾樸之稟操刀而輒善割居今而思<lb/>
企古用能巍樹匡時之勛光映名臣之録稍不檢飭風<lb/>
靡波蕩盖亦不鮮矣毎見初通仕籍問土地之肥瘠訪<lb/>
彌縫之世套罕有感主恩之難報懼民隐之難瘳者而<lb/>
又吏胥逢以故習家人憎其獨潔則謂汶汶之榮享也<lb/>
桓桓之逞臆也容容之固位也炫炫之博稱也閃閃之<lb/>
<pb n="KR4e0228_WYG_010-6a"/>
趂時也詎以四境為家而不廣其百年難保之家以萬<lb/>
姓為子而不私其滿籯不守之子醜莫醜於厚獲悔莫<lb/>
悔於負時其乖謬逺矣有良牧焉聽斷明訟讞息催科<lb/>
善逋負充酬應周逺邇悦賢聲勃起何於家給人足禮<lb/>
備樂和仁漸義摩遜之為未遑闕焉若異任豈簿書期<lb/>
㑹遽為盡職是似近而猶逺也其或阨於下僚沈於冷<lb/>
署長日咄咄罔可事事第抱關亦有常業乗田要在茁<lb/>
長果可僅擁虚器鎖局養時則居卑而闇其體也卑者<lb/>
<pb n="KR4e0228_WYG_010-6b"/>
以一身為亷而尊者以衆亷為亷卑者以一署為理而<lb/>
尊者以衆理為理若不問其職細職巨職綱職紀職近<lb/>
職逺自亷自理而已則居尊而闇其體也諸如此類治<lb/>
胡以興豈皇祖之初意哉盖建學者制也而意不在春<lb/>
華之飾任官者制也而意不在虚文之䝉然採春華者<lb/>
掇科而責秋實於素日必不得之數也拔虚文以登雋<lb/>
而試實政於他年亦必不得之數也我皇祖立法創制<lb/>
殫竭睿思豈其慮不及此嗟乎皇祖籌之審矣誠知制<lb/>
<pb n="KR4e0228_WYG_010-7a"/>
科掄文非可專恃而薦舉辟召章章可鏡也龍興草昧<lb/>
之初宏張羅網豹隐蒿萊之彦俱荷𤣥黄則有孝弟力<lb/>
田賢良方正聰明正直才識兼人諸科其所重者薦而<lb/>
徵之不欲其試而媒之也旁求之使四出勸駕之章日<lb/>
至禮賢之館濟濟髦儒金馬之門彬彬耆碩繼雖制科<lb/>
頒式而乍行乍輟雖三途並進而薦舉居先由癸丑以<lb/>
及癸酉猶綸音之屢播焉大抵鄭重端良之英菲薄辭<lb/>
章之士故大儒接踵名世比肩淳龎熈皡之治盛於洪<lb/>
<pb n="KR4e0228_WYG_010-7b"/>
武之間迨後科舉漸重既明示以右文科獨重甲更右<lb/>
文之大過薦舉乃止衆乃不尚徳而深計之臣不忘建<lb/>
白或曠時一舉則海内以為美談士林以為芳韻四方<lb/>
無論試論江右逺歳無論試論近年則薦徵之典吳臨<lb/>
川而後猶及於新城之鄧安福之劉南昌之章四君子<lb/>
者學足明先王之道才可裕應世之猷或詣深為粹品<lb/>
或調髙多偉行雖雌黄之口善善不長不免厚責副於<lb/>
盛名窮索瘢於洗垢獨計其志存於道乎亦庻㡬得學<lb/>
<pb n="KR4e0228_WYG_010-8a"/>
之所在而不僅以獵榮為學矣向使顯用其身展抒其<lb/>
抱随其根器不必於建樹之皆同宜将有所自效裨補<lb/>
於天下非聊且於充位徒以逐世而已矣但世方竽之<lb/>
好誰復瑟之問故令其鴻㝠之逺飄然鷺序之外耳儻<lb/>
申明典制俾内外當事之人博詢推薦或馳使徵聘或<lb/>
有司敦遣與制科之士相兼並任有數善焉上之所好<lb/>
靡不象指上好以文乃極風雲之變態上好以行寧無<lb/>
澡滌之深功響應必㨗善良必衆其善一鞶帨之工原<lb/>
<pb n="KR4e0228_WYG_010-8b"/>
不益成敗之數故朝登仕版暮可弁髦業以行收烏容<lb/>
捐棄棄則立露其短其善二與其糊名易書以下求上<lb/>
孰若懐瑾握瑜以上求下既無枉已之風可致正人之<lb/>
效其善三先資在藻麗則拾人之瀋燦於筆楮間足矣<lb/>
月旦在真修而可竊人之行為已之行乎縱令其行然<lb/>
而心不然猶愈於無其行者其善四父母無不愛子者<lb/>
操觚足以梯榮故驅之攻苦以冀通顯修身可以儋爵<lb/>
誰肯不教之孝義於家甘令惰窳尤足基化也其善五<lb/>
<pb n="KR4e0228_WYG_010-9a"/>
吾伊業舉者方組其言道徳禔躬者則繕其性一實一<lb/>
浮如蓬在麻孰無夲心不趨於實其善六文士逢時多<lb/>
恣睢之状端人在列必矩矱之遵凖則植焉清議明焉<lb/>
黜陟行焉可以丕變其善七其藝校之司衡其政計之<lb/>
銓吏不相䝉也雖有不肖主者借口薦其行而行不副<lb/>
何説之辭嚴行連坐之條誰敢不慎其舉其善八士非<lb/>
科目不進而樸茂不華者終成淪落薦舉既行杞梓皮<lb/>
革之良廣捜並畜野無遺賢其善九行之既久人有君<lb/>
<pb n="KR4e0228_WYG_010-9b"/>
子之行户有可封之俗可以一復成周三物之舊其善<lb/>
十此非肇為之説也祖制所垂也祖意所重也百年之<lb/>
錮習一新四海之人心俱挽居學校則明經修行何但<lb/>
文為服官僚則濟世安民原有實詣一舉而三舉一媺<lb/>
而三媺者也不然望士學之正日考校焉祗精其技耳<lb/>
求吏治之興日督過焉祗理其末耳雖家置一鐸嵗一<lb/>
大計胡可得㢤<lb/>
　　仁體策<hi>丙午江西程</hi>
<pb n="KR4e0228_WYG_010-10a"/>
仁人之用仁舉諸我以加諸彼乎曰非然也有彼我則<lb/>
有封域有封域則有急緩有急緩則有校量其卑者易<lb/>
入於納交聲譽之偽其髙者亦囘而不直滓而不粹暫<lb/>
而不恒虧而不滿夫湛然而仁具油然而仁興奚暇校<lb/>
量㢤昔先哲之談仁也曰仁心之徳也而泥之者乃於<lb/>
心之内更求徳焉非徳不足以見仁也者不知心矣不<lb/>
知心焉知仁故曰仁人心也言心而不言徳而泥之者<lb/>
乃於仁之内更求心焉非心不足以見仁也者不知人<lb/>
<pb n="KR4e0228_WYG_010-10b"/>
矣不知人焉知仁故曰仁者人也言仁而不言心嘻至<lb/>
矣若理若氣若形若性若身若心貫通矣渾合矣吾以<lb/>
七尺之軀四體五官成其為人而仁固即此而在烏能<lb/>
使不仁加之顧所謂人者七尺而已耶四體而已耶五<lb/>
官而已耶一膜之外何與我㢤非孔子之所謂人也故<lb/>
曰中國一人率土而居皆人也皆一人也辟如毛髪繽<lb/>
繽紛紛聨為一身然則圓首象天者方趾象地者同七<lb/>
尺者同四體者同五官者固一人也莫髙莫深有知無<lb/>
<pb n="KR4e0228_WYG_010-11a"/>
知竒形異状曽可謂一人㢤亦非孔子之所謂人也故<lb/>
曰仁者以天地萬物為一體嘻詳矣天若彼其穹窿不<lb/>
可極也吾之體亦穹窿不可極地若彼其遼杳不可竟<lb/>
也吾之體亦遼杳不可竟萬物若彼其纎巨不可紀也<lb/>
吾之體亦纎巨不可紀天不二於地地不二於天天地<lb/>
不二於萬物天地萬物不二於我試喻之惟兄與弟共<lb/>
胞而生誰不謂一體乎天之生亦有自地之生亦有自<lb/>
萬物之生亦有自生天者誰生地者誰生萬物者誰豈<lb/>
<pb n="KR4e0228_WYG_010-11b"/>
其有生天者有生地者有生萬有不齊之物者若是乎<lb/>
尸之者之衆必不然矣天也地也萬有不齊之物也我<lb/>
也其生之所自一也鴻濛未闢之始有合而無分形象<lb/>
既判之後似分而實合不覩夫一氣氤氲亙於六字天<lb/>
運於是地處於是物生於是萬相呼也萬相吸也萬相<lb/>
屈也萬相伸也萬相巻也萬相舒也有其吸也必有來<lb/>
也來於何所有其呼也必有徃也徃於何所謂我之一<lb/>
呼一吸不與天地萬物之氣相來徃而與穹窿遼杳纎<lb/>
<pb n="KR4e0228_WYG_010-12a"/>
巨不可紀之處有毫芒之間可乎㢤故靈明各具天不<lb/>
獨豐人不獨嗇人不獨得物不獨闕其中通也一隂乍<lb/>
動一陽來復倐忽彌漫周於天地貫於萬物亦其中通<lb/>
也疾痾痛癢相連相關不但父母兄弟推之一切莫不<lb/>
皆然亦以其中通也而或者乃曰母齧子痛則常聞之<lb/>
焉有物痛而亦痛嗟乎母齧子痛世未必皆其人也然<lb/>
則父母非一體耶此其體之木也木則無不木也不木<lb/>
則無所木也入其室父母兄弟環向而處不知其暱也<lb/>
<pb n="KR4e0228_WYG_010-12b"/>
出而遊闤闠之中遇其父母兄弟則暱之之郡城焉遇<lb/>
其邑之人則暱之之㑹城焉遇其郡之人則暱之之都<lb/>
城焉遇其省之人則暱之之海外異邦焉遇中國之人<lb/>
則暱之之壙洋之野木石鹿豕之為叢遇似人者而暱<lb/>
之矣方其未暱也木也及其既暱也不木也且光風霽<lb/>
月何與於我而忻狂颶隂霾何與於我而慘水光山色<lb/>
何與於我而喜荒原頽壁何與於我而悽花芳卉榮何<lb/>
與於我而賞紅瘁緑凋何與於我而惜鳥鳴魚泳何與<lb/>
<pb n="KR4e0228_WYG_010-13a"/>
於我而樂鴻斷䳌啼何與於我而嘆則風月水石花卉<lb/>
禽魚固有通於我者我乃忻之慘之喜之悽之賞之惜<lb/>
之樂之嘆之耳奈何日日周遊時時茂對人忻亦忻人<lb/>
慘亦慘以目為賞以目為惜語云我乃行之不得我心<lb/>
不自察耳察則不木不察則木故窺以道眼則他山之<lb/>
圯可通於鐘烏得逺視之無情之草可飛為螢烏得頑<lb/>
視之而何况同類欲不灑罪人之泣而潸然不寧欲不<lb/>
耻溝中之納而恫然悼念欲不憫一民之饑溺而愴然<lb/>
<pb n="KR4e0228_WYG_010-13b"/>
剥膚障以塵情則父子可異庾蔵兄弟可分甘苦而何<lb/>
况踈逖號呼之聲鼓吹之供也血髓之竭囊篋之充也<lb/>
水陸之捜朶頥之抉也顧中外之界限人物之差等仁<lb/>
人未嘗無别此以别之者體之也中得其所外亦得其<lb/>
所也盡人之理亦盡物之理也分殊者脉絡之分理一<lb/>
者公溥之量故蛇龍歸菹聖王之愛物而庸衆不解但<lb/>
謂祛民之害仕元明學魯齋之大用而世儒過貶則以<lb/>
遇主之非然征伐可廢乎刑誅可弛乎仁人未嘗不嚴<lb/>
<pb n="KR4e0228_WYG_010-14a"/>
此以嚴之者體之也仁與不仁辨之以心不辨之以迹<lb/>
除莠剔蠧以殺機為生織花鎩鶴以生機為殺故砭灼<lb/>
不廢於肌膚夏楚不靳於愛子虞庭四罪魯國肆眚周<lb/>
王一怒宋公不阨孰一體孰非一體必有分矣夫以天<lb/>
地萬物為體則體大以四體為體則體小以天地萬物<lb/>
之體為人則人大以四體之體為人則人小大體者能<lb/>
巻為放流衍於衆小體之中而衆小體不能隔也四體<lb/>
之木則知療之天地萬物之體之木則不知療弗思故<lb/>
<pb n="KR4e0228_WYG_010-14b"/>
也夫千萬世之上此天地也有萬物焉千萬世之下此<lb/>
天地也有萬物焉天道無窮地道無窮物生無窮吾心<lb/>
亦無窮徃聖之絶學未輟於念而萬世之太平輒營於<lb/>
中仲尼之生千古不夜堯舜之心至今猶存即其體存<lb/>
也故曰㑹人物於一身通古今於一息區區補葺於百<lb/>
年之間君子以為猶木也顧所謂天地萬物者蒼然已<lb/>
乎隤然已乎賾然已乎精與之注也神與之浹也可見<lb/>
者不可見者可聞者不可聞者瑩徹無礙六通四闢契<lb/>
<pb n="KR4e0228_WYG_010-15a"/>
於至㣲合於無眹握造化之機緘達鬼神之情状體物<lb/>
之至仁也故曰建諸天地而不悖質諸鬼神而不疑區<lb/>
區補葺於耳目之及君子以為猶木也天地之參猶三<lb/>
之也萬物之靈猶二之也合之為一大何以加焉天地<lb/>
未位萬物未育吾體之木未療耳自木自療自位自育<lb/>
我為誰彼為誰胡可遏㢤有所委焉而仁之弗居自弃<lb/>
其身者也有所損焉而自私以利割左股而益右股者<lb/>
也有所隘焉而愛之未廣養其一肢而忘其衆肢者也<lb/>
<pb n="KR4e0228_WYG_010-15b"/>
盍法諸天地無遺覆也無遺載也不以天地為一體者<lb/>
必不以萬物為一體不以萬物為一體者必不以一物<lb/>
為一體故不憐窗草便可興戎生理隔髪乾坤可毁何<lb/>
也體一而已人一而已故仁以為己任古之成仁者如<lb/>
此<lb/>
　<lb/>
　<lb/>
　仰節堂集巻十<lb/>
</p>
<p>
</p>
  </div>
<div>
<head>仰節堂集巻十一</head> <lb/>
    <p>
<pb n="KR4e0228_WYG_011-1a"/>
欽定四庫全書<lb/>
　仰節堂集巻十一<lb/>
　　　　　　　　　　　　明　曹于汴　撰<lb/>
　約言<lb/>
　　明學㑹約<lb/>
世之不治道之不明也道之不明學之不明也謂學止<lb/>
于誦讀者非謂學外于誦讀者非謂峩冠博袖便是學<lb/>
人非學何可不明㢤學明則道明人之所以為人世之<lb/>
<pb n="KR4e0228_WYG_011-1b"/>
所以為世也曾之于徳思之于善俱先于明可繹也余<lb/>
不敏藉諸友興㑹明學冀匡不逮而為之儀注毎月初<lb/>
四十九辰刻赴㑹所候齊至先師像前四拜一躬分班<lb/>
對揖端坐澄心随意質論或道域若何登進或習疚若<lb/>
何懲艾或聖賢某語覺體騐未能符合或日用某事覺<lb/>
處置未能停當諸如此類互問互剖總不越于自身若<lb/>
所講未投氣平意藹且待熟思需以異日或沉黙半晌<lb/>
或雅歌鳴琴涵養靈明漸収長益㑹畢仍向先師一揖<lb/>
<pb n="KR4e0228_WYG_011-2a"/>
一躬揖讓而别爰列數條用期共守<lb/>
一尚實天道人道不踰一誠徒侈講學之名不務躬行<lb/>
之實欺人乎欺已乎欺天乎焉用羣居枉勞唇<graphic n="KR1865" url="https://raw.githubusercontent.com/kanripo/KR-Gaiji/master/images/KR1865.png" mimeType="image/png"/>其必<lb/>
實踐闇修徙義改過期言行之相顧勿假偽之遺羞<lb/>
一立夲士君子有弗學學則直透根宗了徹心性若水<lb/>
之由源而沛流若木之由夲而達枝不為補凑之計而<lb/>
為樞軸之運悠然順適詎不輕快唐虞執中孔致中當<lb/>
是斯意其亟圖之<lb/>
<pb n="KR4e0228_WYG_011-2b"/>
一廣量為天所生便當肖天為聖之徒便當法聖小成<lb/>
小就大人弗為故孟氏不由夷惠直承洙泗辟之于射<lb/>
必有正鵠射不望鵠藝何由精是在立志何如耳然聖<lb/>
實非髙勿同俗眼學久自知<lb/>
一謹庸道不在逺家常茶飯皆是也依庸為聖盡倫為<lb/>
至胡可忽諸尚于子臣弟友冠婚䘮祭取子約樂語黙<lb/>
進退範之規矩若尋常倫物漫不毖飭而談髙説妙如<lb/>
腹無盂餐口誦珍錯何關饑飽<lb/>
<pb n="KR4e0228_WYG_011-3a"/>
一虚受虚為夲體一物不着奚所不茹文望未見孔云<lb/>
何有何况承學成心成見掃盪勿留衆善因而外來天<lb/>
光亦且内啟若堅持邊辭分别門户躱避字様縂之障<lb/>
蔽是謂自封非進機也<lb/>
一主静静非静地静時之謂静地静時易于求静固所<lb/>
須也然必應時習存動中習定終日紛紜酬接而凝然<lb/>
者不動則我常御物物不撓我焉徃不宜<lb/>
一適用孔門弟子頻頻問政故論士則不辱君命而不<lb/>
<pb n="KR4e0228_WYG_011-3b"/>
達于政者無取誦詩近世名賢亦曰做秀才時以天下<lb/>
為己任今時制科亦有䇿論經世之具胡可不講稽古<lb/>
籌今豫圖于知爾之前斯體用合一之學也<lb/>
一有成農夫耕作覬于収穫耕而無穫何取胼胝業既<lb/>
有初猛力精進綿宻不斷期學之成倘或進鋭退速或<lb/>
間作間輟遷于異物廢于半塗校諸未學之人更是可<lb/>
惜彼原未有所獲此則㡬獲重寳而失之也其慎旃㢤<lb/>
　　志道書院約言<lb/>
<pb n="KR4e0228_WYG_011-4a"/>
不佞司理淮隂叨署府篆請于督撫褚公愛所先生建<lb/>
書院一所于府學之東以居諸士而肄之業公批允且<lb/>
發百金為工助比成擬二名以請曰學孔曰志道公命<lb/>
用志道遂題以志道書院而顔其堂曰學孔堂後堂曰<lb/>
慎獨號舍十區為明新格致誠正修齊治平右有方池<lb/>
池中有亭曰日新左為射圃右坊曰興文由亭以達者<lb/>
左坊曰觀徳以達射圃者夫志道者志大學之道也大<lb/>
學之道明徳新民格致誠正修齊治平之道也斯道也<lb/>
<pb n="KR4e0228_WYG_011-4b"/>
孔子之道也士何可無此志志斯學矣其要只在慎獨<lb/>
夫志道據徳依仁游藝一時俱在道藝匪二何况徳仁<lb/>
當下即是沒齒無容斁孔子十五志學七十不厭故曰<lb/>
發憤不知老故君子持其志終身焉弗畔于道乃述命<lb/>
名之意以為記即以與諸士約科條具是矣<lb/>
　　叙安定祠㑹約<lb/>
不佞既為祠祀安定胡先生因商諸譚生大禮馮生世<lb/>
明集諸生於其中歸依大儒以講聖人之學命大禮為<lb/>
<pb n="KR4e0228_WYG_011-5a"/>
㑹約而不佞申言於首夫諸生講學之㑹立自今日然<lb/>
則未㑹之先諸生果不在聖學中而不佞反黒為白變<lb/>
石為玉前後頓異乎曰非然也諸生日日行聖學日日<lb/>
習聖學㑹之有講特欲其著且察耳諸生當清明之時<lb/>
無心應事其和平公正與孔子分量不减分毫第其蹔<lb/>
吐萌芽隨被摧折遂不能叅天合抱矣然謂叅天合抱<lb/>
為木而萌芽非木則非也今日之㑹所以養萌芽而叅<lb/>
天完其為木而已矣顧培壅灌溉種木者可以用力乃<lb/>
<pb n="KR4e0228_WYG_011-5b"/>
其中盎然生意雖甚工巧者安能益之故學問之道唯<lb/>
諸生深造以自得之非人之所能為也嗟乎風流波蕩<lb/>
人懐我心貪名嗜利之習膠固而不可解有能割難舍<lb/>
之欲任聖道之大使民命永存乾坤不毁非天下之大<lb/>
勇将誰望焉諸生勉之<lb/>
　　節孝祠㑹約序<lb/>
徐仲車先生以孝子顯於宋迨今數百餘年其風不冺<lb/>
淮之人士多以孝子稱者不佞建先生祠於其里諸孝<lb/>
<pb n="KR4e0228_WYG_011-6a"/>
子徘徊祠下益蒸蒸思奮焉惟其有之是以親切若此<lb/>
也乃命盧生守恭鮑生越輩立㑹定約聚諸人士講孝<lb/>
而為之序曰人子之身生於父母如草木之枝業生於<lb/>
根夲愛其枝葉而傷其根夲則枝葉枯矣尚得為愛乎<lb/>
故人苟愛其身則必愛其親矣然自頂至踵皆父母精<lb/>
血所遺也故子身即親身而愛其親者則必愛其身矣<lb/>
昔之言孝者曰身體髪膚受之父母不敢毁傷曽子有<lb/>
疾啟手啟足以免於毁傷為幸然所謂毁傷者非止於<lb/>
<pb n="KR4e0228_WYG_011-6b"/>
殘壊之謂一舉手而悖於理傷其所受之手矣一舉足<lb/>
而悖於理傷其所受之足矣由斯以推目視非禮之色<lb/>
傷所受之目矣耳聽非禮之聲傷所受之耳矣口出非<lb/>
禮之言傷所受之口矣心懐非禮之念傷所受之心矣<lb/>
故曰戰戰兢兢如臨深淵如履薄氷言守身若斯之難<lb/>
也故曰不失其身而能事其親者有矣未有失其身而<lb/>
能事其親者也故曰舜其大孝也與徳為聖人然則無<lb/>
聖人之徳者其為孝也小矣故三皇以孝皇五帝以孝<lb/>
<pb n="KR4e0228_WYG_011-7a"/>
帝三王以孝王伊尹周公以孝相孔子以孝師君子以<lb/>
孝别於小人人類以孝别於禽獸可漫視乎㢤或曰論<lb/>
孝及於聖人孝之至矣㑹中多市㕓之民豈易能乎是<lb/>
不然聖人之孝特赤子之孝耳赤子孕於母腹母呼亦<lb/>
呼母吸亦吸愛之始也出胎未有不啼者其愛違也得<lb/>
母未有不安者其愛得也是故匪愛以言匪愛以知精<lb/>
所注也氣所貫也神所凝也不可得而名也是造化之<lb/>
靈機也冲融而無參雜圓滿而無滲漏故曰仁也仁者<lb/>
<pb n="KR4e0228_WYG_011-7b"/>
草木之子種也子種有仁則千花萬葉千荄萬株生生<lb/>
不窮人心有仁則盡人盡物盡天盡地亦生生不窮故<lb/>
曰大人者不失其赤子之心者也大舜五十而慕不失<lb/>
其赤子之慕而已矣爾諸士民㑹講之時潜心黙思誰<lb/>
不嘗為赤子誰不原有愛父母之真心昔何以愛今何<lb/>
以不愛昔何以愛之真今何以不真無乃知識開血氣<lb/>
動應接繁視聽亂妻情子念膠其中流俗滛朋薫其外<lb/>
遂至失其故態耳由是憬然悟躍然興銷其邪心還其<lb/>
<pb n="KR4e0228_WYG_011-8a"/>
真心守其身以愛其親如赤子之初而止斯為至孝矣<lb/>
斯善學聖人者矣<lb/>
　　文昌閣㑹約序<lb/>
舉業之制初塲試以經書義二塲三塲試以論䇿等篇<lb/>
令士子研究經書體驗於身心誦明徳則自明誦時習<lb/>
則自習誦仁義則自仁自義誦易則乾乾誦詩則無邪<lb/>
誦書則執中誦春秋則正心誦禮記則母不敬由是發<lb/>
之於文以聖賢之肺肝效聖賢之口<graphic n="KR1865" url="https://raw.githubusercontent.com/kanripo/KR-Gaiji/master/images/KR1865.png" mimeType="image/png"/>必親切而有味<lb/>
<pb n="KR4e0228_WYG_011-8b"/>
而又觀其後塲論事論理條荅判斷可以窺學識之優<lb/>
深世務之練習即如䇿守令則必如何清如何慎如何<lb/>
勤如何生養如何教化考古證今確有成筭授之以政<lb/>
舉而措之耳一切欵項莫不皆然兹顧不可得士㢤無<lb/>
奈假舉業之多也口堯而心跖記套以干時科名滿世<lb/>
界善治不多睹而理學之士遂厭舉業則以假者之取<lb/>
厭非舉業之尤也嗟乎鄉學太學尚非理學之所乎講<lb/>
孔講孟尚非講學之事乎業舉而不知理學是秉耒畎<lb/>
<pb n="KR4e0228_WYG_011-9a"/>
畆而謂農家别有一流也惑之甚矣夫野逸不知學僅<lb/>
遺議於郷里衿士不知學将流禍於邦家何也典制既<lb/>
不可廢薦徵又難常得他日析圭從政終在渠輩若不<lb/>
廻心嚮道世事何所底止生靈何所依頼故君子於此<lb/>
尤殷殷屬望焉董生偕其諸友㑹文於文昌閣有約有<lb/>
序大槩明舉業理學之一貫余為申之若此語不云乎<lb/>
以文㑹友以友輔仁仁者仁其身以仁天下也誠知輔<lb/>
仁㑹文何碍不知輔仁㑹文何用文與仁有二乎㢤<lb/>
<pb n="KR4e0228_WYG_011-9b"/>
　　講書約言<lb/>
余不佞佔畢垂老于道罔窺諸賢不以為暗昧而相與<lb/>
闡孔孟諸聖賢之㫖若将代諸聖賢洩其胸臆者心口<lb/>
擬議之間或庻一睹其藩藉書藉講自開自印睠三益<lb/>
之在列覬大業之堪臻古人久約不忘今可覿面無語<lb/>
聊著數條于左卑之無甚髙論亦不多及貴在實行耳<lb/>
一遇㑹日各宜早赴揖讓序長㓜而坐或持論前次所<lb/>
講或随便商確徳誼肅候人齊開講相剖相長以求至<lb/>
<pb n="KR4e0228_WYG_011-10a"/>
當講完仍揖讓序長㓜而散荘敬雍藹即此是學校之<lb/>
聽講更為得力<lb/>
一記誦剿襲非不燃燈午夜汲汲窮年然身心無所享<lb/>
用精力徒成耗憊何如實研理趣直探夲根開我靈明<lb/>
劃然透悟發為文藝真切痛快自是出人頭地至于時<lb/>
務邊防河道農桑學校之類或稽簡籍或詢前輩確有<lb/>
成算可裨寔用異日經世舉而措之力省益宏豈不得<lb/>
㢤舉業初制原是如此乃或謂舉業與理學為二其説<lb/>
<pb n="KR4e0228_WYG_011-10b"/>
悮矣但舉業自有真耳真者逸假者勞真者樂假者苦<lb/>
真者大假者小真者樹立偉假者樹立卑真者百發百<lb/>
中縱不得中亦不湮沒假者有中有不中若不中便将<lb/>
冺冺<lb/>
一燕居獨處斂氣歸寂凝神學止務令寧一不致浮游<lb/>
此存養入門第一義上下古今歩趨賢聖摹古人之氣<lb/>
象以範我之氣象想古人之心事以檢我心事聖性人<lb/>
人具足雲開天逺玅道不離目前至淺至奥志堅氣鼓<lb/>
<pb n="KR4e0228_WYG_011-11a"/>
一日千秋塵世榮枯不足當其一瞬奈之何終此身而<lb/>
可不一嘗味也<lb/>
一聖賢垂訓如路之有程率而行之方能逺到束身入<lb/>
道大端有四一曰孝孝為百行之首愛木者誰不培根<lb/>
愛身者豈可忘夲劬勞恩重捐軀難酬急圖順事勿貽<lb/>
後悔二曰義義為根躬之矩取與行止節操凜然勿逐<lb/>
營營致有㸃汚三曰儉服食用度寧朴勿華華則童心<lb/>
朴則髙雅保徳保福胥由之是四曰讓人世百年電光<lb/>
<pb n="KR4e0228_WYG_011-11b"/>
石火小忿小利讓彼何妨君子不争所就者大以上數<lb/>
欵倘不佞有所違悖願諸賢不吝直言俾得省改仍望<lb/>
互相規勸一道同風良㑹難逢惟無辜負<lb/>
　　鷹揚㑹約<lb/>
竊睹倭警漸棘戎事方殷必将得其人而後兵可精而<lb/>
将品寥寥識者憂之淮城指揮千百户武舉武生應襲<lb/>
不下百人其中多矯健而有力者聰頴而有才智者端<lb/>
良而有行者特以積習相沿或役於奔走或甘于紈袴<lb/>
<pb n="KR4e0228_WYG_011-12a"/>
其不讀韜畧不諳弓馬者盖亦多矣乃請于督撫褚公<lb/>
興起武㑹備幣張筵請在籍都閫周君尺為㑹主以見<lb/>
任坐營都司及内中軍等為㑹賔仍設㑹紀㑹贊㑹掌<lb/>
羣官生于韓淮隂祠為㑹所訂期習武量行資給稽核<lb/>
奨薦冀人人賈勇干城有賴爰議科條如左<lb/>
一定志語云心堅石亦穿故志之所至氣必至焉古之<lb/>
名将豈有種乎亦為之而已矣方今邊海多事廟堂之<lb/>
上拊髀思賢機不可失願諸官生立定志向有始有終<lb/>
<pb n="KR4e0228_WYG_011-12b"/>
勿為虚應勿事委靡但稍稍自謂不能是自弃也<lb/>
一虚心語云謙受益故海納百川斯成其大凡一人有<lb/>
一人智識若合十百人之智識于一巳豈不大智乎願<lb/>
諸官生恭以事師和以處友勿諱已短勿忌人長凡所<lb/>
論議黙存勿忘智慧自生臨事無窒矣<lb/>
一砥行夫文武二途原自不逺而今将權似落事多掣<lb/>
肘或亦有所致之也願諸官生敦尚端亷愛惜名節勿<lb/>
泥積習勿貪小利務令青天白日上下相信夫上信我<lb/>
<pb n="KR4e0228_WYG_011-13a"/>
則可以展布無牽制矣下信我則號令行無違抗矣功<lb/>
業不成者未之有也<lb/>
一勤業夫業精于勤故曰惟勤有功夫博奕可度時光<lb/>
而騎射亦可度時光閒談亦談而談兵亦談究其成就<lb/>
不啻天淵願諸官生鼔動精神從事夲業不但功成名<lb/>
立為竒男子且匡輔國家是忠也光及祖宗是孝也何<lb/>
憚而不為乎<lb/>
一省心嘗觀南塘論将先于心術盖凡人之邪謬敗度<lb/>
<pb n="KR4e0228_WYG_011-13b"/>
由于情欲溺之習俗染之失其夲心也若于清夜之際<lb/>
常加㸃檢必有悚然不自安者乗是一念因而奮發便<lb/>
知此身為頂天履地之身必不甘于荒淫頽廢事事合<lb/>
于道義乃為豪傑之士矣<lb/>
一相成夫两澤相依其水不涸故良友相資不至于敗<lb/>
今大衆同集此豈偶然所賴規勸切磋共致逺大良非<lb/>
眇小願諸官生同心同徳若有怠玩不法婉辭以導之<lb/>
有負氣不協盡心以解之有小嫌則容之庻此㑹其永<lb/>
<pb n="KR4e0228_WYG_011-14a"/>
永乎夫大将者聨千萬人為一人方可以制勝若一㑹<lb/>
之中而不相成就何取于㑹乎<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4e0228_WYG_011-14b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　仰節堂集巻十一<lb/>
</p>
<p>
</p>
  </div>
<div>
<head>仰節堂集巻十二</head> <lb/>
    <p>
<pb n="KR4e0228_WYG_012-1a"/>
欽定四庫全書<lb/>
　仰節堂集巻十二<lb/>
　　　　　　　　　　　　明　曹于汴　撰<lb/>
　五言古詩<lb/>
　題徐翼所年伯素履圖說十二首<lb/>
人以官拓産伊産以官落何能卑小官而不清獻<lb/>
若世情難與偕所貴在空橐貽謀亦有良一經不<lb/>
為薄<lb/>
<pb n="KR4e0228_WYG_012-1b"/>
　　　右庭闈受業<lb/>
曩未採芹日芸窓現鬼魑移居免覆壓人謀詎及斯毋<lb/>
乃人四旁有鬼相依隨愼旃滌厥衷誰云可射思<lb/>
　　　右泮宫發軔<lb/>
昔人羡一鶚况乃雙桂芳賀者交於閭若為共榮光或<lb/>
亦怙其貴鄰里轉彷徨徐翁仍往役吾以酬吾鄉<lb/>
　　右兄弟聯登<lb/>
天逺不咫尺宫闕髙嶙峋徘徊聳瞻視茲地致吾身致<lb/>
<pb n="KR4e0228_WYG_012-2a"/>
身未為報丁寜啟後人而勿忘此日應更念吾君<lb/>
　　　右率子瞻天<lb/>
曾聞南方强情與北方異吾不虐其人渠亦不為祟貪<lb/>
將故生釁馘殺自網利一札平畨書千里免兵燹<lb/>
　　　右持節平番<lb/>
千章出萬壑躬先不畏苦神為畫良籌夢裏頻開剖人<lb/>
恐遺之累輸金不啻土神人不可格何不於斯睹<lb/>
　　　右奉詔掄材<lb/>
<pb n="KR4e0228_WYG_012-2b"/>
從昔論事主以人為上臣一人曾無幾安得百千人若<lb/>
得人千百便是百千身守蜀蜀人化茲意良獨眞<lb/>
　　　右持衡校士<lb/>
余聞古聖人出入劒為珮奈何懸蓬矢慴志黄雲塞揮<lb/>
毫睨武夫武夫殱巨憝揚戈滄海中不比齪齪態<lb/>
　　　右靖海揚戈<lb/>
從昔有事使從昔有君臣不聞君負臣惟聞臣負君試<lb/>
覩龍章錫皇恩被兩親負曝還自暄何以報王春<lb/>
<pb n="KR4e0228_WYG_012-3a"/>
　　　右奕世承恩<lb/>
余誦聞臚說林泉見一人有子朝通籍若翁暮乞身不<lb/>
縁寄寸赤豈釋負千鈞侃侃囑報國吾亦怵吾神<lb/>
　　　右待漏聞臚<lb/>
昆弟俱白首蘭桂何翩翩讀罷七訓語霞觴欣流傳親<lb/>
親共長長風世以家先莫道賦歸去經綸更燦然<lb/>
　　　右歸田課孫<lb/>
輿人皆曰賢躋諸鹿鳴席先生曰予眊檢身轉惕惕惟<lb/>
<pb n="KR4e0228_WYG_012-3b"/>
其檢厥身茲筵得上客知非不為非伯玉映今昔<lb/>
　　　右賓筵介夀<lb/>
　　和馮慕岡年兄五詩<lb/>
臣工壅主澤萬姓苦如焚怨氣干天怒重罰奪良臣譬<lb/>
如家有譴賢子應邅迍有士頸如雪一朝繫黒組一組<lb/>
活萬人巨璫亦去楚木械更不惡木械眞有靈能令三<lb/>
湘衆滂沱涕泗横能令夏畦子忸怩顔可憎能令忠烈<lb/>
士芳名齊岱恒亦或唁其忠亦或賀其禍烈士意如何<lb/>
<pb n="KR4e0228_WYG_012-4a"/>
脉脉不可揣引袂時揜飾吾君那械我<lb/>
　　　右械繫吟<lb/>
昔聞頭象天無乃非骨肉我生髪未燥鄭重忻修沐鄭<lb/>
重固鄭重小帽如冠玉烏紗貴且榮乃至忘初服我首<lb/>
生於天可黝亦可華我冠制於君可帽可烏紗皇恩自<lb/>
浩濶髠鉗不漢家易冠以小帽不殊純易麻帽下頭顱<lb/>
直一舉戴旻蒼上士薄斯語不冠憂惶惶中士契斯語<lb/>
不冠樂洋洋下士嗤斯語不冠胡涼涼相契不相薄毋<lb/>
<pb n="KR4e0228_WYG_012-4b"/>
寜幸相嗤賢人解其冠天下無寜時<lb/>
　　　右易帽吟<lb/>
縲絏南來若有得語音充朗貌顔和蕭寺候逮四十日<lb/>
御製披觀三兩過方窺大道萃皇祖果覺殷憂増慧<lb/>
多百歩衡門亦可入為彰法紀荅恩波<lb/>
　　　右龍興寺候逮<lb/>
十椽草屋破生塵户外時聞索債人有妾抱子俱稚齒<lb/>
阿兄賴嫂絶㣲顰千里緘衣不墮淚九秋披葛已忘身<lb/>
<pb n="KR4e0228_WYG_012-5a"/>
珍重鍼縷莫輕視病妻憑我且懸鶉<lb/>
　　右寄衣<lb/>
昔聞堯堦指佞草想是今時珥筆人慢道草多佞全歇<lb/>
當應佞夥草不神果如讞獄繫臯士何獨悲囚痛夏君<lb/>
安得無佞亦無草堯皇臯佐樂長春<lb/>
　　　右祭臯陶<lb/>
　　題首善書院<lb/>
維皇建有極日月麗霄漢借問極云何至善誰容畔此<lb/>
<pb n="KR4e0228_WYG_012-5b"/>
善來自天大寳逾瓊瓘主之為師模闡之為性案為之<lb/>
聖者徒積之慶可斷帝京天下首千方支體貫坦坦<lb/>
王路遵蒸蒸登于岸明善善以明洵其樂且衎先覺覺<lb/>
斯民構館斆學半將期實行修寜啻縟文烜登其門崔<lb/>
嵬升其堂輪奐入其室深幽敬止何敢玩不學善乃湮<lb/>
不善世乃亂誰兮匪天民勿作如是觀<lb/>
　　感懐<lb/>
喜夷怒則蹠人蹠我則夷肉糜吾胡飽羮藜爾豈飢甘<lb/>
<pb n="KR4e0228_WYG_012-6a"/>
可使為苦妍可使為媸味不主於口色非目所司有物<lb/>
盤其間強横踰窮竒變化若牛鬼播弄如兒嬉突起千<lb/>
尋障何論目如離能幻舌如馬食蜜胡甘之吾生患此<lb/>
物敬奏主君知明燈照奥窔峭壁捍邊陲剛刃晃似雪<lb/>
誅翦靡孑遺口目賀且泣從前何太癡夷蹠自有真飢<lb/>
飽莫相岐<lb/>
　　雜詩二十二首<lb/>
周道榛莽交憑誰詢濟渡勞勞古人心蔬水澹啜餔赤<lb/>
<pb n="KR4e0228_WYG_012-6b"/>
日掲中霄六宇撤其錮我行不可求殷勤悲日暮二豎<lb/>
勿相凌㑹當振其歩<lb/>
　　其二<lb/>
昊天制厥命萬類共相竢命之貴綰組命之賤秉耜命<lb/>
之厭膏粱命之乏糠粃命之健超乘命之憊牀笫命之<lb/>
為彭叟命之為殤子命之彛鼎垂命之秋草萎智人達<lb/>
其竅素位坦如砥愚䝉罔有窺營營良苦耳<lb/>
　　其三<lb/>
<pb n="KR4e0228_WYG_012-7a"/>
栢幹何挺挺藤枝一何柔傲霜秋賞菊傾陽夏譽榴有<lb/>
賞應有咎毁譽總堪休誰能代之喜誰能代之愁曠懐<lb/>
觀物理觸景聊優游<lb/>
　　其四<lb/>
桃花殊綽約舉俗艶其芳彌空連錦幄落地紛紅糚譽<lb/>
口若市沸戀賞奔如狂孤竹生澗畔掉臂一何涼為語<lb/>
澗畔竹韶麗堪相將飛霜千仞壁聊此共嵐光<lb/>
　　其五<lb/>
<pb n="KR4e0228_WYG_012-7b"/>
好鳥鳴高枝聲如管絃流池水尺有咫魚躍何悠悠人<lb/>
生欲無涯忽忽起蜃樓不見青春子兩鬢倐成秋呼酒<lb/>
酬今日勿為明朝憂<lb/>
　　其六<lb/>
少年種多疚中嵗相侵尋病久更惜日觀時感慨深感<lb/>
慨千里外杳杳懐同心奮袂欲䇿蹇乘風凌高岑望望<lb/>
不可即潸然涕霑襟<lb/>
　　其七<lb/>
<pb n="KR4e0228_WYG_012-8a"/>
草根共木皮藉以延嵗年疢疾應由我修短固在天便<lb/>
欲御風去其如至情牽留往總不易寒風凄枕邊韋編<lb/>
苦難讀平生愧衆愆且乘尚健日問膳高堂前<lb/>
　　其八<lb/>
缾罌罕儲粟謬懐揮千金蓬門有貧客原田乏㴻霖帯<lb/>
鈎固無幾解以酬知音秋氣正蕭瑟勿厭桮中斟<lb/>
　　其九<lb/>
秋日猶溽暑秋風亦已涼披襟南軒下無語嘆流光暑<lb/>
<pb n="KR4e0228_WYG_012-8b"/>
餘豈遽謝涼至時則當時乎天弗違人生胡徬徨螗蟬<lb/>
當此日深樹噪夕陽<lb/>
　　其十<lb/>
中宵忘在病披衣睇月輝錚錚匣中銕寒光交青幃鯨<lb/>
鯢百丈強盍往奮一揮否否且寜卧意廣百年㣲<lb/>
　　其十一<lb/>
昨晨一齒落今晨目茫茫兩體似共期衰嵗行相將胡<lb/>
不當壯盛勉學如不遑此君否大嚼落齒應未妨目茫<lb/>
<pb n="KR4e0228_WYG_012-9a"/>
阻誦讀何以覩虞唐世態多變幻﨑嶇繁眦眶便可昬<lb/>
昬然且免窺雌黄<lb/>
　　其十二<lb/>
有斐誰氏子楚楚青春姿藐藐予云聖施施我旣知日<lb/>
入坐嘆息支言良自嗤世季匪旦暮皇皇乎何為三秋<lb/>
月中桂一芥塵上枝生民天未厭㑹當愜所思<lb/>
　　其十三<lb/>
追日斃於渇說難亦已淪事有不可為三閭悴江濵善<lb/>
<pb n="KR4e0228_WYG_012-9b"/>
哉陶靖節漉酒以葛巾茅簷坐捫<graphic n="KR0034" url="https://raw.githubusercontent.com/kanripo/KR-Gaiji/master/images/KR0034.png" mimeType="image/png"/>澄懐賴昔人達士<lb/>
臨川上流坎良循循<lb/>
　　其十四<lb/>
黄金辭暮夜關西畏四知清節勵嚴霜芳名千古垂家<lb/>
人共氷蘗歡訶今莫知亦聞薛夫子出都杖其兒二家<lb/>
秉峻徳遐風念在茲<lb/>
　　其十五<lb/>
蘇卿處漠北突厥為比鄰氊雪為食飲不忘君親倫晨<lb/>
<pb n="KR4e0228_WYG_012-10a"/>
起整衣冠仁禮向具陳初陳嬉以訝再陳怒以嗔侏㒧<lb/>
生相習華言褎不聞吁爾焉用道物生固難均<lb/>
　　其十六<lb/>
骨骸植丘山對靣燕楚異赤心赤逾日誰剖誰以視縱<lb/>
令枯其舌如簧應不翅所以抱心人幽懐付掬淚吾師<lb/>
固有言當是誠未至<lb/>
　　其十七<lb/>
孔方何醜類昔人譽為兄或亦名之奴差似稱厥情仍<lb/>
<pb n="KR4e0228_WYG_012-10b"/>
為奴中賊殘狡恣縱横渠能離至戚因之失良朋渠去<lb/>
凋人顔渠來躁人膺内險藏巖谷外獰聳刀兵幻忽安<lb/>
可詰舉世墮其坑便移絶交檄勿致擾吾庭<lb/>
　　其十八<lb/>
平生不了事憑此數行書抱病逾一載方寸成荒墟短<lb/>
檠未能親藥餌時則茹解組歸田里所懐寜此知厥慮<lb/>
匪朝暮那不惜居諸<lb/>
　　其十九<lb/>
<pb n="KR4e0228_WYG_012-11a"/>
大事如小事有事如無事神閒氣自融華嶽土垤峙萬<lb/>
類穹窿間太空只如是因物付以物天下本無事<lb/>
　　其二十<lb/>
向若官為家生計了不植歸來無所棲南鄰聊以即半<lb/>
間晝延賔半間夜燕息祖先無祠宇言念傷胸臆置主<lb/>
室之隅一過一惻惻幾欲謀構樹踟蹰烏能亟謀身拙<lb/>
似鳩勿謂將謀國<lb/>
　　其二十一<lb/>
<pb n="KR4e0228_WYG_012-11b"/>
烏用嘆寂寂呼童訪所思跨蹇擬行邁河柳緑烟絲且<lb/>
盡此日歡勿問食無糜女嬰眞大癡奚事咄咄為宫袍<lb/>
况可典詎至餓爾肌<lb/>
　　其二十二<lb/>
浩歌復浩歌人世奈心何心心山海隔心心籌算多相<lb/>
隔生睊忿多算少安和我生靈萬類寸心更靡它胡為<lb/>
翻自苦憧憧起干戈吾將驅此心委諸東流波不分秦<lb/>
與楚不知唯與阿可使眉無促可使鬢無皤百年能幾<lb/>
<pb n="KR4e0228_WYG_012-12a"/>
日浩歌復浩歌<lb/>
　　有感二首<lb/>
有口翕如箕同室戈矛起痛哉髪星星失人亦失已日<lb/>
日顧金人吁嗟胡為矣刺舌聞古人刻骨戒相擬訟言<lb/>
伊何時除夕嵗庚子<lb/>
古人重知幾知乃微之謹或罹發諸聲胡不窺諸隱下<lb/>
石伊何尤落井良自隕世方崇背憎何為相沓噂來者<lb/>
如可追刻膚時自抆<lb/>
<pb n="KR4e0228_WYG_012-12b"/>
　　上李大蘭先生四首<lb/>
夫子起南國開䝉厪轍環翩翩西山陲鳴珮雙玉珊一<lb/>
為仁道言揷架徒矜繁攫靈自銀漢大河無飛瀾相看<lb/>
誰可擬朱鳯矯翾翾<lb/>
蝸蠻逐白日世味塵懐鎖世氛非故吾吾生自有我么<lb/>
䯢小厥躬吾道得無墮勛華躅匪遙嫓芳詎云叵問予<lb/>
何爾知摳衣趨臯坐<lb/>
疇昔珍燕石秋螢詡相映法堂啟秘藤靈珠驚照乘人<lb/>
<pb n="KR4e0228_WYG_012-13a"/>
道匪逺人千蹊總幻徑賢人人之賢聖人人之聖三嘆<lb/>
嘉斯言泠然破初瞢<lb/>
鬱鬱壇中杏依依河畔栁栁絲千萬條不綰杏壇綬悠<lb/>
悠感中懐心蓬將無茂何以冩我思訓言當共守吾道<lb/>
誠在邇象罔秪豐蔀<lb/>
　　感事一首<hi>萬厯辛丑四月八日</hi>
外吏五十三内吏二十一一朝下徵書趨蹡依紅日朝<lb/>
紳為結綬朂哉勉為臣年餘綜核審試罷官僚分浹嵗<lb/>
<pb n="KR4e0228_WYG_012-13b"/>
忽喧動部曹奉俞綸皇恩自浩蕩忘久秪成忻余猶在<lb/>
寥廓應非終沉淪羈棲二三載胡不事明君胡不環膝<lb/>
下以奉暮年親親年日以邁臣力日以迍力為君王惜<lb/>
年為老親珍年力如可駐疾徐何足論<lb/>
　　春日<lb/>
春日上簾櫳芳樹禽聲暖南簷餘皓雪北戺露苔蘚晨<lb/>
興獨徘徊鄉思愁繾綣離親動數年途路阻且逺振羽<lb/>
乘天風迴翔悲在羂控告聲為枯誰能開其鍵鄉語空<lb/>
<pb n="KR4e0228_WYG_012-14a"/>
谷音家書金璧羡夢魂何憒憒撫枕惟輾轉室人訝不<lb/>
吐將占舌復捲道旁車轔轔有來亦有遣睇瞻可若何<lb/>
吟罷淚欲泫<lb/>
　　得家音<lb/>
馬上逢來使急問庭幃事先聽報平安纔看平安字四<lb/>
體慊然舒歡極仍涕泗淮安送母迴經今嵗五易雖知<lb/>
豐碩顔其如年若駛思歸為阿母不然忍遺世不歸為<lb/>
阿母不然胡所嗜虚名誤徽纆浪跡成泥懘年年春明<lb/>
<pb n="KR4e0228_WYG_012-14b"/>
外距家千里二天門更萬里曉日光易被去留幾躊躇<lb/>
究將跨蹇逝<lb/>
　　買竹<lb/>
搜囊忽莞爾猶存買竹錢是日雪似掌交映疎窓前一<lb/>
睹嘆強項崛峭籠寒烟再睹殊瀟灑勁氣鬱軒軒戛擊<lb/>
流清響動中自静專冽泉度幽壑喬峯倚逺天坐對肩<lb/>
為聳晨夕相留連骨亦為之挺腸亦為之湔趙藺漢長<lb/>
孺前身何疑焉感此延新益漫賦高軒篇<lb/>
<pb n="KR4e0228_WYG_012-15a"/>
　　謝任竹東詩扇<lb/>
望望稷王山熠熠嵐光紫中有好修人九十武公似禔<lb/>
躬絶氛埃羅胸富經史世德紹先徽尚友薛夫子我欲<lb/>
從之遊室遐人則邇雙鯉愧木桃瑶篇突而眎下以軫<lb/>
時艱上而憂國是予為貧生干不以我為訾從茲懐袖<lb/>
間馥郁逾蘭芷清風時披拂泠然盪予滓髙誼啻云銘<lb/>
夀公式多士<lb/>
　　輓趙公子并何烈婦<hi>有引</hi>
<pb n="KR4e0228_WYG_012-15b"/>
　　　余同年趙乾所丈之子邑學生任賢蚤負美質<lb/>
　　　學道於少墟馮先生其為制藝毎冠多士未第<lb/>
　　　而天副室何氏自經以殉嗟乎烈婦乃得從夫<lb/>
　　　去公子乃得烈婦同去復何憾顧余不能無悼<lb/>
　　　爾<lb/>
皓雪曉山寒稜稜趙氏子抱琴入長安一鼔清塵耳馮<lb/>
門稱高足擬暢六經㫖剛腸有父風萎薾不啻耻以是<lb/>
範厥躬刑室亦以是忽忽去修文何媛繼而死覔死再<lb/>
<pb n="KR4e0228_WYG_012-16a"/>
且三竟死芳逾芷死此百年身不死者萬祀我讀烈婦<lb/>
傳涕淚不能止世態頺波流賴茲為柱砥<lb/>
　　挽董烈婦<lb/>
　　　何烈婦三水人三水又有董氏適趙公之孫諸<lb/>
　　　生一鳯一鳯卒董氏投千尺澗以死死在六月<lb/>
　　　而何烈婦之死以七月一時雙烈竒哉併輓之<lb/>
世人畏世險談險而指咋死生貴得所豈在坦與阨烈<lb/>
婦覷深澗不異處華簀肌骸願如粉眞成屑瓊璧瓦全<lb/>
<pb n="KR4e0228_WYG_012-16b"/>
居繡幃何殊叢刃鏑想當飛身時天帝為之格天帝為<lb/>
之格人誰不痛衋<lb/>
　　贈别絳庠蘇小泉廣文還秦<lb/>
天下無眞儒因之無善治昔人軫此憂興學以為亟聖<lb/>
逺言旣㣲士風亦嵗異終身學校中不問學校字泰運<lb/>
轉河汾小泉振鐸至衛道如保躬造士如呼寐一朝西<lb/>
其轅皇皇起衆喟西方有美人法堂樹赤幟行矣共闡<lb/>
揚斯文應日熾遺訓芹泮間有士掲而示大道終在茲<lb/>
<pb n="KR4e0228_WYG_012-17a"/>
誰兮甘自棄<lb/>
　　遊祥宇李公園<lb/>
勝地堪遊覽素心况主人崇臺祛障礙清澗滌氛塵靣<lb/>
靣長林簇葉葉窺吾眞本為躭幽寂轉與人世親不知<lb/>
各意適但見飛觥頻<lb/>
　　歸徳沈孝女<lb/>
孝女堅孀節蓋棺骨似銀未聞再醮婦能為不死人淡<lb/>
濃盼轉合燕越趾移分或共嚴霜烈或隨腐草湮男兒<lb/>
<pb n="KR4e0228_WYG_012-17b"/>
負剛氣莫愧女郎身<lb/>
　　贈曠聲和<lb/>
悠悠嘆世路﨑嶇日侵尋官常有墜舉民情無古今不<lb/>
見循良尹雲陽愛戴深猶憶分符日漢吏蚤盟心三年<lb/>
報上最楓陛貤綸音誰云有盤錯良堪證士林<lb/>
　　都下見西山<lb/>
忽忽見西山千峯螺黛簇宛若對中條當年景可掬臨<lb/>
眺重徘徊屛營撼衷曲不見故山雲何况雲下屋寸腸<lb/>
<pb n="KR4e0228_WYG_012-18a"/>
折大刀擬上陳情牘<lb/>
　　贈别胡生敬明守戎<lb/>
世非道不世人非道不人武非道不武文非道不文斯<lb/>
道入無間斯道廣無垠誰能甘蝸縮但飽七尺身殷勤<lb/>
囑明眼認取此身眞到得眼明日萬彚備於君主人不<lb/>
自主大患在逡巡眞形誰信取磅礴貫乾坤<lb/>
　　送别戴肩吾<lb/>
七月涼風來雨罷蔬苖廣戴子訪吾廬隴畔談今曩不<lb/>
<pb n="KR4e0228_WYG_012-18b"/>
道生計微但詢學問長手持李翁言作聖示吾往珠玉<lb/>
揮四壁坐玩襟期爽送子遠行遊歸視吾禾穰子行懐<lb/>
自佳天宇秋正敞<lb/>
　　癸丑村居雜詩六首<lb/>
秋雨送新涼一朝遍四隩旣入貴人堂亦來寒士谷亦<lb/>
滋荒陬草亦實良疇榖世眼過分析造物笑拘蹙雲霞<lb/>
布長空山川羅禹服錦繡滿乾坤不禁萬人目隔籬羡<lb/>
他人枉自隘其腹如愛袖中藏不容珍在櫝達人自大<lb/>
<pb n="KR4e0228_WYG_012-19a"/>
觀恢恢剖邊幅我生從何來請君且三復<lb/>
　　其二<lb/>
浩浩復浩浩天地有至寳此寳人人具人何不自保先<lb/>
賢閔世愚持鉢效丐討堪嘆悠悠子愒日甘就槁枕璞<lb/>
以為石長饑羡一飽一朝悟其眞應悔悟不早誰云藐<lb/>
七尺巍峩陵蒼昊舜年眞未央顔淵同夀考黄金北斗<lb/>
齊校如一芥草此寳匪難尋昭昭在大道<lb/>
　　其三<lb/>
<pb n="KR4e0228_WYG_012-19b"/>
林扃静無事萱幃夀且康阿男得師表薫陶望善良秋<lb/>
序且將半黍榖漸登塲鄰人挈酒至共邀明月光醉眠<lb/>
不掩戸花影紛藜牀撫此欲一笑野子何徜徉試問道<lb/>
旁人孰與聲利場<lb/>
　　其四<lb/>
山居何所有林泉欵長日籬圃雜蔬香梨棗垂垂實笑<lb/>
言對古人案頭聨卷帙比壤有清士過從挹其苾舍此<lb/>
欲何之世口過於蜜<lb/>
<pb n="KR4e0228_WYG_012-20a"/>
　　其五<lb/>
好雨連朝足堦前寸寸青禽魚若忭躍草樹亦崢嶸向<lb/>
來憂旱者亦已動歌聲相將坐桑下杯酒話生平縱無<lb/>
榖盈廩菜根固可烹天公不棄物安用煩胸膺<lb/>
　　其六<lb/>
土臺峻若丘伐木構為榭俯窺千樹杪颼颼風在下縈<lb/>
迴觀四山蒼翠罨如畫吾道足至樂景光不需價蘭亭<lb/>
别彭殤右軍久已化何事電光中區區争譖罵吾欲洗<lb/>
<pb n="KR4e0228_WYG_012-20b"/>
吾耳紅塵已盡謝<lb/>
　送别劉年兄豫吾<lb/>
陌上楊栁枝烟氛凄且楚何能折贈君贈君行以語不<lb/>
願相游揚但願相期許迅鶚方徘徊未可戢其羽一鶚<lb/>
終逾百暫折未為沮隱顯總君恩事業無來去古人亦<lb/>
有言當為豈此舉大鵬息溟池一奮排天宇若過少墟<lb/>
氏停驂試問取<lb/>
　　有懐<lb/>
<pb n="KR4e0228_WYG_012-21a"/>
美人在何處乃在恒山峯盪胸羅曉日釣海垂長虹蒼<lb/>
松十萬丈萬里摇天風我欲從之遊藤蘿翳行踪晝望<lb/>
月為白夜望日為紅殷殷不成寐珍重夢魂通<lb/>
　　張無翼茂才索詩<lb/>
南山有薇蕨北山有薜蘿胡不餐且衣念茲寒餒多衣<lb/>
冠紛嘆惋關市聨網羅是以賢達士孶孶如拯痾元方<lb/>
施未竟季方更礱磨研精羲氏畫夢寐尼山阿所志潤<lb/>
埏垓澄源洪其波<lb/>
<pb n="KR4e0228_WYG_012-21b"/>
　　葦棚詩<lb/>
　　　癸卯得告還里賃住室淺苦暑乃買葦箔數巻<lb/>
　　　縛棚以廣屋簷甫及半已覺灑然既成則宻不<lb/>
　　　蔽風疎不漏日鬱同邃厦燦若花隂度夏無慮<lb/>
　　　即使嵗一新之不過嵗用百餘錢終吾之世費<lb/>
　　　不數千徼禄足辦無難也不亦快乎<lb/>
結葦為高棚清幽障暑酷袒背卧藜牀稚子供脱粟有<lb/>
時爇檀蘭古編可朗讀托身六合中風光到處足還期<lb/>
<pb n="KR4e0228_WYG_012-22a"/>
招所知兹樂誰能獨<lb/>
　　青苔<lb/>
堦除經積雨匝地鋪莓苔隱隱青痕薄茸茸黛色堆舉<lb/>
足忍相踏移榻為頻來化工裁製巧藻繢漫追陪相對<lb/>
境幽寂悠爾好懐開<lb/>
　　懐公周廷諸友<lb/>
美人隔滄海何當駕葦舸所隔在山嶽吾將攀藤蘿高<lb/>
居雲㝠㝠瞻望可奈何夢接以為期庶幾滌煩疴<lb/>
<pb n="KR4e0228_WYG_012-22b"/>
　　擬卜居樸庵諸君附近寓懐二首<lb/>
晨興跨欵段徘徊欲何之所之緑樹外納履話幽思涼<lb/>
風生懐袖麥飯甘如飴暮還約復往將子當吾徯<lb/>
　　其二<lb/>
野曠襟期爽入望惟青林時伴耘𤓰侶踞地談昔今情<lb/>
投言俱質禮簡坦吾心悠爾酌村釀醺然互清吟城市<lb/>
勿見招於斯膠漆深<lb/>
　　弔趙烈婦<lb/>
<pb n="KR4e0228_WYG_012-23a"/>
言遡河之滸聊以鑑清漪有美趙氏婦殉義委郊圻赴<lb/>
死亦良難厥志恥中移銖視千金體華膴寜啻媸初心<lb/>
豈弗皦一飽成脱遺孤墳何鬱鬱逝波亦瀰瀰徘徊正<lb/>
秋暮悵望涕漣洏<lb/>
　　陶村送别友人<lb/>
相逢何造次一夕成分岐但念相逢喜不念行當離河<lb/>
梁携手處别恨摧肝脾悵余卧孤館寒風襲人肌雞鳴<lb/>
天未曉君馬已南馳古道木葉脱不似送來時嘉言永<lb/>
<pb n="KR4e0228_WYG_012-23b"/>
不忘于以沃吾思<lb/>
　　贈梁思軒年丈<lb/>
在昔稱賢母賔至剪其髪孰與擕其兒迢逓山河越迢<lb/>
逓伊何為維以交賢哲蒲坂萃儁髦張孟聲華勃朝鼓<lb/>
虞絃風夕採雷山蕨不聞三遷者笈囊出里閥梁郎感<lb/>
此意天池㑹迅發<lb/>
　　招子榮<lb/>
春氣正和煦徑草緑參差暖日融懐抱相對何熈熈天<lb/>
<pb n="KR4e0228_WYG_012-24a"/>
心固如是達人觀化時觀化憑誰語子榮共襟期不負<lb/>
良士言大道懼多岐<lb/>
　　闗侯<lb/>
心如天上日此義罕人知共誦將軍語更鮮窺其陲能<lb/>
心將軍心八極蕩藩籬侯心炯萬世心心映不移赫赫<lb/>
中天日光被永如茲<lb/>
　　與胡上舍<lb/>
佩蘭亦良馥何必青雲枝大鵬幾千里網罟安所施圓<lb/>
<pb n="KR4e0228_WYG_012-24b"/>
方中天地赤手援四維尊爵一仁備良貴千載垂乘田<lb/>
職不卑匹夫百世師請看徵賢詔西下錦江陲<lb/>
　　示戒<lb/>
我愛孟子書論孝萬年鵠鬭狠父母危縱欲父母僇所<lb/>
以處鄉黨勉效恂恂䠱出入氣常下惟恐與人觸博奕<lb/>
歌舞地不以入我矚獨有士人行難成而易蹙我願諸<lb/>
子孫尊生如執玉吾能秉謙恭誰不愛敬篤罵人人亦<lb/>
罵辱人取人辱娼門譬火坑陷人逾鴆毒妖態厲殺鋒<lb/>
<pb n="KR4e0228_WYG_012-25a"/>
癡蠅逐臭肉保身須養心珍惜凌霄足百行孝為原芳<lb/>
名千古矗<lb/>
　　沈頥貞年伯祀鄉賢<lb/>
傑士埀榮名身後紛尸祝或拜九原人或拜三尺木懿<lb/>
哉沈太翁孝義生死篤急難匪求知千金不入矚道高<lb/>
祀乃崇聲徽起人肅伊其未祀時固與諸賢族<lb/>
　　輓張年伯母<lb/>
張郎夀其父念不忘其母夀父既承歡念母轉悽苦宫<lb/>
<pb n="KR4e0228_WYG_012-25b"/>
袍豈不華不及北堂舞空有紫泥章灰飛一抔土人生<lb/>
值親存晨昬可莽鹵<lb/>
　　曲江李年伯<lb/>
先賢維大道羣䝉賴以啟白沙宗自然甘泉認天理李<lb/>
翁闡其學傳心在克己克己乃無外吾身豈稊米誰云<lb/>
仕不達懦夫色欲起丹綍下天衢皇言爛於綺吾方<lb/>
處塵網茫茫目有眯斯人如可作從之若脱屣<lb/>
　　懐思庸先生<lb/>
<pb n="KR4e0228_WYG_012-26a"/>
思翁秉先覺逢人指大道教者何殷殷聽者亦草草茲<lb/>
道匪易窺塵情錮難掃吁嗟年復年不殊秋卉槁先生<lb/>
悲羣䝉憂心應如擣誰能究斯業九天慰此老<lb/>
　　讀斛山遺稿<lb/>
忠臣瀕百死貞心不少移幽室絶曙色斷食甘長飢逢<lb/>
辰曝囚板暢懐哦新詩眞成骨似鐵寧愁命如絲聖<lb/>
恩今浩蕩掖垣何委蛇雖然靳圜轉霆威固重施愧無<lb/>
感格術停閣亦焉悲<lb/>
<pb n="KR4e0228_WYG_012-26b"/>
　　詠喬丹山先生<lb/>
丹翁敦信義恤孤矢不負三品歸來日弗忍私其有歴<lb/>
敭二十年共道畜豐厚甫及垂老時脆甘嗇於口身去<lb/>
肉未寒莫能贍厥後清風拂鄉閭謗言眞枉咎寄語月<lb/>
旦人評隲胡可苟<lb/>
　　送劉友南還<lb/>
名實分先後窮通若白皁或簪纓於朝或以巖穴老巖<lb/>
穴厭紛埃簪纓薄枯槁達人自大觀時行匪二道時行<lb/>
<pb n="KR4e0228_WYG_012-27a"/>
何寥廓劉子眼相青公卿虚左席皎皎玉壺氷揮麈闡<lb/>
秘奥心胸羅繁星一朝辭燕市南去渡滄江劒光寒夜<lb/>
月烟雨迷瀟湘乾行如走丸氤氲何南北把臂竟無言<lb/>
勿忘相開廸<lb/>
　　遊北園<lb/>
為躭遠寂地留連十日此高臺屬望遙幽禽清人耳雨<lb/>
過千林青日落萬山紫草生堪悟仁木秩可窺禮傳觴<lb/>
抒衷言策蹇訪高士野老罕機心羣兒無侈靡田頭禾<lb/>
<pb n="KR4e0228_WYG_012-27b"/>
黍稠縞綦足妻子隂晴趂民時天行允在是何當鼓此<lb/>
風淳朴移城市相將還太古于于胡不美<lb/>
　　弔丁文堂先生<lb/>
余誦文園集獨嗜緑茵辭幽居抱至趣情深自華滋譬<lb/>
之天成卉盤礴空良師因知貴得我得我發乃竒玩言<lb/>
思若人徘徊為悽其若人有孝子已矣勿復悲<lb/>
　　徐鳴卿得告南還賦贈<lb/>
古道氷猶合出門色轉舒誰種棘為林畏此刺人裾倚<lb/>
<pb n="KR4e0228_WYG_012-28a"/>
鞍令繾綣中夜幾躊躇有懐不可吐願言愛居諸<lb/>
　　題史武麟年兄怡怡堂<lb/>
史氏今名閥祥光何炎炎伯子友于弟相將樂以恬友<lb/>
于極百愛拊畜顧復兼仲子亦珪玉克恭如所嚴怡怡<lb/>
闢堂構飛白髙朱簷惟以為箴銘出入相顧瞻百年期<lb/>
繾綣誰能中道嫌豈其躬町畦内子靡私奩繄予亦有<lb/>
弟予弟亦有兄感此史氏義請陳兄弟情十指聨於手<lb/>
兩手聨胸膺烏得強分别而云若炭氷世人重意氣斗<lb/>
<pb n="KR4e0228_WYG_012-28b"/>
酒呼同盟一同不復忘世講踰蘭蘅孰與産同腹親切<lb/>
亦焉増急難懐兄弟胡不讀鶺鴒父母遺桮棬睨盻肺<lb/>
肝折那知兄弟身父精母之血父愛愛何疑父敬敢弗<lb/>
敬犬馬猶且然矧其所毓孕弟愚噪厥兄父耳慘堪聽<lb/>
兄怒目其弟母懐痛欲涕兄飽弟腹飢八珍成淚墮弟<lb/>
煖兄身寒披錦心如剜吁嗟世人懵利重親乃輕利不<lb/>
殊糞穢焉將骨肉衡伊其癖金貲矻矻後人遺胡厚我<lb/>
之子獨薄親之兒或以小怨始惉惉竟沒齒何如怒不<lb/>
<pb n="KR4e0228_WYG_012-29a"/>
藏予喜象亦喜大都夫之心灰於婦之口朱陳秦晉人<lb/>
渠於我何有我思古風醇壎箎擬季昆讓産不自殖讓<lb/>
金不自珍或尊為天子樓閣美芳芬或貴躋台鼎參問<lb/>
勤朝昬矢衆良難折健兒解崇倫鬭兄愴不武形迷性<lb/>
自眞盜亦欽友愛弗忍相邅迍草木折何知紫荆條枯<lb/>
存於戲後視今誠猶今視昔千年萬年後史氏輝簡籍<lb/>
　　熊念塘年丈終養畢謁選任婺源<lb/>
君親恩則同忠孝固一理吾君之臣萬吾親之子幾所<lb/>
<pb n="KR4e0228_WYG_012-29b"/>
以一日養三公不可擬人子處襁褓父母歩一顧兒有<lb/>
一宵别親應終夜寤漸長漸相離如葉之辭樹大離乃<lb/>
為仕長年動以數熊子天下賢孝愛切肝脾成名年不<lb/>
少尺組莫相縻歸去環膝下菽水亦依隨雖然五載歡<lb/>
百年無憾遺孝道有終始事君當在茲作令文公里瞻<lb/>
對無忸怩其友為曹生三年離其母匪以捐七尺匪以<lb/>
干五斗親年一何速客夜一何久褰裳盼修途徘徊未<lb/>
能剖重感熊子義涕淚交於胸雲中亦有鶴陌上亦有<lb/>
<pb n="KR4e0228_WYG_012-30a"/>
蓬人生懐其親為熊勿為儂<lb/>
　　晉松陽乃翁年伯中丞公七<graphic n="KR1030" url="https://raw.githubusercontent.com/kanripo/KR-Gaiji/master/images/KR1030.png" mimeType="image/png"/>
予友晉伯氏叔子予同科共季對春闈伯也先鳴珂時<lb/>
予栖燕市朝暮相劘切伯翁寄書來倖予亦窺閱首舉<lb/>
婁公戒唾靣宜自乾無心與有心侵我只歡然定當勿<lb/>
侵人有往必有還衣寜用其故屋寜居其小馬寜跨其<lb/>
弱趨事寜凌曉吾當坎軻日國事必殫心吾當隆盛時<lb/>
罔敢驕於人好友須締結締結勿以財時事戒輕議囑<lb/>
<pb n="KR4e0228_WYG_012-30b"/>
事口莫開權門不可慢權門不可近遊士亦屏絶一刺<lb/>
良重愼為吾具夀言須入不仕語爾第吾起官似爾為<lb/>
營取守静聽自然逺到卜於汝一讀一三嘆黄髪之言<lb/>
芳喜不倦於教是宜閥閲昌伯翁懋勛業天署達龍荒<lb/>
贈言遍京國不乏錦堂章組之用為夀維以發潛光抑<lb/>
將告仕籍式遵永靡忘<lb/>
　　寄别張警庵<lb/>
平生不解泣今日淚頻揮一泣趙郎去二泣呉郎歸三<lb/>
<pb n="KR4e0228_WYG_012-31a"/>
泣張倅罷顔色逺相違張倅才激昻彎弓兩石強清操<lb/>
不纎翳直性無迴腸爾行自慷慨我懐自皇皇徘徊乏<lb/>
雙翼隨爾共飛翔<lb/>
　　汪中臺年伯祀名宦鄉賢<lb/>
從昔辨仕學朝野迥然分朝野亦寄迹根宰一天君汪<lb/>
公祀上谷還祀汝水濵綰綬何曄曄入里何恂恂抑或<lb/>
雄於鄉何談樹功勲吾將質夫子聊取鑑人倫<lb/>
　　贈王金暘計部回南夀其兄復姓孔氏<lb/>
<pb n="KR4e0228_WYG_012-31b"/>
仲尼躬大道天下一家也豈不有同宗一家之親者天<lb/>
下闡其學譬如共陶冶同宗繩厥武親若在膝下伯魚<lb/>
何異聞詩禮之言雅金暘出孔氏傳神異土苴贈翁垂<lb/>
令徳昆弟如韶夏食指紛同鼎末俗睇茲寡季也念伯<lb/>
氏萬里夀玉斚復姓追本支先聖自歆嘏繄予欽其芬<lb/>
翰墨為之灑謂疎非所親胡為思如㵼大道在金暘吾<lb/>
言當不假<lb/>
　　懐昔吟八首<lb/>
<pb n="KR4e0228_WYG_012-32a"/>
　　　懐昔吟懐同里之先賢也賢不盡於吟吟未盡<lb/>
　　　其美聊據所知以竊仰止云爾甲辰四月廿有<lb/>
　　　一日夜<lb/>
　　李尚文先生<hi>諱素通政使</hi>
李公建媺猷掖垣振遐軌彌天知瑣郎到今黄髪李千<lb/>
載有餘芬煌煌徵國史愚忝踵故署三嘆不能已<lb/>
　　張九雲先生<hi>諱岫都御史</hi>
清白信清白日逺揚輝光片札世人珍乞米帖同芳堂<lb/>
<pb n="KR4e0228_WYG_012-32b"/>
堂八座尊候俸製母裳鄰翁售以宅昕夕為徬徨流傳<lb/>
聊彷彿峙嶽懸春暘所嘆文昭後高丘柏已戕天道不<lb/>
可問人生惟允臧孤鳯鶱雲漢誰與之頡頏<lb/>
　　張訥菴先生<hi>諱芮大學士</hi>
張翁秉操古朴懐而直躬逆璫熾虐燄勁柯迥靡風學<lb/>
士一長揖拜跪羞羣公左去豈不得鼇禁留髙踪史官<lb/>
謂未識他人何弗懵升沉俱往迹忻瞻芳譽叢<lb/>
　　胡東渠先生<hi>諱諧叅議</hi>
<pb n="KR4e0228_WYG_012-33a"/>
胡公凝粹徳趙璧楚白珩守道抗宰輔宦貧感同升拂<lb/>
袖耕北野高標映日晶等閒欽令聞盗亦為心傾杳杳<lb/>
青天濶何縁請執經<lb/>
　　謝朝制先生<hi>諱誥員外郎</hi>
謝公當孝亷驄馬憲臺扣五日百雉興㓂退萬家救筮<lb/>
仕秉清法供億省帝狩歸來遺世氛貴宦罕能覯村墟<lb/>
契胡公城居翟叟厚訪胡芒履趨訪翟坐圭竇寥寥將<lb/>
百年此風不可又<lb/>
<pb n="KR4e0228_WYG_012-33b"/>
　　劉思庸先生<hi>諱弼寛府同知</hi>
言念思庸翁未老遽焉之執謙魯恭士邃語匡衡詩當<lb/>
年聆一二服膺猶在茲懊予匪善問未窮珠藪竒頗解<lb/>
理痿木墓楊空瀟澌悽切向誰語殘燈照淚垂<lb/>
　　杜勿塢兄<hi>諱可久舉人</hi>
予昔在髫齡及窺勿塢子蚤嵗歩青雲磊磊終貧士六<lb/>
月被大布放歌悲世否奮毫落瓊珠孤鶴雞羣恥狂飲<lb/>
不懼疾厭病輙祈死齷齪市上兒豈直上下笫英風不<lb/>
<pb n="KR4e0228_WYG_012-34a"/>
可追心熱為背泚<lb/>
　　馬少軒兄<hi>諱邦瑞行人</hi>
人亦誰無心心各隔胸膚少軒心外露坦坦渾邊隅忘<lb/>
機漢隂叟歡笑歩春雩孔門肇毋欺若人之徒歟忍見<lb/>
璠璵質委置蓁莽區<lb/>
　　贈别戴生<lb/>
秋日長安來春日江淮去爾身有去來爾心無行住識<lb/>
得爾心時八荒寸地具識得爾心時萬行一模鑄識得<lb/>
<pb n="KR4e0228_WYG_012-34b"/>
爾心時乃見違心處吾心那可違談心淚如注<lb/>
　　感懷六首<lb/>
夜光紛滄海網罟亦良難夜光無擇照海底如人間人<lb/>
間自多夜夜乃光之求含光數問夜抑足用為羞太公<lb/>
無耋夀渭濵一老漁披裘翁為誰悵然嘆區區<lb/>
　　其二<lb/>
或居崑山麓觸目盡珍竒炊玉以為食紉貝以為衣或<lb/>
居荒裔區觸目盡魍魑倛面叫以嘯隂風凄以悲所居<lb/>
<pb n="KR4e0228_WYG_012-35a"/>
乃不同相憎徒成癡山鬼亦趫跳聊以解我頥<lb/>
　　其三<lb/>
伯竒父不憐顔路子不夀牛也憂兄弟顗兮空良友買<lb/>
臣未終賤室人謝絲蘿版築不入夢髙宗如説何相遇<lb/>
良偶然不爾偶不遇天且莫之為委心復奚慮<lb/>
　　其四<lb/>
晉史寇諸葛賔王武瞾賊漢髙不滅楚耳餘為比翼漢<lb/>
髙自萬乗勿勞幸不耳孔明胡所尤天命如斯矣臨危<lb/>
<pb n="KR4e0228_WYG_012-35b"/>
悲黄狗拜相感微時豈知死與貴石光忽滅澌<lb/>
　　其五<lb/>
天亦有晝夜天亦有生死有開必有闔有成必有圮東<lb/>
海有時涸西嶽有時平日有時不暄月有時不明榮光<lb/>
鐫金石彼時阿誰知相逢且相樂勿為空嗟咨<lb/>
　　其六<lb/>
貧家斗有餘而常嗇於升富貴千不足萬億何時盈馳<lb/>
驅百歳間憧憧撼心膺臨去猶長嘆亦或目不瞑愁魔<lb/>
<pb n="KR4e0228_WYG_012-36a"/>
一何强以此竟死生誰能殄此魔浩氣排青雲吾道自<lb/>
至富吾道自不貧不縁知足樂不足復何論榮公樂三<lb/>
事假物以自歆至樂無所假至樂無可尋<lb/>
　　會友有談歸賦寄<lb/>
弧矢懷四方安能事一室萬厦庇士寒凍死亦不恤有<lb/>
弟貧且耕予咎弟何失有妻病且憒月老繫之匹我憂<lb/>
年踰强大道猶闇窒我憂民木蘇烽烟方急疾吁嗟憂<lb/>
何為採菊酬秋日不見鬢邊絲那能再如漆<lb/>
<pb n="KR4e0228_WYG_012-36b"/>
　　寄夀徐封君<lb/>
　　　徐翁玉南先生長嗣戎部君鳴卿自北南行奉<lb/>
　　　寄以詩為夀<lb/>
淮水之南北時與鳴卿晤一晤一傾懷瓊樹凝清露世<lb/>
艶揚州鶴而乃類寒素云是嚴若翁積金當見怒翁才<lb/>
大崒嵂六籍蚤能富迴首謝青雲惟以盟鷗鷺名理佩<lb/>
前哲孝道永孺慕昆弟樂且耽千年愧尺布九族惇以<lb/>
睦不殊奏大頀瑋行嗜如炙鴻名亦若赴鄰里薰之良<lb/>
<pb n="KR4e0228_WYG_012-37a"/>
種徳已成圃誼髙戒吉甫中嵗不再婦課子為通儒探<lb/>
摉破訓詁理郡露竒頴芳猷罕能步寰宇珍明珠靈淵<lb/>
應可遡爛爛紫泥書曰以報是父家慶流徳光國威藉<lb/>
戎務當是趨庭日干櫓燦武庫皇華飛絳節五月長江<lb/>
渡過里拜慈闈和氣生門户久予棲京邸寸腸感烏哺<lb/>
夜誦春暉吟朝上乞身疏辛楚歸未得供張慙道祖去<lb/>
去乎鳴卿華堂裊香霧為翁舉霞觴為予歌此賦黑髪<lb/>
擁諸孫如川綿夀祚<lb/>
<pb n="KR4e0228_WYG_012-37b"/>
　　寄報沈湛源博士<lb/>
虎丘山上月碣嶺亦輝光人生能不别所懷遙相望未<lb/>
拜寄來書先拜賔鴻翔容顔不盈尺一語一琳瑯丈夫<lb/>
重掀揭枕流亦已涼長劒爛星斗誰思匣中藏把劒相<lb/>
憐惜無言但涕滂<lb/>
　　寄報何霽懐京兆<lb/>
客從吳江來遺我尺素書長跪讀君書問君何為歟韜<lb/>
煇官若弃食貧田無餘門前環碧水座上集瓊琚顔倡<lb/>
<pb n="KR4e0228_WYG_012-38a"/>
孟閔諾易始書之初鳴琴對樽酒一笑意淵如何當置<lb/>
其間孰與夢華胥<lb/>
　　送曾公祖南巡廣西<lb/>
送君河之浦不折垂楊枝楊枝幾尺强千丈繫離思别<lb/>
離復何道光輝日在兹顧慙漆室伏喜君驄馬馳春明<lb/>
萬里隔况乃南溟陲六飛匪代狩誰與聽民咨<lb/>
　　讀朝制先生詩語<lb/>
新凉整冠服簡編事校讐端誦謝公語言言在清脩潛<lb/>
<pb n="KR4e0228_WYG_012-38b"/>
心窺顔孔普樂為民謀誰與膏其槖擊鮮雜歌謳九原<lb/>
可以作執杖相遨遊何如饜藥石吾病行將瘳<lb/>
　　咏耿敬亭年伯<lb/>
昔行大河涯徘徊砥柱下砥柱高百尋黄流任奔瀉崚<lb/>
嶒不嫵媚不乏嫵媚者羣籟亦交發如奏鄭與雅衆喙<lb/>
匪可緘嗟咨誰能舍巍巍寒嵯峨而今安在也<lb/>
　　王紳字朝用千戸<lb/>
王紳跨羸馬揮鞭驅萬人萬人豈不武伏竄䘮其神亦<lb/>
<pb n="KR4e0228_WYG_012-39a"/>
聞高軒者咋舌為逡巡人豪何矯矯可以擁三軍怪哉<lb/>
抱誰語滴酒詎能申<lb/>
　　世界吟<lb/>
世界多缺陷斯言未為確家家日月明處處川原擴崇<lb/>
高貴者榮清閒賤之樂多財多受享少貨少計較周易<lb/>
憑羑里蘇節賴沙漠長夀賀歴年化去如解縛坦途誇<lb/>
砥平峭石賞巖壑譖毁聲焉住誰短長鳬鶴見在總充<lb/>
盈一榻亦廓落豈不聞芥子不異須彌博<lb/>
<pb n="KR4e0228_WYG_012-39b"/>
　　莫相憎吟<lb/>
鳯麟天之産蛇蝎亦天生誰不秉至情雜紛縁五行世<lb/>
衰鮮教化遂致終懵懵抑以天道逺難測者㝠㝠不有<lb/>
不肖子積慝家無傾怙惡儻知悛奚至貫滿盈利名或<lb/>
濫被只因乾澤宏辟彼甘澍降荆棘亦敷榮一瞬總歸<lb/>
盡忽忽電光明相逢幸相憐切願莫相憎<lb/>
　　咏寓邸四槐<lb/>
所居燕市裏茂樹緑隂濃當年曽手植重到已凌空鬱<lb/>
<pb n="KR4e0228_WYG_012-40a"/>
鬱冪夏日颼颼撼天風好鳥來棲止交語如商宫公餘<lb/>
時一憩不異故山中故山共農叟木榻坐林叢愛茲若<lb/>
彷彿亦可盪吾胸都城多華屋歡情偏爾鍾歡樂詎敢<lb/>
極側耳長樂鐘<lb/>
　　癸亥冬得告西還途次漫賦<lb/>
昨嵗長安來今嵗西山去道旁相睥睨來往一何遽修<lb/>
途旅枕寒暴客郊原聚豈不感君恩綣綣不可住君臣<lb/>
誼自高行藏别有據憑將遅遅行聊以答吾遇<lb/>
<pb n="KR4e0228_WYG_012-40b"/>
　　又<lb/>
憶得一紀前新年寓井陘今日逢元日依然舊館亭君<lb/>
恩頻予告授餐煩居停山川似有縁一笑酌春觥健兒<lb/>
挾弧矢飛騎堪怡情却懐漢猛士赤幟㧞堅城誰當靖<lb/>
東海泰運轉邊庭<lb/>
　　又<lb/>
夀陽暫税駕昌黎詩在墻讀罷行十里狂風塵沙揚咫<lb/>
尺不可辨僕夫凍且僵踉蹡投旅舍草榻卧殘缸兼之<lb/>
<pb n="KR4e0228_WYG_012-41a"/>
我疾作中夜起徬徨行路昔稱難况乃鬢如霜方知倦<lb/>
飛鳥原來各忖量<lb/>
　　又<lb/>
林臯餘十載鷗鷺久締盟晝營與夜夢不離讀與耕天<lb/>
子思遺履起我貳常卿俾之贊風紀俾之佐銓衡有懷<lb/>
埒芻蕘擬將披腹呈忽忽仍歸去秋毫報未曾官忝真<lb/>
成竊慙深涕淚零所願二三子聖學共闡明貨利不可<lb/>
嗜寵榮勿去爭樹人將在此慎莫藐予聽<lb/>
<pb n="KR4e0228_WYG_012-41b"/>
　　贈别李本晦侍御<lb/>
吾身若虚空氣形凝未聚浮榮與浮名奚所憑而住所<lb/>
以達觀人不以縈其慮虚空何邊涯茫無析别處所以<lb/>
大心人似千花共樹離亭我送君杯酒莫躊躇君固河<lb/>
東留我已江西去搥碎匡廬山面面兩相覷但會虚空<lb/>
身肯令沾飛絮<lb/>
　　又<lb/>
我昔弱冠時不揆慕往聖誰其示我學吾與渠共命浮<lb/>
<pb n="KR4e0228_WYG_012-42a"/>
沉數十年簡帙窺先正元公及純公金谿有子静江門<lb/>
果自然姚江揭大柄泰州簡而要二溪之言瑩垂老逢<lb/>
吉水一睹真率性率性匪等閒須理融欲凈豈乏為義<lb/>
人戕性滋世病不思勉而始不思勉以竟歸去告先生<lb/>
當不我為佞<lb/>
　　平房成<lb/>
窄屋苦炎熱新構屋四楹屋頭不用瓦甃磚坦以平直<lb/>
西丈有五向南三丈横前時宅基狹於今不啻𢎞夏喜<lb/>
<pb n="KR4e0228_WYG_012-42b"/>
新凉入冬應暖日融屋裏常居處屋頭時一登吟餘抱<lb/>
膝坐飯後遶欄行采雲疑相邇皓月若增明吾此堪頥<lb/>
老欲擬菟裘營<lb/>
　　歸田園<lb/>
田園二載别重到理蒿萊雖然吾年老尚堪歴隴崖比<lb/>
舍舊農侣斗酒來追陪及時播嘉榖引水灌新栽乘凉<lb/>
就茂樹踞地席青苔晝永眠深洞朗吟盪胸懷童子為<lb/>
治食搴蔬向籬隈兩盂腹已果千鍾安用哉最喜延三<lb/>
<pb n="KR4e0228_WYG_012-43a"/>
益妙道相取裁善言踰瓊璧良士杞梓才不藉好修士<lb/>
誰與奠埏埃<lb/>
　　七言古詩<lb/>
　　　久旱禱雨有應<lb/>
利璫鑿地脉名山不能雲闗市紛豺虎戾氣徹蒼旻去<lb/>
年六月書不雨迨今河漢飛紅塵昔聞土養人今見人<lb/>
食土饑來去何之凄涼空敗堵父子忍仳離白骨暴如<lb/>
莽餓夫十八萬枵然聚畿輔路逢𣙜利人不言而敢怒<lb/>
<pb n="KR4e0228_WYG_012-43b"/>
我皇惻惻躬禱桑以實不以文煌煌釐弊無異除新法<lb/>
剔奸何啻烹𢎞羊頌聲成轟雷喜氣成靈㴻雖然草始<lb/>
青鼓腹若大餔家家機杼鳴處處禾黍布公家固不貧<lb/>
萬里盡外庫君不見從來大亂興毎自荒年起民饑則<lb/>
流流則聚一夫掲竿大事圮邇來景象亦如此不有甘<lb/>
霖胡恃矣<lb/>
　　漫歌行<lb/>
白浪如山海若怒萬石之舟一粟淪幾人方競渡幾人<lb/>
<pb n="KR4e0228_WYG_012-44a"/>
方問津亦聞炎荒成白骨徘徊銅柱顔為忻白骨枯不<lb/>
靈辛苦誰為陳中心有所驅四體不相仁周道有華堂<lb/>
桂棟栢為梁瓊玖為茵席椒蘭何芬芳苦樂一以殊歸<lb/>
去疇踟蹰為謝行役子勿勞相招呼<lb/>
　　從征行<lb/>
十載從征戰白刃如飴面銜鏃天寒日暮沙塲宿飲血<lb/>
枕髑髏雲黑隂鬼哭百殆適不危千慮繁心目跫然喜<lb/>
客至踉蹡相徵逐首問功高官爵榮次問黄金富千斛<lb/>
<pb n="KR4e0228_WYG_012-44b"/>
吁嗟乎利錮人乃若此今人重利重於死<lb/>
　　賈玉行<lb/>
賈人賈玉交琳琅栖栖楚客何彷徨秪知三獻終當售<lb/>
誰知兩足刖堪傷蘇秦賈舌以舌死丈夫未遇盍括囊<lb/>
蘇秦死齊不存懷璧為罪胡璧珍尼父遊遨七十二價<lb/>
不可求但可俟<lb/>
　　濯徳歌<lb/>
一緯錯一疋惡纎塵能障玉壺冰尺霧猶堪翳太清宣<lb/>
<pb n="KR4e0228_WYG_012-45a"/>
尼濯德精彌精盪以江漢之砰磅滌髓瀝腸中外瑩毛<lb/>
可以吹疵何生疇為濯之時衾影我獨知急遽共流離<lb/>
疇為濯之具上帝時汝顧翼翼恐以懼<lb/>
　　愼防歌<lb/>
寸心有刀鋒刀鋒森如麻亦有水與火焚溺夐無涯抑<lb/>
亦工變幻朝人暮為蛇忽以隂忽以晴忽以鳯舞忽以<lb/>
鴞鳴忽以虎嘯忽以䑕驚當其未變時羊腸望路岐及<lb/>
其變已成千尋瀉建瓴本来面貌果如何憑君認取莫<lb/>
<pb n="KR4e0228_WYG_012-45b"/>
蹉跎刀鋒水火原無有愼防勿令㣲成多<lb/>
　　近觀歌<lb/>
近以觀遠人以觀天我以觀物後以觀前小以親巨偏<lb/>
以觀全麄以觀細顯以觀𤣥枝頭一珠露萬古包鴻濛<lb/>
鴻濛不縁腐草隔仍向秋螢見化工一呼天地始一吸<lb/>
天地終所以聖王不下榻康民阜物成豐功<lb/>
　　大同歌<lb/>
農人農賈人賈文人文武人武左賈右農誰與通功軒<lb/>
<pb n="KR4e0228_WYG_012-46a"/>
文輊武誰與禦侮瞽師典樂刖夫司閽智愚迭役孰去<lb/>
孰存乾坤何磅礴為蟨為蛩蛩周主昌君義殷士掲臣<lb/>
忠山青雲靄白草緑花舒紅東家聖老於行西家愚没<lb/>
於市無用費平章亦各畢其事<lb/>
　　哀丁生賔<lb/>
　　　茂才丁公子卒余往弔或曰是年少者可長揖<lb/>
　　　夫丁子孝悌人也余雖老敢不拜乎謹再拜詩<lb/>
　　　以哀之<lb/>
<pb n="KR4e0228_WYG_012-46b"/>
丁郎皎皎玉為姿靈輀忍睹赴郊圻斯人厭世一何蚤<lb/>
斯世可無寜馨兒克孝兩親悌厥長肯忘根本傷同枝<lb/>
若兄先去悲無歇鎔金為主相奉持錦襲眞容時左右<lb/>
千里間闗不暫遺嗟余平生罕窺此何不住世挽風靡<lb/>
誰不孝悌本至性誰將此道不陵夷爾可贖兮我身百<lb/>
傷懐為爾泣漣洏<lb/>
　　良良歌<lb/>
　　　吾族老僕曹寜其子良良垂髫時以搖箕為生<lb/>
<pb n="KR4e0228_WYG_012-47a"/>
　　　毎得毫釐則為父母具美味稍長傭工其父母<lb/>
　　　不乏酒肉嗟乎兹非孝子乎哉未可忽也<lb/>
曹寕夫婦病且老有子良良行孝道苦筋竭力得毫釐<lb/>
奉養雙親常溫飽我雖峩冠為朝臣睹此美行感懷抱<lb/>
世上豈乏峩冠人上天下地能論討妻羅子綺愁不足<lb/>
不為父母添布襖嗟爾良良是我師願爾多夀多財寶<lb/>
　　夀何年伯<lb/>
　　　年兄何旭如氏叙年伯父母行實命為詩慶上<lb/>
<pb n="KR4e0228_WYG_012-47b"/>
　　　夀謂年伯洞經世出世二通玩易睦族種樹灌<lb/>
　　　園伯母禮奉觀音宜於尊卑教子三事一米一<lb/>
　　　菜不忘君親各善不可殫述聊就其諸語稍加<lb/>
　　　錯綜以寓請質之意冀得畫一之歸<lb/>
世人世出誰為可經世以世不以我九族既惇百畝耕<lb/>
以斯出世以斯經三語課兒清慎勤一米一蔬君父恩<lb/>
里閈旄倪生忻心何妨俯首誦觀音封君孺人徳何閎<lb/>
仲子言之感我膺仲子鳴珂朝珥筆世胡以經胡以出<lb/>
<pb n="KR4e0228_WYG_012-48a"/>
亦有欽崇大士者一米何有空天下大道難窺請以扣<lb/>
抑以扣言為之夀<lb/>
　　沈孟威年兄乃堂伯母節夀歌<lb/>
孟威索句夀其母子孝母貞兩俱睹孝將寸草報三春<lb/>
貞如勁栢凌千古孝道從來重顯親不虧厥體顯為真<lb/>
體分大小誰與辨不虧其大幾何人貞母徳夀天與齊<lb/>
筆匪如椽將焉題孟威孟威以忠孝南極北堂絢紫泥<lb/>
　　輓熊太孺人<lb/>
<pb n="KR4e0228_WYG_012-48b"/>
人羡孺人誕貴子扶摇萬里紆青紫我羡孺人誕子賢<lb/>
玉峯千丈倚中天有子不肯置王家百年不訣亦焉嗟<lb/>
賢郎幾上思親書正是萱幃無恙初腸枯舌爛歸不去<lb/>
西風灑淚可何如奚童反命慟欲死東村母子方治耜<lb/>
長號奔去天㝠㝠相看誰不泣横膺噫嘻乎翟冠鼎養<lb/>
今已矣永終慈譽惟賢耳<lb/>
　　揭曉前一日有友索歌歌此<lb/>
春風曉入曲江曲西山客子但呼醁座上有高士相看<lb/>
<pb n="KR4e0228_WYG_012-49a"/>
驚側玉為君發長歌有口不食彈鋏粟御罏攜馥度玉<lb/>
堂故園烟柳競新黄誰能軒輊此乾坤萬里足徜徉渭<lb/>
濱一絲繫九鼎當年未遇垂孤艇手持鹽梅上丹轂夢<lb/>
懷不入岩前築生不願扣角鳴嗚嗚懸車前弩亦區區<lb/>
人生容膝俱長物勿用擾擾逐隙駒為君歌君浮白君<lb/>
才崒嵂追謋砉仰視長天流浩碧<lb/>
　　詠知一張年伯似緑汀年丈<lb/>
知一先生胸如日直從造化窺靈根加纊不憂身且去<lb/>
<pb n="KR4e0228_WYG_012-49b"/>
方憂吾道蓁其門校勘理氣授冡嗣雙瞑浩浩歸九原<lb/>
兹念固已達渾沌下通萬億剖籬藩匪修匪證匪克悟<lb/>
紛紛離析愧支言冡嗣孝廉真大孝號天踊地晝為昬<lb/>
先生有神應注矚綿綿道脉繩繩孫張君孝親孝以道<lb/>
理氣不裂孔顔存我學憒憒賴發覺他年寸地夜可暾<lb/>
　　贈别劉冲倩<lb/>
劉生索賦詩欲賦無可賦吾喜劉生來悟言如祛霧聊<lb/>
於歳月間迴頭試一顧不行何用言不行不為悟忽忽<lb/>
<pb n="KR4e0228_WYG_012-50a"/>
將百年抑以將求副歳月不副猶可圖百年不副眞堪<lb/>
怖眼前自有相副時轉盼休成千里路<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4e0228_WYG_012-50b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　仰節堂集巻十二<lb/>
</p>
<p>
</p>
  </div>
<div>
<head>仰節堂集巻十三</head> <lb/>
    <p>
<pb n="KR4e0228_WYG_013-1a"/>
欽定四庫全書<lb/>
　仰節堂集巻十三<lb/>
　　　　　　　　　　　　明　曹于汴　撰<lb/>
　五言律詩<lb/>
　　㑹胡慕東掌科於泓芝驛<lb/>
匹馬綿山道相逢似夢柯光儀昔若此世事今如何不<lb/>
盡班荆意聊占補衮歌郵亭倘予憶今夜宿烟坡<lb/>
　　清明<lb/>
<pb n="KR4e0228_WYG_013-1b"/>
嵗嵗清明日家家哭壟頭昔人一旦去存者千年憂野<lb/>
闇浮雲色田分澗水流九原如可作應更為予謀<lb/>
　　與北溪表弟<lb/>
十載還鄉曲青山竹樹饒旦評新得客花老舊分條未<lb/>
許嗔濃麗剛成慣寂寥珪璋張仲弟酬對肯連宵<lb/>
　　夀陳丈五十<lb/>
今是知天日天心果若何麒麟雲裏下貔虎座中多珮<lb/>
解青萍諾盃殘白雪歌燈前窺俠骨好去靖戎倭<lb/>
<pb n="KR4e0228_WYG_013-2a"/>
　　訪劉友不遇和其除夕韻<lb/>
嵗嵗除將去乃成千萬年渾淪不嵗改機竅幾人研世<lb/>
謂迎春後情殊守夜前子寅丑異建况味豈應遷<lb/>
　　和米山人除夕詩<lb/>
最是隂陽巧更翻作嵗華癡心剛被弄皺面為相加旅<lb/>
旅思鄉夢城城檢厯家林園猶濯濯誰㸔此中花<lb/>
　　夢逰河津遇蘇石水醒識其状<hi>甲辰四月十七</hi>
夢裏逢知友憐予髭白生草茵相枕藉村釀若生平惜<lb/>
<pb n="KR4e0228_WYG_013-2b"/>
去馬鞍解傷時襟淚横龍門岡阜上乍醒使人驚<lb/>
　　乙巳七月再逰西園二首<lb/>
四野青猶昨重來病若加報君空諫草為母惜年華皓<lb/>
月邀臨榻紅塵懶過家休休還自適到處足烟霞<lb/>
　　其二<lb/>
遭逢亦已足胡不笑顔酡傑士時連袂逸情入放歌三<lb/>
生由命鑄四壁奈吾何强起加餐飯萱堂雙鬢皤<lb/>
　　劉定余先生園亭植杏以肖杏壇招飲花前貺詩<lb/>
<pb n="KR4e0228_WYG_013-3a"/>
　　扇賦謝四首<lb/>
何處園無杏何園杏不花一時成聖蹟千古艷竒葩爛<lb/>
漫尼山宅芬芳制府家行行來西郭如渉泗洙涯<lb/>
　　其二<lb/>
八九東蒙士傳燈祗一仁有懐窺孔室著意認王春生<lb/>
趣年年盛天心的的真此時無一酌那不負東君<lb/>
　　其三<lb/>
誰把春容鑄紅糚向曉開爾憐寜待語吾與勿須猜解<lb/>
<pb n="KR4e0228_WYG_013-3b"/>
佐犧罇興知經羯鼓催朱欄厪愛䕶不遣雨風摧<lb/>
　　其四<lb/>
宴罷七人起籃輿徧挿枝頓令鹺海塢恍歩上林時一<lb/>
色色無間衆香香更竒願憑風九萬布散滿天涯<lb/>
　七言律詩<lb/>
　　和馮少墟先生勉學詩<lb/>
尋春莫待賞春時春色何縁過緑枝世路由來曽未險<lb/>
人情祗是自生癡合天為我方成我順帝不知乃是知<lb/>
<pb n="KR4e0228_WYG_013-4a"/>
大道見前憑認取相將良友叩明師<lb/>
　　平藩太宇宗侯遺詩步韻以謝二首<lb/>
百丈鯨鯢未戢鱗家家鼾睡大河濵關心獨有天潢客<lb/>
借箸能廽沙磧春四野燐交遼海卒千年淚落楚江臣<lb/>
孝陵王氣忻如昨且向月明理釣綸<lb/>
風動雲流鎮日閒非非寄向蠧魚間從無奇字煩揮麈<lb/>
覔得𤣥珠欲破顔臘盡便知氷是水巖居莫愛畫中山<lb/>
汾隂高士多精語何日青牛曉度關<lb/>
<pb n="KR4e0228_WYG_013-4b"/>
　　懐淮隂士民二首<lb/>
士庶雍雍佐郡時七年一調不嫌遲瘝官難補惟心折<lb/>
落日相催盡淚垂萬萬千千遮道左三三兩兩别京師<lb/>
於今赤子天涯外目斷長淮無限思<lb/>
兩考一官疾似梭成功為問竟如何従教去後心猶赤<lb/>
賸枉今畨鬢已皤未報主知顔汗赧難瞞我處淚滂沱<lb/>
攝行大治何人也到此令人感慨多<lb/>
　　步韻報盧茂才橋梓併致諸友二首<lb/>
<pb n="KR4e0228_WYG_013-5a"/>
斷梗飄飄倚日邉每逢貂使夜為年空勞青眼窺親舍<lb/>
幾向紅塵覔性天到底袖藏辭綬草也知囊乏買山錢<lb/>
丹心一片從來熱忍過西山酌冷泉<lb/>
濟濟冠紳集講堂言成鏗韻歩成芳主張潘氏教無類<lb/>
孝義盧家斐有章嵗若虚浮空髪短學無實地秪心長<lb/>
譚馮諸子吾知否夜夜心旌自北翔<lb/>
　　謁韓侯廟<lb/>
辟榖仙人蹤跡杳就烹國士血痕斑翔同孤鳯真竒絶<lb/>
<pb n="KR4e0228_WYG_013-5b"/>
淚灑千秋豈等閒誰向浮生能繋日未隨腐草便開顔<lb/>
徘徊相羡爾能死不死淮隂市井間<lb/>
　　志感<hi>有引</hi>
　　　海雲曰不求人知而求天知不求天知而求自<lb/>
　　　知不求自知而求無知一峯曰保身所以盡忠<lb/>
　　　也保身所以盡孝也善哉二君之言服之於膺<lb/>
　　　詩以感之<lb/>
良朋終日鎮相隨何幸蓬心獲善辭纔道君親雙淚隕<lb/>
<pb n="KR4e0228_WYG_013-6a"/>
難將冷煖倩人知塵藩霧鎖單身出月窟春融一笑窺<lb/>
到得箇中全掃却這畨認取太初時<lb/>
　　村居<lb/>
薄薄村醪常滿甕採來野菜亦盈筐因躭月色眠高嶺<lb/>
為逐花隂移小牀每以避寒扃户牖未曽觸暑汗衣裳<lb/>
嵐光竟日相留戀不識人間有短長<lb/>
　　贈馮少墟先生西還得扉字<hi>壬戌冬仲</hi>
名賢旬日再言歸我貴由來知自希楓陛黄麻需後召<lb/>
<pb n="KR4e0228_WYG_013-6b"/>
函關紫氣繞初衣斯文終古無加損國史千年有是非<lb/>
計到家山春咫尺繽紛囊笈滿程扉<lb/>
　　步韻謝别太宇賢藩二首<lb/>
三月河汾賸物華行行行到獻王家清江雲䕶龍眠穏<lb/>
碧漢風高鴈陣斜﨑路忘勞因旰食塵襟乍净有春茶<lb/>
光儀未許溪橋隔栁颭青枝梅放花<lb/>
牛耳詞壇孰與京留連端為遲行程幾年相憶雙魚赤<lb/>
一日躬逢四眼明錯落奚囊剛喜極咨嗟嫠緯却愁生<lb/>
<pb n="KR4e0228_WYG_013-7a"/>
全憑一醉澆離緒到向東人呼酒觥<lb/>
　　龍逄塚<lb/>
下馬高墳淚欲零忍聞忠藎被嚴刑秋風慘慘天為老<lb/>
夏厯茫茫骨尚馨一死猶期成主悟九州豈意共身傾<lb/>
英魂彷彿來相囑莫道吾王不聖明<lb/>
　　魏豹城<lb/>
野老溪邉説魏侯荒原曽此樹瓊樓秦王殿上珠光照<lb/>
薄后宫中貴氣収故壘惟聞殘鏃出遺溝猶自淡烟浮<lb/>
<pb n="KR4e0228_WYG_013-7b"/>
興亡千古堪憑弔何事蜂衙喧未休<lb/>
　　贈别徐明衡天部以請贈薛西原先生得謫<lb/>
南州高士出皇都隂雨三旬滙若湖一旦銓郎辭墨綬<lb/>
滿朝臺諫伏青蒲爾懐聖主恩猶渥衆羡西原徳不孤<lb/>
再弼盛明他日事眼前吾道在匡廬<lb/>
　　和吕豫石天部儆學詩十首<lb/>
睿思講罷講何思請更參詳率性時膝下瞻依寧俟慮<lb/>
井邉怵惕那容遲也知研究堪窮髓絶勝踈浮但撩皮<lb/>
<pb n="KR4e0228_WYG_013-8a"/>
祗是不思原聖脉入門争可讓些兒<lb/>
等閒莫把意為心纔説尋心無可尋固在一腔難問際<lb/>
雖然萬備不容針匪憑軸在空輪飾覔得丹來徧地金<lb/>
千古齋心顔氏子聰明黜盡只潜沉<lb/>
古徳相傳只此明十分明是十分行憒昏决事終成暝<lb/>
想像為知僅是名明照應須莫浪指躬行切忌不完成<lb/>
醒來幻夢一齊歇若個為明若個誠<lb/>
身外逰絲總贅疣營營何事不如休可憐暇日翻成擾<lb/>
<pb n="KR4e0228_WYG_013-8b"/>
却把直腸硬作鈎甘飲自捐著屐血錦衣人笑頂冠猴原<lb/>
來至足屬吾道塵網牽人可盡勾<lb/>
勿用區區嘆徳孤茫茫寜匪盡人夫試詢乾父皆男也<lb/>
可道街氓不聖乎有我一堂分肺腑同人千聖㸃頭顱<lb/>
陽和未到氷難解願挈良朋共勉圖<lb/>
世上何人號最貧裹装七尺小為人旁聯六合斯真體<lb/>
貫徹千秋是大身纔割禽魚便是痿不疼荒徼豈名仁<lb/>
只休封閉如蝸縮縱有高談未許真<lb/>
<pb n="KR4e0228_WYG_013-9a"/>
眼前突兀聳尼山終日徘徊盍去攀起念便分生死介<lb/>
是誰能立獸人間殷殷防錯常詢路戰戰臨深為過關<lb/>
老我流光增鄭重中宵耿耿未能閒<lb/>
吾性原従未有孩五常百行甫成才太初太始須㕘也<lb/>
一欲一為可漫哉身濯江流纔是潔眼迷跬步未云開<lb/>
曽觀鄉黨十篇否檢㸃衣裳飲饌來<lb/>
莫訝崇高聖與神為神為聖甫為人希天即在希賢日<lb/>
由義難於行義循灑掃曾聞神所入心精即是聖之真<lb/>
<pb n="KR4e0228_WYG_013-9b"/>
果然此道一而已孟氏當年既示津<lb/>
每詫儒紳見有邉得詩深喜已窺全明幽合貫方成世<lb/>
費隠都融可論天進學還須獨有得殢人每以故相傳<lb/>
元公試向詢無極不語只消抺去圏<lb/>
　<lb/>
　<lb/>
　<lb/>
　仰節堂集巻十三<lb/>
</p>
<p>
</p>
  </div>
<div>
<head>仰節堂集卷十四</head> <lb/>
    <p>
<pb n="KR4e0228_WYG_014-1a"/>
欽定四庫全書<lb/>
　仰節堂集卷十四<lb/>
　　　　　　　　　　　　明　曹于汴　撰<lb/>
　五言絶句<lb/>
　　省躬詩<lb/>
燕子語梁間天籟各自發家童勿垂簾出入任飛越<lb/>
　　又<lb/>
風従水上過文成風不知水亦不自文觀者乃文之<lb/>
<pb n="KR4e0228_WYG_014-1b"/>
　　又<lb/>
人信勿自信人疑還自疑不疑不成信闇然為襟期<lb/>
　　又<lb/>
人不幸不及相看成自驚莫訝醉人醉未飲不為醒<lb/>
　　又<lb/>
蒿萊誰不厭斸盡又還生田不茂黍稷未許不青青<lb/>
　　又<lb/>
聖人時而言一發千鈞弩終朝審其機含章緘不吐<lb/>
<pb n="KR4e0228_WYG_014-2a"/>
　　又<lb/>
小鑑鑑以面巨鑑鑑以身不比明月光豈識乾與坤<lb/>
　　又<lb/>
或計在一時或計在一世或計在萬年經營應自異<lb/>
　　又<lb/>
我全而人毁毁者當自怒而我乃怒之芸人忘其故<lb/>
　　又<lb/>
利根千萬丈漆堅細若絲誰知絶利日剛是利生時<lb/>
<pb n="KR4e0228_WYG_014-2b"/>
　　又<lb/>
鑑空水之止纎塵不揜光人心塵無許頓爾成昏茫<lb/>
　　又<lb/>
血氣相驅役真成傀儡身不知伏火處那知已成焚<lb/>
　　又<lb/>
宿愛不能斷宿嗔不能斷營營堦序間何時登彼岸<lb/>
　　又<lb/>
請益居其虚受益居其愚請益而益至真能不怒無<lb/>
<pb n="KR4e0228_WYG_014-3a"/>
　　又<lb/>
畫史先盤礴一擇敵化工萬事未當前胡不虛其中<lb/>
　　又<lb/>
孟子善養氣此氣即此理稟氣人人知理則逺言取<lb/>
　　又<lb/>
萬人各一生萬生各一遂聖人遂萬生於巳取不匱<lb/>
　　又<lb/>
遇蘭馥我衣遇棘刺我裳人生隨所遇何必苦相傷<lb/>
<pb n="KR4e0228_WYG_014-3b"/>
　　又<lb/>
御人與御事難易迥然分人心不我洽吾事亦邅迍<lb/>
　　又<lb/>
世變人崇鬬几筵列戰鋒雞肋誰我弱箝口莫相衝<lb/>
　　又<lb/>
昨夕塵情濁惉惉結不舒夢中馮伯子命我勿區區<lb/>
　　又<lb/>
良賈以虛殖殖多更邃藏祗縁寸銖兩囊篋日周章<lb/>
<pb n="KR4e0228_WYG_014-4a"/>
　　又<lb/>
不百鍊不勁大任阿誰舉大道大如許衆生衆如許<lb/>
　　又<lb/>
舉世俱予聖千年顔孟無向明争似暗明便輟功夫<lb/>
　　又<lb/>
何不學幼子笑罷忘其喜不風猶作波人稱為禍水<lb/>
　　又<lb/>
天大不漏細羅三垣列宿不難大如天抑恐多疎漏<lb/>
<pb n="KR4e0228_WYG_014-4b"/>
　　又<lb/>
喋喋以益人疑於炫所有人方陳其益雖逆且順受<lb/>
　　又<lb/>
過不可不悔一悔便消釋藥過病還生撼搖苦此鬲<lb/>
　　又<lb/>
恩過翻成怨非關怨者尤陽和隂不節炎夏竟何流<lb/>
　　又<lb/>
休因得意處忘却懊懐時自吐寜堪食剛腸莫再移<lb/>
<pb n="KR4e0228_WYG_014-5a"/>
　　又<lb/>
偶睹醜人醜歸來淚暗弹醜予無處著為爾何成寛<lb/>
　　又<lb/>
行不離堦前言乃萬里去負儋果幾何千鈞勿浪語<lb/>
　　又<lb/>
困來寜退休倦容勿對客勿易吐肝膽而令辭氣廹<lb/>
　　又<lb/>
徳義早安排十三年前語今日初度日慚愧汗如雨<lb/>
<pb n="KR4e0228_WYG_014-5b"/>
　　又<lb/>
過喜氣多揚過憂貎亦嗇理情如調羮味過詎堪食<lb/>
　　又<lb/>
尋常躪徑草容易撲流螢怙强終不覺爾弱乃相陵<lb/>
　　又<lb/>
長呼據竿頭他人焉置足環瞻匪爾榮將以爾為鵠<lb/>
　　又<lb/>
陽過常畏人隂過不畏已人目當其麗吾目當其鄙<lb/>
<pb n="KR4e0228_WYG_014-6a"/>
　　又<lb/>
小怒不能懲大怒且相襲大怒旬日連小怒時刻戢<lb/>
　　又<lb/>
羊腸鮮覆轍密語多興戎風波翻齒頰氷炭羅心胸<lb/>
　　又<lb/>
勿恃沾沾恩恩為怨之府勿恃煦煦親親為疎之藪<lb/>
　　又<lb/>
貞士不易悦曲士不易結胡為乎營營空爾成勞拙<lb/>
<pb n="KR4e0228_WYG_014-6b"/>
　　又<lb/>
逢比榮萬年桀辛辱千古弔罷莫談忠慟淚方如雨<lb/>
　　又<lb/>
治世非一手亂世非一足南渡主多寃羣工俱食肉<lb/>
　　又<lb/>
磯流嚮滂湃風樹影參差神氣清寜日聲容和順時<lb/>
　　又<lb/>
參芎自不惡藜蘆亦何尤丈夫同氣味白首願同逰<lb/>
<pb n="KR4e0228_WYG_014-7a"/>
　　又<lb/>
螢火未成日不信草能飛望夫軀化石石軀有無知<lb/>
　　又<lb/>
家有軒轅鏡鏡貎分於此去者影常留來者胡以竢<lb/>
　　又<lb/>
漏語亂之階轉喉若發機機動靡不走促膝成噬臍<lb/>
　　又<lb/>
謂我不如斯人其誰我諒是何人之殉不憐我之䘮<lb/>
<pb n="KR4e0228_WYG_014-7b"/>
　　又<lb/>
蟻鬬如雷震病耳亦時聞人誰同此耳相述徒殷勤<lb/>
　　又<lb/>
周行松桂羅狹徑多蓁莽遇莽方廽足何如詢路口<lb/>
　　又<lb/>
燕居如對客客至不更容倉惶多掩飾藉是以自攻<lb/>
　　又<lb/>
怒毁成愎諫喜譽若争憐借將頷下氣増取面前妍<lb/>
<pb n="KR4e0228_WYG_014-8a"/>
　　又<lb/>
乍面成乍煦易諾旋易悔孰與少踟蹰猶令直道在<lb/>
　　又<lb/>
誰將一粒珠棄之於中野誰將一寸長人前誇詡者<lb/>
　　又<lb/>
吾將益人善因之攻人瑕區區亦疏耳如煑水灌花<lb/>
　　又<lb/>
陽剛散之始物生肇自坤石冷能藏火火烈秪成焚<lb/>
<pb n="KR4e0228_WYG_014-8b"/>
　　又<lb/>
折旋不足處百拜盡成虛减寸不為丈凛凛貫終初<lb/>
　　又<lb/>
人情誕固誕評章密似毛評人如評鬼雙淚落青袍<lb/>
　　又<lb/>
大濟肇於忍大懟肇於忍一忍不復辨剛道是愚蠢<lb/>
　　又<lb/>
先朝肇大禮羣議競紛然文成問不答聊爾咏青天<lb/>
<pb n="KR4e0228_WYG_014-9a"/>
　　又<lb/>
千里難一師百拜難一語詬言感如飴相成出相齬<lb/>
　　又<lb/>
口虛而内實欲入閉之門空洞絶伎倆是為百益原<lb/>
　　又<lb/>
天雨之潤禾傾盆不如細侈口相開陳知應匪求濟<lb/>
　　又<lb/>
知人真不易諮詢失亦頻勿謂憑高客勿謂聽密人<lb/>
<pb n="KR4e0228_WYG_014-9b"/>
　　又<lb/>
人亦何容辱人亦何容欺我否而人可貌諾而中攜<lb/>
　　又<lb/>
义手成經濟揖授何森然欹側談條理沉醉説醒言<lb/>
　　又<lb/>
眼净微成巨三年貫虱心羊羮與雞距戈甲起繽紛<lb/>
　　又<lb/>
制念如縛鹿一排而一觝無念乃無縛正襟墮支體<lb/>
<pb n="KR4e0228_WYG_014-10a"/>
　　又<lb/>
雄辯如求勝直窮亦似争纔勝負者逺纔争大道崩<lb/>
　　又<lb/>
劉戒釋文義潘不議論予無乃談學聖勿越各身軀<lb/>
　　又<lb/>
何事須明心神通無更有一朝心其心宇宙在吾手<lb/>
　　又<lb/>
何事賞巴曲何事唱陽春既成立語式更得聴言人<lb/>
<pb n="KR4e0228_WYG_014-10b"/>
　　又<lb/>
時或率天性分明大道行無端翻自悔苦媚世間情<lb/>
　　又<lb/>
意左莫投足言違急斂脣訾人如齒劍揚已如投焚<lb/>
　　又<lb/>
諸有不能無諸無不能有靈性一何靈無無仍有有<lb/>
　　又<lb/>
些個失人意愁腸百疊縈却詫元城子梅州鼾睡聲<lb/>
<pb n="KR4e0228_WYG_014-11a"/>
　　又<lb/>
談忠多負主論孝未酬親呴濡才似髪相負便生嗔<lb/>
　　又<lb/>
不作井中泥輙鳴牀上琴匡人何予有况為廢謳吟<lb/>
　　又<lb/>
惟敬能生樂恣睢成悶懐尋常莫造次戎好笑中來<lb/>
　　又<lb/>
支言亦有根根深不在口任爾三百緘根動口自剖<lb/>
<pb n="KR4e0228_WYG_014-11b"/>
　　又<lb/>
爾窺事遲遲喜怒勿遽發爾處事疎疎經理須密切<lb/>
　　又<lb/>
卒然輙舛錯檢㸃已千里改是胡以預造次必於此<lb/>
　　又<lb/>
大木充棟梁全帛美裳衣若不中䋲墨環觀嘆竒稀<lb/>
　　又<lb/>
飛雲流逺浦旭光盪風林去住儵不滯可擬達者心<lb/>
<pb n="KR4e0228_WYG_014-12a"/>
　　又<lb/>
一字歉於中四座俱囬首惕兮敬靡忘勿以為細咎<lb/>
　　又<lb/>
無謂楚可疑趙孟自坦坦無謂漢可信留侯戈已返<lb/>
　　又<lb/>
知幾者不辱况令辱相續徵色不自喻是之謂走肉<lb/>
　　又<lb/>
一水滿不容一水滿欲施海若乃汪汪二水小如巵<lb/>
<pb n="KR4e0228_WYG_014-12b"/>
　　又<lb/>
何故多遺忘知因心不存水澄物自照垢逺鑒靡昏<lb/>
　　又<lb/>
心胸藏釁郤譽之以為譏岐路相違左合之乃成離<lb/>
　　又<lb/>
戚休掣電來得䘮迅雷起心澄目不搖憑言了生死<lb/>
　　又<lb/>
養氣如養虎虎哮制則難養心如養龍龍變以能蟠<lb/>
<pb n="KR4e0228_WYG_014-13a"/>
　　又<lb/>
天下極難事取土益高陵千秋華嶽頂帝座幾人登<lb/>
　　又<lb/>
保心如保印印去能吏拙事心如事親常令安且悦<lb/>
　　又<lb/>
事不問巨小身在思有濟庸庸偶其間何殊匏之繫<lb/>
　　又<lb/>
以言教者讐以言教者訕几席笑談間好師成大患<lb/>
<pb n="KR4e0228_WYG_014-13b"/>
　　又<lb/>
常定亦常覺常覺亦常定泗濵獲要言吾以止吾性<lb/>
　　又<lb/>
吾亦完其我夭夀我何關人毁與人奪似隔幾重山<lb/>
　　又<lb/>
有物彌天地至密至恢恢放非由近去巻不逺方歸<lb/>
　　又<lb/>
宗聖終無愆遵王道如砥人心真聖君從心何不理<lb/>
<pb n="KR4e0228_WYG_014-14a"/>
　　又<lb/>
不識嚴僮僕能無畏影衾心開雙目朗匝地鬼神森<lb/>
　　又<lb/>
心意由來别心性亦分明不窺真性面終是氣縱横<lb/>
　　又<lb/>
傑人千仞壁卓見亦横中方識不聞覩穆然洵聖功<lb/>
　　又<lb/>
事因忙處錯中道在従容擬議為言動免令愆戾叢<lb/>
<pb n="KR4e0228_WYG_014-14b"/>
　　又<lb/>
止止還止止休休休坐馳兀兀固在此浪浪將何之<lb/>
　　又<lb/>
魄我魂仍我夢胡不我由夜夢原従晝云何不静修<lb/>
　　又<lb/>
聞雞頻問夜非是愛辛勤老至光隂少那能不惜隂<lb/>
　　又<lb/>
匪擬人相重不嫌人我輕察言知不足従此日兢兢<lb/>
<pb n="KR4e0228_WYG_014-15a"/>
　　又<lb/>
古人惜寸隂寸寸必有事古不専誦書所事果何事<lb/>
　　又<lb/>
名利真成祟英雄奈爾何清江平似席倐忽起風波<lb/>
　　又<lb/>
問路非行路年年在户庭果然行路客問罷即登程<lb/>
　　又<lb/>
不欺人功淺功深絶自欺自欺寜易絶還在欺人時<lb/>
<pb n="KR4e0228_WYG_014-15b"/>
　　又<lb/>
何處窺剛徳應於衆聒時初心原不惡底事為人移<lb/>
　　又<lb/>
不慴於巨禍不怵於殊榮不眩於久暱白首鮮能行<lb/>
　　又<lb/>
飲毒十年前毒發十年後智人慎舉匕懵人悼成疚<lb/>
　　又<lb/>
日照不擇地雨潤無遺草吾心藏仁機嫉惡亦能槁<lb/>
<pb n="KR4e0228_WYG_014-16a"/>
　　又<lb/>
飽食卧北窗多少恩難補征人捍邉陲農夫勞畎畆<lb/>
　　又<lb/>
利榮無冀想推挽絶偏私杳杳高風在執鞭我願之<lb/>
　　又<lb/>
請看鼓楫人江海如平地由來此世途各自分難易<lb/>
　　又<lb/>
莫視聖者高自高更局促暑葛寒以綿人人贊化育<lb/>
<pb n="KR4e0228_WYG_014-16b"/>
　　又<lb/>
天心最憎機人心能照機試觀海上客何事不忘機<lb/>
　　又<lb/>
積風風乃厚强信終成疑相逢纔半面便道遇鍾期<lb/>
　　又<lb/>
鄉愿萬尋坑白頭跳不出圖個世人稱年年囚鬼窟<lb/>
　　又<lb/>
㸃檢従前事感應如桴皷勿云方寸幽天公於此睹<lb/>
<pb n="KR4e0228_WYG_014-17a"/>
　　又<lb/>
常憑未發天好令直如弦忽忽初念轉照照却惺然<lb/>
　　又<lb/>
朝暮相煎急誰人㑹個休通來一寸血㸃㸃逐浮漚<lb/>
　　又<lb/>
著力因求得得後何庸力無力却有力綿綿自消息<lb/>
　　和鄒南臯先生寄示三詩<lb/>
土坼田分畛氷消水共池怪來關切甚原未隔毫絲<lb/>
<pb n="KR4e0228_WYG_014-17b"/>
　　　右共一家<lb/>
耳目若可鎔見聞何所住春色滿乾坤畫樹非真樹<lb/>
　　　右文字障<lb/>
不道西山高却道日將晏誰知夾日烏陽光猶自爛<lb/>
　　　右四大假<lb/>
　　劉冲倩誕初子錫朋<lb/>
劉子今方赤相看不爾如他年年似我憶取爾之初<lb/>
　　劉冲倩定嗣長子錫蕃<lb/>
<pb n="KR4e0228_WYG_014-18a"/>
主器遵而祖荆花好振先彛倫天叙就而祖即而天<lb/>
　　劉冲倩誕次子錫履<lb/>
多孫若祖忻雙郎忻若父有弟忻若兄異日三無負<lb/>
　七言絶句<lb/>
　　獨坐<lb/>
蓬萊弱水是何處悠然獨坐小齋中分明天地共浩浩<lb/>
豈必烟海逐空濛<lb/>
　　和友講道<lb/>
<pb n="KR4e0228_WYG_014-18b"/>
道無堂奥亦無門何處入來何處存舉足求門足便是<lb/>
眼前淪渾更無痕<lb/>
　　賞牡丹<lb/>
花前逸興欲傾盃為問此心何處來物理若還不我與<lb/>
等閒那得笑顔開<lb/>
　　坐思<lb/>
萬軍接刃鬭紛紜旗皷惟聞將帥尊若道此心更有主<lb/>
又令將帥主何人<lb/>
<pb n="KR4e0228_WYG_014-19a"/>
　　吳安節先生貽詩步韻以謝<lb/>
茫茫今古道常存眼底抛除誰是尊一座堂皇天様大<lb/>
無端又向小分門<lb/>
夏庭鑕斧亦遭逢爼豆關祠代代同却道頭顱剛直甚<lb/>
悔將主過博臣忠<lb/>
　　新月<lb/>
訪客登臨百尺樓纎痕遥共薄雲流如輪皓魄分明在<lb/>
舉世争言月似鈎<lb/>
<pb n="KR4e0228_WYG_014-19b"/>
　　癸丑村居雜詩<lb/>
東鄰西舎總淳龎後圃前㕔盡植桑莫道農家成寂寞<lb/>
茂林好鳥奏笙簧<lb/>
坐卧高樓萬户低山屏闌楯兩相齊眼前塵障開除盡<lb/>
暮雨朝烟入品題<lb/>
澍雨昨宵漲小池曉來庭院緑參差兒童報道蔬堪摘<lb/>
便好邀賔賞嵗時<lb/>
得請歸來恩許閒細窺書巻飽㸔山四郊却道無禾黍<lb/>
<pb n="KR4e0228_WYG_014-20a"/>
又為饑人不解顔<lb/>
五旬無雨壠苗枯少女誰家挽轆轤也愛深閨幽静好<lb/>
半因饑餒半田租<lb/>
才愁溽暑忽秋凉人世誰同天運長好展襟期酬令序<lb/>
四山雲物曉蒼蒼<lb/>
高臺四望野連天風月於兹豈有邉三尺匡牀紛計算<lb/>
還知世界幾千千<lb/>
田叟邀來為解蓑飲君濁酒為君歌莞然一笑還相問<lb/>
<pb n="KR4e0228_WYG_014-20b"/>
昨夜月明詩幾多<lb/>
村小不盈數十家迴迴相見問桑麻稚兒未任犁鋤力<lb/>
也向溪頭解種𤓰<lb/>
　　聞報書懐四首<hi>丁巳</hi>
鈍質生來故不竒科名官位總逾涯若人剛好投閒地<lb/>
猶費夕郎夜草辭<lb/>
鄭重多賢輔聖君不才自合老烟雲兒童課罷書堂寂<lb/>
種竹栽花日又曛<lb/>
<pb n="KR4e0228_WYG_014-21a"/>
利鎖名韁久若遺無端猶爾浪猜疑而今想在相抛却<lb/>
正是茅簷穏睡時<lb/>
塵世繁勞不上肩山中長夏日如年千秋未了遺編在<lb/>
且喜蠅頭也㑹看<lb/>
　　初任司理到任日吏用印報云陞授吏科給事中<lb/>
　　虚套取喜何必乃爾走筆題其上<lb/>
休飾虚章報吏科縱成真取便如何眼前羞作瞞心事<lb/>
莫把津華覬望多<lb/>
<pb n="KR4e0228_WYG_014-21b"/>
　　梁燕重來二首<hi>行取候命</hi>
萬里都門春復春雕梁燕壘又更新呢喃相向如相訝<lb/>
不是燕人是晉人<lb/>
年年作客客華堂歸燕殷勤話暖凉飛過囬廊還對語<lb/>
主人何事鬢成霜<lb/>
　　藤<lb/>
嫩枝柔幹倩相扶未信終成矮地鋪當是老龍離玉闕<lb/>
昂頭藏角隠平蕪<lb/>
<pb n="KR4e0228_WYG_014-22a"/>
　　竹<lb/>
偶因月上横疎影不為霜來發勁枝休把貞操漫相擬<lb/>
還須些個自然時<lb/>
　　迎春花<lb/>
輕黄不似首春時果是青青但此枝欲識花無與花有<lb/>
且言春去竟何之<lb/>
　　葵花<lb/>
自白自黄還自紅賞不加喜折不恫若教著意才傾日<lb/>
<pb n="KR4e0228_WYG_014-22b"/>
花若能言應笑儂<lb/>
　　榴<lb/>
共道榴花結子多百花堦下共森羅滔滔萬𣲖歸滄海<lb/>
胡不中原絶水波<lb/>
　　落花<lb/>
凭欄逰冶惜芳菲陣陣風來片片飛多惱多情總向外<lb/>
本來纔著便忘機<lb/>
　　咏垂楊似座中友<lb/>
<pb n="KR4e0228_WYG_014-23a"/>
為甚枝枝向下垂不剛不勁耐風吹相逢為爾頻傾酒<lb/>
記得十年贈别時<lb/>
　　題北園十五首<lb/>
楚弱劉强東逝波銅山金谷總消磨啼鶯莫向窗前枕<lb/>
無限榮華正夢柯<lb/>
七尺身軀一粒沙年來病豎苦相加吾將一笑攀明月<lb/>
白玉京中别有家<lb/>
昨夜狂風萬水號如従三峽聴江濤垂雲隔在應憑取<lb/>
<pb n="KR4e0228_WYG_014-23b"/>
飛入天門興轉豪<lb/>
風高猶自怯衣單華嶽峯頭四望寛萬國洪罏悲正熾<lb/>
銀潢瀉却與清寒<lb/>
採藥時従陌上還牀頭欹枕看青山一腔熱火風吹去<lb/>
欲向忙人賣個閒<lb/>
夢裏分明玉帝旁騎龍駕虎任翺翔逥頭世界些兒大<lb/>
不是争蝸是怒螳<lb/>
萬里黄河一線流茫茫大地水中漚非非是是莫相聒<lb/>
<pb n="KR4e0228_WYG_014-24a"/>
一夜西風欲白頭<lb/>
石橋橋畔濯滄浪高栁隂濃足午凉野老班荆情共適<lb/>
無人識是瑣垣郎<lb/>
纍纍高塚傍河涯古碣苔封半欲欹惟是銀璫曽不拜<lb/>
百年處處口為碑<hi>時逰張氏墳</hi>
十里郊原信步逰每逢嘉樹且休休旌旗却憶長安道<lb/>
瀟灑終應此日優<lb/>
隴頭小坐説當年逐牧隨農過緑阡人是舊人窮亦得<lb/>
<pb n="KR4e0228_WYG_014-24b"/>
烏沙難道漆同堅<lb/>
半生炊黍未全醒羸體相看便不寜非是貪官非愛夀<lb/>
個中不了為惺惺<lb/>
春老園花秋近枝黄昏相對淚交頤如天事大關情切<lb/>
惟有清風明月知<lb/>
盂水昨宵夢化金靈臺帝主窒吾心楊家夜却尋常事<lb/>
蟻穴能令江漢深<lb/>
岸裂瀾狂漲若湖且沉且起賴殘壺中流力盡波仍急<lb/>
<pb n="KR4e0228_WYG_014-25a"/>
尼父空中笑欲扶<lb/>
　　避暑姚館漫題<hi>乙巳</hi>
邸報傳來莫嘆呀長安從昔此紛拏飛霜墮雪皆天意<lb/>
到得東風自放花<lb/>
草有千般花萬叢形形色色也難同負心唾面都由彼<lb/>
不向人間競楚弓<lb/>
千年華表草中埋八百籛翁亦去來抛却金環總一律<lb/>
儘他二豎莫徘徊<lb/>
<pb n="KR4e0228_WYG_014-25b"/>
　　南逰八首<lb/>
廬山面目何為真我來問取山頭人山人住慣等平地<lb/>
脉脉無言鋤白雲<lb/>
為觀瀑布登高閣懸流百仞空中落山僧不見雪花飛<lb/>
指㸃巖頭説旱涸<hi>時瀑無水</hi>
文殊臺上惟月明水中有石聲鏗鍧這畨公案憑誰剖<lb/>
還是石聲是水聲<lb/>
白鹿無踪古洞幽仍登絶嶺豁雙眸紫陽笑指條山曲<lb/>
<pb n="KR4e0228_WYG_014-26a"/>
一様淙淙湧碧流<lb/>
千丈神妖繋銕柱年來逃向靈臺住憑遣千兵擒不來<lb/>
不持寸刃驅將去<lb/>
一溪緑水一林松五栁先生宅此中天遣生成晉處士<lb/>
非將飢餓博高蹤<lb/>
佛子金身三丈五袒肩垂手觀下去莫恠當年著眼高<lb/>
等閒豈識羣生苦<lb/>
訪仙臺上石崔嵬人道餐霞去不囬果向深山更深處<lb/>
<pb n="KR4e0228_WYG_014-26b"/>
温良何故進丹來<lb/>
　　㑹堂和楊晉菴先生勉學詩七首<lb/>
此道何時不大明青霄無奈片雲生幾廽欲掃掃不得<lb/>
不掃憑誰代若行<lb/>
為是為非我自明每従暗裏淚痕生㑹堂度度得良藥<lb/>
欲䇿駑綿勉强行<lb/>
同此天真同此明宛如一鏡羅羣生煩君提我迷途裏<lb/>
沂水河邉好共行<lb/>
<pb n="KR4e0228_WYG_014-27a"/>
還得原來恁地明無邉真趣自生生何須著力相防檢<lb/>
水自流兮雲自行<lb/>
眉宇薫人乍欲明須防鄙吝别來生利名根蒂縛人急<lb/>
口説難憑且去行<lb/>
頤解蓬開未是明譬如撃石火光生可憐撃罷依然石<lb/>
到此令人猛欲行<lb/>
果然明盡却無明到得真明萬照生千古良知孩提子<lb/>
孩提剛是任天行<lb/>
<pb n="KR4e0228_WYG_014-27b"/>
　　鳶飛魚躍<lb/>
鳶魚吟罷此心開色色如斯莫更猜窗草驢鳴同意思<lb/>
古人纔是誦詩來<lb/>
　　和張霽春談棊詩<lb/>
茫茫今古大棊枰興敗輸贏局局争畢竟有時雙歇手<lb/>
廻頭一笑枉生情<lb/>
　<lb/>
　仰節堂集巻十四<lb/>
</p>
<p>
</p>
  </div>
        </body>
</text>\m</TEI>