<?xml version="1.0" encoding="UTF-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?><?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" 	schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">   <teiHeader>      <fileDesc>          <titleStmt> <title>Title</title> </titleStmt> <publicationStmt>             <p>Publication Information</p> </publicationStmt> <sourceDesc>             <p>Kanripo</p>          </sourceDesc>       </fileDesc>   </teiHeader>
 <text>
<body>
<div>
<head>願學集卷五上</head> <lb/>
    <p>
<pb n="KR4e0229_WYG_005-1a"/>
欽定四庫全書<lb/>
　願學集卷五上<lb/>
　　　　　　　　　　　　明　鄒元標　撰<lb/>
　　記<lb/>
　　　聖像記<lb/>
太和郭使君相奎督學蜀中寄余聖像一幅余肅將刻<lb/>
於邑學宮葢余見名家子蕩析離披説以眇論卒莫能<lb/>
化長老乃懸其祖父像於庭南面臨之其人潸然淚下<lb/>
<pb n="KR4e0229_WYG_005-1b"/>
愴然悔悟卒為善士今之學宫經義造士冀得醇儒闡<lb/>
明聖真乃視為青紫榮祿之資既得志若刻氷鏤脂無<lb/>
當於用聖訓謂何意欲使學者仰止而興思也夫孝子<lb/>
慈孫覩先世遺容必思其啓處思其操存求無忝箕裘<lb/>
洋洋兹像如在其上讀其書淑其教當何如無愧聖門<lb/>
矩矱聖門矩矱莫先於仁夫子自名曰為之不厭不厭<lb/>
者仁也仁自孝弟始孟氏以孝弟括堯舜之道決機在<lb/>
為不為之間人患不為爾為也而良心發越火燃泉達<lb/>
<pb n="KR4e0229_WYG_005-2a"/>
誰得而禦之幼讀賛聖諸詞有以聖為天縱者我非生<lb/>
而知之之説偽乎有謂生民未有者祖述堯舜之説誣<lb/>
乎有以聖為絶徳者聖人可學而至之説非乎心竊疑<lb/>
之長聞大人之學至江漢秋陽之喻以為此足貌聖萬<lb/>
一近窺聖道本無染也何所於濯本無汚也何待於潔<lb/>
渾然無跡未始有潔白之見也夫子自名曰發憤忘食<lb/>
樂以忘憂曰空空如也憤故樂樂故空空此聖功喫𦂳<lb/>
後人以為謙辭誣矣聖門得其宗者惟顔子仰鑚瞻忽<lb/>
<pb n="KR4e0229_WYG_005-2b"/>
亦既竭才卒嘆曰從之末由學至於末由是豈以形像<lb/>
窺聖奥者哉故曰顔氏之子其庶㡬乎又曰回也庶乎<lb/>
屢空是謂見孔於卓學者從斯體究羮牆如見不然即<lb/>
起夫子同堂比室其室則邇其人則逺<lb/>
　　　文江證道記<lb/>
戊寅予寓貴陽有郁丞父過㑹稽曰令宜興吳公子同<lb/>
藉一言為吾兒地予謝曰流人為世忌諱不佞敢愛言<lb/>
請益堅不得已肅一書往亡何得公報意直而壯眎世<lb/>
<pb n="KR4e0229_WYG_005-3a"/>
間巧宦隂陽其辭色者天壤予自遭貶後書可傳者公<lb/>
與南海王唯吾氏二人王名學曽官侍御光祿兩以諫<lb/>
罷予心嚴二君異衆人言不足知人哉予起家公適起<lb/>
調豐城往返江上得接公教公儀度豐碩望之知為鉅<lb/>
人言間鑿鑿先民風度雖在簿書中神超邃古往來論<lb/>
心者吾師廬山先生吾犮定宇先生二先生器公甚逺<lb/>
以治行召入為御史一巡而歸卧陽羨山中者十餘年<lb/>
邇奉詔起家予私心安得借公為西江福利無㡬何果<lb/>
<pb n="KR4e0229_WYG_005-3b"/>
得公予聞公至玉峽以小漁舲迓公江上坐談甚具姑<lb/>
記其大者公曰羅旴江作官皂隸亦講學余曰此公精<lb/>
神無處不到又曰聞旴江庫不鐍官錢無紀任其散漫<lb/>
予曰此傳者過此老作郡縣作兩司所至民綰結如慈<lb/>
父予嘗見海内諸公為政赤身無世間相者此公一人新建<lb/>
後發揮良知不落邊見者亦此公一人世無知其學<lb/>
路故妄傳人耳此天人師也安可測量公曰然但今學<lb/>
之流弊認欲為理以情為性以防檢為桎梏以禮法為<lb/>
<pb n="KR4e0229_WYG_005-4a"/>
戲塲滔滔江河莫知底止所以語悟者害人不淺若不<lb/>
重修無有是處予稽首曰公言誠末世津梁中流砥柱<lb/>
學誠當重修盤桓數日將别予告公曰後㑹難期敢愛<lb/>
一言昨公語修悟雙提世不可無此言若在公自度再<lb/>
當有請公愕然曰何居予曰公行履篤實慥慥皜皜若<lb/>
終日如此敎人自有升堂者世間伶俐漢望鞭影者不<lb/>
少夫天地間天自信天地自信地我自信我耳聰目明<lb/>
手持足行心思睿知更有何事自墮地來何物不備無<lb/>
<pb n="KR4e0229_WYG_005-4b"/>
故提一悟字已屬謎語又提一修字亦屬疑情夫道不<lb/>
可造作也强造作之不可修持也强修持之世間有造<lb/>
作有修持者即屬形象有形象即有生滅凡人之審音<lb/>
也必調絃之緩急而後音平能知無音之音琴可置又<lb/>
奚調之有夫以調停之術為究竟實際則予不敢敢布<lb/>
腹心同里俞定所公同年同盟幸出此證之鄒生言有<lb/>
當萬一否姑為記以俟異曰<lb/>
　　　太平府重修儒學記<lb/>
<pb n="KR4e0229_WYG_005-5a"/>
高皇帝廓清乾坤功冠隆古實肇基太平郡郡錢榖甲<lb/>
兵疆域形勢差殺各郡然風氣淳龎聖善首及擬之漢<lb/>
事則三輔股肱之邑云郡故有學剏自青田劉公制頗<lb/>
稱善嗣鑿池通橋地氣宣洩規畫加隆而嵗乆不無少<lb/>
圮刺史陳公以名給諫出守是邦下車謁廟眺諸形勢<lb/>
慨然思復其舊苦力不支乆之得窖中金若干公斥之<lb/>
治城城完迺以羨更治黌宫實池夷窪隆左伏右後廓<lb/>
前舒廟廡翼翼齋閣巍巍邦人士詠斯遊斯歌曰我陳<lb/>
<pb n="KR4e0229_WYG_005-5b"/>
公力也公欲詔諸人士以余固陋夙嘗究心儒先糟粕<lb/>
乃遣教官劉廷綬謁記於予予惟孔子至聖憲章文武<lb/>
從周之訓何娓娓言之不置葢忠質兼用周家道法最<lb/>
為詳盛故聖而孔子亦不能舎周他適余輩生當盛世<lb/>
涵育聖化最乆太平且為聖祖興王之都余何庸援引<lb/>
古誼樹眇論以相高哉嘗思我聖祖當戢戈槖矢之後<lb/>
即以六諭訓民曰孝曰敬曰睦曰訓後曰安業曰無為<lb/>
非大哉皇謨與往聖達徳九經三物之㫖相為彪炳即<lb/>
<pb n="KR4e0229_WYG_005-6a"/>
詩書所稱何加焉雖然達道有五行之者一也聖諭淵<lb/>
涵鬱而未發至肅皇始闡敬一之訓揭之學宫實與六<lb/>
諭相表裏葢謂人心馳蕩六飛難馭敬則定定則一一<lb/>
則遇親自孝遇長自敬遇鄰自睦而訓後安業無為非<lb/>
一以貫之若網在綱珠在繩咸有條理非一一强而致<lb/>
之也道化漸摩碩儒輩出河東主復性新㑹尚自然新<lb/>
建以致良知為的而餘干則一於居敬窮理雖入門頓<lb/>
漸不同要以味尋道腴上無負列聖菁莪之化逺可遡<lb/>
<pb n="KR4e0229_WYG_005-6b"/>
六經語孟之傳則一今諸賢並列兩廡元標嘗恭誦今<lb/>
上從祀之詔曰操修經濟皆是實學夫非示人以為學<lb/>
之的耶而世之學者尚操履眎性命為幻妄譚性命鄙<lb/>
倫常為贅疣家持堅白若聚訟然不相下不知聖人之<lb/>
道如天如地無物不有亦無一物能為太虚之障顧動<lb/>
於意則昏耳若規規彼為得此為失安知偽得之中不<lb/>
有真失乎彼為是此為非安知偽是之中不有真非乎<lb/>
諸士絃誦其中宜思祖宗六諭之訓敬一之㫖先儒未<lb/>
<pb n="KR4e0229_WYG_005-7a"/>
墜之緒一稟自然無動於意尊大明學術以翼我國家<lb/>
鴻龎景祚於億萬斯年豈不休哉郡舊為太平路我朝<lb/>
乃更置府宋儒云教人致却太平後某亦願為太平民諸<lb/>
人士顧名思義得無意是乎若曰吾言無甚高論而弁<lb/>
髦之是孔不必從周而憲章為虚語也登孔之堂倍孔<lb/>
之訓是曰異學異學有高皇憲令在則吾豈敢陳公名<lb/>
璧莆田人丁丑進士政追循良兹學政其大者<lb/>
　　　弋陽縣新建文廟并修儒學記<lb/>
<pb n="KR4e0229_WYG_005-7b"/>
弋陽在西江故綰閩越之交圭峰攅蹙溪水回環苞靈<lb/>
挺秀代有奇碩葢居然文明勝區也邑學自嘉靖戊子<lb/>
重修乆且弗飭今上戊戌夏文廟忽頽諸學博屢請當<lb/>
事者不得㑹司理江陵陳公以署篆至顧瞻廟宇鞠為<lb/>
茂草不勝咨嗟乃召學博洎諸生熟籌之而終以詘於<lb/>
力苦父老為過計㑹公并署郡篆㢘郡藏羨金若干乃<lb/>
意授諸生諸生請於守道汪公中丞夏公直指馮公僉<lb/>
報曰可公遂領其事費不足則益以俸及鍰金為役凡<lb/>
<pb n="KR4e0229_WYG_005-8a"/>
五月而文廟告成事諸堂廡齋舎敗者易舊者飭巍巍<lb/>
峩峩民悦子來士歌棫樸盛矣予婣友胡君裘以孝㢘署<lb/>
邑教事及訓導朱君某諸生某等書扺鄒子曰裘不敏<lb/>
無能以家學陶鎔多士賴我陳公以教以式澤宫且用<lb/>
是聿新諸青衿荷公徳不敢忘願子大夫記之予竊聞<lb/>
古者建學不但導士以詩書六藝絃歌洗爵俯仰之容<lb/>
祭祀鄉射養老之禮即政刑於是焉出葢民有兩造咸<lb/>
於斯質成詩曰在泮獻囚正此之謂公典司肺石而先<lb/>
<pb n="KR4e0229_WYG_005-8b"/>
徳禮其亦有取於古人明刑弼教之餘意耶公可謂達<lb/>
治本矣記曰刑者成也謂一成不可變又欲以成人徳<lb/>
達人才之謂也成周以鄉三物敎萬民而賓興之曰六<lb/>
徳六行六藝故當時兔罝武夫足為王國腹心何其都<lb/>
也我朝造士一倣成周懿範雖取士以言徳行道藝之<lb/>
士彬彬史冊無論海宇即弋之先輩可覩記已葢弋之先<lb/>
賢名碩淳深渾厚行即言言即行學即政政即學兢兢<lb/>
一稟先民矩矱不敢越尺寸迺今時士所稱茂穎者洸<lb/>
<pb n="KR4e0229_WYG_005-9a"/>
洋變幻薄先聖之道為無當跳而越經常之外彼自詫<lb/>
以為神奇使孟夫子而在其所謂詖淫邪遁生心害政<lb/>
者不知何如或者謂為異教所亂徐取其言繹之彼教<lb/>
家所不載大都從剽竊餖飣而入故處不足以繕性出<lb/>
不足以致用所學謂何良足慨矣居今之時公私告匱<lb/>
所至焦沸憂時之士不勝嫠恤予竊謂此不足憂惟士<lb/>
習龎襍文詞刺繆亂吾夫子之道政足憂耳夫吾夫子<lb/>
之道如日中天庸徳庸言無他奇也愚夫愚婦知能即<lb/>
<pb n="KR4e0229_WYG_005-9b"/>
察乎天地赤子不慮不學即美大聖神知為入門止為<lb/>
實地信之則不隔纎毫意之即相阻閡今之學以識為<lb/>
知者有矣而晰於止之意者則寥寥焉陳公朂諸士者<lb/>
得無有惕於是乎宫牆荒蕪守土者之責今廟貌蔚然<lb/>
聖道猶然榛塞縱其浸淫異説而莫之隄防則誰之咎<lb/>
乎書曰庶頑䜛説若不在是撻記恐後不在是者騁異<lb/>
奇亂常典之謂即曰䜛説古之人教專用嚴無非欲人<lb/>
並生並育而近以一切苟簡為務即士浸䜛説上下相<lb/>
<pb n="KR4e0229_WYG_005-10a"/>
䝉恬不為異提吾道之正衡納諸士於皇路則胡君司<lb/>
教者之責也其尚强勉率先諸士迪乃典常順乃天則實<lb/>
體愚夫愚婦知能何以察乎天地赤子不學不慮何以<lb/>
即美大聖神優焉游焉不見異物而遷焉所謂大人之<lb/>
學一旦恍然萬物備我質千聖而不怍俟千禩而不惑<lb/>
庶㡬無負公徳意元標雖伏山澤乎夙仰三十二峯名<lb/>
勝欲覽葛溪餘風而諸士濟濟恂恂有能明先聖之道無<lb/>
愧文節後進者豈獨弋人士之幸亦斯世斯道之福也<lb/>
<pb n="KR4e0229_WYG_005-10b"/>
哉用記以俟<lb/>
　　　南康星子縣新建儒學記<lb/>
星子故有學而近於市不稱朝廷尊師養士至意刺史<lb/>
閩中田公下車痛之乃捐俸謀更兹地學使汝虞朱公<lb/>
聞而助洞租相其成廟堂齋閣聿然一新刺史日倡諸<lb/>
士詠歌其中呼諸士曰士來夫自新建以擒濠功拂拭<lb/>
兹土元勲詎不爛然宇宙哉顧其以良知樹旌爾鄉士<lb/>
浸溺而不自覺斯不可無辨元晦山斗大儒包羅六經<lb/>
<pb n="KR4e0229_WYG_005-11a"/>
搜剔百氏世稟承如蓍龜王氏一切弁髦之是操戈入<lb/>
室也且知行兩者譬之兩輪闕一則轂不運耑耑曰知<lb/>
是轂可無兩輪也言甚辨諸士子鐫布之余適赴南曹<lb/>
公觴余開先寺理前説余質於公曰公以學者遵王離<lb/>
朱之患哉顧世遵王者内鞬揣摩外緣見聞詰以良知<lb/>
真宰茫然罔措彼所以學者非其真也使志而真誠一<lb/>
稟良知不變晦翁復起當為揖讓而世亦且賴之公是<lb/>
余言余别登舟去邑令吳君某仰贊公志力任其事率<lb/>
<pb n="KR4e0229_WYG_005-11b"/>
諸博士某諸生某儼然具衣冠謁余為記余少有志斯<lb/>
道今跛蹩不能跬步其何以詔諸生終公衛道盛心第<lb/>
余觀今之志道者家珍素見人健私聞見聞不能協一<lb/>
者羣起攻之彼曰此異端此曰彼異端不知聖人之道<lb/>
廓然大公此是乎彼非乎果且有是非乎聖人之道無<lb/>
是也孟氏欲正人心曰息邪説距跛行放淫辭非有言<lb/>
息之放之距之之謂也在眀先聖之道故直指其要曰<lb/>
大人者不失赤子之心夫大人巍巍蕩蕩人望而震焉<lb/>
<pb n="KR4e0229_WYG_005-12a"/>
而赤子之心盡之葢赤子之心無思無為盎然天機不<lb/>
事雕琢順此者為大人為聖人存此者為君子為賢人<lb/>
悖此者則其違禽獸不逺程子曰人須是識其真心赤<lb/>
子之心真心也學有得於真心千派萬條若百川赴壑<lb/>
惡乎同惡乎不同苟未明真心欲起而息之以言止言<lb/>
譬抱薪止火亡益耳嗟乎真心豈外爍我哉一覺有餘<lb/>
師焉諸士勉之無負刺史公猷念刺史性淳實而行端<lb/>
確惓惓學校可謂急先務者昔田公錫出守睦州下車<lb/>
<pb n="KR4e0229_WYG_005-12b"/>
建先聖祠興學造士請頒國學羣籍給諸生有詔褒答<lb/>
史載以為美談公豈其苖裔耶何政相類也<lb/>
　　　星子縣新遷儒學記<lb/>
星子學故修於萬厯庚寅時方落成子以赴南比部舟<lb/>
至田刺史率諸生請記去今廿餘年矣先是測景者謂<lb/>
基弗宜諸生屢以聞當事者當事慮役重非得其人不<lb/>
可遲回乆之㑹楚王侯至諸生復申前請侯曰砥礪徳<lb/>
材諸生事也薪槱之責寔在司牧者昔文翁何如人乎<lb/>
<pb n="KR4e0229_WYG_005-13a"/>
而不佞敢自菲薄遂身其事相地得余家嶺源自廬阜<lb/>
蜿蜒而入前挹鼉州後枕五老皇祠郡庠峙於左右二<lb/>
水㶁㶁滙入泮池由巽折而西崇塔巨浸適當其前居<lb/>
然一奇觀也地故屬余太史舊宅後為陶司㓂别業而<lb/>
余聞盛舉遂舉以易舊址議成侯以聞郡大夫費公力<lb/>
贊其成而守道葛公屺瞻遂捐二百金為倡工始於癸<lb/>
丑冬至乙卯冬告成事自樂助外悉公捐俸并贖鍰為<lb/>
殿堂齋廡焕然一新諸生來遊來詠曰匪我師侯不及<lb/>
<pb n="KR4e0229_WYG_005-13b"/>
此則復相率遣予門人但孟皋等請記予憶昔記斯學<lb/>
時田刺史剽剥新建甚酷而予以大人不失赤子一語<lb/>
發之是時謂足以闡聖藴萬一近年老矣而覺不失之<lb/>
義未盡詳也夫不思不慮特為指其天然之妙然長而<lb/>
情識㕘焉亦可語不失乎孟氏指四端在擴而充之始<lb/>
足以保四海擴充者毫無情識之謂也故曰天地變化<lb/>
草木蕃不然其不流為狂誕無忌者不少此不可為訓<lb/>
而矧曰治天下國家夫金出於沙經㡬爐冶始為精金<lb/>
<pb n="KR4e0229_WYG_005-14a"/>
玉出於璞經㡬雕琢始為良玉吾人真心經㡬動忍始<lb/>
現全體指赤子發端則可而謂足以盡大人全體則世有<lb/>
指一勺一沫以為全潮者不少此不可不繹也兹地為<lb/>
周朱王三先生過化地予每入其境渾厚純一之氣烱<lb/>
然心目故家遺俗衣冠在望西江求古之道兹郡其選<lb/>
矣諸生之志於道本自天性而矧又有名賢醖釀之者<lb/>
既深且乆夫世毎以科名多寡為盛衰此倒見也胡不<lb/>
觀俎豆兩廡豈盡由科名起者倘有能植身繕性眀吾<lb/>
<pb n="KR4e0229_WYG_005-14b"/>
夫子性與天道合一之㫖文藝迺其餘耳豫章方藉以<lb/>
為重奚論一邑登斯堂者開千古之目庶不負葛使君<lb/>
費太守及令公徳意始知予所告語者今昔無二意不<lb/>
知有當否令公自㓜服古有鄉行起而服今官度田興<lb/>
廢追古循良難更僕數兹學政其大者湖廣麻城人<lb/>
　　　新復鞏昌府隴西縣儒學記<lb/>
南安郡邑學剏者三百餘年㑹劉觀察卑舊制湫隘乃<lb/>
更萬夀寺爽塏者時急於趨事郡獄蔽前皷樓踞右不<lb/>
<pb n="KR4e0229_WYG_005-15a"/>
暇深計以故自移學來無論科名寥寥即辟薦者不竟<lb/>
用郡邑紳衿俱以為請先是聞於直指林公公欲從諸<lb/>
士紳請而瀕行㑹安成周觀察至林公曰吾有念而時<lb/>
不暇及易獄與皷樓以新學使君責也亡何直指吉公<lb/>
又臨諸生如前請吉公又以屬觀察觀察與諸郡邑守<lb/>
相昕夕卜度獄可移而皷樓事重難遽議一日率諸屬<lb/>
雩於故學宫改為萬夀寺者址故吉登高而望諸峯㕘<lb/>
差而稍易向則羣峰聳秀意罔決聞西安曾元卿者諳<lb/>
<pb n="KR4e0229_WYG_005-15b"/>
形家言檄而致幕下卜舊學果吉啻易其向前挹樺林<lb/>
珠聮星燦渭水漳流並滙襟裾諸人士咸謂地靈昔閟<lb/>
而今開豈天以相其成乎觀察於是命官庀材鳩工以<lb/>
院道及部堂諸所捐助者為倡而復蠲俸襄其成工始<lb/>
於萬厯年月中為聖殿左府學右為縣學言言翼翼宫<lb/>
牆數仭諸生來遊歌棫樸薪槱者踵相接也觀察以事<lb/>
不可無記乃致書以屬犮人鄒子鄒子曰夫今以科名<lb/>
多寡概學盛衰者非也十室之邑有一士昂昂顒顒不<lb/>
<pb n="KR4e0229_WYG_005-16a"/>
可謂非盛而世之巍科膴仕聮袂接踵為世指名者亦<lb/>
可謂盛乎予聞古聖神繼天立極不但後學蓍蔡即千<lb/>
聖亦且上師之蓋宓犧是已夫非兹郡邑所鍾靈耶其<lb/>
精藴洩於圖畫先儒曰圖雖無文終日言之不離乎是<lb/>
予懸於齋閣者數十年餘以求所謂精藴者一言且不<lb/>
可得矧曰終日葢以象求之不得以畫求之不得以奇<lb/>
偶求之不得至以奇偶間求不得一日思聖人仰觀俯<lb/>
察後又近取諸身逺取諸物始通聖明之徳類萬物之情<lb/>
<pb n="KR4e0229_WYG_005-16b"/>
夫然後歸而反求諸身始覺奇偶動靜隂陽不在畫而<lb/>
在我乾之健者我自健也坤之順者我自順也坎陷艮<lb/>
止震動巽入離麗兊恱悉自性顯現聖人不過模寫此<lb/>
性使後人深思而自得耳後之聖人始從而卦之彖之<lb/>
象之辭之皆後天語先天而天弗違天且弗違而況於<lb/>
人乎況於鬼神乎後天去先天已逺而世有探古聖人<lb/>
之藴又從後天言辭下上使其去周孔時又逺伏羲之<lb/>
精藴日之所幸天之明命人人具足反求諸身揖伏羲<lb/>
<pb n="KR4e0229_WYG_005-17a"/>
几席間是諸使君新學望諸生之徳意也古聖人精藴<lb/>
已明出而治天下國家將無所不辨諸生勉乎哉觀察<lb/>
攬轡滇南以一身全闔省生靈今通國士女尸而祝之<lb/>
口碑具在兹復為羣人士覃敷文教如營家舎此國之<lb/>
純臣世之真儒也部使侍御諸公力襄其成絃聲四沸<lb/>
要荒鄒魯異日必有歌文或為憲章以昭徳意是役也<lb/>
提督則知府某效勞於下某某例得并書<lb/>
　　　景東府新遷儒學記<lb/>
<pb n="KR4e0229_WYG_005-17b"/>
尹子學孔匹馬為貴州幕時余方坐戍往還甚浹折簡<lb/>
尹子曰子無司税無眎篆善事上官無以夷方故有厭<lb/>
心尹子具如㫖官聲大振三年上用御史疏尹從事賢<lb/>
升景東别駕余時方召入為給事中復屬尹子曰六詔<lb/>
夙稱雄藩五馬亦從大夫願無自滿尹子至益用淬勵<lb/>
既已度田得民和乃周遊黌序覩舊制弊陋旁皇咨嗟<lb/>
曰余雖不類業荷上命有帥師之寄邦人文無論不得<lb/>
企中州萬一即且出滇諸郡下百步之内必有芳妍吾<lb/>
<pb n="KR4e0229_WYG_005-18a"/>
敢以不敏辱多士乃為諸士擇師訓誨又躬自相視得<lb/>
偃武亭隙地一區坦夷周曠襟山抱流遂捐俸修啓聖<lb/>
祠土守陶淞指揮陶仁馮欽詔鄉縉紳及諸生皆聞而<lb/>
嘆曰此故盛典而辱使君使君俸入㡬何遂庀材鳩工<lb/>
殿門齋閣剏建一新學成尹子升王官去諸士子有泣<lb/>
送數千里者尹子歸道文江執幣告曰小子官雖浮於<lb/>
資職事實不浮於官余利東土者惟度田興學二事最<lb/>
乆逺度田業有紀惟先生一言為我記學政使遐方士<lb/>
<pb n="KR4e0229_WYG_005-18b"/>
有所興慕焉余聞夫子欲居九夷而以何陋答或人之<lb/>
疑説者謂君子所居則化余竊謂九夷不同者地也無<lb/>
王國無四裔皆同者此真性也同此父子同此慈愛同<lb/>
此夫婦同此和睦同此兄弟同此友于未見與中國異<lb/>
也若欲以文明之習化之是璞而琢之絲而染之擢其<lb/>
性也夫賁豈不稱至文哉夫子繫賁曰白賁無咎聖人<lb/>
之心槩可想見矣景東古柘南地純白有賁之餘意完<lb/>
爾璞無務而斵之全爾素無務而染之庶㡬哉無負尹<lb/>
<pb n="KR4e0229_WYG_005-19a"/>
子作新至意彼䝉樂瀾滄聳峙淳滀諸士沭浴日月泳<lb/>
涵聖澤己乆亦有悟聖人何陋之㫖乎悟則見孔於卓<lb/>
予所深願也夫蜀僻在蠶叢自文翁過化鬱為名區尹<lb/>
子志不減文翁不知景人有庶幾蜀士應運而興者乎<lb/>
必有記斯典無涯余言特為之前驅云<lb/>
　　　許州新修儒學記<lb/>
許之稱名職方氏者自春秋時然哉漢有事兹土以功<lb/>
名顯著者曰長公次公則稱循吏矣宋則司馬先生及<lb/>
<pb n="KR4e0229_WYG_005-19b"/>
吾家忠公是皆明徳大儒不規規以吏事名者我朝則<lb/>
有文莊邵公邵公以宿學名儒出典方州所擘畫不為<lb/>
一世計澤皆可垂乆逺碑李長沙記中今數十年而又<lb/>
有鄭大夫公臨大夫文莊里人諸美政一一如文莊故<lb/>
事朔日坐諸生明倫堂商畧秇文引之於道間集諸縉<lb/>
紳問桑麻訂道術大不落時趣其志逺矣一日覩學舎<lb/>
殿堂齋廡不治且乆遂捐俸斥所自理贖羨以義民某<lb/>
等董其事自甲寅春正月鳩工至三月告成財出於公<lb/>
<pb n="KR4e0229_WYG_005-20a"/>
役不繁民稱煥然矣大夫未臨州先有學正蘇君州俊<lb/>
常以學與諸士人㑹而吾門人蕭鳴鳯梁克勤佐之兹<lb/>
三君覩大夫嘉志於學也益不勝感奮以大夫徳意不<lb/>
可諠也率諸生安業盧觀禮盧成徳王民化等持幣走<lb/>
使求記予惟世非無嘉意學政者然其志大半為諸生<lb/>
青紫計此自父兄子弟所爭趨不暇無待於人大夫自<lb/>
少志大人學葢欲推所自得者以廸諸生俾履兹地興<lb/>
羮牆之思耳善言夫子莫如子貢以夫子道譬之宫牆<lb/>
<pb n="KR4e0229_WYG_005-20b"/>
謂不得門而入不見宗廟之美百官之富今諸生濟濟<lb/>
鏘鏘由門而入祭禮射讀之儀講誦歌舞之容一俛思<lb/>
間果得門入耶所謂美與富何物耶又曰性與天道不<lb/>
可得聞豈性與天道即所謂美與富者耶性天而離文<lb/>
章則為虚幻文章而外性天則為粗跡隠即顯顯即微<lb/>
此子貢悟後語欲使學者黙識而自得之非終不可得<lb/>
而聞也聖門善學夫子者惟一顏子曰卓爾曰末由不可<lb/>
尚已繼顔氏者惟孟子以不慮而知為良知不學而能<lb/>
<pb n="KR4e0229_WYG_005-21a"/>
為良能是皆抉千聖之統緒以俟千百世不惑者天祚<lb/>
有宋河洛程夫子起予最佩服識仁一書直入聖域曰識<lb/>
得此體不須防檢不須窮索夫以防檢而存必以不防<lb/>
檢而亡以窮索而得必以不窮索而失發聖人之藴者<lb/>
伯子也諸生由伯子所謂識仁者一究心焉始知美富<lb/>
非外爍我也天之與我者本自具足焉始得其門羮牆<lb/>
見聖不然日泳游其中去吾夫子何啻千里此非大夫<lb/>
公所望諸人士徳意耶多士勉之常思爾鄉仲弓潜身<lb/>
<pb n="KR4e0229_WYG_005-21b"/>
穎中能動天象能感瑞應能化盜賊此必有精修密行<lb/>
為之感格流貫不然盛服先生所不能得者而仲弓爾<lb/>
爾或者又謂其不聞道嗟乎不聞道如是聞道者又何如予<lb/>
敢謂之末學哉上廣厲學宫璽書時時下顧三十年前<lb/>
奉行徳意者失之刻至士人不敢卬首信眉兢兢救過<lb/>
不暇近者亦失之大寛學使數年不一臨至有不尊軌<lb/>
訓而泛駕者説者曰謹庠序之教大寛則廢予謂謹者<lb/>
非以法整齊之必有深入其心使之漸漬其中不自覺<lb/>
<pb n="KR4e0229_WYG_005-22a"/>
者此救世之善物也大夫與諸學博圖之大夫名某某<lb/>
無錫人庚戌進士學博蘇州俊起家孝㢘山西曲沃人<lb/>
蕭鳴鳯江西龍泉人梁克勤山西武鄉人俱恩貢敬系<lb/>
之銘曰<lb/>
新澤宫　繼往聖　前有邵　後有鄭　集鴻雁　民<lb/>
攸定　薪槱廣　身所令　帝鑒兹　需嘉命　碑嵬<lb/>
峩　標美盛　告千禩　式仁政<lb/>
　　　新淦縣重修儒學記<lb/>
<pb n="KR4e0229_WYG_005-22b"/>
新淦與吉州俱屬湖西而其邑羣峰卓詭川光眀媚君<lb/>
子勤禮惇信義小人淳龎葢亦名邦也予嘗登其金川<lb/>
館與諸士游問淦之義諸言人人殊或曰兹地故有紫<lb/>
淦山又相傳為仙人煉丹而沙有金色遂名然皆不可<lb/>
考詰學故在邑城左其原自中皁山迤邐而為東山又<lb/>
蜿蜒而為學宫前峰鬱鬱青青秀色可餐形家謂邑故<lb/>
勝而學猶勝顧學自修於宣徳間將作不供頽敗日甚<lb/>
有司者輒相向嚄唶若無可如何㑹番禺曾公以名進<lb/>
<pb n="KR4e0229_WYG_005-23a"/>
士來令兹土公故慈祥政惇大體民安士誦日晉諸生<lb/>
訓之覩其狀乃呼諸生曰行之不修二三子責學之不<lb/>
治有司者治之遂奏記當道當道報可乃捐俸及贖鍰<lb/>
數百緡一不以煩民若門若堂若殿閣齋舎廢者興敗<lb/>
者飾煥然維新諸民驚而告曰吾儕小人子弟肄業其<lb/>
中成兹鉅工民若罔聞知不義而諸士議於校者曰<lb/>
吾師成我所不齋心負師教者如日於是教諭鄧子宗<lb/>
故與予同戚里遣門人某以告鄒子為記鄒子曰侯可<lb/>
<pb n="KR4e0229_WYG_005-23b"/>
謂端政本矣夫今有司多傳舍其邑惟期㑹簿書是急<lb/>
得旦夕釋去為幸侯新乃學既厥心力為永逺計此非<lb/>
有志興古人之學者未易能也古人之學詳在大學在<lb/>
明明徳一語天下有一人不明其徳引為已責阿衡一<lb/>
夫不獲時予之辜故惟欲以斯道覺斯民阿衡之覺即<lb/>
大學之所謂明夫明匪於明徳之外别有增益也即從<lb/>
其日用所由者而覺之耳古之為敎籩豆簠簋之有儀<lb/>
鄉射飲酒之有度周旋折旋之有則非故繁為器數正<lb/>
<pb n="KR4e0229_WYG_005-24a"/>
欲使士由之而悟其所不可使知者夫不可使知惟民<lb/>
則然非所望於士者迨今惟訓詁制義是急俗學業已<lb/>
蔽錮而既登仕籍輒為名場羈紲心目不開一聞是語<lb/>
輒迂而<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>笑之由之不知甘與凡民同科夫士而無志<lb/>
天下國家則已有志天下國家者不知大人之學是欲<lb/>
適北而南轅也必無幸矣大人之學人人咸備物物各<lb/>
足譬之杲日麗天蔀屋畢照反身而誠眀徳自在顧不<lb/>
知從事者溺於習俗不肯以身為世鵠而知從事者又<lb/>
<pb n="KR4e0229_WYG_005-24b"/>
柴於意識以見與世閡夫與世閡也而又安能與世有<lb/>
濟也大人者天下一家中國一人不知人之我我之人<lb/>
通天下國家為一身夫是之謂明明徳是謂聖學之極<lb/>
侯為爾多士願者意在斯乎侯為陳公甫先生里人又<lb/>
為予友楊少宰貞復同志褆躬清真篤實興利剔蠧可<lb/>
與名令伯仲諸懿行未叙兹特記學政云鄧君惓惓<lb/>
不忘侯美又不以予腐言為無當欲討而訓多士此其<lb/>
意皆非今人所能及也訓導某某皆襄厥成事例得並書<lb/>
<pb n="KR4e0229_WYG_005-25a"/>
　　　重修袁州府儒學記<lb/>
予昔過袁覩其山川秀鬱澤宫宏逺入其堂一讀旴江<lb/>
記竊嘆曰譚澤宫者率艷稱旴江一記未至其宫若神<lb/>
遊其庭焉此地後先彪炳未必非旴江一擊之力入我<lb/>
眀來凡㡬修矣而以年乆殿堂齋廡頹圮日甚諸生某<lb/>
等上狀太守汪公公慨然曰是吾責也復上狀當道諸<lb/>
使君而捐所自贖鍰計百有餘緡於是頽者起舊者新<lb/>
學宫煥然學博林子若企偕諸生某等將汪使君命謁<lb/>
<pb n="KR4e0229_WYG_005-25b"/>
記於鄒子鄒子惟旴江一文即善為辭者亦多披靡矧<lb/>
元某腐儒其何能為役惟是憶旴江昔所諷諭多士以<lb/>
治與亂衡言欲諸生值亂而死忠死孝陳誼非不甚高<lb/>
或有所激云然予竊謂良師帥訓子弟也如姆母愛其<lb/>
女然姆母訓其子也居嘗限以重闗飾以佩玉即寢則<lb/>
絓結其身既字於人惟告之曰無違夫子及采蘩采蘋<lb/>
諸事而已必未嘗教以截髮割鼻斬指之事葢父母愛<lb/>
其子也道其常常者天地之常經也萬一事窮時危葢<lb/>
<pb n="KR4e0229_WYG_005-26a"/>
出於情之所不容已而勢之莫可如何雖秉大義者時<lb/>
揚搉一二以厲世磨鈍然亦非貞軌彰教者所忍言也<lb/>
故上古曰校曰序曰庠總歸於明倫倫有五君子惟道<lb/>
其常以故歌咏有章進退有度陶鎔有方藩籬絓結何<lb/>
周以密皆所以興其志意束其筋骨鎔其躁心歸於中<lb/>
和内而修身繕性由家而鄉而國而天下斯學之實也<lb/>
夫以節自見厯世而不覩一焉顧近世之所以為學者<lb/>
平日視澤宫為贅龎足終年不一至號穎敏者多拮据<lb/>
<pb n="KR4e0229_WYG_005-26b"/>
以博青紫既得青紫眎前語如芻狗不知生平所期許<lb/>
者謂何間有知吾之所業者徒為利禄計視古人明徳<lb/>
親民之㫖未萬分之一欲竊有志焉則又從而姍笑之<lb/>
而古人之學日荒袁代有聞人無華麗以蕩心娛志其<lb/>
之於道也直反掌耳學而聞道則不虚生不虚生必不<lb/>
虚死臨難而不可奪乃餘事耳多士朂之哉刺史<hi>闕</hi>
<pb n="KR4e0229_WYG_005-27a"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　　　廬陵縣學新建文塔記<lb/>
<pb n="KR4e0229_WYG_005-27b"/>
廬陵多士卜舊學吉冏卿劉公謀之先令漳浦胡公復<lb/>
之而今建寧陳公至又相其成業有記三公又以學左<lb/>
為下流宜樹之鎮乃為塔金幾千緡民罔聞知皆二令<lb/>
公拮据贖鍰羨金及觀察寧波丁公太守雲臺張公司<lb/>
理毛公佐之而冏卿心孳孳為一國計俱良苦矣塔成<lb/>
强記鄒子鄒子未習青烏家然窺其術於學有可取譬<lb/>
焉曰龍龍者隆也若隠若約或見或伏突然而一脈貫<lb/>
通始可議基吾儒自千聖至今一脈相傳流衍者何異<lb/>
<pb n="KR4e0229_WYG_005-28a"/>
是曰堂必蔓衍寛平四山環抱而後可言止吾儒學聚<lb/>
問辨寛居仁行括以知止一言何異是曰下流宜高即<lb/>
䜿塔意㫖吾儒之障頽波柱中流千萬人吾往者何異<lb/>
是斯義也易備言之矣聖人作易俯以察於地理曰觀<lb/>
地之宜即乾緼可繹思焉乾六龍潛見飛躍惕亢歸於<lb/>
羣龍無首羣龍無首變化無餘矣又曰時乘六龍御天<lb/>
又曰首出庶物葢惟首出而後庶物盡出其下庶物出<lb/>
其下而後能乘六龍御天不然者以眇眇之躬當庶物<lb/>
<pb n="KR4e0229_WYG_005-28b"/>
交攻其孰能不波波斯流流斯蕩蕩斯罔制今之士不<lb/>
蕩而首出者㡬人繡其槃帨[言*翕][言*翕]訿訿惟懼不諧俗韻<lb/>
則孤立之難既得志華涂在前吏議在後毁觚刓方以<lb/>
逢世資則不變塞之難間有一二慕古道者聲聞意識<lb/>
遞相纒縛則獨往之難聖人之於民也出乎其類拔乎<lb/>
其萃可生可死可貧可賤可夷狄患難不以死生榮辱<lb/>
毁譽動念而後可言首出兹或二侯及冏卿望一國人<lb/>
士意乎蓋嘗思堂堂有宋三百年文物禮樂天下匪我<lb/>
<pb n="KR4e0229_WYG_005-29a"/>
信國回天浴日三百年養士及諸儒峩冠博帶居嘗譚<lb/>
説者成巵詞矣又嘗思使濂洛諸君子丁其季當何處<lb/>
豈亦效今儒曰聖人無死地竊明哲保身義鼠服鳥竄<lb/>
偷生幸免者為知殺身成仁者為矯激為沽名為不通<lb/>
性命乎此其説蕩而為禍猶非淺鮮故性命一也首出<lb/>
者是謂御天若信國是已嗚呼多士不信予言請觀今<lb/>
學左屹屹昂昂壁立萬仭干霄拂雲不屈不撓亘千百<lb/>
年不變者何物乎故曰可以喻學侯與冏卿公不以為<lb/>
<pb n="KR4e0229_WYG_005-29b"/>
狂言請碑於塔之隂丁公名繼嗣浙江人癸未進士張<lb/>
公名鳴鶚杭州人己丑進士毛公名堪蘇州人戊戌進<lb/>
士胡公名廷宴漳浦人乙未進士陳公名圭建寧人戊<lb/>
戌進士冏卿劉公名日升邑人庚辰進士<lb/>
　　　臨湘縣新修櫺星門記<lb/>
臨湘學門重新蓋邑令文君尚賓經紀其事觀察某公<lb/>
蠲金佐之成者令君走使數千里屬元某為記予惟令<lb/>
君敦龎篤實津津嚮道所以詔邑人士者必詳予可無<lb/>
<pb n="KR4e0229_WYG_005-30a"/>
言啻其意良厚予不能無言予惟聖人之道有室有堂<lb/>
有門室言奥有精㣲之義堂言中有高明之象而門則<lb/>
有從入之義勇如子路聞善必行夫子但許之升堂而<lb/>
以所立卓爾之顔子猶云未達一間則室概可想見矣<lb/>
知足以知聖人之子貢曰得門者或寡故不覩宗廟之<lb/>
美百官之富然不指美與富者何物它日但曰文章可<lb/>
得而聞性與天道不可得而聞豈所謂美與富者即文<lb/>
章而不可得聞者即不得其門者耶夫子貢得聖人為<lb/>
<pb n="KR4e0229_WYG_005-30b"/>
依歸猶致外望之嘆予儕去聖人數千百年徒於典籍宫<lb/>
牆間見聖亦末矣其必有憬然而興思者顔賜後願學<lb/>
孔子者惟一孟子其言曰遊聖人之門者難為言元某<lb/>
謂善發聖人之藴者惟孟子予欲一言以復令君予不<lb/>
可得而言非不欲言不容言也諸君覩斯門一闔一闢<lb/>
進之而堂又進之而室回思孰啓之而孰由之可使由<lb/>
之亦可使知之歟有知之者見吾夫子羮牆間矣<lb/>
　　　泰和縣重修明倫堂記<lb/>
<pb n="KR4e0229_WYG_005-31a"/>
西昌故吉儒邑無論文獻甲海以内即明徳巨儒代不<lb/>
乏人豈非巍然名區哉學故有堂舊額曰明徳文信國<lb/>
手澤存焉後更為明倫堂乆圯弗治㑹司李寧波劉公<lb/>
來署邑篆徘徊堂序嘆曰是惡足居多士所得贖金悉<lb/>
出鳩工更為新計明年寧國張侯覲歸復嘆曰此固司<lb/>
牧事而厪使君猷念惡用令為又復斥贖金佐之先後<lb/>
約費五百餘金未㡬刺史杭州張公至復捐半年俸以<lb/>
助帑不由公役不煩民葢迄五月而告成事諸博士及<lb/>
<pb n="KR4e0229_WYG_005-31b"/>
諸青衿走吉水謁記鄒子鄒子曰公與侯徳意有目者<lb/>
見之無俟緩頰顧汲汲新斯堂者其義可繹思焉書曰<lb/>
天叙有典勑我五典五惇哉天秩有禮自我五禮有庸<lb/>
哉曰典與禮惇與庸與生俱生非外爍我也明倫者明<lb/>
徳在身我固有之也明庶物察人倫至舜極矣軻氏曰<lb/>
由仁義行非行仁義夫順性而動由仁義行者也作而<lb/>
致其情行仁義者也明倫者明所謂順性而行者耳葢<lb/>
夫子嘗云民可使由不可使知知即明也然聖人不以<lb/>
<pb n="KR4e0229_WYG_005-32a"/>
其不可使知遂已也黨庠術序教之有地司徒宗伯教<lb/>
之有人勞來匡直輔翼教之有方禮履之樂和之刑成<lb/>
之其義歸於使人自得而已蓋善教者如春風披拂物<lb/>
不知其然而然然後足以使人繼其志而矯其偏夫聖<lb/>
人豈故好為是不自逸哉聖人為子孝矣天下人有一未<lb/>
能孝聖人曰是予不孝也乎況人性本自孝也聖人為<lb/>
臣忠矣天下人有一不忠聖人曰是予不忠也乎矧人<lb/>
性本自忠也聖人為弟恭交犮信矣天下人有一不恭<lb/>
<pb n="KR4e0229_WYG_005-32b"/>
不信曰是予不恭不信也乎矧人性本自恭與信也衆<lb/>
人以已為身而聖人以萬物為身衆人以一腔為心而<lb/>
聖人以天下為心故曰聖人人倫之至也倫性也聖人<lb/>
知性者也有一人之不協於極皆性之餘歉也有世道<lb/>
之責者夫獨能已於憂乎嗟乎是道也天地以之位日<lb/>
月以之明江河以之流星辰以之麗鬼神以之幽而其義<lb/>
本庸庸常也又經也上自天子以及庶人内自中國以<lb/>
及蠻貊率未能有越是道者在天謂之命在人謂之心<lb/>
<pb n="KR4e0229_WYG_005-33a"/>
衆人由之為道聖人修之為教皆是物也予獨怪夫聖<lb/>
人之教庸徳是程大經是經而世之學者往往跳於經<lb/>
常之外遊情溟涬脱畧名教自以為逃世網解天弢知<lb/>
者謂之亂常謂之拂經夫拂經亂常者是曰邪慝聖教<lb/>
所不容而徳之賊也兹公與侯之所憂而新斯堂之義<lb/>
也或曰愛親敬兄蓋自孩提之知已然果可為明倫乎<lb/>
鄒子曰赤子之心真性也長而因物有遷矣葢不與物<lb/>
遷者聖人之盡性也縁情起識者衆人之罔覺也今而<lb/>
<pb n="KR4e0229_WYG_005-33b"/>
有明所謂不因物有遷者乎予所願學焉元標㓜而肄<lb/>
業斯堂長媿未踐厥㫖敬本父師生平之習傳者以復<lb/>
博士諸生之命而司李公與侯之屬望諸士人或有當<lb/>
萬一云爾是役也董其事者邑楚府紀善郭君尚璿淮<lb/>
府教授曾君文光思院副使陳學聰縣尉鄢尚卿巡司<lb/>
郭天仁而相其成者學諭應君某文君某桂君某諸生<lb/>
康敏劉純臣劉若庚胡坤蕭景紹歐陽一舉劉公名某<lb/>
浙江寧波人張公名某涇縣人俱壬辰進士諸徳政别<lb/>
<pb n="KR4e0229_WYG_005-34a"/>
紀兹特載學政云<lb/>
　　　清江公署新刻六經正義記<lb/>
聖人盡性者也六經聖人盡性之書也性有體用體㣲<lb/>
而用顯㣲則動静往來之神未易以研㡬顯則萬事萬<lb/>
物之理未易以成務聖人通神明之徳成天下之亹亹<lb/>
得之心宣之口筆之書後世述之為經經常道也在天<lb/>
謂之命在人謂之性由之為道修之為教父子親君臣<lb/>
義夫婦别長㓜序朋友信愛曰仁宜曰義履曰禮知曰知<lb/>
<pb n="KR4e0229_WYG_005-34b"/>
信曰信皆是物也如日月麗天無所不照如江河行地<lb/>
無所不流煥乎備矣聖真既逺後儒輩出不得聖人之<lb/>
心各以其意測聖人之言而聖人之道益晦山東民部<lb/>
宋某氏篤志正學曾訂學予鄉李子某李子告之曰聖<lb/>
人之道至平至易至簡為注疏所晦惟刻六經正文誦<lb/>
之其義自見今縉紳崇信異學至委吾道草莽反經謂<lb/>
何宋君感其言敦請金陵同志李子某考訂精覈遂捐<lb/>
俸付剞劂流傳海宇學者朝夕於斯始知聖人之言至平<lb/>
<pb n="KR4e0229_WYG_005-35a"/>
也無務以險測之至易也無務以難阻之至淺也無務<lb/>
以深求之超然自得書言象意之表凡父兄所不能詔<lb/>
師犮所不能授者豁然貫通如氷之融無復窒礙之患<lb/>
矣宋君將代事去板留公署懼乆而佚致書同予友馮<lb/>
子某問記鄒子俾後人無忘兹意鄒子赧然者乆之六<lb/>
經炳若丹青予言又安能為後人地況世有勒金石名<lb/>
琬琰者乆且與草木澌滅殆盡竹簡非有加於金石琬<lb/>
琰而欲長存難矣凡天地間有形有象物也物則有成<lb/>
<pb n="KR4e0229_WYG_005-35b"/>
有壊無形無象性也性則無生無滅貫六經流行萬古<lb/>
惟此性爾吾黨欲六經常明乎惟自明其性常存不息<lb/>
而已聞先正云匹夫匹婦胸中自有全經夫易者易也<lb/>
隨時變易以從道也吾倐而視倐而聼倐而言動思慮<lb/>
孰為之哉即易之變化也書言政事詩詠歌三禮之敬<lb/>
春秋之褒貶其義雖宏演奥深然友於兄弟是亦為政<lb/>
思而無邪可概三百吾心之肅即為禮吾心之是非即<lb/>
為春秋所謂具有全經者非耶故曰夫婦愚不肖可與<lb/>
<pb n="KR4e0229_WYG_005-36a"/>
知與能者性也聖人亦有所不知不能不知不能者性<lb/>
也窮神知化徳之盛也學者以經眎六經開卷茫然以<lb/>
身眎六經萬理咸備凡鼔如雷霆潤如風雨代明如日<lb/>
月錯行如四時鳶飛魚躍花卉瓦礫皆六經也皆我也<lb/>
顧人日用不知耳日用不知經未嘗亡予獨怪寥寥數<lb/>
千餘載一襍於註疏再奪於制義中有欲尋墜緒於萬<lb/>
一者則又横之以意見夫道為公道學為公學執一意<lb/>
見以概道是何異從户牖而窺二曜之明執盆甕而欲<lb/>
<pb n="KR4e0229_WYG_005-36b"/>
汲江河之深哉軻氏惡執一害道此又讀六經者所當<lb/>
知也宋君當舟車輻輳錢榖冗沓間加意正學其趨操<lb/>
誠逺生平師友切劘者愚言有當於心否乎宋君名某<lb/>
山東鎮海衛人己丑進士<lb/>
　　　仁文書院記<lb/>
縣庠水流而東滙為鑑湖汪洋停蓄左有地隆然髙阜<lb/>
相傳為鹽倉嶺續名東義倉倉徙入官剏文江書院萬<lb/>
厯庚辰江陵盡毁天下書院市地歸民間海寧陳侯令<lb/>
<pb n="KR4e0229_WYG_005-37a"/>
兹邑謂余居湫隘以俸易而歸余癸未余濫麈省垣以<lb/>
復書院請上報曰可余折簡歸其地於侯已侯陞比部<lb/>
去蘭溪石樓徐侯至余申之曰此故辱名禮讓之塲荆<lb/>
莾蒙蘙乆矣開兹堂奥以待來學其侯今日事乎幸無<lb/>
讓侯乃筮日庀材鳩工以義官婁世潔董其事為屋三<lb/>
層繚以周垣翼以重廊視昔倍加壮麗名曰仁文書院<lb/>
謂吾邑仁峯崒<graphic n="KR2029" url="https://raw.githubusercontent.com/kanripo/KR-Gaiji/master/images/KR2029.png" mimeType="image/png"/>文水瀠迴館介其間又取曾子輔仁<lb/>
㑹友之㫖令多士知所取裁侯甚盛美余謹握管為之<lb/>
<pb n="KR4e0229_WYG_005-37b"/>
記記曰粤稽上古學校庠序上無異教下無異學樵釣<lb/>
屠販即人而道在即地而學寓書院古未有也有宋諸<lb/>
大儒出闡明聖緒如白鹿鵞湖石皷嶽麓皆其過化名<lb/>
區後踵其跡者書院遂遍域中亦倣黨庠塾序餘意輔<lb/>
學政之所未逮云葢學政廢弛士師之所督責父兄之<lb/>
所期盻子弟之所傳頌惟佔畢是習稍一譚正學羣相<lb/>
訌譁以為是不利進取至書院非齊明盛服不臨非仁<lb/>
義不譚泳斯㳺斯有不赧然内媿勃然神悚回心嚮道<lb/>
<pb n="KR4e0229_WYG_005-38a"/>
者非夫也夫學難言矣夫子以正學為七十子依歸得<lb/>
其宗者莫如顔子觀其問仁曰克已復禮為仁其自叙<lb/>
曰夫子循循善誘博我以文曰言仁則未嘗及文曰博<lb/>
文則未嘗及仁兹得無岐而二之乎雖然夫子所謂仁<lb/>
者非枯槁寂滅之謂義禮知信皆仁也宇宙之至文在<lb/>
焉所謂文者非泛濫詞章之謂視聼言動皆文也吾心<lb/>
之至仁生焉仁也者即性也禮也文之樞紐也三代而<lb/>
下善學顔子者莫如程伯子曰學者先須識仁又曰不<lb/>
<pb n="KR4e0229_WYG_005-38b"/>
須防檢不須窮索存得便合有得而世之識仁者以窮<lb/>
索為妙悟以防檢為戒慎而仁逾逺嗟乎非神明黙識<lb/>
之君子仁未易言矣漢髙祖圍魯魯諸儒講誦絃歌不<lb/>
輟故曰齊魯文學自其天性余吉彬彬海内稱為鄒魯<lb/>
往學禁方熾獨余吉不少變仁為己任繼往開來吾於<lb/>
諸君子有厚望焉元標進未得行斯學於朝退願得行<lb/>
斯道於埜俾鄉子弟孝友忠信雝雝翼翼庶上不負聖<lb/>
天子明盛之世下不負良有司振作之美余睠睠欲開<lb/>
<pb n="KR4e0229_WYG_005-39a"/>
斯地之意庶㡬其不孤也歟<lb/>
　　　崇儒書院記<lb/>
撫州海内名郡也其先多明徳大儒如王荆國曾文定<lb/>
陸文安伯仲吳草廬康齋諸先生者醇學粹行斯文岱<lb/>
宗遐荒逺裔且私淑而俎豆之矧其鄉乎先是明水陳<lb/>
公以學為郡人士倡曾祀象山二吳於臨汝已旴江近<lb/>
溪羅公至毎㑹講禪刹月餘别去諸縉紳繼峯舒公愚<lb/>
所陳公儆黙曾公若士湯公後先議曰吾撫在宋黄勉<lb/>
<pb n="KR4e0229_WYG_005-39b"/>
齋氏剏有南湖書院以開來學是時人材彬彬家有絃<lb/>
誦今吾等寄跡招提謂先訓何屢圖恢復而議弗克就<lb/>
頃侍御督學懐魯周公歸讀禮暇時集諸耆碩究心名<lb/>
理學博李公惟本布衣周子某徐子吉甫告於公曰昔<lb/>
人謂工必有肆書院吾儒之肆也南湖淤塞不可復矣<lb/>
臨汝稍逺東城闉下橋禪林方圮其東隅隙地背峴臺<lb/>
而面青雲靈谷汝水金堤百雉回環左右几席間跡左<lb/>
隅而宮之庶㡬復還有宋遺風乎周公乃告邑明府吳<lb/>
<pb n="KR4e0229_WYG_005-40a"/>
公吳公曰予以不榖牧兹土常懼無以化誨諸人士闡<lb/>
幽迪後吾責也遂與周公捐金為倡周公復首捐田以<lb/>
助來學郡刺史張公司理程公力贊其成暨縉紳諸生<lb/>
咸樂從事聚材鳩工興役於七月其規制臨孔道為門<lb/>
門東折而南為大門直甬道而上為堂後為祠甬道東<lb/>
西為號舍悉南向左為閣為橋江水如帶㠶檣下上面<lb/>
北為亭為圃池塘晻映竹樹蔽虧頓還南湖偉觀顔曰<lb/>
崇儒書院夫以廿餘年不克就者不三月告成則吳公<lb/>
<pb n="KR4e0229_WYG_005-40b"/>
與學使之所感人者深也諸公將涓吉祀諸先生於堂<lb/>
徐子吉甫持明府吳公侍御周公書及學博李公所志<lb/>
書院顛末走吉水謁鄒子元標為記元標懐古有志目<lb/>
長足短方執筆徘徊間偶宿禪龕松風謖謖明月在天<lb/>
忽夢肅刺迎一儒冠者面古眉龎曰吳康齋先生予請<lb/>
曰伊周事業先生能否先生曰老矣惟啓沃主徳尚能<lb/>
効力一二心喜而覺曰予方有事崇儒之委末就神交<lb/>
名儒豈無意乎謹為之記記曰夫道一而已矣無聖無<lb/>
<pb n="KR4e0229_WYG_005-41a"/>
儒語體也有聖有儒語造也孟軻氏曰終條理者聖之<lb/>
事也曰大而化之之謂聖曰終條理則必有所以始者<lb/>
曰不可知則必有善信美大為之基者非聖學之正宗<lb/>
歟夫子詔子夏為儒提衡君子小人二語儒本為君子<lb/>
而復有小人贋出其間何哉聖道如天天體圓圓則不<lb/>
可端倪儒學如地地體方方則不無廉隅葢常論儒至<lb/>
有宋盛矣其弊至摸倣形跡之似鹵莽自得之義象山<lb/>
氏出直指本心不假修證足醒俗學之支離聖學至象<lb/>
<pb n="KR4e0229_WYG_005-41b"/>
山明矣其弊至以情識為性而放蕩禮法之場康齋氏<lb/>
出嚴毅方正師道自任足挽末俗之頽波迺世儒之宗<lb/>
聖者一曰吾心明矣跡涉有為皆足以障性而礙道一<lb/>
曰吾行敦矣語涉心性未免逃儒而入佛則意之過也眎<lb/>
二先生之教何如哉二先生者撫産也其知則圓其行則<lb/>
方翊先聖而開來學功灼灼如是生其鄉不知其教可<lb/>
乎雖然聖其的也儒又希聖之梯也予讀禮至儒行篇<lb/>
其懿美未更僕數然曰自立曰特立曰獨立曰剛毅有<lb/>
<pb n="KR4e0229_WYG_005-42a"/>
執聖人語自立特立不一而足命儒之意槩可想見他<lb/>
日又曰可與適道未可與立象易之恒曰君子以立不<lb/>
易方則立誠儒者居身之珍也夫所謂立者戴仁而行<lb/>
抱義而處非禮弗履可貧可賤可生可死而不可辱六<lb/>
七先生者其於聖體所見或全或㣲雖不能盡同然居<lb/>
廣居立正位行大道不淫不移不屈則一而已聖人者<lb/>
與乾坤而合徳諸先生得易之恒者也恒其徳洵足信<lb/>
今而傳後苟不恒其徳惡足以共學而適道登斯堂者<lb/>
<pb n="KR4e0229_WYG_005-42b"/>
願勉旃哉知欲圓而崇效天行欲方而卑法地若儒行<lb/>
闊畧藉口聖真徹藩籬而毁㢘隅無論不足以入聖而<lb/>
害政害事良非淺鮮亦非諸君子重道崇儒之㫖矣或<lb/>
曰三陸孝友二吳篤實南豐有功六經粹然無疵獨荆<lb/>
國史有遺議何耶鄒子曰荆公儒而無欲者也拜相之<lb/>
日矢寒山以自老罷相之後托頽垣以終身徬徨塵垢<lb/>
之外逍遙無為之業斯其人可得而磷淄耶當時為諸<lb/>
人攻者惟新法耳新法之行荆國固失之驟新法之罷<lb/>
<pb n="KR4e0229_WYG_005-43a"/>
君實亦失之激急於罷者若以為弊政不可一日有而<lb/>
今一一以為良法公固儒而有為者也身未執政天下<lb/>
譽之不加信及既執政天下毁之不加阻彼其心視毁<lb/>
譽如浮靄之往來太虚公又儒而自信者也六先生享<lb/>
有令譽如無瑕之玉公犯衆怒羣猜如百煉之金其趣<lb/>
撡何後先殊焉且麟經絶響是非無憑乆矣九原有作<lb/>
執鞭吾所忻願焉子於公又奚疑鄉縉紳樂相厥成者<lb/>
則瑞泉伍公龍津陳公谷南髙公春江劉公養和謝公<lb/>
<pb n="KR4e0229_WYG_005-43b"/>
文臺吳公望坪祝公念庭周公念初聶公繼疎吳公諸<lb/>
生某等予昔侍諸君子同官於朝今復同棲於野諸君<lb/>
子慨然先哲示我周行可謂一世盛事予迂儒也於諸<lb/>
先生學術徒啜其糟粕亡能有所發明謹為述其崖略<lb/>
如此憶昔登太華望金臨諸峯龍躍霄漢允矣仁賢都<lb/>
㑹於他日當齋心而來跬武法席謦欬徳音增所未聞<lb/>
諸先生許我乎是為記<lb/>
　　　匡山陽明先生書院記<lb/>
<pb n="KR4e0229_WYG_005-44a"/>
葛使君屺瞻以邃學名儒由儀郎起拜潯陽觀察提飭<lb/>
綱紀吏民嚮風顧使君所殫精者在千古正學欲以此<lb/>
自迪迪人一日由㑹城歸式道州祠徘徊庭堦思元公<lb/>
在宋為開鑰大儒而我明文成學紹元公且昔擒逆獻<lb/>
俘率諸士勒石紀勲遺響猶振林木兹地不得一薦明<lb/>
徳景行謂何於是從潯陽南薰門下地得爽塏者名曰<lb/>
小匡山為堂三中祀先生左曰講堂右曰習堂翼以號<lb/>
舍中為甬道前為門二臺以眺逺亭以昭曠五老羣峯<lb/>
<pb n="KR4e0229_WYG_005-44b"/>
爭逞奇於几筵間者目不暇接費不繁民役不踰時煥<lb/>
然一吾道壇坫矣工始於壬子秋落成於癸丑夏諸生<lb/>
肄業其中有晉而問新建學術事功優劣及太極良知<lb/>
孰為同異使君所以剖晰其原於一者纚纚甚具復念<lb/>
鄒子腐儒伏首蓬蒿乆於先生㫖或有所測窺走使受<lb/>
簡為記予竊惟使君功在斯道千秋自有歌謠者兹役<lb/>
無足以盡使君而先生教行海宇豫章人家尸户祝亦<lb/>
不以兹祠為重輕使君意葢曰豫章祖述先生學者十<lb/>
<pb n="KR4e0229_WYG_005-45a"/>
而九兹地豈無聞知者在祀而思思而感發興起彬彬<lb/>
有聞亦吾道之休使君心也嗟乎學從則效影響入者<lb/>
非真性也男兒七尺墮地天與真性烱烱不昧無凡無<lb/>
聖無古無今百姓既不知而仁知者又失之過總由不<lb/>
識自性不識自性由無真志無真志則真性不顯真性<lb/>
既顯孰聖孰賢孰愚孰不肖凡所謂良知一脈直追元<lb/>
公立躋聖域者不可言喻矣此又使君心也或曰上往<lb/>
年從祀人於新建學唯唯否否何耶予曰此難口舌爭<lb/>
<pb n="KR4e0229_WYG_005-45b"/>
也先生學從刳心槁形中來不以知知不以識識易曰<lb/>
乾知大始曰乾純乎天則不藉人力坤猶二之矣迺世<lb/>
膚儒未覩全潮徒向孤州野岸以一波一流謂可以盡<lb/>
全潮之大有是理乎或又曰新安學在格物窮理先生<lb/>
學似與之異何耶予曰晦翁所云窮至事物之理豈以<lb/>
一身遺事物外而不之省究意葢曰直達天徳上知有<lb/>
㡬姑假筏以為人度夫以言識見解入者皆筏也其由<lb/>
筏而能舍筏與否以俟知者此晦翁意也二先生寧有<lb/>
<pb n="KR4e0229_WYG_005-46a"/>
異乎謹以復使君倘以為然請勒之碑隂與同志共揚<lb/>
㩁焉憶予丙戌年謁道州祠池蓮青青宛坐太極圖中<lb/>
時賦詩有乾坤負荷者誰子獨立庭階有所思之句今<lb/>
雖老何年一俎豆匡山有聞使君教而毅然負荷二先<lb/>
生之綂者乎則使君之志不孤矣地不百里巍祠相望<lb/>
諸人士何幸親逢其盛必有賦薪槱荅使君者願有聞<lb/>
焉使君名寅亮字<hi>闕</hi>　别號屺瞻浙江錢塘人辛丑進士<lb/>
　　　鄭溪書院記<lb/>
<pb n="KR4e0229_WYG_005-46b"/>
今有人焉啼飢必與之食一不得食則斃有人焉號寒<lb/>
必與之衣一不得衣則仆此人人所易知也倘有人語之<lb/>
曰人不聞道不知學必有甚於飢寒者爾知之乎則人<lb/>
之應之也唯唯否否惟真知學寧可飢寒而死不可不<lb/>
聞道而生聞道即一日千古一息萬年不聞道即百嵗<lb/>
亦與草木澌滅殆盡故曰逸居無教近於禽獸今人之<lb/>
異於禽獸止此㡬希此㡬希之性與天地並垂與日月<lb/>
並耀四時並序鬼神並吉凶上之為聖人次之為賢為<lb/>
<pb n="KR4e0229_WYG_005-47a"/>
君子又次之為一鄉善士皆此物也人知吾里賢哲彬<lb/>
彬即一命士出而有為孰知得於學者深哉先是永新<lb/>
少原余侯倡明新㑹於禾川諸在座者曰寧與永新兄<lb/>
弟之國冠帶之盟惜不得與其間衆僉謂其邑人物淳<lb/>
龎山川卓詭必有明徳君子應時起者乃不乆而今侍<lb/>
御紫海龍公起公稟質清淑撡行醇粹自為令以至巡<lb/>
方皆以其學與士民相為煦沫金華西秦横渠六君子<lb/>
之里士民之聞學也耳根既深未易感動咸服公無間<lb/>
<pb n="KR4e0229_WYG_005-47b"/>
言公之學可知已㑹公報命還朝乞歸日與里父老子<lb/>
弟游察其樸而易入也與之語學諸父老子弟聼公教<lb/>
指相率捐金助公剏譚學館於鄭溪之墅萬山崒<graphic n="KR2029" url="https://raw.githubusercontent.com/kanripo/KR-Gaiji/master/images/KR2029.png" mimeType="image/png"/>一<lb/>
水瀠回雅稱盛地明府某力襄其成申聞當道以為盛<lb/>
事咸報可又率其子弟屬予記予謂譚學於素所習聞<lb/>
之地人非溺於意念則柴於見聞其入也常難談學於<lb/>
鄭溪無意念見聞牿其天真其入也常易男兒戴天履<lb/>
地天聰天明䀭而存焉為仁由已於已取之而已先儒<lb/>
<pb n="KR4e0229_WYG_005-48a"/>
曰仁者以天地萬物為已認得為已何所不至諸君勉<lb/>
哉真知不聞道有甚於飢寒者在必聞道而後為不虚<lb/>
生非愧恥則志不奮非黙識則神不潛非困心衡慮則<lb/>
入不深學如大明處惇淳俗出為藎臣入其鄉者如遊<lb/>
化國侍御之開來明徳千萬世與金華西秦横渠六君<lb/>
子流風愈乆愈新徵侍御之學出與處皆一致矣<lb/>
　　　重新嶽麓書院<lb/>
司理陳君某署郡篆且期年士誦民恱政餘思嶽麓先<lb/>
<pb n="KR4e0229_WYG_005-48b"/>
賢過化地諸名公時式臨焉柰何任其頽圮而不治恐<lb/>
無以繼先志開來學乃捐俸及自理贖金庀材鳩工於<lb/>
是祠宇前後廟堂齋舍煥然一新君思此役重恐將來<lb/>
者委徳意於草莽走使求鄒子為記予憶庚辰辛巳間<lb/>
江陵在事有詔盡毁天下書院諸凡先聖賢遺像捆而投<lb/>
於江者盛服先生嚬蹙言曰禍及斯道吾道非耶予語<lb/>
之曰子憂道之廢耶夫道先天地而不老後天地而獨<lb/>
存者凡覆載雨露日月星辰人物禮儀威儀周旋進退<lb/>
<pb n="KR4e0229_WYG_005-49a"/>
皆道也窮鄉委巷邊鄙甌脱無一息不與道游豈以一<lb/>
祠宇為興廢重輕有所待而興必無所待而廢豈道之<lb/>
謂歟先生曰子之言道固爾爾然人之於道仁者見曰<lb/>
仁知者見曰知百姓則日用不知聖賢不忍其陷於不<lb/>
知也故多方以誘誨提撕之凡可以使之景從而觸其<lb/>
真心者將無不致其情如覩人之饑溺必思引而出之<lb/>
安全之地然後其覺世之心始遂不然天之生聖賢也<lb/>
視斯世一無足以動其心而上天生之之意孤矣予拜<lb/>
<pb n="KR4e0229_WYG_005-49b"/>
而服其言㑹予癸未起家備官掖垣奏言舊毁天下書<lb/>
院傷道化蔑名教非所以維風淑世上報可而嶽麓則<lb/>
首報可中予歸田且廿餘年常思率二三子徘徊兹地<lb/>
尋朱張二先生遺跡于<graphic n="KR0616" url="https://raw.githubusercontent.com/kanripo/KR-Gaiji/master/images/KR0616.png" mimeType="image/png"/>訓畧一振起焉而又以世多<lb/>
畏途無由親覩其盛為歉而不知其傾頽若是倘非陳<lb/>
君有千古之志即明詔許復竟與昔時境象何殊焉君<lb/>
父子兄弟世以正學為箕裘其所佩服諸儒者深且篤<lb/>
矣宜是典之重光也可為吾道慶矣予又憶當議復時<lb/>
<pb n="KR4e0229_WYG_005-50a"/>
予謁大宗伯語曰天下諸名書院如嶽麓白鹿嵩陽睢<lb/>
陽諸勝境今幸一新然所以主張斯文不可無人愚意<lb/>
從近郡邑年輪學博一人典其事而禮各邑有道術者<lb/>
如昔周允升彪徳美吳徳夫諸君子輩嵗挈諸弟子講<lb/>
肄其中春秋凡二祀則斯典可垂之永永不然吾懼莓<lb/>
苔長狐鼠夜嘷也且宋時不有山長例乎大宗伯曰子<lb/>
言良是㑹宗伯去不果今豈無司教者得尸其事乎予<lb/>
并以系之記末讀予文必有留心世道而不負陳君今<lb/>
<pb n="KR4e0229_WYG_005-50b"/>
曰之舉者元某雖老於兹地猶若夢寐見之冀與諸君<lb/>
子一下上其間振二先生之澤於無涯也是役也主張<lb/>
於上則有觀察某公續至太守某公協力襄成則有二<lb/>
守某公别駕某公皆以斯文為己任者例得並書<lb/>
　　　正學書院記<lb/>
靈壁即古虹州予門人鍾叔和氏拜是邑長予折簡曰<lb/>
邑與洙泗伊邇我聖祖龍飛地涵泳聖涯浸灌深厚而<lb/>
俗固質直右儒以子淳衷古行稍一振鐸必有聞風而<lb/>
<pb n="KR4e0229_WYG_005-51a"/>
興者叔和懍懍不溺於職事上下交孚聲名暢茂稍間<lb/>
從諸士請捐俸及鍰金闢館羅諸士肄業其中顔曰正<lb/>
學書院中祀先師左右為號舍諸水滙池巽峰聳峙轉<lb/>
東南剏文昌閣諸士來游來泳若身親洙泗之境而與三<lb/>
千七十子游於惟盛矣雖然以正學名館得無意乎夫<lb/>
正者邪之對有正則有邪今天地間何者為邪世儒必<lb/>
舉而歸之二氏二氏書具在㣲辭奥㫖皆洞抉性命之<lb/>
精柱下片言夫子猶有取焉我聖祖亦謂其扶翊國運<lb/>
<pb n="KR4e0229_WYG_005-51b"/>
助流世教非淺眇以邪目二氏則束於教第吾儒中千<lb/>
谿萬徑有不容不辨聖賢千言萬語無非欲人識其真<lb/>
心既得真心言皆糟粕乃有取陳言而俎豆之若射者<lb/>
審的然雖億則屢中入海筭沙徒自困憊萬物皆備於<lb/>
我物豈外乎心豈内乎至一生瘁心格物眎心與物猶<lb/>
二之也間有懲逐末之弊曰致虚立本曰良知不知所<lb/>
謂虚者即未發之中即天命之性非人力得而與其間<lb/>
人力得而與其間窒而不靈矣所謂良知者不落知識<lb/>
<pb n="KR4e0229_WYG_005-52a"/>
不墮生滅不著意念以知是知非求者是生滅根也<lb/>
嗟嗟正學不明乆矣非學不明以意承之者之過也<lb/>
先民不作吾將疇歸乎昔夫子生周末嘗宗堯舜憲<lb/>
章文武矣書誦堯舜曰克明峻徳詩誦文王曰緝熈<lb/>
敬止大要以明明徳於天下國家為極致天下人有<lb/>
一人不明其徳以為已之徳未明也其心切故其責<lb/>
重一生轍環魯衛曹滕之墟皆此志也予少聞宋儒<lb/>
有天地立心生民立命語未竟其㫖研磨之乆叨天<lb/>
<pb n="KR4e0229_WYG_005-52b"/>
之靈始知天地無心以生民之命為心天地心無所<lb/>
寄故不得不舉而歸之人人非此無以為學非聖學<lb/>
無以開太平中庸論中和必歸之位育而至誠盡性<lb/>
必以盡人物之性贊天地之化育為極致然俯仰乾<lb/>
坤今古幾人近紬繹我聖祖御集不覺手舞足蹈即<lb/>
我夫子復生舍聖祖孰為祖述孰為憲章乎憶自有<lb/>
元以來教化廢弛大道晦而弗彰賴我聖祖皇紘再<lb/>
整日月重新為生民立命即堯舜禹湯當為揖讓仁<lb/>
<pb n="KR4e0229_WYG_005-53a"/>
孝衛道之訓炳若日星真萬物並育而不相害道並行<lb/>
而不相悖視諸儒暖暖姝姝守一家自鳴者徑庭矣學<lb/>
者大人之學非一身一人能私道者天下萬世之大道<lb/>
非一世一家能私今諸士生斯萃斯入孝出弟謹言慎<lb/>
行隨其分量所及不忍以一念一事傷天地之和隘吾<lb/>
明徳之量實見天壤間惟此道為最大無有對待亦惟<lb/>
此學為最樂無有移易昔人云羮墻見堯即几席見我<lb/>
聖祖何難焉是謂正學殊不負鍾君造士徳意予乆廢<lb/>
<pb n="KR4e0229_WYG_005-53b"/>
田畆無所用之生平於此學不敢視為贅疣他日策杖<lb/>
來聽絃歌諸士得無以正學朂我者乎用記以俟落成<lb/>
年月及督工人員别有記<lb/>
　　　明新書院記<lb/>
禾川余侯嘉與邑人士黽勉明徳吉郡諸縉紳先生知<lb/>
學者侯皆禮而致之丁酉春予始獲偕諸長老同盟至<lb/>
是日簮裾雲集歌詠盈野盛矣㑹罷各充然有得謂昔<lb/>
興文館僻而不便來學請更諸爽塏者侯乃以舊黌宮<lb/>
<pb n="KR4e0229_WYG_005-54a"/>
隙地新闢公館者分其一請於當道當道報曰可顔曰<lb/>
明新書院侯意葢曰當兹大明盛際真儒輩出一洗俗<lb/>
學而我新民獲聞所未聞有不爭自濯磨以耀於光明<lb/>
者非夫也從兹愈明愈新浸昌浸盛上遡列聖之傳邇<lb/>
繼劉甘尹顔鄉先達名儒遺風處為純儒良民出為藎<lb/>
臣弼士兹吾司牧者屬望爾新人士深意乎侯乃以書<lb/>
問記鄒子鄒子茫無以應侯屬之堅鄒子非不欲言吉<lb/>
學之難言乆矣譚學寡見眇聞之地則惺然聼乆之瞿<lb/>
<pb n="KR4e0229_WYG_005-54b"/>
然顧化譚學於吉譬之海遊者歸而詫巨海奇觀於江<lb/>
濱之叟叟執其河以為常拒而不信忘其海之大也葢<lb/>
嘗論先儒誘人入道偶施筏以渡迷津而宋儒曰體認<lb/>
天理致知格物明儒曰主静曰致良知皆欲人由筏登<lb/>
岸非謂筏即岸也吾吉在宋諸儒無論我明自新建一<lb/>
倡良知傳誦十室而九叩其所謂良知不過曰知是知<lb/>
非而已即有深造者曰胸中烱烱是已今而詰之曰何<lb/>
以明何以新不過曰不昧良知是已嗚呼彼方自以為<lb/>
<pb n="KR4e0229_WYG_005-55a"/>
是吾謂其非則必與吾角其不入宜也不知知是知非<lb/>
識而非知也烱烱不昧生而復滅也夫懸象著明孰踰<lb/>
二曜而萬物新故相因生者生化者化造物之明與新<lb/>
如是詩人欲形容之不可得但曰於穆不已不已者是<lb/>
何物乎諸君欲自明自新知所以明與新者又何物耶<lb/>
吾即欲以口語之倘未語則無聞矣吾即欲以手示之<lb/>
倘未示則無見矣夫理由色顯是假借也機由人發非<lb/>
真修也真修者不以有人而作不以無人而輟不以獨<lb/>
<pb n="KR4e0229_WYG_005-55b"/>
而隱不以顯而彰有人於此身苦凍凓望火室止足焉<lb/>
雖寒有濟然所止既去寒凓依然故凡有所假借於外<lb/>
於人者是望火室而熱非自明與新者也能知萬物皆<lb/>
我反身而誠身承千古之緒而不墮言識者有其人乎<lb/>
某且下拜心師之矣姑記以俟知者某生平困衡學無<lb/>
駐足自知甚晰然生平不敢逐隊良知影譚以眯心并<lb/>
以眯人聊述崖畧如此諸君豈無俾元標之明且新者<lb/>
乎侯以學為政即明即新即新即明身且有之復捐俸<lb/>
<pb n="KR4e0229_WYG_005-56a"/>
置學田若干另勒碑隂兹特載其大者侯名𢡟衡字持<lb/>
國婺源人壬辰進士<lb/>
　　　鳯池書院記<lb/>
予宗兄元忠氏拜增城令過予留都衙齋譚令事曰予<lb/>
啻閔閔修其職事罔敢徼名釣譽苟利於民即上罔知<lb/>
吾何傷不過棄簮紱歸耳寧損乃公心乎予聞而壯之<lb/>
君令且五六年兩以計過予文江得聞君令狀大都如<lb/>
所自語君最喜談者澤宮造士及書院討多士而訓之<lb/>
<pb n="KR4e0229_WYG_005-56b"/>
則喜見眉宇乃繪圖而示予曰斯龜峯鋪遺址隙於學<lb/>
左有年而諸士苦肄業無所予乃捐俸而闢之計所費<lb/>
數百緡大都蠲羨及鍰金而諸上司所助修者十之一<lb/>
耳中顔曰鳯池書院左為敬修軒右為尚犮軒飛甍連<lb/>
礎巍巍峩峩毎邑人士來遊來誦咸各有攸居君之所<lb/>
以勉邑人士可謂詳且盡矣世之為吏者大都徼上意<lb/>
以為的其庸者期㑹簿書最下則與民角利為囊槖計<lb/>
如君者可謂世之循吏非耶雖然世以作士為名髙者<lb/>
<pb n="KR4e0229_WYG_005-57a"/>
盡教之以媒青紫為後日地而君顔其堂曰作聖曰斯<lb/>
文千古則所以期諸人士者非詞章誦讀之末青紫温<lb/>
飽之圖已也葢曰邑人士豈無掇巍科躋膴仕其人然無<lb/>
異草木飄風好音過耳百世之下至有入其里不知其<lb/>
姓名以是知學固自有真也聖人之於民亦類也萬世<lb/>
之下聞其風猶使之興起是惡可弗學哉功崇惟志緝<lb/>
熈惟敬君復以崇志敬修名軒宛然示諸生以入聖之要<lb/>
矣諸士勉之志非激昂之謂也先儒曰今古㡬人有志<lb/>
<pb n="KR4e0229_WYG_005-57b"/>
敬非勉强之謂也先儒曰天地之道敬而已嗟乎志與<lb/>
敬豈世儒以知識情識當者可比論哉𢎞嘉間以學為<lb/>
海内嚆矢者東越與增城東越曰致良知而增城曰隨<lb/>
處體認天理説者如兩持然不知知之與天理致之與<lb/>
體認同耶異耶夫外天理而為良知知必不良外良知<lb/>
而言天理理屬於人後之學者是皆以意窺二先生之<lb/>
奥者也諸生登斯堂者有能覺天理之緒餘有湛先生<lb/>
其人者出於其間斯不負吾家作士之意而斯地亦與<lb/>
<pb n="KR4e0229_WYG_005-58a"/>
有榮矣夫元氣之布濩於天壤者何地無賢必有相續<lb/>
於無艾者予謹拭目以竢矣落成年月及督工人氏别<lb/>
有紀<lb/>
　　　同仁書院記<lb/>
督學劉達可氏吉郡人也其尊人刺史公寓潛遂居潛<lb/>
自滇歸惟以明道為事捐俸闢館時集同志顔曰同仁<lb/>
且學且教屢有書文江之濱屬鄒子為記鄒子葢嘗與<lb/>
達可同官爽鳩氏以學相朂誼不可辭謹為之記曰昔<lb/>
<pb n="KR4e0229_WYG_005-58b"/>
夫子設教多術矣有言孝者有言性者有言敬者其説<lb/>
不同獨言仁之㫖不一而足後世儒者遂以夫子之學<lb/>
惟仁為宗至宋儒輩出曰識仁曰體仁曰求仁皆兢兢<lb/>
遵洙泗遺矩而不敢悖尺寸不知夫子所謂仁者欲人<lb/>
自得其本心耳苟得本心侔六合通萬古千聖之心皆<lb/>
我之心仁不必言不得其心曰識曰體曰求未能以巳<lb/>
合彼去仁之㫖愈逺達可其㫖在斯乎以我之仁同於<lb/>
人是分我所有與之不知人自有也以人之仁同於我<lb/>
<pb n="KR4e0229_WYG_005-59a"/>
是分人所有以與我不知我固有之也以愛之理為同<lb/>
仁愛仁之一端也以萬物一體為同仁世借一體之説<lb/>
而卑論儕俗者不少也然則將何説之歸夫子曰仁者<lb/>
人也識仁即人人即仁則海以内海以外千百世之上<lb/>
千百世之下無知愚無賢否無貴賤惡乎同惡乎不同<lb/>
其説嘗辨於易書矣易之同人曰于野亨利涉大川利<lb/>
君子貞于野者無然畔援空洞無涯之謂也君子者正<lb/>
也故曰惟君子為能通天下之志至同人于門于宗于<lb/>
<pb n="KR4e0229_WYG_005-59b"/>
郊而一曰无咎一曰吝一曰志未得則以其有域也書<lb/>
曰無有作好遵王之道無有作惡遵王之路無偏無黨<lb/>
主道蕩蕩無黨無偏王道平平無反無側王道正直非<lb/>
知仁者不足語此葢必如是而後可語同仁之㫖登斯<lb/>
堂者門耶宗耶郊耶作好作惡耶偏耶黨耶反側耶可惕然<lb/>
思矣楚故有嶽麓石皷諸院有先賢之遺蹟在焉予葢<lb/>
將次第訪之而及同仁謹書膚見勒之碑隂以當請事<lb/>
　願學集卷五上<lb/>
<pb n="KR4e0229_WYG_005-60a"/>
欽定四庫全書<lb/>
　願學集卷五下<lb/>
　　　　　　　　　　　　明　鄒元標　撰<lb/>
　　記<lb/>
　　　瀧江書院記<lb/>
瀧江自宋歐文忠出而顯至文山先生大顯入我明劉<lb/>
文介錢文肅彭王二殿撰張兼素而重光入其鄉羣山<lb/>
岞㟧挿霄一水瀠抱三獅雄踞江介漁人駕舴艋入若<lb/>
<pb n="KR4e0229_WYG_005-60b"/>
武陵桃源不復知有人間世也者接其人皆負氣岸腹<lb/>
便便譚古先事如數家珍問其俗孝弟力田皆矜重閥<lb/>
閲故吉邑推禮教信義惟是鄉最予過而美之問今昔<lb/>
隆替狀乃晉諸生言曰夫爾鄉先輩名重千秋其靈倘<lb/>
有知乎所盼望後學者不淺今爾爾非學之不懋則振<lb/>
厲者無方乃進諸父老曰夫美玉不琢不成文彩諸士<lb/>
為美玉者濟濟而父老任其學不督責間督責不示之<lb/>
的使知所宗亦惡所稱善教愚意倣古社遺意祀諸大<lb/>
<pb n="KR4e0229_WYG_005-61a"/>
儒其中令諸生肄業嵗序祠祀其間俾知所師承可乎<lb/>
諸父老曰此予夙志也遂庀材鳩工不期告成事祀日<lb/>
冠裳濟濟即三代威儀不加此矣諸父老曰惟先生一<lb/>
言記之俾後學知所嚮往鄒子謹拜手而言曰風之不<lb/>
振吾等之責學之不懋則誰之責歟夫學難言矣一變<lb/>
而注疏再變而制義而學愈漓語以制義外有正學彼<lb/>
必不吾信而今諸士之至止也入必由門門必至堂堂<lb/>
必入室夫學亦有門有堂有室而知其入門也宗廟之<lb/>
<pb n="KR4e0229_WYG_005-61b"/>
美百官之富其堂奥也曰入室則非達天徳未易語此<lb/>
夫子三千之徒惟恐有聞如由止升堂而未入室所稱<lb/>
入室僅僅一顔子顔子之學一則曰如愚一則曰卓爾<lb/>
愚與卓爾是何物哉葢可以心悟不可以言傳余故曰<lb/>
難言也余鄉前輩多尊濂洛七閩為矩矱近新建一倡<lb/>
始知糟粕前聞不知新建所謂知葢經兵戈搶攘百折<lb/>
而証之今之所謂知者特其入門端倪而所云良知猶<lb/>
屬對封有對封則落知識落知識則有生滅有生滅則<lb/>
<pb n="KR4e0229_WYG_005-62a"/>
不足以言室去新建之㫖亦何逺夫以擬議影響推測<lb/>
為知則又不如濂洛諸儒矩矱猶不失先聖禮傳萬一<lb/>
是鄉故崇禮教倘有由禮卑而遡知崇知成性存存者<lb/>
固予所願見而諸先輩及予屬望爾等紹述之意亦不<lb/>
虚矣諸佐助姓氏具别碑<lb/>
　　　黟縣天中書院記<lb/>
黟故新安巖邑建館以學則自韓子夢鵬李子希士汪<lb/>
子宗訊寔綱紀之給諌徳興祝石林至而顔之曰天中<lb/>
<pb n="KR4e0229_WYG_005-62b"/>
書院時為陽月節届天中又南當午午文明象祝子意<lb/>
在此越數年黟人士偕汪子宗訊求予記予晉汪子語<lb/>
之曰祝君屬望邑人士意良殷哉言人必本之聖言道<lb/>
必本之天天而曰中九紘八埏悉㑹於極子試言天義<lb/>
何居汪子起曰天地之道可一言而盡曰為物不二不<lb/>
二足以盡天予曰不二者何物子試語來汪子黙然乃<lb/>
又曰天何言哉四時行百物生生與行足以盡天予曰<lb/>
寒暑災祥憔悴枯槁有時不行不生者天乎汪子又不<lb/>
<pb n="KR4e0229_WYG_005-63a"/>
能荅予乃晉汪子曰天難言哉謂時行物生天無言可<lb/>
謂為物不二天有言亦可天道非逺降監於人故曰天<lb/>
視自我民視天聼自我民聴能知自視自聴可知天矣<lb/>
而世有戴盆望天者語以盆之上有天拒不信設有語<lb/>
之曰去其盆見天矣有坐井窺牖以望天者語以井牖<lb/>
外之天拒不信設有人語之曰出户越井天自廣大矣<lb/>
嗟乎世之學子矜莊嚴哆辨博自矜一知飾一行誇一<lb/>
見皆戴盆坐井居牖之流有能超然常伸首出庶物者<lb/>
<pb n="KR4e0229_WYG_005-63b"/>
乎諸士勉之時至豐盛矣而豐蔀豐沛誰則蔽之見斗<lb/>
見沫去天益逺豐之不可恃如此當磽瘠之鄉無紛華<lb/>
靡麗蕩其心志之道也甚易新安夙以素封聞處豐豫<lb/>
之地雖欲不自豐不可得也語云以約失之者鮮約要<lb/>
也又簡也約則濯濯皜皜無以尚之之道也直反掌耳<lb/>
不然聚族譚道猶墮世趨以身為壑不知寘於叢棘允<lb/>
無昂首之期即天日臨之沉埋自如予雖未與諸公面<lb/>
嘉諸君勃然有興故以質言進亦以見天之可畏也館<lb/>
<pb n="KR4e0229_WYG_005-64a"/>
成於某年某月計費金若干緡效勞樂助諸鉅姓及同<lb/>
志别有紀<lb/>
　　　興安岑陽書院碑記<lb/>
興安故為鎮自肅廟時始創為邑後先莅兹土者眎為<lb/>
甌脱民苦無因浙孝豐郎侯來一振起而新之民用大<lb/>
悦三年議移澤宮成而復捐俸更闢岑陽書院後枕危<lb/>
巒前挹翠峯平原膴膴清流㶁㶁遶庭户諸都講至者<lb/>
咸頌侯明徳侯意葢曰豫章以學鳴海宇其於道也自<lb/>
<pb n="KR4e0229_WYG_005-64b"/>
其天性獨奈何吾邑不得耀於光明且兹地故與鵞湖<lb/>
相望前哲綿邈遺響猶存夫使諸士得續先儒芳躅亦<lb/>
吾師帥者與有榮施焉乃屬同志惇友張子道充來請<lb/>
記夫侯澡躬慈心深入士民口碑具在無俟頌述意無<lb/>
非欲子一言以開來學子閲侯㑹心集刳心捐形較諸<lb/>
從隙光覩天日者大有徑庭予即言能加於侯哉聖門<lb/>
穎悟莫若子貢曰性與天道不可得而聞不可得而聞<lb/>
即不可得而言也夫謂性天而有離於文章則文章為<lb/>
<pb n="KR4e0229_WYG_005-65a"/>
粗而性天為精道無精粗可聞者即所不可聞者在人<lb/>
善悟不耳顔曰卓爾曰從之末由孟曰躍如能者從之<lb/>
曰卓爾曰躍如者何物曰從之從者何事諸君至止於<lb/>
斯必有事耶無事耶有事若無事耶宜有以自得矣昔<lb/>
江陵為政諸名賢祠館芟夷殆盡元某疏而請復白鹿<lb/>
鵝湖石皷天真天中諸院頓還舊觀今日盛服先生所<lb/>
在賓賓學子人不以為忌諱如疇曩者上之賜也元某<lb/>
得請歸農常欲秉燭末路以報上恩而資鈍功疎蹉跎<lb/>
<pb n="KR4e0229_WYG_005-65b"/>
嵗月姑紀侯加意斯道如此若欲張顔樹頥别有宗趣<lb/>
恐成畫餅他日有繼鵞湖起者始知道在無言任仁由<lb/>
已天假之緣請事有日亦有相視莫逆於心者乎記以<lb/>
俟之異日郎侯名文煥字景愚浙孝豐人文章政事世<lb/>
稱名儒落成助工員役另有紀<lb/>
　　　重修陽明先生祠記<lb/>
庚寅秋予赴銓曹舟過池陽望羣峯昂霄聳壑鬱鬱青<lb/>
青問之則九華峯予乃躡蹻而登僧來亨指山隈為陽<lb/>
<pb n="KR4e0229_WYG_005-66a"/>
明先生祠導予遊予至祠前荆棘莽蘙堂户傾圮不可<lb/>
為禮予賦詩寄慨屬秦令君新之令君唯唯㑹以遷去<lb/>
留金竢後來者而繼秦者為蔡君君履其地慨然曰毋<lb/>
論先生勲賢彌宇宙即吾里先哲流風詎可令澌滅草<lb/>
莽間為遂捐俸大加修葺堂額門廡仍舊而祭有田田<lb/>
有志備矣復遣僧來亨者問記鄒子以鄒子故竊聞先<lb/>
生緒餘予執筆茫然者累日憶余㓜從鄉先生遊言必<lb/>
曰先生心竊疑之而實嗜文清所為讀書錄也者故日<lb/>
<pb n="KR4e0229_WYG_005-66b"/>
必有錄然於先生學未嘗置念也及戍貴竹留心格物<lb/>
之學語人人殊獨於先生致良知事事物物之間格其<lb/>
不正以歸於正之語有入因嘆曰往儒博物理於外先<lb/>
生約物理於内夫博約不同趨内外不相謀已乆約而<lb/>
反求諸身者端本之學也然盤桓日乆知與事相持正與<lb/>
不正相敵因讀先生戒慎恐懼語曰戒慎恐懼是功夫不<lb/>
覩不聞是本體又曰不覩不聞是功夫戒慎恐懼是本體<lb/>
曰合得本體是功夫做得功夫是本體恍然曰功夫即<lb/>
<pb n="KR4e0229_WYG_005-67a"/>
本體本體即功夫離本體而言功夫者是妄鑿垣墻而<lb/>
殖蓬蒿也然心雖自信而於所謂本體者若猶有端倪<lb/>
可即於心未有當也年華浸盛至道無聞每一念及潸<lb/>
然淚落遂時時反觀自訟一旦有契於先生所謂無善<lb/>
無惡心之體者遂躍如曰先生葢已上達天徳非膚儒<lb/>
所能窺測然元標從事先生之學葢三變矣葢嘗論先<lb/>
生之倡道當時如清風披拂諸君之齊心服刑如羣䑕<lb/>
飲河各得其性之所近而已有謂知必鍛鍊而後良者<lb/>
<pb n="KR4e0229_WYG_005-67b"/>
則不慮而知之説非乎有謂必揭良能始足該括者孩<lb/>
提知愛知敬之説非乎夫知愛知敬者知也能愛能敬<lb/>
者即良能也有謂必歸寂而之感者不知良知之體無<lb/>
寂感無内外而分内外寂感者是二見也有窺生機盎<lb/>
然日以暢愉為得力者不知戰戰兢兢小心翼翼未必<lb/>
非生機也夫此於先生之學皆具一體然於世亦各有<lb/>
補予獨怪夫萬物一體圓融無礙之説倡而學浸以偽<lb/>
也夫良知理一也而分則殊體圓也而用則方先儒之一<lb/>
<pb n="KR4e0229_WYG_005-68a"/>
體也合天下以成其身後儒之一體也借天下以濟其<lb/>
私先儒之圓神也本之方以知後儒之圓神也流於詭<lb/>
與隨藉口交道接禮之説無論宋薛齊七十五十百鎰<lb/>
皆可受矣藉口委曲行道之説轍環列國栖栖依依為<lb/>
是不脱冕而行非矣藉口獵較猶可之説和光同塵為<lb/>
是先簿正祭器非矣藉口中庸之説鄉愿徳賊味道模<lb/>
稜皆所不計矣藉口泛愛衆之説孔子不必瞰亡於陽<lb/>
貨孟子不必示黙於王驩矣神出鬼没朝更夕易夫豈<lb/>
<pb n="KR4e0229_WYG_005-68b"/>
先生之教端使之然哉説者曰良知醒而蕩非良知蕩<lb/>
也贋儒蕩也蕩非良知也或曰聖賢立教各因其時當<lb/>
時注疏訓詁牿我性靈學者昧反身之學孳孳矻矻老<lb/>
而無成先生一破俗學如洪鐘之醒羣寐其羣而趨之<lb/>
也如百川之赴壑今流弊若兹司世道者宜易其塗轍<lb/>
以新學者心志予曰此非予所能測也孔孟不嘗言仁<lb/>
義哉流弊至於為我兼愛則仁義亦可廢耶聖賢言語<lb/>
無非欲人識其本心耳本心既明即良知亦虚譚也而<lb/>
<pb n="KR4e0229_WYG_005-69a"/>
何必復為更端曰然則先生之教卒不明耶予曰先生<lb/>
所謂良知者通天地亘古今徹晝夜一死生賢愚同共<lb/>
非推測影響之知也先生以全體為知而世儒以推測<lb/>
影響為知其去先生之教益逺矣良知本庸勿厭常而<lb/>
喜新良知本淡勿弔詭以博名良知本實勿慕虚而譚<lb/>
髙子臣弟友慥慥皜皜即聖人復起能易先生教哉大<lb/>
學曰先致其知宋儒曰進學在致知是知非自先生倡<lb/>
之聖賢已先詔之矣先生之祠所至增修而先生之㫖<lb/>
<pb n="KR4e0229_WYG_005-69b"/>
不明則誰之憂乎予等與有責矣祠始議於予師大中<lb/>
丞鑑塘朱公予同年操江元沖張公二公皆當時名臣<lb/>
贊成於下則予同年兵憲玉峯侯君都諫文臺吳君太<lb/>
守滄南何君蔡君下車未㡬首先兹典可謂知所重矣是為記<lb/>
　　　歸仁書院記<lb/>
湯儀部義仍以詞賦鳴一代其子伯開鋭志聖學一日<lb/>
贄而謁予澹如也予語之曰尊公從旴江遊深有契於<lb/>
象外之㫖顧性不受羈常托跡以遊於世世鮮有知之<lb/>
<pb n="KR4e0229_WYG_005-70a"/>
深者子起而紹明光大之尊公明徳有光矣伯開起而<lb/>
言曰不肖之不敢自隕墜也實家大人耳提之力而不<lb/>
肖常惟學必聚友聚友必有地近搆一居業地後為閣<lb/>
祀先聖其中前為堂又前為門凡數楹顔曰歸仁諸耆<lb/>
碩秀彦欲商訂疑義共式臨焉惟吾師一言語之予曰<lb/>
善哉子顔歸仁之義若何曰開逺以學在明徳明徳在<lb/>
親民曰親骨肉肝膽形神不分真有天地變化草木蕃<lb/>
氣象世之卑者相害相賊日尋干戈以倳人而高者固執<lb/>
<pb n="KR4e0229_WYG_005-70b"/>
我相物而不化夫即賢且知矣天下不賢知者皆吾與<lb/>
也而何以岐為此不肖之意也惟先生教之予曰斯義<lb/>
奥且宏非一時所能竟姑與子淺言之而子姑聼之予<lb/>
常受學長者長者指予曰子心慈而性多忽忽生慢慢<lb/>
生傲傲必至於敗乃徳斁乃度遂為世戮民而子不自<lb/>
知予拜而泣下曰先正以傲乃謙之反予今請事於謙<lb/>
長者曰孺子何易言謙也謙者若無若虚成徳之稱子<lb/>
今欲益之以謙必始於學學方知非知非而後能自訟<lb/>
<pb n="KR4e0229_WYG_005-71a"/>
自訟而後能知仁知仁則不知人為我我為人常以<lb/>
身為百谷王而人之歸也誰能禦之予復拜長者㣲先<lb/>
生言不自知迷謬至此所不矢心改玉以負先生者如<lb/>
日然今老矣其不負長者教道幾何渣滓未化天地懸<lb/>
隔此亦惟老而自知之請即以語子子謂何伯開曰謹<lb/>
受教予又進伯開曰歸仁之語自吾夫子一提而孟夫<lb/>
子再發之以民之歸仁猶水就下獸走壙水就下者水<lb/>
之性也獸走壙者獸之性也惟仁是歸者民之性也學<lb/>
<pb n="KR4e0229_WYG_005-71b"/>
必知性而後能盡性盡性而後能盡人物之性贊天地<lb/>
之化育不知性日與甡甡者游一膜外皆秦越矣此豈<lb/>
飾一知矜一行者能承之子勉之哉伯開别予執手送<lb/>
之曰予初為子喜今為子危夫子以一少年毅然無前<lb/>
真吾道賁育予能無喜然子見有學道而立於百尺竿<lb/>
者乎昔有一人問道老僧老僧曰子當從百尺竿頭進<lb/>
步其人望百尺竿并力而升至於巔大喜曰異哉吾所<lb/>
見或問曰何居曰吾見吾山若培塿見長江若覆盂見<lb/>
<pb n="KR4e0229_WYG_005-72a"/>
人物若野馬絪緼吾身與九天之上者遊匪吾師孰道<lb/>
我迺須臾風起竿仆其人墜地人復問曰何見曰吾見<lb/>
吾山水如舊目前與遊非親則故知也吾身在平地矣<lb/>
雖無前者奇觀然眎臲卼狀則大相懸殊子今登髙而<lb/>
招其望加逺得無似登百尺竿者乎願子需之時日與<lb/>
予言實地事此歸仁之㫖也其以聞之尊公曰予兩人<lb/>
年相若彼此冉冉老矣木落天空棲泊何所父子間自<lb/>
相師友而又集以良朋真生平奇緣切無令仁者在側<lb/>
<pb n="KR4e0229_WYG_005-72b"/>
笑予輩老無所歸也因伯開請次第其語為之記<lb/>
　　　依庸堂記<lb/>
子友顧叔時歸里偕諸君子某某倡學於是闢龜山先<lb/>
生東林故址而搆居焉堂顔曰依庸以書抵友人鄒子<lb/>
為記意鄒子能悉庸義鄒子謹按庸義有二庸恒也有<lb/>
乆而不變之義又平也有適中之義惟中斯平惟平斯常<lb/>
惟常斯不變凋三光包萬彚綏九有皆是物也易之恒<lb/>
卦剛上柔下震巽相與而取義於夫婦夫婦之道不可<lb/>
<pb n="KR4e0229_WYG_005-73a"/>
以不乆也故曰常夫抱隋珠和璧者終朝腹枵不如菽粟<lb/>
之一飽也艷山龍火藻藍縷號寒不如緼袍之蔽體也千<lb/>
竒萬狀㤯心駭目不如一庸之悠乆也雖然庸依人乎亦<lb/>
人依庸乎有庸可依是二之也吾人自有生以來目視耳<lb/>
聽手持足行自少至壯至老死有異乎無異也無異即庸<lb/>
也性也如父子夫婦朋友兄弟友恭慈信自童穉至老死<lb/>
有異乎無異也無異即庸也性也聖人者順性而行者也<lb/>
賢人者守此性不失者也衆人者則迷此性而牿亡之者<lb/>
<pb n="KR4e0229_WYG_005-73b"/>
也順性而行者不見庸之可依未嘗作而致其情也守性<lb/>
不失者有庸可依反身而誠者也牿之反覆者不著不察<lb/>
庸之體自在也夫子發憤忘食歸本下學上達下學庸之<lb/>
謂也或曰子思發揮中庸中有三達徳九經三重諄諄詳<lb/>
摯一庸惡足概之曰庸斯知斯仁斯勇非庸惡足為達庸<lb/>
斯通諸天下達之國家不庸惡足為九經庸斯為禮為度<lb/>
為文不庸惡足本諸身徴諸庶民故守約而施博者皆庸<lb/>
也曰依乎中庸遯世不見知而不悔今諸君子皆以邃學醇<lb/>
<pb n="KR4e0229_WYG_005-74a"/>
儒棲遲山林者乆不可謂不遯矣悔焉亦未耶曰悔者<lb/>
心有所係吝悔亡者毋意必固我之謂遯之上九曰肥<lb/>
遯无不利無所疑也遯而曰肥又曰無所疑是不以知<lb/>
知不以識識不以見見其指深且逺元某束髪向道而<lb/>
疑情隱隱老而彌篤視無疑之域尚逺敢曰不悔諸君<lb/>
子自信而自知之謹攄愚衷為記并系之銘以諗來學<lb/>
銘曰<lb/>
闗閩之學　粹於龜山　淵源伊洛　吾道以南<lb/>
<pb n="KR4e0229_WYG_005-74b"/>
近接周程　逺宗孔顔　流風既逺　隱怪是奸<lb/>
既反中庸　大道漫漫　末路如斯　孰當大觀<lb/>
繄我顧公　力肩正學　洎諸君子　奕奕先覺<lb/>
東林故區　罔或不慤　顔曰依庸　如水不澩<lb/>
庸之一字　義苞𤣥邈　精金在鑛　良玉在璞<lb/>
灑掃應對　即聖即神　知者曰知　仁者曰仁<lb/>
日用不知　是曰凡民　慥慥皜皜　厥惟聖人<lb/>
聖徂神伏　澆樸散淳　寥寥千古　誰識其真<lb/>
<pb n="KR4e0229_WYG_005-75a"/>
憶我夫子　發憤真修　下學上達　不怨不尢<lb/>
疏食飲水　曲肱忘憂　浮雲富貴　性外何求<lb/>
心通萬古　教垂千秋　一心一徳　卒嵗優游<lb/>
繼孔學者　顔氏心齋　簞瓢陋巷　其樂無涯<lb/>
所立卓爾　如果初荄　欲從末由　撒手𤣥崖<lb/>
匪言可億　匪識可猜　徳由天運　絶鮮安排<lb/>
亦有曾氏　號曰得宗　真積力乆　黙識心通<lb/>
一唯之下　水盡山窮　豐蔀盡徹　旭日融融<lb/>
<pb n="KR4e0229_WYG_005-75b"/>
遞相傳授　忠恕為功　忠恕匪它　吾性本庸<lb/>
彼耽奇者　絶根務華　瞻彼名園　千葉萬葩<lb/>
朝榮夕悴　觀者徒嗟　惟此常徳　宜身宜家<lb/>
窮居不損　大行不加　誰其直領　以障狂邪<lb/>
標兹正宗　與衆共持　熈熈穆穆　坦坦怡怡<lb/>
遊魚呴沫　棲鳥噪枝　何思何慮　不識不知<lb/>
我無君誑　君無我疑　勿謂無奇　萬古如兹<lb/>
登斯堂者　顧名思義　人生泡影　浮萍斯寄<lb/>
<pb n="KR4e0229_WYG_005-76a"/>
匪鏃且礪　胡成偉器　從兹䜿立　慎彼立志<lb/>
始信先覺　呼醒羣寐　勿參以三　勿二以二<lb/>
吾道平平　真如嘉穀　精光灼爍　明珠在櫃<lb/>
放之六合　歛之一掬　敢告同儕　自求多福<lb/>
一陽初動　天心乃復　景喆無謇　億萬交朂<lb/>
　　　覺軒記<lb/>
余既拜是官都憲月林丘公時向公卿間呼余為明鏡<lb/>
云詰其義曰照一照磨一磨公卿聞之大噱余因自省<lb/>
<pb n="KR4e0229_WYG_005-76b"/>
曰照者即吾心之覺悟也磨者吾心之克治也仕而有<lb/>
學之義焉私自悔曰吾年且三十餘吾學且十餘年矣<lb/>
覺也果通晝夜乎克治也果終食不違乎思及此未嘗<lb/>
不汗流接踵又因自慶曰吾處遐荒六載功可并而依<lb/>
門分念時有隙而飢寒動心且譚笑之間媒孽者衆一<lb/>
日之内訛言踵至雖時常杜門而死生禍福藏於袵席<lb/>
其負良時者多矣兹行也天其閔吾學之未就而俾之<lb/>
有成乎遂因以告於公卿曰諸先生無哂丘先生良有<lb/>
<pb n="KR4e0229_WYG_005-77a"/>
見吾請以覺易鏡之名乎比部有司吾將以覺軒易之<lb/>
諸大夫不復哂雖然余居此官六月餘矣登堂暇毎澄<lb/>
神反觀不能無繹覺之㫖焉夫人有迷覺有似覺有大<lb/>
覺斯道晰之雖入𤣥㝠邇之不越眉睫迺好奇者忽庸<lb/>
行無當外身以求之是迷覺也迷覺者當食而忘味也<lb/>
似覺者相揣以意相測以識譚之雖若近似探之實非<lb/>
家寶是鑿壁鄰光非無竇明終隨鄰光而生滅也大覺<lb/>
者如二曜麗天萬象悉涵靜而常照動而常定無動無<lb/>
<pb n="KR4e0229_WYG_005-77b"/>
靜乃凝於一吾願學而未之能也思君恩之隆重念名<lb/>
教之隕墜爰繹其義縣之高軒冀朝夕省覽焉昔長安<lb/>
有鬻古鏡者精彩逼人問其故則閲千百年而始見何<lb/>
者深藏不乆則精光不發夫吾儒之學凝聚不深則覺<lb/>
性不顯吾願與吾軒終身從事可也同寅二三君子過<lb/>
余曰子所職者磨筭簿籍已耳兹名也何居曰朗鑑高<lb/>
縣明燭鬚眉伊尹任天下之重不過以斯道覺斯民夫<lb/>
余患不覺耳余而果覺逹之天下可也於吾職何有嗟<lb/>
<pb n="KR4e0229_WYG_005-78a"/>
乎世之剽竊口耳輒以學為迂談是猶瞽而無相無惑<lb/>
乎倀倀莫知所之也是為記<lb/>
　　　滁州太僕寺丞㕔慎獨軒記<lb/>
冏丞㕔舊有慎獨軒同年友丁右武以侍御直諫左遷<lb/>
是官乙酉夏予以職方郎偕給諫鍾道復侍御田道徵<lb/>
閲兵池河予往訪右武時右武獨宿軒中覩額名拱手<lb/>
為右武賀曰夫人之宰割萬有者非才不達彌綸六合<lb/>
者非氣不充然所以有才而不為才所使有氣而不為<lb/>
<pb n="KR4e0229_WYG_005-78b"/>
氣所移者則學其本也以君之才氣投之艱鉅何施不<lb/>
究從事斯義焉是玉以琢而益潤金以鍊而愈堅予將<lb/>
覩君日異而嵗不同矣君韙吾言而莫逆也詰予慎獨<lb/>
之㫖余曰夫獨亦戛戛難言哉有志問學孰不曰慎獨<lb/>
慎獨窺其精神祖學究之常談而真知獨者未之見也<lb/>
夫峩冠博帶必信必果致飭衣冠言動之間者可曰慎<lb/>
獨乎知道者觀之千葉繁花朝榮夕瘁是所謂本之則<lb/>
無如之何也夫反觀内照黙坐澄心揣摩意識思慮之<lb/>
<pb n="KR4e0229_WYG_005-79a"/>
間者可曰慎獨乎知道者觀之萬轉流波遞興遞仆是<lb/>
所謂憧憧往來朋從爾思也真知獨者天地萬物而非<lb/>
顯見也不覩不聞而非隱微也語獨而慎在其中語慎<lb/>
而獨在其中鄒軻氏曰必有事焉而勿正心勿忘勿助<lb/>
長斯慎獨之㫖也君以為然否右武曰余未敢遽以子<lb/>
之言為當然是軒故無記請書之與四方願學者就正<lb/>
焉子忘其固陋欣然書之必有豁然而啓予者<lb/>
　　　操存軒記<lb/>
<pb n="KR4e0229_WYG_005-79b"/>
職方司管操㕔故無額余扁之曰操存其命名之義同<lb/>
年袁子夀氏識之矣雖然其義固難言焉操則存舍則<lb/>
亡出入無時莫知其鄉惟心之謂與此孔子之言而孟<lb/>
軻氏引之以為養心者證也然所謂操存者非有一物<lb/>
規規然固而執之為己有也在識其所以存者為何物<lb/>
耳維天之命於穆不已不已者天之操存也而天固沖<lb/>
漠無朕爾於乎不顯文王之徳之純純者文王之操存<lb/>
也而文王固不顯惟徳爾善灋天者莫如文王詩詠之<lb/>
<pb n="KR4e0229_WYG_005-80a"/>
曰不顯亦臨無斁亦保善灋文王者莫如孔子觀其言<lb/>
曰吾道一以貫之又曰黙而識之何有於我孔門之學<lb/>
傳得其宗者惟顔子得一善拳拳服膺正卓爾之地非<lb/>
所謂捧而著之心胸之間者也迺世之膠膠擾擾既茫於<lb/>
不知所底止即有志之士徇生執有正程伯子所謂以<lb/>
已合彼終未有之又安能樂者安在其能操存也嗚呼<lb/>
弊也乆矣然則道果有可操存乎曰神無方而易無體<lb/>
有而未嘗有也道終無可操存乎曰通晝夜之道而知<lb/>
<pb n="KR4e0229_WYG_005-80b"/>
體物而不可遺無而未嘗無也通於有無之間者斯知<lb/>
操存之義矣愚故曰操而存者是得其門而入者也不<lb/>
待操而自無不存者成性存存者也易曰成性存存道<lb/>
義之門厥㫖淵矣嗟乎三軍可奪帥也匹夫不可奪志<lb/>
也學者必有不可奪之志而後能繹操存之㫖<lb/>
　　　重修臨汝書院增祀五賢祠記<lb/>
臨汝書院故創自淳祐戊申常平使者馮公去疾祀子<lb/>
朱子其中已毁於火自庚申至辛巳凡兩修元末明初<lb/>
<pb n="KR4e0229_WYG_005-81a"/>
兵燹之後鞠為茂草嘉靖戊午郡守王公著鼎建南湖<lb/>
之濱而乆且圮桐城劉侯某來令是邦慨然以倡道維<lb/>
風為己任請於郡太守翁公及督學蔡公觀察王公欲<lb/>
一新之咸報曰可侯乃筮日鳩工捐俸餼及贖鍰㡬二<lb/>
百緡役不煩民越月告成樓祀象山草廬康齋三先生葢<lb/>
仍舊三賢祠遺意而敦請故學博李君董教事諸士來<lb/>
游來泳不勝羮墻之思已進於侯曰吾郡諸儒若象山<lb/>
先生學窺其大真與孟夫子相上下不可尚已草廬康<lb/>
<pb n="KR4e0229_WYG_005-81b"/>
齋則聞先生之風而興起者崇祀允宜顧吾郡代不乏<lb/>
賢以諸生睹記則有故儀部郎陳公九川初以諫南巡<lb/>
杖而謫既起復以詿誤戍大節凛凛始終無愧則又有<lb/>
故少司㓂吳公悌為名令為名御史清風泠泠初終一<lb/>
心總其學陳新建高足吳自御史即薦王泰州以倡正<lb/>
學懿範可步二吳仰遡陸子雖精粗淺深不同其為火<lb/>
傳一而已夫司世教者譬之射然射有的祠其圃也陸<lb/>
先生的而巧二吳先生望的而趨陳吳二先生則又望<lb/>
<pb n="KR4e0229_WYG_005-82a"/>
三吳持弓審固者並諸先生一堂令後世步而步趨而<lb/>
趨吾道幸甚劉侯然其言復以聞於刺史及兩使君復<lb/>
韙侯議而祀典告成事侯乃命諸生李某來徵記予惟<lb/>
斯道在天下猶元氣在人身人身有一毫痿痺則不仁<lb/>
不仁不可以為人諸先生吾道之元氣也作之前者慥<lb/>
慥皜皜繼之後者文質彬彬繩繩相繼侯之為臨汝張<lb/>
元氣樹標的者逺矣葢嘗論斯道本諸身必質諸鬼神<lb/>
無疑然無疑最難言自信其心而後能信天下人之心<lb/>
<pb n="KR4e0229_WYG_005-82b"/>
信天下人之心而後能信千萬世之心苟毫髪彷彿疑<lb/>
似未能灼然無疑即已且不自信而矧曰人一世且不<lb/>
可矧曰異世今諸先生上自觀察郡邑守相及縉紳大<lb/>
夫下至里巷無遺議必無疑也可知雖然孟軻氏遡道<lb/>
統五百餘嵗論見知聞知寥寥不數人葢其慎也語云<lb/>
千里得一賢若比肩然臨汝幅員不數百里上下不數<lb/>
百年名儒林立大都諸先生從淡從困衡百折來葢淡<lb/>
為徳基而困則徳之辨者世倘有入聞吾道而悦出以<lb/>
<pb n="KR4e0229_WYG_005-83a"/>
紛華隕志者乎則有諸先生芳規在<lb/>
　　　明學書院五先生祠記<lb/>
明學書院予友曾直卿胡<hi>闕</hi>忠曽徳卿劉文光王君錫所<lb/>
與里人茂正其徳而厚其性者也乆之諸君議曰不有<lb/>
烝嘗則渙不萃不有先覺後胡以觀我里文山先生以<lb/>
隻手丹心沐浴開闢以來宇宙此千萬世師也次則有<lb/>
文忠胡公銓十年嶺表文忠周公必大獨持斗杓沛縣<lb/>
顔公以身殉難此皆人倫標表忠節煜燁宜祀諸君曰<lb/>
<pb n="KR4e0229_WYG_005-83b"/>
然己又有進而言者當李唐時詞章溺人端明羅公起<lb/>
而力承正學匡山一席地實為有宋諸大儒前茅祀宜<lb/>
諸君議合遂擇日置木主其中計幅員不數十里更世<lb/>
三朝五先生如泰山喬嶽有目者望而知其昂霄聳漢<lb/>
信乾坤間自有至人諸瞻拜庭廡者咸咨嗟嘆息且曰<lb/>
不圖今日復覩我先輩精爽洋洋在前也祠成諸君子<lb/>
命孝㢘胡某諸生曾某劉某請記予嘗謂以文山先生<lb/>
雖祠遍海宇然倘在聖門豈仲由所敢鴈行即從祀孔<lb/>
<pb n="KR4e0229_WYG_005-84a"/>
孟亦禮之常迂儒又從而繩之則學必外忠孝而後可<lb/>
矧先生崎嶇波濤風浪萬死一生中於性體未嘗不呈<lb/>
露也難言矣如周益國獨証心宗端明之恪守殘經如<lb/>
胡如顔正氣猶生此其神必上為日月星辰下為川瀆<lb/>
河海豈以一祠為重輕而諸君必以是為重者葢曰夫<lb/>
學豈有他從君臣父子昆弟朋友為基若五先生有一<lb/>
不盡道其間乎懸祖父像於庭者拜而必潸然泣下有<lb/>
不泣下者必非肖子慈孫五先生吾里祖父也貌而感<lb/>
<pb n="KR4e0229_WYG_005-84b"/>
感而敬敬而思夫感所以興也敬所以肅也思所以齊<lb/>
也不感則痿痺不敬則惰慢不齊則無儀其義何則焉<lb/>
此諸君子意也或曰里名賢後先班班五公恐不足以<lb/>
竟仰止之思曰前之哲範已得其宗後之徽猷方新未<lb/>
艾天地之數五位相得有合成變化而行鬼神吾敢以<lb/>
五先生概兹地也或又曰學在明明徳諸先生大者以<lb/>
忠節顯吾聞天徳不可為首於義何居曰明徳如明鏡<lb/>
然萬象聼其自取諸先生亦偶因其所至迫而應之其<lb/>
<pb n="KR4e0229_WYG_005-85a"/>
心非必以忠節顯名於來兹也諸君惟究所謂徳者何<lb/>
物明明徳何以明實有諸己即窮而抱獨以老達而寸<lb/>
心無疚其死生進退時而出之渾然無跡是即所謂無<lb/>
首也諸先生遭時之難以地以時以義不得不爾而後<lb/>
儒復求之深則所謂聖人無死地者斯言真欺人哉為<lb/>
吾道害甚大予因諸君子命敬為述其崖畧雖然諸先<lb/>
生精神洋洋上下左右若或見之予懼駿奔執事者精<lb/>
神不足對越萬一而暇為諸先生措一辭也<lb/>
<pb n="KR4e0229_WYG_005-85b"/>
　　　前雲南左布政詔贈光祿卿波石徐公前給事<lb/>
　　　　中尚寳司卿兼監察御史孺東徐公祠堂記<lb/>
葢信州貴溪有兩徐公其一為滇左轄死事贈光祿卿<lb/>
徐公㧔其一為前給事中尚寶司卿兼監察御史徐公<lb/>
貞明此二公者皆人傑也光祿公少即摳趨新建歸依<lb/>
泰州而學大明仕而學大行官左轄覩土酋鑑之不臣<lb/>
也身先請纓冒鋒鏑死無尸裹革有魂歸塟遐方人士至<lb/>
今悲之少卿公㓜稟水部家學為循良名令官給事以<lb/>
<pb n="KR4e0229_WYG_005-86a"/>
䕶忠諫謫既起憂東南民力漕輓之困西北水利當興<lb/>
胼胝畿内外者數年而未竟飲恨卒視民饑溺盡瘁以<lb/>
終海内人士至今悲之元某常待罪黔竹一日有黔州士<lb/>
述光祿開講時聞鳥鳴問諸生聞否諸生曰聞既鳥聲<lb/>
息又問諸生曰不聞光祿語曰若是是以境聞不聞也<lb/>
元某惕然有省如侍函丈既接少宗伯孫文恭乃公所<lb/>
造士口公教不忘而符卿在都門時元某得接銅梁張<lb/>
太保張自塞上入掌大司馬曰孺東聖賢中品予曰何<lb/>
<pb n="KR4e0229_WYG_005-86b"/>
曰予覩其曉夕櫛風沐雨崎嶇泥濘蓁莽中者手不停<lb/>
指揮口不停畫諾而露處招提古廟飢餓者為常予毎<lb/>
一見之輒心折淚下二公元某得之聞且見如此先是<lb/>
侍御安節吳公還朝請諡光祿公而元某謂符卿意欲<lb/>
為國家開粒食之原其功未成其志可念宜褒恤光祿<lb/>
諡不報符卿公贈得㫖而未行元某常念及信州輒以<lb/>
世無有心人二公淹淹泉石矣天啓我邦丹陽姜公以<lb/>
叅知來署督學政顯㣲彰幽下令郡邑曰吾聞死勤事<lb/>
<pb n="KR4e0229_WYG_005-87a"/>
者祀勞定國者祀兩徐公一為封疆死一為國計死又<lb/>
皆皭然不淄即不死宦績表表寰宇紀在太常奈何以<lb/>
桑梓厪此明禋報典非所以彰忠節樹來範乃捐家囊<lb/>
中金為倡郡守某公邑令某公各捐金佐其成祠成命<lb/>
教官吳某請鄒子為記鄒子曰公斯舉也葢備救世之<lb/>
善物焉當光祿公誓欲滅賊時有守土臣利賊賂洩軍<lb/>
機於鑑有備而光祿公遂圽符卿公聞傳御史下獄徒<lb/>
步䕶御史已偵者至問主名諸人鳥獸散獨徐公曰聖<lb/>
<pb n="KR4e0229_WYG_005-87b"/>
朝無殺言臣禮上如問請以徐貞明對人臣職在封疆<lb/>
則死封疆志在經綸則死經綸二公誠得死所矣回首<lb/>
受賂鳥獸散安在哉且光祿公丕闡師傳符卿克承家<lb/>
學是可以作孝可以勸忠可以愧貪鄙地下過二公祠<lb/>
者可以興矣或曰光祿當沉㡬深謀不當輕身挑敵符<lb/>
卿議論鑿鑿施行未竟不知使六詔雄藩至今奸宄潛<lb/>
消光祿一死之力今畿輔粒食如東南恨無有人繼徐<lb/>
公志者誰之賜哉故翩翩鴻鵠暗於燕雀蹇蹇王臣短<lb/>
<pb n="KR4e0229_WYG_005-88a"/>
於宵人從古然矣非我叅知其誰開萬古之眸而揭吾<lb/>
道之軌宗歟叅知功在斯文者不可世計矣為迎送神<lb/>
二章俾歌以祀<lb/>
　　　徐公迎神曲<lb/>
月有光兮鳯有翔坎坎擊鼓辰之良威武不屈楚臣鄉<lb/>
時不我與心孔傷下與濁世掃欃槍為國深憂計且長<lb/>
奠桂醑兮㪺椒漿歌以迎神神税駕雲為車兮風為馬<lb/>
靈剡剡兮其雙下<lb/>
<pb n="KR4e0229_WYG_005-88b"/>
　　　徐公送神曲<lb/>
鳬在亹兮鸞嘒嘒公尸來兮燕無既載徳音兮何秩秩<lb/>
風鏘鏘兮鳴鞛鞞赤心鼎鼎貫天心用告䖍兮禴唯祭<lb/>
金奏瑯瑯禮已備歌以送神神貺崇永流洪慶出無蹤<lb/>
唯所駕兮駛雲龍<lb/>
　　　兵部左侍郎誥贈南京工部尚書許敬菴先生<lb/>
　　　　祠堂記<lb/>
自東魯振鐸濟濟雲從至戰國而始有子輿氏提仁義<lb/>
<pb n="KR4e0229_WYG_005-89a"/>
以懸衡宇内説者推尊孟子功不在禹下嶧山絶響而漢<lb/>
而唐雖有董韓二子言大近理而若滅若明未能使吾<lb/>
夫子之道如日中天天開皇宋周程張朱陸楊夫子輩<lb/>
出闡繹聖真當是時其説各不相下周之太極程伯子<lb/>
識仁陸子先立其大楊子發明陸子其與伊川朱張之<lb/>
緒稍稍分馳然由朱張而步趨者各嚴闗鍵飾藩籬人<lb/>
無得而間之我明功令獨揭朱子示的葢其意若曰寧<lb/>
使學者有所持循不失之過無使學者馳騁髙逺流弊<lb/>
<pb n="KR4e0229_WYG_005-89b"/>
無窮顧朱子格物一語以隨事格物為解未免棄内殉<lb/>
外之弊河東餘干確守前説至陳新㑹氏坐証陽春悟<lb/>
自然之宗天下士嚮之若赴又最後有王餘姚氏起困<lb/>
衡龍場悟良知之竅大㫖宗陸子而雄鋒朗暢足以發<lb/>
舒其藴始與朱子大相徑庭維時諸元老宿儒始聞其<lb/>
説而駭各著書爭之力最後有二三元夫力宗其説然<lb/>
其功行又足取信天下而諸所夙聞習見稍稍見詘然<lb/>
使皆如二三元夫功行足取信天下何説之與有顧其<lb/>
<pb n="KR4e0229_WYG_005-90a"/>
流至濶畧躬行於是人羣而譁曰新學故如是而湖州<lb/>
許敬菴先生生餘姚後數十年始而從唐一菴先生學<lb/>
一菴躬行士也既而偕諸四方宗宿學先生於諸學且<lb/>
信且疑終而與王學又若分而馳先生自得不可得而<lb/>
窺然予嘗有云學無可見見之於行先生禔躬自少壯<lb/>
至白首確守先程郎銓部晉京兆少司馬浸浸顯矣而<lb/>
所至以方正齟齬歸方其齟齬也天下人忌之既而復<lb/>
用也天下人信之今先生没也鄉之人羣思而祀之可<lb/>
<pb n="KR4e0229_WYG_005-90b"/>
見先生之真而人心之同矣或有疑先生學少滯方隅<lb/>
不知易之道有員而神者有方而知者先生其方而知<lb/>
歟不必言論一一與餘姚合然餘姚學不可無先生謂<lb/>
先生有功餘姚從此上追闗閩以遡鄒魯也故宜先生<lb/>
諸門人思先生功徳剏祠祀先生以鄒子故嘗薦先生<lb/>
於朝又叨同志屬鄒子為記鄒子謹述其崖畧如此然<lb/>
先生生平懿美善政悉未詳姑載其有闗道術者如此<lb/>
落成嵗月别有紀敬系之銘以諗來學銘曰<lb/>
<pb n="KR4e0229_WYG_005-91a"/>
星聚奎朗　天祚皇明　代有耆儒　應時挺生<lb/>
猗歟許公　嶽瀆鍾靈　噦噦九苞　來儀於廷<lb/>
筮仕水部　惟慎惟清　蔚有令聞　言司銓衡<lb/>
歸依子舍　朝夕二人　權臣撼之　尼公於行<lb/>
憲公五嶺　克詰戎兵　公曰往哉　豈憚遐征<lb/>
鹺司冏寺　跡寄如萍　量移午曹　旋領專城<lb/>
刺史督學　名實益宏　特簡京兆　人慶泰亨<lb/>
而急友誼　遂謝簮纓　再起再陟　持斧八閩<lb/>
<pb n="KR4e0229_WYG_005-91b"/>
吏憚民安　海徼敉寧　入領廷尉　議讞惟平<lb/>
南北樞垣　藉公匪輕　資深望重　為世名卿<lb/>
修謹端嚴　日朗月澄　而公高蹈　屢疏辭榮<lb/>
優游林下　葆粹含貞　門盈綦履　麟振鳯鳴<lb/>
卓彼新建　良知度人　如彼舍筏　以度迷津<lb/>
公懲其溺　潛心於㝠　吾斯未信　匪曰吾爭<lb/>
言必規矩　行必準繩　上知可知　後學可承<lb/>
孜孜矻矻　寧獲我心　操存匪懈　不緇不磷<lb/>
<pb n="KR4e0229_WYG_005-92a"/>
世有操戈　寧固吾閎　吾閎既固　誰其敢攖<lb/>
儒門家督　王氏忠臣　功在斯文　希蹤闗閩<lb/>
朝之蓍蔡　世之典刑　名重東山　佇膺弓旌<lb/>
云胡弗造　一夕而傾　士民無祿　王國失禎<lb/>
濟濟諸子　用想徳音　剏祠肖貌　苕霅之濱<lb/>
言采蘋藻　朝夕薦誠　公形雖往　公澤惟新<lb/>
圖書永閟　庭草時春　流風懿則　千載不冺<lb/>
琢辭銘石　以昭道真　高山仰止　來者服膺<lb/>
<pb n="KR4e0229_WYG_005-92b"/>
　　　南溪蕭氏總祠記<lb/>
繇泰和三十里至武山山畔田疇膴膴雲樹蓊鬱居址<lb/>
繡錯十餘里是為南溪蕭氏其宗代有元夫如少師公<lb/>
輔弼熈朝給諫侍御郎署郡邑諸公表著者數十人即<lb/>
布衣博帶士以孝友著稱者亦纍纍讀五荆駢義二傳<lb/>
可鏡已語云根茂實繁夫蕭之林林總總以紱緌詩書<lb/>
為郡邑甲族者豈偶然哉蕭故各有祠然各祀髙曽祖<lb/>
三代者而始祖大承事公則未有祠昔少師及諸君子<lb/>
<pb n="KR4e0229_WYG_005-93a"/>
欲祀始祖議弗克就予友希高蕭大夫官白下時語予<lb/>
曰予歸乎予將有事始祖祠而何以官為是時公以雄<lb/>
才偉畧當路交章推轂持鉞塞外予特謂公寓言耳不<lb/>
謂公明年果拂衣歸又明年春公扁舟告予曰予徼天<lb/>
之幸一舉念族從者如雲祠成有日矣子為我記予未<lb/>
之應也秋予訪公登公祠㑹闇夫氏以易魁省闈諸族<lb/>
衆咸集耆碩青衿雍雍循循觴予本始堂上予閲之後<lb/>
為寢室明有尊也左右有别序昭穆也中即本始堂堂<lb/>
<pb n="KR4e0229_WYG_005-93b"/>
五楹又東西為長廊又前為門顔曰南溪蕭氏總祠規<lb/>
模宏壯言言翼翼後枕錫嶺面挹鶴崗武姥玉華樓岡<lb/>
嚴岩左右回環晨夕雲物爭奇獻彩葢天欲熾昌其祚<lb/>
故兹地若為之效靈也者亦奇矣予觴罷進諸長老言<lb/>
曰諸公知本始之義乎夫蕭之子孫蕃衍碩大大承事<lb/>
公固其本始矣夫相沿世數不知其㡬諸公忽聚族有<lb/>
本始之思斯舉也則孰為之本始乎予聞先正云有本<lb/>
也者有未始有本也者能知未始有本斯可以語本有<lb/>
<pb n="KR4e0229_WYG_005-94a"/>
始也者有未始有始也者能知未始有始斯可以言始<lb/>
葢所謂未有本始也者何思何慮天然自有非作意而<lb/>
為之也凡作而為之者乆必衰意而為之者渙必散即<lb/>
以倡一人且不可況聚族乎希高氏以不容己真心為<lb/>
族之人倡族之人亦以不容己真心為希高氏應自承<lb/>
事公迄今日直一息耳諸長老曰然復進諸青衿言曰<lb/>
人力强壯氣息周流血脈暢洽及稍有間隔而壅閼隨<lb/>
之人之睦族也亦然夫爾宗之所以通其氣息暢其血<lb/>
<pb n="KR4e0229_WYG_005-94b"/>
脈則大夫之以也大夫出而流芳譽中外歸而廣孝思<lb/>
祖考仁哉大夫無負於學矣繼大夫有作者則諸君之<lb/>
責也夫登斯堂也須倡所謂宗人者事亡如生孝思之<lb/>
意儼然如在諸君倘不心大夫之心思吾身所自始者<lb/>
共以培其根而達其枝脱有壅閼之患即三家市且不<lb/>
能理矧曰天下與國又惡所稱諸人士諸君勉矣仁天<lb/>
下與國自家始諸長老躍而言曰子大夫之言有當也<lb/>
請書之將勒之碑隂予遂退而述其語以畢大夫命其<lb/>
<pb n="KR4e0229_WYG_005-95a"/>
捐貲助修及落成嵗月别有紀<lb/>
　　　經徳堂記<lb/>
崑陽蕭公為諸生時方假寐夢一翁白衣長髯盤空而<lb/>
下告以貴徵且告以居處四野曠朗松竹鬱葱心竊喜<lb/>
而覺亡何以壁經中省元及踰數年令粤以軍功顯蒙<lb/>
上賞將賜金購隙地闢蕪芟榛符夢中所見公益神其<lb/>
事乃為屋數楹後為寶綸樓前曰經徳堂負震抱兊澄<lb/>
江淇塘武姥雙華縈洄聳峙居之左右者目不停披也<lb/>
<pb n="KR4e0229_WYG_005-95b"/>
堂成而問記同舍郎鄒子鄒子進公而語曰公家先世不<lb/>
治居室欲後人師其儉者而公以是名堂其有説乎公<lb/>
曰予家世書余獨有味於經徳秉哲之㫖葢自余潦倒<lb/>
一經攻苦食淡藝不售於有司貧見詘於徧謫而不敢以<lb/>
貧賤隕吾志焉已仰祿為令席未温旋奉檄監軍崎嶇<lb/>
山嵐瘴霧搶攘干戈旌矛而不敢以夷狄患難二吾心<lb/>
焉予治斯堂葢上不敢隱君之賜下欲使後人世守秉<lb/>
哲不變之義余乃揖公語曰公所謂不變者亦知水與<lb/>
<pb n="KR4e0229_WYG_005-96a"/>
金乎水之赴海排龍門觸三峽汨汨滔滔澒洞無涯所<lb/>
經者㡬千百折卒不變者水之性本下也金之在鎔或<lb/>
方或圓或為尊罍或為盤盂卒不易者金之性原剛也<lb/>
夫徳豈異是哉可貧可賤可患難可富貴卒不變者徳<lb/>
之性本一也故曰君子無入不自得徳者得也非外爍<lb/>
我也雖然是徳也散之為萬統之惟一書曰徳惟一動<lb/>
罔不吉知一則所謂曰知曰仁曰聖曰義曰中曰和者<lb/>
皆一之所流也而世之論徳者吾惑焉鞬内者窒外鞬<lb/>
<pb n="KR4e0229_WYG_005-96b"/>
外者窒内於吾夫子所謂合内外之㫖若兩持然甚至<lb/>
援大易直内方外之說以增其解不知先儒云以敬直<lb/>
内内斯不直以義方外外斯不方坤之六二曰直方大<lb/>
不習无不利夫由習而利者其得淺不習无不利者其<lb/>
得深淺者由人深者以天非知徳者孰信之余與公同<lb/>
舍公常語及生平所經至欲涕泣而世方倚辦甚急其<lb/>
艱鉅之寄未涯也兹惓惓斯義吾知不至六二不習无<lb/>
不利之域不已矣余閲士縉之家父初為兒也口不飽<lb/>
<pb n="KR4e0229_WYG_005-97a"/>
糠籺身不蔽裋褐居跔蓬藋及其顯也而其子口厭粱<lb/>
肉衣厭紈綺至以雕梁為虚舍彼豈其無所經者乎善<lb/>
乎書曰厥子乃弗肯堂矧肯構而韓昌黎氏訓子曰殷<lb/>
勤數十年始有此屋廬夫韓氏山斗大儒豈以一居為<lb/>
念者哉厥意微矣登斯堂者尚念公締造艱辛而咸有<lb/>
一徳斯於堂構之義不虚也夫<lb/>
　　　思親軒記<lb/>
西昌蕭闇夫氏顔其燕處曰思親軒過予曰道光不幸<lb/>
<pb n="KR4e0229_WYG_005-97b"/>
十二齡而失先石栢府君又五年而失先慈妣劉孺人<lb/>
葢子先君幼授一經垂成而病遂督家政然以孝友著<lb/>
聞鄉里事惟府君言取衷舊令山隂祝公遴鄉有行誼者<lb/>
四人為里正優以殊禮府君與焉先府君雖棄儒而喜<lb/>
儒凡族子課文藝必親為贊襄喜見顔色至子夜不休<lb/>
人曰得無疲乎曰此吾家箕裘不疲也族儒人人樂附<lb/>
君曰是夫也不於其身於其後矣臨終目道光曰孺子<lb/>
可教惜不視其成已目先妣曰得兒服儒衣拜墓即死<lb/>
<pb n="KR4e0229_WYG_005-98a"/>
若生遂卒母葢吾邑世家先府君卒督道光學益急乃<lb/>
不幸又卒臨終惟瞋目曰願子為好人吾與爾父瞑矣<lb/>
道光是時聞父母言泣而失聲然未知言之痛也獨抱<lb/>
遺經伶伶俜俜每對斯軒如吾父母存焉嗟乎日月悠<lb/>
悠我思難泯願先生一言記之予進闇夫氏曰君名籍<lb/>
賢書尊先君亦爽然㝠漠子無得過憂闇夫作而言曰<lb/>
夫一賢書足以報先府君進而道光心愈戚耳鄒子聞<lb/>
而喜曰善哉子之言也士方窮阨時則憂憂則思思則<lb/>
<pb n="KR4e0229_WYG_005-98b"/>
逺恒情大抵然也履富貴而不忘親者我思古得二人<lb/>
焉子路重茵列鼎不忘負米之情梁公式瞻白雲遙增<lb/>
親舍之悲此二君子者今古以為純孝然二君子學有<lb/>
本原勲揭海宇非厪厪以思親顯也子路得聞聖教為<lb/>
百世師梁公反周為唐回天浴日功烈爛然倘二公者<lb/>
業學無足表見即思親庸何益乎夫子曰以思無益不<lb/>
如學也子不忘親乎則願愈力此學進之而事君又進<lb/>
之而使民不忘親即不忘君不敢薄其民使百世之下<lb/>
<pb n="KR4e0229_WYG_005-99a"/>
知石栢君有子為名儒而融忠孝為一致是軒與由之<lb/>
堂狄公之雲何先後殊耶子幸圖之闇夫起而謝曰道<lb/>
光不敏敢不請事先生書之用永孝思<lb/>
　　　彭澤艤舟記<lb/>
予癸巳五月端陽前一日至彭澤母太安人舟泊大江<lb/>
相去十餘里予舟泊邑城取夫㑹郡丞署篆他之邑簿<lb/>
尉相次謁予心懼母舟埜泊欲亟得夫辭簿尉不見渠<lb/>
不無少望去其夫見而星散走入山自夘至午予計無<lb/>
<pb n="KR4e0229_WYG_005-99b"/>
復之乃持尺牘呼尉至而厲詞詰之須臾夫集舟行予<lb/>
家童喜謂不厲詞則不懼不懼則夫不集而舟不行予<lb/>
退而深自慚悔呼尉至以好語慰勞之遺祥刑要覽一冊<lb/>
然子悔不能已先正云惟桑與梓必恭敬止彭澤吾桑<lb/>
梓地奈何以尉而遂忘恭敬心乎予學素以理性為主<lb/>
兹詞暴氣麤恐不可令知者見也且不過謂尉可欺耳<lb/>
萬一尉有如陶彭澤其人者束帶以去予遂為世戮人<lb/>
怒可輕視哉或曰聖賢處此何居曰聖賢寧從容以竢<lb/>
<pb n="KR4e0229_WYG_005-100a"/>
不忍以一事而戾中和記之以昭吾過不然與家童有<lb/>
喜心者何後先焉<lb/>
　　　池州競渡記<lb/>
予癸巳四月廿日至池州使入城取夫有競龍舟者母<lb/>
太安人窺而喜予取鵞酒勞之去復再至母心嗛前勞<lb/>
未足予再取銀勞之舟人浸浸大喜去官舫里許亡何<lb/>
報舟覆予眎之人頭與波上下有抱鼓與波浮者有扳<lb/>
舟者各漁舟爭救得廿餘人覆者凡九人須臾起不可<lb/>
<pb n="KR4e0229_WYG_005-100b"/>
生矣予退而思之是予之過也夫見利而趨獲利而滿<lb/>
此庸人常情予以利勞之安知不動其盛滿心乎夫履<lb/>
盛滿而知懼者惟有道者能之彼既不能則惟有殞身<lb/>
而已池州守何君舊同寅出拜畱酌予愁聞江上哭泣<lb/>
聲别去囑何君曰宜厲禁之何君曰前舟覆而後舟躍<lb/>
然往彼豈以是為死所乎明日之安慶龍舟蔽江競江<lb/>
心三十里而返數近予舟觀而不旌葢予恐待之有情<lb/>
而懼天地以無情應之也人待之無情安知天地不以<lb/>
<pb n="KR4e0229_WYG_005-101a"/>
有情應之乎雖然厲禁之為民父母宜爾或曰故以是逐<lb/>
疫不則民艱孔棘嗟乎此俗相仍耳予之郡邑叢山複<lb/>
嶺多矣遂不逐疫耶此邪説宜絶之為是<lb/>
　　　明贈承徳郎南京刑部員外郎顯考雙崖公壙<lb/>
　　　　記<lb/>
先府君自前岫遷𦵏白沙在萬厯丁亥巳酉月時元標<lb/>
方以吏部郎請告家居庚寅夏奉詔起原官元標以十<lb/>
月赴任調文選司忽奉㫖調南該部以職方請不允再<lb/>
<pb n="KR4e0229_WYG_005-101b"/>
以儀制請又不允奉㫖著于刑部用給事餘姚楊公文煥<lb/>
御史順天何公選爭之落職太保石公星言元標不當調<lb/>
南得嚴㫖公卿愕不知所從元標懍懍天威依棲南刑者<lb/>
二年己推大理丞尚寶卿光祿少卿應天府丞陜西督學<lb/>
俱用陪者給事寧國顔公文選言某當重用謫外任遂以癸<lb/>
巳報滿歸是時例得恩典贈府君元標知陰忌我者正銳<lb/>
恐從中梗進退維谷遂以病請奉㫖准沿途調理再以<lb/>
乞休請部覆不允未得㫖元標遂堅卧家山矣戊戌季<lb/>
<pb n="KR4e0229_WYG_005-102a"/>
春妻江氏安人卒越九日母太安人羅氏長逝元標昏<lb/>
迷中蒙恩陞南京刑部郎中旋推大僕少卿奉㫖另擬<lb/>
元標遂以考滿逢陞例請得贈府君承徳郎南京刑部<lb/>
員外郎旦夕營營惟宅兆未卜廣延諸善堪輿者僉謂<lb/>
原塟太昂而露兄弟協謀遂於己亥仲春壬申日丑時<lb/>
再改塟視原穴窩而藏乾亥山巽已向仍之嗟乎先府<lb/>
君棄元標兄弟春秋忽忽廿七年以府君沉修名儒有<lb/>
子從大夫後府君不得沾一祿養元標腐心雪涕常思<lb/>
<pb n="KR4e0229_WYG_005-102b"/>
得一當報國竟府君志以賦性伉俍不諧仕途三仕三<lb/>
黜府君自幼以忠朂元標謂何不孝不忠如元標擢髮<lb/>
難數雖然腐儒寸心决不以升沉易態兢兢恐負府君<lb/>
庭訓或可贖不孝之愆萬一且今日得再安府君地下<lb/>
者孰非國恩與明君之賜也感今追昔系進退之悰如此<lb/>
　　　明勅贈顯妣羅氏太安人壙記<lb/>
先母羅太安人以萬厯戊戌三月十七日終正寢元標<lb/>
昕夕皇皇惟大事是圖偶漕坪張氏出山圖求售予按<lb/>
<pb n="KR4e0229_WYG_005-103a"/>
圖蜿蜒環滙遂捐俸易之諸形家咸以為善元標兄弟<lb/>
以己亥六月中旬丙申日奉母𦵏焉山前即張氏左草<lb/>
溪項右朋方朱人烟鱗集雞犬聲相聞其鄉多龎眉古<lb/>
衣冠醇如也元標念邑城去兹地百里而遙乃更徙居<lb/>
廿五都水田可半日至自歲時拜掃外猶得數瞻視焉<lb/>
嗚呼吾母精詩書通大義元標逺擯九裔人情洶洶吾<lb/>
母氣不可奪類偉丈夫及蒙詔賜環數年憂悲挫辱毫<lb/>
無芥蔕此雖素學問知義理者或未之能又性慈見元<lb/>
<pb n="KR4e0229_WYG_005-103b"/>
標出語傷人輒教戒婉諭之生平不忍傷一人害一物<lb/>
有飢寒而來訴者周之則喜違則怒母氏聖善無媿古<lb/>
大家獨元標兄弟學行不力不能俾母有聞耳母亡三<lb/>
月元標陞郎中得請勅贈為安人制曰葢以菽俎而致<lb/>
親一日孰與國恩而致親千祀乎故遡源於荻畫必徼<lb/>
寵於芝函爾羅氏乃原任南京刑部廣東清吏司署員<lb/>
外郎事主事鄒元標之母心通圖史動守箴規育爾嗣<lb/>
人慈而能誨爾子以直言蒙難爾無戚而怡爾子以司<lb/>
<pb n="KR4e0229_WYG_005-104a"/>
諫起官爾無喜而懼惟曰其保終譽其迪吉康今兹姱<lb/>
節修名其誰非令母之教也是用贈爾為安人片言華<lb/>
衮雖𤣥扄其猶賁承之葢殊恩也夫以二十餘年所得<lb/>
奉吾母者徒以愚闇所至齟齬捧讀王言潸然淚下吾<lb/>
母英爽無間幽明不孝餘恨或可釋萬一云爾謹抆淚<lb/>
書壙内尚俟名世大賢以彰母徳地在三十五都名飛<lb/>
鳯形壬山丙向兼亥巳<lb/>
　　　勅贈安人賢妻江氏壙記<lb/>
<pb n="KR4e0229_WYG_005-104b"/>
此吾妻江安人壙也吾妻棄予在戊戌春己亥正月蒙<lb/>
勅贈安人葢殊恩云李獻吉誌妻左氏及結腸篇讀者<lb/>
擊節左氏相獻吉以户部下獄及潯陽對簿時事獻吉<lb/>
下獄未㡬即䝉孝宗敬皇帝釋放督學憲臣與御史相<lb/>
阨縱不直不過罷官耳而獻吉思其妻至欲結腸又楊<lb/>
用修太史夫人寄永昌詩海内聞而酸辛夫相門冡婦<lb/>
思夫戌非從夫於征者此二婦眎吾妻隻身偕予茹荼<lb/>
蟲蛇草露中生死難易何如也李楊二公以雄詞高一<lb/>
<pb n="KR4e0229_WYG_005-105a"/>
代故兩賢妻懿芳流播宏逺予藻思不逮二公又秘不<lb/>
以語人負予妻矣北門大夫入而徧謫呼天自矢予妻<lb/>
事予如死生如貧賤如患難憂戚二十年雝穆如一毫<lb/>
無後言予得以一意徑行無纖毫墨懐抱又往覩南都<lb/>
新鐫烈女傳誣以吾妻為周予曰此誣妻聞而曉予曰<lb/>
即不誣何益予聞其言較之古截髪短衣與夫並耕藏<lb/>
名者何先後殊聖人而作即以吾妻繼國風亦無沗矣<lb/>
嗟吾妻温惠淑慎樛木之仁宜有後永年乃産一男夭<lb/>
<pb n="KR4e0229_WYG_005-105b"/>
年僅四旬世之悍者妬者躁戾者髪白垂垂兒孫濟濟<lb/>
豈天所與者在彼不在此故有所靳耶是皆不可曉予<lb/>
每思之輒不欲生同年羅給諫一日曉余曰吾輩出世<lb/>
豈一人一事便了此生予韙其言輒不敢念及今吾妻<lb/>
塟聊為書壙中之石如此其詳具載行狀誌銘中墓在<lb/>
五十六都小陂飛鳯形子山午向虚左穴為予藏骨所<lb/>
安人諱坤芷生嘉靖己未六月廿六殁萬厯戊戌三月<lb/>
初九𦵏萬厯己亥十二月十八塟之日宣揚制詞肅將<lb/>
<pb n="KR4e0229_WYG_005-106a"/>
皇命則毘陵周侯名士龍起家戊戌進士同至者署教<lb/>
諭事舉人楊君開泰撫州人貢士訓導施君寄廬州人<lb/>
縣丞唐君一恭義寧人主簿邵君璟鄞縣人典史卓君<lb/>
宗海莆田人<lb/>
　　　三節坊記<lb/>
聖人作易曰順性命之理則無之不順可矣迺又曰易<lb/>
逆數何耶由㢲自坎艮而至於坤坎陷也進之而戰則<lb/>
乾矣陰陽數窮萬形凋落造物㡬於滅息又進之而坤<lb/>
<pb n="KR4e0229_WYG_005-106b"/>
坤以長養為義天地生生之意始絪緼于不窮葢造化之<lb/>
數以逆而極以極而養以養而盛不逆則其含也不𢎞<lb/>
而其發也不光且大故逆者順之徵也夫造化且不能<lb/>
違況於人乎予于陽羨三節母有徵焉三母者其一為<lb/>
御史吳公達可母屠氏禮部主事吳君正志之祖母也<lb/>
其一為封御史湯公鍾夀母王氏御史湯君兆京之祖<lb/>
母也其一為封知縣陳公一經母邵氏今禮部主事陳<lb/>
君于庭之祖母也皎皎氷霜天日為昭勁節同遺慶舄<lb/>
<pb n="KR4e0229_WYG_005-107a"/>
奕冠緌蟬聫啓後同帝命斯皇璀璨王綸詔旌同陽羨<lb/>
彈丸地耳一時幽節朋植餘芳紛映凋草木之色而閟川<lb/>
瀆之祥如木難拱璧駢産崑崙之墟亦奇矣粤稽諸古<lb/>
有形捐而後蔑有聞者求與母匹休者未之前聞考之<lb/>
載籍惟列聖繫節義可繹思焉節前三爻曰不出户庭<lb/>
不出門庭曰不節之嗟悔吝種種三母當日一死酬夫<lb/>
者以之後二爻曰安節吉而承上道曰丼節吉而往有<lb/>
尚聚順咸宜聖人無一凶詞侍御儀制今濟濟致身王<lb/>
<pb n="KR4e0229_WYG_005-107b"/>
家者以之葢三母在險中如一葦洪濤罔知攸濟聖人<lb/>
不得不憂其危厲諸君子在險外如霽日融藹百卉皆<lb/>
春聖人不得不嘉其盛際曰上九亦出乎險矣聖人又<lb/>
曰苦節不可貞嘆其道窮何耶曰此聖人嘉其盛而追<lb/>
憶其苦節者言也易道尚變不窮不變不變不通不通<lb/>
不乆三母或斷髪毁形或持刃明心或頸血濺地窮矣<lb/>
變矣變斯通通斯乆自天佑之吉無不利宜哉三母化<lb/>
逆為順茹荼如飴以母道而兼父道諸君子順不忘逆<lb/>
<pb n="KR4e0229_WYG_005-108a"/>
狥國忘家以臣道而光子道非深於節者不及此觀風<lb/>
憲臣當順境中風厲母行為天下後世芳瞻不獨徵母<lb/>
儀亦可勵臣節矣嗟乎吾人叅天地光日月惟此真心<lb/>
耳是真心者金石不得比堅松栢不得比固不以色奪<lb/>
不以聲移不以世味汩三母有目不知有色有耳不知<lb/>
有聲身若枯株而不知有世味默黙獨全性命之精使<lb/>
為偉丈夫任道履危其深造建䜿不知何似吾儕覩斯<lb/>
坊巍峩當翼而趨俛而思曰日享百順得無有叢孽深<lb/>
<pb n="KR4e0229_WYG_005-108b"/>
慝者隱伏其間而困窮拂逆中吾性與命安在有逆而<lb/>
能順順而養且盛出坎而入於坤則斯坊助流風化良<lb/>
不淺鮮若三母弁髦生趣安有千載一楔有無何足重輕元<lb/>
標寧以世間語為母頌承諸君子逺命為記聊為發其<lb/>
大致其以覺世之具有真心者諸公名姓及落成日月<lb/>
另列碑隂<lb/>
　　　問津書院記<lb/>
夫聖人之道無微弗暨雖俎豆遍天下一逰憩處猶切<lb/>
<pb n="KR4e0229_WYG_005-109a"/>
羮墻之見人心不死夫子萬古如生也即一問津處可<lb/>
見已兹地自元宋來代有祠乆而圮明雖有祠而湫隘<lb/>
不稱頃侍御彭公昆仲及諸生蕭繼忠等入而舉祀事<lb/>
四顧愀然曰此非可以妥吾夫子之靈謀新之詘於力以<lb/>
告郡太守王公太守曰此司土者責遂捐俸為倡司李<lb/>
許公及郡邑佐之侍御黄公吉士適在里捐重金佐之<lb/>
成後為殿祀先聖中為堂前為門左為祠祀諸有功兹<lb/>
土而右祀諸有道鄉先生至止者顔曰問津書院嵗時<lb/>
<pb n="KR4e0229_WYG_005-109b"/>
祀罷羣諸縉紳及弟子切磋於斯甚盛舉也走使問記<lb/>
吉水鄒子鄒子半生泛浪墮落迷津不知凡㡬而何能<lb/>
有所發明以復諸君子惟是思吾夫子覺時之心甚切<lb/>
問津之意隱而不發而長沮以夫子為知津亦不言夫<lb/>
子何以知津子路又不究長沮何以知津許夫子乃再<lb/>
問桀溺溺以避人避世為言其見去長沮逺甚夫子不<lb/>
得不明言吾非斯人之徒誰與則直示天下以通津而<lb/>
億萬世不出此彀中也夫人在葢載中乾父坤母民胞<lb/>
<pb n="KR4e0229_WYG_005-110a"/>
物與故曰仁者人也天下寧有孑立之聖賢哉夫既<lb/>
無孑立之聖賢窮而親師取友以明斯道達而濟濟師<lb/>
師以公此道皆吾儒分内事此彭黄諸君子之重興斯<lb/>
地而皆以竟吾夫子津津覺世之意也諸君至止其思<lb/>
我夫子當時與子路依依棲棲不得行其志於天下一<lb/>
師一弟周旋不舎乃托之乎沮溺窮而無聊之情可悲<lb/>
也又思一片榛莽地今鬱為文明之塲縉紳結轍吾夫<lb/>
子精神如聚一堂可幸也又進而思夫子於時有顯教<lb/>
<pb n="KR4e0229_WYG_005-110b"/>
有密教顯教如問官問禮之類是也問津一語則密教<lb/>
矣上接精一之傳下衍一貫之緒所謂曲而中肆而隱<lb/>
者也往過來續越津者不知㡬許獨許夫子知津其必<lb/>
有所指而不可以言説意相求者可叅也聚而問問而<lb/>
思思而知津塗不逺舉足便是諸君子開兹堂奥之意<lb/>
不孤矣昔魯哀公問夫子鄙諺莫衆而迷今寡人與羣<lb/>
臣慮之而國愈亂何也夫子對舉國盡同季氏與之同<lb/>
辭是一國為一人君雖盡問境内猶不免亂也夫問一<lb/>
<pb n="KR4e0229_WYG_005-111a"/>
也哀公問而愈迷夫子知而不迷莫迷於魯莫迷於天<lb/>
下可知知楚之津知天下之津可知長沮猶溪澗之水<lb/>
儘足自澡夫子如海溟以藏疾為曠以含垢為大以九<lb/>
圍共溺並識歸涯為壑予嘗謂長沮接輿荷簣三人者<lb/>
深知夫子一以鳯稱一以有心嘆一以知津許長沮之<lb/>
知夫子可知特其道不同故不相為謀耳兹地去黄百<lb/>
里許二水縈迴書臺墨池顔港車坡遺蹟爛然在望先<lb/>
是耿恭簡公每至輒徘徊不忍去欲有所剏不果乆埋<lb/>
<pb n="KR4e0229_WYG_005-111b"/>
荒霧中一旦濯而新之非王公及彭黄諸君子為政誰<lb/>
復能識其大而開來學哉王公名某字某號回溪浙江<lb/>
永康人辛丑進士<lb/>
　　　正宗㑹館記<lb/>
晉吾王公為孝㢘時力肩斯道一日偕友人之赤壁嘆<lb/>
曰蘇公兩賦與山川争雄鬭奇來㳺者風流蕭爽蕩人<lb/>
心目然吾儒有向上一事昔人謂吟風㺯月三三兩兩<lb/>
在舞雩間正當於此研究東山皓月寧少酸儒片席偶<lb/>
<pb n="KR4e0229_WYG_005-112a"/>
從左隅得地名水月灣相傳為修𤣥洞外隱中曠可數<lb/>
十丈湖光盪漾山色映眸與赤壁同即蘇子謂水落石<lb/>
出磳磴若虎豹垂蘿百尺客不能從是也先是有結菴<lb/>
禮佛其中者王公易之斤莽披榛為樓一祀濂溪周公<lb/>
及二程先生葢曰濂溪楚産二程則産於黄陂者顔曰<lb/>
正宗會館館始辛丑春落成丙辰夏諸君子來逰來泳絃<lb/>
誦洋洋盛矣王公屬鄒子記其事予惟道無方無體從之末<lb/>
由未始有宗此見道語也入道者必先定其宗如人之<lb/>
<pb n="KR4e0229_WYG_005-112b"/>
有祖禰子孫必曰某吾宗也仁孝之心生焉周子特起<lb/>
舂陵開有宋道學淵源二程師周子而光大之正楚宗<lb/>
也太極一圖或者謂周得之彼時辨者蜂起然予謂主<lb/>
靜無欲二語即千聖不能易程子識仁定性書希聖津<lb/>
梁亦俟之千聖不惑微但為楚正宗葢直接堯舜孔孟<lb/>
之宗矣學者肯從無欲主靜識仁誠敬存之之語一凝<lb/>
神焉始知吾宗之所昭垂者如天如地如日如月雖欲<lb/>
不為孝子慈孫以振其宗不可得矣或者謂兹山以蘇<lb/>
<pb n="KR4e0229_WYG_005-113a"/>
氏顯洛蜀角立之指不無異同不知蘇氏亦非流連光<lb/>
景者比葢其生平崎嶇瘴烟蠻雨中亦洞朗豁徹起超<lb/>
𤣥箸特不欲為禮法所繩耳不知程子所謂誠敬存之<lb/>
之語正不須防檢不須窮索之謂蘇氏未窺程之深而<lb/>
角立者亦門庭之過也昔也角立於朝今而合併於黄<lb/>
雲屋相望蘋藻薦馨風恬波澄當一笑而俯仰人代悲<lb/>
滄桑之何常證人我之無著矣登斯山者何洛何蜀天<lb/>
之與我本自廣大本自髙明有不以身肩千萬世之正<lb/>
<pb n="KR4e0229_WYG_005-113b"/>
宗哉人亦有言無形者物之大祖無音者聲之大宗其<lb/>
子為光其孫為水夫光可見而不可握水可循而不可<lb/>
毁即周程蘇子同此光也同此水也吾儕與周程蘇子<lb/>
亦同此光也同此水也此亦萬世之一大宗也予昔同<lb/>
恭簡及諸寅入朝恭簡曰此一行也獨則跬步為勞衆<lb/>
則瞬息而逸甚矣得朋之樂也晉吾兹舉得恭簡之意<lb/>
黄人士其思以共衍火傳無令晉吾王公有獨復之嗟也<lb/>
　　碑<lb/>
<pb n="KR4e0229_WYG_005-114a"/>
　　　澹臺祠碑<lb/>
夫陶冶人羣淑世軌物孰有踰學哉學者覺也懵然罔<lb/>
覺者則以不學之故天不忍斯世斯民罔覺也常生仁<lb/>
人君子以肩其責仁人君子眎斯世斯民有一人不覺<lb/>
曰吾之責也必思範圍曲成之而後已伊尹欲以道覺<lb/>
世懐一夫内溝之恥彼非哆言也其所覺者大也豫章<lb/>
中丞王公自下車守南昌至今官二十餘年矣所至清<lb/>
風凜凜民則而象之頃自滇撫來不動聲色民在春臺<lb/>
<pb n="KR4e0229_WYG_005-114b"/>
玉燭中者六年一日時與諸士師弟子以所自得者誨<lb/>
若家人弟子然諸士師弟子就公如冬之日不忍一時<lb/>
不聞公謦欬公察其可與語也乃檄諸士師弟子曰豫<lb/>
章文獻名區開其緒者實澹臺一人祠舊祔墓側甚不<lb/>
稱崇先尊賢至意巡東觀察别署廢且乆密邇宮墻宜<lb/>
祠祀澹臺其中以崇仰止於是檄郡邑剏祠凡三楹後<lb/>
為寢室主祀澹臺中為堂前為門廊繚以周垣言言翼<lb/>
翼公復慮㑹無資也又為計費年可得百餘金而歳請<lb/>
<pb n="KR4e0229_WYG_005-115a"/>
有道術先輩者為政法制纎悉備具無遺諸士紳走而<lb/>
告曰夫公加意斯道爾爾我輩不齊心淪衷以光公盛<lb/>
舉者如日於是月有㑹四仲則舉大㑹㑹之日諸藩臬<lb/>
使君至郡邑大夫俱臨肅公主盟焉公至即矢言曰佐<lb/>
不佞不足塞諸君厚望然於此學素不敢用奇詭出一<lb/>
危論駭世惑俗竊嘗觀先賢之論學曰賢賢易色事君<lb/>
事親交友兢兢何詳摯也理即實理事即實事未嘗譚<lb/>
虚襲空以為抉千古秘藏諸友處而敦實行出必效實<lb/>
<pb n="KR4e0229_WYG_005-115b"/>
用斯不負此㑹真意夫闡明性體究晰淵微豈不纚纚<lb/>
聴聞然上達天徳孔門自顔子下不多見焉今顔氏何<lb/>
衆多也且吾夫子不嘗答問仁問政問孝乎各隨其性<lb/>
之所近引之未嘗執一切示初學而教之躐等不然言<lb/>
無極足矣何以又言太極言圖書無文足矣何以云言<lb/>
之不盡葢無極無文所不得言也不得言者俟人之自<lb/>
悟耳言甚辨諸士紳恍然如從䝉霧中覩青天之劃然<lb/>
朗也各欣然得所欲去退而曰二十餘年在公宇下以<lb/>
<pb n="KR4e0229_WYG_005-116a"/>
公能君我父我今公復以正學示我黙而成之不言而<lb/>
信存乎徳行惟公有焉同志以公澤不可諠也屬鄒子<lb/>
碑鄒子曰公之言真吾道之蓍蔡也夫昔元某弱冠歌<lb/>
鹿鳴即逐隊入豫章㑹既入仕復偕數君子為心膂交<lb/>
當時聰明才辨者何啻數百家然求可師百代者數君<lb/>
子外無聞焉何也彼譚虚也虚不可執也譚空也空不<lb/>
可摶也湛湛長天虚空無象而四時行者行生者生人<lb/>
俱從行者生者㳺衍不能從虚空處厝一語吾耳目所<lb/>
<pb n="KR4e0229_WYG_005-116b"/>
習見習聞以為虚靈劵者惟子臣弟友慥慥皜皜為証<lb/>
故能飾之昭昭不能飾之㝠㝠惟掩王公大人一時之<lb/>
耳目不能欺里閭愚夫愚婦千載之真心匪我公其誰<lb/>
揭斯道之正鵠哉世所稱澹臺者卒未能得其解也曰<lb/>
行不由徑徑非小路之謂葢大道甚夷而民好徑徑者<lb/>
如多聞多見飾一知矜一能以自誇於世之謂也澹臺<lb/>
學見其大一稟性靈行天下之大道故曰不由徑世慕<lb/>
大道者多忽小節澹臺公事必見是不忘情民隱以削<lb/>
<pb n="KR4e0229_WYG_005-117a"/>
跡為高矣惟公事乃見是不染塵情以逢迎為驩矣廣<lb/>
大精微政子游所取夫子所嘉不然不託跡由徑謝絶<lb/>
偃室世豈無人哉此公新祠覺世之意也豫章於道雖<lb/>
自天性然在宋信州有鵞湖南康有鹿洞吉州有白鷺<lb/>
青原皆自周程朱王四夫子倡之今兹祠以公倡明於<lb/>
上壇坫相望居然東南鄒魯世公之澤宮亭匡阜掩映<lb/>
無極矣它日火傳無盡孰非公之賜哉公名佐字<hi>闕</hi>
號大䝉萬厯癸未進士浙江鄞縣人<lb/>
<pb n="KR4e0229_WYG_005-117b"/>
　　　奉政大夫吏部文選郎中雲浦孟公墓碑<lb/>
夫學已以内事修之身其徳乃貞修之家與鄉其徳乃<lb/>
信修之天下其徳乃大故曰君子以成徳為行日可見<lb/>
之行也不見之行不足以為成徳而世以二三之見譎詭<lb/>
敗行塗飾人耳目不可以欺三尺䜿兒矧曰天下後世<lb/>
葢余自癸未入朝心素嚴師者吾師朱鑒塘先生友則<lb/>
王聊城洪陽外所稱二孟先生張宮諭賦二孟行者是<lb/>
已孟先生茌平人業誌其墓而雲浦先生下世乆逺在<lb/>
<pb n="KR4e0229_WYG_005-118a"/>
中州束芻亡由常竊自恨表弟王鉉令新安拜而屬曰<lb/>
此我友也真儒也䕶其圖書眎其後裔是念未㡬而先<lb/>
生弟以墓表見屬此予志也先生諱化鯉字淑龍先世<lb/>
闗中郃陽人洪武間移新安遂占籍高祖真曾祖聰祖<lb/>
倫世有隱行倫生秋號雙臺隱行具盛太史誌中贈南<lb/>
京户部主事母衛氏封太安人夢日如斗以嘉靖乙巳<lb/>
閏正月廿四日生先生於儒學東長而修偉美髯望而<lb/>
知為有道人也自幼即知虚心下問諸長者曰此誰家<lb/>
<pb n="KR4e0229_WYG_005-118b"/>
子必成大儒十七補邑弟子員念人生如漚露波波一生<lb/>
不可為人西川尤先生力行古道<graphic n="KR0616" url="https://raw.githubusercontent.com/kanripo/KR-Gaiji/master/images/KR0616.png" mimeType="image/png"/>就學焉讀擬學小<lb/>
記曰濂洛真傳具見今日遂歸而與里人敦行不怠諸<lb/>
督學不但奇其文冠中州即行亦以為濓洛衣鉢應貢<lb/>
第一人廷試第二人入太學同郭司馬青螺孟尚寶我<lb/>
疆黄宮詹慎軒莫逆最後仕而與我疆聮軫尤密庚辰<lb/>
成進士辛巳授南京户部主事管銀庫出𣙜河西務公<lb/>
痛革夙弊殆盡付税銀縣收支目不覩一錢惟與士民<lb/>
<pb n="KR4e0229_WYG_005-119a"/>
講聖諭六語中藉發明正學行之日士民肖像祀江干<lb/>
過客題祠曰司農𣙜稅潞河邊絶勝山隂取一錢共說<lb/>
槖中金百鎰何如生像祀千年丙戌奉命賑河北散賑<lb/>
有方全活數百萬人猶加意於善人即布衣委巷知學<lb/>
者必致禮焉將還朝改考功主事丁衛夫人憂起補稽<lb/>
勲員外郎厯文選郎中公念以人報國本自素志乗可<lb/>
致而復走私門所學謂何孤立行一意所推轂必海内<lb/>
共以為賢者所擯斥必走權門屢為闗説者中涓輒請輒<lb/>
<pb n="KR4e0229_WYG_005-119b"/>
尼疏起都給事張棟上業令票㫖政府封還隂陽其詞<lb/>
於上前上遂以忤㫖調外任時正當大選先生星夜治<lb/>
文書完跨蹇驢歸兩都交章不平先生意氣自如諸方<lb/>
面郡邑投一刺不可得津途問選君何往而先生已遁<lb/>
去矣歸而舊弟子候於黄河續舊盟者數百人歌聲洋<lb/>
洋聲振林木盛矣初先生謁西川歸而大倡㑹西川曰<lb/>
聖學盛行於西矣乃先生謝銓事眎昔益宏以昌豈天<lb/>
欲以斯文柄付先生而不欲先生盡施之行事耶新建<lb/>
<pb n="KR4e0229_WYG_005-120a"/>
之學北地諸君子多疑而不信篤信不惑西川與茌平<lb/>
迨先生而三然諸君子故不能不疑新建之言而不能<lb/>
不信先生之人其事雙臺公衛安人聚順無違兩尊人<lb/>
謝世公以不得視含殮為恨朔望必搏顙二弟曰彼代<lb/>
吾送終視二弟即吾親也里遭荒歉啓雙臺公發廩濟<lb/>
人貧不能償者折劵棄責里中人以為嚴師以為慈父合<lb/>
家鄉國而徵諸行者如此葢隱顯一致矣或以先生未<lb/>
得大行為憾不知國之大事理財用人其巨者先生初<lb/>
<pb n="KR4e0229_WYG_005-120b"/>
試民部大挽貪墨之末流再試銓曹欲開拔茅之廣路<lb/>
亦足行矣不盡行者天也時予與先生同舍兩人各有<lb/>
肝膽咸被逐去既而趙高邑顧無錫鄒雲夢王淄川亦<lb/>
皆不竟其志予黨不能事人故不能用人惟不能隨時<lb/>
故不能有禆於時然使時知銓曹自有正路吾道自有<lb/>
正法能屈吾黨一時者官不可奪吾黨千秋者志則所被<lb/>
一時者小之乎云爾史臣至此宜何如嘆息焉嗟乎二<lb/>
程先生當宋盛時皆位不稱徳今炳炳日星為萬世師<lb/>
<pb n="KR4e0229_WYG_005-121a"/>
先生何必以位顯伊洛淵源千古如生可也兩臺薦公<lb/>
名續伊洛後而以專祠祀先生允宜先生没萬厯廿五<lb/>
年正月享年五十三配龔氏封安人男一誡邑諸生娶<lb/>
董氏女二一適梁允濟一適王親賢皆諸生十月十三<lb/>
日塟於邑東函谷之北原銘曰<lb/>
真主更絃　時際一清　藹藹吉士　言司銓衡<lb/>
吉士宅心　媚於天子　孤介狷潔　恥為權使<lb/>
尼於要人　并棄其身　日漸月累　山谷沉淪<lb/>
<pb n="KR4e0229_WYG_005-121b"/>
皎皎我公　吾道冠冕　退則循循　進則蹇蹇<lb/>
世事日非　言賦歸來　惟二三子　藉公以裁<lb/>
一人振鐸　萬夫齊<graphic n="KR0616" url="https://raw.githubusercontent.com/kanripo/KR-Gaiji/master/images/KR0616.png" mimeType="image/png"/>　河洛之間　藉公振響<lb/>
偉矣我公　克紹二程　公其步趨　吾道丕明<lb/>
不落階級　不墮見解　獨握其要　先立其大<lb/>
流風餘韻　百世之師　天未喪道　斯文在兹<lb/>
　<lb/>
　願學集卷五下<lb/>
</p>
<p>
</p>
  </div>
</body>
</text>
</TEI>