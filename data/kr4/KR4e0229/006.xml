<?xml version="1.0" encoding="UTF-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?><?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" 	schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">   <teiHeader>      <fileDesc>          <titleStmt> <title>Title</title> </titleStmt> <publicationStmt>             <p>Publication Information</p> </publicationStmt> <sourceDesc>             <p>Kanripo</p>          </sourceDesc>       </fileDesc>   </teiHeader>
 <text>
<body>
<div>
<head>願學集巻六</head> <lb/>
    <p>
<pb n="KR4e0229_WYG_006-1a"/>
欽定四庫全書<lb/>
　願學集巻六<lb/>
　　　　　　　　　　　　明　鄒元標　撰<lb/>
　　行狀<lb/>
　　明南京刑部尚書敬吾魏先生行狀<lb/>
魏敬吾先生者非先儒之典刑哉儒者口則古昔稱先<lb/>
王鄉評官箴往往多訾議大都隕志於貧賤戚心於寂<lb/>
寞人曰譚學不足信非譚學不足信贋儒不足信也先<lb/>
<pb n="KR4e0229_WYG_006-1b"/>
生孳孳講學而躬行為務昔官中大夫嵗租不能供一<lb/>
飽怡然自若常人砥厲初仕稍被挫折自度計無復之<lb/>
鮮不回面易心者先生被權臣中錮例不得復用甘守<lb/>
衡門不一失足公庭持己何嚴也予故曰先生儒者之<lb/>
典刑也先生當屬纊時呼其子士淳士清以狀托余余<lb/>
夙知先生不敢辭先生姓魏名時亮字<hi>闕</hi>　世居南昌<lb/>
木山里父天相嘗為袁州掾史守奇其才貌厚遇之㑹<lb/>
生先生見有異稟乃嘆曰有子可教惡用供刀筆之役<lb/>
<pb n="KR4e0229_WYG_006-2a"/>
為遂解職事歸而訓先生先生遂用經術顯登乙卯舉<lb/>
人己未進士授中書舍人選吏科給事中積至户科都<lb/>
給事中陞太僕寺少卿先生曾以兵科左給事副今大<lb/>
學士新安許公使朝鮮却其女樂銀幣之餽故事詔至<lb/>
開讀王北面使臣西向先生與許公固爭之天威不違<lb/>
顔咫尺吾何敢以一二人忝天王命王不能奪竟南面<lb/>
臨之時與國中人譚學不能盡解遺以明儒論學語錄<lb/>
國中人鐫布之嗣往者國中人咸稱昔時二天使亷而<lb/>
<pb n="KR4e0229_WYG_006-2b"/>
有禮其不辱君命如此在掖垣疏㡬成帙大都毗主徳<lb/>
匡國是節財用斥奸回㝡著者敵陷石州請上面詰大<lb/>
臣葢穆廟登極來未發一語故先生以是為請越二日<lb/>
上講罷即問石州殘破狀講臣云不虞敵人深入上囁<lb/>
嚅唇吻間將有所商略而中官王本者輒從旁厲聲謾<lb/>
罵諸臣工欺蔽先是本隂逐言官周公怡陸公鳯儀實<lb/>
欲借此恫喝臣僚上怒本目攝之本猶語刺刺不休其<lb/>
黨喬朗者肘之始息上滋不恱而罷中外聞其事不敢<lb/>
<pb n="KR4e0229_WYG_006-3a"/>
發先生劾本無人臣禮大不敬又數其不法事數條士<lb/>
論壯之是時華亭與新鄭相戹舉朝俱右華亭先生亦<lb/>
右華亭攻新鄭未㡬新鄭再相盡逐故與己有郄者以<lb/>
考功法中之先生亦在逐中人謂先生官不過四品家<lb/>
無資斧何以娛朝夕而先生卜築堯峯之顛曰吾用是<lb/>
老甘心焉癸未今上親萬㡬朝政一新兩京臺省交章<lb/>
尉薦之下部議起先生南大理寺丞旋改左通政陞太<lb/>
僕光祿二卿都察院副都御史協理院事代掌京營戎<lb/>
<pb n="KR4e0229_WYG_006-3b"/>
政晉工部侍郎陞南京刑部尚書先生之副憲也不減<lb/>
給事時風度疏曰救時綱領要務曰保民裕國之謨曰<lb/>
法祖聖修肆劄皆其鉅者餘悉具鈔中上多所舉行又<lb/>
請皇長子出閣講學上大感動方命擇日竟爾中沮先<lb/>
生獻替稍頻同類有不便者假謔語嘲先生先生曰余<lb/>
不能効力宣猷報國家厚恩以謨謀効昇平則吾何敢<lb/>
後志卒不變先生至南㑹當大讞力以洗寃釋滯為己<lb/>
任亡何而病薨薨之先數日憊甚然精神凝定口不言<lb/>
<pb n="KR4e0229_WYG_006-4a"/>
外事既終形神瀟灑若屍解去説者謂先生生平力學<lb/>
之驗云憶余為給事中薦先生有器宇温粹問學端平<lb/>
恬約如處子寒素如儒生之句人皆以為知言既余識<lb/>
先生始知曩所言庶足似先生萬一然先生之學大都<lb/>
以靜為主以敬為宗常教學者云無感時此知常寂一<lb/>
敬以存之有感時此知常照一敬以宰之便是神明其<lb/>
徳便是戒慎恐懼以此教人亦以此持身所至以㑹友<lb/>
講學為事至先生自得之深卒不能測其涯也先生生<lb/>
<pb n="KR4e0229_WYG_006-4b"/>
嘉靖己丑卒萬厯辛夘享年六十三祖某父某俱以先<lb/>
生貴贈通議大夫工部左侍郎祖母某氏母某氏贈淑<lb/>
人配萬氏封淑人側室何氏余氏子士淳廕國子生聘<lb/>
原任吏部左侍郎王公希烈孫女士清聘御史陳君子<lb/>
貞女女三長適熊維持舉人熊珍子次許聘兵部左侍<lb/>
郎萬公恭子次許聘御史涂君杰子所著大儒學粹敬<lb/>
吾奏議行世志伊學顔宗㑹禮訓三卷藏於家先生性<lb/>
孝友處家庭族黨一本於厚里中數有忤者卒不計人<lb/>
<pb n="KR4e0229_WYG_006-5a"/>
皆頌先生休度懿行甚夥不知先生潛心於道萬刼種<lb/>
種一切皆性中浮靄安足為先生頌哉元標葢嘗論豫<lb/>
章縉紳往者班班不能殫述魏水洲某萬合溪某其最<lb/>
著者水洲在肅皇朝以諫顯三諫三榜遭際良苦合溪<lb/>
官太常沒十餘年不能𦵏今其子餬口四方又李蟠峯<lb/>
某官尚書家事蕭索何先輩行之修也先生㡬水洲之<lb/>
諫而無其苦同合溪之學而過其遇並蟠峯之顯而效<lb/>
其守惜天不愸遺使天未喪先生吾安窺其所至今猶<lb/>
<pb n="KR4e0229_WYG_006-5b"/>
幸天王聖明令先生再覩天日以愧錮賢奸相於地下<lb/>
雖然即使先生終老堯峯他日論世知人不以先生之<lb/>
遇為加損也於先生奚憾謹狀<lb/>
　　誌銘<lb/>
　　　明嘉議大夫吏部右侍郎兼翰林院侍讀學士<lb/>
　　　　贈禮部尚書諡文潔定宇鄧公墓誌銘<lb/>
夫宇宙有至道焉匪至人弗㑹也嘗讀子思子曰苟不<lb/>
至徳至道不凝似歧道與徳而二之終之曰上天之載<lb/>
<pb n="KR4e0229_WYG_006-6a"/>
無聲無臭至矣至則真凝矣夫道者蹈也與民共由之<lb/>
也徳者得也身所獨到心所獨契之謂也凝則形神不<lb/>
分聲臭俱泯與道合真古今一息矣定宇鄧公葢凝道<lb/>
畢世者也公名以讚字汝徳學者尊為定宇先生新建<lb/>
青崗里人青崗卜居自成和公始和生瓊瓊習靜菴中<lb/>
夜半忽生蓮花紅光燭天四隣驚為火走撲之則紅蓮也<lb/>
始異之卜者曰兹地其有至人挺生乎瓊生綬綬生富<lb/>
隱徳弗耀富生朗寧庶人竒欲觀之匿不就朗生儼戊<lb/>
<pb n="KR4e0229_WYG_006-6b"/>
子擬首薦不果是為公父以公貴封翰林編修晚以伯<lb/>
子衡州守貴贈中憲大夫公自幼簡默内弢常聞編修<lb/>
公與人論學輒牽衣尾其後間出語類夙儒而復勤學<lb/>
公憐其劬扄之斗室公遂習靜斗室神情益瑩出而曰<lb/>
心之精神謂聖千古聖賢只此一事一貫吾夫子宗㫖<lb/>
多聞多見引人法耳間以所得者發之制秇少年未之<lb/>
奇也洪溪衷公驚而語曰是兒終當以學鳴天下督學<lb/>
敬所王公謂以聖賢心發經傳㫖吾道主盟其在斯乎<lb/>
<pb n="KR4e0229_WYG_006-7a"/>
大奇之丁卯舉於鄉辛未舉進士第一人初江陵為主<lb/>
考閱諸首巻不省而置之晚得公巻曰刋落鉛華獨存<lb/>
大雅業已奇公文接公儀復泠泠抑抑如玉如金江陵<lb/>
神為悚歸而伯子問相國狀公曰相國必大有為但恐<lb/>
緩急弛張絃韋不佩未知所終伯子怪其語而今果驗<lb/>
廷試賜一甲第三人官翰林編修未嘗妄有交逰取予<lb/>
茹荼忍寒童僕方啾啾敗絮中公起以殘楮當火燃指<lb/>
哦曰不是一畨寒徹骨爭得梅花撲鼻香初服官時如<lb/>
<pb n="KR4e0229_WYG_006-7b"/>
此亡何覩改元新鄭逐逐將脊脊多事公過江陵時有<lb/>
匡拂江陵弗善也遂移禪刹以病請江陵持不下遣子<lb/>
就學已聞封公病始從公請還里封公逝親為含歛服<lb/>
闋有終焉志丁丑强起至武林念太夫人未偕遂歸時<lb/>
龍溪王公寓西湖羅㑹稽張山隂兩翰撰約公對龍<lb/>
溪精舎龍溪曰何功公曰此體無止即以無止為功又<lb/>
問曰信得良知不曰新建云萬死一生得來豈敢置疑<lb/>
惟是以知是知非為良知竊恐學者妄認耳龍溪業心<lb/>
<pb n="KR4e0229_WYG_006-8a"/>
服已而備語試公公曰天也不做地也不做聖賢也不<lb/>
做龍溪曰秀才家何得如此大言海内人復以公必能<lb/>
光明絶學而江陵奪情後横政愈甚羣望公出山言庶<lb/>
㡬有入己夘一就列公竟不入遂還里朝夕依太夫人<lb/>
側諸縉紳罕覩其面惟昆弟友朋互相切究友以用世<lb/>
進者曰學不到舍我其誰終非天民書屏几曰天則不<lb/>
言而信神則不怒而威用世一畨須令天地變化草木<lb/>
蕃始為不負然其功實基於潛如龍不在能見能飛而<lb/>
<pb n="KR4e0229_WYG_006-8b"/>
在能潛倘乗雲霧上青天人窺一鱗一爪何以霖雨天<lb/>
下易之密書之微詩之絅皆是義也客坐偶有齟齬者<lb/>
即省曰我未誠耶澄心半刻客竟易顔常曰我常虚而<lb/>
人不礙我不畱而人自化又曰從氣上起終是乖戾從<lb/>
性上發自爾中和其虚明若此居家臺省剡無虚日戊<lb/>
子特疏起纂修不赴辛夘詔起宮允管司業事疏辭已拜<lb/>
南大司成公疏云文廟之祭以元長舉其酒謂之祭酒<lb/>
多士之業以師氏考其成謂之司成夫孔訓莫先禮義<lb/>
<pb n="KR4e0229_WYG_006-9a"/>
以冒進之心其禮必不享士習莫尚恬退以躐等之身<lb/>
其言必不從以進之心為退之跡既前史所重憎居爭<lb/>
之實蒙讓之名亦造物所深忌將使不肖以臣為趨滋<lb/>
仕路機變之巧抑俾賢者以臣為戒掩家庭真切之心<lb/>
此豈修曠典開賢路初指乎奉㫖不允始勉奉太夫人<lb/>
行至則有謂公者曰南國士跳弗馴宜嚴公至多士洗<lb/>
心以聼約束常示諸生曰吾非不欲求諸生愧我所無<lb/>
也亦非欲諸生懼我所有也願以神情與生相交勉諸<lb/>
<pb n="KR4e0229_WYG_006-9b"/>
生瞿然顧化曰勲戚内臣且有聞先生名過而謝罪者<lb/>
我輩違先生約不得比為人公自是益信曰嚴必律身<lb/>
始律身弗嚴誰能恱之方冀乆與多士逰或有補益晉<lb/>
南京禮部右侍郎吏部右侍郎方大計公以天自誓即<lb/>
故人親知不一顧時温三原冡卿陳餘姚朱益都兩總<lb/>
憲皆海内名徳同心共濟計籍出人共稱服亡何署禮<lb/>
部事疏請建儲者至再忽有三王並封之㫖公疏云天<lb/>
之不言而信由今日明日今年來年是也故信也自請<lb/>
<pb n="KR4e0229_WYG_006-10a"/>
冊立以來葢數奉聖諭舉行矣然皆指皇長子耳未嘗<lb/>
言待嫡也今驟而傳之人創而聼之故不勝其異至以<lb/>
凡人之見上窺聖衷而以為非情也皇上以天自處身<lb/>
度聲律萬萬非以虚辭示天下但臣等竊詳聖主立嫡<lb/>
之條謂有嫡立庶斯為瀆倫非必有待也若大典一行<lb/>
主器有托皇祖在天實所欣鑒臣等又竊聞中宫鍾愛<lb/>
元子朝夕保䕶不啻已出願早正春宫猶切於億兆臣<lb/>
民萬萬皇上以厚中宮而緩冊立或者未諒中宫之心<lb/>
<pb n="KR4e0229_WYG_006-10b"/>
乎臣又聞古之帝王將舉大事既内决於心矣必謀及<lb/>
卿士謀及庶人無所不從而後行之葢有見於人心不<lb/>
可拂也今日並封之㫖至使人心不能釋然安在其為<lb/>
順天下也且信者國之大寶帝王所以使天下精神相<lb/>
通指臂相使恃有此也皇上即位以來何令不信獨建<lb/>
儲一事屢示屢易人將謂詔令可更法守可玩自是令<lb/>
一出而疑隨之指臂不屬從此始矣時疏不知其㡬獨<lb/>
膾炙公語語血誠轉吏部右侍郎兼翰林侍讀學士公復<lb/>
<pb n="KR4e0229_WYG_006-11a"/>
疏云昔人所稱銓鑑謂澄汰流品綦重也如以病人充<lb/>
之精神不强甄别必混所傷滋大臣又聞昔之為吏部<lb/>
者多務奬恬退斥浮競葢以開亷恥之心塞速化之路<lb/>
臣林壑病夫耳皇上過聼在廷諸臣言再䝉召起速化<lb/>
莫如臣矣不復自量與聞銓事身範不肅将使賢者以<lb/>
臣為戒不肖者以臣為趨辱命益甚安在其用臣為也<lb/>
不得已從公請讀疏者謂兹疏黙移世軸其功甚大方<lb/>
計昕夕召一覩太平之盛亡何以太夫人謝世過哀感<lb/>
<pb n="KR4e0229_WYG_006-11b"/>
疾長逝先是病宿郊寺知友强之歸僅存殘息道路是<lb/>
虞乃抵家正衣冠坐曰奇事奇事諸縉紳問此處見學<lb/>
曰不敢不勉遂端坐逝自都門以及走卒人人無不心<lb/>
痗者此豈聲音笑貌能哉守臣以聞詔贈禮部尚書特<lb/>
諡文潔賜祭𦵏廕一子入監讀書葢殊恩云昔陸象山<lb/>
自幼即悟宇宙吾心公自少即悟心之精神謂聖至終<lb/>
身日化月融精密廣大髙明篤實所與諸生語及楊少<lb/>
宰諸士載佚稿者皆發前人未發世儒卑瑣者不足論<lb/>
<pb n="KR4e0229_WYG_006-12a"/>
即以道自任妄以色相莊嚴去公之㫖逺矣人覩公六<lb/>
十猶慕一生傍母輒以公至仁純孝不知公不自以為<lb/>
孝也覩公半生林㘭退然陋巷輒以為亷靖孤介不知<lb/>
公不知其為介也人知公衾影無愧一門藹藹以為内<lb/>
行純備不知公欿然不自足也此皆公玅明性中流行<lb/>
時而發之使公得大行所學以一性遍覆海宇者可限<lb/>
量哉常思漢時斯學侵晦遂以憲比顔子子毎窺公深<lb/>
潛純粹曉夜端坐忘疲即當時顔子明道不知何如也<lb/>
<pb n="KR4e0229_WYG_006-12b"/>
夫人語及天地聖賢望而震焉公曰姑舍是與龍溪皆<lb/>
未竟其説以予逆之即先天不違行地無疆之謂也即<lb/>
為仁由己不由乎人之訓也天地且不違我何必法天<lb/>
地仁不由人我何必師聖賢此公未竟之㫖也恐非汪<lb/>
汪千頃波者所能窺也元某性最愚不善下辱公心膂<lb/>
交冣深覩公輒為心降公没念及不自知涕之無從也<lb/>
嗟夫至人之生豈容易哉封公當魁而佹失之以醇徳<lb/>
隱儒林太守公為郡邑氷操實政老猶粹修不怠弟諸<lb/>
<pb n="KR4e0229_WYG_006-13a"/>
生穆然大雅不知有兩兄貴家庭和徳所醖釀者深培植<lb/>
者厚天之於公也篤公之於世也完世有真心求道者<lb/>
公其正鵠矣公生嘉靖年月日沒萬厯年月享年<hi>闕</hi>十<lb/>
<hi>闕</hi>　　　　　　　　　　　　　　　　　　　銘曰<lb/>
豫章奥區　代有名儒　傳衣紹鉢　動曰良知<lb/>
影響擬議　終成管窺　惟公特起　陋彼支離<lb/>
名揚於庭　當守屬目　言戀庭闈　遽返初服<lb/>
密修靜探　惟莊惟肅　如玉在璞　如珠在匵<lb/>
<pb n="KR4e0229_WYG_006-13b"/>
聖主側席　詔起東山　屢疏乞身　海宇望殷<lb/>
勉酬君命　鐸振賢闗　出擁臯比　入奉慈顔<lb/>
言佐銓衡　言掌邦禮　惟寅惟清　世氛若洗<lb/>
公孚輿論　名畱殿陛　羣推徳望　師師以濟<lb/>
臣也有母　疏乞柴荆　望公之起　萬有同情<lb/>
遭時之否　而公不起　士悲梁萎　人歌蒿里<lb/>
蕩蕩江流　誰窺涯涘　堂堂大厦　其將誰峙<lb/>
猗歟我公　何忮何求　其身則隱　其神則幽<lb/>
<pb n="KR4e0229_WYG_006-14a"/>
起居食息　惟道是謀　夢寐神情　與天者㳺<lb/>
沉潛邃密　見孔於卓　繼徃開來　昭明絶學<lb/>
淳深粹穆　不彫不琢　一代山斗　巋然先覺<lb/>
憐予孤愚　道義情真　如輻倚轂　庶㡬古人<lb/>
公今往矣　淚落伶俜　毎一念公　願贖百身<lb/>
平康正直　光輝篤實　微言細行　皦如天日<lb/>
摛辭銘公　一言匪溢　誰哉惇史　監此直筆<lb/>
　　　中憲大夫湖廣提學副使沖宇顔先生墓誌銘<lb/>
<pb n="KR4e0229_WYG_006-14b"/>
余兒時聞慈谿顔先生處伊庶人事不動聲色坐銷逆<lb/>
謀私計曰是所謂攬轡澄清者非耶已赴戍道辰沅郴<lb/>
桂間楚人稱後先督學必首先生余曰三楚其蘇湖耶<lb/>
過清平少宗伯孫公淮海譚間必曰予友顔公言若何<lb/>
余曰慈湖絶學其復興耶而最後有掖垣小吏四明人<lb/>
也耳語先生里居為細民造福利為後學樹赤幟事甚<lb/>
備至余曰古所謂徳敷洽比表正鄉閭者非耶乃疏先<lb/>
生沉抑狀時先生投閒乆與當路不通廑廑復原職致<lb/>
<pb n="KR4e0229_WYG_006-15a"/>
仕庚寅余再疏先生而南調命下矣嗟嗟有賢不舉言<lb/>
臣之責言而不用有司其責者方擬買舟武林訪先生<lb/>
函丈而先生圽冡嗣子望以余為先生神交知己持予<lb/>
友姜給諫瑞宇公狀委余銘余以先生名儒未敢執筆<lb/>
而司理吉郡劉公抑之則先生入室弟子每向余述先<lb/>
生真修苦節精神直逼古先哲且促余再四予不得辭<lb/>
先生諱鯨字應雷别號沖宇先世本曲阜人初徙勾東<lb/>
再徙文溪自慶義公始慶義七傳而生封侍御養真公<lb/>
<pb n="KR4e0229_WYG_006-15b"/>
母唐氏數應瑞夢而得先生先生自幼負文名試輒首<lb/>
諸生己酉舉於鄉丙辰賜進士選大行人辛酉授山西<lb/>
道監察御史甲子推北畿督學乙丑以言事謫楚安仁尉<lb/>
遞遷至湖廣提學副使復左遷山東叅議陜西行太僕<lb/>
寺少卿致仕歸先生官大行出使襄陵王不嫺於禮先<lb/>
生以大義感動之王卒以孝聞在臺中不但著敢言聲<lb/>
而所條議俱報聞其大者如救民困裕國儲清漕規議<lb/>
海運河工時弊俱見奏牘中馮漢者京師巨猾倚定國<lb/>
<pb n="KR4e0229_WYG_006-16a"/>
勢為漕政梗勢張甚先生巡倉時亷得其狀朴殺之伊<lb/>
庶人潛謀不軌服室器用僭擬乘輿而善隂持當事者<lb/>
短長當事者噤不敢吐先是有上庶人不軌狀者業已<lb/>
奉㫖勘問而庶人結左右為腹心盡匿其狀致其父子<lb/>
支解之事葢岌岌矣肅皇帝漸有聞亦頗念之㑹先生<lb/>
巡按河南辭徐華亭華亭曰聞部内宸濠事且急誰哉<lb/>
王伯安乎先生曰此與宸濠不同宸濠能以策屈羣雄<lb/>
羣雄亦樂為用伊藩雖招致人多然皆椎埋市井無頼<lb/>
<pb n="KR4e0229_WYG_006-16b"/>
如狐豚輩一飽搖尾去矣可計而取也華亭曰直指其<lb/>
有意乎先生曰相國能從中應言官敢愛死以辱國華<lb/>
亭遂決意屬先生先生至知觀察耿公隨卿有心計乃<lb/>
密謀於耿公耿公與庶人承奉王鑒莫逆乃以秘計哃<lb/>
喝鑒鑒復從中應凡庶人奸利事悉報聞而所藉為死<lb/>
黨者鑒以意散之殆盡先生既間其肘腋離其黨與絶<lb/>
其偵詗乃疏熟數其不軌狀上得疏遂寘庶人鳯陽獄<lb/>
國除乃籍其資財充軍賦而所挾子女悉召而散之不<lb/>
<pb n="KR4e0229_WYG_006-17a"/>
煩血刃危禍頓消懽聲葢達河洛間矣是時上左右前<lb/>
與庶人腹心者垂涎府中裝乃以危言激上曰庶人資<lb/>
財上有也庻人子女上有也今御史悉𤓰分之寘陛下<lb/>
何地上㡬為動先生亦有聞不為動賴華亭解而始定<lb/>
自庶人法而諸强宗斂手聼先生指揮凡詭寄欺隱田<lb/>
糧為民間害者剪除殆盡夫以數十年所欲爬刷而不<lb/>
足而先生一旦處之有餘則攬轡澄清之明驗也先生<lb/>
兩秉學政不規規甲乙文藝惟以明道術正風化為急<lb/>
<pb n="KR4e0229_WYG_006-17b"/>
務然在楚眎北畿乆故楚士慕先生眎北畿較深先生<lb/>
冣喜闡揚節烈忠孝事又冣執法海忠介以直言下獄<lb/>
幾冒不測昌言救之沈公青霞以直言寃死塞上先生<lb/>
拔其子襄入太學為忠裔勸後其子積官至二千石在<lb/>
中州有黄甲乙者父官知州㢘而貧甲乙幼而不能歸<lb/>
櫬者二十年先生資以郵傳并旌甲乙考校士常徳有<lb/>
狂士以文置首選矣乃廉其行復黜人有告者曰是不<lb/>
可為文士地先生曰文士易得耳予終不能以文先行<lb/>
<pb n="KR4e0229_WYG_006-18a"/>
有銓部欲私其父鄉賢及成國舅王朋以賕骫法顯陵<lb/>
諸惡為地方蠧先生悉執法不少挫其强毅有執類若<lb/>
此以故知者服先生高然亦以此叢忌其齟齬有由然<lb/>
也先生之仕葢三黜矣初以發厰衛奸黜再以疎江陵<lb/>
遷三以左新鄭罷先生仕楚而忤楚相仕中州而忤中<lb/>
州相二相之嗛先生宜也後來者宜無所嗛於先生乃<lb/>
起廢之典徒捷徑終南獨使先生老死東海之濱又何<lb/>
耶執銓者猥云一人可廢國典不可廢公論己申其身<lb/>
<pb n="KR4e0229_WYG_006-18b"/>
不必用嗟嗟典可執也獨奈何有不盡執者執之正人<lb/>
而或濫及匪人則余不知其解矣元標雖未請事先生<lb/>
然從著述中讀所論孔孟顔曾及原人原性諸語大都<lb/>
先生學以求仁為宗以黙坐澄心為入門以踐履操修<lb/>
為見性而妙於慎獨極於黙識先生既殫厥心矣而總<lb/>
於悟格物之㫖盡之世儒以一事一物為物而先生以<lb/>
通天下國家為物為格其力乆故其悟深其悟深故其<lb/>
用周葢嘗論慈湖師承文安人見其直截簡易不知慈<lb/>
<pb n="KR4e0229_WYG_006-19a"/>
湖夜半多披衣危坐一旦性體呈露直信不二後儒卒<lb/>
以意識卜度承之而慈湖之㫖荒矣先生至雲溪館恍<lb/>
然有悟格物之㫖實以吾身即天下國家天下國家莫<lb/>
非吾身亦從困衡中入而非以意識承當之謂其與無<lb/>
意之㫖同耶異耶世必有能知者人知先生出則所至<lb/>
揚芳處則閭里歌徳孰知先生之學所資者深哉然余<lb/>
觀先生於所忽矣先生初得鄉雋報至偶聞母夫人慼<lb/>
先生不赴宴竟徒步歸血流竟踵又丁唐母憂廬墓三<lb/>
<pb n="KR4e0229_WYG_006-19b"/>
年夫先生純孝人也孝則百行攸基夫始進既不以榮<lb/>
名忽孝思終其身又肯以世氛墮忠猷先生生平大節<lb/>
孝固己始基之矣宜襄王聞先生言而有感也若先生<lb/>
者允可為後學鵠其並祀於慈湖之濱也允宜子三人<lb/>
長子望志不凡近可嗣家學其孫曾嫁娶及先生居鄉<lb/>
懿行種種具諫議公狀中余謹摭先生學術并立朝之<lb/>
大者著於石先生所著有易學義林春秋貫玉奏議文<lb/>
集若干巻行世銘曰<lb/>
<pb n="KR4e0229_WYG_006-20a"/>
偉矣顔公　東魯苖裔　崛起文溪　鬱為名世<lb/>
峩峩豸冠　直躬正色　澄之不清　撓之不忒<lb/>
何物淮南　敢爾為天　請劒上方　氛祲全消<lb/>
畿甸中州　威布惠流　所去見思　所至民謳<lb/>
鐸振南北　化行若馳　流風藴義　代有餘師<lb/>
玅契格物　干聖同宗　匪曰億度　力貫心通<lb/>
返其初服　式開來學　處世若超　巋然先覺<lb/>
未竟其用　不用斯全　彼佞倖者　眎公孰傳<lb/>
<pb n="KR4e0229_WYG_006-20b"/>
學宗無意　前有慈湖　吁嗟我公　與古為徒<lb/>
勒予銘詞　過者式墳　一脈未泯　緜緜若存<lb/>
　　　奉訓大夫尚寶司少卿我疆孟先生墓誌銘<lb/>
今東魯仁賢彬彬矣力承正學我疆孟公其冣也公在<lb/>
同志依公如魚之於水公亡同志悲公如岳之摧峯斯<lb/>
豈偶然者哉中州孟君叔龍與子於公冣契叔龍業已<lb/>
狀公謂予當銘子不敢辭君諱秋字子成世居茌平學<lb/>
者稱為我疆先生自幼凝重端淳讀詩書即通大意不<lb/>
<pb n="KR4e0229_WYG_006-21a"/>
為訓詁所束縛里有宏山先生者夙志陽明學公贄而<lb/>
受學己巳恩貢入太學庚午中京闈辛未成進士授昌<lb/>
黎令昌黎疲而殘於兵公一意和惠煦育興條編修城<lb/>
堡振文教收孤獨皆徳政遺意初人或誚其迂乆而曰<lb/>
公固大儒也上下交相信慕陞大理評事公悉心平反<lb/>
賢聲大著㑹山海闗部司缺人柄臣遴公往特頒勑許<lb/>
公便宜行事公至因緣為奸利者屏跡而先是溺其職<lb/>
者遂以蜚語傷公公被計當調不赴乞致仕歸公之歸也<lb/>
<pb n="KR4e0229_WYG_006-21b"/>
與妻孺人共駕一牛車旁觀者掩口笑曰昔鎮是者黄<lb/>
金滿載身名俱亨今自苦如此而不得安其位㢘吏安<lb/>
可為也公怡然歸陋巷簞瓢若將終焉㑹時政更新起<lb/>
刑部主事積陞尚寶司少卿卒公之在都門也一以㑹<lb/>
友興學為事所論學諸書具予刻我疆集中其冣要者<lb/>
謂心非血肉之謂未發不離已發謂孔門學惟志仁不<lb/>
論克己謂惟了自己即是聖人皆上副先儒宗傳無論<lb/>
世士色取行違者不敢望公一塵即號大儒履繩蹈矩<lb/>
<pb n="KR4e0229_WYG_006-22a"/>
而以意念為實得力地者敢望公涯涘哉公最畱心國<lb/>
家事世或以儒病公使得竟公所為世必享真儒之效<lb/>
而公位不稱施知公之深人人扼腕雖然孔孟大聖大<lb/>
賢亦未得竟其志然其學照映宇宙孔孟固未嘗亡也<lb/>
人心不死公之學固自有在天之所以用公在彼不在此<lb/>
公生卒年月及子嗣具孟君狀中不具載銘曰<lb/>
嗟彼世儒　意念自持　生滅遞續　影響支離<lb/>
於鑠先生　能自得師　天聰天明　廓然無知<lb/>
<pb n="KR4e0229_WYG_006-22b"/>
身有凖繩　行無瑕疵　政追上古　黎民遐思<lb/>
未竟厥志　斯文在兹　聖學有的　眎我銘辭<lb/>
　　　明朝列大夫南京光祿寺少卿涇陽顧公墓誌<lb/>
　　　　銘<lb/>
涇陽先生系心斯世斯道者數十年一旦長逝天不可<lb/>
問矣元某雖未奉促膝之懽然巖岫間魚鴈不甚沉寥<lb/>
擬藉公為歲寒盟而公溘然元某豈獨一人痛哉公子<lb/>
渟之涉長江持大行髙公存之狀來請銘予不忍辭按<lb/>
<pb n="KR4e0229_WYG_006-23a"/>
狀公諱憲成字叔時學者稱為涇陽先生顧之先自將<lb/>
仕郎百七公始家上舍里數傳至曾祖諱緯邑諸生緯<lb/>
生䕫䕫生南野公學以公貴贈户部主事母錢氏封安<lb/>
人生四子公其仲也自幼沉毅異常兒讀韓文諱辨毎<lb/>
至封公諱囁嚅不忍吐師以告封公封公召而語之曰<lb/>
昔韓公教子不諱兒奈何諱學公尊教惟謹常私書壁<lb/>
曰讀得孔書方是樂縱居顔巷不為貧以自儆一日師<lb/>
講禘之説章公請曰夫子既不知何以知其説者之於<lb/>
<pb n="KR4e0229_WYG_006-23b"/>
天下如斯也惜或人未能再發夫子之藴矣又一日講<lb/>
養心章公又請曰愚以寡欲莫善於飬心心為主欲為役<lb/>
主强則百物退聼其聰穎多類此師驚而謝曰子俱如<lb/>
是觀五經註脚豈虚語哉庚午補邑諸生丙子首應天<lb/>
試以丁封公憂未計偕庚辰登㑹試髙等授户部主事<lb/>
朝夕與魏南樂允中劉漳浦廷蘭切砥求不愧科名覩<lb/>
時政紕繆忠佞倒置輒憤不能平擬書上申相國有所<lb/>
匡糺後覩魏劉二君書婉而當遂附名進江陵漸有聞<lb/>
<pb n="KR4e0229_WYG_006-24a"/>
方以語相國未幾遂謝世不然事有不可知者在江陵<lb/>
病傾國走羣望禱業署名公走馬立削去後江陵卒始<lb/>
晉吏部孜孜人才即幽隱不遺以錢太安人夀請告者<lb/>
三年閉門讀易春秋二經丙戌起驗封司丁亥大計㑹<lb/>
有糺何尚書起鳴者尚書疑辛大中丞自修陰嗾諸御<lb/>
史遂得降級公上書詆尚書語侵内閣甚力而屬望大<lb/>
臣臺省與被言者各當自反其言甚公而正通國傾服<lb/>
當路不悦落公職判桂陽州先是蘇栁二公及莊定山<lb/>
<pb n="KR4e0229_WYG_006-24b"/>
俱以謫至州人士望公來如三先生式臨之執經就業<lb/>
者甚衆亡何轉處州李公下親民事有䦧墻者曉譬之<lb/>
各欣然去方以此得淬厲其心志萬一而兩臺禮公以<lb/>
差歸公歸丁太安人憂起泉州理壬辰大計舉公㢘寡<lb/>
欲第一尋擢考功司公至官三王並封議起首疏倡同<lb/>
官爭及與太倉往覆爭者侃侃無所回互竟得寢已趙<lb/>
髙邑南星司計盡黜諸要人子弟婣婭公實左右之趙<lb/>
忽奉㫖罷公疏願與同罷不報已領銓事凡公啓事與<lb/>
<pb n="KR4e0229_WYG_006-25a"/>
海内意所欲用者當路色沮不欲用太倉所欲用冡卿<lb/>
與内閣公復尼不行乆欲中公以公時望攸屬不果乗<lb/>
公推内閣起王山隂遂削籍歸自公歸正人披靡逐者<lb/>
錮者如衝風之蓑無寧羽矣公歸得重病者數年至甲<lb/>
午始甦各有劄記沉潛粹密與讀書錄相表裏問學者<lb/>
日衆乃與髙大行景逸闢東林集同志嵗有㑹月有紀<lb/>
其所冣研辨者無善無惡心之體一語曰如是則善可<lb/>
不為而惡亦可横行葢有感於世之儒名盜行者不佞<lb/>
<pb n="KR4e0229_WYG_006-25b"/>
間常致書商度公曰子言救世也故自爾爾與子密證<lb/>
以俟異日然公之所造亦淵乎微矣嗟乎使天假公年<lb/>
世覩真儒之效惡可量哉葢嘗論非無談秇者自公經秇<lb/>
出世遂以為王瞿復起握管者却步非無啓事者自公<lb/>
奏副出世遂以為子瞻再生起草者屏息世非無登壇<lb/>
者自公東林一闢世遂以為濂洛更甦虚驕者愧恥顧<lb/>
公一入銓曹衆方彈冠逐之桂陽再入銓曹衆方引領<lb/>
錮之家山三起光祿堅卧不起而薨天耶人耶公雖不<lb/>
<pb n="KR4e0229_WYG_006-26a"/>
得盡其用然所與天子宰相爭是非可否者皆國本重<lb/>
計宗社逺猷即寤語寐語夢覺間惓惓不忘國家夫非<lb/>
實以身肩斯世斯道者所必不能謂公一日樹千百年<lb/>
計可矣彼抑公者葢天以斯文之責付公公必不以彼<lb/>
易此鄒子於公有餘慨焉公之上書右沈司馬李司徒<lb/>
及銓曹諸事原不為一人一事起念又官從大夫後與<lb/>
山林上書者不同世遂有不深惟公者公常致書曰近<lb/>
從十磨百鍊逼出真身子來公豈可及哉公已薨數年<lb/>
<pb n="KR4e0229_WYG_006-26b"/>
諸君子彬彬質有其文異世且加賴之如公弟季時國<lb/>
子薛君某其人者恨不起九原而肉之以為世儀矧存<lb/>
存寥寥䕶其毛羽猶懼吾道不振而忍摧殘之耶公居<lb/>
家孝友可追古人平居所與友人觀摩者恂恂雍雍居<lb/>
然名儒軌轍為末學計者能不熟數公軌行而一令後<lb/>
世有所師承焉公生嘉靖庚戌八月卒萬厯壬子五月<lb/>
享年六十三配朱氏封安人處士某女子三與渟廩例<lb/>
生娶莫氏邑廩生某女繼娶鄭氏霑益州二守某女次<lb/>
<pb n="KR4e0229_WYG_006-27a"/>
與瀹殤次與沐郡廩生娶唐氏翰林庶吉士某女繼娶<lb/>
嚴氏太學生某女女二一適王孝㢘永圖馬平令某子<lb/>
一適太學生王世學行人存之公子孫男五枱㮵俱渟<lb/>
出枱聘劉氏南京兵部郎中某女㮵未聘杓柄柱俱沐<lb/>
出杓聘義興王孝㢘某女枘聘琴川太學生趙某女柱<lb/>
未聘孫女八嫁聘皆仕族以萬厯年月𦵏於<hi>闕</hi>山向所著<lb/>
有藏稿劄記大學通考質言東林㑹約商語還經錄證<lb/>
性編桑梓編十餘稿行世銘曰<lb/>
<pb n="KR4e0229_WYG_006-27b"/>
世運昌明　公揚於廷　世不我與　公投於林<lb/>
有鳯九苞　噦噦其音　四方來儀　異地同心<lb/>
匪曰好我　墜緒是尋　手挽江河　力破重隂<lb/>
猗歟我公　如玉如金　不泯者行　洋洋者神<lb/>
是耶非耶　吾道陸沉　我銘匪䛕　天日監臨<lb/>
　　　明詔徵承徳郎禮部主客司主事瀘瀟劉公墓<lb/>
　　　　誌銘<lb/>
安成自文莊公以學鳴海宇數十年所稱心行雙清特<lb/>
<pb n="KR4e0229_WYG_006-28a"/>
起紹述者吾友徵君瀘瀟是已徵君予黨所藉以鞭末<lb/>
路者乃溘然長逝不勝梁木之嘆仲弟上卿泣而持狀<lb/>
過予曰先子生而先生薦於朝沒幸先生銘於幽先子<lb/>
辱知不淺其無辭元某謹拜狀而相對為世道悲者乆<lb/>
之公諱元卿字調父初號旋宇既號瀘瀟先世為安成<lb/>
南溪人世系詳狀中祖某父某任叅軍以公貴封儀部<lb/>
主事公自幼雄奇穎敏入塾諸師駴而遜謝去既負笈<lb/>
盡吾伍君伍門業麟經者各有秘錄靳弗與公奮然曰<lb/>
<pb n="KR4e0229_WYG_006-28b"/>
豈神授耶遂自出杼軸成一家言諸人皆驚詫以為異<lb/>
事然公非好也入郡為青原遊輿夫語曰昔之青原挾<lb/>
妓酒人歌新聲者達旦自兩鄒公子入遂絶響公聞而<lb/>
惕然有省兩公子即僉憲汝海宫洗汝光氏時自東魯<lb/>
歸嘐嘐以正學倡諸里者公入山汝海以學嘗公公喜<lb/>
動於心歸而陳諸宋儒語錄堆案盈几玩而三思焉汝<lb/>
海退與汝光心畏者乆之時周太守鶴臯羣諸士試公<lb/>
盡以所學發於論太守大奇以為真儒再出不獨以科<lb/>
<pb n="KR4e0229_WYG_006-29a"/>
名器也入闈遂魁西江偕其師伍君及劉侍御輩仍以<lb/>
學相切砥辛未業入彀主司以其䇿多憤激語遂置之<lb/>
殿江陵聞而大怒下禮部以飭多士公歸而師事三吾<lb/>
劉公倡學里中勃然興起甲戌不第復以江門詩抹其<lb/>
引杜門不出矣而里中從逰者日衆公於諸先輩語淺<lb/>
生厭深生疑乃出而謁蘭溪徐太常黄安耿司農公於<lb/>
蘭溪機稍動至聞耿氏時提生生謂易一語欣然自信<lb/>
曰孟氏不云乎四端充之足保四海吾方幸泉不流也<lb/>
<pb n="KR4e0229_WYG_006-29b"/>
而故遏之火不燃也而故滅之彼滅與遏者二氏之流<lb/>
吾所不忍以此為學即以此迪人而所剏復禮識仁中道<lb/>
一徳諸院嵗有常㑹西鄉諸習俗得公一變堯水諸盜<lb/>
得公一彌攸安爾邑争界不輸賦者得公一定入其疆<lb/>
彬彬如也太守汪公觀風形之咏歌此足徵公學矣公<lb/>
雖絶仕進乎既而强應聘出埋光剷采冀與名賢一移<lb/>
世軸覩時不可為遂飄然歸然國子薰徳者甚衆儀部<lb/>
疏從祀諸先大儒釐正色目諸疏皆其鉅者然知者皆<lb/>
<pb n="KR4e0229_WYG_006-30a"/>
謂公具大有為之才使有力者盡去崖角必大有可觀<lb/>
惜公未竟其用也公雖未竟其用而食公之澤者盡於<lb/>
邑中而官運軍匠冊諸事利於庶氓者甚鉅公性敏又<lb/>
諳於典故有可禆閭閻者聞必行行必力葢嘗慨世之<lb/>
學者漫無實履與世隔閡是墮名相俯首㝠心鈎深致<lb/>
逺是墮理窟公與衆人游春風習習人皆可親然徐而<lb/>
叩之淵懿粹穆人終不可得而及夫使世儒知品自有<lb/>
真學有實用公其人矣或者謂公學度世有餘於出世<lb/>
<pb n="KR4e0229_WYG_006-30b"/>
一路未必無疑不知以公至性於性命之説豈不有聞<lb/>
顧不欲深語以啓世儒艱深之習公豈未有聞哉公㝡<lb/>
篤於倫一門以内雍雍穆穆無可選之行合族剏祠輯<lb/>
譜皆竟先世所未有者至於汝海汝光掖導之功心口<lb/>
不負生嘉靖甲辰三月終萬厯己酉七月享年六十六<lb/>
娶某氏贈安人子某孫某塟某山某向所著有山居草<lb/>
還山續草大象觀諸儒學案賢奕編六鑑舉要國史舉<lb/>
凡晤語測言思問編何莫編先正義方禮律類要明賢<lb/>
<pb n="KR4e0229_WYG_006-31a"/>
宗解婺江證學大學新編行世銘曰<lb/>
安成之學　祖於文莊　公其傑特　示我周行<lb/>
嗟彼世儒　索之幽㝠　火燃泉達　是為公心<lb/>
天地大徳　曰惟生生　吾握其機　均齊治平<lb/>
側身柴桑　守一為要　捧檄而往　天子有詔<lb/>
見㡬而作　旋賦歸來　惟二三子　藉公以裁<lb/>
不競意見　不涉末學　惟規惟矩　巋然先覺<lb/>
流風餘韻　百世猶師　過者必式　斯文在兹<lb/>
<pb n="KR4e0229_WYG_006-31b"/>
　　　明通議大夫太常寺卿視軒陳公墓誌銘<lb/>
往余甲戌晤視軒陳公青原山公修挺沉靜稠衆中不<lb/>
聞一語間語即洞中肻窽嗣予過公里遭公田間疋馬<lb/>
青衫逺睇不知為太常公畱予語竟日夜悉公神情内<lb/>
諳予飄泊南北心常儀之近予獲歸里擬起居公而公<lb/>
病病未㡬公沒嗟嗟闡揚先覺流韻來兹予何敢辭公<lb/>
諱慶字履旋名御史螺田公五世孫侍御傳彬彬生表<lb/>
是為公祖父俱以公宦粤西東宮覃恩再晉封左布政<lb/>
<pb n="KR4e0229_WYG_006-32a"/>
使大母羅氏母劉氏並贈夫人公幼故貧然攻苦績學<lb/>
為邑諸生時華亭徐相國督學江西拔公首諸生延為<lb/>
弟子師丁酉舉鄉試庚戌成進士拜大行人陞南京户<lb/>
科給事中時言官卑者蟻附髙者毛摯公性無倚毗卒<lb/>
不以摶擊先仁厚疏安重地處餉道皆為國家計乆逺<lb/>
獨操江大臣故以邊材推玩㓂不撿公始一糾之卒中<lb/>
公陞公守衛輝人曰是郡衝公不耐劬而公優㳺豈弟<lb/>
為守守亨㑹嵗歉且蝗公賑濟有畧郡獨不飢他郡見衞<lb/>
<pb n="KR4e0229_WYG_006-32b"/>
輝不飢且倣其法行之新汲庠文廟及諸惠政具載紀<lb/>
徳尸祝貳碑是時倭憑陵吳越間甌括為甚浙鎮臣檄<lb/>
選人需全才可備緩急者陞公浙江副使備兵温處人<lb/>
曰儒不習兵而公治兵兵愈亨倭㓂閩界邇龍慶貳邑<lb/>
時嵗且除公親冒矢石纍倭貳拾餘衆喜曰㓂去諸公<lb/>
曰獸攫鹿逐㑹有寧時乎密與諸材官計水陸險易芻<lb/>
粟豐約校卒勇怯棊置星布夏倭果猝至撫臣觀兵亦<lb/>
至賴公調度各軍殊死戰兵氣霆震所獲首功戰艦奪<lb/>
<pb n="KR4e0229_WYG_006-33a"/>
回被虜者無算是舉也僉謂乙卯以來差為東南生靈<lb/>
吐氣先是有蜚語戲下得倭金若干公下令曰敢持寸<lb/>
金軍法從事㑹有自售者公哂曰爾不愛死我敢愛金<lb/>
軍中聞之感泣撫臣上功狀上嘉公丕績賜白金文綺<lb/>
超遷山東觀察使歴陞粤西左布政公所至提綱挈紀<lb/>
穆如清風尋晉太常寺卿卿初固重臣後有官以他途<lb/>
儀部若屬視之公申明職掌爭之力又修寺誌著為絜<lb/>
令侍穆皇帝郊天賚予甚厚柄鈞衡在昕夕間公遂乞<lb/>
<pb n="KR4e0229_WYG_006-33b"/>
休歸公之歸也葢給事時所糺者親為柄臣用前郄修<lb/>
怨嗾公歸公歸惟杜門靜証僅一往青原與郡諸先輩<lb/>
訂學即予晤公之年公嘗語予曰初乆困計偕聶貞襄<lb/>
先生固尼之不得乞祿再躓而謁先生曰我以先生言<lb/>
故困敗至此先生亦大愴送公郊坂遲公登騎公辭不<lb/>
獲遂登騎先生連聲曰履旋履旋行且為國家大臣豈<lb/>
惟第又庚戌禮闈典試為南埜歐公洞山尹公見吾郡<lb/>
罔有錄者歐公錯愕尹公曰此必一已開巻得公衆後<lb/>
<pb n="KR4e0229_WYG_006-34a"/>
詢尹公曰何知曰閲其藝必泳游鷺渚有得者衆以服<lb/>
尹朗鑑而卜公正學亦奇矣公初號西塘晚號視軒葢<lb/>
嘗反覆公初居約而卒皭然不湼也有素履往之象靖<lb/>
冦糺慝有履虎尾愬愬之象晚返初服幽人貞吉中不<lb/>
自亂矣視履考祥其旋元吉公得於視履者深哉近從<lb/>
故簏中得公與塘南王公論學一通曰透得性根方有<lb/>
下落曰若是良知作主與天地合徳日月合明論夜氣<lb/>
也曰謂聖人通晝夜清明則可謂衆人氣有㫁絶則不<lb/>
<pb n="KR4e0229_WYG_006-34b"/>
可公學甚淵獨公不喜哆譚以故人罔窺公際公生正<lb/>
徳庚午五月年七十九娶峽江鎮谿彭氏再贈夫人子<lb/>
一銓國子生先公五年卒娶儀部郎泉崖聶公女孫應<lb/>
嶽國子生即請子言襄公大事者娶廬陵廣濟令劉公<lb/>
則塘女塟雲龍鄉五都澤泉人形丁山癸向銘曰<lb/>
桓桓太常　侍御之裔　有烈有行　鬱然名世<lb/>
揚驄栢臺　端笏畱京　五世臺省　後先芳名<lb/>
出汲淮陽　我志何傷　士頌菁莪　民憩甘棠<lb/>
<pb n="KR4e0229_WYG_006-35a"/>
特命持憲　茂著殊勣　精鏐文綺　惟天子賜<lb/>
東魯象郡　公旄公牙　風霜隨馬　甘雨隨車<lb/>
晉陟上卿　望隆中朝　倦翮投林　於焉逍遥<lb/>
典型既墜　悠悠彼蒼　勒言片石　用永來芳<lb/>
瞻彼新阡　雲樹蓊葱　緜緜若存　澤寧有窮<lb/>
　　　故孝㢘贈承徳郎工部都水清吏司主事晉贈<lb/>
　　　　福建右布政白谷徐公墓誌銘<lb/>
故孝廉白谷徐公年未强仕卒越嘉靖丁巳以子水部<lb/>
<pb n="KR4e0229_WYG_006-35b"/>
貴贈工部主事又萬厯癸卯以孫中丞貴加贈福建右<lb/>
布政君子曰公績學砥行困公車沒一發水部為世顯<lb/>
人駿發中丞為世名臣乃知公結為大年藏為大業自<lb/>
有在天之報施明徳者原非戔戔取必目前者能測識<lb/>
也中丞舊令文江習鄒子悉公學術以石上銘見委元<lb/>
某不敢辭按狀公名袍字含章别號白谷先世衢州柯<lb/>
山人國初祖𤣥徳以人才從正授麗水尉領兵鎮金華<lb/>
遂遷蘭溪徳至菊逸居士凡五世世以孝弟力田聞居<lb/>
<pb n="KR4e0229_WYG_006-36a"/>
士名某即公父生子四公其仲子性冣敏十二為邑諸<lb/>
生甲午登鄉薦計偕未㡬卒早年慕古文辭所排纘逼<lb/>
真名家既而悔曰彫蟲小技壯夫不為顓顓慕尚正學<lb/>
當時學濂洛者矩範有章先生在不敢越步武新建説<lb/>
出羣喙爭鳴為異端公幽探密証獨嗜其㫖手傳習錄<lb/>
為贊稱説以自迪迪人常恨不得親受業門牆稱私淑<lb/>
焉維時尊新建者又髙步哆譚多遺行而公内事兩尊<lb/>
人志物咸備私以其躬行有得者訓子水部及猶子奉<lb/>
<pb n="KR4e0229_WYG_006-36b"/>
常先生朝夕娓娓水部早世今奉常為世宿儒譚及公<lb/>
輒為淚落其入者深矣年未三十例應貢更以讓其次<lb/>
者趙生以生食貧故督學文貞徐公標其行為士林鵠<lb/>
襄敏李公時守衢延為弟子師襄敏不以諸生禮見凡<lb/>
郡邑出公門牆者多為名士去夫禔躬者蔽一隅譚悟<lb/>
者眇實際以觀於公内外純白何如也公常言曰儒學<lb/>
不失其自然而已自然者天天即理也理本如是學亦<lb/>
如是故君子順天嗟乎即起新建譚説有能易公隻語<lb/>
<pb n="KR4e0229_WYG_006-37a"/>
乎新建髙足紹興有徐公曰仁所述傳習錄皆以為新<lb/>
建顔閔公雖未親聆謦欬造詣見地江左以兩徐稱然<lb/>
曰仁不聞其後述其學者何若而公有水部以繼其志<lb/>
奉常以衍公傳中丞以宏公緒濟濟名儒海宇家傳徐<lb/>
氏學不以誦水部奉常中丞而咸源源本本於公以傳<lb/>
無盡又非曰仁可比擬矣公所著有誦餘稿意求錄五<lb/>
經旁註洪範圖楓山實紀仁山年譜紀仁山不仕元一<lb/>
節尤識其大者子二長某次即水部君孫某某中丞公<lb/>
<pb n="KR4e0229_WYG_006-37b"/>
聞孫端亮懿愷所至風猷卓茂它日史臣傳中丞必能<lb/>
為公續儒林傳元某腐儒何能誌公萬一哉系之銘以<lb/>
寄仰止銘曰<lb/>
天祚名閥　必開其先　慶鍾源逺　挺生名賢<lb/>
名賢維何　瞻彼白谷　有斐君子　如金如玉<lb/>
是言必偉　是行必卓　學通自然　徳行有覺<lb/>
良知黙契　能自得師　影響擬議　陋彼世儒<lb/>
語爻黙象　規矩準繩　前輩流風　後學典型<lb/>
<pb n="KR4e0229_WYG_006-38a"/>
一傳水部　再傳奉常　桓桓中丞　世徳愈光<lb/>
宸音屢錫　永賁重泉　天日為朗　昌以得全<lb/>
赤溪之隂　是公𤣥室　下有真儒　過者必式<lb/>
公年不永　公學千秋　琢辭闡幽　我思悠悠<lb/>
　　　明雪蓬彭先生墓誌銘<lb/>
聖人之道溥博淵涵大者明其傳開來學次者遵其行<lb/>
潔已敦龎其流風餘韻亦使頑懦者有所興發云安成<lb/>
自諸君子以理學倡人材輩出其形神灑灑獨得其趣<lb/>
<pb n="KR4e0229_WYG_006-38b"/>
則共推雪蓬彭公余初知公以余友丼子開語余曰公<lb/>
昔為邑諸生有聲已從鄒文莊公學遂謝青衫黙殫㝠<lb/>
搜奇書秘籍不惜重價售之家藏自宓軒以下㡬充棟<lb/>
所著有華秀族譜郡志考本朝人物表庶㡬博雅君子<lb/>
哉而大理慎所傳公語余曰君自幼即能郤父私槖四<lb/>
十妻喪不更娶姪國子生柏溪卒以地塟之䕶其孤不<lb/>
遺餘力其孝友類若此者迺余讀中丞三泉周公所為<lb/>
公記甚悉則謂公行不隨俗退不近名似知公冣深非<lb/>
<pb n="KR4e0229_WYG_006-39a"/>
人所易窺也余於公不能無疑焉坐小蓬對名山似忘世<lb/>
矣而好閲除目自謂汲汲否泰之際又非荷蕢儔也禮<lb/>
仁賢慕高躅似親賢矣而避匪彛若蛇蝎又與泛愛者<lb/>
殊科也臨終操牘别故人諄諄講院似乎逹矣然生平所獨<lb/>
造者不一語以傳又何秘也公之行吾不得而名公常自<lb/>
稱曰小徐詰之應曰大徐孺子小徐彭子識者謂公善<lb/>
於自況夷考其行亦頗相類余終不得而定公焉因諸<lb/>
君子委余銘公余取公姪孫九亮狀而銘之公諱湘字<lb/>
<pb n="KR4e0229_WYG_006-39b"/>
元宗行十二系出華秀彭氏為邑著姓生正徳丁卯六<lb/>
月初二没丁亥二月念六享年八十二子二長采娶三舍<lb/>
劉氏繼上城劉氏次槩娶朱二尹東槎女繼太守王公<lb/>
方南孫女女一適學博劉君全峯男習誠孫男二徹曾<lb/>
娶儒官劉嶧山女𦙍昴聘二尹張肖柏女孫女一適太<lb/>
學生王材齡曾孫女二將以吉期祔塟石坪盆形邑先<lb/>
輩三吾劉先生性和而行潔與公相類冣莫逆公没後<lb/>
余赴復真㑹王先生塘南朱先生一菴王比部儆所鄒<lb/>
<pb n="KR4e0229_WYG_006-40a"/>
太史四山咸咨嗟悼公之亡此可以概公之素矣銘曰<lb/>
聖門修身尚高潔降及後世滕口説偉哉彭公誠踔絶<lb/>
如彼㝠鴻難羈紲山嶻嶪兮水澄徹千秋藏之此人傑<lb/>
勒余文兮名難滅可逺望兮不可湼<lb/>
　　　明潛菴李先生墓誌銘<lb/>
見羅先生倡學劍江學者景從日衆至身先師事令同<lb/>
志益有所慕明潛菴李君其選也余在貴竹有寄觀我<lb/>
堂集余披閲之與君答問語甚具余一通刺就正先生癸<lb/>
<pb n="KR4e0229_WYG_006-40b"/>
未余賜環幸得識公面至與余語連數日夜曰見理須徹<lb/>
原頭工夫不離日用曰程伯子後之聖人達天之學也<lb/>
曰人生而靜以上不容説須透此乃有歸宿曰人只是<lb/>
為形氣所間克去形氣便是修身為本便是止至善曰<lb/>
心性一也形而下便是形而上曰率性之謂道順之則<lb/>
天逆之則人語甚夥徐盱衡語曰先學禁甚嚴余欲上<lb/>
正人心疏㑹病作不果今其責不在足下耶余頷之越<lb/>
嵗吳明府安節令兹邑余折簡寄之曰里有滅明君知<lb/>
<pb n="KR4e0229_WYG_006-41a"/>
之乎曰非所謂潛菴李君耶余再四禮賓席不赴告余<lb/>
以邑中諸利弊業已次第舉行矣且方需之佐吾理乙<lb/>
酉余有改部之命過江上問明府云君無恙余時方避<lb/>
客擬入都門即請告與君結盟而共學焉君遂以病不起<lb/>
矣上自部使郡邑下至族黨閭巷或咨嗟涕洟曰李君<lb/>
亡矣思君不得或旌其閭或扁其所常逰處或形之歌<lb/>
詠痛堂堂大厦而棟宇之圮也嗟痛哉君令子廷唯廷<lb/>
喻先後過余山齋傳君治命屬銘於余余不敢辭余乃<lb/>
<pb n="KR4e0229_WYG_006-41b"/>
取余同年水部徐君狀而志之君諱大昭字汝潛號潛<lb/>
菴自幼有巨人志從兄右齋先生毎以名儒期之既逰<lb/>
庠雖有聲諸生中然心鬱鬱不樂聞吉先哲倡正學則<lb/>
津津向慕㑹越中王龍谿寓白鹿洞君裹糧從之卒業<lb/>
凡三年已蘭谿徐公魯源行部至君復稟學二公皆大奇<lb/>
君乙亥李先生歸自粤中首揭修身為本之學公取其<lb/>
諸書讀之從之遊已察先生危病中學甚篤迺齋戒稱<lb/>
門弟子遂謝去諸生君意雖超曠而行斤斤如也丁卯<lb/>
<pb n="KR4e0229_WYG_006-42a"/>
嵗大祲出餘粟賑族鄰而全活者甚衆有詐鬻田者公<lb/>
不較又有寄金者暴卒尋族子璧之又有殺其僕者公<lb/>
遣人告城隍七日竟得其人抵罪而瘞枯骨周急難無<lb/>
筭所著有程夫子全書儒門定脚錄事學日抄困知記<lb/>
畧及嵗錄論學書藏於家終之先二日猶呼二子及門<lb/>
人講學大都不越與余前所語徐自題其贊有曰一㸃<lb/>
酸心千古事春風座下更誰傳之句題畢乃呼諸子孫<lb/>
羅拜正衣冠終於正寢公於生死去留間若浮雲往來<lb/>
<pb n="KR4e0229_WYG_006-42b"/>
太虚葢生平力學之驗云家為邑著姓髙祖養素以子<lb/>
冡宰貴累封都御史三傳為嵩岡公即君父以文無害<lb/>
為掾曹未仕母荷塘黄氏侍御公妺公其冡嗣也配北<lb/>
門史氏繼娶游氏男二長廷唯邑庠生娶丼氏次廷喻<lb/>
邑庠生娶黎氏二子皆績學慎行克繼君志女二長歸<lb/>
邑前廩生黄銓子某孫男三應豹應偃應鶴孫女一俱<lb/>
廷唯出公生嘉靖乙未年三月初六卒萬厯乙酉年十<lb/>
二月十五享年五十有一銘曰汲汲而求師也卒本於<lb/>
<pb n="KR4e0229_WYG_006-43a"/>
修身皇皇而仰止也宋之伯淳有言必偉有行必真<lb/>
葢力學之大人非止今之逸民<lb/>
　　　布衣儲山李公墓誌銘<lb/>
夫布衣而能使人興起聫屬者此豈聲音笑貌所能哉<lb/>
予見儲山李公其人矣公豐城人也姓李初名正己字<lb/>
逺希後更庭止字某别號儲山父某母某幼習舉子業<lb/>
不竟去而為江淮楚浙逰大困意豁如也歸聞旴江羅<lb/>
公開講乃以布衣見羅公方與諸縉紳集者數十人公<lb/>
<pb n="KR4e0229_WYG_006-43b"/>
躡蹻至羅公命童子取水浴浴竟登堂禮公公目攝曰<lb/>
世間有此鐵脊梁漢子乎禮之公不去羅公側目有所<lb/>
入而道韻彌深矣從姑山有一僧辟榖乆望見公頂有<lb/>
氣如虹隱隱上騰異之以語見羅李公公語僧曰幸與<lb/>
俱來僧曰此當以刺<graphic n="KR0616" url="https://raw.githubusercontent.com/kanripo/KR-Gaiji/master/images/KR0616.png" mimeType="image/png"/>公始至所與見羅公語載刻中論者<lb/>
非公悟後語一日見羅公曰四書五經是修身為本註<lb/>
脚公應曰修身為本又是我底注脚見羅公亦為首肯<lb/>
時聞公名而禮之為朝夕依者皖則有與樸顔京兆陽<lb/>
<pb n="KR4e0229_WYG_006-44a"/>
羨則有史太常玉池越則有大司成陶石簣在三君子<lb/>
處以十餘年之乆而皖與陽羨㑹稽藉以興起從逰者<lb/>
甚衆多語錄另有紀葢公學從旴江入不事粉飾絶諸<lb/>
意言色相神情直與千古映證者在故以一人心而能通<lb/>
諸君子心通諸君子心以信多士心語曰神而明之存乎<lb/>
其人黙而成之不言而信存乎徳行公其人歟倘公而<lb/>
彷彿假借疑似回䕶即羣諸弟子賓賓而几席秦越眉<lb/>
面南北者多矣楊少宰周少卿贈公詩慧眼雙開金不<lb/>
<pb n="KR4e0229_WYG_006-44b"/>
著剛腸一副鐵難如毎對一尊頭獨㸃時論千古淚雙流<lb/>
之句此不可觀公哉銘曰<lb/>
學匪虚譚　誰㑹其宗　猗歟儲山　老至心融<lb/>
諸方共學　六辟四通　不落言銓　丕振宗風<lb/>
跡阻心親　我思有窮　用銘𤣥室　以告羣公<lb/>
　　　明太學生子明甘君墓誌銘<lb/>
子明名丙字子明别號琴亭太守廉平公孫封侍御若<lb/>
虚公仲子叅知子開介弟也先世載譜籍中與兄叅知<lb/>
<pb n="KR4e0229_WYG_006-45a"/>
少而失恃鞠於大母同叅知受學三吾劉公恪尊繩檢<lb/>
邑方試諸儒童子明棄而趺坐青原淨室家索之歸不<lb/>
得大母泣曰老年望孺子青衿如望嵗孺子爾爾老而<lb/>
失望奈何子明聞而歸試龔令嘉定人大奇其巻葢子<lb/>
明淨定乆發為文彩映人心目實不從文章家得來為<lb/>
諸生督學郡邑守相器待異等偶有感憤棄而逰太學<lb/>
太學自祭酒司業以下大器之文潔鄧公翰撰焦公皆<lb/>
以為入室弟子三試棘闈俱入彀不果後知為子明巻<lb/>
<pb n="KR4e0229_WYG_006-45b"/>
咸大惜之子明於麟經内承家學外藉良朋所得既邃<lb/>
一時名流爭推轂之然君雖不遇而於三教得其窔奥<lb/>
抉心嚮往凡世儒擬議色相意識揣摩者絶不一駐足<lb/>
曰此學究見地所見者大惟文潔弱侯及予與大京兆<lb/>
劉扶生知之而一時友若劉瞿父無美諸兄弟周幼清咸<lb/>
尊信之它人相晤公亦不一啓齒或與之飲酒酒後耳<lb/>
熱始發舒其磊磈之氣已復循循如初所著有擇善篇<lb/>
揚扢前修為世烱戒亦畧見一斑云子明雙目神情内<lb/>
<pb n="KR4e0229_WYG_006-46a"/>
弢而貌樸古其於書不深嚌其胔不止名山勝境足跡<lb/>
半之於世味澹無所營予嘗言曰翊我老景者子明也<lb/>
不謂子明以訪焦先生畱都遂不起嗟乎予老矣誰復<lb/>
知予念友之痛也君生嘉靖某年七月卒萬厯乙卯年<lb/>
某月享年六十娶某氏繼娶某氏子某邑庠生娶某氏<lb/>
塟於某處銘曰嗟子明非今之人葢古之人世多遇而<lb/>
子明何奇也遇者如烟雲聚散誰復知之奇者文藻陸<lb/>
離月旦推高將與山川而並耀來兹世有知者其以予<lb/>
<pb n="KR4e0229_WYG_006-46b"/>
言為不欺<lb/>
　　　詔旌貞節喬母令狐氏墓誌銘<lb/>
侍御喬君舊常以楚李衡文豫章稱得士予門人蕭孝<lb/>
㢘道光君所遴士一日持君書謁予予開書眎曰應甲<lb/>
不敏竊干典記者甲不佞四世來指亡慮數十百皆以<lb/>
詩書起家踵跡黌序賓薦而皆吾髙祖母令狐氏出方<lb/>
吾髙祖雯棄世時曾祖才二月喬不絶如綫乃再傳而<lb/>
吾祖輩六人又再三傳至甲等而㡬百人夫吾母之茹<lb/>
<pb n="KR4e0229_WYG_006-47a"/>
辛吞螫者匪朝夕故正嘉間以節聞兩臺及郡邑先是<lb/>
旌其廬優其雜差而兹聖天子嘉意窮簷苦節閼壅不<lb/>
得上聞繡衣使趙公始以吾髙祖母應命上下大宗伯議<lb/>
議是樹棹楔旌其門夫吾髙祖母百年峻節完名一旦得<lb/>
彰徹皎日播之國史鄉乘此非聖恩何以有此顧墓中<lb/>
片石乆虚願子勒一言以永吾君賜罔極元標拜書及<lb/>
大京兆趙公狀葢不勝企悚云按母葢令狐偃苖裔而<lb/>
學士令狐綯之後耆徳景雲之女也初歸喬公雯雯家<lb/>
<pb n="KR4e0229_WYG_006-47b"/>
中落逮母至而家稍有起色未四年而雯逝子世卿在<lb/>
抱匝月耳母哭之哀欲從地下者數矣鄰姬走而諭之<lb/>
曰夫此呱呱孤在孰非幽者所㝠托乎子殉逝者則棄<lb/>
生者不如存生者乃所以報逝者且守孤與死節殉夫<lb/>
與存祀孰輕重母始解顔而一意以立孤為節揵闗人<lb/>
罕窺其面有虞母盛年以它語進者輒唾曰天一而已<lb/>
頭可斷面能再頮乎語者慚而退嵗時於世卿有憂生<lb/>
之嗟未㡬世卿且長有室矣母稍開顔曰吾夫有托矣<lb/>
<pb n="KR4e0229_WYG_006-48a"/>
又未㡬而諸孫濟濟矣母抱而告先靈曰吾夫宗衍矣<lb/>
又未㡬而曾孫種種有以詩書起家者矣母一意發舒<lb/>
喜而可知也常召諸子孫跪於膝下訓之曰子覩萬尋<lb/>
之木乎其枝足以蔽牛馬其䕃足以棲數千人不知其<lb/>
初植根時風雨摽搖霜露摧剝者良苦未亡人之植爾<lb/>
等亦猶是爾等其無忘吾昔日苦可也而時培之而時<lb/>
灌溉之吾老人願畢矣且未亡人豈以是博名髙為聞<lb/>
者曰母之先有子貞及綯皆掌秘藏為顯官其所論撰<lb/>
<pb n="KR4e0229_WYG_006-48b"/>
内則以貽宗範者必有非人所得而前聞者母得於庭<lb/>
濡者深故節不近名謂醴無源其不然哉鄒子曰地之<lb/>
載物稱博且厚矣坤贊其徳曰安曰貞母壯年姱節昧<lb/>
昧晦晦卒以衍無疆之祚所謂安且貞應地無窮者非<lb/>
耶周書曰天軫地葢善用道者無害時有滄熱善用道<lb/>
者無盡母以含章為道而諸孫從王事者益光且大含<lb/>
萬物而化光母道妻道臣道得母一人植之母葢深於<lb/>
坤道者予乃挈涑水銘以永母之無窮生於某年某月<lb/>
<pb n="KR4e0229_WYG_006-49a"/>
卒於某年某月銘曰涑之水飃風不濁淩冬不礐惟母<lb/>
節之濯以莫不覺涑之流塴湱無競母徳之靜惟福之<lb/>
炳以莫不永涑之源百川匯之宜母蕃釐子孫有榖詒<lb/>
以莫不滋洋洋聖謨如綸如絲山可摧水可涸兹且與<lb/>
日月並垂千載停軺者尚有遐思<lb/>
　　　明大中大夫雲南叅政近溪羅先生墓碑<lb/>
鄒子曰予習從先生長者遊學行無足述數者不足論即有<lb/>
足述數者顓顓學一先生言嘐嘐自信有告曰道無盡非一<lb/>
<pb n="KR4e0229_WYG_006-49b"/>
家能竟輙拒而不入病在匪虚于道有窺矣謂世之人莫能<lb/>
窺其藩亦不欲使世之人窺其藩病在弗廣夫天之髙也<lb/>
無弗覆也地之廣也無弗載也執一自足者道之賊也日月<lb/>
之明不私一隅雨露之潤不私一物不樂與人同者善之小<lb/>
也葢自予接近溪羅先生則庶㡬虚而忘我矣先生丁丑入<lb/>
賀予侍先生左右者月餘承先生教㫖不能有所入迄今二<lb/>
十年先生已為古人始知先生坐我春風中不覺於是<lb/>
悔且恨恨不得先生起九原而請質之今年先生孫<lb/>
<pb n="KR4e0229_WYG_006-50a"/>
懐智訪我雲菴以墓碑見委予閱諸名碩臚列先生者<lb/>
甚詳更何能贅一語然夙侍函丈不敢辭先生姓羅名<lb/>
汝芳字惟徳學者稱為明徳先生世為南城人家世累<lb/>
善夢日而先生生幼方泣而樂方怒而笑心疑何以苦<lb/>
樂倐變怒笑異狀識者已驚其異長而學益進閱讀書<lb/>
錄云萬起萬滅之私亂吾乆矣今當掃而廓清之遂矢<lb/>
心學薛氏學常坐危樓起一牖如盂狀左右置明鏡一<lb/>
止水一跏趺連旬求除所云萬起萬滅者然未奏廓清<lb/>
<pb n="KR4e0229_WYG_006-50b"/>
之效而受朋從之害病大作前峯公投以傳習錄病已<lb/>
庚子入省大㑹布衣顔山農在焉先生舉前功問顔曰<lb/>
此制欲非體仁也先生復竟所謂體仁者曰知四端而<lb/>
擴充則火然泉達其勢莫禦先生恍然有契遂於稠人<lb/>
中稽首顔先生者四已而師事之癸卯舉於鄉甲辰舉<lb/>
㑹試先生曰吾學未信不可以仕遂歸而尋師問友周<lb/>
游四方者十年學既通乃赴廷試癸丑賜進士出身初<lb/>
仕太湖令陞刑部主事郎中出守寧國再守東昌陞雲<lb/>
<pb n="KR4e0229_WYG_006-51a"/>
南副使叅政歸先生凡㡬仕矣其仕也以學為仕學也<lb/>
以仕為學期㑹簿書雖未嘗廢而真誠惻怛盎然春育<lb/>
興利也不計一世而計乆逺彰訓也不事强聒因其固<lb/>
有以故生而懐者若嬰兒之戀慈母去而思沒而祀者<lb/>
若孝子之喪考妣非可强致也元某反覆窺先生於微<lb/>
真令人心折神悚非近世剽談者可比擬云山農雖以<lb/>
學自任乎放言矢口得過縉紳不少南刑曹業置之死<lb/>
地矣先生以身代為之贖而顔得生全且顔貧眎先生<lb/>
<pb n="KR4e0229_WYG_006-51b"/>
家若内庫隨取隨厭顔又喜施予隨施盡又輒隨其所<lb/>
請先生年已耄顔怒先生跪之榻前顔批其頰不少動<lb/>
曙而怒解始起夫顔横離口語學非有加於先生而終<lb/>
身事之不衰生之縲絏周之貲財事之有禮此祖父不<lb/>
能必之孝子慈孫而得之先生嗟乎此即天地可格鬼<lb/>
神可動矧曰其他梁夫山囚楚先生鬻田往援之有諷<lb/>
先生者曰夫山害道宜罹於法先生曰彼以講學罹文<lb/>
罔予嘉其志不論其他夫當時以學自命者稍出片言<lb/>
<pb n="KR4e0229_WYG_006-52a"/>
夫山必無死地眎先生心何如也胡宗正幼師先生矣<lb/>
先生聞其易有傳復不難北面宗正葢先生真見天下<lb/>
善無一處不具天下人無一人不可師已耶人耶我耶<lb/>
物耶渾然無間誰能閡之或疑先生學博而無統大而<lb/>
未純者先生云大出於天機原自統博本於地命亦自<lb/>
純予讀斯語恍然如見先生夫不本其自綂自純者為<lb/>
學而以意念把捉為統為純嗟乎此學之所以難言矣<lb/>
或又疑先生學無結果不知太虚之中孰先孰後孰始<lb/>
<pb n="KR4e0229_WYG_006-52b"/>
孰終彼所謂結果云者是生滅根也我且無生而又何<lb/>
滅我無造端而又何結果之有茫茫長夜誰其覺之予<lb/>
不能無思矣葢嘗論先生有目與人同不見人過則與<lb/>
人異口與人同樂道人善則與人異心與人同以衆人<lb/>
心為心身與人同以衆人身為身有官也而以百姓之<lb/>
肥瘠為榮勿恤於家矣有學也而以衆人之立達為學<lb/>
勿執於見矣其尚友也時釋時𤣥不廢叅究一軌于大道<lb/>
其論著也聖訓帝典極其闡揚一根於真性謂先生有<lb/>
<pb n="KR4e0229_WYG_006-53a"/>
見乎則與愚夫愚婦同體未嘗有見也上焉者得先生<lb/>
眉睫間下焉者亦欣欣化育中以養以造先生非吾黨<lb/>
之元氣耶夫元氣周流布濩天壤間不可得而見惟觀<lb/>
造物生者生化者化飛者飛潛者潛動植者動植始知<lb/>
元氣之功大吾黨自成者成自道者道得言者忘言得<lb/>
意者忘意得象者忘象不事雕鑿渾然天成始知先生<lb/>
之功大予不得而窺先生之學矣憶濫竽掖垣曾疏先<lb/>
生云惟道是慕功名富貴不入其心逢人必誨貴賤賢<lb/>
<pb n="KR4e0229_WYG_006-53b"/>
愚不知其類識者以為知言今愧不能窺先生萬一謹<lb/>
列大較如左先生子二人孫八人曾孫十人懐智孜孜<lb/>
尚友懼隕家學先生有後矣先生生正徳乙亥五月沒<lb/>
萬厯戊子九月葬二十八都曹坊祖壠之傍銘曰<lb/>
神隱而費　力𢎞而毅　呼吸萬類　胎育元氣<lb/>
早竭心思　晚順天成　何思何慮　斯道典刑<lb/>
其心孔仁　其仁以身　周流海宇　物我皆春<lb/>
濟濟多士　私諡明徳　繼往開來　百世不忒<lb/>
<pb n="KR4e0229_WYG_006-54a"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4e0229_WYG_006-54b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　願學集巻六上<lb/>
<pb n="KR4e0229_WYG_006-55a"/>
欽定四庫全書<lb/>
　願學集巻六下<lb/>
　　　　　　　　　　　　明　鄒元標　撰<lb/>
　　誌銘<lb/>
　　　明先考雙崖府君改葬白沙墓誌<lb/>
嗚呼惟我仁考即世者十有五年矣不肖男元標叨中<lb/>
鄉試時方食貧乙亥春王正月權厝仁考始祖刺史公<lb/>
墓椅形右薦紳先生及堪輿家過而稱吉壤不肖男竊<lb/>
<pb n="KR4e0229_WYG_006-55b"/>
疑北向前嶂隔江而遙堂氣蔓衍數欲改卜㑹登第後<lb/>
即貶亥步所窮處㡬七年春雨秋霜翹首南望淚未嘗<lb/>
不涔涔下也癸未荷詔還北闕羈縻南北願莫之遂丙<lb/>
戌夏五月以狗馬病軀叩首天閽幸返初服丁亥春始<lb/>
得枚卜兹地名白沙人形首乾趾巽兆源於兊亘里不<lb/>
知㡬許蜿蜒而東南前仁峯崒<graphic n="KR2029" url="https://raw.githubusercontent.com/kanripo/KR-Gaiji/master/images/KR2029.png" mimeType="image/png"/>若笏若筆若走馬若<lb/>
騰蛟聳翠昂霄俯伏几席䖍粤諸水滙為巨浸環繞襟<lb/>
袖自文江折而左旋似足以妥吾仁考之靈也者虚左<lb/>
<pb n="KR4e0229_WYG_006-56a"/>
席為吾母百年基尊母命也嗚呼惟我仁考孝友慈祥<lb/>
淹貫百家粹衷可質天日碩畫可籌八面竟不得一當<lb/>
以顯厪厪化誨諸子弟彬彬逺近施於家政祠祀攸舉<lb/>
夫士處崖隩潛徳幽光常患表見無術不肖男以經術<lb/>
登甲第官禁籞不為不遇迺以伉俍之性逢世無資既<lb/>
不能奉三釡之養又不能低徊寸祿徼一命使主爵撰<lb/>
制者光揚泉户頫仰旻天潸然欲隕雖然吾仁考拭目<lb/>
千古世味皭然不滓寧以外至者為榮辱且不肖在夜<lb/>
<pb n="KR4e0229_WYG_006-56b"/>
郎時思一望丘隴不可得今得以衣冠松楸時酹椒漿<lb/>
無瞻雲極目之感孰非吾仁考之靈皇上解網之恩哉<lb/>
不肖男如立身行道世必有握管元夫志吾仁考之大<lb/>
者無涯也敬百拜抆淚書於碑隂以竢<lb/>
　　　三孝友處士大叔東源公細叔龍橋公七哥鯉<lb/>
　　　　洲君墓誌銘<lb/>
三處士者吾大叔東源公細叔龍橋公七哥鯉洲君也<lb/>
大叔名濤字養源行八沒在甲子年元某是時幼未知<lb/>
<pb n="KR4e0229_WYG_006-57a"/>
我叔父之痛也長而有知先太安人毎從爐頭述往時<lb/>
艱辛曰先大父善貧先承徳與大叔成立始得有家先<lb/>
承徳館榖䖍中大叔治外先太安人治内家遂隆隆起<lb/>
先太安人言及泣數行下常曰得其子有成立吾心斯<lb/>
安大叔善譚笑為人倜儻好謳歌一發謳坐客盡懽常<lb/>
與客浮白竟宵以是得病卒細叔名濟字養亨行一幼常<lb/>
受學先承徳為儒不竟卒然善詩歌豪氣輒發於詩中<lb/>
無他腸愛憎隨口盡生平具前葬誌中七哥名楫字汝<lb/>
<pb n="KR4e0229_WYG_006-57b"/>
通行七十八而孤以先大夫輩植有成立七哥性最孝<lb/>
事母及友遺腹弟即古人不過覩予第喜動眉宇與族<lb/>
衆無隻語傷乙酉予官白下啓先安人曰七哥嵗且不<lb/>
利可奈何先太安人驚曰兒期之來或無恙未㡬聞七<lb/>
哥卒合室盡哀大叔七哥先葬黄家峽細叔葬前岫予<lb/>
慮為水蟻侵乃捐俸卜葬兹地嗚呼吾葢因叔兄而思<lb/>
吾先世孝友即古人不過云先大夫友愛諸弟如子然<lb/>
性最嚴一出言諸弟事若神明今兄愛厥弟以正言退<lb/>
<pb n="KR4e0229_WYG_006-58a"/>
而誶語矣家有纖細事兄弟咨諏籌度今不聞問矣妯<lb/>
娌有隙必自責今聼婦言矣布衣蔬食儉約今屑越矣<lb/>
祖先家世事必竭盡心力今若罔聞矣望子孫誦讀如<lb/>
農之望歲今勤惰弗計矣婚婣非華閥不通今任情矣<lb/>
予思先世和氣薫蒸盎衍宜有今日而子孫方且自以<lb/>
為能飽食五榖不知稼穡艱難思培先人元氣者不知<lb/>
何心也銘叔兄葢刺予心矣大叔子二銘曰吾思我二<lb/>
叔有内美而不及施兮吾思我七哥抱淳朴而克自持<lb/>
<pb n="KR4e0229_WYG_006-58b"/>
兮孝友洽於庭闈綽有古人之遺兄偕弟父偕子叔偕<lb/>
姪並瘞玉於兹兮聊慰吾之永思賁子孫並獲嘉祉兮<lb/>
亘萬古以為期<lb/>
　　　吳解元鋌誌銘<lb/>
余寓勻最後得一吳生鋌鋌幼孤鞠於伯父州守明府<lb/>
二公時初從桐城歸尚未知名一日試得生巻不覺擊<lb/>
節曰此黔第一士驟聞者不無過駭未㡬督學歸善李<lb/>
公蘇州馮公後先皆至首生且曰亡踰吳生壬午中鄉<lb/>
<pb n="KR4e0229_WYG_006-59a"/>
試第一人駭者始服葢生文浸浸不作經生口吻神識<lb/>
時溢筆端連蹇春官不第則慝古之過也予嘗以正學<lb/>
朂勉生生啻黙黙頷之不吐一語冣後訪予金陵始知<lb/>
生不弁髦予語聖學有圖日課有紀即夙與生語者五<lb/>
經手自抄寫俱盡匀諸士多有從之逰生毅然以師道<lb/>
自任而其弟鏞鐸及甥朱振祚咸信之深没猶心師之<lb/>
生不死所至未可量也記昔在金陵與予友蔣徳夫商<lb/>
學予與徳夫不謂然生執之堅别而致書予近悟於師<lb/>
<pb n="KR4e0229_WYG_006-59b"/>
㫖也生性敏而潛毎坐必至鷄鳴書聲達旦常思及父<lb/>
母早喪淚沾沾下遂以嘔血卒卒時囊空如洗賴同年<lb/>
侍御李公助之而自薦紳知予者并知生咸為予并世<lb/>
道惜生不獨予傷心也生生於年月日子一昌春銘曰<lb/>
有鳥於此其文五色宜瑞王國鼓翼何之俾吾求其故<lb/>
而不得君豈厭塵寰之偪仄者耶<lb/>
　　　明勅封文林郎<hi>闕</hi>　道御史筆峯余公墓誌銘<lb/>
夫世有澤霈蒼赤力扶國紀元夫則其生必有自予於<lb/>
<pb n="KR4e0229_WYG_006-60a"/>
大理余公卜之大理公初仕禾川予從家園習其品與<lb/>
政冣真去而為御史在三秦以與中貴忤中蠱㡬不起<lb/>
賴上聖伸法中貴而秦人若出水火家尸户祝侍御以<lb/>
丁封侍御公憂歸用望起綰計事晉大理丞念封公一<lb/>
坏未妥請得襄事而以墓中石屬鄒子鄒子於公為道<lb/>
義心膂交不敢辭按狀公諱安字汝泰别號筆峯世婺<lb/>
源沱川人冠緌蟬聨祖某父某皆以隱徳聞父基任英<lb/>
武叅軍學者稱為株源先生特祀瞽宗公自幼業儒具<lb/>
<pb n="KR4e0229_WYG_006-60b"/>
有至性束髮從叅軍宦遊白下一日忽念大母意甚急<lb/>
束裝歸省方行而家苦盜報適與期㑹大母驚成疾公<lb/>
左右調之愈説者謂公靈機所感云已而就婚應山令<lb/>
衙齋明年大理生吳夫人以病終於蔡店驛大理公方<lb/>
一嵗公獨挈大理呱呱依棲而歸遂棄儒一意榖子而<lb/>
督之學再娶潘母以李事兩尊人兩尊人薨遇生忌潸<lb/>
然淚下處兄弟及猶子産甘處其下而所禦侮分鬭俱<lb/>
隂為之地不令之知人有負國稅至二百緡者聼大理<lb/>
<pb n="KR4e0229_WYG_006-61a"/>
言以俸代之而諸所焚劵棄責者難盡紀大理以進士<lb/>
起家令禾川官侍御公所訓語皆如古名人故大理悉<lb/>
稟公指而行之稱名臣云時鑛稅騷擾海内苦中貴人<lb/>
在在揭竿予友人馮旴𣅿以隻手獨障楚氛逮公在都<lb/>
左右馮君無恐袖疏以請馮君閱之一罷鑛稅二釋諸<lb/>
逮臣三言西北水田可開則凡言𣙜稅皆可罷纚纚甚<lb/>
具馮君驚而曰不意江湖中亦有心廊廟者請得父事<lb/>
公疏方進而格不得上亦奇矣意不自得乃之太和為<lb/>
<pb n="KR4e0229_WYG_006-61b"/>
采真逰遇所謂不二和尚者授密諦歸意仙仙若有得<lb/>
也而不謂以聞侍御中蠱事憂慮而忽忽不樂遂終公<lb/>
之終也雖為子也亦所以為國也鄒子曰<graphic n="KR0616" url="https://raw.githubusercontent.com/kanripo/KR-Gaiji/master/images/KR0616.png" mimeType="image/png"/>新法之興<lb/>
予日從斗室中當著三嘆兄從旁曰弟何念之深耶予<lb/>
曰此非兄所知也人之憂在小民予之憂在士紳夫小<lb/>
民而有疾痛士紳可倚倘士紳而駢肩受荼民將焉附<lb/>
言在耳未㡬馮君出獄死大理蠱而㡬斃瑣瑣諧臣生<lb/>
此厲階以公洞達國體如是惜乎不得聞於上也葢嘗<lb/>
<pb n="KR4e0229_WYG_006-62a"/>
念國家養士二百餘年茫茫海宇力銷氛祲以奠疆圉<lb/>
固國家者晉有南樂魏中丞秦有婺源余侍御楚有旴<lb/>
𣅿馮僉憲三公皆為予心友而馮則䞇予者故予不幸<lb/>
歎於室幸而覩三君子光輔於朝即吾用也公言雖不得<lb/>
聞於上有子能行公言即公用也公可無憾矣獨念西<lb/>
北水田一事徐伯繼符卿言之方經紀而中䜛罷今西<lb/>
北有粒米如南人者未嘗不習田之當墾可為國家永<lb/>
乆計但恐南人至地為南人有耳普天之下系籍即為<lb/>
<pb n="KR4e0229_WYG_006-62b"/>
土著何分南北畱心國家者必不能舍此别為籌國計<lb/>
它日必有思公與徐符卿言者予誌公而并系以同事<lb/>
亦公疏中㫖也銘曰峙鼎衡門抱璞席珍榖以繩武徳<lb/>
以潤身彬乎郁乎藪澤真人憂切江湖三事欲陳未遂<lb/>
叩閽正氣彌伸超蹤𤣥圃脫屣埃塵桓桓大理為國藎<lb/>
臣澤霈蒼赤節著三秦行有特恩光賁九京龍章赫赫<lb/>
奕世嶙峋<lb/>
　　墓表<lb/>
<pb n="KR4e0229_WYG_006-63a"/>
　　　南京刑部侍郎贈尚書諡文端疎山吳公墓表<lb/>
葢嘉隆間撫有疎山吳先生者篤學嗜古一徳初終不<lb/>
替予自入仕路側陪縉紳末議而知先生為一代完人<lb/>
云近卑棲田間野老述先生遺狀猶令人凜凜易名之<lb/>
典乆而未霑太常議諡以維風闡幽輒首先生嗟乎日<lb/>
月綿邈明徳愈新孰使之然彼其醇誠渾噩結於士大<lb/>
夫心故也吉水鄒子元標欽先生遺風敬題先生墓曰<lb/>
明名臣碩儒疎山吳先生之墓而為之表其遺事曰先<lb/>
<pb n="KR4e0229_WYG_006-63b"/>
生諱悌字思誠别號疎山其先世蜀人自蜀徙南豐又<lb/>
南豐徙疎山代有潛徳祖<hi>闕</hi>　父望皆以先生貴贈南<lb/>
大理卿先生未生時旴江舊道經苦竹村忽折十里而<lb/>
遶疎山而先生生識者已知先生為非常人自幼即凝<lb/>
重端雅長而聞鄉故大儒象山先生學得其宗寤寐不<lb/>
忘師事卓峯黄君復之白鹿與諸名賢切劘歸而道鄱<lb/>
湖舟㡬覆坦然自如若有得也退而獨處疎山一覽亭<lb/>
凌髙厲空穆然深思同儕竊跳笑如弗聞也者辛卯舉<lb/>
<pb n="KR4e0229_WYG_006-64a"/>
於鄉壬辰第進士拜樂安令以才調宣城令樂安政未<lb/>
㡬得民和行之日車軹不得發宣城字民如子而上官<lb/>
則苦其亢有時貴故舊邑令欲樹碑誦功徳當事屬意<lb/>
先生先生曰故無可紀述即有紀述而忘徳罪坐令卒<lb/>
不樹碑守墨而持衡索羨先生曰衡一也豈令有餘守<lb/>
則不足以邪正異視耳守黙然撫臣無如先生何瞷先<lb/>
生上計考功氏則以夙負苦先生而邑民爭相戒無苦<lb/>
賢侯卒完夙負其他救荒美政未易更僕數不知者曰<lb/>
<pb n="KR4e0229_WYG_006-64b"/>
吳宣城傲吏也知者曰傲非凡吏竟以治行髙等召入<lb/>
為御史是時賄賂公行即重金不足以當貴人一盻而<lb/>
先生隻手謁貴人實不持一錢首請振風紀具奏議中<lb/>
㑹南畿試錄弗當㫖上怒甚謫罰有差且欲罷諸生制<lb/>
對先生抗疏不可逮先生於理已而怒解出先生而是<lb/>
科士鱗次蔚起為王國楨者則先生力也奉命督鹺兩<lb/>
淮首表章孝經以端士趨而泰州布衣王心齋艮故陽<lb/>
明髙足弟子然行危獨衆或異之先生屏騶從式其廬<lb/>
<pb n="KR4e0229_WYG_006-65a"/>
與語連日夜有契疏薦於朝欲倣吳臨川陳新㑹故事<lb/>
雖不行識者韙之獻皇帝梓宮南附議者謂道出維揚<lb/>
須毁民居而後通維檝先生以心計民居卒不毁先帝<lb/>
優詔褒之先生雖在事時時念母朱淑人不置請急歸<lb/>
癸卯再除按部中州風紀凜然如折强藩建歸徳郡疏<lb/>
請祀伏羲與孔子同凡所剏畫不為一世計皆裕國訏<lb/>
謨覺世大範俗士之所迂而避不為先生之所孳孳討<lb/>
行不倦者也世方亟先生而分宜為政先生感時不可<lb/>
<pb n="KR4e0229_WYG_006-65b"/>
為遂歸矣歸而永言薖軸者二十年惟與諸名徳講求<lb/>
實學即干旄過里不得覲先生面間常步田間農夫至<lb/>
爭道而趨人曰此非吳柱史耶曰柱史而垢衣敝履耶<lb/>
曰垢衣敝履乃吳柱史也今相傳以為美譚分宜敗諸<lb/>
炙熱者鳥獸散乃起先生於家擢太常少卿晉太僕大<lb/>
理二卿刑部侍郎卒公為廷尉為司㓂娓娓求生一時<lb/>
有疑獄株連者衆先生欲生之而沮於羣議後竟得復<lb/>
生比者先生遺言為之地也諸生全者人人頂禮葢嘗<lb/>
<pb n="KR4e0229_WYG_006-66a"/>
論新建學術一提西江從者如雲然於先儒家法稍異<lb/>
矣仕則譚任任則宗伊尹軻氏曰有伊尹志則可無伊<lb/>
尹志簒也分宜柄政楊容城沈㑹稽遭禍殊烈酷戍者纍<lb/>
纍不能死不能戍惟退而明志耳不知其所任者果志<lb/>
伊之志否耶是時論出處正獨吾吉鄒羅二太史撫吳<lb/>
先生三人不仕耳世以仕為任先生以不仕為任任孰<lb/>
重焉學則譚樂聖人所謂樂者自然性體非有所加而<lb/>
以縱情恣慾為樂去樂㫖益逺先生須中情灑然而居<lb/>
<pb n="KR4e0229_WYG_006-66b"/>
鄉逡巡如處子曰學以尊徳性只是敦厚崇禮其與諸<lb/>
稱樂者異矣間有知致力者喜譚寂夫道體非有寂感<lb/>
先後可言語寂遺感語靜遺動身心互持動輒成礙先<lb/>
生曰執游氣蹔息為寂體與逝者如斯意天地懸隔嗟<lb/>
乎聖人復出有易斯言乎先生早事卓峯取證心齋觀<lb/>
摩鄒羅二先生靜謝世氛廿年幽探密證宜所學卓爾<lb/>
如是世皆知先生髙不知先生學知先生學而未知先<lb/>
生之學所以邃且深非厪如世儒以名相自持也謂撫<lb/>
<pb n="KR4e0229_WYG_006-67a"/>
數百年象山先生後見道分明如先生者葢囏其人矣<lb/>
予故備述之令異代有所考鏡焉<lb/>
　　　奉直大夫恊正庶尹尚寶司少卿雪松潘公墓<lb/>
　　　　表<lb/>
予歸山十年髪白且老懐友一念窮且益堅屈指生平<lb/>
交道不少一見令人捐形剖心情曠神怡則吾友去華<lb/>
潘公其人哉潘公與予定交在癸未秋予初入朝公且<lb/>
捧檄為温州李去為予畱而聮榻者數日既公為侍御<lb/>
<pb n="KR4e0229_WYG_006-67b"/>
以言事播遷道文江相對又數日庚寅予調南比部公<lb/>
亦量移至相眎期年莫逆於心公徙尚寶乆不調聞公<lb/>
杜門述易予欲請潘氏易玩而老焉公迺以病卒予時<lb/>
思公不勝心折而公子鯤衡至以墓表請即不請予亦<lb/>
有言藏之篋笥矧公子泣血逺至予曷敢辭按狀公諱<lb/>
士藻字去華學者尊為雪松先生世為婺源桃溪人代<lb/>
有名卿曾祖鉞即森七公父澐以公貴贈尚寶司少卿<lb/>
當潘氏最盛時森七公過計而徙考槃及公生而才贈<lb/>
<pb n="KR4e0229_WYG_006-68a"/>
尚寶公復挈公而歸桃谿十入補邑諸生隆慶庚午登<lb/>
鄉試萬厯癸未成進士授温州推官近時理官為上官<lb/>
耳目一切逞氣燄陰險刻忌諸同僚及各屬咸謬為恭<lb/>
敬而心實憚之公盡損其觚棱自僚長以下推心置腹<lb/>
事無大小不為踔絶駭異惟期於平所上温州政議為<lb/>
地方乆逺計甚悉諸小吏有才諝者汲引之盡力而不<lb/>
逮者覆愆葢瑕以需後圖聼讞有盭倫常者痛懲之不<lb/>
少假餘即犯重辟悉心求生比是時守衛公承芳為名<lb/>
<pb n="KR4e0229_WYG_006-68b"/>
二千石而諸郡丞以下政益有名咸公同心之力兩臺<lb/>
及觀察使賢者習公學行不敢名公為屬不肖者即忌<lb/>
公亦不計曰吾道如是丁亥召公為福建道御史不三月<lb/>
以上修省疏左遷粤照磨公為言官海宇期公與公自<lb/>
期待道政長逺亦不以能言為事疏温厚煦至無大痛<lb/>
哭流涕語公不能乆立朝端此其故難言矣公初試銓<lb/>
曹諫臣論云克己而後能格心正身而後能糾邪銓臣<lb/>
讀公論者動色相賀及公得貶人人以公為能踐斯語<lb/>
<pb n="KR4e0229_WYG_006-69a"/>
公既遷惟𤣥惟黙力前二語以自儉戢未嘗少露怨誹<lb/>
態越四年召還積官至尚寶少卿自庚寅冬予調南外<lb/>
凡曾經建白落職者陞擢輒不得㫖獨公徙吏部徙符<lb/>
丞徙少卿輙得㫖吾黨咸相慶曰公為碩果衆陽之階<lb/>
也而一陽復剝落天其謂何公生平居家立朝所至以<lb/>
學為事常摳趨先正羅南城耿黄安李温陵門最後為<lb/>
文潔鄧公深知即方外有一長足當心者公必叩首頂<lb/>
禮曰師曰師不敢忘計偕與焦翰撰祝給諫為縞帶交<lb/>
<pb n="KR4e0229_WYG_006-69b"/>
聞友有一善足稱者必與定交以身下之惟恐失賢者<lb/>
心世學者顓顓守一先生言公遇畸人得異傳常自信<lb/>
質諸鬼神無疑一叚秘功謂天人不隔纖毫信者自取<lb/>
具載易述中徳無常師善無常主惟公有之公立朝惟<lb/>
埋光鏟采調䕶善類為事海宇善類人人倚公若嬰兒<lb/>
依戀慈母以公慈衷厚徳其凝承宜無可量年僅望七<lb/>
官僅五品士林聞公訃者相向短氣若名嶽之摧巨峯<lb/>
而百鳥之失靈鳯也悲哉然公孝慈忠實儀於鄉邦鴻<lb/>
<pb n="KR4e0229_WYG_006-70a"/>
譔佳謨照映今古天畀公寄斯文之傳者葢在此不在<lb/>
彼予不復以世語悲公矣敬摭公大槩彰之墓道令公<lb/>
子磨石勒辭俾過公墓者讀予文有遐思焉公諸懿行<lb/>
及子嗣嫁娶具狀中不復列<lb/>
　　　明純孝篤學封文林郎福建道監察御史簡菴<lb/>
　　　　湯先生墓表<lb/>
古今元夫力扶人代非獨身有之其先必有績學藴義<lb/>
之士為之砥礪其徳度而匡輔其初終其所醖釀者乆矣<lb/>
<pb n="KR4e0229_WYG_006-70b"/>
人知湯侍御風裁凜凜社稷所托而重孰知其得庭訓<lb/>
於尊人簡菴先生者深哉侍御巡八閩子聞其厝置以<lb/>
為聶貞襄再世不謂以尊人訃歸歸未㡬以先生墓表<lb/>
見委夫樂道名儒遺軌以照耀來兹元某夙志何敢辭<lb/>
按狀公諱鍾夀字用道别號簡菴先世為全椒人以千<lb/>
夫長來義興則自起宗公起宗公四子伯官中都仲世<lb/>
莊浪千户而叔徳季中則仍宜興中生誼誼生恂恂三<lb/>
傳諱儒者則公父也公方八齡而孤賴節母夫人矢栢<lb/>
<pb n="KR4e0229_WYG_006-71a"/>
舟植公於學而為諸生自少在諸生中即以莊嚴見憚<lb/>
邑有萬文恭王孚齋先生皆以學為士林祭酒公並得<lb/>
師事之執經事孚齋先生最乆孚齋先生方講誦倭猝<lb/>
至諸城中鳥獸散公聞仍講罷乃散其臨難不亂如此<lb/>
亡何又師事周都峯王龍溪兩先生二先生皆稟新建<lb/>
功令者而公獨於周先生步趨矩矱不踰周先生喜夜<lb/>
坐先生偕吾友叔行侍於金山寺頂者亦如之坐乆出<lb/>
門外覩天地萬物莫非吾也者恍然有吟風㺯月氣象<lb/>
<pb n="KR4e0229_WYG_006-71b"/>
不欲歸周先生以子舍乆虚諷之歸始歸或有習王先<lb/>
生學者先生曰吾以不可學王先生可不失為事王先<lb/>
生也者人益服先生之定先生學正有見而内行純備<lb/>
事節母備極歡愉節母稍不愉晚年猶請伯俞之杖節<lb/>
母不恱不止訓侍御君也一以學諸先生者發揮之大<lb/>
段在主敬主靜分别義利曰心如六馬不敬與靜是馭<lb/>
六馬無轡勒也不分别義利是巨室無藩籬也居嘗閴<lb/>
然一室即侍御得雋報至人窺公何狀兀兀蒲團未嘗<lb/>
<pb n="KR4e0229_WYG_006-72a"/>
色喜自拜封侍御隆重矣而未嘗以輿馬喧赫里中有<lb/>
司罕窺其面訓侍御於官下猶力侍御在西臺語曰言<lb/>
官在孤立一意真心謀國上不比天子中不比宰臣下<lb/>
不比僚友相傳為名言舉世以比成風而公獨以不比<lb/>
勅侍御公獨何心豈所謂比之自内有孚盈缶者耶人<lb/>
曰湯先生學不為巵言以此訓子亦以此訓門弟子終<lb/>
其身門弟子有泣慕不置者此可徵先生學矣先生於<lb/>
鬼神權勢毫不置念里族有疫手一一調劑之數百指<lb/>
<pb n="KR4e0229_WYG_006-72b"/>
有起色人謂疫無定衡者於先生不然村有寢丘者相傳<lb/>
多鬼祟先生暮行吟其側視胡敬齋與鬼相倡和者不<lb/>
殊江陵時士苦得一青衿有勢家子竄而入邑籍諸庠<lb/>
士羣而訴於督學直指直指盛怒臨之曰罷之無名命<lb/>
諸士如欲扞文罔其請於白下以諸生無復之矣果皆<lb/>
中道㪚去獨先生與一友之金陵直指辭色甚厲假它<lb/>
威恫喝之先生庭辯不屈不撓直指卒無以屈先生正<lb/>
議竟黜二人籍澤宮田千頃不清者且乆先生出而履<lb/>
<pb n="KR4e0229_WYG_006-73a"/>
畝鱗然一新人謂先生有鉅才且定不知先生之學與<lb/>
才皆自學問中來也嗟乎世之所譙詬者惟學耳今有<lb/>
盛服先生明先王絶學接紹來裔世不怪則迂必至逐<lb/>
而擯斥誶語不遺餘力周先生萬死一生出囹圄㡬何<lb/>
時即出憲東魯又逐之歸王孚齋闇然里巷先生偕吾<lb/>
友叔行不難以身下之式其步趨擬其心神至令二先<lb/>
生之學火傳無盡先生臨老謂侍御君曰與人為善之<lb/>
念老而彌篤以故先生終其身獨處一室而不為寂善<lb/>
<pb n="KR4e0229_WYG_006-73b"/>
葢一鄉而不為孤駿發侍御始以善善豫章繼以善善<lb/>
天下皆先生之善也彼謂學無益者是自甘於不善倘<lb/>
不自甘於不善舍學無明善路矣公生嘉靖戊戌卒萬<lb/>
厯丙午享年六十有九狀載公介潔恭誠光明淳懿不<lb/>
知人世有機械事然此皆公緒餘葢公既與性天者㳺<lb/>
一切粹美如電拂漚浮為而不有過而即化獨載公晚<lb/>
逃於酒慕淵明康節為善處世然淵明賦詩責子而康<lb/>
節子不聞其扶日轂舒世艱何如公有子為社稷臣更<lb/>
<pb n="KR4e0229_WYG_006-74a"/>
復何事猶托之乎麴糵豈公所棘於衷者非一身一家<lb/>
之私難得而言公自得者誠深亦可以觀世矣鄒子謹<lb/>
題公墓曰明純孝篤學封侍御簡菴湯先生之墓先生<lb/>
葢再拜命至御史誠自貴不以侍御貴矣過先生墓者<lb/>
曰此故節母子而孝而學行表表士林者必肅容而式<lb/>
焉鄒子葢嘗記節母坊表貞裕墓兹復表先生墓讀者<lb/>
謂鄒子有一愧辭乎子嗣嫁娶詳狀銘不具列<lb/>
　　　承徳郎刑部廣東清吏司主事中岑曠先生墓<lb/>
<pb n="KR4e0229_WYG_006-74b"/>
　　　　表<lb/>
此予友用良先生墓也偕元某舉於鄉者郡二十人並<lb/>
游胡先生門者衆多求不言而信不戒以孚則用良其<lb/>
人哉用良先生有子世禎為予門人持先生狀求表夫<lb/>
世禎即不求吾當别紀以為士範矧其情迫予安能辭<lb/>
按狀公諱驥字用良學者稱為中岑先生世居敖城為<lb/>
鼎族以詩書禮樂聞邑中曾祖某祖某父札以公貴贈<lb/>
文林郎文林得先生最晚而最鍾愛憐先生體薄常别<lb/>
<pb n="KR4e0229_WYG_006-75a"/>
貯食以待先生惡其與客異命徹去人益器之二十為<lb/>
邑諸生最為太守滄溪黄公所禮當黄之為守也愛公<lb/>
加之膝及為督學知公宅憂怏怏厚賻而别癸酉舉於<lb/>
鄉舉主㢘先生貧而室於火欲有所闗説先生辭曰驥<lb/>
不肖辱鄉舉葢以李廉進者若有所私是以㢘進而以<lb/>
黷終某不敢舉主不恱然有竊瞷而賂君重金者至矣<lb/>
君辭曰某腐儒今雖室於火天戒孔嚴不足以當君之<lb/>
賂請辭其人哭而去已選河南沔池教諭先生喜而召<lb/>
<pb n="KR4e0229_WYG_006-75b"/>
諸士至曰今世以河東為吾道鼻祖不知是時有月川<lb/>
先生故與河東頡頏濂洛者諸士生其鄉而不紹述其<lb/>
學吾忝士師而不以正學相迪勉類齷齪刺促取容則<lb/>
盭吾學吾不敢於是矢心與諸生約曰淺言即庸行即<lb/>
神化淺言先生自況也予友孟雲浦以學為士林嚆矢<lb/>
一見與先生莫逆曰吾中州何幸得明師邑人益尊信<lb/>
而稱曰興道先生已陞興山尹興山楚僻邑人謂邑如<lb/>
斗大不足以容名賢先生欣然而往我非牛刀割鷄所<lb/>
<pb n="KR4e0229_WYG_006-76a"/>
宜至則盡洗往者因陋就簡之弊首範士次範民又乆之<lb/>
新學大抵先生絓潔如處子民黙孚於文物儀度之外<lb/>
故若刃遊若㺯丸稱神君慈父予友李中丞克菴特薦<lb/>
公治行於朝陞順天理瀕行邑人蕭公儀尸祝之車軹<lb/>
不得發李順天又以愷慈著聲所甄别淑慝洞如觀火<lb/>
而歸本於恕以成美掩慝為務君子固慕公徳厚即小<lb/>
人亦無所悍四載陞刑部廣東司主事方二月以理順<lb/>
天時議珠寶事奉㫖外謫先生之被謫也知者曰此屬<lb/>
<pb n="KR4e0229_WYG_006-76b"/>
民部民部視往例亦殺言臣無單詞及君君胡不辯白<lb/>
先生曰小臣有罪得謫為幸人益歎為長者歸而勸駕<lb/>
者紛至先生曰吾歸已晚别築一室曰吾將老焉曉夕<lb/>
與諸同輩譚學外無别語大都先生之學與世之敏給<lb/>
辯駁者較則先生如訥如愚如鈍然起諸古大儒與先<lb/>
生游先生誠而敬簡而靜端而無邪視官如家視隱居<lb/>
如明廷大儒當為遜服故與先生處也日計不足月計<lb/>
有餘月計不足嵗計有餘終身以為不可及先生其人<lb/>
<pb n="KR4e0229_WYG_006-77a"/>
矣嗚呼世居里居官而蔑視先民典刑又嘐嘐謂今人<lb/>
可欺過先生墓亦可以回面内熱有餘師矣予故樂著<lb/>
其畧以與吾黨共式焉子一人即世禎能世家學孫某<lb/>
公生某年某月卒某年某月娶某氏封太孺人幽靜端<lb/>
莊以孝慈聞與君比徳並塟懿行詳銘中不具載<lb/>
　　　屠節婦吳母貞裕墓表<lb/>
貞裕者上從繡衣使者請詔旌故贈孺人屠氏夫死能<lb/>
赤身矢節又訓其子侍御君為世名儒故顔其棹楔曰<lb/>
<pb n="KR4e0229_WYG_006-77b"/>
貞裕人稱者不以氏而曰貞裕尊之也余讀列女傳至<lb/>
割鼻截髪咬指以節殉夫世未嘗不嘆曰烈則烈矣不<lb/>
聞其裕後何若甚至使其夫不免為若敖餒鬼此徒以<lb/>
身名者也若孺人者難矣孺人葢屠揮使爵女而適吳<lb/>
光祿公冡嗣贈文林公駰未三年卒孺人孑然一身與<lb/>
杞梁妻三無所倚者何殊而孺人以夫靈為倚以影為<lb/>
天至十年而侍御君達可始生得請公宗立為嗣更三<lb/>
十餘年煦育教植侍御竟成進士奉孺人養㑹稽卒完<lb/>
<pb n="KR4e0229_WYG_006-78a"/>
名皎節與赤日輝月相掩映而吳越間賢士大夫咸播<lb/>
之聲歌繼彤管世世罔極豈非難哉世或有閔鷇音悽<lb/>
然不忍其先世顛越以蔑抱蜀者當侍御未生時孺人<lb/>
十年中㷀㷀曉夜孤燈明滅艱辛憔悴之狀忍死以待<lb/>
所不知何人而竟得嘉魚公仲嗣為子夫人又有守其<lb/>
子蔑視箕裘蕩佚先世善物至末年落莫間闗誰語者<lb/>
孺人目侍御君翺翔皇路夫世亦有視其子顯庸者不<lb/>
過蠅營拮据為祿寵計侍御君又孳孳以正學著聞孫<lb/>
<pb n="KR4e0229_WYG_006-78b"/>
正志又為世偉人正志子又復鵲起孺人所以事天者<lb/>
固純至而天所以篤孺人祚者愈隆愈熾葢交相助也<lb/>
易曰恒其徳貞婦人吉夫子曰婦人貞吉從一而終也<lb/>
惟終則吉惟吉斯裕孺人以之不然即有子立立而未<lb/>
必賢且貴賢且貴未必奕世雲仍若是者豈非天哉侍<lb/>
御嘗私告予曰吾母外家中替而絶不以銖兩私外家<lb/>
治家勤儉井井有條達可立矣有齮齕者母氣棱棱不<lb/>
下遂息吾父子今日皆吾母甘荼茹蘗受天之鑒故達<lb/>
<pb n="KR4e0229_WYG_006-79a"/>
可治家一尊吾母約束有蕩而侈履盈而不知滿一不<lb/>
敢以範家予聞而戄然成周盛時公卿士大夫濟濟砥<lb/>
礪羔羊素絲者皆本於内政之助而家道尚嚴侍御君<lb/>
祖文肅公綱紀人倫迄於今數世藎臣貞婦後先史冊<lb/>
非其植根者深耶予故琢辭表貞裕墓道俾它日紀吳<lb/>
世家者采焉<lb/>
　　　歐陽康節婦墓表<lb/>
予門人蕭生鳴鳯篤論士也常語予内婣歐陽康母苦<lb/>
<pb n="KR4e0229_WYG_006-79b"/>
節狀輙為神王一日以書介母子叅軍習謁予予肅而入<lb/>
其人貌恂中恬與之語竟日大恱乃手諸名公序傳求<lb/>
表予不敢辭按狀母葢龍泉人處士康女適歐陽欽孔<lb/>
欽孔卒時母年才廿五時習才兩月欲絶嫗諷曰夫死<lb/>
不死在兩月孤兩月孤如生即爾夫生之年而夫所以<lb/>
飲恨不得盡子道者職爾是賴爾即從夫地下老者呱<lb/>
呱者將誰適為命乎母聞稍解强啖糜而謝曰母言是<lb/>
夫吾身豈必一死之為兢兢吾心死可矣早夜敝形垢<lb/>
<pb n="KR4e0229_WYG_006-80a"/>
容坐卧一房闥房闥外不窺左足有妁以它語告者輒<lb/>
唾其面而提刀以眎有事當闗白者一女奴遞相傳女<lb/>
奴憊則再更終不令一童將命葢不惟絓潔其身而庭<lb/>
以外肅如矣奉事姑惟謹以當子訓時習法以當父而<lb/>
鞠育保愛則母道亦極其周悉令辰佳節未嘗不嘘唏<lb/>
涕洟及習既長立而顔稍解享年五十五而卒人稱完<lb/>
節云鄒子葢嘗論貧富之殖節者難易葢相懸焉貧則<lb/>
勞勞則思善自經營饔飱外計無復之矣乃富則佚佚<lb/>
<pb n="KR4e0229_WYG_006-80b"/>
則思逞其臧獲未易馴也中外窺伺以為奇貨者未易<lb/>
彌也而紛華綺靡洞心駭志者晨夕未易忘也此非氷<lb/>
心石腸從風濤中砥柱未易能也歐陽在溆以素封著<lb/>
習雖稍遜諸室然在它邑亦稱上駟以匹婦而能赤身<lb/>
託兩月之孤以不隕家聲代夫終子道父道可以為難<lb/>
矣予謹題曰明貞淑歐陽康母之墓𤣥堂既扄壼範猶<lb/>
存蘭芬可挹彤管不磨矣乃士大夫明詩書知理義委<lb/>
質王家有權可趨熱可炙輒不難以父母體虧辱不顧<lb/>
<pb n="KR4e0229_WYG_006-81a"/>
至不知節義何物過孺人墓下者當回心而易行焉易<lb/>
曰恒其徳貞從一而終詩曰士也罔極二三其徳予表<lb/>
母有遐思矣<lb/>
　　傳<lb/>
　　　太子少保禮部尚書兼翰林院學士平泉諡文<lb/>
　　　　定陸公傳<lb/>
夫宇宙信寥廓矣然必有棟世之儒出則正已處則繕<lb/>
性迺足以照八紘憲萬<graphic n="KR1124" url="https://raw.githubusercontent.com/kanripo/KR-Gaiji/master/images/KR1124.png" mimeType="image/png"/>此其人洗心藏密不事莊嚴<lb/>
<pb n="KR4e0229_WYG_006-81b"/>
渾渾噩噩與天游衍天命之為人國蓍蔡者是純徳之<lb/>
守也我明則有蘭溪文懿章公懋吉安文莊羅公欽順<lb/>
新建文潔鄧公以讚鄧公前輩有雲間陸公四公享年<lb/>
陸公近百章羅二公八<graphic n="KR1030" url="https://raw.githubusercontent.com/kanripo/KR-Gaiji/master/images/KR1030.png" mimeType="image/png"/>鄧公㡬六旬皆以文魁天下<lb/>
官詞林名絓朝請身寄丘壑清風灑灑如鳯凰翔千仞<lb/>
不可羈縶同出一轍學術章羅步武濂洛陸鄧二公旁<lb/>
通宗趣非膚儒能億度元標生也晚辱鄧公莫逆鄧公<lb/>
往常欲得當走雲間跪納公履問道每逢人起居公道<lb/>
<pb n="KR4e0229_WYG_006-82a"/>
公屢沐恩存問走馬郊迎鶴髪朱顔端笏馬上仙仙乎<lb/>
色澤神王私喜公百嵗未艾迺近有傳公仙逝者翹首<lb/>
南天不啻太山之頹而又恨束芻無從也公子大行君<lb/>
以傳見委夫元某擯棄於時如隔世陳人大行君索之<lb/>
枯槁沉㝠中其亦以公生平未嘗以名位為念元某遂<lb/>
忘其謭陋真所謂識其小者若志公之大有國史在公名<lb/>
樹聲字與吉别號平泉松江華亭人也曾祖庭訓祖蘭<lb/>
父鵠號志梅俱以公貴贈尚書陸故三吳著姓以父志<lb/>
<pb n="KR4e0229_WYG_006-82b"/>
梅公鞠外母林遂冒林姓公洎兄弟中丞鼎貴始復陸<lb/>
世有隱徳以孝弟力田聞當公初生母沈夫人夢日投<lb/>
懐寤而生公方彌月外母抱而墜地血涔涔被額急以<lb/>
灰并裂尺縑覆之衆甚危謂不者且眯目迺數日灰去<lb/>
眸子烱然射人又能行渡危橋墮水中若有掖者得免<lb/>
其異如此長而時手一經為業家諸力作者惡而奪其<lb/>
經命從耕公亦黽勉從耕為蘆刺其足内自傷而猶私<lb/>
誦讀不輟族子偶過以課業示公公方偕衆播立從播<lb/>
<pb n="KR4e0229_WYG_006-83a"/>
所搆一目示族子族子驚而走頌志梅公曰吾家千里<lb/>
駒公奈何不自愛惜急宜縱之學志梅公猶難之㑹輸<lb/>
賦入城携公守舍鄰有王塾師者宿儒也公聞其講而<lb/>
恱之請於志梅公就學志梅公携之塾所著田間衣見<lb/>
諸學子覩其狀竊跳笑之公不為意志梅公請王師立<lb/>
試之文成王大驚而語志梅公曰吾徒寧有若兒吾亦<lb/>
寧能長北面若兒公幸自廣自是毎出試輒屈其曹偶<lb/>
為郡邑督學使者首拔登庚子應天鄉試第五明年㑹<lb/>
<pb n="KR4e0229_WYG_006-83b"/>
試第一人制䇿奉御批第四抑置二甲第四選入讀中<lb/>
秘書當公計偕時松守王公夢入帝廷廷下羅而拜者<lb/>
種種口稱公名曰善人善人守覺而異之召公李夫人<lb/>
父文學君詰公素李君以不苟對已報至公魁宇内守<lb/>
曰夫夫也幽贊神明世間行亡論矣公為吉士之明年<lb/>
念志梅公心動疏歸省又三年入京故事無它授者公<lb/>
見分宜無加禮謁分宜子又倨鄉衮謂公必求一言為<lb/>
道地者公復不言與講敵禮而紛紛遂欲議公它授者<lb/>
<pb n="KR4e0229_WYG_006-84a"/>
矣張公文毅故庚子南畿舉主夙器公宣言曰陸生戇<lb/>
與其臺省令之戇也不若令之拜部郎無所容其戇也<lb/>
文毅意實不平聞者憚其戇又以公議不合始授公編<lb/>
修公為編修惟鍵闗孤立一意謝絶諸賓客一日偕詞<lb/>
林入夀分宜衆服吉公獨青衆問故公曰不知分宜目<lb/>
屬之又分宜宅盆菊繽紛衆以事至爭相呈身取色笑<lb/>
公從後擠諸人曰無壓倒陶彭澤聞者解頥里有館師<lb/>
初入館受分宜酒跪而飲者公怒髮上指語喃喃不休<lb/>
<pb n="KR4e0229_WYG_006-84b"/>
文端髙公目曰乃公性發耶肘而拉公出是時詞臣多<lb/>
攻青詞為職業公謝不為閣臣間持一以屬公公曰方<lb/>
治家報在又掌廷試巻分宜業有它屬矣公故亂其巻<lb/>
分宜無所得止一日文端髙公曰京察迫矣吾儕與諸<lb/>
羣小落落將不利公曰彼如何辭文端曰浮躁得無似<lb/>
之公大笑然分宜雖不悦亦終不能有加於公同館有<lb/>
為冡宰不禮者羣訴分宜所分宜曰公等如林維吉閉<lb/>
户寡交彼横逆者何施公是時偉望鬱起而吳門安節<lb/>
<pb n="KR4e0229_WYG_006-85a"/>
袁公為給事有方名疏公靜正為詞臣冠冕人以安節<lb/>
為定評公方乞省聞志梅公艱歸六年起補南國子監<lb/>
司業未㡬請歸闢適園若將老焉辛酉晉左春坊諭徳<lb/>
署南翰林院篆復改北侍讀不赴乙丑起太常卿掌祭<lb/>
酒事公貞教樹軌惟畧去繁瑣所著汲古叢語及諸訓<lb/>
條先定志歸於慎微國學奉以為功令猶好奬借愛惜<lb/>
人才有生䦧牆兄具單詞公麾之兄請之力公曰吾不<lb/>
忍覩爾手足之交相劘也遲之兄弟各悔銘公徳不忘<lb/>
<pb n="KR4e0229_WYG_006-85b"/>
故丞華亭子肄業國學公獨垂青曰以其父㢘吏故説<lb/>
者謂公取善詳而惇故周凡人厲夏楚張欬頥不能感人<lb/>
十一公感動人多於精神盼睞中今國學稱述不置戊<lb/>
午晉吏部右侍郎以病請越三年起原職并教習庶吉<lb/>
士者再又兩疏辭時新鄭捖機務遇不如意事輙三嘆<lb/>
曰平泉鴻飛軒舉吾甚愧之而内江趙文肅猶心嚮公<lb/>
以為得公老成人左足入朝上亦為感動壬申推公内<lb/>
閣者一今上御極特簡耆碩晉公禮部尚書疏辭不允公<lb/>
<pb n="KR4e0229_WYG_006-86a"/>
始勉赴然公回首去國時二十年矣陛見畢江陵首謁六卿<lb/>
於江陵多改容事之公亦以先輩自處席必端言必盡江陵滋<lb/>
不悦而所署部務絶諸請託㑹建和議增嵗幣事屬儀部<lb/>
公曰人欲無窮國財有限以有限填無窮涯壑恐不繼今<lb/>
識者偉之禮闈届期公詗知江陵欲私其子而以公能塞<lb/>
羣望者勃然欲歸時有進語于公者曰今非昔相公幸稍<lb/>
逶迤禮闈柄軸在曉夕間且江陵意固屬公同事公心惡<lb/>
其人怒而曰迺翁二十年出山為門墻鈞軸地耶行矣吾家<lb/>
<pb n="KR4e0229_WYG_006-86b"/>
鱸蓴無恙遂浩然請歸五疏温㫖聼公歸公條列十事曰辨<lb/>
宮府抑戚倖斥貂璫皆觸時忌江陵得之心動曰誰令乃<lb/>
公為此者擬泛㫖報公無大臣禮不獨徳望如公已也傾<lb/>
國人覩公歸不無失望江陵走而别公公卧床拱而别江<lb/>
陵以問公繼者公舉陽羨萬公閩林公對林即公丁未禮<lb/>
闈所舉士者江陵竟用萬公歸卧雲間者三十餘年真若<lb/>
潞公司馬居里尉薦者無虚嵗倚公為重知公不以剡䟽<lb/>
重矣三十年間始而有弟中丞公樹徳請歸侍旣而子大<lb/>
<pb n="KR4e0229_WYG_006-87a"/>
行君彦章請終養上嘉其孝特與常俸士人髙而榮之<lb/>
又從子司功君請南侍芳晨良夕公舁籃輿出逰先之<lb/>
日天雨公至必開霽説者謂公不但得人又得天公坐<lb/>
輿間丰神矯矯咸作天際真人想奉特恩加少保夫米<lb/>
又賜存問者三早年艱嗣以族弟子愷為子更名彦璵<lb/>
晩而得大行君仁孝端亮目覩孫曾詵詵備極人世福<lb/>
祖而公退然穆然時寓招提時棲名園㝠心木榻類苦<lb/>
行頭陀一號無諍居士一號長水漁隱一號適園主人<lb/>
<pb n="KR4e0229_WYG_006-87b"/>
一號九峯山人一號大歇生所著有汲古叢語適園雜<lb/>
著禪林餘藻清暑筆譚陸學士題跋耄餘雜職長水日<lb/>
抄病榻寤言善俗毗議公約陸氏家訓公最精於易而<lb/>
又熟究諸儒先語畧凡隂陽消長卦爻吉凶必窮至極<lb/>
與皇極經世相表裏汲古叢語曰潛不必在下亦有上<lb/>
位當潛勿用者亢不必在上亦有下位當亢有悔者六<lb/>
爻虚位位虚而理實擬而用之存乎其人此羲孔精藴<lb/>
論二氏禪曰絶學𤣥曰絶聖此為已學既聖者向建立<lb/>
<pb n="KR4e0229_WYG_006-88a"/>
處掃除名相非謂未嘗學未嘗至聖也而可言絶學絶<lb/>
聖儒者曰為道日損使未嘗學也何所絶哉真抉二氏<lb/>
秘藏間論良知曰陽明感學程朱者支離故直指本體<lb/>
而言學者詳於講良知而於致處則畧坐入虚譚名理<lb/>
界中如禪家以無言遣言正欲掃除前人窠臼後來人<lb/>
復從公無言中作窠臼足為王學忠臣公素無恙偶示<lb/>
疾遂長逝先之日所署後事字畫遒勁大行開視之<lb/>
始知公死生去來真自由者啓手足時頭尚熱遍體柔<lb/>
<pb n="KR4e0229_WYG_006-88b"/>
和作黄金色里人望巨星從田間及屋角墜者二至人<lb/>
之生與終豈偶然者論曰陸公棄軒冕如遺土也世髙<lb/>
其節處林臯翛然也世羨其達不知公身依日月寧忍<lb/>
以髙為名而興寄丘園穆穆熈熈葢兩有事焉當嘉靖<lb/>
及今上初政時寧公得志日乎公黙感者良深而林居<lb/>
退然若谷所造者淵矣淵明田園飲酒詩曰悽悽失羣<lb/>
鳥日暮猶獨飛勁風無榮木此䕃獨不衰世皆以淵明<lb/>
閒淡絶物散誕自居公謂其正雅操堅持苦心獨復處<lb/>
<pb n="KR4e0229_WYG_006-89a"/>
嗚呼公苦心獨復誰則知之鄒子謂公道淵明者正自<lb/>
道也夫<lb/>
　　　書平泉陸公傳後<lb/>
余反覆陸公行紀而知公品格自少定矣公為諸生食<lb/>
貧邑令朱公愛而周之不受傳經里中里中兒不竟學<lb/>
者却其贄又不受夫窘迫中一介必嚴奈何利達時三<lb/>
公能易語云觀人於微窮視其所不取於公益信譚者<lb/>
曰厚徳淳衷使公為相當何如予曰公語云為宰相者<lb/>
<pb n="KR4e0229_WYG_006-89b"/>
先徳量次器識次材能宰相而斷斷休休用才皆其才<lb/>
也斯言也公於相何有顧公之屢仕屢退者憤世心切<lb/>
不欲枉尺直尋耳雖然孟軻氏歴聘列國以達尊自處<lb/>
其言曰輔世長民莫如徳輔者如車之兩輪長者如物<lb/>
之條達翼世長養之義非必都三事履鈞衡之謂也徳<lb/>
在廟廊廟廊為政徳在山林山林為政不論窮達人皆<lb/>
有事焉公都四海無瑕之譽者六十五年四海人聞公<lb/>
名凌競者飲氷懦弱者霆奮公之翼世長養海宇乆惡<lb/>
<pb n="KR4e0229_WYG_006-90a"/>
在其相不相也乾之九二見龍在田曰天下文明釋者<lb/>
曰雖不在上位天下已被其化人臣之或見或隱者似<lb/>
之漸之上九曰鴻漸於逵羽可為儀釋者曰逵雲路也<lb/>
鴻於磐於干漸進於此而雲飛也人臣進退髙潔不累<lb/>
于位為士君子矜式者似之此二爻惟公以之太守蔡公<lb/>
謂公常有云陽窮於巳公以巳年生巳年終似若為今日<lb/>
劵契予竊謂已屬離離文明之象又屬㢲㢲屬東東陽<lb/>
氣萌生鴻之來也始於春公之年有窮也天下被公文<lb/>
<pb n="KR4e0229_WYG_006-90b"/>
明羽儀之化不可窮也吾吉故祀諸名賢諸後進有及<lb/>
文莊文恭二公學者予告之曰君且亡論二公學回首<lb/>
豫章昔時廣信貴溪分宜何等時豫章人從紅紫中爭<lb/>
妍二先生向一丘一壑自怡念及此不容不令人搏顙<lb/>
下拜聞者各惕然公當同里得政時亡論海内不得一<lb/>
面公聲響俱幽如神龍藏之九淵善乎乾之九二以見<lb/>
龍在田為君徳葢徳而能為天下萬世師者即君也葢<lb/>
言宰也又曰羽可為儀不可亂也非不可亂也不能亂<lb/>
<pb n="KR4e0229_WYG_006-91a"/>
也幷附於末竟仰止無窮之思<lb/>
　　　刑部尚書鑑塘朱公傳<lb/>
公名鴻謨字文甫别號鑑塘山東青州人祖朴隱父得<lb/>
正俱以公貴贈通議大夫刑部左侍郎五世單傳朴隱<lb/>
公憂之日禱於神夜夢星如月落前楹而公生公幼方<lb/>
五嵗母程夫人棄世公哭之哀識者知非凡兒十五補<lb/>
郡諸生為文出入經史不作儒生語吾宗穎泉公督學<lb/>
東魯得公巻心固奇之夜夢虎吐明珠在庭光輝灼天<lb/>
<pb n="KR4e0229_WYG_006-91b"/>
不知所謂心疑必得佳士開巻得公又姓朱大喜公初<lb/>
名鴻吉遂為更定今名挈公入衙齋朝夕討論學大進己<lb/>
巳遇超貢業心屬公公不至後問故公曰謨終不以師<lb/>
愛我而奪先輩榮名公益器之庚午舉鄉試第二人辛<lb/>
未成進士有習公素者乞銓司而得公為司理公至如貞<lb/>
女絓潔其身丰棱如太阿出匣不容迫視吉郡多要臣<lb/>
有來干者公出其赫蹏示人要臣惕息然亦以此府怨<lb/>
忌不恤也訟者訴兩臺人人願得朱青天而質成焉自<lb/>
<pb n="KR4e0229_WYG_006-92a"/>
兩臺下不敢名公為吏而吉諸名徳士咸私服曰公骨<lb/>
器泠泠相戒各邑無犯約束從公陶冶者皆為名士取<lb/>
髙第㡬遍西江乆之公亦與諸吉人相忘曰兹道義鄉<lb/>
也匪吉誰容吾戇丁丑大計有同僚陰蠆公者曰公執<lb/>
法過嚴而民苦公當路不無少動吉孝㢘㡬百人咸聲<lb/>
言曰我公濂洛中人吾吉數百年僅僅見此此而可議<lb/>
則吾等叩九閽為公白寃議止卒中前議内召授公南<lb/>
道御史公至方兩月㑹江陵不奔喪杖諸言者於廷公<lb/>
<pb n="KR4e0229_WYG_006-92b"/>
得報杜門不飲食涙<graphic n="KR0609" url="https://raw.githubusercontent.com/kanripo/KR-Gaiji/master/images/KR0609.png" mimeType="image/png"/>
                    <graphic n="KR0609" url="https://raw.githubusercontent.com/kanripo/KR-Gaiji/master/images/KR0609.png" mimeType="image/png"/>下李夫人數使女輩晉食而<lb/>
公不御夫人從旁泣曰親老家貧去牛衣㡬何時而忘<lb/>
耶公推案曰無多言死矣夫人不能難公草疏申諸言<lb/>
者具載疏中婉而切和而爭語語血誠讀者一字一淚<lb/>
勿欺而犯惟公有焉江陵欲逮公而中解以嚴㫖勒公<lb/>
歸公得㫖跨蹇驢出石城門畱都人相指嘆曰小民無<lb/>
福為御史民也歸家尋所謂朱家莊者而隱焉手書壁<lb/>
曰洋水樂飢讀天下書不談天下之事康莊擊壤生聖<lb/>
<pb n="KR4e0229_WYG_006-93a"/>
人世願為聖人之氓洋水康莊即公隱地名日與馮孝<lb/>
㢘公子咸講晰天人闡繹經史諸使者干旄至公門返<lb/>
終不得一望顔色去七年詔起故官不二月旋丁通議<lb/>
公憂歸又三年起補河南道御史巡按江西江西故公<lb/>
舊逰地士民聞公如清獻益州重臨賢者心目為開不<lb/>
肖神骨為竦諸貪墨吏多解綬去公至敦尚風教黙持<lb/>
大體戊巳間無嵗所至賴公為生疏請蠲積逋減窑額<lb/>
詞極悽楚上特為停寢父老謂自唐貞襄公龍後不再<lb/>
<pb n="KR4e0229_WYG_006-93b"/>
見焉葢貞襄公救民兵燹後民至今尸祝之云公還朝<lb/>
晉光祿少卿轉太僕少卿㑹議與重臣忤即拂衣歸葢<lb/>
重臣與臺諌邪者比而公與洪陽王公以公議規匡不<lb/>
入公遂歸明年詔起大理少卿晉僉都御史提督操江<lb/>
巡撫應天公為操江撫應天㑹倭事告急諸騷皇者多<lb/>
屑越帑藏為備倭計公獨察地理要害與夫兵器朽敗<lb/>
者飾之諸子弟㺯兵者戢之不妄支一錢曰吾安能以<lb/>
未至之倭憊乆安之蒼赤乎乆之倭不來吳亦不困吳<lb/>
<pb n="KR4e0229_WYG_006-94a"/>
賦重多倚豪右為窟穴公精心計與諸長吏講求畫一<lb/>
法初或難之而乆亦稱便公居常自語使在吳十年可<lb/>
使家給人足而惜乎公以遷右司㓂行矣公所戢諸㺯<lb/>
兵者皆宦族力能變白為黑謂是固無㺯兵者不知人<lb/>
臣無將將則必誅小懲大戒小人之福公以一身而犯<lb/>
勢族公獨何心法有所必伸情有所不忍故也公既遷<lb/>
去即忌嫉者不能有加曰清而肅公而正海忠介後一<lb/>
人爾公為少司㓂為國守法法得公平然推公為少宰<lb/>
<pb n="KR4e0229_WYG_006-94b"/>
為少司馬者至再俱不用此其故難言矣戊戌公遂卒<lb/>
至不能為歛大司馬岳峯蕭公及符卿益軒蔣公比部<lb/>
靜所劉公醵金始得具棺歛公貧矣世固有隂縱子弟<lb/>
多厚藏陽市貧博㢘名者若公之貧豈至死而後見哉<lb/>
為理官六年衙舍雨注地不可足公以葢支雨以屐涉<lb/>
者三年不問李夫人布衣蓬首諸臧獲弊衣垢面如入<lb/>
蓽路藍縷之鄉未嘗從宦逰也按西江歸諸尉薦者多<lb/>
厚幣走謝望公門書亦不省諸役冀公勞始得歸迺不<lb/>
<pb n="KR4e0229_WYG_006-95a"/>
得公一面多典衣歸操江稱貴顯矣李夫人飲食衣服<lb/>
無加平時宦愈乆節愈堅公雖欲辭貧得乎公生平心<lb/>
儀端恪冀公為學務勿欺大庭以及屋漏無墮容公卿<lb/>
以及走卒無飾辭尊濂洛闗閩矩矱如䕶要領眎世之<lb/>
新學如操戈入室恨不屏逐之曰此亂吾道者一日與<lb/>
元標譚輙動容相戒曰吾生平於此理校勘得深吾心<lb/>
不動乆矣子無為所惑元標謹頓首受教方期稟度吾<lb/>
師以老而公下世矣公與人處一定交終身不忘平居<lb/>
<pb n="KR4e0229_WYG_006-95b"/>
未嘗談人短長聞人善喜動顔色見一才推轂不容口<lb/>
㑹試常為趙文懿所取士文懿以國士器公文懿用公<lb/>
於定國本及救郭侍御密有奏記不欲以文懿顯名然<lb/>
文懿始信公後亦不能無疑公公没後始有得其稿者<lb/>
善不近名學惟著已公其人哉馮孝㢘謂公篤行似吕<lb/>
涇野清介似孟我疆風節似楊斛山經濟似劉忠宣馮<lb/>
宗伯謂公朱絃疏越可謂兩兼予竊謂公學術上尊孔<lb/>
孟近守濂洛葢我明慥慥大儒如公不多屈指矣鄒元<lb/>
<pb n="KR4e0229_WYG_006-96a"/>
標曰世知公者以畱臺一疏及公所至節惠凜凜然不<lb/>
知此公緒餘耳予故畧而不論公博厚如淵屹立如山<lb/>
推之不來麾之不去語云溥博淵泉而時出之所稱社<lb/>
稷臣醇儒公無愧矣使公得永年光日月而扶名教可<lb/>
勝道哉<lb/>
　　　嘉議大夫吏部左侍郎兼翰林院侍讀學士貞<lb/>
　　　　復楊公傳<lb/>
公名起元字貞復學者尊為復所先生廣東歸善人也<lb/>
<pb n="KR4e0229_WYG_006-96b"/>
曾祖天<graphic n="KR1124" url="https://raw.githubusercontent.com/kanripo/KR-Gaiji/master/images/KR1124.png" mimeType="image/png"/>號木齋父傳芬號肖齋皆以一經為名諸生<lb/>
而肖齋公又從湛宗伯逰公自幼聞正學言動舉止咸<lb/>
莊重不苟十五補諸生二十一而魁於鄉三十一而成<lb/>
進士入讀中秘書當公中省試之年㑹有詔釐正文體<lb/>
獨公文勃萃理窟海宇既爭傳頌之而計偕不偶讀書<lb/>
白門者若而年然於諸儒學㫖枘鑿不相入忽市遇建<lb/>
昌黎允儒與之語胸中豁然詰曰公何所得此曰吾師<lb/>
近溪羅子公遂與黎聮榻者半年不忍别明年成進士<lb/>
<pb n="KR4e0229_WYG_006-97a"/>
偶羅先生以賫捧至遂稟學焉時江陵禁嚴凡譚名理<lb/>
士一槩擯斥有欲中人者曰此道學先生公不難北面<lb/>
先生其勇可知言臣旋擊羅先生歸而公踰年拜編修<lb/>
乆而思曰吾師且老不親承謦欬將身謗我師乎因奉<lb/>
冊封遷道訪羅先生從姑山房公嘗語予曰吾坐師春<lb/>
風師未語予未嘗問惟覩㑹堂上長幼畢集融融魚魚<lb/>
此即唐虞太和景象予終身不能忘㑹有善肖像者肖<lb/>
先生像於室出入必奉以偕晨夕有事必稟命而行以<lb/>
<pb n="KR4e0229_WYG_006-97b"/>
此學化於鄉鄉從遊者衆具載黎子來粤記己之南都<lb/>
之鳯陽鳯陽諸人士請公登壇公語曰窮而道明惟我<lb/>
孔子達而道行惟我髙祖髙祖以斯道重造乾坤沭浴<lb/>
於光天化日下者不知誰之功此髙祖所以為大也取<lb/>
祖訓重譯其㫖舊都人不忍别公南中剏近溪先生祠<lb/>
諸稟學者衆獨新安為盛公没後予以公影響寥寥近<lb/>
秣陵紀聞出而知公火傳無盡矣時倡道南中有浙中<lb/>
敬菴許公許昔守旴江方格不與近溪先生合遂不能<lb/>
<pb n="KR4e0229_WYG_006-98a"/>
無疑於公衆以兩先生議矛盾從中掊擊之兩先生卒<lb/>
不以此少貶公葢數典試典成均為少宗伯為少宰皆<lb/>
所至以學與人薰陶少宗伯時覩時政日非疏以學進<lb/>
上曰臣得之父師者如此具全集中葢公學直窺性宗<lb/>
一切支離影響之弊剷削無餘知道者望公之意也消<lb/>
不知道者以公無岸异亦終不能窺公之淺深也至於<lb/>
疑公者謂其徒廣而不精日用與庸衆同情不知與衆<lb/>
同情此公之大處世儒妄自藩籬與衆隔閡正公所深<lb/>
<pb n="KR4e0229_WYG_006-98b"/>
憫而欲拯援者豈足知公哉公所著有孝經識仁編證<lb/>
學編存笥稿仕學稿皆一禀旴江宗傳居家立朝孝友誠<lb/>
敬温温恭人惟徳之隅公有焉惜乎天不憗遺使海内<lb/>
覩真儒之效則信乎斯道益孤矣元某雖與公同年然<lb/>
同朝兩不相值惟庚寅與公聮榻數宵公兩過文江聚<lb/>
講龍華者亦不數日然兩人脉脉心期亦如先生之與<lb/>
旴江期在無言之表者故時思公恐千載後無能貌公<lb/>
萬一敬為之傳論曰五嶺自新㑹開斯道之傳增城繼<lb/>
<pb n="KR4e0229_WYG_006-99a"/>
之及公起而不永年然由旴江而直接新㑹以近遡孔<lb/>
孟嫡傳者舍公誰屬昔人云南海有聖人出此心同此<lb/>
理同信哉或者以公尊師竊議其跡不知公之尊師非<lb/>
當仁不讓不能如是之勇然公非尊師也尊道也嗚呼<lb/>
非身有諸己誰復知在三之誼此難與庸衆人道也<lb/>
　　　大理寺左少卿健齋曾公傳<lb/>
公名乾亨字于健學者稱為健齋先生故方伯梅臺公<lb/>
仲子而太子少保工部尚書見臺公弟也早年方伯公<lb/>
<pb n="KR4e0229_WYG_006-99b"/>
見背依少保出入惟謹廿一而舉於鄉又廿年而偕元<lb/>
標舉進士拜合肥令以才調休寧休寧故壯縣人多以<lb/>
簠簋損志而公泠泠氷操泊如也㑹江陵興度田役下<lb/>
苦束濕公不疾不徐事集民甦具汪司馬經野記中癸<lb/>
未以最召入為御史未匝月露章劾大司馬司馬故江<lb/>
陵嬖客先是安成劉御史臺自遼罷歸司馬時撫遼懼<lb/>
無以中江陵驩秘汚安成贓私江陵手狀示諸客曰劉<lb/>
生爾爾而以我飭賄何為劉負我我卒不負劉客以潞<lb/>
<pb n="KR4e0229_WYG_006-100a"/>
公誦江陵公憤填於中乆故朝官夕疏即罷且甘之疏<lb/>
末云近世巧宦能為貪毒亦能為清潔能附權奸亦遵<lb/>
蕩平其為貪毒附權奸甚秘而為清潔遵蕩平則人罔<lb/>
弗聞見也者縉紳相傳為名言是時上親攬政有止輦<lb/>
風吳縣欲禁言路自公及馮給事始後言事降者罷斥<lb/>
者趾相錯矣補海州判尋陞推官未任晉職方主事三<lb/>
年改符丞晉光祿少卿庚寅秋邊陲多警羽書旁午上<lb/>
拊髀詔問九卿方畧僉對云互市已乆人心糜玩兵馬<lb/>
<pb n="KR4e0229_WYG_006-100b"/>
朽鈍邊臣故相䝉蝕非大振刷不可長恃請遴侍從中<lb/>
諸才望臣往觀之乃濟報曰可而公遂得大同兼山西<lb/>
道御史行事公拜命曰吾家世受國恩主憂臣辱主辱<lb/>
臣死吾敢愛三尺辱明天子命隕家學為遂單車按行<lb/>
部落所至錢榖纖細必核而材官即大帥骫衆議不少<lb/>
貸所臚列著為絜令旃裘聞而相戒不敢犯境上報聞<lb/>
上嘉恱陞大理丞晉大理少卿公為少卿時值京察冡<lb/>
宰餘姚孫公考功髙邑趙公二公精心職事一時宵人<lb/>
<pb n="KR4e0229_WYG_006-101a"/>
懲汰殆盡而盭當路㫖乗機出趙已而罷公呀然曰是<lb/>
隂陽消長否泰相乗之機也是君子小人進退之㑹治<lb/>
亂之階也忿而疏銓臣功并語侵輔臣不報同事者聊<lb/>
城王公汝訓南樂魏公藴貞諸曹郎聞而角起當路稍<lb/>
不能堪推公開府者三不報遂乞骸骨歸卒江寧旅邸<lb/>
公之歸也詔撫按報公痊可起用而海宇日竚賜環一<lb/>
疾不返忌公者獨人耶公蚤年宕蕩計偕歸而受學文<lb/>
恭羅公嘗自論初如萬馬犇馳乆而收心緝性如馬有<lb/>
<pb n="KR4e0229_WYG_006-101b"/>
轡不復放逸公生平沉潛渟涵初宗石蓮既而與海内<lb/>
諸君子交相切劘晚而信西方敎曰異吾儒趨操者㡬<lb/>
何而學欲徹性命之精此其津筏焉非深知者絶口不<lb/>
譚閴如也公之學即門弟子不能窺其涯涘矣然公最<lb/>
嚴闗鍵取與㢘家居及計偕皭然不滓人以孝廉待公<lb/>
公欣然受之以少保故待公公辭不報與人初方而嚴<lb/>
既入仕路幡然曰疇非吾徒予能無情乎居嘗憂世急<lb/>
才根自天性與少保公雖怡怡而事有當詳盡者反覆<lb/>
<pb n="KR4e0229_WYG_006-102a"/>
不厭少保改容受之葢嘗論世學者譚屑霏霏濶畧躬<lb/>
行公醇深粹穆稠衆中不輕吐單詞然自束髪至葢棺<lb/>
自大廷及幽獨行有繩檢言無瑕疵起諸先儒與公揖<lb/>
讓無怍顔矣元標弱冠舉於鄉孤立一意羣小憚之甲<lb/>
戌公自都歸一見為忘年交元標小小排績擊節不置<lb/>
頻年聮榻並軫千古已附驥尾公旦夕捐形剖心即元<lb/>
標時露鋒穎亦不予逆元標遭譴來凡諸相知者時時<lb/>
畔去獨公心如一曰此足阨鄒生乎予自賜環同朝兩<lb/>
<pb n="KR4e0229_WYG_006-102b"/>
人撫今追昔有無窮之感一日嘆曰子之夜郎過計者<lb/>
曰待江陵罷政子得歸髮鬖鬖白老矣世間兒女口如<lb/>
是燕雀安知鴻鵠從古而然予曰髪白而老不官何如<lb/>
公大笑又元標以吏部郎休沐子舍里中兒故揣摩貴<lb/>
人意指造語進熟公具為予言曰夫此誶語不問知為<lb/>
䜛夫也予曰公休矣吾甘心萎絶坎壈何傷寧與細人<lb/>
爭衡哉今元標斸茅深山以老瑣瑣䜛人貝錦罔極嗟<lb/>
乎彼將謂堅可磷也白可緇也天下萬世公論可掩隻<lb/>
<pb n="KR4e0229_WYG_006-103a"/>
手能蔽天而日月可蝕也庸詎知堅白有真日月亘萬<lb/>
古如新乎且此䜛人者更相投更相驩也而惜乎世之<lb/>
蔽䝉也愷悌君子公其人矣公墓且宿草少保曰子於<lb/>
家弟篤不可無傳謹為撮其大槩并傷心謠諑見知我<lb/>
囏其人耳大氐公自傳予安能傳公也論曰宣廟間吾<lb/>
里大理李公茂奉特勑進退百官一夕客死朝房無以<lb/>
為殮公卿助之殮歸廖公莊廷諍西昌官大理疏易儲<lb/>
事撾之殿陛血肉狼藉裹瘡赴謫皆邑名公卿也公奉<lb/>
<pb n="KR4e0229_WYG_006-103b"/>
特勑飭邊政與李同幸而疏銓臣寃觸忌諱與廖同戇<lb/>
英廟再辟廖不期年起為名臣諡恭敏勲載太常公竟<lb/>
與李皆客死清風凜凜徒令後世頌名儒興景行之思<lb/>
嗟乎豈非天哉<lb/>
　　　文臺陳公傳<lb/>
先生名履祥字光庭學者稱為文臺先生徽州祁門人<lb/>
也世以文學顯父吉山公以名士乆滯青衿又得先生<lb/>
晚有奇徵異之十九為諸生與諸少年狎遊忽江上逢<lb/>
<pb n="KR4e0229_WYG_006-104a"/>
大盜歸而遭吉山公喪身為家督負重責拮据良苦邑<lb/>
有謝西原里中祭酒來諷先生共學先生曰日夜持籌<lb/>
思酬先責未了何學為西原曰此正為君竟先公事先<lb/>
生攝衣而之講席聼諸君爭言喜怒未發前氣象何若<lb/>
君未契然意眎昔益恬延西原為二弟師竟其説時而<lb/>
㝠心時而辨論曰諸君皆未發予愈觀愈發心神物也<lb/>
予安能使之未發諸君不相下去而為詩結詩社者數<lb/>
年黙契生尅之㫖作易彀曰生生之謂易而基於土土<lb/>
<pb n="KR4e0229_WYG_006-104b"/>
為萬物之原携而就正焦弱侯太史太史曰吾不能有<lb/>
加於子羅旴江先生且至子姑以俟之先生遲旴江月<lb/>
餘果至諸贄而謁旴江者數伯人旴江目視先生而却<lb/>
其刺不納諸人爭笑曰君未艾髪白公謂爾老而無成<lb/>
爾先生曰公意未可測依依左右公毎夜至必令先生<lb/>
歌歌罷公啓曰子聖人耶神人耶先生曰我做得聖人<lb/>
公搖手去曰未未如是者更旬以為常先生披衣旁皇<lb/>
廢寢者連宵越旬公復至問如初先生曰師即聖即神<lb/>
<pb n="KR4e0229_WYG_006-105a"/>
公曰問爾而以我對先生曰師即我公命人取席約先<lb/>
生弟子籍先生又連舉所疑信者質公公喝曰不信所<lb/>
疑而疑所信益大省從公之楊州公復再訊曰何似先<lb/>
生曰不離戒慎恐懼公曰既契本體何説戒懼先生曰<lb/>
亦著不得不戒慎公大笑曰如是如是今吾為吾喜既<lb/>
而耳屬先生曰陳君陳君予守寧國時啓迪告戒時雜禪<lb/>
語今年來一尊孔矩且知孔矩之無以尚更不必從它<lb/>
門乞靈子為我以移吾邦人士俾知吾學有歸先生曰<lb/>
<pb n="KR4e0229_WYG_006-105b"/>
諾已而先生道日明從遊者㡬遍南國人士貞復楊少<lb/>
宰焦太史輩語先生曰旴江得先生而道衍先生語貞<lb/>
復諸公曰師學得公等而尊予從旁贊曰吾輩易地各<lb/>
有事顧陳先生以布衣倡學江左自泰州無兩焉貞復<lb/>
曰然先生所至結㑹將老以畢此學予再三促先生膺<lb/>
辟薦始赴公車先生過文江者至再大言小言亡不脗<lb/>
合近兩人有堅晚之誓葢不約而同者所著九經翼及<lb/>
各集種種不具論其大者它懿行自有紀述先生進予<lb/>
<pb n="KR4e0229_WYG_006-106a"/>
尚不知其止也論曰剰夫以布衣開閩傳先生以布衣<lb/>
衍正學今明有兩陳子然可追江門正宗者必有所歸<lb/>
世必有知者予獨怪旴江一見以千古相托同貞復夾<lb/>
轂而倡師傳貞復往使旴江澤無窮者誰之力哉<lb/>
　<lb/>
　<lb/>
　<lb/>
　<lb/>
<pb n="KR4e0229_WYG_006-106b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　願學集巻六下<lb/>
</p>
<p>
</p>
  </div>
</body>
</text>
</TEI>