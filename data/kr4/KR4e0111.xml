<?xml version="1.0" encoding="UTF-8"?>
<TEI xmlns="http://www.tei-c.org/ns/1.0">
              <teiHeader>
                  <fileDesc>
                     <titleStmt>
                        <title>Title</title>
                     </titleStmt>
                     <publicationStmt>
                        <p>Information about publication or distribution</p>
                     </publicationStmt>
                     <sourceDesc>
                        <p>Information about the source</p>
                     </sourceDesc>
                  </fileDesc>
              </teiHeader>
              <text>
                  <body>
            
<div>
<head>平橋藳巻一</head> <lb/>
    <p>
<pb n="KR4e0111_WYG_001-1a"/>
欽定四庫全書<lb/>
　平橋藳巻一<lb/>
　　　　　　　　　　　　明　鄭文康　撰<lb/>
　古風<lb/>
　　朝天頌<hi>戊午年</hi>
纔辭南京館又踏南宫門下馬鴻臚報名姓早入大明<lb/>
朝至尊君門九重深幾許金殿瑤階浄如洗一朝忝作<lb/>
國家賔千載幸逢堯舜主皇仁浩如天皇智妙如神萬<lb/>
<pb n="KR4e0111_WYG_001-1b"/>
幾獨斷合造化重瞳一視回陽春自古日月光或遺覆<lb/>
盆下所以田野臣尚多建言者我願一人聖六卿賢天<lb/>
地定位中外晏然天下書生無可言<lb/>
　　梅雪詞<lb/>
梅花兮條條白雪兮飄飄雖氣味兮頗異慨清白兮同<lb/>
高我思古人兮遠莫可招夢寐周公兮神魂相交懷好<lb/>
音兮鸞鳯附短翅於青霄<lb/>
　　愛萱歌<lb/>
<pb n="KR4e0111_WYG_001-2a"/>
萱葉何青青萱花何盈盈花繁識土沃葉盛由根萌霜<lb/>
臺有客雙瞳清愛花惟恐花飄零花前歌舞花下行繡<lb/>
衣光與花争明我對花忘憂花向我欲語我心見花即<lb/>
歡樂花亦相迎共相與白日遲遲行流年遲遲過春歸<lb/>
花若老我心將奈何但願此花長在目老不遷官心亦<lb/>
足<lb/>
　　弔宋靖州通守江公墓<lb/>
　　　宋靖州通守江公諱元字子明衢之開化人曾<lb/>
<pb n="KR4e0111_WYG_001-2b"/>
　　　祖袞朝散郎宗學博士贈通議大夫祖邦光文<lb/>
　　　林郎衡州常寧令父藏國學奏名贈奉直大夫<lb/>
　　　公開祐乙丑射䇿丙科授廸功郎臨安府仁和<lb/>
　　　縣尉積官至通判靖州年六十六卒二孤長廷<lb/>
　　　玉廸功郎潭州湘潭縣尉次廷圭將仕郎公疾<lb/>
　　　革語二孤曰汪冦餘黨尚存崑山有母家可依<lb/>
　　　等語二孤從治命乃以淳祐壬寅塟公崑山縣<lb/>
　　　須浦之原此皆誌石所書今之墩頭尼菴是也<lb/>
<pb n="KR4e0111_WYG_001-3a"/>
　　　正統四年因築義塚誤發其藏好義者仍為掩<lb/>
　　　之余聞而徃弔焉乃按淳祐理宗年號也二年<lb/>
　　　壬寅元成宗大德六年壬寅順帝至正二十二<lb/>
　　　年壬寅至我明永樂二十年壬寅又至今歲己<lb/>
　　　未三紀零十有七年通計一百九十七年文康<lb/>
　　　記<lb/>
崑南城外二里許<hi>叶</hi>一水遙遙是須浦浦旁有地名墩<lb/>
頭原是前人一抔土舊時土墩今已平鄉民尚喚墩頭<lb/>
<pb n="KR4e0111_WYG_001-3b"/>
名何年創作尼僧院近日攻開長夜城城中主翁愁見<lb/>
日露出城門一方石大書深刻數十行爵里姓名明且白<lb/>
世家云是衢州人托體此邦依所親誰道歴年纔二百<lb/>
桑田變海海揚塵君不見南渡諸君何失德山陵盡付<lb/>
楊家賊三泉機弩亦徒然讀罷誌文三太息<lb/>
　　瓶中紅梅<lb/>
鮫人暗處馮夷國織出丹綃如血色龍王竊奪龍女譁<lb/>
碎裂一聲飛作花鐵網千年沉海底網得珊瑚價無此<lb/>
<pb n="KR4e0111_WYG_001-4a"/>
翦裁不用并州刀五出妝成三尺高舶商載歸凍不折<lb/>
入手火星彈指熱君不見驚人豈在紅顔子鼎味元生<lb/>
清白裏<lb/>
　　瑞葵歌<lb/>
青青階下葵曄曄階下花年年正炎天當階麗繁葩今<lb/>
年種葵舊時地開出竒花共稱瑞天生瑞物多為人君<lb/>
家有之非草異明年種葵者躡上青雲梯赤手奪得月<lb/>
中桂醉向瑞葵花下迷人傳瑞葵事我歌瑞葵歌瑞物<lb/>
<pb n="KR4e0111_WYG_001-4b"/>
尚云少瑞人詎能多願君讀書作人瑞名與瑞葵同不<lb/>
磨<lb/>
　　承恩頌<lb/>
君恩重如山又若海水深臣軀等一羽承之詎能任薄<lb/>
才誤蒙收任使三載㣲勞何足齒玉音頒賜過褒嘉上<lb/>
及雙親下妻子恩從天上降明同日月光幽明思報苦<lb/>
無䇿但祝聖壽齊天長更願兒與孫盡為犬與馬為犬<lb/>
守宫牆為馬清塞野邊塵不動内廷安方遂區區感恩<lb/>
<pb n="KR4e0111_WYG_001-5a"/>
者<lb/>
　　送畨禺趙御史并寄何太守<lb/>
踈星墮江波鷄鳴曙光白驅車下長阪相送嶺南客客<lb/>
來一何遲客去一何廹來時雨雪交去路花盈陌為君<lb/>
折取河東栁情多更買河西酒人生傾蓋貴相得豈論<lb/>
結交新與乆我歌當暫停君輪從此發離别雖一朝途<lb/>
程須兩月風流文采何荆州吳山楚水曾同游遥將十<lb/>
載相思夢附寄行囊付與收<lb/>
<pb n="KR4e0111_WYG_001-5b"/>
　　虞啓東喪偶<lb/>
朝露易為晞佳人難再得雖云壯士心誰能免悽惻侍<lb/>
郎有兒當少年讀書不減梁鴻賢一朝娶得孟家女十<lb/>
年撥斷琴中弦未賦白頭吟先歌綠珠怨入門空飲合<lb/>
卺杯結髪竟違偕老願臼炊入夢事如何塟玉埋香泣<lb/>
素娥濕透青衫聲轉咽櫻桃樹下月明多<lb/>
　　賦得短歌行送張一清<lb/>
年年别家來上道天下名山半曾到能書能畫復能詩<lb/>
<pb n="KR4e0111_WYG_001-6a"/>
彷彿潘郎少年貎雙瞳㸃漆髯如油步趨輕舉神仙流<lb/>
銷暑愛眠白薤簟禦寒長著黑貂裘錦囊一方色如土<lb/>
此物人㸔共稱古常時擕置行李中盛貯瑤琴共梅譜<lb/>
平生懶上侯門書等閒虛度三十餘恥逐山翁跨黄犢<lb/>
從教學士懸金魚徃來厭殺人家俗每向禪房伴僧宿<lb/>
竹窻啼鳥日三竿起沐尚嫌眠未足一奴雙鬟如處女<lb/>
脱卻方言學漢語客來烹茗爇爐薰禮節猶能動賔主<lb/>
湖海交游多義氣獨我兩人尤得意相逢握手對君言<lb/>
<pb n="KR4e0111_WYG_001-6b"/>
自分我言君必記前年來醉蘇臺春去年去踏臨安塵<lb/>
今年春歸忽三載歲月無情多誤人莫戀江南春意早<lb/>
聞説金陵春更好買花沽酒須及時免使旁人笑將老<lb/>
　　思養堂<lb/>
　　　鎮海衞指揮使武公政早喪父獨與母居追念<lb/>
　　　死者不與生者同其禄以思養名堂開封鄭某<lb/>
　　　探其情而為之歌<lb/>
靈椿未老彫風霜音容一去空高堂堂陰萱草喜無恙<lb/>
<pb n="KR4e0111_WYG_001-7a"/>
金英翠葉相輝光椿枯不復榮終天恨何極時憑夢魂<lb/>
中聊得見顔色頼此忘憂花歲久猶未衰花前稱壽花<lb/>
下拜愛花長與花相隨暮興羊棗思朝盡板輿樂北邙<lb/>
路雖遙西山日亦薄此心一日幾悲歡舞罷斑衣淚還<lb/>
落<lb/>
　　題舟人吹笛圖<lb/>
　　　乙亥年客有持舟人吹笛圖求題者客因言太<lb/>
　　　守昨日賞雪事因賦短歌書之<lb/>
<pb n="KR4e0111_WYG_001-7b"/>
去年遭水潦今年復旱暵米價抵珍珠薪芻貴如炭壯<lb/>
夫饑餓盡成鬼水上漂流不可算舟行此經過傷心忍<lb/>
回首沿江人家拆屋賣拆去大間存小半且圖茍延今<lb/>
日命肻顧明朝與來旦夫棄妻兮母棄子兄弟誰能不<lb/>
分散幸我民性良寧死敢思亂皆頼朝廷福使我如堵安<lb/>
笛中吹出總民情笛裏凄凉眼盡經一曲未終雙淚落<lb/>
使君酒醒好來聽<lb/>
　　思親詞<lb/>
<pb n="KR4e0111_WYG_001-8a"/>
人皆有父我獨孤人皆有母我獨無此身不知竟何得<lb/>
白日堂上將誰呼我非本無父有父疽背殂我非本無<lb/>
母有母歸𤣥都百年哀怨不可極仰天俯地聲嗚嗚羮<lb/>
牆未易即夢寐還能通精靈會有期永矢相為從我願<lb/>
丹青手寫出平生面思誠在敬恭對此一方絹不須徐<lb/>
肇返魂香暮暮朝朝與相見<lb/>
　　送沈秩下第還山中<lb/>
沈郎讀書如好酒終日喃喃不停口愈醉愈貪滋味佳<lb/>
<pb n="KR4e0111_WYG_001-8b"/>
半夜葩經猶在手沈郎作文如作畫萬象森羅同造化<lb/>
江湖鉅眼一見之争致千金來問價讀書作文未足竒<lb/>
胸中抱負誰能知立心要做三代士不數漢唐羣小兒<lb/>
相逢俗客腰懶折共罵書生太豪傑我言沈郎不獨鐡<lb/>
作腰請㸔沈郎心膓都是鐡昨日當塲選鄉試諸子競<lb/>
陳椒與桂滿前辛辣氣多烈掩却太羮𤣥酒味沈郎笑<lb/>
歌歸去來讀書更上山中臺人傳沈郎頗不樂我言此<lb/>
子器量非瓶罍勸君且暫居田野顔淵稱舜何人也來<lb/>
<pb n="KR4e0111_WYG_001-9a"/>
科奪取黄金榜上元壓倒紛紛先進者<lb/>
　　竹溪<lb/>
竹溪之水清且漣竹溪之竹多如煙竹溪主人懶出仕<lb/>
三十躬耕溪上田借問竹溪何所在西望玉山東近海<lb/>
一都門户五千家十代衣冠三百載城中有客過竹溪<lb/>
盡説王家風景竒風景雖竒何足數主人心事吾能知<lb/>
溪南溪北皆春水豈但樓船徃來此種竹不種楊栁枝<lb/>
非畏旁人呼俗子古人滄浪歌濯纓濯纓為怕塵埃生主人<lb/>
<pb n="KR4e0111_WYG_001-9b"/>
日日臨溪水要濯此心如鏡明竹林雖曰主人主常年<lb/>
亦聴都氓取掃葉為薪筍療饑貧寒開口何曾沮君不<lb/>
見七賢六逸風流師蘭亭修褉誇文辭煩君從事湯盤<lb/>
刻更讀少陵桃樹詩<lb/>
　　同鈍菴諸公弔李侍御墓<lb/>
樂菴江都人來作崑山客布衣三十餘言行皆道德王<lb/>
公<hi>名葆諡文毅</hi>雙眼如鏡明一見遂識人中英即令女弟侍<lb/>
巾櫛不乆竟成天下名州縣屢遷官臺閣薦膺職甘心<lb/>
<pb n="KR4e0111_WYG_001-10a"/>
民事恤饑寒苦口君身論闕失一朝謝病解朝簮托身<lb/>
便築圓明菴自言臘月三十日散塲似與禪和參哀哉<lb/>
三百年荒丘久無主猛欲問梅花梅花寂無語嗚呼白<lb/>
石爛滄海枯先生之名不可磨先生之名不可磨<lb/>
　　其二<lb/>
郭外東南隅行行僅六里土地頗高肥泉流亦甘美昔<lb/>
人愛此民風和王公薤露時來歌誰知興廢眼前事舊<lb/>
墳漸少新墳多楊生一鄉彦考槃在空谷官田時趂雨<lb/>
<pb n="KR4e0111_WYG_001-10b"/>
中耕父書夜向燈前讀樂菴之墓屋東頭人物吾邦第<lb/>
一流楊生懷賢憫蕪穢有時歲事來恭修斯文在斯人<lb/>
斯人不可作我欲薦梅花梅花已零落嗚呼三尺法天<lb/>
下知先生之封誰敢夷先生之封誰敢夷<lb/>
　　寄賀甫里嚴公寧五袠<lb/>
嚴先生隱者流胸中五車汗爾牛星軺物色卒未遇布<lb/>
衣將老東南陬宅傍天隨子學恥平津侯眼空四海百<lb/>
不憂平生抱負誰與儔今年已半百蒼髪雙明眸客星<lb/>
<pb n="KR4e0111_WYG_001-11a"/>
久不犯帝座壽星忽見弧南頭山中酒熟香可篘阿恒<lb/>
沉疴今又瘳銀篆盤鐡拄杖紛紛車馬來交游詩成醉<lb/>
飽飲未休我有一枝花贈君為壽籌伯玉知非年買臣<lb/>
富貴秋江水東馳無日夜蟠桃莫信癡兒偷要將忠孝<lb/>
名長留<lb/>
　　題張志和恒軒<lb/>
一壺懸掛閶門市不學壺公隱名字手持百藥親㕮咀<lb/>
調合君臣并佐使三因六氣將無同七表八裏誠難工<lb/>
<pb n="KR4e0111_WYG_001-11b"/>
診療時施七勺力笑談坐取十全功問君神巧何能爾<lb/>
家法相傳有微㫖利心不守守恒心起死回生端在此<lb/>
嗚呼民病全憑州縣治州縣幾人識恒字煩君磨礪古<lb/>
砭鍼鍼起貪頑作良吏<lb/>
　　送人歸養<lb/>
朝上北闕書暮登南歸途朝陽無意逐鳴鳳私情但願<lb/>
為慈烏軒車百輛清酒百壺彼何人斯中朝大夫送爾<lb/>
孝子還姑蘇君王今日恩上如天覆下如地鋪生死肉<lb/>
<pb n="KR4e0111_WYG_001-12a"/>
骨甦焦枯升堂母子重相見一家拜舞齊山呼<lb/>
　　白雲窩<lb/>
山中白雲白於月山中美人清且潔一窩小小在雲深<lb/>
高臥白雲如臥雪朝煑雲為食暮翦雲為衣美人不耒<lb/>
亦不機長年飽暖無寒飢下視塵界如汙渠我願山中人<lb/>
暫舍山中窩乘彼白雲游上都相隨紅雲捧帝座手招<lb/>
天上青雲徒共為霖雨遍寰區要見滿眼黄雲鋪要聴<lb/>
滿耳歌唐虞此時還山尋故吾收歛神功寂如無吁嗟<lb/>
<pb n="KR4e0111_WYG_001-12b"/>
白雲之窩名不磨<lb/>
　　朱絃詞<lb/>
我琴有絃我絃孔朱得之尚記結髪時入指聲琳琅照<lb/>
眼光陸離朝朝暮暮長相隨房中奏之無不合家人聴<lb/>
之無不宜無何三十年忽爾中絶東與西合歡曲連理<lb/>
枝一朝變作凄凉詞鸞膠不可致歲暮無還期朱絃朱<lb/>
絃兮繫我思安得新絃兮差似之<lb/>
　　陳孝子<hi>四川巴人</hi>
<pb n="KR4e0111_WYG_001-13a"/>
僑寓京城陳孝子昏夜擊人誤傷死讐家擒父入秋臺<lb/>
鍜鍊獄成將棄市孝子寃聲如怒雷殺人者我親手為<lb/>
陳情伏闕獻天子勿刑臣父當刑兒天子臨軒觀奏劄<lb/>
念此誤傷非故殺况能求死代親身特命充軍饒重法<lb/>
古來孝行能動天開平之行無一年重逢恩宥還鄉里<lb/>
不是皇天誰使然天意君恩須記取刻骨銘心宜自許<lb/>
知君今日不忘親他日臨危肻忘主<lb/>
　　孫孝子<hi>滁人</hi>
<pb n="KR4e0111_WYG_001-13b"/>
孫孝子遺腹兒生辰孤苦何其竒三年舅奪母志去父<lb/>
踪父影茫無知人有孝心天肻負舊篋公文天所䕶此<lb/>
中遺事宛然存方知父死邉城路孝子看來悲復喜和<lb/>
淚和愁戒行李彷徨匍匐向南奔瘴雨蠻煙七千里廣<lb/>
西山川浩如海况復丘陵幾遷改纍纍相似一何多知<lb/>
爾荒墳竟安在紛紛異夢來㝠㝠㝠㝠之中殊有靈一<lb/>
朝忽得一抔土鶴骨深藏元姓丁共言試骨當試血骨<lb/>
肉相投疑可决孫郎瀝指血如川漬入骨中紅不滅孝<lb/>
<pb n="KR4e0111_WYG_001-14a"/>
子歡聲震若雷解衣包骨抱歸來南寧郡裏新風景添<lb/>
得孫郎哭父臺<lb/>
　　俗禮歌<hi>有序</hi>
　　　崑俗娶婦俗禮可嗤者甚多若所謂跨鞍問龍<lb/>
　　　進寶摟飯甑傳彩之類是也考之禮書一無所<lb/>
　　　據不知自何時何人始耶今士大夫家不審<lb/>
　　　是非安而行之畧不怪恥尚何罪於愚夫愚婦<lb/>
　　　波頺草偃者乎至若討喜一事言之汚人齒頰<lb/>
<pb n="KR4e0111_WYG_001-14b"/>
　　　此壻家以賊道待婦與婦之父母也瀆禮不經<lb/>
　　　莫此為甚余為膏兒畢姻醮子親迎交拜合卺<lb/>
　　　之外非禮之禮一切屏絶鄰姬里媼有不樂者<lb/>
　　　驚聞駭問嗚呼名為士大夫者既不能行古禮<lb/>
　　　一二以示人安忍蹈時俗之弊為其口實乎病<lb/>
　　　中無事因其名而采其義各成短歌一章以曉<lb/>
　　　之吾輩中能同心革罷亦移風易俗之一端也<lb/>
　　莫跨鞍<lb/>
<pb n="KR4e0111_WYG_001-15a"/>
　　　新婦未到之先壻家設馬鞍於正門限上婦出<lb/>
　　　轎令跨以入俗傳要平安須跨鞍也作莫跨鞍<lb/>
莫跨鞍莫跨鞍跨鞍未必家平安鞍高足小跨不過露<lb/>
出繡鞋人共看東家娶婦有鞍跨西家無鞍争笑話誰<lb/>
知一跨心膽麤亂走胡行都不怕嗚呼跨鞍不如不跨<lb/>
好俗禮紛紛奚足道<lb/>
　　莫問龍<lb/>
　　　新婦到門其姑用染紅燈草三然火在熨斗内<lb/>
<pb n="KR4e0111_WYG_001-15b"/>
　　　兩手執其柄又一人持大鏡一面同前問曰新<lb/>
　　　婦何方來婦之從者答曰旺方來又問何龍入<lb/>
　　　宅答曰寶龍入宅問已姑退而婦進謂之問龍<lb/>
　　　作莫問龍<lb/>
莫問龍莫問龍問龍龍在龍窟中掀天頭角役雷火引<lb/>
入宅來何處容總使寶龍能帶寶誰解降龍與龍討只<lb/>
有煌煌頷下珠㸔得貪夫眼中飽嗚呼寶龍豈是池中<lb/>
物肻逐婦人同入宅<lb/>
<pb n="KR4e0111_WYG_001-16a"/>
　　莫進寶<lb/>
　　　新婦入門問龍已畢其姑隨其家之所有或持<lb/>
　　　白金一錠或持酒器一件與婦持入上堂復納<lb/>
　　　還與姑謂之進寶作莫進寶<lb/>
莫進寶莫進寶進寶書中無可考婦家有寶當自進借<lb/>
取夫家亦何好古人眞寶眞可憐今人假寶徒紛然婦<lb/>
人孝順是眞寶進與舅姑無價錢嗚呼寶兮寶兮無爾<lb/>
獻三日入厨來進膳<lb/>
<pb n="KR4e0111_WYG_001-16b"/>
　　莫摟飯甑<lb/>
　　　新婦從堂入厨庖丁用飯一升揑成銀錠模様<lb/>
　　　以瓦甑盛之上覆以巾令婦開巾以筯摟開謂<lb/>
　　　之摟飯甑作莫摟飯甑<lb/>
莫摟飯甑莫摟飯甑飯甑破時如破鏡甑裏深藏是何<lb/>
物摟出揑成假銀錠甑雖有眼喜無口入得門來便教<lb/>
摟少年新婦恃力强故向人前擎好手嗚呼莫教甑破<lb/>
不可為臼中免使良人炊<lb/>
<pb n="KR4e0111_WYG_001-17a"/>
　　莫傳綵<lb/>
　　　新婦從堂入厨自厨入房家人以草席兩條布<lb/>
　　　地號曰龍鬚席一巻一舒令婦步行其上贊者<lb/>
　　　前唱賀新郎引導進房徹席不用謂之傳綵作<lb/>
　　　莫傳綵<lb/>
莫傳綵莫傳綵兩席相傳禮安在媒婆前引伴婆隨傳<lb/>
入洞房齊喝采人家娶婦在傳家不在容顔如舜華前<lb/>
席舒開後席巻呼作龍鬚徒爾誇嗚呼新郎有綵莫鋪<lb/>
<pb n="KR4e0111_WYG_001-17b"/>
地留製斑衣老來戲<lb/>
　<lb/>
　<lb/>
　<lb/>
　<lb/>
　<lb/>
　<lb/>
　平橋藁巻一<lb/>
</p>
<p>
</p>
  </div>
<div>
<head>平橋藁巻二</head> <lb/>
    <p>
<pb n="KR4e0111_WYG_002-1a"/>
欽定四庫全書<lb/>
　平橋藁巻二<lb/>
　　　　　　　　　　　　明　鄭文康　撰<lb/>
　五言古<lb/>
　　田家作<lb/>
壠上有良田山中有茅廬良田供嵗計茅廬足安居朝<lb/>
出事耕作暮歸讀詩書凉濯茂樹陰飯罩清溪魚秋高<lb/>
納禾稼霜寒采薪樗三時力頗勞卒歲心還舒田廬固<lb/>
<pb n="KR4e0111_WYG_002-1b"/>
荒陋父祖遺業餘世守知幾年承傳今在予追念先人<lb/>
艱豈易成菑畬雖云一方土重若瓊瑤琚我今享厚穫<lb/>
詎敢忘當初地偏夢寐熟志静思慮虛明月至皎皎清<lb/>
風亦徐徐鵞鴨惱比鄰桑麻遍村墟舊榖歲屢陳新酒<lb/>
時常釃劵許貧嫗貸飲召鄰翁俱迂懶自成癖禮法誰<lb/>
嫌踈有心務本業無意干名譽韋布幸麤安矧敢懐軒<lb/>
車穢矣郭霸糞哀哉范增疽長歌畎畝中此樂當何如<lb/>
　　趙進士夢萱堂<lb/>
<pb n="KR4e0111_WYG_002-2a"/>
慈母辭北堂季子恨何極托彼堂下花對此長相憶俯<lb/>
羮不可見面牆竟誰即昨夜夢魂中分明見顔色覺來<lb/>
獨遑遑陰風邊塞黑<lb/>
　　義井<lb/>
鑿地得清泉泉香甘若醴入口齒牙寒煩蒸浄如洗百<lb/>
轉轆轤聲主恩深到底<lb/>
　　義橋<lb/>
伐木架危梁民無病涉者砥柱樹中流行人來四野渡<lb/>
<pb n="KR4e0111_WYG_002-2b"/>
蟻尚多功兹勞豈云寡<lb/>
　　落齒<lb/>
　　　余年四十有九牙齒漸脱俗謂痞疳因考韓文<lb/>
　　　公落齒詩年纔三十六歲時為監察御史其詩<lb/>
　　　曰去年落一牙今年落一齒俄然落六七落勢<lb/>
　　　殊未己餘存皆動搖盡落應始止憶初落一時<lb/>
　　　但念豁可恥及至落二三始憂衰即死每一將<lb/>
　　　落時凛凛恒在已义牙妨食物顚倒怯𠻳水終<lb/>
<pb n="KR4e0111_WYG_002-3a"/>
　　　焉捨我落意與崩山比今來落既熟見落空相<lb/>
　　　似餘存二十餘次第知落矣倘常歲落一自足<lb/>
　　　支兩紀如其落併空與漸亦同指人言齒之落<lb/>
　　　壽命理難恃我言生有涯長短俱死爾人言齒<lb/>
　　　之豁左右驚諦視我言莊周云鶩鴈各有喜語<lb/>
　　　訛黙固好嚼廢軟還美因歌遂成詩持用詫妻<lb/>
　　　子用韻記述非曰敢和<lb/>
退之未四十俄落六七齒作詩十八韻付之不得已余<lb/>
<pb n="KR4e0111_WYG_002-3b"/>
生忝為士隱獨愼動止視父固不肖行已頗有恥夙懐<lb/>
心腹疾久待旦晩死臨鏡照面目自疑不是已去年冬<lb/>
至夜節氣冷於水一齒忽焉落易與㧞毛比旁者皆動<lb/>
揺參差不相似今年落漸多牢者無幾矣譬彼熟𤓰蒂<lb/>
誰能强經紀嚼物苦及齦剔塞敢勞指糜粥與荳液百<lb/>
物此可恃自念始半百老態遽若爾親賔愛莫助候問<lb/>
空驚視情至亦可傷理明聊復喜天地有時老紅顔豈<lb/>
常美何以慰我懷願有讀書子<lb/>
<pb n="KR4e0111_WYG_002-4a"/>
　　秋夜宿山中分題詩四首<lb/>
　　　分得紗帳<lb/>
禪牀浄如洗紗厨亦清素質比鮫綃輕色與狐腋妒聊<lb/>
爾蔽蚊蚋誰言障風露鈎懸鐘響朝窻掩日夕暮不用<lb/>
墜流蘇爐香自來度<lb/>
　　　分得布被<lb/>
木棉非繭絲麤厚亦難壞裁成七尺被一幅三縫界公<lb/>
孫富飾詐老衲貧忍賣垢汲澗泉澣晴掛松樹曬時或<lb/>
<pb n="KR4e0111_WYG_002-4b"/>
禮如來横鋪共膜拜<lb/>
　　　分得蒲團<lb/>
良工斬澤蒲編織同屨捆外圓似多智中充如有本跏<lb/>
趺僧入定狼藉客醉混坐馬恐奔逸乘車防覆損獨有<lb/>
山中禪長年占安穩<lb/>
　　　分得藤枕<lb/>
肌膚擅清凉骨格負剛毅上帶刀斧㾗中多黑甜味藉<lb/>
首睡至夘攤飯枕過未不霑脂粉香頗有蔬笋氣嗤彼<lb/>
<pb n="KR4e0111_WYG_002-5a"/>
邯鄲翁榮華片時貴<lb/>
　　匿名書<lb/>
　　　匿名書穿窬伏梁之徒之造言也朝廷嚴立禁<lb/>
　　　約律著令絞近有以區區姓名投諸里巷之牆<lb/>
　　　以余不臧得罪於異已之人固不足怪向年南<lb/>
　　　昌况公鍾守蘇日有投於門於堂於室者公笑<lb/>
　　　曰汝敢投吾面乎公自處固是論以聖學似失<lb/>
　　　反己之道余故作詩以見志焉<lb/>
<pb n="KR4e0111_WYG_002-5b"/>
友道尚忠告何為投匿名過愆得昭告自新路能行余<lb/>
生信多畏畏天尤戰兢舉目見神電側耳聞轟霆口有<lb/>
愚直言勢無趨附情獲咎或在斯辱教知自懲君當勿<lb/>
復作國典有明刑<lb/>
　　饗餘菴竹石<hi>七首</hi>
父族本南山母家在湘水生兒有重質清風滿人耳共<lb/>
言弗簫韶終當柱下史<lb/>
歲改色不易世遠質難糜氣與霜雪競壽與天地俱丈<lb/>
<pb n="KR4e0111_WYG_002-6a"/>
夫在比德焉能較微軀<lb/>
衞風興歌德大易亦言介德者壽之基介内斯介外此<lb/>
志諒弗渝吾心久云泰<lb/>
神禹斧鑿舊湘妃淚㾗鮮天地亦有窮萬物終化遷但<lb/>
當遺形迹留與作者傳<lb/>
此君君共稱丈人人亦拜呼君復呼丈尊異無或怪聲<lb/>
聞若踰情誰能永多頼<lb/>
嶰谷有佳種荆山多異姿路遠人力難造進不可遲一<lb/>
<pb n="KR4e0111_WYG_002-6b"/>
朝幸入手夕死復何辭<lb/>
踈篁非楚材白石豈荆璞一備任公竿一充鶴鳴錯微<lb/>
物尚多庸余生久淪落<lb/>
　　贈客<lb/>
逸羽戀岑蔚潛鱗樂深廣既無繒<graphic n="KR1508" url="https://raw.githubusercontent.com/kanripo/KR-Gaiji/master/images/KR1508.png" mimeType="image/png"/>虞且復遠罟網錦<lb/>
城固多樹龍門亦堪上所處己云適何煩起遐想笑歌<lb/>
北山文雲林振清響<lb/>
　　夢夏存良員外<lb/>
<pb n="KR4e0111_WYG_002-7a"/>
存良豪傑士二十登巍科功名與詞翰夙夜心靡他朝<lb/>
士紛如雲入眼苦不多謙謙義興尹<hi>弼</hi>誓言為藺頗南<lb/>
宫新陟階東廣已違和十年腹中書埋沒荒山阿孤兒<lb/>
托世父寡妻依病姑顓臾未足憂蕭牆起風波區區蝸<lb/>
角上白石尋干戈遂令萱荆詩<hi>存良有母子兄弟萱荆榮㑹詩巻</hi>翻成<lb/>
長恨歌質成遇匪人哀哉淚滂沱<lb/>
　　陳處士夫婦同日逝<lb/>
　　　潁川陳處士年八十六與其配俞同日殁事具<lb/>
<pb n="KR4e0111_WYG_002-7b"/>
　　　臨川吳餘慶志<lb/>
出世不同年謝世却同日同心結生前同歸在兹夕不作<lb/>
枝連理定作鳥比翼異彼中道者去化山上石紀載良<lb/>
可書相期永無逸<lb/>
　　挽范葦齋<lb/>
葦齋竒男子可望不可羈平生負孝義斷斷無乖離壯<lb/>
年事文藝出入黄金閨供奉三十載屢將榮遇辭建安<lb/>
最許可東里尤相知蕭然一儒冠朝野瞻容儀直道老<lb/>
<pb n="KR4e0111_WYG_002-8a"/>
彌堅清節貧弗移皜皜方寸地殷勤付佳兒念兹不可<lb/>
作淚灑墳前碑<lb/>
　　雲林巻<lb/>
身在雲林下心在雲林外林深白雲冷荷衣不堪頼牛<lb/>
羊滿田野風露夜未艾清境固朝夕幽懐豈能泰<lb/>
　　送范義莊北上<lb/>
北風吹高林衆樹枝皆鳴嚴霜遍郊野宿草已彫零寒<lb/>
氣日夕烈水澤成堅氷迢迢彭城驛舟膠不能行登車<lb/>
<pb n="KR4e0111_WYG_002-8b"/>
走曠遠輪轉煙塵生後山忽相送前山又來迎問程借<lb/>
宵炊聴鷄候晨興綿袍勿嫌厚邨酤宜自傾壯遊豈不<lb/>
歡况復觀光榮但念夙昔好歲晩難為情<lb/>
　　其二<lb/>
元昊有事日尊公在西陲有謀者三人負氣不受羈薄<lb/>
遊塞上觀經畧能自期長嘯示已志賦就崆峒詩欲獻<lb/>
恥自售不獻無由知於焉礱大石鐵筆冩其詞壯夫拽<lb/>
以行三人哭相隨尊公忽有聞驚問何其竒召之與相<lb/>
<pb n="KR4e0111_WYG_002-9a"/>
見欲用還躊躇一人雖肻留兩人竟西馳尊公恐失士<lb/>
亟令急騎追追之不復返昊也倚為師家屬在隨州官<lb/>
司重羈縻一朝遣間諜矯詔來釋之作樂笑迎去吾曹<lb/>
被其紿連兵十餘年職此兩人為兹事載雜籍將信還<lb/>
將疑君行遇西士為我問當時<lb/>
　七言古<lb/>
　　分得錢塘候潮送客還溫州<lb/>
錢塘江流平似掌雲散海門潮未上村鷄啼遍四郊聲<lb/>
<pb n="KR4e0111_WYG_002-9b"/>
淡月踈星尚微朗帆檣滿目紛如麻候潮同坐江頭沙<lb/>
近郭鐘聲識僧寺隔江燈影是誰家衆中有客相依並<lb/>
訪我里居兼問姓自言家住樂清邑從小讀書期待聘<lb/>
先君舊日事文皇朝朝暮暮趨明光畫筆當朝推第一<lb/>
房山北苑皆尋常内外交遊多俊傑老大逢人猶折節<lb/>
一朝仕路各東西兩地書郵俱斷絶當時一人最知已<lb/>
道義忘形是君子年來宦寓在崑山曾致緘書託雙鯉<lb/>
囊琴載鶴遥相過舊情不減新情多花前對酒頻教醉<lb/>
<pb n="KR4e0111_WYG_002-10a"/>
月底談詩屢聴歌傾倒離懐將一月上道南還天正熱<lb/>
衆山拱揖俯臨吳一水迢遥曲通浙蘇杭相去五日程<lb/>
野花啼鳥如來迎前宵夢斷松陵驛昨日帆過檇李城<lb/>
夜來棲泊依林樾醉沐江風灑毛髪鄉心一片不容眠<lb/>
早起候潮將曉發須臾語罷潮已來舟船盡向江心開<lb/>
行到江南望江北欲付相思潮寄回<lb/>
　　廬墓兒<lb/>
神塘山陽敬亭北三尺高墳土花澀戚容滿面誰家兒<lb/>
<pb n="KR4e0111_WYG_002-10b"/>
向客未言先掩泣自言生身纔八月黄口呱呱流乳汁<lb/>
可憐兒父在鬼簿催赴泉臺趨令急此時阿母方始嫁<lb/>
綠髩紅顔踰二十一朝忽作未亡人無意獨生判絶粒<lb/>
哭夫横抱似夫兒夫業有兒還可葺茹悲飲恨度朝暮鸞<lb/>
鏡鳯釵都什襲瀾翻劉向列女傳手寫共姜詩暗習寒<lb/>
燈不厭翦刀冷暑夜勤將麻縷緝共嘲壯夫既夭折弱<lb/>
稚那能保成立朱門衆子多下流况爾寡妻何所及母<lb/>
志堅持肻少動覆水難收終要拾八齡即遣就外傅髪<lb/>
<pb n="KR4e0111_WYG_002-11a"/>
綰雙鬟驅負笈束修累嵗力經營筆劄隨時苦供給三<lb/>
餐同咬菜根飯井臼甘勞㸑躬執叮嚀告誡言滿耳一<lb/>
日辛酸幾回集從此操危又慮深幸爾成人在鄉邑母<lb/>
能守節兒讀書歡若卑官轉崇級百年光景等須㬰思<lb/>
報慈恩心汲汲誰知此念竟虛負母命云殂斷呼吸籲<lb/>
天叩地了莫聞猛欲下從無路入空將兩眼帶血淚灑<lb/>
浸松根土痕濕田間來取蓼與荼覆得新菴大如笠海<lb/>
枯石爛繫哀思何日何年忘鬱悒我聞此言亦悽慘下<lb/>
<pb n="KR4e0111_WYG_002-11b"/>
馬墳前頻慰揖為兒作歌兒謂誰闗西孫子其名伋<lb/>
　　松竹篇<lb/>
徂徠之山山有靈四時秀氣隂㝠㝠中産古松髙百尺<lb/>
頭角怪異非凡形逢時開花吐香雪一寸堅心一方鐡<lb/>
嚴霜烈日不改顔風雨惟聞聲激切夢中肯上丁公腹<lb/>
浪遊之封徒自辱養成良藥在深根要與蒼生濟惸獨<lb/>
平生知己獨此君此君乃是虛心人直節畧施何晏粉<lb/>
清標不汚元規塵般倕伶倫俱未來相逢盡説非良材<lb/>
<pb n="KR4e0111_WYG_002-12a"/>
誰知老天有深意暗施雨露加滋培一朝使者軺車動<lb/>
有司取赴明廷貢自縁生長草萊中不是朝家遲爾用<lb/>
　　姚江草堂<lb/>
草堂舊在姚江滸門對清流列環堵明窻净几似仙家<lb/>
中有佳人服勤苦養高懶去干州縣十載將心攻筆硯<lb/>
興來不賦散人歌閒時只讀功臣傳珠璣文繡撑心胸<lb/>
袖擕長䇿朝重瞳丹墀獨對五千字羣英誰敢争前鋒<lb/>
長安陌上恩榮日從此金門遂通籍青春衣繡入烏臺<lb/>
<pb n="KR4e0111_WYG_002-12b"/>
寒郤當年讀書席客邊日夜長相思别來庭樹生孫<lb/>
枝清泉白石畫中景凉風踈雨燈前詩有時高望添惆<lb/>
悵夢魂飛到姚江上千樹桃花幾度紅半庭芳草元無<lb/>
恙去年懐歸奏明主曉叩天閽聴天語鑑湖賜與賀知<lb/>
章一棹南還特相許嘯歌重上江邊堂藤花落地莓苔<lb/>
香紗㡌籠頭作堂主坐令蓬蓽增輝光尋踪訪舊多<lb/>
零落只有青山宛如昨雖云田野久荒蕪且喜松篁未<lb/>
蕭索未歸長憶故園春到得家來興已分不為草堂無<lb/>
<pb n="KR4e0111_WYG_002-13a"/>
樂趣此心一飯敢忘君<lb/>
　　題劉氏世榮堂<lb/>
　　　永豐劉傑希秀舉進士而授官有年自鼻祖省<lb/>
　　　元至高曾而下代有顯者道德節義滿人口耳<lb/>
　　　予采其實題其世榮堂使讀者知劉氏之榮在<lb/>
　　　此不在彼也<lb/>
昔人文獻稱西江西江人物多淳龎山川降神豈無意<lb/>
生賢用世資家邦君家舊居鷲溪裏儒業相承近誰<lb/>
<pb n="KR4e0111_WYG_002-13b"/>
比清風高節滿前朝盛德豐功載良史省元奮發開後<lb/>
昆百年子姓俱蘭蓀東亭先生德尤厚天畀令器如溟<lb/>
鵾令器為誰諱鶚者早歲詞章播朝野外藩中祕屢遷<lb/>
官隨把丹衷向君寫可憐末路逢坎坷平時草野皆干<lb/>
戈間關奉命守韶郡撫輯能使民心和無何又掛將軍<lb/>
印駐節邊疆靖邊釁忠肝義膽付天知婢膝奴顔恥時<lb/>
擯元阼將湮不敢續大厦支傾非一木俯知時勢兩難<lb/>
為坐取文山傳來讀從容賦就絶筆詩英魂暗逐旌旗<lb/>
<pb n="KR4e0111_WYG_002-14a"/>
飛舍身下從巡與遠三軍血淚齊沾衣仁聲不減泰華<lb/>
重凛凛孤忠鬼神誦心田一片無寸瑕留與後人耕且種<lb/>
太學儒生乃其嗣東陽明府為孫子詩書浸漬卒有獲<lb/>
仁義栽培允堪恃熈朝啓運億萬年大開科目羅英賢<lb/>
一時君家五兄弟齊驅並駕相争先累世榮通世非少<lb/>
名節多虧無足道孰似言言百尺堂蒂固根深不傾倒<lb/>
瓊枝玉樹新成行後來門戸將尤昌僭題長句慶私幸<lb/>
還期過爾瞻輝光<lb/>
<pb n="KR4e0111_WYG_002-14b"/>
　　烈女陳若英<lb/>
　　　烈女陳若英瑞州高安人受靖安舒璉之聘璉<lb/>
　　　卒若英自經死時年一十九<lb/>
妾生未識檀郎面妾貌檀郎未容見兩家名姓各相聞<lb/>
妾始加笄郎突弁阿翁讀書官作郎兒郎從之親筆硯<lb/>
寒燈暑帳不辭勞飽學醉經將領薦阿翁遷官向南返<lb/>
子父相隨共家眷淮陰城下驛亭邊誰料因縁事成變<lb/>
珊瑚枝向掌中折道上人看淚如霰青天白日愁無光<lb/>
<pb n="KR4e0111_WYG_002-15a"/>
野魅山妖寒欲顫銘旌高表異鄉魄襦袴空留慈母線<lb/>
妾家遥隔西江水訃入深閨心膽戰不知眼底有人間<lb/>
望近黄泉離一箭横挿郎家雙股釵勇繫蘭房三尺<lb/>
練但求同化穴中土肻作孤棲梁上燕從容頃刻畢此<lb/>
身烈烈清風湖海遍乃知天性無古今堯舜塗人同一<lb/>
善請歌女子若英詩莫看太師長樂傳<lb/>
　　與葉及菴論商山四皓<lb/>
高皇暮年將易儲期期御史强沮之留侯從容肻直諌<lb/>
<pb n="KR4e0111_WYG_002-15b"/>
公義定滅宫幃私斯人平生仗多智預卜將來有人彘<lb/>
功成謹縮三寸舌推禍與人圗自避吁嗟四老眞獃夫<lb/>
等閒誘出如嬰鶵雖令太子生羽翼亦使悍后為屠奴<lb/>
先王一姬并一子一朝盡向砧刀死他年又召諸呂來此<lb/>
禍皆從老人始<lb/>
　　讀倥侗子補劉龍洲小傳用陳亮韻<lb/>
龍洲巨眼雙垂虹四海一望都成空有時痛發賈生哭<lb/>
血淚迸落珍珠紅初心甘老山中酒寢不成眠亦須走<lb/>
<pb n="KR4e0111_WYG_002-16a"/>
東南日月欲墮地渡江思顯擎天手洛陽田地本中原<lb/>
還我輿圗舊時有胸中十萬總兵器用夏變夷期可致<lb/>
從來好事苦多違十常八九難如意五國城頭雙臥龍<lb/>
中興懸望商高宗區區泗上一亭長仗劎猶能歌大風<lb/>
正爾艱難傷國步堪歎滿朝皆妾婦先將此軰酒飯囊<lb/>
大車來載斗來量此心未遂身先死郤把并州作故鄉<lb/>
　　朱氏雙節<lb/>
　　　進士朱鉉二母早寡不嫁號曰雙節賦以贈之<lb/>
<pb n="KR4e0111_WYG_002-16b"/>
霜華夜度湘簾影玉兎寒沉簾外井孤燈雙婦抱雙兒<lb/>
淚結紅氷濕衣冷太阿出冶火星熱鋒鋩射人肝膽裂<lb/>
誰知兩㸃少年心同化堅貞一方鐡<lb/>
　　送錦衣劉公子徃南京<lb/>
殘月鷄聲曙光白寶劍金鞭帶行色緑楊堤上紫騮嘶<lb/>
一道風煙向南國南國繁華莫乆留歸來重整舊弓裘<lb/>
君家世沐恩波厚好斬樓蘭早拜侯<lb/>
　平橋藁巻二<lb/>
</p>
<p>
</p>
  </div>
<div>
<head>平橋藁巻三</head> <lb/>
    <p>
<pb n="KR4e0111_WYG_003-1a"/>
欽定四庫全書<lb/>
　平橋藁巻三<lb/>
　　　　　　　　　　　　明　鄭文康　撰<lb/>
　五言絶<lb/>
　　戊辰元日<lb/>
京國新元日隨朝入紫宸雙親故山下稱壽是何人<lb/>
　　曙鴉<lb/>
霜冷曉星高羣鴉近九霄禁城鐘鼓動環繞似隨朝<lb/>
<pb n="KR4e0111_WYG_003-1b"/>
　　思友<lb/>
對雨思君子胸中萬巻書知心非一日有志作眞儒<lb/>
　　白髪<lb/>
火熾撲難滅波頺防亦傾鏡中新白髪三物總無情<lb/>
　　讀李太白詩集<lb/>
白髪三千丈秋來日夜生汪倫忽相見無語各含情<lb/>
　　畫册四景<lb/>
浦濶帆如馬歸心猶厭遲莫因順風裏忘却逆風時<lb/>
<pb n="KR4e0111_WYG_003-2a"/>
水獺荷花下鷺鷥荷葉邊漁舟更數罟誰為小魚憐<lb/>
橋上月如晝魚罾收未曾清光且遲轉留作小家燈<lb/>
雪霽景如畫幾家詩酒歡誰知白屋下連日有飢寒<lb/>
　　太常卿夏公仲昭進階從二品時年七十七<lb/>
雲鶴上羅衣犀鞶映壽眉年高喜身健恩重覺行遲<lb/>
　　偶憶芮明府朱商潛彭水竹范淞南四老遺事<lb/>
去縣日已久威風尚爾寒城中舊豪猾不敢舉頭看<lb/>
片玉曾誇我牽絲許問名雁書來報晩耿耿幼時情<lb/>
<pb n="KR4e0111_WYG_003-2b"/>
寡嫂多風節門如法吏家小郎空好事不為表貞嘉<lb/>
雙目老來瞽深衣實稱情年年鄉飲酒不忝大賔名<lb/>
　　自喜<lb/>
自喜平橋路橋平路不斜若論徃來久誰得似寒家<lb/>
　　其二<lb/>
自喜傳家物傳家有舊編當時修譜者特記孝宗年<lb/>
　七言絶<lb/>
　　元夕<lb/>
<pb n="KR4e0111_WYG_003-3a"/>
東家火樹夜光飄堂上春寒向晩消楚舞吳歌盈耳目<lb/>
千金一刻度良宵<lb/>
　　宿車塘張氏舘<lb/>
縣城寒漏雨中沉江舘無人醉擁衾年少書生豈陶穀<lb/>
肻因一笑費千金<lb/>
　　題趙仲穆出獵圖<lb/>
駿馬胡鷹萬里天飛塵一道暗如煙清平正好調弓馬<lb/>
莫為從禽學少年<lb/>
<pb n="KR4e0111_WYG_003-3b"/>
　　山齋<lb/>
山齋無事樂忘飢姓氏何須太守知有客叩門驚犬吠<lb/>
若非求藥定求詩<lb/>
　　新酒初熟約徐寛共嘗候久不至<lb/>
羣鴉飛盡月黄昏不見人來共酒樽坐久隔牆聞犬吠<lb/>
桂花香裏又開門<lb/>
　　夏日讀書樹下<lb/>
高樹凉風落翠陰古詩三百治平音壯年且盡雙瞳力<lb/>
<pb n="KR4e0111_WYG_003-4a"/>
莫為功名易動心<lb/>
　　漁樵問答<lb/>
妻子同舟釣浪花曉行淮浦暮長沙采薪只在深山裏<lb/>
得似江湖處處家<lb/>
擔頭春酒一瓢多樹底看山樹底過謾説江湖妻子樂<lb/>
幾人失脚在風波<lb/>
　　和曾刑部韻<lb/>
　　　曾習江西泰和人訓導崑山兄翬任刑部郎中<lb/>
<pb n="KR4e0111_WYG_003-4b"/>
　　　以詩寄至習邀余同和<lb/>
杜陵花竹怨離居驛使遥傳日下書啼斷西風原上鳥<lb/>
海天愁思正紛如<lb/>
　　詠鶴<lb/>
丹頂𤣥裳雪羽衣水邊石上最相宜清高不入樊籠裏<lb/>
只許仙人渡海騎<lb/>
　　寄徐叶祥<lb/>
南州高士有佳兒清節雖貧亦自持閉户讀書多歲月<lb/>
<pb n="KR4e0111_WYG_003-5a"/>
不將名姓向人知<lb/>
　　春園<lb/>
栁眼茶芽總未抽滿天雲意呌寒鳩轆轤罷轉人蹤静<lb/>
不是春天是晩秋<lb/>
　　刺牡丹<lb/>
名花不入小家園歲歲花時沸管絃只恐春風容易過<lb/>
鄰翁耕作種𤓰田<lb/>
　　客中聞弟病<lb/>
<pb n="KR4e0111_WYG_003-5b"/>
家書無雁到京遲兩月沉疴近始知莫是勞心思遠客<lb/>
夜牕多誦鶺鴒詩<lb/>
　　貧兒<lb/>
哀哀枕上淚成氷哭入長更不忍聴子母同眠猶較可<lb/>
阿婆獨宿更零丁<lb/>
　　寄海上韓杲<lb/>
一紙相思托便鱗客鄉人寄故鄉人看花深憶山中樂<lb/>
只恐歸遲不見春<lb/>
<pb n="KR4e0111_WYG_003-6a"/>
　　其二<lb/>
行盡清溪到水涯好山環繞故人家寥寥一犬柴門外<lb/>
只隔橋東幾樹花<lb/>
　　送洪彦章致仕還括蒼<lb/>
壯年遊宦晚年休落盡紅顔漸白頭别郤江湖風浪險<lb/>
扁舟歸去入安流<lb/>
　　題西溪書舍倒用韻<lb/>
東家歌舞隔花陰日夜歡情似海深獨有西溪隱君子<lb/>
<pb n="KR4e0111_WYG_003-6b"/>
一編探盡聖賢心<lb/>
富貴功名不動心數掾遥在百花深先人手種庭前樹<lb/>
長得孫枝滿地陰<lb/>
　　題静室<lb/>
静中風月静中身不見長安市上塵自分封侯無骨相<lb/>
只應終老作閒人<lb/>
　　其二<lb/>
饑采松苓渴飲泉静中最喜日如年衣冠不接閒賓客<lb/>
<pb n="KR4e0111_WYG_003-7a"/>
只向詩書接聖賢<lb/>
　　玉立亭<lb/>
　　　前元時崑山王君祐有玉立亭會稽楊亷夫嘗<lb/>
　　　飲其中題詩曰王郎崑之秀玉立而長身亭子<lb/>
　　　如笠大不直一欠伸亭前千尺峯倒影入水濱<lb/>
　　　燒琴有爨桐漉酒有烏巾客來塞屋破露坐草<lb/>
　　　上茵時時來鐵叟共酌羅浮春題曰令小朶雲<lb/>
　　　捧硯為賦此章君祐之宗孫益復亭其地予亦<lb/>
<pb n="KR4e0111_WYG_003-7b"/>
　　　為賦二絶云<lb/>
亭中曾寫鐵仙詩人去亭荒碧草滋千尺危峯今尚在<lb/>
重來磨洗認當時<lb/>
　　其二<lb/>
玉立長身舊主君百年遺事至今聞宗孫賔客還如舊<lb/>
只欠楊君小朶雲<lb/>
　　與謝素菴酌酒<lb/>
　　　宣德十年乙夘冬余與朱珤同山陰蔣西齋以<lb/>
<pb n="KR4e0111_WYG_003-8a"/>
　　　公事赴蘇州假舘謝素菴宅有夏顯者崑山狂<lb/>
　　　人酒醉不知何從來語言半莫可了道遇郡人<lb/>
　　　伊侃士剛邀其同過素菴士剛予友也美丰姿<lb/>
　　　顯强其就寢士剛亦欣然從之時夜頗寒素菴<lb/>
　　　家甚貧私念枕衾不備指其逸去顯即使酒大<lb/>
　　　怒發罵四鄰驚問西齋撫慰不解素菴内君畏<lb/>
　　　伏不敢喘息漏下三鼔顯不别而逃明年士剛<lb/>
　　　登進士第擢工科給事中再明年余亦第是歲<lb/>
<pb n="KR4e0111_WYG_003-8b"/>
　　　顯以好酒亡又三年士剛在京因忿死素菴内君<lb/>
　　　亦物故後二十年為景泰五年正月十七日素<lb/>
　　　菴見過酒中偶道及此歴歴如昨日事不勝存<lb/>
　　　殁之感西齋告休在家尚無恙今已八十一歲素<lb/>
　　　菴六十四歲珤四十七歲予少四歲文康識<lb/>
卄年易過似流星對酒憐君已暮齡舊事凄凉半陳蹟<lb/>
一塲春夢不堪聴<lb/>
　　甲戌歲<hi>景泰五年</hi>
<pb n="KR4e0111_WYG_003-9a"/>
隴頭一夜雪平城海口潮來水就氷百歲老人都解説<lb/>
眼中從小不曾經<lb/>
　　　吾崑高年老頗多唐子華年九十歳陳徳剛年八<lb/>
　　　十九歲歸叔度年八十六歲朱士栗年八十歲<lb/>
　　　諸老皆强健能言<lb/>
　　晨興<lb/>
一宵酣睡不曾醒忽見東牕日已明自笑起遲非中酒<lb/>
為無人解報鷄鳴<lb/>
<pb n="KR4e0111_WYG_003-9b"/>
　　藥名詩贈鄭完<lb/>
　　　藥名詩始於唐張籍有江臯歲暮相逢地黄葉<lb/>
　　　霜寒半下枝句宋元來亦有作者永樂初曾狀<lb/>
　　　元在翰林有十首多寫幽思之情有半生空帶<lb/>
　　　宜男草遠客當歸尚未還又石髓難將補骨脂<lb/>
　　　乳香消減見青皮句膾炙人口蔣恭靖集中有<lb/>
　　　八首皆述已懐其言曰莫道衰殘能獨活丹砂<lb/>
　　　曾遇葛仙翁又曰人言此老當歸去總得回鄉<lb/>
<pb n="KR4e0111_WYG_003-10a"/>
　　　已白頭題曰和翰林鄒仲熈韻想一時唱和必<lb/>
　　　尚有人也蘄陽尊生鄭侯作宰吾崑三年其子<lb/>
　　　完來省親平生最愛曾公藥名詩行坐詠歌似<lb/>
　　　有膏馥霑染其齒舌間亦其嗜好在是也今因<lb/>
　　　其還相祖道上采廿八味綴四首送之<lb/>
草果堆盤酒滿觴羮調五味鬱金香誰言沒藥延親壽<lb/>
煉得靈砂貫衆方<lb/>
使君有子正烏頭雙眼空青氣伏牛半夏裏來知母健<lb/>
<pb n="KR4e0111_WYG_003-10b"/>
忍冬歸去亦忘憂<lb/>
有客回鄉賦白駒怕將薏苡混珍珠道園藳本君家刻<lb/>
只載車前百部書<lb/>
紫苑彫殘百草霜醉騎海馬送賓郎紅娘敲折金釵股<lb/>
笑對王孫續斷腔<lb/>
　　送馬紹榮補學官弟子<lb/>
有客新從泮水游誓將刀筆換公侯若非正學叨封拜<lb/>
終落功名第二籌<lb/>
<pb n="KR4e0111_WYG_003-11a"/>
　　其二<lb/>
臨軒天子覓眞儒郕國遺編第一書君去盡心須盡讀<lb/>
好擕十傳赴公車<lb/>
　　安閒<lb/>
脱却朝衫製芰荷芙蓉亭上嘯還歌生來骨相知輕賤<lb/>
長得安閒幸已多<lb/>
　　喚渡<lb/>
渡頭風急水生波客路歸心向晚多喚出小舟行不上<lb/>
<pb n="KR4e0111_WYG_003-11b"/>
隔江無奈雨來何<lb/>
　　其二<lb/>
白浪浮空散作花蕩舟食力度年華行人不用愁風雨<lb/>
過得江來似到家<lb/>
　　觀燒刼圖<lb/>
　　　元僧有提㸃昌都事燒刼事在至正間邑人葉<lb/>
　　　秀實上燒刼圖副現藏五世孫都給事中盛家<lb/>
　　　詳具王尚書直傳<lb/>
<pb n="KR4e0111_WYG_003-12a"/>
福嚴寺裏秃鶖兒不竪旛幢竪賊旗白晝殺人憑佛力<lb/>
嚴沙溝變火坑池<lb/>
　　其二<lb/>
燒刼誰能作畫圖南陽壯士手親摹官兵一出髠郎死<lb/>
滿縣歌聲聴鷓鴣<lb/>
　　題雜畫<lb/>
　　　題古今雜畫詩頗多悉棄弗録獨於史事用已<lb/>
　　　意寓勸懲者存之得十八首<lb/>
<pb n="KR4e0111_WYG_003-12b"/>
直道難容竟獨歸離騷賦罷淚沾衣魂靈不逐湘流逝<lb/>
還向懐王殿上飛<lb/>
自古含容解弭災將軍從此負荆來早知一飯三遺矢<lb/>
悔不當初謝郭開<lb/>
纔逢生客便呼郎仙女風情想未忘莫笑思家輕出洞<lb/>
家中自有舊糟糠<lb/>
恨無顧愷刺心鍼擔負風流仗酒醺誰料鄰家機上女<lb/>
懐春不似卓文君<lb/>
<pb n="KR4e0111_WYG_003-13a"/>
追憶蒲鞭漢大夫撲刑雖用得完膚郤憐東魯臧孫氏<lb/>
不去鞭蒲去織蒲<lb/>
壯士輕生易許人圖謀未遂已亡身明知一去無還理<lb/>
底事狂歌竟入秦<lb/>
弱水蓬山幾萬重仙宫未必勝秦宫君王輕聴齊人語<lb/>
空駕樓船入海中<lb/>
史傳荒唐怪事多乘槎那得上天河不知織女支機石<lb/>
遺落人間竟若何<lb/>
<pb n="KR4e0111_WYG_003-13b"/>
讀罷司徒一紙書北軍門外報鑾輿君王若問平時釣<lb/>
不釣功名只釣魚<lb/>
白日豪奴擅殺人生擒不避主家嗔最憐文叔行柔道<lb/>
容得當時强項臣<lb/>
長營兵甲似雲屯號令曾聞遏至尊他日凄凉廷尉獄<lb/>
獄門無復似轅門<lb/>
會稽太守駕行軒山叟龍鍾立道邊買得千金聲價重<lb/>
臨行只用一文錢<lb/>
<pb n="KR4e0111_WYG_003-14a"/>
負擔行歌過古墳故妻猶是飯王孫他年一見呼同載<lb/>
不念前情念後恩<lb/>
一入沙場與漢辭節旄落盡髩成絲生降得似生還樂<lb/>
膓斷河梁五字詩<lb/>
曾奪麻池厭老拳十年深抱死生寃石郎亦是英雄客<lb/>
握手平生不諱言<lb/>
强臣欲竊晉山河萬騎西來奈爾何此日新亭迎候者<lb/>
侍中不及謝安多<lb/>
<pb n="KR4e0111_WYG_003-14b"/>
伴食空居政事堂死時惟剩一空囊家中留得蒼頭在<lb/>
自鬻身錢辦主喪<lb/>
嫁女惟愁致客難君王詔遣共交歡誰知後日生兒樂<lb/>
虛授朝廷五品官<lb/>
　　壽徐老翁<lb/>
還丹九轉解延齡不及心丹更有靈三戒從來是良藥<lb/>
養生湏讀素王經<lb/>
　　其二<lb/>
<pb n="KR4e0111_WYG_003-15a"/>
年登七十無老態歲歲壽星光射秋王母蟠桃不須獻<lb/>
醉呼方朔自來偷<lb/>
　　擬張允懐寄内代内答<lb/>
　　　南京張允懐舍家遊江湖十年一日作寄内并<lb/>
　　　代内答詩各五絶曲盡幽怨情狀似有翻然改<lb/>
　　　悟賦歸之意余恐其既作復止言之而不果也<lb/>
　　　亦各擬五首促之<lb/>
年年曾寄客邊書冩盡眞情只當虛十紙到家無一答<lb/>
<pb n="KR4e0111_WYG_003-15b"/>
恨人心性願消除<lb/>
故園歸計屢蹉跎不是狂夫薄倖多山鳥報人泥滑滑<lb/>
况聞江上有風波<lb/>
寒家諸父挽宗孫又與先人掃舊墳莫聴無稽長舌者<lb/>
浪言身在百花村<lb/>
百花村裏錦成雲盡賣烏程若下春白面書生今漸老<lb/>
有誰年少肻留人<lb/>
思家獨上仲宣樓何處青山是舊游便覔鯉魚先寄信<lb/>
<pb n="KR4e0111_WYG_003-16a"/>
月圓時節大刀頭<lb/>
　　　右寄内<lb/>
頻年收得慰安書畫餅難充腹内饑見説錦城無限好<lb/>
錦城雖好不如歸<lb/>
聞君黒髪漸成皤誰信閨人白更多唱慣閶門楊栁曲<lb/>
無心來聴扊扅歌<lb/>
檀郎蹤跡似風蓬幾夜因縁在夢中不及天孫衾與枕<lb/>
一年猶得一相同<lb/>
<pb n="KR4e0111_WYG_003-16b"/>
一燈一影共成三人問移天只自慙近報歸來非誑説<lb/>
便從牕下種宜男<lb/>
十年隔别面如𤓰無復容顔似舜華只恐到門初下馬<lb/>
一天愁悶悔還家<lb/>
　　　右代内答<lb/>
　　黄栗妻<lb/>
　　　東海黄栗妻凌氏其夫遠出適海水泛漲里中<lb/>
　　　豪民乘時逼脇使服役隄捍凌氏曰我為婦人<lb/>
<pb n="KR4e0111_WYG_003-17a"/>
　　　救死且不贍焉能事此豪民怒壊其室廬毁傷<lb/>
　　　其薪木凌氏不得已遂自盡事在景泰<hi>闕</hi>年<lb/>
天時人事總堪哀一婦難當兩様災報與憂民巡撫使<lb/>
早騎驄馬火星來<lb/>
　　其二<lb/>
不因洪水為豪民逼向黄泉送此身巡撫到來煩説與<lb/>
一時似我尚多人<lb/>
　　和鈍菴弔樂菴龍洲蓮峯半山四古墓<lb/>
<pb n="KR4e0111_WYG_003-17b"/>
白頭村嫗白頭翁盛事驚看在眼中可惜一抔江上土<lb/>
野花黄蝶領春風<lb/>
一篇醉渡浙江詞不是尋常句讀詩空有故人三十萬<lb/>
等閒盡付酒家兒<lb/>
泗園文脉接蓮峯姓氏曾收縣誌中只為書聲消歇乆<lb/>
子孫誰免哭途窮<lb/>
清江百里古名婁總管佳城此地留龍虎氣消君莫怨<lb/>
新漕風景更多愁<hi>新漕王葆墓</hi>
<pb n="KR4e0111_WYG_003-18a"/>
　　壽山中人<lb/>
羔羊春酒雜仙桃兩鬢秋霜一布袍白鹿青騾來㑹者<lb/>
滑稽方朔最年高<lb/>
　　題王同知梅花<lb/>
少年頭角老成身一寸心中萬古春清白自然顔色好<lb/>
江南歌咏有詩人<lb/>
　　古墓<lb/>
野梅荒草水邊墳無處從人問子孫三尺斷碑今又失<lb/>
<pb n="KR4e0111_WYG_003-18b"/>
幾多遺恨夕陽村<lb/>
　　送老兵<lb/>
劍光如火馬如飛破敵曾隨大將車斗酒彘肩常不飽<lb/>
胸中磊塊盡兵書<lb/>
　　題呂推官鳯池春雨竹<lb/>
鳯凰池上鳯凰翎帶雨離披舞舜庭分得一枝盱郡裏<lb/>
清風常滿節推廰<lb/>
　　班姬<lb/>
<pb n="KR4e0111_WYG_003-19a"/>
陽阿禍水灑塗椒從此劉家火漸消莫恃齊紈長在手<lb/>
西風容易到芭蕉<lb/>
　　題徐氏隱居<lb/>
南山楊栁北山桑山下人家禮義鄉擕取舊書辭舊隱<lb/>
願從東壁借餘光<lb/>
　　題倦繡圖<lb/>
暖籠雙袖軃雲鬟繡出鴛鴦帶笑看侍女不須猜倦倚<lb/>
玉纎氷冷怯鍼寒<lb/>
<pb n="KR4e0111_WYG_003-19b"/>
　　題爛柯圖<lb/>
一局棋殘已爛柯仙家歲月信難過衣衫最是輕柔物<lb/>
不識當時爛幾何<lb/>
　　喜故人子至<lb/>
百年茅屋幾秋風已見高門在眼中况爾纍纍盡英物<lb/>
高曾元是漢于公<lb/>
　　題黄生文藳<lb/>
不識黄家玉樹枝偶於草藁見文辭若非沈老同菴裏<lb/>
<pb n="KR4e0111_WYG_003-20a"/>
那得諸生有項斯<lb/>
　　題梅花送沈太守之廣州<lb/>
笑乘五馬向南天一路仁風捲瘴煙心比梅花更清白<lb/>
任教人説有貪泉<lb/>
　　題小畫<lb/>
楊栁村西野路荒渡頭風急水如湯客行不用憂狼虎<lb/>
只恐逢人變虎狼<lb/>
　　宗能寓夏氏舘暑夜以詩招之<lb/>
<pb n="KR4e0111_WYG_003-20b"/>
故人清話類清標清似清風月下飄不及清風能自至<lb/>
故人須待寄詩邀<lb/>
　　江行逢漁父<lb/>
衣食年年半有無冷風寒雨在江湖長貧不為官家課<lb/>
盡送黄公舊酒壚<lb/>
　　題倪元鎭雙樹小景<lb/>
百年片紙非朋貝湖海收藏墨未昏金谷園中千萬樹<lb/>
不知留得幾株存<lb/>
<pb n="KR4e0111_WYG_003-21a"/>
　　題菖蒲<lb/>
抱持清節任清癯獨笑山花醉似泥欲寄楊家舊知已<lb/>
問誰驛使過關西<lb/>
　　題雲山小隱<lb/>
遠山雲白近山青竹裏芽齋水上亭常恐城中官客至<lb/>
帶將塵土汙階廰<lb/>
　　讀張騫傳<lb/>
漢家西域是誰開博望功成事可哀斷送壯夫知幾許<lb/>
<pb n="KR4e0111_WYG_003-21b"/>
換將胡物過東來<lb/>
　　讀歸去來辭<lb/>
折腰懶向督郵前歸去還耕栗里田身到元嘉將十載<lb/>
夢魂只在義熈年<lb/>
　　江鄉<lb/>
江鄉酒熟黍離離蓴菜鱸魚正及時堪笑同行門外客<lb/>
月明烏鵲歎無枝<lb/>
　　題劉龍洲像<lb/>
<pb n="KR4e0111_WYG_003-22a"/>
長髯廣額酒杯深人物孤高月下岑七尺微軀三寸舌<lb/>
江湖形迹廟堂心<lb/>
　　野雲<lb/>
野雲如水湧如湯飛向遥天入渺茫人説野雲閒似我<lb/>
看來翻覺野雲忙<lb/>
　　懐葉與中<hi>三首</hi>
石浦橋頭少保家有田有宅有船車芙蓉黄菊開將遍<lb/>
白酒蓴羮稨荳茶<lb/>
<pb n="KR4e0111_WYG_003-22b"/>
十畝金潼隔市㕓水香地暖草如煙奉思菴外長松下<lb/>
明月清風不用錢<lb/>
新買齋居近學宫傳家書籍儘堪容北牕又有娱情物<lb/>
三里青山百丈峯<lb/>
　　題邵啓南橘軒<lb/>
橘葉青青橘柚黄藥罏茶竈盡生光寛衣大袖秋香裏<lb/>
一巻靈樞不下堂<lb/>
　　其二<lb/>
<pb n="KR4e0111_WYG_003-23a"/>
自古神仙事渺茫郴州橘井漸遺忘家傳只用君臣藥<lb/>
不慣單行施療方<lb/>
　　懐孫紹先<lb/>
兄弟當家子若林情懐偏向酒邊深里中惡少多相侮<lb/>
不設機關半㸃心<lb/>
　　送查若庸下第東還<lb/>
讀書不為科名讀若説科名誤此生請看草廬初讀起<lb/>
便知專不為科名<lb/>
<pb n="KR4e0111_WYG_003-23b"/>
　　其二<lb/>
浮名得失何須較實學盈虛當自强君有長才長十倍<lb/>
好於十倍更增長<lb/>
　<lb/>
　<lb/>
　<lb/>
　<lb/>
　平橋藁巻三<lb/>
</p>
<p>
</p>
  </div>
<div>
<head>平橋藁巻四</head> <lb/>
    <p>
<pb n="KR4e0111_WYG_004-1a"/>
欽定四庫全書<lb/>
　平橋藁巻四<lb/>
　　　　　　　　　　　　明　鄭文康　撰<lb/>
　五言律<lb/>
　　春日偕龔工部過楊氏東郭草亭<lb/>
小小茅亭下隂隂桞樹多町畦接城郭花卉近陽和閣<lb/>
老題詩在遊人載酒過坐聽灌園者時唱太平歌<lb/>
　　過南溪翁莊<lb/>
<pb n="KR4e0111_WYG_004-1b"/>
嘉樹繞崇垣清流映蓽門治生餘粟帛供祭足雞豚詩<lb/>
酒閒情寓衣冠古製存時時逢野老共話長児孫<lb/>
　　城南夜集<lb/>
明月照髙秋城南昨夜遊行厨依緑樹長席近河流鷗<lb/>
夢芙蓉渚漁燈杜若洲荒閒儘堪樂何必酒家樓<lb/>
　　白屋<lb/>
　　　南京施進士題其讀書之處曰白屋蓋以公卿<lb/>
　　　自期其期亦大矣雖然期其濟時行道可也期<lb/>
<pb n="KR4e0111_WYG_004-2a"/>
　　　其崇高富貴不可也予又知其所期已在此不<lb/>
　　　在彼也<lb/>
白屋無媒地春來亂草深席門風自動圭竇日長陰袖<lb/>
有匡時䇿詩皆治世音一朝登紫閣慎莫變初心<lb/>
　　夏封君草堂<lb/>
埋骨荒山下於今已廿年兩鶵雙白璧三世一青氊髙<lb/>
行鄉人誦遺經弟子傳惟餘手栽樹長對草堂前<lb/>
　　屯田<lb/>
<pb n="KR4e0111_WYG_004-2b"/>
海上無烽火兵夫半入屯田廬皆得業雞犬自成村社<lb/>
飲翁歸舍春畊婦守門不知戎馬苦同荷主君恩<lb/>
　　敲棋所<lb/>
對客談兵處松風繞澗阿一枰消日月尺地起干戈世<lb/>
路機心險人情局靣多莫教輕下著一錯更無何<lb/>
　　代妹宜君哭彭餘璋<lb/>
配偶是前縁從君未五年兩週雖有子半世已無天大<lb/>
義身徒在深恩骨可鐫吾家舊詩禮敢負栢舟篇<lb/>
<pb n="KR4e0111_WYG_004-3a"/>
　　　餘璋殁於正統癸亥十月六日此詩作於七日<lb/>
　　　宜君死於十二日<lb/>
　　送彭伴讀復任<lb/>
藩府舊仙郎居官髩已蒼晨興時伴讀朝退謾徜徉殘<lb/>
雪皆征路寒山總異鄉平生遂良願長得事賢王<lb/>
　　雲山<lb/>
客路多岐阻經春復到秋雲山千里目風樹一天愁鴈<lb/>
影將心逺江聲帯涙流明年寒食飯歸去灑松楸<lb/>
<pb n="KR4e0111_WYG_004-3b"/>
　　送張知縣之崇明<lb/>
憐君新作宰邑在海東頭家近書頻寄官閒印早收魚<lb/>
鹽盈市肆蘆葦繞汀洲多少瘡痍者懸懸待爾瘳<lb/>
　　思鄉<lb/>
髙堂有華髪何為貪逺遊每逢吳下客頻問海東頭宦<lb/>
達固云樂餘生何足謀纍纍城下塚見説盡王侯<lb/>
　　與諸公酌酒<lb/>
燕趙多豪傑悲歌不暇裁素知黄祖性敢恃禰衡才酒<lb/>
<pb n="KR4e0111_WYG_004-4a"/>
盡月將落燭殘風又來下階成獨歩惆悵一興哀<lb/>
　　哭邑宰鄭尊生<lb/>
痛哭尊生老雙親尚在堂負心淹薄宦遺恨付諸郎綵<lb/>
戱樂難再錦封恩異常斷魂招不返先已到襄陽<lb/>
　　其二<lb/>
痛哭尊生老滎陽共祖姬謬看如拱璧相愛若連枝愷<lb/>
悌三年政和平十巻詩自憐多病者和淚斂君屍<lb/>
　　病中<lb/>
<pb n="KR4e0111_WYG_004-4b"/>
戊午京闈榜題名得頗先授官十載後賜告七年前篋<lb/>
貯陳情藁囊存歴俸錢君恩深未報病枕夜無眠<lb/>
　　其二<lb/>
先子多名譽人稱偉丈夫病奄千日久命向一朝殂封<lb/>
殮煩鄰友扶持付老奴此心遺恨在雙眼漸成枯<lb/>
　　其三<lb/>
羣妹皆同母諸甥日漸多每從賔塾散頻向舅家過聚<lb/>
立年相若同行氣總和情懷好傷感棠棣不成歌<lb/>
<pb n="KR4e0111_WYG_004-5a"/>
　　其四<lb/>
三子雖豚犬相看抵萬金父書期盡讀母線要闗心靖<lb/>
節留詩久徐卿種徳深二公歌詠在一夜一長吟<lb/>
　　其五<lb/>
宋駕南轅日移家海上峯華原<hi>王郡</hi>非謬譜顯肅<hi>后諡</hi>是同<lb/>
宗世有儒書業門無酒保傭余生敢忘本書姓必開封<lb/>
　　其六<lb/>
從小稱知已當塲總善文八閩廉憲副<hi>沈訥</hi>獨石老監軍<lb/>
<pb n="KR4e0111_WYG_004-5b"/>
<hi>□盛</hi>氣味芝蘭合飛翔燕雀分近來消息杳惆悵賦停雲<lb/>
　　其七<lb/>
先祖留遺業山中有敝廬從教妻子累肻負聖賢書太<lb/>
守<hi>朱勝</hi>知貧薄尚書<hi>李敏</hi>問起居若非守清節誰暇枉軒車<lb/>
　　其八<lb/>
七尺堂堂貌蹉跎髩欲秋讀書期事主杖䇿望封侯正<lb/>
大胸中學凄凉眼下愁老天如有意未必此生休<lb/>
　　其九<lb/>
<pb n="KR4e0111_WYG_004-6a"/>
病髪風前葉紅顔雨後花閉門思義士看劍想仇家久<lb/>
斷賔筵酒頻供石鼎茶草堂雖矮小日日望京華<lb/>
　　其十<lb/>
四十當强仕年來頓早衰髪將鬚共白手與足同痿風<lb/>
雨燒燈早晴明就枕遲愁懐憑紙筆寫出盡成詩<lb/>
　　　余有癖在右乳下已廿五年丙子臘月八日大<lb/>
　　　作痛劇不省人事數日幸家人頗信區區平日<lb/>
　　　之言所謂巫覡僧道課卜星算之類一切謝絶<lb/>
<pb n="KR4e0111_WYG_004-6b"/>
　　　此皆細君主之特附録於詩尾天順元年正月<lb/>
　　　識<lb/>
　　病劇再韻<lb/>
　　　卧病四年備嘗百藥頭髪盡落三齒已脱近又<lb/>
　　　増劇似將謝世因誦舊韻再作十首時天順三<lb/>
　　　年己卯三月三日<lb/>
百嵗居人世歸休相後先莫嗟將死際請看未生前跖<lb/>
老固多夀石郎空富錢余生已如此𤣥谷欲長眠<lb/>
<pb n="KR4e0111_WYG_004-7a"/>
　　其二<lb/>
一癖成堅物四年為曠夫自矜春未晚誰道歲將徂頭<lb/>
似坐禪衲面如行丐奴青天降時雨還可潤焦枯<lb/>
　　其三<lb/>
斂含固塞束濩屍良意多遭喪惟俗信講禮有誰過古<lb/>
制思收復今人事議和最憐相送醜前路擁笙歌<lb/>
　　其四<lb/>
鄒魯詩書語精如百鍊金古來三寳意亦説衆生心唐<lb/>
<pb n="KR4e0111_WYG_004-7b"/>
室沙門盛中原地獄深蔓延不可解搔首獨呻吟<lb/>
　　其五<lb/>
最愛藏身處崇丘背逺峯哀哀羊叔子表表郭林宗刻<lb/>
誌錢宜備穿山力可傭行將營一室期與萬年封<lb/>
　　其六<lb/>
謬忝科名後操觚學綴文心思韓吏部夢寐鮑參軍草<lb/>
藁随年積門生每巻分恐遺身後醜一火上凌雲<lb/>
　　其七<lb/>
<pb n="KR4e0111_WYG_004-8a"/>
里有狂巫宅人争夜叩廬語言憑祟説符篆代神書左<lb/>
道恬無畏嘉名每自居西門懸望久何處候軒車<lb/>
　　其八<lb/>
花老不禁雨草衰偏怕秋繞山新土塚滿眼舊王侯大<lb/>
數有時盡細君終夜愁回頭笑相告飲泣且須休<lb/>
　　其九<lb/>
四時都市酒二月洛陽花日日常為念年年只在家婢<lb/>
丸燈下藥僧送火前茶到此方令悟無心老歲華<lb/>
<pb n="KR4e0111_WYG_004-8b"/>
　　其十<lb/>
百藥都嘗過連年不救衰艾經三日壯身覺十分痿擁<lb/>
被坐更永聽雞嫌曙遲自縁無睡苦不是愛吟詩<lb/>
　　自笑<lb/>
自笑乖崖子乖崖與衆違年荒飯不足病乆客來稀檢<lb/>
厯傷人老調羮喜菜肥明年當五十只恐未知非<lb/>
　　清逸<lb/>
溷雜豈我事奔趨非我能身如臨水鶴心似出家僧入<lb/>
<pb n="KR4e0111_WYG_004-9a"/>
竹雪堪聽採花蜂可憎夜來讀無逸不厭濁油燈<lb/>
　　挽徐老翁<lb/>
百歲實難致近之能幾人平生方寸地到老一腔春文<lb/>
獻當時族衣冠太古民從今後來者何處望清塵<lb/>
　　送郡庠生赴部<lb/>
泮水游歌日於今已十年蹉跎天府榜迢逓客鄉船歲<lb/>
月當强仕文章得正傳髙山須仰止只在范莊前<lb/>
　　題倪公禮隱居<lb/>
<pb n="KR4e0111_WYG_004-9b"/>
家近閶門市清風一草廬牕明人問卜山晚僕收書蓍<lb/>
老神龜守芸香宿蠧除静眠過食肉徐歩當乘車客笑<lb/>
鳩巢拙妻憐蟻甕虛城南炎熱地不識近何如<lb/>
　　和鬼仙詩五十韻<hi>有序</hi>
　　　鬼仙者晉陵澄江人身長而癯步輕而趨言<lb/>
　　　鑿鑿如截鐵為人多才多藝於天下書無不<lb/>
　　　讀於儒者事無不精雖小道雜流賤技亦多<lb/>
　　　能為之常往來江湖間其為文章不造草落<lb/>
<pb n="KR4e0111_WYG_004-10a"/>
　　　筆輒頃刻數千言不窮與客譚笑自如遇紙盡<lb/>
　　　乃已或有益以紙者隨多寡亦復盡所益已而<lb/>
　　　讀之畧不覺有重複窘迫語狀見者皆稱天才<lb/>
　　　或求作古篆𨽻行書大小楷累數日不少倦各<lb/>
　　　滿所欲而去性惡酒㸃滴不入口鮮鱗肥肉亦<lb/>
　　　不御蔬食之外日惟啜苦茗數十甌獨好服飾<lb/>
　　　華麗坐此不免為小丈夫所議天順六年夏五<lb/>
　　　月殁於北京僧舍秋官郎陸君孟昭買棺葬之<lb/>
<pb n="KR4e0111_WYG_004-10b"/>
　　　今年春往往於故舊家假筆道平生叙契闊賦<lb/>
　　　詩歌大意以離塵寰麗真府為樂嘗有五言詩<lb/>
　　　五十韻寄余及汝南周徳元章末曰招魂煩鄭<lb/>
　　　賦降筆冀周傳倘得千金諾啣環報二賢人録<lb/>
　　　至余所讀之不覺凄然淚數行下因念素辱愛<lb/>
　　　厚許與奬借每勞動於口舌之餘幽明隔絶愧<lb/>
　　　負愧負兹者安敢無言以答雅情敬依用韻次<lb/>
　　　第和就聊當招魂之賦第篇中韻同者四句豈<lb/>
<pb n="KR4e0111_WYG_004-11a"/>
　　　隂㝠别有體製與人世間不同耶不然何生<lb/>
　　　前信手累百韻而無此失也然終不敢以此<lb/>
　　　自解輒敢忘其固陋僭取四字可以承接詞<lb/>
　　　義者易之不審可否原韻五十有一題稱書<lb/>
　　　懐五十韻寄介菴易軒二公此舉成數無害<lb/>
　　　也鬼仙周氏曰慎菴曰呆拙子曰江湖散人<lb/>
　　　皆其别號云<lb/>
憶昔初通贄雞盟訂自天姓名雖久識邑里各相<lb/>
<pb n="KR4e0111_WYG_004-11b"/>
懸傾蓋衷腸合分襟夢寐連竒才駭神鬼浮議謗<lb/>
迍邅翠羽悲鸚鵡紅顔落杜鵑瘦因粱肉減忙為<lb/>
藝文纒暑閣朝横膝寒齋夜聳肩扇搖倭國紙被<lb/>
擁日南綿寳玉深藏璞驪珠暗在淵未逢宣室召<lb/>
甘向茂陵眠經史心俱醉王公眼盡憐長庚重孕<lb/>
白司馬復生遷踪蹟多方到風波幾處全反躬<lb/>
思寡悔搔首動追愆路口彈長鋏江心補漏船<lb/>
自緣三島謫敢望九霄騫雅操堅如石生辰薄<lb/>
<pb n="KR4e0111_WYG_004-12a"/>
似磚四時恒暘若雙眼獨醒然燕寢凝香處清霜㸃髩<lb/>
年詞章誇敏㨗篆籀擅窮研夢繞江湖上身依客旅邉<lb/>
韜光封鏡匣病緩佩弓弦孤比懸崖竹清同出水蓮放<lb/>
歌來樹底舒嘯立山巔命僕呼聲煦逢人禮貌䖍煙霞<lb/>
成痼疾筆硯是良田到處詩名播誰家酒債牽樓船粧<lb/>
雪洞白馬覆紅氊纓濯滄浪水茶烹義井泉土抔揮鏹<lb/>
楮木偶視豪權噦噦丹山鳯行行陸地仙蓬瀛三萬里<lb/>
錦繡幾千篇厭俗常居寺談空慣問禪善書修殿記不<lb/>
<pb n="KR4e0111_WYG_004-12b"/>
受賣文錢誤愛予多幸相過意毎專時從雞黍約共話<lb/>
結交縁畏飲杯浮毒雄談鼎沸煎書筒踈未久訃札報<lb/>
何遄仙子形骸蜕臺郎道義堅斂含依法制冠履擇新<lb/>
鮮精爽還鄉里悲愁滿市㕓貞妻渾欲死令女半成顛<lb/>
天泣霜華降風號樹影偏仙班仍入籍靈性了無眩神<lb/>
逐鸞箱下旛隨鶴駕旋藥方真索隱詩句愈鈎𤣥海鳥<lb/>
歸華表門生掃墓阡沈沈寒食雨澹澹夕陽煙已説登<lb/>
佳境無勞歎逝川招魂今日賦遺事後人傳正直聰明<lb/>
<pb n="KR4e0111_WYG_004-13a"/>
者皇天不負賢<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4e0111_WYG_004-13b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　平橋藁巻四<lb/>
</p>
<p>
</p>
  </div>
<div>
<head>平橋藁巻五</head> <lb/>
    <p>
<pb n="KR4e0111_WYG_005-1a"/>
欽定四庫全書<lb/>
　平橋藁巻五<lb/>
　　　　　　　　　　　　明　鄭文康　撰<lb/>
　七言律<lb/>
　　奉天殿早朝<lb/>
禁城漏盡九門開喔喔雞人報曉來燭影遥連堂上樂<lb/>
鞭聲三衮殿前雷羣隂伏地天顔喜萬歲呼山御輦回<lb/>
文武滿朝忠與義謾誇賈至有詩才<lb/>
<pb n="KR4e0111_WYG_005-1b"/>
　　正統己未㑹試中副榜辭授教職特䝉俞允<lb/>
一官辭謝冐嚴威聖主恩深特賜歸鶴髪有縁重聚㑹<lb/>
鵷班無分得留依九重宮闕瞻天近千里家山見鴈稀<lb/>
非厭廣文氊冷澹恐教塵滿老萊衣<lb/>
　　贈道者<lb/>
曾向仙壇赴逺招手持符籙下雲霄誰人葉縣雙飛舄<lb/>
何處秦樓一段簫罏鼎有丹傳弟子江湖無路覓松喬<lb/>
從君願借降魔劍斬盡花間月下妖<lb/>
<pb n="KR4e0111_WYG_005-2a"/>
　　　有道者作符篆頗有小驗因言飛昇有術予笑<lb/>
　　　而不答愚意王喬蕭史等事文勝質史家常態<lb/>
　　　雖言不與合亦索吾詩詩中曰誰人曰何處曰<lb/>
　　　無路皆寓恐無是也之意<lb/>
　　觀林松谷遺像<lb/>
晉人書法盛唐詩曾向人家屢見之故老怕談參政事<lb/>
諸生痛哭授經師華亭城外松連谷文筆峯前樹掩祠<lb/>
遺像宛然多歲月仰瞻還動後人思<lb/>
<pb n="KR4e0111_WYG_005-2b"/>
　　遺民<lb/>
縣城南去渺江津煙水滄洲杜若春百畝園田供祭享<lb/>
幾家雞犬聚比鄰功名不入閒邊夢鷗鳥如知物外身<lb/>
不是聖朝徭役簡豈容林下有遺民<lb/>
　　甫里留别管金祝韓唐諸君子<lb/>
甫里繁華照市明况多人物負才名青春詩酒平時社<lb/>
白晝絃歌到處聲唐士昔居元有宅吳王此地舊無城<lb/>
行隨流水登歸棹一路居民識宋清<lb/>
<pb n="KR4e0111_WYG_005-3a"/>
　　林東齋居<lb/>
溪流一曲繞柴門屋後園田有路分莊在輞川成故事<lb/>
客歸盤谷見遺文借書夜讀三更火聽鳥春眠半榻雲<lb/>
堪笑幾人雙健足毎於城市報新聞<lb/>
　　送鍾司訓之黄岡<lb/>
才名曾聽振文塲共喜除官近故鄉鐵甕漸遙知白下<lb/>
竹樓將近是黄岡沿江煙草隨舟綠夾岸楊花撲靣香<lb/>
到日不須騶吏候諸生執贄繞門牆<lb/>
<pb n="KR4e0111_WYG_005-3b"/>
　　送李寺丞弟還弋陽<lb/>
落花飛絮繞都門送客將歸祭水濵行李祗攜三尺劍<lb/>
錦囊賸貯百篇文官橋駿馬衝塵去禁苑流鶯隔樹聞<lb/>
同譜有兄居近侍莫因鄉國久離羣<lb/>
　　挽丁行人璿<lb/>
袖拂長安馬上塵少年曾醉杏園春官船夜載三更夢<lb/>
使節長隨萬里身天上玉樓應妄説道傍黄土自傷神<lb/>
可憐臺省同年伴遍數升沉少一人<lb/>
<pb n="KR4e0111_WYG_005-4a"/>
　　和簡菴沈少卿題畫<lb/>
書法淋漓滿巻中眼前生意與真同當朝名筆應多在<lb/>
前代遺縑尚未窮翰苑品題文耀日賔筵展玩笑生風<lb/>
古來獨有監門者畫出流民第一工<lb/>
　　賀甘别駕弟歸<lb/>
　　　衢州甘别駕失其庶弟宻數年求之不得一<lb/>
　　　旦遇於都市乃知被盜所鬻贖而還之賀以<lb/>
　　　短章<lb/>
<pb n="KR4e0111_WYG_005-4b"/>
西風吹冷鶺鴒原失卻孤鶵衆所憐已分塤篪成獨奏<lb/>
誰知華萼又同妍夢回喜得西堂句事往休歌杕杜篇<lb/>
今日掌中珠復得若翁含笑在黄泉<lb/>
　　送吳司訓之辰州<lb/>
　　　吳廷實自永樂庚子應試連七科不合主司之<lb/>
　　　格年近六十始得訓導辰州賦以送之<lb/>
辛苦平生萬巻書辰陽博士得新除腰錢已跨揚州鶴<lb/>
貰酒先嘗漢水魚門下諸生多館閣眼前同輩久軒車<lb/>
<pb n="KR4e0111_WYG_005-5a"/>
嗟君莫恨功名晚梁顥才華更有餘<lb/>
　　挽季教諭室<lb/>
簟笰軒車不再逢萱花香冷繡幃空家居不變江東俗<lb/>
宦寓羞聞鄴下風井臼勞心甘白首鸞凰沉影怨青銅<lb/>
夫君書罷𤣥堂石膓斷寒山暮雨中<lb/>
　　挽袁宗魯母<lb/>
　　袁宗魯之母徳剛之室年三十一而寡九十三<lb/>
　　而殁賦以挽之<lb/>
<pb n="KR4e0111_WYG_005-5b"/>
藁砧客路作長辭孤負紅顔與歲時身保一生心似鐵<lb/>
年登百歲髩如絲遥山逺水從誰弔苦雨酸風只自知<lb/>
地下若逢先主問已將全節付佳兒<lb/>
　　挽平湖沈御史<lb/>
結廬當墓近黄泉苫塊將除骨已仙合院舊僚傷往事<lb/>
兩京新進哭同年尚書有表名長在僕射無兒事可憐<lb/>
留得幾多章疏藁難兄和淚為重編<lb/>
　　挽長洲翁叔昂<lb/>
<pb n="KR4e0111_WYG_005-6a"/>
鶴髪童顔太古形不資丹石駐頽齡平時道誼心常在<lb/>
浮世風波眼盡經漢室曾頒三老帛廬山不見伍喬星<lb/>
幾人淚灑墳前樹來讀中郎石上銘<lb/>
　　過鹽運副使陸公故第<lb/>
年纔二十宰遐方中歲遷官入建章去國共憐雙短髩<lb/>
到家惟剩一空囊髙堂親壽時頻祝北闕君恩老未忘<lb/>
富貴消沉人事改翟公門巷亦凄凉<lb/>
　　刺䑕<lb/>
<pb n="KR4e0111_WYG_005-6b"/>
崇墉夏屋慣穿登此物人間衆所憎相體本無毛骨異<lb/>
養生全仗齒牙能飽餐公廪頻年粟渇饜私房徹夜燈<lb/>
可奈烏圓共眠處任渠無忌恣憑陵<lb/>
　　寄同年謝騫御史<lb/>
纔向瓊林醉綺筵又乘驄馬下南天臺中老吏稱多學<lb/>
路上行人説少年環珮暫離雙闕下封章頻到五雲邊<lb/>
春來行盡江東郡一路停鞭解倒懸<lb/>
　　十月十七日<lb/>
<pb n="KR4e0111_WYG_005-7a"/>
堂上仙翁去不回升階愁見舊屏幃蓼莪未讀眉先蹙<lb/>
霜露初寒淚已揮幾夜音容隨夢散半生菽水與心違<lb/>
若教化得遼東鶴莫待千年及早歸<lb/>
　　送廣東方憲使入京<lb/>
萬里遙瞻尺五天夢魂先到御堦前袖中奏藳皆民瘼<lb/>
擔上行囊只俸錢旌節曉衝梅嶺雨軒車寒帶薊門煙<lb/>
重來莫負南人望要見貪泉變醴泉<lb/>
　　同錢户部登山<lb/>
<pb n="KR4e0111_WYG_005-7b"/>
使節遙臨曙色開蒼苔白石路崔嵬藤蘿遶澗峯千尺<lb/>
松竹當牕酒一杯鳥識歌闌隨客散鶴知茶熟伴僧來<lb/>
四郊莫道無荒土還有飢寒遍草萊<lb/>
　　和王侍郎一寧留别濬縣魏少尹<lb/>
肺肺垂楊渺渺河平川驛裏暫經過白頭天使鄉情好<lb/>
青眼仙郎舊話多候吏幾人沙上立新詩八句酒邊哦<lb/>
知君共有蒼生念細説民艱奈晚何<lb/>
　　諸兒燈下請説書因以示之<lb/>
<pb n="KR4e0111_WYG_005-8a"/>
家居通徳舊儒門南渡衣冠十代孫闕里經書皆實行<lb/>
考亭章句盡真言犂牛曽見生騂犢良馬還期出大宛<lb/>
嵗月無情容易過莫教人笑改金根<lb/>
　　　通徳坊自縣治南酒坊橋下西至高平橋是<lb/>
　　　也元州博浦城楊譓玉峯誌内載通徳坊在<lb/>
　　　鄭大資府前云大資者以億年為資政殿大<lb/>
　　　學士也宋人稱龍圖閣學士為龍學集英殿<lb/>
　　　修撰為殿撰之類皆從省文稱呼我朝福建<lb/>
<pb n="KR4e0111_WYG_005-8b"/>
　　　島尾巡檢徐启東居通徳坊内景徳寺左宣<lb/>
　　　徳初其子上舍建安於圃内掘出斷碑一塊<lb/>
　　　是吾家故物上有八世祖凖刻先世事一段<lb/>
　　　凖乃大資嫡孫疑徐氏所居即吾家舊宅一<lb/>
　　　隅也<lb/>
　　舒筠澳春日見過<lb/>
燕子東風栁下門澹雲微雨浥輕塵南山路逺移舟過<lb/>
北斗名高識靣新理學忘眠談入夜夀容得酒醉生春<lb/>
<pb n="KR4e0111_WYG_005-9a"/>
重來不用重相約同是斯文即是親<lb/>
　　題陳通判和氣堂<lb/>
棠棣歌殘小雅詩弟兄聚首話連枝遺言不負先人訓<lb/>
世徳真成後𦙍師春雨池塘芳草綠東風簾幙紫荆垂<lb/>
同心自有同聲處聽取塤篪口畔吹<lb/>
　　同朱道人孫紹先周徳元過廣慈菴<lb/>
近水招提也自幽好山只在殿東頭天花香散庭堦雨<lb/>
簷樹凉生枕簟秋野老辭家容入社縣官出郭愛停騶<lb/>
<pb n="KR4e0111_WYG_005-9b"/>
梅花牕下僧靈澈笑倒貪夫老未休<lb/>
　　觀學愚先生遺像<hi>永樂四年進士</hi>
銅鞮太守斯文主松谷先生後學師及第文章存舊藁<lb/>
過庭詩禮記當時功名到手煙雲薄忠孝存心天地知<lb/>
前軰典型今漸逺仰瞻遺像一嗟咨<lb/>
　　次宗能韻<lb/>
君家兄弟好規模不忝徐卿二子歌為客偏驚秋信早<lb/>
寄書無奈雨聲何城東流水還家近橋北青山入市多<lb/>
<pb n="KR4e0111_WYG_005-10a"/>
半月小樓詩幾首郢中音調許誰過<lb/>
　　贈周傑<lb/>
萱花凋謝北堂隂霜露頻驚孝子心幾夜夢魂隨雨散<lb/>
四時哀怨逐年深鏡中人去塵生匣窻外烏啼月滿林<lb/>
留得桮棬是遺物難將春酒為重斟<lb/>
　　瞻王憲使遺像<lb/>
少從故老問平生共説當時最有名鐵靣屢驚朝士膽<lb/>
赤心頻動聖君情十年憲府如山重三品官囊似水清<lb/>
<pb n="KR4e0111_WYG_005-10b"/>
遺像雖無生氣在舉頭聊當識韓荆<lb/>
　　題上洋沈翼南槎軒<lb/>
一軒瀟灑枕清流彷彿靈槎水上浮春雨隨潮迷浦溆<lb/>
夜燈和月照滄洲鄉人共擬天隨子野史虛傳博望侯<lb/>
<hi>張騫乘槎事本傳不載</hi>富貴功名元有定莫將詩興托楊舟<lb/>
　　題周寺丞雙壽堂<lb/>
靈椿埀葉晝隂隂下有萱花歲月深堂上兩人雙白髪<lb/>
朝中一子萬黄金風流賀老仙人骨書史曹家女士心<lb/>
<pb n="KR4e0111_WYG_005-11a"/>
命服駢肩逢壽日南山詩在為重吟<lb/>
　　為王同知題夏太卿萬竿煙雨圖<lb/>
容臺仙老歲寒姿慣寫瀟湘玉萬枝近水煙梢㣲有影<lb/>
隔江雨葉遠含滋鳥聲多在黄陵廟草色遥連屈子祠<lb/>
别駕退公來看畫為君重詠五紽詩<lb/>
　　登薛烈婦塚<lb/>
城南湓瀆舊時居粉閣猶存地一隅狂物自罹三尺法<lb/>
佳人兼送萬金軀夕陽陵谷煙雲變寒食荆榛雨露濡<lb/>
<pb n="KR4e0111_WYG_005-11b"/>
使者觀風無暇問土中埋没夜明珠<lb/>
　　分得黄旛綽墓送客<lb/>
天寳年中一老伶孤墳三尺舊題名沉香亭畔曾供奉<lb/>
太液池邊得從行蜀道馬騑塵袞袞棃園人散草盈盈<lb/>
置君夜雨淋鈴曲三疊陽闗自有情<lb/>
　　分得西花園送客<lb/>
西園春暖樹參差曾向園中共酒巵對靣鬭來新葉子<lb/>
隔河呼出好花枝合盤佳㑹逢時約橄欖餘甘入夢思<lb/>
<pb n="KR4e0111_WYG_005-12a"/>
他日歸來温故事還尋石上舊題詩<lb/>
　　讀及菴寄詩<lb/>
　　　及菴在廣中寄至水東詩集一帙其於交游中<lb/>
　　　寄荅之什甚多獨於余無二三焉蓋失投桃之<lb/>
　　　義也讀畢附題巻尾<lb/>
錦心繡口出天資况復青年際盛時塞北嶺南多著作<lb/>
燈前馬上費尋思紀行别有開封藁畢巻當題絶妙辭<lb/>
不是故人踈賤我自緣深厭倡酧詩<lb/>
<pb n="KR4e0111_WYG_005-12b"/>
　　讀楊鐵崖集<lb/>
鐵崖自許謫仙人又説前生小李身史冊鋒鋩明日月<lb/>
文章光焰射星辰江州總管誇同榜南國諸公識舊臣<lb/>
只恐遺編千載後存亡不及宋頭巾<lb/>
　　甲申元夕夏太卿席上新城張大尹誦燈詞但願<lb/>
　　年年慶此宵句余為足之<lb/>
三十六燈明錦繡畫堂頓覺晚寒消花前鼉皷三更月<lb/>
桞外人家幾段簫白髪仙卿春未老銀筝玉女醉多嬌<lb/>
<pb n="KR4e0111_WYG_005-13a"/>
隂晴風雨從天定但願年年慶此宵<lb/>
　　趙松雪家垂雲石太卿得之賦詩次韻<lb/>
温如荆璞濕如雲松雪齋前舊所聞大地分時元有質<lb/>
南山覓處更無羣雨中謾遣書僮洗竹裏曾教學士欣<lb/>
回首平泉莊上路斷磚殘瓦正紛紛<lb/>
　　錢節婦<lb/>
　　　葉與中與予言航練涇節婦錢氏年廿六而寡<lb/>
　　　今已六十餘瑩然無玷偕往拜之端莊静重雖<lb/>
<pb n="KR4e0111_WYG_005-13b"/>
　　　老尚然因題其壁<lb/>
畫船撾鼓渡江沙江上來尋節婦家壽相自於鄰媪異<lb/>
鐵心頻聽族人誇早年薄命輕如紙末路榮名穏似車<lb/>
莫怪到門輕下拜要令田野辨龍蛇<lb/>
　　訪錢君濟<lb/>
　　　錢君濟家住大澞浦頗幽雅詩寫其景<lb/>
大澞近在小澞西此地君家水竹居兩岸垂楊分聚落<lb/>
一灣流水灌菑畬人沽小店頻驚犬鷺立渾潮不見魚<lb/>
<pb n="KR4e0111_WYG_005-14a"/>
早治浦傍蕪穢路明年容接長官車<lb/>
　　謝歸叔度<lb/>
　　　歸叔度年九十六前輩中夀之最高者惜予久<lb/>
　　　病累辱記問小詩荅謝薄伸下情<lb/>
國號新開氣運全生辰正在戊申年蓐中已卜為人瑞<lb/>
海上終看作地仙四子七旬成老大一家五世聚曾𤣥<lb/>
勞君愛我頻相問三絶慙非是鄭䖍<lb/>
　　哭同年張節之提學<lb/>
<pb n="KR4e0111_WYG_005-14b"/>
戊午年中總妙齡京闈秋榜忝同登狀頭卻被殘形誤<lb/>
䇿手頻教大老稱提學情懐濃似酒傳家衣鉢薄如氷<lb/>
移風易俗空賫恨不是無能是未能<lb/>
　　其二<lb/>
正大胸襟古怪姿南都佳士重當時生憎佛老添荆棘<lb/>
坐笑楊朱泣路岐向客愛談三代禮在家長誦二南詩<lb/>
腰金已遂平生志尚有餘情自可悲<lb/>
　　久病遣懐<lb/>
<pb n="KR4e0111_WYG_005-15a"/>
　　　受病日久百體廢職獨一右眼瞭然無恙甲申<lb/>
　　　初冬亦復變異黒眼上反直視不動醜惡日増<lb/>
　　　無可救藥坐成短句聊遣悶懐<lb/>
共言雙眼似先公更許精明有父風三日乍昏微見膜<lb/>
一睛驟反半無瞳心牽邪色羣神怒人到中年百病攻<lb/>
正欲静觀天下事舉頭深恨視夢夢<lb/>
　　覽鑑<lb/>
怕將明鏡照衰顔一照衰顔一惘然尺頸漸長如瘦鶴<lb/>
<pb n="KR4e0111_WYG_005-15b"/>
半頭盡秃似枯禪道逢逺客疑非我人困沉疴卻是天<lb/>
獨有光明心一㸃不隨容貌變初年<lb/>
　　送徐士恂<lb/>
　　　崑山徐忱士恂為學官弟子經熟而文竒意其<lb/>
　　　取科第不難也近被御史逐吏太倉衛學古之<lb/>
　　　君子處富貴聲色不為之大處貧賤聲色不為<lb/>
　　　之小隨小隨大此賤丈夫之所為進退榮辱豈<lb/>
　　　我所能保哉余恐士恂怠於學也故作詩慰解<lb/>
<pb n="KR4e0111_WYG_005-16a"/>
　　　之<lb/>
脱卻儒冠換吏巾十年辛苦向誰陳暫從新例司刀筆<lb/>
莫怨前程訴鬼神遇客謾言成朽木讀書還待作祥麟<lb/>
王嬙本是傾城色愛惜黄金自誤身<lb/>
　　郭西田家<lb/>
郭西十里路非遐百畝腴田兩部車科斗池塘魚似蟻<lb/>
清明時節樹皆花桑隂社散隣翁醉塲上秋登稚子譁<lb/>
莫向長安歌此曲幾人憔悴正思家<lb/>
<pb n="KR4e0111_WYG_005-16b"/>
　　南戴田家<lb/>
不為功名戀鎻韁布衣甘老在南陽百年茅屋傳家物<lb/>
一巻農書教子方細栁髙牆江上宅野田荒草雨中羊<lb/>
東鄰西舍皆良善卻笑他州有互鄉<lb/>
　　沈東軒竹石<lb/>
聞説君家景趣幽東軒竹石映清流萬竿蒼玉松煤潤<lb/>
一塊𤣥精墨瀋浮舜世移根從嶰谷禹時充貢自青州<lb/>
虚心盡日當牕立重質何年此地留十載子孫多似簀<lb/>
<pb n="KR4e0111_WYG_005-17a"/>
三春苔蘚滑如油月中風舞顛鸞尾歲晚霜凝睡虎頭<lb/>
借看屢招坡老軰拜呼頻見米公儔聲敲環珮星芒夜<lb/>
骨露瓊瑶鶴夢秋席地醉眠憐翡翠引瓶磨洗厭蝸牛<lb/>
謾期别墅開三逕誓向平泉占一丘挑筍旋燒供茗椀<lb/>
束薪爛煑對吟甌明當直造林深處鐫刻新詩記勝遊<lb/>
　<lb/>
　<lb/>
　<lb/>
<pb n="KR4e0111_WYG_005-17b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　平橋藁巻五<lb/>
</p>
<p>
</p>
  </div>
<div>
<head>平橋藁巻六</head> <lb/>
    <p>
<pb n="KR4e0111_WYG_006-1a"/>
欽定四庫全書<lb/>
　平橋藁巻六<lb/>
　　　　　　　　　　　　　　明　鄭文康　撰<lb/>
　記<lb/>
　　贈資善大夫工部尚書王公神道碑隂記<lb/>
熙朝受天景命君臨萬方禮樂休明中外寧謐於兹八十<lb/>
餘年仰維列聖聖徳神功之大是亦國有仁賢之衆也正綂<lb/>
十四年秋七月額森造悖天之釁肆犯邊陲守臣羽書以<lb/>
<pb n="KR4e0111_WYG_006-1b"/>
聞太上皇帝謂承平日久一旦有此大憝恐震驚臣工乃親帥<lb/>
六軍征之八月内豎悮事旋師至土木師陷文武從臣死者<lb/>
若干人工部右侍郎崑山王公永和用節其一也明年庚午<lb/>
皇帝即位改元景泰贈死者爵有差公為工部尚書階資善<lb/>
大夫官其長子汝賢大理寺評士存殁之恩嗚呼盛哉公訃<lb/>
聞時淑人陸氏在京邸頓絶數四憤罵曰恨為婦人不能斬<lb/>
賊萬段以雪恥遂感疾亦卒汝賢奉公衣冠及淑人柩合塟<lb/>
焉竊嘗論之天之眷愛國家奚以知其然必多生忠義之人<lb/>
<pb n="KR4e0111_WYG_006-2a"/>
於其國蓋忠義者天地之大經也國之強弱治亂存亡<lb/>
繫焉廣土衆民利國之資也金城湯池衛國之器也民<lb/>
土之利孰若忠義之為利金湯之衛孰若忠義之為衛<lb/>
恃此則得恃彼則失此古之王者不以民土空虚為慮<lb/>
而以忠義空虛為慮不以城池堅深為樂而以忠義堅<lb/>
深為樂也夫人臣之忠莫大乎死難而尚書盡殉國之<lb/>
忠婦人之義莫大乎憤惡而淑人盡殉夫之義忠義出<lb/>
於一時一家之人夫何不能懾伏外宼俾其奔走竄突之<lb/>
<pb n="KR4e0111_WYG_006-2b"/>
不暇哉雖其<hi>闕</hi>　之心<hi>闕</hi>　之行未必不知國多仁賢忠<lb/>
義固結不可易為揺動也謂其不達乎此何尼瑪哈有<lb/>
南朝死節者惟李侍郎一人之言而輕宋耶是知天之<lb/>
眷愛國家多生忠義之人股肱王室則以之扶持綱常<lb/>
則藉之也嗚呼文康公之里人也嘗聞里之長老言公<lb/>
之先世履禮蹈道元季時羣雄擾攘吾崑武斷鄉曲者<lb/>
乘時彌道公之大父允吉父子禎獨能退然隱伏里中<lb/>
以待天下之清入我國朝向之土豪村霸芟刈殆盡而<lb/>
<pb n="KR4e0111_WYG_006-3a"/>
王氏之門巍然自如迨後二公皆膺侍郎之贈此天生<lb/>
尚書固為國家亦積善之攸報也或曰天既報之何又<lb/>
毒之罹此不幸耶予曰不然一命之士食升斗之祿恒<lb/>
以許國為心矧尚書公任為國卿當車駕蒙塵之際睨<lb/>
彼醜類既不能醢其肉而粉其骨奚庸生為哉君子有死<lb/>
為幸不死為不幸者豈直老死牖下然後為幸哉今朝<lb/>
廷贈死褒生上以發九原之馨香下以感百世之豪傑<lb/>
使後之人過神道之下知為有明忠臣義婦之墓凜然毛<lb/>
<pb n="KR4e0111_WYG_006-3b"/>
髪森䜿俯伏致敬不敢䙝視謂之幸乎不幸乎文康記<lb/>
其畧而繫以論淑人固古之女士尚書神魂吾知其為<lb/>
厲鬼也夫<lb/>
　　李神靈應碑記<lb/>
沙溪延禧院有祠曰李王祠王湖州長興人生有異相<lb/>
年十八告其民曰吾將適山東膠西無還期矣無疾而<lb/>
逝事在宋景定間民以為神立祠肖厥像祀之凡長興<lb/>
之水旱疾疫必與神禱神受禱必輒應理宗入繼含山<lb/>
<pb n="KR4e0111_WYG_006-4a"/>
人潘壬潘丙挾濟王謀叛理宗怒將屠其城帝夢白衣<lb/>
者曰臣李姓吳興土神也亂者潘氏兄弟盡屠民何辜<lb/>
帝怪其事而止今之民於長興者皆當時老死牖下者<lb/>
之子孫神之恵莫大焉常熟致道觀亦有神祠至正壬<lb/>
午民大疫相率來庭下取栢葉與井水啖飲之民得不<lb/>
死載於前元甬東顧盟崑陽鄭東所撰致道紀績碑刻<lb/>
如此常熟距長興四百里不知致道延禧祠何始耳沙溪<lb/>
之民曰王文富厥子恭嬰滯疾醫將弗藥文富惶惶走<lb/>
<pb n="KR4e0111_WYG_006-4b"/>
祠下泣且訴曰文富一編氓天與愚直敢隂謀以壊心術<lb/>
敢陽善以欺鬼神訴或神誣請受殛無所怨望脱可矜<lb/>
䘏神能生人之死吾兒命在旦夕何獨不賜其生乎駿<lb/>
奔肸蠁之餘若有荅其誠者踰旬恭果獲瘳文富欲示<lb/>
神惠於若子若孫若曾𤣥雲仍若長興之民之子孫謀<lb/>
文載諸石以永厥傳余因而歎曰神之惠固多在人神<lb/>
未嘗妄施人亦不可幸得也人知神能生人之死不知<lb/>
神能置人於死文富之訴曰敢隂謀以壞心術敢陽善<lb/>
<pb n="KR4e0111_WYG_006-5a"/>
以欺鬼神有若人焉雖其疏逺尚將眷佑之矧其子乎<lb/>
此神施惠為有道而文富孰謂其幸也茍非其人非禮<lb/>
以干聽淫祀以徼福豈神之志哉余贊述靈貺於其末<lb/>
曰必如文富之言而後可禱禱則無不應也<lb/>
　　東溪舊隱記<lb/>
永樂初福之長樂有隱君子曰李仕蟠先生居東溪之<lb/>
上不求聞達窮日夜之力盡取先世遺書讀之積數十<lb/>
年其心直欲蒐天下所未見者盡讀焉旁求博訪幸有<lb/>
<pb n="KR4e0111_WYG_006-5b"/>
所遇雖厚直易之弗較先生讀書務行其言非直讀以<lb/>
求知而已故先生古心古行東溪之人皆曰先生非東<lb/>
溪之人東溪之古人也凡書之要語斜行細字書滿四<lb/>
壁隨起隨坐三復玩味恒曰此非古語蓋古人之得吾<lb/>
語也寒燈暑雨立二子於旁教之有問者曰子盍仕乎<lb/>
先生曰至樂莫如讀書至要莫如教子讀書教子將以<lb/>
立仕之基也後先生謝世去二子孟玉叔玉先後舉進<lb/>
士孟玉教授潘王府叔玉主户部事朝廷以叔玉貴贈<lb/>
<pb n="KR4e0111_WYG_006-6a"/>
先生如其官噫先生之志成矣叔玉切念東溪者乃舊<lb/>
時隱居之地杖履雖往遺業具存考流風餘韻與東溪<lb/>
之水浸潤人心愈久愈滋徘徊瞻望寧不繫遐思乎因<lb/>
先生自號東溪乃加所居之名曰東溪舊隱間來請記<lb/>
嗚呼君子之隱非樂為之也多出於不偶焉耳不出於<lb/>
不偶而樂為之者豈其知命歟知命而能讀書教子此<lb/>
其處隱而待顯也今叔玉顯先生之隱先生之顯其致<lb/>
於隱哉雖然居東溪之居者顯其隱叔玉已然矣顯其<lb/>
<pb n="KR4e0111_WYG_006-6b"/>
顯又有望於後人也<lb/>
　　東軒記<lb/>
東軒者太倉沈宗海行樂之所也軒在城南張涇上風<lb/>
帆沙鳥日接於目畦蔬園果四時取給軒遠近之景可<lb/>
樂也誦詩讀書以修已業雅歌投壺以娛賔客軒朝暮<lb/>
之趣可樂也宗海居是軒也豈樂一已之樂哉兄弟綢<lb/>
繆内人諧和奴職耕而婢職織樂一家之樂也州縣亷<lb/>
明四民安業芻糧頗饒宵柝沉響樂一方之樂也一人<lb/>
<pb n="KR4e0111_WYG_006-7a"/>
尊而中外靖老者安而少者懐惟正之供不加毫末樂<lb/>
天下之樂也宗海之樂不但一已而又一家也不但一<lb/>
家而又天下也其心無時而不樂也抑不知其亦有時<lb/>
而不樂乎蓋亦有焉軒之庋有遺書取而讀之手澤之<lb/>
氣存弗樂也軒之匱有桮棬焉取而飲之口澤之氣存<lb/>
弗樂也然則宗海有時而樂有時而弗樂雖然子由謫<lb/>
髙安創東軒自號東軒長老子瞻因其壻過焉寄詩曰<lb/>
贈君一籠牢收取盛取東軒長老來子由復之東軒只<lb/>
<pb n="KR4e0111_WYG_006-7b"/>
是空虚物何處人家籠解盛今宗海有冠帶之榮無貶<lb/>
謫之禍東軒無事乎籠取時雖或不樂而終未嘗不樂<lb/>
也<lb/>
　　薛將仕祠堂記<lb/>
將仕姓薛氏宋季人吾祖宗舊題其主曰外祖薛三十<lb/>
將仕神主蓋三十疑是行將仕疑是官階或曰宋人多<lb/>
以雙數加諸名字之上以承事朝奉之類為通稱則三<lb/>
十與將仕又似非行與官階將仕善醫産錢氏初得其<lb/>
<pb n="KR4e0111_WYG_006-8a"/>
術吾鄭氏又從錢氏得之至今崑山村氓與鄰封之人<lb/>
直指吾家為薛醫産家不知久為鄭也將仕之術之神<lb/>
在當時可知自祖宗來傳習其術二百年雖有春秋二<lb/>
祭以報遺澤竊慮姓氏再易精神不能與之流通欲計<lb/>
其逺且大者為之歲癸酉側室潘娠彌厥月余小子拜<lb/>
舞告將仕曰幸男當嗣公已而達然果男愚意將仕在<lb/>
天之神必黙受之因名曰受今已七年矣知覺日生頗<lb/>
能拜跪余欲委領歲事乃立薛氏祠堂易書其主外祖<lb/>
<pb n="KR4e0111_WYG_006-8b"/>
為始祖没其姓餘仍祖宗舊書祝板改曰孝曾孫受庶<lb/>
幾將仕自今以始得醉飽焉此祖宗與予小子之志也<lb/>
嗚呼將仕有神寧不使受有成乎脱有成棲神之堂當<lb/>
從禮制而改圖將仕之主雖澤斬服窮毋得遷毁如吾<lb/>
祖宗故事受敬聽之哉堂成謹以為記<lb/>
　　晏公靈異記<lb/>
正統三年秋九月四日余與張和節之夏遂存良南京<lb/>
領薦還渡揚子江舟入中流而風作勢漸猛惡疊浪如<lb/>
<pb n="KR4e0111_WYG_006-9a"/>
山舟中之人皆失色余三人書生且年少自分必塟江<lb/>
魚之腹有鄉翁朱彦達者同載乃大聲連呼晏公舟中<lb/>
之人從而皆大呼之頃間覺舟若蓬旋轉者再似覆状<lb/>
遂定不動起視之在叢葦中四靣皆葦環繞望不可盡<lb/>
問舵者亦莫知所至也計故處罔知何在嗚呼誠靈異<lb/>
哉明旦風恬浪平移舟覓人家酤酒酧神衆皆鼓舞笑<lb/>
歌始知有生矣因記嚮年朝廷有事西洋日中貴人經<lb/>
劉家港謁神行宫見其對土木像若君父然有彭指揮<lb/>
<pb n="KR4e0111_WYG_006-9b"/>
者稍弗謹箠之幾死聞其羣從言神於江海無乎不在<lb/>
呼之則火至火至則無虞余時為贊者且信且疑以今<lb/>
遭值揆之非神威靈昭著何以使人畏敬奉承如此哉<lb/>
前光禄寺署丞崑山李謹有常因南郊得罪謫交阯還<lb/>
談神亦嘗為漕運南謫借宿之夢尤為駭異李又云至<lb/>
今南人歴歴能道文康謹筆所見所聞所遭為記詩曰<lb/>
中心藏之何日㤀之非神而誰是月望日開封鄭文康<lb/>
謹記<lb/>
<pb n="KR4e0111_WYG_006-10a"/>
　　泗橋潘氏姓源記<lb/>
崑山泗橋潘氏與太倉亭子後殷氏在勝國時皆以貲<lb/>
産稱雄於鄉且有㜕方國珍宼海上首刼殷氏男婦皆<lb/>
竄匿草野獨一十八歲處子被執以白刃礪頸上問藏<lb/>
金處處子懼指示之盗發十八甕去宼退殷乃移其家<lb/>
依潘而居適潘之主者祥卿老無子殷為擇一九歲子<lb/>
後之名紹宗今之散居泗橋沈巷者本殷姓也紹宗既<lb/>
壯鄉民推掌萬石者四十年家日益大牛羊倉廪肥腯<lb/>
<pb n="KR4e0111_WYG_006-10b"/>
充滿家人駕巨艦往來江漢為大商者十數軰時朝廷<lb/>
選實閭右通縣無與肩者由是紹宗之子日新在遣自<lb/>
後少者未立而老者繼殁事殊世異家遂凋落矣此潘<lb/>
之大畧也亭子之殷罔究伊始自遭刼後未幾何時星<lb/>
散煙滅一支徙居常州城中今不知何在潘氏雖微而<lb/>
日新之子竒號桂林更守儒業開門授徒覓饘粥自贍<lb/>
不知殷氏其先何為而遽爾也國初咸陽教諭殷孝章<lb/>
亦太倉舊家與弟孝揚博學古行教諭公有文集行於<lb/>
<pb n="KR4e0111_WYG_006-11a"/>
世今其嗣孫現居北門為儒生桂林翁年已六十餘予<lb/>
嘗問之翁之先太倉舊家教諭亦太倉舊家豈教諭與<lb/>
翁同一族歟桂林不能知也桂林四子瑛琇璡瑩瑛之<lb/>
行已百餘指予嘗俾其擇一秀敏者復殷姓且囑曰此<lb/>
急務非細故又許翁百歲後重以此事刻諸墓石庶來<lb/>
者有考焉<lb/>
　　芸軒八詠記<lb/>
崑城南下二舍許曰安溪民居稠密鷄犬之聲相聞達<lb/>
<pb n="KR4e0111_WYG_006-11b"/>
乎數里旦則聚百物為市逺商鉅賈舟車行李亦多出<lb/>
其途而寓其肆視猶山州野縣或不知為墅落焉有隱<lb/>
君子沈廷珪氏讀書善聲詩為其地有文之主構一軒<lb/>
藏六經子史及古今傳記數千巻堦前後植芸以辟蠧<lb/>
扁曰芸軒嘗命八題自勵人初未之知也雲間老儒舒<lb/>
公志學為之首倡好事者羣和之然後軒之名始著八<lb/>
題者曰敬祖先曰睦宗族曰親師友曰訓子孫曰讀詩<lb/>
書曰勤稼穡曰謹言行曰擇交游是也噫修身齊家之<lb/>
<pb n="KR4e0111_WYG_006-12a"/>
道備矣廷珪年踰五十有園田池沼之樂宜其賞花釣<lb/>
魚嘲風弄月以養驕吝之氣顧乃切切有志於聖賢之<lb/>
學歟必其道得於心而非庸夫小子所能及也嗚呼世<lb/>
逺人亡服窮澤斬追思水木本源者何人耶角弓興刺<lb/>
乾餱致愆懐念一視同仁者何人耶吾知廷珪有戒乎<lb/>
此也聖如仲尼不舍老耼萇𢎞賢如仲孫蔑亦取樂正<lb/>
裘牧仲與夫中養不中才養不才今又幾人哉吾知廷<lb/>
珪有鑑乎此也詩書者載道之器稼穡者衣食之本言<lb/>
<pb n="KR4e0111_WYG_006-12b"/>
行乃君子樞機交游繫吾身損益茍不於此而盡心力<lb/>
焉何以成人而造家乎廷珪智足以燭理仁足以克已<lb/>
勇足以任事立此八條為家法不疑不懼謂其無得於<lb/>
心者能之乎曽子傳大學治國平天下不出乎孝弟慈<lb/>
三者廷珪於祖先曰敬於宗族曰睦非孝而何於師友<lb/>
曰親於子孫曰訓非弟與慈而何如有用我執此以往<lb/>
惜其甘老閒野而不願仕也<lb/>
　　支巷觀音堂記<lb/>
<pb n="KR4e0111_WYG_006-13a"/>
崑城西大澞上村蔚然者曰支巷民淳而里仁有觀音<lb/>
大士堂故在焉嘉樹䕃其旁清流帶其前左則架木為<lb/>
梁以通適南之路堂肇造無歲月可考然而啓闔灑掃<lb/>
晨香夕燈村著姓錢氏世主焉村氓於歲首率詣大士<lb/>
卜田事之水旱豐歉水云則水旱云則旱悉騐如所卜<lb/>
或卜疾疫訟争之類其吉凶勝負悉騐如田事噫亦靈<lb/>
異哉故氓於春正月秋八月某日羣㑹堂下各持香花<lb/>
供養大士歲為常永樂庚子錢之孫曰思敬增創山門<lb/>
<pb n="KR4e0111_WYG_006-13b"/>
一間越十年思敬往戍營州去廿有五年而後返則大<lb/>
士堂日漸頽敝矣顧瞻徘徊乃命其孫用宜撤而新之<lb/>
用於歲戊寅秋召工度材成厥祖志氓之肻堂者爭來<lb/>
趨事兩月而落成位像於中旛幢掩映過者罔不讚歎<lb/>
作禮而去初用之始事也掘地及尺得石焉隱約有字<lb/>
用乃磨洗搨一本讀之則墓誌也幸未及壙左右請除<lb/>
之用曰不可或曰大士好清浄穢物觸犯恐不利於吾<lb/>
村氓用曰若聞大士好清浄獨不聞大士有慈悲心乎<lb/>
<pb n="KR4e0111_WYG_006-14a"/>
脱有不利願請自當不與若軰事遂以石置故處掩之<lb/>
今之堂中間稍西偏是也誌總二百九十八字疑而未<lb/>
定者三疑而定其是者廿有六磨滅不可辨認者廿有<lb/>
九其叙曰公姓蔡諱密字彦藏吳郡崑山縣人年六十<lb/>
有四淳熈戊戌疾卒於家用浮屠氏法火化越丁未之<lb/>
冬以其骨卜塟於大澞之原生二男長曰永年次曰化<lb/>
鵬孫男五人孤化鵬泣血刻石藏諸墓等語用言石靣<lb/>
背四旁皆滑澤似嘗被水衝激淘汰之狀予因記往年<lb/>
<pb n="KR4e0111_WYG_006-14b"/>
獲見須浦尼僧菴下靖州通守江公淳祐壬寅壙志計<lb/>
一百九十七年又見邵家灣高平郁公政和丙申墓誌<lb/>
計三百二十三年皆無一字剝落此刻計淳熈丁未至<lb/>
今僅得二百七十二年其模糊若是誠有如前所云者<lb/>
有之則壙之在此不在此莫可得而知也予既往觀搨<lb/>
本用復使予記其事圖永其存嗚呼古人以體魄托之<lb/>
墓以氏名爵里托之石以墓與石托之子孫無非欲永<lb/>
其存也今托之墓與石者既已變遷托之子孫又不知<lb/>
<pb n="KR4e0111_WYG_006-15a"/>
何在矧托之語言文字之微哉始用告夫村氓之來者<lb/>
異時或遇改作當知堂基之下有宋人之墓在焉用字<lb/>
尚賔求斯人者請求於斯文<lb/>
　<lb/>
　<lb/>
　<lb/>
　<lb/>
　<lb/>
<pb n="KR4e0111_WYG_006-15b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　平橋藁巻六<lb/>
</p>
<p>
</p>
  </div>
<div>
<head>平橋藁巻七</head> <lb/>
    <p>
<pb n="KR4e0111_WYG_007-1a"/>
欽定四庫全書<lb/>
　平橋藁巻七<lb/>
　　　　　　　　　　　　　明　鄭文康　撰<lb/>
　記<lb/>
　　思誠齋記<lb/>
蘇城葑門東去一舎許有沃壤焉曰甫里茂林隂翳平疇<lb/>
環繞清江浸其後室廬數百家煙火相接雖古聚落米粟布<lb/>
帛魚蝦蔬菓之饒過於山川野縣矧無官府輪蹄之轇轕心<lb/>
<pb n="KR4e0111_WYG_007-1b"/>
目爽豁民不作偽自唐天隨子肥遯其地甫里之名遂聞於<lb/>
天下不求聞達者亦多隠其間其宅一區淪入僧籍今為保<lb/>
聖寺當時曰蓮池尚在騷人墨客過臨其上猶能想像鬬鴨<lb/>
之趣寺之稍南太原祝君以節居之以節力學謹行醉心六<lb/>
經身若不勝衣而於義利之辨毅然不少假貸節同志永道<lb/>
與心融扁其讀書之齋曰思誠屬記於余噫誠者真實無妄<lb/>
之謂思誠者未能真實無妄思之欲其真實無妄之謂也天<lb/>
地之運日月之明山川之流峙萬物之化育誠為體也誠既<lb/>
<pb n="KR4e0111_WYG_007-2a"/>
體物而不遺又何事乎思乎此致曲之功也聖人受命<lb/>
於天而為性存諸心者無非實理見諸身者無非實行<lb/>
其次理之發也未能皆實思之以求其實行之著也未<lb/>
能皆誠思之以求其誠誠者雖有天道人道之殊終亦<lb/>
同歸於誠而已矣此希聖之賢所以庸其力也雖然心<lb/>
之官則思思則得之不思則不得以節不思其他而思<lb/>
夫誠可謂知要者歟學能知要則能盡博矣余亦欲誠<lb/>
而未能者願相與勉之<lb/>
<pb n="KR4e0111_WYG_007-2b"/>
　　槐軒記<lb/>
太原王君以平隱居東海上母氏壽考兄弟四人無恙<lb/>
恒念西山日薄職所當愛頍弁者集義所當篤乃構一<lb/>
軒於緑槐之下命曰槐軒春酒介壽在是棠棣倡和在<lb/>
是官府賦役之供惟勤畏而無逋緩故終歲得遂其私<lb/>
焉噫亦樂矣予嘗誦潘岳閒居賦曰太夫人在堂有老<lb/>
羸之疾乃御板輿升輕軒逺覽王畿近周家園席長筵<lb/>
列孫子稱萬壽以獻觴咸一懼而一喜又讀漢書姜肱<lb/>
<pb n="KR4e0111_WYG_007-3a"/>
傳載肱彭城廣戚人友愛天至與二弟仲海季江常共<lb/>
卧起及各娶妻兄弟相戀不能别寢肱與季江嘗遇盗<lb/>
兄弟更相争死賊遂兩釋之今以平之母髪固種種幸<lb/>
而聰明未失有田數百畆歲獲粟數百斛可謂有岳之<lb/>
母而無其母之疾有肱之兄弟而無其兄弟之難天之<lb/>
厚以平者多矣此槐軒之所作也嗚呼一軒小物也孝<lb/>
弟大行也以平構軒以事親從兄為事其鄉其里之人<lb/>
豈無亦欲軒其軒者乎大行盡諸已大效見諸人此徳<lb/>
<pb n="KR4e0111_WYG_007-3b"/>
鄰之必然也君子作室豈茍焉富潤而已哉<lb/>
　　萬竹秋聲記<lb/>
有形之物皆有聲聲者形之所發也聲隨形而為小大<lb/>
逺近小不可大近不可逺故曰鼓鐘於宫聲聞於外鶴<lb/>
鳴於九臯聲聞於天是已蓋有形斯有聲未有無形而<lb/>
有聲者即有之非妄也亦妖也新淦李君宗伯讀書善<lb/>
吟詠工筆札有聲江湖間家於樂溪之上種竹萬竿西<lb/>
風一來鏗然而玉石交閧然而金革至宗伯坐而聽俯<lb/>
<pb n="KR4e0111_WYG_007-4a"/>
而思思而若有不豫色然客有從傍窺之者疑曰聽聲<lb/>
將以悦耳也胡為乎其然哉余聞之噫我有以知之矣<lb/>
夫聲一也君子小人之聽異小人聽聲而溺物君子聽<lb/>
聲而求已葢以形乎我之目者竹也形乎我之身者耳<lb/>
目也口鼻也君臣父子也夫婦長幼朋友也彼之為形<lb/>
有聲此之為形獨無聲乎人慾莫難制乎耳目人道莫<lb/>
難盡乎臣子耳目何聲耶曰聰曰明耳目之聲也臣子<lb/>
何聲耶曰忠曰孝臣子之聲也是聲也發乎邇而達乎<lb/>
<pb n="KR4e0111_WYG_007-4b"/>
逺在已不容偽在人不容諛然則我之耳目果聰明乎<lb/>
抑聾聵乎我為臣子果忠孝乎抑詐逆乎推類而聽愈<lb/>
聽愈懼嘗求在古之人有曰大孝有曰達孝有曰孝友<lb/>
或著聲於一時或流聲於天下後世噫我猶有所未至<lb/>
也夫何而能豫哉茍無其實徒以聲音笑貌取之我恐<lb/>
人之聽之譬猶嘯於梁哭於當道適足為妖妄而已所<lb/>
以聲聞過情君子耻之客曰三時獨無聲乎余曰秋者<lb/>
成物之時猶君子成徳之年也舍是弗聽則衰老漸迫<lb/>
<pb n="KR4e0111_WYG_007-5a"/>
亦將無暇於聽矣客曰聽聲求已彼固為然不知其亦<lb/>
有惡聽者乎曰有焉牝雞膠膠青蠅營營此皆其所惡<lb/>
聽者也客退乃歌曰維竹之貞兮維聲之清兮為君子<lb/>
之儀刑兮再歌曰維他人之有心兮我能探其情兮我<lb/>
豈敢為佞兮請為宗伯夀<lb/>
　　養浩齋記<lb/>
人物在天地間其盛大流行必待善養而後能若雞豚<lb/>
狗彘也若杞柳桐梓也由小而大由拱把而合抱何耶<lb/>
<pb n="KR4e0111_WYG_007-5b"/>
葢養之以雨露芻豢也又若耳目也性情也血脈也使<lb/>
其悦豫而和暢何耶葢養之以聲音采色歌咏舞蹈也<lb/>
人物且爾矧浩然之氣可不養乎是氣何氣也天地之<lb/>
正氣也得於天而具於人以言其體至大至剛以言其<lb/>
用配義與道厥初本自浩然失養故餒惟君子懼夫舍<lb/>
是無以為志之卒徒也乃有養之之功焉其道何如曰<lb/>
直而已直即集義也猶所謂雨露也芻豢也聲音采色<lb/>
歌咏舞蹈也茍善養之則能塞宇宙貫金石以一身而<lb/>
<pb n="KR4e0111_WYG_007-6a"/>
參天地以一心而贊化育有不難致者矣古之聖王十<lb/>
一征而無敵於天下一怒而安天下之民其征何征耶<lb/>
氣使之也其怒何怒耶氣發之也所以三代盛時人皆<lb/>
有是氣雖不待養而自無或消之弊故當時比屋可封<lb/>
而非後世之所能及也迨夫戰國之時人知以氣使氣<lb/>
不知以道養氣有敵國相征者矣有一怒而諸侯懼者<lb/>
矣其征其怒視湯文之征怒何如耶於是有亞聖者出<lb/>
因門人問荅特發養浩之言以曉天下後世使天下後<lb/>
<pb n="KR4e0111_WYG_007-6b"/>
世皆知有是氣而在所養故忠臣孝子號為大丈夫者<lb/>
自先秦兩漢而下有不勝其紀載焉嗚呼孟子之功不<lb/>
在禹下詎不信夫長洲唐君服周家於二百畝上題其<lb/>
讀書之齋曰養浩余過之與之論説其㫖服周歴舉孟<lb/>
氏得其善養而見諸言行者更僕不置請記於余余不<lb/>
能悉直謝曰為忠臣為孝子我於服周望之<lb/>
　　怡梅記<lb/>
流天下皆水也而惟智者能怡之峙天下皆山也而惟<lb/>
<pb n="KR4e0111_WYG_007-7a"/>
仁者能怡之植江南皆梅也而惟清者能怡之何耶以<lb/>
其似之焉耳葢智者達於事理而周流無滯有似於水<lb/>
故其怡在水仁者安於義理而厚重不遷有似於山故<lb/>
其怡在山清者之人一塵不染有似於梅故其怡在梅<lb/>
所謂維其有之是以似之也清河張君廷慎孤潔之士<lb/>
剛勁而有節淡薄而不華家於闔閭城之西厭市聲之<lb/>
混濁也乃築别業於山水之間短牆茅屋環植以梅廷<lb/>
慎於將蓓蕾之時日必探焉南枝北柯足跡殆遍及花<lb/>
<pb n="KR4e0111_WYG_007-7b"/>
既放廷慎則命蒼頭治行具若衣篋食匱與夫文房雜<lb/>
物莫不畢備若將有行役者抵其所止息樹下立而倚<lb/>
坐而嘯或歌或咢徘徊瞻眺心之悦之雖聆天樂玩朋<lb/>
貝嘗八珍沐蘭麝不是過之酸風凍雪視猶春日佳麗<lb/>
往則必留旬日而後返不但信宿而已或曰子之清固<lb/>
似矣得無凝滯於物乎廷慎曰吾豈特似其清哉其所<lb/>
以似於我者亦多矣夫人之與物異者以有天地之性<lb/>
也性於君子盡之庶民去之人而物舉世皆然也物而<lb/>
<pb n="KR4e0111_WYG_007-8a"/>
人吾安得而不怡乎請借前箸言之其根柢生意不以<lb/>
歲寒而息有似吾之仁山棲夜處日與詩人處士為伍<lb/>
有似吾之義桃李輕薄不訾不笑有似吾之禮影雖瘦<lb/>
必待月而出香雖微必待風而聞有似吾之智商之鼎<lb/>
神農之本草調羮而羮成攻疾而疾愈繁植諸子亦似<lb/>
吾之信吾安得而不怡乎然則斯五者於松竹奚擇耶<lb/>
曰是又不能無議焉祖龍何物也招其浪封之辱嵇阮<lb/>
何徳也與之沈酣為樂二者梅有之乎春秋責備竊恐<lb/>
<pb n="KR4e0111_WYG_007-8b"/>
不能或逃也余聞之噫成人在性廷慎既能重以自待<lb/>
而又有慎交之志因其請記遂以記之<lb/>
　　龔鈍菴壽藏巻後記<lb/>
自古衣薪虆梩而麤備然後塟埋之禮起矣有預為身<lb/>
後之謀者所謂衣衾棺槨誌銘祭挽往往多自為之一<lb/>
以悟晝夜不可違一以獲全歸為可樂葢有生必有死未<lb/>
有長生而不死者然死雖所不免君子於立徳立功不<lb/>
以有死而自棄誠以塟者藏也塟以藏體魄也功徳則<lb/>
<pb n="KR4e0111_WYG_007-9a"/>
不可藏也古婁鈍菴龔先生蓋有不可藏者存焉先生<lb/>
自幼隱居海濵不求聞達盡讀先大夫兵科公所遺書<lb/>
惟以修徳修辭為事今年八十有二乃築壽藏於先隴<lb/>
之在縣庠之旁者為歸休之宫托外孫周雍守之有論<lb/>
先生者曰天忍使斯人獨無後乎予維先生𣲖自遇仙<lb/>
翁遇仙之族散在吾崑者甚盛則凡同出遇仙者不必<lb/>
出於家庭皆先生之子弟也先生著述之功孝友之徳<lb/>
言立而行成使後生小子皆有所矜式則凡私淑先生<lb/>
<pb n="KR4e0111_WYG_007-9b"/>
者不必躬侍函丈皆先生之門人也百歲而後徳行在<lb/>
人心者久而弗忘文章在人口者逺而愈傳追維想像<lb/>
孰忍有毁傷其一薪一木者乎聿觀圖成敬識其末<lb/>
　　李氏家乘記<lb/>
崑山辛居陋家多舊書近得其宋人舊抄一集惜乎首<lb/>
尾脱散頗多中間又被毁裂去者三之一其幸存而未<lb/>
亡者計紙三十有九翻所抄多宋侍御史樂菴李衡彦<lb/>
平祖孫三世祭文挽章予乃以類相從謄錄一册分為<lb/>
<pb n="KR4e0111_WYG_007-10a"/>
六巻題曰李氏家乘附裝語錄之後獨李□妻唐氏誌<lb/>
文不繫舊抄葢今年春三月予邀龔鈍菴沈誠學上樂<lb/>
菴圓明之塜家僮陳行朱福於野水之濵得石刻焉即<lb/>
此文也石刻雖云與余祖父之兆同一里先兄九進士<lb/>
之墓為一帶相望皆百歩今則茫然莫能尋矣且圓明<lb/>
里多古塜初余之弔樂菴也纍纍相似莫識某處為是<lb/>
訪諸村之長老共指一處四旁交蝕之餘僅存東西十<lb/>
歩南北二新塜廹之石版露出甚鉅似非當時有力者<lb/>
<pb n="KR4e0111_WYG_007-10b"/>
莫能營此因憶先生臨終囑付其子曰汝祖父母安厝<lb/>
皆有棺無槨只以磚砌覆之石版足矣坐此將信將疑<lb/>
徘徊瞻眺者久之意者先生神靈昭著無乎不在於是<lb/>
北靣三奠而回自後上塜亦只在是更不他適矣然樂<lb/>
菴之塜尚莫可得而定况唐氏明文固在曷從而定之<lb/>
耶所得石刻將以明年附埋石版之上而特登載其文<lb/>
於末事殊世異可勝歎哉余既書完仍令學子别錄一<lb/>
册留於墓鄰楊俊家使里中之來者得以考徴李氏文<lb/>
<pb n="KR4e0111_WYG_007-11a"/>
獻之遺或可因此保存其抔土於永逺也<lb/>
　　懐賢錄序<lb/>
東崑沈倥侗壯宋龍洲劉先生當壽皇時上書謂中原<lb/>
可一戰而復擯弗用竟以客死於是採其行為小傳一<lb/>
通以補前史之闕復散收其詩詞若干篇將刻梓以傳<lb/>
題曰懐賢錄予取而讀之嗚呼南渡君臣之不振也甚<lb/>
矣葢盈虚消長此天之道亦理勢之常也雖以三代之<lb/>
盛有不能免焉者殷衰於小辛髙宗則中興之周衰於<lb/>
<pb n="KR4e0111_WYG_007-11b"/>
厲王宣王則中興之然則二君果何為而能爾哉余嘗<lb/>
有以考之矣髙宗躬黙思道夢帝賚以良弼乃使人旁<lb/>
求於天下得傅説於版築之間與之論列天下之事宣<lb/>
王内修外攘若仲山甫尹吉甫南仲諸公布列左右出<lb/>
則征伐入則相理所以光復舊物再造邦家彼南渡諸<lb/>
君包羞忍恥忘不共戴天之讐豕突䑕伏今日議和明<lb/>
日議和曽有髙宣一日之志乎於良弼也既無夢賚之<lb/>
徴又無物色之勤幸而挺身有龍洲者出以布衣而任<lb/>
<pb n="KR4e0111_WYG_007-12a"/>
天下之重雖未敢謂其可以比擬商周人物然其忠義<lb/>
之氣固無以異也當時國柄付之小人使斯人之訏謨<lb/>
逺猷不得少見不亦悲夫雖然天生龍洲不在朝廷而<lb/>
在江湖有如龍洲者或在朝廷又隨用隨罷甚至竄殺<lb/>
無已嗚呼已焉哉是誰為之此天意之於趙氏薄矣豈<lb/>
宜獨歸罪於人事也哉<lb/>
　　送陳重器赴任東安序<lb/>
崑山陳君重器由太學上舍授知東安縣事東安永屬<lb/>
<pb n="KR4e0111_WYG_007-12b"/>
邑永之為郡地連楚越水合瀟湘其野有香茅之産芬<lb/>
馥可愛又有西山澹巖浯溪之勝地雖在郡郡有之即<lb/>
東安之有也重器能酌酒賦詩又善𨽻古得其地殊為<lb/>
可樂况其材堪治劇而東安事簡民淳殆將卧治而有<lb/>
餘裕矣雖然願有告焉吾崑自聖朝開國以來計為令<lb/>
者近三十軰其善政遺愛在人心念念而不能忘者僅<lb/>
兩人焉餘則飄風浮塵冺滅無聞久矣兩人者郾城芮<lb/>
翀子翔襄陽鄭達叔通逺者數十年近者將十年雖兒<lb/>
<pb n="KR4e0111_WYG_007-13a"/>
童走卒愚夫愚婦至今皆能道其為人一聞縣有厲政<lb/>
墨行違法即追念曰若芮若鄭在肻若是魚肉狗彘我<lb/>
乎今安得斯人復來耶嗚呼均為令也一則無聞一則<lb/>
不能忘何薄於彼而厚於此耶是由公論所繫而非私<lb/>
恩小恵之可使然也余與重器皆崑民也兩人善政薰<lb/>
蒸於耳鼓舞於目已非一日咸有為此不為彼之願今<lb/>
重器年始壯氣正鋭有志竟成斯行也不使東安之民<lb/>
異時念之如崑民之念芮鄭兩侯吾知民之志肻已乎<lb/>
<pb n="KR4e0111_WYG_007-13b"/>
其初心肻遂負乎永去郾城逺而襄陽近鄭侯之子若<lb/>
孫不審饑寒飽暖何似重器尚當時一致問以慰崑民<lb/>
之思焉<lb/>
　　隨身小寳序<lb/>
往年備員鄉校時手抄前人所擬葩經題目一冊標經<lb/>
㫖於章㫖之額附破題於各條之足置諸懐袖旦晚自<lb/>
隨凡可偷閒處所時一展觀以備遺忘雖詩酒謔浪方<lb/>
濃亦間取出當時同游有以近名竊議余者迨後習以<lb/>
<pb n="KR4e0111_WYG_007-14a"/>
為常衆口雖曰難調遂亦莫之非也歲戊午忝科名後<lb/>
原冊竟為同業取去今亦不知何在此特些小餘力若<lb/>
夫逐日功程自有鹵菴所定記註講題作文背義四大<lb/>
條目在初不專事乎此也病間無事重寫此冊題曰隨<lb/>
身小寳與門人小子共之較之舊抄不無增添遺落大<lb/>
同小異於其間天府開塲執此以往亦一短兵也哉<lb/>
　　賀王指揮得子序<lb/>
崇沙守禦鎮海衛指揮使王侯某年踰五十始獲弄璋<lb/>
<pb n="KR4e0111_WYG_007-14b"/>
之慶嘉議大夫太常寺卿夏公仲昭與侯善喜而謂余<lb/>
曰侯今萬事足矣文其賀之在昔堯封華華封人祝曰<lb/>
願聖人多男子周宣王中興築室既成讌飲以落之詩<lb/>
人祝曰乃生男子當是時可祝之事多矣何乃切切於<lb/>
生男多男之辭乎誠以君子承之於莫可窮之前開之<lb/>
於不可計之後莫有重於此也故鄒孟氏曰不孝有三<lb/>
無後為大殆以是歟古者聖人立法女子必二十而嫁<lb/>
男子必三十而娶各使之惟其時焉而不失者葢欲其<lb/>
<pb n="KR4e0111_WYG_007-15a"/>
於生育之道稟之也固成之也實而無脆弱之患也考<lb/>
之經衛有七子之母考之傳周有四乳八子之母夫以<lb/>
言其時時則若是其壯也以言其數數則若是其多也<lb/>
一曰七子一曰八子其父其母未聞苦其多而厭之者<lb/>
也况在五十之年昔無而今始有者乎若夫庶民之家<lb/>
其事也農工商賈其人也布衣韋帶既無祖宗廕襲半<lb/>
級之爵又無朝廷月給升斗之禄無男固微賤也有男<lb/>
亦微賤也幸而猝添一丁其人亦津津喜見顔面必告<lb/>
<pb n="KR4e0111_WYG_007-15b"/>
人曰吾箕吾裘吾今將有所托矣為之里鄰者湯藥之<lb/>
奉豚蹄之饋莫不各致其情焉矧在世臣世禄之家而<lb/>
有三品之位者乎余聞侯前人之在先朝汗馬之功隨<lb/>
地而著當時紀載天府者實多然其百年以來享有富<lb/>
貴固本其勳勞所致使無深仁厚徳孰能保其久而不<lb/>
衰乎侯將種也其職以武功報朝廷茍能以仁用武將<lb/>
見英物之來袞袞豈有涯哉<lb/>
　平橋藁巻七<lb/>
</p>
<p>
</p>
  </div>
<div>
<head>平橋藁巻八</head> <lb/>
    <p>
<pb n="KR4e0111_WYG_008-1a"/>
欽定四庫全書<lb/>
　平橋藁巻八<lb/>
　　　　　　　　　　　　　明　鄭文康　撰<lb/>
　序<lb/>
　　玉山雅集詩序<lb/>
金臺羅侯永年作宰於崑將十年通政人和百廢具興崑<lb/>
之山去縣治二里先是為樵牧之所日臻於童侯買柏樹之<lb/>
禁無剪採便凡瘞體魄於山之隂者咸安其蔵焉衆口一辭<lb/>
<pb n="KR4e0111_WYG_008-1b"/>
名栢以郎官用寓不忘正統丙寅春侯囬自京政餘慮有風<lb/>
雨之患率僚吏躬視之吏部尚書郎夏君仲昭攜酒往焉一<lb/>
時聚㑹者十有四人中書舎人夏君孟暘禮部主事衛君以<lb/>
嘉刑部主事吳君相虞鹽運司副使陸君孟和延平府同知<lb/>
甘君用汝㑹稽知縣陳君孟東南海丞屈君季恒臨海丞夏<lb/>
君存賢慈利教諭蔣君奎章山僧文律其一人則文康也野<lb/>
花發而幽香林鳥亂而繁音窮深陟顛雲嵐拂衣掃石以坐<lb/>
引泉以滌謔浪笑傲林谷響應隨寓隨酌酒多盡醉教諭蔣<lb/>
<pb n="KR4e0111_WYG_008-2a"/>
君首賦近體有百里桑麻同雨露之句葢樂侯之政也<lb/>
依其聲而和之者多寡不齊交唱互荅没日以返翌旦<lb/>
衆將獻之於侯使余序其事嗚呼人之聚㑹有不可得<lb/>
而易者樂亦有不同者焉有心樂者有身樂者絲竹滿<lb/>
前芳辛列陳蒼頭赤脚頥指氣使身固樂矣其如心有<lb/>
隱憂何是不得謂之樂也今侯以吾民飽暖為樂羣公<lb/>
際遇聖明優游鄉里從侯而樂孰為隱憂者耶况合斯<lb/>
文而一之夫何而不樂哉此雅集之詩所以作也雖然<lb/>
<pb n="KR4e0111_WYG_008-2b"/>
無已太康職思其居好樂無荒良士瞿瞿唐風蟋蟀尚<lb/>
當為諸君誦之<lb/>
　　致和樞要序<lb/>
醫仁術也利濟為甚博非若巫與函人然惟君子為能<lb/>
擇而處之天地隂陽之氣耳目口鼻之欲一失其正皆<lb/>
能使人疾疾而非藥無以收和平之功藥之則病者愈<lb/>
而死者甦矣精其術者利濟一世其心猶謂未能盡我<lb/>
之仁又著書以垂後若近代河間潔古東垣丹溪諸公<lb/>
<pb n="KR4e0111_WYG_008-3a"/>
此仁人君子之用心也金陵徐子宇先生有志利濟於<lb/>
人弱冠時即取先世所藏儒醫二家之書盡讀之理日<lb/>
以明學日以贍居善藥以療疾抱竒疾者療之多竒中<lb/>
永樂中先公被召入太醫院與金華趙公友同海虞吳<lb/>
公訥往返先生所余時為兒侍聽其緒言餘論鑿鑿皆<lb/>
實理至今頗能記憶先生亦欲仁及後世倣古君子著<lb/>
書若干巻題曰致和樞要余竊論之立言不易之事而<lb/>
亦不得已之為也要在厭服天下後世使天下後世用<lb/>
<pb n="KR4e0111_WYG_008-3b"/>
之而無差在古之人或言之而未及或及之而未當非<lb/>
我言之終無以發其久蒙補其未備必有待於我之言<lb/>
不然烏在其為言也然天下若是其大也後世若是其<lb/>
逺也以我之言布之於甚大而且逺茍非至要而至精<lb/>
豈無是非可否於其間哉矧醫之為言生殺所繫不但<lb/>
是非可否而已先生之書隨類立論而繫以方藥確乎<lb/>
其可憑的然而有見知其必傳而無議矣讀者當自得<lb/>
之<lb/>
<pb n="KR4e0111_WYG_008-4a"/>
　　送徐推官致仕序<lb/>
瑞安徐公某由上舍授蘇郡推官始兩考入京即上章<lb/>
致仕其故人尚書何公止而語之曰子何為去之亟乎<lb/>
子亟去則所當留者誰耶以子之才小大内外煩劇簡<lb/>
静無施不可少試於郡已見端緒今天子勵精圖治求<lb/>
任老成人子奚宜去哉近例朝廷用賢必命大臣遴舉<lb/>
所知今之為士者異於古一聞有舉士即求主坐此用<lb/>
多敗事我方注意於子凡遇蘇之仕於朝者即問焉甲<lb/>
<pb n="KR4e0111_WYG_008-4b"/>
曰仁恕乙亦曰仁恕御史出廵而還者必問焉甲曰仁<lb/>
恕乙復曰仁恕方將推轂以大爾用以茂爾績子奚宜<lb/>
去哉禮七十有引年之義古先聖王念其久勞而逸其<lb/>
老也今子耳目聰明筋力强健漢吏重聽猶以不妨拜<lb/>
跪用留在位子奚宜去哉爾負未可去者三我無取乎<lb/>
爾之亟去也公謝曰某幼充學官弟子蠲徭於家繼領<lb/>
鄉貢食廪於官藉朝廷不以下體而遺葑菲授官為郎<lb/>
慚負實多此可去者一也詳讞是非負明敏者猶或不<lb/>
<pb n="KR4e0111_WYG_008-5a"/>
逮某才無絕人明無燭妄能無枉濫於聽斷之下乎此<lb/>
可去者二也知足不辱知止不殆過分妄圖悔吝隨焉<lb/>
矧今天子明聖宰執皆賢故山有先人之廬薄田足供<lb/>
賔祭歸而伍田夫野老頌歌太平志願畢矣尚書何公<lb/>
知其不可留也親為文送之餞於都門之外崑山縣尉<lb/>
王日昇公之鄉人也以其清風髙節遍告縉紳大夫求<lb/>
言送之余因歎曰蘇郡大邦也推官要職也郡不屬藩<lb/>
臬無廉訪監臨之臣樂地也官大邦領要職居樂地為<lb/>
<pb n="KR4e0111_WYG_008-5b"/>
子孫計者咸願老於其位𤓰期既及遲留覬覦吾見亦<lb/>
多孰肻以六載之近二毛始别從容亟去猶敝屣者哉<lb/>
予雖以文字為業茍非其人不敢妄與稱述若公之賢<lb/>
敘以送之夫何愧之有哉<lb/>
　　送談主簿致仕序<lb/>
君子幼而學壯而仕老而得以其官告休者有則不可<lb/>
不加之敬焉初士之修於家積勤勞思以為不及古人<lb/>
則弗已視彼帷薄不修簠簋不飭者恒私議而竊訿之<lb/>
<pb n="KR4e0111_WYG_008-6a"/>
一旦使有爵位越禮愆度尤有甚於彼者或一㨗而即<lb/>
蹶或再轉而遂仆坎坷終身委棄弗錄其能至於告休<lb/>
者幾何人耶惟其不可以倖致在君子不可不加之以<lb/>
敬焉長沙談君惟進主崑山簿者十年雖無赫赫之聲<lb/>
而民自不忍欺之朝廷以天地為心仁愛臣工内外大<lb/>
小羣執事久於位而筋力弗勝者咸許冠帶優歸而吾<lb/>
談君在告噫若君者可不加之敬乎君還也内無愧怍<lb/>
之疚外無縶維之慮桑梓以怡遲暮詩酒以歌太平豈<lb/>
<pb n="KR4e0111_WYG_008-6b"/>
無因君而感動者乎必有善守其官亦欲有君之日者<lb/>
矣此又流風餘韻之所及也行李在門叙以識别<lb/>
　　送郭士紳序<lb/>
山隂馮翼夫教諭崑山即余曰兩京交游夢寐不相忘<lb/>
者一人焉余從而問曰同年乎曰否同官乎曰否同里<lb/>
乎曰否居是三者而人或秦越否則何不忘若是耶翼<lb/>
夫曰不然同門似乎同年同寓似乎同官同浙似乎同<lb/>
里非同而同吾於郭君士紳不能相忘焉士紳樂成人<lb/>
<pb n="KR4e0111_WYG_008-7a"/>
文通先生子也永樂初文通與先子同寓南京我與士<lb/>
紳俱齠齓相伍相偶不殊周親者幾十年迨後文通薦<lb/>
入内廷先子亦官近侍我與士紳髪俱燥復同寓北京<lb/>
受業今吏部尚書魏公伯房門下相偶相伍無異前時<lb/>
者又十年宣徳中文通予告我亦忝科名教諭儀真始<lb/>
與士紳相逺矣南北垂廿年言無我虞行無我詐心腹<lb/>
相孚若同年也有犯弗校有譖弗行道義相結若同官<lb/>
也有無相通休戚是同始終保䘏若同里也曩在儀真<lb/>
<pb n="KR4e0111_WYG_008-7b"/>
朋簪一盍今將數年無復言笑徳之不能忘也忘之不<lb/>
能得也余聞而咨嗟歎息恨未識而與之遊焉今年夏<lb/>
士紳恐日就衰暮走二千里㑹翼夫於崑傾倒平生踰<lb/>
月士紳戒行李翼夫縶之維之而不可得乃繪圖賦詩<lb/>
用寫戚戚之情欲余有言葢自伐木絕聲谷風興歌朋<lb/>
友之道薄矣友多同年也翻手則對覆手則背心腹恒<lb/>
悖也友多同官也一言則諧一言則猜道義恒乖也友<lb/>
多同里也設險以欺鼓智以愚終始多渝也二君心腹<lb/>
<pb n="KR4e0111_WYG_008-8a"/>
同孚不必問其同年也道義同結不必問其同官也始<lb/>
終保䘏不必問其同里也離合不同奚庸戚戚為哉俾<lb/>
當世之人皆二君之交同其不同而歸諸同則友道幾<lb/>
幾矣<lb/>
　　送沈君序<lb/>
人負抑鬱不平之氣必發憤懣激烈之言言之者禍患<lb/>
不以為意聽之者雖陽與其壯而私相笑議其罹咎之<lb/>
有日也夫以時政之弊民心之寃衆非不知其寃其弊<lb/>
<pb n="KR4e0111_WYG_008-8b"/>
也特以禍患是懼寧弊寧寃而不敢言焉或者不計其<lb/>
他而一言痛弊不足以革弊隱寃不能以伸寃徒以𣺌<lb/>
然之軀而當不測之風波矣此沈君之重得罪於人而<lb/>
取禍也沈君謀深而智逺氣剛而志大遇有抑鬱不平<lb/>
之事即發於言非言於私也必與人言焉非言於寡也<lb/>
必與衆言焉犯顔色觸忌諱畧不之顧則夫何求不得<lb/>
何欲不遂者寧不欲置之以死地哉今年春沈君以言<lb/>
而得罪至秋始獲釋與若交者惡其敢言也求言以為<lb/>
<pb n="KR4e0111_WYG_008-9a"/>
將來之規余維危言危行危行言孫孔子垂訓貴適其<lb/>
時沈君何勞苦若是耶屋廬足以蔽風雨田園足以供<lb/>
賔祭酌酒賦詩長養子孫此外奚庸用意哉至若求政<lb/>
之弊究民之寃朝廷明法自有攸歸而今而後沈君宜<lb/>
免夫<lb/>
　　送張進士赴京序<lb/>
雲間多明經士源委脈絡甲乙授受雖逺不失其真自<lb/>
國初以經學進士至今垂八九十載鄉㑹試主司多錄<lb/>
<pb n="KR4e0111_WYG_008-9b"/>
其解經之義程式於天下天下之士信松之多賢清河<lb/>
張公濟松之尤賢者其為經生不求於言語文字之末<lb/>
務得乎至當歸一之趣歲丁夘嘗挾其平時所為文章<lb/>
數千百篇遊京師爰是名隱隱起公卿間果領薦所司<lb/>
後歸江上常熟鳯林顧有終家肥而指衆卑辭厚幣聘<lb/>
主西賔之席俾授羣子弟經公濟告曰摘裂題意發揮<lb/>
萬言衆方以鸞膠續斷為工吾獨不之是巧立異論居<lb/>
之不疑彼直以發蒙指南為辭吾獨不之取葢謂經以<lb/>
<pb n="KR4e0111_WYG_008-10a"/>
載道道在人𢎞援經以求道奚事乎摘裂以道而成身<lb/>
奚取乎異論茍曰文章而已矣經何物也哉公濟朝講<lb/>
暮解日課月程型範羣子弟咸有所成就製作時文一<lb/>
以理為主嗚呼公濟其善教哉今年夏復將遊京師徹<lb/>
席而去有終率羣子弟追餞江滸謁余贈言余述其教<lb/>
所以稱君而警人也<lb/>
　　送吳竹菴還括蒼序<lb/>
崑山尹吳侯伯昭迎其父竹菴公至官踰月告歸中書<lb/>
<pb n="KR4e0111_WYG_008-10b"/>
舍人夏君孟暘湖廣参政沈君孝祥輩留之曰公始至<lb/>
即去得無近兒女子情不忘鄉土乎公笑曰烏有是哉<lb/>
吾子昭荷朝廷恩叨掌大縣志願足矣吾嘗病夫作縣<lb/>
者論深切於事情言不離於道徳翳跡其為自相齟齬<lb/>
處已以甚尊視民以莫賤剛則吐而柔則茹喜有福而<lb/>
怒無禍此外猶有耻談而羞道者使部下之人不敢言<lb/>
而敢怒坐是多敗吾子不學無術深惟兹懼故初入境<lb/>
即諏曰尹何為野老曰善曰奚善曰愛民如子也入城<lb/>
<pb n="KR4e0111_WYG_008-11a"/>
又諏曰尹何為市人曰善曰奚善曰理官如家也嗚呼<lb/>
使吾三年不下之懐釋於一日此吾所以不必久留也<lb/>
矧日供調膳恐妨民事食指繁多或損廉節烏乎宜乎<lb/>
余聞而矍然驚拜於牀下噫自屯田郎中辛𤣥馭殁百<lb/>
千年間未聞有此髙論若竹菴者其有道之士哉使天<lb/>
下作縣者皆伯昭之父為父則循吏必多矣將為天下<lb/>
之民賀矣<lb/>
　　　伯昭余布衣友能言有局幹文之寓意葢藥之<lb/>
<pb n="KR4e0111_WYG_008-11b"/>
　　　也龔鈍菴嘗以書為贄條陳三十餘事不納未<lb/>
　　　久惜其卒以敗去文康識<lb/>
　　保嬰集序<lb/>
保嬰集者崑山葛哲明仲所輯也明仲業傳累世於儒<lb/>
醫二家之書無不讀於内外諸科之言無不究竊謂嬰<lb/>
孩之疾語言不通脈理未定猝有所遇無所措手憑仗<lb/>
者惟色與聲耳汶陽錢仲陽漢東王鐔之言固無容議<lb/>
若陳文中喜熱而惡寒喜補而惡解利已不免丹溪朱<lb/>
<pb n="KR4e0111_WYG_008-12a"/>
氏之辯非若張長沙傷寒方法後世莫之違而可據也<lb/>
爰是采取諸家已試獲效之方分門繫論以藥隨之<lb/>
劑皆平和而孟浪者弗錄集成奏進宣宗皇帝親覽之<lb/>
賜宴奬勞明仲存其副於家請言引首噫醫仁術也天<lb/>
下之術莫有仁於醫者夫父母之於子無所不至不幸<lb/>
而有疾計無所託乃託之醫醫無良方善樂將奚受其<lb/>
託哉得其人則變危為安甦死為生非其人則患有不<lb/>
可言者世系或至於莫續宗祀或至於遂殄矧萬金之<lb/>
<pb n="KR4e0111_WYG_008-12b"/>
産乎此明仲保嬰集之所由輯也明仲博學明脈而有<lb/>
恒心今為迪功佐郎楚府良醫副云<lb/>
　　崧髙遺意序<lb/>
河東吕時處中集錄前軰餞送其大父沁州先生與其<lb/>
尊人建昌公詩文若干首分為十巻題曰崧髙遺意余<lb/>
讀之不能無所感焉國初崑山多文學之士率貴重名<lb/>
節佩詩書為文繡嗜禮義猶飲食其於利祿一介弗肻<lb/>
茍且取受於人華亭殷奎孝章范陽盧熈公暨及先生<lb/>
<pb n="KR4e0111_WYG_008-13a"/>
先後被召孝章得教諭咸陽公暨得同知睢州而先生<lb/>
丞浦城進守沁州三人者皆古君子不因窮達而有所<lb/>
變後皆不幸殁於官所咸陽雖掌文教不與民事而二<lb/>
州一縣之民哭者載路斂與塟家不能辦悉出於彼此<lb/>
官府焉事載縣誌可考也建昌之行畧附見余所撰朱<lb/>
都事墓誌中迨今三家之子孫雖無良田華居以享厚<lb/>
遺而舊時門户不改筆硯未蕪噫天道可憑如此未知<lb/>
今之仕者其向後子孫又何如也嘗聞致仕教諭睢陽<lb/>
<pb n="KR4e0111_WYG_008-13b"/>
朱士栗談沁州公在浦城赴召行諸父老各持鈔相贈<lb/>
公厚謝之一無所取至杭已無買舟錢抵家以新榖二<lb/>
斛償之及得沁州之命時天已寒體無綿衣過徐舊時<lb/>
授經弟子共買一毛裘并驢一頭以去今誦其詩讀其<lb/>
文追想其人而俯視乎今安得不發慨歎而寓景仰也<lb/>
哉<lb/>
　　梅塢詩序<lb/>
梅塢者包山老人之别號也老人姓徐氏字某年踰七<lb/>
<pb n="KR4e0111_WYG_008-14a"/>
袠誠心直道隱然太古之民童年讀詩板卒章即知求<lb/>
致夀考之道其詩曰昊天曰明及爾出王昊天曰旦及<lb/>
爾游衍喟然歎曰夫理出於天天即理也逆理則悖天<lb/>
悖天則獲罪雖未速置以死亦不福汝矣爰是言一言<lb/>
也必度諸天果當耶抑否耶行一行也必揆諸理誠順<lb/>
耶抑逆耶夙夜前後左右若有鬼神監臨者自少而老<lb/>
子姓繁衍壽考而康寜焉嗟夫在人之事不可用智求<lb/>
而力致者非壽而何以有主宰者為之予奪也然在大<lb/>
<pb n="KR4e0111_WYG_008-14b"/>
舜有必得之文又似可求可致嗚呼徳孰有若大舜者<lb/>
乎是知智求不可而可以徳求力致不可而可以徳致<lb/>
徳亦理而已矣天曷負於人哉元翰林學士涿郡盧摯<lb/>
處道座右銘大書一天字其下分註六字云有記性不<lb/>
急性今包山老人壽考康寧豈摯所謂有記性而然歟<lb/>
南州徐君用理軰賦詩與老人壽推予為序如此云<lb/>
　　秋夜宿山中分題詩序<lb/>
景泰丙子秋八月十有五日余偕邑宰蘄陽鄭侯叔通<lb/>
<pb n="KR4e0111_WYG_008-15a"/>
掌教泰和陳君從善登玉山絶頂酌酒賦詩盡一日之<lb/>
歡及暮鄭侯陳君既去余與三人留山中主僧昌瀹茗<lb/>
設素食供侍者進具衾枕幃帳滌除湢浴溷厠奔走事<lb/>
客惟恐客或不樂余飲少被酒輒為所使不自持謔浪<lb/>
笑傲無復禮法入更侍者請就寢余辭未能乃與三人<lb/>
取卧具分題賦詩詩限五言人各五韻久之未有就者<lb/>
衆皆垂頭腕脱令侍者擊節以作其困然後甲乙而成<lb/>
時漏下三鼓矣遂踉蹌而睡翌旦昌請記其事留詩山<lb/>
<pb n="KR4e0111_WYG_008-15b"/>
中余性最喜山水之樂自賜告歸屢與中書舎人夏公<lb/>
孟暘禮部主事衛公以嘉期一宿山中數年以來願與<lb/>
時乖今與三人不約而聚豈人事不繫於有意而遂歟<lb/>
使天下之事能遂於有意人將竭智力為之而不顧矣<lb/>
嗚呼歲月易邁人生幾何禮部公已殁世中書老不能<lb/>
行達人智士宜及時相樂也三人者懐柔令尹孫恭武<lb/>
徴士周徳元永懐住山嗣南宗曰余謂誰開封鄭文康<lb/>
也<lb/>
<pb n="KR4e0111_WYG_008-16a"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4e0111_WYG_008-16b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　平橋藁巻八<lb/>
</p>
<p>
</p>
  </div>
<div>
<head>平橋藁巻九</head> <lb/>
    <p>
<pb n="KR4e0111_WYG_009-1a"/>
欽定四庫全書<lb/>
　平橋藁巻九<lb/>
　　　　　　　　　　　　　　明　鄭文康　撰<lb/>
　序<lb/>
　　東歸集序<lb/>
東歸集者樂安蔣奎章先生繇岳陽而還崑山之詩也先<lb/>
生教諭慈利日嘗言元儒臨川吳澄有功道學宜從祀孔子<lb/>
廟廷朝廷已允行之無幾以謗言得罪外臺先生儒者趨與<lb/>
<pb n="KR4e0111_WYG_009-1b"/>
諂不能作小人狀臺臣去其官先生即怡然居慈之東臯物<lb/>
論不能平咸助其辯詣京白不難事先生笑曰辯固是奚以<lb/>
辯為古人於得失利鈍雖智者莫能逆料預圗茍有遇焉但<lb/>
求俯仰不愧不怍耳栁下三黜未聞一辯且辯未見吾能必<lb/>
信能無俯仰於人乎吾先人之田廬故鄉之山水具在無恙<lb/>
始以布衣出今以布衣還又何辭焉此東歸之詩所由集也<lb/>
嗚呼靖節翁舎彭澤而返柴桑里著歸去來辭以見志篇中<lb/>
備言田園舟車壺觴琴書親戚老少話言笑傲等事末結之<lb/>
<pb n="KR4e0111_WYG_009-2a"/>
曰聊乘化以歸盡樂夫天命復奚疑曾有毫髪芥蒂於<lb/>
方寸地哉故歐陽子曰晉無文章惟陶淵明歸去來辭<lb/>
一篇而已朱子又曰其辭義夷曠蕭散雖托楚聲而無<lb/>
尤怨切蹙之病先生之詩豈有得其流風餘韻歟不能<lb/>
折腰事人不肻屈膝信已二者一心也先生抵家杜門<lb/>
謝客謂健談必取自賤命私室曰黙菴謂卑身必取自<lb/>
辱文私印曰以道自髙可謂得休閒之義湖海竒士有<lb/>
未識者造其室讀其詩考其印文斯人平生將不待問<lb/>
<pb n="KR4e0111_WYG_009-2b"/>
矣<lb/>
　　贈單日新序<lb/>
東溪單翁日新有仕才而無仕路年將六十縣大夫選<lb/>
為里之老人葢朝廷舊制一里百家有長焉有老焉長<lb/>
取丁産老選齒徳老重而長輕也嗚呼以均體之民又<lb/>
非符檄之銓注有訟許聽有言許言得與朝廷命吏相<lb/>
可否於一堂之上而長不得與雖無仕者服猶仕也崑<lb/>
山散仕四方而休於家者樂翁如始仕相率而賀焉文<lb/>
<pb n="KR4e0111_WYG_009-3a"/>
康嘗伏聞太祖髙皇帝臨御日召畿内老人訪民間疾<lb/>
苦中有趙居任者金壇人也通五經能文章歌詩獨於<lb/>
聖問所及奏對詳盡由是天顔悦懌歎曰老人中有此<lb/>
等人遂即日拜官我朝老人之有官自居任始後遷通<lb/>
政使司左通政永樂初來治蘇松水患剛方正大如神<lb/>
明然其規畫處置無能出其意慮之外一以煦養窮赤<lb/>
為務清心寡慾自謂無慚古人性好飲山水不飲井泉<lb/>
汲者日給其直餘無所擾也其遇贓墨必誅而後已幸<lb/>
<pb n="KR4e0111_WYG_009-3b"/>
或未敗者望其車塵鮮不魂散膽落面色如土朝廷有<lb/>
差遣人出京其所厚者必相戒曰趙通政在彼中須慎<lb/>
之其見敬畏如此此皆得之前㑹稽知縣陳君孟東葢<lb/>
孟東時掌文牘從其徃來者也夫以居任非出學校非<lb/>
由科第向之老人有居任也今之老人豈無居任乎且<lb/>
日新所居去城僅廿里不為不近環其居左右前後皆<lb/>
吾民也不為不多饑寒痛癢盈耳溢目倘一日立玉階<lb/>
方寸地敢不以居任之詳盡者望吾日新乎雖然居任<lb/>
<pb n="KR4e0111_WYG_009-4a"/>
一部使者耳近之部使者朝過而暮續日新與之相見<lb/>
政事之餘從容閒暇又不知能誦斯人否乎<lb/>
　　送郭廷輝訓導龍游序<lb/>
君子有言科目能進身科目亦能誤身夫何為發此言<lb/>
前人詩有之有朝為田舍郎暮登天子堂者有天福三<lb/>
年來應舉雍熈二載始成名者噫進身者科目也誤身<lb/>
者亦科目也予於郭君廷輝不能無慨焉廷輝崑山人<lb/>
宣徳中嘉興朱鹵菴先生以春秋來掌崑山教事嚴毅<lb/>
<pb n="KR4e0111_WYG_009-4b"/>
方正以師道自任視徳業優劣為待士之次時士四十<lb/>
輩獨余八人增廣讀書勵行得入其眼而親愛之八人<lb/>
陳翊孟佐瞿太安伯暘沈訥文敏張穆敬之夏遂存良<lb/>
葉盛與中余與廷輝也鹵菴學政考徳以日考業以月<lb/>
三月一考周歲四舉分席命題悉如塲屋故事余八人<lb/>
凡遇舉考各以其業采新獻竒求上人無肻退然甘立<lb/>
下風其訓導亦希本齋占第一為已功然而往往居第<lb/>
一不出余八人八人第一獨廷輝所占尤多夫以廷輝之<lb/>
<pb n="KR4e0111_WYG_009-5a"/>
學博而弗雜廷輝之文贍而有理宜其取科第先於衆<lb/>
也八人皆先後選去獨廷輝累數科不合主司之格踰<lb/>
二十年竟以歲貢行嗚呼事亦寃哉今八人中都御史<lb/>
一人按察副使二人部正郎二人教授一人以余不肖<lb/>
亦忝出身已廿有三年廷輝年近五十僅得一㨗俯就<lb/>
訓導而去乃知科目誤人非無為而言也雖然科目固<lb/>
負士矣士可負所學哉科目負士責在科目士負所學<lb/>
罪實在士大抵人情巧於鋭進而拙於晚成晚成則因<lb/>
<pb n="KR4e0111_WYG_009-5b"/>
循茍且之心生所行非所學者多矣廷輝曾大父羲仲<lb/>
讀書萬巻安貧寡合隠然上古之士年五十辟為崑庠<lb/>
訓導至今學者仰為泰山北斗廷輝出處頗與相似吾<lb/>
知其必不肻習世俗晚成之弊自負所學而忝乃祖也<lb/>
　　送孫飛卿還銅城序<lb/>
樂安孫雲飛卿世家蘇之崑山祖延年有學行以善奕<lb/>
鳴吳東事具蔣教諭所纂崑山新誌延年母朱同里儒<lb/>
者伯盛女兄伯盛讀書十年不下樓年五十不娶與㑹<lb/>
<pb n="KR4e0111_WYG_009-6a"/>
稽楊鐵崖錫山倪雲林軰締文字交鐵崖為撰方寸鐵<lb/>
志雲林為作静喜亭詩嘗自著印文集考若干巻行世<lb/>
延年與伯盛以舅甥為師友故得往返縉紳間延年五<lb/>
子長常世次永世傳世積世繼世傳世積世繼世俱無<lb/>
子常世年十六洪武中謫戍銅鼓飛卿其子也永世二<lb/>
子曰紹先曰嗣昌紹先舊𨽻皇城匠籍中崑山之土田<lb/>
糧税與夫室廬墳墓獨嗣昌為之供守焉噫一家一族<lb/>
丁力各有所事而前人詩書之聲孝弟之行故在也余<lb/>
<pb n="KR4e0111_WYG_009-6b"/>
嘗慨夫世之𨽻行伍者謂已任莫重之役且有罔測之<lb/>
禍恒厚責望於原籍同宗之人稍有不至或遂亡匿或<lb/>
妄稱疾其意故使所司行移冊牘使其族人擾而弗寧<lb/>
然後為快殊不知下而里胥之頑上而州縣之墨藉此<lb/>
公文入手饕餮無厭有如狼虎馴至破家失業者十常<lb/>
八九不但弗寧而已飛卿洞鑒兹弊則曰寧我獨當勞<lb/>
苦使我昆季子姪安居讀書光大我祖宗門閭不亦可<lb/>
乎是以父子兩世歴年六十未嘗有一日責望之私然<lb/>
<pb n="KR4e0111_WYG_009-7a"/>
而紹先嗣昌雖各事事而軍中艱危未嘗一日敢忘也<lb/>
景泰初湖湘薦饑紹先歸其世母來養迨今將十年今<lb/>
年冬飛卿復來奉其母去噫東西相隔七千里兄弟母<lb/>
子孝義厚而不薄謂非前人遺澤浸潤其心可乎鄉之<lb/>
有官者各賦詩為飛卿贈以余老鄰也推為之序云<lb/>
　　周貢士挽詩序<lb/>
挽詩何俑乎或曰肇自哀三良夫以三良不得其死宜<lb/>
其可哀也近世士大夫死往往亦從而哀之何耶葢於<lb/>
<pb n="KR4e0111_WYG_009-7b"/>
不必哀之中而有可哀者寓焉且如窮居而野處誦詩<lb/>
而讀書修身踐行以化其鄉為禮義廉恥之俗孝弟忠<lb/>
信之行此無位者之所為也一旦而死人莫不哀之哀<lb/>
之者哀其道僅行於一鄉而未及於天下也或左右輔<lb/>
弼或承宣方岳以天下為已任以斯民為我責此有位<lb/>
者之所為也一旦而死人亦莫不哀之哀之者哀其道<lb/>
雖及於天下而未能被於後世也至若積勤一世矻矻<lb/>
求道將為異日立徳立功之用不但人以古之君子望<lb/>
<pb n="KR4e0111_WYG_009-8a"/>
之其亦以此自望彼父母妻子滿眼期待不幸而死非<lb/>
夫人之為哀而誰為其貢士周君宗武之謂乎君蘇之<lb/>
常熟人道成厥躬去年領所司貢上道而殁獨其父母<lb/>
寡孤其妻子嗚呼事非所宜逢而逢之誰為之哉由是<lb/>
向之共望之者咸哀之哀之不足而又形於聲詩連篇<lb/>
累牘而未巳使見之者不容不讀而又不忍盡讀也雖<lb/>
然世有匪材横飛而直上者作孽太過而不得其死上<lb/>
貽父母之辱下貽妻子之禍使親愛之人欲哀不足以<lb/>
<pb n="KR4e0111_WYG_009-8b"/>
哀之視周君何如哉<lb/>
　　送范元徳詩序<lb/>
范君元徳宋文正公十五世孫也清才正學為時名流<lb/>
余往年遊歌泮宫時與元徳四人同齋舍若今山東副<lb/>
使張穆敬之福建副使沈訥文敏是已元徳年最少志髙<lb/>
而氣鋭自許取科第一舉手可得也余三人舍元徳去<lb/>
已久元徳累以其業試於所司業愈精而身愈屈年踰<lb/>
四十始得領歲貢治任將行與之遊者設祖於問潮館<lb/>
<pb n="KR4e0111_WYG_009-9a"/>
下賦詩餞之余恐其磨礱既久向之髙鋭者能無夷且<lb/>
鈍乎乃執爵告曰夫人之出處遲速早暮固有其時然<lb/>
則君子所存不可因之而為變遷焉先文正在仁廟也<lb/>
職諫垣守大州出將入相忠義滿朝廷勳業滿邉陲名<lb/>
聲滿天下而子孫四百年來愈昌愈熾彼將何修而有<lb/>
此耶葢本其心術之正而充之以學術之正也在當時<lb/>
論者有曰本朝人物以仲淹為第一其學必忠孝為本<lb/>
其志則先天下之憂而憂後天下之樂而樂噫何其偉<lb/>
<pb n="KR4e0111_WYG_009-9b"/>
哉公蘇人也至今我邦之士麤有知識者莫不醉其言<lb/>
而飽其徳雖以余之無似亦必以公厚以自待而不敢<lb/>
自餒况賢於區區者乎又况其孫子乎服堯之服誦堯<lb/>
之言行堯之行是堯而已矣詩曰無念爾祖聿修厥徳<lb/>
請歌以壯行色<lb/>
　　送龍知縣序<lb/>
吉水龍侯遵叙由監察御史為縣之三年其縣人府從<lb/>
事瞿珵沈文因其考績賦詩餞之求言引首葢嘉定蘇<lb/>
<pb n="KR4e0111_WYG_009-10a"/>
之壯縣為里者七百為户者七萬其户之口與賦之額<lb/>
數則又蓰其户數其壯如此有民情焉有民瘼焉茍非<lb/>
其人有情不能以上通有瘼不可以易告雖以歲和時<lb/>
豐亦不能保無凍餒於其間也矧當旱澇薦臻饑寒滿<lb/>
目不有善政君子孰能收諸溝壑之濵而措之袵席之<lb/>
上者乎侯之初來也適凋瘵之後或曰侯御史必急獄<lb/>
訟刑罰而緩民事侯至謁神視學之餘即求民疾苦而<lb/>
弔問之告病者藥倒懸者解專以撫摩鞠育為務使耕<lb/>
<pb n="KR4e0111_WYG_009-10b"/>
夫織女各盡力於所事然後修舊起廢次第不失其倫<lb/>
或又曰御史較縣令聲勢頓殊侯一旦舍華要而就奔<lb/>
走得無有所不堪而鮮克有終乎久之觀其聲色聲色<lb/>
不隨時而損益察其心術心術不因地而變遷嘗自言<lb/>
曰東南數郡朝廷之根本也天下之民國家之元氣也<lb/>
固根本保元氣乃我為縣者之責我敢無事動揺而耗<lb/>
散之哉侯而知此由是三載之間百里之内向之嗷嗷<lb/>
者得一日之溫飽矣匪侯之政民將卒癉其能有瘳乎<lb/>
<pb n="KR4e0111_WYG_009-11a"/>
古有閽吏𨽻臺中時以所執梃視臺臣賢否而横直之<lb/>
凡初入臺者惟恐其梃之直夫閽吏賤夫也一梃小物<lb/>
也可畏如此况士大夫之公論乎余鄰封之氓也病卧<lb/>
林下踰十年其邑更數令其賢否咸麤得而知之若侯<lb/>
者豈余之所能獨私哉珵故儒家世有宦蹟且多詩書<lb/>
聲故弗辭為之序<lb/>
　　張教諭壽序<lb/>
天下之事有出智力所能者有非智力所能者葢可能<lb/>
<pb n="KR4e0111_WYG_009-11b"/>
者繫諸人不可能者繫諸天能與不能古之君子恒䖍<lb/>
恭寅畏於不可欺者焉人之私願固多要其大者有三<lb/>
曰富曰貴曰壽考是已貴不可以茍得能修天爵則貴<lb/>
可坐而取也富不可以倖致能法猗頓則富可立而待<lb/>
也若夫壽趙孟之勢弗能刼晉楚之富弗能買日月之<lb/>
明也星辰之逺也一左旋一右轉咸石固能探之矣其<lb/>
能探已壽之幾何泰山之髙也滄海之深也一如礪一<lb/>
如帶賁育固能使之也其能使殘喘一日之强延是何<lb/>
<pb n="KR4e0111_WYG_009-12a"/>
耶以有主宰之者耳其為道也至公而無私極信而不<lb/>
誣如其人則予之非其人則奪之一予一奪修短存焉<lb/>
嗚呼俾爾耆而艾昌而熾君子豈容虚授乎崑山掌教<lb/>
張先生治毛氏詩工古今文辭其初教於邵也邵之士<lb/>
有登進士者矣繼教於杞也杞之士有魁天下者矣<lb/>
其教之盛如此豈無所本而然哉葢以不敢欺其不可<lb/>
欺者耳故其治已者天理也教人者天理也治已或有<lb/>
所未至非敢忘天理智不足也教人或有所未盡非敢<lb/>
<pb n="KR4e0111_WYG_009-12b"/>
舍天理力不贍也其今教於崑也崑士纍纍而起亦將<lb/>
有如杞之士者矣歲辛巳春正月先生登六袠羣弟子<lb/>
歡然執爵稱南山壽求余文侑觴時余在病未有以荅<lb/>
之於兹又三年先生壽益進教益成智力未巳晚節未<lb/>
易限量異時告休還山中秋分之旦春分之夕候大星<lb/>
見於弧矢之南我知天為畏天者發祥焉<lb/>
　　贈歸克愛序<lb/>
崑邑之勝在馬鞍山而半山橋為山之喉襟焉云半山<lb/>
<pb n="KR4e0111_WYG_009-13a"/>
者以縣治至山當路之半也山之勝雲窻霧閣層見疊<lb/>
出自唐宋郡縣誌登載已然中有孟郊張籍留題詩又<lb/>
有王荆公和章其為勝槩可知至勝國末舊觀雖多陳<lb/>
蹟而城中士女至今花時菊節擕酒上冢登髙望逺者<lb/>
故在也往則率從橋而北焉舍是則迂僻穢汙軒騎不<lb/>
通謂非喉襟而何雖然此特燕游者耳未足以見其要<lb/>
也至其城隍之祠厲鬼之壇驛使之館皆隨山前後而<lb/>
列縣大夫有事告謁祭饗迎送亦從橋而北焉又非喉<lb/>
<pb n="KR4e0111_WYG_009-13b"/>
襟而何此特命吏之事耳猶未足以盡其要也若夫九<lb/>
鄉之民近者數十里逺者百餘里所需菜粟布帛雞豚<lb/>
薪芻菓蔬茶鹽之類以其所有易其所無者咸趨橋而<lb/>
為市焉此民庶飽暖安定養生送死所繫其要如此使<lb/>
壊而弗修則居者困而行者阻民無依歸市無貿遷雖<lb/>
有命吏亦將何以使民足用士女何以及時為樂哉天<lb/>
順辛巳歲雨久水漲梁斷而柱危主縣者患而謀治焉<lb/>
踰年財費民勞績用弗成㑹主者以墨去佐縣者曰事<lb/>
<pb n="KR4e0111_WYG_009-14a"/>
誠在我不得老成人終弗克就緒乃起歸翁克愛於閒<lb/>
散之中俾理其事克愛年將八十矣筋力未衰聰明尚<lb/>
存乃夙夜經營勞悴弗憚環石為梁而柱仍其舊焉幾<lb/>
半載而告畢工於是縣之命吏與城中士女及九鄉之<lb/>
民遹觀厥成靡不讚歎才翁噫韓昌黎作方橋詩其辭<lb/>
曰非閣亦非船可居兼可過君欲問方橋方橋如此作<lb/>
退之儒者何能事於此乎識者知其以宰制天下自况<lb/>
克愛掌鄉賦三十年民帖帖而治正大公平隱然古之<lb/>
<pb n="KR4e0111_WYG_009-14b"/>
良吏宜其於修橋小事何有使其有官為政其方橋之<lb/>
制亦存於心久矣肻以乘輿濟渡哉惜其老而不復仕<lb/>
也<lb/>
　　送祝以節序<lb/>
太原祝君以節清才正學有希賢望聖之志觀其自名<lb/>
讀書之齋曰思誠可見已年四十未仕今年春嘉禾陶<lb/>
君徳民與其弟濟民甫聞以節名以吳伯剛為紹介捧<lb/>
書幣聘主西階賔席濵行以節不逺數十里求余一言<lb/>
<pb n="KR4e0111_WYG_009-15a"/>
以補行囊之缺嗚呼余久病漸老筆研蕪穢將何言以<lb/>
荅其請乎嘗聞其賔於刑部郎中松陵梅氏矣又聞其<lb/>
賔於冠帶士龎山龎氏矣當其初行時鄉之大夫士詩<lb/>
文贈送者亦已盈箱積案矣以節貯蓄若是其富又欲<lb/>
余言豈前所言者以譽不以規未足以盡其意耶不然<lb/>
何其踰越鄰境而切切有請也我知以節在是無疑矣<lb/>
乃言曰祝欽明在唐中宗朝為國子祭酒帝燕羣臣欽<lb/>
明體肥請作八風舞為樂以手據地搖頭轉目備諸醜<lb/>
<pb n="KR4e0111_WYG_009-15b"/>
狀帝大笑吏部侍郎盧藏用歎曰祭酒五經掃地矣宋<lb/>
祝象器登儒科為太學博士文章道徳為一時宗師其<lb/>
孫穆字和甫從晦菴游刻意問學後著書立言以遺後<lb/>
世夫三人皆儒業祭酒博士皆儒官一臧一否若是之<lb/>
逺哉臧否在當時而公論在後世為吾儒者立心行已<lb/>
不可不慎也以節與余交頗久重厚老成其精神心術<lb/>
之微固不待審察而已洞識之矣豈敢援欽明之事為<lb/>
戒矧儒者之賢猶有賢於象器祖孫者余獨舉此之意<lb/>
<pb n="KR4e0111_WYG_009-16a"/>
詩有之曰豈無他人不如我同姓故耳抑余又有説焉<lb/>
近之館賔者久則怠其敬敬怠則禮乖作賔者久則怠<lb/>
其教教怠則業墮坐是進以禮而退不以義者亦多我<lb/>
於以節之行善交平仲請為徳民兄弟箴伐檀詩人以<lb/>
節尚當友之<lb/>
　　驄馬青山圖序<lb/>
驄馬青山圖者太倉衛指揮使某侯贈髙君茂卿按行<lb/>
湖湘也作圖者張翬文著圖之意葢取漢桓公雅任御<lb/>
<pb n="KR4e0111_WYG_009-16b"/>
史執正無所回避常乘驄馬京師語曰行行且止避驄<lb/>
馬御史初公雅年十二喪父母事叔母盡孝曾祖祖皆<lb/>
大儒公雅以尚書教授潁川立亷操門生故吏問遺一<lb/>
無所受然其風威動人豈在乘驄之日其志固已素定<lb/>
而然乎今之士大夫往往援其事以擬人人亦往往援<lb/>
其事以自擬茍無其實擬人者失之諛自擬者失之妄<lb/>
奚公雅之差似哉夫御史古官歴代因之而弗革雖各<lb/>
有增改名員大抵以彈劾諌諍為職業至我朝尤為嚴<lb/>
<pb n="KR4e0111_WYG_009-17a"/>
重論其位位不過郎官問其階階不過七品朝夕咫尺<lb/>
天顔與玉音相可否天下事或時言及乘輿則天子改<lb/>
容事關廊廟則宰相待罪嗚呼君子居此不為公雅忍<lb/>
為公雅之罪人其負朝廷莫甚焉茂卿由名進士拜監<lb/>
察御史進士也御史也人皆可能也茂卿通經而博史<lb/>
為文章追古作者守官恒以辱先為懼其視公雅學問<lb/>
之正孝廉之誠是亦公雅焉雖然余忝交茂卿最久平<lb/>
時之望豈在一御史今日之望豈在一公雅然則望之<lb/>
<pb n="KR4e0111_WYG_009-17b"/>
之意安在哉余與茂郷俱蘇人也蘇人能以先憂後樂<lb/>
為心者天下之望也余以斯人而望茂卿也<lb/>
　<lb/>
　<lb/>
　<lb/>
　<lb/>
　<lb/>
　平橋藁巻九<lb/>
</p>
<p>
</p>
  </div>
<div>
<head>平橋藁巻十</head> <lb/>
    <p>
<pb n="KR4e0111_WYG_010-1a"/>
欽定四庫全書<lb/>
　平橋藁巻十<lb/>
　　　　　　　　　　　　　明　鄭文康　撰<lb/>
　誌銘<lb/>
　　　董先生墓誌銘<lb/>
宣徳十年乙夘十一月十有四日崑山董先生卒其壻開<lb/>
封鄭文康刻石而為銘先生姓董名囦字士源先世居京口<lb/>
曽大父濟川前元崑山州醫學正世移事變因家焉大父<lb/>
<pb n="KR4e0111_WYG_010-1b"/>
藥一考伯儒本縣醫學訓科先生自幼力學讀儒書以為<lb/>
本紹家業以為用業精而致聲隆大永樂間檄徵入京先<lb/>
生不樂進取以疾辭歸年登五十動搖者豁而蒼蒼者白<lb/>
矣前年得末疾語塞步艱至是不起春秋六十斂在卒<lb/>
後三日塟又在斂後十三日配盛氏虞部員外郎頤兄<lb/>
子男五經綸綱紀纓女二壻朱英文康也孫男女某某<lb/>
先生家居節序燕㑹皤然其中子婦若孫甲乙為壽其<lb/>
樂融融葢積之厚天固使其享之也銘曰<lb/>
<pb n="KR4e0111_WYG_010-2a"/>
生而平死而寧宜先生之有銘<lb/>
　　朱彦達墓誌銘<lb/>
公諱顯字彦達姓朱氏世為崑山人曾大父某大父壽<lb/>
一考天祐妣沈氏早卒育於繼母萬公先世累積德善<lb/>
斂退弗尚騁馳至公始昌大門望有聲公自幼立心不<lb/>
囬以剛直自許遇人之是非雖素密言之無諱無黨事<lb/>
有與已與不與已其反而縮顧抑之其反而不縮顧與<lb/>
之公輒厲聲奮氣必得其平而後已雖市井悍愎者亦<lb/>
<pb n="KR4e0111_WYG_010-2b"/>
畏焉鄉人以直目之娶殷氏有賢行側室三人子三曰<lb/>
珍曰珤曰玢女三長嫁丘原俱正出餘尚幼其母為錢<lb/>
氏孫男五芹蕙萱芸菊女三公生洪武甲子九月廿四<lb/>
日卒正統七年七月十六日春秋六十塟以明年二月<lb/>
十日公病革余在側若婦若子問所言公瞪目謝曰吾<lb/>
已矣無一言及家事亦可謂無累者歟既而珍以圖不<lb/>
朽於墓中者為託為之銘曰<lb/>
生有直德死無所惑城濠之側此其幽宅為後人之澤<lb/>
<pb n="KR4e0111_WYG_010-3a"/>
　　金主簿墓誌銘<lb/>
君諱亮字孟輝金姓其先長洲人自五世祖徙居崑山<lb/>
全吳鄉大父谷用父伯通皆不仕而殁君早孤母顧視<lb/>
他寡婦之子多無所見嚴其敎弗納於邪及冠志操異<lb/>
常鄉巨室張志善器之客之於甥館永樂初偃城芮翀<lb/>
由進士來知縣事其廉明人莫敢犯史胥皆極一時之<lb/>
選起君從事刑曹獄無寃滯人德焉後循例至京鴻臚<lb/>
寺卿王玘董營造會伐木於山西紫荆關君以書數之<lb/>
<pb n="KR4e0111_WYG_010-3b"/>
學從之行言不待發力能自勤色不待徵事惟義集嵗<lb/>
壬寅還朝授河南河隂縣主簿平易近民有古君子<lb/>
之道及期總戎平江伯陳公駐節江淮提督漕運左右<lb/>
有以君薦者平江以聞取居幕下一時賔從數十輩獨<lb/>
君以謹重信任與裁庻務人皆知總戎之下有君也<lb/>
歴年既久歎曰長往不返寧無後悔宣德九年遂謝事<lb/>
歸杜門不入城府鑿池豢魚酌酒賦詩承家以子世事<lb/>
不屑聞也正統八年冬病痰氣明年甲子三月廿四日<lb/>
<pb n="KR4e0111_WYG_010-4a"/>
湧沸而卒春秋六十有六配即志善女子一曰鏞婦為<lb/>
孫氏孫男三鸞娶葉氏鵬娶姜氏鳳早卒女二曾孫男<lb/>
女八以丙寅十二月九日塟安莊之原銘曰<lb/>
才固為難尤難其時逢時有為克盡其施膚功累奏而<lb/>
位何卑尚俾遺澤來葉之滋<lb/>
　　沈士琳室張氏墓誌銘<lb/>
松溪縣主簿沈誠喪其母孺人張氏將祔厥考士琳之<lb/>
墓奉仙居縣知縣張元龍狀求銘墓石狀列張氏世<lb/>
<pb n="KR4e0111_WYG_010-4b"/>
為崑山人祖信卿考子英俱弗仕孺人在室性姿婉嫕<lb/>
父為擇配時士琳三世宦門不染驕奢氣習遂女焉孺<lb/>
人奉舅姑攄孝敬之誠睦姻族致肅雍之美燕賔饗祭<lb/>
士琳不勞力里中有勃豀反目之言輒修省畏慎不敢<lb/>
一留於耳徐曰當不如是誠在官數來迎養孺人恐食<lb/>
指繁衆傷其廉卒不往正統四年士琳卒孺人哀毁成<lb/>
疾服除誠以母故遂告致休後七年為丙寅一日謂誠<lb/>
曰吾衰甚將遺汝養矣翌旦遂不起是為九月二日享<lb/>
<pb n="KR4e0111_WYG_010-5a"/>
夀八十塟用某月日男子二長即誠任厯三考無公私<lb/>
過犯次本女子一壻曰張浩孫男三曾孫男一嗚呼吾<lb/>
知内行之成有為之刑理官之孝有為之教也銘曰<lb/>
即其内溫且惠也求其外寡疵累也銘以告㝠其永其<lb/>
寧也<lb/>
　　沈主簿墓誌銘<lb/>
君姓沈諱誠字敬言其先由長洲徙崑山有諱昌宗者<lb/>
宋提刑庫官昌宗生端仁元仁和縣典史端仁生子真<lb/>
<pb n="KR4e0111_WYG_010-5b"/>
豐盈庫大使子眞生伯庸伯庸生士琳君之祖考也二<lb/>
百餘年修德樂義君少有治才永樂中起家掾史授福<lb/>
建松溪縣主簿歴官九載將陟以位母張年髙多病遂<lb/>
告休養居數年母殁禮塟之君體貎甚偉日能大飲竟<lb/>
以酒得滯疾正統十二年九月六日卒享年五十有九<lb/>
娶陸氏王氏男子四立達某某長者始廿嵗幼者未十<lb/>
嵗俱先天殁女子二男孫一文泰立之子也其母守節<lb/>
不嫁景泰元年四月十三日塟君景德寺前惠政坊之<lb/>
<pb n="KR4e0111_WYG_010-6a"/>
左嗚呼謂君之先為不善則三世為宦族謂君之身而<lb/>
為惡則君無慝行胡天毒其嗣之酷耶余前年銘其母<lb/>
孺人之墓今年又銘君之墓悲夫銘曰<lb/>
宥密之德修累世世有名爵皆下位餘二百禩公乃嗣<lb/>
何多英物俱殄瘁禍福時來或倒置天終有祜勿深異<lb/>
爾孫承之無不利<lb/>
　　沈文華墓誌銘<lb/>
君諱華字文華沈姓大父本父士隆皆隱居崑山之太<lb/>
<pb n="KR4e0111_WYG_010-6b"/>
倉君生四年母金與士隆相繼下世時母之弟道潤語<lb/>
其妻陸俾保養之自就外傅而有室經紀成人陸之功<lb/>
也迨殁君為齊衰三年嵗時烝嘗有同所生君長於貿<lb/>
易絲蓄縷貯日臻饒裕知儒書為善業屢遣其子遊學<lb/>
雖資費之浩不之惜有司舉為萬石長非其志未久即<lb/>
謝退或曰人有力取而終不得者胡獨惴惴安於退耶<lb/>
君曰我茍完矣但求安我安耳自後即以家事付其子<lb/>
度閒曠之地鑿池豢魚開園樹桑麻日與髙僧逸士詩<lb/>
<pb n="KR4e0111_WYG_010-7a"/>
酒其間蕭然有塵外之趣如是者十餘年正統己巳十<lb/>
月廿二日疾作二子侍語之曰不得不可為也無益不<lb/>
可作也理家之方義以之節處人之道禮與之接汝宜<lb/>
識之言訖遂卒春秋六十五配陳氏家室稱宜子二廣<lb/>
娶曾氏廉娶畢氏女一適姚玸孫男女三以是年十二<lb/>
月十五日塟城南之原銘曰<lb/>
伊生孑孑伊成業業懼完而缺退安而慊禮接義節行<lb/>
罔蹩<graphic n="KR0887" url="https://raw.githubusercontent.com/kanripo/KR-Gaiji/master/images/KR0887.png" mimeType="image/png"/>貽謀之徹周行之轍於若人兮藏此穴<lb/>
<pb n="KR4e0111_WYG_010-7b"/>
　　周知縣配薛氏墓誌銘<lb/>
孺人姓薛諱某連江縣知縣崑山周景星之配也世系<lb/>
莫稽考彦清妣沈氏孺人之生孝敬出自天性適景星<lb/>
為周氏冢婦閫政攸司理道克修景星由縣庠生選入<lb/>
南監父母在堂孺人旦暮候問服其勤勞尤致厚於滋<lb/>
味之養舅姑安享其甘無異乎子之躬調也宣德中景<lb/>
星擢知四川蒲江縣又轉福建之連江孺人偕往旦暮<lb/>
必以省刑罰加撫字為言景星在官累考無過舉者固<lb/>
<pb n="KR4e0111_WYG_010-8a"/>
其勤愼所致贊裨之力孺人不能無也正統十一年致<lb/>
仕還鄉踰兩年為嵗己巳三月廿八日孺人以疾卒享<lb/>
年七十男瓛娶桑氏次珮女一適夏鼎先卒孫男三女<lb/>
二以景泰元年正月八日塟城南東湓瀆之原嗚呼孺人<lb/>
之殁也夫悲其順子哀其慈僕侍泣其善遇閭巷左右<lb/>
親踈族屬追悼其賢是可銘也為之銘曰<lb/>
生有淑德殁有餘哀銘刻諸石用藏於斯<lb/>
　　陳知縣配王氏墓誌銘<lb/>
<pb n="KR4e0111_WYG_010-8b"/>
前會稽知縣陳君孟東之配王孺人以景泰元年八月<lb/>
十三日卒擇是嵗十一月二十日塟馬鞍山鳳凰峯之<lb/>
下其子劭持從兄新淦知縣助狀求為墓門之銘孺人<lb/>
姓王諱瑞祖正考榮卿世為崑山人孺人生而凝重寡<lb/>
黙歸孟東時年方及笄姑李老病在堂孟東方從仕往<lb/>
來南北動經嵗月孺人扶持保䕶飲食湯藥必親必躬<lb/>
姑安其養不知夏日冬夜之永長也數曰吾婦之勞吾<lb/>
將曷償乎孺人生二子俱夭死孟東以無後為懼衾裯<lb/>
<pb n="KR4e0111_WYG_010-9a"/>
幃帳設於側室者二三其人孺人交相恩愛終其世彼<lb/>
此無間言鄰姬里嫗往來候問言動或有粉飾之者儒<lb/>
人私自訟曰古人謂有儀非婦人也奚庸若是耶彼以<lb/>
其儀吾寧以吾愚耳裁給長幼衣食經營門庭往來均<lb/>
平齊一無偏重私厚以故孺人在病雖僮僕之輩私謁<lb/>
醫卜者亦相望於道嗚呼賢哉春秋六十有九子即劭<lb/>
孽也娶杞縣丞楊信女為學官弟子女四長適仙居知<lb/>
縣張翔次金瑜朱繹郁蒙佑孫男女三狀具孺人之行<lb/>
<pb n="KR4e0111_WYG_010-9b"/>
不一可書余獨詳其二三者舉槩以例其餘耳銘曰<lb/>
惡争而和惡儀而愚惡偏而弗頗二三令德於何可多<lb/>
　　封太宜人梅氏墓誌銘<lb/>
宜人諱性覺成都梅福通之女也歸太倉衛百户過宗<lb/>
武門内之政理之有緒宗武私慶得賢婦宜人亦私慶<lb/>
為有官之婦未幾宗武殁子皆童稚而家頗凋落人或<lb/>
不堪宜人曰早寡命也古人處此豈能皆贏哉古人不<lb/>
幸而有之我期為古之人耳甘淡泊服勤苦寒暑不出<lb/>
<pb n="KR4e0111_WYG_010-10a"/>
户庭密邇之鄰笑語不聞此宜人之保身也嘗戒其子<lb/>
義曰㣲而不可不崇者善也細而不可不懲者惡也爾<lb/>
祖以此語爾父必呼曰獨不聞漢昭烈之勅後主乎爾<lb/>
父雖殁至今言猶在耳我為婦人恒恐辱舅氏汝失怙<lb/>
能保無負前人乎義退而惴惴弗敢少納於邪此宜人<lb/>
之敎子也景泰元年六月二日以疾卒春秋七十有九<lb/>
子男二長即義襲爵為百户宣德中以捕盗功陞本衛<lb/>
千户正統十年贈宗武如其官陞武畧將軍封宜人為<lb/>
<pb n="KR4e0111_WYG_010-10b"/>
太宜人義剛毅有為正直不茍次禮早卒女一嫁百户<lb/>
趙祥孫男二曰玉曰忠孫女六指揮陳驥陳瑄千户何<lb/>
睦史正吳寧百户劉方壻也曾孫男二曰鸞曰鳳義以<lb/>
七月十九日塟太倉城外陳涇之原銘曰<lb/>
予美亡此予生不辰方何為期續古之人教成於子行<lb/>
成於身德音不瑕孰冺其聞<lb/>
　　陳處士墓誌銘<lb/>
處士諱晊字仲約姓陳氏曾祖華卿祖顯之父執中母<lb/>
<pb n="KR4e0111_WYG_010-11a"/>
李氏世居太倉古塘橋家頗饒裕值元季海賊入冦顯<lb/>
之徙居崑城執中二子長皥次處士執中早世門户日<lb/>
寖凋落處士與兄皥殫力經營修舊起廢事無專制行<lb/>
無獨成悉裁於兄家用以立永樂間兄出仕交阯時母<lb/>
多病處士事之甚謹卒享髙夀及兄令會稽又念手足<lb/>
疏逺嵗一往省會稽公聲光烈烈處士恩愛怡怡越人<lb/>
作歌以多其兄弟之義嘗戒子助曰世之為業者惟士<lb/>
為貴士之所貴者居則窮理修身達則濟人利物汝能<lb/>
<pb n="KR4e0111_WYG_010-11b"/>
成我志乎爰是助應詔起授嚴之桐廬丞處士再誡<lb/>
曰汝讀書得此官幸勿負所學助服膺訓誥在桐三考<lb/>
無過舉景泰改元陞知江西新淦縣事便道歸省處士<lb/>
無恙又誡曰汝今為令令一邑之長民之表率繫焉身<lb/>
言異教或從或訟察此二者俾無我憂助將告行而處<lb/>
士疾作不十日遂卒是嵗五月六日也享年六十有五<lb/>
配王氏有勤儉德男三長即助娶沈氏勗娶蔡氏勛娶<lb/>
周氏勗勛側出孫男四諫諮讚詔女四以明年十一月<lb/>
<pb n="KR4e0111_WYG_010-12a"/>
八日塟馬鞍山鳳凰峯之隂嗚呼處士自幼而壯無疾<lb/>
病刑憲之厄無顛危傾覆之禍自壯而老有園池畎畝<lb/>
之勝有詩酒子孫之樂有若人焉吾見亦罕是固聖明<lb/>
恩澤遂民之生亦可徵處士之有道也銘曰<lb/>
夷行以卒歲逸豫以没齒千室之邑見之者幾匪德為<lb/>
經何有乎此<lb/>
　　王克信墓誌銘<lb/>
克信姓王諱璧克信字也曾祖德茂祖伯英父景言世<lb/>
<pb n="KR4e0111_WYG_010-12b"/>
以厚業退然隱處崑山澱湖之上雖無在仕版者能以<lb/>
孝弟為一家之政食指恒千計上下翕然景言娶嚴氏<lb/>
生五子克信行四先是景言一日召諸子立堂下語曰<lb/>
吾承前人完業日懷震疊今老矣若軰若肻構若肻堂<lb/>
者直言無讓我將挈所有而畀之門庭公私悉聽裁制<lb/>
克信進曰幹蠱子職也璧雖不肖請願亢宗矧弟勞兄<lb/>
逸亦理之宜景言大悦遂命主家克信經營區畫矻如<lb/>
老成人無益之費干紀之為一切屏絶為萬石長區有<lb/>
<pb n="KR4e0111_WYG_010-13a"/>
抛荒田糧額四千民困賠納頻年户亡去者及半克信<lb/>
懇懇為巡撫尚書周公言公以聞詔除之民安厥居克<lb/>
信體貎豐偉氣宇爽豁雅好儒術刑部主事盧克修其<lb/>
内人之外弟也攻古文辭得六書法克信一入城府即<lb/>
從討論講説以故誦詩書道古今綽有文彩崑之縉紳<lb/>
郡縣長貳咸熟其賢克信生於永樂元年某月日卒於<lb/>
正統十四年某月日享年四十有八塟於景泰辛未十<lb/>
二月廿日墓在澱山之側娶張氏奉政大夫荆府長史<lb/>
<pb n="KR4e0111_WYG_010-13b"/>
循伯女閫内之助人多能道子男四某某女三孫女一<lb/>
銘曰<lb/>
世有遺業承緝維艱踰度罔念孰保其完念哉維何率<lb/>
履弗越譬彼良御輪安於轍嗟嗟克信展也能子儀式<lb/>
刑之來者是似<lb/>
　　先妣壙誌<lb/>
先妣諱清姓盧氏考夀妣丘盧系出范陽勝國時由平<lb/>
江徙崑山自待補進士諱鑑而下以經術著聞東吳夀<lb/>
<pb n="KR4e0111_WYG_010-14a"/>
淵源家學工古文篆籀嘗曰吾女德性柔順願嫁儒家<lb/>
子時先公雙松先生與先伯教諭公早孤而貧昆弟刻<lb/>
苦讀書不舍晝夜夀聞之遂女先公祖母何盛年守節<lb/>
立家之政嚴而有條先妣事之未嘗一拂其令汲爨之<lb/>
暇先公數與道古賢婦事實聽受既久亦解講説似嘗<lb/>
事筆硯者鄰夜失火值風猛烈覺而已入吾廬先妣奮<lb/>
起不他取即碎匱匵悉抱先世遺書古器譜牒告身躍<lb/>
出已而欲入私室無及矣吾家舊物無恙者先妣之力<lb/>
<pb n="KR4e0111_WYG_010-14b"/>
也永樂中先公被薦徵入南京太醫院交相往還者皆<lb/>
一時聞人至則先妣必脱簪珥以置酒雖罄所有畧無<lb/>
難色先公或惜其舍服飾而食客先妣曰知子之來之<lb/>
雜佩以贈之非子之語我乎暮年家居絲蓄粒聚用造<lb/>
完業祖母明脉善藥藥婦女竒疾多竒中先妣親受指<lb/>
敎老亦善藥藥亦屢中嵗癸亥冬有女夫死自沉先妣<lb/>
痛傷其非命為位設祭向南號慟曰吾女歸來吾特飯<lb/>
汝哽咽不自勝風寒中腑昏仆在地移時始甦自後口<lb/>
<pb n="KR4e0111_WYG_010-15a"/>
澁於言足艱於行淹淹十年至景泰壬申正月十五日<lb/>
卒夀六十有七嗚呼痛哉嗚呼痛哉子男二文康娶董<lb/>
氏崑山縣醫學官伯儒孫友光出嗣大宗先卒女五箱<lb/>
嫁朱夏凡嫁周號慶嫁彭餘璋定嫁朱昪異幼慶即自<lb/>
沉者朝廷旌其門曰貞烈孫男三膏育膺女一德娩正<lb/>
統戊辰不肖孤忝進士觀政大理寺切念父母在堂無<lb/>
他兄弟備養奏乞歸侍以終餘年皇上天地之恩特賜<lb/>
予告命下之日而先公訃音猝至匍匐南奔服除未幾<lb/>
<pb n="KR4e0111_WYG_010-15b"/>
而先妣背棄不孝罪孽深重若是哉夫以十室之邑父<lb/>
子頭白具慶者恒數輩不肖未四十而喪父始四十而<lb/>
喪母中心荼毒何時已耶謹擇二月廿日甲申奉柩塟<lb/>
合先公之兆姑濡血用識嵗月於石云禮部鑄印局使<lb/>
外孫夏佑填諱壻周號篆葢<lb/>
　　朱素菴墓誌銘<lb/>
素菴先生姓朱氏諱璲字廷儀曾大父均禮大父本道<lb/>
世居崑山無仕者父宗海母蘇氏夀考在堂先生兄弟<lb/>
<pb n="KR4e0111_WYG_010-16a"/>
三人而行居首自幼有志用世弱冠時從監察御史周<lb/>
公<graphic n="KR1729" url="https://raw.githubusercontent.com/kanripo/KR-Gaiji/master/images/KR1729.png" mimeType="image/png"/>學春秋學成公使之仕先生竊謂學至漆雕開尚<lb/>
曰未信矧未逮開者乎開門授徒挈家事付二弟盡取<lb/>
所積書讀之居數年學與齒崇兼負剛氣向人不能作<lb/>
側媚語一時為士者率多求主圖進取先生歎曰士可<lb/>
求主哉君子進以禮退以義禮義人之大閑舍禮而進<lb/>
吾恥就也聞者惡之致使卒老於學宣德壬子崑山縣<lb/>
丞臨川吳仲郢以先生明經聞吏部援例謂仲郢非正<lb/>
<pb n="KR4e0111_WYG_010-16b"/>
官格不行自是先生無意出矣時先公雙松先生遊兩<lb/>
京還號稱通儒先生偕徐臯翁日與之遊三人者心志<lb/>
具同居且密邇詩酒之會無虚日先公最長先生少先<lb/>
公廿嵗會有約不得談俗事俗談者罰三人杯話竟日<lb/>
出子入史辯疑析難獨先生微辭奥事搜記無遺雖飲<lb/>
酒亦不廢學也當世治理之要利病之原猶多確論作<lb/>
為詩文一則乎古平生無所愧怍孝弟行於家學不厭<lb/>
敎不倦弟子前後相從者千餘人以先生敦尚樸素故<lb/>
<pb n="KR4e0111_WYG_010-17a"/>
相稱為素菴先生景泰三年四月四日疽發背卒年五<lb/>
十有一配陸氏子男五昊有文學娶萬縣主簿梁孟鏞<lb/>
孫旻鄉貢進士諸暨訓導娶歸安縣主簿陳鎰女昪娶<lb/>
先公女㬊壻陳氏炅幼女三陳謨何璋孫某壻也孫男<lb/>
女八其先之墓在馬鞍山者已偪窄昊改卜許墓塘東<lb/>
原以明年癸酉正月十五日塟焉先生病革時語昊欲<lb/>
余銘其藏昊以言余謂先生宜有位而無位不可無銘<lb/>
乃銘曰<lb/>
<pb n="KR4e0111_WYG_010-17b"/>
輪轅厥車弗庸以置良非白<graphic n="KR2059" url="https://raw.githubusercontent.com/kanripo/KR-Gaiji/master/images/KR2059.png" mimeType="image/png"/>顧驂以御眇視跛履事<lb/>
亦多異蘊德没齒而無後議<lb/>
　<lb/>
　<lb/>
　<lb/>
　<lb/>
　<lb/>
　平橋稾巻十<lb/>
</p>
<p>
</p>
  </div>
<div>
<head>平橋藁巻十一</head> <lb/>
    <p>
<pb n="KR4e0111_WYG_011-1a"/>
欽定四庫全書<lb/>
　平橋藁巻十一<lb/>
　　　　　　　　　　　　　　明　鄭文康　撰<lb/>
　　誌銘<lb/>
　　　文林郎中軍都督府都事朱公墓誌銘<lb/>
吾崑前輩清苦謹重之士藉以堅士心而厚士風者三人<lb/>
焉建昌推官吕公寅伯漢陽知俯章公士希其一人中府<lb/>
都事朱公顯道也三人皆儒業先後起家建昌先任河南按<lb/>
<pb n="KR4e0111_WYG_011-1b"/>
察僉事漢陽先任大理評事都事五十始仕故不轉官三公皆<lb/>
先後致休建昌殁已久漢陽留寓南京所藉堅士心而厚士<lb/>
風者獨都事公在今又凋落我得不為後生小子懼哉三公<lb/>
年不同庚經不同師仕不同時蒞官行已清風髙節同出一<lb/>
心見之者而不疑聞之者而具信雖有辯士欲一動其志莫<lb/>
之能也建昌觧官窶甚生無以為養卒無以為斂其故人吏<lb/>
部尚書蕭山魏公驥翰林院檢討太原王君資三四輩買棺<lb/>
塟之漢陽在南京僅得薄田百畆自存尚未能還今都事公<lb/>
<pb n="KR4e0111_WYG_011-2a"/>
之殁尤甚建昌矧在牀席甚久舊衣積書盡鬻於市以<lb/>
供湯藥費彼三公者無錦衣華居照耀鄉里庸夫豎子<lb/>
皆知斯人可尊可畏罔敢或慢上公鉅卿叩謁其門願<lb/>
識其為人此士心藉以不動而士風藉以不薄者非一<lb/>
日也時之異三公所存所為者亦衆今皆豐盈赫勃我<lb/>
恐典型日逺豈能保無喪壞心術舍此取彼者乎故於<lb/>
都事公之殁不得不為後生小子深懼也公姓朱諱昌<lb/>
字顯道重厚寡言不能粉飾以獻媚悦幼從吉水蕭引<lb/>
<pb n="KR4e0111_WYG_011-2b"/>
之先生學春秋得予奪之㫖以故非法非道不敢被服<lb/>
於躬晩以其學匡贊戎幕侯伯而下多所裨益三考俱<lb/>
上最將請贈封而病作矣遂得予告居閒數載景泰五<lb/>
年某月某日卒夀六十有六祖景宣考德良母金氏景<lb/>
宣而上居泗橋德良而下居城中俱無仕者元配范繼<lb/>
黄昻景明子也凌許翁子之婦也慶庠序昻之子也明<lb/>
年乙亥正月十五日祔公蓴菜橋西南德良之墓舉子<lb/>
王元吉經紀其事慈利敎諭蔣奎章狀公行推余為幽<lb/>
<pb n="KR4e0111_WYG_011-3a"/>
堂之銘元吉檢討之子奎章公故人銘曰<lb/>
厥内静專厥静其淵行亦其然所可畏也匪人之多言<lb/>
聖人之言<lb/>
　　膺膺兒塟誌<lb/>
正統己巳九月三十日漏下四鼓不肖夢先公冠帶素<lb/>
服趨諸水濱顧不肖曰君命召將有所賜不肖曰縞素<lb/>
無敢入朝者曰有綬在視之果有綬時婦孕彌月蹙余<lb/>
覺使召庻母徐未及燭而子在蓐矣余私喜豈先公所<lb/>
<pb n="KR4e0111_WYG_011-3b"/>
授君賜者耶主簿王日昇精星數之學談人貴賤夀夭<lb/>
十恒中八九曰此子五星為計羅所閑無一漏産而得<lb/>
吉夢法當貴余益喜豈天將昌吾門在是耶名曰膺客<lb/>
有重呼之者人遂呼曰膺膺四五嵗春秋烝嘗節序燕<lb/>
饗侍余旁拜云即拜跪云即跪罔敢諠譁暇則口授毛<lb/>
詩經文墨描朱字諸母諸兄姊諸家人子諸表兄弟姊<lb/>
妹之子罔有弗愛余又喜豈果夙知而早成耶景泰乙<lb/>
亥四月十一日從余遊園中痘隱隱見諸頰踰七日腹<lb/>
<pb n="KR4e0111_WYG_011-4a"/>
背手足纍纍如大荳頭面痂欲焦脱余大喜飲客入夜<lb/>
發狂亂暴死竟莫求其故或曰有觸犯之者或曰痘出<lb/>
心坎者死或又曰此必餘毒入腹明日塟湓瀆墓隂殤<lb/>
位自始瘡至塟僅十一日父鄭母董生七年矣嘗讀陳<lb/>
文中所著書曰小兒痘疹二日三日似水珠光澤明净<lb/>
者不須藥四日五日根窠紅活光澤明净者不須藥六<lb/>
日七日肥滿光澤者不須藥豈其言之過雖光澤肥滿<lb/>
亦必須藥耶又曰癢塌寒戰不止不治紫黑色喘渇不<lb/>
<pb n="KR4e0111_WYG_011-4b"/>
寧不治灰白色陷頂腹脹者頭溫足冷悶亂飲水者咬<lb/>
牙泄㵼者不治五不治猶言之未盡耶不然何膺膺負<lb/>
三不須而犯五不治也文中良醫也膺膺在七日内茍<lb/>
遇良如文中者使余藥余必謝曰不須以今度之豈光<lb/>
澤肥滿者若木香散異功散之類藥之亦無害耶余之<lb/>
遺憾在此也抑豈其命日昇推之偶未盡而誤耶嗚呼<lb/>
嬰兒出母腹古人慎重有猪膽澡身法有甘草黄連漬<lb/>
口法有朱蜜膏塗唇法用之或免瘡痘之患余抱遺憾<lb/>
<pb n="KR4e0111_WYG_011-5a"/>
於後豈非失謹於初耶若曰命也君子不謂也銘曰<lb/>
愛好之至不信其死早歸乎來母猶汝俟<lb/>
　　姜至剛墓誌銘<lb/>
至剛姜姓諱浩字至剛祖彦銘父璿母朱氏世為崑山<lb/>
人至剛之先始强而後寖弱至至剛遂崛起樹立門户<lb/>
家用以實事厥父母皆以夀考終至剛好客遊兩京靡<lb/>
嵗不到鉅商大賈俱識至剛燕楚閩越川廣與凡夷邦<lb/>
海國所産羣蓄類聚其精麤善惡悉能識别第其直而<lb/>
<pb n="KR4e0111_WYG_011-5b"/>
低昻之莫之或争其所收貯皆取精善而舍麤惡亦莫<lb/>
能欺初入京見舉進士者皆得官近侍受朝廷寵恩歸<lb/>
即遣其子輅入官校治進士業暇則課程其能不容緩<lb/>
弛輅業垂成而君不少待景泰五年三月客雲間得暴<lb/>
疾舟載以還至中途而卒是月十四日也春秋五十有<lb/>
八娶任氏子男一即輅女一孫女二輅擇明年十二月<lb/>
十九日庚申葬東城之新阡銘曰<lb/>
宅心孔臧行已有恥以之悦親以之敎子彼伊人兮君<lb/>
<pb n="KR4e0111_WYG_011-6a"/>
子所與<lb/>
　　沈母陳氏墓誌銘<lb/>
太倉沈廣之母陳孺人病痿痺踰年更數醫竟不愈景<lb/>
泰六年九月六日卒廣遵踰月制以十月七日塟合其<lb/>
先人文華之兆孺人諱真父守仁母馬氏年十八歸文<lb/>
華文華夙喪厥父母孺人嵗時薦祭僮僮祁祁若曾識<lb/>
之文華好客遊挈閫政畀孺人理之悉如指嘗買婢支<lb/>
數年婢父忽盲無他息孺人亟遣還之又時有所遺婢<lb/>
<pb n="KR4e0111_WYG_011-6b"/>
父賴以存歲計頗贏里之無告者多待其舉火不但婢<lb/>
父然也故殁羸姬老嫗多往哭其家人知其後必興長<lb/>
舌反目内外無竊議之者夀六十有六文華殁已七年<lb/>
矣子男二長即廣輸粟於邊朝廷賜以冠帶榮之娶曾<lb/>
氏次廉娶畢氏女一適姚玸孫男二寅賓女四先是文<lb/>
華塟余書其墓門之石今又書孺人之石嗚呼悲夫銘<lb/>
曰<lb/>
序摭實銘敢誣後之興如蓍龜<lb/>
<pb n="KR4e0111_WYG_011-7a"/>
　　姚永熙墓誌銘<lb/>
翁姓姚諱㫤字永熙前元時州治在太倉自翁而上數<lb/>
世居太倉代有詩書之聲髙祖廷發元儒學諭曾祖均<lb/>
緒修古文辭著有愛菊集祖善卿元大成生考景仁通<lb/>
經博古雖居寂韜晦而推重士林以賢不以爵母吉氏<lb/>
翁質體魁岸志意通敏處已待人一以誠為本無作偽<lb/>
勞心之事身處鄉州靡有怨惡之者為萬石長數年始<lb/>
終不敢掊克於民晩歲自甘衰謝不與家事日以詩酒<lb/>
<pb n="KR4e0111_WYG_011-7b"/>
自娛抱弄孫曾而已景泰六年九月其孫婦之母沈孺<lb/>
人殁翁往哭之歸數日他無所苦惟不食飲至十月一<lb/>
日卒世夀七十有九子二怡悦孫二玸瑾曾孫一戍其<lb/>
祖考之墓在淮雲寺東南二百歩陳涇之北卜十一月<lb/>
壬申奉翁袝焉乃按陶巨源狀而為辭曰<lb/>
考其行知為詩書之𦙍稱其夀徵其世德之厚歴世而<lb/>
藏永保無咎<lb/>
　　董叔維室李氏墓誌銘<lb/>
<pb n="KR4e0111_WYG_011-8a"/>
孺人諱淑寧無錫縣醫學官吳郡李文翰女母楊氏愛<lb/>
之不舍出嫁納崑山董叔維為贅壻叔維三代皆醫官<lb/>
孺人女紅之餘能誦孝經朱子小學胡曾詠史詩多解<lb/>
其義後文翰以食指衆多乃買室别居之叔維為人濶<lb/>
達不能事生産作業閫政鉅細悉挈付畀孺人理之多<lb/>
中節性至孝父疾晝夜侍視弗懈及殁哀毁蔬食若讀<lb/>
禮者然叔維少有爽失隨規以正以故處已處人得寡<lb/>
過焉尤善教子弗容少弛於學寒宵暑夜恒偕坐同其<lb/>
<pb n="KR4e0111_WYG_011-8b"/>
勞苦孺人事上御下而德性自如淡妝素服而姿色自<lb/>
麗葢亦天分之異也生於永樂乙酉某月某日卒於景<lb/>
泰五年某月某日享年五十子男二瓛瑄女三孫男三<lb/>
女二卜再明年丙子九月十五日塟吳縣薦福山之原<lb/>
銘曰<lb/>
猗淑良誠好逑休之藏之斯丘之堂兮<lb/>
　　夏涇塟誌<lb/>
夏涇字汝清禮部鑄印局使存賢子也母喬氏生二十<lb/>
<pb n="KR4e0111_WYG_011-9a"/>
九年矣景泰六年某月日卒涇身體肥碩音聲琅然母<lb/>
為魯人其得母氣為多也好使酒被酒輒當道毆人平<lb/>
居謹慎最能謙下人獨酒後不受觸人見其醉皆謹謹<lb/>
避去竟以酒得疾死二子俱夭亡其祖之外弟鄭介菴<lb/>
誌其畧而藏諸墓<lb/>
　　亡妹五姐塟誌<lb/>
五姐名異先公雙松先生之幼女庻母徐氏出也余弟<lb/>
妹六人自為兒至成人舉無乖争鬬䦧之事傷父母心<lb/>
<pb n="KR4e0111_WYG_011-9b"/>
六人以次皆婚嫁獨異受䀻尚在室柔順安詳得處子<lb/>
之道每夜聚食畢家人列坐余為講説小學列女傳等<lb/>
書領會通曉獨異為最先人於章句尤能精熟作字亦<lb/>
頗端正此葢女紅餘事耳景泰七年九月十三日患泄<lb/>
痢卒年二十歲嗚呼六人者數年間沉亡已半先公先<lb/>
母窀穸亦久孤獨感傷莫余為甚禮十九為長殤異年<lb/>
非殤故不就殤位以十月一日丁酉祔其仲兄友光之<lb/>
次長兄文康誌其墓而繫以辭曰<lb/>
<pb n="KR4e0111_WYG_011-10a"/>
父於斯母於斯兄又於斯相依以隨勿恐勿悲<lb/>
　　顧庭桂墓誌銘<lb/>
景泰七年八月七日崑山陳墓里顧庭桂年五十七卒<lb/>
子死無嗣其兄庭實命子昇治塟事立昇子一人嗣其<lb/>
子之後擇明年二月廿五日塟蓮池院祖塋昇之弟昺<lb/>
自為狀求銘諸幽庭桂諱芳字庭桂姓顧氏身長八尺<lb/>
音聲如鐘髙祖華甫元海道萬户曾祖凱之祖仲賢考<lb/>
彦明世居陳墓彦明卒時庭桂年甫十三一時羣從諸<lb/>
<pb n="KR4e0111_WYG_011-10b"/>
兄不勝門户之役悉奔走散去園池土田乘時移入他<lb/>
籍者頗多踰年庭桂突然而弁操危慮深謂母張曰克<lb/>
復舊物人子事也我將以死取之漸次來歸一無所失<lb/>
自後家事寖大永樂中選為萬石長歴年三十如一日<lb/>
不忍魚肉於民好使酒觸其怒者雖親與必杖之杖必<lb/>
累百而後已嘗有斃其杖下者斃而弗讐其杖者多惡<lb/>
少人以是稱快不稱寃也晩厭官府退處錦溪草堂落<lb/>
魄不覊日與賓客娛樂雖座有禮法士聲伎莫肻暫徹<lb/>
<pb n="KR4e0111_WYG_011-11a"/>
然於家政斬斬而不亂配胡氏子曰先先四年卒娶夏<lb/>
氏女曰素清納張璵為壻孫曰永夀即昇子也嗚呼庭<lb/>
桂輕財重義剛不吐而柔不茹稱雄一鄉人無容議議<lb/>
者獨惜其主器夭折在庭桂不宜有是豈其疾惡太甚<lb/>
所致耶嗚呼理或然也為之銘曰<lb/>
惟蓮池院泉甘土美有墳一丘在水中沚三世具藏踰<lb/>
一百禩𤣥堂肇開君子樂只亢宗有姪未為無子<lb/>
　　周無逸墓誌銘<lb/>
<pb n="KR4e0111_WYG_011-11b"/>
君諱逸字無逸姓周氏曾髙太倉人墓亦在焉世系官<lb/>
位無從考問祖文彬考叔昻值元季海冦登岸移其家<lb/>
西入崑山城中叔昻讀吾儒書尤善醫藥洪武中挾其<lb/>
藝遊湖海間以溥厥施殁於京邸母亦尋卒時君與其<lb/>
弟迪㷀然孤獨乃私計讀書我年頗長非我事也不為<lb/>
衣食之謀何以卒歲遂張肆於市以居貨平其量衡均<lb/>
其價直生意如湧泉家日以大崑為澤國樂歲粒米狼<lb/>
戾逺商巨舶至者咸以君為宗一歲之間錢以緡計者<lb/>
<pb n="KR4e0111_WYG_011-12a"/>
及萬緡銀以兩計者及萬兩隨其用而品置之執盤校<lb/>
籌毫釐不爽皆曰君允可依也後之至者日益衆家居<lb/>
不能容雖揮之亦莫肻去君友愛尤篤迪雖外贅一味<lb/>
之甘必割而分之迪之子號有書畫清才所交皆四方<lb/>
聞人號日攜過君君為設具無倦色足素病濕不良於<lb/>
行者將十年景泰七年十二月十六日竟以是卒春秋<lb/>
六十有五配錢氏治家嚴正子一㫤娶楊氏孫男一瑞<lb/>
䀻許氏女二淑賢納張榕為壻淑能尚幼㫤卜明年二<lb/>
<pb n="KR4e0111_WYG_011-12b"/>
月十七日袝於馬鞍山隂叔昻之原為之銘曰<lb/>
信孚於人而不疑公存於心而不欺取乎智者不足取<lb/>
乎義者有餘宜其赤手獨立造大家於通衢<lb/>
　　龔紘妻夏翠壙誌<lb/>
山東左布政使龔彦文仲子紘妻夏氏名翠贈禮部主<lb/>
事善長之孫禮部鑄印局大使存賢之女母喬氏存賢<lb/>
官廣東時生翠於廉州廨舍夫婦年近四十止一息得<lb/>
翠視猶至寶也姿容整麗柔静寡言迨歸紘德性夙成<lb/>
<pb n="KR4e0111_WYG_011-13a"/>
而孝敬隨著家自布政公與公之夫人而下無不愛者<lb/>
視猶至寶不啻其父母然婢嫗旦晩相先奉除盥濯清<lb/>
溷之役惜乎年命短促年十七而嫁嫁未滿三月而死<lb/>
死又不為甚病天順元年二月廿四日也嗚呼傷哉紘<lb/>
之兄紱弗忍塟於火以三月某日塟某原主事君布政<lb/>
夫人為余之表兄姊余故為記歲月於石納諸壙<lb/>
　　韓母黄氏墓誌銘<lb/>
孺人姓黄氏諱妙寧髙陽韓瑄之母士陽先生之配也<lb/>
<pb n="KR4e0111_WYG_011-13b"/>
為蘇之嘉定著姓考子中讀書不仕善鑒别古法書名<lb/>
畫器物定為某代某人所製不混真贗母金氏孺人自<lb/>
幼沉静端莊子中擇壻得士陽士陽宋魏國忠獻王琦<lb/>
十三世孫家法嚴肅孺人司其閫政率由其舊無或愆<lb/>
忘事士陽罔敢䙝慢葢亦有以刑之也鄰里饋問而瓊<lb/>
李迭報賔客過臨而觴豆維旅士陽不勞力繼母沈嘗<lb/>
以外族詿誤被收去十有三年得釋當初去盡出舊所<lb/>
䀻問裝送之物與凡可舉者悉畀之逮歸迎養如其出<lb/>
<pb n="KR4e0111_WYG_011-14a"/>
殁而為之喪塟焉宗族稱其孝鄉黨稱其義而士君子<lb/>
亦與之也天順元年七月十一日卒享年八十有三男<lb/>
子一即瑄也業儒而善醫女子一贅羅軫男孫二曰肇<lb/>
曰肅肇學官弟子女孫四柔順柔惠柔宜柔德皆歸士<lb/>
族曾孫男三天祐大有大壯曾孫女三瑄卜明年某月<lb/>
日塟合士陽之兆墓之所在鄉曰守信原曰某原謹按<lb/>
髙平范君伸所為狀叙其事而繫以銘銘曰<lb/>
有子孔文有孫日蕃孺人之慶世德之存<lb/>
<pb n="KR4e0111_WYG_011-14b"/>
　　成以昭配沈氏墓誌銘<lb/>
孺人諱在姓沈氏崑山成以昭之配也以昭先娶浦生<lb/>
一男一女浦殁續孺人世之不幸失母之子多受虐於<lb/>
所繼孺人獨能一視均育姑安而人誦之初以昭有藏<lb/>
金若干當孺人至囑付焉孺人曰金之性好動不好静<lb/>
朝東暮西若浮雲然故人總目物皆曰東西以見非一<lb/>
家一人所能永有久閉不祥否則或至移失我曾大父<lb/>
伯敷大父朝富皆儒者嘗言之我能記之以昭乃盡發<lb/>
<pb n="KR4e0111_WYG_011-15a"/>
所有買田十頃入其租以供歲費踰十年陳腐相因積<lb/>
廪無所容於是以昭悉召佃者來減其舊入三之一踰<lb/>
十年又無所容孺人曰多財多累且斂怨何不為寡累<lb/>
釋怨計乎以昭遂凡故舊賔客鄉氓邨婦來告事出於<lb/>
不意者悉賑之歲為常迨今田至百頃而食指恒數千<lb/>
焉嗚呼易小為大孺人之績也生於洪武丙子某月日<lb/>
卒於景泰乙亥某月日享夀六十以天順元年十一月<lb/>
廿四日塟新漕河上考子華妣李氏子男二曰璘曰琦<lb/>
<pb n="KR4e0111_WYG_011-15b"/>
女二吳海王模壻也璘與海妻即浦出者孫男四鎮欽<lb/>
銓鉉孫女七銘曰<lb/>
富不在守而在乎施安不繫富而繫乎義施則利溥義<lb/>
則福至為婦克知僅僅一二<lb/>
　　王履道墓誌銘<lb/>
景泰壬申歲婁塘王履道母鍾孺人病遣弟賔速余過<lb/>
其家與之見衣冠弗飾憂戚滿容意其必能孝也事繫<lb/>
大故盡以家政付賔專意調藥視膳抵暮兄弟聚首相<lb/>
<pb n="KR4e0111_WYG_011-16a"/>
勞苦不入私内又見之意其必能弟也鄉民假貸待以<lb/>
舉火者日數十輩集庭下雖倉猝中無德色豈又能慈<lb/>
衆者歟韓瑄汝溫徐忱士恂皆其地之賢者問之各能<lb/>
誦其實以告余喜竊意者果然居數日得之衆言又不<lb/>
止汝溫士恂所云履道厚重寡言一見而三德著意其<lb/>
有德者必有夀也前年乙亥夏五㓙聞至崑山予驚且<lb/>
疑豈傳之者誤歟繼遇弔客乃知事在是月廿四日嗚<lb/>
呼孰謂斯人僅止三十九年耶遺命亟塟後六日安厝<lb/>
<pb n="KR4e0111_WYG_011-16b"/>
祖隴塟後二載為天順元年某月日其孤袞始克奉鄉<lb/>
先生范朝儀狀求余銘補刻墓石狀列履道姓王氏諱<lb/>
寅字履道其先世家青州宋南渡占籍嘉定之何荘今<lb/>
為婁塘人祖嗣昌有言行詳見少傅建安楊公榮内翰<lb/>
海虞張公洪所撰祠堂碑與墓誌銘世父孟全父季行<lb/>
世為萬石長孟全殁履道繼同輩率結好州縣為通家<lb/>
犬羊其民而皮肉之以智巧為家法以殘忍為能事履<lb/>
道惴惴不敢出分内惟以朝廷明法是遵是懼祖宗完<lb/>
<pb n="KR4e0111_WYG_011-17a"/>
業是承是保暇則誦詩讀書嗣先聞人聲光顔齋映雪<lb/>
以勵已志後授例納粟得授冠帶娶張氏名士孟容女<lb/>
先三年卒子男四曰袞曰扆曰裳曰褒女一朝儀論其<lb/>
前人之所基既廣且厚履道培植復能勤至一蹶即仆<lb/>
天道不足恃耶噫為此言者非獨朝儀一人之私也為<lb/>
之銘曰<lb/>
人鮮克舉者履道能舉之人可幸得者天何不與之克<lb/>
舉者人所誦不與者人所慟誦之慟之與其誦之者寡<lb/>
<pb n="KR4e0111_WYG_011-17b"/>
寧受慟之者衆也<lb/>
　<lb/>
　<lb/>
　<lb/>
　<lb/>
　<lb/>
　<lb/>
　平橋藳巻十一<lb/>
</p>
<p>
</p>
  </div>
<div>
<head>平橋藁巻十二</head> <lb/>
    <p>
<pb n="KR4e0111_WYG_012-1a"/>
欽定四庫全書<lb/>
　平橋藁巻十二<lb/>
　　　　　　　　　　　　　　明　鄭文康　撰<lb/>
　　誌銘<lb/>
　　　淳安知縣陳翁墓誌<lb/>
安止翁與先公雙松先生生同壬戌而翁差長前交先公<lb/>
三十年義相勸而過相規日必相聚行必相伍後不以余小<lb/>
子不學無似又辱忘年交十年齒牙餘論多見奨借於逺方<lb/>
<pb n="KR4e0111_WYG_012-1b"/>
故舊翁年七十有五素善飯初病召余謂曰我死汝為之銘<lb/>
余應曰諾竊意其未即死嗚呼今果死矣忍為之銘耶翁姓<lb/>
陳氏諱皥字孟東安止其别號也上世浙之奉化人元有諱<lb/>
紹參者為崑山州學正因家焉諱雷字華卿諱㣲字顯之諱<lb/>
勉字執中三代曽祖考也翁早孤上惟母李下惟弟晊恐一旦<lb/>
門户遂至頽敝乃専心為法律算數之學勝冠人多用之永<lb/>
樂初郾城芮侯翀由進士知崑山縣事選佳士為吏翁蹶<lb/>
然曰我志也既從事始専心又讀吾儒書乃晝則在公夜則<lb/>
<pb n="KR4e0111_WYG_012-2a"/>
就林松谷先生學春秋偶江雨先生説詩乆之羣經四<lb/>
書悉能領會大義要㫖通政使趙公居任通五經來治<lb/>
蘇松大水州縣無有當其意者一日與翁語異之曰儒<lb/>
生也異日必為循吏呼與之偕事者二年藉其勞而成<lb/>
績頗多滿考入京適總兵官豐城侯有事於交阯奏乞<lb/>
掾史以隨吏部選翁數輩遂從南征轅門機密於數輩<lb/>
中獨得與聞還朝以年勞授會稽縣知縣下車讞減寃<lb/>
囚死罪杖殺害民逃軍人稱快焉河南按察僉事吕旦<lb/>
<pb n="KR4e0111_WYG_012-2b"/>
寅伯古君子也以事去官翁首論薦其賢得授江西建<lb/>
昌府推官其政見翰林學士曾公棨之文曰先是會稽<lb/>
民頑獷不就徭役政務委靡及皥至申敎條明法令不<lb/>
一月翕然從化繼改嚴之淳安政一如㑹稽彼失此得<lb/>
民懐欣戚焉後退休家居囊無素儲雖有漕澧涇薄田<lb/>
百畆資給不足時卑幼三人令丞大縣人覘其或希助<lb/>
翁髙尚其志付不足於度外人亦髙之身長七尺餘性<lb/>
弗縮肉不甚好飲酒歴代史歴歴能記於杜工部詩陸<lb/>
<pb n="KR4e0111_WYG_012-3a"/>
宣公奏議文正忠宣父子集口不釋誦作詩惟宗杜遇<lb/>
已作有與之合輒長嘯放歌旁若無人所著有安止齋<lb/>
藁若干巻晩年尤好譏刺時政與凡君子名而小人行<lb/>
者恒於稠人廣座非議而貶抑之以故人多切怨忿詈<lb/>
以余隨侍日親亦有波及之者雖昔屢以恐失忠厚沮<lb/>
之至是不敢以是為辭而翁之直氣愈壯也景泰六年<lb/>
八月廿六日卒正娶王氏生三女先六年卒側室周氏<lb/>
杭州人夏氏交阯人俱無出王氏生一子曰劭桂氏生<lb/>
<pb n="KR4e0111_WYG_012-3b"/>
一女妾具在最少者今已五十矣孫男四人劭擇天順<lb/>
二年十二月初六日塟合王孺人之兆嗚呼余維先公<lb/>
殁先翁八年而強健過之惟余小子名譽之在人翁實<lb/>
播之受託為銘而無辭以措之徒使余追念夙好而興<lb/>
哀慕也<lb/>
　　寶善徐翁墓誌銘<lb/>
翁姓徐氏字斯明諱楙昭嘗築堂而落之題曰寶善呼<lb/>
二子亮忱二壻王士紳顧昇立堂下訓之曰善者天理<lb/>
<pb n="KR4e0111_WYG_012-4a"/>
至當之謂吾平生無過人者亦無他好惟以此為寶耳<lb/>
汝輩宜心我之心復自號曰寶善翁父勝祖母倪氏世<lb/>
居崑山楊林塘之上初翁冠沈静謹重同里薛仲實時<lb/>
為江寧縣丞愛之館於甥室後仲實無嗣塟祭皆主於<lb/>
翁一遵禮度由楊林徙嘉定婁塘鎮婁塘之民多居貨<lb/>
翁從其俗室廬之完舟輿之備産業日底廣厚兄子瑾<lb/>
早孤擇室而同居焉心有逺謀識有先見忱為學官弟<lb/>
子攻尚書能文章去年有巡按御史至崑任情考校若<lb/>
<pb n="KR4e0111_WYG_012-4b"/>
忱數輩俱被黜蘇松學總十三處黜者百人百人中學<lb/>
成者半之退有後言雖幸而留者亦羣譟御史翁獨戒<lb/>
忱曰第姑安勿妄言隨波流當修其在已者為官若此<lb/>
鮮不敗若輩後或有更張之理聞者皆笑其迂未乆御<lb/>
史及𤓰卒左遷前之被黜者巡撫都臺大臣初至行郡<lb/>
得其情俾仍復舊業悉其所料惜翁不及見而忱適居<lb/>
憂未獲與兹盛舉也翁之謀見乃如此天順二年四月<lb/>
廿六日以疾卒春秋六十有五男即亮忱亮娶胡氏忱<lb/>
<pb n="KR4e0111_WYG_012-5a"/>
娶王氏亮卒已五年孫男四人曰經娶孫氏曰綸娶吳<lb/>
氏曰縞曰孝祥尚幼女一曾孫男女三以是年十二月<lb/>
六日塟楊林塘之原博陵邵黼忱師也列行於狀忱泣<lb/>
拜而求銘銘曰<lb/>
作善降祥為善最樂阿衡之訓東平之學善樂在人降<lb/>
祥自天彼寶善者篤信其言亦有心法昭告來者於以<lb/>
求之於言之下<lb/>
　　朱彦達配殷氏墓誌銘<lb/>
<pb n="KR4e0111_WYG_012-5b"/>
孺人姓殷諱妙夀父君瑞母胡氏崑山朱彦達之配也<lb/>
彦達負直尚剛孺人以柔順事之甚得婦道後殁彦達<lb/>
十有五年為景泰七年二月某日夀七十有七子男三<lb/>
曰珍曰珤曰玢女一孫男七曰芹永康縣儒學敎諭曰<lb/>
蕙曰芸曰萱鄉貢進士曰菊曰茯曰苓女五曾孫男女<lb/>
七以天順二年十二月六日袝彦達兆初彦達托交先<lb/>
公頗厚因結為婚姻約曰吾死塟地必求邇若墓寒家<lb/>
墓舊在西湓瀆上花園之東南縣南城外負濠一帶修<lb/>
<pb n="KR4e0111_WYG_012-6a"/>
一里許名東西湓瀆湓瀆東西復有兩花園今西花園<lb/>
尚有名而東花園冺然無聞矣故彦達卜兆東湓瀆逼<lb/>
濠嗚呼余兩家至親不幸有不忍言之事中傷孺人之<lb/>
心者今已十年幸而天性夙成篤信古人之為貴期與<lb/>
之齊天或佑余兩家盡其心終其身是則余小子與孺<lb/>
人之志也墓之所在俾百年之後子孫有可考焉銘曰<lb/>
微其辭惟蘄靈慈以成其期<lb/>
　　周惠吉室鄭氏墓誌銘<lb/>
<pb n="KR4e0111_WYG_012-6b"/>
汝南周惠吉喪其室鄭孺人悲悼弗堪不忍見其柩於<lb/>
堂裁半月即舉塟西湓瀆新原孺人鄭姓淑安諱上世<lb/>
居蘇之吳縣祖叔孚任中軍都督府都事考昭出贅崑<lb/>
山葉茂實為壻生三女孺人最長姿容秀麗德性婉娩<lb/>
與惠吉結髪相處四十年未嘗一日反目事無專制無<lb/>
違夫子兹殁也故惠吉思之不置焉洪武四年都事公<lb/>
南謫恐子孫昧其所從來乃重編族譜二册具上世事<lb/>
甚詳一授兄子鵬飛一留昭所後昭客死逺方譜亦遭<lb/>
<pb n="KR4e0111_WYG_012-7a"/>
火惠吉雖嘗展觀不能盡記鵬飛繼徙常州音問不相<lb/>
通者已數十年孺人尊宗祖重族屬累嘗遣人訪求其<lb/>
人冀併得上世事實今兹尚未有獲也生二男三女號<lb/>
娶先公雙松先生女民娶駙馬府訓導梁昱女孫曰士<lb/>
生永樂甲申四月一日卒天順己夘正月十日塟以是<lb/>
月廿四日銘曰<lb/>
速其塟不能速其忘吁嗟乎糟糠<lb/>
　　許廷珪配浦氏墓誌銘<lb/>
<pb n="KR4e0111_WYG_012-7b"/>
鄉貢進士黄琳狀吾崑許廷珪之配浦氏諱淑清以天<lb/>
順二年二月八日卒距生洪武十四年某月日得夀七<lb/>
十有四生男子一曰澤娶龔氏女子二曰某曰某男孫<lb/>
一曰璲娶强氏女孫二曰某曰某女之壻曰周誥楊益<lb/>
孫之壻曰顧式郁慶廷珪擇明年三月十五日塟縣治<lb/>
左陳賣羊巷先塋狀言廷珪兄弟二人兄玉永樂甲午<lb/>
科鄉貢出仕廷珪家城中而田畆散在鄉保以一身周<lb/>
理躬課無暇及内事孺人會計歲用裁度上下若薪以<lb/>
<pb n="KR4e0111_WYG_012-8a"/>
束粟麥以斛寒暑布帛以尺茶鹽醯酒麯之類以斤以<lb/>
斗具有目恒曰贏則傷於浪費縮則苦於不足與其苦<lb/>
於縮寧若傷於贏也臧獲輩食給當時衣授先候無不<lb/>
俛焉以盡其力者獨祭先燕賔不預為之限必極豐厚<lb/>
而後已由是廷珪門望日大而有不可禦之勢孺人弗<lb/>
直以此贊助其夫又能使其子親賢友善往返士大夫<lb/>
間也他若持已簡素不尚服飾之華憫人窮窘能揮儲<lb/>
蓄之物亦其善行孺人考文妣李銘曰<lb/>
<pb n="KR4e0111_WYG_012-8b"/>
於事有為為克有制愈大來世<lb/>
　　夏存賢墓誌銘<lb/>
天順二年正月某日崑山夏存賢卒於福建建寧之官<lb/>
舍其妻喬氏攜十一歲孽子汶扶其柩還以明年三月<lb/>
十五日丁酉塟所居邵家灣延福菴後菜圃存賢諱佑<lb/>
姓夏氏宣德中由儒士薦起授台之臨海丞時年二十<lb/>
餘頗負英氣不能屈下於人未一載輒得罪例該除名<lb/>
遇恩宥左遷廣東海北鹽課提舉司白石塲大使三年<lb/>
<pb n="KR4e0111_WYG_012-9a"/>
有惜其才者薦之轉禮部鑄印局又改户部檢校批驗<lb/>
所九年通考陞福建建寧府廣實倉存賢積官廿餘年<lb/>
南北走萬餘里始得入從九品官歴四所銜皆大使亦<lb/>
命矣哉為人濶達豪放口不能容掩人過初與之見者<lb/>
意其中之險峻不可近久之乃知無町畦崖岸咸與契<lb/>
合祖友諒妣鄭即先公雙松先生女弟考善長以弟遂<lb/>
貴贈承直郎禮部主事妣林封太安人先是承直與太<lb/>
安人與遂皆塟馬鞍山西麓有地理者過曰此墓多少<lb/>
<pb n="KR4e0111_WYG_012-9b"/>
亡適存賢三弟一子皆不永年存賢亦僅得五十有一<lb/>
喬氏懼不敢塟乃謀易今地就余白故而可否之余曰<lb/>
夀夭有定命夀不可夭夭不可夀非塟地所能可夀可<lb/>
夭也天命固定人事亦能變之立巖牆死桎梏此變夀<lb/>
為夭也寡嗜慾慎寒暑積隂德此變夭為夀也似與塟<lb/>
地無與茍舎舊從新能保山西之封異時不為夷蝕而<lb/>
蕪穢乎喬氏與汶母大慟曰未亡人固弗敢深泥乎此<lb/>
其如險子何且菜圃我家舊物泉甘而土肥予羙平時<lb/>
<pb n="KR4e0111_WYG_012-10a"/>
所遊樂者塟此計我母子之榻去其兆不百歩庻幾朝<lb/>
省暮視可得而躬也於是卒定菜圃之阡當存賢赴建<lb/>
寧時觴余求贊其像余為贊數語深入其意醉躍曰我<lb/>
老死當勒墓門為銘嗚呼孰謂竟在今日耶將塟其從<lb/>
弟應城知縣璣買石余表叔也因取舊贊而刻之其辭<lb/>
曰<lb/>
於其外辭鋒之利也於其内心地之恕也無何其利聞<lb/>
者無不畏也無往非恕畏者無不慰也利使人畏恕使<lb/>
<pb n="KR4e0111_WYG_012-10b"/>
人慰人也異乎蜜口笑刀者之類也是為銘<lb/>
　　務本翁墓誌銘<lb/>
翁姓馬氏諱隆字士隆自號務本世居常熟雙鳳鄉塗<lb/>
松里曾大父克誠大父元吉考子夀妣沈氏三代皆以<lb/>
衡門泌泉為樂而無河魴齊姜之願故為丘民而殁子<lb/>
夀三子長士德次翁次士良皆端謹質直克肖厥父厥<lb/>
祖同心協力以造家業知貨有悖入悖出之患聚以義<lb/>
而用以義一錢尺帛不敢妄取妄費雖有有名緇黄過<lb/>
<pb n="KR4e0111_WYG_012-11a"/>
門亦謝却之用是家致饒裕而為塗松之右無何弗謹<lb/>
於火室廬邸第盡燬於災公乃書夜竭力經營仍復舊<lb/>
規繼而兄弟相先下世纍然諸孤姪未能成人翁見無<lb/>
父之子多心放慾縱而為汚下之歸乃亟築室於居第<lb/>
之西偏扁曰竹深書舍延良師以托之囑曰藝之工拙<lb/>
質有利鈍勿深罪惟童而巽言弗入冠而幼志弗棄不<lb/>
知德義可尊可貴者幸為我痛箠之由是諸孤長而率<lb/>
履本分咸克肖翁亦猶翁之肖前人也至若殯無棺者<lb/>
<pb n="KR4e0111_WYG_012-11b"/>
遺以木突無煙者與之粟又其常事生於洪武庚申某<lb/>
月日殁於天順戊寅某月日夀七十有九配陸氏夀考<lb/>
在堂生男一曰駿娶張氏女一適凌海孫男三曰綵曰<lb/>
組先卒曰約曾孫男四惟寅惟明惟榮惟清以明年某<lb/>
月日祔七浦塘北先塋銘曰<lb/>
道之有本人鮮知之矧能務之乎知而能務於事多助<lb/>
考言觀德可謂無愧<lb/>
　　胡汝禮墓誌銘<lb/>
<pb n="KR4e0111_WYG_012-12a"/>
太倉沈廉宗能致其外舅胡翁之言曰我今年六十有<lb/>
五氣體一旦衰甚似不乆於世子將逺行盍為我謝鄭<lb/>
公預乞墓石之刻不亦可乎余諾而不辭廉行僅餘月<lb/>
而翁果卒天順三年三月某日也翁姓胡諱富字汝禮<lb/>
蘇之嘉定人世居太倉南門祖祖乙考通甫妣陳氏三<lb/>
代皆業賈大約計一歳在外日半之由是譜諜散失無<lb/>
從考證上世名位初通甫寓京邸客有誤認翁為畢某<lb/>
者與之叙契濶計嵗月似有乆要狀通甫固知其誤辭<lb/>
<pb n="KR4e0111_WYG_012-12b"/>
則恐其顔頰頳熱遂相對唯唯不敢辯客去同舍共大<lb/>
發胡盧因戲呼為畢通甫乆而江湖相識皆畢呼之不<lb/>
復知其本胡氏也後殁塟東門外今里人亦指為畢家<lb/>
墓至翁之世以訛襲訛有與翁訪宗之同異又有不敢<lb/>
與之聨姻者噫事之初出於戲而後至大誤有如此翁<lb/>
之二兄榮華榮華之子海浹愉恒本姓自若也翁身不<lb/>
踰中人質直而無妄其事端本之事其家法不敢用智<lb/>
力設機巧以射利故門户三代如一日彼反是者雖所<lb/>
<pb n="KR4e0111_WYG_012-13a"/>
獲頗厚而意外之患亦多也盛衰舉墜恒一世三變焉<lb/>
配張氏男一曰懌女即廉婦以是月廿日壬寅塟南門<lb/>
外應江門新阡銘曰<lb/>
用巧多敗用利蚤缺鈍夀於利巧劣於拙惟用愚者恒<lb/>
保完節視翁庶幾匪曰諛説<lb/>
　　周宗本墓誌銘<lb/>
蘇郡周君宗本年五十有五疾作上有八袠之父從善<lb/>
在堂力疾起抱其首曰兒不得終養矣飲泣而卒往年<lb/>
<pb n="KR4e0111_WYG_012-13b"/>
朝廷有事於西洋選羣藝精良者與偕從善良於醫當<lb/>
行君念老人冒險歴逺乃白狀代之去三年然後返宗<lb/>
族鄉黨皆曰孝哉宗本也在道時母李已謝世君抵家<lb/>
依依柩旁號慟之聲有足感動人者初同里有謝義孚<lb/>
者從善姑之夫也以瘍醫行郡中無子取從善為已子<lb/>
不易其姓托以身後事因授以治瘍之術逮殁塟祭皆<lb/>
從善主之至宗本始大其業其所學旁及諸科又不專<lb/>
於治瘍友人龍患滯下疾苦貧甘死牖下君聞而歎曰<lb/>
<pb n="KR4e0111_WYG_012-14a"/>
若我友也我可坐視而弗之拯哉不待其招袖藥往得<lb/>
瘥姻家趙病疫死家人相染者半雖至親知己莫敢往<lb/>
君旦暮周視調劑卒皆瘥其治瘍瘥者可知己恒言曰<lb/>
醫仁術也行仁莫過乎醫郡之窶者儒業者疾衆莫能<lb/>
療者咸樂趨焉君諱茂宗本其字别號東林曾祖性初<lb/>
祖廷儒世為吳縣人三代皆不登仕版配黄氏子男四<lb/>
曰旻曰昱曰昻曰晐陳黄石李婦之姓也女三人壻曰<lb/>
孫英王銘陸某孫男三曰順曰賚曰頡女二人生於永<lb/>
<pb n="KR4e0111_WYG_012-14b"/>
樂元年十月十九日終於天順元年八月廿五日塟以<lb/>
再明年十二月十二日墓在胥門周家灞嗚呼君樸實<lb/>
渾厚無妄言邪行見短於人雖不獲霑祿位得銜朝廷<lb/>
命身履目覽殊邦萬里外事豈不亦一快哉銘曰<lb/>
孝徵於家仁徵於人内外之徵為嗣人之型<lb/>
　　朱英齋墓誌銘<lb/>
吾崑前元時有世醫曰劉國英居馬鞍山前業精而家<lb/>
鉅室廬街東西相嚮為間者數十什物器皿小大莫不<lb/>
<pb n="KR4e0111_WYG_012-15a"/>
畢備老無子館三人為壻曰何子雲曰馮思齋曰朱通<lb/>
甫是也子雲宋進士朝散大夫塾曾孫子雲通甫遂從<lb/>
國英授醫藥盡得其祕方密㫖亦為良醫初馮壻未乆<lb/>
即捐館其寡妻遺孤衣與食悉主通甫不煩子雲始終<lb/>
十餘年後國英殁取其産三分之計通甫育孤功獨得<lb/>
十之四至今朱氏何氏兩家百餘年來所居所業皆得<lb/>
之國英者通甫生二子長廷玉次時中廷玉今有五孫<lb/>
安寧源仝浩皆善醫獨諱寧者病聾最有名後其姑之<lb/>
<pb n="KR4e0111_WYG_012-15b"/>
夫陸廷鑑人因呼陸聾近亦殁矣時中生英齋諱英又<lb/>
生貴時中早世英齋遂失其業乃更學為賈其為人質<lb/>
實口若不能言所居貨雖價踴無贗物人爭趨與之市<lb/>
嵗費之外恒有餘貲平生無他異能惟日以懷刑為心<lb/>
天順元年十月十三日年八十而終母妻皆姓李子男<lb/>
四曰璿曰瓛曰瓖曰瑄女一以疾不嫁孫男八緣繩綨<lb/>
繗繼緩綬純卜再明年十二月十二日庚申塟馬鞍山<lb/>
新阡銘曰<lb/>
<pb n="KR4e0111_WYG_012-16a"/>
玉山之陽陳墓之前覆玉而藏無有毁年<lb/>
　　王以平墓誌銘<lb/>
人有為衆所憎惡無所容其身可死而未死有為衆所<lb/>
愛欲舉皆贊其賢未當死而死小丈夫不能無惑志予<lb/>
謂彼可死而未死者葢將乆暴其醜惡於世彼未當死<lb/>
而死者正使人咨嗟痛悼以增衆所憎惡者之顔甲也<lb/>
此東海王君未當死而死者也君姓王氏諱衡字以平<lb/>
蘇州崑山人兄弟四人君善記歴代諸史盛衰興廢之<lb/>
<pb n="KR4e0111_WYG_012-16b"/>
蹟家有田數百畝嵗收佃者租不計租之常額而視嵗<lb/>
之豐歉豐則取盈歉則降下其數有田家皆惡之君不<lb/>
為改故佃者樂佃其田恒恐入租之後也其租入嵗費<lb/>
之餘不習犬馬聲色無益惟以濟貧結客為事其結客<lb/>
不結聲勢氣焰而結道義雖寒士有文墨藝能亦所不<lb/>
遺建祠堂以龕先主構槐軒以養母志風日佳麗又速<lb/>
諸兄以樂天倫故其死也雖疏逺亦為之咨嗟痛悼而<lb/>
不容已焉初君之殁適余病莫之知踰三月病間始知<lb/>
<pb n="KR4e0111_WYG_012-17a"/>
之問其柩安在告者曰已火之矣嗚呼悲哉余為設位<lb/>
而哭使舉子周文泰致余言往弔其遺孤君家力頗厚<lb/>
能舉塟能舉而不舉葢寡妻幼兒無能與之主者余辱<lb/>
君愛厚死既不知塟又不能與主幽冥之中負此良友<lb/>
於是乃謀其所密上谷成廷珪補刻誌石納其壙君上<lb/>
世在宋多顯人譜牒藏諸兄所嘗兩煩廷珪借考其世<lb/>
系言行收入序中乆之未見發至也廷珪乃訪諸僧房<lb/>
中僅得其家謁僧舉薪狀狀載祖曰伯用考曰公輔母<lb/>
<pb n="KR4e0111_WYG_012-17b"/>
妻皆陸氏天順二年十月十四日卒得年五十有一墓<lb/>
在湖川里摩溪東原三子曰湜曰泌曰慶俱穉母為朱<lb/>
氏女曰素瓊贅周汝欽則正出也此皆得之狀云狀乃<lb/>
予友海虞周紹榮所述紹榮是時何寧以狀抵僧而不<lb/>
以書抵余耶使能抵余余當力疾往而曲為之圖烈焰<lb/>
之慘則以平或幸得而免也茲焉無及嗚呼悲哉若今<lb/>
礱石之費及刻工之直皆出自廷珪贊其事者則沛國<lb/>
朱勗也銘曰<lb/>
<pb n="KR4e0111_WYG_012-18a"/>
嗚呼此王君以平之墓其美無度軒者當式而過<lb/>
　　詹德言墓誌銘<lb/>
崑山詹諶甫成人喪其父德言襄事嚴乃奉父客梁檼<lb/>
所撰事狀匍匐謁余請為幽堂之銘德言諱宗智德言<lb/>
字也居吳淞之南陶湛橋祖友中考瑜精九數之學號<lb/>
稱名家將仕年三十而殁德言時始六嵗母胡盛年守<lb/>
節嚴閑邪以底於成娶王氏生男即諶女館陶慎為甥<lb/>
諶娶雲間邵汝玉女天順三年十一月二十一日以疾<lb/>
<pb n="KR4e0111_WYG_012-18b"/>
卒享夀六十損一即以是年十二月十二日庚申塟所<lb/>
居東北之原狀列德言讀書知大義諳曉聲律善結客<lb/>
客有負時名者必先人請見焉作廣堂以待肯來儀式<lb/>
刑其仁賢歌道左杕杜自况讌遊則有竹林菓園之勝<lb/>
故德言事親以孝聞居鄉以義齒其得於所資者葢多<lb/>
也檼之狀如此余又訪諸人言歴歴與狀合乃為之銘曰<lb/>
人之德或成於客君於客也克所擇<lb/>
　平橋藳巻十二<lb/>
</p>
<p>
</p>
  </div>
<div>
                <head/>
    <p>
<pb n="KR4e0111_WYG_013-1a"/>
欽定四庫全書<lb/>
　　平橋藁巻十三<lb/>
　　　　　　　　　　　　　　明　鄭文康　撰<lb/>
　　誌銘<lb/>
　　　宋處士墓誌銘<lb/>
崑山宋翁之没遺言闍毘其屍而蔵其骼今已十年矣其<lb/>
子寧遭家多事久未克安厝天順六年二月廿九日始得地<lb/>
城南之西湓瀆遷其配陳氏之函合塟焉葢陳先翁五年卒<lb/>
<pb n="KR4e0111_WYG_013-1b"/>
翁諱春字景和其先揚州江都人髙祖貫字文英居瓊花觀東<lb/>
南鄉里稱為六提嶺墓在州東門外三里村曽祖性字泰卿<lb/>
祖榮字徳元仕元為海道千户因家崑山之太倉考珪字君<lb/>
章妣楊氏千户與君章皆塟太倉大西門外潮字圩翁又自<lb/>
太倉移家崑山翁為人無意妄求過圗平生以勤為業以<lb/>
儉為徳故家不肥不瘠身不榮不辱享壽八十有三男子二<lb/>
長曰實字本誠次曰寧字本道婦皆蔣氏女子曰守貞壻為<lb/>
貴州興隆衛經歴虞常孫男<hi>闕</hi>曽孫男十今翁之新阡寒家<lb/>
<pb n="KR4e0111_WYG_013-2a"/>
先壠在其右王氏孫氏在河東周氏在河北相去皆不<lb/>
五十歩皆寧故交舊㜕翁之樂可知也銘曰<lb/>
宅得地吉無不利<lb/>
　　王古潭同配陳氏合塟墓誌銘<lb/>
死常事也而人多畏之至有鐘鳴漏盡之家猶以後事<lb/>
為諱一夕數至顛倒錯亂卒莫能逃此輩往往於亦讀<lb/>
吾書者見之更誰哂哉惟清心寡欲燭理明白者視之<lb/>
怡然為順事若古潭王翁殆庻乎此翁年七十有一氣<lb/>
<pb n="KR4e0111_WYG_013-2b"/>
體未甚衰憊一日晨興忽覺頭目旋眩餘無所苦乃從<lb/>
容召其子恒與婦嚴語之曰我將觀化矣恒未果信翌<lb/>
旦衣冠而逝景泰六年八月十四日也噫亦偉哉後六<lb/>
年為天順壬午臘月廿四日恒謹擇徐公浦南髙村之<lb/>
原塟焉乃奉練川徐克明狀請銘墓門之石翁諱璣字<lb/>
叔正别號古潭其先閩之福州人髙祖松軒宋任平江<lb/>
路照磨終於官曾祖舉之不能還遂為崑山于氏贅壻<lb/>
舉之有學行多所著述今所藏者僅存梅花一百咏祖<lb/>
<pb n="KR4e0111_WYG_013-3a"/>
瑞卿考天麟皆隱居崑之南戴村南戴密邇雙江永懷<lb/>
寺寺則琇師伯塋開山自後修舊補廢多藉天麟古潭<lb/>
天資敦厚能以誠謹自律早年有事江湖其博聞洽見<lb/>
因游而充中嵗有司委掌鄉賦翁於催科之中厚加撫<lb/>
字隱然有古良牧遺意晚節厭倦官府乃以是役并家<lb/>
務悉付其子日與佳客詩酒為樂搆重屋扁曰望雲旦<lb/>
暮登眺以寓孝思其配陳氏諱某安溪右族仲莊女結<lb/>
髪成禮恭敬如賔友親愛如兄弟後仲莊老無子移翁<lb/>
<pb n="KR4e0111_WYG_013-3b"/>
過其家盡出所有畀之俾主塟事乆之碩人於宣徳己<lb/>
酉九月某日卒夀僅四十有二於時火其骨藳袝陳氏<lb/>
先塋今兹三十幾年矣所生男女四男即恒女之壻陳<lb/>
亮陳浩姜江孫男三曰經娶張氏曰緯娶沈氏曰緒娶<lb/>
葛氏孫女三俱幼初碩人之殁翁念之不置竟不復娶<lb/>
然其終事過人其亦有所本哉至是恒遷碩人之函合<lb/>
焉銘曰<lb/>
一夫一婦偕老是矢茈虒參差固多有此夫鰥可續婦<lb/>
<pb n="KR4e0111_WYG_013-4a"/>
寡惟死於可續者亦有中止山海盟堅或已有子古潭<lb/>
孔義内君多祉中焉暫分終復其始南髙村南新宫在<lb/>
是一笑相逢何如其樂只<lb/>
　　孫以清配王氏墓誌銘<lb/>
惜薪司大使孫君以清之配王碩人諱某贈嘉議大夫<lb/>
工部侍郎允吉女孫處士子傑女也世為崑山積善家<lb/>
碩人在處子時與母蔡同起居母或少有疾輒憂戚滿<lb/>
容母數日不食飲亦不食飲家人初不知疑其亦有疾<lb/>
<pb n="KR4e0111_WYG_013-4b"/>
其母患之屢紿以已瘥紓其心及適以清以清郡人少<lb/>
從事官府養親碩人事其舅姑如事父母問安調膳不<lb/>
煩以清後父母舅姑相繼淪没一遇兩家遺書故物於<lb/>
目若掬其手澤必下淚故舊或談及其父與舅前言往<lb/>
行必下淚匪直見似目瞿聞名心瞿葢其天性然也以<lb/>
清壯而仕老而休以收始終令名碩人與有内助之道<lb/>
焉天順二年七月十七日疾卒享夀六十有五子男一<lb/>
人曰銘充郡庠弟子員明春秋女三人孫男女二人卜<lb/>
<pb n="KR4e0111_WYG_013-5a"/>
嵗庚辰某月日塟虎丘山之原先事以清遣銘泣拜請<lb/>
銘與之銘曰<lb/>
夫曰順子曰慈懿慈順孝之支考世徳允在兹<lb/>
　　舒筠澳墓誌銘<lb/>
初余聞雲間有儒者曰筠澳先生隱居吳淞之左古心<lb/>
古行非聖賢書不讀或勸之仕則曰我非適用之材其<lb/>
居家冠婚喪祭一遵用朱子所定家禮家素窶與厥配<lb/>
陸相敬如賓生男充陸殁繼范生男廣屢遭鬱攸之變<lb/>
<pb n="KR4e0111_WYG_013-5b"/>
人為其不堪先生賦詩有囊箱一掃成灰燼獨有凌雲<lb/>
志不消句余心竊慕其人亟欲往拜而從游焉彼時妄<lb/>
意仕進有南北之役未暇也後予賜告歸荷不擯斥得<lb/>
與締文字交者十年雖筆劄月有往來而互致敬恭苐<lb/>
恨未獲一識顔面而叙話言也今年春余卧病山中辱<lb/>
筠澳移舟見過使余驚喜交集時年七十二矣外和而<lb/>
内剛年髙而禮恭聰明未衰不好飲酒而喜談論出經<lb/>
入史切切於天理人欲之辯余為之屈留信宿聽敎良<lb/>
<pb n="KR4e0111_WYG_013-6a"/>
多客有舊識筠澳者就余館速餉午筠澳曰諾客曰當<lb/>
以歌兒為夀筠澳艴然不悦曰爾以是為多儀哉余弗<lb/>
享此也拒弗往客愧使人揮卻之然後往筠澳正大之<lb/>
學峻潔之行一見而兩徵焉别後又辱詩來余亦勉强<lb/>
裁荅方將冀賤軀一日少瘥造謝先施不意竟得訃報<lb/>
事在天順三年九月七日嗚呼筠澳其果死耶其不死<lb/>
耶抑報者誤耶今果死也竊負筠澳多矣筠澳諱斆字<lb/>
志學舒姓其先汴人宋南渡寓家蘇之青龍髙祖七六<lb/>
<pb n="KR4e0111_WYG_013-6b"/>
居士曾祖某祖元輔國朝某府同知考彦和為招民百<lb/>
户錢某館甥今為上海人宣徳初巡撫大理少卿熊公<lb/>
欲薦起之筠澳力以母老辭繼有賢良方正之詔郡縣<lb/>
大夫争先推轂俱不就由是益肆力於問學弟子相從<lb/>
者席不能容敎人讀書不當求之紙上言語俾盡力於<lb/>
性分之内為文章不尚竒巧艱澀躬敎二子業成遣廣<lb/>
補學官弟子充卒又躬敎四孫剛陽翼習弗容少納於<lb/>
邪所著有筠澳集若干巻廣以某年月日奉塟某地易<lb/>
<pb n="KR4e0111_WYG_013-7a"/>
簀之夕呼門人沈璧使求余銘墓上之石璧以告嗚呼<lb/>
銘固弗忍又忍於辭乎乃銘曰<lb/>
君子求道有誠有偽誠者自成偽為鬼魅惟誠身者道<lb/>
焉斯聚謀豈為食行不在利嗟嗟先生永示來世<lb/>
　　中順大夫福建提刑按察副使沈君墓誌銘<lb/>
嗚呼天之生材也其有意乎其無意乎謂其無意也何<lb/>
以異乎衆者兼備於一人謂其有意也何以獲乎已者<lb/>
不及乎庸人斯固從古有之我於亡友憲副沈君不能<lb/>
<pb n="KR4e0111_WYG_013-7b"/>
無慨焉沈君以正學直道立心制行上有老母年僅四<lb/>
十有六而又無子天難諶斯有若是耶君以天順三年<lb/>
十一月二十日卒於位訃報兄通理還其䘮卜明年某<lb/>
月日塟馬鞍山西麓先塋以余相知頗深求為銘君去<lb/>
年㑹同福建布政司䀻余為鄉試主文考官因病不果<lb/>
行孰謂今竟銘君墓耶君姓沈氏諱訥字文敏蘇之崑<lb/>
山人弱冠遊縣庠學春秋時嘉興朱鹵菴先生冕掌敎<lb/>
事毅然辭色講讀有程而尤嚴於考校嵗四考分席命<lb/>
<pb n="KR4e0111_WYG_013-8a"/>
題悉如塲屋故事君在衆中最少所作文章往往吐竒<lb/>
語驚人鹵菴以竒貨居君宣徳乙夘遂選南京鄉薦第<lb/>
九人會試兩辭乙榜後登正統七年劉儼榜進士第無<lb/>
何丁父趣菴先生憂嵗乙丑授大理寺右評事國朝以<lb/>
刑部都察院獄皆責平於大理允則施行之葢大理民<lb/>
命所闗之地遇未平者皆得駁還其辭務在厭服兩司<lb/>
之心君為之屬凡其所駁能使受駁者無退言時尚書<lb/>
金公都御史陳公咸知大理屬有君而禮貎之正統己<lb/>
<pb n="KR4e0111_WYG_013-8b"/>
巳冬滿初考階文林郎賜勅有式克慎勤之褒贈父方<lb/>
爵如君封母徐太孺人妻杭孺人尋署本寺左寺副事<lb/>
景泰元年沙尤盗起朝廷以福建銀坑去處民有盗採<lb/>
者因亦聚衆為非特簡勅君為按察司僉事專董其事<lb/>
君視事潔已率人正供之外上無掊克之擾下無覬覦<lb/>
之釁民帖然樂趨於役踰年浙江慶元盗王敬區入松<lb/>
溪縣界君擒之盗得不滋蔓三年陞食從四品俸五年<lb/>
盗鄭懷冒起勢頗猖獗君在政和得報狀首先起集各<lb/>
<pb n="KR4e0111_WYG_013-9a"/>
村民快并守塲官軍親自統領勦捕勇不顧身繼而㑹<lb/>
鎮守巡按三司委官然後渠魁授首羣醜悉平時鎮守<lb/>
兵部尚書孫原貞具題曰鄭懷冒偽稱王號造成反謀<lb/>
若非僉事沈訥首先破其巢穴未易就擒等語君之功<lb/>
可見天順二年陞本司副使積階中順大夫君身不踰<lb/>
中人天性明敏刑書素非家學迨入棘寺始取讀之即<lb/>
能諳通微義乃知淹滯苛刻法家大患及居外臺聽斷<lb/>
累數十人在前兩喙争譟君一言折之無不得其情實<lb/>
<pb n="KR4e0111_WYG_013-9b"/>
日不移時而成牘已具矣人雖畏其嚴明欽恤之心未<lb/>
嘗不行乎其間然君之學學乎聖賢君之志志在天下<lb/>
初不專在律學武功而已觀其柩過所部州縣民悲號<lb/>
躃踴者遮其道不能行亦畧可見其人今之誦之者不<lb/>
過曰法官曰廉吏抑末也伯兄通理仲兄誠學一以詩<lb/>
一以古文辭並鳴吳下君兼有之文曰兎園遺册詩曰<lb/>
下里餘音總若干巻惜乎以官掩之善小楷得宋克筆<lb/>
意髙祖伯源曾祖叔陽祖士怡詳見少保南郡楊公所<lb/>
<pb n="KR4e0111_WYG_013-10a"/>
撰趣菴墓表疾革時執太孺人手泣曰歸當以僎為嗣<lb/>
僎通理次子也悲夫銘曰<lb/>
古之仕也以行其志今之仕也富貴為事其志維何曰<lb/>
道曰義義以行道道以濟世懿君之心篤信在是矢用<lb/>
儒術相毗聖治位未滿徳學未盡試賦予速奪罔測天<lb/>
意嗟彼貪頑何以為礪<lb/>
　　周知縣墓誌銘<lb/>
始予從監察御史季溫周先生游見其季父天澤翁往<lb/>
<pb n="KR4e0111_WYG_013-10b"/>
來其家衣冠杖履歩趨閒雅壯時從事江湖養親其所<lb/>
經山川道里向人道歴歴能記且曰路有險夷安危繫<lb/>
之人多慎險而忽夷恒於夷覆敗我獨視夷猶險夷固<lb/>
安險亦安也善音律時或製新樂府穠豔纎麗多有寓<lb/>
譏刺意者翁二子公其長也諱弁字景星弱冠游邑庠<lb/>
永樂中進升太學嘗理淮陽鹽法能洗其宿弊雖未仕<lb/>
已有聲於六館宣徳初授四川嘉定州蒲江縣知縣蒲<lb/>
在京師萬里外土風民俗頗異先是為縣者民多不安<lb/>
<pb n="KR4e0111_WYG_013-11a"/>
其政公以平日所學者若所謂愷悌平易施之蒲大治<lb/>
後以憂制改福之連江一以治蒲者治之其治如蒲正<lb/>
統丙寅遂得引年家居無事性不好飲酒敎子訓孫之<lb/>
餘日弄禽鳥為樂天順四年二月九日卒享夀八十有<lb/>
二髙祖諱宗曾祖諱太祖諱達卿妣陸配薛子男一曰<lb/>
瓛孫男三曰欽邑庠生曰鎣曰銓女二吳恩諸天民壻<lb/>
也曾孫男一薛孺人之塟也公命術者擇地得之乃手<lb/>
築壙二虚其右自待至是瓛卜嵗辛巳十二月十八日<lb/>
<pb n="KR4e0111_WYG_013-11b"/>
開其封合焉銘曰<lb/>
南闉之左膴膴原前臨沃壤後平川風日孕秀草樹妍<lb/>
𤣥堂髙燥不及泉我銘載石後有傳<lb/>
　　王彦深同配許氏合塟墓誌銘<lb/>
人家之門户立而仆者恒屢見之有立於人而仆於已<lb/>
有立於已而仆於人立之甚難而仆之甚易要之不出<lb/>
乎玩法浪費二端而已玩法則有忘身及親之禍浪費<lb/>
則無量入度出之謀坐是繁華日短消歇日長有所不<lb/>
<pb n="KR4e0111_WYG_013-12a"/>
免矣余於崑山王公彦深之殁不能無慨焉者公諱安<lb/>
其字彦深家於吳淞之南曾祖夀峯祖福源丁元季繹<lb/>
騷徙居六合入國朝仍還淞南考子昭幸逢太平日惟<lb/>
懷刑為事蠶而衣耕而食不敢奸紀不作無益洪武中<lb/>
有司選為萬石長公挈其弟徳上奉官府下撫窮赤民<lb/>
安而事畢辦子昭殁公為之衆方䑕竊其民公曰民王<lb/>
民也䑕竊必斂怨彼為魚肉公為兒女衆方蠶食其税<lb/>
公曰税國計也蠶食必致禍彼為泥沙公為珠玉衣非<lb/>
<pb n="KR4e0111_WYG_013-12b"/>
不足於華色則安於布素食非不足於兼味則甘於蔬<lb/>
薄衆争鄙之公則喜之衆争嗤之公則宜之其配許諱<lb/>
某孝敬溫惠得舅姑心慮公或變其初節恒以言堅其<lb/>
志於是夫倡婦和心神不驚氣體和適無何向之異公<lb/>
及嘗嗤鄙之者卒之敗露顛憂覆辱無所不至公方髙<lb/>
枕熟睡聞之愈自兢惕乃召其子瓛與其婦董示之曰<lb/>
此前車也慎哉慎哉公老瓛代為之瓛卒其孫銘鑑鏞<lb/>
又為之今銘也公牘無逋負之名村落無吏兵之跡觀<lb/>
<pb n="KR4e0111_WYG_013-13a"/>
此可知其人矣噫是役也始於子昭歴公而至銘為世<lb/>
三四歴年近百則凡祖宗舊物不失不改不仆於已不<lb/>
仆於人誠有得所謂謹持三尺奢也寧儉之大訓歟矧<lb/>
其曾孫曰慈曰孝曰永曰慶又森立庭下王氏之盛殆<lb/>
肇於公乎至若女之壻某咸克守家又皆流風餘韻所<lb/>
及聞公休閒日晨必焚香祝天曰我世積徳善未有顯<lb/>
人惟天其監之今年鑑新登應天府鄉貢進士惜不及<lb/>
見也五年前鑑相其兄銘以禮塟其父於度城湖之坎<lb/>
<pb n="KR4e0111_WYG_013-13b"/>
隅今復以禮塟其祖且曰我日下有官一惟我祖為鄉<lb/>
者為之繫之銘曰<lb/>
九九踰四乃公夀九九踰二婦亦富夫先出世兩年前<lb/>
婦随没世五月後庚辰季春日壬寅仲秋壬戌纊再覆<lb/>
天順六禩灰鬲成臘月廿四術者取有言有行序掛漏<lb/>
蔣君之狀非妄謬<lb/>
　　周近仁室王氏墓誌銘<lb/>
碩人王氏諱徳娩祖士良父永年崑山新安里人永年<lb/>
<pb n="KR4e0111_WYG_013-14a"/>
名齡濶達大度掌萬石於鄉兒童走卒皆識其名生碩<lb/>
人愛惜不舍出嫁乃館同里周近仁為甥謂碩人曰坐<lb/>
以致夫我負其譏近仁之曾祖曰富九祖曰勝十父曰<lb/>
元吉勝十隱居業儒近仁抱其遺書而讀之將仕不幸<lb/>
早世時碩人僅踰四十謹身逺嫌得寡婦之道焉天順<lb/>
四年七月十七日卒夀六十有四所生男子三曰旻曰<lb/>
昕曰勉沈濮王婦之姓也女子二壻為王烈莊信嫁烈<lb/>
者早寡不再嫁嫁信者其母側室男孫十四庠序某某<lb/>
<pb n="KR4e0111_WYG_013-14b"/>
女孫五男曾孫四完賓寅實卜再明年二月廿五日塟<lb/>
本里杜溪北原袝近仁兆銘曰<lb/>
中道而孀下夀而喪曾孫多男天所償<lb/>
　　費孟釗墓誌銘<lb/>
費氏世為湖州長興人有諱㮤者當元初乗風雲之㑹<lb/>
掌舶司官至浙東道宣慰使宣慰生拱辰以漕運功授<lb/>
海道都漕運副萬户萬户生二子曰雄曰儁雄世父官<lb/>
儁承祖廕兩為州同知雄之曾祖妣沈祖妣姜生母陸<lb/>
<pb n="KR4e0111_WYG_013-15a"/>
因宣慰公寓松之上海故三夫人皆塟上海邑西之慈<lb/>
雲汴人趙與稷銘其墓碑翰林學士承㫖趙孟頫書篆<lb/>
焉子孫遂為上海人自雄再世至諱谷華配倪氏生彦<lb/>
良配顧氏彦良攜所生二子又從上海徙崑山淞南之<lb/>
同丘此即孟釗祖考考妣也孟釗諱釗字孟釗其弟名<lb/>
敏字世學互往來江湖為業彦良既老析二子為兩房<lb/>
東西並居之孟釗長世學十餘嵗世學老多病孟釗輕<lb/>
身健歩倍蓰其弟不意年七十有四竟溘然先逝天順<lb/>
<pb n="KR4e0111_WYG_013-15b"/>
四年四月廿六日也娶彭氏常州江隂人先廿年卒繼<lb/>
唐氏子男二曰㢲字宗正娶許氏曰元字宗善娶顧氏<lb/>
女一壻吳諒孫男二曰綱字思目娶張氏曰纘尚幼女<lb/>
三以嵗癸未臘月廿二日安厝本里沈四濵上按與稷<lb/>
誌云世系之詳見宣慰萬户二公碑誌惜乎今不可見<lb/>
以考費氏之全盛也銘曰<lb/>
慈雲之刻樹彼中野大書特書無漫漶者宣慰之前尚<lb/>
多顯人文獻中衰世逺言湮公侯子孫必復其始將以<lb/>
<pb n="KR4e0111_WYG_013-16a"/>
俟之在公孫子<lb/>
　　姜母任氏墓誌銘<lb/>
太學生姜輅之母任碩人年六十有六卒於天順五年<lb/>
三月二十日越明年臘月壬午輅開其考君之封合焉<lb/>
碩人諱善定揚州髙郵人永樂中随其父子善客南京<lb/>
時輅之祖璿寓與之鄰乃問其名䀻為子志剛婦禮成<lb/>
還崑山志剛忽得危疾踰年碩人周旋枕席烹調藥食<lb/>
深憂長慮之色可掬可矜嫁時服御盡為日用所費一<lb/>
<pb n="KR4e0111_WYG_013-16b"/>
無顧吝幸而平復志剛遂從事江湖養親計嵗在家無<lb/>
兩月碩人事厥舅姑委曲承順子雖不在膝下亦弗深<lb/>
念之也碩人晚以多病其治家教子初不以病而廢祭<lb/>
祀以時室廬無壞躬督輅讀書為文章晨而鷄夕而燈<lb/>
輅興亦興輅寢斯寢卒致業成膺貢待銓有日里之舉<lb/>
能婦職母道者碩人與焉所生男女二人男即輅娶唐<lb/>
氏女之壻曰楊讓輅之壻曰董㫤曰諸天錫銘曰<lb/>
東門之右城牖之下有宅孔安樂哉斯土<lb/>
<pb n="KR4e0111_WYG_013-17a"/>
　　葉輻續誌<lb/>
輻之死箓竹初意擇地夾山塟之土築誌石已具而守<lb/>
鎮諸公請曰彼旅魂孤寓寧無故山之思乃買舟還其<lb/>
喪余以是年九月九日附塟湓瀆先隴之旁誌書葉姓<lb/>
者其意葢欲彼中居人愛其主或知念之耳嗚呼昭瘴<lb/>
地也晉陵鄒忠公銘張明墓備述焉輻童年弱質觸其<lb/>
毒而死可憾也雖然死生有命以一豎子御史斂之都<lb/>
御史銘之而太守又題其石輻何憾焉<lb/>
<pb n="KR4e0111_WYG_013-17b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　平橋藳巻十三<lb/>
</p>
<p>
</p>
  </div>
<div>
<head>平橋藁巻十四</head> <lb/>
    <p>
<pb n="KR4e0111_WYG_014-1a"/>
欽定四庫全書<lb/>
　平橋藁巻十四<lb/>
　　　　　　　　　　　　　　明　鄭文康　撰<lb/>
　誌銘<lb/>
　　　愚直翁墓誌銘<lb/>
世以無知識者為愚無囘邪者為直愚而直亦君子之所<lb/>
不棄愚而詐斯為絶物也常熟沙溪有一翁姓王氏諱蒸字<lb/>
文簠髙祖純居郡城中曽祖褀自郡城徙海上之塗松祖貴<lb/>
<pb n="KR4e0111_WYG_014-1b"/>
一再徙於沙溪考子榮母陳氏居沙溪至翁已三世矣翁早<lb/>
喪父與弟文簋友愛深至謀曰人倚官府為漁民計左策也<lb/>
我與若有田可養母有舟船可經紀宜専心事此無妄圗文<lb/>
簋從之寖致家有餘財推以周急貸人遇稱貸者初不計其<lb/>
人能償與否貸即與之彼擇人而貸者咸笑其愚及期不能<lb/>
償者紿曰我將持償適又有急盍再貸我當刻期併償翁信<lb/>
之復與不疑彼設機巧者又笑其直翁聞之喜曰是善命我<lb/>
乃自號曰愚直翁積嵗既久逋券盈箧若龔乙顧義沈敬數<lb/>
<pb n="KR4e0111_WYG_014-2a"/>
十輩卒莫能償翁念曰彼豈忍負我乎是果無所措也<lb/>
乃盡焚其劵景泰甲戌歳饑且大疫民不聊生巡撫侍<lb/>
郎都御史募民納粟旌義有差翁出米五百斛穀蓰之<lb/>
例得冠帶榮身翁辭謝再三乃已此皆鄉貢進士潁川<lb/>
陳問狀云天順四年閏月念二日疾卒夀六十有七配<lb/>
張繼朱子男二曰恭字廷節娶陸氏曰謹字廷慎娶楊<lb/>
氏女一嫁楊和皆張出者孫男四曰臣曰宰曰賔曰儒<lb/>
孫女一曰玉英以歳甲申三月朔旦塟七浦塘均司漕<lb/>
<pb n="KR4e0111_WYG_014-2b"/>
東颻字之原銘曰<lb/>
愚以處已直以待人直云固爾愚恐非真其愚如愚惟<lb/>
愚乃智遺安寡怨以授来世<lb/>
　　致仕良醫副葛明仲同配蔡氏合塟墓誌銘<lb/>
吾崑多世醫若周若許若董若沈若吾鄭咸著工巧於<lb/>
前代近時獨葛氏以術顯而得官葛氏數傳而至諱吉<lb/>
甫者益𢎞其業名出數家之上吉甫生叔成叔成用藥<lb/>
専以守成為本慎於尅伐其收功雖緩而活人甚多修<lb/>
<pb n="KR4e0111_WYG_014-3a"/>
眉長髯年八十五而終叔成娶張氏生三子長某次即<lb/>
公諱哲字明仲次睿字季真永樂間明仲選士太醫垣<lb/>
授荆府良醫副季真起為本縣醫學訓科昆仲在位三<lb/>
十年各致其仕今季真之孫䦨又嗣為訓科一門之内<lb/>
以術而膺冠帶者三人噫前人積徳之厚可徴矣明仲<lb/>
自荆改梁又改楚持恒守道歴三府鮮有敗事府僚自<lb/>
長史而下莫不重其人而神其術也在醫垣日嘗集保<lb/>
嬰方論若干巻上進在荆府日嘗授賜勅有式克勤慎<lb/>
<pb n="KR4e0111_WYG_014-3b"/>
之褒階修職佐郎公之配蔡氏諱净同縣思齊之女柔<lb/>
慧孝謹童而處室白而偕老夫夫婦婦内外無間言公<lb/>
卒天順五年四月念一日蔡卒臘月七日公夀七十<lb/>
有三蔡踰其一子男六某某孫男四某某擇明年二月<lb/>
念五日合塟馬鞍山陰鳳凰峯下乃按長垣縣儒學教<lb/>
諭徐季昭狀而造銘曰<lb/>
既多男復多夀二難并不必富偕老者結髪婦同日藏<lb/>
永無咎<lb/>
<pb n="KR4e0111_WYG_014-4a"/>
　　朱宗海室蘇氏墓誌銘<lb/>
碩人蘇氏諱馥崑山淞南人其父元禮在永樂間為萬<lb/>
石長有美名縣大夫有過悞敢與一時同列若泗橋潘<lb/>
紹宗輩陳言規正之非若今之結好為通家以行已志<lb/>
元禮無子生二女長者已承其家次與碩人擇嫁乃得<lb/>
朱公宗海於衆口同賢遂托焉時有欲女宗海者後之<lb/>
已而悔曰奪我佳壻碩人柔順孝敬有女道焉儉勤雍<lb/>
睦有婦道焉愛慈教訓有母道焉具是三徳為鄉里所<lb/>
<pb n="KR4e0111_WYG_014-4b"/>
聞天順五年九月廿七日卒夀七十有六子男三人孫<lb/>
男女一十七人有官者一人曾孫男女如其孫之數以<lb/>
癸未嵗臘月十八日塟合許墓塘東之兆銘曰<lb/>
夫在左子在昭位有序永逍遥<lb/>
　　吳槃室夏氏墓誌<lb/>
吳縣吳槃室素定崑山夏廷威之女也槃之祖兵科公<lb/>
與廷威素舊槃父瀞聞素定生長禮法家孝順敬謹族<lb/>
人同出一辭於是從其鄰物色之又得其容貌女紅在<lb/>
<pb n="KR4e0111_WYG_014-5a"/>
族人所未言者遂聘為槃婦遭家多事年二十八始克<lb/>
成禮踰兩載受娠彌月居夾室遲遲三晝夜幸而子及<lb/>
蓐即睛定反視其侍者羣聚而號呼之不應竟弗甦天<lb/>
順六年秋七月九日槃將謀塟尚酷暑猝莫能畢事乃<lb/>
火其屍取其顱骨而囊之以是月辛酉瘞於薦福山先<lb/>
塋廷威抱始生子俯素定函慟哭曰我持歸付汝母求<lb/>
乳母乳之待稍長當付汝夫槃汝勿念嗚呼不亦悲哉<lb/>
　　顧庭實墓誌銘<lb/>
<pb n="KR4e0111_WYG_014-5b"/>
翁諱茂字庭實顧姓本出其曾祖妣王氏之族考彦銘<lb/>
母張氏初彦銘無子擇族類𤓰葛之多男者為續後計<lb/>
得翁於其父某乃求為嗣尚未髫齔踰年彦銘生子庭<lb/>
桂又十年而彦銘卒時有欺其子母孤寡無能為者潛<lb/>
竄其上世土田舊物入已版衆為之不平比翁壯與庭<lb/>
桂悉收復之人曰彦銘有子矣自後庭桂選掌萬石夙<lb/>
夜在公家事咸翁主之庭桂好使氣不能俯下於人遇<lb/>
酒後尤不可犯坐是多得罪於鄉之豪俠壯士有所不<lb/>
<pb n="KR4e0111_WYG_014-6a"/>
堪者亦往往造言生事圖雪一時之憤翁聞之輒匍匐<lb/>
求見其人卑辭屈身委曲順承必使怨消事解然後已<lb/>
所以庭桂聲聞愈壯而家業得不破者以有翁為之兄<lb/>
也及庭桂殁子先無子翁命一孫子之翁謙和有容質<lb/>
樸無妄於聲伎華靡之事淡然無所好雖與庭桂制行<lb/>
頗異而旦暮聚首未嘗或傷和氣也翁生洪武戊寅某<lb/>
月日卒於天順六年十二月十六日春秋六十有五配<lb/>
陸氏子男三昇昂昺孫男四澣瀾濙源孫女四卜嵗癸<lb/>
<pb n="KR4e0111_WYG_014-6b"/>
未三月壬寅塟於陳墓里所居之後福成圩新阡昇奉<lb/>
其館客餘姚岑竦狀来求余銘銘曰<lb/>
蓮池院兮桂之宅翁之宅兮院東北百步相望一水隔<lb/>
後或茫昧求此刻<lb/>
　　柴孟膚配俞氏墓誌銘<lb/>
太倉柴君孟膚既殁之十六年其配俞碩人享夀八十<lb/>
有一於天順七年二月十四日卒以三月某日開古塘<lb/>
南原之兆合焉碩人諱清俞姓祖天祥父叔經母吳氏<lb/>
<pb n="KR4e0111_WYG_014-7a"/>
碩人早喪父繼喪母時尚未笄乃抱其二弟浩淵聚於<lb/>
一燈之下怨慕號呼累月不輟鄰里為之動容及歸孟<lb/>
膚孟膚之髙祖廷富嘗為海道萬户至孟膚世逺人亡<lb/>
門户不及前時孟膚往来湖海為業化窶約為豐溢碩<lb/>
人主其内政凡百所需具有節度惟祭饗不為槩焉其<lb/>
視孟膚視猶賔客左云則左右云則右無傲色無違言<lb/>
至老無専制獨成之病故孟膚樂稱其賢而聞者亦信<lb/>
之也男子二長楙娶陳氏次惠娶金氏女子一壻曰朱<lb/>
<pb n="KR4e0111_WYG_014-7b"/>
朂孫男二曰欽曰福生孫女一曰善珍朂之壻舉子查<lb/>
庸狀述碩人疾革時呼楙曰汝既失學無似當令欽讀<lb/>
書為儒業無違我言噫其賢益可信也已銘曰<lb/>
女而知孝婦而能敬垂殁之訓尤出於正銘以昭之敢<lb/>
告羣聽<lb/>
　　沈氏三殤塟誌銘<lb/>
嗚呼小兒夭死痛創其父母心者莫甚痘瘡何耶以其<lb/>
耳目口鼻變異可畏也不幸有之何能為情况又至再<lb/>
<pb n="KR4e0111_WYG_014-8a"/>
至三者乎太倉城南沈氏伯仲兩房男女數人天順七<lb/>
年春相連痘發二月十日一女素紈死生已十一年矣<lb/>
三月十有一日一女妙清乂死年同素紈越明日一男<lb/>
慶生八嵗又死嗚呼可懼哉二女體貌肥晳動止端詳<lb/>
慶生性聰慧且知孝能暗誦日記故事數十首客至又<lb/>
能信口歌文丞相詩其出不待呼歌已能使客愛賞不<lb/>
置識者曰沈氏寜馨何其纍纍耶及死愛賞者多泣下<lb/>
以後死者後六日丙午同塟其骼於先祖墓陰殤位素<lb/>
<pb n="KR4e0111_WYG_014-8b"/>
紈之父曰宗海母曾氏妙清與慶生之父曰宗能母胡<lb/>
氏宗海適在客未知宗能獨遭其戚其能勝乎為之銘<lb/>
曰<lb/>
韓昌黎喻孟東野詩事怪而言竒黄山谷録遺石君美<lb/>
亦既紓其悲矣沈郎沈郎盍三復其辭焉<lb/>
　　支經歴墓誌銘<lb/>
郤陽支氏崑山人也其諱曰琮其字敬將挺身七尺出<lb/>
人一頭恒斂足於濁流不勞心於偽事游歌芹泮醉飽<lb/>
<pb n="KR4e0111_WYG_014-9a"/>
聖經口吃於言笑其吃者而不怒意専乎誠譽其誠者<lb/>
而不喜由太學上舍之士擢金吾蓮幕之賔歴最考功<lb/>
積階徴仕授錦勅之封贈被天語之褒嘉丘隴生輝門<lb/>
庭具慶慨桑榆之將暮念松菊之尚存上疏乞身還山<lb/>
遂願乆已逍遥於鄉里溘然歸返於𤣥㝠無愧生前永<lb/>
寜身後生於洪武丁卯八月廿九殁於天順癸未三月<lb/>
十三銘生徳一徳一生安是為曾祖考滎陽之鄭樂安<lb/>
之任是為母與妻二子曰禎曰祥婦皆姓杜二壻周璇<lb/>
<pb n="KR4e0111_WYG_014-9b"/>
徐柔甥總成行禎生一男子長克督家祥生一女子幼<lb/>
尚處室祖居羅漢橋北先隴虞家巷中是歳四月庚午<lb/>
差穀以禮安厝麤陳本末合繫銘辭辭曰<lb/>
昔公同遊時髙才疾足者率多其人公甘心遲鈍曾敢<lb/>
與之掉一舌而鼓一唇乎由是緩䇿徐行養晦待信弗<lb/>
競弗争不震不驚終焉既禄其身又爵其親回視向之<lb/>
巧力絶倫星多向晨矣嗚呼孰謂天道不可憑而不可<lb/>
詢耶<lb/>
<pb n="KR4e0111_WYG_014-10a"/>
　　夏季明墓誌銘<lb/>
余友夏君季明患洞泄未平㑹其子鑑領貢赴禮部殁<lb/>
於京邸其從弟中書舍人文振函其骨還君抱持嗚咽<lb/>
不自勝治塟甫畢而君不起矣天順某年某月日春秋<lb/>
六十有六君姓夏氏諱杲季明字也世家蘇之崑山曾<lb/>
祖君實祖文通考伯亮别號商潛以仲子貴贈中憲大<lb/>
夫太常寺少卿母石氏贈恭人君自少讀書即知孝弟<lb/>
為性分内事人道莫此為大伯兄中書舍人孟暘仲兄<lb/>
<pb n="KR4e0111_WYG_014-10b"/>
太常寺卿仲昭並立於朝君事商潛與石恭人於家恭<lb/>
修子職㒺敢或怠中書公為縣丞時被詿誤君得報輒<lb/>
匍匐奔伏闕下陳情事得從輕典及其兄先後致休<lb/>
旦晩燕集笑談尤盡友愛君涉獵經史能為長短詩歌<lb/>
工楷書又善𨽻古與人作齋堂扁額深有漢刻筆意兼<lb/>
曉音律問其古今格調鮮有弗知雖棃園老工往往亦<lb/>
屈服之君有仕才以兩兄既已顯達故無意進取卒老<lb/>
韋布而殁配陳氏子男二長即鑑本何姓初君無子子<lb/>
<pb n="KR4e0111_WYG_014-11a"/>
之娶陸氏次錡俱先卒女一曰慶適舉子孫肯堂錡與<lb/>
慶其母為支氏孫男女五曰登娶奉訓大夫荆府長史<lb/>
張循伯孫曰瀛尚幼君之塟事也不禁忌不舉樂不奉<lb/>
親友帛不用浮屠術士實皆太卿主之君其樂哉吾崑<lb/>
夙昔陋習殆將因之而少變矣為之銘曰<lb/>
鄉無善俗忒禮為之不經不法覺者其誰袪邪返正巨<lb/>
室是望上行下效豈敢曰誑惟君終事可謂合禮一洗<lb/>
故轍將自今始<lb/>
<pb n="KR4e0111_WYG_014-11b"/>
　　前金谿知縣陳君墓誌銘<lb/>
余既冠未入縣庠時有友十人焉日以倡和講學游從<lb/>
為事當時有忌者呼為十鐸方言鐸猶癡頑之謂至為<lb/>
十鐸詩向人傳誦噫不亦誤乎後十人者六人皆有官<lb/>
陳君賢佐其一也獨倥侗𤣥谷滄洲戅菴不願仕今皆<lb/>
為聞人君在十人中最名有清才能為長短詩歌日數<lb/>
十章一下筆輒連出俊健佳句不休精歐陽率更書法<lb/>
又能古篆𨽻行書與其姊丈今滄州同知張元龍相為<lb/>
<pb n="KR4e0111_WYG_014-12a"/>
師友間寫喬柯竹石亦多雅趣遇美石為知已鐫刻圖<lb/>
書甚有古法度正統初元與元龍先後薦起元龍授江<lb/>
西按察司照磨君授浙江桐廬丞九年陞知臨江新淦<lb/>
縣事遭憂制不果行起復改撫之金溪君在桐廬桐廬<lb/>
密邇㑹府㑹府大臣咸以能官目之比至金溪金溪固<lb/>
文獻而豪猾在在有之君為縣六年使不得少伸其氣<lb/>
有弗遂者旁窺其密發之遂落職君諱助蘇之崑山人<lb/>
為人豐厚而稍短性孝友夀母庶弟交致恩愛足素有<lb/>
<pb n="KR4e0111_WYG_014-12b"/>
濕病數月輒一發發即不能行者踰旬故在官乆有休<lb/>
志迨歸數年每值芳辰佳景以休為樂必速故舊賔客<lb/>
相與詩酒竟日欣然為之不厭葢其費皆出健奴三四<lb/>
輩在市腴田三百畆在曹李濵不深勞苦也考仲約母<lb/>
王氏妻沈氏子男三長曰諫邑庠生娶許氏次曰詔娶<lb/>
朱氏又次曰誥聘狄氏女四長適山東左布政使龔彦<lb/>
文子緩次適郡人魏童次適刑部主事吳相虞子徳次<lb/>
幼誥及幼女之母為薛氏孫男一應魁孫女四君生永<lb/>
<pb n="KR4e0111_WYG_014-13a"/>
樂戊子正月十二日卒於天順癸未三月廿三日享年<lb/>
五十有六以十一月廿八日壬午袝塟馬鞍山北之兆<lb/>
其世系来歴已具余所撰仲約誌中銘曰<lb/>
有母未終有子未成終之成之有孫有兄永懐在兹君<lb/>
宜以寜<lb/>
　　郭士英墓誌銘<lb/>
崑山之太倉有為老氏之學者曰郭先生諱俊字士英<lb/>
年踰知非之一世之學老者槩以性分為虛無獨妄意<lb/>
<pb n="KR4e0111_WYG_014-13b"/>
實有者渺茫之事坐此不免為士君子所擯斥先生祖<lb/>
仲真父琬母歐氏生三子長士成次先生又次士能先<lb/>
生甫能食而父下世母亦尋殁葭莩於郭者收三子而<lb/>
撫之後先生奮起自樹能致怨慕於其先致友愛於其<lb/>
兄弟又能化兄子緮弟之子富昌咸興孝弟以矯俗之<lb/>
弊實其虛有其無復念漢名士之仙舟唐學士之瀛洲<lb/>
皆在平地乃遣子經從師遊求為先宗林宗之流經竟<lb/>
登天順庚辰王一夔榜進士第嗚呼先生所為所見豈<lb/>
<pb n="KR4e0111_WYG_014-14a"/>
果為老者無乃寄跡於老者歟故狀者曰不欺已而誣<lb/>
大於其先不希天而覬大於其後此人得其心術之㣲<lb/>
也元娶陳得子經繼娶徐得子綸又得二女壻丘昊顧<lb/>
俊經之室李氏生女蘭香壻楊錦俊與錦皆許嫁未行<lb/>
綸之室楊氏歳癸未春經入選授浙江餘姚縣知縣便<lb/>
道僅抵家而先生之疾不可為矣是為五月九日也經<lb/>
卜十二月壬寅安厝姚涇新原遷陳氏之函合焉葢先<lb/>
卒已幾年矣仍虛其左以俟徐銘曰<lb/>
<pb n="KR4e0111_WYG_014-14b"/>
儒名墨行奚取乎儒墨名儒行墨也奚拘揮之進之<lb/>
置名責實噫郭先生特墨其迹<lb/>
　　馬叔良墓誌銘<lb/>
往年睢陽朱日南請銘務本馬翁士隆之藏余既為之<lb/>
矣今又請銘其子叔良之藏嗚呼五六載間代謝如此<lb/>
然則昧止足之戒者何如也先是其甥鄉貢進士凌杞<lb/>
往来余所頗密嘗道叔良之賢曰欺心喪節人鮮畏之<lb/>
吾舅無是也奸紀辱先人屢見之吾舅無是也瘠人肥<lb/>
<pb n="KR4e0111_WYG_014-15a"/>
已人咸安之吾舅無是也此杞之言然及觀日南述叔<lb/>
良事母以仁睦族以義母安而族諧朝曰天理暮曰天<lb/>
道理合而道得一日之内三尺惟謹不敢踰越本分貲<lb/>
雄於鄉待以舉火者恒百輩守父祖家法稱貸未能償<lb/>
者數緩其期惠澤旁流怨言不興此皆日南狀云亦杞<lb/>
三無之謂噫上不負天中不負身下不負人叔良殆庶<lb/>
幾乎叔良諱駿字叔良常熟塗松人享年六十有一卒<lb/>
於天順七年九月癸未娶張氏子男三綵組約女二孫<lb/>
<pb n="KR4e0111_WYG_014-15b"/>
男三以是歳十二月壬寅塟七浦塘之塋其三代名諱<lb/>
已具士隆誌石銘曰<lb/>
不負天者天必厚之不負人者人必祝之厚之維何厚<lb/>
之以福祝之維何祝之以夀天人感通定如夜書叔良<lb/>
果能匪躬在後<lb/>
　　潘紹宗小君墓誌銘<lb/>
崑山泗橋潘翁紹宗卒時小君裁三十歳至天順八年<lb/>
某月日卒寡居者五十幾年以某月日袝紹宗正室鄒<lb/>
<pb n="KR4e0111_WYG_014-16a"/>
次子二珍娶處士邵孟髙女瓊娶光禄寺署丞孫伯純<lb/>
女兩子俱年五十餘卒孫三瑶璿㫤曽孫二鼎堂紹宗<lb/>
本太倉殷九宰子九宰元任海道萬户家造三巨舶大<lb/>
者勝萬石中者八千小者六千歳以所得舶脚錢轉往<lb/>
朝鮮市貨致大富九宰與紹宗父祥卿善祥卿亦故家<lb/>
老無子九宰憐之畀紹宗後焉紹宗巨軀大度嗜飲酒<lb/>
好施予延祥寺大興造輒與米四千斛貧民死無棺與<lb/>
無算掌萬石三十餘年小心在公公牘無過誤笞犯永<lb/>
<pb n="KR4e0111_WYG_014-16b"/>
樂壬辰上湖湘過采石值風水壊舟疾作不能前還家<lb/>
小君候諸門外見紹宗已非故態抱持而泣後更數良<lb/>
醫弗靈小君懼每夜焚香密訴北辰求代卒不起小君<lb/>
羙麗自重恐招侮即屏膏沐弗為容夏之日冬之夜閑<lb/>
邪存誠有古貞婦風節天亦相之自壯至老畧無少疾<lb/>
所苦數年前里長老欲謀狀其節以聞表厥里居小君<lb/>
聞而止之曰不可朝廷著令念九得聞三十不得聞長<lb/>
老曰降一在我無難誰能考者小君曰此非我心所敢<lb/>
<pb n="KR4e0111_WYG_014-17a"/>
安也遂寢不舉小君姓金諱増父某母陸氏上世微弗<lb/>
能盡知銘曰<lb/>
余聞小君石浦人石浦乃狀元里豈當時文節風化至<lb/>
今淑人心猶未已也何小君以一婦人其言行顧使喪<lb/>
節欺心之丈夫之顙有泚耶<lb/>
　<lb/>
　<lb/>
　<lb/>
<pb n="KR4e0111_WYG_014-17b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　平橋藁巻十四<lb/>
</p>
<p>
</p>
  </div>
<div>
<head>平橋藁巻十五</head> <lb/>
    <p>
<pb n="KR4e0111_WYG_015-1a"/>
欽定四庫全書<lb/>
　平橋藁巻十五<lb/>
　　　　　　　　　　　　　　明　鄭文康　撰<lb/>
　　誌銘<lb/>
　　　奉直大夫長蘆鹽運副使致仕陸公墓誌銘<lb/>
正綂丁夘四月四日奉直大夫長蘆都轉鹽運使司副使<lb/>
致仕陸公孟和卒後二年為嵗已巳四月廿四日奉公魄窆<lb/>
於崑城東南新漕上孤宣奉徵士沈文昭狀求書墓石公與<lb/>
<pb n="KR4e0111_WYG_015-1b"/>
文康為忘年交且厚詎忍辭公諱塤陸姓孟和其字也世為<lb/>
雲間人髙祖某徙崑山太倉曽祖文貴祖元真元季沉浮閭<lb/>
里皆不仕父徳賢母張氏洪武初選閭右實京師遂占籍江<lb/>
寧徳賢私幸民京畿遣公入府庠治進士業公内明外和於<lb/>
儒者事無不學於儒者道恒懼有或戾葢本家教之嚴也業<lb/>
成太宗文皇帝詔選能書者入内閣預纂修府尹向寳以公<lb/>
舉己丑事竣授湖廣新寧縣知縣時方年廿四新建楚南之<lb/>
邊邑西鄰羌僰猺獠雜處久難其治公以少年能用古道順<lb/>
<pb n="KR4e0111_WYG_015-2a"/>
其欲而不擾以事政是以舉歴三考上冢宰銓居最増<lb/>
秩從六品時乆勞於用者例得暫閒公歸寓江寜囊無<lb/>
素積日給不足鄰叟里嫗咸訝曰是尚儒生耶母孺人<lb/>
喪塟祭以禮宣徳戊申用薦拜左軍都督府經歴階奉<lb/>
訓大夫都府總内外軍政簿案奏牘旁午轇轕長貳皆<lb/>
勲臣而責成在經歴公以勤能竟超於同官兩考賜誥<lb/>
褒嘉有出典邑政入贊戎幕咸勤厥官之語進階奉直<lb/>
大夫封徳賢同其官母妻贈封皆宜人壬子秋雲南車<lb/>
<pb n="KR4e0111_WYG_015-2b"/>
里軍民宣慰等司交惡朝廷務加来柔未忍即命將問罪<lb/>
遣公往諭曲直彼皆改謝迨還復遣賫金符册其酋長<lb/>
凡兩往返歴三寒暑有功改長蘆都轉運鹽使司副使<lb/>
是位也有為子孫計者多溺居之公行亦有議其淺深<lb/>
者公精白一心畧無疵累無何竊念登列仕版踰三十<lb/>
年筋刀既衰才弗稱禄尚未可退乎數請告遂得致政<lb/>
時年五十四東歸崑山結廬開田園日稱觴為封君夀<lb/>
庋經書為子孫業鬚髩兩翁冠帶相耀不多見也公病<lb/>
<pb n="KR4e0111_WYG_015-3a"/>
痰氣羸弱日甚恐先朝露視乃翁即沈咽日不下數四<lb/>
為是竟不起噫天不憫人子螫以是耶享年六十有二<lb/>
配張氏寶安知縣鏞女弟子男四宣容宏宜女一適瑞<lb/>
州知府夏仲昭子鉞孫男女三公囬時人目其達宦既<lb/>
乆所居皆要位宜有厚儲踰年無異寓江寜日始公不<lb/>
自信而後人自信之也公無愧於出處哉銘曰<lb/>
進之早進以其道退之疾退無失徳無移其操孰涅其<lb/>
白有逆其逢不終其翁是宜歸夫化工也又何尤乎公<lb/>
<pb n="KR4e0111_WYG_015-3b"/>
　　朱母李氏墓誌銘<lb/>
舉子朱瑄徳敬之母諱阿衍崑山農家李潮女瑄之父<lb/>
字英齋農之飽暖恒足者有二道曰勤曰儉而已母以<lb/>
父家家法移為夫家之用故英齋在永樂中連遭鬱攸<lb/>
之變而門户弗墜以有母在内也姑喪明事之甚謹英<lb/>
齋居貨業賈頗致贏餘母不敢妄用惟儲以供瑄遊學<lb/>
費瑄初在小學暮歸必考問程課休少時即布席展巻<lb/>
促曰膏已然矣瑄吚唔徹鄰家母女紅其傍至夜分瑄<lb/>
<pb n="KR4e0111_WYG_015-4a"/>
寢斯寢雞鳴復先興呼瑄與之盥潄梳沐往肄所業雖<lb/>
有事無容虛其日逮入官校亦然嘗語瑄曰我見橋南<lb/>
沈副使與爾相貌短長畧相似人皆稱其為好官竊問<lb/>
之曰不貪我為爾勞苦將廿年無他望但望爾異日為<lb/>
好官使人稱爾瑄謹受教今年將領貢上禮部而母殁<lb/>
矣天順癸未八月七日也得夀七十有七所生男子四<lb/>
人璿瓛瓖瑄瓖已卒女子一人孫男女十三人以嵗甲<lb/>
申九月庚午祔英齋馬鞍山陳墓前之兆予瑄之經師<lb/>
<pb n="KR4e0111_WYG_015-4b"/>
也復請銘有賢如母烏忍辭銘曰<lb/>
子業就將同榮何弗待觀厥成終當揚賢母名<lb/>
　　潘桂林墓誌<lb/>
泗橋潘先生去歳暑中辱過余草堂求題宗譜圖并定<lb/>
諸孫名且言復姓事余留宿旬餘得為其記大乗妙典<lb/>
數百言甚喜臨别自念氣體衰甚恐不復来此矣去半<lb/>
載一夕感寒嘔吐卒為天順八年二月廿六日得夀七<lb/>
十曩過時杯話間謂余曰子負潔直名乆矣識不識咸<lb/>
<pb n="KR4e0111_WYG_015-5a"/>
信而弗疑我嘗見人持幣求子銘墓或謝或諾諾則受<lb/>
其幣輒與記其善行數事不識其人果善而無惡乎抑<lb/>
亦有之而不暇書乎子之銘如古人所謂無愧色者有<lb/>
幾乎不然無乃劉义所謂䛕乎得不累夫潔直名乎余<lb/>
謝曰誠有如先生所云葢誌其善而掩其不善古人之<lb/>
書法也撰於前者莫不皆然余何為獨不然乎使善否<lb/>
兼采而並書之何以慰彼孝子慈孫之心乎夫惡之為<lb/>
言逆理亂常之謂逆理亂常之人在君子必深惡而痛<lb/>
<pb n="KR4e0111_WYG_015-5b"/>
絶之者也余雖不肖安敢輕於一諾而與其相濟乎借<lb/>
有人焉曾有及於我庭者乎褒過其實愧色容或有之<lb/>
䛕又豈余之所能乎曰然則茍若是也子今病且老其<lb/>
亦當知已乎獨不觀夫韋貫之之於裴均乎余曰謹受<lb/>
教噫先生之論不亦高哉先生諱竒字桂林祖紹宗父<lb/>
日新妻妾二人各生男二人女三人男曰瑛琇璡瑩女<lb/>
曰明卿者處余側室孫男七人琇之子三人復殷姓曾<lb/>
孫男三人三月某日塟於所居後祖塋瑛請銘墓石余<lb/>
<pb n="KR4e0111_WYG_015-6a"/>
因先生前日高論特為叙其歳月及子姓位數於銘則<lb/>
不敢綴一辭焉<lb/>
　　封宜人張氏壙誌<lb/>
宜人諱端姓張氏湖州烏程縣人父景忠寳安知縣鏞<lb/>
之女弟為封奉訓大夫左軍都督府經歴陸公徳賢冢<lb/>
婦奉直大夫長蘆都轉運鹽使司副使孟和之配也宜<lb/>
人初嫁孟和遂有新寜之命以少年處官下不為驕奢<lb/>
氣習所移上奉舅姑下事夫子年愈長而心愈卑往来<lb/>
<pb n="KR4e0111_WYG_015-6b"/>
宦途三十年衣能為華而寜於素食能為厚而寜於薄<lb/>
孟和弟篪以孟和故上京墮水死訃聞宜人抱其婦賈<lb/>
與其子宬痛哭曰爾寡孤由我而致共保始終無憂也<lb/>
未寒先衣未饑先食凡可盡情盡力者皆為之不倦賈<lb/>
以其過厚不能勝惶恐稱謝宜人曰第安之在我當如<lb/>
是也及孟和致仕家居日給稍艱猶勉强眷戀不衰不<lb/>
幸孟和殁世門户日漸頺敝始不能相守矣乃與相對<lb/>
終日嗚咽無聊諸子亦各散去自存因得末疾不能行<lb/>
<pb n="KR4e0111_WYG_015-7a"/>
獨與季宜處者十年煙火寒冷不堪余辱孟和素愛時<lb/>
往過之或遇宜於途不敢詳問自愧力不足以振之耳<lb/>
天順七年七月七日卒夀七十有五所生男子四人宣<lb/>
容宏宜女子一人先卒孫男女七人以歳甲申臘月丙<lb/>
午塟合新漕之原孟和墓余既銘之矣宜人墓宏日下<lb/>
已有官當求顯者銘續刻焉<lb/>
　　陳母金氏墓誌銘<lb/>
碩人金氏諱某崑山縣民隆夀女為陳以信之室太學<lb/>
<pb n="KR4e0111_WYG_015-7b"/>
上舍生瓊之母也以信農家雖不躬親耕耨之役而指<lb/>
揮調度時播時穫恒與碩人偕焉候雞而興分夜而寢<lb/>
素衣薄食弗恥弗厭是以冠婚喪祭慶弔饋問能使以<lb/>
信有麤給之備瓊童時善書行部御史見而愛之遣入<lb/>
官校治進士業碩人家去城北十里瓊在校月一再省<lb/>
見則問其燠寒憫其勞苦訪其業之進否能使瓊専意<lb/>
於學惜乎瓊將有官而碩人不待矣得年六十有二所<lb/>
生男子二長即瓊娶王氏次瑢娶錢氏瑢後半月亦卒<lb/>
<pb n="KR4e0111_WYG_015-8a"/>
年僅二十有六女子一納邵晟為壻孫男曰美聘鄒氏<lb/>
愛卿宜卿其孫女也卒於天順七年臘月二十八日塟<lb/>
於八年臘月二十七日墓在清水港某原即所居後也<lb/>
銘曰<lb/>
夫成家子成名勤儉慈三徳并化者魄存者型<lb/>
　　陳維明墓誌銘<lb/>
陳氏常熟之塗松大家諱倫字維明者宗美之子竹軒<lb/>
之孫定海縣主簿朱孟林外孫也生二十有二年矣維<lb/>
<pb n="KR4e0111_WYG_015-8b"/>
明天資穎悟狀貌瑰偉好讀書其讀靡晝靡夜雖寒暑<lb/>
寢食咸坐而忘焉積數歳松陽教諭錢君耑學為其經<lb/>
師屢止之曰宜少間弗聽日漸羸弱其祖又止之亦弗<lb/>
聽宗美謂曰爾讀書圖以慰父母顧乃貽父母憂何耶<lb/>
維明曰我自樂此不為疲也其母亦以為言終弗聽竟<lb/>
得疾日處牀席猶抱書堆枕旁天順三年九月三日卒<lb/>
卒之日家人啟篋得所為四書詩經義若干篇古體近<lb/>
體五七言詩又若干首手抄臨唐人詩古法書尤多竹<lb/>
<pb n="KR4e0111_WYG_015-9a"/>
軒挈其藁納諸棺中以六年某月某日塟於祖塋之次<lb/>
娶周氏銘曰<lb/>
古之教學作息有程所以游藝玩物適情使學者作而<lb/>
勿息何晝夜之有名九京可起我將以此而誅生韓子<lb/>
有言業荒於嬉精於勤惟子篤信遂以亡身是又非其<lb/>
罪也我當歸之於天<lb/>
　　周致和墓誌銘<lb/>
致和諱宰字致和周姓曾大父進學大父强考仲名值<lb/>
<pb n="KR4e0111_WYG_015-9b"/>
元季俱浮沉閭里而殁母吳繼陸致和早事吳晚事陸<lb/>
事陸如事吳陸亦愛如已出致和自幼樹立劇知稼穡<lb/>
艱苦平生以儉為徳計口而田度身而蠶二者取足不<lb/>
以贏或曰須贏有備致和謝曰足則足矣奚以贏為凡<lb/>
人贏多興分外之思與其贏以取敗孰若足僅充用致<lb/>
和繼仲名之世土田不加增屋廬不加飾知足者是焉<lb/>
嘗有盗十餘人夜壊其戸而入家人從隙識其一明發<lb/>
告致和致和曰渠損我可惡聞官則死矣我亡者物彼<lb/>
<pb n="KR4e0111_WYG_015-10a"/>
存者命物與命孰重卒寢其事正統丁卯科其子泰以<lb/>
儒士選南京鄉闈第十六人泰受經於余最名善記人<lb/>
謂其取進士甚易㑹試致和囑曰我三代無仕者幸<lb/>
得一官足矣無論崇卑雖教職慎勿辭及期泰名在乙<lb/>
榜衆勸以辭泰曰辭拂父意也竟授烏程訓導人多惜<lb/>
泰之善記致和易足之心不但處已而又處其子也景<lb/>
泰三年九月九日病痰瘧卒享年五十有八配余氏子<lb/>
即泰泰擇明年甲戌某月日塟馬鞍山之陽銘曰<lb/>
<pb n="KR4e0111_WYG_015-10b"/>
其生也靡毁其殁也靡訾易足有田貽厥子世守耕穫<lb/>
亦良䇿兮<lb/>
　　朱教諭墓誌銘<lb/>
景泰三年八月廿二日永康縣學教諭崑山朱克誠卒<lb/>
於官其父惟賢扶柩還以十月三日塟乃祖彦達之旁<lb/>
克誠姓朱諱芹克誠字也自幼不凡篤學儒業年十六<lb/>
從予説詩記誦雖拙而筆力甚高月羣試館下經義鎔<lb/>
意鑄語鮮克過之喜飲酒酒後頰赬議論泉湧行輩莫<lb/>
<pb n="KR4e0111_WYG_015-11a"/>
能挫書法宋克得其筆意繼又從刑部主事瞿伯暘説<lb/>
禮竟以禮選應天丁卯郷試明年中乙榜進士授金華<lb/>
永康學諭先是嘉興朱鹵菴掌教崑山嚴毅方正為學<lb/>
者型範古心古行名動兩京克誠在官五載律已導人<lb/>
一以為則婺郡縣職教者獨克誠最少而獨有名如鹵<lb/>
菴之在崑山藩臬大臣争欲推轂而克誠不起矣年止<lb/>
二十有八嗚呼悲夫克誠父惟賢母鄒氏自祖而上已<lb/>
見余叙彦達墓石妻許氏黄巖教諭温如孫男一曰韶<lb/>
<pb n="KR4e0111_WYG_015-11b"/>
女二銘曰<lb/>
進鋭退速理之經也與其夙知寜暮成也不夙不鋭亦<lb/>
或傾也嗚呼克誠殁有名也<lb/>
　　夏徳威室劉氏墓誌銘<lb/>
劉氏諱桂北京真定人崑山夏徳威之繼室也江西㕘<lb/>
政悦之女為太常少卿仲昭之冢婦徳威元娶奉訓大<lb/>
夫長蘆鹽運副使陸孟和女塞淵溫惠得舅姑心娶六<lb/>
載而卒少卿與徳威旦暮聚食歳時祭饗追思不置陸<lb/>
<pb n="KR4e0111_WYG_015-12a"/>
卒六載而徳威不忍娶正統戊辰少卿由吏部郎出守<lb/>
瑞州續劉為徳威婦劉賢如陸而開爽過之少卿與徳<lb/>
威得劉始忘陸先是㕘政公予告留寓北京止有一子<lb/>
冠而未娶俾還真定營菟裘歳已已冦犯真定殁於難<lb/>
凶問至劉驚得疾再踰年㕘政在京凶問又至疾遂劇<lb/>
景泰四年九月十五日卒年二十有七一子未週歳病<lb/>
革時强抱其子於懐呼家人悉至牀下盡出所有分遺<lb/>
有差至婢嫗亦各有物囑曰我舅七十未有孫我夫三<lb/>
<pb n="KR4e0111_WYG_015-12b"/>
十未有子惟此一息若輩宜寳保之因泣數行下嗚呼<lb/>
賢哉徳威擇十一月八日塟於元配陸氏之左奉舉子<lb/>
范徳元狀來求為銘銘曰<lb/>
人亦有言天勝人我儀圖之理相因賢而傷愛殞厥身<lb/>
元配在右安斯鄰<lb/>
　　陳復初墓誌銘<lb/>
景泰四年二月廿五日崑山陳公復初卒其子山東膠<lb/>
州學正翊匍匐奔還擇明年甲戌三月九日奉柩合塟<lb/>
<pb n="KR4e0111_WYG_015-13a"/>
母孺人胡氏馬鞍山北麓之兆奉同年鄉貢進士朱<lb/>
旻狀求為銘余與翊同學同時居且同里公之外母<lb/>
與先公外母兄弟也不敢辭公諱善字復初陳姓曾<lb/>
大父正大父求益世居太倉弗仕父繼宗承家饒裕<lb/>
永樂初元朝廷選閭右實京師繼宗與焉遂占籍為<lb/>
宛平人母顧時留太倉與兄某竭力侍事務致其樂<lb/>
縣人胡宗器聞其幼孝館為甥舅甥較諸父子恩愛<lb/>
出自人合多不克終公事其舅如其父縣之為甥者<lb/>
<pb n="KR4e0111_WYG_015-13b"/>
獨稱公為佳壻胡亦自慶所得不止半子也居數歳母顧割<lb/>
貲産三之一畀公公謂已外贅辭歸於兄一無所受所居密<lb/>
邇縣治一蹴即至令丞出入識公為熟客史胥假貸仰公為<lb/>
德主圖謀為作直易易耳公畏官府退縮如懦夫然睨彼公<lb/>
門不但百里人屢有不憚百里至者一日公門往返數四熟<lb/>
客徳主茫無所恃顧乃為計百方輕生重利公遇若輩<lb/>
恒為之蹙額不敢與近逮其屢進屢敗公歎曰與其<lb/>
奸紀而破家孰若守已而逺禍也嘗被誣繫憲臺衆<lb/>
<pb n="KR4e0111_WYG_015-14a"/>
稱其寃數月不得雪公仰天曰我之所恃者惟天耳天<lb/>
何使我乆繫耶造謀者與誣人者俱敗露一自經死一<lb/>
病惡疾死公出曰謂天髙逺者誣天者也自壯至老素<lb/>
履其分而殁年六十有二子三長即翊嘗為禮部㑹試<lb/>
考官次衛次靖孫男四曾孫男二銘曰<lb/>
兢兢恐説其輻也業業以御其服也百鈞千里疇云其<lb/>
覆也彼昏罔知盍亦從其轍也采實造銘来者用告也<lb/>
　　朱宗海墓誌銘<lb/>
<pb n="KR4e0111_WYG_015-14b"/>
公姓朱氏諱衍字宗海蘇州崑山人曽祖南坡祖均禮<lb/>
前元時隠伏市井中有古君子氣節厥配王氏平生不<lb/>
食素不事佛年一百四歳而終父本道早世公與兄禧<lb/>
尚穉母陳氏率二孤共守以死徇教施恩兼言誘身導<lb/>
詳見中書舍人范陽盧儒所撰誌文公生碩大且儼幼<lb/>
讀書長讀律諳練世務克謹朝家三尺縣大夫而下有<lb/>
謀則就有疑則問公無舞弄心術料事靡或疎漏大夫<lb/>
之賢者謂公有吏才勸其盍仕公謝而不答有愛之不<lb/>
<pb n="KR4e0111_WYG_015-15a"/>
置者或處為一鄉長或處為一里老非其志亦未嘗有<lb/>
所終三年淹其為長為老遇鄉里孝弟節義舉為之揚<lb/>
言於人弗忍埋沒無聞或匪度匪彛愚而自用者必呼<lb/>
至委曲喻以辱身玷先之禍使其改徳率行不幸不及<lb/>
而敗焉復憫其誤罹法網力與解紛然後已故公之鄉<lb/>
之里善者獲播令聞而愚者亦得以寡過免罪也正統<lb/>
初民病饑公請官廪之贏設粥以食惸獨旦暮獨任其<lb/>
勞多藉以生茅家橋通憲臺頽圯弗治公鑿石為梁布<lb/>
<pb n="KR4e0111_WYG_015-15b"/>
甎為街復亭橋之上旁堂觀音大士像咸公義績晩築<lb/>
别業於吳淞之南日與耕夫釣叟為伍不知歳月幾何<lb/>
與夫城府升沉榮辱何如也生於洪武某年月日卒於<lb/>
天順二年某月日享夀七十有幾娶蘇氏男子三人曰<lb/>
璲治春秋學者稱為素菴先生先七年卒娶陸氏曰璧<lb/>
娶唐氏曰洪娶沈氏孫男九人曰昊曰旻鄉貢進士順天<lb/>
府昌平縣儒學教諭曰昪曰昱曰㬊曰炅曰昰曰暲曰<lb/>
曙孫女六人曾孫男五人曰栻曰樐曰格曰某曰棁曾<lb/>
<pb n="KR4e0111_WYG_015-16a"/>
孫女七人冡孫昊以再明年庚辰正月十九日奉塟許<lb/>
墓塘東原匍匐銜哀乞銘為之銘曰<lb/>
年也登登乎爾曾也繩繩乎爾匪徳也其能乎爾<lb/>
　　陳惟學壙誌銘<lb/>
常熟之塗松陳君宗美有丈夫子五人次曰倫者治進<lb/>
士業垂成而卒今其長諱儒字惟學天順七年八月一<lb/>
日又卒年僅三十有一宗美家素鉅家鉅則事繁惟學<lb/>
憫其父勞不待指使恒以身先而逸之賔客曰將見宗<lb/>
<pb n="KR4e0111_WYG_015-16b"/>
美有休閒期矣其處兄弟妻孥克盡恩義孰謂斯人不<lb/>
永齡耶妻金氏生女子三長者已受王磵聘宗美以歳<lb/>
甲申三月七日塟先塋之側倫壙余嘗誌之今又誌惟<lb/>
學壙悲夫銘曰<lb/>
父失家督妻亡予美咎將焉委<lb/>
　<lb/>
　<lb/>
　平橋藁巻十五<lb/>
</p>
<p>
</p>
  </div>
<div>
<head>平橋藁巻十六</head> <lb/>
    <p>
<pb n="KR4e0111_WYG_016-1a"/>
欽定四庫全書<lb/>
　平橋藁巻十六<lb/>
　　　　　　　　　　　　　明　鄭文康　撰<lb/>
　傳<lb/>
　　何順中傳<lb/>
何先生字順中其先婺人曽大父子雲為崑山良醫劉國<lb/>
英贅壻今為崑山人子雲而上七世皆髙科顯官諱熟者<lb/>
宋端平二年進士仕至朝散大夫當時出身家狀身後行<lb/>
<pb n="KR4e0111_WYG_016-1b"/>
狀刻本具在也子雲得劉之術傳三世皆以為業至先生<lb/>
大著工巧居太醫垣四十年王公貴人有招延之者視儀<lb/>
不視物有儀乃往往則疾家有所恃疾者雖鄭聲沉滯亦<lb/>
為之不懼或以勢位臨之弗能致也性嗜酒靡日不飲靡<lb/>
飲不醉醉則噴嚏連百十未已至噴嚏共知其醉先生為<lb/>
客則不辭主為主亦不留客頽然就榻鼻息輒震驚人年<lb/>
七十餘修睂長髯顔如渥丹其亦有道士歟家固貧極謹<lb/>
義利之辨故飯恒不足而獨酒有餘子澤頗有父風焉<lb/>
<pb n="KR4e0111_WYG_016-2a"/>
　　薛烈婦傳<lb/>
城南薛烈婦崑山半山橋人父為銀工嫁縣小吏邵某<lb/>
為妻洪武初小吏坐死法京司差人提取烈婦時年二<lb/>
十餘䝉垢莫能掩其麗將行差人見而悦之謂小吏曰<lb/>
若欲生致都下盍使事我否則若命盡在中路小吏懼<lb/>
曰如命乃密呼烈婦語故使從烈婦曰吾身潔汙君不<lb/>
可得復主矣佯應曰諾是日盛備酒饌飼小吏暮歸遂<lb/>
經於粉閣中鄰里解其屍塟之塚在西湓瀆村彭氏菜<lb/>
<pb n="KR4e0111_WYG_016-2b"/>
圃中即當時之粉閣也<lb/>
論曰予表姑葉年九十所居與小吏家隔一垣曾識烈<lb/>
婦其小吏則㤀之矣然家有粉閣彼遺業必尚可淡泊<lb/>
守也奚以吏為其身既自為惡又使妻為不善其䧟大<lb/>
戮宜也差人不鑒小吏為前車覆亦有日獨惜銀工有<lb/>
此令女托之匪人使少有張負郄鑒之見安至是乎噫<lb/>
君子議婚之初可不慎哉可不慎哉<lb/>
　　許節婦傳<lb/>
<pb n="KR4e0111_WYG_016-3a"/>
崑山蔣喆妻許氏名安世醫用衡女用衡家教頗嚴庭<lb/>
無巫祝尼媪之迹安為處子静心密地耳不納市井閭<lb/>
巷穢惡聲年十八嫁喆嫁兩載而喆殁殁後兩月而子<lb/>
生家無厚資堂有遺姑所親乗時以後事微動之安抱<lb/>
兒泣謂姑曰妾願與此兒同存亡人言無慮也紡績織<lb/>
紝一心養姑教子笑語不入於鄰積二十六年貞白之<lb/>
操無罅隙可議鄉里私稱為節婦今其子明為教官即<lb/>
遺腹者<lb/>
<pb n="KR4e0111_WYG_016-3b"/>
贊曰李令伯曰舅奪母志是章其母之醜也夫以匹夫<lb/>
匹婦之志奪之弗能也戒其勿奪亦弗能也惟已處之<lb/>
而已矣若曰可奪則共姜之誓蘇武之節何獨不然哉<lb/>
觀許安謂姑曰願與此兒同存亡奪姑弗論雖欲撼之<lb/>
得乎<lb/>
　　南菴傳<lb/>
南菴無照師滇南人也學佛之法而超乎法之外因進<lb/>
之門墻相與講中庸多有理趣但人病其性急師亦以<lb/>
<pb n="KR4e0111_WYG_016-4a"/>
此自病故與其徒多不合云<lb/>
論曰急非性也急不可以言性言性則氣質之謂也學<lb/>
道者當緩其急以歸乎中佩韋是也雖然急不可以言<lb/>
性而可以言志周公坐以待旦孔子發憤忘食非急而<lb/>
何急於道急何不可之有<lb/>
　　　如如禪師傳<lb/>
如如禪師不知何許人神僧傳失載家君病瘧苦頭痛於顛<lb/>
頂之上寒熱劇甚指甲盡黒漫不省人事見二鬼約長四五<lb/>
<pb n="KR4e0111_WYG_016-4b"/>
寸舉動輕捷無與比復有一鬼衣冠儼武臣狀乗騎執弓矢<lb/>
俾家君偕二鬼給事備歴艱苦其言有數事若曰欲如此必<lb/>
如此家君儒者聞其言不經寧死弗肯從鬼大怒忽一僧不<lb/>
知何從來以拄杖㣲擊騎鬼之㡌似有所責遂解圍中隔大<lb/>
河僧與家君在河西而鬼河東矣僧曰我乃如如汝歸記之<lb/>
遙見二鬼皆跪拜僧僧亦歡喜而受鬼隨不見瘧亦不復作<lb/>
事在宣徳甲寅六月十二日鬼之言孔子不語怪故不詳越數<lb/>
日訪如如名號出處於鎮江府都綱紀司綱紀公云釋典有<lb/>
<pb n="KR4e0111_WYG_016-5a"/>
如如者一禪師一居士禪師好救難弭災所著有如如<lb/>
語録行世乃知所遇禪師非居士也家君命文康傳其<lb/>
事復立木主每歳是日設香燈茶果之供答靈貺焉<lb/>
　附録<lb/>
　報謝如如禪師疏<hi>戊辰年</hi>
　伏以神通廣大能令百世之尊佛力𢎞深解救衆生<lb/>
　之苦仰惟靈感如如禪師名登釋典道振空門一本<lb/>
　慈悲夙著厥靈之濯濯普同濟利已經奕世之綿綿<lb/>
<pb n="KR4e0111_WYG_016-5b"/>
　曩在家君病淹㾬瘧繼余小子痛劇瓠犀揮法杖諭<lb/>
　法言曽援沉淪於彼岸爇天香扣天鼓再堅揺動於<lb/>
　壯年父子銜恩寢興在念文康近於十三日間闗在<lb/>
　客調攝乖方為圖口齒之甘大作心腹之疾重資<lb/>
　靈貺即獲痊安欲拜疏於𤣥龕特還書於故里展䖍<lb/>
　誠於旛幢之下布衷曲於文墨之中麤陳茶菓之儀<lb/>
　薄設香燈之供以綏後福敬答前休惟願有子有孫<lb/>
　不替奉承之志宜家宜室永無災害之虞謹疏<lb/>
<pb n="KR4e0111_WYG_016-6a"/>
　行狀<lb/>
　　崑山知縣鄭侯行狀<lb/>
侯諱達字叔通姓鄭氏世家黄州廣濟縣曽祖觀福祖善友<lb/>
父庸永樂初庸隸籍㐮陽衛今為㐮陽人侯念上世無仕者<lb/>
勝冠即發憤讀書修文辭圗進取兼攻真行書教授武臣子<lb/>
弟數十輩時㐮陽府學鄉試三脫科提調官聞侯名招入補<lb/>
學官弟子宣徳乙夘遂選湖廣秋闈第六人考官讀其策皆<lb/>
鑿鑿有用之言表章三問於試錄明年卒業太學業成授<lb/>
<pb n="KR4e0111_WYG_016-6b"/>
陜西盩厔縣知縣盩厔舊有西洛峪水渠在勝國時為農利<lb/>
甚溥後被畊者夷之漫為陸壌令數代無有注意者侯至求<lb/>
原規改而正之農賴以濟詳載訓導長安董楙所撰廣濟<lb/>
渠記髙乙坐大辟囚繫九年侯讞其寃得不死三考書最<lb/>
朝廷賜勅有撫字克勤之褒封父如其官母王妻馮皆孺<lb/>
人景泰五年蘇松大饑大疫死者枕籍貧民牽扶入城市<lb/>
乞食旦人而夕鬼主縣者莫能措手稱病去巡撫尚書李<lb/>
公意時勢若此必得有為者吏兹土以拯民艱具奏時侯<lb/>
<pb n="KR4e0111_WYG_016-7a"/>
在選部該進秩乃陞食從六品俸仍來知縣事崑為弊<lb/>
積乆濟農預備諸倉雖有登載之數而實十無二三侯<lb/>
下車計實在數合諸貧民之數戸不過三斗土塊藁秸<lb/>
半之民雖入手終無以為計子棄父夫棄妻老弱待盡<lb/>
侯乃日夜遍詣稍贏餘之家喻以禍福官與文劵随其<lb/>
多寡而稱貸之得穀數千斛於是分集將委溝壑者於<lb/>
僧寺道觀日給粥二次凡官府廢材神壇樹木悉取以<lb/>
供薪爨病有藥禮請致仕良醫副葛明仲掌其事勞心<lb/>
<pb n="KR4e0111_WYG_016-7b"/>
焦思黑髪變白及秋髙鄉頗稔且水退遣歸復業嚮之<lb/>
廬舍已為餬口所廢侯又市竹架屋為經紀之春復給<lb/>
與穀種俾里正假以耕具凡可用心者無一不至此侯<lb/>
在崑第一事初荒時民食犬賣皮犬盡食糟糠麥柤糟糠<lb/>
麥柤盡食草根樹皮草根樹皮盡别無可食時屬縣有折<lb/>
糧白金數萬兩在府侯痛以為言太守誤聽羣議持往<lb/>
湖湘糴米舍近之逺則涸轍之鮒無以為命矣此民之<lb/>
所以重困也他如巡江千戸索財擾民發其事千户充<lb/>
<pb n="KR4e0111_WYG_016-8a"/>
軍随從都御史知事擅攬威權上書直言其奸學諭陳<lb/>
登有治才儒士周號有文學咸與推轂日進老儒龔大<lb/>
章沈誠學於堂諮訪民事得失利病咸聽盡言為鄉試<lb/>
簾外官者三㑹試簾外官者一性至孝封君與母孺人<lb/>
皆在原籍心不㤀思言不置口語及必堕淚去年冬滿<lb/>
初考即日趣裝上道冀得奏請歸侍糧事嚴上司俾姑<lb/>
視事不得去劇不如意天順二年閏二月廿八日患癃<lb/>
閉七日卒享年五十有九配即馮四川某府經歴義女<lb/>
<pb n="KR4e0111_WYG_016-8b"/>
弟生八男二女賔寅宜實完安宗寵男之名也寵母側<lb/>
室張韓馬劉倪韓王婦之姓也馬澂湯某女之壻也歸<lb/>
以某年月日塟某地嗚呼侯謙恭節儉盡心乃職布袍<lb/>
蔬食畧無富貴氣味所謂憂民如有病見客似無官侯<lb/>
誠有焉所著有尊生藁十巻予辱侯愛敬於其殁不能<lb/>
無情謹述數事授諸孤俾乞銘於立言信後者焉謹狀<lb/>
　　彭應徳同配鄭氏行狀<lb/>
應徳諱餘璋字應徳姓彭氏蘇州崑山人俊敏不羣幼<lb/>
<pb n="KR4e0111_WYG_016-9a"/>
有孝行補學官弟子明經著文不失矩度於時監察御<lb/>
史廬陵彭公朂提督學政學者寡入其意獨奬進而材<lb/>
器之將應南京辛酉科鄉試遭父喪不果行在苫塊中<lb/>
哀毁成疾遂不起正統癸亥十月六日也其配鄭氏諱<lb/>
慶字宜君宋華原郡王居中裔孫生長儒家温惠塞淵<lb/>
年十八嫁應徳及期而夫病再期而夫卒其間蓼辛荼<lb/>
毒充牣心腹至是號咷仆地莫知所圖以胸暖其屍凡<lb/>
三晝夜屍温家人奔告如狂謂其復甦葢由宜君近之<lb/>
<pb n="KR4e0111_WYG_016-9b"/>
以生氣也迨斂無以為計直呼曰天来爾偕我往爾不<lb/>
来吾誰與處不絶口者又四日竟潛自沉後應徳纔六<lb/>
日嗚呼痛哉武陵龔鈍菴詡為傳其實有司上其事未<lb/>
報應徳祖士瓊考惟貢宜君祖以敬父有林俱無仕者<lb/>
應徳年廿一而宜君同其年有孤曰永春始二歳應徳<lb/>
兄應節以某年月日塟於南城齊禮坊之墓竊謂子死<lb/>
於孝婦死於烈非名筆撰誌銘垂示後世殆不可謹為<lb/>
之狀拜而請焉<lb/>
<pb n="KR4e0111_WYG_016-10a"/>
　　陳公政室王氏行狀<lb/>
碩人王氏諱某世家蘇之崑山父某母甘氏碩人為處<lb/>
子幽閒貞靜庭無嬉遊之跡日依依母旁訓無違言身<lb/>
無惰容及笄歸常熟雙鳳鄉塗松里陳畿公政為冢婦<lb/>
公政以鄉長之役在官日多碩人事其舅叔文姑馬如<lb/>
亊厥父母問安視膳頃步而不敢忘孝焉尤致謹於歳<lb/>
時烝嘗之事浣滌祭器烹調品物必身親莅之務極豐<lb/>
潔乃已一有不出已手則心歉然不安嘗有疾莫能興<lb/>
<pb n="KR4e0111_WYG_016-10b"/>
祭期適臨其介婦曰明日事誠在我戒左右勿使知之<lb/>
黎明聞爨下有鼎鑊聲起視之則碩人已先在矣公政<lb/>
故多貲多貲多怨亦勢之常里之惡少稍有求而弗遂<lb/>
輒奔走造言生事碩人謂公政曰彼之所希譬猶蠅蚋<lb/>
而圖砧几餘腥耳吾能少節一日之費揮以與之則其<lb/>
禍我之心自熄矣所得所失孰小孰大耶公政是其言<lb/>
從之往往有貲家恒被官府所破獨公政終歳晏如葢<lb/>
碩人已争之力居多公政室廬倚於市中有園亭花木<lb/>
<pb n="KR4e0111_WYG_016-11a"/>
之勝日有佳客過從其遊至則輒命治具公政與客徜<lb/>
徉笑談不待頥指頃間杯盤芳馨肴核維旅随其客之<lb/>
衆寡或豐或儉似嘗授其告示者凡百不深煩公政皆<lb/>
此類晩以家事付諸婦其考課僮婢耕織裁給上下衣<lb/>
食皆碩人所立舊規卒莫能改故殁公政遇事則興思<lb/>
追悼不置焉天順四年十二月某日中風卒享夀六十<lb/>
有八子男三長珣娶定海縣主簿朱孟林女次珙娶前<lb/>
福建按察副使衛季洪女次瑺為弟公賦後孫八儒<lb/>
<pb n="KR4e0111_WYG_016-11b"/>
倫偉佐侃僖仕佑曰佐者邑庠弟子公政擇再明年某月日<lb/>
袝里之先塋嗚呼婦人無外事揆法不當請銘有賢如碩人<lb/>
非銘無以昭懿德勸女婦然則可使無銘乎無銘既不可使<lb/>
銘不出於聞人又可乎於是録其素行數事備銘者銘焉<lb/>
　像賛<lb/>
　　林仲山像贊<lb/>
　　　林中散人林補仲山華亭人河東王嘏傳曰高<lb/>
　　　祖少雅宋潮州推官祖和卿前元徳慶儒學教<lb/>
<pb n="KR4e0111_WYG_016-12a"/>
　　　授考徳載平江崑山同知仲山襲父蔭歴官至<lb/>
　　　某官張氏假王吳召公公歎曰元君也張賊也<lb/>
　　　背君事賊吾不忍為遂隠去自題其像曰雅非<lb/>
　　　雅俗非俗身居市㕓志在巖谷見之者呼為老<lb/>
　　　林友之者識為知音叩其中則空空如也問其<lb/>
　　　長則能固窮而不動心開封鄭文康髙其人拜<lb/>
　　　瞻遺像於七十年之後僭擬而為贊焉<lb/>
學務道禮矯俗黄鳥喬枝白駒空谷氣之壯怒髪如林<lb/>
<pb n="KR4e0111_WYG_016-12b"/>
聲之和太古雅音觀其像則一遺老也讀其傳則知忠<lb/>
義而不易心<lb/>
　　朱處士像贊<hi>諱均禮衍之祖</hi>
市非隠地隠不嫌市志在儒業儒以成志隠於市鄙髙<lb/>
蹈逺引者之為賢志於儒恥孤陋寡聞者之自棄正學<lb/>
是趨小道不泥故能咀羣籍之英華而遺子姓之餘味<lb/>
也<lb/>
　　王孺人像贊<hi>朱處士配不念佛不茹素年百四歳</hi>
<pb n="KR4e0111_WYG_016-13a"/>
身不事佛而佛其心口不茹素而素其行事心佛而無<lb/>
意於来生之福持素行而有心於隨寓之誠邪言罔惑<lb/>
正理亦明宜其享百年之上夀而為閨閫之儀型也<lb/>
　　趙御史像贊<hi>永樂乙未進士</hi>
神完而融徳盛而恭博羣書於眼下飽史學於胸中言<lb/>
議清髙麗秋霄青雲之鶴夀容堅勁挺寒澗絶壁之松<lb/>
衣冠古製丘壑清風前輩名卿見之者呼為憲臺之遺<lb/>
老後生小子拜之者稱為鄉里之儒宗也<lb/>
<pb n="KR4e0111_WYG_016-13b"/>
　　何順中像贊<lb/>
恥機變而争巧賤龍斷以私登攬詩酒而寄傲操七勺<lb/>
以擅能此太醫垣三朝之士而宋進士五世之曽也<lb/>
　　彭母葉孺人像贊<hi>見年九十二嵗</hi>
性端莊也端莊之若神容慈和也慈和之若春孝敬著<lb/>
聞於族里儉慈稱美於鄉鄰天既備其四徳夀將及乎<lb/>
百旬氣體尚强膺福祉之簡簡曽𤣥方茂見童穉之詵<lb/>
詵嗚呼先公與孺人表兄弟也孺人長先公十五年而<lb/>
<pb n="KR4e0111_WYG_016-14a"/>
先公前十年已下世也吐心聲而為製也飄予神魂而<lb/>
將逝也<lb/>
　　金太守像贊<lb/>
歌鹿鳴也曾作登瀛之客贊司馬也早充入幕之賓探<lb/>
其學則孔顔道徳問其志在堯舜君民一麾出守千里<lb/>
同仁肆從容而卧治變枯槁而陽春觀其退食撫鹿角<lb/>
牀而坐使望之者呼為神仙中人<lb/>
　　醉耕處士像贊<hi>封兵科都給事中</hi>
<pb n="KR4e0111_WYG_016-14b"/>
玉山之陽石浦之旁依丘園而養望守門户而韜光曰<lb/>
少保曰知録名稱踰百年而尚在曰詩書曰禮樂風韻<lb/>
歴五世而未亡心無逸樂所樂者惟酒為最家無厚業<lb/>
所業者惟耕是常從容以和悦豫且康顧堂堂七尺之<lb/>
身軀丹青可狀慨汪汪一腔之仁恕斗斛難量故天報<lb/>
之以有子所以朝廷北門萬斤之鎖鑰既非其不可而<lb/>
南海一面之風波又非其莫當也<lb/>
　平橋藁巻十六<lb/>
</p>
<p>
</p>
  </div>
<div>
<head>平橋藁巻十七</head> <lb/>
    <p>
<pb n="KR4e0111_WYG_017-1a"/>
欽定四庫全書<lb/>
　平橋藁巻十七<lb/>
　　　　　　　　　　　　　　明　鄭文康　撰<lb/>
　　雜著<lb/>
　　　書李樂菴語錄後<lb/>
樂菴先生語錄五巻門人龔昱立道集其師李衡彦平之言<lb/>
也昱殿中侍御史識之曽孫安貧樂道鄉人稱為龔山長云<lb/>
愚按崑山舊誌載衡所著有易說論語說易義海撮要樂<lb/>
<pb n="KR4e0111_WYG_017-1b"/>
菴文集和寒山拾得詩總若干巻行扵世噫未三百年今皆<lb/>
不可見矣獨幸此書抄本尚存使吾崑後生小子畧可考見<lb/>
先生之正學直道非俗儒備臣比也先生江都人初布衣流<lb/>
落吾崑王葆彦光見而異焉以女弟歸之後致仕舎江都而<lb/>
就崑山豈以婦家之故歟今縣之通闠橋東有尼僧菴云是<lb/>
前元邵萬户捨宅為菴平正修廣右有小巷深不百步題曰<lb/>
李侍御巷又豈萬户宅先即先生所居歟又按至正廿三年知<lb/>
崑山州事髙昌偰侯傒斯因州人袁華殷奎言先生與王御<lb/>
<pb n="KR4e0111_WYG_017-2a"/>
史葆劉龍洲過皆宋豪傑士皆有言行其墓近皆廢壊<lb/>
宜用修復侯乃一一追訪舊蹟而封表之當時若㑹稽<lb/>
楊維禎諸公皆有詩文以紀盛事明年州人管善又割<lb/>
常稔田三十五畆歳入租廿有五石籍而𨽻之學宫以<lb/>
供時祭之費三公墓之所在見於殷奎所撰墓田記甚<lb/>
詳記曰王先生字彦光墓在南郭新漕里李先生字彦<lb/>
平號樂菴墓在州治南六里圓明村劉先生字改之墓<lb/>
在馬鞍山東齋其記如此今先生之墓漫不可尋矣余<lb/>
<pb n="KR4e0111_WYG_017-2b"/>
童時聞圓明古墓多被人所發有得槨中金銀珠玉者<lb/>
未乆其羣小多惡死比年有一石槨露出當道未斷壊<lb/>
去槨不逺有一菴屢嘗邀其鄉長往視之覓土中誌石<lb/>
考其為誰重與封葢是亦陰隲之一事鄉長未暇也此<lb/>
事雖夙夜不忘自念才力薄弱無以為計時有才力為<lb/>
之有餘者獨肯為彼不肯為此以先生之言不入其耳<lb/>
先生之行不合其心故耳萬一冀得如偰侯者告之今<lb/>
兹尚未有遇也新漕之墓尤不忍言其地乆為燔屍壇<lb/>
<pb n="KR4e0111_WYG_017-3a"/>
半被居民屋其上誌石頗巨發而磨其刻賣之今復為<lb/>
任姓者墓誌龍洲墓雖迷失故兆有石表有祠堂騷人<lb/>
墨客往往攜酒上塜讀其碑文何獨二公具有丈夫子<lb/>
具有科第官位顧若是之斬耶嗚呼若此之類不可盡<lb/>
究也余得此書於鈍菴買紙親手録之謹附區區懐抱<lb/>
於書尾深有待於今之偰侯與好事君子焉耳<lb/>
　　䟦葉都給事先徳巻<lb/>
春秋陳其宗器示能守也此數紙在他家不及一羽在<lb/>
<pb n="KR4e0111_WYG_017-3b"/>
葉氏等宗器也此吾與中父子寳愛而詳説之也嗚呼<lb/>
秀實公有名節焉有羣子姓焉有舊田廬焉與中一故<lb/>
紙尚謹謹寳愛况有重於故紙者哉<lb/>
　　跋夏太守竹巻<lb/>
竹有君子之道中通而外直枝葉相麗無茍亂四時不<lb/>
變其色取是三者舉其大者耳太守寫此豈直資玩好<lb/>
而已哉取其資玩好錯薪灌木紛紛若是之可寫也何<lb/>
獨君與之君與之而天下後世不以為過者是知其有<lb/>
<pb n="KR4e0111_WYG_017-4a"/>
君子之道也<lb/>
　　書拙菴巻後<lb/>
景泰乙亥蘇松大饑大疫斗米百錢死者交横于道有<lb/>
寒生持禮部君拙菴巻過海上王以平以平展觀知為<lb/>
鄉故老范陽盧氏舊物恐流放不可復得乃以白粲四<lb/>
斛易之踰半載訪其諸孫中名恢者還之囑曰慎勿再<lb/>
失也夫禮部拙菴落成無年月而記書於洪武乙亥十<lb/>
月今六十年矣以六十年之近而孫曾又頗繁庶此巻<lb/>
<pb n="KR4e0111_WYG_017-4b"/>
已落他手則其歴世既逺子孫寖微者文獻不足宜無<lb/>
怪也以平雖曰好義有田百畆歳費恒弗給孰肯於㐫<lb/>
荒艱難之日顧此無用之故紙乎若曰愛其巻首王中<lb/>
書孟端畫曾狀元棨文翰奚為不為已有卒返其故主<lb/>
乎以平昆仲四人其賢掩諸兄宜矣余於恢有説焉人<lb/>
家子孫知重先世遺物雖甚貧不敢輕視易失者惟讀<lb/>
數行書者能之否則或得或喪於心如浮雲畧不為之<lb/>
憂喜此以平特歸之於恢也禮部君之先大夫兗州太<lb/>
<pb n="KR4e0111_WYG_017-5a"/>
守恢髙祖也為時名儒雖僅五十而殁著述甚富所望<lb/>
後人收藏者非但一巻詩文而已恢尚當盡心乎哉<lb/>
　　跋移家圖<lb/>
民移家多出於不得已非樂為之也夫以百年之親戚<lb/>
墳墓室廬孰不願相聚相守而輒忍於棄毁忍之是有<lb/>
不得已者存焉耳且民之倚以為命者曰食缺則不能<lb/>
一朝居葢無食則無天無天則必死矣巻中所畫男婦<lb/>
共十有五人提攜抱負類皆麤重器物所謂倚以為命<lb/>
<pb n="KR4e0111_WYG_017-5b"/>
若米麥菽粟之類一無所有欲勿移得乎故子貢問政<lb/>
孔子必先之曰足食嗚呼永州之民三世死於蛇泰山<lb/>
之民三世死於虎其毒若是卒之弗移為州縣者使有<lb/>
移民得不為之懼諸吾願看畫如人不願見人如畫也<lb/>
　　跋范性真行草篆𨽻帖<lb/>
心無二用君子所同劉炫左畫方右畫圓口誦目數耳<lb/>
聽五事同舉無所遺失可謂難矣此冊出於一人一手<lb/>
所作豈非亦一難事也哉楊君示觀書而歸之<lb/>
<pb n="KR4e0111_WYG_017-6a"/>
　　跋袁安臥雪巻<lb/>
袁邵公臥雪事載汝南先賢傳本傳不載豈史家以其細<lb/>
事畧之歟傳載初安父殁母使安訪求塟地道逢二書生<lb/>
指一處云塟此當世為上公安從之故累世隆盛焉夫以<lb/>
安之寜已凍餓不肯干人是窮居已有愛人之仁矣及當<lb/>
竇憲之間獨能乃心帝室自天子而下惟安是賴則為臣<lb/>
大著愛君之忠矣人能以忠君仁民為心不待塟地天必<lb/>
厚其報也不然安之地憲塟之吾恐書生之言將不驗矣<lb/>
<pb n="KR4e0111_WYG_017-6b"/>
故論者曰其仁心足以覃乎後昆子孫之盛不亦宜乎<lb/>
　　跋謝克銘草書選唐詩帖<lb/>
竊怪近世選唐人詩者數家率取當世顯名之士若襄<lb/>
陽孟浩非王右丞與善亦無聞乆矣不知是時為浩輩<lb/>
者曾有善作否耶用拙翁草書造詣古人深至余恐天<lb/>
下後世有選草者出不知孟浩之輩之有善詩也嗚呼<lb/>
吾心不足豈止草書而已哉吳興沈君宗能獨求其寫<lb/>
選唐詩意有在乎抑無在乎<lb/>
<pb n="KR4e0111_WYG_017-7a"/>
　　　跋江村圖巻<lb/>
江村圖一巻中書舍人夏公孟暘筆也其畫不茍作不<lb/>
妄與不為富翁豪吏所役十日一山五日一水非佳興弗<lb/>
御楮墨性好奕佳興多為奕所奪此巻遲遲十年始得入<lb/>
手公自視頗為平生得意者太倉沈東軒游兩京有能詩<lb/>
聲極好清事數附雜物見寄彼謂博我詩文不應若是之<lb/>
多也余儒者無可為答持過贈之勝於彈棋負於人者逺矣<lb/>
　　　跋足菴<lb/>
<pb n="KR4e0111_WYG_017-7b"/>
自古天下國家之事智者成之愚者敗焉何耶葢智者<lb/>
知足愚者罔知足故耳古之封户自擇寵愛未巳也即<lb/>
懐道引辟穀之為父子師傅恩遇正隆也即謀出闗歸<lb/>
老之計然則彼二子者其智孰過焉所以卒收始終令<lb/>
名故一有儒者氣象一来賢哉二大夫之贊若夫貴為<lb/>
天子貴之極也富有四海富之極也其間又有妄意而<lb/>
求仙捨身而事佛然則彼二君者其愚孰甚焉所以卒<lb/>
蹈及身之禍故一陳悔輪臺一餓死賊手使天下後世<lb/>
<pb n="KR4e0111_WYG_017-8a"/>
之人讀其書考其行事不覺為之歎賞而嗤笑之也長<lb/>
洲姚君正學以足命菴葢指外物而言非謂内行也若<lb/>
曰内行得無昧招損之戒乎正學以外物為足君子固<lb/>
與之矣茍於内行容或有所未足此又不可不求其足<lb/>
也<lb/>
　　書世父公據文字後<lb/>
右世父公據文字一巻計紙三幅三塲文字共一十三<lb/>
篇應天府鈐縫印如其紙數葢永樂乙酉科京闈鄉試<lb/>
<pb n="KR4e0111_WYG_017-8b"/>
所謄録者公據已投禮部此特文字耳為世父手書明<lb/>
年㑹試中副榜授河間獻縣教諭遭憂制改饒之安仁<lb/>
世父修癯與先公雙松翁全不類能晝夜飲酒於肉食<lb/>
甚罕用年三十三而歿歿之歳為余始生之辰崑之同<lb/>
榜者三人河東吕旦寅伯睢陽朱泰安士栗睢陽不飲<lb/>
酒今夀九十瘦健善步吾世父已下世五十有三年矣<lb/>
見睢陽未嘗不悲吾世父也巻首批語稱同考官史學<lb/>
正是國子監學正象山史九韶考官王學士主文有兩<lb/>
<pb n="KR4e0111_WYG_017-9a"/>
王學士一為翰林學士松陽王景景彰一為翰林侍讀<lb/>
學士無錫王達達善不知批者為誰是科也府尹南昌<lb/>
向寳提調監試則監察御史沔陽歐陽謙浦江鄭幹焉<lb/>
　　題蓮經巻後<lb/>
仁宗昭皇帝在東宫時追念仁孝皇后遺命刋刻大乘<lb/>
妙典印施天下此葢崑山縣僧㑹臣道良請授者泗橋<lb/>
有善男子曰潘紹宗家故饒貲好施予累歳施予良穀<lb/>
帛無算永樂某年良修大雄殿需大木紹宗舊市檜栢<lb/>
<pb n="KR4e0111_WYG_017-9b"/>
一長計尺六十價寳楮二千良乃從求之即遣人浮以<lb/>
施良素貴重東宫賜本非大道塲弗敢御回奉捧荅紹宗<lb/>
紹宗自是旦則授持讀誦一過貴重如良紹宗殁孫竒<lb/>
念出自内廷韜以木函庋諸閣宣徳癸丑春二月廿日<lb/>
火自家作及堂遂及閣一切繪像與供像之器諸佛羣<lb/>
品悉燬於災翌旦畚除灰燼而大乘妙典獨存無恙函<lb/>
則毁之矣竒舉家驚異忘其罹災之戚逺近聚觀莫不<lb/>
欣喜贊歎余聞天下異事固多率有理存乎其間無其<lb/>
<pb n="KR4e0111_WYG_017-10a"/>
理而有其事多妄也函與紙孰堅函毁而紙弗壊理安<lb/>
在哉是本竒親手韜之親目火之親身出之非若得之<lb/>
他人異方流言然則可信乎抑否乎或曰世尊功徳無<lb/>
量無邊而回禄力為之擁䕶而然也信斯言也獨不使<lb/>
諸佛羣品像器併存之何耶余戅愚且更事少斯理必<lb/>
有能辨之者竒請記其事且言紹宗施予不獨一良於<lb/>
延祥嘗施米四千斛餘多類此也<lb/>
　　記鄭氏誌石<lb/>
<pb n="KR4e0111_WYG_017-10b"/>
按鄭氏誌石髙二尺二寸濶一尺四寸厚三寸五分刻<lb/>
字云曾祖億年資政殿大學士提舉臨安府洞霄宫祖<lb/>
咸故承議郎通判太平州父韋故修職郎紹興府上虞<lb/>
縣簿氏年三十有五其卒也以寳祐甲寅正月二十七<lb/>
日是年十二月壬申塟於崑山縣圓明里姑塋之西偏<lb/>
夫鄉貢進士陳師尹謹記等辭不知何年被盗發出今<lb/>
得之車溪朱尚賢宅石初出圓明一人取回置爨下其<lb/>
家遂大疫意其為祟負而棄諸水濵又一人復取去其<lb/>
<pb n="KR4e0111_WYG_017-11a"/>
家亦病乃棄之新洋江中尚賢知之竟載以歸在其所<lb/>
已數年矣天順七年春三月宋君本道以余愛好為人<lb/>
掩藏塚墓殘碑斷刻来道其事初不知為予家物也乃<lb/>
具人舟從尚賢求之既至洗刷細讀三代名諱官位始<lb/>
知是吾鄭氏七世祖姑尤恐草草失真於字之模糊處<lb/>
反覆認辨無有訛者明日遍告鈍菴諸公再明日穀雨<lb/>
同上樂菴塜并埋前年所得李溷妻唐氏舊誌事甫畢<lb/>
又得顧氏誌石於小橋堍下刻字云曾祖堯佐祖伯華<lb/>
<pb n="KR4e0111_WYG_017-11b"/>
故將仕郎父登見從議郎前監行在内藏庫門生於寳<lb/>
慶乙酉得年二十有二卒於淳祐丙午八月十二日明<lb/>
復隨仕宦不克塟以寳祐乙卯九月甲寅窆於崑山縣<lb/>
圓明里祖塋之水南夫迪功郎新特差監行在𣙜貨務<lb/>
都茶塲中門陳明復誌等辭其石字雖明白惜乎已作<lb/>
兩叚不若鄭氏之石雖四字漫漶四角尚完也一時不<lb/>
知師尹明復乃親兄弟考之縣誌始得知之寳祐宋<lb/>
理宗年號二年甲寅至今嵗癸未共二百一十年葢顧<lb/>
<pb n="KR4e0111_WYG_017-12a"/>
氏先歿鄭氏八年後塟一年欲覓故處並與埋藏無從<lb/>
可問因念鄭氏與余固疏逺自吾祖宗視之則均是子<lb/>
孫議擇一日附埋湓瀆先隴左旁謹詳記其事使来者<lb/>
有考也其顧氏之石尚在他日與圖焉<lb/>
　　記唐姚仙客妻張夫人墓銘<lb/>
天順七年十一月廿有八日潁川陳諫塟其父金溪君<lb/>
前期定穴築壙遇唐姚仙客妻張夫人墓在焉得磚一<lb/>
方刻曰夫人京兆人值安史亂離宗族奔喪夫人幼歳<lb/>
<pb n="KR4e0111_WYG_017-12b"/>
避地江南祖考名爵無得而稱爰及不惑歸於姚氏貞<lb/>
元七年十一月廿八日終於私家春秋六十有六以十<lb/>
二月廿八日塟於馬鞍山北原子長曰涓次曰昕等語<lb/>
銘十二句皆四言然不書撰人氏名序中有天不祐善<lb/>
落我舜華疑仙客自撰也諫祭以文而掩之乃退避三<lb/>
尺為穴焉諫可謂吾門下士哉按夫人生於唐𤣥宗開<lb/>
元十三年塟於徳宗貞元七年太歳在辛未歴五代及<lb/>
宋及元至我朝景泰二年辛未又今歳癸未總十一甲<lb/>
<pb n="KR4e0111_WYG_017-13a"/>
子零十二年通計六百七十二年余見古誌頗多未有<lb/>
若此刻歴年之最逺也近時小西門外古墓兩所一在<lb/>
井橋南堍水底一在孫郎中新買陳氏宅後各有金銀<lb/>
雜物附塟俱被人發出在水底者遺骼尚存誌石未及<lb/>
見又大澞浦支巷一農家治地亦遇一墓云其所得藏<lb/>
物甚多此類在在有之惜其不幸不得盡遇吾諫耳<lb/>
　　宋譜圖引<lb/>
舊譜一十二翻止於一十二世由文康遡而上之五世<lb/>
<pb n="KR4e0111_WYG_017-13b"/>
曰季一季二季四季五皆後增入焉足徴為宋時所修<lb/>
者其逺可知此則譜之按本也惜乎其間有名諱為蟲<lb/>
䑕嚙缺新譜不敢妄補直書曰某重復裝背題曰鄭氏<lb/>
家寳俾子孫永保守之<lb/>
　　先世所藏契考<lb/>
文康謹按六提管諱随知丞諱葦一子六六學士諱<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>
舊譜不見載六七官人者愚意當時自提管而下三世<lb/>
具有官位固非甚貧何至將已業賣錢歟譜中不載六<lb/>
<pb n="KR4e0111_WYG_017-14a"/>
七位次豈因擅賣父地而削之歟不可曉也契稱賣與<lb/>
重五官人為業乃其族姪實文康六世祖也其地復又<lb/>
被重五之姪季二所奪詳見重五之子季四具告尊叔<lb/>
翁判府開國侍郎狀辭宋理宗淳祐七年歳在丁未至<lb/>
明天順三年歳在己卯此本已藏二百一十四年宗孫<lb/>
文康謹考<lb/>
　　先世所藏狀考<lb/>
文康謹按舊譜無諱公顯者重五諱元輔重五二子曰<lb/>
<pb n="KR4e0111_WYG_017-14b"/>
季四曰季五季五失傳今狀稱重五為先父又稱季二<lb/>
為兄則公顯即季四名字無疑帝字渭地即重五淳祐<lb/>
七年所買族叔六七官人者文契具存可考也狀告尊<lb/>
叔翁提刑必譜中七世祖䇕又告尊叔翁判府開國侍<lb/>
郎必知府竦竦於譜中雖無侍郎之文而崑山誌有開<lb/>
國之號誌載竦謙和樂易不與物忤狀尾批判必其手<lb/>
澤不然何其辭氣從容筆翰飄逸可愛也所謂三僉判<lb/>
六學士念七宣教長洲縣彭華鄉及帝字渭横山之墓<lb/>
<pb n="KR4e0111_WYG_017-15a"/>
今則茫無蹤影矣曾祖彦實公夀八十有一卒于永樂<lb/>
元年癸未先公雙松先生時年廿二嵗事之甚熟畧不<lb/>
聞有一言及二墓所在豈公顯具狀之後不再世而遂<lb/>
失耶公顯實文康五世祖也至元十六年乃元世祖承<lb/>
正統之始年太歳己夘是歳二月宋亡此本至今一百<lb/>
八十一年矣敬觀舊物考而珍藏之明天順三年嵗次<lb/>
己夘宗孫文康謹記<lb/>
　<lb/>
<pb n="KR4e0111_WYG_017-15b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　平橋藁巻十七<lb/>
</p>
<p>
</p>
  </div>
<div>
<head>平橋藁巻十八</head> <lb/>
    <p>
<pb n="KR4e0111_WYG_018-1a"/>
欽定四庫全書<lb/>
　平橋藁巻十八<lb/>
　　　　　　　　　　　　　明　鄭文康　撰<lb/>
　雜著<lb/>
　　靜齋説<lb/>
扶風馬君益清修好古有志於學名其讀書之齋曰靜予<lb/>
為之說曰君子為學靜其地不若靜其心地靜矣而心不靜<lb/>
地不勝心則心不免於妄動妄動未見靜地有資於學也心<lb/>
<pb n="KR4e0111_WYG_018-1b"/>
靜矣而地不靜心能勝地則心不至於外誘不外誘未見非<lb/>
靜地有妨於學也或者厭輪蹄以亂其聽坌塵以蔽其視求<lb/>
荒間寂寞之濵以為學曰不居是不足以澄神端慮而撓其<lb/>
中也噫是幸無父母妻子之養門户官府之事者歟使其不<lb/>
幸而有之將亦不得為此矣必待其地而後學葢終身有所<lb/>
不能矣茍得靜地而心不能靜其心必曰吾何能為晉楚之<lb/>
富也吾何能為趙孟之貴也方寸之間從横交錯謂靜地能<lb/>
資於學可乎身居闤闠名在州縣公有身役之供私有衣食<lb/>
<pb n="KR4e0111_WYG_018-2a"/>
之累時有暇焉誦詩讀書孜孜切切務求洞達聖賢精<lb/>
神心術之藴他有所不屑也謂非静地有妨於學可乎<lb/>
所以君子之學静其地不若静其心心静莫不静矣顔<lb/>
淵居陋巷孟軻舍學宫之旁陋巷學宫豈荒閒寂寞之<lb/>
濱也哉一為亞聖一為大賢不繫静地明矣馬君以静<lb/>
心而處静地異夫處静而役其心者待時而動將於静<lb/>
齋中人見之<lb/>
　　奉養堂説<lb/>
<pb n="KR4e0111_WYG_018-2b"/>
所處有順逆所為有難易人多易為於順境而難為於<lb/>
逆地君子求人不求其順而求其逆則盡其人矣人以<lb/>
百年為期貧賤富貴恒半居其間富貴為順境貧賤為<lb/>
逆地處夫順則道為易為居夫逆不能不少變其初心<lb/>
焉惟君子獨能樂為於順而亦勉為於逆也且夫人之<lb/>
於親吾身所自出雖以愚夫愚婦孰不願為盡心力而<lb/>
奉養哉况田園邸第吾親所遺者車馬囊槖吾親所遺<lb/>
者僮奴婢使又吾親所遺者以無一而非吾親所遺者<lb/>
<pb n="KR4e0111_WYG_018-3a"/>
以奉養之不過以彼之素有而自為之奉養焉耳是故<lb/>
身處富貴朝甘暮㫖而不薄烹鮮割肥而不吝不煩教<lb/>
令自能樂為焉不幸禍患出於不虞貧賤迫於身心借<lb/>
耰鋤而有德色取箕帚而有誶語又能甘㫖鮮肥朝暮<lb/>
烹割耶彼一人之身何為於前而不為於後哉因所處<lb/>
之順逆而為之難易也君子奉養其親今日是心也明<lb/>
日亦是心也富貴是心也貧賤亦是心也是知聖賢之<lb/>
學者歟噫藜藿療饑而百里負米者順境乎逆境乎體<lb/>
<pb n="KR4e0111_WYG_018-3b"/>
無完衣而親極滋味者易為乎難為乎君子易其難可<lb/>
也沛國朱君尚賢父母具慶作堂以奉養焉堂成求説<lb/>
於余因所處而異其所為舉世恒半之吾尚賢則無是<lb/>
心使天下之人皆若吾言將多純孝之士哉<lb/>
　　顧廷器三子字説<lb/>
古人愛子教之必以其道不在令其名與字而已愛莫<lb/>
愛於周公孔子周公謂魯公曰君子不施其親不使大<lb/>
臣怨乎不以故舊無大故則不棄也無求備於一人孔<lb/>
<pb n="KR4e0111_WYG_018-4a"/>
子謂伯魚曰不學詩無以言不學禮無以立不為周南<lb/>
召南其猶正墻面而立也周公教以忠厚孔子教以成<lb/>
人至其名子孔曰鯉周曰伯禽初未嘗求其令也鯉也<lb/>
禽也猶之可也夭為短命周公同列取以名牛為畜産<lb/>
孔子弟子取以字周孔聖人也令字亦夥也命名立字<lb/>
何獨取其不令者哉得非薄其子與弟子而不之愛乎<lb/>
教以忠厚教以成人愛之至也名字令不令不計也後<lb/>
世愛子者異乎古不求本而求末率以令名名其子貴<lb/>
<pb n="KR4e0111_WYG_018-4b"/>
之以金玉期之以富貴他莫遑䘏噫貴之也期之也固<lb/>
亦愛之道也不幸貴之不能使之貴期之不能副其期<lb/>
不亦惑之甚耶蘇城顧廷器年未五十三子已見頭角<lb/>
曰顒曰顥曰頡請余立字余問之三者何義乎廷器曰<lb/>
是亦進之以道也體貌尊嚴曰顒氣清白曰顥飛而上<lb/>
曰頡進之者進以威儀之有顒也進以心志之清也進<lb/>
以趨向之高也予因其義字顒士儀字顥士清字頡士<lb/>
高三者非士不足以知之也予知廷器非貴之也非期<lb/>
<pb n="KR4e0111_WYG_018-5a"/>
之也特進而勉之焉耳進而勉之不失為至愛也三子<lb/>
其無忘自進哉<lb/>
　　陳尚絅字説<lb/>
經曰衣錦尚絅此惟君子存為己之心者能然市井之<lb/>
人有片錦焉揚揚意氣專以誇耀於人為事否則弗樂<lb/>
者多矣噫以錦為錦尚不足怪甚至非錦為錦者有是<lb/>
心肯尚絅乎膠州學正陳君孟佐名其子曰錦來請余<lb/>
字字以尚絅復請廣其義人有真錦非錦衣之錦比真<lb/>
<pb n="KR4e0111_WYG_018-5b"/>
者歴萬世而不壞仁義禮智中充而本固發而為孝為<lb/>
弟為禮樂文章此我心之錦著而為我身之錦也豐功<lb/>
偉績充塞天地忠肝義膽照耀日月載筆者不能盡其<lb/>
實咏歌者不能悉其辭百世而下深恩厚澤漸漬弗涸<lb/>
此事功之錦而原於心與身者也君子有此心若何哉<lb/>
譽之而弗聞與之而弗居退然惟恐有所譽有所與市<lb/>
井之人能是乎是即絅其錦焉此余與乃君之志也錦<lb/>
再拜領言去<lb/>
<pb n="KR4e0111_WYG_018-6a"/>
　　王礬字説<lb/>
礬别名羽□生河西山谷及隴西武功石門等處有白<lb/>
緣黄黒絳五色其初皆石磊磊焉齒齒焉採得碎之煎<lb/>
鍊乃成礬礬有大用能入藥染家亦多用之不但通都<lb/>
大郡雖窮鄉下里良醫師良色工争先貨居以待不時<lb/>
之需礬為色五而光明者為上澱山王君克信名其長<lb/>
子曰礬其外舅奉議大夫荆府左長史張公循伯字以<lb/>
汝明其意以礬之上者待其外孫焉近克信與長史公<lb/>
<pb n="KR4e0111_WYG_018-6b"/>
相繼下世礬冠而娶世其業而為區氓之長懼無以守<lb/>
家保民也就余求説字名之義併請教策嗚呼克信塟<lb/>
余銘其墓長史塟余填其諱余可孤其問耶乃呼礬來<lb/>
余與爾言礬即石耳子知石之為礬乎煎鍊者成礬之<lb/>
道也君子亦人耳子知人之為君子乎切磋琢磨者成<lb/>
人之道也石為礬人為君子煎鍊而已矣切磋琢磨而<lb/>
已矣切磋道學也琢磨自修也二者求至乎如礬之光<lb/>
明則於守家也何有礬能堅色能療病比歲湖鄉之民<lb/>
<pb n="KR4e0111_WYG_018-7a"/>
旱澇薦臻菜色者多告病者甚子為之長使菜色者易<lb/>
其色告病者愈其病於斯盡心力而光明行之則於保<lb/>
民也何有長史之子克强讀吾儒書者子歸而更問之<lb/>
以為何如<lb/>
　　周邦楨字説<lb/>
汝南周生士吾鄭氏外孫也其祖惠吉父德元筮日與<lb/>
之冠禮成賓以邦禎字之余為説曰士莫盛於有周尤<lb/>
莫盛於文王之世見於經曰濟濟多士見於傳曰周有<lb/>
<pb n="KR4e0111_WYG_018-7b"/>
八士噫何其盛耶在當時咏歌之者其辭曰王國克生<lb/>
維周之楨子朱子釋之曰楨者幹也築墻之具也國立<lb/>
於士猶牆立於楨以况國非士不國牆非楨不牆迨後<lb/>
以舊邦而膺新命肇立八百年基業固其聖德所致亦<lb/>
曰有疏附先後奔奏禦侮四者之臣要而言之皆士也<lb/>
士乎士乎非楨而何哉吾鄭與周皆士族自祖宗來厠<lb/>
於士林者多矣今德元多才多藝部使者與郡大夫至<lb/>
咸以儒士稱余亦忝進士吾兩人固不敢直以古之士<lb/>
<pb n="KR4e0111_WYG_018-8a"/>
自居亦不敢不以古之士自勉生也居今之世為今之<lb/>
人茍亦能勉之是即周士也然則勉之何先焉鄒孟氏<lb/>
有言堯舜之道孝弟而已矣矧文王乎請從事於孝弟<lb/>
殆將不為邦楨亦必為家楨矣<lb/>
　　潘廷貴字説<lb/>
竊觀近時子弟名字多取瓊瑤珍珤珩璜琚瑀之類為<lb/>
名復取廷用廷重廷儀廷佩等字為字取之者不憚其<lb/>
煩聞之者莫覺其醜東家之子名瓊西家之子亦名瓊<lb/>
<pb n="KR4e0111_WYG_018-8b"/>
東家之子字廷佩西家之子亦字廷佩甚者孫曽犯其<lb/>
祖而不顧門生犯其師而弗怪此類之名字不但鄉氓<lb/>
為多往往士大夫家亦然也曩遊兩京或同舍或同席<lb/>
甲曰瓊乙亦曰瓊甲曰廷佩乙亦曰廷佩十常四五又<lb/>
不但吾郡為多他郡亦然也及觀歴歲登科錄載各位<lb/>
三代名諱并本位姓字其間以瓊瑤珍珤珩璜琚瑀之<lb/>
類為名以廷用廷重廷儀廷佩等字為字十常四五又<lb/>
不但他郡為多天下亦然也竟莫喻何為而必於此字<lb/>
<pb n="KR4e0111_WYG_018-9a"/>
之名之耶余嘗謂周臣之名不嫌夭孔門之字不嫌牛<lb/>
奚近時紛紛若是之雷同焉潘氏之第三子名璡字廷<lb/>
貴少時因其諸兄名字為之其意深以余所云者為病<lb/>
余曰焉用病勿求其同當求其異子今為編氓卒未有<lb/>
仕路於廷貴未副茍能力修孝弟忠信以求異諸人豈<lb/>
非亦一鄉之貴哉<lb/>
　　橘泉辯<lb/>
蘇耽將仙吿母曰後二年郴人大疫宜植橘鑿井使病<lb/>
<pb n="KR4e0111_WYG_018-9b"/>
者食橘一葉飲水一<graphic n="KR0678" url="https://raw.githubusercontent.com/kanripo/KR-Gaiji/master/images/KR0678.png" mimeType="image/png"/>自愈後其言果驗客有問者曰<lb/>
橘葉井水果可療疾乎予曰橘葉不入藥井泉止消渴<lb/>
解熱毒謂能療疾恐未可也然則橘泉果不可療疾乎<lb/>
予曰蘇公往事具載史冊謂不能療疾亦未可也二者<lb/>
曷從乎予曰有理在曰何如曰橘葉井泉不能療疾或<lb/>
能療疫耳客曰以子之言神仙果無乎予曰惡是何言<lb/>
也耽之明效竒驗天下後世無有議其誣者未敢必其<lb/>
無也然則神仙又有乎予曰昔有深嗜酷好之者至忘<lb/>
<pb n="KR4e0111_WYG_018-10a"/>
寢食卒無所遇文成五利皆以詐誅未敢必其有也二<lb/>
者曷從乎予曰有理在曰何如曰孟軻所謂盡信書則<lb/>
不如無書也客意不解務欲畢其説予口吃不能為辭<lb/>
長洲有趙叔仁者隱居錦溪之上為時良醫嘗以橘泉<lb/>
自號必達神仙施療之㫖宜從而問焉<lb/>
　　與陳自强書<lb/>
康復自强足下向日弔哭令先大夫哀盡而起見置柩<lb/>
北首因怪問故吾子答以先叔在南海殯時柩南首有<lb/>
<pb n="KR4e0111_WYG_018-10b"/>
一大人曰禮當北首遂北首今亦從之竊意不然朱子<lb/>
家禮小斂大斂二圖圖心皆倒書衾字向北字之有上<lb/>
下猶屍之有首足也以故故家舊族凡停喪在堂者率<lb/>
皆南首寒家治喪亦然彼時即欲令吾子返正猶恐彼<lb/>
大人者必有考據質證以此言而中止次日捜檢羣書<lb/>
不見南北定説邑尊生侯明熟禮文博通典故亦嘗以<lb/>
此事請教未獲報劄近者不意家禍又起停喪雖安故<lb/>
常於心不能無疑今日雨中偶讀王源易覽雜傳内一<lb/>
<pb n="KR4e0111_WYG_018-11a"/>
章然後南北之䝉昭然而發矣其引孔子曰塟於北方<lb/>
北首三代之達禮也之幽之故也註曰之幽往幽也北<lb/>
方國北也塟於國北及北首者鬼神尚幽闇往諸幽冥<lb/>
故也殯時仍南首者孝子猶若其生不忍以神待之也<lb/>
以此觀之彼大人者其亦妄説也歟予惟令先大夫高<lb/>
明正大之學人所罕及體魄倒置神魂或恐不安故不<lb/>
敢不告也孟軻謂養生者不足以當大事惟送死可以<lb/>
當大事吾子其亮之十九日康復<lb/>
<pb n="KR4e0111_WYG_018-11b"/>
　　錄趙彦可事<lb/>
趙彦可吾崑山人洪武初任山東臨清縣知縣公勤寡<lb/>
慾好士愛民其妻受民賂彦可覺之以所賂之物徑白<lb/>
於府復箠其妻而遣之事聞歴任甫一載陞陜西鞏昌<lb/>
府知府噫彦可亦可謂之士矣惜乎崑山舊誌可書而<lb/>
不書今亦不識彦可之子孫有無何在也錄出以補誌<lb/>
書之缺庶見前輩之有人焉<lb/>
　　歪硯銘<lb/>
<pb n="KR4e0111_WYG_018-12a"/>
　　　歪硯一方穴其面以貯水背陰更作𨽻書勒以<lb/>
　　　歪銘銘曰<lb/>
堅磨有容正處則安為用敬將庶保其完<lb/>
　　祭胡孺人文<lb/>
維正統九年歲次甲子某月日乙丑開封鄭文康以肴<lb/>
羞之奠致祭於胡孺人之柩嗚呼有其期而未能成其<lb/>
期可緩為而莫容緩其為一迫於官一迫於私官私相<lb/>
迫塟於闍毘陳辭薦酒聊復爾爾嗚呼尚饗<lb/>
<pb n="KR4e0111_WYG_018-12b"/>
　　　徐皋翁喪偶十年未能塟廵按御史下暴屍之<lb/>
　　　令甚嚴一時郡城中在淺土者九百餘喪數日<lb/>
　　　間交馳於道皋翁亦在令中力不能買磚灰舉<lb/>
　　　而火之塟其骨文之鄙意因識之<lb/>
　　祭朱素菴文<lb/>
維景㤗三年歲次壬申四月十九日甲子開封鄭文康<lb/>
以潔牲清酒祭於素菴朱君之靈曰嗚呼先公密友時<lb/>
維數人唯君最少於君最親道義相許心腹具陳詩酒<lb/>
<pb n="KR4e0111_WYG_018-13a"/>
娛樂争先致勤同心同德有喜無嗔深情厚意磨而不<lb/>
磷彼此綢繆共締婚姻私計百年相保户門夫何一旦<lb/>
失伍離羣先公赴召君入鄉村一時諸老星散雲分四<lb/>
五六年二三其存晚得予吿棲息晨昏舊事雖非寒<lb/>
盟重温終歸寥落無復前倫惟余始仕歲在戊辰舍弟<lb/>
夭折先公喪神疽發於背覆大如盆針刀毒手不忍問<lb/>
聞時一思及芒刺膚身叩罰之由天高莫捫不意今者<lb/>
繼見於君形色敗惡體炙如焚覩今思昔吾斷吾魂自瘡<lb/>
<pb n="KR4e0111_WYG_018-13b"/>
至殂不盈兩旬兩人儒者貪義利人何天弗監罹此苦<lb/>
辛年齒半百猶日未曛先公雖病幸多廿春我父孔哀<lb/>
公尤可憐對面訣别撫柩吟呻死或有靈還結鬼鄰地<lb/>
下往返迭為主賓俾我生者寃痛少伸逭兹悲戚甘此<lb/>
孤貧嗚呼君有五子滿目蘭蓀一枝挺秀為時儒臣顧<lb/>
余無似忝厠縉紳私喜兩家遺澤方殷五十非夭矧已<lb/>
多孫庶以自慰瞑目九京酹以清酒誦以斯文言發於<lb/>
衷莫知其煩嗚呼尚饗<lb/>
<pb n="KR4e0111_WYG_018-14a"/>
　　吿祠堂祝文<lb/>
惟景泰四年歲次癸酉十一月癸丑朔越十有三日乙<lb/>
丑孝曽孫進士文康敢昭吿於列位祖宗之靈祠堂肇<lb/>
建垂三十年先君存日已漸朽蠧兹者撤舊更新雖<lb/>
選材弗及於前而崇廣倍之經始於秋七月今已落成<lb/>
謹奉神主序列龕中追念先君成造之艱不勝悲咽<lb/>
尚饗<lb/>
　　　　先君祠堂建於永樂甲辰年嘗語文康曰片瓦<lb/>
<pb n="KR4e0111_WYG_018-14b"/>
　　　塊磚並無非義之物<lb/>
　　　祭湓瀆古墓文<lb/>
維景泰七年歲次丙子二月庚子朔越廿有七日丙寅<lb/>
開封鄭文康謹以酒肴羮飯之儀祭弔於湓瀆古墓之<lb/>
靈曰人於托體之地皆願付之子孫以圖永逺不幸不再<lb/>
世而鞠為草莽者此非擇地之不善而守之者之寖微<lb/>
弱也顧兹古墓蕪穢有年老長凋殘罔究伊始雖四鄰<lb/>
之恣蝕幸抔土之未夷因連先子之室堂收入吾家之<lb/>
<pb n="KR4e0111_WYG_018-15a"/>
版籍樵蘇逺去羊牛下來王果有情不負五百年之望<lb/>
若敖無祀適當百五日之期躬奠獻之多儀庶精靈而<lb/>
少慰所願陰功黙相年年増犬馬之齡世嗣永昌歲歲<lb/>
灑松楸之飯嗚呼尚饗<lb/>
　　　予童時聞塟者為一道士為宋元不知也國初<lb/>
　　　為村伯所發剖其棺裏用朱漆裂而分諸鄰家<lb/>
　　　為圊桶其人不久為他事敗籍沒家産云<lb/>
　　吿后土文<lb/>
<pb n="KR4e0111_WYG_018-15b"/>
維天順三年歲次己卯八月庚戌朔越十有九日戊辰<lb/>
進士鄭文康敢昭告於湓瀆后土氏之神念文康年未<lb/>
半百多病早衰正寢歸休必有一日雖古之上聖苐有<lb/>
久近之差孰能逃之今倣古人故事營兹壽藏以待將<lb/>
來謹取明日己巳禮就穆位匠氏興作惟神保佑俾無<lb/>
後艱謹以清酌庶品用伸䖍吿尚饗<lb/>
　　再祀后土文<lb/>
維天順三年歲次已卯八月庚戌朔越廿有六日乙亥<lb/>
<pb n="KR4e0111_WYG_018-16a"/>
進士鄭文康敢昭吿於湓瀆后土氏之神壽藏聿成既<lb/>
堅既好神既佑之復勞神守謹以清酌庶品用伸吿謝<lb/>
尚饗<lb/>
　<lb/>
　<lb/>
　<lb/>
　<lb/>
　<lb/>
<pb n="KR4e0111_WYG_018-16b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　平橋藁巻十八<lb/>
</p>
<p>
</p>
  </div>
<div> <lb/>
    <p>
<pb n="KR4e0111_WYG_019-1a"/>
　附錄<lb/>
　　鄭介菴先生傳<hi>載崑山人物傳</hi>　　　　　張大復<lb/>
鄭文康字時乂父壬自號雙松居士居士精儒術而亨<lb/>
於醫居恒謹言笑不喜聞人過失有相吿者莊聽之嘗<lb/>
令其辭不得盡其孝友天性也正統十三年公舉禮部<lb/>
試觀政大理未匝月而居士有疾聞京師公馳之不及<lb/>
含已又喪其母夫人公毁瘠不自支喘喘數盡遂不欲<lb/>
前乃就廬闢館𢎞奬後進督繩削墨必顧其安令人人<lb/>
<pb n="KR4e0111_WYG_019-1b"/>
各自得游誦之暇品劑草木香達户外歲所全活不可<lb/>
殫記秋霜春露輒從一二耆英訪遺郊外斷碑荒塜多<lb/>
所捜述僮僕化之皆欣欣有幽討之致公偉幹豐頥兩<lb/>
瞳子爍爍精光射人談説忠孝如振金玉一時軒葢旁<lb/>
午春和里中至不能容馬足而公意泊如非其人弗與<lb/>
見也以故平橋之教迄今如山斗云𤣥孫若曽有籌海<lb/>
圖編等書行世稱開陽先生<lb/>
論曰以予所聞鄭先生之道甚大其地望可以有為而<lb/>
<pb n="KR4e0111_WYG_019-2a"/>
終其身用之一鄉豈有説歟長老言先生與葉文莊公<lb/>
相厚善葢嘗分盟出處曰吾經畧不及下執事表章先<lb/>
哲領袖後學庶幾近之請以相與卓哉斯語倘亦非造<lb/>
作謂先生者耶予觀先生杖履所及即荒田野草之間<lb/>
千載上死人重開生面述其一二葢亦先生之志焉述<lb/>
曰先生存唐李漍妻唐氏誌石於樂菴之墓表貞元間<lb/>
姚仙客妻張夫人墓碣於陳諫營塟之時斯亦幽矣趙<lb/>
彦可者吾崑山人也洪武初嘗為山東臨清縣知縣公<lb/>
<pb n="KR4e0111_WYG_019-2b"/>
勤寡欲好士愛民妻受民賂箠而遣之事聞陞知鞏昌<lb/>
府絕特之行晦於邑史將令後世不復知彦可何人而<lb/>
先生出之鞏志之中無善不彰雖幽必錄斯亦曩者雙<lb/>
松居士不喜聞人之過擴而充之者歟然其道大矣鄭氏<lb/>
於吾鄉故在甲乙之列至先生益顯而後寥寥也嗚呼<lb/>
此其天之未定者耶<lb/>
　　鄭介菴先生像贊　　　　　　　　陸　釴<lb/>
豐腴充溢其貌之盈端凝静正其神之清豹蔚彬彬鴻<lb/>
<pb n="KR4e0111_WYG_019-3a"/>
飛冥冥視道義如泰山之重比爵禄於鴻毛之輕文乃<lb/>
彰德詩以言情超一世之塵網流千載之芳名斯所謂<lb/>
尸居而龍現淵黙而雷聲者耶<lb/>
　　鄭介菴先生像贊　　　　　　　王世貞<lb/>
鄭介菴先生諱文康字時乂崑山人頎而偉軀意豁如<lb/>
也舉進士自以不能俯仰流俗屬㣲恙即乞吿歸以此<lb/>
終其身先生居恒杜門踽踽少公府跡於書無所不窺<lb/>
而尤善經生義所指授多顯者雖用隱約成好至於表<lb/>
<pb n="KR4e0111_WYG_019-3b"/>
忠烈稱勳閥未嘗不慷慨有深味也故葉文莊公盛仕<lb/>
通顯而時時推先生以為不可及今像殊魁然非山澤<lb/>
癯也所著有平橋藁若干巻<lb/>
贊曰一命未膺飄然里居升斗未沾耕而讀書殁無易<lb/>
名生不辟除以擬靖節人或謂踰吾不知其他其藻弗<lb/>
如<lb/>
　　明進士開封鄭君壽藏誌　　　　葉　盛<lb/>
此吾友進士開封鄭君所營壽藏也曷為而營之古達<lb/>
<pb n="KR4e0111_WYG_019-4a"/>
人不諱死君所取法也壽藏在崑山縣城西南湓瀆先<lb/>
塋穆位其營為天順三年八月二十一日誌之為天順<lb/>
四年十月十有六日若其藏為成化元年三月十三日<lb/>
與夫君之壽五十有三君之壽止於成化元年正月二<lb/>
十四日皆君不諱之日通家子弟門人進士朱萱所填<lb/>
也君鄭氏文康名時乂字介菴則其所題齋居也鄭自<lb/>
開封徙崑山今居崑山之平橋稱開封者識所自出也<lb/>
始顯者宋贈太師豐繼而大之者太宰封華原郡王居<lb/>
<pb n="KR4e0111_WYG_019-4b"/>
中史有傳譜牒有稽郡邑乘有紀載宦蹟儒書纍纍不<lb/>
絶者其先世也曰彦實曰以敬曰有林號雙松先生史官<lb/>
謂儒而醫配盧有賢稱者其曽大父大父與考妣也長<lb/>
身偉軀目耽耽光射人高談座中氣葢一世斷乎上友<lb/>
古人下視流俗輩其氣貌性行之大畧也年十七而游<lb/>
歌邑庠十年而升於鄉又十年而登進士科觀政大理<lb/>
寺大理之堂上下官皆譽之曰能弗久而得請歸養以<lb/>
病弗克再赴職者其宦業也羣經子史批勘繙閲雖卧<lb/>
<pb n="KR4e0111_WYG_019-5a"/>
病不少休指物操觚頃刻數千百言為之皆有深意者<lb/>
存篇章既成輒為好之者持去間與編類成集君見即<lb/>
火之火之再三而猶存平橋藁十八巻皆可傳者其學<lb/>
問文章也崑山故家鄭在甲乙之列君能守家法冠婚<lb/>
喪祭一遵朱氏禮異端左道之徒不得過其家修齊有<lb/>
道尊養卑惠家庭閨閫肅如臨賓風範夙著此君之行<lb/>
成於家也非公事不輕入公府隨時俯仰茍且部使者<lb/>
相傾慕求見非其人亦不之見開門授徒執經而來者<lb/>
<pb n="KR4e0111_WYG_019-5b"/>
自逺相踵接一時後生晚進多出君門下取科第去稱<lb/>
謂必曰鄭先生鄭先生此君之行聞於人成乎物也平<lb/>
居好談忠孝節義事表賢禮士盡力為之斷碑荒塜<lb/>
人不之顧者遇之或徘徊竟日擊節長嘯人莫測其云<lb/>
何或為故人遺老相招擕名山勝景清歌善謔亦不揮<lb/>
謝者其中歲後所自樂也崑山醫學官董伯儒女孫君<lb/>
正室處士潘竒女側室也子膏子育其二子子育為弟<lb/>
友光後也虞何子之婦也幼子受側出以鄭世旁習産<lb/>
<pb n="KR4e0111_WYG_019-6a"/>
醫本薛將仕受復後薛也女二德娩德柔正側出各一<lb/>
也君以有為而不為惟孝友為為政超乎物表是曰知<lb/>
命此鄉之評而知君者以為確論也葢君之事多可書<lb/>
誌畧言者有能銘者在也誌藏有石用漢𨽻法泚丹其<lb/>
中者君女弟之夫周號氏刻者唐芸皆預為之約不即<lb/>
刻者君之壽未涯當續有所書也以君之命為君杜牧<lb/>
之叙君之事誌君之藏者君之友也君之友為吾吾為<lb/>
勅廵撫廣東西等處都察院右僉都御史葉盛與中也<lb/>
<pb n="KR4e0111_WYG_019-6b"/>
　　鄭介菴先生壽藏記　　　　　　沈　魯<lb/>
鄭先生文康字時乂號介菴登戊辰彭時榜進士第觀<lb/>
政大理將授之職遽以終養吿歸已而子女婚娶畢遂<lb/>
屏絶勢利惟窀穸為事時年未逾五十而杜門掃軌已<lb/>
三年於此矣營壙之日吿始事於后土集所與交洎通<lb/>
家子弟酧飲塜次衆訝爾而相㑹曰人情樂於有生而<lb/>
惡言終命所以春秋而猶為醫藥巫祝以利生恤死奈<lb/>
何年方鼎盛正増修德業之秋而急為此無禄不祥之<lb/>
<pb n="KR4e0111_WYG_019-7a"/>
舉無乃情實不近夫人哉先生啞然笑曰古而無死爽<lb/>
鳩氏之樂也夫誰得而有焉晏平仲之所以賢於人者<lb/>
惟盡理之常是為委順吾浮吾休得其正焉而已矣嘗<lb/>
於史氏所記得趙太僕之寓荆州陶徵君之居栗里司<lb/>
空表聖之處王官谷皆預為之所而完名高節擅美百<lb/>
世吾將辭逆旅之舍以圖久於此與三子者游雖其脱<lb/>
然無累若不可及而吾學焉麤知禮義之所在行焉而<lb/>
不敢有負於初心平居容與而疾日外至命不吾與焉<lb/>
<pb n="KR4e0111_WYG_019-7b"/>
耳豈若溢虛譽以沽重名樂慆滛而多忘諱積隱慝而<lb/>
不可解其為心病不識其何治而孜孜謀生之不暇吾<lb/>
惡乎不厭彼而樂此以盡吾常以俟夫命哉<lb/>
　　介菴銘<hi>有序</hi>　　　　　　　<hi>江浦</hi>張　瑄<lb/>
　　　正統辛酉余舉於鄉時舍於金陵逆旅主人主<lb/>
　　　人葢敦樸樂善之士為余言曰吾之舍甚利舉<lb/>
　　　子前年崑山鄭先生文康居此已中選且言先<lb/>
　　　生善行縷縷它不能悉記大約非茍於為人者<lb/>
<pb n="KR4e0111_WYG_019-8a"/>
　　　余因其言而心竊敬慕遂詳記其邑里名氏見<lb/>
　　　崑之人士輒舉而問焉與主人之言無相逺者<lb/>
　　　後先生㨗春闈對大廷不旋踵予吿歸里亟欲<lb/>
　　　一見弗果得往往詢其在家介然自守開門授<lb/>
　　　徒雖一介之取與不茍闢一室為藏修之所揭<lb/>
　　　其額曰介菴因以自號著素志也今年王師有<lb/>
　　　事兩廣上命廵撫都憲葉公贊理戎務余得參<lb/>
　　　侍左右䝉不以文字鄙薄從容謂曰吾鄉鄭進<lb/>
<pb n="KR4e0111_WYG_019-8b"/>
　　　士某子知之乎葢慕柳下惠之為人者所居介<lb/>
　　　菴子其為我銘諸不敢以陋辭夫逆旅主人雖<lb/>
　　　知先生之大都而未探其底裏崑之人士類若<lb/>
　　　可信然人固難知平居號於人曰我介也我介也<lb/>
　　　一旦臨小利害輒變其所守外剛介而内脂韋者<lb/>
　　　葢比比也未及見其人不敢遽信其實惟公敦<lb/>
　　　行古道不茍毁譽人與先生居同鄉學同師欲<lb/>
　　　知其人視其友則夫先生之介果可信哉世之<lb/>
<pb n="KR4e0111_WYG_019-9a"/>
　　　委瑣者固不足論而過於狷者或盭大道先生<lb/>
　　　之中行必名實相孚言行不爽烏可無述苐愧<lb/>
　　　余久廢文字無以張先生無以塞公命漫掛漏<lb/>
　　　叙而銘之銘曰<lb/>
有翼斯菴有飭斯士名菴曰介志吾素志其志伊何佩<lb/>
服仁義其介伊何辨别義利義有不可利或幸致貴為<lb/>
三公曽不一視富累千金棄如唾涕人趨於同我行獨<lb/>
異所以然者但求其是有偉介菴名實相類悔吝無憂<lb/>
<pb n="KR4e0111_WYG_019-9b"/>
作止無偽砥柱屹然弗違造次我思古人惟柳下惠徐<lb/>
邈有常似亦不愧模稜反覆固已無謂亦有賢相迎合<lb/>
取媚可鑑可戒可勉而至尚友千古獨立一世庶幾介<lb/>
菴以永終譽<lb/>
　　介菴巻後跋　　　　　　　　　葉　盛<lb/>
古今人名字稱謂有取於介者要之祖魯大夫展禽耳<lb/>
大夫以一德名得聖之和矣而又以介稱之葢介有分<lb/>
辨意和有含容意初非有二義也大夫之和和而不流<lb/>
<pb n="KR4e0111_WYG_019-10a"/>
此其所以為介歟孔子推之為逸民孟子尊之為聖人<lb/>
且曰百世之師宜哉後來文山丞相有言石介之介為<lb/>
孤峭唐介之介為直方鄭介夫之介敢決之介王介甫<lb/>
之介執拗之介三人之介純於天資荆公之介雜於客<lb/>
氣諸公之為介不同而同有可觀者如此余亦曰今之<lb/>
世吾於介得將相者二人其一故少傅戸部尚書永嘉<lb/>
黄公維其一前征西將軍定襄伯鳳陽郭公登兩人皆<lb/>
以介名菴而吾友進士開封鄭先生時乂適與之同焉<lb/>
<pb n="KR4e0111_WYG_019-10b"/>
噫大夫之介聖賢取與無以議為矣文山之所謂介是<lb/>
非既定其賢與否不容掩矣余之所謂介方將與鄭先<lb/>
生者交觀焉詩曰伐柯伐柯其則不逺朂哉乎先生尚<lb/>
慎夫其所以觀<lb/>
　<lb/>
　<lb/>
　<lb/>
　平橋藁附録<lb/>
</p>
<p>
</p>
  </div>
        </body>
</text>\m</TEI>