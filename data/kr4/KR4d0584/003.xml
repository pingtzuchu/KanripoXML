<?xml version="1.0" encoding="UTF-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?><?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" 	schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">   <teiHeader>      <fileDesc>          <titleStmt> <title>Title</title> </titleStmt> <publicationStmt>             <p>Publication Information</p> </publicationStmt> <sourceDesc>             <p>Kanripo</p>          </sourceDesc>       </fileDesc>   </teiHeader>
 <text>
<body>
<div>
                <head>東山存稿巻三</head>
    <p>
<pb n="KR4d0584_WYG_003-1a"/>
欽定四庫全書<lb/>
　東山存稿巻三　　　　　　元　趙汸　撰<lb/>
　　文<lb/>
　　　送休寜監邑坊侯秩滿序<lb/>
于閴坊侯彦輝之治休寜也下車未一月而士風民俗<lb/>
閭巷村落之殊屋廬服用貧富豐嗇之等家世新舊强<lb/>
弱淑慝之分靡不周知坐公堂岀號令色夷氣温日晏<lb/>
不倦牒訴盈庭從容決遣有不服者輙發其奸私窟穴<lb/>
<pb n="KR4d0584_WYG_003-1b"/>
所在與故情善惡聞者羞愧讋服咸以為神行阡陌間<lb/>
視畦桑勤惰雖逺必至益知民事利害公退閉門掃地<lb/>
焚香書册左右以吟詠自娛吏卒非官事不敢踵外户<lb/>
于是豪强少絀微弱以安請謁不行姦邪屏迹則又將<lb/>
籍新闢之田以增學廪進其師弟子而風厲之雖以汸<lb/>
之樸學窮處侯亦過而存焉葢其設施注錯一以儒者<lb/>
之道不因仍乎流俗則其教易明其政易行也宜哉逾<lb/>
年而紅巾盜起東南震動名邦大府徃徃守禦無備間<lb/>
<pb n="KR4d0584_WYG_003-2a"/>
諜不精訛言相驚民情大駭葢芽蘖乎豐熾漸靡于恬<lb/>
嬉古今一途可為深慨者也侯于是時親領民丁慿險<lb/>
以拒盜而汸亦奉親避地間闗困苦有不可勝言矣抑<lb/>
嘗聞盜之逼郡境也侯謂婺源守張君曰婺源近賊而<lb/>
無險可據不利于守郡治屬邑根本也公能盡率其大<lb/>
家扶老弱斂財物列壁休寜境上細民入山清野以待<lb/>
冦悉索其少壯與五縣之衆分拒諸嶺之隘完一郡以<lb/>
為㑹府西蔽則有可為者又謂郡將之長萬夫者曰今<lb/>
<pb n="KR4d0584_WYG_003-2b"/>
守令不主兵且臨民有乆近惡能得其死力公以世將<lb/>
居守與大家為姻婭通民情知其厚薄勇怯以公而用<lb/>
其民則猶可為也將善侯言而張君終不肯去其守地<lb/>
婺源遂先䧟矣嗟夫國家承平既乆城郭已墮兵起倉<lb/>
卒為吾徽計無出於侯二畫者然一時不能用則亦其<lb/>
勢使然葢軍民吏既分郡邑無尺寸之柄乆矣當使省<lb/>
憲一貴臣馳傳來徽以便宜用侯計總馭其守將簡精<lb/>
鋭求智能審形勢明賞罰以盡戰守之方則草竊浮寄<lb/>
<pb n="KR4d0584_WYG_003-3a"/>
之盜惡能深入吾郡恣雎四方殘民害物若斯烈哉又<lb/>
聞侯之以郡檄告遽於行省於是行省以侯餉軍信州<lb/>
遂以其主將命計事南行臺太尉大夫公知其賢命侯<lb/>
徃蒞牛渚之戍牛渚為中流要害鄉兵萬人皆舎壁外<lb/>
侯言於分憲使入宿門内以備非常釀家夜汲達旦不<lb/>
避扞掫則請嚴刑以禁之上下二港口舟楫所通而無<lb/>
棖橛之固則命立栅為門設卒守之軍士乆屯多疾或<lb/>
逸遊彈射羣飲質及衣仗郡拘民船斷港中為守江備<lb/>
<pb n="KR4d0584_WYG_003-3b"/>
檣楫日壊兩船苔生侯請以軍容教士數閲以生其氣<lb/>
精其能使皆可用官給錢葺所假民舟備凡用器以水<lb/>
軍之法習之僉憲虞公與郡之守將咸敬異焉凡侯所<lb/>
言必行而武備益修屹然増巨鎮之重矣嗟夫當官兵<lb/>
始復吾州時亦有以兵事為言者而君吏弗能用是以<lb/>
屢潰干戈兵民物故者十六七然其得失之由大率如<lb/>
侯所以議牛渚者而已可為悲夫浙江左丞赫公鎮徽<lb/>
聞侯之賢檄召還邑行臺從之比侯至郡則代者亦至<lb/>
<pb n="KR4d0584_WYG_003-4a"/>
官而左丞公還行中書矣休寜之人喜侯復來而惜其<lb/>
又去也日詣舎館望侯顔色或請建生祠畫侯像以示<lb/>
子孫且侯在休寜未得䆒其所施也盜賊兵火之餘疾<lb/>
癘水旱間作遺民之存者息猶未屬也且猶于侯惓惓<lb/>
如此則侯之為治又豈世俗凡近之謂哉雖然汸於侯<lb/>
之去而不勝其畎畆之情矣顧今潢池猶有未釋兵者<lb/>
闗梁猶有未徹備者履屐需材薫猶同器若何而能簡<lb/>
擢羣愚相挻烏合未涣若何而能招徠師旅饑饉蕭條<lb/>
<pb n="KR4d0584_WYG_003-4b"/>
餘生若何而能存全時絀舉贏征斂無藝若何而能休<lb/>
息乗時射利者欲未盈於溪壑存心愛物者美徒見於<lb/>
簿書若何而能著廓清寜一之實侯有學有文通達古<lb/>
今固己燭照龜卜於此况平生故人布在要路豈無念<lb/>
亂者哉因吾州之未用與牛渚之小試者而益推廣之<lb/>
其必有以報國家矣迂儒嵩目四方不遑寜處是以有<lb/>
望於清時之君子焉抑非吾邑大夫之賢無以發其幽<lb/>
思也噫巖石荒涼愧子真之谷口滄溟浩𣺌憶幼安於<lb/>
<pb n="KR4d0584_WYG_003-5a"/>
遼東則余於侯之行不能無慨然者良有以也<lb/>
　　　送童以清歸建德序<lb/>
童君以清用文翰鳴歙睦間已乆矣至正十有三年行<lb/>
省大臣親帥師𠞰滅羣盜之於屬郡者承平之兵乆不<lb/>
試驟興發無藝武力鴟張頗聞平歙大帥有能禮儒冠<lb/>
典縣史者談者莫不嘉之未幾自績溪遷吾休寜則惟<lb/>
童君其人也君慎威儀明禮讓不以師旅饑饉而墮紀<lb/>
法故為之長者無或慢焉甘淡泊修文不以留滯艱虞<lb/>
<pb n="KR4d0584_WYG_003-5b"/>
而㤀舊業故與之遊者加其敬焉斯亦可以見為士者<lb/>
之有恒心矣居無何郡邑命吏皆致官君亦移書告其<lb/>
去談者莫不惜之嗟夫積雨彌月百川沸騰或舟而遊<lb/>
或筏而浮綱者<graphic n="KR0699" url="https://raw.githubusercontent.com/kanripo/KR-Gaiji/master/images/KR0699.png" mimeType="image/png"/>者梁者筌者俟而獨者泅而拾者皆<lb/>
有以滿其志充其欲翩然一葉延縁葦間獨若無所見<lb/>
者果何為耶宜乎脱屣埃壒濯纓滄浪遡青𡨕翔寥廓<lb/>
而上征也哉雖然君睦人也其心固有所嚮徃矣客星<lb/>
嚴子之高風勲名富貴之箴石也郡牧范公之政理公<lb/>
<pb n="KR4d0584_WYG_003-6a"/>
卿侯伯之楷模也端雙臺而頫湍瀨歌雲山江水之詩<lb/>
於蒼茫杳藹間亦足以忘隠約而釋幽憂者乎波決起<lb/>
於尋常大變滅於湏臾且授簡抽毫肆為之倡者實汪<lb/>
鎮彦維云猶囂然自得者曽何足論於童君也於是邑<lb/>
人趙汸序以送之與之遊而惜其去者詩以系之<lb/>
　　　春秋集傳序<lb/>
春秋聖人經世之書也昔者周之末世明王不興諸侯<lb/>
背畔戎狄侵陵而莫之治也齊桓公出糾之以㑹盟齊<lb/>
<pb n="KR4d0584_WYG_003-6b"/>
之以征伐上以尊天王下以安中國而天下復歸於正<lb/>
晋文公承其遺烈子孫繼主夏盟者百有餘年王室賴<lb/>
之故孔子稱其功曰一匡天下民到於今受其賜及乎<lb/>
晋伯不競諸侯復散大夫專國陪臣擅命楚滅陳蔡宋<lb/>
滅曹吳入而盟諸夏則天下之亂極矣孔子生於斯時<lb/>
道足以興用而患夫當世諸侯莫能用之葢嘗嘆曰茍<lb/>
有用我者吾其為東周乎齊一變至於魯魯一變至於<lb/>
道始葢有意於齊晚尤拳拳於魯也又曰文王既沒文<lb/>
<pb n="KR4d0584_WYG_003-7a"/>
不在兹乎使仲尼得君復周公之法修桓公之業率天<lb/>
下諸侯以事周則文王之至德吾無間然矣是夫子之<lb/>
志也君君臣臣父父子子則六卿之晋田氏之齊三家<lb/>
之魯出公之衛可正也興滅國繼絶世舉逸民謹權量<lb/>
審法度修廢官則文武之政可舉也足食足兵而民信<lb/>
之則戎狄可膺荆舒可懲也當今之時以夫子而合諸<lb/>
侯匡天下猶運之掌也既而道終不行則又歎曰甚矣<lb/>
吾衰也乆矣吾不復夢見周公鳯鳥不至河不出圖吾<lb/>
<pb n="KR4d0584_WYG_003-7b"/>
已矣夫此其心豈一日而忘天下者於是西狩獲麟則<lb/>
夫子老矣嘉瑞既應而天下莫能宗予雖聖人亦無以<lb/>
見其志矣乃即魯史成文斷自隠公加之筆削列覇者<lb/>
之功過以明尊天王内中國之義於天下貶諸侯討大<lb/>
夫誅其亂臣賊子以正人心示王法葢天子之所命也<lb/>
是嵗之夏齊陳恒弑其君孔子沭浴而朝請討之適當<lb/>
修書之際夫豈欲託諸空言者哉故曰聖人經世之書<lb/>
也書成一嵗而孔子卒當時高第弟子葢僅有得其傳<lb/>
<pb n="KR4d0584_WYG_003-8a"/>
者歴戰國秦漢以及近代説者殆數十百家其深知聖<lb/>
人制作之原者鄒孟氏而已矣葢夫孟氏之言曰王者<lb/>
之迹熄而詩亾然後春秋作其事則齊桓晋文其文則<lb/>
史孔子曰其義則丘竊取之矣此孔子所傳春秋學者<lb/>
之微言也周雖失政而先王詩書禮樂之教結於民心<lb/>
者未泯故善有美而惡有刺人情有不能㤀於其上也<lb/>
殆其極也三綱五常顛倒失序而上下相㤀怨刺不作<lb/>
則文武成康治教之迹始湮滅無餘矣夫世變如此而<lb/>
<pb n="KR4d0584_WYG_003-8b"/>
春秋不作則人心將安所底止乎故曰詩亾然後春秋<lb/>
作隠桓之世王室日卑齊伯肇興春秋之所由始也定<lb/>
哀之世中國日衰晋伯攸廢春秋之所由終也方天命<lb/>
在周未改而上無天子下無方伯桓文之功不可誣也<lb/>
是以聖人詳焉故曰其事則齊桓晋文古者列國皆有<lb/>
史官掌記一國之事春秋魯史䇿書也事之得書不得<lb/>
書有周公遺法焉太史氏掌之非夫人所得議也吾魯<lb/>
司冦也一旦取太史氏所職而修之魯之君臣其能無<lb/>
<pb n="KR4d0584_WYG_003-9a"/>
惑志歟然則將如之何凡史所書有筆有削史所不書<lb/>
吾不加益也故曰其文則史史主實録而已春秋志存<lb/>
撥亂筆則筆削則削游夏不能贊一辭非史氏所及也<lb/>
其義則丘竊取之矣此制作之原也學者即是而求之<lb/>
思過半矣然自孟氏以來鮮有能推是説以論春秋者<lb/>
葢其失由三傳始左氏有見於史其所發皆史例也故<lb/>
常主史以釋經是不知筆削之有義也公羊榖梁有見<lb/>
於經其所傳者猶有經之佚義焉故常据經以生義是<lb/>
<pb n="KR4d0584_WYG_003-9b"/>
不知其文之則史也後世學者舎三傳則無所師承故<lb/>
主左氏則非公榖主公榖則非左氏二者莫能相一其<lb/>
有兼取三傳者則臆決無據流遁失中其厭於尋繹者<lb/>
則欲盡舎三傳直䆒遺經分異乖離莫知統紀使聖人<lb/>
經世之道闇而不明鬰而不發則其來乆矣至永嘉陳<lb/>
君舉始用二家之説參之左氏以其所不書實其所書<lb/>
以其所書推其所不書為得學春秋之要在三傳後卓<lb/>
然名家然其所蔽則遂以左氏所録為魯史舊文而不<lb/>
<pb n="KR4d0584_WYG_003-10a"/>
知䇿書有體夫子所據以加筆削也左氏亦未之見也<lb/>
左氏書首所載不書之例皆史法也非筆削之義公羊<lb/>
榖梁所謂常事不書乃筆削之一義耳不可通於全經<lb/>
陳氏於左氏所録而經不書者毎斷以常事不書之法<lb/>
則其不合於聖人者亦多矣由不考於孟氏而昧夫制<lb/>
作之原故也葢嘗論而列之䇿書之例十有四而筆削<lb/>
之義有十䇿書之例十有四一曰君舉必書非君命不<lb/>
書二曰公即位不行其禮不書三曰納幣逆夫人夫人<lb/>
<pb n="KR4d0584_WYG_003-10b"/>
至夫人歸皆書之四曰君夫人薨不成葬不書葬不用<lb/>
夫人禮則書五曰適子生則書之公子夫人在位書卒<lb/>
六曰公子嫁為諸侯夫人納幣來逆女歸姊歸來膢致<lb/>
女卒葬來歸皆書為夫人妻書來逆而已此史氏之録<lb/>
乎内者也七曰諸侯有命告則書崩薨不赴則不書<lb/>
禍福不告亦不書雖及滅國滅不告敗勝不告克不<lb/>
書於䇿八曰雖伯主之役令不及魯亦不書九曰凡<lb/>
諸侯之女行唯王后書適諸侯之女行唯王后書適<lb/>
<pb n="KR4d0584_WYG_003-11a"/>
諸侯雖告不書十曰諸侯之大夫奔則玉帛之使則告<lb/>
告則書此史氏之録乎外者也十一曰凡天下之命無<lb/>
不書王臣有事於諸侯則以内辭書之十二曰大夫已<lb/>
命書名氏未命書名微者名氏不書書其事而已外微<lb/>
者書人十三曰將尊師少稱將將卑師衆稱師將尊師<lb/>
衆稱某帥師君將不言師帥十四曰凡物不為災不書<lb/>
外災告則書之此史氏之通録乎外者也筆削之義有<lb/>
十一曰存䇿書之大體凡策書之大體曰天道曰王命<lb/>
<pb n="KR4d0584_WYG_003-11b"/>
曰民力曰公即位曰逆夫人如曰公夫人薨葬曰公子<lb/>
夫人曰女歸曰卒曰外諸侯卒薨曰内師曰内特相盟<lb/>
㑹曰兩君之好曰玉帛之使其書於䇿書皆有筆而無<lb/>
削春秋魯史也策書之大體吾不與易焉以為猶魯春<lb/>
秋也二曰常事不書公行必反書至常事也不書必危<lb/>
之然後書嵗正月公在外必書公所在亦常事也不書<lb/>
必在楚在乾侯然後書公女納幣來逆來膢卒而葬皆<lb/>
常事也不書必有故然後書魯之郊禘非禮也然用為<lb/>
<pb n="KR4d0584_WYG_003-12a"/>
時祀則亦常事也不書必失禮之中又失禮焉然後書<lb/>
蒐狩不書非時越禮然後書此二者春秋之所以治乎<lb/>
内者也三曰舉重凡春秋之盟㑹征伐皆非禮也書之<lb/>
則不勝書必有闗於天下之故而後書或書其㑹不書<lb/>
其盟或書其盟不書其㑹凡一役而再有事不悉書也<lb/>
書攻則不書伐書伐則不書戰書戰則不書敗必有為<lb/>
也而後悉書之自桓而後外取邑不書自文而後外圍<lb/>
邑不書書其重者四曰謹名分之辨以諸侯㑹天子不<lb/>
<pb n="KR4d0584_WYG_003-12b"/>
可言也書曰天王狩于河陽以臣出君不可言也書曰<lb/>
君出居以國君伐其弟不可言也書曰鄭伯克段以戎<lb/>
執天子之使不可言也書曰戎伐凡伯五曰辨名實之<lb/>
際卒稱王子猛入王城居于皇稱王猛出奔稱鄭忽復<lb/>
歸稱鄭世子忽晋里克弑卓稱其君之子六曰謹夷夏<lb/>
之辨書楚與中國異書吴與楚異書越與吳異七曰詳<lb/>
盛衰之變桓公之䇿畧不書王志天下之無王也天下<lb/>
無王而後覇者興矣晋靈公之㑹畧不序諸侯志天下<lb/>
<pb n="KR4d0584_WYG_003-13a"/>
之無覇也天下無覇而後夷狄盟中國矣征伐自諸侯<lb/>
出則君将稱君大夫稱人自大夫出則大夫將稱大夫<lb/>
必中國無覇而後楚書君將君將稱君貶而後人之治<lb/>
在諸侯也大夫將稱大夫而後人之治在大夫也楚書<lb/>
君將治在荆蠻矣治在荆蠻者春秋之所甚不得已也<lb/>
此四者春秋之所以治乎外者也八曰辭從主人春秋<lb/>
諸侯名號班爵赴告之非禮者多矣而吾一切以得禮<lb/>
之辭修之將以示天下後世則是初未嘗失禮也春秋<lb/>
<pb n="KR4d0584_WYG_003-13b"/>
奚治焉是故爵號從其爵號名氏從其名氏是并其不<lb/>
請命世大夫者而治之也滕侯也降而稱子薛侯也降<lb/>
而稱伯鄧弑君來朝而名之郕侏儒太子也來奔而君<lb/>
之非主兵也而小國序大國之上世子序國君之上吾<lb/>
從而志之無改焉是并其專進退諸侯者而治之也魯<lb/>
桓閔實弑也而書薨鄭伯髠頑齊陽生楚子糜實書卒<lb/>
吾從而志之無改焉是并其臣子之不能討賊而姑為<lb/>
隠諱者治之也故曰主人習其讀而問其傳則不知己<lb/>
<pb n="KR4d0584_WYG_003-14a"/>
之有罪焉爾夏五郭公甲戌己丑有月而無時或有日<lb/>
而無月或宜日知其非而不革曰如爾所不知何慎之<lb/>
至也九曰無達例内書師必將卑師衆諱之則君將而<lb/>
稱師外書人必有微者也貶之則君大夫將同稱人繼<lb/>
故不書立書衛人立晋爭國不書立書尹氏立王子朝<lb/>
師不言棄言鄭棄其師夫人必致茍非禮也則不致内<lb/>
女歸必書茍來歸也則不書歸達例不足觀春秋矣十<lb/>
曰議而不辭是非之心人皆有之䇿書有恒體也不待<lb/>
<pb n="KR4d0584_WYG_003-14b"/>
加一辭也善而見録則為褒惡而見録則為貶其褒貶<lb/>
以千萬世人心之公而已聖人何容心哉辭足以明義<lb/>
斯而已矣此一經之體要所以通治乎内外者也故知<lb/>
我者其惟春秋乎罪我者其惟春秋乎是故以存䇿書<lb/>
大體為義而治乎内恒異乎外則謂之夫子法書者不<lb/>
足以言春秋矣知春秋以舉重為義而治乎外者恒異<lb/>
乎内也則謂之録實事而已矣不足以言春秋矣知一<lb/>
經之體要所以通治乎内外者則凡謂春秋賞人之功<lb/>
<pb n="KR4d0584_WYG_003-15a"/>
罰人之罪去人之族黜人之爵褒而字之貶而名之者<lb/>
亦不足以知聖人矣故學者必知䇿書之例然後筆削<lb/>
之義可求筆削之義既明則凡以虛辭説經者其刻深<lb/>
辨急之論皆不攻而自破苟知虛辭説經之無益而刻<lb/>
深辨急果不足以論聖人也然後春秋經世之道可得<lb/>
而明矣雖然使非孟氏之微言尚在則亦安能追求聖<lb/>
人之意於千數百年之上也哉汸自蚤嵗獲聞資中黄<lb/>
楚望先生論五經㫖要於春秋以求書法為先謂有魯<lb/>
<pb n="KR4d0584_WYG_003-15b"/>
史書法有聖人書法而妙在學者自思而得之乃為善<lb/>
也於是退而思之者十有餘載卒有得於孟氏之言因<lb/>
其説以考三傳諸家及陳氏之書而具知其得失異同<lb/>
之故反復推明又復數載然後一經之義始完屬辭比<lb/>
事莫不燦然各有條理世經亂離深恐失墜以為後世<lb/>
學春秋稍知本末者賴有左氏而已故取左氏所傳之<lb/>
事各麗於經而地名之釋附焉其文與義則三傳而後<lb/>
諸家之説茍有得其本真者皆附以已意暢而通之為<lb/>
<pb n="KR4d0584_WYG_003-16a"/>
春秋集傳凡若干巻尚慮學者溺於所聞未能無惑别<lb/>
撰屬辭二篇發其隠蔽博諸同志以俟君子或有取焉<lb/>
　　　郭子章望雲集序<lb/>
昔者子朱子説詩於性情之道風雅之用備矣然未嘗<lb/>
不以體制音節為言他日評漢魏以來至近代詞章家<lb/>
各極所長權度甚精而獨謂古五言不可輕變葢述作<lb/>
有體變復之際昔人所難雖大儒先生不敢忽也汸游<lb/>
臨川時嘗以此説質於雍郡虞公且問所以為合作者<lb/>
<pb n="KR4d0584_WYG_003-16b"/>
公曰三百篇而後有漢魏六朝朱子嘗有取焉然其為<lb/>
體不一大抵世有治亂人品風俗不同極才情則淫傷<lb/>
而無節尚詞藻則綺靡而失真善學者慎之可也余獨<lb/>
愛隂何徐庾氏作者和而有莊思而有止華不至靡約<lb/>
不至陋淺而不浮深而能著其音清以醇其節舒以亮<lb/>
有承平之遺風焉然後知杜少陵所以稱誦不置者葢<lb/>
在於此大厯元和而後知者鮮矣暇日觀公詩藁試以<lb/>
此説求之頗得去取大意徃來江湖間每論諸能詩者<lb/>
<pb n="KR4d0584_WYG_003-17a"/>
或唯唯或否否唯武威余公所賦乃若一以公言為師<lb/>
無復他有出入而高雅渾厚自非齊梁間作者可及豈<lb/>
禁苑游從時嘗論及於斯邪抑所見之偶同也自是每<lb/>
恨不得全藁觀之兵興以來此事姑置嵗辛丑正月初<lb/>
與古皖郭公子章遇於星源子章嘗游余公之門者也<lb/>
因論公平居崇尚選學於後來變體一無取焉而五七<lb/>
言近體每欲棄絶不為公大節既立而詩文皆散逸罕<lb/>
存矣聞者相與太息於是乃得子章所賦曰望雲集者<lb/>
<pb n="KR4d0584_WYG_003-17b"/>
與一二朋友共吟詠焉古五言逺宗魏晋得其高風逺<lb/>
韻不雜後人一語近體亦質厚微婉足以達其志氣所<lb/>
存信乎淵源之有自也又可見余公居常教人悉本朱<lb/>
子至其斧藻盛時陶寫幽抱獨與虞公相表裏而不必<lb/>
他人之已同斯其所以為合作者與以子章之才能守<lb/>
師法而不變亦可謂賢矣友人有為而傳之者乃述所<lb/>
聞書於巻端庶觀者知其所自來也或曰郭公志士也<lb/>
今四海横流生民塗炭起管夷吾舅犯先軫諸人相與<lb/>
<pb n="KR4d0584_WYG_003-18a"/>
屬櫜鞬執鞭弭以救之猶恐不及顧相與論歌詩之源<lb/>
制作之體無乃非公意乎雖然吾聞子章少無宦情嘗<lb/>
欲泛大江上三峽相徉蜀漢之間覽觀山川之竒秀弔<lb/>
昔人經營遺迹求嚴君平岷峨老譙天授爾朱先生之<lb/>
流相與上下其議論然後大發於詩遭亂志弗遂也語<lb/>
曰在朝言朝在野言野使子章據功名之㑹真有以自<lb/>
見於當時而誦其詩者考論師友淵源與其蹈之志而<lb/>
傳之不亦可乎新安趙汸序<lb/>
<pb n="KR4d0584_WYG_003-18b"/>
　　　潛溪後集序<lb/>
潛溪前集止丙申凡十巻冠以陳公衆仲序文浦陽義<lb/>
塾既刻而傳之後集起丁酉筆藁日新巻帙未有終也<lb/>
而宋公以書來俾汸序其意顧乆病廢學再閲嵗無以<lb/>
復命又念與公相知有自葢嘗遍觀前集而惜乎陳公<lb/>
有未及盡見者然則後集固不可無序汸既不敢讓知<lb/>
其又奚辭乃為序曰脩辭以為文非古也其起於漢之<lb/>
西京乎太史公傳司馬相如吾丘夀王東方朔枚臯王<lb/>
<pb n="KR4d0584_WYG_003-19a"/>
褒之屬以善屬文見知人主然皆不得列於儒林而孔<lb/>
子弟子别為傳謂脩辭而文不本於經葢昉於此至唐<lb/>
韓子宋歐陽公曾子固相繼而出始考諸經以立言其<lb/>
器識之大學問之博志節之固又足振而興之文辭之<lb/>
用於是為貴雖諸子纘周程之緒猶且誦法表章而不<lb/>
敢忽焉葉正則顯於東南當道學復明之世刻意脩辭<lb/>
不踐故跡而乖離侵畔自窒其源其視韓歐特起於千<lb/>
載之下而知所宗尚者為何如也是以君子尚論浙東<lb/>
<pb n="KR4d0584_WYG_003-19b"/>
先達必以東萊吕公為歸豈非以其博而知要能自得<lb/>
師雖擬諸孔門游夏之倫而無媿也乎若夫辭達理明<lb/>
不繳繞於陳言而固與之合則百餘年間莫善於侍講黄<lb/>
公者矣景濓父生吕公之鄉而嘗游於黄公之門其學<lb/>
以經為師而尤長於周禮其博極羣書鈎深索隠益將<lb/>
以自致為文直以才高思敏舒之斂之無適不宜而未<lb/>
嘗有意於為作也而不但資為文辭也當其發憤擇術<lb/>
直詆詞章為淫言葩藻為宿穢期於剗削刋落以徑趨<lb/>
<pb n="KR4d0584_WYG_003-20a"/>
乎道德之塗而於吕公尤惓惓詠思嘆慕若不能自已<lb/>
於言者則其輕重之類得失之幾察其明矣别集之行<lb/>
豈徒欲以文辭名世者哉葢汸所知於景濓父者如此<lb/>
若夫陳公謂為文必傳諸師而後可者景濓父既不以<lb/>
自多而汸又不足以言之顧嘗聞之袁公伯長嘗問虞<lb/>
公伯生曰為文當何如虞公曰子浙人也子欲知為文<lb/>
當問諸浙中庖者予川人也何足以知之袁公曰庖者<lb/>
何用知文乎虞公曰川人之為庖也麤塊而大臠濃醯<lb/>
<pb n="KR4d0584_WYG_003-20b"/>
而厚醬非不果然屬饜也而飲食之味微矣浙中之庖<lb/>
者則不然凡水陸之産皆擇取柔甘調其湆齊澄之有<lb/>
方而潔之不已視之泠然水也而五味之和各得所求<lb/>
羽毛鱗介之珍不易其性故余謂為文之妙惟浙中庖<lb/>
者知之袁公葢矍然稱善也自虞公為是言學者竊論<lb/>
以為非黄公之文不足以當之衆仲嘗學於虞公而景<lb/>
濓父黄公之徒也二公之所指授有異於他門者哉善<lb/>
觀斯集者<lb/>
<pb n="KR4d0584_WYG_003-21a"/>
　　　送總制王公移鎮新安詩序<lb/>
古舒王公子敬治星源一嵗以其軍鎮新安州人思其<lb/>
功懐其德而惜其去也涕泣欷歔望馬首羅拜者踵相<lb/>
接於道其縉紳文學既相與作為歌詩稱述其事以為<lb/>
公贈而猶若有未盡其意者乃相與來言曰王公有德<lb/>
於吾州大矣自壬辰以來星源兵亂無虛嵗民死亡者<lb/>
十七八尚未知所届郡既䧟州人有釋衆自歸者曰吾<lb/>
以全鄉里也大府信其言使還鎮星源以遂其志凡錢<lb/>
<pb n="KR4d0584_WYG_003-21b"/>
穀甲兵皆得專制以優之州人德焉曰自今而後吾知<lb/>
免矣踰二年㑹師畨陽一夕棄其軍去或言死或言亡<lb/>
瞋目語難者簧鼓其間訛言洶洶變且復作王公一下<lb/>
車而中外大息遂以無事州人如獲更生乃鋤强梗封<lb/>
植良善輕徭薄斂重法以禁道剽者他部過兵不敢渉<lb/>
其境内於是流亡來歸行旅滿道耕者在野村落漸葺<lb/>
廬舎痍傷遺黎始有生人之思矣葢星源且十載至是<lb/>
甫定則公之恩德在吾州者豈其淺哉雖然又有聞焉<lb/>
<pb n="KR4d0584_WYG_003-22a"/>
始公至時嘗謁五神廟問曰何神曰五通神也見從神<lb/>
有衣紫者問曰何神曰此捨宅為廟者王居士也公曰<lb/>
吾在京口日嘗夢有衣紫神自西來謁吾問神來何為<lb/>
曰請五百錢問何錢曰通行錢也既又借吾馬乗去吾<lb/>
來時二馬斃於道今觀從神貎宛夢中所見不謂其應<lb/>
在此也其見於先兆有如此者嘗考郡乗唐之末造星<lb/>
源自為一軍不隷新安初移鎮弦高者邑人汪司空也<lb/>
今星源亦自為一軍其屯戍似矣前郡將亦邑人也而<lb/>
<pb n="KR4d0584_WYG_003-22b"/>
氏族復同矣繼汪司空者闗西劉公當時有兩指揮五<lb/>
十餘師今王公官為右指揮而以其軍來副者左指揮<lb/>
也官名既合而將校之多復不異矣劉公記新城在戊<lb/>
戌今新城亦起乎戊戌嵗又同矣當時有陶雅者守新<lb/>
安加賦於民以固其位至今新安税重於天下惟星源<lb/>
以分鎮得免故其税視五縣為輕近嵗供億浩穣新安<lb/>
為甚屬縣休寜謬増税十一而星源兩皆專制得以恤<lb/>
其凋瘵焉勞佚亦分亦似矣其於數百年事脗合又有<lb/>
<pb n="KR4d0584_WYG_003-23a"/>
如此者由是觀之亦可見公出鎮誠有闗於天運而非<lb/>
偶然者矣請書其事於巻端且使續郡乗者有所稽焉<lb/>
嗚呼可謂異聞也哉夢刀者得州夢松者為公事固有<lb/>
見諸朕兆者今王公之未來也山川鬼神已前知而預<lb/>
告之無亦厭亂思治鬼神亦與人意同邪宜乎公之能<lb/>
為州民福也自古治亂相因其離合廢興之迹固有似<lb/>
者矣若夫其出處其屯戍便宜城築嵗月同事官名代<lb/>
著姓氏征賦重輕求之前世無一不同是則言運數者<lb/>
<pb n="KR4d0584_WYG_003-23b"/>
所未嘗及而論三五之者亦莫之詳也然吾於此得以<lb/>
觀天道矣則王公之來而見乎朕兆既至而卒能為斯<lb/>
民福也豈不宜哉雖然今大兵西討一舉下數十郡縣<lb/>
而王公由屬郡起典大州是則前志所未聞而與昔人<lb/>
所遭遇者亦不可同年而語矣吾於此又有以知世運<lb/>
之將亨也亂極必治斯其時乎新安領州一縣五星源<lb/>
既别為鎮祁門以隷他將上供黟歙之調度不給者咸<lb/>
取足休寜而並緣之姦有不可勝言者無藝甚矣傳曰<lb/>
<pb n="KR4d0584_WYG_003-24a"/>
有人斯有土有土斯有財古之善為國家均而已矣將<lb/>
分裂破壊郡縣使定於一以息其民去其為害者以平<lb/>
其政蕩陶氏數百年之流毒正其税籍使賦不獨於一<lb/>
州安知不在今日乎吾觀王公恕以待人而嚴於治軍<lb/>
薄於奉已而厚於養民其志之所存有足稱者乃叙其<lb/>
説於巻首而凡以詩歌餞行者皆繋焉<lb/>
　　　送上饒張孟循父還旴江序<lb/>
昔者吳公子札使魯觀於周樂自周南召南及雅頌其<lb/>
<pb n="KR4d0584_WYG_003-24b"/>
德之大小治之盛衰與夫憂勤怨惠之情莫不如親見<lb/>
之至孔子教其弟子亦以誦詩雖多而不能從政專對<lb/>
為無益詩道與政通固如是乎葢嘗聞之古之為詩者<lb/>
辭與聲皆出於其情夫人情者禮樂之原而治道所從<lb/>
出也士將學為卿大夫以任天下國家之事秉四方之<lb/>
政則必盡人之情以通於禮樂詩三百篇雖辭異事殊<lb/>
時其發於人情之天則一而已後世為辭與聲既非出<lb/>
於其情則固不通於禮樂而無闗乎治道君子又奚取<lb/>
<pb n="KR4d0584_WYG_003-25a"/>
焉雖然時有古今道有汚隆而人情則無以相逺大風<lb/>
作於漢而河汾王子知其覇心之存石濠新安作於唐<lb/>
而魏國韓公有感於兵制之失夫豈皆不出於情而二<lb/>
公所言若是士不以三代卿大夫自期無事於四方而<lb/>
學不足以盡人之情則後世之詩雖有合於古者亦鮮<lb/>
或能通其意焉耳若張侯孟循父之言詩其有志於古<lb/>
者乎侯上饒之選也癸卯之春自盱江來新安為其使<lb/>
君左轄公結同姓之好於總制王公王公所以深敬乎<lb/>
<pb n="KR4d0584_WYG_003-25b"/>
左轄者不於其幣而於其使禮成將返則命郡中士咸<lb/>
賦詩以錢之又出其在鎮所得詩文以觀之侯於星谿<lb/>
之篇葢有取焉既為詩一章題其後復手書之以寄余<lb/>
海寜山中余寢疾累年舊學都㤀因三復孟循父所賦<lb/>
而竊有感焉夫盡人情達事變明乎得失之迹本其廢<lb/>
興之由此詩道所以與政通葢古者卿大夫之學也而<lb/>
孟循父得之其卒成二公之好而以嘉賓見重於主人<lb/>
宜矣廼即其詩辭所及推本季子之賢孔門之教暨近<lb/>
<pb n="KR4d0584_WYG_003-26a"/>
世名公鉅人高識逺度以廣夫言外之㫖焉嗟夫吾聞<lb/>
國風止於澤陂葢春秋之季也今四方多故雅道陵遲<lb/>
有偉人焉上下古今䆒觀真濫以其發於人情之天者<lb/>
振而起之其文運復昌之候與吾於張侯有望矣敢以<lb/>
斯言為贈<lb/>
　　　送葛元哲還臨川序<lb/>
國朝以科目取士叅用於中外百司其秩八品而以才<lb/>
名稱者則行中書得辟為掾掾之員多者數十命士半<lb/>
<pb n="KR4d0584_WYG_003-26b"/>
之由進士來每不過四五人公卿大夫好惡㫖殊則獲<lb/>
上之道難刀筆綺紈品流趣異則取友之義闕矧江浙<lb/>
地大物衆簿書期㑹米鹽雜集月更季謝雖俊傑無所<lb/>
置才以儒者為之動無不宜僅能免過一毫髪□吏則<lb/>
羣言鼎沸蹙蹙不得安視夫棲身末僚掣肘下邑者尤<lb/>
難居矣若夫守經制行卒能完其名以終其事者殆鮮<lb/>
矣而吾於臨川葛元哲見之始君以進士擢掾江浙時<lb/>
叅政趙郡蘇公以碩儒宿德出典大藩思進文學忠厚<lb/>
<pb n="KR4d0584_WYG_003-27a"/>
之士用表勵其人故君首見知日承言議於中州文獻<lb/>
之懿所得多矣鄆城樊公繼至清節直氣偉甚一時於<lb/>
君尤親厚君於職守討論逺嫌慎微毫髪無茍而不硜<lb/>
硜以立異不翕翕以為同故鉅公大夫莫不稱為佳士<lb/>
而並遊之彦亦無間言樊公乃自為書薦君宜在館閣<lb/>
非不試之譽也噫君以儒冠據史牘論是非履難處之<lb/>
地且猶所立如是况夫居得為之位當可言之時有不<lb/>
行其所學以大厥施者乎世常謂儒者闊於事情故公<lb/>
<pb n="KR4d0584_WYG_003-27b"/>
卿貴人下士之風益衰而士或至自貶以求合二者葢<lb/>
胥失之誠使上之所以遇下者以道不以勢皆如二公<lb/>
之待君而士之持身者亦如君之有立則儒者豈真不<lb/>
足用乎君既秩滿學者幸其解職事願少安承教而君<lb/>
以太夫人在堂嵗晚急歸且將纂釋羣經折衷百氏以<lb/>
䆒觀古人之能事極其功志之所存者又非予之所可<lb/>
量也雖然余聞君之鄉有王丞相陸先生焉其為道不<lb/>
同然皆不茍安於流俗所謂有善於此不以有不善廢<lb/>
<pb n="KR4d0584_WYG_003-28a"/>
者聖人復起其言不易君歸辨學正誼有以發鄉先生<lb/>
之蘊而極夫是非之公則予不足為君贈矣<lb/>
　　　送鄭士恒隠居靈山詩序<lb/>
鄭君士恒卜居靈山隠焉或曰士恒才美而氣清讀古<lb/>
人書達於時變進而功名之㑹可與英俊齊驅退而授<lb/>
館諸侯則德禮政刑得以咨訪樂山林資澹泊匪宜余<lb/>
聞而言曰為是説者於鄭君似矣而恐未足以知其志<lb/>
之所存夫慕逺者遺近務大者㤀細學乎古人而後知<lb/>
<pb n="KR4d0584_WYG_003-28b"/>
流俗之論卑也且隐道固多端矣自兩漢來代有其人<lb/>
唯鄭氏然節莫高乎子真學莫懿乎康成使天下後世<lb/>
有識者無不嚮之而况其後之人乎雖然二子者既逺<lb/>
矣吾鄉有二先生焉其一曰鄭公子美賢賢樂善節槩<lb/>
甚高釣於岑山之陽畊於師山之北而當宁聞其名則<lb/>
子真之巖石也其一曰朱公允升研精六籍超軼百家<lb/>
好古博雅莫為儔匹卜居石門其書五車則康成之通<lb/>
德也士恒慕鄭先生而不及見則求其門生子弟而與<lb/>
<pb n="KR4d0584_WYG_003-29a"/>
之遊告於當路者而恤其孤就朱先生而願學焉則先<lb/>
生出而教子鄭公之里發其書而廣其傳其度越流輩<lb/>
有如此者豈非學有餘蘊足承高密之業顧思先德而<lb/>
興起者乎士恒不徒隠矣士恒自挈家避地東南以至<lb/>
於此雖渉歴艱險而不㤀問學以遂其初葢有志者歟<lb/>
靈山在郡西北鄭先生門人鮑伯原父别墅在焉泉清<lb/>
而土沃地僻而俗淳藏焉脩焉游焉息焉莫善於斯矣<lb/>
其能謝侯牧之招逃賓師之位逺市朝而居山谷用宜<lb/>
<pb n="KR4d0584_WYG_003-29b"/>
於士或者釋然為士恒喜乃相率作詩餞焉而余為敘<lb/>
　　　上虞學士書<lb/>
汸聞之航大海者患其望洋而無際也有智人焉以毫<lb/>
芒之針定其所向而後波濤風雨頃刻萬變而吾之所<lb/>
趨者不迷以其所守之得其要也聖賢之道大矣其深<lb/>
而難測逺而難至非海之所可喻也是非善惡之故利<lb/>
害得失之端變眩出沒乎吾前者雖波濤風雨不足以<lb/>
儗其紛紜而轇轕也然則為學者獨可以不知其要乎<lb/>
<pb n="KR4d0584_WYG_003-30a"/>
汸又嘗聞其説於父兄矣吾之至尊至貴而舉天下之<lb/>
物不足以加之者此心是也吾之至親至切而舉天下<lb/>
之事不足以先之者求放心之謂也然非真有所見無<lb/>
以為日用常行之地非真有所得無以為造詣歸宿之<lb/>
極舎是而他求焉雖有考索之富而擴充變化之無術<lb/>
雖有辨析之精而持守堅定之未能則夫隠微之間私<lb/>
欲之萌潛滋暗長而不自知者卒至於波流風靡而吾<lb/>
之所謂至尊至貴者亦從而䙝矣然則所謂為學之要<lb/>
<pb n="KR4d0584_WYG_003-30b"/>
者庶幾在此而實有未易知未易能者乎此汸之所以<lb/>
日夜憂懼以求聞乎先覺之訓而未之有得者也今獲<lb/>
登於門牆仰觀乎道義之崇高而胸襟之和樂即之而<lb/>
愈逺測之而愈深而知閣下之所存者有未易窺者矣<lb/>
退而伏讀閣下之書則粹然理義之言粲然名物之辨<lb/>
上古聖賢之統緒近代諸儒之閫奥莫不在焉而詞氣<lb/>
沖和英華醲郁又有以兼該乎詩人文士之所畢力而<lb/>
未能者然後知夫巍巍乎泰山喬嶽閣下之為高也渾<lb/>
<pb n="KR4d0584_WYG_003-31a"/>
渾乎長江大河閣下之廣且深也非深識乎統之有宗<lb/>
㑹之有元者孰能與於斯乎然汸之幼也嘗聞大江之<lb/>
西有吳先生焉行修道立為世表儀而成已誨人深有<lb/>
憂於空言之無益及觀乎閣下所為行狀而知為學之<lb/>
方矣今先生之書將家傳而人誦之然其心學之淵微<lb/>
非以其所聞者而表章之則世葢有未易知者矣汸生<lb/>
於世二十有七年老母今年七十有三所以辭之而逺<lb/>
去者其志誠在乎此而不敢失也伏惟閣下察其有志<lb/>
<pb n="KR4d0584_WYG_003-31b"/>
閔其無成以其所得而賜教焉俾於入德之門不至迷<lb/>
其所趨而天之所以與我而至尊至貴者可以反身而<lb/>
有得則閣下之賜大矣<lb/>
　　　答汪德懋性理字義疑問書<lb/>
陳先生性理字義取先儒周程張朱精思妙契之㫖推<lb/>
而演之葢為初學者設然欲析之極其精而不亂合之<lb/>
盡其大而無遺使一本萬殊萬殊一本之理釋然於中<lb/>
則惟深潛涵泳不亟不徐以俟其一旦之通暢可也揣<lb/>
<pb n="KR4d0584_WYG_003-32a"/>
摩比較雖若得其皮膚終非實見爾尊兄叅以前輩格<lb/>
言擿其疑似萃以下問寡陋何足取衷不欲遽忤嘉意<lb/>
輙於條目之下各綴臆説數語更俟切磋不可便以為<lb/>
是也昔有傳侏儒觀俳優者言其立於衆人之後非有<lb/>
見聞而亦大笑或問之則曰長者豈欺我哉今吾儕為<lb/>
致知之學而徒取先儒之言以為已言持先儒之見以<lb/>
為已見者何以異此又况於借視聽於盲聾者其可不<lb/>
審乎每勤相愛之隆深愧無以相發故併以是説復焉<lb/>
<pb n="KR4d0584_WYG_003-32b"/>
未審高明以為是否<lb/>
　　　答任本初書<lb/>
承尊翁惠書喻以賢昆仲來嵗從游山中賢昆仲亦皆<lb/>
有書三復不勝惶恐嘗聞晦菴先生之言有曰補填前<lb/>
日欠闕栽種後來根株者為過時而學者立方也其自<lb/>
言曰予之學自銖積寸累而成亦可見十寒衆楚者之<lb/>
無益於事矣吾兄清謹而謙厚甚得友朋之譽然每相<lb/>
見輙以學不加進為言今者又欲抗雅志於山林䆒遺<lb/>
<pb n="KR4d0584_WYG_003-33a"/>
經之終始不圖近功不思倖得非所見者大所期者逺<lb/>
安得特達如是邪但願常懐此心勿使放失則上可以<lb/>
答家庭之心次可以副交游之望矣自顧空疎蔑能相<lb/>
發故以子朱子二言為貺此在足下加之意而已昔高<lb/>
適五十始學為詩卒以詩名蘇老泉二十八始知讀書<lb/>
既而文章高古為一代之絶學雖不同理則無二足下<lb/>
方妙齡尚何扞挌之有哉新嵗初十日後始得暇登山<lb/>
賢昆仲過訪可在何日不宣<lb/>
<pb n="KR4d0584_WYG_003-33b"/>
　　　答徐大年書<lb/>
鄭村良便後毎恨相見之晚簪盍孔艱慨思晤言惟重<lb/>
瞻系當卧疾敝鄉時適有鄭氏便人匆匆不能具書急<lb/>
取黄先生行狀封寄左右凡書所欲言者何以加此不<lb/>
作書非有意也庚子春夏留星源山中友朋自歙至者<lb/>
嘗言見足下所寄書而㤀却取來自是凡屬數輩求之<lb/>
至今年春乃始得見三復不能去手莊生曰逃空谷者<lb/>
聞人足音跫然而喜矣况於稽經考禮如靣論者乎幸<lb/>
<pb n="KR4d0584_WYG_003-34a"/>
甚幸甚鄭康成三禘五帝六天緯書之説豈特足下疑<lb/>
之自王肅以來莫不疑之而近代如陳陸葉林諸公其<lb/>
攻擊亦不遺餘力矣竊嘗䆒觀諸名家論著於經㫖似<lb/>
猶有未盡者於禮意似猶有弗類者此先生所以不能<lb/>
已於言也雖然去古逺矣豈易言哉汸嘗嘆王子雍有<lb/>
高才好著書又與典午氏為婚姻勢望赫然茍非高明<lb/>
博洽真有據依安能議其所短而孫仲然獨取聖證論<lb/>
駁而釋之其所辨証必有可觀陳史既不作志其書復<lb/>
<pb n="KR4d0584_WYG_003-34b"/>
不傳千載而下無所稽考可惜哉是以先生行狀中凡<lb/>
諸經疑義皆畧存梗概良以此也其於歴代聚訟之説<lb/>
雖千百一二而本源制作悉已包涵懼觀者忽而弗思<lb/>
耳今足下乃能反求經傳具示所疑豈非區區所望於<lb/>
同志者乎幸甚幸甚楊子雲曰衆言淆亂折諸聖禮家<lb/>
異同之説其來逺矣茍不反求於經將安所折衷乎謹<lb/>
據周禮述舊聞以答來貺足下其察焉經曰祀天曰祀<lb/>
天神曰祀昊天上帝曰禋祀昊天上帝曰旅上帝曰大<lb/>
<pb n="KR4d0584_WYG_003-35a"/>
旅上帝曰享上帝曰類上帝曰類造上帝曰祀五帝曰<lb/>
禋祀五帝皆因官屬職掌器物司存言之然其間尊卑<lb/>
逺近親疎隆殺異同分合有序有倫聖經簡奥無費辭<lb/>
非後世文字比也葢典瑞言祀天旅上帝祀地旅四望<lb/>
四望别言既非祀地則旅上帝别言非祀天明矣大宗<lb/>
伯國有大故則旅上帝及四望亦以上帝對四望言而<lb/>
小宗伯兆五帝於四望四類亦如之始以五帝對四望<lb/>
言五帝即上帝明矣旅者㑹而祭之之名上帝非一帝<lb/>
<pb n="KR4d0584_WYG_003-35b"/>
也猶四望非一方矣大宗伯禮天地四方皆有牲幣各<lb/>
放其器之色而詩曰來方禋祀以其騂黑四方之神即<lb/>
五帝也故曰禋祀而得與天地通稱六器日月星辰四<lb/>
望不與焉大宗伯以禋祀實柴槱燎祀神之在天者以<lb/>
血祭貍沈疈辜祭神之在地者禋者升煙以祭之名三<lb/>
祀皆積柴實牲體玉帛燎而升煙以報陽也自非天神<lb/>
之尊者不得言禋祀明矣大司樂祀四望祭山川各有<lb/>
樂而五帝樂無文以其皆天神同六變之樂也又豈但<lb/>
<pb n="KR4d0584_WYG_003-36a"/>
與昊天上帝同禋祀同祭服而已哉雖然五帝之非人<lb/>
帝可無疑矣其總言上帝與專言祀天者豈無别乎其<lb/>
祭曰旅曰享曰類曰類造其事曰天子將出曰師甸曰<lb/>
國有大故以及曰祈穀與大司樂冬日至祀天神於圜<lb/>
丘夏日至祭地祗於方澤孔子謂之大郊者其於尊卑<lb/>
逺近親疎隆殺之節亦辨而詳矣若來書所謂天與帝<lb/>
為一惟兼言分言有異則經中神號祭名禮物徒異同<lb/>
而已矣先王制為一代大典豈為是辭費以來後世之<lb/>
<pb n="KR4d0584_WYG_003-36b"/>
紛紛乎大宗伯禮四方作六玉言小宗伯兆五帝主建<lb/>
神位言足下謂大小名從其類決五帝為人帝非經㫖<lb/>
也夫五行之神為五帝而太皥之屬配焉亦云帝此孔<lb/>
子聞諸老𥅆而告季康子者也公羊子曰自内出者無<lb/>
匹不行自外至者無主不止此郊之所以尚配也今將<lb/>
迎氣於郊而廢其所配者主其配者大皥以降雖有功<lb/>
德亦人鬼也人鬼豈能司天時而布五氣者乎陳祥道<lb/>
楊復齋之言曰天有五行四時則有五帝帝者氣之主<lb/>
<pb n="KR4d0584_WYG_003-37a"/>
也果以五人帝則人帝之前其無司四時者乎朱子又<lb/>
謂凡説上帝者總昊天上帝與五帝言之意與陳氏同<lb/>
諸公雖不主康成至此亦不能異也足下豈弗考乎王<lb/>
制祭天地之牛角繭栗宗廟之牛角握此天神人鬼之<lb/>
别也國語曰郊帝之牛角繭栗謂郊為禘而牲無異文<lb/>
此所謂禘非人鬼之祭矣又曰凡郊禘祖宗報五者國<lb/>
之祀典也加之以社稷山川三辰五行而别不言祭天<lb/>
地則韋昭注禘為圜丘不誣也祭法以禘郊祖宗對舉<lb/>
<pb n="KR4d0584_WYG_003-37b"/>
言之與國語同則四者皆大祭而事體相似可知其四<lb/>
代配食之帝一以先後為次則四大祭者輕重必有差<lb/>
矣王氏謂禘者宗廟之殷祭而郊為圜丘祀天以其祀<lb/>
言則先廟而後郊廟言人鬼而郊不及天神以其實言<lb/>
是重祖以配天而輕所自出之帝惟廟享也又謂祖宗<lb/>
乃二廟不遷之名是禘郊以祭言祖宗以廟言也大廟<lb/>
之不遷又非世室比顓頊之於夏契之於商其廟視周<lb/>
文武世室亦可同倫乎二世室一曰祖一曰宗此毋論<lb/>
<pb n="KR4d0584_WYG_003-38a"/>
禮意如何古人制言有序名物以類必不如是之舛駁<lb/>
弗倫也六天之神隂主化育著為星象下應人事北辰<lb/>
中居御極而五帝隨天運轉以散精布氣於四時與開<lb/>
闢之初五天之精感為帝王之祖皆非有得於化原有<lb/>
見於古初者信不足以及之然中垣太微昭布森列不<lb/>
可誣也况周人立閟宫以祭姜嫄大司樂享先妣序於<lb/>
先祖之上則南郊祀感生帝何必異乎緯書焚於隋河<lb/>
圖洛書至宋始大顯使無陳邵二公亦妖妄之類耳學<lb/>
<pb n="KR4d0584_WYG_003-38b"/>
者初不見全書徃徃望風詆排先生嘗謂恐尚有如圖<lb/>
書蓍䇿之數在其中可謂惡而知其善者賢於孫仲然<lb/>
逺矣安得起陳林諸君子而質之然先生論宗廟之禘<lb/>
與鄭氏三禘亦不茍同行狀中可見其謂成王以殷禮<lb/>
祀周公因詩言白牡以辨明堂位之誣也足下乃取何<lb/>
休氏周公生有王禮之云誣斯甚矣魯郊非禮春秋所<lb/>
書非一端但非成王賜之耳其謂魯帝文王於周廟者<lb/>
因魯有文王廟而辨於周公廟禘文王之僭也嚳無廟<lb/>
<pb n="KR4d0584_WYG_003-39a"/>
主藏於稷廟也魯既有文王廟安可虛而不祭但為藏<lb/>
主之所乎明堂位之夸無不至矣上言配帝於郊配以<lb/>
后稷下言以禘禮配周公於大廟自車服旌旗以至樂<lb/>
舞廟餙皆天子也而獨不敢言上及文王吾家伯循欲<lb/>
推王禮以説魯禘其論起於唐末而不兼羣廟之説子<lb/>
程子蘇子由陳祥道諸公皆無取焉足下謂之古今通<lb/>
論可乎向來嘗感楊信齋譏鄭𤣥讀祭法不熟杜佑讀<lb/>
大傳不熟杜氏主康成而兼存王肅未知讀書生熟如<lb/>
<pb n="KR4d0584_WYG_003-39b"/>
何然康成所得有在祭法外者雖信齋未可忽也王肅<lb/>
親注家語而自廢五天帝之説茍無卓然之見讀書雖<lb/>
熟猶不足恃而况不熟者乎罔乎後世而傲視古人如<lb/>
此每為續禮儀通解君子惜之此先生教人所以貴乎<lb/>
致思也足下如有意斯事則聖經賢傳與諸名家成書<lb/>
歴代史志具在區區廢㤀乆矣何足辱下問乎春秋二<lb/>
百四十二年内外之説註脚已具右方六經補註為人<lb/>
借去一時無他本可奉寄當俟後便圖之然此書頗難<lb/>
<pb n="KR4d0584_WYG_003-40a"/>
看汸遊湖間常出以示人鮮有好者金華黄公與夏先<lb/>
生尤不悦以其多引而不發也其論五經大㫖皆已槩<lb/>
括入行狀頗以平日耳聞綴而輯之庶㡬將來君子得<lb/>
以考觀其尚有能成先生之志者乎自遭亂離此事姑<lb/>
置而又早衰乆病雖嘗竊有撰録未能脱藁其尚克廣<lb/>
先生之學使有傳乎雖然所謂學足以明聖人之心志<lb/>
在以六經明晦為己任者先生所望於當世君子學者<lb/>
未見其人也惟足下勉之又勉之則所以大肆其力於<lb/>
<pb n="KR4d0584_WYG_003-40b"/>
遺經者必有上達日新之功非俗學所敢知矣書辭已<lb/>
繁不復他及又未知何時可達左右臨楮神馳不宣<lb/>
　　　與汪仲玉書<lb/>
汸為病所纒乆疎謁見下情不勝馳仰昨者伏聞親至<lb/>
郡城鎮遏苗獠日下逺去諸縣吏民皆受德惠萬口懽<lb/>
賀感服無已又聞駐節古城北屯兵民無不仰望於二<lb/>
十五日扶病至德賢萬户滿擬一見顔色少慰乆别之<lb/>
懐既承旌旄南還回首悵怏而已恃憲度有稟表姪程<lb/>
<pb n="KR4d0584_WYG_003-41a"/>
質字彦文乆仰二天之庇妄欲托身潭府備竹頭木屑<lb/>
之需倘蒙矜恤収録如獲更生之賜也已凂彦仲兄與<lb/>
季溫博士代覆萬告留聽幸甚幸甚草草布字不䖍總<lb/>
希鈞照不備<lb/>
　　　與朱楓林先生　允升學正書<lb/>
三月二十七日程兄轉示尊翰乃得動履之詳甚慰甚<lb/>
慰向所附桃梅書已達而書册未至承非乆歸高隠必<lb/>
可徹尊覽也春秋疑義難決有自來矣所謂事大體重<lb/>
<pb n="KR4d0584_WYG_003-41b"/>
人微言輕一過目未極底蘊便欲決其是非此黄先生<lb/>
所以寜終身不以示人也若小子則不然鄭漁仲有云<lb/>
事無两造之辭則獄有偏聽之惑如得老於是經之士<lb/>
相與指擿無論合否擇其大有闗係者得百十條設為<lb/>
問答以附書後則一得之愚可以自見而經㫖明矣豈<lb/>
不快哉是以於劉公高論拳拳欲得聞之承批示二説<lb/>
其一謂春秋隨事筆削決無凡例前輩言此亦多至丹<lb/>
陽洪氏之説出則此件公案不容再舉矣其言曰春秋<lb/>
<pb n="KR4d0584_WYG_003-42a"/>
本無例學者因行事之迹以為例猶天本無度厯家即<lb/>
周天之數以為度此論甚當至黄先生則謂魯史有例<lb/>
聖賢無例非無例也以義為例隠而不彰則又精矣今<lb/>
汸所纂述却秪是屬辭比事法其間異同詳畧觸類貫<lb/>
通自成義例與先儒所纂所釋者殊不同然後知以例<lb/>
説經固不足以知聖人為一切之説以自欺而謾無統<lb/>
紀者亦不足以言春秋也是故但以屬辭名書而序文<lb/>
具見微意明不可與釋例纂例等書同論也其二謂宋<lb/>
<pb n="KR4d0584_WYG_003-42b"/>
華元出奔歸國間無異事再書名氏為特筆此等處最<lb/>
好商畧但恐有理難伸耳春秋之有變文非得已也然<lb/>
猶是史文中改易一二字至於特筆則非史氏恒辭所<lb/>
及矣然非有大正於君臣父子之間亦不茍為異同也<lb/>
凡先儒曰變文曰特筆云者皆無根據直是以意取之<lb/>
與愚見不可同日語至若所謂間無異事有異事云者<lb/>
不過史家得便宜二傳本為盟㑹發例若推之以釋他<lb/>
事則如實來暨齊平執曹伯畀宋人一事而再見者茍<lb/>
<pb n="KR4d0584_WYG_003-43a"/>
間無異事者皆得蒙上文矣若宋公使華元來聘宋公<lb/>
使公孫夀來納幣晋侯侵曹晋侯伐衛各是一事者雖間<lb/>
無一事亦不得蒙上文也凡大夫出奔者未必悉得反<lb/>
國其出與歸事本末亦多不同故出奔與反國各是一<lb/>
事史法不得相蒙是以聖人修經出奔與歸國亦各有<lb/>
筆削或書其出不書其歸或書其歸不書其出是雖一<lb/>
人之事而書法亦不相因此宋華元自晋歸于宋雖間<lb/>
無異事不得蒙上文亦不過史氏恒辭而已竊料言此<lb/>
<pb n="KR4d0584_WYG_003-43b"/>
者必援鄭良霄事為證若愚見則大夫書入法與書歸<lb/>
不同况良霄之罪鄭人既討而殺之春秋書鄭人殺良<lb/>
霄以討罪為重苟間無異事則自許入鄭得並上文出<lb/>
奔為一事不必更端可也華元雖挾晋為重然其出其<lb/>
歸皆為國事非懐惡以入之比乃以間無異事故書之<lb/>
與良霄同文魯史雖固陋宜不至此亦無待於聖筆而<lb/>
後重書其名氏矣然良霄事與獲麟後記陳宗𥪡事史<lb/>
法正相表裏夏書陳宗𥪡出奔楚冬書宋宗𥪡自楚復<lb/>
<pb n="KR4d0584_WYG_003-44a"/>
入於陳陳人殺之者歴三時間數事於史法自合更端<lb/>
書之既再書陳宗𥪡故下文但書陳人殺之併復入為<lb/>
一事而不復再舉其名氏詳於下則畧於上詳於上則<lb/>
畧於下所謂史家便宜葢如此由此推之使華元歸宋<lb/>
上有一二事則與特筆復何辨乎借令良霄與宗𥪡易<lb/>
地則書法皆同矣此既非筆削之㫖則華元再舉名氏<lb/>
何特筆之云茍為不然則凡先儒曰特筆特筆云者宜<lb/>
無不可通矣愚見如此未審先生檢閲後以為如何其<lb/>
<pb n="KR4d0584_WYG_003-44b"/>
他云云不惜一一批示使得致思區區之望也近年以<lb/>
來昏憒殊甚已寫出者輙不復記倘時得人掊撃亦一<lb/>
助也長厯大衍厯考經異同疎密之由已悉改入日月<lb/>
差繆類王周正月説却入左傳補註中草藁謹封上求<lb/>
教江氏長厯序得令人抄示幸甚德懋乆不相見其文<lb/>
亦恐不存矣適舎弟歸故里承動靜得拜此良便臨書<lb/>
草草不宣<lb/>
　　　答趙伯友書<lb/>
<pb n="KR4d0584_WYG_003-45a"/>
四月朔日羅丞宅專人送至二月初四日所恵書捧誦<lb/>
驚喜逺自初别以逮近嵗十八年間死生契闊之情歴<lb/>
歴如奉靣談近日自江右道通後始屬權伯文中則張<lb/>
孟循諸公問訊至是乃副所望其懽忻其感慨葢有不<lb/>
可言喻者翹企鬱塞之懐涣然冰釋矣承筆削行狀作<lb/>
黄先生傳足見高情此先生清介絶俗非尊兄無能繼<lb/>
其逸軌者廣其學以永其傳葢有望焉一贊已得其要<lb/>
子雲固不待異世也故特奉納春秋師説一部屬辭一<lb/>
<pb n="KR4d0584_WYG_003-45b"/>
部通五册尊兄既熟行狀又觀師説則於其六經復古<lb/>
之學艱苦之由已得大槩然後細勘屬辭一過乃知區<lb/>
區抱此二十餘年非得已不已强自附於傳注家以徼<lb/>
名當世之謂也顧其書叅互錯綜若未易觀然其入處<lb/>
秪是屬辭比事法無一義出於杜撰請以正經及三傳<lb/>
置几案間遇擔荷不過處試一檢閲則得失判矣私竊<lb/>
自擬以為有取日虞淵浴光咸池之功未知高明以為<lb/>
如何耳非尊兄吾不妄發繩愆糾繆之益不可以遺他<lb/>
<pb n="KR4d0584_WYG_003-46a"/>
人承欲為通鑑綱目著一書甚善此間有鄉先生汪公<lb/>
嘗作綱目考異不在手未暇寄去然愚見却又有説煩<lb/>
校定春秋文字後却求教也欲與左右商訂若此者何<lb/>
限汸既羸病不能去水陸千里行旅蕭條兄亦豈能一<lb/>
來視之垂喻終當一㑹晤良感盛心矧令弟一别八年<lb/>
不得音耗此又訪問之所宜先者俟昆仲相見卜居有<lb/>
定處行者居者兩皆無慮天其或者可遂吾願乎然以<lb/>
尊兄簡淡易足所謂月粟一官石資於人者廉矣若更<lb/>
<pb n="KR4d0584_WYG_003-46b"/>
得令弟生理有恒則定居之説良易惜相去逺無由與<lb/>
知耳羅氏人來者立告去奉此殊闊畧程彦文秋後復<lb/>
西行當圖嗣問伏惟順時自愛不宣<lb/>
　　　賀鄭師山先生受詔命書<lb/>
汸自聞先生被詔命即欲一見左右稱賀病甚不能去<lb/>
此月八日輿曵至中途見東行者皆却走言苗軍且至<lb/>
倉卒莫知其實輙亦引歸一二日來訛言甫定而疾復<lb/>
作恐旬月間不能亟見故敢道其所欲言者先生幸加<lb/>
<pb n="KR4d0584_WYG_003-47a"/>
察焉汸聞鄉里之論有謂可為先生賀者有謂當為吾<lb/>
郡賀者有謂當受命即行者有謂可無行者然此非惟<lb/>
不知朝廷之意亦不知先生之德也國家自世祖以來<lb/>
不惜高爵顯位而起山林之賢誠令典也曩者如汴梁<lb/>
吳彦暉閩中杜原甫皆嘗被斯命矣然則或謂可為先<lb/>
生賀者未為知朝廷也吾郡先達衆矣以布衣召入翰<lb/>
林誠未有如先生者當今四方多故求賢如渴豈無意<lb/>
哉然則或謂可為吾郡賀者亦小之也若愚則當為天<lb/>
<pb n="KR4d0584_WYG_003-47b"/>
下賀爾前輩謂士大夫惟出處一事不可謀於人葢以<lb/>
時義不齊而士之自處者異也自處者異則其為人謀<lb/>
也難乎其適中矣矧可以輕議哉然則或謂當受命即<lb/>
行者未為知先生也昔以處士徴而不至者葢有之矣<lb/>
若夫言論風㫖漢然無聞徒使上之人謂賢者不為世<lb/>
用而弓旌為虚器豈君子之志哉然則或謂可無行者<lb/>
亦未為知先生也若愚則非惟不敢贊之以必行而亦<lb/>
不敢尼之以毋行直以謂先生當有以報朝廷爾夫天<lb/>
<pb n="KR4d0584_WYG_003-48a"/>
下之大患莫患於下言之而上不信也今也士大夫一<lb/>
言而丞相信之丞相一言而天子信之此先生所以有<lb/>
今日之命夫以公卿大夫圖天下事而皆若此何治平<lb/>
之不易而冦亂之足憂也其可不為天下賀哉且士大<lb/>
夫言於丞相者必曰鄭先生惟不出爾出則天下事可<lb/>
平也丞相言於天子亦然天下事先生與有責矣其可<lb/>
不思所以報之哉夫謂當為天下賀者衆人之情也謂<lb/>
當有以報朝廷者先生之志也公卿大夫不計天下利<lb/>
<pb n="KR4d0584_WYG_003-48b"/>
害者五十餘年是以至於今日今其敝事雖多以先生<lb/>
之明而慮之如燭照而龜卜爾以先生之德而處之如<lb/>
辨蒼白而數一二爾何難之有哉然則事固難於口陳<lb/>
而易以書道者竊謂先生當條列治安之䇿極言時弊<lb/>
通為一書如果行也則以獻於天子不行則上之中書<lb/>
先生言之而朝廷行之而天下被其賜雖不仕猶仕矣<lb/>
朝廷固無負於士大夫矣士大夫固無負於君相矣各<lb/>
盡其職以行其治安之䇿則天下不足治矣雖然先生<lb/>
<pb n="KR4d0584_WYG_003-49a"/>
之仕不仕猶不計也而况於䇿之行不行哉昔蘇明允<lb/>
以詔書召試不起猶且以君命不可虚辱於是有十萬<lb/>
言之獻今朝廷之所以待先生者至矣其可已乎然則<lb/>
所以報朝廷者莫善乎是明矣果若是將見先生之道<lb/>
措之天下而有功垂之百世而無窮然則雖為先生賀<lb/>
可也豈惟天下哉雖為吾郡賀可也豈惟先生哉汸之<lb/>
所以為賀者如此雖然非以為先生慮不出於此也葢<lb/>
欲探先生之志以解衆人之惑爾若夫可行而行可止<lb/>
<pb n="KR4d0584_WYG_003-49b"/>
而止先生固素定於胸中矣愚胡敢贊一詞尚圖走見<lb/>
以請耳書不盡言伏惟亮察<lb/>
　　　寄上蘇伯修<lb/>
即日未審尊候何如伏惟納福汸向因高則誠如京嘗<lb/>
附短狀上問起居計當得達左右邇者伏聞暫持玉節<lb/>
出判漕臺日與士民同増鼓舞逢掖之論率謂鹽莢誠<lb/>
經費所賴第以閣下居之則為非宜汸竊以為不然夫<lb/>
古之君子所以任天下之重而繋一時之思者初無分<lb/>
<pb n="KR4d0584_WYG_003-50a"/>
於出處也豈有中外之間哉矧積弊因仍禁𣙜無藝海<lb/>
隅殘孽尚煩干戈閣下碩德雅望輿論所歸憂深思逺<lb/>
形於辭色撫綏丁户於凋瘵之餘俾之安土樂生益寜<lb/>
邊郡則湟池赤子喘息無地請命有期矣夫豈居一官<lb/>
效一職於他日者可同日語哉汸與一二同志山居讀<lb/>
書期稍竭駑駘以無負於門牆而意廣力孱未之有進<lb/>
惟曩嵗所聞誨語則不敢斯湏㤀耳虞宅得歐陽公為<lb/>
神道碑計已徹尊覽但所據行狀未經删改謹皆繕寫<lb/>
<pb n="KR4d0584_WYG_003-50b"/>
上呈伏惟閣下必有不刋之論可慰老先生於九原也<lb/>
劉靜修先生墓表曹學士誌銘偏州晚學皆不得見方<lb/>
欲謀重拜門下以畢其所欲求教者秋暑尚隆未敢輙<lb/>
易叅謁伏惟為國為民善自寵珍以副善類之望謹奉<lb/>
手狀不宣<lb/>
　　　與梁按察書<lb/>
三月初八日新安諸生趙汸謹齋肅頓首再拜奉書憲<lb/>
使相公先生閣下前月末胡縣丞使人傳台㫖欲汸詣<lb/>
<pb n="KR4d0584_WYG_003-51a"/>
節下一見緣汸寢疾嵗深毎感風寒輙成重疾動止不<lb/>
出户闥藥餌多於飲食肌膚日削手足痿軟不能歩趨<lb/>
聞命慚悚莫知所為伏惟閣下蜚英騰茂早已超乎輩<lb/>
流體中備和晚益𢎞於德業今者持節一道以激濁揚<lb/>
清為己任所至官吏震恐黎庶蘇鮮而區區疾病沈淪<lb/>
猥以樸學餘生特蒙存録乃弗勉强扶掖一望顔色以<lb/>
慰平生豈非其命耶反覆思惟無以報塞雅意謹獻所<lb/>
録春秋師説一部又屬辭一部四帙其間所列筆削義<lb/>
<pb n="KR4d0584_WYG_003-51b"/>
例稽經考傳悉有據依雖於按治事宜無所増益如賜<lb/>
校正使克有傳於後在尚世君子尊崇經訓扶樹教道<lb/>
或有補於萬一豈惟晚學小生皓首窮年之一遇而已<lb/>
方命有罪非敢矯餙惟高明有以教之幸甚幸甚謹奉<lb/>
書上謝伏紙無任悚息伏惟台慈鑒察不宣<lb/>
　　　代王總制回王左丞<lb/>
某頓首再拜某大左丞相國宗兄鈞座即日孟冬漸寒<lb/>
恭惟藩屏清嚴民兵夷懌穹後協相鈞侯動止多福某<lb/>
<pb n="KR4d0584_WYG_003-52a"/>
靖惟建武始割豫章為軍葢江南有國所以䕶邊𤨏也<lb/>
矧今鼎足洪都軍督府外綏嶺徼内控江湖自非敦龎<lb/>
偉異之資恢廓深沈之度終始一心險夷一節孰堪重<lb/>
寄克建殊勲乃者苗酋干命率其鋤耰之衆掃境以犯<lb/>
金湯俄而我師西征一鼓而覆諸宮亭之渚視周公瑾<lb/>
赤壁竒功虞允文采石偉績殆此葢我國公削平僭亂<lb/>
奄有湖湘信乎有天人之助矣然當戒嚴日乆闗梁既<lb/>
阻調發不通而鳯山麻源千里間曽無鳴桴之警吠犬<lb/>
<pb n="KR4d0584_WYG_003-52b"/>
之驚是則吾宗兄夙著忠誠益堅保障之明效也功名<lb/>
日起曷可量哉區區無任欽仰某切聞古之以氣義相<lb/>
結者猶曰異姓天倫况乎稟姓受氏同出一源所以統<lb/>
繋百世而使之别於他族者在人心固宜有先後也然<lb/>
則英豪之士遭遇知已相與締交結言以堅翊亮之誠<lb/>
者豈可獨後於他人哉如某者雖慚圭獲迎侯門每思<lb/>
要結忠賢共酬恩遇是以於宗兄尤惓惓焉不圖高誼<lb/>
先之錫以華緘董之專使首攄報效之誠以昭同志終<lb/>
<pb n="KR4d0584_WYG_003-53a"/>
約兄弟之好用篤懿親載盟之辭鑿如金石筐篚之實<lb/>
重於瓊瑰某敢不指日銘心奉以周旋毋或失墜屬張<lb/>
君歸速未䆒謝言薄采蘋蘩乆稽問敬山域弊陋鮮敵<lb/>
腴施惟增悚息文學鄭士恒于張君有童冠之舊輙俾<lb/>
因之以達鄙誠於節下所冀益壯丕圖勉恢盛業使枤<lb/>
杜同姓之思不㤀於今日則常棣孔懐之義豈愧於良<lb/>
朋異時太原氏衣冠之盛勲業之隆復振於江左則自<lb/>
蒼姬而下實寵嘉之區區不勝至願惟宗兄其鑒之家<lb/>
<pb n="KR4d0584_WYG_003-53b"/>
尊夏中省視來此感佩至意附楮引忱瞻奉未涯伏惟<lb/>
為君民自愛不宣<lb/>
　　　與師山鄭子美先生<lb/>
即日秋涼伏惟徴君師山先生動履安福某疎逺儀刑<lb/>
倐經兩嵗屢謀謁教輙以事牽葢喪亂之餘出處兩艱<lb/>
亦其勢然也重以學問荒蕪自慚寡陋而交游過愛徃<lb/>
徃稱譽過於是有滑稽君子惡其無實巧搆飛語歴詆<lb/>
輩流且使其言若皆自不肖出者雖荷諸公照知不為<lb/>
<pb n="KR4d0584_WYG_003-54a"/>
所惑然私心則謂當此時義倘得朋友由此見絶使得<lb/>
遂其返闗却掃茍全逺害之圖則滑稽者之賜大矣以<lb/>
此益復深居簡出雖以先生平居見知之深見愛之厚<lb/>
亦不覺其間闊之乆也邇自逺歸欲一造館下稍述鄙<lb/>
陋而宿疾未除方謀灼艾謹録謬藁數篇豫納几下上<lb/>
求繩削而并及取疎之由如此俟炙瘡愈即謀省謁伏<lb/>
惟高識雅量度越一時必有以教之爾未誨侍間伏冀<lb/>
為斯文自重<lb/>
<pb n="KR4d0584_WYG_003-54b"/>
　　　答蔡叅政書<lb/>
四月初六日新安諸生趙汸頓首再拜復書於大參相<lb/>
公先生閣下中書諸相公先生閣下伏蒙星源翼差官<lb/>
及婺源州官同雄峰翼使者興安府委官休寜縣吏齎<lb/>
公文幣帛為叅議官左右司官同稟都堂鈞㫖以汸為<lb/>
隠士下其書所在官司以禮敦遣者疾病阽危聞命悸<lb/>
恐間數日又以叅議公與諸公所題手書來示捧領三<lb/>
讀深以病廢日乆上虚大丞相求士之盛心次負叅議<lb/>
<pb n="KR4d0584_WYG_003-55a"/>
公與諸公薦揚之厚意感激憂懼不知所裁謹以不能<lb/>
上道之由瀝誠具書上謝萬一伏惟少加察焉汸之生<lb/>
也稟氣甚薄二十五六時風痰之症積成痼疾手足頭<lb/>
目日漸長大而軀榦與兩臂獨細弱如初歩履極艱飲<lb/>
食甚少如耄耋老衰者其殘廢不堪人事之日乆矣邇<lb/>
嵗以來加以寒濕外感身兼數症藥餌無功醫者厭於<lb/>
調治友朋倦於饋給溫熱間作痞結怔忡弗能食飲顧<lb/>
視餘景亦不甚惜此皆使者與諸官吏連日所親見若<lb/>
<pb n="KR4d0584_WYG_003-55b"/>
是者其可當大丞相之求與叅議公之知遇乎然汸所<lb/>
以得虚譽於時賢者葢亦有説早嵗獲見一二前輩於<lb/>
經學稍知用心既而以乆病故僅守春秋一經其他經<lb/>
皆不能復更讀史書僅考左氏傳亦不能記誦其他自<lb/>
史記而下治亂成敗之説皆力不能及葢以乆病早衰<lb/>
不能勉强非自棄也此則必與汸有徃還之舊者然後<lb/>
知之其嘗邂逅一靣者不能詳也而况於僅聞其名者<lb/>
乎若是者其有取於武功經營之日乎其亦有禆諸明<lb/>
<pb n="KR4d0584_WYG_003-56a"/>
公之末議乎然則虚大丞相求賢之盛心負叅議公與<lb/>
諸公之舉者非小子之罪也自古創業之君其功臣謀<lb/>
夫未聞有一人出於經生文士者迨其中世誤於經生<lb/>
文士則或有之何則以其素不講當世之務也晋人所<lb/>
謂宜束之高閣以俟太平者夫豈不試而言哉若汸者<lb/>
足迹不逺無四方之遊無俊傑之交自度病不能進早<lb/>
嵗則絶意場屋其於時務未嘗用一日之工然則使汸<lb/>
不病且不敢以無實之名昧昧而前以冒弓旌之招而<lb/>
<pb n="KR4d0584_WYG_003-56b"/>
况於篤廢俟盡夫復何言是亦可見其命之窮無其才<lb/>
而有斯疾者矣顧無辭以復於執事者輙敢以先師黄<lb/>
楚望先生行狀一通春秋集傳序文一篇上呈所以見<lb/>
其早得虚譽於當時者以此而以其乆病廢不能脱藁<lb/>
恐有遺恨於身後者亦在於此伏惟叅贊之暇一賜覽<lb/>
觀使小子得藉諸明公餘庇稍求醫藥進飲食一二年<lb/>
間不死幸而克成其書以示天下以傳後世使天下後<lb/>
世知大丞相與諸明公待士厚病者得養廢者得起老<lb/>
<pb n="KR4d0584_WYG_003-57a"/>
先生待樸學皆得遂其志成其業以垂無疆是則仁人<lb/>
君子之澤非但一時一士被其賜而已也干冒尊嚴不<lb/>
勝悚息不宣<lb/>
　　　寄上蘇公伯修<lb/>
即日仲春伏惟尊候動止多福汸自姑蘇舟中拜别即<lb/>
轉吳興度臘改嵗回錢塘㑹葛元哲昉聞旌節所次用<lb/>
釋馳系汸竊聞古之君子居廊廟則功顯在山林而言<lb/>
立是以或出或處初無容心而高風偉績顯白一時焜<lb/>
<pb n="KR4d0584_WYG_003-57b"/>
煌干祀尤可尚也矧禮失樂流文散史缺非𢎞才卓識<lb/>
夙有聞見不能輯而存之閣下素抱述作之志倘及今<lb/>
視聽精明體履清暇網羅遺逸成一家言以幸後學忱<lb/>
非小補前輩欲著書多以閒居日少志弗克就九重側<lb/>
席良輔乃躬瘁効勞則汗青未有期也汸窮山晚進仰<lb/>
恃一日之知輙敢僭效其愚如此惟家貧親老不得供<lb/>
灑掃於溪堂備撿閲於書府旦夕瞻企無時可忘耳因<lb/>
高則誠入京謹奉手狀起居干冒清崇不勝悚息伏惟<lb/>
<pb n="KR4d0584_WYG_003-58a"/>
幸察不備<lb/>
　　　答朱子範<lb/>
徃嵗專詣門牆拜顧存之辱庶幾獲質所聞夫何中道<lb/>
而同行者以親姻為嫌由是此心弗克獨遂尚蒙枉騎<lb/>
出見寒林古木中依依數語而别則亦人情事理有當<lb/>
然者非敢介然於左右也春初聞從者重赴廣陵深以<lb/>
未申祖餞為媿雪中獲領手翰三復竦然所以惠我者<lb/>
厚矣某於義利取舎之間析之精矣顧念不敏之資察<lb/>
<pb n="KR4d0584_WYG_003-58b"/>
焉而不足於明勉焉而不足於力雖持情之耿耿終抱<lb/>
志以悠悠則未審吾兄何以匡其不逮也蒙喻金兄有<lb/>
共學之志顧何以得此矧寒宗於先世有連姻今本初<lb/>
兄弟又為至戚亦何敢偃然拒之大抵學問之事以志<lb/>
合身安為本空山凡事草創來者徃徃不獲便安為嘆<lb/>
客主為之兩難其迂疎之學不達時宜終鮮及人實又<lb/>
不待言也以此不敢相與為茍且以誤其邁徃之志尊<lb/>
兄必察其愚不以方命為罪爾承聞此兄質美而志堅<lb/>
<pb n="KR4d0584_WYG_003-59a"/>
又有吾兄為之表帥可謂有餘師矣他日倘獲承接自<lb/>
當三謝不敏望執事為善達此意幸甚幸甚<lb/>
　　　答倪仲𢎞先生書<lb/>
汸頓首拜覆仲𢎞先生翰制尊右近嘗扣謁館下獲聞<lb/>
至論殊慰離索雖相距不逺然别去不能不悵然也去<lb/>
嵗蒙尊翰緘示教答疑義佩服之餘再具求教而書竟<lb/>
未達兹復掇其一二録呈并平昔所欲請益而未能者<lb/>
以徼終惠倘辱不棄幸孰大焉尊翰太極不離乎陰陽<lb/>
<pb n="KR4d0584_WYG_003-59b"/>
而亦不雜乎陰陽則天命之性不離乎氣質明矣按此<lb/>
語湏子朱子而實出勉齋勉齋曰天命之性自其理言<lb/>
之不雜乎氣質而為言爾向亦未得其説後見朱子有<lb/>
云某解太極圖云某此句當子細看今於某解説尚未<lb/>
通如何論太極因此求之方悟朱子微意所在葢非有<lb/>
以離乎陰陽也一句是正説太極本體二句是發明周<lb/>
子立言之㫖謂無極而太極五字乃是即陰陽而指其<lb/>
本體不雜乎陰陽而言之耳非謂太極真不雜乎陰陽<lb/>
<pb n="KR4d0584_WYG_003-60a"/>
也故曰即太極不離乎陰陽而亦不雜乎陰陽而為言<lb/>
皆是深致意處張子曰形而後有氣質之性善反之則<lb/>
天地之性存焉勉齋恐讀者未達此㫖誤以稟受於天<lb/>
者為兩性也故以朱子釋太極圖之意釋之葢謂此理<lb/>
既賦於人則已墮於形氣中非復本然之全體不可純<lb/>
以天地之性言今曰天地之性乃是自其理而言之不<lb/>
雜乎氣質而為言爾非謂天地之性真能不雜乎氣質<lb/>
而可以舎彼而全此也尊翰又云若以理之不離乎氣<lb/>
<pb n="KR4d0584_WYG_003-60b"/>
者言之則天命之性得於有生之初若以理之不雜乎<lb/>
氣言之則天所賦於有生之初而我受之以為性者本<lb/>
無不善也此初字是指天命人性賦受之初言所謂不<lb/>
離乎氣者也用前二句觀之則是得於有生之初者果<lb/>
有兩性也通後二句觀之則是理之在人者有二而所<lb/>
謂復其初者乃是舎彼而全此也氣質之性雖曰形而<lb/>
後有然使得之於天無是本然之性則亦何以為是氣<lb/>
質之性哉故程子以本然之性為極本窮原之性又謂<lb/>
<pb n="KR4d0584_WYG_003-61a"/>
二之則不是意可見矣愚意如此未知是否尊翰云尊<lb/>
德性者存心之事靜時工夫也道問學兼致知力行而<lb/>
言動時工夫也致廣大而盡精微存心而致知也極高<lb/>
明而道中庸存心而力行也此一節尤不能無疑葢動<lb/>
靜工夫皆是就心上説如所謂存養省察是也與致知<lb/>
名義事意不同可疑一也且以尊德性專為靜時工夫<lb/>
則與存心而致知力行者自相牴牾可疑二也謂存心<lb/>
為尊德性之事則可謂尊德性為存心之事則不可可<lb/>
<pb n="KR4d0584_WYG_003-61b"/>
疑三也昔有以問為致知學為力行者朱子不以為然<lb/>
今欲并包力行為説可疑四也汸昔年讀書最患多疑<lb/>
每一開巻則如蝟毛而起雖聖賢書亦然嘗謂程朱二<lb/>
先生發明斯道庶無復餘藴若於其原有一字不通則<lb/>
是道體之全猶有所昧故亟欲求教倘以不為瀆則繼<lb/>
此當有不一之請也惟是昨承誨論深歎夫踐履之難<lb/>
則小子猶不能無憾於斯然不敢遽請其目者誠有所<lb/>
待而不敢輕也良以平昔仰慕高致非止為一二文義<lb/>
<pb n="KR4d0584_WYG_003-62a"/>
請益而已向以間闊之日多故不敢妄請今則相望甚<lb/>
邇聚㑹可常則其性習之偏必已深察之矣雖不敢數<lb/>
扣凾丈而書問啓教當在所許也然常思之士之為學<lb/>
必於斯道之全體大用稍能窺其大綱而又必於其知<lb/>
之所至行之所逮淺深分數無毫髮之不自知然後知<lb/>
行交勉日有程課而進修之序有所考師友之教有所<lb/>
施也不然則浩浩茫茫實無立足之地而欲以疑於近<lb/>
似者自詭賢於流俗者自安謂之知道且不可而况於<lb/>
<pb n="KR4d0584_WYG_003-62b"/>
君子成德之事乎葢嘗反已而思之其麤心俗見漸知<lb/>
解剥乃由長年歴事而然似非義理浸灌所得者向承<lb/>
尊誨謂若稍能變化而終未敢便認以為是也區區稍<lb/>
類謹厚亦以資稟之偶然而憂思之餘其是非羞惡之<lb/>
心不能自泯此古人所謂匹夫之行者聖賢踐履之教<lb/>
恐非謂此也夫踐形由乎知性讀聖賢之書而麤通其<lb/>
六藝乃知性中一事耳未可便以聖賢之學為止於是<lb/>
也汸之所自知與其所願學者如此其所不知與知而<lb/>
<pb n="KR4d0584_WYG_003-63a"/>
未當徒言而不能踐者寜無望於師友之訓哉夫病者<lb/>
之求醫必盡告以受病之原而後劑量淺深得盡其技<lb/>
是以雖知辭多之為瀆而不能已也若夫有千金之藥<lb/>
而不能信服則䕶疾滅身之罪其將何辭先生念其附<lb/>
託之意不在於他則必有以教我矣楮短心長言不盡<lb/>
意伏惟恕察不宣<lb/>
近承附至良方已領稍涼便當依法合服也大學輯釋<lb/>
敬已伏讀一過區區妄有所疑即已隨處標識其一二<lb/>
<pb n="KR4d0584_WYG_003-63b"/>
當講者謹條具求教幸有以訂其謬也<lb/>
一凡例二字固是著述通用但施之聖經賢傳之首似<lb/>
大鄭重朱夫子著書義例甚精皆未嘗自列於書首况<lb/>
乃編次小節無大闗渉又皆先儒成法或只用自敘之<lb/>
語引起却逐一寫去未審可否<lb/>
一泛濫二字已盡編集成書之罪謂之龎雜則波及於<lb/>
立言者矣<lb/>
一㸃掇訓釋以便初學亦是一説但朱子著書或詳或<lb/>
<pb n="KR4d0584_WYG_003-64a"/>
畧必有深意存焉非是不為初學作計若必欲剔抉無<lb/>
遺使人一覽意盡則入耳出口者得以肆其滅裂沈潛<lb/>
玩索者無所用其心思徒増浮躁之風罕有自得之妙<lb/>
所謂語意平常者似可省去也四書海涵地負初學所<lb/>
未解者多矣豈能一一㸃掇邪如兩三句以上雖非特<lb/>
筆決不可無陳先生曰四字葢書名已更故也<lb/>
一以挑剔精妙警䇿明快贊胡先生通㫖甚當但此八<lb/>
字乃宋季作經義之法未可専以此等為好也自有四<lb/>
<pb n="KR4d0584_WYG_003-64b"/>
書集註後唯勉齋西山雙峰暨胡先生多所發明皆是<lb/>
於四書中有真見者雙峰融貫朱子之論時有失其真<lb/>
處胡先生必欲章章出一通㫖是以過求處尤不少耳<lb/>
輯釋於諸家議論皆有去取則所謂不敢録者似不必<lb/>
獨於胡先生説破也伯武嘗對子韶言之亦不可不知<lb/>
耳<lb/>
一所引胡吳新説皆是本無可説而强生議論故於枝<lb/>
蔓上更出枝蔓如所謂格致二條貫徹乎誠正修齊治<lb/>
<pb n="KR4d0584_WYG_003-65a"/>
平之間非誠意以下不事乎格致如以敬止二字為文<lb/>
王明德新民之極致皆似是而非不通䆒詰且大學工<lb/>
夫所謂其敘不可亂而功不可闕者在朱子俱有成説<lb/>
無復餘蘊若謂格物工夫則隨所遇而用力焉可也今<lb/>
以格致二條為貫徹乎六者之間則是知致邈無其期<lb/>
而物有未格知有未至而意已可誠心已可正身已可<lb/>
修家國天下已可齊可治可平也又謂非誠意已下不<lb/>
事乎格致則夫誠意正心之術齊家治國平天下之具<lb/>
<pb n="KR4d0584_WYG_003-65b"/>
皆學者所當窮格之先務非可以臨渴而掘井也所謂<lb/>
明德新民之極致者如下文所引淇澳烈文之詩是也<lb/>
文王新民之極致則上文周雖舊邦其命維新者是也<lb/>
敬止二字乃是就文王德性上説并新民言之非經㫖<lb/>
通前後二家之説觀之似於章句或問之㫖元未看得<lb/>
貫通完全但欲尋行數墨剽竊立論耳信乎學以為已<lb/>
者之難得也汸本不敢僭直至此近蒙書示朱子及張<lb/>
呂二公問答三復悚然知三先生胸次如青天白日無<lb/>
<pb n="KR4d0584_WYG_003-66a"/>
復毫髮留藏回䕶之態真是聖門諸賢哲氣象葢所謂<lb/>
唯知義理之無窮不見物我之有間者豈復校其能不<lb/>
能多與寡而為之進退哉益知先生之盛心為有在矣<lb/>
是以肆其胸臆至於如此亂道處幸有以教庶不負其<lb/>
求教之初心也人行速又有猥事不謹詳乞尊照<lb/>
即日天氣乍冷伏惟尊候清安汸向者伏讀大學輯釋<lb/>
嘗尊嚴命以鄙見求教繼辱手書多蒙印可且有隨所<lb/>
見不憚忠告之屬此在先生固為盛德餘事而小子問<lb/>
<pb n="KR4d0584_WYG_003-66b"/>
學空疎誤承推奬不能無愧爾屢欲具謝不敏而以冗<lb/>
猥未能也中庸所采前輩精義大畧無遺視大學殊勝<lb/>
然此書實未易言懼無以復於左右者故稍乆不敢奉<lb/>
還近日偶觀東阜翁禮記集義綱領有云儒家以大學<lb/>
為門户中庸為閫奥入其門庭造其閫奥由是而讀戴<lb/>
記之四十七篇大本立矣宜無難者反覆數過殊未知<lb/>
其㫖意所在若只以誦習其説便為入其門庭通貫其<lb/>
義便為入其閫奥則子思子所謂立大本者恐不謂是<lb/>
<pb n="KR4d0584_WYG_003-67a"/>
未審老先生所謂門庭閫奥當是何事乃復有待於誦<lb/>
讀戴記而後大本可立邪莊生曰語道而非其敘則非<lb/>
道矣先民有取焉昔者朱夫子從李先生受中庸之書<lb/>
求喜怒哀樂未發之㫖自以為未達而先生沒有如窮<lb/>
人無歸之歎其後如長沙與南軒論之三日夜不能合<lb/>
由是觀之則朱子之所以審問而明辨之者豈特文義<lb/>
之間而已哉若只以文義求之則是書有章句有或問<lb/>
有門人之録有石氏所輯因其所已言而求其所未言<lb/>
<pb n="KR4d0584_WYG_003-67b"/>
思過半矣若必欲視為已事則程子所謂放之則彌六<lb/>
合巻之則退藏於密而終身用之有不能盡者恐非可<lb/>
以尋行數墨而求之紙上也朱子嘗謂范淳夫一生只<lb/>
將聖賢言語忙中即抄一畨便了所以見處全不精明<lb/>
淳夫高明博雅度越流輩乆從二程夫子遊一時名世<lb/>
之士莫不推服而後之大儒論其失乃如此則吾道之<lb/>
大誠有未易知者哉又嘗謂不用聖賢許多工夫亦看<lb/>
聖賢底不出不用某許多工夫亦看某底不出其所謂<lb/>
<pb n="KR4d0584_WYG_003-68a"/>
聖賢工夫某工夫必有事實決非虚言然則茍不求其<lb/>
工夫所在以實用其力而遽欲苟附益於聖經賢傳之<lb/>
間皆朱子之所不許也若曰著述事體與反己之學殊<lb/>
塗則亦未審其何所據依以為折衷羣言之本歟大抵<lb/>
近世君子多以辨析義理便是朱子之學纂述編綴便<lb/>
是有功斯文故於向上工夫鮮有發明日用之間無所<lb/>
容力其資質近厚者亦不過茍免顯然悔尤而已聖賢<lb/>
中庸之教豈如是哉若汸之氣薄質弱尤切憂懼而用<lb/>
<pb n="KR4d0584_WYG_003-68b"/>
志不勇未之有聞先生誠不以其言為妄尚幸有以教<lb/>
之也蒙誘掖諄切不敢自棄屢欲靣啓而拘事未遑兹<lb/>
因便風謹勒此承動靜俟得近聞却當進謁併請中庸<lb/>
下巻參玩前後續求所以教也不備<lb/>
向因送客得邂逅一見少慰翹渴值仲本拉過其家不<lb/>
獲踐回途謁教之約繼又以事奔走郡城是以中間雖<lb/>
嘗兩奉惠書而皆不得以時上答狀也昨方抵館舎則<lb/>
知從者亦嘗過邑郛但未知繼此可得侍晤否縣公亦<lb/>
<pb n="KR4d0584_WYG_003-69a"/>
欲少欵若得徑為此來尤幸汸屢讀中庸輯釋纂録前<lb/>
精義大畧不遺良不易矣思欲罄竭愚慮少副謙德之<lb/>
萬一而涵泳所聞未之有得袁氏所録吳先生緒説多<lb/>
宗程子其異同之故亦非一再省覽所能驟決也是以<lb/>
雖欲妄有指陳而自知其非未敢輙竟其説嘗觀朱子<lb/>
自序有曰沈潛反覆葢亦有年一旦恍然似有以得其<lb/>
要領者此葢語人以其先難之故後得之由使毋以易<lb/>
心求之也既曰恍然又曰似有則有非指要綱領四字<lb/>
<pb n="KR4d0584_WYG_003-69b"/>
所能發明者矣夫是謂之知德夫是謂之知道而知言<lb/>
則其效也其曰然後乃敢㑹衆説而折其中則可見前<lb/>
是葢有所未暇焉葢其於明善誠身真修實踐如行者<lb/>
之赴家其至可期饑者之得食其飽可必至夫一旦豁<lb/>
然貫通之日而後衆説之異同得失折之於此無一不<lb/>
得其衷焉非揣摩比較從事於行墨者所可同年而語<lb/>
也區區自慮以為如汸等輩資質之凡近心思之麤淺<lb/>
茍不能於為已為人之際一刀兩叚發憤刋落然後實<lb/>
<pb n="KR4d0584_WYG_003-70a"/>
求反已親切之訓以致其絶利一源之功而徒爾朝繙<lb/>
暮閉口誦手抄則是終身無由知至畢世不能意誠而<lb/>
釋迦達摩果賢於孔孟矣若夫先生志意之誠確工力<lb/>
之專勤而虚已擇善無間物我其所存所就豈晚學所<lb/>
能與知但近日前輩著述殆夫借僕鋪靣張君錦繡者<lb/>
恐不足為先生道爾仰戴親愛之厚常切愧歎深懼有<lb/>
負所期故敢傾倒其胸臆之私其是其非尚幸明有以<lb/>
教之是所願也中庸輯釋二帙周禮訂義古義書各一<lb/>
<pb n="KR4d0584_WYG_003-70b"/>
帙同納餘俟後便恐從者解去書館則侍誨有未可期<lb/>
者故特專人貢此汸此間去留遲速却俟得嚴命後為<lb/>
之圖爾干冒清閒無任悚息<lb/>
　　　與袁誠夫先生論四書日録疑義書<lb/>
即日仲冬伏惟樓山聘君先生尊候安福徃嵗僕人還<lb/>
蒙賜手書緘示孟子日録許以難疑請益可於文明處<lb/>
間達竊惟先生古道盛心嘉惠晚學如此而小子疎庸<lb/>
辱教有自敢不竭其胸臆思所以承誨論者乎謹以日<lb/>
<pb n="KR4d0584_WYG_003-71a"/>
録諸書叅之向者所聞要語所得尊翰諸有愚慮悉呈<lb/>
先生其終教之戊子賜書云足下天資非不聰明學問<lb/>
非不博贍䆒竟非不精詳但覺本領尚未分曉統宗㑹<lb/>
元之地欠着工夫此處未甚融貫則讀經書未免有窒<lb/>
礙汸竊謂此一節深中淺陋之失但上三言亦予之大<lb/>
過爾又曰雖朱子不能不微有此失所以專守其説者<lb/>
又加甚焉汸於先正大儒所造智不足以及之不敢輙<lb/>
揆所聞立議以取侏儒觀場之誚竊謂先生學於吾文<lb/>
<pb n="KR4d0584_WYG_003-71b"/>
正公而文正則於朱陸二氏之學互有發明者汸聞陸<lb/>
先生曰今士大夫不志於利惟朱元晦此言真如震雷<lb/>
驚霆當時名儒傑出各立門户甚衆至此皆粉碎矣後<lb/>
之君子頂門上若當不得此一鍼則於元晦地歩未易<lb/>
抗衡也况所謂統之宗㑹之元者其可從下窺高以意<lb/>
識卜度乎若學者於經㫖專守一説則事又不同葢義<lb/>
理無窮故不當以先入之言為主但得於彼者未見其<lb/>
無疑則舎於此者烏可以輕易也若夫向裏一闗無所<lb/>
<pb n="KR4d0584_WYG_003-72a"/>
開發而徒欲守先哲之見以為己見誦先哲之言以為<lb/>
己言則小子雖陋亦未忍自畫於斯先生尚有以教之<lb/>
否戊子見教云論語志學一章前三句是窮神之事究<lb/>
竟至此則吾心之所存與天地為一後三句是知化之<lb/>
事了悟至此則吾身所行與天地為一汸竊謂若此則<lb/>
是聖人四十已前窮神至五十已後始為知化四十已<lb/>
前究竟至五十已後始了悟也易所謂德之盛者其後<lb/>
前遲速乃若是邪究竟了悟乃釋氏所謂心學一邊事<lb/>
<pb n="KR4d0584_WYG_003-72b"/>
儒者不道恐非所以論聖人又曰知天命與天地合德<lb/>
是致和是萬物育耳順與日月合明是致中是天地位<lb/>
汸竊謂以此意配此章之敘言之則當其與天地合德<lb/>
時未能與日月合明當其致和而萬物育時未能致中<lb/>
而天地位也此章雖為聖人之學然其進有序不可如<lb/>
錯綜言之又蒙見教耳順之説且口授微㫖而未及請<lb/>
益後聞之録師説者有曰此謂天下之聲耳無不聞而<lb/>
心洞知之爾彼釋氏尚能通他心吾聖人豈有不能汸<lb/>
<pb n="KR4d0584_WYG_003-73a"/>
竊謂未易以言語辨也夫大虚之無外徃古來今之無<lb/>
終始聲色貎象之充塞滿盈而無紀極皆子思子所謂<lb/>
雖聖人有所不能知者也而釋氏則以為知之故贊其<lb/>
師者以為山斤海滴地塵空界盡無量劫無所不知而<lb/>
猶未嘗即此以為具足今使聖人果有以知其所知則<lb/>
彼猶有賢於聖人者使聖人果無以知之則亦無待於<lb/>
知彼所知而後為聖也夫天以左旋而成嵗功日以朝<lb/>
升而曜羣動聖人者順性命之道以叅天地而贊化育<lb/>
<pb n="KR4d0584_WYG_003-73b"/>
者也是故仰觀俯察以知幽明之故原始反終以知死<lb/>
生之説而非有怖於中而後求有待於人而後徴也然<lb/>
則範圍大化不必周知三世曲成萬物無取兼照十方<lb/>
豈非以其所本之異乎彼且以堯舜為凡夫聖賢為非<lb/>
類葢亦自知其不可同於儒者矣今儒者則曰彼所能<lb/>
知吾聖人豈有不知則是見月之生明於西而擬天以<lb/>
右旋求日之照夜也豈其然哉此在晚進固不當妄論<lb/>
幸先生尚有以教之日録從心所欲不踰矩之訓以從<lb/>
<pb n="KR4d0584_WYG_003-74a"/>
與不踰屬天地心與矩屬聖人在聖人分上固有此理<lb/>
但非此章之義如必用此説則是從心上元闕却天地<lb/>
兩字也大學日録云明德新民各有至善其為至善各<lb/>
有分限明之新之者循其分限而不相侵越是為止於<lb/>
至善汸竊謂如曰明德新民各有分限是明至善可也<lb/>
今由其為至善各有分限是於至善上更有分限矣大<lb/>
學經傳於明明德新民未嘗各出至善二字微㫖可見<lb/>
如曰明明德新民皆止其分限而無欠無餘可也今曰<lb/>
<pb n="KR4d0584_WYG_003-74b"/>
循其分限而不相侵越則未審明明德不止至善何以<lb/>
為侵越新民界限新民不止至善何以為侵越明明德<lb/>
界限乎戊子賜書云未當止而止未滿其分限非至善<lb/>
也當止而不止越其分限亦非至善也過於此則侵於<lb/>
彼如諫親不從而止是侵入諫君分限諫君不從隨之<lb/>
以號則又侵入諫親分限汸竊謂以未滿分限對越其<lb/>
分限語意纔備可見侵越二字只説得一邊過於此則<lb/>
侵於彼就諫親上猶可至明何則君親尊同諫諍事同<lb/>
<pb n="KR4d0584_WYG_003-75a"/>
尚不達天屬義合之分而昧所施之宜雖謂之相侵越<lb/>
可也今明明德新民雖有内外本末之分然首尾相因<lb/>
只是一事葢明明德止於至善則家國天下一以貫之<lb/>
而新民在其中矣未有餘於明明德而不足於新民者<lb/>
亦未有有餘於新民而不足於明明德何以謂之過此<lb/>
則侵彼乎又云格致則欲其學而知之止於至善誠意<lb/>
則欲其勉而行之止於至善正心則欲其操而存之止<lb/>
於至善修身則欲其泛應之無不止於至善汸竊謂至<lb/>
<pb n="KR4d0584_WYG_003-75b"/>
善以事理當然之極得名日録以當乎理而妙於事釋<lb/>
之精矣但謂格物致知誠意正心修身以下工夫各欲<lb/>
止於至善則恐非大學本㫖大學以在止於至善上承<lb/>
明明德新民下即繼以知止能得而以知所先後繼之<lb/>
然後因古之欲明明德於天下者而遂推八事以先之<lb/>
敘却由物格以順説相因後之效而無復止至善之云<lb/>
傳文中亦以無所不用其極之效其下引詩以見新民<lb/>
用其極者則直蒙上文言之不復更云至善自第十六<lb/>
<pb n="KR4d0584_WYG_003-76a"/>
章傳以後皆無一語及至善矣其詳畧後先必有深㫖<lb/>
葢嘗論之必修身以上五者皆備乃為明明德必齊家<lb/>
以下三者皆備乃為新民故總以明明德於天下一語<lb/>
起之必明明德新民無不用其極方是止於至善故經<lb/>
傳説至善處皆合明明德新民言之不復析為二也若<lb/>
八事則不然當其物格知至意未必誠也當其意誠心<lb/>
有未正身有未修而家國天下未能齊治平也安可以<lb/>
一事之功而襲至善之名乎茍一事未至且不得為明<lb/>
<pb n="KR4d0584_WYG_003-76b"/>
明德且不得為新民又何以謂之至善乎傳所謂仁敬<lb/>
孝慈信乃是明德既明之後所止莫非至善其目雖五<lb/>
其為至善則一葢未有為人臣止於敬而為君不仁者<lb/>
未有為人子止於孝為父不慈者使得之於此而失之<lb/>
於彼則其所謂得者亦必非其至也况所止之善必有<lb/>
其名若仁敬孝慈信是也今謂格致以下各有以止於<lb/>
至善則其至善之目隨事得名當有八義將何以為之<lb/>
名哉然則以物格知至為知至善之所在則可謂知之<lb/>
<pb n="KR4d0584_WYG_003-77a"/>
止於至善則不可謂意誠以下為得所止之敘則可謂<lb/>
各止於至善則不可故格物致知誠意正心修身之功<lb/>
各造其極只可謂之物格知至意誠心正身修而無至<lb/>
善之名齊家以下亦然何者八事反覆相因初無二緒<lb/>
而止至善為明明德新民之極致不可以物各有止之<lb/>
泛言者而汨言之也日録云有定者意誠能靜者心正<lb/>
能安者身修能慮則齊家治國平天下在其中矣汸按<lb/>
近日前輩多有同此説者竊謂有定則意可得而誠矣<lb/>
<pb n="KR4d0584_WYG_003-77b"/>
定未底於誠也能靜則心可得而正矣靜非正之謂也<lb/>
能安能慮則身可得而修凡舉而措之者無不宜矣安<lb/>
固不可以言修而曰齊曰治曰平者乃所慮之事而非<lb/>
能慮之云也日録云知所先後則進為有敘而不拂乎<lb/>
大學之方法矣汸按以方法訓道字是欲與第一句道<lb/>
字相應然既曰知所先後則是已得其方法不可但謂<lb/>
之近不拂亦非近字之義日録云修身之功在省察其<lb/>
身之所行而整飭其過不及之差又曰欲人於此動輙<lb/>
<pb n="KR4d0584_WYG_003-78a"/>
省察其身之所行免致五者之辟戊子賜書云聖人雖<lb/>
曰安而行之亦須常加省察修身之功聖人亦雖有但<lb/>
易如賢人爾汸竊謂如上所論則五者之辟雖聖人亦<lb/>
幾不免而後中也是猶有所存然後能不亡有所理然<lb/>
後能不亂也何以為大而化之何以為有迹無迹何以<lb/>
謂之由仁義行非行仁義向者僭易説此意與濓洛先<lb/>
生論聖人氣象處不同正謂此爾己丑賜書云聖人有<lb/>
心而無為才説有心則是省察汸竊謂聖人有心是對<lb/>
<pb n="KR4d0584_WYG_003-78b"/>
天地無心説若曰聖人有心省察却是有為矣據愚見<lb/>
則賢者不㤀省察為有間斷顔子不能無違於三月之<lb/>
後是也聖人純亦不已自無過不及安用省察若曰心<lb/>
不自聖亦只可言明德不可言修身可言顧諟不可言<lb/>
省察是故大學明明德傳中無學者工夫修身傳中無<lb/>
聖人氣象故汸嘗謂明明德新民止於至善是舉聖人<lb/>
事為大學標準自格物至平天下乃是學者工夫舉古<lb/>
之欲明明德於天下者而逆推其用力之敘則所以明<lb/>
<pb n="KR4d0584_WYG_003-79a"/>
古之聖人亦必由學而後至而學者之功必可至於聖<lb/>
人是則所謂大學之道孟子日録浩然之氣章云正心<lb/>
即大學之正心言勿强正其心汸竊謂必加强字作勿<lb/>
强正其心而後語意可通則非大學之正心矣向承賜<lb/>
教謂必有事焉是急所先務勿正心正是勿期其效之<lb/>
意但不以預期訓正爾既曰勿正是不預期其效之意<lb/>
則以預期訓正左傳有明文比之加一强字而後通者<lb/>
固不省力乎大抵此章之㫖本不必以大學之敘言如<lb/>
<pb n="KR4d0584_WYG_003-79b"/>
欲合而言之則誠意正心之功之效未嘗不備孟子此<lb/>
葢所謂不動心者心正之驗也持其志者正心之功無<lb/>
暴其氣者正心之助也下文言浩然之氣則志又在其<lb/>
中矣葢養而無害已包言誠意正心之功塞乎天地之<lb/>
間即其效也日録曰所行皆直則吾之動作與天地同<lb/>
運而天地之氣即吾氣矣謂非心正身修之驗可乎然<lb/>
其所以至此者豈有他哉義者人心之裁制而形於事<lb/>
道者天理之自然而具於心得是氣以為之配則内外<lb/>
<pb n="KR4d0584_WYG_003-80a"/>
昭著充周不窮而心無不正身無不修矣所謂直養有<lb/>
二集義者養之始事也但事事合義曰自反常縮則意<lb/>
無不誠矣必有事為養之終事也循天理之自然而不<lb/>
以人為加之非正心而何始之害有二義襲而取不慊<lb/>
而餒是也不知義者不足與言此告子所以外之也終<lb/>
之害亦有二㤀與助長是也若專以必有事焉為集義<lb/>
則煩複失敘而不可通矣昔二程先生皆以有事為敬<lb/>
其曰敬則内自直者必有事焉而勿正是也其曰以敬<lb/>
<pb n="KR4d0584_WYG_003-80b"/>
直内則不直者正與助長之謂也伊川所謂不集義却<lb/>
是無事者為不先集義而徒欲持敬者言之耳非謂必<lb/>
有事為非言敬也上蔡亦曰浩然之氣須於得其正識<lb/>
取而初心之要實在勿助勿㤀之間舎是他無以為正<lb/>
心之功矣孟子之論初未嘗廢却正心工夫但此章養<lb/>
氣之論乃是舉其所自得者以告人故不以大學之敘<lb/>
言之其實未嘗不互有發明也以寡欲為誠意之事亦<lb/>
非大學之㫖葢寡欲是惡惡如惡惡臭方是誠意只言<lb/>
<pb n="KR4d0584_WYG_003-81a"/>
寡欲則其自慊不自慊未可知也篇末云萬古一理千<lb/>
聖一心世雖逺而心之神明實相接迹雖異而心之天<lb/>
理實無不同汸謂有以見萬古為一理則不必言相接<lb/>
相接者兩物相連及之義也有以見千聖一心則不必<lb/>
言無不同無不同者兩物相似之名也將欲一之適以<lb/>
二之葢亦語病之一端乎中庸修道之㫖向者豫章臨<lb/>
川皆得劇論今亦不復多為之説以瀆尊聽但謂此書<lb/>
篇首三言從上生下語意相涵可法如云所率者即天<lb/>
<pb n="KR4d0584_WYG_003-81b"/>
命之性所修者即率性之道兩性字無異義則兩道字<lb/>
豈容有二乎今必以此道為有汚壊之道必修而後復<lb/>
則與率性之道異矣又惡可以同條而共貫哉大抵此<lb/>
三言是欲推原性道教所以得名之實曰性曰道皆指<lb/>
其本體之自然故教字亦從君師立法為言如所謂誠<lb/>
明謂性之性明誠謂教之教皆是更轉一義而已謂之<lb/>
得名之實可乎中庸傳道之書也是以繼之曰道也者<lb/>
不可須臾離實從天理自然處言之故下文有戒慎之<lb/>
<pb n="KR4d0584_WYG_003-82a"/>
教無克治之功此孟子性善之教所從出也使其指有<lb/>
所汚壊言之則當遷而之善可也安得連舉三道字而<lb/>
斷之以不可須臾離乎不可二字是儆戒之辭而日録<lb/>
以未嘗須臾離釋之則未嘗離云者乃以自然之理言<lb/>
之也然則上文獨不可謂因其未嘗須臾離者而修之<lb/>
以為教乎夫道以自然之理言日録則以汚壊釋之不<lb/>
可者儆戒之辭日録則以自然之理釋之其非此書宗<lb/>
㫖甚明始借聖賢之書以寓已意則無不可若曰修者<lb/>
<pb n="KR4d0584_WYG_003-82b"/>
整飭敝壊之辭不可謂之品節則此字之始廼段肉為<lb/>
脯之名夫條而段之十脡為束於品節之義為近初非<lb/>
以肉之敝壊而為之也竊觀先生四書中庸日録特為<lb/>
精密多所發明惟首章之義為一書大綱而未易通解<lb/>
如此故中間雖有微文小節不能無惑者皆不及遍舉<lb/>
惟德人君子以辨學明經為志不厭不倦之美誦法聖<lb/>
師庶幾有以終教之乎汸齒日以長讀書窮理未嘗少<lb/>
㤀於中山居陸沈殊罕寸益西望引領不勝馳情非尋<lb/>
<pb n="KR4d0584_WYG_003-83a"/>
常人事語也嘗附問豫章知文明以秩滿歸計無從達<lb/>
今留錢塘因元哲還便謹具録平日所欲上請者附納<lb/>
左右倘有尊翰批答則敝邑張尹乃楊隨翁高明初親<lb/>
戚其家常有人徃還可以轉致末由省謁伏冀調適寢<lb/>
興為斯文自重不宣<lb/>
　　　春秋纂述大意<hi>寄宋景濓王子充</hi>
春秋師説三卷<lb/>
　黄先生所著六經補註翼經罪言等書篇目雖多其<lb/>
<pb n="KR4d0584_WYG_003-83b"/>
　攻撃辨難使人致思只是一樣文章大畧與公是先<lb/>
　生意林權衡相似雅意欲得同志二三人共傳其學<lb/>
　其入門只是教人看許多疑節後却自思之雖告危<lb/>
　太樸亦不過如此初受春秋只令熟讀三傳於三傳<lb/>
　内自有向上工夫比請益則立例使人思之如行狀<lb/>
　中二百四十二年内外之説一二年不能曉得其易<lb/>
　置後則註脚元只在前説中葢二百四十二年之外<lb/>
　者自伯禽至魯國亾之春秋史官相承之法也二百<lb/>
<pb n="KR4d0584_WYG_003-84a"/>
　四十二年之内者隠公元年至獲麟之春秋聖人之<lb/>
　法也凡一事皆具此二義以為單傳密付盡於此矣<lb/>
　然退而讀本經終是例斷不得許多書法異同始且<lb/>
　旁及他經辛巳秋歸朱文試回疑小子輩年少學淺<lb/>
　故此老不輕授即慨然同徃擬同受其易象之學比<lb/>
　至相見頗喜朱文精敏然問答之際不易前規大意<lb/>
　與行狀中謝李學士之説同朱文先回汸獨留得口<lb/>
　授六十四卦卦辭大象諦而求之大抵於象學無入<lb/>
<pb n="KR4d0584_WYG_003-84b"/>
　處乆之所考左傳杜註等義例頗見魯史遺法欲以<lb/>
　此復命請益而此行先至道園為虞公留住一嵗來<lb/>
　年專徃九江則先生捐館矣易學既難着手而春秋<lb/>
　微言頗有可思者乃摭取諸書中説春秋處叅以所<lb/>
　聞輯為春秋師説三巻附行狀後所以備述其事者<lb/>
　葢黄先生是深究經㫖失傳之由以先儒多才高説<lb/>
　得經學太易為戒以深思自得為凖故嚴立一家門<lb/>
　在熟於先儒成説徃徃看得不然此是第一節首冀<lb/>
<pb n="KR4d0584_WYG_003-85a"/>
　留覽幸甚<lb/>
春秋左氏傳補註三巻<lb/>
　黄先生論春秋學以左丘明杜元凱為主所謂魯史<lb/>
　遺法既於左氏傳註中得之而筆削微㫖殊未能潛<lb/>
　窺其罅隙後思禮記經解始悟春秋之學只是屬辭<lb/>
　比事法公穀所發書不書之義陳止齋因之以考左<lb/>
　傳正是暗合此法故其筆削義例獨有根據所可惜<lb/>
　者偏於公穀與杜元凱正是吾得一邊乃以陳合杜<lb/>
<pb n="KR4d0584_WYG_003-85b"/>
　舉經証史以章㫖附入左傳集集解中屬辭比事以<lb/>
　考之今屬辭書中八體由此得其六七後考日月之<lb/>
　法傳中事實鉅細徃徃脗合為益甚多其他傅㑹處<lb/>
　與凡例之謬為先儒所攻者併論之然前輩知左氏<lb/>
　義例之背謬而不知其事實之可據知後傳論世變<lb/>
　之可取而不知其以書法解經在三傳後獨能發筆<lb/>
　削之權此補註所以不容已也<lb/>
春秋屬辭十五巻<lb/>
<pb n="KR4d0584_WYG_003-86a"/>
　初嘗㑹萃諸家説合經意者作集傳嵗乆未能脱藁<lb/>
　日月之説亦未定始悟屬辭比事欠精欠密竊謂先<lb/>
　王制禮後王定律事雖不同然其倫理分義治體法<lb/>
　意莫不在乎尊卑上下内外之間緩急輕重大小之<lb/>
　際况春秋兼該禮法事有常變道有經權而學者廼<lb/>
　為一切之説以釋之宜其不能通也於是離析部居<lb/>
　精别其義類而更以屬辭比事之法細推之則凡滯<lb/>
　礙膠結處皆涣然冰釋因之以考日月之法亦昭若<lb/>
<pb n="KR4d0584_WYG_003-86b"/>
　發蒙如有神助矣葢屬辭比事之法至是愈見其妙<lb/>
　而經之八體始定既又思八體之名雖不可易汸出<lb/>
　於一得之愚若非彚别臚分使人一見了然非惟覩<lb/>
　者未易深察雖吾書亦未必無矛盾也廼分為八篇<lb/>
　而類釋之名曰春秋屬辭嘗謂聖人作經雖不可測<lb/>
　以今觀之二百四十二年簡重如山亦必屬辭比事<lb/>
　而後可施筆削所以學春秋者若非屬辭比事亦不<lb/>
　能達筆削之權故其間紀綱義例皆是以此法求之<lb/>
<pb n="KR4d0584_WYG_003-87a"/>
　於經的有證據然後取先儒之説以實之殊與臆斷<lb/>
　無繩墨者不同此屬辭之所以名也第一篇與末篇<lb/>
　即是黄先生之意考之經傳並不見筆削之迹第二<lb/>
　篇筆削之㫖廼本二傳陳氏擇其所當存而補所未<lb/>
　備第三篇至六篇間有先儒之説而後傳之指居多<lb/>
　或辨其所未然第七篇發機於二傳何氏及西疇崔<lb/>
　氏然黄先生日月例亦只守孟氏之説嘗取林少頴<lb/>
　諭日月二篇置六經補註中亦不甚取後傳不全廢<lb/>
<pb n="KR4d0584_WYG_003-87b"/>
　褒貶所取三傳義例今皆不能盡合譬如適國都者<lb/>
　其道路行程軌轍一遵指授至於宗廟之美百官之<lb/>
　富只合據今日所見言之乃為弗畔爾愚見如此悉<lb/>
　俟是正<lb/>
春秋集傳十五巻<lb/>
　　　舊藁纂述之意備見舊序<lb/>
　新藁日月之法既明八體既備義例俱有定説之後<lb/>
　重改舊説尚未盡脱藁然屬辭已有全書而集傳終<lb/>
<pb n="KR4d0584_WYG_003-88a"/>
　不可無傳者屬辭是先考定史法以明聖人筆削之<lb/>
　權集傳是推原事情世變以達聖人經世之用二書<lb/>
　各有所主互相發明而後經意乃備<lb/>
右具如上此經唐宋説者雖多大抵有二途一曰褒貶<lb/>
一曰實録褒貶之法每相矛盾其説自不能通而實録<lb/>
只是史官之事與孟子説春秋處不合諸家各以其意<lb/>
立論言人人殊既失事情又昧書法故黄先生一切斷<lb/>
以虚辭必經㫖既明義例既定然後可擇其存者存之<lb/>
<pb n="KR4d0584_WYG_003-88b"/>
若黄先生力主杜氏得聖人制作本原止齋根據三傳<lb/>
從書法立義得學春秋之要皆卓然有功於經然啖趙<lb/>
以前説者已數百家近代復數百家汸徃來江湖所見<lb/>
不過數十家然無踰三傳三註及陳氏者最後見莊氏<lb/>
文雅堂書目内有未見者四十餘家一時甚不能㤀情<lb/>
疾病顛沛後心力凋殘不復動念惟有以是正之幸甚<lb/>
　　　共學齋記<lb/>
后王降德之道不明士君子能反諸身以為學者千百<lb/>
<pb n="KR4d0584_WYG_003-89a"/>
年來大畧三變以復於古而異端不與焉處汙濁之世<lb/>
不忍自同於凡民而又患夫資之不足也於是乃有佩<lb/>
韋絃以矯偏運甓枕圓以警惰晝有所為夜必焚香質<lb/>
於神明念慮善惡之萌必察焉而各以其物識之以觀<lb/>
其消長葢動心忍性不如是不足以有立於時則自知<lb/>
也亦明矣於是有君子者出主忠信以飭其躬以匹夫<lb/>
而立師道使在三之義赫然白於天下後有作者不敢<lb/>
㤀焉其視專一善名一行則又逺矣於是又有君子者<lb/>
<pb n="KR4d0584_WYG_003-89b"/>
出以其得於天而成諸己者本經訓以淑斯人使禮先<lb/>
樂後之教下學上達之㫖復明於世益自秦漢以來學<lb/>
術多失於是始歸於大中可謂罔極之恩矣自其教行<lb/>
高明特達之士翕然歸之然其間善學者乃復因其性<lb/>
之所近端居黙識以極夫反已致曲之功而後傳之無<lb/>
弊則君子之學夫豈易言也哉汸學於古人而未之能<lb/>
進竊懼夫氣昏力薄不足以底於成乃題山居讀書精<lb/>
舎之西室曰共學與同志者居而勉焉噫人固與庶物<lb/>
<pb n="KR4d0584_WYG_003-90a"/>
並生者也茍無以反之則情識利害之間將無以自别<lb/>
矧學不至於知至而意誠其氣機之竊發者每起於芒<lb/>
忽而不自知而天理之存焉者寡矣彼憤悱堅制高邁<lb/>
卓絶以自拔於凡汚者亦何可少乎易曰智崇禮卑智<lb/>
崇效天禮卑法地聖賢之言無二致也羣居終日而義<lb/>
有不出於此者何足道哉乃書之以為共學齋記<lb/>
　　　華川書舎記<hi>因宋君論文而詳敘其本</hi>
婺州義烏縣有澤曰華川王君子充書舎在其上同門<lb/>
<pb n="KR4d0584_WYG_003-90b"/>
友宋君景濓歴敘上世以來為文者之得失而卒歸於<lb/>
聖人以為記辨博精詣殆不可加矣至正十一年冬汸<lb/>
與子充相見於錢塘子充又俾汸伸其説既不得終辭<lb/>
則以復曰聖人之文非一家之言也昔者成周盛時帝<lb/>
王制作大備其載諸方册以垂軌當世者謂之禮經若<lb/>
韓宣子適魯所見其類矣詩采諸民間䇿書辭命職在<lb/>
史氏未嘗使學者執筆習為之也吾夫子順先王詩書<lb/>
六藝以設教而學文之訓門人識之亦曰考觀聖賢成<lb/>
<pb n="KR4d0584_WYG_003-91a"/>
法以盡其職分所當為者而已葢自一身以達天下彌<lb/>
綸益著而非外求由小學以底大成品節愈嚴而無二<lb/>
本成德達材之衆率由於斯而徒以文學稱者非聖人<lb/>
之意也是故夫子删詩定書贊易修春秋以為萬世明<lb/>
法而必曰述而不作曰吾從周則豈以言出諸口者謂<lb/>
之文哉戰國爭疆道術分裂則一家之言興而異端起<lb/>
矣自兹以來吏治不足繼以武功而為國者始思息民<lb/>
以黄老經義未明流為箋疏而反身者唯知洗心於釋<lb/>
<pb n="KR4d0584_WYG_003-91b"/>
𣑽由是馬班崔蔡之倫以文名家凌厲縱横浩不可遏<lb/>
而先王經世之術微矣賈誼董仲舒掇拾於殘闕而莫<lb/>
之行諸葛孔明范希文鞠躬盡力而未足以有明也舂<lb/>
陵河南大儒繼作然後二帝三王所相傳授者始煥然<lb/>
於時闗中張子因之崇執禮之教精思以致道脩辭而<lb/>
斷事以一鄉而準天下考三代以示方來卓哉學者之<lb/>
楷模矣迨新安朱子繼周程之緒大明經訓以覺斯人<lb/>
而浙河以東若呂薛二鄭氏取周公舊章離析錯綜如<lb/>
<pb n="KR4d0584_WYG_003-92a"/>
示諸掌學者始由斯得以窺見聖人制作之盛焉然當<lb/>
是時陸子靜氏出於臨川以其得於心者行乎家邦充<lb/>
然自足而諸君子之志荒矣薛鄭㑹歸於朱子而呂氏<lb/>
則無間焉陳君舉薛之徒也乃自以書請益於陸氏此<lb/>
又論先哲於鄉土者所宜慎思而明辨也况夫有志於<lb/>
斯文者乎子充早受業於同郡學士黄公黄公之見於<lb/>
文章者嶽靜淵澄不大聲色固非欲以言語文字名世<lb/>
而子充明經潔行卓越不羣因鄉先生精神念慮所存<lb/>
<pb n="KR4d0584_WYG_003-92b"/>
以端述作之本原極古人之能事必有徴矣則雖俯仰<lb/>
一室而所以系吾徒之望者何可量哉浙東多文獻故<lb/>
家他郡莫及昔余嘗欲徃遊而未能也異時考德㑹文<lb/>
之樂舎華川奚適乎<lb/>
　　　永貞菴記<lb/>
道吳興郡而西百里至安吉縣之東北有昆山焉左蜒<lb/>
蜿以前横右蹲踞而外塞隆然其中如錡釡之覆者奉<lb/>
訓大夫延福大監湖山張公之子世華子英葬其母陸<lb/>
<pb n="KR4d0584_WYG_003-93a"/>
氏夫人之墓也子英以至正九年己丑正月畢窀穸豫<lb/>
為屋數間於墓西規置守者以給祠事子孫嵗時展省<lb/>
得以止而休焉取易坤用六之義名曰永貞之菴墓前<lb/>
地可十畆鉅竹萬竿即其南為亭四楹名曰雲亭其東<lb/>
有泉靡鑿靚深甘潔冬夏常流名曰長生之泉葢菴以<lb/>
明禮亭以著誠而泉以知本也葬者事親之終不可不<lb/>
慎殷易首坤厥名歸藏永貞以大終藏之道也水泉螻<lb/>
蟻古人慮之而非以為利故曰菴以明禮墟墓之間生<lb/>
<pb n="KR4d0584_WYG_003-93b"/>
哀其發揚於上為昭明焄蒿悽愴者蔚然其如雲沛然<lb/>
其將雨而未嘗有所聚散徃來也况於孝子慈孫之致<lb/>
愛致慤者乎故曰亭以著誠禮原於天誠立於已自吾<lb/>
身而反之吾親有存有亾其氣同也自吾身而達之吾<lb/>
子吾孫有今有後其心一也君子之事親行乎自然而<lb/>
發於不容已起乎一念而放之無終窮者豈有他哉觀<lb/>
乎流泉之不息而可見矣故曰泉以知本君之意葢將<lb/>
使其子孫進於菴而知禮之不可誣拜於亭而信誠之<lb/>
<pb n="KR4d0584_WYG_003-94a"/>
不可掩退酌斯泉而悟夫一本者之未嘗異也則張氏<lb/>
孝思之澤寜有既乎浙河以西俗敝乆矣而喪親之變<lb/>
又君子所不忍言其能瘞於土者則美田廬以崇𣑽釋<lb/>
治園圃以盛游觀嵗駕大舟引婦子舉一觴以酹焉托<lb/>
體魄於千載之藏而求夫安且固者葢蔑如也若張君<lb/>
因安厝之嚴以致終身之慕即視瞻之敬以明禮義之<lb/>
原者其可少乎故為之記使其鄉人子弟觀之幸而有<lb/>
感焉則賢者之澤不特善其一家而已詩曰孝子不匱<lb/>
<pb n="KR4d0584_WYG_003-94b"/>
永錫爾類君其益廣之哉<lb/>
　　　滄江書舎記<lb/>
新安江合衢婺之水而東未至海二百里為桐廬縣湍<lb/>
瀨既盡潮汐欲平恬波慢流一碧千頃岸江之山完厚<lb/>
深固雄峙挺出又足以挾而有之故自昔遯世之士咸<lb/>
樂居焉邑故有閲禮坊宋儒方公慤即唐比部侍郎方<lb/>
公勛别業為居室註禮書之所後人因以旌之今徐君<lb/>
方舟作滄江書舎即此地也始方舟舉進士不得志於<lb/>
<pb n="KR4d0584_WYG_003-95a"/>
有司乃退食郡吏之禄以為養然嵗大比猶輟吏牘趨<lb/>
場屋至是乃盡棄舉子業一意於為詩逺師漢魏近宗<lb/>
盛唐視他作以為格卑不足法也其在新安每從文學<lb/>
儒者相羊山水間吟諷終日殆不知有簿書期㑹之勞<lb/>
間惟屬家人益植花竹果木環舎前後令諸子肄業其<lb/>
中以遲吾歸老予是時亦與君游葢嘗竒君為人而竊<lb/>
歎其不遇自後一再㑹君錢塘談詩論文亹亹不倦因<lb/>
扣其中曰吾非樂為吏每意有不合輙欲舎去適朝論<lb/>
<pb n="KR4d0584_WYG_003-95b"/>
復省臺欲拯禁𣙜之敝為庶民請命而趙郡真定公實<lb/>
來吾幸以末學見庸書生窮達不足論得大人君子為<lb/>
知已不與尋常刀筆吏俱汩没無聞斯足矣矧後數年<lb/>
吾山中花木俱長茂諸兒讀書有成服勞奉養各供其<lb/>
職吾當反衡茅理殘編閉闗却掃詠歌古人暇日泛扁<lb/>
舟煙浦間望三山於海門弔胥濤之忠憤覔雙臺於江<lb/>
滸挹嚴瀨之清風豈為晚耶予聞其言而善之且喜其<lb/>
氣之不衰而信其事之有成也遂為記之以俟云<lb/>
<pb n="KR4d0584_WYG_003-96a"/>
　　　唐尹生塋記<lb/>
事有起乎千載之上而説猶未明非聖賢所傳而終不<lb/>
可止者非葬地之法乎夫人之愛其身與子之愛其親<lb/>
無間於死生人情所同也魂升矣魄降矣而終不敢謂<lb/>
升且降者為無知亦人心之所有也是故蠅蚋之嘬狐<lb/>
狸之食則上世之人而泚之水泉螻蟻之害昔人無可<lb/>
奈何則周末之為志者嘗憂之夫見於上世者歴代帝<lb/>
王既已定為棺槨衣衾之制殯葬塋兆之儀使人人得<lb/>
<pb n="KR4d0584_WYG_003-96b"/>
以盡其情而無缺於所不見其於周末而無可奈何者<lb/>
則漢魏間多識之士始竭思慮以為其所得為而葬法<lb/>
興焉然其歸在於利生者而用之有信有不信其信求<lb/>
之有得有不得也是以家自為書人自為法而不可盡<lb/>
通又以其有時而信也故其傳終不可止然則其説之<lb/>
用與不用特在禍福疑信之間而凡上世以來人情所<lb/>
憂惻而不能己者初未嘗論奈何疑其説者遂以死者<lb/>
為散滅不靈而悖其送終之道乎夫信而有得者必其<lb/>
<pb n="KR4d0584_WYG_003-97a"/>
家之積德厚而宰物者畀善地以為之符不信而無得<lb/>
者反是理亦無足怪者而浙右之俗以其説之不信也<lb/>
凡有喪皆措諸水火則是死者恒不愛其身而生者不<lb/>
知愛其親也嗚呼可為悲夫此吾於吳興唐公子華生<lb/>
塋之作而深有感焉者也始公官休寜見其故家子孫<lb/>
與祖宗墳墓相為乆逺至數百年竊歎美之而又惡夫<lb/>
訹於禍患至嵗乆不葬者其棄官而歸也余嘗即而訪<lb/>
焉暇日相與泛舟游河山之陰西望沈村之原若厦屋<lb/>
<pb n="KR4d0584_WYG_003-97b"/>
千間重門列廡而穾奥之尊且嚴也若營萬塞車環騎<lb/>
繞而中堅之完且固也予仰而歎曰美哉兹原殆所謂<lb/>
山川竒㑹處乎時猶未知為某氏物而公己心識之余<lb/>
既歸之明年公乃以書來曰向云山川竒㑹處者客有<lb/>
以風水家言相之曰是謂吉土葢天目之原委也吾既<lb/>
以值得之異時將規以全吾歸子盍為我記焉既又以<lb/>
書見招至三四不倦今季冬余至武林公以夫人蔣氏<lb/>
喪赴余徃弔如禮時公方為夫人營宅兆於所得地區<lb/>
<pb n="KR4d0584_WYG_003-98a"/>
穴之左葬有期矣或曰三吳葬不擇地其來已乆昔公<lb/>
葬其先君已得佳兆今又豫為斯塋可謂愛親以及其<lb/>
身者雖然賢者所尚俗必效焉吾恐葬書不可盡信吉<lb/>
地不可多得是死者雖幸脱於焚棄而終不免於暴露<lb/>
也則如之何余曰是不然夫所謂吉地者乃天道報施<lb/>
善人之一物爾非可以智力求也唐公自起家教授借<lb/>
秩亭長佐郡幕掾行宣政化皆存心忠厚無世俗短薄<lb/>
行其宰休寜憫田租不實革三十餘年守令顧慮不行<lb/>
<pb n="KR4d0584_WYG_003-98b"/>
之敝政設施毅然不懼不惑有德於人甚厚夫人以鮮<lb/>
兄弟留養其親近三十始嫁待衆媵有恩撫庶孽如已<lb/>
子語言不出户外而四時祭享必敬必親皆古所謂善<lb/>
人者而其先又多陰德則天畀佳城以安體魄而利子<lb/>
孫固宜彼或無公一日之積而惟欲以力求之則雖終<lb/>
身無得或得之而謬不足信亦何怪哉夫葬必以禮者<lb/>
先王所以因人情而厚倫紀也葬地之法不經而詭秘<lb/>
未能家喻户解而終不可泯絶亦人情物理有固然者<lb/>
<pb n="KR4d0584_WYG_003-99a"/>
今或不葬不以禮士葢有所不為惟善不加勉而徒恃<lb/>
不經之説可以勝造化而昌後人則余亦有所不信也<lb/>
故為公記之而具述余所感者以諗其鄉人君子公名<lb/>
棣字子華晚號遁齋去官二年以奉議大夫平江路知<lb/>
吳江州致仕今年纔六十有五其地負壬揖丙董是役<lb/>
者夫人之弟禎字國禎云<lb/>
　　　起雲軒記<lb/>
汸嘗泛舟嚴陵仰觀烏龍馬目崇髙極天新安金華二<lb/>
<pb n="KR4d0584_WYG_003-99b"/>
水合流其下雲氣之興渾渾灝灝千變萬化日新不窮<lb/>
而莫可名狀也切意其間必有卓越之士高居自致極<lb/>
一世之榮觀以樂幽閒而㤀外慕者焉欲舎舟求之而<lb/>
未能也至正癸巳之秋戴君庭芳自其郡歸為汸言於<lb/>
嚴陵得友曰馬君周翰以起雲名軒軒居而欲子為之<lb/>
記也余時聞其軒名已犂然有當於心已辭不獲故問<lb/>
君出處之詳戴曰馬君素無宦情嘗起家教授而非世<lb/>
俗之仕也其家居雍雍于于與物無競圖書以為苑囿<lb/>
<pb n="KR4d0584_WYG_003-100a"/>
禮義以為舟輿其所存固未易知也葢嘗得蜀郡虞公<lb/>
趙郡蘇公碑其先塋世家之逺可以槩見以吾子者二<lb/>
公之客也故求記其名軒之義子又奚辭汸非能為二<lb/>
公役者而戴君之言若是其可無一辭以復於馬君哉<lb/>
嗟夫濁世之士樂富貴而患失之厭貧賤而不能去也<lb/>
則好惡忻戚交仇其中其起居若驚其閲寒暑如瘧其<lb/>
觀山川之流峙如在夢中則雲物之舒巻亦野馬塵埃<lb/>
而已矣而又何取於斯今馬君之賢度越流俗如此已<lb/>
<pb n="KR4d0584_WYG_003-100b"/>
不愧於青門故家矣即軒居之名以求之其胸中必有<lb/>
得於觀感之妙而非世人所能知者昔余所欲求而願<lb/>
見者君殆其人耶易曰雲上於天需君子以飲食宴樂<lb/>
其取象於雲也尚矣唐之詩人有得於詠物適情者於<lb/>
言雲尤善君其尚有取於斯耶抑嘗燕坐静觀物與性<lb/>
合有不能喻之於言者耶余不能為郢書燕説而雅善<lb/>
名邦山川之勝又樂聞君之為人也姑書此為記異時<lb/>
從戴君買舟率水之濱順流東下求君於是軒中而請<lb/>
<pb n="KR4d0584_WYG_003-101a"/>
其説君如有以告我當續書之<lb/>
　　　素隠齋記<lb/>
世嘗言隠者士之不遇也余獨以為不然苟志於隠矣<lb/>
遇不遇不足道也彼不遇而隠者豈其中之所樂哉孔<lb/>
子於乾之初九曰龍德而隠者也然夫子嘗欲居九夷<lb/>
矣嘗欲浮於海矣而皆不果佛肸召欲徃公山弗擾召<lb/>
欲徃遇陽貨曰吾將仕矣有乾初九之義而不以何哉<lb/>
問津於長沮不對問於桀溺不對使子路反見荷蓧文<lb/>
<pb n="KR4d0584_WYG_003-101b"/>
人曰隠者也至則行矣其長徃不來有如是者既而子<lb/>
路卒委身於孔悝而冉有子貢樊遲輩亦相與盡心於<lb/>
季孫之魯其不隠不以遇也則彼三子者豈皆不遇而<lb/>
後隠哉古今時不同而士之出處亦有不可以槩論者<lb/>
世之亂也覊旅甿𨽻之流雲蒸龍變莫不奮其一旦之<lb/>
死力以易終身之富貴章甫逢掖雖欲不退藏不可得<lb/>
也世之平也宗廟朝廷百官有司悉用文治瞋目語難<lb/>
之士欲進而自售得乎而世常言士必不遇而後隠則<lb/>
<pb n="KR4d0584_WYG_003-102a"/>
其所以為士者從可知矣孔子於大過曰君子以獨立<lb/>
不懼遯世無悶彼不遇而隠者其能無悶也哉是故論<lb/>
士之隠者不必以遇不必以不遇顧其中所存何如耳<lb/>
星溪江君子文居深山之中以素隠名其齋其亦異乎<lb/>
不遇而後隠者乎子之結髮讀書不蘄乎聲利隠自其<lb/>
素志中遭世亂起家從事軍府而不貪天以為功不闕<lb/>
人以封已雖是非萬變禍福相尋而超然其間與人同<lb/>
憂而不同其患其進也不易其常其退也不愆於素如<lb/>
<pb n="KR4d0584_WYG_003-102b"/>
是而隠寜有不遇之歎乎余嘗論君色和而氣温無城<lb/>
府於中不表襮其外視古幽人逸士無愧焉信乎能素<lb/>
其隠者故為道隠之時義以為名齋之記<lb/>
　　　黟令周侯政績記<lb/>
國家既平羣盜所復州邑大帥得承制具官時永嘉周<lb/>
侯君儒宰吾徽之黟縣卓然以廉能著稱汸葢耳熟焉<lb/>
而未知所以為政也今年六月以病求醫於黟寓縣北<lb/>
僧廬日與父老相接頗能言侯設施之詳且曰侯有陰<lb/>
<pb n="KR4d0584_WYG_003-103a"/>
德於人請記其事余曰凡子云云皆侯之政爾何以為<lb/>
陰德且居是官則不茍於其事侯非有為而為者又何<lb/>
以文為父老曰不然郡邑不幸䧟賊居人無更生之思<lb/>
矣賴朝廷厚恩復得列於編民當天兵逺臨刑威莫測<lb/>
饑饉薦至徴發繁興隕身喪家者何可勝紀而黟人以<lb/>
侯故咸免於非辜其為陰德甚著記而傳焉以示吾邑<lb/>
人子孫使無㤀侯德不亦可乎余嘉其辭直且喜道侯<lb/>
善政乃比其事而書之曰至正十三年三月侯始至官<lb/>
<pb n="KR4d0584_WYG_003-103b"/>
即宣布朝廷恩德使民户曉凡紀綱禁令悉復舊規選<lb/>
吏募民守要害人民翕然還業無復疑慮矣數日有使<lb/>
者至勸民入粟實軍儲侯言盜賊兵火之餘民甫安集<lb/>
不宜遽有科擾使者怒以語侵侯且譖之於其長侯即<lb/>
移文願解職事明日使者果至禍叵測侯毅然上道曰<lb/>
得一言而死足矣既而主將察侯無罪第以不當辭職<lb/>
加誚讓而已還縣㑹府帖下録諸從事者家侯曰詔書<lb/>
已釋罪録其家非德意吏言始官軍至時給民印號以<lb/>
<pb n="KR4d0584_WYG_003-104a"/>
明歸正邑民不至者數十家當籍侯曰此等或轉徙他<lb/>
郡或避冦逺山未還或方從軍效用何遽論為盜親治<lb/>
文書上之皆得免又有命徴郡邑大家城郡治侯力言<lb/>
小縣痍傷後不堪重役徃返數四卒得請郡將捕叛卒<lb/>
之匿民間者大索境中比屋惶惑侯出令民無得輙動<lb/>
日與將居處親其鞫問不得妄有稱引民恃以安守疆<lb/>
卒言宣之太平縣一廵檢從百餘人突入境中不可止<lb/>
民駭之侯請主簿將民丁䕶歸邑中毋令擾民比至問<lb/>
<pb n="KR4d0584_WYG_003-104b"/>
所以來乃太平被盜時縣失其印以盜始從黟來欲執<lb/>
黟民牛李二人去問印所在侯謂廵檢曰公從二人者<lb/>
求縣印當即其家索之不必以其人去乃與廵檢至李<lb/>
氏居坐門外遣卒入索印無有再命索之無有又命索<lb/>
之廵檢辭固遣卒入印終不可得至牛氏居亦如之廵<lb/>
檢媿屈一旦引去從人有泄其情者曰太平人有惡於<lb/>
富人某某與其吏謀遣卒襲執牛李歸拷令妄稱縣印<lb/>
在某某家乃致死牛李獄中則被引者禍不可解而家<lb/>
<pb n="KR4d0584_WYG_003-105a"/>
破矣知計不行故去爾黟地壤沃一熟而飽三嵗亂後<lb/>
畊稼失時溝渠壅底北門堨之渠經邑中曰槐溝積穢<lb/>
填蕪尤甚侯按圖考問差次其役疏浚有方咸復其舊<lb/>
縣第七都為浮梁祁門走郡官道郡盜反復以來里無<lb/>
居人田皆蕪穢不治侯按視其地歎曰今兹艱食而田<lb/>
復不畊則失業者無還期矣乃下令逺近之民有能耕<lb/>
吾廢田者比秋成十分其入耕者取其六田主収其四<lb/>
明日負耒耜至者數十人侯親至田所勉勵之無種者<lb/>
<pb n="KR4d0584_WYG_003-105b"/>
假之不十日境内荒田皆蒔矣前此侯嘗禁邑中廪糓<lb/>
毋得糶入他境人以為非至六七月米斗值十餘千黟<lb/>
人有餓者始服其逺見第七都所耕荒田大稔民頼以<lb/>
活者千餘家𣙜茶使者治休寜吏卒出入旁午求茶商<lb/>
短長以怵吏民其來乆矣守疆卒報有茶司吏止茶商<lb/>
境上責賕吏去而商與茶在侯使問商曰私茶以兩計<lb/>
汝憚稱量則毋入吾境俄有報廵茶卒十餘輩先後至<lb/>
者商計窮引避谷中焚茶而去卒至縣詬吏胥索食飲<lb/>
<pb n="KR4d0584_WYG_003-106a"/>
侯視其行槖曰此輩得毋侵掠吾民耶設有言者我必<lb/>
以法治之卒聞大懼求茶商不可得潛散去各以所掠<lb/>
還民家而遁自是私茶不復入境吏卒亦罕來矣縣小<lb/>
吏沈甲與民李丙家争磨石私遣尉卒索之居十日丙<lb/>
男婦死李乙言婦有孕尉卒暴之致死事由沈甲侯曰<lb/>
與人争磨石不言官私使尉卒卒不稟尉而徃皆有罪<lb/>
即収繋之謂乙曰汝言婦由卒死惟驗乃辨設驗不實<lb/>
則汝罪亦不輕也吾視汝特怨沈與卒欲以人命破其<lb/>
<pb n="KR4d0584_WYG_003-106b"/>
家爾乙不服侯問婦有他親屬乎乙言有母兄在即并<lb/>
収乙呼問其母兄女死果有寃當驗耶皆曰女病篤非<lb/>
有侵暴事不忍從驗也乃從之釋乙而論吏卒如法其<lb/>
聽訟謹審多類此黟地陿號大家不過三四官吏逺來<lb/>
常恐失其意於是舉一縣事惟所欲為而細民告病矣<lb/>
郡邑甫定吏每持豪民䧟賊事民得以財自解則所負<lb/>
挾無異平時侯知盜所從起無深惡於其民臨政明辨<lb/>
而遣決剛毅大家者不敢嘗以私服役公庭唯謹小大<lb/>
<pb n="KR4d0584_WYG_003-107a"/>
相安而邑無事矣公退杜門自奉甚約至不可堪有愠<lb/>
見者亦弗恤也凡皆黟人之言如此侯以發陰私不畏<lb/>
强禦為怨家所傾然事本末吏牘具存雖巧詆莫能文<lb/>
致不過直以非罪之而已是故黟人尤惜之欲來者之<lb/>
不能㤀而公論之遂不泯也是有假於余言焉汸聞邇<lb/>
嵗廷議以盜賊滋蔓由守令非才有㫖牧守得不次試<lb/>
用稱職者滿嵗為真嘗切歎曰起一世人才共成治安<lb/>
之業事無急於斯者聖天子憂民至深至切顧方伯連<lb/>
<pb n="KR4d0584_WYG_003-107b"/>
帥舉措何如耳侯才識通練尤長治劇以諸生為府吏<lb/>
歴茶鹽漕所至舉法除弊卓卓有聲為書論浙鹽積滯<lb/>
究其槖害甚詳大要以三嵗一住煎為説嘗恤為吏者<lb/>
無所師法述臨民出政之方五十條以授初仕者從軍<lb/>
䇿畫多中以功擢用其素所樹立欲自表見於當世故<lb/>
為令期月具有成績乃卒與冗官俱罷又遭摧抑如此<lb/>
誠逺近所共歎也為之記不惟以慰邑人之思庶幾在<lb/>
上者知艱難中為朝廷牧養小民有若侯之用心誠為<lb/>
<pb n="KR4d0584_WYG_003-108a"/>
難得而公卿大夫有意乎興賢育材以報國家於無疆<lb/>
者亦將有感於斯焉<lb/>
　　　月潭八景記<lb/>
由屯溪溯流西南入張公山二百里盡浙江之源水皆<lb/>
自高注下湍流峻急灘淺者可揭也當山水竒㑹處輙<lb/>
匯為蛟龍窟宅自浮游至龍深以潭名且十數而月潭<lb/>
最竒潭上兩山相揖如牛飲於溪其鼻皆巨石夾溪對<lb/>
峙如門其南有山合諸小水來㑹離立參拱故潭形正<lb/>
<pb n="KR4d0584_WYG_003-108b"/>
圓其深不可測也每春夏溪流大漲束於石門湧而復<lb/>
墜則震蕩廻潏聲振天地勢摧山岳水之所入深若歸<lb/>
壑虚汨之所出旋如車輪使人目眩心掉不可端視其<lb/>
水落波平則淺深一碧塋徹無瑕鳥飛魚躍於溪光山<lb/>
色間皆悠然自適夾溪多白沙翠竹販舟魚艇徃來其<lb/>
間如畵圖然而雪天尤為清絶此月潭之大都也朱君<lb/>
伯初父世居潭上心獨有樂於是乃閣其南曰臨清亭<lb/>
其北涯曰觀瀾造小舟置筆床茶竈其中曰釣雪其取<lb/>
<pb n="KR4d0584_WYG_003-109a"/>
於是潭者備矣其於游觀之樂至吳潭之北曰平林竹<lb/>
樹蒙宻有隠君子居之平林東五里有古叢林曰星洲<lb/>
寺每與客艤舟其下意適則澹然㤀歸南七里有顔公<lb/>
山相傳昔有隠者於此仙去君暇則杖屨獨游游輙數<lb/>
日而還葢君之所好樂者如此而廓然無累於其中又<lb/>
如此是故其神不勞其形不衰優游無為若將終其身<lb/>
而不厭也於是好事者即潭之景物曰月潭曰石門曰<lb/>
臨清閣曰觀瀾亭曰釣雪舟曰平林小隠曰星洲寺曰<lb/>
<pb n="KR4d0584_WYG_003-109b"/>
顔公山為詩凡八詠以貺君而屬汸記之汸葢未之暇<lb/>
也至正十七年夏五月始來游於潭上而切有感焉時<lb/>
郡邑洊經兵火水村山郭名鄉甲第高臺别墅凡昔之<lb/>
以紛華盛麗相誇詡者莫不化為丘墟瓦礫荒田野草<lb/>
則人與物之變滅相尋者多矣惟君與是八景者俱無<lb/>
恙也然則君之不以此易彼也宜哉吾聞之智士無思<lb/>
慮之變則不樂察士無凌誶之辨則不樂錢財不積則<lb/>
貪者憂權勢不亢則夸者悲皆囿於物者也豈惟囿哉<lb/>
<pb n="KR4d0584_WYG_003-110a"/>
舟已敗矣而乗風破浪者方新車已覆矣而夙駕疾驅<lb/>
者未已乃若有物使之然然則世之人終不以彼而易<lb/>
此宜也葢於是重有感焉遂為之記使後之人知月潭<lb/>
八景之顯於時實自君始<lb/>
　　　橘隠堂記<lb/>
朱君廣仲父築室於溪流之上環舎前後皆種嘉橘題<lb/>
其堂曰橘隠日與鄉之老人徜徉其中以奕棋飲酒賦<lb/>
詩自娛葢有慕夫古者商山四皓東園甪里之倫也客<lb/>
<pb n="KR4d0584_WYG_003-110b"/>
有謂君曰昔秦為無道海内思亂故此四人者避而去<lb/>
焉高祖龍興羣雄景附高此四人者之行而求之數嵗<lb/>
不得卒為呂后太子以卑辭厚幣致之於是四人者皆<lb/>
老矣觀其對高祖之辭甚陋且墮張子房計中而不悟<lb/>
者雖一時徼安劉之名其道不足稱也今君日以種樹<lb/>
為樂視世之榮枯得失廢興成敗漠然不入於胸中又<lb/>
何羨乎四老人者而比儗之耶君喟然歎曰若是乎子<lb/>
之論人所謂終無已者夫秦失其鹿劉季與一二刀筆<lb/>
<pb n="KR4d0584_WYG_003-111a"/>
吏羣椎埋屠狗<hi>樊噲</hi>吹簫<hi>周勃/</hi>販繒<hi>灌嬰</hi>之徒相與犄<lb/>
而逐之不可以儒説也彼誠知儒者迂闊於事情設有<lb/>
以儒見者輙嫚罵解其冠溺焉叔孫通挾禮樂之説惴<lb/>
惴焉在鯫生䜿儒間縮項吐舌不敢出一語急取故羣<lb/>
盜大猾薦之其不為陳渉之孔鮒項羽之韓生者幾何<lb/>
是宜此四人者逺避而不為出也迨天下既一上乃欲<lb/>
以愛易太子在朝之臣舉無能回上意者而張留侯陳<lb/>
户牗之術至是亦窮矣此四老人者一出而國本定漢<lb/>
<pb n="KR4d0584_WYG_003-111b"/>
祚遂安既乃飄然去之不知所終則非有所利而為之<lb/>
亦明矣而子猶有疑於其出處去就之間乎今吾幸不<lb/>
為世所知惟戒家人子孫異時有橘實大如四五石甕<lb/>
盎者慎勿摘也吾得深根固蒂於是足矣客笑曰若是<lb/>
則子過此四人者逺矣遂書之以為堂記<lb/>
　　　松雲軒記<lb/>
星源郡邑東北有川曰龍潭龍潭之上為鴻村山水竒<lb/>
㑹處汪君仲魯既葬其母夫人於此又築室墓傍以居<lb/>
<pb n="KR4d0584_WYG_003-112a"/>
室外構隙宇宇間函丈賓友之接燕閒之處皆在其中<lb/>
扁曰松雲軒或者疑之則曰君蚤以進士舉世皆謂公<lb/>
譽可立致中遭亂亾避地無所提卒數十立保伍塞亭<lb/>
隧左支右吾風飡雨宿不倦鄉人賴之雖擢居州牧猶<lb/>
謂不足為君報今一旦退居山澤與林翁野叟折旋斗<lb/>
室間非人之情㳂龍潭而下兩山壁立如丹艧之呈<lb/>
一溪曲折其間宜小舟卧游循鴻村而上千崖獻竒萬<lb/>
谷匯碧泉石之怪譎林木之靚深可以娛心神悦耳目<lb/>
<pb n="KR4d0584_WYG_003-112b"/>
者多矣乃獨寓意於松雲是皆有未易解者客或曉之<lb/>
曰士之所以出處進退者非富貴功名游觀閒逸之謂<lb/>
也然或志不足以自强才不足以自固而出處進退之<lb/>
間未能超然無累於中則變故之來能不摧折潰敗鮮<lb/>
矣尚何富貴功名游觀閒逸之可言哉今君當覆邦萬<lb/>
方舟流靡届之時能與鄉里宗族同其憂患而夷險一<lb/>
致人無間言松之獨貫四時不改柯易葉庶或似之其<lb/>
用舎以時去就不膠則雲之無心出處亦靡間焉人見<lb/>
<pb n="KR4d0584_WYG_003-113a"/>
其偃然一軒中日觀夫二物者蓊蔚葱蒨淡蕩沖融倐<lb/>
徃忽來合散無迹而不知其心有獨感神有𡨕契則雖<lb/>
無是軒與二物者可也又何必窮極穹顯搜抉竒奥然<lb/>
後為得意哉夫輞川之景物勝絶一時而後凋之節可<lb/>
媿平泉之草木累于貽厥而無心之道罔聞是皆高人<lb/>
達士之通弊也又何疑於一軒之易足乎疑者不復能<lb/>
詰他日余過君鴻村庶得其説及與君相見是軒中俯<lb/>
仰終日竟不見所謂松雲者而君淡然自得亦無異舉<lb/>
<pb n="KR4d0584_WYG_003-113b"/>
進士時乃喟然太息以客為知言遂記其説於軒中而<lb/>
去<lb/>
　<lb/>
　<lb/>
　<lb/>
　<lb/>
　<lb/>
　東山存稿巻三<lb/>
</p>
<p>
</p>
  </div>
</body>
</text>
</TEI>