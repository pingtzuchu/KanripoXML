<?xml version="1.0" encoding="UTF-8"?>
<TEI xmlns="http://www.tei-c.org/ns/1.0">
              <teiHeader>
                  <fileDesc>
                     <titleStmt>
                        <title>Title</title>
                     </titleStmt>
                     <publicationStmt>
                        <p>Information about publication or distribution</p>
                     </publicationStmt>
                     <sourceDesc>
                        <p>Information about the source</p>
                     </sourceDesc>
                  </fileDesc>
              </teiHeader>
              <text>
                  <body>
            
<div>
<head>清閟閣全集巻一</head> <lb/>
    <p>
<pb n="KR4d0576_WYG_001-1a"/>
欽定四庫全書<lb/>
　清閟閣全集巻一<lb/>
　　　　　　　　　　　　　元　倪瓚　撰<lb/>
　四言詩<lb/>
　至正十年十月廿三日余以事來荆溪重居寺主<lb/>
　　邀余寓其寺之東院凡四閱月待遇如一日余<lb/>
　　將歸迺命大覺懺除垢業使悉清淨乃為寫寺<lb/>
　　南山畫己因畫説偈<lb/>
<pb n="KR4d0576_WYG_001-1b"/>
我行域中求理勝最遺其愛憎出乎内外去來作<hi>一作住</hi>
止夫豈有礙依桑或宿御風亦邁雲行水流逰戲自在<lb/>
乃幻巗居現於室内照胸中山歴歴不昧如波底月光<lb/>
燭盼睞如鏡中燈是火非詒根塵未淨自相翳晦耳目<lb/>
所移有若盲瞶心想之㣲蟻穴堤壞辴然一笑了此幻<lb/>
界<lb/>
　　義興異夢篇<lb/>
辛夘之歳寅月壬戌我寢未興户闔於室爰夢鬼物黯<lb/>
<pb n="KR4d0576_WYG_001-2a"/>
淡慘慄或禽而角或獸而<graphic n="KR2181" url="https://raw.githubusercontent.com/kanripo/KR-Gaiji/master/images/KR2181.png" mimeType="image/png"/>䕫足駿奔豕形人立往來<lb/>
離合飛搏跳擲紛攘千態怪技百出予茲泊然抱沖守<lb/>
一廓如太虛雲斂無迹晨雞既鳴冠櫛斯畢涉庭而詠<lb/>
已化奚恤春風惟振亮月在席凋瘁何損榮華匪益獨<lb/>
以圓悟境無順逆愚夫説夢轉墮迷惑滔滔天下病者<lb/>
良極傒我大雄拯此羣溺<lb/>
　　至正乙未素衣詩<lb/>
　　　<hi>素衣内自省也督輸官租羈縶憂憤思棄田廬斂裳宵遁焉</hi>
<pb n="KR4d0576_WYG_001-2b"/>
素衣湼兮在彼公庭載傷迫隘中心怔營彼苛者虎胡<lb/>
恤爾氓視氓如豵寜辟尤詬禮以自持省焉内疚雖曰<lb/>
先業念毋盪失守而不遷致此幽鬱身辱親殆孝違義<lb/>
屈蔚蔚荒塗行邁靡通雝雝鳴鳳世莫之逢夕風凄薄<lb/>
曷其有旦吁嗟民生實罹百患先師遺訓豈或敢忘簞<lb/>
瓢稱賢樂道無殃予獨何為悽其悲傷空谷有芝窈窕<lb/>
且廓爰宅希静菽水和樂載弋載釣我心不怍安以致<lb/>
養寤寐忘憂修我初服息焉優㳺<lb/>
<pb n="KR4d0576_WYG_001-3a"/>
　　徐良夫耕漁軒<lb/>
鄧山之下其水舒舒林廬田圃君子攸居載耕載漁爰<lb/>
讀我書唐虞緬邈愴矣其悲棲遲衡門聊得我娛敬慎<lb/>
誠篤徳罔三二四勿是克<hi>一作事</hi>三益來<hi>一作斯</hi>萃彼溺於<lb/>
利我以吾義彼自暴棄我以仁智匪今之同惟古是嗜<lb/>
虚邪逍遥隱約斯世<lb/>
　　題畫<lb/>
義興之山維水瀰瀰載逰載咏操觚挾几聊樂一日百<lb/>
<pb n="KR4d0576_WYG_001-3b"/>
歳奚俟<lb/>
　五言古詩<lb/>
　　春日雲林齋居<lb/>
池泉春漲深徑苔夕隂滿諷詠紫霞篇馳情華陽館晴<lb/>
嵐拂書幌飛花浮茗盌階下松粉黄牕間雲氣暖石梁<lb/>
蘿蔦埀翳翳行踪斷非與世相違𡨕棲久忘返<lb/>
　　次韻懷張外史<lb/>
緬懷蕭閒館乃在華陽天焚<hi>一作燒</hi>香坐幽<hi>一作當陽</hi>谷濯纓<lb/>
<pb n="KR4d0576_WYG_001-4a"/>
向清泉真靈浮空至樓觀與雲連彈琴明月下飄飄舞<lb/>
胎仙<lb/>
　　雨中寄孟集<lb/>
英英西山雲翳翳終日雨清池散圜文空林絶行屦野<lb/>
性夙所賦好懷誰共語燒香對長松相與成賔主<lb/>
　　聽袁子方彈琴<lb/>
蕙帳凝夕清髙堂流月明芳琴發綺席列坐散煩纓迴<lb/>
翔别鵠意縹緲孤鸞鳴一寫氷霜操掩抑寄餘情<lb/>
<pb n="KR4d0576_WYG_001-4b"/>
　　贈天寜福上人<lb/>
荆溪霜落後銅官日出初自櫛頭上髮更理篋中書上<lb/>
人從定起咏言方繞除邂逅發㣲笑幻身同太虚<lb/>
　　十二月十七日過與之洛澗山居留宿忽大雪作<lb/>
　　　及明起視户外巖岫如玉琢削竹樹壓倒徑無<lb/>
　　　行跡飄瞥竟日至暮未已雪深尺餘因賦詩留<lb/>
　　　别<lb/>
世途縈荏苒歳晏不知歸宻雪竹林夜挑燈共掩扉蕭<lb/>
<pb n="KR4d0576_WYG_001-5a"/>
條塵慮浄諷咏𤣥言㣲遇此巖中賞心事悵多違<lb/>
　　别張天民<lb/>
鳴雁將北歸徘徊舊棲處江湖春水多欲去仍回顧稻<lb/>
粱豈余謀繒繳非所慮猶為氣機使暄冷逐來去寥寥<lb/>
天宇寛彼此同一寓風萍無定踪易散聊為聚君看網<lb/>
中魚在疚猶相喣<lb/>
　　夜泊芙蓉洲寄張鍊師<lb/>
芙蓉猶滿渚疎桐已隕霜泊舟菰蒲中吳山隱㣲陽因<lb/>
<pb n="KR4d0576_WYG_001-5b"/>
懷静黙士竹林閟𤣥房煮茗汲寒磵燒丹生夜光憶與<lb/>
鄭郯輩閒咏步修廊時子有所適顧瞻重徜徉庭下生<lb/>
苔蘚牖間繙詩章奕勢鄭老勝酒榼郯生將雅歌雜詼<lb/>
諧列坐飛羽觴子歸日已晚棗栗亦傾筐揮手輒謝别<lb/>
暮宿荒城傍遲明趍所期待子鄭公堂晨往遂至昏企<lb/>
望徒倀倀乃嗟仙真馭固非世所望惻惻理歸棹泛泛<lb/>
秋浦長還尋甫里陸更醉山隂王素冠斯馳贈喜知終<lb/>
未忘余茲將逺適旅泊猶彷徨㣲風動虚碧初月照石<lb/>
<pb n="KR4d0576_WYG_001-6a"/>
梁曠望對清景賦詩託陳郎茯苓思同煮夜雨共匡牀<lb/>
　　蕭閒道館聽袁南宮彈琴是日風雨蕭然有感而<lb/>
　　　作<lb/>
玉琴轉清亮風雨更飄颻疎桐䕃髙館朱槿耀芳條生<lb/>
物曷可遏撫事發長謡弱齡陪清讌櫛髪想埀髫相見<lb/>
日以老離居夢且遥秋江渺雲水去鶴影揺揺<lb/>
　　送髙太守之秦郵<lb/>
秦漢置牧守猶古之侯伯封建而郡縣仁政固不易漢<lb/>
<pb n="KR4d0576_WYG_001-6b"/>
宣知所本留意二千石慎哉髙侯車願循古轍迹<lb/>
　　蕭閒館夜坐<lb/>
隱几忽不寐竹露下泠泠清燈澹斜月薄惟張寒㕔躁<lb/>
煩息中動希静無外聆窅然𤣥虚際詎知有身形<lb/>
　　和吳寅夫對雨見懷<lb/>
溽雲變隂晦零雨隨風濤的皪集蓮池飄颻灑蘭臯朱<lb/>
絲緩瑶瑟緑錢生寶刀撫事增慨慷端居倦逰遨處世<lb/>
每慙栁懷人徒詠陶脆質愛靈藥閒情宣弱毫<lb/>
<pb n="KR4d0576_WYG_001-7a"/>
　　次陶蓬韻送葉叅謀歸金華<lb/>
手把玉芙蓉青天騎白龍出入人間世飛鴻踏雪蹤瑶<lb/>
草粲可拾羣峰森玉立璧月掛天南離離星斗濕君昔<lb/>
在山時玉韞山有輝因同白雲出更與白雲歸白雲無<lb/>
定處豈只山中住河漢共縈紆經天復東注金華牧羊<lb/>
人㳺戲不生嗔笑拂巗前石行看海底塵手調白羽箭<lb/>
陋彼磨銅硯一語不投機歸歟寜再見士豈始隗乎全<lb/>
趙匪相如項王疑亞父竟爾龍為魚擾擾何時已百年<lb/>
<pb n="KR4d0576_WYG_001-7b"/>
聊寄耳良也報仇歸言從赤松子去山今幾年還山大<lb/>
學仙天台司馬宅雲氣近相連<lb/>
　　偶成<lb/>
積雨不為休蕭條使人愁哀吟四壁静病卧百蟲秋開<lb/>
門望原野江湖漭交流誰能載美酒為我散煩憂<lb/>
　　次曹都水韻二首<lb/>
杜陵布衣翁許身稷禹行賦詩原正始感事多哀傷煌<lb/>
煌萬丈焰岌岌數仞墻君能仰餘輝假日尚<hi>一作髙</hi>升堂<lb/>
<pb n="KR4d0576_WYG_001-8a"/>
弛擔息荒途日暮將安之挾彈狂逰子鬬雞輕薄兒衆<lb/>
方巴人唱獨歌陽春詩天門何嚴邃緑窻隱罘罳<lb/>
　　贈錢羽士<lb/>
鍊師好神仙望拜金母臺亹亹應𤣥運煌煌秀靈荄天<lb/>
風流瓊響夕露調玉盃鳳棲池上竹雨添堦下苔時見<lb/>
兩青鳥碧海傳書來感此忽自笑飄然遺氛埃<lb/>
　　送甘允北上<lb/>
翔鴻縱髙姿流水去不息枉道别友生揚舲望京國婉<lb/>
<pb n="KR4d0576_WYG_001-8b"/>
孌前途憩蕭條餘景匿神京衣冠會左右金陽宅驅馬<lb/>
流星繁埀軒春霧集嘉子玉質朗早通金閨籍行逢明<lb/>
主顧入補詞臣職束帶向晨趍陪讌終日昃芳年易為<lb/>
晚所願崇令徳英英白雲飛渺渺青山隔秋風應節起<lb/>
萬里思親客遲子返舊居銜杯數相覿<lb/>
　　雙寺精舍新秋追和戎昱長安秋夕<lb/>
秋暑晚差凉茗餘眠獨蚤清風振庭柯寒蛩吟露草晨<lb/>
興面流水西望吳門道不知人事劇但見青山好<lb/>
<pb n="KR4d0576_WYG_001-9a"/>
　　寄段吉甫<lb/>
昔者段干木踰垣避其君𡨕翳巖穴間清風扇炎氛徳<lb/>
綿百世下吉甫賢且文神鸞養竒采芳芷結幽芬回視<lb/>
當世士雞鶩正紛紜區區事夸敓子獨介不羣舍瑟作<lb/>
而嘆此道誰復云<lb/>
　　送章鍊師并寄鄭有道<lb/>
良覿忽云阻桐花今亦繁落日滿洲渚揚舲念孤鶱因<lb/>
懷息機叟藴真從灌園晨埽石上雲佇子接清言<lb/>
<pb n="KR4d0576_WYG_001-9b"/>
　　𤣥文館讀書<hi>有引</hi>
　　　<hi>余友𤣥中真師在錫之東郭門立静舍名𤣥文館幽潔敞朗可以閒處至順壬申嵗六月余寓</hi>
　　　<hi>是兼旬謝絶塵事㳺心澹泊清晨櫛沐竟終日與古書古人相對形忘道接翛然自得也且西</hi>
　　　<hi>神山下有泉味甚甘冽與常水異館去山不出五里故得昕夕取泉以資茗荈余讀書研道之</hi>
　　　<hi>暇時飲水自樂焉乃賦詩記事</hi>
真館何沉沉寥廓神明居陽庭肅宏敞丹林鬱扶疎睠<lb/>
言茲逰息脱屣榮利區檐榱初日麗池臺涼雨餘焚香<lb/>
破幽寂飲水聊舒徐潛心觀道妙諷咏古人書懷澄神<lb/>
<pb n="KR4d0576_WYG_001-10a"/>
自適意愜理無遺誰云黃唐逺泊然天地初迴首撫八<lb/>
荒紛攘蚍蜉如願從逍遥逰何許崑崙墟<lb/>
　　述懷<lb/>
讀書衡茅下秋深黃葉多原上見逺山被褐起行歌依<lb/>
依墟里間農叟荷蓧過華林散清月寒水澹無波遐哉<lb/>
棲遁情身外豈有它人生行樂耳富貴將如何<lb/>
　　蛛絲網落花<lb/>
落花綴蛛網蜀錦一規紅既映綺疏外復照碧池中含<lb/>
<pb n="KR4d0576_WYG_001-10b"/>
悽戀餘景散魄曳㣲風昔人問榮穢詎識本俱空<lb/>
　　冬日窗上水影<lb/>
日池浮湛澹霞牖上縈迴敷腴三素雲照耀青蓮臺髙<lb/>
流輝自下含漪斂復開尸坐以黙觀静極自春回<lb/>
　　雪泉為王光大賦<lb/>
髙齋面絶壁林宻徑難尋風落松上雪零亂幽澗隂皓<lb/>
潔映鶴氅清圓和瑶琴閒咏以自樂聊用忘華簪<lb/>
　　丙子嵗十月八日夜泊閶門將還溪上有懷友仁<lb/>
<pb n="KR4d0576_WYG_001-11a"/>
　　　陸徴君<lb/>
明發辭吳會移舟夜淹泊空宇埀繁星㣲雲暝前郭沈<lb/>
沈抱冲素悄悄傷離索歸埽松徑苔遲君踐幽約<lb/>
　　聽袁員外彈琴<hi>有引</hi>
　　　<hi>至正四年十一月袁員外來林下為留兼旬臘月十七日快雷初霽庭無來跡與僕静坐因取</hi>
　　　<hi>琴鼓之古音蕭寥如茂松之勁風春壑之流氷員外時年八十有二顔貌筋力未如四五十許</hi>
　　　<hi>人為言甫弱冠遭逢盛明初宰當塗過九華山道逢神人與棗食之後數數見夢寐間若㝠感</hi>
　　　<hi>𤣥遇者員外韜耀蘊真仕禄以自給不為人所知豈郭恕先之流歟為賦五言以贈</hi>
<pb n="KR4d0576_WYG_001-11b"/>
郎官調緑綺谷雪賞初晴兩忘絃與手流泉松吹聲問<lb/>
言踰八十云嘗見河清掛帆望九華神人歘相迎啖以<lb/>
海上棗歡愛若平生𤣥遇寜復得惜哉遺姓名<lb/>
　　早春對雨寄懷張外史<lb/>
林卧苦泥雨憂來不可絶掀帷望天際春風吹木末飛<lb/>
蘿㪚成霧細草緑如髪念子獨髙世南山修隱訣取瑟<lb/>
和流泉操瓢酌明月神安形不凋跡髙行自潔思之不<lb/>
可見饑渴何由歇願為鸞鵠翔南逰拂松雪<lb/>
<pb n="KR4d0576_WYG_001-12a"/>
　　懷常州學博强行之<lb/>
君在西溪上年年楊栁春提壺坐栁下邀我見情真青<lb/>
葉已埀帶白花還覆蘋别來今見栁思爾采芳芹<lb/>
　　戊寅十二月丹丘柯博士過林下有賦次韻答之<lb/>
積雪被長坂卧疴守中林山川雖云阻舟楫肯見尋傾<lb/>
葢何必舊相知亦已深驚風飄枯條清池冒重隂聨翩<lb/>
雙黄鵠飛鳴緑水潯顧望思鬱紆徘徊發悲吟願言齊<lb/>
羽<graphic n="KR2181" url="https://raw.githubusercontent.com/kanripo/KR-Gaiji/master/images/KR2181.png" mimeType="image/png"/>金石固其心歡樂胡由替白髪<hi>一作黃</hi>期滿簪<lb/>
<pb n="KR4d0576_WYG_001-12b"/>
　　己夘正月十八日與申屠彦徳逰虎丘得客字<lb/>
余適偶入城本是山中客舟經二王宅弔古覽陳迹松<lb/>
隂始亭午嵐氣忽斂夕欲去仍徘徊題詩滿苔石<lb/>
　　送友仁之京師<lb/>
春風吹蘭茝佳人將逺逰逺逰何當還神京鬱雲浮睠<lb/>
言英邁志飛轡不可留豈無金閨彦與子結綢繆河山<lb/>
風氣雄江水日夜流遥瞻雲中雁庶以慰離憂<lb/>
　　啄木<lb/>
<pb n="KR4d0576_WYG_001-13a"/>
何處啄木鳥飛止於喬林㣲形亦以勞終日聞其音所<lb/>
願木向茂不使螙日侵吁嗟人之徒曾不如鳥心<lb/>
　　江隂袁仲徴作軒名篔林日夕嘯咏其下至正十<lb/>
　　　二年二月廿四日訪余南蘭陵寓舍徴僕賦詩<lb/>
　　　遂走筆應請然不能盡道軒中清事也<lb/>
風生篔簹谷雲迷渭水原蕭蕭春雨後翳翳清隂繁憶<lb/>
昔文使君燒笋具盤飡彭城詩適至大笑飯為噴風流<lb/>
成異代寂寞今誰論夫君暨陽隱字徴其姓袁二仲接<lb/>
<pb n="KR4d0576_WYG_001-13b"/>
倈逰子猷時到門冠同薩縣製坐對宜城尊翠羽共棲<lb/>
杔鳳雛亦孤鶱載誦偃竹記忽若聞清言邈哉古人跡<lb/>
尚友不可諼<lb/>
　　杜真人聽松軒<lb/>
計籌白石頂聞有丹丘生和玉飲晨露褰林飡絳英止<lb/>
鶴眠松警螢火照書明為善得仙道翛然不近名<lb/>
　　擬隂常侍一首寄劉秘監趙員外<lb/>
幽并㳺俠地都城百雉連河漢瞻疑近雲鳬信是仙樓<lb/>
<pb n="KR4d0576_WYG_001-14a"/>
分霞欲曙花將月共妍摛毫傾藻思獻賦足為傳還知<lb/>
跨烏鵲夜宿綵雲邊<lb/>
　　玉壺中插瑞香水仙梅花戲咏<lb/>
寒梅標素豔幽卉㺯妍姿團團紫綺樹共耀青陽時折<lb/>
英欲遺逺但恐傷華滋置之玉壺氷芳馨消歇遲<lb/>
　　秋夜賦<lb/>
清漏下數刻疎鐘仍獨聞零露漙夕影端居澄俗氛恬<lb/>
淡斯寡欲榮名非所欣樂矣咏王風忘年棲白雲<lb/>
<pb n="KR4d0576_WYG_001-14b"/>
　　述懷<lb/>
嗟余幼失怙敎養自大兄勵志務為學守義思居貞閉<lb/>
户讀書史出門求友生放筆作詞賦覽時多論評白眼<lb/>
視俗物清言屈時英貴富烏足道所思埀令名大兄忽<lb/>
捐館母氏繼淪傾慟哭肺肝裂練祥寒暑并釣耕奉生<lb/>
母公私日侵凌黽勉二十載人事浩縱橫輸租膏血盡<lb/>
役官憂病嬰抑鬱事汙俗紛攘心獨驚罄折拜胥吏戴<lb/>
星候公庭昔日春草暉今如雪中萌寜不思引去緬焉<lb/>
<pb n="KR4d0576_WYG_001-15a"/>
起深情實恐貽親憂夫何逺道行遺業忍即棄吞聲還<lb/>
力耕非為螻蟻計興已浮滄溟雲霾龍蛇噬不復辨渭<lb/>
涇邈邈巖澗阿靈芝煜紫莖有志而弗遂悲歌歳崢嶸<lb/>
冶長在縲絏仲尼猶亟稱嵇康肆宏放刑僇固其徵被<lb/>
褐以懷玉天爵非外榮賤辱行豈玷表暴徒自矜蘭生<lb/>
蕭艾中未嘗損芳馨<lb/>
　　泊舟<lb/>
泊舟嘉樹下開牖碧江潯慨然念黃落景憇惜清隂多<lb/>
<pb n="KR4d0576_WYG_001-15b"/>
暇觀魚鳥容與一登臨蛻跡塵喧久欲寡天機深<lb/>
　　寄王光大<lb/>
春服始輕體嘉樹欲垂隂夫椒結秀色江流涵碧深晴<lb/>
絲正髙下好鳥亦嚶吟豈無伐木詩怡此風雩心<lb/>
　　次韻酬友人<lb/>
處世若過客踽踽行道孤願友吉徳士邈焉如鳳雛人<lb/>
而無恒心未易為醫巫往者不可作玉匣埋珠襦枳棘<lb/>
何榛榛上有鴟梟呼維桐鸞棲止來匪應時需卓犖千<lb/>
<pb n="KR4d0576_WYG_001-16a"/>
里馬壯氣塞九衢駑駘豈其偶齷齪當鹽車龍可豢而<lb/>
致魚鮪固充厨未聞商山翁受廛税以租俗人難與言<lb/>
長吟野踟蹰青松在澗壑坐閱霜栁枯所嗟鄭亂雅復<lb/>
惡紫奪朱至道安可言多金豈禎符忽為躄躠者憔悴<lb/>
悲路隅簞瓢咏王風耿耿心勤劬<lb/>
　　次韻姑蘇錢塘懷古六首<lb/>
西子承吳寵餘踪見古臺空遺昔時月無復昔人來臺<lb/>
邊越兵路幾見起兵埃<lb/>
<pb n="KR4d0576_WYG_001-16b"/>
釀酒劒池水玉壺清若無揮盃送落月山鬼共歌呼松<lb/>
間燈如漆白骨漫寒蕪<lb/>
耕鑿古隧穿乃吳桓王墓金雁隨泠風黃腸畢呈露物<lb/>
情<hi>一作悲歌</hi>異今昔踟蹰緩歸步<lb/>
仙人悲世換宴景在清都寒暑自來往英雄生釣屠錢<lb/>
塘江畔栁風雨夜啼烏<lb/>
江山國破後弔古一經行輦路苔花碧御溝菰葉生古<lb/>
跡今寧有新城江上横<lb/>
<pb n="KR4d0576_WYG_001-17a"/>
南山靈石澗翠壁掩松關張君已厭世乘螭遂不還蘿<lb/>
磴餘幽躅今復誰躋攀<lb/>
　　贈惟寅<lb/>
隱几方熟睡故人來扣扉一笑無言説清坐澹忘機衣<lb/>
上松蘿雨袖中南磵薇知爾山中來山中無是非三十<lb/>
不娶妻四十不出仕逍遥巖岫間翳名以自肆何曾問<lb/>
理亂豈復陳美刺髙懷如漢隂終老無機事<lb/>
　　送惟寅<lb/>
<pb n="KR4d0576_WYG_001-17b"/>
春江煙靄緑逺樹明晴旭歸雁影斜斜鳴聲斷復續陳<lb/>
君掛帆去似與雁相逐水際白雲度山中甘雨足安得<lb/>
從耦耕柴門藝松菊去去且入城懷抱向誰傾姚公有<lb/>
古道虚夷多逺情俾爾遂髙隱狂歌樂幽貞<lb/>
　　至正二十三年正月廿日余與諸友集於貞松白<lb/>
　　　雪軒其地林石竒勝窗牖明潔且主人好文尚<lb/>
　　　古有文武材款坐設肴醴相與嘯咏以小謝雲<lb/>
　　　中辨江樹分韻各賦得辨字<lb/>
<pb n="KR4d0576_WYG_001-18a"/>
境静塵慮清雨餘山光變池館閟虚閒琴酌申繾綣蔚<lb/>
哉春木榮憩我飛翮倦石間有題字苔蝕已難辨<lb/>
　　對春樹<lb/>
端坐對春樹影落身上衣美人手所成紉縫願無違步<lb/>
庭悲往躅瞻景惜餘暉芳襟沾露濕蘭珮委風㣲凝思<lb/>
自的的染澤尚依依晨雞催夢短夜鵲逐魂飛歡愛自<lb/>
茲畢憔悴損容輝<lb/>
　　送致用㳺閩<lb/>
<pb n="KR4d0576_WYG_001-18b"/>
韓衆禹穴來語我長生訣偶坐聽春雨雨止即言别乃<lb/>
知茅君山貞居相往還山經許寄我依依師友間貞居<lb/>
登真久識子十年後掣箱出遺文猶作蛟鼉吼子去逰<lb/>
七閩漁浦桃花春白鷗飛送爾停橈採緑蘋幔亭幾日<lb/>
到言笑邈無因慿將棹歌去歌向武夷君<lb/>
　　送馬生<lb/>
送子淮南行繫舟江岸栁翠影舞晴煙落我盃中酒舉<lb/>
杯向落日春水浮天碧時見白鷗飛雪光翻綺席應笑<lb/>
<pb n="KR4d0576_WYG_001-19a"/>
披羊裘獨釣江邊石<lb/>
　　寄楊廉夫<lb/>
吳松江水春汀洲多緑蘋彈琴吹鐵篴中有古衣巾我<lb/>
欲載美酒長歌東問津漁舟狎鷗鳥花下訪秦人<lb/>
　　寄李隱者<lb/>
南汀新月色照見水中蘋便欲乘清影縁源訪隱淪君<lb/>
住鈿山湖緑酒松花春夢披寒雪去疑是剡溪濵<lb/>
　　寄韓介石<lb/>
<pb n="KR4d0576_WYG_001-19b"/>
江上雨雲歇夕陽歌吹濛朱絃彈緑綺令我憶韓終魚<lb/>
戲弱藻下鳥飛明鏡中夢乗清浦月直過霅溪東<lb/>
　　次韻呈張徳常<lb/>
陶公興寓酒杜老愁亦酌豪傑千載人處世何磊落吐<lb/>
詞蔚忠義安貧務簡約嗟哉嚇腐鳶邈矣鳴臯鶴<lb/>
　　朱火<lb/>
朱火日方永凉風拂琴絲麋鹿逰臺苑燕雀悲火帷蕩<lb/>
然京輔地無復漢官儀衆芳日蕪穢隂凝方自茲<lb/>
<pb n="KR4d0576_WYG_001-20a"/>
　　寄穹窿主者<lb/>
山雲淡縱橫幽鳥跂上下寂寥非世欣自足怡静者平<lb/>
生卧逰趣屋壁何勞寫<hi>一作畫</hi>還期煮茯苓地爐同夜話<lb/>
　　題原道西溪草堂<lb/>
春水孤邨迥荆溪罨畫西晚日鳴榔起山雨竹雞啼櫻<lb/>
桃花已落䕷蕪緑未齊酒船尋賀監蚤晚到幽棲<lb/>
　　煮石山房<lb/>
汲澗煮白石雲棲南磵隈敲石發新火荆薪藉餘灰坐<lb/>
<pb n="KR4d0576_WYG_001-20b"/>
候升降理静觀寒燠媒遂忘石鼎沸乍疑山雨來丹成<lb/>
同此術鶴化詎能猜我亦飡金液清淺笑蓬萊<lb/>
　　出郭<lb/>
我初來城郭新緑餘薔薇今我既出郭秋蓮落紅衣郊<lb/>
居豈為是市隱勿云非去去將何從西山行路㣲塵坌<lb/>
夸毘海㳺潛四月餘賦歸亦無家塊處蝸牛廬身世一<lb/>
逆旅成虧分疾徐反已内自觀此心同太虚<lb/>
　　聽錢文則彈琴<lb/>
<pb n="KR4d0576_WYG_001-21a"/>
牛鳴野窌中雞登山木上黃鍾雜姑洗舂容以清亮别<lb/>
鵠暮鳴飛流水春演漾愛爾絃手忘令我形神暢憶昔<lb/>
擅能事宋袁余所向錢君生獨後超軼絶塵鞅操琴晚<lb/>
聞道月斧揮天匠杳如清廟瑟朱絃聽歎唱古道久寂<lb/>
寥古音亦淪喪促軫淚沾纓歌詩重悲悵<lb/>
　　贈王仲和<lb/>
荒城夜風雨草木曉離披桂馥逗虚牖苔文滋硯池弄<lb/>
翰聊寄逸永日以自怡且盡一日樂明朝非所知<lb/>
<pb n="KR4d0576_WYG_001-21b"/>
　　酬張徳機見贈<lb/>
嘉藻枉我前令人意也消展咏當庭<hi>一作前</hi>除清隂起凉<lb/>
飇出何去巗穴隱何逃市朝仙師赤城霞旦旦存神標<lb/>
　　贈張士行<lb/>
雲門有逸客非仕亦非隱玉井千尺泉此士難汲引結<lb/>
交雲林叟不顧俗嘲哂我拙唯任真子徳常戒謹相知<lb/>
既有素力學仰顔閔久别見容色英資固天稟欲疎不<lb/>
能忘欲䙝不可近<lb/>
<pb n="KR4d0576_WYG_001-22a"/>
　　贈友生<lb/>
春林積雨晴汀<hi>一作江</hi>渚煙波緑谷鳥語綿蠻澗泉聲斷<lb/>
續蘿徑無來踪空山聞伐木時援清琴坐還同白雲宿<lb/>
　　九日過彦行和韻二首<lb/>
蕩舟煙景晚舉杯當素秋黃花忽在眼白髪乃滿頭臨<lb/>
流發悲嘆援琴歌楚調罷席更淹留明月波間照何事<lb/>
鹿皮翁逃名隱屠釣<lb/>
九日喜初晴登髙向何處山色見㣲茫波光淡容與鼓<lb/>
<pb n="KR4d0576_WYG_001-22b"/>
枻逐輕鷗看雲覓新句適值無懷民相對澄神慮<lb/>
　　對酒<lb/>
題詩石壁上把酒長松間逺水白雲度晴天孤鶴還虚<lb/>
亭暎苔竹聊此息躋攀坐久日已暮春鳥聲關關<lb/>
　　贈野處民<lb/>
水聲轉屋西山翠浮屋東牀前苔滋雨門外松吟風怡<lb/>
然無世<hi>一作外</hi>慮心廣神為充曲肱以飲水至樂在其中<lb/>
擊壤歌往古寜知事王公<lb/>
<pb n="KR4d0576_WYG_001-23a"/>
　　靈鶴辭<lb/>
陶公職仙署子良亦冥通所修楊許業存思在祝融周<lb/>
卿宅丹元末𦙍仰仙宗神明接祈禱虚夷恒恪恭飛霞<lb/>
煥玉檢流響徹金宮白鶴翔香烟僊僊載泠風舞影緑<lb/>
雲上命侣青田中晨去瑶草春暮歸海塵濛真靈忽降<lb/>
室羽車儼浮空步虚酌明水逶迤清夜終<lb/>
　　陸徳中祈雨有感<lb/>
辟榖清虚久晨窻飡絳霞濯神咸池水宴景丹元家憂<lb/>
<pb n="KR4d0576_WYG_001-23b"/>
國悲民瘼旱郊起雷車枯魚出涸轍槁苗生稻花我住<lb/>
清江渚種芹遶江沙忽乗蓮葉舟贈我仙掌茶擬訪安<lb/>
期生為覓棗如𤓰<lb/>
　　卧病<lb/>
旱憂命觴斚抱疾忽經旬止酒卻腥腐端居謝喧塵麄<lb/>
穢除内滯清虚以怡神江雲載飛雨飄飄灑衣巾矯首<lb/>
詠𤣥虚精思候仙真道園逰恬淡心兵息狂狺泠然風<lb/>
濤静鼓枻銀河津戒哉貪饕子病源果何因<lb/>
<pb n="KR4d0576_WYG_001-24a"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4d0576_WYG_001-24b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
清閟閣全集巻一<lb/>
</p>
<p>
</p>
  </div>
<div>
<head>清閟閣全集巻二</head> <lb/>
    <p>
<pb n="KR4d0576_WYG_002-1a"/>
欽定四庫全書<lb/>
　清閟閣全集巻二<lb/>
　　　　　　　　　　　　　元　倪瓚　撰<lb/>
　五言古詩<lb/>
　　與全希賢<lb/>
卧疴久不懌㣲瘳起行吟徑苔無來跡出門江水深懷<lb/>
我平生友金蘭契同心欲共一尊酒道逺力不任有客<lb/>
闖我户晤言樂中林飄蕭緑髪僊亦見雪滿簪取琴與<lb/>
<pb n="KR4d0576_WYG_002-1b"/>
子彈悠悠山水音能成伐木詩歌以慰所欽<lb/>
　　酬友生<lb/>
擁褐南軒<hi>一作榮</hi>下晨暾煖似春忽思王子晉醉着白綸<lb/>
巾逰宴無冬夏清狂忘主賔能持麐鹿脯寄與不羈人<lb/>
　　尋友人不遇<lb/>
洲渚多落英泝流尋逺山輕舟載美酒揺蕩緑波間俯<lb/>
詠拾瑶草遐思隘塵寰寅縁忽失遇悵望遂空還<lb/>
　　次張仲舉韻<lb/>
<pb n="KR4d0576_WYG_002-2a"/>
秧疇蒔已遍午饁休中林忽聞軺車至攬衣欣慨深遂<lb/>
尋脩竹下共憩西澗隂汲泉以煮茗遐哉遺世心<lb/>
　　薛常州讓田詩<lb/>
延陵古吳地泰伯有遺風仁讓自家國士民知孝忠春<lb/>
暉草心碧日暮荆花紅為感使君政嗟時誰與同<lb/>
　　潘公鳴臯軒<lb/>
白鶴稟靈質翩翩有竒姿海月比髙潔巗雲共逶迤池<lb/>
上菖蒲花春煙紫綏綏飛鳴聊飲啄乘風來下之我登<lb/>
<pb n="KR4d0576_WYG_002-2b"/>
鳴臯軒遂賦鳴臯詩安得赤玉笙<hi>一作舄</hi>鶴上吹參差<lb/>
　　為張來儀賦匡山讀書處<lb/>
廬山鬱岧嶤上有香爐峰影落碧天外翠玉琢芙蓉牽<lb/>
蘿讀書處雲磴無行踪猶遺石巗苔花開紫丰茸愁心<lb/>
飛春雪寶劒沈雙龍應化蘇躭鶴歸棲千嵗松山巖採<lb/>
芝叟久别倘相逢<lb/>
　　瞻雲軒<hi>有引</hi>
　　　<hi>金君伯祥名其先君墓左之室曰瞻雲軒葢以寓夫孝思油然之義也若夫父祖之魂氣精神</hi>
<pb n="KR4d0576_WYG_002-3a"/>
　　　<hi>其脗合感通之妙齋思則如見敬祭則來格開牖而天光臨鑒池而泉脉動洋洋乎如在其上</hi>
　　　<hi>如在其左右者雲豈足為喻哉於是廣其義而為之賦詩</hi>
白雲起石上迅逸如迸泉汎演乎林莽飄颻乎山川飛<lb/>
霞共聨絡凱風與周旋開軒滌遐想我思何緜緜顧瞻<lb/>
忽在茲亦復停披焉巻舒無定理變幻徒縈纒興念松<lb/>
下塵若承鶴上仙空花結浮翳百態交我前戚欣從妄<lb/>
起心寂合自然當識太虚體勿隨形影遷<lb/>
　　張鍊師祠醮感致瑞鶴賦贈<lb/>
<pb n="KR4d0576_WYG_002-3b"/>
我識白雲君尚友赤松子仙署閟清嚴社公隨役使步<lb/>
虛禮初日飛神謁鈞天時有五白鶴翩翩<hi>一作飛飛</hi>遶香煙<lb/>
手栽千樹桃風吹劫灰盡避世星壇西深竹聞清磬倐<lb/>
來宻霧集忽逐泠風還窗裏遺瑶瑟空中鏘珮環<lb/>
　　題趙若巖龍山精舍<lb/>
我生倦馳騖無機如漢隂重逰古蘭若對山開我襟風<lb/>
流李謫仙賞静諧夙心琅然哦新詩如聞大雅音回首<lb/>
石林晚白雲花雨深<lb/>
<pb n="KR4d0576_WYG_002-4a"/>
　　詠蓮<lb/>
迴翔波間風的歴葉上露清池結素彩華月映㣲步雲<lb/>
隂花房斂雨歇芳氣度欲去拾明璫踟蹰惜遲暮<lb/>
　　送陳惟允之金陵<lb/>
雪消江水緑花發冶城春白下烏衣處輕舟去問津指<lb/>
日望京國行歌非隱淪好及三釜養歸來以榮親<lb/>
　　徐氏南園對雨<lb/>
櫻桃花欲落風雨暮淒迷忽憶郊園日竹林通磵西弱<lb/>
<pb n="KR4d0576_WYG_002-4b"/>
蔓滋野援蘭葉長芳畦念我當時友蒿萊没舊蹊<lb/>
　　春日有感<lb/>
春㟁生䕷蕪春風生蘭茝夢見平生歡美人今何在丹<lb/>
槁𤣥以白忽忽容鬢改年邁誰能復憂來誰與解<lb/>
　　七月廿四日風雨寂寥與𤣥度集宗道南窗具酒<lb/>
　　　肴宴談遂以永日因賦<lb/>
蕭條風雨秋泬寂窻牖晚故人山中來杯酒意勤懇斂<lb/>
睂念乖濶握手話情悃千載鶴怨悲九時蓬苯尊市脯<lb/>
<pb n="KR4d0576_WYG_002-5a"/>
良不易枯魚雜乾脤<hi>一作饌</hi>浮雲幾翻覆人事非余忖得<lb/>
時寧足誇失勢焉用憤荆溪丘壑多松水饒芝菌結茅<lb/>
駕厓巔雲棲且安穩瑶草手堪摘<hi>一作夏凊冬奥燠</hi>何事鍤與<lb/>
畚逐逐闤闠逰戚戚塵俗混張子邃古學林君業務本<lb/>
達人解其會畧近宜志逺鍾氏曷仇嵇司馬亦藉阮鹿<lb/>
逰姑蘇臺鳥下長洲苑麻姑固狡獪蓬萊歎清淺七袠<lb/>
吾已老一簣君宜勉後會未可期作詩陳繾綣<lb/>
　　為方厓畫山就題<lb/>
<pb n="KR4d0576_WYG_002-5b"/>
摩詰畫山時見山不見畫松雪自纒絡飛鳥亦閒暇我<lb/>
初學揮染見物皆畫似郊行及城逰物物歸畫笥為問<lb/>
方厓師孰假孰為真墨池挹涓滴寓我無邊春<lb/>
　　題驪山圖<lb/>
校獵上林苑洗馬昆明池霜威肅笳鼓雲氣畫車旗馬<lb/>
班陳賦咏衛霍綏蠻夷王風既未逺文明方在茲逶迤<lb/>
霄漢上鳳皇尚來儀<lb/>
　　為徐有常畫葉湖别墅<lb/>
<pb n="KR4d0576_WYG_002-6a"/>
葉湖水淪漣松陵在其西望見吳門山波上翠眉低白<lb/>
蘋晚風起寒烟逺樹齊水蕉籠華檻<hi>一作筆格</hi>露栁罩金堤<lb/>
居貞寧汲汲旅泊自棲棲屏處觀魚鳥風雨夜烏啼<lb/>
　　題墨竹送顧克善府判之髙郵<lb/>
髙郵古淮甸世産不乏賢顧君往佐郡才華當妙年歌<lb/>
詩隱金石八音以相宣侈哉錦囊句雅甚朱絲絃而此<lb/>
艱虞際撫事一愴然饑者易為食君能念顛連何以贈<lb/>
子行墨君霜節堅<lb/>
<pb n="KR4d0576_WYG_002-6b"/>
　　三月六日同李徴士逰禪悦僧舍禮上人出柯博<lb/>
　　　士所賦詩以示僕而博士君歿已二年展誦為<lb/>
　　　之悽斷因次其韻於後<lb/>
佛生七佛後乃知青出藍寒月留孤光世人徒指談嗟<lb/>
余墮狙網朝暮逐四三悲嘆明鏡塵何由息禪龕<lb/>
　　題畫贈岳道士<lb/>
義興岳道士野鶴如長身我知彌明徒不是侯喜倫結<lb/>
喉吟肩聳鐵脊霜髯新手中石棊子頭上漉酒巾久居<lb/>
<pb n="KR4d0576_WYG_002-7a"/>
離墨山自謂無懷民喪亂不經意松陵留十旬香雲作<lb/>
輿衛長松為主賔既滋數畦菊復種二畝芹樂哉以忘<lb/>
死道富寧憂貧為我具舟楫相期桃花春<lb/>
　　題畫贈徐季明<lb/>
梓樹隂當户時聞好鳥鳴獨攜一壺酒展席坐前楹招<lb/>
邀白鶴侣吹弄紫鸞笙杳杳日景晚紛紛飛絮輕風翻<lb/>
竹影亂明月已東生<lb/>
　　龍門茶屋圖<lb/>
<pb n="KR4d0576_WYG_002-7b"/>
龍門秋月影茶屋白雲泉不與世人賞瑶草自年年上<lb/>
有天池水松風舞淪漣何當躡飛鳬去采池中蓮<lb/>
　　畫贈呂志學<lb/>
江雲昏絶巘汀樹猶斜陽獨立霜栁下渺然懷故鄉歸<lb/>
來茅屋底篝燈寫㣲茫<lb/>
　　畫竹贈志學<lb/>
緑竹飽霜雪歳寒無荏容風至夭然笑復愛夏隂濃寒<lb/>
暑不能移徳比柏與松豈若桃李榮春花但丰茸<lb/>
<pb n="KR4d0576_WYG_002-8a"/>
　　畫竹寄友人<lb/>
先春競桃李淩陽嘆蒲栁謝君静者徒種竹安所守亭<lb/>
亭清浄心鬱鬱霜雪後賦詩寄逺懷此君真可久<lb/>
　　西老圖<lb/>
弔古嘆流俗髙人陳太丘開牕玩蘭雪邀我畫瀛洲池<lb/>
上哦<hi>一作賦</hi>清詠林間恣逺逰悠然遂永日下榻更淹留<lb/>
　　題畫贈九成<hi>有引</hi>
　　　<hi>至正十二年三月八日冒風雨過九成荆溪舟中劉徳方郎官放舟煙渚留宿談詩明日快晴</hi>
<pb n="KR4d0576_WYG_002-8b"/>
　　　<hi>移舟緑水岸下相與嘯咏仰睇南山遙瞻飛雲夾㟁桃栁相厠如散綺霞掇芳芹而薦潔瀉山</hi>
　　　<hi>瓢而樂志九成出片紙命畫眼前景物紙惡筆凡固欲騁其逸思大乏騏驥康莊也歐陽公每</hi>
　　　<hi>云筆硯精良人生一樂書畫同理余亦云焉時舟中章錬師岳隱者對奕吳老生吹洞簫</hi>
故人郯掾史邀我宿溪船把酒風雨至論詩煙渚前晨<lb/>
興就清盥思逸愛春天復遇武陵守共尋花滿川<lb/>
　　黃本中書齋為寫寄傲窻圖<lb/>
庭樹緑交䕃時鳥語清綿春竹羅徑笋夏花敷沼蓮慨<lb/>
然三季後契彼羲農前古井汲脩綆空齋縆素絃長歌<lb/>
<pb n="KR4d0576_WYG_002-9a"/>
歸去來悟悦陶公賢終尋桃花崦息景窮幽𤣥<lb/>
　　送賢良北上<lb/>
吳山朝靄外閶門春雨餘超忽孤帆逺天末浮雲舒君<lb/>
今北闕逰我棲南山廬荷鋤事耕作閉户詠詩書髙林<lb/>
鳴禽曙青苔行跡疎還期茅簷下一枉故人車<lb/>
　　惻惻行<lb/>
　　　<hi>三月十五日陸𤣥素將從梁鴻山歸吳松之上是夕坐至夜分始别余入舟賦此追至梁鴻山</hi>
　　　<hi>寄之以定及冬重來之約</hi>
<pb n="KR4d0576_WYG_002-9b"/>
惻惻復惻惻憂思從中發感子逺來訪畏子遽言别不<lb/>
有同心人何以慰孤寂矧茲春夏交蕭艾盈路側江水<lb/>
亦浩漾風帆還飄突行將阻攜手轉覺意忽忽交好匪<lb/>
在今髙誼敦自昔人生寧無别所悲歳時易坐嘆辛夷<lb/>
紫還傷蕙草碧僕夫竊相告怪我悲憤塞山中梁鴻棲<lb/>
江上陸機宅井臼今蕪穢鶴唳亦寂寞余往經其壖徘<lb/>
徊但陳迹天地真旅舍身世等行客汎汎何所損皎皎<lb/>
奚自益脩短諒同歸數面聊歡懌<lb/>
<pb n="KR4d0576_WYG_002-10a"/>
　　寄張外史<lb/>
神鸞戲𤣥圃巨鱗偃溟渤爾亦碧巗中遁形修隱訣燒<lb/>
香庭竹浄洗研池苔滑撫弄無絃琴招邀青天月跡髙<lb/>
行亦苦冰蘗忌芳潔何當往相尋拂石棲松雪<lb/>
　　次韻别鄭明徳<lb/>
思君阻言笑三歳同一日既見令人怒不見令人憶揮<lb/>
觴縱謔浪抗論殫今昔世方雜涇渭已乃忘得失饞涎<lb/>
飫甘美醉眼亂朱碧少逢人眼青每遇俗眼白不隨世<lb/>
<pb n="KR4d0576_WYG_002-10b"/>
混混自喜心得得講學日光輝盡性久循率不意吳市<lb/>
門尚復有此客茅齋素壁上佳句手自摘楓林已揺落<lb/>
梅蕋尚未折吁嗟歳云暮感歎終日夕殘生能幾面念<lb/>
此氣填臆富貴真可羞功名竟何物世事蟹登籪危機<lb/>
猩着屐翁乎善自守氣體保寜逸去去勿重陳且復混<lb/>
玉石<lb/>
　　贈張以中<lb/>
吾友張以中少年如老翁因過脩竹裏邀我碧巗東琥<lb/>
<pb n="KR4d0576_WYG_002-11a"/>
珀松醪釅玻璃茗椀紅子端今已矣千載事同風<lb/>
　　答張錬師<lb/>
安居已度夏卧病乃經秋朝菌悲影短風萍歎波浮寸<lb/>
田勤自治徳宅可歸休慎勿與時競心境似虚舟<lb/>
　　贈陸有恒<lb/>
學行美徳業孝弟為本根朝益以暮習夏凊而冬温無<lb/>
逸勤稼穡幹蠱持户門勿為習俗流必念古義敦謹身<lb/>
尚節儉從善報蘭蓀堯舜雖有子朱均乃淫昏瞽鯀何<lb/>
<pb n="KR4d0576_WYG_002-11b"/>
頑凶子也大聖尊蓮固生汚泥木可為犧樽簡編螙蟫<lb/>
出各有至理存惟人異禽獸暴棄湮其源惟學必由本<lb/>
根深見枝蕃於何繡鞶帨外飾奚足論安宅正路間爾<lb/>
居行爾轅斯道邇且易至樂不可諼<lb/>
　　次韻張伯琦<lb/>
長嘆悲人寰彈琴想天際夏殷禮相因孰謂周可繼大<lb/>
道久榛蕪髙才日凌替遺書歎不泯授受豈有二鄒孟<lb/>
道性善宅路喻仁義後生事言説慨彼涕沾袂允矣二<lb/>
<pb n="KR4d0576_WYG_002-12a"/>
三子仰鑽互立志松柏受命獨歳寒鬱蒼翠誰歟無媿<lb/>
怍夙駕尋吾契<lb/>
　　贈友<hi>一作律詩</hi>
父子相師友周南義理門阿翁如玉潔賢嗣似春温舍<lb/>
後自生笋堂隂亦樹萱西山近在望静黙以忘言<lb/>
　　吾友陸友仁甫舊得古銅印一鈕以示余辨之文<lb/>
　　　曰陸定之印以名其子而字之曰仲安友仁既<lb/>
　　　沒仲安求為賦焉<lb/>
<pb n="KR4d0576_WYG_002-12b"/>
吾友伯仁甫覽古閔世盲示我古印章始得自幽并辨<lb/>
文曰定之釋義為爾名既名字仲安勗哉在敬誠仁甫<lb/>
今則亡緬懷涕沾纓繄昔黃太史結交漢米生手持玉<lb/>
刻文螭鈕交縱橫上有元暉字印刓與弗輕殷勤字其<lb/>
兒祖父冀可繩久矣學業懋繼述暉芳英書畫比二王<lb/>
價重十連城髙躅思仰止景行爾其行<lb/>
　　韓伯休<lb/>
韓康抱淵静匿影以逃名亦有梁伯鸞五噫出漢京諒<lb/>
<pb n="KR4d0576_WYG_002-13a"/>
哉古賢達道與人俱貞不以身狥物物固莫之攖胡為<lb/>
貴目前狗茍且蠅營粗計一時得不禍害乃生爾其繩<lb/>
祖武景行尚勉行<lb/>
　　畧上人松月軒<lb/>
虛牖宿閒雲長松掛眀月道人初定起浄境無炎熱手<lb/>
持青鸞帚衣掃石上雪泠然滌心塵寂照光不滅<lb/>
　　和拙逸先生閒居韻<lb/>
芻豢非所悦甘我藜藿味無辱奚必榮知足方可慰客<lb/>
<pb n="KR4d0576_WYG_002-13b"/>
行值炎天嘉木予來塈禁汝忿慾心養此浩然氣見義<lb/>
思必為奮若泉觱沸學焉茍無成斯亦不足畏<lb/>
　　寄良夫契友<lb/>
昔者安豐董朝耕暮讀書親樂以妻順山樵而水漁徐<lb/>
子慕古義林卧獨端居彈琴咏王風窅然觀化初月窗<lb/>
淡疎竹跏趺當久如<lb/>
　　　附次韻　　　　　　　　　　徐達左<lb/>
　故人雲山表日事琴與書藹然重交義不肯忘樵漁<lb/>
<pb n="KR4d0576_WYG_002-14a"/>
　奚奴將錦囊來覔水竹居佳畫入幽趣雅句復古初<lb/>
　七襄不成報髙風慕相如<lb/>
　　答徐良夫<lb/>
　　　<hi>八月七日偕耕雲叟訪耕漁隱者風雨寂寥中為留三日有圖書筆硯之樂九日耕漁賦詩見</hi>
　　　<hi>贈次韻奉答</hi>
雲卧雨聲集庭樹颯以秋身同孤飛鶴心若不繫舟燕<lb/>
俎登松菌匏尊㪺磵流蘭芳日凋悴吾生行歸休不作<lb/>
螻蟻夢逰神鳳麟洲青山澹相對白髪忽滿頭仙去雲<lb/>
<pb n="KR4d0576_WYG_002-14b"/>
冉冉風鳴竹翛翛諒哉伐木詩鳥嚶尚相求居吳二十<lb/>
載未及茲山逰君才如鮑謝摛詞亦云優歡然敬愛客<lb/>
能不為爾留桑土夙所徹户牖何綢繆地無車馬塵路<lb/>
轉巖穴幽既晴引飛屩回望林間樓<lb/>
　　　附錄謝雲林處士畊雲照磨見訪<lb/>
　　　　　　　　　　　　　　　　徐達左<lb/>
　凉風起幽壑蟋蟀鳴素秋之子從何來飄然駕輕舟<lb/>
　蕭散古冠帶乃若晉風流須眉既皓皓吟嘯方休休<lb/>
<pb n="KR4d0576_WYG_002-15a"/>
　永懷眉山學氣逸鸚鵡洲能書誇草聖善畫追虎頭<lb/>
　嗟哉市井人白眼看前脩鶴鳴溪渚隂自為同氣求<lb/>
　握手叙心素忘形誠舊逰為子下塵榻再宿情思優<lb/>
　雖無盤飡美蘋藻聊淹留開懷寫髙興彼此情綢繆<lb/>
　况有王衍談臨清偕討幽期看丹桂月尊酒登髙樓<lb/>
　　　附徐山人與雲林贈答詩韻　　髙　啟<lb/>
　昔逰紫藤塢空山鶴鳴秋相望隱人居興䦨竟回舟<lb/>
　邇來獲晤賞𤣥談劇風流每欲開南軒招我共偃休<lb/>
<pb n="KR4d0576_WYG_002-15b"/>
　天寒鴻雁鳴芰荷落長洲豈無一釣船訪子溪水頭<lb/>
　終慚文墨牽咫尺成阻脩聽雨掩閣卧觀泉上巖逰<lb/>
　朝覽贈答篇詞藻誇兩優我本丘壑人猿鶴肯見留<lb/>
　擬結歳晏期壺觴展綢繆况聆西澗濵禪宮閟清幽<lb/>
　夜看太湖月遲我同登樓<lb/>
　　　倪元鎮山水圖為胡中書頤題次韻<lb/>
　　　　　　　　　　　　　　　　李東陽<lb/>
　移尊向别圃展巻開清秋上有千仞峰下有一葉舟<lb/>
<pb n="KR4d0576_WYG_002-16a"/>
　蕭蕭虚籟響脉脉寒谿流時則當改序吾方賦歸休<lb/>
　鵷鴻謝髙侶鸚鵡思芳洲種松少三徑栽橘無千頭<lb/>
　卜居擬南國仰止懷前脩松泖昔遁跡蘭陵多勝逰<lb/>
　往事勿復道遺蹤猶可求畫圖與詩巻天地長為留<lb/>
　辭榮獲髙價所直亦已優生也諒云晚感之念綢繆<lb/>
　恨無雲霄翼暫此林亭幽眼中人老矣空憶仲宣樓<lb/>
　　題髙士圖<lb/>
僵卧雪塞户汝南袁邵公冠葢洛陽令埽雪見髙風冷<lb/>
<pb n="KR4d0576_WYG_002-16b"/>
竈不生煙虛斚久塵蒙投謁非吾事舍君其誰從<lb/>
　　道翁先生取余棄筆戲成五言因次韻<lb/>
生與硯為隣誰知楮穎珍饑鳶雜吟嘯那用憂空囷夭<lb/>
矯鍾王跡遒媚骨肉匀澄懷静臨寫時時見天真<lb/>
　　吳淞山色圖<hi>一作律詩</hi>
吳淞春水緑揺蕩半江雲嵐翠窗前落松聲渚際聞潘<lb/>
郎狂嗜古容我醉書裙鼓柁他年去相從逺俗氛<lb/>
　　惟寅友兄雅志林壑逺寄佳紙命僕寫圖賦詩因<lb/>
<pb n="KR4d0576_WYG_002-17a"/>
　　　作此以寄歳己亥五月八日<lb/>
齋居誰為友毛穎與陶泓有客附書至云是楮先生潔<lb/>
白中含素柔滑表至精愛此風林意更起丘壑情寫圖<lb/>
以閒咏不在象與聲<lb/>
　　至正乙巳五月三日過開元精舍希逺首座為設<lb/>
　　　湯餅煮茗焚香相餉眀日將還穹窿寺因寫竹<lb/>
　　　枝賦詩贈别<lb/>
僧夏已安居還山寺在郭初心了𤣥解自不為律縛度<lb/>
<pb n="KR4d0576_WYG_002-17b"/>
水獨浮杯采苓時負钁余亦漫浪人枵然慚濩落<lb/>
　　余自與庸叔别後不相見近十載矣今年冬邂逅<lb/>
　　　吳下班荆道舊殆若隔世因寫霜林逺岫圖并<lb/>
　　　賦詩以贈<lb/>
賀公雅吳語嘗誦少陵詩逺孫有古風隱居淮水湄開<lb/>
牖望青山尋真歌紫芝鏡湖似清淮煙濤春渺瀰何當<lb/>
棹酒艇與爾相娛嬉永言以鼓瑟獻酬斟酌之伊昔龍<lb/>
眠莊山水含清暉松桂蔚佳色田疇足耘耔結茅飯松<lb/>
<pb n="KR4d0576_WYG_002-18a"/>
术忘年樂熙熙贈此以為好同心勿乖違<lb/>
　　廿二日贈别耕雲<lb/>
王君瑚璉器清鑒涵水鏡忍窮如鐵石居易安義命鳳<lb/>
兮出非時不與凡鳥並勤勞世勲胄忠孝本天性白圭<lb/>
絶㣲瑕朱絃駭羣聽任直唯疾讒亂雅猶惡鄭悄悄愠<lb/>
迫隘咄咄恥奔競西壠松桂林白雲森相映巖僧同棲<lb/>
止林叟畣嘯咏於時無美刺托物善比興藹然顔淵樂<lb/>
陋彼原憲病瑗乎知非久慧也安心竟怡性夀而康克<lb/>
<pb n="KR4d0576_WYG_002-18b"/>
戰道斯勝蕙草秋更緑松聲寒愈勁何當戲𤣥洲相期<lb/>
適遐迥<lb/>
　　廿三日聞耕雲至北村將來此<lb/>
自余來南邨忽忽數日矣犬豕混人目烏鳶聒人耳不<lb/>
見佳友生如逃空谷底足音聞跫然云胡而不喜<lb/>
　　曹君達卿婁江西渚隱君子也自號古民息景燕<lb/>
　　　處以禮義悦心亦不求知於人今年七十三而<lb/>
　　　耳目聰明體力强健有三男子皆能愉婉其容<lb/>
<pb n="KR4d0576_WYG_002-19a"/>
　　　色以為養又信而智古之樂以悦生優㳺以佚<lb/>
　　　老者吾昔聞而今見之矣耕學叟命為之詩<lb/>
隱處婁江渚逍遥古逸民苔石作牀坐青山為主賔商<lb/>
巖黃綺輩北牖羲皇人漁郎問津去源上桃花春<lb/>
　　蘧廬詩<hi>并序子蘧廬子蔡質  賢也</hi>
　　　<hi>有逸人居長洲東荒寒寂寞之濵結茅以偃息其中名之曰蘧廬且曰人世等過客天地一蘧</hi>
　　　<hi>廬耳吾觀昔之富貴利達者其綺衣玉食朱户翠箔轉瞬化為荒煙蕩為冷風其骨未寒其子</hi>
　　　<hi>若孫已號寒啼飢於塗矣生死窮達之境利害毁譽之塲自其拘者觀之葢有不勝悲者自其</hi>
<pb n="KR4d0576_WYG_002-19b"/>
　　　<hi>達者觀之殆不直一笑也何則此身亦非吾之所有况身外事哉莊周氏之達生死齊物我是</hi>
　　　<hi>逰乎物之外者豈以一芥蔕於胸中莊周我所師也寜為喜晝悲夜貪榮無衰哉予嘗友其人</hi>
　　　<hi>而今聞其言如此葢可嘉也庚戌歳冬予凡一宿蘧廬賦贈</hi>
天地一蘧廬生死猶旦暮奈何世中人逐逐不返顧此<lb/>
身非我有易晞等朝露世短謀則長嗟哉勞調度彼云<lb/>
財斯聚我以道為富坐知天下曠視我不出户榮公且<lb/>
行歌帶索何必惡<lb/>
　　寄叔方<lb/>
<pb n="KR4d0576_WYG_002-20a"/>
乖阻方徂秋忽然已改年樓前櫻桃花開落春風顚米<lb/>
船到家日雨砌溜涓涓緑酒仍滿眼素琴久無絃呼我<lb/>
共斟酌歡劇更惘然處窮則已固言達誰當先俯仰歎<lb/>
鳶魚浮沉各天淵慎勿傷本性木雕而土埏鸞翔安可<lb/>
挽青雲氣翩翩猶羡羲皇人清風北窗眠<lb/>
　　癸丑八月訪耕雲髙士於西巗因寫耕雲軒圖又<lb/>
　　　為之詩<lb/>
芝田耒耜閒石廩山雲滿渚際荷衣翻巖前蘿帶緩埀<lb/>
<pb n="KR4d0576_WYG_002-20b"/>
露藹輕帷芳池沃清盥霞飡非腥腐物化自脩短空囷<lb/>
未足憂服食滋楨幹<lb/>
　　宿王耕雲山居<lb/>
城市厭煩燠江山玩清逺盥濯臨石湖吟嘯望雲巘范<lb/>
公逰集地登陟塵情遣悽悽靡遺構鬱鬱猶荒苑仙人<lb/>
王子晉抱道雲舒巻鳳吹翔河汾鶴巢來棲偃涼風縱<lb/>
逸棹溪水清涴涴何當采靈芝忘年從嵇阮<lb/>
　　周遜學辭親秋暑將事于役因寫幽磵寒松圖并<lb/>
<pb n="KR4d0576_WYG_002-21a"/>
　　　詩以遺之亦若招隱之意云<lb/>
秋暑多病暍征夫怨行路瑟瑟幽澗松清隂滿庭户風<lb/>
聲雜湍激古音奏韶濩張幄儼停雲埀帷粲繁露諒哉<lb/>
如金玉周子美無度息景無狂馳笑言以胥晤<lb/>
　　　附次韻　　　　　　　　　　周南老<lb/>
　泠泠澗底泉迢迢溪上路隂壑生松風好山當牖户<lb/>
　睠茲幽貞居歸來已遲莫應門幸有子兹行迫王度<lb/>
　願言早還家衰年慰言晤<lb/>
<pb n="KR4d0576_WYG_002-21b"/>
　　拙逸先生賦古意見招次韻奉答<lb/>
楚狂昔悲歌鳳兮何徳衰行邁心揺揺薺青麥離離雨<lb/>
雲歎輕薄交道傷嶮巇鴻鵠志自逺燕雀棲其卑風吹<lb/>
枳棘藂月照琅玕枝姦慝與賢智邪正亦易推忠本由<lb/>
恕立義豈為利移瞳子分瞭眊履蹈知醇疵折栁以樊<lb/>
圃狂夫尚睢睢不以禮自防言動輕乖宜友焉不以道<lb/>
異端固紛披君看枯魚泣魴鯉慎所之<lb/>
　　題呉仲圭詩畫次韻<lb/>
<pb n="KR4d0576_WYG_002-22a"/>
　　　<hi>元初真士嘗居嘉禾紫虚觀好與吳仲圭隱君逰故得其詩畫為多今年十月余始識元初即</hi>
　　　<hi>出示此幀命僕賦詩因走筆次吳隱君詩韻題於上隱君自號梅花道人云至正廿一年辛丑</hi>
鴛湖在嘉禾湖水春浩湯家住梅花邨夢遶白雲鄉㺯<lb/>
<hi>一作染</hi>翰自清逸歌詩更悠長緬懷圖中人看雲杖桄榔<lb/>
　　　附梅花道人原韻<lb/>
　平林方漠漠野水正湯湯蒼莽日欲暮辛苦客異鄉<lb/>
　草店月迴合村路迂更長渡頭人散後漁父正鳴榔<lb/>
　<lb/>
<pb n="KR4d0576_WYG_002-22b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　清閟閣全集巻二<lb/>
</p>
<p>
</p>
  </div>
<div>
<head>清閟閣全集巻三</head> <lb/>
    <p>
<pb n="KR4d0576_WYG_003-1a"/>
欽定四庫全書<lb/>
　清閟閣全集巻三<lb/>
　　　　　　　　　　　　　元　倪瓚　撰<lb/>
　五言律詩<lb/>
　　積雨<lb/>
積雨生朝菌㣲風墮碧蓮鵞池汲書水鶴帳理琴絃屐<lb/>
躡苔衣破窻承樹影圓空林無與語長夏曲肱眠<lb/>
　　　春日客懷<lb/>
<pb n="KR4d0576_WYG_003-1b"/>
白鶴煙霧逺滄洲雲海寛䕷蕪細雨濕桃李春風寒沉<lb/>
憂鬱不解離緒沓無端還憶郊園集琴醖共清歡<lb/>
　　與張貞居雲林堂宴集分得春字<lb/>
青苔網庭除曠然無俗塵依㣲樵徑接曲宻農圃隣鳴<lb/>
禽已變夏疎花尚駐春坐對盈樽酒欣從心所親<lb/>
　　秋日寄謝參軍<lb/>
岧嶤太華隱婉孌東山情學本猶龍老詩工阮步兵心<lb/>
期流水逺世事浮雲輕公府饒才彦琅琅玉雪明<lb/>
<pb n="KR4d0576_WYG_003-2a"/>
　　次韻寄王長史<lb/>
示病維摩室端居無俗情清齋久絶飲白首不論兵露<lb/>
壁蛩吟切風林鶴骨輕何時同<hi>一作王</hi>内史清咏向蟾<hi>一作</hi>
<hi>相見眼增</hi>眀<lb/>
　　賦雪舟<lb/>
一舸星河渚空明玉氣浮懷仙李太白訪逵王子猷月<lb/>
色<hi>一作明</hi>如可掇曙光疑欲流銀屛雲母幛夢為笙鶴逰<lb/>
　　寄王道士宗晉<lb/>
<pb n="KR4d0576_WYG_003-2b"/>
王君舊隱地聞更結茅茨鶴氅春裁苧鵞羣雪泛池時<lb/>
歌緑水曲不負碧山期夜雨生芳<hi>一作春</hi>草令人起夢思<lb/>
　　題張徳常良常草堂二首<lb/>
一室良常洞幽深古大茅風瓢元自寂畦甕不知勞獨<lb/>
出逢騎虎初來學種桃還應白雲裏遲子共逰遨<lb/>
翠壁鄰丹竈青楓背草堂琴書聊卒歳麋鹿自成行疊<lb/>
澗<hi>一作澗水</hi>流杯滑飛花入座香寜無問津者及此繫舟航<lb/>
　　悼項山清上人<lb/>
<pb n="KR4d0576_WYG_003-3a"/>
幽曠山中樂飄颻物外踪梵餘閒憩石定起獨哦松花<lb/>
落春衣静雲垂澗户重依依種蓮處林暝只聞鐘<lb/>
　　埀虹亭<lb/>
虛閣春城外澄湖暮雨邊飛雲忽入户去鳥欲窮天林<lb/>
屋青西暎吳松碧左連登臨感時物快吸酒如川<lb/>
　　稽山草堂為韓致因賦<lb/>
稽山讀書處應近賀公湖磵月懸蘿鏡汀花落酒壺賣<lb/>
藥入城市扁舟在菰蒲逃名向深僻君豈伯休徒<lb/>
<pb n="KR4d0576_WYG_003-3b"/>
　　俞子中見過<lb/>
積雨衆芳歇新晴生緑隂獨眠方不愜多子復相尋鳴<lb/>
鹿在春野啼鶯聞逺林余懷良已罄咏嘯罷清琴<lb/>
　　邀張彦髙<lb/>
清風入庭户野客意悠哉一與佳人别堦前生緑苔參<lb/>
差松影亂<hi>一作鬱鬱松隂晚</hi>寂歴<hi>一作悄悄</hi>竹扉開我有盈樽酒懸<lb/>
榻待君來<lb/>
　　用韻重寄<lb/>
<pb n="KR4d0576_WYG_003-4a"/>
山齋秋聽雨髙卧興悠哉鹿飲荒池水蝸耕石逕苔寶<lb/>
瑟芳塵滿臨尊詎忍開長吟我有待躡屩子能來<lb/>
　　贈蕳上人<lb/>
初公經閣裏復遇蕳禪師好飲茅君酒狂吟杜牧詩錢<lb/>
唐江上去楊栁花飛時帆影青山隔依依夢見之<lb/>
　　題張氏藂竹軒<lb/>
髙軒自虚曠幽竹亦藂生苔石寒依玉風泉夜奏笙治<lb/>
冠輕可着醖酒緑因名好折青鸞尾仙壇埽月明<lb/>
<pb n="KR4d0576_WYG_003-4b"/>
　　逰善權洞<hi>載宜興縣志</hi>
來窺善權洞一上李公樓水玦巖前引雲旌松際浮然<lb/>
燈長不夜埀釣只虚舟欲讀吳朝刻真成冒雪逰<lb/>
　　野眺寄友<hi>一作賦平野</hi>
見話幽人屋荒城落日邊川原<hi>一作途</hi>漫浩浩煙樹靄芊<lb/>
芊野稻初収碧江魚上釣鮮何當剩沽酒直到爾門前<lb/>
　　寄徐仲清<lb/>
巖谷採靈藥蕭條棲遁情白雲簷下宿海鶴堦前鳴燕<lb/>
<pb n="KR4d0576_WYG_003-5a"/>
俎登春菌晨飱脯竹萌詩憑五瀉水好過蘭陵城<lb/>
　　贈劉道益并似陸明本<lb/>
作賦雲間陸能詩鄴下劉悲秋多逺思捩柁作清逰竹<lb/>
冷侵衣屨窻虚見女牛燈前一杯酒漂泊更維舟<lb/>
　　賦徳機徴君荆南精舍圖<lb/>
結廬溪水南勝處慊<hi>一作事足</hi>幽探夏果足山雨春衣染夕<lb/>
嵐石欹招鶴磴門俯射蛟潭日日縈歸夢蕭條雪滿簪<lb/>
　　次唐綦毋潛宿龍興寺韻寄方厓<lb/>
<pb n="KR4d0576_WYG_003-5b"/>
無家何處歸南渚有禪扉湘簟間秋水風<hi>一作池</hi>蓮墮粉<lb/>
<hi>一作羽</hi>衣硯池滋黯黯竹露浄㣲㣲社<hi>一作秋</hi>燕情如客攙<lb/>
君去槳飛<lb/>
　　贈謝長源<lb/>
公子太傅裔好於湖上居巻簾㣲雨裏岸幘晚風餘古<lb/>
刻秦斯篆𤣥經許掾書何當尋好事鼓枻及秋初<lb/>
　　贈墨生<lb/>
巗谷春風起桐花落澗紅隔水輕烟發收煤石竈中豹<lb/>
<pb n="KR4d0576_WYG_003-6a"/>
囊秘𤣥玉鵞池生白虹湯生法潘谷千載事還同<lb/>
　　雲槎軒<lb/>
己比溝中斷空思海上浮隨雲秋汎汎貫月夜悠悠無<lb/>
路通河漢憑誰問女牛漂揺非有待吾道付滄洲<lb/>
　　悼朱髙士<lb/>
秋日髙人逝㣲霜蕙草摧鵞羣空碧沼鶴影自層臺應<lb/>
御泠風出疑隨宻霧來杉松暮蕭瑟撫事有餘哀<lb/>
　　贈道益<lb/>
<pb n="KR4d0576_WYG_003-6b"/>
昔者劉髙士匡山曾結廬插籬培杞菊充棟著圖書鶴<lb/>
影秋雲外蛩吟夜雨餘茂深繩祖武息景在林居<lb/>
　　送徐元度還江西<lb/>
悠悠西江水綿綿江上山借問離羣鶴孤飛幾時還白<lb/>
雪亦忌潔青雲安可攀時時王子晉吹笙向人間<lb/>
　　題元朴上人壁<lb/>
蕭條江上寺迢遞白雲橫坐待髙僧久時聞落葉聲鴟<lb/>
夷懷往躅<hi>一作事</hi>張翰有餘情獨掉扁舟去門前潮未生<lb/>
<pb n="KR4d0576_WYG_003-7a"/>
　　贈沈文舉<lb/>
波光浮草閣苔色上春衣楊栁鶯啼暗櫻桃鳥啄稀榮<lb/>
名非所慕登覽竟忘歸泖水宜修禊重來坐釣磯<lb/>
　　七月十四日對雨<lb/>
雨簷驚瀉瀑江漲忽通渠古砌羅秋草荒畦綴晚蔬稍<lb/>
開雲表月還掩篋中書欲話幽貞意忘言已久如<lb/>
　　寄虞子賢<lb/>
天濶海漫漫崑山望眼寛桃源迷晉世松樹受秦官雨<lb/>
<pb n="KR4d0576_WYG_003-7b"/>
蘚鹿迒<hi>一作迹</hi>遍霜梧鸞影寒封題數行字聊爾問<hi>一作問竹</hi>
平安<lb/>
　　徐伯樞歸耘軒作<lb/>
歸耘向何處近在東膠山白雲宿虚牖釣艇當荒灣彈<lb/>
琴送落月濯纓㺯潺湲寸田勿稂莠所願勤治芟<lb/>
　　贈張韓二君<lb/>
張仲情何厚韓康誼亦深賦詩論宿好聚首契初心阮<lb/>
籍惟須酒陶潛不解琴與君忘爾汝蕭散鶴鳴隂<lb/>
<pb n="KR4d0576_WYG_003-8a"/>
　　次韻酬彞齋見詒二首<lb/>
秋氣入幽居堦前樹影疎筋骸渾懶惰服食轉清虚薄<lb/>
晚魚潛渚新晴溜繞除茯苓期共煮悵望苦吟餘<lb/>
荆溪丘壑逺暇日得躋攀野客時相過髙人意自閒敲<lb/>
門看脩竹卜宅近青山勝事今寜有幽吟一解顔<lb/>
　　暮春期潘徵君不至<lb/>
風林驚宿雨澗户落殘花芳月忽已晚幽期良恐賖黃<lb/>
鸝念求友鸚鵡呼煮茶猶候犢車至心親寜憚遐<lb/>
<pb n="KR4d0576_WYG_003-8b"/>
　　義興王子明以竹菌餽余口占謝之<lb/>
竹下拾煙菌筠籃初送將亭亭似三秀楚楚異衆芳猶<lb/>
帶雨露氣更懷泉石鄉此日山中客笋蕨得新嘗<lb/>
　　贈公逺<lb/>
霜葉落欲盡晚山看更青躡將沙際屐坐久水邊亭俛<lb/>
仰已如夢漂揺同汎萍稻粱非所戀黃鵠思㝠㝠<lb/>
　　對雨懷張貞居<lb/>
户庭來逰絶園林飛雨滋芳氣初襲蕙圜文復散池裁<lb/>
<pb n="KR4d0576_WYG_003-9a"/>
書恐沾濕聽<hi>一作對</hi>溜謾懷思清溪已可汎方舟幸及兹<lb/>
　　　附次元鎮見懷韻　　　　　　張天雨<lb/>
　𤣥句何蕭蕭咀味生華滋換着空頂幘把巻適臨池<lb/>
　憐君柔緩情起我淹留思丘園嵗將晏幽期方自茲<lb/>
　　送僧<lb/>
聞説四明道山川似若耶去依阿育墖還宿梵王家野<lb/>
市<hi>一作望井</hi>封殘雪江船聚晚沙光公强健否持底作生涯<lb/>
　　贈王光大<lb/>
<pb n="KR4d0576_WYG_003-9b"/>
荆溪王隱士相見每從容借地仍栽竹巢雲獨傍松青<lb/>
苔盤石浄嘉樹緑隂重約我同棲遁嵩髙第幾峯<lb/>
　　聽雨<lb/>
樓上看春雨玉笙悲逺天辛夷紅染<hi>一作㸃</hi>筆芳草緑揺<lb/>
煙冉冉侵書幌𡨕𡨕濕釣船新愁嫌㸃滴元不到鷗邊<lb/>
　　送李徴君逰荆溪因寄王司丞<lb/>
何處尋狂客故人王子猷花落庭前樹風吹溪上舟紫<lb/>
笋生春雨緑蘋滿芳洲心隨酒船發悵望不能休<lb/>
<pb n="KR4d0576_WYG_003-10a"/>
　　五雲書室<lb/>
幽深隱者宅迢遞少㣲山賀公鏡湖曲李白棹歌還雨<lb/>
几研苔碧風軒江竹斑韓衆近何似晏景白雲間<lb/>
　　雨霽呈徳常<lb/>
積雨琴絲緩㳂堦蘚碧滋泥途方汨没茅屋且棲遲酒<lb/>
向隣家貰杯從野老持便應繇<hi>一作從</hi>此去海上候安期<lb/>
　　答明卿<lb/>
林靄去鶴唳孤煙原上邨稧澗緑雲滿換幘晴景暄處<lb/>
<pb n="KR4d0576_WYG_003-10b"/>
和斯遺隘抱冲自寡言君亦固窮節衆溺何當援<lb/>
　　張天民溪亭<lb/>
罨畫溪亭月當窗影更妍朱絃彈緑水細栁舞春烟杜<lb/>
牧何年宅山僧棲夜禪張公一杯酒獨醉羲皇前<lb/>
　　雨几<lb/>
雨几唯生睡邨醪不解愁泥塗深溺象身世眇浮漚徑<lb/>
草紛披濕林扉慘淡秋何人富春渚五月披羊裘<lb/>
　　寄張景昭<lb/>
<pb n="KR4d0576_WYG_003-11a"/>
煙渚落日後風林清嘯餘輕舟下天際髙人遺素書笋<lb/>
脯炊菰米松醪薦菊葅子有林壑趣江海一迂疎<lb/>
　　荒邨<lb/>
踽踽荒邨客悠悠逺遁情竹梧秋雨碧荷芰晚波明穴<lb/>
鼠能人拱池鵞類鶴鳴蕭條阮遥集幾屐了餘生<lb/>
　　答光大<lb/>
空谷枉嘉藻幽吟當素<hi>一作廪</hi>秋詩鏗清廟瑟書聳屈盧<lb/>
矛學業余多愧才華子獨優飛鸞天外羽斯世邈難儔<lb/>
<pb n="KR4d0576_WYG_003-11b"/>
　　寄東白上人<lb/>
楓林散霞綺湖水淡秋烟忽憶白<hi>一作北</hi>麻漾初春掉酒<lb/>
船羽客借鱠具髙僧醉棲禪何時來甫里痛飲菊花前<lb/>
　　酬雲浦<lb/>
尋真狎隱淪息景絶風塵屈子能安義陶公每任真山<lb/>
中宜餌术江上憶羮蓴亦欲從棲遯柴車為爾巾<lb/>
　　題丘氏壁<lb/>
我愛丘君宅蕭然隱者風石邊蒙細篠井上植髙桐墨<lb/>
<pb n="KR4d0576_WYG_003-12a"/>
沼鵞羣白雲窗藥蕋紅咏歌當上已修禊樂融融<lb/>
　　桂花<lb/>
桂花留晚色簾影淡秋光靡靡風還落菲菲夜未央玉<lb/>
繩低缺月金鴨罷焚香忽起故園想泠然歸夢長<lb/>
　　寄章心逺<lb/>
江海章髙士相違已半年青山雲冉冉白鶴影翩翩坐<lb/>
看神鼇下行吟秋水邊何當拾瑶草遲子華峰<hi>一作山</hi>巔<lb/>
　　賦雪蓬<lb/>
<pb n="KR4d0576_WYG_003-12b"/>
手把玉麈尾身披素綺裘梨花縈夜月柳絮入虚舟不<lb/>
作饑鳶咏其如載酒逰因懷剡溪興烟水暮悠悠<lb/>
　　輓張徳常<lb/>
孝弟由天性清貞有祖風宦逰江郭逺歸隱曲林通嗜<lb/>
古真成癖歌詩信已工有才悲賈傅荏苒百年中<lb/>
　　畫寄王雲浦<lb/>
蕭散賢公子衡門似水清花間青鳥過砌下緑苔生山<lb/>
色排簷入江波照眼明開圖想幽境欲為寫閒情<lb/>
<pb n="KR4d0576_WYG_003-13a"/>
　　髙進道水竹居<lb/>
我愛髙隱士移家水竹邊白雲行鏡裏翠雨落堦前獨<lb/>
坐敷書席相過趂釣船何當重來此為醉酒如川<lb/>
　　寄王叔眀<lb/>
能詩何水部愛石米南宮允爾<hi>一作矣</hi>英才最居然外祖<lb/>
風釣絲煙霧外船影畫圖中他日千金積陶朱術偶同<lb/>
　　秋日贈張茂實<lb/>
久客東海上秋風吹練裙放言愛莊叟笑癖如陸雲采<lb/>
<pb n="KR4d0576_WYG_003-13b"/>
藥清晨出哦詩静夜聞滄浪可濯足吾與爾為羣<lb/>
　　期友人不至<lb/>
山寺擁爐夜風吹如怒濤獨吟何水部還思王騎曹曠<lb/>
達余所羨阻别心增勞來兹慰幽寂輕舟幸即操<lb/>
　　義興吳國良用桐烟製墨將逰吳中求售賦詩以<lb/>
　　　速其行<lb/>
生住荆溪上桐花收夕烟墨成羣玉秘囊售百金傳孰<lb/>
謂奚珪勝徒稱潘谷仙老松端媿汝法已入𤣥𤣥<hi>一作桐法</hi>
<pb n="KR4d0576_WYG_003-14a"/>
<hi>更清妍</hi>
　　題方厓墨蘭<lb/>
蕭散重居寺春風蕙草生幽林蒼蘚地緑葉紫璚莖早<lb/>
悟聞思入終由幻化成虚空描不盡明月照敷榮<lb/>
　　為唐景玉畫丘壑圖因題<lb/>
丹經留玉斧真籙佩青童蛻跡氛埃外怡情巗穴中吹<lb/>
笙緱嶺月理詠舞雩風欲畫𤣥洲趣揮毫清興同<lb/>
　　題風竹圖贈于静逺<lb/>
<pb n="KR4d0576_WYG_003-14b"/>
故人于静逺訪我到南湖作黍蔬親瀹開筵酒屢沽臨<lb/>
流同嘯咏剪燭尚歌呼長夜清無寐還為風竹圖<lb/>
　　題畫<lb/>
甫里林居静江湖逺浸山漁舟衝雨出巢鶴帶雲還漉<lb/>
酒松肪滑敷茵楮雪閒春風一來過似泊武陵灣<lb/>
　　為文舉畫泖山圖因題<lb/>
華亭西畔路來訪舊時踪月浸半江水蓮開九朶峯酒<lb/>
杯時可把林叟或相從興盡泠然去雲濤起壑松<lb/>
<pb n="KR4d0576_WYG_003-15a"/>
　　畫竹寄王彞齋<lb/>
荆南山色裏翠竹宻縁溪冉冉春煙薄𡨕𡨕暮雨迷夢<lb/>
長蝴蝶化行逺鷓鴣啼舊日栽桃李清隂自滿蹊<lb/>
　　題李遵道山居圖<lb/>
披圖慘不樂日暮渺余思坐石看雲處空齋對榻時世<lb/>
途悲荏苒墨氣尚淋漓惆悵騎鯨客於今豈有之<lb/>
　　贈王生䝉泉<lb/>
曉鏡拂秋水晴簷度白雲青春去浩浩艷蕊落紛紛道<lb/>
<pb n="KR4d0576_WYG_003-15b"/>
在形神豫心由瞭眊分君其慎語黙世事豈余聞<lb/>
　　畫江天晚色贈志學<lb/>
不見呂君久題詩懷不忘風聲渾落葉山影半斜陽獨<lb/>
鶴來遲暮孤帆出渺茫為圖秋色去留寄讀書堂<lb/>
　　題山隂丘壑圖寄趙士瞻<lb/>
吾愛趙徴士清才能逸羣昔營山隂宅今在吳松濆月<lb/>
牖自理詠春羮偏美芹逺懷松上鶴寫寄嶺頭雲<lb/>
　　八月十五夜湖上翫月<lb/>
<pb n="KR4d0576_WYG_003-16a"/>
平湖秋似練寒月白於銀泫泫衣上露青青水裏蘋歡<lb/>
言一杯酒聊樂百年身兹夕對澄景況值髙懷人<lb/>
　　三月四日邂逅徳方郎官九成掾史於荆溪之上<lb/>
　　　相從及旬而别因九成徴余畫并賦詩以贈<lb/>
剡掾學阮掾宛然西晉風百年聊復爾三語將無同載<lb/>
酒來溪上看山入剡中孤帆逐雲影烟雨滿春空<lb/>
　　題漁樵友巻<lb/>
釣水復樵山逃名宇宙間一篙春水淨半畝落花閒鷗<lb/>
<pb n="KR4d0576_WYG_003-16b"/>
鳥時親狎松雲共往還厭聞塵世事緬邈不相關<lb/>
　　題畫贈王仲和<hi>有引</hi>
　　　<hi>南湖陸𤣥素髙士幽居今王仲和居之水木清華户庭幽邃余嘗寓其家四年蕭然忘世慮也</hi>
　　　<hi>仲和以此幀索畫竹石畫已并詩其上以寫惓惓之懷𤣥素仲和外舅也故尤感余故人之思</hi>
　　　<hi>乙巳初月十七日</hi>
曾住南湖宅於今已十年叢筠還自翳喬木故依然雨<lb/>
雜鳴渠溜雲連煮术烟何時重相過爛醉得佳眠<lb/>
　　過惠山<lb/>
<pb n="KR4d0576_WYG_003-17a"/>
重過湛公宅因嘗陸子泉佛香松葉裏僧飯石巗前市<lb/>
駿唯憐馬池荒憶種蓮清心有妙契塵事久終捐<lb/>
　　送宗天章歸廬山<lb/>
屛風第九疊歸伴鶴巢松五老峰前路東林寺裏鐘宗<lb/>
雷憂入社陶謝莽遺蹤我亦名山隱他年何處逢<lb/>
　　題畫贈張𤣥度<hi>有引</hi>
　　　<hi>𤣥度好文學工詞翰藹然如虹之氣真江南澤中千里駒也十二月十四日侍乃翁訪僕江渚</hi>
　　　<hi>相與話舊踟蹰深動故園之感因想像喬木佳石翳沒於荒筠草蔓之中遂寫此意并賦詩以</hi>
<pb n="KR4d0576_WYG_003-17b"/>
　　　<hi>贈焉</hi>
蕭條江渚上舟檝晚相過巻幔吟青嶂臨流寫白鵞壯<lb/>
心千里馬歸夢五湖波園石荒筠翳風前怳浩歌<lb/>
　　奉寄剡九成<lb/>
州府今為掾風埃多厚顔香芹渾滿澗去鶴未巢山思<lb/>
逐春雲亂心隨野水閒章君應話我樗散碧巗間<lb/>
　　寄張徳常<lb/>
卜宅近溪西雲煙咫尺迷晝眠同野鶴晨起候林雞舊<lb/>
<pb n="KR4d0576_WYG_003-18a"/>
種松三徑春栽菊滿畦來禽與青李囊致不封題<lb/>
　　送王叔明<lb/>
連榻卧聽雨劇談清更真少年英邁氣求子不多人仕<lb/>
禄豈云貴貝琛非所珍當希陋巷者樂道不知貧<lb/>
　　寫秋林逺岫圖贈約齋因題<lb/>
五言韋刺史此地數曾逰無復緑隂静空悲紅樹秋市<lb/>
聲晨浩浩雲影暮悠悠徴士冲襟勝邀余共茗甌<lb/>
　　賦謝王彞齋<lb/>
<pb n="KR4d0576_WYG_003-18b"/>
不面纔經宿題書細作行心親情戀戀事往意茫茫酒<lb/>
榼浮松蕋羊腔截玉肪歌詩報佳貺期此共徜徉<lb/>
　　三芳圖<lb/>
丹桂月光落猗蘭琴調清獨憐秋鶴瘦相對夜江橫芳<lb/>
烈誰先後才華孰重輕道心安有染無物惱閒情<lb/>
　　題墨<hi>一作題墨竹</hi>贈李文逺<lb/>
義興李文逺墨法似潘衡麋角膠偏勝桐花烟更清紫<lb/>
雲腴泛泛𤣥璧理庚庚安得龍香劑霜枝寫月明<lb/>
<pb n="KR4d0576_WYG_003-19a"/>
　　題畫贈九成<lb/>
吳山春雨浄江渚暮潮平解䌫欣初霽開帆已到城剡<lb/>
君有髙趣樽酒慰閒情醉吐真丘壑毫端一笑成<lb/>
　　畫竹寄張天民<lb/>
良常南洞口聞有埽塵齋竹影春當户泉聲夜遶堦自<lb/>
矜霜兎健安有魯魚乖截得青鸞尾因風寄好懷<lb/>
　　贈陸隱君<lb/>
甫里髙人後風流有裔孫愛山仍愛畫留饌復留樽每<lb/>
<pb n="KR4d0576_WYG_003-19b"/>
看雲眠石因尋竹款門今朝嵐翠濕應是雨翻盆<lb/>
　　寓法藏禪寺<hi>載宜興縣志</hi>
風雨入城府禪扉三日留清齋聊㺯翰曉浴更梳頭石<lb/>
鉢香烟細經幢樹影稠移舟未褰霽少泊聽鳴鳩<lb/>
　　浦城春色圖寫贈遜學<lb/>
七閩嵐翠合山色浦城髙春靄浮青壁晴曛醉碧桃吟<lb/>
猿儔木客飛瀑亂松濤夢入千峰裏雲霄一羽毛<lb/>
　　聞鶯送别鄭徴士<lb/>
<pb n="KR4d0576_WYG_003-20a"/>
春日陽關道鶯聲滿上林來從金谷曉飛度玉樓隂栁<lb/>
嫰難分色歌停稍辨音明朝空解語人去落花深<lb/>
　　新涼戲呈甘白<lb/>
閒静幽人宅蕭條樂圃亭炎暑浹旬劇逺山當户青涼<lb/>
生猶病瘥愁解如酒醒卧看風篁影落月滿階庭<lb/>
　　贈郭本齋<lb/>
髙人郭本齋輕舟東渡淮賣藥不二價向人多好懷世<lb/>
方憂暍死我豈與時乖欲覓金光草相期弱水涯<lb/>
<pb n="KR4d0576_WYG_003-20b"/>
　　畫贈耕雲<lb/>
戢枻泊清陂禪居獨下帷軒扉雨寥落草木晚離披野<lb/>
老無機事江鷗更不疑虚舟身世逺萍葉任飄吹<lb/>
　　贈陳維寅<hi>有䟦</hi>
　　　<hi>十二月九日夜與維寅友契篝燈清話而門外北風號寒霜月滿地牕户閴寂樹影零亂吾二</hi>
　　　<hi>人或語或黙寤寐千載世間榮辱悠悠之話不以汚吾齒舌也人言我迂謬今固自若素履本</hi>
　　　<hi>如此豈以人言易吾操哉維寅言歸因賦詩并書此為贈慎勿以示顯貴者必大笑以為謬語</hi>
　　　<hi>也十三日瓚書於蝸牛廬中歳壬寅</hi>
<pb n="KR4d0576_WYG_003-21a"/>
陳君有古道夜話赴幽期翳翳燈吐焰寥寥月入帷氷<lb/>
凘醨酒味霜氣折琴絲明月吳門道寒汀獨爾思<lb/>
　　六月六日盧氏客樓對雨一首呈維寅<lb/>
無家隨地客小閣看雲眠涉夏雨寒甚似秋風颯然舞<lb/>
鸞悲鏡影飛雁落箏絃好轉船頭去江湖萬里天<lb/>
　　題郭天錫畫<hi>并序</hi>
　　　<hi>天錫掾郎與予交最久死别忽忽二十餘載念之悵恨如何可言錫山弓河上𤣥元道館錫麓</hi>
　　　<hi>𤣥丘精舍其畫壁最多今或為軍旅之居或為狐兎之窟頹垣遺址風景亦異雖予之故鄉乃</hi>
<pb n="KR4d0576_WYG_003-21b"/>
　　　<hi>若異鄉矣不歸吾土亦已十年因勝伯徴君攜此巻相示為之展玩感慨并叙述其疇昔相與</hi>
　　　<hi>之所以然者其中有不能自已也捉筆淒然乆之至正二十三年嵗在癸夘十二月十日夜笠</hi>
　　　<hi>澤蝸牛廬中</hi>
郭髯余所愛詩畫總名家水際三义路毫端五色霞米<lb/>
顛船每泊陶令酒能賖猶憶相過處清吟夜煮茶<lb/>
　　十一月一日燈下戲寫竹石霜柯并題<lb/>
久客令人厭為生只自憐每書空咄咄聊偃腹便便野<lb/>
竹寒煙外霜柯夕照邊五湖風月迥好在轉漁船<lb/>
<pb n="KR4d0576_WYG_003-22a"/>
　　惟允契友工為詩歌而圍棋鼓琴無一不造其妙<lb/>
　　　雖㳺名公卿間無意於仕進故寫竹枝奉贈又<lb/>
　　　賦此詩<lb/>
岷江陳秀士棲隱闔閭城覓句仍工畫看山不愛名棋<lb/>
枰消永日琴調寄閒情摩捋鬚髯美春苗紫過纓<lb/>
　　寄友<lb/>
吳淞江上宅青翠映丹楓欲覓幽人去遥憐雅好同珍<lb/>
圖藏顧陸蓮社憶雷宗聞道秋風夜清琴寫澗松<lb/>
<pb n="KR4d0576_WYG_003-22b"/>
　　八月廿日為叔平畫紫芝山房圖并賦<lb/>
山房臨碧海奕奕紫芝榮雲上飛鳬舄月中聞鳳笙术<lb/>
烟生石竈竹雪灑茆楹誰見陳髙士希夷善養生<lb/>
　　有立徴君名其齋曰端居室讀書學道咏歌先王<lb/>
　　　之遺風扵其中為之題贈<lb/>
五畝幽人宅端居思泬寥圖書充棟積心跡去人遥巻<lb/>
慢松風入當堦蘭雪飄善求顔子意陋巷樂簞瓢<lb/>
　　徐良夫耕漁軒<lb/>
<pb n="KR4d0576_WYG_003-23a"/>
　　　<hi>僕來軒中自七日至此凡四日矣風雨乍晴神情開朗又與耕雲耕漁笑言娛樂如行玉山中</hi>
　　　<hi>文采自足照映人也喜而賦此詩</hi>
溪水東西合山家髙下居琴書忘産業踪跡隱樵漁積<lb/>
雨客留宿新晴人趂墟厭喧來洗耳清泚遶前除<lb/>
　　至正癸亥秋七月三日乘雨至西園因寫此圖賦<lb/>
　　　詩以紀勝逰<lb/>
卜宅清溪上烹茶秋樹根書堂㣲雨霽石榻古苔痕松<lb/>
葉飄琴薦荷香罩酒罇邵公敦古道幽尚竟誰論<lb/>
<pb n="KR4d0576_WYG_003-23b"/>
　　宿樂圃林居<lb/>
　　　<hi>予來城郭而暑氣熾甚偶憩甘白先生之樂圃林居不覺數日相與䕃茂樹臨清池誦羲文之</hi>
　　　<hi>象爻彈有虞之南風遂以永日忽忽已淹留久如閒成此詩以寓笑樂耳甲寅六月十六日</hi>
暮投齋館静城郭似山林落月半牀影凉風孤鶴音汀<lb/>
雲縈逺夢桐露濕清琴喧卑静塵慮蕭瑟動長吟<lb/>
　　為耕雲賦山居<lb/>
髙木埀帷宻清池拭鏡明蟲書葉字古風織浪紋輕悄<lb/>
悄悲秋意悠悠惜别情古人雖已矣得失未須驚<lb/>
<pb n="KR4d0576_WYG_003-24a"/>
　　示友人<lb/>
子處窮愁際我居憂患中貪饕如鬼國喜怒屬狙公莫<lb/>
笑淮隂俛誰同鮑叔風雪汀留雁迹飛舞任西東<lb/>
　　題梅花道人墨菜詩巻<lb/>
肉食固多鄙菜烹元自癯曉畦含露氣夜鼎煮雲腴春<lb/>
醪時一進林筍與之俱㳺戲入三昧披圖聊我娛<lb/>
　　孤雲用王叔明韻<lb/>
煙浦寒汀雨吳山楚水春絶無凝滯跡本是不羈人鸛<lb/>
<pb n="KR4d0576_WYG_003-24b"/>
鶴同棲息蛟龍任屈伸自嗟猶有累斯世有吾身<lb/>
　五言絶句<lb/>
　　題臨水蘭<lb/>
蘭生幽谷中倒影還自照無人作妍㬉春風發㣲笑<lb/>
　　和趙魏公張外史詠𤣥洲十景<lb/>
　　　菌山<lb/>
奕奕三素雲團團如車葢下有採芝仙㳺神與天會<lb/>
　　　羅姑洞<lb/>
<pb n="KR4d0576_WYG_003-25a"/>
玉晨啓𤣥扉靈篇㖟飛仙錬景返洞宮保真億萬年<lb/>
　　　霞駕海<lb/>
混淪青瑶流煥爛雲錦光飛軿駕神君宛在旬山陽<lb/>
　　　鶴臺<lb/>
胎仙集丹臺真宰降𤣥居翕忽神飈散燒香禮太虚<lb/>
　　　桐葉源<lb/>
宻葉䕃方壇珍林寄深谷華源逺莫窮時有幽人宿<lb/>
　　　𤣥洲精舍<lb/>
<pb n="KR4d0576_WYG_003-25b"/>
步虚朝東華髙嘯追逺逰𤣥館㖟妙道逍遥宴神州<lb/>
　　　紫軒<lb/>
虚林想遺躅壇館廢仍存落葉藏丹竈清晨雲氣温<lb/>
　　　隱居松<lb/>
蒼雲乘白鶴傳説手栽松山室清眠夜千巖聞勁風<lb/>
　　　玉像龕<lb/>
玉標明霞秀靈炁混合成流光映金宮雲斾招萬靈<lb/>
　　　題自畫二首<lb/>
<pb n="KR4d0576_WYG_003-26a"/>
東海有病夫自云繆且迂書壁寫絹楮豈其狂之餘<lb/>
青林藏曲宻逺水間㣲茫飛鷺浴鳬處人家半夕陽<lb/>
　　夜作古木怪石因題<lb/>
夜逰西園渚初月光炯炯徙倚巖石下愛此林木影<lb/>
　　雨竹<lb/>
雨過瀟湘渚風生渭水波暮窻揮醉墨翠霧濕煙蘿<lb/>
　　二月廿二日潘子素王叔明來訪臨别為寫水傍<lb/>
　　　樹林圖<lb/>
<pb n="KR4d0576_WYG_003-26b"/>
積雨開新霽汀洲生緑蘋臨流望逺岫歸思忽如雲<lb/>
　　寫竹枝為子中陳君<lb/>
子中髙世士脱帽著黃冠久勵氷霜操虚心共歳寒<lb/>
　　題鶴<lb/>
海月生殘夜遼天入暮秋安期應有待清唳起𤣥洲<lb/>
　　題畫鶴<lb/>
白鶴何僊僊翠石亦岌岌風日媚幽芳春禽飛相及<lb/>
　　題王叔明小畫<lb/>
<pb n="KR4d0576_WYG_003-27a"/>
餘不溪上路不到已三年范蠡扁舟小披圖思惘然<lb/>
　　題夏圭紈扇圖<lb/>
孰識琴中趣山峩水深深馬史妙於畫無言會古音<lb/>
　　題畫三首<lb/>
筆峰雖小劣景物亦清新蕭瑟風林晚江湖有逸民<lb/>
杳杳碧山岑森森灌木隂幽亭足清眺臨風聊鼓琴<lb/>
江城秋雨後竹石曉蒼蒼聊以規摹此留看宿鳳凰<lb/>
　　荆溪<hi>載宜興縣志</hi>
<pb n="KR4d0576_WYG_003-27b"/>
荆溪清逺地水秀石幽貞誰識懷歸者終期憒憒情<lb/>
　　題秋亭曉色圖<lb/>
園林夏雨歇旭日照蒼苔誰見竹亭裏孤坐興悠哉<lb/>
　　寄友<lb/>
風雨暮蕭蕭髙人共寂寥何時截湘玉踏月夜吹簫<lb/>
　　菜圃<lb/>
食菜雖云美荼苦薺自甘獨勝髙陽徒羶葷自飫酣<lb/>
　　春江獨釣圖<lb/>
<pb n="KR4d0576_WYG_003-28a"/>
春洲菰蔣緑江水似空虚望山以髙咏釣志<hi>一作意釣</hi>不在<lb/>
魚<lb/>
　　墨竹<lb/>
明月臨虚<hi>一作書</hi>幌疎篁舞翠鸞獨吟苔石上霜葉媚天<lb/>
寒<lb/>
　　題畫與溥泉<lb/>
息景憩烟霞澄懷卧丘壑久遲蘇仙君莫驚松上鶴<lb/>
　　題畫二首<lb/>
<pb n="KR4d0576_WYG_003-28b"/>
荆溪山水勝不到十年餘蔣氏遺基上寒藤學草書<lb/>
雨過黃陵廟風生湘水波當時卸帆處苔石倚喬柯<lb/>
　　畫竹為景周寫<lb/>
脩竹種丹房亭亭枝葉茂青寜忽自生拾取延人夀<lb/>
　　題畫贈彦貞二首<lb/>
翠竹並竒石蒼蒼留古柯眀窗坐相對試問興如何<lb/>
逺山清欲滴疎林淡生煙春潮晚來急維定渡頭船<lb/>
　　贈宋仲温<lb/>
<pb n="KR4d0576_WYG_003-29a"/>
宋君天下士畫竹能鼓琴來我北渚下相從論古心<lb/>
　　題秋林圖<hi>一作陳則題雲林畫林亭逺岫</hi>
雲開見山髙木落知風勁亭下不逢人夕陽澹秋影<lb/>
　六言絶句<lb/>
　　田舍二首<lb/>
山鳥下窺窻牖春風時過柴門避世何須鄭谷作書已<lb/>
絶巨源<lb/>
映水五株楊栁當窻一樹櫻桃灑埽石間蘿月吟哦琴<lb/>
<pb n="KR4d0576_WYG_003-29b"/>
裏松濤<lb/>
　　畫竹<lb/>
珍重黃華父子遺風得似洋州松雪於今寞寞房山去<lb/>
後休休<lb/>
　　為曾髙士畫湖山舊隱<lb/>
厭聽殘春風雨捲簾坐看青山波上鷗浮天逺林間鶴<lb/>
帶雲還<lb/>
　　題畫八首<lb/>
<pb n="KR4d0576_WYG_003-30a"/>
雨過黃陵廟下雲生玉女井邊野雉雊鳴斜日鷓鴣啼<lb/>
破林烟<lb/>
官畫溪頭喚渡銅罨山下尋僧水榭汀橋曲曲風林雲<lb/>
磴層層<lb/>
髙栁喬柯小閣水光山色衡門未老作閒居賦無錢對<lb/>
北海樽<lb/>
舟泊溪流曲曲鳥啼烟樹重重獨思白鶴遺址好居五<lb/>
老雲峰<lb/>
<pb n="KR4d0576_WYG_003-30b"/>
孝侯廟前雨過罨畫溪頭日曛舊迹如今夢裏春風愁<lb/>
亂行雲<lb/>
月下參差雙玉燈前蕭散孤鴻寄興只消毫楮寫懷不<lb/>
用絲桐<lb/>
竹上誰彈清淚如鉛春雨斑斑滿眼湘江波浪望窮白<lb/>
鳥飛還<lb/>
髙樹長松共晚蒼筠野石同貞珍重王家公子翩翩白<lb/>
鶴神清<lb/>
<pb n="KR4d0576_WYG_003-31a"/>
　　南邨草堂<lb/>
雲溶溶兮履渚波剡剡兮侵扉觀魚泳而自樂狎鷗馴<lb/>
以不飛<lb/>
　　雲溪佳處<lb/>
誰覓雲溪佳處渚花汀竹迷藏去鶴原邊倚杖浮鷗波<lb/>
上鳴榔<lb/>
　　已酉八月廿六日謾題<lb/>
田父聊同爾汝狂夫從問如何昔日揮金豪俠今朝苦<lb/>
<pb n="KR4d0576_WYG_003-31b"/>
行頭佗<lb/>
　　題竹<lb/>
黃陵廟前雨過邯鄲谷口風生愛殺山人清致縱橫淡<lb/>
寫秋聲<lb/>
我愛焦君味道筆端㸃綴清新規模虎兒早歳未窺北<lb/>
苑入神<lb/>
　　題溪山雪霽圖贈以中張君<lb/>
水影山容黯淡雲林翠<hi>一作細</hi>篠蕭疎誰見重居寺裏雪<lb/>
<pb n="KR4d0576_WYG_003-32a"/>
晴沙際吟餘<lb/>
　　贈潘仁仲<lb/>
瓶内花簪白鶴庭中池養金魚馴虎只憑丹竈活人惟<lb/>
留素書<lb/>
　　燕乳<lb/>
燕乳雛成竟去鸞悲影隻難雙借問榮歸故里何如髙<lb/>
卧北牕<lb/>
　　壬子十一月五日余遇牧軒於吳門客邸求寫贈<lb/>
<pb n="KR4d0576_WYG_003-32b"/>
　　　安素髙士并賦<lb/>
石潤苔痕雨過竹隂樹影雲深聞道安素齋裏能容狂<lb/>
客孤吟<lb/>
　　至正癸夘九月望日畫贈勝伯徴君并題<lb/>
江渚暮潮初落風林霜葉渾稀倚杖柴門閴寂懷人山<lb/>
色依㣲<lb/>
　　東吳十詠<lb/>
　　　望洞庭<lb/>
<pb n="KR4d0576_WYG_003-33a"/>
一望洞庭秋水相看<hi>一作逢</hi>南浦孤篷江干有興騷客閒<lb/>
居久約漁翁<lb/>
　　　泛石湖<lb/>
遥接太湖惘然尚留赤壁圖景越來溪水東西香雪寒<lb/>
梅飄影<lb/>
　　　逰靈巖寺<lb/>
此山勝景𤣥賞舊逰今日皆非籃輿林間烟暝爛柯谷<lb/>
口忘歸<lb/>
<pb n="KR4d0576_WYG_003-33b"/>
　　　登姑胥山<lb/>
吳王館娃西子兩情斷送長流麋鹿淚沾荒草故人汗<lb/>
漫重逰<lb/>
　　　泊橫塘<lb/>
山寺㣲茫深渡寒煙蒼莽橫塘杖梢自挑村酒船頭猶<lb/>
夢漁郎<lb/>
　　　懷甫里<lb/>
笻行依依故里石刋翰墨糢糊龎公力田二頃拾遺扁<lb/>
<pb n="KR4d0576_WYG_003-34a"/>
舟五湖<lb/>
　　　過盤門<lb/>
將軍南過吳國魚龍跳下江潮無限吁嗟陳<hi>一作神</hi>跡怕<lb/>
聞凄凉洞簫<lb/>
　　　過獨墅<lb/>
短棹㣲風窈窕片帆落日橫斜舍傍誰開酒肆牛疲知<lb/>
是田家<lb/>
　　　過車坊漾<lb/>
<pb n="KR4d0576_WYG_003-34b"/>
蕩舟滄波萬頃揺櫓白鷗渚傍不知新月東起回頭過<lb/>
盡東方<lb/>
　　　歸闔閭浦<lb/>
極目煙江盡頭屈指揺城渡口世人不理曲肱自餉黄<lb/>
雞白酒<lb/>
　　題良常草堂圖<lb/>
　　　<hi>和靖處士嘗賦詩曰山水未深魚鳥少此生猶擬再移居只應天竺溪流上獨木為橋小結廬</hi>
　　　<hi>以中之大父鶴溪先生自金壇移居荆溪因以中相過話處士舊詩戲為圖此</hi>
<pb n="KR4d0576_WYG_003-35a"/>
結屋正臨流水開門巧對長松為待神芝三秀移居華<lb/>
岳西峰<lb/>
　　至正戊戌八月便過岷翁出趙宗漢鴈山髙隱圖<lb/>
　　　索題遂作短句聊博一笑<lb/>
傑閣突兀雲外細路委曲烟中對嶺臨谿未逺度阡越<lb/>
陌難通<lb/>
　<lb/>
　<lb/>
<pb n="KR4d0576_WYG_003-35b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　清閟閣全集巻三<lb/>
</p>
<p>
</p>
  </div>
<div>
<head>清閟閣全集巻四</head> <lb/>
    <p>
<pb n="KR4d0576_WYG_004-1a"/>
欽定四庫全書<lb/>
　清閟閣全集巻四<lb/>
　　　　　　　　　　　　　元　倪瓚　撰<lb/>
　七言古詩<lb/>
　　送徐君玉<lb/>
閩江之水清漣漪隔江名園多荔枝閩中女兒天下白<lb/>
越波飛槳逐鳬鷖棹歌清綿洲渚闊蕩槳落日令人悲<lb/>
蠻煙怪雨忽𠖇密蔣芽蒲葉相參差此中勝事不為少<lb/>
<pb n="KR4d0576_WYG_004-1b"/>
徐郎逺遊牽我思<lb/>
　　寄張徐二秀才<lb/>
東膠山麓繚修阻春水鳴渠竹滿園𤣥真棲遁樂耕釣<lb/>
徐穉風流存子孫適我騎犢詣其處荷爾作黍留清言<lb/>
夜闌把燭竟歸卧煙草蝶飛勞夢魂<lb/>
　　十二月七日岳季堅夜坐走筆贈之<lb/>
僧扉共卧風雨夕岳生清真何太顛持家有弟足自慰<lb/>
無錢沽酒殊可憐梅蕊衝寒欲破白<hi>一作愁欲破</hi>燈花惱人<lb/>
<pb n="KR4d0576_WYG_004-2a"/>
故生姸孰知旅枕作孤夢周處廟前行買船<lb/>
　　古意一首荅曹徳昭<lb/>
齊王好竽客鼓瑟操瑟何以干齊門古人結交多豪傑<lb/>
況爾封君之子孫王國陳詩終大雅楚俗尚鬼悲招魂<lb/>
相思日暮不可見鴻飛㝠㝠目力昬<lb/>
　　劉君元暉八月十四日邀余玩月快雪齋中對月<lb/>
　　　理詠因賦長句二首<lb/>
捲簾見月形神清疑是山隂夜雪明長歌欲覔剡溪戴<lb/>
<pb n="KR4d0576_WYG_004-2b"/>
悵然停杯逺恨生爾營茅齋名快雪邀我吹笙弄明月<lb/>
明星如銀浮翳消埀露成帷桂花發酒波蕩漾天河傾<lb/>
笙聲嫋嫋秋風咽古人與我不並世鶴思鷗情迥愁絶<lb/>
涼月紛紛疑積雪凝暉散彩白於銀此時獨酌開軒坐<lb/>
便欲剡溪尋隱淪爾營茅齋名快雪我醉行吟踏秋月<lb/>
河漢無聲風露寒心境冷然同一潔<lb/>
　　餘不溪詠<hi>并序</hi>
　開𤣥館在餘不溪濱距溪無百步上清王真人所居<lb/>
<pb n="KR4d0576_WYG_004-3a"/>
　溪流冬夏盈演玉光澄映與他水特異故為名焉庚<lb/>
　午嵗春因市藥過浙江趣便道將歸梅里俯斯水而<lb/>
　恱之泝流閒咏盥濯平津顧瞻壇宇近在東麓遂舍<lb/>
　舟造其下真人為出酒脯燕嘯巖洞竟日乃返悠悠<lb/>
　徂嵗忽已十有七寒暑矣余既為農畎畝身依稼穡<lb/>
　復爾政繁奔走州里欲為昔遊其可得乎鍊師超然<lb/>
　物表閒情夷朗周覽宇内將還𤣥館余因彷像疇昔<lb/>
　之所覩追賦短章以餞斯别若夫超蹤溷濁逍遥𤣥<lb/>
<pb n="KR4d0576_WYG_004-3b"/>
　邁葢深志於是矣覽而咏言能無動悲慨乎<lb/>
餘不溪水綠生薲放舟演漾當青春舟隨鶴影忽行逺<lb/>
洞口桃花飛接人雲松蔽虧煙蘿席儼在溪東之石壁<lb/>
羽人埀衣坐鼓簧饋我晨餐芝菌香從兹更發洞庭渚<lb/>
濯髪咸池臨故鄉<lb/>
餘不溪水涵綠薲微風吹波蹙龍鱗看山蕩槳不知逺<lb/>
花間白鹿來迎<hi>一作兩岸桃花飛接</hi>人溪迴路轉松風急竹林華<lb/>
房霞氣濕忽逢道士頎而長疑是韓國張子房相期飄<lb/>
<pb n="KR4d0576_WYG_004-4a"/>
拂紫煙裏下攬滄溟浮玉觴<lb/>
　　醉題許生壁<lb/>
生有破屋山西邨風雨不出卧衡門藂書其間讀且温<lb/>
客來輟書就琴尊寂寞古道安可論<lb/>
　　醉歌行次韻酬李徵君春日過草堂賦贈<hi>一本小異附後</hi>
昔聞杜陵之茅屋汀花𠖇𠖇汀樹綠舊題新詠荅年華<lb/>
種术行椒繞山麓石牀丹竈青琅玕春渠流水夜潺湲<lb/>
當年寳劍淪黄土空餘山月照波間今我不樂懷往古<lb/>
<pb n="KR4d0576_WYG_004-4b"/>
短世紛紛誰比數花下欣逢李白來山鳥溪童亦歌舞<lb/>
酒酣長嘯五情熱軒冕何榮築巖說邈然抗節餓首陽<lb/>
何異佯狂抱貞潔君歌已竟歌我詩賢愚榮顇百年期<lb/>
少文豈愛壁間畫老疾俱來難命駕仰視翕忽浮雲馳<lb/>
安得乗螭與雲化楊花縈夢滿晴天迸壑春雷驚醉眠<lb/>
李侯神清色不動手敲茶雪落輕煙相逢為樂誠草草<lb/>
竟欲攜君卧煙島城郭秋風白鶴飛海上飡霞不知老<lb/>
杜陵昔年有茅屋浣花溪邊錦江曲古人不見春風來<lb/>
<pb n="KR4d0576_WYG_004-5a"/>
桃李無言自山麓石牀蘚澀青泥乾決渠流水夜潺湲<lb/>
可憐寳劒埋黃土空餘山月照波間今我不樂空懷古<lb/>
短世長年誰比數花下那知李白來山鳥恣歌童亦舞<lb/>
酒酣大笑五情熱作相形求築巖說夷齊相逝居首陽<lb/>
逍遥采薇飽芳潔勿歌虞夏神農詩賢愚等是百年期<lb/>
魯連恥秦亦蹈海笑爾局促商山芝少文壁間對圖畫<lb/>
莫待老來誰命駕仰看翕忽浮雲馳安得乗螭與之化<lb/>
漠漠楊花縈逺天迸壑晴雷驚醉眠李侯神爽色不動<lb/>
<pb n="KR4d0576_WYG_004-5b"/>
手中茶雪落輕煙逢君此樂誠草草便欲攜君卧煙島<lb/>
海上千年白鶴飛世人何為而自老<lb/>
　　江南春<lb/>
汀洲夜雨生蘆筍日出曈曨簾幕靜驚禽蹴破杏花煙<lb/>
陌上東風吹鬢影逺江遥曙劒光寒轆轤水咽青苔井<lb/>
落紅飛燕觸衣巾沈香火微縈紛塵　春風顛春雨急<lb/>
清泪泓泓江水濕落花辭枝悔何及絲桐哀鳴亂朱碧<lb/>
嗟胡為客去鄉邑相如家徒四壁立栁花入水化綠萍<lb/>
<pb n="KR4d0576_WYG_004-6a"/>
江波摇蕩心怔營<lb/>
　　　江南春詞二闋和倪雲林韻　　周履靖<lb/>
　春林夜雨朝迸筍桃李芳菲門徑靜主人寂寂對疎<lb/>
　櫺簾外交飛雙燕影峭寒風雨羅衣冷幾樹梨花開<lb/>
　近井社酒歸來倒角巾欹斜醉步動輕塵　蝶飛忙<lb/>
　花信急杜鵑聲裏春衫濕韶光撚指嗟何及倚樓芳<lb/>
　草連天碧幾處笙歌滿城邑埀楊繫馬風前立請看<lb/>
　緑水汎青萍堪笑隨波空自營<lb/>
<pb n="KR4d0576_WYG_004-6b"/>
　邨前萬樹桃花盛緑栁埀絲間紅杏呼朋拉友玩芳<lb/>
　春厯遍韶華三月景雕鞍金勒相馳騁青樓栁巷追<lb/>
　佳興吳姬嫋娜笑歡迎握手殷勤話更親　入蘭房<lb/>
　檀麝集銀燈翠管延嘉客冰盤玉饌陳芳席金尊㶑<lb/>
　灔浮琥珀玉指纖纖調錦瑟牙牀繡帳娯此夕金雞<lb/>
　三唱促登程惆悵相看不盡情<lb/>
　　賦許君震杏林小隱<lb/>
江上春雨歇喬柯散繁花開尊藉莓苔共醉仙人家霽<lb/>
<pb n="KR4d0576_WYG_004-7a"/>
景麗華彩微波摇絳霞東風夜来急吹雪滿江沙明朝<lb/>
杏熟虎為守郊原緑遍聞鳴蛙<lb/>
　　贈顧定之<lb/>
輕薄紛紛新少年論詩作賦如湧泉為雲為雨手翻覆<lb/>
背面傾擠當面憐阿翁七十仍踰四與我同心生並世<lb/>
高卧白雲飡絳霞草堂門對靈巖寺<lb/>
　　贈康素子<lb/>
道徳五千言𤣥之而又𤣥谷神不死曰𤣥牝用之不勤<lb/>
<pb n="KR4d0576_WYG_004-7b"/>
以綿綿太原道士康素子口講此書手畫指猶龍之後<lb/>
有䝉莊迴薄宇宙有根柢蝴蝶栩栩觀物化濠魚洋洋<lb/>
樂何似壺丘弟子御風遊遊仍有待曷足恃凥輪神馬<lb/>
鴻濛外恍惚杳𠖇隨所止化人之居鄰太清十二重樓<lb/>
臨五城千刼謂如一食頃不起於座空飛行王喬鶴上<lb/>
吹玉笙食棗東海安期生雲車霓靷到平地渴飲懸河<lb/>
天為傾大茅登雲二弟迎紫虚永和傳玉經楊曦以授<lb/>
許長史玉斧清映道初成貞白子微如日炯千巖萬壑<lb/>
<pb n="KR4d0576_WYG_004-8a"/>
春𠖇𠖇葛𤣥登鍊匡廬頂淵雷一聲眠鶴醒道陵章奏<lb/>
陽平治子孫繩繩祖武繼重陽晚出金末裔全真爾名<lb/>
欽世世仰瞻在昔老莊列近比肝膽逺秦越要知道不<lb/>
出智勇疾似秋空鷹一撇素乎素乎爾鄰乎道徳而不<lb/>
孤凡夫皆具仙真體一扇仁風病即蘇<lb/>
　　寄徐元度<lb/>
二月苦雨晝如晦閉户獨眠無所為黃鳥翻飛乍依竹<lb/>
櫻桃爛漫開滿枝起覔杜康欲自慰坐無徐穉令人悲<lb/>
<pb n="KR4d0576_WYG_004-8b"/>
春㠶早晚江西去東湖宅前舟可維<lb/>
　　陸隱者禱雪獲應<lb/>
紇干山頭黃草枯年年雪花大如掌春風草緑牛羊蕃<lb/>
誰為祈禳復誰賞南雪由來到地消今年冬暖知為妖<lb/>
民間禱雪誠希有旱禱桑林聞昔謡<lb/>
　　鄭有道隱居梁鴻山<lb/>
伯鸞近在東山陲室無孟光唯兩兒草堂資煩王錄事<lb/>
蓮社緣依逺法師迎我掃除松下雪因君起冩壁間詩<lb/>
<pb n="KR4d0576_WYG_004-9a"/>
便思從子遂真隱深谷紫芝堪療饑<lb/>
　　賦耕雲贈友<lb/>
大茅峰前萬頃雲煙耕雨溉曉絪緼也知神物無根蒂<lb/>
誰種空山誰與耘愛君茅屋當南面閒看隂晴玩其變<lb/>
白鶴眠松夜夜歸朝逐孤雲如匹練<lb/>
　　贈季丙卿<lb/>
季子蕭條千古心斷碑荒冢在江隂行人過客寜知此<lb/>
春雨年年江水深君家<hi>一作家□</hi>正近延陵郭世逺義風猶<lb/>
<pb n="KR4d0576_WYG_004-9b"/>
未薄誰識寥寥末裔<hi>一作派</hi>孫種杏成林惟賣藥<lb/>
　　延陵道<lb/>
延陵道去國千有餘里民風質直昔季子攸居義興其<lb/>
屬邑過百里而逺麗於南隅民當西晉有周處肆勇鬬<lb/>
狠於鄉閭人皆以為患父老揚言其非一朝發憤易行<lb/>
忠孝俱其殁已千載民今仰而祠我幸生居在鄰邑春<lb/>
服始成來游而來娯式逢劉公揚鑣踟蹰酌山之泉<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>
渚之蒲相率奠拜步趨襜如歎咏而去方舟載塗錫山<lb/>
<pb n="KR4d0576_WYG_004-10a"/>
之陽其水舒舒山氣磅礴而敷腴上升為雲雨彌滿乎<lb/>
九區厥土沃若君子於以田漁公度中流揚揚其旗載<lb/>
挹載注原兹古初睠此平墟泰伯所都夫子所謂至徳<lb/>
也已矣吁嗟遡流百世下聞其風者尚敦乎薄夫<lb/>
　　送潘生適越<lb/>
鏡湖春水緑沄沄兩岸楊花飛白雲落日繫舟微雨歇<lb/>
一壺濁酒飯香芹嘉爾盛名年少得筆精墨妙比羊欣<lb/>
日長高卧無餘事應有人書白練裙<lb/>
<pb n="KR4d0576_WYG_004-10b"/>
　　贈陸子華<lb/>
為愛<graphic n="KR0873" url="https://raw.githubusercontent.com/kanripo/KR-Gaiji/master/images/KR0873.png" mimeType="image/png"/>西春水緑三年不來今乃復如來不三宿桑下<lb/>
子華留我經旬宿東鄰唯有沈休文文字詩篇與討論<lb/>
時時亦復具雞黍未能厭飫嘉盤飱為君吐出無味句<lb/>
歎爾網魚共濡煦不作卑卑兒女情仰天大笑飄然去<lb/>
　　宿薩判官家聴琴<lb/>
薩公能琴賢且文城闉一遇何懽欣高齋<hi>一作堂</hi>掃榻新<lb/>
雨霽為鼓瀟湘之水雲竹林蕭瑟風嫋嫋山日掩靄波<lb/>
<pb n="KR4d0576_WYG_004-11a"/>
沄沄曲終推琴意逾妙<hi>一作淡</hi>高山流水餘音聞<hi>一作忍即别去</hi>
<hi>隨飛蚊</hi>
　　送錢成大赴淮南<lb/>
桐柏山高淮水闊道途悠悠心忽忽大藩作鎮據兩淮<lb/>
公侯干城孰子越帶雨春潮送櫓聲淮山千里青相迎<lb/>
隱居行義今寥落到邑煩君訪董生<lb/>
　　李徵君將還揚州因言沈郎官呉中賦此以寄<lb/>
二月桃始華淮南客還家堦前疎雨落堂上春衣薄為<lb/>
<pb n="KR4d0576_WYG_004-11b"/>
言沈約在呉中玉壺青絲酒如空春風相過蕙草緑芳<lb/>
菲滿堂樂未終<lb/>
　　姚節婦詩<lb/>
節婦復節婦處心良獨苦茍不義以生寧從義而死荆<lb/>
南流水石齒齒冦辱形虧涴清泚妾可死不可辱夫従<lb/>
父生死攜女婦兮婦兮死所安使我感激涕汍瀾古今<lb/>
出處多射利委身事國為貪奸嬴王易主意未殫身没<lb/>
令名生美官嗚呼史臣直筆古來少孤臣直節今尤艱<lb/>
<pb n="KR4d0576_WYG_004-12a"/>
　　奉寄沈理問<lb/>
紫霞虚皇之上清迢迢十二樓五城煙霧牕扉鳥為使<lb/>
霞綃衣裳翠織成雲旂芝葢<hi>一作翠□</hi>集真侣清露如鉛籠<lb/>
玉宇回看人世方蚍蜉擾擾泥塗困雲雨騏驥縶足鳴<lb/>
何饑黃鵠截翮不得飛杜鵑哀號鷓鴣泣苦竹嶺頭無<lb/>
月輝可憐仙凡一塵隔哀樂紛綸殊不極人間亦有學<lb/>
仙人神巫僛僛舞瑶席精靈翕忽虹影長觴湛桂酒羞<lb/>
楓香雲情蜷局難為駐世味膻腥不足嘗仙人舊亦人<lb/>
<pb n="KR4d0576_WYG_004-12b"/>
間住乗雲往列仙曹署願從帝所話悲辛明良留心乃<lb/>
竒遇我聞天道自循環福善殃淫帝所闗令威亦成歸<lb/>
來願豈遂忘情出兩間<lb/>
　　贈丁醫士<lb/>
泊舟風雨芙蓉城江上君山雲錦屏我來已是千年後<lb/>
舘主子孫猶姓丁丁君手煉不死藥芙蓉仙人久相約<lb/>
孤鰥七十老無家種杏春來<hi>一作林</hi>看落花<lb/>
　　詠鶴<lb/>
<pb n="KR4d0576_WYG_004-13a"/>
丹鳯葳𬎼何處藏翳兹天孫雲錦裳嘎然長鳴引圓吭<lb/>
晨飛峨峨<hi>一作岷峨</hi>暮良常玉笙寥寥珮琅琅千年仙驥時<lb/>
歸翔步苔飲泉下趨蹌忽然不返嵗月長爾居雞羣獨<lb/>
彷徨羽衣猶白未老蒼清都霄臺應已忘啄腥吞腐塵<lb/>
土鄉乗軒豈復思華陽樊籠未離勿張皇<lb/>
　　螮蝀<lb/>
嵗已亥春仲月之六日自寅迄酉震雷且雪甲辰暮冬<lb/>
日癸夘螮蝀見於震陬飛龍挾雷電落景皎出月老夫<lb/>
<pb n="KR4d0576_WYG_004-13b"/>
頻年熟灾異夏凄其風冬乃熱晝霧暝如夜淫雨十旬<lb/>
浹疲農不使憇殘喘志士不得安巖穴國之祅沴古亦<lb/>
有十月雷電天或隕石或雨血人君修徳灾可弭桑生<lb/>
於朝赫王業方今滔滔天下墊鋒鏑四起羣豪傑孰能<lb/>
拯亂以為治嗜仁而不虐吁嗟斯民命矣夫荼毒殘傷<lb/>
亦何辜<lb/>
　　秋鶴軒<lb/>
開軒北郭名秋鶴鶴影翩翩向寥廓不見千年丁令威<lb/>
<pb n="KR4d0576_WYG_004-14a"/>
悲嗟城郭是耶非紛紛霜葉飄庭樹苔色荒隂翳煙霧<lb/>
草逕逶迤深樹中時有山僧自來去<lb/>
　　賦翠濤硯<lb/>
岳翁嘗寳翠濤石今我還珍翠濤硯翠濤沄沄生縠紋<lb/>
雲章龍文發奇變元章硯山徒自惜此硯顛應未曾見<lb/>
我初避亂失神物玉蟾滴淚空悽戀珠還合浦乃有時<lb/>
洗滌摩挲冰玉姿書舟輕迅逐鳬鷖喜出火宅臨清漪<lb/>
松雲磨香淬毛錐天影江波映碧滋一咏新詩開我眉<lb/>
<pb n="KR4d0576_WYG_004-14b"/>
　　題王元用秋水軒<lb/>
秋水如玉涵緑蒲玉壺美酒清若無佳人倚牕調錦瑟<lb/>
文君勸飲坐當壚昔年種栁繞漢南樹今摇落人何堪<lb/>
唯有年年秋水至翠煙石黛漾晴嵐開軒清映臨秋水<lb/>
斜日荷花澹相倚凌波微步襪生塵交甫凝情佩還委<lb/>
　　送顧生歸四明<lb/>
江上買舟歸四明楓林摇落<hi>一作竹枝嫋嫋</hi>秋風生好營三釡<lb/>
為養親此去千里飛雲情禾稼登場候雁至霧雨如晦<lb/>
<pb n="KR4d0576_WYG_004-15a"/>
晨雞鳴舒王舊日宰邑處苔石縱橫湮姓名<lb/>
　　贈陶得和製墨<lb/>
麋膠萬杵搗𤣥霜螺製初成龍井莊悟得廷珪張遇法<lb/>
古松煙細色蒼蒼桐花煙出潘衡後依舊升龍栁枝瘦<lb/>
請看陶法妙非常一點濃雲瓊楮透<lb/>
　　郭文顯推人禍福神驗賦贈<lb/>
昔者馬季主賣卜如有神郭君言禍福奇中乃其倫顧<lb/>
我年衰野而戅尚復紛紛嬰世網為卜明年春水生欲<lb/>
<pb n="KR4d0576_WYG_004-15b"/>
問桃源刺漁榜<lb/>
　　題陳氏齋壁<lb/>
愛爾茅齋寡塵鞅<hi>一作雜</hi>時來下帷清晝眠風流任<hi>一作政</hi>
使書裙去嬾慢惟知坦腹便林間病鶴尚俯啄池上山<lb/>
雞徒自憐何為當年種桃者移家偶脫區中緣<lb/>
　　題曹雲西畫松石<lb/>
雲西老人子曹子畫手逺師韋與李衡門晝掩春長閒<lb/>
彩毫動處雄風起葉藏戈法枝如籀蒼石庚庚橫玉理<lb/>
<pb n="KR4d0576_WYG_004-16a"/>
庭前明月滿長松影落呉淞半江水<lb/>
　　對梓樹花<lb/>
去年梓樹花開時美人明璫坐羅帷今年梓樹花如雪<lb/>
美人死别已七月梓花如雪不忍看沈吟懷思淚闌干<lb/>
鳴鳩乳燕共悲咽栁綿風急煙漫漫<lb/>
　　題趙榮禄馬圖<lb/>
嘗聞唐開元時畫馬曹將軍妙合變化神紛紜少陵為<lb/>
作歌其詞藹如雲又聞宋元祐之中李龍眠畫法奄出<lb/>
<pb n="KR4d0576_WYG_004-16b"/>
將軍前蘇黃二子誇神駿險語驚飛蛟蟄淵國朝天馬<lb/>
來西極振鬛駑駘為辟易玉堂學士寫真龍筆陣長驅<lb/>
萬人敵學士歌詩清且腴當時作者數楊虞畫成題就<lb/>
兩奇絶價擬<hi>一作比</hi>連城明月珠吁嗟天馬天一隅寶繪於<lb/>
今亡矣夫學士多師内廏馬得法豈在曹李下俗工未<lb/>
解知神妙此日罷駑遍華<hi>一作區</hi>夏好事流傳亦苦心誰<lb/>
為幽賞伯牙琴獨悲蘭亭繭紙隨零雨轉覺臨寫紛紛<lb/>
費豪楮<lb/>
<pb n="KR4d0576_WYG_004-17a"/>
　　為曹僉事畫溪山春曉圖因題<lb/>
荆溪之水清漣漪溪上晴嵐紫翠圍連舸載書煙渚泊<lb/>
提壺入林春蕨肥身逺雲霄作幽夢手栽花竹映山扉<lb/>
磯頭雪影多鷗鷺也著狂夫一浣衣<lb/>
　　畫寄王雲浦<lb/>
呉松江水漾春波江上歸舟發棹歌邀我江亭醉三日<lb/>
鳯笙鸞吹拂雲和紛紜省署縻官職老我澄懷倦遊歴<lb/>
看君骨相自有仙故作長松掛青壁<lb/>
<pb n="KR4d0576_WYG_004-17b"/>
　　題畫<lb/>
橘牕春夜雨潺潺翦燭裁詩畫碧山迸水定侵林下路<lb/>
蕙花委砌石苔斑夢乗艇子清江闊坐聴橈聲暗相撥<lb/>
未必漁翁似我閒棹歌不待鳴鳩聒<lb/>
　　畫竹贈王允剛<lb/>
子猷借地種脩筠何可一日無此君葉籠書席摇翠雨<lb/>
隂結香爐屯緑雲聞孫住近呉江渚二仲遨遊如蔣詡<lb/>
置酒邀余寫竹枝隔竹庖人夜深語<lb/>
<pb n="KR4d0576_WYG_004-18a"/>
　　題畫竹<lb/>
吾友王翁字元舉喚我濡豪畫縑楮喬柯脩竹蒼蘚石<lb/>
霜葉風梢碧滋雨湖州仙去三百禩坡翁高絶孰與侣<lb/>
黃華父子亦間出氣粗惜産旃裘所本朝高趙妙一世<lb/>
蔑視子端少稱許薊丘黃巖筆墨間瑞鶴神鸞競翔翥<lb/>
二公去後無復有谷鳥林烏誰指數奎章博士丹丘生<lb/>
未若員嶠能濡呴道園歌咏譽丹丘坡曉畫法難為語<lb/>
常形常理要𤣥解品藻固已英靈聚少陵歌詩雄百代<lb/>
<pb n="KR4d0576_WYG_004-18b"/>
知畫曉書真謾與坡深書畫詩更妙味永甘香試躭咀<lb/>
嗟余生後愛詩畫所恨遨遊不従汝王翁好古已成癖<lb/>
說史談詩身欲羽呉江遇我意慷慨<hi>一作涕縱橫</hi>飯我羮芹<lb/>
一炊黍晚持此巻索塗抹醜婦為顰走鄰女此詩此畫<lb/>
君勿笑焚棄筆硯當樽俎<lb/>
　　題畫贈吕彦貞<lb/>
江上秋雨晴泊舟煙水汀孤吟誰和予悠悠蟪蛄鳴故<lb/>
人邀我留三宿豆畦蘿徑居幽獨松醪陸續酌山瓢燈<lb/>
<pb n="KR4d0576_WYG_004-19a"/>
影縱橫寫風竹水光雲氣共悠悠鶴思鷗情樂此留無<lb/>
褐無衣悲骯髒三沐三釁歎伊優君自息機江上住我<lb/>
且沿洄從此去圖訖新詩草草裁眼底流光水東注<lb/>
　　至正十三年三月四日同章鍊師過張先生山齋<lb/>
　　　壁間見柯敬仲墨竹因懐其人其詩文書畫鑒<lb/>
　　　賞古跡皆自許為當代所少狂逸有高海岳之<lb/>
　　　風但目力稍恕耳今日乃可得耶<lb/>
柯公鑒書奎章閣吟詩作畫亦不惡圖書寳玉尊鼎觶<lb/>
<pb n="KR4d0576_WYG_004-19b"/>
文彩珊瑚光錯落自許才名今獨步身後遺名將誰託<lb/>
蕭蕭煙雨一枝寒呼爾同遊如可作<lb/>
　　送潭州魯總管<lb/>
翽翽文鵷飛渡淮葳蕤五采下天階西疇昨夜雨初遍<lb/>
田父謳歌有好懷湘潭山色隨輕轂談笑來為此州牧<lb/>
隔岸桐林散綺霞三月洞庭春水緑<lb/>
　　十一月廿三日率性徳原共載過林下而余適不<lb/>
　　　在遂返棹還家明日詩來因次韻重邀之<lb/>
<pb n="KR4d0576_WYG_004-20a"/>
雲林風雪徳不孤指顧可求塗豈迂兩忘主賓政自好<lb/>
一以禮法何其拘我方飄忽念嵗月君乃疎豁笑人奴<lb/>
再為理棹急相就放筆看寫狂遊圖<lb/>
　　題文貞公墓道奉先亭子<lb/>
奉先亭子山之隂雲氣低廻何處尋烏啼隧道風林静<lb/>
蘚剝龜趺雨溜深故老猶言前日事鮿生謾感二毛侵<lb/>
河山流峙英靈在世事紛紛一短吟<lb/>
　　恒徳堂<lb/>
<pb n="KR4d0576_WYG_004-20b"/>
虚林閒居養黃寧隱几逍遥遊玉京怡然樂康息天鯨<lb/>
良醫良相仙道并厥施同仁而異名没身身存故長生<lb/>
龍虎佩符鳯皇翎出戲𤣥洲入紫清一念不已三千齡<lb/>
子能神視廬幽貞觀恒斯見天地情氣專志一徳乃恒<lb/>
　　賦清隱閣<lb/>
爾營草閣名清隱著在輕鷗逺水邊春池覔句正思爾<lb/>
拄杖敲門忽繫船共賞奇文哦庾信更誇草聖法張顛<lb/>
到此自忘歸興逸硏雲歸寫古苔篇<lb/>
<pb n="KR4d0576_WYG_004-21a"/>
　　寫墨竹贈顧友善<lb/>
顧伯末派隱君子林居江濆古東里澡身潔行讀書史<lb/>
思友天下之善士緑竹猗猗蔚材美獨立不懼羣不倚<lb/>
長吟揮豪為君起寫其形模惟肖似諒哉直清可以比<lb/>
　　贈丘氏兄弟及周生<lb/>
岑參兄弟皆好奇二丘那復論東西欵門看竹我初到<lb/>
置酒投轄烏欲棲掃壁寫圖觀落墨瀹茗留坐綴新題<lb/>
東風甚與周郎便桃李隂隂晝滿蹊<lb/>
<pb n="KR4d0576_WYG_004-21b"/>
　　題柯敬仲竹<lb/>
誰能寫竹復盡善高趙之後文與蘇檢韻蕭蕭人品係<lb/>
篆籀渾渾書法俱奎章博士生最晚躭詩愛畫同所趨<lb/>
興來揮灑出新意孰謂高趙先乎吾<lb/>
　　古劒行<lb/>
雍公孫子氣甚清示我楊顛古劒行劒鋒詩律兩奇絶<lb/>
秋蓮光彩玉庚庚楊顛健筆老縱橫是亦鐵中之錚錚<lb/>
吐詞鬱嵂鳴不平鳯皇來為盛世鳴一代惟數虞翁生<lb/>
<pb n="KR4d0576_WYG_004-22a"/>
余也學書學劒既老何由而成名<lb/>
　　富貴咏<lb/>
富貴詘於人曷若貧肆志何從得此言聞之魯連子鴻<lb/>
飛𠖇𠖇天為低下視俯啄何卑微去去煙蘿碧巖裏瀑<lb/>
流千尺洗塵衣<lb/>
　　食無肉<lb/>
食無肉兮出無車旅無依兮歸無家秋風嫋嫋江漢槎<lb/>
逺波落日明荷花枳棘戔戔道云賒飛蓬蕭蕭雙鬢華<lb/>
<pb n="KR4d0576_WYG_004-22b"/>
夜有吟蛩晨有鳴蛙玉琴在匣但聞淫哇龍劒掛勝幽<lb/>
遐吾生有涯知無涯世迫隘兮紛浮華思從句漏求丹<lb/>
砂忍食安期棗如𤓰高卧白雲餐絳霞<lb/>
　　趙善長氏妙於繪事以荆闗法為遜學周君畫天<lb/>
　　　香深處圖復賦此篇<lb/>
周君洵美玉色温有宋尚書之子孫尚書第宅古閩國<lb/>
秋風老桂蒼雲屯有子五人總攀桂孝友才華稟忠義<lb/>
周君今住讓王城澤流綿延俄八世載懷先世發咏歌<lb/>
<pb n="KR4d0576_WYG_004-23a"/>
月明珠樹粲交柯白榆歴歴不可數手援北斗酌天河<lb/>
尚書父及子騎箕入霄漢逝波逐囘風翕忽驚世換清<lb/>
芬沾灑後人多翠靄金葩影零亂鳯歌我亦楚狂人呉<lb/>
市經遊幾度春泛泛去來舟不繫狎鷗决去忽難親天<lb/>
香深處留茶屋為愛珍圖思超俗好繩祖武揚徳馨公<lb/>
侯之始爾其復<lb/>
　　次遜學廣文舟出金焦山韻<lb/>
眼前金芙蓉一朶迎人青焦山岌嶪蒼石稜長江無波<lb/>
<pb n="KR4d0576_WYG_004-23b"/>
素練平蛟鼉出沒魚龍變化翕忽徙南溟絳霞晴虹映<lb/>
朝日光彩激射雲錦屏指㸃齊州瞰呉楚欬唾萬里吞<lb/>
為吐江水潺湲橫淚流古人去我今幾秋有子仲謀才<lb/>
不世多情庾亮晚登樓遡流轉柁鳴津鼓歴亂沙鷗起<lb/>
檣櫓當時行樂恣經過舉酒觀魚登網罟海若决水不<lb/>
滿酌任公釣鼇且脀俎棹謳清綿斷復續瑶草琅玕動<lb/>
盈掬豈意一朝憂患生夫君處南予處北江流東去不<lb/>
西迴爾亦胡為乎嗟哉寒蟬長吟送落景砌蛩悲切助<lb/>
<pb n="KR4d0576_WYG_004-24a"/>
予哀仙人王子喬吹笙駕風雲招邀女媧補天手鍊石<lb/>
看作五色文<lb/>
　　和周正道拔時髦韻<lb/>
何處林間搭鳯毛鳯兮葳𬎼潛九苞空林春風露梢梢<lb/>
雉雊不聞鶴鳴臯雲中金枝紛翠翹龍鸞夭矯羣仙翺<lb/>
網羅張弛野喧囂羣飛畢命罔遁逃隕身析翮隨所遭<lb/>
毋啄我鷇傾我巢鳯兮麟兮逺莫招腥風血毛灑林郊<lb/>
隼鶻飛繫當絳霄西飛鷓鴣東伯勞旭日鳴雁聲嗷嗷<lb/>
<pb n="KR4d0576_WYG_004-24b"/>
鬼車鵂鶹鵩鴟鴞風雨如晦聞呶號時乎時乎孰如嘲<lb/>
吁嗟清濁寧混淆拔乎其萃皆時髦<lb/>
　　春草堂<hi>是日袁君子英同集軒中壬子正月五日也</hi>
春草軒中隱几坐中有袁髥閒似我欲浮清海狎羣鷗<lb/>
擬向鴟夷借輕舸二月水暖河豚肥子苦留我我懷歸<lb/>
半鐺雪浪薰香茗掃榻蕭條共掩扉麝煤繭紙齊梁筆<lb/>
寳繪珍題品神逸洗滌古玉龍眠池臨榻奇蹤淨名室<lb/>
紅蠡捲碧春將酣檳榔蔞葉嚼香甘夜闌更鼓湘妃瑟<lb/>
<pb n="KR4d0576_WYG_004-25a"/>
笙磬同音詠雅南别君此去何草草山為迴旋海為倒<lb/>
令威白鶴會重來世人胡為易衰老<lb/>
　　至正丁酉十一月五日余友陳兄惟允過余旅寓<lb/>
　　　鼓楚詞一再行因寫墨君并走筆賦長句以贈<lb/>
　　　時漏下二刻矣筆硯荒落自愧草草惟允當有<lb/>
<hi>闕</hi>
<pb n="KR4d0576_WYG_004-26a"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4d0576_WYG_004-26b"/>
　<lb/>
　<lb/>
　<lb/>
　　題趙千里扇上畫山<lb/>
誰見解衣作盤礴巻懷雲煙歸掌握春雨𠖇𠖇江水深<lb/>
<hi>一作波</hi>竹間日暮衣裳薄零落王孫翰墨餘越王臺殿乆<lb/>
荒蕪要知人好畫亦好愛比當年屋上烏<lb/>
　　　附錄次韻　　　　　　　　　張伯雨<lb/>
<pb n="KR4d0576_WYG_004-27a"/>
　翠竹丹山氣旁礴幾叠香痕經手握何年破鏡飛下<lb/>
　天呉淞水翦并刀薄江南寳繪多遺餘王孫不歸恨<lb/>
　䕷蕪蘼蕪消歇秋風起班班為我歌烏烏<lb/>
　　　又　　　　　　　　　　　　鄭元祐<lb/>
　宋諸王孫妙盤礴萬里江山歸一握巻藏袖中舒在<lb/>
　手清風徐來縠衣薄文采於今淪落餘雕闌玉砌凄<lb/>
　蘼蕪至寳不隨黃土化門上空啼頭白烏<lb/>
　　　又　　　　　　　　　　　　陳　方<lb/>
<pb n="KR4d0576_WYG_004-27b"/>
　苧衣春暖初盤礴㸃綴溪山不盈握白雲隔浦見桃<lb/>
　花坐使涼風起樷薄故物凋零百嵗餘王孫有恨迷<lb/>
　平蕪衡門今日看真蹟始與人辨雌雄烏<lb/>
　　苦雨行<lb/>
孟秋苦雨稻禾死天地晦𠖇龍怒嗔南隣老翁卧不起<lb/>
漏屋濕薪愁殺人自云今年八十剩力農一生兹始病<lb/>
兩逢赤旱三遇水租稅何曾應王命吾今寧免身為魚<lb/>
死當其時良可吁<lb/>
<pb n="KR4d0576_WYG_004-28a"/>
　　汎滄浪<lb/>
滄浪可濯纓春雨看潮生斵得木蘭槳欲向桃源行桃<lb/>
花源裏秦人住花發綺霞明處處何用文章寄武陵時<lb/>
有漁郎自來去<lb/>
　　至正乙巳五月廿三日畫雅宜山齋圖幷題<lb/>
靈巖對直雅宜山穹林巨石臨<hi>一作憶</hi>蒼灣若翁遁迹在<lb/>
其麓有子讀書常閉闗松根茯苓煮可握<hi>一作拙</hi>林下慈<lb/>
烏去復還寫圖愛此錦步障白雲紅杏春闌斑<lb/>
<pb n="KR4d0576_WYG_004-28b"/>
　　戲贈東方生<lb/>
國士腰間玉鹿盧猛將手中金僕姑英雄往往出屠釣<lb/>
輕薄紛紛能諂諛寳劒生塵無所用黃流明月若為汚<lb/>
揚雄枉儗相如賦今日論兵重武夫<lb/>
　　送友之紹興<lb/>
賀監宅前路荷花今亦無空餘湖上月照見水中蒲送<lb/>
爾作官幽絶處錢唐江頭飛栁絮聴事<hi>一作署</hi>臨堤滿夕<lb/>
嵐惟有沙鷗自來去<lb/>
<pb n="KR4d0576_WYG_004-29a"/>
　　題張外史翦韭亭<lb/>
外史詞華耿霜月劒花秋瑩鸊鵜膏皎然光燄照綠水<lb/>
不假雕琢慚鉛刀雅音自出性情正庸工徒為血汗勞<lb/>
若人逝矣不復作稂莠雨深那可薅<lb/>
　　壬子九月十九為潘翁仲暉畫并賦詩右方<hi>此畫在長</hi>
　　　<hi>安中</hi>
阿翁好讀閒居賦桃李春風滿庭戸時與華陽道士行<lb/>
還鄰甪里先生住寳淨僧居共齋粥已看富貴如風霧<lb/>
<pb n="KR4d0576_WYG_004-29b"/>
我來三宿夜連牀行路荆榛嵗將暮<lb/>
　　泉州兩義士行<hi>孫天富陳寳生皆泉州人</hi>
泉州兩義士異姓乃同心同心而同居利矣能斷金不<lb/>
見橫海虹夢見海畔路夢隨春雪舞迴風思逐奔湍向<lb/>
東注婁江之水沄沄其波方舟容與遄歸以歌落葉不<lb/>
息飄揚無蹤大風雲飛嗟彼㫁蓬人生乖離式與此同<lb/>
翩翩者鴻飛鳴相隨睠彼憸人我心實悲兄弟戕賊室<lb/>
家瘡痍背義競利曾弗之思兩士相讓以義其誰似之<lb/>
<pb n="KR4d0576_WYG_004-30a"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4d0576_WYG_004-30b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　清閟閣全集巻四<lb/>
</p>
<p>
</p>
  </div>
<div>
<head>清閟閣全集巻五</head> <lb/>
    <p>
<pb n="KR4d0576_WYG_005-1a"/>
欽定四庫全書<lb/>
　清閟閣全集巻五<lb/>
　　　　　　　　　　　　　元　倪瓚　撰<lb/>
　七言律詩<lb/>
　　送倪中愷入都<lb/>
酌酒送君遊上京風㠶回首闔閭城煙消南國梅花發<lb/>
冰泮長河春水生太史奏雲龍五色伶倫吹律鳯雙鳴<lb/>
仰觀禮樂䕫龍盛好播聲詩頌治平<lb/>
<pb n="KR4d0576_WYG_005-1b"/>
　　送張外史還山<lb/>
道士朝乗白鶴還樓臺金碧鎖空山半天花雨飛幢節<lb/>
萬壑松風雜佩環丹井夜寒光剡剡石壇春靜蘚斑斑<lb/>
飄然便擬從君隱分我𤣥洲一半閒<lb/>
　　别姚子章都事<lb/>
不見高人十五年相看兩鬢各皤然酒温鶯語煩三請<lb/>
椹熟蠶筐已四眠舞袖醉僛明月下歸心飛度白鷗前<lb/>
練溪倘見韓徵士好示新圖竹色娟<lb/>
<pb n="KR4d0576_WYG_005-2a"/>
　　送徐子素<lb/>
山館留君才一月梅花無數倚霜晴埀簾幽閣團雲影<lb/>
貯火茶爐作雨聲深竹每容馴鹿卧青山時與道人行<lb/>
歸舟載得梁溪雪惆悵鄰雞月四更<lb/>
　　送張鍊師遊七閩<lb/>
高士不羈如野鶴忽思閩海重經過舟前春水他鄉逺<lb/>
雪後晴山何處多觳觫卧雲芳草細鈎輈啼樹野煙和<lb/>
武陵九曲最清絶落日采蘋聞棹歌<lb/>
<pb n="KR4d0576_WYG_005-2b"/>
　　聴秋軒<lb/>
聴秋軒裏聴秋雨定起山僧坐翠微隱隱煙濤摇夜席<lb/>
濛濛花雨著人衣驟如崖瀑衝雲落婉似湘靈鼓瑟希<lb/>
六用根塵今已淨松篁隂下共香霏<lb/>
　　晨起一首寄丹丘<lb/>
竹牕晨起聞幽鳥深巷絶無車馬喧多病相如<hi>一作馬卿</hi>非<lb/>
不遇歸田靖節<hi>一作陶令</hi>自忘言牆隂薯蕷苗方茁雨裏櫻<lb/>
桃花正繁二月㝠寒少晴日漸<hi>一作坐</hi>看春水上柴門<lb/>
<pb n="KR4d0576_WYG_005-3a"/>
　　次錢思復見貽韻<lb/>
文章傳法似傳燈治病宜求三折肱退食君休大槐國<lb/>
安居我學小乗僧業勤已有朋來樂步闊能無祖武繩<lb/>
欲挈一壺相慰藉春船月色待君乗<lb/>
　　東林隱所寄陸徵士<lb/>
巖扉桃李晝隂隂耕鑿居人有逺心一夜池塘春草綠<lb/>
孤邨風雨落花深不嗔野老羣爭席時有遊魚出聽琴<lb/>
白髮多情陸徵士松間石上續幽吟<lb/>
<pb n="KR4d0576_WYG_005-3b"/>
　　失鶴<lb/>
啄粟巢松泰華峰直將天地作樊籠不聞丁令歸華表<lb/>
應馭王喬入太空行跡縱橫苔石上寒棲依舊竹林中<lb/>
清齋我亦厭腥腐遐舉<hi>一作長歎</hi>思乗萬里風<lb/>
　　北里<lb/>
舍北舍南來往少自無人覔野夫家鳩鳴桑上還催種<lb/>
人語煙中始焙茶池水雲龍芳草氣井牀露淨碧桐花<lb/>
練<hi>一作綀</hi>衣掛石生幽夢睡起行吟到日斜<lb/>
<pb n="KR4d0576_WYG_005-4a"/>
　　山園<lb/>
春水鳬鷖野外堂山園細路橘花香棲棲身世書盈篋<lb/>
漠漠風煙酒一觴豈謂任真無禮法也須從俗著冠裳<lb/>
不營産業人應笑竹木栽培<hi>一作竹本桃栽</hi>已就行<lb/>
　　林下遣興<lb/>
眼見藤稍已過牆手拈書巻復堆牀閒臨水檻親魚鳥<lb/>
欲出柴門畏虎狼冠製不嫌龜殼小衣裾新翦鶴翎長<lb/>
從來任拙唯疎懶一月秋隂不下堂<lb/>
<pb n="KR4d0576_WYG_005-4b"/>
　　春日<lb/>
閉門積雨生幽草歎息櫻桃爛漫開春淺不知寒食近<lb/>
水深唯有白鷗來即看埀栁侵磯石已有飛花拂酒杯<lb/>
今日新晴見山色還須拄杖踏蒼苔<lb/>
　　林下<lb/>
林深何處尋行徑披草時過野老家練練澄波晴偃月<lb/>
蜿蜿小塢曲藏蛇孤㠶賣藥來勾曲獨木為橋似若耶<lb/>
高卧閉門成懶癖蒼苔從滿石樽窪<lb/>
<pb n="KR4d0576_WYG_005-5a"/>
　　二月十日𤣥文館聴雨<lb/>
卧聴夜雨鳴高屋忽憶陂塘春水生何意逺林饑獨鶴<lb/>
若為幽谷滯流鶯成叢枸杞還堪采滿樹櫻桃空復情<lb/>
二月江頭風浪急無機鷗鳥亦頻驚<lb/>
　　對雨寄張伯雨<lb/>
把酒獨臨溪上雨林深地僻少相過忽興天際真人想<lb/>
欲乞山隂道士鵝坐久苔花<hi>一作研苔</hi>侵袖碧書成簷溜没<lb/>
堦多悠然靜寄東軒下日暮徘徊聊短歌<lb/>
<pb n="KR4d0576_WYG_005-5b"/>
　　次陳子貞見示韻<lb/>
漠漠寒煙墟落際猶餘凍雪鎖荒榛行隨雲谷采樵者<lb/>
飯供松龕學道人未必杜陵渾懶慢可憐逸少轉清真<lb/>
酒船好繫<hi>一作纜</hi>溪頭石花鳥相娯行及春<lb/>
　　次韻荅郯九成見寄<lb/>
郭外青山舊結廬微茫野逕望中無殘生竟抱煙霞癖<lb/>
好事猶傳海岳圖夜壁松風懸雅樂秋池菊水酌商觚<lb/>
倘從世外求𤣥賞好趂輕舟看釣鱸<hi>一作浴鳬</hi>
<pb n="KR4d0576_WYG_005-6a"/>
　　和虞學士寄張外史韻<lb/>
華陽上館誰曾到知有高人避世深當户春雲團紫葢<lb/>
洗空花雨散青林丹臺篆迹龍蛇動經閣松聲鸞鶴吟<lb/>
念子離居消息逺幾將書札寄遥岑<lb/>
　　再用韻<lb/>
外史棲真何處尋桐花源上草苔深星壇醮後雲封徑<lb/>
仙驥歸來風滿林丹竈石幢遺往迹寒松流水續幽吟<lb/>
虞君傳世琅玕句千古清標寄石岑<hi>一作虞書傳寳人間世為有清詩寄</hi>
<pb n="KR4d0576_WYG_005-6b"/>
<hi>璧岑</hi>
　　贈張景昭<lb/>
君能不負白綸巾<hi>一作張卿自道古遺民</hi>世外尋真狎隱淪虚閣<lb/>
松聲荅笙磬小山桂樹絶風塵晨朝絳闕存三景夜掃<lb/>
青壇禮七真每御天風自來去凌虛好是鶴為身<hi>一作末俗</hi>
<hi>頑仙非所取清年如子不多人</hi>
　　送章鍊師入京<lb/>
五鶴翩翩朝帝京青童遥侍玉宸<hi>一作皇</hi>君倚天樓觀金<lb/>
<pb n="KR4d0576_WYG_005-7a"/>
銀氣蔽日旌旗錦繡文夜禮洞庭薦明水春陪遊輦望<lb/>
祥雲何人得似愚溪子高舉凌風思不羣<lb/>
　　與伯雨登溪山勝概樓<lb/>
樓下清溪夏亦寒溪頭箇箇白鷗閒風迴綠巻平堤水<lb/>
林缺青分隔岸山若士振衣千仞表何人汎宅五湖間<lb/>
絶憐與子同清賞擬向雲霄共往還<lb/>
　　送張貞居遊靈常洞兼簡王晉齋<lb/>
荆溪山水閟靈宫子晉笙鸞駐碧峰午夜月明風滿帳<lb/>
<pb n="KR4d0576_WYG_005-7b"/>
千崖人靜鶴眠松緣知瑶草春來長應有仙人洞口逢<lb/>
莫為青螺翁久住歸時騎取葛陂龍<lb/>
　　過許生茅屋看竹<lb/>
舟過山西已夕曛許生茅屋逺人羣鑿池數尺通野水<lb/>
開牖一規留白雲煮藥煙輕衝竈出碓茶聲逺隔溪聞<lb/>
可憐也有王猷興堦下新移共此君<lb/>
　　荅王彞齋<lb/>
客居北渚靜窺臨霜藻蕭蕭雪滿簪玉石在山聊混璞<lb/>
<pb n="KR4d0576_WYG_005-8a"/>
金蘭惟子久同心每懷往事悲今事莫棄分隂惜寸隂<lb/>
自笑蝸廬無長物牕前陶器與單衾<lb/>
　　　長至後十日葢十一月十日也獲與徳機伯昻<lb/>
　　　二高尚書堇伯兖二賢良共咏彞齋有道先生<lb/>
　　　見貽佳製絶歎敦厚優柔得唐人句法宋諸老<lb/>
　　　性情也張高尚命即次韻奉和書紙尾所謂以<lb/>
　　　狗尾續貂多見其不知量也恕之幸甚是嵗乙<lb/>
　　　巳倪瓚再拜<lb/>
<pb n="KR4d0576_WYG_005-8b"/>
　　八月廿三日留南宫岳山人飲明日岳山人過玉<lb/>
　　　山南宫老矣不知復幾聚首觀花聽琴情不能<lb/>
　　　堪因賦兼柬玉山<lb/>
芙蓉著花已爛漫濁酒彈琴聊少停數聲别鵠隔江渚<lb/>
一醉秋風空玉瓶況當賓客欲行邁忍使風雨即飄零<lb/>
攀條掇英重惆悵但願花下長不醒<lb/>
　　在同里懷元用<lb/>
一水東西雲窈窕幾家楊栁木芙蓉齋居幽閴無人到<lb/>
<pb n="KR4d0576_WYG_005-9a"/>
屐齒經行破蘚封密竹牕虛秋半雨叢<hi>一作楓</hi>林寺逺日<lb/>
沈鐘寄詩為道長相憶欲話離愁何日逢<hi>一作想亦依依念去蹤</hi>
　　寄王成夫<lb/>
茂深閉閣獨焚香那識窮愁客異鄉坐拂朱絃彈綠水<lb/>
狂攜紅袖浹清觴春池雨後泉應滿庭樹雲移影更長<lb/>
月燭露帷非予樂五湖煙景屬漁郎<lb/>
　　乙未嵗余年適五十幼志於學皓首無成因誦昔<lb/>
　　　人知非之言慨然永歎賦此<lb/>
<pb n="KR4d0576_WYG_005-9b"/>
隂風二月栁依依隱映湖南白板扉旅泊無成還自笑<lb/>
吾生如寄欲何歸美人竟與春鴻逺短髮忽如霜草<hi>一作</hi>
<hi>藻</hi>稀五十知非良有以重嗟學與寸心違<lb/>
　　三月廿二日雨懷荆溪勝遊寄原道<lb/>
我昔繫舟尋杜牧荆溪流水落山<hi>一作川</hi>光春茶已放仙<lb/>
人掌露蘚渾侵玉女牀酒䦨更踏花間月舞罷猶彈陌<lb/>
上桑此日狂遊忘旦暮十年回首意茫茫<lb/>
　　贈張𤣥度時方喪内<lb/>
<pb n="KR4d0576_WYG_005-10a"/>
呉松江水似荆溪九㸃煙嵐落日西寂寂郊園寒食過<lb/>
蕭蕭風雨竹雞啼蕙花委砌心應折芳草歸途意轉迷<lb/>
曾得魯連消息否春潮隨雨到長堤<lb/>
　　上巳<lb/>
石梁破屋路欹斜僻似華陽道士家漠漠春雲飛别鶴<lb/>
潺潺夜雨雜鳴蛙閒看稚子翻書葉時有隣翁汲井花<lb/>
日暮傷心江水綠共舟人已躡飛霞<lb/>
　　題張以中野亭<lb/>
<pb n="KR4d0576_WYG_005-10b"/>
人境曠無車馬雜軒楹只在第三橋開門草色侵書幌<lb/>
隔水松聲和玉簫一榻雲山供夏簟滿江煙雨看春潮<lb/>
君能擷取飛霞佩天際真人近可招<lb/>
　　送徳常同知<lb/>
聞道之官嘉定去載書連舸泊江濆城樓近瞰呉松月<lb/>
候館微霑滄海雲宓子風流常宰邑張翰識達更能文<lb/>
亦欲東觀釣鯨手棹歌秋趂白鷗羣<lb/>
　　贈君震<lb/>
<pb n="KR4d0576_WYG_005-11a"/>
逺愛尋山復好仙鶴歸城郭幾何年靈芝每掇巖前秀<lb/>
秘訣還從肘後懸松月半空埀羽葢風湍一壑寫鵾絃<lb/>
擬開精舍當飛瀑<hi>一作懸溜</hi>與爾棲遲日論𤣥<hi>一作唯爾丹陽許叔𤣥</hi>
　　江上作<hi>一作贈友生</hi>
江頭二月雨埀埀起濯塵纓水滿池賀監宅前重載酒<lb/>
辟疆園裏更題詩川途幽邈鴻歸逺牕户虛寒燕到遲<lb/>
忽見故人王架閣夜闌秉燭話余思<lb/>
　　燕呉氏樓居<lb/>
<pb n="KR4d0576_WYG_005-11b"/>
雲松之樓高入雲風起松濤<hi>一作松頂松聲</hi>十里聞瓊杯綺食<lb/>
行春雨翠幔朱簾捲夕曛宴遊適當山擁榻醉卧莫遣<lb/>
人書裙西飛白鶴東歸去回首巢居謝俗氛<lb/>
　　九日<lb/>
自歎不能孤九日一壺濁酒對西山遥憐玉樹秋風裏<lb/>
靜看㝠鴻落照間草木蕭蕭雲更碧山川漠漠鳥飛還<lb/>
長途誰是陶彭澤被褐行吟意自閒<lb/>
　　懷歸<hi>載都𤣥敬先生詩話</hi>
<pb n="KR4d0576_WYG_005-12a"/>
久客懷歸思惘然松間茆屋女蘿牽三杯桃李春風酒<lb/>
一榻菰蒲夜雨船鴻迹偶曾留雪渚鶴情原只在芝田<lb/>
他鄉未若還家樂綠樹年年叫杜鵑<lb/>
　　雪後過陳子貞隱居<lb/>
陶公卜宅南邨裏快雪初晴思一遊樹辨微茫來獨鶴<lb/>
櫓摇欹側散輕鷗墨池繞溜春氷滿塵榻繙書夕照收<lb/>
相見惘然如有失棹頭吟咏出林丘<lb/>
　　贈友<lb/>
<pb n="KR4d0576_WYG_005-12b"/>
開元道士來相訪索寫雲林春霽圖别我梁溪已二載<lb/>
去濯滄浪遍五湖滿目波容醮山黛撩人栁眼亂花鬚<lb/>
避喧正欲尋耕釣源上桃花無處無<lb/>
　　荆溪即事<lb/>
銅官之山溪水南周處廟前多夕嵐看巻雲㠶歌白紵<lb/>
勸嘗春酒破黃柑長林獨往誰能覔幽事相闗性所躭<lb/>
苦欲避喧那畏虎倘從地主結松龕<lb/>
　　顧仲䞇過訪聞徐生病瘥<lb/>
<pb n="KR4d0576_WYG_005-13a"/>
室裏維摩病已瘳竹爐藥鼎雨聲秋一畦杞菊為供具<lb/>
滿壁江山入卧遊舟外鷗波情浩蕩牕間蝶夢思綢繆<lb/>
虎頭癡絶從談謔煮茗聊為半日留<lb/>
　　雨後<lb/>
雨後堦<hi>一作循</hi>除泉亂流落花時節緑隂稠石尊貯酒供<lb/>
杯飲素壁圖書入卧遊翳日長林藏伏虎際天春水浴<lb/>
輕鷗幽居四月饒櫻笋醉裏題詩一散愁<lb/>
　　次柯博士寺壁題韻<lb/>
<pb n="KR4d0576_WYG_005-13b"/>
初月五日春意動逺水蕩漾情如何鏡中羞見白髪短<lb/>
栁上愁看青眼多起拂綠琴歌楚調為留明月掛松蘿<lb/>
弭棹溪南一杯酒他年浪迹倘重過<lb/>
　　呉門賦謝陸繼之黃柑紫蟹之貺<lb/>
闔閭城外皆春水斜日維舟方醉眠攜手故人驚夢裏<lb/>
送書飛雁落樽前黃柑開裹煩相贈紫蟹傾筐也可憐<lb/>
憶爾獨居湖上宅晴牕奇石翠生煙<lb/>
　　送甘允從<lb/>
<pb n="KR4d0576_WYG_005-14a"/>
來尋墨沼雲林下共愛女蘿懸石牀喚人鸚鵡語猶澀<lb/>
當戸枇杷子半黃霜<hi>一作奉</hi>橘定應題百顆籠鵝即欲寫<lb/>
千行蘭亭書法人間少好去山隂覔野航<lb/>
　　鶴溪為張天民賦<lb/>
西溪松影高千尺白鶴時時眠上頭風雨不驚鷗鷺宿<lb/>
雲霄應與鳯鸞遊明牕筆格珊瑚樹新釀松花瑪瑙甌<lb/>
露下鳴臯聲徹逺幽人空谷獨相求<lb/>
　　悼頂山清上人<lb/>
<pb n="KR4d0576_WYG_005-14b"/>
盃渡前溪見水源偶來佩芷服蘭蓀香臺猶帶山牕影<lb/>
經巻長依松樹根雲起晴峰還有觸雪消春野不留痕<lb/>
翛然我已忘言說翠竹黃花自滿園<lb/>
　　送貞居還山<lb/>
日暮書傳青鳥使華林瑶草待君歸挾舟婉婉雙龍出<lb/>
背雨寥寥一鶴飛秋水琢成蒼玉佩朝霞補作紫綃<hi>一作</hi>
<hi>煙</hi>衣山中長史來相覔應借牕間白羽揮<lb/>
　　寄貞居及栁太常鄭有道次前韻<lb/>
<pb n="KR4d0576_WYG_005-15a"/>
華陽外史従幽討谷口高人亦賦歸遥憶愚溪對山坐<lb/>
何時菌閣看鴻飛荒荒旭日晞𤣥髪潏潏流泉浣素衣<lb/>
寂寞松牕懸榻處塵生麈尾不堪揮<lb/>
　　寄王叔明<lb/>
幾夢山隂王右軍筆精墨妙最能文每將竹影撫秋月<lb/>
更愛巖<hi>一作山</hi>居寫白雲祕笈封題饒古迹幽襟<hi>一作雅懐</hi>蕭<lb/>
散逸人羣今年七夕聞多事曝畫繙書到夕曛<lb/>
　　薩仲明為丞相府掾時僦居京師名其軒曰半野<lb/>
<pb n="KR4d0576_WYG_005-15b"/>
　　　後買宅延陵亦揭是名於軒因信宿軒中賦此<lb/>
　　　贈之<lb/>
何意開軒名半野身存魏闕思江湖斜侵𤓰圃通花藥<lb/>
稍傍薇垣近竹梧千里秋風催斫鱠九霄晨露浥飛鳬<lb/>
如今别買荒城宅自掃楓林候野夫<lb/>
　　送寳南琛往住荆溪碧雲寺兼柬方厓<lb/>
碧雲林壑杳重重此去風流似簡公舂藥碓閒湍激下<lb/>
空山蛩響月明中結茆擬候芝三秀眠鹿應遺地一弓<lb/>
<pb n="KR4d0576_WYG_005-16a"/>
聞道重居開竹牖待予艇子過溪東<lb/>
　　八月三日與劉道益連牀夜話風雨凄然五日開<lb/>
　　　霽道益賦詩見貽次韻一首<lb/>
扁舟小泊菰蒲雨𤣥論都消身意塵空寂室中無侍者<lb/>
蕭條雲外不羈人酒盃畏病不復舉燈火新涼差可親<lb/>
嫋嫋秋風振庭樹綠波芳草似初春<lb/>
　　别張𤣥度<lb/>
歸去荆溪丘壑多松陵浦口復來過清風明月許𤣥度<lb/>
<pb n="KR4d0576_WYG_005-16b"/>
泛宅浮家張志和夜雨燈檠歌陸續秋林樹子落桫欏<lb/>
相逢相别嗟遲莫人事多乖奈若何<lb/>
　　送張以中由宜興歸金壇<lb/>
亂後歸來事事非子長遊歴壯心違陶公館裏懷仙友<lb/>
杜牧堤邊戀落暉松下白雲初起石草間夕露已沾衣<lb/>
君今尚有歸耕地顧我將從何處歸<lb/>
　　甘允從來過溪上將還汝寧賦此奉送<lb/>
野夫住近青山郭左右雲林無市聲忽有故人騎馬至<lb/>
<pb n="KR4d0576_WYG_005-17a"/>
即呼稚子出門迎虛牕圖史少開笈細雨滄浪同濯纓<lb/>
乍别林居無所賴裁詩相憶字欹傾<lb/>
　　奉和虞學士賦上清劉真人畫像二首<lb/>
君向積金峰頂住長年高卧聽松風蓬萊雲近瞻天闕<lb/>
劒佩春明下漢宫歸去長謡紫芝曲翩然逺挹黃睂翁<lb/>
標名合在諸天上何事置身巖壑中<lb/>
焚香坐石孤峰月飛珮朝天萬壑風邈爾空歌傳碧落<lb/>
飄然流響振金宫神君教服𤣥霜劑聖主能延綠髮翁<lb/>
<pb n="KR4d0576_WYG_005-17b"/>
共道乗鸞去無迹祥雲繚繞畫圖中<lb/>
　　寄養正<lb/>
得君佳句清如玉秋色驚人換物華老境侵尋真有感<lb/>
故園隔絶更興嗟女蘿綠遍縈<hi>一作牽</hi>茅屋烏桕紅明映<lb/>
落霞欲酌一樽澆磊塊幾時邀子過田家<lb/>
　　送僧遊天台<lb/>
四明山水名天下師去那知客路遥雪霽驚麕騰宿莽<lb/>
月明寒鵲集疎條坐尋雲頂千峰石歸趂江頭八月潮<lb/>
<pb n="KR4d0576_WYG_005-18a"/>
寄語<hi>一作說與</hi>山中光老子送賓也合過溪橋<lb/>
　　送諸從事之越中<lb/>
郡㕔草色映青衫從事風流雪滿簪最愛長官能化俗<lb/>
因知僚佐願停驂右軍宅裏尋苔石賀監湖邊咏夕嵐<lb/>
他日従君覔佳果來禽青李不須函<lb/>
　　贈岳松澗<lb/>
曾訪神仙五粒松澗泉流潤白雲封林間蘿蔦交青蔓<lb/>
<hi>一作影</hi>水畔<hi>一作石上</hi>菖蒲開紫茸煮石有方留祕訣采芝何<lb/>
<pb n="KR4d0576_WYG_005-18b"/>
處覔行蹤岳君别我三千嵗晚戲滄洲得再<hi>一作又汝</hi>逢<lb/>
　　荅邵生<lb/>
已從鷗鳥狎雲深老我無機似漢隂采采菊花猶滿地<lb/>
蕭蕭霜髮不勝簪南遊阻絶傷多壘北望艱危折寸心<lb/>
好在呉松江水上青猿啼處有楓林<lb/>
　　逢張𤣥度<lb/>
一年不見張𤣥度秋夜呉城忽爾逢清似石湖梅上月<lb/>
瘦於廬埠瀑邊松白冠緇布前朝服短髮長齋舊日容<lb/>
<pb n="KR4d0576_WYG_005-19a"/>
昔者交朋淪落盡及時<hi>一作埋憂</hi>為樂且相從<lb/>
　　寄熙本明二首<lb/>
在山無事入城中每問歸樵得信通松室夜燈禪影瘦<lb/>
石潭秋水道心空幽扉獨掩林間雨疎磬遥傳谷口風<lb/>
幾度行吟欲相覔亂流深澗隔西東<lb/>
白首遥知得道餘不聞詩思近何如高齋夜雪同誰話<lb/>
古木寒山獨自居夢裏只尋行去路愁時聊讀寄來書<lb/>
夕陽溪上多飛鳥若箇能看影是虚<lb/>
<pb n="KR4d0576_WYG_005-19b"/>
　　寄錢伯行<lb/>
斑斑苔砌蕙花消忽憶美人山水遥夢得池塘春草句<lb/>
望殘煙日晚江潮汀雲沙鳥時同宿野飯芹羮或見招<lb/>
灑掃南湖石上月為留清影醉吹簫<lb/>
　　居竹軒<lb/>
翠竹如雲江水春結茅依竹住江濱堦前迸笋従侵徑<lb/>
雨後埀隂欲覆鄰映葉黃鸝還自語傍人白鶴亦能馴<lb/>
遥知靜者忘聲色滿屋清風未覺貧<lb/>
<pb n="KR4d0576_WYG_005-20a"/>
　　送祖芳二上人參禮育王寺光公<lb/>
四明之山林麓幽育王塔前神光浮<hi>一作流</hi>湯休賦詩歎<lb/>
寂寞逺公結社憶風流貝葉經文白業進曇花樓閣青<lb/>
春幽易屨上堂禮足已香煙雲霧共悠悠<lb/>
　　寄張天民<lb/>
清溪演漾綠生蘋溪上軒楹發興新只欠竹隂埀北牖<lb/>
儘多山色近南津湖魚入饌長留客沙鳥緣堦不畏人<lb/>
媿我萍蹤此淹泊片雲回首一傷神<lb/>
<pb n="KR4d0576_WYG_005-20b"/>
　　送簡禪師易道<lb/>
蓮花峰下簡禪師半醉狂吟索賦詩榻上諸僧禪定後<lb/>
水邊高閣暮鐘時不堪雨栁縈春夢更惜燈花對酒巵<lb/>
<hi>一作且看書燈照夜碁</hi>深羨雲棲松頂鶴吾生飄泊竟何之<lb/>
　　寄陸靜逺<lb/>
積雨雲林生薜蘿墨池新漲浴羣鵝每懐笠澤従漁釣<lb/>
更擬滄浪聴棹歌蓮葉滿湖雲掩冉橘花埀户雪婆娑<lb/>
布㠶十幅秋風裏即買湖船載酒過<lb/>
<pb n="KR4d0576_WYG_005-21a"/>
　　雲泉小隱為張徳機賦<lb/>
昕<hi>一作朝</hi>夕輕鷗傍釣磯幽情<hi>一作好山</hi>自不與人違琴樽花<lb/>
圃春酣後童冠風雩晚詠歸雲<hi>一作清</hi>卧半閒僧入定苔<lb/>
<hi>一作流</hi>侵三徑客來稀却憐服食清虛甚黃獨松花煮療<lb/>
饑<lb/>
　　送盧錄判之建寧<lb/>
清溪九曲遊人少想見官河一水分理楫初辭季子邑<lb/>
到州好訪考亭文簿書閒暇對春雨齋舍蕭條棲白雲<lb/>
<pb n="KR4d0576_WYG_005-21b"/>
洗我明年塵土足扁舟㑹覔武夷君<lb/>
　　寄曹徳昭<lb/>
遥<hi>一作苦</hi>憶建溪君獨豪<hi>一作人姓曹</hi>五湖春水雲山高丹厓<lb/>
青林紫步障蜀錦越羅金錯刀已知雅頌播廟瑟無復<lb/>
謳吟悲楚騷伏生衰朽見鵬化願同斥鷃巢蓬蒿<lb/>
　　賦王真人胎仙樓<lb/>
紫閣岧嶤閟玉文攝衣迎日禮神君河汾鳯吹來未泯<lb/>
城郭鶴歸今復聞貪看飛裠舞綷縩遥憐風馭散繽紛<lb/>
<pb n="KR4d0576_WYG_005-22a"/>
世人政若塵眯目指㸃虚無疑白雲<lb/>
　　過蘭陵宿蔣達善家<lb/>
蔣翊初開竹下逕野夫聊乗溪上舟珍簟敷牀夏冰薄<lb/>
湘簾受風春浪浮圍棋終日對急雨解帶六月如高秋<lb/>
可憐相過便傾倒就宿為君少淹留<lb/>
　　寄張貞居<lb/>
不但入城蹤跡少南鄰野老見猶稀狂歌鳴鳯聊自慰<lb/>
舊學屠龍良已非蒼蘚渾封麋鹿徑白雲新補薜蘿衣<lb/>
<pb n="KR4d0576_WYG_005-22b"/>
羊君筆札誰能寄欲讀靈文一扣扉<lb/>
　　送徐元度<lb/>
荷鍤空林春雨餘<graphic n="KR0712" url="https://raw.githubusercontent.com/kanripo/KR-Gaiji/master/images/KR0712.png" mimeType="image/png"/>舟江岸燕飛初去尋天上仙人佩<lb/>
肯顧山中隱者居霜月四更提劒舞田園二頃帶經鋤<lb/>
蘭榮栁密南簷下佇子雲間枉尺書<lb/>
　　奉懷張外史<lb/>
隂壑慘慘綠苔生碧雲亭亭多逺情松杉鶴去轉蕭瑟<lb/>
洲渚花落自縱橫從君下榻住十日看我鼓枻出層城<lb/>
<pb n="KR4d0576_WYG_005-23a"/>
洞口舊巢無恙否定應閉閣著書成<lb/>
　　寄郯九成<lb/>
芙蓉洲渚暎江波落日維舟發棹歌坐久不知初月墮<lb/>
居謀何處白雲多糠粃富貴知吾否簿領風埃奈子何<lb/>
几格香材倘持寄熏罏茶鼎樂漁蓑<lb/>
　　初書記以詩來别且諄諄開諭深見方外之情因<lb/>
　　　次韻奉謝併期面别<lb/>
從知四大皆假合順境逆途非樂憂夢中妄想驚得鹿<lb/>
<pb n="KR4d0576_WYG_005-23b"/>
海上忘機思狎鷗舉世何人到彼岸獨君知我是虛舟<lb/>
詩來說法能開諭頑礦無情也點頭<lb/>
　　鄭徳明新居<lb/>
僦居呉市仍栽竹掛榻高齋獨待余風引香煙金鵲尾<lb/>
雨添書水玉蟾蜍仲舉未應治一室更生何用博羣書<lb/>
繞牀阿堵那嫌俗每罄金錢一飯餘<lb/>
　　送浙憲掾劉彦文并簡張貞居<lb/>
落日采薲溪水緑目追㠶影先飛鴻寄書為覔仙人隱<lb/>
<pb n="KR4d0576_WYG_005-24a"/>
種杏今居丹井東逺道悠悠宵入夢晴波洶洶晝多風<lb/>
鳴珂使者清無事爾得優游羣掾中<lb/>
　　寄呉子併懷貞居<lb/>
江海風流呉孟思十年不見鬢成絲舊同野老松花供<lb/>
今寄仙君石室碑秋日滿船初曬藥晴雲浮水獨臨池<lb/>
南山樹裏孤棲鶴爾去何當一問之<lb/>
　　謝伯理東還訪之不遇走筆奉寄<lb/>
謝朓宅前山黛濃山雲飛墮墨池中攜家又作他鄉夢<lb/>
<pb n="KR4d0576_WYG_005-24b"/>
歸棹還隨落葉風鶴入暝煙愁浩渺鷗浮逺水思清空<lb/>
尋君不遇成惆悵江草青青㟁蓼紅<lb/>
　　寄盧士行<lb/>
闔閭浦口路依微笠澤汀邊白版扉照夜風燈人獨宿<lb/>
打牕江雨鶴相依畏途豈有新知樂老境空思故里歸<lb/>
擬問桃花泛春水船頭浪暖鱖魚肥<lb/>
　　詶曹徳昭<lb/>
荆溪山水最清逺結屋溪邊住幾年磵底松棲何處鶴<lb/>
<pb n="KR4d0576_WYG_005-25a"/>
邨中茶焙隔林煙清譚況有王戎勝閉户仍多<hi>一作聞</hi>孫<lb/>
敬賢詩出奚囊<hi>一作巻何當</hi>時寄我琅玕色潤薛濤箋<hi>一作長篇</hi>
<hi>短句使人傳</hi>
　　張貞居有詩柬梁鴻山楊君次韻和之<lb/>
鴻山東面受朝暾户牖嵐光晝吐吞梁婦終甘隱呉市<lb/>
戴琴原不適<hi>一作遂不過</hi>王門弦歌寂寂虛千載井臼依依<lb/>
自一村踏<hi>一作掃</hi>雪獨尋楊處士蕭條古道與誰論<lb/>
　　杭人有傳余死者貞居聞之愴然因賦以寄之<lb/>
<pb n="KR4d0576_WYG_005-25b"/>
果園橘熟誰分餉茅屋詩成懶寄將衰謝皆傳余已死<lb/>
迂疎真與世相忘夜分風雨雞鳴急天闊江湖雁影長<lb/>
寥落百年能幾面論文猶及重銜觴<lb/>
霧隱空山秋色<hi>一作已</hi>深茅齋酒熟向誰斟菊花楓葉愁<lb/>
相並澗水松風伴獨吟洗耳不堪聞俗語醉眠且復罷<lb/>
清琴遥知對月深予憶忍不題詩慰子心<lb/>
　　寄張徳常<lb/>
身世蕭蕭一羽輕白螺杯裏酌滄瀛逍遥自足忘鵬鷃<lb/>
<pb n="KR4d0576_WYG_005-26a"/>
漫浪何須記姓名石鼎煮雲聴澗雨玉笙吹見和松聲<lb/>
憑君為問張公子曾到良常夢亦清<lb/>
　　　十二月二十四日馮高士訪予笠澤旅寓相與<lb/>
　　　遊從累日其操行孤削居處簡易有古高逸之<lb/>
　　　風従容話及徳常明公學行之美與僕交誼之<lb/>
　　　篤因言欲以書札枉問以僕深相怪恨遂不復<lb/>
　　　作計此無他聽雙鳬讒謗之過也雙鳬以十年<lb/>
　　　前博易之物翻悔不遂竟嗔恨而去知其動興<lb/>
<pb n="KR4d0576_WYG_005-26b"/>
　　　讒於所識非特執事也鼠輩小計僕固不恤但<lb/>
　　　可笑耳王半山面有黑䵟人教用園荽煎湯洗<lb/>
　　　面半山曰天生黑於予園荽其如予何但執事<lb/>
　　　不明之愆則不可逃一人譽之從而敬之一人<lb/>
　　　毁之従而怒之可乎執事以為何如謹以奉問<lb/>
　　　千萬還示數字幸甚尊君鶴溪先生侍間道瓚<lb/>
　　　懷仰之私也瓚再拜<lb/>
　　寄陸明本索酒<lb/>
<pb n="KR4d0576_WYG_005-27a"/>
楊栁低昻蕙草青西莊風物<hi>一作景</hi>似華亭日修長史登<lb/>
真訣夜誦虚王内景經玉册<hi>一作牒</hi>初標紫臺籍石苔應<lb/>
長新宫銘自慚服食清虚甚為覔松肪釀百瓶<lb/>
　　蕭從善集其師外史張君詩賦贈<lb/>
葛翁臺上繙經處陸子泉頭試茗時石記只留金菌閣<lb/>
宫銘猶樹玉津池晚探風雅還心醉謾說曹劉是我師<lb/>
麟角鳯毛勤採拾却愁雷電取無遺<lb/>
　　贈張楨<lb/>
<pb n="KR4d0576_WYG_005-27b"/>
憶昨州民饋餫初兵戈阻絶飽艱虞忽驚歸路千荆棘<lb/>
莫致南溪雙鯉魚别浦秋蓮明泛泛寒㕔夜雨落疎疎<lb/>
青衫從事將軍幕已覺門多長者車<lb/>
　　荅徳常别駕初夏見懷<lb/>
隔浦鼉鳴似打衙雲濤城郭夕陽斜汀前露冷魚鱗屋<lb/>
牕裏煙輕蟬翥<hi>一作<graphic n="KR2181" url="https://raw.githubusercontent.com/kanripo/KR-Gaiji/master/images/KR2181.png" mimeType="image/png"/>
                    </hi>紗沛澤風雷時遶几談空衣裓不<lb/>
沾花欲分香飯能來否早晚門前望鹿車<hi>一作菩薩如今只在家</hi>
　　苦雨<lb/>
<pb n="KR4d0576_WYG_005-28a"/>
㝠㝠秋雨溺田禾日日奔雷吼怒鼉十里荒涼黃犢草<lb/>
五湖浩蕩白鷗波直應天地移龍穴未覺堦除失蟻窠<lb/>
君子憂民重興感吁嗟天意欲如何<lb/>
　　春日送别余一秀才<lb/>
翼翼高㠶開逺天綠波芳草隨煙綿春林風雨集憂思<lb/>
茅屋琴書移晝眠文采由來庾信少草聖近誇張旭顛<lb/>
百年聚散如落葉行客居人俱可憐<lb/>
　　西野對雨有懷明本彦凖并呈道益<lb/>
<pb n="KR4d0576_WYG_005-28b"/>
怪雨顛風裂芰荷鷗飛歴亂水驚波便須掃地焚香坐<lb/>
豈有高人載酒過笠澤至今能養鴨山隂何處覔籠鵝<lb/>
重隂忽霽猶斜日惆悵思君奈若何<lb/>
　　贈葛子熙<lb/>
打碑直入長安道養母還歸白馬峰聞說隂厓留積雪<lb/>
將尋隱地看長松晴牕弄翰山僧對寒澗行樵野鹿逢<lb/>
為問山中危太朴到州應與子相從<lb/>
　　留别王叔明<lb/>
<pb n="KR4d0576_WYG_005-29a"/>
秋蛩唧唧雨瀟瀟楮穎陶泓半泬寥此去那能期後㑹<lb/>
清言聊以永今朝濕雲牕裏初温酒白鳥汀前又晚潮<lb/>
故國何人賦招隱桂花零落更停橈<lb/>
　　十二月四日和徳原率性賦雪韻<lb/>
海宇希微隱一豪行舟冰泜夕停篙愁看寂寂雙峰並<lb/>
細數林林亂石高豈有風塵勞白羽謾思文采照宫袍<lb/>
雪融二月溪流合洞口誰尋千樹桃<lb/>
　　題孫氏雪林小隱<lb/>
<pb n="KR4d0576_WYG_005-29b"/>
天地飄颻一短篷小牕虚白地爐紅翛然忽起梨雲夢<lb/>
不定仍因栁絮風鶴影䙰褷簷上下鹿迒散漫屋西東<lb/>
杜門我自無干請閒寫芭蕉入畫中<lb/>
　　喜謝仲野見過<lb/>
堦下櫻桃已著花牕前野客獨思家故人攜手踏江路<lb/>
柱杖敲門驚夢華藉草悲歌聲激烈停杯寫竹影欹斜<lb/>
新蒲細栁依依綠西北浮雲望眼遮<lb/>
　　述感<lb/>
<pb n="KR4d0576_WYG_005-30a"/>
桑柘蕭條半草萊百年人事哽悲摧沙丘漂母寧復有<lb/>
故國王孫誰見哀歌吹凄涼銅雀妓世途荏苒霸城災<lb/>
遥知敕勒穹廬野日夕牛羊欲下來<lb/>
　　張徳常明公舊有良常草堂在金壇之華陽洞天<lb/>
　　　掲曼碩張仲舉諸學士嘗賦詩紀勝其後徳常<lb/>
　　　宦遊無定居政績顯著今為松江府判因潘以<lb/>
　　　仁之便輒賦七言一首奉寄<lb/>
樗散張侯意久疎齋厨服食轉清虛童初府署標名後<lb/>
<pb n="KR4d0576_WYG_005-30b"/>
碧落仙官校籙餘海上空濛歸化鶴庭前寂寞有懸魚<lb/>
<hi>一作人間繁劇臭如鴽</hi>呉松江水浮青玉聊此飱霞駐羽車<lb/>
　　寓齋秋懐次韻三首<lb/>
渚蒲㟁栁望秋零桂樹懸香月影清埜水浮舟歸未得<lb/>
羽觴泛螘<hi>一作酒盃到手</hi>句還成雲松眠鶴夢方逺露草寒螿<lb/>
鳴不平南郭先生𤣥默久猶將諷詠寄閒情<lb/>
思歸江漢濯塵纓旅況蕭條秋氣清<hi>一作況乃秋高氣澟清</hi>滿壁<lb/>
山圖初睡起一簾風雨助詩成逺樹芊芊煙鶴唳飛鳶<lb/>
<pb n="KR4d0576_WYG_005-31a"/>
跕跕暮潮平蒼巒九疊淙松瀑擬畢餘生棲遁情<lb/>
問我歸期未有程秋光羇思共凄清雪留鴻迹應如幻<lb/>
氊仰龜毛豈有成破屋逃亡寒燐起故宫基構綠蕪平<lb/>
試聴嗚咽長溝水水本無情似有情<lb/>
　　緑波軒二首<lb/>
緑波佳思復如何堦下清陰芳草多爛醉哦詩絃寳瑟<lb/>
閒眠欹枕幔煙蘿莫將華髮臨明鏡還寫黃庭換白鵝<lb/>
翦取呉松雲錦麗天孫機杼隔明河<lb/>
<pb n="KR4d0576_WYG_005-31b"/>
旅況沿洄似夢中孤舟江上白蘋風蕭條病起二家墅<lb/>
憔悴天涯一秃翁藋底鷦鷯歎鵬<graphic n="KR2181" url="https://raw.githubusercontent.com/kanripo/KR-Gaiji/master/images/KR2181.png" mimeType="image/png"/>雷鳴瓦缶棄黄鍾<lb/>
憂來直欲窮牛渚河漢迢迢萬里<hi>一作碧漢</hi>通<lb/>
　　三月一日自松陵過華亭<lb/>
竹西鶯語太丁寧斜日山光澹翠屏春與繁花俱欲謝<lb/>
愁<hi>一作病</hi>如中酒不能醒鷗鳴野水孤㠶影鶻没長天逺<lb/>
樹青舟楫何堪久留滯更窮幽賞過華亭<lb/>
　　病中懷故友華陽外史次韻<lb/>
<pb n="KR4d0576_WYG_005-32a"/>
憶昔時雍四海寧華陽外史住南屛春愁黯黯懷仙卧<lb/>
幽鳥闗闗喚夢醒塞雁歸時鶯出谷園花落盡栁縈青<lb/>
傷心南北數千里無復沙墩長短亭<lb/>
　　呈錢復思用前韻<lb/>
霞飡雲卧養黃寧玉笈幽文䕶石屏一榻松濤金石弄<lb/>
半鐺茶雪夢魂醒玲瓏泰室生虚白縹緲空歌自始青<lb/>
不見仙風雲上過羽車芝葢曉亭亭<lb/>
　　呈諸友人再用前韻<lb/>
<pb n="KR4d0576_WYG_005-32b"/>
北牕高卧自清寧煙霧衣裳雲錦屏舉世無知心自得<lb/>
衆人皆醉我何醒黃熊號野兵埃黑白骨生苔鬼燐青<lb/>
舊宅荒蕪時入夢墨池誰訪子雲亭<lb/>
　　歸錫麓<lb/>
未訪西巖墨沼泉東家兒女笑相牽莫話艱難長旅食<lb/>
敢忘蕭散送餘年䆉稏雲黃秋雨後芙蓉霜落渚鷗邊<lb/>
歸來何異遼東鶴荒塚纍纍思惘然<lb/>
　　二月二十日大風<lb/>
<pb n="KR4d0576_WYG_005-33a"/>
南渚春風二月狂停橈濯足聴鳴榔煙邊去鳥暮山碧<lb/>
衣上飛花春雨香高栁拂雲依古渡驚鷗衝浪起横塘<lb/>
逺懷不作悠悠語忍躡飛鳬返故鄉<lb/>
　　寄陳庶子<lb/>
高行昔聞陳太丘浮雲蹤跡長<hi>一作雲行好在思</hi>逺遊丹砂擬<lb/>
訪葛洪井湖水堪乗范蠡舟爐銀欲變頭先白田秫可<lb/>
釀行歸休且排憂憤澄神慮奏刀已覺無全牛<lb/>
　　俊仲明以詩見示次韻謾詶<lb/>
<pb n="KR4d0576_WYG_005-33b"/>
南湖流水緑泱泱野鶴同栖秋夜長短世應須幾兩屐<lb/>
懷人可但九迴腸驚風零亂芭蕉影冷雨凄迷菡萏香<lb/>
高尚劉君此肥遁優游物外乆韜光<hi>一作寧知百世有餘光</hi>
　　送栁道傳東歸<lb/>
賦詩南澗寫烏絲靄靄停雲去後思鄉國動成經嵗别<lb/>
江湖復與故人辭溪船斫鱠雲生柁松室聞猿月滿枝<lb/>
他日重尋言子宅咏歌應在<hi>一作唯許</hi>暮春時<lb/>
　　寄開元長老兼呈鄭明徳<lb/>
<pb n="KR4d0576_WYG_005-34a"/>
逺公令我詩興生堂下綠苔無俗情天女試散寳花墜<lb/>
曲生相逢青眼橫布金已住長老宅乞食應憐王舍城<lb/>
何當慧筏<hi>一作棹歌</hi>一來過同載唯許鄭康成<lb/>
　　呈良常安遇伯仲<lb/>
松陵竟失五車書梅里燒焚舊屋廬衰季悲吟歎羅隱<lb/>
盛時作賦羨相如伊優骯髒復何似臃腫支離聊與居<lb/>
日日秋風白蘋老門前江水接空虚<lb/>
　　送梁生讀書沈莊<lb/>
<pb n="KR4d0576_WYG_005-34b"/>
上蔡梁君譜系蕃凌煙勳業舊諸孫廬山傍斗可攬秀<lb/>
大江自岷初發源夜誦庭柯雜琴響春羮汀藻帶潮痕<lb/>
休文舊宅宜終隱歸近南湖祇樹園<lb/>
　　題王敬之壁<lb/>
我來陸莊如故鄉故鄉風景日凄涼解憂幸有盈樽酒<lb/>
慰眼新栽百畆秧蒲葉清波閒濯足荷花斜日起鳴榔<lb/>
當年李白成何事白髮縁愁萬丈長<lb/>
　　寄周履道<lb/>
<pb n="KR4d0576_WYG_005-35a"/>
兼旬不見周徵士落月空梁夢見之乆狎海鷗聊避世<lb/>
虚言市虎竟成疑尊前節序梅將玉鏡裏形容鬢已絲<lb/>
日暮煙濤隔城郭蕭條南渚一吟詩<lb/>
　　寄顧仲瑛<lb/>
江海秋風日夜涼蟲鳴絡緯促寒<hi>一作尚練</hi>裳民生惴惴瘡<lb/>
痍甚旅泛依依道路長衰栁半欹湖水碧濁醪猶趂菊<lb/>
花黃知君習靜觀諸妄林下清齋理藥囊<lb/>
　　寄王明卿<lb/>
<pb n="KR4d0576_WYG_005-35b"/>
不見孝廉踰十年高人風節自居然數間茅屋無人補<lb/>
一榻寒雲只獨眠酒榼時須栗里菊茶煙還煮惠山泉<lb/>
衡門不出棲遲久坐有孫登彈一絃<lb/>
　　題荆南精舍圖<lb/>
誰畫荆南精舍圖煙霏嵐翠墨糢糊林間野鹿時相逐<lb/>
洞口山猿不受呼尚有流泉悲夜雨已迷幽徑入寒蕪<lb/>
癡人莫彈西飛鶴雲外仙君恐姓蘇<lb/>
　　題米南宫石刻遺像<lb/>
<pb n="KR4d0576_WYG_005-36a"/>
千秋遺貌<hi>一作米公遺像</hi>刻堅珉却在荒煙野水濱絶歎莓苔<lb/>
迷慘淡細看風骨尚嶙峋山中仙塜芝應長海内清詩<lb/>
語最新地僻無人打碑賣緬懷英爽一傷神<lb/>
　　題畫貽王光大<lb/>
荆南山色青如染卜築正當溪水南浪舞漁舟鷗泛泛<lb/>
雪消沙渚栁毶毶涼軒楓葉晴雲綴秋浦荷花落日酣<lb/>
舊宅不歸幽夢逺呉松聊結小禪龕<lb/>
　　用王叔明韻題畫<lb/>
<pb n="KR4d0576_WYG_005-36b"/>
王郎筆力追前輩海岳新圖入卧遊獨鶴眠松猶警露<lb/>
孤猿掛樹忽驚秋陶潛宅畔五株栁范蠡湖中一葉舟<lb/>
同煮茯苓期嵗暮殘生此外更何求<lb/>
　　題趙榮墨竹<lb/>
縁江脩竹巧臨模慘淡松煙忽若無亂葉寫空分向背<lb/>
寒流篆石共縈紆春渚雲迷思鼓瑟青厓月落聴啼烏<lb/>
誰憐文采風流意謾賞丹青没骨圖<lb/>
　　辛亥六月三日寓實性源禪房為寫竹梢因賦三<lb/>
<pb n="KR4d0576_WYG_005-37a"/>
　　　首<lb/>
禪闗分榻<hi>一作開門便肻</hi>留人宿不夜長燃禮佛燈君已風流<lb/>
如惠逺我聊吟嘯答孫登來依結夏安居者莫厭無家<lb/>
有髪僧清夜哦詩江月白琅玕節下影鬅鬙<lb/>
此身已悟幻泡影浄性元如日月燈衣裏繫珠非外<hi>一作</hi>
<hi>不</hi>得波間有筏引<hi>一作要</hi>人登狂馳尚覓安心法𤣥解寧<lb/>
爲縛律僧曲几蒲團無病惱松蘿埀户緑鬅鬙<lb/>
殘生已薄崦嵫景猶䕶餘光似曉燈𤣥<hi>一作縣</hi>圃雨雲元<lb/>
<pb n="KR4d0576_WYG_005-37b"/>
不隔華嚴樓閣也湏登夢歸金菌山前路飯仰白雲窗<lb/>
裏僧獨鶴歩庭閒顧影西風吹鬢雪鬅鬙<lb/>
　　寫畫贈潘仁仲醫士<lb/>
屋角東風多杏花小軒容膝度年華金梭躍水池魚戱<lb/>
彩鳯棲林澗竹斜亹亹清談霏玉屑蕭蕭白髪㟁烏紗<lb/>
於今不二韓康價市上懸壺未足誇<lb/>
　　貞居君在餘杭北郭結樓居之號茅嶺行窩予久<lb/>
　　　欲往觀而未能也兹貞居適有來此之約因寄<lb/>
<pb n="KR4d0576_WYG_005-38a"/>
　　　一首<lb/>
已向雲林開别墅更聞茅嶺有行窩提魚就煮興不淺<lb/>
看竹頻來意復多梅隖雪晴紅綴蕚墨池水暖緑生波<lb/>
懸知潘令閒居賦不比陰山勅勒歌<lb/>
　　再用韻呈張伯雨潘子素<lb/>
團團桂樹覆巖阿茅屋歸來雪一窩髙卧故園竒氣在<lb/>
倦遊江海故人多楚山白雁遵寒渚練水長魚出素波<lb/>
去去南州書問少寂寥誰和紫芝歌<lb/>
<pb n="KR4d0576_WYG_005-38b"/>
　　　附次韻　　　　　　　　　　闕　名<lb/>
　扣舷溪子發陽阿落葉霜林見鳥窠清閟閣前春意<lb/>
　早蕭梁䑓上月明多顧瞻鳴雁嵇中㪚仰視飛鳬馬<lb/>
　伏波對酒忍思千古事潘郎刺促為誰歌<lb/>
　　東友<lb/>
幽窗談笑話生平屈指年華<hi>一作三十年前</hi>㡬變更白髪滿頭<lb/>
今已老青山排闥故多情桃花灼灼應無語春雨蕭蕭<lb/>
尚未晴明日扁舟期載酒南山笋蕨正堪烹<lb/>
<pb n="KR4d0576_WYG_005-39a"/>
　　曹伯高為曹尚書之子以卜居詩巻索題走筆漫<lb/>
　　　應<lb/>
清貧我早識尚書身没韓公為結廬可但家聲今不替<lb/>
猶趨禁直未全疎牕臨墨沼揚雄宅郭映雲林謝眺居<lb/>
共愛諸郎遊息地風雩閒咏暮春初<lb/>
　　陽春堂<lb/>
陽春堂下春波緑臘雪初消蕙草青未覺避喧離世俗<lb/>
也知習靜愛郊坰欲為野逕孤琴約盡醉華筵雙玉瓶<lb/>
<pb n="KR4d0576_WYG_005-39b"/>
見說陶朱有逺趣長松傾葢碧亭亭<lb/>
　　風雨<lb/>
風雨蕭條歌慨慷忽思往事已微茫山人酒勸花間月<lb/>
秦女箏彈陌上桑燈影半牕千里夢泥途一日九回腸<lb/>
此生傳舎無非寓謾認他鄉是故鄉<lb/>
　　　附次韻　　　　　　　　　　張　羽<lb/>
　看畫哦詩重慨慷百年翰墨付微茫已憐揮灑如摩<lb/>
　詰可忍悲歌似子桑名世幾人稱妙手舊遊隨處擾<lb/>
<pb n="KR4d0576_WYG_005-40a"/>
　愁腸雲林故事惟文藻遺跡偏多在逺鄉<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4d0576_WYG_005-40b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　清閟閣全集巻五<lb/>
</p>
<p>
</p>
  </div>
<div>
<head>清閟閣全集巻六</head> <lb/>
    <p>
<pb n="KR4d0576_WYG_006-1a"/>
欽定四庫全書<lb/>
　清閟閣全集巻六<lb/>
　　　　　　　　　　　　　元　倪瓚　撰<lb/>
　七言律詩<lb/>
　　屋漏<lb/>
寂寞江天暮色懸重隂愁絶巻塵編走看破壁雨沉竈<lb/>
思卧蘆花雪滿船風捲高<hi>一作臯</hi>堤沙<hi>一作髙</hi>樹抜泉翻野<lb/>
徑藥苗延青山天矯浮雲外自愛新秋爽氣鮮<lb/>
<pb n="KR4d0576_WYG_006-1b"/>
　　贈惟寅<hi>有引</hi>
　陳君惟寅天倪先生令子也天倪為黄清權高士之<lb/>
　甥清介孤峭甚似其舅讀書鼔琴不慕榮進澹泊無<lb/>
　欲以終其身惟寅能守其家法者也世故險巇安貧<lb/>
　自樂窮經學古教授鄉里色養得親之歡心友愛盡<lb/>
　弟妹之和樂綴葺詩文於以自娛余嘗愛其藻麗不<lb/>
　羣飄然有出塵之想聊摛鄙語用詠才華暮春之辰<lb/>
　忽過江渚出示新什相與披咏因成長句以歸美焉<lb/>
<pb n="KR4d0576_WYG_006-2a"/>
不見元方已隔年暮春孤坐此江邊政憂浪濶多風雨<lb/>
却喜君來共簡編諷咏新詩非偶爾艱虞逺别更凄然<lb/>
看花相約重過此已放栁條維酒船<lb/>
　　曲彦逺寄茗裹賦此道謝且求致梨栗木𤓰<lb/>
遶屋青山謝眺居木𤓰梨栗種扶疎不妨暇日騎官馬<lb/>
自喜清時少簿書九月授衣霜欲落百年回首雁飛初<lb/>
猶憐踽踽空山落茗裹封題逺慰予<lb/>
　　故吾<lb/>
<pb n="KR4d0576_WYG_006-2b"/>
縹緲青山日欲晡瀰漫秋水興何孤鶴歸城郭生新夢<lb/>
塵掩圖書尚故吾南畝藝苗傷碩䑕北窓臨磵聴啼烏<lb/>
醉歸倘乞封侯地便復移家傍酒壚<lb/>
　　三月二十二日雨懷荆溪舊遊寄原道<lb/>
憶昔荆溪棹酒船緑波摇蕩女蘿烟春茶未放仙人掌<lb/>
雨蕨先舒稚子拳巗間石上尋遺跡作賦題詩多昔賢<lb/>
今日空齋獨對雨幽懷猶夢白雲邊<lb/>
　　詶友生<lb/>
<pb n="KR4d0576_WYG_006-3a"/>
泖水山光照屋廬每思潘令賦閒居客愁不解連三月<lb/>
詩贈全勝枉尺書醉墨不妨拈秃筆狂吟時復近前除<lb/>
亂離自歎摧頹甚晝寢毋嗔老宰予<lb/>
　　二月晦日聴劉伯容彈琴<lb/>
逺思翩翩屬五湖一杯濁酒咏唐虞清琴忽作金石㺯<lb/>
佳士今猶山澤臞飛絮遊絲颺風日瀑流松吹灑巾襦<lb/>
羣龍汨溺淫哇乆古樂蕭條古道迂<lb/>
　　答元用<lb/>
<pb n="KR4d0576_WYG_006-3b"/>
野水浮鷗不世情煙濤漂泊羽毛輕雲移短棹忘機久<lb/>
雪㸃青山照眼明甫里宅邊逢酒熟吳松江上看潮生<lb/>
夫君為話征途苦惆悵令人意不平<lb/>
　　同通書記過鄭先生舊宅<lb/>
女蘿埀緑翳衡門野水通池没舊痕有道忘情觀物化<lb/>
清言如在想人存凄涼江海空茅宇慘淡煙埃委石尊<lb/>
一奠山泉薦芹藻古心寂寞竟誰論<lb/>
　　馬國瑞東臯軒<lb/>
<pb n="KR4d0576_WYG_006-4a"/>
未羨勲名馬伏波優游鄉土樂婆娑輕舟陌上山堪數<lb/>
細雨籬邊菊未過<hi>一作娑</hi>浩蕩五湖鷗夢逺蕭條萬里鶚<lb/>
情多寒宵偶伴<hi>一作㕔時有</hi>幽人宿月燭藜牀<hi>一作高懷</hi>幔緑蘿<lb/>
　　次韻張榮祿追和楊别駕賦王番陽東湖勝遊四<lb/>
　　　首呈雲浦耕雲二君<lb/>
秖今誰是番陽守别駕題詩凡幾春僚屬得才青瑣舊<lb/>
兒童騎竹白頭新當筵意欲凌雲外今日人誰問水濵<lb/>
陳迹寥寥風景切桃源何處覓遺民<lb/>
<pb n="KR4d0576_WYG_006-4b"/>
賓客從来逸興多雨深春渚綠増波笙簫載月廻鸞鶴<lb/>
雲錦飛裙織芰荷短世悠悠大槐國餘哀嫋嫋竹枝歌<lb/>
湖山寥落行人老翠影蒼煙寒蕩磨<lb/>
散亂鳬鷖發棹謳波明雲淨宛如秋酒杯青落垂楊影<lb/>
麈尾風生杜若洲匣裏鳴琴俄復掩盃中覆水竟難收<lb/>
白頭聞說開元盛雙淚滂沱似瀑流<lb/>
湖上晚風明綺霞春雲覆竹影交加歌喉圓滑吟山鳥<lb/>
舞袖低徊亂渚花綠淨碧虛寧敢唾星埀河注欲乗槎<lb/>
<pb n="KR4d0576_WYG_006-5a"/>
玉堂坐想當時勝榮祿詩成謾自誇<lb/>
　　贈王文靜<lb/>
靜寄軒中酒一罇陶然醉裏别乾坤碧桃花已當窓發<lb/>
翠竹隂須映户繁荏苒春光逐風雨婆娑嵗晚樂丘園<lb/>
詵詵更祝螽斯羽若欲宜男賸種萱<lb/>
　　知王子明韵<lb/>
從容浮沉多厚顔醉筵舞袖作弓彎雉羅孰是逃三窟<lb/>
豹管能窺見一斑縱酒已拚時共棄歌詩猶與世相關<lb/>
<pb n="KR4d0576_WYG_006-5b"/>
采薇巗穴聊終隠林下閒雲自往還<lb/>
　　送盛髙霞<lb/>
霜髪飄飄鶴上仙相逢遼海幾何年種桃遂有劉郎賦<lb/>
鼔瑟寧知曽㸃賢華表不歸塵汨汨吹簫何處月娟娟<lb/>
嗟余百嵗强過半欲借𤣥關<hi>一作窓</hi>靜學禪<lb/>
　　陸文玉見過時余初喪長子<lb/>
荆溪二月春風惡燈火論交夜對牀白鶴遶壇初露下<lb/>
碧梧滿地忽霜黄卜商失子人誰弔阮籍窮途只自傷<lb/>
<pb n="KR4d0576_WYG_006-6a"/>
政使陸郎能慰藉賦詩懷舊更凄涼<lb/>
　　贈道士李嘯虛<lb/>
龍虎巖前李鍊師幾時飛鳥洞庭垂晴天白鶴興閒逺<lb/>
秋水蒼龍光陸離山中杏熟從收穀堦下芝生看奕棋<lb/>
邂逅樓船海上便還應與爾道相期<lb/>
　　送霞外師過磧沙寺因寄鄭博士毅長老<lb/>
湖水東邊磧沙寺繙經室裏看爭棋食馴沙鳥巢當户<lb/>
坐愛汀雲影入帷恵逺向修為律縛康成終老只書癡<lb/>
<pb n="KR4d0576_WYG_006-6b"/>
寄語山靈莫疑怪松隂好䕶中興碑<lb/>
　　次韻贈林泉民張孟辰<lb/>
三徑誰尋二仲踪一丘木石紫溪翁思蓴張翰有清識<lb/>
閉閤茂深多祖風午夢池塘春草綠輕隂窓户落花紅<lb/>
應懷錫谷林泉勝山色依微在望中<lb/>
　　送葉道士東歸分得懸字用韻三首<lb/>
愁心黯對夕陽懸忽見高標喜欲顛似與人民千嵗隔<lb/>
更詢耆舊一凄然青燈綠酒看成醉秘篋珍圖自滿船<lb/>
<pb n="KR4d0576_WYG_006-7a"/>
歸去還臨劒池月定應歌此酌山泉<lb/>
憶爾心如旌斾懸相逢泖渚欲華顛窮冬風景吾衰矣<lb/>
落日煙濤思渺然八詠樓前思舊宅三高祠下覓歸船<lb/>
棲幽定洗塵喧耳剩吸東陽一斛泉<lb/>
君到茅簷雨溜懸采芝期我碧山顛掀髯一笑非徒爾<lb/>
隔世重逢豈偶然沙渚屐聲歸泖客晚潮帆影下江船<lb/>
為予一話艱危際雙淚沾衣似迸泉<lb/>
　　贈别榮子仁<lb/>
<pb n="KR4d0576_WYG_006-7b"/>
退食從容下玉除當年史館燦成書藝塲馳騁答賓戲<lb/>
筆陣縱横賦子虛山水娛情經亂後圖書連舸渡江初<lb/>
君來愧我無供給一勺寒泉薦菊葅<lb/>
　　雨中在林氏賦贈徐生<lb/>
終朝風雨洗炎歊隠几無言思泬寥已絶鳴蟬咽衰栁<lb/>
空吟翡翠集芳<hi>一作蘭</hi>苕嘉魚坊裏多名酒碧鳯橋邊欲<lb/>
晚潮二子翩翩<hi>一作林徐</hi>有髙致為陳筆墨逺相招<lb/>
　　戲題嚴錄事所集書畫藪<lb/>
<pb n="KR4d0576_WYG_006-8a"/>
雨餘晝逢嚴錄事手持書畫索題詩金題玉躞齊梁迹<lb/>
墓刻厓鐫秦漢碑把玩始驚繁巻軸品量還愧拙言詞<lb/>
古人冷淡今誰尚謾葺殘編慰所思<lb/>
　　以龍尾硯寄錢徵士<lb/>
龍尾誰磋古硯池庚庚𤣥璧隠風漪知君筆力能扛鼎<lb/>
愛我雲腴欲産芝投贈寧論百金直咏懷更賦五言詩<lb/>
唯應洗濯寒泉潔靜試松煤獨下帷<lb/>
　　宿清流堂<lb/>
<pb n="KR4d0576_WYG_006-8b"/>
衍慶院中無市聲清流堂上晚風清一𣲖濁涇從汚染<lb/>
百灘白月見空明我性非澄本爾淨外塵徒擾元不驚<lb/>
恒公宴坐清涼海還許遊人來濯纓<lb/>
　　題畫送僧<lb/>
　用大機吳人也住宜興保安寺壬子九月十九日將<lb/>
　還山戲冩秋樹筠石并詩以贈之且以呈方厓禪伯<lb/>
　云<lb/>
不到荆溪三十秋南津溪水亦東流用公近住金鵞嶺<lb/>
<pb n="KR4d0576_WYG_006-9a"/>
魏族猶隣白虎丘楓葉斕斑霜落後竹枝蕭瑟渚邊頭<lb/>
歸逢古徳方厓叟為話談𤣥舊日遊<lb/>
　　夜宿張判府環綠軒贈𤣥度<lb/>
戊申十月十八夜環綠軒中借榻眠舞影霜筠風細細<lb/>
縈窓素練月娟娟此生寄迹雁遵渚何處窮源漁刺船<lb/>
染筆題詩更秉燭語深香冷思凄然<lb/>
　　子章號夢庵走筆題<lb/>
夢庵春夢幾時醒隠約江湖且寓形愁見亂離心忽忽<lb/>
<pb n="KR4d0576_WYG_006-9b"/>
迹疎親友淚熒熒松陵遇我才經宿浙水歸舟且暫停<lb/>
蕉鹿紛紛何得失霞明煙外數峰青<lb/>
　　江上遇楊徳朋<lb/>
吳淞江上米家船邂逅龜蒙舊宅前政似燕鴻交泛泛<lb/>
聊憑楮穎度年年糟牀滴雨誰沽酒破衲蒙頭獨坐禪<lb/>
莫學山僧空載月主人情重更留連<lb/>
　　題春山髙士圖和韻<lb/>
扁舟溪上數來過白髪殘春奈我何栁絮如煙迷曉浦<lb/>
<pb n="KR4d0576_WYG_006-10a"/>
杏花飛雪點春波林扉有客圖丘壑石室何人帶女蘿<lb/>
欲和華山髙隠曲羇愁悽斷不成歌<lb/>
　　過桐里<lb/>
依㣲桐里接松陵綠玉青瑶繚復縈為咏江城秋草色<lb/>
獨行煙渚暮鐘聲黄香宅裏留三宿甫里門前過幾程<lb/>
借書市藥時來往未<hi>一作不</hi>許居人識<hi>一作道</hi>姓名<lb/>
　　寄陳余二校書<lb/>
吳松江水碧沄沄忽憶江城<hi>一作陳余</hi>兩隠君酒艇時揺夜<lb/>
<pb n="KR4d0576_WYG_006-10b"/>
濤月書帷影亂晴窓雲一貧老我長為客二仲英賢已<lb/>
著文何事雙魚俱寂寞𤣥<hi>一作清</hi>言經嵗不相<hi>一作況不使余</hi>聞<lb/>
　　宿普度僧舎<lb/>
悲涼華屋總荒墟人事乖張已久如兩部草池蛙鼔吹<lb/>
一襟桐露鶴堦除狂遊且盡餘生酒宿習猶存半舸書<lb/>
初日輕煙棹歌去江潭栁影亦蕭疎<lb/>
　　贈姚掾史<lb/>
相府共推三語掾卜居曽占九龍峰美髯不獨如靈運<lb/>
<pb n="KR4d0576_WYG_006-11a"/>
佳句仍兼似鮑容我有茅齋當絶壁時看晴雪落長松<lb/>
因君唤起故園夢仿彿三生石上逢<lb/>
　　賦居延王孫徳新小隠軒<lb/>
志隠寧須分小大不論廛市與山林橘中之樂固不淺<lb/>
壺裏有春藏更深奕戲自能忘世事酒尊聊用散沖襟<lb/>
莘耕巗築茍無遇豈有朝堂論道心<lb/>
　　次徳機韻<hi>一作賦徳機荆南精舎圖</hi>
溪上田園定有無愁將歸思畫成圖春林寂寂花開落<lb/>
<pb n="KR4d0576_WYG_006-11b"/>
風牖泠泠鬼嘯呼尚有流泉悲夜雨已荒幽徑入寒蕪<lb/>
何當一舉同黄鵠未覺山川路鬰紆<lb/>
　　别彦貞<lb/>
空齋風雨話連宵歸夢不知山水遥鶴逺城荒嗟寂寂<lb/>
香霏髩影共蕭蕭市中乳虎人三語燈下寒葅酒一瓢<lb/>
無念百年聊樂爾海甌飛去定難招<lb/>
　　挽鶴溪張先生<lb/>
子述孫承久熾昌薦饑多施活人方句金壇下良常洞<lb/>
<pb n="KR4d0576_WYG_006-12a"/>
白鶴溪邊世夀堂孔壁遺書覘古學祗園法藏溢神光<lb/>
乗雲笑謝人間世九秩逍遥返帝鄉<lb/>
　　首夏即興呈貞居<lb/>
鵝鴨如雲散碧漪來禽青李壓低枝深林汲澗常聞虎<lb/>
清晝焚香獨下帷路出城東無十里燕來堂上不多時<lb/>
可憐稚笋都成竹忽見春蠶已吐絲<lb/>
　　寄盛髙霞<lb/>
不見情親踰一載素書到手淚滂沱仙人脫骨煩重瘞<lb/>
<pb n="KR4d0576_WYG_006-12b"/>
去鶴思歸忍再過墓左碑隨煙燼冷手栽松斷斧斤多<lb/>
知君欲話悲辛意慟哭爭如後會何<lb/>
　　題畫貽王光大<lb/>
荆南山色隠晴明暖翠當窓不用圖避世移家今十載<lb/>
盛書連舸泊三吳可憐畫巻撩歸夢依舊香奩傍藥爐<lb/>
珍重故人王架閣筆能扛鼎要人扶<lb/>
　　寄白石<lb/>
僦屋渝盟也任渠爭巢野鵲厭鳩居人情轉劇空懷土<lb/>
<pb n="KR4d0576_WYG_006-13a"/>
家具無多莫借車踽踽獨行良不易紛紛薄俗竟何如<lb/>
波瀾翻覆從千變道眼遐觀熱惱余<lb/>
　　送杭州謝總管<lb/>
南省迢遥阻北京張公開府任豪英守臣視爵等侯伯<lb/>
僕射親民如父兄錢廟有碑刓夜雨岳墳無樹著秋聲<lb/>
好將飲食濡饑渴何待三年報政成<lb/>
　　丙午十一月十九日避泖上丁未十二月十六日<lb/>
　　　始去此至陳溪分湖間矣因寫喬柯竹石并題<lb/>
<pb n="KR4d0576_WYG_006-13b"/>
泖渚淹留再燠寒移居何處卜林巒可憐産不能恒業<lb/>
聊復心隨所遇安船底流澌微淅淅葦間初日已團團<lb/>
故人存没應難訪愁裏題詩强自寛<lb/>
　　寄錢伯行<lb/>
春雨斑斑長菊苗坐憐依砌蕙花消此時行逕泉侵溼<lb/>
閉户哦詩江怒濤<hi>一作動揺</hi>政爾清虛忘世傲不妨貧賤使<lb/>
人驕下帷寂寞錢徵士艇子看花許我邀<lb/>
　　題本中峰觀蓮像<lb/>
<pb n="KR4d0576_WYG_006-14a"/>
東南唱道據禪林諷咏蓮心契本心善矣不塵仍不染<lb/>
美哉如玉復如金三周妙法耆闍崛十大開花玉井岑<lb/>
今日仰師猶古佛風波回首一長吟<lb/>
　　呈良常<lb/>
無家已老復何歸碧樹團團尚夕暉清越風湍帝子瑟<lb/>
縱横隴畝僧伽衣世波汨溺毋溷我節序炎涼且息機<lb/>
白鳥汀前坐來久泉侵野徑暮依微<lb/>
　　寄朱府判<lb/>
<pb n="KR4d0576_WYG_006-14b"/>
明月娟娟夜二更挑燈孤坐不勝情尊前舊恨多年積<lb/>
枕上新愁何處生已作閒雲孤鶴去不堪隨栁傍花行<lb/>
使君為省春田出可念憂時老釣耕<lb/>
　　清明<lb/>
江雲籠雨白煙生愁眼看花淚濕纓可惜紅英滿芳草<lb/>
又經上已復清明漂漂羈旅燕鴻迹眤眤愁思兒女情<lb/>
老鶴莫教塵土涴碧巗松下紫芝榮<lb/>
　　寄徐季明<lb/>
<pb n="KR4d0576_WYG_006-15a"/>
海虞山下徐公宅脩竹長松左右栽陳榻待君時一下<lb/>
顧園有客莫驅回至今清夢依依在欲寄新詩草草裁<lb/>
自是漫郎嫌俗子也應魚石有蒼苔<lb/>
　　學書<lb/>
幾叢枸杞䕶藩籬一徑莓苔卧鹿麋獨許陶泓為宻友<lb/>
更呼毛頴伴幽棲野鶩家鷄成品第來禽青李入書題<lb/>
臨池自嘆清狂甚真好還同鍛栁嵇<lb/>
　　贈范壻<lb/>
<pb n="KR4d0576_WYG_006-15b"/>
范公文杏園西宅喧寂一塵還<hi>一作渾</hi>異宜鼔琴深林調<lb/>
清越讀書稚子聲唔吚簾旌不動香如霧硯席生涼雨<lb/>
散絲欲飲寒泉錫麓洞暫違清賞一題詩<lb/>
　　題鄧氏扇上<lb/>
鄧家層軒留十日陸郎酒船來百回蓴羮鱸鱠亦已甚<lb/>
氷甌雪碗何為哉江雲飄飄委坐席㟁栁埀埀落酒杯<lb/>
飲酣戲寫齊紈扇山河㣲影月徘徊<lb/>
　　李文逺製墨次吳寅夫韻<lb/>
<pb n="KR4d0576_WYG_006-16a"/>
潘衡墨法老坡傳承晏昆仍又幾年獨依山室燒桐子<lb/>
贈與仙人寫内篇石竈霞光存活火夜帷雲影炫晴煙<lb/>
要知文字遺不朽猶向詩中咏墨仙<lb/>
　　贈墨生吳善<lb/>
吳生製墨變潘法住近義興山郭中洗玉巧當前澗水<lb/>
采花還覓古時桐照夜虹光燈隠壁拂雲鸞尾谷生風<lb/>
長年圭璧富潤屋我善養生那有窮<lb/>
　　贈墨生沈學翁<lb/>
<pb n="KR4d0576_WYG_006-16b"/>
　沈學翁隠居吳市燒墨以自給所謂不汲汲於富貴<lb/>
　不戚戚於貧賤者也煙細而膠清黒若點漆近世不<lb/>
　易得矣因賦贈焉<lb/>
桐煙墨法後松煙妙賞坡翁已久傳麋角膠清瑩𤣥玉<lb/>
龍文刀利淬寒泉山廨唯珍白鵞帖雲窻誰錄古苔篇<lb/>
愛爾治生吳市隠收煤一室數燈然<lb/>
　　四月二十八日篷屋題<lb/>
江湖風雨夢頻驚舟楫沿洄莫計程不幸乃今成大幸<lb/>
<pb n="KR4d0576_WYG_006-17a"/>
有生真亦似無生郄生自足賢賔主岑氏誰言好弟兄<lb/>
世故愛憎從毁譽一杯聊復暢幽情<lb/>
　　擬賦岳鄂王墓<lb/>
耿耿忠名萬古留當時功業浩難收出師未久班師急<lb/>
相國翻為敵國謀廢壘河山猶帶憤悲風蘭蕙總驚秋<lb/>
異代行人一灑淚精爽依依雲氣浮<hi>一作荒墳落日重回頭</hi>
　　再二首<lb/>
姦任忠誅轉謬悠鄂王固豈為身謀中興可望隳成業<lb/>
<pb n="KR4d0576_WYG_006-17b"/>
南渡何心報敵讐廢壘山河猶帶憤悲風蘭蕙總驚秋<lb/>
莫言當日民遮哭更使他年過客愁<lb/>
丹楓落日隠荒祠蕭瑟清秋志士悲復國豈期讒賣國<lb/>
出師何遽詔班師少康一旅應無計李牧多功徒爾為<lb/>
汨汨江流寫餘恨可憐宋祚亦終移<lb/>
　　盧公武甫當世衰道巻之際獨能學行偉然不但<lb/>
　　　賢於流俗而遂已不愠人之不知嗜古金石刻<lb/>
　　　辭汲汲若饑渴隠居婁江之鹿城澹泊無營若<lb/>
<pb n="KR4d0576_WYG_006-18a"/>
　　　將終其身焉命予賦鹿城隠居詩因賦<lb/>
避俗龎公隠鹿門鹿門静亦絶塵喧釣緣水北菰蒲渚<lb/>
牕俯江南桑柘邨書蠧字殘繙汗簡石魚名古刻窪尊<lb/>
地偏舟檝稀來往獨有煙潮到㟁痕<lb/>
　　和甘白先生樂圃林居二首甲寅六月五日<lb/>
闗闗幽鳥綠隂濃林塢陂池曲曲通荷雨逗涼侵北牖<lb/>
汀雲度水迅南風清琴詠雅寧諧俗濁酒攻愁似有功<lb/>
聞道秋來偏起蚤一簾晨露引髙桐<lb/>
<pb n="KR4d0576_WYG_006-18b"/>
竹裏齋厨栁下渠幽林風景自應殊家無甔石惟憂道<lb/>
鄰斷炊煙急索租山水巍蕩聊足樂雨雲翻覆豈吾徒<lb/>
蘧蘧栩栩天涯夢楚水湘雲呌鷓鴣<lb/>
　　十六日夜聴甘白彈琴<lb/>
漙漙夕露淨衣巾虛牖琴聲向夜分變雅變風由正始<lb/>
江濤江雨洗炎氛煙中雉雊登春木石上猿吟隔嶺雲<lb/>
山意寂寥知者少匣藏無使世人聞<lb/>
　　二十八日又一首<lb/>
<pb n="KR4d0576_WYG_006-19a"/>
白蘋風起日初沉露坐鳴琴望碧岑七月炎歊已流火<lb/>
一聲氷玉落空林平沙幽結嬋娟恨飛佩空遺縹緲音<lb/>
清景娛人羣動寂冷然真足洗予心<lb/>
　　貞夀堂為吳縣尹楊彞作<lb/>
貞夀堂前風日遲天夭寸草答春暉兒兮事育心無怍<lb/>
母氏康寧志不違後日腰懸季子印只今身著老萊衣<lb/>
熙然鶴髪照綠酒金鴨火温香靄微<lb/>
　　因儒者董惟明至荆溪輒寫贈别士元鄉契一詩<lb/>
<pb n="KR4d0576_WYG_006-19b"/>
　　　以呈厓翁知己承數念及恐欲知近况何如耳<lb/>
古徳乖違已數年相逢吳苑話迍邅木魚晨粥同僧赴<lb/>
仙掌春茶破悶煎採藥童歸隨貿市眠松老鶴伴棲禪<lb/>
語離更問余何適思屬江雲浦月邉<lb/>
　　兩往候見皆不得面賦此奉寄以寫我心須稍涼<lb/>
　　　再謁耳瓚上惟寅髙士<lb/>
兩到幽居不一逢青苔行徑白雲封敲門自看池上竹<lb/>
悲嘯更倚風前松足疲塵土三伏日思屬雲屏九疊峰<lb/>
<pb n="KR4d0576_WYG_006-20a"/>
解帶牆隂憩孤寂暮歸林下已鳴鐘<lb/>
　　野舟西堂吾鄉之英才也辛酉冬仲邂逅於簡邨<lb/>
　　　蘭若為寫江山夕照圖并詩以贈野舟又號牧<lb/>
　　　菴故云耳<lb/>
鵬摶鯤化未逍遥大吕黄鐘久寂寥燕處丘園真足樂<lb/>
貪愚海賈定難招能禪豈復沉空寂善牧寧當犯稼苗<lb/>
逢著吾鄉閒老子地爐連榻話連宵<lb/>
　　題陳虛碧畫<lb/>
<pb n="KR4d0576_WYG_006-20b"/>
虛碧真人物外遊尚餘遺跡雪鴻洲城荒鶴怨無窮恨<lb/>
雨駭風驚滿眼愁紅樹青山棲石馬碧花翠蔓引牽牛<lb/>
我來仿彿三千嵗清淺蓬萊幾度秋<lb/>
　　八月二日雨涼寄道翁親契<lb/>
飄颻江雨沃秋陽戢翼幽禽葉底涼庭砌苔滋連竹淨<lb/>
陂塘荷氣勝花香結茅何處足松水歸夢逺林餘磵岡<lb/>
惆悵同心阻攜手掩扉山室聴鳴螿<lb/>
　　留别道翁二首<lb/>
<pb n="KR4d0576_WYG_006-21a"/>
一室蕭閒無市聲浦雲沙鳥到堦庭朋來直諒惟三益<lb/>
心醉離騷與六經曠世有懷頭已白經年不見眼猶青<lb/>
江村又作思君夢睡起長吟月滿汀<lb/>
綠雲幽思接飛猱與子乖邊更鬰陶門掩候蟲秋寂寂<lb/>
窗明風栁夕騷騷滄江波外孤帆舉太華峰顛一凖髙<lb/>
歸去青苔黄葉落托鄰樵牧共遊遨<lb/>
　　題顧定之為周正道寫篔簹圖<lb/>
蕭蕭瑟瑟一林風寫與城東拙逸翁石室先生仙去逺<lb/>
<pb n="KR4d0576_WYG_006-21b"/>
虎頭孫子獨稱雄霜毫淡墨隂晴外曙月寒牕夢寐中<lb/>
對月懷人一悲慨雪泥蹤跡似飛鴻<lb/>
　　和拙逸翁謝惠紙扇之作<lb/>
楮箑輕於一葉桐凄凄懷袖灑溪風吟揺楊栁春煙綠<lb/>
醉障荷花落日紅疑是片雲飛忽墮修成寶月様偏同<lb/>
美人半掩歌唇小翠黛清眸莫惱公<lb/>
　　次拙逸叟立春韻<lb/>
雪泥縱跡歎飛鴻逐逐馬牛千里風去日年光悲少壯<lb/>
<pb n="KR4d0576_WYG_006-22a"/>
中星時節自西東園梅破臘花渾白詩老逢春語更工<lb/>
獨有無家霜髩客寒㕔咄咄坐書空<lb/>
　　題周遜學天香深處巻<lb/>
城柝啼烏風滿裳月明琪樹影侵牆霏㣲露下琴尊淨<lb/>
鬰勃胸中書傳香山隔浦城迷去雁草荒吳苑泣寒螿<lb/>
黄雲堆逕無行跡幽思迢迢夢故鄉<lb/>
　　次遜學道經錫麓懷外家韻<lb/>
九龍峰色葉蒼茫雲卧西溪夢洛陽鴻漸草堂泉石在<lb/>
<pb n="KR4d0576_WYG_006-22b"/>
春申祠宇草苔荒千年仁術傳鄒孟萬里風煙壯帝鄉<lb/>
欲覓外家成惆望船窓風雨灑㣲涼<lb/>
　　一菴大士舊雖識未深相知庚子二月十四日復<lb/>
　　　訪之於夀明即留三宿挹其風標聴其言論始<lb/>
　　　知古徳師也余恐其慈忍拯溺之心過甚未即<lb/>
　　　深僻幽閒之地乃寫竹稍并賦以撼之云爾十<lb/>
　　　六日懶瓚和南<lb/>
夀明寺裏連宵話震澤汀前永日留雨葉風梢愁寂寂<lb/>
<pb n="KR4d0576_WYG_006-23a"/>
陶泓毛頴思悠悠蓬萊莫道仙人逺兜率還同大士遊<lb/>
乞子玉牕清鳯尾能從歸掃白雲不<lb/>
　　壬子正月廿三日邂逅芝年講主於婁江朱氏之<lb/>
　　　芥舟軒中芝年熟天台三教旨嚴菩薩之戒儀<lb/>
　　　七遮既淨一乘斯悟與語久之歛袵敬歎因寫<lb/>
　　　圖賦詩以贈<lb/>
優鉢曇花不世開道人定起北巖隈逺山迢遞窓中綠<lb/>
埀栁低昻水次栽丈室淨名禪不二三生圜澤夢應廻<lb/>
<pb n="KR4d0576_WYG_006-23b"/>
閒雲野鶴時相遇草草新詩為爾裁<lb/>
　　七月六日雨宿雲岫幽居文伯賢郎以紙索畫因<lb/>
　　　寫秋亭嘉樹圗并詩以贈<lb/>
風雨蕭條晚作涼兩株嘉樹近南牕結廬人境無來轍<lb/>
寓跡醉鄉真樂邦南渚殘雲宿虛牖西山清影落秋江<lb/>
臨流染翰摹幽意忽有衝煙白鶴雙<lb/>
　　留别勝伯徵君<lb/>
清修卓行虞徵士食粥三年致母喪詩法道園能入室<lb/>
<pb n="KR4d0576_WYG_006-24a"/>
畫傳洪谷早升堂獨髙落落松筠節不逐悠悠鵷鷺行<lb/>
此日别君江海去波光鷗影思㣲茫<lb/>
　　寄惟允<lb/>
我别陳公才五霜未應髪白視茫茫句哦夜雨懷無己<lb/>
冠著方山似季常夏沼己浮蓮蕋碧春衣猶怯樹隂涼<lb/>
久知服食清虛甚更試山翁煮石方<lb/>
　　題安處齋<lb/>
湖上齋居外史家淡煙疎栁望中賒安時為善年年樂<lb/>
<pb n="KR4d0576_WYG_006-24b"/>
處士謀身事事佳竹葉夜香缸靣酒菊苗春點磨頭茶<lb/>
幽棲不作紅塵客遮莫寒江捲浪花<lb/>
　　送虞勝伯之雲間求先世遺書<lb/>
　虞勝伯徵君隠居行義家甫里埀二十年不以姓名<lb/>
　求知於時之聞人道園先生其從叔祖也先世雍公<lb/>
　遺文道園先生欲求而不可得勝伯必欲以意購取<lb/>
　之可謂有志而不忘其所自矣聞此書藏松江俞子<lb/>
　中推官宅推官没已久而子俊州尹其弟能假以歸<lb/>
<pb n="KR4d0576_WYG_006-25a"/>
　勝伯非仁人義士之存心乎州尹吾故人也因書以<lb/>
　為之請陶蓬大尹見之當有以教我也<lb/>
州谷沄沄逝水波雍公勛業未消磨况當異代求文字<lb/>
尚有聞孫校舛訛京國不聞收汗馬草萊終見没銅駝<lb/>
誰陳聖主賢臣頌奈爾隂山勅勒歌<lb/>
　　上平章班師<lb/>
金章紫綬出南荒戎馬旌旗擁道傍奇計素聞陳曲逆<lb/>
元勲今見郭汾陽國風自古周南盛天運由來漢道昌<lb/>
<pb n="KR4d0576_WYG_006-25b"/>
妖賊己隨征戰盡早歸丹闕奉清光<lb/>
　　次韻畣陳叔方早春見懷二首<lb/>
隔江山翠晚依㣲隠映江邊白板扉事往依依驚嵗改<lb/>
老來念念覺前非己看庭草侵行徑漸有汀花拂釣磯<lb/>
慚愧詩篇慰幽獨白頭從此莫乖違<lb/>
清夜哦詩手自書也應把燭倩官奴瘦牛犖确荒田隴<lb/>
肥馬蹣跚笑瓠壺且釀松花江水碧更分煎术嶺雲腴<lb/>
人間誰覓𤣥真子春雨扁舟釣綠蒲<lb/>
<pb n="KR4d0576_WYG_006-26a"/>
　　贈周校書<lb/>
中元習靜松江渚回首塵埃多厚顔富貴不如長處賤<lb/>
奔馳何似得心閒叅天竹樹存真碧動地波瀾任往還<lb/>
輸與金溪周處士避人探道掩松闗<lb/>
　　西神仙行<hi>載錫山志</hi>
昔在九龍雲霧中泉邊蠟屐遍行踪南樓明月看時好<lb/>
西澗故人行處逢亂後不聽驚鶴錫夢回猶憶下堂鐘<lb/>
休兵即欲幽棲去見說禪房膝可容<lb/>
<pb n="KR4d0576_WYG_006-26b"/>
　　送朱善良<lb/>
之子才華足起予迥如明月麗清渠方誇道韞哦春雪<lb/>
已見梁鴻挽鹿車榕葉擁厓山店逺海濤喧枕夜城虛<lb/>
明年好鼔澄江柁歸奉江波雙鯉魚<lb/>
　　老唐有詩見寄謂冷淡無錢覓即欲返棹豈知不<lb/>
　　　冷淡而冷淡中有温甘者存焉<lb/>
春風春雨不勝寒江路無泥雨即乾千樹梅花明屋裏<lb/>
一痕山翠出林端髙情不許庸人識俗眼何從妙畫看<lb/>
<pb n="KR4d0576_WYG_006-27a"/>
若對陶公談世利唐翁可謂沐猴冠<lb/>
　　易尚賢赴鮑郎場司丞次王叔明韻<lb/>
江山寥落白雲飛城郭煙濤獨鶴歸碧落輕㠶來縹緲<lb/>
夕陽逺樹見依㣲熬波霜雪良艱苦富國魚鹽果是非<lb/>
猶歎蝸牛廬底客焜黄時節尚絺衣<lb/>
　　白馬寺通長老修圓覺期化緣<lb/>
惠逺深心白蓮社湯休麗句碧雲篇懴摩不懈香燈供<lb/>
般若仍通文字禪雨後春池芹細細月明寒渚竹娟娟<lb/>
<pb n="KR4d0576_WYG_006-27b"/>
東林門外聞鐘返惟有陶公妙入𤣥<lb/>
　　至正九年八月十六日計籌山吕尊師訪予蕭閒<lb/>
　　　館為予言顧仲瑛徵君玉山隠居之勝輒想象<lb/>
　　　賦長句以寄他日尚同袁南宫攜琴嘯咏竹間<lb/>
　　　也<lb/>
解道玉山佳絶處山中惟有吕尊師己招一鶴來庭樹<lb/>
更養羣鵞戲墨池松風自奏無弦曲桐葉新題寄逺詩<lb/>
若許王猷性狂僻徑來看竹到堦墀<lb/>
<pb n="KR4d0576_WYG_006-28a"/>
　　别章鍊師<lb/>
方舟共濟春江濶訪我寒煙菰葦中鼔柁斜衝薲葉雨<lb/>
鈎簾半怯杏花風仙人壇上芝應碧玉女窓前桃未紅<lb/>
擬趂輕㠶數來往縹壺不惜酒如空<lb/>
　　送盛道士遊越<lb/>
浙東山水隔層雲雪霽千峰曉不分蕭瑟松林疑鶴語<lb/>
縱横苔石見羊羣昔聞陽洞啟神秘中有仙人留玉文<lb/>
羨爾尋真不辭逺好隨煙霧挹飛裙<lb/>
<pb n="KR4d0576_WYG_006-28b"/>
　　送元白上人住中竺<lb/>
求法髙僧何處去向中天竺最髙峰飛鳶欲没天低樹<lb/>
杖錫應投湖外鐘半席白雲臨碧澗四更落月掛長松<lb/>
定回依約三千嵗若見拈花紹逺宗<lb/>
　　因吳國良過玉山草堂賦詩奉寄<lb/>
玉山樹色隠朝陽更著魚莊近草堂何處唱歌聲欵乃<lb/>
隔雲濯足向滄浪珍羞每送青絲絡佳句多投古錦囊<lb/>
幾問掉船尋好事辟疆園圃定非常<lb/>
<pb n="KR4d0576_WYG_006-29a"/>
　　昔張外史有古銅洗種小蕉白石上置洗中名之<lb/>
　　　曰蕉池積雪軒西園老人追和張劉二君詩書<lb/>
　　　掛軒中余亦為之次韻<lb/>
雪中芭蕉見圗畫蕉池積雪終凋零風翻牕裏浪花白<lb/>
雨壓牀頭雲葉青詩人超軼有逺思造物變幻難逃形<lb/>
爾亦林居喜幽事曉浥石溜攜銅瓶<lb/>
　　題良夫遂幽軒<lb/>
來訪幽居秋滿林塵喧蹔可散煩襟風迴研沼揺山影<lb/>
<pb n="KR4d0576_WYG_006-29b"/>
夜靜寒蛩和客吟危磴白雲侵野屐高桐清露濕牕琴<lb/>
蕭然不作人間夢老鶴眠松萬里心<lb/>
　　贈茅山陳太虛<lb/>
三茒山色隠晴空君住華陽第幾峰隂磵石梁懸螮蝀<lb/>
曉窓雲氣結芙蓉南遊白拂凝塵久西去青牛何處逢<lb/>
嵗晚棲息足松水遲予飛屩往相從<lb/>
　　題朱澤民為良夫作耕漁軒圖<lb/>
寂寂溪山面碧湖輕舟煙雨釣菰蒲曉耕巗際看雲起<lb/>
<pb n="KR4d0576_WYG_006-30a"/>
夕偃林間到日晡漢書自可掛牛角阮杖何妨挑酒壺<lb/>
江稻西風鱸鱠美依依蓐食待樵蘇<lb/>
　　和正道哭外孫張汶二首<lb/>
幼能為學日劬書一病兼旬遂隕軀已怪飛來坐隅鵩<lb/>
俄驚斃此渥洼駒窓閒夜雨青燈曉庭下㣲霜碧樹枮<lb/>
谷鳥呼兒聲慘惻傷心慈母體為痡<lb/>
富貴夀夭柄誰操造物無情偶自遭病葉辭柯驚宿雨<lb/>
殘燈照室歛餘膏外翁攜幼情如失慈母思兒夢亦勞<lb/>
<pb n="KR4d0576_WYG_006-30b"/>
忍聽風前泣幽咽城樓吹角月當壕<lb/>
　　送賴善卿采詩<lb/>
陳詩昔在周盛日刪詩已是衰周餘祖述孰能加四始<lb/>
研窮我已後諸儒嗟子用意亦勤厚聽音知政非迂疎<lb/>
願排閶闔獻采錄坐變四海如唐虞<lb/>
　　題本立中上人雲山望松圖<lb/>
西望雲山何處亭鶴歸松栝秋㝠㝠上人不廢蓼莪句<lb/>
山室長書貝葉經未應佛法外孝弟定感仙手鐫碑銘<lb/>
<pb n="KR4d0576_WYG_006-31a"/>
過家上冢世代隔慟哭亭前蘿月青<lb/>
　　次孟辨見寄兼柬立中藴中二大士<lb/>
江水空青好卜居㑹衝春雨過平湖雲山欲覓無聲句<lb/>
花果誇傳没骨圖莫倚陸機曾入洛最憐張翰獨思吳<lb/>
本瓊二士平安否應共清吟對酒壺<lb/>
　　贈述首座<lb/>
述也嘗為第一座袈裟曽染苾芻尼烏鳶翔舞隨施食<lb/>
龍象森嚴聴白椎歸錫湖崩沙際路晨飡笋茁岸邊籬<lb/>
<pb n="KR4d0576_WYG_006-31b"/>
何當就子西汀樹著我輕舟一暫維<lb/>
　　九日田舎小酌<lb/>
身世浮沉如漏舟師亡道䘮獨悲秋蛩寒尚復吟秋草<lb/>
狐死猶能正首丘强理篋書聊自慰急呼家釀與澆愁<lb/>
不堪萸菊生佳色悵望雲山憶勝遊<lb/>
　　和默菴遊林屋二首<lb/>
聞道尋真林屋洞歸來笠澤路應賒未須勅賜鑑湖水<lb/>
所憶傳經許掾家蒸术煙侵雲去逸歸樵路逼澗崩斜<lb/>
<pb n="KR4d0576_WYG_006-32a"/>
只恐武陵迷去向移船處處遍桃花<lb/>
君向山中餌絳霞行徑丘壑路忘賒仙公久住金庭館<lb/>
秘訣應留玉斧家湖上帆將青影度煙中鳥趂夕陽斜<lb/>
亦欲維舟候春水華林相約采松花<lb/>
　　題竹<lb/>
歎息真成汗漫遊經春歴夏又嗟秋林居已是能鳴士<lb/>
顧我寧非不繫舟江渚出吟聊自適竹梢清淚浩難收<lb/>
王孫莫道歸來好芳草天涯恨未休<lb/>
<pb n="KR4d0576_WYG_006-32b"/>
　　三月廿日遊海雲蘭若寫竹石古槎<lb/>
春盡湖濱偶獨來髙僧煮茗話和諧鳥啼花落忽如夢<lb/>
水影苔文渾上堦坐咏逺遊悲世慮閒將曠達遣愁懷<lb/>
竹林生筍還相别人事暌離亦易乖<lb/>
　　十三日晚步良輔南園<lb/>
晚步南園秋滿林蒼茫斜日一登臨清池風度揺山影<lb/>
隂砌蛩悲和客吟窓下玉琴桐露濕竹間幽徑野泉侵<lb/>
雲樓不作人間夢白鶴眠松萬里心<lb/>
<pb n="KR4d0576_WYG_006-33a"/>
　　次薩天錫韻寄張外史<lb/>
谷口路㣲山木合濕衣空翠不曾晴饑猿扳檻為人立<lb/>
寒犬號林如豹聲小閣秋清聴雨卧長林日出採芝行<lb/>
道心得失已無夢沐髪朝真候五更<lb/>
　　　附錄次韻　　　　　　　　　闕　名<lb/>
　梁溪嵗莫若為情溪上梅花待雨晴徑雪曉埋山屐<lb/>
　齒簷氷夜墮石牀聲内篇持向松根讀如意攜將竹<lb/>
　裏行短晷何能理幽事南窓剪燭話寒更<lb/>
<pb n="KR4d0576_WYG_006-33b"/>
　　寄鄭徵士<lb/>
谷口子真今最賢久别鬰鬰夢相牽好營秫田多釀酒<lb/>
欲買茅屋尚無錢兄病每書賒藥券客來唯候煮茶煙<lb/>
闔閭城東有艇子憶爾青燈相對眠<lb/>
　　　附次韵　　　　　　　　　　鄭元祐<lb/>
　穴培薜荔根株懸倒架葡萄藤蔓牽非無洛下先生<lb/>
　屋須待卭州錄事錢鴻雁天髙青不雨鶺鴒沙暖白<lb/>
　生煙松雲隠屋結構未何日書來解榻眠<lb/>
<pb n="KR4d0576_WYG_006-34a"/>
　　　又　　　　　　　　　　　　張天雨<lb/>
　衣桁常容蛛網懸石牀渾讓女蘿牽道術何煩孔郎<lb/>
　廟屋廬政用郄超錢泉崩澗底歸樵路雨壓厨頭蒸<lb/>
　术煙誰見西林拆書夜一枝風竹鵓鳩眠<lb/>
　　和朱秉中三首<lb/>
鳥啼花落水西潯幾日門前春水深避世何心歌白石<lb/>
論交原不在黄金樗散餘年猶嗜酒夢回逺道獨驚心<lb/>
桃源亦有秦人在落日漁舟何處尋<lb/>
<pb n="KR4d0576_WYG_006-34b"/>
僦居茅屋碧江潯花落空堦一尺深山簡由來狂愛酒<lb/>
管寧不復顧鋤金長鯨吸浪成何事老鶴鳴臯見逺心<lb/>
中嵗畏從親友别自憐黄<hi>一作華</hi>髪已侵尋<lb/>
白板扉開江水潯雨餘堦下綠苔深愚人自寶應非石<lb/>
同舎緣知不盜金天地瘡痍誰復憫江湖羈旅我同心<lb/>
故山日月生歸夢翠竹青松自百尋<lb/>
　　彦楨繼和復答二首<lb/>
風生水國晝多隂錯莫遲回意自深鮑叔今封馬鬛塜<lb/>
<pb n="KR4d0576_WYG_006-35a"/>
鍾期誰範褭蹄金一官政不為人役七字真能慰我心<lb/>
乳燕鳴鳩更無賴片時春夢不堪尋<lb/>
鳥啼花落水西潯春水侵門雨尚深丈室自寛千户邑<lb/>
一經已富滿籯金殘年樗散仍憂國短髪絲埀獨苦心<lb/>
可似桃源潔身去漁舟何處得重尋<lb/>
　　寄徳朋<lb/>
故人欲問梁鴻宅遺跡猶應杵臼存楓葉菊花秋瑟瑟<lb/>
荒園廢圃雨昏昏農人掩舎春明墅縣吏催租夜打門<lb/>
<pb n="KR4d0576_WYG_006-35b"/>
惟有徳朋多逺思賦詩刻燭酒重温<lb/>
　　贈楊大同<lb/>
石魚峰下子危子出有楊羲陪勝遊斜日碧山梁苑暮<lb/>
清風白拂冶亭秋松肪和飲三危露桂棹同乘萬里流<lb/>
擬酌春醪相慰藉梅花欲發聴鳴騶<lb/>
　　題枯木竹石<lb/>
　益公以道不見忽忽七改年矣辛亥七月余來自苕<lb/>
　溪偶遇松陵之桐里雙井院數日矣以道因過慧日<lb/>
<pb n="KR4d0576_WYG_006-36a"/>
　懴堂邂逅一見因寫竹樹小山并賦詩寄意云<lb/>
一笑相逢豈有期因懷西崦話移時李公堂裏頻曽宿<lb/>
<hi>一作祠畔空餘月</hi>陸子泉頭舊有詩旅思凄凄非中酒人情落<lb/>
落似殘棋雲濤眼底三生夢鷗影秋汀又語離<lb/>
　　以道因詠余舊時春日試筆一首今三十年矣併<lb/>
　　　書畫上<hi>是日秋水性源二上人同集</hi>
喜看新酒似鵝黄已有春風拂草堂二月江南初破栁<lb/>
扁舟晚下獨鳴榔苔生不礙山人屐花發應連野老牆<lb/>
<pb n="KR4d0576_WYG_006-36b"/>
世外寧辭<hi>一作美酒己拚</hi>千日醉未容人事惱年光<hi>一作莫將時事攪愁</hi>
<hi>腸</hi>
　　次韵叔勝先生七言一首錄呈伏冀賜教<lb/>
朱弦流水寫徽音古意寥寥何處尋道力己消金礦淨<lb/>
禪那曽住嶺雲深毁譽不礙逍遥樂懲窒應無忿欲心<lb/>
說與先生惆悵恨牛山何日見成林<lb/>
　　　瓚比三兩月方為義士之賢子與二三名勝作<lb/>
　　　為文辭以頌述其徳美且預為挽詩弔文之類<lb/>
<pb n="KR4d0576_WYG_006-37a"/>
　　　家傳而户習或有每夜醉咏一過大笑而登牀<lb/>
　　　者獨先生不隨流俗哀哀耳如何如何故賦此<lb/>
　　　以發一笑云乞於韻㑹中檢尋<graphic n="KR1256" url="https://raw.githubusercontent.com/kanripo/KR-Gaiji/master/images/KR1256.png" mimeType="image/png"/>字一觀明日<lb/>
　　　即納還也匆匆不具瓚啟上<lb/>
　　重改次韻奉答<lb/>
朱弦流水寫徽音古意蕭寥尚可尋道業已消金礦淨<lb/>
禪那曽住嶺雲深猿猱騰攫初何怪風雨飄揺不動心<lb/>
笑爾自戕成濯濯牛山何日見喬林<lb/>
<pb n="KR4d0576_WYG_006-37b"/>
　　　此間俊秀子弟習尚不佳為二三不孝義無亷<lb/>
　　　恥之徒誘引而喪其良心以不孝悌為當為以<lb/>
　　　講論是非毁謗輕薄為政事蘭蕙而尚化為茅<lb/>
　　　况中人之才者乎先生以為何如良心淪亡糞<lb/>
　　　壤何異是可哀也十三日瓚啟上<lb/>
　　洪武甲寅中秋夜寓姻鄒氏病中咏懷<lb/>
經旬卧病掩山扉巗穴潛神似伏龜身世浮雲度流水<lb/>
生涯煮豆燃枯萁紅蠡捲碧應無分白髪悲秋不自支<lb/>
<pb n="KR4d0576_WYG_006-38a"/>
莫負尊前今夜月長吟桂影一伸眉<lb/>
　　壬子七月一日留昌言髙尚書堂寫圖賦贈<hi>下有陽文</hi>
　　　<hi>雲林子印此畫藏項𤣥海家</hi>
七月一日風雨集桐里湖邊吹夕涼栁葉顰烟籠翡翠<lb/>
荷花濺淚濕鴛鴦却疑身在瀟湘渚且著舟停雲錦鄉<lb/>
顧我自非徐孺子陳蕃下榻更銜觴<lb/>
　　贈别宋君仲温<hi>有序</hi>
　至正乙巳三月廿四日仲温髙士與沈文舉共載訪<lb/>
<pb n="KR4d0576_WYG_006-38b"/>
　余笠澤東渚之蝸牛廬中相從過王明宅煮茶留坐<lb/>
　遂以永日吹笙鼔琴於水光林影間但恨吾子儀逺<lb/>
　在數十里外不得同此集也廿五日仲温别余他之<lb/>
　漫成長句以寫余懷<lb/>
三月將闌春欲夏循簷共看辛夷花階前瀹茗香照色<lb/>
坐上吹笙清不譁住杖偶過公子宅班荆宛似山人家<lb/>
宋玉才情何可得肯抛塵土踏江沙<lb/>
　清閟閣全集巻六<lb/>
</p>
<p>
</p>
  </div>
<div>
<head>清閟閣全集巻七</head> <lb/>
    <p>
<pb n="KR4d0576_WYG_007-1a"/>
欽定四庫全書<lb/>
　清閟閣全集巻七<lb/>
　　　　　　　　　　　　　元　倪瓉　撰<lb/>
　七言絶句<lb/>
　　吴中<lb/>
望中烟草古長洲不見當時麋鹿逰滿目越來溪上水<lb/>
流將春夢過杭州<lb/>
　　九日登華氏溪亭<lb/>
<pb n="KR4d0576_WYG_007-1b"/>
茱萸黄菊稍斑斑野水蒼烟草莽間送客歸來逢九日<lb/>
華家亭上獨看山<lb/>
　　六月五日偶成<lb/>
坐看青苔欲上衣一池春水靄餘暉荒村盡日無車馬<lb/>
時有殘雲伴鶴歸<lb/>
　　竹枝詞<lb/>
　　　<hi>㑹稽楊㢘夫邀余同賦西湖竹枝詞余嘗暮春登瀕湖諸山而眺覽見其浦溆沿洄雲氣出沒</hi>
　　　<hi>慨然有感於中欲托之音調以聲其悲歎久未能成章因覩㢘夫之作為之心動言宣詞凡八</hi>
<pb n="KR4d0576_WYG_007-2a"/>
　　　<hi>首皆述眼前不求工也</hi>
錢王墓田松柏稀岳王祠堂在湖西西泠橋邊草春緑<lb/>
飛來峰頭烏夜啼<lb/>
湖邊兒女十五餘烏紗約髮淺妝梳却怪爹娘作蠻語<lb/>
能唱新聲獨當壚<lb/>
湖邊女兒紅粉妝不學羅敷春采桑學成飛燕春風舞<lb/>
嫁與燕山逰冶郎<lb/>
心許嫁郎郎不歸不及江潮不失期踏盡白蓮根無藕<lb/>
<pb n="KR4d0576_WYG_007-2b"/>
打破蜘蛛網費絲<lb/>
阿翁聞説國興亡記得錢王與岳王日暮狂風吹栁折<lb/>
滿湖烟雨緑茫茫<lb/>
春愁如雪不能消又見清眀插栁條傷心玉照堂前月<lb/>
空照錢唐夜夜潮<lb/>
嗈嗈歸雁度春江明月清波雁影雙化作斜行筝上字<lb/>
長彈幽恨隔紗窓<lb/>
辮髮女兒住湖邊能唱羌歌舞踏筵羅綺薫香回紇語<lb/>
<pb n="KR4d0576_WYG_007-3a"/>
白㲲䝉頭如白烟<lb/>
　　二月十九夜風雨凄然南渚旅寓篝燈與端叔共<lb/>
　　　坐因念兵戈滿地深動故山之思遂賦一絶<lb/>
春雨春風滿眼花夢中千里客還家白鷗飛去江波緑<lb/>
誰採西園穀雨茶<lb/>
　　答陳叅軍<lb/>
世故紛紜自糾纒南山修竹老風烟陳公懐抱政如此<lb/>
清影蕭蕭月滿川<lb/>
<pb n="KR4d0576_WYG_007-3b"/>
　　偶成<lb/>
紫燕低飛不動塵黄鸝嬌小未勝春東風緑遍門前草<lb/>
暮雨寒烟愁殺人<lb/>
　　贈馮文仲<lb/>
知君近住西湖曲湖水淪漣似輞川窓下青松髙百尺<lb/>
時時落雪滿琴絃<lb/>
　　春日<lb/>
鶯啼花落罷琴樽山郭鳴鐘靄已昏莫嗔野鹿當蘿徑<lb/>
<pb n="KR4d0576_WYG_007-4a"/>
只有春風到蓽門<lb/>
青林微雨見東臯桑柘隂隂飛百勞可憐栁絮浮春水<lb/>
無復縈空百尺髙<lb/>
黯黯春雲映戸輕緑蕪斜日忽開晴依微野徑泉聲静<lb/>
風落桐花逺思生<lb/>
　　水仙花<lb/>
曉夢盈盈湘水春翠虬白鳳照江濵香魂莫逐冷風散<lb/>
擬學黄初賦洛神<lb/>
<pb n="KR4d0576_WYG_007-4b"/>
　　絶句<lb/>
醉喚吴姬舞踏筵風欄花陣亦迴旋愁生細雨寒烟外<lb/>
詩在青蘋白鳥邊<lb/>
　　寄友<lb/>
二月江水青接天楊栁隔江揺緑烟一夜愁心似春雪<lb/>
随風舞影落君前<lb/>
　　正月廿六日漫題<lb/>
泖雲汀樹晚離離飲罷人歸野渡遲睡起香銷金鵲尾<lb/>
<pb n="KR4d0576_WYG_007-5a"/>
獨聴疎雨打窓時<lb/>
　　宿𤣥文館<lb/>
𤣥館清虚五月秋疎簾珍簟看瀛洲窓前種得青桐樹<lb/>
時有鳳凰栖上頭<lb/>
　　答范徴君見懐<lb/>
想見雨池春溜滿唯應閒院緑苔生落盡櫻桃杏花發<lb/>
輕舟歸去看春耕<lb/>
　　別潘先輩<lb/>
<pb n="KR4d0576_WYG_007-5b"/>
君來烟草正凄迷君去溪頭栁葉齊掛席中流竟東上<lb/>
莫重回首向荆溪<lb/>
　　宜逺樓<lb/>
宜逺樓前春可憐數峰依約亂流邊若為倚劒崆峒外<lb/>
回望齊州九㸃烟<lb/>
　　次曹都水韻<lb/>
水品茶經手自箋夜燒緑竹煮山泉莫留樵客看棋局<lb/>
持斧歸來幾嵗年<lb/>
<pb n="KR4d0576_WYG_007-6a"/>
蕭閒<hi>一作夜寒</hi>館裏挑燈宿山罽重敷六尺牀隠几蕭條聴<lb/>
夜<hi>一作塢</hi>雨竹林烟幕煮茶香<lb/>
　　慧麓小隠<lb/>
錫麓洞前開竹扉孟公舊築草堂基已倩王維圗別業<lb/>
更從裴迪賦新詩<lb/>
　　題𤣥㑹菴壁間<lb/>
風雨縈窓<hi>一作愁</hi>夢不醒紫薇花發渚南亭望中迢遞孤<lb/>
烟起白鳥飛來菰蒋青<lb/>
<pb n="KR4d0576_WYG_007-6b"/>
　　追和戎昱寄許鍊師<lb/>
雲霧軒窓倚半空少霞銘處識新宫遥看一片秋山色<lb/>
鶴影徘徊明月中<lb/>
　　至正十四年二月廿五日雨郯君九成留宿髙齋<lb/>
　　　篝燈為寫春林逺岫圗併次其韻<lb/>
我別故人無十日衝烟艇子又重來門前積雨生幽草<lb/>
墻上春雲覆緑苔<lb/>
㫁送一生棋局裏破除萬事酒杯中清虚事業無人解<lb/>
<pb n="KR4d0576_WYG_007-7a"/>
聴雨移時又聴風<lb/>
没徑春泥不出門山烟江霧晝長昏糟牀聲雜茅簷雨<lb/>
破却隂寒酒自温<lb/>
郯子論詩冀北空晤言千里意常同待晴紫陌堪縈手<lb/>
行咏山光水影中<lb/>
　　　　附録郯九成原韻四首<lb/>
　杏花簾幙看春雨深巷無人騎馬來獨有倪寛能憶<lb/>
　我黄昏躡屐到蒼苔<lb/>
<pb n="KR4d0576_WYG_007-7b"/>
　春色三分都有幾二分已在雨聲中墻東兩箇桃花<lb/>
　樹恨殺朝來一陣風<lb/>
　十日春寒早閉門風風雨雨怕黄昏小齋坐對黄金<lb/>
　鴨寂寞沉香火自温<lb/>
　春寒時節病頭風惆悵年華逝水同世事總如春夢<lb/>
　裏雨聲渾在杏花中<lb/>
　　村居<lb/>
疎疎梅雨橘花香寂寂桐隂枕簟<hi>一作研席</hi>凉怪底林間金<lb/>
<pb n="KR4d0576_WYG_007-8a"/>
彈子枇杷都熟不知嘗<lb/>
　　雙井院前小立<lb/>
山色微茫好放船秋蕖野水夕陽邊西風更灑菰蒲雨<lb/>
羡爾沙鷗自在眠<lb/>
　　舟過梁谿<lb/>
蕩槳清溪欲盡頭亂山出沒暮雲稠便當濯足聊停棹<lb/>
何處飛來雙白鷗<lb/>
　　宿義興先太初上人房<lb/>
<pb n="KR4d0576_WYG_007-8b"/>
初公樓上雨蕭蕭楊栁埀烟隔岸揺何處舟人棹歌發<lb/>
山長水逺望蘭橈<lb/>
周將軍祠隔水近岳鄂王廟亦東隣百年故事誰記憶<lb/>
風雨清明愁殺人<lb/>
　　雪中折枇杷花寄吴寅夫<lb/>
雪中自折枇杷花走寄城南處士家明日雪晴定相過<lb/>
兩株松下煮春茶<lb/>
　　雪不止重寄<lb/>
<pb n="KR4d0576_WYG_007-9a"/>
清夜焚香生逺心空齋對雪獨鳴琴數日雪消寒已過<lb/>
一壺花裏聴春禽<lb/>
　　三月廿日題所寓屋壁<lb/>
梓樹花開破屋東隣墻花信幾番風閉門睡起兼旬雨<lb/>
春事依依是夢中<lb/>
　　隣墻桂花盛開<lb/>
扶疎桂樹隔隣墻時有飛花到石牀起近南園看月色<lb/>
不須更炷水沉香<lb/>
<pb n="KR4d0576_WYG_007-9b"/>
　　題靈巖寺壁<lb/>
我到靈巖古寺中雲烟樓閣鬱重重今朝醉倒山前石<lb/>
留取綸巾掛偃松<lb/>
　　寄陸鍊師<lb/>
忽憶南湖陸鍊師若為湖上住多時明朝擬望仙帆至<lb/>
好買松鱸作膾絲<lb/>
　　贈曹徳昭<lb/>
谷口桐林落絳霞仙帆初泊野人家蕭閒館裏青苔合<lb/>
<pb n="KR4d0576_WYG_007-10a"/>
看到堦前芍藥花<lb/>
　　客舍詠牽牛花<lb/>
小盤承露浄鉛華玉雪依稀染碧霞弱質幽姿娯老眼<lb/>
傍人籬落蔓秋花<lb/>
　　江上<lb/>
石侵春雨林間蘚竹帶沙汀日暮烟江上清隂随月落<lb/>
船頭白鳥傍人眠<lb/>
　　晚照軒偶題<lb/>
<pb n="KR4d0576_WYG_007-10b"/>
南湖春水碧於天夢作沙鷗狎釣船緑樹拂簷風雨急<lb/>
覺來依舊北窓眠<lb/>
簷前幽鳥自相呼池上紅蕖映緑蒲五月夜凉如八月<lb/>
一窓風雨夢南湖<lb/>
　　寄友人<lb/>
周君讀書離墨山山中卧看白雲閒翻然遂逐雲歸去<lb/>
松下草堂深閉關<lb/>
　　烟雨<lb/>
<pb n="KR4d0576_WYG_007-11a"/>
烟雨空濛逺樹齊人家樹底自成蹊只應三月吴松尾<lb/>
渚際維舟聴竹雞<lb/>
　　聞竹枝歌因效其聲<lb/>
澱山湖影接松江橘葉青青柿葉黄要寫新詩寄音信<lb/>
西風㫁雁不成行<lb/>
江流不住楚山青船到潯陽幾日程不忍寄將雙淚去<lb/>
門前潮落又潮生<lb/>
　　雨後<lb/>
<pb n="KR4d0576_WYG_007-11b"/>
雨後空林生白烟山中處處有流泉因尋陸羽幽棲處<lb/>
獨聴鐘聲思惘然<lb/>
　　四月七日雨<lb/>
水宿風行冬復春汀花汀草思紛紛泊舟無頼終宵雨<lb/>
夢入蒼梧萬里雲<lb/>
　　六月十一日題吉菴壁<lb/>
僧夏安居我息機清風日為掃柴扉身形已似松梢鶴<lb/>
還有悲歌續令威<lb/>
<pb n="KR4d0576_WYG_007-12a"/>
随宜喧寂了殘生飯飽悠悠曳履行日落吴淞半江影<lb/>
莫将欣厭惱閒情<lb/>
　　乙巳三月七日清明風雨憒憒賦此<lb/>
春多風雨少曽晴愁眼看花淚欲傾亂離漂泊竟終老<lb/>
去住彼此難為情<lb/>
　　雅宜山舊名娜如山葢虞道園所更然未若娜如<lb/>
　　　之名近古也施君宜之先隴在其處索余賦詩<lb/>
　　　因為竹枝歌二首遺之以復其舊焉<lb/>
<pb n="KR4d0576_WYG_007-12b"/>
娜如山頭松柏青闔閭城外短長亭到山未久入城去<lb/>
駐馬回看雲錦屏<lb/>
娜如山頭日欲西採香徑裏竹雞啼南朝千古繁華地<lb/>
麋鹿蒿萊望眼迷<lb/>
　　二月十五日雨作<lb/>
風軒紅杏散餘霞堤草青青桃欲花寒食清明看又近<lb/>
滿川烟雨亂鳴蛙<lb/>
　　寄曹都水<lb/>
<pb n="KR4d0576_WYG_007-13a"/>
溪南山影碧叢叢水閣風林處處同周處廟前新漲濶<lb/>
數聲柔舫月明中<lb/>
　　送初上人叅禮光公二首<lb/>
西崦欣逢初上人妙年藻思如春雲育王墖前禮佛竟<lb/>
應修白業益精勤<lb/>
阿育王塔舍利存山氣無雪春冬温蓮花臺近多羅樹<lb/>
中有人談不二門<lb/>
　　對雨遣懐<lb/>
<pb n="KR4d0576_WYG_007-13b"/>
數日枇杷花落盡可憐春事到櫻桃聴風聴雨眠三日<lb/>
排遣新愁付濁醪<lb/>
　　懐都水曹君<lb/>
荆蠻野褐最清癡怕與髙人話別離記得解携雙樹下<lb/>
風帆目斷淚垂埀<lb/>
　　贈墨生吴善<lb/>
銅官山下白雲亭澗底長松長茯苓傳得潘生燒墨法<lb/>
墨成持贈寫丹經<lb/>
<pb n="KR4d0576_WYG_007-14a"/>
　　寄徳常別駕二首<lb/>
長洲東去有僧居狂士來逰密雪初欲覔故人張別駕<lb/>
清貧猶苦出無車<lb/>
愛爾作官清海濵海濤嶺雪白如銀已占麥隴雙岐秀<lb/>
<hi>一作麰麥明年喜</hi>漸有衣襦富昔民<lb/>
　　松陵<lb/>
松陵原上望長洲緑玉平鋪江水流好取釀為千日酒<lb/>
大瓢酌月散煩憂<lb/>
<pb n="KR4d0576_WYG_007-14b"/>
　　秋容軒<lb/>
乍見芙蓉開滿樹更憐楊栁緑含風秋容好處無人㑹<lb/>
都在溟濛烟雨中<lb/>
碧花翠蔓引牽牛藂竹黄葵意更幽不用田疇三日雨<lb/>
已輸䆉稏十分秋<lb/>
靈壁欹危四五峯枇杷細弱未成叢槿籬西面雲千畝<lb/>
牛背時聞一笛風<lb/>
　　雜賦五首<lb/>
<pb n="KR4d0576_WYG_007-15a"/>
恢公妙得華光理月影縱横白尚𤣥留取禪門三昧法<lb/>
松滋楮頴過年年<lb/>
空江水冷佩珊珊去國千年始一還身似吹笙王子晉<lb/>
夜騎白鶴過緱山<lb/>
一色清江四面同樓居如在畫圗中主人欲刻皆山記<lb/>
須得環滁老醉翁<lb/>
曽傍江流築釣磯朱門華屋事都非身如王謝堂前燕<lb/>
嵗嵗猶過白板扉<lb/>
<pb n="KR4d0576_WYG_007-15b"/>
痛飲酣歌未是狂多岐何處覔亡羊芹羮术煎茅君酒<lb/>
更醉人間一萬塲<lb/>
　　贈通上人二首<lb/>
慧逺深心白蓮社湯休麗句碧雲篇懴摩不懈香燈供<lb/>
般若仍通文字禪<lb/>
雨後春池芹細細月明寒渚竹娟娟東林門外聞鐘返<lb/>
只有陶公妙入𤣥<lb/>
　　烟鶴軒<lb/>
<pb n="KR4d0576_WYG_007-16a"/>
　　　<hi>林宗道新闢小軒南望平蕪烟樹眇然有千里之思因名之曰烟鶴葢取韋刺史逺水烟鶴唳</hi>
　　　<hi>詩語為賦二絶句著軒中</hi>
烟鶴軒前枕石眠一聲清唳落江烟攬衣起望行雲急<lb/>
逺思憑虚忽欲仙<lb/>
楓落吴江雲雨空戛然鳴鶴紫烟中坐看雪影横江去<lb/>
明滅寒流夕照紅<lb/>
　　寄友<lb/>
無室無家老更顛草衣木食度年年開春若問桃花宿<lb/>
<pb n="KR4d0576_WYG_007-16b"/>
先到俞君舊宅前<lb/>
　　與錢伯行宿棲雲堂<lb/>
小龍江上棲雲室望見石湖湖盡山來與幽人<hi>一作錢翁</hi>住<lb/>
三日白雲妍㬉滿中間<lb/>
　　贈金嬾翁製笊篱<lb/>
聞君有漏與無漏木杓笊篱都一般欲覓嬾翁安樂法<lb/>
無生話子説團欒<lb/>
　　寄人<lb/>
<pb n="KR4d0576_WYG_007-17a"/>
楊栁春風未放黄晴天孤雁不成行忽思小謝生幽夢<lb/>
芳草池塘路亦荒<lb/>
　　調𤣥度<lb/>
江渚荷花落日紅畫檐欄檻納凉風何人得似張公子<lb/>
詩在烟波眺望中<lb/>
　　六月九日過以中野亭賦<lb/>
荳苗引蔓已過簷荇葉團團菱葉尖兀坐野亭忘日暮<lb/>
<hi>一作野亭中間坐至晚</hi>窓前竹影月纎纎<lb/>
<pb n="KR4d0576_WYG_007-17b"/>
　　墨梅<lb/>
幽蘭芳蕙相伯仲江梅山礬難弟兄室裏上人初定起<lb/>
静看明月寫敷榮<lb/>
　　贈𤣥容<lb/>
枯栁疎條栖鳥稀歸人稚子候簷扉政如十月江南岸<lb/>
落日西山翠影微<lb/>
　　林亭晚岫<lb/>
八月江南未隕霜青楓欲赤碧梧黄停橈坐對西山晚<lb/>
<pb n="KR4d0576_WYG_007-18a"/>
新雁題詩已著行<lb/>
　　王都事家聴周子竒吹笙<lb/>
隔水吹笙引鳯鳴十三聲外栁風清風流自有王子晉<lb/>
留取清樽吸月明<lb/>
　　聞鵯鵊<lb/>
林影曨曨鵯鵊聲歐陽詩句最關情畫簷宫燭朝儀早<lb/>
欹枕船窓憶太平<lb/>
　　答王長史<lb/>
<pb n="KR4d0576_WYG_007-18b"/>
經年不見王内史秋夜有懐如此何澄不為清撓不濁<lb/>
汪汪萬頃玉湖波<lb/>
　　寄雪林隠君索折芍藥花<lb/>
堦前紅藥無人摘彩翠籠烟溪水南為折一枝和瑞露<lb/>
小窓巵酒咏春酣<lb/>
　　春雨<lb/>
春雨蕭條獨掩扉庭柯逕篠緑依依莫思南渚停舟處<lb/>
烟栁垂隂滿釣磯<lb/>
<pb n="KR4d0576_WYG_007-19a"/>
　　寄王叔明<lb/>
野飯魚羮何處無不將身作係官奴陶朱范蠡逃名姓<lb/>
那似烟波一釣徒<lb/>
　　題張元播扇<lb/>
聴雨樓中暑亦<hi>一作也自</hi>凉閒亭筆硯静焚香君來為煮嵇<lb/>
山茗自洗氷甌仔細嘗<lb/>
　　贈原上人<lb/>
上人住近西山麓左右泉聲喬木深拄杖逍遥扣門去<lb/>
<pb n="KR4d0576_WYG_007-19b"/>
臨池濡墨寫春隂<lb/>
　　調張徳機<lb/>
空折花枝插滿盆清吟清坐想盤飱主人欲出<hi>一作勸</hi>松<lb/>
肪釀謾道糟牀尚苦渾<lb/>
　　贈張徳常二首<lb/>
老疾吟哦張判官僦居江海覺心寛好乗黄鵠風埃表<lb/>
萬里雲霄一羽翰<lb/>
齷齪疲駑飲齕餘鞭笞喘汗駕鹽車麒麟已老終超逸<lb/>
<pb n="KR4d0576_WYG_007-20a"/>
不受金羈去玉除<lb/>
　　又寄<lb/>
聞道淮安之任去尊君今住叔兮家來城又鼓吴淞柁<lb/>
好過苔磯弄釣車<lb/>
　　<hi>比聞從者來吴城旦夕之官淮安復往吴淞迎尊君矣舟經笠澤能一枉顧否兹因令弟徳機徴君</hi>
　　<hi>之便輙成小詩以寄倪瓉再拜良常府判明公執事</hi>
　　題墨竹<lb/>
燈下蕭蕭玉一枝吴松欲雪暮寒時憑君為把青鸞尾<lb/>
<pb n="KR4d0576_WYG_007-20b"/>
大掃隂雲息怨咨<lb/>
　　題李光禄墨竹<lb/>
雲氣翛翛青鳳翎湘江鼓瑟倩湘靈壁張此畫驚竒絶<lb/>
醉倒茅君雙玉瓶<lb/>
　　題宋仲温竹枝<lb/>
畫竹清脩數宋君春風春雨洗黄塵小窓夜月留清影<lb/>
想見虚心不俗人<lb/>
　　寄王主簿<lb/>
<pb n="KR4d0576_WYG_007-21a"/>
客愁最似未招魂老去情懐孰與論詩寄句容王主簿<lb/>
憶從白璧達天門<lb/>
　　寄張處士<lb/>
江邊楊栁緑揺<hi>一作絲</hi>烟影落清波萬里天處士時時驚<lb/>
夢起<hi>一作曉夢</hi>門前槌鼓發鹽船<lb/>
　　人我二首<lb/>
人以秋毫軒輊我我心澹然如碧淵何期失脚墮塵網<lb/>
談笑區中飽世縁<lb/>
<pb n="KR4d0576_WYG_007-21b"/>
醉中了了夢中醒好語狂言不用聴莫起黒風飄鬼國<lb/>
長教明月照中庭<lb/>
　　因盧山甫便寄曹徳昭<lb/>
使者停車溪水西借栽緑竹僦幽棲玉川野客尋津去<lb/>
悵望孤帆意轉迷<lb/>
　　船中<lb/>
野水荒寒<hi>一作烟</hi>寂寞濵萋萋芳草也知春五湖雪浪浮<lb/>
天白好遣輕鷗狎隠淪<lb/>
<pb n="KR4d0576_WYG_007-22a"/>
　　答王長史<lb/>
蕭蕭短髮不須冠何處繫舟雲水寛西塞山前夕陽裏<lb/>
青芙蓉墮水精盤<lb/>
　　秋日<lb/>
芙蓉花下坐鳴琴疑在瀟湘斑竹林翠節霓旌煙雨溼<lb/>
秋来江水不知深<lb/>
秋水清空<hi>一作虚</hi>似汎槎此生汩没似無涯蕭閒堂上収<lb/>
書坐八月芙蓉始著花<lb/>
<pb n="KR4d0576_WYG_007-22b"/>
　　贈岳子<lb/>
岳生孫子最清顛坐石彈琴和澗泉一簣松肪初釀得<lb/>
賸將醉爾竹林前<lb/>
　　寄安遇<lb/>
隣家借得酒盈罌薄飯留君午不羮僧夏安居餘半月<lb/>
重來相與説無生<lb/>
　　雨晴<lb/>
江上白薲風起波冷紋縈碧暮烟和織成一幅鴛鴦錦<lb/>
<pb n="KR4d0576_WYG_007-23a"/>
零落紅衣逺恨多<lb/>
　　七月二十八日過丘氏林居秋風騷騷然至暮大<lb/>
　　　作終夜不息因成小詩<lb/>
西風楊栁暮騷騷零落江雲起怒濤坐看荷花都落盡<lb/>
倚窓孤咏楚天髙<lb/>
　　詠鵞三首<lb/>
泛雪翻雲未足佳栖萍唼荇戱江沙舉羣此日籠歸去<lb/>
識得能書内史家<lb/>
<pb n="KR4d0576_WYG_007-23b"/>
草青莎軟暮烟和㸃綴春江愛白鵞不似貪饕誇厭飫<lb/>
萬錢日食未嫌多<lb/>
真迹黄庭世所珍當時聊復送鵞羣寧知雪後攻城者<lb/>
使亂軍聲用進軍<lb/>
　　二月六日南園四首<lb/>
正月已䦨烟雨寒泊舟東渚聴風湍山長水逺鳥飛急<lb/>
不是離人也鼻酸<lb/>
雨裏櫻桃兩樹開北風吹盡臘前梅荒筠隅隩無多栁<lb/>
<pb n="KR4d0576_WYG_007-24a"/>
細草汀洲併是苔<lb/>
春月寒逾臘月寒盲風怪雨泊江干天工自不為人料<lb/>
一種春光有幾般<lb/>
有子政如無子同異居邈若馬牛風人間何物為真實<lb/>
身世悠悠泡影中<lb/>
　　贈僧<lb/>
清流堂上無塵事竒石修篁映梵書長日粥魚齋鼓罷<lb/>
竹窓虚寂坐如如<lb/>
<pb n="KR4d0576_WYG_007-24b"/>
　　絶句<lb/>
七月三日快哉風野亭不厭酒杯空况有尊前沈腰瘦<lb/>
何妨醉倒田家翁<lb/>
　　題髙房山畫巻<lb/>
屋邊昨夜春風起蔣芽荇葉生春水睡醒獨坐無人聲<lb/>
歴歴青山水光裏<lb/>
　　吴仲圭山水<lb/>
道人家住梅花村窓下松醪滿石尊醉後揮毫寫山色<lb/>
<pb n="KR4d0576_WYG_007-25a"/>
嵐霏雲氣淡無痕<lb/>
　　題秋江圗<lb/>
長江秋色渺無邊<hi>一作際</hi>鴻雁來時水拍天七十二灣明<lb/>
月夜荻花楓葉覆漁船<lb/>
　　　畫竹贈申彦學<lb/>
吴淞江水似清湘烟雨孤篷道路長寫出無聲㫁腸句<lb/>
鷓鴣啼處竹蒼蒼<lb/>
阿儂渡江畏風波聴渠聲唱竹枝歌淇園青青淇水緑<lb/>
<pb n="KR4d0576_WYG_007-25b"/>
不似瀟湘烟雨多<lb/>
　　雲林小景圗<lb/>
赤城霞㬉神芝秀洞裏桃花不記春何事却將山水脚<lb/>
鍾陵市上踏紅塵<lb/>
　　後數年復用前韻<lb/>
憶昔舟歸雪浦濵松林瑶草欲生春閒拈逸筆圗清思<lb/>
今日披圖似隔塵<lb/>
　　題畫十二首<lb/>
<pb n="KR4d0576_WYG_007-26a"/>
南望銅官曉色新三株松下一茅亭何當濯足臨前澗<lb/>
坐石閒書相鶴經<lb/>
落落長松生夏寒莓苔樗散共盤桓王謝家庭多玉樹<lb/>
依然猶是晉衣冠<lb/>
舟過松陵甫里邊幽篁古木尚蒼然何人得似王徴士<lb/>
静看輕鷗渚際眠<lb/>
坦腹江亭枕束書澄清江水自空虚修篁古木悠悠思<lb/>
何處青山可卜居<lb/>
<pb n="KR4d0576_WYG_007-26b"/>
松瀑飛流到枕邊道人清坐不須絃青山㸃㸃白雲外<lb/>
用意何曾讓鄭䖍<lb/>
新栁春柯未著鴉短籬茅屋野僧家放舟不怕歸來晚<lb/>
白水田畦已有蛙<lb/>
湖水清空好放船青山依約白鷗邊忽思周處祠前路<lb/>
古木荒烟一惘然<lb/>
笠澤依稀雪意寒澄懐軒裏酒杯乾篝燈染筆三更後<lb/>
逺岫疎林亦耐看<lb/>
<pb n="KR4d0576_WYG_007-27a"/>
嘉樹幽篁澗石隈當年曾此好懐開如今寂寞空山裏<lb/>
誰復緘情折野梅<lb/>
樓閣參差霞綺開峰巒重複水縈迴赤欄橋外埀楊下<lb/>
歩月吹笙向此來<lb/>
青山矗矗水舒舒相見郊原霽雨初絶似三髙亭上望<lb/>
人家依約樹扶疎<lb/>
右臨青嶂左澄江未覺羲皇逺北窓安得茅君酒斟酌<lb/>
幽人許致玉瓶雙<lb/>
<pb n="KR4d0576_WYG_007-27b"/>
　　為吴溥泉畫窠石平逺圗漫題<lb/>
地僻林深無過客松門元自不曾關展將一幅溪藤滑<lb/>
寫得湖隂數㸃山<lb/>
　　題畫贈原道<lb/>
二月東風溪水緑幽林修竹影參差杖藜日日溪西路<lb/>
魚鳥相娯只自知<lb/>
　　題張以中畫<lb/>
密雪初晴僧舍深地爐活火酒時斟張家公子清狂甚<lb/>
<pb n="KR4d0576_WYG_007-28a"/>
冒冷看山意不禁<lb/>
　　題吴采鸞像<lb/>
誰見文簫逐采鸞碧山蘿月五更寒猶遺寫韻軒中跡<lb/>
留得風流後世看<lb/>
　　為吴處士畫喬林磵石<lb/>
山家日出無行踪雪樹烟蘿逺且重不見<graphic n="KR0951" url="https://raw.githubusercontent.com/kanripo/KR-Gaiji/master/images/KR0951.png" mimeType="image/png"/>眠磐石上<lb/>
提壺自掛一長松<lb/>
　　題趙榮禄揩癢馬圗<lb/>
<pb n="KR4d0576_WYG_007-28b"/>
韓幹真龍下筆肥銀鞍羅帕絡青絲春風碧野和烟放<lb/>
誰見林間揩癢時<lb/>
　　題幽禽筠石圗送髙霞還𤣥元館<lb/>
烟雨蕭蕭墨未乾幽禽枝上語春寒𤣥元館裏多筠石<lb/>
飯飽臨池自在看<lb/>
　　題陳仲美畫次張貞居韻<lb/>
杜老茅堂倚石根往來西瀼與東屯一庭秋雨青苔色<lb/>
自起鈎簾盡緑尊<lb/>
<pb n="KR4d0576_WYG_007-29a"/>
斜日西風吹髩絲披圗弄翰學兒嬉釣竿拂著珊瑚樹<lb/>
張祜題詩我所師<lb/>
　　為蹇原道題竹木圗<lb/>
疎篁古木都成老石澗莓苔亦有花排悶不須千日酒<lb/>
聊將小筆畫龍蛇<lb/>
　　題寂照蔣君遺像<hi>併引</hi>
　　　<hi>君諱圓明字寂照暨陽人也年二十一歸於我勤儉睦雍里稱孝敬嵗癸巳奉姑挈家避地江</hi>
　　　<hi>渚不事膏沐㳺心恬淡時年四十有七矣如是者十一年癸夘九月十五日微示疾十八日翛</hi>
<pb n="KR4d0576_WYG_007-29b"/>
　　　<hi>然而逝題像甲辰正月廿四日也</hi>
幻形夢境是耶非縹緲風鬟雲霧衣一片松間秋月色<lb/>
夜深惟有鶴來歸<lb/>
梅花夜月耿氷魂江竹秋風灑淚痕天外飛鸞惟見影<lb/>
忍教埋玉在荒村<lb/>
　　題曹雲西畫<lb/>
吴淞江水碧於藍怪石喬柯在渚南鼓柁長吟採蘋去<lb/>
新晴風日更清酣<lb/>
<pb n="KR4d0576_WYG_007-30a"/>
　　題畫與强仲端<lb/>
日暮移舟何處泊强家亭子水西頭恵山只在湘簾外<lb/>
雨後幽泉想亂流<lb/>
　　題畫贈崔子文之金陵<lb/>
性癖居幽每起遲一來溪口意凄迷林亭曉色蒼茫裏<lb/>
目送風帆過水西<lb/>
　　拜石圗<lb/>
米章愛硯復愛石探瑰抉竒久為癖石兄足拜自寫圗<lb/>
<pb n="KR4d0576_WYG_007-30b"/>
乃知顛名不虚得<lb/>
　　題畫<lb/>
疎林小筆聊娯戱畫與金華張隠君好為林間横玉篴<lb/>
秋風吹度碧山雲<lb/>
我識幽人顔仲逸藥欄竹逕近前除不將世事經心耳<lb/>
濁酒盈樽讀漢書<lb/>
　　題竹樹圗二首<lb/>
海中鐵網珊瑚樹石上銀鈎翡翠梢烏夜亂啼江月白<lb/>
<pb n="KR4d0576_WYG_007-31a"/>
檀欒飛影下窓坳<lb/>
江邊樹影墨糢糊江上青山日欲晡野思悵然無晤語<lb/>
時來臨水照眉鬚<lb/>
　　為徳常寫竹<lb/>
張公宅裏挑燈話對影依依夢寐同坐到夜深喧境寂<lb/>
庭前疎竹起秋風<lb/>
　　題畫竹贈張元實<lb/>
髯翁中嵗得麟兒漆㸃雙瞳玉作頤可惜空齋無楮頴<lb/>
<pb n="KR4d0576_WYG_007-31b"/>
為拈秃筆掃風枝<lb/>
　　次張外史韻題商學士畫<lb/>
獨棹扁舟引興長疎林逺岫見微茫商侯畫筆張仙句<lb/>
可比豐城寳劒光<lb/>
　　柯丹丘梅竹<lb/>
竹裏梅花淡泊香暎空流水㫁人腸春風夜月無踪跡<lb/>
化鶴誰教返故鄉<lb/>
　　古木竹石圗<lb/>
<pb n="KR4d0576_WYG_007-32a"/>
古木幽篁春淡淡斜風細雨石蒼蒼何人識得黄花老<lb/>
㺯翰同歸粉墨囊<lb/>
　　題畫贈王允同<lb/>
湛湛緑波春雨裏娟娟翠竹曉風前此中著得𤣥真子<lb/>
一棹夷猶獨醉眠<lb/>
桐露軒前月滿窓竹聲樹影落春江青苔石逕無人跡<lb/>
坐待歸來白鶴雙<lb/>
　　二王逰騎圗<lb/>
<pb n="KR4d0576_WYG_007-32b"/>
每憶開元全盛時二王逰騎日追随鶺鴒原上雙兄弟<lb/>
挾彈荒郊想鳳池<lb/>
　　看花士女圗<lb/>
畫圗常識春風面雲霧衣裳楚楚裁為問人間春幾許<lb/>
石欄西畔牡丹開<lb/>
　　士女剖𤓰圗<lb/>
月彎削破翠團團六月人間風露寒誰覔東陵故侯去<lb/>
但知華屋薦金盤<lb/>
<pb n="KR4d0576_WYG_007-33a"/>
　　趙魏公蘭<lb/>
天上宣和落墨花彛齋松雪擅名家遥看苕霅山如玉<lb/>
雪後春風自茁芽<lb/>
　　管夫人竹<lb/>
夫人香骨為黄土紙上蕭蕭墨色新悽㫁鷗波亭子上<lb/>
鏡臺鸞影暗凝塵<lb/>
　　柯丹丘梅竹<lb/>
山川揺落夜漫漫老木幽篁巧耐寒畫裏陳侯有佳句<lb/>
<pb n="KR4d0576_WYG_007-33b"/>
皎如明月映琅玕<lb/>
　　題陳惟允畫<lb/>
韓公曾聴頴師琴山水蕭條太古音不作王門操瑟立<lb/>
溪山髙隠竟何心<lb/>
　　題趙承㫖墨竹<lb/>
籊籊生綃寫竹竿愁看春雨溼<hi>一作滿</hi>空壇風流誰識當<lb/>
年意萬里鷗波烟景寒<lb/>
　　題木石贈丘志<lb/>
<pb n="KR4d0576_WYG_007-34a"/>
古木幽篁丘氏宅江波落日妙蓮莊泊舟風雨留三宿<lb/>
<hi>一作月</hi>卧看鳬鷖十里塘<lb/>
　　荆溪秋色圗為卜震亨題<lb/>
罨畫溪頭秋水明上人逸筆思縱横雲山多少𤣥暉句<lb/>
不道毫端畫得成<lb/>
　　為潘仁仲寫梧竹草亭<lb/>
翆竹蕭蕭倚碧梧一亭聊以賦閒居浮杯樂飲思潘岳<lb/>
藻思春江濯錦如<lb/>
<pb n="KR4d0576_WYG_007-34b"/>
　　韋羌草堂圗<lb/>
韋羌山中草堂静白日讀書還打眠買船欲歸不可去<lb/>
飛鴻渺渺碧雲邊<lb/>
　　宿禪悦僧舍題趙榮禄馬圗<lb/>
小僧院裏無塵事夜雨燈前興不孤寥寥説竟無生話<lb/>
更覽王孫駿馬圗<lb/>
　　畫贈王生<lb/>
白沙岸下幽人宅翆竹林中賣酒家好事江干王處士<lb/>
<pb n="KR4d0576_WYG_007-35a"/>
客來為黍酒仍賒<lb/>
　　松澗圗<lb/>
青松澗底結凄隂老大還無用世心張洞西邊煮藥竈<lb/>
山靈虚閉白雲深<lb/>
　　題墨水仙花<lb/>
宋諸王孫釋大雲清詩多為雪精神誰言一㸃金壺墨<lb/>
解寄湘江萬里春<lb/>
　　仲穆馬圗<lb/>
<pb n="KR4d0576_WYG_007-35b"/>
花門舊進青驄馬天水王孫貌得真溪上猶遺光禄宅<lb/>
海寧何以久風塵<lb/>
　　題幽篁古木圗贈文静徵君<lb/>
環慶堂前翠竹多雨苔侵石樹交柯不逰罨畫溪頭路<lb/>
柰此春宵月色何<lb/>
　　題畫竹<lb/>
嫋嫋風枝墨未乾美人湘水逐笙鸞恍然一枕逰仙夢<lb/>
清影縱横山月寒<lb/>
<pb n="KR4d0576_WYG_007-36a"/>
怪石足當米老拜修竹定是王猷栽磊落瓊瑰雨洗出<lb/>
團欒清影月移來<lb/>
怪石雨餘苔蘚滋月明鸞尾影參差春風忽過庭前樹<lb/>
㑹見清隂覆墨池<lb/>
斑斑石上蘚紋新隂落先生烏角巾貌得兩枝初雨後<lb/>
可憐清興屬幽人<lb/>
為寫新梢十丈長空庭落月影蒼蒼王君胸次冰霜凛<lb/>
剪燭談詩夜未央<lb/>
<pb n="KR4d0576_WYG_007-36b"/>
琅玕節下起秋風寒葉蕭蕭烟雨中贈子仙壇翆鸞帚<lb/>
杏林春掃落花紅<lb/>
逸筆縱横意到成燒香弄翰了餘生窓前竹樹依苔石<lb/>
寒雨蕭條待晚晴<lb/>
　　題畫<lb/>
白雲孤鶴暮知還船泊錢塘看越山珍重今朝重展巻<lb/>
吟詩作賦北窓間<lb/>
小坡曾寫雞棲石猶在荆溪山寺中幾欲規摹渾忘却<lb/>
<pb n="KR4d0576_WYG_007-37a"/>
可憐零落墜秋風<lb/>
庭樹霜黄尚有隂午窓危坐自鳴琴問誰得似沈夫子<lb/>
北牖羲皇見此心<lb/>
荷葉田田栁弄隂菰蒲短短徑苔深鳥飛魚躍皆天趣<lb/>
静裏㳺觀一賞心<lb/>
　　中州人物獨黄華父子詩畫逸出青雲之表為可<lb/>
　　　尚也觀澹㳺此巻筆意蕭然有蔡天啟之風流<lb/>
　　　葢髙尚書之所祖述而能氷寒於水與巻後有<lb/>
<pb n="KR4d0576_WYG_007-37b"/>
　　　歐陽承㫖所賦詩不揆因次其韻時丙午六月<lb/>
　　　晦日<lb/>
羲獻才情似水清暑窓葵扇與桃笙中州父子黄華老<lb/>
信是前賢畏後生<lb/>
　　後二十三年為戊申嵗元度張君得此持以示僕<lb/>
　　　披卷如夢寐間也因援筆次外史韻詩己為之<lb/>
　　　泫然外史已仙去張榮禄鑑禪師不見數十年<lb/>
　　　存亡不能知尤令人悽㫁也九月十日題<lb/>
<pb n="KR4d0576_WYG_007-38a"/>
偶寓姚城江上村木如蛟舞石如黿清風明月許元度<lb/>
為余傾倒緑波軒<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4d0576_WYG_007-38b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　清閟閣全集巻七<lb/>
</p>
<p>
</p>
  </div>
<div>
<head>清閟閣全集巻八</head> <lb/>
    <p>
<pb n="KR4d0576_WYG_008-1a"/>
欽定四庫全書<lb/>
　清閟閣全集巻八<lb/>
　　　　　　　　　　　　　元　倪瓚　撰<lb/>
　七言絶句<lb/>
　　題畵贈原道<lb/>
雪後園林梅已花西風吹起雁行斜溪山寂寂無人跡<lb/>
好問林逋處士家<lb/>
　　清明後題<lb/>
<pb n="KR4d0576_WYG_008-1b"/>
野棠花落又清明楊栁青青人耦耕春物闌珊成底事<lb/>
半江疎雨暮潮平<lb/>
　　次韻呈錢思復<lb/>
春泥滑滑暮霞明苔滿石田那可耕眼底紛挐詩可遣<lb/>
胷中崒嵂酒能平<lb/>
　　次韻再呈<lb/>
目㫁青山白鳥明姑蘓城下有人耕越来溪水流遺恨<lb/>
嗚咽聲中似不平<lb/>
<pb n="KR4d0576_WYG_008-2a"/>
　　次韻答王彞齋見贈<lb/>
客居北渚靜窺臨霜藻蕭蕭雪滿簪玉石在山聊混璞<lb/>
金蘭惟子久同心<lb/>
　　春日<lb/>
桐葉題詩憶君處望春惆悵夕陽沉憂来蝶夢飛烟草<lb/>
黄髮蕭蕭曾不簪<lb/>
　　送友還毘陵<lb/>
有道楊公此駐車遺言百世惑能袪道鄉忠義埋黄壤<lb/>
<pb n="KR4d0576_WYG_008-2b"/>
牛斗龍光尚煜如<lb/>
　　睡起<lb/>
睡起晴雲滿澗阿牛羊日夕下南<hi>一作平</hi>坡浮生<hi>一作雲</hi>富<lb/>
貴真無用政似紛紛蟻一柯<lb/>
　　戲贈大雲<lb/>
不問羊車與鹿車無三無二一乗耶何勞贊歎并言說<lb/>
心悟方能轉法華<lb/>
　　環緑軒<lb/>
<pb n="KR4d0576_WYG_008-3a"/>
環緑軒中古逸民瑟琴圖史硯為隣欲知此地多生意<lb/>
試看窓前草色新<lb/>
　　題竹<lb/>
三家市上沽村酒亥夜明燈初自酉官奴把燭我所無<lb/>
幽篁亂寫非風桺<lb/>
　　順逆<lb/>
順逆推移莫愛嗔白雲終不染緇塵世情如火心如水<lb/>
屋裏須教有主人<lb/>
<pb n="KR4d0576_WYG_008-3b"/>
　　别陸氏女<lb/>
去住情悰兩可哀天公與我已安排前途恐有寛閒地<lb/>
未信狂夫事事乖<lb/>
　　寄人<lb/>
秋光明可截并刀一隼横空厲羽毛猶憶南汀携手處<lb/>
斷雲殘日下亭臯<lb/>
　　寄韓伯清<lb/>
何處田廬業可租金堂玉室夢全無為謀蔬藥樵漁地<lb/>
<pb n="KR4d0576_WYG_008-4a"/>
好在何山碧落湖<lb/>
　　言意<lb/>
村氓報本妙蓮華供佛燒香汲井花獨有橋東白石叟<lb/>
依然傾酒食蝦䗫<lb/>
　　題畵<hi>此幅在燕京萬厯乙未金陵朱太史公父朱衣見錄</hi>
琪樹琅玕五老巔春風瑶草不知年逺公結社勤修習<lb/>
亭下開池種白蓮<lb/>
　　<hi>壬子四月八日雲林生記時余既為竹亭上人畵竹樹小山并賦贈絶句  在江渚蝸牛廬</hi>
<pb n="KR4d0576_WYG_008-4b"/>
　　題大癡畵<lb/>
山木蒼蒼飛瀑流白雲深處卧青牛大癡胷次多邱壑<lb/>
貌得松亭一片秋<lb/>
　　<hi>黄翁子久雖不能夢見房山鷗波要亦非近世畵手可及此巻尤為得意者甲寅春倪瓚題</hi>
　　靜寄軒詩三首<lb/>
靜寄軒中無垢氛研苔滋墨氣如雲匣藏數鈕秦朝印<lb/>
白玉蟠螭小印文<lb/>
獨行應如魯獨居心同栁下孰云迂從教隣女衣沾溼<lb/>
<pb n="KR4d0576_WYG_008-5a"/>
試問髙人安穏無<lb/>
身似梅花樹下僧茶烟輕颺髩鬅鬙神清又似孤山鶴<lb/>
瘦骨伶仃絶愛憎<lb/>
　　爲仲章寫竹石<lb/>
沈君好古嗜清淡竒石幽篁心所欣為寫雲林齋下景<lb/>
月明春露溼衣巾<lb/>
　　次韻呈張師道<lb/>
我愛張君真樂易樵談農語接懽欣每思靈石山前住<lb/>
<pb n="KR4d0576_WYG_008-5b"/>
六尺藤牀一幅巾<lb/>
　　用陳子貞韻題畵<lb/>
仙居乃在恵山東悟者方知色是空却坐西巖雙樹下<lb/>
玉笙雲裏度清風<lb/>
　　題李遵道畵<lb/>
我識黄巖李使君墨池詞氣靄如雲莫言但得丹青譽<lb/>
曾有人書白練裙<lb/>
　　題畵<lb/>
<pb n="KR4d0576_WYG_008-6a"/>
今日披圖感慨深與君對酒若為斟重居寺裏松杉合<lb/>
刼火兵灰已不禁<lb/>
海鷗何事<hi>一作處</hi>更相疑野老如今久息機旅泊一篷南<lb/>
渚上雲濤煙樹影依微<lb/>
近代舒王不數人曾哦雪竹與霜筠雲林野思生幽夢<lb/>
睡起濡毫一寫真<lb/>
要識清虚甘寂寞何如快活地中仙千巖萬壑松窓裏<lb/>
爛醉吟哦石上眠<lb/>
<pb n="KR4d0576_WYG_008-6b"/>
　　青山<lb/>
夕陽渡口見青山誰識其中有此閒我本為樵北山北<lb/>
賣薪持斧到人間<lb/>
　　寄友<lb/>
密雪晴時照日初東窓竹影寫扶疎縁知江渚張髙士<lb/>
衲被温敦偃仰餘<lb/>
　　十六日雨晴<lb/>
道畊豈患粥材罄徳獵何憂肉食無底事甘飡希厚味<lb/>
<pb n="KR4d0576_WYG_008-7a"/>
曲肱飲水色敷腴<lb/>
　　拜石圖為王文靜題<lb/>
米顛嗜古命宜輕𤣥寳厓珍禍患并盥沐閱書私太尉<lb/>
可憐諂佞小人情<lb/>
清文絶俗盛名譽不記坡翁奨拔初得筆無如蔡元度<lb/>
却言蘇軾劣於書<lb/>
　　畵竹<lb/>
蟠虬舞鳳寒雲冷挟以明蟾光炯炯世人只解說洋州<lb/>
<pb n="KR4d0576_WYG_008-7b"/>
小坡筆力能扛鼎<lb/>
野店枯槎何處煙千花羞澀不成妍竹枝嫋嫋春風惡<lb/>
卧看歸鴻水拍天<lb/>
　　題黄子久畵<lb/>
白鷗飛處碧山明思入雲松第㡬層能畵大癡黄老子<lb/>
與人無愛亦無憎<lb/>
　　懐吕君<lb/>
三年不見吕髙士清夜時時夢見之安得長風生羽翼<lb/>
<pb n="KR4d0576_WYG_008-8a"/>
與君濯髪向咸池<lb/>
　　聽琴<lb/>
久淫鄭衛亂吾耳忽復古初之雅音我思古人禁忿欲<lb/>
用此養正而鈎深<lb/>
　　贈別姚子章都事<lb/>
不見髙人十五年相看兩髩各皤然舞袖醉僛明月下<lb/>
歸心飛度白鷗前<lb/>
　　雨牕排悶<lb/>
<pb n="KR4d0576_WYG_008-8b"/>
俗患不侵忍辱鎧道力可勝紛華兵明月無心含萬象<lb/>
浮雲初不汚圓澄<lb/>
雨聲蕭瑟似秋塘淡泊紅蕖滿意香火宅任渠生熱惱<lb/>
汪汪法海自清涼<lb/>
　　感懷<lb/>
百年苦樂孰深知何可旬月無我詩從渠推罵與争席<lb/>
不廢鷦鷯巢一枝<lb/>
　　題畵<lb/>
<pb n="KR4d0576_WYG_008-9a"/>
吳松江水似荆溪只欠山光落酒巵古木幽篁無限思<lb/>
西風吹鬢影絲絲<lb/>
　　醉後調張徳機<lb/>
博士今宵不用誇竹枝嫋嫋趂風斜莫煩更把官奴燭<lb/>
且與狂吟野老家<lb/>
西家飲酒不盡歡東家燈下坐團欒我儂自有一壺酒<lb/>
不怕先生酒量寛<lb/>
醉醒宜城竹葉春竹枝空畵損精神詩成不厭乾喉吻<lb/>
<pb n="KR4d0576_WYG_008-9b"/>
誰道傷多酒入唇<lb/>
允同日夕能求畵靳酒藏茶更惜香獨有館中張博士<lb/>
誇余弄翰不尋常<lb/>
　　白石先生古貌古心輕財而重義有相見既晚之<lb/>
　　　恨令人寐寤不能忘但幽居黙如潛逃則殊令<lb/>
　　　人憒憒耳昨暮辱醉中詞翰讀之灑然也因次<lb/>
　　　韻希一笑<lb/>
空宇寥寥秋燕巢笑談誰與共遊遨南隣雖有幽貞士<lb/>
<pb n="KR4d0576_WYG_008-10a"/>
黙黙深潛如避逃<lb/>
深感分嘗酒數罌醋雞聞勝駝蹄羮轟轟烈烈男兒事<lb/>
莫使磨跎過此生<lb/>
　　連雨<lb/>
三月雨聲連四月五湖舟楫住南湖春愁黯黯如中酒<lb/>
捲地狂風撼不蘓<lb/>
　　松雪馬圖為原道題<lb/>
渥洼龍種思翩翩来自元貞大徳年今日鷗波遺墨在<lb/>
<pb n="KR4d0576_WYG_008-10b"/>
展圖題咏一悽然<lb/>
　　題畵竹<lb/>
本朝畵竹高趙李慚愧後来無寸長下筆能形蕭散趣<lb/>
要須胷次有篔簹<lb/>
雨後池塘竹色新鈎簾翠霧溼衣巾為君寫出團欒影<lb/>
便覺清風爽逼人<hi>一作喜比他郷見似人</hi>
　　題畵贈伯亮<lb/>
逢著鄉人朱伯亮朱絃披拂共南薫研池雨過添新漲<lb/>
<pb n="KR4d0576_WYG_008-11a"/>
特為濡毫寫墨君<lb/>
　　謝筆<lb/>
陶泓思渇待陳𤣥對楮先生意未宣何似中書二君至<lb/>
明窓脫帽一欣然<lb/>
　　髙尚書畵竹<lb/>
石室風流繼老蘓黄華父子亦敷腴吳興筆法鍾山裔<lb/>
只有高髯不讓渠<lb/>
　　警時<lb/>
<pb n="KR4d0576_WYG_008-11b"/>
羔羊跪乳猶有別林烏返哺能無違彼哉微物具至理<lb/>
感爾太息淚沾衣<lb/>
　　己酉元日題徐氏南園壁<lb/>
九日塵汚一日清南園池水濯冠纓卑卑燕雀難喻大<lb/>
自擬摶<hi>一作展培</hi>風九萬程<lb/>
　　六日題<lb/>
寄居丘氏小偷閒盡室逃亡夜向闌縣吏捉人空里巷<lb/>
挈家如出鬼門關<lb/>
<pb n="KR4d0576_WYG_008-12a"/>
　　贈别<lb/>
七月七日一杯酒吾友王君將逺遊况有辭家張處士<lb/>
逍遥江渚狎輕鷗<lb/>
　　張外史素不善畵醉墨戲寫張洞竒石頗有一種<lb/>
　　　逸韻徳明裝潢成巻走筆為賦<lb/>
書畵不論工與拙顔公米帖豈圖傳君看外史寫竒石<lb/>
醉墨依稀似米顛<lb/>
　　松雪馬圖<lb/>
<pb n="KR4d0576_WYG_008-12b"/>
舊寫天閑八尺龍鷗波濡墨水晶宫紛紛世俗争模倣<lb/>
兒子門生亦秃翁<lb/>
　　贈潘仁仲<lb/>
良相良醫意活人得仁要亦在求仁能調脾肺心肝腎<lb/>
不出酸醎甘苦辛<lb/>
　　庚戌冬舟過泖西寫竹石小幅贈仲端友契<lb/>
野處翁居泖水西風梢霜葉思凄迷它時再鼔春波緑<lb/>
花落軒窓野鳥啼<lb/>
<pb n="KR4d0576_WYG_008-13a"/>
　　送徐仲清還毘陵<lb/>
昔年守義抗天兵季子遺風尚足徵牧守荒淫嗟末代<lb/>
荒墟榛棘竟誰懲<lb/>
　　題墨萱<lb/>
落盡幽花出一枝愛宜男草近清池水仙唯數彞齋趙<lb/>
夏卉芳妍爾更竒<lb/>
　　贈沈掾<lb/>
蕭蕭白髪沈休文問舎求田江水濆此夕一杯成酩酊<lb/>
<pb n="KR4d0576_WYG_008-13b"/>
淋漓醉墨氣如雲<lb/>
　　題王叔眀巖居髙士圖<lb/>
臨池學書<hi>一作筆精墨妙</hi>王右軍澄懐觀道<hi>一作卧遊</hi>宗少文王侯<lb/>
筆力能扛鼎五百年来無此君<lb/>
　　李伯時畵<lb/>
飛仙遊騎龍眠畵貌得形模也自竒句曲真人能鑒定<lb/>
不須言下更題詩<lb/>
　　題畵贈單君<lb/>
<pb n="KR4d0576_WYG_008-14a"/>
單君子逹荆溪住不到荆溪已十秋古木幽篁苔石路<lb/>
每經行處思悠悠<lb/>
　　贈伯清<lb/>
市上休疑張伯清藥無二價駐<hi>一作制</hi>頽齡何當掃雪居<lb/>
幽谷與我松根採茯苓<lb/>
　　贈故人孫<lb/>
喬木叢篁倚苔石故家遺業總成灰二喬憶嫁周公瑾<lb/>
尚有枝孫氣不衰<lb/>
<pb n="KR4d0576_WYG_008-14b"/>
　　題彦貞屋壁<lb/>
壬子五月廿七日吕君隠所余又来輕舟短棹向何處<lb/>
只傍清波不染埃<lb/>
　　題畵贈盧山甫<lb/>
盧君絶似米顛子品畵評詩也自佳我畵亦憎寒具汚<lb/>
手為装緝掛高齋<lb/>
　　題畵<lb/>
絶憶丹陽蔡天啓秋深淡墨意縱横陳君筆力能扛鼎<lb/>
<pb n="KR4d0576_WYG_008-15a"/>
可見前賢畏後生<lb/>
　　戲筆<lb/>
枕幃椰席便安舒借我飛裙意有餘㪅借裙拖三百石<lb/>
髙秋還子有佳書<lb/>
　　題周遜學天根月窟軒<lb/>
手攀月窟躡天根已識乾坤即此身安樂窩中方寸地<lb/>
浩然三十六宫春<lb/>
　　正月四日夜風雨拙逸齋賦<lb/>
<pb n="KR4d0576_WYG_008-15b"/>
荒烟漠漠古長洲倦客悲吟歎滯留風雨打窗歸夢短<lb/>
一樽聊作醉鄉遊<lb/>
　　為蒙菴題吳仲圭竹枝便面<lb/>
十年害眼今年較障眼前縁始暫離紈扇篋蔵無棄置<lb/>
三収吳叟碧筠枝<lb/>
　　竹樹小閣<lb/>
竹影縱横寫月明青苔石下聽鳴筝我来彷彿三生路<lb/>
琪樹秋風夢亦驚<lb/>
<pb n="KR4d0576_WYG_008-16a"/>
　　題畵贈均玉<lb/>
笠澤汀前竹樹稠白頭埀釣荻花秋有時乗興入城府<lb/>
獨放扁舟任去留<lb/>
　　西湖竹枝詞<lb/>
愁水愁風人不歸昨夜水没釣魚磯踏盡蓮根苦無藕<lb/>
著多桺絮不成衣<lb/>
桐樹原栽金井西月明照見影離離不比蘇公堤上栁<lb/>
烏鴉飛去鷓鴣啼<lb/>
<pb n="KR4d0576_WYG_008-16b"/>
　　題日本僧畵<lb/>
五老西来第㡬峰道人定起對長松掛帆東海還歸去<lb/>
貌得香爐雲氣濃<lb/>
　　題畵<lb/>
何處青山落照邊隔林零亂走寒泉山如十月江南草<lb/>
閒倚荒村泊釣船<lb/>
　　題竹<lb/>
舟過甫里夕陽微相見故人潘仲輝爲寫石壇青鳳尾<lb/>
<pb n="KR4d0576_WYG_008-17a"/>
不知雲落已沾衣<lb/>
　　題畵竹贈西溪處士<lb/>
雪葉霜枝耐嵗寒櫛風沐雨不成歡百年强健且行樂<lb/>
留取清溪作釣竿<lb/>
　　題鄭所南蘭<lb/>
秋風蘭蕙化為茅南國凄凉氣已消只有所南心不改<lb/>
淚泉和墨寫離騷<lb/>
　　己酉十月八日訪伯凝文學寫圖以贈<lb/>
<pb n="KR4d0576_WYG_008-17b"/>
江水清空霜葉稀竹深依約有窓扉留連竟日忘羈思<lb/>
閒與休文詠落暉<lb/>
　　寄良常<lb/>
不到荆溪二十年舊冬十月擬同船夏秋好遣漁童至<lb/>
定去靈常古洞前<lb/>
　　四月訪衡齋髙士<lb/>
不来新里四經年首夏清和又繫船笋脯松醪三日醉<lb/>
西山在望已醒然<lb/>
<pb n="KR4d0576_WYG_008-18a"/>
　　題芭蕉士女<lb/>
鳳釵斜壓鬢雲低望㫁羊車意欲迷㡬葉芭蕉共憔悴<lb/>
秋聲近在玉階西<lb/>
　　歲庚子十一月廿日邂逅雲岡道師於長洲邑東<lb/>
　　　之衍慶院以此紙命寫竹石并賦詩而紙筆皆<lb/>
　　　不佳漫爾作此愧不能工道師憫世憂國以道<lb/>
　　　德為己任汩汩城邑之中不以為苦不肯自超<lb/>
　　　於風埃之表也故末句諷之<lb/>
<pb n="KR4d0576_WYG_008-18b"/>
天妃廟裏曾遊處怪石藂篁滿緑苔今日江潮重回首<lb/>
卜居南嶺白雲隈<lb/>
　　四月廿日過江渚茅屋雜興四絶句録呈雲浦明<lb/>
　　　公以代對面<lb/>
百年風雨㡬興亡睡起西山尚夕陽四月維舟向茆屋<lb/>
一庭春草獨焚香<lb/>
燕子低回掠地飛海鷗来去水侵扉中流雲度他山影<lb/>
落日帆從何處歸<lb/>
<pb n="KR4d0576_WYG_008-19a"/>
燕雀生成喜近人家殘屋破去踆踆可人惟有閒庭草<lb/>
蓬户朱門一様春<lb/>
姑蘇城郭草茫茫城外腥風舊戰塲花落空垣車馬絶<lb/>
獨餘梁燕說興亡<lb/>
　　畵竹<lb/>
苦憶能詩梁上人明窓竹几淨無塵為君戲寫檀欒影<lb/>
多入湘江野水濵<lb/>
　　題畵<lb/>
<pb n="KR4d0576_WYG_008-19b"/>
落月團團照屋梁能仁寺裏白雲鄉只今却笑庵中叟<lb/>
竹樹小山凝雪霜<lb/>
幽篁古木姑餘畵贈與松陵沈仲良今夜泊舟依古栁<lb/>
一篷疎雨夢瀟湘<lb/>
　　蘭亭<lb/>
辨說蘭亭猶聚訟精良此刻更何疑辯才囑付昭陵後<lb/>
玉匣為塵世祚移<lb/>
　　古木竹石<lb/>
<pb n="KR4d0576_WYG_008-20a"/>
劒光出匣耿秋蓮磨礪崢嶸濯澗泉又是一畨風雨過<lb/>
青楓月下竹娟娟<lb/>
　　題張遜鈎勒竹<lb/>
霜松雪竹當時見筆底猶存嵗晏姿文采百年成異物<lb/>
西風吹淚髩絲絲<lb/>
髯張用意鐵鈎鎻書法不凡詩亦工清苦何憂貧到骨<lb/>
筆端時有古人風<lb/>
　　題畵<lb/>
<pb n="KR4d0576_WYG_008-20b"/>
服食清虚帶瘦容菖蒲花發紫茸茸滌煩磯上營茆屋<lb/>
千仞巗巒一箇松<lb/>
　　畵竹次鄭元祐韻<lb/>
曾向清湘斬釣竿蒼蒼烟景暮江寒逺山一脉西来意<lb/>
付與髙人面壁看<lb/>
　　筠石喬松<lb/>
蕭蕭風雨麥秋寒把筆臨摹强自寛尚賴俞君相慰藉<lb/>
松肪笋脯勸加飡<lb/>
<pb n="KR4d0576_WYG_008-21a"/>
　　己酉二月廿一日為清明日風雨凄然舟泊東林<lb/>
　　　西滸歩過伯璇徵君髙齋焚香瀹茗出示燕文<lb/>
　　　貴秋山蕭寺圖展玩良久因寫是日所賦絶句<lb/>
　　　其上<lb/>
野棠花落過清明春事匆匆夢裏驚倚棹微吟沙際路<lb/>
半江煙雨暮潮生<lb/>
　　壬寅仲冬寫竹枝贈潘友復賦詩其上<lb/>
赤壁磯頭萬里秋月明寒竹思悠悠二喬消息今何似<lb/>
<pb n="KR4d0576_WYG_008-21b"/>
尚憶風流人姓周<lb/>
　　辛亥秋寫竹梢并詩奉贈次宋徵士<lb/>
今朝姚合吟詩句道我休糧帶瘦容寫贈湘江青鳳尾<lb/>
相期徃宿最高峰<lb/>
　　至正三年癸未嵗八月望日進道過余林下為言<lb/>
　　　僦居蘓州城東有水竹之勝因想像圖此并賦<lb/>
　　　詩其上<lb/>
僦得城東二畝居水光竹色照琴書晨起開軒驚宿鳥<lb/>
<pb n="KR4d0576_WYG_008-22a"/>
詩成洗硯没游魚<lb/>
　　樹石<lb/>
已過上已與清明風雨數朝今日晴脩竹春柯苔石畔<lb/>
一杯聊為故人傾<lb/>
　　辛亥春寫松亭圖并詩贈徳嘉高士<lb/>
華亭郭裏陳髙士三泖九峰時一遊欲結松亭看雲氣<lb/>
更招鳴鶴友浮丘<lb/>
　　從善道契過笠澤以士雍高士此紙求寫竹枝畫<lb/>
<pb n="KR4d0576_WYG_008-22b"/>
　　　已并賦<lb/>
隱士河隂半畝宫澱山湖裏泊煙篷秋来鱸鱠蓴羮美<lb/>
亦欲東乗萬里風<lb/>
　　至正十三年二月晦日為公逺茂才寫古木竹石<lb/>
　　　幷賦<lb/>
甫里宅邊曾繫舟滄江白鳥思悠悠憶得岸南雙樹子<lb/>
雨餘青竹上牽牛<lb/>
　　四月十七日寫筠石春樹并詩以贈叔平道契<lb/>
<pb n="KR4d0576_WYG_008-23a"/>
芝室丹房苔石清荒筠春樹影縱横他時夜雨尋幽約<lb/>
筍脯芹羞酒滿罌<lb/>
　　乙未嵗四月廿日過仲寳隱君宅因賦題松泉畵<lb/>
　　　幀<lb/>
澗雨松風解宿酲虎頭宅裏坐忘形清歌擊筑聊永日<lb/>
更倒君家雙玉瓶<lb/>
　　題衛明絃洛神圖<lb/>
凌波微歩襪生塵誰見當時窈窕身能賦已輸曹子建<lb/>
<pb n="KR4d0576_WYG_008-23b"/>
善圖惟數衛山人<lb/>
　　辛亥二月廿九日留華亭南里潘君以仁宅因懐<lb/>
　　　去年此日與心逺同在餘不溪開𤣥仙館<lb/>
蕭蕭風竹和幽吟二月江村春雨深東去山中此時節<lb/>
隔溪桃李正隂隂<lb/>
　　寫晴梢并詩贈日章貞士<lb/>
雨後空庭秋月明一枝窓影墨縱横沈君雅有臨池興<lb/>
蕭灑濡毫意自清<lb/>
<pb n="KR4d0576_WYG_008-24a"/>
　　國寳照磨有平野軒在揚州城郭中今寓吳十許<lb/>
　　　年矣至正丙午九月十一日在開元寺為寫此<lb/>
　　　圖幷詩以贈<lb/>
雪筠霜木影差差平野風煙望逺時回首十年吳苑夢<lb/>
揚州依約髩成絲<lb/>
　　昨日承蔬笋不托之供獲清言永日別後與元舉<lb/>
　　　叔陽㩦琴過普陀精舎相與盤礴林影水光中<lb/>
　　　而令子来始知從者散歩韓墅橋急遣一介徃<lb/>
<pb n="KR4d0576_WYG_008-24b"/>
　　　候則從者興盡已返矣經宿不面旦来雷雨大<lb/>
　　　作想惟動靜輕安昨見尊爼間韭芥萵菜之屬<lb/>
　　　秀色粲然今日得雨必是苗芽怒長更佳也况<lb/>
　　　蒙許送久伺不見至戲作小詩促之<lb/>
韭芥抽苗鋪翠玉曉經雷雨更敷腴莫嗔措大眼孔小<lb/>
乞取先生一餉餘<lb/>
　　七日訪徐良輔十三日至七寳泉上及暮舟還畊<lb/>
　　　雲軒<lb/>
<pb n="KR4d0576_WYG_008-25a"/>
來看城西十月山桂花風起碧巗間扁舟夜過溪東宿<lb/>
七寳泉頭日暮還<lb/>
桂樹牕間卧看雲風吹花落紫綸巾偶来山廨餌蒼术<lb/>
又向江波采白蘋<lb/>
　　中秋月下歡飲<lb/>
鳴鳳岡頭秋月明一樽能為故人傾月林滿地青蘋影<lb/>
琪樹飄香露氣清<lb/>
　　中秋夜月明勝常年良夫與景和㩦酒至畊雲軒<lb/>
<pb n="KR4d0576_WYG_008-25b"/>
　　　酣飲及二更乃就寢十六日夜隂雲半天宇月<lb/>
　　　光或隱或見十七日夜月已不如中秋月色朗<lb/>
　　　澈十八日暮雨作至十九日不止因賦<lb/>
八月山居秋廓廓西風逗冷侵疎箔鳥銜青影暮飛還<lb/>
細雨空庭桂花落<lb/>
　　題坦率子畵<lb/>
何處溪山好卜居武夷不住即匡廬蓬萊兜率元非逺<lb/>
雲錦箱中貝葉書<lb/>
<pb n="KR4d0576_WYG_008-26a"/>
　　寫竹枝贈成之隠君<lb/>
鐵嘯樓前江雨晴一枝脩竹近檐楹酒酣更待纖纖月<lb/>
噴薄簫聲似玉笙<lb/>
　　寫竹石贈錢自銘<lb/>
瑶芳樓下曾留宿因見明琅舊日圖錢起能詩多逸思<lb/>
為渠吟嘯不能孤<lb/>
　　貞居道士徃常熟山中訪王君章髙士予因寫梧<lb/>
　　　竹秀石奉仲素孝㢘<lb/>
<pb n="KR4d0576_WYG_008-26b"/>
青桐隂下一株石廻棹来看雪未消展圖彷彿雲林影<lb/>
肻向燈前玩楚腰<lb/>
　　題朱澤民小景<lb/>
朱君詩畵今稱絶片紙㫁縑人寳藏小筆松巗聊爾爾<lb/>
道寧格律晚堂堂<lb/>
　　題畵<lb/>
澗道流泉曲曲通白雲牕牖䕶簾櫳汀花如雪歸舟晚<lb/>
南渚幽人未易逢<lb/>
<pb n="KR4d0576_WYG_008-27a"/>
　　題趙彦徵小畵<lb/>
文敏公孫清且賢陶泓楮頴過年年子由命也成葅醢<lb/>
坐對鷗波一惘然<lb/>
　　登天平<lb/>
天平爛漫遊三日林下狂吟石上眠浩蕩春風芳草緑<lb/>
梅花雪滿白雲泉<lb/>
　　病中九日懐山園三首<lb/>
江村九月木樨風不與山園景物同還憶澗西行采菊<lb/>
<pb n="KR4d0576_WYG_008-27b"/>
茱萸交綴入杯紅<lb/>
病骨崚嶒山影瘦敦敦擁褐坐忘言當年親舊㩦壺處<lb/>
應有寒泉滿石尊<lb/>
登髙多在九龍山湖水蒼茫白鳥還醉拂松蘿臨石溜<lb/>
黄花楓葉暮斑斑<lb/>
　　題曹幼文雪林圖<lb/>
窪盈軒在雪林齋啜茗幽吟見雅懐一閱舊圖如隔世<lb/>
世奚遺我老形骸<lb/>
<pb n="KR4d0576_WYG_008-28a"/>
　　自題畵<lb/>
山郭幽居正向陽喬林古木鬱蒼蒼剡藤百幅誰能置<lb/>
為掃虬枝蔽日長<lb/>
　　　附録次韻　　　　　　　　　尚左生<lb/>
　雲林雨過踏春陽澗水濺濺老樹蒼不是硯坳雲作<lb/>
　陣疎篁空自拂簷長<lb/>
　　江渚茅屋雜興四絶奉寄雲浦理問兼似良夫隠<lb/>
　　　士<lb/>
<pb n="KR4d0576_WYG_008-28b"/>
我自無心何慢勤愛憎加我亦從人青山不改如如體<lb/>
雪後陽生依舊春<lb/>
五月隂風特地寒闔閭浦口怯衣單饑啼野哭浮村落<lb/>
我本無愁也廢飡<lb/>
虞趙虹光貫壁奎碧梧端合鳳来棲春泥滑滑江天永<lb/>
更著荒榛呌竹雞<lb/>
眼底繁華一旦空寥寥南北馬牛風鴻飛不與人間事<lb/>
山自白雲江自東<lb/>
<pb n="KR4d0576_WYG_008-29a"/>
　　題髙彦敬山水圖<lb/>
房山清影浸湖波緑玉蒼烟冷蕩磨寳墨珍圖人世滿<lb/>
山中照見百東坡<lb/>
　　中秋偕徐良夫飲畊雲山居<lb/>
酒渇茶甌沁露凉石牀雲卧冷侵裳團團碧樹懸金粟<lb/>
月午風清夢寐香<lb/>
　　烟雨中過石湖三絶<lb/>
煙雨山前度石湖一奩秋影玉平鋪何須更剪松江水<lb/>
<pb n="KR4d0576_WYG_008-29b"/>
好染空青畵作圖<lb/>
姑蘓城外短長橋烟雨空濛又晚潮載酒曾經此行樂<lb/>
醉乗江月卧吹簫<lb/>
愁不能醒已白頭滄江波上狎輕鷗鷗情與老初無染<lb/>
一葉輕軀總是愁<lb/>
　　懐畊漁大隱<lb/>
山谷真堪埋百憂月窓桂樹思綢繆荷花浦口見山色<lb/>
寄書汝亦憶儂不<lb/>
<pb n="KR4d0576_WYG_008-30a"/>
　　八月廿一日出鳳岡<lb/>
江上來尋西郭山山人留我白雲間風飄雲去他山雨<lb/>
雲本無心亦未閒<lb/>
　　寫竹梢寄畊雲<lb/>
一枝秋玉㢠吟風寫入吳箋意逾工逺寄碧山王錄事<lb/>
獨行何用哭途窮<lb/>
　　采薇<lb/>
采薇巗岫宿層雲廹隘悲為世俗鄰郿塢銅山竟何似<lb/>
<pb n="KR4d0576_WYG_008-30b"/>
金留未必不戕身<lb/>
　　阿房宫<lb/>
阿房遺址碧山垠葅醢生民又㡬秦積恨不消秋草緑<lb/>
行人指㸃話悲辛<lb/>
　　訪古道首座因見吕志學詩篇<lb/>
我愛學公名古道於今古道久寥寥淨名室裏無塵事<lb/>
一見令人意也消<lb/>
不見吕髯㡬十年想應兩髩也皤然何當共住維摩室<lb/>
<pb n="KR4d0576_WYG_008-31a"/>
剪燭哦詩聴雨眠<lb/>
　　寫畫贈馬彦敬<lb/>
　　　<hi>髙房山尚書清節雅尚為本朝名臣諱克恭字彦敬馬先生亦其國人亦字彦敬葢司馬慕藺</hi>
　　　<hi>之意也今既為作山居圗又詩以贈之</hi>
清節尚書髙彦敬馬翁同字亦懐貞漢庭詞賦相如最<lb/>
司馬依依慕藺情<lb/>
　　題顧定之竹<hi>上有王常宗詩</hi>
顧畫王詩兩竒絶風霜凜凜香清節獅子林中古佛心<lb/>
<pb n="KR4d0576_WYG_008-31b"/>
允矣無生亦無滅<lb/>
　　連雨<lb/>
二月雨聲連四月三江舟楫住吴江春愁不醒如中酒<lb/>
浪著狂風撼客窓<lb/>
　　畫溪山春霽圗<lb/>
水影山光翠蕩磨春風波上聴漁歌埀垂烟栁籠南岸<lb/>
好著輕舟一釣蓑<lb/>
　　次潘瓠齋韻題丹丘墨竹<lb/>
<pb n="KR4d0576_WYG_008-32a"/>
柯公自比米顛子文采照耀青瑯玕只今耆舊凋零盡<lb/>
剩得潘君瘦影寒<lb/>
　　　附録瓠齋原韻<lb/>
　丹丘寫竹師老可能寫倒影青琅玕張之草堂雪色<lb/>
　壁壊葉瀟瀟烟雨寒<lb/>
　　追和蘇文忠公墨跡巻中詩韻<lb/>
脉脉逺山螺翠横盈盈秋水眼波明西北風帆江路永<lb/>
片雲不度若為情<lb/>
<pb n="KR4d0576_WYG_008-32b"/>
窓裏晚山眉翠重汀前秋水眼波明白鷗飛處尋歸路<lb/>
眇眇新愁故國情<lb/>
雨挾江湖來浦口霜凋木葉見山尖寒波曾照飛鴻影<lb/>
髭雪朝朝與恨添<lb/>
風雨翻江夢裏驚忽思仙馭絳霄翎世間那得麻姑爪<lb/>
癢處爬搔憶蔡經<lb/>
湖邊窓户倚青紅此日應非舊日同太守與賔行樂地<lb/>
㫁碑荒蘚卧秋風<lb/>
<pb n="KR4d0576_WYG_008-33a"/>
奎章閣下掌絲綸清淺蓬萊又幾春三十六宫秋寂寂<lb/>
金盤冷露泣仙人<lb/>
蔡公閔嶠雙龍璧蘇子儋州萬里船何似歸田虞閣老<lb/>
醉吟清浦月娟娟<lb/>
嗜酒狂吟秃髩翁華陽壇館百花風晚年傳得登真訣<lb/>
歸卧南山澗谷中<hi>右二首又追和虞奎章韻</hi>
　　<hi>右蘇文忠公真跡一巻公之書縱横邪直雖率意而成無不如意深賞識其妙者惟涪翁一人圓活</hi>
　　<hi>遒媚或似顔魯公或似徐季海葢其才徳文章溢而為此故絪緼鬱勃之氣映日奕奕耳若陸柬之</hi>
<pb n="KR4d0576_WYG_008-33b"/>
　　<hi>孫䖍禮周越王著非不善書置之顔魯公楊少師蘇文忠公之列則如神巫之見壺丘子矣癸丑八</hi>
　　<hi>月八日倪瓉</hi>
　　　附蘇文忠公墨蹟巻中詩<lb/>
　　　　蔡君謨夢中作<lb/>
　天際烏雲含雨重樓前紅日照山明嵩陽居士今何<lb/>
　在青眼看人萬里情<lb/>
　　　　陳述古閣中君謨書壁上詩<lb/>
　綽約新嬌生眼底侵尋舊事上眉尖問君別後愁多<lb/>
<pb n="KR4d0576_WYG_008-34a"/>
　少得似春潮夜夜添<lb/>
　　　　無名氏和壁上韻<lb/>
　長埀玉筯殘粧臉肯為金釵露指尖萬斛閒愁何日<lb/>
　盡一分真態更難添<lb/>
　　　　杭州營妓周韶求落籍作　時韶有服衣白<lb/>
　隴上巢空嵗月驚忍看回首自梳翎開籠若放雪衣<lb/>
　女長念觀音般若經<lb/>
　　　　營妓胡楚送周韶落籍作<lb/>
<pb n="KR4d0576_WYG_008-34b"/>
　淡妝輕素鶴翎紅移入朱欄便不同應笑西園舊桃<lb/>
　李強勻顔色待東風<lb/>
　　　　營妓龍靚送周韶落籍作<lb/>
　桃花流水本無塵一落人間幾度春解佩暫酧交甫<lb/>
　意濯纓還作武陵人<lb/>
　　　題東坡書巻後絶句四首　蜀人虞　集<lb/>
　只今誰是錢塘守頗解湖中宿畫船曉起鬭茶龍井<lb/>
　上花開陌上載嬋娟<lb/>
<pb n="KR4d0576_WYG_008-35a"/>
　老却眉山長㡌翁茶烟輕颺髩絲風錦囊舊賜龍團<lb/>
　在誰為分泉落月中<lb/>
　三生石上舊精魂邂逅相逢莫重論縱有繡囊留別<lb/>
　恨已無明鏡著啼痕<lb/>
　能言學得妙蓮華嬴得春風對客誇乞食衲衣渾未<lb/>
　老為題靈塔向金沙<lb/>
　　　次前韻九首　　　　　　丹丘柯九思<lb/>
　山中覆鹿拾蕉葉眼底生花二月明不道人生從夢<lb/>
<pb n="KR4d0576_WYG_008-35b"/>
　寐詩新猶話夢中情<lb/>
　緑窓度曲初含笑銀甲弹筝不露尖人生莫待頭如<lb/>
　雪華屋春宵酒屢添<lb/>
　雲中初下勢如驚白鳳蹁躚雪色翎多少舊逰歌舞<lb/>
　地不堪回首又重經<lb/>
　桃花扇底露唇紅不復梳妝與衆同一曲山香春去<lb/>
　也荼䕷無語謝春風<lb/>
　一顆摩尼不染塵瑶池𤣥圃度千春昭陽殿裏雲深<lb/>
<pb n="KR4d0576_WYG_008-36a"/>
　處誰是當年解佩人<lb/>
　三月旌旗幸玉泉牙檣錦纜御龍船千官車騎如雲<lb/>
　湧楊栁梢頭月色娟<lb/>
　長憶眉山鶴髮翁舊時阿閣賛皇風如今流落那堪<lb/>
　說黼黻文章似夢中<lb/>
　鼓瑟湘靈欲㫁魂洞庭波浪不堪論遥知舊賜宫袍<lb/>
　錦雙袖龍鍾總淚痕<lb/>
　興聖宫中坐落花詩成應制毎相誇廬山面目秋來<lb/>
<pb n="KR4d0576_WYG_008-36b"/>
　好自杖青藜步白沙<lb/>
　　　又　　　　　　　　　　吴郡張　雨<lb/>
　日將公事湖中了醉入重城列炬明自古大藩財賦<lb/>
　地古人偏得賦閒情<lb/>
　謝女嬌吟雪比鹽北臺馬耳見雙尖衲衣政索歌姬<lb/>
　笑不道春寒繡被添<lb/>
　寫韻軒中塵不驚與誰同躡鳳凰翎采鸞可惜情縁<lb/>
　重只合清齋寫道經<lb/>
<pb n="KR4d0576_WYG_008-37a"/>
　釵頭新緑荔枝紅那與江珧色味同聞道端明新進<lb/>
　譜一時殿閣起薫風<lb/>
　香辟春寒玉辟塵流蘇斗帳醉和春一雙明月都無<lb/>
　價寂寞人間第二人<lb/>
　江南在處烟波好浪迹先生不上船近就闔閭城外<lb/>
　宿可憐霜月夜娟娟<lb/>
　青城樵者一衰翁寫罷烏絲滿袖風消得玉堂金研<lb/>
　匣至今傳入畵圖中<lb/>
<pb n="KR4d0576_WYG_008-37b"/>
　聽碾龍團怯醉魂分茶故事待誰論纎纎玉椀親曽<lb/>
　見祇有春衫舊淚痕<lb/>
　白公種竹蘇公栁談笑功名後世誇依舊葑雲三萬<lb/>
　丈斷橋誰與築堤沙<lb/>
　　　又　　　　　　　　　　義興馬　治<lb/>
　東閣小書詩夢破後堂殘醉燭花明春風客散茶香<lb/>
　在寂寞人間萬古情<lb/>
　紅入兩顴春意滿翠籠雙袖曉寒尖雖知别後情難<lb/>
<pb n="KR4d0576_WYG_008-38a"/>
　識也覺愁中醉易添<lb/>
　彩筆詩成舉坐驚素衣新剪鳳凰翎多情應是蓮花<lb/>
　女留得銀筝金字經<lb/>
　透海丹砂一粟紅前身宜與後身同袖中只換神仙<lb/>
　骨塵業何由到素風<lb/>
　滄海桑田復㡬塵東風惟見落花春須知剰水殘山<lb/>
　外氷雪肌膚别有人<lb/>
　蜀人文采相先後多在西湖載酒船腸㫁至今湖上<lb/>
<pb n="KR4d0576_WYG_008-38b"/>
　桺空殘眉翠簇連娟<lb/>
　三百年来此兩翁詩人情性道人風醉中還似毘邪<lb/>
　老花雨紛紛一笑中<lb/>
　梅花香冷返氷魂徃事茫茫迹未論寳劍已隨龍化<lb/>
　去誰憐水上刻舟痕<lb/>
　賦就仙人蕚緑華金聲玉色衆中誇歸来世上空塵<lb/>
　土雲白江清月滿沙<lb/>
　　王雲浦示余米元章詩巻次韻辛亥八月望<lb/>
<pb n="KR4d0576_WYG_008-39a"/>
喟然嘆也宜吾與不利虞兮柰若何鴻雁不来風嫋嫋<lb/>
庭前樹子落桫欏<lb/>
吳松江只蒲萄緑金井峰仍縹緲青說與弋人何慕我<lb/>
髙飛鴻鵠杳𠖇𠖇<lb/>
大姚湖水白生煙長物都除絶世縁笙鶴不為歸鶴怨<lb/>
玉仙真是勝丁仙<lb/>
　　　附録原韻<lb/>
　廣文當日官雖冷可奈才名振世何他日君家須炙<lb/>
<pb n="KR4d0576_WYG_008-39b"/>
　手而今聊復雀堪羅<lb/>
　老年尚喜管城子㪅愛好山江上青武林秋髙曉欲<lb/>
　雨正若此畫雲㝠㝠<lb/>
　三茅别有洞中天我欲山居屏世縁累行積功多蛻<lb/>
　舉玉宸欣有地行仙<lb/>
　　紹興戊午季春書於大姚五湖田舎元暉<lb/>
　　寫春山嵐靄贈仲章沈君至正九年三月一日<lb/>
露草雨苔青不乾牀頭澗水夏生寒傳經長史揮毫處<lb/>
<pb n="KR4d0576_WYG_008-40a"/>
只作當時舊宅看<hi>南澗實張君舊業故云</hi>
　　　附録次韻　　　　　　　　　張　雨<lb/>
　　　元鎮此幅又入巨然之室謂二米所不迨也<lb/>
　秀色雲林墨未乾一峯天柱倚蒼寒玉人只隔輕煙<lb/>
　靄三尺圖中正面看<lb/>
　　　又　　　　　　　　　　　　鄭元祐<lb/>
　九龍峰上雨雲乾影落棲神澗水寒不是天機飛墨<lb/>
　妙何由冩入畵圖看<lb/>
<pb n="KR4d0576_WYG_008-40b"/>
　　陳母莊氏節義<hi>義士陳寳生之母</hi>
抗節誰稱㫁臂嫠皇天空谷照貞姿何人得似馮丞相<lb/>
易主班迎獨任之<lb/>
　　　附次韻　　　　　　　　　　吕　楨<lb/>
　貞節誰如恤緯嫠凛然松柏歲寒姿姓名今日輝編<lb/>
　簡班史文章復見之<lb/>
　　題甕牖圖<lb/>
賜也貨殖憲也貧憲貧非病衣已鶉未若簞瓢顔氏子<lb/>
<pb n="KR4d0576_WYG_008-41a"/>
陋巷所樂皆天真<lb/>
　　畵竹石一幅水墨<lb/>
採蓮涇上漣漪緑苔竹幽篁依古木遇著幽人周傑翁<lb/>
邀余把酒清池曲<lb/>
　　<hi>余邂逅仲傑隐君於採蓮涇上戲寫此圖并賦詩為贈至正癸卯五月廿二日倪瓚</hi>
　　　附録和韻詩跋<lb/>
　卧食黄精鬚髩緑情似萬花身似木忽然市上肆墨<lb/>
　兵濁酒一巵歌一曲<lb/>
<pb n="KR4d0576_WYG_008-41b"/>
　　樵介和雲林翁近村子<lb/>
　雲林先生瞳色緑江村老叟相如木畵情却寄倪夫<lb/>
　子不問鏡湖纔一曲<lb/>
　　熙僧持此將去近村又復題此<lb/>
　山瓢倒瀉瀟湘緑道人過似段干木踰垣不舎酒在<lb/>
　尊歸来醉按無絃曲<lb/>
　珊瑚紅映琳瑯緑也知不是凡花木雲林無復見幽<lb/>
　人人世空傳採芝曲<lb/>
<pb n="KR4d0576_WYG_008-42a"/>
　天香秋染新袍緑叙别尊前歌伐木登樓目送渡江<lb/>
　人十二欄干倚雲曲<lb/>
　　天全公為友人顧贑州子崇善上舎題<lb/>
　淇水仙人新掛緑足躡雲根登若木此去金鑾獨對<lb/>
　時誰能和得陽春曲<lb/>
　　　　　　　　　　　　右山隂駱　巽題<lb/>
　隐君重價如結緑蘿屋蕭然倚喬木藍輿不到五侯<lb/>
　家只在夫椒與勾曲<lb/>
<pb n="KR4d0576_WYG_008-42b"/>
　悵望雲林消故緑無人更識雞登木天寒嵗暮抱琴<lb/>
　来為君重奏相思曲<lb/>
　　　　　　　　　　　　右彭城劉　珏題<lb/>
　白雲下映空潭緑周翁宅畔多喬木清暉自是能娛<lb/>
　人目送秋鴻彈古曲<lb/>
　芙蓉山下苔痕緑一代清風吹墓木畵裏題詩和者<lb/>
　多誰言此是巴人曲<lb/>
　　雲林子以詩畵妙一時然性狷甚非當其意不與<lb/>
<pb n="KR4d0576_WYG_008-43a"/>
　　彼周仲傑者何人乃辱與之不吝而使至今和其<lb/>
　　詩者尚知有傑焉其亦老杜之黄四娘長公之林<lb/>
　　行婆也耶予友顧崇善雅好畵其藏此意在雲林<lb/>
　　耳亦豈以傑故哉時成化己丑之嵗季秋十有七<lb/>
　　日吳生寛初寓南都之珍珠橋書樓對紫金山爽<lb/>
　　氣試王古用筆<lb/>
　淇園過雨驚潑緑老節凌雲依古木春雷一夜長孫<lb/>
　枝載和虞廷九成曲<lb/>
<pb n="KR4d0576_WYG_008-43b"/>
　　吾鄉顧氏自入國朝祖孫三代皆以辰年登第世<lb/>
　　謂之三辰進士信竒遇矣故是詩云云雖然由崇<lb/>
　　善而上則三辰進士由崇善而下其數尚不止此<lb/>
　　且不必其皆以辰也吳瑄<lb/>
　玉椀濃分荔枝緑醉毫還寫山中木老材無用不足<lb/>
　論根到九泉那肻曲<lb/>
　姑蘓臺下䕷蕪緑清閟閣前狐嘯木於今畵裏見清<lb/>
　泠何待貞元供奉曲<lb/>
<pb n="KR4d0576_WYG_008-44a"/>
　　　　　　　　　　　　右清癡馬愈和題<lb/>
　九龍山前春草緑老眼何人識喬木清風聊寄剡溪<lb/>
　藤吳人盡和陽春曲<lb/>
　東市髙生髪猶緑犧尊自古災嘉木朱絃玉軫尚依<lb/>
　然誰寄廣陵散一曲<lb/>
　　倪雲林畵髙太史詩皆百世前竒寳也進士顧崇<lb/>
　　善徵題乃賦二首一以思雲林一以傷太史云華<lb/>
　　亭張弼<lb/>
<pb n="KR4d0576_WYG_008-44b"/>
　雲林水墨非青緑幻出天然羙筠木饒髙二老融心<lb/>
　神一唱三歎歌清曲<lb/>
　錯刀劈出淇園緑籀文寫就靈槎木倪迂逸筆妙天<lb/>
　機賞鑑令人慰心曲<lb/>
　　鄉貢進士顧崇善持此軸求題余閱之乃中吳先<lb/>
　　進諸公詩畵也創之者倪公元鎮詩而和之者髙<lb/>
　　公季廸饒公介之其上所書則饒公筆也三公皆<lb/>
　　名人世難得其真跡今併得之是誠三絶崇善舊<lb/>
<pb n="KR4d0576_WYG_008-45a"/>
　　從余遊余每愛其篤學有儁才且好蓄古書畵雖<lb/>
　　然崇善有大抱負者建功立業在彼不在此也成<lb/>
　　化乙酉十月望教授臨川黎擴大量跋<lb/>
　　贈宋仲温<lb/>
江水欣逢宋仲温蕭條古道向君論我居笠澤已十載<lb/>
看竹惟君我欵門<lb/>
　　答謝參軍<lb/>
謝公好義今猶初不可親褻不能疎松陵父老猶德爾<lb/>
<pb n="KR4d0576_WYG_008-45b"/>
援若功多自不居<lb/>
　　寄徳常别駕<lb/>
廩食精豐養士多村童野老亦謳歌可無振厲新科格<lb/>
選試能平定不頗<lb/>
　　題大癡畵<lb/>
大癡畵格超凡俗只尺闗河千里遥惟有髙人趙榮禄<lb/>
賞伊幽意近清標<lb/>
　清閟閣全集巻八<lb/>
</p>
<p>
</p>
  </div>
<div>
<head>清閟閣全集巻九</head> <lb/>
    <p>
<pb n="KR4d0576_WYG_009-1a"/>
欽定四庫全書<lb/>
　清閟閣全集巻九<lb/>
　　　　　　　　　　　　　元　倪瓚　撰<lb/>
　樂府<lb/>
　　小桃紅<lb/>
陸莊風景又蕭條堪歎還堪笑世事茫茫更誰料訪漁<lb/>
樵　後庭玉樹當時調可憐商女不知亡國吹向紫鸞<lb/>
簫<lb/>
<pb n="KR4d0576_WYG_009-1b"/>
一江秋水淡寒煙水影明如練眼底離愁數行雁寫晴<lb/>
天　白<hi>一作緑</hi>蘋紅蓼參差見吳歌蕩槳一聲哀怨驚起<lb/>
鷺鷗眠<lb/>
五湖煙水未歸身天地雙蓬髩白酒新篘㑹隣近主酬<lb/>
賔　百年世事興亡運青山數㸃漁舟一葉聊且避風<lb/>
塵<lb/>
　　踏莎行<lb/>
春渚芹蒲秋郊梨棗西風沃野収紅稻簷前炙背媚晴<lb/>
<pb n="KR4d0576_WYG_009-2a"/>
陽天涯轉瞬凄芳草　魯望漁村陶朱烟島髙風峻節<lb/>
如今掃黄雞啄黍濁醪香開門迎笑東隣老<lb/>
　　鷓鴣天<lb/>
笠澤沿洄十五年親知情義日堪憐偷兒三顧吾何有<lb/>
俗士羣譏自省愆　聊復爾豈其然田翁輕慢牧童顛<lb/>
乃知造物深相與急使江湖棹去船<lb/>
　　江城子<lb/>
滿城風雨近重陽溼秋光暗横塘蕭瑟汀蒲岸栁送凄<lb/>
<pb n="KR4d0576_WYG_009-2b"/>
凉親舊登髙前日夢松菊徑也應荒　堪將何物比愁<lb/>
長緑泱泱遶秋江流到天涯盤屈九回腸烟外青薲飛<lb/>
白鳥歸路阻思微茫<lb/>
　　蝶戀花<lb/>
夜永愁人偏起早客髩蕭蕭鏡裏看枯槁雨葉鋪庭風<lb/>
為掃閒門寂寞生秋草　行路難行悲逺道說著客行<lb/>
真箇令人惱久客還家貧亦好無家謾自傷懷抱<lb/>
　　清平樂<hi>在荆溪作</hi>
<pb n="KR4d0576_WYG_009-3a"/>
汀煙溪樹總是傷心處望㫁溪流東北注夢逐孤雲歸<lb/>
去　山花野鳥初春漁郎樵叟南津誰識摧頽老子醉<lb/>
人推罵從嗔<lb/>
　　凭欄人<hi>贈吳國良</hi>
客有吳郎吹洞簫明月沉江春霧曉湘靈不可招水雲<lb/>
中環珮揺<lb/>
　　人月圓<lb/>
傷心莫問前朝事重上越王臺鷓鴣啼處東風草緑殘<lb/>
<pb n="KR4d0576_WYG_009-3b"/>
照花開　悵然孤嘯青山故國喬木蒼苔當時明月依<lb/>
依素影何處飛来<lb/>
驚回一枕當年夢漁唱起南津畫屏雲嶂池塘春草無<lb/>
限消魂　舊家應在梧桐覆井楊桺藏門閒身空老孤<lb/>
篷聽雨燈火江村<lb/>
　　太常引<hi>傷逝</hi>
門前楊桺密藏鴉春事到桐華敲火試新茶想月珮雲<lb/>
衣故家　苔生雨館塵凝錦瑟寂寞聽鳴蛙芳草際天<lb/>
<pb n="KR4d0576_WYG_009-4a"/>
涯蝶栩栩春暉夢華<lb/>
　　殿前歡<lb/>
搵啼紅杏花消息雨聲中十年一覺揚州夢春水如空<lb/>
　雁波寒寫去踪離愁重南浦行雲送氷弦玉柱彈怨<lb/>
東風<lb/>
　　水仙子<lb/>
東風花外小紅樓南浦山横眉黛愁春寒不管花枝瘦<lb/>
無情水自流　簷間燕語嬌柔驚回幽夢難尋舊遊落<lb/>
<pb n="KR4d0576_WYG_009-4b"/>
日簾鈎<lb/>
吹簫聲㫁更登樓獨自凭欄獨自愁斜陽緑慘紅消瘦<lb/>
長江天際流　百般嬌千種温柔金縷曲新聲低按碧<lb/>
油車名園共遊絳綃裙羅襪如鈎<lb/>
　　折桂令<hi>擬張鳴善</hi>
草茫茫秦漢陵闕世代興亡却便似月影圓缺山人室<lb/>
堆案圖書當牕松桂滿地薇蕨　侯門深何須刺謁白<lb/>
雲閒自可怡悅到如今世事難說天地間不見一箇英<lb/>
<pb n="KR4d0576_WYG_009-5a"/>
雄不見一箇豪傑<lb/>
　　又<hi>辛亥過陸莊</hi>
片帆輕水逺山長鴻雁将来菊蕊初黄碧海鯨鯢蘭苕<lb/>
翡翠風露鴛鴦　問音信何人蔕當想情懷舊日風光<lb/>
楊桺池塘隨處凋零無限思量<lb/>
　　水仙子<hi>因觀花間集作</hi>
香腮玉膩髩蟬輕翡翠釵梁碧燕横新妝懶歩紅芳逕<lb/>
小重山雲<hi>一作空</hi>畫屏　繡簾風煖春醒烟草粘飛絮蛛<lb/>
<pb n="KR4d0576_WYG_009-5b"/>
絲□落英無限傷情<lb/>
　　江城子<hi>感舊</hi>
牕前翠影溼芭蕉雨瀟瀟思無聊夢入故<hi>一作郷</hi>園山水<lb/>
碧迢迢依舊當年行樂地香徑杳緑苔饒　沉香火底<lb/>
坐吹簫憶妖嬈想風標同歩芙蓉花畔赤欄橋漁唱一<lb/>
聲驚夢覺無覔處不堪招<lb/>
　　桺梢青<hi>贈妓小璚英</hi>
樓上玉笙吹徹露冷飛璚珮玦黛淺含顰香殘棲夢<lb/>
<pb n="KR4d0576_WYG_009-6a"/>
子規啼月　揚州徃事荒涼有多少愁縈思結燕語空<lb/>
梁鷗盟寒渚畫欄飄雪<lb/>
　　南郷子<hi>東林橋雨篷夢歸</hi>
篷上雨潺潺篷底幽人夢故山磵戶林扉元不閉蕭閒<lb/>
只有飛雲可徃還　波冷玉珊珊一壑松風引珮環咏<lb/>
得池塘春草句更闌行盡千峰半霎間<lb/>
　　太常引<hi>夀彞齋</hi>
桺隂濯足水侵磯香度野薔薇芳草緑萋萋問何事王<lb/>
<pb n="KR4d0576_WYG_009-6b"/>
孫未歸　一壺濁酒一聲清唱簾幙燕雙飛風暖試輕<lb/>
衣介眉夀遥瞻翠微<lb/>
　　鵲橋仙<lb/>
富豪休恃英雄休使一旦繁華如洗鵲巢何事借鳩居<lb/>
數載主三易矣　東家烟起西家烟起無復碧翬朱啓<lb/>
我来重宿半間雲舊製唯餘此耳<lb/>
　　憶秦娥<lb/>
　　　<hi>昨日嘗賦憶秦娥一首以介石齋前木樨盛開俾具一巵酒無使花神笑人寂寞蓋以風雨傷</hi>
<pb n="KR4d0576_WYG_009-7a"/>
　　　<hi>懷耳兹重改呈又作一首共寫呈君今却不可黙黙也</hi>
扶疎玉蟾宫樹影闌干曲闌干曲一襟香露㡬枝金粟<lb/>
　姮娥鏡裏秋雲緑無端風雨聲相續聲相續不須澄<lb/>
霽為酤醽醁<lb/>
參差玉笙聲暮起瑶臺曲瑶臺曲輕風香浸夜涼肌粟<lb/>
　黄雲巧綴飛霞緑清吟未㫁秋霖續秋霖續恐孤花<lb/>
意倒尊中醁<lb/>
　　如夢令<lb/>
<pb n="KR4d0576_WYG_009-7b"/>
削跡松陵華㝢藏密白雲深處造物已安排萬事何須<lb/>
先慮歸去歸去海鶴山猿同住<lb/>
　贊<lb/>
　　釋迦牟尼佛贊<lb/>
稽首無上具足尊無人我衆生夀者千偈瀾翻了無說<lb/>
拈花傳燈長不夜　無浄居士寳雲菴懶瓉述<lb/>
　　鶴林周𤣥初像贊<lb/>
棲真紫虚之上館宴景致道之𤣥宫劒影拂三珠樹之<lb/>
<pb n="KR4d0576_WYG_009-8a"/>
朗月佩聲鏘七星檜之靈風導之紫鸞笙從以白玉童<lb/>
變化隐顯如左元放其召致鬼物似齊少翁嘘陽吸隂<lb/>
以贊育元化封山召雲以役使社公琴三疊兮百神欣<lb/>
恱舞胎仙於絳霄寥廓中者耶<lb/>
　　金粟道人小像贊<lb/>
謂其有意於榮進與詠歌彈琴誦古人之書謂其濶略<lb/>
於世故與能廓充先世之業昌大其門閭逍遥户庭名<lb/>
聞京師忽自逸於塵氛之外駕扁舟於五湖性印朗月<lb/>
<pb n="KR4d0576_WYG_009-8b"/>
身同太虚非欲㑹𤣥覺於一致而貫通於儒者耶<lb/>
　　立菴像贊<lb/>
貌侵而骨立色敷而内腴斯遯世之士列仙之臞隨時<lb/>
以守其分守獨以樂其迂寓乎外或頹然浄名方丈之<lb/>
室或悠然莊周㝠漠之區及其探於中則身處仁行蹈<lb/>
義師慕乎聖哲而弗殊𤣥冠野服蕭散紆徐是殆所謂<lb/>
逃於禪游於老而據於儒者乎<lb/>
　　鶴溪先生像贊<lb/>
<pb n="KR4d0576_WYG_009-9a"/>
家庭教子佩學詩學禮之言巗穴置身有憂國憂民之<lb/>
色是知克仁而夀能文而徳也<lb/>
　　趙士瞻小像贊<lb/>
處乎寂寞之濱乃有恱豫之色將儕於列仙癯於山澤<lb/>
我知之矣豈登山臨水以忘歸貧賤不足為其憂富貴<lb/>
不足為其懌者非耶<lb/>
　　陳天倪處士像贊<lb/>
其介特孤峭非松瀑之甥而能然歟其好學能文蓋嘗<lb/>
<pb n="KR4d0576_WYG_009-9b"/>
從遊於草廬棲遲衡門之下鼓瑟動操之間令衆山響<lb/>
與之俱童冠風雩以閒咏逮乎暮春之初<lb/>
　　王季野像贊<lb/>
粹然春温者猶有若翁素履之徳容也凛乎秋清者得<lb/>
乎湘纍楚騷之遺風也與時上下人莫知其所存乎中<lb/>
也匪以吾義吾將曷從也喬木鶯鳴雲山鶴飛輕薄紛<lb/>
紛吾何是非登山臨水聊逍遥以忘歸<lb/>
　　徳常張先生像贊<lb/>
<pb n="KR4d0576_WYG_009-10a"/>
　　　<hi>錢唐王生思善畵徳常時年四十二矣徳常髙情虚夷意度閒雅顧非顧長康之邱壑置身曹</hi>
　　　<hi>將軍之凌烟潤色又那縁得其氣韻耶王生葢亦見其善者㡬耳今日因過徳常草堂出此圖</hi>
　　　<hi>求贊且欲作樹石其旁乃先綴數語像上樹石俟它日補為之</hi>
誦詩讀書佩先師之格言登山臨水得曠士之樂全非<lb/>
仕非隠其㡬其天雲不雨而常潤玉雖工而匪鐫其據<lb/>
於儒依於老逃於禪者歟<lb/>
　題跋<lb/>
　　題唐張長史春草帖<lb/>
<pb n="KR4d0576_WYG_009-10b"/>
右唐張長史春草帖鋒頴纖悉可尋其源而麻紙松煤<lb/>
古意溢目真是為唐人法書之冠晉跡不可復見得見<lb/>
此跡亦希世之珍乎顔平原書家之集大成者猶言杜<lb/>
詩韓文張法亦出於此也因與袁君子英獲觀陳彦㢘<lb/>
氏賞歎竟日壬子人日題<lb/>
　　題唐懐素酒狂帖<lb/>
癸丑八月廿一日觀於耕漁軒時積雨初霽殘暑猶熾<lb/>
王季耕自其山居折桂花一枝以石罌注水挿花著几<lb/>
<pb n="KR4d0576_WYG_009-11a"/>
格間户庭閴寂香氣郁然展玩此卷久之如在世外也<lb/>
　　題東坡村醪帖<lb/>
坡翁此巻筆意比徐季海尤覺天真爛漫也癸丑中秋<lb/>
同王季耕觀於徐良夫之耕漁軒<lb/>
　　題黄子久畫<lb/>
本朝畵山林水石髙尚書之氣韻閒逸趙榮禄之筆墨<lb/>
峻㧞黄子久之逸邁王叔明之秀潤清新其品第固自<lb/>
有甲乙之分然皆予歛袵無間言者外此則非予所知<lb/>
<pb n="KR4d0576_WYG_009-11b"/>
矣此巻雖非黄傑思要亦自有一種風氣也至正十二<lb/>
年三月七日與明道尊師謁張先生出此示余遂得縱<lb/>
觀東海倪瓚題<lb/>
　　跋陳惟寅作闗侯論<lb/>
三國之君其才智雖互有短長其實皆命世之雄也將<lb/>
帥如闗侯軰亦何可多得哉惟寅博學能文識古今治<lb/>
亂之體人物才智之短長感事傷時故為之慷慨著論<lb/>
如此<lb/>
<pb n="KR4d0576_WYG_009-12a"/>
　　題天香深處巻後<lb/>
周遜學讀書養親孜孜嗜古學行隠居而急義昔董生<lb/>
下帷不窺園揚子校書不以仕進為念周君有其志焉<lb/>
自宋道國公濓溪先生之裔有八世伯祖寓建寧之浦<lb/>
城登紹聖四年乙未科仕至吏部尚書德業昭著五子<lb/>
皆進士榮顯於朝所居有仙桂堂天香亭天雨清芬樓<lb/>
戶庭之間桂樹紛列秋風扇凉香氣逺逹髙祖始来居<lb/>
吳祖紫華先生仕隠樂道每求活人於死地隂功及物<lb/>
<pb n="KR4d0576_WYG_009-12b"/>
奕奕然向顯異矣年六十六微示疾十許日對客坐語<lb/>
如常時及午正容歛衣翛然而逝葬常熟虞仲山下後<lb/>
二十七年冢為盜所發徃易棺歛膚體如生遍生髭髪<lb/>
爪甲皆長寸餘因改葬吳縣道山之原見者莫不歎異<lb/>
遜學長身玉立勤儉自持遇人有禮節而純篤能盡力<lb/>
於孝養卓然頴出乎流俗矣左丞相伯温甫深期其必<lb/>
紹隆乎祖徳也既名其端居之室曰傳桂又曰天香深<lb/>
處周公其善夫取喻矣匪芳之馨惟徳之馨繩其祖父<lb/>
<pb n="KR4d0576_WYG_009-13a"/>
光逺以有耀非子其誰哉若夫山毓秀而石韞玉川容<lb/>
媚而蚌蔵珠空谷蘭芳幽林芝孕徳盛而業充又何患<lb/>
人之不知也已七月廿三日倪瓚書於巻後<lb/>
　　題紫華周公碑傳行狀後<lb/>
紫華上卿游心恬淡之園濯神清泠之渚仕雖不顯利<lb/>
澤甚溥遇真仙故晚得尸解上道是學道之士非祖宗<lb/>
流慶骨神合仙精修𠖇契何由仙靈降室哉觀陶貞白<lb/>
㝠通記庶知之耳因讀上卿碑及傳為之慨然久之壬<lb/>
<pb n="KR4d0576_WYG_009-13b"/>
子九月二十日倪瓚書<lb/>
　　跋蔡君謨墨蹟<lb/>
蔡公書法真有唐人風粹然如琢玉米老雖追蹤晉人<lb/>
絕軌其氣象怒張如子路未見夫子時難與比倫也辛<lb/>
亥三月九日<lb/>
　　跋趙松雪詩稿<lb/>
趙榮禄髙情散朗殆似晉宋間人故其文章翰墨如珊<lb/>
瑚玉樹自足照映清時雖寸縑尺楮散落人間莫不以<lb/>
<pb n="KR4d0576_WYG_009-14a"/>
為寳也今人工詩文字畫非不能粉澤妍媚山雞野鶩<lb/>
文彩亦爾斕斑若其神韻則與孔翠殊致此無他固在<lb/>
人品何如耳此巻張徳常得之榮禄之子仲穆盧山甫<lb/>
二月廿日見過田舎㩦以示僕因題至正二年壬午嵗<lb/>
也<lb/>
　　題陳惟允畵荆溪圖<lb/>
東坡先生嘗曰一入荆溪便覺意思豁然欲買田其間<lb/>
種橘作小亭名以楚頌卒不遂其志杜樊川作水榭正<lb/>
<pb n="KR4d0576_WYG_009-14b"/>
當荆溪之上其遺址僧結菴以居至今歴歴可考見葢<lb/>
荆溪山水之勝善權離墨銅官諸山岡隴之起伏雲霞<lb/>
之吞吐具區滙於其左苕霅引於其前凡仙佛之所宫<lb/>
髙人逸流之所宅殆不可以計數也覺軒王先生韞真<lb/>
潛徳於其間修天爵以恒貴去人欲以求仁埀子若孫<lb/>
皆循循雅飭弗違先生志也其曾孫允同静而有志簡<lb/>
而能文與予為姻契故予知其義方之訓有自来矣河<lb/>
之始逹也涓涓不止才濫觴焉楩楠松栢千尺之材出<lb/>
<pb n="KR4d0576_WYG_009-15a"/>
於萌蘖之微由其源沈而本深耳允同命予友陳君惟<lb/>
允繪為荆溪圖以示不忘鄉都之意他日指圖而歎曰<lb/>
某樹也吾祖之所封植也某丘也吾父之所㳺登也寧<lb/>
無愓然有感於中乎若允同之一舉足話言而不敢忘<lb/>
其祖若父者非教之有素而能然哉吾固知其中多隠<lb/>
君子既樂善於一世又能使其將来之未艾葢亦山川<lb/>
之鍾秀粹美而致然乎嵗己亥五月十三日東海生倪<lb/>
瓚漫書<lb/>
<pb n="KR4d0576_WYG_009-15b"/>
　　題師子林圖<lb/>
予與趙君善長以意商確作師子林圖真得荆闗遺意<lb/>
非王蒙所夢見也四海名公宜寳之懶瓚記<lb/>
　　題張貞居書卷<lb/>
貞居真人詩文字畫皆為本朝道品第一雖獲片楮隻<lb/>
字猶為世人寳藏况彦亷所得若是之富且妙邪舒巻<lb/>
累日欣慨交心噫師友淪没古道寂寥今之才士方髙<lb/>
自標致子方憂古之君子終陸沉耳吾知前人好修不<lb/>
<pb n="KR4d0576_WYG_009-16a"/>
以為賢於流俗而遂已不患人之不知栗里翁志不得<lb/>
遂飲酒賦詩但自陶寫而已豈求傳哉壬子初月八日<lb/>
題<lb/>
　　題宣伯炯書<lb/>
本朝書法之妙若趙榮禄虞奎章之篆𨽻行草無不如<lb/>
意范清江張貞居之楷法清勁絶俗鮮于奉常巙相國<lb/>
之草聖圓活姿媚迨元戎周左丞之篆籀古雅亦何讓<lb/>
前人哉宣君伯炯正書法度森嚴得法於薛子立氏而<lb/>
<pb n="KR4d0576_WYG_009-16b"/>
或過之伯炯已矣工字學者智未及此也<lb/>
　　跋畵<lb/>
至正辛丑十二月廿四日徳常明公自吳城將還嘉定<lb/>
道出甫里棙柁相就語俯仰十霜恍若隔世為留信宿<lb/>
夜闌更秉燭相對如夢寐者甚似為僕發也明日微雪<lb/>
作寒户無来迹獨與明公逍遥渚際隔江遥望天平靈<lb/>
巗諸山在荒煙逺靄中濃纖出没依約如畵渚上踈林<lb/>
枯桺似我容髪蕭蕭可憐生不能滿百其所以異於草<lb/>
<pb n="KR4d0576_WYG_009-17a"/>
木者獨情好耳年逾五十日覺死生忙能不為之撫舊<lb/>
事而縱逺情乎眀公復命畵江濱寂寞之意并書相與<lb/>
乖離感慨之情徳常今為嘉定二府於民有恵政即昔<lb/>
日之良常山人也朱陽館主蕭閒仙卿倪瓚言<lb/>
　　跋畵竹<lb/>
以中每愛余畵竹余之竹聊以寫胸中逸氣耳豈復較<lb/>
其似與非葉之繁與疎枝之斜與直哉或塗抹久之它<lb/>
人視以為麻為蘆僕亦不能强辨為竹真没奈覽者何<lb/>
<pb n="KR4d0576_WYG_009-17b"/>
但不知以中視為何物耳<lb/>
　　跋環慶王氏所藏趙榮禄六帖<lb/>
右趙榮禄與覺軒先生手簡共六紙有以知交誼之深<lb/>
家世之舊也先生學行純正為宋琅琊王仲寳之後仕<lb/>
至蘭谿州判官今獲觀於其孫光大之彞齋老成典刑<lb/>
不可復見矣尚賴翰墨文章有以想其風流哉時庚子<lb/>
二月十日倪瓚題<lb/>
　　跋畵巻後<lb/>
<pb n="KR4d0576_WYG_009-18a"/>
余與宗普道兄别十有六年矣忽邂逅吳下杯酒陳情<lb/>
不能相舎老杜所謂夜闌更秉燭相對如夢寐者諷詠<lb/>
斯語相與愴然人生良㑹不易而况艱虞契濶若此者<lb/>
乎以十餘載而僅一面則人生果能㡬㑹邪悲慨未有<lb/>
若此言也明日道兄將歸錢塘余亦鼓柁煙波之外因<lb/>
寫圖賦詩以寓别後戀戀不盡之情云爾至正十四年<lb/>
二月十二日倪瓚葑門客樓書是日昔刺正卿陸季和<lb/>
願思恭同集<lb/>
<pb n="KR4d0576_WYG_009-18b"/>
　　題畵巻<lb/>
無錫王容溪先生嘗賦如夢令云林上一溪春水林下<lb/>
數峰嵐翠中有隠居人茆屋數間而已無事無事石上<lb/>
坐看雲起髙房山嘗繪之為圖貞居詩云歌此芙蓉窈<lb/>
窕章山隂茅宇日凄涼不是筆端天與巧落割雲山與<lb/>
侍郎今亡已夫余戲用其意為圖贈仲冕辛亥春倪瓚<lb/>
　　　附王梧溪跋<lb/>
　予謝病將還鄉壠道謁梁侍郎顧先生祠就宿寳雲<lb/>
<pb n="KR4d0576_WYG_009-19a"/>
　禪舎是夕王仲冕相與論心久之而去明日過仲冕<lb/>
　見先友倪幼霞畵且獲觀王容溪張貞居二公詩詞<lb/>
　適仲冕徵賦苽村亦為長短句一闋衰憊之餘一時<lb/>
　清興殊灑然也　簷聳數株松子邨遶一灣菰米鷗<lb/>
　外迥聞雞望望雲山烟水多此多此酒進玉盤雙鯉<lb/>
　　　　　　　梧溪老人王逢時年六十有五<lb/>
　　題畵<lb/>
正月十四日舟過吳江第四橋大風浪中貯水一瓢而<lb/>
<pb n="KR4d0576_WYG_009-19b"/>
去乃賦小詩曰松陵第四橋前水風急猶須貯一瓢敲<lb/>
火煮茶歌白苧怒濤翻雪小停橈是夜泊舟吳江城外<lb/>
人家水月皓然與希言清咏久之明日題壁詩曰人家<lb/>
近住江城外月色波光上下天風景自佳時俗異泊舟<lb/>
閒詠白雲篇十五日與希言謁三髙祠望江上諸山為<lb/>
寫隔江山色圖并賦詩贈别白鷗飛處夕陽明山色隔<lb/>
江睂黛横試看三髙祠下水悠悠中有别離情十九日<lb/>
雨畱陶篷戲寫逺樹石岫并録三詩用發一笑倪瓚<lb/>
<pb n="KR4d0576_WYG_009-20a"/>
　　　附吳澹雲詩跋<lb/>
　曾過吳江訪隠淪三髙祠下賦詩頻屋梁落月原非<lb/>
　夢野水疎篁是寫真富貴行窩空舊業太平風韻憶<lb/>
　斯人長疑祗在鷗波上破衲焚香理釣緍<lb/>
　雲林髙士清才雅望嘗遯世吳中變名易服嘗駕一<lb/>
　小舟出東市門以沉烟㶿馥波上為物色所得區區<lb/>
　親承道徳者十年徳原先生亦以文墨見愛今皆逝<lb/>
　去憗遺殘齒七十有七矣文禎特示圖咏恍若對面<lb/>
<pb n="KR4d0576_WYG_009-20b"/>
　以成三歎不知存没為間惡得無慨也洪武壬午春<lb/>
　花朝日華亭澹雲吳哲識<lb/>
　　題畵<lb/>
至正五年三月八日𤣥素先生来林下瓚乃賦詩曰吳<lb/>
淞江水春暎空浪波沄沄霞影紅畊田鑿井居其左令<lb/>
我長懐甫里翁夢見維舟江畔桺剝啄敲門散杯酒整<lb/>
冠起接平生歡石逕蘭芳重㩦手雨後共行林下正見<lb/>
恵山先生命瓚寫之畵訖因書此詩於上張外史陳先<lb/>
<pb n="KR4d0576_WYG_009-21a"/>
生見之必大笑也倪瓚記<lb/>
　　　附用韻題畵上詩　　　　　　陳　方<lb/>
　佳樹隂森欲礙空畵成夜落燈花紅絶憐帶經自鋤<lb/>
　者未忍竟别天隨翁汾湖春雲散髙栁湖水微茫緑<lb/>
　於酒翁歸天末見青山臨風莫負揮絃手<lb/>
　　題荆溪清逺圖<lb/>
荆溪吳國良工製墨善吹簫好與賢士大夫遊張貞居<lb/>
每館寓其家艤舟籬傍興盡便返故國良得貞居翰墨<lb/>
<pb n="KR4d0576_WYG_009-21b"/>
為多今年夏予以事至郡中泊舟文忠祠後國良便從<lb/>
溪上具小舟相就語為援簫作三五弄慰予寂寞并以<lb/>
新製桐花煙墨為贈予嘉其思致近古遂寫荆溪清逺<lb/>
圖以遺之實至正十年四月廿一日也東海倪生記<lb/>
　　畵龍門獨歩圖<hi>載秣陵盛時奉城山總錄</hi>
雲林逸人為復菴長老寫龍門獨歩恩公昔住太平日<lb/>
林下相逢壊色袍行到龍門無脚力右肩褊袒喫櫻桃<lb/>
此詩乃張伯雨外史訪㫁江恩公所作者也余嘗與外<lb/>
<pb n="KR4d0576_WYG_009-22a"/>
史有師友之義乙巳嵗余訪復菴留山中者數日復菴<lb/>
誦此詩不輟口余既寫圖遂書於其上云<lb/>
　　題畵<lb/>
夏圭所作千巗競秀圖巖岫縈廻層見叠出林木樓觀<lb/>
深邃清逺亦非庸工俗吏所能造也葢李唐者其源亦<lb/>
出於荆范之間夏圭馬逺輩又法李唐故其形模若此<lb/>
便如馬和之人物犬馬未嘗不知祖吳生而師龍眠耳<lb/>
錢塘詹仲華以端石一華邦憲墨半丸古玉璏一易此<lb/>
<pb n="KR4d0576_WYG_009-22b"/>
巻至正四年十二月廿四日倪瓚記<lb/>
　　題仙山圖<lb/>
仙山圖陳君惟允所畵秀潤清逺深得趙榮祿筆意其<lb/>
人已矣今不可復得辛亥十二月二日瓚<lb/>
　　重覽紫華周公碑傳<lb/>
癸丑七月廿九日重覽若夫楊髙龔三君子之著述顔<lb/>
真卿詩語之隠微余雖不識上卿於心見上卿政績在<lb/>
人隂功及物又能進修上道其尸解而遊仙復何疑哉<lb/>
<pb n="KR4d0576_WYG_009-23a"/>
瓚又題<lb/>
　　題周遜學府君遺翰後<lb/>
周遜學氏之先大父制機府君之手書猶足以想見前<lb/>
人風流也遜學寳藏以傳之子孫孝思豈有窮哉壬子<lb/>
九月十三日獲覩於眀善齋之西軒<lb/>
　　題王畊雲所藏墨蹟<lb/>
畊雲所藏子山平章仲舉承㫖暨兄季野員外三公遺<lb/>
墨一巻癸丑八月六日来訪畊雲於鳳岡山室出此相<lb/>
<pb n="KR4d0576_WYG_009-23b"/>
示以娛樂俾予評之余謂子山之書風流沓拖如王謝<lb/>
家子弟無一㸃寒陋氣可與鮮于奉常相照暎也仲舉<lb/>
書絶去險陋似褚河南其為樂章亞於遺山先生季野<lb/>
書骨肉豐美有虞永興意度詩詞亦伉爽不凡余之所<lb/>
見若此不知畊雲然余言耶<lb/>
　　載妮古録<lb/>
髙房山清節雅尚有馬先生亦其國人遂號彦敬葢司<lb/>
馬慕藺之意也倪元鎮言<lb/>
<pb n="KR4d0576_WYG_009-24a"/>
　　題王右軍楷書帖<hi>載文氏停雲館帖</hi>
陶隠君與梁武論書表云右軍名蹟合有數首黄庭曹<lb/>
娥畵贊樂毅論是已當時臨榻偽寫已多况今日乎此<lb/>
刻尤有筆意真可寳也倪瓚為公采題<lb/>
　　書次韻惟寅髙士姑蘓錢塘懐古六詩跋<hi>載文氏停雲館帖</hi>
惟寅徵君古所謂獨行士也安貧志道居吳市二十年<lb/>
葢若一日真外混光塵中分涇渭而確乎不為外物移<lb/>
其守余獨深知其人他人有不得而知之者也賦詩翰<lb/>
<pb n="KR4d0576_WYG_009-24b"/>
墨特其餘事耳去年秋偕叔明友兄訪余江渚出此六<lb/>
詩相示諷詠之餘因同叔明用韻各和成章今年余病<lb/>
㿃下疾㡬半載惟寅凡兩来問余十一月一日覺體中<lb/>
稍佳惟寅命余寫出遂復書此至正廿二年壬寅歲倪<lb/>
瓚記<lb/>
　<lb/>
　<lb/>
　清閟閣全集巻九<lb/>
</p>
<p>
</p>
  </div>
<div>
<head>清閟閣全集巻十</head> <lb/>
    <p>
<pb n="KR4d0576_WYG_010-1a"/>
欽定四庫全書<lb/>
　清閟閣全集巻十<lb/>
　　　　　　　　　　　　　元　倪瓚　撰<lb/>
　雜著<lb/>
　　拙逸齋詩稾序<lb/>
詩必有謂而不徒作吟咏得乎性情之正斯為善矣然<lb/>
忌矜持不勉而自中不為沿襲剽盜之言尤惡夫辭艱<lb/>
深而意淺近也三百五篇之詩刪定出乎聖人之手後<lb/>
<pb n="KR4d0576_WYG_010-1b"/>
人雖不聞金石絲竹詠歌之音煥乎六義四始之有成<lb/>
說後人得以因辭以求志至其風雅之變發乎情亦未<lb/>
嘗不止乎禮義也詩亡既久變而為騷為五言為七言<lb/>
雜體去古益以逺矣其於六義之㫖固在也屈子之於<lb/>
騷觀其過於忠君愛國之誠其辭繾綣惻怛有不能自<lb/>
已者豈偶然哉五言若陶靖節韋蘇州之冲淡和平得<lb/>
性情之正杜少陵之因事興懐忠義激烈是皆得三百<lb/>
五篇之遺意者也夫豈流連光景歲鍛月鍊而為縟麗<lb/>
<pb n="KR4d0576_WYG_010-2a"/>
誇大之辭者所可比哉周正道甫生當明時僑寓吳下<lb/>
求友從師不憚千里其學本之以忠信孝友而滋之以<lb/>
詩書六藝其為文若詩如絲麻粟穀之急於世用不為<lb/>
鏤冰刻楮之徒費一巧也兵興三十餘年生民之塗炭<lb/>
士君子之流離困苦有不可勝言者循致至正十五年<lb/>
丁酉高郵張氏乃來據吳人心惶惶日以困悴正道甫<lb/>
自壯至其老遇事而興感因詩以紀事得雜體詩凡若<lb/>
干首不為縟麗之語不費鏤刻之工詞若淺易而寄興<lb/>
<pb n="KR4d0576_WYG_010-2b"/>
深逺雖志浮識淺之士讀之莫不有惻怛羞惡是非之<lb/>
心仁義油然而作也夫子曰詩可以興可以觀可以羣<lb/>
可以怨又曰詩三百一言以蔽之曰思無邪若夫聞之<lb/>
者善足以訓不善足以省今之為詩雖異乎古之詩言<lb/>
茍合義聞者有以感發而興起與古人何間焉歲癸丑<lb/>
十一月廿五日撰<lb/>
　　秋水軒詩序<lb/>
或謂詩無補於學是殆不然風雅之音雖已久亡而感<lb/>
<pb n="KR4d0576_WYG_010-3a"/>
發怨慕之情比興美刺之義則無時而不在也子朱子<lb/>
謂陶栁冲淡之音得吟咏性情之正足為學之助矣廬<lb/>
山陳君惟允好為歌詩凡得若干首讀之悠然深逺有<lb/>
舒平和暢之氣雖觸事感懐不為迫切憤激之語如風<lb/>
行波生煥然成文蓬然起於太空寂然而遂止自成天<lb/>
籟之音為可尚矣若夫祖述摹擬無病呻吟視陳君不<lb/>
既逺乎茍窮源於風雅取則於六義情感於中義見乎<lb/>
辭誦之者可以興起則陶韋杜韓豈他人哉是猶有望<lb/>
<pb n="KR4d0576_WYG_010-3b"/>
於陳君也甲辰歲七月序<lb/>
　　謝仲野詩序<lb/>
詩亡而為騷至漢為五言吟咏得性情之正者其惟淵<lb/>
明乎韋栁冲淡蕭散皆得陶之㫖趣下此則王摩詰矣<lb/>
何則富麗窮苦之詞易工幽深閒逺之語難造至若李<lb/>
杜韓蘇固已烜赫焜煌出入今古踰前而絶後校其情<lb/>
性有正始之遺風則間然矣延陵謝君仲野居亂世而<lb/>
有怡愉之色隠居教授以樂其志家無瓶粟歌詩不為<lb/>
<pb n="KR4d0576_WYG_010-4a"/>
愁苦無聊之言染翰吐詞必以陶韋為準則己酉春攜<lb/>
所賦詩百首示余於空谷無足音之地余為諷咏永日<lb/>
飯瓦釡之粥麋曝茅簷之初日怡然不知有甲兵之塵<lb/>
形骸之累也余疑仲野為有道者非歟其得於義熙者<lb/>
多矣<lb/>
　　荆溪圖序<hi>載宜興縣志</hi>
東坡先生嘗曰一入荆溪便覺意思豁然欲買田其間<lb/>
種橘作小亭名以楚頌卒不遂其志杜樊川作水榭正<lb/>
<pb n="KR4d0576_WYG_010-4b"/>
當荆溪之上其遺址僧結菴以居至今歴歴可考見盖<lb/>
荆溪山水之勝善權離墨銅官諸山岡壠之起伏雲霞<lb/>
之吞吐具區匯於其左苕霅引於其前凡仙佛之所宫<lb/>
高人逸流之所宅殆不可以數記也<lb/>
　　樵海詩集小引<lb/>
古人有言詩貴眼前句又曰詩忌矜持若夫莫赤匪狐<lb/>
莫黒非烏眼前句乎昔我徃矣楊栁依依今我來思雨<lb/>
雪霏霏豈有矜持者乎至於離騷九辨建安以逮乎陶<lb/>
<pb n="KR4d0576_WYG_010-5a"/>
鮑李杜韓韋未有一言之不由乎實而事乎虛文者也<lb/>
國朝趙虞既歌咏其太平之盛兵興幾四十年鮮有不<lb/>
為悲憂困頓之辭者秦君文仲則不然處窮而能樂顛<lb/>
沛而能正其一言一字皆任真而不乖其守聞之者足<lb/>
以懼而勸非其中所守全而有以樂不能也富貴而驕<lb/>
淫貧賤而餒乏吾見累矣與夫無病而呻吟矯飾而無<lb/>
節又詩人之大病其人亦不足道也秦君不汲汲於富<lb/>
貴不戚戚於貧賤孝友而忠信外柔而中剛非强以自<lb/>
<pb n="KR4d0576_WYG_010-5b"/>
全又烏知其言之㫖哉詩以吟咏性情淵明千載人也<lb/>
當晉宋之間諷詠其詩寧見其困苦無聊耶四月一日<lb/>
倪瓚小引<lb/>
　　陳惟寅僦屋疏<lb/>
陳惟寅甫與弟惟允閒居養親棲隠吳市不恥貧賤不<lb/>
樂仕進熙怡恬淡與物無忤雖過朱門如遊蓬户也世<lb/>
本蜀人其大父居五老峰下父天倪先生因遊吳愛錫<lb/>
麓洞有好流水家於惠山之陽久之有少日同舎生趙<lb/>
<pb n="KR4d0576_WYG_010-6a"/>
從事招徃館於其家遂復留吳市焉兵後棲無定居江<lb/>
右同邑人饒介之為之僦屋使得以安菽水之奉而僦<lb/>
屋之資則非一人所辦饒君素清苦又不欲以外事累<lb/>
人也僕遂為之一言世豈無急人之急憂人之憂解衣<lb/>
推食指廩借宅豪傑倜儻如古之人者哉老杜所謂安<lb/>
得廣厦千萬間大庇天下寒士俱歡顔者請為諸君誦<lb/>
之至正壬寅十二月九日倪瓚言<lb/>
　　題良常草堂疏<hi>余捐捨趙榮禄正書一巻</hi>
<pb n="KR4d0576_WYG_010-6b"/>
昔王録事寄少陵之資近代趙文敏干岳氏之助皆有<lb/>
實效不事虛文今德常欲構草堂所求者柯張杜三君<lb/>
或宿諾而寒盟或解嘲以調笑遄求其實則罔所知數<lb/>
年之間三君已矣草堂適成載覽標題重増嗟悼捐予<lb/>
珍秘永鎮新居<lb/>
　　懶遊窩記<lb/>
昔司馬子長遊涉萬里壯麗奇偉之觀前賢徃聖之迹<lb/>
有以泄其懐古感今憤懣鬱律之氣史記之書既成藏<lb/>
<pb n="KR4d0576_WYG_010-7a"/>
之名山以俟後聖君子也宗少文壯歲好遊晚以所歴<lb/>
名山盡畫屋壁曰老疾俱至名山恐難徧覩惟澄懐觀<lb/>
道卧以遊之子長雄奇之文少文神妙之畫善而猶有<lb/>
待又烏覩神馬車輪與造物遊鴻濛之外者哉若夫登<lb/>
化人之居遊華胥之國是皆神遇豈復有待乎金君安<lb/>
素高卧林居慕楊許得尸解上道乃怡神葆和内視密<lb/>
盼煥標霞之孤暎朗性月之獨照因名其齋曰懶遊焉<lb/>
噫尸居而龍見不出户知天下善行無轍迹盖神遊無<lb/>
<pb n="KR4d0576_WYG_010-7b"/>
方非拘拘局於區域逐逐困於車塵馬足之間安素仙<lb/>
仙乎道矣王方平嘗與麻姑言比不來人間五百年蓬<lb/>
萊作清淺流海中行復揚塵耳熟邯鄲之黄粱歸華表<lb/>
之白鶴人間紛紛如絮時一飛神遊盼吾固知安素不<lb/>
與悠悠世人同一悲慨也<lb/>
　　忠靖王廟迎享送神辭<hi>併序</hi>
　至順元年春吳楚薦饑天災流行連數郡道殣相望<lb/>
　沴氣薰襲為瘥為札錫之民咸被漸染大小惴惴無<lb/>
<pb n="KR4d0576_WYG_010-8a"/>
　所請命邦之耆老相與言吾邦西山之陽有嶽祠祠<lb/>
　有明神焉曰忠靖王胙爵東平生能奮忠死有遺烈<lb/>
　赫聲濯靈福我錫民自有年矣在昔宋季大疫用禱<lb/>
　於神變沴為祥德載歌咏民病亟矣宜從故事乃合<lb/>
　羣謀籲衆慼率從祠下鐃鼓鏜鈜旗纛晻靄導駢駕<lb/>
　以臨城闉香雲漲空耄稚奔走衆心推誠祈祀惟謹<lb/>
　惟神顧歆來格來享若沐神水若濯泠風敺攘妖氛<lb/>
　民疾用瘳丕燀神化無逺弗暨隣邑之民祈者踵接<lb/>
<pb n="KR4d0576_WYG_010-8b"/>
　環句吳四封所活幾萬人焉是神有大造於吾民也<lb/>
　禮神能禦大菑捍大患者則祀之矧威烈若此是宜<lb/>
　尸祝而社稷之舊祠<graphic n="KR1754" url="https://raw.githubusercontent.com/kanripo/KR-Gaiji/master/images/KR1754.png" mimeType="image/png"/>於火未幾民更興復其制瓚<lb/>
　常以母病至禱立愈因作迎享送神辭二章刻諸山<lb/>
　阿俾錫民歌以祀之辭曰<lb/>
靈皇皇兮岱宗神之來兮駕蜚龍赫蒼顔兮朱髮如火<lb/>
紛羽衞兮岳祗嶫峨青霓旍兮白容裳降大荒兮祓不<lb/>
祥敺野仲兮逐游光惠我民兮神樂康羅帳兮雲幄湛<lb/>
<pb n="KR4d0576_WYG_010-9a"/>
寒泉兮瑟蘭勺撫偃蹇兮龡參差薦芳馨兮神享之靈<lb/>
娛娛兮奈何樹紫檀兮山之阿匪斯今兮福斯土沐神<lb/>
休兮千萬古<lb/>
神之去兮驂雲螭風剡剡兮吹靈旗怳臨風兮延佇悵<lb/>
神游兮難駐神游兮翩翩撫一氣兮周八埏朝騰駕兮<lb/>
西山夕弭節兮東魯噫神徃兮莫我顧民有籲兮載福<lb/>
斯祜折瓊花兮遲神歸歲復歲兮神寧我違石戔戔兮<lb/>
流水壽我民兮報祀無已<lb/>
<pb n="KR4d0576_WYG_010-9b"/>
　尺牘<lb/>
　　答張藻仲書<lb/>
瓚比承命俾畫陳子桱剡源圖敢不承命惟謹自在城<lb/>
中汨汨畧無少情思今日出城外閒静處始得讀剡源<lb/>
事跡圖寫景物曲折能盡狀其妙趣盖我則不能之若<lb/>
草草㸃染遺其驪黄牝牡之形色則又非所以為圖之<lb/>
意僕之所謂畫者不過逸筆草草不求形似聊以自娛<lb/>
耳近迂遊偶來城邑索畫者必欲依彼所指授又欲應<lb/>
<pb n="KR4d0576_WYG_010-10a"/>
時而得鄙辱怒罵無所不有寃矣乎詎可責寺人以髯<lb/>
也是亦僕自有以取之耶<lb/>
　　與耕雲書<lb/>
中秋日與耕雲於東軒静坐羣山相繆空翠入户庭桂<lb/>
盛發清風遞香衡門晝閉徑無來跡塵喧之念浄盡如<lb/>
在世外人間紛紛如帑曠然不與耳目接戲寫近詩呈<lb/>
耕雲以當笑談耳倪瓚頓首<lb/>
　　與周正道<lb/>
<pb n="KR4d0576_WYG_010-10b"/>
七月三日偶入城郭獲承教益又辱館遇之者兼旬賢<lb/>
父子親愛而骨肉之可謂備至僕將何以報稱哉令嗣<lb/>
遜學已啓行未耶恐尚未行幸為道謝奉别忽四日想<lb/>
惟𤣥黙成帷坐進此道世慮消盡如浮雲之浄掃也僕<lb/>
隨世浮沈業縁未了如君之有佳子可謂萬事足他何<lb/>
憂哉但囑其早還勿為所留切祝<lb/>
　　與介石<lb/>
四月偶過吳淞率易上謁不能如禮次日即還笠澤又<lb/>
<pb n="KR4d0576_WYG_010-11a"/>
不得詣謝以别惶恐何限比來不審何似伏惟吉德所<lb/>
臨風俗為厚望進此道寵辱俱忘履候多福僕罪釁所<lb/>
積而我室人亦成長徃哀摧哽塞大不可言日月不居<lb/>
奄踰兩月依依故物觸事損心奈何奈何以世縁言之<lb/>
悲歎何能有已若以法眼觀之則我此身誠亦無有此<lb/>
宗少文所以三復至教方能遣哀耳襄事粗畢大山長<lb/>
林之思此心已羣於鹿豕間矣兹因令嗣德機徵君省<lb/>
侍輒附狀以承動静恐欲知僕近况遂併及之末由趨<lb/>
<pb n="KR4d0576_WYG_010-11b"/>
侍臨楮無任瞻依歲事峥嶸所冀為道自重不備<lb/>
　　又<lb/>
瓚以七月末得㿃疾卧病兼旬幽憂無聊因賦詩以自<lb/>
解云耳辱執事及德常縣宰書教俾寫學門石記記文<lb/>
特古淡可愛鄭翁傑思也繆書不由講學㸃畫不能遒<lb/>
媚結體還更俗惡又頗工於小不工於大縣宰欲流傳<lb/>
於久逺宜屬之工於書人品異俗者乃於文稱耳繆書<lb/>
那能副高意耶瓚非飾辭切告相體幸甚<lb/>
<pb n="KR4d0576_WYG_010-12a"/>
　　又<lb/>
奉别後從蘭陵東郭門外人家少憇三日待荆溪發行<lb/>
李來即歸田舎到家稍稍休歇而州縣科差迫促騷然<lb/>
因歎那能復以憒憒從彼之榛榛乎便命扁舟入吳寓<lb/>
邨落中調氣静坐得以少抒其中磊磊者一日從一二<lb/>
林下人登靈巖山覽觀天池石壁之勝尋姑胥臺古迹<lb/>
若司馬子長蘇長公悲世憤俗有不勝其哀後百世而<lb/>
不及見古人則求古迹觀以自解惜不肖非其人回望<lb/>
<pb n="KR4d0576_WYG_010-12b"/>
太湖之西諸山依約指㸃數螺若芥舟泛泛杯水中者<lb/>
當是銅官山因並吾寄止公政著白雲滅没處杜門著<lb/>
書降屈其心志不能以道表見於當世真為之泣下沾<lb/>
襟也閏月末暫還繫舟江渚傍稍治夏衣將復至吳而<lb/>
過荆溪附此上問陰雨浸淫不審何似伏惟樂道閒居<lb/>
履候多福瓚招愆内尤豈非以自内致之耶復何敢怨<lb/>
天尤人常自疚耳其每動心於明公者則非一悲感而<lb/>
已窮居蕭然並無一物為寄偶尋得書室中聖濟總録<lb/>
<pb n="KR4d0576_WYG_010-13a"/>
若干册聞見善録一册可助常行檢閱唐𤣥宗𨽻書孝<lb/>
經石刻四拓本墨紙頗佳又青白舊磁碗各一隻用奉<lb/>
左右聊寓不忘之意不直一笑耳末由參侍臨書惘惘<lb/>
千萬慎交自愛不備<lb/>
　　又<lb/>
瓚啟經宿不面旦來想體力佳也此時早餉已久能同<lb/>
德機先生緩步過蝸牛廬中一啜日注茶觀陸探微寫<lb/>
宗茂深像否德機處不别書也<lb/>
<pb n="KR4d0576_WYG_010-13b"/>
　　又<lb/>
今日聞有失女之悲幸勿過咽一二日當一杯解悶也<lb/>
真人碑未曽冩否明日送紙却乃可下筆耳明日試步<lb/>
一出尤佳堇兹啟不具瓚再拜<lb/>
　　又<lb/>
瓚再拜新春伏惟履候多福欲徃展賀村野居人不出<lb/>
耳昨有數字與令嗣想曾過目畫匣倘要用當送去無<lb/>
用則已先公竹杖脚爐小巾倘有之希尋以見惠無則<lb/>
<pb n="KR4d0576_WYG_010-14a"/>
不煩也元度入城何日還為致意謹承候匆匆不具<lb/>
　　又<lb/>
瓚偶入城郭其所以承惠益擾厨傅兼之以寓館頮櫛<lb/>
可謂溷擾不一而足自非故舊之誼何以得此於左右<lb/>
哉兩日不面伏想台候多福坡書天際鳥飛雲含雨重<lb/>
巻子能攜一觀僧房迂談半日政自不惡但不知執事<lb/>
厭此迂濶清事否不可則已謹咨啟不具<lb/>
　　又<lb/>
<pb n="KR4d0576_WYG_010-14b"/>
瓚經宿不面旦來想惟履候勝常心逺鍊師有一二種<lb/>
物留允同處幸折中倒地將欲他之矣齋閣中有沈香<lb/>
求一兩許不必入藥用者如允同前大片之類劈取少<lb/>
許亦不妨不可則已不可求也小子物在<hi>闕</hi>者隨以與<lb/>
人不較隨以所需不怠錢價大小及不在手則無可奈<lb/>
何非若他人靳惜其微而不較其大也呵呵<lb/>
　　又<lb/>
昨日承過我又得約齋翁共坐遂有終晷之清談足下<lb/>
<pb n="KR4d0576_WYG_010-15a"/>
固甚佳猶未的然於所取舎耳夜來二巻思之尚有一<lb/>
二字未是幸攜至改定并幽林思同示借閱幽林思乃<lb/>
以重刻瘞鶴銘唐塞豈有是哉僕血氣雖衰未嘗貪得<lb/>
若而翁索人物也瓚再拜<lb/>
　　又<lb/>
瓚再拜前日打破慳囊令人不安雖然亦子所願固不<lb/>
深以為憂矣真人碑昨日改定數語且未可即寫尚有<lb/>
少議頃面以既不宣<lb/>
<pb n="KR4d0576_WYG_010-15b"/>
　　又<lb/>
瓚啟去秋獲一聚首深慰悶懐不意復還里第而羣冦<lb/>
未息官府事繁山林饑寒徃而不返者似未為都無所<lb/>
見也近知移家暫住余宅與僕南渚相去甚邇良用慰<lb/>
愜九月廿六日欲與潘翁共載詣謁恐舎館未定故不<lb/>
敢前長至前後當專造也兹先走一力上問乍冷伏惟<lb/>
履候多福令伯環慶丈人令叔子明司丞天明先生賢<lb/>
父子想皆安勝亦不知尚留何許力還希回示數字以<lb/>
<pb n="KR4d0576_WYG_010-16a"/>
慰悁切謹上承動静不宣瓚頓首拜線雞一隻鱖魚二<lb/>
尾謾上<lb/>
　　又<lb/>
瓚再拜忽然卧病江渚將復兼旬藉庇雖已獲安氣猶<lb/>
未復耳因偶出行李中乏香燒用高齋雜香零碎者求<lb/>
少許燒置卧内以浄穢氣由是親求倘無則已不須芥<lb/>
蔕也令婿歸告為鄭重意謹咨啟不具<lb/>
　　又<lb/>
<pb n="KR4d0576_WYG_010-16b"/>
連日憒憒獨坐無聊三月一日忽然開霽風景固佳而<lb/>
悽悽有念舊思賢之感因成此詩咏歎無已泣涕沾襟<lb/>
而吾德機徵君雖近在百里不得與之周旋即寫此詩<lb/>
以寄當亦為我惻然也彞齋高士賢父子彦衡賢良守<lb/>
謙廣文雅集次各為道瞻企也彦衡齋閣中有好香為<lb/>
須少許彞齋雖有之而靳惜如金僕數日中入城亦欲<lb/>
一徃謝而未敢必彦衡君酒量無敵是所畏也比來想<lb/>
佳當不為酒困耳匆匆不具伯昂橘忩想日有晏談之<lb/>
<pb n="KR4d0576_WYG_010-17a"/>
樂冀道問訊<lb/>
　　又<lb/>
瓚適徃候謁值從者不在而還近乏墨用寓所必賸有<lb/>
宜興墨分惠一挺不可則已去年徃寓所欲爇小餅吳<lb/>
潔香作供想已忘之一笑<lb/>
　　又<lb/>
承桐露兄見還銅佛像深感至意旦夕致一佳物少答<lb/>
厚情也此盖師像非班卜物像也未寄至時深怪銅佛<lb/>
<pb n="KR4d0576_WYG_010-17b"/>
像在新宅西照堂房内那縁得在水中已而果非也辱<lb/>
彞齋先生寄馬脯乾魚尤佩盛心瀼西草堂專待隨寓<lb/>
先生來何遂杳然耶<lb/>
　　又<lb/>
三月十二日早行不獲候别賢翁婿乗興徃謁朋成兄<lb/>
十三日過江渚而錢石君待僕之歸二日矣脫廑專信<lb/>
教墨與羊腔酒榼俱至物豐意厚拜賜之辱因得與錢<lb/>
石君厭飫信還輒成五言律一首以道謝私并致謝彦<lb/>
<pb n="KR4d0576_WYG_010-18a"/>
衡親契也舊陸筆三枝頗可用謹附上比欲焚吳潔小<lb/>
餅作供想忘之矣二月盡舟檝必能踐約一來吳渚也<lb/>
　　與彞齋學士先生<lb/>
瓚近辱見過寓所窮居荒落不能具雞黍之奉愧悚何<lb/>
限别來匆匆兼旬瞻咏殊劇仲夏未暄不審復何似伏<lb/>
計履候多福瓚獲交於高門幾二十年矣深愧迂繆麄<lb/>
疎與世俯仰但受知於賢父子則深耳英嗣得婚於陸<lb/>
氏非止齋則不可成止齋之推精察詳雖瓠齋徃來數<lb/>
<pb n="KR4d0576_WYG_010-18b"/>
數非止齋猶不能决然為準瓚於斯時適寓溪上目見<lb/>
其周折而瓚又深知高門禮義之素且承賢父子見囑<lb/>
令具書於止齋瓚敢靳於言乎人事好乖固定議於止<lb/>
齋之手乃成婚於其捐舘之後今兹英嗣夫婦父母之<lb/>
間並怡然無間言寧非止齋之德是亦天之所造就古<lb/>
人所謂有德於我背之不祥豈虚言哉閣下使英嗣得<lb/>
所託但不忘止齋足矣於不肖何與焉兹乃辱盛德惠<lb/>
羊腔珍果精縑酒器瓚何謂而當此也古人取與辭受<lb/>
<pb n="KR4d0576_WYG_010-19a"/>
之間不可狥俗而違禮也茍辭受不當於義是亦不能<lb/>
固窮所謂小人窮斯濫矣瓚非主婚之親長又非媒妁<lb/>
之女𨽻乃妄加盛禮於不肖甚無謂也非獨不肖取譏<lb/>
於識者於閣下盛譽亦有損焉耳塵坌汨汨遂稽留盛<lb/>
使多日不能即令璧以歸悚恐而已兹謹以還納於下<lb/>
執事幸留置之倘不以不肖之言為誠而再遣斷不敢<lb/>
拜賜之辱徒勞徃返耳瓚非壟斷者也切冀體悉倘能<lb/>
借我蓮葉硯試用數日足矣亦非敢為乾没為鼠竊之<lb/>
<pb n="KR4d0576_WYG_010-19b"/>
事只欲與小齋一二硯比試高下耳能信此言即付去<lb/>
來人幸甚令婿彦衡文學以中賢良雅集次并為道傾<lb/>
契之思亦以鄙意諮之二公當蒙首肯也以中兄要乃<lb/>
翁畫像并要不肖詩畫此月望前後寄上數日來意思<lb/>
憒憒大不佳畫像亦留南渚未曽取出耳臨書増情所<lb/>
冀加愛以慰懐思不備<lb/>
　　又<lb/>
瓚漫浪之迹胥於江湖之上雖時時徃還錢唐苕霅出<lb/>
<pb n="KR4d0576_WYG_010-20a"/>
入城府遨遊縉紳聞知動静之詳意不得奉一字為歉<lb/>
耳極熱不審何似想惟履候多福賢郎姻事將有成期<lb/>
可賀可賀此姻事執事但知潘瓠齋利口辯才之力殊<lb/>
不知賤者一書之功此時非賤者之書徐止齋小婆媽<lb/>
皆斷斷不肯執事可密為打聽不必問之瓠齋便可知<lb/>
其的實姻事將成之際雖以岳氏蓮葉硯松雪𤣥武水<lb/>
滴相酬亦不足以為凂也如何因便附此上問且以發<lb/>
執事一笑此亦飲水知源之義也便中希還數日不備<lb/>
<pb n="KR4d0576_WYG_010-20b"/>
良常草堂先生㑹次告致意趙正書未曽勾疏早晚入<lb/>
吳來面取之也瓚拜<lb/>
　　又<lb/>
瓚啟隔日不面陰雨憒憒懸情比復何如創已差耶晚<lb/>
刻致彼晤集可否謹馳力問不一瓚再拜鵝一隻夏果<lb/>
尊酒聊為遷喬之慶輕凟悚愧何限冀留幸幸<lb/>
　　又<lb/>
瓚再拜昨日承橘蘖二君及庾兄枉顧深見高誼不薄<lb/>
<pb n="KR4d0576_WYG_010-21a"/>
感刻感刻兹因子真送藥輒附數字上謝九經十七史<lb/>
果肯與人乞於十七史内付四五册九經全付至示價<lb/>
價不可太多徒勞力耳否則已之舘舎温筆乞取一枝<lb/>
絶佳者封至幸甚<lb/>
　　又<lb/>
瓚比承下顧欣慰欣慰繆藁寫出否如寫畢乞付尊染<lb/>
來桃竹枝曽對賢長公說否草略匆匆不具<lb/>
　　又<lb/>
<pb n="KR4d0576_WYG_010-21b"/>
瓚拜比以聞苦瀉泄想已平復謹此馳問欲徃見足腫<lb/>
未全差耳雅山巻繆為二小詩煩染翰一書并小引遂<lb/>
割去塗竄者拈合并求佳製一首長短隨意近賦得二<lb/>
三詩粗有興味倘體中已無恙明日來共觀之也雨濕<lb/>
殊憒憒不具<lb/>
　　又<lb/>
瓚頓首比辱枉顧喜慰無已云諭五日内之約必能踐<lb/>
魏公之期獵也兩日不面想尊候多福林提舉已來未<lb/>
<pb n="KR4d0576_WYG_010-22a"/>
耶伯氏體中當遂平復也老温遣其子以新製筆來特<lb/>
神妙於常者不敢獨擅妙用分之前如希言允同公謹<lb/>
不在宅先生各留三二貼償其所值以遣之幸甚亦不<lb/>
自負其所舉也若使之空返則僕深有愧於彼矣惟加<lb/>
意焉謹咨啓不具<lb/>
　　又<lb/>
瓚再拜昨日乃知舟檝入城移在沈氏猶可賀也比聞<lb/>
城中賣書王老者有碧牋上打弁陽道人自銘石刻得<lb/>
<pb n="KR4d0576_WYG_010-22b"/>
為應錢買至幸幸物到即還元直或五或十更好向開<lb/>
亦不較耳更乞問王老此刻誰與書者塼就帶來一觀<lb/>
切說相見不逺所冀加愛不宣<lb/>
　　又<lb/>
瓚啟九日欲屈從者奉萸酒一巵知為他人所先遂不<lb/>
果也十日辱手帖餉以吳淞四腮鱸益重慚感强顔登<lb/>
受當面謝以盡昨晚同從善奉謁而從者尚未還寓也<lb/>
不具<lb/>
<pb n="KR4d0576_WYG_010-23a"/>
　　又<lb/>
瓚比獲邂逅一見賢叔姪真若隔世也為之惻然者久<lb/>
之數日後來瀼西草堂何意杳然不聞拏舟音耶聞桐<lb/>
露君獲於水火中洮石班卜佛像二件中能以其一全<lb/>
歸乃見古義非流俗比也然亦以元價奉還不知賢主<lb/>
以此言為然否謹干凟不具<lb/>
　　又<lb/>
瓚再拜夜來獲聚言笑之樂經宿不面想履候平善也<lb/>
<pb n="KR4d0576_WYG_010-23b"/>
漢鑑書中有一紙草稿恐在葉内蓬上雨潺潺及白推<lb/>
訪寄幸一檢付無則已并書院中几上有貞居寫夷則<lb/>
宫雪獅兒二詞後有賤子寫滿江紅未了如在彼乞付<lb/>
至檢本寫足付去不在則已<lb/>
　　又<lb/>
瓚啓不審復何似想惟體中清勝行元博士近有信來<lb/>
家否聞中少不佳比當平復也不得徃問懸情聞執事<lb/>
新收得庾子山詩集在州郭時欲借以示僕不時也兹<lb/>
<pb n="KR4d0576_WYG_010-24a"/>
專一力致左右千萬暫借一觀執事近與僕情同骨肉<lb/>
得不托故而不惜也僕亦不敢乾没盖窮措大細事多<lb/>
慮太過太逺故云耳如何如何村居枇杷數樹盡熟爛<lb/>
然如金彈乃陳正之因補趙子昂詩云貧家自笑無金<lb/>
彈數樹枇杷儉不生之句乃賦一詩云疎疎梅雨橘花<lb/>
香寂寂桐陰硯席涼怪底枝間金彈子枇杷都熟不知<lb/>
嘗併寫上一笑<lb/>
　　與陳叔方<lb/>
<pb n="KR4d0576_WYG_010-24b"/>
瓚頓首再拜慎獨有道先生執事瓚久不上問惟是懐<lb/>
仰之私無日不勤秋氣凉冷不審何似伏惟隠居求志<lb/>
教授鄉里有下帷談道之樂神相德人百福萃止欽歎<lb/>
何限瓚七月末忽感㿃下疾兼旬乃瘳近猶惙惙耳恃<lb/>
以道義之契輟有凂凟養正一子八歲矣使知所趨向<lb/>
以為禮義之歸不可不慎其始也養正賢母子熟聞其<lb/>
先公誦歎德美之盛願闢私塾以俟杖履之臨寓所謂<lb/>
河潤九里者非但小子蒙福也未敢冒昧以請俾賤者<lb/>
<pb n="KR4d0576_WYG_010-25a"/>
敬致一言於左右能俯從其私情幸甚詳曲當别奉書<lb/>
以聞亦只就此月到舘中為便也僭越上溷高明惟有<lb/>
悚恐仰冀恕亮不備海岳圖旦晚臨摹畢即全璧以歸<lb/>
也酒二大尊謾上九月二日瓚又空<lb/>
　　又<lb/>
瓚再拜奉書慎獨有道先生執事霜寒伏想尊履清謐<lb/>
養正冒昧選取八月十八日闢私塾招延先生講授其<lb/>
中謹預於十三日敬致少幣禮於執事者至乞領意幸<lb/>
<pb n="KR4d0576_WYG_010-25b"/>
甚不及作啟陳情惟委恕焉不備<lb/>
　<lb/>
　<lb/>
　<lb/>
　<lb/>
　<lb/>
　<lb/>
　清閟閣全集巻十<lb/>
</p>
<p>
</p>
  </div>
<div>
<head>清閟閣全集巻十一</head> <lb/>
    <p>
<pb n="KR4d0576_WYG_011-1a"/>
欽定四庫全書<lb/>
　清閟閣全集巻十一<lb/>
　外紀上<lb/>
　　雲林遺事<hi>五則</hi>
　　　高逸<lb/>
署名曰東海倪瓚或曰懶瓚變姓名曰奚𤣥朗字曰元<lb/>
鎮或曰𤣥暎别號五曰荆蠻民浄名居士朱陽館主蕭<lb/>
閒卿雲林子雲林多用以題詩畫故尤著<lb/>
<pb n="KR4d0576_WYG_011-1b"/>
雲林有清閟閣雲林堂清閟閣尤勝客非佳流不得入<lb/>
嘗有夷人道經無錫聞瓚名欲見之以沈香百斤為䞇<lb/>
紿云適徃惠山翼日載至又云出探梅花夷人以傾慕<lb/>
不得一見徘徊其家瓚密令人開雲林堂使登焉堂前<lb/>
植碧梧四周列奇石東設古玉器西設古鼎尊罍法書<lb/>
名畫夷人方驚顧間謂其家人曰聞有清閟閣能一觀<lb/>
否家人曰此閣非人所易入且吾主已出不可得也其<lb/>
人望閣再拜而去<lb/>
<pb n="KR4d0576_WYG_011-2a"/>
張士誠弟士信聞元鎮善畫使人持絹縑侑以幣求其<lb/>
筆元鎮怒曰予生不能為王門畫師即裂其絹而却其<lb/>
幣一日士信與諸文士遊太湖聞漁舟中有異香此必<lb/>
有異人急傍舟近之乃元鎮也士信見之大怒欲手刅<lb/>
之諸文士力為勸免命左右重加箠辱當撻時噤不發<lb/>
聲後有人問之曰君被士信窘辱而一聲不發何也元<lb/>
鎮曰出聲便俗<lb/>
茆山羽士張伯雨時來謁舟甫至聞報即使二童子邀<lb/>
<pb n="KR4d0576_WYG_011-2b"/>
於水次及中途又遣二童子迎候及門又遣二童子出<lb/>
肅雲林久之始出禮意甚恭伯雨以其久不出有難色<lb/>
詢知沐浴更衣為敬已設遂與定交<lb/>
元鎮晚年流落泊然居貧有富人厚幣贄謁乃笑曰若<lb/>
亦知有我乎遂受其幣富人出扇索書元鎮不恱裂其<lb/>
幣散坐客且謝富人曰吾畫不可以貨取也其人慚退<lb/>
元鎮素好飲茶在惠山中用核桃松子肉和真粉成小<lb/>
塊如石狀置茶中名曰清泉白石茶有趙行恕者宋宗<lb/>
<pb n="KR4d0576_WYG_011-3a"/>
室也慕元鎮清致訪之坐定童子供茶行恕連啖如常<lb/>
元鎮艴然曰吾以子為王孫故出此品乃畧不知風味<lb/>
真俗物也自是絶交<lb/>
雲林遺像在人間者甚多大抵皆形似上有張伯雨題<lb/>
讚雲林古衣冠坐一連牀據梧几握筆伸紙搜吟於景<lb/>
象之外几上設酒尊一硯山香鼎各一牀倚畫屏籍以<lb/>
錦茵置詩巻盈束一蒼頭持長柄麈拂立几側一女冠<lb/>
左持古銅洗右持㪺水器及巾帨之具<lb/>
<pb n="KR4d0576_WYG_011-3b"/>
元鎮交惟張伯雨陸静逺虞伯勝及覺軒王氏父子金<lb/>
壇張氏兄弟吳城陳惟宣惟允周正道陳叔方周南老<lb/>
其他非所知也<lb/>
　　　詩畫<lb/>
元鎮詩名傳聞館閣間晚年益肆力吟事走筆信口或<lb/>
有似唐人為文不蹈襲前人軌轍書逼黄庭畫法入巨<lb/>
然之室二米有所不逮也陶南邨謂其晚年率畧似出<lb/>
二手殆非知言<lb/>
<pb n="KR4d0576_WYG_011-4a"/>
雲林徵君以雅潔為人所慕片紙流落亦多珍藏况與<lb/>
其人之先世者乎此中秋夜一詩及厠纂故體皆寫遺<lb/>
其鄉鄒惟高者其裔孫元饒以其家故物保之尤謹予<lb/>
嘗愛雲林詩能脫去元人穠麗之氣而得乎陶栁之法<lb/>
然世之知之者尚少特以其隠處山林之下耳<lb/>
雲林子當元末不與陳敬初輩食張氏禄避地雲間以<lb/>
全其身盖鴻飛㝠㝠不麗於魚網者也此竹石圖作於<lb/>
亂定之後乃國朝建元洪武之歲而雲林為書甲子其<lb/>
<pb n="KR4d0576_WYG_011-4b"/>
意欲效陶靖節耶然不知雲林出處與靖節同否范齋<lb/>
先生俾予題識因以質之𢎞治四年七月廿五日延陵<lb/>
吳寛書<lb/>
元鎮好僧寺一住必旬日篝燈木榻蕭然晏坐時操紙<lb/>
筆作竹石小景客求必與一時好事者購之價至數十<lb/>
金壯年有巨幅雅宜山圗甚為當世所珍元鎮又有雅<lb/>
宜山竹枝詩二首云雅宜山舊名娜如山盖虞道園所<lb/>
命名然未若娜如之名近古也<lb/>
<pb n="KR4d0576_WYG_011-5a"/>
趙松雪孟頫梅道人吳鎮仲圭大癡老人黄公望子久<lb/>
黄鶴山樵王蒙叔明元四大家也高彦敬倪元鎮方方<lb/>
壺品之逸者也盛懋錢選其次也松雪尚工人物樓臺<lb/>
花樹描寫精絶至彦敬等直寫意取氣韻而已今時人<lb/>
極重之宋體為之一變彦敬似老米父子而别有韻子<lb/>
久師董源晚稍變之最為清逺叔明師王維穠郁深至<lb/>
元鎮極簡雅似嫩而蒼或謂宋人易摹元人難摹元人<lb/>
猶可學獨元鎮不可學也余心始不以為然而未有以<lb/>
<pb n="KR4d0576_WYG_011-5b"/>
奪之弇州山人王世貞題<lb/>
　　　潔癖<lb/>
元鎮既散其田而稅未及推入國朝催科者坌集元鎮<lb/>
逃去潛於蘆葦中爇龍涎香竟踪跡得之故柯九思詩<lb/>
云夜雨推篷寫松石焚香何處獨題詩<lb/>
光福徐達左構養賢樓於鄧尉山中一時名士多集於<lb/>
此雲林為尤數焉嘗使童子入山擔七寳泉以前桶煎<lb/>
茶後桶濯足人不解其意或問之曰前者無觸故用煎<lb/>
<pb n="KR4d0576_WYG_011-6a"/>
茶後者或為泄氣所穢故以為濯足之用<lb/>
嘗眷趙買兒留宿别院疑其不潔俾之浴既具寢且捫<lb/>
且嗅復俾浴不已竟夕不交而罷趙談於人每為絶倒<lb/>
溷厠以高樓為之下設木格中實鵝毛凡便下則鵝毛<lb/>
起覆之童子俟其旁輒易去不聞有穢氣也<lb/>
嘗留客夜榻恐有所穢時出聽之一夕聞有咳𠻳聲侵<lb/>
晨令家僮遍覔無所得童慮捶楚偽言牕外梧桐葉有<lb/>
唾痕者元鎮遂令剪棄十餘里外盖宿露所凝訛指為<lb/>
<pb n="KR4d0576_WYG_011-6b"/>
唾以紿之耳<lb/>
楊廉夫耽好聲色一日與元鎮㑹飲友人家廉夫脫妓<lb/>
鞋置酒杯其中使坐客傳飲名曰鞋杯元鎮素有潔疾<lb/>
見之大怒翻案而起連呼齷齪而去<lb/>
元鎮嘗入城訪周南老必先使人投刺南老禮遇特厚<lb/>
凡燕室柱礎之間必先洗滌然後延坐<lb/>
元鎮母疾延吳門葛可久治療以所乗白馬載之馬乃<lb/>
元鎮所極愛者可久素憎其癖疾雨中徃途中上下故<lb/>
<pb n="KR4d0576_WYG_011-7a"/>
以泥汚馬入抵其家元鎮見馬被汚心已不恱迎入書<lb/>
室復故亂其文博之具元鎮大惡拜其母曰兒欲母速<lb/>
起故忍之耳兒疾雖死不願其醫矣馬洗數日乃止<lb/>
元鎮嘗寓其姻鄒氏鄒氏塾師陳子章有婿曰金宣伯<lb/>
一日來訪鄒翁元鎮聞宣伯儒者倒屣迎之見其容貌<lb/>
麤率大怒掌其頰宣伯不勝愧憤不見主人而去鄒翁<lb/>
出頗怪之元鎮曰宣伯面目可憎語言無味不足以當<lb/>
吾之雅是以斥之也<lb/>
<pb n="KR4d0576_WYG_011-7b"/>
同郡有富室池舘芙蓉盛開邀雲林飲庖人出饌拂衣<lb/>
起不可止主人驚愕叩其所以曰庖人多髯髯多者不<lb/>
潔吾何留焉坐客相顧哄然<lb/>
閣前置梧石日令人洗拭及苔蘚盈庭不容人跡緑蓐<lb/>
可愛每遇墜葉輒令童子以針綴杖頭挑出不使㸃壊<lb/>
　　　游寓<lb/>
踪跡多在松陵笠澤間陸莊有蝸牛廬則其嘗棲止處<lb/>
荆溪善權離墨銅官其遊甚數嘗避兵泖上有出泖詩<lb/>
<pb n="KR4d0576_WYG_011-8a"/>
老年遊歴江湖多寓琳宫梵刹有懐歸詩云他鄉未若<lb/>
還家樂緑樹年年呌杜鵑洪武甲寅還鄉時已無家寓姻<lb/>
親鄒惟高家是歲中秋鄒氏開宴賞月元鎮以脾疾戒<lb/>
飲凄然不樂乃賦詩有云紅蠡捲碧應無分白髮悲秋<lb/>
不自支之句不久竟以是疾卒於鄒氏<lb/>
　　　飲食<lb/>
蜜釀蝤蛑初用鹽水畧煮才色變便撈起劈開留全殻<lb/>
螯脚出肉股刴作小塊先將上件排在殻内以蜜少許<lb/>
<pb n="KR4d0576_WYG_011-8b"/>
入雞蛋内攪勻澆遍次以膏腴鋪雞蛋上蒸之雞蛋才<lb/>
乾凝便啖不可蒸過橙虀醋供<lb/>
煮蟹法用生薑紫蘇橘皮鹽同煮才大沸透便翻再一<lb/>
大沸透便啖凡煮蟹旋煮旋啖則佳以一人為率秖可<lb/>
煮二隻啖已再煮擣橙虀醋供<lb/>
黄雀饅頭法用黄雀以腦及翅葱椒鹽同刴碎餡腹中<lb/>
以發酵麵裹之作小長巻兩頭令平圓上籠蒸之或蒸<lb/>
後如糟饅頭法糟過香油煠之尢妙<lb/>
<pb n="KR4d0576_WYG_011-9a"/>
雪盫菜用春菜心少留葉每棵作二段入碗内以乳餅<lb/>
厚切片盖滿菜上以花椒末於手心揉碎糝上椒不須<lb/>
多以醇酒入鹽少許澆滿碗中上籠蒸菜熟爛啖之<lb/>
熟灌藕用絶好真粉入蜜及麝少許灌藕内從大頭灌<lb/>
入用油紙包扎煮藕熟切片啖之<lb/>
蓮花茶就池沼中早飯前日初出時擇取蓮花蕋畧破<lb/>
者以手指撥開入茶滿其中用麻絲縛扎定經一宿明<lb/>
早摘蓮花取茶紙包曬如此三次錫罐盛扎口收藏<lb/>
<pb n="KR4d0576_WYG_011-9b"/>
糟饅頭用細餡饅頭逐箇用細黄草布包裹或用全幅<lb/>
布先鋪糟在大盤内用布擁上稀排饅頭其上再以布<lb/>
覆之用糟厚盖布上糟一宿取出香油煠之冬日可留<lb/>
半月則旋火炙之<lb/>
燒鵝洗肉浄以鹽椒葱酒多擦腹内外用酒蜜塗之入<lb/>
鍋内竹棒閣起鍋内用水一盞酒一盞盖鍋用濕紙封<lb/>
縫乾則以水潤之用大草把一箇燒不用撥動候過再<lb/>
燒草把一箇住火飯頃以手候鍋盖冷開盖翻鵝再盖<lb/>
<pb n="KR4d0576_WYG_011-10a"/>
以濕紙仍前封縫再燒草把一箇候鍋盖冷即熟入鍋<lb/>
時以腹向上後翻則以腹向下<lb/>
煮决明法先浄洗入酒瓶内以清茶水貯瓶滿礱糠火<lb/>
煨一番取出換水浸之切用<lb/>
　　元處士雲林倪先生旅葬墓誌銘<lb/>
　　　　　　　　　　　　　長樂王　賓撰<lb/>
雲林姓倪諱瓚字元鎮所居雲林故號雲林先生其家<lb/>
常州無錫富家至正初兵未動鬻其家田産不事富家<lb/>
<pb n="KR4d0576_WYG_011-10b"/>
事事作詩人竊笑其為戅兵動諸富家剽剥廢田産人<lb/>
始賞其有見性好潔盥頮易水數十次冠服著時數十<lb/>
次拂振齋閣前後樹石常洗拭見俗士避去如恐凂從<lb/>
王文友讀書文友死殮葬不計所費一如其所親友張<lb/>
伯雨後伯雨至其家㑹鬻田産得錢千百緡念伯雨老<lb/>
不再至推與不留一緡盛年詩名在館閣晚當至正末<lb/>
飄流中作詩益自喜其詩信口率與唐人語合年七十<lb/>
四旅葬江陰習里子二孟羽季民孟羽早卒女三其詩<lb/>
<pb n="KR4d0576_WYG_011-11a"/>
散逸人咸惜之銘曰<lb/>
捐所憂心何求吁嗟乎其為安所由身何投吁嗟乎其<lb/>
時蠲所修名何留吁嗟乎其詩<lb/>
　　元處士雲林先生墓誌銘<lb/>
　　　　　　　　　　　拙逸老人周南老撰<lb/>
雲林倪瓚字元鎮元處士也處士之志業未及展於時<lb/>
而有可以傳於世誦其詩知其為處士而已盖自詩法<lb/>
既變而以清新尚莫克究古雅處士之詩不求工而自<lb/>
<pb n="KR4d0576_WYG_011-11b"/>
理致冲淡蕭散尤負氣節見於國朝風雅而與虞范諸<lb/>
先輩埒今板行於世故弗論若處士之世系固不可無<lb/>
述也按倪之先漢御史寛之裔也十世祖碩仕西夏宋<lb/>
景祐使中朝留不遣徙居淮甸占籍都梁為時著姓建<lb/>
炎初五世祖益挈其家渡江而南至常州無錫僑梅里<lb/>
之祗陀愛其地勝俗淳遂定居焉厥後族屬寖盛貲雄<lb/>
於鄉高祖伋曽大父淞皆厚德長者隠而弗耀大父椿<lb/>
父炳勤於治生不墜益隆母蔣氏而處士嚴出也生而<lb/>
<pb n="KR4d0576_WYG_011-12a"/>
俊爽稍長强學好修性雅潔敦行孝弟而克恭於兄相<lb/>
其樹立率子弟以田廬生産悉有程度有餘財未嘗資<lb/>
以為俚俗紛華事其師鞏昌王仁輔老而無嗣奉養以<lb/>
終其身殁為制服執喪而葬焉若宦遊其鄉客死不能<lb/>
歸櫬者則割山地以安厝之見義則為不以兒婦人語<lb/>
解尊官顯人樂與之交於宗族故舊煦煦有恩尤善周<lb/>
人之急神情朗朗如秋月之瑩意氣靄靄如春陽之和<lb/>
刮磨豪習未嘗有紈綺子弟態談辨絶人亹亹不倦好<lb/>
<pb n="KR4d0576_WYG_011-12b"/>
客之名聞於四方名傅碩師方外大老咸知愛重所居<lb/>
有閣名清閟幽逈絶塵中有書數千巻悉手所校定經<lb/>
史諸子釋老岐黄記勝之書盡日成誦古鼎彞名琴陳<lb/>
列左右松桂蘭竹香菊之屬敷紆繚繞而其外則喬木<lb/>
脩篁蔚然深秀故自號雲林每雨止風收杖屨自隨逍<lb/>
遥容與詠歌以娛望之者識其為世外人客至輒笑語<lb/>
留連竟夕乃已平生無他好玩惟嗜蓄古法書名畫持<lb/>
以售者歸其直累百金無所靳雅趣吟興每發揮於縑<lb/>
<pb n="KR4d0576_WYG_011-13a"/>
素間蒼勁妍潤尤得清致奉幣贄求之者無虚日晚益<lb/>
務恬退棄散無所積屏慮釋累黄冠野服浮游湖山間<lb/>
以遂肥遯丰采愈高不為謟曲以事上官足跡不涉貴<lb/>
人之門與世浮沈恥於衒暴清而不汚將依隠焉世氛<lb/>
頗浄復徃來城市混跡編氓沈晦免禍介石之操皦然<lb/>
不渝年既老而耳益聰目益明飲啖步履不異壯時氣<lb/>
貌充然其所養可知矣處士所著有稿句曲張天雨錢<lb/>
塘俞和愛之為書成帙藏於家洪武甲寅十一月十一<lb/>
<pb n="KR4d0576_WYG_011-13b"/>
日甲子以疾卒享年七十有四娶蔣氏先處士七年卒<lb/>
子二長孟羽字騰霄號碧落次季民字國珍號耕逸又<lb/>
號蓬居女三長適徐瑗次適陸頤幼為母舅蔣氏女孫<lb/>
男女若干人既以某年某月日奉柩葬於無錫芙蓉山<lb/>
祖塋之下而刻石識歲月且遵治命來徵銘余辱游於<lb/>
處士甚久處士來吳嘗主余家山肴野蓛促席道故舊<lb/>
間規其所偏未嘗愠見或吟詩作畫縱步徜徉今年秋<lb/>
仲留詩為别而孰知遂成永訣乎余少處士七歳而將<lb/>
<pb n="KR4d0576_WYG_011-14a"/>
衰行將與草木俱腐何足以任其託乎雖然詎可恝然<lb/>
亡言乎輒舉其概為銘以畀之聊以紓余哀云耳銘曰<lb/>
受才之美有其時曷賈弗售卒不施依隠玩世與時違<lb/>
安常處順全吾歸嗇不使禄昌載詩寢言歌之其聲希<lb/>
没而不朽惟在兹<lb/>
　　雲林倪先生墓表　　　　　張　端　著<lb/>
　　　　　　　　　　姑蘇知府何　良篆額<lb/>
雲林諱瓚字元鎮清姿玉立冲淡淳雅得之天然多讀<lb/>
<pb n="KR4d0576_WYG_011-14b"/>
書禮樂制度靡不究索所作詩畫自成一家瀟灑頴脫<lb/>
若非出於人為者至正間與歐虞范掲諸老詩鳴埒聨<lb/>
屬姓名板行於世日晏坐清閟閣於世累泊如也或作<lb/>
溪山小景人得之如拱璧家故饒於貲不以富為事有<lb/>
潔癖所建雲林堂逍閒仙亭朱陽賓館雪鶴洞海岳翁<lb/>
書畫軒齋閣前植雜色花卉下以白乳甃其隙時加汛<lb/>
濯花葉墮下則以長竿黏取之恐人足侵汚也出入則<lb/>
以書畫舫筆牀茶竈自隨清閟閣藉以青氊設紵履百<lb/>
<pb n="KR4d0576_WYG_011-15a"/>
兩客至易之始入雪鶴洞以白氊鋪之几案則覆以碧<lb/>
雲箋見俗士索錢則置錢於逺所索者自取之恐觸其<lb/>
衣也一盥頮易水數十次冠服數十次振拂一日棄田<lb/>
宅曰天下多事矣吾將遨遊以玩世自是徃來五湖三<lb/>
泖間二十餘年多居琳宫梵宇人望之若古仙異人後<lb/>
歸鬻田産厚葬從學師王文友所交張伯雨後至其家<lb/>
念老不再至千百緡推與之不留一緡其輕財恢量如<lb/>
此<lb/>
<pb n="KR4d0576_WYG_011-15b"/>
　　明統志<lb/>
元倪瓚無錫人博學好古工詩畫家故饒貲一旦舍去<lb/>
曰天下多事矣乃徃來五湖三泖間人望之若仙去<lb/>
　　錫山志<lb/>
元倪瓚字元鎮先字泰宇伯父煥績學礪行元辟桂陽<lb/>
主簿不就父炳性清約不妄交安居自得澹如也瓚清<lb/>
姿玉立有潔癖好讀書禮樂制度靡不究索為詩雅淡<lb/>
有理致日坐清閟閣不涉世故間作溪山小景人得之<lb/>
<pb n="KR4d0576_WYG_011-16a"/>
如拱璧家故饒貲一日棄田宅去徃來五湖三泖間二<lb/>
十餘年多居琳宫梵宇人望之若古仙異人其師鞏昌<lb/>
王文友老而無嗣瓚奉養以終其身殁為殮葬瓚號雲<lb/>
林有詩集年七十有四卒子二曰孟羽曰季民<lb/>
　　晉陵崇祀先賢傳<lb/>
元處士倪雲林先生名瓚字元鎮無錫人清姿玉立好<lb/>
讀書禮樂制度靡不究索為詩雅淡日坐清閣不涉世<lb/>
故家故饒貲知天下將亂一日棄田宅去孤舟蓑笠載<lb/>
<pb n="KR4d0576_WYG_011-16b"/>
竹牀茶竈飄遙五湖三泖間多居琳宫梵宇人望之若<lb/>
古仙異人偽吳張士誠招之不徃其弟士信致幣及絹<lb/>
百匹冀得一畫先生裂其絹而立返其幣一日士信偕<lb/>
諸文士游湖聞異香縷縷出自菰蘆中搜得先生箠之<lb/>
幾死終不開口一時文士在士信左右者力救得免人<lb/>
問曰何以無一言曰開口便俗從此超然逺遯不罹其<lb/>
難亂平還里隠居不仕并日而食有富人厚為餽遺徐<lb/>
出扇索書艴然曰吾書何可貨取也富人慚而退則亟<lb/>
<pb n="KR4d0576_WYG_011-17a"/>
以所遺散諸客晚益喜作詩評者謂在陶韋岑劉之間<lb/>
論曰處士棄田宅近俠裂絹近節自全近智亂平不仕<lb/>
近獨行要自天性伉爽出之非有貴於節俠智與獨行<lb/>
而為之者也<lb/>
　　倪雲林先生小傳<lb/>
瓚字元鎮無錫人其先以貲雄一郡元鎮不事生産强<lb/>
學好修所居有閣名清閟藏書數千巻手自勘定鼎彞<lb/>
名琴陳列左右松篁蘭菊敷紆繚繞性好潔盥頮易水<lb/>
<pb n="KR4d0576_WYG_011-17b"/>
冠服振拂日以數十計齋居前後樹石頻煩洗拭見俗<lb/>
士避去如恐凂至正初天下無事忽盡鬻其家産得錢<lb/>
盡推與知舊人皆竊笑及兵興富家盡被剽掠元鎮扁<lb/>
舟箬笠徃來湖泖間人始服其前識也洪武七年元鎮<lb/>
七十有四始還鄉里寓其姻鄒惟高家遂死鄒氏楊鐵<lb/>
厓云元鎮詩材力似腐而風致近古句曲張天雨錢塘<lb/>
俞和為繕寫其藁於家長樂王賓志其旅葬吳人周南<lb/>
老志其墓皆曰元處士雲林先生云<lb/>
<pb n="KR4d0576_WYG_011-18a"/>
　　題贈雲林高士<hi>載錫山志</hi>　　　　　　虞　集<lb/>
鮑謝才情世不多手封詩巻寄江波宅邊東海鯨魚窟<lb/>
好著輕舟一釣蓑<lb/>
　　次韻謝别元鎮　　　　　　　　張天雨<lb/>
平生好遊意於世未數數誰能長隠几局促守南郭君<lb/>
家雲林幽夢寐所棲泊顧余衰白久一見當叱齶鳯雛<lb/>
世未識夙昔有成約白衣造齋閣清童觸鈴索浪迹何<lb/>
由拘進退惟野鶴向來濟勝具不借猶可著他山好泉<lb/>
<pb n="KR4d0576_WYG_011-18b"/>
水揮弄還自酌時禽集芳藂文魚躍陰壑到處一巵酒<lb/>
風軒㸔花落野蓛間侯鯖提攜出絲絡生意亦云厚未<lb/>
厭此客惡外人那得知孤雲豈無托不見塜纍纍安用<lb/>
綬若若期之采真遊取味在藜藿<lb/>
　　飲元鎮𤣥文館<lb/>
親知貴浹密屢此良燕㑹堂陛自崇廣促席歸卧内說<lb/>
詩盛使氣屈節高李輩更端輒笑謔知節已霑醉玲瓏<lb/>
雨花飄蕭屑風竹碎政使韓伯休移牀夜相對<lb/>
<pb n="KR4d0576_WYG_011-19a"/>
　　次元鎮遊虎丘韻<lb/>
振履稍踐危援藤遂支滑尚餘金玉氣山川相暎發沼<lb/>
吳不滿眼軒中樹如髮花覆闔閭城石繞生公塔適與<lb/>
幽人攜及兹暮春月坐久得忘言移䩳蔭清樾<lb/>
　　雪中用元鎮見懐韻<lb/>
郊邑乍飄瞥林岫皓已盈陽簷凍羽墜陰壁素苔生擁<lb/>
衣一再起挈壺時復傾高卧足自了饑寒逼人情<lb/>
　　為元鎮題所藏趙松雪著色便面<lb/>
<pb n="KR4d0576_WYG_011-19b"/>
誰寫面屏松石岡斷煙平楚間微茫障塵不借蒲葵影<lb/>
弄翰同歸粉墨嚢驢背書生猶洛下鷗波亭子只山陽<lb/>
慿君更倩盧鴻一滿把清風畫草堂<lb/>
　　蝶戀花<hi>清明日去梁溪元鎮買舟追送未至戱題所坐船牕</hi>
雨舘幽人朝睡美好趂春晴茶竈隨行李九朶芙蓉青<lb/>
似洗天河一夜増新水　相送殷勤煩至禮燕子無情<lb/>
不管帆檣起錯恨分風三十里清明小住為佳耳<lb/>
　　訪元鎮不遇　　　　　　　　　楊維楨<lb/>
<pb n="KR4d0576_WYG_011-20a"/>
霜滿船篷月滿天飄零孤客未成眠居山久慕陶𢎞景<lb/>
蹈海深慚魯仲連萬里乾坤清似水一牕燈火夜如年<lb/>
白頭未遂終焉計猶欠蘇門二頃田<lb/>
　　寄雲林<lb/>
祗陀山下問幽居新長青松七八株見說近前丞相怒<lb/>
歸來自寫草堂圗<lb/>
迂父於人久絶交文章出口未全膠權門喜怒徂三四<lb/>
何用揚雄賦解嘲<lb/>
<pb n="KR4d0576_WYG_011-20b"/>
　　同倪雲林王伯純飲散過大姚江<lb/>
大姚江頭風乍稀小陸宅前人獨歸霜楓紅於大藥染<lb/>
沙鳥白似孤雲飛持螯把酒一生足食蛤踞龜千刼非<lb/>
雪灘水落獨無恙留借老夫為釣磯<lb/>
　　謝元鎮惠古製筝<lb/>
神絃泣斷三千年秦聲錚錚十三絃莫慿小姜寫哀烈<lb/>
中有長城窟水鳴嗚咽長城將軍製猶昨何處孤桐有<lb/>
遺斵祗陀丈人聰五音律應黄鐘度協朔道人十五吹<lb/>
<pb n="KR4d0576_WYG_011-21a"/>
叢簫挑心起舞玉女腰丈人好事持寄似琴臺一夜啼<lb/>
春嬌拂丹絃促冰柱請君更張為君鼓迴風一陣散瓊<lb/>
花玉雁飛來鳯皇語君不見功名盛極謝東山髯伊柱<lb/>
上淚斑斑<lb/>
　　寄雲林四絶句　　　　　　　　鄭元祐<lb/>
雲飛仍是舊雲林尚想燈前酒盞深留得經霜梅蕊在<lb/>
暗香來處尚堪尋<lb/>
燖雞湯鼎大蘇公命與妖蟇白月同萬里清光復舊日<lb/>
<pb n="KR4d0576_WYG_011-21b"/>
桂香仍滿一輪中<lb/>
寒星在罶虎當蹊豶首牂羊不療饑鼻息吹笙耳如鋸<lb/>
裴旻空向北朝歸<lb/>
經鋤齋外梅花月曽照幽人紙帳眠回首三年幾圓缺<lb/>
塵埃堆垜白雲篇<lb/>
　　懐雲林<lb/>
覽古樓高桂影寒飛觴不厭接清歡天香落盡黄金粟<lb/>
軟語何由接夜闌<lb/>
<pb n="KR4d0576_WYG_011-22a"/>
　　次雲林韻　　　　　　　　　　高　啓<lb/>
雲林已白頭猶有晉風流愛寫滄州趣閒來𤣥館遊茶<lb/>
煙秋淡淡竹雨暮翛翛欲向南池水長留清翰舟<lb/>
　　寄倪隠君<lb/>
名落人間四十年緑蓑細雨自江天寒池蕉雪詩人畫<lb/>
午榻茶煙病叟禪四面荒山高閣外兩株疎栁舊莊前<lb/>
相思不及鷗飛去空恨風波滯酒船<lb/>
　　次雲林見寄韻<lb/>
<pb n="KR4d0576_WYG_011-22b"/>
老來詩陣尚堂堂過宿曽留讓大牀病驥可堪迷逺道<lb/>
孤松只合在高岡蕭蕭髩影驚寒色𣺌渺雲山歛夕光<lb/>
莫道欲歸無好處便尋勾漏與華陽<lb/>
草滿當年食客堂一身投老寄僧牀秋風吟怨哀蘭浦<lb/>
暮雨行愁苦竹岡任俠豈能諧薄俗養和且為駐頽光<lb/>
酒錢十萬今誰送獨嗅黄花對夕陽<lb/>
　　訪雲林留飲　　　　　　　　　華幼武<lb/>
軒牕玉潔無塵迹梧竹風高夏日清池上緑陰分野色<lb/>
<pb n="KR4d0576_WYG_011-23a"/>
花間黄鳥帶春聲移尊近水延餘醉寫畫留人欵别情<lb/>
一出山莊路何限客衣慈母意難平<lb/>
　　答雲林閔雨見寄<lb/>
十日不見天宇青城上雲氣如愁生擬移茅屋近山住<lb/>
頗訝漁舟平地行巫峽漏天常是雨楚江沃壤獨宜晴<lb/>
羲和六龍馭白日借問孰處揚光晶<lb/>
　　過元鎮林居　　　　　　　　　陳惟允<lb/>
高齋閴寂傍湖渚地僻林幽來者稀緑陰當户子規呌<lb/>
<pb n="KR4d0576_WYG_011-23b"/>
草色滿簾蝴蝶飛主人久得棲遁趣過客暫息風塵機<lb/>
春來水深可把釣况有苔石臨柴扉<lb/>
　　登樓有懐元鎮<lb/>
清晨獨倚樓秋色浄如洗山青雲弄姿江白風初起心<lb/>
隨沙鳥閒目送征帆駛對景毎懷人相看隔千里<lb/>
　　寄雲林<lb/>
高人只在南湖住來踏扁舟徃見之詩到每驚陶謝句<lb/>
别來空負范張期花明曉日啼黄鳥谷暖春風長紫芝<lb/>
<pb n="KR4d0576_WYG_011-24a"/>
此日幽居想無事水光山色隔簾帷<lb/>
　　寄倪元鎮　　　　　　　　　　謝應方<lb/>
詩中有畫畫中詩輞川先生伯仲之襟懷不著一事惱<lb/>
姓名只恐多人知竹籜裁冠晨沐髮蓮蓬洗硯晚臨池<lb/>
數年同飲吳江水明月清風有所思<lb/>
　　倪元鎮過婁江寓舎因偕智愚隠游姜公墩得如<lb/>
　　　字<lb/>
秋暑鼓餘勇懷抱方焚如故人江上來風雨與之俱遂<lb/>
<pb n="KR4d0576_WYG_011-24b"/>
令沸湯鼎化為寒露壺幽尋陟崇丘飄飄素霞裾同遊<lb/>
得名緇吟嘯興不孤大樹倚高盖小酌懽有餘三江五<lb/>
湖上羣峰開畫圗獨憐我鄉土烟塵尚糢糊安知艱虞<lb/>
世得此暇日娛一笑百慮忘松風奏笙竽<lb/>
　　寄雲林　　　　　　　　　　　包　英<lb/>
不待兵戈即逺移吳松江上住多時從容只為知幾早<lb/>
阻絶應知㑹面遲甪里正堪商谷隠龎公未赴鹿門期<lb/>
山林搖落空相對每切停雲一賦詩<lb/>
<pb n="KR4d0576_WYG_011-25a"/>
　　又　　　　　　　　　　　　　王　逢<lb/>
笠澤雨晴煙霧除放船適逢倪隠居黄河泰華意氣若<lb/>
金薤琳瑯書畫如路浮箬葉湛春酒水落桃花炊鱖魚<lb/>
莫嫌忘形禮法在難得合併憂患餘<lb/>
　　又　　　　　　　　　　　　　胡　奎<lb/>
昔聞公孫渾脫舞今見書法有張顛君能高歌白雪調<lb/>
我欲笑拍洪厓肩玉堂皓鶴久無信青李來禽真可憐<lb/>
洞庭春水碧於酒細雨緑蓑須放船<lb/>
<pb n="KR4d0576_WYG_011-25b"/>
　　又　　　　　　　　　　　　　沈秋田<lb/>
隠迹懐東老詩狂慕浪仙百壺千日醖雙槳五湖船載<lb/>
籍通芸閣征輪歇葑田鄉評有月旦未覺虎頭賢<lb/>
　　又　　　　　　　　　　　　　夢　觀<lb/>
禪榻清談屢有期茶烟想見鬢絲埀春風水榭停蘭槳<lb/>
夜雨和山寫竹枝甲煎沈香都入夢新蒲細栁總堪悲<lb/>
鸊鵜飛處重相憶擬和樊川五字詩<lb/>
　　又　　　　　　　　　　　　　周　彞<hi>恱道</hi>
<pb n="KR4d0576_WYG_011-26a"/>
九月江南屬授衣樂遊猶自不言歸波清笠澤鱸魚上<lb/>
霜冷蘇臺旅雁飛圗畫已留吳郡滿綈袍還歎故人稀<lb/>
高軒夜寂驚寒雨風振幽篁獨掩扉<lb/>
　　又　　　　　　　　　　　　　王　嘏<hi>伯純</hi>
赤水丹山隔兩塵麻姑書信莫辭頻久知鴻寳飛騰術<lb/>
獨許青雲磊落人賓戱能消春晝永茗香聊試石泉新<lb/>
東風回首松陵道重擬攜書與卜隣<lb/>
　　對雪懐倪雲林　　　　　　　　陸宣<hi>後改號天游</hi>
<pb n="KR4d0576_WYG_011-26b"/>
徘徊急雪隨風舞次第疎梅繞路開身世飄零愁作客<lb/>
道途艱阻老相催倪寛久矣無書札阮籍何妨醉酒杯<lb/>
歲莫天寒人事盡江邨牢落更堪哀<lb/>
　　崇丘贈元鎮　　　　　　　　　陳基<lb/>
丘崇崇兮下有流水樹森森兮匪櫟伊梓彼櫟孳兮且<lb/>
壽梓棄為薪兮於材何有造物孔仁兮將誰歸咎<lb/>
　　題元鎮笠澤齋居　　　　　　　秦　約<lb/>
春流帶江郭雅致屬蕭齋魚鳥㑹心處圖書引興佳游<lb/>
<pb n="KR4d0576_WYG_011-27a"/>
雲生曲几飛絮落空堦笠澤高風在非君孰與偕<lb/>
　　松陵留别倪元鎮高士<lb/>
佳賓已散千金盡小畫兼題五字奇邂逅松陵慨今昔<lb/>
酒壺茶椀髩如絲<lb/>
　　送楊義甫訪雲林子　　　　　　王　冕<lb/>
父子翩翩孰與儔雲林清氣逼高秋牙籖耀日書充屋<lb/>
彩筆凌煙畫滿樓既是有樽開北海豈云無榻下南州<lb/>
相逢一笑如知已不必人間萬户侯<lb/>
<pb n="KR4d0576_WYG_011-27b"/>
　　懷雲林　　　　　　　　　　　雲　溪<lb/>
白石兮齒齒碧流兮潺潺古桂兮條達孤峰兮巉巗春<lb/>
已去兮花落雨將歇兮雲間慨山人兮不返嗟夕鳥兮<lb/>
知還彼㝠鴻兮逺舉𣺌高峰兮難攀<lb/>
　　寄雲林　　　　　　　　　　　焦伯誠<lb/>
孤松秀挺挺桂樹緑團團我欲歌招隠疇能賦考槃美<lb/>
人杳何許遺佩藹芳蘭雲歛遙岑碧空江生暮寒<lb/>
　　題雲林先生小像　　　　　　　張真人<lb/>
<pb n="KR4d0576_WYG_011-28a"/>
才之英德之精坐松石儼像形噫安得斯人兮復生<lb/>
　　題清閟閣二首　　　　　　　　陳　方<hi>子貞</hi>
門前灌木春啼鳥屋畔長松夜宿雲剪得蒲苗青似髮<lb/>
燒殘香篆白成文偶同杜老惟躭句遂訝顔淵不茹葷<lb/>
境勝固應天所惜品題瀟灑最憐君<lb/>
湘簾半捲雲當户野鶴一聲風滿林纔立簟紋波細細<lb/>
又疑墻影雪隂隂竹搖棐几常開帙花落藜牀獨抱琴<lb/>
不謂世間能得此恍然飛屩駐仙岑<lb/>
<pb n="KR4d0576_WYG_011-28b"/>
　　題雲林堂　　　　　　　　　　劉邦輔<lb/>
永和遺墨付行雲天地逍遙七十春惟有雲林舊時月<lb/>
至今猶照昔年人<lb/>
　　輓雲林先生　　　　　　　　　夏雪洲<lb/>
幾年旅櫬暨陽東今日遷歸古隴中秘閣雲林成姓氏<lb/>
畫圗詩巻播高風舉杯欲酹情何切掛劍長吁墓已空<lb/>
回首芙蓉山下路禁烟時節雨濛濛<lb/>
　　題雲林墓<hi>載錫山志</hi>　　　　　　　　韓　奕<lb/>
<pb n="KR4d0576_WYG_011-29a"/>
一壟與田平青青薺麥生耕犂他日慮掛劍故人情詩<lb/>
畫名空在山林夢亦清不堪寒食節落日杜鶻聲<lb/>
　　題雲林先生　　　　　　　　　顧正誼<hi>仲方</hi>
元鎮高潔士世外托幽襟棄捐千金産獨抱五湖心笑<lb/>
傲烟霞際逍遙松桂陰峨峨青閟閣古鼎燦成林牀頭<lb/>
荀朂尺牕下孫登琴好潔終成癖耽書自為淫剪桐因<lb/>
唾染洗馬為泥侵畫竹寫逸氣冷然冠古今予意在山<lb/>
水踪跡每相尋異代堪同調與爾結知音<lb/>
<pb n="KR4d0576_WYG_011-29b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　清閟閣全集巻十一<lb/>
</p>
<p>
</p>
  </div>
<div>
<head>清閟閣全集巻十二</head> <lb/>
    <p>
<pb n="KR4d0576_WYG_012-1a"/>
欽定四庫全書<lb/>
　清閟閣全集巻十二<lb/>
　外紀下<lb/>
　　題雲林詩集　　　　　　　　　張伯雨<lb/>
龎公有名言魚鳥託棲止而其遺子孫亦在安而已子<lb/>
有丘壑趣文弱與時背强豪方蛇呑貪黷亦虎噬何以<lb/>
犯多難適為田業累深泥没老象自拔須勇志連環將<lb/>
誰解旦暮迭興廢所以明哲徒置身興廢外賢哉蘧伯<lb/>
<pb n="KR4d0576_WYG_012-1b"/>
玉知非復何悔<lb/>
　　　　　　　　　　　　　　　　韓　奕<lb/>
達人枕高志清時樂其間棄彼千金産俗事非所關逺<lb/>
偕方外士勝日相徃還放舟五湖上杖策遊名山百年<lb/>
見遺墨清風灑人間豈若鄙夫輩狥物遭時艱斯世與<lb/>
斯人邈兮不可攀<lb/>
　　　　　　　　　　　　　　　　張子宜<lb/>
亂離見說長為客客裏清幽近亦聞夕宿只歸書畫舫<lb/>
<pb n="KR4d0576_WYG_012-2a"/>
朝飡仍對鷺鷗羣潔身穢跡縁時晦寫竹題詩任夜分<lb/>
寂寞江郊君去後相思日暮隔重雲<lb/>
　　　　　　　　　　　　　　　　吳　寛<lb/>
高人自號雲林子獨住雲林歳月深足底千峰幾兩屐<lb/>
人間六印一鈎金華陀無術醫清癖蘇晉長齋養素心<lb/>
寂寞小篷湖上路百年陳迹莫追尋<lb/>
阮籍疎狂甘自放清風高卧酒杯深池塘夢去忽生草<lb/>
丘壑移來不換金脫帽竹間朝沐髮焚香花㡳夜清心<lb/>
<pb n="KR4d0576_WYG_012-2b"/>
祇陀舊宅風烟古一片五湖何處尋<lb/>
　　題雲林竹枝　　　　　　　　　虞　集<lb/>
曾留閟閣齋中坐共聽鶯啼入户枝舊跡空看遺墨在<lb/>
娟娟寒玉想幽姿<lb/>
　　　　　　　　　　　　老鐵在素軒醉書<lb/>
懶瓚先生懶下樓先生避俗避如仇自言寫此三株樹<lb/>
清閟齋中筆已投<lb/>
　　　　　　　　　　　　　　　曲江居士<lb/>
<pb n="KR4d0576_WYG_012-3a"/>
去年溪上泊輕舟笑弄滄浪狎海鷗雲去樓空無此客<lb/>
寒林留得數竿秋<lb/>
　　　　　　　　　　　　　　　　無名氏<lb/>
不見倪迂今幾春故山喬木𤨏浮雲晴牕展軸看圖畫<lb/>
淡墨蒼然對古人<lb/>
憶昔帶經東海鋤故山有錫遂奔吳正揮秋雨黄花淚<lb/>
忽見青山暮靄圗<lb/>
杳杳鶯啼緑樹風夕陽洲渚亂殘紅雲翁筆底無聲句<lb/>
<pb n="KR4d0576_WYG_012-3b"/>
數疊青山似剡中<lb/>
　　題元鎮天池石壁圖　　　　　　張伯雨<lb/>
嘗讀枕中記華山閟中吳神泉發其顛青壁繚其隅春<lb/>
風四山來羣緑互紛扶羽觴曲折行浮花與之俱采珠<lb/>
搴薜荔洗玉弄芙蕖聱叟頗好名石窪作魚湖鴻一志<lb/>
草堂挑烟遂成圗而此滌煩機閱世如樗蒲發興雲林<lb/>
子盥手為我摹居然縮地法挈入壺公壺<lb/>
　　題雲林三樹圖　　　　　　　　楊維禎<lb/>
<pb n="KR4d0576_WYG_012-4a"/>
不見倪迂今十載陸莊春雨帶經鋤祇陀林下三株樹<lb/>
為報桐孫長一枝<lb/>
　　雨後雲林圖<lb/>
浮雲載山山欲行橋頭雨餘春水生便須借榻雲林館<lb/>
卧聽仙家雞犬聲<lb/>
　　題雲林寫竹石寒雨贈錢自銘<lb/>
雲林色晻靄竹樹氣蕭森翠石留朝潤青樟生夕隂飄<lb/>
零滄海夢搖落故園心儗就歸舟訣應須買賦金<lb/>
<pb n="KR4d0576_WYG_012-4b"/>
　　題元鎮枯木竹石　　　　　　　鄭元祐<lb/>
雲林子外生死解内敬為天使帶經而鋤倦即休亦復<lb/>
拈筆為林丘樹枝鱗皺岸石幽若有人兮在空谷招之<lb/>
不來兮雲慘瘁以令人愁<lb/>
　　題畫<lb/>
倪郎作畫如斵冰濁以浄之而獨清溪寒沙瘦既無滓<lb/>
石剥樹皴能有情珊瑚忽從鐵網出瑤草乃自齋房生<lb/>
譬之飲酒不求醉政自與物無虧成<lb/>
<pb n="KR4d0576_WYG_012-5a"/>
　　題元鎮畫<hi>并序</hi>　　　　　　　　王　行<lb/>
　　　<hi>東海倪君瓚字元鎮居南蘭陵之梁溪家故多貲不樂進取以詩酒縱適山林泉石間每援筆</hi>
　　　<hi>自圖其所遊境象好事者多得之庸人俗流求終不與晚年家益索時徃來吳城中隨處宿留</hi>
　　　<hi>一日雲間人有以財自雄者聞君名使使致綺縠縑布雜物直數百千館下君笑曰此人亦知</hi>
　　　<hi>有我將受之使出楮□三數握前曰主願得佳迹為玩君即赩然曰是欲工藝我耶乃盡以所</hi>
　　　<hi>遺散與坐間寒客下及陪臺賤夫不留毫髮謂使曰趣持扇去語而主我畫不可賄得也其自</hi>
　　　<hi>許重如此此幅其盛年迹也法度修整氣韻清逸立方今之勝士其愛藏之故有以哉君逝矣</hi>
　　　<hi>見之令人増念因詩於上并志其概云</hi>
<pb n="KR4d0576_WYG_012-5b"/>
平生泉石共襟期身後園林失舊姿最是令人久相念<lb/>
詩中圖畫畫中詩<lb/>
　　題畫　　　　　　　　　　　　馬　治<lb/>
潦倒雲林百感生羞將野褐對塵纓蒼厓過雨吟秋色<lb/>
翠竹臨池寫月明寂寂松陵前日恨依依荆渚故人情<lb/>
春風離墨山頭路有約雲端與采榮<lb/>
　　雲林先生廿年前避地吳門士多從之遊而吾鄉<lb/>
　　　伯昂隠君時年力方壯數亦漫浪松陵笠澤間<lb/>
<pb n="KR4d0576_WYG_012-6a"/>
　　　於先生風義尢篤釣船書舫茶具筆牀日相徃<lb/>
　　　還以詠歎今古為事楓江栁灣雲汀烟渚視皮<lb/>
　　　陸風致盖無甚相逺矣此圖當得之雲林得意<lb/>
　　　之時故特幽絶清逺可尚伯昂藏之巾笥已廿<lb/>
　　　八年而先生自吳歸梁溪没且七載俯仰人事<lb/>
　　　有足深慨者余放舟西陽渚間宿諸卜氏天大<lb/>
　　　雨雪與伯昂坐卞鏞館中欵曲者累日旦起晴<lb/>
　　　冰四簷日光凝寒諸峰玉立窓户殊不類人世<lb/>
<pb n="KR4d0576_WYG_012-6b"/>
　　　也隠君因出此徵題呵筆用雲林韻甲子冬閏<lb/>
　　　月廿日也<lb/>
瑤城月淡江南渚疎竹冷冷影寒翠畫舫不驚沙上鷗<lb/>
誰為嬋娟扶晚醉<lb/>
　　　聽雨樓題詠<lb/>
　至正廿五年四月廿七日黄鶴山人王叔明於盧生<lb/>
　聽雨樓中畫生名恒字士恒時東海雲林生同在此<lb/>
　樓玉雪坡周伯温<lb/>
<pb n="KR4d0576_WYG_012-7a"/>
　　至正八年二月十一日為盧山甫題<lb/>
　　　　　　　　　　　　　　樵人張　雨<lb/>
雨中市井迷烟霧樓㡳雨聲無著處不知雨到耳根來<lb/>
還是耳根隨雨去好將此語問風幡聞見何時得暫閒<lb/>
鐘動雞鳴雨還作依然布被擁春寒<lb/>
　　　　　　　　　　　　　荆蠻民倪　瓚<lb/>
河濶樓低雨如洗祗疑身在孤篷底清晨倚檻看新晴<lb/>
依舊山光青滿几聽雨憐君隠市中我憂徭役苦為農<lb/>
<pb n="KR4d0576_WYG_012-7b"/>
田家那得風波險朝朝愁雨又愁風<lb/>
　　至正廿五年歲在己巳盧生恒攜至緑綺軒見示<lb/>
　　　輒走筆次貞居外史詩韻以寄意云陶蓬寄亭<lb/>
　　　中人暨諸名勝當不黙然也後十又八年四月<lb/>
　　　九日記<lb/>
虚牖濛濛含宿霧瀑流澗響來何處江湖近向枕邊鳴<lb/>
林風又向簷前去挾水隨雲自徃還根塵不染性安閒<lb/>
多情一種嬌兒女淚滴天明翠被寒<lb/>
<pb n="KR4d0576_WYG_012-8a"/>
　　擬張外史倪隠君聽雨樓詩韻<lb/>
　　　　　　　　　　　　西澗老樵蘇大年<lb/>
湘簾蹙浪縈香霧幽人高卧雲深處月明叢桂小山空<lb/>
疎烟白鳥滄江去浮沈里社樂蕭閒大隠何妨市井間<lb/>
抛却喧秋清洗耳草樓六月雨聲寒<lb/>
塵生兩耳何由洗喜聽雨聲茅屋底灑然心地自清涼<lb/>
静對鑪熏時隠几乾坤納納懸壺中書田霑潤稱書農<lb/>
也勝江湖風浪惡客舟飄泊怨秋風<lb/>
<pb n="KR4d0576_WYG_012-8b"/>
　　倪隠君索和張外史聽雨樓詩走筆二首答之<lb/>
　　　　　　　　　堅白老人書於素行精舎<lb/>
海氣雜嵐霧聽雨宜高處風雨無時無倐來又倐去搖<lb/>
搖心懸幡胡為不自閒老人曽聽雪無被不知寒<lb/>
頭白常不洗聽雨重屋底兩耳任喧聒坐隠烏皮几筆<lb/>
耕墨畦中自適如老農二仙隔今古神交在閬風<lb/>
　　　　　　　　　　　　　　曲江錢惟善<lb/>
一榻春聲雨滿樓杏梢㣲濕五更頭東風更緑江南岸<lb/>
<pb n="KR4d0576_WYG_012-9a"/>
賣劍家家盡買牛<lb/>
荷氣香飄竹外樓雨聲滴碎採菱舟南風一夜生新漲<lb/>
魚鳥還知此樂不<lb/>
積雨生涼轉蓐收碧梧初賈滿城秋鄰家不識余心樂<lb/>
也愛書聲在小樓<lb/>
天池嚴凝萬壑冰不堪寒雨灑孤燈一樓清氣猶宜雪<lb/>
紙帳生春睡未能<lb/>
　　　　　　　　　　　　　　醉翁饒介之<lb/>
<pb n="KR4d0576_WYG_012-9b"/>
城市不著耳江湖留此心樓高人更静惟有夜懷深<lb/>
　　　　　　　　　　　　　　渤海高　啓<lb/>
春雲靄江郭鳩鳴朝夢餘樓中雨颯至煩抱澹云除歴<lb/>
歴樹頭亂蕭蕭牕影虛如何門外水泥潦没行車<lb/>
　　　　　　　　　　　　　　齊郡張　紳<lb/>
山牕聽春雨冷氣襲病膚舖牀閉齋閣衣被薫香爐風<lb/>
燈苦屢挑夜茗更相呼煩囂悉屏逐妙裏在跏趺憶子<lb/>
草樓底兹情還有無<lb/>
<pb n="KR4d0576_WYG_012-10a"/>
　　　　　　　　　　　　　　尋陽張附鳯<lb/>
　　<hi>承平時貞居張道師與雲林倪徵君並以翰墨風致齊名吳中二人者亦雅相引重先君子與貞居</hi>
　　<hi>游最早予時以童子侍坐隅尚能識其丰采今先君久已去諸孤貞居亦化去天下多故而予始得</hi>
　　<hi>從雲林君游至正乙巳季夏之九日予謁君于盧士恒氏之聽雨樓獲觀近製詩若畫冲淡雅致令</hi>
　　<hi>人塵慮洒然既而士恒出此巻徵題二君之作具在因賦存殁口號附于巻末以寓感慨之思云</hi>
華陽洞裏烟霞閟雲石山中草樹荒惟有小樓曽宿處<lb/>
年年春雨滿滄浪<lb/>
黄冠野服神逾王畫筆詩篇老更奇白首故人無在者<lb/>
<pb n="KR4d0576_WYG_012-10b"/>
小樓殘燭雨來時<lb/>
　　　　　　　　　　　　　　淮南馬玉麟<lb/>
江雨飛來夜氣澄小樓高處冷于冰聲留焦葉頻欹枕<lb/>
影亂簷花獨對燈逺客異鄉生白髪故人今夕擁青綾<lb/>
致君堯舜慚無術思入湖天睡未能<lb/>
　　　　　　　　　　雲門山人張　紳重題<lb/>
草樓聽雨夜春燈隔重簾瓶中新茗煮奩裏舊妝添風<lb/>
珮潛歸浦雲璈亂綴簷乍驚來湛湛更覺去纎纎頗被<lb/>
<pb n="KR4d0576_WYG_012-11a"/>
風相妬還疑雪與兼喜隨魚艇泊愁怕客牕淹頭白盧<lb/>
徵士高情苦未厭<lb/>
　　　　　　　　　　　　　　　　王　謙<lb/>
　　<hi>觀張外史所題山甫盧隠君聽雨樓詩詞翰瀟灑令人有超然之想噫故物也士恒其慎藏之四月</hi>
　　<hi>三十日寫于客居</hi>
山風滿樓來雨脚耳底蕭蕭生逺情還丹化鶴去句曲<lb/>
破屋無人住洛城酒停深夜蒼燈在簾近餘寒濕葉鳴<lb/>
板上漆書空爪跡繞簷依舊落春聲<lb/>
<pb n="KR4d0576_WYG_012-11b"/>
　　　　　　　　　　　　　　檇李鮑　恂<lb/>
　　<hi>吳郡盧君山甫舊有聽雨樓山甫殁殆二十年而斯樓尚存予抵呉惜不得見其人今其子士恒攜</hi>
　　<hi>張外史所題詩來示余余覽之不勝感慨遂賦一首至正廿五年四月一日</hi>
更深樓外何蕭瑟半帶滄江逺樹風疑似千秋霜葉下<lb/>
坐殘一穗燭花紅斯人雅致今安在此夕幽懷孰與同<lb/>
老我題詩成感慨雨聲有盡思無窮<lb/>
　　　　　　　　　　　　　　開封鄭　元<lb/>
飛樓何凝隂雨氣正含霧蕭灑集羣霤淅瀝散高樹聲<lb/>
<pb n="KR4d0576_WYG_012-12a"/>
懸長風外坐想當瀑布習喧久漸息静聽乃真趣隂晴<lb/>
造化意年芳暗中度白髪如散絲慿君寫幽素<lb/>
　　　　　　　　　　　　卧龍山民王　宥<lb/>
雲林夜澄寂有雨彌更佳漠漠著樹穏霏霏度簷斜入<lb/>
静意所便争喧競浮誇弛張任槖籥細大無根芽妙運<lb/>
出𤣥造至理忘紛拏變化本因妄聲聞耳生瑕不如且<lb/>
置之攝心静無譁危坐不須寐呼童剪燈花<lb/>
　　　　　　　　　　　　　　金陵嚴　瑄<lb/>
<pb n="KR4d0576_WYG_012-12b"/>
層簷集飛霤深砌走鳴瀑餘聲發天籟清風入林屋風<lb/>
波任喧洶燕坐瞑雙目置身得蕭爽洗耳絶塵俗香穟<lb/>
鬱水沈簾花映湘竹篝燈動春酌剪韭留夜宿與客對<lb/>
牀眠清談未云足<lb/>
　　　　　　　　　　　　　　浚儀趙　俶<lb/>
幽人愛樓居燕坐風雨夕高簷瀉飛湍空除隋殘滴傾<lb/>
耳疑枕流屏喧時岸幘江聲晚蕭蕭樹葉寒<graphic n="KR0609" url="https://raw.githubusercontent.com/kanripo/KR-Gaiji/master/images/KR0609.png" mimeType="image/png"/>
                    <graphic n="KR0609" url="https://raw.githubusercontent.com/kanripo/KR-Gaiji/master/images/KR0609.png" mimeType="image/png"/>境絶<lb/>
迹更佳趣淡情自適霽曉恰憑䦨春深杏花赤<lb/>
<pb n="KR4d0576_WYG_012-13a"/>
　　　　　　　　淞上釣鰲生書於百花洲上<lb/>
一年過京口帆飛疾如走半江疎雨隔蓬聽瀉下驪珠<lb/>
三百斗一年過漢陽雪山翻怒瀧黄鶴磯頭泊船住醉<lb/>
聽秋雨眠西江一年過東海急雨亂灑船牕外洞庭帝<lb/>
子鳴鈞天蓬萊仙人鏘玉珮今年過長洲故人邀宿聽<lb/>
雨樓玉山顛倒恍惚醉一笑使我消離愁公本拏雲夫<lb/>
我亦聽雨客明朝大晴當奮飛萬里天風振鵬翼<lb/>
　　聽雨樓詩跋<lb/>
<pb n="KR4d0576_WYG_012-13b"/>
　勝國之季兵變之餘前輩翰墨存者無幾間或獲一<lb/>
　見如遇蜼彞兕敦不由不使人忻艶也聽雨樓詩句<lb/>
　曲外史及一時名流所作詞翰兼美亦希世之寳也<lb/>
　吳中盧士恒父一日出示於予巻中作者多予故友<lb/>
　兹睹其翰墨儼若覿彼風度士恒其珍藏之勿輕示<lb/>
　於人焉洪武二年春正月二日吳僧道衍題<lb/>
　少年聽雨歌樓上銀燭昏羅帳壯年聽雨客舟中天<lb/>
　濶雲低斷雁呌西風　而今聽雨僧廬下鬢已星星<lb/>
<pb n="KR4d0576_WYG_012-14a"/>
　也悲歡離合總無情一任空堦㸃滴到天明<lb/>
　右竹山先生所作之詞予偶獲觀此巻因舉是詞成<lb/>
　甫俾書巻末夫聽雨一也而詞中所云不同如此盖<lb/>
　同者耳也不同者心也心之所發者情也情之遇於<lb/>
　景接於物其感有不同成甫中年人有樓聽雨吾意<lb/>
　其與在僧廬之下者同其情成甫乃曰吾聽雨吾知<lb/>
　在吾之樓而已遂書竹山姓蔣名捷字勝慾義興人<lb/>
　巻中諸先輩之先輩腔虞美人也韓奕題<lb/>
<pb n="KR4d0576_WYG_012-14b"/>
　　聽雨樓諸賢記<lb/>
　張雨字伯雨號句曲外史武陵人學道三茅峰而才<lb/>
　名滿天下若虞文靖公黄文獻公咸稱重焉先生妙<lb/>
　于書人得片紙咸以為寳至今好事之家多蓄之客<lb/>
　至則相與為玩先生詩法黄太史清新高邁不流於<lb/>
　衆雖元氏翰林諸公亦自以為不逮也<lb/>
　倪瓚字元鎮號雲林先生無錫人家最饒而先生脫<lb/>
　畧紈綺一事於翰墨作為詩章妙絶一世人欲不服<lb/>
<pb n="KR4d0576_WYG_012-15a"/>
　自不能不服也虞文靖公張外史伯雨深相契焉然<lb/>
　先生性癖傲物多忤於時元末棄家業泛舟五湖三<lb/>
　<graphic n="KR0873" url="https://raw.githubusercontent.com/kanripo/KR-Gaiji/master/images/KR0873.png" mimeType="image/png"/>間興至則捉筆寫烟林小景或竹枝偶流於市好<lb/>
　事者争貿之雖千金不靳也<lb/>
　王蒙字叔明吳興人號黄鶴山人趙松雪之外孫也<lb/>
　素好畫盡得外氏家法然不求妍於時惟筆意以寫<lb/>
　其天機之妙為文章不尚矩度頃刻數千言可就君<lb/>
　子咸以豪士目之<lb/>
<pb n="KR4d0576_WYG_012-15b"/>
　蘇大年字昌齡揚州人元翰林編修天下亂寓姑蘇<lb/>
　為文章有氣不喜衰颯江海襟懐亦人中之豪也<lb/>
　饒介之號醉翁江西人元氏寓姑蘇以跌蕩自任工<lb/>
　於書君子評之者謂渠不減懐素至今人家有之<lb/>
　周伯温號玉雪坡饒州人為人慎重為元氏左丞天<lb/>
　下亂流寓胥臺而無所就然妙於古篆得趙文敏公<lb/>
　遺意字頗肥而玉潤可愛士君子至今寳之<lb/>
　錢惟善字思復松江人元末進士詩得杜子美法不<lb/>
<pb n="KR4d0576_WYG_012-16a"/>
　茍作作必致其妙<lb/>
　張紳字仲紳濟南人慷慨激烈不𤨏𤨏於世事作為<lb/>
　詩文雖不經意而自成一家能議論終日亹亹不休<lb/>
　盖北方豪傑之士也歟為本朝浙江布政而沒<lb/>
　馬玉麟高郵人元氏為長洲縣尹有政聲括蒼鄭明<lb/>
　德先生有碑卒於偽吳<lb/>
　鮑恂字仲孚嘉禾人元氏乙亥科易經進士為本朝<lb/>
　文淵閣學士為人慎重不可狎而學行名天下有學<lb/>
<pb n="KR4d0576_WYG_012-16b"/>
　易舉隅行於世後以事累卒於外<lb/>
　趙俶字本初紹興人元氏乙亥科書經進士龍馬賦<lb/>
　為時所稱許先生性耿介不易與人交交必久為本<lb/>
　朝太學博士而卒<lb/>
　張羽字來儀一名附鳯與高啟行輩也治易攻於文<lb/>
　文學歐陽子甚縝密宛轉可愛雖前輩自謂不及也<lb/>
　君本潯陽人元氏亂寓湖州為本朝太學博士而沒<lb/>
　道衍字斯道姓姚氏姑蘇人𢎞才茂思為時所稱與<lb/>
<pb n="KR4d0576_WYG_012-17a"/>
　張來儀高季迪輩為文辭相頡頏而澡思浴德則非諸<lb/>
　君所能及故天下皆以參寥潛子目之皇上龍興以贊<lb/>
　佐功封少師賜名廣孝盖又與元之劉秉忠並稱云<lb/>
　高啟字季迪姑胥人身長七尺而好於詩得唐人體<lb/>
　裁語精而意圓句穏而情暢雖前輩有所不及焉為<lb/>
　本朝編修官後歸家卒<lb/>
　王謙字鳴吉姑胥人以春秋學為府學教授<lb/>
　王宥字敬助與高啓游能為文<lb/>
<pb n="KR4d0576_WYG_012-17b"/>
　陶振吳江人有詩才然性不羈人或易之<lb/>
　韓奕字公望吳之良醫也好與名僧游所云蔣竹山<lb/>
　者則義興蔣氏也以宋詞名世其清新雅麗雖周美<lb/>
　成張玉田不能過焉<lb/>
　右聽雨樓詩巻其間所載皆一時名士誠可寳也然予<lb/>
　觀此巻而人品有三其至高者聞而知之其次者事而<lb/>
　知之其至次者交而知之若伯雨張公元鎮倪公其殆<lb/>
　最高聞而知之者與自叔明先生以下予髫年曾事之<lb/>
<pb n="KR4d0576_WYG_012-18a"/>
　自來儀以下予少年時曽交之總若干人皆能以文章<lb/>
　名世者也然自衍公外多乾没無聞至如伯雨元鎮二<lb/>
　先生若精金美玉不可冺没况其負超邁之才遺世獨<lb/>
　立高潔無累周覽六合盡大觀而無遺乎予幼在鄉里<lb/>
　時嘗聞吳城盧士恒家存此巻欲一見而不可得者無<lb/>
　不愛惜今我友沈成甫偶得之誠可賀也成甫寄至京<lb/>
　命余題始得一覽焚香展巻清風凜然使人毛骨頓爽<lb/>
　予復何言姑述巻中作者諸先輩出處大畧以為諸賢<lb/>
<pb n="KR4d0576_WYG_012-18b"/>
　記成甫姓沈名睿號存耕有才識善吟詩好與賢士大<lb/>
　夫游予之布衣交然則觀斯巻者當仰其清風素範益<lb/>
　勵其德哉勿以吾言為謬矣時永樂五年歲丁亥二月<lb/>
　初吉翰林侍讀學士奉訓大夫錫山後學王達識<lb/>
　右聽雨樓詩畫一巻元季及國初諸名公為吾蘇盧山<lb/>
　甫父子之所作也永樂間流落錫山沈誠甫氏誠甫嘗<lb/>
　求王内翰達善記巻中諸公出處之大畧藏之以為至<lb/>
　寳竊念淳熬擣珍非遇易牙不足以知其味之美雲門<lb/>
<pb n="KR4d0576_WYG_012-19a"/>
　韶濩非遇師曠不足以知其音之妙使後或非其人其不<lb/>
　視為篋中之故紙而覆之醬瓿者鮮矣聞吾相城沈翁<lb/>
　孟淵博雅好古其子若孫多賢而且才必能賞鑒乎此<lb/>
　可以寳藏於永久不逺百里持來奉翁翁一見之喜乃<lb/>
　以厚禮答之既而即瀕溪小樓扁以聽雨置巻坐右暇<lb/>
　日輒游玩諷詠恍若接諸公之光儀而聆其罄欬也一<lb/>
　時名人勝士登斯樓披斯巻未嘗不心醉神怡斯樓之<lb/>
　名遂擅勝於東南是雖翁之高致所就然亦豈不以斯<lb/>
<pb n="KR4d0576_WYG_012-19b"/>
　巻之所在乎或曰諸公無恙日翁多親炙之者惜乎斯<lb/>
　巻不為翁作而為盧氏故物也予謂不然夏后氏之璜<lb/>
　封父之繁弱豈為魯國之制耶魯之先公所得分器子<lb/>
　孫世守之以為至寳也斯巻也其璜也其繁弱也翁之<lb/>
　子孫寳而守之又奚知其為盧氏物耶翁之孫啟高出<lb/>
　以示予僣贅于左方云成化庚子清明日長洲陳頎識<lb/>
　　題雲林竹　　　　　　　　　　　鐵笛道人<lb/>
瑟瑟清風響翠濤青鸞飛影下亭臯何人吹斷參差玉<lb/>
<pb n="KR4d0576_WYG_012-20a"/>
滿地月明金錯刀<lb/>
　　　　　　　　　　　　　　　　張　簡<lb/>
廣平舊作梅花賦鐵石心腸嫵媚辭高士巖前清賞足<lb/>
月明竹外寫横枝<lb/>
笠澤莊頭道士家書林風竹翠交加新梢便有凌雲勢<lb/>
高出牆簷掃落花<lb/>
　　　　　　　　　　　　　　永嘉文　信<lb/>
粲粲碧玉枝託根在崑崙日出四海静影拂青雲端君<lb/>
<pb n="KR4d0576_WYG_012-20b"/>
王愛直節樹之黄金門華繁實且多持以慰青鸞<lb/>
　　　　　　　　　　　　　　　如一道人<lb/>
海上琅玕碧玉枝紛紛蒼雪帶雲飛仙人拾得青鸞尾<lb/>
裁作朝元翠羽衣<lb/>
雲林寫竹與梅巖自比清貧太守饞蒼翠滿庭都似玉<lb/>
一枝先喜出松杉<lb/>
涼隂一片在灣碕墨捲蒼龍起硯池記得月明江上見<lb/>
秋風吹折玉參差<lb/>
<pb n="KR4d0576_WYG_012-21a"/>
　　　　　　　　　　　　　　　　楊　基<lb/>
清閟閣前烟雨春梅花巖裏玉生塵老懐不聽參差曲<lb/>
却剪横枝贈野人<lb/>
　　　　　　　　　　　　　　　　謝　徽<lb/>
風葉響秋林烟梢帶夕隂美人離思逺湘水夜來深<lb/>
　　　　　　　　　　　　　　　　王　逢<lb/>
雲林不作桃花賦能為梅巖寫竹枝雨過粉香渾欲濕<lb/>
月明清影似曽移静臨童子敲茶臼隠接吾家洗硯池<lb/>
<pb n="KR4d0576_WYG_012-21b"/>
日暮天寒倚高翠絶勝雉尾露宫墀<lb/>
　　　　　　　　　　　　　　　　王　宥<lb/>
堂上娟娟竹翛然悟澹游南風時隠几不復夢洋州<lb/>
　　　　　　　　　　　　　　　　周　彞<lb/>
我愛雲林竹繞池繁隂映水翠漪漪十年不到蕭閒館<lb/>
却寫秋烟慰所思<lb/>
　　　　　　　　　　　　　　　　高　啓<lb/>
秋思與秋影閒齋助夕清幽人夢回處烟烏月中鳴<lb/>
<pb n="KR4d0576_WYG_012-22a"/>
　　　　　　　　　　　　　　天台葛　蒙<lb/>
美人華翠裾步入虚堂裏月落聽秋聲憶在湘江水<lb/>
　　雲林畫竹樹秀石　　　　　　　饒　介<lb/>
斷劍故留碧館刀終有神祗陀歲寒色不似醉時真<lb/>
　　　　　　　　　　　　　　　　于思緝<lb/>
喬木千章高出雲幽篁幾个石嶙峋平生丘壑真成癖<lb/>
莫怪烏藤來徃頻<lb/>
　　　　　　　　　　　　　　　　高巽志<lb/>
<pb n="KR4d0576_WYG_012-22b"/>
蒼然古木石巖幽移得江南一段秋共說倪君知籀法<lb/>
數竿瀟灑更風流<lb/>
　　　　　　　　　　　　　　　　唐肅<lb/>
木落秋吟夜露翻山空無人石榻寒不似君家子午谷<lb/>
雲旗晝下𤣥都壇<lb/>
　　　　　　　　　　　　　　　　薛毅夫<lb/>
雲林之樹森如玉春雨琅玕長更多使我臨風重懐想<lb/>
幽篁嘉木共婆娑<lb/>
<pb n="KR4d0576_WYG_012-23a"/>
　　　　　　　　　　　　　　　　王　燧<lb/>
流光冉冉逐驚波文物空存晉永和遼鶴重尋舊城郭<lb/>
當時風致已無多<lb/>
　　　　　　　　　　　　　　永嘉陳允明<lb/>
長憶山中舊草廬蒼厓古木共扶疎今朝偶爾看圖畫<lb/>
便擬身同木石居<lb/>
　　　　　　　　　　　　　　　　張　簡<lb/>
支機靈石墮星河夜半紅光發磵阿憶在樓神山下宿<lb/>
<pb n="KR4d0576_WYG_012-23b"/>
<hi>闕</hi>
　　　　　　　　　　　　　　　　盧充賴<lb/>
清閟當年風度雲林此日襟期每向詩中見畫今於畫<lb/>
裏觀詩<lb/>
　　　　　　　　　　　　　　　　余　銓<lb/>
三春雷雨蒼龍角萬里雲霄翠鳯毛怪得君家圗畫裏<lb/>
虚牕涼月夜蕭騷<lb/>
　熊君元修徵予詩適雲林過而見之訝曰此予舊所<lb/>
<pb n="KR4d0576_WYG_012-24a"/>
　作今忘之矣僕因戲之曰對面不識梁武違機優孟<lb/>
　善為孫叔敖識者駭其扺掌談笑然九方臯巨眼當<lb/>
　不在驪黄牝牡間也遂相與一笑且賦詩曰相思喜<lb/>
　似人相對憶風神親見雲林面分明識主賓時至正<lb/>
　癸夘二月一日姜漸題<lb/>
　　雲林生畫林亭逺岫癸夘歲夏五月初十日題<lb/>
　　　　　　　　　　　　　灌園翁顧　敬<lb/>
雲林八法寫倪迂夏木幽亭翠幾株雨後長洲政如此<lb/>
<pb n="KR4d0576_WYG_012-24b"/>
騎駝山色近如何<lb/>
　　　　　　　　　　　　　　　　高　啓<lb/>
歸人渡水少空林掩烟舍獨立望秋山鐘鳴夕陽下<lb/>
　　　　　　　　　　　　　　尋陽張　羽<lb/>
灑掃空齋住渾忘應世情身閒成道性家散剰詩名古<lb/>
器邀人玩新圖揀客呈可憐山水興投老失昇平<lb/>
　　<hi>此余處圍城時懐雲林詩也今道路既通猶未得一聚首為恨適志學徵君持此求題因書其上羽</hi>
　　<hi>題</hi>
<pb n="KR4d0576_WYG_012-25a"/>
　　　　　　　　　　　　　迂繆生吕　敏<lb/>
憶過梁溪宅於今向廿年賦詩清閟閣試茗惠山泉夜<lb/>
雨牽幽夢春雲黯逺天鄉情與離思看畫共茫然<lb/>
　　　<hi>辛亥五月過𢎞道四齋又題一首</hi>
葱蒨夏林緑高齋一例曛幽花埀法露逺岫歛歸雲停<lb/>
箑風初至移尊酒半醺明朝憶佳賞回首念離羣<lb/>
　　　　　　　　　　　　　　太原王　行<lb/>
每看新圖憶舊遊逺情閒景共悠悠亂鴻沙渚烟中夕<lb/>
<pb n="KR4d0576_WYG_012-25b"/>
黄葉江村雨外秋亂後得安反訝夢醉來因感却生愁<lb/>
那能便結滄洲伴重向烟波覔釣舟<lb/>
　　　　　　　　　　　　　　武陵顧　𢎞<lb/>
雲湧岡巒起伏烟籠半樹淒迷空見蘭亭筆法不逢䕫<lb/>
府詩題<lb/>
　　　　　　　　　　　　　　　　俞　允<lb/>
青山隔横塘疎樹蔽幽徑山中人未歸閒亭秋色暝<lb/>
　　　　　　　　　　　　　　　　陳　則<lb/>
<pb n="KR4d0576_WYG_012-26a"/>
落花愁殺未歸人亂後思家夢更頻縱有溪頭茆屋在<lb/>
也應芳草閉深春<lb/>
　　　　　　　　　　　　　　彭城金　震<lb/>
開圖見新景翻思舊題處山閣曉來看寒江片帆去微<lb/>
微逺天雁漠漠遙汀樹無那鬱煩襟沈吟起延佇<lb/>
　　　　　　　　　　　　　　　　徐　賁<lb/>
逺山有飛雲近山見歸鳥秋風滿空亭日落人來少<lb/>
　　　　　　　　　　　　　　　　王　燧<lb/>
<pb n="KR4d0576_WYG_012-26b"/>
羣樹葉初下千山雲半收空亭門不掩禁得幾多秋<lb/>
　　　　　　　　　　　　　　　　俞貞木<lb/>
西神山下𤣥元館華表巍然鶴未歸寂寂小亭人不見<lb/>
夕陽雲影共依依<lb/>
　　　　　　　　　　　　　　　　曾　烜<lb/>
故山何處最闗心亭外遙岑入望深却恨浪遊江海上<lb/>
漫教猿鶴守空林<lb/>
　　　　　　　　　　　　　　　　梁用行<lb/>
<pb n="KR4d0576_WYG_012-27a"/>
原野𣺌無際島嶼深更幽溪増一夜雨木落千山秋<hi>闕</hi>
　　　　孤亭亦曽遊披圖宛在目此意良悠悠<lb/>
　　題元鎮雨竹　　　　　　　　　陳　旅<lb/>
落日楚江深鷓鴣啼逺林相思不可見池上寫春隂<lb/>
　　　　　　　　　　　　　　　　張仲簡<lb/>
幽篁孤石是行窩秋樹層層碧玉柯聽雨樓中居一月<lb/>
醉時揮灑若為多<lb/>
　　　　　　　　　　　　　　　　譚　奕<hi>仲偉</hi>
<pb n="KR4d0576_WYG_012-27b"/>
石根疎竹翠翛翛木葉霜空海甸秋晝静雲林人不到<lb/>
一簾烟雨夢南州<lb/>
　　　　　　　　　　　　　　　　錢　沐<hi>自銘</hi>
泉石膏肓二十年每逢山水即流連畫圖酷似幽人意<lb/>
嘉樹疎篁最可憐<lb/>
　　　　　　　　　　　　　　　　陸繼善<lb/>
十年不鼓江南楫木葉蕭蕭鬢影秋忽憶滿川風雨夕<lb/>
雲林岸口獨維舟<lb/>
<pb n="KR4d0576_WYG_012-28a"/>
　　　　　　　　　　　　　　　　陳　基<lb/>
西池亭館帶芙蓉雲水蒼茫一萬重此日畫圖看不足<lb/>
滿簾秋雨夢吳松<lb/>
　　　　　　　　　　　　　　　　沈　應<lb/>
幽鳥交啼磵樹中滿庭纎雨落花風相逢正值君多趣<lb/>
清露輕磨寫碧桐<lb/>
　　　　　　　　　　　　　　　　吳文泰<lb/>
淡烟秋影墨離離猶似雲林雨後時謾說騎鯨滄海去<lb/>
<pb n="KR4d0576_WYG_012-28b"/>
尚留寒碧想清姿<lb/>
　　題雲林竹樹　　　　　　　　　虞　堪<lb/>
逸筆清才鮑謝間空林竹樹石苔斑良宵月落偏悽斷<lb/>
遼海何年見鶴還<lb/>
天末逺峯生掩冉石間流磵落寒清因君寫得三株樹<lb/>
忽起孤雲野鶴情<lb/>
　　題雲林為文修上人畫竹石<lb/>
庭前樹子轉屈鐵石上竹君凌古青得見文殊參幻想<lb/>
<pb n="KR4d0576_WYG_012-29a"/>
也應重說浄名經<lb/>
　　又題畫為王明仲作<lb/>
東遊久不見倪寛落日秋風海樹寒一箇草堂偏窈窕<lb/>
王猷於我憶盤桓<lb/>
參差海樹珊瑚立窈裊風篁翡翠分尚想君家清閟閣<lb/>
臨池誰見搨鵞羣<lb/>
　　題雲林為張高士畫竹石古樹<lb/>
如何拾取支機石為託當年泛海槎八月河清風露白<lb/>
<pb n="KR4d0576_WYG_012-29b"/>
忽飛鸞鵲影交加<lb/>
侵晨好在不梳頭寫此疎篁古木秋清氣逼人當不得<lb/>
歲寒誰與說風流<lb/>
　　又<lb/>
个个竹弄雨丫丫樹撑烟還教米拜石癡絶伴清妍<lb/>
　　題雲林為薛鶴齋畫竹<lb/>
雲林寫竹如琅玕我昔愛之長相看鳯皇去矣秋影獨<lb/>
白鶴歸來遼海寒<lb/>
<pb n="KR4d0576_WYG_012-30a"/>
　　題元鎮墨竹　　　　　　　　　高　啓<lb/>
倪君好畫復耽詩瘦骨秋來似竹枝前夜夢回如得見<lb/>
紙牕斜影月低時<lb/>
　　題雲林所畫義興山水圗<lb/>
嘗啜陽羨茗不遊陽羨山銅官結秀色都在畫圖間樊<lb/>
川醉遊處水榭依沙樹雲入縣城來溪流太湖去我愛<lb/>
雲林生高歌無俗情石庭梅欲發須放酒船行<lb/>
　　題倪元鎮竹　　　　嘉陵江釣者楊　基<lb/>
<pb n="KR4d0576_WYG_012-30b"/>
寫竹是傳神何曽要逼真惟君知此意與可定前身<lb/>
　　又<lb/>
疎篁結秋陰枯樹濕寒雨空庭鳥雀散索索莎雞語幽<lb/>
人在東沜泉石相與伍仿彿畫中真烟蘿深幾許<lb/>
　　題雲林畫　　　　　　　　　　張　憲<lb/>
艮嶽恩榮雨露荒平泉銷廢子孫忙久無人下公庭拜<lb/>
賴有倪迂繼米狂<lb/>
　　題元鎮竹石懐南湖陸氏<lb/>
<pb n="KR4d0576_WYG_012-31a"/>
畫裏當年事如今跡已蕪對牀懷小陸移棹過南湖老<lb/>
樹春仍瘦幽篁雨欲扶一拳根下石依舊蘚糢糊<lb/>
　　飲雅宜山人書樓觀元鎮叔明詩畫<lb/>
栁長女垣低桃開小樓近慿闌看春色撫䯗歎天運主<lb/>
人愛逺客清酌倒芳醖坐深顙有泚飲餘臉生暈黄鶴<lb/>
素豪宕雲林靄聲聞畫圖寳名筆詞章騁雄韻諷誦心<lb/>
神驚披閲目力紊予生慕膏馥殘剰苦拾捃君教本家<lb/>
庭翰墨抱遺訓青顔羨軒冕白髮厭孤憤仰真明月珠<lb/>
<pb n="KR4d0576_WYG_012-31b"/>
俯愧蜣蜋糞高玩固可憐退思當自奮<lb/>
　　題雲林竹枝　　　　　雲門山樵張　紳<lb/>
牕前疎雨過石上晚雲生不是雲林叟無人有此情<lb/>
　　又<lb/>
春林無人白石香白雲飛來江上房扁舟載得吳娃去<lb/>
三十六灣春夢長<lb/>
　　題沈御史所藏元鎮竹枝　　　　張　羽<lb/>
雲林之子有仙骨平生好潔如好色紛紛濁士等蟲沙<lb/>
<pb n="KR4d0576_WYG_012-32a"/>
嗚呼瓚也何由得憶昔嘗登清閟堂金黄寳鴨共焚香<lb/>
紹京墨妙僧繇畫示我不啻千明璫人間萬事如飛電<lb/>
洗玉池空人不見季子城東土一丘何人為著黔婁傳<lb/>
繡衣使者騎青驄曾聽竹枝湘水東歸來見此如夢寐<lb/>
巴陵洞庭生眼中江湖蒙翰今寂落君厚此圖良不薄<lb/>
愧我題詩愧故人黄鶴何年下寥廓<lb/>
　　題雲林竹枝<lb/>
南州有高士乃在延陵東清時不肯仕滅迹雲林中拂<lb/>
<pb n="KR4d0576_WYG_012-32b"/>
石坐蘿月弦琴寫秋風焚香誦黄老望雲送歸鴻門車<lb/>
常自滿尊酒無時空乗興寫滄洲古人未為工干戈困<lb/>
末路白首隨飛蓬名山乖如願羈遊無所終賴有車武<lb/>
子能哀阮籍窮傾壺醉陶令避堂延盖公流俗輕高賢<lb/>
貧賤困豪雄孤鳯混雞羣野鶴摧樊籠豈無梁鴻徒不<lb/>
聞臯伯通吾將傳遺逸清芬千載同<lb/>
　　雲林畫楓林岸石<lb/>
亂石荒漪口高峰古岸隈一從君去後誰放酒船來<lb/>
<pb n="KR4d0576_WYG_012-33a"/>
　　題雲林畫<lb/>
山林已肆平生志詩畫仍留没後名何事卷中縁㡳事<lb/>
若嫌塵土汨閒情<lb/>
山林舊宅去多年歲晚滄江泊釣船白首歸來訪鄰里<lb/>
廢池喬木思淒然<lb/>
君家别業惠山前宅有雲林户有泉一自别來如夢裏<lb/>
畫圖展巻思悠然<lb/>
　　倪元鎮畫　　　　　　　　淞江董　紀<hi>良史</hi>
<pb n="KR4d0576_WYG_012-33b"/>
地僻無人掃亭前長緑苔不知丁氏鶴何日可歸來<lb/>
　　為吳道子題雲林畫　　　　　　華幼武<lb/>
萬里乾坤一草亭呉山相對越山青祗憐脩竹最深處<lb/>
佳客長留醉不醒<lb/>
　　雲林畫山水竹石<lb/>
秋雲無影樹無聲湛湛長江鏡面平逺岫烟消明月上<lb/>
小亭危坐看潮生<lb/>
牕前梧竹倚高標簾㡳龍香不自燒記得醉眠清閟閣<lb/>
<pb n="KR4d0576_WYG_012-34a"/>
一庭春雨晚蕭蕭<lb/>
　　次韻雲林畫<lb/>
山光澹澹樹隂隂溪水湯湯漱玉琴此景不知何處有<lb/>
清風吹起鹿門心<lb/>
　　題雲林畫　　　　　　　　　　顧　禄<lb/>
蕭散倪迂士詩工畫亦清吟情何浩蕩筆勢更縱横鄉<lb/>
里推高誼江湖足令名近傳騎鶴去想只在蓬瀛<lb/>
　　題元鎮畫<lb/>
<pb n="KR4d0576_WYG_012-34b"/>
徃年曾訪天隨子烟樹微茫過太湖雪色寒鱸臨水買<lb/>
翠隂春鳥隔林呼只今圖畫渾相似如此家山住得無<lb/>
皎皎白駒空谷裏令人搔首憶潛夫<lb/>
　　次雲林韻題畫　　　　　　　　胡　寧<lb/>
千年石上苔痕裂落日溪回樹影深我亦江南樵隠者<lb/>
人間何處有雲林<lb/>
　　題雲林畫　　　　　　　　甬東顧　盟<lb/>
偶因滌硯寫從容㸃染那能似畫工千載風流誰可擬<lb/>
<pb n="KR4d0576_WYG_012-35a"/>
令人猛憶米南宫<lb/>
　　題雲林墨竹　　　　　　　　　姚廣孝<lb/>
開元寺裏長同宿笠澤湖邉每共過誰說江南君去後<lb/>
更無人聽竹枝歌<lb/>
　　題雲林墨竹詩巻<lb/>
倪瓚字元鎮號雲林常之錫山人也性迂疎而雅潔酷<lb/>
嗜詩畫居處事物一務清致綽然有宋米南宫之風名<lb/>
動湖海人莫不畏而愛之至正甲午避亂寓於笠澤<lb/>
<pb n="KR4d0576_WYG_012-35b"/>
扁舟徃來時入城府多託宿於仙佛之廬城南開元寺<lb/>
方厓禪師亦甚好清玩故多館穀焉余故得與雲林長<lb/>
共游息嘗寫竹枝與余而詩於上曰秋水汀洲飛鸊鵜<lb/>
湯休倚棹一題詩問師唱得誰家曲嫋嫋西風動竹枝<lb/>
世變後天各一方不得相㑹者五七年未嘗不想其風<lb/>
度也雲林於洪武辛亥卒於錫山之故里今已廿餘年<lb/>
方厓亦相繼入滅予客燕山不知老之將至興懐至此<lb/>
曷勝悵然近因友人知余性愛竹乃以雲林寫贈一菴<lb/>
<pb n="KR4d0576_WYG_012-36a"/>
長老竹梢見惠目觀嗟歎之不暇故道雲林與余平昔<lb/>
交接之好如此云二十一年八月十三日獨菴道衍跋<lb/>
　　題雲林畫　　　　　　　　　　曽日章<lb/>
梁鴻溪上草堂幽紅樹黄花幾度秋回首雲林人不見<lb/>
西風落日思悠悠<lb/>
　　題元鎮墨竹　　　　　　　　　潘瓠齋<lb/>
雲林畫竹師蕭恱更愛燕人王澹游為問梁溪千尺影<lb/>
何如老可在湖州<lb/>
<pb n="KR4d0576_WYG_012-36b"/>
　　又<lb/>
落星灘上拾珊瑚淚灑倪寛舊畫圖夜鶴歸遲華表冷<lb/>
春雲散盡墨池枯九苞文彩俱零落一代風流更有無<lb/>
君若九原知我在應憐形影塞垣孤<lb/>
　　題雲林畫　　　　　　　　　　范致大<lb/>
高臺積雨霽望見溪南山離離翠玉堆楚楚青螺鬟美<lb/>
人移家去輕舟何時還空林忽見畫展然一怡顔<lb/>
　　<hi>東海生家故居梅李之平墟一夕攜母妻入五湖去以避人羣其筆墨流傳人間雖寸楮片縑皆不</hi>
<pb n="KR4d0576_WYG_012-37a"/>
　　<hi>易得是圖余徃年在雲林中嘗見落筆伯鈞其寳之哉至今年又五六歲矣范致大記至正甲午六</hi>
　　<hi>月三日</hi>
　　題雲林畫次高徐韻　　　　　　王　璲<lb/>
水流花謝歲華深江左風流不可尋留得當時陳迹在<lb/>
永和遺墨寫山隂<lb/>
清閟閣前芳草緑小蓬壺上落花多吳山西畔人何在<lb/>
遺墨空存晉永和<lb/>
逍遙天地一閒身浪迹江湖七十春惟有雲林堂上月<lb/>
<pb n="KR4d0576_WYG_012-37b"/>
於今猶照昔年人<lb/>
水流花謝白雲飛滄海桑田有是非莫問蘭亭舊踪跡<lb/>
當時文采古來稀<lb/>
　　又<lb/>
叢桂已消歇白雲亦悠悠當時鴻山宅花落空林秋平<lb/>
生山水趣晚歲江湖游撫巻三歎息空遺晉風流<lb/>
　　題元鎮所畫荆溪清逺二首<lb/>
銅官山下縱清游每為飡松十日留吹斷玉簫人去後<lb/>
<pb n="KR4d0576_WYG_012-38a"/>
莫雲空鎖洞庭秋<lb/>
清閟高人一散仙常留遺墨世間傳當時曽寫相思意<lb/>
誰信如今重惘然<lb/>
　　題雲林先生小景　　　　　　　管時敏<lb/>
故家池館錫山阿門徑寧容俗士過清閟閣空詩社散<lb/>
蛛絲牕户落花多<hi>閣乃先生藏詩畫之所落花蛛網先生詩㑹中題也</hi>
<graphic n="KR0873" url="https://raw.githubusercontent.com/kanripo/KR-Gaiji/master/images/KR0873.png" mimeType="image/png"/>上相逢記昔年風姿奕奕似神仙如今看畫渾疑夢<lb/>
春樹雲林一惘然<lb/>
<pb n="KR4d0576_WYG_012-38b"/>
　　題雲林枯木寒藤　　　　　　　祥止菴<lb/>
竹洲藤岸思依依閒却秋風小釣磯野水正平寒樹老<lb/>
眼中惟見鸊鵜飛<lb/>
　　題疎林逺岫圖<hi>上有周履道詩</hi>
東海東吳兩故人别來二十四番春而今逺岫疎林外<lb/>
一抹殘陽一老身<lb/>
　　題雲林所畫竹石圗　　　　　　來　復<lb/>
雲林筆有千鈞力圖來竹樹摩霄直隂崖火燒霹靂痕<lb/>
<pb n="KR4d0576_WYG_012-39a"/>
空江石露蜿蜒脊珊瑚交錯枯枝蟠春雨不洗苔花斑<lb/>
誰知中有烈士操傲世直壓冰霜寒我昔蘇臺識君面<lb/>
白苧烏紗目如電酒船每係芙蓉灣蘸碧吳江寫秋練<lb/>
别來零落歸青丘荒烟野水情悠悠開圖仿彿見顔色<lb/>
孤猿啼斷三山秋何郎作官重高潔愛此幽芳兩奇絶<lb/>
虚心能使淡無營廊廟何曾異巖穴此竹此樹人所憐<lb/>
古意颯爽疑通仙只恐風雲起平陸白日化龍飛上天<lb/>
　　雲林畫　　　　　　　　　　　慎菴題<lb/>
<pb n="KR4d0576_WYG_012-39b"/>
茅亭結傍水雲深碧樹春晴翠滿林山鳥自啼人不到<lb/>
蒼蒼苔石自生隂<lb/>
　　跋雲林先生詩巻　　　　　　　吳　寛<lb/>
雲林徵君以雅潔為人所慕片紙流落亦多藏弃况與<lb/>
其人之先世者乎此中秋夜一詩及厠巤古體皆寫遺<lb/>
其鄉鄒惟高者其裔孫元饒以其家故物保之尢厪余<lb/>
嘗愛雲林詩能脫去元人濃麗之氣而得乎陶栁之法<lb/>
然世之知之者尚少特以其隠處山林之下耳<lb/>
<pb n="KR4d0576_WYG_012-40a"/>
　　閲雲林畫題　　　　　　　東海何良俊<lb/>
王叔明畫倪雲林像上作層巒疎木林木下一人趺坐<lb/>
神意殊逺妙品也上有顧謹中書贊四句作鍾鼎篆<lb/>
倪雲林畫雅宜山圖是真蹟但逺出余家溪山春靄西<lb/>
園圖浦城春色溪山亭子之下又有二幅俱平平倪雲<lb/>
林畫寒渚詩意山水是贋本又竹石三幅二小蘆蓆片<lb/>
佳後一幅贋本又絹畫一小幅余見雲林畫晚年師荆<lb/>
闗用枯筆焦墨作斧擘朘極為蒼古此幅用水墨作麻<lb/>
<pb n="KR4d0576_WYG_012-40b"/>
皮朘全學巨然畫法與荆蠻民相類上詩跋一大篇字<lb/>
亦工緻規模大令當是少年作晚年又一變矣<hi>右華補菴家觀</hi>
倪雲林畫竹與陳惟寅者一枝數葉常含雨氣自是妙<lb/>
品又小竹枝二幅俱佳沈石田學倪雲林一狹單條妙<lb/>
甚余所見石田學倪無過此幅者<hi>右袁謝湖家觀</hi>
　　倪元鎮溪亭山色圖<lb/>
右紙畫乃丁未五月畫者張宣為士雍題云石滑巖前<lb/>
樹泉香樹杪風江山無限景都聚一亭中吳原博題云<lb/>
<pb n="KR4d0576_WYG_012-41a"/>
聽松菴裏試茶還第二泉頭更看山猶有去年詩興在<lb/>
雲林清閟墨斑斑卞華伯題云倪迂仙去幾時還留得<lb/>
溪亭對晚山老我今為亭上客啜茶閒試鷓鴣斑奚時<lb/>
亨題云朝看雲徃暮看還大抵幽人好住山倪老風流<lb/>
無處問野亭留得蘚痕斑<lb/>
　　書畫史<lb/>
著色倪雲林始在宋光禄民倩家後為徐太常所藏<lb/>
　　論元畫<hi>載考槃餘事</hi>　　　　　　　　屠　隆<lb/>
<pb n="KR4d0576_WYG_012-41b"/>
評者謂士夫畫世獨尚之盖士氣畫者乃士林中能作<lb/>
𨽻家畫品全法氣運生動不求物趣以得天趣為高觀<lb/>
其曰寫而不曰畫者盖欲脫畫工院氣故耳此等謂之<lb/>
寄興但可取玩一世若云善畫何以上擬古人而為後<lb/>
世寳藏如趙松雪黄子久王叔明吳仲圭之四大家及<lb/>
錢舜舉倪雲林趙仲穆輩形神俱妙絶無邪學可埀久<lb/>
不磨此真士氣畫也雖宋人復起亦甘心服其天趣然<lb/>
亦得宋人之家法而一變者<lb/>
<pb n="KR4d0576_WYG_012-42a"/>
　　論臨畫<lb/>
今人臨畫惟求影響多用己意隨手茍簡雖極精工先<lb/>
乏天趣妙者亦板國朝戴文進臨摹宋人名畫得其三<lb/>
昩種種逼真效黄子久王叔明畫較勝二家沈石田有<lb/>
一種本色不甚稱摹倣諸舊筆意奪真獨於倪元鎮不<lb/>
似盖老筆過之也<lb/>
　　巖棲幽事　　　　　　　　　　陳繼儒<lb/>
倪元鎮寄松江府判官張德常詩後題云陰陽㝠隲宜<lb/>
<pb n="KR4d0576_WYG_012-42b"/>
少留意閒居尚可為之况身有職任而值饑者易為食<lb/>
乎仙官分置洞宫亦如世間局任者矣吾德常兄固知<lb/>
之也此皆盛德之言<lb/>
　　太平清話<lb/>
元宰為余摹雲林一幅題云陳仲醇悠悠忽忽土木形<lb/>
骸絶似嵇叔夜求之近代惟懶瓚得其半耳仲醇好瓚<lb/>
畫以為在子久山樵之上政是識韻人了不可得余為<lb/>
寫雲林山景一似吕安命駕<lb/>
<pb n="KR4d0576_WYG_012-43a"/>
　　妮古録<lb/>
祝允明評勝國人書倪元鎮如金錢野菊别存風韻<lb/>
倪元鎮所居名蝸牛廬焦光亦有蝸牛廬俗呼黄犢廬<lb/>
杜綰號雲林黄長睿亦號雲林子倪雲林又嘗號倪幻<lb/>
霞<lb/>
倪雲林又嘗自號滄浪漫士又號浄明菴主<lb/>
倪雲林生平不畫人物惟龍門僧一幅有之亦罕用圗<lb/>
書惟荆蠻民一印者其畫遂名荆蠻民<lb/>
<pb n="KR4d0576_WYG_012-43b"/>
米南宫海岳圗陳叔方嘗寄雲林柬云此圖拙古俗眼<lb/>
罕識前輩嘗評其畫云大米造妙入無言雲林胸次清<lb/>
曠筆意蕭逺當咄咄逼真矣暇日能寄小立軸一紙否<lb/>
耶<lb/>
倪迂畫在勝國時可稱逸品昔人以逸品置神品之上<lb/>
歴代維張志和盧鴻一可無愧色宋人内米襄陽在蹊<lb/>
徑之外馬和之超格律之中餘皆從陶鑄而來元之能<lb/>
者雖多然承率宋法稍加蕭散耳吳仲圭大有神氣黄<lb/>
<pb n="KR4d0576_WYG_012-44a"/>
子久特妙風格王叔明奄有前規而三家未洗縱横習<lb/>
氣獨雲林古淡天然米癡後一人而已<lb/>
小米雲山巻藏項希憲家後有素心道人及沂陽董復<lb/>
二跋雲林止題四字云倪瓚曽覽<lb/>
王維雪蕉曽在清閟閣楊廉夫題以短歌<lb/>
　　寳顔堂訂正畫說　　　　　　　莫是龍<lb/>
趙大年畫平逺絶似右丞秀潤天成真宋之士大夫畫<lb/>
此一𣲖又傳之為倪雲林雲林工緻不敵而著色蒼古<lb/>
<pb n="KR4d0576_WYG_012-44b"/>
勝矣今作平逺及扇頭小景一以此二人為宗使人玩<lb/>
之不窮味外有味可也<lb/>
趙大年平逺寫湖天淼茫之景極不俗然不奈多皴雖<lb/>
云學維而維畫正有細皴者乃于重山疊嶂有之趙未<lb/>
能盡其法也張伯雨題倪迂畫云無畫史縱横習氣予<lb/>
家有此幀又其自題師子林圖云予此畫真得荆關遺<lb/>
意非王蒙輩所能夢見也其高自標置如此又顧謹中<lb/>
題迂畫云初以董源為宗及乎晚年畫益精詣而書法<lb/>
<pb n="KR4d0576_WYG_012-45a"/>
漫矣盖迂書絶工緻晚年乃失之而聚精於畫一變古<lb/>
法以天真幽淡為宗要亦所謂漸老漸熟者若不從董<lb/>
北苑築基不容易到耳縱横習氣即黄子久未斷幽淡<lb/>
兩言則趙呉興猶遜迂翁其胸次自别也<lb/>
　　題雲林畫　　　　　　　　　　董其昌<hi>増</hi>
雲林畫入逸品江南人以有無為清俗勝國已有此語<lb/>
今益寥寥如珊瑚木難矣此幅用墨瀟灑尢可寳也<lb/>
沈石田每傲迂翁畫其師趙同魯見輒呼之曰又過矣<lb/>
<pb n="KR4d0576_WYG_012-45b"/>
又過矣盖迂翁妙處實不可學啓南力勝于韻故相去<lb/>
猶隔一塵也如此圖者蕭疎簡貴假令啓南見之當咄<lb/>
咄歎賞<lb/>
　<lb/>
　<lb/>
　<lb/>
　<lb/>
　清閟閣全集巻十二<lb/>
</p>
<p>
</p>
  </div>
        </body>
</text>\m</TEI>