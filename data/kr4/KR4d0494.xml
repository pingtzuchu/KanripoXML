<?xml version="1.0" encoding="UTF-8"?>
<TEI xmlns="http://www.tei-c.org/ns/1.0">
              <teiHeader>
                  <fileDesc>
                     <titleStmt>
                        <title>Title</title>
                     </titleStmt>
                     <publicationStmt>
                        <p>Information about publication or distribution</p>
                     </publicationStmt>
                     <sourceDesc>
                        <p>Information about the source</p>
                     </sourceDesc>
                  </fileDesc>
              </teiHeader>
              <text>
                  <body>
            
<div>
<head>道園遺稿卷一</head> <lb/>
    <p>
<pb n="KR4d0494_WYG_001-1a"/>
欽定四庫全書<lb/>
　道園遺稿卷一<lb/>
　　　　　　　　　　　　　元　虞集　撰<lb/>
　　操<lb/>
　　　釣雪操<lb/>
鑿方池兮山之曲仰喬松兮倚脩竹四時來兮無不足<lb/>
嵗之寒兮天雨玉雨玉兮滿庭予何思兮折芳馨魚潛<lb/>
淵兮亦在藻言將求之以忘老鰷鱨兮鰋鯉有酒兮多<lb/>
<pb n="KR4d0494_WYG_001-1b"/>
㫖霏霏兮來思上友兮君子<lb/>
　　古詩四言<lb/>
　　　致樂堂詩<hi>并序</hi>
　　　　致樂堂者集賢待制周君之所以奉母者也<lb/>
　　　　蜀郡虞集為之賦詩曰<lb/>
翼翼新堂有閫有房夫人來居既安既舒既好既寧載<lb/>
燠載清言䦱于門以寫我誠有齊其馬有伉其軒為子<lb/>
來者允貴且賢貴容舒遲賢有令儀爾因爾宗先君之<lb/>
<pb n="KR4d0494_WYG_001-2a"/>
思翕爾兄弟具于嘉㫖我飲我食先君之子詩言温柔<lb/>
禮言著存我撫我惠先君之孫樂哉誰氏維周壽母疇<lb/>
克致兹周南仲子君子善頌文則多有又永歌之以導<lb/>
燕喜<lb/>
　　　萬户張公廟堂詩<hi>并序</hi>
　　　　大德辛丑昭勇大將軍河南征行萬户鎮通<lb/>
　　　　州張公以其兵從征緬死之通人作廟以祀<lb/>
　　　　公三十年間朝之公卿大夫士能為文章者<lb/>
<pb n="KR4d0494_WYG_001-2b"/>
　　　　莫不為之有所製作泰定丁卯公子御史亦<lb/>
　　　　俾予賦之集以為征緬事始末在朝諸君子<lb/>
　　　　則知之矣通州僻在江海之際其人何自知<lb/>
　　　　之況久逺乎且不著夫狂夫首禍之故成宗<lb/>
　　　　皇帝聖明卒致其罪則公所以不肯墮其搆<lb/>
　　　　陷必甲胄以死之意亦終不白于通人之將<lb/>
　　　　來也故稍原其始而道之庶其有考也詩曰<lb/>
於赫世皇並用豪傑一定宇内櫜厥戈甲既久既安成<lb/>
<pb n="KR4d0494_WYG_001-3a"/>
宗繼之祖功莫加道在守持狂夫興謀以動相國曰昔<lb/>
祖宗咸尚戰克萬方悉來史皆前能我獨無名曷稱繼<lb/>
承蠢彼西南翳叢負固聚落八百各統女婦人强善驕<lb/>
馬貝競豪豢豕于牢黄金飾槽取而有之富可足用赫<lb/>
乎功多以世智勇相臣以聞天子曰嘻有是言哉汝其<lb/>
試之狂謀既售諫言不入既賦軍實弓鉞仍戢餽饟啓<lb/>
行萬里騷然飢危蹈毒未戰已捐番番名將天子爪士<lb/>
鎮于江滸天子所使狂夫忌之承制驅之詎思國謀徒<lb/>
<pb n="KR4d0494_WYG_001-3b"/>
逞厥私將軍慨言死我臣職可陷者身不陷吾直見制<lb/>
鄙庸豈我召兇心知無還況冀立功與其矯誣死于狂<lb/>
手孰與奮撃不喪吾守孤旅轉戰深入不囘殺僇既多<lb/>
身卒死之三軍失聲萬士喪氣孰明公心君門萬里裹<lb/>
革東歸遥遥江壖部曲候迎悲風斾纒民懐其忠士感<lb/>
其義虎奮鷹揚如見其至卜廟得吉東望際海神來妥<lb/>
之有永無壊狂夫辱國天子震怒立呼狂豎斬以大斧<lb/>
狂罪則誅死事奈何褒封哀榮百世不磨豈惟不磨元<lb/>
<pb n="KR4d0494_WYG_001-4a"/>
嗣御史既有兄弟又多孫子奕奕勲門秩秩良材天之<lb/>
報忠豈有涯哉<lb/>
　　　栢堂詩<hi>并序</hi>
　　　　崇仁劉觀母熊氏有貞節觀作堂奉之翰林<lb/>
　　　　學士吳先生有記蓺文監丞揭曼碩氏作頌<lb/>
　　　　朝賢多繼之元統癸酉集歸自京師亦為之<lb/>
　　　　賦焉<lb/>
翼翼新堂深明髙安嘉樹在庭維栢桓桓霜降露濡載<lb/>
<pb n="KR4d0494_WYG_001-4b"/>
寒載温嵗以序遷我有恒歡惟時壽母來居來言昔扶<lb/>
弱支今撫其繁先君之思永矢弗捐視此庭堅不忘以<lb/>
存肅肅令子敬共前聞婉婉有容郁郁有文宜其室家<lb/>
長其子孫煖日扶輿涼風進軒駕言忘憂游息山園閣<lb/>
<graphic n="KR0869" url="https://raw.githubusercontent.com/kanripo/KR-Gaiji/master/images/KR0869.png" mimeType="image/png"/>淳珍匜汎鬯芬樂時和豐具養無愆孰栖爾柏翽翽<lb/>
其鸞里人瞻之孝慈之門君子有言德風攸敦敢吿司<lb/>
藝善培根原<lb/>
　　　題胡徵君器之和陶軒<lb/>
<pb n="KR4d0494_WYG_001-5a"/>
春木晨榮秋華夕滋流雲行天逝者如斯柴車葛巾曷<lb/>
能歸來我懐古人徒頌其詩有美君子尚友先覺靡觴<lb/>
不吟無詠不屬豈無他人孰此追躅優哉游哉君子之<lb/>
樂吾儕小人力絀乃休猶可以馳曷其停輈卷舒無悶<lb/>
入聖寔優敢以未成竊方前修祖德之述尚論其世我<lb/>
獨何為夙墮羈縶聞君贊歌祗以生愧既曰知非請朂<lb/>
餘嵗<lb/>
　　集讀書山中時草屋三間以紙糊其壁舍弟仲常<lb/>
<pb n="KR4d0494_WYG_001-5b"/>
　　為書邵子諸詩于東謂之邵菴書陶詩於西謂之<lb/>
　　陶菴吳先生見而嘆之以為世内無窮之悲世外<lb/>
　　無窮之樂也<lb/>
　　　心逺堂詩<lb/>
渺渺平湖其際維山飛鳥載雲晨往夕還平湖瀰瀰薄<lb/>
于山止雲窮于飛目力無際慨昔周遊山川邈悠忽焉<lb/>
興懐一息九州千古既往萬古方至悠悠我思譬彼逝<lb/>
水樂哉君子其居深深不遨以寧式究厥心<lb/>
<pb n="KR4d0494_WYG_001-6a"/>
　　　題上官樵寓<lb/>
青松為關白雲為户其迎無賔其住非主假夢得鹿遇<lb/>
奕忘斧不去不留是曰樵寓<lb/>
　　　東坡戴履圖<lb/>
謫居荒濵無誰與語言從諸黎歸在中途風雨適至借<lb/>
具田父狺童怪隨傳像畫者笠以雨來屐以泥行匪以<lb/>
為容用適其情朝衣軒車固將若驚恒服爾假猶不予<lb/>
寧含德之厚混迹于俗巍巍勛華天章轉燭幽囚野死<lb/>
<pb n="KR4d0494_WYG_001-6b"/>
曽莫指目我不自忘的致凝矚偉哉天人其猶神龍其<lb/>
來無迎其去誰從形擬猶差矧是飾容世無其人神交<lb/>
或逢<lb/>
　　　洞賔像<lb/>
洞庭無波明月萬里我時見之劍若秋水<lb/>
　　　玉清道士魚障<lb/>
春雷發聲風雨時至古石龍門一躍千里我服神丹得<lb/>
為水仙鱗鱗媵予飛朝九天<lb/>
<pb n="KR4d0494_WYG_001-7a"/>
　　　墨蘭<lb/>
遍遊楚澤枝訊葉辨使讀騷者得見真面好風東來其<lb/>
葉紛披所不隨者懐芳自持歴沅跨湘無二無雜向一<lb/>
毫端生分别法日莫無雲微風扇和樹之百畝寧愁其<lb/>
多<lb/>
　　　畫魚<lb/>
東人結網西人溉鬵滄海長徃吾獨何心<lb/>
　　古詩五言<lb/>
<pb n="KR4d0494_WYG_001-7b"/>
　　　次韵答袁伯長學士十首<lb/>
衡門有一士閉户守𤣥一修之三十載深不願世述晶<lb/>
光無淪降赫赫抱靈質終然不可揜煦物若春日<lb/>
斗酒相勞苦聊樂不為怠葅醢備百索嘉此嵗無害馳<lb/>
驅廢穡事每為同里慨縣官庶能念中嵗得半代<lb/>
春花好顔色持以勸君酒君今不識察後竟似今不悲<lb/>
歌無轉喉拙舞不運肘生不與世諧死寧同世朽<lb/>
少年學為琴豈惜為君撫知音不在今在昔或可數逺<lb/>
<pb n="KR4d0494_WYG_001-8a"/>
遊竟不值歸將託幽阻念子獨我求龍門作風雨<lb/>
雞鳴當知晨艸緑當知春出山復懐歸永愧先幾人飛<lb/>
篷離本條縱浪隨風塵流水東入海逝者何踆踆<lb/>
兩丘各岧嶤荒墜下深迫狐狸號其顛儀秦此幽宅二<lb/>
子昔在世往復相十百所以學仙人劇飲謝天厄<lb/>
跕屣鳴趙瑟揚眉鼓秦弦逺奔萬金室窈窕若雲烟安<lb/>
知碧草晚飛光無復年聲名竟不立淪落世羞傳<lb/>
疏傅出漢庭決去豈不偉未能忘懷樂日問金餘幾陶<lb/>
<pb n="KR4d0494_WYG_001-8b"/>
生行乞食何有口腹累鄧郎臨死時不復作簪屣<lb/>
少年頗濩落偃蹇無所承長大不得食常持一半氷昔<lb/>
為井中泥今為井上瓴未得復故初灌輸効微能<lb/>
梧桐失故䕃丹鳳蓄餘戀去之千仭端十載始來見髙<lb/>
秋竹無實忽忽恐復逺昆丘玉為田為子採芝箭<lb/>
　　　早起<lb/>
馳騖亦已久淹留竟何成疇昔夢至家屋舍還敧傾晨<lb/>
思理垣墉夕念鉏榛荆唯恐嵗年莫惕然心為驚歸去<lb/>
<pb n="KR4d0494_WYG_001-9a"/>
非有難納履斯遄征永言得安居庶無愧平生<lb/>
時運忽在秋觴目非故先衰蟬厲短噪雜英綴微鮮昔<lb/>
人知化育能事本無言翕然變時雍皞皞同其天斷琴<lb/>
具斯意一鼓三絶絃寥寥竟何補戚戚徒自憐<lb/>
　　　夜坐<lb/>
露坐廣庭夕海氣接清顥毛髪感森爽幽憂集中抱寄<lb/>
身百年内變化不待老區區事形骸所競非所寶昧兹<lb/>
動静間生理誠草草聖言就湮沒迷散費深討所恨精<lb/>
<pb n="KR4d0494_WYG_001-9b"/>
力微何以相斯道<lb/>
溽暑多蚊蝱起滅尋尺内稍思出夷曠髙眠釋煩憒凝<lb/>
神一無為消息任往來怡然以終古熒熒自乘載消搖<lb/>
日月上下視渺蘇塊如何在世間動輒為形碍得見王<lb/>
子喬吾將解蒼佩<lb/>
　　　遊長春宫詩分韵得在字<lb/>
神宫古城端千里見畿内幽關挾北户連嶂鎖西黛南<lb/>
樹蕩何極東溟渺無碍中天積紫翠雲氣常靉靆孰云<lb/>
<pb n="KR4d0494_WYG_001-10a"/>
萬有賾攬括固兹在竒懐得縱觀指顧生百慨天風正<lb/>
浩蕩春物尚茫昧飜愁目力短奕奕飛鳥背永感神禹<lb/>
迹願託穆王載仙人騎黄鵠一往不復徠忽然㑹予心<lb/>
雲中贈雙珮<lb/>
　　　題張希孟凝雲石<lb/>
海石不盈握隤然如委雲危岑集逺思虚竇棲微薰天<lb/>
髙泰華斷日出香爐分几研襲清潤文章互絪緼潛雷<lb/>
起神谷震驚天上聞亟視恐無及化為九龍文<lb/>
<pb n="KR4d0494_WYG_001-10b"/>
　　　題許愿夫抗雲樓<lb/>
城居苦迫隘層䦨上岧嶤措身方丈間千里心目超可<lb/>
以抗浮雲誰能顧塵囂擬峴有古臺遺碑正蕭條子固<lb/>
若星斗其魂安可招龎公輟耕際頗懐見凌霄賦詩托<lb/>
飛鳥長空何寥寥<lb/>
　　　次韻袁伯長贈陶心山<lb/>
憶昔白雲君髙居保黄寧夕煉黄帝鼎晨注神農經羣<lb/>
真時滿坐逸響每盈庭寸田既無畔幽關那有扃飛淩<lb/>
<pb n="KR4d0494_WYG_001-11a"/>
萬物表婆娑垂帶鈴歸來塵世外曽孫宴虚亭所志在<lb/>
髙逺三峯列青㝠頽然得所止一念三千齡崑崙安明<lb/>
珠旭日曜帝青槃桓有童子松根求茯苓<lb/>
　　　送周東揚赴零陵分韻得鳥字<lb/>
拂劒池水秋理棹湘江曉地古記載多時清徵發少雨<lb/>
洗崖石文風作林谷窅應上朝陽巖東望聴啼鳥<lb/>
　　　魏氏園亭分韵得池字<lb/>
託好自故國傾懷得新知授館澗谷居張筵芙蓉池髙<lb/>
<pb n="KR4d0494_WYG_001-11b"/>
僧攝香至清唱入雲遲況陪兩時彦羣從俱忘疲仲夏<lb/>
乃積雨水花各華滋髙栁尤故物臨風復披披曽見百<lb/>
年外飛蓋來參差隆替與時邁百室無一遺盛德獨能<lb/>
逺感慨更共之西風白鶴表落日滄江湄二老昔並世<lb/>
遺書方在兹勗哉保傳業子孫以相貽<lb/>
　　　喜雨分韵得須字<lb/>
下車未逾月十日九馳驅秪知府事殷不聞燕寢娛傳<lb/>
呼當夙興落月啼城烏中衢塵不動肅肅來車徒借問<lb/>
<pb n="KR4d0494_WYG_001-12a"/>
何所往髙堂集羣儒列坐多皓首巍冠講唐虞逐以青<lb/>
衿升鼓篋何于于是時天氣髙市童雜呼雩風雲東南<lb/>
合倐然靈雨俱緩帶却煩劇清涼變斯須麗澤深有悦<lb/>
羣生亦昭蘇逍遥池閣上何必欣戚殊<lb/>
　　　鄭同甫書帶草軒<lb/>
六籍久將墜鄭君家多書韋編苦易絶掇拾收蟲魚幽<lb/>
草長春雨參差在庭除紉結可束素垂之仍有餘焉知<lb/>
廣文舍猶如不其居光風動交翠汗青羅綺疏熠燿照<lb/>
<pb n="KR4d0494_WYG_001-12b"/>
屋壁烟雲隨卷舒春夢不可長蟾輝墮簷虚故人舊題<lb/>
字使我増欷歔<lb/>
　　　朱秀之杞菊軒<lb/>
髙軒何所植杞菊交根枝紫實既秋熟黄花亦晚滋嘉<lb/>
名信共愛何以療予飢此邦號富庶士賈志懐資蕭條<lb/>
山間石誰復見惸嫠遺脱兼并餘椎剥無完肌縱彼百<lb/>
畝受豈得安耘耔種此頃歩内庶無征奪思採擷勿違<lb/>
節亨芼貴有宜三咽可千嵗逍遥奉天隨<lb/>
<pb n="KR4d0494_WYG_001-13a"/>
　　某遊吳中因省墓山間頗見田埜有可念因贊髙<lb/>
　　軒之樂而及之庶觀風者之有采而知之者<lb/>
　　　柜軒詩<hi>并序</hi>
　　　　吳郡故有金氏名章者仕宋為迪功郎家饒<lb/>
　　　　于資而好施予子孫相承以孝友著稱迄今<lb/>
　　　　室居尚存五世孫在讀書飭行鄉里尤稱為<lb/>
　　　　善人君子嘗手植柜樹于家其本初甚微未<lb/>
　　　　幾益滋茂因搆軒於旁名之曰柜軒某嘗登<lb/>
<pb n="KR4d0494_WYG_001-13b"/>
　　　　是軒遂為賦詩以紀其事在字潤甫樂善其<lb/>
　　　　自號云<lb/>
東南有嘉樹䕃彼君子居君子秺侯裔積善慶有餘俛<lb/>
仰二百年猶是舊室廬一朝種兹樹飜然向庭除種來<lb/>
能幾何倐爾凌空虚亭亭結根據枝葉交扶疏髙軒搆<lb/>
爽塏對此頻軒渠芳春膏雨沐炎夏薰風嘘君子日夷<lb/>
猶澹然塵慮攄對客共譚笑課兒事詩書昭昭穹壤間<lb/>
此樂復何如朅來數十年此樹髙于初信知君子德嵗<lb/>
<pb n="KR4d0494_WYG_001-14a"/>
久同發舒願言繼封植勿共荆棘鋤庶幾魏公槐于今<lb/>
復權輿<lb/>
　　　聽秋軒<hi>為僧賦</hi>
道人攝袈裟深坐滅盡定長松結層霄宻竹生晝瞑龍<lb/>
吟崖石隂鳥度池月瑩秋從何處來觸塵成我聽振空<lb/>
林外錫旋復室中磬耳門證三昧圓應普虚罄所懐丹<lb/>
丘山春夢一擊醒等此聞性觀素壁寫三逕<lb/>
　　　玉壺堂詩<hi>并序</hi>
<pb n="KR4d0494_WYG_001-14b"/>
　　　　積水之極蔚然中丘渾淪穹隆匡廓扶輿就<lb/>
　　　　之若虚履之若浮人不可到也而仙者居之<lb/>
　　　　以其圜中而方外也謂之壺焉聞有何公真<lb/>
　　　　人有依緑之園蓋取諸水也又有玉壺之堂<lb/>
　　　　殆儗此與㑹稽鄙夫曰先天地生巍巍尊髙<lb/>
　　　　旁有垣闕狀如蓬壺曲閣相通可以踟蹰且<lb/>
　　　　玉者積陽至剛純粹之精取類恐符哉看雲<lb/>
　　　　叟曰是吾師也子為我賦之乃賦曰<lb/>
<pb n="KR4d0494_WYG_001-15a"/>
真人德孔容治生尺石間外質謝追琢中虚保堅完合<lb/>
璧映華蓋懸珠隠泥丸天地立有極日月循無端晨從<lb/>
宻霧入夕與飛景還足履五文絲首冠夫容丹行厨膳<lb/>
琅膏燕坐以盤桓弟子看雲叟疇昔為我言往見不可<lb/>
得期之三千年<lb/>
　　　送可無上人<lb/>
五公昔講時聽者不起坐虚空悉銷殞何由見人我名<lb/>
字誰與安説義話已墮尚自無亦無更問可不可不見<lb/>
<pb n="KR4d0494_WYG_001-15b"/>
天雨華誰能拾餘朶<lb/>
　　　送南野真人<lb/>
山中積雪盡江南春水多解劒還尚方朝衣挂松蘿城<lb/>
門望羽節扁舟聞櫂歌故園良已適昔遊將奈何閒雲<lb/>
棲古樹空談遺落花何如兩衰鬢相將照江波<lb/>
　　　次韵鄧善之遊山中<lb/>
杖藜入南山却立賞竒秀所懐玉局翁來往絇履舊空<lb/>
餘松在澗仍作琴筑奏徘徊龍井上雲氣起晴晝入門<lb/>
<pb n="KR4d0494_WYG_001-16a"/>
避霑灑脱屐亂苔甃陽崗扣雲石隂房絶遺構澄公愛<lb/>
客至取水極幽竇坐我簷蔔中餘香不聞嗅但見瓢中<lb/>
清翠影落羣岫烹煎黄金芽不取榖雨後同來二三子<lb/>
三咽不忍𠻳講堂集羣彦千鐙坐吟究浪浪雜飛雨沈<lb/>
沈度清漏令我懐幼學胡為裹章綬<lb/>
　　　題王眉叟真人溪居對月圖<lb/>
長松千尺起白石下磷磷隠居愜素念燕坐見閑身溪<lb/>
流宛無異月色亦常新悠悠宇宙内住亭名主人<lb/>
<pb n="KR4d0494_WYG_001-16b"/>
　　　題天台柯東谷<lb/>
汎觀天台圖始識柯東谷草樹何蒙茸循澗入深曲升<lb/>
髙雲繞身厲淺石嚙足桃花一千樹隔竹映茅屋中有<lb/>
學仙子黄庭晝常讀俯聽下𤣥鶴逺至馴白鹿疑是<lb/>
司馬君髙繼陶生躅臨海賔出日蓻圃收種玉除是太白<lb/>
來此句方可續<lb/>
　　　春山曉雲圖<lb/>
置屋雲厓隂畊田雲洞表積雨白霧收逺林翠波曉農<lb/>
<pb n="KR4d0494_WYG_001-17a"/>
人告春及扶杖驚窈窕久與塵事違㝠鴻送孤矯<lb/>
　　　山居避暑圖<lb/>
急雨山泉落長松激囘風靈響從天來夜髙旦彌雄龍<lb/>
眠九州虚鶴起曽霄空羽衣者誰子從我入雲中<lb/>
　　　秋江待渡圖<lb/>
江潭秋木落臨流送將歸微風蕩去楫相近更逺違違<lb/>
客從一翁吹簫白雲飛我乃命黄鶴乘之待前磯<lb/>
　　　雪嶺盤車圖<lb/>
<pb n="KR4d0494_WYG_001-17b"/>
玉關積雪髙十里百盤摺槖駞便平闊望劍已愁絶時<lb/>
平無從軍道逺可由竭惟應飛行仙萬仭俯璚闕<lb/>
　　　雲屋圖<lb/>
曽山出雲氣還自為文章木石共蒙被容華生老蒼朝<lb/>
來既非跡夕往亦何藏道人宴坐次見之以為常了知<lb/>
不可繪相對聊徜徉<lb/>
　　　羣鮮朝鯉圖<lb/>
吾嘗觀剥象貫魚何翩翩其類寔繁多咸仰宗厥顛金<lb/>
<pb n="KR4d0494_WYG_001-18a"/>
鱗三十六其數隂已極用變乃純剥飛躍見天則於惟<lb/>
君子升大小宜畢興雷風既動盪雷雨方騰蒸倦客年<lb/>
五十讀易未知道觀物每興懐玩心以忘老爾時卧田<lb/>
里所願得豐年欲占小人夢乃為畫者傳<lb/>
　　　謝吳宗師送芍藥名酒<lb/>
講臣不常參寂寞奉朝請故人得好花持贈迺兼并金<lb/>
盤日中出品目標禁省一萼重數銖大與牡丹並釀香<lb/>
寔尊貴深婉更和静居然荷慰藉相對空晝永起求神<lb/>
<pb n="KR4d0494_WYG_001-18b"/>
農經録在海涯境夭夭羨厥艸曽不耀朱景上京素髙<lb/>
寒夏至氷在井沙草不滿寸苞葉成枯梗同生非異土<lb/>
榮悴何不等此豈夫容丹逡巡太陽鼎灼灼天女嬪巍<lb/>
巍步搖整盈盈綃卷膚況彼南國逈移置諒不可孤賞<lb/>
且深領雖與名酒俱絶飲畏停冷頗聞好事者采擷置<lb/>
充茗刀圭果三咽五臟化俄頃文章麗出日儀鳳同煥<lb/>
炳言誇衆應疑所貴仙者肯<lb/>
　　　次韵天台張秋原<lb/>
<pb n="KR4d0494_WYG_001-19a"/>
張侯殊可人長著百斛酒吾來輒取醉未晏卧甖缶吾<lb/>
意適君㑹斟酌愧勤厚清濁無所嫌但喜杯在手不負<lb/>
頭上巾每懐陶五栁<lb/>
　　　寄青城道者<lb/>
海上别妻子山中求伏苓白虎戲𤣥渚蒼龍䕶黄扄燒<lb/>
香招五老行厨庖天丁從子似非逺丹霞粲華星<lb/>
　　　十月十八日聽誦道書<lb/>
崑崙極髙大九巖觀其顛空洞蓄幽渺絪緼遂囘旋真<lb/>
<pb n="KR4d0494_WYG_001-19b"/>
情惚恍際純明徹幽𤣥倒影俯白日浮氣堆紫烟竒文<lb/>
妙變化靈響合自然降神作賢聖理物成嵗年古書二<lb/>
三簡殘缺忘所傳中夜坐燒香微吟思至言身生堯舜<lb/>
後意在羲皇前隤然泯知識經時雪垂肩<lb/>
　　　陳溪山先生留山齋春日賢郎來省具酒為樂<lb/>
　　　某賦此詩<lb/>
齋居愧幽寂君子肯辱臨怡然推夙好曠懐明斷金席<lb/>
間奉容止朝夕副所欽春陽汎物華時雨流泉深户牖<lb/>
<pb n="KR4d0494_WYG_001-20a"/>
啟宿莽新衣振塵襟諸子共來省森如羣玉林嘉疏薦<lb/>
甘㫖芳酒逮朋簪伐木美嚶鳥鹿鳴歌野芩哀病晚聞<lb/>
道力弱嗟弗任詩書實世業冠纓匪斯今顧望羞龍斷<lb/>
汙潢溢蹄涔守約易循理足欲資陸沈仄聞太丘長率<lb/>
物由平心敢因先覺言發予小人箴豈弟朂明德鳴鶴<lb/>
方在隂<lb/>
　　　病起謝陳溪山及齋中諸友<lb/>
良夜聽春雨清晨對晴昊沈痾適去體行庭寫幽抱鳴<lb/>
<pb n="KR4d0494_WYG_001-20b"/>
禽在嘉樹方池接生草扶策流水濵灑濯悦澤好幼稚<lb/>
勝犂鋤勤菑慎相保歸還讀我書聖言事探討親朋一<lb/>
時來藜藿薦行潦敬㳟奉天明松喬不知老<lb/>
　　　送㑹稽宰進士夏仲善<lb/>
㑹稽吾故鄉今喜得亷吏三仕彌固窮不愧親策士故<lb/>
鄉伊可懐西去廿餘世清流遶脩竹可想不可至知君<lb/>
垂朱紱吟嘯了公事還能探禹穴莽蒼思古始太守文<lb/>
字交僚佐足風致汎舟溪雪前列坐惠風次詩成可繕<lb/>
<pb n="KR4d0494_WYG_001-21a"/>
寫千里以相寄<hi>守白野達兼善也</hi>
　　　送豫章熊太古兼寄蘇伯修參政<lb/>
豫章有家學禮樂不見收為養不擇禄凄涼向炎州攬<lb/>
結桂樹枝誰為玉雪謀十年一再見我老君白頭古劍<lb/>
光陸離繫以珊瑚鈎激昂文史間未愧班馬儔蘇君天<lb/>
下士定價琳瑯球江漢方渺然為我觀素秋長吟以相<lb/>
送明月在髙樓<lb/>
　　　哀陳童子<lb/>
<pb n="KR4d0494_WYG_001-21b"/>
南山有鳳雛飛來上林樹秪承朝日輝不食秋夕露珠<lb/>
零海氣静壁毁月光曙巫陽不能招荔丹滿洲嶼<lb/>
　　　答胡士恭二首<lb/>
王母昔賜我一雙白玉環懐之四萬年恒在胸臆間偶<lb/>
因朝木公識之為開顔忽然化黄鶴飲食崑崙山漢武<lb/>
好神仙多欲心不閒所以至太液遂從白雲還<lb/>
鵬運候風信龍起從雲飛神物本無待感類相因依髙<lb/>
人服金丹質化識者希引睇貫霄漢倐忽歴九圍駕言<lb/>
<pb n="KR4d0494_WYG_001-22a"/>
清秋鶴同承太陽輝何期老鎩翮素心竟成違<lb/>
　　　書昔人出入西廣詩後<lb/>
道路無險難征人多故傷窮愁一酌恩感舊忘他鄉九<lb/>
疑不能從二妃在瀟湘無以寫憂思吹笙為鳳皇<lb/>
　　　宿紫極宫新樓<lb/>
野人入城府且就雲房宿東瞻蘇翁亭南望孺子屋相<lb/>
從總君子寒夜對明燭閲世如雲烟進道貴金玉取泉<lb/>
總持井烹茶武夷曲疎梅折髙枝蕭閒對晨旭欲寄髙<lb/>
<pb n="KR4d0494_WYG_001-22b"/>
軒人脩眉逺山緑<lb/>
　　　秋江亭<lb/>
白沙積髙雪有文見川郊華星垂光彩沈壁依潛蛟偉<lb/>
哉江海客結亭在其交流波散席上絶岸當空坳靈槎<lb/>
八月至垂綸向鯨鼇清露集衣裳嘉魚薦壺匏賔客醉<lb/>
白苧微飈激林梢<lb/>
　　　次韻陳溪山送搖扇<lb/>
念我久坐雨貽詩逺來旬遥知治寸田隄防固嚴闉憂<lb/>
<pb n="KR4d0494_WYG_001-23a"/>
樂無嬰懐蕩蕩羲皇人自信知者希虚名非所親南薫<lb/>
待披拂感此時物新無由奉言笑泥塗滯周輪長箑豈<lb/>
手容招遥遺閒身受經浮丘伯老矣弟子申何以答佳<lb/>
貺執御從後塵火傳思為薪烹魚溉河濵<lb/>
　　　贈喻仁本<lb/>
早從中州遊希孟實豪傑穹隆如喬岳培塿謝<graphic n="KR1142" url="https://raw.githubusercontent.com/kanripo/KR-Gaiji/master/images/KR1142.png" mimeType="image/png"/>臲侃<lb/>
侃買燈疏英主動顔色賢子瘞黄壤感痛詳朝玦朝遊<lb/>
長白春暮踏歴亭月慨然得終身屢召不踐轍兵<hi>闕</hi>關<lb/>
<pb n="KR4d0494_WYG_001-23b"/>
中飢特起救焚烈反𬒮傷道窮委頓成殞絶賦詩哭遺<lb/>
直好事為鎸碣爾來二十年江海鬢如雪每興故人思<lb/>
思道歎睽越忽逢喻先生江中倚舟楫久為濟南客山<lb/>
川類能説共言中丞舊流水助嗚咽更出中丞書嵗久<lb/>
字不滅交誼貴久要於焉見髙節問君將何之束書向<lb/>
京國豈無同門士簪笏在周列觀人以其主論薦共持<lb/>
掲敢為禄仕勤聊以誦明哲古人不可期長風起天末<lb/>
　　　夢舊遊諸友<lb/>
<pb n="KR4d0494_WYG_001-24a"/>
　　　　三月三日午後隠几夢館閣諸舊遊存沒參<lb/>
　　　　坐陳衆仲舉盃相向曰旅甚思公亦知公之<lb/>
　　　　深思旅但不得見爾記得有詩六首其末句<lb/>
　　　　云萬死起俄忽只是一思憶是孟浩然作為<lb/>
　　　　是白居易予曰殆是孟詩但不記得感動而<lb/>
　　　　覺是年夏聞陳亡<lb/>
隠几暮春雨夢見舊知識瑰竒秦漢刻墨本在東壁論<lb/>
辨如平時契闊増歎息就中東海生顔色殊不懌停盃<lb/>
<pb n="KR4d0494_WYG_001-24b"/>
不成飲執手道疇昔苦言孟浩然有句在胸臆萬死起<lb/>
俄忽只是一思憶<lb/>
　　　題金陵汪尉雲松巢畫卷<lb/>
喬木多悲風卑枝安可居興懐有巢氏漠在邃古初浮<lb/>
雲無定姿溶溶滿堂虚脱身往從之一起千仞餘冉冉<lb/>
愁絶思悠悠隨卷舒白鶴千載來徘徊向匡廬乘蓋生<lb/>
紫烟捨此將焉如惟有南昌尉凌風一囘車<lb/>
　　　雲林圖<lb/>
<pb n="KR4d0494_WYG_001-25a"/>
雲林之髙風可望日出海君子居其間旦夕餐沆<graphic n="KR1197" url="https://raw.githubusercontent.com/kanripo/KR-Gaiji/master/images/KR1197.png" mimeType="image/png"/>三<lb/>
年毛骨换九載神色改翩然升雲去鸞鳳翳五彩山中<lb/>
有神藥服食多所採寄語學仙子佇立以相待<lb/>
　　　次韻二首<lb/>
昔者采芳草青春在中林三秀不並世日莫生重隂霜<lb/>
雪日已積萎籜日已深持獻雖無時豈忘事幽尋齋房<lb/>
多受釐垂衣正思欽霏烟散熏澤蘼艾非所任華英發<lb/>
貞本靈占係同心錫貢華未晚庭實生南金<lb/>
<pb n="KR4d0494_WYG_001-25b"/>
微根抱山石薪槱本同科曽不中欂櫨將置崇構阿終<lb/>
焉荷聖恩早休遂婆娑雪霜之所餘茯苓表垂蘿時能<lb/>
致佳士攜壺挂寒柯極目思逺道含情托清歌秋水不<lb/>
盈勺白雲豈其多結枝待幽吹泠然送鳴珂<lb/>
　　　紀夢二首<lb/>
夢見二三子被服皆古人雲漢盛履舄山河儼冠紳言<lb/>
非世間辭靈<hi>一作虚</hi>音轉彌綸反思昔遺逺浩蕩不可陳<lb/>
睡覺日在樹空榻凝餘塵<lb/>
<pb n="KR4d0494_WYG_001-26a"/>
東南多名山衰病嗟逺道夢中躡虚空黄鶴為先導穹<lb/>
林冠晨霞逺水澹秋昊似在松喬間未覺黄綺老飢渇<lb/>
非所憂清露在幽草<lb/>
　　　足痛吟寄費無隠<lb/>
足痛不履地匡坐畏長傲令人讀道書聊以釋幽抱修<lb/>
身身不衰此事聞頗早涉世得憂患時至遂枯槁茅簷<lb/>
苦聽雨更愁妨穫稻分當長飢吟稚子忽吾惱盈約固<lb/>
不齊受命自𤣥造東家種薯芋健步常為討況聞東海<lb/>
<pb n="KR4d0494_WYG_001-26b"/>
上旅生如𤓰棗食之可不死所嗟在逺道親往未必能<lb/>
駕言亦非好<lb/>
　　　嵗寒吟<lb/>
邑南有髙山隠者浮丘伯弟子逺來求千載奠僊宅蒼<lb/>
崖接天光旭日融五色永言托幽貞綿綿奉明德<lb/>
南昌昔將隠吳市遂不還兹土獨遺迭丹氣留空山嘘<lb/>
潤被草木含滋及蜎翾相望世云逺雲中期妙顔<lb/>
蕭蕭松間雨夜静殊未止青鐙照殘書白髪隠塵几園<lb/>
<pb n="KR4d0494_WYG_001-27a"/>
綺德不孤相持一瓢水如何在人境茅茨罕隣里<lb/>
　　　賦神蛙<hi>并序</hi>
　　　　曹南吳生出神蛙相示𤣥石光潤其口目臂<lb/>
　　　　足儼然如生脊有文㸃腹若容受蓋真蛙也<lb/>
　　　　不知何自而化石焉有博物者能辨之<lb/>
貞女望歸夫穹窿化山骨飛揚洞中燕遇雨帖石窟古<lb/>
時蟾蜍精千載得仙術嘘吸服元氣綿眇值通息形體<lb/>
雖尚存性情已非昔誤食至隂精返此太𤣥魄無乃書<lb/>
<pb n="KR4d0494_WYG_001-27b"/>
契初科斗抱殘墨猶與筆研交君子同几格幽光感星<lb/>
宿靈氣生倐忽慎爾韞匵藏勿使蛟龍得錫圭神禹時<lb/>
因之問河伯<lb/>
　<lb/>
　<lb/>
　<lb/>
　<lb/>
　道園遺稿卷一<lb/>
</p>
<p>
</p>
  </div>
<div>
<head>道園遺稿卷二</head> <lb/>
    <p>
<pb n="KR4d0494_WYG_002-1a"/>
欽定四庫全書<lb/>
　道園遺稿卷二<lb/>
　　　　　　　　　　　　　元　虞集　撰<lb/>
　　古詩七言<hi>歌行雜句類</hi>
　　　雪山圖為劉伯温監憲賦<lb/>
我家成都雪山東公家張掖雪山北吳船誰載鄭廣文<lb/>
起寫崑崙半天白張掖雪融草木長禾生壠畝多牛羊<lb/>
烽火連臺擬樓觀江海微茫秋練光著書東觀夜如水<lb/>
<pb n="KR4d0494_WYG_002-1b"/>
太一燃藜照圖史從遊冠帶文武備斐然四郡良家子<lb/>
君不見黄河奔流百谷盈神禹疏鑿中州平極天鳥道<lb/>
雲氣盡惟北有斗西長庚<lb/>
　　　天涯歌為崞山公賦<lb/>
大鹵之虚山有崞彊晉名都古城郭太帝親征西極還<lb/>
命總師干理鄞鄂三世專居二百年公孫御史籌帷幕<lb/>
興言諫諍國體重抗論陵夷鄙夫怍九衢塵土迷白晝<lb/>
萬里天風飛一鶚連山長城下平曠孤秀嶄巖自天落<lb/>
<pb n="KR4d0494_WYG_002-2a"/>
安車夷猶奉王母咫尺天涯下磅礴振河載華坤軸穏<lb/>
捫參歴井天梯鑿六合髙牎竅空洞日月容光隂氣薄<lb/>
春鬟翡翠擁烟霧秋水芙蓉淬鋒鍔東游漫愛華不注<lb/>
西行不到秦關㟧上方宫闕何所有囘首穹窿起龍漠<lb/>
天山舊音本雄渾孤鳳一鳴冠阿閣蒼茫石鼓難為聲<lb/>
野水寒雲不堪酢奉祀曽過軒轅臺俯仰髙深嘆今昨<lb/>
汾波横出衝黄流長感秋歌入寥廓卷石東南雖有聞<lb/>
安得停車徧丘壑元姚自是一世豪若比公詩少揮霍<lb/>
<pb n="KR4d0494_WYG_002-2b"/>
有詔無容極幽賞黄木扶胥求海若前茅度嶺建旌纛<lb/>
後吹淩波雜簫籥馬飲清泉榕樹隂鴈隨飛雪梅花萼<lb/>
退食委蛇幕府清明月懸空夜城柝横槊髙吟動鬼神<lb/>
轉鈞妙手隨斟酌坐令刀劍化牛犢夾岸鯨鯢貫鱷蛟<lb/>
閬風𤣥圃在天外玉振金聲為誰作雅歌緩帶有餘暇<lb/>
直道髙情無宿諾百粤皆知白水心羣魚莫恃黄金槖<lb/>
國家將相真有人中外均勞正參錯請開雲漢分天章<lb/>
歸理咸韶奏嘉樂老夫當與園綺徒仰聽鈞天佇耕穫<lb/>
<pb n="KR4d0494_WYG_002-3a"/>
　　　謝王員外贈古銅帶鈎劒琫歌<lb/>
金銅帶鈎屈螭首緑玉沈沈世稀有古人佩劒之所遺<lb/>
虚琫尚疑光射斗腰圍老去忘繫拘空服書紳重有餘<lb/>
竒哉二物君子贈敢與礪燧同縈紆古者弦韋皆有托<lb/>
視我斷金庶無怍循循偃蹇長在手神化翻愁入寥廓<lb/>
劒能使我無邪心握之在本用在鐔利器行藏兩無有<lb/>
一寸空間空古今他日東行尋禹穴何以酬之掇明月<lb/>
白雲滿地歸去來不待傍人三奉玦<lb/>
<pb n="KR4d0494_WYG_002-3b"/>
　　　無住和尚命俞巖隠寫予陋質予蓋簪纓家子<lb/>
　　　其意亦蕭散因作山偈一首戲贈聊發住公一<lb/>
　　　笑也<lb/>
我欲自識面莫如鏡中真引鏡實有我卻鏡見無因俞<lb/>
侯乃善幻作此意生身旁人總言似我亦愛其人但恐<lb/>
年嵗久不知是何人俞侯俞侯吾已老百事無能勿復<lb/>
道幸自不曽虧損他莫將塵影瞞人好<lb/>
　　　金人出塞圖<hi>此詩學古録失傳翰林珠玉已有脱句</hi>
<pb n="KR4d0494_WYG_002-4a"/>
海風吹沙如捲濤髙為陁磧深為壕築壘其上嚴周遭<lb/>
名王專居氣振豪肉食湩飲田為遨八月草白風颼颾<lb/>
馬食草實輕骨毛加弦試弓復置櫜今日不樂心慅慅<lb/>
什什伍伍呼其曹銀黄兔鶻明繡袍鷓鴣小管隨鳴鞉<lb/>
背孤向虚出北皋海東之鷙王不驕錦韝金鏃紅絨縧<lb/>
按習久畜思一超是時皛清天翳絶鴐鵞東來雲帖帖<lb/>
去地萬仭天一瞥離婁屬望目力竭微如聞音鷙一掣<lb/>
束身直上不迴折遂使孤飛一片雪頃刻平蕪灑毛血<lb/>
<pb n="KR4d0494_WYG_002-4b"/>
争誇得雋頓足悦掛兔懸狼何足説旌旗先歸向城闕<lb/>
落日悲風起蕭屑烟塵滿城鼓微咽大帥要王具甘歠<lb/>
王亦欣然沃焦熱閼支出迎騎小驖琵琶兩姬紅顴頰<lb/>
舞歌迷進醉燭滅穹廬斜轉氍毹月<lb/>
　　　九歌圖<lb/>
太一神君號東皇玉質要妙含和陽生生炁始通微茫<lb/>
綿綿蒸空神中央浮英上羅文天章覆冒下滿谷與阬<lb/>
旁塞無間靈無方靈來乘柔柔乘剛湘君夫人鎮相望<lb/>
<pb n="KR4d0494_WYG_002-5a"/>
清温静好非淫傷司命元老元氣昌手執藜杖色老蒼<lb/>
歴刼壽命不可量少君之壽同其長離無異體合有常<lb/>
出入萬化終不亡晶明發晨上榑桑海天赫赫真金芒<lb/>
質鍊不滅長垂光河源混混流湯湯伯也坐視無迎將<lb/>
千古萬古何堂堂彼幽為厲為强梁朝貍莫豹方鴟張<lb/>
精魂熠耀志意荒招之不反巫無良屈生作歌沈九湘<lb/>
世人傳聲罕尋詳祝融仙子調𤣥黄九神出圖百怪藏<lb/>
不信請視虞公章<lb/>
<pb n="KR4d0494_WYG_002-5b"/>
　　　送吕教授還臨川<hi>并序</hi>
　　　　古者仕不出其國五十里百里而已入仕王<lb/>
　　　　朝才千里而近無父兄妻子墳墓屋宅之别<lb/>
　　　　而有禄食之羨車服之華焉豈不便適人情<lb/>
　　　　乎哉今國家奄有宇宙仕者視南交朔易若<lb/>
　　　　東西家然則彼出入驅馳不越乎州閭黨術<lb/>
　　　　之間者不亦隘乎吕君仲謙世居臨川之南<lb/>
　　　　山木鬱茂田毛易長仰事其親俯育其妻子<lb/>
<pb n="KR4d0494_WYG_002-6a"/>
　　　　何嘗有意于逺遊哉一旦用薦書得為遼東<lb/>
　　　　學官隨牒以行且萬里冬裘不足以禦寒蔬<lb/>
　　　　腸不勝其恒肉雖志氣不變然情能無少違<lb/>
　　　　乎僕願留之館中而不可歸其宜矣故作詩<lb/>
　　　　以送之<lb/>
黄金作臺留好客好客不留秋月白東風吹雪滿衣襟<lb/>
却賦長歌送行客<hi>一作色</hi>遼東之山醫巫閭六月五月雪<lb/>
不除昨朝遣使降香去五尺氷上行飛車<hi>一作飛行車</hi>知君<lb/>
<pb n="KR4d0494_WYG_002-6b"/>
江上慣舟楫快馬如龍亦徒設束取來時一卷<hi>一作束</hi>書<lb/>
還向江波對<hi>一作弄</hi>明月我本蜀人隨水來結屋與子相<lb/>
隣隈白髪京塵不歸去臨風相送興<hi>一作空</hi>悠哉<lb/>
　　　三鳳行贈海東之下第南歸<lb/>
海東之兄弟三人如鳳皇胸臆羽翮皆文章九年三入<lb/>
天門翔伯沖天季驚人一日四海皆知名東之之文五<lb/>
色雲見者眩晃生眵昏三進三已之了若耳不聞二人<lb/>
得之喜未足云東之不愠乃可尊束書江上歸見親君<lb/>
<pb n="KR4d0494_WYG_002-7a"/>
子之樂樂最真君不見匡廬之山崷崪而嵯峨左界乎<lb/>
豫章諸川㑹為蠡番其隂千源浩浩導岷經潛沱山氣<lb/>
束鬱不得去上衝為紫蓋直與天相摩為雲覆八極為<lb/>
雨漲九河海東之子能觀山以成德其進蓋未易量也<lb/>
偶爾小詘奈爾何<lb/>
　　　戴和父歸越<lb/>
戴先生日飲五斗醉不得再飲一石不肯眠昨從桃源<lb/>
來兩袖攜風烟長安市上小兒女拍手攔道呼神仙馬<lb/>
<pb n="KR4d0494_WYG_002-7b"/>
如游龍花如雨蹴蹋春秋作朝暮東方不作牎間戲上<lb/>
帝還令海邊去海邊玉虹夜不<hi>一作何日</hi>收貝宫珠闕皆蛟<lb/>
虬芝田玉樹久相待天上老僊那許留戴先生鑑湖之<lb/>
水三千丈不可以鑑可以釀明朝亦脱錦袍去<hi>一作歸</hi>與<lb/>
爾酣歌釣船上<lb/>
　　　題米友仁長江烟雨圖寄柯敬仲<lb/>
米家自在江頭住愛向長江寫烟雨長江烟雨萬里餘<lb/>
書畫扁舟在何處古人翰墨今罕存好事千金焉足論<lb/>
<pb n="KR4d0494_WYG_002-8a"/>
憑君寄語丹丘子盍買山田遺子孫<lb/>
　　　吳中女子畫花鳥歌<hi>皇元風雅為人錯刋</hi>
吳中女兒顔色好洗面看花花為悄調朱弄粉不自施<lb/>
寫作花間雪衣鳥緑窓沈沈春晝遲平生心事花鳥知<lb/>
花殘鳥去人不歸細雨梅酸愁畫眉<lb/>
　　　楊補之掀篷圖<lb/>
十年騎馬燕山道飛雪如花著烏帽清江不復泛扁舟<lb/>
況見繁枝揷晴昊楊丞拈筆寫江村滿卷荒寒共郊島<lb/>
<pb n="KR4d0494_WYG_002-8b"/>
君不見金盤玉<hi>一作宻</hi>露錦成團胡蝶東家怨春早<lb/>
　　　王侍郎崆峒石<lb/>
德符堂中有真石一握𤣥雲出靈碧飛潤應能作霏雨<lb/>
含光自可裁圭璧天根萬古磨不磷窈窕中虚藏谷神<lb/>
願得微言獻天子千二百嵗勤修身<lb/>
　　　雪嶺駞車<lb/>
七月八日山隂道積雪平砂沒煙草三日餐氷渡磧遥<lb/>
重載槖駞發車早當衡比比擁䝉茸王庭傳令疾於風<lb/>
<pb n="KR4d0494_WYG_002-9a"/>
却憐聚落在何國可以踏歌酣馬酮居庸關南百萬里<lb/>
春雨草青平若砥嚮非羊馬便髙寒所不懐歸如白水<lb/>
　　　題上都崇真宫壁繼復初參政韵<lb/>
故人一去宿草寒而我幾度南屏山琳宫素壁見題字<lb/>
輒墮清淚如洄灣文章百年世何有如以鈍拙鐫孱顔<lb/>
瞥然有感亦易散奈此細讀多髙閒沈思不見托魂夢<lb/>
何異落月留梁間走為麒麟飛為鸞黄金作玦玉作環<lb/>
重來豈無造化意我以白髪遲公還<lb/>
<pb n="KR4d0494_WYG_002-9b"/>
　　　城南春曉圖<lb/>
天台先生有山癖卧起無山朝不食幾年騎馬聽朝雞<lb/>
磊磈諸峯拄胸臆陳生受意不受辭竟拈秃筆為掃之<lb/>
既安樓觀對竒石復著梁棧横清<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>游吾舊游釣吾釣<lb/>
隔林彷彿聞幽鳥瓊臺何處無桃花此是城南暮春曉<lb/>
夜來天子傳詔呼先生直上鑾坡趨盤盤迴復一萬里<lb/>
無限好山并好水如從島上見陳生盡寫歸來畫堂裏<lb/>
　　　天台圖<lb/>
<pb n="KR4d0494_WYG_002-10a"/>
天台一萬八千丈下視東海如一盃金雞候鳴日欲出<lb/>
吞吐澒瀁聲奔雷白雲瀰瀰散綿絮贔屭戴出三崔嵬<lb/>
一一十十翠撑拄千千百百璚樓臺王生染白作莽碧<lb/>
囘風御氣洪濛開古亭髙卓盤石上横舟自揷烟林隈<lb/>
老楓古檜立岸側云可自此登天台尚無雞犬識林落<lb/>
況有車馬相喧豗我少學仙意疾得首如蓬雪俄毰毸<lb/>
臨風每憶坐忘叟深愧失脚無由囘尋常夢游如宿到<lb/>
忽見畫本興余懐赤城仙人王志和爾家靈寶安在哉<lb/>
<pb n="KR4d0494_WYG_002-10b"/>
人間夢斷何足許存想終日勞形骸庭間竹葉可舟楫<lb/>
羽衣生雲歸去來<lb/>
　　　桃源圖<lb/>
層巒複嶺何崔嵬流泉委注波無迴昔人尋源既解往<lb/>
孰謂後世無能來徐生採藥渡瀛海生人之資悉滂沛<lb/>
汎舟一去不復還自是秦皇親為載商於只在咸陽南<lb/>
城中日日見晴嵐四翁採芝列頭白何人往問窮幽探<lb/>
信知桃源隨地有自為狂馳不囘首莫向神仙詰渺茫<lb/>
<pb n="KR4d0494_WYG_002-11a"/>
且對新圖玩春晝軒轅鄉裏真固師果得脩身身不衰<lb/>
年穀順成物不疵𤣥黄衣裳從委垂<lb/>
　　　牧牛歌贈自牧上人<lb/>
學人曽是牧牛兒細雨斜風總不知豐草長林情似水<lb/>
懸崖絶壁命如絲不著境兮不離境繩杖隨身端息瞬<lb/>
歴年辛苦一朝忘贏得半川烟月冷君不見大江東短<lb/>
蓑衣横笛何曽别晚風大地山河等甘露嘉禾成熟萬<lb/>
方同國泰民安謌頌起無言可贊牧人功老師兄善自<lb/>
<pb n="KR4d0494_WYG_002-11b"/>
牧露地當年已純熟大千妙用一毫端不是寂空聊自<lb/>
足<lb/>
　　　澧州謝家通濟橋<lb/>
澧有蘭兮沅有芷相望涓涓隔秋水蛟龍迴夜隠波深<lb/>
虹霓乘晨駕空起千年石尉何西東天下有道津梁通<lb/>
朝桐東皇蒼雲中行人無忘懐謝公<lb/>
　　　豐州李氏孝義詩<lb/>
沙中枸杞已成樹的皪丹珠飽秋露蒲萄滿堂間鍾乳<lb/>
<pb n="KR4d0494_WYG_002-12a"/>
上堂饌食有肥羜壯者已老少者壯蜂房各自開牖户<lb/>
此是豐州孝義門莫忘河南李家譜<lb/>
　　　龍興黄堂隆道宫西華太姆元君飛茆詩<hi>并序</hi>
　　　　空同子竇君神清與予賦詩于天寶宫予有<lb/>
　　　　句曰一瓢春水煮仙茆神清曰噫子安得及<lb/>
　　　　此我昔游黄堂見石曼卿記不載飛茆始末<lb/>
　　　　願與同志者詠而傳之久不暇也神人將啟<lb/>
　　　　子而誘其衷乎不然胡為而及此也予應之<lb/>
<pb n="KR4d0494_WYG_002-12b"/>
　　　　曰彼夫容洞中穠麗主者宜不察苦之味也<lb/>
　　　　非余孰當賦之乃為之吟云<lb/>
昔日飛茆渡江水一息秋風五千里憑虚結根土長苗<lb/>
萬古黄堂咀甘美潔清至浄服食仙不忍獨令身不死<lb/>
折瓊載卜知吉亨連茹包之獻天子<lb/>
　　　郎官湖李白祠<lb/>
　　　　南交黎侯景髙歸朝三十餘年自至元中被<lb/>
　　　　命驅馳軍旅勞効顯著後賜田江漢之上以<lb/>
<pb n="KR4d0494_WYG_002-13a"/>
　　　　居暇日作安南志若干卷示不忘父母之邦<lb/>
　　　　間嘗即郎官湖上修太白祠皇慶初元來朝<lb/>
　　　　大夫士多為侯賦詩<lb/>
郎官湖邊太白祠百年毁壊誰顧之黎侯自是南海客<lb/>
寂寞湖上看明月間關歸國故時心馬上鬢毛今是雪<lb/>
春來幾見湖水清春去還看湖水碧今人蕭條古人逺<lb/>
黎侯此時淚沾臆臨湖作屋祠太白一日祠成人歎息<lb/>
千年太白豈復存惟有長庚射西極光芒彷彿雲委蛇<lb/>
<pb n="KR4d0494_WYG_002-13b"/>
黎侯起舞天為泣鯨魚上天終不返黎侯惆悵坐成晚<lb/>
君不來兮那可期黎侯之心湖水知湖水波浪湖樹葉<lb/>
風來總是迎送辭<lb/>
　　　金馬圖<hi>人負金馬睡於馬上</hi>
賈人自騎千金馬解囊小憇荒城下平原無事起秋風<lb/>
夢到隂山雪横野太平疆宇大無外外户連城無閉夜<lb/>
不然安有獨行人懐寶安眠如畫者<lb/>
　　　王晉卿畫赤壁圖<lb/>
<pb n="KR4d0494_WYG_002-14a"/>
黄州江上霜月白蘇子泛舟攜二客虬龍虎豹木石間<lb/>
玉宇瓊樓歸未得主家遺玦珊瑚鈎丹青一幅千金酬<lb/>
惆悵圖窮見黄鶴白雲千載空悠悠<lb/>
　　　趙子昻畫馬圖<lb/>
憶昔從公侍書殿天閑過目如飛電池邊儘有吮毫人<lb/>
神駿誰能誇獨擅公今騎鯨隘九州人間空復看驊騮<lb/>
惟應馭氣可相逐黄竹雪深千萬秋<lb/>
　　　柯丹丘畫松竹二首<lb/>
<pb n="KR4d0494_WYG_002-14b"/>
丹丘寫松臨石湖一樹偃蹇一樹枯長年偃蹇色深黛<lb/>
枯者鐵石能相待令人最憶寒山子曽見松生此山裏<lb/>
時來石上自閒吟解聽天風半空起<lb/>
江心石上起烟霧隨意琅玕寫無數就中欲覓釣魚竿<lb/>
濯足滄浪嵗年莫君不見白髪天台鄭廣文前身畫師<lb/>
今更聞請看翡翠三株樹猶是蓬萊五色雲<lb/>
　　　陳容畫十四龍<lb/>
所翁所畫十四龍雲海慘澹數尺中毫端欲極龍變化<lb/>
<pb n="KR4d0494_WYG_002-15a"/>
信使情狀無一同意㝠鬼神造竒迹蓻謝狗馬矜精工<lb/>
徐生家藏隠溪上氣與古劒相争雄春雨來時屋壁潤<lb/>
白晝坐對塵埃空持之示我為嘆息安得真見如陳公<lb/>
蓋聞龍乃至陽精無有嗜欲來羈籠昔年髙士隠弗見<lb/>
矯矯衰世追㝠鴻千載神明守龍澤如見潛德遺空濛<lb/>
溪雲出水作溪碧綿綿子孫環為宫石林幽洞難相識<lb/>
獨倚桃竹懐髙風<lb/>
　　　孫康映雪圖<lb/>
<pb n="KR4d0494_WYG_002-15b"/>
千巖萬壑明積雪老樹長蘿掛孤月下有老生眠破廬<lb/>
穴隙窺書癡涷鶻何如出門歴瓊田翻身夜入通明天<lb/>
手把瑶筴招飛仙人間畫裏那能傳<lb/>
　　　墨竹歌<lb/>
南風吹雪盡成竹北圃老人寫羣玉枯梢不逐蛟龍化<lb/>
宻葉終堪鳳鸞宿數枝東出好弟兄楚楚劍佩微聞聲<lb/>
兩枝又如父攜子老者偃蹇稚者榮我昔西游洋州驛<lb/>
破緑燒梗具朝食摧殘僅同蓬與麻太守清貧那復得<lb/>
<pb n="KR4d0494_WYG_002-16a"/>
羅山甘竹笋乃佳移根便欲從山家雲風春嶺即持去<lb/>
為我更作風枝斜<lb/>
　　　金源野人獻麞圖<lb/>
紫蓋貴人何處來西風摇落郊原開澤虞獲鮮敢私取<lb/>
下馬持獻披榛萊韔弓服矢遽為拜止轡受之貌閒暇<lb/>
千里獨行日云暮熊耶羆耶在林野君不見吁嗟麟兮<lb/>
人不知卒然遇之慎爾為<lb/>
　　　送人游廬山<lb/>
<pb n="KR4d0494_WYG_002-16b"/>
我愛江上之廬山山止不動江不還紫雲冠嶺危石古<lb/>
白鷗衝雨春波間浩然始見潯陽浦太白欲托雲松間<lb/>
河嶽蕭條二子死神靈恍惚千年慳昔我尋春入幽竹<lb/>
有人抱甕開深關遂從鳥道陟髙險一窺虎跡聽潺湲<lb/>
似聞餘磬開石壁恐是入化非人寰霜崖石櫃成異物<lb/>
銀釵負薪多老鬟嗟我老病難再往羨子輘轢無留艱<lb/>
攬衣步出石頭渡解舟竟到星子灣沈吟三月煙花碧<lb/>
眺望千里楓林殷猿驚鶴怨酬好語水流花開怡妙顔<lb/>
<pb n="KR4d0494_WYG_002-17a"/>
束帶他年事朝請躡屐安得窮躋攀行矣此日不再得<lb/>
空山落日騎黄斑<lb/>
　　　題虎屏<lb/>
髙堂白日静如水屏間於菟伏將起登車何用卜熊貔<lb/>
鑄鼎徒聞走螭魅耽耽仁威謝爪距蔚蔚文章著深美<lb/>
君不見旌旗不動九關閒海晏塵清千萬里<lb/>
　　　陳容畫龍<lb/>
陳容生閩嶠之東骨氣生硬如老龍每拈秃筆掃風雨<lb/>
<pb n="KR4d0494_WYG_002-17b"/>
自寫其真非畫工曽為吾家作雙劍采石波濤天下險<lb/>
巴山昨夜春雨來素壁髙懸户長掩<lb/>
　　　題劉仲明鳴鳳朝陽操<lb/>
鳳凰昔來何所縁堯舜聖明皋䕫賢一鳴不再三千年<lb/>
孤生懸崖命由天鬱繞霄漢纒雲烟虞淵浴日紅滿川<lb/>
海波洶洶不盤旋聲與律吕互相宣非度弱水遊神仙<lb/>
此製不省人間傳<lb/>
　　　題劉光逺琴泉詩卷後<lb/>
<pb n="KR4d0494_WYG_002-18a"/>
長沙老人種桐梓手斵為琴度宫徴彈得流泉石上聲<lb/>
只有巢由能洗耳當時誰與制此名前朝丞相賢公子<lb/>
黄金不成白髪短聊以髙情付山水公子飛仙老人在<lb/>
目送歸鴻秋萬里老人有子前為壽願翁千嵗長如此<lb/>
已將朱袖拂雲和更釀清泉設重几<lb/>
　　　𤣥潭觀劒歌<lb/>
新年風雨晝多晦解纜東辭白沙外𤣥潭觀中有古劒<lb/>
倚棹求觀鬼神㑹隂崖中斷如截肪𤣥水泓渟受前隘<lb/>
<pb n="KR4d0494_WYG_002-18b"/>
欲令開匣猶未敢惟恐雷霆走光怪至神不殺跡已空<lb/>
藏器幽深欲何待孤篷歸坐燈影微客為髙歌聊一快<lb/>
鄰舟借具知有無擬掣寒蛟斫春鱠<lb/>
　　　書昔人出入西廣詩後<lb/>
戈船將軍昔南下樓櫓衝波當車馬臨流横槊昔為誰<lb/>
遷客騷人能賦者桂林近時蠻䝤息營帳酬功頗優暇<lb/>
伏波銅柱髙嵳峩路險難兮莫相嚇<lb/>
　　　送程楚公子叔賔官海上<lb/>
<pb n="KR4d0494_WYG_002-19a"/>
世皇任使無南北楚公薦賢動江國當年臺閣多門生<lb/>
富有文華在賔客世家貴游少者佳祕書奉禮差可階<lb/>
青衫筦庫東海上極目天津思凡槎豫章得君豈忘舊<lb/>
引之清波一援手鶯花三月玉堂深共啓黄封賜來酒<lb/>
　　　送胡士則<lb/>
胡君著書昔同館長日據牀運犀管功臣遺事動如山<lb/>
小小聲名何足算明光殿裏初進書紫衫束帶帽正烏<lb/>
君王歡喜侍臣賀殿下風暄花萼舒是時親賜蒲萄酒<lb/>
<pb n="KR4d0494_WYG_002-19b"/>
瀲灔玉杯先入手承恩歸去各西東共歎文明古希有<lb/>
胡君名冠三十人傳詔與官顔色新寧辭闕下向田里<lb/>
得禄斗升縁為親頗聞山寺近官舍吟步長廊莫騎馬<lb/>
瀛洲學士如堵牆新折琅玕待君寫<lb/>
　　　寄謝楊友直太守送桃竹杖<lb/>
梓潼使君今南雄江心紫玉寄野翁扶持恐是蛟龍化<lb/>
騰躍似與猿猱同十年乞身不待老鄉人飲酒歌年豐<lb/>
君不見太乙之精在天上青藜滿地如蒿蓬<lb/>
<pb n="KR4d0494_WYG_002-20a"/>
　　　寄薛𤣥卿<lb/>
故人贈我漢時鏡殘質剥蝕遺空明開奩照見白鬚髪<lb/>
似是採芝商嶺生憶昔交遊盡㝠邈耿耿銀河曉星落<lb/>
惟有瓊臺瀟灑人長嘯西風滿寥廓<lb/>
　　　題表姪陳可立青山白雲圖<lb/>
昔時謝傅卧東山亦未忘情絲竹間微風動塵車蓋合<lb/>
白苧作衣團扇閒風流一去如秋草我思古人令人老<lb/>
茂林脩竹何處多雨洗青山青更好<lb/>
<pb n="KR4d0494_WYG_002-20b"/>
　　　溪山圖<lb/>
曉日朱方得𤣥鶴一直衝風上寥廓横翔八表覽九州<lb/>
下視山川間城郭清溪縈繞千萬尋金銀宫闕檜森森<lb/>
商山紫雲何處好惟覺蕭臺秋氣深<lb/>
　　　畫龍<lb/>
所翁畫龍妙當世神思已逺誰能繼陳家復見海珠君<lb/>
也向毫端分久似越藤一幅瑩且完嘘雲駕雨淩春湍<lb/>
不知何嵗因轟掣破卷飛上青雲端<lb/>
<pb n="KR4d0494_WYG_002-21a"/>
　　　射虎歌<lb/>
州人布矢之蒿蓬半夜射殺南山雄捲皮帶雪送官府<lb/>
割肉大嚼千夫同前日東家牛盡啗犬豕無遺人落膽<lb/>
不知世有李將軍擊鼓報神聲坎坎<lb/>
　　　刷馬歌<lb/>
天馬之來大宛國漢帝心馳渥洼域貳帥兵甲費如山<lb/>
毛骨權竒不多得世祖開基肇太平昔日大宛俱拱北<lb/>
如雲之馬西北來飛控驚塵遍南陌豢養年深生息蕃<lb/>
<pb n="KR4d0494_WYG_002-21b"/>
即今詔刷無遺迹青絲絡頭千萬輩戢戢駢頭死槽櫪<lb/>
一程瘏毒一程愁比到燕山肥者瘠吾觀天廏十二閑<lb/>
五花成隊春斑斑監官喂養盛芻豆年年騎去居庸關<lb/>
聖朝誰信多盜賊却慮騎氣藏凶奸駑駘盡從天上去<lb/>
驊騮豈得留人間漢人南人窘徒步道路相從俱厚顔<lb/>
我今已是倦遊者東家蹇驢何必借布襪青鞵取次行<lb/>
正喜不遭官長罵鄉里健兒弓弩手詔許征鞍常穏跨<lb/>
嶺南烽火亂者誰何事至今猶梗化君不見漢文皇帝<lb/>
<pb n="KR4d0494_WYG_002-22a"/>
承平時千里之馬將安之又不見項王一騎烏江渡到<lb/>
頭不識隂陵路<lb/>
　　　按弓圖<lb/>
朔風蕭蕭沙草枯避暑南還八月初貴人退食坐平蕪<lb/>
白日皎皎寒雲除左擎蒼鷹右韓盧手調繁弱矢滿壺<lb/>
馬驕不受轡勒拘奚奴前執奔塵趨小者伏兔大於菟<lb/>
上馬一擊將無餘養勇大發神氣舒徒御逺合獲不虚<lb/>
首獻上殺當氍毹連車載槖來徐徐大庖賜宴日未晡<lb/>
<pb n="KR4d0494_WYG_002-22b"/>
蕭蕭笳鼓環周廬天子萬壽臣歡娛我昔嵗從行兩都<lb/>
每欲賦此嗟才疎江村父老相攜扶數尺茅簷看畫圖<lb/>
　　　題游𢎞道所藏劉伯熙畫<lb/>
燕城建都將百年喬木往往遼金前宫中屏帳愛竒古<lb/>
每托畫手馳風烟房山絶筆商山老内府人家跡如掃<lb/>
畫苑今惟劉伯熙白髪承恩最偏好西山古寺刼火餘<lb/>
斧斤所赦遺殘枯久經霜雪如鐵石膏沐雨露還扶疎<lb/>
一夕書帷侍清宴有詔令熙寫畿縣徧圖形勝到巖壑<lb/>
<pb n="KR4d0494_WYG_002-23a"/>
直幹交柯每盈卷游侯縁從自當時閣下庭前屢見之<lb/>
朝衣佐守南海上袖卷龍髯雷雨垂髙堂風動海水立<lb/>
江岳驚奔鬼神泣禁直岧嶤翠蓋髙誰識行蹤露華濕<lb/>
徂徠新甫何足攀巴丘正似青城山人聞彈指千百嵗<lb/>
大夫與我俱蒼顔<lb/>
　　　汪華玉所藏李息齋古木竹石圖<lb/>
帝城佛刹西南曲數仞髙堂十尋木亦有幽篁春笋生<lb/>
顛倒横斜亂寒玉空庭月落蛟龍舞阿閣雲間孔鸞宿<lb/>
<pb n="KR4d0494_WYG_002-23b"/>
大德年中最熙洽四海無虞年穀熟聖人䕶念如慈雲<lb/>
粉金寫經五千軸呉興先生承詔起精藝東南遂空谷<lb/>
横窓曲几擅清雅寶氣龍香散芬郁我時布衣初到京<lb/>
隨客來觀嗟不足棲遲至大到延祐墜緒遺經䝉見録<lb/>
聖明天子心廣大仁孝東宫恊淵穆金殿朝囘即薦賢<lb/>
鳴鳳髙梧麗晨旭白頭寺主愛文學游親流水來相續<lb/>
黄鸝遶樹鳩喚雨晴絲入户階眠鹿中書右府尚多暇<lb/>
況復西清澹春服薊丘李公年甚髙親書篔簹試拈托<lb/>
<pb n="KR4d0494_WYG_002-24a"/>
南風堂上住多日好聽晨鐘赴僧粥枯梢長葉風雨來<lb/>
老可黄花俱眷屬揮毫相軋李河東共悼房山渺江陸<lb/>
曹南老商亦有名拂素先傾酒千斛蜀人仲淵不㑹畫<lb/>
側帽長吟動華屋蹇予冷撰從諸公兀然坐隅若鴻鵠<lb/>
風雲月露不計時聚散悲歡嵗年促汪侯何處得此圖<lb/>
其長丈餘髙尺六松檜蒼茫轉樹腰鐵石嵳峩偃山腹<lb/>
昔人不見今人老空憶臨風對森矗後來把筆誰最能<lb/>
閣下丹丘嘆幽獨令渠見此㑹傷神況我茅簷揩病目<lb/>
<pb n="KR4d0494_WYG_002-24b"/>
文章精彩寧復還天上華星光煜煜<lb/>
　　　題寫生手卷贈李道山赴九江茶官<lb/>
春叢何窅窕翠竹題幽鳥秋實結甘酸溪鳬倚暮寒後<lb/>
日嵗復嵗盛年不留老將至湖上新亭早晚成可以供<lb/>
釣可以問耕看花食實老孫子擊鼓撞鐘歌太平一官<lb/>
黄蘆苦竹間琵琶船外月團團故人寫生一嵗事恐有<lb/>
離愁不足惜匡廬山好秋色歸持濃黛作脩眉牎下連<lb/>
卷數峯碧<lb/>
<pb n="KR4d0494_WYG_002-25a"/>
　　　趙伯髙所藏楊補之松竹梅圖<lb/>
卉木何情同嵗寒君子合并嗟獨難氷霜滿地風景異<lb/>
清修古節來毫端南渡衣冠憶初合萑葦蒹葭總蕭颯<lb/>
長生玉立古顔貌欲選疎英變殘臘西都昔者畫功臣<lb/>
良工健筆隨風塵尺書黄髪共來往誰見留侯如婦人<lb/>
江上幽人有真跡俯仰興亡寫今昔丘園偃蹇非不多<lb/>
獨想髙懐淚沾臆<lb/>
　　　鍾生清露軒<lb/>
<pb n="KR4d0494_WYG_002-25b"/>
江西諸侯好賔客彈鋏歸來無愧色學舍如舟安足居<lb/>
白髪秋風岸髙幘鏗爾舍瑟還讀書上天繁露垂庭除<lb/>
河清有頌芝有曲為我長歌傾玉壺<lb/>
　　　與族姪孫從善<lb/>
白頭喜見族諸孫青門為世夫何言成都桑栢日已廢<lb/>
儘有遺書堪討論風花寒食江上路墟墓興哀慚一飱<lb/>
憐爾篤實可進學竭力孝敬思生存<lb/>
　　律詩五言<lb/>
<pb n="KR4d0494_WYG_002-26a"/>
　　　出小東郭<lb/>
問訊成都宅還過萬里橋鄰牆皂角樹官路緑楊條部<lb/>
曲都無在茅茨忽見邀滄江沾白雪盡為夢魂銷<lb/>
　　　望巴山<lb/>
巴嶺對秋屏依稀泰華形雙尖天際碧一色雨餘青牙<lb/>
纛穿行柏旌幢接降靈南昌漢時尉招與步空庭<lb/>
　　　次韻葉賔月山居十首<lb/>
氷泮溪流碧雲生島嶼紅輕隂殘夢裏逺樹亂愁中鷗<lb/>
<pb n="KR4d0494_WYG_002-26b"/>
外兼晴絮鶯邊共晚風地偏山氣近霏靄濕房櫳<lb/>
落日亭前水飜風雨後荷翠簾明薄醉羽扇按清歌影<lb/>
浄鷗千頃涼生<hi>一作深</hi>蟻一柯扁舟成獨詠詩思尚能多<lb/>
露冷天光逼溪澄夜影圓水花含窈窕山吹縱清綿為<lb/>
覓洪崖侣重尋赤壁船翻愁孤鶴外迴互萬山連<lb/>
嵗晚氷生壑山深雪擁扄清齋須杞菊甘餌足參苓水<lb/>
繞階除静杉依石室青白雲麾不去晝影舞虚櫺<lb/>
緑鎖依松潤緗簾亂蘚斑吹笙花下散飛燕雨中還有<lb/>
<pb n="KR4d0494_WYG_002-27a"/>
客歸謀酒無言卧看山春禽忽相喚深樹兩關關<lb/>
綺疏收易卷紫盌罷分茶日煖聊行草風微好看花行<lb/>
窩君子宅懸榻故人家逺勝騎官馬聽雞趂早衙<lb/>
霜林收碩果雨檻卧幽芳留客山原枕分題玉井牀衣<lb/>
裘凝薄冷户牖宿殘香未覺成都逺風流獨草堂<lb/>
隠几風簷竹詩成酒病酥楓屯雲錦陣梅折海濤圖翠<lb/>
袖開筵出華簪折簡呼移舟促相就玉鱠斫生鱸<lb/>
簡冊驚前夢文章赴後期賞花時命駕愛竹屢題詩小<lb/>
<pb n="KR4d0494_WYG_002-27b"/>
草顛尤勝深杯醉不辭交游傾四海風雨夜吹箎<lb/>
風日宜芳嵗烟霞樂燕居坐深閒看月燭冷静修書臘<lb/>
醖紅生玉春盤緑間蔬但須門有客不問食無魚<lb/>
　　　名酒<lb/>
名酒不可得幽花誰送來秋霜垂鬢髪夕照在樓臺盡<lb/>
日山公醉何年庾信囘喚人吹玉笛移席坐蒼苔<lb/>
　　　無疑先生不逺千里訪某于寂寞之濵曽未旬<lb/>
　　　日賦詩留别雖無以欵未忍從也次韻且致繾<lb/>
<pb n="KR4d0494_WYG_002-28a"/>
　　　綣之私四首<hi>無疑先生南劍人</hi>
養親無復日不忍愛遺生一客獨髙義千山致逺情烹<lb/>
魚供溉釡秣馬促歸程從此延津路應將問耦耕<lb/>
酷暑秋仍熾幽花晚自香誰將百年意共付一窓涼事<lb/>
業青燈舊心期白髪長山林儘迂闊江海正蒼茫<lb/>
望氣秋横劍分光夜續鐙寒梅不鬭雪春水盡融氷座<lb/>
與賢人對門從稚子譍鄉祠應合樂豪傑若為興<lb/>
薦書慚不用空復意憐才共逐雙鳬去誰飛一鶚催鼎<lb/>
<pb n="KR4d0494_WYG_002-28b"/>
彛文字在几杖見聞來明詔求遺逸蒲輪孰可陪<lb/>
　　　題平逺趙公像<lb/>
將相先生舊江湖早退翁丹砂留劒客琴韻畣天工喬<lb/>
木荒烟合幽蘭宿雨同羅浮與衡岳猶想遇㝠鴻<lb/>
　　　題疎齋盧公像<lb/>
持節江湖外吟詩魏晉間長庚垂野迥病鶴倚秋閒玉<lb/>
局謀堪奕金鑾遂不還春來無宿草㸃㸃涿州山<lb/>
　　　次吳宗師韻題朱本初藏秀樓<lb/>
<pb n="KR4d0494_WYG_002-29a"/>
世傅垂紱裔蚤作采真遊引月池邊樹呼雲鶴外樓河<lb/>
圖留信史洛頌載歸舟無限吟詩興西山對九秋<lb/>
　　　和龔子敬竹亭詩<lb/>
萬竹尚書宅髙亭表素襟扶持自逺大臨睡極髙深風<lb/>
露兼秋色梧桐共晚隂惟應有棲鳳餘韻寄瑶琴<lb/>
　　　次韻馬伯庸少監四首<lb/>
仍嵗從巡幸山川識重臨講帷來濟濟馳道止駸駸五<lb/>
月衣裘薄諸生坐席深歸耕何待老莫問二疏金<lb/>
<pb n="KR4d0494_WYG_002-29b"/>
移蹕宫城曙烟花繞閣重來王俱屬籍稱使不傳𤇺賜<lb/>
席還清問囊書更手封恐煩宣室召視日轉蒼龍<lb/>
臣甫多愁思長歌拜杜鵑鑿崖通閣道積水放樓船惆<lb/>
悵霜横野栖遲雪滿顛經行看宿草碧色自年年<lb/>
太平知永日漸老惜芳晨論說慙孤學推揚負相臣退<lb/>
思常感慨拜賜每逡巡郊藪多閒地餘生託鳳麟<lb/>
　　　題趙繼清詩稿<lb/>
禮樂三千字才名二十春緑樽清坐客朱紱苦吟身海<lb/>
<pb n="KR4d0494_WYG_002-30a"/>
日香浮樹淮雲暖向人同年多要地早晚接朝紳<lb/>
　　　題草亭<lb/>
春雨夜鳴屋曉來青草生煖薫初舞蝶香近更啼鶯裁<lb/>
剪成書帶搴紉結佩瓊自非邵處士休放小車行<lb/>
　　　奉别阿嚕威東泉學士遊甌越<lb/>
憶昔同經幄春明下玉除掛冠俄去國連舸總盛書筍<lb/>
脯嘗紅稻蓴羮斫白魚莫言江上逺咫尺玉堂廬<lb/>
　　　寄白雲閒公講師<lb/>
<pb n="KR4d0494_WYG_002-30b"/>
古寺白雲閒鐘聲竹樹間唐詩留屋壁蜀道憶鄉關橘<lb/>
柚霜前送袈裟雨裏還重逢三十載刻石玉遮山<lb/>
　　　書趙節度建炎誥勅後<lb/>
義旅趨京國危城藉宿勲山從官位改世以故家聞誥<lb/>
勅遺先代圖經補闕文凄涼寶劒贈元自岳將軍<lb/>
　　　讀王伯儀參政中山周氏賑粟詩感嘆遂賦<lb/>
不作三年畜聊哉一日安素封能自富紅腐幸相完東<lb/>
里難為惠舂陵謾永嘆信知麟趾意秩秩寓周官<lb/>
<pb n="KR4d0494_WYG_002-31a"/>
　　　次韻劉伯温送王止善員外四首<lb/>
　　　　某今春與止善員外約三月致仕同遊武夷<lb/>
　　　　既而聞其扁舟江上遂不及與之别監憲學<lb/>
　　　　齋公送以七言律詩一章五言三章逺蒙録<lb/>
　　　　寄不勝慨然蓋公之所賦所以激清風于古<lb/>
　　　　道發大雅于儒林止善平生遂有見于久逺<lb/>
　　　　所係亦大矣輒次韻四篇追寄止善亦以頌<lb/>
　　　　公之盛德拙陋不工録呈愧悚一笑幸甚<lb/>
<pb n="KR4d0494_WYG_002-31b"/>
故人歸去甚清華公有新詩在小車天外秋聲先鴈陣<lb/>
雲邊清夢過蜂衙未尋舊宅山隂竹更憶𤣥都觀裏花<lb/>
擬叙别懐題紙尾目昏書字愧欹斜<lb/>
公門無俗客相識已經年歸有亷車送人知國士賢詩<lb/>
隨官事少身與盛名全省署居清切何曽種秫田<lb/>
衣冠懐故老翰墨送初筵老有詩囊在家從室磬懸豈<lb/>
知清剡興不賦武夷篇千仭西山雪髙情獨爾賢<lb/>
攜書山寺讀深夜接猿吟秋水銀河影春雲錦瑟音尊<lb/>
<pb n="KR4d0494_WYG_002-32a"/>
前思北海世外愧南金禹穴堪尋否涼風起夕隂<lb/>
　　　題黄思謙所藏雪窓蘭二首<lb/>
灃浦多芳草微風翠葉長墨雲開劒㦸香澤近衣裳書<lb/>
帶垂青簡璁珩委玉肪同心誰可並芝本産齋房<lb/>
手攬華鬘結化為樓閣雲幽人移近坐天女散餘芬九<lb/>
畹春光動三湘曉色分凌波送羅襪誰是鳳毛羣<lb/>
　　　送董生赴仙居尉<lb/>
黑髮仙居尉登髙解賦詩海邊迎日觀花底詠風漪臺<lb/>
<pb n="KR4d0494_WYG_002-32b"/>
府多仙友詩書即吏師勤亷須自力慰我故人思<lb/>
　　　寄段惟德憲副<lb/>
持斧雙溪上寒梅照髩華臨風懐鳳閣見雪憶龍沙夜<lb/>
訪山隂竹晨餐海上𤓰自嗟留滯久欲繼使君車<lb/>
　　　酬崔御史送熊掌<lb/>
熊掌來東國分甘到老夫鸞刀寒斷節翠釡煖柔膚兔<lb/>
脱中山醢魚藏丙穴腴藜腸渾未厭玉食恐時須<lb/>
　　　題金平章所藏竹石圖<lb/>
<pb n="KR4d0494_WYG_002-33a"/>
江水兼天碧篔簹滿谷生静和春雨重動挾晚風清投<lb/>
策看龍躍裁笙學鳳鳴千年倚磐石君子表幽貞<lb/>
　　　周彦文野泉圖<lb/>
舊邑成新隠山泉喜發蒙涵容常不溢挹注詎能窮豹<lb/>
飾山光潤龍眠石氣通還應化春雨為澤豈言功<lb/>
　　　逺法師圖像<lb/>
地浄縁心浄空真即性真白華無垢足金色化生身幽<lb/>
鳥時時現山花日日新願同陶處士相見過溪頻<lb/>
<pb n="KR4d0494_WYG_002-33b"/>
　　　虎溪三笑圖<lb/>
入社心無適過橋迹邁存自嗟機事失空與畫圖論白<lb/>
羽秋風静黄花夕露煩詎能隨衆笑我亦付無言<lb/>
　　　贈堯公開講鄱陽<lb/>
法席初鳴鼓龍天已滿空花飛檐外雨旛動室中風寶<lb/>
氣來天上金聲振楚東㸃頭無數石應是禮生公<lb/>
　　　用唐綦母著作韻送閒白雲長老還吳<lb/>
凌空一錫歸幾日到禪扉花交珠樹䋄苔長石人衣秋<lb/>
<pb n="KR4d0494_WYG_002-34a"/>
水依空浄浮雲映日微白雲無所住此際亦歸飛<lb/>
　　　寄吳宗師<lb/>
花發上陽紅宫袍醉晚風題詩酬怨鶴寫信寄飛鴻閶<lb/>
闔天光上蓬萊海氣中松聲一兩叠時寄看雲翁<lb/>
　　　米元暉山水<lb/>
耆舊襄陽逺新詩問水濵苔磯垂釣久竹院訪僧頻書<lb/>
畫晴虹夜衣冠怪石春由來多健筆俱不寫紅塵<lb/>
　　　雙駿圖<lb/>
<pb n="KR4d0494_WYG_002-34b"/>
真駿不受羈衝風忽競馳雪飜兩疋練塵引一編絲國<lb/>
士不並世神龍難力追故應雙劍氣昨夜起天池<lb/>
　　　步雪圖<lb/>
白雪深無際蒼松近有關謝公穿屐去陶令荷鋤還鶴<lb/>
舞千瓊樹猨吟萬玉山若非有仙骨誰得此清閒<lb/>
　　　踏雪圖<lb/>
送逺水橋滑山髙雪徑深乾坤無異色林壑有幽尋玉<lb/>
樹連雲起風泉落澗沈斷流無剡棹何以識山隂<lb/>
<pb n="KR4d0494_WYG_002-35a"/>
　　　題黄太史書老將行<lb/>
因觀老將行壯氣酒邊生健筆凌雲起長歌帶雨鳴藏<lb/>
鵝歸浦迥瘞鶴入江清最憶青神應寒泉不世情<lb/>
　　　周德尚見訪<lb/>
烏帽吟時側黄花對處閒詩成風雨外劍動斗牛間晝<lb/>
寂鸎啼樹春深竹滿山欣然聞好句多病愧柴關<lb/>
　　　城山閣<lb/>
最愛臨山郡城中自有山雲邊開翠牖日上擁青鬟酌<lb/>
<pb n="KR4d0494_WYG_002-35b"/>
酒為親壽擎書待子還仙翁重相許可以樂髙閒<lb/>
　　　挽胡伯恭令尹三首<lb/>
孔明雖少食安石自髙情丸藥黄鸝曉煎茶緑樹清劣<lb/>
能勝束帶俄復寫懸旌絲竹東門道凄涼忍重行<lb/>
歴歴言為教湛湛職有思誰能迎刄解真若治絲為閲<lb/>
世佳分子持平老吏師詔書詢守令空復薦章馳<lb/>
昔喜文書簡人知縣道真府君初在殯巷哭欲連村競<lb/>
渡哀魚鼈安居念犬豚小民猶識此遺愛豈空言<lb/>
<pb n="KR4d0494_WYG_002-36a"/>
　　　題劉昇卿崇軒<lb/>
名園當郡右峻嶺視山隂鐘鼓清時迥鶯花列屋深臨<lb/>
池春洗馬對雪夜鳴琴監石多王謝髙軒每共尋<lb/>
　　　覺非軒<lb/>
今日非昨日始覺昨日非龍光揮利刄鼠穴絶餘機德<lb/>
業收新效身心發妙輝空言成自誑何日聖賢歸<lb/>
　　　題南禪寺壁<lb/>
南禪寺北峰林影動秋空畫意聲塵表吟情水觀中幽<lb/>
<pb n="KR4d0494_WYG_002-36b"/>
叢收墜露老籜下微風不有維摩詰誰能丈室同<lb/>
　　　送長老住山<lb/>
持衣入祖寺彈指寶樓開白日交蛛網青山入鏡臺散<lb/>
花天女下行雨海龍囘應是飜經罷諸天送供來<lb/>
　　　送憲史武子宣<lb/>
建鄴多名勝前朝自汲來車書逢盛日簪紱見英才撤<lb/>
棘秋闈散拈花晝殿開修能兼積孝令譽稱烏臺<lb/>
　　　贈簡天碧畫士<lb/>
<pb n="KR4d0494_WYG_002-37a"/>
千仭青山裏和衣坐石苔看雲為雨去聽水共風來春<lb/>
盡揚雄老秋清宋玉哀故園誰賦得空對畫圖開<lb/>
　　　重贈<lb/>
雲氣連山動松聲夾雨寒抱琴穿竹逕留棹倚江湍夕<lb/>
照歸神女春隂帶錦官此生舊同里偏解寫潺湲<lb/>
　　　新作暖閣望陳溪山不至<lb/>
白雪滿虚空春生一粟中明窓塵帖帖圓鼎氣濛濛梅<lb/>
萼猶緘緑椒花欲獻紅誰能共來往惟有太丘翁<lb/>
<pb n="KR4d0494_WYG_002-37b"/>
　　　正月十一夜坐<lb/>
春雷晝初發夜雨遂沈沈晚得隠居趣静知生物心佛<lb/>
燈依坐近神鼓隔林深老病都無睡詩成聊自吟<lb/>
　　　暮春溪上作示涂振鐸<lb/>
久向山中住閒來上釣舟攜將青竹杖撑過白蘋洲稚<lb/>
子休相覓衰翁更少留東風吹雨起移繫屋西頭<lb/>
　　　用趙壎韻示次子延年<lb/>
治生先務本為學必成章念爾應門早無能韞匵藏詩<lb/>
<pb n="KR4d0494_WYG_002-38a"/>
書家世重師友嵗年長尚念鳴幽鶴輕毛戒妄翔<lb/>
　　　天藻亭壁下生二笋示幼子翁歸二首<lb/>
舍下生春笋兼旬丈尺髙為開鴛瓦脊放出鳳池毛覆<lb/>
屋通雲氣衝樓樹節旄連年雙碧玉聊寄一揮毫<lb/>
墓田雙瑞竹逺報謝鄉僧江上歸無日山中見未曽簡<lb/>
材生屋壁玉氣近書鐙茅舍秋風捲衝霄喜有朋<lb/>
　　　到寺<lb/>
到寺無僧住鄰翁立暮雲喜逢新過客為説故將軍野<lb/>
<pb n="KR4d0494_WYG_002-38b"/>
水寒先涸殘鐘暝不聞欲知何代建然竹讀碑文<lb/>
　　　夕照<lb/>
夕照散餘曛氤氲見物羣斗杓垂野迥空影界河分㑹<lb/>
弁懐瞻洛樓船憶祀汾荒村閒草木隨地有浮雲<lb/>
　　　移柴門次韻薛𤣥卿<lb/>
老寄池邊舍新移竹外門髙人知獨樂妙語往相存衣<lb/>
食隨年嵗文章付子孫惟求綺園輩白髪共清尊<lb/>
　　　答易小雅送商陸根<lb/>
<pb n="KR4d0494_WYG_002-39a"/>
商陸經年覓春深幸見分斸同黄獨雪坐對白花雲參<lb/>
术資芳澤芝蘭競宿熏道家空作脯寧與筍蔬羣<lb/>
　　　織錦迴文詩<lb/>
宛轉千蠶緒綢繆一寸心文章遺彷彿情識墮幽沈春<lb/>
日關雎意秋風蟋蟀音文園空解賦終愧白頭吟<lb/>
　　　題畫馬<lb/>
房家千里馬寫出渡江時煙霧連城起風雲六月馳尚<lb/>
方催進馭勇士不能騎苜蓿成秋草空寒太液池<lb/>
<pb n="KR4d0494_WYG_002-39b"/>
　　　贈上清髙士吳霞所<lb/>
祕殿辭嚴直匡廬覓重遊喜逢飛珮客同上釣魚舟圖<lb/>
畫龍鱗濕衣裳鶴羽脩松聲過溪好為寫素絃秋<lb/>
　　　題春塘謝公程文<lb/>
科第因時重人材致力專文園尋舊稿魯壁䕶殘編青<lb/>
紫空遺恨蟲魚更别箋運隨麟狩盡宴託鹿鳴先獨斷<lb/>
繇今聖賔興放昔傳詎聞深美意並世一陳前<lb/>
　　　題秋山圖<lb/>
<pb n="KR4d0494_WYG_002-40a"/>
峰迥留深隠天清接素袍棲身斷人蹟遊目送鴻毛樹<lb/>
挂栖厓鷙藤懸飲子猱龍眠石澗冷虎撼樹根牢木客<lb/>
吟時共山樵奕處遭浮雲過水盡孤月挾霜髙羽使來<lb/>
三島胎僊舞九皋左招玉斧飲右攬赤松遨空色收寥<lb/>
廓虚聲起繹騷彈琴遺古散載酒棹輕舠遂向圖中見<lb/>
誰能世外逃乗槎幾月至一泛九秋濤<lb/>
　　　哭熊昶之<lb/>
居官常獨處論事每平心獄用春秋斷囊無暮夜金家<lb/>
<pb n="KR4d0494_WYG_002-40b"/>
園聊伏臘江路足登臨名酒應常得幽人亦重尋築堤<lb/>
行冉冉修社坐深深環堵書連竹空林月照琴四年嗟<lb/>
契濶千載入沈吟陶令餘瓶粟黔生正斂衾孤兒承薄<lb/>
禄苦節奉遺音白髪秋多感青山夕已隂敦亷猶可望<lb/>
虚偽庶能箴郡乗誰傳信來車失所欽<lb/>
　<lb/>
　<lb/>
　道園遺稿卷二<lb/>
</p>
<p>
</p>
  </div>
<div>
<head>道園遺稿卷三</head> <lb/>
    <p>
<pb n="KR4d0494_WYG_003-1a"/>
欽定四庫全書<lb/>
　道園遺稿卷三<lb/>
　　　　　　　　　　　　　元　虞集　撰<lb/>
　　七言律詩<lb/>
　　　代祀西嶽畣袁伯長王繼學馬伯庸三學士二<lb/>
　　　　首<lb/>
紫禁沉沉曙色低奉祠羣使已班齊承恩歸院迷烟樹<lb/>
乗傳開關踏雪泥蹀躞共憐騎苑馬逶迤不若聽朝雞<lb/>
<pb n="KR4d0494_WYG_003-1b"/>
山川有事寧辭逺咫尺成都是國西<lb/>
棧道年年葺舊摧已将平易履崔嵬經行關輔圖中見<lb/>
夢戀鄉山馬上來諸葛精神明似日相如情思冷於灰<lb/>
重思親舍猶南國願託江波去却回<lb/>
　　　自仁壽回成都<lb/>
還鄉思速去鄉遲王事相縻敢後期里父留㸔題壁字<lb/>
山僧打送捨田碑胡桃笻竹南方要盧橘枇杷上國知<lb/>
此日君親俱在望徘徊三顧欲何之<lb/>
<pb n="KR4d0494_WYG_003-2a"/>
　　　題王庶山水<lb/>
蜀人偏愛蜀江山圖畫蒼茫咫尺間駟馬橋邊車盖合<lb/>
百花灘上釣舟閒亦知杜甫貧能賦應嘆揚雄老不還<lb/>
花重錦官誰得見杜鵑啼處雨斑斑<lb/>
　　　張道士蜀山圖<lb/>
碧玉參天是蜀山舊曾飛度歴孱顔松風上接空歌外<lb/>
蘿月長懸合景間試劍丹崖秋隼疾濯纓清澗夜龍閒<lb/>
君家虚靖歸來日冉冉蓬壺為憶還<lb/>
<pb n="KR4d0494_WYG_003-2b"/>
　　　范文正公書伯夷頌二首<hi>并序</hi>
　　　　伏承主奉范君示先世詔及文正公手書伯<lb/>
　　　　夷頌令集題識仰惟前賢爭光日月不敢妄<lb/>
　　　　有贊述輒以鄙句奉謝用表惓惓景慕之意<lb/>
　　　　云<lb/>
慶厯元臣細字書清風直與伯夷俱潞韓並識何舂應<lb/>
秦賈爭藏實衊汙神物䕶持天愛寳子孫驚喜海還珠<lb/>
敢以微塵讚喬岳願推餘砭及頑夫<lb/>
<pb n="KR4d0494_WYG_003-3a"/>
企仰前賢嵗月深阿衡事業伯夷心義田猶是當時禄<lb/>
遺像能令百世欽竊頌詩書求彷彿黙嗟人物轉銷沉<lb/>
誰人浪漫矜家世㸔取天平萬石林<lb/>
　　　拜歐陽文忠公遺像<lb/>
知公難遇已當年况復瀧岡十世阡金石舊藏存刼火<lb/>
丹青遺廟祀鄉賢終身未必慙韓愈作者誰能繼馬遷<lb/>
鳴鳳不聞驚嵗晏長懷清潁一茫然<lb/>
　　　輓文文山丞相<lb/>
<pb n="KR4d0494_WYG_003-3b"/>
徒把金戈挽落暉南冠無奈北風吹子房本為韓仇出<lb/>
諸葛安知漢祚移雲暗鼎湖龍去逺月明華表鶴歸遲<lb/>
何須<hi>一作人</hi>更上新亭望大不如前灑淚時<lb/>
　　　從兄徳觀父與集同出榮州府君宋亡隠居不<lb/>
　　　　仕而殁集來吳門省墓從外親臨卭韓氏得<lb/>
　　　　兄遺蹟有云我因國破家何在君為唇亡齒<lb/>
　　　　亦寒不知為誰作也撫誦不覺流涕因足成<lb/>
　　　　一章併發其幽潛之意云<lb/>
<pb n="KR4d0494_WYG_003-4a"/>
我因國破家何在君為唇亡齒亦寒南渡豈殊唐社稷<lb/>
中原不改漢衣冠温温雨氣吞殘壁泯泯江潮擊壊欄<lb/>
萬里不歸天浩蕩滄波隨意把漁竿<lb/>
　　　興聖宫朝退次韵袁伯長見貽是日上加尊號<lb/>
　　　　禮成告謝集即東出奉祠齋宫<lb/>
翠盖重重寳扇斜從官穿栁散慈鴉過宫路逺紆天步<lb/>
上壽杯深閣雨花玉貫兩虹通象錦衣成五綵練雲霞<lb/>
奉祠東出蓬萊道春水鳬鷖踏漢槎<lb/>
<pb n="KR4d0494_WYG_003-4b"/>
　　　朝廻和周南翁待制韵<lb/>
三十六竽吹鳳皇九重春色絢天光卿雲㣲動旌旗煖<lb/>
湛露初稀草木香貝葉神師東度嶺金輿馴象北浮洋<lb/>
小臣職在歌功徳拜手陳詩對日長<lb/>
　　　挽歌辭<lb/>
中天太白貫晴虹頃刻龍飛返上宫萬國共賔暘谷日<lb/>
羣臣忍把鼎湖弓潛蕃回首金山逺顧命傷心玉几空<lb/>
聖主巳頒哀痛詔蒼生有淚灑西風<lb/>
<pb n="KR4d0494_WYG_003-5a"/>
　　　和李秋谷平章小車詩<lb/>
雪晴宫草隠晴沙相國朝天試帝車班馬晝移温室樹<lb/>
鳴鸞晨度掖垣花搴帷每命賢俱載趣駕頻煩使至家<lb/>
此日龍門誰執御擁紅正履侍金華<lb/>
　　　送朱伴讀南歸<hi>仁卿</hi>
喜子南歸盱水上經過為我問臨川㡬家橘柚霜垂屋<lb/>
何處蒹葭月滿船應有交逰憐逺道試從父老説豐年<lb/>
寒機早晚成春服一一平安報日邊<lb/>
<pb n="KR4d0494_WYG_003-5b"/>
　　　送李通甫赴湖廣行省都事<lb/>
黄鶴樓前江水春江花飛接渡江人日長青瑣文書簡<lb/>
雨過滄洲杜若新應共庾公揮扇坐每尋崔顥賦詩頻<lb/>
三公舊掾多為相行見廻車載繡茵<lb/>
　　　畣周伯輝<hi>翔鳳</hi>
百酌宫壺醉曉霞望中鴻鵠盡天涯故園賔客千金賦<lb/>
飛燕尋常百姓家上國春深花滿眼河陽市上果盈車<lb/>
古來鐘鼎多憂思待得人間兩鬢華<lb/>
<pb n="KR4d0494_WYG_003-6a"/>
　　　伯輝北山堂<lb/>
北山有萊中作堂樂只君子不可忘紫氣常占少㣲下<lb/>
壽星今在長沙傍佳哉競秀五男子少者逺客諸侯王<lb/>
執筆題詩嗟未敢杜陵之祠烟樹荒<lb/>
　　　柬鄧善之<lb/>
山雨不來喧靜夜江雲猶為䕶晴朝一羣青雀墻花老<lb/>
㡬個黄鸝苑樹遥何有深心期管樂獨無髙步接松喬<lb/>
未能徑去成飄忽且可相從慰寂寥<lb/>
<pb n="KR4d0494_WYG_003-6b"/>
　　　用退朝韵奉懷伯長試院乆别<lb/>
藝闈羣䇿手封斜徧閲縱横墨濕鴉拜賜頻酣千日酒<lb/>
思歸寧惜少年花此時吟詠齋宫曙同是瞻承絳闕霞<lb/>
想有小團分學士好将新水試浮槎<lb/>
　　　送髙尚志下第歸江西<lb/>
清霜木葉水多灣知有荆人抱璞還龍擁湖波迎月下<lb/>
豹乗雲氣候林間殺青汗簡三冬足生白虚齋一日閒<lb/>
㑹望斗牛尋寳劍春朝佩入紫薇班<lb/>
<pb n="KR4d0494_WYG_003-7a"/>
　　　題李道復所作艾全真乃父墓銘<lb/>
道人何處京城中擬託斯文壽乃翁萬里烟塵惟兩屐<lb/>
一時製作見羣公江湖所過蛟龍識金石他年物怪通<lb/>
我憶廬陵多舊事瀧岡阡樹足秋風<lb/>
　　　次韵三首<lb/>
春去園林百草生千源流漲到池清心期自與浮雲逺<lb/>
鬢髪新如積雪明白苧寛裁無束帶黄冠小製不垂纓<lb/>
故人相見那相憶但聽横空鶴數聲<lb/>
<pb n="KR4d0494_WYG_003-7b"/>
丹閣岧嶤地最親頻年染翰侍嚴宸九疑鳳去荒烟外<lb/>
三月鵑啼野水濵日落賈生将去宅江迎庾信獨歸人<lb/>
五湖不逺閑身在扶杖風前詠暮春<lb/>
今代廣文真畫師蘓州把筆更題詩白雲逺海意蕭散<lb/>
明月滿樓光陸離積妄已空前日夢清狂那憶少年時<lb/>
老夫獨感深相慰盛徳加餐報祝規<lb/>
　　　眉菴自賦二首<lb/>
新春名字合更新偶託眉菴作主人本不求妍何用妬<lb/>
<pb n="KR4d0494_WYG_003-8a"/>
從來無悶豈須顰曉對逺山烟冉冉晚臨流水照𥻘𥻘<lb/>
成都畫手應無數憑仗他年冩得真<lb/>
憶自當年學畫眉畫成何意望人知鑒觀水影真無愧<lb/>
接對天光豈有私獻笑豈隨桃灼灼效顰應許栁絲絲<lb/>
菴中妙用何聞見未及東風賦紫芝<lb/>
　　　次韻寄謝魏雄卿録事表兄<lb/>
短棹移家竹樹東曉鬟擁翠夜鐙紅誰為重客投卭令<lb/>
徒有髙堂舍盖公白雪上鬚無藥染絳霞盈頬已樽空<lb/>
<pb n="KR4d0494_WYG_003-8b"/>
憑君莫笑黄花冷自有清吟與客同<lb/>
　　　和偰世南除西臺御史<lb/>
鳳池共愛十年身一榜今為七爭臣識字觸邪誰與敵<lb/>
讀書知律自能神闗中多少遭逢甚輦下同年聚散頻<lb/>
萬里玉門歸控制向來投筆亦儒巾<lb/>
　　　游岡子原呈王學士<lb/>
岡子原頭春色濃小車晨出㸔東風雨餘林潤人烏好<lb/>
日煖沙平我馬同西引峰巒來座上東瞻樓閣<hi>一作觀</hi>起<lb/>
<pb n="KR4d0494_WYG_003-9a"/>
天中詠歸莫作匆匆晚儻解相逢擊壤翁<lb/>
　　　次韻寄元復初二首<lb/>
木落天清悲素秋故人何處海東頭尊前夜月仍留户<lb/>
天際浮雲重倚樓影靜梧桐餘倦鳥眼明洲渚自輕鷗<lb/>
人生㑹合真堪惜長憶春風從兩騶<lb/>
黄粱夢覺人千里白璧歸來月一缸尊酒㡬時忘北海<lb/>
束書無路到東牕卧龍宛宛氷生壑飛鶴翩翩雪灑江<lb/>
無限心期總寥落秋風烟樹引歸幢<lb/>
<pb n="KR4d0494_WYG_003-9b"/>
　　　次韻馬可山人見招二首<lb/>
天意茫茫故可知無端感慨又先之百年開濟輸前輩<lb/>
萬里登臨在此時袖手㸔雲歸去晚舉頭見日坐來遲<lb/>
忽聞八月靈槎到欲及西風理釣絲<lb/>
愛此髙槐十畝隂偶來相對理瑶琴江湖有夢扁舟逺<lb/>
風雨無人陋巷深濁酒竟成終日醉花枝聊學少年簮<lb/>
若為後死乘雲去爛漫銷除感物心<lb/>
　　　次仲章韻二首<lb/>
<pb n="KR4d0494_WYG_003-10a"/>
日射飛塵下界昏遥瞻積翠是君門鳳鸞天上今何夕<lb/>
雞犬雲中第㡬村瑶草無人能逺寄玉天有道可長存<lb/>
晴虹東去連滄海儻遇安期與試論<lb/>
深屋古仙䨇碧眸淵淵玉色象春浮上方烟霧日千變<lb/>
清晝風雲時一游傾耳松濤惟立鶴廻頭塵海不藏鷗<lb/>
飛飛㡬欲吹笙去千嵗歸來恐更愁<lb/>
　　　無塵道人<lb/>
雲霧為衣月作裳天壇獨自禮虚皇龍収古劍沉秋水<lb/>
<pb n="KR4d0494_WYG_003-10b"/>
鶴識神丹起夜光金井有聲惟墜露玉堦無色乍凝霜<lb/>
無端下界松風動又欲飄然上鳳皇<lb/>
　　　和上都華巖長老見寄二首<lb/>
講帷秩秩退晨朝咫尺東方寳月遥湛露甫承天子賜<lb/>
慈雲還赴梵王招毗耶一日香薰普瀛海羣公意氣飄<lb/>
白髮故人非玉局敢将詩句畣㕘寥<lb/>
上帝曾承絳闕朝屬車日向寳城遥生公屢講中邊味<lb/>
宋玉空吟大小招梵網千重隨鏡現天香八月向風飄<lb/>
<pb n="KR4d0494_WYG_003-11a"/>
手開樓閣能來往常候晨雞碧海寥<lb/>
　　　和斷江恩上人緑松見貽之句<lb/>
誰将古色伴幽悰百尺長松對一翁子落雨餘棋局在<lb/>
影搖雲際水瓶空倚藤老大何惆悵覆地隂凉待欝葱<lb/>
挽著萬牛須晚嵗手開樓閣五雲東<lb/>
　　　題了堂悟上人溪聲閣<lb/>
磨衲歸來閣倚坡池開半月引泉過蒼龍入鉢斂風雨<lb/>
白象捲湖吹浪波宴坐不眠花寂寂飛行無跡竹娑娑<lb/>
<pb n="KR4d0494_WYG_003-11b"/>
廣長舌相何時了未覺游人一偈多<lb/>
　　　賦松濤齋<lb/>
曾游海上聽松風積雪千峰水接空細若鳳箾䨇嫋嫋<lb/>
雄於鼉鼓萬鼕鼕玉堂夜直蟾光裏銀漢秋横劍氣中<lb/>
欲截斷槎乘浩蕩兩樵相對此時同<lb/>
　　　賦雪洲<lb/>
江上經年積雪多長洲化作玉坡陁舊時射虎迷蹲石<lb/>
薄暮歸漁認擁簑河伯作宫龍獻璧湘靈遺珮鳳停梭<lb/>
<pb n="KR4d0494_WYG_003-12a"/>
鳬鷖容與江花發更待春來生水波<lb/>
　　　送茅秀才歸茅山<lb/>
茅君兄弟茅山裏㡬代曾孫骨尚清傳得元經還自讀<lb/>
餌将蒼术不須耕鶴隨雲氣來金闕鳳合風聲度玊笙<lb/>
為問仙郎老仙伯書來應許學長生<lb/>
　　　送韓伯髙浙西僉憲<lb/>
五月樓船過大江海風吹雨灑船忩雲銷虹蜺横山閣<lb/>
潮落黿鼉避石矼闕下諫書誰第一濟南名士舊無䨇<lb/>
<pb n="KR4d0494_WYG_003-12b"/>
湖隂暑退多魚鳥應勝愁吟對怒瀧<lb/>
　　　寄馬叔惠福建僉憲<lb/>
荔子枝頭火齊紅髙堂紈扇坐薰風湘筠簟冷魚波合<lb/>
海栢梁深燕雨通絡緯豈知秋袂薄扊扅長憶曉餐同<lb/>
禁城來㸔花如錦誰道清霜觧惱公<lb/>
　　　題故太子少傅翰林承㫖李野齋幽居圖<lb/>
車盖歸來托逺林魯山<graphic n="KR0886" url="https://raw.githubusercontent.com/kanripo/KR-Gaiji/master/images/KR0886.png" mimeType="image/png"/>崒魯原深漁樵相識頻分席<lb/>
賔客時過共賜金百嵗儀刑猶近古五朝文物至於今<lb/>
<pb n="KR4d0494_WYG_003-13a"/>
披圖想見登臨地松滿徂徠起夕隂<lb/>
　　　奉元王氏孝義詩<lb/>
隂隂榆栁䕃韋村中有烏頭孝義門耕織事均家益贍<lb/>
絲麻親盡義彌敦蜜蜂日暖開忩户慈竹春深長子孫<lb/>
先世此邦嘗賜履為歌遺俗却銷魂<lb/>
　　　賦張志甫八十<lb/>
身閲昇平近百齡顔如玉雪鬢如星逺移湘竹堪扶老<lb/>
舊種蒼松已茯苓頻見大官躬致饋蚤令掌故口傳經<lb/>
<pb n="KR4d0494_WYG_003-13b"/>
古來名士多肥遯徧與題詩歴下亭<lb/>
　　　送道士危亦樂歸臨川<hi>并序</hi>
　　　　予寓居臨川三十年而隨牒京師之日過半<lb/>
　　　　愛其山水之明秀而未盡游也喜其風俗之<lb/>
　　　　馴雅而未盡觀也樂其人物之修整而未盡<lb/>
　　　　交也然視臨川則為故鄉矣以其視之也切<lb/>
　　　　故其懷之也深故見其人則喜遺其人則若<lb/>
　　　　失亦人之情也况為賢者乎驪塘危氏臨川<lb/>
<pb n="KR4d0494_WYG_003-14a"/>
　　　　之望族文學雅正之士世世而有之故予所<lb/>
　　　　謂不得盡交者也亦樂危氏之俊彦也學道<lb/>
　　　　上清山中以翹楚見稱信乎名家子孫非常<lb/>
　　　　人所可及往年亦樂之從父曰虚室君與予<lb/>
　　　　最相善虚室歸江南予嘗送之曰落花如海<lb/>
　　　　思歸夜剪燭裁詩又送君觀乎此其風致盖<lb/>
　　　　可想見于是十五年矣則亦樂之行予獨能<lb/>
　　　　無言以叙其懐歸之意乎予且歸休将從子<lb/>
<pb n="KR4d0494_WYG_003-14b"/>
　　　　於江湖之上周覽山川而歌詠其風俗以託<lb/>
　　　　諸其人焉尚未晚也叙而繫之詩曰<lb/>
上清仙子臨川客蹔入金門即賦歸夜月㣲聞䨇玊珮<lb/>
香塵不染五銖衣從游元圃暄風暢坐讀黄庭墜露稀<lb/>
華盖風前如覓我應㸔白鶴向西飛<lb/>
　　　送張用鼎還鄉<lb/>
張郎兄弟人皆説二陸才華未足多騏驥西風開道路<lb/>
芙蓉初日照江波周官雅頌賔興禮漢代偏崇茂異科<lb/>
<pb n="KR4d0494_WYG_003-15a"/>
為語州人胡處士清時何故覔漁簔<lb/>
　　　題大都香山寺圖<lb/>
香山蒼翠帝城西古寺髙飛北斗齊繞屋清泉龍穏卧<lb/>
對簷老樹鳳長棲曾陪退相㝷山徑亦共幽人躡石梯<lb/>
忽見畫圖驚十載春雲秋雨不勝題<lb/>
　　　為馬竹所照磨題香山圖<lb/>
古寺深沉壓巨鼇畫圖重見記曾遨曉城宫闕烟花合<lb/>
夜壑風濤樹木髙雨靜卧波䨇劍影天清歸路一鴻毛<lb/>
<pb n="KR4d0494_WYG_003-15b"/>
東都九老名猶在瀟洒誰同白紵𫀆<lb/>
　　　端午節飲客與趙伯髙<lb/>
龍沙氷井夏初融簪筆長隨避暑宫蠟燭烟輕留賈誼<lb/>
銅盤露冷賜揚雄南村久病思求艾北客多情問轉蓬<lb/>
忽聽滿船歌白紵翻疑昔夢倚春鴻<lb/>
　　　用蕭性淵詩一句足成一章送常伯昂<lb/>
華盖芙蓉入座清清雷踈雨過虚庭永言自媿難傳世<lb/>
急就成章易滿屏好客無情憐白髮幽人相顧説丹經<lb/>
<pb n="KR4d0494_WYG_003-16a"/>
簞瓢便了餘生事空枉輕車到野坰<lb/>
　　　題時録判齊山吟巻<lb/>
濟南名士古來多此地登臨孰有過山影蘸湖春雨樹<lb/>
泉流滿郡晚風荷客生江國猶思憶人念鄉關想詠歌<lb/>
千古齊山青未了李邕杜甫奈愁何<lb/>
　　　王真人眉叟在京上都賜酒唱和<lb/>
真人燕處自髙堂逺賜宫壺出上方給傳許乘飛廐馬<lb/>
侑樽仍有大官羊一天雨露凉如洗四座賔朋喜欲狂<lb/>
<pb n="KR4d0494_WYG_003-16b"/>
起賦新詩誇得意西風傳送及<hi>闕</hi>
　　　送張伯雨入茅山二首<lb/>
獨棹扁舟入白蘋隠居舊宅去棲真囊懸肘後惟丹訣<lb/>
書到人間稱道民未覺白雲留住晚也應蒼术寄來頻<lb/>
手栽松上孤飛鶴知是華陽第㡬人<lb/>
隠居聞道無人蹟麋鹿來依積雪深每占雲氣得芝术<lb/>
莫怪丹光穿樹林茅君自騎一虎下木客或與羣猿吟<lb/>
知爾此時最相憶遲予飛屩度千岑<lb/>
<pb n="KR4d0494_WYG_003-17a"/>
　　　次韻熊太古題金石編<lb/>
上林昔見衆芳來春雨湛涵詠有萊何處北山留客住<lb/>
未聞東閣為君開畫須具眼方留迹琴有知音不用媒<lb/>
多學少成多老我每㸔精義欲成灰<lb/>
　　　次韻錢翼之冩大學衍義局中詩卷<lb/>
貝葉西傳凈業塵泥金萬軸等長身清閒邃殿仍稽古<lb/>
寂寞遺書亦發春承詔外庭須老手揮毫仙館屬才人<lb/>
重觀舊事思天上白水揚雄野水濵<lb/>
<pb n="KR4d0494_WYG_003-17b"/>
　　　題王本齋歴官紀年畫像<lb/>
歴官貴與年俱進列畫衣冠若弟兄出節遺風仍鎮海<lb/>
生祠嘉樹各專城丹心不改兼終始白髮微添更老成<lb/>
清夢㡬時求傅説平時早合識真卿<lb/>
　　　謝僧以長送銅龜水滴<lb/>
贈我銅龜盛硯水想君久已伴題詩斑斕隠約知千嵗<lb/>
繅藉丁寧愧妙詞豈有文章須潤色况能經濟屬論思<lb/>
祇應六月俱忘息灌沐清泉自奉持<lb/>
<pb n="KR4d0494_WYG_003-18a"/>
　　　題靜壽道人自誌後<lb/>
對雪鼓琴張道士八十二嵗顔如春世外異書聊過目<lb/>
人間樂事自終身如如常住誰為死擾擾相仍故是塵<lb/>
知爾既忘欣戚意安排何用賦詩頻<lb/>
　　　挽危公逺道士<lb/>
剪燭裁詩憶送君落花如海政繽紛㡬廽分别未為老<lb/>
一日音容杳不聞珠樹露寒蝉委蛻玊樓風急鶴離羣<lb/>
自吟新句成竒䜟只許人間禮白雲<lb/>
<pb n="KR4d0494_WYG_003-18b"/>
　　　與筆生<lb/>
聖明天子御奎章翰墨昭回日月光畫殿風微䨇鳳翥<lb/>
春池波暖六龍驤侍臣近榻誇先得内史開函喜自将<lb/>
借問紫毫誰所製發揮神化未渠央<lb/>
　　　白雲閒上人以橘一枝見贈予作詩以謝<lb/>
洞庭嘉實龍興種百顆同枝重壓簷折遺忽疑千樹盡<lb/>
分嘗猶足十人兼貢餘沾賜今難得霜後題詩尚可添<lb/>
只欠吳姬團錦幄霏香噀霧玊纎纎<lb/>
<pb n="KR4d0494_WYG_003-19a"/>
　　　答舒真人送牡丹二首<lb/>
真人棋罷小徘徊手剪忩前紫綺來天女不嫌雲霧薄<lb/>
洛神親擁髻鬟堆已令老鶴婆娑舞更注清泉瀲灔盃<lb/>
莫遣巢翁知盛事詩筒日日片雲催<lb/>
曉來睡重不聞鐘仍嘆㸔花似霧中貪賞金盤承宻露<lb/>
不知玊樹倚春風戰酣淮水碁應勝雪擁藍闗句更雄<lb/>
欲畫新圖宜正午須憑貍目騐芳藂<lb/>
　　　送胡古愚<lb/>
<pb n="KR4d0494_WYG_003-19b"/>
仙館醉餘千石酒上林吟遍百花風拾遺徒歩頭成白<lb/>
供奉歸來錦更紅晚下紫薇憐病鶴春風緑水送冥鴻<lb/>
故人江上如相見為借扁舟候秃翁<lb/>
　　　游小姑及彭浪廟承學士命以示畢推官因次<lb/>
　　　　韻二首<lb/>
天作孤岑自㡬時髙危並見古人詩身當委注下無底<lb/>
影絶旁縁終不移波浪秋隨天漢淨風雲未盡海門馳<lb/>
釣竿拂樹思長往應有沙鷗已得知<lb/>
<pb n="KR4d0494_WYG_003-20a"/>
廻舟却往彭浪石還藉枯笻得自持外險内安<hi>闕</hi>者樂<lb/>
東流西洑渡來知追隨過客應無事迎享神君遂有詩<lb/>
消得清秋好風日經邱㝷壑昔為誰<lb/>
　　　送栁唐佐懷孟總管<lb/>
滿縣花開二月初郡人日望栁侯車醉翁白髪詩情在<lb/>
好客清言吏事餘河水煮魚頻入饌柿林収葉徧留書<lb/>
欲從太守借盤谷手自搴茅結隠廬<lb/>
　　　題李息齋竹二首<lb/>
<pb n="KR4d0494_WYG_003-20b"/>
文翁冩竹鬢成絲不作茭蘆與栁枝日色分明見真本<lb/>
天公端的是吾師動搖如有禽相語偃蹇惟餘石不移<lb/>
靄靄春雲好才思千姿萬態總相宜<lb/>
已學夷齊願息隂如何逐日轉蕭森發揮自出形容表<lb/>
摹冩誰知造化心持贈不堪憐苦節卷懷無迹愧幽㝷<lb/>
更㸔月夜風塵定着意沉沉落墨深<lb/>
　　　題先天觀<lb/>
畫來新搆先天觀便欲工吟勝畫師山挾風聲雷起陸<lb/>
<pb n="KR4d0494_WYG_003-21a"/>
水涵天影日當池長生有道行行到生處無為了了知<lb/>
不是三年不題句巻中為有范梈時<lb/>
　　　次韻雲章丈欲訪徳機學士故以末句相屬兾<lb/>
　　　　以因行致之<lb/>
風雨相求越一邦無多苗藿庶充腸東風吹雪開梅蕚<lb/>
南斗無河避劍光力薄薦書空汗漫情多愁髮易蒼浪<lb/>
故人范叔清秋鶴誰共吟詩月滿堂<lb/>
　　　予與胥翁亞仙自劍池觀山水遇客石橋吳氏<lb/>
<pb n="KR4d0494_WYG_003-21b"/>
　　　　訪自牧長老於昭福時寺新成方卜門向予<lb/>
　　　　與亞仙皆以正對大羅為妙一時同遊約齋<lb/>
　　　　朝輔朝佐皆吳氏之良而牧亦吳出也莫不<lb/>
　　　　共贊其美因為賦詩以識之<lb/>
重卓招提坐石溪開關更欲面羅池西來萬𣲖分明意<lb/>
前列諸峯蒼翠姿脩竹踈松通一徑㣲雲淡月立多時<lb/>
千年白鶴重來晚觧向児孫話祖師<lb/>
　　　去冬過昭福留詩溪上牧所既而蒙半村先生<lb/>
<pb n="KR4d0494_WYG_003-22a"/>
　　　　與國賔茂才青雲諸名勝相繼屬和盛意不<lb/>
　　　　可忘也先從牧翁寄此尚須面叙區區也<lb/>
隱居曾見繞清溪屋上青山屋下池老子風流宜白髮<lb/>
阿戎翰墨稱雄姿每懐髙閣㸔雲後投宿比隣聽雨時<lb/>
安得青藜同照夜題詩寄惱牧牛師<lb/>
　　　贈丹士<lb/>
神仙有詠煉丹砂服食三年鬢不華自有錦囊収曉露<lb/>
何妨玉椀泛春霞倚松吟嘯風生袖採藥歸來月滿沙<lb/>
<pb n="KR4d0494_WYG_003-22b"/>
肘後方聞多至劑青粘何日到山家<lb/>
　　　題朱澤民畵<lb/>
松外浮雲過眼空前瞻無際後無終㡬畨白雪經行地<lb/>
數尺蒼髯俯仰中健筆祇今韋偃老吟詩誰似杜陵窮<lb/>
悠悠無限滄洲興問取騎驢傲兀翁<lb/>
　　　題董生畫<lb/>
李公昔守清江上翰墨交游有稚川每從逺海風雨至<lb/>
共對小山松桂眠撥鐙何處得古法臨池忽欲無千年<lb/>
<pb n="KR4d0494_WYG_003-23a"/>
嗟哉李氏孫尚㓜川翁家學子能傳<lb/>
　　　羅若川畫松<lb/>
暮春多雨晝冥冥羅生畫松當素屏老蛟化為劍氣黑<lb/>
白鶴下啄苔痕青傳來日暮自篝火夢入幽巖㝷茯苓<lb/>
不遇胡僧露雙脚石函自了讀殘經<lb/>
　　　又次游仙游山詩韻<lb/>
巃嵸山木小軒東梔子花開鼻觀通嘉節喜逢風雨外<lb/>
幽懷多付笑譚中詩成彩筆從人冩醉後朱顔與衆同<lb/>
<pb n="KR4d0494_WYG_003-23b"/>
却怕有人知此樂枉将山水繫愚公<lb/>
　　　董掾湖山堂<lb/>
九江秀色何處好新堂正值甘棠湖春水初生蕩洲渚<lb/>
晚風欲起散魚鳬自公退食對脩竹教子讀書編緑蒲<lb/>
知君亷恕足隂隲行見髙門紆紫朱<lb/>
　　　留上方道院<lb/>
卜隱山中事已遲歸來無處着幽棲行穿深谷却車馬<lb/>
借宿髙齋慚黍雞茶為彌明分石鼎燈從太乙借青藜<lb/>
<pb n="KR4d0494_WYG_003-24a"/>
百年身世半塵土一日林泉何足稽<lb/>
　　　寄陳湛堂法師<lb/>
月宫桂子落岩阿想在林間閲貝多持足地神衣拂石<lb/>
獻珠天女襪凌波香因結願留龍受水為烹茶喚虎䭾<lb/>
寄到竹西無孔笛吹成動地太平歌<lb/>
　　　送胡士恭<lb/>
十年京國擅才華宰相頻招載後車太液蒼涼黄鵠羽<lb/>
元都爛漫碧桃花三清風露仙人館萬里烟塵野老家<lb/>
<pb n="KR4d0494_WYG_003-24b"/>
拂拭舊題如隔世華星明漢望歸槎<lb/>
　　　送霜林西白長老用太白起句<lb/>
峨眉山月半輪秋我憶家鄉亦白頭脚踏岡源流去水<lb/>
身隨海岸到時舟長空一鳥飛無迹白雪千峯爛不収<lb/>
却笑坐來銷刼石雲興百<hi>闕</hi>若為酬<lb/>
　　　寄白雲閒上人<lb/>
龍興寺裏白雲房不到于今二十霜橘柚向來垂屋重<lb/>
松筠此日過人長千函秘典心源淨百嵗長□幽頬香<lb/>
<pb n="KR4d0494_WYG_003-25a"/>
若念尚書舊行履三生石上莫忘鄉<lb/>
　　　寄訢笑隱<lb/>
垂手毗耶憶舊勞諸天幢㦸擁林臯開軒坐見青松老<lb/>
倚閣間㸔白浪髙曉日上林隨步屐春雲如海在揮毫<lb/>
經年不得江東信獨立長春送羽毛<lb/>
　　　陳君璋新園池亭得烟雨横塘舊扁表之本漁<lb/>
　　　　埜陳氏之物我大父尚書公所書也尚書書<lb/>
　　　　此時巳九十年而君璋之父年且九十矣故<lb/>
<pb n="KR4d0494_WYG_003-25b"/>
　　　　賦詩及之二首<lb/>
烟雨横塘識舊題尚書遺迹久凄迷㡬囬玊樹鶯聲曉<lb/>
曾見雕梁燕子泥近水樓臺隨地起臨堦楊桞與雲齊<lb/>
小車却憶堯夫老徧洛㸔花信馬蹄<lb/>
舊扁横塘墨色新百年還屬百年人爭墩正為名隨謝<lb/>
隔世何妨姓共陳綺席聞鶯垂故舊金盤烹鯉亦賔親<lb/>
蘭亭俯仰興懷地莫惜流觴對暮春<lb/>
　　　題蕭正肅公及尚書與楊誠齋書幅後<lb/>
<pb n="KR4d0494_WYG_003-26a"/>
古木蕭森日月懸六丁猶為䕶遺編一門翰墨三千首<lb/>
七世風流二百年秋野蒼茫麟角出春池零亂鳳毛鮮<lb/>
世居鄉里如君少西望孤城憶墓田<lb/>
　　　費無隱丹室<lb/>
碧雲䨇引樹重重除却仙經户牖空一徑緑隂三日雨<lb/>
數聲黄鳥百花風年深不記栽桃客夜靜長留賣藥翁<lb/>
㡬度到來渾不語却依秋影送冥鴻<lb/>
　　　冩韻軒<lb/>
<pb n="KR4d0494_WYG_003-26b"/>
翩翩仙子藥王山明月髙樓遂不還天外脩眉塵鏡掩<lb/>
忩中遺墨夜燈閒雲深黄竹歸無所雨暗蒼梧淚更斑<lb/>
何似浮雲相遇合杳然遺跡謾人間<lb/>
　　　楊判官春雨亭<lb/>
松栢園亭雨露新慈顔幽翳倍傷神三年蔬食心長慕<lb/>
一勺寒泉淚滿巾孝子舊游多國士将軍遺愛在邦人<lb/>
封塋近對清江曲世世能來有鳳麟<lb/>
　　　揭北海山雨亭<lb/>
<pb n="KR4d0494_WYG_003-27a"/>
周遭城郭擁陂陀北海亭中逸興多木落秋風知地逈<lb/>
水髙春雨見帆過華簪列坐知年老翠袖深盃為客歌<lb/>
説與蓬萊千仭石誰能鳴鶴倚松蘿<lb/>
　　　珉上人俯清軒<lb/>
髙亭直下一江清千尺絲綸寄此情秋水芙蓉華月上<lb/>
春苕翡翠晚風輕坐來古硯生雲氣吟過長廊曳履聲<lb/>
知有登臨無限意髙山野水已相迎<lb/>
　　　楊伯恭桞隱山房<lb/>
<pb n="KR4d0494_WYG_003-27b"/>
細栁誰如㶚上營清江百尺坐專城陶潛雅興還堪賦<lb/>
張緒華年更有情春日貫魚多鱮鯉秋風飛羽總鯢鯨<lb/>
錦衣玉帶催裘馬入對長楊聽早鶯<lb/>
　　　揭北海蓬萊亭太湖石峯<lb/>
海上飛來第一峯華星明月五雲中千年持載遺神物<lb/>
九仭飛騰接太空不與興亡驚世換長隨山澤與時通<lb/>
蒼茫獨立横秋氣未許西山得比雄<lb/>
　　　秋屏閣<lb/>
<pb n="KR4d0494_WYG_003-28a"/>
㡬度秋屏真謾興嵗寒今日一凭欄西山廬阜連天起<lb/>
彭蠡番陽學海寛久病豈能修客禮舊時長感奉親歡<lb/>
老身若借雲房宿卧起江山正面㸔<lb/>
　　　王欽道活水源堂<lb/>
江上曾聞感聖衷㝷源因見出泉蒙風霆流動千門啟<lb/>
山澤髙深一氣通潤物已從時雨化濟川猶歎昔人功<lb/>
野塘舊隱誰能住一夕清凉謝太空<lb/>
　　　題送林松磵照磨詩卷後<lb/>
<pb n="KR4d0494_WYG_003-28b"/>
朱輪豪傑早知機一日冥鴻向海飛風雨交游無舊迹<lb/>
江山幕府有清輝秋空淡淡蒹葭浦春晝堂堂錦繡衣<lb/>
世上喬松中梁棟澗邉莫嘆故人稀<lb/>
　　　御風亭<lb/>
城隂百畝轉廻塘喬木㕘天翠桞長飛盖曉迎花霧氣<lb/>
臨池春動墨雲香衣裳清露芙蓉淨劍佩明河水玉凉<lb/>
還向人間留妙蹟蘭亭列坐詠流觴<lb/>
　　　䨇檜軒詩<hi>并序</hi>
<pb n="KR4d0494_WYG_003-29a"/>
　　　　檜之為木仲尼嘗手植於魯天下後世莫不<lb/>
　　　　具瞻焉學者之於聖人宜無所不學江右憲<lb/>
　　　　使覃懐李公重山甫持剛方之節秉貞固之<lb/>
　　　　操乃樹䨇檜於家庭以自見盖将景仰先聖<lb/>
　　　　於萬一也夫木之為世用多矣大材成大器<lb/>
　　　　小材成小器椅桐梓漆則琴瑟之儲焉清廟<lb/>
　　　　明堂之棟梁非檜莫與也尚論聖人之所為<lb/>
　　　　識其大者豈非君子之志乎乃為之賦詩曰<lb/>
<pb n="KR4d0494_WYG_003-29b"/>
素王舊植魯宫墻䨇樹新隂接太行氷雪髙寒今節操<lb/>
雷雲參錯古文章河津此地營舟楫廊廟多年待棟梁<lb/>
㑹與羣龍近華盖九天朝日正蒼凉<lb/>
　　　黄仙巖<lb/>
鐵色隂崖積石屯玉顔窈窕鎮崑崙上池降液作靈響<lb/>
左角出雲承曉暾手抉風雲穿月窟坐當星斗直天門<lb/>
昔人政有懷仙地為挹清泉注一尊<lb/>
　　　古亭詩為張仲淵作<lb/>
<pb n="KR4d0494_WYG_003-30a"/>
濟南名士古來多誰作新亭照水波百頃髙荷秋興濶<lb/>
一朝明月暮船過南州城上登臨賦北海尊前感慨歌<lb/>
况有吹笙王子晉清風千里接鳴珂<lb/>
　　　觀畊詩為王可敏作<lb/>
昔嵗春畊見夢中分軺此日嘆民窮漸帷草色經行路<lb/>
輟食棠隂問土風歸鴈相催知日近占魚猶願報年豐<lb/>
他時緩歩從青瑣寤寐難忘稼穡功<lb/>
　　　與熊天宇<lb/>
<pb n="KR4d0494_WYG_003-30b"/>
去嵗送花無處栽至今鄰舍借園培縁籬正要帶刺枳<lb/>
並屋還須叠葉梅桑椒墻下堪食用桃李門前空綻開<lb/>
故人一一可致此他年相對共銜盃<lb/>
　　　行丞相掾唐仲英事母至孝在臨川時太夫人<lb/>
　　　　常藝蘭於亭中花繁茂累嵗增盛異於常植<lb/>
　　　　君子有以占其子孫之興也他日太夫人去<lb/>
　　　　世而蘭亦悴而弗華三年而忽榮如太夫人<lb/>
　　　　在時仲英感嘆如見母之存焉都人士咸以<lb/>
<pb n="KR4d0494_WYG_003-31a"/>
　　　　為瑞相率為歌詞以頌太夫人之遺徳而識<lb/>
　　　　天錫瑞以彰仲英之孝後數年虞集在豫章<lb/>
　　　　與仲英續賦一章云<lb/>
唐氏慈親手種蘭三年憔悴復闌干為懷媚服慈顔喜<lb/>
豈意空帷帶淚㸔手把桮棬春露重心知佩䚢暮天寒<lb/>
扶踈玉樹情何極長繞幽芳不忍㸔<lb/>
　　　憲府瑞栢<lb/>
憲府清巖翠栢髙香烟霏霧起亭臯濃熏旭日新膏沐<lb/>
<pb n="KR4d0494_WYG_003-31b"/>
細引春風近羽旄黼黻成文如錦繡丹青生色在揮毫<lb/>
徳星占應賢人聚濟濟清朝見譽髦<lb/>
　　　書蕭母傳後<hi>并序</hi>
　　　　新喻蕭母有貞節朝廷有魯㕘政子翬言旌<lb/>
　　　　表其門莆田陳旅博士為之傳文甚竒子翬<lb/>
　　　　早學於蕭氏陳集友也先丞相雍公與蕭正<lb/>
　　　　肅為同朝故其家來求題云<lb/>
桓桓蕭氏貞門表猶是前朝執政家恩詔傳言褒素履<lb/>
<pb n="KR4d0494_WYG_003-32a"/>
安輿垂淚對黄華賢孫能奉髙年逺薄俗寧知古道賖<lb/>
魯氏交情陳氏筆臨安三感一長嗟<lb/>
　　　黄節婦詩<hi>并序</hi>
　　　　集昔沗館閣四方孝子貞婦之事來上朝廷<lb/>
　　　　者率求詩文以表章之隨事發明時義既有<lb/>
　　　　所諷勸或所録未甚備者猶推其類以著其<lb/>
　　　　姓搢紳樂善成風每盈卷軸不以詞為費也<lb/>
　　　　今觀雷尚書之諸孫長仁書其女弟適黄氏<lb/>
<pb n="KR4d0494_WYG_003-32b"/>
　　　　貞節事皆閨門變故而始終一徳非其兄不<lb/>
　　　　足以知之非能文不足以發之集筆硯荒落<lb/>
　　　　長仁之子以此卷相示感而賦之<lb/>
貞婦初年遘百艱每将忠厚對傷殘死生家世心無愧<lb/>
終始閨門義所安信有髙風隨地化不營華表與時㸔<lb/>
賢兄述徳皆真實為報鄉人在史官<lb/>
　　　送阿里仁甫舟中作<lb/>
送客江邊醉似泥漁村留宿已雞栖風平山影搖舟檝<lb/>
<pb n="KR4d0494_WYG_003-33a"/>
雨急灘聲入鼓鼙故老别來誰尚健新詩吟罷更重題<lb/>
却因農事催歸去卧㸔浮雲逆上溪<lb/>
　　　題髙彦敬竹石<lb/>
踈篁幽草澗邊生羣玉參差若弟兄更待拂雲棲紫鳳<lb/>
何年臨海掣長鯨尚書蕭散今摩詰子墨凄凉舊客卿<lb/>
風雨夜來家四壁龍吟㣲應讀書聲<lb/>
　　　南浦遐觀圖<lb/>
房山避暑何王宫古木蕭森多晝風平生江海毫素裏<lb/>
<pb n="KR4d0494_WYG_003-33b"/>
日暮鄉關魂夢中孤雲斷處更野水五絃揮罷又飛鴻<lb/>
髙情千仭一倚杖莫怪尚書䨇眼空<lb/>
　　　古木圖<lb/>
晉人筆法成中絶竒傑縱横見米家手畫斷崖分鐵石<lb/>
意求古寺帶烟霞龍髯觧出空中雨鴻𤓰能留雪裏沙<lb/>
近日尚書髙彦敬髙懷尤足共清華<lb/>
　　　趙伯髙所藏髙彦敬吳山夜景圖<lb/>
呉越蒼茫咫尺間尚書能畫夜㸔山塵銷海市露初下<lb/>
<pb n="KR4d0494_WYG_003-34a"/>
雪積江沙潮始還座上賦詩誰絶唱夢中化鶴忽臨關<lb/>
髙情已逐年華去秋樹寒波共妙顔<lb/>
　　　東山圖<lb/>
大傅東山杖屨行總将憂樂托髙情獨擕窈窕開瑶席<lb/>
䨇引娉婷韻玉笙春雨松間殘奕冷秋風江上暮塵生<lb/>
三分籌策煩勞甚愁悵雲霄一羽輕<lb/>
　　　百馬圖<lb/>
楊栁生烟草色薰川原錦繡動成羣百年海宇無征戰<lb/>
<pb n="KR4d0494_WYG_003-34b"/>
一幅圖書有見聞日夕吹笳歸别部天寒挏乳奉将軍<lb/>
當時校獵誰能賦白髪揚雄思若雲<lb/>
　　　周昉畫<lb/>
島上雲生日轉簷海風吹雨暮寒尖春明玉色遺薌澤<lb/>
夜定珠光入鏡奩織得鴛鴦隨緑皺教成鸚鵡啄紅甜<lb/>
試令鼓瑟應無語目斷歸舟思未淹<lb/>
　　　天師菴壁間墨竹<lb/>
憶昔卧遊脩竹地當林日日㸔春生白雲來時衆仙降<lb/>
<pb n="KR4d0494_WYG_003-35a"/>
皓露如㵼松鶴鳴吹笛江深星斗動釣竿樹老浪波平<lb/>
何時置我北極下獨倚髙壁聽秋聲<lb/>
　　　從子旦欽賫賜金至山中次陳溪山韻<lb/>
槖金萬里來天上舊賜新頒捧拜餘去國棲遲慙補報<lb/>
榮家歡喜度空虚孤臣清淚三生夢一寸春隂數葉書<lb/>
更買青山可終隱不妨投老得安居<lb/>
　　　謝予棕雨笠<lb/>
歸弄江波自濯纓白頭徒歩<hi>闕</hi>　　　　　　　陂晚<lb/>
<pb n="KR4d0494_WYG_003-35b"/>
　　　　夏木清杜甫<hi>闕</hi>　詩更瘦逺公<hi>闕</hi>
野僧三四同來往此日先生戴笠行<lb/>
　　　題毛秀發薛元卿戴笠圖卷後<lb/>
偶然戴笠過前山天賜髙人一日閒薄有人情<hi>闕</hi>
　無名姓在人間毛公吟罷龎眉古薛保<hi>闕</hi>　　羽還<lb/>
無限好懷<hi>闕</hi>　　松雲千載為誰憐<lb/>
　　　止家人製衣<lb/>
故人遺我布单衣寒暑相仍服不違地僻少塵撋澣易<lb/>
<pb n="KR4d0494_WYG_003-36a"/>
身閒遲破補紉稀樵漁總識㝷常好魚鳥相忘作念非<lb/>
請㸔江頭木居士雲來雲去本何依<lb/>
　　　荒唐<lb/>
齊人野語楚荒唐野死幽囚秖謾傷往往闕文誰復及<lb/>
悠悠没世豈能忘百年有道開新盛千古遺言發耿光<lb/>
不有鳳麟同日至誰知信順見文章<lb/>
　　　虚齋<lb/>
誰識空中有至真一庭芳草自生春風雲變化閑來往<lb/>
<pb n="KR4d0494_WYG_003-36b"/>
日月揮持在主賔寳劍有神凝鍳水金丹無質現忩塵<lb/>
忘言本是吾齋事莫負空同問道人<lb/>
　　　真止軒<lb/>
乾坤定位易行中星拱辰居象亦同終日有言寧離此<lb/>
先天無事若為工音聲倡和黄鐘始<hi>闕</hi>　浮沉土釡空<lb/>
世法定無相比並閑循斗柄玩東風<lb/>
　　　石巖詩為道童總管作<lb/>
維石巖巖氣象超俯憐培塿獨岧嶤八風不動盤坤軸<lb/>
<pb n="KR4d0494_WYG_003-37a"/>
一柱髙擎切斗杓江郡暮雲留逺樹湖隂積翠上春潮<lb/>
便應從此為霖雨直向中天絳節朝<lb/>
　　　竹所詩為馬照磨作<lb/>
蕭蕭脩竹倚闌干幕府髙秋獨坐看龍化欲隨清佩響<lb/>
鸞停長共碧梧寒㡬年氷雪培根節一日雲霄見羽翰<lb/>
聞道武公方壽愷永歌淇澳報平安<lb/>
　　　送揭子尚之京師<lb/>
縣北之亭山水幽玉堂故人懷昔遊錦囊五色起雲霧<lb/>
<pb n="KR4d0494_WYG_003-37b"/>
華衮一字驚林邱賢材洛下共青瑣久客襄陽成白頭<lb/>
羊公沈碑聞近出文章垂世何悠悠<lb/>
　　　送李伯儀<lb/>
老來多病山中住誰復能吟過客詩賈誼豈無前席夜<lb/>
終軍當有棄繻時沉香亭北花圍錦太液池頭栁舞絲<lb/>
初到長安還有賦東湖傳㸔緑漪漪<lb/>
　　　送吳志淳<lb/>
古道棲遲與世違髙才誰可共襟期揮毫妙得中郎法<lb/>
<pb n="KR4d0494_WYG_003-38a"/>
倚席長吟老杜詩澹澹春風湖水詠蕭蕭夜雨竹枝詞<lb/>
明年何處還能賦驄馬金溝結栁絲<lb/>
　　　送劉仲禮遊浙<lb/>
於今南斗聚文星愽士空慚老復丁杜甫文章驚四海<lb/>
中郎字畫尚羣經才華酷似泉流峽書法親傳劍出硎<lb/>
欲㸔海門潮始壯髙風鳴鵠舉空青<lb/>
　　　送艾有文之靜江<lb/>
桂林賔客舊多材鼉鼓逢逢夜宴開鄉里共推文學貴<lb/>
<pb n="KR4d0494_WYG_003-38b"/>
轅門爭識故人來幕中草檄狼烽息座上吟詩雁字回<lb/>
為問伏波天柱逺文章何日刻蒼苔<lb/>
　　　送太原郭詵還豫章灌園精舍讀書<lb/>
每思有道太原碑復憶南州孺子祠但得賢人千里聚<lb/>
奚傷大樹一繩維生民憔悴依髙節吾道銷沉繫逺思<lb/>
誰向灌園棲隠地下帷觀象玩㣲辭<lb/>
　　　送劉元補淮南漕司書吏<lb/>
江南大郡多凋瘵三月鶯花海上城使者自持清節重<lb/>
<pb n="KR4d0494_WYG_003-39a"/>
書生逺去一舟輕圖書雲靜滄洲雁翰墨風生碧海鯨<lb/>
幕府從來賔客盛鳴琴時自寄髙情<lb/>
　　　送李仲淵雲南亷使<lb/>
海上瀛洲想玉珂繡衣今歴㡬坡陀賢人㑹合何其少<lb/>
蓋世文章不用多蘭楫誰迎桃葉渡蘆聲莫奏竹枝歌<lb/>
不令駟馬歸金馬奈爾相如好賦何<lb/>
　　　送僧歸俗<lb/>
孰謂儒冠多誤身昔年聊作小乘僧春風花影踈踈月<lb/>
<pb n="KR4d0494_WYG_003-39b"/>
夜雪松濤澹澹燈巾帶便須歸賈島衣盂從此付盧能<lb/>
男児今古平生事未把丹心一寸冰<lb/>
　　　題河東李集賢倜詩後<hi>并序</hi>
　　　　某與昭徳别二十有餘年相見清江之上出<lb/>
　　　　故集賢李士𢎞學士重游舊詩蓋李自守郡<lb/>
　　　　至作詩時已二十餘年今去李公賦詩時又<lb/>
　　　　㡬三十年矣俯仰感嘆追和附卷末云<lb/>
郡人長説使君行室有絃歌野有耕千丈沙堤春雨漲<lb/>
<pb n="KR4d0494_WYG_003-40a"/>
滿舡書畫晚峯晴重來城郭誰耆舊徧刻文章自姓名<lb/>
我亦從遊今白髮每懷冠佩望蓬瀛<lb/>
　　　聽劉元彈琴<hi>并序</hi>
　　　　劉元相訪竹齋清夜為予援琴作長清飛佩<lb/>
　　　　等調宛然二十餘年前聞諸四明袁公伯長<lb/>
　　　　父子及巴西鄧公善之之子慶長者不勝凄<lb/>
　　　　感道士張伯雨亦偏善此相别亦二十年矣<lb/>
　　　　寥寥此音在天地間何可斷絶賦詩冩懷書<lb/>
<pb n="KR4d0494_WYG_003-40b"/>
　　　　贈元云耳<lb/>
寂寂虚堂月上遲劉郎為我鼓氷絲秋聲在樹誰能賦<lb/>
夕露沾衣有所思荷蕢過門良久矣乘桴浮海欲何之<lb/>
呼童明發酬佳興三勺清泉饋石芝<lb/>
　　　陳立持所畫山水及酒饌來求詩法詩法無之<lb/>
　　　　得與齋中朋友一餉之樂<lb/>
拙踈生理歎衰翁食粥何妨甑屢空驚見殺雞供季路<lb/>
喜㸔載酒問揚雄畫圖乞與千山雪詩法傳來滿袖風<lb/>
<pb n="KR4d0494_WYG_003-41a"/>
令子讀書誰得似髙閒甘㫖不憂窮<lb/>
　　　與趙伯髙論詩<lb/>
莫道幽人有意吟縁情生變若推㝷竒雲映日書成字<lb/>
靈響盤空譜作音春鳳雝雝天廣大秋蛩唧唧雨隂沉<lb/>
性情平澹随時見禮樂何人繫古今<lb/>
　　　宿周氏東齋聞饒以和李本夜話賦此<lb/>
霜月髙齋㑹兩賢夜深情話極幽𤣥退藏莫作神明化<lb/>
通變猶聞典禮傳五十年華思絶學二三良友信遺編<lb/>
<pb n="KR4d0494_WYG_003-41b"/>
選鋒若欲驅殘臘晴昊梅英孰與先<lb/>
　　　觀王繼學㕘政贈臨川艾庸詩有感<lb/>
世儒退相淮南使羡爾華裾早及門授館終年歸白粲<lb/>
探囊一日試黄昏漢廷議禮諸生起魯壁藏書㡬簡存<lb/>
最憶龜蒙雲氣重舞雩新服試春温<lb/>
　　　題陳維新詩巻<lb/>
才子清華孰與羣古詩秋興浩如雲海中夜月珊瑚樹<lb/>
江上春晴錦繡紋溧水釣魚辛少府武夷放棹杜徴君<lb/>
<pb n="KR4d0494_WYG_003-42a"/>
歴觀卷裏襟期士鳴鳳朝陽與世聞<lb/>
　　　題劉伯温行卷<hi>并序</hi>
　　　　監憲伯温劉公出示館閣諸君子送行詩文<lb/>
　　　　兩大卷其一自中臺出佐浙省時賦衆仲題<lb/>
　　　　其端有以見朝廷選任之專職事之難者後<lb/>
　　　　一卷則自著廷持莭江右之賦也伯循跋其<lb/>
　　　　左具言述作之暇道西北形勢古今之迹經<lb/>
　　　　覽之壮有重㑹講明之約一代文物之懿備<lb/>
<pb n="KR4d0494_WYG_003-42b"/>
　　　　見於斯何其盛哉某感别欣遇又知監憲公<lb/>
　　　　深有得於大易智崇卑之㫖庸述鄙懷敬答<lb/>
　　　　盛意不勝惓惓<lb/>
西極山河轍迹通載馳江海視民風帝王漸被知今逺<lb/>
秦漢經營歎昔雄憂國早聞生白髪濟時誰識信丹衷<lb/>
斯文一縷通微顯隨地成能造化工<lb/>
　　　題黄智仲詩卷繼爕御史黎僉事詩後<lb/>
弹鋏何妨鬂漸踈侯鯖徧食武昌魚故人江海浮雲盡<lb/>
<pb n="KR4d0494_WYG_003-43a"/>
歸鶴城樓落木初御史青春懷舊意郎官白首寄來書<lb/>
解囊為説經行處歴歴秦川畫不如<lb/>
　　　書荘武公遺事後<lb/>
荘武勲名汗簡青贊書錫爵自朝廷時傳令徳連三世<lb/>
家有髙年過百齡胄嗣蒞官原問學封邦獻禮贊儀刑<lb/>
周詢還奏澄清效衮職從容煥日星<lb/>
　　　自題為危太樸作<lb/>
大地㣲塵海一漚取之無用棄無由日髙睡覺還聞鳥<lb/>
<pb n="KR4d0494_WYG_003-43b"/>
雨足歸來但牧牛冠帶衣裳明日月陶匏木石老春秋<lb/>
何人冩此閒中意獨立晴空詠未休<lb/>
　　　故人<lb/>
故人為别十餘春夜夢相逢面目真世外音書遺雁羽<lb/>
壁間圖畫潤龍鱗可憐白髪寒仍短待得黄花晚更新<lb/>
誰有髙才如屈宋九歌江上樂明神<lb/>
　　　孟荘<lb/>
孟荘同世不同風縱使相逢亦不同豈以髙明分彼此<lb/>
<pb n="KR4d0494_WYG_003-44a"/>
總於衰晚共豪雄竒才别出羲黄上大業難忘舜禹功<lb/>
無位無時千古逝誦言忠辯愧愚蒙<lb/>
　　　吳先生壽日<lb/>
承明三召意勤渠歸老從容問燕居几杖雖塵無倦色<lb/>
經綸不用有成書春深雨露多沾溉晝永風雲妙巻舒<lb/>
華蓋浮邱漢儒行千年髙並翠芙蕖<lb/>
　　　寄壽楊友直<lb/>
恩詔來頒擁莭旄壽尊酬獻畫堂髙郡人傳冩登髙賦<lb/>
<pb n="KR4d0494_WYG_003-44b"/>
野老驚看侍宴袍契濶舊交多老大澄清能事屬賢勞<lb/>
鳳池緩步歸猶早鄉社耆英接譽髦<lb/>
　　　寄楊友直<lb/>
山林十載便幽趣城府連朝謝故人前席謾言宣室事<lb/>
小車且㸔洛陽春舞停紈扇清樽側醉揷花枝白髪新<lb/>
人為村頭農務急不辭鈴閣渡江津<lb/>
　　　寄陳衆仲<lb/>
承詔摛文入禁林一揮四問夜堂深五人存没風流散<lb/>
<pb n="KR4d0494_WYG_003-45a"/>
十載浮沉老病侵曳履想迂青𤨏步下帷傾聽白頭吟<lb/>
多材政有西江客衣錦歸時好寄音<lb/>
　　　寄陳溪山<lb/>
坦坦幽貞夏日清髙懷千尺自秋聲華山雲外觀真逸<lb/>
洛社春中憶舊英雅論圖書陳太守静容簪佩列諸生<lb/>
丹成有道傳中表嵗把芙蓉奉壽觥<lb/>
　　　寄楊臨川<lb/>
五月新涼似鑑湖吏民爭候使君車稻田雨足臨流喜<lb/>
<pb n="KR4d0494_WYG_003-45b"/>
墨沼雲生對客書疲瘵逺人訢獨得文章列郡竟誰如<lb/>
寓耕封内宜修敬老病衡茅禮節踈<lb/>
　　　寄蒙古松巖<lb/>
驛舍相逢已十霜每懷髙節倚雲蒼星辰劍佩趨黄道<lb/>
風月圖書侍玉皇萬壑秋聲回浩蕩九霄春夢入微茫<lb/>
垂絲到地苓如玉擬劚清冥頌久長<lb/>
　　　寄費無隱<lb/>
清朝自冩玉宸文冠戴芙蓉着錦裙碧落開圖呈五采<lb/>
<pb n="KR4d0494_WYG_003-46a"/>
素雲引練事三纁羣真定録渾相識上帝臨觀密自聞<lb/>
書畢緑隂垂數畝長疑忩户宿春雲<lb/>
　　　寄趙中山<lb/>
清鐘曉徹轆轤乾十載霜蟾獨自㸔䕶法老龍思淨梵<lb/>
化人孤鶴報平安相逢歲晚頭俱雪想見春陽氣若蘭<lb/>
欲辦芒鞵求覿面晴虚䨇景共清寒<lb/>
　　　用聶御史韻贈忻都兼寄張伯雨<lb/>
㝷得山泉可枕流寒茅為舍就中洲故人春月多新夢<lb/>
<pb n="KR4d0494_WYG_003-46b"/>
游子秋風足暮愁楊許有書留玊洞松喬無迹到瓊樓<lb/>
亦知李白因貪酒頭白無縁事逺游<lb/>
　　　次韻陳溪山二首<lb/>
積雪柴門晝不開行庭無迹太寥哉深根一息先天氣<lb/>
平地横陳㡬刼灰潮候夜中隨月滿斗杓天際挽春來<lb/>
溪翁定有扁舟興晴昊繁花問逺梅<lb/>
茆簷向曉喜雲開積雪如雲安在哉春澤堅氷成解液<lb/>
明忩旭日動飛灰山隂忽有移文至松下那容喝道來<lb/>
<pb n="KR4d0494_WYG_003-47a"/>
小大往來原有數莫占消息向枯梅<lb/>
　　　次韻陳溪山紅梅三首<lb/>
氷雪肌膚染絳雲歳寒林下對吟身先天氣至渾如醉<lb/>
初日光融轉更新白髪無能酬造化金丹有道駐長春<lb/>
少年莫笑詩成處傾倒相歡忘主賔<lb/>
春曉紅生島嶼雲此中儘着兩閒身不愁花笑髪鬚白<lb/>
漫謗人傳句法新曲水徘徊天上日深杯斟酌自家春<lb/>
繁英未落頻須到翠實金盤尚及賔<lb/>
<pb n="KR4d0494_WYG_003-47b"/>
雪後孤根發暖雲栽培本自一人身紫薇遺意成千古<lb/>
絳蕚深期又一新忠厚敢忘嘉樹賦冲和思廣此枝春<lb/>
若為穉子猶堪教三祝三加望大賔<lb/>
　　來章末句有祝㓜兒之意先生屢言先君手植紫<lb/>
　　薇於堂前賦詩屬望小子時人不之許也頫仰五<lb/>
　　十年委身田野莫稱先志集感歎成賦<lb/>
　　　次韻答楊臨川<lb/>
歸興秋光晝寢髙使君詩瘦怯宫袍東湖㣲雨生顔色<lb/>
<pb n="KR4d0494_WYG_003-48a"/>
西日浮雲見羽旄橘柚園林誰共奕蒹葭洲渚或容舠<lb/>
誰家此日樽無酒兩鶴翩翩過九臯<lb/>
　　　舟次臨川用趙壎韻<lb/>
文公經濟入精思陸子髙明自得師投老幸依賢者國<lb/>
興懷况在歳寒時為邦孰與從先進擇善誰將覺後知<lb/>
十載郡樓遺訣語扁舟江上感君詩<lb/>
　　　山行次韻<lb/>
從來年老喜逢春宇宙中間自在身鬚髪還如柱下史<lb/>
<pb n="KR4d0494_WYG_003-48b"/>
胸懷仍似洛中人春雷起處耕雲外曉雨晴時釣水濵<lb/>
况復歸歟清晝永坐聽童子咏睢麟<lb/>
　　　次韻曹子貞<lb/>
宦學三年不自歸從人飢食復寒衣蒼麟一出春秋畢<lb/>
黄鶴重來城郭非靜對風雲觀變態閒吟來往玩神機<lb/>
乾坤自是無今古不用忩間惜寸暉<lb/>
　　　泊舟安和阮宅次黄志髙韻<lb/>
十月東歸下石瀧羣公促膝共輕艭蕭雲故宅多喬木<lb/>
<pb n="KR4d0494_WYG_003-49a"/>
阮籍清樽對暮江方駕肯來良馬五尺書先寄鯉魚䨇<lb/>
欲求深隠何山曲雪竹霜筠共一忩<lb/>
　　　舟宿湖口二首<lb/>
汀沙如雪水無聲舟倚蒹葭雁不驚霜氣隔篷纔數尺<lb/>
斗杓揷地已三更抛書枕畔憐兒子㸔劍燈前慨友生<lb/>
尚有乘桴無限意催人摇櫓轉江城<lb/>
長年人海混潮聲水宿荒涼却夜驚月照空巢烏繞樹<lb/>
風吹短草夜知更要觀此地秋濤壮更待明年春水生<lb/>
<pb n="KR4d0494_WYG_003-49b"/>
不比蜃樓多變見彩雲初日擁層城<lb/>
　　　次韻劉桂隱<lb/>
懷哉嵗暮扣重關置我髙堂左右間逺道無人縁已老<lb/>
凡情不斷若為閒徐行歴歴皆平地滿目青青是好山<lb/>
莫怪邱園待春雨扁舟先愧逐雲還<lb/>
　　　謝廬陵兩劉君<lb/>
扁舟已作渡江雲回首髙年憶兩君坐客頓知韋刺史<lb/>
詩人猶拜杜㕘軍總㸔玉樹當春晝長對青藜過夜分<lb/>
<pb n="KR4d0494_WYG_003-50a"/>
他日聚星如可畫殷懃垂白更論文<lb/>
　　　山木閣一首送人之京<lb/>
山木閣東初日生梅花照溪人欲行玉杯在手山影入<lb/>
瓊精載道霜氣横故人天上今白髪賤子山中常倦耕<lb/>
憑君問訊金闕下羣賢朝回春日明<lb/>
　　　次韻孟天暐典簿佐奉使行江西所賦<lb/>
帝念蒼生不鄙夷任賢清問載旌馳山川舊履車書㑹<lb/>
草木新春雨露私千道悠悠分楚越四門穆穆出宣慈<lb/>
<pb n="KR4d0494_WYG_003-50b"/>
舉頭見日天光近老去無憂託啟期<lb/>
　　　送撫州推官于夢臣改除吳興别駕<lb/>
撫州那得似湖州千頃鷗波可放舟别駕老便公館靜<lb/>
髙門長憶故園幽緑隂青子人家曉古木踈篁水墨秋<lb/>
㡬欲暫為江海客百年耆舊記風流<lb/>
　　　送陳繹思歸㑹稽讀書<lb/>
右軍髙致絶清真况復東牀玉樹春上馬詩成誰共語<lb/>
讀書鐙逈互為賔落花飛絮縈歸思流水游龍接暮塵<lb/>
<pb n="KR4d0494_WYG_003-51a"/>
無限當時觴詠意尚疑身是㑹稽人<lb/>
　　　送秘書也速答兒大監載書歸成都<lb/>
連舸載書三十萬雪消春水上成都列仙歌舞成烟霧<lb/>
世将旌旗屬畫圖定有鴻儒堪設醴豈無佳客共投壺<lb/>
子雲白首歸無日獨抱遺編隔五湖<lb/>
　　　送普從昇驛使調廣東<lb/>
秋露垂珠枸杞叢海天火齊荔枝紅飛行萬里青驄馬<lb/>
指顧千夫赤羽鴻虎帳夜傳文字宻鮫人春貢語言通<lb/>
<pb n="KR4d0494_WYG_003-51b"/>
一門諸父吾親舊待爾歸朝㨗奏同<lb/>
　　　送成彦舉奏差遷湖南<lb/>
莫憶并州是故鄉江城十載簡飛霜賔鴻不及馳車逺<lb/>
語燕還迎舞袖長下瀬未休連舸餉觀風頻上奏書囊<lb/>
雲開南嶽多來往應有髙情聽九章<lb/>
　　　送人回湘用魯子翬僉院韻<lb/>
東門有客上歸船舍弟過從歎昔年清宴翠帷明諫草<lb/>
髙譚羽扇動江蓮湖南賔客今誰在湘水蘭蓀自可仙<lb/>
<pb n="KR4d0494_WYG_003-52a"/>
珍重太常臨别語毋忘餐菊飲寒泉<lb/>
　　　寄監郡敬齋<lb/>
華蓋天風八月髙使君于此重遊遨停雲每約松間鶴<lb/>
載月同登海上鰲人愛桐鄉留繾綣道傳柏府薦賢勞<lb/>
柴車已是輪生角那得黄花共濁醪<lb/>
　　　仲秋二十一日雨後聞桂香柬竹齋諸友<lb/>
曉來滿國桂枝香明嵗秋闈苐一場明月當樓天廣大<lb/>
疾雷破柱雨淋浪鬼神幽逺驚雄辨草木欣榮被耿光<lb/>
<pb n="KR4d0494_WYG_003-52b"/>
于易已占觀六四真儒不數漢文章<lb/>
　　　訪羅元徳隠居<lb/>
春溪回曲抱郊墟新見幽人水竹居車馬不知行地樂<lb/>
樵漁常近讀書餘一川風月閒來往終日雲雷妙卷舒<lb/>
獨究塵編誰得似同游為記暮春初<lb/>
　　　憲副孛顔帖木兒行部過訪<lb/>
六月驅馳使者車城南詢問野人居韋編猶記成均舊<lb/>
玉斚親分尚醖餘師友道存風義重山林嵗乆禮文疏<lb/>
<pb n="KR4d0494_WYG_003-53a"/>
但期荒隴霑霖雨課子躬耕理故書<lb/>
　　　與易小雅<lb/>
雨過横塘早擊鮮西鄰宴罷到東園醉吟明月花枝好<lb/>
坐對涼風桂樹繁玉雪泛甌留夕語銀絲分椀約晨飱<lb/>
壽朋總憶城南好每採芝苓過逺村<lb/>
　　　憲府集後書與紀長之<lb/>
嵗暮賔筵坐席深衰顔何足重為欽有岩佐史加籩豆<lb/>
於粲笙歌備瑟琴佇想虚煩求舊隠聞風實起好賢心<lb/>
<pb n="KR4d0494_WYG_003-53b"/>
誠孚徳合生民慶往昔誰容只在今<lb/>
　　　與陳維新<lb/>
新公家在觀橋濵茅屋蕭然不染塵通夕跏趺光炯炯<lb/>
經時神屋火勻勻一杯秋水留仙客半嶺春雲共野人<lb/>
借問如何㕘絶學破除妄想不求真<lb/>
　　　答劉無作<lb/>
南國隠者劉無作古木隂中户不開惡客任携袍緼去<lb/>
化人又送飯盂來吟詩忩下猿供筆振錫林間虎卧苔<lb/>
<pb n="KR4d0494_WYG_003-54a"/>
二十七人尊宿字夜深相對語如雷<lb/>
　　　答毛南楚恵書<lb/>
華峯迎對浮邱伯故憶毛公共説詩良夜挂巾松上露<lb/>
㣲風揮麈竹邊池近來有夢如春雪重到何人識鬂絲<lb/>
此去相望三百里時因歸鴈問幽期<lb/>
　　　答陳明復<lb/>
城頭雲重鴈飛過憶得江南夜雨多茶樹嶺前雷破石<lb/>
稻秧田裏水盈科何時短棹鱸蓴菜盡日長松蔦女蘿<lb/>
<pb n="KR4d0494_WYG_003-54b"/>
頼有仙翁知此意不同樵唱即漁歌<lb/>
　　　保同監邑送桑本<lb/>
樹桑親教縣庭隅分我深根四十株老客遂居連野緑<lb/>
使君重到兩輪朱寒忩機杼依鄰曲春服兒童出舞雩<lb/>
頗有薄田衣食計暮年終夢在成都<lb/>
　　　陳㓜徳送竹本<lb/>
竹似陳家好弟兄清隂秀色滿林生八龍夭矯同瑶席<lb/>
䨇鳳參差和玉笙土潤已如含雨氣夜深便可聽秋聲<lb/>
<pb n="KR4d0494_WYG_003-55a"/>
他年為作青青簡待爾光明獻賦成<lb/>
　　　謝董子道參政<lb/>
再世門牆五十霜扁舟風雨渡滄浪少陵生理憑黄閣<lb/>
孺子髙亭歎豫章文學舊游成寂寞廟廷新刻更琳琅<lb/>
惟應垂白江湖表北望風雲古柏蒼<lb/>
　　　謝馬昂夫總管<lb/>
嵗宴相㸔雨雪深一尊春酒故人心曾陪鵷鷺俱塵迹<lb/>
晚托漁樵得共吟天上鳳毛還禁直人間鶴髪更登臨<lb/>
<pb n="KR4d0494_WYG_003-55b"/>
畫圖三友題名字漢𨽻還須老華隂<lb/>
　　　謝陳溪山慶生朝<lb/>
自笑青年説學仙衰翁那復得芳妍詩書塞坐忘謀食<lb/>
風雨長齋過禁烟有樂從教兒輩覺無言可與世人傳<lb/>
髙情惟是希夷叟長住蒼松白鶴邊<lb/>
　　　謝劉伯温<lb/>
世外髙情與道謀欲令斷木出寒溝終身不敢窺韓子<lb/>
病目誰能念左邱生晚見聞慚禮樂業荒文學感春秋<lb/>
<pb n="KR4d0494_WYG_003-56a"/>
未忘垂白從耕稼鳴鳥髙梧咏不休<lb/>
　　　謝胡士則<lb/>
舊學都忘耄日侵故人千里忽相㝷坐依敗壁看蝌蚪<lb/>
手撥殘編堕白蟫五色蓬萊前日夢一忩風雨百年心<lb/>
羣賢列坐書連屋至樂無餘祇在今<lb/>
　　　謝魯元起監縣<lb/>
雨足時和縣事稀弹琴學道一儒衣塵編得意常終卷<lb/>
匡坐思憂只掩扉壽母平安充一喜古人髙遠類多違<lb/>
<pb n="KR4d0494_WYG_003-56b"/>
文章於世真何補毎過城南晚咏歸<lb/>
　　　謝楊士𢎞為錄居山詩稿二首<lb/>
少日詞章浪得名歸與樸學補餘生揚雄執㦸能清靜<lb/>
庾信凌雲愧老成㳺目山川誰妙識興懐河洛獨髙情<lb/>
殘編乆棄知無用為錄幽泉絶澗聲<lb/>
畫㦸髙門對碧岑公孫才思在登臨少陵不盡山林吟<lb/>
季子偏知雅頌音貞觀詩人同制作太平樂府入沈吟<lb/>
明年何處聽鳴鳳春晝梧桐滿院隂<lb/>
<pb n="KR4d0494_WYG_003-57a"/>
　　　酬吳彤塈諸友編文<lb/>
知愧空言惜已衰煌煌三秀感靈芝山前雲過那堪記<lb/>
水面風來祇自怡逺使徴書傳盛意良朋定録副深期<lb/>
塵編盡淨遺虚几何補斯文與世知<lb/>
　　　贈義上人赴京<lb/>
瀟洒澄江對寺門講餘江上㸔朝暾白龍起聽經函秘<lb/>
紫鳳來朝佛像尊召見天人扶履舄還歸帝釋賜幢旛<lb/>
故人十載靈芝秀春雨山堂誰共論<lb/>
<pb n="KR4d0494_WYG_003-57b"/>
　　　贈張元樸<lb/>
黄茅岡逈少人行目送飛鴻又晚晴麈尾每懷張伯雨<lb/>
鵞羣今屬薛元卿天風浩蕩髙眠起夜雪空明老翮輕<lb/>
黄石祠前好孫子莫教塵世苦知名<lb/>
　　　贈婁行所二首<lb/>
三嵗京華憶母歸一邱岑蔚感春暉瀧岡墓表非無待<lb/>
溧水哀吟恐自違疏食一簞嗟逺道送車千兩念征衣<lb/>
中間名勝多知已屬筆何由到草扉<lb/>
<pb n="KR4d0494_WYG_003-58a"/>
江上飛花已暮春朝中憶爾渡江人共㸔傳燭分新火<lb/>
更與臨流袚舊塵使者獻書歸館閣尚書薦士到絲綸<lb/>
斗牛儘有光芒在緩步行聞接鳳麟<lb/>
　　　贈道士<lb/>
神寳誰開自洞微紫烟為户玉為扉春容澹薄胎仙舞<lb/>
夜景虚明脉望飛繞指風雷龍睡醒滿囊雲錦虎䭾歸<lb/>
猶嫌長物煩聞見更上髙臺一振衣<lb/>
　　　贈彭致中游廬山<lb/>
<pb n="KR4d0494_WYG_003-58b"/>
手持數節羅浮竹直到棲賢三峽橋錦繡烟雲隨鳳起<lb/>
珠璣淙瀑作龍跳陶潛菊徑須頻往李白松巢亦易招<lb/>
我與山人俱有約秋風更待海門潮<lb/>
　　　贈髙文舉<lb/>
志士猶思及物功尚施仁術簡書中江湖隨地宜秋色<lb/>
桃李成蹊任化工執轡㡬時觀逸興揮絃聊復送飛鴻<lb/>
塵編舊業應無厭八月明河九萬風<lb/>
　　　贈道士鄒雲山<lb/>
<pb n="KR4d0494_WYG_003-59a"/>
一片春雲萬仭山六鼇戴向海波間金銀樓觀蒼龍戲<lb/>
日月旌旗白鶴閒換骨有丹宜早服虚心如水及秋還<lb/>
九重元與蓬萊近㸔爾仙衣簉玉班<lb/>
　　　舟中書贈吳彤<lb/>
輕烟冉冉日曈曈好友相從一舸同白雪夜吟蘇武慢<lb/>
清波晨動楚王雄天清洲渚多嘉樹道逺江湖有暮鴻<lb/>
不是新知相啟發歸歟恐負菊花叢<lb/>
　　　贈徐元度<hi>并序</hi>
<pb n="KR4d0494_WYG_003-59b"/>
　　　　昔時三公丞相掾有賔客之道焉㕘决論議<lb/>
　　　　皆國事也接之有禮行之有道是以君子信<lb/>
　　　　之也國為丞相掾特文書論事可否職事有<lb/>
　　　　不得不然者其後三公官備掾屬甚清簡時<lb/>
　　　　人尤貴之然而禮貎輕重之間存乎其人矣<lb/>
　　　　毗陵徐君元度方弱冠時學於吳中鄭明徳<lb/>
　　　　氏文藝頴出識者有望焉某於豫章見之則<lb/>
　　　　從事師垣出掾浙省而至於斯也蓋二十有<lb/>
<pb n="KR4d0494_WYG_003-60a"/>
　　　　四年矣雍容以文進退以度識大體不汨於<lb/>
　　　　流俗慎言敏行名實孚於上下鴻漸之羽翺<lb/>
　　　　翔於天亦維其時也哉至正乙酉正月上吉<lb/>
　　　　將為外宰相報政於中若夫方物之獻貢賦<lb/>
　　　　之數有司之常事也在元度優為之矣明良<lb/>
　　　　在上顧恵逺人外將有問焉羣賢方以文學<lb/>
　　　　治道佐明時當有知元度而進之者賦詩以<lb/>
　　　　送之<lb/>
<pb n="KR4d0494_WYG_003-60b"/>
起家辟掾三公府拄笏西山度嵗年故舊總懷天下士<lb/>
風流更重幕中賢香烟滿神游絲夢春水如天上計船<lb/>
三月㸔花鵷鷺裏題詩還向逺人傳<lb/>
　　　贈敬上人<lb/>
二十遊方四十歸人民城郭總依依雲生谷口為雷去<lb/>
花滿林間作雨飛宻室爛泥成寳器諸天刼石拂銖衣<lb/>
扁舟穏泛鄱陽水更問雲門莫莫機<lb/>
　　　贈鄒生<lb/>
<pb n="KR4d0494_WYG_003-61a"/>
君唱銅鞮道更優我歌錦瑟送長游景純厠上灰飛刼<lb/>
一行門前水逆流曾把仙翁血醫鶴要知衙將面如猴<lb/>
談天談到八十一好問九州州外州<lb/>
　　　遣興<lb/>
千梳白髪度清齋有客柴門始一開書為目昏空對簡<lb/>
酒因囊澁久停杯北忩風雨長孤坐南海音書遂不來<lb/>
壠上輟耕童稚輩强來問學慰衰頽<lb/>
　　　為熊㬅初賦靜觀<lb/>
<pb n="KR4d0494_WYG_003-61b"/>
睡覺東忩鼻息㣲水流不競落花稀風旛底用生分别<lb/>
塵鏡何情辨是非春去蝶隨游子夢秋深螢入定僧衣<lb/>
可能袖手髙閒者㸔到行雲作雨歸<lb/>
　　　滕王閣<lb/>
髙閣城頭户牖開江中照見碧崔嵬文章誰在三王後<lb/>
雲氣長從五老來畫角數聲南斗落白鹽萬斛北風廻<lb/>
洲前先有蛟龍窟惟待詩成急雨催<lb/>
　　　玉華山<lb/>
<pb n="KR4d0494_WYG_003-62a"/>
何處清江擁玉華手題名榜寄仙家光凝石殿千年雪<lb/>
影動銀河八月槎藏藥寳函騰玉氣説詩瑶席散天葩<lb/>
奎章閣吏無能賦得似新宫蔡少霞<lb/>
　　　天峯道院<lb/>
衆峯環列總名山㬰出岧嶤紫翠間上直文星天一柱<lb/>
中含道氣玉重環臨池風月清秋老繞閣烟霞白日閒<lb/>
溪上墨香傳遠客令人思與鶴飛還<lb/>
　　　次韻寄題象外道院<lb/>
<pb n="KR4d0494_WYG_003-62b"/>
至人還作采真㳺海上何妨更九州雲氣低回依寳劍<lb/>
月華臨照是瓊樓舊家孤竹清風在今代三茅碧澗流<lb/>
凝望蕭䑓環日月不知何處問丹邱<lb/>
　　　寄題三益亭錄呈仲義叅謀<lb/>
公府蒼松六百㝷古梅脩竹共亭隂歳寒先覺氷霜重<lb/>
春永還知雨露深毎得瓊瑰三益友同堅金石一生心<lb/>
坐令方丈凝香地千里嘉名起自今<lb/>
　　　題梅仙峯與彭致中<lb/>
<pb n="KR4d0494_WYG_003-63a"/>
羣仙山上共神宫漢尉蔵丹别有峯日下旂旛來碧落<lb/>
雨餘鐘磬出深松蓬萊秋近雲常接芝草春生手自封<lb/>
山木閣前聞拄杖解㝷樵徑逺相從<lb/>
　　　題新喻吳氏浩然堂<lb/>
古木澄波月色新髙亭携手兩幽人畫圖樽酒猶清夜<lb/>
屋壁金絲㡬暮春白髪諸孫隨草徑寒泉一掬薦溪蘋<lb/>
神交何必曾親到莫望髙車一幅巾<lb/>
　　　浙西憲郎武子宣監試秋闈<lb/>
<pb n="KR4d0494_WYG_003-63b"/>
試官往往得鴻儒可以觀瀾在此書憲府優游從事後<lb/>
貢闈閒暇校文餘虹光西起游湖舫雲氣東隨問俗車<lb/>
古者八元宣在五復明還見謁宸居<lb/>
　　　魯國趙公世延哀詞二首<lb/>
西北聲名世節旄簪紳特起擅時髦百年憂患神明相<lb/>
世務頻煩志慮勞春雨歸舟江水定秋天<hi>一作風</hi>遺劍雪<lb/>
山髙東瞻松柏分茅重盛徳終聞有顯褒<lb/>
早嵗江東接令儀中朝晚得近論思永懷王母傳經訓<lb/>
<pb n="KR4d0494_WYG_003-64a"/>
直保孤忠結主知經濟尚多遺策在勤勞空復大名垂<lb/>
每翻翰墨神交逺惆悵西川鼓角<hi>一作吹</hi>悲<lb/>
　　　故贈奉議大夫太常禮院判官廬陵范公哀輓<lb/>
名家積行子傳經夜接風雲對大廷一日文章驚海内<lb/>
九重恩錫賁郊坰奉常天上新題字處士江南舊列星<lb/>
何事瀧岡遲有待翰林翠琰倚香亭<lb/>
　　　題楊友直歩鶴圖<lb/>
羣仙玉殿早朝迴獨向空山步紫苔雪色羽毛千仭下<lb/>
<pb n="KR4d0494_WYG_003-64b"/>
天門風露九重開碧梧空老人間實瑶草原非世上材<lb/>
真侣相求寥廓去徐行更待鳳皇來<lb/>
　　　春雲亭<lb/>
石上春雲向晚生隨風映日在簷楹莓苔翡翠千年潤<lb/>
芝草琅玕五色明鶴為迎仙香冉冉鹿能留客露盈盈<lb/>
深紅重翠長千斛細吟清歌奉太平<lb/>
　　　題鄱陽胡仙伯活死人窩<lb/>
大海何曾着死人縱饒得活也逡廵中黄土裏埋焦穀<lb/>
<pb n="KR4d0494_WYG_003-65a"/>
太白星前掃幻塵銀漢槎頭成恍惚布帆船子弄精神<lb/>
太平歌裏無生滅惟有胡笳拍拍真<lb/>
　　　寄題鄱陽李氏適軒<lb/>
豫章出地已千㝷仙李盤根接翠隂曲水橋分雲錦麗<lb/>
老人星見草堂深衣垂五彩㸔春舞劍化䨇龍聽夜吟<lb/>
借問髙軒何所適一門眉壽里人欽<lb/>
　　　酬書巢送雉尾拂<lb/>
一帚千金輯雉翬巢公乞與掃塵扉凝膏不食慚金鼎<lb/>
<pb n="KR4d0494_WYG_003-65b"/>
畫采為章憶褧衣宫扇每開春日麗城旌常拂曙星㣲<lb/>
諸縁隨起隨除却祗有無臺月鏡輝<lb/>
　　　㑹宗海藏主來江西一日山雨稍涼同普安枯<lb/>
　　　　石見過復有還浙之興書偈為别并柬一關<lb/>
　　　　大士同發一笑<lb/>
試問師歸何處㝷稽留峰下白雲深長松正並樓臺秀<lb/>
流水長交鐘磬音貝葉㡬行西域字寳珠一片祖師心<lb/>
天香桂子人間滿擬約髙秋一醉吟<lb/>
<pb n="KR4d0494_WYG_003-66a"/>
　　　送文學隠上人<lb/>
西江春漲欲浮天擬覔何妨一味禪渡海晨鐘雲外寺<lb/>
乘潮晚飯越中船鉢分龍腦天香近茶泛玻瓈雪乳鮮<lb/>
文采已彰那可隠芙蓉出水正華年<lb/>
　　　送劍江復見心上人游徑山<lb/>
臺山驀直勿岐差䨇徑峯前路不賖若有劍光衝北斗<lb/>
更愁帆影落誰家曲江水暖花千樹古道秋髙月一槎<lb/>
記取題詩相送處鷺鷥和雪立蘆花<lb/>
<pb n="KR4d0494_WYG_003-66b"/>
　　　重贈復見心游浙兼柬張貞居<lb/>
春雨西江漲百川袈裟又上浙東船行㝷龍卧雲生徑<lb/>
坐聽猿吟月浸泉客裏有詩煩為寄山中何法可相傳<lb/>
故人或者詢張拙鼻涕垂頥雪兩肩<lb/>
　　　賦文子方家篔簹亭竹影二首<lb/>
數箇篔簹一小亭南忩承日印寒青水精簾裏珊瑚樹<lb/>
雲母屏間翡翠翎却愛㣲風動蕭瑟翻疑薄暮倚娉婷<lb/>
憑君縱有鵞溪絹莫與空花結定形<lb/>
<pb n="KR4d0494_WYG_003-67a"/>
憶昔竹枝皆楚歌何曾舞影見婆娑玉山雲氣了然是<lb/>
湘浦雨痕空復多環珮因風猶錯落旌旗拂日轉委蛇<lb/>
白駒皎皎誰能繫霧閣芸忩奈老何<lb/>
　　　梅庭詩為李重山賦<lb/>
髙人獨愛寒梅樹相對庭中作主人盤谷泉甘來素履<lb/>
長安日近接朱輪瓊瑶比徳懷新好鐵石為心憶老臣<lb/>
傳得朝紳詩總好揚州何遜久逡巡<lb/>
　　　送戈伯敬東訪伯循御史<lb/>
<pb n="KR4d0494_WYG_003-67b"/>
扁舟重訪瓊花館使者還峩豸角冠定有薦書天上去<lb/>
豈無懷綬邸中㸔宫牆隔樹聞鶯囀朝路聽雞上馬鞍<lb/>
頻寄好音傳父老鄉人總説上長安<lb/>
　　　與侯頥軒<hi>并序</hi>
　　　　道士侯頥軒其先本蜀人父<hi>闕</hi>從我大父尚<lb/>
　　　　書府君來吳中宋亡弗歸頥軒乃學道於洞<lb/>
　　　　庭之仙壇觀集來省墓嘗抱先叔祖岳陽使<lb/>
　　　　君遺書與間白雲來見集不勝感嘆故贈之<lb/>
<pb n="KR4d0494_WYG_003-68a"/>
　　　　以詩<lb/>
洞庭髙士成都客曾是相從大父時每抱遺書嗟往事<lb/>
復貽妙句樂新知鴛鴦影裏心元靜鷗鷺盟邊願不疑<lb/>
但得閒身各安健白頭歸共橘中碁<lb/>
　　　題商徳符蜀山圖<lb/>
每愛商公冩蜀山蒼崖直下竹林間錦城雨後江沙白<lb/>
劍閣霜餘木葉殷何處揚雄池盡墨誰家杜甫月臨關<lb/>
釣鰲海上天空濶待得仙槎一往還<lb/>
<pb n="KR4d0494_WYG_003-68b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　道園遺稿卷三<lb/>
</p>
<p>
</p>
  </div>
<div>
<head>道園遺稿卷四</head> <lb/>
    <p>
<pb n="KR4d0494_WYG_004-1a"/>
欽定四庫全書<lb/>
　道園遺稿卷四<lb/>
　　　　　　　　　　　　　元　虞集　撰<lb/>
　　五言絶句<lb/>
　　　漁樵耕牧四咏<lb/>
漁子正垂綸烟江曉色新舉頭看叠嶂那識武陵人<lb/>
我本青城樵偶然嬰世網谷口夕陽收髙歌與長往<lb/>
淋漓春雨足綠野趂歸耕尚有泥塗者山深獨自行<lb/>
<pb n="KR4d0494_WYG_004-1b"/>
寒林有歸牧隱約牽黄犢一笛晚風清吹成太平曲<lb/>
　　　題子昻五馬圖<lb/>
虎革裹干戈華陽春草多天閑五龍子隨意浴晴波<lb/>
　　　趙大年小景二首<lb/>
野老江頭住重重落木坡驚鴻隨雪起獵騎晚相過<lb/>
江上稻粱熟滿川鴻鴈來飛鳴各自適落日在髙臺<lb/>
　　　題黄西蔍翁<lb/>
石上松千尺橋西水一灣杖藜從此去隨意看青山<lb/>
<pb n="KR4d0494_WYG_004-2a"/>
　　　題柯敬仲雜畫五首<lb/>
玉立一長身風前倚翠顰茂陵頭儘白賴有李夫人<lb/>
舞影彎彎月歌聲剪剪雲恐隨風力去留取翠綃裙<lb/>
江波傳雨意山石長雲根琴瑟分清潤階庭列子孫<lb/>
氷解滹沱動雲分碣石開漁竿秋裊裊還見渭翁來<lb/>
不見丹丘久驚看翰墨香永懷書閣舊春日繡簾長<lb/>
　　　子昻桃花馬<lb/>
一匹桃花馬飛來不動塵銀鞍<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>教好賜與虢夫人<lb/>
<pb n="KR4d0494_WYG_004-2b"/>
　　　題馬學士詩後<lb/>
雨露春無際風沙盡日寒多憂能賦客空老采詩官<lb/>
　　　京師秋夜<lb/>
風竹撼秋聲天寒夢不成如何今夜月偏照客窻明<lb/>
　　　題雜畫三十首<lb/>
　　　　黄蜀葵<lb/>
花萼立清晨鵞黄向日新金盃承玉露偏醉蜀鄉人<lb/>
　　　　白芍藥<lb/>
<pb n="KR4d0494_WYG_004-3a"/>
金鼎和芳柔灤京已麥秋當堦千本玉看不到揚州<lb/>
　　　　海棠<lb/>
睡起多情思依稀見太真一枝紅涙濕似憶故宫春<lb/>
　　　　山茶<lb/>
萬木老空山花開緑葉間渥丹深雪裏不作少年顔<lb/>
　　　　芙蓉<lb/>
丹霞覆苑洲公子夜來游終宴風露冷折花登彩舟<lb/>
　　　　荷花<lb/>
<pb n="KR4d0494_WYG_004-3b"/>
澤國三千女西風擁翠寒誰能却髙葢正面與君看<lb/>
　　　　著色竹<lb/>
髙節琅玕直長梢翡翠低東風數竿笋早晚與人齊<lb/>
　　　　著色蘭<lb/>
采秀此山間風來翠被寒三清降瑞雪盛以紫瑛盤<lb/>
　　　　墨蘭<lb/>
霜風委蔓刺獨秀騷人國世多色自媚吾𤣥尚吾徳<lb/>
玉韞不自獻清髙伴幽人芳榮此時來中有無邊春<lb/>
<pb n="KR4d0494_WYG_004-4a"/>
　　　　子猷訪戴<lb/>
半夜輕舟發清興豈在雪不見主人翁來往謾騷屑<lb/>
曹溪昔有客無來去何速祇縁相見後乃為留一宿<lb/>
　　　　蘇李泣别<lb/>
落葉滿長安秋風漢節還裁詩寄歸鴈三月到天山<lb/>
　　　　西子游湖<lb/>
步屧微風動停橈落日低夜深歌白苧咫尺越來溪<lb/>
　　　　蕭史鳳臺<lb/>
<pb n="KR4d0494_WYG_004-4b"/>
明月在髙臺雙吹紫鳳來天髙風露冷銀燭畫屏開<lb/>
　　　　襄王夢<lb/>
夢㝷巫峽雨雲入楚王宫何以永今夕倐來隨曉風<lb/>
　　　　梅梢月<lb/>
斜月在闌干疎花共嵗寒同來攜白鶴不似玉堂看<lb/>
　　　　幽禽<lb/>
老石為誰媚幽花兩清麗春深不見人聊為五禽戲<lb/>
　　　　雪茶雙雀<lb/>
<pb n="KR4d0494_WYG_004-5a"/>
玉茗深宫裏春妍帶雪殘可憐五色羽相並不知寒<lb/>
　　　　荷葉雪姑<lb/>
雪羽兩飛鳴輕輕不自驚荷盤滿載露更立不成傾<lb/>
　　　　梨花靛甕<lb/>
剪水作梨花東風日未斜不慿青羽使那望五雲車<lb/>
　　　　荔支山鼠<lb/>
紅塵八千里始得薦金盤汝黠獨無畏輕紅啄曉酸<lb/>
　　　　並鵲<lb/>
<pb n="KR4d0494_WYG_004-5b"/>
雙玉報朝晴花梢墜露清永懷書閣舊春日繡簾明<lb/>
　　　　天鵞<lb/>
校獵上林苑回身太液池白雲去不返雪影下荒陂<lb/>
　　　　鴈<lb/>
戢羽横烟暮遺音折葦秋衡陽千頃水汾曲一荒丘<lb/>
　　　　鵞<lb/>
夜雪軍聲急春池筆陣髙波清翻茜掌沙淨卧霜毫<lb/>
　　　　鴨<lb/>
<pb n="KR4d0494_WYG_004-6a"/>
亂啑疑將鬭能言故不烹秋江寒並影春水緑同生<lb/>
　　　　烟波釣舟<lb/>
依約米家船疎林泊暮烟新詩吟未了槎上釣江鯿<lb/>
　　　　荷鍤圖<lb/>
天地一醉鄊今古有誰醒拚死劉伯倫令人發深省<lb/>
　　　　蘭蕙圖<lb/>
衆芳非不多金石好兄弟雜佩以問之春風接襟袂<lb/>
　　　　題何玉泉錢塘詩卷後<hi>何精地理術</hi>
<pb n="KR4d0494_WYG_004-6b"/>
青山到海盡神氣欲天浮寂寞舂陵叟蒼梧雲正愁<lb/>
地寳不敢愛人工毁天完開闔大呼吸生氣方盤桓<lb/>
　　　　楊友直湖亭<lb/>
東湖亭子上太守醉時歌為問花千樹何如洛下多<lb/>
　　絶句六言<lb/>
　　　題江山烟雨圖<lb/>
千村春水方生萬里歸帆如羽不知誰在層樓臥看江<lb/>
南烟雨<lb/>
<pb n="KR4d0494_WYG_004-7a"/>
黼黻文章如此慘澹經營者誰希微那可致詰色空了<lb/>
不加知<lb/>
　　　柯博士竹樹古石<lb/>
江潭木葉盡落巫峽竹枝更長剪取微風疎雨横吹殘<lb/>
月清霜<lb/>
石帶苔而蒼翠竹垂雨以珠璣藉玉五紋之組析旌六<lb/>
羽之翬<lb/>
　　　趙承㫖蘭石僧日觀蒲萄<lb/>
<pb n="KR4d0494_WYG_004-7b"/>
天人潄凍芳潤野老沉吟屈蟠南國烟生玉暖西涼酒<lb/>
熱霜寒<lb/>
　　　趙承㫖畫松<lb/>
洒霏烟之餘馨見蒼龍之一體森紫髯之如㦸激清風<lb/>
而直指<lb/>
　　　題聶空山扇<lb/>
客來山雨鳴澗客去山翁醉眠花外春雲藹藹竹邊秋<lb/>
月娟娟<lb/>
<pb n="KR4d0494_WYG_004-8a"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4d0494_WYG_004-8b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　道園遺稿卷四<lb/>
</p>
<p>
</p>
  </div>
<div>
<head>道園遺稿卷五</head> <lb/>
    <p>
<pb n="KR4d0494_WYG_005-1a"/>
欽定四庫全書<lb/>
　道園遺稿卷五<lb/>
　　　　　　　　　　　　元　虞集　撰<lb/>
　　絶句七言<lb/>
　　　次韵竹枝歌答袁伯長<hi>并序</hi>
　　　　伯長歌竹枝以促歸棹且言僕故鄉與竹枝<lb/>
　　　　古調相近約同賦以發它日千里命駕之意<lb/>
　　　　因用其韵<lb/>
<pb n="KR4d0494_WYG_005-1b"/>
江水江花無盡期安得同舟及此時燕山春燕更北去<lb/>
南人休唱鷓鴣詞<lb/>
　　　竹枝歌奉陪諸公送舊而歸暮聞短歌江上其<lb/>
　　　　竹枝之遺響乎因成四章<lb/>
江上婆娑作大招行人見者為魂銷使君若愛桐江住<lb/>
莫道長江無夢潮<lb/>
銅雀臺中朝暮思褰帷作伎望君來江頭只是須臾别<lb/>
何處多情更有詩<lb/>
<pb n="KR4d0494_WYG_005-2a"/>
憶奉君歡伎未成不承恩澤儘留情疑思却恐傷明徳<lb/>
不敢人前哭失聲<lb/>
使君魂魄已飄風那復恩情更及儂自是人心難冷暖<lb/>
不辭江水濺衣紅<lb/>
　　　題秋日蜀棠<lb/>
野堂青子來青鳥霜日清妍欲近人忽見嫣然紅數萼<lb/>
故鄉情思不勝春<lb/>
　　　摘芙蓉<lb/>
<pb n="KR4d0494_WYG_005-2b"/>
明月丹霞是鏡湖緣茵隱約錦糢糊西風滿地呉王醉<lb/>
卧看樓前教戰圖<lb/>
　　　見叔父南山翁二首<lb/>
先君萬死抱遺書付在諸孤手澤餘老眼欲枯那忍讀<lb/>
春霜秋雨一菴居<lb/>
奉承家祭若持危敢謂沖和在此枝館授淒涼勿惆悵<lb/>
百年門户豈吾私<lb/>
　　　眉菴自賦二首<lb/>
<pb n="KR4d0494_WYG_005-3a"/>
家近眉山六十里晴時長見掃脩眉老去思鄉歸未得<lb/>
故題庵子表新詩<lb/>
幾見雙眉采石亭如今頭白眼猶青昔人一去不復返<lb/>
聊寫山川作畫屏<lb/>
　　　横塘寺留題<lb/>
扁舟風雨暮投僧簔笠敲門七尺籐知我自來無所住<lb/>
一龕留供佛前燈<lb/>
　　　洞庭湖<lb/>
<pb n="KR4d0494_WYG_005-3b"/>
楚澤吳山千里逺丹崖碧樹九秋髙何由身似雲間鵠<lb/>
横絶江湖一羽毛<lb/>
　　　晚過金山<lb/>
雲連山樹樹連村數筆元暉水墨痕吟苦不知身入畫<lb/>
更添白鳥破烟昏<lb/>
　　　趙承㫖躑躅畫眉<lb/>
山鳥春深不自由曉聲併作杜鵑愁東風綘筆多題徧<lb/>
不到離鸞桂影秋<lb/>
<pb n="KR4d0494_WYG_005-4a"/>
　　　宣和馬圖<lb/>
凝神殿裏晏朝回閒繫青驄照紫苔一日長安春事老<lb/>
可能無意看花來<lb/>
　　　王朋梅東涼亭圖延祐中奉勑所作草也<lb/>
灤水東流紫霧開千門萬户起崔嵬坡陁草色如波浪<lb/>
長是鑾輿六月來<lb/>
　　　方壺臨董元山水<lb/>
雨餘千澗共潺湲老樹横橋任往還盡日春雲生不斷<lb/>
<pb n="KR4d0494_WYG_005-4b"/>
道人共對董元山<lb/>
　　　息齋竹二首<lb/>
西清閣老薊丘翁愛寫疎篁㺯晚風玉殿不扄秋夜冷<lb/>
好看棲鳳月明中<lb/>
書帷晝捲下西清竒石幽篁步晚晴誰憶他年風雨外<lb/>
渭川蒼玉一絲輕<lb/>
　　　寄張伯雨<lb/>
湖中春水白鵞羣長齋黙朝三素君楊許寫經屋滿雪<lb/>
<pb n="KR4d0494_WYG_005-5a"/>
人間長史冠如雲<lb/>
　　　寄薛元卿<lb/>
碧落曽有沈侍郎旋簮冠玉謁虚皇風流外史渾相似<lb/>
澹月疎星上建章<lb/>
　　　寄訢笑隱<lb/>
無限江東日暮雲天宫説法梦中聞散花得見文殊相<lb/>
雪蘂玻瓈手自分<lb/>
　　　寄恩斷江<lb/>
<pb n="KR4d0494_WYG_005-5b"/>
娑羅雙樹曉森森曽對袈娑坐綠隂十載雲門那得見<lb/>
若耶溪水向春深<lb/>
　　　寄王本齋<lb/>
揚州何處好吹簫海濶天空碧樹遥故遣湘江孤鳳去<lb/>
長吟休負月明宵<lb/>
　　　寄斡克莊僉憲<lb/>
為懷同館西湖客不寄駝囊枸杞紅豈想往來江海上<lb/>
虛慿歸鴈問秋風<lb/>
<pb n="KR4d0494_WYG_005-6a"/>
　　　畣斡克莊惠白氊<lb/>
白氊裁成鶴<graphic n="KR0769" url="https://raw.githubusercontent.com/kanripo/KR-Gaiji/master/images/KR0769.png" mimeType="image/png"/>衣大茅山下向秋歸故人淮海應東望<lb/>
雪影翩翩入翠微<lb/>
　　　别燮𤣥圃<lb/>
郭西山路有寒梅想見登臨首重回夜聽雨聲知水長<lb/>
滿船明月幾時開<lb/>
　　　恭華道院納涼四首<lb/>
陳郎大扇大於箕欲使清風四海知應是蓮花峰側畔<lb/>
<pb n="KR4d0494_WYG_005-6b"/>
捫天仙掌舊攜持<lb/>
手持道書入山館長林無人月半落松花拂衣清露深<lb/>
長嘯他峰起巢鶴<lb/>
松風滿天山月髙躡雲一似駕海濤不知身是浮丘伯<lb/>
細哦四言吹鳳匏<lb/>
虹玉通天閲夜章不留榻上付仙郎一時誰解騎雲者<lb/>
乞與龍<graphic n="KR1719" url="https://raw.githubusercontent.com/kanripo/KR-Gaiji/master/images/KR1719.png" mimeType="image/png"/>灑下方<lb/>
　　　書蘇公帖後<lb/>
<pb n="KR4d0494_WYG_005-7a"/>
蘇木空聞蜀賈舟襪材還復望袁州畫又猶是黄岡竹<lb/>
細和陶詩飽即休<lb/>
　　坡翁謫黄州時月用四千五百錢日用不過百五<lb/>
　　十而猶有餘以待賓客蓋嵗計六十千耳今謫惠計<lb/>
　　嵗用須二百千蓋三倍矣日食萬錢者何人哉士<lb/>
　　君子不以窮乏累其心而區畫亦盡人事皆中理<lb/>
　　之所為也夫子在陳蔡以子路之賢不能無愠見<lb/>
　　然處約之道君子小人之分見焉微子路無以發<lb/>
<pb n="KR4d0494_WYG_005-7b"/>
　　聖言矣觀蘇公此帖思當時之為此厲階者為之<lb/>
　　三嘆<lb/>
　　　書先參政與黄浮山賦紫薇再花遺墨後<lb/>
春服初成念子孫紫薇堂上列芳樽當時髙興無人㑹<lb/>
兄弟通家尚未存<lb/>
　　　書晚宋諸名公題堕淚碑詩後<lb/>
峴首亭髙故國詩飛<hi>一作臥</hi>龍無復更驅馳諸公盡向江<lb/>
南老遺恨長慚墮淚碑<lb/>
<pb n="KR4d0494_WYG_005-8a"/>
　　　題宋淵聖宸翰<lb/>
倉皇内禪計全疎貞幹其如積蠱餘不敢身先君父死<lb/>
數封慈殿問安書<lb/>
　　　跋劉光逺湘川行遺稿後<lb/>
白露横江木葉秋故人相國況同舟賡歌自是當時體<lb/>
不與漁人共暮愁<lb/>
　　　書子昻延祐間墨蹟後三首<lb/>
奏伎宫中感遇深一時千載託微吟主家歌舞今誰在<lb/>
<pb n="KR4d0494_WYG_005-8b"/>
為叠春衣淚不禁<lb/>
細柳飛花拂曉風步隨輕輦過橋東道傍石馬迷芳草<lb/>
百囀流鶯入夢中<lb/>
曽學知章乞鑑湖恩深無分得蓴鱸扁舟一棹頭如雪<lb/>
芳草連天路欲無<lb/>
　　　吳興公所書出師表<lb/>
心許驅馳奉至難書成揮涕試師干卧龍菴裏閒風月<lb/>
惟有幽人字字看<lb/>
<pb n="KR4d0494_WYG_005-9a"/>
　　　訪溉之不遇書壁<lb/>
城南不逢李太白壁間獨見蔡<hi>闕</hi>真方池古石淨如玉<lb/>
野鶴隔忩長似人<lb/>
　　　丁卯禮部考試次韻<lb/>
先朝親擢總真儒列坐春官席不虛白首子雲天禄閣<lb/>
校文寧愧食無魚<lb/>
禁城鐘鐸已隆隆把卷猶看燭影同願得真才充國用<lb/>
庶聞質行化澆風<lb/>
<pb n="KR4d0494_WYG_005-9b"/>
憶昔坡頭接錦袍深堂披卷効微勞三年重得同清夜<lb/>
宫燭飛簾見月髙<lb/>
袍鵠鏘鏘赴曉闈分廬陳藝别東西慿教紅杏休開徹<lb/>
早晚開闗踏雪泥<lb/>
　　　固陵寒雀圖<lb/>
蕭條微命出蓬蒿飛躍無踰四仞髙阿閣鳳凰那類此<lb/>
畫渠能使聖躬勞<lb/>
　　　聞子規<lb/>
<pb n="KR4d0494_WYG_005-10a"/>
花落故園聞子規春眠未起畫簾低常年五月居庸道<lb/>
愁共行人聽亂啼<lb/>
　　　自述<lb/>
每懷衡岳讀殘書似憶青城舊隱居萬一天恩憐賀監<lb/>
勅令何處結茅廬<lb/>
　　　東家四時詞四首<lb/>
臨流洗研見長身白苧寛衣短葛巾紈扇自題新得句<lb/>
水亭分送倚闌人<lb/>
<pb n="KR4d0494_WYG_005-10b"/>
摩挲舊賜碾龍團紫磨無聲玉井寒鸚鵡不知誰是客<lb/>
學人言語近欄杆<lb/>
澄波千頃擁髙鬟手折芙蓉月下還解憶髙堂風露冷<lb/>
衲衣先送碧雲山<lb/>
賀雪宫門上表歸貂裘猶帶六花飛海南新送收香鳥<lb/>
轉覺清寒入翠帷<lb/>
　　　絶句<lb/>
城南尺五野人居六月清隂八月如一色琅玕三百箇<lb/>
<pb n="KR4d0494_WYG_005-11a"/>
猶堪裁作殺青書<lb/>
　　　金丹五頌<lb/>
靈槎八月自天來瞻望初陽歴斗箕白鶴青鸞相對引<lb/>
九霞光裏識真師<lb/>
手把金鍼徹夜縫鴛鴦繡出錦機空萬人如海誰親得<lb/>
製箇新袍似日紅<lb/>
桔橰軋軋曉烟凝破㡌籠頭只自知重為祖翁添註脚<lb/>
可憐喫苦為孫兒<lb/>
<pb n="KR4d0494_WYG_005-11b"/>
等閒拈取一丸泥補破扶衰信手為不因混沌顛落地<lb/>
問君那得火龍騎<lb/>
海上三山一逕微半間茅屋隔烟霏詩成應有題名處<lb/>
月裏長懷玉雪輝<lb/>
　　　寄金陵蓬頭道人<lb/>
喧寂隨方接有生豈將欣厭係髙情一瓢玉井清泠水<lb/>
霜月晴虛候履聲<hi>道人聞步聲知某客至</hi>
　　　劉正甫周孟瑄游華蓋回見訪<lb/>
<pb n="KR4d0494_WYG_005-12a"/>
緱嶺吹笙月色新𤣥都幾度碧桃春翩翩如雪雲林鶴<lb/>
雙引黄茅訪野人<lb/>
　　　贈毛拱辰<lb/>
袖有題緘二十年攜看存殁重澘然神仙果得長生者<lb/>
合是身逢某宿纒<lb/>
　　　贈蔣子中<lb/>
東州春水漾晴波誰序新分進士科好種梧桐千樹碧<lb/>
湖邊人識鳳曽過<lb/>
<pb n="KR4d0494_WYG_005-12b"/>
　　　送夏大之教授還鄉二首<lb/>
禹憂洪水稷憂飢千古悠悠兩鬂絲誰與山林同白日<lb/>
行雲流水赴幽期<lb/>
應物紛紛興自髙不知官服是何曹歸歟耆舊遺聞逺<lb/>
莫憚登門弟子勞<lb/>
　　　題黄晉卿上京道中紀行詩後<lb/>
少陵入蜀路嶇﨑故有凄涼五字詩供奉翰林隨翠輦<lb/>
應知同調不同辭<lb/>
<pb n="KR4d0494_WYG_005-13a"/>
　　　題開元宫來鶴亭二首<lb/>
羣真終夜降華陽曽聴仙音近玉牀語罷是誰留别鶴<lb/>
待君寥廓共馳翔<lb/>
亭前春兩長蒼苔海上長鳴一日來從此琴心三叠裏<lb/>
月明長見影徘徊<lb/>
　　　題明復菴二首<lb/>
玉臼擣霜月當户竹窻映雪書滿牀客來竟坐不交語<lb/>
自撥丹火燒山香<lb/>
<pb n="KR4d0494_WYG_005-13b"/>
皎皎霜鶴立齋厨蕭蕭風竹鳴庭除窻中有客自髙坐<lb/>
堂上真人方讀書<lb/>
　　　清臯舊隠<lb/>
春雨初收水滿田邨邨桑柘緑生烟隱居聞在東臯上<lb/>
長見沙頭呼渡船<lb/>
　　　題贈葉梅野<hi>并序</hi>
　　　　近代楊補之作梅自負清瘦有持入徳夀宫<lb/>
　　　　者内中頗不便于逸興謂曰邨梅補因自題<lb/>
<pb n="KR4d0494_WYG_005-14a"/>
　　　　曰奉勅村梅集嘗見故家有藏徐熙墨杏花<lb/>
　　　　者用筆員潤有篆籕法亦恨楊不能知此也<lb/>
　　　　今監書博士丹丘生忽用此法寫生大快人<lb/>
　　　　意存渾厚之意于清真去衰陋之氣為纎弱<lb/>
　　　　所以為佳也譬如少陵繁花晴昊之䧺壯視<lb/>
　　　　昏月淺水為何如耶樂平鍊師葉凱翁舊號<lb/>
　　　　野梅予曰以野標梅未足盡梅之趣以梅名<lb/>
　　　　野庶乎廣莫之風請更曰梅野而以丹丘之<lb/>
<pb n="KR4d0494_WYG_005-14b"/>
　　　　畫冠之永作證據使錢唐臨江二君聞予此<lb/>
　　　　論猶當俛首嘆服也虞集書<lb/>
昔結絲絇侍帝宸青鞋今許向江津慿君先對梅花説<lb/>
白髪相看意更親<lb/>
　　初凱翁先欲南還欲僕作詩送行而僕今先有行<lb/>
　　色故為題此它日一笑之資也<lb/>
　　　雜題二首<lb/>
湘江風捲白蘋波北渚雲生帝子過欲採瓊芳渡江去<lb/>
<pb n="KR4d0494_WYG_005-15a"/>
翠衫輕薄晚雲多<lb/>
江上青山生白雲鷓鴣啼處有湘君行人來截昭華琯<lb/>
日暮青林玉氣分<lb/>
　　　趙師舜所藏雪竹圖<lb/>
鳳凰臺畔竹漪漪别出參差玉一枝閲盡雪霜心似鐵<lb/>
髙風惟許嵗寒知<lb/>
　　　西村山水<lb/>
一段雲山一段秋蹇騎㝷壑更經丘他年投老終南去<lb/>
<pb n="KR4d0494_WYG_005-15b"/>
應向松間覔舊游<lb/>
　　　西湖畫景<lb/>
五雲樓觀日華東每蹋紅塵氣若虹誰道小橋流水外<lb/>
數竿烟竹㺯秋風<lb/>
　　　蒲萄葵花<lb/>
蒲萄翠帳絡明珠前列千葵旌節如應有南柯殘夢在<lb/>
一池皷吹夜涼初<lb/>
　　　池塘秋晚<lb/>
<pb n="KR4d0494_WYG_005-16a"/>
華蓋仙人漢殿臣厭朝朔望往來頻上方留舄秋江畔<lb/>
只有雙鳬卧白蘋<lb/>
　　　天藻亭舍下生竹枝<lb/>
堂上不合生楓樹舍下何縁穿竹枝人間風日不到處<lb/>
長養鳳毛當及時<lb/>
　　　青山白雲圖<lb/>
獨向山中訪隠君行窮千澗水沄沄仙家更在空青外<lb/>
只許人間禮白雲<lb/>
<pb n="KR4d0494_WYG_005-16b"/>
　　　僧巨然山水<lb/>
晚烟横樹轉溪灣何處漁舟罷釣還門外東風吹雪盡<lb/>
幽人同看巨然山<lb/>
　　　畫竹<lb/>
不見髙人王右丞岐陽石客尚清真鳳毛染得春池水<lb/>
數尺新梢已過人<lb/>
　　　題戈叔義墨竹<lb/>
江頭雨裏寫娟娟更作新梢入晚烟還有數竿題未徧<lb/>
<pb n="KR4d0494_WYG_005-17a"/>
龍吟清夜渭溪邊<lb/>
　　　留題龍門寺二首<lb/>
頻採菖蒲石磵濱住山不厭亦無嗔先生尚有貪生意<lb/>
更憶松花問道人<lb/>
枯木寒巖絶色聲吟詩亦足未忘情不須更問臨川叟<lb/>
作得胡笳幾拍成<lb/>
　　　題周場進士為南郭園林記後<lb/>
南郭名園纔隔縣好添花竹及清時歸來未老柴車在<lb/>
<pb n="KR4d0494_WYG_005-17b"/>
百里㝷春定可期<lb/>
　　　寄謝臨川王正則録事<lb/>
少陵不待草堂貲風雪空簷話舊思别去幾時春夜暖<lb/>
五峰燈火馬爭馳<lb/>
　　　酬呉子髙<lb/>
諷爾宫詞十二篇小忩風雨正蕭然悠悠春夢無歸著<lb/>
黄竹遺墟雪滿天<lb/>
　　　題魏雄卿齋壁<lb/>
<pb n="KR4d0494_WYG_005-18a"/>
晝雨瀧瀧銀燭懸秋聲滿屋陸成川赤髭大士談經罷<lb/>
白首尚書草太𤣥<lb/>
　　　題畫<lb/>
黄葉飄零澤國秋烟波無盡使人愁騷人欲賦湘妃怨<lb/>
折得幽花寄逺遊<lb/>
　　　南浦圖<lb/>
魏公幕府多豪俊文雅相從一舸中山雨浦雲都寫遍<lb/>
湖東更有灌園翁<lb/>
<pb n="KR4d0494_WYG_005-18b"/>
　　　柯博士畫二首<lb/>
拔地參天獨老蒼幾年雨露更風霜新篁摇動多生色<lb/>
更待空庭月影長<lb/>
千年長蛟化為石蒼蘚枯槎角三尺亭亭玉立好兒孫<lb/>
長倚天風動秋碧<lb/>
　　　秋江圖<lb/>
欲採蘋花隔逺汀舟横不渡倚空青何由得似雙鸂鶒<lb/>
長攬秋光共畫屏<lb/>
<pb n="KR4d0494_WYG_005-19a"/>
　　　紅蓼雙鳬<lb/>
五湖烟雨一扁舟汎汎聊忘去國憂最愛數枝紅蓼畔<lb/>
一雙文羽伴人愁<lb/>
　　　畢公濟掀篷梅<lb/>
摘葉拈花夢不分誰能健步覔晴雲不須更待掀篷看<lb/>
全體東風舉似君<lb/>
　　　題王<hi>闕</hi>　所藏歐陽文忠公遺墨<hi>集古錄跋尾</hi>
盤谷尚存初刻字淮西無復斷碑痕瑯琊幽谷花如錦<lb/>
<pb n="KR4d0494_WYG_005-19b"/>
恐有遺書卧竹根<lb/>
　　　雙禽圖<lb/>
天上碧桃春冉冉人間翠竹晚娟娟雙飛不是青衣使<lb/>
何處東風一信傳<lb/>
　　　臨王摩詰舊竹二首<lb/>
岐山鳳去已千年遺跡疎林翠羽鮮一段風流何處似<lb/>
終南秋色晚晴天<lb/>
千枝萬葉翠交加影落殘碑月映沙似是前身摩詰在<lb/>
<pb n="KR4d0494_WYG_005-20a"/>
紫薇花下角巾斜<lb/>
　　　楊補之蘭<lb/>
九畹參差紫玉叢清江健筆總春風大夫宗國多憂思<lb/>
手把瓊瑰送斷鴻<lb/>
　　　商徳符畫<lb/>
曉陪劒履上嚴宸霜葉青紅日色新誰見江山烟霧起<lb/>
行吟澤畔老靈均<lb/>
　　　子昻古木<lb/>
<pb n="KR4d0494_WYG_005-20b"/>
洞庭木落楚天長澤畔行吟最斷腸可是曲終人不見<lb/>
丹楓離立照滄浪<lb/>
　　　子昻墨菊<lb/>
落木疎籬字字幽流傳摹刻使人愁滿城風雨歸來晚<lb/>
真見呉興一段秋<lb/>
　　　畫梅風雪老嫩四首<lb/>
繁花千樹倚晴空不比疎枝冷雪中只為玉堂天最近<lb/>
儘將才思付東風<lb/>
<pb n="KR4d0494_WYG_005-21a"/>
老身如鐵心如水長與空山積雪期待得紅塵吹紫陌<lb/>
羣仙歸去已多時<lb/>
綽約肌膚迥出<hi>一作絶</hi>塵摩娑銅狄是何人已看天上千<lb/>
年雪不作人間一日春<lb/>
門户重重玉數枝娟娟靜好稱家兒舊時東閣多能賦<lb/>
説與揚州何遜知<lb/>
　　　畫馬<lb/>
魯史曽聞兩驌驦開圖一見若龍驤驕嘶飛逐落花去<lb/>
<pb n="KR4d0494_WYG_005-21b"/>
沙草青青塞柳黄<lb/>
　　　次韵王繼學題太乙二首<lb/>
山木深深晝掩扉時從髙處望雲飛幾番春雨還秋草<lb/>
送盡孤鴻獨自歸<lb/>
共騎黄鵠過蕭亭明月華星列畫屏記得當時祠太乙<lb/>
安歌疏節玉充庭<lb/>
　　　送柴髙士南游<lb/>
遍入名山採紫芝只餐秋露已忘飢東南際海羣峰盡<lb/>
<pb n="KR4d0494_WYG_005-22a"/>
欲向羅浮更覔誰<lb/>
　　　贈傅與礪<lb/>
水玉空青不易求蘭苕翡翠擅清秋才情豈是人間少<lb/>
不到髙唐夢未休<lb/>
　　　贈盧生錄詩<lb/>
盧生來寫老夫詩老去深慙與世違華蓋白雲三兩句<lb/>
只堪獨咏莫傳知<lb/>
　　　題范徳機墨蹟後<lb/>
<pb n="KR4d0494_WYG_005-22b"/>
凡骨蜕餘清似雪髙情起處一絲輕玉堂只在人間世<lb/>
回首蕭閒愧後生<lb/>
　　　種橘<lb/>
庭前嘉樹種來遲霜實經年未壓枝寄語巴園好相待<lb/>
商山更有一盤棋<lb/>
　　　彭致中送松花<lb/>
幽人嵗嵗送松花指與吾人老已加欲學彭翁年八百<lb/>
鼎盛金粉養黄芽<lb/>
<pb n="KR4d0494_WYG_005-23a"/>
　　　喜雨寄郡中諸官<lb/>
山馭東行應望霓吏民迎拜若雲齊到城慰滿三農意<lb/>
喜雨亭成太守題<lb/>
　　　題表姪陳可立雜畫十首<lb/>
山崖嶻嶻澗嘈嘈四圍芳草亂青袍中間有箇支離木<lb/>
曲折無知夀最髙<lb/>
蕭蕭翠羽動晴虛知是南山長鳳雛莫道玉堦風露冷<lb/>
要看千尺拂雲衢<lb/>
<pb n="KR4d0494_WYG_005-23b"/>
清江江上倚扁舟寫得琅玕一尺秋歴徧風霜如鐵石<lb/>
世人偏識老湖洲<lb/>
蠣房如山禦潮沙鐵網珊瑚浪中出何處龍孫好頭角<lb/>
亦玩明珠美風日<lb/>
南枝楚楚復娟娟此樹枯槎更可憐石角莫令牛礪角<lb/>
樵翁最後枕渠眠<lb/>
髙柳金絲積雨晴桃花灼灼隔溪明㝷源若是忘機者<lb/>
鸂鶒鵁鶄總不驚<lb/>
<pb n="KR4d0494_WYG_005-24a"/>
百頃汀涵落日明稻田閑水與隄平白頭想見荒陂去<lb/>
無數鳴蜩管送迎<lb/>
江潭木落鴈飛初已有秋聲動碧虛似是洞庭張樂地<lb/>
微風鷺翿立疏疏<lb/>
雪滿髙林水滿疇冥鴻亦為稻粱謀此時最憶江南岸<lb/>
一色蘆花看釣舟<lb/>
玉色臨池靜不言翛然翠袖共黄昏玉堂清冷無人到<lb/>
且對江南烟雨村<lb/>
<pb n="KR4d0494_WYG_005-24b"/>
　　　贈朱本初<lb/>
霜雪摧殘澗壑非深根千嵗斧斤違寸心不逐飛烟化<lb/>
還作𤣥雲繞紫薇<lb/>
珥貂鳴佩入明光新墨初成進御牀草野小臣春夢短<lb/>
猶懷染翰侍君王<lb/>
延閣晨趨接佩聲又紆朱紱向江城丹心要似東陽水<lb/>
釀作宫壺徹底清<lb/>
頗愛燒香是鼻塵不應縁齅又勞人方牀石鼎過清晝<lb/>
<pb n="KR4d0494_WYG_005-25a"/>
一縷山雲伴老身<lb/>
　　　葛子熙欲往呉越售長安諸碑以危太樸書來<lb/>
　　　　求詩書尾餘空尚多佳紙極宜于書不忍劙<lb/>
　　　　絶之因題此詩贈子熙兼寄衆仲提學亦欲<lb/>
　　　　故人知吾得太樸也<lb/>
子熙養母極艱辛馳走東西又幾春我欲相留田舍近<lb/>
白雲不足療清貧<lb/>
漢唐妙刻出長安誰贈茅容具曉餐應有醉翁方集古<lb/>
<pb n="KR4d0494_WYG_005-25b"/>
千金不惜買琅玕<lb/>
浙都提學三年别我向山中每夢之定是盡抛書卷却<lb/>
緑楊紅杏樂清時<lb/>
流泉窈窕窻中畫檮杌蕭條袖裏書太白山深空積雪<lb/>
蓬萊海濶自晴虛<lb/>
　　子熙三嵗而孤鞠于舅氏長而為養甚至獨恨貧<lb/>
　　耳然苦節亦難能也虞集書<lb/>
　　　寄朱環溪<lb/>
<pb n="KR4d0494_WYG_005-26a"/>
賢郎肯為諸生出不厭闌干苜蓿盤為有平安花竹報<lb/>
齋居日日共清歡<lb/>
髙堂修祀灌園翁白髪清樽見古風曽得遺文窺隱徳<lb/>
猶今視昔後人同<lb/>
　　　悼亡四首<lb/>
買臣不綰㑹稽章井臼終身愧孟光縱有他年千石酒<lb/>
寧知當日一盃漿<lb/>
地中代我奉慈幃一去無由再見之欲覔音容須夢裏<lb/>
<pb n="KR4d0494_WYG_005-26b"/>
先生無睡已多時<lb/>
十載思君久别離歸來忽作死生期孤鐙夜雨深深坐<lb/>
正似燕山恨别時<lb/>
比似燕山恨别時鬂邊添得雪絲絲秖今心事真如水<lb/>
可得才情更賦詩<lb/>
　　　次陳溪山韵三首<lb/>
山深松竹俱成老溪迥蒲荷各自花隨分樂天無一事<lb/>
儗求齊物度南華<lb/>
<pb n="KR4d0494_WYG_005-27a"/>
枝有蒼筤實有梧何年鳴鳥下晴虛惟應長共希夷叟<lb/>
日對朝陽浴海初<lb/>
清渭終南路杳冥漁磯樵逕草還青山中雨足黄梅落<lb/>
獨為相求出户庭<lb/>
　　　維摩文殊<lb/>
城裏普熏香積飯室中同供妙天花清涼山上千年石<lb/>
猶結慈雲候翠華<lb/>
　　　達摩<lb/>
<pb n="KR4d0494_WYG_005-27b"/>
萬里西來言不契九年壁底影為雙等閒風信生蘆葉<lb/>
雲散青天月滿江<lb/>
　　　何奉議子路問津圖<lb/>
日向雩壇詠暮春無言可以諭天真堂堂正道行將去<lb/>
勿傍他門别問津<lb/>
　　　荷蓧圖<lb/>
道上相遭荷蓧翁殺雞留宿甚從容如何不及乘桴意<lb/>
更待重來果不逢<lb/>
<pb n="KR4d0494_WYG_005-28a"/>
　　　李陵别蘇武<lb/>
老羝已乳鴈書傳去住初分哭向天明日節旄歸漢地<lb/>
將軍應是獨澘然<lb/>
　　　羲之觀鵞<lb/>
剡溪春雨曉生波道士扁舟肯見過換取黄庭歸别館<lb/>
人間長憶鳳文羅<lb/>
　　　孟浩然<lb/>
風雪髙堂破㡌温七人圖裏一人存昔時耆舊那堪論<lb/>
<pb n="KR4d0494_WYG_005-28b"/>
獨釣槎頭最斷魂<lb/>
　　　和靖行吟<lb/>
擁鼻微吟午夜清心空與月合圓明無端却作梅花想<lb/>
著影縁香梦不成<lb/>
　　　陶榖烹雪<lb/>
烹雪風流秖自娛髙情何足語家姝果知簡靜為真樂<lb/>
列屋閒居亦不須<lb/>
　　　醉翁亭圖<lb/>
<pb n="KR4d0494_WYG_005-29a"/>
醉翁四十謾稱翁賓客相隨樂意同前引朱衣垂白髪<lb/>
花開山谷幾春風<lb/>
　　　原泉圖<lb/>
九天飛瀑下巖幽去作江湖萬古流倚杖不知春雨過<lb/>
青山如洗暮雲收<lb/>
　　　贈王自得<lb/>
江上秋風日夜深丹楓烏桕總堪吟可能阿閣承朝日<lb/>
玉作參差學鳳吟<lb/>
<pb n="KR4d0494_WYG_005-29b"/>
　　　送余道士三首<lb/>
憶昔游京最少年等閒詩句被人傳君今似我當時面<lb/>
玉雪春風上客船<lb/>
諸老愛賢飢渴如才華誠美豈容虛子當徑上蓬萊閣<lb/>
徧讀人間未見書<lb/>
應有多情問故人為言溪上上船頻春來雨過清如鏡<lb/>
照見蕭蕭白髪新<lb/>
　　　延祐三年過金鴈欲訪諾公以王事不果今二<lb/>
<pb n="KR4d0494_WYG_005-30a"/>
　　　　十年<lb/>
昔禮岩頭諾詎羅寳香猶在石盤陀上人幾嵗離金鴈<lb/>
海月江雲㺯碧波<lb/>
　　　寄謙上人<lb/>
不見謙公二十年石橋依舊駕晴川定應和盡寒山集<lb/>
倘許人間一句傳<lb/>
　　　寄曇芳笑隱<lb/>
優鉢曇花一度開梵天帝釋自拈來人間讃歎那能盡<lb/>
<pb n="KR4d0494_WYG_005-30b"/>
慚愧文殊大辯才<lb/>
　　　寄光雪窻<lb/>
桫欏軒中少塵事恩公昔共兩青藜只今主人相憶否<lb/>
風雨扁舟覔舊題<lb/>
　　　宿天寧寺<lb/>
丈室千函貝葉書疎篁幽鳥在庭除道人久不到城府<lb/>
愛此渾如澗谷居<lb/>
　　　閒白雲上人自呉中來訪表姪陳可復畫其像<lb/>
<pb n="KR4d0494_WYG_005-31a"/>
　　　　因題之曰<lb/>
徧繙寳藏晝垂簾三載歸來白髪添萬斛春泉磐石坐<lb/>
龍宫又擬借華嚴<lb/>
　　　題馬九淵墨龍<lb/>
曽乘雲氣九天行振鬛揚鬐海岳驚變化已隨雷電逺<lb/>
作成霖雨慰蒼生<lb/>
　　　題了堂上人所藏雲屋圖<lb/>
鎮日秋風草屋欹海潮聲上接天池白雲捲盡青山在<lb/>
<pb n="KR4d0494_WYG_005-31b"/>
衲被䝉頭總不知<lb/>
　　　題袁誠夫所藏山水二首<lb/>
十百相連底處山雨雲時復到人間山中草木自寒暑<lb/>
長與幽人相對閒<lb/>
海外誰云更九州駕言從此泛扁舟垂綸未必悠悠者<lb/>
帶雨看潮散暮愁<lb/>
　　　墨梅<lb/>
霜月清江一棹過誰將長影照寒波浮雲日暮長安逺<lb/>
<pb n="KR4d0494_WYG_005-32a"/>
莫羡宫粧掃翠蛾<lb/>
　　　孩兒桃<lb/>
書樓春晝雨繽紛一樹桃花思不羣彈指樓開當日面<lb/>
莫教童子是靈雲<lb/>
　　　洪厓橋二首<lb/>
澄江如練碧悠悠一色蘆花覆逺洲無盡春天歸鴈急<lb/>
月明寒影不曽留<lb/>
横橋攜手踏谿流無盡清流意自幽天外浮雲飛鳥散<lb/>
<pb n="KR4d0494_WYG_005-32b"/>
柳隂猶有釣魚舟<lb/>
　　　五絃琴詩為劉子雨賦二首<lb/>
海上微風動五絃九疑蒼翠雨餘天仲尼昔日聞韶地<lb/>
肉味都忘思惘然<lb/>
錦瑟無端五十絃五音繁㑹亂春筵不知簡易髙人意<lb/>
目送歸鴻碧海天<lb/>
　　　次書巢雜詩韵四首<lb/>
北巷髙齋滿硯氷柴門誰許小童譍幽人自得延年術<lb/>
<pb n="KR4d0494_WYG_005-33a"/>
不信昌陽是豨苓<lb/>
坐上清尊日不虛長歌誰嘆食無魚主人何物為生計<lb/>
五尺危巢萬卷書<lb/>
一檠金粟長靈芽不待春風自放花收拾黛煤和玉屑<lb/>
昔時眉嫵是君家<lb/>
客來相對飲無何客去杯羮手自和未許傍人空笑老<lb/>
誰知小屋得春多<lb/>
　　　題畫<lb/>
<pb n="KR4d0494_WYG_005-33b"/>
銀鼠為裘著來早八月逐兔山隂道衰草蕭蕭風露寒<lb/>
將軍鬚鬢一時老<lb/>
　　　畫松<lb/>
天池昨夜風雷起千尺渴蛟餐石髓神君叱之不敢去<lb/>
影落呉淞半江水<lb/>
　　　漁樂圖<lb/>
江上青青列數峰千重樓觀楚王宫為雲為雨無朝暮<lb/>
卧看當年屬釣翁<lb/>
<pb n="KR4d0494_WYG_005-34a"/>
　　　捕魚圖<lb/>
數罟臨溪晚不收蘧廬三尺抱寒愁金鱗自在江湖上<lb/>
烟雨重重具釣舟<lb/>
　　　百牛圖<lb/>
妙手精思盡百牛古來遺事總堪求一牛耕罷無消息<lb/>
野水閒田不見收<lb/>
　　　畫虎<lb/>
目鏡耽耽鎮坐隅髙堂白晝走睢盱良工不寫凢毛骨<lb/>
<pb n="KR4d0494_WYG_005-34b"/>
驚世文章斂若無<lb/>
　　　畫鶴<lb/>
海風吹月憶危巢清夜梳翎月堕坳仙客不知猶是畫<lb/>
每聽長唳向松梢<lb/>
　　　息齋墨竹二首<lb/>
江上秋風已滿林玉階夜色自蕭森并刀剪得瀟湘雨<lb/>
獨上蒼梧學鳳吟<lb/>
秀出千林思不羣獨含春雨對江雲平津若有歸來劍<lb/>
<pb n="KR4d0494_WYG_005-35a"/>
定化雙龍起夜分<lb/>
　　　蘭<lb/>
水生灃浦碧𥻘𥻘沙際脩叢數嵗春莫怪山林蔬笋氣<lb/>
清芳端合屬幽人<lb/>
　　　雨竹<lb/>
木落江潭湘水秋雨痕多付竹翛翛黄陵廟裏猨啼夜<lb/>
何處能銷宋玉愁<lb/>
　　　村夜上元作<lb/>
<pb n="KR4d0494_WYG_005-35b"/>
滿城簫鼓暮相催田父村南醉未回野廟殘燈燒未盡<lb/>
霏霏山雨逐人來<lb/>
　　　送艾幼青歸臨川<lb/>
幼清手録唐文藝吟誦寒鐙過夜分秋菊春蘭隨物轉<lb/>
獨臨野水拾殘雲<lb/>
　　　昱上人盆竹二首<lb/>
霜枝一寸筍如針亦有蒼然萬古心還憶道人分種日<lb/>
瘦笻八尺度千岑<lb/>
<pb n="KR4d0494_WYG_005-36a"/>
我憶蠶茨萬竹叢呉中還見小玲瓏居然風露千林曉<lb/>
猶稱行吟白髪翁<lb/>
　　　題夢良梅<hi>并序</hi>
　　　　夢良墨妙近倣清江時出晴昊之繁稍以充<lb/>
　　　　潤其清苦此卷乃又澹泊相遭之極者也把<lb/>
　　　　玩久之夢良自稱錦屏山人蓋與予皆蜀人<lb/>
　　　　也嵗月相望雖乆寧無故鄉之思故為賦此<lb/>
汀烟冉冉竹重重老樹疎花吹曉風壯游燕薊今白髪<lb/>
<pb n="KR4d0494_WYG_005-36b"/>
憶踏江船如夢中<lb/>
茆簷曝日歸來晚野水荒雲誰是伴一枝已見故人心<lb/>
三尺未愁横幅短<lb/>
　　　述懷四首<lb/>
青鞋踏遍莓苔迹萬里橋南風瑟瑟一雙白鷺也多情<lb/>
隔岸飛來如送客<lb/>
畫橋南畔行人立蘆葦蕭蕭船去急雲連北闕與天深<lb/>
月<hi>一作秋</hi>落西山和露白<lb/>
<pb n="KR4d0494_WYG_005-37a"/>
玉烟惆悵江波隔夜夜流塵空寳瑟可憐蓬鬢已驚風<lb/>
好在葵心猶向日<lb/>
菱花半掩無消息腸斷城頭秋月白故園能隔幾長亭<lb/>
羌笛一聲歸未得<lb/>
　<lb/>
　<lb/>
　<lb/>
　<lb/>
<pb n="KR4d0494_WYG_005-37b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　道園遺稿卷五<lb/>
</p>
<p>
</p>
  </div>
<div>
<head>道園遺稿卷六</head> <lb/>
    <p>
<pb n="KR4d0494_WYG_006-1a"/>
欽定四庫全書<lb/>
　道園遺稿卷六<lb/>
　　　　　　　　　　　　　元　虞集　撰<lb/>
　　樂府<lb/>
　　　燭影摇紅<lb/>
　　　　淮南故將軍家有歌姬才容自許善自度曲<lb/>
　　　　歐陽守淮南姬為將軍願一見公竟不及見<lb/>
　　　　而卒客有為公賦此曲者<lb/>
<pb n="KR4d0494_WYG_006-1b"/>
雪暎虚檐夢魂正繞陽臺近朝來誰為䕶熏籠雲卧衣<lb/>
裳冷應念蘭心蕙性對芳年才華自信洞房春暖換羽<lb/>
移宫珠圓絲瑩　板壓紅牙手痕猶在餘香冺當時惟<lb/>
待醉翁來教惜聴鶯聲可引惜閒情未領但雕梁塵銷<lb/>
露瞑幾回清夜月轉西廊梧桐疎影<lb/>
　　　蝶戀花<lb/>
　　　　故遼主得其臣所獻黄菊賦題其後云昨日<lb/>
　　　　得卿黄菊賦細剪金英題作句袖中猶覺有<lb/>
<pb n="KR4d0494_WYG_006-2a"/>
　　　　餘香冷落西風吹不去二月末與楊鎮庭陳<lb/>
　　　　衆仲觀杏城東坐客有為予誦此者因括櫽<lb/>
　　　　歸腔令佐酒者歌<lb/>
昨日得卿黄菊賦細剪金英題作多情句冷落西風吹<lb/>
不去袖中猶有餘香度　滄海塵生秋日暮玉砌雕闌<lb/>
木葉鳴疎雨江總白頭心更苦素琴猶寫幽蘭譜<lb/>
　　　賀新郎<lb/>
　　　　五月中以小疾家居陳衆仲助教言乳燕飛<lb/>
<pb n="KR4d0494_WYG_006-2b"/>
　　　　華屋調最宜時連度數曲病其詞妙則聲劣<lb/>
　　　　律稳者語卑適有友人期家人到官所而不<lb/>
　　　　至賦此<lb/>
丹荔明如火想江城薰風乍透繡簾青鎖寳篆香銷初<lb/>
睡起葉底流鶯又過算幾度思歸未果欲剪氷綃慿誰<lb/>
寄恐腰圍漸減愁無那臨岸曲命舟舸　涼宵冉冉銀<lb/>
蟾墮望清輝千里照人霧底雲軃凖儗雕梁棲飛燕早<lb/>
晚新巢定妥歎會少離多似我留滯文園頭先白念琴<lb/>
<pb n="KR4d0494_WYG_006-3a"/>
心久為芳塵鎖將舊恨歸江左<lb/>
　　　風入松為莆田夀<lb/>
頻年清夜肯相過春碧捲紅螺畫檐幾度徘徊月梁園<lb/>
逈無復鳴珂門外雪深三尺窻中翠淺雙蛾　舊家丹<lb/>
荔錦交柯新玉紫峯駝長安日近天涯逺行雲夢不到<lb/>
江波欲度新詞為夀先生待教誰歌<lb/>
　　鳴鶴餘音<lb/>
　　　全真馮尊師本燕趙書生㳺汴遇異人得仙學<lb/>
<pb n="KR4d0494_WYG_006-3b"/>
　　　所賦歌曲髙潔雄暢最傳者蘇武慢二十篇前<lb/>
　　　十篇道遺世之樂後十篇論修仙之事會稽費<lb/>
　　　無隠獨善歌之聞者有凌雲之思無復流連光<lb/>
　　　景者矣予登山每登髙望逺則與無隠歌而和<lb/>
　　　之無隠曰公當為我更作十篇居兩年得兩篇<lb/>
　　　半殊未快意也昭陽協洽之年嘉平之月長兒<lb/>
　　　之官羅浮予與客清江趙伯友臨川黄觀我陳<lb/>
　　　可立㳺東叔呉文明平陽李平幼子翁歸泛舟<lb/>
<pb n="KR4d0494_WYG_006-4a"/>
　　　送之水涸轉鄱陽湖上豫章遇風雪十五六日<lb/>
　　　不能達三百里清夜秉燭危坐髙唱二三夕間<lb/>
　　　得七篇半每一篇成無隠即歌之馮尊師天外<lb/>
　　　有聞能乗風為我一來聴耶明春舟中又得二<lb/>
　　　篇併無俗念一首後三年仙游山彭致中取而<lb/>
　　　刋之與瓢笠髙眀共一笑之樂也道園道人虞<lb/>
　　　集伯生記<lb/>
　　　蘇武慢十二首<lb/>
<pb n="KR4d0494_WYG_006-4b"/>
自笑㣲生凡情不斷輕棄舊磯垂釣走馬長安聴鶯上<lb/>
苑空負洛陽年少玉殿傳宣金鸞陪宴屢草九重丹詔<lb/>
是何年夢斷槐根依舊一簔江表　天賜我萬疊雲屏<lb/>
五湖烟浪無限野猿沙鳥平明紫閣日晏𤣥洲晞髪太<lb/>
霞林杪蒼龍騰海白鶴衝霄顛倒一時俱了望清都獨<lb/>
步髙秋風露動天初曉<lb/>
掃盡風雲綽開塵土落得半丘藏拙青松為葢白石為<lb/>
牀一切物情休歇幾度蓬萊布袍長劍閒對海波澄徹<lb/>
<pb n="KR4d0494_WYG_006-5a"/>
是誰家酒熟仙瓢邀我共看明月　歸去也玉宇寥寥<lb/>
銀河耿耿鐵笛一聲山裂三花髙擁九炁彌羅縹緲泰<lb/>
清瑶闕手把芙蓉臨空飛步今夜幾人朝謁便翻身北<lb/>
斗為杓徧散紫甌香雪<lb/>
山月來時海風不動平地玉樓瓊宇桂子飄香露華如<lb/>
水自按洞簫如縷杳杳冥冥泠泠厯厯青鳥解傳芳語<lb/>
太㣲中鸞鶴相求盡是舊時真侣　君聴取列豹重闗<lb/>
鼓雷千吏天界更多官府石女簮花木人勸酒為我此<lb/>
<pb n="KR4d0494_WYG_006-5b"/>
間聊住髙唱㣲吟揮毫萬丈塵世等閒今古看空山一<lb/>
色青青何意斷雲長雨<lb/>
皓月清霜釣舟如葉閒渡小溪澄碧銀漢無聲玉虹横<lb/>
埜斗柄正垂天北半幅烏紗數根華髮一緉野鳬飛舄<lb/>
回問仙人南老樹能見幾回今昔　西華頂十丈髙花<lb/>
九天秋露結就翠房瑶實脫屣非難凌空何逺三咽雪<lb/>
融氷液辟穀神方餐霞真訣一去更無消息笑人間長<lb/>
住虚空誰似一輪紅日<lb/>
<pb n="KR4d0494_WYG_006-6a"/>
放櫂滄浪落霞殘照聊倚岸迴山轉乗鴈雙鳬斷蘆漂<lb/>
葦身在畫圖秋晚雨送灘聲風摇燭影夜深尚披吟卷<lb/>
算離情何必天涯咫尺路遥人逺　空自笑洛下書<lb/>
生襄陽耆舊夢底幾時曾見老矣浮丘賦詩明月千仭<lb/>
碧天長劍雪霽瓊樓春生瑶席容我故山髙燕待雞鳴<lb/>
日出浮羅飛渡海波清淺<lb/>
對酒常歌無愁可解是箇道人標格好風過耳皓月盈<lb/>
情清浄水聲山色世上千年山中七日隨處慣曾為客<lb/>
<pb n="KR4d0494_WYG_006-6b"/>
盡虛空北斗南辰此事有誰消得　曾聴得碧眼胡僧<lb/>
布袍滄海直下釣絲千尺掣取鯨魚風雷變化不是等<lb/>
閒竒特寒暑相摧乾坤不用厯刼不為陳迹可憐忘却<lb/>
髙年長伴小兒嬉劇<lb/>
憶昔坡仙夜游赤壁孤鶴掠舟西過英雄消盡身世茫<lb/>
然月小水寒星大何似漁翁不知今古醉傍蓼花燃火<lb/>
夢相逢羽服翩<graphic n="KR1473" url="https://raw.githubusercontent.com/kanripo/KR-Gaiji/master/images/KR1473.png" mimeType="image/png"/>未必此時非我　誰解道嵗晚江空<lb/>
風帆目力横槊賦詩江左清露衣裳晚風洲渚多少短<lb/>
<pb n="KR4d0494_WYG_006-7a"/>
歌長些玉宇髙寒故人何處眇眇予懷無那歎乘桴浮<lb/>
海飄然從者未知誰可<lb/>
十載燕山十年江上慣見半生風雪對雪無舟泛舟無<lb/>
雪不遇並時髙潔斷港殘沙今兹何夕一似剡溪歸越<lb/>
但掀篷數尺梅花人跡鳥飛俱絶　君不見五老危巔<lb/>
浮丘絶頂笑我早生華髮返老還童易麄為妙定有九<lb/>
還丹訣霽景浮空天光眩海一體本無分别便堪稱六<lb/>
一仙公千古太虚明月<lb/>
<pb n="KR4d0494_WYG_006-7b"/>
歸去來兮昨非今是惆悵獨悲奚語迷途未逺晨景熹<lb/>
㣲乃命導夫先路風颺舟輕候門童稚此日載瞻衡宇<lb/>
酒盈樽三徑雖荒松菊宛然如故　聊寄傲與世相違<lb/>
舊交俱息更復駕言焉取琴書情話尋壑經丘倦鳥岫<lb/>
雲容與農人告我有事西疇孤櫂賦詩春雨但樂夫天<lb/>
命何疑乗化任渠留去<lb/>
六十歸來今過七十感謝聖恩嘉恵早眠晏起渇飲飢<lb/>
餐自己了無心事數卷殘書半枚破硯聊表秀才而已<lb/>
<pb n="KR4d0494_WYG_006-8a"/>
道先生快寫能吟直是去之逺矣　沒尋思拄箇青藜<lb/>
靸雙芒屨走去渡頭觀水逝者滔滔來之衮衮不覺日<lb/>
斜風細有一漁翁驀然相喚爾在看他甚底便扶杖穿<lb/>
起鮮魚博得一樽同醉<lb/>
一徑通幽畫屏横翠行到白雲深處世外蟠桃井邊佳<lb/>
橘别有種萱瑶圃檀板輕敲素琴閒弄奉獻鳯膏麟脯<lb/>
舞翩翩鶴髮飄飄仍是舊時仙母　君看取華屋神仙<lb/>
滿堂金玉此是蟪蛄朝暮五色蓬萊九秋鵰鶚别有出<lb/>
<pb n="KR4d0494_WYG_006-8b"/>
身之路酒熟麻姑雲生巫峽稽首洞天歸去任海波清<lb/>
淺無時何處綠窻雲户<lb/>
雲澹風輕傍花隨栁將謂少年行樂髙閣林間小車城<lb/>
裏千古太平西洛瞻彼泱泱言思君子流水儼然如昨<lb/>
但清遊天際輕隂未便暮愁離索　長記得童冠相隨<lb/>
浴沂歸去吟詠鳶飛魚躍逝者如斯吾衰甚矣調理自<lb/>
存斟酌清廟朱絃舊堂金石隠几似聞更作農人<hi>二合</hi>告<lb/>
我有事西疇窈窕掛書牛角<lb/>
<pb n="KR4d0494_WYG_006-9a"/>
　　　無俗念<lb/>
十年窻下見古今成敗幾多豪傑誰會誰能誰不濟故<lb/>
紙數行明滅亂葉西風遊絲春夢轉轉無休歇為他憔<lb/>
悴不知有甚干涉寂寂無住閒身盡虚空界一片中宵<lb/>
月雲去雲來無定相月亦本無圓缺非色非空非心非<lb/>
佛教我如何説不妨跬步蟾蜍飛上銀闕<lb/>
　　附全真馮尊師蘇武慢二十首<lb/>
　　　其一<lb/>
<pb n="KR4d0494_WYG_006-9b"/>
飯了從容消閒䇿杖野望有何慿仗帆歸逺浦鷺立汀<lb/>
洲千樹好花㣲放芳草池塘錦江樓閣隐隠雪埋青嶂<lb/>
向東郊極目天涯不見故人惆悵　歸去也翠麓﨑嶇<lb/>
林巒掩暎消遣晚來情况幽禽巧語弱栁摇金綠影小<lb/>
橋清響揮掃龍蛇領畧風光陶寫丹青吟唱這雲山好<lb/>
景物外烟霞幾人能訪<lb/>
　　　其二<hi>終焉</hi>
返照迴光終焉活計何處可為依託凋零鄭圃竹塢松<lb/>
<pb n="KR4d0494_WYG_006-10a"/>
溪林下勝遊行樂霞女雲朋水色山光幽隠烟蘿巖壑<lb/>
更堂堂氣概摩天一㸃浩然寥廓　堪愛處蝶戲花梢<lb/>
苔生石徑風細日髙簾幕清虛器量咀嚼乾坤髙邁市<lb/>
朝歡約疎葛寛裁瘦玉横拖笑傲東籬吟酌把真情欲<lb/>
寫奈何塵世故人蕭索<lb/>
　　　其三<hi>歸閒</hi>
識破塵寰凡籠跳出飄蕩應無拘束萍蹤自在雅操孤<lb/>
髙還若野雲麋鹿遇坎乗流混俗和光知止有何榮辱<lb/>
<pb n="KR4d0494_WYG_006-10b"/>
恣陶陶海上人間不管嵗華催促　從此後筆硯生<lb/>
塵蠅蝸絶念安分翠㣲雲屋般般放下事事都休静對<lb/>
小軒梅竹一味疎慵萬古淳風便是真常清福任羣情<lb/>
晝夜世路奔波競争蠻觸<lb/>
　　　其四<hi>得晤</hi>
夢斷槐宫倚天長嘯勘破物情今古擔簦暎雪射虎誅<lb/>
龍曾把少年身悞金谷繁華漢苑秦宫空有落花飛絮<lb/>
歎浮生終日茫茫誰肯死前回顧麈争似我玉麈清談<lb/>
<pb n="KR4d0494_WYG_006-11a"/>
金微雅弄髙卧洞天門户逍遥畎畝肆任情懷閒伴蓼<lb/>
汀鷗鷺收拾生涯紫蠏黄柑江上一簔烟雨醉歸來依<lb/>
舊蘆花深處月明幽浦<lb/>
　　　其五<hi>通真</hi>
試問禪闗恭求無數徃往到頭虚老磨磚作鏡積雪為<lb/>
糧迷了幾多年少毛吞大海芥納須彌金色頭陁㣲笑<lb/>
晤時超十地三乗凝滯四生六道　誰聴得絶相巖前<lb/>
無隂樹下杜宇一聲春曉曹溪路險鷲嶺雲深此處故<lb/>
<pb n="KR4d0494_WYG_006-11b"/>
人音窅千丈氷崖五葉蓮開古殿簾垂香裊免葛藤叢<lb/>
裏老婆遊子夢魂顛倒<lb/>
　　　其六<hi>明道</hi>
出世登真須慿剛志决要頓開雲慧消塵止念絶愛忘<lb/>
憂恬澹自然知味雷震一聲火發三田半夜烏飛千里<lb/>
透簾幃鼎鉛温温恣飲玉壺香膩　堪下手䇿鳯攀鸞<lb/>
烹金間木遊賞洞房佳瑞傾光吐秀寒海衝山真氣遍<lb/>
充天地乗履風雲摘騎日月不比尋常兒戲把𤣥珠收<lb/>
<pb n="KR4d0494_WYG_006-12a"/>
取大羅歸去聖賢同域<lb/>
　　　其七<hi>施設</hi>
大道幽深如何消息説破鬼神驚駭挾藏宇宙剖判𤣥<lb/>
真樂世間無賽靈鷲峰前寳珠拈出明顯玉般光彩照<lb/>
乾坤上下羣生知者夀同山海　最至極翠靄輕分瓊<lb/>
花亂墜空裏結成文葢金身玉骨月帔星冠符合水晶<lb/>
天籟清静門庭聖賢風範千古儼然常在願學人達此<lb/>
希夷㣲理共遊方外<lb/>
<pb n="KR4d0494_WYG_006-12b"/>
　　　其八<hi>退藏</hi>
避世安時同塵處順淵黙至人誰識鶉居鷇食蘚逕蘿<lb/>
龕深宻養亷寕極浮定有宜出入無方逆順神機難測<lb/>
樂簞瓢笑傲林泉未肯折腰形役　當此際棐几松鉛<lb/>
唇歌舌彈渇飲玉壺春色一懷皓月兩袖清風真箇箇<lb/>
中消息方外生涯静中意味不許等閒攀摘待迷雲吹<lb/>
散玉繩髙潔自知端的<lb/>
　　　其九<lb/>
<pb n="KR4d0494_WYG_006-13a"/>
堪歎羣情迷津宛轉飄蕩甚時休歇争頭競角抵死澷<lb/>
生一向戀家貪業利鎖名韁慾浪恩山酒市花衢顛蹷<lb/>
騁僂儸似蟻循環不念鬢華如雪　誰肯向大朴林中<lb/>
無為鄉裏閒伴老𥅆莊列珠獲象罔夢斷華胥髙枕洞<lb/>
天日月三界廓然八表冲虚湛湛靈光通徹這逍遥刼<lb/>
外妙哉真樂世間難説<lb/>
　　　其十<lb/>
過隙年光如毛塵事暗把物情移換浮生擾擾背覺隨<lb/>
<pb n="KR4d0494_WYG_006-13b"/>
塵酒色利名縈絆慿君取厯代英䧺楚越周秦唐漢謾<lb/>
遺留壞塜頽碑千古是非不斷　蚤悟碧玉壺中白雲<lb/>
堆裏别有翠霞宫殿三尺雅會五彩光攅朝赴紫㣲瓊<lb/>
宴閬苑瑶池絳闕清都信任逍遥游翫笑愚頑苦海販<lb/>
骨無休往來流轉<lb/>
　　　十一<lb/>
悟入曹溪鶴冲霄漢雲水道人活計臨川舉檝對境擲<lb/>
鈎澇漉錦鱗紅鯉風送漁舟透<hi>闕</hi>雙峯影裏駭然明霽<lb/>
<pb n="KR4d0494_WYG_006-14a"/>
見烟霞極目金丹一粒貴珍難比　𤣥妙處太一含真<lb/>
𤣥元成象昇降箇中無滯堅持九載志練三千精進五<lb/>
華瓊液多在靈源洞徹神光真境了然超彼這長生久<lb/>
視天機深奥上仙真理<lb/>
　　　十二<lb/>
創建靈壇初脩丹竈保養太和真命風生虎嘯火起龍<lb/>
騰燮理要依時令金木交併斗<hi>闕</hi>天闗旋繞滌除心徑<lb/>
覩𤣥珠一粒流霞閃爍送歸金鼎　壺内景造化希夷<lb/>
<pb n="KR4d0494_WYG_006-14b"/>
𤣥機要妙㸃製魄仙魂聖元中體用㫖裏明真悟得本<lb/>
來真性還返無窮漸入青陽仙境照盈虚静這一輪明<lb/>
月百年蒙蔽豁然開瑩<lb/>
　　　十三<lb/>
運炁吞霞乗風飲露須列五雲為則南山赤鳯北海烏<lb/>
龜堅志用心永得銘<hi>闕</hi>相迎造化爐中烹就一丸端的<lb/>
這隂陽神用虚無長養浩然消息　𤣥闗悟到此方知<lb/>
肓聾耳目得遇至人開剔用符妙道黙運𤣥機瓊液轉<lb/>
<pb n="KR4d0494_WYG_006-15a"/>
流益增雲水清閒太虚空寂寥廓本無蹤跡這金丹一<lb/>
訣平生疑難渙然氷釋<lb/>
　　　十四<lb/>
日月髙奔金波滿泛七返九還延祚真精應物大道潜<lb/>
身恍惚妙通𤣥路直待陽生造化神丹龍虎紫霄天府<lb/>
這瑶函寳篆天機須仗至人開悟　長生道固蔕深根<lb/>
仙家活計烹煉汞鉛為務鑪輝五彩鼎耀三光識取本<lb/>
來宗祖明月樓前覩箇金蟬飛舞翠峯明宇把凌雲一<lb/>
<pb n="KR4d0494_WYG_006-15b"/>
志精誠精進上仙科舉<lb/>
　　　十五<lb/>
元氣充飡麻衣遮體萬事轉頭何濟黄芽白雪黒水紅<lb/>
雲軒帝注傳名世深謝名師説破希夷妙理本來精粹<lb/>
抱仙胎養就雲𨫼繚繞萬神咸備　持造化箇箇圓成<lb/>
人人具足一炁返還資質周遊八境遍賞三山不離目<lb/>
前親詣堪笑迷途豈識隂陽宗祖任教邪魅煉金丹悉<lb/>
是乾坤英秀間氣豪生<lb/>
<pb n="KR4d0494_WYG_006-16a"/>
　　　十六<lb/>
絶粒停厨飡霞飲露返照自然相制鉛生五彩汞發三<lb/>
光方顯大丹苗裔開啟朱扉躍出金烏飛入玉蟾宫裏<lb/>
把隂陽交會神鑪烹浩然真體　虚無内紫炁盤旋𤣥<lb/>
珠閃爍射透混成宗睿忘機修道隠迹求仙常㸃心無<lb/>
戀榮華悞了<hi>闕</hi>赤神丹恣情抛棄有人人識道專精謹<lb/>
守決然超彼<lb/>
　　　十七<lb/>
<pb n="KR4d0494_WYG_006-16b"/>
洞曉𤣥機深明丹奥賴與祖宗符契龍耕虎種玉液金<lb/>
芝好箇道家活計<hi>闕</hi>　　　　　　　　　驚天駭地<lb/>
<hi>闕</hi>　　　　　　　　　　　　陽首玉<hi>闕</hi>
　　　　　　　　　　　　　桂<hi>闕</hi>
　　　　　　　　　消息至<hi>闕</hi>
　<lb/>
　　　十八<lb/>
志氣凌雲<hi>闕</hi>　　　　　　　　　　　　　　已天<lb/>
<pb n="KR4d0494_WYG_006-17a"/>
真<hi>闕</hi>　　　　　　　　　　　　　　　要分<hi>闕</hi>
　　　　　　　　　　　　　　烈士幹運機闗鑿<lb/>
開混沌奪得夜明如來輝輝寳葢赤赤靈光影隠大淵<lb/>
無滯休縱心猿盗了金鼎還丹謾勞虚費起三陽真火<lb/>
時時烹煉九還逃避<lb/>
　　　十九<lb/>
冒雪冲霜迎風沐雨得遇至人開悟通㣲入妙起死迴<lb/>
生可謂煉丹規矩坎離相交反覆隂陽須藉木龍金虎<lb/>
<pb n="KR4d0494_WYG_006-17b"/>
把乾坤鼎器五行羅列刀圭成土　𤣥妙處種就黄芽<lb/>
燒成丹藥此理向誰分訴玻瓈鳯孕碧玉龍珠飛出瑞<lb/>
雲深處掣電搖空諕得三尸奔走六賊逃出顯仙胎飛<lb/>
舞五雲繚繞樂聲齊舉<lb/>
　　　二十<lb/>
静室修心雲山養道幾箇遇人傳訣鑪攅八卦鼎備三<lb/>
才修建道家基業隂與陽并斡轉樞機旋走虎龍蟠結<lb/>
這天機逆順學流不曉豈能分别　希夷理瑞氣騰騰<lb/>
<pb n="KR4d0494_WYG_006-18a"/>
祥雲靄靄紫霧罩籠金闕千神咸備萬化全成方應大<lb/>
丹熟也琪樹瑤花遍滿虚無真景翠紅相别觀心澄曉<lb/>
月清風滿目洞天清徹<lb/>
　　右蘇武慢三十二首無俗念一首全真馮尊師道<lb/>
　　園虞先生所共作也<hi>天瑞</hi>昔刋道園遺稿而先生<lb/>
　　所作已附於編然其所謂馮尊師者最傳者二十<lb/>
　　篇世莫全覩今復併類編次以刻諸梓庶方外髙<lb/>
　　人便於通覽惟先生道學文章傳著天下馮尊師<lb/>
<pb n="KR4d0494_WYG_006-18b"/>
　　仙證異論超迥卓絶其自有洞源集行於世可考<lb/>
　　見云時至正二十四年嵗次甲辰秋八月二日癸<lb/>
　　巳渤海金天瑞謹識<lb/>
　<lb/>
　<lb/>
　<lb/>
　<lb/>
　道園遺稿卷六<lb/>
</p>
<p>
</p>
  </div>
        </body>
</text>\m</TEI>