<?xml version="1.0" encoding="UTF-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?><?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" 	schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">   <teiHeader>      <fileDesc>          <titleStmt> <title>Title</title> </titleStmt> <publicationStmt>             <p>Publication Information</p> </publicationStmt> <sourceDesc>             <p>Kanripo</p>          </sourceDesc>       </fileDesc>   </teiHeader>
 <text>
<body>
<div>
<head>金文靖集巻九</head> <lb/>
    <p>
<pb n="KR4e0094_WYG_009-1a"/>
欽定四庫全書<lb/>
　金文靖集巻九<lb/>
　　　　　　　　　　　　明　金㓜孜　撰<lb/>
　碑銘<lb/>
　　明故榮禄大夫後軍都督府同知陳公贈奉天靖<lb/>
　　難推誠宣力武臣特進榮禄大夫右柱國追封涇<lb/>
　　國公謚襄敏神道碑銘<lb/>
公諱亨字某姓陳氏鳯陽夀州人生而竒偉有大志元<lb/>
<pb n="KR4e0094_WYG_009-1b"/>
季為揚州萬户時太祖髙皇帝龍興濠梁嵗丁酉遂仗<lb/>
筞叩軍門上謁髙皇帝竒之選為鐵甲長從大將常公<lb/>
征泰州破張士誠軍獲乘馬而還戊戌冬從車駕攻婺<lb/>
州㧞其月城䧟陣先登有銀器金幣之賜由是以驍勇<lb/>
聞遂從定淛東諸郡洎征安慶大平髙郵皆效勞績壬<lb/>
寅春天兵攻陳友諒於鄱陽公以功擢鐵甲百户癸卯<lb/>
再舉師次湖口公言於主帥曰陳氏兵多土人熟於水<lb/>
道今方秋湖水尚盛中多灘磧或為所誘則我舟膠淺<lb/>
<pb n="KR4e0094_WYG_009-2a"/>
難可以逞莫若募其土人潜遣小舟察其淺深險易量<lb/>
勢而進斯可濟也主帥用其言以聞如其計遂大敗陳<lb/>
友諒兵甲辰實授天筞衛管軍百户隨大將定江北諸<lb/>
郡縣吴元年以平淛西取蘇州功陞崑山衛千户階武<lb/>
徳將軍繼從丞相徐公北定中原取東昌公副指揮常<lb/>
某守之值元兵數萬猝至城下衆倉皇失措公曰敵衆<lb/>
甚銳利在速戰難與争鋒當以計破之於是堅壁不與<lb/>
戰越二日公先以兵數百誘之敵見人寡悉力來攻公<lb/>
<pb n="KR4e0094_WYG_009-2b"/>
與常率大軍奮擊且出竒兵邀之敵遂敗追奔至棠邑<lb/>
僵尸載路獲人馬輜重無算公亦身被十數創已而徐<lb/>
公復選公攻元都克之追元兵出塞而還遂從定幽燕<lb/>
諸城未下者洪武己酉調守大同攻王保保魏伯章俱<lb/>
有功已又征和林應州天城白登甲寅破詹童軍生禽<lb/>
偽官劉平章乙卯擢燕山左衛指揮僉事是後屢征迤<lb/>
北遼陽破滅營帳綏輯降附威聲逺著戊辰冬以公守<lb/>
禦邉陲久效勞績特陞驃騎將軍北平行都司都指揮<lb/>
<pb n="KR4e0094_WYG_009-3a"/>
使追封其二代公感上知遇益以邊務為任功烈之茂<lb/>
一時邊將罕與為儷嵗戊寅陞後軍都督僉事仍掌行<lb/>
都司事己卯太宗文皇帝舉兵清内難至大寧得公召<lb/>
見軍門賜坐親酌巵酒勞之問以安社稷計公奏對稱<lb/>
㫖乃曰天以卿授吾其遂成吾志於是命公為五軍總<lb/>
兵官南進至鄭村埧首與敵遇即摧敗之從攻廣昌蔚<lb/>
州大同諸郡無不克㨗庚辰夏四月戰白溝河下濟南<lb/>
茂建竒筞敵聞公名不戰自退勑書褒諭陞都督同知<lb/>
<pb n="KR4e0094_WYG_009-3b"/>
未㡬公嬰疾在營文皇憂念不置晝遣中使絡繹往問<lb/>
夜則就營察視安否醫藥飲食皆出上賜疾篤命還北<lb/>
京文皇尋亦旋師親幸其第臨問者二公獨以用賢厚<lb/>
賞為勸文皇嘉納之遂以其年十月七日卒于正寢訃<lb/>
聞悼慟不勝遣官諭祭者七喪葬之費悉出内帑以年<lb/>
月日𦵏北京宛平縣某鄉之原文皇既登大寶録序前<lb/>
勞定議贈公奉天靖難推誠宣力武臣特進榮禄大夫<lb/>
右柱國追封涇國公謚襄敏公之曽大父諱萬大父諱<lb/>
<pb n="KR4e0094_WYG_009-4a"/>
福父諱叅皆贈涇國公曽祖妣<hi>闕</hi>氏祖妣張氏母秦氏<lb/>
妻韓氏皆贈涇國夫人公享年六十有九子男三人忠<lb/>
府軍衛指揮使先卒次恭今後軍都督府都督鎮守鳯<lb/>
陽次懋今太保寧陽侯佩征西將軍印總兵鎮守寧夏<lb/>
孫男<hi>闕</hi>人紀羽林衛指揮使昭<hi>闕/</hi>勲衛餘皆幼孫女<hi>闕</hi>
人長應城伯孫某次太宗妃次幼在室曽孫男<hi>闕</hi>人状<lb/>
稱公為將四十年未嘗殺一無辜妄取一財色他將或<lb/>
多以殺戮為功横取子女玉帛公輙語之曰好生惡死<lb/>
<pb n="KR4e0094_WYG_009-4b"/>
人人所同奚忍<graphic n="KR0675" url="https://raw.githubusercontent.com/kanripo/KR-Gaiji/master/images/KR0675.png" mimeType="image/png"/>彼之命為己功耶父子夫婦人倫至<lb/>
重又奚忍獨人之父鰥人之夫而掩有其妻子耶於是<lb/>
聞公言而化者甚衆嗚呼若公者其倣古良將肯多讓<lb/>
哉宜其厯事二聖生都髙爵沒受大封澤流後𦙍益顯<lb/>
而盛則天之報施於公者可謂厚矣太保公以公之神<lb/>
道未有刻詞乃以公事行命其子勲衛昭來請銘遂為<lb/>
之銘曰烈烈陳公虎臣之傑昔事太祖佐興皇業從征<lb/>
四方如霆如雷無敵不破無堅不摧洎任邊閫勞勤益<lb/>
<pb n="KR4e0094_WYG_009-5a"/>
至綏輯降附宣昭徳意威馳沙漠風塵肅清勲在盟府<lb/>
忠著朝廷繼事太宗内難是靖宣力效謀屢戰屢勝大<lb/>
功垂成公疾弗支公進讜言忠誠不衰宸衷興悼遽失<lb/>
名將九原追錫實天所相煌煌寵命侈昭崇封翼翼涇<lb/>
國列爵上公名顯于躬慶流後嗣錫圭儋爵惟公有子<lb/>
惟國有臣為國楨幹本公之仁公仁何以不妄殺戮不<lb/>
事俘虜不寳金玉斯實公仁格彼穹旻昭兹錫類以大<lb/>
厥聞峩峩豐碑用揚勲徳與國始終永世無極<lb/>
<pb n="KR4e0094_WYG_009-5b"/>
　　追封夏國武毅公祠堂之碑<lb/>
永樂十二年夏五月丁酉奉天翊運推誠宣力武臣特<lb/>
進榮禄大夫柱國後軍都督府右都督鎮逺侯顧公薨<lb/>
于貴州時年八十有五秋八月訃聞京師天子輟視朝<lb/>
遣行人李鑑往祭之詔定謚議追封夏國公謚武毅明<lb/>
年春二月公之子勇孫興祖自貴州入謝興祖祗承恩<lb/>
命襲封鎮逺侯爵既而泣告於予曰先祖久鎮西陲義<lb/>
行信孚邉人嘗願立生祠天子可之今不幸傾逝將樹<lb/>
<pb n="KR4e0094_WYG_009-6a"/>
碑于祠以著先烈請為文刻之以昭示後世余弗獲辭<lb/>
遂叙次其平生功業如左公諱成字景昭其先湘潭人<lb/>
祖父皆善武藝嘗往來江淮間因寓江都遂家焉曾祖<lb/>
百四祖千二父萬一三世皆追封鎮逺侯其配皆追封<lb/>
夫人公以至順庚午十二月十六日生于江都之笟籬<lb/>
灣自幼機警異常兒既長渉獵書史姿貎魁偉有膂力<lb/>
善習水騎射嘗泛舟北遊元都夜有盜十數持刄抵其<lb/>
舟衆皆駭愕失措公獨率六人擊走之元季羣雄並起<lb/>
<pb n="KR4e0094_WYG_009-6b"/>
張士誠僣號泰州公知其無足為聞太祖髙皇帝自和<lb/>
州渡江克太平諸郡行陣整肅所至市不易肆公自揚<lb/>
州歸附從元帥至鎮江公與勇士十二人奮戰直抵城<lb/>
下無敢當其鋒者㑹日暮守將集衆執縛至江上已戮<lb/>
十一人公奮起蹴執刃者仆之以身轉至水次適遇橜<lb/>
舟者投以斧公得斧絶其縛乃泝江而上遇舟師桑院<lb/>
判因語衆曰鎮江無戰士可破也衆從之攻其城克之<lb/>
青軍據揚州公以母故請往說之使降既至主帥置酒<lb/>
<pb n="KR4e0094_WYG_009-7a"/>
議不協將<graphic n="KR0675" url="https://raw.githubusercontent.com/kanripo/KR-Gaiji/master/images/KR0675.png" mimeType="image/png"/>公公覺之獨託更衣去微服出城載母馳<lb/>
歸其從者皆被臠矣已而從中山武寧王徐公攻常州<lb/>
寧國江隂克之敗陳友諒兵於龍灣每戰皆有俘獲甲<lb/>
辰從征武昌擒偽漢主理授鳯翔衛百户乙已從開平<lb/>
忠武王取襄陽克泰州留守興化丙午攻浙西破舊舘<lb/>
取湖州進圍偽吳張士誠於姑蘓吴元年秋九月下之<lb/>
公最有功陞金吾衛副千户嘗扈車駕自汴梁還御舟<lb/>
膠淺篙師集力不得發公即解衣入水以背負舟大呼<lb/>
<pb n="KR4e0094_WYG_009-7b"/>
舟隨脫以行即日授堅城衛指揮僉事其攻信陽唐州<lb/>
所俘婦女以百計悉訪其親還之自平蜀之後調貴州<lb/>
衛嵗丙辰蠻人作亂公率兵連嵗攻破甕揑洛邦紅邊<lb/>
乖西等寨斬獲無算降土酋王萬全賊首龍小思走死<lb/>
蠻人自是聞公名皆心膽震掉目公為顧老虎辛酉從<lb/>
頴侯傳友徳征雲南眀年克普定諸蠻之地皆平太祖<lb/>
皇帝遣中使馳賜衣金帶陞普定衛指揮使自甲子至<lb/>
辛未凡八年數受命討阿黒螺螄尾洒龍山諸蠻賊悉<lb/>
<pb n="KR4e0094_WYG_009-8a"/>
破斬之壬申夏五月入朝宴賞甚厚陞鎮國將軍貴州<lb/>
都指揮同知未㡬復征諸蠻有功丙子陞驃騎將軍右<lb/>
軍都督府都督僉事冬十一月承制充總兵官佩征南<lb/>
將軍印五開諸洞蠻獠之弗順者連戰勦捕之殺獲殆<lb/>
盡其輸誠歸欵者輙撫綏之蠻人帖服丁丑還京師己<lb/>
卯皇上提兵肅清内難所至皆望風欵附公知天命所<lb/>
在自真定挺身來歸遂承命守北京竭誠盡力晝夜不<lb/>
怠凢備禦攻戰莫不有法庚辰陞後軍都督府同知辛<lb/>
<pb n="KR4e0094_WYG_009-8b"/>
巳陞右都督壬午夏六月内難既平秋九月論功行賞<lb/>
公列侯封食禄千五百石加賜白金綵幣頒錫誥命鐵<lb/>
劵仍以其孫興祖襲普定衛指揮使冬十月公出鎮貴<lb/>
州初公還京師蠻人謂公弗復至時相聚出沒剽掠邉<lb/>
衛弗能禁比公再至有被拘者公縱遣之俾諭諸酋以<lb/>
復來之意未㡬皆相率來見公撫輯之且宣布朝廷威<lb/>
徳邉人遂安戊子夏六月上念公久處於外特驛召還<lb/>
京賞勞有加秋八月復回貴州時蠻冦背叛公遣其子<lb/>
<pb n="KR4e0094_WYG_009-9a"/>
貴州衛指揮同知勇領兵勦絶之其後累征諸酋為冦<lb/>
者擒殺賊首苖普亮王忠楊再智等送京師甲午夏四<lb/>
月還軍貴州公在軍中得疾有命遣醫士陳汝正往治<lb/>
之五月疾加劇遂終於鎮夫人彭氏子男八人長統任<lb/>
普定衛指揮使先卒次銑次銓次銳並卒於難次勇今<lb/>
為貴州衛指揮同知次亮次三勝保先卒次源女七人<lb/>
徳瑛徳瑜徳善徳柔徳琬徳貞俱適顯官孫男七人曰<lb/>
再興曰興祖襲爵鎮逺矦曰旺興曰長夀曰福夀曰普<lb/>
<pb n="KR4e0094_WYG_009-9b"/>
忠曰普得曽孫二人重興永興猶子瞻為蜀府儀賔公<lb/>
性雄勇有膽畧能料勝制敵出師攻戰必獲萬全雖驍<lb/>
勇強冦莫敢攖其鋒者蠻夷懾服邉人用康此其功徳<lb/>
彰彰較著有不可掩禮曰有功徳於民則祀之則在公<lb/>
宜有祠廟以享祀於無窮古者廟必有麗牲之石以載<lb/>
烈誌勲昭示萬世是宜叙公之盛烈且為詩刻之俾嵗<lb/>
時薦獻於祠下者歌祀公其詞曰　天眷皇明肇造區<lb/>
夏羣雄虎吞蹀血四野於穆大祖顯命在躬壯士如雲歘<lb/>
<pb n="KR4e0094_WYG_009-10a"/>
其承風公時銳然奮其膂力仗劍來歸横行八極東征<lb/>
西討剗銳摧堅捐軀賈勇莫之或先羣雄既殄萬方底<lb/>
平錫公爵禄光被恩榮爰託腹心委以重鎮用緝蠻人<lb/>
俾安俾順大祖賔天内難既作皇上提兵將除巨惡公<lb/>
知天命率先效義乃畀城守託為心膂晝夜備禦運籌<lb/>
决謀聖皇南征後顧無憂奸兇既剪宗祖載安論功錫<lb/>
賞䇿命攸頒貂蟬玉帶侯國是封榮及先世光耀顯融<lb/>
公遄受命往鎮西鄙摧強撫順疆埸攸理西人畏公公<lb/>
<pb n="KR4e0094_WYG_009-10b"/>
善用兵不威而懾不令而行靖逺綏邉有功赫赫匪惟<lb/>
有功而又有徳西人懐公何以報之蘭馨在登享祀無<lb/>
期<lb/>
　　贈驃騎將軍中軍都督府僉事李公墓碑銘<lb/>
仁宗皇帝莅阼之初誕布恩典凡在廷文武羣臣乆勞<lb/>
於國者皆進以禄秩賜之誥命且封贈其祖父母父母<lb/>
并妻如制所以勵臣子以忠而勸天下以孝者也維時<lb/>
湖廣都指揮使李英獲陞驃騎將軍中軍都督府都督<lb/>
<pb n="KR4e0094_WYG_009-11a"/>
僉事其大父秉臣父通亦俱贈驃騎將軍中軍都督府<lb/>
都督僉事祖妣劉氏妣張氏及其配髙氏皆封贈夫人<lb/>
英念其父嘗以勞力立功先朝所以致今日之顯貴者<lb/>
其來有自乃具狀其功實來請銘立碑墓隧以為後來<lb/>
不朽之託予既諾之遂按状而序之曰公諱通姓李氏<lb/>
其先濟南武定州人世業農以長厚聞於鄉公自幼驍<lb/>
勇不羣知書通大義稍長奮然有立志出入里閈未嘗<lb/>
為儕輩屈耆老見者皆壮之年二十來歸太祖髙皇帝<lb/>
<pb n="KR4e0094_WYG_009-11b"/>
𨽻籍行伍屢從大將軍收山東諸郡遂得長十夫既又<lb/>
從征應昌征西蜀征和林征大石崖捕納克楚鼐爾布<lb/>
哈等陞長五十夫未㡬連出塞捕敵至諾延鄂諾河<lb/>
黒松林之地而還及太宗皇帝舉兵靖難首從諸將扈<lb/>
駕克薊州遵化宻雲諸處陞百户經從援永平克大寧<lb/>
勝敵于鄭村埧陞副千户已又從征廣昌蔚州至大同<lb/>
疾作乃以英領其職英時年二十餘公解所佩刀授之<lb/>
曰此正建立功名之秋汝能奮力以繼吾志吾即死無<lb/>
<pb n="KR4e0094_WYG_009-12a"/>
憾矣逾數月遂終于大興縣之蓬萊坊實公寓所也生<lb/>
元至正丁亥月日享年五十有四其配即夫人張氏子男<lb/>
三人長即英公殁後由正千户陞指揮同知轉指揮使<lb/>
以從征北敵由都指揮僉事陞都指揮使特恩進都督<lb/>
僉事次<hi>闕</hi>次<hi>闕</hi>孫男六人女五人以年月日葬望京鄉<lb/>
徳勝闗之東原公為人卓犖竒偉不事生業居家孝事<lb/>
二親友愛其兄弟結交重然諾輕財尚義好濟人之急<lb/>
及居戎行益以忠義自勵遇戰陣奮軀賈勇未嘗有怯<lb/>
<pb n="KR4e0094_WYG_009-12b"/>
志始終勤勞逾三十年未嘗齟齬不得意使天假之年<lb/>
以待聖天子論功報賞之日則公爵位所至其可量耶<lb/>
雖然公雖未獲盡展其能而有子如英者克紹前烈奮<lb/>
忠竭勞以佐成靖難之勲累加顯秩厯躋督府而公卒<lb/>
膺寵贈光賁泉壤是則天之所以報施於公者豈偶然<lb/>
哉是宜銘以貽于其後銘曰　於惟李氏徳善繇先譬<lb/>
彼木水厥有夲源惟公世家實夲東土奮起即戎來歸<lb/>
太祖北伐南征作長百夫屢斮殘敵荷戈長驅逮我太<lb/>
<pb n="KR4e0094_WYG_009-13a"/>
宗舉義靖難公奮厥勇千夫之冠烈若熊羆駕馭雲風<lb/>
胡止中道以遏其逢卓哉令子踵繼前武時維鷹揚受<lb/>
知帝所至于仁宗篤念舊勞督府追榮用錫顯褒峩峩<lb/>
東原惟公所藏松栢桓桓雨露所降惟公不朽載此銘<lb/>
文尚貽後人其慶永存<lb/>
　　故都御史兼詹事府詹事致仕向公神道碑銘<lb/>
故都御史兼詹事府詹事致仕向公既殁之逾年其子<lb/>
可觀自家匍匐走六千里至京師既入謝即衰絰踵門<lb/>
<pb n="KR4e0094_WYG_009-13b"/>
泣告予曰先人既葬而墓隧之碑未立大懼無以為不<lb/>
朽圗惟閣下之哀之而賜一言則不肖孤兄弟没齒不<lb/>
敢㤀予辱與君逰幸同鄉又同官于朝誼不容辭則許<lb/>
而諾之乃取其鄉人包彦孝所為狀序而銘之曰公諱<lb/>
寳字克忠姓向氏别號踈庵其先河南之開封人宋僕<lb/>
射文簡公之十五世孫也文簡四世孫蔚嘗扈蹕從宋<lb/>
髙宗南渡子水性仕孝宗累官大中大夫封魏國公贈<lb/>
少師魏國生任煜官朝奉大夫朝奉生公道為臨川縣<lb/>
<pb n="KR4e0094_WYG_009-14a"/>
丞娶進賢許氏遂以朝奉𦵏其邑潤安因家焉自是為<lb/>
進賢人祖雲翔父允恭公貴皆贈資善大夫都察院右<lb/>
都御史兼詹事府詹事祖妣張氏母熊氏皆贈夫人公資<lb/>
性頴異五嵗能誦孝經七嵗通四書章句過目不㤀稍<lb/>
長肄業邑庠教諭丁之翰授以書經甚見器重嘗從友<lb/>
人假通鑑綱目七日即遣還之間舉以問答之如響洪<lb/>
武甲子科舉復行遂以書經薦于鄉明年登進士第觀<lb/>
政於都督府丙寅授庫部試員外郎丁卯實授職方員<lb/>
<pb n="KR4e0094_WYG_009-14b"/>
外郎階奉議大夫壬申丁外艱明年詔起復仍前職丁<lb/>
丑秋滿陞通政使以不善奏對力辭改應天府尹階嘉<lb/>
議大夫戊寅坐事謫廣西蒼梧甲申太宗文皇帝入正<lb/>
大統復公前職己丑以譴逮獄憲䑓庚寅冬左遷兩淮<lb/>
都轉運塩判官未㡬復頌繫南京乙未春宥復前職命<lb/>
督運粮餉并總督淮安諸郡漕運材木甲辰秋八月仁<lb/>
宗皇帝即位驛召還朝上方欲擢用公適交趾缺按察<lb/>
使吏部首以公為奏上未許之遂以為都察院左僉都<lb/>
<pb n="KR4e0094_WYG_009-15a"/>
御史翊日入謝陞右都御史階資善大夫未㡬復命兼<lb/>
詹事府詹事特賜楮幣羊酒公雖屢見挫折而志於有<lb/>
為到官不數日即條陳八事以進其一曰録用勲舊二<lb/>
曰設置諌官三曰選舉賢材四曰簡練將帥五曰貴重<lb/>
有司六曰考覈吏員七曰監生資格八曰流通鈔法其<lb/>
言皆懇切有裨於時政者上命次第行之今上皇帝即<lb/>
位之初以南京都察院缺人特命公往莅焉宣徳戊申<lb/>
夏秩滿入覲公時以嬰疾艱於拜跽上念其老特賜勑<lb/>
<pb n="KR4e0094_WYG_009-15b"/>
令致仕歸其鄉然自是疾益加劇遂以八月四日卒于<lb/>
南京之官舍訃聞上悼歎之特遣使賜祭命官給舟還<lb/>
其喪復命有司治祠墳以其年十二月丁酉𦵏潤安九<lb/>
世祖朝奉公之塋公生元至正丙午六月九日至是享<lb/>
年六十有三娶羅氏封夫人子男五長劉孫早卒次可<lb/>
觀可䂓可靚可寛女四長適陳子寧次適吳叔榮餘在<lb/>
室孫男一以復女二嗚呼公為人清介公方厯事四朝<lb/>
逾四十年初居庫部職方時公牘日累千百次第剖析<lb/>
<pb n="KR4e0094_WYG_009-16a"/>
無所停滯衆皆推其勤慎及為京尹豈弟㢘明興學育<lb/>
才恒加督勵撫善摧惡强暴悚懾公庭肅清終日不聞<lb/>
鞭箠民皆感服及居憲臺振舉紀綱以徳濟威嚴而不<lb/>
苛士論多之屢遭黜斥辭氣浩然未嘗少屈所至輙開<lb/>
舘延士觴詠賦詩未嘗以夷險易志故其㢘厲端確之<lb/>
行終始如一日性至孝嘗以禄不逮親為歉時祭忌日<lb/>
悲泣如初䘮奉繼母不違其志撫諸弟友爱切至處鄉<lb/>
里恂恂自下交友朋恭謹謙抑久而益䔍平居言不及<lb/>
<pb n="KR4e0094_WYG_009-16b"/>
貨財不茍取與䟽食水飲自處泊如其學博究經史百<lb/>
氏為文章有理致詩雅健可爱有踈庵日槀若干巻學<lb/>
者稱之為踈庵先生云銘曰　猗歟向氏文簡之裔魏<lb/>
國繼之益顯其世逮于朝奉實𦵏南昌公紹厥緒閥閱<lb/>
煌煌公年弱冠名薦南宫祗事列聖太祖太宗洎于仁<lb/>
考厯躋顯融敭踐中外有聲渢渢公在官守執勤秉恭<lb/>
寛恵爱人䘏于痯恫公有言責勵其清忠不撓不激雅<lb/>
度雍容公志之䔍操履之堅夷險一致隨遇而安公老<lb/>
<pb n="KR4e0094_WYG_009-17a"/>
致仕始終克全公歿有榮無憾九原士論所歸如公有<lb/>
㡬匪公之能惟徳之比匪惟有徳而又有子圗其不朽<lb/>
属銘太史最行琢詞揭石墓道後千百年其永有耀<lb/>
　　贈奉直大夫兵部職方貟外郎周府君墓碑銘<lb/>
聖朝重褒嘉之典在廷羣臣治職優最者秩滿獲承恩<lb/>
命貴顯其親士生斯世可謂幸矣然其間父子同居朝<lb/>
著膺褒典者殆不多見惟兵部職方貟外郎周君岐鳯<lb/>
暨其子翰林編修叙一時先後均受誥勑玉璽龍章寵<lb/>
<pb n="KR4e0094_WYG_009-17b"/>
賁三世存沒増輝士論榮之是雖其父子才賢之致必<lb/>
其先人厚徳之積也不然何遭遇之盛若此哉已而岐<lb/>
鳯君以其先君子贈奉直大夫兵部職方貟外郎彬彬<lb/>
府君墓碑為請且曰國家定制五品以上得立碑先君<lb/>
子幸蒙恩追贈秩列大夫於立碑為稱將求文二通一<lb/>
置諸祠堂以屬今少傅東里楊公一植諸墓道以屬予<lb/>
幸不靳而賜之言君䔍念其親思彰顯之者至矣予曷<lb/>
敢辭謹按狀而叙次之彬彬諱觀字子賔鄉人尊稱之<lb/>
<pb n="KR4e0094_WYG_009-18a"/>
曰彬彬其先唐長慶中自廬陵烏東遷今吉水泥田髙<lb/>
祖應龍在宋以文學顯名曽伯祖京孫仕直寳謨閣曽<lb/>
祖岳咸淳進士祖厚父元瑞領元統鄉舉彬彬幼以父<lb/>
命後其伯父鰲溪書院山長聞孫少侍鰲溪㳺學宦所<lb/>
業成值元末兵起未及試用嘗避亂山谷季父有立喪<lb/>
殯殮無具衆將棄之獨仰天慟哭穴地以𦵏負土成墳<lb/>
然後去從父中立避地絅村父子相繼死於疫無所歸<lb/>
衆畏疫不敢往即日馳赴葬之卒無恙事鰲溪極謹其<lb/>
<pb n="KR4e0094_WYG_009-18b"/>
嬰疾憂形顔色夙夜侍湯藥無少怠及卒哀毁逾禮鄉<lb/>
黨以孝稱之中遇時平家産蕩析未復一不以有無介<lb/>
意惟延師教子孜孜弗倦客至焚香㵸茗談論古今泊<lb/>
如也間約同志遨逰湖海以適其趣嘗在廣以數千緡<lb/>
貸廣州之貧民㑹水寨兵作亂焚掠無遺他日不能償<lb/>
同侣假聲勢榜笞其民逋索負甚急彬彬止之曰兹行<lb/>
命也諸君幸思之毋爾為也同侣不聽彬彬曰吾寧忍<lb/>
此耶悉取其劵焚之未㡬同侣果有暴死逆旅中者廣<lb/>
<pb n="KR4e0094_WYG_009-19a"/>
南有驛舍相傳有怪物居之至者輙死彬彬不信止宿<lb/>
其間獨無恙已而詢昔有商人殞於非命瘞垣下者乃<lb/>
収其遺骸改葬之怪遂息行旅安寢焉洪武中岐鳯司<lb/>
訓桐城奉迎就飬逾年以疾終配李氏同里谷平名族<lb/>
事姑相攸孝敬無違禮先彬彬廿有四年卒今贈宜人<lb/>
初李宜人𦵏其鄉小西湖洪武丁丑九月十三日合葬<lb/>
于今周嶺沙山之原丙向子男四長即岐鳯仕厯中外<lb/>
幾四十年次梧鳯翔鳯李宜人出也其季儀鳯劉氏出<lb/>
<pb n="KR4e0094_WYG_009-19b"/>
少命育于其從弟子霖孫男五長勉次即叙今陞侍讀<lb/>
次崇顯宣女四予子麒廬州府學訓導彭塤李能恂郭<lb/>
迪鑑其婿也曽孫男十女八嗚呼予觀彬彬之徳憫人<lb/>
之難寧甘貧棄劵不忍責償仁也喪亂奔竄之中不避<lb/>
艱險克襄季父事義也盡心所後生事死哀孝也不畏<lb/>
疫而殮瘞骨肉之親不信邪而息積年之怪勇也秉此<lb/>
四徳加之以寛裕恬退之心則其所積可知矣夫有徳<lb/>
者必有後彬彬生雖嗇其所藴不見諸設施既有子有<lb/>
<pb n="KR4e0094_WYG_009-20a"/>
孫顯融光大如此卒之其身沒被褒寵垂光後裔天之<lb/>
報施有徳豈不可徵哉是宜樹碑墓道昭示無窮焉銘<lb/>
曰　天有明徴食報惟徳皇有嘉錫褒顯在績匪績之<lb/>
崇繄徳之隆逮其子孫被乎厥躬猗歟彬彬蓄徳未用<lb/>
其徳伊何仁義孝勇他人不足已則有餘時方競進我<lb/>
獨閒居其心休休其徳碩碩不忮不求泊焉安適維躬<lb/>
不有維天寔親綿綿慶澤施厥後人顯允令子名剔朝<lb/>
著忠勤既殫茂績亦庶皇降寵命紫誥褒揚龍章玉璽<lb/>
<pb n="KR4e0094_WYG_009-20b"/>
煜乎輝煌職方之榮大夫之貴恩覃㝠漠光照来裔峩<lb/>
峩周嶺沙山之原欎欎松楸翳彼丘墳紀徳有碑穹崇<lb/>
赫奕髙風千載過者必式<lb/>
　　周氏祖塋碑<lb/>
周氏居吉之吉水以族望於江鄉曰泥田里其先盖自<lb/>
廬陵烏東徙也始徙之祖四承事諱某號沂濵其配為<lb/>
葉氏夫人俱𦵏泥田里二塋相去不三百歩子孫之衆<lb/>
不啻千億以世計之凡廿有四矣皆是祖之所自出也<lb/>
<pb n="KR4e0094_WYG_009-21a"/>
何其盛哉豈非其積徳之厚不在其身在其後人耶則<lb/>
為其後人者於厥祖之徳當何如而致念於二塋之封<lb/>
壤又當何如而盡培䕶之誠興敬恭之心哉予聞其先<lb/>
厯五代宋元供祀有田圑拜有禮元季兵燹遂廢不講<lb/>
後人昧厥所自者乃有作室於沂濱墓前有竊𦵏於葉<lb/>
夫人墓中其賢者雖知其非痛憤之而力不能止也因<lb/>
循既乆毁削日甚宣徳紀元来其裔孫宗坦叔昭仲昇<lb/>
士逵輩家居者倡族人白其故於郡邑既不可改時簡<lb/>
<pb n="KR4e0094_WYG_009-21b"/>
功叙寔聮官禁掖又相與言之朝始克復其舊宗坦謂<lb/>
斯舉之不易能懼來者之或難喻事白之日與予道契<lb/>
闊外即以祖塋碑文見屬予嘉其意諾之不敢辭焉惟<lb/>
人之有祖猶水木之有源本也水無源則流竭木無本<lb/>
則枝瘁人㤀祖則世衰一理勢之自然耳是故江河之<lb/>
大其發源深焉松柏之茂其培根固焉名門世族之家<lb/>
顯盛相承其祖徳厚焉無間知愚賢不肖所共悉也而<lb/>
乃有不能然者則失其本心膠於物誘可知矣烏足道<lb/>
<pb n="KR4e0094_WYG_009-22a"/>
哉周族居泥田逾六百年衣冠詩禮代不乏人國朝數<lb/>
十年間赫然著稱中外予耳目之所逮者難以枚舉雖<lb/>
其祖宗徳澤悠逺亦其後之人克紹述以綿延之也則<lb/>
祖塋之復固其分内事安得而不留意哉予既嘉之而<lb/>
尤有感焉昔召伯治政有遺愛於民以嘗息于甘棠之<lb/>
下人不忍伐詩人歌之曰蔽芾甘棠勿剪勿伐召伯所<lb/>
茇又曰勿剪勿敗召伯所憩甚言思慕之切而不忍傷<lb/>
也夫以賢臣過化之地人思其徳草木微物尚不忍加<lb/>
<pb n="KR4e0094_WYG_009-22b"/>
害况祖宗體魄所藏吾身所自出徳澤所垂裕者而忍<lb/>
毁滅之乎此賢子孫思木本水源之義而欲培濬其世<lb/>
業慶澤者所宜䀌然有動於中而正其失也然則今日<lb/>
宗坦暨諸族人之致念厥祖至矣自兹以往一抔之壤<lb/>
一拱把之材環於二塋者凛焉敬恭培䕶惟恐傷之俾<lb/>
封域益髙宰木益茂吾見周宗之盛繼繼繩繩雖百世<lb/>
可也後之人尚其戒之念之宗坦既沒之明年時簡功<lb/>
叙復以斯文為請遂累書之俾歸刻諸石并系之詩曰<lb/>
<pb n="KR4e0094_WYG_009-23a"/>
　有周之𦙍居泥田名宗簮紱輝蟬聨祖塋二封峙穹然<lb/>
唐宋迄今六百年誰其毁者昧本源匡復賴爾後多賢<lb/>
積仁累行開必先繼志述事期無愆山川形勝麗且偏<lb/>
重封草樹欎䓤芊斯文照耀瓊瑶鐫來者敬恭毋忽旃<lb/>
孫子綿綿百世傳<lb/>
　　贈奉議大夫刑部郎中郭公尚禮墓碑銘<lb/>
洪熈改元之初朝廷推恩羣臣封贈其祖父母父母如<lb/>
制於是刑部郎中郭君鼎貞蒙恩贈其父尚禮為奉議<lb/>
<pb n="KR4e0094_WYG_009-23b"/>
大夫刑部福建清吏司郎中母朱氏為宜人鼎貞將樹<lb/>
碑于公墓來謁文刻石憶予嘗表公之阡盖已二十年<lb/>
今鼎貞圗昭寵命於無窮也故不得以複出辭乃序而<lb/>
為銘公諱如字尚禮姓郭氏唐汾陽忠武王二十五世<lb/>
孫六世祖朝散大夫諱彌約始由吉水徙淦之東梅五<lb/>
世祖諱份中進士第官終岳州四世祖諱䝉通直郎平<lb/>
海節度推官曽祖諱聖輿賀州司户祖諱<graphic n="KR2283" url="https://raw.githubusercontent.com/kanripo/KR-Gaiji/master/images/KR2283.png" mimeType="image/png"/>龍元初中<lb/>
童科免舉父諱季端博雅有文以隠徳終母楊氏忠襄<lb/>
<pb n="KR4e0094_WYG_009-24a"/>
公五世孫公資質秀整脩眉廣顙臞然玉潔方弱齡父<lb/>
母俱亾依于外氏稍長就室劉氏元季兵興挈家避地<lb/>
洪都皇明混一區宇將歸尋桑梓而故廬悉燬于兵復<lb/>
往依所親曽公得之已而歎曰人皆有祖宗吾豈可僕<lb/>
僕鼾睡他人榻而遂㤀所本哉刻日歸東梅葺祠宇脩<lb/>
墳墓収聚宗族拯䘏鄰里急困乏撫孤惸興廢舉墜惟<lb/>
日汲汲久之先廬故壤咸復于舊始得宴休山林延師<lb/>
教子以斥去塵慮因闢一齋環植以梅置圗史其中扁<lb/>
<pb n="KR4e0094_WYG_009-24b"/>
之曰梅雪朋游来過輙與觴詠從容其樂裕如也晩年<lb/>
以二子恒貞益貞相繼卒恒悒悒懐抱間一日過子壻<lb/>
廬陵周宗文家得疾舁歸不移時遂卒時洪武乙亥十<lb/>
一月十有九日也享春秋七十有八以某年某月某日<lb/>
葬里稠陂先塋之次初娶劉氏女一人壻即宗文繼室<lb/>
朱氏生一男即象字鼎貞由胄監中永樂辛夘京闈貢<lb/>
士授刑部主事秩滿陞郎中女一人適士人李惟瞻又<lb/>
繼廖氏子男二人即恒貞益貞孫男八人曰羙曰持曰<lb/>
<pb n="KR4e0094_WYG_009-25a"/>
迪曰得曰儀曰道曰<hi>闕</hi>曰<hi>闕/</hi>孫女三人曽孫男<hi>闕</hi>人於<lb/>
乎公為人性行質直不喜諛侫家居終日肅然無譁處<lb/>
鄉里中扃坦夷是非無所偏徇人有不直不詣有司恒<lb/>
取决于公徐出一言咸帖帖感服公荐厯艱虞念先世<lb/>
以詩書起家至老尤不㤀學于方殁時無一語及他事<lb/>
惟懇懇嘱其子務學無忝前人卒之鼎貞以經術致身<lb/>
顯融而公亦獲膺寵贈光賁泉壌是則天之所以報施<lb/>
於公者可徴不誣矣為之銘曰　於惟郭氏徳善由先<lb/>
<pb n="KR4e0094_WYG_009-25b"/>
肇彼汾陽其來源源徧于江右𦙍胄孔蕃逮至朝散厥<lb/>
聲有聞由吉徙淦實開慶門惟公其後卓爾不羣遭時<lb/>
澒洞蒙犯風塵東西流寓備嘗苦辛事定來歸爰撫桑<lb/>
梓汛掃煨燼乃構堂戺治脩墳墓潔嚴享祀収聚族姻<lb/>
拯䘏困匱田廬園池咸復于始乃訓于子率厲鄉里乃<lb/>
築齋居列置圗史朋從盍簮觴詠燕嬉臻兹眉夀克享<lb/>
多祉超焉乘化曽何係累翼翼令子是述是繼學古入<lb/>
官滋厯年嵗祗蒙恩典追榮先世公被褒錫登以秩位<lb/>
<pb n="KR4e0094_WYG_009-26a"/>
五品之崇大夫之貴琢石刻詞式表幽隧雲山蒼蒼江<lb/>
水瀰瀰瞻思無窮永告來裔<lb/>
　　綏徳衛指揮閻子能墓碑銘<lb/>
綏徳衛指揮僉事閻公子能既卒之三十年其子陜西<lb/>
都指揮俊懼公平生所累勞伐或久而弗彰則無以昭<lb/>
示後世乃以寧夏儒學教授張所為事行遣一介走京<lb/>
師求予銘將刻石墓道以圗不朽惟閻氏世家宿州之<lb/>
靈壁代有隠徳至公父貴始以文學顯于元累官知許<lb/>
<pb n="KR4e0094_WYG_009-26b"/>
州事母夫人李氏公生有竒質材力絶人許州嘗竒之<lb/>
曰是子必將以武功大吾門太祖髙皇帝龍飛淮甸公<lb/>
在義兵行陣間從渡江取采石太平攻溧水破陳也先<lb/>
營克昇潤公皆與有勞勩遣從㕘政趙某㧞宣歙時偽<lb/>
漢陳友諒以舟師襲龍灣公進言於趙曰敵今猝至其<lb/>
鋒不可當宜乘其登岸未半擊之可潰也趙如其言敵<lb/>
果敗從下淮北諸郡追奔李左車奪其乘馬積功授豹<lb/>
韜衛百户洪武元年大將軍北伐詔選將士之勇銳者<lb/>
<pb n="KR4e0094_WYG_009-27a"/>
𨽻其麾下公與焉元都平從定大原迤北留守金州坐<lb/>
累謫戍河州公砥節礪操不以夷險介意未幾以逐㓂<lb/>
平西畨功復職岷州衛繼改慶陽征慶州征伊瑪河捕<lb/>
敵帥納克楚鼐爾布哈等公皆與調選所向身先士卒<lb/>
無不克㨗時朝廷䔍念舊勞將士遂超擢公明威將軍<lb/>
綏徳衛指揮僉事尋請老以俊代職初公謫戍時俊生<lb/>
未朞嵗乃以寄育於其友胡青不相聞者二十餘年青<lb/>
後為錦衣衛百户俊亦不知閻出也至是青聞其請老<lb/>
<pb n="KR4e0094_WYG_009-27b"/>
来京即以俊畀公公感激悲喜且具其情聞于上召見<lb/>
占對稱㫖遂嗣僉事之職時論榮之公生元至正辛巳<lb/>
月日以建文庚辰二月己夘卒享春秋六十權厝于綏<lb/>
徳郡北之西山永樂癸夘改葬米脂縣明黄寨之原公<lb/>
凡五娶張氏李氏王氏游氏陳氏子男三人長即俊李<lb/>
出次儀王出次佐㳺出女一人壻某孫男七人理瓉琳<lb/>
瑾璪瑛玘於戯公以世家之胄為開國舊人間闗行伍<lb/>
感㑹風雲勲業著于當代威恵洽于藩鄙功成身退考<lb/>
<pb n="KR4e0094_WYG_009-28a"/>
終于家可謂不負其平生矣而後嗣之賢益大而顯俊<lb/>
今累官至都指揮厯事三朝出鎮邉城屢征漠北擒捕<lb/>
强敵焯著偉績荐膺賚錫其功業所就尤未易涯涘豈<lb/>
非公餘慶之積乎予與俊最故文字之託不可以辭并<lb/>
系之詩曰閻氏之先肇家靈壁華聞垂延代有隠徳施<lb/>
于許州實開前休以文學顯厥聲彌流繼文者武與公<lb/>
克奮從龍雲興際兹昌運南征北伐率先戎行屹若貔<lb/>
虎時維鷹揚屢守邉郡遏亂禦侮箙矢櫜弓優㳺遲暮<lb/>
<pb n="KR4e0094_WYG_009-28b"/>
功成身退嗣子是承宣力積勞益顯其名公慶悠久公<lb/>
靈如在委祉垂休其来未艾明黄之阡有穹者碑百爾<lb/>
孫子視此銘詩<lb/>
　　重修寳臺觀碑<hi>係銘</hi>
距贑東七里許山秀而峻水清而迅居民列闤闠而處<lb/>
者如躔次如棊布如喬林森立如霧滃而雲矗信古䖍<lb/>
福地也五季之亂邑民病於癘禱祠無所驗有天台氏<lb/>
以邑之汶山至徳觀丘真人之徒曰曹僑年鍾居厚者<lb/>
<pb n="KR4e0094_WYG_009-29a"/>
能以其術役鬼物濟人人遂迎而致之以祛所病衆既<lb/>
康食不忍去二師朝夕則相與即贑江之濆鎮市之中<lb/>
背隂而面陽建道院以居之宋治平三年始克迄工名<lb/>
之曰寳臺觀于時講道有堂藏經有閣祝禧有殿幽禜<lb/>
有壇於凢門廡寝室庖湢井竈靡不備具元末燬于兵<lb/>
於是向之勝迹鞠為茂草已天朝洪武初道士謝蘭石<lb/>
與其徒謝瀛洲慨前規之零落乃相與披荆棘剪蕪萊<lb/>
畚瓦礫除椔<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>經工庀財圗復其舊嵗己未正殿及前<lb/>
<pb n="KR4e0094_WYG_009-29b"/>
經樓成辛酉山門成辛未東經堂成癸酉法輪寳藏成<lb/>
己亥前殿左右廡真官祠偕成積二十餘年而規模大<lb/>
起幾復其舊矣既而蘭石瀛洲相繼淪逝完羙之任乃<lb/>
諉之丹霞氏焉丹霞瀛洲髙弟子也盖能委心力捐<lb/>
貲財裒施金以建功徳勤勤焉㡬三十年而前後崇真<lb/>
之殿通明之閣丹霞之洞天清虚之壇法靖朝陽之軒<lb/>
雲饌之厨鼓鐘之懸延賔集真之所始克就緒其時同<lb/>
志之士若劉道常陳元綱張𤣥理劉仲江皆能經營賛<lb/>
<pb n="KR4e0094_WYG_009-30a"/>
理殚力竭慮以相其成於是寳臺之偉觀巋然一新非<lb/>
復昔時可比矣既落成郡守建陽張珂將為琢石立碑<lb/>
以圗不朽乃命丹霞具興繼顛末來請文於予予嘗考<lb/>
之圗志江右山水名天下古䖍居江右上㳺際閩廣之<lb/>
交扶輿磅礴之氣或凝而為層岡融而為洪流散而為<lb/>
人物其竒絶恠古欎積而不得盡洩者又往往為靈異<lb/>
窟宅若寳臺者其天作地藏又所以名江右而最勝以<lb/>
為有道者洩耶觀之蘭石瀛洲之精勤至道丹霞之葆<lb/>
<pb n="KR4e0094_WYG_009-30b"/>
嗇冲虚所以増重𤣥門而為山水之光者盖可見矣傳<lb/>
曰地因人而勝其斯之謂歟丹霞邑之梅林人字清虚<lb/>
姓桂氏貎清而行潔神閒而志完自少知讀儒書及寓<lb/>
迹道流又盡得其師之學曩嵗嘗被徴纂修永樂大典<lb/>
及今再領祠事登玉録之壇式能光闡宗風敷賛妙𤣥<lb/>
以不墜其教吁信可謂賢也已余既次第其事而序之<lb/>
俾觀者有所考徴復為之銘以遺其後之人銘曰　牛<lb/>
斗之墟参井東控甌際越地鎮雄虎頭峭㧞金芙蓉錦<lb/>
<pb n="KR4e0094_WYG_009-31a"/>
屏十二連崆峒章貢之水貫當中勢狹江漢俱朝宗寳<lb/>
臺福地清淑鍾天設地藏神所宫越從五季司禍兇毒<lb/>
流痛結民命窮汶山異人叅化工祛逐鬼物麾蒼龍拯<lb/>
墊汛熇揚清風師席攸止民景從琳宫瑶宇禋祀崇誰<lb/>
其燬之元祚終皇明典祀嚴寅恭規模壮觀夙昔同披<lb/>
椔畚礫芟蒿蓬蘭石髙士瀛洲翁丹霞紹述志愈攻堂<lb/>
構弗負勤垣墉載丹載艧金碧重樓觀突兀摩青空仙<lb/>
軺星槎南北衝掲䖍秉慮來憧憧農工台背髫齡童晨<lb/>
<pb n="KR4e0094_WYG_009-31b"/>
鐘暮鼓粢盛豊它山翠琰新琢礱螭首蟠結龜趺窿丕<lb/>
示功載昭和衷萬年香火皇化隆刻文有光齊景鐘凡<lb/>
厥來裔希𤣥宗<lb/>
　　徑山南石和尚塔銘<lb/>
蘓之徑山寺和尚有曰伯瑩號南石者示寂之三年其<lb/>
徒孫妙門述其行為狀求銘塔石和尚崑山人李姓生<lb/>
七嵗不茹葷白其父母求出家遂因僧顯無外入邑之<lb/>
雙江紹隆寺從僧志興逰年十八乃受具戒肆力于其<lb/>
<pb n="KR4e0094_WYG_009-32a"/>
學凡諸師無常也故遇名僧輒師之若松江南襌海㑹<lb/>
蘭江濋公通宗熙怡皆從之授業故能深於律義而領<lb/>
乎道要籍籍有聲於叢林間初海㑹見而甚愛之盡以<lb/>
所學相授熙怡得之喜曰吾徒有若人吾道不寂寞矣<lb/>
即以為侍司尋升記室未㡬諸山舉以居郡之普門時<lb/>
瑞岩僧恕中由京師還至吳和尚即親炙之相與講求<lb/>
居數嵗升於靈岩已而慨念其師既殁且無繼之者乃<lb/>
還紹隆興廢舉墜凡佛殿僧舍廊廡廬庫悉大而新之<lb/>
<pb n="KR4e0094_WYG_009-32b"/>
又思紹隆創基永懐僧鐵牛也而永懐久廢懼後世莫<lb/>
知所自來遂白于有司請更紹隆為永懐其敦本崇原<lb/>
類如此靈谷僧隨庵名重一時非其人弗接聞和尚名<lb/>
即招之與之分門說法蘇之萬夀寺主席難其人以禮<lb/>
致之既至其徒從之者常百數十人皆一時之名流也<lb/>
而謝歸雙冮居于北山之後永樂初元朝廷纂脩永樂<lb/>
大典和尚亦被召與其事既歸杭之徑山舉掌僧録司<lb/>
事徑山雖杭之名刹然嵗久室宇多至摧圯和尚咸脩<lb/>
<pb n="KR4e0094_WYG_009-33a"/>
而葺之乃慨然歎曰吾病且老其可以復任事乎即日<lb/>
謝事退居于寂照祖塔之左已而又還北山松院一日<lb/>
語其徒曰速促裝吾將逺行矣其徒疑有他適詰旦乃<lb/>
無疾而逝盖永樂十六年九月二十一日也年七十四<lb/>
為僧六十七其平生博通禪學然於楞嚴圎覺二經尤<lb/>
為研精毎授徒輙曰學道當以二經為指南求之壇那<lb/>
之施及輟已資以圎覺略䟽楞嚴要解鋟梓以傳四方<lb/>
又集宋元以來諸名僧行實法語作續集傳燈録行於<lb/>
<pb n="KR4e0094_WYG_009-33b"/>
世尤通于儒書故當時名公若國子司業孫公大雅太<lb/>
子少師姚公廣孝皆嘗與之逰和尚為人性資慈厚持<lb/>
已儉約衣麻食蔬凡有所得悉以營建槖無餘貲所處<lb/>
泊如也於乎其學則勤而心無求其道既行而志弗滿<lb/>
其行既峻而脩弗怠非有得於襌學者能之乎遂為之<lb/>
銘曰　夙悟秘義由質之羙道存則師無間彼此既博<lb/>
且勤厥進弗已黙契微宻有譽日起乃覺其徒羣昏斯<lb/>
啟来從如歸水趋曷止載闡法言用廣于世形則既寂<lb/>
<pb n="KR4e0094_WYG_009-34a"/>
有垂儀軌爰作銘詩貽厥終始<lb/>
　　㑹寧伯李公墓誌銘<lb/>
推誠宣力武臣特進榮禄大夫柱國㑹寧伯李英以所<lb/>
述先考㑹寧伯之官封事跡一通泣拜請余為銘以誌<lb/>
其墓余辭再三不獲則為按狀而序之曰公諱南哥姓<lb/>
李氏其先世居西夏後有居西寧者遂占籍為西寧人<lb/>
祖諱梅的古考諱管吉禄皆追封㑹寧伯母公氏贈夫<lb/>
人公姿貎豐偉性質直自幼志氣超卓為鄉人所推比<lb/>
<pb n="KR4e0094_WYG_009-34b"/>
長頗習武事畨族部落皆信爱之我太祖髙皇帝既定<lb/>
中原薄海内外皆稱臣奉貢公逺處西徼獨能識察天<lb/>
命率所部来歸特授西寧衛管軍土官所鎮撫其後西<lb/>
寧建衛置官府公屢效勞力招徕西納諸族先後来朝<lb/>
者不可勝計既又奉命建罕東安定曲先三衛令嵗入<lb/>
馬三千餘匹至今號金牌馬云已而千户析者孫構逆<lb/>
謀禍延于衆公獨被㫖無擾復陞衛鎮撫階武徳將軍<lb/>
且給公符驗但有以無理相加者許馳驛来奏及西納<lb/>
<pb n="KR4e0094_WYG_009-35a"/>
族指揮板麻領直荅兒千户領真奔協比為惡不守禮<lb/>
度太祖髙皇帝命公禽二人以獻特陞指揮僉事階懐<lb/>
逺將軍重加賚賜其後公老退休于家遂以子英代其<lb/>
職英克承公教盡心朝廷屢從太宗皇帝出征北敵累<lb/>
勞陞陜西行都司都指揮僉事今上皇帝莅阼之初復<lb/>
右軍左都督公两膺封秩皆如其子又以英封由都督<lb/>
進封㑹寧伯然公雖耆齡其心拳拳不㤀朝廷時英奉<lb/>
朝詣京師公匍匐萬里備良馬方物來貢上嘉其誠優<lb/>
<pb n="KR4e0094_WYG_009-35b"/>
賜銀幣即遣其西還比至家數月而卒時宣徳五年正<lb/>
月十四日也享春秋九十有三上為感悼特遣中使諭<lb/>
祭且命官司營葬事以某年某月某日𦵏西寧之巴州<lb/>
山公娶王氏贈夫人子男二人長英次雄錦衣衛千户<lb/>
女三人長適指揮班貴次適汪福次贅壻薛某孫男三<lb/>
人長文陜西行都指揮使次武次㫤孫女三人為之銘<lb/>
曰　侃侃李公夙秉忠義來歸太祖累效勞勩至于太<lb/>
宗益勤弗替既昌厥家以畀其子子有禄位寔公所致<lb/>
<pb n="KR4e0094_WYG_009-36a"/>
公享其福恩寵荐至冠纓峩峩照耀鄉里夀考令終無<lb/>
憾生死公去日逺九原難起最事以銘属于太史巴州<lb/>
之原公藏于此奕世有聞尚告來裔<lb/>
　　故通政使司古通政黄公墓誌銘<lb/>
士之生也嘗負四方之志而其仕也或局於才器滯於<lb/>
職守有能乘一傳莅一方者鮮矣其能屢出使萬里之<lb/>
外宣上威徳震動遐裔俾爵位顯于朝名聲昭于時而<lb/>
事業垂于其後者盖又鮮焉於今則吾於通政黄公見<lb/>
<pb n="KR4e0094_WYG_009-36b"/>
之當太宗皇帝時天下寧一徳化覃敷薄海内外悉臣<lb/>
悉妾特詔簡廷臣才職之優者奉使外畨公時以給事<lb/>
在選寔往西域諸國計程㡬數萬里積十餘嵗凡三往<lb/>
返所以宣徳意振國威致夷貊欵服朝貢相望當時稱<lb/>
出使之賢者必曰黄公已而以效勞故優逸于家者久<lb/>
之宣徳紀元初交阯蠻夷叛逆遣大將致討兵連不休<lb/>
天子惻然閔生靈重困乃擇人特往撫諭大臣以為言<lb/>
於是擢公通政副禮部侍郎李琦等持節往宥之既至<lb/>
<pb n="KR4e0094_WYG_009-37a"/>
而兵解矣公遂諭以皇上所以閔念元元之意蠻夷知<lb/>
感遂因公等奉表詣闕謝罪朝廷方事經畧曲加寛貸<lb/>
且欲大用公而公竟以疾弗起嗚呼惜哉公洪武丙子<lb/>
領鄉薦卒業胄監授閩之沙縣教諭秩滿陞禮科給事<lb/>
中遷通政其為人徳器渾厚直諒有為好學之心惟日<lb/>
孜孜為教官篤於程課論討不倦生徒多所造就為給<lb/>
事小心慎宻敷奏惟允僚宷咸推敬之出使所厯其政<lb/>
有闗于軍民者嘗數千餘言以聞士論服其忠直其與<lb/>
<pb n="KR4e0094_WYG_009-37b"/>
人交不為厓異一任以誠輕財急義交逰有匱之傾槖<lb/>
周之不計家之有無人益以是賢之公諱驥字致逺世<lb/>
家廣西之全州曾祖諱耕雲祖諱餘慶皆晦迹不仕父<lb/>
文煥任全州訓導公生洪武甲子月日殁以宣徳戊申<lb/>
八月二十八日享春秋五十有五娶髙氏元福建平章<lb/>
某之孫子男二人輗軏輗自家奔訃走京師將扶櫬歸<lb/>
葬于其鄉某山之原以公之友户部尚書兼謹身殿太<lb/>
學士陳君伯髙所為狀來請銘於戯公之才器學行既<lb/>
<pb n="KR4e0094_WYG_009-38a"/>
卓卓如此而其出使之績所以宣布威徳播聞於時者<lb/>
又如此士之遭逢若公者盖鮮矣方之史傳所稱奉使<lb/>
之賢復何多讓哉是宜銘無忝銘曰　士之生世有志<lb/>
四方或限於守志鮮克償惟公奮起學優而仕名揚在<lb/>
廷惟天子使惟天子使寵以皇華宦轍所厯鯨海龍沙<lb/>
聲光之昭耀今垂後其身雖死其存不朽公志之卓公<lb/>
行之純刻銘誌幽庶永厥聞<lb/>
　　禮部郎中蕭公伯辰墓誌銘<lb/>
<pb n="KR4e0094_WYG_009-38b"/>
宣徳紀元春正月十日禮部祠祭郎中蕭公以疾卒于<lb/>
位朝之賢士大夫聞而往弔者累月不絶且相與致贈<lb/>
賻為之殮殯又作為詩歌以哀輓之靈輀南還其賢士<lb/>
大夫又引紼執奠送之于都門之外粤三月乙巳公䘮<lb/>
抵家初公之殁也其同寅主事陳鏞為状公官世行治<lb/>
将求立言君子為之銘以垂不朽至是其孤守成守安<lb/>
泣以授予曰先君𦵏既得日月願有述誌諸幽敢請予<lb/>
謂公之行於銘無忝乃為誌其墓而銘之曰公姓蕭氏<lb/>
<pb n="KR4e0094_WYG_009-39a"/>
諱正字伯辰臨江之新淦人曽祖雲可祖漢卿父希亮<lb/>
贈奉政大夫禮部祠祭司郎中母龍氏贈宜人公自少<lb/>
力學攻辭章慷慨有大志比長著聲州里間洪武辛未<lb/>
鄉宿劉伯達等交薦公京師遂以賢良應辟既至即授<lb/>
以八品官賜之冠帶命辦工部事逾年選署虞部主事<lb/>
未㡬除貴州安莊衛知事又陞經厯其後以四川僉憲<lb/>
張麒舉赴吏部試公水利賦役轉輸數事陞知直𨽻泰<lb/>
州授奉訓大夫居數月以内艱去服闋改知深州秩滿<lb/>
<pb n="KR4e0094_WYG_009-39b"/>
陞南京禮部祠祭司郎中授奉政大夫洪熙改元之夏<lb/>
四月適一考賜誥命復職復職八閱月而卒享年六十<lb/>
有四始公在工部時朝議以大江多風濤舟楫往來或<lb/>
至傾覆命崇山侯李新總直𨽻淛西之民開銀墅東垻<lb/>
以通大江則可免風濤之艱公時領夫千人畫地計日<lb/>
令甚嚴然慮役者有勤怠無所勸懲遂計工約夫數期<lb/>
日為地三尺工畢無問蚤莫即令休息於是人争先効<lb/>
力事既易集役又不勞且更逭於罰責以是人知公長<lb/>
<pb n="KR4e0094_WYG_009-40a"/>
於政事及莅安荘首賛衛帥飭邉防輯士卒時訓練使<lb/>
習於軍容號令又時時廵厯營中勸其生業教之種藝<lb/>
紡織以是人無不給者初白水山有堡多毒癘毎嵗守<lb/>
者染疾疫十七八醫莫能療而議者拘於舊制莫敢有<lb/>
所改公建議曰白水卒千人皆有父母妻子今存者無<lb/>
㡬若不圗急遷無遺類矣况奉天子命莅守兹土忍坐<lb/>
視其苦而不知䘏哉衆聞知偔然議遂定即日䟽聞于<lb/>
朝命改築其堡人甚徳之深為州四面卑下毎嵗淋潦<lb/>
<pb n="KR4e0094_WYG_009-40b"/>
泛溢衝擊城垣壊公宇蕩毁民舍人甚病之公相地吳<lb/>
家荘髙廣可居且去州近便於遷徙乃以其状達督府<lb/>
轉聞于朝議允之公大悅遂鳩工集遺材首治㕔事廨<lb/>
宇建學宫次第營山川社稷壇壝以及市井街巷莫不<lb/>
井然有條工成率其民遷之由是得免於患州傍近有<lb/>
狼傷人弗便出入公齋沐白於城隍詰旦狼斃民舍中<lb/>
又景明村蝗生日漸滋蔓公黙禱于神已乃見羣鳥聚<lb/>
啄之不逾時而盡稼無所傷衆皆謂公至誠所感去州<lb/>
<pb n="KR4e0094_WYG_009-41a"/>
若干里有地束圏頭至李村毎嵗暴水為患公常於農<lb/>
隙率耆老吏民等修土堤以捍禦之民賴以安及秩滿<lb/>
還京州人争挽留之擁馬首不得進乘夜取便道乃得<lb/>
去及去州人父老無慮數百輩詣闕乞留公不允公既<lb/>
居禮部以祠署職典神祀恒齋戒獨處未嘗敢自放有<lb/>
暇輙究考故實若郊社宗廟風雨山川及百神之祭其<lb/>
牲酒器幣之數升降俯仰之節皆有以識之至於諸司<lb/>
之政欲講而行者亦常預與公計之公未嘗恃此以傲<lb/>
<pb n="KR4e0094_WYG_009-41b"/>
人遇事之來從容酬應未嘗以急遽失措人莫不服公<lb/>
之量公器宇凝峻終日斂容端坐如對大賔至與人交<lb/>
際藹然和氣雖久與處不變素性寛和家庭之間未嘗<lb/>
出惡聲居官務崇儉約清心省事不喜言財利因以清<lb/>
省自號所至喜濟人利物有嬰疾病患難死亾危急者<lb/>
輙周之無所吝閑居喜吟詠詩五七言簡澹可爱今遺<lb/>
藁無所次第皆公手筆也妻宋氏封宜人有淑徳子男<lb/>
四人守成守安守叙守亨予子壻方向學極為公所愛<lb/>
<pb n="KR4e0094_WYG_009-42a"/>
女一人適張敬脩孫男二人演淇孫女六人其葬揚名<lb/>
鄉峽源樓背山之原於乎予於公居同鄉自為進士官<lb/>
京師始與公相識及予扈從北廵公以服闋聽選吏部<lb/>
衆推公老成俾偕扈從居數月以急缺守令遂選為深<lb/>
州去京五百里而近嵗時朝覲賀謁幸時與公見見必<lb/>
留數日乃去及後調南京㑹始疎去年冬予奔太夫人<lb/>
䘮過金陵幸一㑹㑹未久即别别未兩月而公卒矣於<lb/>
乎其忍執筆而銘諸然予知公實深非予銘其何以盡<lb/>
<pb n="KR4e0094_WYG_009-42b"/>
交友之誼銘曰　公昔負才蚤出而仕有聲冬官能以<lb/>
集事繼遷衛幕克賛于理士卒用康以革于弊深有善<lb/>
政屢興于利斃狼與蝗其跡尤異爰陟春官用典祀祭<lb/>
㢘清儉約以翊于治方領命書追榮考妣謂可還歸賁<lb/>
于桑梓胡遽奄然乘化而逝惟初洎終無愧于位生順<lb/>
死安實天所畀匪天私公惟徳是視矧又多子以肖以<lb/>
類惟公未亾曷以名世銘以昭之尚永無替<lb/>
　　故拙存先生曽公叔用墓誌銘<lb/>
<pb n="KR4e0094_WYG_009-43a"/>
公諱源字叔用晚號拙存姓曽氏其先夏后少康季子<lb/>
曲烈封于鄫春秋時曰巫仕魯去邑為曽巫後若干世<lb/>
曰参孔門髙弟弟子卒後封郕國公漢末郕國之十四<lb/>
世孫據恥仕新莾徙家廬陵之吉陽唐中葉諱某徙吉<lb/>
水之上查唐末曰輝仕至銀青光禄大夫國子祭酒上<lb/>
柱國又徙邑之睦陂又若干世曰載陽復徙邑之新陂<lb/>
宋至和中析邑之恩江鎮置永豐縣遂世為永豐人載<lb/>
陽後若干世曰晞顔登景定進士第為軍器少監厯監<lb/>
<pb n="KR4e0094_WYG_009-43b"/>
察御史遷兵部侍郎江西安撫制置使改湖南後以仲<lb/>
子徳裕仕元為翰林學士推恩贈朝列大夫騎都尉武<lb/>
城郡伯寔公之曽祖也始自新陂徙今龍潭祖諱巽申<lb/>
初應茂材異等授樂安教諭厯撫贑二路教授進郊祀<lb/>
禮書及鹵簿圗拜大樂署丞陞應奉翰林文字同知制<lb/>
誥兼國史院編修號亦軒先生父如珤元末太學生授集<lb/>
賢院司直母周氏宜人有賢行以至正丙戌十一月十<lb/>
四日生公自幼頴悟甫數嵗讀書過目輙成誦年十餘<lb/>
<pb n="KR4e0094_WYG_009-44a"/>
遭時弗靖侍二親避兵惟挾書自隨鄰人有厭其夜讀<lb/>
者諷誦不輟自若也宜人殁寓所悲不自勝遂廬墓側<lb/>
國家平定海宇奉集賢君還故里家故鉅族兵燹之餘<lb/>
貲賄蕩盡公與兄洵弟潜力復舊業洪武初以多賦長<lb/>
萬石租公善於催科公私便之集賢君遂得徜徉山水<lb/>
間以樂其樂嵗甲寅以事闔室謫徙鍾離集賢君興兄<lb/>
洵弟潜皆殁公痛甚於䘮宜人時後以恩例獲歸其鄉<lb/>
即日収三䘮歸葬之公既歸以亂離日久恐子弟廢其<lb/>
<pb n="KR4e0094_WYG_009-44b"/>
世業延名師儒訓切之日復親督其課業夜分乃止如<lb/>
是者以為常公性寛和與物無忤毎遇士農工賈即隨<lb/>
其所業反復教導之不倦人咸敬服之又强記問凡少<lb/>
時所讀諸書至老誦之益習尤深易數間言人禍福悉<lb/>
有竒驗嘗念兄弟早世無嗣以男棨主兄洵後撫弟潜<lb/>
二孤女若已出集賢君歿時庶弟潼尚在幼公教育婚<lb/>
娶如集賢君存日晚節深居罕所接見唯幅巾藜杖逍<lb/>
遙林壑間從賔客一二自娛永樂甲申棨状元及第為<lb/>
<pb n="KR4e0094_WYG_009-45a"/>
翰林修譔遷侍講陞侍讀學士累遣人迎養公不果來<lb/>
嵗庚子八月十九日竟以無疾卒先卒之十五日病暍<lb/>
服藥而差後復得微恙醫再以藥進公曰死生命也何<lb/>
以藥為郤之明日晨起湯沐畢具衣冠坐中庭召諸子<lb/>
姓咸在從容語之曰吾年及中夀矣吾行不辱先人矣<lb/>
死不憾日中竟翛然坐逝享年七十有五配張氏新淦<lb/>
人臨江府學訓導東溟先生淑恭之女克相有道先公<lb/>
卒子男四人昌順早夭興即棨也隆名棐亦先卒孫男<lb/>
<pb n="KR4e0094_WYG_009-45b"/>
四人稚秬<hi>闕</hi>　曽孫男一人曰續孫女二人曽孫女四<lb/>
人皆適士族子其一尚在室公卒時棨以扈從留北京<lb/>
聞訃痛絶復蘇將歸以某年某月某日葬公于某山之<lb/>
原以墓石未有刻乃状其行泣請銘於予嗚呼公行應<lb/>
銘不可辭遂按状序而銘之曰　曽氏之興建邦于鄫<lb/>
去邑氏曽徙封有郕新莾搶攘乃遷廬陵厯唐銀青及<lb/>
宋武城為國之楨為時之英以蟄以繩底于元貞亦軒<lb/>
暨兄翰林繼榮集賢載馨赫赫厥聲維公式承文獻攸<lb/>
<pb n="KR4e0094_WYG_009-46a"/>
徴克全于兵乃歸聖明弗替弗凌否極而亨惟義惟寧<lb/>
惟徳之行孝友天成家邦寔刑積善慶并令器攸生乃<lb/>
魁大廷乃揚鴻名寵渥荐膺禄飬其迎眷兹岩扄安此<lb/>
暮齡外榮弗矜聊以寓形行修道凝大化是乘佳城嶸<lb/>
嶸以綏厥靈昭兹雲仍惟徳之程有如弗憑徴此刻銘<lb/>
　　亡弟幼孝徴士墓誌銘<lb/>
幼孝諱長吾姓金氏予之季弟也其先由厚聚徙里之<lb/>
洪坑復由洪坑徙今之培山曽祖徳明祖仲卿皆篤厚<lb/>
<pb n="KR4e0094_WYG_009-46b"/>
長者好施與鄉稱善人考守正以文學行誼師表鄉閭<lb/>
洪武中司訓臨江郡庠永樂壬辰春聖天子推恩贈奉<lb/>
直大夫右春坊右諭徳母陳氏贈宜人羅氏封太宜人<lb/>
幼孝以洪武十四年辛酉五月日生卒以永樂十七年<lb/>
己亥二月十七日享年三十有九配劉氏子男四人長<lb/>
輔伯次諒伯觀伯紹伯女二人俱適士族以卒之嵗月<lb/>
日葬石荘鄭坑從先大夫之兆幼孝既歿輔伯等屢以<lb/>
墓文為請毎一執筆輒為之興思梗塞而不能言然嵗<lb/>
<pb n="KR4e0094_WYG_009-47a"/>
月逾邁恐終無以盡吾情者則於墓石之文又烏可以<lb/>
已耶乃叙而銘之曰幼孝為人有氣岸聰明俊偉卓犖<lb/>
不羈年九嵗先大夫棄背嘗從予講授早夜切切焉思<lb/>
務於學年十四五於論語大學諸書皆能究其指歸弱<lb/>
冠授徒鄉里有餘暇即手不釋巻由是博考性理之要<lb/>
益有所得家居篤于孝友事太宜人小心欵曲恒得其<lb/>
歡心事諸兄怡怡然極於友愛處族里親婣俯仰酬酢<lb/>
有方有節交友朋重然諾賓客過從壺觴笑咏必盡歡<lb/>
<pb n="KR4e0094_WYG_009-47b"/>
乃已平生善筆札操觚染翰綽有思致詩五七言清麗<lb/>
可愛性剛直不為阿徇人有過輙面斥之不少貸遇事<lb/>
剖决是非必揆諸理道人皆服其公嘗以所居湫隘乃<lb/>
别構於里之楓林洲自堂寝門廡以及土田畦圃耕種<lb/>
栽藝之務皆井井不紊方落成之逾年而幼孝遽得疾<lb/>
以卒嗚呼何天之不可知而命之不可必也如此夫昔<lb/>
洪武壬申予以邑大夫命備員學宫居數嵗忝以明經<lb/>
登進士第列官于朝其時悉以家事付幼孝理之永樂<lb/>
<pb n="KR4e0094_WYG_009-48a"/>
丙戌幼孝來省予京師聚處逾月即别去己丑春予扈<lb/>
從北廵明年春二月復從車駕問罪遐方適幼孝自南<lb/>
來省予比其至而予已出塞數日矣是秋還自漠北始<lb/>
獲與幼孝相見再拜勞問悲喜交集幼孝念老母在堂<lb/>
即欲告歸予强留之浹旬而後别是後七年之間予往<lb/>
返兩京凡數四屢約幼孝來㑹竟不可得嗚呼豈期一<lb/>
旦而遽至永訣耶方幼孝之遘疾也顔色揚揚如平時<lb/>
其兄幼學幼孚連命醫以藥進逾數日疾加劇幼孝呼<lb/>
<pb n="KR4e0094_WYG_009-48b"/>
家人具紙筆将告以後事衆皆驚曰是何言之繆也幼<lb/>
孝曰死生大事人所不免恐疾革不能言矣且言之而<lb/>
不死庸何傷遂力疾條十餘事付諸子其言切切焉以<lb/>
教子讀書力學為先務且命長子麒曰汝至京見汝父<lb/>
為我道意九原永訣不可復見矣吾諸子幼稚悉以相<lb/>
付他日倘至成立雖九泉之下亦不敢㤀言訖再拜與<lb/>
母别又再拜與親戚友朋别遂正襟端坐而逝聞者莫<lb/>
不為之哀痛觀此則吾幼孝平生之所存者可得而識<lb/>
<pb n="KR4e0094_WYG_009-49a"/>
矣嗚呼予兄弟四人惟幼孝獨少幸托先世餘䕃與先<lb/>
大夫教育不隕其世然自念宦㳺京師二十餘年違逺<lb/>
慈侍與骨肉踈隔夙夜悲惋以不得躬定省盡友于之<lb/>
歡遂平生所願然其間或四五年或七八年猶得與諸<lb/>
弟晤語序契闊若今幼孝之亾則亘古今窮天地不可<lb/>
以復見矣嗚呼極天下之痛有如兄弟者乎極天下之<lb/>
哀又有如兄弟者乎故吾於幼孝之亾言有盡而痛無<lb/>
窮淚有盡而哀無窮刻銘堅石庶以攄予之痛泄予之<lb/>
<pb n="KR4e0094_WYG_009-49b"/>
哀而慰幼孝於地下也銘曰　嗚呼幼孝質羙而聰明<lb/>
壯負竒氣奮發而精英是盖將有為以盡其平生胡天<lb/>
之酷使一旦而夭傾嗚呼幼孝生寄死歸自古而然命<lb/>
之短長又何足評觀子臨終其聲琅琅不懼不驚誠可<lb/>
謂達天之命而超邁乎常情嗚呼幼孝死不可以復生<lb/>
千嵗之後其存不朽尚有徴於斯銘<lb/>
　　周君子霖墓誌銘<lb/>
子霖既卒之廿一年其從子岐鳯懼君之湮沒而無傳<lb/>
<pb n="KR4e0094_WYG_009-50a"/>
遣其子敘持狀走京師來徴銘將以圗於不朽嗚呼予<lb/>
於子霖分雖朋友而誼猶骨肉慨念今昔尚忍執筆而<lb/>
銘諸雖然以予知子霖之深則銘之為宜廼按狀而叙<lb/>
之曰子霖諱霖姓周氏為吉水望族髙祖應龍曽祖岳<lb/>
俱登宋進士第祖厚父維章居鄉以長者稱維章生九<lb/>
嵗不省所怙從學季兄有立復事伯兄鰲溪翁于宦元<lb/>
季兵亂避地新淦石洞之髙氏因家焉子霖生于髙氏<lb/>
自為童子時嶄然不羣見者莫不以逺大器之及冠從<lb/>
<pb n="KR4e0094_WYG_009-50b"/>
印山伯網羅先生授詩經先生沒復從彦通曺先生任<lb/>
丘應祥宋先生學易春秋以家世業書遂從莘耘歐陽<lb/>
先生授尚書年廿餘悉通五經之㫖有司聞其名召補<lb/>
邑庠博士弟子員大肆力于學同輩質疑問難者皆斂<lb/>
袵師事之畧無傲睨矜眩之色嵗時月朔課試索筆一<lb/>
揮滔滔汨汨如江河之注未嘗有所窘束以故上官皆<lb/>
刮目待之而聲譽日起究其學之所至盖駸駸乎入於<lb/>
閫奥矣子霖無他兄弟其父母慮其仕進重離憂之念<lb/>
<pb n="KR4e0094_WYG_009-51a"/>
也子霖亦思欲以安其親乃引身退居于家已而慨然<lb/>
慕子長之逰買舟抵章貢南踰五嶺浮廣海訪古名賢<lb/>
遺跡所至名山大川皆有品題其磊落倜儻之志英邁<lb/>
雄壯之氣殆欲凌宇宙駕風雲飄飄乎而不可止也奈<lb/>
何命不可知壮逰未遂使吾子霖竟賫志以沒嗚呼痛<lb/>
哉子霖生庚子七月廿一日沒洪武壬申十一月日得<lb/>
年三十有三娶龍氏子霖初未有子以姪儀鳯為嗣後<lb/>
有子一人曰韶鳯孫男一人曰宣孫女一人先是子霖<lb/>
<pb n="KR4e0094_WYG_009-51b"/>
之卒同旅具棺𦵏之于胥江官窰之獨樹下将圗返葬<lb/>
而山川遼邈嵗月遷邁卒莫能歸骨于鄉後乃從俗具<lb/>
衣冠招魂𦵏之今其墓在所居石洞西山之下從髙氏<lb/>
塋也子霖性和易事父母至孝與朋友交久而不衰為<lb/>
人謀盡心竭力不求其報自幼至壯嗜學不倦尤好抄<lb/>
録文字日積月累動盈篋笥而與人論辯亹亹不之嘗<lb/>
與予夜臥舉河圗洛書及洪範諸說以問余雖槩荅之<lb/>
而子霖反覆論議出人意表余深歎服焉嗚呼痛哉今<lb/>
<pb n="KR4e0094_WYG_009-52a"/>
已矣無與共論斯事矣尚忍執筆而為之銘耶銘曰<lb/>
嗚呼子霖有學有文也之死不衰其氣永存也畀于來世<lb/>
尚亦有聞也<lb/>
　　宋惟學墓誌銘<lb/>
吾淦多大族而柘鄉宋氏其一也其先出自丹陽府君<lb/>
哲人之子詢仕為袁州刺史因秩滿道經新淦至柘鄉<lb/>
見其山水秀麗遂家焉詢之後凡廿有一世是為處士<lb/>
諱貴祥字惟學而徳昭之孫瑞可之子今進士常之祖<lb/>
<pb n="KR4e0094_WYG_009-52b"/>
考也處士幼孤賴母王氏鞠育教訓以底于成性謙謹<lb/>
和易力勤儉不事矯飭篤學好義惟恐弗逮閔窮濟匱<lb/>
施與不倦視婚姻死䘮有弗給者賙䘏之無少靳家庭<lb/>
之間藹然禮譲之風嘗買舟泝大江逾淮渉泗以至齊<lb/>
魯之鄉南渉衡湘抵隴蜀周厯名山大川攬竒摭秀超<lb/>
焉物表飄飄乎莫知所止也洪武中縣嘗以耆年舉遂<lb/>
一至京師面受太祖髙皇帝聖諭錫以宴勞遣歸人莫<lb/>
不榮之處士性至孝當元季考瑞可嘗逰荆楚間值兵<lb/>
<pb n="KR4e0094_WYG_009-53a"/>
興道梗竟客死于外處士夙夜哀感屢往求遺骨歸葬<lb/>
不可得由是抱終天之痛毎與人言輙嗚咽流涕不能<lb/>
禁聞者莫不為之感激其生元元統丙子十月五日卒<lb/>
則洪武壬午七月八日享年六十有七配劉氏克相内<lb/>
治子男一曰廣聰敏强學卓然為後進矜式可謂不忝<lb/>
其家者女一適徳化令劉謐孫男三長即常以易經登<lb/>
永樂戊戌進士第次道次儒俱秀茂有立孫女二曽孫<lb/>
男四曽孫女三以某年某月某日卜𦵏揚名鄉黄鍾之<lb/>
<pb n="KR4e0094_WYG_009-53b"/>
原於乎處士以布衣處鄉里恂恂焉務於敦徳行善雖<lb/>
未克顯于其躬而流委祉及於子孫况又有若常者以<lb/>
科第發身行將嚮用于時所至盖未可量也常以父命<lb/>
將為處士立石墓上乃以太守蕭公伯辰所為狀而求<lb/>
予為銘予於處士鄉人也重以常之請故不可以辭遂<lb/>
為之銘曰　由家達鄉惟義與仁内蘊弗耀彌篤而淳<lb/>
惟篤惟淳以遺子孫尚其紹之其永有聞<lb/>
　　袁處士墓誌銘<lb/>
<pb n="KR4e0094_WYG_009-54a"/>
袁處士既𦵏之十有六年其子吉祥始具其事行來請<lb/>
銘掲諸墓上余與處士同里閈且世有姻好銘豈容辭<lb/>
按狀處士諱辛字煥南姓袁氏為漢司徒安之裔世居<lb/>
河洛間至南宋時有顗者仕為雍州都督實安之十四<lb/>
世孫也顗之後九世曰滋為唐吉州刺史終于官子孫<lb/>
遂依吉州而家焉又若干世曰致安者始徙居淦之沙<lb/>
坊世久族大以蕃衣冠相承曽祖邦用祖道𢎞俱有鄉<lb/>
行考以仁敦朴儉約號半村老人處士羙資容幼頴敏<lb/>
<pb n="KR4e0094_WYG_009-54b"/>
不凡讀書力學蚤有立志家居父子兄弟自為師友其<lb/>
時以仁夫婦俱以髙年為鄉里所推處士朝夕侍膝下<lb/>
婉愉承顔得其歡心昆季之間友于彬彬庭無間言尤<lb/>
篤意教諸子處族里以和待朋友以誠周窮䘏匱孜孜<lb/>
不怠初季父克己翁以才薦仕為河間府司税使處士<lb/>
不憚道途之逺輙從之改臨安又從之及翁為靖州宰<lb/>
而歿而公始來歸十餘年間翁之居仕途南北遷調而<lb/>
所以扶持之者處士之效勞為多也居無何朝廷將營<lb/>
<pb n="KR4e0094_WYG_009-55a"/>
建北京詔取材木天下邑大夫檄賢豪以往處士首倡<lb/>
率千夫䟦渉山川冐犯風濤未嘗以勞苦介意奈何命<lb/>
不可知舟行至新淦之白馬灘而處士疾作逾數日加<lb/>
劇惟子吉祥侍左右處士命之曰吾疾殆弗起爾兄弟<lb/>
宜自卓立務盡孝友使家道敦睦以不忝于前人則吾<lb/>
目瞑矣言未既而卒時永樂十四年丙申八月廿八日<lb/>
也享年五十有二以某年某月某日𦵏于里之黄金江<lb/>
井山之原娶谷坪李氏子男五人長吉祥次吉榮吉華<lb/>
<pb n="KR4e0094_WYG_009-55b"/>
吉信吉瑞孫男十人孫女一人為吾第三子堅伯之配<lb/>
銘曰　為鄉里之善士作太平之良民雖未獲一命以<lb/>
行其志而究其平生所存亦足以垂裕于後人雲山蒼<lb/>
蒼江水湯湯我銘不朽永安斯藏<lb/>
　　亡弟幼孚徴士墓誌銘<lb/>
永樂壬寅秋九月予以扈從北征歸京師始聞幼孚以<lb/>
今年二月八日歿于家為之號痛㡬絶念欲為之銘以<lb/>
誌諸墓毎一執筆輙潸然淚下而不能比幼學來復拳<lb/>
<pb n="KR4e0094_WYG_009-56a"/>
拳以為言乃抆泣而叙之曰幼孚諱尊生後更名信而<lb/>
字幼孚其先居寳慶逺祖彦始來居新淦之厚聚宋建<lb/>
隆間始祖清復徙居里之洪坑厯若干世再徙今之培<lb/>
山曽祖諱徳明丕承世澤植篤厚之慶祖諱仲卿啟廸<lb/>
後𦙍垂寛裕之仁考贈奉直大夫右春坊諭徳諱守正<lb/>
師表鄉郡萃文行之羙母贈宜人陳氏封太宜人羅氏<lb/>
後先相佑勤勞内助鍾和順之徳幼孚在兄弟中尤為<lb/>
父母所愛重方髫齓時頴異日發先君教以孝經論語<lb/>
<pb n="KR4e0094_WYG_009-56b"/>
不數過輙能背誦年十二三從先君讀書郡庠奮然有<lb/>
志於學先君教諸生甚嚴終日端坐講授不輟常命幼<lb/>
孚厠席諸生間諸生所講授有未通者或以質幼孚即<lb/>
與之論辨講析未嘗違背經㫖先君教幼孚所習有程<lb/>
限暇即教以作詩寫字至夜則命以一日所講授者通<lb/>
温之詰旦悉令背誦泠泠焉如源泉之注未嘗有一字<lb/>
遺落先君甚為之喜洪武己巳不幸先君捐舘舍幼孚<lb/>
以不能卒業夙夜悲傷乃閉門自力於學探索諸經之<lb/>
<pb n="KR4e0094_WYG_009-57a"/>
窔奥究性命之理推道徳之懿充然若有所得者年二<lb/>
十餘授徒鄉里循循有軌則其講論授受一遵先君之<lb/>
訓以導廸之人莫不恱服幼孚器宇温粹寡言笑事親<lb/>
先意承順未嘗有怠傲之容處昆弟情誼篤至未嘗有<lb/>
不遜之色居家庭言温氣和未嘗有暴厲之聲接鄉黨<lb/>
恂恂然未嘗有矜肆之態其賦性公直㢘介不喜諛佞<lb/>
以取悅於人然言論之間無㡬微及人過失長短終嵗<lb/>
㳺息山林未嘗造城府以非理干人寒暑晝夜恒手不<lb/>
<pb n="KR4e0094_WYG_009-57b"/>
釋巻尤善筆札喜吟詠毎出語清麗可愛晩同幼學徙<lb/>
居紫山環左右植以松篁蒼翠蓊欎蔽虧天日風晨月<lb/>
夕㳺泳其間其樂盖陶陶然嗚呼豈期一旦而幼孚竟<lb/>
死矣前年冬幼孚嘗省予北京以太夫人在堂即取别<lb/>
南還值氷凍阻留徳州相望千里為之悵然既而幼孚<lb/>
手封所作詩一編來寄展翫之餘益増慨想嗚呼豈知<lb/>
此為永訣耶幼孚之寝疾也㡬半載飲食服藥如平時<lb/>
其將殁也属幼學以後事且曰太夫人年髙今不幸至<lb/>
<pb n="KR4e0094_WYG_009-58a"/>
此不得終飬以盡吾為子之職此平生深痛保衛扶持<lb/>
惟兄是賴耳復召諸子語之曰吾家世業儒素餘慶所<lb/>
及致有今日汝曹宜務學立身為君子善人以無忝先<lb/>
世敬事大夫人如吾存日愛厚兄弟篤手足之親無虧<lb/>
損恩誼以為父母鄉里羞辱言訖瞑目而逝其生洪武<lb/>
丙辰九月廿九日至是享年四十有七娶郭氏子男五<lb/>
人長䕫伯次純伯珉伯憲伯方伯女三人俱適士族孫<lb/>
男二人曰庭光庭霽以是年冬十二月葬里之黎洞從<lb/>
<pb n="KR4e0094_WYG_009-58b"/>
先兆也嗚呼予兄弟四人次幼學次幼孚幼孝以永樂<lb/>
庚子春二月得暴疾而殁諸昆弟莫不為之傷悼悲痛<lb/>
豈期一旦而幼孚亦奄致大故三載之間䘮吾二弟蒼<lb/>
天蒼天何痛如之嗚呼此吾於幼孚之銘所以重有所<lb/>
不忍也然不銘則又不足以盡予之情且又豈可使吾<lb/>
幼孚終無聞於後耶為之銘曰　質温純性明敏内孝<lb/>
弟外謙謹篤問學力辭章言合則動允臧㢘有立不妄<lb/>
取分知足介自處樂嘉遯視考槃撫松竹保嵗寒天不<lb/>
<pb n="KR4e0094_WYG_009-59a"/>
仁奪之亟去莫追返幽穸孰昭之視我銘告爾後垂千<lb/>
齡<lb/>
　　羅處士道暉墓誌銘<lb/>
處士諱昶字道暉姓羅氏其先由錢塘遷豫章唐末有<lb/>
諱崱者再遷廬陵之印岡四世孫議復遷吉水之桃林<lb/>
議之後六世有曰彦真者生燠文始遷居里之竹溪由<lb/>
是子姓蕃殖以科第文學而顯者後先相望燠文又七<lb/>
世而至伯通家益饒裕好讀書攻文詞學者稱為通溪<lb/>
<pb n="KR4e0094_WYG_009-59b"/>
先生是為處士之祖考通溪生與立瑰偉卓犖以鄉舉<lb/>
受順元路學正爵未顯而終是為處士之先考也處士<lb/>
幼孤資質秀頴動止異常兒比長益肆力于學若安成<lb/>
劉先生雲章清江劉徴士仲脩鄉先達周公仲源李公<lb/>
伯謙皆與之為㤀年交暇日於廣坐中談論禮樂詩書<lb/>
以及古今政理治忽之迹厯厯如指諸掌人莫不傾服<lb/>
常念二親早䘮弗獲躬奉㫖甘毎遇嵗時祭掃奠薦則<lb/>
悲泣嗚咽不能止處家以和接族属以恩無少長咸得<lb/>
<pb n="KR4e0094_WYG_009-60a"/>
其歡心有再從子幼孤不能給賦役處士極力償其逋<lb/>
租者十餘年又有外氏子孤弱無所託處士育之如已<lb/>
子為畢婚娶乃遣歸諸子始知學輙延名師儒為之楷<lb/>
範退則諄諄然喻以義方之訓遂皆底於成立鄉先生<lb/>
歐陽伯周晩失所託盡力給之無少怠比歿復為之經<lb/>
理䘮𦵏其有厄窮無告者必捐貲以濟之無所悋性切<lb/>
直不容人過有弗迪於善者輙靣責之不少置鄉人以<lb/>
田有肥磽租輕重無所别嘗訴之於郡郡以下處士理<lb/>
<pb n="KR4e0094_WYG_009-60b"/>
之徐為區别無毫髪偏徇人莫不服其公嘗督役往它<lb/>
郡取財衆皆畏難相避匿處士慨然曰此王事也獨以<lb/>
身先之衆即欣然趨事無一人敢差池者其後為羣小<lb/>
所誣訐當謫戍遼陽處士躍然就之無難色居無何竟<lb/>
以疾弗起聞者莫不為之悲悼時洪武丁夘六月十又<lb/>
八日也其生元至正壬午四月初七日享年四十有六<lb/>
以永樂乙未十二月廿九日與其配邉氏孺人合𦵏里<lb/>
之乾塘坑子男四人長彛字同倫次曰載曰實曰直俱<lb/>
<pb n="KR4e0094_WYG_009-61a"/>
能世其家女二人曽希濓胡世熊其壻也孫男九人曽<lb/>
孫男二人處士之卒于遼陽以道逺弗即就窀穸厯三<lb/>
十餘年彜與諸弟始克歸骨于其鄉以𦵏彜復懼處士<lb/>
之徳善或致久逺遂湮沒不傳乃以其宗人脩撰汝敬<lb/>
所為状來請銘將歸而刻諸墓上予不能以辭也為叙<lb/>
次其槩而銘之銘曰　徳足以及人而志不售才足以<lb/>
濟時而命不偶始雖不能以智力而勝夫人終則獨能<lb/>
以福澤而遺其後於乎是為處士道暉甫之墓尚永世<lb/>
<pb n="KR4e0094_WYG_009-61b"/>
而有燿<lb/>
　　曽宗沂墓誌銘<lb/>
宗沂諱暉姓曽氏世居永豐之新陂曽祖維荃始徙居<lb/>
新淦之九原頭祖魯望父伯雍俱業儒母陳氏宗沂自<lb/>
少頴敏不羣好讀書於經史百家能通大義值兵燹後<lb/>
家業稍不振宗沂時方丱角即奮然有立志由是家益<lb/>
饒裕或有歎羡之者則曰居家致千金豈難事哉惟能<lb/>
如古人之建功立名流譽於無窮乃為可貴耳暨長豪<lb/>
<pb n="KR4e0094_WYG_009-62a"/>
邁不羈慕司馬子長之為人遂周逰四方徧厯名山大<lb/>
川值古人遺跡輙徘徊終日不忍去平生喜讀李白詩<lb/>
嘗夜泊舟采石風月凄清江流無聲獨乘興翩然上蛾<lb/>
眉亭拂石危坐朗誦秋浦歌數過慨然曰安得如斯人<lb/>
者復與之遊乎聞者異之性至孝父殁盡禮殮𦵏事母<lb/>
尤小心敬謹供具㫖甘未嘗不得其歡心嵗時祭掃先<lb/>
塋非有故未嘗不親往嘗僑寓玊峽雅尚髙致暇日無<lb/>
事輙行吟水濵或擷芳擥秀或潄泉枕石或投竿取魚<lb/>
<pb n="KR4e0094_WYG_009-62b"/>
超超焉有自得之趣玉峽古鎮市凡四方賢士大夫往<lb/>
來於此者宗泝必舘榖之遇困窮無所給者即捐資濟<lb/>
之不少靳永樂己丑十二月二十日值遘疾危亟呼其<lb/>
子桓謂之曰我有母未及終飬汝宜盡心侍奉以終吾<lb/>
志不幸而有故尤當致力襄事使無遺憾吾瞑目矣言<lb/>
訖遂絶其生元至元己亥十二月廿日享春秋五十有<lb/>
一娶李氏子男一人即桓也字景武女一人適呂景瞻<lb/>
以殁後十二月廿四日𦵏邑之黄牛岡首乾亥趾乙辰<lb/>
<pb n="KR4e0094_WYG_009-63a"/>
𦵏之後十有二年桓奉其叔父翰林侍讀學士子啟君<lb/>
之状來請銘予弗敢辭乃為叙次其略而銘之銘曰<lb/>
少能奮立慕古為學壯逰四方寄興寥廓裕家以豐致<lb/>
飬以樂内藴弗施如玉在璞既厚以才胡夀之索臨終<lb/>
有言奚愧奚怍子克其家繼志有作徴銘刻石千載之<lb/>
託<lb/>
　　從兄季質處士墓誌銘<lb/>
處士諱相子字季質姓金氏其先由寳慶來居新淦之<lb/>
<pb n="KR4e0094_WYG_009-63b"/>
厚聚宋建炎間復由厚聚徙里之洪坑後以族蕃地隘<lb/>
再遷今之培山世業儒曽祖徳明忠恕仁厚鄉以長者<lb/>
稱祖仲卿謹愿誠篤好周給貧之以隐徳終于鄉洪熙<lb/>
初元蒙朝廷推恩贈資善大夫太子少保兼武英殿大學<lb/>
士考用勤儉敦樸以孝友聞母袁氏處士為人剛毅亷<lb/>
直有氣岸為童子時已屹然不凡先少保雪崖先生親<lb/>
撫育之教之讀書績學既冠為婚娶馴至成立家素貧<lb/>
授徒鄉里給饘粥以飬父母其後名聞郡邑人争延致<lb/>
<pb n="KR4e0094_WYG_009-64a"/>
之惟恐後邑大夫屢以應辟辭不就平生寡嗜好不事<lb/>
華餙布衣蔬食澹如也於人不妄交不喜諛佞人有過<lb/>
輙面斥之不少避見惡人嫉若冦讎終身逺之不與對<lb/>
交友以信於財利介然不妄取予終嵗足迹未嘗至城<lb/>
府性素嗜醴醪風晨月夕時引杯獨酌酒酣則劃焉長<lb/>
嘯擊節髙歌氣凌宇宙無一物以嬰其懐者尤善筆札<lb/>
喜吟詠長篇短章迭宕豪放視餘輩不多譲而人亦不<lb/>
與抗也永樂庚子舘寓清江之上一日忽晨起語諸弟<lb/>
<pb n="KR4e0094_WYG_009-64b"/>
子曰吾平生未嘗有疾今遽憒憒其殆将死乎乃命取<lb/>
湯沐浴具衣冠即席翛然而逝時冬十一月初二日也<lb/>
生元癸卯三月初七日至是享年五十有七娶袁氏有<lb/>
婦徳先卒再娶李氏子男二人曰㢘伯誠伯女一人適<lb/>
劉長通孫男三人孫女二人以卒之嵗十二月十八日<lb/>
𦵏揚名鄉黎家洞先塋之次嗚呼處士行脩於家操履<lb/>
之嚴足以風厲鄉閭使其得一命以施於世必大有可<lb/>
觀者而卒以布衣晦迹山林此不能無遺憾焉昔仁宗<lb/>
<pb n="KR4e0094_WYG_009-65a"/>
皇帝莅阼之初幼孜嘗奉命歸省大夫人獲一哭處士<lb/>
之墓盖有不勝其痛者而自歸朝以來屢欲為文以誌<lb/>
諸墓每一執筆輙嗚咽不勝今年已六十四日臻衰邁<lb/>
恐無言則終無以盡吾情者乃序而銘之曰　超邁之<lb/>
志介特之行身脩於家素安於命完徳全名無愧無怍<lb/>
一朝乘化返于溟漠江月山風無異昔時我哀弗除魂<lb/>
魄何之用揚潜徳表于墓門百世有傳而貽子孫<lb/>
　　李孺人周氏墓誌銘<lb/>
<pb n="KR4e0094_WYG_009-65b"/>
永樂九年春友人李鎮以服闋來京師待缺吏部今年<lb/>
夏六月始被命得調将赴官狀其母孺人之行來請曰<lb/>
鎮負不孝先妣殁十有一年不得稱述以銘于墓夙夜<lb/>
弗寧恐遂湮沒無以昭示後來惟執事哀而賜之銘匪<lb/>
惟鎮之幸而吾母亦得以託于不朽也余辭不獲乃按<lb/>
状而述之孺人諱妙貞姓周氏世家吉水之洪同父東<lb/>
周母宋氏孺人生有淑質明敏恭慎自幼受教讀女孝<lb/>
經論語諸書輙記誦不㤀且了其大義及笄學女事晝<lb/>
<pb n="KR4e0094_WYG_009-66a"/>
夜不怠父甚憐之擇配谷平李氏納于貳舘属元季兵<lb/>
亂鄉里繹騷故家鉅室貲産悉板蕩孺人念周氏已所<lb/>
出極力為之扶植卒賴以不墜父殁事其母以禮未嘗<lb/>
有纎毫怠忽洎四方平定始營産治居第家事無鉅細<lb/>
必親厯之平生不事浮靡敦行儉約以道義相其夫延<lb/>
師教子孜孜不怠訓飭二女俾勤於麻枲絲繭之事春<lb/>
秋祭祀及旦暮飲食必躬其勞而不以委於他人賔客<lb/>
相過者具醴醪殽羞豐儉必適其宜治家理生弗懈於<lb/>
<pb n="KR4e0094_WYG_009-66b"/>
勤待下以慈睦族黨以恩賙貧乏以義自内属及於外<lb/>
姻稱道其賢者如出一口而閨門之内皆視以為模則<lb/>
孺人性至孝常語其子曰吾為爾家婦不幸舅姑早亾<lb/>
弗獲盡一日之飬至今思之慊焉于懐爾曹䝉先世餘<lb/>
慶當力於為善毋驕傲以敗徳毋損人以益已毋非為<lb/>
以貽父母羞辱茍能守而行之雖終身無失此皆孺人<lb/>
卓卓之行可以稱述而垂諸後者生元元綂乙亥四月<lb/>
十九日卒于洪武壬午六月十又九日享年六十有八<lb/>
<pb n="KR4e0094_WYG_009-67a"/>
當壬午夏鄉里難作所在聚冦盜攻奪焚刼富家巨室<lb/>
俱罹其禍時孺人殯在堂未克㐮事而恬以無虞一門<lb/>
之内皆賴以寧謐人皆謂孺人積善所致故天報之若<lb/>
此子男二人長即鎮今調鎮江府儒學教授次曰銓先<lb/>
授工部主事今任福建汀州府通判女二人長適王仲<lb/>
璟次適宋敏惠皆名族孫男六求已求益求用求正求<lb/>
審求問孫女六永樂二年十二月某日𦵏于新淦揚名<lb/>
鄉之斬山銘曰　為婦為母淑善有稱躬履勤儉以厚<lb/>
<pb n="KR4e0094_WYG_009-67b"/>
其生夫受其助子賴以成晚享多福際乎太平夀考而<lb/>
終既臧且寧刻詞墓門耀于千齡<lb/>
　　濟陽教諭王公子職墓誌銘<lb/>
公諱省字子職姓王氏其先出晉右軍羲之之裔孫鴻<lb/>
以官逰于虔遂家寧都木𤓰園後徙永豐之上里六世<lb/>
祖諱芳號槐堂再遷吉水仁夀之前村曽祖諱仁字徳<lb/>
可復徙居富溪去前村可一舍許祖諱理字道中樂善<lb/>
好施與鄉以長者稱考諱進字君賢以儒術起家壬辰<lb/>
<pb n="KR4e0094_WYG_009-68a"/>
兵興嘗以筞干防禦使梁公監司丁公二公以便宜檄<lb/>
補安福州判官辭不就公天性剛果純仁孝友自為童<lb/>
子頴異秀發讀書不數過輙能記憶鄉先生長者皆異<lb/>
目視之洎長從前進士歐陽衡習舉子業晝夜劬勞難<lb/>
疑答問日積月累如水湧雲蒸浩然而不可遏居常正<lb/>
冠肅容如對神明雖祁寒盛暑手不釋巻未嘗以仕進<lb/>
為心視家人生産畧不介意仁接族姻義敦鄉里平心率<lb/>
物不為町畦終日欵對不妄言笑事親極于誠敬起居<lb/>
<pb n="KR4e0094_WYG_009-68b"/>
定省動循禮則君賢翁嘗遘疾危革旦夕呼天乞以身<lb/>
代不數日而差人以為至孝所感大明龍興方以科目<lb/>
取天下士公首應詔以書經舉洪武壬子鄉貢進士明<lb/>
年赴春官例免㑹試命吏部次第銓擢公以親老乞歸<lb/>
養詔許之十五年壬戌禮聘天下賢士邑大夫首以公<lb/>
應辟懇辭不獲遂與計偕逮至太祖髙皇帝召見奉天<lb/>
門命題親試以稱㫖居前列廷議欲置公大用公以才<lb/>
薄力辭遂授浮梁縣學教諭時學校久廢師道不振公<lb/>
<pb n="KR4e0094_WYG_009-69a"/>
極力與諸生切磋講明有所問難必為分章析句旁推<lb/>
曲引以盡其奥故士之造就者逾於他邑居四載以外<lb/>
艱去職服闋改授睢寧縣學時在學司訓久缺貟公於<lb/>
訓誨課試一任其責而諸生亦帖然敬服其教居八載<lb/>
再調山東之濟陽縣學其於教飬之方無異于浮梁睢<lb/>
寧一時絃歌之盛以濟陽稱首未㡬遇王師平定内難濟<lb/>
陽失守公為邏騎所獲欲以非禮辱公從容引譬辭義<lb/>
慷慨神色不變衆遂舍公發其私帑以行公仰天歎曰<lb/>
<pb n="KR4e0094_WYG_009-69b"/>
子職發身科第叨竊禄㡬三十年今老矣幸得保全首<lb/>
領以歸見先人於地下吾目瞑矣遂閉門不食逾數日<lb/>
而死時洪武庚辰七月廿又四日也公生元至元戊寅<lb/>
九月一日至是享春秋六十有三以洪武壬午十二月<lb/>
廿又三日𦵏先塋之次從公治命也子男三人長喆誠<lb/>
思次善孝思俱讀書有立次茲永思選為博士弟子員<lb/>
以公殁之嵗卒妻彭氏霍州學正明復之季女先公八<lb/>
年卒女二人長適南京兵部職方員外郎周岐鳯次適<lb/>
<pb n="KR4e0094_WYG_009-70a"/>
同邑歐陽緝安孫男三人長麟次章又次禎孫女三人<lb/>
嗚呼公之行不愧于古學不下于人惜其位不稱徳遭<lb/>
時弗偶竟賫志以沒然觀其燭理之明信道之篤而於<lb/>
死生禍福之際漠然不以動於其中視彼靦顔齷齪蔑<lb/>
然無聞與草木同腐者霄壌不侔矣公沒三十餘年喆<lb/>
以予交久之深求為之銘遂為叙次之如此銘曰　學<lb/>
至進士位列教官志行潔清操履方端識察㡬微生順<lb/>
死安清風凛然百世不刋<lb/>
<pb n="KR4e0094_WYG_009-70b"/>
　　孔處士立夫墓誌銘<lb/>
公諱克寛字立夫姓孔氏宣聖五十五世孫也其先有<lb/>
曰績者仕吉州為推官遇黄巢之亂遂家新淦之西江<lb/>
子孫漸以蕃殖績之後逾七世有若文仲武仲平仲俱<lb/>
以科第發身為時名人所謂臨江三孔是也三孔之後<lb/>
有諱源者與其子誠子昌慕豐溪山水之勝遂卜泉井<lb/>
而屋之則公四十九世祖也曽祖碧澗祖𢎞毅父惟顯<lb/>
俱隠處弗仕公資性篤厚器識𢎞達修髯廣顙神采煜<lb/>
<pb n="KR4e0094_WYG_009-71a"/>
然讀書通大義不拘拘於訓詁句讀之末年二十五值<lb/>
壬辰兵亂逺近盜賊蜂起奉二親避地東西雖流離顛<lb/>
沛之際未嘗一遭于横逆暨天朝平定禍亂海宇寧一<lb/>
辛勤來歸剪荆棘葺廬舍闢田園以復其故業洪武初<lb/>
命下造城磚有司以公董其役晝夜盡瘁以身先之而<lb/>
人皆樂於趨事上無稽違之責下無疾怨之聲及後核<lb/>
實田畆有司復委公經理纎毫皆得其實未嘗以已意<lb/>
而妄為増損以是皆推公之忠厚而服公之平恕也公<lb/>
<pb n="KR4e0094_WYG_009-71b"/>
處家治生以勤儉為夲教育諸子篤於義方待宗族有<lb/>
恩交友朋以信處鄉黨以義人有不平者或詣公質之<lb/>
公從容引譬皆釋然而退佳時吉日賔客故舊相過者<lb/>
輙命觴對酌相與坐茂樹俯清流酣歌笑談盡歡而後<lb/>
已晩節優㳺田里享滫瀡之奉綵衣怡愉孫曽滿前夀<lb/>
孝康强無與為比一日公臥疾度弗能起召諸子謂曰<lb/>
詩書世業也吾不能光於前人若等能繼吾之志吾無<lb/>
憾矣言畢翛焉而逝時洪武壬午十一月十又一日也<lb/>
<pb n="KR4e0094_WYG_009-72a"/>
生元季丙寅八月廿一日至是享年七十有八以其年<lb/>
十二月𦵏里之羊山嶺戊子冬十二月廿三日復改𦵏<lb/>
里之西坑配周氏有婦徳先公之歿四十有九日子男<lb/>
四人曰恒曰慎曰恂曰悔孫男二十孫女十人曽孫男<lb/>
十人曽孫女五人嗚呼先大夫諭徳雪厓府君與公生<lb/>
同里閈交好之篤終始如一日余生也晩幸辱知於公<lb/>
而又與公之子恂為㤀年交先大夫既歿追維先執之<lb/>
存者惟公尚康強無恙孰謂於今而公亦九原不可復<lb/>
<pb n="KR4e0094_WYG_009-72b"/>
作耶余䝉恩待罪禁林忝職太史以恂之請不敢固譲<lb/>
是用叙次公之平生以銘諸墓俾傳諸永乆而昭示于<lb/>
後之人銘曰　公之勤儉行於家而服於身也公之信<lb/>
義著於鄉而達於人也徜徉乎畎畝之間詠歌乎林泉<lb/>
之下而樂為太平之民也生獲其寧殁獲其夀而福慶<lb/>
及於子孫也我知公心作公之銘尚千載而永存也<lb/>
　　故户科都給事中贈承直郎兵部職方清吏司主<lb/>
　　事龔君淑安墓碣銘<lb/>
<pb n="KR4e0094_WYG_009-73a"/>
龔君淑安既卒之三十年其子永吉懼公之徳善或乆<lb/>
而弗彰乃奉其父友前長沙府同知朱肇所為事狀一<lb/>
通泣拜請予追銘其墓顧予辱交於君嘗同朝同給事<lb/>
内廷知已莫逆誼不容辭乃序而銘之曰君諱泰字淑<lb/>
安姓龔氏義烏人其先漢渤海太守遂之後傳至宋有<lb/>
曰應之者累官右史中大夫直寳謨閣則君之七世從<lb/>
祖也曽祖諱興祖仲寳俱蓄徳弗耀考諱印可以君貴<lb/>
贈户科都給事中母傅氏封太孺人君生九嵗䘮父太<lb/>
<pb n="KR4e0094_WYG_009-73b"/>
孺人躬勤教育遣從鄉先生學比成童能記誦經史無<lb/>
慮數萬言及長復精於吏事吏有公牘不能辨者必資<lb/>
君以助然尤為縣大夫所器重遂以選充邑庠弟子員<lb/>
受業於景濓宋先生之門人宗思睿討論問難晝夜不<lb/>
輟故其學益進業益充洪武丙子以書經舉鄉貢進士<lb/>
明年㑹試春官未第復肄業大學已而承命往青州閲<lb/>
齊王府護衛君奉法惟謹按視有方人無敢干以私者<lb/>
又嘗監視安東䕶衛君儲廉公不欺人用畏服自是聲<lb/>
<pb n="KR4e0094_WYG_009-74a"/>
籍籍聞于朝著未㡬吏部以六科缺人欲得勤敏亷慎<lb/>
者以充其任君被選擢户科給事中授迪功郎改從仕郎<lb/>
嵗辛巳陞都給事中授承直郎給以勑命壬午太宗皇<lb/>
帝以肅清内難師至金川門君從文武羣臣謁見遽得<lb/>
疾墜城下以死實六月十又三日也享年三十有六以<lb/>
其年十一月五日𦵏縣南崇徳鄉青岩里先塋之次娶<lb/>
傅氏封孺人子男一即永吉業春秋舉永樂庚子貢士<lb/>
以工書入秘監擢兵部職方清吏司主事授承直郎適<lb/>
<pb n="KR4e0094_WYG_009-74b"/>
朝廷推恩君所贈封秩皆如其子孺人傅氏亦加封太<lb/>
安人女二皆適士族孫男二君為人剛勁有氣節遇事<lb/>
一據於理不為他岐所惑始居鄉校時人有病狂者擠<lb/>
君㡬溺于池弗救人皆謂宜寘之法君曰彼狂至此若<lb/>
論以法是予不仁也一無所較有趙文慶者失盜衆言<lb/>
巫有靈叩之其應如響君曰此㒺人者寧有是理哉衆<lb/>
莫之信及視之巫瞠目不能啟一喙衆始服君之明君<lb/>
居家孝恂恂然恪守禮度嘗構堂所居綉湖之上婉愉<lb/>
<pb n="KR4e0094_WYG_009-75a"/>
承顔日以奉母為事當時賢士大夫皆賦詩以為母夀<lb/>
至今鄉䣊稱之君有弟叔寧待之極其友愛凡田廬資<lb/>
産悉委之不較未嘗有一毫自私然叔寧尤恭謹和順<lb/>
朝夕事君肅如嚴父家事無巨細必資禀而行未嘗敢<lb/>
自専一門雍睦為鄉里所推君平生寡嗜好不妄言笑<lb/>
不喜諛佞與人交常厚於自責居官敬其事兢兢焉以<lb/>
理法自衛未嘗敢湏臾怠忽歿之日人莫不悲之嗚呼<lb/>
士之所志莫先於操存以君之制行卓卓如此誠無愧<lb/>
<pb n="KR4e0094_WYG_009-75b"/>
於古之君子者雖享年不永然於死生之際志安而理<lb/>
得九泉之下無復遺憾矣是宜琢銘貞石以掲諸墓隧<lb/>
使後之人於此有所考徴焉銘曰　惟士之仕將行其<lb/>
學志有弗偶以求無怍偉歟龔君操履之確之死不惑<lb/>
增重山岳九原日逺知君者稀君殁無憾後人之思君<lb/>
有賢子躋於顯融追榮泉壌報施攸崇惟善不替惟名<lb/>
永存刻銘墓道百世有聞<lb/>
　　贈翰林編修習君墓碣銘<lb/>
<pb n="KR4e0094_WYG_009-76a"/>
習君既卒且𦵏其孤翰林編脩嘉言具君善狀一篇泣<lb/>
丐余為銘將歸而刻石以揭諸墓上余與君同郡為知<lb/>
已而嘉言於予誼敦鄉執又為寮采則於銘何敢辭按<lb/>
狀君諱諲字懐恭姓習氏東晋滎陽太守鑿齒之後鑿<lb/>
齒襄陽人以避符堅來居袁之萬載已又卜居新喻之<lb/>
白梅田既殁𦵏其里近棗木山子孫占籍遂為新喻人<lb/>
髙祖季達宋鄉貢進士號梅窓曽祖允亨祖漢舟考均<lb/>
泰號梅隠居鄉能急難解紛人稱為長者妣黄氏有婦<lb/>
<pb n="KR4e0094_WYG_009-76b"/>
行值元季繹騷相梅隠起家多内助君為人氣宇温厚<lb/>
性尤頴敏方髫齔已嗜學嘗從伯父前星子縣學教諭<lb/>
均謙甫講授既冠偕從兄今國子學録懐清游學石門<lb/>
梁孟敬先生之門久之學始成名譽日著同輩皆推敬<lb/>
之年二十餘郡縣屢强起為教官以親老辭杜門不出<lb/>
供飬之餘惟讀書誦詩徜徉林泉以為樂洪武丁丑有<lb/>
以明經争薦君者力辭不獲遂起為南雄郡學訓導其<lb/>
後丁外艱調瀏陽復丁内艱調平江秩滿陞湘潭教諭<lb/>
<pb n="KR4e0094_WYG_009-77a"/>
永樂甲辰秋太宗文皇帝賔天君入臨闕下適洪熙更<lb/>
化特降恩典凡廷臣有年勞者皆得授誥勅贈其父母<lb/>
先世于時君已老例得棄官就子封乃以其情訴諸朝<lb/>
遂命以翰林編修階文林郎致仕而歸逾年而殁宣徳<lb/>
元年十二月十又五日也距其生之年至正庚子享春<lb/>
秋六十有七以卒之月廿五日甲申塟里下陂石嶺原<lb/>
先壠之次配吳氏封孺人子男三人長經即嘉言登永<lb/>
樂戊戌進士第為翰林庶吉士轉今官次約次緘女一<lb/>
<pb n="KR4e0094_WYG_009-77b"/>
人適彭邦憲孫男若干人孫女若干人君為教官三十<lb/>
年所至皆有條教其在南雄平江奮然以興學為已任<lb/>
終日端坐與諸生問疑辨難誘掖奨勸隨其才而造就<lb/>
之二郡以科舉占者實自君始其教湘潭而居南雄平<lb/>
江而科貢得人又倍焉以是名籍籍皆推君為善教君<lb/>
在官雅好周人之急茍力有可為雖傾貲無所計然尤<lb/>
虚已下人人有善輙揚之久益稱道之不置持已小心<lb/>
篤慎雖遇細事亦惴慄不敢忽故終其身未嘗致重譴<lb/>
<pb n="KR4e0094_WYG_009-78a"/>
平居儉約不喜華麗布衣泊然未嘗以得失介意君未<lb/>
仕時嘗種梅山間以自况恒語人曰此吾祖吾父所好<lb/>
尚者吾不敢㤀因以梅坡為其號其中堂之扁曰樂善<lb/>
曰此先君遺訓吾不敢不勉及來京師復以記属予其<lb/>
意盖切切焉欲以示後傳逺云君於文平實詩亦簡潔<lb/>
昔嘗以湘南所作見示予未暇有所評竊幸他日或歸<lb/>
休林下尚得與君論其事不謂一旦而君遽死焉執筆<lb/>
臨文有不勝其感者為之銘曰　聞昔習氏居渝陽世<lb/>
<pb n="KR4e0094_WYG_009-78b"/>
以儒行稱其鄉惟君承之善自將讀書奉親甘晦藏中<lb/>
年被寵名始彰屢教郡邑職載陽晩蒙休致荷寵光加<lb/>
封清秩榮天章方期夀考未渠央胡遽乘化返混茫摭<lb/>
徳裒行靡不臧昭兹刻銘表崇岡永貽來世垂不㤀<lb/>
　　蕭宜人江氏墓碣銘<lb/>
宜人諱柔字順貞姓江氏元處士學敬翁之女今奉訓<lb/>
大夫知晋寧州蕭君廸哲之配母楊氏世居淦西㫁金<lb/>
鄉之黄芝山為邑著姓自宜人之曽祖潤玉祖宗海以<lb/>
<pb n="KR4e0094_WYG_009-79a"/>
至其考學敬翁皆篤厚有隠徳宜人自幼聰慧柔淑習<lb/>
姆教勤女事處閨門動止有節極為父母所鍾愛及歸<lb/>
蕭氏謹脩婦道事舅姑如事其二親處妯娌如接其同<lb/>
氣遇宗族禮賔親奉烝嘗小心敬慎又咸適其宜其後<lb/>
知州君以進士厯政憲府迎宜人於京師猶日夜勤女<lb/>
紅不輟雖薪米塩醤細務皆親理之一不以煩知州君<lb/>
永樂十六年知州君由南來北京擢官近侍遂遣宜人<lb/>
歸家二子一女年已長皆次第為之婚嫁方將優閒享<lb/>
<pb n="KR4e0094_WYG_009-79b"/>
㫖甘之飬以樂太平而宜人遽死矣其生洪武甲子十<lb/>
月十有六日没則永樂甲辰三月十五日享年四十有<lb/>
一子男二人長瓊次璞俱讀書能世其家女四人長適<lb/>
袁用莊餘在室以卒之後某年某月某日𦵏某鄉某山<lb/>
之原瓊璞奉知州君之命以進士李叙之狀來属余為<lb/>
銘予於知州君託交有素璞又予之子壻誼不容辭乃<lb/>
為之銘曰　淑其質毓其徳内助克勤靡乖慝宜夀而<lb/>
夭天難必我銘其墓示無極<lb/>
<pb n="KR4e0094_WYG_009-80a"/>
　　興寧丞袁景陽墓碣銘<lb/>
廸功郎興寧丞袁公景陽既殁之三十五年其子鵬始<lb/>
以友人李潜所為狀來請銘予與公同里閈而鵬又予<lb/>
子壻有不可辭乃按狀而序之曰公諱復字景陽姓袁<lb/>
氏世居新淦之石荘曽大父諱叔信大父諱夀卿考諱<lb/>
友敬俱純雅篤厚鄉以長者稱母胡氏公性資頴敏羙<lb/>
丰儀善揖讓進退稍長就學知事師敬長之節洎弱冠<lb/>
即教授鄉里時時學為古文以韓愈歐陽修為矩矱儒<lb/>
<pb n="KR4e0094_WYG_009-80b"/>
先長者咸器重之公居家孝友純篤父殁哀毁不自勝<lb/>
事母左右承順無違禮撫育二弟成人皆為之婚娶待<lb/>
宗族恩義兼盡接朋友終始如一平居終日無疾遽色<lb/>
以是鄉里皆推敬之洪武辛酉夏四月以聰明正直薦<lb/>
于朝太祖髙皇帝命賦槐隂清晝遂援筆成三詩以進<lb/>
即日授恵州興寧縣丞興寧地居荒僻民俗反側公始<lb/>
至詢察民隠因其所利者而興之所病者而去之居數<lb/>
月民皆服公之教帖然以寧未㡬鄰邑博羅盜起上官<lb/>
<pb n="KR4e0094_WYG_009-81a"/>
委公往捕之未至盜所公遣人喻之曰爾等皆良民有<lb/>
父母妻子何苦陷於惡今與爾約能改爾之行悔爾之<lb/>
過則身無恙否則請於朝必孥戮爾身家可全乎羣盜<lb/>
聞之皆争趨来歸曰生我者阿公也自今不可復為盜<lb/>
矣甲子冬十月秩滿入覲民老弱追送於道曰阿公我<lb/>
父母也向非父母我何以生願父母重來以綏我民既<lb/>
而公復歸民大喜過望逾數月以疾卒于官時洪武乙<lb/>
丑九月十三日也公生元至正戊子五月初七日至是<lb/>
<pb n="KR4e0094_WYG_009-81b"/>
享年三十有八妻髙氏早亾繼室毛氏俱無子以弟景<lb/>
哲次子為嗣次鵬也女三人適龍淑章楊秉權羅孟俊<lb/>
以丁夘年十二月初一日塟揚名鄉七丘山之原銘曰<lb/>
　純粹之資孝友之行經術之才豈弟之政化暴緝强<lb/>
以綏以靖弗究厥施竟嗇于命惟名永存惟後之慶太<lb/>
史作銘其徳斯稱<lb/>
　　贈承直郎襄府審理張公墓碣銘<lb/>
張故為宦族連世有聞其先有昺者仕宋自天台徙今<lb/>
<pb n="KR4e0094_WYG_009-82a"/>
之仙居徳善垂延肇興厥家昺之後有登紹興進士第<lb/>
曰賢者累官左司諫贈中奉大夫則公之六世祖也公<lb/>
曽大父可貴仕元慶元路儒學教授贈上騎都尉清河<lb/>
郡伯大父漢章贈輕騎都尉清河郡侯考惟賢海道廵<lb/>
防義兵萬户以功得追封先世故可貴漢章皆以惟賢<lb/>
貴贈也公諱宅相字景舒今贈襄王府審理正公母清<lb/>
河郡夫人郭氏生公有偉質其舅某見而竒之曰吾家<lb/>
宅相也故因以名公夙承家訓讀書樂善日惟不及天<lb/>
<pb n="KR4e0094_WYG_009-82b"/>
性純孝事親婉愉承顔雍容和悅篤厚宗族恩意周浹<lb/>
内外無間言者萬户公殁公獨膺家政嘗長鄉之租稅<lb/>
㢘介不阿公家徴需百務皆已出一不以煩人所居鄉<lb/>
官寺田多重租小民不堪逃徙者衆公遂以已田均其<lb/>
租由是流移者復歸公私便之洪武甲子嵗大飢人餓<lb/>
死相属公發廪賑給賴以全活者數十家其處心仁恕<lb/>
率皆類此卒於癸酉嵗十二月二日享年四十有七娶<lb/>
郭氏事姑以孝稱後公廿有六年卒今贈安人其葬在<lb/>
<pb n="KR4e0094_WYG_009-83a"/>
鄉西奥先隴之次安人合祔焉子男四人伯昭伯温伯<lb/>
昇伯厚以材徴初授北京行部主事改襄府審理正稱<lb/>
於其職女一人孫男十人伯厚間以其友北京行部主<lb/>
事李茂𢎞所狀事行來請銘掲諸其阡乃序次之如此<lb/>
而為之銘曰　胄之華兮多顯揚善之積兮慶斯長身<lb/>
不達兮嗣之良崇褒寵兮煥天章刻琬琰兮配前光<lb/>
　　盧處士紹先墓碣銘<lb/>
盧處士既卒之三十六年其子滋懼無以稱述先徳且<lb/>
<pb n="KR4e0094_WYG_009-83b"/>
懼其久或冺没無聞乃以今越府長史周恂如所為狀<lb/>
泣請予追銘其墓予於處士為鄉里於滋為友朋有不<lb/>
可辭乃序而銘之曰處士諱勝字紹先姓盧氏世居新<lb/>
淦之殷山祖諱某考諱仁俱隠處弗仕母蕭氏處士資<lb/>
禀敦實讀書通大義不事章句甫冠值元季俶擾間闗<lb/>
兵革奉二親兢兢致飬無違時逺近方事焚劫盜感其<lb/>
孝皆相戒勿犯故先廬幸完葺無恙庇及鄰里亦賴以<lb/>
粗安及海宇既一遂栖息山林於聲利漠然無聞昆弟<lb/>
<pb n="KR4e0094_WYG_009-84a"/>
三人怡然友愛伯兄以事殁於外奉寡嫂盡禮且為擇<lb/>
後以承其祭享開塾延師篤於義方率僮僕耕稼皆有<lb/>
方法人有過未嘗出口必曲為遮護人有争不能平者<lb/>
則温言慰解之人或以非禮相加輙俛而不荅或視之<lb/>
一笑久皆敬服人有急難即周之不吝或有假貸不能<lb/>
償者悉無所較賔親過從雖蔬茗飲必盡歡乃已鄉里<lb/>
無貴賤皆以長厚目之生元至順庚午二月四日殁以<lb/>
洪武甲戌正月十五日享年六十有五以卒之明年𦵏<lb/>
<pb n="KR4e0094_WYG_009-84b"/>
其鄉栢林之原其配黎氏婦行有稱後處士八年卒長<lb/>
即滋字玉潤䟽通練達從事中外皆有聲以薦擢吏部<lb/>
主事厯貟外郎中陞杭州府知府居官以㢘勤著績次<lb/>
曰益曰貞女三人孫男十人孫女七人銘曰　孝友恂<lb/>
恂坦以舒恵周族里徳善俱教子能官志操殊㢘勤著<lb/>
績榮終初惟此髙厚公所居益蕃厥慶厚遺敷尚貽不<lb/>
朽垂所圗令子徴銘太史書<lb/>
　　封太常博士丁尚文墓誌銘<lb/>
<pb n="KR4e0094_WYG_009-85a"/>
南京吏部稽勲員外郎丁鉉以其父尚文甫之殁将扶<lb/>
柩歸塟於其鄉乃奉其友翰林編修孫曰恭所為狀匍<lb/>
匐泣請予為之銘且曰將以圗先人於不朽幸哀而賜<lb/>
之予辭不獲則按狀而銘之曰公諱文字尚文世居豫<lb/>
章之豐城曽祖某祖某父某俱隠處不仕母李氏公性<lb/>
介直姿貌頎偉事親待昆弟皆有禮節閒居衣冠整肅<lb/>
與人交和順滿容性好施與急難濟匱若有所不及年<lb/>
弱冠客逰江湖久之自歎曰人生貴知止與其勤生於<lb/>
<pb n="KR4e0094_WYG_009-85b"/>
外曷若安身於内哉遂歸杜門不出惟日潔清庭宇種<lb/>
蒔花木與賔客故人徜徉以為樂雖所居城市足未嘗<lb/>
及公門物論多之公少時遭厯艱虞恒以失學為終慊<lb/>
既有子遂篤志延師教之且躬自程督已又遣鉉入學<lb/>
為弟子員遂登永樂乙未進士第授大常博士洪熙改<lb/>
元朝廷舉褒贈之典封公如鉉之秩公配亦封孺人時<lb/>
皆榮之鉉後以薦陞工部虞衡員外郎尋改今職其時<lb/>
公夫婦皆就飬京師嵗時聚處心甚安之盖以公能訓<lb/>
<pb n="KR4e0094_WYG_009-86a"/>
勵其子而其子能遵承公訓所以有婉愉之歡無憂戚<lb/>
之慮聞者莫不稱道其賢公生元至正壬寅九月廿三<lb/>
日以宣徳己酉十一月廿日卒於其子之官舍得年六<lb/>
十有八配楊氏公弟二人尚質尚彬先卒女一人適士<lb/>
人曽黙孫男八人孫女五人墓在某鄉某山之原塟以<lb/>
今年某月某日為之銘曰　孝友敦和式裕其躬教子<lb/>
進士逢時顯融太常清秩命服攸崇刻銘告後其永弗<lb/>
窮<lb/>
<pb n="KR4e0094_WYG_009-86b"/>
　　蕭母胡孺人墓誌銘<lb/>
新淦白馬有胡孺人端靖淑善未嫁為賢女既嫁為賢<lb/>
婦自其宗族鄉䣊稱之無間言其稱之者曰孺人資性<lb/>
粹羙自幼寡言笑處閨門動止有節習女紅勤勞弗懈<lb/>
及笄歸蕭氏孝奉舅姑無違禮舅姑卒塟祭皆不失常<lb/>
度接族属䟽戚有恩教諸子有法待僕婢下人嚴而不<lb/>
傷裕家厚生率以勤儉而於吉凶慶弔饋遺咸適其宜<lb/>
賔親往來治具必豐㓗家庭肅然不聞有疾言厲聲其<lb/>
<pb n="KR4e0094_WYG_009-87a"/>
相夫子皆盡道未嘗為其憂孺人行羙見稱於人者盖<lb/>
如此而予友謝繩正與孺人皆懿戚且以書來言孺人<lb/>
之歿并致其孤莊之言為狀一通求為銘以誌其墓予<lb/>
乃按狀而序之曰孺人諱仁靖世為瑞之髙安人八世<lb/>
祖宗義宋進士累官尚書令兼淛東提刑按察司事曽<lb/>
祖毅叔有文學始來贅新淦莒洲之謝氏因家焉後終<lb/>
温州路教授祖思誠習舉子業未成名而歿父仲寛以<lb/>
篤厚稱子男五女二孫男六曽孫男一生元至元壬寅<lb/>
<pb n="KR4e0094_WYG_009-87b"/>
三月廿五日歿以今戊申十一月廿五日享年六十有<lb/>
七以己酉嵗塟某鄉某山之原銘曰　維婦之徳孝與<lb/>
順孺人由之義兼盡内助和平力儉勤子孫兟兟慶彌<lb/>
蕃琢石刻銘納幽竁永貽後昆示來世<lb/>
　　張孺人墓誌銘<lb/>
中書舍人衛靖之母張孺人既卒之二月將扶襯歸塟<lb/>
於其鄉馬鞍山之隂匍匐泣拜予請誌其墓按狀孺人<lb/>
諱淑清世為蘓之崑山人曽大父諱君實大父諱子恕<lb/>
<pb n="KR4e0094_WYG_009-88a"/>
閎偉有局量通經學古恬於世利因自號雲槎人亦稱<lb/>
之曰雲槎先生父諱厚字淑載克世其家母龔氏孺人<lb/>
性柔敏慧自幼處豊富謹持女則父母甚愛重之及笄<lb/>
為擇所宜配遂以適衛士安入其門動有禮節未嘗至<lb/>
狎䙝以儉勤佐其家未嘗至侈肆謹事其夫未嘗至傲<lb/>
弛自其内外属䟽戚咸宜之其後士安坐事累謫戍逺<lb/>
方即屛膏沐躬紡績終嵗勞勤迹未嘗及户外歲時非<lb/>
薦祖給酒食及餽遺親戚無毫髪妄費靖長親交戒筞<lb/>
<pb n="KR4e0094_WYG_009-88b"/>
勵使之親師取友未嘗以寒暑廢學永樂中有以能書<lb/>
薦為中書舍人久之給筆札内閣遂迎孺人就飬京師<lb/>
仁宗皇帝莅阼之初詔羣臣之久勞於位者咸得給誥<lb/>
勅以封贈其親於是孺人以靖貴特被褒封鄉里榮之<lb/>
孺人生元丙午四月廿八日歿今宣徳丁未四月十九<lb/>
日享春秋六十有二子男一即靖也女三孫男一銘曰<lb/>
　婦徳之貞兮母教之成兮錫命之榮兮丘麓所寧兮<lb/>
後嗣之慶兮<lb/>
<pb n="KR4e0094_WYG_009-89a"/>
　　胡孺人墓誌銘<lb/>
蕭生定律以其母胡孺人之歿丐翰林編修周叙為狀<lb/>
泣請銘於予將歸刻石而納諸其幽按狀孺人諱淑貞<lb/>
姓胡氏祖某父尚禮母汪氏自幼聰慧勤女工不妄言<lb/>
笑既笄來歸蕭氏蕭居玉峽下莊有益謙尚謙兄弟友<lb/>
于敦睦同居三世如一日人無間言孺人為冡婦相其<lb/>
夫克初事父母盡禮及克初出遊逺方孺人總内政以<lb/>
事舅姑凡飲食衣服澣櫛之事皆身任其勞至於歲時<lb/>
<pb n="KR4e0094_WYG_009-89b"/>
奉師待賔吉凶慶弔餽問之禮綜理裁度咸適其宜處婦<lb/>
姒長幼内外戚疎悉中禮度年二十九不幸夫歿於外<lb/>
終其身守志不貳及舅姑歿䘮塟皆營治如禮比終䘮<lb/>
哀猶不輟鄉里目為孝婦云生元至正壬寅六月卒以<lb/>
宣徳己酉十二月得年六十有八子男二人長定律次<lb/>
定禮孫男四人女七人以卒之明年某月某日塟某鄉<lb/>
某山之原方孺人之歿定律以久客江湖未獲侍疾候<lb/>
𧺫居及歿又未獲親殯殮至是訃聞汲汲焉欲託之銘<lb/>
<pb n="KR4e0094_WYG_009-90a"/>
文以彰其母徳雖或可以少慰其私情而不能無遺憾<lb/>
焉銘曰　有婦之貞兮有母之則兮我銘之畀兮其永<lb/>
無斁兮<lb/>
　　鄒處士時用墓誌銘<lb/>
君諱庸字時用姓鄒氏世為臨江新淦人曽祖明翁祖<lb/>
夀海父雲瑞俱隱徳於鄉母熊氏君資禀溫純甫二嵗<lb/>
而孤賴其母教至于成比長好讀書謙遜自下被服若<lb/>
儒生略不為肆傲居家務儉約勤於治生待人接物和<lb/>
<pb n="KR4e0094_WYG_009-90b"/>
氣滿容未嘗露圭角所居城南僻静少喧雜悠然有山<lb/>
林之趣嘗構樓數楹髙明𢎞敞延覽俯眺羣峰環立因<lb/>
號曰凝翠樓之前闢小齋為㳺息之所時萃諸子絃誦<lb/>
其中扁之曰時習居之中堂前列滫瀡後列几杖所以<lb/>
奉母樂髙年祈夀康扁之曰適安至於賔客時至則攜<lb/>
以登樓觀圗畫揮洒翰墨已則具壺觴肴核從容酬勸<lb/>
酒酣則髙歌抵掌以為樂不至於傾倒不已也君性雅<lb/>
澹不嗜榮進獨喜治耕稼嘗買田百頃積谷數千石遇<lb/>
<pb n="KR4e0094_WYG_009-91a"/>
嵗歉則以濟貧乏未嘗有所吝晩屏居究心黄老終日<lb/>
端坐怡然自得無毫髪為身後計慮君之所以為達者<lb/>
又如此宣徳改元春二月廿五日以疾卒于正寢享春<lb/>
秋六十有二配黄氏有婦徳子男三人曰敬曰讓曰誠<lb/>
俱克世其家女一人適黄惟勤孫男十一人曰京安魁<lb/>
寛顯康文寧英隆罕孫女四人曰夀孝福恵以本年十<lb/>
二月初一日庚申葬于居後柘園巷内作丑艮山未坤<lb/>
向其兆君所自定者君之子敬以予相知泣請予為誌<lb/>
<pb n="KR4e0094_WYG_009-91b"/>
其墓予不能以却也為之銘曰　性之純氣之温藴業<lb/>
弗耀善彌敦維慶未艾貽子孫來世有聞銘斯存<lb/>
　墓表<lb/>
　　贈資善大夫户部尚書兼謹身殿大學士陳公墓<lb/>
　　表<lb/>
户部尚書兼謹身殿大學士陳君山以其所述先大父<lb/>
之狀來請曰惟先大父有賢行而禄夀不逮山幸賴遺<lb/>
澤得至顯官蒙恩以山之官秩贈大父資善大夫户部<lb/>
<pb n="KR4e0094_WYG_009-92a"/>
尚書兼謹身殿大學士雖少足慰罔極之思而墓表之<lb/>
文久未克立自念侵尋暮景或遂冺沒無聞則後之人<lb/>
將不復知傳家啟後之意豈不重不孝之罪惟閣下哀<lb/>
而圗之敢泣血再拜以請予於君交久知深誼不容辭<lb/>
乃受狀序而表之曰公諱祥字添麟系出漢大丘長寔<lb/>
之後唐開元中有諱野者自長葛徙今之沙縣遂為沙<lb/>
縣人野生通傳六世至昻授汀州文學昻之後有諱文<lb/>
殿者始析居縣之廊口白泥里則公所自出也公之七<lb/>
<pb n="KR4e0094_WYG_009-92b"/>
世祖諱二麟擢大觀三年進士第紹興初知韶州因禦<lb/>
冦有戰守功遷湖南轉運判官祖諱某父諱智俱有鄉<lb/>
行母某氏公自少負竒氣羙姿容警敏不凡方垂髫即知<lb/>
向學比成童己著聲性至孝事親恒得其歡心親終殯<lb/>
塟祭無違禮待昆弟友愛如一日遇宗婣内外恩義兼<lb/>
盡居鄉里恂恂不事矯餙與人交恭謹不伐周窮䘏匱<lb/>
不厭不倦尤善治生産纎悉曲折皆有條理公初雅有<lb/>
當世之志以為異時得一命或可究其所施奈時與命<lb/>
<pb n="KR4e0094_WYG_009-93a"/>
違竟賫志以没聞者莫不惜之生元大徳壬寅六月某<lb/>
日歿以泰定甲子某月某日得年二十有三塟某鄉某<lb/>
山之原配范氏贈夫人子男一曰得禄生甫周而公己<lb/>
捐世賴其母躬勤教戒至于成立其平生徳善及追贈<lb/>
恩命備載少傅楊君士竒所述墓碑中孫男三長石次<lb/>
山以明經為教官擢吏科給事中轉左春坊左庶子陞<lb/>
户部左侍郎尋拜今官次虎曽孫男四人女四人嗚呼<lb/>
以公之賢其持制行皆可以率厲鄉人而享年遽止於<lb/>
<pb n="KR4e0094_WYG_009-93b"/>
斯且歿時子猶襁褓先緒不絶如綫天於此時似有難<lb/>
諶者而公之明靈隂隲卒使其後嗣顯融光大公於是<lb/>
亦隆享其報一旦荷䝉恩寵昭錫崇封秩躋二品龍章<lb/>
汗渙賁于九原此誠千載希遇人之所願幸而不可得<lb/>
者而公獨得之斯豈非公之積善承徳以遺其躬以裕<lb/>
其子孫之所致耶然則天之所報施於公者又未嘗不<lb/>
可諶也是不可無述用刻詞于墓以昭示其後之人且<lb/>
使其鄉之人知為善之報而有所勸勉焉嗚呼是為表<lb/>
<pb n="KR4e0094_WYG_009-94a"/>
　　資善大夫都察院右都御史熊君夫人劉氏墓表<lb/>
余友都御史熊君元節之配劉夫人以宣徳庚戌五月<lb/>
廿二日卒于南京之官舍享年四十有七其年閏十一<lb/>
月壬寅𦵏邑之折桂鄉丁江今年夏元節聞其母夫人<lb/>
之䘮將奔訃南還乃具夫人之事行來請言以表諸其<lb/>
墓余不獲辭則為之述曰夫人姓劉氏世居吉之夏璜<lb/>
曽祖則恒祖伯新父汝模皆有鄉行母周氏夫人自幼<lb/>
荘重警敏勤女紅精於紉縫剪綴父母特愛重之年十<lb/>
<pb n="KR4e0094_WYG_009-94b"/>
九來歸元節謹宻小心於杵臼厨傳之事皆身任其勞<lb/>
事舅姑恪謹不違處妯娌遇内外親属和而有節居常<lb/>
以禮自閑不見惰容不為疾言遽色寡嗜好喜周給窮<lb/>
乏視親属貧不能衣者不待己足輙分與之於書雖不<lb/>
甚解而日用酬酢處之自合理道永樂壬辰元節以進<lb/>
士擢任御史夫人挈家來京師方僦屋以居屋且敝僅<lb/>
庇風日處之晏然未嘗有不足之色時元節之先君子<lb/>
西澗公由鄉校登貢成均嵗時往來于家夫人婉愉承<lb/>
<pb n="KR4e0094_WYG_009-95a"/>
順凡賔親故人來過者必為之治酒食使相欵洽雖極<lb/>
勞未嘗有厭倦意公喜曰婦善事我庶幾可以少安矣<lb/>
其後元節為憲使廣西夫人間闗萬里侍太夫人以從<lb/>
比至官所居舍宇頺敝不勝而地又卑下沮洳夫人日<lb/>
躬洒掃補葺敝漏候𧺫居調膳飲和容恱色未嘗不得<lb/>
太夫人之歡或時具酒殽率長幼同元節舉觴為夀太<lb/>
夫人怡然久益相安又若未嘗去家也己而元節調官<lb/>
東廣未逾月仁宗驛召還京改官大理夫人又自廣奉<lb/>
<pb n="KR4e0094_WYG_009-95b"/>
太夫人南來同處處未久元節有命廵撫吳越夫人朝<lb/>
夕温凊𧺫居備㫖甘為飬而太夫人怡愉順適其樂有<lb/>
餘元節雖多外處不獲親侍左右然得以盡心所事無内<lb/>
顧之憂者大抵皆夫人之助也去年春元節被召還朝<lb/>
蒙恩擢陞今官循例封贈祖考祖考妣妻室夫人遂以<lb/>
貴得封為二品夫人方命下而奄至大故禮部以聞特<lb/>
遣官賜祭命有司治地營𦵏人莫不榮之子男四曰煜<lb/>
曰焯曰道安曰端生女三孫男一承孫女一嗚呼女婦<lb/>
<pb n="KR4e0094_WYG_009-96a"/>
之行稱于書史者曰孝曰順孝順人道所先非是不足<lb/>
以傳於後世若夫人之孝事舅姑始終一志處内外逺<lb/>
近無所往而不得其心而又能順事其夫相其善使得<lb/>
専志職務内有以慰其親之心外有以副國家委任而<lb/>
榮其身以逮於夫人夫人之於婦道妻道可謂兼盡之<lb/>
矣是宜刻詞表諸墓道使後人有所仰承而垂諸無窮<lb/>
焉<lb/>
　　台州府知府王仲智墓表<lb/>
<pb n="KR4e0094_WYG_009-96b"/>
君諱慧字仲智姓王氏吉之廬陵人所居在宣溪華山<lb/>
之間因自號宣華道人王氏由仲舒觀察江南西道子<lb/>
孫散住在章貢者為七里鎮之族在廬陵者為宣溪棟<lb/>
頭之族宣溪自觀察以下世系不可考其後有哲者仕<lb/>
宋為評事評事子四人曰東升察判曰南鵬縣丞曰西<lb/>
城解元曰北平主簿目以元亨利貞而析為四𣲖自是<lb/>
簮紱相繼登仕版者不可以累數主簿而下凡十傳至<lb/>
維嶽諱嵩號嶽峰則君之大父曰子善諱應號畹蘭則<lb/>
<pb n="KR4e0094_WYG_009-97a"/>
君先考也畹蘭公為人瑰偉卓犖讀書喜文辭詩五七<lb/>
言有唐人風致好周窮䘏匱以公道服鄉里君自幼警<lb/>
敏嘗從其世父子讓子榖諸老成㳺得家學之緒沉静<lb/>
寡黙自視欿然常若有不足者事父母盡孝服勞奉飬<lb/>
必得其歡心畹蘭公甚器重之居間屢勉君學問以紹<lb/>
承其世洪武戊寅秋九月君被薦至京擢淛江藩省照<lb/>
磨授廸功佐郎淛為大藩照磨秩卑而任重君勤於其<lb/>
政介持弗阿以賢能著聲上官莫不推許之永樂乙酉<lb/>
<pb n="KR4e0094_WYG_009-97b"/>
秋以九載通考選留厯事於禮科明年春二月擢陞山<lb/>
東雷州府同知授奉議大夫又明年丁亥以求賢應舉<lb/>
擢知北京永平府未及赴丁畹蘭公憂而歸將起復而<lb/>
繼母黄氏歿仍居憂于家壬辰冬服闋至京改調知淛<lb/>
江台州府授中順大夫台為劇郡素稱難治君撫之以<lb/>
寛度政之緩急而施之各有其序於是徭賦以平訟獄<lb/>
以清興學育材奬善罰惡而一郡之内翕然以治今天<lb/>
子營建北京君以藩閫之命來董其役夙夜勞勤恒以<lb/>
<pb n="KR4e0094_WYG_009-98a"/>
身先之勸工督事咸有條理於是君之賢能益著于上<lb/>
下己亥夏四月某日忽以疾告逾數日劇甚遂不起其<lb/>
生辛丑十月廿四日至是享年五十有九以某年某月<lb/>
某日𦵏于某山之原配傅氏有婦徳子一人曰紹克世<lb/>
其家君為人端方持重有文學其居家孝以和處宗族<lb/>
愛以仁接友朋敬以義馭下人寛以慈及其致用于時<lb/>
也克篤忠勤所至民受其惠自始至終舉無玷失於乎<lb/>
若君者於死生之際可以無憾矣君子紹以狀來請言<lb/>
<pb n="KR4e0094_WYG_009-98b"/>
乃為著其大槩以表于其墓俾後人之有所徴焉是為<lb/>
表<lb/>
　　武徳將軍千户匡福墓表<lb/>
公諱福姓匡氏匡故魯匡邑宰匡句須後世居淮安東<lb/>
海州之贑榆縣曽祖某祖某父某俱以農起家公資性<lb/>
抗朗志氣超卓平居寡言笑不事表暴當元季兵興羣<lb/>
雄割據吳楚之間悉為兵争我太祖皇帝膺受天命提<lb/>
一旅以清禍亂摧强撫順逺邇翕從時偽吳張士誠竊<lb/>
<pb n="KR4e0094_WYG_009-99a"/>
據姑蘇授公元帥公知天命在我太祖髙皇帝即率衆<lb/>
來歸以公勇冠於人㧞為騎士嵗丙午受命守東海洪<lb/>
武初調沂州陞百户授昭信校尉復命守東萊陞副千<lb/>
户授武畧將軍公之守東萊也竭忠効力夙夜勞勤馭<lb/>
士卒有法偹禦練習咸有其方東萊居海濵倭冦伺間<lb/>
竊發公屢擊之有竒功加授武毅将軍而東萊之人嵗<lb/>
獲安靖不知有冦攘之撓者皆公之庇也後公以老疾<lb/>
請于朝休致於家冡嗣徳代領其職移鎮山東之膠州<lb/>
<pb n="KR4e0094_WYG_009-99b"/>
陞正千户授武徳將軍公亦以子秩加一級已而徳卒<lb/>
于官其子濟仍襲厥職衆推濟總督屯田勞來奬勸得<lb/>
士卒心嵗較其所入之餘常増數倍居間即讀書究韜<lb/>
畧或馳馬彎弓以講習武事人咸慶公之有後而嘉濟<lb/>
之能世其羙也洪武三十三年九月廿一日公以疾卒<lb/>
于膠盖享年六十有六矣配葛氏有淑徳封宜人後公<lb/>
三年卒子男四人長即徳次曰貴曰政曰榮政先卒女<lb/>
一女適萊州衛百户張顯孫男八人長即濟次曰清曰<lb/>
<pb n="KR4e0094_WYG_009-100a"/>
滿曰源曰海曰深孫女六人長適靈山衛千户宗夀餘<lb/>
在室𤣥孫男四人𤣥孫女三人公之卒也與葛宜人同<lb/>
𦵏于膠州西郭門外貴以膠非鄉與濟謀曰贑榆吾祖<lb/>
宗丘墓所在今以二親𦵏于此恐一旦他適則嵗時祭<lb/>
享將安所託乎且厯世既逺子孫隔絶其墳墓必為丘<lb/>
墟又安能保其無虞哉遂以永樂某年四月奉公與宜<lb/>
人歸𦵏于其鄉某山之原從先塋也嗚呼公剛勇過人<lb/>
發身於行伍之間當僣偽崛興人惟狐媚以取富貴為<lb/>
<pb n="KR4e0094_WYG_009-100b"/>
朝夕之圗而公獨審去就明逆順知天命之有在挺身<lb/>
來歸真可謂傑然者矣由是竭忠致力榮膺爵禄出鎮<lb/>
名州捍禦冦攘屢著勞績晩獲休致優㳺太平以夀考<lb/>
終而又有賢子孫克承其世以立功立事誠可謂光前<lb/>
振後者矣濟懼公久逺無以傳示將來介友人余子亮<lb/>
持狀來乞言以表諸墓予辭至再三而子亮之請拳拳<lb/>
不置遂按狀而叙次之銘曰　匡姓孰始肇自句須世<lb/>
家于淮有田有廬爰及于公奮迹戎行去逆效順為士<lb/>
<pb n="KR4e0094_WYG_009-101a"/>
之良命守東海再遷于萊捍攘敵冦其聲恢恢屢加陞<lb/>
擢報酬厥功晩賜休致遂獲考終惟公有爵傳于子孫<lb/>
惟公有慶逺庇來昆淮山蒼蒼淮水澄澄我銘公墓永<lb/>
世其寧<lb/>
　　處士陳信中墓表<lb/>
處士陳氏諱誠信中其字也世為金華人其先居蔡之<lb/>
平輿唐末有諱某者避亂于淛之烏傷而其居金華則<lb/>
自曽始也處士幼孤從學於伯父堯之頴悟善記問於<lb/>
<pb n="KR4e0094_WYG_009-101b"/>
書史過目成誦伯父甚竒之里有王與權者望族也素<lb/>
知處士孝且賢遂妻以女處士尚恬退不慕聲利其後<lb/>
隱居夫容山下有園池泉石之勝喜植花木閉門讀書<lb/>
布衣蔬食澹如也平心率物於鄉里無怨惡與人交久<lb/>
而情益厚未嘗有忤平居欣欣焉無不自足之心祖墳<lb/>
塟金華北山凡百餘塜祭田若干畝宗人奄為已物處<lb/>
士以義切責之遂歸其田祖宗得以綿其嵗祀者處士<lb/>
之力也處士樂交賢士大夫若鄉先生汪可名輩與相<lb/>
<pb n="KR4e0094_WYG_009-102a"/>
往還甚善翰林學士括蒼王公景彰嘗為之作傳極見<lb/>
稱許長子茂以工書入翰林永樂甲午用書經中京闈<lb/>
貢士繼擢中書舍人屢嘗貽書戒之惓惓焉皆忠孝切<lb/>
實之言無一語及他事戊戌正月十三日以疾終于家<lb/>
得年七十有三配王氏子男五人長即茂次安仕本郡<lb/>
隂陽正術次可次蓂女一人適王淵孫男四人孫女二<lb/>
人茂將奉柩卜以某月某日𦵏其里某山之原於乎處<lb/>
士以布衣積善行義泊然終其身弗及少施於世此若<lb/>
<pb n="KR4e0094_WYG_009-102b"/>
可為深惜然有子居近侍顯榮光耀其進尚未可量則<lb/>
善人之報庸或在此乎姑為述其槩俾劖之墓石以俟<lb/>
後之求處士者有考焉<lb/>
　　朱主事士文墓表<lb/>
前兵部職方主事朱士文既卒之三十六年其孫理以<lb/>
所狀事行泣拜請予文表諸其墓予懇辭不獲則為之<lb/>
序曰士文諱文民姓朱氏世為蘇之長洲人祖明之父<lb/>
彦容俱傳學隱徳以儒術大其家祖母胡氏母髙氏士<lb/>
<pb n="KR4e0094_WYG_009-103a"/>
文生而秀異才識過人稍長彦容遣為邑庠弟子員洪<lb/>
武中以春秋經中京闈鄉舉入大學卒業于儀曹主事<lb/>
曽士朂學益進文益肆器識益充再就試登進士第授<lb/>
行人出使有能聲遷兵部職方主事㑹朝廷詔下在京<lb/>
文臣親族有獲罪責者皆聽免去適士文之族詿罹刑<lb/>
憲遂陳請罷歸棲迹林泉詩書觴詠之適泊如也士文<lb/>
聰敏多藝能家居久之有以其才藝薦者徴授織染局<lb/>
副使辭再四始就職遂徙家上元因占籍焉士文律己<lb/>
<pb n="KR4e0094_WYG_009-103b"/>
㢘持法謹其再起也不以秩之崇卑有間以故職舉而<lb/>
聲聞益著洪武甲戌以疾卒於官年纔三十有八配黄<lb/>
氏子男二人曰訥曰讓女一人孫男二人曰理曰瑄孫<lb/>
女二人曽孫男三人訥讓年未四十俱相繼卒理卜吉<lb/>
於宣徳己酉六月廿七日以昭穆次第列塟於牛首山<lb/>
之原嗚呼士文以英銳之年力學取科第剔厯於時其<lb/>
聲籍甚既伏而興將躋崇秩不幸早世其二子方克紹<lb/>
述亦復淪逝何天道之難諶若是耶雖然嗇於前者必<lb/>
<pb n="KR4e0094_WYG_009-104a"/>
豐於後觀其孫曽林林既賢且才而家復享裕則天道<lb/>
之報盖未始有難諶也予忝職大史每於孝子慈孫恒<lb/>
垂奬勵若理之能孝以光揚其祖考又烏得不有所稱<lb/>
述以遺其後之人哉是為表<lb/>
　　處士伯泰墓表<lb/>
吾鄉桂竹邉氏世為衣冠之族其先陳留人唐末有隆<lb/>
者由進士累官遷吉州推官因卜地桂竹遂家焉公諱<lb/>
通字伯泰祖瑞玉潜徳弗耀考巽與工詩賦明三百篇<lb/>
<pb n="KR4e0094_WYG_009-104b"/>
之㫖嘗以所學就試有司弗即售公方十嵗值元季兵<lb/>
亂舉家奔竄父厄於兵母曽氏攜公兄弟三人避難東<lb/>
西顛沛流離恒不㤀於學所在必擇師教之獨公有志<lb/>
與衆兒異久之母覺其學有進屢朂之以期於成比長<lb/>
果有立凡室廬田園蕩析於兵燹者悉更張而新之先<lb/>
是季父㢲中歿無子命公為其後逮事叔母髙氏如其<lb/>
所生鄉里稱之曰難嘗闢一室為藏脩之所左圗右書<lb/>
自處晏如朝夕講誦不厭不倦雖隆寒盛暑手不釋巻<lb/>
<pb n="KR4e0094_WYG_009-105a"/>
尤喜作詩不為淺近塵腐之語與兄弟聚處輙講論大<lb/>
學脩己治人之道至於諸子百家尤用力考索居鄉里<lb/>
平心率物人有争而不决者咸質之於公公一以理折<lb/>
之無毫髪偏徇公至誠格於㡬微嘗逰京師夢脫一齒<lb/>
既覺惻然曰吾同氣殆有難乎遂速歸而兄伯宏果卒<lb/>
於所夢之夕居無何公亦遘疾伏枕四五月母親為煑<lb/>
藥公歎曰飬兒所以事母今母反為兒累蒼天蒼天吾<lb/>
何忍哉自是竟弗起聞者莫不為之悲痛公生元至正<lb/>
<pb n="KR4e0094_WYG_009-105b"/>
癸未四月八日歿則洪武丙辰五月十又六日享年三<lb/>
十有四以庚申某月某日塟西江張家山之原配胡氏<lb/>
有婦行子男三人長士寧卒永樂壬辰次士忠承事郎<lb/>
雲南江川縣知縣亷慎有聲次昌順女二人孫男八人<lb/>
曽孫男四人公歿後四十一年士忠既壮有禄仕追念<lb/>
公早世且懼久逺將湮沒無聞乃奉其從兄維所為狀<lb/>
請予文以表諸墓上余不敢辭故序述之如此以釋士<lb/>
忠念親之懐而慰公於地下也是為表銘曰　嗚呼伯<lb/>
<pb n="KR4e0094_WYG_009-106a"/>
泰惟士之良篤志勵行稱於其鄉胡天嗇其年不大以<lb/>
光惟徳不爽而嗣之昌嗚呼伯泰尚永存而不㤀<lb/>
　　汪處士向宗墓表<lb/>
處士汪氏諱紹興字向宗其先婺源人為江右著姓後<lb/>
若干世復由婺源徙饒州至架閣公乃遷貴溪之田西<lb/>
至十八居士某復由田西徙東洋之丁家山即今處士<lb/>
之所居也曽祖徳三祖禮四考富卿俱韜晦弗仕當元<lb/>
季繹騷處士偕凡向甫竄伏山林間顛沛流寓㡬廿年<lb/>
<pb n="KR4e0094_WYG_009-106b"/>
洎海宇寧謐始挈挈焉來歸乃剪荆榛理蕪穢建室廬<lb/>
治田園以為生不數年而先業之蕩析者悉復其舊處<lb/>
士孝友敦儉治身理家咸有軌則兄素性躁急處士左<lb/>
右敬承未嘗有毫髪拂其意與人交䔍於信義未嘗有<lb/>
一語誕妄待下人藹然和洽未嘗為傲慢所居户庭終<lb/>
日潔清衣服飲食之奉泊如也至於急患難周匱乏汲<lb/>
汲然有惟恐不及意嵗時吉凶慶弔務合於禮未嘗茍<lb/>
簡踈略以是比閭族黨之間莫不敬服之季子璧明為<lb/>
<pb n="KR4e0094_WYG_009-107a"/>
邑庠弟子員嵗時歸省必考其所業或時講論至夜分<lb/>
不輟嘗語諸子曰凡人立身處家莫不由辛勤而興以<lb/>
驕惰而失吾所以克復舊物者率由於勤儉爾曹宜服<lb/>
膺斯言庶㡬吾志也處士生元至正丁丑七月廿一日<lb/>
歿於洪武乙亥某月某日享年五十有九妻葉氏先處<lb/>
士七年卒子男五人璧昭璧輝璧華璧澤璧明登永樂<lb/>
丙戌進士第授承事郎廣東陽江縣知縣再調成都雙<lb/>
流縣孫男九人孫女四人以卒之年七月塟里之湯山<lb/>
<pb n="KR4e0094_WYG_009-107b"/>
璧明以代還至京師來乞言表諸墓上故為次第其平<lb/>
生之大畧俾歸而刻諸石後有過者必曰此為汪處士<lb/>
之墓<lb/>
　<lb/>
　<lb/>
　<lb/>
　<lb/>
　金文靖集巻九<lb/>
</p>
<p>
</p>
  </div>
</body>
</text>
</TEI>