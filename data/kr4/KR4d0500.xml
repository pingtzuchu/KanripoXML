<?xml version="1.0" encoding="UTF-8"?>
<TEI xmlns="http://www.tei-c.org/ns/1.0">
              <teiHeader>
                  <fileDesc>
                     <titleStmt>
                        <title>Title</title>
                     </titleStmt>
                     <publicationStmt>
                        <p>Information about publication or distribution</p>
                     </publicationStmt>
                     <sourceDesc>
                        <p>Information about the source</p>
                     </sourceDesc>
                  </fileDesc>
              </teiHeader>
              <text>
                  <body>
            
<div>
                <head>伊濵集卷一</head>
    <p>
<pb n="KR4d0500_WYG_001-1a"/>
欽定四庫全書<lb/>
　伊濵集卷一　　　　　　　元　王沂　撰<lb/>
　賦<lb/>
　　　函谷關賦<lb/>
客有逺適於西土兮聊游盤乎關東窺河流之奔放兮<lb/>
眄髙掌之遺蹤衍平臯之如席兮豁函谷之谾谾觀天<lb/>
險之固䕶兮據五達而隆崇廼喟然而嘆曰遐乎邈然<lb/>
姬徳之衰也有真人焉致虚克極兮守静曰篤遊物之<lb/>
<pb n="KR4d0500_WYG_001-1b"/>
初兮而立於獨綴明月以為佩兮製青霞而為服厭中<lb/>
區之溷濁兮朅逺遊以觀復乗素蜺之脩幡兮綷雲蓋<lb/>
而虹旗駟青虬之連卷兮先雲浮之陸離矞狂奔而警<lb/>
蹕兮走招摇與黔雷焱騰踊而㳫颯兮曵光耀之葳蕤<lb/>
詔陵陽以疾驅兮吾將往乎南娭巨靈下襲而奔突兮<lb/>
颺紫氣之逶迤歴函關而弭節兮與尹喜乎相期著微<lb/>
言之元妙兮垂金薤之瑰竒曰無名天地之始兮有名<lb/>
萬物之母聽之而不聞兮視之而不覩唯恍唯惚兮以<lb/>
<pb n="KR4d0500_WYG_001-2a"/>
閲衆甫喜眩然而自失兮㣲夫子誰發吾之醯雞何天<lb/>
地之大全兮吾茫洋而不知廼谷神於元牝兮載營魄<lb/>
而髙馳相與過太乙之所居兮歴崑崙之嵗魁驅松喬<lb/>
與偓佺兮役羡門乎三危軼列缺之倒景兮飡沆瀣而<lb/>
充飢越八紘而朅度兮渉流沙而徘徊風樅樅而扶軑<lb/>
兮雲来迎而襂纚矍欃槍與旬始兮格澤歘其揚輝羾<lb/>
閶闔而謁帝兮帝亦欣然而来祇命西王母以上夀兮<lb/>
玉女鼓瑟而舞雲師乗虛亡以獨存兮超寥廓而忘歸<lb/>
<pb n="KR4d0500_WYG_001-2b"/>
悲人寰而下視兮擾羣蟻之紛移伊兹關之形勢兮為<lb/>
強暴之所恃若乃嬴秦虎視列國犬猘開關延敵鳥散<lb/>
麋沸又若羣雄雲擾漢祖龍驤項羽梟冽縱火擅強烽<lb/>
燧之勤井幹之固戰馬屯雲猛士如雨既已勢窮力竭<lb/>
變滅無餘河深華髙草生故墟聖朝以四海為家八荒<lb/>
為居普天所覆咸沾咸濡不烽不吏匪柝匪符示王者<lb/>
之無外廓四㑹之通途吾將觀紫氣之遥遥俟青牛之<lb/>
仙車傳清浄之言樹雍熙之輿陋文景之迫隘躡羲軒<lb/>
<pb n="KR4d0500_WYG_001-3a"/>
之元符<lb/>
　　　溫泉賦<lb/>
客有遊於臨汝之山徘徊溫泉之上喟然嘆曰山之有<lb/>
泉猶人之氣也吹之則寒呵之則溫蓋其性之自然而<lb/>
無待於外也彼狃于靈砂暮石酷烈之氣惑于燭龍熒<lb/>
惑潛照之怪葢昧乎物理之大而囿于耳目之隘然泉<lb/>
之為湯者在在有之而驪山汝水獨以名著詎以乘輿<lb/>
後宫之所臨幸歟吾是以嘉斯泉之遇也當其盛時綺<lb/>
<pb n="KR4d0500_WYG_001-3b"/>
疏璇題玉璫璧英魚龍飛動眩人目睛及其勢徂事變<lb/>
光沉響息翳之以荒煙古木罥之以澤葵藂刺薪翁漁<lb/>
子之所灌沐木魅山精之所嘯集於是騷人墨客凝思<lb/>
寂聽登髙逺望嘆息成詠以為亡國之遺迹吾又以哀<lb/>
斯泉之不幸吾嘗歌乆視之遺詩想輿衞之雄麗煙霏<lb/>
靄兮千官風雨忽其萬騎三思之鬼蜮昌宗之狐媚涸<lb/>
斯泉之流而不足以湔其耻俄而白日西匿獰風振沙<lb/>
野羽嘯其叢薄寒鴟鳴兮枯槎灌莽杳而無際心慘惻<lb/>
<pb n="KR4d0500_WYG_001-4a"/>
其無涯吾亦按轡而去恐山川之神笑其言之誇也<lb/>
　　　放山雞賦<lb/>
乆栖遲於山澤厭羽族之珍竒嘉兹禽之自得固殊智<lb/>
於羣飛抱耿介之貞性表瑰麗之妍姿煥繡膺兮丹頸<lb/>
炫披霓之仙衣﨑幽閒之容止逺人境之喧卑栖遐深<lb/>
以是適照滄浪而自怡匪華軒之是乗豈雕籠之能羈<lb/>
聊優游兮飲啄與憂患兮長辭何巧夫之艱險設雲羅<lb/>
以見縻旅燕雀而為擄傷羽毛之低摧詎文采之賈禍<lb/>
<pb n="KR4d0500_WYG_001-4b"/>
將狷潔而殃罹敢微軀之自保念疇侣之暌違適野叟<lb/>
之見售動余心之長悲始縳布之甚急旋釋儀而縱歸<lb/>
詎羊公之責報抑簡子之是希無求友而遭賣無啄食<lb/>
而觸機偶六翮之未鎩聊逺舉而遐嬉嗟微𩔖以喻大<lb/>
聊抒意而成詩<lb/>
　　　勤耕堂賦<lb/>
冨州鄒福名堂曰勤耕莆田陳衆仲既銘而福請余不<lb/>
已乃為之賦曰浮西江以遐逝擇瘠土而歸耕躬劬勞<lb/>
<pb n="KR4d0500_WYG_001-5a"/>
而不貳庶善心之由萌時輟耒以太息感先民之所程<lb/>
苟嚮義之或違諒余心之未寜好風東来兮膏雨宵零<lb/>
升陽潤土兮氷渙川盈嘉植阿那兮羽鳴嚶嚶川原髙<lb/>
卑兮錦機紅青夜飯牛以悲歌晨擁犂而戴星忘駢胝<lb/>
之作苦幸襏襫之蔽形綿綿秧針衣被清泠荀令置膝<lb/>
兮武子過庭雖娟秀之可愛卒未知其所成既幽慄乎<lb/>
旱魃又明懼乎螽螟謹嵗功之云始分百憂之怦怦獰<lb/>
飇霣葉兮蟋蟀宵鳴𣺌黄雲之彌望鎌挃挃而風生舍<lb/>
<pb n="KR4d0500_WYG_001-5b"/>
蓋避堂祖疎辭榮顧耒耜之在壁猶盤盂之有銘託陋<lb/>
質於昭世旅譲耕之遺氓穫同穎之嘉禾數盈虧之階<lb/>
蓂從君子之好脩羌羽儀於上京躬勞瘁以踰紀亦含<lb/>
芬其吐馨詎桑梓之悠曠愧蒸嘗之弗營惟垂穎而顧<lb/>
本指南雲而效誠嵗冉冉其云暮渺悁悁之余情収疇<lb/>
昔之逸豫修初服以南征<lb/>
　　　雪竹軒賦<lb/>
大梁王希孟榜軒雪竹師魯道人為賦曰江空嵗暮僵<lb/>
<pb n="KR4d0500_WYG_001-6a"/>
立萬木有偉青士強項不屈初秀挺以立玉倐錚鏦而<lb/>
響筑虚室生白若逃空谷柙鎮帷以懸犀裘堆膝而裁<lb/>
鹿擁殘爐而敧㡌甘龜手以肥粟清聲逺響倐斷還續<lb/>
起而視之羣仙鶴馭羽衣縞服雲情風纛空曠出沒豈<lb/>
居家之此君而籜龍之諸族也邪嗚呼噫嘻堅貞則有<lb/>
立潔白斯無欲虚心所以持身敷澤所以成物豈惟徜<lb/>
徉以卒嵗葢將繼君子之遐躅<lb/>
　　　嘯臺賦<lb/>
<pb n="KR4d0500_WYG_001-6b"/>
阮嗣宗酒酣登臺箕踞甚逸眼空四海神遊八極既騁<lb/>
望以慷慨乃長嘯而自適聲清厲而彌長音磞硠而絡<lb/>
繹或徘徊而縈雲或激躍而裂石或逺響之澎湃或餘<lb/>
哀之剽急雲變色而凝飛鳥悲鳴而舉翼清飇振而若<lb/>
厲流泉咽而如泣研羣聲之至清含自然之鍾律滌埃<lb/>
壒之溷煩聊超然而獨立忽仙去兮不返遺兹臺之岌<lb/>
岌嗚呼噫嘻斯人之不可得也士固有大言而欺世虚<lb/>
名而無實然味言而察其志循名而觀其識則真偽之<lb/>
<pb n="KR4d0500_WYG_001-7a"/>
分奚啻白黒也當其慟窮途歎廣武豈昏冥之是逃抑<lb/>
遺世而不顧俾其遘辰得位以奮厥志則將伏南陽之<lb/>
軌躅馳東山之極摯惜其懐瑾握瑜乆幽而不試樂邱<lb/>
壑之栖遲銜杯酒以自肆貞而不諒遯以傲世過故臺<lb/>
而一弔動志士之歔欷<lb/>
　　　望思臺賦<lb/>
出湖城而西騖兮眺泉鳩於中塗弔漢武之肆暴兮憫<lb/>
戾園之無辜忽孤墉之如塊兮曰歸来望思之遺墟吁<lb/>
<pb n="KR4d0500_WYG_001-7b"/>
趙虜之讒賊兮亂廼國猶摴蒱武雄畧其焉在兮曾不<lb/>
寤夫覆車初犬臺之召見兮冠歩摇而垂輸固將竄巧<lb/>
以逞志兮帝已湔拭其逃逋知銜毒以肆噬兮寜畏夫<lb/>
宗滅而身屠間茂陵之猜忌兮實惑神而信巫親文成<lb/>
而溺五利兮耗生民於怪迂挾蠱道以祝詛兮疑左右<lb/>
之是圖抑天道之好還兮聊假手乎憸夫彼長平與陽<lb/>
石兮加顯戮乎其孥探隱伏以或慊兮詐夜祠以沾濡<lb/>
瘞桐木於宫闈兮卒嫁禍於帝儲哀淺謀之狂傅兮爰<lb/>
<pb n="KR4d0500_WYG_001-8a"/>
昔鑒於扶蘇盗父兵以戮充兮冀忿忿之或攄獨寃結<lb/>
以誰語兮將何適而容軀懿三老與千秋兮銷惡運兮<lb/>
無餘焚横橋其已晚兮徒興哀於既徂築新宫以永思<lb/>
兮魂煢煢其焉如緬先王之儲貳兮唯端良之與居峙<lb/>
博望以延士兮雜衛翼以壬諛哀持身之不謹兮卒失<lb/>
勢以就誅帝復信譌而嗜殺兮不能慎夫厥初搆禍敗<lb/>
之弗救兮徵蚩尤以為符興余悲於千古兮聊盤桓以<lb/>
躊躇陟古馗之谽谺兮盼頽基之蓁蕪歌青蠅以一弔<lb/>
<pb n="KR4d0500_WYG_001-8b"/>
兮遂慷慨以成書<lb/>
　　　不寐賦<lb/>
何杪秋之遥夜兮塊獨處兮心怦感嵗月之徂邁兮蹇<lb/>
邅廻而無成悵反側而不寐兮紛所憂其相仍聊披襟<lb/>
以容與兮聿發憤而揚清澹蒼蒼之天宇兮流孤月之<lb/>
熒熒横明河兮素練萬籟寂兮無聲練余心於元妙離<lb/>
塵垢之營營歌逺遊以激烈兮飡沆瀣之宵零存亭毒<lb/>
之正靈兮息擾擾之外慕履孔徳之窕冥兮超遺俗而<lb/>
<pb n="KR4d0500_WYG_001-9a"/>
不顧吾以元氣為車兮以㣲風為御𣺌遨翔于太清兮<lb/>
孰云桎梏之未固夫何美人之遥遥兮乗翠雲而容與<lb/>
哀吾生之孔艱兮淹躊躇而弗能去及行迷之未逺兮<lb/>
還吾返乎故宇聞至言以斟酌兮幸年嵗之未暮稽同<lb/>
人之先號鑑北叟之後悟聊肆志以從容復何憂而何<lb/>
懼<lb/>
　　　看雲賦<hi>為吳閒間作</hi>
太虚清明極靈無聲風雨霜露性命咸貞日餘惟星月<lb/>
<pb n="KR4d0500_WYG_001-9b"/>
遡虧盈昭回在上獨雲多形或魚鱗之錯錯或車葢之<lb/>
軿輧泰山崇朝六合同氣目不容瞬倐若掣幟已霑溉<lb/>
乎穜稑復覆䕃乎弱穉馬駞轀輬是知朔方氛祲正祥<lb/>
占臺書常何質無而神有而隱顯鉅細之叵量也元隱<lb/>
子于是延佇而睇之重歌曰我觀於天雲有物兮輪囷<lb/>
扶輿生𦕈忽兮變無化有亦其神兮離有入無反乎真<lb/>
兮九州百物象其精兮一氣之嘘龍或憑兮蒸烰歘霱<lb/>
油然昭倬又將焉名兮<lb/>
<pb n="KR4d0500_WYG_001-10a"/>
　　　胡桃木賦<lb/>
吾廬之陽峙嘉植兮受命於天物莫比兮修榦巍峩鉅<lb/>
葉旎兮屹如承天中立不倚兮鴟梟不集矧毒螫兮逺<lb/>
彼邪惡斯明哲兮纍纍佳實薦之珍兮膏以自澤徳潤<lb/>
身兮厥材之良剖犧尊兮不青不黄而自文兮林林天<lb/>
壤寓奚異兮或斷溝中萬乗器兮使然者誰抑偶置兮<lb/>
曷若斯木徳之備兮明告君子以為類兮<lb/>
　　四言古詩<lb/>
<pb n="KR4d0500_WYG_001-10b"/>
　　　短歌行<lb/>
南山采樵林木未凋北厓多薪欝何岧嶤白雲在巔驚<lb/>
風日飄豺虎相逐猿猴可招長嘯倐往睨彼柯條匪材<lb/>
不經中則乃遥荆棘鈎衣瀑流喧囂還顧舊鄉心旌摇<lb/>
摇商山採芝巢由避堯絶唱千載清風寥寥五十負薪<lb/>
行歌車塵彼獨何心我思古人<lb/>
　　　和溪釣者圖<lb/>
流泉幽幽釣絲浮浮風濤既逺雲木相繆方之舟之竹<lb/>
<pb n="KR4d0500_WYG_001-11a"/>
竿恒持鯨鯢弗顧鰋鯉何為今焉在溪伊昔望海彼美<lb/>
釣徒志尚千載洪岡之東其誰與同欸乃天際悠然清<lb/>
風<lb/>
　　五言古詩<lb/>
　　　古詩<hi>一以送克哷景兖入梁其二以謝張子文應舉訪余伊上兼簡汴中諸名勝</hi>
山童照伊白日瘦埋雲黄雍容車騎都長卿薄遊梁文<lb/>
采麗宫錦鄒枚歛其光我飄山林牢三見天雨霜公如<lb/>
左右手易親復難忘交深出苦語愜於冬飲湯夷門二<lb/>
<pb n="KR4d0500_WYG_001-11b"/>
三友問我行與藏長吟歸田賦亂以囚山章<lb/>
桴槎在江湖行止非所期誰云山澤間見此鸞鳳姿人<lb/>
生㑹面難肯憚鞍馬疲遥迎長伊湄枯榆媚寒曦親友<lb/>
話存沒學問訪闕遺醉語雜嘲謔曽不我瑕疵君憐我<lb/>
疎懶我愛君坦夷而能致斯人孰謂余數竒傾葢即分<lb/>
襟歸馬三振鬐仰看孤雲飛摇摇心南馳山寒梅未破<lb/>
何以寄相思<lb/>
寒月侵山軒朔吹鳴竹牖夢中逢故人談笑共杯酒怪<lb/>
<pb n="KR4d0500_WYG_001-12a"/>
我趨塵埃短褐㡬露肘相望曉天星相思令人瘦丈夫<lb/>
屬有念虛名等箕斗曽聞子公書出此釣竿手平生張<lb/>
平子矯矯文章叟懸知月旦評應憶忘年友<lb/>
　　　感秋六首<lb/>
寂寂重寂寂窮巷秋氣集逺家誰晤言披書了今夕斯<lb/>
文家舊物蚤嵗事雕飾橘柚本不遷敢望為羽翼謬䝉<lb/>
時髦知風雅共推激一從縛卯申坐覺憂患積緬懷下<lb/>
帷年我自適其適茅屋濕風霜青燈破寥閴蠨蛸懸壞<lb/>
<pb n="KR4d0500_WYG_001-12b"/>
牖蟋蟀語空壁豈無故林思奈此世故力已矣勿復云<lb/>
清愁漲胸臆<lb/>
我愛黄翁材筆力追二班校尉亦已侯老將猶行間憶<lb/>
昔懐刺遊為翁數解顔譬彼絶壑松䕃此幽谷蘭祕方<lb/>
不我諱汲深良獨難相思千山表惆悵遥夜䦨夢中不<lb/>
識路月明江水寒<lb/>
黄子富文章皎皎有仙骨當年牧羊處白石秋草沒相<lb/>
思欲面論夢想扁舟兀安得啟𤣥關玉佩聽清越分我<lb/>
<pb n="KR4d0500_WYG_001-13a"/>
金華雲烹茶對山月<lb/>
屋角月吐明蛩吟亦知候夢中逢故人談笑共杯酒勿<lb/>
云千山表黙坐能邂逅秋雨老菰蒲澄江明橘柚想見<lb/>
登臨處驪珠滿衣袖<lb/>
秋草何青青秋花亦叢叢上有弄芳蝶下有悲吟蛩清<lb/>
霜日以厲摇落隨西風所寄終不移捐軀以相從惜哉<lb/>
時不與幽恨何其終<lb/>
吾愛荆隱君忍窮剛自怒生涯魚乞水文采豹藏霧憶<lb/>
<pb n="KR4d0500_WYG_001-13b"/>
昔垂兩髦朝夕親杖屨只今皮毛落真實尚如故秋風<lb/>
欺逺客索索語庭樹何以慰相思長吟不知曙<lb/>
　　　由竹壩望錦川桃李春色如畫有懐陳邑令<lb/>
渉淺上輿梁慿髙眺鄉縣灼灼桃李花層層逺皆見兵<lb/>
餘草根盡此地芳菲徧氣暄雉雙雊景淑鶯百囀邑里<lb/>
齒故繁絃歌俗丕變懐賢思如渇敷政速於傳孰是潘<lb/>
安仁而猶宓子賤<lb/>
　　　皷吹入朝曲<lb/>
<pb n="KR4d0500_WYG_001-14a"/>
笳皷覲皇州銀鞍鞴紫騮九衢白石静雙闕彩雲浮介<lb/>
胄揖上將珮珂趨列侯清光邇廷陛喜色動宸旒<graphic n="KR0640" url="https://raw.githubusercontent.com/kanripo/KR-Gaiji/master/images/KR0640.png" mimeType="image/png"/>陳<lb/>
塞下事起進幄中籌披甲復上馬望京將起樓赤丸躍<lb/>
劒室精彩拂星流萬嵗奉明主節旄歸海頭<lb/>
　　　無倪舟<lb/>
太虚以為川元氣為我舟傲睨八極表恍如乗桴浮問<lb/>
津建徳國弭棹逍遥邱回首太行路摧輪多悔尤<lb/>
　　　夜汲<lb/>
<pb n="KR4d0500_WYG_001-14b"/>
如夢復如醉長夏困炎熱披衣聽琴筑古井来新汲呼<lb/>
童下兩綆隨我有孤月雪乳泛瓶罌寒光洗肝鬲百年<lb/>
㡬瓢飲所適初不擇寜須好事人記此王粲宅<lb/>
　　　題李溉之别業紅雲島<lb/>
曲折藏一邱蔫錦千樹桃東風落紅雨㸃綴宫錦袍春<lb/>
漲緑未波晴光漾輕舠承明自厭直不是秦人逃<lb/>
　　　九日同樂大成諸公小集<lb/>
甘雨不時降浮雲清旦隂賜衣候南極吹㡌眺東林陽<lb/>
<pb n="KR4d0500_WYG_001-15a"/>
烏歛精彩征鴈流逺音為客戀故土還鄉乖宿心蕭條<lb/>
黄菊徑憔悴碧蘿岑賔御得晚合朋樽勞夕斟凉月照<lb/>
前席清風吹我衿美人隔千里遑恤故意深灼灼芙蓉<lb/>
花乃在幽澗潯夜分更相即秉燭調素琴<lb/>
　　　雞武關<lb/>
亭亭雞武關盤棧石奮角俯窺井千尺仰視天一握長<lb/>
林細若髪峭壁立如削兒孫立羣峯蟻垤視嵓壑江流<lb/>
走其下怒響雷震薄猨猱相戰慄金碧氣參錯東陋鐡<lb/>
<pb n="KR4d0500_WYG_001-15b"/>
堂峽西卑劒門閣乃知天設險所以嚴擊柝遐方減氛<lb/>
祲行旅若郛郭我生亦何幸長嘯倚寥廓<lb/>
　　　洪贊曉行<lb/>
兩山勢環合嵐重路不分須臾上東旭帚掃羣峯雲聯<lb/>
巒髻鬟擁斷坂綺繡文凉飈從西来禾黍揚清芬野老<lb/>
倚杖立草蟲鳴相聞悠然故園思欲返麋鹿羣君恩諒<lb/>
未報華髪徒紛紛<lb/>
　　　傅夢臣淮漕使遺愛詩<lb/>
<pb n="KR4d0500_WYG_001-16a"/>
塩貨重古今淮漕蓋其首出節付羣材詢謀欲經乆豈<lb/>
惟國用足亦欲民生厚官居等傳舎其政固多苟課額<lb/>
嵗以増紛紛誰與守煎户日困窮吏職又習狃追徵急<lb/>
星火犴獄常紛糾懸鶉不掩脛破甑或無糗窮隂不得<lb/>
滷往往死鞭杻鄉閭人所懐今也棄而走倒懸而不救<lb/>
詎為民父母傅公由荷橐選使自朝右下車未云㡬剔<lb/>
蠧什八九清風抑豪梗甘澤活枯朽將更積年弊上疏<lb/>
明析剖民瘼置不問誰當執其咎蠲䕃十萬額措法貽<lb/>
<pb n="KR4d0500_WYG_001-16b"/>
厥後吏民總懽躍如釋萬鈞負至今淮甸間歌頌不容<lb/>
口公今位中書大展經濟手賡歌南風絃坐見人財阜<lb/>
孰云恵一方海宇躋仁夀<lb/>
</p>
<p>
</p>
  </div>
<div>
                <head>伊濵集卷二</head>
    <p>
<pb n="KR4d0500_WYG_002-1a"/>
欽定四庫全書<lb/>
　伊濵集卷二　　　　　　　元　王沂　撰<lb/>
　　五言古詩<lb/>
　　　清水驛<lb/>
東出虎頭關畏途復多雨林端望山驛屋脊翳復吐板<lb/>
橋馬行□竹逕禽哢聚江流猶蜀道客子已秦語聨峯<lb/>
抱髙臺欝欝多草樹傳聞漢武侯於以駐師旅遺鏃雜<lb/>
刁斗土花蝕金縷空餘舊營壘隱隱皆可數徘徊想英<lb/>
<pb n="KR4d0500_WYG_002-1b"/>
風彷彿見眉宇壯圖雖云屈陳誼吾有取<lb/>
　　　草凉樓驛<lb/>
鳳州黄花驛山路石齒齒少年躍馬来自云巴省使壘<lb/>
磈橐中裝蠻氊雜珍賄馬鞍未及解喘息汗如水莫辨<lb/>
驪與黄塵埃翳瘡痏驛卒相股栗槃水前拜跪須臾驗<lb/>
館劵咄嗟具甘㫖持盃未投箸叱吒㦸其指前途須駿<lb/>
足快若雷過耳吏也前致辭民飲食無米小邑無權竒<lb/>
連槽才百尾使嗔欲裂眥極力加鞭箠以索縶其足以<lb/>
<pb n="KR4d0500_WYG_002-2a"/>
鞭梏其耳驚呼聚老稚懇告未遽已時我坐堂上顧視<lb/>
顔有泚吾聞一馬值其價千金比豈惟數家産往往鬻<lb/>
妻子清時法令具恩澤及行葦詎期赤子輩而横遭毁<lb/>
恥長歌紀其事以告司風紀<lb/>
　　　盤龍閣<lb/>
江流轉山根怒若雷霆鬭兩崖束天窄了不辨昏晝閣<lb/>
道勢凌虛蜿蜒工結搆鑿石駕飛梁俯視明欲透霏煙<lb/>
撲馬尾空翠冷衣袖江花落我前山鳥啼我後物情豈<lb/>
<pb n="KR4d0500_WYG_002-2b"/>
不佳一墜那可救整鞍望所歴險絶吾敢又長吟紀壯<lb/>
遊援筆泚巖溜<lb/>
　　　秋日道中雜詠三首<lb/>
釋悶偶出遊時光感流轉晚禾雨中熟秋草沙際軟延<lb/>
賞遂永懐縁竒遽忘逺田翁候門久籬落吠山犬<lb/>
采樵南山顛往来清澗曲地磽材木尠世亂斤斧數所<lb/>
以澗畔人清風一竿竹超超出塵網朝暮恒自足<lb/>
髙舟上灘遲厚筏下灘疾出塞怯横行還家顧深積相<lb/>
<pb n="KR4d0500_WYG_002-3a"/>
傳即墨下復道聊城急偉哉齊大夫清節故無匹<lb/>
　　　聞吳侯去疾重理快閣賦柬<lb/>
江閣竦巍構崇墉䕃長堤地靈侈南紀文采麗東曦白<lb/>
龍卧積水金魚揚素鬐流霞粲成綺列翠逺以夷景適<lb/>
意先快賞同趣未稀古人忽已往名彦復在兹取材庋<lb/>
層棟疊石壘重基翬飛出天半虎眎臨水湄政通士和<lb/>
附恵洽民恬嬉優優如練句磊磊落木辭一美信難越<lb/>
千秋恒若斯眷言載筆侍永懐求友思孤遊限羈旅跬<lb/>
<pb n="KR4d0500_WYG_002-3b"/>
歩惜暌違翹首詎能即撫心安可希<lb/>
　　　和答克哷景兖宋文野謝子玉歐陽復初連偉<lb/>
　　　度五君見寄詩<lb/>
徴君廣平後髙節陵首陽文星歛竒耀古劒埋寒光隂<lb/>
求金玉人適此逍遥場雖云貧非病肯以圓斵方雅歌<lb/>
樂豐芑戎事藏中璋舞雩伊川春願列弟子行廬陵文<lb/>
章家千古聲巍昻敢嘲座無氊但喜書滿床琅琅尊罍<lb/>
古落落科斗章渠成亦秦利坐君鄒魯堂柳營賢主人<lb/>
<pb n="KR4d0500_WYG_002-4a"/>
薰沐道徳鄉遐追白鹿迹近襲滄洲芳蘭蕙紉雜佩芰<lb/>
荷製衣裳非公無此客冠葢相頡頏白首連將軍葵莊<lb/>
樂迷藏坐令矍鑠翁負暄朝倚墻揮毫氣凌雲横槊心<lb/>
未忘期君蟠桃實酌我流霞觴謝公養疴卧髙風何激<lb/>
揚妙語不肯吐縮手猶未遑含光世已驚懐璧古所傷<lb/>
固應夢春草卧看蝸書梁長懐詠五君倦筆愧三長山<lb/>
王一時數竹林非杳茫相從能㡬何回首海生桑詎知<lb/>
龜九頭敢附驥一驤五年身百憂我觴如沸湯賴兹金<lb/>
<pb n="KR4d0500_WYG_002-4b"/>
石盟不改松栢香<lb/>
　　　冬至日于思容侍郎座上分韻得初字<lb/>
官閒睡正美簷鵲時起予豈其得氣先而聲和且都覺<lb/>
来一室中静見天地初帝鄉豈不戀嵗晚思吾廬昔年<lb/>
拜家慶共此一日娛忽忽三十載窮愁生白鬚營營聲<lb/>
利場擾擾冠葢區顧惟枯槁姿廼與二妙俱矯矯漢廷<lb/>
尉妙語傾驪珠翩翩金閨彦清言響瓊琚邂逅一樽酒<lb/>
嘉殽雜山蔬焚香閲晝永添線良不如懽餘動歸思目<lb/>
<pb n="KR4d0500_WYG_002-5a"/>
送南飛鳬家貧願嵗豐黄祲朝可書<lb/>
　　　題松澗<lb/>
亭亭石上松下有潺湲水清聲雜逺響坐聽醒心耳時<lb/>
逢蘇耽鶴或見琴髙鯉我欲往從之蒼蒼烟霧起<lb/>
　　　榆次驛<lb/>
古道明草花峭壁竄蒼䑕山迴榆次口堠指并州路野<lb/>
人習阻險髙下藝禾黍泓澄澗流斷錦石燦可數豈無<lb/>
登臨興信美吾非土緬懐全晉時表裏金湯固戰國既<lb/>
<pb n="KR4d0500_WYG_002-5b"/>
鼎分形勝各盤據霸氣一消滅城郭非復故問樵樵不<lb/>
知問牧牧無語立馬望長安蒼蒼歸鳥去<lb/>
　　　雨後同廖以善廣文看山<lb/>
杪春意不懌攬轡登髙邱山雨夜来過繞城空翠流爛<lb/>
然雲錦屏遐眺不可周蒼蒼龍虎氣上拍天際浮美人<lb/>
共佇立指顧復遲留金精峙東境雩嶺按西頭周遭亘<lb/>
長陸迢遞俯平疇層層桃李樹嘉木枝相樛余方滯覉<lb/>
旅眷眷懐舊遊還當凌絶頂歴覽大九州<lb/>
<pb n="KR4d0500_WYG_002-6a"/>
　　　滴水崖<lb/>
髙崖何亭亭有泉出嵓竇下為珠貫繩滴石石欲透跳<lb/>
波注巨壑鏘若琴筑奏逺響驚魚龍清音雜猿狖隂連<lb/>
棧道<graphic n="KR0632" url="https://raw.githubusercontent.com/kanripo/KR-Gaiji/master/images/KR0632.png" mimeType="image/png"/>冷逼山木瘦停驂酌甘潔三嚥不敢潄詩成若<lb/>
為書峭壁苔蘚厚<lb/>
　　　菊隱<lb/>
粲粲石上花泠泠谷中水豈惟制頽齡亦以佩君子釀<lb/>
酒既甘烈供蔬復芳美仙源不可到望望白雲起<lb/>
<pb n="KR4d0500_WYG_002-6b"/>
　　　鄒吉泰拉諸公遊珠林訪子髙進士予以事牽<lb/>
　　　賦以為後會張本<lb/>
公子好吟咏名山多往来昨聞珠林去賔客盛英才沙<lb/>
磧逆灘轉浪花迎棹開林中肅飛葢日夕具尊罍載歌<lb/>
伐木詠逸興何悠哉俯仰兵革際㡬人同此盃探題憇<lb/>
禪刹乗月坐莓苔相如偶未至豈失後命催託此大雅<lb/>
音歌之向鄒枚江山若有待别日共徘徊<lb/>
　　　次韻答仲修感懐<lb/>
<pb n="KR4d0500_WYG_002-7a"/>
士生汨流俗浮雲蔽朝陽洗心浄氛埃孤月懸清光蟬<lb/>
蜕聲利區豹隱道徳場不著虞卿書但寫陸氏方廼悟<lb/>
玉不琢孰為珪與璋又知純璞殘始備犧尊行虛舟任<lb/>
縱横桔橰謝低昻神遊狎鷗海意得夣蝶床載歌秋水<lb/>
篇亂以逍遥章自愧聞道晚敢云或升堂惜哉山水窟<lb/>
信美非吾鄉誰能見河清誰云采蘭芳是身雖臭腐寜<lb/>
堪揎軒裳俯愧鱗淵沉仰慚翼雲頏欲辭簡書畏深入<lb/>
林泉藏詰曲厭機穽卑陬懼嵓墻何時縱壑魚江湖永<lb/>
<pb n="KR4d0500_WYG_002-7b"/>
相忘不學避風鳥深矉魯門觴臼頭何醜悍越女何蛾<lb/>
揚馬何了得失欲訊吾未遑鵩何了淹速作賦私自傷<lb/>
樗櫟何散材松栢何棟梁鵬鷃何髙低鳬鶴何短長我<lb/>
欲問大鈞大鈞何蒼茫誰云廣陵散同調陌上桑誰歟<lb/>
挽跛鱉擬逐蛟龍驤澆君談天口試我門冬湯不如兩<lb/>
忘言宴坐凝清香<lb/>
　　　紫霞滄洲<lb/>
晴波漾金沙雲錦若可卷剥啄者誰子驚鷗去人逺豈<lb/>
<pb n="KR4d0500_WYG_002-8a"/>
無芙蓉製奈此秋日晚借問垂竿翁仙源路深淺<lb/>
　　　野田花戯答友人<lb/>
陂水浄以渌原田美而遐盈盈田中苖的的原上花秀<lb/>
若元圃雲粲如赤城霞誰令貴反賤惻惻行路嗟緑草<lb/>
被沃壤繁花翳塵沙昨隨南畝田今入西隣家輝輝間<lb/>
陵道莽莽接水涯且復事固蔕寜聞勸燒畬飛飛媚黄<lb/>
蝶聒聒閙青蛙無如野田好請子問蓬麻<lb/>
　　　抱疾二首<lb/>
<pb n="KR4d0500_WYG_002-8b"/>
抱疾乆在告閉門徑生苔孤鶴向我立修翎舞毰毸雪<lb/>
毛落竹間翠光照玫瑰汲井煮仙藥鬱懐為之開安得<lb/>
體順適百嵗平無乖<lb/>
乆病事藥餌體中未和平出戸歩履苦候問勞友生兹<lb/>
晨秋氣髙褰裳下堦行行少即據床坐聽飛鳥鳴少小<lb/>
學讀書老大轉無成逢時愧苟禄靦顔竊文名每遇有<lb/>
志士瑟縮如吞聲龔生後来者胸臆涵六經葢世少知<lb/>
已三十無官榮<lb/>
<pb n="KR4d0500_WYG_002-9a"/>
　　　門有車馬客<lb/>
門有車馬客請賦從軍行將軍素英武鐡騎守長城玉<lb/>
匣魚腸劒光芒掣飛雷走馬沙場中才堪百餘戰承㤙<lb/>
歘徵起所願解重圍寸心逐黄屋殺氣如雲飛<lb/>
　　　望中條山<lb/>
黄流不可渡驅馬歸桃林遥遥中條山秀色横古今隱<lb/>
者今何之試用物色尋應歌紫芝曲閒卧白雲深笑我<lb/>
與時乖感我違素心不知山中趣強作山中吟<lb/>
<pb n="KR4d0500_WYG_002-9b"/>
　　　仙人山<lb/>
林隂䕶宿雨棧道泥潦積凌兢馬蹄滑使我心寒慄東<lb/>
登朝天嶺竒險無與敵廻觀仙人嵓相去不盈尺驚風<lb/>
低長林<graphic n="KR0766" url="https://raw.githubusercontent.com/kanripo/KR-Gaiji/master/images/KR0766.png" mimeType="image/png"/>
                    <graphic n="KR0766" url="https://raw.githubusercontent.com/kanripo/KR-Gaiji/master/images/KR0766.png" mimeType="image/png"/>衆崖壁絶壑響奔湍懸藤絡崩石十年住<lb/>
京華學館多暇逸我行非王事斯地何以適澗底燦金<lb/>
沙分明虎行跡山深日易昏驛吏勸行疾<lb/>
　　　哀三良<lb/>
三良昔殉葬死有千載名康公徇戎俗廹以亂命行作<lb/>
<pb n="KR4d0500_WYG_002-10a"/>
俑且無後傷生焉得仁翹翹子車氏卓卓秦之英如何<lb/>
同日逝兄弟無一人殉死不殉道亢宗義為輕所以仰<lb/>
天嘆悲哉黄鳥鳴曹公狎忠義王子失權衡自餘效顰<lb/>
者𤨏𤨏不足陳先賢有名訓忠則良可珍<lb/>
　　　哀嚴陵生文炳<lb/>
久客遂長往至友罕儔匹焉知天地寛罹此羅網宻畏<lb/>
塗窘髙歩遐筭屈短日誰為石與阱而謂膠在漆䘮亂<lb/>
總弗支紛紜竟何益蛩悲咽吟榭芸敗滿書帙呼之不<lb/>
<pb n="KR4d0500_WYG_002-10b"/>
聞聲握之不能即諼堂樹忘憂蘭砌藴兼璧覩此増惋<lb/>
傷哀哀淚填臆<lb/>
　　　次韻陳希道和答鄙句<lb/>
遥遥黄泥坡望望清伊陽落落我與君共此明月光平<lb/>
生農馬智謾説古戰塲坐令籋雲駒長鳴思九方我懐<lb/>
愧涇渭君才自珪璋回頭蔡克兒亦在交游行新詩妙<lb/>
五字家法窺子昻過我蝸牛廬坐君獅子床雞虫了得<lb/>
失虎豹炳文章髙懐自竹樓清夢猶雪堂願從玊局僊<lb/>
<pb n="KR4d0500_WYG_002-11a"/>
騎鯨白雲鄉下視笑湘纍採擷紉衆芳憐我失收身紫<lb/>
鳳倒短裳胡不接羣飛羽翰同頡頏試看春蠶巧作蠒<lb/>
思自藏又看老狐黠安居穴垣墻那知鼎鑊憂不與爼<lb/>
豆忘且當置許事萬慮付一觴北斗不挹酒南箕空簸<lb/>
揚虛名一畫餅癡兒日遑遑炙香不足喜棄捐亦奚傷<lb/>
長吟感興篇仰眠看屋梁妍媸果誰分尺寸果誰長人<lb/>
定能勝天胥言非𣺌茫君家太邱翁晦行如瘦桑紀諶<lb/>
與羣泰十輩争騰驤持此欲夀君春醪若為湯會看虞<lb/>
<pb n="KR4d0500_WYG_002-11b"/>
賔後汗簡垂馨香<lb/>
　　　横翠堂<lb/>
天宇浮修眉木末堆髻鬟逺煙雜嵐翠政爾明滅間拉<lb/>
笏者誰子目送飛鴻還<lb/>
　　　楊宗魯行義詩<lb/>
關中有一士行義舉國推昔在垂髫年挾䇿不勒師慈<lb/>
親已鶴髪兄弟相怡怡嗟哉董邵南名與淮水馳鄉閭<lb/>
表君子王烈相與期辟書来興元結束告庭闈豈無毛<lb/>
<pb n="KR4d0500_WYG_002-12a"/>
義喜氷蘗以自持皇皇綉衣使如獲璧與珪羅置鴈鶩<lb/>
行條理皆得宜擊彊如摧枯趙葢相攀追平反共一笑<lb/>
我慕雋不疑錦江與南詔稱譽均一辭天歴盗弄兵盟<lb/>
歃起滇池殺吏火官寺奔潰勢莫支㣲服竄巖谷草木<lb/>
充朝飢蠒足報蜀省鵠立忘其疲我欲進短䇿無由至<lb/>
丹墀指陳利害端了如鑑中窺隱隱巴道路悠悠漢旌<lb/>
旗坐令萬黔首危脱劍頭炊遷擢薇垣曹訂謨佐龍䕫<lb/>
見待以異禮翻然忽言歸包胥泣秦庭忠憤知者誰魯<lb/>
<pb n="KR4d0500_WYG_002-12b"/>
連不言功耿耿空自竒未㡬丁父憂泣血雜涕洟䘮祭<lb/>
尊禮經觀者無瑕疵是年嵗大祲關陜多死饑宗族二<lb/>
十䘮馬鬛髙峩巍施恩及里閈義塜何纍纍腴田均四<lb/>
弟耕耨俾以時蔬圃聊自給抱甕甘胼胝緬懐申屠蟠<lb/>
髙節有光輝又嗟晉王裒竟廢蓼莪詩蒼天不虛應禍<lb/>
福各有隨馴烏祭墓前甘露零松枝豈惟淳風還坐使<lb/>
薄俗移我詩非為君為世陳良規<lb/>
　　　發赤城<lb/>
<pb n="KR4d0500_WYG_002-13a"/>
赤城夜来雨新漲沒馬膝曉行鶴門嶺<graphic n="KR0766" url="https://raw.githubusercontent.com/kanripo/KR-Gaiji/master/images/KR0766.png" mimeType="image/png"/>
                    <graphic n="KR0766" url="https://raw.githubusercontent.com/kanripo/KR-Gaiji/master/images/KR0766.png" mimeType="image/png"/>亂峯碧秋<lb/>
髙川原濶禾黍紛已積居人望翠華父老扶杖立牛羊<lb/>
散在野晴曦漏雲隙崖巔掛虹霓草際鳴螻蟈既忻寵<lb/>
光被復協栖遁迹行行幽興得覔句寫崖壁停立望蒼<lb/>
茫亂飛歸鳥急<lb/>
　　　同劉文原仙客坐瑞芝亭<lb/>
税駕息元圃塵思積盈襟朋遊適良晤冠葢同幽尋花<lb/>
發洞門杳鳥鳴修竹深遐觀達萬變内顧惜分隂余懐<lb/>
<pb n="KR4d0500_WYG_002-13b"/>
抱耿耿流運逝駸駸俛仰一時好悲哉葵藿心<lb/>
　　　夀萱堂二首<lb/>
階前萱草緑屋上慈烏飛慈烏啼朝陽萱草含春暉香<lb/>
浮尊中酒綵製膝下衣持夀鶴髪親年年樂無違<lb/>
萱草生堂階慈烏不逺飛吐花解忘憂返哺鳴相依豈<lb/>
惟擇地生而亦知所歸何以守此心所保終不違<lb/>
　　　題聽雪軒<lb/>
論文憶李白對酒懐謝眺如何竹牕友獨夢寒江釣明<lb/>
<pb n="KR4d0500_WYG_002-14a"/>
發望鍾山千峯玉相照<lb/>
　　　嘉樹軒為胡士則賦<lb/>
南山有佳木濯濯皆十圍瑞露沐柯葉朝陽借光輝女<lb/>
蘿既有託好鳥亦有依青青與冥冥所保終不違不違<lb/>
復不斲美玉終在璞所期嵗云晏刻作雲門樂<lb/>
　　　九月十一日鄰冦逼境倉皇南渡感賦<lb/>
鄰邑舉烽燧長驅冦南平中宵始聞警挈家遂逺行倉<lb/>
皇具舟楫所志惟弟兄初營暫渉水將謂復還城歸途<lb/>
<pb n="KR4d0500_WYG_002-14b"/>
逼烟燄戎馬亂縱横父子兩隔絶慘哉生别情慈親力<lb/>
疾起負掖同遐征飢分路人食渇飲田婦羮兒童不遑<lb/>
息踽踽昧前程為謀若不早臨難乃無營前事杳難測<lb/>
逢人空涕零存亡有至理瞬息且偷生<lb/>
　　　放鶴亭<lb/>
白鶴招不来青天飛片雲應隨紫鸞車往見三茅君雲<lb/>
上僊風過空香萬里聞<lb/>
　　　覽古<lb/>
<pb n="KR4d0500_WYG_002-15a"/>
楚國憤竒士伍奢真可憐憸人費無忌䜛間平王前䜛<lb/>
奢未及止思去二子賢賢哉子胥智乃出無忌先弟兄<lb/>
永訣别父子相棄捐貫弓向中使去就何翩翩吹簫道<lb/>
中飯脱劒江上船艱關歴他境慷慨張空拳公子不可<lb/>
説専諸能解懸退畊伏中野决䇿如轉圜二國適多釁<lb/>
五年方見宣操兵遂入郢殺氣如霏煙不得費少傅斬<lb/>
首謝厥愆徒令楚舊主乃辱吏士鞭報楚既得志謀越<lb/>
徒進言屬鏤早受賜鴟革往不還忠因怨毒發孝以忍<lb/>
<pb n="KR4d0500_WYG_002-15b"/>
詬全樹檟志弗遂夫差隨上仙悲君讀遷史今古慨悠<lb/>
然<lb/>
　　　雲巢<lb/>
巢居巢何許西山白雲是仙風過其上逺聞笙鶴至推<lb/>
户欲見之氤氳漫弱水舒可彌六合卷之膚寸耳聚散<lb/>
了無跡吾心亦如此知風既有鵲知雨亦有蟻問君君<lb/>
不言手揮白鸞尾<lb/>
　　　野鶴為述律存道賦<lb/>
<pb n="KR4d0500_WYG_002-16a"/>
九臯有元鶴故巢遼海東常為仙人駕雲上乗剛風云<lb/>
胡白鴈来城在人民空獨立振玉羽心馳寥廓中只今<lb/>
覽徳輝下與威鳳同宵警金莖露夕棲瑶樹叢回頭視<lb/>
雞鶩啄粟坐樊籠<lb/>
　　　進學齋<lb/>
昔我種嘉樹于彼南山岑風霜偃薄餘雨露灌溉深既<lb/>
脱斧斤戕復無牛羊侵寒暑相代謝萌蘖而十尋材可<lb/>
梁建章隂亦成鄧林青黄或犧尊窈妙揚瑟琴翩翩媚<lb/>
<pb n="KR4d0500_WYG_002-16b"/>
學子斯言可為箴<lb/>
</p>
<p>
</p>
  </div>
<div>
                <head>伊濵集卷三</head>
    <p>
<pb n="KR4d0500_WYG_003-1a"/>
欽定四庫全書<lb/>
　伊濵集卷三　　　　　　　元　王沂　撰<lb/>
　　五言古詩<lb/>
　　　内白齋<lb/>
動息祛百慮紛華謝羣妍静専外始定敬直内乃専悠<lb/>
悠天光發皎皎氷鑑懸反照但一室流輝昭八埏歛舒<lb/>
豈徒爾恒久貴自然如何蚩蚩者敢昧蒼蒼天紛持白<lb/>
黒辨而契内外篇荒蹊惑所入焉能探其元永懐保貞<lb/>
<pb n="KR4d0500_WYG_003-1b"/>
素橘頌乃陳言<lb/>
　　　伊闕道中鞍馬間得詩二首<lb/>
夕陽明逺村槁葉索索雨遊子隨飛鴉翩翩適何許秋<lb/>
聲不可遏歸意不可禦稾秸欲栖場甘辛早登爼偶諧<lb/>
田園娱益見風塵苦遥遥伊闕道馬跡㡬来去客愁日<lb/>
以新山貌日以古持此誰與言數徧道傍樹<lb/>
道逢薹笠叟嘆息東臯曲云有一頃豆雨荒秋草緑敢<lb/>
辭荷鋤倦但恐豆苖沒感之在無言相看淚相續<lb/>
<pb n="KR4d0500_WYG_003-2a"/>
　　　賦得擕手共行樂别嚴元<lb/>
擕手共行樂臨别重懽宴落日照離尊流雲駐歌扇折<lb/>
栁君不聞采蓮人共見離懐不自適去意苦難變望望<lb/>
澄江濵危檣語雙燕<lb/>
　　　贈羅仲矩重之金陵<lb/>
大明麗中天萬物囿臨照哲人感休運鼎鼎列清要都<lb/>
俞備八凱敭歴聨二妙亦有希世材幡然起屠釣誰同<lb/>
不賔者而敢犯譏誚濟濟鴛鴦行明明鳳凰詔文華擢<lb/>
<pb n="KR4d0500_WYG_003-2b"/>
上列機警越常調之子英俊年趨風昔長嘯筮仕司東<lb/>
湖寜親望南嶠雖成閒居賦豈免宣室召依依去南平<lb/>
杳杳向西笑要途諒特達下邑被榮耀殊勛倘可䇿于<lb/>
以答廊廟<lb/>
　　　有感<lb/>
馮婦昔一申猛虎知善搏宋均美政化境内虎先却周<lb/>
處變所脩白額首擒縛李廣莫夜歸彎弓射叢薄當其<lb/>
肆害時風生動寥廓四人異時起意氣撼山嶽操行雖<lb/>
<pb n="KR4d0500_WYG_003-3a"/>
不同天下稱去惡兵餘二三載虎跡宛如昨咆哮據當<lb/>
路白晝伺人攫南鄰魂未招西舎慘不樂耽耽莫之避<lb/>
墟里困蕭索何代無竒材古道仍不作<lb/>
　　　題胡濟川嵇康牀琴圖<lb/>
先生家何在昔住稽山隂方牀日讌息上有焦桐琴流<lb/>
目視宇宙何人知此心竒才軼同列幽思積盈襟絶交<lb/>
書固偉養性論亦深誰䜛卧龍質反使禍見侵寥寥廣<lb/>
陵散百世寜知音惜哉畫史輩不識孫登箴<lb/>
<pb n="KR4d0500_WYG_003-3b"/>
　　　留題𤣥妙宫<lb/>
仙家擁修竹境勝欣小停玉殿斷香白石門古苔青松<lb/>
月淡蒼蒼風泉逺泠泠清夢仍丹邱晏坐存廣庭于以<lb/>
浄塵慮于以朝百靈于以賦逺遊于以新宫銘<lb/>
　　　寓吉安林塘避桃林兵警感賦六首<lb/>
汛舟水東偏擇地林塘口稍紓兵革難少待旬日久時<lb/>
時候邊警佇立屢回首路逢荷蕢徒坐石䕃髙栁及時<lb/>
事畊鑿煩慮復何有不聞桃林戰昨日竄羣醜泰運未<lb/>
<pb n="KR4d0500_WYG_003-4a"/>
有期凄凉在郊藪<lb/>
秧田既已揷麥壟亦已翻林園富桑棗沼沚具蘋蘩朝<lb/>
畊暮還息啞啞相笑言昔聞異人説物外有桃源不到<lb/>
武陵境安知人世喧<lb/>
霧歛衆峰碧日暄羣木蒼翛然南軒内媚此春晝長手<lb/>
擕鉅編讀塵境悉已忘池魚迭遊泳野鳥紛迴翔物性<lb/>
各有適營營奚所望<lb/>
樹棗易為業畜萍易為魚家家重生産園沼富贏餘為<lb/>
<pb n="KR4d0500_WYG_003-4b"/>
農乃自適為士當如何賢聖去我逺躬畊還舊廬<lb/>
牧兒采樵歌歌起山谷應中懐詎有思出口但求勝雅<lb/>
頌世莫聞鄭衞人皆競睠兹音節美俯仰足清聽<lb/>
白鷺下平田平田緑秧美低徊獨拳立奄忽雙飛起周<lb/>
原風日好逺客亦戾止三茅三家邨煙塵不曽已人生<lb/>
本萍梗流寓隨所以<lb/>
　　　恒齋<lb/>
學道貴有恒為善亦如此一毫無間斷迥若天淵比栁<lb/>
<pb n="KR4d0500_WYG_003-5a"/>
也河東良藝徳傳父子槐隂䕃千畝河潤連九里是心<lb/>
擴充之奚止一鄉已昔聞陶唐風今見陶唐理<lb/>
　　　題劉憲副為蕭鵬舉寫雨竹圖<lb/>
風雨川上至秋聲滿喬林初疑鳳鸞引忽若蛟龍吟洋<lb/>
洋飛動意矯矯變化心隱晦在一壑干霄故千尋美人<lb/>
隔秋水環珮鏘璆琳清嫩毓内美孤髙蕃逺隂以兹石<lb/>
上操託爾邱中琴共保嵗寒節永言懐好音<lb/>
　　　題屈原漁父圖<lb/>
<pb n="KR4d0500_WYG_003-5b"/>
屈原水之仙妙在逺遊賦飡霞飲沆瀣所述非虚語孰<lb/>
云𦵏魚腹聊以辭漁父眷眷鄉國心靳尚終莫悟沅湘<lb/>
流不極鼔枻竟何處日暮悲風多蕭蕭滿楓樹<lb/>
　　　出城南餞羅與敬東歸<lb/>
並出城南門相送河南渡公家有嚴程况此春欲暮伐<lb/>
木下逺岑拏舟邁前路冥鴻去已盡元鳥鳴相顧關山<lb/>
路遥遥春樹隔煙霧遊子久不歸淒然望鄉故田園長<lb/>
荆棘狐兎守墳墓謬為時所稽焉敢失故歩慨念平生<lb/>
<pb n="KR4d0500_WYG_003-6a"/>
親分携重相訴浮唐紫芝老東里喬木蠧歸歟倘先理<lb/>
秋至或良晤<lb/>
　　　題李溉之白雲半間亭<lb/>
焚香坐清晝一室遺垢氛無人與争長只許白雲分白<lb/>
雲本無心遇旱或成雨膚寸已有餘半間那用許<lb/>
　　　暮春有懐<lb/>
我行長伊濵休日聊遊豫溪山足真味心跡捐外慕曰<lb/>
余弛負擔徒以鄉曲譽敢云陋微官而不事民務度宻<lb/>
<pb n="KR4d0500_WYG_003-6b"/>
意少懽人家隔煙霧髣髴雞犬鳴林深不知處川華草<lb/>
際浮空翠篁端吐挾晴花氣驕渇雨荻芽怒眷然感物<lb/>
情政爾濟勝具陟阜引瑶花渉江擷蘭杜美人遊不歸<lb/>
持此欲誰與誰與慰暌擕山川脩且阻誰與敦佳期長<lb/>
吟碧雲暮<lb/>
　　　還家<lb/>
春日逓層隂鳥鳴池上林久行忽顧返佇立懐好音幽<lb/>
花色相眩茂草翠交侵去日春尚淺歸来春已深親知<lb/>
<pb n="KR4d0500_WYG_003-7a"/>
各分散陟彼南山岑携持尊中酒誰與同獻斟亂離苦<lb/>
役役涕淚沾衣襟<lb/>
　　　悼兒<lb/>
嬌兒名阿髙皎皎玉雪質頭圓眉宇秀雙目如㸃漆憶<lb/>
昨湯餅客譽兒美無匹鷹雛精爽緊驥子神氣逸誰云<lb/>
嵗兩周熟玩而驟失吾家世業儒潛徳乆已積光大我<lb/>
門閭望汝與諸姪如人有十指孰嚙孰可惜華屋春暄<lb/>
姸朋戲相扶掖慿几檢書册挽衣覔梨栗低頭解拜客<lb/>
<pb n="KR4d0500_WYG_003-7b"/>
唾手學濡筆吾年已四十事未見一獲勤苦鉛槧餘賴<lb/>
渠將過日念汝来京師襁抱恃母力遥遥三千里拏響<lb/>
連車迹風雪之所饕負汝諒吾責坐令昨日懽今日不<lb/>
再覿杳然望東南庭草為誰碧我羡拾巢鴉風枝戢修<lb/>
翮又羡䑛犢牛濡濕喣毛澤乳母抱出門文葆空卧席<lb/>
交朋走相問欲語氣先咽神理本㝠㝠先儒言不得我<lb/>
欲訴天關靈鳳先墜翼懼老為獨夫念之若芒刺或謂<lb/>
妄當遣静思益難釋嬰孩無哭儀禮經有遺則奈何恩<lb/>
<pb n="KR4d0500_WYG_003-8a"/>
奪義苦淚滿眼黑終當䕶汝歸藏汝乃祖側琢我哭子<lb/>
詩銘之壙中石<lb/>
　　　有持靈龜貺予賦此以謝<lb/>
王子雅好卜漁人致靈龜服氣可千嵗昔以釣得之置<lb/>
之几格間顧盼生光輝答辭謝漁人龜靈爾何知兆以<lb/>
休咎著用由鑽灼施枯虚乃物化千嵗亦奚為曵尾生<lb/>
可貴留骨死更竒珎藏襲巾笥將啟決狐疑神武而不<lb/>
殺聖者乃如斯至人善觀化脱殻伏朶頤神知倘相契<lb/>
<pb n="KR4d0500_WYG_003-8b"/>
試以此道推<lb/>
　　　題雲林圖<lb/>
浮雲如游塵倐起蔽白日何如兹山中聚散了無迹豈<lb/>
無學仙子只許猨鳥識結巢青松頂掃葉煑白石<lb/>
　　　送玉峯長老四首<lb/>
俗士如磨牛欲去鼻已穿豈知世外人来往雲飄然玉<lb/>
峯叢林秀眼碧眉㡬煙<lb/>
不作贊公色早叅雲門禪是身無建立捨䇿因衆縁築<lb/>
<pb n="KR4d0500_WYG_003-9a"/>
垣聽魑魅施食来烏鳶<lb/>
出家英特事脱屣弊惡纒把茅折脚鐺可過三十年我<lb/>
本積精練夙記維摩篇<lb/>
中間一念差坐受衆目憐稽首西方仙可念未可捐借<lb/>
師卓錫泉湔我綺語愆<lb/>
　　　題龍氏樂善堂<lb/>
余愛淵明詩匪善奚以敦誰云甘泉谷中有至樂存龍<lb/>
氏世簮組磊落多璵璠築堂種嘉木叢隂庇其根惡禽<lb/>
<pb n="KR4d0500_WYG_003-9b"/>
不敢棲好鳥時飛翻清琴横我床濁酒盈我尊願言懐<lb/>
静者時復扣衡門<lb/>
　　　題胡士則善餘堂<lb/>
為善古云樂孰計慶有餘譬彼種嘉木嵗晚隂扶踈宦<lb/>
者矜巧智農者争膏腴鋭以身易物作計良區區番陽<lb/>
有遺老築室愜所圖蒼蒼華蘂峯鬰鬰杉松株兄弟相<lb/>
塤箎兒孫亦詩書豈惟澤其家而亦浹里閭因之謝林<lb/>
壑吾欲卜鄰居<lb/>
<pb n="KR4d0500_WYG_003-10a"/>
　　　宿濵民家<lb/>
晨發伊山陽暮休清汝湄二三田舎翁勞我鞍馬疲秋<lb/>
髙天雨霜刈穫此其時所從吏卒多溷汝父老為我来<lb/>
佐山邑三年何所施相看愧竊食頳汗難為辭夜闌接<lb/>
軟語青燈耿茅茨願同南溪社敢望桐鄉祠<lb/>
　　　隱賦贈胡道翁<lb/>
避地如避世入山思最深營營許史輩孰是巢由心落<lb/>
落泉石間而多松桂林結宇審容膝攬秀豁開襟娟娟<lb/>
<pb n="KR4d0500_WYG_003-10b"/>
青蘿逕粲粲緑綺琴一彈箕子操再鼔重華音張目視<lb/>
八極矢心發孤吟落日小山桂清風首陽岑薪歌發延<lb/>
瀨過耳何駸駸鳳吹聞洛浦遺響入雲沉自餘嗜接武<lb/>
焉得齒諸任慨兹芝蘭契重接枌榆隂少日志萬里揚<lb/>
名綴纓簮暮齡事一壑貴徳比璆琳山居可相屬㕓隱<lb/>
𣺌難尋俛仰各遂志浮沉良足箴申歌示相好重比雙<lb/>
南金<lb/>
　　　謁荆叔麟墓<lb/>
<pb n="KR4d0500_WYG_003-11a"/>
蒼蒼登古原舉杯酹詩翁筆端千丈虹埋沒三尺封偃<lb/>
蹇萬籜龍强項氷雪中詩翁不可見直節與之同<lb/>
　　　遊靈山尋沙監邑隱所<lb/>
往日嘗馳驅方春乍游衍行吟過隙駒去䇿尋山蹇梵<lb/>
刹夙未名髙僧迹初展猿枝積藤蔓獅石徧苔蘚攬秀<lb/>
詠獨竒臨流思何淺逃禪得名宦避亂棄軒冕濤回百<lb/>
川峻路畏九折險後發復遲回烟雲陟層巘<lb/>
　　　題逺洲春曉圖<lb/>
<pb n="KR4d0500_WYG_003-11b"/>
溪流隔茅屋相去能㡬許欲採幽谷蘭扁舟下春渚岸<lb/>
花綴衣襟水鳥驚笑語偶然諧真賞山翠欲成雨<lb/>
　　　感春四首<lb/>
離離園中花曖曖空中雲匆匆南流景悠悠百年身美<lb/>
人遊不歸草色日以新朱絃斷白雲綺席凝芳塵魯門<lb/>
墮戢翼河津曝窮鱗人生能㡬何為樂當及辰已矣勿<lb/>
復陳相思秋復春<lb/>
佳人在空谷幽蘭春自緑静觀聲利場陽熖奔渇鹿惟<lb/>
<pb n="KR4d0500_WYG_003-12a"/>
有無心子抱琴媚幽獨揮絃送歸鴻一寄千里目<lb/>
徘徊崆峒巔還顧望北邙邱墓何纍纍春風緑茫茫坐<lb/>
令英雄人飲恨遥相望榮名安所之萬代同悲傷所以<lb/>
廣成子乘雲去翺翔<lb/>
樵隱同在山所以在則異昭昭孔明子遺語有深意清<lb/>
風洒賁渾千載凛生氣黄鶴望不来白雲老天際<lb/>
　　　天心水靣<lb/>
渟泓常滿杯深静若無力風起欲成文月来同一色飛<lb/>
<pb n="KR4d0500_WYG_003-12b"/>
簷倒影動觸砌輕波泐疑有謫仙人騎鯨在亭側<lb/>
　　　新樂道中<lb/>
朝馳新樂驛暮走邯鄲道野水囓荒墳偃禾雜秋草傳<lb/>
云有飛雹着物物皆槁坐令原野間勢若磕逢掃離離<lb/>
逃亡屋板扉沒流潦豈無勸農吏但言禾黍好老農鎌<lb/>
滯穂哀哀哭蒼昊<lb/>
　　　望南屏山同吕仲鉉仲實作<lb/>
游目南屏山逍遥税塵鞅清谿亂流渉疊巘縁雲上輝<lb/>
<pb n="KR4d0500_WYG_003-13a"/>
輝瀑泉落隱隱天籟響荒途理通塞虚室静𢎞敞中有<lb/>
飡霞人長作御風想不乗緱嶺鶴還顧漁郎舫芝草甘<lb/>
若飴雕胡大盈掌雖為頽齡駐亦忌流光往永懐山中<lb/>
遊觀化歴清賞<lb/>
　　七言古詩<lb/>
　　　看山抵玉笥山下遇雨不能歸淹留信宿偶成<lb/>
　　　長句<lb/>
秦山㡬千仞翠入蓬莱城城中望山色明暗分隂晴老<lb/>
<pb n="KR4d0500_WYG_003-13b"/>
夫散䇿山前路為愛看雲不歸去仰看驚怪鷺飛來回<lb/>
頭或見雲生處崦中孤起如炊煙乗風騰上蒼崖巔崖<lb/>
巔宿雲喜迎接横空一幅兠羅綿天風吹散銀千縷淡<lb/>
處是煙濃是雨雲師物怒不肯回露出峯頭尺来許一<lb/>
雨三日溪水肥老夫欲歸不成歸雲師知我慘不樂故<lb/>
出小譎相娱嬉老夫作詩一笑領舉袖収雲散空迥倚<lb/>
松絶叫山下人仰看雲峯起山頂<lb/>
　　　賣馬吟<lb/>
<pb n="KR4d0500_WYG_003-14a"/>
馮先生貧惟一劒我今雖貧猶一馬聊同起廢病顙駒<lb/>
敢向人前索髙價眉山太史作新年賣却老驄為酒錢<lb/>
香山居士鬢欲絲始知鬻駱放楊枝我不學遊俠誇年<lb/>
少臂蒼挾彈章臺道又不能雄豪如二生千金騕<graphic n="KR1153" url="https://raw.githubusercontent.com/kanripo/KR-Gaiji/master/images/KR1153.png" mimeType="image/png"/>換<lb/>
輕盈驥傳稱徳雖云好終日芻粱未嘗飽不須戀廐動<lb/>
哀鳴㑹見錦韉金絡腦家傳清與白千駟非所求要将<lb/>
好消息寛我庭闈憂青鞋黄帽雖吾有可奈嘗從大夫<lb/>
後明朝欵段駕雞栖疾惡猶如朱伯厚<lb/>
<pb n="KR4d0500_WYG_003-14b"/>
　　　白泉歌<lb/>
白泉之流白如雪白雪連峯幻銀闕浮邱仙子太華来<lb/>
頭戴星冠手持節一過西岩數百年靈芝五色何鮮鮮<lb/>
山中閲世已陳迹世上聞名不識仙浮雲欝秀常五彩<lb/>
碧落空歌乆相待㡬欲縁崖采茯苓長嘯臨風望滄海<lb/>
海中遥挹安期生六鰲戴山休逺行風塵十載散空濶<lb/>
宇宙再新開太平太平人物世希有我欲看山待重九<lb/>
諸子重携緑綺琴三仙共酌黄花酒漁樵徑路草荒荒<lb/>
<pb n="KR4d0500_WYG_003-15a"/>
回首煙霞接混茫交游歘散塵縁重節序空酬興味長<lb/>
因招白泉雪更望白泉嶺别日吹簫駕鹤軿知是王喬<lb/>
到仙境<lb/>
　　　寒食行次進士呉莘樂韻<lb/>
百花㝠濛媚初日萬户烟消記寒食陌頭楊栁青摇摇<lb/>
栁底佳人雙翠翹春醪盈樽肉盈爼淚落飄風濕新土<lb/>
逺人無家望鄉拜慟哭松根憶前代磨牙豺虎亂交衢<lb/>
縱有音書倩誰帯可憐戰骨成邱墟不獨若敖悲飯盂<lb/>
<pb n="KR4d0500_WYG_003-15b"/>
白楊無根附春草作底英雄是中老杜鵑啼血獨魂斷<lb/>
感此凄凉夜中飯明年寒食望關山滿路山花君早還<lb/>
　　　送祝平逺<lb/>
江城四月風雨夕聞説河流髙數尺故人官舫伴春歸<lb/>
解印初辭浯溪驛顧我南園萬竹林卜居未遂忽分襟<lb/>
曉山猶似来時好春水何如别意深别離苦多歡㑹少<lb/>
把酒聽歌思深杳外郡掄材紫詔頻要途䇿足青雲繞<lb/>
楊栁吹花媚錦衣滕王閣下弄晴暉懸知皷棹東流去<lb/>
<pb n="KR4d0500_WYG_003-16a"/>
故舊遥瞻彩鷁飛<lb/>
　　　戰城南餞友人從師西征<lb/>
心惆悵望重城城之南屯甲兵背河赴敵星火急走馬<lb/>
略陣煙雲生戰城南列飛將操戈矛脱弓韔生擒賊酋<lb/>
馬上歸壯士鳴鞭兩相向中有一人氷雪顔遥隨主將<lb/>
馳入關妖星如雨墮地殷殺氣上逐孤雲閒息民按節<lb/>
勞險艱鐫功勒石磐龍山紫薇花開掖垣裏黄麻詔出<lb/>
彤墀間城南班師君早還<lb/>
<pb n="KR4d0500_WYG_003-16b"/>
　　　濠梁小立同宋有庸賦<lb/>
春城粉堞連營壘濠上東風發羣卉科斗元精細滿池<lb/>
茨菇緑苖低出水别来容易見春歸聨斾行吟踏落暉<lb/>
尋常百姓今誰在栁外年年雙燕飛<lb/>
　　　遊靈泉寺寺僧談其祖師善寛伏虎事求詩走<lb/>
　　　筆以贈<lb/>
山深欲無路木杪浮紺宇靈泉引青竹聲亂落花雨至<lb/>
人晏坐處戒刀伏龍虎馬駒獨何疑山鬼敢予侮我生<lb/>
<pb n="KR4d0500_WYG_003-17a"/>
局促隨塵網每到寛閒聊偃仰但得螺螄吞大像㑹見<lb/>
溈山居百丈<lb/>
　　　畵眉池<lb/>
趙宫昔日嬋娟子玉貌仙姿雪相似黛螺畵出逺山色<lb/>
欲照清流嬌不起折釵玉燕塵半洗依稀尚見承恩字<lb/>
荒池私蛙鳴鼔吹官栁莫妬蛾眉細<lb/>
</p>
<p>
</p>
  </div>
<div>
                <head>伊濱集卷四</head>
    <p>
<pb n="KR4d0500_WYG_004-1a"/>
欽定四庫全書<lb/>
　伊濱集卷四　　　　　　　元　王沂　撰<lb/>
　　七言古詩<lb/>
　　　陽春曲<lb/>
楊花濛濛海波白十里香風飄紫陌流蘇寶幰金陸離<lb/>
漢家帝子朝天歸蒲萄重錦新勅賜蓬萊宫中緑衣使<lb/>
道傍縮首觀且避蹀躞玉鞭光照地大隄緑樹啼嬌鴉<lb/>
知是平陽公主家回首畫橋芳草暮蝴蝶不隨春色去<lb/>
<pb n="KR4d0500_WYG_004-1b"/>
　　　楊花宛轉曲<lb/>
妾乘碧油車郎乘青絲騎相逢狹斜道楊柳著花未遲<lb/>
遲度紺幰稍稍逐蘭珮宛轉結深情葳蕤含密意游絲<lb/>
絆得陽春暉乳燕銜將何處歸翡翠輕裙承不著寶環<lb/>
纎手捧還飛合歡金縷結未已馬啼聲斷鳴珂里鳴珂<lb/>
芳草緑離離楊花依舊逐游絲游絲掛在空虛裏莫道<lb/>
春心無所似<lb/>
　　　杜翁八十歲<lb/>
<pb n="KR4d0500_WYG_004-2a"/>
陽曲杜翁八十年雙瞳㸃漆眉紫烟鹿皮裁裘鳩刻杖<lb/>
見者疑是商山仙問翁康强何以然年未五十嗜欲捐<lb/>
養生有道不鍊鈆安心有法不坐禪清時夀域開無邊<lb/>
承家有子才且賢諸孫亦復相後先斑衣竹馬來翩翩<lb/>
長軒奥室羅芳鮮自適其適全其天更知守一歲且千<lb/>
此語不信莊生傳<lb/>
　　　題竹溪<lb/>
山家有田不種玉長林橫陳萬修竹紅塵千丈定不到<lb/>
<pb n="KR4d0500_WYG_004-2b"/>
秀色一川差可掬山人獨立清若鵠時聴溪流響琴筑<lb/>
豈無摩詰畫輞川亦有昌黎序盤谷林泉真樂自有餘<lb/>
塵世虛名顧何足他年拄杖我敲門煮笋堆盤釀新熟<lb/>
　　　送蕭性淵縣尉<lb/>
蕭郎本是將家子部曲當年散如水錦囊故物有焦尾<lb/>
蕭也與之共生死北上彈琴峽中道寫出流泉言語好<lb/>
龍沙萬里躍馬歸青袍風吹白于草江頭鴈落春蕪碧<lb/>
小試腰間大鳴鏑酒酣夢著塞垣事雪擁穹廬深一尺<lb/>
<pb n="KR4d0500_WYG_004-3a"/>
只今人物方渺然英豪誰識郭通泉袖中正有霜鐘摻<lb/>
天上應傳寶劒篇<lb/>
　　　題郭熙山水<lb/>
不知造化初此山誰開坼峯隠羣山深路盤兩岸窄始<lb/>
信郭熙手力與造化敵巒溪淋漓潘谷墨妙處不減營<lb/>
邱筆愁雲慘澹萬里凝陰壑闌干千丈氷杖笻荷擔者<lb/>
誰子袖擁兩耳如寒蠅雪深芒屩迹易滅前溪渡頭鳥<lb/>
飛絶人生胡為不自逸歲晚﨑嶇行作客剡曲拏舟興<lb/>
<pb n="KR4d0500_WYG_004-3b"/>
盡還灞橋騎驢肩聳山書生骨相例寒餓留得虛名傳<lb/>
世間<lb/>
　　　襄城道中偶雪<lb/>
黃雲壓野撥不開天寒日暮胡為來我前雪片大如手<lb/>
我後槁木鳴相挨地爐圍處燒榾柮灰中笑指蹲鴟熟<lb/>
田家自有老瓦盆不管北風寒刮骨金狨覆鞍雪不濕<lb/>
三尺角弓鳴霹靂歸來馬上懸雙狼不管氷髭珠的皪<lb/>
人生適意雖不同鵬鷃逍遥天地中不似襄城城下雪<lb/>
<pb n="KR4d0500_WYG_004-4a"/>
一段清愁愁殺客<lb/>
　　　苦雪吟<lb/>
東風獵獵奪花魄陵轢陽和强飛雪過時舞態自婆娑<lb/>
入夜寒聲轉清絶糢糊物象偶爾同炫晃晨昏才一瞥<lb/>
饑鳶失肉生欲癡驚犬穿籬吠如噎君不見酒闌歌斷<lb/>
五侯家春光融融面生纈瓦溝急霰珠走盤海犀鎮幃<lb/>
風不揭又不見擁門三尺袁安宅破壁虛窓飛亂屑豆<lb/>
稭灰紅明復滅僵卧渾忘食似鐵<lb/>
<pb n="KR4d0500_WYG_004-4b"/>
　　　題溪山風雨圖<lb/>
今年西遊出寶鷄羣峰迎人高復低秦山森列古環玦<lb/>
渭水摩蕩青玻瓈前林慘淡風雨急元氣淋漓收不得<lb/>
淙流浩浩懸縞素山澗層層失紅碧回瞻縹緲烟霧中<lb/>
飛樓嶢榭如爭雄若非祈年槖泉觀定是五柞長楊宫<lb/>
獰飈掣盖嗟行旅苔磴欹滑畏如鼠欲將筆力狀竒絶<lb/>
只恐山靈驚妙語歸來京洛厭風塵開卷洒然醒我神<lb/>
澄懷寂聴追所歴竟欲濯纓溪水津南朝君臣歌玉樹<lb/>
<pb n="KR4d0500_WYG_004-5a"/>
畫工筆諌昏莫悟江風掇屋醉不知珍重山人詠漁父<lb/>
　　　為施淳民題臨本郭熙山水歌<lb/>
崇寧一片郭熙山淪落人間感流轉毫分隠顯别清姸<lb/>
千疊峰巒坐中見葱籠雲樹只重重世間春風幾度逢<lb/>
怪石常存犇壑勢幽泉微露出山蹤縁竒挹勝茅亭小<lb/>
亭下清江自縈繞諸峰斬絶出陂陀夭矯蒼松立塵表<lb/>
百尺絲綸一釣舟石闌斜對路悠悠山色自多朝暮趣<lb/>
江流不盡古今愁郭家名筆誰摹寫鄒氏山房絶瀟洒<lb/>
<pb n="KR4d0500_WYG_004-5b"/>
臨流㸃綴入精微意態神情豈其亞施君之筆良足稱<lb/>
畫樓粉壁時相親長歌一曲丹青引莫道今人愧古人<lb/>
　　　送陳舜咨<lb/>
北風吹雪山欲奔擁裘生馬愁鳶蹲觸寒歴險來特特<lb/>
杯酒談笑回春温我方學道畏壘北晏坐已入不二門<lb/>
築垣昔曽聴山鬼灑筆今解憎王孫丈夫事業抗浮雲<lb/>
紛華剥落真實存長松老矣更添節甘井汲多終不渾<lb/>
恨君不識謫仙人恨我不識岑徵君鳴臯山前一相見<lb/>
<pb n="KR4d0500_WYG_004-6a"/>
詩愁又滿梅花村<lb/>
　　　雪後遊陸渾山宿鳴臯寺感事<lb/>
窮山作吏聊隨世為愛伊濱可人意田間野水弄明滅<lb/>
木末晚山橫紫翠陸渾坡口天下稀閬州城南之所愧<lb/>
折葦風生鴈雙起平沙雪淨鳬翁睡我本江湖釣竿手<lb/>
漁子蘆人不湏避紫芝眉宇無復見持正文章誰得記<lb/>
生前偶落山林牢身後不同金石碎山川難得人更難<lb/>
勝槩名流今兩致千載那知我亦來登高不墮羊公淚<lb/>
<pb n="KR4d0500_WYG_004-6b"/>
身似轉蓬安税駕事如嚼蠟都忘味長疑安石恐不免<lb/>
何似孫郎遂初志日暮招提陳薄飯夜闌禪榻成良寐<lb/>
不將妙語記曽遊只恐山靈厭人至<lb/>
　　　戲詠南山土風<lb/>
羣山奔騰南相望萬馬同秣爭低昂危途中盤杳一髪<lb/>
俯視欲作寒蠅僵澗流初疑蒼兕吼烟起忽作青蛟翔<lb/>
峽空僅容孤鶴度川衍或可千人藏桃源之山隔塵世<lb/>
菊潭之泉多夀康茅茨日暮照空翠竹牖天寒摇水光<lb/>
<pb n="KR4d0500_WYG_004-7a"/>
驅驢木杪販麻客挾矢林間圍獵郎地爐堆獸熾石炭<lb/>
瓦鼎號蚓烹芸桑村醪未温和鹿血餅餌半熟分熊肪<lb/>
登高放目不可制長劍耿耿倚大荒大荒物皆得所託<lb/>
我胡為乎獨遑遑膠膠擾擾浪自苦物外日月來不忙<lb/>
伊靈丐我一片石他年刻此囚山章<lb/>
　　　大風<lb/>
東君染花滿春國飛㢘妬春奪花魄黃塵瀟瀟暗白日<lb/>
天為花愁救不得大川揚波氷柱立羣鴉驚呼半空黒<lb/>
<pb n="KR4d0500_WYG_004-7b"/>
長紅小白一掃空乞與游絲數千尺<lb/>
　　　秋風吟<lb/>
征鴻歴歴明秋序逺客翩翩適何許馬頭黃葉落四五<lb/>
回首青山欲飛舞登高障袂望所思思君不異瓊樹枝<lb/>
江南王孫歸不歸羅衣不柰西風吹<lb/>
　　　題青山白雲圖<lb/>
青山偃蹇幾今古時出白雲相媚嫵嵓紅澗緑紛變滅<lb/>
川靄林霏雜吞吐道人昔卧山中雲歲晚去作人間雨<lb/>
<pb n="KR4d0500_WYG_004-8a"/>
紫薇華發春晝閒思逐芝田鸞鶴侣<lb/>
　　　題醉客圖<lb/>
生不願為鄭廣文亦不願學灌將軍斫頭何用知程李<lb/>
擊節空歌有鬼神願從圖畫四君子日日杯中尋妙理<lb/>
倒冠傲兀亦不惡奮袖低昂聊復爾美人行酒爾莫催<lb/>
而我肯顧尚書期碧梧影倒黃金罍身世悠悠兩不知<lb/>
　　　玉印歌<lb/>
茂陵石馬寒嘶風神光貫月如長虹偶同玉碗出人世<lb/>
<pb n="KR4d0500_WYG_004-8b"/>
蟲篆螭盤能爾工將軍漢庭功第一至今姓名昭白日<lb/>
摩娑欲刓三歎息人夀安得如金石<lb/>
　　　題牧馬圖<lb/>
一馬色若霜前草逸氣欲無千里道一馬不受青絲掣<lb/>
黑雲滿身四蹄雪二馬欲並意態閒石壺瀉水清潺湲<lb/>
三馬同秣性各適齕聲洶若江聲寒就中一騘精爽𦂳<lb/>
肉<g n="騣-凶+_鬯-匕">]□</g>碨磊蒲萄錦龍媒豈獨照夜白赤驃青驪皆絶品<lb/>
長髯奚官相顧語檢校羣牧新開府温涼宜適調御工<lb/>
<pb n="KR4d0500_WYG_004-9a"/>
早晚東封禪梁父蒺藜沙苑秋復春得見畫圖猶竦神<lb/>
只今豈無騕褭與麒麟嗚呼空老駑駘羣<lb/>
　　　題真妃玉笛圖<lb/>
開元垂拱治無為朝退華清日晏時傳詔梨園停百戲<lb/>
親調玉笛教真妃雲鬟綽約蛾眉小怙寵矜恩氣浮杳<lb/>
一曲清平樂府詞宛轉遺音動天表芍藥輕風拂御筵<lb/>
無人催喚李龜年紫鳳低徊雙闕下綵雲繚繞百花前<lb/>
當時行樂深宫秘萬歲千秋不相棄今日人間看畫圖<lb/>
<pb n="KR4d0500_WYG_004-9b"/>
闗河風雨鴈相呼<lb/>
　　　題張生蘭谷圖<lb/>
山人昔隠溪一曲紫蘭猗猗滿幽谷山人今遊冠葢場<lb/>
不采而佩蘭何傷黃塵急流烏帽底故山朝朝白雲起<lb/>
有時洗手對桐君坐覺秋芳清在指秋芳擬欲贈同心<lb/>
日暮徘徊幽思深披圖武夷忽在眼櫂歌激冽動長林<lb/>
　　　和賈參議題松風海月圖<lb/>
道人墨㵼金壺汁老㕙怒奮蒼髯吸坐令高堂之素壁<lb/>
<pb n="KR4d0500_WYG_004-10a"/>
滿耳松聲水聲急龍宫採詩作步虛素娥起舞波神立<lb/>
鈞天廣樂奏未終含毫欲下鮫綃濕<lb/>
　　　食筍<lb/>
野人餉客無長物只辦行厨入脩竹眼明初識玉嬰兒<lb/>
胷中㑹著篔簹谷我昔老禪同一龕玉版宗風曽飽參<lb/>
苜蓿盤中重相見洛西風味如江南同谷饑寒杜少陵<lb/>
五溪放逐高將軍山寒黃精不堪劚地暖野薺空如雲<lb/>
我今流落心不動一笑聊呼麴生共果然口腹能累人<lb/>
<pb n="KR4d0500_WYG_004-10b"/>
夜來忽作西湖夢<lb/>
　　　過古陵<lb/>
古陵纍纍隠復見春草平鋪緑初遍高原日落風欲旋<lb/>
金蠺自眠飛玉燕路人指是唐家陵石馬欲走牽寒藤<lb/>
牧兒朝來掘夜䑕山鬼夜半偷漁燈道旁荒墳誰氏子<lb/>
寒食年年來掛紙清渭東流未云已卻憐麥飯寒泉水<lb/>
　　　題山水圖<lb/>
山邪雲邪低復高勢若鉅海翻波濤石林寶帳隠靈宇<lb/>
<pb n="KR4d0500_WYG_004-11a"/>
石磴黃帽雲霜袍落花香澗引猿飲長松流風驚鶴夢<lb/>
煙霞彷彿仇池山制度依約桃源洞鴨頭漲緑環亭臯<lb/>
似聴鷄犬相鳴號畸人朝挂牛角帙釣叟暮移魚尾舠<lb/>
不知世間有此境便欲歸耕田二頃青門學種故侯瓜<lb/>
丹巘欲裁董仙杏三年博士冗不治壁水泠泠明鬢絲<lb/>
塵埃老我薊門道山中日日生瑤草<lb/>
　　　茂陵<lb/>
玉堦苔生履聲絶桂苑芳銷宫漏咽君王起望集仙臺<lb/>
<pb n="KR4d0500_WYG_004-11b"/>
方士靈香海上來九華帳深蘭燭冷是邪非邪影非影<lb/>
含毫抽思賦難工坐聴梧桐落金井茂陵松柏陰連空<lb/>
蕭蕭石馬寒嘶風青禽消息天上斷玉輦歡遊泉下同<lb/>
春草凄凄秋復歇金鳬影沉銀沼竭空餘海燕蒲萄鏡<lb/>
夜夜神光射明月<lb/>
　　　過魯山别賈尹公溥<lb/>
南陽之道何盤紆西風老樹鳴相呼魯山之山觧娱客<lb/>
松聲尚作于蔿于行人十有八九癭女寛裁襟男濶領<lb/>
<pb n="KR4d0500_WYG_004-12a"/>
驚聞老芋登客盤喜見紅薑供煮餅紫芝騎鯨去不返<lb/>
琴臺蕭條白日晚小留我欲弔前賢為報吟鞭不湏挽<lb/>
　　　𤣥巖石硯為柴舜元憲僉賦<lb/>
漢江有竒石磊落太古色淘沙相薄蝕歲久露巖穴幸<lb/>
免女媧手錬之補天裂不逢卧龍公取補八陣缺江妃<lb/>
水仙不敢惜夜夜黒雲蔽明月江頭繡衣使偶見喜且<lb/>
驚繡衣昔草子雲經置之几案錫嘉名坐令書幌間縹<lb/>
緲烟霧生願君結交如此石味如元酒與太羮<lb/>
<pb n="KR4d0500_WYG_004-12b"/>
　　　遊徳亭宫訪真人周翛然故隠壬辰間兵動居<lb/>
　　　民多避地山間虎為害周拘囚之民遂安堵山<lb/>
　　　中有飲虎盆尚存<lb/>
黑山之山天下雄高崖巨壁摩青空至人昔此巢雲松<lb/>
獨立世外揚元風霧雰暗山兵亂起錦服霜矛雜蜂蟻<lb/>
丁男失耒女兒啼連邨頃刻無全理居民若有所見然<lb/>
移家盡入桃花源誰知山祗大失職猛虎山前搏人食<lb/>
吾師哀民祓不祥笑談約束如驅羊一朝仙去若雞犬<lb/>
<pb n="KR4d0500_WYG_004-13a"/>
空有爪痕留石牀我因王事事幽討白雲猶封鍊丹竈<lb/>
千秋鶴馭望不來天寒日暮山更好<lb/>
　　　贈答海都督<lb/>
安西健兒速如鬼萬騎飲乾菊潭水羡君談笑淨妖氛<lb/>
幕上啼鴉報空壘南陽老父如雲屯豐碑深刻昭竒勲<lb/>
青史先書段太尉城都不數花將軍<lb/>
　　　過獨石廟<lb/>
落星何年化為石羣峰不敢爭長雄蒼蘚鱗皴動古色<lb/>
<pb n="KR4d0500_WYG_004-13b"/>
荒祠慘澹來陰風鶴馭朝廻仙子駕鮫綃夜織馮夷宫<lb/>
憑誰喚取昭華管吹入逺烟空翠中<lb/>
　　　射鵰圖<lb/>
元旌獵獵摇清秋將軍醉擁烏貂裘雙飛㸃破暮天碧<lb/>
彎弓欲射仍遲留奔星一發馬前墮驚看玉爪黃金眸<lb/>
歸來快飲軟臂酒呼鷹却笑劉荆州<lb/>
　　　桃源圖<lb/>
祖龍蕩覆蓬萊池仙人不誦祈招詩武陵自有建徳國<lb/>
<pb n="KR4d0500_WYG_004-14a"/>
桃花只恐秦皇知春風幾見花成實老幼熙熙不相失<lb/>
人間安得盡花間環海一家歌帝力長溪錦浪翻晴空<lb/>
丹崖翠壁烟濛濛正朔誰知晉朝厯衣冠尚有秦人風<lb/>
重華杳杳瀟湘浦虎踞鯨呿天下主千秋無復問主人<lb/>
青山盤盤自今古<lb/>
　　　赤壁圖<lb/>
玉堂仙人雪堂客夜汎扁舟遊赤壁世人欲殺了不知<lb/>
卧聴中流風月笛清都採詩鶴駕過江妃起舞襪凌波<lb/>
<pb n="KR4d0500_WYG_004-14b"/>
向來哀樂真夢幻舉酒屬客君當歌千年曹暪等螻蟻<lb/>
一為周郎酹江水江水悠悠萬古流坡翁時復騎鯨遊<lb/>
　　　題風漪亭<lb/>
風漪亭前何所有下蔭菰蒲上榆柳魚龍鼓瑟清夜聴<lb/>
鸞鶴焚香來白晝吟詩往往逢木客拏艇時時過溪友<lb/>
栽桃未用悲歲換種杏政湏煩虎守烟嵐滃欝沾几席<lb/>
琴筑鏘鳴奏軒牖知魚濠上果何樂抱甕漢陰天所夀<lb/>
何當郎山山下生濯足清流搔白首<lb/>
<pb n="KR4d0500_WYG_004-15a"/>
　　　題草蟲圖<lb/>
老蟾睥睨登月窟爬沙脚手軟無骨遊峰官府亦偶耳<lb/>
朝暮兩衙自倉卒小蝸之涎不滿殻升高胡為怒雙角<lb/>
飛來胡蝶占春風彷彿莊生夢中樂牽牛欲飲河之滸<lb/>
螽斯子孫乃如許眼前萬物總生意我欲抛書為老圃<lb/>
　　　題畫馬圖<lb/>
圉人攬衣行且顧驊騮掣韁痒摩樹長松歲晚褪龍鱗<lb/>
種蘭當門思古語<lb/>
<pb n="KR4d0500_WYG_004-15b"/>
　　　洛士張起宗緱山陳公之甥也善畫馬過余求<lb/>
　　　詩書此以贈<lb/>
逺遊翩翩何所適老鷹叫霜伊水白滿衣黃葉驢背客<lb/>
袖有龍眠天馬筆君家汲直天下竒渥洼原本麒麟兒<lb/>
歸掃緱山讀書舍九原韓幹非吾師<lb/>
　　　一百五日行<lb/>
一百五日春晝遲伊濱人家烟火微相逢十九癭纍纍<lb/>
見慣何曽羞掩衣東風吹草緑如洗舊墳新塚皆相似<lb/>
<pb n="KR4d0500_WYG_004-16a"/>
牧兒驅羊下邱隴知有人家來裂紙紙錢那得到黃泉<lb/>
老鴉結巢高樹顛死生常事夢一覺何用服藥求神仙<lb/>
青衫司馬不湏泣共藉梨花作寒食三家邨市醉爭席<lb/>
兩鬢塵埃人不識<lb/>
</p>
<p>
</p>
  </div>
<div>
                <head>伊濱集卷五</head>
    <p>
<pb n="KR4d0500_WYG_005-1a"/>
欽定四庫全書<lb/>
　伊濱集卷五　　　　　　　元　王沂　撰<lb/>
　　七言古詩<lb/>
　　　妬女祠<lb/>
闗頭妬女祠古屋高亭亭靚粧袨服過其下往往霹靂<lb/>
來青㝠翠鬟巒隠隠玉佩泉泠泠曉月吐粧鏡晚風羅<lb/>
畫屏與誰同躡鳳凰去玉宇瑤堦常不扃人間歲月如<lb/>
流電迴頭試望昭陽殿爭妍固寵幾多時飛燕婕妤俱<lb/>
<pb n="KR4d0500_WYG_005-1b"/>
不見<lb/>
　　　題趙子昂畫馬<lb/>
龍媒來自月窟西誰其牽者虬髯奚雙瞳紫熖竹批耳<lb/>
一團黑雲錐卓蹄吳興學士畫無比筆迹逺過龍眠李<lb/>
雄姿不受絡頭絲滿紙蕭蕭朔風起公今騎鯨去滅没<lb/>
世上有誰憐駿骨安得幽并豪俠相往還短衣射獵藍<lb/>
田山<lb/>
　　　月堂為賀醫賦<lb/>
<pb n="KR4d0500_WYG_005-2a"/>
賀生早飲上池水心如秋空絶塵滓紫葢峰南結屋居<lb/>
囊中探丸起人死長安市上識韓康宴坐歸來月滿堂<lb/>
江上誰能聴瑶瑟山中應許得金漿<lb/>
　　　雞嘆<lb/>
清晨有雞步庭除朱冠蒼距秀尾舒投粟不啄鳴向余<lb/>
豈欲臆對如鵩乎我生羽族五徳俱風兩如晦而不渝<lb/>
警君貪眠旦讀書胡為以我充庖厨我生曽不餓鴟如<lb/>
奪攘不愧為人驅填腸滿嗉誇自呼摩空唐突羲和烏<lb/>
<pb n="KR4d0500_WYG_005-2b"/>
彼不彈射我是圖我獨何辜君何愚<lb/>
　　　題劉彦昭杏林春曉圖<lb/>
閒看杏林蔓柯條毎到春晴花最嬌彩雲終日净如拭<lb/>
綘雪有時吹未銷檢方清潤浮書庋接席繁陰落酒瓢<lb/>
舊遊回首已十載杏實纍纍湏見招<lb/>
　　　沔陽驛<lb/>
山廻江轉流百折山翠蕩摩江色凈羣飛野燕低掠水<lb/>
獨立晴鷗閒顧影居人十九癭纍纍見客何曽羞掩領<lb/>
<pb n="KR4d0500_WYG_005-3a"/>
鄉音巴蜀雜咸秦而我聞之不能省<lb/>
　　　送武秀才還湖廣<lb/>
衡岳之峰七十二祝融特起摩青𡨕連巒叠嶂妬竒秀<lb/>
盤屈怒作蛟蛇形嘘雲吐霧埋不得空翠飛飛落洞庭<lb/>
武生家居洞庭上湖水為沼山為屏橘洲種樹等千户<lb/>
石皷讀書窮六經焚香白晝鸞鶴下鼓瑟清夜魚龍聴<lb/>
一朝結束催客丁思與衆人朝滄溟含毫擬獻上林賦<lb/>
置醴亦厭侯門鯖東華塵土紅撲㡌夢寐汀洲蘭芷馨<lb/>
<pb n="KR4d0500_WYG_005-3b"/>
腐儒老眼千年青遥看南極老人星安得酒舫載酒行<lb/>
長與酒徒共醉醒<lb/>
　　　車轔轔<lb/>
車轔轔易水濱恩澤侯竄南州南州迢迢千里道雄虺<lb/>
呼風摇毒草朝盤蜜蝍暮鵂鶹瘴霧著人人易老昔<lb/>
日朱門炙手熱金紫童僕姬姜妾烹羊炮羔易折葵墮珥<lb/>
遺珠輕掃葉一朝旤起蹈危機上蔡無由黃犬歸金籠<lb/>
鸚鵡喚新主畫閤美人猶故衣故衣空憐香未滅肯信<lb/>
<pb n="KR4d0500_WYG_005-4a"/>
繁華有消歇君不見湘江斑竹有餘㾗竹上斑斑竟誰<lb/>
血<lb/>
　　　題李遵道枯木<lb/>
孤根偃蹇蟠厚地㢘藺千年有生氣叢篁瀟洒勢拂雲<lb/>
王謝諸子超人羣李侯筆端妙如此坐我小山烟雨裏<lb/>
安得天風來萬里仙槎快泛銀河水<lb/>
　　　送上清張叔大錬師東還<lb/>
芒碭王氣浮天闗真人乃在圯橋間功成往事赤松子<lb/>
<pb n="KR4d0500_WYG_005-4b"/>
心與浮雲如等閒上清億刦元教起坐引諸天黍珠裏<lb/>
昨聞仙子御風來身著山中紫霞綺東海塵飛二十年<lb/>
仙凡消息兩茫然守闗暗識青牛去渡海春逢白鶴傳<lb/>
五陵八百遺仙記思欲攀天問天帝三尺青萍手可提<lb/>
一品銀章肘先擊笑把芙蓉花相期訪蓬島不見河上<lb/>
公空懐橘中老大明治世龍漢秋倐來倐往應難留月明<lb/>
後夜碧天凈笙鶴送爾緱山頭<lb/>
　　　太古樓為余鍊師賦<lb/>
<pb n="KR4d0500_WYG_005-5a"/>
道人鍊質同蟬蜕回頭甲子焉能計曽見彭聃嬰孺時<lb/>
解記軒轅以前事願憑黃鶴寄短書借我縹緲之仙居<lb/>
安得霞飱野服長健八千歲著書細説天人初<lb/>
　　　虎牢闗<lb/>
孤雲兩角如劃布中有長天懸疋素闗頭一上眼豁開<lb/>
漢殿秦宫皆可數太行之青遺塊小下視黃流一絲裊<lb/>
乾坤勝槩無古今一笑英雄如過鳥長謡我欲問真宰<lb/>
世事茫茫幾成敗君不見三分書裏説虎牢曽使戰骨<lb/>
<pb n="KR4d0500_WYG_005-5b"/>
如山高<lb/>
　　　老胡賣藥歌<lb/>
西城賈胡年八十一生技能人不及神農百草舊知名<lb/>
久客江南是鄉邑朝來街北暮街東聞擲銅鈴競來集<lb/>
居人相見眼終青不似當時答术丁師心已解工名術<lb/>
療病何煩説難經江南只今成樂土異代繁華復親覩<lb/>
全家妻子得安居篋裏青蚨夜還數燈前酌酒醉婆娑<lb/>
痼疾疲癃易得瘥金絲膏藥熬較好傷折近來人苦多<lb/>
<pb n="KR4d0500_WYG_005-6a"/>
川船南通有新藥海上竒方效如昨眼中萬事不足論<lb/>
流寓無如賈胡樂<lb/>
　　　題李後主畫山人騎牛圖<lb/>
君不學嵩山劉屯田鐵笛牛背吹雲烟又不學廬山陳<lb/>
處士目送飛鴻坐牛背問君胡為偃蹇牛背眠結草為<lb/>
轡蓑為韉山童抱琴走如鹿溪溜没膝衣鶉懸南唐天<lb/>
子畫無比深宫晝長雲夢水揮毫寫出逸人容清標照<lb/>
耀澄心紙期人太淺陋相如妄謂山澤儒皆臞安知有<lb/>
<pb n="KR4d0500_WYG_005-6b"/>
道棲草野食雖不玉顔長朱繁華已逐西風盡空餘建<lb/>
業文房印凄凉天水柳枝龍白鴈江頭又霜信<lb/>
　　　發福昌望女几山弔辛敬之<lb/>
竹鷄喚雨催遊人提壺勸客意最真連昌宫中一杯酒<lb/>
不負落花啼鳥春東風忽來吹女几翠縷參差為誰起<lb/>
不見能詩辛老子卒與老饑相抗死清時亦有郊島窮<lb/>
况乃天地兵塵中書生糠籺苦不足朱門蒼頭飽粱肉<lb/>
　　　李子實八十<lb/>
<pb n="KR4d0500_WYG_005-7a"/>
李翁眼碧眉紫烟見者疑是商山仙庭前花發三荆滿<lb/>
膝下衣裁五色鮮畦蔬可茹泉可釀冠葢時時問無恙<lb/>
青鞋野服步履輕不要漢家靈夀杖<lb/>
　　　題古愚逺碧樓<lb/>
峴山鱗鱗翠初洗勢若濤瀾低復起秋高水落衆峰出<lb/>
野曠烟消數鬟委嵐光分流與尊酒秀色浮空來席几<lb/>
先生久厭承明廬晚歲重紬金匱史肩輿不復用門生<lb/>
結屋于兹有兒子駟馬歸來延福里倚闌琢詩萬事理<lb/>
<pb n="KR4d0500_WYG_005-7b"/>
溪流可釀為翁夀絶勝南陽菊渾水<lb/>
　　　春江釣者<lb/>
白鷺洲頭春水生青山倒影碧波明閒門却掃流塵靜<lb/>
深樹似聞啼鳥聲漁舟蕩漾持竿久世事茫茫不回首<lb/>
釣得金鱗換酒歸夕陽正照垂楊柳<lb/>
　　　周博士伯温次韻見示和以答之<lb/>
硯紋女髪緑新洗硯質女膚滑凝水海犀壓紙風不起<lb/>
妙語縱橫能泣鬼子官中秘覽羣玉古意清風如可掬<lb/>
<pb n="KR4d0500_WYG_005-8a"/>
畫闌鹿眠香草軟繡簾燕掠飛花蹙經惟舊講思無邪<lb/>
褭蹏新鑄丹穴砂好陳聖主賢臣頌莫讓淵雲來漢家<lb/>
老夫南望江上屋只有歸田賦堪續買舟留詩供一笑<lb/>
有入定憶顔光禄<lb/>
　　　琱玉盤螭歌<lb/>
我有雙盤螭文藻光陸離自非蟾肪昆吾刀琱法精妙<lb/>
曷以為世無李伯時解作洗玉池又無吕與叔能辨璜<lb/>
與<graphic n="KR0722" url="https://raw.githubusercontent.com/kanripo/KR-Gaiji/master/images/KR0722.png" mimeType="image/png"/>貫之雙帶祇自竒豈惟比徳古君子亦可借題君<lb/>
<pb n="KR4d0500_WYG_005-8b"/>
王詩<lb/>
　　　别外窩禪寺<lb/>
四山如城勢如東一徑蜿蜒入穹谷林端縹緲浮斷香<lb/>
知有招提映深竹山僧見客若麋鹿揭炬夜開方丈屋<lb/>
談空煮茗欲忘眠月轉金盆掛喬木朝來鐘磬亦多情<lb/>
餘音送我逺益清自憐踈拙招物議敢厭犖确疲山行<lb/>
青山勸汝一杯酒問我他年更來否<lb/>
　　　送項可立歸養天台<lb/>
<pb n="KR4d0500_WYG_005-9a"/>
林烏返哺朝陽枝倚門手取連環持木奴青黃屋角垂<lb/>
遊子心驚懷橘時有親七十世上稀况君抱得明珠歸<lb/>
斑衣兒啼真樂在擁笏垂魚徒爾為愛君徳器温且厚<lb/>
藍田烟霧生瓊玖安得赤城瀑布變春酒為太夫人千<lb/>
歲夀<lb/>
　　燒山<lb/>
羣峰峩峩錯鯨齒頑寒贔屭氷脱指獰飈折樹怒未已<lb/>
黑雲壓山山火起初疑夜過古戰場走燐出没秋草黃<lb/>
<pb n="KR4d0500_WYG_005-9b"/>
又疑兵散井陘野萬馬赤幟隨低昂倐如斜陽下喬木<lb/>
江浦漁燈相斷續諸姨紅袖照驪山齊奴錦帳圍金谷<lb/>
長烟遥遥橫楚氛怒熖烈烈奔吳軍炎官播弄水妃怒<lb/>
九輪照燭乾坤焚窮蛇上木不遺力驚鶻穿雲勢何急<lb/>
熊羆相弔獵夫喜桐梓哀鳴山鬼泣紛紛飛燼隨西風<lb/>
回首咸陽三月紅怪同燃犀弔牛渚快若照燕焚吳宫<lb/>
陸渾仙去文章伯千載風流冷如鐵怪詞險韻吾未能<lb/>
物色分留愧逋客<lb/>
<pb n="KR4d0500_WYG_005-10a"/>
　　　蜀禽<lb/>
林端錦鳩鳴逐婦林下竹鷄啼喚雨逺認丁丁啄木聲<lb/>
近愛闗闗栗留語提壺只解自獻酬畫眉雖工誰媚嫵<lb/>
何年失國號郭公何帝遺魄為杜宇姑惡怨出誰氏夫<lb/>
婆餅憂焦誰氏女夏雞侵曉促耕夫山狗臨昬警行旅<lb/>
惜無柘彈落鴟號恨不雕籠貯鸚鵡山鴉澤雉雜羣龍<lb/>
百族喧啾誰復數林棲澗飲性各適雄飛雌從了朝暮<lb/>
豈惟清美巧音聲亦復斕斑好毛羽老夫萬里蜀道歸<lb/>
<pb n="KR4d0500_WYG_005-10b"/>
馬上新修蜀禽譜<lb/>
　　　泥滑滑<lb/>
泥滑滑山鳥啼馬蕭蕭人未歸聲聲喚起風和雨高柳<lb/>
畫橋西去路回頭勿憶去年時老盡行人路如故<lb/>
　　　送春詞<lb/>
黃金臺下東西道紫燕矜誇金勒好長溝漾情情不盡<lb/>
碧草迷人人易老樓上迎春又送春邯鄲兒女嬌翠嚬<lb/>
一聲鵯鵊鳯城曙滿眼芳洲生白蘋柔桑繞舍麥如尾<lb/>
<pb n="KR4d0500_WYG_005-11a"/>
錦雉將雛梅結子為問歸耕江上田何如但索長安米<lb/>
　　　漞石硯<lb/>
天孫染雲緑初洗剛風吹落熙河水龍工呵䕶睡不起<lb/>
探頷適遭西域鬼昆吾寶刀利切玉秀色可飡潤可掬<lb/>
隋宫百斛分黛螺何似文君一嚬蹙侑之黃金古辟邪<lb/>
土痕隠隠凝丹砂那知建業文房物流落灤江好事家<lb/>
翰林夜半光射屋廣文高詞韻莫續校讎喚取劉更生<lb/>
定有青藜照天禄<lb/>
<pb n="KR4d0500_WYG_005-11b"/>
　　　白翎雀<lb/>
白翎雀龍沙漫漫生處樂醒鬆共愛語言好璀璨誰憐<lb/>
羽毛薄霜威稜稜風力𦂳飛飛不過槍竿嶺結巢生子<lb/>
草棘間雌雄相依寒並影梨園弟子畨曲譜歲歲年年<lb/>
兩京路慣聞清哢雜好音旋理氷弦移鴈柱寫出新聲<lb/>
玉指勞真珠落盤鈐撼絛坐令華筵之四壁灤河流急<lb/>
秋雲高從此流傳喧樂府爭買千金比鸚鵡雕籠雖好<lb/>
無常主時向北風念疇侣<lb/>
<pb n="KR4d0500_WYG_005-12a"/>
　　　又詞<lb/>
烏桓城邊春草薄草際飛鳴白翎雀年年馬上聴好音<lb/>
疑是氊車響絃索南風吹雲沙磧凉飛塵不到紫游韁<lb/>
芙蓉金照晴川逈芍藥紅翻灤水香灤江已過猶回首<lb/>
華堂美人將進酒酒酣忽作馬上聴紅蓮袖揷曹剛手<lb/>
　　　廬陵解先生之子子元見示詩卷因次韻<lb/>
交遊聚散如團沙忍使白璧生微瑕賓鴻自顧好儔侣<lb/>
猛虎莫恃雄鬚牙乃翁臯比坐談道根極理要遺浮葩<lb/>
<pb n="KR4d0500_WYG_005-12b"/>
泮宫要看富芹藻茅屋未許隣烟霞賢郎早歲事著述<lb/>
經學奥妙窺永嘉娛親自有筆五色長身鵠立衣猶麻<lb/>
天門九重見明主彤庭左右皆驚嗟京華旅食厭葱韭<lb/>
江國歸思多魚鰕垂天佇化北溟翼老圃莫種東陵瓜<lb/>
他年懷綬拜家慶小窗夜雨燈先花<lb/>
　　　送紫虛道人<lb/>
紫虛道人羽為裳骨如削石瞳碧光鳳凰城裏秋風起<lb/>
龍虎山中瑶草長燕齊方士皆與友賣藥得錢即沽酒<lb/>
<pb n="KR4d0500_WYG_005-13a"/>
手持青竹或成龍自種靈苗時化狗飄然忽賦太山吟<lb/>
南望白雲深復深坐令京洛塵土底似聴石泉風雨音<lb/>
問君胡為樂枯槁富貴輕塵棲弱草世人如鹿死無魂<lb/>
安知海上如瓜棗<lb/>
　　　高空山人<lb/>
高空之山多仙靈山泉可釀田可耕烟消日出紫翠橫<lb/>
彷彿羽葢揚霓旌高空山人世簪纓玉壺滿貯氷雪清<lb/>
風流不減謝内史翰墨欲壓山元卿今年七十髪未白<lb/>
<pb n="KR4d0500_WYG_005-13b"/>
胷中梨棗栽已成焚香永晝鸞鶴下橫笛清夜蛟龍驚<lb/>
碧蓮供吸酒過客或騎鯨便令呼麻姑共謁王方平握<lb/>
手一笑三千齡撫頂何勞授長生<lb/>
　　　壬寅紀異同劉以和賦<lb/>
壬寅仲春天雨雹南平城中盡驚愕初從屋瓦亂奔騰<lb/>
散入階除更跳躍兒童不識挽衣盛兩兩相看恣相謔<lb/>
老來閲歴憂患餘却顧兒童淚雙落春秋咎徴不一書<lb/>
兹事班班宛如昨自從兵革十年來澒洞風塵亘沙漠<lb/>
<pb n="KR4d0500_WYG_005-14a"/>
奮當車轍小物為天理何嘗宥元惡竊聞李郭收西京<lb/>
元氣依然萃光岳旄頭夜夜粲中天風虎雲龍聖人作<lb/>
嗚呼風虎雲龍聖人作吾徒勿憂在溝壑<lb/>
　　　房公湖<lb/>
房公昔年為刺史日日湖邊看湖水琴中不識董庭蘭<lb/>
觀過亦足知君子漢州修竹緑如雲落落相看有此君<lb/>
兒曹謗傷等蟬沸逸氣自是超人羣我行金鴈橋西路<lb/>
綠樹啼鵑怨春暮鵯筒拍拍貯鵞黃一酹房公舊遊處<lb/>
<pb n="KR4d0500_WYG_005-14b"/>
　　　題明皇幸蜀圖<lb/>
華清朝披霓裳舞日晏漁陽動鼙鼓潼闗烽火照驪山<lb/>
玉輦西廵劍門路劍門崢嶸高切雲長安不見見烟塵<lb/>
嫣然一笑侍君側腸斷昭陽第一人巴雲𡨕𡨕上亭驛<lb/>
羽葢低垂翠華濕鈴聲琅琅雨聲急宫嬪不眠内官泣<lb/>
君王起坐寫新聲明珠玉佩相和鳴鮫人綃梭夜停織<lb/>
山鬼倚樹愁天明弄兵禄兒帳下死神器潛移遽如此<lb/>
高將軍去侍臣稀往事欲言誰與理泰陵野草凝荒烟<lb/>
<pb n="KR4d0500_WYG_005-15a"/>
蜀山春樹多啼鵑敎坊花氏閟真譜惆悵側聲今不傳<lb/>
　　　由東綿虎坳至浪川望石人嶺阻雨留宿田家<lb/>
臘月南薰吹度闗我行始識東緜山篁牙連峰雜雲樹<lb/>
蔚若虎豹文采相班班奔湍噴壑雨外急惡鳥啼晝林<lb/>
之灣泥路滑滑傷旅顔晝移木坑始歇息午飯未已仍<lb/>
躋攀前登虎坳險有客壠上還息肩弛擔問鄉井更説<lb/>
前途方險難荷戈壯士揭竿南蠻當闗守禦廼為國而<lb/>
我逺道蒲伏何時閒山風薄雲山雨惡石人嶺頭石鑿<lb/>
<pb n="KR4d0500_WYG_005-15b"/>
鑿僕夫跬步不可以徑升下有豺狼上黃鶴豺狼攫人<lb/>
肉黃鶴翔寥廓我獨栖栖風雨中足繭荒村竟誰托田<lb/>
夫曉出夜未歸田婦呼兒慰牢落瓦盆酌酒酒數行藉<lb/>
草歆眠散腰脚山中雲重浮嵐寒身上濕衣猶未乾今<lb/>
人學古事干謁歲宴先歌行路難<lb/>
</p>
<p>
</p>
  </div>
<div>
                <head>伊濱集卷六</head>
    <p>
<pb n="KR4d0500_WYG_006-1a"/>
欽定四庫全書<lb/>
　伊濱集卷六　　　　　　　元　王沂　撰<lb/>
　　五言律詩<lb/>
　　　試院中聞簾官張雄飛賦詩甚多分題得春草<lb/>
　　　賦送孟功郎中使淮南<lb/>
二月青門道玉騘驕不行和烟迷上苑隨水遶蕪城目<lb/>
極傷離别情多管送迎相思定相寄佳句夢中成<lb/>
　　　馮氏蔵書堂<lb/>
<pb n="KR4d0500_WYG_006-1b"/>
蕭條門巷靜時有客停輪所得寧湏計相過莫厭頻芸<lb/>
香清辟潤書帶細摇春自笑揚雄僻誰云郭劇貧<lb/>
　　　送袁達道<lb/>
諸生都養久列郡用才先白髪占烏鵲清江照畫船東<lb/>
陽好山水憲府富英賢慎爾持水蘖還應力薦延<lb/>
　　　送范悦古<lb/>
燕市多竒俊歸心獨浩然朱雲辭吏日賈誼上書年春<lb/>
綠蘆溝草江回楚客船知才不能薦敢恨坐無氊<lb/>
<pb n="KR4d0500_WYG_006-2a"/>
　　　送苖天澤<lb/>
從師古云樂話别意何如司馬雖工賦兒寛本受書凉<lb/>
風下黃葉秋水媚紅蕖燈火橋門夜新詩定起予<lb/>
　　　送符生<lb/>
遊子三年别雙親八十稀好風催畫鷁春水照斑衣長<lb/>
樂鐘聲斷蘆溝樹影微我無懷橘日空望白雲飛<lb/>
　　　送揭理<lb/>
京華為客久不是賞音稀書未投光範詩先賦式微凉<lb/>
<pb n="KR4d0500_WYG_006-2b"/>
風驚畫扇江水照斑衣莫道行裝薄驪珠滿袖歸<lb/>
　　　賦風<lb/>
靜追蘋末興况復值蕭條猛勢資新鴈寒威伴暮潮過<lb/>
山雲散亂經樹葉飄颻今日烟江上征帆望望遥<lb/>
　　　題蘇伯修春風亭<lb/>
退食青瑣闥委蛇嘉樹林如何試春服還此集華簪庭<lb/>
草皆生意園禽自好音寥寥千載上俛仰㑹余心<lb/>
　　　月庭為孫伯昭賦<lb/>
<pb n="KR4d0500_WYG_006-3a"/>
朝出塵如霧歸來月滿庭名高三語掾食厭五侯鯖碧<lb/>
漢雲歸凈金莖露未零壯懷銷鑠盡偏照髪星星<lb/>
　　　生日次楊自樗姑夫<lb/>
無限劬勞感澘然涕泗零桑弧今在户萊服舊趨庭齒<lb/>
豁榮何益家貧險盡經徒存心耿耿有愧鬢星星<lb/>
　　　挽蕭處士逺心<lb/>
江左衣冠族家傳復過庭城空新化鶴忩冷舊囊螢西<lb/>
漢儒林傳南州處士星階前蘭玉滿衮衮繼芳馨<lb/>
<pb n="KR4d0500_WYG_006-3b"/>
　　　挽王端卿處士<lb/>
風吹隨流水烏衣自夕陽忩前書帶草林下徳星堂編<lb/>
簡尋真味嵓花散古香凄凉鎮山路松柏暮蒼蒼<lb/>
　　　除夕<lb/>
沙路燈成市衡門雪擁籬茂陵新病後梁父獨吟時濩<lb/>
落浮波瓠傾輸向日葵不憂雙鬢改惟恨鈍如槌<lb/>
　　　過劒閣<lb/>
危棧羊腸轉羣峰馬齒齊崇墉専地險疋練覺天低俯<lb/>
<pb n="KR4d0500_WYG_006-4a"/>
矙金牛北雄吞玉罍西連林青不斷留與子規啼<lb/>
　　　峽山次陳心吾<lb/>
病酒知更早推篷愛月亭千林動凉吹數葉下秋汀峽<lb/>
近深防虎沙昏亂照螢殊方思妙藥愁醉只長醒<lb/>
　　　仁齋為醫者郭成甫賦<lb/>
燕處仁為表淳風坐挽還寶方懸肘後陰徳見眉間焚<lb/>
券長安市求仙太白山文園消渴久歸思滿鄉闗<lb/>
　　　送陳萬里之四明幕官<lb/>
<pb n="KR4d0500_WYG_006-4b"/>
衆樂昔曽别蓬萊亦可求邦君能生嘯幕府得名流溝<lb/>
港通魚市雲霞雜蜃樓因君一回首塵土滿貂裘<lb/>
　　　八十老人<lb/>
鳩杖鹿為裳龎眉兩鬢霜鶴巢親種樹龜息舊支床自<lb/>
得安心法寧論却老方恩榮新賜帛大勝橘中蔵<lb/>
　　　送僧觀外<lb/>
龍去千山雨花開萬樹春幽禪端有味瘦影本無塵會<lb/>
見螺吞象方知獸有麟馬師瞞不得龎藴語非真<lb/>
<pb n="KR4d0500_WYG_006-5a"/>
　　　題解馬焦縣尉詩卷<lb/>
驛吏傳呼定驊騮顧主鳴牧羊憐卜式上疏笑梅生芻<lb/>
秣寧無法温凉要適平誰分駑與駿騰踏入神京<lb/>
　　　廖子謙廣文席上次韻<lb/>
城中九日過家釀報新開偶就陶公菊因同鄭老杯鷄<lb/>
肥縁黍熟鱸美及橙來莫賦停雲句應湏踏月回<lb/>
　　　送簡西碧尹桃源<lb/>
龍門登早歲鳬舄化今朝縣古仙源近城荒楚戍遥莎<lb/>
<pb n="KR4d0500_WYG_006-5b"/>
㕔移案牘葦屋半漁樵别後書頻寄清淮入兩潮<lb/>
　　　書事<lb/>
暮三朝四裏亁啼濕哭中人間爭腐鼠天外起𡨕鴻價<lb/>
重咸陽市名高稷下宫元經何日草寂寞笑揚雄<lb/>
　　　竹澗亭<lb/>
聞説軒車過新亭醉墨存硬黃臨古帖空翠落清尊老<lb/>
節題詩遍春流洗硯渾烟霞興蕭散難與俗人言<lb/>
　　　題楓溪圖<lb/>
<pb n="KR4d0500_WYG_006-6a"/>
秋色醉紅樹晴嵐蒸白雲何人事結搆於此脱塵氛野<lb/>
屐破苔色輕橈生水紋仙源如可到鸞鶴定平分<lb/>
　　　書感<lb/>
學荒虛度歲客逺苦思親未得平安報空驚物候新向<lb/>
來甘絶俗不是故違人好在牆根草青青又一春<lb/>
　　　嘉陵道中<lb/>
蜀道朝逢雨蕭蕭意轉迷江沙留虎跡山木䕶猿啼古<lb/>
棧縁崖小陰雲傍水低春禽正堪聴莫惜錦障泥<lb/>
<pb n="KR4d0500_WYG_006-6b"/>
　　　旦日口占<lb/>
朔日逢丁卯王正紀甲寅階蓂天上早池草雪中春城<lb/>
郭回佳氣衣冠失舊人食貧甘守拙垂老遂為民<lb/>
　　　曉發<lb/>
曉發槍竿嶺縁雲路杳茫驚飈振嵓壑明月在衣裳擬<lb/>
欲超千載從兹覽八荒悠然晴景豁木葉滿山黃<lb/>
　　　題彭叔介負郭茅屋圖<lb/>
負郭幽棲處林陰見草堂采樵躋鳥道垂釣踏魚航樹<lb/>
<pb n="KR4d0500_WYG_006-7a"/>
擁山雲濕泉流石髓香亦知清景好來往未能忘<lb/>
　　　感興<lb/>
古逕苔衣積晴囱竹影侵市聲鏖午枕幽興寄雲林問<lb/>
字人擕酒敲門客抱琴急材聞聖世休效越人吟<lb/>
　　　送張掾之官河西<lb/>
含香辭粉署躍馬過凉州野迥牛羊小天低帳幕稠清<lb/>
朝行召用雄鎮要分憂細酌蒲萄酒寧愁前路脩<lb/>
　　　逰東山<lb/>
<pb n="KR4d0500_WYG_006-7b"/>
為愛東山好還思蜀道行玉裁笻竹杖雪縷芋魁羮會<lb/>
法參兠率遊仙夢玉京江波正西望况聴杜鵑聲<lb/>
　　　寄張順中四首<lb/>
醉寫烏絲紙狂披紫綺裘時無李供奉誰識董糟邱月<lb/>
照清伊曉風生碧樹秋天津橋畔柳定拂酒家樓<lb/>
薊北花先發周南草又青許身甘濩落懷友惜飄零擬<lb/>
就窪尊飲重看布被銘只愁清潁水照見髪星星<lb/>
金匱書成晚銅駝迹已迷憶同池上酌曽向壁間題仙<lb/>
<pb n="KR4d0500_WYG_006-8a"/>
子能騎鶴山翁解祝鷄無才禆盛代有意學幽棲<lb/>
子住雒橋邊堂成祀十賢何由薦蘋藻毎恨隔山川牲<lb/>
就蟠螭繫書憑過鴈傳伊流清見底誰覓孝㢘船<lb/>
　　　蘭蕙圖<lb/>
澤國多芳草藂生亦可憐餘馨留楚佩幽思入湘絃按<lb/>
譜雖同族為容各自妍灤河秋水濶疑問過江船<lb/>
　　　題霍山寓隠<lb/>
長揖漢公卿携書隠澗坰朱雲堪作吏貢禹最明經書<lb/>
<pb n="KR4d0500_WYG_006-8b"/>
報新來鶴囊乾舊聚螢相期高晚節不盡太行青<lb/>
　　　幽居<lb/>
客思渾無賴開窓忽見山數峰青嶂出千里白雲還溪<lb/>
鳥恰飛起野花相對閒浮生百年内消得幾愁顔<lb/>
　　　同劉槎翁蕭朋起朋漢西華望月<lb/>
雲散出西華秋清月色賒光涵珠斗凈影抱玉繩斜河<lb/>
迥槎孤汎崖陰樹半遮如何今夜裏星彩聚仙家<lb/>
　　　題嚴甥元齡松軒讀書圖<lb/>
<pb n="KR4d0500_WYG_006-9a"/>
憶爾幽軒好躭書久未逢高科懷五桂喬木愛雙松流<lb/>
水池邊路浮雲户外峰世家元不忝力學待昌宗<lb/>
　　　送推官之嘉禾<lb/>
檇李民多訟君行總法曹南州雖地逺東海要門高霜<lb/>
橘明千樹仙禽唳九臯一麾容出守吾亦問吳舠<lb/>
　　　送黃汝舟推官高郵<lb/>
高沙為郡逺城下客檣多笛弄揚州月珠游甓社波漁<lb/>
樵民易足雲水氣相和他日觀為政扁舟試一過<lb/>
<pb n="KR4d0500_WYG_006-9b"/>
　　　由東湖入鄱陽出大孤<lb/>
艤棹轉東湖㳂流出大孤地方原跨楚王業久興吳山<lb/>
掩重瞳廟沙沉八陣圖萬邦歸職貢風化憶唐虞<lb/>
　　　平潭驛中秋<lb/>
晉國闗河在秋風禾黍成叢祠誰命爵野鳥自呼名又<lb/>
是中秋節其如倦客情太行今夜月還似去年明<lb/>
　　　喜蝶<lb/>
翳葉身如醉迎風勢便狂娟娟輕傅粉栩栩暗偷香橘<lb/>
<pb n="KR4d0500_WYG_006-10a"/>
蠧忘前夢蛛絲闕後防殷勤收墜翼羣蟻為誰忙<lb/>
　　　送舒亦誠歸江南<lb/>
碣石山中客青門道上歸泉甘供釀酒霞綺可裁衣迎<lb/>
棹慈鴉舞啣書白鶴飛回瞻丹鳳闕雲氣轉霏微<lb/>
　　　題太湖烟雨圖<lb/>
垂虹亭上望烟樹辨三州悲嘯魚龍夜青黄橘柚秋氷<lb/>
綃誰解寫畫鷁我曽游忽動南歸興同盟有白鷗<lb/>
　　　夜次荻港<lb/>
<pb n="KR4d0500_WYG_006-10b"/>
泊舟臨荻港敗葉響蕭蕭汀鳥翔秋浦江豚落暮潮傍<lb/>
人漁未散吟伴酒初消因識將軍令轅門夜寂寥<lb/>
　　　滎陽郡夫人挽章<lb/>
崇徳瞻華表滎陽憶故侯名郎麟一角熟歲橘千頭萱<lb/>
草空華屋杯棬共此邱懷清高百尺欝欝見松楸<lb/>
　　　送遼陽學正歸覲<lb/>
四望遼陽逺身疑化鶴仙向來文學掾今日孝㢘船烏<lb/>
哺無窮意駒馳有限年夜闌更秉燭細説舊山川<lb/>
<pb n="KR4d0500_WYG_006-11a"/>
　　　送學錄永年<lb/>
泮水集羣賢才華獨妙年定因文學掾為覓孝㢘船能<lb/>
賦推王粲明經引服䖍西風正摇落此别意茫然<lb/>
　　　旦日詠山茶<lb/>
王氏鳴珂里山茶舊所栽花從新旦發根是昔年培緑<lb/>
潤疑雲度紅深愛日來春風故相惜歲歲長條枚<lb/>
　　　馬伏波廟<lb/>
諸將中興日遺思獨在民壺頭憐晚歲椒壁誤功臣古<lb/>
<pb n="KR4d0500_WYG_006-11b"/>
殿松陰冷空堦草色新雲臺圖畫好廟食更何人<lb/>
　　　秋懐四首<lb/>
飄泊五秋螢無人問獨醒遥空孤鳥白平野數峰青望<lb/>
逺心猶壯懷人涕自零邱園他日事艱阻飽曽經<lb/>
朝曦窺破牖寒鵲下空庭爽氣回青女清愁伴客星崢<lb/>
嶸喬木影寂寞晚花馨不似牆根草依然滿地青<lb/>
入夜雨聲急開門落葉深風霜欺敗絮塵土暗孤琴飄<lb/>
泊嗟吾道艱虞識此心囚山成底事時得一閒吟<lb/>
<pb n="KR4d0500_WYG_006-12a"/>
客子歸何晚山城歲又窮寒砧催短日老木受高風憂<lb/>
患身如寄塵埃鬢欲蓬江南天一角回首羨飛鴻<lb/>
　　　沙嶺<lb/>
沙嶺千層出氊車一字齊馬啣青苜蓿人唱白銅鞮野<lb/>
曠青烟直天遥落日低回看丹鳳闕秖在五雲西<lb/>
　　　送傅生還汶陽<lb/>
塵土貂裘黑闗山木葉黃秋風吹汶水歸客問呉航虎<lb/>
穴能無子龍宫别有方會看文學國重舉孝㢘郎<lb/>
<pb n="KR4d0500_WYG_006-12b"/>
　　　小莊道中<lb/>
客路千崖裏春風二月中虎蹄荒徑少鸎語故鄉同澗<lb/>
水縈廻緑山花自在紅物華空滿眼去意只匆匆<lb/>
　　　福州税提舉張君挽章<lb/>
小試征商日佳城忽馬前白雲空故國丹旐濕蠻烟旅<lb/>
櫬蛟螭䕶音容繪畫傳唐城東去路春草緑新阡<lb/>
　　　幽居次夏伯黃<lb/>
歸來千里道寄寓百家村編竹通幽逕分葵藝小園農<lb/>
<pb n="KR4d0500_WYG_006-13a"/>
談隣好密琴操土音存即事成今古相逢免雜言<lb/>
　　　送客<lb/>
野水危橋缺荒榛古路通殘陽明樹杪孤客去山中啼<lb/>
鳥嬌秋浦落花飄晚風離愁雜清思悵望但忽忽<lb/>
　　　遊青原山次隆太古謝子方二首<lb/>
送客淹螺浦尋僧問鷲峰水流通雪竇谷響雜霜鐘靈<lb/>
跡雙荆樹香風五鬛松追隨成信宿感爾意重重<lb/>
躡雲來駐錫拓地此安禪曽讀傳燈録因參不二天松<lb/>
<pb n="KR4d0500_WYG_006-13b"/>
陰城四合雲影塔孤懸消歇同人世憑軒思惘然<lb/>
　　　徐安節挽詩<lb/>
白髮歸來晚黃花又幾秋衣冠悲故國英俊憶同遊投<lb/>
轄苔生井蔵書月滿樓漢濱耆舊傳凖擬為君脩<lb/>
　　　李霽峰挽詩<lb/>
夢覺義熙年歸耕海上田青雲子虛賦白首廣文氊故<lb/>
宅悲江令諸儒引服䖍幽光發潛徳妙語碧瑶鐫<lb/>
　　　題張仲舉贈桑文饒詩後<lb/>
<pb n="KR4d0500_WYG_006-14a"/>
桑也有仙骨潛名醫藥中飢吟十日雨客夢幾秋風賴<lb/>
有酒堪飲初無文送窮好將青白眼留着送飛鴻<lb/>
賣藥韓康伯能詩張景陽世紛空落木句法挾秋霜杖<lb/>
履飛烟下聲名翰墨場往來成二老休負菊花黃<lb/>
青燈同雨夜貂帽共霜寒旅思寧無惡歸書但説安瓊<lb/>
林勞逺夢仙鶴養修翰聖代求才急終期拭目觀<lb/>
白石化羣羊仙家自有鄉草𤣥甘寂寂作賦問蒼蒼江<lb/>
路梅堪折山橋酒可嘗雙溪今夜月千里定相忘<lb/>
<pb n="KR4d0500_WYG_006-14b"/>
人生逐羣動何路脱塵氛鸚鵡新題賦麒麟舊獻文頽<lb/>
垣猶擁雪怪石自生雲鳴鳥將春信殷勤報客聞<lb/>
世態浮雲變心源水鏡空時時書咄咄往往視夢夢磊<lb/>
落千年上汪洋萬折東梅花知我意的皪露椒紅<lb/>
　　　雜詩<lb/>
寂歴踈花晚盤紆小逕連寒村明白水野寺起青烟三<lb/>
北非余恥一癡終自憐歸期何日是山月幾回圓<lb/>
歲晚難為客地偏宜放慵城鴉驚戍皷隣婦閙村舂木<lb/>
<pb n="KR4d0500_WYG_006-15a"/>
落山排闥籬荒竹附庸不材甘懶散何去復何從<lb/>
曲曲高都路茫茫伊滸田雲低明去鴈野濶退飛鳶故<lb/>
國思千里君門隔九天窮途莫回首一望一悽然<lb/>
　　　題孝義詩卷<lb/>
為惠非求報辭官只為親養松無觸鹿汲水有窮鱗潛<lb/>
徳誰如子聞名願卜隣他年班馬筆汗簡表斯人<lb/>
　　　大孤山次鍾舉善韻<lb/>
聞説揚瀾好春舡更一灣江豚乗水上野鶴落雲間勝<lb/>
<pb n="KR4d0500_WYG_006-15b"/>
景疑三島靈祠俯萬山若逢王子晉笙鶴定相攀<lb/>
　　　和王君冕暮春旅次詩韻<lb/>
我欲留春住啼鵑苦勸歸捲簾看雨過倚杖數花飛烏<lb/>
几書堆滿衡門客到稀夢中江路杳好在釣漁磯<lb/>
　　　心逺亭<lb/>
物外青霞想山中白板扉有時捫蝨坐舉目送鴻飛自<lb/>
笑身將隠寧論世與違閒雲分半席誰道客來稀<lb/>
　　　又題心逺亭詩和孫老人韻先君視之曰花陰<lb/>
<pb n="KR4d0500_WYG_006-16a"/>
　　　　不若易作花帷以對萍盖為工盖予初言花<lb/>
　　　　隂三面合故也鄉邦盗賊徧野傍城邱墟回<lb/>
　　　　想心逺何勝悵然<lb/>
步屐西郊曲幽懷得暫攄花帷三靣合萍盖一竿餘意<lb/>
悟前修近言忘世味疏不湏厭塵事塵事亦無如<lb/>
　　　送河東教授<lb/>
聞説河東縣絃歌比屋聞路經榆次驛山隔太行雲玉<lb/>
署閒憐我新詩寫送君灤河烟草緑離思亂紛紛<lb/>
</p>
<p>
</p>
  </div>
<div>
                <head>伊濱集卷七</head>
    <p>
<pb n="KR4d0500_WYG_007-1a"/>
欽定四庫全書<lb/>
　伊濱集卷七　　　　　　　元　王沂　撰<lb/>
　　七言律詩<lb/>
　　　㳄張雄飛王君冕倡和詩韻二首<lb/>
繡衣光照錦城春肯忘吾家叱馭人别後有書傳白鴈<lb/>
夢中無路駕蒼麟江回灧澦波浮蜀山入函闗樹拂秦<lb/>
何日東華聮轡語苦吟應怪鬢毛新<lb/>
黑頭天陛共收科猶憶城南攬轡過十載低昂回羽翮<lb/>
<pb n="KR4d0500_WYG_007-1b"/>
幾人存殁隔闗河秋風畫扇情中斷曉鏡蛾眉妬更多<lb/>
聞説著書堆滿室長安不見起悲歌<lb/>
　　　和魏伯時韻二首<lb/>
霜洗長空兎穎纎素娥青女曉粧嚴畫樓燕子年年别<lb/>
金鴨沈烟夜夜添鴈嶺宿雲低似葢龍岡秋草瘦於髯<lb/>
屬車未覺清塵逺却為登臨野興兼<lb/>
氊車一字捲朱簾别館離宫禁籞嚴白海波聲秋後小<lb/>
赤城雲氣曉來添農疇已溢如京望萍實仍聞似蜜甜<lb/>
<pb n="KR4d0500_WYG_007-2a"/>
身愧甘泉陪法從獨騎羸馬走山崦<lb/>
　　　和蘇伯修侍郎平村暮歸韻<lb/>
長楊冠劍列仙曹咫尺清光未覺遥賜履初辭青瑣闥<lb/>
鳴珂又過赤闌橋紫馳負鼓移天仗蒼鶻翻鈴響碧霄<lb/>
莫道都人新禁火焚香夾道聴簫韶<lb/>
　　　和許參政寄懷吳宗師韻四首<lb/>
蓬萊仙仗正徘徊扈蹕年年宰相來慣見龍沙連白海<lb/>
却吟紅藥與青苔雲扶豹尾班才上日轉螭頭講未回<lb/>
<pb n="KR4d0500_WYG_007-2b"/>
凖擬相逢又初度菊潭供釀待華開<lb/>
遥望文星過上台長楊從獵未歸來名駒顧影窺丹鳳<lb/>
宫蕊飄香㸃緑苔賜酒滿浮金鑿落歌鬟低按紫雲回<lb/>
只今燕市求竒駿東閤懸知早晚開<lb/>
看雲老子立徘徊黃鶴銜書雲上來曽約相車遊紫府<lb/>
何妨䗶屐破蒼苔仙花又向庭中落宫水還縈苑外回<lb/>
一讀新詩思清壯如將圖畫坐邊開<lb/>
廣文華髪厭低徊驚見仙翁鶴馭來函谷闗遥橫紫氣<lb/>
<pb n="KR4d0500_WYG_007-3a"/>
草𤣥門靜踏蒼苔何時宣室承釐後更約浮邱把袂回<lb/>
塵世茫茫誰與問秋風琪樹又花開<lb/>
　　　秋興<lb/>
龍岡高處望凉亭山勢東來拱帝京雖愧櫜鞬嚴宿衞<lb/>
也將歌頌答昇平御溝風漾鮫綃軟宫瓦煙開翡翠明<lb/>
院吏熟眠花影轉日長鈴索靜無聲<lb/>
銅雀<graphic n="KR1152" url="https://raw.githubusercontent.com/kanripo/KR-Gaiji/master/images/KR1152.png" mimeType="image/png"/>稜倚九天非烟非霧滿山川天津析木星槎上<lb/>
五柞長楊禁籞連雲氣有時成翠幄野花無地著金蓮<lb/>
<pb n="KR4d0500_WYG_007-3b"/>
詞臣擬上東封頌扈蹕從今億萬年<lb/>
漠漠秋雲覆苑低九雛烏上女牆啼露從僊掌金莖白<lb/>
枝老珊瑚鐵網齊遙認車聲時轣轆莫令溝水自東西<lb/>
相如擬草長門賦勝費丹砂鑄褭蹄<lb/>
　　　夀宏毅和韻有酒筒花擔之句再和答之<lb/>
賭酒金錢坐列曹風光南陌本非遥花香不隔葳蕤瑣<lb/>
柳色深蔵宛轉橋駿馬有時嘶舊路游絲無力下晴霄<lb/>
天津偷得新翻曲肉味都忘不為韶<lb/>
<pb n="KR4d0500_WYG_007-4a"/>
羽林弓騎亦分曹楊柳春旗一色遥風送落花低逐馬<lb/>
水隨芳草暗通橋鸞旗捧日回雙闕絳蠟分烟下九霄<lb/>
病眼自憐張太祝衡門孤坐聴簫韶<lb/>
　　　王善甫郎中見和鄙韻賦此答之兼簡夢得君<lb/>
　　　冕二同年<lb/>
昔别髭生今鬢蒼天風吹雁不成行山河政自驚存殁<lb/>
鳬鶴寧湏較短長杯面晴光摇蟻綠華枝春意囀鸝黄<lb/>
相逢未久還相送和我新詩字字香<lb/>
<pb n="KR4d0500_WYG_007-4b"/>
終南山色曉蒼蒼雞犬新豐自作行倦客獨憐春又過<lb/>
故人相見話偏長秦宫土在花摧碧蜀道梅時雨弄黄<lb/>
凖擬重來一樽酒竹萌衣解蕨芽香<lb/>
　　　慶夀詩卷<lb/>
封事當年滿皂囊歸來雙鬂㸃吳霜風塵丹轂多春夢<lb/>
籬落黃花自晚香釃酒尚能留好客擊鮮時復溷諸郎<lb/>
漢家靈夀誰堪杖早晚蒲輪召孔光<lb/>
　　　薛子敬母慶夀<lb/>
<pb n="KR4d0500_WYG_007-5a"/>
貴及親闈古亦希况逢化日正舒遲老萊耀彩慙簪紱<lb/>
潘岳稱觴乏鼎彛大國進封鸞舞誥東朝寵錫蟻浮巵<lb/>
自憐懷橘終無日南望茫茫涕泗垂<lb/>
　　　夀胡琴所并酬春日見寄時寓居王宅<lb/>
投老林泉賦老槃百年仍具漢衣冠宅邊五柳歸來種<lb/>
池上三槐借得看絶俗調高聞白雪結交契重見金蘭<lb/>
兒孫揔是登雲器袍笏堆床積漸寛<lb/>
華髪森森四十三不才心事與誰談驚人詩句君先得<lb/>
<pb n="KR4d0500_WYG_007-5b"/>
名世文章我亦貪雨歇溪流初泛緑雪消山色揔浮藍<lb/>
興來却憶新篘美昨暮過從飲未酣<lb/>
　　　和王繼學題瓊花圖二首<lb/>
琪花瑶草本同科摹寫詩人費切磋楚客佩摇明月碎<lb/>
龍宫衣剪素綃多玉龜山接三清路烏鵲橋橫七夕河<lb/>
莫恮落英收不得雙環仙子夜來過<lb/>
天上春風自一科瓊絲雪蘂巧如磋花神定品應無二<lb/>
月姊分香獨占多已落為雲歸閬苑初開剪水散銀河<lb/>
<pb n="KR4d0500_WYG_007-6a"/>
喚回紅袖烏絲夢后土祠前幾度過<lb/>
　　　過鄱陽湖<lb/>
東流浩浩逺朝宗聯絡坤維秀所鍾山入斷雲廻白雁<lb/>
波涵落日見蒼龍英雄埋没憐今古形勢開張扼要衝<lb/>
回望匡廬招五老紫烟晴瀑界雲松<lb/>
　　　寄來峯長老<lb/>
不見是公又幾秋碧雲吟罷憶湯休夢回江上招提境<lb/>
書寄淮南賈客舟玉塵尾分獅子座曼陀花雨鷫鸘裘<lb/>
<pb n="KR4d0500_WYG_007-6b"/>
當年曽悟身如幻凖擬滄浪没白鷗<lb/>
　　　送式上人還高麗<lb/>
三韓東望渺雲烟野鶴飛歸不計年鼓枻海師能聴法<lb/>
獻珠龍女解參禪珊瑚樹礙浮杯渡薝蔔香薰擁袖眠<lb/>
好把新詩書側理碧雲佳句要人傳<lb/>
　　　題山水圖<lb/>
住近仙家雲錦溪結樓高與白雲齊丹崖翠壁參差見<lb/>
流水桃花咫尺迷道士養丹清似鶴山翁愛酒醉如泥<lb/>
<pb n="KR4d0500_WYG_007-7a"/>
毫端寫出猶竒絶况復西風一杖藜<lb/>
　　　答清江劉仲脩<lb/>
青春詞翰蚤蜚英白首林泉更負名好古獨懷韓吏部<lb/>
交懽曽枉范雲卿滄江逝水金川淨錦樹浮雲玉笥清<lb/>
逺憶瑶琴諧雅操敢辭擊節和新聲<lb/>
　　　送李西溪廵檢<lb/>
作吏湖山亦自竒君行况及落紅飛公庭白日文書少<lb/>
野店青林笋蕨肥楊柳風翻沽酒斾桃花水漲釣魚磯<lb/>
<pb n="KR4d0500_WYG_007-7b"/>
懸知賦得江南樂笑我緇塵染素衣<lb/>
　　　送朱生之湖州廵檢<lb/>
楚客才高不奈秋得官歸近白蘋洲村醪可飲山圍坐<lb/>
夜柝無聲月滿樓雲水歌傳青雀舫風塵夢斷黒貂裘<lb/>
鬢絲禪榻應憐我懶向湖亭覓舊遊<lb/>
　　　送廵檢湖州<lb/>
著鞭跨馬欲風生絶勝窮年老一經鳴鏑應弦驚雁落<lb/>
傳杯刻燭賦詩成白蘋洲渚橫秋水畫舫笙歌奏月明<lb/>
<pb n="KR4d0500_WYG_007-8a"/>
若過湖亭煩寄語三刀未夢雪添莖<lb/>
　　　送王廵檢<lb/>
王郎廵檢赴官時江水江花映彩旗可但彎弓能落雁<lb/>
仍聞刻燭解題詩青烟古戍人畦菜白日公庭吏奕棋<lb/>
坐嘯使君端好士薦書應到鳳凰池<lb/>
　　　送謝仲連之小鹿廵檢<lb/>
興言擕手過烏衣曽記風流玉雪姿緑鬢同驚今日雪<lb/>
錦囊各誦昔年詩芳塘草滿春回早古鎮峰多日下遲<lb/>
<pb n="KR4d0500_WYG_007-8b"/>
莫把青衫試鳴鏑要憑征雁寄相思<lb/>
　　　飛來山<lb/>
越絶山如龜曝背越王馬迹白雲中神鰻躍出杯吞海<lb/>
靈鷲飛來翠揷空島霧深迷龕影月松聲清和墖鈴風<lb/>
前身𤣥度來何暮應悟三生一夢同<lb/>
　　　除夕示袁仲修<lb/>
三年魚鳥笑人頑家在江南幾日還客裏惟君青眼舊<lb/>
醉中憐我綵衣閒詩成臈酒春燈裏歌斷梅花月影間<lb/>
<pb n="KR4d0500_WYG_007-9a"/>
夢裏不知歸路逺朔風吹雪滿闗山<lb/>
　　　虎牢闗<lb/>
雙崖突兀引羊腸仰望遥空疋素長今古太行青歴歴<lb/>
乾坤元氣白茫茫英雄底用爭天險真宰那知闕後防<lb/>
回首三分書裏事區區縳虎笑劉郎<lb/>
　　　和張孟功侍郎監海漕見寄詩<lb/>
省眼星郎給一軺銀河路逺鵲成橋吳歌閩語來江島<lb/>
雨楫風帆趂海潮紫府夢回鳴玉佩珠宫吟罷寫氷綃<lb/>
<pb n="KR4d0500_WYG_007-9b"/>
只今歲運湏劉晏宜有忠言答聖朝<lb/>
　　　和潘子素寄張伯雨詩<lb/>
白雲何處是巖阿聞道松聲滿凈窩京洛風塵人老易<lb/>
江湖秋水雁來多田園蕪没湏微禄親友凋零半逝波<lb/>
欲問囊中飡玉法相思夜半起悲歌<lb/>
瑶草年年滿澗阿高人燕寢自名窩山中丹井龍歸晚<lb/>
雲上仙飈鶴占多瓦榼尚餘京口酒布帆無恙洞庭波<lb/>
掉頭巢父誰能得歸聴吳儂小海歌<lb/>
<pb n="KR4d0500_WYG_007-10a"/>
　　　送秦元之江南<lb/>
漢家原廟重祠官五載春風玉筍班華表鶴歸曽有語<lb/>
鼎湖龍去𣺌難攀清名瑞世猶周鼎昭代思賢定楚環<lb/>
莫道江鄉鱸可膾仙人合住道家山<lb/>
　　　次仲弟子啟僉憲過洞庭湖<lb/>
黃鶴樓前曙色開吕公磯上首重回平湖盡處青天出<lb/>
積雨晴時白鴈來千古戰爭餘舊壘百年歌舞廢崇臺<lb/>
昔人總逐流波逝猶想清風被八垓<lb/>
<pb n="KR4d0500_WYG_007-10b"/>
　　　晨興聞賜妃入廣次心吾<lb/>
逺傳天上降宫花重拜丹墀踏御沙憚看鴻飛思故國<lb/>
嬌羞馬上問誰家珊瑚作枕分龍席錦繡堆床壓象牙<lb/>
適意相知南北異帛書休寄雁行斜<lb/>
　　　寄題王子榖望親樓樓與牛山相對<lb/>
宣溪孝子重彞倫高起書樓遍望親馬鬛早時封若斧<lb/>
牛山長日涙沾巾梁間歸燕時尋主簾底飛雲毎傍人<lb/>
料得北平新紀事應同家乘勒堅珉<lb/>
<pb n="KR4d0500_WYG_007-11a"/>
　　　題劉南山翁五世畫像贊<lb/>
鶴駕羣仙未易招偶因圖像見清標渾源山水猶神秀<lb/>
喬木風霜自寂寥六世衣冠歸盛族百年文物記前朝<lb/>
石田惆悵蒼苔滿西望長吟不自聊<lb/>
　　　題周伯温玉雪波<lb/>
千樹梅花照眼明主人詩思與同清雲裁野服侵寒著<lb/>
玉種高田帶雪耕柿葉滿忩書已遍松肪浮甕釀初成<lb/>
扁舟莫動山陰興宣室承釐待賈生<lb/>
<pb n="KR4d0500_WYG_007-11b"/>
　　　送麥敬存檢正湖廣省<lb/>
黃鶴磯頭春水生蒼龍闕下送君行才因朱墨紛然見<lb/>
詩到江山勝處成蘭省分僚官獨重玉堂伴直夢同清<lb/>
瀟湘無數回飛鴈採得蘋華寄别情<lb/>
　　　寄王顔隠士<lb/>
南園分首記當年東郡文星逺避躔機事秪生鷗閣下<lb/>
徵書不到鹿門邊中囷歲取禾三百美酒時煩斗十千<lb/>
倘憶幽禽能喚客還家留取杖頭錢<lb/>
<pb n="KR4d0500_WYG_007-12a"/>
　　　和古愚留别韻<lb/>
細柳南薰拂錦韉路人爭看玉堂仙詩書將揖紅旗下<lb/>
歌吹生陳絳帳前沽酒何須分禄米揮毫莫惜費吟箋<lb/>
夢回無柰漁陽摻猶勝青門聴杜鵑<lb/>
　　　滎陽道中<lb/>
橫帶鴻溝底用爭只今春草為誰生一邱貉了當年事<lb/>
千載槐留後世名牛口谷前逢急雨虎牢闗上看新晴<lb/>
成名孺子何勞嘆笑殺窮途阮步兵<lb/>
<pb n="KR4d0500_WYG_007-12b"/>
　　　七曲文昌祠<lb/>
夾道松陰護石苔龍盤七曲上崔嵬初無瑶席椒漿奠<lb/>
空望靈旗鶴駕來樓殿參差雲雨上江山環合畫圖開<lb/>
紅綾餅饀當年事四十人中愧不才<lb/>
　　　草堂<lb/>
浣花老翁不可見浣花草堂何處尋鸕鷀曬翅錦江岸<lb/>
鸚鵡將雛榿樹陰數畆林塘誰是主千年韶濩有遺音<lb/>
一盃重酹郫筒酒樷竹蕭蕭風動襟<lb/>
<pb n="KR4d0500_WYG_007-13a"/>
　　　題子午谷孤秀軒<lb/>
手種孤松不記年終南山色兩蒼然虬枝曉滴研硃露<lb/>
翠葢春蔵種玉田膏化龜虵蟠厚地聲疑笙鶴過羣仙<lb/>
陰崖茅屋誰能到落實應留待偓佺<lb/>
　　　題滑臺宋夀卿侍御西亭<lb/>
侍御高懷與世違秋空惟見一鴻飛山銜落日浮佳氣<lb/>
亭遶青松長舊圍毉國舊傳多讜論卜居從此脱塵鞿<lb/>
回瞻太白橫秦嶺猶記澄清攬轡歸<lb/>
<pb n="KR4d0500_WYG_007-13b"/>
　　　題裴公亭<lb/>
古木蒼藤翠作圍裴公亭上立斜暉波沉海底珠宫見<lb/>
雲起峰頭鶴馭歸明滅時看金鯉出徘徊閒送白鷗飛<lb/>
欲携九節仙人杖直上天壇一振衣<lb/>
　　　送陳玉<lb/>
官柳飛花滿薊門河橋猶有繫舡痕美人欲别重携手<lb/>
春水方生易斷魂虎豹天闗雲自隔鷄豚鄉社席還温<lb/>
虞卿莫厭窮愁在著就新書細與論<lb/>
<pb n="KR4d0500_WYG_007-14a"/>
賜履欣聞出尚方歸來雙鬢㸃吳霜趨朝長樂鐘聲晚<lb/>
猶夢名藩燕寢香八座輝光聯紫極千年遺愛在甘棠<lb/>
蘇臺明月清如許直送鳴珂入未央<lb/>
　　　送張蔚<lb/>
先生紵袍入賢闗名動綺襦紈袴間羣空冀北目先過<lb/>
草長江南人未還氷鱗斫鱠醒午醉紫筍烹茶消晝閒<lb/>
扁舟安得落吾手卧看苕溪溪上山<lb/>
　　　送張楨<lb/>
<pb n="KR4d0500_WYG_007-14b"/>
黃龍闗塞雪漫漫馬上貂裘不受寒豈謂紬書隨太史<lb/>
翻令索米困長安舟移彭蠡秋波白樹隠匡廬夕照殘<lb/>
歸弔當年鄭公業旅墳三尺草先乾<lb/>
　　　送董仲潛<lb/>
大明殿上早朝時奏對聲聞白玉墀鵷鷺班行爭動色<lb/>
雲霄勲業蚤相期燕鴻夜月回清影郢樹春風發故枝<lb/>
明月扁舟瞻魏闕五雲樓觀欝參差<lb/>
　　　送鍾起元<lb/>
<pb n="KR4d0500_WYG_007-15a"/>
龍岡南去接榆闗挾䇿逢君幾往還作賦風沙鞍馬上<lb/>
橫經紈袴綺襦間彩毫曽㸃宫池水白苧時看輦路山<lb/>
笑我清狂解吳語鑑湖未乞鬢先斑<lb/>
　　　送梁受之<lb/>
宦遊南北馬牛風燈火停雲偶爾同升斗可能留隠吏<lb/>
山川終要著詩翁呼盧竟識袁彦道飲酒還逢陳孟公<lb/>
早晚朝廷聘遺逸蒲輪應到大闗東<lb/>
　　　送孫伯起<lb/>
<pb n="KR4d0500_WYG_007-15b"/>
畫省含香近上台西江千里聘竒才山川雄控龍沙濶<lb/>
機務遥分鳳沼開帳幕時隨春草動狐貂偏耐雪花來<lb/>
只愁誤作潯陽夢醉聴琵琶句易裁<lb/>
　　　送陳毉之<lb/>
尚毉乘傳過龍沙新賜貂裘柰雪花白鼻騧驕肥苜蓿<lb/>
青氊帳小響琵琶長安賣藥誰能識梁苑延賓禮更加<lb/>
别後相思一回首五雲深處是京華<lb/>
　　　送虞愷之<lb/>
<pb n="KR4d0500_WYG_007-16a"/>
花時寂寂掩衡門恰到花飛又送君病眼輕來猶斷酒<lb/>
故人别後少論文江波處處明於草世態年年薄似雲<lb/>
寄語青城老樵客藥成金鼎幾時分<lb/>
　　　送劉子節<lb/>
馬生詞賦賈生年三語風流到處傳朝路衣冠裁鑑密<lb/>
慶門酥酪弟兄賢江頭酒醒梅花外天上書回鴈影前<lb/>
寄謝邦君惟坐嘯芙蓉幙府玉堂仙<lb/>
　　　平陽驛留題<lb/>
<pb n="KR4d0500_WYG_007-16b"/>
市烟官樹欝蒼蒼駐馬城邊望太行楊柳杏花春已半<lb/>
遊絲芳草日初長山圍晉館千峰翠水灌汾田百汊黃<lb/>
無柰風沙西去路羅衫銷盡舊燻香<lb/>
　　　題漢州驛<lb/>
錦水東來遶故城江干樓閣倚新晴鵝黃怕醉郫筒酒<lb/>
犀角欣甞巴竹萌可惜海棠經雨盡空看榿樹拂雲生<lb/>
薛濤風月無人繼誰唱陽闗第一聲<lb/>
　　　拜朱文公祠<lb/>
<pb n="KR4d0500_WYG_007-17a"/>
武夷不見此心勞得拜遺祠解鬱陶喬木春風思未已<lb/>
泰山晴雪仰猶高扶衰民極同先聖刮垢陳編到楚騷<lb/>
往事浮雲千變盡不妨江漢日滔滔<lb/>
　　　汾陰<lb/>
春寒猶戀紫貂裘楊柳青青古渡頭詞客重來應白髪<lb/>
好山依舊枕寒流禹門波凈龍吟夜汾水烟消鴈影秋<lb/>
駐馬回看自多感更湏橫笛起高樓<lb/>
　　　發寶雞<lb/>
<pb n="KR4d0500_WYG_007-17b"/>
重闗複棧厭崢嶸喜見川原掌様平猨嘯回看鬼迷店<lb/>
馬嘶遥指鳳翔城隋宫漢館依稀見渭水秦山逺近迎<lb/>
却是春衣濕梅雨南薰古道怕塵生<lb/>
　　　巴東秋風亭<lb/>
汾陰祠罷濟樓船豈謂雄才悔暮年半夜神光飛后土<lb/>
明朝寶鼎薦甘泉山河氣壯中原勢簫皷聲沉蔓草烟<lb/>
今日秋風亭上望白雲猶是漢時天<lb/>
</p>
<p>
</p>
  </div>
<div>
                <head>伊濱集卷八</head>
    <p>
<pb n="KR4d0500_WYG_008-1a"/>
欽定四庫全書<lb/>
　伊濱集卷八　　　　　　　元　王沂　撰<lb/>
　　七言律詩<lb/>
　　　過彭澤縣<lb/>
靖節休官跡已陳水光山色為誰新九江屬邑名千載<lb/>
東晉高風秪一人石上孤松猶翠黛宅前五柳自青春<lb/>
南來欲致生芻奠憑借當時漉酒巾<lb/>
　　　送鄭子安經歴之浙西憲司<lb/>
<pb n="KR4d0500_WYG_008-1b"/>
遊觀東吳天下稀賓筵憲府更光輝西湖秋泛芙蓉水<lb/>
北闕霜迎獬豸威山際驛樓紅半吐烟中官樹翠相圍<lb/>
使君旌節應西下目斷巴江鷁首飛<lb/>
　　　寄許大參<lb/>
夢中曽上庾公樓楚岫縱橫翠欲流别後武昌魚可食<lb/>
重來温室樹經秋因君樂聖銜杯句憶我垂綸載月舟<lb/>
無柰龍沙霜露早綈袍欲著重回頭<lb/>
去年風雨菊花時曽誦灤京百首詩今日六龍隨警蹕<lb/>
<pb n="KR4d0500_WYG_008-2a"/>
却憑征鴈寄相思長吟明月同千里欲對芳尊把一巵<lb/>
别意短長何所似湘波不盡碧參差<lb/>
　　　寄題曹新淦赤壁圖<lb/>
誰向臨臯夢鶴飛畫圖風物尚依稀清霜木落黃泥坂<lb/>
斷岸波廻赤壁磯故壘銷沉遺㦸盡孤舟縹緲弄簫微<lb/>
高懷最憶金川守千古希賢思不違<lb/>
　　　遊元虛庵留題<lb/>
詰屈人間不用悲馭風騎氣欲何之逺求勾漏空千里<lb/>
<pb n="KR4d0500_WYG_008-2b"/>
甘隠吳門自一竒白鶴歸來人換世青山老盡客題詩<lb/>
支頤忘讀參同契貪看楊花落硯池<lb/>
　　　臨江驛<lb/>
嘉陵江色凈於酒嘉陵官船輕似鴻水禽羣飛夕照外<lb/>
晴嶂落影亂流中棹歌不解巴童語甑飯欣看蜀客風<lb/>
喚馬夜投山驛迥隔林遥映一燈紅<lb/>
　　　鞏縣道中用文野送别韻<lb/>
秣馬芝田日又遒扶鞍弔古且遲留殘陵衰草寒雲際<lb/>
<pb n="KR4d0500_WYG_008-3a"/>
故壘斜陽野水頭千古徒爭兩蝸角百年能費幾狐裘<lb/>
道旁翁仲應相問又是邙山第幾秋<lb/>
　　　木齋為方積賦<lb/>
昔年種樹未勝巢老榦如今屋脊高屢許狙公分橡栗<lb/>
時招木客醉香醪衣巾白日驚蒼雪枕簟西風夢海濤<lb/>
歲晚淹留吾倦矣借君叢桂續離騷<lb/>
　　　贈采詩熊思齊還清江<lb/>
清江故舊久相違聞説尋詩欵竹扉阻對高軒維白馬<lb/>
<pb n="KR4d0500_WYG_008-3b"/>
謾從空谷賦緇衣日暄官路梅花早霜熟郵亭木葉稀<lb/>
最惜揚舲不相送臨風極目思依依<lb/>
　　　百丈山賦贈廖自强之清江<lb/>
清江風景似桃源百丈山深隔縣門峯引碧蘿垂艸閤<lb/>
水深蒼峽到書園舊時節士何人在近代詩家幾軰存<lb/>
文學只今懷檄去登臨猶得及春温<lb/>
　　　槍竿嶺紫菊<lb/>
山僧贈我叢叢菊紫盖光涵翡翠明青女何妨妬顔色<lb/>
<pb n="KR4d0500_WYG_008-4a"/>
徐娘元自有風情龍沙秋意晴偏好鴈嶺寒香晚更清<lb/>
回首故園人在否花前樽酒共誰傾<lb/>
　　　七月十三日書感<lb/>
去年學語囀春鶯早解回頭譍唤名豈謂女生為寄物<lb/>
翻悲吾老未忘情丹砂猶記新塗顖文葆空憐舊繫綳<lb/>
今日龍沙千里濶秋風吹淚欲霑纓<lb/>
　　　霍山道中<lb/>
太行高讓霍為隣祀典褒崇輔嶽神桂醑香銷疑化雨<lb/>
<pb n="KR4d0500_WYG_008-4b"/>
靈旗風動不驚塵丹崖翠壁層層路野杏山桃處處春<lb/>
華髪詞臣無補報停鞭回望祝堯人<lb/>
　　　題陳則虛散木軒<lb/>
萬彚林林造化中始知才與不才同青黃肯效犠尊用<lb/>
長養還均雨露功㸃易研硃枝滴露談元揮麈座生風<lb/>
客來欲問南華㫖閒倚枯根目送鴻<lb/>
　　　送婣弟劉子彦應辟<lb/>
畫舩衝雨發官河束帛徵賢是禮羅天上午門新日月<lb/>
<pb n="KR4d0500_WYG_008-5a"/>
海中春水凈風波經筵進講先三禮名世登庸重四科<lb/>
自昔珠林推俊秀茂才應制蚤鳴珂<lb/>
　　　嘉陵道中<lb/>
路轉嘉陵入𣺌茫巴童蕩槳棹歌長山雞傍驛如泥賤<lb/>
竹䶉登盤覺笋香石棧苔紋烟借紫江干梅子雨催黃<lb/>
空愁夜宿瑯璫驛無柰鈴聲斷客腸<lb/>
　　　華陽宫<lb/>
方壺别館墮何年下視孤雲一握天旋斸黃精供野飯<lb/>
<pb n="KR4d0500_WYG_008-5b"/>
相連青竹引山泉詩中我愛陶元亮林下誰逢葛稚川<lb/>
鶴駕不來明月老小窻無地著風煙<lb/>
　　　謝司明復贈東坡帽<lb/>
故人贈我東坡帽因帽思人亦我師只恐隣翁偷學様<lb/>
還憐稚女道相宜養丹未用顔如玉耽酒何妨鬢似絲<lb/>
為報西風莫吹落尊前留戴菊花枝<lb/>
　　　題馬伯庸賦劉氏溪山圖<lb/>
道人昔作朱門客溪上春風草自芳藂桂曽聞招隠士<lb/>
<pb n="KR4d0500_WYG_008-6a"/>
塵纓凖擬濯滄浪蘆洲繫艇鳬鴉墨石壁題詩苔蘚蒼<lb/>
誰遣漁人解橫笛夢中疑是在山陽<lb/>
　　　華隱者圖<hi>貳令陳君舉善為鵬舉而作余與子高自立二公留止山房同推隠者之</hi>
　　　　<hi>意而賦詩焉</hi>
原上春風語鶺鴒溪南新結得華亭堆床書卷聞鐘起<lb/>
破的詩歌按節聴幽澗自多流水操好山長送入簾青<lb/>
知君已熟淮王趣招隱何人敢扣扄<lb/>
　　　送高道崇歸仙巖宫<lb/>
<pb n="KR4d0500_WYG_008-6b"/>
青鞋偶爾犯塵紅夢寐仙巖翠拂空賀監風流真可慕<lb/>
長康癡絶不妨同摩挲金狄千年後洒埽漁磯一笑中<lb/>
後㑹叅同較同異定煩騎鶴過神嵩<lb/>
　　　發長安留别王善甫尹文質諸公<lb/>
未到長安一解顔故人連日費追攀相看寒食清明裏<lb/>
况復周臺漢苑間長樂花香濃勝酒灞陵樹色巧遮山<lb/>
獨嫌清渭無情極照我塵埃鬢欲斑<lb/>
　　　題張尚書復修姑蘇驛詩卷和子翬韻<lb/>
<pb n="KR4d0500_WYG_008-7a"/>
樓舡載酒太湖秋曽向寒蕪弔舊邱圖畫如今傳勝事<lb/>
江山依舊記清游館娃宫壞香消逕鬪鴨䦨空水滿洲<lb/>
聞道徵黃飛詔下都將遺愛付吳謳<lb/>
　　　送烏希説編修之㑹稽降香<lb/>
仙掖朝回響玉珂使星光照鏡湖波看君獻頌傳金馬<lb/>
記我臨書换白鵞風送蓬萊潮信早烟消天姥月明多<lb/>
相逢賀監如相問擬向滄波理釣蓑<lb/>
　　　書事<lb/>
<pb n="KR4d0500_WYG_008-7b"/>
坐看槐庭日影移頭原如舊鬢先絲十年不調已過半<lb/>
萬古垂名何所為得俸只充沽酒用賣文那辦買山資<lb/>
傳聞官長催供課下馬時揩病眼眵<lb/>
　　　和樂邨書觸目<lb/>
澹澹春雲弄晚晴桃花竹外數枝明垂楊卧雨欲無賴<lb/>
幽鳥呼人如有情塵事膠膠遊興懶流年冉冉客心驚<lb/>
簡書縛我原來急不是歸田計未成<lb/>
　　　送丑時中之西臺照磨<lb/>
<pb n="KR4d0500_WYG_008-8a"/>
故人别我入秦川開幕遥臨玉井蓮恩賜猩袍如昨日<lb/>
歸騎驄馬看他年路經函谷山多雨春盡新豐草自烟<lb/>
相見勾稽閒北榻尺書時到廣文氊<lb/>
　　　送宋翼卿西臺照磨寄丑時中管勾<lb/>
送子函闗西復西青門柳老惜分擕雲深魏闕人回望<lb/>
路熟秦川馬自嘶攬轡定酬他日志拂塵閒看去年題<lb/>
芙蓉幕下如相問擬向秋風釣故溪<lb/>
　　　輓胡汲仲先生<lb/>
<pb n="KR4d0500_WYG_008-8b"/>
少日嚴徐召漢庭暮年孤節魯山清頽波砥柱文章古<lb/>
滄海浮雲富貴輕兠率空歸天上夢少微端惜世間名<lb/>
𦕈然人物知誰在淚洒西風慟老成<lb/>
先生英氣欲橫秋投老青山映白頭幾見詩書曽發塚<lb/>
誰知涇渭自分流詞源衮衮無遺恨天網恢恢不見收<lb/>
江漢遺書今好在雲間無復謫仙樓<lb/>
　　　題史左丞小車行春圖<lb/>
左丞林壑魯西郊矗矗新亭自結茅几畔有書都可用<lb/>
<pb n="KR4d0500_WYG_008-9a"/>
世間無客不求交小車春晝游麟藪脩竹秋天養鳳巢<lb/>
我老只今多白髪願携琴酒過塘坳<lb/>
　　　為劉子高賦<lb/>
少日東南事壯遊憑高弔古思悠悠山中樓觀神仙府<lb/>
江上雲霞帝子州别塢松風琴入奏平湖花雨棹聞謳<lb/>
只今投跡山房裏坐看新圖歎白頭<lb/>
　　　為楊子立賦<lb/>
秋華亭上雨初晴山入溪南箇箇清笻竹客來松逕杳<lb/>
<pb n="KR4d0500_WYG_008-9b"/>
蹇驢人度石橋平當筵俠氣龍騰劒把酒清歌鸐載笙<lb/>
共羡君家好賓客畫圖詩句總高情<lb/>
　　　和吕仲實過故宅<lb/>
射麋山下草先秋畫㦸朱門一夢休故櫪西風思騕褭<lb/>
壞墻陰雨蔓牽牛曽聞為將無三世謾説承恩只五侯<lb/>
古往今來多少事夕陽不盡水東流<lb/>
　　　書李敬叔别蒲城詩卷二首<lb/>
十載承明把一麾急流勇退脱塵羈蓴鱸亦預知機事<lb/>
<pb n="KR4d0500_WYG_008-10a"/>
松菊能忘歸隠期伊闕風煙應好在壺頭勲業竟何為<lb/>
漢庭屢詔求遺逸從此彈冠亦未遲<lb/>
紫髯如㦸氣如虹肯使微官負此公一笑偶逢山水國<lb/>
論文誰信馬牛風相期要出功名外得意還留道義中<lb/>
朱轂風塵何足顧不妨留眼送飛鴻<lb/>
　　　題傅汝礪上省掾凌伴明詩卷<lb/>
少年英氣鶚橫秋曽佐軺車作逺遊丹徼烟嵐明漢節<lb/>
彩毫珠玉散蠻州省郎待士能高誼才子論心肯暗投<lb/>
<pb n="KR4d0500_WYG_008-10b"/>
燕市黃金買竒駿未容歸倚仲宣樓<lb/>
　　　題伊嚕布哈贈行詩卷<lb/>
銅章笑解出龍泉老稚歌謠一口傳可但鬻衣爭刻石<lb/>
仍聞遮道願留鞭何蕃素得諸公譽陳寔終居四長先<lb/>
昭代掄材重循吏聲華從此到星躔<lb/>
　　　題趙家墓碑<lb/>
雙碑峩立趙家墳不似靈光獨偶存承露盤空仙墮淚<lb/>
繫牲石在字堪捫桑田滄海餘喬木文采風流到逺孫<lb/>
<pb n="KR4d0500_WYG_008-11a"/>
見説家庭有餘地好隨春雨種蘭蓀<lb/>
　　　題栖碧山卷<lb/>
何年李白去騎鯨流水漂香路杳𡨕自種紫芝分藥圃<lb/>
閒乘白鹿看仙經石床花露朝來掃茅屋松風夜半聴<lb/>
老我京華塵土裏苦吟應笑鬢星星<lb/>
　　　用吳閒閒韻題解辰公詩卷<lb/>
洲橫白鷺似金陵卓犖才名舉國稱滄海千年來野鶴<lb/>
玉壺一段貯清氷泮宫芹藻同誰賦快閣風烟與客登<lb/>
<pb n="KR4d0500_WYG_008-11b"/>
望見香城山似筆他時諸子看飛騰<lb/>
　　　題張孝子詩卷<lb/>
武衞張生膽滿軀千重鐵騎視如無論功合上碧油幕<lb/>
破的爭傳金僕姑大漠窮沙歸戰馬高臺落日下馴烏<lb/>
人生忠孝能如此不愧山西大丈夫<lb/>
　　　江閣秋風為表弟曽性道賦<lb/>
江上青山閣下鷗白雲飛去水悠悠長蘆落鴈來千里<lb/>
枯木寒鴉度幾秋曽見鎍飛餘古塔猶聞鐘響出高漚<lb/>
<pb n="KR4d0500_WYG_008-12a"/>
晴天縹緲凉如洗閒把魚竿踏釣舟<lb/>
　　　元日雪<lb/>
端門瑞霧曉氤氲片片天花落錦茵萬葢鳴珂翔鶴氅<lb/>
九重傳鑰報鷄人靈和柳色迷金縷太液波光縐麯塵<lb/>
待詔東方窮欲死還隨草木見陽春<lb/>
　　　弔胡招故隱<lb/>
西風凛凛洒塵寰千古幽光不可攀往事空尋管寧傳<lb/>
故居誰弔陸渾山高情能致巢由上大節終全漢魏間<lb/>
<pb n="KR4d0500_WYG_008-12b"/>
一盞寒泉薦秋菊悠悠心送白雲閒<lb/>
　　　送馬編修南康州判<lb/>
萱草叢叢手自移留花不發待郎歸書成東觀蔵金匱<lb/>
舡過西江著綵衣酒釀鵞兒香稻熟鱠飛蟬翼白魚肥<lb/>
懸知佐郡多餘暇一笑承歡樂未違<lb/>
　　　過金閣山<lb/>
金閣遥看縹緲居空香何處度飈車曽逢野鹿銜丹訣<lb/>
定叱山祗守素書白海波翻虹飲後青林風急雨飛初<lb/>
<pb n="KR4d0500_WYG_008-13a"/>
羣龍應解仙翁意要採新詩作步虛<lb/>
　　　送濟南張太監奉祠歴山<lb/>
張侯奉幣傳天語乘傳祝釐虞帝祠從此百神聮職地<lb/>
一如比屋可封時國人先賦緇衣句太史還書封禪詞<lb/>
始信馨香在明徳豐年協氣滿靈旗<lb/>
　　　送廬州推官孟景章<lb/>
吏隠無如古合肥畫舡南下疾鴻飛風烟入興詩成易<lb/>
魚稻常登訟自稀錯節㑹看逢利器軺車應為布霜威<lb/>
<pb n="KR4d0500_WYG_008-13b"/>
兒寛古義人知少見説新書待子歸<lb/>
　　　和劉助教見示詩韻<lb/>
龍岡五月曉生寒喜見書囱日影團小草自憐承雨露<lb/>
野鷗何事逐鵷鸞愛閒僧祐常多病投老揚雄强作官<lb/>
禪榻茶烟時一笑免教街吏報平安<lb/>
　　　古寺秋日梨花<lb/>
簷蔔林中縞袂鮮西風吹夢賣餳天倚欄翠袖霜欺薄<lb/>
照水氷姿月妬妍魔女自知花作供徐娘猶解玉為鈿<lb/>
<pb n="KR4d0500_WYG_008-14a"/>
粉香零落蒼苔滿日暮驚回野衲禪<lb/>
　　　七夕宿雲山寺<lb/>
三年埋没簿書塵暫借禪房養病身貪夢蓴鱸歸故國<lb/>
不知牛女㑹天津蛛絲綴果空傳巧犢鼻懸竿未是貧<lb/>
讀罷楞嚴萬縁靜西軒月色為誰新<lb/>
　　　追輓烈婦謝夫人<lb/>
金華婺宿儲貞烈浙右于今有幾人化石宛同星墮地<lb/>
投厓因見海揚塵姓名久著鄉邦重文字相傳簡帙新<lb/>
<pb n="KR4d0500_WYG_008-14b"/>
永念不移悲令子悼亡有感惜安仁<lb/>
　　　陸渾早行有感<lb/>
歸心摇蕩若懸旌幾度欲歸歸不成地褊未堪長袖舞<lb/>
愁多空和短歌行沙頭春漲半篙緑竹外梅花數㸃明<lb/>
夢裏陸渾山下路何人知我此時情<lb/>
　　　寄李時中<lb/>
津亭官樹葉黃時把酒舡頭話别離待詔依然窮索米<lb/>
還家何事悔看棋空憐鬢髪驚秋早豈有文章結主知<lb/>
<pb n="KR4d0500_WYG_008-15a"/>
書到淮南又摇落定將佳句慰相思<lb/>
　　　寄蘇昌齡<lb/>
别後瓊華幾度芳花前顧曲憶周郎竹西載酒金錢盡<lb/>
江上懷人碧草長給札期君賦雲夢解纓容我濯滄浪<lb/>
相思莫道無來使佇看飛鴻拂建章<lb/>
　　　寄馬伯庸<lb/>
法星光裏見文星知向東南攬轡行十道使車瞻斧鉞<lb/>
六朝詞客樹降旌長干浪靜魚龍息北固霜飛草樹明<lb/>
<pb n="KR4d0500_WYG_008-15b"/>
千里相思難命駕夢隨潮到石頭城<lb/>
　　　和薛翰林韻寄洛下諸公<lb/>
綠陰門巷鳥聲中却掃無人過敬通洛下笑談山遶座<lb/>
江南消息水連空舊遊如夢了無迹病客觀心漸有功<lb/>
欲向伊川買修竹風流他日與君同<lb/>
　　　送劉遂初修撰覲省<lb/>
烏鵲檣竿送喜頻西風衰柳潞河津朱雲况肯留東閤<lb/>
汲黯何曽歎積薪國史新修多直筆朝衣暫脱見閒身<lb/>
<pb n="KR4d0500_WYG_008-16a"/>
懸知别後登高處醉撚黃華憶故人<lb/>
　　　登姥山二首<lb/>
路轉巔崖虎鼻峰上方日晏始聞鐘晴嵐密䕶岩西竹<lb/>
香霧輕浮澗底松山果欲凋還共采林僧久别乍相逢<lb/>
玩竒行徧燒丹處拾得仙人九節笻<lb/>
武婆山上白雲層毎欲追遊祇未能昨日偶同子弟往<lb/>
幾時重與故人登借騎道士朝天鶴問訊仙姑駕海鵬<lb/>
共醉中山千日酒頭巾倒挂樹西藤<lb/>
<pb n="KR4d0500_WYG_008-16b"/>
　　　出河南省考試院呈夷門故人<lb/>
圍棘重開字落鴉霜袍鵠立靜無譁城頭又見千年鶴<lb/>
海上空歸八月槎貪訪舊交多白髪不知故隠正黃花<lb/>
相逢可惜歡娛地不置清尊但煮茶<lb/>
　　　送舒嚕萬户鎮雲南<lb/>
故人分閫鎮滇池不獨威名草木知南詔酋豪親俎豆<lb/>
西州父老識旌旂清猿夜永聞常慣丹鳳雲深望轉疑<lb/>
若過劒門闗下驛拂塵尋我舊題詩<lb/>
<pb n="KR4d0500_WYG_008-17a"/>
　　　試院柬顔仲偉胡居敬陳心吾解開先高允憲<lb/>
　　　諸公<lb/>
薇垣試藝棘圍開叅相求賢體聖裁班入禮門催下鏁<lb/>
令傳兵衛擬銜枚龍光貫斗星潛動海氣連城雨欲來<lb/>
蠡測管窺思報稱喜聞多士待掄材<lb/>
　　　題胡氏栢友亭<lb/>
君家種栢長龍鱗歲晚相看似故人毎愛棟梁才獨古<lb/>
亦憐金石韻長新囱前芳草春來好門外高車客過頻<lb/>
<pb n="KR4d0500_WYG_008-17b"/>
安得雲松高百尺結巢歸隠願為隣<lb/>
　　　<graphic n="KR0648" url="https://raw.githubusercontent.com/kanripo/KR-Gaiji/master/images/KR0648.png" mimeType="image/png"/>陽縣<lb/>
<graphic n="KR0648" url="https://raw.githubusercontent.com/kanripo/KR-Gaiji/master/images/KR0648.png" mimeType="image/png"/>陽縣門僅容駞<graphic n="KR0648" url="https://raw.githubusercontent.com/kanripo/KR-Gaiji/master/images/KR0648.png" mimeType="image/png"/>陽縣㕔垂緑莎春歸蜀道海棠盡<lb/>
地近隴山鸚鵡多飲澗居氓羞汝癭負鹽遊子和秦歌<lb/>
回看天際來時路萬疊嵐光海湧波<lb/>
　　　幽居同劉韶賦<lb/>
春泥門巷雨聲多潤浹荒畦露淺莎石砌落梅疎影竹<lb/>
鑑池流水細通河坐深還愛青氊舊老至其如白髪何<lb/>
<pb n="KR4d0500_WYG_008-18a"/>
海内太平寧有象詩成聊復醉時歌<lb/>
　　　猗氏道中<lb/>
道經猗氏望中條秀色浮空海上潮中有幽人甘隠遯<lb/>
毎令行客想風標柴門石徑依然在松盖雲旗不可招<lb/>
老我山林負真趣東風吹鬢影蕭蕭<lb/>
　　　寄李伯强同年<lb/>
銅駞陌上又秋風醉把黃花意未窮塵土十年雙鬢禿<lb/>
闗河千里一尊同恨君不識孔文舉笑我欲從張長公<lb/>
<pb n="KR4d0500_WYG_008-18b"/>
别後相思隔伊水石樓明月鴈聲中<lb/>
</p>
<p>
</p>
  </div>
<div>
                <head>伊濵集卷九</head>
    <p>
<pb n="KR4d0500_WYG_009-1a"/>
欽定四庫全書<lb/>
　伊濵集卷九　　　　　　　元　王沂　撰<lb/>
　　七言律詩<lb/>
　　　為上饒鄭良楚賦菊莊<lb/>
秋菊為糧杞作蔬石泉自鑿帶經鋤伯休賣藥無人識<lb/>
魯望能文與世踈沽酒有時招木客揮絃還解出淵魚<lb/>
晚香採得為親夀坐對南山讀道書<lb/>
　　　冷泉鄉道中<lb/>
<pb n="KR4d0500_WYG_009-1b"/>
簡書驅迫走西東原野蕭條嵗欲窮草屋斜陽留過客<lb/>
山田餘雪記來鴻禪心原入西方社世事㸔如北塞翁<lb/>
歌罷驪駒始歸去當年王式不湏同<lb/>
　　　宜陽道中<lb/>
貂裘零落據征鞍兩鬢塵埃一笑還世事遶成羅帶水<lb/>
客愁遮斷錦屏山呼風喬木氣猶壯不雨孤雲心未安<lb/>
安得三鄉塔為筆盡書佳句夕陽間<lb/>
　　　東禪寺<lb/>
<pb n="KR4d0500_WYG_009-2a"/>
林端孤塔語琅璫木老烟深路渺茫嵐氣嘘雲吞佛屋<lb/>
灘聲挾雨撼僧床休官先製尋山服避俗重燒結願香<lb/>
只恐清脩逺公社未容元亮醉為鄉<lb/>
　　　感懐<lb/>
漫郎何事强為官旅思愔愔帶眼寛春草池塘詩入夢<lb/>
杏花時節雨生寒白鷗雲水盟猶在老馬風沙興已闌<lb/>
我愛當年孟東野歸書只是説平安<lb/>
　　　遊秦望山<lb/>
<pb n="KR4d0500_WYG_009-2b"/>
江山歴歴子長遊秦越興亡貉一邱滄海猶誇鞭石渡<lb/>
仙山曾為採芝求神鴉上下隨鹽舸官栁參差集戍樓<lb/>
臨眺無窮知古意巖花自雨鷫鸘裘<lb/>
　　　挽張菊存<lb/>
摳衣猶記列諸生昨夢那知奠兩楹任道自期周九鼎<lb/>
論詩人比漢三明斯文未用悲麟獲令子還能續鳯鳴<lb/>
愁絶侯芭抱元草西風吹淚濕銘旌<lb/>
　　　挽沈菊泉<lb/>
<pb n="KR4d0500_WYG_009-3a"/>
姑孰歸來鬢欲絲按行三徑菊花枝琴尊寂寞成千古<lb/>
邱壑風流自一時玉樹忍㸔埋馬鬛錦囊能復賦蛾眉<lb/>
生芻遥奠蘆溪道丹旐風生草木悲<lb/>
　　　挽何潛齋<lb/>
漢濵冠蓋自紛紛遺老翛然玉雪身白帽空歸滄海客<lb/>
黄花猶識義熙人悠悠往事千年鶴凛凛髙風一角麟<lb/>
精爽邱原藏不得長虹㑹見燭蒼旻<lb/>
　　　挽張書巢<lb/>
<pb n="KR4d0500_WYG_009-3b"/>
青門冠蓋日紛紛丈室翛然獨見君元晏自憐長卧病<lb/>
茂陵誰復柬求文橘洲田土無新業書幌塵埃有斷熏<lb/>
不待隣人解横笛西風吹淚濕江雲<lb/>
　　　水木清華亭<lb/>
湘中處士絶塵氛嵗晚移家寄白雲棋局偶攜林下看<lb/>
鯨音時向葦間聞鹿門妻子甘長往谷口聲名莫見分<lb/>
翹足故林歸未得舊盟空愧海鷗羣<lb/>
　　　和楊汝似奉遷三朝御容玉堂詩韻二首<lb/>
<pb n="KR4d0500_WYG_009-4a"/>
玉函寳軸降琳闗曉色扶桑眩晃間天濶鼎湖龍自去<lb/>
秋髙汾水鴈空還衣冠久矣藏原廟羽衛猶疑幸道山<lb/>
儒館小臣生獨晚却從圗畫望龍顔<lb/>
冠劍星羅拱北辰魚龍曼衍列勾陳遥瞻天仗移金界<lb/>
尚想鑾輿下紫宸瑞日曈曨浮絳闕仙雲縹緲䕶宫茵<lb/>
道旁鮐背咨嗟久曾是先朝擊壤民<lb/>
　　　為貴溪張真人賦象山道院<lb/>
勝地豈惟仙窟宅仍聞先哲此絃歌氣涵金碧溪山秀<lb/>
<pb n="KR4d0500_WYG_009-4b"/>
澤潤詩書簪組多䆉稏花浮香遶屋芙蓉旗動影摇波<lb/>
祝釐他日從天下重寫黄庭換白鵝<lb/>
　　　題浮雲道院後記<lb/>
木奴秋實綴黄金桐樹孫枝斵素琴浮世㡬迴丹轂換<lb/>
故山依舊白雲深知魚日日來濠上抱甕年年老漢隂<lb/>
倦客題詩一惆悵有盟重與海鷗尋<lb/>
　　　瑞雲宫道人索詩書此以遺之<lb/>
仙嵓石髓碧崔嵬曾見神仙㡬度開七字持身慙聴瑩<lb/>
<pb n="KR4d0500_WYG_009-5a"/>
一言悟主本非才偶逢和璞何勞問不識桃椎亦漫猜<lb/>
記取明年杏花發道人休忘我曾來<lb/>
　　　送道士徐中孚之武當<lb/>
桃花流水絶塵囂絳節霓旌到泬寥天姥峰髙先見日<lb/>
龍池波動暗通潮芝田自合仙人種琪樹那容野客樵<lb/>
後㑹皇家祝釐事為君騎鶴過山椒<lb/>
　　　留題靈泉觀<lb/>
山城三月客添衣賦就閒居却自違春水畫橋人獨立<lb/>
<pb n="KR4d0500_WYG_009-5b"/>
夕陽茅屋燕相依百年杯酒留連醉萬事風花自在飛<lb/>
我愛聖門蘧伯玉囘頭二十八年非<lb/>
　　　太行道中<lb/>
岡巒重複勢奔羣石磴參差齒露齦人似夏蟲初見雪<lb/>
馬如饑鶴欲穿雲并州豪俠凋零盡晉國山河逺近分<lb/>
却怪無情是汾水流波日日送斜曛<lb/>
　　　題西嵓書院<lb/>
湖上新居絶垢氛湖邊石筍挿層雲堦前書帶長堪剪<lb/>
<pb n="KR4d0500_WYG_009-6a"/>
沙際拏音速更聞明月只捐神女佩光風誰續汜人文<lb/>
一麾吾欲淮南去叢桂山中有古芬<lb/>
　　　避雨浄土院遂宿是日春盡<lb/>
風助灘聲入夜喧雨供苔色上僧垣鶯花昨夢空禪榻<lb/>
蠶麥歸心入故園少日鮎魚思上竹年來野鶴畏乗軒<lb/>
山靈珍重巖間石留寫先生醉後言<lb/>
　　　登越州古城<lb/>
參差殘雪照樓臺晚上孤城眼豁開嵐翠週遭迷禹穴<lb/>
<pb n="KR4d0500_WYG_009-6b"/>
海雲明滅認蓬萊千年往事空流水一片殘碑自古苔<lb/>
惆悵稽山無賀老輕舟載酒為誰來<lb/>
　　　題耿叔開政績卷<lb/>
上都留判平疑獄沙苑鷹師脱械時太史巳書循吏傳<lb/>
廣文仍賦好賢詩圜扉一旦銷寃氣老吏經年費獄辭<lb/>
見説長楊新校獵歡聲雷動羽林兒<lb/>
　　　遊普照寺弔張齊賢墓<lb/>
逺客相逢飯顆山飄然瓶錫為誰還朱門畫㦸何人問<lb/>
<pb n="KR4d0500_WYG_009-7a"/>
古像昏燈盡日閒異卉風前縈錦帶遥山木杪吐青鬟<lb/>
老僧心已如枯木為報禪門不用闗<lb/>
　　　和景兖梅花詩韻<lb/>
殘雪離離㸃燒痕畫橋流水夕陽村玉妃謫墮縁何事<lb/>
翠羽飛來亦斷魂寳髻斜簪春意好羅帷深䕶晚香繁<lb/>
滯留東洛身千里孤負西湖酒一尊<lb/>
　　　哭次兒仲孚<lb/>
風雨他山竟不歸重闈老淚豈勝揮丁寧地主㸔新壟<lb/>
<pb n="KR4d0500_WYG_009-7b"/>
太息隣家乞故衣住世百年誰不死過庭萬事痛相違<lb/>
青春况説升平近白首何堪骨肉稀<lb/>
　　　送蘇伯修侍郎扈蹕之上京<lb/>
晴川金鯉出芙蕖持槖仙郎得句無禮樂又新三代制<lb/>
丹青應上兩京圗雲端馴象扶雕輦仗外明駞絡寳珠<lb/>
擬待賜酺祠馬祖華光星裏望驪駒<lb/>
　　　送謝子良驛丞之京<lb/>
水驛論交舊著名春城分袂若為情空羣竒驥長千里<lb/>
<pb n="KR4d0500_WYG_009-8a"/>
惜别流鶯更一聲白下雨收梅子熟清江風過栁花輕<lb/>
歸船暫泊應囘首五色雲中是玉京<lb/>
　　　小孤山<lb/>
江風澹澹散江烟聖母祠邊曉泊船萬壑奔流東赴海<lb/>
孤山拳石上擎天花留珤靨珠纓合樹繞粧亭水鏡懸<lb/>
絶頂盤雲㸔未了似聞神語珮泠然<lb/>
　　　送左衛教授馬伯誠<lb/>
將軍緩帶擁輕袍俎豆初陳卷豹韜祗許攜壺來問字<lb/>
<pb n="KR4d0500_WYG_009-8b"/>
何須舞劍助揮毫旌旗影逐春風轉絃誦聲連夜月髙<lb/>
細栁依依莫留客蘭臺給劄待英髦<lb/>
　　　送胡古愚左衛教授<lb/>
落絮飛花送客舟樽前容易失詩流也知太史才名舊<lb/>
自是將軍禮數優説劍夜窻銷蠟炬横經朝幕坐青油<lb/>
漢庭正議東封事莫向周南嘆滯留<lb/>
　　　送李禎之東陽教授<lb/>
敬亭山下宛溪頭曾見騎<graphic n="KR1706" url="https://raw.githubusercontent.com/kanripo/KR-Gaiji/master/images/KR1706.png" mimeType="image/png"/>汗漫遊留滯京華追往事<lb/>
<pb n="KR4d0500_WYG_009-9a"/>
蕭騷鬢髪又驚秋仁風欲贈袁宏扇朗詠誰同謝朓舟<lb/>
極目亭前佳勝地一杯還憶故人不<lb/>
　　　送趙徳翁教授常徳州<lb/>
問君捧腹笑何事笑我生逢雌甲辰豈但下帷傳老子<lb/>
翻然囘棹覓秦人伏波祠畔青楓晚招屈亭前白芷春<lb/>
莫把新詩教楚女竹枝歌罷恐傷神<lb/>
　　　送黄希明教授南歸兼寄其父秋江徴士二首<lb/>
少微曾近上台明歸棹秋風白髪生霄漢鵷鴻驚昨夢<lb/>
<pb n="KR4d0500_WYG_009-9b"/>
田園竹菊寄髙情青山遥望雲行影𤣥鶴欣聞子和聲<lb/>
想見鄉人攜酒炙擁門争賀綵衣榮<lb/>
靈椿堂下綠隂成萱草堦前綵袖明行比一鄉能飽徳<lb/>
思封千戶却辭榮鴈行坐致朱輪貴鳩杖何妨白髪生<lb/>
從此門閭表通徳諸郎便合自升卿<lb/>
　　　題天衣寺<lb/>
書堂無復晉風流翠蘚丹梯屐齒留雙澗聲摇維衛室<lb/>
十峰嵐擁法雲樓歸來野鶴三千嵗覽盡支那四百州<lb/>
<pb n="KR4d0500_WYG_009-10a"/>
金縷木蘭何處問松花自雨黑貂裘<lb/>
　　　柬伯兄子教授<lb/>
兄弟情親六十年幼時相契老依然文章猶愧三王後<lb/>
風度渾如兩晉前江閣艤舟勞逺顧林亭下榻阻相延<lb/>
玉虹元接龍灣水别去音書許鴈傳<lb/>
　　　送吳興相錄事<lb/>
摇摇畫舫逐鴻輕雲水東南一月程丹鳳門前攜酒别<lb/>
駱駞橋上折花迎溪山莫厭登臨樂閭里能忘俯傴情<lb/>
<pb n="KR4d0500_WYG_009-10b"/>
不見風流松雪老墨池春草為誰生<lb/>
　　　雪後出近郊書寓目<lb/>
醉面衝風酒易醒破冰泉脉響泠泠梅花全露天然白<lb/>
山谷難藏雪後青老馬長鳴疲犖确病身隨影怪伶俜<lb/>
歸來寂寂虛齋冷石鼎雲翻煑茯苓<lb/>
　　　和魏伯時灤京秋興薇垣書事一首<lb/>
秋著龍沙白草纎周廬擊柝令霜嚴珊瑚鐵網枝應老<lb/>
仙掌金莖露又添馳道屬車囘豹尾天門虎士盡虬髯<lb/>
<pb n="KR4d0500_WYG_009-11a"/>
仙郎持橐歸來早馬上尋詩吏隠兼<lb/>
　　　送傅士開之守饒州<lb/>
故人薊北想風標候吏江東望畫橈共喜疲民蘇劇郡<lb/>
其如舊徳去中朝淮陽卧治何妨逺宣室思賢未覺遥<lb/>
莫道尺書誰與寄琵琶洲畔水通潮<lb/>
　　　同孫景賢登陳覇先髙城<lb/>
覇先城郭眺新春還共孫郎話昔人兵下粤南曾駐吉<lb/>
園移梁祚遂歸陳麥苗秀匝中軍壘草色晴斑邏騎津<lb/>
<pb n="KR4d0500_WYG_009-11b"/>
今古興亡同一慨龍州景物更傷神<lb/>
　　　題董宇定杏林書虞伯生詩後<lb/>
小車初駕試春衣三月城南花亂飛紅杏不須令虎守<lb/>
黄庭時許換鵝歸山中羽客曾相問天上文星漸覺稀<lb/>
准擬明年寒食夜重攜樽酒説芳菲<lb/>
　　　越王臺<lb/>
崇臺遺構碧岧嶢南越何年覇業銷漢節早隨雲北去<lb/>
禺山猶在海東潮鷓鴣芳草王孫怨鴻鴈秋風荔子凋<lb/>
<pb n="KR4d0500_WYG_009-12a"/>
能賦登髙今老大都將清興託漁樵<lb/>
　　五言排律詩<lb/>
　　　北上三十韻<lb/>
封軺趨召亟夙夜敢懐安入直羞持被馳邊示據鞍朝<lb/>
餔猶觸暑夕憇遽凌寒蔓草風吹綠繁花雨染丹行山<lb/>
疑路盡出嶺信天寛井近駞羣立沙柔象跡團霧衝泉<lb/>
喜動雲斸石愁刓薄賦兹多稼勤田復刈菅免罝施涿<lb/>
鹿麟藪絡桑乾鳥道車重轍仙方客借翰逶逶僧舍曲<lb/>
<pb n="KR4d0500_WYG_009-12b"/>
矗矗酒檣攢大海將昇日支流即瀉湍君臣嚴漢制禮<lb/>
樂屬周官扶杖思迎拜圜橋擬聚觀來朝煩就聘奔走<lb/>
愧傳餐有秩軒黄䇿無勞綺季冠採芝歌眇眇種菊去<lb/>
盤盤白髪從余懶青衿賴爾懽惜苔因病鶴養竹為翔<lb/>
鸞尚此糜倉廪寧徒陟巘巒赤塵浮目睫元淖漬絲鞶<lb/>
鷄塞霜凝露龍門水漲瀾冰脂羊尾割蕋蜜馬酥搏蓐<lb/>
食仍杯飲陶居亦考槃生微紈袴習粗給室家完文物<lb/>
昌期㑹光華首善端同文通肅慎奏賦見烏桓魚笏留<lb/>
<pb n="KR4d0500_WYG_009-13a"/>
青鎖樓船汎碧灤鎬京歌在藻殷輅御和鑾儃僈陪朝<lb/>
論空傷六義殘<lb/>
　　　見子山尚書<lb/>
學禮趨庭日傳經相漢年帝思麟閣像臣獻栢梁篇清<lb/>
澈金莖露芬芳玉井蓮塤箎鳴自合星鳯覩争先委佩<lb/>
青𡨕上含香日月前才名應間出忠孝實雙全東壁圖<lb/>
書府西垣翰墨筵囊收封事草袖拂御爐烟簪筆烏臺<lb/>
峻鳴珂粉署妍聖情常有眷雅量獨翛然側聴經綸宻<lb/>
<pb n="KR4d0500_WYG_009-13b"/>
曾窺琬琰鐫薛慙懸溜直楮媿畫沙圓綠玉蠻溪硯金<lb/>
花内府牋草工王逸少筆諫栁公權昭代俱登用微才<lb/>
獨棄捐雕蟲蒙記憶轍鮒定應憐病馬猶思秣枯桐或<lb/>
可絃激昻中散曲飄泊孝亷船白帽尋歸隠緇衣竊好<lb/>
賢山林甘潦倒霄漢仰神仙<lb/>
　　　鏡檻詩擬李義山體<lb/>
照獸金塗爪釵鸞翠縷翹梅添妝後額栁妬舞時腰未<lb/>
暖羅衣換先春綵勝飄深情眉上覺宻意眼中饒惆悵<lb/>
<pb n="KR4d0500_WYG_009-14a"/>
朱絃瑟殷勤白管蕭黄蜂偷蜜露翠羽拂蘭苕東海麻<lb/>
姑信西河阿母朝簾開仙珮近車去異香遥莫把犀如<lb/>
意時簪玉步摇塵飛青犢幰花壓畫欄橋越網千絲宻<lb/>
巫山一段銷屏山終礙路溝水不通潮窈窕烟光好丰<lb/>
茸草色嬌金泥書繭紙珠淚聚鮫綃才子芝田賦仙人<lb/>
紫府謡試慿梔子帶重問木蘭橈<lb/>
　　　送傅汝礪教授之羊城<lb/>
貢玉堂中客梅花嶺外遊儒衣輕結束祖席且淹留古<lb/>
<pb n="KR4d0500_WYG_009-14b"/>
昔文為理詩家自一流明珠堪結佩白璧可聯鈎飛動<lb/>
催雷電微茫犯斗牛王楊端有體沈謝亦相侔前輩嗟<lb/>
零落風騷阻道修千人一日曉十度九言休之子年方<lb/>
盛詩名孰與儔才華紅錦縀塵土黑貂裘狗監無人薦<lb/>
雞林有價酬張騫囘漢莭王粲在荆州鳯詔論功早皐<lb/>
比屬望優畨禺秦郡縣泮水魯諸侯象跡烟中堞鯨波<lb/>
雨外舟榕隂迷粤徼栁色寄盧溝諸老皆青眼横經尚<lb/>
黑頭相思應有寄清絶變蠻謳<lb/>
<pb n="KR4d0500_WYG_009-15a"/>
　　　送天師還山二十韵<hi>三十九代</hi>
奕世元功著清時景運昌宗風從此振神教本無方綠<lb/>
繡傳天語奩香出未央九莖紛婀娜萬鶴下翺翔北極<lb/>
星辰近三山日月長椒蘭紛馥郁璧玉爛華光壇宇垂<lb/>
黄蓋天門奏綠章羽衣凌縹緲金節倚蒼茫黙爾精誠<lb/>
契油然恊氣滂甘霖蘇衆槁快雪表殊祥襏襫耕無勸<lb/>
汙邪載可望飛花深一尺宿麥富千箱餘潤沾袍濕殘<lb/>
飄拂面揚芝華髙擁坐桂醑滑流觴宣室承釐後浮邱<lb/>
<pb n="KR4d0500_WYG_009-15b"/>
挹袂行昔聞黄石履今避蓋公堂道大心無累功成世<lb/>
與忘樓船飛弱水仙袖拂扶桑園綺雖千載崆峒自一<lb/>
郷詞林書樂府靈徳永無疆<lb/>
　　　題趙敬甫右丞經筵奏議藁後<lb/>
泰定開皇極文星拱北辰雍容治安䇿宥宻老成人廟<lb/>
算推先覺天聰斷若神百年興禮樂一徳㑹君臣超漢<lb/>
開東觀歸周盡逸民給符鳴玉佩賜坐列芳裀敷奏天<lb/>
嗟晚論思地更親清都零雨露仙樂罷韶鈞渾渾唐虞<lb/>
<pb n="KR4d0500_WYG_009-16a"/>
典熙熙宇宙春侍臣工㸃筆少府寵頒銀側聴經論宻<lb/>
恭惟徳教淳越裳來白雉宫沼出黄鱗丙魏聲名舊䕫<lb/>
龍寵渥新佇㸔歸補衮圗象在麒麟<lb/>
　　　送汪臣良餘姚守十韻<lb/>
貢玉堂中客西陵渡口舟人呼前太史官是古諸侯共<lb/>
道還家樂仍傳得郡優石淙懸雁蕩嵓翠壓龍湫訪隠<lb/>
過梅市登髙賦越樓稻花風着水蓮葉雨争秋但使民<lb/>
無訟何煩里有謳人生五馬貴肯為一錢留江海誰狂<lb/>
<pb n="KR4d0500_WYG_009-16b"/>
客溪山是舊游鏡湖何日賜吾欲弄清流<lb/>
　　　挽丁文苑<lb/>
北闕收科日東州半刺翔吳鈎利鋒鍔西玉美琳琅攻<lb/>
苦甘餐蘗摧枯快擊彊詩書名已著霄漢路應長蘭省<lb/>
初騰價儀曹轉耀鋩欲興周禮樂要補舜衣裳羽衛驚<lb/>
傳警欃槍怒益張從來身滿膽那惜皂為囊力挽千鈞<lb/>
弩精聞百鍊鋼忠言昭日月真氣攝豺狼豈特銷氛祲<lb/>
居然振紀綱周官嚴掌計漢署貴含香持節分吳㑹鳴<lb/>
<pb n="KR4d0500_WYG_009-17a"/>
珂出帝鄉鋤奸到根節遺愛洽耕桑三翼江流白千峰<lb/>
木葉黄弄兵封劍閣燃燧照清湘韜畧知無敵威懐各<lb/>
有方浮雲開斥堠飛鳥避風霜宇宙歸遼鶴波濤怒楚<lb/>
艎一時悲耿耿千古閟堂堂故箧遺文在新阡宿草荒<lb/>
素風知不墜能世有諸郎<lb/>
</p>
<p>
</p>
  </div>
<div>
                <head>伊濵集卷十</head>
    <p>
<pb n="KR4d0500_WYG_010-1a"/>
欽定四庫全書<lb/>
　伊濵集卷十　　　　　　元　王沂　撰<lb/>
　　五言排律詩<lb/>
　　　舒歗軒為謝庭學賦十三韻<lb/>
草屋何年築溪流㡬許深灌園歸濯足捫蝨細論心漁<lb/>
父拏舟過村翁挾冊尋古來真隠逸原不在山林木客<lb/>
能沽酒淵魚解聴琴焚香清玉案採藥白雲岑晚圃菘<lb/>
裁綺春籬筍脱簪髙情終的的逸足自駸駸蛺蝶依芳<lb/>
<pb n="KR4d0500_WYG_010-1b"/>
草蜻蜓下碧潯悠然觀物化政爾忘年侵得意同濠上<lb/>
忘機老漢隂自書髙士傳閒和散人吟何必蘇門嘯風<lb/>
泉有好音<lb/>
　　　送陳雲嶠太祝<lb/>
孝理嚴周監宏摹軼漢儀舞先陳羽戚器敢闕尊彛犧<lb/>
象形模在雲雷刻畫竒星占使者動工考聖人為魏國<lb/>
佳公子孤標照等夷春衫裁白苧醉墨灑烏絲重過鳴<lb/>
珂里依然洗玉池祠官從昔重歸騎不應遲紀瑞催麟<lb/>
<pb n="KR4d0500_WYG_010-2a"/>
筆包鋒敝虎皮禮成無墜典神醉答繁釐太液千年鵠<lb/>
齊房五色芝散材遺世用猶解薦歌詩<lb/>
　　　詠天妃廟馬援銅鼓<lb/>
南海天妃廟今存馬援銅大音猶戰鼓餘韻或疑鐘世<lb/>
駭流傳舊人推鑄冶工蟾蜍圎頂列翡翠繡文重蹲踞<lb/>
環旁峙周圍體下空響令羣隊進降見百蠻從一代經<lb/>
營意千年戰伐功金湯全漢域銅柱界尭封零落香烟<lb/>
裏凄凉異代中海祠難獨立神物㑹當逢<lb/>
<pb n="KR4d0500_WYG_010-2b"/>
　　　寄南臺張雄飛<lb/>
不見張都事詩名到處傳齋房歌瑞草清廟奏朱絃琢<lb/>
句嚴秦法揮毫染蜀箋驄青明劍閣衣繡濕蠻烟返照<lb/>
咸陽樹西風建業船鳯臺天上客烏府幕中仙樗散吾<lb/>
甘老蓬飄子獨憐驪駒王式傳白髪廣文氊賴有巾釃<lb/>
酒初無易絶編烏頭何日白馬首定誰圓欲繼還山集<lb/>
猶堪面壁禪寒燈摇逺夢殘歴卷流年思逐南飛雁悠<lb/>
悠入楚天<lb/>
<pb n="KR4d0500_WYG_010-3a"/>
　　　題光孝寺<lb/>
昔者虞翻苑今存大鑒燈法傳三世佛教演六朝僧祝<lb/>
髪餘孤塔談經契上乗鑑懸明月滿樹聳上雲騰稽𣲖<lb/>
知皈仰因時感廢興南宗更綿邈千載説盧能<lb/>
　　　送徐復初檢校淛省<lb/>
畫省分僚重湖山待客來莫言江路永先見蠟梅開世<lb/>
業歸清議明時得異材賦因鸚鵡著裘費鷫鸘裁粉署<lb/>
文書少郎官宴賞陪蘇堤移彩舫葛嶺上丹臺逸翮何<lb/>
<pb n="KR4d0500_WYG_010-3b"/>
妨逺神駒不待媒明年青𤨏闥佇聴玉珂囘<lb/>
　　　和蘇伯脩授經筵進講詩韻<lb/>
元統千齡運虞廷六府脩奎躔環列宿虎觀奉宸旒雲<lb/>
繞蓬萊仗春囘太液流登瀛更寓直稽古贊謀猷共仰<lb/>
天顔喜俄傳夕箭浮化興周禮樂技拙楚倡優雨露承<lb/>
華蓋神仙望彩舟給符鳴玉佩賜燕設王羞青𤨏歸應<lb/>
晚雲臺議已酬史臣書盛典嘉應續陽秋<lb/>
　　　冬日同李仲善登慈恩塔<lb/>
<pb n="KR4d0500_WYG_010-4a"/>
郭外慈恩塔晴登獨嘯歌雕簷撐漢立繡栱列星羅氣<lb/>
蟄龍蛇窟隂森鳥雀柯東西旋日月表裏見山河語笑<lb/>
空中應遊觀刼後過錦川晴泛泛陽嶺秀峨峨文采諸<lb/>
僧少名公一縣多天梯如可到從此振瓊珂<lb/>
　　　題李仲賢御史逺情亭<lb/>
一斛冷冷水叢生裊裊荷仙人田種玉織女錦成梭縹<lb/>
緲穿朱户徘徊泛素波薰風吹不盡凉露洗還多準擬<lb/>
修書傳依稀聴櫂歌初隨雲共去又與月相和寳鏡涵<lb/>
<pb n="KR4d0500_WYG_010-4b"/>
光炯烟幢自蕩摩宿醒時為析佳客數相過爽氣金天<lb/>
豁英姿豸角峩願言期嵗晚君子意如何<lb/>
　　　古宫人怨<lb/>
雉葆趨平樂鸞旗幸上林粧成陪玉輦舞罷墜瑶簪綵<lb/>
剪迎春勝樓穿七夕針辟塵犀鎮幙結繡鳯盤衾慚鵠<lb/>
來依沼因魚泣滿襟拊心顰可效掩鼻謗還侵螢度羅<lb/>
帷影苔生玉砌隂昭陽雲渺渺長信月沉沉却為承恩<lb/>
夢翻摇望幸心風簾疑仗影曙皷悞車音笥有題詩扇<lb/>
<pb n="KR4d0500_WYG_010-5a"/>
囊無買賦金香憐衣舊賜貌怯鏡重臨忽見龍池草春<lb/>
來色自深<lb/>
　　　題象麓書院<lb/>
坐對山如象逍遥風滿林野雲依古木澗水落危岑鸞<lb/>
鵠翩然下靈祇肅有臨谷神端不死木客總能吟曉放<lb/>
傳書鶴宵聆搗藥禽芝田耕白鹿丹鼎化黄金理要同<lb/>
根極塵寰自古今昔賢談大道而有㑹余心欲往從遐<lb/>
躅蒼蒼烟霧深<lb/>
<pb n="KR4d0500_WYG_010-5b"/>
　　　伊闕道中紀事<lb/>
伊闕春先去河堤日又斜青林明宿鷺白水拂鳴蛙嵗<lb/>
月供詩筆闗山寄馬檛物情齊木鴈世味識梨查栁老<lb/>
蟲書葉溝晴鳥篆沙錦衣翻稚竹粉涙墮危葩客袂空<lb/>
寒食歸期定削𤓰夢驚蕉底鹿愁怕酒中蛇寂寞先賢<lb/>
墓悲凉故相家鳯凰鳴久絶鸂鶒事空誇訪古心猶渇<lb/>
懐人思未涯青衫壯夫涙不是聴琵琶<lb/>
　　　送洪萬戶歸麟州<lb/>
<pb n="KR4d0500_WYG_010-6a"/>
天馬三韓牧麟州獨請纓車書周制度帶礪漢同盟鴨<lb/>
綠江頭戍鷄林海外城神仙餘氣色草木識威名甲地<lb/>
烏衣舊賢郎秀骨清名藩常特顧魏闕自含情祖帳傾<lb/>
冠蓋前驅植斾旌秋風正摇落為賦赤霄行<lb/>
　　　劉氏孝行詩<lb/>
盛族金刀裔荒阡又㡬春草長迷馬鬛松老卧龍鱗種<lb/>
徳由來逺承家定有人山烟開莽蒼石筍露嶙峋欲祭<lb/>
烏先集同羣鹿自馴繫牲碑有待下馬客來頻通籍金<lb/>
<pb n="KR4d0500_WYG_010-6b"/>
門貴羅階玉樹新清時崇孝理風俗坐還淳<lb/>
　　　送趙繼清推官潮州<lb/>
昔宋南遷日更生望獨尊漢庭多側目湘水竟招魂遺<lb/>
廟榕隂古孤城海氣昏百年悲故老昭代見聞孫董澤<lb/>
新封殖潮陽又拜恩公侯終必復風義凛猶存北闕聲<lb/>
名久南圖羽翮鶱理官應暫屈經術要重論梅發連溪<lb/>
白瀧流觸石喧欲歌神燕喜先要獄平反碧漾椰漿美<lb/>
丹明荔子繁懸知閑木索時為薦蘋蘩<lb/>
<pb n="KR4d0500_WYG_010-7a"/>
　　　秋堂為劉㑹宗御史賦<lb/>
燕處何瀟灑堂堂定㡬弓秋光今日好州望古來雄壓<lb/>
架多黄卷傳家有素風使君熊畫軾御史馬乗驄鎮幕<lb/>
犀紋黑堆窻柿葉紅露凝金掌逈氷瑩玉壺空草緑垂<lb/>
書帶香清長桂叢何時徳星聚南望思無窮<lb/>
　　　送陳彦和院判<lb/>
祠官嚴漢廟孝理洽虞廷皇眷雖云渥臣心自不寧星<lb/>
辰天上直松栢夢中青詔許辭丹陛咨嗟聳縉綎賜金<lb/>
<pb n="KR4d0500_WYG_010-7b"/>
夸父老上塜戀林坰耿耿徴君傳翩翩御史銘豐碑磨<lb/>
琰琬潛徳播芳馨邪許遥傳響龜螭暗露形書工追鳥<lb/>
篆辭簡法麟經化鶴歸來晚攀髯涕又零天恩何以報<lb/>
事業在青㝠<lb/>
　　　題史顯夫行春圗<lb/>
麟藪風烟古雞栖興緒長朝端慕安石里社祝庚桑濟<lb/>
世歸彛鼎行厨費槖裝無煩掃門客肯問吐茵郎金屑<lb/>
晴沙軟文茵細草芳題詩憐石淨釀酒愛泉香顧馬應<lb/>
<pb n="KR4d0500_WYG_010-8a"/>
煩數逢鷗不亂行欣欣觀物意衮衮惜流光花片隨芝<lb/>
蓋鶯聲送羽觴因尋藝蘭畹又過讀書堂見畫先遐想<lb/>
聞風更激昻一㕓如可授吾亦此徜徉<lb/>
　　　次吳彦暉望月寄張孟功韻<lb/>
仙翁能作霧神女解為雲玉斧知何戶靈槎欲問君燕<lb/>
斜釵漸冷烏渇漏先聞鳯脛燈無焰龍鬚褥有文畫眉<lb/>
開鏡匣整髻拜爐薰鵝素裁歌扇鮫綃織舞裙蘭宫針<lb/>
競巧桂殿杵常勤鑑箔摇清佩窺簾散異芬蠙珠㸔欲<lb/>
<pb n="KR4d0500_WYG_010-8b"/>
濕瓊液飲還醺莫為光無定輕將璧半分<lb/>
　　　坐青華瑞芝亭<lb/>
縹緲清華界依稀白玉京只疑存太樸渾擬問長生日<lb/>
月環中度樓臺刼外成拂衣梅雨細吹面竹風清身與<lb/>
羣仙㑹心將萬化并何須歎萍梗且共駐蓬瀛花影瑶<lb/>
階碎茶香石鼎烹盍簪來子晉援筆序彌明雅致傳仙<lb/>
鏡髙懐逺俗情不知塵世上聞得步虛聲<lb/>
　　　題吕仲實嶺南詩藁<lb/>
<pb n="KR4d0500_WYG_010-9a"/>
攬轡澄清志囊封獻納忠扁舟唯載石瘦馬却裝狨象<lb/>
跡煙中堞鯨波雨外篷蛇珠人有斛粤布我無筒精衛<lb/>
啣山盡靈槎與漢通歸來詩滿卷細説嶺南風<lb/>
　　　題賈侍郎九十夀<lb/>
種徳由來逺承家有子賢靈蓍叢五色瑞鶴羽千年嘉<lb/>
樹應親植方瞳或是仙楊公清四世栁氏訓三篇省署<lb/>
郎君貴容臺典禮先恩榮兼父子冠葢兩聯翩㑹見升<lb/>
歌奏何廑祝哽前髙裁靈夀杖逺致菊潭泉更衍期頤<lb/>
<pb n="KR4d0500_WYG_010-9b"/>
算丹臺姓字傳<lb/>
　　　答丘貴中<lb/>
十日龍岡雨官居小似船誦君詩有味令我坐如禪清<lb/>
吸金莖露髙攀玉井蓮春雲多態度越女獨嬋娟寫物<lb/>
疑圗畫娛情入管絃錦袍行見奪蠻帳定應傳自愧非<lb/>
摩詰還能致浩然灤江春水緑好染浣花牋<lb/>
　　　賦瓊花送班惟中淮東使<lb/>
后土祠前樹唐昌驗昔聞初開疑剪水已落定為雲皓<lb/>
<pb n="KR4d0500_WYG_010-10a"/>
月迷清影微風散異芬羽衣輕縹緲鶴馭逺繽紛移種<lb/>
寧無地留仙自有裙素娥恒獨立姑射本超羣物外春<lb/>
常好人間日易曛花時應折寄嵗晚惜離分從此無雙<lb/>
譽留芳待使君<lb/>
　　七言排律詩<lb/>
　　　送進士<lb/>
朝廷文物稱今日鄉郡榮歸及嵗除江驛早梅迎去棹<lb/>
都門殘雪送征車極知民社才堪任見説山川畫不如<lb/>
<pb n="KR4d0500_WYG_010-10b"/>
地枕烏黎人少訟湖連彭蠡戶多漁時將舊政詢遺老<lb/>
莫把新科聴小胥樂後登臨窮勝槩恩先拊煦到荒墟<lb/>
洞庭波濶帆來小夢澤天低鴈過踈湘竹淚㾗思二女<lb/>
楚蘭秋老弔三閭卉衣乍見巴童舞蒟醬遥通蜀客書<lb/>
千載際時思奮發一杯分手莫躊躇恭聞聖主臨軒日<lb/>
一似仁皇籲俊初他日御屏題姓字期君跋馬茂陵居<lb/>
　　　送進士<lb/>
漢庭發策進英竒兄弟收科古亦稀佐幕南州留語别<lb/>
<pb n="KR4d0500_WYG_010-11a"/>
成名北闕謝恩歸瀟湘水濶秋容浄衡嶽峰多夕照微<lb/>
木客朝沽虛市酒鮫人夜織貝宫機懸知政著循良効<lb/>
始信家因孝友肥民尚魁竒應服教地饒卑濕旋裝衣<lb/>
催科肯賴文移力執訊奚勞木索威觀化豈無漁可問<lb/>
寄書還有鴈囘飛公門槐栁閒青晝驛路烟嵐落翠霏<lb/>
三戶楚謡傳自昔九疑虞𦵏是邪非天心籲俊超干載<lb/>
大厦求才要百圍莫厭臨分多苦語老夫前日忝青闈<lb/>
　　　醉鄉詩為阿嚕威學士賦<lb/>
<pb n="KR4d0500_WYG_010-11b"/>
南園寂寂㡬經春草木還曾識鳯麟不獨文章髙一世<lb/>
由來道誼重千鈞乾坤勝槩寧無意今古神交自有人<lb/>
惟以壺觴留好客却抛軒冕樂閒身蒼苔蠟屐曾留迹<lb/>
白日窪尊絶㸃塵適意滄浪誰與濯忘機鷗鳥自相親<lb/>
一川花氣晴雲熱萬壑松聲夜雨新要識經綸存妙理<lb/>
坐令風俗盡還淳儀型久矣瞻耆徳物論終期領搢紳<lb/>
早晚避堂先舍蓋定應容吏吐車茵<lb/>
　　　發赤城<lb/>
<pb n="KR4d0500_WYG_010-12a"/>
龍開蒼闕石嶕嶢夜半何人挹斗杓黄道中天停晝日<lb/>
尾閭通海溢春潮分當從槖勞驅馬獨借仙梯好射雕<lb/>
雙壁矗雲神禹鑿萬鑪積鐵女媧銷雨中客過歌無渡<lb/>
風裏人來拾墮樵束素洛神深作宅騎鸞秦女上吹簫<lb/>
巨鼇戴首三山立大颶驚輪六鷁飄趨走兩京今白髪<lb/>
不辭衝暑又乗軺<lb/>
　　　送張提㸃<lb/>
西來柱史駕青牛函谷當年紫氣浮道徳五千多妙㫖<lb/>
<pb n="KR4d0500_WYG_010-12b"/>
隂陽八九本同流漢家相國傳清淨楚澤羈臣賦逺遊<lb/>
終古至言懸日月而今衆説起戈矛極知慈儉持三寳<lb/>
未信烟霞隔十洲絳闕朱宫窮勝槩金函石室契冥搜<lb/>
異書或向人間得𤣥論還從物外求境勝神光常燭夜<lb/>
山空琪樹不驚秋谷神善用無多語闗吏相逢定少留<lb/>
南望滄江虹貫月為君沙際候歸舟<lb/>
　　五言絶句詩<lb/>
　　　雜興<lb/>
<pb n="KR4d0500_WYG_010-13a"/>
客枕睡初醒窻前大雷電池上春水流落花應片片<lb/>
二月春江浄村村事浣紗機梭夜分急輸布與官家<lb/>
　　　虎峯<lb/>
亭亭虎鼻峰正對南溪樹似與遊侣人共識遊山處<lb/>
　　　墨竹為蕭生鵬漢題<lb/>
育徳培諸孫揚梢軋雲出虛心方自持勁節不可屈<lb/>
南溪好竹林摇落青不改長就拂雲梢裁竿釣東海<lb/>
　　　墨竹為劉生以傳題<lb/>
<pb n="KR4d0500_WYG_010-13b"/>
宇宙孤髙慣風霜慄烈餘蕭然林下趣清節有誰知<lb/>
雨露生成早輕盈翠欲交春風開錦籜已放拂雲梢<lb/>
　　　槎翁墨梅為劉生以傳題<lb/>
野外羣芳盡江南十月寒一枝春色早猶似玉堂㸔<lb/>
　　　石湖<lb/>
我愛湖上居家家種楊栁解識愁人心門懸掃愁帚<lb/>
</p>
<p>
</p>
  </div>
<div>
                <head>伊濵集卷十一</head>
    <p>
<pb n="KR4d0500_WYG_011-1a"/>
欽定四庫全書<lb/>
　伊濵集卷十一　　　　　　元　王沂　撰<lb/>
　　七言絶句詩<lb/>
　　　芍藥茶<lb/>
瀛洲憶昔較羣材一飲雲腴睡眼開陸羽似聞茶具在<lb/>
謫仙空載酒船回<lb/>
灤水瓊芽取次春仙翁落杵玉為塵一杯解得相如渇<lb/>
㸃筆淩雲賦大人<lb/>
<pb n="KR4d0500_WYG_011-1b"/>
揚州四月春如海綵筆曽題第一花夜直承明清似水<lb/>
銅瓶催火試新芽<hi>余徃年試上京鄉貢士於集賢署邢君遵道恵茶號灤水瓊芽今俯仰七</hi>
<hi>年而遵道捐館久矣其子克世其業攜荼過寓舍為賦小詩三首山陽聞笛之感同一慨然也</hi>
　　　木芙蓉<lb/>
白露江清水殿凉館娃宫裏宴呉王美人醉起更衣晚<lb/>
宻帳温帷翡翠粧<lb/>
　　　小孤山書所見<lb/>
春風江上碧如苔上有祈靈水殿開江北女郎南仕客<lb/>
<pb n="KR4d0500_WYG_011-2a"/>
夾紗團扇栁隂來<lb/>
　　　河東道中<lb/>
綿河流水暖生煙罨畫春山半映天霸業銷沉誰與問<lb/>
行人猶指介推田<lb/>
官渠楊栁未勝鴉山路春寒不見花日暮介休城下過<lb/>
帽簷斜側避風沙<lb/>
　　　和杜徳常早春二首<lb/>
鳳城晴日媚游絲城外人家雪半扉莫倚小桃春事早<lb/>
<pb n="KR4d0500_WYG_011-2b"/>
便教蝴蝶奈寒飛<lb/>
市橋官栁占春濃氷破龍鱗碧映空聞道漢家三十六<lb/>
一時迎燕轉温風<lb/>
　　　春興<lb/>
古壕晴緑不勝舟落絮殘紅蕩漾愁山鳥喚回春色去<lb/>
又催斜日下城頭<lb/>
　　　雪巖蕭寺<lb/>
雪巖曽訪坐禪僧衲被䝉頭喚不譍說與擔囊行脚者<lb/>
<pb n="KR4d0500_WYG_011-3a"/>
<hi>石</hi>頭橋滑要人登<lb/>
　　　題尚縣尹詩卷<lb/>
心在春暉寸草中挂冠端有古人風安仁謾說閒居賦<lb/>
不似陳情表最工<lb/>
　　　送湖州張教授三首<lb/>
詩人合住水精宫採得蘋花思未窮紫笋甌中消白晝<lb/>
碧瀾堂上試春風<lb/>
洞庭霜降橘先黄酒釀烏程水自香正是江南好風景<lb/>
<pb n="KR4d0500_WYG_011-3b"/>
夢隨君去過錢塘<lb/>
採菱歌斷緑楊風蕩槳呉娃莫惱翁驚起鴛鴦一雙去<lb/>
苕溪西畔霅溪東<lb/>
　　　讀長安志書事十二首<lb/>
芳草離離卧石麟野棠花發不成春耕夫拾得盤龍鏡<lb/>
曽照昭陽第一人<lb/>
繡嶺宫前路已迷暖泉輕噴玉參差夕陽牛背誰横笛<lb/>
疑把開元舊曲吹<lb/>
<pb n="KR4d0500_WYG_011-4a"/>
魚龍浮動玉蓮湯殿閣參差璧月涼羯皷聲髙催衆樂<lb/>
梨園新按荔枝香<lb/>
内官扶下畫雲軿僊掌金盤露已凝好去通天臺畔望<lb/>
驪山髙處始皇陵<lb/>
待詔公車歲月深詼諧無那老侵尋誰教但索長安米<lb/>
不羨長門買賦金<lb/>
鴻都門外馬頻嘶薄暮塵飛咫尺迷寳劔微紅漬餘血<lb/>
鳴鞭夜出灞陵西<lb/>
<pb n="KR4d0500_WYG_011-4b"/>
翠微煙泠草迢迢百二重關王氣消却是梨花寒食夜<lb/>
月明秦女自吹簫<lb/>
玉碗何年出茂陵西飛青鳥竟無慿石欄照見苔花碧<lb/>
山鬼時來弄漆燈<lb/>
茂陵玉碗出人間青鳥西飛竟未還山鬼時吹漆燈滅<lb/>
石欄花老碧苔斑<lb/>
弄影驕驄逐鈿車臙脂坡下栁藏鴉忽聞長樂鐘聲動<lb/>
忘却金鞭碧玉家<lb/>
<pb n="KR4d0500_WYG_011-5a"/>
漢家賜第灞陵東衛霍邊廷第一功莫種朱門楊栁樹<lb/>
年年容易換春風<lb/>
五陵佳氣晚濛濛擁葢鳴珂處處同盡道鬻珠尋董偃<lb/>
誰能載酒過揚雄<lb/>
　　　和馬伯庸見寄詩韻四首<lb/>
淮南叢桂婆娑緑借問騷人若箇來歌罷小山招隠賦<lb/>
風吹書冊滿床開<lb/>
故人南望隔長淮不及寒潮日徃來聞道賜金供置酒<lb/>
<pb n="KR4d0500_WYG_011-5b"/>
八公山對玉樽開<lb/>
清福堂前步緑苔捲簾何處燕飛來山中藂桂留人住<lb/>
嶺上梅花莫謾開<lb/>
今朝把酒忽惆悵驚見淮東驛使來為報相思似春色<lb/>
南枝開盡北枝開<lb/>
　　　綿江<lb/>
綿水溶溶淡夕暉杜䳌聲裏送春歸落花無數依芳草<lb/>
零落文君舊錦機<lb/>
<pb n="KR4d0500_WYG_011-6a"/>
　　　過華清宫三首<lb/>
昔年繡嶺宫前路曽嘆開元鶴髮人今日我來人不見<lb/>
野棠花似昔年春<lb/>
珠殿遺基滿緑苔空餘繡嶺鬱崔嵬開元舊曲無人解<lb/>
山鳥猶啼阿濫堆<lb/>
白玉芙蓉水氣凝依然御路直青繩禄山舞破咸陽處<lb/>
知在雲間第幾層<lb/>
　　　春晝<lb/>
<pb n="KR4d0500_WYG_011-6b"/>
山鳥無聲春晝長一簾幽夢了春光垂楊直恁多才思<lb/>
故著清隂䕶海棠<lb/>
　　　李早畫金人射鹿<lb/>
故家鞍馬亦豪雄弦箭如誇數助工只恐平原麋鹿盡<lb/>
角弓原不耐霜風<lb/>
　　　洛濵探春二首<lb/>
銅駞巷陌幾斜陽又見天涯栁色黄一夜東風能爾惡<lb/>
梅花狼藉馬蹄香<lb/>
<pb n="KR4d0500_WYG_011-7a"/>
山寺聞鶯驚客意市樓沽酒壓春寒極知花事歸桃李<lb/>
冷落殘梅更好看<lb/>
　　　寒食二首<lb/>
枯桐突兀立空庭寒鵲驚飛遶月明不記墻西有叢竹<lb/>
夜深何處寄秋聲<lb/>
北去南來了一年書生身世只堪憐思親欲寄平安字<lb/>
難覔東呉萬里船<lb/>
　　　畫眉石<lb/>
<pb n="KR4d0500_WYG_011-7b"/>
隋宫百斛分螺緑何似文君鏡裏山千載餘妍化為石<lb/>
𤣥雲不受古苔斑<lb/>
　　　題楊元仁所藏畫竹<lb/>
石上湘雲擁翠翹美人望望隔秋宵釣竿掛向珊瑚樹<lb/>
擬掣鯨鯢候海潮<lb/>
　　　宿觀音寺<lb/>
紫羅山口梵王宫一樹淩霄自在紅我悟色空心似水<lb/>
禪床閒卧月明中<lb/>
<pb n="KR4d0500_WYG_011-8a"/>
斷香浮月磬聲空古像荒涼慘澹中猶以聲音為佛事<lb/>
髙灘流水竹林風<lb/>
　　　題米元暉楚江清曉圖<lb/>
沙際潮生沒釣磯逺峯雲破吐脩眉是中應有滄浪客<lb/>
閒把漁竿詠楚詞<lb/>
　　　慶懽堂<lb/>
盡敬忘劬在色難馨香夕膳潔晨飡吾生此樂知無日<lb/>
空向南陔賦采蘭<lb/>
<pb n="KR4d0500_WYG_011-8b"/>
　　　瑞應圖<lb/>
紫房葉底粲扶踈莫遣山童擷野蔬老圃能為天竺字<lb/>
神仙不解世間書<lb/>
栽花玉洞避秦人仙實偷來漢侍臣試問圍棊橘中老<lb/>
商山何似武陵春<lb/>
　　　茂陵<lb/>
仙姿淑態夢依稀方士瀛州採藥歸桂館煙消九華帳<lb/>
劉郎還道是邪非<lb/>
<pb n="KR4d0500_WYG_011-9a"/>
　　　黄堂東夜詞二首呈全子仁大㕘<lb/>
簾底移琴錦帳張梅花枝上月如霜羽書忽報諸州㨗<lb/>
敲折珊瑚一寸長<lb/>
茜色紗籠絳蠟殘綺窻斜月轉雕闌當筵賦得陽春曲<lb/>
喚取銀箏按拍彈<lb/>
　　　貴妃欠伸圖<lb/>
睡覺深宫日正遲流鶯飛上萬年枝起來却背東風立<lb/>
猶似華清按舞時<lb/>
<pb n="KR4d0500_WYG_011-9b"/>
　　　宫詞<lb/>
宫鴉催日上宫墻天仗雲開五色光多少龍池楊栁樹<lb/>
清隂留得葢鴛鴦<lb/>
海波涵碧遶紅墻影射龍舟瀲灧光知有才人弓箭立<lb/>
沙頭驚起兩鴛鴦<lb/>
　　　發成都三首<lb/>
山禽言語各清圓馬上時聽當管絃拂面南薰吹衆緑<lb/>
行人昨日度西川<lb/>
<pb n="KR4d0500_WYG_011-10a"/>
鹿頭西望錦官城千里川原掌様平今日鹿頭還北望<lb/>
聨峰疊嶂翠相迎<lb/>
路入新都勢漸髙錦官城樹細于毫不因劔外無嚴武<lb/>
却是尊前欠薛濤<lb/>
　　　王母醉歸圖<lb/>
宴罷瑤池入醉鄉醒來又見海生桑詼諧不悟東方朔<lb/>
偷得仙桃獻漢王<lb/>
　　　又西王母圖<lb/>
<pb n="KR4d0500_WYG_011-10b"/>
白鹿閒騎佩捲霞漢宫猶望紫雲車殘桃欲種千年實<lb/>
却羨羊家蕚緑華<lb/>
　　　中山道中四首<lb/>
中山去京五百里客子倦于三月程借得郵亭暫容膝<lb/>
古槐隂裏亂蟬鳴<lb/>
渡頭秋水深沒馬沙觜菰蒲髙出人我亦江湖釣竿手<lb/>
征衣又帶帝京塵<lb/>
皇家昔歲祠恒嶽乗傳詞臣自作碑今日重來追往事<lb/>
<pb n="KR4d0500_WYG_011-11a"/>
青山偏映鬢絲垂<lb/>
迎人孤塔亭亭立送客青山滚滚來日暮摩笄城上望<lb/>
夕陽西下鳥飛回<lb/>
　　　題秉燭圖<lb/>
秋河織女夜如年小立昭陽花樹邊莫倚天堦月如晝<lb/>
忙催阿監舉金蓮<lb/>
　　　登李太白捉月之亭訪温嶠燃犀之所覽草廬<lb/>
　　　呉先生蛾眉亭記宋漕使韓南澗及學士歐陽<lb/>
<pb n="KR4d0500_WYG_011-11b"/>
　　　圭齋樂府李溉之長歌慨然有賦<lb/>
牛渚磯頭捉月亭古今臨眺總文星風流徃事慿誰問<lb/>
天上飛仙醉不醒<lb/>
呉氏雄文久勒碑韓歐樂府世稱奇淋漓醉墨長歌好<lb/>
尤憶山東李溉之<lb/>
　　　越王臺<lb/>
越臺西去路茫茫日暮風吹百草長草際牧兒時隠見<lb/>
去尋臺上未歸羊<lb/>
<pb n="KR4d0500_WYG_011-12a"/>
　　　題猴馬圖<lb/>
雄姿不受絡頭絲野性能忘失木悲安得長林連曠野<lb/>
驕嘶芳草掛藤枝<lb/>
　　　九歌圖<lb/>
霓旌羽葢望繽紛江水楓林思逐臣莫道九歌空諷楚<lb/>
那知三户竟亡秦<lb/>
筆精吾愛李龍眠滿紙蓴絲滑且圓多少郢中歌舞曲<lb/>
風流還向畫圖傳<lb/>
<pb n="KR4d0500_WYG_011-12b"/>
　　　宿桃源宫<lb/>
月滿空山竹滿亭石泉留客語泠泠夜闌忘作丹邱夢<lb/>
貪誦黄庭一卷經<lb/>
　　　馬嵬<lb/>
華清宫畔是驪山合近温泉葬玉環若使廟堂姚宋在<lb/>
鈴聲不到劔門關<lb/>
蛾眉玉質委塵埃方士靈香海上來一種妖魂招不得<lb/>
馬嵬何似習仙臺<lb/>
<pb n="KR4d0500_WYG_011-13a"/>
　　　題二屏<lb/>
武陵溪畔數枝紅移在維摩丈室中結習已空花不住<lb/>
更消啼鳥喚春風<hi>右桃花畫眉</hi>
日暮盈盈翠袖寒玉容寂寞晚香殘飛來好鳥多才思<lb/>
喚得春風滿畫闌<hi>右梨花</hi>
　　　題睢陽五老圖<lb/>
夜闌天禄照青藜雲卧商山賦紫芝何似翛然五君子<lb/>
讀書渾忘髮成絲<lb/>
<pb n="KR4d0500_WYG_011-13b"/>
　　　和謝敬徳題杜宏道西巖小隠詩韻<lb/>
十載含香侍禁闈故園芳草望人歸山應有意為青眼<lb/>
雲本無心化白衣<lb/>
東華立馬語匆匆一别西風又斷蓬揮麈不須談世事<lb/>
抱琴時復送飛鴻<lb/>
笑脫朝衣掛碧蘿却從隣叟借煙蓑門前有客休迎肅<lb/>
只道西山爽氣多<lb/>
聞君結屋近西山知在燕南趙北間黍熟東皋多釀酒<lb/>
<pb n="KR4d0500_WYG_011-14a"/>
杖藜吾欲扣柴關<lb/>
　　　春江待渡<lb/>
遊絲飛絮攪離心莫放蘭舟出栁隂分袂渡頭愁幾許<lb/>
桃花晴浪半篙深<lb/>
　　　樂潜齋書事<lb/>
六年流落放歸時好似能言老令威自問毰毸翎翅短<lb/>
不知鯤化與鵬飛<lb/>
倦禪時作橐駞坐窮妄羞為猛虎吟今日回光還照色<lb/>
<pb n="KR4d0500_WYG_011-14b"/>
向來求佛本無心<lb/>
檐上秋香日日新也施朱粉媚時人萬松好在黄千葉<lb/>
老棘風霜亦自春<lb/>
詩翁老作枝江令辭吏歸來四壁空潜徳欲書先友記<lb/>
淚河傾洒白楊風<lb/>
獨憐今代張平子學海源源赴百川歲晚夷門兎園册<lb/>
飢吟滿眼濕新煙<lb/>
先生屢作退飛鷁尚吐白虹牛斗間憔悴侯芭抱𤣥草<lb/>
<pb n="KR4d0500_WYG_011-15a"/>
一杯遙酹玉泉山<lb/>
石塘文章天與力九鼎十鼔驚時人天閑如海養羣駿<lb/>
獨棄江南一角麟<lb/>
　　　送孔生之鹽官<lb/>
詩禮相傳自過庭還因㑹計著聲名寧論積雪飛霜句<lb/>
佇看調和傅說羮<lb/>
　　　送郭仲實<lb/>
知君時倚月波樓領取南湖十頃秋回首東華塵土裏<lb/>
<pb n="KR4d0500_WYG_011-15b"/>
有人相憶並鞍游<lb/>
　　　墨梅<lb/>
煙冷呉宫幾斷魂飄零江北未知春畫圖一見參差是<lb/>
猶怕青腰玉女嗔<lb/>
一聲𦍑管月明天零落徐妃白玉鈿惆悵香魂招不得<lb/>
瑤臺十二鎻寒煙<lb/>
　　　花光墨梅<lb/>
玉笛聲中作雪飛含章人恨曉粧遲氷紈依約春風面<lb/>
<pb n="KR4d0500_WYG_011-16a"/>
莫問南枝與北枝<lb/>
羅浮招得玉妃魂曽倩花光為冩真凖擬明年林下見<lb/>
風姿還似卷中人<lb/>
　　　題淮隂侯廟<lb/>
旌斾逶迤出井陘何人掉舌下齊城漢家攝足分封日<lb/>
合把黄金鑄酈生<lb/>
　　　海月圖<lb/>
氷輪洶湧出雲濤萬里遙分玉兎毫望見瀛州方丈否<lb/>
<pb n="KR4d0500_WYG_011-16b"/>
乗槎語欲問盧敖<lb/>
　　　洄漣亭詩三首<lb/>
亭下春波照眼明濛濛飛絮亂新晴傳呼驛吏休催馬<lb/>
待我慿欄聽曉鶯<lb/>
斷碑文字費窮研絳守名髙長慶年一段江山清勝地<lb/>
無人収拾舊風煙<lb/>
吏人移石放泉流百斛明珠散不収化作雙龍舞亭砌<lb/>
寒光二月泠涵秋<lb/>
<pb n="KR4d0500_WYG_011-17a"/>
　　　易元吉猿圖<lb/>
舞劔有時矜矍鑠留環底用化嬋娟何如子母空山裏<lb/>
澗飲巖棲樂自然<lb/>
　　　蒲坂道中<lb/>
鸛鵲樓空草色新杏花零落野渠春清波搖蕩東風影<lb/>
疑是崔徽自冩真<lb/>
　　　妬女祠詩二首<lb/>
妬女祠前春草齊敗墻重看昔年題只愁花落啼山鳥<lb/>
<pb n="KR4d0500_WYG_011-17b"/>
路入秦川更向西<lb/>
東風吹雲不成雨馬首黄塵翻海波欲過并州重回首<lb/>
髙城不見意如何<lb/>
　　　題菊隠<lb/>
紙筆不事陶令子蓬蒿沒人仲蔚居何如寄跡萬人海<lb/>
坐對晚香聽讀書<lb/>
　　　鳳翔驛二首<lb/>
粉白猩紅記去時歸來風雨洗芳菲一川野菜黄花滿<lb/>
<pb n="KR4d0500_WYG_011-18a"/>
小蝶叢叢占夕暉<lb/>
浮甑香粳膾錦鱗蜀薑巴筍厭芳辛一杯脫粟和羊酪<lb/>
始信今朝是北人<lb/>
　　　題白海驛<lb/>
沙龍海白漢離宫武帝曽來看射熊霜露不寒仙仗暖<lb/>
旌旗十萬障秋風<lb/>
　　　寳雞驛詩二首<lb/>
去年山桃花滿枝歸來結實小垂垂林間鸚鵡應相問<lb/>
<pb n="KR4d0500_WYG_011-18b"/>
馬上尋詩客是誰<lb/>
路入褒斜虎印泥天連蜀棧子規啼今宵却是中原客<lb/>
行盡青山到寳雞<lb/>
　　　題邢氏家傳<lb/>
駕鶴羣仙不可追卷中重讀舊題詩去天尺五邢家宅<lb/>
春雨年年長玉芝<lb/>
　　　即事<lb/>
午醉醒來坐晚涼一杯湯餅菊苗香山城好箇清明節<lb/>
<pb n="KR4d0500_WYG_011-19a"/>
啼鳥落花春晝長<lb/>
　　　浦口雜咏次劉吟所<lb/>
江浦蘆灰酒最多江頭人唱竹枝歌坐看畫舫髙低處<lb/>
又是潮來水漫波<lb/>
　　　蟠桃圖<lb/>
老樹春風歲歲芳氷盤佳實厭甘香瑤池笑殺西王母<lb/>
何事千年始一嘗<lb/>
</p>
<p>
</p>
  </div>
<div>
                <head>伊濵集卷十二</head>
    <p>
<pb n="KR4d0500_WYG_012-1a"/>
欽定四庫全書<lb/>
　伊濵集卷十二　　　　　　元　王沂　撰<lb/>
　　七言絶句詩<lb/>
　　　上京<lb/>
離宫金碧鬱岧嶤祇隔灤河一水遙知是上林來進果<lb/>
鈴聲隠隠轉山腰<lb/>
黄金布地寳陳華香漾薔薇洗佛牙甘露穴中遺舍利<lb/>
神光五色瑩無瑕<lb/>
<pb n="KR4d0500_WYG_012-1b"/>
曼衍魚龍雜梵儀金仙來降鳯城時都人稽首瞻雕輦<lb/>
漠漠祥雲䕶彩旗<lb/>
白面王孫家五陵朝回新賜雪毛鷹金溝芳草沿堤緑<lb/>
蹀躞花驄驕不勝<lb/>
龍綃衣薄怯新涼銀葉煙消換日香休畫修蛾鬭雙緑<lb/>
栁風吹淡漢宫黄<lb/>
滇池細馬四蹄風白玉雕鞍繡結鬉爭把珊瑚鞭指㸃<lb/>
飛塵先入建章宫<lb/>
<pb n="KR4d0500_WYG_012-2a"/>
鐵旛竿下㪚燈回茜褐髙僧夜呪雷明日皇家賜酺宴<lb/>
秋雲漠漠曉光開<lb/>
轆轤金井促晨粧珠帽紅靴小作行爭向銀床拾梧葉<lb/>
夜來秋意到長楊<lb/>
黄須年少羽林郎宫錦纏腰角觝裝得雋每䝉天一笑<lb/>
歸來騶從亦輝光<lb/>
龍沙白草望參差苜蓿蒲桃記種時待詔侍臣巳華髮<lb/>
梨園休奏玉交枝<lb/>
<pb n="KR4d0500_WYG_012-2b"/>
　　　賁渾法輪寺阻雨四首<lb/>
燈昏丈室雨聲寒料理禪床蝶夢殘惆悵陸渾房次律<lb/>
琴中不識董庭蘭<lb/>
風鈴驚鵲未安枝山月窺床夢斷時休問甕中書在否<lb/>
前身知是永禪師<lb/>
野衲窮年静愛山白雲一塢竹千竿庭前柏樹何須指<lb/>
架上楞嚴已不看<lb/>
欲冩新詩調比邱芭蕉葉老不禁秋法輪要識無窮轉<lb/>
<pb n="KR4d0500_WYG_012-3a"/>
雲自長空水自流<lb/>
　　　題徳興董孝子傳後<lb/>
芝山脩竹拂雲髙歲歲慈鴉占作巢無限春風採蘭意<lb/>
江湖天濶足風濤<lb/>
　　　雲臺觀寄張宜相<lb/>
蓮花峯下對爐薰坐待飈車過羽輪欲問山靈乞飛翠<lb/>
囊封寄與學仙人<lb/>
　　　山茶<lb/>
<pb n="KR4d0500_WYG_012-3b"/>
青雀西飛阿母宫霓旌羽葢緑雲中丹砂費盡三千斛<lb/>
染出仙衣鶴頂紅<lb/>
　　　題並騎圖<lb/>
上林苑内辭同輦繡嶺宫前語並鞍紈扇秋來猶在篋<lb/>
香囊塵暗莫重看<lb/>
　　　與劉志善談詩<lb/>
風氣開時習俗移文章千變亦如之當時不是毛韓輩<lb/>
雅頌寥寥說向誰<lb/>
<pb n="KR4d0500_WYG_012-4a"/>
　　　過古伊陽縣<lb/>
汝流浩浩鬱黄霧紫羅山腰欲無路可憐客子無安棲<lb/>
不及浮槎有髙樹<lb/>
　　　寄四川支文舉三首<lb/>
昔年我作成都客酒釀郫筒日日攜惆悵浣花溪上路<lb/>
亂山無主子規啼<lb/>
雪衣勸酒能呼客烏鬼啣魚自上船多少海棠花上露<lb/>
春來不染薛濤箋<lb/>
<pb n="KR4d0500_WYG_012-4b"/>
蜀梅纖縷蜀薑辛暈碧裁紅更可人待詔相如苦消渇<lb/>
煩君為寄錦江春<lb/>
　　　寄賈本二首<lb/>
遙憐問事賈長頭鞏樹嵩雲又一秋我寄雙魚問消息<lb/>
誰能遣騎覔扁舟<lb/>
君歸耕種水南田我望神崧一慨然安得攜琴午橋路<lb/>
竹隂多處㵼寒泉<lb/>
　　　送鄭生之靖州知事<lb/>
<pb n="KR4d0500_WYG_012-5a"/>
賣刀買犢趁春耕共說氷壺莫厭輕過得沅湘故人少<lb/>
芳馨欲寄若為情<lb/>
　　　河東試院書事十首<lb/>
把卷燈花綴玉蟲懸知冀北馬羣空錦袍落魄并州客<lb/>
曽識當年郭令公<lb/>
風簾漾日影鱗鱗咫尺中分越與秦莫道霜袍如立鵠<lb/>
河汾還有著書人<lb/>
偶從連蜷議雌霓堆案森森束笱齊簾捲虛庭羣吏㪚<lb/>
<pb n="KR4d0500_WYG_012-5b"/>
古槐隂泠暮禽棲<lb/>
雕蟲燕說竟如何未必冥鴻在網羅重理槐花少年夢<lb/>
自憐樗㪚鬢絲多<lb/>
銅盤官燭淚成堆過鴈聲聲叫夢回想見京華秋意好<lb/>
小園黄菊待人開<lb/>
陣布常山器械犀姓名應染武都泥漢家肯許黄金鎰<lb/>
萬斛丹砂鑄褭蹄<lb/>
睡起挑燈自冩題青綾半擁聽鳴雞坐中執法霜威肅<lb/>
<pb n="KR4d0500_WYG_012-6a"/>
過眼誰云五色迷<lb/>
空階墜葉響琅玕鳥鵲無聲白晝閒忽意河汾隠君子<lb/>
夢中攜酒石州山<lb/>
漢武汾隂㑹百靈樓船簫鼓徹青㝠年年后土祠前路<lb/>
落葉秋波似洞庭<lb/>
蒼煙白草古離宫不見宫花向日紅欲問晉陽興廢事<lb/>
亂鴉飛盡夕陽中<lb/>
　　　寳雞縣壁見張雄飛杜徳常二御史詩<lb/>
<pb n="KR4d0500_WYG_012-6b"/>
嘉陵江水淨無泥江上青山是寳雞古驛荒涼誰與語<lb/>
故人詩向壁間題<lb/>
　　　解虎圖<lb/>
宴坐空山性自圓短笻服猛立翛然極知解鬭修行力<lb/>
何似相忘未鬭前<lb/>
　　　看山<lb/>
昔年騎馬看青山曾與青山共徃還今日居家亭子上<lb/>
依然山在白雲間<lb/>
<pb n="KR4d0500_WYG_012-7a"/>
　　　和陸友仁尺五城南詩九首<lb/>
尺五城南油壁車香輪輾破緑無涯遙憐館娃宫外路<lb/>
應與裙腰一道斜<lb/>
尺五城南日正遲遙憐江上草薰時梅花落盡不歸去<lb/>
惆悵玉釵生網絲<lb/>
尺五城南歲又除坐看春色滿皇都東家剪綵作蝴蝶<lb/>
西舍然燈迎紫姑<lb/>
尺五城南側玉壺葳蕤舞帶拂氍毹酒酣莫把朱櫻擲<lb/>
<pb n="KR4d0500_WYG_012-7b"/>
獺髓補痕郎有無<lb/>
尺五城南栁色新縹窻不識曉街塵桃花一夜開無主<lb/>
鸚鵡明朝錯喚人<lb/>
尺五城南日半曛金羈繡轂兩紛紛羯鼔聲催柘枝曲<lb/>
葡萄酒汚石榴裙<lb/>
尺五城南第幾家燕姬留客醉琵琶秦娘莫與新粧好<lb/>
走上皋橋空折花<lb/>
尺五城南恩澤侯從奴斜抱白貂裘禁街鐘盡無人問<lb/>
<pb n="KR4d0500_WYG_012-8a"/>
千騎鳴笳踏月遊<lb/>
尺五城南賈客船呉綾賣盡買茸氊猶嫌呉女呉音拙<lb/>
載入都門學管弦<lb/>
　　　題竹<lb/>
篔簹偃竹何年冩石上孤根碧蘚封煙雨從教藏翡翠<lb/>
風雷慎勿起蛟龍<lb/>
　　　復齋詩為李彦方作<hi>廬陵李直卿以復名其齋求子詩久未暇也今日雪</hi>
　　　<hi>霽登樓偶得此遂書以贈顧惟聖門精微綱領豈淺陋能窺祗增三嘆</hi>
<pb n="KR4d0500_WYG_012-8b"/>
焚香清坐翫羲經一氣循環自不停造化宻移誰解得<lb/>
窻前草色又青青<lb/>
李侯索我復齋詩此理難明信者稀要識聖人端的意<lb/>
湏于動處見天機<lb/>
萬化根源天地心幾人于此費追尋端倪不逺君看取<lb/>
妙用何曽間古今<lb/>
　　　渭北春天送王君實御史西臺<lb/>
渭北春天驄馬行蜀江波照緑衣明蒟醬遙聞通道路<lb/>
<pb n="KR4d0500_WYG_012-9a"/>
皁囊何以答升平<lb/>
渭北春天栁色青暫辭鴛鷺出蓬瀛風光正好若為别<lb/>
花發鳥啼空復情<lb/>
渭北春天引興長登臨誰共繡衣郎漢家宫殿生秋草<lb/>
秦國山河半夕陽<lb/>
渭北春天縱目初曲江樓上獨躊躇長安煙樹多如薺<lb/>
望見蓬萊雲氣無<lb/>
渭北春天午睡餘諫章封了夢清都羽陽宫瓦堪為硯<lb/>
<pb n="KR4d0500_WYG_012-9b"/>
閒冩先秦古器圖<lb/>
　　　書貢生慈母傳後<lb/>
魚軒未入甘泉畫彤管先書太史辭寸草春暉何以報<lb/>
南陔正是采蘭時<lb/>
　　　題看雨軒<lb/>
江雲漠漠樹濛濛葛服龍鍾寄短蓬憶我滄洲十年夢<lb/>
不知身在此軒中<lb/>
　　　折花<lb/>
<pb n="KR4d0500_WYG_012-10a"/>
折花不用㪚花天自揷銅瓶貯石泉莫恨洗粧無一物<lb/>
維摩方丈本翛然<lb/>
　　　聞鶯<lb/>
衣染鵞黄濕未乾髙枝顧影怯春寒數聲飛入林深處<lb/>
婭姹嗔人著意看<lb/>
　　　宫人聽琴圖<lb/>
幽閒曲奏鳳凰絃寂聽多時側鬢蟬彈到樊姬秋竹引<lb/>
媫妤飛燕莫爭妍<lb/>
<pb n="KR4d0500_WYG_012-10b"/>
　　　湧翠亭<lb/>
十年京洛敝貂裘馬首黄塵學水流今日君家亭子上<lb/>
青山如浪屋如舟<lb/>
　　　武功驛書感<hi>驛有姚合詩刻</hi>
武功姚尉最能詩古驛荒涼卧斷碑澗水流春山罨畫<lb/>
料應清味少人知<lb/>
　　　白桃花<lb/>
東風别作武陵春林下盈盈縞袂新道骨仙姿有如此<lb/>
<pb n="KR4d0500_WYG_012-11a"/>
譍門不是去年人<lb/>
　　　南軒書事四首<lb/>
鷦鷯隨處一枝安庭角哦詩歲又闌不是銅章留客住<lb/>
鳴皋山月要人看<lb/>
官舍何殊山崦居蕭然瓶錫野僧如問君千里西來意<lb/>
只為伊陽好著書<lb/>
孤燈掛壁不成光白牯青奴共晚涼清夢初回成獨笑<lb/>
偶然山雨到叢篁<lb/>
<pb n="KR4d0500_WYG_012-11b"/>
綸巾羽服卧伊濵清嘯孤吟頗著勲留與後人還要否<lb/>
南山修竹北山雲<lb/>
　　　滎河書事<lb/>
萬里洪河豁醉眸村歌野舞故淹留欲扶公子青藜杖<lb/>
拄到崑崙最上頭<lb/>
　　　汾河<lb/>
汾河詰曲遶靈關邑屋參差夕照間隔岸脩眉畫新緑<lb/>
郵童指是石州山<lb/>
<pb n="KR4d0500_WYG_012-12a"/>
　　　題頤貞齋<lb/>
曽聞天上養賢鼎只與山家煮菜同誰向東堂乞鵞炙<lb/>
劉郎原未是英雄<lb/>
　　　立春日二絶<lb/>
閉户貪抄陸氏方東風不學到伊陽易求合浦珠千斛<lb/>
難覔江南書一行<lb/>
竹外梅花出短籬梅邊水暖鴨先知風流好似西湖上<lb/>
只欠東風媚酒旂<lb/>
<pb n="KR4d0500_WYG_012-12b"/>
　　　舟泊荻港<lb/>
水光山色漾丹霞舟艤鷗沙近酒家亂撲篷窻惱詩思<lb/>
春衣㸃㸃是楊花<lb/>
　　　世綵堂<lb/>
緑江廖氏多才子文采風流世所稀江上雲霞㪚成綺<lb/>
年年裁作老萊衣<lb/>
　　　神禹治水圖<lb/>
昔年將㫖祀河東曽過龍門嘆禹功誰築宣房歌瓠子<lb/>
<pb n="KR4d0500_WYG_012-13a"/>
汾隂簫皷又秋風<lb/>
　　　晚春<lb/>
風吹榆莢飄似霰雨洗天堦淨如練佳人别來不相見<lb/>
却羨游絲逐雙燕<lb/>
　　　宫人怨<lb/>
捧鏡宫鬟促曉粧經春夢不到昭陽雙雙怕見新來燕<lb/>
休捲珠簾十二行<lb/>
　　　宫怨<lb/>
<pb n="KR4d0500_WYG_012-13b"/>
五雲樓館靜愔愔一閉嬋姢日月深三十六年勞望幸<lb/>
輕紅淺黛一生心<lb/>
　　　題馮致逺世父書畫後<lb/>
筆底江湖一段秋書成蠆尾雜銀鈎故家文物于今少<lb/>
珍重名郎什襲収<lb/>
　　　三馬圖<lb/>
金羈玉勒非吾喜豐草長林樂我天安得圖中此三駿<lb/>
南山射虎過殘年<lb/>
<pb n="KR4d0500_WYG_012-14a"/>
　　　枕上聞布穀<lb/>
退處衡門久謝名田園生計頗關情松風蘿月洪岡曙<lb/>
枕上初聞布穀聲<lb/>
　　　嘉陵驛<lb/>
嘉陵修竹拂雲長石棧東風覺筍香指㸃籜龍呼驛吏<lb/>
從今館劵莫支羊<lb/>
　　　又<lb/>
江流迎客縠紋波啼鳥窺人隠緑蘿撲鼻生香來不斷<lb/>
<pb n="KR4d0500_WYG_012-14b"/>
東風一路野花多<lb/>
　　　題水仙<lb/>
水為環珮玉為裳一種春風各自香幽恨瑤琴傳不盡<lb/>
至今煙雨暗瀟湘<lb/>
　　　應真渡海圖<lb/>
雲海茫茫空復空擔囊飛錫浪花中好將貝闕珠宫景<lb/>
說與西山面壁翁<lb/>
　　　題胡古愚李氏婦傳後<lb/>
<pb n="KR4d0500_WYG_012-15a"/>
見說當年挽鹿車素風淳範照鄉閭日星炳煥班昭戒<lb/>
華衮褒揚太史書<lb/>
　　　金人射獵圖<lb/>
驚沙獵獵北風寒馬上呼鷹塞草乾壯士還家㪚如霧<lb/>
只今餘得畫圖看<lb/>
　　　訪袁仲修城西草亭暮行濠上雜花謝盡獨海<lb/>
　　　棠一株照映籬落間成詩三首<lb/>
閉門不知緑滿城春濃睡足午窻明今朝憇馬官栁下<lb/>
<pb n="KR4d0500_WYG_012-15b"/>
聽得黄鸝一兩聲<lb/>
玉川破屋城西邊應門長鬚貪晝眠鵲聲似報有佳客<lb/>
蹴踏殘花落馬前<lb/>
華屋金盤夢一場也隨風絮落溪傍天寒翠袖無人識<lb/>
閒照滄浪試晚粧<lb/>
　　　題宣和畫鷂圖<lb/>
修翎豈是懐中物日轉龍墀奏未終却是南朝賞神俊<lb/>
青縧穏繫待秋風<lb/>
<pb n="KR4d0500_WYG_012-16a"/>
　　　贈玉峯長老<lb/>
破鐺煮飲把茅間不信石頭行路難要致塗湖千五百<lb/>
玉峯髙並雪峯寒<lb/>
　　　停雲晚坐<lb/>
山郭濛濛雨欲塵滿園羣緑一時新賸傾竹葉杯中物<lb/>
報答海棠枝上春<lb/>
　　　汾陽道中<lb/>
暎竹桃花取次開天寒翠袖若為裁落紅飛滿汾隂路<lb/>
<pb n="KR4d0500_WYG_012-16b"/>
知有詩人紫禁來<lb/>
東行邃谷僅容駝歴歴蜂房户牖多想見陶唐餘俗在<lb/>
黎民擊壤有遺歌<lb/>
　　　過潼關<lb/>
天風吹袖下雲台玉井芙蓉為我開行過潼關却回望<lb/>
半空飛翠逐人來<lb/>
　　　仙源秋曉<lb/>
逺是青山近是林仙源秋色雨中深前溪不是桃花水<lb/>
<pb n="KR4d0500_WYG_012-17a"/>
縱有漁郎無處尋<lb/>
　　　芝圖<lb/>
鶴駕羣仙不可追卷中還見舊題詩桐鄉祠在荒秋草<lb/>
圖畫空傳五色芝<lb/>
　　　晚立<lb/>
晚花飄盡緑隂涼輸與蕪菁滿眼黄老大此身無著處<lb/>
東風吹上橐駞岡<lb/>
　　　清明雜詩二首<lb/>
<pb n="KR4d0500_WYG_012-17b"/>
新緑層層社雨餘官居瀟洒似禪居東風無賴吹佳夢<lb/>
何事重翻架上書<lb/>
飛來黄鳥最髙枝欲語還休待我詩忽憶江南消息斷<lb/>
折花臨水立多時<lb/>
　　　次西湖柬萬初首座<lb/>
紅葉離離翠葉乾浮雲散盡楚天寛推篷吟得湯休句<lb/>
留與東山首座看<lb/>
　　詞<lb/>
<pb n="KR4d0500_WYG_012-18a"/>
　　　清平樂<hi>春去</hi>
宿酲初醒裊裊吟鞭影蜀道秦川行路永羅袖殘香消<lb/>
盡　清明寒食匆匆能消幾日東風蝴蝶不知春去畫<lb/>
橋貪趁流紅<lb/>
　　　菩薩蠻<hi>題李溉之詞卷</hi>
大明湖上秋容暮風煙杖屨時來去說與病維摩可人<lb/>
秋水呵　自書盤谷序和了停雲句把酒為君歌濟南<lb/>
名士多<lb/>
<pb n="KR4d0500_WYG_012-18b"/>
　　　青玉案<hi>送温叔剛之解州軍司幕官</hi>
東風撲面飄紅雨正杜宇催春去馬首西山青半縷汾<lb/>
隂簫鼔晉陽煙樹總是消魂處　芙蓉緑水佳賔主賭<lb/>
酒金錢更數若見東皋煩寄語山林真味醉鄉天趣待<lb/>
我平分取<lb/>
　　　滿江紅<hi>夀張良卿學士</hi>
九萬扶搖試看取垂天鵬翼追徃事星辰劔履玉階山<lb/>
立為問寳香黄閣夢何如仙闕丹臺籍冩風流杖屨入<lb/>
<pb n="KR4d0500_WYG_012-19a"/>
耆英今猶昔　詩酒部笙歌席松菊社雲煙屐早東風<lb/>
為報日邊消息虎節貂蟬端舊物分封凖擬如椽筆對<lb/>
西山一笑五千年髯如㦸<lb/>
　　　水龍吟<hi>和鄭彦章韻</hi>
畫簷疎雨纔収酒醒疑掩蓬窻卧熏爐火冷餘香猶在<lb/>
擁衾清坐㸃鬢霜明窺人月小短檠花墮想呉山越水<lb/>
樓臺縹緲應曽有飛鴻過　寂寞文園病後舊心情苦<lb/>
無些箇多君調我幽蘭新句紋牋玉唾花落元都鶴歸<lb/>
<pb n="KR4d0500_WYG_012-19b"/>
華表夢誰驚破待蓴鱸江上髙歌小海扣舷相和<lb/>
　　　御街行<hi>送王君冕</hi>
煙中列岫青無數遮不斷長安路杜鵑誰道等閒啼迤<lb/>
邐得人歸去隴雲秦樹周臺漢苑滿眼相思處停杯莫<lb/>
放離歌舉至剪燭西窻語元都燕麥又春風自是劉郎<lb/>
遲暮紉蘭結佩裁氷斵句細和閒情賦　君行廣武山<lb/>
前路是阮籍回車處問他孺子竟何成落日大河東注<lb/>
無人說與遙岑逺目也㑹修眉嫵離宫别館空禾黍嘯<lb/>
<pb n="KR4d0500_WYG_012-20a"/>
木魅啼蒼鼠悠悠徃事不經心只有閒雲來去停雲得<lb/>
句歸雲洞府領取淵明趣<lb/>
</p>
<p>
</p>
  </div>
<div>
                <head>伊濵集卷十三</head>
    <p>
<pb n="KR4d0500_WYG_013-1a"/>
欽定四庫全書<lb/>
　伊濵集卷十三　　　　　　元　王沂　撰<lb/>
　　詔<lb/>
　　　親祀詔<lb/>
朕以菲徳獲承宗祊八年於兹夙夜惕若欽惟二祖之<lb/>
創業列聖之持盈施及𦕈躬緝兹丕緒嗣王謁廟古有<lb/>
令規踐阼之初即當廟見重惟皇考以仁聖之資據倚<lb/>
仗之會臨御無幾中道崩殂億兆痛心憤鬱莫雪矧予<lb/>
<pb n="KR4d0500_WYG_013-1b"/>
繼體曷措厥衷顧子道之猶虧遑親祠之是舉迺者上<lb/>
元降監大義昭宣用薦鴻名庶攄永慕十月四日甲申<lb/>
奉玉冊玉寶追上皇考順天立道叡文智武大聖孝皇<lb/>
帝之號是日被服衮冕躬祼清廟祖考來格神人以和<lb/>
大禮既成庸脩庶政用彰孝治式慰羣情便宜事宜條<lb/>
列於后於戱神罔時恫冀多儀之克享皇建有極錫庶<lb/>
福以惟均咨爾臣民體予至意故兹詔示想惟知悉<lb/>
　　　阿嚕圖為右丞相詔<lb/>
<pb n="KR4d0500_WYG_013-2a"/>
朕嗣纂鴻圖撫臨方夏爰立一相統理萬幾惟進退之<lb/>
雖殊乃國體之攸繫開府儀同三司上柱國録軍國重<lb/>
事中書右丞相托克托宣勞總治于今五年法度修明海<lb/>
宇寧謐朕方推心仰成登于至治而引疾懇辭政柄勉<lb/>
喻不回厯陳父子之繼承備述君臣之際遇體其誠至<lb/>
良用惻然載惟嚮者乃心王室大義是崇圖任之初再<lb/>
三避讓斯言在念朕不汝忘用嘉忠勤宜從息偃用兹<lb/>
撫徇以表謙光重惟政位不可以乆虛任人必惟乎舊<lb/>
<pb n="KR4d0500_WYG_013-2b"/>
徳知樞密院事廣平王阿嚕圖資全忠孝世濟勲庸幃<lb/>
幄周旋朕所眷倚今命為開府儀同三司上柱國録<lb/>
軍國重事監修國史中書右丞相凡中書一切機務悉<lb/>
聴總裁敢有隔越奏請者以違制論於戱化民成俗所<lb/>
以崇禮讓之風論道經邦所以専鈞衡之任體予至意<lb/>
祇服寵章<lb/>
　　　封鄭王詔<lb/>
朕惟徳隆則爵尊王者所以優大臣之禮名遂則身退<lb/>
<pb n="KR4d0500_WYG_013-3a"/>
君子所以刑四方之風維時元勲夙稱全徳丕揚懋典<lb/>
敷告治廷開府儀同三司上柱國録軍國重事監修國<lb/>
史中書右丞相托克托器大而材宏智周而識逺曏自樞<lb/>
機之地入陳帷幄之謀憂國忘身精忠貫乎金石贊元<lb/>
熈載偉績溢於旂常外則海宇之所具瞻内則朝廷之<lb/>
所倚重紀綱備舉民物靖嘉惟方叔壯猷用享貪賢之<lb/>
助而留侯謝事屢形引疾之言每申諭以訓辭終莫違<lb/>
於誠請是用王以祝融之壤食以夀春之墟畀兹金印<lb/>
<pb n="KR4d0500_WYG_013-3b"/>
之榮旌夫玉鉉之貴式彰異數昭示寵章匪惟愜中外<lb/>
之情蓋以篤君臣之義於戱承鄭武公之烈咸詠乎緇<lb/>
衣之宜秉仲山甫之忠無忘於華衮之闕祇承休命永<lb/>
弼昌圖可封鄭王食邑安豐路主者施行<lb/>
　　辭<lb/>
　　　芳潤亭辭為王君冕賦<lb/>
樊川之陽墟曰韋杜終南横陳潏水西注出雲兮見恠<lb/>
蛟蟠兮鳳舞觸石兮吹沙佩摇兮絃撫樛蔓蔥蒨兮繡<lb/>
<pb n="KR4d0500_WYG_013-4a"/>
錯棊布孕和含粹兮氤氲吞吐詎造物兮獻竒遺美人<lb/>
兮容與彼美人兮白璧黄金萟蘭九畹兮寂寞中林湛<lb/>
泠泠兮濯纓香澹澹兮盈襟藻飾羣物兮金玉同音何<lb/>
不息之妙理兮若有會乎吾心世師弗求兮遐想前列<lb/>
坦衢萬趨兮孰柅吾轍孰壅而流兮孰轥而芳歇曷歸<lb/>
來兮懐璧不沽觀逢以道兮太和與居胡截而鶴兮胡<lb/>
續而鳬夔何踸踔兮蚿何以扶薰蕕孰同兮河濟孰殊<lb/>
嗜痂何人兮逐臭何夫孰主張是兮孰為其樞羣囂我<lb/>
<pb n="KR4d0500_WYG_013-4b"/>
静兮制命在余山靈川后兮若余媚嫵左圖右書兮客<lb/>
有樽爼空翠明牖兮晴光摇户豹澤文兮藏霧鴻時飛<lb/>
兮遵渚幸年嵗之未晏折芳馨以延佇<lb/>
　　　遊三塗山辭<lb/>
登三塗之峩嵬兮放意以肆志遺紛濁而髙馳覽天宇<lb/>
之宏大兮哀吾生之安歸羣峰叠嶂盤礴而纚屬兮勃<lb/>
乎若森列之萬騎煙横翠掃陽舒而隂歛兮何變態之<lb/>
或異飄飄乎若洪崖浮邱拍肩挹袂兮馭風騎氣而遊<lb/>
<pb n="KR4d0500_WYG_013-5a"/>
戱長伊清㵼於其下兮晨霏夕靄摩蕩乎無際波濤以<lb/>
為琴瑟兮林木鬱其旌斾白鳥翩翩而滅沒兮聲寥寥<lb/>
其哀厲欲訪鴻夷而追魯連兮聊笑傲以遺世夕陽隠<lb/>
於林杪兮映浮雲之霮䨴分園廬之脩直兮阡陌錯其<lb/>
棊置禾黍離離而彌望兮荒烟野草莽蒼兮千里悲故<lb/>
鄉之遥遥兮何其中之不自得而歔欷又若放臣遷客<lb/>
登髙望逺兮悲傷而流涕嗚呼噫嘻哀孰為之樂孰為<lb/>
之為吾能為兮吾將焉悲<lb/>
<pb n="KR4d0500_WYG_013-5b"/>
　　設問<lb/>
　　　嵩問<lb/>
王子官於嵩治事之三日嵩之黧老鶴列以進問之曰<lb/>
蓋聞廣谷大川異制民生其間者異俗夫辨山川咨故<lb/>
實者吏之事也叟能一二其詳乎叟曰嵩之為邑也南<lb/>
馳三塗北揭陸渾柂以伊闕鐔以木門俶兮儻兮汨兮<lb/>
瀇兮鳴臯輢之伊川迤之崱<graphic n="KR2361" url="https://raw.githubusercontent.com/kanripo/KR-Gaiji/master/images/KR2361.png" mimeType="image/png"/>其危渟涔其淵於是量<lb/>
之以制邑焉其山則岫者峰者斷者聨者若一髪者若<lb/>
<pb n="KR4d0500_WYG_013-6a"/>
縁絙者屹然起者窪然止者奔者蹲者鬭者倚者或傲<lb/>
㟁而出或侵尋而附或沛若奔鯨或頺若吼虎其氣秀<lb/>
而勢雄又若龍翔而鳳舞蓋作囿於羣山而擅竒於九<lb/>
土其水則發源灤川入於龍門瀎潏砏汃浟浟沄沄逆<lb/>
射横流百川皆集含崕懐石矢馳風疾跳波散沬瀺灂<lb/>
湁潗或若蚓結或若輪旋衍為滮池浸彼稻田其按衍<lb/>
則迤靡平衍紆迴夷延溝洫脉散隄塍綺連以稼以植<lb/>
以畜以牧于何不碩于何不育而賦以之出而家用是<lb/>
<pb n="KR4d0500_WYG_013-6b"/>
足若是何如王子曰傳不云乎沃土之民不材滛也瘠<lb/>
土之民莫不嚮義勞也叟以險固豐鬱為美其智曾季<lb/>
氏婦之不若也請置此而後載言他老曰南山之陽鷙<lb/>
鳥宅焉厥類不一有鶚有鸇原夫其所窟也孤岑九成<lb/>
絶壁千尺猿猱墜匿松櫪僵立仲冬既至天凝地閉元<lb/>
氷裂木勁氣折石而兹鳥下擊翕忽揮霍翾不可當若<lb/>
勇壯之卒㳫雜而走敵場星流風厲觸突猛氣又若哮<lb/>
闞之獸張牙奮鬛突怒而無畏奮奮烈烈或𤣥或蒼或<lb/>
<pb n="KR4d0500_WYG_013-7a"/>
若練色或若錦章趯然其立砉然其揚又若旗幟旌旃<lb/>
之張乃有椓杙所羇狎羽所賣勁翮暫歛雄心猶在近<lb/>
之使安呼之使狎賞其神俊役以佃獵若是何如王子<lb/>
曰禽荒者聖人所戒馳騁田獵老氏所不為是豈可以<lb/>
為美觀哉且飢則附人飽則颺去曺瞞之所知也叟不<lb/>
聞乎願言其上老曰嵩之鉛華山澤之寶也民用之富<lb/>
猶鐵冶也但至其所則見嵓巒紏紛連岡屬嶺盤紆突<lb/>
兀蜿蟺幽隠厥氣之靈磅礴委積萬物不得鍾此寶殖<lb/>
<pb n="KR4d0500_WYG_013-7b"/>
千夫運斤百夫施綆篝鐙索深鑱連出礦其聲登登其<lb/>
寶纍纍其負肩頳鴈行手胝酎以化之火以爍之無聲<lb/>
無形變化神竒既浣既濯出素清泚詭譎竒偉莫知其<lb/>
所以眩轉的皪璀粲相射皓皓□□紛糅縈積或若珠<lb/>
璣或若珪璧然後服牛絡馬擔荷負任以貨以鬻以征<lb/>
以貢上以富國下以富民若是何如王子曰傳有之近<lb/>
寶則公室貧此之謂也雖然飢不可食寒不可衣又何<lb/>
寶焉吾聞國之寶矣上帝之粢盛於是乎出民之蕃庶<lb/>
<pb n="KR4d0500_WYG_013-8a"/>
於是乎生事之供給於是乎在敦龎純固於是乎成不<lb/>
聞其以紛葩華麗為寶也老曰嵩之皮革宂氏所掌也<lb/>
嵗云莫矣霜飛風厲林衡逞技獠徒奮銳騰躍莽䍚蹴<lb/>
蹈寥廓星流飈舉騰山赴壑房僕姑腰繁弱置罝窮阻<lb/>
張罘林薄曳豐狐掩狡兔㦸麖麋搏彫虎元熊文豹應<lb/>
弦飲羽乃徹圍縱網殞胔計鮮爛漫狼藉而韋人收焉<lb/>
薄者厚者短者長者元者黄者赤者蒼者赩然醇者駮<lb/>
然龎者爛兮錦質燦兮報章蔚然而隂炳然而陽䝉茸<lb/>
<pb n="KR4d0500_WYG_013-8b"/>
曼衍雜遝麗宻韋氏掌焉以裘以席函人掌焉以侯以<lb/>
甲若是何如王子曰君子恥服其服而無其容不恥有<lb/>
其容而無其服衣敝緼袍與衣狐狢者立而不恥聖人嗟<lb/>
嘆其賢彼其之子不稱其服而君子知子臧之見殺也<lb/>
老曰長伊之濵羣山之陽有桀木焉松櫪檜槾楓柘栢<lb/>
橿根據幽阜族茂髙岡或岌然孤生百尺無枝若樹承<lb/>
露之盤而建太常之旗脩幹大柯輪囷鬱結凛然若髙<lb/>
冠長劍立於王庭而有不可犯之色半死半生風摧雨<lb/>
<pb n="KR4d0500_WYG_013-9a"/>
蝕蒼皮白枝躩挐千尺森然若鬼魅突鬢而離立若乃<lb/>
斧斤以時入者構雲梯陟峥嶸椌椌漰漰登登丁丁琅<lb/>
稜訇礉若大戰鉅鹿之野劍㦸相摩而有聲鹤列而伐<lb/>
捎殺摧壓又若巨靈之擘太華驅以千夫挽以萬牛軒<lb/>
尾相銜入河之流一瞬千里箭馳風疾巨細冒沒前後<lb/>
絡繹或低或昂遇者摧當者壊横奔若雷行又若周穆<lb/>
之濟師叱黿鼉而為梁於是應公輸之繩墨唯匠石之<lb/>
指顧離背縱横各有攸注夀安永寧含徳天禄規天矩<lb/>
<pb n="KR4d0500_WYG_013-9b"/>
地頼此而足若是何如王子曰東華君志有之髙山峻<lb/>
原不生草木松柏之地其土不肥土木勝則不安人且<lb/>
崇髙詭特非所以為美也請陳其上老曰登髙可以娱<lb/>
情矚逺可以放意此遊觀之樂而出乎埃壒之外者也<lb/>
傳不云乎登髙逺望使人心瘁故羊祜登峴山而太息<lb/>
景公美齊而隨以雪涕老將從公登樓而望其南木門<lb/>
諸山玉玦青環豈無列仙之倫飈車羽蓋出没於空曠<lb/>
有無之間東俯長伊其流洋洋莘摯所生於彼空桑想<lb/>
<pb n="KR4d0500_WYG_013-10a"/>
躬耕於畎畆𦍑肆志之揚揚西則錦屏諸峰混隠迭見<lb/>
若近若逺庶幾有隠君子焉顧吾何足以見北望陸渾<lb/>
林壑秀美遺空山之故居流清風而不已若其溪瀬潺<lb/>
湲之鳴於下雲烟晦明之變於上與夫荒蹊聚落晨汲<lb/>
瞑舂之狀各獻其技變化倐忽可以備詩人之遊覽冩<lb/>
離騷之極目若是何□子曰居髙明逺眺望固先王之<lb/>
政然余有公事未暇也請姑陳其要者老曰嵩於禹貢<lb/>
為豫州之野於地志為韓分昔在夏禹之國夏政尚忠<lb/>
<pb n="KR4d0500_WYG_013-10b"/>
故其民好稼穡惡衣服而有先王之遺風當夫列國蜂<lb/>
起嬴秦虎視徙不軌之民聚南陽之地故其俗好漁獵<lb/>
喜淫靡棄本業尚氣勢或相隨而椎剽指人之藏以為<lb/>
費故其民啙窳强捍而難制嗚乎世亦多變矣而其見<lb/>
於習俗者亦朋比誇詐而號為難治若是何如王子悚<lb/>
然曰此豈溪谷山澤之民之罪歟三老孝悌不敎誨之<lb/>
過也雖然施澤於堂廡之上服冕搢笏使奸宄息而善<lb/>
良出者亦在彼而在此耶吾不得而知之也抑嘗聞之<lb/>
<pb n="KR4d0500_WYG_013-11a"/>
嵩居太室之西為天地之中其山川之勝所謂出雲雨<lb/>
見恠物而為長雄者也意其清淑之氣蜿蟺扶輿磅礡<lb/>
氤氲當其竒者必有魁竒卓犖非常之民豈獨發於紛<lb/>
麗葩偉而罕鍾乎人將鴻飛兮不反蠖屈兮不伸以終<lb/>
其身抑師道之不立無以行所知尊所聞而汨没於緇<lb/>
黄之學以全其真又不得而知之也吾將與叟濯大川<lb/>
之清流挹西山之白雲擊槁木而長歌以問諸伊山之<lb/>
神<lb/>
<pb n="KR4d0500_WYG_013-11b"/>
　　序<lb/>
　　　孝經直解序<lb/>
學欲切而思欲近孝經直解之所由作也缾中之水知<lb/>
天下之冰堂下之陰知日月之行故善學者由近以及<lb/>
逺是經為指解者百家而疑者亦紛然出乎其間或論<lb/>
其文體類禮運閒居儒行等篇言其出鄒魯諸儒之手<lb/>
或疑其引季文子北宫文子之辭言其掇拾以成書或<lb/>
疑其為樂正子春之筆而嚴父配天之語雖考亭朱子<lb/>
<pb n="KR4d0500_WYG_013-12a"/>
不能無議焉范氏又謂古文二十二章今文十八章雖<lb/>
大同小異得其眞者古文也是果出於曾子否耶獨司<lb/>
馬氏謂其旨髙深幽逺固非一人所能了其又信然耶<lb/>
余聞天之生萬物也人為貴人之於百行也孝為大由<lb/>
乎親萌於膝下嚴滋於日長而愛敬之敎興然孝固主<lb/>
於愛也而要道至徳二章皆主乎敬何哉敬則愛心存<lb/>
否則愛心亡矣敬者又行孝之綱領歟顔淵問仁於夫<lb/>
子矣仁主於愛也而其答之之目主乎禮此之謂歟新<lb/>
<pb n="KR4d0500_WYG_013-12b"/>
安胡君恕之為是編也本之以古人驗之以世故廣之<lb/>
以賢士大夫之議論述其梗槩而成書使讀之者較然<lb/>
易曉學者因其易而深思其所以難則於百家之說庶<lb/>
乎無疑矣<lb/>
　　　科舉程文序<lb/>
徐君勉之集本朝科舉程文自延祐迄至順凡若干人<lb/>
經義古賦詔誥章表策凡若干卷何其多也予得而閱<lb/>
之愛其光輝如珠聨璧合其雄壯如涿鹿昆陽之戰其<lb/>
<pb n="KR4d0500_WYG_013-13a"/>
古淡如太羮元酒之為味又何其工也作之者若干人<lb/>
而如出於一手厯年廿餘而氣象如一時又何其盛哉<lb/>
昔者魯君之宋呼於垤澤之門守者曰此非吾君也何<lb/>
其聲之似我君也此無他其所養然也我朝隆上儒術<lb/>
舊矣列聖相承以人文化成天下作新人材以故由嵓<lb/>
才里秀而超從官大臣之列備文儒道徳之任累累有<lb/>
焉惟養其中者至故發於外者如此其言可以典誥命<lb/>
其謀慮可以經天下是編也蓋其緒餘土苴而已然文<lb/>
<pb n="KR4d0500_WYG_013-13b"/>
章與時世相為髙下後之考於斯者其必低徊俯仰有<lb/>
不及見之歎是則勉之編類之意與<lb/>
　　　周剛善文槀序<lb/>
昔之為文者大之如天地而人不敢以為逺幽之如鬼<lb/>
神而人不敢以為深文之為珠璣珪璧而人不敢以為<lb/>
華質之為瓦棺古篆蕢桴土鼓而人不敢以為樸是皆<lb/>
得於自然之理有所不能自己而作者後之人見其然<lb/>
莫知其所由然於是殫精畢力而追之其雕鎪藻繢刻<lb/>
<pb n="KR4d0500_WYG_013-14a"/>
畫破碎之工益多而文益下詎有意為之者未必造其<lb/>
妙而造其妙者在於無意而為之者歟傳稱禹之治水<lb/>
行其所無事也文豈異是哉余讀周剛善文如干篇俊<lb/>
徤而不迫衍溢而不流析理指事比物託喻䟽暢條達<lb/>
無間斷何其工也其視彫鎪藻繢刻畫破碎以求工者<lb/>
又何其寥絶也而剛善欿然不自足方將窮探逺取合<lb/>
衆美以為已用超倫類而獨得殆所謂不能自已而作<lb/>
者與嘻其可量也哉<lb/>
<pb n="KR4d0500_WYG_013-14b"/>
　　　王叔善文槀序<lb/>
易曰公用射隼於髙墉之上孔子之訓曰隼者禽也弓<lb/>
矢者器也射之者人也其簡易明白若此故曰辭達而<lb/>
已矣韓退之言其始為文非三代兩漢之書不敢觀非<lb/>
聖人之志不敢存處若忘行若遺戞戞乎難矣及年益<lb/>
老而學益成則曰文無難易惟其是耳退之之是孔子<lb/>
之達也文至於是辭至於達而已余幼時侍先子官江<lb/>
南時宿儒老先生尚在聽其議論讀其文辭如是而充<lb/>
<pb n="KR4d0500_WYG_013-15a"/>
拓之逺也如是而含容之深也如此其精麗也如此其<lb/>
雄深也然其論者實理其序者實事又以悟文之果止<lb/>
於是而辭之果止於達也心既識其所以然及其自為<lb/>
之則不至焉既而曰夫既識其所以然而未至焉者不<lb/>
學之過也事皆然獨文乎哉其後年長而涉世不得殫<lb/>
嵗月盡心力追古之作者為並而足其所好慕其僅有<lb/>
之者未敢自謂能至焉也金華王叔善出其文與詩一<lb/>
編示余請序其端叔善之文華澤謹繩尺詩流麗富情<lb/>
<pb n="KR4d0500_WYG_013-15b"/>
致余所未至焉者叔善蓋已先我至又聞其先世潛齋<lb/>
樞宻以文名江左則其所得於家傳者又非余所能知<lb/>
歟<lb/>
　　　愚忠集序<lb/>
洛陽少年號為通達國體新豐逆旅若素宦於朝千載<lb/>
之下其書與策若日星之垂而江河之流也士生窮達<lb/>
不足論論其所傳何如耳然則抱魁偉之才負該洽之<lb/>
學而生盛明之世可黙黙而無言耶野嗚由百粤之墟<lb/>
<pb n="KR4d0500_WYG_013-16a"/>
而遊京師其所上賦頌書策詞藻之工議論之卓諸公<lb/>
固評之詳且盡矣顧余之陋奚言雖然古人有言葑菲<lb/>
不以下體而不採故英華靡遺芻蕘不以賤品而不詢<lb/>
故幽隠以達<lb/>
　　　揮涕集序<lb/>
為人子孫者孰不欲其親之不朽哉此銘誌所以作也<lb/>
惟其一于不朽故襃其美不本于理侈其名弗顧其寔<lb/>
為文辭者從而摭竒以動俗伸此而誣彼于是銘始不<lb/>
<pb n="KR4d0500_WYG_013-16b"/>
實於傳乎何有古之人知其然始有自誌其親者詎託<lb/>
之難其人亦其耳目之所聆矚志意之所識知非他所<lb/>
能贊道柳子厚歐陽永叔之所紀雖其醇疵或異皆能<lb/>
俾死者無所憾後之讀其辭感其志者䀌然不知涕之<lb/>
流落也吳謝君堯章集其家諸壙誌示余蓋自宋至今<lb/>
累百餘年謝氏傳序寖逺雖世有顯晦而行應禮義不<lb/>
絶其言之藹如也固宜其視墓諛而泛與者何如也<lb/>
　　　李士晦文集序<lb/>
<pb n="KR4d0500_WYG_013-17a"/>
李君士晦既殁其子孟端甫集其遺文為二十卷曰文<lb/>
雅先生集屬余序未暇也已而孟端又沒余既悲其父<lb/>
子文章學問有過人者而迍邅流落卒不大顯於世且<lb/>
為當世之君子為國家樂育賢才者惜也讀其書其辭<lb/>
條暢雅贍其造詣皆宿於理雖不克顯於世其心所存<lb/>
如何也雖然彼赫赫為世所願者可睹矣吾於君父子<lb/>
亦何恨哉延祐七年君由供奉翰林出宰原武同余試<lb/>
河南鄉貢士始識之君為人外若簡曠而中純明諒直<lb/>
<pb n="KR4d0500_WYG_013-17b"/>
與人交盡其義不特其文之可傳也後五年識孟端於<lb/>
京師狀貌偉然慷慨有大志為文思致逸發不狃繩尺<lb/>
欲長雄一世又以多君非特文行之可傳而又能教其<lb/>
子也又八年余為博士孟端凶服過余曰先君捐館二年<lb/>
矣初君為御史西臺不合歸孟端繼拜御史言事敢道<lb/>
人之所難議者謂藴必發又止此噫其命也夫余游君<lb/>
父子間二十年而孟端之子曰纘曰緒為余講下諸生<lb/>
故余既序其文又厯道其父子事如此所以致情于故<lb/>
<pb n="KR4d0500_WYG_013-18a"/>
舊而嘆士之負材氣者其合難也<lb/>
</p>
<p>
</p>
  </div>
<div>
                <head>伊濵集卷十四</head>
    <p>
<pb n="KR4d0500_WYG_014-1a"/>
欽定四庫全書<lb/>
　伊濵集卷十四　　　　　　元　王沂　撰<lb/>
　　序<lb/>
　　　送鄭希道之杭府幕官序<lb/>
至元二年余識鄭君以道於金翰林直學士揭君坐中<lb/>
掲君稱其學宏肆精實其文深沉雄麗其材開通敏給<lb/>
既而以道擕其為文數千言辱以顧余讀其文誠如揭<lb/>
君言因其文以知其學其材又以知其所立之卓也頃<lb/>
<pb n="KR4d0500_WYG_014-1b"/>
之以道補肇慶府經厯知之者咸賦詩以惜其去後四<lb/>
年以道之弟希道來京師亦出其文示余其辭贍雅辨<lb/>
達蓋能稱其兄者士大夫之論多以為宜在館閣而希<lb/>
道調官杭府幕將去矣世常患材難材矣患其閉距而<lb/>
不肯試希道兄弟中於弸而外於襮其進也又逢其時<lb/>
而乃相踵而去豈其用之弗切耶抑當取而或遺也雖<lb/>
然其積也厚則其發也必遲其養也深則其用也必大<lb/>
希道兄弟受大府辟積勞升王官聲既彰徹矣于其小<lb/>
<pb n="KR4d0500_WYG_014-2a"/>
而有聞於其卓而不試未之有也杭為宋故都行丞相<lb/>
府部使者實涖焉其長皆勲舊重臣而幕府時彦川泳<lb/>
雲飛希道雍容議論孚於名實之間而勤於上下之際<lb/>
吾知其非乆於外也聖朝文化聿興古文遺冊靡不畢<lb/>
講宗工鉅人方議修遼金宋三國之史書其善惡之迹<lb/>
興壞之端以為法戒而採摭殽亂之中論載殘脫之餘<lb/>
必聚天下儒學之士而後可吾又以知希道兄弟將繼<lb/>
踵而來矣<lb/>
<pb n="KR4d0500_WYG_014-2b"/>
　　　晁生字序<lb/>
詩六月之篇曰文武吉甫萬邦為憲詩人美尹吉甫有<lb/>
是文武之畧故能為法萬邦也夫文以經國武以定亂<lb/>
大人之事也今晁子名邦憲其友字之曰世文毋乃躐<lb/>
成已之功而遽志於成物乎揚子雲曰正考甫常希尹<lb/>
吉甫矣如欲希孰禦焉夫文事武備不可岐而二也雖<lb/>
然江漢之詩終之曰矢其文徳洽此四國釋者謂武功<lb/>
不可恃必矢文徳而後四國洽也故召穆公承其意而<lb/>
<pb n="KR4d0500_WYG_014-3a"/>
作常武之篇謂徳可常而武不可常也晁子之取字也<lb/>
將繇吉甫之言以進其徳歟吉甫深於詩者也抑慕其<lb/>
崧髙烝民之篇而有所感發歟是詩之卒章有曰侯誰<lb/>
在矣張仲孝友夫吉甫之功亦張仲有以成之也然則<lb/>
晁子之欲成乎徳其必自孝友始<lb/>
　　　送趙千户序<lb/>
五嶺之表百粤之墟吏失其猷羣蠻諸猺負險阻聚蜂<lb/>
蟻以思逞逺民將吏皆兔罿是求獨通判順安州趙伯<lb/>
<pb n="KR4d0500_WYG_014-3b"/>
逺圖上屯守方畧窣相是其言上聞建屯兵萬户府命<lb/>
君長千夫賜金符副以弓矢錦段比行因諸生王稷請<lb/>
言予聞猺與蠻蠢迪廣西民暴獷然俾其將吏皆若而<lb/>
人則冦奚以張俾君之畧施之早則致平乆矣雖然蠻<lb/>
獠所巢窟如何君所條方畧如何余不與君接不能知<lb/>
也余聞好則人怒則獸椎髻卉服之常情獲而殺之非<lb/>
勝殘之道遷而處之非順物之性顧其控御如何爾薄<lb/>
其征入簡其繩削義信以薰蒸恵愛以漸澤則豺狼而<lb/>
<pb n="KR4d0500_WYG_014-4a"/>
衣裳可也柰之何虎而冠者舞文以逞暴規賄以自殖<lb/>
是以有嘯呼其羣挽强機毒而跳梁者矣控御得其人<lb/>
則屯兵可以無事否則適重冦耳今之往者皆異乎前<lb/>
邪抑不免乎猶前也議者獨得而不思也邪余故次第<lb/>
所嘗論者以送之且勉廣海之凡為吏者也<lb/>
　　　送安伯寧序<lb/>
元統初詔書擇中外臣使各舉所知以任守令于時江<lb/>
南行御史府舉大名路治中安伯寧已而燕南部使者<lb/>
<pb n="KR4d0500_WYG_014-4b"/>
又舉焉余嘗論今之守令以治理效聞者不過數人其<lb/>
材行可舉者卒亦罕見焉余陋且賤聞見少不足以知<lb/>
之也而安君能俾部使者知其材而舉之固難大名與<lb/>
建鄴地之相去也數千里而能俾御史知其材而舉之<lb/>
又難也余是以愧予之賤且陋果不足以知天下之材<lb/>
也既而余友國子助教康君魯瞻為余言安君之佐大<lb/>
名也濯手摘𤓰為民去害興利若疾痛嗜欲在已威令<lb/>
大行魯瞻余敬而信之者其言必不妄又以知安君之<lb/>
<pb n="KR4d0500_WYG_014-5a"/>
材為公卿大夫可也獨守令哉余方以陋且賤自悔以<lb/>
淺量當世之士問其廬往見焉聽其言知其材又似夫<lb/>
不止為良吏蓋毅然端亮之士也使中外之所舉者皆<lb/>
克如安君則郡邑無不理然而如安君者不易得也則<lb/>
余又謂安君宜在朝廷使天下被其澤不宜困於一郡<lb/>
然而不敢必者毅然端亮宜未易遇合也已而果知沔<lb/>
陽府夫水一也上者為雲雨下者為陂澤雲雨之所施<lb/>
者逺而陂澤近然而水豈有上下哉而余猶云云不已<lb/>
<pb n="KR4d0500_WYG_014-5b"/>
者閔良吏之不多見惜其不羽儀于天朝而使沔陽之<lb/>
人獨受其賜也故序<lb/>
　　　送仙嵓道人序<lb/>
仙嵓道人髙君抱琴於伊上屬余自放川窮山阻間惟<lb/>
欲冩其憂思道其堙鬱以慰其伉拙不偶君忻然從余<lb/>
登北墉之巔遊嶽祠之亭西山爽氣照映几席寒泉脩<lb/>
竹爼豆左右若與洪崖浮邱翁拍肩挹袂其間於是引<lb/>
琴為鼓一再行熙然其南薰之和凜凜然其履霜之悲<lb/>
<pb n="KR4d0500_WYG_014-6a"/>
耿然其猗蘭之幽哀而不怨樂而不流俾人灑然以醒<lb/>
優游以有得超然忘其謗傷之中而憂患之境也余離<lb/>
席而嘆曰昔歐陽子序琴之篇謂其憂深思逺有舜與<lb/>
文王孔子之遺音而純古澹泊與堯舜三代之言語孔<lb/>
子之文章易之憂思詩之怨刺無以異於君之琴見之<lb/>
矣君於斯技其至矣乎蓋必有其本矣君去琴而笑曰<lb/>
歐陽子不云乎理身如理琴正聲不可干以邪由是以<lb/>
知君之過乎人者不獨其琴也因歌而送之仙巖道人<lb/>
<pb n="KR4d0500_WYG_014-6b"/>
<graphic n="KR0751" url="https://raw.githubusercontent.com/kanripo/KR-Gaiji/master/images/KR0751.png" mimeType="image/png"/>欲仙眼如紫電眉横煙青鞋踏破雲水窟悟道不誦<lb/>
黄庭篇擁琴來訪方平老要伴仙山掇瑶草拂塵一奏<lb/>
幽蘭操目送飛鴻身若槁春林啄木時丁丁楊花風蕩<lb/>
縱復横洞庭始波木葉脱巫峽暮雨猨哀鳴深閨哀怨<lb/>
語兒女空床蠨蛸嘆思婦澤畔行吟楚臣放葦間挐舟<lb/>
漁父去恠君枯木著朱絃冩人心曲如其言世間擾擾<lb/>
筝笛耳誰為聴之誰為傳罷琴欲别笑相顧要我試草<lb/>
凌雲賦他年袖手嵩少間頭巾好掛三華樹<lb/>
<pb n="KR4d0500_WYG_014-7a"/>
　　　送圖烈圖序<lb/>
天厯初廷試郡國髦士於時圖烈圖敬甫收甲科授承<lb/>
務郎集賢修撰聲譽動京國士林瞻望以為榮敬甫歉<lb/>
然常若不足於已者方且甘寂寞以自處日從耆艾魁<lb/>
礨士講論道徳以求其益既而同列者超取顯美敬甫<lb/>
方遷太醫院都司搢紳咸為嘆惜而敬甫泊然自如朝<lb/>
策一馬出坐幕府治文書暮歸掩闗讀書或不知其朝<lb/>
士也學既以立身而進不止材足以髙人而志愈下是<lb/>
<pb n="KR4d0500_WYG_014-7b"/>
乃所以為敬甫也吾聞觀人之術殆若射然其技能否<lb/>
見於抽弓執矢之頃不必汰甲貫侯而後見敬甫之自<lb/>
將也如此則其他日之見於事業者何如哉今也拜御<lb/>
史南臺羣情顒顒思見其能使古道可復見則敬甫所<lb/>
以自任者又何如哉余方跂足而望傾耳而聴期所言<lb/>
之一效也<lb/>
　　　送劉秀才序<lb/>
江西劉子簡省其兄京師㩦詩一篇示余炳然琮璜之<lb/>
<pb n="KR4d0500_WYG_014-8a"/>
狀琅然笙磬之音也余戯之曰昔人有善奕碁者或偕<lb/>
之通都大邑見國手與居乆之執禮益謹而言不及乎<lb/>
攻守與奪救拒之法但日遊奕肆而已或問故曰彼之<lb/>
藝精矣其髙著已識矣特其淺者未盡識耳識其淺斯<lb/>
知其所為髙矣子簡咲而不荅也已而以思親告歸其<lb/>
交遊追餞于上東門外或曰古之太史必求民風陳詩<lb/>
以獻於法宫然後材不遺而志可見將近世人居位者<lb/>
或未能盡用古道歟降而後世公卿大夫往往器人於<lb/>
<pb n="KR4d0500_WYG_014-8b"/>
篇什之間故士由之炳耀於時者相繼武或詠原上草<lb/>
賦髙軒過而著聲或一誦氷柱雪車而名出盧仝孟郊<lb/>
右將今之人不貴乎詩歟抑子晦其有不求知歟子簡<lb/>
咲而應之曰我之來也賦棠棣之三章今我賦陟岵而<lb/>
歸也奚用舍之足言余於是知子簡之果深於詩者也<lb/>
故次第其說以送之<lb/>
　　　送趙仲禮序<lb/>
初趙君仲禮同余在史舘聞其論天下事褒貶善惡計<lb/>
<pb n="KR4d0500_WYG_014-9a"/>
利害當否若鏡見象若决拾應機而發使人心暢神懌<lb/>
亹亹忘倦是時固以風紀地期君已而授經奎章閣每<lb/>
中臺有虚位則又意君為之迴翔者乆殊不介意飭身<lb/>
勵學益進而未巳其實與聞震發襮耀一時已而擢禮<lb/>
部主事未幾時果拜南臺御史戒行有日矣别且求言<lb/>
沂聞古今嘆才難有二不能必行難也不能必言難也<lb/>
能必行者執政大臣能必言者諫官御史也今君既居<lb/>
易之地故告以所難朝廷引忠鯁亮直魁礨博達之士<lb/>
<pb n="KR4d0500_WYG_014-9b"/>
布在中外清切地期其吐忠實陳損益協三靈之心洽<lb/>
四海之望也凡都是選者固以一人之身而繫天下之<lb/>
得失當萬世之是非也其不輕而重也如此君積是清<lb/>
慎之守明敏之為擢置乎此盍亦圖其易以思其難乎<lb/>
羣情顒顒思見為國家興太平之基士大夫褰裳奮懐<lb/>
望古道庶幾可復見乆矣是宜朝拜軄而夕建言所以<lb/>
協三靈之心洽四海之望者則非言之難知所以言為<lb/>
難也彼以中外之限趦趄簿書畦隴間淺事塞責者非<lb/>
<pb n="KR4d0500_WYG_014-10a"/>
余所以望君而詰姦以枝葉之濫得情以鈎距之巧為<lb/>
材者又非余所以量君也君計當世之得失已詳忿時<lb/>
俗之垢汙有素而嚮之難將見其易矣余雖竊食學舘<lb/>
亦傾耳而聴跂足而望期所言之一效以破其鬱鬱也<lb/>
雖然時其弛張息以休沐弔六代之故墟覽山川之形<lb/>
勝屬觴於遺臺濯纓乎清溪賦詩為樂盍亦思嚮之在<lb/>
舘閣所議歟於此而不忘則余之所期者可必矣<lb/>
　　　送徐徳符序<lb/>
<pb n="KR4d0500_WYG_014-10b"/>
余少時居江南識徐君徳符時年未三十風骨爽秀自<lb/>
其大父雪江翁父秋山翁世善琴而徳符兼工詩與陰<lb/>
陽家學時與之抱琴擇吳山勝處掃葉席草坐長松鉅<lb/>
竹間奏古操一二見者以為仙也後三十年余承乏太<lb/>
史徳符長池州淮學既代来京師昔之秀整之狀今化<lb/>
而為蒼顔華髪昔之俊敏之氣今轉而為澹泊静黙而<lb/>
余亦不復如少年時氣象矣追惟疇昔相與慨然而京<lb/>
師之賢豪聞其家學欲聞紫霞遺音者争邀致之而余<lb/>
<pb n="KR4d0500_WYG_014-11a"/>
方從蹕上京出居庸闗過龍門峽徘徊絶壁之下亂石<lb/>
林立波潄其罅風水吞吐其音澎湃猶韶濩間作徳符<lb/>
能援琴冩之將見風雲為之變化濤瀾為之洶涌魚龍<lb/>
為之悲嘯余亦超然有得欲遺埃壒而上征徳符買舟<lb/>
南歸而莫余從也噫<lb/>
　　　送翟生序<lb/>
翟文中早入國學與貴游乆處齒業俱進師友許其精<lb/>
敏而文中之名亦著矣既而為知已推擇草儀前殿贊<lb/>
<pb n="KR4d0500_WYG_014-11b"/>
禮明廷積勞除浙東宣慰司照磨以余嘗官成均求言<lb/>
為别迺告之曰學將以致用也照磨官雖卑而鉤稽金<lb/>
榖之數摘發案牘之乖窮竟滯濫之端皆其軄也文中<lb/>
無鄙其事而盡心焉則致用基乎此矣昔歐陽公少時<lb/>
令夷陵欲借書觀之而不可得乃從故府取吏牘反覆<lb/>
閱之於是周知情偽備察姦利枉曲乖錯之由而況軄<lb/>
此者歟宣慰大府也臨制列郡嵗上牒書壓架充棟又<lb/>
豈窮荒一縣比歟其後公代包孝肅公尹開封簡易而<lb/>
<pb n="KR4d0500_WYG_014-12a"/>
理論者謂過於包公而蘇文忠公亦以為政自任曰我<lb/>
從陳公弼歐陽公學來則夷陵閱牘之功又曷可少哉<lb/>
雖然公天人也況學者哉文中官滿而歸余將有徴焉<lb/>
　　　送謝逢原序<lb/>
江南謝逢原侍其父遊京師飾金貂而職常伯者聞其<lb/>
有茂材除補平江財賦提舉司幕官逢原嘗從余同<lb/>
年友國子博士黄先生學器端識逺素行孝謹於清資<lb/>
顯秩可執契而取也迺今試之以金穀浩穰或謂屈其材<lb/>
<pb n="KR4d0500_WYG_014-12b"/>
余曰不然推其已行可以信其未行迹其不為可以任<lb/>
其必為世嘗患雅士視金穀之計若將凂焉而自喜析<lb/>
秋毫者下比商賈若夫不出度程之中而自足於經常之<lb/>
内獨非儒者事乎平江陸海衍沃冠於東南是司號脂<lb/>
膏地簿書出沒千蠧百穴而民有困弊者矣惟孝則能<lb/>
潔以將身惟謹則能宻於檢覈惟器端識逺則能宻扶<lb/>
顯相整棼剔蠧余知逢原必治辦是軄矣逢原其告諸<lb/>
長貳曰聖朝仁厚節儉恩及行葦籍稅取民不過常法<lb/>
<pb n="KR4d0500_WYG_014-13a"/>
宫掖之奉不踰制度理財者洗手擿𤓰因舊循常遵職<lb/>
而已若夫慘急以為風采趣辦以為有材則未之敢聞<lb/>
也諸公知逢原者咸賦詩以送之而余為之書<lb/>
　　　送趙叔儀序<lb/>
河南趙叔儀始來京師居囂煩之域未嘗不静暇也混<lb/>
紛華之境未嘗不肅潔也其於學審所謂疑者而通之<lb/>
求所謂是者而正之以故余愛之且畏之也其後余敎<lb/>
國子叔儀亦鼓篋而進諸生旬沐嵗省皆散去獨閉一<lb/>
<pb n="KR4d0500_WYG_014-13b"/>
室未嘗窺户寒抄署講寢食失期往往心悟所以然作<lb/>
場屋文字機鍵開闔雲蒸川流腴澤粹好義理益發既<lb/>
而試于有司詘於不已知聞者翕然嗟之余謂不然大<lb/>
雅曰譽髦斯士又曰蒸我髦士非科舉所謂士也譽之<lb/>
所不加蒸之所不及科舉蔽之也以科舉論天下士失<lb/>
士甚矣柰之何雕琢技能以赴繩墨磨錯椎鈍以就鋒<lb/>
銳波流相蕩風聲相軋貶性勞力𡨕迷生死而不之悔<lb/>
噫與其毁闕而進曷若成全而退動而得於人之多曷<lb/>
<pb n="KR4d0500_WYG_014-14a"/>
若静而失於已之少也顓孫氏求聞達之要孔子告以<lb/>
先逺世患老子列禦冦敎人以後其身者固所以先其<lb/>
身外其名者固所以存其名也叔儀曷亦悔其少作一<lb/>
切掃除邪僻浮靡而空之求古人之統緒所謂廣大髙<lb/>
逺者厚積而薄發歛華而就實如木升而為材可掄如<lb/>
玉琢而為器可繅藉也詩不云乎衣錦尚絅叔儀其無<lb/>
疑於斯言<lb/>
　　　送納蘭時序<lb/>
<pb n="KR4d0500_WYG_014-14b"/>
初許文正公至秦秦之學者則而化之始知窮理以致其<lb/>
知反躬以踐其實一切掃除華靡浮巧而空之入徳有<lb/>
其門進道有其塗同時有潛齋楊公元父者其學粹而<lb/>
正其操履堅而不渝文正與之抗禮者也秦固衣冠之<lb/>
藪澤由二公唱之以正學其後若劉無競吕伯充雷伯<lb/>
静蕭維斗同寛甫諸公潛徳蜚聲以師表一世其師友<lb/>
淵源尚矣陜右納蘭時字純中者文正公之外孫而贊<lb/>
善同公寛甫之弟子也篤志而善學持身以苦節其所<lb/>
<pb n="KR4d0500_WYG_014-15a"/>
謂不扶而直者耶同公既殁純中過大梁客覃懐舘於<lb/>
承㫖許公之門公知其賢欲薦之固辭夫古之人聞而<lb/>
知之於百世下猶若得其心傳矧其生也並世其居也<lb/>
同里親承面命而得其緒綸者乎純中歸而考其師說<lb/>
篤信而允蹈之則其所至詎可量也哉純中因國子學<lb/>
正祖輔卿求余言於是乎書<lb/>
　　　送趙生序<lb/>
國學生趙秉忠請於余曰秉忠承訓於先生今將侍親<lb/>
<pb n="KR4d0500_WYG_014-15b"/>
守襄陽或謂秉忠曰國子生搦數寸之管書盈尺之紙<lb/>
坐可以釣爵位而子屈然自退於江湖千里之外雖有<lb/>
文采莫之覿雖有徳音莫之聞不幾背馳歟秉忠惑焉<lb/>
願先生賜之言余曰不然學之道甚易知而人莫能知<lb/>
者未得其本故也孟子曰仁之實事親是也義之實從<lb/>
兄是也夫人莫不有親也而知所以事之亦莫不知有<lb/>
兄也而知所以從之則所謂仁義之實固已盡得矣文<lb/>
章誦說皆其末流也柰何學校之政非古士生既不見<lb/>
<pb n="KR4d0500_WYG_014-16a"/>
禮樂之盛而科舉又橐籥而風聲之經明行修之路不<lb/>
足以勝分積優升之岐遂皆以漁獵剽襲為學忘已徇<lb/>
物為行惟得之務而欲之求本心之晦蝕而莫之憂余<lb/>
為是懼乆矣秉忠是行也定省之隙不馳情於外誘不<lb/>
棄日於無用其至於道孰能禦哉<lb/>
　　　送劉仲栗序<lb/>
嘗觀朱博折逆文學儒吏曰且持此道歸堯舜君出為<lb/>
陳說之而吏莫能長揖而去固有以召博之辱矣俾如<lb/>
<pb n="KR4d0500_WYG_014-16b"/>
蕭望之朱雲博尚得而凌轢之邪因其人以求其所奏<lb/>
記稱說從可知歟噫道喪乆矣褎衣大袖之士誦六經<lb/>
以文姦言俾豪俊輕俠憑陵翫侮而真儒碩學與䝉其<lb/>
恥余於儒吏蓋有憾焉國學上舍生吳克寛来請曰劉<lb/>
克寛字仲栗者嘗吏廣平之成安縣不合去已而遊學<lb/>
京師且通國言出補郡文學掾敢求先生一言吾多其<lb/>
辭吏而學故書此以贈且有警也<lb/>
　　　送鄧漢傑序<lb/>
<pb n="KR4d0500_WYG_014-17a"/>
楚王聘莊子莊子辭魯侯聘顔闔顔闔逃夫賢士君子<lb/>
固以不仕為貴乎余曰不然昔者聖人之治世也君有<lb/>
常道臣有常軄民有常業各當其分而無私焉故無非<lb/>
常之譽則無非常之咎無卓詭之賞則無<graphic n="KR0579" url="https://raw.githubusercontent.com/kanripo/KR-Gaiji/master/images/KR0579.png" mimeType="image/png"/>厲之罰是<lb/>
故賢士君子從事于其間安其性命之情而已逮徳下<lb/>
衰君失其常道臣失其常職民奪其常業皆私其實而<lb/>
利其名故有非常之譽則有非常之咎有卓詭之賞<lb/>
則有<graphic n="KR0579" url="https://raw.githubusercontent.com/kanripo/KR-Gaiji/master/images/KR0579.png" mimeType="image/png"/>厲之罰於是時也髙位重禄不近乎宗廟之犧<lb/>
<pb n="KR4d0500_WYG_014-17b"/>
乎此賢士君子所以持竿不顧遣使者而逃也旴江鄧<lb/>
漢傑世業儒通黄老學來遊京師知之者薦而為揚州<lb/>
通泰等處屯田提舉司知事戒行有日矣因其逰沃哷<lb/>
溥求余贈言漢傑學於黄老者也其出而仕也其以望<lb/>
世也歟其不卑小官也亦安其性命者歟雖然從事于<lb/>
道者道乆而愈安從事於利者利重而愈危此漢傑之<lb/>
所學也余何言哉<lb/>
　　　送耿可讓序<lb/>
<pb n="KR4d0500_WYG_014-18a"/>
諸生耿可讓將歸覲請曰可讓大父良為人樂易慈祥<lb/>
其居鄉閭寛然長者也其視族人能愛以均其敎子孫<lb/>
不以逸曰所以守吾先人之法也今年八十六而夀考<lb/>
康寧耿氏世束鹿繼有顯人其出者以材能見於世處<lb/>
從官大臣之列而施其澤於天下居則行脩於家而譽<lb/>
聞於鄉日從子孫來西方之客與夫鄉人之老詩書樽<lb/>
席之側嘯歌息偃以忘其年以遂其志遭朝廷賜帛之<lb/>
典縣二千石且表其居顯榮一時其自得者専考於身<lb/>
<pb n="KR4d0500_WYG_014-18b"/>
其有餘者流澤於後有孫有曾以承以翼何其祥也大<lb/>
夫士咸為咏言先生其序其端可讓為人質厚恬夷世<lb/>
俗之所為有不為者又以知君之敎行於家也此大夫<lb/>
士之所以咏歌也歟<lb/>
　　　送張光道序<lb/>
洛為中州文學國古多懿徳馴行之士風聲氣烈愈逺<lb/>
而彌存士之生是邦者豈無讀其書覽其迹而卓然有<lb/>
立者歟洛之士張君光道少遊燕趙間與其賢豪交遊<lb/>
<pb n="KR4d0500_WYG_014-19a"/>
歸而著書萬安山陽隤然遂其志也今年秋自洛而伊<lb/>
恵然見臨若有所請余嘉其儀觀偉其經術明其所謂<lb/>
卓然有立者歟顧余言何足取然嘗聞之無常産而有<lb/>
常心者古之所謂士也士之學欲其得諸心充諸身擴<lb/>
而被之國家天下也噫士散乆矣治心脩身之學之廢<lb/>
乆矣其在閭巷間者用力於空文而峙虚名其出其仕<lb/>
者赴時趣務馳騁於聲利噫惑亦甚矣是以孔子稱古<lb/>
之學者為已孟子稱君子欲其自得之聖賢之心寧以<lb/>
<pb n="KR4d0500_WYG_014-19b"/>
此而易彼也邪光道卓然可畏者也將同乎此邪抑將<lb/>
合於彼邪光道他日歸隠於洛訪邵窩遊司馬園濯清<lb/>
伊之流挹龍門之雲徘徊俯仰想其風聲氣烈灑然而<lb/>
醒淵然而識以求吾心吾身之事而足其樂於已者其<lb/>
視巧富善宦其得失固易知也又奚貴於余言哉光道<lb/>
於此而有得焉則信乎其所謂卓然有立者也<lb/>
　　　送張子英序<lb/>
延祐間余客遊雄邑雄之士張子英者從余遊與之自<lb/>
<pb n="KR4d0500_WYG_014-20a"/>
定鼎門出水南徘徊獨樂園想司馬公之風烈入邵窩<lb/>
歎其人之不可見升龍門臨伊流周覽程夫子之遺迹<lb/>
則又踔而疎仰而悟跂而望凛乎其如將見之也於是<lb/>
歎曰先賢在是則道在是道在是則有為者亦若是吾<lb/>
黨小子讀其書思其人欲起九原而端拜受命也况俯<lb/>
仰喬木之下為親炙之者歟然未有爼豆而風聲之者<lb/>
非是邦之闕歟於是子英喟然曰斯責吾邑也小子奚<lb/>
敢讓其後五年余歸江南子英由洛而吳謁余曰昔之<lb/>
<pb n="KR4d0500_WYG_014-20b"/>
所欲為堂凡三楹迄成雖然三王之祭川必先河而後<lb/>
海雄學原于濂溪𣲖于横渠師資友輔而流衍於武陵之<lb/>
朱同時若廣漢若東萊相望而出學者復見天地之純<lb/>
全古人之大體迄於覃懐許夫子而規模益逺矣大江<lb/>
之南河洛之墟唯是風馬牛不相及也而續其絶而著<lb/>
其㣲而學有統道有歸詎非人心所同然歟合十賢而<lb/>
祠之其溯流從源之義歟余舉酒而屬曰善論學者亦<lb/>
然知紫陽自濂洛始則覃懐必自紫陽始繇覃懐而距<lb/>
<pb n="KR4d0500_WYG_014-21a"/>
於今若斯其未逺也吾黨小子亦有導河積石者歟子<lb/>
英歸而從其邑之士設籩篚錯罇簠升降俯仰以薦潔<lb/>
芳窅然肅然有在斯堂之外而發於心之所同然者此<lb/>
吾他日之所望也其表顯而封殖者庸詎止於斯乎子<lb/>
英懌然曰其敢忘祝規<lb/>
　　　送劉伯温序<hi>什喇卜郎中</hi>
至元五年閩盗既平明年夏秋嘉禾吳松江苦雨具區<lb/>
溢壊民田廬秋斂用㣲流移者衆江浙省遣使告饑朝<lb/>
<pb n="KR4d0500_WYG_014-21b"/>
廷議選通經術有材幹之士為元僚拯之山北道亷訪<lb/>
副使伯温甫往踐其任伯温雅與余接余聞而喜曰浙<lb/>
之人幸也夫客或曰當今賦出於天下江南居十九浙<lb/>
之地在江南號膏腴嘉禾吳松江又號秔稻厭飫他壤<lb/>
者故海漕視他郡居十七八兹者民方結草葦以自託<lb/>
於壊隄毁堰之上而海漕之常數莫登矣活民足用亦<lb/>
有其道歟弭菑沴以召和氣又可不深念歟閩既煩敝<lb/>
於轉餉而浙又若此菑沴之行固治世不能無抑思有<lb/>
<pb n="KR4d0500_WYG_014-22a"/>
以致然否歟吾見其難為也子以為喜何歟余曰伯温<lb/>
之少也從先生國子講論道徳以求其益其素學也可<lb/>
知其仕也為名御史為賢部使者其才又可知也學以<lb/>
禔身才以立事自公卿大夫至于牛羊倉廩之選咸宜<lb/>
焉况足國用召和氣者哉自通都大邑至于荒邊側境<lb/>
咸理焉況浙哉客又曰是則然且國家治體百司庶府<lb/>
其長實膺眷注付託之重庶務則一切責成幕府情浹<lb/>
義洽固無慮其鹹酸之不同圓方之不相入皦皦以立<lb/>
<pb n="KR4d0500_WYG_014-22b"/>
異容容以竊嘆求脫去而不可得尚何政之舉余曰夫<lb/>
鐘怒而擊之則武悲而擊之則哀誠意之感也若是伯<lb/>
温誠於已豈有不信於彼者哉吾知賔主相得于堂廡<lb/>
之上而民自得于江湖之外矣故曰浙之人其幸也夫<lb/>
遂書以為序<lb/>
</p>
<p>
</p>
  </div>
<div>
                <head>伊濱集卷十五</head>
    <p>
<pb n="KR4d0500_WYG_015-1a"/>
欽定四庫全書<lb/>
　伊濱集卷十五　　　　　　元　王沂　撰<lb/>
　　序<lb/>
　　　彭氏世譜序<lb/>
番陽彭氏有學道龍飛山之上清宫以清淨無為之㫖<lb/>
祝釐上方制授太和静正成徳真人曰承祖以所修家<lb/>
譜見示㑹廷議修遼金宋史方求故家遺記望喬木而<lb/>
遐思發幽光於既往竊考故宋盛時名家巨族之子孫<lb/>
<pb n="KR4d0500_WYG_015-1b"/>
更南渡後而仕宦顯著者猶厯厯可述内附以來邈乎<lb/>
無所聞豈必有待乎賢者而後有以亢其宗耶真人寄<lb/>
跡方外而能不忘其先緝其家世行事如此抑賢者之<lb/>
傳固當有見於後世也耶按彭氏自重黎為火正世其<lb/>
官後至鏗封彭城而受氏有子曰武曰夷得道建之崇<lb/>
安山後人因名其山曰武夷其後分合之由逺難徵矣<lb/>
今諜自故宋而下始書蓋謹之也初少保之先自崇安<lb/>
徙饒之番陽世有潜徳少保嘗曰天下事可人意者其<lb/>
<pb n="KR4d0500_WYG_015-2a"/>
惟教子起家乎故五子悉使就學果大其門若樞宻使<lb/>
汝發寳文閣待制樞宻都承㫖汝勵諫議汝霖朝奉大<lb/>
夫知衢州死金兵謚忠毅汝方一門兄弟並踐華要嶷<lb/>
嶷相望寳文立朝大節為丞相范純仁所推許自可以<lb/>
見其原本之深固而知其流裔之長久盛大矣寳文三<lb/>
世孫曰大問官信州司户司户孫渙廿九公嘗過薌溪<lb/>
之北愛其溪石林泉岩壑之勝因家焉且戒其子孫以<lb/>
漢龎徳公為法距今十餘世子孫既多而皆力耕以奉<lb/>
<pb n="KR4d0500_WYG_015-2b"/>
公上讀書以訓閭里其用意至深逺也今譜自少保而<lb/>
下三百年間世緒既逺枝分𣲖别散居樂平之厲陽餘<lb/>
干之土橋安仁之彭坊又何其盛也噫詩書清門能不<lb/>
墜其素風淳徳斯可謂能世其家矣真人之所以求書<lb/>
其端者感傳緒之在兹遡世徳之不易其亦知所重矣<lb/>
哉<lb/>
　　　寳善堂序<lb/>
物常寳於所好山林江海所蓄藏瑰竒偉麗之玩是物<lb/>
<pb n="KR4d0500_WYG_015-3a"/>
之難致者人得以為寳由世之好者衆也善吾心所固<lb/>
有其求之也無鑿深穴逺篝火腰絙之艱無懸崖絶壑<lb/>
蛟魚虎兕之患其為寳也以之禔身則純終令聞以之<lb/>
理人則心悦誠服其流風餘澤被於千萬世權懸乎瑰<lb/>
竒偉麗之玩饑不可食寒不可衣者猶霄壤也然世知<lb/>
寳者少詎非嗜欲障蔽充塞使然與雖然世有為不善<lb/>
者矣人也動而之禽獸行也動而之罪辟生也動而之<lb/>
死亡可不大哀也乎亳徐克清以寳善名堂搢紳大夫<lb/>
<pb n="KR4d0500_WYG_015-3b"/>
既永言以表之而請其説於予余謂克清知所寳矣然<lb/>
不免有意之累也有意為善利之也假之也無意為善<lb/>
性之也由之也是言也吾聞之宋大儒云<lb/>
　　　張道微居安堂詩序<lb/>
居之安難矣哉今夫囿於膠膠擾擾之蹊喉喘顛汗而<lb/>
不反與蠉飛蠕動均死生此固莫知安為安槁項黄馘<lb/>
之士超然獨立卓然離世宜其無適而不安也乃今張<lb/>
道微以居安名堂其哀夫世之薾然者衆而自適其安<lb/>
<pb n="KR4d0500_WYG_015-4a"/>
歟抑求其所以安而未得歟曷思而曰吾之未有吾身<lb/>
也果何在乎吾之所以為我也孰為之乎求是而不得<lb/>
也則所謂安者惡乎在夫大塊載我以形勞我以生而<lb/>
欲安乎猶畏影而走逃雨而濡必也神明藏於無形精<lb/>
神返於無始莫死莫生莫虚莫盈甘瞑乎無何有之鄉<lb/>
而後安可言也若然者詎特闗尹老聃莊周之徒聞其<lb/>
風而悦之鄒魯之士搢紳先生亦有悦於此者矣道微<lb/>
字允㡬主恩州之瑞雲聖夀觀學琴與詩能從賢士大<lb/>
<pb n="KR4d0500_WYG_015-4b"/>
夫交游故往往咏言以美之而請沂書其端<lb/>
　　　送圖烈敬甫序<lb/>
文宗皇帝廷試郡國髦士於時圖烈圖敬甫收甲科授<lb/>
承務郎集賢修撰比三載歸湖南覲省或曰敬甫齒甚<lb/>
壯氣甚鋭文甚富敡於王庭甲俊造之選退瀛洲之仙<lb/>
馳聲耀譽聞於公卿雖去親數千里之外猶朝夕侍其<lb/>
旁也雖書信歲不過三四至猶朝夕與之上下語也迺<lb/>
今翻然歸詎其父母意余曰不然驊騮騏騄天下之俊<lb/>
<pb n="KR4d0500_WYG_015-5a"/>
馬也必蓄其力然後一日千里杞梓豫樟天下之良材<lb/>
也必養以歲月然後可支大厦敬甫展覲承顔温凊之<lb/>
隙學以植其志信以篤其道則其所至詎可量也哉是<lb/>
行也持余言簡其大人必粲然曰愛人以徳莫如師魯<lb/>
其言拱璧大鼎也是為序繫之詩一章帝城三月春遊<lb/>
絲正横路之子賦驪駒征衫裁白苧忽聞長樂鐘回望<lb/>
盧溝樹樹上有慈烏飛鳴送君去文采比於菟承明厭<lb/>
直廬湖南芳草碧渺渺正愁予書寄上林鴈羮煮武昌<lb/>
<pb n="KR4d0500_WYG_015-5b"/>
魚莫道江山好朝家有聘車<lb/>
　　　送陳衆仲序<lb/>
沂至順二年始遇莆田陳君衆仲於京師時衆仲用薦<lb/>
者由布衣入教國子生奎章閣侍書學士虞公伯生今<lb/>
御史中丞馬公伯庸皆注意髙仰之以故名實震發暴<lb/>
耀一時已而見其文章詩閎肆俊偉語出驚人久而知<lb/>
其學問穿貫經史百子其較古今證成敗若鑑照若决<lb/>
拾應機而發若乗載决積水而伯禹為之講畫若驅蒲<lb/>
<pb n="KR4d0500_WYG_015-6a"/>
梢駃騠蹈平地而王良握其銜策也衆仲固可謂魁礨<lb/>
特起之士而二公可謂善知人者也頃之沂待罪博士<lb/>
始欲致所慕於衆仲而衆仲遽去将問其都授諸生者<lb/>
而就學焉而衆仲反求言於我昔陶朱公將之楚謂其<lb/>
友曰奚以贈我其友曰我窶人子也衣則短褐食則粗<lb/>
糲彼長劍佩玉緩步濶視而懼我俾吾震栗不敢仰視<lb/>
皆供子指呼者也子不能捐萬斛之升斗以起吾病反<lb/>
我乎索忍人哉衆仲於沂亦若是然陶朱公善富以其<lb/>
<pb n="KR4d0500_WYG_015-6b"/>
積而能散也衆仲為助教五年執經北面考疑問業者<lb/>
猶挹水於河取火於燧計然之策遂矣今提舉江浙也<lb/>
将見其至不幾日人士譁曰自君之來也少且秀者得<lb/>
以勉老且憊者得以依惰者勵頑傲者革學校風俗於<lb/>
是乎一變矣此又所謂富好行其徳者耶同館之士咸<lb/>
右其賢惜其去而欲其無久於外也賦詩以送而沂為<lb/>
之序<lb/>
　　　送熊生序<lb/>
<pb n="KR4d0500_WYG_015-7a"/>
初余過昌平識南昌熊天瑞既而擕其詩如干篇示余<lb/>
既序其端而天瑞來請曰吾先子潜徳不耀翰林待制<lb/>
揭君㬅碩既銘其藏而太常謚曰通孝吾為子之責其<lb/>
庶乎今我老矣将歸大江之西君其贈我以言天瑞客<lb/>
梁宋間數年乃至京師曵裾王門而無出無車之歌交<lb/>
名卿大夫而無彈冠之望或欲羅而致之門下辭不就<lb/>
也獨於余文拳拳如是抑如老父取張長史之判也邪<lb/>
昔子輿與子桑友而霖雨十日子輿褁飯而往食之子<lb/>
<pb n="KR4d0500_WYG_015-7b"/>
桑鼓琴而嘆曰吾思夫使我至此極者而弗得也余文<lb/>
之陋其與褁飯而食之者輕重何如也<lb/>
　　　送馮翊序<lb/>
聖朝重風紀之司故掌案牘者必慎其選使者歲再周<lb/>
行其疆書史二人從凡訓農勵學紏官慝求民瘼與鉤<lb/>
正違遲於簿書皆其職也其視諸司為難況真定距京<lb/>
畿五百里揚為東南之衝為諸郡之首幅員驛傳之所<lb/>
㑹其譽與毁易致也其視他道為尤難夫知其難則為<lb/>
<pb n="KR4d0500_WYG_015-8a"/>
之也不易不矯以異也不俛以同也不歸功於已而貽<lb/>
疾於彼也兹難也正其所以為易也與國學生馮翊學<lb/>
行完潔為諸生所推祭酒博士以其名聞中臺檄淮東<lb/>
憲將用矣遂書以勉之<lb/>
　　　送董生序<lb/>
始余讀韓非子書曰長袖善舞多財善賈於是悟作文<lb/>
之法乃取古人書讀之硏索以求其精渟蓄以富其積<lb/>
蔚乎其春榮薰乎其蘭馥皆我有也已而讀莊周逍遙<lb/>
<pb n="KR4d0500_WYG_015-8b"/>
游司馬相如大人賦又愛其架空鑿堅刋陳趨新危如<lb/>
易轉之卵如層起之蔓如獨繰之蠒而不絶於是又悟<lb/>
辭必我出而後工出而不窮而後竒彼長袖善舞多財<lb/>
善賈特其淺淺者耳既而讀韓子書味其晚年之論曰<lb/>
文無難易惟其是而已於是又悟韓子所謂是即夫子<lb/>
所謂辭達也彼莊周司馬相如於辭固工蹈道則未也<lb/>
雖然余自結髪知學今三十年矣力疲於事物意耗於<lb/>
疾病涉獵而未醇也觕淺而弗精也然而毁譽不入於<lb/>
<pb n="KR4d0500_WYG_015-9a"/>
心窮達不易其守蓋亦有年矣其於道也是歟非歟疇<lb/>
昔之所得於古者其亦近之歟趙郡董旟嘗從余學為<lb/>
文其歸也遂強次是説以贈嗚呼生有志於斯其尚懲<lb/>
余之不敏也夫<lb/>
　　　送李思道序<lb/>
始大名李生思道由臺臣奏應博士弟子選余異其誦<lb/>
説有法文辭剪截整飭問昔何師對曰事江左李君子<lb/>
材於淮南來京師事今翰林學士蜀都謝先生時子材<lb/>
<pb n="KR4d0500_WYG_015-9b"/>
捐館二年矣聞其教授淮南日徒衆甚盛夫以李生觀<lb/>
之則其漸涵之深切劘之效何如哉然而從子材於淮<lb/>
南者較之固不人人皆然而李生獨然則又知生之所<lb/>
自致者亦穎然絶衆矣而翰林方為天下毓才俾生從<lb/>
之久則其所至又何如哉因二公之為教李生之自致<lb/>
而信夫學不可以無師也世習日陋後生小子率師淺<lb/>
習邇所志不越簮裳之末所玩不逾程試之文十金謁<lb/>
書肆閉門而誦以脂澤其言鞶帨其技曰吾業足矣碩<lb/>
<pb n="KR4d0500_WYG_015-10a"/>
師良友近在州里且弗暇過而問焉況逺乎今生獨慨<lb/>
然求師友以自益既南之淮又北之京師其志篤矣此<lb/>
余所謂穎然絶衆者歟雖然士以一身之微而欲窮天<lb/>
地萬物之理生千載之下而欲考古昔聖賢之心豈易<lb/>
為力哉必也功循序而不躐守據正而不渝庶乎其可<lb/>
也生覲其親淮南晉人張君仲舉余友也生其問之當<lb/>
於斯言有不約而契者矣<lb/>
　　　送劉復初序<lb/>
<pb n="KR4d0500_WYG_015-10b"/>
昔余過山陽之墟弔淮隂之功而慨其不終意其俗勁<lb/>
悍而輕剽也訪枚臯父子之迹而讀其遺書意其士尚<lb/>
藻黼而工頰舌也既而拜徐仲車先生之祠嘆其純孝<lb/>
篤行足以化勁悍輕剽之俗其仁義之言如天球之音<lb/>
威鳳之鳴視藻黼頰舌之習又何其陋也又意大川長<lb/>
谷之間窮閻敗屋之下必有獨得其傳而深藏不市者<lb/>
山陽劉復初省其兄京師比還因余遊髙舜卿請言意<lb/>
義理之在人心未嘗泯泯吾於子之行卜之也子訪於<lb/>
<pb n="KR4d0500_WYG_015-11a"/>
其所與遊得其人焉求所謂治心養氣者以自勵且吾<lb/>
告焉可也是為序<lb/>
　　　送曹溱序<lb/>
初許文正公以集賢館大學士祭酒國學乃奏召舊弟<lb/>
子散居四方者若耶律公有尚髙公凝姚公燧等十二<lb/>
人驛致館下以齒貴胄其後皆為時魁礨知名士自此<lb/>
以來嵓材里秀用舉者得受業如弟子員滿百人歲貢<lb/>
八人甲掾六部乙為郡博士各四人遂著功令由是而<lb/>
<pb n="KR4d0500_WYG_015-11b"/>
處從官大臣之列備文儒道徳任者班班矣余為博士<lb/>
之三年諸生曹溱以甲科貢求余言為别嗟乎余何言<lb/>
君相長育人材恩至渥也師友磨礲灌養之功至備也<lb/>
而昔人之風聲氣烈未泯泯也先民有言百年之迹粲<lb/>
乎其如前千載之議凜乎其在後吾子勉之而已<lb/>
　　　送張宗徳序<lb/>
嵓材里秀之齒貴胄於國學必繇三品朝官舉而後補<lb/>
其員限百人既補然後尚書御史祭酒司業考試取其<lb/>
<pb n="KR4d0500_WYG_015-12a"/>
中科者而為第其甲乙以名升於禮部甲為六部史乙<lb/>
郡博士歲八人謂之出身較之貴胄讀而後始雖無分<lb/>
積計日之勤然登名薦書者或逺至十餘年其法詳且<lb/>
宻如此余為博士之三年諸生滏陽張宗徳以待次告<lb/>
歸且求贈言余方欿然以不足乎人師自愧於生之行<lb/>
且有嘆也初許文正公之避宅左揆也以集賢館大學<lb/>
士祭酒國學奏召舊弟子散居四方者若大梁王公梓<lb/>
大名韓公思永蘇公郁東平耶律公有尚雄姚公燧燉<lb/>
<pb n="KR4d0500_WYG_015-12b"/>
髙公凝河内孫公安秦劉公季偉吕公端善劉公安中<lb/>
太原白公棟十二人者皆驛致館下固無待於朝士之<lb/>
薦而限員次補之格也其觀道徳於前後聽教誨於左<lb/>
右而業以之精行以之成或助教國子或編修史館或<lb/>
提舉儒學又不囿於六曹史郡博士也十二人者其後<lb/>
皆居從官大臣之列備文儒道徳之任勲名顯白繼武<lb/>
當世豈其鼓舞作興之機薰陶涵養之妙固在此而不<lb/>
在彼耶余為此愧久矣宗徳歸而植志以力學彌道而<lb/>
<pb n="KR4d0500_WYG_015-13a"/>
襮藝他日嶷然有立以繼乎前人之風聲氣烈無以久<lb/>
次而戚戚也<lb/>
　　　樊彦澤山齋詩卷序<lb/>
余觀樊生寫形與神如明鑑取影斯亦專且精矣意其<lb/>
挾專且精者遊乎通邑大都媒其身以譁世鉤貨乃以<lb/>
山名齋若能遺外聲勢而徜徉邱壑者其進技以道者<lb/>
耶其亦吾心有得於是而樂之也夫人物之相好惡必<lb/>
以類育羣物而不倦焉四方並取而不私焉山也古之<lb/>
<pb n="KR4d0500_WYG_015-13b"/>
進技以道者亦因物而不用吾私焉生於斯技其樂之<lb/>
於心而不用其私者耶樂山仁者也仁者之迹雖逺而<lb/>
傳其名而覽其像者莫不嗟咨涕洟而如見其人焉彼<lb/>
檮杌嵬瑣姦回凶慝雖赫赫於一時而隨其世泯泯矣<lb/>
庸詎傳其像耶然則生之心其有慕於仁者耶抑亦警<lb/>
不仁而勉之為仁耶余故敘以問之<lb/>
　　　髙生野雲詩卷序<lb/>
雲之行乎太虚也或拳然而獸或偃然而人或軿軿兮<lb/>
<pb n="KR4d0500_WYG_015-14a"/>
車蓋或錯錯兮魚鱗或林巒之敷舒或樓觀之嶙峋彼<lb/>
搏而斵之者其氣之神歟觸石而出勃怒衝欝六合一<lb/>
氣何生不育或覆䕃乎堇荼或霑溉乎穜稑或益涓滴<lb/>
乎滄溟或浩流潦乎川谷其綱而維之者理孰得而燭<lb/>
也今夫大塊賦我以形也齒毛頤口須目耳鼻孰為之<lb/>
知以長動類賢愚壽夭貴賤參差或妍或媸有萬不齊<lb/>
或蒙瞀而乗軒或沖明而褐衣或跖而壽或顔而饑其<lb/>
裁而為之者孰得而窺耶彼昧者亦挈挈然㝠迷於得<lb/>
<pb n="KR4d0500_WYG_015-14b"/>
喪眩惑乎同異是猶洒濯其神超江漢以為尋常之津<lb/>
懼奪其氣見立表以為搏噬之鬼是故氣之寓者君子<lb/>
不言時之合否盡其在已得是道者窮居非所慍冠冕<lb/>
非所喜髙生彦文先京兆人歸而藏修亭扁野雲將油<lb/>
然有作而良苗懷新將脱屣囂氛而蠖屈不伸既莫得<lb/>
而知又孰得而陳徒指夫山中之雲而書以贈君<lb/>
　　　送張常道尹隨縣序<lb/>
國子助教張君常道出為隨尹八館儒學之士相與賦<lb/>
<pb n="KR4d0500_WYG_015-15a"/>
詩飲酒送於齊化門外或曰常道以謹愿褆身以經術<lb/>
教人恥心鉤距惠文迺今充百里之任難矣哉襄陰王<lb/>
沂曰是乃所以任百里也司馬遷序循吏謹身率先居<lb/>
已㢘平而已簡而易用也要而易守也世之聲才幹揚<lb/>
風采者則比比鷹擊毛摯以自衒捄火揚沸以趣辦彼<lb/>
愚而神者有塗義而室嘆者矣才乎才乎非吾徒之才<lb/>
也夫徳義以漸澤惠愛以熏烝而化㝠㝠而微赫赫之<lb/>
聲古所以治今則曰迂奮髯抵几䎒䎒以武斷俾庸夫<lb/>
<pb n="KR4d0500_WYG_015-15b"/>
孺子驚駭稱快古所為淺丈夫今則盜治辦名矣夫名<lb/>
之倒置不足計而心所存則當辨名於嗜利於㗖等私<lb/>
耳其諸心乎㢘平顓顓乎謹身帥先則庶㡬君子遺風<lb/>
矣詩曰芃芃黍苗陰雨膏之此其心何如哉隨為邑遐<lb/>
僻山窮川阻無珍貨竒産其俗醇厚無椎埋剽掠之姦<lb/>
夫土之瘠則善心易生也俗之美則易從化也而常道<lb/>
以經術理之謹厚帥之民其有不從者乎隨之民其可<lb/>
賀也夫<lb/>
<pb n="KR4d0500_WYG_015-16a"/>
　　　送廉縣尹序<lb/>
㢘氏由魏國孝懿公著清徳於時垂令名於後子孫守<lb/>
其家法雖顯於朝廷登於輔弼不以門地驕人其世徳<lb/>
然也士矩少而濡染典訓脱畧貴美既長從先生國子<lb/>
講論道徳以求其益退託於布衣韋帶如素習然已而<lb/>
登至順三年丙科為翰林檢閲益力學問為文章賢士<lb/>
大夫皆慕稱其人而士矩歉然常若不足於已者是固<lb/>
世徳之美亦其見善之明學之而後至也久之出監五<lb/>
<pb n="KR4d0500_WYG_015-16b"/>
河縣衆謂士矩生於髙門而强學力行有過於人者當<lb/>
路要人孰不欲知之而乃自試於川窮山阻僻絶之鄉<lb/>
豈不背馳余曰是乃所以為士矩也昔歐陽公少時官<lb/>
夷陵取架閣陳年公案反覆觀之見其枉曲乖錯不可<lb/>
勝數夫以夷陵荒逺褊小尚然天下固可知也乃仰天<lb/>
自誓自爾遇事不敢忽也其後每對學者多談吏事或<lb/>
問之曰文學止於潤身政事可以及物士矩之自試也<lb/>
有以也哉本末之相須體用之兼舉學之所以成已成<lb/>
<pb n="KR4d0500_WYG_015-17a"/>
物也士矩用力於斯久矣吾知其克紹先烈必自此始<lb/>
於其行為序以朂之<lb/>
　　　送李縣尹之舒城序<lb/>
淮民樸野重厚愈於他俗況舒被漢朱嗇夫之化耶以<lb/>
故士之官是邑者咸樂其土風其交游亦樂為歌詩送<lb/>
之況吾所素善如李珪卿者耶初珪卿為虹縣余為臨<lb/>
淮壤相接也珪卿練習文法於事擿根觖節馭吏如束<lb/>
溼吾知必辦治舒矣雖然朱仲卿俾其民稷而社之尸<lb/>
<pb n="KR4d0500_WYG_015-17b"/>
而祝之實㢘平不苛之所致漢循吏蓋如此班氏紀止<lb/>
五六人而文翁冠之文翁實舒人也倡文教於蜀而司<lb/>
馬相如王褒嚴遵揚雄之徒出夫以朱邑之遺化也文<lb/>
翁之故家也珪卿知所取則矣<lb/>
　　　送余闕之官泗州序<lb/>
元綂初郡國髦士咸進於有司時沂佐考試得淮南余<lb/>
闕對策意甚偉之既而覆於天子之廷果中甲科釋褐<lb/>
授同知泗州比行之沂别請言或謂子猷文雅韻宜列<lb/>
<pb n="KR4d0500_WYG_015-18a"/>
館閣迺今願効一州孰失之歟沂謂君子貴乎全者無<lb/>
所處而不宜也夫以黼黻之采金石之音以聲文至治<lb/>
子也固宜俾方千里之民貧可富富可教庸非子責歟<lb/>
射者工乎中微拙於使人無已譽君子易於自將難乎<lb/>
必時無我用吾知儒林詞館將不子捨矣泗為州𨽻縣<lb/>
五臨淮其一昔吾尹是邑愛其民之質野樸木易治教<lb/>
使移也吾亦慨慕桐鄉嗇夫雖不能至然心鄉往之夫<lb/>
以吾之疲駑而民從之若此矧夫以子之才耶以一臨<lb/>
<pb n="KR4d0500_WYG_015-18b"/>
淮民受賜曷若五邑之衆耶繇是吾豈繄慕漢朱仲卿<lb/>
亦將子慕矣雖然仲由居蒲子賤治單父昔人入其境<lb/>
見成效而後稱之吾豈繄子慕於是乎觀子矣子以為<lb/>
如何哉<lb/>
　　　送李舜舉轉運判官序<lb/>
兩浙鹽課歲所入不以時上宰相擇人理之於時鄴城<lb/>
李君舜舉擢都轉運鹽使司判官舜舉雅與余接間過<lb/>
余道所經畫余曰浙漕歲經入㡬何虧幾何余皆不能<lb/>
<pb n="KR4d0500_WYG_015-19a"/>
余聞古之善理財者使變通不倦故公私兼足今之議<lb/>
者孰不曰法之壞久矣盜鬻之繁滋也警邏之弗宻亭<lb/>
户之困敝也撫柔之未至而求利課豐羨難矣哉余則<lb/>
曰不然今之禁網加宻矣而私鬻盜販者皆猾民豪室<lb/>
囊槖游徼戍之卒事露輒巧法相躔也而釱於市者則<lb/>
躡短素困之民仁恤之恩非不至也牢盆之費或朘削<lb/>
於下而潦薄旱墳則莫能隨時為令於上也今之往也<lb/>
將因循其故耶吾憂民之重困也課之虧也宰相任之<lb/>
<pb n="KR4d0500_WYG_015-19b"/>
之意其然耶抑求其弊而更張之耶則必御輕斂散之<lb/>
權而杜因縁之姦可也彼前世良吏上以裕乎國下以<lb/>
足於民者豈有他哉亦勉乎此而已舜舉以明敏之材<lb/>
潔㢘之行由丞東曹掾試工部司計聲譽動一時夫材<lb/>
之敏足以變因循就功效行之潔足以表帥而摩厲之<lb/>
上下習於事則又能明乎得失之源吾將見掌邦計者<lb/>
無南嚮而慮矣於其行遂書以送之<lb/>
　　　喬顯孝義詩序<lb/>
<pb n="KR4d0500_WYG_015-20a"/>
貢禹之䟽曰何以孝弟為財多而光榮何以禮義為史<lb/>
書而仕宦父勉其子兄勸其弟是為賢耳漢之俗如此<lb/>
則其變世易俗化正天下者可知也喬顯居衣冠車馬<lb/>
之會珍貨竒産之聚萬足一心恐人我先而顯泊然自<lb/>
如以孝義名鄉里官為表其閭豈獨顯有其過人而教<lb/>
化之隆風俗之美自近以及逺由内而及外若決流抑<lb/>
隊者從可知歟咏而詩之固宜<lb/>
</p>
<p>
</p>
  </div>
<div>
                <head>伊濱集卷十六</head>
    <p>
<pb n="KR4d0500_WYG_016-1a"/>
欽定四庫全書<lb/>
　伊濱集卷十六　　　　　　元　王沂　撰<lb/>
　　序<lb/>
　　　贈伊埓布哈序<lb/>
古之為教何其異乎今也其為學也亦然舜使契為司<lb/>
徒教以人倫父子有親君臣有義夫婦有别長㓜有序<lb/>
朋友有信而夫子教顔淵曰克己復禮為仁非禮勿視<lb/>
非禮勿聽非禮勿言非禮勿動是皆先立其本者也今<lb/>
<pb n="KR4d0500_WYG_016-1b"/>
之挈挈乎詁訓文辭之末者能若此乎工師之為厦屋<lb/>
其於基必廣以固而後委羣材會衆工度髙深圓方短<lb/>
長之宜而礱斵焉而結構焉而黝堊焉而斧藻焉苟狹<lb/>
而不廣圮而不固則棟橈是懼何帡幪為古之為學亦<lb/>
然大本既立而後别理欲分義利殊公私善惡學以聚<lb/>
之問以辨之寛以居之仁以行之由是致廣大而盡精<lb/>
微極髙明而道中庸由是而位天地而育萬物今之逐<lb/>
逐然施丹漆於糞朽者能若此乎其為教也如此其為<lb/>
<pb n="KR4d0500_WYG_016-2a"/>
學也又如此人才之不古若也宜余為此歎久矣奈之<lb/>
何徳㣲官薄而言不信於人也國子生伊埓布哈由分<lb/>
積優升貢於有司求余言以為鄉榮余懼其狃於小成<lb/>
汨於今學故告之以此詩不云乎天生蒸民有物有則<lb/>
知有物而不知則雖曰已學吾不謂之學也已生無疑<lb/>
於斯言<lb/>
　　　杏林詩序<lb/>
漢仙人董奉為人治病法多神驗病愈者謝金帛之饋<lb/>
<pb n="KR4d0500_WYG_016-2b"/>
植杏為報嵗久蔚然成林古所謂人貌而天者仙之謂<lb/>
也余聞醫有相道焉弱者恃以强脆者恃以堅危者恃<lb/>
以安而夭者恃以耆俾服冕搢笏于堂廡之上皆若而<lb/>
人則良醫良相之說不誣矣揚子雲言聖人不師仙厥<lb/>
術異也余謂呉季札魯仲連安期生皆古之至人得道<lb/>
而不死者其誼又曷可少哉俾子雲而知此庸詎悔其<lb/>
少作雖法言不作可也合淝蔚章父世為醫名其居曰<lb/>
杏林揭藝文為大書以表之章父子子陽尤精其技古<lb/>
<pb n="KR4d0500_WYG_016-3a"/>
之由技而進於道如葛稚川陶𢎞景孫思邈之流皆為<lb/>
列仙獨君異乎哉傳曰仁者夀章父父子朂之而已宗<lb/>
工秀人咸詩以美之而沂為之引元統三年十月十日<lb/>
襄隂王沂書于國學之崇術齋<lb/>
　　　潞城元材卿壽八十詩序<lb/>
上黨古晉地詩唐風言晉本唐之俗其民被堯之徳化<lb/>
勤生以儉嗇樸厚而純固以之治生則殖其家以之養<lb/>
生則遐其夀最得古之遺風國子生郭徳恒潞人也為<lb/>
<pb n="KR4d0500_WYG_016-3b"/>
余言里之望元材卿者其少也于田畝能盡力樹藝於<lb/>
物能操其竒贏既起貲益折節為儉既老不肯少懈既<lb/>
致蓄藏能竭勞振乏紓逋已責以徳其里以教其子若<lb/>
孫年至於八十尚能書細字儀狀甚偉聲音滿室拜於<lb/>
前者不知其已老也余謂雖誠一之所致天之所施與<lb/>
亦其風土之厚信若詩之所謂也詩去今餘千載矣士<lb/>
大夫歌蟋蟀山樞葛生之篇慨然有思深哉之歎況見<lb/>
其人歟從而賦之以表陶唐氏之遺民以俟如呉公子<lb/>
<pb n="KR4d0500_WYG_016-4a"/>
札者觀<lb/>
　　　隱軒詩序<lb/>
言出而為詩原於人情之真聲發而為歌本於土風之<lb/>
素方其未有詩與歌也豈無言若聲哉尚而擊壤康衢<lb/>
之謡降而越棹謳楚舂相情有感發流自性真又若遼<lb/>
交凉薊生而殊言青越函胡聲亦各異於是有唐儉魏<lb/>
陿衛靡鄭滛盖有得於天地之自然莫之為而為之者<lb/>
矣余嘗怪世之宗唐詩者陋中州是盖不知一代之文<lb/>
<pb n="KR4d0500_WYG_016-4b"/>
有一代之體猶大而忠質文之異尚小而鹹酸之殊嗜<lb/>
夫以一已之好惡而欲人之我同惑矣三百篇以降由<lb/>
楚漢迄唐宋金二千餘年作者盖盡心極力而追之然<lb/>
卒莫與之並詩豈易言哉太原李君文美早從遺山元<lb/>
先生遊其為詩與樂歌質不近俚華不至浮婉約而達<lb/>
敷暢而則甚有似乎遺山也既没之年其里之士相與<lb/>
集其遺文為如干卷曰隱軒集以傳於世隱軒其自號<lb/>
也國子伴讀康某來求余引余故推其淵源所自而書<lb/>
<pb n="KR4d0500_WYG_016-5a"/>
且俾學者知學之必有師法也如此是為序<lb/>
　　　太微詩序<lb/>
音之數不過五而五音之變不可勝聽也味之和不過<lb/>
五而五味之化不可勝嘗也色之數不過五而五色之<lb/>
變不可勝觀也故音者宫立而五音形矣味者甘立而<lb/>
五味停矣色者白立而五色成矣道者一立而萬物生<lb/>
矣一也者其道之本歟及其至也視之而不見其形聽<lb/>
之而不聞其聲循之而不得其身無形而有形生焉無<lb/>
<pb n="KR4d0500_WYG_016-5b"/>
聲而五音鳴焉無味而五味形焉無色而五色成焉其<lb/>
全也純兮若樸其散也混兮若濁濁而徐清冲而徐盈<lb/>
澹兮其若深淵汎兮其若浮雲若無而有若亡而存噫<lb/>
其亦㣲矣哉雖然孿子之相似者唯其母能知之玉石<lb/>
之相類者唯良工能識之道之㣲者唯聖人能論之顧<lb/>
余之陋烏足以言㣲哉滹陽章元傑早為黄冠師入茅<lb/>
山事劉宗師弟子王集虚嘉其信道之確也授以杖笠<lb/>
曰是他日能昌吾教者已而果然㕘政中書許公為書<lb/>
<pb n="KR4d0500_WYG_016-6a"/>
太㣲二字以扁其居而元傑問其說於余故以是告之<lb/>
　　　熊石心詩序<lb/>
至元二年秋九月沂望屬車之塵於龍虎臺過昌平㑹<lb/>
熊石心教授袖詩見示且出翰林待制揭公曼石銘其<lb/>
先之辭知其為豫章人也與之過劉諫議祠望西山酌<lb/>
石泉捫古碑而讀之留三日而别明年夏五月石心携<lb/>
其稿如干卷過余京師客舍求書其端觀之則知其單<lb/>
遊逺寓憂嘆愉樂之情必發之於詩載大江過洞庭轉彭<lb/>
<pb n="KR4d0500_WYG_016-6b"/>
蠡魚龍之宫羆虎之聚風雨明晦寒燠之變一發於詩<lb/>
過陳蔡梁宋趙代之故墟覽山川之形勝風土之媺惡<lb/>
民俗之澆淳又發於詩觀光上京仰宫闕之壯麗人物<lb/>
之繁庶其接乎耳目者紛然層出而心之所屬者又一<lb/>
於詩而發也士生文軌混同之時不能遐觀逺覽以見<lb/>
於文辭而懐居養安以没者獨何人哉石心之詩翰林<lb/>
供奉黄君子肅稱其不雕刻為工故其語質無憔悴之<lb/>
態故其氣平惟其語質而氣平故真而不襍余謂言出<lb/>
<pb n="KR4d0500_WYG_016-7a"/>
而為詩一原於人情之真聲發而為歌皆本於土風之<lb/>
素此盖有得於天地之自然莫之為而為之者古之作<lb/>
者皆是也所謂真而不雜者有味乎其言也哉是為序<lb/>
　　　曹大榮詩序<lb/>
大同之豐州居民曹大榮家本農也以儒術飾其躬以<lb/>
孝友篤其行父晚病風大榮時寒燠奉甘毳視藥物之<lb/>
良者而敬進之積十年未嘗一解顔而笑夜則禮北斗<lb/>
乞以身代父父既没治䘮一尊朱氏禮兄大舉早世三<lb/>
<pb n="KR4d0500_WYG_016-7b"/>
子甫髫也教育之猶已子其族姻里閈乏絶者給之負<lb/>
債不能償者已之其行若此鄉人合辭列於州大榮固<lb/>
謝曰是人之常而欲揚名於世耶余友祖輔卿為余言<lb/>
如此輔卿不妄人也故余道大榮之事不疑吾先世家<lb/>
襄山之隂金季遷徙南北大同吾土也聞其山川之形<lb/>
勝風俗之醇古固已翹翹褰裳奮懐欲訪其遺老問里<lb/>
之社與先曽大夫之故居及聞大榮之行誼則又銳欲<lb/>
連墻而居共井而飲幅巾杖履相徃來也昔隴西恥李<lb/>
<pb n="KR4d0500_WYG_016-8a"/>
陵之降而祈縣名王烈之鄉詩不云乎維桑與梓必恭<lb/>
敬止余為之書孰曰不宜<lb/>
　　　東溪詩序<lb/>
抗思於埃壒之外娯意於清泠之濵樂漁釣而甘蔬鱻<lb/>
此士之髙舉深遯者也今楊君俊卿將家子職軍旅自<lb/>
號東溪豈真有慕於髙舉深遯者耶抑其厭豪侈之習<lb/>
而思洗濯於山水間耶其友京學提舉鮑君仲華為余<lb/>
言俊卿致孝於親信於友温密以禔身恭慤以勤職而<lb/>
<pb n="KR4d0500_WYG_016-8b"/>
無絶俗離世之想其為詩紆餘不迫而無憤鬱不平之<lb/>
氣其所以號必有以余聞而笑曰今夫韶夏濩武之作<lb/>
衆人聴之或以不知而不愛或一心以謂有鴻鵠至將<lb/>
繳而射之雖近而不聞故溪山泉石之美未嘗無有也<lb/>
惟好之故樂之惟樂之故名之今巧宦善富震世埓國<lb/>
者勤其身以營一世不知饑之食渴之飲其於山水之<lb/>
樂何有澄瀾鏡波摇曵蕩磨鳬汀鶴渚間錯烟樹立芰<lb/>
圓葭揚芳吐華釣磯蘆艇出没掩映千態萬狀心移神<lb/>
<pb n="KR4d0500_WYG_016-9a"/>
曠鷗鷺相狎風月相答當此之時不知世間孰貴而孰<lb/>
賤孰失而孰得也君自號之意有在矣仲華笑曰然子<lb/>
其為之書以求宗工秀人詠歌之俊卿與仲華同里同<lb/>
年學同師今由滁州萬户府鎮撫移鎮無為州云<lb/>
　　　王氏夀八十詩序<lb/>
諸生張震請曰震祖母氏王理家有儀矩身處其勞而<lb/>
佚子於學臨諸婦甚嚴凛凛如奉槃水猶莫能當其意<lb/>
於内外姻屬承趨賓接無一間言閨門千指無敢私烹<lb/>
<pb n="KR4d0500_WYG_016-9b"/>
炊者用是震等得綴弟子員今祖母年八十二内外親<lb/>
伏臘燕聚長少訢訢就列舉酒為夀皤然危坐訓其子<lb/>
若孫皆持身之大節鄉先生之評賢母者皆曰吾祖母<lb/>
而聖朝詔賜髙年帛吾祖母必在其間先生其筆之以<lb/>
求大夫士咏歌以祝夀考益昌延於無期也余嘉其情<lb/>
而為之書<lb/>
　　　城西小隱圖詩序<lb/>
去都門而西羣山蒼翠叢出岡嶺起伏峯巒蔓延炊烟<lb/>
<pb n="KR4d0500_WYG_016-10a"/>
林霏變滅異態過者莫不躊躇相羊而喜翛然不能去<lb/>
夫豈既饜於塵埃車馬之煩囂而欣得於山林登覽之<lb/>
樂而人意物境若與之期者此城西小隱之所以為勝<lb/>
隂君彦暉之所名而好事者之所以圖大夫士之所以<lb/>
咏歌也士蹈其義者鮮矣逐逐然印組為務者狃於利<lb/>
而不知返隣猿狖之居厠麋鹿之遊者安於故而不肯<lb/>
出二者皆非義也隂君出則跬步乎市朝處則俯仰乎<lb/>
山林無留禄之譏無絶俗之弊豈所謂無出而陽無入<lb/>
<pb n="KR4d0500_WYG_016-10b"/>
而藏柴立乎其中央者耶<lb/>
　　　如在堂詩序<lb/>
沛國師君具瞻準程氏式為木主祀曽祖以下倣朱氏<lb/>
儀為祠同室異龕以奉享嘗署曰如在國子助教陳君<lb/>
繹曽既為之記且求大夫士為之詩請沂序其端昔有<lb/>
學祠於宋子車者子車曰禮樂之節牲幣之數我何敢<lb/>
愛然祠之所貴者誠因春氣之來而怵愓焉因秋氣之<lb/>
徃而悽愴焉祭之日僾然肅然如見所祭則誠之所修<lb/>
<pb n="KR4d0500_WYG_016-11a"/>
在子乎在我乎誠者其存亡形而屬荒絶乎噫一氣之<lb/>
所感通何如哉是未易以有無論也傳曰致愛則存致<lb/>
慤則著顧在已者耳雖然君子生則敬養死則敬享思<lb/>
終身弗辱也詩云明發不寐有懐二人諸公之為師君<lb/>
詠言者其在斯歟<lb/>
　　　鮑仲華詩序<lb/>
詩造於平淡非工之至不能也昔之業是者齒壯氣盛<lb/>
挾其英銳其探逺取絢爛為綺繡明㓗為珠璧髙之為<lb/>
<pb n="KR4d0500_WYG_016-11b"/>
顛崖峭壑浩乎為長江巨河引而躍之為驤龍舞鳯及<lb/>
其年至而功積華斂而實食嚮之英且銳刮落則平淡<lb/>
可造矣是盖功力之至而然不以血氣盛衰而言也苟<lb/>
㣲志以基之㣲學以成之恃夫才驅氣駕則嵗邁月逝<lb/>
顛秃齒缺其見於言辭者若寒蛩之聲槁椔之色且求<lb/>
與盛年比不可得尚何平淡之敢言噫獨詩乎哉滁上<lb/>
鮑君仲華早以詩名諸公問翰林學士袁公伯長稱其<lb/>
言完氣平不刻削以為工而合乎理之正有得乎歐陽<lb/>
<pb n="KR4d0500_WYG_016-12a"/>
氏者如此其知言哉而仲華欿然不以其能自足晚而<lb/>
肆志琅琊山水間以寫其懐以昌其詩而庶幾所謂平<lb/>
淡者故其自序亦屬意韋應物陶淵明余慨夫五言之<lb/>
道近世幾絶仲華獨知所希慕此其志何如哉其功力<lb/>
所至盖將與滁之山水俱傳故述其所以然者書其編<lb/>
端文實老人者仲華自號云<lb/>
　　　靳母王氏詩序<lb/>
始余居虎林聞於潛縣大夫靳君汝弼聲名公既没而<lb/>
<pb n="KR4d0500_WYG_016-12b"/>
縣人思之至順間余遊京師史舘楊君士傑為余言其<lb/>
里母王氏仁厚莊靜能讀論語孝經曹大家書劉向列<lb/>
女傳始於為女中於為婦終於為母皆盡其道問其夫<lb/>
則於潛靳大夫余於是嘆於潛之為理亦其妻有以相<lb/>
之也初於潛之没王氏於羈旅囏阨中教養二子徳固<lb/>
徳潤皆為成材能世其先人余又嘆王氏不獨相其夫<lb/>
又能成其子可謂賢也已今年八十五耳目聰明秀眉<lb/>
華髪子婦諸孫詵詵在列其夀盖未艾也夫壽所謂五<lb/>
<pb n="KR4d0500_WYG_016-13a"/>
福徳者福之基也惟王氏有之余觀古后妃至於諸侯<lb/>
大夫之妻内修法度輔佐其夫而兎罝之人江漢汝墳<lb/>
之婦女皆承其化篤於禮而詩人歌之若王氏之善宜<lb/>
歌於風而被之於無窮故余為之書<lb/>
　　　戴孝子詩序<lb/>
漣水戴子玉蚤以孝聞既喪母慕劉師貞作像以事之<lb/>
朝夕反告羞甘鮮奉匕箸如常所以存亡形致隆敬也<lb/>
大夫士咸咏言以表其行因李敬叔請予序讀其詩則<lb/>
<pb n="KR4d0500_WYG_016-13b"/>
參議中書許可用翰林待制劉時中奎文學士李溉之<lb/>
之筆參焉同年也同舘也吾知其不妄以詩與人者敬<lb/>
叔又與余言子玉恂恂蹈規矩其衛身也肅括其為吏<lb/>
也謹文法其教子也儉以嚴其視族人也愛以均得耳<lb/>
目者如此是可謂能子矣嗚呼孝非一家之行也始于<lb/>
一鄉推之無逺邇而化表於金石示之後世而勸其效<lb/>
有如此者使子玉持此心久而愈篤則不獨化及夫人<lb/>
而天錫瑞物神見祕祉將見其園廬丘隴之間甘露醴<lb/>
<pb n="KR4d0500_WYG_016-14a"/>
泉三秀之珍叢生而湧出駢枝連理之植蓊然而交䕃<lb/>
而白烏馴兎之翔集其間也余備員史舘當書之以彰<lb/>
聖代政治之純而俗化之厚宣延風美觀示將來子玉<lb/>
朂之毋俾觀人審其作輟而已也<lb/>
　　　孟母慶夀詩序<lb/>
蘭陽居民孟母以絲蓄粒聚大其家以訓誨不倦成其<lb/>
子年八十四蒼顛秀眉耳目聰明子婦諸孫詵詵在列<lb/>
搢紳先生為誦歌之其孫文式請余序余觀詩人之歌<lb/>
<pb n="KR4d0500_WYG_016-14b"/>
其后妃至於諸侯大夫之妻内修法度輔佐君子則見<lb/>
於闗雎葛覃卷耳樛木之詩而其效之見始於子孫之<lb/>
盛故次以螽斯延及于男女之及時故次以桃夭其化<lb/>
之所被者逺則見於兎罝之人江漢汝墳之婦女鵲巢<lb/>
采繁言其徳其職也草蟲采蘋言其禮其法也夫婦之<lb/>
懐思者不失其義則見於殷其靁之詩男女之嫁娶者<lb/>
不失其時則見于摽有梅之詩上不忌而下自恭則見<lb/>
於小星之詩下不怨而上自悔則見於有汜之詩又若<lb/>
<pb n="KR4d0500_WYG_016-15a"/>
泉水載馳賦歸寧也柏舟凱風賦寡居也緑衣終風日<lb/>
月竹竿之怨也雄雉擊鼓伯兮之思也碩人之言容飾<lb/>
之盛至矣備矣而詩壽考者無聞焉將治化隆洽而壽<lb/>
亦修短不同人道之常耶迺今洋洋誦歌若是豈其子<lb/>
之心顯揚其親者切而求之篤耶抑升堂以介望夫彤<lb/>
管之儀者將同是樂而不知其言之不足耶亦履霜踐<lb/>
露䀌然有以悲感而形於嘆羡也耶雖然漢制長吏存<lb/>
問髙年嵗時致帛絮牛酒初不間於男女聖世有賜帛<lb/>
<pb n="KR4d0500_WYG_016-15b"/>
之令猶其遺意也然則誦歌者可不知其所自也耶<lb/>
　　　綵衣亭詩序<lb/>
余嘗過成臯之墟覽山川形勝弔楚漢之遺迹彷彿臨<lb/>
望意其民俗剽悍上氣力少禮文也今熊生樞貞確端<lb/>
懿氣象甚茂研精經術不告劬勩是以知王教誠中和<lb/>
之所致古所謂風俗與化移易信矣樞因余友集賢修<lb/>
撰同初請曰樞之曽大父别駕字繼先以孝聞鄉里名<lb/>
堂曰綵衣宗工秀人咸為歌詩今樞居之輪奐日以葺<lb/>
<pb n="KR4d0500_WYG_016-16a"/>
草樹日以茂英辭妙畫未泯泯也而吾大父之音容日<lb/>
逺矣泫然不知涕之流落也先生其為我序之余聞其<lb/>
言又以知生賢固世教所奬成亦其教行於家者使然<lb/>
也余生也後不與而祖接觀其名堂其孝於親可知觀<lb/>
子之承徳襲訓其澤於後者又可知此大夫士之所以<lb/>
咏歌也<lb/>
　　　蕭東崖詩序<lb/>
東陽故為文學郡縣沈隱侯賦八詠而詩人騷客角立<lb/>
<pb n="KR4d0500_WYG_016-16b"/>
傑出禹錫謂教得邦人解吟詠非虚言也蕭君蘭坡於<lb/>
詩險不入怪巧不近浮行雲流水姿態横出其得於隱<lb/>
侯為多建安中徐陳應劉馳騁於一時識者謂兩京餘<lb/>
澤猶十七尚存自後文體屢變工而愈下麗而益靡庶<lb/>
幾古道者惟隱侯耳蘭坡詩律斂情約性因狹出竒吾<lb/>
所謂有得於隱侯者其子和之欲板以傳世求余書其<lb/>
端余舊聞東陽佳山水欲登八詠樓訪黄初平之遺迹<lb/>
弔唐悦齋吕東萊陳同父學術之同異未暇也今讀蘭<lb/>
<pb n="KR4d0500_WYG_016-17a"/>
坡詩歴歴在吾目中矣奚必賦逺遊哉<lb/>
　　　盧祥伯挽詩序<lb/>
古之人有功徳材行志義之美者其子若孫懼後世之<lb/>
不知既銘而掩諸幽又揭於道其與遊者則又感疇昔<lb/>
之好聲以寄其哀若田横之客歌薤露蒿里後世則又<lb/>
與其功徳材行志義之美而發揮之若杜子美之賦八<lb/>
哀今之為人子孫者徃徃請諸人為之盖其褒揚親之<lb/>
心也切而然亦詩之感人也深有不待夫金石而後傳<lb/>
<pb n="KR4d0500_WYG_016-17b"/>
者昔阮思曠有飾車人欲以葬而難之思曠曰車而使<lb/>
人憚借何以為也遂焚之工詩者心乎思曠寧忍拒而<lb/>
莫之與耶江右處士盧祥伯殁其子順孫璹孫既葬曽<lb/>
君傳道狀其行實云盖隱遯而非自潔者余因推而序<lb/>
之其亦思曠之心也哉<lb/>
</p>
<p>
</p>
  </div>
<div>
                <head>伊濱集卷十七</head>
    <p>
<pb n="KR4d0500_WYG_017-1a"/>
欽定四庫全書<lb/>
　伊濱集卷十七　　　　　　元　王沂　撰<lb/>
　　序<lb/>
　　　遊伊川亭詩引<lb/>
延祐之間余吏伊上暇日訪求先賢故蹟得伊川亭遺<lb/>
址於郡治之東山曰司諫許公道真之所遊止者元裕<lb/>
之中州集云也方公之謝事而歸而常相羊肆恣以悅<lb/>
其意於山水之間而一時遊且宦於是邦者為斯亭以<lb/>
<pb n="KR4d0500_WYG_017-1b"/>
遂其樂此古迹盖信然也不知亭幾時廢獨斷碑立草<lb/>
棘間為之喟然太息圖復其舊居無幾余去官不果明<lb/>
年春三月與二三子履訪其地攀援而登掃花席草酌<lb/>
酒相勞捫碑讀之悵然至於日入相顧而嘆曰許公逡<lb/>
巡當世進則效其忠退則全其樂可謂自信特立也已<lb/>
想其杖履於兹也負崖之軒凌虚之檻賢豪魁傑日相<lb/>
徃來登臨眺望之樂山川雲物之勝既以自適其適而<lb/>
歌呼起舞上下角逐爭相後先者亦有以同其適也豈<lb/>
<pb n="KR4d0500_WYG_017-2a"/>
非盛哉百年之後化為荒墟霜露荆榛之所䝉翳狐虺<lb/>
猩鼯之所遊蟠薪人牧子之所歌嘯而躑躅興懐之變<lb/>
又何其悲也然自前世無不皆若此而迹許公之詩以<lb/>
傳後而俾後人低徊俯仰者則不在於斯亭之存亡也<lb/>
二三子咸賦詩以紀其事而余為之序<lb/>
　　　菊莊詩序<lb/>
菊當秋髙露凝始華故其氣也芳烈華黄故其色也正<lb/>
采擷暴燥為藥劑滌而肝昏瞀藴熱故其味也苦神農<lb/>
<pb n="KR4d0500_WYG_017-2b"/>
書載其功輕身延年故飲潭水者恒得上壽屈原離騷<lb/>
録與橘桂芝蘭蕙茞為伍故以比君子忠貞潔白有特<lb/>
操者近時業藝植者灌溉培養接根剥芽益盡心力而<lb/>
花豐碩妍麗色朱紫碧緑縞緗元黝斑駁間雜變化至<lb/>
數百種色香味非復菊矣於神農所書大不侔於離騷<lb/>
所比忠貞潔白有特操者又何其寥絶也雖然荒山野<lb/>
水之濱風霜所偃薄草蕚所埋翳豈無忠貞潔白有特<lb/>
操者歟又豈無飲其水而壽者歟東蒲張鵬翼藝菊滿<lb/>
<pb n="KR4d0500_WYG_017-3a"/>
家名曰菊莊同里之士孫隆平求余書鵬翼於菊將如<lb/>
神農書屈原經所謂歟抑將變化百出以娯悅世人之心<lb/>
目歟余故序以問之<lb/>
　　　送劉掌儀序<lb/>
古之人何其安於禮也其在宗廟朝廷籩豆簠簋牛羊<lb/>
酒醴之薦交於堂上而天子諸侯大夫卿士周旋揖讓<lb/>
獻酬百拜其煩且勞如是宜其交錯紛亂也然樂作於<lb/>
下而禮行於上雍容和穆終日而不亂可不謂難哉盖<lb/>
<pb n="KR4d0500_WYG_017-3b"/>
其家有塾黨有庠術有序國有學校有司習之有素閑<lb/>
之有具於衣冠飲食有其度於言動視聽有其容其安<lb/>
之者勢固然也去古既逺三代禮樂之名雖存然其說<lb/>
之不可求其制之不可考由其用之者非其素所習也<lb/>
亦其勢然哉今也俾民得以見先王之禮者學校釋奠<lb/>
而已而國者又天下之所觀也非習之有素閑之有具<lb/>
而欲其周旋中節也難矣哉此掌儀所以設也凡春秋<lb/>
二仲布儀物肄樂舞犠象籩斚之列興俛折旋之容弟<lb/>
<pb n="KR4d0500_WYG_017-4a"/>
子員鴈行立惟掌儀是聽冠帯搢紳之人圜橋門而觀<lb/>
者惟掌儀是聽其於禮非服習而安之者若是然乎初<lb/>
劉任時以經術行誼為諸生所推補焉未幾服方領習<lb/>
矩步者靡然嚮風曰是習於禮者也祭酒司業既已名<lb/>
聞矣將擢郡博士任時安於此有不安於彼哉雖然儀<lb/>
者禮之文也持其心養其性者禮之本也子既習其文<lb/>
盍亦求其本若然則異日為公卿大夫一於是而已獨<lb/>
郡博士乎哉<lb/>
<pb n="KR4d0500_WYG_017-4b"/>
　　　節婦胡母詩序<lb/>
濟寧胡士元來請曰吾祖母氏張年十有八歸我大父<lb/>
大父不幸蚤世祖母時年二十六家故貧舅姑春秋髙<lb/>
吾先子兄弟尚㓜祖母獨任家政繕塋塜嚴饋祀供徭<lb/>
賦躬勞苦隨先後緩急為撙節以保有我家事舅姑能<lb/>
盡其孝教養諸孤俾男有立女有歸縷積粒儲至有田<lb/>
以食有廬以居方其憂戚窮匱人以為難處而未嘗亂<lb/>
其志及其老而嵗時慶賀子婦諸孫詵詵在列里舍榮<lb/>
<pb n="KR4d0500_WYG_017-5a"/>
之而其自處彌約年八十四臨終顧謂諸子曰吾保助<lb/>
汝家振於既墜至是無憾矣郡二千石上其行於朝表<lb/>
且復又曰初吾家青州之濟河天兵墟金先世昆弟四<lb/>
人以節死獨吾曽大父以垂髫免祖母之烈既昭於世<lb/>
而吾先世竟泯泯矣先生其為我書余曰婦教廢久矣<lb/>
若夫人之賢雖出於天性亦子之先教行於其家也曽<lb/>
祖諱成祖諱立立子三人曰徳曰義曰慶義生士元士<lb/>
元以經術侍帷幄嶷嶷有聲其祉所施在是大夫士知<lb/>
<pb n="KR4d0500_WYG_017-5b"/>
其事者咸歌咏之而請余書其端元統三年三月二十<lb/>
日襄隂王沂書於國子學之西齋<lb/>
　　　馬節婦序<lb/>
晉馬氏年十五適同里王懋卿時舅没姑老既而喪其<lb/>
夫抱在髫之孤馬氏鬻父母遺笄髲間物以營窀穸羞<lb/>
甘鮮伺顔色以養其姑不足則又縷絮緝絁以佐其闕<lb/>
家素寒也撫之至於有立有歸今春秋七十有司上其<lb/>
行表其門矣歌曰壯士在險身或辱婦也秉義潔冰玉<lb/>
<pb n="KR4d0500_WYG_017-6a"/>
挽笄解髢化拱木粒聚絲蓄佐不足山樞蟋蟀固晉風<lb/>
婦也髙節烈士同自奮單弱保厥宗牲不掩豆祠春冬<lb/>
婉也有歸童冠巾疇濟登兹智且仁懐清有臺髙華嵩<lb/>
名與汾水流無窮<lb/>
　　　李仁妻貞節婦詩序<lb/>
婦人名不出壼其以貞節稱者當哀其不幸而體其不<lb/>
得已今既表其閭又從而詠歌之無乃放於文而没春<lb/>
秋之義歟抑於可哀之中又有可勸戒者歟亦為子若<lb/>
<pb n="KR4d0500_WYG_017-6b"/>
孫欲顯揚親之志篤而託於辭以求不朽歟故代之東<lb/>
鹿軍有李仁者配王氏仁早卒王年廿九孤顯祖甫髫<lb/>
也克自振單弱不亂其志緝絁縷絮勤以自給年六十<lb/>
三當天厯二年州里上其行旌表矣其所謂可勸戒者<lb/>
歟婦教廢久矣若王之節出於天性是可謂賢也已此<lb/>
余所以書而大夫士所以詩也歟<lb/>
　　　節婦陳氏詩序<lb/>
宋社懸墟襄陽以蕞爾之地北抗天戈士有效死前驅<lb/>
<pb n="KR4d0500_WYG_017-7a"/>
者曰襄邑郭某其妻陳氏年甫二十六子生九月矣飲<lb/>
泣設祭想魂乎千里之外自振單弱保有其家以成其<lb/>
子以不亂其志享年七十五以殁孫有名元益者因國<lb/>
學生同郡李文求余書是家夫效忠婦持節其於死生<lb/>
之義盡矣當用兵襄漢時士之自奮行陣以樹勲業者<lb/>
相接踵也郭之殁雖無表於世其妻能若是必有過人<lb/>
者矣今元益兄弟五人以謹厚稱里中天之施與善人<lb/>
何如哉柏舟詩於鄘國殤歌於楚士大夫動以三百篇<lb/>
<pb n="KR4d0500_WYG_017-7b"/>
歌為法可㣲以繼其聲耶是為序<lb/>
　　　節婦劉氏詩序<lb/>
豐州民于國寳其名于妻氏劉既孝且貞于既早世身<lb/>
嫠子嬰姑老失子啼不成聲勢有孔棘義不得寧自振<lb/>
單弱守節如城脫笄解髢若涕涶輕縷絮緝絁以經以<lb/>
營以祠春秋豆不掩牲其姑以養其宗以承服難體順<lb/>
惟日兢兢老肆而安㓜强以成二千石吏聞於朝廷嘉<lb/>
其節行既復既旌壯士在險身或侵陵婦也秉義玉剛<lb/>
<pb n="KR4d0500_WYG_017-8a"/>
冰清詩以歌之式揚其馨走也作序抽思非精<lb/>
　　　趙節婦詩序<lb/>
國子伴讀趙守義請曰初祖母魏氏之歸我先大父也<lb/>
逮事舅姑惇行孝謹宜於我家大父仕江南不幸卒官<lb/>
時先子尚㓜祖母年未三十抱嬰扶喪觸風波瘴霧之<lb/>
毒冐貙虺蛟鰐之險歸止舊舍繕塋塜誨勵諸孤已而<lb/>
親戚憐其早寡或以改適間之輙怫然曰人而獸行耶<lb/>
居久之舅姑繼没攟摭經營乃畢大事納我諸孫於儒<lb/>
<pb n="KR4d0500_WYG_017-8b"/>
今守義又得綴弟子員其可忘其所自耶先生其為序<lb/>
將求大夫士詠歌之余謂婦職壼行尚柔乃今趙母扶<lb/>
㣲捄阨振壊而興老者待以安㓜者恃以立没者賴以<lb/>
歸盖其明智過人材又足以立事故始終能成其家而<lb/>
不以流寄囏阨少易其意學士大夫有難能者也易曰<lb/>
坤至柔而動也剛趙母以之是不可無傳也<lb/>
　　　節婦孫氏序<lb/>
節婦孫氏事嘉於陳文靖公而筆於余友何君巨源之<lb/>
<pb n="KR4d0500_WYG_017-9a"/>
文其所傳必不妄婦以節行旌非古也先王之治自内<lb/>
始而化行於江漢汝墳之間其有執節不二庸何顯世<lb/>
敝俗偷情勝理欲奪義其能以節名者不有以章之則<lb/>
奚以振頽靡昭貞烈也孫居顛頓囏阨之中而能不亂<lb/>
其志奮勵經理絲蓄粒聚以續烝嘗事老以安怙㓜以<lb/>
立義徇良人力保謝宗化行姒婦張亦守義弗奪有烈<lb/>
如此其顯揚也固宜然則人盡所天忍恥再醮者聞孫<lb/>
氏之風能無愧於心乎<lb/>
<pb n="KR4d0500_WYG_017-9b"/>
　　　任安之孝行詩序<lb/>
冀之武邑有篤行君子曰任君者世長左都威衛百夫<lb/>
少孤致孝扵其母定省以候晨夕温凊以節寒暑甘㫖以<lb/>
供口體敬恭以伺色言既䘮不飲酒食肉哀摧杖始能<lb/>
興廬於墓三年除䘮事其兄甚篤凛乎若嚴師莅側既<lb/>
喪廬其墓三月言必戚哭必哀一以禮為師既退老於<lb/>
家年九十餘而飲食倍人儀狀甚偉進拜于前者不知<lb/>
其已老而子國璞以謹厚自將世其職國英以力學自奮<lb/>
<pb n="KR4d0500_WYG_017-10a"/>
植其家諸孫詵詵樽席之側以承以翼以佚其老宗工<lb/>
秀人賦以誦之其從游諸生王居貞為余言如此余未<lb/>
及識君觀君之孝於親者可以知其恭觀君之事於兄<lb/>
者可以知其厚迹其恭且厚可以知其夀考於身流澤<lb/>
於後天之報施善人何如哉是不可無傳也君名惠字<lb/>
安之官忠顯校尉兄潤之政之享年亦九十云<lb/>
　　　丁伯堂孝行序<lb/>
伯堂者完州人也早喪母父繼良貧不自振以伯堂嗣<lb/>
<pb n="KR4d0500_WYG_017-10b"/>
同郡馬敦謙已而敦謙妻物故女利其家貲謀之壻勸<lb/>
父俾勿娶伯堂得其情迺為敦謙繼室已而有子且立<lb/>
矣而敦謙卒伯堂既營葬哀毁骨立或人以其非馬氏<lb/>
子間之伯堂供子職自若也先是其父繼良徙家河間<lb/>
繼室劉生子一曰仲謙劉殁繼室趙生子二人繼良垂<lb/>
殁顧言仲謙曰汝兄嗣馬氏存殁未可知汝其為我求<lb/>
焉即死弗憾至順間伯堂客京師遇仲謙言其父命如<lb/>
此乃相號泣遂歸丁氏之河間拜父墓問二弟安在仲<lb/>
<pb n="KR4d0500_WYG_017-11a"/>
謙告以嵗大祲鬻於鉅室髙氏矣乃訴於官捐貲贖歸<lb/>
竟同㸑焉王先生曰俗之壊久矣大夫士於其厚或薄<lb/>
如君之所存盖人之所易到而余次第之者盖有警也<lb/>
　　　送蹇生序<lb/>
襄陽蹇敬之年十三而喪其父事母以孝聞後四十年<lb/>
而母殁敬之水漿不入口三日躬自陶甓而墳之且謂<lb/>
其友曰親之存也竭吾力既殁而遂怠焉是死吾親也<lb/>
吾廬吾親墓側庶乎吾心安焉國子生脫寅為余言如<lb/>
<pb n="KR4d0500_WYG_017-11b"/>
此余為之嘆曰冬温而夏凊昏定而晨省子之職也而<lb/>
未可以言孝愉色而婉容承顔而順志可以言孝而未<lb/>
可以言至必也事死如事生事亡如事存而後曰孝之<lb/>
至也敬之有焉余嘗慕申屠子龍周磐楊炎之為人以<lb/>
為世不多見而敬之孝行如此使充之以學問則其所<lb/>
就可涯也哉<lb/>
　　　孝行叔方序<lb/>
孝行叔方任縣民事母孝母嘗患目疾巫醫皆無功叔<lb/>
<pb n="KR4d0500_WYG_017-12a"/>
方焚楮設誓旦暮禱於天十年不懈忽一日平復如初<lb/>
鄉閭以為孝感致然余聞天之髙也地之廣漠也鬼神<lb/>
之不可知也人能感動之者誠而已故曰孝弟之至通<lb/>
於神明叔方知此道使終之不惓則其為孝當何如也<lb/>
　　說<lb/>
　　　克哷穆騰字說<lb/>
監深州郡克哷穆騰西域人世居什納什勒國唐初西域<lb/>
主阿喇愈氏始用其國言撰字修書以教其人以故能<lb/>
<pb n="KR4d0500_WYG_017-12b"/>
通者皆命爵賜姓以褒寵之克哷穆騰之先有能通其<lb/>
書與字者故因其地而賜姓什納什勒國初天戈西指其<lb/>
四世祖某以技藝得故徙中原占籍趙之中山監郡君<lb/>
與其弟舍克布問名與字於余史稱漢使通西域采玊<lb/>
石以歸然則玉故西方之物也而周官書玊人之事用<lb/>
之於廟祀致命於諸侯或以覜聘或以治兵夫祭祀聘<lb/>
問征伐皆國之大事也其器必以玉盖物之備五常者<lb/>
惟玉為然故君子貴之也而況什納什勒氏為西域之鉅<lb/>
<pb n="KR4d0500_WYG_017-13a"/>
族則必知玉之所以為貴矣監郡君故余名曰瓚詩曰<lb/>
瑟彼玉瓚黄流在中夫必至寳之器而後能受至精之<lb/>
物字之曰清之名舎克布曰璋詩曰奉璋峩峩髦士攸<lb/>
宜夫執玉髙卑容之俯仰君子常以言休咎矣是可不<lb/>
敬乎故字之曰敬之夫思其名之貴則知其所以自貴<lb/>
思其字之美則知所以全其美惟其曰貴曰美則知所<lb/>
以自修矣<lb/>
　　　傅亨字說<lb/>
<pb n="KR4d0500_WYG_017-13b"/>
余觀子産晏子之論禮曰禮之以為國與天地並又曰禮<lb/>
為天地之經而民實則之何其言之相似也而荀卿乃<lb/>
曰性偽於禮義猶器偽於埏埴木偽於斵削擬之二子<lb/>
又何醇疵之不侔也又曰無埏埴而後土安於土無斵<lb/>
削而後木安於木無禮義而後人安於性彼其意欲滅<lb/>
禮而存性也禮亡奚以論性土柔於金而冶不能銷冰<lb/>
脆於木而工不能斵性之所無有者聖人能以偽為哉<lb/>
無埏埴則不如無土無斵削則不如無木無禮義則不<lb/>
<pb n="KR4d0500_WYG_017-14a"/>
如無人以為無之而後安者是無人而後可也二子之<lb/>
在春秋先王之澤未熄其言之醇固宜若荀卿之言陋<lb/>
矣所謂道廢士之為横議者衆歟雖然禮之本非天地<lb/>
不因禮之文非聖人不備故曰動容周旋中禮盛德之<lb/>
至也國學生灤京傅亨為字曰禮卿取易所謂亨者嘉<lb/>
之㑹嘉㑹足以合禮者也生於經術明易其儀容合於<lb/>
禮其文辭粹澤合繩尺嘗充上京鄉貢士將用於時矣<lb/>
故余告以始於天而成於人老子産晏子之言可法荀<lb/>
<pb n="KR4d0500_WYG_017-14b"/>
卿之言可戒也哉<lb/>
　　　薛生字說<lb/>
楚人有二璧其徑相若也其色澤相若也而一者千金<lb/>
一者五百金或問曰徑與色澤相若而價倍何也對曰<lb/>
其一側而視之厚兼寸是以價千金夫物薄而能久者<lb/>
未之有也洛人浙省左轄薛公之猶子理問字於余余<lb/>
謂凡物莫不有理而理之義重玉非以其縝而栗温而<lb/>
澤歟斯君子之所以比徳也夫縝而栗温而澤理之至<lb/>
<pb n="KR4d0500_WYG_017-15a"/>
也然其貴必以厚斯君子之所以躬自厚也歟故字曰<lb/>
子厚理也勉之處則為和氏之璞出則為王者之器無<lb/>
俾人曰是石之衒夫玉者也<lb/>
　　　吕元禄字說<lb/>
三王之盛教化既成士皆世其道徳畢命之言非謂其<lb/>
盛時也將教法既壊而然亦膏粱之性難正也欒伯論<lb/>
公族大夫使惇惠者教之文敏者道之果敢者諗之鎮<lb/>
靜者修之夫豈有不由禮者哉況於三王之教耶門䕃<lb/>
<pb n="KR4d0500_WYG_017-15b"/>
之徳裕視進士之牛相孰賢先儒亦嘗言之矣元禄勉<lb/>
之<lb/>
　　　　沃哷允常字說<lb/>
海於天地間不獨有所納抑亦有所施也人徒見其滔<lb/>
滔百川靡晝夜而東注自古至今不見其盈溢而不知<lb/>
其氣之騰乎上也蒸而潤者謂之露嘘而霈者謂之雨<lb/>
飛而結者謂之霜雪雨露之生成霜雪之收藏而澤之<lb/>
被乎物者廣矣故曰不獨有所納抑亦有所施也其納<lb/>
<pb n="KR4d0500_WYG_017-16a"/>
也無窮其施也亦無窮可不謂有常乎人之為學也亦<lb/>
然虚其心以集衆善推其仁以及萬物其體也無窮其<lb/>
用也亦無窮非有常者能之乎沃哷袐書問其名與字<lb/>
義於翰林供奉陳君衆仲而學士歐陽圭齋又廣其說<lb/>
而重請於沂昔人謂從欒伯之言可以滋從范叔之教<lb/>
可以大余復何言雖然虚其心以集善推其仁以及物<lb/>
者亦在懋之而已<lb/>
　　　徐完字說<lb/>
<pb n="KR4d0500_WYG_017-16b"/>
浮光徐君復初名其子完完甫冠請字於王沂沂曰天<lb/>
生斯人五性具焉萬善備焉曷嘗有不完者哉由其禀<lb/>
或乖於純秀之㑹情或汨於嗜欲之偏放之不求邪之<lb/>
不伐於是本之完者有時而虧矣古之人知其然閑之<lb/>
有具養之有素是以其完者益完及其徳之成也盎然<lb/>
其盈溢沃然其光明巋乎其髙浩乎其深盖有言語不<lb/>
足以形容者其美豈不至矣哉沂字之曰仲美夫美非<lb/>
自外至也與之者天充之者人充之則於天之所予者<lb/>
<pb n="KR4d0500_WYG_017-17a"/>
無負傳曰飽乎仁義所以不願人之膏粱之味也令聞<lb/>
廣譽施於身所以不願人之文繡也故曰美非自外至<lb/>
也完惇慤淳靖而力學問吾知有以成其美矣尚懋之<lb/>
哉<lb/>
　　　劉瑛字說<lb/>
學者劉瑛始字廷玉其游賀伯更謂瑞應圖載玉瑛為<lb/>
寳不斵而成五常並修則見史書漢文帝幸雍郊祠五<lb/>
帝新垣平說立渭陽五廟當有玉瑛出請易之曰廷修<lb/>
<pb n="KR4d0500_WYG_017-17b"/>
余謂方士怪迂之言儒者所不道而周官書玉人之事<lb/>
貴而純焉賤而駁焉用之於廟祀焉致命於諸侯焉然<lb/>
其温潤而栗理則皆玉也其制則皆琢磨而成也而瑛<lb/>
獨曰天成亦猶金有馬碧有雞也耶河出圖天地有自<lb/>
然之象洛出書天地有自然之理物之自然而成形其<lb/>
為瑞也固宜夫祭祀聘問征伐國之大事也其器必用<lb/>
玉豈以其物之備五常者惟玉為然故君子貴之也而<lb/>
况不斵而成者耶夫物猶以備徳為貴而况人乎子也<lb/>
<pb n="KR4d0500_WYG_017-18a"/>
思其名之貴則知所以自貴思其字之美則知所以全<lb/>
其美思其曰貴曰美則知所以自修知所以自修則其<lb/>
瑞世也宜哉<lb/>
</p>
<p>
</p>
  </div>
<div>
                <head>伊濵集卷十八</head>
    <p>
<pb n="KR4d0500_WYG_018-1a"/>
欽定四庫全書<lb/>
　伊濵集卷十八　　　　　　元　王沂　撰<lb/>
　　記<lb/>
　　　樞宻院斷事官㕔題名記<lb/>
元朝舊制一切政務皆斷事官闗決中統初紀綱浸備<lb/>
迺立中書總庶務樞本兵柄其屬任之重眷注之隆實<lb/>
均焉故典樞軸者必勲舊重臣乃心王室坐定大議其<lb/>
位尊望崇司莫敢齒其機務之繁則置屬以總焉故建<lb/>
<pb n="KR4d0500_WYG_018-1b"/>
斷事官視中書凡聽訟決獄寄請徵比程期㑹紏愆違<lb/>
屬焉可謂繁且重矣才足以經逺徳足以鎮浮智足以<lb/>
謀治體識足以達事幾而後克稱厥位繇是而秉鈞衡<lb/>
授節鉞踵相躡也嵗月之不書姓名之不紀則又何以<lb/>
表見於後為法將來今幕府之賢經厯管罝勒蔵布知<lb/>
事郝端輯而志之且琢於石以圖不朽其意至深逺也<lb/>
在至元初斷事官始設二員已而増至八員階三品開<lb/>
幕於至元三年設知事一員已而増經厯提控按牘各<lb/>
<pb n="KR4d0500_WYG_018-2a"/>
一員令史初置三人繼増至八譯史一通事一奏差一<lb/>
典史一盖疆宇之廣生齒日繁則事務益滋此其勢所<lb/>
以増多也雖然謹其名者將循之以稽其實也今夫前<lb/>
人名氏之著行事之美其風采可想見也來者其亦慕<lb/>
乎蕭規而曹隨於以見朝廷得人之盛祖宗垂憲之意<lb/>
循之無窮至千萬世則豈不偉哉<lb/>
　　　樞宻院經歴司題名記<lb/>
天子嵗清暑上京中書分總百職率屬小大相維以從<lb/>
<pb n="KR4d0500_WYG_018-2b"/>
而上樞之地皇武是經喉舌之司為股肱之體必勲舊<lb/>
大臣任之以輔弼皇圖羽儀近列然宻勿之司事機甚<lb/>
劇以故幕府聨屬偕上比還題名存故實也都司白君<lb/>
徳源請書恭惟我朝聖聖相承盛徳大業度越前古五<lb/>
兵載戢海宇謐清龎鴻之恩浹於品庶中和之頌暢於<lb/>
風聲是固列聖致治之效大臣協宣之力然而賛畫可<lb/>
否舉措損益幕府諸君盖亦與有功焉<lb/>
　　　授經署板屋記<lb/>
<pb n="KR4d0500_WYG_018-3a"/>
至正元年皇帝肇開宣文閣以稽古右文迺設授經郎<lb/>
二員以教世戚勲臣之子孫建學舎内苑以嚴中外之<lb/>
别豐廩餼給筆札俾無外慕所以長養其材以待上之<lb/>
用法至美也而考徳問業者皆入侍帷幄出備警蹕以<lb/>
故大駕嵗清暑上京必從授經郎二員在扈從列他司<lb/>
皆有官舎守者洒掃以待釡盎百須皆具惟二授經郎<lb/>
一解鞍即遑遑謀僦居夫豈師嚴道尊之意哉明年六<lb/>
月近臣奏故藝文監為授經署古屋岌岌覆壓是虞後<lb/>
<pb n="KR4d0500_WYG_018-3b"/>
四年授經郎寶格董鑰始除治其地為板屋牕户秩然<lb/>
暑雨無蒸潤之患沍凍無摧䧟之憂乗駟而來者若歸<lb/>
焉矣雖然不事一室者昔人固曰有其志居一日必葺<lb/>
亦古人之所謂賢者後之人時易其腐朽而新之則其<lb/>
利豈有涯哉是為記<lb/>
　　　石室書院記<lb/>
石室何以名祀漢文翁也曷以祀之古者建學先聖先<lb/>
師各因其國之故禮也今先聖先師之位定於一祀之<lb/>
<pb n="KR4d0500_WYG_018-4a"/>
禮與曰郡邑先賢得祠於學宫猶古也然則何以書蜀<lb/>
有儒自公始祀有書院自今舒嚕侯始書謹始也初侯<lb/>
有宅承教里其地亢爽宜講藝其位深靖宜妥神謀斥<lb/>
新之為書院乃請於省部使者相與圖之如不及故材<lb/>
不賦而羨工不發而集為殿以祀先聖為室以祀公講<lb/>
有堂栖士有舎重門修廡以制庖湢庫廐以序又割俸<lb/>
購書作祭器於吳而俎豆籩篚罇爵簠簋皆具而經史<lb/>
百氏無外求者祀斂其新都膏腴之田畆一百五十所<lb/>
<pb n="KR4d0500_WYG_018-4b"/>
入廟幹其家僮二百指既成而嵓才里秀接踵來學至<lb/>
元六年侯來京師請記漢史載公之治蜀開學校以詩<lb/>
書教人而從化者衆有道則嚴遵李仲元洽聞則張寛<lb/>
文章則司馬相如王褒揚雄時漢之興六十餘載矣公<lb/>
一倡而鄉人翕然況乎一道徳而同風俗者哉蜀在宋<lb/>
季為邊郡民纒焚剽之毒百餘年王師南戡成都最先<lb/>
下太宗皇帝墾除艱阨提擕赤子置之樂土累聖繼以<lb/>
休養蕃息嚮之援枹擊柝今則田耕井飲矣昔之重闗<lb/>
<pb n="KR4d0500_WYG_018-5a"/>
複棧今則東阡南陌矣太和之所涵煦孰知夫百年之<lb/>
深歟既富而教非方伯連率之職歟表顯以風厲多士<lb/>
不在公歟讀其書想其人凜乎如見之也況低徊是祠<lb/>
之下者哉夫有先賢為之依歸有賢方伯連率植之風<lb/>
聲作為宫室教肄之翼然而峻整耽然而崇邃而市囂<lb/>
之聲弗聞錦江横陳玊壘環峙而山川之秀可挹也潤<lb/>
澤之所被華藻之所敷學於斯者心移而神曠氣閒而<lb/>
意消漸摩乎擇善修身之道涵泳乎詩書禮樂之中於<lb/>
<pb n="KR4d0500_WYG_018-5b"/>
以窮神知化於以開物成務出者為唐虞處者為洙泗<lb/>
可也詎特作為中和樂職之詩以歌詠盛徳如漢何武<lb/>
輩而已舒嚕侯世長萬夫知夫文武之道寓於干戈羽<lb/>
籥而以築宫育士為急其賢乎人逺矣故余樂為之書<lb/>
侯名多爾濟字存道官雲南都元帥云<lb/>
　　　祀河瀆西海記<lb/>
皇帝以嵗時致禮名山川臣沂辱將命大懼弗克稱上<lb/>
意享神祇以輯嘉瑞以至元六年二月廿九日馳詣臨<lb/>
<pb n="KR4d0500_WYG_018-6a"/>
晉祠河瀆王禮有常已而祠西海王禮如之夫百川之<lb/>
大者曰河海先河而後海禮也豐楙於是乎報黎庶於<lb/>
是乎穆此上之所以崇山川之祀而神祇所以嘉享萬<lb/>
物所以降輯也哉<lb/>
　　　祀濟瀆北海記<lb/>
至順三年二月甲辰皇帝臨御之五年集賢院臣伊嚕<lb/>
勒特穆爾奏嵗時巡祭嶽瀆祈為百姓育穀宜以儒臣充<lb/>
使臣沂與焉遂以其年五月已夘奉薌幣率通議大夫<lb/>
<pb n="KR4d0500_WYG_018-6b"/>
監懐慶路事臣阿什克特穆爾即濟源縣濟瀆清源善濟<lb/>
王祠庚辰之日齋於廟中有司用當而黎庶不知壇場<lb/>
燎煙賛見一如制明日旦祀北海廣澤靈祐王如祭濟<lb/>
瀆禮盖三王之祭川也必先河而後海而神祇可得而<lb/>
禮遲明享神餕雲氣覆野膏雨大洽初池水昏翳若蓄<lb/>
黛既事澄澈明瑩若鏡然此實聖人心通天地致其昭<lb/>
受而顯答臣沂將薦盥復何幸焉是為記<lb/>
　　　紫邏口記<lb/>
<pb n="KR4d0500_WYG_018-7a"/>
伊陽之東汝陽之北有山曰紫邏口背汝而面伊嶄然<lb/>
相峙其中汝水東注其竒麗閎廓為登眺浮游之最由<lb/>
其下以望則兩崖側立千尺石芒峭發丹碧陸離天横<lb/>
其上杳杳疋練耳由其上以望則羣山<graphic n="KR0886" url="https://raw.githubusercontent.com/kanripo/KR-Gaiji/master/images/KR0886.png" mimeType="image/png"/>嵂蜿蟺庸附<lb/>
穉列遥遥如畫山多美箭傑木怪卉野藤轇轕恑石蓊<lb/>
葧幽谷其上絶壁摩空蹊僅容趾有鶻宅其巔旦必逺<lb/>
戾求食野鴿居其傍者甚衆皆弗擊反若與之相狎者<lb/>
豈栁儀曹所謂卓然有立者邪下臨巨潭其深莫測平<lb/>
<pb n="KR4d0500_WYG_018-7b"/>
若蓄黛沉沉無聲或云怪虬潜其窟嘗從大魚數百尾<lb/>
出遊每見必有獰風劇雨之變豈韓子所謂固含畜以<lb/>
儲陰姦者邪由潭之右數里山曰雲蒙石益竒樹益老<lb/>
瘦有泉蛇行伏見激松杪墮石齒鏘然而鳴琅然而清<lb/>
其下重洲小渚㣲波遐響涵澹澎湃相應迭和如鳴珮<lb/>
環奏琴筑晨夜不絶其傍石洞窺之深黒其上峭嶮不<lb/>
可窮竟其中窈然篝燈然後可行漸下數里洞陰淋漓<lb/>
淒神寒骨竟莫能窮其外飛瀑一瀉千尺跳珠濺雪流<lb/>
<pb n="KR4d0500_WYG_018-8a"/>
若白虹豈山靈善幻挾其伎以娛夫擯落山澤者邪抑<lb/>
聞山川必有竒勝而後名竒勝必待人而後顯若子厚<lb/>
於鈷鉧潭子美於滄浪亭其一泉一石經題品者皆照<lb/>
暎天壤間二君可謂不幸矣潭與亭獨非幸歟噫兹遊<lb/>
之所得鈷鉧滄浪不專美矣惜乎余非其人也不知千<lb/>
載之後俾人思紫邏之名如二君否<lb/>
　　　重修廟記<lb/>
鳴皋廟以祀南嶽尚矣闔境祈禳請輙應厯數百年當<lb/>
<pb n="KR4d0500_WYG_018-8b"/>
元統初元駐戍兵千夫長克哷君景兖顧其棟宇勢入<lb/>
腐折懼㣲以報神之功迺令人籍禱祠所入謀屬吏鄉<lb/>
邑之老合財力撤新之為正殿重門修廊采章炳如民<lb/>
承事益䖍始於元統三年三月甲子落成於其年五月<lb/>
後二年當至元三年景兖之子瑪克夲求余記或謂禮<lb/>
山林川谷丘陵諸侯在其地則祭之衡山於洛其逺數<lb/>
千里祀之禮歟余曰山有嶽豈以崇髙廣大抜其類哉<lb/>
亦其出雲洩雨澤及萬物威靈烜赫警動兆民所被者<lb/>
<pb n="KR4d0500_WYG_018-9a"/>
廣則報禮也衆庸豈一郡一邑所限域哉觀夫鳴皋諸<lb/>
峯其勢雄氣秀猶紫蓋天柱石廩之森列其巖壑吞吐<lb/>
猶朱陵之臺而太虚之洞也況一氣之所流通者哉既<lb/>
紀其事且繫以詩俾得歌以祀焉曰伊之山兮參復差<lb/>
曰祝融之峩嵬匪祝融兮我民之思伊之流兮深復深<lb/>
曰湘水之沉沉匪湘水兮實勞我心山雲兮冥迷靈風<lb/>
兮清淒神之來兮駕六螭盖翠羽兮旌虹蜺翼翼新宫<lb/>
兮神既安止煥乎龍章兮粲兮黼扆山祇朝兮走厲鬼<lb/>
<pb n="KR4d0500_WYG_018-9b"/>
我牲刑兮酒復㫖神既醉兮錫繁祉富我繭絲兮我倉<lb/>
如坻祐我室家兮夀我耄倪秋我有報兮春我有祈猗<lb/>
千萬年兮歌此銘詩<lb/>
　　　慈脩護聖禪院記<lb/>
禪學之盛盛於東南而杭為東南之一大都㑹宗門尊<lb/>
宿實證實悟擔荷此事莫盛於杭而富為杭屬邑此慈<lb/>
脩護聖禪院所由建也初正悟圓明大師年甫髫鬌葷<lb/>
血不接於喉吻稍長棄其家從斷崖章居士持頭陀行<lb/>
<pb n="KR4d0500_WYG_018-10a"/>
誦大小經論日乞民間而鉢中之施弗勝食户外之屨<lb/>
弗勝數里人馮青捐貲營屋以居之榜曰慈脩庵乃禮<lb/>
浄慈雪庭傳師受具落髪又叅天衣魯庵㑹師求究竟<lb/>
法既而諸方客衲以為法器腴室望旗争相歸重計工<lb/>
鳩材為重門步廊殿宇中峙穹閣後臨寢廬方丈庫庾<lb/>
庖湢各以序列又塑佛菩薩觀音大士天王像雲披月<lb/>
滿金碧煥發極莊嚴相存之妙鐃鼓魚螺鐘磬之徧具<lb/>
完搆端乎至大已酉成於泰定之乙丑是固象教之尊<lb/>
<pb n="KR4d0500_WYG_018-10b"/>
向慕者衆而然亦其願力之至有以動人故為無不成<lb/>
也至順辛未國師賜號正悟圓明大師且額其庵曰慈<lb/>
脩護聖禪院師董氏子名行脩初丁未戊申嵗大祲飢<lb/>
死疫者骸胔狼藉師用浮屠法歛而焚之且率其徒誦<lb/>
經環遶喻以迷悟因縁後至正三年富陽尉白君書來<lb/>
請記白尉姻家也故余不辭而書<lb/>
　　　鏡湖接待院記<lb/>
越城之南泝鏡湖而上五里有山萃然起於中流繫舟<lb/>
<pb n="KR4d0500_WYG_018-11a"/>
石觜繇山之椒紆餘而登中有浮圖精舎蟠深據險擅<lb/>
其形勢僧了源者主之四方釋子蹻巇越阻旦暮相面<lb/>
背於門突無熄煙了源竭其田之入移而棲之廬而弗<lb/>
勌以故其徒翕然信嚮披攘經畫不挽而同迺合聚施<lb/>
易故而新増下而髙而殿宇重門㽎㽎然矣既事㑹余<lb/>
逰越請記其事余謂物之盛衰有待於人而道之廢興<lb/>
亦然先是時其徒累累詘戒叛律分庖割席不啻傳置<lb/>
視其廬也於是遏鐘鯨之鳴拒户外之屨而院亦濵於<lb/>
<pb n="KR4d0500_WYG_018-11b"/>
廢者數矣則道之廢興詎不以人乎哉今夫是院也水<lb/>
天横陳乎前羣峯擁環其左右周三百五十里浩茫空<lb/>
濶島溆間錯山連如珠或植如殳雲湧水波摇曳蕩磨<lb/>
汗漫融液蜿蜒鬱積風雨變怪千狀萬態野盡天垂煙<lb/>
樹離離輕颿短蓑釣磯耕隴或見或隠延顧無際意若<lb/>
遐騖太空者心夷體舒神廣氣閒客塵妄想銷落弗留<lb/>
表裏翛然蛻俗遺世此宜子之徒長往深遯而不返者<lb/>
也尚何已之私而道之叛邪了源舉足動念因敬生慧<lb/>
<pb n="KR4d0500_WYG_018-12a"/>
故能矯羣庸而累世其為之也不貳其卒之也不私不<lb/>
唯利身在利人不唯利今在利後嘻此其封植其道何<lb/>
如哉是不可無傳也院始於宋咸淳間修於皇朝泰定<lb/>
甲子冬十二月西方聖人中土中扶䟽枝葉分南東此<lb/>
動彼應雷與風心傳宻付實證同惟一不二乃正宗勉<lb/>
哉衲子勿惰慵摩尼在水月在空丹碧焜耀殿複重巍<lb/>
然層閣増竒雄六時天樂鳴鼓鐘龍天呵護罔不恭甘<lb/>
露普雨年穀豐慧燈可續傳無窮<lb/>
<pb n="KR4d0500_WYG_018-12b"/>
　　　復修廟記<lb/>
太后其先吳人後𦵏長陵而廟祀於伊洛者盛自前古<lb/>
余竊感焉昔髙帝之興吕以佐定天下功為后戚姬以<lb/>
華色專寵而太后獨以仁善稱髙帝崩吕后刼攘神器<lb/>
操殺生柄戚姬以幽死而禍迨其子獨太后以希見故<lb/>
得出從子之代後代立是為文帝為漢仁主迹其福祚<lb/>
而擬夫强暴佞幸者猶霄壤之懸絶也抑所謂天道是<lb/>
耶非耶彼吕戚之死泯滅無聞久矣而太后至今猶思<lb/>
<pb n="KR4d0500_WYG_018-13a"/>
而祀之豈非世之寵位當時則榮沒則已焉而徳之在<lb/>
民者雖逺而不忘也廟在伊闕之東搆於宋建中靖國<lb/>
二年記於伊闕尉張華之文金季廢於兵獨古殿存岌<lb/>
岌欲顛丹素翳昏至者不肅古碑斷裂仆地余佐伊之<lb/>
三年乃與其耆老率錢姑易其圮腐而新之雖不能復<lb/>
其故盖有待也昔韓退之遷揭陽懼不得脱死過黄陵<lb/>
而禱之其後拜祭酒卒以私錢治其廟噫余之竒於人<lb/>
也久矣而敢望信於神也故書於壁以識嵗月云<lb/>
<pb n="KR4d0500_WYG_018-13b"/>
　　　希濂亭記<lb/>
希濂何以名武略侯景兖逰息之所前翰林學士涿郡<lb/>
盧公之命名也侯龍沙人也宦達者也希於濂也何居<lb/>
濂溪也周子茂叔之隠也古之人有起士㑹於九原弔<lb/>
靈均於江濵者而況於濂溪乎然侯於濂也希之云乎<lb/>
友之云乎希之而不足也友之而無以致其至也於是<lb/>
慕其平生之所嗜好焉濂溪之愛蓮也蓮花中之君子<lb/>
也然則侯於蓮也因之而想見其人也思其所以為君<lb/>
<pb n="KR4d0500_WYG_018-14a"/>
子而務及之也滮池北流其清且漣既見君子載笑載<lb/>
言傳夫千載不傳之傳嘉翰林之名之義之淵美侯之<lb/>
屏棄其所挾而尚友於古之賢筆夫而拙而陋而鄙<lb/>
之沂之言既書其事又為之歌曰我思古之人登斯亭<lb/>
而徜徉夫何廬阜之遥遥兮懷先生而難忘曰可懷而<lb/>
不可見兮窺遺編之洋洋仰光風而容與兮滌我心於<lb/>
滄浪製雲錦以為衣兮綴明月而為璫潄碧流之餘潤<lb/>
兮襲嘉卉之遺芳樂吾之樂兮聊於焉以翺翔<lb/>
<pb n="KR4d0500_WYG_018-14b"/>
　　　慕亭記<lb/>
吴母汪夫人之疾革也子謐禱於天乞以身代弗獲請<lb/>
又乞紓其疾以待其父及兄歸又弗獲請則刲臂肉和<lb/>
藥以進已而疾少愈既踰旬夫人易衣坐而暝既𦵏謐<lb/>
兄弟為亭於其塋之右春秋登於斯望其墓而祝以寓<lb/>
其孝思焉因名之曰慕沂聞古者祭於廟虚中以求陰<lb/>
陽之義具物以將孝敬之誠備矣墓祭非古也雖然致<lb/>
愛則存致慤則著祭義也今夫宰如鬲如者非遺體之<lb/>
<pb n="KR4d0500_WYG_018-15a"/>
所藏歟蓊如森如者非神明之所依歟深静而闃寂者<lb/>
非精神之所聚歟時乎霜露之變近乎耳目之所接非<lb/>
著存不忘乎心之義歟後之君子制禮作經則亭之設<lb/>
豈不合古義而得今宜者哉吳氏兄弟知所以慕其親<lb/>
則知所以敬其身知所以敬其身則知所以順於道知<lb/>
所以順於道則知所以全而歸之知所以全而歸之則<lb/>
慕亭之洒埽有繼矣<lb/>
　　　静復齋記<lb/>
<pb n="KR4d0500_WYG_018-15b"/>
國學生任震名其讀書之室曰静復奎章學士尚君既<lb/>
大書以扁之而問其義於余余曰生居京師亦嘗觀於<lb/>
市乎雞鳴而爭趨日中而駢闐揭價名物恐人我先鼓<lb/>
石詆欺左睨右盼逐什一之利而卒流徙無常者往往<lb/>
皆然若乃豪丈人者長軒邃宇坁粟京稼籌算掛壁萬<lb/>
貨四輳其享之若固有其應之常有餘其素所樹立然<lb/>
也學之欲立其心也久矣後生末學莫知法誡之設邪<lb/>
辟之防而情想汨之利欲昏之忘已以狥物棄真而取<lb/>
<pb n="KR4d0500_WYG_018-16a"/>
偽惟得之務而欲之求一旦衒鬻而不售則反視平昔<lb/>
所有皆陳腐剽剥無所用之往往轉而易業是與㕓夫<lb/>
販婦曷以異哉若夫質之美學之粹不馳情於外誘不<lb/>
棄日於無用操存之固而涵養之至湛然其中如明鑑<lb/>
然知其不善則速改以從善此復之初九所以不逺復<lb/>
無祗悔顔子之學也雖然是豈死灰槁木然哉傳曰知<lb/>
止而後有定定而後能静然則在於地乎在於人乎在<lb/>
於端居默坐終日無事而已乎由是言之不在乎地不<lb/>
<pb n="KR4d0500_WYG_018-16b"/>
在乎人而在乎心也<lb/>
　　　樂閒堂記<lb/>
知閒之為樂者何人哉世之仕者居卑思巔在外思中<lb/>
逐逐然計功謀利之間罹尤蹈禍而不悔者固不知閒<lb/>
之為樂其有志願遂聲名著頭白齒脱懸車而歸約居<lb/>
獨㳺而思徒御趨走賔客之造請於前茹而藜糝衣而<lb/>
大帛而思芻豢之適口紈縠之華體陋巷窮閭而思公<lb/>
宇之宏麗軒豁安有樂乎哉其有宦達而全多棊壠繩<lb/>
<pb n="KR4d0500_WYG_018-17a"/>
畦擅竒擇勝醉醲飽鮮絲竹在前羅紈擁後非不足以<lb/>
自娛也然静念疇昔之鬻獄賣直覬倖枉義顛汗心悸<lb/>
惴惴然鬼責是慄於樂何有必也糠粃軒冕土苴富貴<lb/>
而後知其為樂也吾於院君見之矣於潛之北望之鬱<lb/>
然秀者曰白鶴里里之北有山迤邐而起伏者曰千秋<lb/>
嶺負嶺面溪上有屋數十楹則院君燕居之堂翰林學<lb/>
士虞公集題曰樂閒者也堂之陽老桂偃蹇森秀麋芬<lb/>
雲蔚軒曰延桂堂後植竹數百竿蒼翠轇轕可愛君早<lb/>
<pb n="KR4d0500_WYG_018-17b"/>
以才行顯今年八十餘耳目聰明聲音滿堂日從子孫<lb/>
來四方之客與夫鄉人之老杖屨樽席笑歌偃息駕乗<lb/>
之勞不接於體機擭之畏不萌於心以忘其年以遂其<lb/>
志世人之所不能及者獨得也其真閒而能樂者哉其<lb/>
孫昌言問業廣文館因其㳺謝君閏徴記於余昌言孝<lb/>
謹篤學盖有以成君之樂云是為記<lb/>
　　　望松亭記<lb/>
京兆張君克禮之先隴既樹以松又亭其旁登亭以望<lb/>
<pb n="KR4d0500_WYG_018-18a"/>
則列植而交陰條暢而碩茂直而幢曲而盖立而人卧<lb/>
而虬此亭之所以名也邪予曰未也是松由蘗而拱而<lb/>
圍而任棟梁雨露之所濡沐霜雪之所凌厲寒暑晝夜<lb/>
之往來而吾親日以逺矣其為思何如哉是松之生生<lb/>
也不已而吾思吾親亦不已凡君之宗族少長相從於<lb/>
此也其亦同此心邪由是心而推其孝可知也豈惟宗<lb/>
族為然凡三原之人過其阡目其蓊然以深森然以髙<lb/>
者因而感君之不忘其親化其善自一家而刑一鄉由<lb/>
<pb n="KR4d0500_WYG_018-18b"/>
一鄉而推之無逺豈惟化其人將見其松日以盛甘露<lb/>
膏其柯葉醴泉潄其根而靈烏巢其間馴鹿遊其下也<lb/>
詩曰孝子不匱永錫爾類此之謂也<lb/>
</p>
<p>
</p>
  </div>
<div>
                <head>伊濵集卷十九</head>
    <p>
<pb n="KR4d0500_WYG_019-1a"/>
欽定四庫全書<lb/>
　伊濵集卷十九　　　　　　元　王沂　撰<lb/>
　　記<lb/>
　　　集古印譜記<lb/>
吳郡陸友仁雅性好古蓄古印甚富慮夫物之有形必<lb/>
有終敝也乃攟摭其家與好事者所藏模其文為集古<lb/>
印譜繇尚方小璽王侯將軍都尉太守所佩郡丞長史<lb/>
丞尉歸義率善長䕶軍騎督軍典軍司馬北軍中侯三<lb/>
<pb n="KR4d0500_WYG_019-1b"/>
老等所綰與夫漢衛青下至晉韓夀等所懐炳炳然纍<lb/>
纍然何其多也稽時世先後書制度形象考前代制辨<lb/>
古文籕篆分𨽻之同異又何其精且博也嘻方其磨礲<lb/>
以成形欵識以成文組佩匣藏國有官守家有子孫固<lb/>
不期於湮淪散棄也荒墟敗冡之間草莽所翳没兵火<lb/>
所垢蝕耕夫牧子之所弄刓又豈期於隆好者以為竒<lb/>
異之玩也噫物之顯晦有時抑又有幸不幸者耶豈乆<lb/>
而必有相得者亦理之常也耶是以君子之於已自得<lb/>
<pb n="KR4d0500_WYG_019-2a"/>
而已不汲汲於外也或謂今之好古者聚物斯譜有焉<lb/>
余曰不然犍為之磬汾陽之鼎秦璽漢劒曲阜之履厯<lb/>
世傳以為寳寧尚賴其用哉亦云上古而已是譜也上<lb/>
下數千載間考其制訂其文如見其人其善以勸其惡<lb/>
以戒毋但為玩好之具而已天厯三年春三月記<lb/>
　　　祀南鎮記<lb/>
皇帝紹膺寳命祇遹先猷嵗時遣使天下禮祀於名山<lb/>
大川所以寵綏神靈祈為元元蒙豐年德至厚也至順<lb/>
<pb n="KR4d0500_WYG_019-2b"/>
三年三月文林郎史舘編修臣王沂筆且齊臣拜特穆<lb/>
爾將上㫖走北嶽南鎮以某年六月五日奉御祝簽香<lb/>
錦幣抵會稽既齋之明日率守臣大中大夫紹興路總<lb/>
管府逹嚕噶齊布哈嘉議大夫紹興路總管蘇炳即祠<lb/>
下前祀三日風雨晦冥雷動岸谷薦鬯之夕天宇澄霽<lb/>
宿霧朝雲若壒逢篲籩豆既旅三獻在庭展器告備降<lb/>
登俯興悉如禮遲明神光燭天湖波如席環顧會稽山<lb/>
雲氣勃然若蹲羆虎而翔鳳鸞靈貺顯著如此意上受<lb/>
<pb n="KR4d0500_WYG_019-3a"/>
命於穆清有司以忠信恭恪將之使然歟其穆然臨享<lb/>
熙事備成也宜㑹稽東南之衝風氣清和無氛沴霧毒<lb/>
之虞壤擅粳稻魚鹽竹葦材木之饒無躡短素困之民<lb/>
俗尚禮讓而右文無椎埋盜奪侵冒之姦百餘年間桴<lb/>
皷遏鳴户口蕃庶是皆列聖德澤涵煦而然然隂隲幽<lb/>
賛寔神之功今上以聖德懐柔百神協氣所召来麰嘉糓<lb/>
之實芝草醴泉之瑞期應而臻至宗祖之功德曲此而<lb/>
彌光廟社之安榮由此而彌固然後来增封廣禪之義<lb/>
<pb n="KR4d0500_WYG_019-3b"/>
類於名山以答神貺臣沂當為聲詩被弦歌勒金石以<lb/>
昭示萬世若夫今日之事姑書以記嵗月<lb/>
　　　祀中鎮記<lb/>
皇帝承天之序嘉與㝢内同其福禧嵗時遣使祀名山<lb/>
川所以嚴報禮遵故典也至元六年庚辰二月甲申朔<lb/>
二十三日丙午應奉翰林文字臣某翰林待制臣沂賓<lb/>
承之致禮於霍嶽中鎮崇德應靈王廟下有司供具有<lb/>
常制降登興俯有常禮籩豆既旅三獻在庭黎元不知<lb/>
<pb n="KR4d0500_WYG_019-4a"/>
助者懽恱是葢皇帝嚴恭寅畏致然神聽昭答㨗若影<lb/>
響有不得而辭焉者其䝉嘉氣獲豐年固宜謹書嵗月<lb/>
以俟<lb/>
　　　祀西鎮記<lb/>
皇帝嵗時遣使分道四出登名山川祈為百姓育榖也<lb/>
至元六年春應奉翰林臣某翰林待制臣沂奉御祝香<lb/>
幣而西三月甲辰朔越十日抵吳嶽齋於廟中明日甲<lb/>
子吏告五鼓有司請行事事已請紀嵗月沂瞻吳嶽五<lb/>
<pb n="KR4d0500_WYG_019-4b"/>
峰聳峙雄秀固非他山可望而威靈烜赫驚動一方其<lb/>
作鎮西土為列聖尊禮而士民敬畏也宜初沂過扶風<lb/>
道中見民有操瓢囊負任輓車挈擕老弱纍纍然而南<lb/>
覬得水漿藜糗竊活旦暮者曰秦鞏之間嵗數不登將<lb/>
就食他壤臣沂仰惟列聖德澤雲蒸日照百餘年間是<lb/>
宜田耕井飲安於閭里茲者吏之不良無以奉宣德意<lb/>
於上恩或壅於下情或有所未達也不則何以乖戾若<lb/>
是然隂隲幽賛易沴為豐俾粒食縷衣跂行喙息翔舞<lb/>
<pb n="KR4d0500_WYG_019-5a"/>
太和涵濡茂澤是盖有望於神焉<lb/>
　　　歸雲洞記<lb/>
龍首山在漢長安城南其土赤而堅其形蜿蜒如龍首<lb/>
飲清渭尾蟠樊川緜聫六十里長安地皆黒壤城土色<lb/>
火而石堅關中記云取山土以築之也城有陶以居若<lb/>
古之穴處者窅而深穹而有容上為睥睨梁欐之形同<lb/>
年友王君君冕樂而居之扁曰歸雲屬記於沂沂謂子<lb/>
居於陶亦知陶之事歟其塼埴以成形也為甗為簋為<lb/>
<pb n="KR4d0500_WYG_019-5b"/>
盆盎而厚薄圓方大小之不同也薦宗廟等瓦礫而貴<lb/>
賤之不一也及其毁棄則歸其故而已雲之為氣也亦<lb/>
然其觸石而出也散而風聚而雨而用捨之異也膏乎<lb/>
良苗霪於海降於山而運之有合否也及其變滅則亦<lb/>
歸其故而已天之生材也亦然隂陽之運人物之化無<lb/>
窮也氣質之參錯不齊也窮達得喪之遇不一也及其<lb/>
所以昭於世而傳乎後者歸於已而已固無待乎外也<lb/>
子其為我出户而望是山逶迤而北漢之建章未央遺<lb/>
<pb n="KR4d0500_WYG_019-6a"/>
址錯峙東則唐之大明含元紫宸之基在焉俯視𤣥㶚<lb/>
素滻沛公之所按劒而秦嬰之所罥組出降西則長楊<lb/>
五柞之館南則終南太一四皓之所従遁也計其壯麗<lb/>
瓌特之觀熏灼四海之勢昭垂日星之明而今日之故<lb/>
墟荒壟風霜荆棘狐狢之與穴而樵牧之所嘯歌也迹<lb/>
其盛衰之變其猶雲之過乎然而吾所恃以常存者盖<lb/>
在此而不在彼也是為記<lb/>
　　　逸庵記<lb/>
<pb n="KR4d0500_WYG_019-6b"/>
逸人何以名近名非逸也莊子曰枯槁之士宿名宿道<lb/>
可也宿名非也善乎介之推之言曰言身之文也身將<lb/>
隠矣何以文為若之推可謂不累於名矣漢韓康賣藥<lb/>
長安市不二價有女子従康買藥康守價不移女子曰<lb/>
君是韓伯休耶乃不二價康曰我本避名今女子皆知<lb/>
有我何用藥為乃入覇陵山中康避名誠是也恐人識<lb/>
之黙而去焉可也何必曉疑者以吾果韓康孔子隠居<lb/>
以求其志未見其人也信歟華陽處士史君遵道以經<lb/>
<pb n="KR4d0500_WYG_019-7a"/>
學教授鄉里士之従游者踵相躡也其游翰林編修王<lb/>
伯昌名其燕休之所曰逸菴若將隠焉者吾聞唐鄧間<lb/>
多逸人髙士不在其身必在其所與游者故余以此告<lb/>
之<lb/>
　　　義應侯廟記<lb/>
伊陽之西南二十里有山屹然斗起曰木門據山之巔<lb/>
有屋數十楹列峙其上則義應侯之廟也攷於圖記梁<lb/>
開平三年卓見靈跡邦人祠之自茲始宋慶厯中軍賊<lb/>
<pb n="KR4d0500_WYG_019-7b"/>
張海隂誘其衆謀掠茲邑禱於侯弗利餘黨以故潰熙<lb/>
寧八年六月詔封今號治其廟含侈而新之後承事益<lb/>
䖍金季燬於兵大德中知州事馮君某守是邦問所謂<lb/>
木門者則鳩樵牧宅蛇鼯獨其遺址巍然榛棘間乃慨<lb/>
然令曰願建侯廟者聽伊人不挽而同併力營之三月<lb/>
落成棟宇㽎㽎丹青相煥以重神威以報神賜雨暘疾<lb/>
疫有禱輙應嵗連大穰州以無事延祐四年秋八月㑹<lb/>
余佐郡耆老相與嘉侯之賜而思馮君之美懼其後泯<lb/>
<pb n="KR4d0500_WYG_019-8a"/>
泯也乃具石請記其事昔先王之法有功及民則祀之<lb/>
又曰山川林谷邱陵民所取材用也非此族也不在祀<lb/>
典夫一陵一谷苟有益於人亦嚴而事之況於雄深抜<lb/>
立出風雨見怪物而能禦菑攘禍䕃芘嘉榖以為一邦<lb/>
之鎮則其食於伊人世世不絶也固宜是可書也於是<lb/>
乎書<lb/>
　　　賜金莊義學記<lb/>
御史中丞馬公既謝事歸浮光葺其先公之遺田廬以<lb/>
<pb n="KR4d0500_WYG_019-8b"/>
居又以其禄賜之入置負郭常稔之田畝一百五十號<lb/>
曰賜金莊公捐館之明年公子觀國相公之祠東得亢<lb/>
爽之地築學舍其上堂室庖湢各以序為既成來學者<lb/>
衆師生祀飲寢食之用視莊嵗所入是給書來請曰願<lb/>
有述余嘗論桓榮為少傅陳其輜重乘馬以誇諸生不<lb/>
聞其彰君之賜以及鄉里也疏廣樂賜金之多日令家<lb/>
共具設酒食與族人故舊賓客共饗以盡其餘日不聞<lb/>
其養良材以報君之賜也公雖貴顯而無留資雖厯事<lb/>
<pb n="KR4d0500_WYG_019-9a"/>
四朝而賜金亦無幾其經營此也實有待焉而觀國能<lb/>
修其業承其志其規模之逺過乎昔人矣雖然講習於<lb/>
斯者亦將何以報公乎必也肅然道德之尊藹然仁義<lb/>
之慕發聖智之藴窮天人之奥以致其知以成其材詎<lb/>
特有以報公亦將有以待上之用矣詩曰緇衣之宜兮<lb/>
敝予又改為兮公父子有焉又曰適子之館兮還予授<lb/>
子之粲兮諸生以之公名祖常字伯庸謚曰文貞余同<lb/>
年生也<lb/>
<pb n="KR4d0500_WYG_019-9b"/>
　　　懶真窩記<lb/>
窩以懶真名睢陽李君孟端讀書室也孟端名是豈以<lb/>
世之囿乎膠膠擾擾之蹊者衆而懶以自髙耶又豈以<lb/>
世之營營乎知巧機械者衆而真以自表耶夫髙則違物<lb/>
表則異於物我一而物衆而物與我始為仇敵矣吾知<lb/>
孟端不為是也人生乗物而游於百年彼勤其身以易<lb/>
物焱馳淵溷不知飢之食渇之飲均翾飛蠕動以生死<lb/>
者其於真固逺而槁項黄馘枯木死灰亦莫知所以為<lb/>
<pb n="KR4d0500_WYG_019-10a"/>
真魏晉清談士蔑禮法而肆情欲又未足以與乎真吾<lb/>
嘗夢為繇矣掲钁臿負籠土喘息薄喉顛汗踵流當是<lb/>
時也得樾下以休則脫然而喜矣而況佚我以懶吾又<lb/>
嘗夢游夫鈞天太清矣其樂非是有也而況全我以真<lb/>
守其樸静與天合儼若愚動與道俱一而純虚而明可<lb/>
以經世可以養生物莫得而攖吾將與子刳妄想蛻客<lb/>
塵問津於建德之國而遊葛天氏之民以求乎真元統<lb/>
旃䝉孟陬之望襄隂王沂書<lb/>
<pb n="KR4d0500_WYG_019-10b"/>
　　　瑞慶窩記<lb/>
瑞者德之應慶之表其應也至治之世和氣氤氲磅礴<lb/>
於天地間其精者既鍾而為盛德為竒材為耆耋黄耉<lb/>
又上而為景星為慶雲為甘露時雨又下而為醴泉為<lb/>
芝草為連理之木同頴之禾為麟為鳯為神馬為靈龜<lb/>
之屬歌於宗廟筆於史册葢已為有國者之瑞慶若夫<lb/>
盛德竒材足以表儀一世經綸庶務其為瑞為慶當何<lb/>
如而耆耋黄耉則又徳化之隆承平之乆所致也其為<lb/>
<pb n="KR4d0500_WYG_019-11a"/>
瑞為慶又何如哉此乞言養老之典授杖執醬之儀帛<lb/>
絮牛酒之養所由設也嗚呼在上之人猶爾而況其子<lb/>
若孫者乎此瑞慶窩之所以作也窩為名見方外書康<lb/>
節邵子嘗名其居而琅琊劉君文瑞取以表其親燕安<lb/>
之所固宜雖然鍾之者天而修之者人今夫一粟之微<lb/>
既播於田既堅既實一穎而千萬粒發生之力雨露之<lb/>
功雖天之為而播種藨蓘則亦人力也秘監公早以潜<lb/>
德馴行見推鄉閭而彭城郡君壼儀秩然文瑞以儒術<lb/>
<pb n="KR4d0500_WYG_019-11b"/>
縁餙吏事官於朝勢且益顯則其徳之修於家者乆矣<lb/>
而秘監夫婦康寧夀考孫承曾翼命書寵章顯榮一時<lb/>
有自也哉古之人曰作善降之百祥信矣文瑞求余記<lb/>
既為之書其事俾歌以為夀焉南薰猗猗兮化日遲遲<lb/>
如煦如吹兮萬姓熙熙芝生九莖兮靈露如飴覆我聖<lb/>
澤如何不思林有白鳥兮沼有靈龜覆我聖澤兮其然<lb/>
而孰知文瑞悚然曰其敢忘所自<lb/>
　　　覽古堂記<lb/>
<pb n="KR4d0500_WYG_019-12a"/>
期於名者入朝期於利者適市期於道者何之哉覽諸<lb/>
古而已矣堯舜禹臯陶書皆曰稽古傅說之告其君曰<lb/>
學於古訓孔子自道亦曰好古敏以求之聖賢者豈自<lb/>
用其聰明哉善法古而已矣自我而上皆古也見於載<lb/>
籍則天地隂陽事物之變修身理人之道國家天下治<lb/>
亂安危之故見於制作則禮樂法象之名數其廣大精<lb/>
微先後始終之際未有不學而能盡者也王通氏曰昔<lb/>
之好古者聚道豈虚也哉噫道固可徑行而躐至何為<lb/>
<pb n="KR4d0500_WYG_019-12b"/>
若是劬也余年十五六時學於江之南從先生長者游<lb/>
聞為學致道之方以此後生乃有竊近似之言文絶學<lb/>
捐書之說務空妙而非師古矜髙逺而遺世用荒幻浮<lb/>
誇之習勝而漸涵持養之意㣲矣沂嘗以兵與毉譬之<lb/>
曰黄帝岐雷秦扁俞跗之方論醫者所當閱今則曰醫<lb/>
者意也金板六韜隂符太白之法論兵者所當知今則<lb/>
曰顧方略何如耳斯人也内以欺已外以欺世顧其號<lb/>
位勢力不能動人而流俗固已恱而嚮之矣其為患豈<lb/>
<pb n="KR4d0500_WYG_019-13a"/>
淺淺哉吳郡陸友仁以覽古命堂屬沂記友仁氣韻秀<lb/>
爽其文詞蹈繩尺其𨽻篆得漢魏筆意其問學不誇以<lb/>
浮視其名堂之義可知揚子雲曰耕道而得道躐德而<lb/>
得徳亦在懋之而已<lb/>
　　　載德堂記<lb/>
物之任重而行世者惟車乎然必材良而工巧可也俾<lb/>
材之不良工之不巧則僨且壊是虞寧尚有望其任重<lb/>
而行世哉奕世載徳者亦然必祖考之賢以是貽於子<lb/>
<pb n="KR4d0500_WYG_019-13b"/>
孫而子孫之賢以是昭其祖考否則若漢之列侯其首<lb/>
封頭蓬葆手胼胝以得之子孫藉其有土與民驕溢敗<lb/>
度以載其毒禪纔一再地削國除於載徳何有裴君行<lb/>
素名蒲居第之堂曰載徳翰林待制掲君曼碩書以扁<lb/>
之而問記於余裴氏源衍聞邕城尚矣稽歐陽氏唐史<lb/>
世系自寂而下迄晉國相度者十七人故世為河東顯<lb/>
姓金社垂墟天馬南牧有倡集河南降民散居京兆平<lb/>
陽者八百户見太宗皇帝於龍庭上嘉其忠勞立拜逹<lb/>
<pb n="KR4d0500_WYG_019-14a"/>
嚕噶齊領民匠打捕鷹坊者曰澤民字潤甫始徙蒲已<lb/>
而大帥狥地河中潼闗既克軍士争奮剽殺公曰大帥<lb/>
有國所以争地者以民故也今得地而不尉薦其民地<lb/>
孰與守貢賦安所從出帥納其言下令軍中敢殺降肆<lb/>
暴者斬以故民得安堵仁人之言葢如此公與其兄天<lb/>
民交愛尤篤既老傳其兄之子居仁既而居仁復歸於<lb/>
公之孫富文之考曰居敬以亷智自將蜚聲峙續累官<lb/>
至持憲隴右道參雲南行省政謚為憲懿富文嗣三十<lb/>
<pb n="KR4d0500_WYG_019-14b"/>
年靡纎芥蹉跌以功㳄授璽書者五子履代行素也嗚<lb/>
呼余見裴氏徳善著於四世矣盖自國初至今百有餘<lb/>
年士之以一能一善書者或不終其身或至子孫而失<lb/>
者有矣而裴氏之傳序若此何其盛哉吾聞其所領遺<lb/>
民之子孫迄今徳裴氏不忘則其劬躬祉後御訓嗣事<lb/>
者可知也今而後過裴氏之門問載徳所以名知其箱<lb/>
而居輪而塗者於是乎在書之豈特示子孫為善之報<lb/>
又以貽其鄉里云<lb/>
<pb n="KR4d0500_WYG_019-15a"/>
　　　桞洲記<lb/>
海鹽陸德陽早從其父静得處士移家西湖栁洲上出<lb/>
而專遊覽之勝入而進藏修之功因以栁洲名其居因<lb/>
其游謝潤求書余曰士之學道者必之乎埃壒之外據<lb/>
林壑之勝紛華不接於目喧囂不接於耳而後守易固<lb/>
而學易成也杭為東南游觀之勝而湖山又其勝處栁<lb/>
洲距闤闠不百步而專湖山之勝冠盖之所留連游閒<lb/>
之所恣肆豪絃清吹雜拏音漁唱而間作靚妝袨服與<lb/>
<pb n="KR4d0500_WYG_019-15b"/>
波光巖禄而摇曳長堤斷岸華明草薰彩舟桂櫂水嬉<lb/>
曼衍皆足以蠱惑視聽而蕩搖心志欲學之成也難矣<lb/>
哉雖然志之立則目之所寓無非學也志弗立則逐物<lb/>
不暇而何學之云今夫山與水非仁且智者所樂歟蒼<lb/>
然而髙者於以勉吾進泓然而深者於以求吾本雨暘<lb/>
明晦舒慘之變於以驗盈虚消息之理若然則環湖山<lb/>
之内外皆學也詎止栁洲一曲而已夫重乎此則輕乎<lb/>
彼得也深則誘也小静得之所以期其子而徳陽昆弟<lb/>
<pb n="KR4d0500_WYG_019-16a"/>
之所以自期者其在茲乎是為記<lb/>
　　　趙氏見山樓記<lb/>
余嘗游漳河之間邯鄲之墟望太行諸山勢雄氣秀坐<lb/>
得勝槩意其蜿蟺而炳燿鍾乎人者多魁礨閎通敦樸<lb/>
冲靜之士為世輔者既紛綸煜煒繼踵而起則深藏不<lb/>
市者往往隠於方技出處固殊有功於世一也若滏源<lb/>
張煥文其所謂敦樸沖静者歟其深藏而不市者歟煥<lb/>
文世則儒業則醫行則士志則不為獨善欲以利人以<lb/>
<pb n="KR4d0500_WYG_019-16b"/>
其故為醫勞而不辭難施而不責報亦可謂有功於世<lb/>
者矣吾聞處者易持出者難將煥文所以去彼取此亦<lb/>
以是哉其居有樓以臨太行羣峰叢出紫翠萬狀洩雲<lb/>
興雨天下之壯觀因其邑人趙氏子謁余請名余名之<lb/>
曰見山夫山仁者樂也又曰仁者静煥文静者也醫良<lb/>
而有仁心者也故余為是書且有警也<lb/>
　　　鳴臯里社壇記<lb/>
古者寓兵於農蒐其隙而獮既烝故以征則威以守則<lb/>
<pb n="KR4d0500_WYG_019-17a"/>
固聖朝兵制安居則辨寒暑之和山林藪澤原陵之性<lb/>
謹耕耨以豐其穫厪芻牧以蕃其畜其有不庭不虞則<lb/>
發雷電而行風雨故其所向靡不懾讋極天所覆罔不<lb/>
臣妾是皆神武不殺而然亦兵政之善之力也克哷氏<lb/>
世長千夫當天戈所指嘗機矢石以<graphic n="KR1524" url="https://raw.githubusercontent.com/kanripo/KR-Gaiji/master/images/KR1524.png" mimeType="image/png"/>金墟宋跡其勞<lb/>
勩亦開國諸勲之烈矣其移戍鳴臯也百有餘年於某<lb/>
年某月某甲子克哷公及之築社稷壇於營之隩以祠<lb/>
后土后稷主以石樹以所宜木表以重門環以穹垣制<lb/>
<pb n="KR4d0500_WYG_019-17b"/>
也後三十有餘年當泰定三載春正月其子景兖甫請<lb/>
余記余謂土本原萬物而根菀諸生穀民之司命也粢<lb/>
盛之所出財用之所殖械器之所始蕃庻之所興敦龎<lb/>
純固之所成苟水土之失其宜隂陽之失其平雖晉楚<lb/>
之富賁育之勇管晏之謀申韓之法孫吳之兵亦將無<lb/>
所竄其巧逞其力而希其成必也德足以昭其馨香惠<lb/>
足以周其民人以順時[瓜*見]土以邵農協功庶乎札瘥饑<lb/>
饉之不作民材而令行軌伍也連長也由是而祭祀祈<lb/>
<pb n="KR4d0500_WYG_019-18a"/>
福由是而死喪相恤由是而歡忻足以相死由是而漸<lb/>
也順也靡也乆也服也習也上令而下應也如影之従<lb/>
形也主行而臣従也如響之應聲也然則公之築斯壇<lb/>
也有以夫噫禮之壞乆矣今之州縣幸有所祭俾民得<lb/>
以識先王之禮柰之何陳犧象籩斝而興俛折旋於其<lb/>
間而不知所以名者有矣傳曰安上治民莫善於禮抑<lb/>
禮必乆而後至於善吏而不知此固奚議焉幸而得善<lb/>
吏其勢又不能以乆也噫其可歎也夫公以爪牙之官<lb/>
<pb n="KR4d0500_WYG_019-18b"/>
而古訓之是師典祀之是脩而又世厥禄吾固信其教<lb/>
化之行而風俗之成在此而不在彼也易曰苟非其人<lb/>
道不虚行此之謂邪今皇帝以聖德懷柔百神鳴臯去<lb/>
京師千餘里而神之受職吾知其如躬壇場之間手圭<lb/>
幣之薦者將見嘉禾降焉醴泉出焉是皆上之德洽無<lb/>
外如此然而禋於斯壇纂修世緒以奉明制在克哷氏<lb/>
葢有不得辭焉者矣景兖甫賢而能文克世厥家此於<lb/>
法當附書於是乎書<lb/>
</p>
<p>
</p>
  </div>
<div>
                <head>伊濵集巻二十</head>
    <p>
<pb n="KR4d0500_WYG_020-1a"/>
欽定四庫全書<lb/>
　伊濵集巻二十　　　　　元　王沂　撰<lb/>
　　記<lb/>
　　　三在軒記<lb/>
傅氏世為燕人字夢巖者侍其親官京師日從大夫士<lb/>
問道德性命之説孜孜不倦侍講揭公取曾子之言扁<lb/>
其燕處之所曰三在問義於余余曰已之德未易明也<lb/>
民之德未易新也求所以明之新之者且難而况乎止<lb/>
<pb n="KR4d0500_WYG_020-1b"/>
於至善乎至善者能盡乎天之道極其至而無所他之<lb/>
者也學聖賢者其自治也至乎此而盡其極施諸人者<lb/>
其治之也亦必至乎此而盡其極以學聖賢者而視凡<lb/>
民則有間矣然而皆欲其止於至善者葢其原諸天者<lb/>
一本得諸已者均有是以可同至乎極而無疑也余嘗<lb/>
攷諸在之義矣隂與陽在天者也柔與剛在地者也四<lb/>
端萬善在人者也曾子所謂在明明德在新民在止於<lb/>
至善三在之義可知矣惟皇降𠂻在天者也克已復禮<lb/>
<pb n="KR4d0500_WYG_020-2a"/>
在人者也天下歸仁非所謂新民之謂歟三在之所謂<lb/>
始終本末者不在兹乎抑先聖之言有云古之學者為<lb/>
已今之學者為人二者之分不可以不審焉者也子也<lb/>
知夫所以為學者不外乎身心之所固有而用其力焉<lb/>
則將見立則見其參扵前也在輿則見其倚扵衡也傳<lb/>
曰顧諟天之明命子也勉之盍亦思所謂三在歟<lb/>
　　　樂山亭記<lb/>
西山臨林慮望之隱然猶卧龍首尾蟠屈踰百里佛老<lb/>
<pb n="KR4d0500_WYG_020-2b"/>
氏之宮鱗次其上下而瓌詭殊絶之狀惟龍泉為甲即<lb/>
龍泉以望諸山靡迤蔓延或見或否而嶔崟聳秀㧞立<lb/>
而不可掩蔽者惟僊巖為然即巖之前有亭巋然則道<lb/>
人高道崇燕居之地也即亭以望山之岫若鑿者崪若<lb/>
蹲者軒若奔者立若人者卧若獸者絡繹若士騎者巔<lb/>
崖秀壑若近若逺若倚若附若突然而出有恃者若侵<lb/>
尋而却有畏者雲繞而鳥跱妬秀而競竒伏光晷薄星<lb/>
辰晦明變化以效履舄之下與夫浮圖僊宫傑屋嶢榭<lb/>
<pb n="KR4d0500_WYG_020-3a"/>
金碧明滅照耀巖谷故墟荒落草木行列烟消日出歷<lb/>
歴可指者皆放乎衽席之間道崇日與其游焚香鼓琴<lb/>
嘯歌吟咏其得於耳目與得之於心者不見其非吾樂<lb/>
也故名曰樂山而求記於余余曰道崇可謂賢矣士大<lb/>
夫桎梏於弁冕係累於塵垢者知山之可樂而弗能得<lb/>
薪人野老出耕入息老身長子而不知其可樂今君不<lb/>
特知其可樂而又得其可樂道崇可謂賢矣故余為之書<lb/>
　　　陸渾山水記<lb/>
<pb n="KR4d0500_WYG_020-3b"/>
賁渾何以名古人畿於周遷於秦晉縣於漢迄唐𨽻河<lb/>
南宋始并為州今距州治四十里有地隆然而起者曰<lb/>
陸渾之故迹也豈信然耶葢莫得而考也賁渾山水名<lb/>
天下尚矣道伊陽而東馳二十五里遵衍隰而行未見<lb/>
也畎澮墟曲邐迤起伏穉篁老木蒼翠離陸雜英青葛<lb/>
葳㽔蒙絡棘樊荆扉鷄犬鳴吠牧豎饁婦提携抱負使<lb/>
人欣然以喜恍然若有遇殆比於桃源之探仇池之遡<lb/>
又東二十里有岡蜿蜒而行尤難登其上羣山<graphic n="KR0886" url="https://raw.githubusercontent.com/kanripo/KR-Gaiji/master/images/KR0886.png" mimeType="image/png"/>嵂蟺<lb/>
<pb n="KR4d0500_WYG_020-4a"/>
蠖靡迤聫絡青環玉玦拱鄉森列蒼顔秀璧迅馳㧞立<lb/>
或斷或續或見或否若立若倚若仆若闘效竒妬危挾<lb/>
壯分秀杉櫧檉檜轇轕附麗篔簹碧鮮𡨕途薈蔚嵐霏<lb/>
炊烟混隱迭見樵斧禽響若近若逺烟樹㸃薺莽蒼無<lb/>
際目極可喜其下則長伊帶焉其水清瀉重洲小渚綺<lb/>
錯棊布金沙玉礫璀璨相射沙平流漫風㣲響逺水石<lb/>
相摶噌吰間錯溪獸沙禽戯闊浮深蘆灘漁石輕蓑短<lb/>
棹呼之不來追之不及但聞拏音延縁葦間疑古之逸<lb/>
<pb n="KR4d0500_WYG_020-4b"/>
民擯落不還者也遊於兹者使人逺聲光遺智力飄飄<lb/>
然有髙舉長徃之想清吟孤嘯不知日之既夕若乃訪<lb/>
胡昭之所從遁弔紫芝之故隱何遺風餘烈雖逺而未<lb/>
泯惜乎予生千載之後不獲同幽尋而分竒勝雖山空<lb/>
月明風清鶴唳豈無飇車羽輪之士相視而笑嘉千載<lb/>
之後而有斯人追余之踐履也邪<lb/>
　　　為廣陵𤣥妙觀王法師明道堂記<lb/>
明道洞文純素法師王君既主廣陵之𤣥妙觀即其<lb/>
<pb n="KR4d0500_WYG_020-5a"/>
處為堂扁曰明道訃工賦財一出已貲至正辛巳始事<lb/>
至癸未之春落成而雄麗靖深金碧相照像設之嚴香<lb/>
火𤓰華之奉悉具書來京師請余記余聞莊周氏悲夫<lb/>
後世學不見天地之純古人之大體道術將為天下裂<lb/>
廼序墨翟禽滑釐宋鈃尹文彭蒙田駢慎到而至於關<lb/>
尹老子曰建之以常無有主之以太一以懦弱謙下為<lb/>
表以空虛毁萬物為實夫豈有待乎外哉太史公序六<lb/>
家之要指於道家亦曰使人精神専一動合無形贍足<lb/>
<pb n="KR4d0500_WYG_020-5b"/>
萬物而已又豈有待乎外哉噫二子之言何其相似也<lb/>
豈其宗乎黄老者本乎清淨無為而已耶余嘗考諸五<lb/>
千文矣其言微其㫖逺其文簡而該其義宏以肆夫豈<lb/>
有外乎此哉及降而為熊經鳥伸餐霞服日之法流而<lb/>
為禁祝禱祈符籙燒煉之方是豈黄帝老子蒙莊之㫖<lb/>
乎噫術益熾則道益漓獨黄老乎哉學道之士蓋亦返<lb/>
其本矣廣陵當東南之衝舟航之經緯輪蹄之摩擊冠<lb/>
蓋之低昂重裝蓄賈之徃來塵相及而袂相接也登斯<lb/>
<pb n="KR4d0500_WYG_020-6a"/>
堂者亦有洒然而醒超然而悟屏好惡而忘得喪者邪<lb/>
羽衣黄冠之流抑又有求所謂清靜無為之㫖如蒙莊<lb/>
太史公所指者耶初大宗師吳公命文明中正常應法<lb/>
師董宇定與王君主是觀董君從其師祝釐上方而王<lb/>
君為之也三清有殿帝君有祠壇以接靈室以藏經翼<lb/>
以兩廡表以三門皆易其腐斷而新之而觀始具可謂<lb/>
勞而有成者哉紀其顛末以示久逺固宜王君名仁溥<lb/>
自號澹淵既為之書且繋以詞俾步虛者歌焉曰域中<lb/>
<pb n="KR4d0500_WYG_020-6b"/>
有物誰能名孕乾育坤陶萬形猶龍得之以為經其祠<lb/>
孰主維三清天帝列真地羣靈霞冠羽扇儼列星仙翁<lb/>
鵠立衣雪明雲車飇馭霓為旌隂風慘淡從將兵嶽祗<lb/>
瀆鬼羅拜迎眈眈其堂殖殖庭塗金間碧光晶熒羽衣<lb/>
翩翩環珮鳴採掇日月吞華精飄摇八極道合并金芝<lb/>
九莖甘露零五兵不試百榖成泰階六符萬國平<lb/>
　　　王右軍祠堂記<lb/>
蕺山距越城西六里晉永和中右軍王羲之嘗居焉<lb/>
<pb n="KR4d0500_WYG_020-7a"/>
或曰戒珠寺其遺址也寺有池窪然而左右一凈若鑑<lb/>
一渟若黛蓄或曰觀鵝墨池之故迹也其果然邪晉距<lb/>
今幾年寺之祀不絶何其久也豈愛其人而因以及其<lb/>
迹邪初右軍之去㑹稽内史其誓墓之辭何其悲也余<lb/>
味其言未嘗不健其决而高其志惡虖一懐祖能激哉<lb/>
迹其貽殷深源書籌䇿江左之勢畫北伐之敗又何其<lb/>
工也此其志豈嘗須臾忘君耶亦見其不可而已也舉<lb/>
兹求旃其蟬蛻軒冕肆志丘壑有以也夫彼屑屑以懐<lb/>
<pb n="KR4d0500_WYG_020-7b"/>
祖故談者亦淺乎淺矣嘻此其人何如哉㑹稽山川之<lb/>
美皆其相羊自恣樂而忘返者也登蘭亭遊雲門未嘗<lb/>
不想見其為人况過其祠者耶至治三年秋九月僧弗<lb/>
戒於火寺及祠獨巋然明年主僧訥公偕其邑之士陳<lb/>
翔始即其處易腐斷新昏翳且鉅書晉王右軍之祠揭<lb/>
於門余遊越之其堂而拜焉訥公告余曰願有述吾慕<lb/>
右軍之清風峻節而恨史䇿之陋而憐越人之不忘其<lb/>
思也故并采其出處之意而記焉<lb/>
<pb n="KR4d0500_WYG_020-8a"/>
　　　法輪寺記<lb/>
陸渾法輪寺僧廣安治其事事既成請於余道其先師<lb/>
清惠事與其寺之所以成者曰願有述初賁渾之陽有<lb/>
庳屋數椽翳蓬藋故惠正者居之欹穿不葺榛棘欝塞<lb/>
狐得以為域虺得以為舎樵牧避焉居民張閏懼其起<lb/>
廢之艱也廼請清惠大師主焉清惠至則喜曰吾居不<lb/>
以易此也遂率其徒廣接廣安刜榛與藋陻圯補缺即<lb/>
其故基崇庳益狹斬材以闢之陶瓦以覆之三年有成<lb/>
<pb n="KR4d0500_WYG_020-8b"/>
而穹屋負崖長軒凌虛摩椽揭棟環山而出居無幾清<lb/>
惠坐逝主者凡更四僧而至扵廣安廣安惟其師重飾<lb/>
之勤顧其殿宇基高而傍贏懼風雨之或腐也乃營中<lb/>
殿峙重門翼之患其力之不給也乃持簿乞扵人銖積<lb/>
寸累口節衣縮悉資治其寺以其故人皆信服二十餘<lb/>
年始迄扵成屋之區如干而殿宇門寮齋庖庫庾之序<lb/>
皆足器之數如干而浮圖所用鐃魚鐘皷之編皆具其<lb/>
像自佛菩薩大士羣從衞之嚴如其法在陸渾之觀以<lb/>
<pb n="KR4d0500_WYG_020-9a"/>
壊傑稱嗚呼斯寺之興夫豈偶然也哉以廣安師弟子<lb/>
披摭積累之勞歴二十年之久凡所欲為無不如志是<lb/>
其心豈有所利然也盖殖其教者當然耳俾衣冠而儒<lb/>
者克堅其操勤其志則道之廢者振而世之治可成其<lb/>
美可勝言哉清惠嘗與山川扶宗宏教大師㳺禪律並<lb/>
行不相流礙廣安日講法華行願兩經以聲音作佛事<lb/>
皆傑視其流者故余樂為記之且有警也<lb/>
　　　壽聖寺記<lb/>
<pb n="KR4d0500_WYG_020-9b"/>
道伊陽而西羣山坡陀蔓延泉石草木幽隱窮絶行者<lb/>
欣欣然而樂樂未已也哀又隨之凡七十里始得鳴臯<lb/>
則曠然見其為寛間之土躊蹰徜徉相顧而喜矣亦人<lb/>
情倦覿扵其所以饜而樂得扵其所未足歟鳴臯有寺<lb/>
曰壽聖行者至是必少休而蹔適焉其南則鶴鳴諸山<lb/>
岑徴君之所從遁也東引賁渾房次律元紫芝之墓在<lb/>
焉西眺錦屏之山穉列庸附庶幾有隱君子北俯伊闕<lb/>
而牛僧孺嘗辱吏焉其所謂金沙灘者名在而迹莫尋<lb/>
<pb n="KR4d0500_WYG_020-10a"/>
使人慷慨興起皆可採而賦也其背則倚桃山前帶順<lb/>
陽渠烟炊氣嵐混隱迭見扵几席之上織文其流音如<lb/>
鳴弦秀妬工競皆效扵左右故地得其勝田入之饒倍<lb/>
扵他壤故宫得以侈棟宇㽎㽎嚴麗深穩凡所以奉養<lb/>
之物莫不皆具故徒得以集所謂經者匭千餘卷得以<lb/>
廣閱故理得以深是以環伊數百里以浮圖名者壽聖<lb/>
其甲也其搆端興緒無籍圖可考識扵鐘者則政和二<lb/>
年也金末廢扵兵其徒法聦者能悉力以起其廢今院<lb/>
<pb n="KR4d0500_WYG_020-10b"/>
主僧某又治其故而侈之廼以余友克哷景兖之命䟽<lb/>
其事請為記余謂興事為難幸而事興而後人不廢壊<lb/>
之尤難天下之事莫不皆然非獨浮屠氏也兹寺之廢<lb/>
興屢矣歴百餘年而卒復其故者是豈有數然邪亦其<lb/>
徒之才且智而善殖之也今夫若弟子之扵家士大夫<lb/>
之扵國舉能若是則天下之事無不立其廢者無不興<lb/>
起而父兄君上可不詔而仰成而其美可勝道哉故余<lb/>
既書其事而復寓其所感焉<lb/>
<pb n="KR4d0500_WYG_020-11a"/>
　　　强齋記<lb/>
宋君文野將歸關東築環堵之室扵先廬之陽翳蓬藋<lb/>
而居焉而命之曰强謁余言其故余謂君年七十將隱<lb/>
矣而其志不自足如此昔衛武公年數九十有五猶箴<lb/>
儆扵國作抑戒以自儆也君子之扵道葢終身焉不以<lb/>
壯耄而勤惰也此其所以自强不息也歟强有以勝人<lb/>
之謂也以君之博學洽聞馳騁以驚世者謂之强邪以<lb/>
君之亷介剛直不以一毫挫扵人者謂之强邪由前則<lb/>
<pb n="KR4d0500_WYG_020-11b"/>
為誇由後則為傲吾知君不為是也亦曰勉扵德而已<lb/>
古之君子飬其德之剛以勝其欲之私足乎内無待乎<lb/>
外夫然故富貴不能滛貧賤不能憂行乎患難而不屈臨<lb/>
乎死生而不懼居天下之廣居行天下之大道此其所<lb/>
以為君子也邪雖然衛武公不云乎相在爾室尚不愧<lb/>
于屋漏故君子慎其獨也傳曰君子莊敬日强敬其慎<lb/>
獨之本也夫以宋君鄉道之勤進德之勇老而益壯其<lb/>
為君子之自强也孰禦焉故余嘉其志而樂為之書<lb/>
<pb n="KR4d0500_WYG_020-12a"/>
　　　遊分水嶺記<lb/>
洛邑之西山川之勝者莫若伊陽伊陽之西山川之勝<lb/>
者莫若分水嶺始余吏是邦嘗娛其意扵企高涉逺伊<lb/>
之閎廓怪瑋可喜之觀皆我有也惟分水之勝未一到<lb/>
為歉延祐戊午夏余以讞囚繇汝還伊始自臨汝逕通<lb/>
衢而南畎澮陂陁蓊葧麥氣野雉磔磔驚起扵前又折<lb/>
西馳三十里曲道蔓延山形斗起又二里而至紫邏口<lb/>
從者以雨告宿道傍民家又馳二十五里山益幽泉石<lb/>
<pb n="KR4d0500_WYG_020-12b"/>
益深峭棄馬徒步石齒間自山椒轉而西有山屹然矗<lb/>
立若覆碧玉盎者分水嶺也其股趾盤薄占五百弓其<lb/>
高踰兩牛瞰其下多穹嵓詭石挾竒妬秀其産杉櫧竹<lb/>
箭利及比壤嶺之陽有泉出焉沸沫湁潗伏出石下其<lb/>
左東流屈折其上林麓峭嶮不可窮其右西行紆餘沮<lb/>
洳亂石間激者矢集渟者黛蓄大者輪旋細者蟲鏤囓<lb/>
石嗽沙風㣲響逺為溪為潭為溝為渠葢二十五折而<lb/>
入扵伊水惜乎閟扵幽隱窮絶之地夫豈山靈善幻以<lb/>
<pb n="KR4d0500_WYG_020-13a"/>
慰夫賢而辱扵此者邪由嶺西南有溪介然篁篠蓊鬰<lb/>
仰不見日又二里而至小青山絶壁側立千尺狀若禹<lb/>
鑿者有藤如大蚖蟠蜿其上有鳥大如鵠而黒磔然其<lb/>
鳴又馳二里而獲少平其傍大木百圍其䕃如葢乃繋<lb/>
馬石觜披草而坐仰瞻崖壑傍矚岡陵鼻口呀而蹄股<lb/>
峙伏光景而薄星辰至扵野林荒墟鷄犬鳴吠溪聲斧<lb/>
響笙籟間作若古仇池之比心摇摇有窮探幽討意高<lb/>
嘯清詠不知身之在何境也始則霍然而疑復悟而笑<lb/>
<pb n="KR4d0500_WYG_020-13b"/>
曰昔人有出守永嘉不以民事經懐徜徉山水間者有<lb/>
一落南荒以山林為犴獄者二者皆有累焉若余者當<lb/>
其杖䇿翩然意適忘返無伐木開道之勤濯清流挹白<lb/>
雲窮耳目之勝以自適無悲傷憔悴之態二累之有也<lb/>
余既嘉登眺浮遊之勝而歎盛游之難再也扵是乎書<lb/>
</p>
<p>
</p>
  </div>
<div>
                <head>伊濵集卷二十一</head>
    <p>
<pb n="KR4d0500_WYG_021-1a"/>
欽定四庫全書<lb/>
　伊濵集卷二十一　　　　　元　王沂　撰<lb/>
　　記<lb/>
　　　芳潤堂記<lb/>
懐玉山之陽有溪其流清瑩秀澈橋横焉若鰲負虹飲<lb/>
故其地名曰梁川背山而面溪有屋數十楹則廣信鄭<lb/>
伯飛燕居之堂名曰芳潤取機文賦語也堂之前有池<lb/>
池有亭曰若舟取易乘木舟虛也據堂之左有樓曰覽<lb/>
<pb n="KR4d0500_WYG_021-1b"/>
輝取賈生所賦鳳凰覽德輝而下也伯飛田有秔稌之<lb/>
入居有山水之樂賔婚燕祭之具可給也仰有蒼翠風<lb/>
雲之變化可挹薪翁逸人之廬可指數也俯有清淺渚<lb/>
蓮汀芷之芬芳可擷文鱗縞羽之潜泳可緡而弋也䕃<lb/>
有長杉藉有豐草抗埃壒之外窮耳目之盛此伯飛有<lb/>
以遂其樂也伯飛因其游任丞良臣以圖屬余記余謂<lb/>
文以載道也王迹熄六藝闕世之纉辭者涉其流不探<lb/>
其源摭其英不食其實雖敦腴鮮縟馨香可愛求其根<lb/>
<pb n="KR4d0500_WYG_021-2a"/>
柢濟用則蔑如也文不適用奚以文為易之象扵履險<lb/>
必曰涉川舟以濟險也古之人若賈誼陸贄以文立法<lb/>
制削强悍其扵用猶舟之濟險也然士之以文華其身<lb/>
而為世用者徃徃蹈悔冒耻而不知止若鳳鳥者其隱<lb/>
見以道故君子取焉予與伯飛非素交也觀其堂可以<lb/>
知其學扵文觀其亭可以知其志扵用觀其樓可以知<lb/>
其審扵出處矣若夫登臨覽觀之樂與風物之美予歸<lb/>
隱江南尚能為伯飛賦之<lb/>
<pb n="KR4d0500_WYG_021-2b"/>
　　　為范慶元芳潤堂記<lb/>
昔人論作文之法曰長袖善舞多財善賈生取古人書<lb/>
劇讀而精思之浩乎其川流薰乎其蘭馥研索日以富<lb/>
則陸機所謂潄六藝之芳潤者可言矣雖然辭章之靡<lb/>
麗者易工而義理之精微者難究其益思所以務學乎<lb/>
致飾語言不若養其氣求工筆劄莫若勵扵學氣完而<lb/>
學淬則雖崇德廣業亦自此進况其外之文乎文者技<lb/>
之末也河汾王氏嘗以定君子小人之分矣生可不知<lb/>
<pb n="KR4d0500_WYG_021-3a"/>
所擇哉范慶元問名堂之義故書此以告之<lb/>
　　　崔府君廟新垣記<lb/>
須城有祠巋然宅扵北郭之阜曰崔府君廟闔境有禱<lb/>
輙應如響民事之謹廟建扵國初殿宇中峙丹碧炳煥<lb/>
而崇墉缺焉負販者得以憇芻牧者得以㳺曾不若折<lb/>
桞以樊吾圃也噫瀆甚矣䖍奚以揭靈奚以妥哉故贈<lb/>
鄆城縣大夫王君汝楫懼焉廼垣以繚之伐石命工皆<lb/>
已貲出既成而緻宻堅整截然矗然稱神之居過者加<lb/>
<pb n="KR4d0500_WYG_021-3b"/>
肅非祈謝潔齋而來者不敢入其知所嚴奉者哉維神<lb/>
生著令猷殁司幽府靈實烜赫在宋特封䕶國顯應公<lb/>
其後隂施滋厚寵數益崇威神洋洋無所不在故牲幣<lb/>
之薦在在而是盛矣哉傳曰明則有禮樂幽則有鬼神<lb/>
今夫世之嚚子憸孫父兄之教不入禁網之設不畏驁<lb/>
然自棄扵非道拜祠下望神像則凜乎肹蠁之聞肅然<lb/>
敬心之萌遂至不復為惡是非神之有並乎禮樂歟郡<lb/>
邑乾旱水溢螟蝗札瘥之菑雖世治吏民亦莫能免扵<lb/>
<pb n="KR4d0500_WYG_021-4a"/>
是有禱焉隨感而應變沴而豐易憂而喜又非有並乎<lb/>
禮樂歟幽明之理夫豈二致然則須城之民可忘鄆城<lb/>
嚴奉之心哉建廟始邑人王氏嵗久其名逸鄆城既殁<lb/>
之如干年其子京畿漕運司判官德實因余逰謝君潤<lb/>
來求文廼書以志嵗月時至正四年三月朔也<lb/>
　　　秘書監記<lb/>
至治之世必有圖籍之藏此書省之所繇設也初太祖<lb/>
皇帝經營天下扵文儒之事未遑也世皇定江南收趙<lb/>
<pb n="KR4d0500_WYG_021-4b"/>
宋圖籍大儒老生之論注騷人墨客之文辭與夫荒遐<lb/>
幽絶餘欵墜刻星翁樂工兵書厯法方言地志佛老所<lb/>
傳及勝士良工繪事之精書法之妙竒絶之迹起上古<lb/>
竟宋金季莫不萃焉信乎觀物者必扵其㑹然非至治<lb/>
之世則物亦莫能㑹也於戯盛哉是故官書省者皆當<lb/>
世聦明魁礨之材詎獨漸摩文學之益葢以待上之用<lb/>
其重如此則其制度沿革可不彚而編之以明朝廷好<lb/>
古樂善之勤而勵學士大夫之行也哉著作商仙翁以<lb/>
<pb n="KR4d0500_WYG_021-5a"/>
賢相之孫優㳺冊府嘉上之厚其禮秩而欲貽法扵後<lb/>
世也噫此其志可量也哉<lb/>
　　　有容齋記<lb/>
劉彦時作堂為燕居之所既成請余曰漙也褊心有所<lb/>
不受狹中多所不堪懼君子之棄而淺丈夫之歸也思<lb/>
有以廓其量廼取諸書有容德乃大義名堂早夜以覽<lb/>
觀焉庶乎古者佩韋之意也余嘉其志從而告之曰今<lb/>
夫物之虛其形而能受者器之圓方是也然受則有量<lb/>
<pb n="KR4d0500_WYG_021-5b"/>
江海之大黿鼉魚鱉之所錯袐怪神異之所儲珠玉寶<lb/>
藏之所産然受則有涯若夫天地之所以大則無得而<lb/>
損益也故自其德名之謂之寛自其寛之所居名之謂<lb/>
之容而世謂之有量量以識擴而識以學進也雖然傳<lb/>
稱黄叔度汪汪如千頃之波澄之不清撓之不濁其有<lb/>
容若此叔度之賢無以見於外者其學亦莫得而考也<lb/>
豈其資之近道而學之不講是以言論風㫖無傳耶嘻<lb/>
司馬遷班固迹其人言之實而書而後人猶有竊議者<lb/>
<pb n="KR4d0500_WYG_021-6a"/>
叔度筆扵范曄而人翕然信之豈有其實者可得而擬<lb/>
議而抱虛徇名者無得而窺也耶名者實之賔也以實<lb/>
則莫學而非道以名則莫學而非物詩云人知其一莫<lb/>
知其他吾子勉之而已<lb/>
　　　礮神廟記<lb/>
龍沙克哷景兖甫世長千夫鳴臯山下新作礮神廟報<lb/>
功也初天兵之揃金墟宋也其先世皆有功天厯初年<lb/>
天兵戰靈溝景兖甫又有功師還祭扵廟告功也至順<lb/>
<pb n="KR4d0500_WYG_021-6b"/>
三年十一月景兖甫命其子瑪克夲走京師屬沂記沂<lb/>
謂五兵之器皆神司之礟亦然葢其力之所摧撃聲之<lb/>
所震壊光氣之所薄曜鋒刄未接固已落敵人之膽矣<lb/>
非神能若是乎沂徃年官伊川與景兖甫㳺最厚嘗觀<lb/>
其春秋教士閱習以程其能摩厲以作其氣旗旄鐲皷<lb/>
魚鱗雜襲士皆賈勇自獻靜如磐石動猶飄風機械便<lb/>
習之利歩趍遲速之節悉如法其精神所㑹何如也其神<lb/>
豈不昭昭然哉故沂書其端原且綴以詩俾春秋歌以祀<lb/>
<pb n="KR4d0500_WYG_021-7a"/>
焉曰他日之石䂓以工皷之機氣成行充風雲前驅獵<lb/>
復隆轟然電星流虛空翹關扛鼎羆與熊頭蓬衣葆履<lb/>
鋒庸較厥技兮奏厥功若泥在陶金在鎔欃槍掃影祛<lb/>
豐隆狼折其角弛厥弓崑崙已頺河不東震赫萬國罔<lb/>
不龔岳祗瀆鬼來㑹同義軀斯完隕兇躬凱旋盪滌霧<lb/>
與䝉神揚厥軄士氣雄開乾闔坤鴻濛崇錫以英簜疇<lb/>
其庸鶴鳴山高萬碧叢嶢楹繪桷飾以彤神之來兮宴<lb/>
新宫靈旗夭矯纒隂風神之去兮窅莫從光怪欎律飛<lb/>
<pb n="KR4d0500_WYG_021-7b"/>
長虹刑牲釃酒肴核豐鳴簫考鼓聲逄逄五兵不試衣<lb/>
不戎御勇韜力和爾容神兮妥靈蠖蠖中而我見獻無<lb/>
能容<lb/>
　　題䟦<lb/>
　　　御書九霄二字<lb/>
臣沂忝待詔宣文閣竊觀皇上運筆之妙鸞翔鳳翥勢<lb/>
若飛動而從容法度之中及觀賜布衣臣胡震宦九霄<lb/>
二大字則知天縱之聖肆筆而成已見扵居潛之日昭<lb/>
<pb n="KR4d0500_WYG_021-8a"/>
回之光震宧獨先被焉可謂榮也已雖然鸞鳳冲霄必<lb/>
假羽翼曷以新豐逆旅自期哉<lb/>
　　　題治平䇿要<lb/>
洛陽少年號為通逹國體新豐逆旅若素宦扵朝其書<lb/>
與䇿如日星之垂而江河之流也士生際盛時沐鴻化<lb/>
其可黙而無言乎<lb/>
　　　題歐陽興世帖<lb/>
文忠公與其姪通理書云歐陽氏自江南歸朝累世蒙<lb/>
<pb n="KR4d0500_WYG_021-8b"/>
朝廷官禄吾今又被榮顯致汝等並列官品當思報効<lb/>
歐陽氏之承德襲訓者衆矣在今盛時嘗表顯眉山蘓<lb/>
叔黨之後而不聞歐陽氏之有仕者豈無其人邪抑潛<lb/>
德晦行而高不事異代之節耶元裕之壬辰雜編載安<lb/>
平都尉完顔斜烈在金季猶知尊異詎其盛世而反有<lb/>
不録者耶則知潛德晦行者多矣今觀廬陵歐陽永叔<lb/>
所藏紹興三年録其九世祖太平守興世省劄二通又<lb/>
與公族諸孫翰林直學士國子祭酒元功㳺始悟東坡<lb/>
<pb n="KR4d0500_WYG_021-9a"/>
有云君子之澤豈止五世而斬葢得其人則可至扵百<lb/>
傳信哉<lb/>
　　　書王麓庵帖後<lb/>
麓庵先生以醇儒碩德冠映古今其志節之偉謀慮之<lb/>
精固非賛嘆之所可及今觀此帖筆勢低昂意象軒豁<lb/>
而法度森嚴豈所謂從心所欲而自不踰矩者耶嗚呼<lb/>
非其胷中有以大過人者何以及此捧玩再三不勝敬<lb/>
歎庶幾來者得以想見前軰風度以致高山仰止之意云<lb/>
<pb n="KR4d0500_WYG_021-9b"/>
　　　題林先生訓子帖<lb/>
余㓜時侍先子官江南識蜀郡林君彥立其文章詩刻<lb/>
厲清峭斬斬然不肯蹈襲前人一言半語其逰如𢎞農<lb/>
楊載仲宏鄜劉汶師魯皆敬畏之延祐間余㳺京師又<lb/>
識彥立之弟今奎章閣照磨彥廣清修好古克似其兄<lb/>
時彥立已捐舘舎三年矣相與感嘆久之後廿餘年當<lb/>
至元三年正月彥廣出所録先訓首其言淳懇切至乃<lb/>
知彥廣季昆克名扵世克承其家者有自矣<lb/>
<pb n="KR4d0500_WYG_021-10a"/>
　　　書聚星圖後<lb/>
德星之聚以賢也天人之相應如此不扵朝而扵州里<lb/>
動天象扵桓靈之世何居天之佑漢甚篤也漢曷以承<lb/>
天耶兩家三世咸有名稱豈天之生才私扵荀陳耶亦<lb/>
其承道漸訓不扶自直者衆耳故人樂有賢父兄也噫<lb/>
聚扵州里而其美若是聚扵朝則其美何如耶<lb/>
　　　題譚濟川傳後<lb/>
黎獠弗安厥居席險阻之勢伺可乘之隙作兵仗合衆<lb/>
<pb n="KR4d0500_WYG_021-10b"/>
為宼殺良民火官寺其情狀之可嫉者若此朝廷嘗命<lb/>
將出兵以薙獮之汝楫以下邑一簿樹戰功則其建大<lb/>
將旗鼓者從可知歟身被創長子死而進擢不聞則其<lb/>
賞罰也又可知歟宼之益張也民之重困也固宜康誥<lb/>
曰殺越人扵貨暋不畏死凡民罔弗憝孟子以為此不<lb/>
待教而誅者也噫俾人人皆汝楫則宼不足平矣若夫<lb/>
致其信義而單車獨行若龔遂張綱祝良之類者此難<lb/>
以責汝楫也<lb/>
<pb n="KR4d0500_WYG_021-11a"/>
　　　題胡古愚大拙先生傳<lb/>
大拙先生扁舟江湖而不逺世以遯形曳裾王城而不<lb/>
飾智以徼名以為仕耶則操行欲蟬蛻乎流俗以為隱<lb/>
耶則文華可藻飾乎太平所謂寓巧扵拙而物卒莫與<lb/>
之爭若夫氏族與字則君其問諸軒轅彌明<lb/>
　　　題宋獄空詔<lb/>
書曰刑期于無刑語曰必也使無訟乎此聖人不貴去<lb/>
刑而貴無刑不貴止訟而貴無訟也沂嘗承乏修宋史<lb/>
<pb n="KR4d0500_WYG_021-11b"/>
至刑法見太祖初即位尤重用刑哀矜之詔嵗輙有之<lb/>
刑部設詳覆之員諸路命紏察之使至淳化間又置審<lb/>
刑院扵禁中其重慎之如此中更衰亂而澤不熄亦其<lb/>
祖宗好生惡殺明慎用刑之效也歟而况廷尉持天下<lb/>
之平司生人之命其當時選擇之精屬任之隆宜何如<lb/>
也其能仰副欽恤之意以尊揚祖宗好生之德俾庭無<lb/>
留繋明允如張公者其賢從可知歟古語云活千人者<lb/>
其後必封吾知張氏之後其慶未涯也紹興之詔有云<lb/>
<pb n="KR4d0500_WYG_021-12a"/>
天高聽卑福善禍滛莫遂爾情罸及爾身置此座右永<lb/>
以為訓居是職者尚鍳之哉<lb/>
　　　題許將手簡後<lb/>
宋南渡前士大夫例善書雖未能如蔡君謨米元章從<lb/>
法度中來然其天資所發徃徃無塵埃氣可喜也所謂<lb/>
女好無定姿恱目即為姝耶<lb/>
　　　題觀泉圖<lb/>
毖彼泉水其清瀏瀏既出扵山亦經扵邱原則有坎陸<lb/>
<pb n="KR4d0500_WYG_021-12b"/>
則有岐汪汪洋洋莫知所之奔壑西馳經天東注夫豈<lb/>
性然勢激而寓歛此㳙滴至扵尋丈隨波同流惟海是<lb/>
向彼觀泉者朋簮童琴洗耳其操濯纓其心鳴雨林臻<lb/>
霏雪崖至時不待人圖不盡意漆園蒙莊妙契淵黙君<lb/>
子人與果行育德養正之功有漸無已朂爾後來是之<lb/>
取爾<lb/>
　　　書塘烏氏碑後<lb/>
余讀詩緇衣篇而後知賢者之能世其家也再觀司馬<lb/>
<pb n="KR4d0500_WYG_021-13a"/>
遷表劉項方作敵士以智力自奮厥或弗類亦序建為<lb/>
侯王傳不一再或覆厥宗又以知武公父子固賢亦先<lb/>
王忠厚之澤有以成之也塘烏氏由雲中郡伯奮起西<lb/>
夏事世祖皇帝時方整六師以行天討推心膂之良寄<lb/>
爪牙之任者一遵成筭其摧堅獲醜必眡功輕重而賞<lb/>
能以此時備任使蒙褒寵則其材且能可知矣施不盡<lb/>
有以隕厥身子桓勇都尉繼以忠義自持從出征入衛<lb/>
功烈炳然則雲中之祉其後人者從可知歟客省使當<lb/>
<pb n="KR4d0500_WYG_021-13b"/>
天厯初視理之逆順挺身來歸干城斬獲所向無敵第<lb/>
勞行賞眷奬優渥又非承德襲訓之力歟其子當嗣爵<lb/>
既以萬户讓其季父又以鎮撫讓其諸弟詎特才且智<lb/>
克紹其先又以知其孝義之化行於家也其孫曽之蟬<lb/>
聨蔓衍也固宜於戯觀世臣之家則我朝之深仁厚澤<lb/>
何如哉大夫士之工聲詩者可無以繼緇衣之篇耶<lb/>
　　　書性齋説後<lb/>
新安方成讀書之室翰林待制揭君㬅碩扁曰性齋取<lb/>
<pb n="KR4d0500_WYG_021-14a"/>
易成性存存之義也襄隂王沂述曰情者性之發性者<lb/>
心之理感而遂通者用寂然不動者體其靜也如泉斯<lb/>
涵其動也如流迤邐或濤瀾之壅决非捧土之或止求<lb/>
復所有斯克乎已卓爾不羣萬善具僃靡闕靡虧常目<lb/>
在是體立用行曰道與義其功何以卑禮崇智崇也效天<lb/>
卑也法地念兹在兹生生不已一真春融諸妄蟬蛻猗<lb/>
誰名齋新安方子敢賛一辭以廸來裔<lb/>
　　　題彭宗徐字說後<lb/>
<pb n="KR4d0500_WYG_021-14b"/>
廬陵劉高仲先生名彭叔字曰宗徐且推原所以字之<lb/>
之義其說固美宗徐西江人也亦知西江有所謂南州<lb/>
高士者歟昔之人有起武子扵九京弔靈均扵湘沅者<lb/>
而况居其里覽其跡者歟其人去今且千載其風聲餘<lb/>
烈何如也聞之者亦可以興起矣而况慕藺而名相如<lb/>
者哉詩不云乎高山仰止景行行止宗徐勉之則高仲<lb/>
所謂大彭氏者於是乎在<lb/>
　　　書姚許靜談圖後<lb/>
<pb n="KR4d0500_WYG_021-15a"/>
姚許二公以名德之重事世祖皇帝考其平生所立始<lb/>
終鉅細未嘗一念不在國家今觀靜談遺像尚足以見<lb/>
其跨越古今斡旋宇宙之意一時君臣之際何其盛哉<lb/>
二公逺矣其學術之醇議論之偉則未嘗亡也昔馮唐<lb/>
論頗牧之賢漢文為之太息魏相條晁董之對孝宣以<lb/>
致中興此余之有望扵來者云<lb/>
</p>
<p>
</p>
  </div>
<div>
                <head>伊濵集卷二十二</head>
    <p>
<pb n="KR4d0500_WYG_022-1a"/>
欽定四庫全書<lb/>
　伊濵集卷二十二　　　　　元　王沂　撰<lb/>
　　題䟦<lb/>
　　　題胡士恭濠上藳<lb/>
嗜欲熾則神疲而意昏憂患集則氣折而語陋囿二者<lb/>
之累而求詩之工難矣哉蛻氛埃處閒曠日與逸人勝<lb/>
士游固無嗜欲之惑逺聲光遺勢利遐想夫灝氣之初<lb/>
太素之始又絶乎憂患之撓士恭得乎濠上者若此宜<lb/>
<pb n="KR4d0500_WYG_022-1b"/>
其詩之工且多也由是而工之不已窅其興含之彌章<lb/>
幽其趣韜之彌光潔其氣逺之彌芳澹其味咀之彌長<lb/>
清其韻聆之彌揚與夫栁宗元韋應物李太白陳子昻<lb/>
上下乎清都之境翺翔乎白雲之鄉士恭以是求之則<lb/>
觀魚之樂亦有合於蒙莊<lb/>
　　　書麥舟圖後<lb/>
嘗讀陳履常詩為惠不必廣但問與者誰受施何用多<lb/>
名義以為資未嘗不撫卷嘆息以為名言由是觀之則<lb/>
<pb n="KR4d0500_WYG_022-2a"/>
冉子之請原思之辭皆非義也孟子於薛宋則受於齊<lb/>
則不受莫非義也故曰可以取可以無取取傷亷可以<lb/>
與可以無與與傷惠堯夫㬅卿皆一時偉人傑士其於<lb/>
取與必有見於此<lb/>
　　　題孝節卷<lb/>
夫有徳色之子則有誶語之婦有髙義之夫則有偕隐<lb/>
之妻劉氏之守節固偉矣亦處士之孝有以化之也家<lb/>
人之義歸於反身信哉而况闗雎之行流風之被乎江<lb/>
<pb n="KR4d0500_WYG_022-2b"/>
漢者當何如也雖然子之致孝其親妻之弗移於夫理<lb/>
當然也而韓氏夫婦廼厪太史為之書噫<lb/>
　　　題獲麟圖<lb/>
闗雎之應實無麟而若麟之瑞春秋之作實有麟而非<lb/>
麟之時噫<lb/>
　　　題李敬齋樂府後<lb/>
余嘗觀敬齋賦鴈邱䨇蕖怨樂府數章於元遺山集中<lb/>
經緯綿宻詞㫖清楚似勝元作意者如黄魯直陳無已<lb/>
<pb n="KR4d0500_WYG_022-3a"/>
和東坡詩前軰所謂極力以壓此老者今觀全集其語<lb/>
意渾厚絶類晏元獻父子乃知遺山附入之意有在也<lb/>
　　　題晦室<lb/>
甄徳修命其藏修之室曰晦而王子為之詞曰春華之<lb/>
榮湏風光以成煥其神明湏含光以貞龍蛇之蟄以藏<lb/>
身尺蠖之屈以求伸巷顔之如愚而摯之耕於有莘晦<lb/>
其名者昌晦其徳者百世不忘斯聖人之所以洗心於<lb/>
宻而退藏<lb/>
<pb n="KR4d0500_WYG_022-3b"/>
　　　題大學治平龜鑑後<hi>李朝佐著</hi>
窮經將以致用者也漢之儒者亦嘗以六經之學竊見<lb/>
於用如以禹貢行河以春秋㫁獄以三百五篇進諌六<lb/>
經之用固不止於此然視夫授之以政不逹使於四方<lb/>
不能專對者如何也余有取乎大學治平龜鑑者以此<lb/>
云<lb/>
　　　題歐陽公權墨迹<lb/>
宋江文忠公萬里稱歐陽公權事親孝為人忠謹身如<lb/>
<pb n="KR4d0500_WYG_022-4a"/>
玉澹然無世間榮利意評其文髙處逼西漢其推重如<lb/>
此此記雖非惬意之作然憂世之心溢於言外是未易<lb/>
以工拙論也<lb/>
　　　書紀將軍傳後<lb/>
晉州鼓城之東有封巋然相傳為漢紀將軍墓鼓城居<lb/>
氓紀姓者百餘家皆云將軍後盖信然也司馬遷班固<lb/>
序漢之興亡有畫一策下一城皆為立傳而將軍以身<lb/>
殉國脱髙祖於戹忠義之氣到今凜然如生權懸夫運<lb/>
<pb n="KR4d0500_WYG_022-4b"/>
籌游説搴旗斬將之功何霄壌之寥絶也是宜詳其胄<lb/>
出而傳之以勸忠於後世而乃附載焉繆矣雖然彼運<lb/>
籌游説搴旗斬將者雖赫然震燿於一時而泯㓕無聞<lb/>
久矣將軍獨俾人稱思至今社而稷之尸而祝之豈其<lb/>
忠義之在人心者使然歟傳曰非此族也不在祀典將<lb/>
軍在之矣紀姓有仕國朝為千夫長者曰禎字天祐為<lb/>
廟以祀余既嘆史氏之陋而嘉天祐之能表顯其先也<lb/>
於是乎書<lb/>
<pb n="KR4d0500_WYG_022-5a"/>
　　　書硯北生傳後<lb/>
至順間余嘗序硯北生集古印考是時生年甫三十挟<lb/>
此著書游京師一時賢豪知名士皆與交生負其有不<lb/>
肯俯首随流俗已而歸吳中後十年余待詔宣文閣審<lb/>
定御府所藏珍圖名札品第甲乙諸公貴人間問海内<lb/>
精賞鑑可召用者余曰吳中趙仲穆與生淮南陳新甫<lb/>
而已既而余承乏翰林一二貴人亦相繼去而無知生<lb/>
者矣又三年詔修遼金宋史余言任事者曰生聞見甚<lb/>
<pb n="KR4d0500_WYG_022-5b"/>
博叙事有法宜以前代陳無已故事召生而任事者復<lb/>
以白衣難之至是不見生十五年矣道士張一無來出<lb/>
吳興王蒙著硯北生傳讀之笑曰昔米元章以髙世逸<lb/>
羣之氣而姍侮杜少陵於數百年之上豈獨為一薛少<lb/>
保計哉生方以圖書翰墨之樂而錙銖軒冕以湖山釣<lb/>
遊之適而塵壤勢利是區區者曽何足言而余亦淺乎<lb/>
知生者矣乃補傳賛曰鼓文周篆缺莫續鐃歌漢詞亡<lb/>
可属昆玉蟾肪泥視玉螭盤蠶卧紋雷榖商甗姜鼎敦<lb/>
<pb n="KR4d0500_WYG_022-6a"/>
有牧琱戈蟲魚畫狸鵠㫁縑敗楮倒嚢贖雜然前陳什<lb/>
襲蓄清風古意溢我目誰其樂之吳郡陸<lb/>
　　　題理千户孝行傳後<lb/>
歐陽子云禮之失久矣䘮禮尤廢也今之居䘮者惟仕<lb/>
宦婚嫁聼樂不為此特法令之所禁爾其衰麻之數哭<lb/>
泣之節居處之别飲食之變皆莫知夫有禮也在上位<lb/>
者不以身率其下在下者無所望於其上其遂廢矣乎<lb/>
觀此則知理君之孝行可尚也哉<lb/>
<pb n="KR4d0500_WYG_022-6b"/>
　　文<lb/>
　　　謁鳴臯山三清殿文<lb/>
鶴鳴之山秀而雄兮方壺蓬萊此别宮兮雲旗羽輪飄<lb/>
乗風兮烟消月出聞瑽瑢兮哀此嵩民瘠而窮兮維神<lb/>
之祐助嵗功兮藥疾驅癘攘螟蟲兮雨暘以時沴易豐<lb/>
兮桴鼓不鳴囹圄空兮爾夀爾昌曰農工兮何以報之<lb/>
愧於中兮謁於靈宇嚴以恭兮神之惠我曷其終兮<lb/>
　　　謁木門義應侯廟文<lb/>
<pb n="KR4d0500_WYG_022-7a"/>
撮土之山勺水之淵苟利於人有神司焉况於嵩髙卓<lb/>
瑋㧞出倫類出風雨見怪物而合於先王之典禮者耶<lb/>
維神血食此邦著於前代靈蹟昭昭攘㓙拯害其式遵<lb/>
故典敢修禮謁永維靈徳常祐斯民則民之事神其孰<lb/>
敢怠<lb/>
　　　謁三塗龍祠文<lb/>
三塗之險實險而竒創立峩峩帯以長伊其險伊何有<lb/>
神司之神有靈蹟邦人所祗噫風震霆騰雲擴霓驕陽<lb/>
<pb n="KR4d0500_WYG_022-7b"/>
以祛膏澤以施拯溺攘㓙庇廕嘉秠開闔變化其功孰<lb/>
窺我民報事豈有斁思爰卜其吉蚤駕以馳爰肅我躬<lb/>
爰謁靈祠爰求民瘼匪禱我私爰以薦神神其歆之<lb/>
　　　弔鼂錯文<lb/>
有漢失馭兮裂土擅强太阿倒持兮黄屋翺翔綱紀逆<lb/>
臾兮弗慮弗匡馮口或啟兮胷䧟劔鋩賈䇿之畫兮流<lb/>
涕浪浪大夫之弗言兮後之人又何望噫<graphic n="KR0979" url="https://raw.githubusercontent.com/kanripo/KR-Gaiji/master/images/KR0979.png" mimeType="image/png"/>盭之云錮<lb/>
兮俞扁深矉其旁厲鍼石以從之兮衆果竊笑其為狂<lb/>
<pb n="KR4d0500_WYG_022-8a"/>
猛獸之在山兮樵採擯迹鷙翮之髙翔兮狐狸不食何<lb/>
大夫之忠勇兮君胡惑夫讒賊詎覆敗之是圖兮卒快<lb/>
心乎仇敵殺身之匪余戚兮哀宗社之將隳苟余心之<lb/>
無愆兮雖勦絶而奚悲嗟夫世之議大夫兮曰胡蹈殆<lb/>
而弗疑術數之自操兮斯聖人之所非身居而君將兮<lb/>
固召禍以媒譏君子之過忠兮故忍責其纎㣲羌余𠂻<lb/>
之坎坎兮獨咏嘆而長思余哀後之人兮何鞠恧而抵<lb/>
巇咸嗟卑而嘆老兮孰懼忠讜之或虧瞻馬鬛之遺封<lb/>
<pb n="KR4d0500_WYG_022-8b"/>
兮聊徘徊于潁湄緬遺塵之遼絶兮涕浪浪以沾衣<lb/>
　　贊<lb/>
　　　天衢子贊<lb/>
翰林供奉李彦方自號天衢子贊曰豐下而腴有美髯<lb/>
鬚冠服也儒春温盎如紬金匱書直承明廬扁舟江湖<lb/>
世莫能拘彼疾其驅我車徐徐與時卷舒是為天衢<lb/>
　　　二賢贊<lb/>
翰林待制揭君㬅碩既為西江彭君宗徐書仲長統樂<lb/>
<pb n="KR4d0500_WYG_022-9a"/>
志論陶淵明歸去來辭宗徐弟宗建求余書其末余謂<lb/>
二賢之心迹固見於論與辭若其言行之詳有非辭與<lb/>
論所能盡者廼為二賢贊俾有以希慕云曰有漢徴士<lb/>
世居山陽䇿幹之敗厥聲益彰俶儻敢言或以為狂發<lb/>
憤著書其言曰昌足繼西京董賈劉揚卜居清曠於焉<lb/>
倘徉散䇿平林濯纓滄浪雅操南風妙曲清商呼吸精<lb/>
和靈龜與藏猗歟先生與道翺翔有晉處士少而居貧<lb/>
州府三命不屈元纁棄官從好厚志薄身賦詩歸来寂<lb/>
<pb n="KR4d0500_WYG_022-9b"/>
寞之濵灌畦鬻蔬魚菽是勤宵盤晝憇非舟非輪抑揚<lb/>
爽朗其辭不群白璧㣲瑕孰云知文簞瓢屢空短褐懸<lb/>
鶉求義而義求仁而仁曰康曰惠徃世同塵猗歟先生<lb/>
天之逸民<lb/>
　　　王善甫畵像贊<lb/>
千嵗之松百鍊之鋼遇挫弗虧雖老益彊撫民也煦兮<lb/>
春陽擊強也凛然秋霜髮白顔蒼洗心退藏觀浮雲而<lb/>
一笑聊杖屨以徜徉<lb/>
<pb n="KR4d0500_WYG_022-10a"/>
　　　張淳甫像贊<lb/>
洛陽張生舉拜且泣請於余曰先人以潛徳晦行聞於<lb/>
鄉而卒窮以死舉也無似懼無以表見於世先生其哀<lb/>
而賜之文俾托以不朽吾小人亦與榮焉予弗獲辭為<lb/>
之言曰荘周論天曰自然吾以為荒唐之言至於仁者<lb/>
夭鄙者夀賢者窮愚者逹荒忽而不可究然後知周之<lb/>
言為弗謬嗚呼張君璞玉之良道弸於中而暴之以藝<lb/>
孝行于家而譽聞於鄉然而善不克報勤不獲禄謂天<lb/>
<pb n="KR4d0500_WYG_022-10b"/>
有知何禍何福謂天無知何後之淑舉也勉旃姑務于<lb/>
學以求其傳庶足以發幽光於九泉古之所謂倚伏者<lb/>
尚可信而俟焉申包胥不云乎天定而後勝人人衆而<lb/>
能勝天<lb/>
　　　奎章照磨林彦廣侍儀舍人畫贊<lb/>
辨色而朝百辟輯瑞以㑹萬方紫宸之班濟濟蹌蹌望<lb/>
之猶鳴鳯之在朝陽此其凛而清頎而長言而文神而<lb/>
昌直承明廬登寳繪堂者邪<lb/>
<pb n="KR4d0500_WYG_022-11a"/>
　　　遺安堂贊為李唐卿御史書<lb/>
維士晦顯繇時亂治即以求安其㫖有二其在於易隨<lb/>
時之義義猶權衡曷可錯置其在於書曰安汝止道猶<lb/>
規矩方圓是視三仁事殷或去或死二老歸周或用或<lb/>
恥是義之安以時而已君仁臣敬安在於是止慈止孝<lb/>
曰父與子是道之安不易萬世龎公栖遁丁漢之季豈<lb/>
表是依聊以避地遺安之對可施於彼表終不悟徒髙<lb/>
其事猗歟世徳醴泉仙李其承有子以文起仕既貳天<lb/>
<pb n="KR4d0500_WYG_022-11b"/>
官為材御史有孫嶷嶷亦紹厥美畎畝之安烏得而擬<lb/>
曰視諸道其安以此其安以此維後之祉<lb/>
　　銘<lb/>
　　　尊已齋銘為績溪汪氏賦<lb/>
人于萬物所貴為已蹈賢軌賢由巳而巳惟爾從欲得<lb/>
彼忘此孰云千金視若泥滓惟此可尊惟彼可耻精擇<lb/>
力行一問諸理伊誰名堂猗歟朱子<lb/>
　　　先君硯銘<lb/>
<pb n="KR4d0500_WYG_022-12a"/>
其厚也不反不側君子之徳其潤也温其如玉君子之<lb/>
澤惟其然余先君子寳焉以昌斯文之傳<lb/>
　　碑<lb/>
　　　知宣徳府王公遺愛碑<lb/>
宣徳郡兩京間險帶河山勢壯屛翰列聖時廵馳道所<lb/>
從出車傳旁午民廬阜蕃猶漢三輔嵗廵幸服御供帳<lb/>
陪扈百官厨傳飛輓鏹屬罷軟吏既喉喘顛汗免罪戾<lb/>
不暇而並縁為奸者躍躍以喜矣其鷹擊以峙威猛令<lb/>
<pb n="KR4d0500_WYG_022-12b"/>
以趨辦則又民不寒而慄其有臨政而民安之既去而<lb/>
思之不忘者可不謂賢乎哉廼今王公既代之如干年<lb/>
而民著其善政于石曰俾我民不忘公之徳則其賢可<lb/>
知矣初延祐三年陕西牧弄兵朔漢皆警上都留守議<lb/>
時丁祁寒宜預具羊裘以待戰士既具而請其直賦宣<lb/>
徳屬邑裘㡌袴四百餘䨇襲既輸而直不下巳而西北<lb/>
解嚴嵗輸不巳民以故敝其資或立劵舉責困不能償<lb/>
至鬻妻子歴十四年吏師耳目不究公曰弊有大於此<lb/>
<pb n="KR4d0500_WYG_022-13a"/>
耶事首於一時權宜者曷可因於後况畿輔根本地王<lb/>
化所先民可重困也哉即下令其屬罷之既而留守司<lb/>
亦不復語所輸公代去乆之徵如初時至元三年也公<lb/>
家居上京聞之歎曰夫任其事必圖其效我為政於彼<lb/>
而惠莫能終可乎且古之君子有以利人無不為也今<lb/>
吾豈宜避一時之嫌而貽其民百世之害廼析陳其顛<lb/>
末於分司御史罷之如公言於是民懽呼以手加額曰<lb/>
公徳我民至矣哉且以武川劉黼之序介國子助教康<lb/>
<pb n="KR4d0500_WYG_022-13b"/>
君魯瞻來請書公名敏善甫字也蔚州靈仙人早以儒<lb/>
術飾吏事嘗拜御史西䑓丞珎用監同知上都留守司<lb/>
所至聲赫然今特紀其為宣武者繫以詩曰治理孰難<lb/>
厥惟王畿懦或勢囬猛威禍基一弛一張惟相厥宜我<lb/>
以吾誠孰難厥施灤水之陽居庸之北睠此奥區拱翼<lb/>
都邑民物夥繁風氣淳質順時撫方布昭品式從官衛<lb/>
士羽林鷹師其來如雲其給星馳曰此常供民敢或違<lb/>
豈其誅求恒若登陴惟我王公若疾在已蠧宿弗剔曷<lb/>
<pb n="KR4d0500_WYG_022-14a"/>
致於理公言諄諄如裘之温惟誠動神而况於人昔也<lb/>
五羖貴擬狐貉今也在野戢戢其角昔也紐聨婦手胼<lb/>
胝今也然膏緝毳而機民言公徳我覆我育豈惟婦子<lb/>
及我牢畜博瘠蘇僵起我嚬呻公燕夀考式慰我民我<lb/>
民之思載歌載詩庸勸後人徳馨似之<lb/>
</p>
<p>
</p>
  </div>
<div>
                <head>伊濵集巻二十三</head>
    <p>
<pb n="KR4d0500_WYG_023-1a"/>
欽定四庫全書<lb/>
　伊濵集巻二十三　　　　　元　王沂　撰<lb/>
　　碑<lb/>
　　　樂平縣尹康君遺愛碑<lb/>
平棘康君庭玉之尹樂平也宻而不煩嚴而不苛教民<lb/>
趍農桑通溝洫以厚民生興學校以媺其俗又以其餘<lb/>
力封壇壝理傳置悉如法其識事如蓍龜操守如氷霜<lb/>
憂民務如家事衛良善如生芻不為機巧刻察而治獄<lb/>
<pb n="KR4d0500_WYG_023-1b"/>
不撓曾無嚴聲惡色而吏縳不得逞里懽户懌咸曰有<lb/>
惠愛於人既去官邑之里㕓林野之民願伐石以紀其<lb/>
政以耆老閻惟寅之狀來徴文曰邑民有與大姓争田<lb/>
者大姓力能動縣州吏曲文為道地民憤死其妻藉以<lb/>
中之逮繫者四十人獄具君求得其情民泣服釋濫繫<lb/>
者嵗大旱麥既萎死而菽粟未種君薰祓禱羣望得雨<lb/>
逺近周浹變瘁為榮易憂為喜民曰君精意所致也君<lb/>
名國器早以明習法律推擇為吏歴官和順南宫二縣<lb/>
<pb n="KR4d0500_WYG_023-2a"/>
簿故能深知民隠所立卓卓如此嗟夫理民莫近於守<lb/>
令也今凋郡敝邑相望盖能推其功惠及民者鮮也君<lb/>
受代在任之嵗月與衆人同而民思之不已亦難矣哉<lb/>
乃取其民之所頌言而次第之曰樂平之郊載歌載謡<lb/>
有綽其政其聞孔昭聞也曷以宜民而已宜民曷以以<lb/>
其夷易獄訟之濫繫者充斥君來聴之髪櫛絲績時澤<lb/>
之愆我民焦然君禱而㴻錫之有年遺秉栖畆囷蔵露<lb/>
積富我鰥㷀繄君之錫原有喬松隰有豐草無壯無穉<lb/>
<pb n="KR4d0500_WYG_023-2b"/>
祝君夀考式爾後來視君之為太史之辭我民之思<lb/>
　　　真定路饒陽縣主簿吕君遺愛碑頌<lb/>
至元之初詔天下勸農桑興學校革弊修廢而海内悚<lb/>
然知上之求治矣於時羣下遵職惟恐在後而饒陽縣<lb/>
簿吕君以治行聞嵗滿代去其民聚而謀曰我民之徳<lb/>
吕君至矣顧無以自效盍以君善政刻於石乃俾邑之<lb/>
士尹彬張思禮走京師請余曰吕君之為饒陽也以平<lb/>
恕質慤為主不矜智飾名每事輙分别可否而使其政<lb/>
<pb n="KR4d0500_WYG_023-3a"/>
皆由長以出以故為之長者聴為之民者思先是賦税<lb/>
失其平民徃徃轉流君正税籍墾姦蠧若疾痛嗜欲在<lb/>
已復其業者五千餘家嵗輸米五千石武强出入圭撮<lb/>
若家計然於賦役度勢不可蠲除者然後第甲乙調發<lb/>
與民為期㑹如補倉廪治梁道貴不煩而民不擾滹沱<lb/>
水囓堤府調陻塞君賦葭蒭均更繇旬而集府嵗買桑<lb/>
楮藴絖給受有法無均否之弊無㑹集之擾凡民有訟<lb/>
曲直君濯手擿爪徑决於前不以屬吏詿誤若小過輙<lb/>
<pb n="KR4d0500_WYG_023-3b"/>
誨諭遣去民有争分財訴户役積嵗不能決君為辨之<lb/>
卒使感悟而去乆之政洽豪猾屏迹鰥寡遂飬弛壊更<lb/>
革迺興學校建加封先聖碑與其長貳春秋釋奠以宣<lb/>
教化以故嶷然有能名部使者二千石舉其材將用矣<lb/>
而我民思之不忘公其賜之文以慰我余謂為政莫難<lb/>
於為縣也而簿為尤難凡民事委曲當有所操縱緩急<lb/>
也惟其長之同則奉法之吏從而繩之不為其同而惟<lb/>
其志則為侵官為立異若吕君者不矯矯為異不翕翕<lb/>
<pb n="KR4d0500_WYG_023-4a"/>
為同能使為之長者聼為之民者思盖人有所不能及<lb/>
也不為之頌則為善者何以勸焉吕君名栗字士寛世<lb/>
家中山之無極其材方嚮於用其可頌者庸詎止於是<lb/>
歟詞曰昴畢之分饒陽其邑流聞王城有偉其績曷以<lb/>
致之時維吕君匪飾匪雕璞玉之純此張彼弛補刓葺<lb/>
弊庭絶滯訟濫獄無繋流亡既来君能撫之我無爾暴<lb/>
爾無我欺驅我蟊賊膏我黍稷我倉既盈爾廪維億何<lb/>
以祝之福禄如茨何以昭之琢辭于碑<lb/>
<pb n="KR4d0500_WYG_023-4b"/>
　　墓誌<lb/>
　　　元故應奉翰林文字從仕郎致仕郭君墓碣<lb/>
應奉翰林致仕郭君既葬其孤汝立請于禮部尚書張<lb/>
公國維曰先子官次行治既載太史楊俊民幽宅之銘<lb/>
維墓有碣所以明著其體聲羙實以飭我子孫於千萬<lb/>
世其辭未立敢因公請乃屬其㳺李濟卿以狀走京師<lb/>
乞文於襄隂王沂序曰君諱士文字從周其先廣寧人<lb/>
中徙錦州至君之大父又徙真定故今為真定人大父<lb/>
<pb n="KR4d0500_WYG_023-5a"/>
諱安世載徳弗燿父佑掾農政院以君故贈從仕郎真<lb/>
定路靈夀縣尹母傅氏贈宜人君早為部使者陳公天<lb/>
祥知辟掾不就巳而用薦者為忻州文學掾改真定文<lb/>
學遷教授大都學調陜州逺安縣簿改太常寺禮儀院<lb/>
太祝又不就以應奉翰林從仕郎致仕卒於元統三年<lb/>
三月癸巳年七十有四以其月丙午𦵏於真定縣栢堂<lb/>
原之塋以配宜人傅氏祔子一人汝立女二人長適趙<lb/>
祖昌次早卒孫男一女一未名也初靈夀君殁京師君<lb/>
<pb n="KR4d0500_WYG_023-5b"/>
尚㓜徒歩徃返䕶其䘮歸哭泣無節垢塵積首見者嘆<lb/>
息終䘮事母至孝飲藥物必經手尤刻勵就學愽聞强<lb/>
識屬文謹繩尺於書工篆𨽻游於集賢學士焦飬初國<lb/>
子司業硯堅之門而與處士黙菴安某磨礲灌食以求<lb/>
其所至以故名出衆右其掾文學也嚴知約善教誘為<lb/>
學者所歸今翰林承㫖許師敬時貳燕憲尤器重君其<lb/>
教京學也名益著論者謂君勢且顯而任事者亦意嚮<lb/>
尤甚君終不肯强起天厯初祭酒蔡公文淵薦君教國<lb/>
<pb n="KR4d0500_WYG_023-6a"/>
子而君已老矣君為人介特樂靖退言動必度於義於<lb/>
勢與利無秋毫顧計心晚號西泉日與學士大夫講評<lb/>
以遂其好嘗考燕南河東鄉貢士其得人為多屬疾垂<lb/>
殁容止如常呼弟子李鳳理髪正冠遺言里中親疎各<lb/>
盡其意噫是豈無得而然哉用雖不盡其才而言足以<lb/>
見其志學雖不大於人而譽聞於一時其自得者夀考<lb/>
於身其有餘者以褒崇其親以流澤於後是不可無銘<lb/>
也其遺文若干卷繫銘碣上曰彼囂吾静以守則勝彼<lb/>
<pb n="KR4d0500_WYG_023-6b"/>
棘我徐以求則迂不囂不棘維學之力兆此新岡歸安<lb/>
其蔵琢銘斯石過者必式<lb/>
　　　故將仕郎翰林國史院編修官賀君墓碣<lb/>
賀君名據徳字天爵太原清源人也初試國子伴讀後<lb/>
中泰定四年進士第丙科授將仕郎翰林國史院編修<lb/>
官既滿乞外補以至順二年八月丁酉終於京師僦舎<lb/>
春秋三十三以其年某月某甲子塟於其鄉之先塋次<lb/>
君初從今翰林侍讀學士富珠哩君學雅為故國子祭<lb/>
<pb n="KR4d0500_WYG_023-7a"/>
酒宋君誠夫今國子司業謝君敬徳器重其家故寒也<lb/>
自童㓜孤苦無慢情戯色侍母以孝聞出從友朋以矩<lb/>
法自持為學勤苦旦不頮水夜不觧帯飜研覆精必以<lb/>
巳所自到者為是由是於場屋之文膏潤氷釋義理溢<lb/>
發既編修史館行加修名加聞若將施之而固止之斯<lb/>
其可哀也夫初科舉行士之䇿名者纍纍智運術展於<lb/>
清資顯轍執契而取君既為館職矣天與之榮如此而<lb/>
又奪之之峻如此豈暫顯之而終蔽之是殆不可曉者<lb/>
<pb n="KR4d0500_WYG_023-7b"/>
也既沒之如干年當至元之初清源縣大夫孔禮字仲<lb/>
理石以表其阡以監察御史吕君思誠幽宅之銘請文<lb/>
昔孔子遇舊館之䘮而哭之哀脱驂而賻之門人譏其<lb/>
已重而孔子辭焉曰余惡夫涕之無從嗟夫吾銘不愈<lb/>
重於脱驂乎君可以無憾矣繫銘碣上曰孰夭而屈孰<lb/>
夀而伸其天其人磅礴氤氲復歸而真<lb/>
　　　承務郎南陽郟縣尹郭君墓碣<lb/>
君諱泰字通甫姓郭氏其先陳留人在金季有長千夫<lb/>
<pb n="KR4d0500_WYG_023-8a"/>
者逸其諱天兵定河南君之祖全集蕩析之民為百户<lb/>
𨽻武宣王察罕麾下既聞即命為官長以撫其衆始徙<lb/>
家襄邑故今為襄邑人考元贈承務郎汴梁總管府推<lb/>
官母氏李贈恭人君早從舅氏故㕘政李成肅公學練<lb/>
習典章律令因革損益至大間朝議修通制用薦者與<lb/>
編緝書成補中書户部掾有能名遷河南行省掾而名<lb/>
益顯丁母憂服闋授承務郎尹南陽之郟縣他州邑訟<lb/>
難决者部使者悉屬君已而以疾歸調監衛輝路驛不<lb/>
<pb n="KR4d0500_WYG_023-8b"/>
赴以後至元戊寅閏八月終于家春秋五十有七配韋<lb/>
氏封恭人子男三人長榮祖國子伴讀欽祖繼祖尚㓜<lb/>
女二人適士族君既葬之七年榮祖以榖城縣簿劉中<lb/>
孚之誌求文其碣曰君為人和平質簡不矜智取名其<lb/>
施於為政亦然至有所必行人亦莫能及也初天歴皇<lb/>
帝之入汴起萬夫長之罪廢者命守潼關以拒西軍而<lb/>
㳺田沉湎自恣間縱帳下惡少肆剽掠軍民洶洶如驚<lb/>
鹿巳而潼關失守坐法下閿鄉獄其徒破械出之走郟<lb/>
<pb n="KR4d0500_WYG_023-9a"/>
縣匿逆旅舎君聞徃捕左右曰彼將家子勇健多力未<lb/>
易當也盍請于大府君曰吾備位長民有罪可縱乎既<lb/>
就縛䕶送汴君應賞不下或勸其自陳一笑而已此行<lb/>
已居官已試者也是宜書銘曰君之為政小法必慎及其<lb/>
臨義則奮而進俾擴其施詎止于斯奚嗇其為惟後之<lb/>
詒<lb/>
　　　伯姊墓誌銘<lb/>
伯姊王氏先君宣城公之女嫁東垣侍其氏為嘉議大<lb/>
<pb n="KR4d0500_WYG_023-9b"/>
夫浙東亷訪使同朝之子婦侍其君通之妻笄而柔嬺<lb/>
静約動應儀法於刀尺鍼縷不習而悟於圖史知大㫖<lb/>
於孝友天得也長而擇所歸仰恭俯慈宜於家方其盛<lb/>
時中外聚指數千嵗時饋祀以恭先之而恩意所逮踈戚<lb/>
如一舅殁姑老分任家政侍其君名宦未立卓越不羈<lb/>
賔客過從車騎魚貫擊鮮置醴彈絲吹竹歌呼遨放窮<lb/>
日夜不厭而家業少衰矣吾姊相以儉約納諸繩檢斥<lb/>
貨簮珥珮服奮厲營畫秩秩有序以儲以積至有田以<lb/>
<pb n="KR4d0500_WYG_023-10a"/>
食有廬以居飭其子以學不倦此其徳性智術非偶然<lb/>
者人皆謂宜夀而康克備成福不幸年三十八以卒嗚<lb/>
呼女如是足以知其賢又足以知吾祖考之徳行於家也<lb/>
以延祐四年八月二十二日卒於姑孰即以其年某月<lb/>
某甲子𦵏于姑孰溪青山之原子男曰某嶄然有立王<lb/>
氏世家襄隂今為大梁人吾姊為金監察御史諱鋭之<lb/>
曾孫浙西道提刑按察司經歴諱振之孫宣城諱宗仁<lb/>
之女為之誌者其弟沂師魯也銘曰秉是壼彛一其初<lb/>
<pb n="KR4d0500_WYG_023-10b"/>
終振彼單微實保其宗在徳靡虧奚報弗隆曷以告哀<lb/>
納銘新宫<lb/>
　　　鍾教授墓誌銘<lb/>
客有挾五行書踵門來見曰鍾萬鍾試告以嵗月時具<lb/>
道余生之辰月宿星斗而金佐之用是剛介自將不能<lb/>
俛仰俗尚謗譽相尋若素所聞見其然者余洒然異之<lb/>
問其所傳慼然曰吾先子早遊江南得李虚中學而周<lb/>
覽旁浹星厯書以翼其術推人之夀夭貴賤貧富憂樂<lb/>
<pb n="KR4d0500_WYG_023-11a"/>
竒巾而不失繇是名聞江淮間晚而劬躬教子萬鍾未<lb/>
及飬而遽大棄之𦵏又無以識諸幽終天之恨也公幸<lb/>
哀而賜之銘即死無憾翌日袖繁昌縣大夫張純仁之<lb/>
述一通來授余憐其志為序曰君諱震字東叟太原人<lb/>
髙祖㑹仕金為小官曾祖耀先祖夢熊夢熊子三人益<lb/>
成益禮益友益成始徙家浙右辟宣慰司史以殁君之<lb/>
考也初君挾其有㳺姑孰繁昌間一時士大夫多神其<lb/>
伎謁者浸衆君應之一以誠篤時微諷黙導以救其失<lb/>
<pb n="KR4d0500_WYG_023-11b"/>
晚用薦者為隂陽教授池州卒於至元二年丙子二月<lb/>
十五日春秋六十九娶虎林何氏子萬鍾也銘曰奚術<lb/>
之微奚居之卑庶乎道之為歸嗚呼鍾君其尚近之<lb/>
　　　劉宜人袁氏墓誌銘<lb/>
夫人姓袁氏濮州臨清人父諱某以長者稱鄉里母李<lb/>
氏夫人年二十有二嫁東昌邱縣劉氏為從仕郎徳州<lb/>
判官熈之配儒林郎國子助教源之母至元三年三月<lb/>
二十一日終京師之官舎春秋七十六即以其年某月<lb/>
<pb n="KR4d0500_WYG_023-12a"/>
甲子歸葬臨清縣廣濟鎮之先兆初徳州先配呉氏既<lb/>
殁子淵尚髫也夫人拊字恩有加俾克有立及夫人有<lb/>
子今助教與淵友愛尤篤助教之㓜既捐重幣求師教<lb/>
之及壯又遣至京師齒胄子于學淵悉所有以資其費<lb/>
無所靳居數年明試于有司收其科歴官州縣入列于朝<lb/>
徳州與夫人皆以助教貴授封夫婦康寧夀考助教迎<lb/>
致京師食其飬禄而宜人遽卒其可哀也夫助教同余<lb/>
官國學居相隣也故其子請銘不辭而銘曰子登王朝<lb/>
<pb n="KR4d0500_WYG_023-12b"/>
夫老邱園謂宜百年象服魚軒胡嗇其報維祉其後維<lb/>
瘞有銘萬世不朽<lb/>
　　　沈伯雋墓誌銘<lb/>
君諱茂寔字伯雋其先有為齊太子家令者曰約嘗徙<lb/>
家呉興故世為呉興人至君之考又徙家錢塘今為錢<lb/>
塘人曾大父諱謙為宋承信郎監武義酒税大父諱行<lb/>
義保義郎准備平江節制司差使考諱元龍登仕郎應<lb/>
浙漕舉君少蓄學問發為文章詩嘗徃來新安方回萬<lb/>
<pb n="KR4d0500_WYG_023-13a"/>
里西州史孝祥敬輿之門用薦者補録紹興儒學母病<lb/>
棄歸養居乆之改杭儒學録歴石門洞書院長丁父憂<lb/>
卒䘮遷太平儒學正先是庾粟庫錢弗以豢士壹切靳<lb/>
嗇贏則掩取自封殖又虞暴章得罪乃竄易為簿書他<lb/>
日為清㸑誑士惴惴然恐户外之屨入也君獨裕人薄<lb/>
巳弗樹乃私能俾長者聴貳者服日從四方之客與夫<lb/>
鄉邑之老登蛾眉亭俯大江釃酒髙㑹鳴絃賦詩汲汲<lb/>
然恐招納之弗廣恩意之弗周也以故人士舉慕鄉尊<lb/>
<pb n="KR4d0500_WYG_023-13b"/>
尚之君欿然飲其徳也嘻可不謂賢哉晚歸錢塘從容<lb/>
語諸子曰吾嘗築室塘栖樂其溪山吾圃樹菊二百菊<lb/>
孤澹貞潔介然有常吾庶㡬近之吾將隠矣明年君疾<lb/>
不起年五十五泰定元年十二月十九日也又明年乙<lb/>
丑二月二十三日癸酉塟烏程縣崇孝鄉蘆溪之原母<lb/>
張氏娶姚氏有子二人曰黼曰黻黼包山書院長孫男<lb/>
二曰康曰庠其著述有古刀尺野人談録視聴録菊泉<lb/>
集姑孰槀菊泉樂府蔵於家君亷静寛慎貎和而内有<lb/>
<pb n="KR4d0500_WYG_023-14a"/>
守世俗之所為有不為者誠有若其自况也塟期及黼以<lb/>
貴溪縣簿薛基之述來請銘故不辭而銘之曰約于身<lb/>
豐于人維篤於仁厚厥有艱厥夀克咸厥後<lb/>
　　　經歴張君墓誌銘<lb/>
大梁之張氏有家江南以明法飭行顯掾行省以卒者<lb/>
孝叔有子承徳襲教㠯繼厥聲為嶺南廣西道肅政亷<lb/>
訪司經歴以卒者諱復初中修字也少孤刻勵就學卓<lb/>
犖有大志貌魁岸嚴整不可犯嶷然善為官所居聲威<lb/>
<pb n="KR4d0500_WYG_023-14b"/>
流聞居平樂易長者也初辟浙東帥府史日本賊變生<lb/>
倉卒嘄謼白晝操利兵火官寺闔府劻勷君突出白戎<lb/>
帥部衛兵以距敵格殺其渠賊以故不敢廹而圍竟觧<lb/>
盖君之勇畧如此頃之遷廣徳尉不赴用舉者擢浙西<lb/>
道憲吏繡衣使數倚决難事君治之恒若簡而有餘以<lb/>
材髙遷行察院史尋調將仕郎知事平江府非其好不<lb/>
就也又辟南臺掾御史薦君練䑓憲典故可以持憲一<lb/>
道遂超遷從仕郎經歴廣西道踰嶺冒瘴沴卒鬰林驛<lb/>
<pb n="KR4d0500_WYG_023-15a"/>
時泰定元年七月甲子也享年五十八官為封傳䕶送<lb/>
以歸其配解氏以其年十二月甲子塟于祥符之原先<lb/>
墓次初君為吏精敏果伉發伏振弛擊姦强擿根節機<lb/>
張鍵閉靡漏毫末一時在勢者争出氣力引挈之君亦<lb/>
慨然將有以為也而遽止於是豈非命也夫噫嘻命之<lb/>
不可空揣而材難恃以自見也乆矣彼蹈汚陵巇剪剪<lb/>
以覬倖其偶得也又左睨右眴而恐失之是本何理哉<lb/>
君世為大梁人曾祖某祖某皆仕金季母氏鄂吞君㳺<lb/>
<pb n="KR4d0500_WYG_023-15b"/>
余父子間相厚善將塟使來乞銘余故不辭而銘曰嗚<lb/>
呼張君胡厚其有既不申厥夀亦不昌厥後天耶其偶<lb/>
然耶我又何嗟<lb/>
</p>
<p>
</p>
  </div>
<div>
                <head>伊濵集巻二十四</head>
    <p>
<pb n="KR4d0500_WYG_024-1a"/>
欽定四庫全書<lb/>
　伊濵集巻二十四　　　　　元　王沂　撰<lb/>
　　行狀<lb/>
　　　張君仲實行述<lb/>
故兩浙都轉運鹽使司知事張君仲實曾祖宗尹宋贈<lb/>
朝議大夫祖□宋武徳大夫閤門宣賛舍人父洤忠翊<lb/>
節先生諱楧字仲實其先秦州三陽川人五世祖循忠<lb/>
烈王佐宋髙宗南遷因家錢塘先生㓜而警敏絶人能<lb/>
<pb n="KR4d0500_WYG_024-1b"/>
刻意學問言動蹈繩墨雖在綺紈不流不侈甫冠學藝<lb/>
大成是時宋社既墟而文物典刑猶存鉅人耆艾士若<lb/>
兵部尚書陳公存參政中書文公及翁禮部侍郎鄧公<lb/>
光薦太學博士劉公辰翁皆降詘年徳相與交好譽望四<lb/>
出盖自景定咸淳間士滛於舉業以磔經破道之學槖<lb/>
籥而風聲之先生獨斬斬於流俗鋭意矯復古學一切<lb/>
掃除芬葩組繡而空之於時翰林承㫖趙公孟頫以文<lb/>
墨論議特起東南先生稍後出名嶷然角立文辭肆博<lb/>
<pb n="KR4d0500_WYG_024-2a"/>
其學富而醇於經闡明奥㫖觝異剗偽與濓洛紫陽表<lb/>
裏而涵浸渟蓄洞見根極大侈厥文閎肆雅奥茹道徳<lb/>
之㫖逹世務之要於詩尤自喜温麗閒淡氣質渾渾辭<lb/>
非一律横從窈𦕈而自合於繩削又何其工也為人亷<lb/>
靖自將尤篤於嗜善其游皆當世秀人偉士與剡源戴<lb/>
表元帥初漁陽鮮於樞伯幾呉興陳康祖無逸錢塘戴<lb/>
祖禹今祭酒巴西鄧公文原善之尤厚其事親以孝聞<lb/>
始終翊節蓄學弗售而先生不事産業基址日益以貧<lb/>
<pb n="KR4d0500_WYG_024-2b"/>
而竭力致養宜寒燠具豐柔滫瀡弗忍一日去左右其<lb/>
隙則教授學者户屨鱗鱗然其聞言氷釋觀徳心服勸<lb/>
飭礲溉以成厥器甚衆初用舉者起家為杭儒學録非<lb/>
其好也翰林學士徐公琰亷察浙右素聞先生賢甫至<lb/>
致禮與相見器之即薦宜充本朝文學選翰林承㫖閻<lb/>
公復亦竒其文雅咏言以賞識二公望崇一世不妄與<lb/>
人數從騎吏入下里舎論談薄晏學士大夫咸多二公<lb/>
之知人而知先生之微求諸人也頃之江淮尚書省選<lb/>
<pb n="KR4d0500_WYG_024-3a"/>
正江隂儒學尋遷宜興州學教授轉教平江府儒學先<lb/>
職是者轉噤吟尸厥官先生所至端矩彠嚴指誨峩冠<lb/>
逢掖翕然知所樹立庾粟庫錢整棼剔蠧修明紀綱士<lb/>
得以勸敝得以興而學校風俗為之一變矣大抵先生<lb/>
之學以明斯道澤元元為已任恒謂我之所以自著者<lb/>
在行事不必見諸空言雖宦而不遂仁而不年其所設<lb/>
施不足以發厥藴然其志可知也轉徙郡文學更二十<lb/>
餘年人皆為之欿然而先生怡然不介意毎去官歸輙<lb/>
<pb n="KR4d0500_WYG_024-3b"/>
與學者講貫如平昔若終其身以誨人為樂者平生故<lb/>
人超侍從之列備文儒道徳之任或聞先生一入帝城<lb/>
要途可跬歩至也謝曰親老矣得一席之位以行志三<lb/>
釡之禄以為養斯可矣庸何望其賢以兹益信先是有<lb/>
以工書薦者拒之曰與其以書進吾寧窮以終也江浙<lb/>
行省丞相府辟掾禮曹今平章髙公時㕘知政事素善<lb/>
先生亦風俾即署時首相目指氣使可鑠金石先生固<lb/>
辭卒弗能奪也其正行直道廼如是乆之調將仕郎主<lb/>
<pb n="KR4d0500_WYG_024-4a"/>
廣徳縣簿丁母憂服除擢兩浙都轉運鹽使司知事談<lb/>
者謂先生宜在朝廷備訪問計簿非厥事而先生處之<lb/>
斡旋綜理若决流抑隊可為後法考績而代不蔇浙西<lb/>
道亷訪使者曹啟薦曰張楧學完行尊鄧善之劉損齋<lb/>
儔也方朝廷崇儒術尚亷素之時宜特遷江淛儒學提<lb/>
舉以奬恬退不報先生亦以老不復言仕矣以泰定二<lb/>
年二月二十四日終於家年六十六葬於是年三月墓<lb/>
在大慈鄉龍姥池北初宋大理少卿牟公巘號大儒讀<lb/>
<pb n="KR4d0500_WYG_024-4b"/>
先生之詩唶曰非今之所謂詩也桐江方萬里於文學<lb/>
少許可以昌黎有李漢紫陽有黄幹擬先生學士大夫<lb/>
以為俞而先生不以標望髙人好奨後進一有所長輙<lb/>
誘厲奨藉之以故所成就累累知名嘗手江浙文柄其<lb/>
權衡鄉貢士得人居多嗚呼可謂醇明篤愿之君子矣<lb/>
生平微所嗜好頋喜蓺菊嘗謂所知曰菊貞素孤潔吾<lb/>
庶近之因自號菊存先生未嘗著書其所論述皆因事<lb/>
而襮既殁子□集其文章詩為學古齋藁若干巻拾遺<lb/>
<pb n="KR4d0500_WYG_024-5a"/>
若干巻其披尋紬繹緝綴今古羣書類聚法制度數造<lb/>
物立器解名釋象曰格物編又如干巻讀者可以知其志<lb/>
之所存也嗚呼先生而位止於斯而年止於斯然能自<lb/>
立於不朽視夫得悖乎道處非其任其彰醜於後者孰<lb/>
為窮孰為逹亦可以無憾矣母朱氏娶劉氏句容縣簿<lb/>
沆之女繼室牟氏子五人炬熽爥□燠燭燠前死矣五<lb/>
女子其已嫁者三人梁郭瓉杭呉某婿也其一人未嫁<lb/>
而前死一尚幼也孫七人既葬之三月其游襄隂王沂<lb/>
<pb n="KR4d0500_WYG_024-5b"/>
序次其言行大畧而歸之先生季子□噫沂言亦奚益<lb/>
於先生也然先生之殁大夫士識與不識皆聞而哀之<lb/>
則其遺論在人多矣詎無能言君子為之著述俾信於<lb/>
天下後世哉<lb/>
　　　張君信甫行述<lb/>
張君諱誠字信甫其先河中人考諱鈞金季徙家華州<lb/>
已而歸其孥河中子四人君其㓜也君為人内自飭勵<lb/>
無外飾大抵於仁厚最隆也其事父母飬能致其樂喪<lb/>
<pb n="KR4d0500_WYG_024-6a"/>
能致其哀其治家規畫纎悉備具以故於研窮博洽之<lb/>
功未暇也然明敏異甚書一讀輙能通大㫖兄三人長<lb/>
甫冠而卒次恕次仁友愛甚篤相謂曰吾等幸鍾世徳<lb/>
丁日繁衍微規約何以為觀迺象唐張公藝於堂又樹<lb/>
屋以祠其先春秋眡牲省器皆不以屬子若孫俯仰齋<lb/>
慄如見其享之者已祭列子婦堂下申栁仲塗之訓咸<lb/>
慄然警懼已而懽然相接其兄既早世君撫其長㓜千<lb/>
五百餘指咸得其宜捐重幣延師以教諸子姪入其門<lb/>
<pb n="KR4d0500_WYG_024-6b"/>
尊安其卑卑慕其尊一時皆稱之其視族人愛以均於<lb/>
衣服飲食自奉尤約至人有急歸我則推財赴之無錙<lb/>
銖顧惜意隣里嵗饑輙發粟以救嘗學毉疾者歸之無<lb/>
親疎逺邇皆為之盡其術貧者或資之藥物衣食嵗具<lb/>
豆糜食飢者恒百餘人天歴初陜西牧弄兵既渡河居<lb/>
民劒炊朝不謀夕閭里惡子席亂刼掠有掊君金帛之<lb/>
積者兵既定事露或勸君白有司君謝曰聚散物理之<lb/>
常彼先世嘗相好矣吾忍之奚以見諸地下耶卒不暴<lb/>
<pb n="KR4d0500_WYG_024-7a"/>
章人以此多之其與人少合所與合不阿其意守令以<lb/>
休沐造其席問起居或詢以政治得失終不能以勢利<lb/>
及也遺戒諸子曰吾昆弟同㸑無間言若等克紹吾志<lb/>
即死靡憾君享年七十四娶孫氏子三人長克謹次克<lb/>
慎早世次克寛承襲教世其家為國子伴讀孫二人曰<lb/>
某曰某克寛將以某年某月塟君於條麓之先塋泣且<lb/>
拜請於王沂曰先子有馴行?徳不克顯於世兹將乞<lb/>
銘於浙省㕘政祭酒富珠哩公先生其哀而述之余曰<lb/>
<pb n="KR4d0500_WYG_024-7b"/>
吾雖不與而父接觀若云則知爾父之可銘也謹序次<lb/>
如右<lb/>
　　　故贈中奉大夫江浙等處行中書省㕘知政事<lb/>
　　　䕶軍魏郡公胡公行状<lb/>
維胡公系出於虞有為周陶正封陳者是為胡公其後<lb/>
曰建曰廣以勲名著漢歴魏晉宋齊梁曰質曰昭曰謙<lb/>
之曰奮曰威曰諧之曰僧佑曰頴史繼有書迄公先初<lb/>
為大梁之鄢陵人在宋金繼為顯官天兵墟汴公考提<lb/>
<pb n="KR4d0500_WYG_024-8a"/>
其家渡河故今占籍相州為相之安陽人天興火剽之<lb/>
餘雖鄢陵𦵏有塋塋有碑其文剥缺不可識而牒莫得<lb/>
而詳然奕世載徳畜而不發至公之子侍御史以儒學<lb/>
政事顯名朝廷而胡氏遂顯矣公諱景先字彦明以子<lb/>
貴封奉訓大夫知頴再封朝請大夫同簽太常禮儀院<lb/>
事騎都尉安定郡伯進封翰林直學士亞中大夫輕車<lb/>
都尉安定郡侯贈中奉大夫江浙等處行中書省㕘知<lb/>
政事䕶軍魏郡公考諱用璋以孫貴累封嘉議大夫禮<lb/>
<pb n="KR4d0500_WYG_024-8b"/>
部尚書上輕車都尉魏郡侯母祝氏贈魏郡夫人妻王<lb/>
氏贈魏郡夫人享年八十以致和元年二月六日無病<lb/>
而逝以其年五月十日甲子𦵏安陽縣孝明村之原祔<lb/>
以夫人王氏子二人曰彛正議大夫御史臺侍御史曰<lb/>
規中書兵部掾女三人長適鄭某次適王某次適李某<lb/>
皆士族孫二人曰伯敬侍儀舎人曰伯夀尚㓜也孫女<lb/>
二人長適大司農侯公孫某次適樊某初公考禮部敏<lb/>
逹有志操種藝自給以徳行化鄉里隣有棗樹垂舎傍<lb/>
<pb n="KR4d0500_WYG_024-9a"/>
棗熟墜地命左右拾以歸其主其厲志如此與人㳺不<lb/>
矯矯為異亦不翕翕為同以故人莫能親疎乆而後知其<lb/>
篤也居嘗愛眉山蘇氏治生不求富讀書不求官譬如<lb/>
飲不醉陶然有餘懽語遂自號曰陶然翁隠居而終祝<lb/>
夫人智識過人逺甚畜馬有夜盲者僮擅靣謾市人取<lb/>
直歸以自媚夫人遽云還其直且謝曰童不以質而輙汝紿<lb/>
吾不忍也公承徳襲教力學不倦嘗慨然嘆曰辭親干<lb/>
禄孰若竭力以供子職屈已從人孰若隠居以遂吾志<lb/>
<pb n="KR4d0500_WYG_024-9b"/>
故終身未嘗言仕其事父母飬能致其樂䘮能盡其哀<lb/>
事兄有過人之行推已屬人無不致其厚兄殁待寡嫂<lb/>
岳氏亦盡禮教畜其孤厚如巳子同里人有貸錢為本<lb/>
業子本相埓至數十萬貧莫能與息主責勢孔棘聲自<lb/>
縊公聞捐家貲俾償之里人泣謝持劵納公所公謝火<lb/>
其劵嵗飢出倉實以賑其隣里鄉黨既匱又賣田繼之<lb/>
至熟衆將償公辭不受里有䘮其子弱家無所有為具<lb/>
衣被棺木飯含以歛蔵之經理其子尤盡恩意既長俾<lb/>
<pb n="KR4d0500_WYG_024-10a"/>
有家願傭以報徳公不許盗有竊其牛羊者已而又竊<lb/>
所乘馬公知賊處一不問人嘗具饌公食肉而甘問諸<lb/>
庖人庖對法以兩釡合以泥封褁中置肉火其頂趾公<lb/>
曰釡得無損乎味於適而器於弊吾不忍其仁厚天性<lb/>
然也其平居則恭謹恂恂遇人不為畦疃或欺而侮之<lb/>
亦不變以故鄉人皆樂其和而畏其莊其長老教子弟<lb/>
必以公為法曰為人如胡公足矣其孤寡饑饉之人相<lb/>
謂曰自胡公亡使吾無所告依其見於言行者如此王<lb/>
<pb n="KR4d0500_WYG_024-10b"/>
夫人鄢陵望族性行孝謹處内外親疎之際盡其宜事<lb/>
夫能成其孝教子能成其才子官於朝豐顯矣鄉里以<lb/>
為榮而卒亦不見其喜子罷官歸或貧匱以不足於飬<lb/>
為憂輙喜曰此吾所以教子也吾敢不安於命哉吾無<lb/>
待於外也其子居禮部䘮甫除服匝月起而陜西行御<lb/>
史臺治書侍御史時夫人春秋髙以就飬辭夫人止之<lb/>
曰西臺臨分省四朝廷視為重地且秦中嵗凶人相食<lb/>
賢者急病而讓夷而忘父之訓耶無庸我憂也此夫人<lb/>
<pb n="KR4d0500_WYG_024-11a"/>
之徳見諸外者如此侍御由丞相府掾起家工部主事<lb/>
職十有二遷為侍御史官十轉為正奉大夫初河南嵗<lb/>
大䘲使請發倉以賑救者足相躡於道行省拒弗許侍<lb/>
御史時為河南省左司員外郎乃代判省牘擅發米二<lb/>
萬石所活五十餘萬人其僉河西隴北道憲也隴北道<lb/>
近邊吏徃徃闊畧文法乾沒無所忌侍御按姦發伏振<lb/>
擿利害窮治賕十有一人繩以法濫繫者釋八人豪大<lb/>
吏屏息累足目公曰是不可犯也部内肅然為中書右<lb/>
<pb n="KR4d0500_WYG_024-11b"/>
司都事西域僧卦釋囚以袚除者内侍奉㫖引富民子<lb/>
坐法當死者將縱繫侍御白宰相復置之獄其為御史<lb/>
為員外郎左司也練習朝廷典章故實亦臨事明敏果<lb/>
斷引大體闊細故色和而語莊矯矯無所屈皇上入正<lb/>
大統聖朝故典錫賚親王宗臣庶官衛士金幣帛以萬<lb/>
萬計朞月間舉故典者再用事者憂之請括金民間以<lb/>
充用侍御時為户部尚書稽内府之隠得郡縣上供之<lb/>
實與夫内帑蔵積之羨不足則令鹽商入銀以凖幣朝<lb/>
<pb n="KR4d0500_WYG_024-12a"/>
度有法若家計然論者多之其為治書也時皇上委任<lb/>
大臣垂拱仰成而侍御振舉紀綱以闡明法度至於以<lb/>
道徳勸講傳經啟廸人望物論咸曰是堪重任者是皆<lb/>
履正蹈義所至然樹藝徳善在公有不得而辭焉者公<lb/>
之夀考康寧食其禄飬而侍御入則侍帷幄賛國論退<lb/>
而承顔侍膳雍容膝下可謂盛矣天之施與善人豈非<lb/>
信哉公既殁如干年皇上嘉公之能教厥子為才臣命<lb/>
明著公之休徳遺澤章示萬世以假寵胡氏之子孫於<lb/>
<pb n="KR4d0500_WYG_024-12b"/>
無窮以勸天下之為人父者侍御將乞銘於御史中丞<lb/>
浚都馬公以狀來請沂謹序次其實可傳於後世者如<lb/>
右謹状<lb/>
　　哀辭<lb/>
　　　天台趙公哀辭<lb/>
天台趙公岳甫遊余父子間二十年與先君交為莫逆<lb/>
於沂則師友也公既殁之二年先君捐館沂抱痛終天<lb/>
繇洛南奔䘮先友彫䘮殆盡公亦邈不可得矣念無以<lb/>
<pb n="KR4d0500_WYG_024-13a"/>
致其哀者乃為辭以哭之公諱許岳甫其字也上世為<lb/>
蜀人今為天台人起家以台州文學掾至年七十還政<lb/>
官八轉為朝列大夫職七遷為明州路治中年七十二<lb/>
終於家公學博而醇文宏贍而不浮與人交盡其義不<lb/>
隨時勢冷熱為向背行已居官一於忠厚不馳騁衒鬻<lb/>
以投世干顯故知之者少而公不易其意也其為温推<lb/>
官時樂清縣民陳漁于海它舟貰其釣□陳舞秤以紿<lb/>
之怒且鬬攫其□及囊衣委舟順流去陳賂遺廵<graphic n="KR1522" url="https://raw.githubusercontent.com/kanripo/KR-Gaiji/master/images/KR1522.png" mimeType="image/png"/>誣<lb/>
<pb n="KR4d0500_WYG_024-13b"/>
以剽刼之罪捕得掠俾自誣二人以瘐死獄具公審鞫<lb/>
知其寃即解縱其從九人治廵<graphic n="KR1522" url="https://raw.githubusercontent.com/kanripo/KR-Gaiji/master/images/KR1522.png" mimeType="image/png"/>罪状辭服民歡呼聲<lb/>
動海上以為神明公為政大概類此故所至有遺愛辭<lb/>
曰倬彼赤城仙聖所宫中流日溪屈蟠蛟龍厥材孔良<lb/>
楩楠豫章虎豹翬翟有炳其章淑靈和清扶輿委鬰萬<lb/>
物不得異人間出篶生我公有蓄弸弸既焯其襮亦宏<lb/>
厥聲寧國之治蘇僵博瘠初以詆去民實戴徳于甌于<lb/>
閩有偉其蹟驅其蝥賊以殖黍稷彼疾其驅公車徐徐<lb/>
<pb n="KR4d0500_WYG_024-14a"/>
世懦而恃公恬其居順退以年媚於林泉身焉逍遥秀<lb/>
眉蒼顛嘯歌偃側世無不得子孫順慈化其餘澤既夀<lb/>
而康亦熾而昌君子之祥邦家之光彼天如何不俾百<lb/>
年馬鬛峩峩日溪之阡日溪茫茫公豈其蔵乘雲跨箕<lb/>
至於帝旁嗚呼天乎既䘮吾父又奪夫子撫膺痛哭念<lb/>
我何恃穹穹厚厚有時而毁余心之哀其何能已<lb/>
　　祭文<lb/>
　　　祭魯子翬㕘政文<lb/>
<pb n="KR4d0500_WYG_024-14b"/>
嗚呼天於斯文忍斵䘮之胡為哲人相繼而萎多士何<lb/>
以為繩衡天下何以為蓍龜此學士大夫所失聲而驚<lb/>
呼涕泣而歔欷嗚呼惟公氣虹霓而<graphic n="KR0757" url="https://raw.githubusercontent.com/kanripo/KR-Gaiji/master/images/KR0757.png" mimeType="image/png"/>冰雪學河海而<lb/>
文星斗取之既博而成之粹飬之以深而禀之厚故其<lb/>
器不止於一能學不期於偏就進位於朝則鳴鳯之儀<lb/>
講道於家則洪鐘之扣既徹牖以並納亦隨材而獨誘<lb/>
如雷雨之先物咸頴發而苕秀流蘋藻以芼頡潔黍稷<lb/>
而饙餾文章之選禮樂之司師氏之位侍從之躋既耀<lb/>
<pb n="KR4d0500_WYG_024-15a"/>
其華厥聲亦馳或阻為崖或巧為機公坦其𠂻不見瑕<lb/>
疵有穹其勢有赫其威非義所在公不詭隨至於弛張<lb/>
有時進退有義何堂堂而山立忽星隕而颷逝嗚呼維<lb/>
公而遽死邪吾道之衰乃至此耶凡我同朝矧曰同志<lb/>
契濶山川阻親含襚終天永訣寓此薄醊<lb/>
</p>
<p>
</p>
  </div>
        </body>
</text>\m</TEI>